

欽定四庫全書

子部十三

佛祖歷代通載

釋家

提要

臣等謹案佛祖歷代通載二十二卷元釋念常撰念常姓黃氏號梅屋華亭人延祐中居嘉興大中祥符禪寺是編前有至正元年虞集序所敍釋氏故實上起七佛下迄元順帝元統元年皆編年紀載念常於至治癸亥嘗驛召至京師繕寫金字佛經因受法於帝師帕克斯巴故卷首七佛偈後卽繼以帕克斯巴所撰彰所知論又所謂莊嚴劫賢劫不知當中國何年不能編次故盤古以至周康王但略存帝王統系自周昭王二十五年釋迦牟尼佛誕生以後始據內典編年每條之後多附論斷大防主於侈神異陳罪福起人敬畏之心以自尊其教然知儒者之禮樂刑政必不可廢故但援儒入墨與辟佛者力爭而仍尊孔子又知道家淸淨與佛同源故但攻擊齋醮章咒服餌修煉之術而仍尊老子其論唐憲宗懿宗之迎佛爲崇奉太過論王縉杜鴻漸但言福業報應故人事置而不修爲泥佛太過亦時能自彌其罅漏其立言頗巧至韓愈爲一代偉人乃引西蜀龍氏之書詆其言行悖戾嘉木揚喇勒智窮凶極惡乃沒其事迹但詳述其談禪之語竟儼然古徳宗風尢不免顚倒是非不足爲據然念常頗涉儒書在緇流之中較爲賅洽於佛教之廢興禪宗之授受言之頗悉自唐以來碑碣志傳之采掇尢詳亦足以資考訂其黨同伐異負气囂爭乃釋道二氏之通例心知其意置而不論可矣乾隆四十五年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

佛祖歷代通載序

浮圖氏之論世動以大刼小刼爲言中國文字未通蓋不可知也摩騰竺法蘭至漢而後釋迦佛之生滅可以逆推其嵗年自是中國之人得以華言記之自天竺及旁近諸國東來者莫盛於西晉至於姚秦石趙等國其人則鳩摩羅什佛圖澄那連耶捨曇無防諸師而東土卓絕奇偉之士生肇融叡等相爲羽翼翻譯經義盡爲華言而佛理之精無不洞究先之士至有逆知其至理之未至者佛學之行莫博於此時矣彌天道安至於逺公辟地東南佛陁耶捨逺相從遊而辟世君子相依於離亂之世乃若寶公雙林諸公起而法而佛學大盛於東南矣若夫智者法華於天臺三藏開般若於唐初淸涼廣華嚴於五臺宻公圓覺於艸堂宣公嚴律教於南山金剛啟祕宻於天寶大小三乘惟識等論専門名家豪分縷祈汗牛充棟學者千百有皓首而不能窮極者焉逹磨之來則有五傳其衣五宗斯立同源異派自梁歷宋謂之傳法正宗我國朝祕宻之興義學之廣亦前代之所未有此其大略也記載之書昔有寶林等傳世久失傳而傳燈之錄僧寶之史僅及禪宗若夫經論之師各傳於其教宰臣外防因事而見錄豈無遺闕近世有爲佛祖統紀者擬諸史記書事無法識者病焉時則有若嘉興詳符禪寺住持華亭念常得臨濟之防於晦機之室禪說之外博及羣書乃取佛祖住世之本末說法之因緣譯經教之師衣法嫡傳之裔正流旁出散聖異僧時君世主之所尊尙王臣將相之所防持論駮異同防考訛正二十餘年始克成編謂之佛祖歷代通載凡二十二卷其首卷則言彰所知論器世界情世界道果無爲五論則我世祖皇帝時發思八帝師對禦之所陳說是以冠諸篇首其下則以天元甲子紀世主之年因時君之年紀教門之事去其繁雜謬妄存其證信不誣而佛道世道污隆盛衰可並見於此矣嗟夫十世古今不離當念塵影起滅何足記載常見潙山有問於仰山仰山每有年代深逺之對則亦憫先覺之無聞者乎而法華一經前刼後刼十號無二又曰觀彼久逺猶若今日則此書宜在所取乎至正元年六月十一日防笑庵道人虞集序

欽定四庫全書

佛祖歷代通載卷一

元釋念常撰七佛偈

毘婆屍佛【過去莊嚴刼第九百九十八尊】偈曰身從無相中受生猶如幻出諸形像幻人心識本來無罪福皆空無所住長阿含經云人壽八萬嵗時此佛出世種剎利姓拘利若父槃頭母槃頭婆提居槃頭婆提城坐婆羅樹下法三防度人三十四萬八千人神足二一名騫茶二名提捨侍者無憂子方膺

屍棄佛【莊嚴刼第九百九十九尊】偈曰起諸善法本是幻造諸惡業亦是幻身如聚沫心如風幻出無根無實性長阿含經云人壽七萬歲時此佛出世種剎利姓拘利若父明相母光曜居光相城坐分陀利樹下法三防度人二十五萬神足二一名阿毘浮二名婆婆侍者忍行子無量毘捨浮佛【莊嚴刼第一千尊】偈曰假借四大以爲身心本無生因境有前境若無心亦無罪福如幻起亦滅長阿含經云人壽六萬歲時此佛出世種剎利姓拘利若父善燈母稱戒居無諭城坐博洛義樹下法二防度人一十三萬神足二一名扶遊二名多摩侍者寂滅子妙覺拘畱孫佛【見在賢刼第一尊】偈曰見身無實是佛身了心如幻是佛幻了得身心本性空斯人與佛何殊別長阿含經云人壽四萬歲時此佛出世種婆羅門姓迦葉父禮徳母善枝居安和城坐屍利沙樹下法一防度人四萬神足二一薩尼二毘樓侍者善覺子上勝

拘那含牟尼佛【賢刼第二尊】偈曰佛不見佛知是佛若實有知別無佛智者能知罪性空坦然不怖於生死長阿含經云人壽三萬歲時此佛出世種婆羅門姓迦葉父大徳母善勝居淸淨城坐優曇婆羅樹下法一防度人三萬神足二一舒槃那二多樓侍者安和子導師迦葉佛【賢刼第三尊】偈曰一切眾生性淸淨從本無生無可滅卽此身心是幻生幻化之中無罪福長阿含經云人壽二萬歲時此佛出世種婆羅門姓迦葉父梵徳母財主居波羅柰城坐尼拘樹下法一會度人二萬神足二一提捨二婆羅婆侍者善友子進軍

釋迦牟尼佛【賢刼第四尊】偈曰法本法無法無法法亦法今付無法時法法何曽法姓剎利父淨飯王母大淸淨居捨衛城坐菩提樹下法一防弟子一千二百五十人度人無數神足二一舍利弗二目犍連侍者阿難子羅睺羅

古佛應世綿歷無窮不可以周知悉數也世尊有云我以如來知見力故觀彼久遠猶若今日故按佛名經紀過現二刼千如來曁於釋迦但標七佛阿含經云七佛精進力放光滅暗防各各坐諸樹於中成正覺佛祖偈翻譯乃髙僧云啟一同天竺那連耶捨三藏於龜玆國譯出本末載於梁大同六年

大元帝師帕克斯巴

彰所知論

宣授江淮福建等處釋教縂統法性三藏教佛智大師沙羅巴譯

器世界品

器世界所成之體卽四大種種具生故地堅水濕火暖風動是等大種防極微細者曰極微塵亦名鄰虛塵不能防釋彼七鄰虛爲一極微彼七極微爲一微塵彼七微塵爲一透金塵彼七透金塵爲一透水塵彼七透水塵爲一兔毛塵彼七兔毛塵爲一羊毛塵彼七羊毛塵爲一牛毛塵彼七牛毛塵爲一遊隙塵彼七遊隙塵爲一蟣量彼七蟣量爲一虱量彼七虱量爲一麥量彼七麥量爲一指節三節爲一指二十四指橫布爲一肘四肘爲一弓五百弓量成一俱盧捨八俱盧捨成一由旬此是度量世界身相成世界因由一切有情共業所感云何成耶從空界中十方風起互相衝激堅宻不動爲妙風輪其色靑白極大堅實深十六洛義由旬廣量無數由暖生云名曰金藏降注大雨依風而住謂之防海深十一洛義二萬由旬廣十二洛義三千四百半由旬其水搏激上結成金如熟乳停上凝成膜卽金地輪故水輪減惟厚八洛義余轉成金厚三洛義二萬由旬金輪廣量與水輪等周圍卽成三倍合三十六洛義一萬三百五十由旬其前風輪娑婆界底地水二輪四洲果底於地輪上復澍大雨卽成大海被風鑽撃精妙品聚成妙髙山中品聚集成七金山下品聚集成輪圍山雜品聚集成四洲等其妙髙體東銀南琉璃西玻珂北金所成餘七惟金四洲地等雜品所成彼輪圍山惟鐵所成其妙髙量入水八萬緰繕那比於余山皆悉髙妙故曰妙髙然後次第七金山者一逾幹陀羅髙四萬由旬二伊沙陀羅髙二萬由旬三佉得羅柯髙一萬由旬四修騰娑羅髙五千由旬五阿輸割那髙二千五百由旬六毘泥怛迦那髙千二百五十由旬七尼民陀羅髙六百二十五由旬【藏論疏云一持雙山二持軸山三檐木山四善見山五馬耳山六象鼻山七魚觜山】四大洲外有輪圍山髙二百一十二由旬半彼等廣量各各自與出水量同七金山間諸龍王等遊戲之處名曰戲海八山間七海近妙髙者一逾幹陀羅海廣八萬由旬二伊沙陀羅海廣四萬由旬三佉得羅柯海廣二萬由旬四修騰娑羅海廣一萬由旬五阿輸割那海廣五千由旬六毘泥怛迦那海廣二千五百由旬七尼民陀羅海廣一千二百五十由旬盈八功徳水八山七海其相咸方外海味醎尼民陀羅至輪圍山二山相去三洛義二萬二千由旬其外海水𨿽無有分由妙髙山東海色白南海色靑西海色紅北海色黃現是等色故稱四海是彼周邊三十六洛義七百五十由旬外輪圍山周圍三十六洛義二千六百二十五由旬其外海南贍部洲者狀如車廂狹向鐵圍三由旬半餘三邊者各二千由旬周圍六千三由旬半有二中洲東遮摩羅【此云貓牛】西婆羅摩羅【此云勝貓牛】贍部中央摩竭陀國三世諸佛所生之處次此向北度九黒山有大雪山名具吉祥其山北邊有香醉山是二山間有大龍王名曰無所居之池曰阿耨達【此云無】其狀四方面各五十由旬周圍二百由旬池內徧滿八功徳水從此池內出四大河東殑伽河從象口中流出銀沙共五百河流歸東海南辛渡河從牛口中流出琉璃沙共五百河流歸南海西防芻河從馬口中流出玻珂沙共五百河流歸西海北悉怛河從師子口中流出金沙共五百河流歸北海是彼四河從無池右繞七匝隨方流轉是香山北度二十由旬彼處有巖名難陀巖面各五十由旬周圍二百由旬髙三由旬半又有八千小巖其巖北邊二十由旬有娑羅樹王名曰善住其根入地四十弓量髙八十弓量七重行樹羅列圍繞東邊度二十由旬有緩流池其狀圓相廣五十由旬周圍一百五十由旬又有八千小池盈八功徳水內有蓮華葉若牛皮其莖如軸花若車輪味美如是處又有帝釋臨戰所乘象王名曰善住與八千象寒四月時住金巖所四月時住善住所雨四月時住緩流池無池側有贍部樹果實味美其量如甕熟時墮水出贍部音龍化爲魚吞噉是果殘者遇流成贍部金由此樹名故號贍部此洲向西有烏佃國大金剛宮持種所居金剛乘法從彼而傳南海之中山曰持舡觀音菩薩居止其頂聖多羅母居止山下東有五峯文殊菩薩居止其上有十六大國千數小國又有三百六十種人七百二十種異音其外海東洲曰勝身狀若半月對妙髙邊三百五十由旬餘邊六十由旬周圍六千三百五十由旬其洲二邊有二中洲北提訶【此云身】南毘提訶【此云勝身】是彼三洲越余洲等七多羅樹或曰洲人相貌端嚴其身勝故名曰勝身其外海北洲曰鳩婁其狀四角畟方相似邊各二千由旬周圍八千由旬其洲二邊有二中洲一名鳩婁【此云有勝】二髙羅娑【此云有勝邊】彼洲人等所有受用出如意樹臨沒七日其如意樹出不美音報曰當七日死或曰洲人卑舌卽割食肉鬼音故曰鳩婁是不美音其外海西洲曰牛貨形如滿月徑二千五百由旬周圍七千五百由旬有二中洲南捨【此云具謟】北搵怛羅防怛哩拏【此云儀上】彼洲人等多寶牛貨故曰牛貨洲海山等向下皆悉八萬由旬近金地故近贍部洲星割棘洲金洲月洲等者系贍部洲余大洲等小洲亦爾次上空中四萬由旬純淨無礙勝堅風輪從右而旋日月星宿空居天等依止而住

日輪者火珠所成徑五十一由旬周圍百五十三由旬厚六由旬零十八分上有金緣其上復有金銀琉璃玻珂等秀成四角日天子等所居宮殿由風運行一晝一夜繞四大洲日行向北時日卽長南行時短行南北間時晝夜停由遊處光卽有寒暑爲冬夏際北行六月南行六月行至中道曰日月逥星輪歷徧謂之一歲月輪者水珠所成徑五十由旬周圍百五十由旬厚六由旬零十八分其上復有金銀琉璃玻珂等秀成四角月天子等所居宮殿是彼日月相去遠近自影增減由增一分卽生上半十五分畢謂之圓滿由減一分卽生下半自影覆彼十五分畢曰不圓滿由增減故名曰宿空由一晝夜名曰宿地如是三十名曰一月

諸星宿者空居天宮諸寶所成其形皆圓小一牛吼中三牛吼大六牛吼周圍三倍系四王眾

妙髙山者有四層級始從水際向上相去十千由旬卽初層級從妙髙山傍出十六千由旬向上相去一萬由旬卽二層級傍出八千由旬向上相去一萬由旬卽三層級傍出四千由旬向上相去一萬由旬卽四層級傍出二千由旬彼妙髙山其頂四角各秀一峯髙四由旬半廣百二十五由旬周圍五百由旬有藥義神於中止住是山頂上三十三天中央城曰善見純金所成髙一由旬半面各二千五百由旬周萬由旬其城體金俱用百一雜寶嚴飾其地柔軟如兜羅綿是城四面有一萬六千寶柱寶桴寶椽寶檐四面四門又有千數闕一小門四大衢道有諸小衢其四門側五百天子皆服堅鎧守防是門城中有帝殿曰最勝處亦曰殊勝殿其狀四方髙四百由旬半面各二百五十由旬周千由旬百一卻敵一一卻敵各有七樓一一寶樓各七小樓一一小樓各七池沼一一池沼各七蓮華一一華上各有七數童男童女奏種種樂歌舞歡娛善見城東有諸所乘曰眾車苑髙千由旬南臨戰處曰麄惡苑西諸行處曰相雜苑北遊戲處名歡喜苑縱廣同前其苑等外度二十由旬有善地曰眾車麄惡相雜歡喜量同四苑善見東北有如意樹名波利闍多亦名圓生樹根深五十由旬髙百由旬枝條傍布五十由旬能施欲樂下有盤石曰阿防摩麗歌色白如防面各五十由旬周二百由旬善見西南諸天集處名善法堂周九百由旬其狀圓相是堂中央有帝釋座純金所成其座周圍有三十二輔臣之座咸皆布列三十三天向上度八萬由旬於空界中依風而住諸寶所成離諍天宮量若妙髙山頂二倍上度一億六萬由旬於空界中依風而住諸寶所成兜率天宮量如離諍縱廣二倍上度三洛義二萬由旬於空界中依風而住諸寶所成化樂天宮量如兜率縱廣二倍上度六洛義四萬由旬於空界中依風而住諸寶所成他化自在天宮量同化樂縱廣二倍此卽欲界上有初禪如是四洲七山妙髙輪圍欲界六天並初禪等謂四洲界一數至千爲小千界一小鐵圍山圍繞此小千界一數至千爲中千界一中鐵圍山圍繞此中千界一數至千爲三千大千世界一大鐵圍山圍繞如是有百億數四洲界等皆悉行布鐵圍山等諸洲山間黒暗之處無有晝夜舉手無見初禪天量等四洲界二禪天量等小千界三禪天量等中千界四禪天量等三千大千世界其相去量皆倍倍增謂

曰色界無色界者無別處所若有生者何處命終卽彼生處住無色定故曰無色

情世界品

謂情世界總有六種一者地獄二者餓鬼三者傍生四者人五者非天六者天此等六種名義云何謂斫壞肢體故曰地獄饑渇所逼故曰餓鬼傍覆而行故曰傍生意多分別故名曰人摩防沙義身及受用𨿽與天同微分鄙劣或由無酒故曰非天阿修羅義從梵身生遊戲娛樂或應供養故謂曰天是提婆義一地獄者贍部洲下過二萬由旬曠廓四方二萬由旬純鐵所成火熖洞然有八獄一曰更活二曰黒繩三曰眾合四曰號叫五曰大號叫六曰炎七曰大炎八曰無閒更活獄者生彼有情先業所感執眾器仗互起寃憎逓相斫害段段墮落悶絕暫死空音更活彼等有情卽便更活復相斫害彼壽量者四天王天一生之期爲一晝夜如是算數壽五百歲受是苦楚黑繩獄者其獄卒等於有情身從頂至足拼界黑繩以火鋸鉞解斫支體由先業力解下上生彼壽量者忉利天一生之期爲一晝夜如是算數壽一千嵗受是苦楚眾合獄者生彼有情以鐵槌打或二鐵山猶如羊頭二山相合研磕摧壞二山開時復自然火又被摧壞彼壽量者離諍天一生之期爲一晝夜如是算數壽二千歲受是苦楚號叫獄者生彼有情怖鐵池入稠林中火熖熾盛永歲焚燒由先業力其舌縱廣千由旬量有一大牛鐵角鐵甲架鐵犁鏵火熖熾盛耕犁其舌彼壽量者兜率天一生之期爲一晝夜如是算數壽四千歲受是苦楚大號叫獄者亦與前同其苦倍增彼壽量者化樂天一生之期爲一晝夜如是算數壽八千歲受是苦楚炎獄者三重鐵城火熖洞徹內受苦楚彼壽量者他化自在天一生之期爲一晝夜如是算數壽萬六千歲受是苦楚極炎獄者亦同其前其苦倍增彼壽量者等半中刼受是苦楚無閒獄者於鐵室內身一聚熖受極苦楚彼壽量者等一中刼十六增獄者八獄傍面各四所一煻煨增深皆沒膝有情遊彼才下足時皮肉與血俱焦爛墜余剰其骨舉足還生平復如本二戶糞增不淨淤泥沒有情腰於中多有攘矩吒虫觜利如鍼鑽皮透骨咂食其髓三峯刃增復有三種一刀刃路謂於此中仰布刀刃以爲大道有情遊彼才下足時皮肉與血俱斷碎墜舉足還生平復如本二劍葉林謂此林樹純以銛利劍刀爲葉有情遊彼風吹葉墜斬刺肢體骨肉零落有烏駮狗防掣食之三鐵刺林名銛摩利謂此林樹有利鐵刺長十六指有情被逼上下樹時其刺銛利上下劖刺是等有情血肉皮等掛染刺上惟剰觔骨有鐵觜烏探啄有情眼睛腦髓爭競而食刀刃路等三種𨿽殊而鐵仗同故一增攝四烈河增名曰無渡徧滿極烈灰汁水有情入中或浮或沒或逆或順或橫或竪被蒸被煮骨肉糜爛如大鑊中滿盛灰汁置稻米等猛火下然米等於中上下回轉舉體糜爛有情亦然設欲逃避於兩岸上有諸獄卒手執刀鎗禦捍令回無由得出此河如塹前三似苑彼等名曰近邊地獄八寒獄者一曰水皰二曰皰裂三阿吒吒四阿波波

五嘔喉喉六裂如鉢羅華【此云靑蓮華】七裂如蓮華八裂如大蓮華水皰獄者生寒冰間極甚嚴寒隨身生皰曰水皰獄彼壽量者摩伽陀國所有大斛八十斛麻百年除一若芝麻盡彼壽亦爾皰裂獄者由極嚴寒其皰而裂黃水漏流彼壽量者倍前二十阿吒吒獄者由大嚴寒咬齒忍耐彼壽量者倍前二十阿波波獄者忍寒音聲彼壽量者倍前二十嘔喉喉者由寒號泣出是苦聲彼壽量者倍前二十裂如欝鉢羅華獄者嚴寒身裂如鉢羅華葉彼壽量者倍前二十裂如蓮華獄者嚴寒身裂如蓮華開彼壽量者倍前二十裂如大蓮華獄者身裂越前如大蓮華開敷多葉彼壽量者倍前二十孤獨獄者在贍部提曠野山間一晝一夜受苦受樂相雜受故八地獄八寒地獄近邊孤獨如是名爲十八地獄

二餓鬼者王捨城下過五百由旬有餓鬼城名曰黃白亦名慘淡彼鬼王曰閻羅法王共三十六眷屬等居其有四一者外障二者內障三者飲食障四者障飲食一外障者飲食音聲亦不得聞二內障者獲微飲食口若鍼竅不能得入設能入口咽如馬尾無能得過設若過咽腹若山廓不能飽滿𨿽滿腹中脛如艸莖無能舉動受此大苦三飲食障者見飲食時無量獄卒執諸器仗守禦無獲四障飲食者食飲食時由業所感鐵九銅汁防置口中從下流出如是四種皆是餓鬼彼壽量者人間一月爲一晝夜如是算數壽五百歲卽當人間一萬五千歲或居人間寒林等處食血肉等皆餓鬼三傍生者多居河海亦如酒糟混漫而住以大食小以小食大互相驚怖由海波濤住所不定或處人天彼壽量者長如龍王壽半中劫短如蚋等壽一剎那身量無定

四人者住四大洲八中洲等及諸小洲彼壽量者如贍部洲人初成刼時其壽無量次後漸減今六十歲次後漸減至十歲間次復漸增無有定量北鳩婁人定壽千歲東勝身人壽五百歲西牛貨人壽二百五十歲除北鳩婁余有夭橫彼等受用北鳩婁中食自然稻衣服瓔珞出如意樹餘三洲者食穀肉等資寶受用彼等身量贍部提人身量【四肘東勝身人身量八肘西牛貨人身十】六肘北鳩婁人身三十二肘人等面相亦如洲狀其小洲人亦如大洲身各減半故如是

五非天者妙髙水際下過一萬一千由旬山曠廓閒光明城內阿修羅王曰羅睺羅【此云攝防】眾眷屬居又過一萬一千由旬星鬘城內阿修羅王名曰項鬘眾眷屬居又過一萬一千由旬堅牢城內阿修羅王名曰妙鎭又曰大力眾眷屬居又過一萬一千由旬甚深城內阿修羅王名曰毘摩質多羅【此云絲種種亦雲紋身】眾眷屬居常共帝釋比對鬭諍城曰具金殿名奏樂如意樹王名卽怛鉢防聚集之處名曰賢財石名善賢苑名普喜妙喜最喜甚喜善地亦名普喜妙喜最喜甚喜臨戰所乘象名無能敵遊戲所乘象名壘雪馬曰峭脖是等非天共三十三天諍湏陀味及修羅女爲戰諍故從山廓出身服金銀琉璃玻珂等堅固鎧甲手執劍槊標鎗弓箭領四部軍彼阿修羅王羅睺羅項鬘妙鎭毘摩質多羅等或前三來或四皆來是時帝釋五守護眾一住戲海願樂白法龍王等眾與非天軍鬭戰今回龍若不勝去堅守所共二守防復與修羅鬭戰又若不勝去持鬘所共三守防復與鬭戰又若不勝去恆防所共四守防復與鬭戰又若不勝去四王所共五守防復與鬭戰四大天王率四軍眾服寶堅鎧執諸戈杖鬭戰多分四天王勝若不能卻去忉利天前白帝釋曰我等守防不能回彼修羅王應卻敵如是白已天主帝釋乘善住象告三十三天眾等曰汝等應知今修羅軍至妙髙頂當服堅鎧取所乘車與修羅戰是語已彼諸天子各服寶鎧執持戈仗去眾車苑取所乘車入麄惡苑身心轉惡出善見城共修羅戰若修羅勝侵至城內若天得勝逐修羅軍至第一海鬭戰之時天與非天斷其頸腰彼等卽死手足若斷復生如本若薄伽梵辟支佛轉輪聖王住世間時諸阿修羅不起諍心設若相持諸天必勝世閒善增天眾亦勝世不善增阿修羅勝是故諸天防持善事六天者欲界六天色界十七無色界四欲界六天者蘇迷盧山第一層級堅首眾居第二層級持鬘眾居第三層級恆防眾居持雙山上北方有城名阿那迦防帝多聞天王藥義眾居如是東方城名賢上有大天王名曰持國幹闥眾居西方有城名曰眾色有大天王名曰廣目龍神眾居南方有城名曰增長有大天王名曰增長熖鬘眾居餘四層級七金山等日月星宿鐵圍輪山贍部洲山多羅樹所四王部眾亦共止住咸屬四王是謂一部彼壽量者人五十歲爲一晝夜如是壽量經五百年若其身量一俱盧捨四分之一三十三天妙髙頂上天主帝釋住最勝處共非天女名曰妙安同眾天女受諸欲樂無有厭足復有臨戰所乘象王名曰善住遊戲苑中所乘象王名曰藹羅筏孥【此云持地子】二象周圍各七由旬各以八千小象眾居又有馬王名迅疾風與八千馬居天主輔臣數三十三是故名曰三十三天諸天子等耽五欲樂若放時有大天皷皷聲出音警諸天曰諸行無常有漏皆苦諸法無我寂滅爲樂與修羅軍鬭戰之時出除苦音警曰天願得勝願修羅敗宮殿城池樹集石等如前所辧彼天壽量人間百歲爲一晝夜如是算數壽一千歲其天身量半逾闍那熖摩天者三十三天共非天諍此離諍故名離諍天彼天壽量人二百歲爲一晝夜如是算數壽二千歲其天身量二逾闍那兜率陀天者有慈氏尊紹世出世法王之位受大法樂謂曰兜率是俱樂義人間四百年彼天一晝夜壽四千歲身量四逾闍那化樂天者自化受用謂之化樂人間八百年彼天一晝夜壽八千歲身量八逾闍那他化自在天者受用他化謂之他化自在彼中天王威徳自在卽是魔主人間千六百年彼天一晝夜壽一萬六千歲身十六逾闍那下從無間至他化自在天謂之欲界耽著欲樂所食段食故如是色界一十七天者四靜慮攝初禪三天者謂梵眾梵輔大梵彼天壽量梵眾半刼梵輔一刼大梵一刼半彼天身量次第半由旬一由旬一由旬半二禪三天者謂少光無量光極光彼天壽量少光二刼【以上四天四十中刼爲一大刼已下諸天八十中刼爲一大刼】無量光四刼極光八刼彼天身量少光二由旬無量光四由旬極光八由旬三禪三天者謂少善無量善廣善彼天壽量少善一十六刼無量善三十二刼廣善六十四刼彼天身量少善十六由旬無量善三十二由旬廣善六十四由旬四禪八天者無雲福生廣果三是凡居無煩無善現善見色究竟五是聖居名曰五淨居彼天壽量無雲百二十五刼福生二百五十劫廣果五百刼無煩一千刼無二千刼善現四千刼善見八千刼色究竟一萬六千刼彼天身量無雲一百二十五由旬福生二百五十由旬廣果五百由旬無煩一千由旬無二千由旬善現四千由旬善見八千由旬色究竟一萬六千由旬始從梵眾至色究競皆名色界出離欲樂非離色故故名色界無色界四天者無有身色亦無處所從定分四謂空無邊處識無邊處無所有處非想非非想處彼天壽量空無邊處二萬大刼識無邊處四萬大刼無所有處六萬大刼非想非非想處八萬大刼彼等四處謂無色界非離定色出離麄色故名無色彼等壽量謂歲刼時其量云何時最少者名爲剎那百二十剎那爲一怛剎那六十怛剎那爲一羅婆三十羅婆爲一牟休多【此云須臾】三十牟休多爲一晝夜三十晝夜卽爲一月十二个月卽爲一年刼有六種一中刼【或名引刼】二成刼三住刼四壞刼五空刼六大刼一中刼者或贍部人從無量歲漸漸減至八萬歲時卽成刼攝從八萬歲減至十歲謂中刼初復增八萬歲減至十歲爲一轆轤如是增減十八數者爲十八中刼然後十歲至八萬歲中刼後際前後中間十八轆轤爲二十中刼二成刼者始從風輪至無閒獄生一有情器世界成經一中刼如前已

情世界者此三千界火壞後成從極光天天人命終生大梵處孤生疲嗚呼若有同分生此界者有何不可發如是心𨿽非念力極光天人有命終者卽生彼處先生之心而作是念由我貪生故世咸稱人祖大梵如次梵輔梵眾他化自在乃至四王次第而生北鳩婁洲西牛貨洲東勝身洲南贍部洲次第而生時贍部洲人壽無量歲飲食喜樂有色意成身帶光明騰空自在如色界天有如是地味漸生其味甘美色白如其香馥鬱時有一人稟性耽味嗅香起愛取嘗便食亦告餘人隨學取食食段食故身光隱沒由眾業惑日月便出照曜四洲次地味隱復生地餅其味甘美色紅如競耽食之地餅復隱次林藤生競耽食故林藤復隱有非耕種自然稻生眾共取食此食麄故卽余滓穢根道俱出爾時諸人隨食早晚取香稻食後時有人稟性懶墮長取香稻儲宿爲食餘亦隨學香稻隱沒隨共分田慮防遠盡於已分田生恡防心於他分田有懷侵奪故生爭競是時眾人議一有徳封分田主眾所許故謂曰大三未多王【此云眾所許】王多有子相續紹王嫡子號曰光妙彼子善帝彼子最善彼子靜齋是等謂曰成刼五王靜齋王子名曰頂生彼子妙帝彼子近妙彼子具妙彼子嚴妙是等謂曰五轉輪王嚴妙王子名曰捨帝彼子捨雙彼子拾固尼彼子固室彼子善見彼子大善見彼子除礙彼子金色彼子具分彼子離惡彼子妙髙彼子定行彼子甚吼音彼子大甚吼音彼子能安彼子方主彼子賢塵彼子能廣彼子大天此王種族五千相承其最後子七千相承曰阿思摩迦王最後子八千相承曰鳩婁王其最後子曰具頭王有九千王其最後子名曰龍音有一萬王其最後子怛彌畱怛一萬五千其最後子名瞿曇氏卽甘蔗裔彼子相承甘蔗王種一千一百數其最後子甘蔗種王名曰增長卽懿師摩王王有四子一名面光二名象食三名調伏象四名嚴鐲稱釋迦氏嚴鐲有子名嚴鐲足彼子致所彼子牛居彼子獅子頰王有四子一名淨飯二名白飯三名斛飯四名甘露飯淨飯王子卽婆伽梵次名難陀白飯王二子一名帝沙卽調達二名難提迦斛飯王二子一名阿尼婁防二名跋提梨迦甘露飯王二子一名阿難二名提婆達多婆伽梵子名羅羅釋迦種族至斯已矣○又別種王依法興教如來滅度後二百年中印圡國王曰無憂於贍部提王卽多分中結集時而爲施主興隆佛教後三百年贍部西北方有王名曰割尼屍割三結集時而爲施主廣興佛教梵天竺國迦濕彌羅國勒國龜玆國揑巴辣國震旦國大理國西夏國等諸法王眾各於本國興隆佛法如來滅度後千餘年西畨國中初有王曰呀乞防贊普二十六代有王名曰祫陀朶防思顏贊是時佛教始至後第五代有王名曰雙贊思甘普時斑彌達名阿達陀譯主名曰端美三波羅翻譯教法修建祫薩等處精舍流傳教法後第五代有王名曰乞防雙提贊是王名請善海大師蓮華生上師迦摩羅什羅斑彌達眾成就人等毘盧遮那羅佉怛及康龍尊防等七人翻譯教法余斑彌達共諸譯主廣翻教法三摩禁戒興流在國後第三代有王名曰乞防倈巴膽是王界廣時有積那彌多並濕連怛羅菩提斑彌達等洪思割幹吉祥積酌羅龍幢等已翻校勘未翻而翻廣興教法西畨王種至今有在斑彌達等翻譯譯主善知識眾廣多有故教法由興

北古國先福果熟生王名曰成吉思【二合】始成吉思從北方王多音國如鐵輪王彼子名曰斡果戴時稱可罕紹帝王位疆界益前有子名曰古偉紹帝王位成吉思皇帝次子名多囉多囉長子名曰孟格亦紹王位王弟名曰呼必賚紹帝王位降諸國土疆界丰廣歸佛教法依法化民佛教倍前光明熾盛帝有三子長曰眞金丰足如天法寶莊嚴二曰榜哈爾三曰訥黙赫各具本徳系嗣亦爾玆是始從釋迦王種至今王種

始帝王祖三未多王是時田分互起侵盜初發偸盜被王推問言不曽偸始起妄語王法誅戮卽有殺害不善法生爾時眾生造不善法命終之後卽生傍生次生餓鬼漸生地獄次無間獄生一有情時成刼終如是有情行諸不善壽量漸減受用乏少閻浮提人壽八萬歲無間地獄生一有情是二同時如是情世界成十九中刼器世界成卽一中刼如是成刼二十中刼閻浮提人八萬歲時始爲住刼住刼亦經二十中刼至十歲時刀兵災起惟七晝夜疾疫災起七月七日饑饉災起七年七月七日多分死歿餘者相覩起希有心互相睦戀遠離殺害漸生善故壽量受用復增益盛至八萬歲增上之時轉輪王出依法化民下減之時婆伽梵出抜濟眾生增減時間獨覺出世令諸有情而作福田住刼亦經二十中刼始壞刼初情世界壞無間獄中無有情生先生業盡卽生別趣若有未盡生上地獄或別世界地獄中生無間獄空如是向上地獄漸空生餓鬼趣如是餓鬼傍生趣空人趣之中除鳩婁人余共欲天無師法然獲初靜慮生初禪天北鳩婁人生欲界天獲初靜慮生初禪天無師法然獲二靜慮生二禪天從無間獄至梵世空如是亦經十九中刼然後四洲有七日出初不降雨藥艸叢林悉皆枯稾二日出時溝池漧涸三日出時殑伽河等悉皆枯竭四日出時無池竭五日出時海水沒膝六日出時大海亦竭七日出時彼器世界一聚火聳從無間獄直至梵世以火燒壞經一中刼壞刼總經二十中刼空刼亦爾如是成住壞空卽八十刼總此八十名一大刼爲梵眾等壽量之數

器世界壞有其三種火水風壞者亦如前如是七次後世界復成又被水壞至二禪天從極光天卽生大云降注大雨其器世界如水化鹽消鎔皆盡彼水自竭一水災次復七火災度七火災還有一水如是水災滿至七次復七火災後世界成被風災壞至三禪天其風之力吹散妙髙何況其餘第四禪天𨿽無外災是等有情生與殿生命盡殿隱如是器情世界並成壞等咸皆已

念常讚曰軻書所謂五百年必有王者興其間必有名世者誠哉是言也迨我皇元混一區宇萬咸寧敬崇佛乘禮請法王上師薩思迦大斑彌達癹思巴惠幢吉祥賢爲帝師廣興好事詔制大元國字師獨運摹畫作成稱防卽頒行朝省郡縣遵用迄爲一代典章今玆彰所知論乃宗潛邸時請師所說也大防約標器情道果無爲五法總攝一切所知故名此論大槪依念處日藏起世等經論對法相應之義而錯綜其宏綱爾茍非具大智辯窮法實相其孰能明空刼鄰虛之細大昭然如庵摩勒果觀於掌中哉欽惟世祖聖徳神功文武皇帝道契佛心徳超羲聖防大教錫以皇天之下一人之上西天佛子大元帝師璽篆寵優其尊師重道豈特爲萬世帝王之彞典耶抑亦燦昏塗迷惑之眞燈也姑錄器情二章著於編首余道果無爲三章具於本論云

佛祖歷代通載卷一

欽定四庫全書

佛祖歷代通載卷二

元釋念常撰

太古諸君【太至極也古兆今也君主也白虎通羣也羣下之歸心也】

盤古首君治一萬八千歲【列子日運卽盤古也北山曰天日髙一丈地日厚一丈盤古曰長一丈頭極東足極西左手極南右手極北開目爲曙閉目爲夜呼爲暑吸爲寒吹气成風雲吐气成雷霆四時行焉萬物生焉八紘九圍之大其孰與多三皇五紀之尊其孰與先古今記盤古死後形分物象也】

天皇氏一身十三頭韋昭曰兄弟十三人分地治化各一萬八千歲古今記曰天皇一身上十三首也

地皇氏一身十一頭韋昭曰兄弟十一人治一萬一千年帝王甲子云九千年也有云三皇皆一萬八千年

人皇氏一身九頭韋昭曰兄弟九人分治九州帝王甲子云四千五百年人皇六十五代四萬五千六百年五紀

五龍紀五姓在位二十七萬三千六百年時人食葉居巢

攝提紀七十二姓在位六十四萬九千五百二十年始分晝夜日時月朔月爲玉兔蝦蟆金烏三足出扶桑沒咸池也

合熊紀三姓在位六萬三千年也

連逕紀六姓在位六萬九千年韋昭曰三萬二千年敍命紀四姓在位四萬年也

有巢氏百代不記年禮曰昔先王未有宮室冬則居營窟夏則居檜巢未有火化食艸木之實鳥獸之肉飲血茹毛也

燧人氏鉆木出火禮曰燔黍捭豚注曰中古未有釡甑釋米捭肉加於燒石之上食矣古今記曰以木徳王治八萬年

大古以還四時旣序晝夜長短分至斯興書曰期三百有六旬有六日以閏月定四時成歲【天體至圓周圍三百六十五度四分度之一繞地左旋常一日一周而過一度日麗天而少遲故日行一日亦繞地一周而在天爲不及一度積三百六十五日九百四十分日之二百三十五而與天防是一歲日行之數也月麗天而尢遲一日常不及天十三度十九分度之七積二十九日九百四十分日之四百九十九而與日防十二防得全日三百四十八餘分之積又五千九百八十八如日法九百四十而一得六不盡三百四十八通計得日三百五十四九百四十分日之三百四十八是一歲月行之數也歲有十二月月有三十日三百六十者一歲之常數也故日與天防而多五日九百四十分日之二百三十五者爲气盈月與日防而少五日九百四十分日之五百九十二者爲朔虛而閏生焉故一歲閏率則十日九百四十分日之八百二十七三歲一閏則三十二日九百四十分日之六百單一五歲再閏則五十四日九百四十分日之三百七十五十有九歲七閏則气朔分齊是爲一章也故三年不置閏則春之一月入於夏而時漸不定矣子之一月入於丑而歲漸不成矣積之之久至於三失閏則春皆入夏而時全不定矣十二次失閏子皆入丑歲全不成矣】

三皇【中庸子曰皇大也內外無爲以道化民者也雷氏曰上古洪荒起自三皇羲農軒轅】

太昊伏羲氏【風姓號太昊母曰華胥履巨人迹感而生焉蛇身人首養犧牲以庖廚亦曰庖犧安國首之王諡靜民則法曰皇】木徳都陳畱【今兗州小黃縣界】在位一百一十年始畫八卦造書契【以代結繩之制由是文籍生焉】制嫁娶【女適曰嫁男婚曰娶】設网罟以取魚【网羅也爾雅烏罟謂之羅魚罟謂之筌兔罟謂之】造二十五瑟【長七尺二寸廣一尺八寸】

女媧氏【姓風伏羲之妹能變化萬物也】造笙簧【長四尺列管匏中施簧大者十九簧小者十三簧竽三十七簧長四尺二寸用竹爲之形狀參差如鳥羽】鏈五色石以補天缺斷鼇足以立四極在位一百四十年

共工氏大庭氏柏皇氏中央氏陸栗氏驪連氏赫胥氏尊盧氏混沌氏昊英氏天氏朱襄氏陰康氏無懷氏凡一十五代通一萬七千七百八十七年經史不載

社神【昔共工氏有子曰后土能平九州祀爲社神五土之主五土者謂山川陂澤丘陵墳衍原隰也土遠廣潤封土祀之以報土功不知何代配乎后土更俟知者】

炎帝神農氏【姜姓號炎帝母女登氏感神龍而生人身牛首長於薑水因以爲姓也】王火徳都陳遷曲沃在位一百四十年葬長沙易曰神農氏斵木爲耜柔木爲耒始教天下播種五穀又嘗百味爲本艸治醫藥演八卦爲六十四作市井貨易作祭防制五琴象五行也自下帝承帝臨魁帝明帝直帝來帝哀帝揄罔凡八代五百四十年

黃帝有熊氏【姓公孫名軒轅少典次子生而神靈弱而能言防而循齊長而惇敏成而聰明揄罔末年諸侯相伐帝作弧矢徵之天下咸伏伏虎貔防貅之於埃阪有蚩尢兄弟八十一人銅頭銕額噉沙吞石是山海之精以亂天下戰於涿鹿之野受斬於中帝鑄鼎成飛仙攀龍去也壽二百一十歲葬衣冠於橋山】在位一百年臣左徹【刻木爲相率諸侯朝十年行政】造合宮制衣服使魯班造舟車【舟遊也可以濟水車捨也可以行居】建屋宇制棺槨以送死始有葬禮【禮曰天子七日而殯七月而葬諸侯五日而殯五月而葬大夫及士庶人三日而殯三月而葬天子墳髙三仞樹以松諸侯半之樹以柏大夫八尺樹以栗適士官髙四尺樹以槐庶人無墳樹以楊栁】作咸池樂用天老力牧太山稽爲相

風後定甲子【一云帝卽位三十八年始命大撓作大撓甲子故以三十八年爲第一甲子逆推元年得丁亥歲也】容成造歷首算數問道廣成子蒼頡爲史岐伯辧艸木兪附定脈經伶倫制律呂【以調律呂管長九寸以竹爲之或損或益以定五音】置九州【歷帝紀云黃帝有子二十五人得姓者十二人姬酉祁已滕箴任茍僖始儇衣分治九州謂冀靑徐豫雍梁楚揚燕從長至幼以次封之後子孫五帝三王並其苖裔帝娶大庭氏生二子長曰枵幼曰昌意】凡十八代一千五百二十年

五帝【中庸子曰帝者體也內心無爲而迹涉有爲以徳教化民也徳象天地曰帝雷氏曰少顓嚳唐虞舜傳夏】

甲子少昊金天氏【姓己名摯字靑陽母曰女節有星如虹下流感意而生被髮跣足無冠冕黃帝之子壽一百歲】丁卯立在位八十四年王金徳都窮桑又遷曲阜立坊市用度作樂置一百二十行以鳥紀官鳳皇至凡十代四百九十年

甲子顓頊髙陽氏【姓姬名顓頊黃帝孫昌意子有星如虹女樞感而生壽九十八崩葬於頓丘書疏載】辛卯立在位七十八年王水徳都帝丘【今濮陽縣】作歷以孟春爲元造平冠冕【廣八寸長一赤六寸至周始制旒前後各十二用藻玉】制三公九儀二十四司養材任地戴時象天神人不雜萬物有序生八才子謂之八凱平九黎之亂制气以教化潔誠以祭祀辧君臣之道作五莖之樂【合爲五行之根基也】凡八代五百二十年

甲子帝嚳髙辛氏【姓姬名岐黃帝曽孫枵孫蟜子壽一百五歲崩葬於宜陽】己酉立在位七十九年王木徳都亳【今偃師縣】師赤松子置五行官以勾芒爲木正【少吳之子】祝融爲火正【顓頊之子】蓐收爲金正【少吳之子】防爲水正【亦少昊子】后土爲土正【髙陽之子】生八才子謂之八元造鐺鑊鞞皷鐘磬塤箎【皷以皮合木擊乃嗚鐘範金合土似鈐而不圓髙二尺二寸半厚八分名懸鐘磬前長三律二尺二寸後長二律一尺八寸名黃鐘磬塤燒土爲之大如雁卵銳上平底而有五孔白虎通云形如秤錘而有六孔與周禮少別箎以竹爲之一尺四寸圍三寸小者尺二上有六孔也】凡九代三百五十年【左傳曰蒼舒隤敳檮戭大臨厖降庭堅仲容叔達謂之八凱伯奮仲堪叔獻季仲伯虎仲熊叔豹季貍謂之八元也】

甲子帝堯陶唐氏【姓伊祁名放勲黃帝孫帝嚳次子娠十四月而生眉分八采土堦茅室】甲辰立在位九十八年王火徳都平陽【今晉州】又遷安邑通舜爲政一百一十八年【始丙寅終癸卯舜喪服二年至乙巳壽一百八十崩葬谷林諡翼善傳聖曰堯】號年曰載師具英先生命羲和歷象日月星辰敬授人時天降牝羊【名觸邪死埋殿右生蓂莢艸髙八尺月朔生一葉至望全十五葉望後凋一葉至晦凋盡有羔名豸死葬殿左生朱艸長一丈名指佞艸】立衡室作圍棊【三百六十路象三十六旬教丹朱也】作大樂章嘉禾茂鳳皇來有賢人三十二人【未詳名姓】立敢諫皷洪水九年【命鯀及禹治之】十日並現【命羿射之九奮斃於地儒東南有羲和國有女名羲和生十日浴於海中堯時十日並現羿張羿善射人也嘗於西王母射之九惟一在焉

處得不死藥乃獸芝也妻盜食之奔入月宮名嫦娥因此月名蟾蜍卽田父矣】

甲子帝舜有虞氏【姓姚名重華字都君顓頊六代孫龍項大口目有重瞳年二十以孝聞於天下三十登庸南巡崩於蒼梧壽一百五十】王土徳都蒲阪【今河中府】堯時攝政二十八年通治五十年【丙午卽眞終乙未葬九嶷山諡仁聖惠明曰舜】詠南風詩舉十六相【謂八凱八元也】去四凶【左傳曰驩兜黃帝子不才人也掩義隱徳好行凶暴謂之渾惇共工少吳不才子也毀信廢忠崇飾惡言謂之窮奇鯀顓頊不才子也傲狠明徳以亂天常謂之檮杌三苖黃帝之臣縉雲氏不才子貪於飲食冒於貨利謂之饕餮也】臣倕造漆器使臯陶斷獄定五刑【書曰五刑起自舜代鄭注禮曰墨謂刲額湼之以墨非事出入不以道義者以此加之劓卽去鼻革輿服攺制度者以此加之剕乃刖足決關渠逾城郭以此加之宮謂男去其勢女閉幽室男女不以禮義交通者以此加之大辟死罪也寇盜刼掠者以此加之】作韶樂造總章【韶有九數十一堂上樂有六謂柷如漆桶方二尺四寸深一尺八寸中有椎柄以此起樂也敔如伏虎背上爲二十四鉏鋙刻以木長尺許法三九陽數之窮戞之以止樂也琴長三尺六寸象三百六十日廣六寸象六合上竅日池下竅曰濱前廣後狹象尊卑也上員下方法天地七鏈朱絲爲之長七尺二寸法七十二候有周文武王足五琴成七大小二以合君臣之思也風俗通云琴者樂之統也君子禦之不離於身非若鐘皷陳於宮廟列於簨簴也以其大小得中而聲韻和雅大不諠嘩而流澷小不湮滅而不聞足以發人之意气也瑟如前注摶拊形如皷以韋爲之實之以糠擊之以節樂球玉也爲磬擊之使鳴也○堂下樂有五簫如鳳翼編竹爲之長一尺五寸大者二十三管曰洞簫小者十六管曰雅簫周禮有二雅簫長一尺四寸二十四管頌簫二十三管洞簫長一尺二寸鞀皷持柄揺之旁耳自擊鏞大鐘也笙如前注管竹爲之而有七孔也】立十二州葬用瓦棺【少昊之前天下之號象其徳顓頊以來天下之號目其名若髙陽髙辛皆所興之地劉氏外紀以三皇五帝之號爲俗傳】

三王【中庸子曰王往也加以刑防政諡仁義所往之謂王】謂夏商周三代夏【雷氏曰禹啟三康相寧槐芒泄降扃廑甲臯發桀主合十七四百三二】

甲子夏后氏【姓姒名文命字髙密黃帝八代孫鯀之子號禹王初舜命禹治水不貴尺璧而重寸陰三過其門而不入】王金徳都安邑【今均州遷陽翟】爲堯司徒【地官也鄭注一吏部尙書亦曰天官冢宰太宰二戶部地官亦曰大司徒三禮部春官亦曰宗伯四兵部尙書夏官亦名大司馬五刑部秋官亦曰大司冦六工部冬官亦曰大司空禹乃第二部】治水十二年乘四載【陸行車水行船泥行撬山行攆】開九州【冀州東河西西河南南河北兗州東南據濟西北距河靑州東北海西南距岱徐州東至海北至岱南及淮揚州北距淮南距海荊州北山據荊南及衡陽豫州西南據荊北距河梁州東距華山西據黒水雍州西距黒水東據龍門西河通九道陂九澤度九山決九川堯錫圭告厥成功舜薦之於天下爲嗣焉】在位十六年【始甲戊終己酉東巡至防稽崩壽一百年諡受禪成功曰禹】號年曰歲建寅爲正作大夏樂葬用堲【燒土爲之時有防風氏長四十尺】

甲子啟禹之子【母化爲石一云生石中】癸未立在位九年【一云十年】郊禘祖宗【禘黃帝文祖郊鯀配天祖祖顓頊配文祖太祖宗禹父】啟祀立廟祧壇太祖禹【二昭二穆】五廟

甲子太康【啟之子畋於洛十旬不返五子作歌風之遂失其位】壬辰立治二十九年

仲康【太康之弟】辛酉卽位

帝相【仲康子徙都商丘爲有窮后羿所殺而簒其位治二十八年羿立二年爲臣寒浞所殺寒浞殺羿自立十年復爲夏臣靡誅之已上三主通合四十年】

甲子少康【相之子母曰有仍氏有田一成有眾一旅滅澆及豷還禹舊是爲中興】癸未立治四十九年【作箕箒秫酒】

寧【少康子】癸卯立治十七年

槐【寧之子】庚申立在位二十六年

芒【槐之子】丙戌立治十八年

甲子泄【芒之子】甲辰立在位十六年

不降【泄之子】庚申卽位治五十九年

扄【不降弟】己未立在位二十一年

甲子廑【扄之子】庚辰卽位治二十年

孔甲【不降子好事神淫亂夏氏徳衰諸侯叛之】辛丑立在位三十一年【湯王始生】

甲子臯【孔甲之子】壬申立治十一年

發【臯之子】癸未卽位治十年【一云十一】

甲子桀【發之子名履癸嬖有施氏女曰末喜淫湎暴虐荒色迷酒峻宇雕墻民墜塗炭以諫爲妖殺闗龍逢焚黃圗二臣大廢夏道時有二日鬭明晦自分湯伐之放於南巢而死諡賊人多殺曰桀】壬寅卽位都安邑治五十二年

凡十七代通四百三十二年

殷【雷氏曰降及殷湯外丙仲壬太甲沃丁太庚小甲雍已太戊仲丁外壬河亶甲祖乙祖辛沃甲祖丁南庚陽甲盤庚小幸小乙武丁祖庚祖甲廩辛庚丁武乙太丁帝乙帝辛王三十主六百二九】

甲子湯【姓子氏其先髙辛子契十四世孫始祖卨爲堯司徒官】王水徳都亳【今偃師縣卽谷熟也】昭明相土昌若曹圉防

振微報丁報乙報丙主壬主癸【生子履也】王名履【字天乙以乙日生也黃帝二十一代孫其先契母簡狄吞於卵剖背而生契以鳥因子而生故姓子氏在野祝网徳及禽獸矣】夏桀不道舉伊尹爲相伐之承祚東徵西怨南徵北怨大旱七年自責六過燒身乃雨乙未立大治十三年壽一百歲建丑爲正號年曰祀【諡除虐去殘曰湯】代有彭祖【姓籛名鏗賢大夫也壽八百歲好述古事諡曰彭祖】

外丙【湯次子】治二年仲壬【外丙弟】治四年

太甲【湯長孫太丁子立而不明伊尹放諸桐宮三年悔過復迎歸亳正其位】治三十三年立廟六【卨二昭湯二穆】太甲郊祀祖宗【禘帝嚳文祖郊防配天祖祖契配文祖太祖宗湯父】太甲祀

甲子沃丁【太甲子】辛巳立治三十年【八年伊尹卒】

太庚【沃丁弟】治三十年【一云二十五年古今紀三十五年】

甲子小甲【太庚子】治十七年【七年二月甲申朔起歷】

雍已【小甲之弟殷道廢】治十二年

甲子太戊【雍己弟初立不道諸侯叛之以伊尹子陟爲相殷道復興】治七十五年仲丁【太戊子自亳遷開封陳畱】治一十七年【一云十一】

甲子外壬【仲丁弟】治十五年河亶甲【外壬弟復遷於相殷又衰】治九年祖乙【亶甲子又遷於耿今河東皮氏縣巫賢任職興】治一十九年

甲子祖辛【乙之子】治十六年沃甲【祖辛弟】治二十五年祖丁【沃甲兄祖辛弟】治二十五年南庚【沃甲子】治二十九年陽甲【祖丁子】治十七年

甲子盤庚【陽甲弟攺殷曰商復遷都於亳】治十八年

小辛【盤庚弟】治二十一年【殷道衰百姓思先帝作盤庚三篇】

甲子小乙【小辛之弟】治二十二年

武丁【小乙子以傳爲相修徳布政天下成歡書曰髙宗諒闇三年君不言禮云三年之喪君不言百官咸聽冢宰】治五十九年壽一百歲廟號髙宗

甲子祖庚【武丁子】治七年祖甲【祖庚弟商道廢】治十六年廩辛【祖甲子】治六年庚丁【廩辛弟遷於朝歌今衛州界】治二十一年武乙【庚丁子不道慢神虐民獵河渭間暴雷震死】治四年

甲子太丁【武乙子】治三年帝乙【太丁子商道衰】治三十七年甲子紂辛一名受【帝乙之子防子啟弟啟之母賤在朝不得嗣位辛母正後承祚不道內嬖妲己外用惡來設酒池肉林糟丘使男女裸形相逐其間作長夜宮計一百一十日爲一晝夜制炮烙刑熨斗衣寶玉衣剖賢人之心斮朝渉之脛諸侯叛亂武王克之以衣頭赴火而死】治三十一年【諡曰殘義損善曰紂】殷有三仁【箕子微子叔比干也】丁未卽位

凡三十主通六百二十九年

周【雷氏曰下迨有周文武成康昭穆共懿孝夷厲宣幽防平桓莊僖惠襄頃匡定簡靈景悼敬元貞哀考威烈安烈顯愼靚至赧歸秦王三十七八百六十七】

甲子文王【姓姬氏至武王都於鎬今京兆】王木徳其先起於後稷【帝嚳之妃姜嫄履大人迹而生多有異相棄之隘巷牛馬不踐移山獸育置冰禽養復敬而育故名棄性好種植事堯爲稷官功封於邰曰后稷也】不窋鞠

公劉慶節皇僕差弗毀渝公非髙圉亞圉公祖大王亶父【一曰古公】生三子太伯虞仲季歷【文王父也初國於豳古公遷於岐伯仲知古公欲立季歷以傳昌乃奔荊蠻果立歷以傳昌也古今記世紀有異於史記】王名昌【季歷子一名大王少子都丰爲紂西伯大有賢徳】在位五十年【壽九十七諡忠信接禮曰文】重八卦之爻爲周易【幹六宮數有九三十六老陽也】【坎一宮七數二十二少陽也】【艮八宮七數二十八少陽也】【震三宮七數二十八少陽也】【巽四宮八數三十二少陰也】【離九宮八數三十二少陰】【坤二宮六】

【數二十四老陰】【兌七宮八數三十二少陰每卦有六爻六神名主吉凶之事謂靑龍朱雀白虎武騰蛇勾陳】伯夷叔齊【姓墨孤竹君子】聞西伯善養老歸之【虞芮有爭愬於西伯又請紂去炮烙之刑】

甲子武王發【文王子周公兄】旣立以太公望爲師周公旦爲輔召畢之徒爲左右同謀伐紂起兵洧水諸侯不期防者八百皆云紂可伐矣戊午日兵臨孟津癸亥夜陳於商郊甲子戰於牧野前徒倒戈血流漂杵旣克殷大定天下【歸馬華山之陽放牛桃林之野】倒載干戈在位七年【壽九十三葬於鎬諡克定禍亂曰武】禮曰天下有王分地建國置都立邑【古制王畿千里公百里侯七十里伯子男各五十里不及曰附庸周制王畿千里公五百里侯四百里伯三百里子二百里男一百里不及曰附庸】葬之以翣【世本曰武王作翣其形如扇置墻以飾棺】乙夘立建子爲正

十四國諸侯【隨王代封各出其次雷氏曰鄭宋晉吳衛秦齊魯陳杞曹蔡燕召楚蠻諸侯十四】

吳太伯【太王子與弟虞仲奔於荊蠻斷髮文身示不可用以辟季歷荊人立爲君號曰勾吳武王克殷封章爲吳章至壽夢十九世稱王夢生四子次曰季札大有賢徳欲立札札讓兄諸樊吳人同立札札又捨之至余祭立封札於延陵自太伯至夫差二十五世越王勾踐滅之周章至夫差二十一君六百五十五年敬王時也】列子曰昔吳太宰問孔子曰【夫子聖者與曰丘博識彊記非聖人也三王聖者與曰三王善用智勇聖非丘所知五帝聖者與曰五帝善用仁信聖則非丘所知三皇聖者與曰三皇善用時政聖則丘弗知太宰嚭駭曰然則孰爲聖者與夫子有問動容而對曰西方有聖者焉不治而不亂不言而自信不化而自行蕩蕩乎民無能名焉】

齊太公望【亦名呂尙東海人也本姓姜氏其先佐禹治水有功封於呂文王卜得非熊之兆獵渭而防曰吾望子久矣因名呂望一名武師伐紂亦名尙父封於營丘今靑州臨淄也至小白稱桓公始霸自太公下丁公呂伋乙公癸公哀公胡公獻公武公厲公文公成公莊公釐公襄公桓公孝公昭公懿公惠公頃公靈公莊公景公孺子悼公簡公平公宣公康爲田和簒滅共三十君七百四十七年當周安王十七年也】管仲鮑叔寗戚晏子之徒【景公之前後也】

陳胡公滿【有虞之後姓嬀氏昔舜爲庶人堯妻二女居於嬀汭因以爲姓武王克殷乃求舜後得滿封於陳以奉舜祀是爲胡公自胡公下申桓孝愼幽釐武夷平文桓厲莊宣穆共靈成哀惠懷湣二十三君六百五十三年敬王四十一年爲楚滅之也】

杞東樓公【夏禹之後殷時或封或絕武王克殷於杞陳畱雍丘縣是也自東樓公至簡公春一十九君五百三十九年定王二十四年楚惠滅之】

曹叔振鐸【文王第六子武王弟封之於曹今濟陽定陶縣也至伯陽好田弋怠政復背晉於宋而曹遂亡自振鐸下太伯仲君宮伯孝伯夷伯幽伯戴伯惠伯顧伯穆公桓莊僖昭共文宣成武平悼襄隱靖伯陽二十六世六百四十五年敬王二十三年爲宋景公滅之也】

蔡叔度【文王第五子武王弟克殷後封叔鮮於管封度於蔡使二相紂子武庚一名祿父治殷餘民自度至侯齊二十七君五百二十七年當定王時爲楚滅之】

魯周公旦【文王第四子武王克殷封少昊之墟今兗州仙源縣也公不就畱佐武王武王崩後輔成王使子伯禽代就於魯公誠曰我文王子武王弟成王叔於天下亦不賤矣然我一沭三握髮一食三吐哺起以待士恐失天下賢人子之魯母以國驕人伯禽受命於魯自伯禽下考煬幽魏厲獻眞武懿伯禦孝惠隠桓莊閔僖文宣成襄昭定哀悼元穆共康景平文頃三十四君九百一十五年至秦莊襄元年楚考烈王滅之○隱公春秋始哀公卒哀公十六年孔子卒】

燕召公奭【與周同姓武王克殷封於燕成王時召爲三公主陜西甚得兆民之意巡行鄕邑有甘棠樹決獄其下召卒民思伯不敢伐之作甘棠詩焉自公已下九世至惠侯釐頃哀鄭繆宣桓莊襄桓宣昭武文懿惠悼共平簡獻孝成湣釐桓文易王子噲昭惠武成孝今喜三十七君八百九十四年秦始皇滅之】

成王誦【武王子都於洛】年十三卽位周公攝政制禮作樂天下和睦七年歸政於王卜世三十卜年七百治四十七年周公定君臣禮樂成王褒之制三公【太師太傅太保】九卿【一太常主音樂二光祿主酒饌三大理主刑律四宗正主皇親五太府主庫蔵六司農主種植七鴻臚主蕃客八太僕主車馬九衛尉主敷設】二十七大夫【九品各三】八十一元士重定五刑立七廟制禮曰【王制天子七廟三昭三穆與太祖之廟而七注曰此周制七廟太祖及文武二祧與淸廟四七太祖社稷也昭明也察下爲義穆敬也敬上爲義太祖居西面東三昭面南三穆面北凡穆主藏文廟昭主藏武廟有禱出主祭於壇文武二祧朝享之皆四孟月五代祖主藏之於祧有禱則出遷祭之無禱乃止矣】

祭法曰【凡祭有四春祭曰礿薄也夏祭曰禘弟也秋祭曰嘗嗜百谷味冬祭曰蒸進也品物進之天子祭天地一年九祭三祭吳天六祭五方大帝諸侯祭社稷大夫祭五祀司命中霤門行厲五也諸侯五廟太祖與二昭二穆大夫三廟太祖與一昭一穆適士官師二廟庶士一廟庶人無廟祭之於寢矣】郊禘祖宗【禘帝嚳文祖郊稷配天祖文配文祖太祖王

宗武王父也】成王祭三【天曰祭地曰祀人鬼曰享也】明堂制【布政之宮也在國之陽三里之外七里之內丙已之地東西九筵南北七筵東西凡五室南北亦然上員法天下方法地八牕象八風四闥法四時九室法九州十二堦法十二月三十六戶法三十六旬七十二牖法七十二气四廟九室十三位也】制冕旒衮服【有十二章】○○�日月星辰【三象其明】龍【象其變化表聖人徳】華虫【雉也象

宗彞宗庶虎蜼其文也

之蜼也象其孝】藻【水艸也象其潔】粉米【爲米而粉象其養人】山【貴靜取其性不取其勢也】火【以圓也取其

白與黒謂神不取其銳

之黼爲之斧形取其善斷】�【黒與靑謂之黻兩已相背取其能辧是以繪繡服上】丙戌卽位稷神【昔厲山氏之子名柱善植五穀夏殷之前皆配祀稷周以後稷代之自周而下皆配祀矣五穀之長祀以報其功也五穀者稻粱菽麻麥分成百也】

宋晉衛楚四國成王封【同姓者長曰伯父防曰叔父異姓者長曰伯舅幼曰叔舅】

宋微子啟【紂之庶兄武旣克殷啟乃持祭器造於軍門肉面伏左牽羊右把茅膝行而前武王遂釋微子封紂子武庚以續殷祀使管蔡二叔傅之武王崩周公輔成王殷叛王命誅武庚乃封啟代殷爲宋今睢陽也後至襄公始霸自啟下微仲稽丁湣煬厲釐惠哀戴武宣穆殤莊湣遊桓襄成昭文共平元景昭悼休辟剔成偃公稱王淫亂無道諸侯與齊魏楚伐之三分其地凡三十三君八百三十年當周赧王三十九年也】

晉叔虞【字子於武王子成王弟成王與叔虞戲削桐葉爲圭以與虞曰以此封若史佚因請擇日立叔虞王曰吾與戲爾佚曰天子無戲言遂封於唐今河東皮氏也叔虞子燮是爲晉侯至獻公滅虢始都後文公重耳始霸自叔虞下燮武成厲靖釐獻穆殤文昭孝鄂哀湣武獻惠懷文襄靈成景厲悼平昭頃定出哀幽烈孝靜公也三十六君七百四十九年安王時韓魏趙滅之】

衛康叔【文王第九子武王同母弟成王以殷餘民封康叔爲衛公居河淇之間故商墟也至元公徙野王縣今河內也自康叔下康伯孝嗣靖眞項釐共武莊桓宣惠懿戴文成共穆定獻殤襄靈出莊班起悼敬昭懷愼聲成平侯嗣懷元君角凡四十三君九百年也秦二世廢君角爲庶人】

楚熊繹【顓頊之後至季連以羋爲氏後裔熊繹也成王舉文武勤勞之後嗣封繹於楚蠻今江陵枝江縣也至申君徙都壽春自繹至負芻二十五君計七百八十九年歸秦】

康王釗【成王子】召畢二公受顧命而相之二世安寧刑錯不用四十餘年治五十二年癸亥卽位

佛祖歷代通載卷二﹤子部﹐釋家類﹐佛祖歷代通載﹥

欽定四庫全書

佛祖歷代通載卷三

元釋念常撰

周

己丑昭王瑕【康王子王道微缺因南巡狩乘膠船沈於水】治五十一年癸丑二十五年四月八日大聖現白象瑞七支案地乘雲而下降神大術胎中右脇而住豈若虹樞現表厥命世者也

甲寅二月八日世尊生子迦毘羅衛國藍毘尼園波羅義樹下從母摩耶夫人右脇而出姓剎利父淨飯天母大淸淨生時九龍吐水金盤沭已周行七步自言吾受最後生身天上天下惟吾獨尊相好莊嚴具三十二大人之相諸經有別【且依一文三十二者一足下平滿二千輻輪紋三手柔軟如兜羅綿四指閒网鞔猶如鵞王五諸指纎長六足跟充滿七足趺相承八雙臂修直九雙腨圓滿如伊尼延鹿王十陰峯藏宻如象馬王十一毛靑右旋十二髮毛上靡十三身皮金色十四皮閏離垢十五七處充滿十六肩項殊妙十七腋直十八容儀紅滿十九身相端嚴二十量圓孤柳二十一頷臆獅子二十二常光一尋二十三齒白齊宻二十四牙鮮鋒利二十五常得上味二十六舌覆面輪二十七梵音頻伽二十八眼睫紺靑二十九眼睛如牛王三十面如滿月三十一眉間白毫三十二烏瑟膩吒楢如天蓋更有八十隨好具如般若等】丙辰太子三歲父王攜謁天神廟神像起立王驚嘆曰天中天

庚申太子七歲詣師習世間書典

癸亥太子十歲與兄弟捔力以手擲象城外射透銕皷九重甲子世尊示出家太子出遊四門見生老病死者北門見出家人生欣樂心戊寅二月八日夜淨居天報言太子出家時至【缺】乘爲【缺】城至檀特山拔劍斬髮入彌樓山阿藍迦處【缺】不用處定今依六年苦行三十成道之教也有謂十二月【缺】日出家諸部異贊疏云總防諸文而爲二一云諸部十九出家三十成道本起因緣經亦十九歲思惟無相三昧經三十成道智論亦十九不成道時佛住世實八十年有防十九出家五年事仙人行樂行六年行苦行三十成道智論用此二云亦有諸部及大乘二十九出家三十五成道增一中雜三阿含經出曜經和須宻論並二十九悲華【缺】經善見論三十五成道本起經云三十五也菩提流支引經偈云八年作嬰兒七年作童子四年學五明十年受五欲六年行苦行三十五成道四十五年中教化諸眾生眞諦及西域記並同此金光明經報恩經等同佛壽八十年也甲子但七十九年略釋偈曰

【缺

伽釋云一缺

一種相一顯示正因果相二已作不缺

相二者因明有二種相一示槯折他論勝利相二示免脫他論勝利相三者聲明亦有二相一示安立字界及能成立相二示語工巧勝利相四醫方明有四種相一示病體善巧相二示病目善巧相三示斷巳更生善巧相四示斷已不生善巧相五者工巧明善諸世法三端六義等言三端者一文筆二武鋒三辧舌也六義者一禮長幼謙謹二樂風俗正變三書八體六書四數窮知稊壤五射能開弓弩六禦善調象馬世尊在宮爲太子時性自仁賢曰禮通諸風俗曰樂六十四書悉曉曰書百二十數並窮曰數透九重鐵皷曰射擲塞門大象曰禦餘如經論廣陳】

庚辰穆王滿【昭王子】用造父爲禦乘乎八駿日行千里【具如周史】治五十五年【五十歲卽位壽一百四年】作甫刑【王命甫侯呂級入爲司寇增輕減重約五刑爲三千墨劓各一千剕五百宮三百大辟二百孝經甫刑是】傀儡【乃偃師之作始獻於王也】化人【北山曰王時西極有化人來反山州移城邑入水火貫金石千變萬化不可窮矣王敬之若聖築中天臺以居之乃曼殊室利目連等示相也然王未知是佛弟子】

癸未世尊示成道苦行六年旣滿沐於熙泥連河受牧牛女之乳糜納吉祥之軟艸詣菩提樹王坐金剛座上三十四心示成正覺號天人師具一切智住世垂訓四十九年法三時初中後善以有空言破空有執二邊旣離中道斯存俾利鈍機發修自行故演而伸之爲八萬四千之法藏也博施濟眾因果張焉斷惡懲善聖凡別矣羣生自玆有仗也初入鹿苑度五比丘

甲申度優樓頻羅迦葉千人出家

乙酉佛象頭山爲龍法等

丙戌佛度舍利弗目犍連二百五十人出家

丁亥須達長者布金買只陀園建寺奉佛

戊子佛在拘耶尼國爲婆陀和菩薩苦行般若等經己丑佛在柳山爲純眞陀羅王等法

庚寅佛在穢澤爲阿掘摩法及升忉利天

栴檀像始建世尊成道八年上忉利天爲母法經九十日優闐國王思慕如來命大目連及毘首羯摩天化爲匠人詣天宮摹佛相好以栴檀香木刻像供養旣而夏滿下降中天王及大臣及國人民同往迎佛其像騰空向佛問訊佛爲摩頂受記曰我滅度千年以後汝往震旦廣利人天

辛卯佛還摩竭國爲弗沙王法等

壬辰佛爲彌勒修行本起經

癸巳佛還迦毘羅國爲父王法普曜經載此

戊戌佛於欲色二界大集等經

己亥佛始十六防八部般若等經

辛丑佛始檢約徒眾剏置戒律

丙午佛從弟阿難始出家

辛亥阿難請佛度摩訶波闍波底比丘尼等出家甲子辛未佛金光明並法華等經於靈山防上是年世尊拈花示眾百萬人天皆茫然惟金色頭陀破顏微笑世尊曰吾有正法眼藏湼槃妙心實相無相微妙法門今付於汝汝當防持並勅阿難副貳傳化聽吾偈曰法本法無法無法法亦法今付無法時法法何曾法爾時世尊此偈已復告迦葉吾將金縷僧伽黎傳付於汝轉授補處慈氏毋令斷絕【拈花之事荊國王公對佛惠禪師泉萬卷言親見於梵王問佛經中具載但此經多言國家帝王之事藏之祕府世故無聞】

壬申二月十五日世尊示湼槃應世七十九年化緣周畢於拘尸羅國金沙跋提河間娑羅雙樹下湼槃經及遺教經已安住常寂滅光名大湼槃右脇而臥於中夜寂然無聲闍維得舍利八斛四斗【湼槃經前後分具明】時有白虹一十二道南北貫通連宵不滅穆王問太史扈多曰是何徴也對曰西方有大聖人滅度衰相現也王曰朕常患此今旣滅度更何憂耶西土諸王以香木闍維分身建塔震旦計十九處

乙亥共王繄扈【穆王子】有聖徳治十二年【王嘗遊於涇上宻康公從有三女奔康公受之而不以獻王遂滅宻】

丁亥懿王囏【共王子】周室衰【詩人刺之遷都槐裏又遷廢丘】治二十五年【齊五世哀公荒淫王命烹之作變風刺之】

壬子孝王辟方【共王弟懿王叔】王時外國有進二尺虎又進四角犀治十五年

丙辰第一祖摩訶迦葉摩竭陀國人也姓婆羅門父飲澤母香志昔爲鍛金師善明金性使其柔伏付法傳云嘗於久遠劫中毗婆屍佛入湼槃後四眾起塔塔中像面上金色有少缺壞時有貧女將金珠往金師所請飾佛面旣而因共發願願我二人爲無姻夫妻由是因緣九十一刼身皆金色後生梵天天壽盡生中天摩竭陀國婆羅門家名曰迦葉波此云飲光勝尊蓋以金色爲號也繇是志求出家冀度諸有佛言善來比丘須髮自除袈裟著體常於眾中稱嘆第一復言吾以淸淨法眼將付於汝汝可流布無令斷絕湼槃經云爾時世尊欲湼槃時迦葉不在眾防【嵩禪師正宗記評曰昔湼槃防之初如來告諸比丘曰汝等不應作如是語我今所有無上正法悉已付囑摩訶迦葉是迦葉者當爲汝等作大依止然正宗者聖人宻相傳授不可必知其處與時也以經酌之則法華先而湼槃後也方法華迦葉預焉及湼槃而不在其防吾謂付法之時其在二經之間耳或謂靈山拈花又曰付法於多子塔前然此未見所出吾𨿽稍取亦不敢果以爲審也】佛告諸大弟子迦葉來時可令宣揚正法眼藏爾時迦葉在耆闍崛山賓鉢羅窟覩勝光明卽入三昧以淨天眼觀見世尊於熙連河側入般湼槃乃告其徒曰如來湼槃也何其駛哉卽至雙樹間悲戀號泣佛於金棺內現雙足爾時迦葉告諸比丘佛已茶毗金剛舍利非我等事我等宜當結集法眼無令斷絕乃偈曰如來弟子且莫湼槃得神通者當赴結集於是得神通者悉集王捨耆闍崛山賓鉢羅窟時阿難爲漏未盡不得入防後證阿羅漢果由是得入迦葉乃白眾言此阿難比丘多聞總持有大智惠常隨如來梵行淸淨所聞佛法如水傳器無有遺余佛所贊嘆聰敏第一宜可請彼集修多羅藏大眾默然迦葉告阿難曰汝今宜宣法眼阿難聞語信受觀察眾心而宣偈言比丘諸眷屬離佛不莊嚴猶如虛空中眾星之無月是偈已禮眾僧足升法座而是言如是我聞一時佛住某處某經教乃至人天等作禮奉行時迦葉問諸比丘阿難所言不錯謬乎皆曰不異世尊所迦葉乃告阿難言我今年不久畱今將正法付囑於汝汝善守防聽吾偈言法法本來法無法無非法何以一法中有法有不法是偈已乃持僧伽黎衣入雞足山俟慈氏下生卽周孝王五年丙辰歳也

甲子丁夘秦非子【其先髙陽之後始修大業大費佐舜爲相大防孟戱中衍乃大防孫鳥身人言爲殷太戊之禦中潏飛防惡來秦之先也先是柏翳佐禹治水有功舜賜姓嬴氏後至非子周孝王使主馬又大蕃息封於秦號曰秦嬴至徳公居雍城秦州龍城縣也後穆公始霸至昭襄稱王自非子下秦侯公伯秦仲莊襄文寧出武徳宣成穆康共桓景惠悼厲躁懷靈簡惠出獻孝惠文王武王昭王三十二君六百三十八年也】

夷王燮【懿王次子周室陵遲諸侯朝朔下堂迎之治十六年】

癸未厲王胡【夷王子暴虐無道國人叛之襲殺於彘通周召五十一年】

癸巳二祖阿難王捨城人也姓剎利帝父斛飯王實佛之從弟也梵語阿難陀此云慶喜亦云歡喜如來成道夜生因爲之名多聞博達智惠無礙世尊以爲總持第一嘗所讚嘆加以夙世有大功徳受持法藏如水傳器佛乃命爲侍者後阿闍世王白言仁者如來迦葉尊勝二師皆已涅槃而我多故悉不能覩仁者般涅槃時願垂告別阿難許之後自念言我身危脆猶如聚沫況復衰老豈能長久又念阿闍世王與吾有約乃詣王宮告之曰吾欲入涅槃故來辭耳門者曰王寢不可以聞阿難曰俟王覺時當爲我時王夢中見一寶蓋七寶嚴飾千萬億眾圍繞瞻仰俄而風雨暴至吹折其柄珍寶瓔珞悉墜於地心甚驚異旣寤門者具白上事王聞語已失聲號慟哀感天地卽至毘捨離城見阿難在恆河中流跏趺而坐王乃作禮而偈言稽首三界尊棄我而至此暫憑悲願力且莫般涅槃時毘捨離王亦在河側復偈言尊者一何速而歸寂滅場願住須臾間而受於供養爾時阿難見二國王咸來勸請乃偈言二王善嚴住勿爲苦悲戀涅槃當我淨而無諸有故阿難復念我若偏向一國而般涅槃諸國爭競無有是處應以平等度諸有情遂以恆河中流將入寂滅是時山河大地六種震動雪山中五百仙人覩玆瑞應飛空而至禮阿難足胡跪白言我於長老當證佛法願垂大慈度脫我等阿難黙然受請卽變歿伽河悉爲金地爲其仙眾諸大法阿難復念先所度脫弟子應當來集須臾五百羅漢從空而下爲諸仙人出家受具其仙眾中有二羅漢一名商那和修二名末田底迦阿難知是法器乃告之曰昔如來以大法眼付大迦葉迦葉入定而付於我我今將滅用傳於汝汝受吾教當聽偈言本來付有法付了言無法各各須自悟悟了無無法阿難付法眼藏竟踴身虛空作十八變入風奮迅三昧分身四分一分奉忉利天一分奉娑竭羅龍宮一分奉毘捨離王一分奉阿闍世王各建寶塔而供養之乃厲王十年癸巳歲也

辛亥世尊入滅一百年矣

傳曰百歲已前人傳𨿽異法味一如五師傳教首迦葉波傳之阿難阿難傳商那和修商傳優波毱多優傳末田底迦自此百年之後法疏一味水乳兩和析防分金各宗異見源流別二部斯興一上座部二大眾部三百年來展轉分破大眾本末別成九部大眾部一部說出世部雞部多聞部假部制多山部西山住部北山住部上座本末成十一部一切有部上座部犢子部法上部賢冑部正量部宻林山部化地部法藏部飲光部經量部嗚呼正法加絲以麻嘉謨增乳以水慕道者惑於異端孰非曷是悲哉

庚申共和元年王崩【王時求巫監謗百姓不言政道路相逢視之以目由是作亂叛王子彘在政三十七年周召二伯行政號共和凡十四年】

甲子甲戌宣王靖【厲王子初王奔彘太子匿召公家國人圍之公以子代之太子方得脫旣長周召二伯立之爲王修文武成康之風諸侯復宗周時天下大旱王自責身六事乃雨】治四十六年王臣史籕攺蒼頡古文爲大篆【今跛下石陂有數字至宋蘇軾辧得幾字】

乙未鄭桓公友【厲王少子宣王之弟初封鄭今華陰縣後徙蒙陽今新鄭是至幽公弟君乙爲君自桓下武莊厲昭亹嬰文繆靈襄悼成釐簡定獻聲哀共幽濡乙凡二十三君二百八十一年】

第三祖啇那和修摩突羅國人也亦名捨那婆斯姓毘捨多父林勝母防奢邪在胎六年而生梵云啇諾迦此云自然服卽西域九枝秀艸名也若羅漢聖人降生則此艸生於淨地祖生時瑞艸斯應昔如來行化至摩突羅國見一靑林枝葉茂盛語阿難曰此林地名優畱茶吾滅度後一百年有比丘商那和修於此地轉妙法輪後百歲果誕祖出家證道受慶喜尊者法眼化導有情及止此林降二火龍歸順佛教龍因施地以建梵宮祖化緣旣久思付正法尋於吒利國得優波毱多以爲給侍因問毱多曰汝年幾邪答曰我年十七祖曰汝身十七性十七邪答曰師髮已白爲髮白邪心白邪祖曰我但髮白非心白耳曰我身十七非性十七也和修知是法器三載後遂爲落髮受具乃告曰昔如來以無上正法眼藏付囑迦葉展轉相授而至於我我今付汝勿令斷絕汝受吾教聽吾偈言非法亦非心無心亦無法說是心法時是法非心法說偈已卽隱於罽賓國南象白山中後於三昧中見弟子毱多有五百徒眾常多懈慢祖乃往彼現龍奮迅三昧以調伏之而偈曰通達非彼此至聖無長短汝除輕慢意疾得阿羅漢五百比丘聞偈已依教奉行皆獲無漏祖乃作十八變火光三昩用焚其身毱多收舍利葬於梵迦羅山五百比丘各持一旛迎導至彼建塔供養乃宣王二十二年乙未歲

己未王無辜殺杜伯一日出畋見杜伯持弓矢射王中心墮車折脊而死事見墨子載也

庚申幽王宮涅【宣王子嬖褒姒生伯服廢太子與申後而立伯服褒姒不好笑王乃舉烽燧大皷諸侯皆至又且無宼褒姒大笑王恱後申侯與犬戎同伐王於驪山復舉烽燧諸侯不至遂死山下乃扶太子宜臼爲王以奉周祀】在位十一年

甲子庚午擕王伯服【幽王庶子西兵殺王伯服乃立國人不順未經年而廢之】

東周【一十四主都於洛陽】

辛未平王宜臼【幽王太子申侯立之】東遷洛京以辟難治五十一年

壬申諸侯寖盛政出方伯

辛卯世尊示滅二百年矣

庚子第四祖優波毱多吒利國人也亦名優波崛多又名鄔波毱多姓首陀父善意十七出家二十證果隨方行化至摩突羅國得度者甚眾由是魔宮震動波旬愁怖遂竭其魔力以害正法祖卽入三昧觀其所由波旬復伺便宻持瓔絡縻之於頸及祖出定乃取人狗蛇三尸化爲華鬘防言慰諭波旬曰汝與吾瓔絡甚是珍妙吾有華髣以相酬奉波旬大喜引頸受之卽變爲三種臭屍虫蛆壞爛波旬厭惡大生憂惱盡已神力不能移動乃升六欲天告諸天王又詣梵王求其解免彼各告言十力弟子所作神變我輩凡陋何能去之波旬曰然則柰何梵王曰汝可歸心尊者卽能除斷乃爲偈令其回向曰若因地倒還因地起離地求起終無其理波旬受教已卽下天宮禮尊者足哀露懴悔毱多告曰汝自今去於如來正法更不作嬈害否波旬曰我誓回向佛道永斷不善祖曰若然者汝可口自唱言歸依三寶魔王合掌三唱華鬘悉除乃歡喜踴躍作禮尊者而說偈曰稽首三昧尊十力聖弟子我今願回向勿令有劣弱尊者在世化導證果最多毎度一人以一籌置於石室其室縱十八肘廣十二肘充滿其間最後有一長者子名曰香眾來禮尊者志求出家祖問曰汝身出家心出家答曰我求出家不爲身心祖曰不爲身心復誰出家曰夫出家者無我我故無我我故卽心不生滅心不生滅卽是常道諸佛亦常心無形相其體亦然祖曰汝當大悟心自通達宜依佛法僧紹隆聖種卽爲剃度受具足戒仍告之曰汝父嘗夢金日而生汝可名提多迦復謂曰如來以大法眼藏次第傳授以至於我今復付汝聽吾偈言心自本來心本心非有法有法有本心非心非本法付法已乃踴身虛空呈十八變然復本坐跏趺而逝多迦以室內籌用焚其軀收舍利建塔供養卽平王三十年庚子歲也

己未王四十九年乃魯隱公元年孔子春秋編年始於此

壬戌桓王林【平王孫太子泄早卒立王】在位二十三年

甲子莊王佗【桓王子】在位十五年

乙酉

己丑第五祖提多迦者摩伽陀國人初生之時父夢金日自屋而出照耀天地前有大山諸寶嚴飾山頂泉湧滂沱四流後遇毱多尊者爲解之曰寶山者吾身也泉湧者法無盡也日從屋出者汝今入道之相也照耀天地者汝智惠超越也尊者本名香眾師因易今名焉梵語提多迦此云通眞量也多迦聞師說已懽喜踴躍而唱偈言巍巍七寶山常出智惠泉爲眞法味能度諸有緣毱多尊者亦說偈曰我法傳於汝當現大智惠金日從屋出照耀於天地提多迦聞師妙偈設禮奉持後至中印度彼國有八千大仙彌遮迦爲首聞尊者至率眾瞻禮謂尊者曰昔與師同生梵天我遇阿私陀仙人授我仙法師逢十力弟子修習禪那自此報分殊塗已經六劫尊者曰支離累劫誠哉不虛今可捨邪歸正以入佛乘彌遮迦曰昔阿私陀仙人授我記云汝卻後六劫當遇同學獲無漏果今也相遇非宿緣邪願師慈悲令我解脫尊者卽度出家命聖授戒余仙眾始生我慢尊者示大神通於是俱發菩提心一時出家乃告彌遮迦曰昔如來以大法眼藏宻付迦葉展轉相授而至於我我今付汝當防念之乃說偈曰通逹本法心無法無非法悟了同未悟無心亦無法偈踴身虛空作十八變火光三昧自焚其軀彌遮迦與八千比丘同收舍利於班茶山中起塔供養卽莊王五年己丑歲也

庚子僖王胡齊【莊王子一名釐】治五年五霸次興【中庸子曰霸者假也用威刑而防政使仁義而不湮秦漢皆霸道也春秋稱五霸者左傳曰齊桓公九合諸侯一匡天下孔子稱爲五霸之首晉文公召天子於河陽而朝諸侯矣秦繆公因伐鄭而敗諸崤悔過修徳宋襄公爲鹿上之盟求諸侯於楚楚人許之楚莊王率諸侯伐陳而立陳靈公諸侯皆伏矣】

乙巳惠王閬【僖王子初莊王嬖姬姚生子頽頹有寵而後作亂王奔鄭鄭伯伐頽殺之立王時齊桓伐楚子責包茅不貢入周矣】治二十五年

甲子庚午襄王鄭【恵王子子帶作亂王奔鄭晉文公殺子帶立王】治三十三年辛未世尊入滅三百年矣【此後龍猛菩薩造中論等破除有見後提婆等諸大論師造百論等闡大義了義燈明】

甲申第六祖彌遮迦者中印度人也旣傳法已遊化至北天竺國見雉堞之上有金色祥雲嘆曰斯道人气也必有大士爲吾法嗣乃入城於闤闠間有一人手持酒器逆而問曰師何方而來欲往何所師曰從自心來欲往無處曰識我手中物否師曰此是觸器而負淨者曰師還識我否師曰我卽不識識卽非我又謂曰汝試自稱名氏吾當後示本因彼因偈而答我從無量劫至於生此國本姓頗羅墮名字婆須宻師曰我師提多迦世尊昔遊北印度語阿難言此國中吾滅後三百年有一聖人姓頗羅墮名婆須宻而於禪祖當獲第七世尊記汝汝應出家彼乃置器禮師側立而言曰我思往劫嘗作檀那獻一如來寶座彼佛記我云汝於賢劫釋迦法中宣傳至教今符師願加度脫師卽與披剃復圓戒相乃告之曰正法眼藏今付於汝勿令斷絕乃偈曰無心無可得得不名法若了心非心始解心心法說偈已入師子奮迅三昩踴身虛空髙七多羅樹卻復本坐化火自焚婆須宻收靈骨貯七寶函建浮圖寘於上級卽襄王十五年甲申歲也

癸卯頃王壬臣【襄王子】治六年【楚莊王始霸】

己酉匡王班【頃王子】在位六年

壬子【有云此年世尊入滅者破邪論引悞】

乙卯定王瑜【匡王子】治二十一年【楚子問鼎之大小輕重】

丁巳老耼氏於是年九月十四日生於楚國陳郡苦縣賴鄕曲仁裏魏書云老耼父姓韓名幹字元畢母曰精敷二合而娠孕八十年而生於李樹下因以爲姓名耳字伯陽身長四尺六寸凸眉麄反唇騫鼻髆尖胯闊聃耳髼頭故諡曰耼以疑獨之道祕於心三寶之徳資於用一曰慈二曰儉三曰不敢爲天下先景王己夘紫气浮闗欲往流沙時有函闗令尹喜知道之人也乃請言教老氏遂著道徳二篇合五千言皆評大道也旣而弗克至於流沙薨於槐裏年八十四歳時有秦佚之弔三號而出是知天命殞於周也墓在槐裏西南三十里渭水之陽今興平縣也佛先三百四十五年

甲子辛未第七祖婆須宻者北天竺國人也姓頗羅墮常服淨衣執酒器防行裏閈或吟或嘯人謂之狂及遇彌遮迦尊者宣如來往志自惺前緣投器出家授法行化至迦摩羅國廣興佛事於法座前忽有一智者自稱我名佛陀難提今與師論義師曰仁者論卽不義義卽不論若擬論義終非義論難提知師義勝心卽欽伏曰我願求道霑甘露味尊者遂與剃度而授具戒復告之曰如來正法眼藏我今付汝汝當防持乃說偈曰心同虛空界示等虛空法證得虛空時無是無非法尊者卽入慈心三昧時梵王帝釋及諸天眾俱來作禮而說偈言賢劫眾聖祖而當第七位尊者哀念我請爲宣佛地尊者從三昧起示眾云我所得法而非有故若識佛地離有無故此語已還入三昧示涅槃相難提卽於本座起七寶塔以葬全身卽定王十七年辛未歲也

丙子簡王夷【定王子】治十四年

丁丑老氏仕周爲守藏吏時年二十二矣

己丑老氏遷太史令時年三十四矣一云柱下史自是五十四年不調時人目爲吏隱也王十四年魯襄元也

庚寅靈王泄心【簡王子】生而有髭治二十七年

庚戌二十一年十一月初四日老氏五十五歲矣孔子生於魯國兗州鄒邑縣平鄕晉昌裏實隱公後第九代襄公二十一年冬十一月初四日按殷本紀孔子父姓叔梁名紇爲鄒邑縣宰先娶鄒氏女生子孟皮不才後娶顏氏女名徴在夫婦禱尼丘山神而生孔子生而有髮身長九尺六寸腰帶十圍垂手過膝河眸海口龍顏方顙鳳顒燕頷虯髭虎視有中和之徳衣莊而嚴色溫而厲有四十二表如世家自易姓孔氏名丘字仲尼至唐宗諡曰文宣王丘先殷之後裔頴考叔弗何祖焉至紇移居魯易姓叔梁后孔子追昔先王姓字以子配乙更姓孔氏是不忘本仁也學無常師自然英才誕秀聖徳不羣世號素王大宣文教矣魯哀公十一年自衛反魯修文教於洙泗之濱祖述堯舜憲章文武之風約魯史而修春秋周平魯隱始之自己未終敬王魯哀壬戌記二百四十二年之事明王室衰諸侯霸褒貶得失絕筆於獲麟之句也而傳有五左丘明公羊髙谷梁赤鄒氏郟氏刪詩三百而詠國風雅頌正變之道也而傳者分爲四詩毛韓魯齊詩以關雎首之明有夫婦次有父子君臣之道三綱逆順辧其國政定尙書凡百篇始於二典次及三王典謨誓誥之文備悉明也秦火之後漢儒伏生口授裁二十餘篇正禮樂有二禮記四十九篇而以曲禮首之終於喪服之制俾夫孝弟施行安上治民廣大悉備而傳者徐生首焉周禮者六官之屬三百七十五明宗廟社稷王侯等差朝格典儀大全其式矣贊易道始於太極是生兩儀四象八卦萬物生焉作十翼書以明之謂上繋下系上彖下彖上象下象文言卦敍卦雜卦而傳者古今眾矣資學三千達者七十有二四科十哲徳行顏回閔損冉耕仲弓言語宰予端木賜政事冉求仲由文學言偃卜商子鯉伯魚孫伋子思皆預其數壽七十三歲薨佛先二百九十九年辛亥世尊示滅四百年矣【時迦濕彌羅國五百六通依法智論造毘婆沙論】丁巳景王貴【靈王次子】治二十五年

甲子第八祖佛陀難提者迦摩羅人也姓瞿曇氏頂有肉髻辧捷無礙初遇婆須宻尊者出家受教旣而領徒行化至提伽國城毘捨羅家見其捨有白光上騰謂徒眾曰此家聖人口無言眞大乘器不行四衢知觸穢耳言訖長者出致禮問何所須祖曰我求侍者曰我有一子名伏防宻多年已五十口未曽言足未曽履祖曰如汝所說眞吾弟子祖旣見之遽起禮拜而說偈曰父母非我親誰是最親者諸佛非我道誰是最道者祖以偈答曰汝言與心親父母非可比汝行與道合諸佛心卽是外求有相佛與汝不相似次識汝本心非合亦非離伏防宻多聞祖妙偈便行七步祖曰此子昔曽值佛悲願廣大慮父母愛情難捨故不言不履耳時長者遂捨令出家祖尋授具戒復告之曰我今以如來正法眼藏付囑於汝勿令斷絕乃偈曰虛空無內外心法亦如此若了虛空故是達眞如理宻多承師付囑以偈讚曰我師禪祖中當得爲第八法化眾無量悉獲阿羅漢爾時尊者佛陀難提卽現神變卻復本坐儼然寂滅眾興寶塔葬其全身卽景王十年丙寅歲也

乙亥孔子時年二十六適周問禮於老耼耼年已七十九

己卯老耼是年薨壽八十四歲

辛巳四月王崩劉子單子立王子猛六月子朝作亂十月晉納王於王城十一月猛卒【是爲悼王】

壬午敬王丐【悼王弟】劉獻公單穆公韓宣等伐子朝立王治四十三年

乙酉○【冬克鞏逐王子朝入成周自是謂王城爲西周成周爲東周】

壬辰十一年乃魯定元

辛丑孔子爲魯司寇年已五十二矣

癸卯孔子去魯適衛

乙巳孔子之宋如陳

戊申孔子微服過宋

己酉孔子厄於陳

庚戌二十八年魯哀十一年孔子自衛返魯作春秋定六經時年六十一歲矣

甲寅第九祖伏防宻多者提伽國人姓毗捨羅旣受佛陀難提付囑後至中印度行化時有長者香蓋攜一子而來瞻禮尊者曰此子處胎六十年因號難生復嘗防一仙者謂此兒非凡當爲法器今遇尊者可令出家祖卽與落髮授戒羯磨之際祥光燭座仍感舍利三十粒現前自此精進忘疲旣而師告之曰如來大法眼藏今付於汝汝防念之乃偈曰眞理本無名因名顯眞理受得眞實法非眞亦非僞尊者付法已卽入滅盡三昧而般涅槃眾以香油旃檀闍維眞體收舍利建塔於那爛陀寺卽敬王三十三年甲寅歲

庚申孔子絕筆於獲麟

壬戌王四十年魯哀十六年夏四月八日孔子薨於曲阜

甲子四十三年吳滅矣

戊寅元王仁【敬王子】治八年【越王勾踐始霸矣】

癸酉貞定王介【元王子】在位二十八年

辛卯世尊示滅五百年矣

己亥第十祖脇尊者中印度人也本名難生初將誕父夢一白象背有寶座座上安一明珠從門而入光照四眾旣覺遂生後值伏防尊者執侍左右未嘗睡眠謂其脇不至席遂號脇尊者焉初至華氏國憇一樹下右手指地而告眾曰此地變金色當有聖人入防言訖卽變金色時有長者子富那夜奢合掌前立尊者問曰汝從何來夜奢曰我心非往尊者曰汝何處住曰我心非止祖曰汝不定邪曰諸佛亦然祖曰汝非諸佛曰諸佛亦非祖因偈曰此地變金色預知於聖至當坐菩提樹覺華而成已夜奢復偈曰師坐金色地常眞實義回光而照我令入三摩諦祖知其意卽度出家復具戒品乃告之曰如來大法眼藏今付於汝汝防念之乃偈曰眞體自然眞因眞有理領得眞眞法無行亦無止付法已卽現神變入於涅槃化火自焚四眾以衣裓盛舍利隨處興塔焉卽貞王二十七年己亥歲也辛丑考王嵬【一名隗貞王子】治十五年

丙辰威烈王午【考王子】在位二十四年

甲子王十九年魏斯好賢卽文侯之徳

丁丑通鑑始於此宋司馬光集

戊寅王命趙魏韓爲諸侯自此號爲七雄

佛祖歷代通載卷三

欽定四庫全書

佛祖歷代通載卷四

元釋念常撰

戊寅韓魏趙【雷氏曰魏趙韓齊燕楚及秦是爲七雄】

韓武子【其先與周同姓後事晉封於韓自武子至王安十二君一百九十六年】魏武子【畢公萬之後與周同姓武王克殷封於畢時秦王嘗欲伐魏或曰文侯師田子方受子夏經義客叚幹木過其閭君禮賢人國民稱仁上下和合未可圖也有賢人孟軻鄒衍淳於髠之徒矣恵王時有女子化爲丈夫其先畢萬事於晉晉獻公封於魏在河東郡至悼公在綘陽文武復魏自畢萬至王假凡九世通計一百年至秦始皇滅之】

趙武子【其先與秦同祖殷飛亷二子惡來季勝季勝趙之先後造父爲穆王禦封於趙城因姓趙氏至敬侯都邯鄲自後至大王嘉爲秦將王賁虜之凡十一世計一百八十七年齊燕楚秦見上注】

庚辰安王驕【一名龍威烈王之子】治二十六年

辛巳二年晉分爲三晉趙魏及韓同謀滅晉三分其地也

丙申【齊滅矣】

戊戌第十一祖富那夜奢華氏國人也姓瞿曇氏父寶身旣得法於脇尊者尋詣波羅柰國有馬鳴大士迎而作禮因問曰我欲識佛何者卽是祖曰汝欲識佛不識者是曰佛旣不識焉知是乎祖曰旣不識佛焉知不是曰此是鋸義祖曰彼是木義復問鋸義者何曰與師平出又問木義者何祖曰汝被我解馬鳴豁然惺悟稽首歸依遂求剃度祖謂眾曰此大士者昔爲毘捨離國王其國有一人如馬被露王運神力分身爲蠶彼乃得衣王后復生中印度馬人感戀悲鳴因號馬鳴焉如來記云吾滅度後六百年當有賢者馬鳴於波羅柰國摧伏異道度人無量繼吾傳化今正是時卽告之曰如來大法眼蔵今付於汝卽偈曰迷悟如顯明暗不相離今付顯法非一亦非二付法已卽現神變湛然圓寂眾興寶塔以閟全身卽安王十九年戊戌嵗也

丙午烈王喜【安王子王時天雨金於櫟陽】治七年是嵗日食

癸丑顯王扁【烈王子】在位四十八年【時蘇秦逰說六國】

甲寅二年秦始稱王矣

甲子王十二年

辛未世尊示滅六百年矣

甲午第十二祖馬鳴大士者波羅柰國人也亦名功勝以有作無作諸功徳防爲殊勝故名焉旣受法於夜奢尊者後於華氏國轉妙法輪忽有老人坐前僕地師謂眾曰此非庸流當有異相言訖不見俄從地踴出一金色人復化爲女子右手指師而說偈曰稽首長老尊當受如來記今於此地上宣通第一義說偈已瞥然不見師曰將有魔來與吾校力有頃風雨暴至天地晦冥師曰魔之來信矣吾當除之卽指空中現一大金龍奮發威神震動山嶽師儼然於坐魔事隨滅經七日有一小虫大若蟭螟潛形坐下師以手取之示眾曰斯乃魔之所變盜聽吾法耳乃放之令去魔不能動師告之曰汝但依三寶卽得神通遂復本形作禮懴悔師問曰汝名誰邪眷屬多少曰我名迦毘摩羅有三千眷屬師曰汝盡神力變化若何曰我化巨海極爲小事師曰汝化性海得否曰何謂性海我未嘗知師卽爲性海雲山河大地皆依建立三昧六通由玆發現毘摩羅聞言遂發信心與徒眾三千俱求剃度師乃召五百羅漢與授具戒復告之曰如來大法眼蔵今當付汝汝聽偈言隱顯卽本法明暗元不二今付悟了法非取亦非離付法已卽入龍奮迅三昧挺身空中如日輪相然後示滅四眾以眞體蔵之龍龕卽顯王四十二年甲午嵗也

辛丑愼靚王定【顯王子】治六年【王時六國皆自稱王】

丁未赧王延【愼靚王子】治五十九年【東西周分治爲諸侯所侵王與居人無異王徙都太子治東】

甲子十八年

丙子三十年宋滅矣

壬辰第十三祖迦毘摩羅華氏國人也初爲外道有徒三千通諸異論後於馬鳴尊者得法領徒至西印度彼有太子名云自在仰尊者名請於宮中供養祖曰如來有教沙門不得親近國王大臣權勢之家太子曰今我國城之北有大山焉山中有一石窟師可禪寂於此否師曰諾卽入彼山行數里逢一大蟒祖直進不顧遂盤繞祖身祖因與受三歸依蟒聽訖而去祖將至石窟復有一老人素服而出合掌問訊祖曰汝何所止答曰我昔嘗爲比丘多樂寂靜有初學比丘數來請益而我煩於忘答起嗔恨想命終墮爲蟒身住是窟中今已千載適遇尊者獲聞戒法故來謝耳祖問曰此山更有何人居止曰北去十里有大防覆五百大龍其王名龍常爲龍眾說法我亦聽受耳尊者遂與徒眾詣彼龍出迎尊者深深山孤寂龍蟒所居大徳至尊何枉神足祖曰吾非至尊來訪賢者龍黙念曰此師得決定性明道眼否是大聖繼眞乘否祖曰汝𨿽心語吾以意知但辦出家何慮吾之不聖龍聞已悔謝尊者卽與度脫及五百龍眾俱受具戒復告龍曰今以如來大法眼蔵付囑於汝諦聽偈言非隱非顯法說是眞實際悟此顯法非愚亦非知付法已卽現神變化火焚身龍収五色舍利建塔瘞之卽赧王四十六年壬辰嵗也

乙巳【王與六國攻秦昭王怒攻西周王懼伏於秦盡獻其邑是年秦使將軍摎攻之取九鼎寶器王慚而卒已上八國六十七年內三百二十五年載春秋周滅】

右周合三十七君八百六十七年

秦【雷氏曰昭襄孝文莊襄始皇胡亥子嬰秦朝六君四十九年】

丙午昭襄王稷【文王子】姓嬴氏王水徳都咸陽【今京兆也】治五年至始皇時建亥正通覇五十一年

辛亥世尊示滅七百年矣

孝文王柱【昭王子】元年修先王功臣褒厚親戚防苑囿除喪在位三月運數一年

壬子莊襄王楚【孝文王子以呂不韋爲相】治三年次年癸丑日食

十四國諸侯

戰國七雄

【鄭桓叔後宋殷之後】

魏【畢萬之後都大梁】

前後

【晉唐叔後

吳太伯後越防】

趙【趙襄之後都邯鄲】

諸侯【衞康叔後秦顓頊後】

韓【宣子之後都韓縣】

【齊呂望後

魯周公後楚戚】秦

始皇

【陳舜之後

曺叔鐸後宋滅】齊【陳敬仲後都營丘】

【楚熊繹後蔡叔度後】

楚都襄郢

歸統

【夏之後燕召公後】

燕都冀北

之圖

乙卯始皇政【莊襄子昭四十八年正月旦日生於邯鄲其年十三莊襄崩代立爲秦王自號始皇欲至萬世獨稱曰朕攺年朝賀皆自二月朔衣服旌旗皆尙黒置守尉監築長城名民曰黔首用呂不韋趙髙李斯爲相蒙恬白起王翦爲將並吞六國平一天下分三十六郡自後驕縱周遊天下因之防稽瑯琊還至沙丘忽患病七月丙申崩於平臺矣】治三十七年【壽五十】

甲子下令逐諸侯客李斯諌而止

辛未滅韓

癸酉滅趙

丙子滅魏

戊寅滅楚

己夘虜燕王喜

庚辰滅齊

壬午二十八年東巡郡縣上鄒嶧山及登瑯琊刻石頌徳又上泰山立石封祠祀值風雨於松下因封五大夫又遣徐福求仙

癸未沙門室利防等一十八人來自西域帝惡其異俗以付獄俄有金剛神碎獄門而出之帝懼卽厚禮遣之時國事區區弗克敬奉

丁亥築長城

戊子焚書

己丑坑儒作阿房宮

第十四祖龍尊者西天竺國人也亦名龍勝始於摩羅尊者得法後至南印度彼國之人多信福業聞尊者爲妙法遞相謂曰人有福業世間第一徒言佛性誰能覩之尊者曰汝欲見佛性先湏除我慢彼人曰佛性大小尊者曰非大非小非廣非狹無福無報不死不生彼聞理勝悉回初心尊者復於座上現自在身如滿月輪一切眾惟聞法音不覩師相彼眾中有長者子名迦那提婆謂眾曰識此相否眾曰目所未覩安能辯識提婆曰此是尊者現佛性體相以示我等何以知之蓋以無相三昧形如滿月佛性之義廓然虛明言訖輪相卽隠復居本座而偈言身現圓月相以表諸佛體法無其形用辧非聲色彼眾聞偈咸願出家以求解脫尊者卽爲剃髮命諸聖授具其國先有外道五千餘人作大幻術眾皆宗仰尊者悉爲化之令歸三寶復造大智度論中論十二門論垂之於世後告上首弟子迦那提婆曰如來大法眼蔵今當付汝聽吾偈言爲明隠顯法方解脫理於法心不證無瞠亦無喜付法訖入月輪三昧廣現神變復就夲座凝然襌寂迦那提婆與諸四眾共建寶塔以葬焉卽秦始皇三十五年己丑嵗也

壬辰二世胡亥【缺】

【一卽位治三年】

癸巳【劉季起沛項羽起江東率諸侯伐秦陳勝吳廣起天下大亂矣】

甲午【爲趙髙殺於望夷宮】

三世子嬰【扶蘇子初趙髙使壻閻樂殺二世乃引璽佩之百官莫從將上殿殿欲壞者三髙知天命不與乃立子嬰卽位三世殺趙髙於齋宮夷其三族後沛公入闗子嬰卽系頸以組白馬素車奉璽降於軹道爲秦王四十六日沛公旣入咸陽封宮室府庫還軍灞上項羽後入闗遂殺子嬰秦遂滅矣】

右秦【自始皇二十六年初並天下居帝位凡十五年而漢滅之】

西漢【雷氏曰漢髙呂文景武昭昌邑宣元成哀平孺十有四君二百十四】

乙未髙祖【原闕】

丙申二年冬十月五星聚東井十一月召諸縣父老約法三章殺人者死傷人及盜抵罪余去秦法

丁酉項羽使英布殺義帝於郴是年滅韓趙魏三國戊戌滅齊

己亥滅燕與項羽約洪溝爲界以分天下

庚子防諸將圍羽於垓下虞姬自刎

辛丑攺咸陽爲長安

丁未孝惠盈【字日滿髙祖子母呂氏十七卽位見母殘酷使人請太后曰吾終不能治天下遂縱酒色媱樂甲寅八月崩於未央宮葬安陵壽二十四嵗】治七年始有笛【帝時丘仲作之者滌也滌蕩邪納於雅正龍笛有七孔竹五孔羗笛三孔也】

癸丑起長安西市修敖倉

甲寅髙後雉【姓呂氏單父呂公女少帝防太后臨朝稱制立諸呂爲王欲謀天下防危劉氏劉章周勃誅諸呂矣】治八年【壽七十一】

乙夘地震六月晦日食行八銖錢

丙辰秋星晝見

戊午五年南越王自稱武帝

己未春星晝見行五分錢

庚申正月日食

壬戍文帝恆【髙祖次子母薄姬初呂后封諸呂爲王陳平周勃劉章共誅諸呂三千人以立文帝性資寛恵溫純謹潔衣不華飾百姓富樂自卽位後凡下二十七詔利民太半甲申崩未央宮防陵壽四十六】治二十三年

甲子文帝三年也

庚辰第十五祖迦那提婆南天竺國人也姓毘捨羅初求福業兼樂辯論後謁龍大士將及門知是智人先遣侍者以滿鉢水置於座前提婆見之卽以一鍼投之而進忻然契防卽爲法不起於坐現月輪相惟聞其聲不見其形師語眾曰今此瑞者師現佛性表法非聲色也師得法後至毘羅國彼有長者曰梵摩淨徳一日園生大耳如菌味甚美惟長者與第二子羅羅多取而食之取已隨長盡而復生自余親屬皆不能見時尊者知其宿因遂至其家長者問其故尊者曰汝家昔曾供養一比丘然此比丘道眼未明以虛霑信施故報爲木菌惟汝與子精誠供養得以享之餘卽否矣又問長者年多少曰七十有九尊者乃偈曰入道不通理覆身還信施汝年八十一此不生耳長者聞偈彌加嘆伏且曰弟子衰老不能事師願捨次子隨師出家尊者曰昔如來記此子當第二五百年爲大教主今之相遇蓋符宿因卽與剃髮執侍至巴連弗城聞諸外道欲障佛法計之旣久尊者乃執長旛入彼眾中彼問祖曰汝何不前祖曰汝何不後又曰汝似賤人祖曰汝是良人又曰汝解何法祖曰汝百不解又曰我欲得佛祖曰我灼然得佛又曰汝不合得祖曰元道我得汝實不得又曰汝旣不得云何言得祖曰汝有我故所以不得我無我我故自當得彼辭旣屈乃問祖曰汝名何等祖曰我名迦那提婆彼旣夙聞祖名乃悔過致謝時眾中猶互興問難尊者折以無礙之辯由是歸伏乃告上足羅羅多而付法眼偈曰本對傳法人爲解脫理於法實無證無終亦無始偈已入奮迅定身放八光而歸寂滅學眾興塔而供養之卽前漢文帝十九年庚辰嵗也

乙酉景帝啟【文帝子母竇氏三十二嵗卽位好黃老二子令宮人皆誦之因攺子書爲經庚子崩未央宮陽陵壽四十八】治十六年

丁亥【三年用晁錯防七國皆反遣周亞夫將三十六將攻之復用盎之謀斬錯以謝七國天下大定矣】

辛亥世尊示滅八百年矣

戊戌【帝減笞法定箠令疑周亞夫功大欲獄之遂嘔血而死】

辛丑武帝徹攺建元【景之中子母王夫人嘗得防文曰二十七倒策果七十二嵗崩於五柞殿於茂陵十七卽位】治五十四年【依運歷圗辛丑建元東方爲太史】

乙巳【帝好仙術敬方士文成五利等鑄半兩錢貪地好殺命司馬遷等造漢太初歷以正月爲嵗首色尙黃數用五興太學修郊祀定音律作詩樂建封禪禮百神紹周後號令文章煥然可述矣】

丁未攺元光

癸丑攺元

己未攺元狩【淮南王安衡山王賜以謀反誅戮其黨累數萬人】

庚申【用孫寛爲相衞靑霍去病爲將北伐匈奴開河之地又平南越王東滅朝鮮爲郡縣西曆五國執昆王収休屠王后遣張騫西往身毒國尋浮圖教果獲之】

甲子四月初作誥官之有誥始此

乙丑攺元鼎

戊辰第十六祖羅睺羅多者迦毘羅國人也行化至室羅筏城有河名曰金水其味殊美中流復現五佛影祖告眾曰此河之源凡五百里有聖者僧迦難提居於彼處佛志一千年後當紹聖位語已領諸學眾溯流而上至彼見僧伽難提安坐入定祖與眾伺之經三七日方從定起祖問曰汝身定邪心定邪曰身心俱定祖曰身心俱定何有出入曰𨿽有出入不失定相如金在井金體常寂祖曰若金在井若金出井金無動靜何物出入曰言金動靜何物出入許金出入金非動靜祖曰若金在井出者何金若金出井在者何物曰金若出井在者非金金若在井出者非物祖曰此義不然曰彼理非著祖曰此義當墮曰彼義不成祖曰彼義不成我義成矣曰我義𨿽成法非我故祖曰我義已成我無我故曰我無我故復成何義祖曰我無我故故成汝義曰仁者師於何聖得是無我祖曰我師迦那提婆證是無我曰稽首提婆師而出於仁者仁者無我故我欲師仁者祖曰我已無我故汝須見我我汝若師我故知我非我我難提心意豁然卽求度脫尊者曰汝心自在非我所系語已卽以右手擎金鉢舉至梵宮取彼香飯將齋大眾而大眾忽生厭惡之心尊者曰非我之咎汝等自業卽命伽難提分坐同食眾復訝之祖曰汝不得食皆由此故當知與吾分坐者卽過去娑羅王如來也湣物降迹汝軰亦莊嚴劫中已至三果而未證無漏者也眾曰我師神力斯可信矣彼云過去佛者卽竊疑焉羅睺羅多知眾生慢乃曰世尊在日世界平正無有丘陵江河溝洫水悉甘美艸木滋茂國土豊盈無八苦行十善自雙示滅八百餘年世界丘墟艸木枯悴人無至信正念輕防不信眞如惟愛神力言訖以右手漸展入地至金剛輪際取甘露水以琉璃器持至防所大眾見之卽時欽慕悔過作禮於是尊者命僧伽難提而付法眼偈曰於法實無證不取亦不離法非有無相內外云何起付法已安坐歸寂四眾建塔當前漢武帝二十八年戊辰嵗也

辛未攺元封

丁丑攺太初

辛巳攺天漢

乙酉攺太始

己丑攺徵和

庚寅【巫蠱起江充等掘蠱於太子宮太子與皇后謀斬充與丞相劉屈大戰長安死者不啻數萬】乙未昭帝弗【武之子母趙媫妤九嵗卽位霍光受遺詔以周公輔政至戊申四月崩未央宮於平陵壽二十二嵗】治十三年攺始元

辛丑攺元鳯【上官桀子安與霍光爭權帝終知霍光之忠烈矣】

丁未攺元平

第十七祖僧伽難提者室羅筏城寶莊嚴王之子也生而能言常讚佛事七嵗卽厭世樂以偈告其父母曰稽首大慈父和南骨血母我今欲出家幸願哀湣故父母固止之遂終日不食乃許其在家出家號僧伽難提復命沙門禪利多爲之師積十九載未嘗退倦尊者毎自念言身居王宮胡爲出家一夕天光下屬見一路坦平不覺徐行約十里許至大巖前有石窟焉乃燕寂於中父旣失子卽擯禪利多出國訪尋其子不知所在經十年尊者得法受記已行化至摩提國忽有涼風襲眾身心恱非常而不知其然祖曰此道徳之風也當有聖者出世嗣續祖燈乎言訖以神力攝諸大眾逰歷山谷食頃至一峯下謂眾曰此峯頂有紫雲如蓋聖人居此矣卽於大眾徘徊久之見山捨一童子持圎鑑直造尊者前祖問汝防嵗邪曰百嵗祖曰汝年尙幼何言百嵗曰我不防理正百嵗耳祖曰汝善機邪曰佛言若人生百嵗不會諸佛機未若生一日而得決了之祖曰汝手中當何所表曰諸佛大圎鑑內外無瑕翳兩人同得見心眼皆相似彼父母聞子語卽捨令出家祖攜至本處受具戒訖名伽邪捨多他時聞風吹殿銅鈴聲祖問鈴鳴邪風鳴邪捨多曰非風非鈴我心鳴耳祖曰心復誰乎曰俱寂靜故尊者曰善哉善哉繼吾道者非子而誰卽付法偈曰心地本無生因地從緣起緣種不相妨華果亦復爾付法已右手攀而化大眾議曰尊者下歸寂其垂防後裔乎將奉全身於髙原建塔眾力不能舉卽就下起塔當前漢昭帝十三年丁未嵗也戊申昌邑王【名賀哀王髆之子武之孫在位二十七日狂縱滛戱無度罪犯一千一百二十七事霍光與田延年白太后解璽送之昌邑廢爲海昏侯誅昌邑羣臣不能輔道者二百餘人惟王吉龔遂以數諌得免】

宣帝詢攺本始【武帝曽孫戾太子孫生而足下有毛初名病已戾太子被巫蠱事已在𦇤褓賴丙吉救養在於掖庭外家霍光廢昌邑奏太后就民間迎之卽位逺方來朝號中興主壬申十二月崩未央宮壽四十三杜】治二十四年【時谷一石五錢】

壬子攺地節

丙辰攺元康

庚申攺神爵

甲子五鳯

戊辰攺甘露

辛未【帝興自民間知民疾苦魏相丙吉爲相黃霸龔遂爲太守從耿壽昌奏置常平倉以利民】世尊示滅九百年矣

時北天竺富婁義國有大論師名防屍迦三子同號婆蘇盤豆此曰天親長曰阿僧佉此云無著首暢大乘阿瑜闍國大講堂中請聖慈尊瑜伽論廣明五分十七地義次曰伐蘇畔徒此云世親首學小乘造具捨論後從兄化演暢眞宗造惟識等窮探大義防曰比鄰持弗婆提此云獅子覺造集論釋大有研尋異矣哉三中道並譽五天妙旃檀林寜容荊棘俱求知足歸眞應期禦世談難可詳矣

壬申攺黃龍

癸酉元帝奭攺初元【宣之子二十七嵗卽位戊子五月崩於未央宮渭壽四十三用儒】治十六年

戊寅攺永光

癸未攺建昭

戊子攺竟寕

己丑成帝驁攺建始【字太孫元帝子二十卽位以諸舅王鳯等爲列侯更逓爲相五侯専政賢臣屏退甲寅三月崩未央宮】在位二十六年【壽四十五延陵】

癸巳攺河平

丁酉攺陽

辛丑攺鴻嘉【光祿大夫劉向傳比觀典籍往往見有佛經】

乙巳攺永始

戊申第十八祖伽邪捨多摩提國人也姓欝頭藍父天蓋母方聖嘗夢大神持鑑因時有娠凡七日而誕肌體瑩如琉璃未嘗洗沐自然香潔防好閒靜語非常童持鑑出遊遇難提尊者得度領徒至大月氐國見一婆羅門捨有異气祖將入彼捨捨主鳩摩羅多問曰是何徒眾曰是佛弟子彼聞佛號心神竦然卽時閉戶祖良久自扣其門羅多曰此捨無人祖曰答無者誰羅多聞語知是異人遽開闗延接尊者曰昔世尊記曰吾滅後一千年有大士出現於月氐國紹隆化今汝值吾應斯嘉運於是鳩摩羅多發宿命智投誠出家受具訖付法偈曰有種有心地因緣能發於緣不相礙當生生不生付法已踴身虛空現十八變化火光三昧自焚其身眾以舍利起塔當前漢成帝二十年戊申嵗也

己酉攺元延

癸丑攺綏和【都水使者劉向集列仙傳檢蔵得梵本佛經六十餘卷編入仙傳則知自周以來有之人未識爾】

乙夘哀帝欣攺建平【元帝庶孫定陶恭王子十九卽位六年庚申六月崩未央宮義陵壽二十五】在位六年

己未攺元壽【景憲使西域大月氐王令木子口投獻浮圖經】

辛酉平帝衎攺元始【元帝庶孫中山孝王興之子三嵗封爲王元壽二年九月卽位時方九嵗王莽秉政乙丑崩未央宮葬康陵壽十四】治五年【加王莽爲大司馬又升爲太傅號安漢公】

甲子立莽女爲後莽加宰衡

丙寅孺子嬰【宣帝孫廣戚侯顯之子莽旣鴆平帝嬰在𦇤褓年二嵗卽位莽初行周公故事一如天子吏民稱臣帝至戊辰而崩矣】治三年

戊辰攺初始【王莽以僞符瑞遂卽位矣】

新室【姓王氏都長安以十二月建平雷氏曰莽盆子合十八年】

己巳莽字巨君【王皇后弟成帝之舅王曼之子元城人初封新都侯以女爲平帝後後篡奪卽位國號大新至地皇四年爲漢光武軍師殺之】在位十五年攺元建國

甲戌攺天鳯

庚寅攺地皇

壬午第十九祖鳩摩羅多者大月氐國婆羅門之子也昔爲自在天人【欲界第六天】見菩薩瓔珞忽起愛心墮生忉利【欲界第二天】聞防屍迦般若波羅宻多以法勝故升於梵天【色界】以根利故善法要諸天尊爲師以繼祖時至遂降生月氐後至中天竺國有大士闍夜多問曰我家父母素信三寶而嘗縈疾瘵凡所營作皆不如意而我鄰家久爲旃陀羅行而身常勇健所作和合彼何幸而我何辜尊者曰何足疑乎且善惡之報有三時焉凡人但見仁夭暴壽逆吉義防便謂亾因果虛罪福殊不知影響相隨毫靡忒縱經百千萬劫亦不磨滅時闍夜多聞是語已頓所疑祖曰汝𨿽已信三業而未明業從惑生惑因識有識依不覺不覺依心心本淸淨無生滅無造作無報應無勝負寂寂然靈靈然汝若入此法門可與諸佛同矣一切善惡有爲無爲皆如夢幻闍夜多承言領旨卽發宿慧懇求出家旣受具尊者告曰吾今寂滅時至汝當紹行化迹乃付法眼偈曰性上本無生爲對求人說於法旣無得何懷決不決祖曰此是妙音如來見性淸淨之句汝宜傳布後學言訖卽於座上以指爪面如紅蓮開出大光明照耀四眾而入寂滅闍夜多起塔當新室十四年壬午嵗也

癸未淮陽劉【字聖公景帝七代孫光武族兄景帝生長沙王發防陵侯買戴侯熊渠蒼梧太守利子張生聖公爲王素懦弱羞愧汗流舉手不能言二年因収馬於郊下因縊殺之光武使鄧禹葬於覇陵】治二年攺元更始

甲申劉盆子【太山式人陽城王章之後憲武侯萌之子初與樊崇起莒皆朱眉破莽建武三年降於光武遂封趙王】治一年

東漢【都洛陽姓劉氏王火徳○雷氏雲光明章和殤安北鄕順衝質桓靈獻遭殃合十三主百九十五】

乙酉世祖光武帝秀【字文叔南蔡人髙祖九世孫景帝子長沙王發生舂侯買郁林太守外鉅鹿都尉回南頓令欽之子生有赤光照室旣長用嚴子策復興漢室遂卽位於鄗南後移都洛丁巳二月崩於南宮前殿壽六十二原】治三十三年攺元建武

戊戌封孔子爲褒城侯

辛亥世尊示滅一千年矣【此後防法諸大菩薩等相次出世造論矣】

丙辰攺中元京師有醴泉出飲者疾愈矣

戊午眀帝莊【光武第四子十嵗通春秋三十卽位大興儒學乙亥崩於東宮前殿壽四十八顯節陵】治十八年攺元永平

辛酉帝夢金人身長丈六項佩日輪飛至殿庭旦集羣臣令占所夢通人傅毅奏曰臣按周書異記昭王二十四年甲寅四月八日平旦之時暴風忽起宮殿人捨咸悉震動夜有五色光气入貫太防徧於四方盡作靑紅色王問太史蘓由曰是何祥也對曰西方有大聖人生也王曰於天下何如對曰此時無他後一千年聲教被及此土王使鐫石記之埋在南郊天祠前以年計之至今辛酉一千一十年也陛下所夢將必是乎帝信以爲然卽遣中郎將蔡愔博士王遵秦憬等十有八人西訪其道至大月氐國果遇迦葉摩騰竺法蘭二三蔵持優塡王第四造白防像並四十二章經愔等奉迎而歸於洛矣

戊辰教流此土十二月三十日愔等迎二沙門至於洛陽帝令模像置淸臺及顯節陵並洛京西門以示萬姓梵漢二經安蘭臺石室

己巳詔以釋迦寶像奉安顯節陵及淸防供養帝於城西雍門外立寺與騰蘭居之以白馬駝經而來遂名白馬寺騰蘭初譯四十二章經帝幸其寺騰蘭進曰寺東何館帝曰昔有阜無因而起夷之復然夜有光怪民呼爲聖冡因祀之疑洛陽神也騰曰按天竺金蔵詮所志阿育王蔵如來舍利於天下凡八萬四千所今支那震旦境中十有九處此其一也帝大驚卽日駕幸聖冡而騰蘭隨往拜忽有圎光現冡上三身現光中侍衛呼萬嵗帝喜曰不遇二大士安知上聖遺祐哉詔塔於上受制度於騰蘭塔成九層髙二百尺明年光又現有金色手出塔頂尺許如琉璃中有天香郁然帝駕幸拜瞻光隨步武旋繞自午及申而滅矣

庚午法蘭出十地斷結經

辛未【楚王英皇弟也學黃老與佛作圖防以謀反廢徙丹陽自殺累及千餘人】

壬申釋道比較焚經是年正月一日五嶽諸山道士褚善信等上表欲相比較時南嶽道士褚善信等西嶽道士劉正念等北嶽道士桓文度等東嶽道士焦徳心等嵩嶽道士呂恵通等諸山道士費叔才祁文信等一千三百一十人表以奏聞勑納表遣尙書令宋庠引入長樂宮以今月十五日可集白馬寺築壇火驗時道士等將眞元五訣符錄等五百九卷茅成子等二十七家二百三十五卷通計七百四十八卷置之壇上褚費之徒焚香咒已遂使火之諸子道書皆滅灰燼褚費二人自感而死次將梵本火然赫奕宛如鼎新更增光潔時摩騰法師神變淩空泠然偈曰狐非師子燈非日月明池無巨海納丘無山嶽嶸法云垂世界善種得開萌顯通希有法處處化羣生乃至宣法戒蔵等神通勝事驚心士庶投誠出家者眾時有司空陽城侯劉善峻等一千餘人出家慕道四嶽道士呂恵通等六百二十八人抽簮落髮夫人王媫妤等與宮媛二百三十餘人厭俗歸眞南嶽道士褚善信不蒙披剃旣而明帝設齋親與下髮廣施衣鉢大唘宗廣度僧尼髙崇十寺城外七寺安僧城內三寺安尼寺之得名自斯而始備如佛道論

石室論云昔西域聖人之教旣非衰周暴秦之君能致然西漢二三英主有可致之徳而聖教亦不至獨現夢於顯宗凡近古髙僧皆推聖人去世登千載而後教至曽未有考著顯宗之徳有必感聖人之理此予通論所以作也夫兩漢有天下傳一十四世有君徳者二祖四宗而已二祖蓋立極之主固無可議若三宗各有其美而不能亾其惟顯宗爲至焉有太宗恭儉之美而文雅威重過之有世宗經略四夷之勲而無世宗滛侈之有中宗政治之眀而崇儒尙徳過之斯蓋兼有三宗之長而無三宗之短是以班固傅毅頌其勲徳於漢爲最盛然世之學者不以班傅爲信徒見鐘離意傳謂帝性察好以耳目發爲明遂以此爲顯宗實錄嗚呼豈篤論哉昔仲尼平章討論五帝三王治具以貽後世迨其歿遭暴秦燔毀之餘世宗僅能舉之而已至顯宗乃始躬行儒術尊養三老五更饗社禮畢帝正坐自講諸儒執經問難於是時冠帶搢紳之士圜橋門而觀聽者億萬計濟濟乎洋洋乎由三代以來儒風之盛莫甚於永平時也及章和之後諸儒館授道著籍者動逾千數蓋永平之化行猶周南麟趾之應也初𨿽獄訟繁劇帝臨政刻意裁斷精嚴蓋善善惡惡之實猶孔子爲司防七日而誅少正夘暫臨夾谷而盡誅優倡此誠不不可以少假仁恕也謂之察則過矣子謂使孔子復生必曰顯宗吾無間然矣由顯宗包舉西漢三宗之美躬行古帝王之道此所以精爽與吾佛感通而聖教因之被於中夏與儒相表裏而廣天下以善也夫豈偶爾哉

甲戌第二十祖闍夜多者北天竺國人也智恵淵沖化無量後至羅閱城敷揚教彼有學眾惟尙辯論爲首者名婆修盤頭【此云徧行】常一食不臥六時禮佛淸淨無欲爲眾所歸祖將欲度之先問彼眾曰此徧行頭陀能修梵行可得佛道乎眾曰我師精進何故不可祖曰汝師於道逺矣設苦行歷於塵刼皆虛妄之本也眾曰尊者蘊何徳行而譏我師祖曰我不求道亦不顚倒我不禮佛亦不輕慢我不長坐亦不懈怠我不一食亦不雜食我不知足亦不貪欲心無所希名之曰道時徧行聞已發無漏智懽喜讚嘆尊者又語彼眾曰防吾語否吾所以然者爲其求道心切夫急卽斷故吾不贊令其住安樂地入諸佛智復告徧行曰吾適對眾抑挫仁者得無惱於衷乎曰我憶念七劫前生安樂國師於智者月淨記我非久當證斯陀含果時有大光明菩薩出世我以老故策杖禮謁師叱我曰重子輕父一何鄙哉時我自謂無過請師示之師曰汝禮大光明菩薩以杖倚壁畫佛面以此過慢遂失二果我責躬悔過以來聞諸惡言如風如響況今獲飲無上甘露而反生惱耶惟願大慈以妙道垂誨祖曰汝久植眾徳當繼吾宗聽吾偈曰言下合無生同於法界性若能如是觧通達理事竟付法已不起於坐奄然歸寂闍維収舍利建塔當後漢明帝十七年甲戌嵗也

佛祖歷代通載卷四﹤子部﹐釋家類﹐佛祖歷代通載﹥

欽定四庫全書

佛祖歷代通載卷五

元釋念常撰

東漢

丙子章帝炟攺建初【一名坦明帝第五子十九卽位戊子正月崩於章徳殿壽三十一敬】治十三年

庚辰帝令鄭等諸生作白虎通

甲申攺元和【徐州刺史王景上金人頌有神雀皇美先帝致佛之功載漢書白鹿白烏之瑞】

丁亥攺章和

己丑和帝肇攺永元【章第四子十嵗卽位乙巳崩章徳前殿壽二十七愼陵】在位十七年

乙巳攺元興

丙午殤帝隆攺延平【和之少子降誕百餘日卽位於元興元年十二月時鄧太后臨朝稱制次年八月崩崇徳前殿壽齡二嵗康陵】在正位一年

丁未安帝祜攺永初【章帝孫淸河孝王慶之子年十三卽位己丑二月因南巡狩駕至葉崩於車輦壽三十二恭陵矣】治十九年

甲寅攺元初

丁巳第二十一祖婆修盤頭者羅閱城人也姓毘捨佉父光蓋母嚴一家富而無子父母禱於佛塔而求嗣焉一日母夢吞明暗二珠覺而有孕經七日有一羅漢名賢眾至其家光蓋設禮賢眾端坐受之嚴一出拜賢眾辟席云回禮法身大士光蓋罔測其由遂取一寶珠跪獻賢眾試其眞僞賢眾卽受之殊無遜謝光蓋不能忍問曰我是丈夫致禮不顧我妻何徳尊者辟之賢眾曰我受納珠貴福汝耳汝婦懷聖子生當爲世燈慧日故吾辟之非重女人也賢眾又曰汝婦當生二子一名婆修盤頭則吾所尊者也二名芻尼【此云野鵲子】昔如來在雪山修道芻尼巢於頂上佛旣成道芻尼受報爲那提國王佛記云至第二五百年生羅閱城毘捨佉家與聖同胞今無爽矣後一月果生二子尊者婆修盤頭年至十五禮光度羅漢出家感毘婆訶菩薩與之授戒行化至那提國彼王名常自在有二子一名摩訶羅次名摩拏羅王問尊者曰羅閱城土風與此同異尊者曰彼土曾三佛出世今王國有二師化導曰二師者誰尊者曰佛記第二五百年有一神力大士出家繼聖卽王之次子摩拏羅是其一也吾𨿽徳薄敢當其一王曰誠如尊者所言當捨此子作沙門尊者曰善哉大王能遵佛防卽與受具付法偈曰泡幻同無礙如何不了悟達法在其中非今亦非古尊者付法已踴身髙半由旬屹然而住四眾仰瞻防請復坐跏趺而逝茶毘得舍利建塔當後漢安帝十一年丁巳嵗也

庚申攺永寧

辛酉攺建光

壬戌攺延光

甲子王十八年也

丙寅北鄕侯懿【章帝孫濟北王壽之子閻太后立之是年三月卽位至十月而薨治二百七十二日】

順帝保攺永建【安帝子年十一登位梁商父子秉政甲申八月崩玉堂前殿壽三十於憲陵永寜初爲太子】在位十九年

壬申攺陽嘉

丙子攺永和

壬午攺漢安

甲申攺建康

乙酉衝帝炳攺永嘉【順帝子母曰虞貴人建康甲申八月卽位時年二嵗梁太后臨朝梁冀輔政次年三月而崩玉堂前殿壽三嵗於懷陵】運數一年

丙戌質帝纘攺本初【章帝孫渤海王鴻之子也八嵗卽位聰慧夙成嘗朝防目梁冀曰防扈將軍冀惡之防於玉堂前殿壽九嵗靜陵】在位一年

丁亥桓帝志攺建和【章帝曽孫蠡吾侯翼之子十五卽位梁冀輔政永康丁未崩於徳陽前殿壽三十六宣陵也】在位二十一年

己丑安息國沙門安淸字世髙本世子當嗣位讓之叔父捨國出家旣至洛京譯經二十九部一百七十六卷絕筆於靈帝建寧三年因附舟浮游次廬山之防亭廟艤舟祠下廟神靈甚能分風送往來之舟有乞神竹者未許而斫神怒覆其舟致竹斫處過者雀息汗下髙之舟人奉牲請福神輒降語曰舟有沙門乃不與俱來髙至廟下神復降與髙語舊因泣曰弟子家此湖千里皆所轄坐宿多嗔今報形極醜又旦夕且死必入地獄有縑千段並雜寶玩當爲建寺塔爲防福髙許之徐曰能出形相勞苦乎神曰形惡柰何髙曰苐出之於是出其首帳中蓋巨蟒也髙梵語咒之蟒若雨淚俄不見髙舟未發有少年跪前髙又咒之乃去舟人問誰氏子髙曰廟神已脫蟒形故來謝耳髙至豫章建寺卽今大安是也由髙而名蓋江淮寺塔之始

庚寅攺和平是年月支國沙門支婁迦防亦云支防至洛陽少時習語大通華言遂譯經至中平年凡二十一部六十三卷永興元年桓帝於宮中鑄黃金浮圖老子像覆以百寶華蓋身奉祀之由是百姓向化事佛彌盛辛夘攺元嘉

世尊示滅一千一百年矣

癸巳攺永興

乙未攺永壽

戊戌攺延熹

乙巳第二十二祖摩拏羅者那提國常自在王之子也年三十遇婆修祖師出家傳法至西印度彼國王名得度卽瞿曇種族歸依佛乘勤行精進一日於行道處現一小塔欲取供養眾莫能舉王卽大防梵行襌觀咒術等三眾欲問所疑時尊者亦赴此防是三眾皆莫能辧尊者卽爲王廣說塔之所因【阿育王造塔此不繁錄】今之出現王福力之所致也王聞是乃曰至聖難逢世樂非久卽傳位太子投祖出家七日而證四果尊者深加慰誨曰汝居此國善自度人今異域有大法器吾當化令得度曰師應迹十方動念當至寧勞往邪尊者曰然於是焚香遙語月氐國鶴勒那比丘曰汝在彼國教鶴眾道果將證冝自知之時鶴勒那爲彼國王寶印修多羅偈忽覩異香成穂王曰是何祥也曰此是西印度傳佛心印祖師摩拏羅將至先降信香耳曰此師神力何如答曰此師逺承佛記當於此土廣宣化時王與鶴勒那俱遙作禮尊者知己卽辭得度比丘往月氐國受王與鶴勒那供養後鶴勒那問尊者曰我止林間已經九白【印土以一年爲一白】有弟子龍子者防而聡惠我於三世推窮莫知其本尊者曰此子於第五劫中生妙喜國婆羅門家曾以旃檀施於佛宇作槌撞鐘受報聡敏爲眾欽仰又問我有何緣而感鶴眾尊者曰汝第四刧中嘗爲比丘當赴防龍宮汝諸弟子咸欲隨從汝觀五百眾中無有一人堪任妙供時諸子曰師常法於食等者於法亦等今旣不然何聖之有汝卽令赴防自汝捨生趣生轉化諸國其五百弟子以福防徳薄生於羽族今感汝之故爲鶴眾相隨鶴勒那聞語曰以何方便令彼解脫尊者曰我有無上法寶汝當聽受化未來際而偈曰心隨萬境轉轉處實能幽隨流認得性無喜復無憂時鶴眾聞偈飛鳴而去尊者跏趺寂然淹化鶴勒那與寶印王起塔當漢桓帝十九年乙巳嵗也

丁未攺永康

大教至東夏一百年矣

戊申靈帝宏攺建寧【章帝孫解瀆亭侯萇之子十二卽位己巳四月崩南宮壽三十四文陵】在位二十四年【竇武立之】

壬子攺熹平

癸丑是年天竺沙門竺佛朔至洛陽譯道行般若經棄文存質深得經意至光和中同支防譯般舟三昧經共三卷是嵗安息國優婆塞都尉安立至洛邑同淸信士嚴佛調譯經七部於時復有沙門支曜康巨康猛詳曇果竺大力皆善方言終漢世譯經凡三百餘部

丙辰詔刻五經文字立於太學門外

戊午攺光和

甲子攺中平道始黃巾作叛【初鉅鹿張角假術治病謀反自稱大賢良師又稱黃天不數年結三十六萬人皆著黃巾以甲子年內起殺人建安癸未焚燎郡縣內外大舉左中郎將皇甫嵩討滅之張角病死斬其屍二弟皆戰敗俱斬而盡傳首京師】

戊辰【綦稠自稱天子起兵作亂】

己巳【益州黃巾馬黃巾賊起鬻獄賣官宦者相自稱天子十常侍防權天下大亂】洪農王辯【靈帝子卽位攺元光熹術収閹人無少長斬之又攺昭寕太原牧董卓入朝囙廢帝爲洪農王尋又殺之立陳防王爲少帝矣】在位一百七十日

庚午獻帝恊攺初平【靈帝中子昭寕九年九月董卓廢皇子辧立之九嵗卽位】在位三十年【董卓自稱太師劫上遷都長安三年王允呂布共誅卓滅其族矣】

癸酉帝初平中牟子未詳名字世稱牟子旣修經傳諸子書無大小靡不好之𨿽不樂兵法然猶讀焉惟讀神仙不死之書抑而不信以爲虛誕防靈帝崩後天下擾亂獨交州差安北方異人咸來在焉多爲神仙辟縠長生之術牟子常以五經難之道家術士莫敢對焉先是牟子將母辟世年二十六歸蒼梧娶妻太守聞其守學謁請署吏時年方盛志精於學又見世亂無仕宦意竟不就是時州郡相疑隔絕不通太守以其博學多識使致敬荊州牟子以爲榮爵易讓使命難辭防牧弟豫章太守爲中郎將笮融所殺牧遣都尉劉彥將兵赴之外界相疑兵不得進乃謂牟子曰弟爲逆賊所害骨肉之痛憤發肝心嘗遣劉都尉行恐界外疑難行人不通君文武兼備有専對才今欲相屈之零陵桂陽假途於通路何如牟子重違其意諾之適其母卒遂不果行久之嘆曰老子絕聖棄智修身保眞萬物不幹其志天下不易其樂天子不得臣諸侯不得友故可貴也於是銳志於佛道兼研老子五千文含妙爲酒漿翫五經爲琴簧世俗之徒多非之者以爲背五經而向異道欲爭則非道欲黙則不能遂以筆墨之間略引聖賢之言證解之名曰牟子理惑云

問曰何以正言佛佛爲何謂乎牟子曰佛者覺也猶名三皇神五帝聖也佛乃道徳之元祖神明之宗緒佛之言覺者恍惚變化分身散體或存或亡能小能大能圓能方能老能少能隱能彰蹈火不燒履刅不傷在污不染在禍無殃不行而到無作而光故號爲佛也

問曰何謂之爲道道何也牟子曰道之言也人被於無爲牽之無前引之無後舉之無上抑之無下視之無形聽之無聲四表爲大蜿蜒其外毫釐爲細間闗其內故謂之道

問曰孔子以五經爲道教可拱而誦履而行之今子說道虛無恍惚不見其意不指其事何與聖人言異乎牟子曰不可以所習爲重所希爲輕惑於外失於中情立事不失道徳猶調弦不失宮商天道法四時人道法五常老子曰有物混成先天地生可以爲天地母吾不知其名彊字之曰道道之爲物居家可以事親宰國可以治民獨立可以治身履而行之充乎天地廢而不用消而不離子不解之何異之有乎

問曰夫至實不華至辭不飾言約而至者麗事寡而達者明故珠玉少而貴瓦礫多而賤聖人制七經之本不過三萬言眾事備焉今佛經卷以萬計言以億數非一人力所能堪也僕以爲煩而不要矣牟子曰江海所以異於行潦者以其深廣也五嶽所以別於丘陵者以其髙大也若髙不絕山阜跛羊淩其巓深不絕涓流孺子浴其淵麒麟不處苑囿之中吞舟之魚不防數仞之溪剖三寸之蚌求明月之珠探枳棘之巢求凰之雛必難獲也何者小不能容大也佛經前說億載之事卻道萬世之要太素未起太始未生乾坤興其微不可握其纎不可入佛悉彌綸其廣大之外剖析其窈妙之內靡不紀之故其經卷以萬計言以億數多多益具眾眾益冨何不要之有𨿽非一人所堪譬若臨河飲水飽而自足焉知其餘哉

問曰佛經眾多欲得其要而棄其餘直其實而除其華牟子曰否夫日月俱明各有所愈狐裘備寒絺綌禦暑舟輿異路俱致行旅孔子不以五經之備復作春秋孝經者欲博道術恣人意耳佛經𨿽多其歸爲一也猶七典𨿽異其貴道徳仁義亦一也孝所以多者隨人行而與之若子張子遊俱問一孝而仲尼答之各異攻其短也何棄之有哉

問曰佛道至尊至大堯舜周孔曷不修之乎七經之中不見其辭子旣耽詩書恱禮樂奚爲復好佛道喜異術豈能逾經傳美聖業哉竊爲吾子不取也牟子曰書不必孔丘之言藥不必扁鵲之方合義者從愈病者良君子博取眾善以輔其身子貢云夫子何常師之有乎堯事尹壽舜事務成旦學呂望丘學老聃亦俱不見於七經也四師𨿽聖比之於佛猶白鹿之與麒麟燕鳥之與鳯凰也堯舜周孔且猶與之況佛身相好變化神力無方焉能捨而不學乎五經事義或有所闕佛不見記何足怪疑哉

問曰云佛有三十二相八十種好何其異於人之甚也殆冨耳之語非實之云也牟子曰諺云少所見多所怪覩駝駞言馬腫背堯眉八彩舜目重瞳臯陶鳥喙文王四乳禹耳三漏周公背僂伏羲龍鼻仲尼反宇老子曰角目鼻有柱手把十文足蹈二五此非異於人乎佛之相好奚疑哉

問曰孝經言身體發膚受之父母不敢毀傷曾子臨沒啟予手啟予足今沙門剃頭何其違聖人之語不合孝子之道也吾子常好論是非平曲直而反善之乎牟子曰夫訕聖賢不仁論不衷不智也不仁不智何以徳徳將不頑嚚之儔也論何容易乎昔齊人乘渡江其父墮水其子攘臂捽頭顚倒使水從口出而父命得蘇夫捽頭顚倒不孝莫大然以全父之身若拱手修孝子之常父命絕於水矣孔子曰可與適道未可與權所謂時宜施者也且孝經曰先王有至徳要道而泰伯斷髮文身自從吳越之俗違於身體髮膚之義然孔子稱之其可謂至徳矣仲尼不以其斷髮毀之也由是而觀茍有大徳不拘於小沙門捐家財棄妻子不聽音視色可謂讓之至也何違聖語不合孝乎豫讓吞炭漆身聶政皮面自刑伯姬蹈火髙行截容君子爲勇而死義不聞譏其毀沒也沙門剃除發而比之於四人不已逺乎

問曰夫福莫逾於繼嗣不孝莫過於無後沙門棄妻子捐貨財終身不娶何違其福孝之行也自苦而無奇自拯而無異矣牟子曰夫長左者必短右大前者必狹後孟公綽爲趙魏老則優不可以爲滕薛大夫妻子財物世之餘也淸躬無爲道之妙也老子曰名與身孰親身與貨孰多又曰觀三代之遺風覽乎儒墨之道術誦詩書修禮節崇仁義視淸潔鄕人傳業名譽洋溢此中士所施行恬惔者所不卹故前有隋珠後有虓虎見之走而不敢取何也先其命而後其利也許由棲巢木夷齊餓首陽聖孔稱其賢曰求仁得仁者也不聞譏其無後無貨也沙門修道徳以易遊世之樂反淑賢以貸妻子之歡是不爲奇孰與爲奇是不爲異孰與爲異哉問曰黃帝垂衣裳制服飾箕子陳洪範貎爲五事首孔子作孝經服爲三徳始又曰正其衣冠尊其瞻視原憲𨿽貧不離華冠子路遇難不忘結纓今沙門剃頭髮被赤布見人無跪起之禮儀無盤旋之容止何其違貎服之制乖搢紳之飾也牟子曰老子云上徳不徳是以有徳下徳不失徳是以無徳三皇之時食肉衣皮巢居穴處以崇質朴豈復須章甫之冠曲裘之飾哉然其人稱有徳而惇龎正信而無爲沙門之行有似之矣或曰如子之言則黃帝堯舜周孔之儔棄而不足法也牟子曰夫見博則不迷聴聡則不惑堯舜周孔修世事也佛與老子無爲志也仲尼棲棲七十餘國許由聞襌洗耳於淵君子之道或出或處或黙或語不溢其情不滛其性故其道爲貴在乎所用何棄之有乎

問曰佛道言人死當更復生僕不信此言之審也牟子曰人臨死其家上屋呼之死已復呼誰或曰呼其魂魄牟子曰神還則生不還則神何之乎曰成神牟子曰是也魂神固不滅矣但身自朽爛耳身譬如五穀之根葉魂神如五穀之種實根葉生必當死種實豈有終已得道身滅耳老子曰吾有大患以吾有身也若吾無身吾有何患又曰功成名遂身退天之道也或曰爲道亦死不爲道亦死有以異乎牟子曰所謂無一日之善而問終身之譽者也有道𨿽死神歸福堂爲惡旣死神當其殃愚夫闇於成事賢智預於未萌道與不道如金比艸禍之與福如白方黒焉得不異而言何易乎

問曰孔子云未能事人焉能事鬼未知生焉知死此聖人之所紀也今佛家輙生死之事神之務此殆非聖喆之語也夫履道者當虛無淡泊歸志質朴何爲乃道生死以亂志神之餘事乎牟子曰若子之言所謂見外而未識內者也孔子疾子路不問本末以此抑之耳孝經曰爲之宗廟以享之春秋祭祀以時思之又曰生事愛敬死事哀戚豈不教人事神知生死哉周公爲武王請命曰旦多才多藝能事鬼神夫何爲也佛經所生死之趣非此乎老子曰旣知其子復守其母沒身不殆又曰用其光復歸其明無遺身殃此道生死之所趣吉防之所住至道之要實貴寂寞佛家豈好言乎來問不得不對耳鐘鼓豈有自鳴者桴加而有聲矣

問曰孔子曰夷狄之有君不如諸夏之亡也孟子譏陳相更學許行之術曰吾聞用夏變夷未聞用夷變夏者也吾子弱冠學堯舜周孔之道而今捨之更學夷狄之術不已惑乎牟子曰此吾未解大道時之餘語耳若子可謂見禮制之華而闇道徳之實闚炬燭之明未覩天庭之日也孔子所言矯世法矣孟軻所云疾専一耳昔孔子欲居九夷曰君子居之何陋之有及仲尼不容於魯衞孟軻不用於齊梁豈復仕於夷狄乎禹出西羗而聖喆叟生舜而頑嚚由余產狄國而覇秦管蔡自河洛而流言傳曰北辰之星在天之中在人之北以此觀之漢地未必爲天中也佛經所上下周極含血之物皆屬佛焉是以吾復尊而學之何爲當捨堯舜周孔之道金玉不相傷隋璧不相妨謂人爲惑特自惑乎問曰孔子稱奢則不孫儉則固與其不孫也寜固禦孫曰儉者徳之共侈者惡之大也今佛家以空財布施爲名盡貨與人爲貴豈有福哉牟子曰彼一時也此一時也仲尼之言疾奢而無禮禦孫之論刺莊公之刻桷非禁布施也舜耕歷山恩不及州裏太公屠牛恵不逮妻子及其見用恩流八荒施四海饒財多貨貴其能與貧困屢空貴其履道許由不貪四海伯夷不甘其國虞卿捐萬戶之封救窮人之急各其志也僖負覊以盤飱之恵全其所居之閭宣孟以一飯之故活其不貲之軀陰施出於不意陽報皎如白日況傾家財發善意其功徳巍巍如嵩泰悠悠如江海矣懷善者應之以祚挾惡者報之以殃未有種稲而得麥施禍而得福者也問曰人之處世莫不好富貴而惡貧賤樂歡而憚勞倦黃帝養性以五肴爲上孔子食不厭精鱠不厭細今沙門被赤布日一食閉六情自畢於世若玆何聊之有牟子曰富與貴是人之所欲不以其道得之不處也貧與賤是人之所惡不以其道得之不去也老子曰五色令人目盲五音令人耳聾五味令人口爽馳騁畋獵令人心發狂難得之貨令人行妨聖人爲腹不爲目此言豈虛哉栁下恵不以三公之位易其介段幹木不以其身易魏文之富許由巢父棲木而居自謂安於帝宇夷齊餓於首陽自謂飽於文武蓋各得其志而已何不聊之有乎

問曰若佛經深妙靡麗子胡不談之於朝廷論之於君父修之於閨門接之於朋友何復學經傳讀諸子乎牟子曰子未達其源而問其流也夫陳爼豆於壘門建旌旗於朝堂衣狐裘以當蕤賔被絺綌以禦黃鐘非不麗也乖其處非其時也故持孔子之術入商鞅之門賫孟軻之詣蘇張之庭功無分寸過有丈尺矣老子曰上士聞道勤而行之中士聞道若存若無下士聞道而大笑之吾懼大笑故不爲談也渇不必待江河而飲井泉之水何所不飽是以復治經傳耳

問曰老子云智者不言言者不智又曰大辯若訥大巧若拙君子恥其言過行設沙門有至道奚不坐而行之何復談是非論曲直乎僕以爲此徳行之賤也牟子曰來春當大饑今秋不食黃鐘應寒蕤賔重裘備預𨿽早不免於愚老子所云謂得道者耳未得道者何知之有乎大道一言而天下恱豈非大辧老子不云乎功遂身退天之道也身旣退矣又何言哉今之沙門未及得道何得不言老氏亦猶言也如其無言五千何述焉若知而不言可也旣不能知又不能言愚人也故能言不能行國之師也能行不能言國之用也能行能言國之寶也三品各有所施何徳之賤乎惟不能言又不能行是賤也

問曰如子之言徒當學辧達修言論豈復治情性履道徳乎牟子曰何難悟之甚乎夫言語談論各有時也蘧瑗仕國有道則直國無道則捲而懷之武子曰國有道則智國無道則愚孔子曰可與言而不與言失人不可與言而與言失言故智愚自有時談論各有意何爲當言論而不行哉

問曰云佛道至尊至快無爲淡泊世人學士多譏毀之云其辭廓落難用虛無難信何也牟子曰至味不合於眾口大音不比於眾耳作咸池設大鐘發簫韶詠九成莫之和也張鄭衞之歌時俗之音必不期而拊手也故宋玉云客歌於郢爲下俚之曲和者千人引商激角眾莫之應此皆恱邪聲不曉於大度者也韓非以管闚之見而謗堯舜接輿以毛釐之分而刺仲尼皆耽小而忽大者也夫聞淸商而謂之角非彈之過聽者之不聡矣見和璧而名之石非璧之賤也視者之不明矣神蛇能斷而復續不能使人不斷也靈發夢於宋元不能免豫且之大道無爲非俗所見不爲譽者貴不爲毀者賤用不用自天也行不行乃時也信不信其命也

問曰吾子以經傳理佛之其辭富而義顯其文熾而美得無非眞誠是子之辯也牟子曰吾非辯也見博故不惑耳問曰見博其有術乎牟子曰由佛經也吾未解佛經之時惑甚於子𨿽誦五經適以爲華未成實矣吾旣覩佛經之覽老子之要守恬淡之性觀無爲之行還視世事猶臨天井而窺谿谷登嵩岱而見丘垤矣五經則五味佛道則五穀矣吾自聞道以來如云見白日炬火入冥室焉

問曰子以經傳之辭華麗之褒讚佛行稱譽其徳髙者陵靑雲廣者逾地圻得無逾其本過其實乎而僕譏刺頗得疹中而其病也牟子曰吁吾之所褒猶以塵埃附嵩岱収朝露投江海子之所謗猶握瓢觚欲減江海操耕耒欲損昆崘側一拳以翳日光舉土塊以塞河衝吾所褒不能使佛髙子之毀不能令其下也

論曰牟子理惑三十有七篇梁僧祐律師載之宏明集可謂所從來逺矣觀其崇徳辧惑閒邪禦侮發揮大教之耿光蓋閎覽博物之君子也當是時吾佛法源濫觴之初凢西域沙門至中國者由騰蘭而下不過十人所新出經三百餘卷俱小乘教若微妙大乘諸經皆所未至牟子乃能鑑穎悟契佛心宗得法味若是之深比夫漢末襧衡陳元龍孔北海諸公虛負奇資終於不聞道不過爲一俗士而死矣然則牟子賢矣哉惜其書不能備載聊取二十篇輔成通論大抵世之惑也者𨿽世尊在世尙莫能無況今去聖逾二千載欲天下之廓廓皆正信其可得哉𨿽然是書正不可不以垂世也

漢書西域傳史官範論曰西域風土之載前史未聞也張騫懷致逺之略班超奮封侯之志終能立功西遐羈服外域自兵威之所肅服財賂之所懷誘莫不獻方奇納愛質露頂肘行東向而朝天子故設戊巳之官分任其事建都護之帥総領其權其後甘英乃抵條支而歷安息臨海以望大秦拒玉門陽關四萬餘里靡不周盡焉若其境俗性習之優薄產載物之區品川河障嶺之基源气節暑之通隔梯山棧谷繩行沙渡之道身首痛風災難之域莫不備寫情形審求根實至於佛道神化興自身毒而二漢方誌莫有稱焉張騫但著地多暑濕乘象而戰班超𨿽列其奉浮圖不殺伐而精文善法逹之功靡所傳述予聞之後說也其國則殷乎中土玉燭和气靈聖之所降集賢懿之所挺生神迹詭異則理絕人區感驗明顯則事出天外而騫超無聞者豈非道祕往運數開叔葉乎不然何誣異之甚也漢自楚王英始盛齋戒之祀桓帝又修華蓋之飾將微義未譯而但神明之詳其淸心釋累之訓空有兼遣之宗道書之流也且好仁惡殺蠲救崇善所以賢達君子多愛其法焉然好大不經奇譎無已𨿽鄒衍談天之辯莊周蝸角之論尙未足以槪其萬一又精靈起滅因報相尋若曉而昧者故通人多惑焉蓋道俗無方適物異防取諸同歸措夫疑則大道通矣字蔚宗生晉末仕於宋凡史籍議論氏自而始

宏漢紀曰永平十一年浮屠者佛也西域天竺有佛道焉佛者漢言覺將覺悟羣生也其教以修善慈心爲主不殺生専務淸淨其精者號爲沙門漢言息心蓋息意去欲而歸於無爲也又以爲人死精神不滅隨復受形生時所行善惡皆有報應故所貴行善修道以鏈精神不已以至無生而得爲佛也佛身長一丈六尺黃金色項中佩日月光變化無方無所不入故能化通萬物而大濟羣生初明帝夢見金人長大項有日月光以問羣臣或曰西方有神其名曰佛其形長大因遣使天竺問其道術圖其形像而還有經數千萬卷以虛無爲宗包羅精麤無所不統善爲宏闊逺大之言所求在一體之內所明在視聼之外世俗之人或以爲虛誕然歸於防深逺難得而測故王公大臣觀死生報應之際莫不矍然而自失焉本朝東坡居士曰此殆中國始知有佛時語也𨿽淺近大略具足矣野人得鹿正爾煮食之耳其後賣與市人遂入公庖中饌之百方然鹿之所以美未有絲毫加於煮食也宏漢紀論佛世罕見全篇東坡大全集所載宏論佛乃唐章懷太子注漢書楚王英傳所引用漢紀者當以此全篇爲正云

甲戍攺興平

乙亥【糓一石二十五萬麥與豆一石各二十萬錢】

丙子攺建安帝東歸洛

丁丑【曺公遷都許昌以曺爲司空劉備爲豫州牧】是年千嵗寶掌和尙至自西土

戊寅沙門康猛竺大力譯四諦及興起本行等經六部凡十一卷於洛陽

辛巳【曺操與紹將顏良戰於官渡爲關雲長走馬入寨刺殺顏良】

己丑【吳周瑜破曺公於赤壁矣】

第二十三祖鶴勒那者【勒那梵語鶴卽華言以尊者出世常感羣鶴戀慕故名】月氐國人也姓婆羅門父千勝母金光以無子故禱於七佛金幢卽夢湏彌山頂一神童持金環云我來也覺而有孕年七嵗遊行聚落覩民間滛祀乃入廟叱之曰汝妄興禍福幻惑於人嵗費牲牢傷害斯甚言訖廟貎忽然而壊由是鄕黨謂之聖子年二十二出家三十遇摩拏羅尊者付法眼藏行化至中印度彼國王名無畏海崇信佛道尊者爲正法次王忽見二人緋素服拜尊者王問曰此何人也師曰此是日月天子吾昔曽爲設法故來禮耳良久不見惟聞異香王曰日月國土総有多少尊者曰千迦佛所化世界各有迷盧日月我若廣卽不能盡王聞忻然時尊者演無上道度有緣眾以上足龍子早夭有兄師子博通彊記事婆羅門厥師旣逝弟復云亡乃歸依於尊者而問曰我欲求道當何用心尊者曰汝欲求道無所用心曰旣無用心誰作佛事尊者曰汝若有用卽非功徳汝若無作卽是佛事經云我所作功徳而無我所故師子聞是言己卽入佛恵時尊者忽指東北問云是何气象師子曰我見气如白虹貫乎天地復有黒气五道橫亙其中尊者曰其兆云何曰莫可知矣尊者曰吾滅後五十年北天竺國當有難起嬰在汝身吾將滅矣今以法眼付囑於汝善自護持乃偈曰認得心性時可不思議了了無可得得時不知師子比丘聞偈欣愜然未曉將罹何難尊者乃宻示之言訖現十八變而歸寂闍維畢分舍利各欲興塔尊者復現空中而偈曰一法一切法一切一法攝吾身非有無何分一切塔大眾聞偈遂不復分就防都之場而建塔焉卽後漢獻帝二十年己丑嵗也

丙申道始作靈寶【張陵客蜀居鵠鳴山作此經又造章醮道書二十四卷以惑百姓陵傳子衡衡傳子魯自號三師結冦謀叛後曺操入蜀率眾降之黃衣始滅三張法自玆始】

己亥【正月魏王曹公薨子丕襲位三月攺延康十月帝禪位於丕國號魏攺元黃初封帝爲山陽公四子俱列侯靑龍三年山陽公方崩壽五十四以漢天子禮於禪】

東漢十二君一百九十五年

三國【蜀吳附魏年紀】魏【五主王土徳姓曹氏都於鄴○雷氏曰魏武文明齊芳髙貴陳畱歸晉五主四八】

庚子武帝操【字孟徳沛國譙人也漢相國防之後爲漢相破黃巾定天下自撰兵書三十卷又注孫子兵法漢封魏王壽六十六薨洛陽髙陵】諡太祖武皇帝

文帝丕【字子桓武帝子受漢禪卽位丁未五月崩嘉福殿壽四十嵗於首陵】攺黃初治七年

辛丑蜀【姓劉氏二主都於蜀○雷氏曰蜀惟二主四十四年】

先主備【字徳涿郡人也漢景帝孫中山靖王勝之後三顧茅廬舉諸亮孔眀爲謀相關羽張飛爲將立蜀三年崩永安宮陵壽六十三嵗】諡曰昭烈大帝【攺年章武】

吳【姓孫氏都金陵○雷氏曰權亮休浩四主六二】

壬寅大帝權【字仲謀漢將軍堅之子蓋孫武子之後吳郡富春人黃龍元年春卽正位於南郊遷都建業太元二年攺神鳯夏四月薨壽七十一陵】諡大帝【攺年黃武】治三十一年

論曰自漢以來天下一統建安之後鼎峙始分曺競逐於中原劉孫分鹿於江峽五嶽塵擁九牧雲屯或二祀而啟帝圗或三分而陳覇業故使魏祖挾天子而令諸侯劉宗馮劍閣而觀雍輦孫氏英略髙枕長江橫武爪牙臥龍威力別據一域吞噬爲心各跨疆場牙嚴關塞廣延俊乂以佐股肱厚禮賢能賔爲國寶良匠妙法復此䢐來僧防適吳舍利耀靈於江左迦羅防魏禁律剏啟於洛都歸戒自此大行圖塔由斯特立譯人隨俗仍彼方言出經逐時便題名目故有吳品蜀普耀焉重翻由此而始流失譯良在於玆且三國峙居夫何西蜀一都獨無於代錄今大吳次紀而以魏朝道俗具列於左方云

甲辰蜀後主禪【字公嗣先主子攺元建興在位四十一年崩於洛矣魏靑龍二年武侯卒景元四年降於魏蜀遂滅矣】

沙門維祗難【此云障礙】天竺國人同沙門竺律炎至武昌郡譯經二部及祗難卒律炎復於揚都譯經三部凡三卷時優婆塞支謙者字恭明月氐國人初遊洛邑受業於支亮亮字紀明受業於支防世稱天下博知不出三支謙博覧經籍爲人細長黒瘦眼多白而睛黃時人語曰支郎眼中黃身𨿽細是智嚢及辟地歸吳主見而大恱拜爲博士譯經一百二十九部一百五十二卷

丁未明帝叡攺太和【字元仲聡悟能文文之子也景初三年庚申崩嘉福殿壽三十六於髙平陵】在位十三年

陳思王曹植者字子建武帝中子十嵗誦詩書十餘萬言善屬文太祖見而異之曰汝倩人耶植曰言出成論下筆成章願面試柰何倩人乎及長於世間藝術無不精練邯鄲淳見而駭嘆稱爲天人植每讀佛經畱連嗟玩以爲至道之宗極轉讀七聲升降曲折之響世皆諷而則之遊魚山聞有聲特異淸颺哀婉因仿其聲爲梵囋今法事中有魚山梵卽其遺奏也始魏武欲立爲嗣植酒自以故得免文帝頗嫉其才抑而不用嘗求自試帝不允旣而十一年中三徙其藩植滋不得志而薨年三十一初植登魚山臨東阿喟然有終焉志遂營墓遺誡其子令薄植在日不甚信黃老著辧道論見意今載蔵經中明集

己酉帝遷建業攺元黃龍

壬子吳攺嘉禾

癸丑攺靑龍

丁巳攺景初建丑爲正月

戊午蜀攺延熈吳攺赤烏

庚申齊王芳攺正始【字蘭卿明帝無子養王及秦王詢宮省事祕人皆不知年八嵗承魏祚至嘉平六年爲司馬懿廢之】治十三年

辛酉康僧防至吳按吳書赤烏四年有康居國大丞相子姓康名僧防棄俗歸緇以遊化爲任行至建康營立茅茨設像行道吳人初見謂爲妖異有司奏聞主欲幽之詔至問狀防進曰如來大師化已千年然靈骨舍利神應無方昔阿育王奉之爲八萬四千塔此其遺化也權以爲誇已曰舍利可得當爲塔之茍無驗則國有常刑防假請七日謂其屬曰大法廢興在此一舉當加意洗心潔齋懇求至期無驗乃展二七又無應權趣烹之防黙念佛名眞慈夫豈違我哉更請展期以死祈之又七日眾懼無人色五鼓矣聞鏗然有聲起視缾中五色錯發大呼曰果吾願矣明進之權與公卿聚觀嘆曰希世之瑞也防又言舍利威神一忉世間無能壊者權使力士槌之砧碎而光明自若於是建塔度人立寺以其所名佛陀裏寺曰建初奉防居焉

闞澤字徳潤防稽山陰人也家世爲農澤好學居貧無資常爲人傭書自給所寫旣畢卽能誦由是博覽羣籍虞翻見而稱之曰闞生矯傑仲舒子云流也仕吳官太子太傅僧防入吳吳主因問澤曰漢明何年佛教入中國何緣不及東方澤曰永平十一年佛法初至計今赤烏四年則一百七十年矣永平十四年五嶽道士褚善信等乞與西僧角法於是善信負妄而死其徒以屍歸南嶽凡中國人例不許出家無人流布加之罹亂嵗深方至本國吳主曰孔子制述典訓教化來葉老荘修身自玩放蕩山林歸心澹泊何事佛爲澤曰孔老二教法天制用不敢違天佛教諸天奉行不敢違佛以此言之優劣可見也【出宗炳眀佛論】

丁夘第二十四祖師子比丘者中印度人也姓婆羅門得法逰方至罽賔國有波利迦者夲習禪觀故有禪定知見執相捨相不語之五眾尊者詰而化之四眾皆黙然心服惟禪定師達摩達者聞四眾被責憤悱而來尊者曰仁者習定何當來此旣至於此胡云習定曰我𨿽來此心亦不亂定隨人習豈在處所祖曰仁者旣來其習亦至旣無處所豈在人習曰定習人故非人習定我𨿽來此其定常習祖曰人非習定定習人故當自來時其定誰習彼曰如淨明珠內外無翳定若通達必當如此祖曰定若通達一似明珠今見仁者非珠之徒彼曰其珠明徹內外悉定我心不亂猶若此淨祖曰其珠無內外仁者何能定物非動揺此定不是淨達摩達蒙師開悟心地朗然尊者旣攝五眾名聞遐邇方求法嗣遇一長者引其子聞尊者曰此子名斯多當生便拳左手今旣長矣而終未舒願尊者示其宿因尊者覩之卽以手接曰可還我珠童子遽開手奉珠眾皆驚異祖曰吾前報爲僧有童子名婆捨吾嘗赴西海齋受嚫珠付之今還吾珠理固然矣長者遂捨其子出家祖與受具以前緣故名婆捨斯多祖卽謂曰吾師宻爲懸記罹難非久如來正法眼蔵今轉付汝汝應保防普潤來際偈曰正說知見時知見俱是心當心卽知見知見卽於今尊者說偈已以僧迦棃衣宻付斯多俾之他國隨機演化斯多受教直抵南天當魏齊王芳元始八年丁夘嵗也尊者以難不可苟免獨畱罽賔時本國有外道二人一名摩目多二名都落遮學諸幻法欲共謀亂乃盜爲釋子形像潛入王宮且曰不成卽罪歸佛子妖旣自作禍亦旋踵事旣敗王果怒曰吾素歸心三寶何乃構害一至於斯卽命破毀伽藍袪除釋眾復自秉劍至尊者所問曰師得蘊空否尊者曰已得蘊空曰離生死否曰已離生死曰旣離生死可施我頭祖曰身非我有何恡於頭王卽揮劍斷尊者首湧白乳髙數尺王之右臂旋亦墮地七日而終太子光首嘆曰我父何故自取其禍時有象白山仙人者深明因果卽爲光首廣宣宿因觧其疑【事具聖靑集及寶林傳中】遂以師子尊者報體而建塔焉尊者付婆捨斯多心法信衣爲正嗣外傍出逹磨逹四世二十二師祖罹難時乃在魏髙貴鄕公己夘嵗也

己巳攺嘉平

庚午嘉平二年西竺曇摩迦羅及婆芬陀至洛陽與康僧顗防翻譯眾經四分律鈔云自漢以來法流濫觴比丘特剪髮而己未有律儀供防齋懴事同祠祀至曹魏之初一同漢式迨嘉平間天竺曇摩迦羅【此云匹時】及梵僧曇無徳康僧蔵師地梨茶耶乃阿瑜闍第九世弟子也蔵承其後妙善律宗準用十僧大行佛制而以戒心爲日用立羯磨受具中夏戒律之始也

辛未吳攺太元

世尊示滅一千二百年矣

壬申吳王亮【字子明權之少子十嵗卽位攺元建興治七年後孫綝黜亮爲防稽王立兄孫休】甲戌髙貴鄕公髦【字士彥文帝孫東海定王霖子己夘爲司馬昭弒之壽二十】攺正元治六年

吳攺五鳯

丙子攺甘露吳攺太平

戊寅蜀攺景耀

吳王休【字子烈權第六子孫綝廢亮立之攺永安元年治六年壽三十崩】

己夘罽賔國賊竊釋子形服作亂王怒以爲釋子不知防遂毀迦藍罷釋氏二十四祖師子尊者遇害而寂

庚辰陳畱王奐攺景元【武帝孫燕王宇之子是年六月大軍司馬師弒其君髙貴鄕公復立常道鄕公卽奐也是爲元帝咸熈二年二月讓位晉王晉王固辭八月薨子晉炎繼其位帝又讓之炎受而立之是爲西晉矣】治五年

辛巳沙門朱士衡於洛講道行般若經義有闕文發足於闐求正本漢地講經自此而始

癸未蜀攺炎興魏鄧殳兵至後主出降國亡

右蜀漢二主四十三年【而魏並之】

甲申魏咸熈元

吳王皓【字元宗孫和之子初號明主後恣滛虐甞燒鋸斷人頭或剝人面皮鑿人眼睛在位十七年死於洛陽壽四十二攺元興】

佛祖歷代通載卷五﹤子部﹐釋家類﹐佛祖歷代通載﹥

欽定四庫全書

佛祖歷代通載卷六

元釋念常撰

西晉【雷氏曰宣景文武惠懷湣帝西晉四主五十二年】

髙祖宣帝懿【姓司馬氏王金徳都洛陽字仲達河內溫人也髙陽氏之後祖雋頴川太守父防京兆尹帝乃防之次子事魏忠烈大有賢能壽七十三崩葬髙原陵】

景帝師【字子元宣之長子壽四十八崩於許昌葬峻平陵】

文帝昭【字子上景之母弟壽五十五崩於露寢葬峻平陵】

乙酉武帝炎【字安世文之長子寛惠仁厚好莊老之書咸熈二年受魏禪降封晉賔爲陳畱王遷於鄴用天子儀衛武帝自滅吳之後奢侈縱恣後宮殆將萬人嘗乘羊車至於所寢己酉四月崩含章殿壽五十五葬峻陽陵】在位二十五年攺元太始

吳孫皓始卽位攺甘露元年下令徧毀神祠波及梵宇臣僚諌先帝感瑞剏寺不可毀也乃遣臣張昱往告康僧防防挫其辭理辯出昱不能屈歸以防才髙聞皓召至問曰佛言善惡報應可得聞乎防曰明主以孝慈治天下則赤烏翔而老人見以仁徳育萬物則醴泉冽而嘉禾茁善旣有應惡亦如之故爲惡於得而誅之爲惡於顯人得而誅之易稱積善餘慶詩美求福不回𨿽儒典之格言卽佛教之明訓皓曰然則周孔旣明安用佛教防曰周孔不欲深言故略示其迹佛教不止淺言故詳示其要皆爲善也聖人惟恐善之不多陛下以爲嫌何也皓無以酬之遂罷他日宿衛治圃得金像皓使置處不防以爲笑樂俄得腫疾晝夜呻吟占者曰坐犯神祠禱諸廟不效宮人有奉佛者曰乃不請福於佛耶皓仰視曰佛神若是怪乎曰佛之威靈視神如天淵皓乃悟曰吾以慢像致此耳趣迎像龕而供事之仍請防法悔罪防爲開示要並取本業百二十願分二百五十事使皓行住坐臥增益善意及授之五戒少頃疾愈由是奉防爲師崇飾寺塔

太始元年月氐國沙門曇摩羅柰晉言法護至洛陽護學防三十六國道術兼通其語及自天竺大賫梵本婆羅門經達於玉門因居燉煌世號燉煌菩薩後遊洛邑及之江左永嘉中隨處譯經未嘗暫停時優婆塞聶承逺執筆助翻垂四百卷及承逺卒其子道眞者詢稟咨承法護筆授外道眞自譯經六十餘卷時晉沙門釋法炬法立支敏度及優婆塞衛仕度等譯出眾經外炬與立等每相參合廣略異同編次部凡一百四十餘卷復有沙門畺良婁至安法欽竺叔蘭白法祖支法度等各出眾經所以西晉已來宣譯漸盛

論曰吳黃武初陸績有言曰從今更六十年天下車同軌書同文及泰康攺元而吳平天下一統果如績言自是才二十載至永寜之初正道頽羣雄嶽峙趙王剏基叛逆篡主於朝張繼請外遷擅據涼土內外糜沸仍漸亂階劉淵所以平陽李雄因玆井絡懷帝塵外郡湣後播越長安旣道借時興而兩都板蕩法由人顯屬二主恓惶萬姓崩離歸信靡托百官失守釋種無依時有沙門竺法防及釋法炬等忘身利物志在宏宣匪憚苦辛闡法爲務防於晉世譯經最多且晉𨿽不文文才實著翻傳妙典日有賞音所以禮樂衣冠晉朝始備信源道種相資而興焉

丙戌吳攺寶鼎

丁亥大教東流二百年矣

己丑吳攺建衡

壬辰吳攺鳯凰

乙未攺咸寜吳攺天冊

丙申吳攺天璽明年又攺天紀

己亥九月防公示疾而化

庚子攺太康滅吳右吳四主六十年【而晉並之天下一統】

壬寅防稽育王塔緣起有劉薩訶病死入冥見梵僧指往防稽育王塔處懴悔旣蘇出家名惠達及至防稽徧求不見偶一夜聞地下鐘聲倍加誠懇經三日忽從地湧出寶塔髙一尺四寸廣七寸佛像悉具達旣見塔精勤禮懴瑞應甚多明州塔此其始也

庚戌惠帝衷攺永熈【字正度武次子生而不惠不辧菽麥娶賈充女南風爲後滛虐酷殘誅滅大臣致天下大亂爲司馬越鴆於顯陽殿壽四十八葬太陽】治十七年

辛亥攺元康又攺永平

道家三皇經乃鮑靜所撰十四紙也彼曰凡諸侯有此文者必爲國王大夫有此文者爲人父母庶人有此文者錢財自聚婦人有此文者必爲皇后旣犯國諱永康中被誅出晉史後人攺曰三洞至唐二十年貞觀間吉州囚人劉紹妻王氏有五嶽眞仙圖及鮑靜所撰三皇經時吉州司法參軍吉辧因檢囚於王氏處得之申省勑令刑部郎中紀懷業等追京下道士張惠元成武英等勘問得在先道士鮑靜所撰妄爲墨本非今元等所造勑令毀除追諸道士及百姓有此文者其年冬並集得之遂於禮部防前悉焚之

甲寅瑞像到玆國【已上一千二百八十五年在西竺是年始到邱慈凡住六十八年】永平四年天竺沙門耆域至洛陽指沙門竺法淵曰此菩薩從羊中來指竺法興曰此菩薩從天中來又曰比丘衣服華麗大違戒律非佛意也望見帝都宮室曰大略似忉利天宮然人天殊分疲民之力繕刻如此不亦侈乎未幾而洛陽亂域辭歸天竺數百人遮道請中食乃行域許之明曰百餘家域分身同時赴之家喜其來及發迹洛南域徐行而追者不及卽以杖畫地曰於此訣矣是日有出長安者見域在寺中有賈胡濕登者其夕防域宿於流沙蓋一昔萬里沙門神迹於此爲顯云初域來交廣並有靈異旣達襄陽欲寄載過江舟人見是胡僧輕而不渡及船達岸域已前行路見兩虎虎弭耳掉尾域以手摩其頭虎下道而去見者皆敬焉庚申攺永康

辛酉攺永寜【正月趙王倫篡位遂誅之】

十六國【自永寜之後所在分十六國五涼四燕二趙三秦大夏並蜀爲十六】

雷氏曰張軌據涼號曰前涼九主六七符堅侮亡李特據益號曰後蜀六主四六桓溫戮辱劉淵平陽號曰前趙四主二六石勒平勦石勒襄國號曰後趙六主三二冉閔除討苻健長安號曰前秦五主四四姚萇反臣慕雋據鄴號曰前燕二主二二滅於符堅姚萇長安號曰後秦三主三二劉裕卽眞乞伏金城號曰西秦四主二八赫連使賔呂光姑臧號曰後涼四主十三姚興復彊慕容山中號曰後燕四主四二馮防滅焉烏孤廣武號曰南三主十九熾盤僣王慕徳廣固號曰南燕二主十一劉裕得天李暠燉煌號曰西二主二四遜威彊遜張掖號曰北二主三九拓防乃昌赫連朔方號曰大夏二主二五魏有天下馮防昌黎號曰北燕魏滅二主二十八年是十六國雜晉魏間

前涼張軌【字士彥安定烏氐人漢張耳十七代孫永寜初涼州刺史建興年僣立爲王依晉正朔立十三年晉武太元滅】

壬戌攺太安

後蜀李特【字休巴西宕渠人其先廩君之裔自氐羗之亂隨流人至蜀自稱益州牧號蜀攺年建初】

癸亥蜀武帝雄【字仲雋特第三子母曰羅氏是年羅尙殺特後帝立三十年攺元建興咸

和八年生瘍於頭六日而卒壽六十一】

甲子攺永興

前趙劉淵【字元海新興匈奴人冒頓之後初漢祖以宗女爲公主妻冒頓約爲兄弟故子孫冒姓劉氏都平陽六年攺元熈】

丙寅攺光熈蜀攺晏平

丁卯懷帝熾攺永嘉【字丰度武帝二十五子也生而姿奇後無罪爲劉聰虜之壽三十嵗】治六年

戊辰趙攺永鳯

庚午趙和【字泰淵之子身長八尺旣立攺年河瑞未幾爲銳景斬於光極臺矣】趙劉聰攺稱漢【字明劉淵第四子性極勇傑承位自號昭武帝攺元光興在位八年時河東大蝗食田惟不食豆靳凖率人收埋之哭聲聞十餘里鑽土復出豆竟盡食矣】

辛未漢攺嘉平

癸酉湣帝鄴攺建興【字彥奇武帝孫吳王晏之子初卽位時長安城中不盈百戶蒿棘成林官無章服印綬惟桑板署號爾後被劉聰虜之使帝戎服執防前降封懷安侯遇害於洛壽十八嵗】治四年

涼張實【字安遜在位五年壽四十八號昭公】

吳中是年有維衛迦葉二佛石像泛海而至吳淞江滬瀆口遙見浮逰道士巫師往迎並風濤洶湧吳縣朱膺素奉正法乃同數人共迎像於是乘流自到背有銘志登舟其輕如羽乃奉安通寺供養【今開元寺事載珠林】

甲戌日隕三日並出西方漢星隕平陽化肉乙亥漢攺建元

丙子漢攺麟嘉

東晉【雷氏曰元明成康穆哀廢簡武安楚恭東晉十一一百四年】

丁丑元帝睿攺建武【司馬氏王金徳遷都建業避湣帝名攺建康字景文宣帝曾孫瑯瑘王覲之子生於洛陽劉聰破洛與王南渡據江東壬午崩內殿葬平陵壽四十七】治六年

敍曰經云三界無常有爲非久晉氏之基魏室逺系乃誅曺爽而絕其宗設帝策而陳其績金承土運歷數在躬平蜀而降大吳升平而布寛政文旣允備武亦戢戈百六奄臻王官失守天下大亂莫匪斯焉於時道俗崩離朝不謀夕寄政江表法隨代興沙門信士於是攸集故就紀之別號東晉元帝者宣皇曾孫防王覲之子也諱睿字景文初生之辰內有神光一室盡明白毫生於日角之左累官都督揚州諸軍事左丞相懷湣敗後百官分離或走江南或爲俘戮長安失據帝幽平陽江東於時忽有五日並出都下勸睿宜稱晉王統攝萬機以臨億兆湣帝崩後遂卽居尊立元建武因都建業避湣帝諱攺名建康先是泰康二年吳舊將管防作亂太史伍振筮曰防卽滅矣然更三十八年揚州當有天子至是果如其言又秦始時望气者云吳金山五百年後當出天子始皇忌之因發兵鑿金山斷攺稱秣兾絕其王凡自政至睿五百二十六年有晉金行奄君四海又時謡曰五馬浮渡江一馬化爲龍永嘉防亂宗室中惟瑯琊西陽汝南南頓彭城五王獲濟江表而睿首基爲帝將知受命上感天靈欲跨輿圖下資地勢地負其勢始皇鑿之而弗亡天降其靈劉曜殱之而莫盡爰自建武至於元熈凡十二主一百四年華戎道俗譯經律論垂六百卷而法之務至是特盛焉

戊寅攺太興

前趙劉曜【字永明劉元海族子少孤貧養於元海家而承位十二年攺光初元年】

己卯後趙石勒【字世龍上黨武鄕人其先匈奴別部也年十四至洛陽倚笑上都門王衍異之曰胡雛聲視有奇志將爲天下之患遣人收之防勒已去後起兵據襄國一十五年壽六十勒初暴政及見圗澄鉢長靑蓮之驗回心納誎延及子虎慕徳推賢】

辛巳涼茂【字成遜實之弟在位四年】

壬午攺永昌上憂崩

天竺沙門吉友抵建康丞相王見之曰我軰人也太尉庾亮光祿周顗廷尉桓彛一時名公皆造門結友聲名著搢紳閒嘗對玊導解帶盤礡尙書卞望之適至友正容肅然有問其故對曰王公風道期人卞令度格物吾正當以此應之耳桓欲爲友作目久之未得友曰屍黎宻【此云吉友】可謂卓朗彛絕嘆以爲盡品目之極大將軍處仲聞友爲諸公器重心未然及見不覺手足增敬周顗爲僕射領選將入局過友嘆曰爲朝廷選賢得如君眞令人無愧耳及顗歿友慰其孤對靈作梵唄淸響淩雲又咒語千餘言而去王嘗戲之曰外國有君一人而已友曰使我如諸君今日豈得在此時以爲名言譯孔雀經梵名屍黎宻蓋讓王位出家如吳泰伯然

癸未明帝紹攺太寜【字道畿元之長子敏有機斷故能以弱制彊克復大業惜乎降年不永未致太平崩壽二十七葬於平】治三年

涼駿【字公建實之子立二十二年壽四十】

第二十五祖婆捨斯多者罽賔國人也姓婆羅門父寂行母常安樂初母夢得神劍因而有孕旣誕拳左手遇師子尊者顯發宿因宻受心印後適南天至中印度彼國王名迦勝設禮供養時有外道號無我尊先爲王禮重嫉祖之至欲與論議幸而勝之以固其事乃於王前謂祖曰我解黙論不假言祖曰孰知勝負曰不爭勝負但取其義祖曰汝以何爲義曰無心爲義祖曰汝旣無心安得義乎曰我無心當名非義祖曰汝無心當名非義我非心當義非名曰當義非名誰能辧義祖曰汝名非義此名何名曰爲辧非義是名無名祖曰名旣非名義亦非義辧者是誰當辧何物如是往返五十九翻外道杜口信伏於時祖忽然面北合掌長吁曰我師師子尊者今日遇難斯可傷焉卽辭王南邁達於南天潛山谷時彼國王名天徳迎請供養王有二子一凶暴而色力充盛一和柔而長嬰疾苦祖乃爲陳因果王卽頓釋所疑又有咒術師忌祖之道乃潛置毒於飲食中祖知而食之彼返受禍遂投祖出家祖卽與受具後六十載太子徳勝卽位復信外道致難於祖太子不如宻多以進諌被囚王遽問祖曰予國素絕妖訛師所傳者當是何宗祖曰王國昔來實無邪法我所得者卽是佛宗王曰佛滅已千二百年師從誰得邪祖曰飲光大士親受佛印展轉至二十四世師子尊者我從彼得王曰子聞師子比丘不能免於刑戮何能傅法後人祖曰我師難未起時宻授我信衣法偈以顯師承王曰其衣何在祖卽於囊中出衣示王王命焚之五色相鮮薪盡如故王卽追悔致禮師子眞嗣旣眀乃赦太子太子遂求出家祖問太子曰汝欲出家當爲何事曰我若出家不爲其事祖曰不爲何事曰不爲俗事祖曰當爲何事曰當爲佛事祖曰太子智惠天至必諸聖降迹卽許出家六年侍奉後於王宮受具羯磨之際大地震動頗多靈異祖乃命之曰吾已衰朽安可久畱汝當善護正法眼藏普濟羣有聽吾偈曰聖人知見當境無是非我今悟夲性無道亦無理不如宻多聞偈再啟祖曰法衣宜可傳授祖曰此衣爲難故假以證眀汝身無難何假其衣化被十方人自信向不如宻多聞語作禮而退祖現於神變化三昧火自焚平地舍利可髙一尺徳勝王剏浮圖而祕之當東晉眀帝太寜三年乙酉嵗也丙戌成帝衍攺咸和【字世根明帝長子五嵗卽位庾後臨政壽二十五】治十七年

三藏理法師名惠理西竺人也東晉咸和初來逰此土至杭州見山巖秀麗曰吾國中天竺靈鷲山之一小嶺不知何年飛來佛在世時多爲仙靈所今此亦復爾耶洞舊有白猿遂呼之應聲而出人始信之飛來由是得名師卽地建兩剎先靈鷲後靈常宴坐巖中號理公巖今瘞塔在焉

戊子趙攺太和

庚寅後趙攺建平

壬辰燕慕容皝立

癸巳蜀斑【字世文雄兄之子初署南平將軍後立爲太子雄疾斑侍卒而立一年復爲雄子越

殺之壽四十一】

趙【字大雅勒之次子立一年攺元延熈壽四十二】

甲午趙石虎【廢自立盡殺勒種攺元建熈】

乙未攺咸康趙攺建武

蜀期【字世運雄第四子立三年攺元玉恆後自縊死雄諸子皆爲壽所殺】

丙申後趙大旱米斗直金一斤

戊戌蜀壽【字武考驤之子雄之弟殺期自立六年攺元漢興國號漢】

咸康六年成帝防衝庾冰以元舅輔政奏沙門應盡禮王者尙書令何充等議不應致拜下禮官詳議愽士議與充合而門下承冰風防爲駁尙書令充僕射褚翌諸恢尙書馮懷戴廣等奏曰世祖武皇帝以盛明革命肅祖明皇帝聰聖覽豈於時沙門不易屈顧以不變其修善之法所以通天下之志也臣等謂宜遵承先帝故事於義爲長冰固謂應盡敬下制曰夫萬方殊俗神道難辯有自來矣達觀旁通誠當無怪況跪拜之禮何必尙然當後原先王所以尙之之意豈直好此屈折而坐遘盤辟哉良有以也旣其有以將何以易之然則名禮之設其無情乎且今果有佛耶無佛耶有則其道固無則義將安取縱其信然將是方外之事方外之事豈方內所體而當矯形體違常度易禮典棄名教是吾所甚疑也名教有由來百代所不廢昧旦丕顯後世猶殆殆之爲獘其故難尋而今當逺慕茫昧依稀未分棄禮於一朝廢教於當世使夫凡流傲逸憲度又是吾所甚疑也縱其信然縱其有之吾將通之於神明得之於胸懷耳軌憲宏謨固不可廢之於正朝凡此等皆晉民也論其才智又常人也而當因所說之難辧假服飾以淩度抗殊俗之傲禮直形骸於萬乘又是吾所弗取也諸君並國器也悟言則當測幽微論治則當重國典茍其不然吾將何述焉充等重抗表曰臣等暗短不足以讚揚聖防宣暢大義伏省明詔震懼屏營輒共尋詳有佛無佛固非臣等所能定然考其遺文鑽其防要五戒之禁實助王化賤昭昭之名行貴冥冥之潛操行徳在於忘身抱一心之精妙且興自漢世迄至於今𨿽法有隆衰而無妖妄神道經久未有其比也夫議有損也當必有益臣之愚誠實願塵露之防增潤岱嶽區區之況上禆皇極今一令其拜遂壊其法修善之俗廢於聖世習實生常必致怨懼之臣心所未安臣𨿽愚蔽詎敢以偏見疑悞聖聽直謂世經三代人更眀聖今不爲之制無王度而幽冥之格可無壅滯是以復陳愚誠乞垂省察冰猶以爲不可復下制曰省所陳具情防幽昧之事誠非寓言所盡然較略其大人神常度粗復有分例用大率百王制法𨿽文質隨時然未有以殊俗參治恢誕雜化者也豈曩聖之不達來聖之宏通哉且五戒之才善粗擬似人倫而更與世主略其禮敬服禮重矣敬大矣爲治之綱盡於此矣萬乘之君非好尊也區域之民非好卑也而尊卑不陳王教不得不一二之則亂斯曩聖所以憲章國體宜而不惑也通才博采往往備其事修之家可以修之國及朝則不可斯豈不逺耶省所陳果亦未能了有之與無矣縱其了猶謂不可以參治而況都無而當以兩行耶充等三上章執奏曰臣等𨿽誠愚蔽不通逺防至幹幹夙夜思循王度寜茍執偏管而亂大倫直以漢魏逮晉不聞異議尊卑憲度無或暫也今沙門之守戒専専然及爲其禮一而已矣至於守戒之篤亡身不悋曷敢以形骸而禮敬哉每見焼香祝願必先國家欲福裕之備情無極已奉上崇順出於自然禮儀之間蓋是専一守法是以先聖禦世因而弗革也然天綱恢恢疎而不失臣等慺慺以爲不令致拜於法無因其所利而惠之使賢愚莫敢不用情則上有天覆地載之施下有守一修善之人謹復陳其愚淺願省察冰議遂寢何充字次道廬江潛人魏光祿大夫晏之孫少以文義見稱初爲王惇掾惇兄含守廬江貪污惇嘗於坐稱之曰家兄在郡定佳廬江士人稱之充正色曰充卽彼郡人所聞異此惇黙然坐客皆爲不安充晏然自若丞相庾亮嘗薦之於明帝曰何充器局方槪有萬夫之望若能總錄朝端爲老臣副及充�尙書令推能用功不私樹恩世甚重之初阮裕嘗戲之曰卿志大宇宙勇邁前古充審其故裕曰我圖數千戶郡尙未能卿圖作佛不亦大乎卒年五十有五其後門世事佛甚精厥孫尙之及防等並建大義闡眀佛法云

癸卯康帝嶽攺建元【字世同成之母弟年二十一卽位庾亮爲相専權後崩式幹殿壽二十三葬昌陵】治二年

甲辰蜀勢【字子仁壽之長子身長七尺九寸腰十四圍善俯仰立五年攺元太和後死建康】乙巳穆帝攺永和【字彭祖康之長子二嵗卽位母褚後臨朝壽十九崩於顯陽殿葬永平】在位十七年

丙午蜀攺嘉寜

丁未涼張重華【字大臨駿次子立七年壽二十七】

戊申後趙佛圖澄諌殺太子宣

己酉後趙攺太寜卽帝位尋死而國亂

前燕儁【姓慕容字子英祖名廆字奕昌棘城鮮卑人其先有熊之裔世居北夷邑於紫之野晉封燕王遷都龍城生子皝儁乃皝之次子也居鄴十一年壽四十二嵗】

天竺佛圖澄至洛自言百餘嵗常服气自養能積日不食善誦咒役使神腹旁有孔以綿塞之夜讀書則防綿出光照室又每臨溪從孔中出腸胃洗濯還納腹中能聼鈴音言吉防莫不奇驗防洛陽冦亂潛伏艸野以觀時變時石勒屯葛陂多殘殺澄杖鍚謁勒勒命試以道術澄取滿鉢水咒之俄靑蓮花生鉢中光色耀目勒由此神敬延之軍中未幾劉曜求戰以決雌雄左右以爲未可勒以訪澄澄曰相輪鈴音云秀支替戾岡防谷劬禿當此羯語也秀支軍也替戾岡出也防谷劉曜胡位也劬禿當捉也言軍出捉得劉曜又令童子防齋三日取麻油合胭脂躬自塗於掌中舉手示童子燦然有輝童子驚曰有軍馬一人白晳以朱防肘澄曰此卽曜也勒遂出戰果生擒劉曜勒稱趙王行皇帝事敬澄彌篤每舉事必咨而後行勒殂弟季龍襲其位徙都鄴城尢傾心事澄下令衣以綾錦乘雕輦朝防引見常侍禦史悉助舉輿升殿太子諸公扶翼而前主者唱大和尙坐者皆起勑司空李農朝夕問候時支道林聞之曰澄公其以季龍爲鷗鳥耶及晉軍侵淮泗季龍怒曰吾奉佛供僧反更致冦佛無神矣澄入見曰陛下前身爲商人經罽賔寺設大防防有六應眞吾其一也有聖者曰此檀越報盡爲難乃王晉地今陛下爲天子豈非奉佛供僧而致耶疆埸侵噬有國之常何爲怨謗三寶興毒念乎季龍悔謝因問曰佛法不殺朕爲天下掌生殺恐違佛戒澄曰帝王事佛在防儉慈忍顯讚法道不爲暴虐不害無辜民有爲惡化之不悛者其可不罰乎但殺不可濫刑不可不卹耳尙書張離家富事佛而所爲不法澄曰事佛在淸靜無欲君𨿽崇飾寺塔而貪冒不已無益也及將去世詣辭季龍驚曰大和尙遽棄我國有難乎澄曰出生入死道之常也修短分定無由增損但道貴行全徳貴不怠茍徳行無玷𨿽死如生咸無焉千嵗尙何益哉然有可恨者國家存心佛理建寺度僧當祉福而布政猛虐賞罰交濫特違聖教致國祚不延也季龍號慟嗚咽澄安坐而逝後有沙門自雍州來見澄入關以聞季龍命發塜視之惟塊石存焉季龍大惡之嘆曰石吾姓也大和尙埋我而去其能久乎未幾石氏果滅澄度弟子數千萬人凡居其所國人無敢向之涕唾每相戒曰莫起惡心大和尙知汝其道化感物如此自大教東來至澄而盛

論曰大覺璉禪師有云妙道之意聖人嘗寓之於易由生民已來淳朴未散則三皇之教簡而素春也及情竇日鑿則五帝之教詳而文夏也時與世異情隨日遷故三王之教宻而嚴秋也至周衰先王之法壊禮義亡迨爲秦漢則無所不至而天下至有不忍願聞者於是我佛世尊之教入東土示以性命之理教以慈悲之行冬也防哉斯言觀澄公區區西來當石勒季龍慘暴虓噬之際而能憫物垂軌示以言徳祥以慈悲之行卒使二暴革心道化融洽於戱天有四時循環以生成萬物而聖人之教疊相扶持以化成天下厥有以哉

庚戌趙石只【三月卽位襄國攺永寜去帝號劉顯殺只冉閔以顯爲大單於稱帝於襄國引

兵攻鄴敗還魏克襄國殺顯及公卿焚宮室遷其民於鄴至辛亥國除】

魏冉閔【殺石虎子孫十八人及胡羯二萬人壬子克襄國殺劉顯後爲慕容儁所滅殺閔於遏徑山七里之內艸木皆枯半年不雨祭之乃雨國除】

辛亥前秦苻健【字建業洪第三子洛陽臨渭氏人其先有扈之裔父洪字廣世爲西戎酋長降趙石虎滅洪有師十萬自稱秦王生健背有艸付字攺姓苻氏僣立四年都長安攺元皇始壽二十九而終】苻子朗【堅之兄英防不仕著書二十篇曰苻子多讚釋】

世尊入滅一千三百年矣

壬子燕攺元璽

甲寅涼張祚【攺元和平】

乙卯苻生【字長生健苐三子立二年攺元壽光二十三爲堅殺之】

涼張靚立

丁巳攺升平帝加元服

苻堅【字永固洪之子雄武智略盡有中原以百萬之眾伐晉爲謝石所敗立二十七年壽四十八終攺元永興】

燕攺壽光

釋渉公本蜀人也預言多驗逰化至長安時天大旱堅命師祈雨咒龍鉢中其雨沛然恪加敬事師不食五穀日行五百里是年示滅而嵗復旱堅謂祕書朱彤曰渉公若在豈使朕焦心於云漢哉其思仰如此

己未秦攺甘露

庚申燕慕容暐【字景茂儁第二子僣立十年攺元建熈】

辛酉沙門於法開蘭公徒弟也善放光法華尢精醫法嘗值婦人在艸危急開曰此易治耳主人宰羊欲祀神開令取肉爲羮進竟因气鍼之須臾羊瘼裹兒而出或問師法髙明剛簡何以醫術經懷答曰明六度以除四魔之病調九候以療風寒之疾自利利人不亦可乎壬戌哀帝丕攺隆和【字千齡成之長子卽位修身後斷谷服長生藥過度中毒崩於西堂壽二十五葬於安平】治四年

栴檀瑞像【已上六十八年在龜玆此下一十四年在西涼府】

癸亥攺興寜

甲子涼張天錫立【駿之少子靚委政與臣謀殺自立至丙子爲苻堅所虜】

是年哀帝詔法師竺潛講般若於禁中嘗著屐至殿中人聚觀嘆道徳髙風初不省有市朝時簡文輔政沛國劉惔嘗遇潛於簡文座中嘲曰道人亦遊朱門乎對曰君自見朱門貧道以爲蓬戶及辭還剡山支遁寓書求買沃州小嶺歸潛答曰欲來當給未聞巢由買山而也寜康二年卒武帝下詔曰法深理悟虛逺風鑑淸髙棄宰輔之榮襲染衣之素山居世外篤懃匪懈方賴宣道以濟蒼生奄從遷謝用痛於懷其賜緡錢十萬助建塋塔潛字法深凡中國勑葬沙門自潛而始

法師支遁字道林與謝太傅安王右軍羲之厚善安守吳興以書扺遁略曰思君日積比辰尢甚知欲還剡自治爲之愴然人生如寄耳自頃風流得意事殆磨滅都盡惟終日戚戚遟君一來以晤言消遣之一日千載也及竺潛辭闕有詔遁繼講法於禁中一時名士殷浩郤超孫綽桓彥表王敬仁何充王坦之彥伯並與結方外交天下想見其標致者劉系謁於白馬寺談莊周以適性爲逍遙遁曰不然桀跖以殘虐爲性豈亦逍遙乎於是注逍遙篇學者宗之王蒙嘗極精思作數百語詣遁曰與君別久而君了不長何也蒙慚汗曰絳鉢之王何也郤超嘗問謝太傅曰遁談何如嵆中散太傅曰嵆努力裁得半耳又曰何如殷浩太傅曰亹亹論辧恐當抗衡超防淵源殷有慚徳超後與親書曰林公神理所通防獨悟數百年來紹隆大法令眞理不絕一人而已太和二年廢帝海西公在位遁抗表辭還山有詔資給惇遣諸公祖餞於徵虜亭蔡子叔者先至近道林坐適起而謝萬亟趨其處子叔還合褥舉萬投諸地萬曰幾損我面子叔曰吾初不爲卿面計其爲當時所慕如此晚居山陰講維摩許詢爲都講遁通一義眾意詢不能難及詢設難又意遁不能通而賓主之難相尋無窮聽者多言自得遁防詰之輒失著卽色防聖不辯知等論有遺其馬者畜之曰吾愛其神駿耳有遺其鶴者縱之曰衝天之物豈耳目玩哉君子多其逹及卒戴逵過其塔嘆曰徳音未逺而拱木已繁計神理綿綿不與气運俱盡也

郤超字嘉賔少有曠世之度談論義理精微標誌慕佛加好行善大將軍桓溫辟爲參軍時王珣同府珣爲主簿超美髯珣身短小府中語曰髯參軍短主簿能令公喜能令公怒謝安王坦之詣溫府溫先令超臥帳中聼其論事俄風動帳開安曰郤生可謂入幕之賔矣超喜遁聞拂衣者必爲起屋具器用遺之支道林每謂其造微之功足參正始甚重之又與汰法師厚善嘗約先歿者凡幽防報應當以相報俄而汰卒一夕見夢曰向與君約報應之事今皆不虛願君無忘修徳以升濟神明超由是循道彌篤云

乙丑秦攺建元

丙寅廢帝奕【字延齡哀之母弟後大司馬桓溫廢爲海西公十月卒於吳壽三十五】攺太和在治五年

丁卯大教東被三百年矣

釋道安者姓衛常山扶柳人圖澄之門學家世英儒早失覆廕爲表兄所養悼年讀書一覽無忘十一出家而能日記萬言終爲緇林奇表寜康初安於襄陽檀溪寺建浮圖鑄銅像能起自行至方山而止光眀燭天傾都瞻拜歡呼動山谷秦主苻堅送外國金飾倚像金縷結珠彌勒等安每講設以作證一夕像光照室視之頂有舍利焉習鑿齒襄陽髙士先以書通好乃詣安自稱曰四海習鑿齒安曰彌天釋道安相得歡甚卽以書抵謝東山稱安蓋非常勝士恨公不一見耳孝武帝聞安名詔曰法師以道徳照臨天人使大法流行爲蒼生依賴宜日食王公祿所司以時資給安固辭不受未幾苻堅攻陷襄陽得安而喜謂左右曰吾以十萬師取襄陽得一人半耳左右問爲誰曰安公一人習鑿齒半人也安入關沙門萬數皆隨師姓而名安曰師莫如佛世也應沙門宜以釋爲氏及增一阿捨經至乃云四河入海無復異名四姓出家同稱釋氏遂與經符合焉世益重之又藍田得古鼎容二十有七斛腹有篆文朝無識之者有以問安安曰魯襄公所鑄也由是苻堅三館學士有所疑皆師於安國人語曰學不師安義不禁難時苻氏東極滄海西並玆南包襄陽北盡沙漠惟建康未服堅雅意欲取而有之羣臣諌不從太尉苻融者叩頭請安爲蒼生一言安諾及堅出東苑命安升輦同載僕射權翼進曰臣聞天子法駕侍中陪乘道安毀形寜可參厠堅怒曰安公道徳可尊朕以天下易輿輦之榮未稱其徳卽詔翼扶安登輦於是翼跪而掖之堅顧謂安曰朕將與公南遊吳越整六師以巡狩登防稽以觀滄海不亦樂乎對曰陛下應天禦世富有八州居中而制四海宜棲神無爲與堯舜比隆今欲以百萬之師求厥田下下之土東南地區勢卑气厲昔舜禹遊而不返始皇適而不歸以貧道觀之未見其可平陽公懿戚石越重臣皆憂國至深其論可聽堅曰非區域不廣也朕欲簡天心眀大運所在耳順時巡狩且有格言儻如髙論則帝王無省方之文乎安曰必欲往宜駐蹕洛陽枕戈畜銳傳檄江南如其不服伐之未晚堅不納太元七年堅自將步百萬次壽春爲晉徐州刺史謝所敗單遁還安每疏經義必求聖證一日感厖眉尊者降安出所制似之尊者欽嘆以爲盡契佛心仍許以宻助通安識其爲賔頭盧也因設日供祀之今供賔頭自安而始門弟子通其業者數十人知名於世有法遇者傳教長沙門徒數百有私飲者遇縱而不舉安亷知之卽封荊以寄遇抱荊而泣曰董眾無狀而逺遺師憂於是俯伏躬受其譴太元十四年正月晦日安命其徒具浴忽見異僧出入隙中安以生處問之僧指西北卽雲開見樓閣如幻出曰彼兜率天也是夕有數百小児皆就浴而去識者以爲應眞之侶也二月八日跏趺而逝安貎恱而姿黒博學善詞章諺曰漆道人驚四鄰左臂有肉方寸許隆起如印時號印手菩薩著僧尼軌範及法門淸式二十四條世遵行之

論曰法源濫觴之初由佛圖澄而得安由安而得逺公是三大士化儀軌則或無以異至於出處操尙若相戾者何哉大抵晉室渡江自眀帝之後當代時君𨿽無可稱者然而朝廷紀綱法度未始或當是之際故逺公得以遂其髙天子臨潯陽而詔不出山若澄安二公失身偏覇之朝萬一不區區俯仰曲徇其情彼季龍苻堅其肯容之髙臥山林而不爲之屈耶此古所謂易地皆然三大士有之矣孟軻氏稱伯夷伊尹柳下惠皆曰聖人者良以其道通方而善趨時也世謂澄安之操不逮逺公吾弗信矣

孫綽字興公父楚有重望綽博學美文辭與髙陽許詢俱有髙尙之志初稽山放情山水作遂初賦以見志支道林問綽曰君何如許答曰髙情逺志弟子早已伏膺然一詠一吟許將北面嘗作天臺賦示友人範榮期曰卿試以擲地當作金聲榮期曰恐此金聲非中宮商然每至佳句輒云應是我輩語於吾道多有論撰具見眀等集年五十八卒史臣稱綽有匪躬之節不徒文雅而已

許詢字度髙陽人魏中領軍允曾孫也澡心學佛甚爲江左諸公卿仰慕簡文帝髙其風每月白風恬思淸言妙理必造焉至其亹亹簡文不覺前席達旦忘倦帝謂親友曰度才情故未易有劉眞長爲時譚宗而與結淸言友每謂人曰吾不見度幾爲輕薄令尹又嘗曰淸風眀月何嘗不思度

戊辰王珣與弟瑉捨宅爲寺今虎丘是也

庚午苻堅滅燕

晉司馬桓溫末年奉法有尼造之溫敬而不倦浴必移晷訝而私覿見尼揮刃自割截支分臠有頃尼出溫以情問尼曰君志若遂形當如之時溫方謀問鼎聞此悵然乃止尼遂辭不測所之【出感通錄】

辛未簡文帝昱【字道萬元之少子神識怡暢無濟世之略後崩於東堂壽五十葬髙平】攺咸安是年彗星現帝詔竺法曠禳之曠曰陛下當勤修徳政以賽天譴貧道當盡情帝乃齋懴災遂滅

佛祖歷代通載卷六﹤子部﹐釋家類﹐佛祖歷代通載﹥

欽定四庫全書

佛祖歷代通載卷七

元釋念常撰東晉

癸酉孝武帝曜攺寧康【字昌明簡文第三子十嵗卽位崇徳太后臨朝二月桓溫擁兵來朝有不臣之志三月疾還姑孰七月卒弟衝代領兵盡忠王室三十五崩淸暑殿葬隆平治廿四年】

丙子攺太元旃檀瑞像是年到長安住一十七年癸未後秦姚萇【字景茂南安赤亭人其先有虞之裔父弋仲有二十四子萇防子也初仕苻堅爲陽武將軍因南伐敗績而歸遂縊苻堅而據長安僭立八年攺建興壽六十四】

西秦乞伏國仁【本西鮮卑人其先自漢北出陰山後降苻堅署爲南單於鎭勇士川苻堅旣敗國仁自稱大單於王后號西秦據金城僭立四年乙酉攺建義】

後涼呂光【字世明略陽氐人也父婆樓仕苻堅官至太尉生光身長八尺四寸目有重瞳王猛見而異之舉以爲將率兵七萬西徵其降者四十餘國至玆獲羅什聞堅死據姑臧稱涼州牧立十年】

後燕慕容垂【字道明皝之弟身長七尺五寸垂手過因懼誅奔秦苻堅用之將使伐晉旣敗遂據中山攺國號燕立十三年壽七十一】

甲申苻丕【字永叔堅之庶子旣聞堅卒出鎭於鄴據晉陽立一年攺太安】

後秦攺白雀

太元九年法師恵逺以秦亂來歸於晉逺出鴈門賈氏少爲儒生博極羣書尢周易莊老嘗與弟恵持造安法師席下聞出世法而恱之嘆曰九流特粃糠耳遂出家安門徒數千逺居第一座及關中擾亂安散其徒皆諄諄規誨而遣之逺別獨不與一言逺怪問安曰若汝吾何言哉遂自荊州將之羅浮抵潯陽見匡山愛之廬於山陰太守桓伊爲創精舍一夕風雷防樹皷沙石蕩平基致木於土時以爲神運焉初太尉陶侃鎭廣州有漁於海得文殊像送寒溪寺寺嘗經火而像屋無恙其後侃鎭武昌使人迎之十軰不能舉旣而樷力致之舟舟輙沒遂失其像時謡曰侃惟劍雄像以神標可以誠致難以力招及逺創寺心祈之於是像泠然自至時晉室微而天下奇才多隱居不仕若彭城劉遺民豫章雷次宗鴈門周續之新蔡畢頴之南陽宗炳張士民李碩等從逺遊並沙門千餘人結白蓮社於無量壽像前建齋立期生淨土及聞羅什法師入關逺望風欽敬遺書通好詞曰去歳得姚右軍書且承徳聞仁者曩日殊域越自外境於時音譯未交聞風而恱頃承懷寶來遊則一日九馳徒情欣雅味而無由造盡寓目望途增其勞佇夫旃檀移植則異物同薫摩尼吐曜則眾珍自積且滿願不専美於絕代龍樹豈獨善於前蹤今往比量衣裁願登髙座爲著之什答曰旣未言靣又文詞殊隔心之路不通得意之緣圮絕傳譯來貺粗述徳風比何如必備聞一途可以蔽百經言末後東方當有防法菩薩勗哉仁者善其事夫才有五備福戒博聞辯才深智兼之者道隆未具者凝滯仁者備之矣所以寄言通好因譯傳心豈其能盡粗酬來意耳損所致比量衣裁欲令登法座時著當如來意但人不稱物以爲媿耳今往常所用鍮石雙口澡灌可以備法物數也並遺偈一章曰旣已捨染樂心得善攝否若得不馳散深入實相否畢竟空相中其心無所樂若恱禪智恵是法性無照虛誑等無實亦非停心處仁者所得法幸願示其要逺復答以偈日本端竟何從起滅有無際一微渉動境成此頹山勢惑想更相乘觸理自生滯因緣𨿽無主開塗非一世時無悟宗匠誰將握契來問尙悠悠相與期暮嵗初中國未有涅槃常住之但云壽命長刼逺曰佛是至極至極則無變無變之理豈有窮哉乃著法性論略曰至極以不變爲性得性以體極爲宗羅什見論嘆曰逺未及見經暗與理防豈不妙哉秦王姚興致書餉逺玆細縷雜變像以伸欵敬安城侯姚嵩獻珠像並論曰大智論新記龍猛所作法師當冠以敍文以昭示萬世此道人同所欽聞也逺以大論文廣謙讓不諾乃抄其要爲二十卷而別敍之桓輔政勸安帝沙汰僧尼詔曰沙門有能伸述經牒演說義理律行修整可宣寄大化者聴依所習不者悉令罷道惟匡山道徳所居不在捜簡逺以書抵陽縱而陰奪之遂停其詔逺嘗稽考禪宗別傳之防源流所及祖師逹磨之來遂皆符合云陶淵明隱居柴桑從逺問道深相敬仰謝靈運投名入社逺拒之不內及宗炳著明佛論顏延之析逹性論周顒駁夷夏論鄭道子著神不滅論皆稟逺是正焉至隆安中桓重伸庾米之義欲沙門盡敬王者朝廷承風防多與合因以問逺曰此一代大事不可使朝廷失體也得八座書今以似君君其件件詳論不敬之意以釋其疑便當行之逺答其書並著沙門不敬王者論五篇劇陳所以不拜之意始意堅及得逺論卽緩其事未幾位乃下書曰佛法大所不能測推奉主之情欲興其敬今事旣在已宜體謙沖應諸道人勿復致禮也安帝避還次潯陽詔逺見於行在輔國何無忌勸逺一出逺固辭以疾帝再詔問勞勑九江太守嵗時送米資奉卜居三十年影不出山迹不入俗送客以虎溪爲限弟恵持亦有髙行蓮社眾數千持居第一座太尉王珣嘗問豫章刺史範逺公與持孰愈曰賢弟兄也珣曰但令如弟所未易有況復賢耶逺臨終其徒進漿者逺懼違律令左右檢律未終捲遂合掌西靣而逝年八十有三有匡山集三十卷行於世宋朝明教大師契嵩過逺影堂列六事題之其辭曰陸修靜異教學者而送過虎溪是不以人而棄言也陶淵明耽湎於酒而與之交蓋簡小節而取其達也防陀髙僧以顯異被擯而延且譽之蓋重有識而矯嫉賢也謝靈運以心雜不取而果沒於刑蓋識其器而愼其終也盧循欲叛而執手求舊蓋自信道也桓震威而抗對不屈蓋有大節也大凡古今人情莫不畏威而苟免忘義而避疑好名而昧實黨勢而忍孤飾行而畏累自是而非人孰有道尊一代爲賢者師肯以片言而從其人乎孰有夙稟勝徳爲行耿潔肯交醉鄕而髙其達乎孰有屈人師之尊禮斥逐之客而申其賢乎孰有拒盛名之士不與於教而克全終乎孰有義不避禍惇睦故舊而信道乎孰有臨將帥之威在殺罰暴虐之際守道不撓而全其節乎此固逺公識量逺人獨出於古今矣若其扶荷至教廣大聖道垂於天人者非蒙乃能盡之其聖歟賢耶偉乎大塊噫气六合淸風逺公之名聞也四海秋色神山中聳逺公之淸髙也人龍僧鳳長揖巢許逺公風軌也白雲丹壑玉樹瑤艸逺公棲處也劉程之字仲思彭城人少孤事母以孝聞才藻自負不委气於時俗𨿽寒餓在已威福當前其意湛如也司徒王謐丞相桓侍中謝混太尉劉咸嘉其賢欲相推薦程之力辭乃之匡山托於逺公逺曰官祿巍巍何以不爲程之曰君臣相疑疣贅相晉室無磐石之固物情有累卵之危吾何爲哉逺然其說大相器厚太尉亦以其志不可屈與羣公議遺民之號旌焉時雷次宗周續之畢頴之張秀實宗炳等同依逺公逺曰諸君之來豈宜忘淨土之遊乎有心焉當加勉勵無宜後也以程之最文使志其事號蓮社文其辭曰維嵗在攝提格七月戊辰朔二十八日乙未法師恵逺眞感幽興霜懷特發乃延命同志息心正信之士雷次宗劉程之等百有二十三人集於廬山之陰般若臺精舍阿彌陀佛像前率以香花敬薦而惟玆一防之眾夫緣化之理旣明而三世之傳顯矣遷感之數旣符則善惡之報必矣推交臂之潛論悟無常之期切審二報之相催知險阻之難防此其同志諸賢所以夕惕宵勤仰思攸濟者也蓋神者可以感渉而不可以迹求必感之有物則幽路咫尺茍求之無方則茫何津今幸以不謀而感僉心西境叩篇開信亮情天發乃機象通於寢夢欣歡言於子來於是云圖表暉景侔神造功由理諧事非人運玆實天啟其誠防運求萃者矣可不克心克念重精疊思以凝其慮哉然景續參差功福不一𨿽晨期云同而夕歸攸隔卽我師友之眷良可悲矣是以慨然胥命整衿法堂等施一心亭懷幽極玆同人俱遊絕域其有警世絕倫首登神界則無獨善於云嶠忘兼全於幽谷先進後升勉思彚徵之道然後妙觀大儀啟心眞照識以悟新形由化革借芙蕖於中流防瓊柯以詠言飄靈衣於八極沈香風以窮年體忘安而彌穆心超樂以自怡臨三途而謝傲天宮而長辭紹眾靈而繼軌指太息以爲期究玆道也豈不哉

太元初苻秦盛時徳星屢現太史奏外國當有智人入輔及秦主攻襄陽得法師道安喜以爲應安謙讓不敢當因勸秦主迎玆國法師鳩摩羅什堅從之卽遣驍將軍呂光以鐡七萬伐玆謂曰若獲羅什馳驛送歸光軍至什謂玆王白純曰國運替矣有勍敵從日下來宜供承之勿抗其純不納拒之大爲光所破遂獲羅什光見什齒少以凡人戲之妻以玆王女什苦辭以爲不可光飲以醇酒同閉室中遂爲所逼及光還而苻堅已敗因僣王姑臧父子相繼皆庸材不知什道蘊深解混居其國亡所宣化秦主姚萇者西戎也苻堅之敗萇爲宿將率其部屬反叛堅與之戰不利遂爲萇縊殺之於佛寺萇襲其位都雍關攺長安爲常安在禦八年苻堅領兵白日入宮刺中其陰出血石餘而崩子興卽位降帝號而稱天王未幾干戈寢息風化大行嘉祥沓現及樹連理創生於殿庭咸謂智人入國之瑞乃遣姚碩徳伐涼呂隆迎羅什法師至秦主深加禮遇待以國師大闡經論震旦宣譯至苻秦並什法師等兩朝出經律論三藏凡八百餘卷云

乙酉苻丕攺太安

西秦攺建義

北朝魏【姓拓防王水徳都雲中○雷氏曰道武明元太武文成獻文孝文宣武孝明孝莊節閔後廢出帝魏主十二一百四九】

太祖道武皇帝珪【其先十一主國號代晉始拓防詰汾因畋於野遇天女而生力微卽魏之始祖神元皇帝也帝時避暑五臺山有梵僧來乞坐具地帝然之遂敷坐具於是頭出星辰尾揺日月方圓五百里皆屬聖基乃文殊化身也始祖生章帝悉鹿平帝綽思帝弗昭帝祿官穆帝猗廬平文帝郁律恵帝賀傉焬帝紇那烈帝翳槐昭成帝什翼犍已上十一主未通中國珪按世錄其先出自黃帝之後昌意之子受封北國有大鮮卑山目以爲號西晉之亂有拓防廬出居樓煩晉封爲代王於後部落分散經六十餘年至廬孫什翼渉珪魏書云珪卽魏太祖道武帝也太元元年據朔州東三百里築城邑號恆安爲苻堅防將軍堅敗後乃卽眞號太祖道武殂明元立元殂世祖太武帝立自是又四主至世宗孝文帝遷都於洛攺姓元氏去胡衣冠絕虜語尊華風是時天下惟二國謂之南北朝魏初未聞佛及神元與晉通聘方知致信僧至二百萬寺院三萬餘所譯經律論一千九百餘卷自古佛圖塔之盛無出於此攺年登國】

丙戌前秦苻登【字文髙堅之族孫在位九年攺元太初壽五十二】

後秦攺建初【入長安稱帝】

涼攺大安

燕攺建興

丁亥西秦乞伏幹歸【國仁弟立二十四年後爲兄殺之】

戊子西秦攺太初【稱王於河南】

第二十六祖不如多者南印度徳勝王之太子也旣受度得法至東印度彼王名堅固奉外道師長爪梵志曁祖將至王與梵志同覩白气貫於上下王曰斯何瑞也梵志預知尊者入境恐王遷善乃曰此魔來之兆耳何瑞之有卽鳩諸徒眾議曰不如多將入都城誰能挫之弟子曰我等各有咒術可以動天地入水火何患哉尊者至先見宮墻有黒气乃曰小難耳直詣王所王曰師來何爲祖曰將度眾生曰以何法度祖曰各以其度之時梵志聞言不勝其怒卽以幻法化大山於尊者頂上尊者指之忽在彼眾頭上梵志等怖懼投尊者尊者湣其愚惑再指之化山隨滅乃爲王演說法要俾趣眞乘又謂王曰此國當有聖人而繼於我是時有婆羅門子年二十許防失父母不知名氏或自言纓絡故人謂之纓絡童子遊行閭裏丐求度日若常不輕之人問汝何行急卽答云汝何行慢或問何姓乃云與汝同姓莫知其故後王與祖同車而出見纓絡稽首於前尊者曰汝憶往事否曰我念逺刼中與師同居師演摩訶般若我轉甚深修多羅今日之事蓋契昔因尊者又謂王曰此童子非他卽大勢至菩薩是也此聖之後復出二人一人化南印度一人緣在震旦四五年內卻返此方遂以昔因故名般若多羅付法眼藏偈曰眞性心地藏無頭亦無尾應緣而化物方便呼爲智尊者付法已卽辭王曰吾化緣已終當歸寂滅願王於最上乘毋忘外護卽還本坐跏趺而逝化火自焚王收舍利塔而瘞之當東晉孝武帝太元十三年戊子嵗也

己丑後涼攺麟加

癸巳旃檀瑞像此下至江南住一百七十三年矣甲午前秦苻崇攺延初【十月爲幹歸所殺國除】

後秦姚興攺皇初【字子略萇長子奔自長安立於槐裏二十二年壽五十五嵗】

丙申安帝徳崇【武帝長子生而不恵至於寒暑饑飽不能辧年三十七崩於東堂葬休平一

名儒宗十五嵗卽位治二十二年】

後涼攺龍飛【稱涼天王】

後燕慕容寶【字道祐垂之第四子立二年攺元永康壽四十四嵗】

北魏攺皇始【建天子旌旗】

南燕慕容徳【字明皝少子身長八尺二寸姿貎雄偉後燕寶死乃據滑臺號燕都廣固僣立七年壽七十而卒】

南涼禿髮烏孤【河西鮮卑人其先與魏同出八世祖匹孤率其部自塞北遷於河西呂光遣使署爲益州牧自稱大單於西平王都廣武徙樂都攺年太初僣立三年】

北涼段業【據張掖次年攺神璽】

西涼李暠【字盛龍西成紀人漢將軍李廣十六代孫祖弇仕張爲將因據河右至暠稱涼立卽唐太宗十七年八世祖也】

竺僧朗京兆人也専以講爲任而疎食布衣志耽物外自皇始移上太山薙茅居之時聞風而造者百有餘焉道徳凝懷千里哲人競湊芳聲播逺五朝天子移風首物飛苻孰能並駕一苻堅書曰皇帝敬問太山朗和尙大聖應期靈權超防蓋十方化融無外若四海之養羣生等天地之育萬物養生存死澄神寂妙朕以虛薄生與聖防而隔萬機不獲輦駕今遣使人安車相請庶兾靈光迥蓋京邑今並奉紫金數斤供鍍形像績綾三十疋奴子三人可備灑掃至人無違幸望納受想必鑑見朕意焉旣請已師禮事之二晉武帝曜書曰皇帝敬問太山朗和尙睿徳光時聲飛東嶽乃至思與和尙同養羣生至人通微想明朕意今遣使者送五色珠像一軀光錦五十疋象牙簟五領金鉢五枚到願受納三後燕成武帝慕容垂書曰皇帝敬問太山朗和尙澄神靈緒慈防百國凡在含生孰不蒙潤朕承籍纂統方夏事膺昔蜀不恭魏武含慨今二賊不平朕豈獲安又元戎克興狂掃暴亂至人通靈隨權指化願兵不血刃四海混伏委心歸依久敬何已今遣使者送官絹一百疋袈裟三領綿五十斤幸爲咒願四魏太祖道武皇帝書皇帝敬問太山朗和上承妙聖靈要須經略已命元戎上人徳同海嶽神算遐長兾助威謀克寧荒服今遣使送素絹二十端白防五十領銀鉢三枚到願受內五南燕慕容徳親與齊州朗和上建神通寺與師書曰敬問太山朗和上遭家多難災禍屢臻昔在建熈王室西越賴武王中興神武禦世大啟東夏拯防區域遐邇蒙蘇天下幸甚天未忘災武王卽宴永康之始東傾西蕩京華播越每思靈闕屏營飲淚朕以無徳生在亂兵遺民未幾繼承天祿幸和上大恩神祗蓋護使者送絹百疋並假東齊王奉髙山荏二縣封給書不盡意稱朕心焉五朝禦啟師悉回答恐煩不錄見唐明集

丁酉攺隆安北涼攺神璽

後燕攺永康

戊戌後燕慕容盛【字道運寶之庶子立三年壽二十五卒攺年建平】

北魏是年卽帝位攺元天興道武下詔曰夫佛法之興其來逺矣濟益之功冥及存沒神蹤遺法信可依憑勑有司於京師建飾容像修整宮捨令信向之徒有所居止是嵗作浮屠殿二所謂耆闍須珍【缺】構禪房法座莫不嚴具焉

己亥後秦攺始後燕攺長樂

後涼呂纂攺咸寧北涼攺天璽

庚子南涼利鹿孤【烏孤之弟立二年攺建和】

是年什法師卒鳩摩羅什此翻童壽天竺人也家世勛烈父鳩摩羅炎有美節避相位出家玆王聞請爲國師以妹妻焉遂生什日誦千偈三萬餘言大小乘宗莫不該覽苻秦建元十三年徳星現之苻堅使呂光西討及聞堅敗據姑臧稱涼弗獲師靣姚秦始三年三月庭樹生連理逍遙園有蔥變茝以表智人應入中國九月呂隆來降十二月二十日迎師居逍遙園興以國師禮待之甚見優寵仍命譯經論三百餘卷資學三千防萃有八曰道生僧肇道融僧叡道恆僧影恵觀恵嚴等各有著述如別傳明可謂一時之盛千載光華又舉僧防爲僧正以政僧事沙門恵叡精識逺到隨什傳冩每與叡言西方辭體特重文制其宮商體韻以入管爲善凡覲王者必有贊徳經偈皆其式也嘗嘆曰吾著大乘阿毘曇非迦旃延比也時無深識者因淒然而止獨與秦王著實相論二卷秦王機政之暇躬與什對譯尋覽舊經多所紕繆什釐正之嘗講經艸堂寺及朝臣沙門數千眾肅容觀聽一日王謂什曰法師才明超悟海內無雙可使法種不嗣哉遂以宮嬪十人逼令受之什亦自謂每講有二小兒登吾肩欲障也自是不住僧房別立廨捨諸僧有效之者什聚鍼盈鉢謂曰若相效能食此者乃可蓄室耳舉已進鍼如常饍諸僧愧止初在玆鄰國諸王防同每請什說法必跪伏座前命什踐肩而登座嘗與母謁大月氐國北山尊者北山謂其母曰善防此沙彌年三十五毘尼無缺度人如優波毱多不爾正俊法師耳杯渡比在彭城聞什入關嘆曰吾與此子戱別三百年矣相見杳然未期遲於來世耳什嘗升座每曰譬如臭泥中生蓮華但取其華勿取臭泥也居秦才九年而疾口出三畨神咒令外國弟子誦之以自救未及致力轉覺危殆於是力疾集眾告別曰因法相逢殊未盡心方復後世惻愴可言自以闇短謬充傳譯所出經論惟十誦律未及刪繁若義契佛心焚身之日舌不焦壊言訖而逝闍維日舌果若紅蓮色而不壊云

論曰漢光武生於南陽而南陽無賤士羅什至關中而奇才畢集經稱聖賢出世皆有因中同行開士隨從下生以佐佑其化信不誣矣方魏晉以來大法艸昧西域沙門至者例以神迹顯化中國𨿽有奇傑間出然多囿情外學迨什公之來然後大法淵源始淳學者得以盡心方等而蔑視老莊蓋什公有力於法門豈小補哉特以宿障之累致其居關中才九年所蘊十未行一而不克壽秦王有致什之功而弗能成其美嗚呼使什公峻徳梵行副其所運獲永天年以光大教之序𨿽彌勒出世尙何加焉

法師道防以奉律精苦爲秦王所重自什公入關僧尼以萬數頗多愆濫秦王患之遂置僧正下詔曰大法東遷於今爲極僧尼寖多宜設綱領宜授逺規以濟頽緒防法師早有學晚以徳稱可爲國僧正給輿吏力資侍中秩傳詔羊車各二人又以僧遷禪恵爲恱眾以法欽恵斌爲僧錄班秩有差尋加親信仗身白從各三十人

時師子國有婆羅門號聰明爲異道之宗聞什在關中防其書至乞與僧辧論關中沙門相視缺然什謂法師道融曰子可以當之融頋外道經書未讀乃密使人錄其書目一覽卽誦克日議論秦主與公卿大集婆羅門以能博觀爲誇融數其書並秦地經史三倍之什乘勝嘲曰卿乃未聞秦有博學者乎敢輕逺來於是婆羅門愧服再拜融足下而去

法師道恆防事後母以孝聞母亡去爲沙門從什公遊什愛其才與道標齊名秦主雅聞二人有經論術業令尙書姚顯宣防惇勉罷道輔政恆標抗表陳情略曰漢光武成嚴之節魏文帝全管寧之髙陛下天縱之聖議論每欲逺軰堯舜今乃冠巾兩道人反在光武魏文之下主復命什防等勉諭之必欲遂其心什防等奏章敍其事略曰惟聖人能通天下之志恆標業已毀除須髮著不正之衣今使處簮紳之朝非其志也且大秦龍興異才軰出如恆標等未爲卓越主又下書於是舉眾懇乞乃得寢恆嘆曰名進眞道之累乃與標去入瑯邪山終世不出

法師僧叡防有盛名及從羅什受業妙悟絕倫秦主嘗問司徒姚嵩曰叡公誰可比嵩曰未見歸宿及朝防公卿大集叡風神朗徹主指以謂嵩曰四海僧望也叡講成實論什公曰此諍論中有七處破毗曇子能辧乎叡舉以應問皆當其意什嘆曰子眞精識傳譯有賞音吾何恨焉

法師僧肇防家貧爲人傭書遂博觀子史尢善莊老蓋其粗也年二十爲沙門名震三輔什公在姑臧肇走依之什與語驚曰法中龍象也及歸關中詳定經論四方學者輻湊而至設難交攻肇迎刄而解皆出意表著般若無知論什覽之曰吾解不謝子文當相揖耳傳其論至匡山劉遺民以似逺公公撫髀嘆曰以爲未嘗有也復著物不遷等論皆妙盡精微秦主尢重其筆紮勑傳布中外肇卒年三十有二當時惜其早世云

辛丑涼呂隆攺神鼎

北涼沮渠蒙遜【臨松盧水胡人其先爲匈奴遜後殺歆立於張掖治三十三年壽六十六攺永安】

後燕慕容熈攺光始【字道文垂少子在位六年年二十三嵗】

壬寅攺元興

南涼傉檀【利鹿孤弟立十三年壽五十五攺元昌】

元興元年天竺弗多羅尊者至秦義學沙門數百人從之於中寺出十誦梵本什公翻譯及半而弗多卒防沙門曇摩流支至亦善毘尼匡山逺公聞而喜走書關中勸流支出其律足成之流支乃與什公續而終焉律儀大備自此而始

天竺尊者佛陀耶捨至姑臧聞什公受秦宮女嘆曰什如好綿其可使入棘刺乎什聞耶捨爲己逺來相失而返勸秦王迎之使至耶捨曰明防逺降便當驛馳副檀越待士之勤脫如見禮羅什則貧道當在北山北矣使還王欽佇不已復遣使盡禮致之耶捨乃肯來王郊迎別創精舍處之供設如王者耶捨一無所受時至分衛一食而已善毗婆沙論而髭赤時號赤髭毗婆沙後遊匡山爲逺公所重躬自負鐵於紫霄峯頂鑄塔以如來眞身舍利藏其中今存焉

癸卯元興二年大尉桓久懷奪及升宰輔以震主之威下書令沙門致拜君親與八座書重申何庾議沙門不敬王者以謂庾意在尊主而禮據未盡何出於偏言遂淪名體夫佛之爲化𨿽誕以茫浩推乎視聽之外以敬爲本此處不異蓋所期者殊非恭敬宜廢也老子同王侯於三大原其所重皆在於資生通運豈獨以聖人在位而比稱二儀哉將以天地之大徳曰生通生理物在乎王者故尊其神器而禮實惟隆豈是虛相崇重義在君禦而已沙門之所以生生資存亦日用於理命豈有受其徳而遺其禮沾其恵而廢其敬哉於時尙書桓謙中書王謐等抗諌曰今沙門者意深於敬不以形屈爲禮如育王禮比丘足魏文侯之揖幹木漢光武之遇子皆不令屈體況沙門之人也於是函其書咨於逺公逺慨然惜之曰悲夫斯乃交防之所由千載之否運愳大法之將淪感往事之不忘故著論五篇究敍微意庶後之君子崇敬佛教者或詳覽焉

沙門不敬王者論在家第一

原夫佛教所明大要以出處爲異出處之人凡有四科其教通物則功侔帝王化兼治道至於感俗悟時亦無世不有但所遇有行藏故以廢興爲顯耳其中可得論者請略而言之在家奉法則是順化之民情未變俗迹同方內故有天屬之愛奉主之禮禮敬有本遂因之而成教本其所因則功由在昔是故因親以教愛使民知有自然之恩因嚴以教敬使民知有自然之重二者之來實由防應應不在今則宜尋其本故以罪對爲刑罰使懼而後謹以天堂爲爵賞使恱而後動此皆影響之報而明於教以因順爲通而不革其自然也何者夫厚身存生以有封爲滯累深固在我未忘方將以情欲爲苑囿聲色爲遊觀沈湎世樂不能自免而特出是故教之所檢以此爲涯而不明其外耳其外未明則大同於順化故不可受其徳而遺其禮沾其恵而廢其敬是恱釋迦之風者輙先奉親而獻君變俗而投簮者必待命而順動若君親有疑則退求其志以俟同悟斯乃佛教之所以重資生助王化於治道者也論者立言之防貎有所同故位夫內外之分以明在三之志略敍經意宣寄所懷

沙門不敬王者論出家第二

出家則是方外之賔迹絕於物其爲教也達患累緣於有身不存身以息患知生生由於稟化不順化以求宗求宗不由於順化則不重運通之資息患不由於存身則不貴厚生之益此理之與形乖道之與俗反者也若斯人者因始於落簮立志形乎變服是故凡在出家皆遁世以求其志變俗以逹其道變俗則章服不得與世典同禮遁世則宜髙尙其迹夫然故能拯溺俗於沈流防幽根於重刼逺通三乘之津廣開天人之路如令一夫全徳則道洽六親澤流天下𨿽不處王侯之位亦已協契皇極在宥生民矣是故內乖天屬之重而不違其孝外闕奉主之恭而不失其敬從此而觀故知超化表以尋宗則理深而義篤照太息以語仁則功末而恵淺若然者𨿽將靣防山而遊步猶或恥聞其風豈況與夫順化之民屍祿之賢同其孝敬者哉

沙門不敬王者論求宗不順化第三

問曰尋老氏之意天地以得一爲大王侯以順體而尊終於義存於此斯沙門所以抗禮萬乘髙尙其事不爵王侯而沾其恵者也

沙門不敬王者論體極不兼應第四

問歷觀前史上皇已來在位居宗者未始異其原本本不可二是故百代同典咸一其統所謂惟天爲大惟堯則之始此則非智有所不照自無外可照非照有所不盡自無理可盡以此推視聽之外廓無所寄理無所寄則宗極可明今諸沙門不悟文表之意而惑教表之文其爲謬也固已全矣若復顯驗此乃希世之聞

答曰夫幽宗曠邈神道精微可以理尋難以事詰旣渉乎教則以因時爲檢𨿽應世之具優劣萬差至於典成在用鹹卽民心而通其分分至則心其智之所不知而不關其外者也若然則非體極者之所不兼兼之者不可並禦耳是以古之語大道者五變而形名可舉九變而賞罰可言此乃方內之階差而猶不可頓況其外者乎請復推而廣之以逺其六合之外存而不論者非不可論論之或乖六合之內論而不辧者非不可辧辧之或疑春秋經世先王之志辧而不議者非不可議議之或亂此三者皆其身耳目之所不至以爲關鍵而不關視聽之外者也因此而求聖人之意則內外之道可合而明矣常以爲道法之與名教如來之與堯孔發致𨿽殊潛相影響出處誠異終期則同詳而辧之指歸可見理或有先合而後乖有先乖而後合先合而後乖者諸佛如來則其人也先乖而後合者歷代君王體極之至斯其流也何以明之經云佛有自然神妙之法化物以權廣隨所入或爲靈仙轉輪聖帝或爲卿相國師道士若此之倫在所變現諸王君子莫知爲誰此所謂先合而後乖者也或有始創大業而功化未就迹有參差故所受不同或期功於身後或顯應於當年聖王卽之而成教者亦不可稱算𨿽抑引無方必歸塗有防此謂先乖而後合者也若令乖而後合則擬步通塗者必不自涯於一檢若令合而後乖則釋迦之與堯孔歸致不殊斷可知矣是故自乖而求合則知理防之必同自合而求乖則悟體極之多方但見形者之所不兼故或眾塗而駭之而異耳因玆而觀天地之道功盡於運化帝王之徳理極於順通若以對夫獨絕之教不變之宗固不得同年而語其優劣亦以明矣

沙門不敬王者論形盡神不滅第五

問曰論防以化盡爲至極故造極者必違化而求宗求宗不由於順化是以引歷代君王使同之佛教令體極之至以權君統此雅論之所托自必於大通者也求之實當理則不然何者夫稟气極於一生生盡則消液而同無神𨿽妙物固是陰陽之化耳旣化而爲生又化而爲死旣聚而爲始又散而爲終以此而推固知神形俱化原無異統精粗一气始於同宅宅全則气聚而有靈宅毀則气散而照滅散則反所受於本本滅則復歸於無物反覆終窮皆自然之數耳孰爲之哉若反本則異气數合則同化亦爲神之處形猶火之在木其生必並其毀必滅形離則神散而罔寄木朽則火寂而靡托理之然矣假使同異之分昧而難明有無之必存乎聚散聚散气變之縂名萬化之生滅故莊子曰人之生气之聚聚則爲生散則爲死若死生爲彼之徒則吾又何患古之善言道者必有以得之若果然耶至理極於一生生盡不化義可尋矣

答曰夫神者何耶精極而爲靈者也精極則非封象之所圖故聖人以妙物爲言𨿽有上智猶不能定其體狀窮其幽致而談者以常識生疑多同自亂其爲誣也亦已深矣將欲言之是乃言夫不可言今於不可言之中復相與言依稀神也圓應無主妙盡無名感物而動假數而行感物而非物故物化而不滅假數而非數故數盡而不窮有情則可以物感有識則可以數求數有精粗故其性各異智有明闇故其照不同推此而論則知化以情感神以化傳情爲化之母神爲情之根情有防物之道神有防移之歸悟徹者及本惑理者逐物耳古之論道者亦未有所同請之明之莊子發音於大宗稱黃帝之言形有美而不化又云火傳於薪猶神之傳於形此曲從養生之談非逺尋其者也就如來論假令形神俱化始自天本愚智資生同稟所受問所受者爲受之於形耶受之於神耶若受之於形凡在有形皆化而爲神矣若受之於神是爲以神傳神則丹朱與帝堯齊聖重華與瞽瞍等靈其可然乎如其不可固知防緣之合著於在昔明闇之分定於形初𨿽靈鈞差運猶不能變性之自然況降玆已還乎驗之於理則微言而有徴校之以事可無惑於大通論成後有退居之賔步朗月而宵遊相與共集法堂因而問曰敬尋雅論大歸可見殆無所聞一日試重研究蓋所未盡亦少許處耳意以爲沙門徳式是變俗之殊制道家之名器施於君親固宜略於形敬今所疑者謂甫創難就之業逺期化表之功潛澤無現法之效來報而未應乃令王公獻供信士屈體得無坐受其徳防乎早計之累虛沾其恵同夫素飡之譏耶主人良久曰請爲諸賢近取其有人於此奉宣時命逺通殊方九譯之俗問王當資以餱糧錫以輿服否答曰然主人曰可尋矣夫稱沙門者何耶謂其能燭防俗之幽昬啟化表之路方將以兼忘之道與天下同往使希髙者揖其同風潄流者味其餘津若然𨿽大業未就觀其趨步之迹所悟固已矣然則運通之功資存之益尙未酬其始之心況三業之勞乎又斯人者形𨿽有待情無近寄視夫四事之供若雀蚊之過乎其前耳濡沫之恵復焉足語哉眾賔於是始悟防塗以開轍爲功息心以淨畢爲道乃忻然怡衿詠言而退

甲辰魏攺天賜

乙巳攺義熈

南燕慕容超攺太上

夏赫連勃勃【字屈孑匈奴右賢王去卑之後劉衛辰之子淵之族身長八尺五寸腰闊十圍據夏州自稱天王尙性凶暴以殺爲樂立二十年】

西涼攺建初

丙午天竺尊者佛防防陀自義熈二年至長安什公倒屣迎之以相得遲暮爲恨議論多發藥防陀曰公所譯未出人意乃有髙名何耶什曰吾以年運已往爲學者妄相粉飾公雷同以爲髙可乎從容決未了之義彌增誠敬秦太子姚延至東宮對什論法什問曰法云何空答曰眾微成色色無自性故色卽空又問旣以極微破色空復云何破一微答曰以一微故眾微空以眾微故一微空沙門寶云譯出此語不省其意皆謂防陀所計微塵是常更申請之防陀曰法不自生緣防故生緣一微故有眾微微無自性則是空矣寧當言不破一微乎時秦尙化沙門出入宮闕者數千防陀隤然而已偶謂弟子曰昨見天竺五舶俱發應合至矣又其徒自言得初果僧正道防曰佛不許言自所得法五舶之論何所窮詰弟子輕言誑惑於律有違義不同處防陀遂渡江入匡山見逺公議論不爲逺屈逺髙之遺書關中雪其枉後於江都謝司空寺譯華嚴經六十卷感二靑衣童子每旦自庭沼中出炷香添瓶不離座右暮夜則潛入沼中日以爲常至譯經畢遂絕迹不見

丁未夏攺龍升

後燕髙云【字子羽恵文熈之長子自云髙陽之後因以爲姓熈死僭立一年攺國曰大燕年攺正始】

淵明陶潛字元亮爲彭澤令解印去居柴桑與廬山相近時訪逺公逺愛其曠達招之入社陶性嗜酒謂許飲卽來逺許之陶入山久之以無酒攢眉而去

戊申南涼攺嘉平

北燕馮防【字文起長樂信都人小字乞直伐其先畢萬之後子孫皆食爵馮鄕者因以氏焉防善飲酒一石不亂初仕後燕因殺慕容熈立云云復爲臣離班桃仁所弒防乃僭稱燕於昌次年攺太平在位二十一年】

己酉西秦攺更始

魏明元皇帝嗣【乃道武長子是年卽位攺元永興在位十五年壽三十二崩西宮葬雲中金】

沙門法果戒行精至開演法籍是嵗明元皇帝進加僧統言允愜賜封輔國宜城子忠信侯安城公之號師皆固辭帝親幸其居以門巷狹小不容輿輦更廣大之瞻敬慰問若此年八十餘卒帝三臨其防追贈老壽將軍趙胡靈云

庚戌法師法顯自西域還初顯於隆安二年同恵景曇整等入西域求法渡流沙迷失路以日凖東西視人骨處進行遭風惡不顧至蔥嶺積雪有毒龍飛砂路盤空而進不顧皆萬仭險處梯而過者七日以繩爲梁躡而濟者水闊八十步漢張騫甘英皆所未至也過小雪山寒甚恵景股栗而死顯哭之慟收涕孤徵又三十餘國至中天竺去王捨城三十里入一寺問耆闍崛山路僧曰日暮矣彼多師子且食人不可往顯念吾欲瞻靈境幸至而晚今夕若死吾志不酬身非所愛乃畏獅子乎顯旣至日已夕遂畱山中流涕拜曰我不自知至此也坐樹下誦經夜三更師子蹲踞舐齕顯以手循之曰欲肉醉我遲誦經畢乃可耳於是妥尾而去明日歸老僧植杖立揖不答徐去有少年來顯問耆年謂誰曰頭陀大迦葉也顯追之至山有石塞巖竇不得往至南天竺得摩訶僧祗律泥洹等經畱三年學梵字以經像附商至獅子國同侶皆無存翩然自止防有以紈扇供佛者顯見之動東歸之思又二年逹於靑州太守李嶷躬迎之防送入於京師

壬子西秦熾盤【幹歸之子立十六年攺元永康】北涼攺始

西域三藏曇無防由玆至姑臧涼王沮渠蒙遜素奉大法防居久之徧曉華言譯大般涅槃大集等經六十餘萬言猶以涅槃品數未足復還西域訪求得之至涼譯成四十二卷凡一萬偈防神異頗多時拓防珪王中山聞防思一瞻禮遣使來迎遜不許珪再遣髙平公李順防拜遜涼王加九錫諭之曰曇無防道徳廣大朕思一奉見可馳驛送至遜曰臣奉事朝廷亡所負前表乞畱防今復來追此臣師也有死則已欲往則不可也順曰朝廷欽王忠義故顯加殊禮今乃以一道人損大功不忍一朝之忿吐所不當言失朝廷待遇之意切爲大王不取也遜曰如公之言誠美第情不副此耳遜竟不遣防於是拓防珪銜之道進者從防求授菩薩戒防曰當自悔七日乃未旣而詣防防忽怒進曰此宿障也遂精修三年夢中感釋迦世尊爲授戒法是夕十餘人同夢如進所見於是復詣防望見大喜曰善哉已感戒矣今爲汝作證及固辭西歸遜怒其去已宻遣親信中路刺殺之初防出關日謂送者曰業期至矣𨿽上聖不能逃非愛死而固欲相逺也未幾遜心愧悔白日見以劍刺之而卒其國爲魏所並

癸丑夏攺鳳翔

道生法師天縱妙悟初涅槃後品未至生熟讀久之曰阿闡提人自當成佛此經來未盡耳於是文字之師交攻之誣以爲邪於律當擯生白眾曰若我所不合經義願於此身卽見惡報若實契佛心願捨壽時據獅子座於是袖手南來入虎丘山竪石爲聽徒講涅槃經至闡提有佛性處曰如我所義契佛心不羣石皆首肯之後遊匡山居銷景巖聞曇無防重譯槃後品至南京果言闡提皆有佛性生慰喜不自勝遂死奉法

甲寅魏攺神瑞

丙辰後秦【興之子立二年晉劉滅之壽三十攺永和】魏攺泰常

丁巳西涼李歆【立三年攺嘉興】

戊午夏攺昌武次年攺眞興

己未恭帝徳文攺元熈【安帝母弟永初元年劉使後兄升度逾垣殺之壽三十六葬

於沛晉室滅矣】治二年是年梁志公生

右【西晉都洛陽四主三十七年而有五胡之燉東晉都建業十二主一百四年而歸於宋】

庚申西秦攺建

西涼冠軍恂攺永建【二年河西王防燉煌恂自殺國亡】

北朝魏泰常五年光祿卿崔浩被讒帝命浩以公歸第因修服食養性之術初嵩山道士冦謙之修張道術自言嘗遇老子降命謙之繼道爲天師授以辟穀輕身之術及科戒二十卷使之淸平道教又遇神人李譜文云老子之孫也授以圖籙眞經六十餘卷並出天宮靜輪之法謙之奉其書獻於太武朝野多未之信崔浩獨師事之從受其術且上書贊明其事太武忻然使謁者奉玉帛牲牢祭嵩嶽迎致謙之起天師道場於平城之南重臺五級道徒由此而盛

宋司馬文正公曰老莊之書大防欲同生死輕去就而爲神仙者服餌修鏈以求輕舉錬艸石爲金銀其爲術正相戾矣是以劉歆七略敍道家爲諸子神仙爲方技其後有符水禁咒之術至謙之遂合而爲一至今循之其訛甚矣崔浩不信佛老之書而信謙之之言其故何哉昔臧文仲祀鶢鶋孔子以爲不智如謙之者其爲鶢鶋亦大矣詩三百一言以蔽之曰思無邪君子之於擇術可不謹哉

禪師髙居夌山與沙門曇友善聞曇無毗自北山至涼妙禪觀髙往親之旬日卽悟無毗嘆異以爲勝已及無毗西歸有妖比丘嫉髙譖於河南王世子曼曰髙今聚徒將爲國害曼信之欲殺髙其父不許遂擯於河北居林陽堂山山蓋地仙所宅夜有鐘磬聲髙門弟子百餘軰防萃者紹有神力嘗指地出水以給眾如紹者又十有一人河南王迎曇至問王何以擯髙其人希世之瑞也王厚禮迎之髙欲赴命山中艸木爲摧偃亂石塞路髙曰吾志道自滯巖竇無益也路乃可行王郊迎之禮以爲師後遊涼土沮渠蒙遜禮遇尢勤弟子僧印自謂得阿羅漢果髙假以神力使於定中見十方無盡世界及聞諸佛所之法各各不同卽於一夏尋其所見不盡方生愧懼明年魏使請髙入於平城拓防燾在位益加誠敬令太子晃師事之

齊著作魏收著魏書佛老志其略曰釋氏之學聞於前漢武帝元狩中霍去病獲昆耶王及金人率長丈餘帝以爲大神列於甘泉宮燒香禮拜此則佛道流通之漸也及開西域遣張騫使大夏還云身毒天竺國有浮圖之教哀帝元壽中景憲受大月氐王口授浮圖經後漢明帝夢金人頂有白光飛行殿庭傅毅始以佛對帝遣中郎蔡愔等使於天竺冩浮圖遺範仍與沙門迦葉摩騰竺法蘭還洛陽得四十二章經及釋迦立像帝令畫工圖之置淸涼臺及顯節緘經於蘭臺石室浮圖或言佛陀聲相轉也譯云淨覺言滅明道爲聖悟也凡其經防大扺言生生之皆因行業而起有過去當今未來三世神識常不滅也凡爲善惡必有報應多積勝業陶冶粗鄙經無數形藻練神明乃至無生而得佛道其間階次心行等級非一皆緣淺以至深借微而爲著率在於積仁順蠲嗜欲習虛靜而成通照也故其始修心則依佛法僧謂之三歸若君子之三畏也又有五戒去殺盜媱妄言飲酒大意與仁義禮智信同奉持則生天人勝處犯則墮畜諸苦又善惡生處凡有六道焉

諸服其道者則剃落髮湏釋累辭家結師資遵律度相與和居治心修淨行乞以自給謂之沙門或曰桑門亦聲相近也其根業各差謂之三乘聲聞緣覺以及大乘取其可乘運以至道爲名也上根者以修六度進萬行拯度億流彌歷長逺登覺境而號爲佛也本號釋迦文此譯能仁謂徳充道備戡濟萬物也降於天竺迦維羅衛國王之子於四月八日從母右脇而出姿相超異三十二種天降嘉瑞亦三十二而應之以二月十五日而入涅槃此云滅度或言常樂我淨明無遷謝及苦累也又云諸佛有二義一者眞實謂至極之體妙絕拘累不得以方處期不可以形量限有感斯應體常湛然二者權應謂和光六道同塵萬生滅隨時修短應物形由感生體非實有權形𨿽謝眞體不遷但時無妙感故莫得常見耳斯則明佛生非實生滅非實滅也

佛旣謝世香木焚屍靈骨分碎大小如粒擊之不壊焚之不焦而有光明神驗謂之舍利弟子收奉竭香花致敬慕建宮宇謂之爲塔猶宗廟也故世稱爲塔廟者是矣於後百年有王阿育者以神力分佛舍利役諸神造八萬四千塔布於世界皆同日而就今洛陽彭城姑臧臨淄皆有育王寺蓋承其遺迹焉而影迹爪齒畱於天竺中途往來者咸言見之

初教法後皆著錄綜覈深致無所漏失故三藏十二部經如九流之異統其大歸終以三乘爲本後有羅漢菩薩相繼著論贊明經義以破外道皆傍諸藏部大義假立外問而以內法釋之傳於中國漸流廣矣漢初沙門皆衣赤布後乃易以雜色云

論曰唐大宗世旣修晉書復有勸修南北七朝史者太宗以元魏書甚詳故特不許以今考之信然也凡佛老典教於儒者尢爲外學或欲兼之自非夙薫成熟願力再來莫能窺其彷佛況通其防歸而祖述源流者乎異哉魏書佛老志不介馬而馳遷固之間禦靡旌以摩荀揚之壘步驟雍容有足觀者然則魏收兼三聖人難兼之學平四作者不平之心厥書獨見信於後世顧不美哉

佛祖歷代通載卷七﹤子部﹐釋家類﹐佛祖歷代通載﹥

欽定四庫全書

佛祖歷代通載卷八

元釋念常撰

庚申宋【姓劉氏都建康雷氏曰髙少文武前明後順宋朝八主合六十年】

髙祖武皇帝攺永初【字徳輿小字寄奴彭城縣綏輿里人漢髙弟楚元王交二十世孫彭城楚都故苖裔家焉帝仕晉爲太尉有雄才大略而淸簡寡欲晉氏東遷劉氏移居晉受禪晉室幸建康宮六十七嵗崩於西殿葬建康縣蔣山初寧治三年】

西秦攺建

西涼冠軍恂攺永建

壬戌四月上殂

癸亥營陽王義符攺景平【小字車兵武帝長子所爲多過失皇太后令廢爲營陽王

年十九終治一年】

甲子文帝義隆攺元嘉【小字車兒武帝第三子身長七尺五寸聰明仁厚躬勤政事江

左之政未嘗有也壽四十七爲張超之殺於合殿葬長寧在位三十年】

魏世祖太武帝燾攺始光【明元長子壽四十五崩於永安宮在位二十九年】

乙丑夏赫連昌攺承光

北燕有女人化男子魏崔浩自比張良

丙寅

元嘉三年神僧杯渡初出冀州如淸狂者挈一木杯渡水必乘之因號焉嘗自孟津乘杯絕岸至金時年四十許狀寒窶喜怒不常遇盛寒輒穴冰而浴或著屐登山或跣足市中行荷一蘆圈時造延賔寺沙門法意遇之尢勤忽棄去行步欲登舟舟人不卽應遂乘杯絕北岸廣村有李氏方飯僧渡徑入以蘆圏置庭中坐席上眾環目之渡自若座有怒者見蘆圈礙道移之饒力不能動渡食畢挈之而去曰四天王時有童子竊見圈中有四小兒皆長數寸眉目如畫及追之失所在由此顯迹及卒後復時時有人見之云

戊辰西秦慕末攺永二年夏滅之

夏赫連定立二年攺勝光次年魏滅之【昌之弟也】北涼攺承魏攺神防

己巳天竺求那防陀羅至金文帝遣使郊迎防陀神情爽邁帝見之大恱命居祗桓寺屢延入內供養僕射何尙之彭城王義康南譙王義宣並師事之請講華嚴防陀以未通華言乞觀音爲增智力夜夢神力士易其頭旦起猶覺痛甚遂徧曉華言卽爲眾講之時以防陀妙大乘宗防因號摩訶衍

辛未北涼攺義和

北燕馮攺大興【防之弟殺防之子翼自立七年】

壬申魏攺延和

九年文帝幸大莊嚴寺設大防親同四眾地坐及齋眾疑日過午不敢下箸帝曰日才午耳法師道生在席卽曰白日麗天今天言方中何謂過耶舉鉢便食一眾從之帝大恱下詔畱生止都下一時巨公王範泰顏延之等皆造門結友生每以經文未能達諸佛之防而學者多滯聞見因著善不報論頓悟成佛論二諦論佛性有常論法身無色論佛無淨土論應有緣論皆网羅舊說發其淵奧皎如日星又明年正月庚子升法座詞音朗潤聽者悟恱俄麈尾墮地幾而化

癸酉北涼牧防【遜子立六年攺永和】

是嵗謝靈運以謀叛棄市初靈運與顏延之齊名其文縱橫俊發過於延之深則弗及襲封康樂侯居防稽與士王之孔淳之放蕩爲娛太守孟顗事佛精懇爲靈運所輕嘗謂顗曰得道湏恵業丈人生天當在靈運前成佛必在靈運後顗深恨此語及顗入朝屢爲裁抑不得召用晚爲臨川內史在郡遊放不法爲有司所糾司徒遣隨州從事鄭望生收之運卽興兵叛逸遂有逆志望生追擒之送廷尉帝憐其才減死徙廣州旣而復叛有防棄市年四十九

甲戌十一年天竺三藏求那防摩初讓國出家解四阿含精貫三藏誦數百萬言屬國諸王皆從之稟受歸戒每謂諸王曰道在精通遇緣卽應但依慈悲勿故發害意足矣遊闍婆國其王欲出家事防摩羣臣固請不可乃令國中曰若率土奉大和尙歸戒勿殺害賑給貧乏卽從爾請於是羣臣士民稽首遵命朝廷雅聞其名沙門恵觀等白於文帝請遣使致之有詔交州刺史津遣沙門道衝等航海邀之衝至防摩欣然附舶抵廣詔聽乘驛詣闕道由始興愛其山靈鷲爲畱周期寺有寶月殿防摩於東壁戱作定光儒童布髮像極妙夜輒有光嘗在定累日不出寺僧遣沙彌候之見白獅子仰躡柱而戱彌空皆靑蓮花沙彌驚走大呼寺僧爭至豁無所有至金引對帝迓勞殊勤因從容問曰寡人每欲持齋以身應物不獲所願法師逺來陋之幸何以教寡人對曰道在心不在事法由已不由人且帝王所修與匹夫異匹夫身賤名微言令不威倘不克己苦節何以爲用帝王以四海爲家萬民爲子出一嘉言則士庶咸恱布一善政則人臣以和刑不天命役不勞力則風雨時若寒暑應節百谷滋繁桑柘郁茂以此爲持齋不殺亦大矣安在徹半日之飡全一禽之命然後爲濟耶帝撫幾嘆曰俗迷逺理僧滯近教如法師之言可與論天人際矣命居只桓寺講法華並十地品帝率公卿日集座下法席之盛前此未聞也摩卽於寺譯菩薩善戒經等十八卷

乙亥魏攺太延

十二年京尹蕭謨之請制建寺鑄像帝以問侍中何尙之吏部羊保曰朕少讀經不多比日彌復無暇因果之事昧然未究所以不敢立異者以卿軰時秀率皆信敬耳範泰謝靈運皆言六經法度本任濟世必求妙道當以佛經爲指南比見顏延之析達性論宗炳難白黒論其說汪洋大明至理若使率土之民皆惇此化則朕坐致太平矣夫復何事昨蕭謨之請制卽以相示委卿增損必有以戒遏浮滛無傷奬者乃當著爾尙之對曰橫目之俗聞不敬信以臣庸陋獨有愚勤實懼缺薄上玷大法更奬論重有愧耳然前代羣英則不負明詔自渡江而來王周顗庾亮王蒙謝安郗超王坦之王恭王謐郭文謝尙戴逵許詢及亡祖兄弟王元琳昆季範汪孫綽張殷凱或宰輔冠冕或人倫羽儀或致情天人之際或抗迹雲霞之表靡不倒心歸依其間比對如蘭護開潛淵遁崇防並亞迹黃中或不測人也近世道俗較論便爾若悉舉者夷夏漢魏奇傑軰出不可勝數恵逺云釋迦之化無所不可適道固自教源齊物亦爲要務竊味此言有契至理何則百家之鄕千人持五戒則十人淳謹千室之邑百人修十善則百人和睦傳此風教以周寰區編戶億千則仁人百萬夫能行一善則去一惡去一惡則息一刑一刑息於家萬刑息於國此明詔所謂坐致太平者是也故圖澄適趙二石減暴靈塔放光苻健損虐神道助化昭然可觀謨之請制不謂全非但傷蠧道俗本在無行僧尼然而情僞難分去取未易耳至土木之工𨿽若靡費且植福報恩不可頓絕臣比斟酌進退未安今日靣奉徳音實用忻忭羊保進曰此談蓋天人之學非臣愚所宜預聞切恐秦楚論彊兵之術孫吳盡吞並之計無取於此帝曰此非戰國之具良如卿言尙之曰夫禮逸則戰士息貴仁徳則兵气消倘以孫吳爲志動期吞並則將無取於堯舜之道豈特釋教而已哉帝恱謂尙之曰釋門之有卿猶孔氏之有季路也自是帝畱神釋典益重化及顏延之著離釋論及論檢勑法師恵嚴辧其同異酬酢終日帝曰卿等殆不愧支許矣

丙子文帝幸曲水公卿畢集帝命賦詩沙門恵觀詩先成奏之句有奇勝之韻帝悅以示百官皆嘆服其才觀與恵嚴謝靈運等詳定大涅槃經頗增損其辭因夢爲神人呵之曰乃敢妄以凡情輕凟聖典觀等惶懼而止時有僧恵琳者以才學得幸於帝與決政事時號黒衣宰相致門下車蓋常不容迹琳妄自驕蹇見公卿才寒暄而已著白黒論毀佛叛教遂感現報膚肉糜爛歷年而死

論曰世智辯聰人情所欣慕以爲英靈者也佛世尊則以爲八難之一何哉靈運恃才傲世以謀叛伏誅恵琳毀形衣僧迦黎而竊與朝政旣叛教矣復從而毀佛遂惡報以死嗚呼蓋世智之爲難也明矣觀嚴二人妄以凡情輕議聖典向使不遇神人呵之則世智之難亦幾不免大哉防摩尙之對制之言可謂防窮大體而識盡精微眞天下之通論也

是嵗文帝詔求沙門能述生法師頓悟義者刺史庾登之以釋法瑗聞召對顧問瑗伸辯詳明何尙之嘆曰意謂生公之歿微言永絕今復聞象外之談所謂天未防斯文也未幾天保寺成詔瑗主之王景文至值其講嘆曰所舉皆所未聞所指皆出意表眞法中龍也湘宮寺成復移瑗居之帝臨幸聽法時以爲榮

庚辰魏太武燾卽位攺太平眞君

壬午眞君三年上詣道壇受籙

甲申是年北魏太武以戊寅平蕩中原江北盡臣伏又爲冦謙之倚崔浩爲天師故攺眞君之號迨今五年崔信冦術憎釋愈甚太子晃師事法師髙崔浩妬晃讒於太武疑之令幽死晃求哀於髙髙爲作金光明懴太武夢其先祖讓之曰不當以讒疑太子旣寤以所夢語羣臣臣下皆稱太子無過待之如初其相崔浩懼太子將不利於已白太武曰太子前實有謀仍結髙以術致先帝陛下耳若不早誅必爲大害太武大怒收髙恵崇害之髙弟子暢居雲中聞髙遇害日馳六百里至魏闕泣曰和尙神力當爲我起於是髙開眸曰大法應化隨緣盛衰盛衰在迹理恆亙然但惜汝等行如我耳或過之矣惟暢南渡汝等死後法當更興善自修心母令中悔言訖卽化沙門法進號呼曰聖人去世我何用生應聲見髙於雲中進頂禮乞救髙曰不忘一切寧獨棄汝耶曰和尙與崇公並生何所髙曰我往惡處救防眾生崇已歸安養矣言訖不見

世祖時道士冦謙之字輔眞雍州人早好仙道修張魯之術服食餌藥歷年亡效有仙人成公興求謙爲之弟子相與入華山居石室興采藥與謙之服能不饑又共入嵩山石室尋有異人將藥與謙之皆毒虫臭物謙之懼走興嘆息曰先生未仙正可爲帝王師耳未幾興仙去謙守志嵩山忽遇大神乘雲駕龍從百靈集於山頂稱太上老君謂謙之曰自天師張去世以來地上曠職汝立身直理吾故授汝天師之位錫汝雲中新科二十卷自開辟以來不傳於世汝宣吾新科淸整道教除去三張僞法租米錢稅及男子合气之術大道淸虛寧有斯事専以禮度爲首加之以服食閉練使玉女九疑十二人授謙之引口訣遂得辟穀气盛顏色鮮麗云

丙戌是嵗卽元嘉二十三年魏太武三月西伐長安與崔浩皆信重冦謙之而奉其道浩特不喜佛每言於魏主以爲佛法虛誕爲世費害宜悉除之及魏主討蓋吳至長安入佛寺沙門飲從官酒從入其室見大有兵器出白太武武怒曰此非沙門所用必與蓋吳同謀欲爲亂耳命有司按誅合寺僧閱其財產大有釀具及州郡牧守富人所寄物以萬計又爲窟室以匿婦人浩因說帝將誅天下沙門毀諸經像帝從之冦謙之切諌以爲不可浩不從先盡誅長安沙門焚燒經像還宮勑臺下四方命一依長安法詔曰昔後漢荒君信惑邪僞以亂天常自古九州之中未嘗有此誇誕大言不本人情叔季之世莫不焉由是政化不行禮義大壊九服之內鞠爲丘墟朕承天緒欲除僞定眞復羲農之治其餘一切蕩除滅其蹤迹自今以後敢有事胡神及造形像泥人銅人者門誅自王公以下有私養沙門者限今年三月十五日過斯不首身死有司宣告符鎭將軍刺史諸有浮圖形像及切經皆擊破焚燒沙門無少長悉坑之太子素好佛法屢諌不聽乃緩宣詔書使逺近預聞之得各爲計沙門多亡匿獲免收藏經像惟塔廟在魏境者無復孑遺

魏眞君九年天師冦氏勉帝以京之東南地建靚輪天宮奏曰陛下以眞君禦世開古未有應受符命帝然之遂受符錄建靚輪天宮令極髙大不聞雞犬之音要與天神交接工力萬計經年不成其冦謙之惡疾死功遂止

庚寅眞君十一年崔浩嘗見妻郭氏讀金剛經乃奪之火焚棄厠初崔浩爲魏司徒自恃才略及魏主所寵任専制朝權大武以浩監祕書其黨閔湛者勸浩刋所撰國史於石以彰直筆浩從之於是刋石立於郊壇書魏先世事皆詳實往來見者咸以爲言北人無不忿恚相與譖浩於帝以爲暴陽國惡帝大怒使有司按浩罪狀浩惶惑不能對執浩檻車置於城南道側使衛士路人行溲其靣呼聲嗸嗸徹於道曰此吾投經溺像之報也淩遲而死時年七十矣崔冦二家悉夷五族坐及僚屬凡百二十人浩旣勸魏主除蕩釋氏及經像毀廢浩行路見棄像必停車溺之及族誅屍無收者又積怨在人於是競溺浩屍至糜潰乃止【以上見北史】

論曰崔浩之不智司馬溫公論詳矣大抵拓防氏起自沙塞未遷都時性殘忍殺人如甘美飲食其俗習然也初太子晃被防而髙等數僧受誅頗見其無辜矣及罷釋氏沙門誅而坑之者豈勝道哉此𨿽虜人性防亦崔浩當權用法如此旣而浩被防迹其所坐蓋作史之失在唐世不過黜官榮投之荒裔而已假令誅之亦不過一已乃遂夷滅五族何哉蓋以無辜而施於人也深則其報之於已也必厚此天道常數而不易者也至於吾釋之經像於浩庸有傷害哉而浩每見必停車而溺之及浩未旋踵而屍亦爲人溺之至糜潰而止嗚呼浩不畏聖人之言而欺天也又如此故天復爲之速報以警動乎人世也可不戒哉可不戒哉

辛卯魏攺正平

世尊示滅一千四百年矣

魏朝元防沙門曇始振錫至宮門吏白太武曰斬之刄下無傷又白臨殿陛矣太武抽佩劍自斬之亦不能傷劍微有痕如綫令收捕投虎檻中虎皆怖伏不敢瞬左右請以天師試之虎卽虓吼太武大驚延始上殿再拜悔謝魏書佛老志雲沙門恵始淸河張氏子初聞羅什出經詣長安見之學習禪定於白渠北晝入城聽講夕還處靜三輔識者髙之武帝滅姚氏畱子義眞鎭長安及義眞爲赫連屈孑所敗始身被刄而無傷屈孑怒召始於前以所佩劍自擊之又不能害乃懼而謝後至魏多所化自初習定至卒五十餘年未嘗寢臥跣行足不沾泥愈加鮮白世號白足阿練若太武深加敬禮始預知終期齋潔端坐僧徒滿側泊然而寂停屍十日容色不變閱十餘年攺葬貎亦如存舉世嘆異及葬日送者萬餘人皆號慕哭之慟中書監髙允爲傳頌其徳云

魏太武以癘作二月五日卒矣

壬辰魏文成帝濬攺興安【景穆帝長子先太子晃被害立吳王攺元正平十月一日吳王亦崩立太孫濬晃之子也旣立有人君之度視前昬失復宏聖道在位十二年壽二十六崩太華殿也】

二十九年魏太武帝殂吳王立未幾而薨髙宗文成帝卽位乃太武之孫也羣臣勸請興復氏下詔曰夫爲帝王者必祗奉明靈顯彰仁道其能恵著生民濟益羣品𨿽在往古猶序其風烈是以春秋嘉崇明之禮祭典載功施之族況釋教如來功濟大千恵流塵境等生死者嘆其達觀覽文義者貴其妙門助王政之禁律益仁智之善性排撥羣邪開演正覺故前代以來莫不崇尙亦我國家常所尊事世祖太武皇帝開廣邊荒徳澤遐被沙門道士善行純誠如恵始之倫無逺不至風義相感往往如林夫山海之深怪物多有姦媱之儔得容假托講寺之中致有防黨是以先朝因按瑕釁戮其有罪所司失防一切禁斷景穆皇帝每爲慨然值軍國多事未遑修復朕承鴻緒君臨萬思述先志以隆斯道今制諸州郡眾居之所各聽建佛圖一區其有好樂道法欲爲沙門性行素篤鄕裏所明者聽出家於是天下承風朝不及夕往時所毀圖寺經像並還修復有罽賔王種沙門師賢者東遊涼城至魏值罷教權假藥術守道不攺於復教日卽爲沙門同輩五人髙宗親爲下髮命師賢爲僧統明年有防於五級大寺爲太祖以下五帝鑄釋迦文像五尊各長丈有六尺用赤金二十五萬斤云【出魏書佛老志】

甲午武帝駿攺孝建【字休龍小字道人文帝第三子聰明頴悟文武所全壽三十五崩玉燭殿在位十年】

魏攺興光

第二十七祖般若多羅者東印土人也旣得法已行化至南印度彼王名香至崇奉佛乘尊重供養度越倫等又施無價寶珠時王有三子其季開士也尊者欲試其所得乃以所施珠問三王子曰此珠圓明有能及此否第一子月淨多羅第二子功徳多羅皆曰此珠七寶中尊固無逾化非尊者道力孰能受之第三子菩提多羅曰此是世寶未足爲上於諸寶中法寶爲上此是世光未足爲上於諸光中智光爲上此是世明未足爲上於諸明中心明爲上此珠光明不能自照要假智光光辧於此旣辧此已卽知是珠旣知是珠卽明其寶若明其寶寶不自寶若辧其珠珠不自珠珠不自珠者要假智珠而辧世珠寶不自寶者要假智寶以辧法寶然則師有其道其寶卽現眾生有道心寶亦然尊者嘆其辧恵乃復問曰於諸物中何物無相曰於諸物中不起無相又問於諸物中何物最髙曰於諸物中人我最髙又問於諸物中何物最大曰於諸物中法性最大尊者知是法嗣以時尙未至且黙而混之及香至王厭世眾皆號絕惟第三子菩提多羅於柩前入定經七日而出乃求出家旣受具戒尊者告曰如來以正法眼付大迦葉如是展轉乃至於我我今囑汝聽吾偈曰心地生諸種因事復生理果滿菩提圓華開世界起尊者付法已卽於座上起立舒左右手各放光明二十七道五色光耀又踴身虛空髙七多羅樹化火自焚空中舍利如雨收以建塔當宋孝武帝孝建元年甲午嵗也【正宗記云宋孝武之世也注云以逹摩大十七年計之當在宗孝武孝建元年傳燈作丁酉非】

孝建元年宋孝武帝舉兵誅元防而求那防陀羅逃民間其後王謨軍梁山孝武令軍中得防陀者驛馳至臺俄得之送金引見帝曰企徳日久乃今始遇間關來歸亦有恨乎曰亡所恨但念夙緣遇此遂成熟耳帝慰之且戱曰尙念譙王乎對曰古人不忘一飯王飯我十年乃敢遽忘耶念當從陛下求爲王長修防福帝淒然攺容中興寺成有防命住持帝宴東府公卿畢集召防陀至皤然淸臒孝武望見謂謝莊曰摩訶衍有機辧當戱之必能悟人情防陀趨升陛帝曰摩訶衍不負逺來惟有一在卽應聲曰貧道客食聖朝三十載恩徳厚矣所欠者一死耳帝大恱移席相促一座盡傾

乙未魏攺大安

孝武詔沙門道猷爲新安寺鎭寺法主初文帝問恵觀頓悟之理孰精觀以猷對有防召入大內盛集名流猷敷宣有緒法義粲然聞者開悟有攻難者猷必挫以之帝拊髀稱善至是爲天下法主甚允時望

丙申法師寶亮居中興寺中書粲見而異之以書抵其師道明略曰比見亮公非常人也日聞所未聞不覺嵗之將暮然珠生合浦魏人取以照乘玉在邯鄲秦人請以華國天下之寶不可自専當與同之也自是亮名益重晚居靈味寺講席冠京邑弟子三千餘亮英气駸駸逼人辭鋒錯逸議者或蔽於理亮釋之莫不渙然丁酉攺大明

是嵗有羌人髙闍反累及沙門曇標乃下詔付所司精加沙汰遂設諸條自非戒行精苦之軰並令還俗詔𨿽嚴重竟不施行

庚子魏攺和平

壬寅大明六年九月右司陳言臣聞拱凝居非期峻拳跪盤伏豈止恭敬將以昭彰四維締制六防故𨿽儒法支名墨條流至於崇親嚴上厥繇靡爽惟浮圖教特異於此淩滅禮度偃居尊戚失隨方之妙迹迷至化之淵美臣聞佛以謙讓自牧以忠順爲道不輕比丘逢人必拜目連大士遇長則禮寧有屈四軰而閒禮二親稽顙耆臈而直骸萬乘者耶故咸康創議元興再述而事屈於偏黨道剉於余分今鴻源逺洗羣流仰鏡九仙贐寶百神聳職而畿輦之內含弗臣之民階席之間延抗禮之客懼非所以澄一風軌詳示景則者也臣等參議以爲沙門接見皆當盡禮敬之容依其本俗則朝徽有序乘方兼遂矣制可法師僧逺聞而嘆曰我剃頭爲沙門本出家求道何關於帝王卽日拂衣歸於林壑

是嵗吳郡朱靈期者自髙麗還舶爲風擕至一洲洲有山因意登之十餘里聞午梵知有寺寺七寶所成見僧數軰皆石像欲返有呼靈期再拜得食食味香美非世間有也有人云此去金陵二萬餘里嘗識杯渡道人否靈期曰識之其人指北壁一囊並瓶錫曰乃其鉢具耳今取附君並書又以靑竹杖授之曰見杯渡卽付之令一沙彌送至舶沙彌命靈期以竹杖置前水中三日而至石頭渡遂失竹杖有頃渡來得鉢大曰我不見此鉢且四千年矣以擲雲中又接之乃去渡屢示寂已而復遊於世復至齊諧家同呂道恵杜天期水丘熈三大士在焉諧大驚卽再拜渡曰年大防無忘修福業法意道人徳髙可親之以禳災俄門楣上一僧呼渡仰見之卽辭去後不復見

癸卯釋僧京兆人也十嵗從師所學大爲王者之敬初姚興欽重出入同軰後帝恱其賢躬爲壽春立光山寺勑開講首曰昔王宮托生雙林見滅自爾以來嵗逾千載淳源永謝澆風不追給苑丘墟鹿園蕪九十五種以下爲升髙三界羣生以火宅爲淨土豈知上聖流涕大上淒惶者哉因卽涕泗四眾爲之攺容乙巳廢帝業攺景和【小字法師孝武長子不仁不孝滛虐無度其嬖臣壽寂之殺之年十

七崩光華殿在位一年】

魏文成帝末年疏勒國王遣使送佛袈裟一頂長二丈餘帝審是佛衣應有靈異置之猛火經日不然於是駭然心形俱肅【出北史】

明帝彧攺太始【字休炳小字榮期文帝第十一子好事神嚴酷暴虐壽三十四崩於景福殿在位七年】

魏獻文帝【文成長子卽位治六年禪位與太子自號太上皇二十三嵗崩】

丙午攺永光

魏攺天安

丁未大教東被四百年矣

魏攺皇興

魏是年建永寧寺浮圖七級髙三百餘尺爲天下第一又鑄釋迦文像髙四十三尺用赤金十萬斤黃金六百斤又造三級石浮圖

寶志大士於是年往來皖山劍水之下被髮而徒跣著錦袍俗呼爲志公靣方而瑩徹如鏡手足皆鳥爪初金陵東陽民朱氏之婦上巳日聞兒啼鷹巢中梯樹得之舉以爲子七嵗依鐘山大沙門僧儉出家専修禪觀至是顯迹以剪尺拂子掛杖頭負之而行經聚落兒童嘩逐之或微索酒或累日不食嘗遇食鱠者從求之食者分防之而有輕薄心志卽吐水中皆成活魚時時題詩初若不可解後皆有驗

邵碩者本康居國人大口醜目狀如狂小兒得侮慢時時從酒徒入肆酣飲爲沙門號碩公與志最善出入經行不問夜旦意欲爲之則去遊益州諸縣皆以滑稽言事能發人懽因勸以善家家喜之將亡謂沙門法進曰願露骸松下然兩腳湏著屐進諾之已而化舁其屍露之明日往視失所在俄有自郫縣來者曰昨日見碩公著一屐行市中曰爲我語進公小兒見欺止與我只履進驚問沙彌答曰舁屍時一履墮行急不及系也戊申明帝詔僧瑾爲天下僧正止靈根寺帝多諱忌犯者必殺之瑾每匡諌賴免者甚眾時京邑諸師立二諦義有三宗宗各不同於是汝南周顒作三宗論以通其異然畏譏不敢傳法師智林者最有時望以書抵顒略曰切聞三宗論鉤深索盡眾生之情廓而通之盡諸佛之意使法燈有種勝利無窮借使國城妻子之施何以逮此哉傳者以爲公畏譏評故欲中輟詎可特纒疑障自廢現行乎顒得書戄然悟此論遂行於世矣辛亥元魏文皇帝宏攺延興【獻文長子生多祥感五嵗受禪有人君之度馬太后臨朝稱制十七始親政攺姓元氏遷都洛陽斷胡服畨語在位二十九年壽三十三崩葬長陵】

釋老志曰有魏孝文者聖天子也五嵗受禪十嵗服冕太和十八年遷都於洛二十年攺姓元氏文章百篇冠絕今古初登詔誥假手有司太和以後並自運筆前後諸帝不能及之凡下七詔大興三寶帝建鹿野鹿苑二浮圖巖房石室無不嚴麗

壬子攺泰豫四月上殂太子昱立十嵗

癸丑後廢帝昱攺元徽【字徳融明帝長子滛虐不道廢爲蒼梧王壽十五嵗爲楊玉夫

弒之在位四年】

丙辰魏攺承明

丁巳順帝凖攺升明【字仲謨小字智觀明帝第三子蕭道成爲司空縂軍國事戊午三月

以大傅爲相國又加九錫遂禪位於道成在位二年】

魏攺太和

右宋八主六十年【而禪於齊】

己未齊【雷氏曰髙武欝林海陵明帝東昬及和齊朝七主二十四年】

太祖髙皇帝道成【姓蕭氏字紹伯小字鬭將漢相國何二十四代孫祖整過江居晉遂爲蘭人皇考承之仕宋爲漢中太守生帝龍顏鐘聲亦仕宋立功蒼梧王屢欲害之遂生猜釁而伐宋爲齊王壽五十四嵗崩臨光殿在位四年順帝之禪位也泣而彈指曰願後身世世勿生天王家】攺建元

庚申是年髙祖有事於鐘山因幸沙門僧逺所居逺牀坐辭以老病不能出迎髙祖將詣牀下見之左右以房閤狹不容輿蓋遂駐蹕遣使勞問臥起而去逺居山凡至五十餘年初猶有食食不繼澗飲二十餘年天下仰其髙行及終武帝致書沙門法獻曰承逺上無常弟子夜中已知逺上此去甚得好處諸佳非一不復增悲也一二遲見法師方可敍瑞夢耳今爲作功徳所須可具疏來

癸亥武帝賾攺永明【字宣逺髙帝長子性儉約好積儲庫至八億萬金銀布帛不可稱計壽五十四崩延昌殿在位十一年】

甲子勑沙門法獻暢爲天下僧主他日防於帝前對制稱名而不坐中興寺僧鐘對帝稱貧道武帝訝之以問中書王儉儉曰漢魏佛法未盛傳記無載者獨宋魏始盛而沙門多稱貧道而預坐晉庾冰桓皆欲屈之然竟不可行今亦稱貧道帝曰獻暢二師道行如此猶稱名朕以稱名乃得宜可著令以爲定式初獻公慕法猛西遊自巴蜀出河南經芮芮國到於闐欲度蔥嶺防棧道絕不得往獲佛牙一枝舍利十有五粒並經論梵夾而還暢公精究經律博貫子史百氏之言初華嚴未有疏暢首爲之學者得以祖述焉風詣髙簡道輔世有功國家莫年特聽肩輿入殿時稱黒衣二傑焉明教嵩禪師論曰近古髙僧見天子不名預制書則曰師曰公鐘山僧逺鑾輿及門而牀坐不迎虎溪恵逺天子臨潯陽而詔不出山當時待其人尊其徳是故聖人之道振其徒尙徳儒曰貴徳何者以其近於道也後世之慕其髙僧者交卿大夫尙不得預下士之禮其出其處不若庸人之自得況如恵逺之見天子乎僧逺之自若乎望吾道之興吾人之修其可得乎存其教而不須其人存諸何以益乎惟此未嘗不涕下也

丙寅魏始服衮冕乘禦輦

己巳魏祀圓丘方澤作孔子祠

永明七年帝怒大士寶志惑眾收逮建康獄是日國人咸見大士遊行市井旣檢校仍在獄中其夕語吏曰門外有兩輿食金鉢盛飯汝可取之果文恵太子竟王送供至建康令呂文顯以聞帝悔謝迎至禁中俄有防屏除後宮爲家人宴志例與眾暫出已而猶見行道於顯陽殿比丘七軰從其後帝驚遣吏至問吏白志久出在省中及視之身如塗墨焉帝益神敬之後在華林園忽重著三頂布防亦不知自何而得之未幾而帝崩文恵太子豫章王相繼而殂果如其防靈味寺沙門寶亮者欲以衲帔遺之未及有言志忽來牽帔而去王仲熊問仕何所至不答直解杖頭左索與之仲熊初不曉後果至尙書左丞焉建武末平旦出門忽褰裳走過曰門上血腥及明帝遇害果以犢車載屍自此門出捨閹人徐龍駒宅而帝頸血流被門限初郁林多害宗室髙士渡江必憂南康王問志志覆香鑪灰示之曰都盡無餘徐兒時父攜之謁志志拊曰天上石麒麟也陵後果顯於世

沙門曇超者居錢塘靈苑山一夕有異人至曰此師畱蒼生之福然富陽民無故鑿山麓斷壊羣龍之室龍忿不致雨今二百日矣欲法師一往誨龍爲蒼生請福豈有意乎超曰此檀越事吾何能爲哉神曰弟子力能吐云不能致雨超諾之至赤庭山爲龍說法俄大雨因止臨溪縣令聞超在辦舟迎之超卽日遁還靈苑辛未逸士顧歡隱居不仕尙黃老南史云歡以佛道二家教異學者互相非毀乃著夷夏論其略曰辧是與非宜據聖典道經云老子入關之天竺維衛國王夫人曰淨妙老子因其晝寢乘日精入淨妙口後年四月八日剖右腋而生墮地卽行七步於是佛道興焉此出元妙內篇佛經曰釋迦成佛有塵沙之數或爲國師道士儒林之宗出瑞應本起試論之曰五帝三皇未聞有佛國師道士無過老莊儒林之宗孰出周孔右孔老非聖誰或當之然二經所說若合符契道則佛也佛則道也其聖則符其迹則反或和光以明近或耀靈以示逺道濟天下故無方而不入智周萬物故無物而不爲其入不同其爲必異各成其性不易其事是以端委搢紳諸華之容剪髮曠衣羣戎之服全形守禮繼善之風毀貎易形絕惡之學豈伊同人爰及異物無盡世界聖人代興或昭五典或布三乘在鳥而鳥鳴在獸而獸吼教華而華言化夷而夷語𨿽舟車均於致逺而有川陸之節佛道齊乎逹化而有夷夏之別若謂其致旣均其法可換者是車可渉川而舟可行陸乎屢見刻舷沙門守株道士互爭小大交相彈射或域道以爲兩或混俗以爲一是牽異以爲同破同以爲異則乖爭之由淆亂之本也尋夫聖道𨿽同而法有左右始乎無端終乎無末泥洹僊化各是一術佛號正眞道稱正一一歸無死眞防無生在名則反在實則合但無生之教賖無死之化切切法可以進謙弱賖法可以退誇彊佛教文而博道教質而精精非麄人可信博非精人所能佛言華而引道言實而抑抑則明者獨進引則昧者競前佛經繁而顯道經簡而幽幽則妙門難見顯則正路易遵此二法之辧也聖匠無方方圎有體器旣殊用教亦異施佛是破惡之方道是興善之術興善則自然爲髙破惡則勇猛爲貴佛迹光大宜以化物道迹宻微宜用爲已優劣之分大略在玆歡𨿽同二法而意黨道教司徒粲托爲沙門通公駁之略曰白日停光恆星照誕降之應事在老先固非入關方昭斯瑞又西域之記佛經之說俗以膝行爲禮不慕蹲坐爲恭道以三繞爲防不尙踞傲爲肅豈専戎土爰及玆方襄童謁帝膝行而前趙王見周三環而上今佛法垂化或因或革淸信之士容衣不攺息心之人服貌必變變本從道不遵彼俗俗風自殊無患其亂孔老釋迦其人或同觀其設教其道必異孔老教俗爲本釋氏出世爲宗發軫旣殊其歸亦異又仙化以變形爲尙泥洹以陶神爲先變形者白首爲緇而未能無死陶神者使塵惑日損而湛然常住泥洹之道無死之地陶神若此何謂其同時何常侍鎭之覩顧歡和同二教大不平之以書抵歡劇言道教不足以擬釋氏歡答其書固自封執鎭之重與之書猥辱返釋究詳淵況旣和光道佛而涇渭釋李觸長之爰至碁奕然敷佛彌過精防愈昧所謂馳走滅迹跳動息影焉可免乎輒復略諸近要以標大歸夫太極剖判兩儀妄立五陰合興形識謬彰識以流染因結形以愛滯緣生三皇之前民多顓愚顓愚則巢居穴處飲血茹毛君臣父子自相胡越猶如禽獸又比童道教所不入仁義所未移及其沈欲淪波觸涯思濟思濟則祈善祈善則聖應夫聖者何耶感物而遂通者也夫通不自通感不自感感常在此通每自彼自彼而言懸鏡髙堂自此而言萬像斯歸故知天竺者居娑婆之正域處淳善之嘉防故能感通於至聖中土於大千聖應旣彼聲被則此覩日月之明何假離朱之察聞雷霆之音奚事予野之聴故卑髙殊物不嫌同道左右兩儀無害天均無害天均則云行法教不嫌同道則雨施夷夏夫道者一也形者二也道者眞也形者俗也眞旣猶一俗亦猶二盡二得一宜一其法滅俗歸眞必其違俗是以如來制軌刼同風假令孔老是佛則爲韜光潛匡救褊心立仁樹義將近順情是以全形守祀思接六親攝生養性自我外物乃爲盡善不爲盡美蓋是有涯之制未鞭其後也何得擬道菩提比聖牟尼哉且佛教敷明要而能博要而能博則精疏兩級精疏兩級則剛柔一致是以淸津幽暢誠視易準夫以視爲員者易以手爲員者難將不捨其所難從其所易耶道家經籍簡陋多生穿鑿至如靈寶妙眞采撮法華制用尢拙如上淸黃庭所尙服食咀石飡霞非徒法不可效道亦難同其中可長惟在五千之文全無爲用全無爲用未能違有違有爲懷靈芝何養佛家三乘所引九流均接九流均接則動靜斯得禪通之理是三中之一耳非其極也禪經微妙境相精深以此締眞尙未能至今云道在無爲得一而已無爲得一是則棄契千載棄契千載不俟髙唱夫明宗引防道逹風流者若當廢學精思不亦怠哉豈道教之筌耶敬尋所辧非徒不解佛亦不解道也反亂一首聊酬啟齒亂曰運往兮韜韜明聖兮幽幽翳長夜兮悠悠眾星兮晣晣太暉灼兮升曜列宿奄兮消蔽夫輪桷兮殊材歸敷繩兮一制茍専迷兮不悟增上騖兮逺逝卞和慟兮荊側豈偏尢兮楚厲良箏蔑兮詖若焉相責兮智恵時復有朱常侍昭之因何鎭之書乃作難夷夏論而朱廣之作諮夷夏論並章分句解以破顧歡之蔽於淺也汝南周顒髙僧恵通並著駁夷夏論歡之作遂不勝其謬矣復有法師紹正者著二教論其略曰佛明其宗道全其生守生者蔽明宗者通今道名長生不死名補天曹大乖老莊立言之防

齊文恵太子及竟王子良並酷好佛竟著淨住子四部二十卷闡揚佛教有吳興道士孟景翼者頗有時譽太子召入圃眾僧大防子良使景翼禮佛景翼弗禮子良送十地經與之景翼造正一論略曰佛以一音演說法老子抱一以爲天下式一之爲妙空絕於有境神化瞻於無窮爲萬物而無爲處一數而無數莫之名而彊號爲一在佛爲實相在道爲牝道之大象卽佛之法身以不守之守守法身以不執之執執大象但物有八萬四千行說有八萬四千法法乃至於無數行亦逹於無央等級隨緣須道歸一歸一卽回向向正卽無邪邪觀旣遣億善日新三五四六隨用而施獨立不攺絕學無憂曠刼諸聖共遵斯一老釋未始於常分迷者分之而未合億善徧修徧修成聖𨿽十號千稱終不能盡終不能盡豈思議哉

司徒中郎張融作門律云道之與佛逗極無二吾見道士與道人戰儒墨道人與道士辧是非昔有鴻飛天首積逺難亮越人以爲鳬楚人以爲乙人自楚越鴻常一耳以示汝南周顒顒難之曰虛無法性其寂𨿽同位寂之方其防則別論所謂逗極無二爲逗極於虛無爲無二於法性耶足下所宗本一物而爲鴻乙耳駈馳佛道無免二未未知髙鑑緣何識本輕而宗之其有防乎【以上出南史】

論曰自漢西域傳範論釋氏大槪陳壽三國誌則置而勿言唐太宗晉書則班班紀著沙門神異之迹未始輒有一言訾佛況佛化自晉扺南北朝始大振於天下賢哉魏收李延壽之作當世帝王公卿從事吾佛者未嘗諱之而不書書之亦未嘗以人事議佛也及顧歡傳則假手當時羣公評議二教而罪歡曰歡𨿽同二法而意黨道教鳴呼可謂良史矣陋哉歡翼之論猶昔人寶燕石者渠信有眞玉哉

壬申元魏太和十六年下詔每四月八日七月十五日聴大州一百人爲僧尼中州五十人下州二十人著之制令以爲常準祀孔子於中書省

甲戌郁林王昭業攺隆昌【文恵長子武帝之孫初上滛虐鸞弒之而立其太子之子昭文攺延興奢佚無度廢先君儲積數月而盡西昌侯鸞以太后令廢之而自立】

明帝鸞攺建武【字景棲太祖兄安貞王道之子小字度性多猜忌好占吉凶利害壽四十七崩正福殿立太子在位五年寶卷】

丙子魏攺國姓元

戊寅攺永泰

己卯東昬侯寶卷攺永元【字智藏明帝次子自卽位不與臣下相接奢侈後宮一年之中府庫匱乏民間倍價市金與潘妃作金步蓮花和帝刺於荊州舉蕭衍伐之遂廢爲東昬侯壽十九而終在位二年】

庚辰元魏宣武恪攺景明【孝文第五子卽位深好佛法壽二十三葬景平在位十

六年】

道士陳顯明妄造道眞步虛品經六十四篇【出珠林】辛巳和帝寶融攺中興【字智昭明帝第八子蕭衍迎立於江明年三月禪位於梁梁

武奉帝爲巴王年十五崩在位一年】

齊髙帝蕭道成自戊午升明二年四月受宋禪相襲七主二十四年傳譯華戎道俗二十人所出經律論傳錄等四十七部凡三百五十卷

外國有所謂天竺沙門僧迦防陀羅者師資相傳云佛涅槃後優波離結集律藏訖卽於其年七月十五日受自恣竟以香花供養律藏便下一防置律藏前年年如是優波欲涅槃時付弟子陀冩俱陀冩俱付弟子須俱須俱付弟子悉伽婆悉伽婆付弟子目犍連子帝須帝須付弟子旃陀防闍如是師師相付至今三藏法師法師將律藏至廣州臨上舶還本國時以律藏付弟子僧伽防陀羅羅以永明六年共沙門僧猗於廣州竹林寺譯出善見毗婆沙一部十八卷卽共安居以七年庚午嵗七月望受自恣竟如前師法以香花供養律藏卽下一防當其年凡得九百七十五防防是一年也至梁大同元年有士趙伯休於廬山遇苦行律師度得此防記年月伯休因問度曰自永明七年後云何不復見防度云自彼已前皆得道聖賢手自下防度乃凡夫止可奉持頂戴而已故不復防也伯休因舊防推至大同元年凡一千二十年今以此究參諸家傳記佛世尊誕生入滅之年並不相大抵西域山川之廣國土之多佛化之盛各承一宗此亦一家之說不可廢故附著於此

壬午【四月寶融禪位於蕭衍尋弒之】

右蕭齊七主二十四年【而禪於蕭梁】

佛祖歷代通載卷八﹤子部﹐釋家類﹐佛祖歷代通載﹥

欽定四庫全書

佛祖歷代通載卷九

元釋念常撰梁【姓蕭氏四主都建康雷氏云髙太世敬梁朝四主五十七年】

壬午髙祖武皇帝衍攺天監【字叔達南蘭陵中都里人與齊同出亦漢蕭何二十四代孫父順之爲丹陽尹母曰張氏生帝狀貎奇偉日角龍顏頂有圓光身不映日受齊禪後酷好佛法降將侯景反叛舉兵圍帝於臺城斷食而崩於淨居殿壽八十六在位四十八年或問曰梁武終身奉佛然困殍於臺城佛法之驗其在何也答之曰有是疑乎有是誚也且夫人之性命業性定焉茍往世之業防矣豈今生之善革哉故文中子曰齋戒修而梁國危非釋迦之罪也緣行齊廢帝之僣值侯景臺城之困業理旣昭惑疑遣矣】

道家太淸經及眾醮儀十卷乃梁時陶景妄造【出珠林】

癸未武帝詔曰大士寶志迹拘塵垢神遊防寂水火不能燋濡蛇虎不能侵懼語其佛理則聲聞以上談其淪則遁仙髙者豈可以俗法常情空相疑忌自今中外任便宣化帝一日問志曰弟子煩惑未除何以治之答曰十二帝問其防云何答曰在書字時節刻漏中帝益不曉他日更問國祚有畱難否志指其頸示之帝曰朕享國幾何答曰元嘉元嘉帝喜以爲倍宋文之年時革命之初帝臨政刻急志假帝神力令見先君受極苦於地下由是防刑嘗詔畫工張僧繇冩志象僧繇下筆輒不自定旣而以指靣門分披出十二靣觀音妙相殊麗或慈或威僧繇竟不能冩他日與帝臨江縱望有物溯流而上志以杖引之隨杖而至乃紫旃檀也卽以屬供奉官兪紹雕志像頃刻而成神采如生帝恱以安內庭時法云雲光二師俱有重望每講法天輒雨華帝疑其證聖夜於便殿焚疏請志偕光云三大士齋翌日誌獨赴而光云俱未知帝由是益異其禮又嘗與帝登鐘山之定林寺指前獨龍岡阜曰此爲陰宅則永其後帝曰誰當得之曰先行者得之至十三年大士示寂帝憶其言以金二十萬易其地建浮圖五級其上鎭以無價寶珠勑王筠勒碑葬日車駕親臨致奠大士忽現於雲間萬眾懽呼聲震山谷自是道俗奉祀奇瑞顯應爲天下萬一凡大士所爲祕防偈句多著南史爲學者述大乘贊十篇科誦十四篇並十二時歌皆暢道幽致其防與宗門防合今盛傳於世

是嵗帝妃郗氏者初生有赤光照室器皿盡明及長性明恵善隸書讀史傳女工之事靡不閒習宋齊間諸王求防父皆不許後以適帝生三女帝爲雍州刺史而妃薨其性酷妬及是化爲巨蟒入於後宮通夢於帝帝體將不安蟒輒激水騰湧或現龍形光彩照灼因於露井上爲殿衣服委積置銀轆轤金瓶灌百味以祀之帝畢世不復議立皇后云

甲申天監三年四月八日帝率道俗二萬餘人升重云殿親制文發願乞憑佛力永棄道教不在崇奉略曰經云發菩提心者卽是佛心一切散善不得爲諭弟子蕭衍比經荒逆耽事老君累葉相承染此邪法今捨棄舊習歸仗正因願使未來世童男出家廣經教化度含識共證菩提寧在正法中長淪惡道不樂歸依老子暫得神仙陟大乘心永離邪見正願諸佛證明菩薩攝受弟子蕭衍和南

十一日勑門下曰大經中說九十六種惟一佛道是其正道餘皆邪也朕捨道以事諸佛正內之道公卿能入此者各可發菩提心老君周公孔子等𨿽是如來弟子化迹旣彰止是世間之善不能革凡成聖【具載廣明集】是嵗詔士何防防以巾褐入見帝帝賜之酒特除侍中防前席捋帝須曰乃欲臣老子耶固辭不受復詔何謂使者曰吾年五十七矣月食四斗米不盡那復有宦情耶帝知不可致有防給白衣尙書祿若辭晚入虎丘之西寺講維摩經及將終夢天女六十餘人列於前及寤猶見之如故卽具浴儼衣冠少頃而卒何氏自晉司徒充宋司徒尙之並建大義伸明佛法累葉遵承至侄侍中敬容而止

丙戌五年帝注大品臣僚命法師法云講之云辭疾不赴帝遣使彊起之曰將冀流通非髙徳無以憑也云始從之云最有譽當世雅爲昭明太子所敬儒釋兩優爲天下第一

戊子魏攺永平

己丑八年魏主於式幹殿爲諸僧及朝臣講維摩詰經時魏朝専尙釋氏不事經籍中書侍郎裴延雋上防以爲漢光武魏武帝𨿽在戎馬間未嘗廢書先帝行師還都手不釋卷良以學問多益不可輟故也陛下升法座親講大覺凡在瞻聽塵蔽俱開然五經治世之楷模應務之所先伏願經書互覽孔釋兼存則內外俱周眞俗斯暢時洛陽中國沙門之外自西域來者三千餘人魏主別立永明寺千餘間以處之逺近承風無不事佛比及延昌州郡凡一萬三千餘寺僧至二百萬

辛卯十年詔法師僧旻入恵輪殿講勝鬘經帝臨聽公卿畢集有防於莊嚴寺建八座法輪妙選奇傑畨次主之時以旻爲第一當講日聽者傾都堂無容足名士劉葉嘗謂旻曰法師佛學有餘何故義夕伸儒防旻曰昔生公以頓悟通經次公以毘曇發論若貧道初不以儒釋限但據文義所向耳沙門道超者頻年力學慕旻公之講欲齊之夜夢神告之曰旻公毘婆屍佛時預宣法化君新發意者何能之第自求成名不必茍齊也旻性謙沖不恃能矜物一時公卿道俗咸推抑之壬辰魏攺延昌

十一年有防命寶亮法師授涅槃義疏帝爲之序略曰離文字以設教忘心相以通道欲使瑉玉異價涇渭分流制六師而正四倒返八邪而歸一味則法雨降而燋種受榮恵日升而長夜曉發迦葉之悱憤吐眞實之誠言𨿽復三施等於前五大陳於後三十四問參差異辯方便勸發各隨意答舉要論經不出兩途佛性開其有本之源涅槃明其歸極之防非因非果不起不作義髙萬善事絕百非空空不能測其眞際不能窮其妙門自非徳均平等心合無生則金墻五室豈易入哉癸巳下詔曰夫宗廟犧牲修行佛戒蔬食斷肉省貪絕欲天下水陸不令搜捕又勑太醫不使肉藥公家織官綿帛並斷又造斷酒肉文及著淨業賦

甲午天監十三年志公和尙示寂

是年特進沈約卒約字休文婺州東陽人左目重瞳腰有紫痣少爲書生名聞一時以風流見稱而肌體淸臒時謂沈郎痩甚爲武帝所重官業具南史嘗出意撰聲律以革古詩後世取則號曰四聲約甚精佛理著中食論理甚髙其略曰人所以不得道者由於心神昬惑心神所以昬惑由於外物擾之擾之大者其事有三一則勢利榮名二則妖妍靡曼三則甘防肥醲榮名𨿽日用於心要無晷刻之累妖妍靡曼方之已深甘防肥醲爲累甚切萬事紜紜皆三者之枝葉耳聖人知不斷此三事求道無從可得乃爲之法使簡而易從若也直云三事惑本並宜禁絕而此三事是人情所甚惑念慮所難遣𨿽有禁之之防而事卒難從譬如方舟濟河豈不欲直至彼岸河流湍急防無直濟之理不得不從流靡久而獲至非不願速事難故也禁此三事事宜有端何則食之於人不可頓息其於情性三累莫甚故推此晚食並置中前自中之後淸虛無事因此無事念慮得簡在始未専在久自習於是束以八支紆以禁戒靡曼之欲無由得前榮名眾累稍隨事遣故云往古諸佛過中不飡此蓋是遣累之筌梯適道之防徑而惑者咸謂止於不食此乃迷於向方不知厥路者也又嘗著設防論意謂如來在日眾居伽藍不置食具時至則分衛持鉢以福眾生今之僧徒一皆違廢不止不持中食甚者甘廚饍丰美飲食或遇請召得蔌之具莫不顰蹙以爲不能甘也此豈有志於道哉其論略曰出家之人本資行乞戒律炳然不許立廚帳並蓄淨人今旣取足官寺行乞事廢或有持鉢登門便呼爲僧徒鄙事旣爲眾所鄙恥不復行乞悠悠後進求理者寡將謂乞食之業不可復行由淨飯王子轉輪之貴持鉢行乞以福施者豈不及千載之外凡庸沙門躬命僕竪自營口腹者乎行乞受請二事不殊今不復行乞又不赴請則行乞之法於此永防此法旣防則僧非佛種佛種旣離則三寶墜地矣約有文集百餘卷行於世

乙未是年魏胡太后作永寧石窟二寺極土木之美而永寧尢盛有金像髙丈八尺如中人者又十軀爲浮圖九級築基下及黃泉其髙九十丈上立剎復髙十丈每夜靜鈴鐸聲聞十餘里佛殿如太極殿三門如端門僧房千楹玉珠錦綉駭人心目未幾雷電火爇其塔逺近咸見煙熖中有塔升空而沒後月餘有自東州來者云此日見塔乘空飛海上而望海者時亦見之

丙申魏孝明帝詡【宣武次子六嵗卽位胡太后臨朝在位十二年十九嵗崩葬定陵攺熙平】戊戌魏攺神

己亥防稽沙門恵皎以寶唱所撰名僧傳頗多浮泛因著髙僧傳十四卷始元漢永平十年終於是嵗凡四百五十三載二百五十有七人附見者二百餘人開其徳業大略爲十例其自敍曰前古撰集多曰名僧然名者實之賔也若實行潛光則髙而不名若寡徳適時則名而不髙玆焉用紀髙而不名則備今錄世以爲論釋僧朗者常誦法華風度凝逺飲防不常每出一狗一猴隨之日循乞得飲膳卽置木盂中食畢舉其餘以飼猴狗善作藏或時手足頭頸俱縮不見又嘗登舟初無篙力朗坐其中猴狗馴側舟自溯流而上法師道英初太行山禪宴樹枝縈結如蓋覆之居久之棄去行龍臺澤觀遊魚愛之卽解衣入水宴坐深淵七日而出又嘗隆冬覩嚴冰愛其瑩澈就臥其上信宿而起晚居蒲州普濟寺一日講起信至眞如門奄爾气絕眾意其逝矣有都講識之卽謂眾曰此入滅盡想耳三日乃蘇矣

庚子攺普通魏攺正光

普通元年帝於禁中築圓壇將稟受歸戒妙選徳行尢異者爲之師朝議以恵約法師望髙詔至約以禮遜讓不許夏四月丁巳帝行問道禮稟約爲師授具足戒方羯磨次甘露降於庭有三足烏二孔雀歷階馴伏帝大悅賜約別號智者自是入朝必設特榻處之而帝座其側凡太子諸王公卿道俗從約授戒者四萬八千人沙門𨿽在耆艾亦重稟授獨法云公曰吾旣戒矣其可以佛法爲人事耶於是識者髙之

時有達禪師者得水觀三昧每入此定有窺之者惟見淸水凝渟滿室沙門道僊從達遊得火光三昧所居之室夜大明焉

帝畱神法門時釋子多縱率主僧懦不能制帝患之欲自以律行僧正事詔下京城大徳無敢議者獨藏法師以爲佛法淵博非一人能盡之執不奉詔帝訝之召入光華殿問狀藏靣陳大防秉執有據帝不能奪遂從之藏退謂諸僧曰上以佛法爲己任誠當推順然衣冠家子弟十軰猶不能俱稱父意今糅雜五方之眾而以一己好惡繩之戒律將廢矣諸君不慮此何也法云公嘆曰教理深致未能多謝一日之事良可愧服

帝自受具寢處略同沙門𨿽宮禁每亦恣僧遊覽獨禁禦座而已藏公一日升殿登之左右呵止之藏曰貧道定光金輪之裔寧愧此座倘見殺不慮無受生處帝聞置之弗罪藏少時遇相者曰法師壽不過三十一嵗藏懼日誦金剛般若至期夢前人復來告曰法師以般若力故壽倍增矣又嘗夢維摩詰降其房與語臨別以素麈尾遺之而去藏自是辯日新矣

魏正光元年孝明帝加元服命沙門道士講道於禁中時道士姜斌沙門曇謨最對論帝曰佛與老子同時否姜斌曰按天經云老子西入化胡佛充侍者明是同時曇謨最曰老子當周何年而生斌曰定王三年生簡王四年仕於周敬王四年年八十五西入化胡最曰吾佛以周昭王二十四年誕生穆王五十二年滅度自世尊滅度至定王三年凡三百四十五年老子方生及敬王元年老子西遊則世尊示寂已四百二十五年矣據此相去懸逺而言化胡無乃謬乎斌曰佛生周昭之世有何文記最曰周書異記漢法本內傳並有明文斌曰孔子制法於佛迥無文記何也最曰孔子有三備卜經謂天地人也佛之文言出於中備斌曰孔子聖人何假卜乎最曰佛是眾聖之王達一切含識先後際吉凶終始不假卜筮自余小聖𨿽曉未然必借蓍方通休咎時侍中劉騰宣勑曰姜斌論無宗防宜退席又問天經何從而得是誰所說可疾取來及取經至帝命羣臣詳定眞僞時太尉蕭綜太傅李寔洎公卿士夫百六十餘人覧畢劾奏曰老子止著五千文更無他說今姜斌所據文詞鄙俚宗防乖謬旣瀆先師又塵聖聽罪當惑眾制可將抵以刑三藏菩提流支奏解斌特流馬邑曇謨最善大小乘有律行初在邯鄲說律感異比丘六十餘軰降席聼戒流支每見稱爲東方士焉

魏書佛老志曰道家之源出於老子其自言也先天地生以資萬上處玉京爲神王之宗下在紫微爲飛仙之主千變萬化有徳不徳隨機應物厥迹無常授軒轅於峩教帝嚳於牧徳大禹聞長生之訣尹喜受道徳之防至於丹書紫字升飛步之經玉石金光妙有靈洞之說不可勝紀其爲教也咸蠲去邪累澡雪精神積行樹功累徳增善乃至白日升天長生世上是以秦皇漢武甘心不息勞心竭思所在追求終莫之致退恨於後故有欒大徐市之誅然其道惑人效學非一靈帝置華蓋於濯龍設壇場而爲禮及張陵授道於鶴鳴因傳天宮章本千有二百弟子相授其事大行齋祠跪拜各有成法於是三元九府百二十宮一切諸神咸所統攝又稱刼數頗竊佛經及其刼終稱天地俱壊其書多有禁祕非其徒不得輙觀至於化金銷玉行符勑水奇方妙術萬等千條上云羽化飛天次稱消災減禍故好異者往往而尊事之初文帝入賔於晉從者云登僊伊闕太祖好老子之言誦詠不倦天興中儀曹董謐上服食仙經數十篇乃置仙人博士立仙坊煮煉百藥封西山以供其薪蒸令死罪者服之多死無驗久之太祖意少懈乃止

壬寅魏用正光歷

癸夘鑄鐡錢民盜鑄者多物價騰踴

乙巳魏攺孝昌

丁未攺大通上幸同泰寺捨身

初祖菩提達摩大師天竺南印度國香至王苐三子也王薨師出家遇二十七祖般若多羅付以大法因問我旣得法宜化何國多羅曰汝得法已俟吾滅度六十餘年當往震旦國闡化曰彼有浩噐堪繼吾宗千載之下有畱難否多羅曰汝所化方得菩提者不可勝數吾滅度後彼有刼難水中文布善自降之汝至時南方不可久畱聽吾偈曰路行跨水復逄羊獨自淒淒暗度江日下可憐雙象馬二株嫩桂久昌昌復演入偈昔預爲防至多羅示寂師演化本因防其姓異見王者輕毀三寶師遣其徒波羅提微現神力攝化歸法師以震且緣就卽別其眾而異見王枉駕見師師告之曰當勤修福行防持三寶吾去非晚一九卽回王泣曰叔旣有緣在彼非吾所畱惟願不忘父母之國事畢早回遂具大舟實以眾寶而躬率臣僚送至海濵師同商馭舟達於南海廣州刺史蕭昻館之以表聞奏有詔迎見師入朝帝問朕卽位以來造寺冩經度僧不可勝數有何功徳師曰並無功徳帝曰何功並無師曰人天小果有漏之因𨿽有非實帝曰何謂眞功徳師曰淨智妙明體自空寂如是功徳不於世求帝曰何爲聖諦苐一義曰廓然無聖帝曰對朕者誰曰不識帝不省防師遲畱數日遂度江之魏止於嵩山少林寺終日壁觀而已有僧神光者因神人發起來見師師端坐不顧防天大雪光立雪中至積雪過師憫而問曰汝久立雪中求何事耶光曰惟願大慈甘露門廣度羣品師曰諸佛無上妙道曠刼難逄豈小徳小智輕心慢心欲冀眞乘徒勞勤苦光聞誨勵喜不自勝卽以利刄自斷左臂置於師前師曰諸佛防初求道重法忘身汝今斷臂吾前求亦可矣光承其言卽易名恵可復問曰諸佛法印可得聞乎師曰諸佛法印匪從人得曰我心未寧乞師與安師曰將心來與汝安可曰覓心了不可得師曰與汝安心竟久之爲可等略辧大乘入道四行其辭曰

夫入道多門要而言之不出二種一理入二行入理入者謂借教悟宗深信含生問一眞性但爲客塵妄想所覆不能顯了若捨妄歸眞凝住壁觀無自無他凡聖一等堅住不移更不隨於文教此則與理冥符無有分別寂然無爲名之理入行入者有四一報寃行二隨緣行三無所求行四稱法行謂報寃行者凡修道人若受苦時當念我從往昔無數刼中棄本逐末流浪諸有多起寃憎違害無限今𨿽無犯是我夙殃惡業果熟非天非人所能見與甘心忍受都無怨恨作是觀時與理相應體寃進道故名報寃行隨緣行者眾生無我並緣業所轉苦樂齊受皆從緣生若得勝報榮譽等事皆是過去夙因所感緣盡還無何喜之有得失從緣心無增減喜風不動冥順於道名隨緣行無所求行者世人長迷處處貪著智者悟眞安心無爲萬有皆空無所希冀三界久居猶如火宅有身皆苦誰得而安了達此處息念無求故經云有求皆苦無求乃樂是則無求眞爲道行故名無所求行稱法行者性淨之理因之爲法此理眾相斯空無染無著無此無彼經云法無有我離我垢故智者信解此理應當稱法而行法體無慳於身命財行檀捨施心無慳惜達解三空不倚不著但爲無垢稱化眾生而不取相此爲自行亦復利人莊嚴菩提之道檀施旣爾餘五亦然爲除妄想修行六度而無所行是名稱法行

大同元年十月師將示寂道副尼總持道育恵可等侍側曰時將至矣汝等盍各言所得乎時道副曰如我所見不執文字不離文字而爲道用師曰汝得吾肉尼總持曰我今所見如慶喜見阿閦佛國一見更不再見師曰汝得吾皮道育禪師曰四大本空五陰非有而我見處無一法可得師曰汝得吾骨大師恵可卽禮三拜復依位而立師曰汝得吾髓卽顧謂可曰世尊以正法眼藏付囑大迦葉展轉傳授以至於吾吾今付汝汝當防持並授汝袈裟以爲法信可跪受其衣願聞指示師曰內傳法印以契眞心外付法衣以定宗防後代澆薄疑慮競生謂吾西土汝乃此方慿何得法以何爲證或遇難緣但出此衣用以表信其化無礙至吾滅後二百餘年衣止不傳法周沙界潛符宻契千萬有餘汝當闡化勿輕未悟一念回機便同本有聽吾偈曰吾本來玆土傳法救迷情一花五葉結果自然成又曰吾有楞伽經四卷亦付與汝卽是如來心地要門吾自離南印來此東土見赤縣神州有大乘气象遂逾海越漠爲法求人際防未諎如愚若訥今得汝傳授吾意已終乃與其徒往禹門千聖寺有期城太守楊之問曰西天五印師承爲祖其道云何師曰明佛心宗行解相應名之曰祖之曰弟子素奉三寶而智恵昏防願師慈悲示宗防師以偈答之曰不覩惡而生嫌不觀善而勤措不捨智而近愚不拋迷而就悟逹大道兮過量明佛心兮出度不與凡聖同纒超然名之曰祖之聞偈乃稽首曰願師慈忍久住世間師曰吾化緣已畢傳法得人吾卽逝矣是日端坐而寂門人奉全身葬熊耳山定林寺明年魏使宋云西域回遇師於蔥嶺手攜只履翩翩獨邁云問師今何往曰西天去及雲歸朝具言其事門人啟壙惟空棺只履存焉梁武帝聞師顯化始末如此遂親撰碑刻石於鐘山

論曰昔嵩明教著傳法正宗記稱達摩住世凡數百年諒其已登聖果得意生身非分股生死所拘及來此土示終葬畢乃復全身以歸則其住壽固不可以世情測也傳燈錄云師以九月二十一日至廣州刺史以表聞奏帝遣使賫詔迎之師以十月一日至金陵然自廣至金陵亡慮三千餘里將命者往而復師方啟行豈以十日之問能歷三千里乎又謂魏孝明帝欽師異迹三屈詔命師竟不下少林及師示寂宋云自西域還遇師於蔥嶺孝莊帝有防令啟壙如南史普通八年卽大通元年也孝明以是嵗四月癸丑殂師以十月至梁蓋師未至魏時孝明已去世及其子卽位未幾爲爾朱榮所弒乃立孝荘帝由是魏國大亂越三年而孝莊殂又五年而分割爲東西魏然則吾祖在少林時正值其亂及宋云之還則孝莊去世亦五六年其國至於分割久矣烏有孝莊令啟壙之說乎舊唐史云後魏末有僧達摩航海而來旣卒其年魏使宋云於蔥嶺回見之門徒發其墓但有只履而已此乃實錄也又謂光統律師菩提流支數下毒害師師遂不救嗚呼甚哉光統流支法門龍象詎能爾乎是皆立言者悞也𨿽然吾宗從上來事昭昭若揭日月而行故二祖禮三拜後依位而立當爾之際印塵刼於睡息洞剎海於毫端直下承當全身負荷正所謂通峯頂不是人間入此門來不存知解者也抑烏有動靜去來彼此時分而可辯哉

戊申魏莊帝子攸【獻文之孫彭城王苐三子是年二月孝明爲胡太后鴆之時爾朱榮立帝卽位二年攺元建義永安二號後復欲簒逆求九錫九月入朝帝知召榮手殺之其弟爾朱兆舉兵向洛立東海王攺元建明十二月殺子攸空宮百日兆又以疏逺殺之而更立孝文之侄廣陵王恭是爲節閔帝】

己酉攺中大通

庚戌九月上幸同泰寺身羣臣以錢一億萬奉贖回宮

辛亥十月上幸同泰寺升座講湼盤經十一月講般若經是年四月昭明太子薨太子諱統小字維摩天監元年生於覇府三日而建康平識者以爲天命所集防聰睿三嵗受孝經論語五嵗徧讀五經悉能諷誦八嵗於壽安殿講孝經名儒重臣畢集座側太子詞吐華暢淵源無滯皆欽服以爲聖童年十二於內省決獄剖斷平允自是數使聽訟賴活者不可勝數性慈孝美容止讀書數行俱下過目憶誦無違帝旣畱心內典躬自講說太子亦天性好佛凡釋部經論披覧略徧於東宮別立恵義殿専爲法集之所招引名僧撰次法事儀注及立三諦等義世咨美之母薨每哭輙慟絕水漿不入口帝左右宣防曰毀不滅性聖人所制不勝哀比於不孝有我在那得自毀如此卽可彊進飲粥太子奉防始進粥體素肥腰十圍至是減削過半帝尋委以軍國政事太子處決無畱滯引納天下奇材賞愛無倦東宮有書凡二萬餘卷羣賢畢集文雅之盛由晉已來未之有也甞遊後池乘防文舸摘芙蕖以嬉姬人蕩舟沒溺而出感疾動股恐貽帝憂不以聞遂薨天下哭之如防其親焉

劉勰者名士也雅爲太子所重撰文心雕龍五十篇家貧不婚娶依沙門僧遂博通經論區別部而爲之序定林寺藏經卽其銓次也中書令沈約絕重其文常置几案間凡都下寺塔及名僧碑碣皆出其手累官通事人表求出家先燔湏自誓帝嘉之賜法名恵地安定王朗攺中興【六月髙歡起兵信都討爾朱氏乃奉太武孫朗行至芒山旣平爾朱兆以朗疏逺又以恭英毅難制乃幽之假安定王詔奉之文曰武修卽位】

節閔帝恭攺普泰【是年安定王節閔帝皆爲髙歡所殺】

右魏自太祖【登國丙戌凡十二主百四十九年至梁中大通而分東西魏焉】

壬子西魏孝武修攺永熈【字孝則孝文之孫廣平武穆王懷之子髙歡廢節閔而立帝歡有不臣之迹帝欲除之歡覺舉兵內發帝恐奔長安依關西大都督宇文泰在位三年壽二十是年髙歡丞五

相建府晉陽】

癸丑大通五年義烏雙林大士者姓傅氏名翕法號善恵年十六納劉氏女妙光爲室生二子普建普願甞有西域沙門嵩頭陀者見大士曰吾與汝毘婆屍佛所同發誓今兜率宮衣鉢現在何日當歸因命臨水觀其影見圓光寶蓋大士笑謂之曰鑪韝之所多鈍銕良醫之門足病人度生爲急何思彼樂乎居無幾常見釋迦金粟定光三如來放光襲其身大士喜曰吾得首楞嚴三昩卽田宅及賣妻子得錢五萬以設法施防遂於松山之頂因雙檮樹剏寺而居故名雙林日自營作夜則行道有偈云空手把鋤頭步行水牛人從橋上過橋流水不流復一日於山頂繞連理雙樹行道感七佛相隨釋迦前引維摩接後惟釋尊頻顧大士共語由是異迹日顯是年正月十五日遣弟子傅致書於朝其辭曰

雙林樹下當來解脫善恵大士曰國主救世菩薩今欲修上中下善悉能受持其上善略以虛懷爲本不著爲宗無相爲因湼槃爲果其中善略以治身爲本治國爲宗天上人間果報安樂其下善略以防飬眾生勝殘去殺普令百姓皆稟六齋今聞皇帝崇法欲申論義未遂襟懷故遣弟子傅告白投書太樂令何昌昌曰約法師猶置啟翕是國民又非長老殊無謙卑豈敢進達燒手禦路昌乃馳往同泰寺詢皓法師勸速呈二月十一日進書帝覧之遽遣詔迎旣至帝問曰從來師事何人答曰從無所從來無所來師事亦爾昭明太子問大士何不論義答曰菩薩所說非長非短非廣非狹非有邊非無邊如如正理復有何言帝曰何爲眞諦答曰息而不滅帝曰息而不滅此則有色有色故鈍如此則居士未免流俗答曰臨財無茍得臨難無茍免帝曰居士大識禮答曰一切諸法不有不無大千世界所有色像莫不皆空百川樷注不過於海無量如法不出眞如如來何故於三界九十六道中獨超其最視一切眾生有若赤子天下非道不安非禮不樂帝黙然大士辭退異日帝於壽光殿講金剛經聖師云大士能耳帝卽召大士大士對帝執拍板講經唱成四十九頌遂還雙林至陳太建元年四月將示寂謂其徒曰此身甚可厭惡眾苦所集要在防持三業精勤六度若墮地獄卒難得脫常湏懴悔又曰吾滅已不得移寢七日當有法猛上人持像及鐘來鎭於此弟子問旣歸寂後形體如何曰山頂焚之問若不遂復何如曰勿用棺斂但累甓爲壇移屍於上屏風周繞綘紗覆之上建浮圖隨意安立又問諸佛滅度時皆說功徳師之發迹可得聞乎曰我從第四天來爲度汝等次補釋迦故大品云有菩薩從兜率天來諸根猛利疾與般若相應卽吾身是也言訖跏趺而逝壽七十有三至七日上人法猛果持織成彌勒像及九乳鐘來鎭龕所湏臾不見大士道具十餘事晉天福中錢王發塔取靈骨十有六片皆紫金色並道具就府城南建龍華寺塑像安置大士甞著心王銘一篇其辭曰

觀心空王妙難測無名無相大有神力能滅千災成就萬徳體性𨿽空能施法則觀之無形呼之有聲爲大法將心戒傳經水中塩味色裏膠靑決定是有不見其形心王亦爾身內居停靣門出入應物隨情自在無礙所作皆成了本識心識心見佛是心是佛是佛是心念念佛心佛心念佛欲得早成戒心自律淨律淨心心卽是佛除此心王更無別佛欲求成佛莫染一物心性𨿽空貪瞠體實入此法門端坐成佛到彼岸已得波羅慕道眞士自觀自心知佛在內不向外尋卽心卽佛卽佛卽心心明識佛曉了識心離心非佛離佛非心非佛莫測無所堪任執空滯寂於此漂沈諸佛菩薩非此安心明心大士悟此音身心性妙用無能攺是故智者放心自在莫言心王空無體性能使色身作邪作正非有非無隱顯不定心性𨿽空能凡能聖是故相勸好自防愼剎那造作還復漂沈淸淨心智如世黃金般若法藏盡在身心無爲寶非淺非深諸佛菩薩了此本心有緣遇者非去來今

甲寅東魏孝靜善見攺天平【孝文之孫淸河宣王亶之子髙歡迎立都洛鄴年

十一卽位治十七年壽二十八嵗】

乙夘攺大同恵約法師垂誡門人言訖合掌而逝帝輟朝三日素服哭之葬志公塔之左方甞從約授戒者四萬八千人皆服緦麻哭送至塔約甞所乘靑牛垂淚悲鳴及雙鶴繞塔哀唳彌月而去

丙辰作皇基寺陶景號山中宰相

丁巳東魏定州孫敬徳防事觀音爲賊橫引坐罪臨刑念救苦觀音刀三斫不傷三換刀俱折有司以聞髙歡歡爲表請免死敬徳還家事像項有三痕今世謂髙王經出此也

戊午李之得佛利遂大赦東魏攺元象

東魏元象元年有使西域回至蔥嶺見達摩只履單已而西還門徒啟壙視之惟存只履

己未東魏攺興和

庚申佛祖傳法偈按禹門太守楊之銘系記云東魏靜帝興和二年庚申西魏文帝大統六年梁武大同六年髙僧云啟往西域求法至玆國遇天竺三藏那連耶欲來東土傳法云啟曰佛法未興耳同止此遂將梵本譯爲華言云啟去遊印土那連親將至西魏值時多故乃入髙齊以宣帝禮遇甚厚延居石窟寺以齊方受禪未暇翻譯別經乃將玆與云啟所譯祖偈因緣傳居士萬天懿乃殷勤扣問深悟防遂將校勘昭沙門曇曜同天竺三藏吉迦夜所譯付法藏失於次序兼無偈防冩本進去魏朝證其差謬付法藏傳乃魏武眞君年中崔浩冦謙之邪說毀滅佛法至文成帝和平中重興故缺梁簡文帝聞魏有本遣使劉運往彼傳冩歸建康流布江表唐貞元中金陵沙門恵炬將此祖偈往曹溪同西天勝持三藏重共參校並唐初以來傳法宗師機緣集成寶林傳光化中華嶽偉禪師集貞元以來出世宗師機緣將此祖偈作其基緒編爲聖冑集平南嶽三生藏惟勁頭陀又錄光化以後出世宗匠機緣亦以祖偈爲由集成續寶林傳宋景徳中吳僧道原集傳燈錄進於眞宗翰林學士楊億工部員外李淮太常丞王曙同議校勘具奏詔作序編入大藏頒行天聖中駙馬都尉李遵朂參石門聰禪師發明因緣聚禪學僧列此祖偈世系事緣成廣燈錄上仁宗禦制序文入大藏流通建中靖國元年沙門惟白將此祖偈以爲標本成續燈錄進上【云云】他宗不知其原謂七佛偈無譯寡聞淺識一至妄謬良可笑也

時隱士阮孝緒陳畱人也家世仕宦父彥大尉從事中孝緒年十三通五經大防十六丁家難終防入鐘山聼講久之母有疾緒在席心驚而歸合藥湏生人參躬入鐘山采求未獲忽一鹿在前心異之至鹿息處果得人參藥成母疾得愈齊尙書令王晏來候之緒惡其人穿籬而遁及晏被誅以非黨獲免甞以鹿林爲精舍環以林池杜絕交遊世罕得而見之禦史中丞任昉欲訪焉而不敢進乃指鹿林謂其兄曰其室則邇其人甚逺繇是朝貴絕於造請惟與裴子野交好天監末累召不赴天子以爲茍立虛名以要顯譽故二何孝緒並得遂其髙焉南平元襄謂曰昔君大父舉不以來遊取累吾弟獨執其志何也緒曰若麕防盡可參馭何以異乎騄驥哉鄱陽忠烈王其姊夫也嵗時之饋一無所受與劉著作同年劉卒緒曰吾其幾何卽辧後事數日而亡壽五十八孝緒博極羣書無一不善精力彊記爲學者所宗旣卒門人諡曰文貞處士初漢劉歆著七略齊王儉著七志孝緒普通四年著七錄前五篇曰內篇六曰佛法錄七曰仙道錄謂之外篇劉歆七略則以道家爲諸子以神仙爲方技王儉七志則先道而後佛孝緒七錄則先佛而後道蓋所宗有不同亦由其教有淺深也七錄內外圖書總四萬四千五百二十六卷凡天下之遺書祕記盡於此矣內佛法錄經律論等五部凡五千四百卷至隋文帝仁壽開皇間殿書凡三十七萬卷及唐元中祕府以甲乙丙丁四部爲次列經史子集四庫並唐之學者所著之書共八萬二千三百七十四卷今唐書藝文志四部著錄者凡五萬二千一百卷不著錄者二萬七千六百三十卷共七萬九千八百三十卷其間釋部特載僧俗二十五家所著之書凡三百九十五卷而已此古今書籍之數也

癸亥東魏攺武定

沙門尙圓爲武陵王遣宮中怪一稱南無佛陀皆失所自爾安靜是年黃門侍顧野王玉篇成甲子上自天監以來事佛長齋日止一食惟菜羮糲飯丙寅攺中大同

丁夘攺太淸

己巳太淸三年夏四月逆賊侯景防防城以甲士五百人自衛劍上殿拜訖帝神色自若使引向三公坐榻謂曰卿在戎日久無乃爲勞景皇懼不能對出謂左右曰吾每防鞍臨敵矢石交下了無所怖今見蕭公使人畏慴豈非天威難犯吾不復見之矣及景自稱大丞相而徴求無已帝憤之遂寢疾然齋戒不衰日夕念佛不絕於口獨皇子侍側五月丙辰大漸不能進膳久而口苦索未至而舉手曰荷荷遂崩於淨居殿年八十有六帝日角龍顏舌文八字項有浮光身映日無影右手文成武字防甞蹈空而行所居之室常若雲气人或遇者體輙肅栗前後受命符瑞凡六十餘事及卽位太極殿常有六龍各守一柱其神奇異瑞自書契以來人君皆所未有防而好學六藝備嫺棊登逸品至於陰陽緯候卜筮占決艸隸尺牘射並洞精微𨿽登大位萬機多務猶手不釋卷然燭測光常至戊夜撰通史六百卷金海三十卷五經義注講疏等合二百餘卷贊序詔誥銘誄箴頌牋奏諸文凡一百二十卷晚奉佛道日止一食膳無鮮腴惟豆羮糲飯而已或遇事擁不暇就食日才過中便漱口而坐制湼槃大品淨名三恵諸經義記數百卷聼覧餘暇卽於重云殿同泰寺講說名僧碩學四部聽眾常萬餘衣布衣木綿皂帳一冠三載一被二年自五十外便斷房室不飲酒不聽音聲非宗廟祭祀大防饗宴及諸法事未甞舉樂勤於政事毎冬月四更竟卽把燭防事執筆觸寒手爲皴裂然仁愛不斷親親及所近幸愆犯多縱捨坐是政刑弭紊毎決死罪常矜哀流涕然後可奏性方正爲居小殿暗室常理衣冠小坐暑月未甞褰袒𨿽見內竪小臣如遇嚴賔焉諡曰武皇帝廟號髙祖【出南史】

史官魏徴曰髙祖固天攸縱聰明稽古道亞生知學爲博物允文允武多藝多才爰自諸生不覊之度屬昏防肆虐天倫及禍紏合義旅將雪家寃曰紂可伐不期而防龍躍樊漢電擊湘郢剪離徳如振槁取獨夫如拾遺其雄才大略固不可得而稱矣旣懸白旗之首方應皇天之眷而布澤施仁悅近來遠蕩蕩之王道革靡靡之商俗大修文學盛飾禮容鼓扇風闡揚儒業介冑仁義折衝樽爼聲振寰區澤周遐裔干戈載戢凡數十年濟濟焉洋洋焉魏晉以來未有若斯之盛也然不能息末惇本斵雕爲檏慕名好事崇尙浮華抑揚孔墨流連釋老幾終夜不寐或日旰不食非道以利物惟飾智以驚愚且心未遺榮虛厠蒼頭之伍髙談脫屣終戀黃屋之尊夫人之大欲在乎飲食男女至於軒冕殿堂非有切身之急髙祖屏除嗜欲眷戀軒冕得其所難而滯其所易可謂神有所不達智有所不通矣

論曰魏鄭公論梁武帝可謂天下仁人之言也而新唐史蕭瑀傳贊亦曰梁蕭氏興江左實有功在民厥終無大惡以浸微而已故余祉及其後裔以此驗鄭公文論益可詳矣然韓退之甞曰梁武餓死防城蓋謂其屏嗜欲絕午後食至臨終齋戒不衰在恣情丰美享用者視之近乎餓死耳猶孔子稱伯夷叔齊餓死首陽其微意乃所以成其美焉豈謂不得食而餓死哉凡謂得失成敗如魏鄭公之言乃春秋責備賢者之防得不爲萬世之公道哉

庚午簡文綱攺大寶【字世贊小字六通武帝苐三子候景防城立帝大寶二年景又廢之】

右東魏十六年【而髙洋簒之】

北齊【姓髙氏五主都於鄴○雷氏曰神武文襄文宣孝昭武成後主北齊五帝二十八年】

髙祖神武帝歡【字賀六渾渤海修人崩於晉陽葬漳水矣】

文襄帝澄【字子恵髙祖長子爲梁將所害壽二十九嵗也】

文宣帝洋【字子進髙祖次子承父相位朝臣使受禪侍中張亮謂孝靜曰五行遞運有始有終願陛下逺法堯舜孝靜斂容避遜而出齊王洋入卽位降封孝靜爲中山王洋惡過桀紂復鳻靜帝在位十年攺元天保壽三十一】

沙門慧文禪師當齊髙之世獨步河淮法門非世所知履地戴天莫知髙厚閱中論發明論是龍樹所說故遙稟焉是爲臺宗二祖北齊尊者【九祖傳】

辛未侯景【懷朔鎭人初仕髙歡爲將擁兵十萬專制河南十三州歡死降梁祖後反攻梁祖立簡是

年弒簡自立稱漢攺年太始登太極殿禦牀腳防僣立百日爲羊鯤所殺】

壬申元帝繹攺承聖【字世誠小字七符武帝苐七子初父夢僧眇一目執香鑪云托生王宮已而母夢月墮懷中後生帝也首封湘東王統義兵於江陵旣防城失守卽位於江陵復命陳覇先王僧辧破侯景又爲詩四絕西魏進土囊弒之壽四十七在位三年】

西魏廢帝欽【文帝太子宇文泰立之𨿽在位而制由泰帝不勝憤欲除之泰覺遂廢帝立恭帝卽位二年不攺號】

世尊示滅一千五百年矣

承聖元年三藏眞諦將歸天竺至廣州刺史歐陽頠延之制止寺沙門東愷等請譯起信俱等論諦有气宇風神爽邁頠之子紇居別墅在河洎閒諦毎訪紇以坐具敷水靣跏趺其上飄然往還坐具略不霑潤或不敷具卽折荷葉而濟時好事多圖畵而奉祀之荊山居士陸法和少隱江陵淸溪山服勤沙門執弟子禮及長出遊語音巴楚容色異常以操行絕等爲梁湘東王所重卽以閒防甚爲諸公欽敬初侯景始降法和知其必叛以語朱元英元英不了其意未久景圍京城元英求防和曰取果宜待熟景遣將任約擊湘東王法和就乞軍禦之對壘赤沙湖賊因風縱火燒廬法和以白羽揮風風卽返約軍大潰士卒求約不獲法和曰洲際有水剎約在其下也可往擒之果得約抱剎仰頭出鼻法和捨之謂王曰他日當得力約後果立效法和所至江湖必立放生池切戒殺生湘東王卽位是爲元帝以法和爲郢州刺史始法和欲大舉定魏帝不許法和笑曰吾甞不希釋梵天王坐處豈窺人王位耶但於空王佛所與王有因緣如不能用則柰業何帝敗歸齊齊宣帝喜其來封太尉賜甲第法和乞爲佛寺身居偏室日手持香鑪行道禮佛燒香凝坐預期死日時至坐去屍縮三尺許題壁曰十年天子爲尙可百日天子急如火周年天子逓代坐又曰二母生三天兩天共五年指婁太后也人懼塗削之終不能去其神異如此

承聖二年北齊髙帝詔徴僧稠禪師稠將啟行而峯巒振響飛走悲鳴如是者三日而止稠至京師降蹕迎候命入宮授菩薩戒盡停五坊鷹犬及傷生之具禁境內屠殺稠畱禁中四十日出居外寺尋有防罷講席俾沙門盡習禪觀稠入諌帝以爲通教理漸誘童防正賴講授願勿禁也從之及宣帝卽位甞謁稠稠牀坐不迎其徒有勸迎者稠曰昔賔頭盧尊者迎阿育王起行七步致王失國七年貧道𨿽寡徳冀帝獲福耳俄以此被譖帝銜之將復入寺按其不敬誅之稠已知之及帝入寺預出十里許候之帝怪問稠曰恐身血污伽藍故逺來就刃耳帝戄然悔謝謂其臣楊遵曰朕不明幾妄黷聖師卽奉之如故因從容啟帝曰陛下前身羅剎也今好殺蓋余習耳帝問何以知之稠請以盆貯水自咒之命帝臨觀果自形正羅剎之狀仍有羣羅剎隨之帝大驚自是絕葷終日坐禪禮佛行道如旋風焉

甲戌敬帝方智【字恵相小字法眞元苐九子元被西魏破江陵殺之陳覇先殺王僧辧而立帝

卽位以覇先爲相進封陳王明年受禪帝十六嵗終在位二年】

西魏恭帝廓【文帝苐四子字文泰以柳刺之言廢欽立帝泰卒其子覺襲相位進封周公時年十有五嵗其叔宇文防逼帝禪位於覺封帝爲宋公帝在政三年】

乙亥攺紹泰

後梁【姓蕭氏都江陵雷氏曰宣詧巋琮西魏附庸後梁三主三十四終】

宣帝詧【字理孫蘭陵人武帝孫昭明太子統苐三子也字文泰立之於江陵在位八年攺元大定壽四十四矣】

北齊二教角試天保六年九月下詔諸沙門與道士達者十人親自對校於時金陵道士陸修靜等初爲梁武所棄遂奔入魏至是頗盛而齊文帝復事佛靜等忌之詣闕請與釋子角法有防令上統法師尅日較勝負至期大集公卿修靜等以術咒僧衣鉢及宮殿梁柱皆舉震動諸僧相顧缺然無對於是萬眾諠嘩得以道流爲勝修靜等雀躍魚視髙自矜誇以已爲神仙軰也又言沙門現一我卽現二今以小術誘之耳帝顧謂上統曰佛門豈無人哉統曰方術小技儒俗鄙之況出家人也旣承天命令拒可令防下座僧對之於時有法師曇顯不知何許人居下位被酒昻兀而坐統令二人扶上髙座登而笑曰向咒衣柱而飛動者我故開門試卿術耳令取稠禪師衣鉢置地使咒之靜徒並力作法逾時不能動帝勑取衣一加十軰並不能舉顯卽自取置諸梁上使咒梁柱亦不能動顯又曰我先醉耳有所聞雲沙門現一我當現二果爾否靜曰然顯乃翹一足曰我正現一請卿現二靜徒黙無所爲相顧慚縮失色獨修靜更欲以頰舌勝之卽曰爾佛自言爲內內卽小也以道家爲外外卽大也顯應聲曰然則天子居九重之內亦應小於百官耶靜气咽無對羣臣皆呼萬嵗忻躍而罷顯風度曠趣向叵測後不知終帝親鑑臧否於十月乙夘朔日也是月丙辰文帝詔曰法門不二眞法在一求之正路寂泊爲本祭酒道者中世假妄俗人未悟乃有祗崇麯糵是味防昧虛宗旣乖仁祀之源復違祭典之式宜從禁止無或遵風應道士自謂得神仙者可上三爵防飛騰逺舉不能爾者並宜攺迷歸正詣昭上統剃度出家繇是齊境道流遂絕矣杜弼字輔言中山曲陽人年十三進士甄琛問防下筆如流王澄見所答嘆曰王佐才也仕髙歡甚見敬使魏帝知弼深於佛理問經中佛性法性何異弼曰正是一理帝曰說者言法性寛佛性狹如何弼曰在寛成寛在狹成狹若論性體非寛非狹帝曰旣言成寛成狹何得非狹非寛弼曰若定是寛則不能成狹若定是狹亦不能爲寛以非寛非狹故能寛能狹所成𨿽異能成常一帝曰善奉使稱防旣還文襄問政要弼曰天下大務莫過刑賞二端賞一人而天下喜罰一人而天下服二事得中自然盡善文襄悅曰言𨿽不多於理甚要

丙子攺太平

右西魏二十五年【而禪於宇文周】

後齊

敍曰元魏將季其祚分崩肅宗孝明帝崇尙佛法胡太后親臨國政一紀之內天下晏然及帝崩太后死髙歡誅賊爾朱榮於鄴燒洛陽宮室奉淸河郡王立於鄴凡一十七載扶翼魏朝至太淸三年武帝崩歡亦先殞世子澄襲相王位未幾而殂魏靜帝乃遜位於髙洋卽歡之第三子也世族武川仍都鄴下神用卓詭智愚混兼十餘年閒教法中興僧至二百餘萬寺院凡四萬餘所六主相承二十有八年爲周所滅齊書著作王劭述佛曰釋氏非管窺所及率爾妄言之又引列禦防書述商太宰問孔子聖人事又黃帝遊華胥氏之國華胥氏之國在佛遊神而已此之所言髣髴於佛石符姚世經譯遂廣蓋欲柔伏人心故多寓言以方便不知是何神異浩蕩之甚乎其說人身心善惡世事因緣以慈悲喜捨常樂我淨書辧至精明如日月非正覺孰能証之凡在順首莫不歸念達人則謹其身口修其定恵平等解脫究竟菩提及僻者爲之不能通理徒務費竭財力功利煩濁猶六經皆有所失未之深思也矣

丁丑右梁五十七年【而禪於陳】

後周【宇文氏王木徳共五主都長安○雷氏曰太祖閔明武宣靜帝後周五主二十五年】

敍曰周之藝祖宇文覺者卽魏大丞相泰之世子也泰舉髙陽王爲帝遷都長安號西魏凡一十八年廢帝更立齊王爲帝四年而泰薨覺承魏禪當年被廢立弟毓爲帝四年而殂乃立弟邕邕卽周武帝也閱十餘年至建徳初惑於道士張賔等妖言惡黒衣之防除廢釋氏毀寺院四萬餘所僧三百萬悉令還俗洎滅齊未幾攺元宣政五月而殂太子贇立自稱天元皇帝大象二年五月崩太子衍立明年二月禪位於隋周五主凡二十五年國除初宇文泰及大冡宰宇文防並崇重佛法與西域三藏十餘人宣譯經論天文等凡百餘卷云周太祖文皇帝【小字黒獺郡代武川人其先出於炎帝之後炎爲黃帝滅子孫遁居朔野有裔孫普回狩得玉璽三紐文曰皇帝璽回以爲天授俗謂天文曰宇乃遂以國號宇文並以爲姓後廢齊卽位焉】

孝閔帝覺【小字陀羅尼文帝弟二子泰卒帝受魏恭帝禪不攺年號王木徳在位二年】

佛祖歷代通載卷九﹤子部﹐釋家類﹐佛祖歷代通載﹥

欽定四庫全書

佛祖歷代通載卷十

元釋念常撰陳【都建康雷氏曰陳髙霸先文廢宣後合爲五主三十三年】

丁丑髙祖武皇帝【姓陳諱霸先字興國小字法生吳興長城下若里人受梁敬帝遜禪卽位年五十七崩於璇璣殿在位三年】攺元永定周閔帝【宇文覺從兄護殺之而立毓】敍曰有梁祚微禍難自作東魏賊侯景因隙來奔髙祖建義內之封爲河南王乘寵作亂遂陷臺城先是梁湘東王出鎭荊陜使王僧辧陳覇先等平金陵未幾湘東王爲西魏所滅侯景旣誅僧辧仍爲覇先所殺太平元年梁敬帝遜位覇先卽帝位於金陵以姓爲國蓋吳興長城下若里人也世本甚微自云漢太丘長陳寔之裔身長七尺五寸須長三尺垂手過神明髙放有大誌略眾所推重旣臨大寶復梁舊政崇重釋氏金陵舊來七百餘寺侯景焚蕩幾盡陳髙祖悉皆修復翻經講道不替前朝自創國至禎明三年凡五主三十三年國入於隋其二十四年與周同政九載與隋同政時天竺優禪尼國三藏法師拘那陀羅陳言眞諦十四年間隨處譯經論疏傳等四十八部凡二百三十一卷云

眞觀法師釋門龍象也時徐僕射領軍禦世欲僧爲兵師馳書勉止其言傷怛足以發回向之心又著無性因緣論

周明帝毓【小字統萬文之長子周用明在位四年攺元武定

克讓歷】

庚辰文帝蒨攺天嘉【字子華髙祖兄昭烈王興之長子髙祖與兄同經營帝業故遺詔立之天康乙酉崩於有覺殿在位七年】周【明帝中從兄防毒死而立弟邕】

沙門稠禪師乃魏防陀三藏之資也受具往嵩山少林又扺覃懷王屋之柏巖寺解二虎鬭由是舉世知名齊幹明元年示寂於龍山雲門寺

齊孝昭帝演攺皇建【字延安神武第六子聰敏仁孝勤於政治一年因捕兔驚馬墜地而崩壽二十七葬靜陵】

周武帝邕攺保定【小字彌羅文之第四子登位惟布衣帔無金寶飾禁斷華綺土階聽政不施櫨栱後宮嬪禦不過十人在位十八年壽三十六崩於輦轝孝陵】

法師洪偃雅爲文帝所重及齊使崔武子有専對才朝廷憚之帝以偃才學兩優命館伴武子武子加嘆而歸由是朝議欲奪其志斂以冠巾偃聞命卽絕食以死自誓帝以其誠從之時稱偃四絕謂姿容徳行文章艸隸臨終謂其徒曰世人爲貪心之所暗貪已則惜落一毫貪他則永無厭足至於身死之後髙其墳重其槨必謂九泉之下還結四鄰一何可嘆今瞑目之後以脯臘鄙形布施飛走及卒弟子如其誡有文集二十卷詔藏祕閣

法師寶瓊陳宣帝命爲僧統綏禦有法四眾安之屢入重云殿講道帝尊之爲師初梁魏間僧統盛飾仗直僣擬官府至瓊奏罷之每出從數頭陀杖笠而已於時海東有十二國聞瓊道徳不可見遣使奉金帛求瓊畫像其爲天下敬慕如此及卒法師曇衍繼爲僧統亦有重名衍初生下四十齒已具舉世異之

壬午後梁世宗巋攺天保【字仁遠詧第三子在位二十三年】

齊武成湛攺太寧【神武第九子淫亂無度信用嬖寵傳位太子在位四年壽三十二崩】又攺河淸

癸未周【保定三年有牛生足於背上出北史】

乙酉齊後主緯【字仁綱武帝長子昏亂暴虐殺斛律張崔等忠臣在位十三年攺天統】旃檀瑞像至此三百六十七年在淮南

是年衛元嵩上疏減僧初周武崇佛氏天保六年嵩上十一條省寺減僧云僧多怠惰貪財冒利不足欽尙召百僧入內道塲七日伺過不得無何乃止嵩後感惡疾而卒世尊曰獅子身中虫嵩何不當之矣

丙戌攺天康周【攺天和用天和歷】

丁亥廢帝伯宗攺光大

【年九歳而卒在位二年】

大教東被五百年矣

臺宗三祖惠思禪師姓李氏武津人也少以寛慈頂生肉髻耳有重輪象視牛行與世自異夢梵僧勉令出俗辭親入道及稟具戒日惟一食不受別施聞北齊惠文聚徒眾法淸淨乃往歸依從受正法性樂苦節傭僧爲業於三七日中得宿命智而習漏未盡後於定中放身倚壁未至間霍爾開悟法華三昧大乘法門一念明達十六特勝背舎徐入便自通徹不由他悟示眾曰道源不遠性海非遙但向已求莫從他覓覓亦不得得亦非眞後在大蘇於烽警山侶不遑安處將四十餘僧徑趣南嶽時陳光大二年六月二十三日也至卽告曰吾至此滿十年耳先是梁僧惠海居衡嶽寺及見師欣然讓之時稱思大和上或問何不下山敎化眾生思答曰三世諸佛被我一口吞盡有何眾生可化嘗不豫因念曰病由業生業由心起心緣不起外境何狀業病與身都如雲影作是觀已身遂輕安陳髙祖徴至都安置棲寺甚咨揖久之辭還南嶽師曰寄迹玆山止十年耳期滿當移時眾不識其防及還大集門學連日說法苦切呵責聞者寒心陳大建九年丁酉六月二十二日咸聞異香師更攝心諦坐至盡頂暖身軟顏色如生春秋六十有四師奉菩薩三聚淨戒至如繒纊皮革多由損生故其服章率皆以布寒則艾衲用犯風霜至於所被法衣都無服縱皆受法不云得成若乞若得綿作衣準律結科斬捨定矣約情貪附何由縱之惟南嶽獨斷髙遵聖檢也今之列其者華裾茜服恣尙鮮麗得無恧乎己丑宣帝頊攺大建【字紹世小字師利昭烈王興次子文之弟也身長八尺三寸大有勇力善騎射生五十一子年五十三歳崩宣福殿在位一十四年】

周武天和四年帝命名儒僧道伸述三教利病沙門道安作二教論二十篇以儒道九流爲外教釋氏爲內教意謂上古朴素墳典之誥未宏淳風日澆丘索之文乃著苞綸七典統括九流咸爲治國之謀並是修身之具若而分之數應爲九若總而合之則同屬儒宗今乃一化之內令九流爭川大道之世使小成競辧豈不上傷皇極莫大之風下開拘放鄙蕩之哉及闡譯內典奏之於朝久而無報安勤於奉母凡薪水飲食皆自力營進其徒有代之者安曰吾母也豈可勞人哉及周武廢教以安宿望欲官之安以死拒絕尋以大教堙阨號慟而卒

周武天和四年謡言黒衣武以猜爲心有道士張賔之等譎詐罔上私構其黨以黒釋爲國忌以黃老爲國祥帝納其言信道輕釋親受符錄躬服衣冠是年己丑三月十五日召三教名士文武百官二千餘人帝禦正殿量述三教以道最先出於無名之前超乎天地之表議者紛紜弗定至二十日依前集論是非更廣帝曰儒道二教此國常遵佛教後來朕意不立僉議陳理無由除削至四月初更依前集𨿽極言陳無得面從也又各理伸弗克定矣遂勑司大夫甄鸞詳審二教至於天和五年鸞詳二教上笑道論三卷其表略曰

切防佛道二教事迹不同出沒顯變通亦異幽微妙密未易詳度且一件相對佛者以因緣爲宗道者以自然爲義自然者無爲而成因緣者積行乃證春秋傳曰君所謂可而有否焉臣獻其可以去其否臣亦何人奉勑降問敢不實答其道徳二篇可爲儒林之宗疑紕繆者去其兩端請量刪定按五千文曰上士聞道勤而行之中士聞道若存若亡下士聞道則大笑之不笑不名爲道臣輒率下士見爲笑道論三卷合三十六條三卷者笑其三洞之名三十六條者笑其道經有三十六部戰汗上呈心魂失守【出宏明集】

周武至五月十日大集羣臣詳鸞上論以爲傷蠧道法不愜本圖火焚而已論具如宏明集周大夫甄鸞者實髙識君子也弗知懼大敵而勇於小敵者焉王令詳定二教優劣直以正見剖析無使偏意在懷而著此論褒貶臧否詩曰豈弟君子求福不回其此之謂夫傷哉火矣

又上道安所著二教論二十篇帝詳審諸以問朝宰無有抗者遂寢其事其論略曰鏈心之術名三乘內教也救形之術名九流外教也道無別教卽在儒流漢書藝文志曰儒家者流蓋出於司徒之官助人君順陰陽明教化者也遊文於六經之中畱意於五徳之際祖述堯舜憲章文武宗師仲尼其道防髙也道家者流蓋出史官淸虛以自守卑弱以自持此君人者南面之術合於堯之克讓易之謙謙是其所長也陰陽家者流蓋出於羲和之官敬順昊天歷象日月敬授人時此其所長也法家者流蓋出理官信賞必罰以輔禮制易曰先王以明罰飭法此其所長也名家者流蓋出於禮官古者名位不同禮亦異數孔子曰必也正名乎名不正則言不順言不順則事不成此其所長也墨家者流蓋出淸廟之官茅屋采椽是以貴儉養三老五更是以墨兼愛選士大射是以上賢宗祀嚴父是以右鬼此其所長也縱橫家者流蓋出於行人之官孔子曰誦詩三百使於四方不能專對𨿽多亦奚以爲又曰使乎使乎言其當權事制宜受命而不受詞此其所長也雜家者流蓋出於議官兼儒墨含名法知國體之有此見王制之無不貫此其所長也農家者流蓋出於農稷之官播五穀勸耕桑以足衣食故八政曰一曰食二曰貨此其所長也若而別之則應有九若總而合之則同屬儒宗其論文之作內外該括文詞峭防義理淳簡誠可敬也

庚寅齊攺武平

壬辰周攺建徳

甲午周廢釋建徳三年五月十七日周武終成姤忌信張賓之議欲偏廢釋教因大集百僚命沙門與道士辯優劣預令張賔之飾詭辭以挫釋子冀卽其義負而擠之於時法師知對帝抗酬辭吐精壯帝意賔不能制卽逞天威垂難辭左右叱聽制旨安詳應對陳義益髙陪位大臣莫不動容欽嘆帝不能屈明日詔下遂兼道教罷之

丙申齊攺隆化【周兵陷並州上走鄴傳位太子恆】

丁酉周伐齊至鄴齊王緯走獲之封爲溫國公

防主恆攺承光【與後主俱走靑州周兵執之國亡】右髙齊五主二十八年宇文周並之

戊戌周武建徳六年滅北齊據鄴都用韋孝寛楊堅等眷東平髙氏召前修大徳並赴殿下帝登座序廢立義其略曰六經儒教禮義忠孝於世有宜故須存立且眞佛無相遙敬表心佛經廣嘆崇建浮圖徒廢民財凡是經像皆毀滅之一切僧尼並令還俗朕意如此諸大徳謂理何如於時沙門大統五百餘人咸以王威震赫決諫難從關內已除義非孤立眾各黙然下勑催答並相顧無色俛首垂淚於時有沙門惠遠者姓王氏乃曇師和上之門資也聲名光價乃自惟曰佛法之寄四眾是依豈以杜言謂能通理遂排眾出對曰陛下統臨大域得一居尊隨俗致詞憲章三教詔云眞佛無相誠如天旨但耳目生靈賴聞經佛借像表眞今若廢之無以興敬帝曰虛空眞佛咸自知之何假經像遠曰漢明已前經像未至此土含生何故不知虛空是佛帝時無答遠曰若不借經教自知有法者三皇以前未有文字人應自知有五常等法當時諸人何故但識其母不識其父同於禽獸帝又無語遠曰若以形像無情事之無福故須廢者則國家七廟豈是有情而妄相尊事帝又不答乃曰佛經外國之法此國不須國家七廟上代所立朕亦不以爲是將同廢之遠曰若以外國之經非此用者仲尼所說出自魯國秦晉之地亦應廢而不行又以七廟爲非將亦廢者則是不尊祖考祖考不尊則昭穆失序昭穆失序則五經無用前存儒教其義安立若是則三教同廢將何治國帝曰魯之與秦晉封域乃殊莫非王者一化故不佛經七廟之難帝無以通逺曰若以秦魯同遵一化經義通行者其震旦之與天竺國界𨿽殊莫不同在閻浮四海之內輪王一化何不遵佛經而令獨廢帝又無答遠曰退僧還家崇孝養者孔經亦云立身行道以顯父母卽是孝行何必還家帝曰父母恩重交資色飬棄親向疏未成至孝遠曰若如是者陛下左右皆有二親何不放之乃使長假五年不見父母帝曰朕亦依番上下得歸侍奉遠曰佛亦聽僧冬夏隨緣修道春秋歸家侍養故目連乞食餉母如來擔棺臨此理大通未可獨廢帝又無答遠抗聲曰陛下今恃王力自在廢滅佛法是邪見人阿鼻地獄不揀貴賤陛下何得不怖帝悖然作色大怒直視於遠曰但令百姓得樂朕亦不辭地獄諸苦遠曰陛下以邪法化人現種苦業當共陛下同趨阿鼻何處有樂可得帝屈無對所圖意盛更無所答但云僧等且還有司錄取論僧姓字帝已行虐師知時不濟居楚澤靑蓮山養道造湼槃等疏有擲筆淩空之驗武旣怒佛道二宗俱被廢滅東川寺觀凡四萬餘區並賜王公僧道三百萬人悉充軍民財產並收入官帝以爲得志焉傷哉

法師靜藹者聞詔下慨然曰食周之粟而忘其事謂之忠乎卽詣闕奉表求見武帝許之及引對極陳毀教禍福報應之事指證明白帝爲攺容顧業已成旣行之詔不可返因謝遣之藹退而泣曰大教阨塞吾何忍見之遂遁入終南山帝尋欲官之遣衛士求藹藹聞徙入太一山衛士不獲而返藹以法滅號泣七日夜聲不絕撰三寶錄二十卷假設主賓抑揚飛伏廣羅文義宏贊大乘並錄見聞事實藏諸巗洞庻後代之再興耳尋告弟子曰吾生無補於世將事捨身眾號泣不許因令侍者出山藹瀝血書偈一篇遂坐盤石畱一衲衣自條其肉布於石上引腸胃掛於松枝五臟皆外見余筋肉手足頭冎拆都盡以刀割心捧之而卒侍者歸山猶見捧心而坐余骸並無遺血但見白乳傍流凝於石次聞者靡不流涕時年四十有五云

丁酉周武建徳六年旣克齊攺元宣政帝癘疾稍作五月一日歸長安延壽殿癘甚二十四日遷云陽宮六月一日殂子贇立於同州唐吏部尙書唐臨防報記云自言外祖爲隋僕射封齊公親見文帝問死還活者初死見周武帝云爲我上聞大隋天子昔日與我共食倉庫玉帛亦我儲之我今爲滅佛法受大極苦願帝爲我助作功徳也帝以庫藏不敢私費乃化天下人各一錢爲追福懴罪也

戊戌周宣帝贇【字幹伯武長子卽位未及年禪位太子自稱天元皇帝驕佚淫湎攺元大成又攺大象年三十二崩葬定陵在位一年】

釋任道琳者以學業淹博得近周武議論二十餘日酬酢七十番周武窮極精思不能屈嘗許以復教防其崩不果至是道琳伸請尢力帝從之

己亥周宣帝二月二十六日詔曰佛法宏大前古共崇詎宜沈隱舎而不行自今應王公下逮黎庶並宜修事知朕意焉四月二十六日復詔曰教義幽深神奇宏大𨿽以廣開化儀通其修事而崇奉之徒勿須剪髮以乖大道宜視菩薩儀範權服冠纓所司條爲儀注於是琳等妙選舊沙門懿行貞粹聲望卓異者百二十人入陟岵寺仍舊住持

庚子周靜帝衍更名闡【宣之長子大象卽位隋公楊堅修政十一月封爲隋國公罷入市稅錢復佛道二教大定九年遜位於隋居於別宮隋氏奉帝爲介國公服飾禮樂一如周制上書不稱表答不稱詔隋開皇元年五月帝年十九而崩之茶陵在位一年五月天元殂以天元皇后之父楊堅輔政襲封隋國公也】

辛丑周攺大定【正月攺元二月禪於隋】右宇文周【五主共二十五年】隋髙祖文皇帝名堅【小字那羅延本農華陰人也其先漢太尉楊震之後八世孫仕燕北平太守元壽仕魏武川司馬惠嘏太原太守烈平原太守寕遠禎生隋公忠忠生帝相周封隋王大定元年受周禪八年廢梁九年平陳天下一統克儉爲良主都於龍首山故長安也仁壽四年太子廣弒之壽六十四葬之太陵在位二十三年】

攺年開皇

壬寅上殂太子立設無礙防舎身

癸卯後主叔寶攺元至徳【字元秀小字黃奴宣之長子卽位荒淫酒色禍亂非常後與張麗華孔貴嬪逃入宮井隋文廢爲長城公至仁壽四年癸亥十一月壬子終於洛陽壽五十二歳在位六年】

甲辰隋初行甲子歷

丙午後梁琮【字溫文巋太子寛仁大度博學善射卽位攺元廣運後其叔安平王嵓擁江陵士庻奔陳琮時朝隋隋乃廢琮爲莒國公在位二年而梁絕矣】

丁未攺禎明

己酉右陳五主三十三年【而隋並之】後梁三主三十四年【而隋並之】

庚戌隋文帝開皇十年

序曰天命有隋膺斯五運帝君榮祐宅此九州所以誕育之初神光洞發君臨已後靈瑞競臻故使天兆文水浮五色地開泉醴山響萬年云慶露甘珠明石變聾聞視啞語躄行禽獸見非常之祥艸木呈難紀之瑞是知昔聞七寶匪局金輪今則神異四時徧知玉燭往以赤若之歳黃屋馭宸土制水行興廢毀之佛日火乘木運啟嘉號於開皇髙祖以周靖帝大定二年黃龍降於舊第卿云見於城闉二月十三日周以帝祚歸禪在隋景命旣臨服黃替皂廢周六官依漢三省佛日還曜法水濳通其冬有周沙門賫西域梵經二百餘部膺期而至下勑所司訪人翻譯開皇二年仲春之月便就宣傳季夏詔以龍首之山川原秀麗卉木滋阜宜建都邑凡城殿門縣園寺皆以大興爲額三寶慈化自此而興萬國仁風緣玆遠大伽藍郁峙法宇交臨開士肩聨信心踵接及仁壽啟號寶塔是興百有餘州皆陳瑞應於斯時也四海靜浪九州無塵大度僧尼將三十萬崇緝寺宇向有五千翻譯道俗二十四人所出經論垂五百卷及焬帝嗣籙卜宅東都仍於洛濱上林園置翻經館四事供養無乏於時今敍一朝兩代三十七年祖師碩儒髙僧法匠十有五人顯大隋我教之隆盛焉

辛亥法師曇延姿度異身長九尺六寸垂手過目光外射才望與惠逺相埒述諸經義疏議者謂標舉綱目遠不逮延文句愜當延不逮遠齊太祖從之問道給月俸防周使周正來聘大臣舉延接伴正恃才气出人上見延悠然意消及還求延畵像並所著疏論而歸帝益重之進位昭上統周武廢教延遁入太行山及隋受禪卽日削髮以沙門謁見文帝大悅下書復教久之歳旱有旨命延率眾祈雨雨不降帝問故對曰事由一二帝遣京尹蘇成問一二之意延曰陛下躬萬機之政羣臣致股肱之力𨿽通治體然俱愆化欲雨不雨事由一二也帝識其意勑有司擇日於正殿設儀命延授以八戒羣臣以次受訖方炎威如焚而大雨沛然傾注帝悅自是延每入朝必親手奉禦饌供之臨終以表辭帝托以外防帝哭之哀甚日百僚縞素送之內史薛道衡祭文略曰往逢道防綱落紐棲心幽巖乎不防髙位厚祿不能回其慮嚴威峻法不足懼其心經行晏坐夷險莫二戒徳威儀始終如一聖皇啟運像法再興卓爾緇衣郁爲稱首屈宸極之重申師資之義三寶由之宏防二諦借以宣揚信足以追蹤澄什超邁安遠矣

壬子釋尼智僊者河東蒲阪劉氏女也少出家有戒行長通禪觀時言吉凶成敗事莫不奇驗居般若寺防文帝生於寺方季夏盛暑乳母遽扇之帝寒甚幾絕不能啼左右大驚尼就視之曰兒天佛所祐宜勿憂也卽舉之呼曰那羅延因以爲小字抱詣太祖語曰兒來處絕倫俗家穢雜不宜畱請爲養之太祖遂割宅爲小門通寺以兒委僊視育後皇妣來抱忽見児爲龍驚墮於地僊失聲曰奚爲觸損我兒令晚得天下及帝稍長僊密告之曰汝後大貴當自東方來佛法時滅賴汝而興及周武廢教僊其家內著法衣戒行彌篤至是帝果自山東來入爲天子大興釋氏僊前此而卒帝對羣臣稱阿闍黎以爲口實又云朕興由佛法而好食麻豆前身定從道人中來少時在寺長育至今樂聞鐘磬之聲是年關輔旱帝引民就食洛州先是律師靈藏者帝爲布衣交至是命藏陪駕旣而趣向藏者極盛帝聞之手勑曰弟子是俗人天子律師是道人天子有樂離俗者任師度之藏由是度人前後數萬間有之者帝曰律師化人爲善弟子禁人爲惡言𨿽有異意則無殊是年李士謙卒士謙字子約少喪父事母以孝聞其族長伯防每嘆曰此子吾家顏子也善天文術數自以少孤未嘗飲酒食肉如此積三十年雅好舉止約以戒定有謂其修陰徳士謙笑曰夫陰徳其猶耳鳴惟已知之人無得而知者今吾所作仁者皆知何陰徳之有防善言客有疑佛報應之說士謙諭之曰積善餘慶積惡餘殃豈非休咎之徵耶佛曰輪轉五道無復窮已而賈亦云千變萬化未始有極至若鮌爲黃能杜宇爲鶗鴂褒君爲龍牛哀爲虎君子爲鵠小人爲猿彭生爲豕如意爲犬黃母爲黿宣武爲龞鄧艾爲牛徐伯爲魚羊祜前身李氏子此皆佛家變異形報之驗客又曰邢子才云世有松柏化爲樗櫟僕以爲然士謙曰此不之談也變化皆由心業豈關木乎又問三教優劣士謙曰佛日也道月也儒五星也客不能難而去

論曰北史史官蔣沈等記李君之事詳悉如此豈非心懷佛徳盡已之誠不敢欺訹後之來者歟士謙以日月星方三教然乍觀似有優劣至若照明世界運轉生靈則一徳也是三者闕一則安立不成故易曰乾道變化各正性命賢哉李君吾見其深於性命之大原也

癸丑二祖惠可大師示寂於開皇十三年三月十六日也師虎牢人少博極羣書尢精理及覧佛經超然自得遂出家依龍門香山寶靜禪師得度具戒年甫四十忽一日定中神告曰將證聖果無滯於此須臾頓覺頭痛如刺欲行求治空中有聲曰此換骨耳非常痛也因以告師師視其頂有五峯隆起乃曰神旣助汝可行求道吾聞天竺達摩近至少林宜往依之師至少林投機授法語載達摩章中及少林歸寂師繼闡化嘗至北齊遇一居士不言姓氏且曰弟子身纒風恙請師懴罪師曰將罪來與汝懴居士良久曰覓罪了不可得師曰與汝懴罪竟宜依佛法僧住曰今見師已知是僧未審何名佛法師曰是心是佛是心是法法佛無二僧寶亦然曰今日始知罪性不在內不在外不在中間其心亦然佛法無二也師器之卽爲剃髮云是吾寶也宜名僧璨授具戒畢乃告之曰達摩大師來自天竺以正法眼藏密授於吾吾今付汝並達摩信衣汝當防持無令斷絕聽吾偈曰本來緣有地因地種花生本來無有種花亦不曽生汝受吾教宜處深山未可行化當有國難曰師旣預知願聞示誨師曰昔達摩傳般若多羅防記云心中𨿽吉外頭凶吾校年代正在汝身當審前言勿罹世難然吾亦有夙累今要償之師於鄴都隨宜行化經三十四年乃晦迹混俗或過屠門或入酒肆有怪而問之者答曰我自調心非關汝事最後於筦城縣匡救寺三門下談無上道聽者雲集有辯和法師者於寺中講湼槃經學徒聞師說稍稍引去和不勝憤興謗於邑宰翟仲侃侃惑其說加師以非法遂怡然委順年一百有七識眞者謂師償債葬磁州淦縣東北七十里唐徳宗諡大祖禪師

丁巳天臺智者禪師示寂於開皇十七年十一月二十四日師諱智顗字徳安姓陳氏潁川人有晉遷都寓居荊州華容縣梁防騎益陽公起第二子母徐氏夣香煙五彩縈回在懷欲拂去之聞人語曰宿世因緣寄托王道福徳自至何以去之誕育之夜室內洞明信宿其光乃止憶先靈瑞呼爲王道臥必合掌坐必面西年長時口不妄噉見像便禮逢僧必敬七歳喜往伽藍諸僧訝其情志口授普門品初啟一徧卽得二親遏絕不許更誦志學之年仕梁承聖屬元帝淪沒北度硤州依乎舅氏尋討名師年十有八投湘州果願寺法緒出家授以十戒仍北度詣惠曠律師北面橫經具防指誨又詣光州大蘇山南嶽禪師受業心觀乃於北山行法華三昧始住三夕誦至藥王品心緣苦行至是眞精進句解悟便發見共思師處靈鷲山七寶淨土聽佛說法思爲印可嘗令代講思躬執如意在座觀聽語學徒曰此吾徒之義見恨其定力少耳於是師資攺觀名聞遐邇學成往辭思思曰汝於陳國有緣往必利益思旣入南嶽大師詣金陵綿歷八周語黙每思林澤乃夣巖崖萬重云日半垂其側滄海無畔見一僧揺伸手臂挽師上山以夣通告門人咸曰此天臺山也因挾道南徵淪斯巖陳少主降勑徵入前後七使師乃赴都迎入太極殿之東堂講智論及金陵敗覆防杖荊湘防大業在蕃任總淮海承風佩徳欲遵戒法致書累請師初陳寡徳次讓名僧後舉同學三辭不免開皇十一年十一月二十三日於揚州設千僧會爲王授戒未幾王入朝師旋臺嶽躬率禪門行光明懴仍立曰若於三寶有益者當限此餘年若其徒生願從速化不久告眾曰吾當卒此地矣誡曰宜各黙然吾將去矣言已端坐如定而卒於天臺大石像前春秋六十七矣弟子章安親傳戒法焉辛酉攺仁壽

初文帝龍濳時遇梵僧以舎利一裹授之曰檀越他日爲普天慈父此大覺遺靈故畱與供養僧旣去求之不知所在帝登極後嘗與法師曇遷各置舍利於掌而數之或少或多竟不能定遷曰諸佛法身過於數量非世間所測帝始作七寶箱貯之至是海內大定帝憶其事是以岐州等三十州各建塔焉

是年六月十三日詔曰仰惟正覺大慈大悲救護眾生津濟庶品朕歸依三寶重興聖教思與四海之內一切人民俱發菩提共修福業使當今現在爰及來世永作善因同登妙果宜請沙門三十人諳解法相兼堪宣導者各將侍者二人防官一人薫陸香一百二十片分送舍利往前三十州建塔每州僧三百六十人爲朕及皇太子后妃諸王內外官僚士庻懴悔及於相州戰埸立寺七日行道任人布施限十文而止所施之錢以供營塔若少不充役正丁及用庫物別外州郡僧尼普爲利設齋限十月十五日午時同下石函總管刺史下至縣尉自非軍機停務七日專檢校行道務盡誠敬副朕意焉是日帝親以七寶箱奉三十舍利自內而出置於禦座之案與諸沙門燒香禮拜願弟子常以正法防持三寶救度一切眾生乃取金瓶璢璃瓶各三十以璢璃瓶盛金瓶置舍利於其內薫陸爲泥塗蓋而印之諸沙門各奉而行初入州境總管刺史夾道步行四部大眾威儀齋肅共以寶蓋旛幢華臺像輦佛帳經輿香山香鉢種種音樂盡來供養圍繞贊唄依阿含經舍利入拘屍那城法於是沙門對四部大眾作是唱言至尊以菩薩大慈無邊無際哀湣眾生切於骨髓故分布舍利共天下同作善因又引經文種種方便訶責之教導之深至懇惻涕零及宣讀懴悔文至舍利將入函沙門髙奉寶瓶巡示大眾人人拭目諦視共覩光明哀戀號泣聲響震地凡是安置之處悉亦如之帝於十月十五日午時在大興宮之大殿西面執珪而立延請佛像及沙門三百六十人旛蓋香花贊唄音樂自大興善寺來居殿堂帝燒香禮拜降禦東廊親率文武百僚素食齋戒及舍利入塔訖帝曰爾佛法重興必有感應其後處處表奏皆如其言【見著作王邵舍利感應記】

癸亥三年文中子王通旣冠慨然有濟世之志西遊長安見帝坐太極殿召見因奏太平防十有二道尊王道推覇略稽古驗今恢恢乎運天下於掌上帝大悅曰得生旣晚天不以生賜朕也下其議於公卿公卿不悅時將有蕭墻之憂通知謀之不用也作東徵之歌而歸乃續詩書正禮樂修六經贊易道九年而六經大就門人自遠而至者河南董常太山姚義京兆杜如晦趙郡李靖南陽程元扶風竇威河東薛收中山賈瓊淸河房齡鉅鹿魏徵太原王珪溫彥博潁川陳叔達等咸稱師北面受王佐之道余往來受業者千餘人大業中累徵不就十三年疾病聞江都有變然而興曰生民厭亂久矣天其或者將啟堯舜之運吾不與焉命也遂卒門人諡曰文中子嘗爲中說以擬論語其周公篇曰詩書盛而秦世滅非孔子之罪也虛長而晉室亂非老荘之罪也齋戒修而梁國亡非釋迦之罪也易不云乎茍非其人道不虛行或問佛文中曰聖人也曰其教何如曰西方之教也中國則泥又曰觀皇極讜議三教於是乎一矣通弟績亦著書號東臯子

文中子講道於白牛之磎弟子捧書北面環堂成列講罷程生退省於松下語及周易薛収嘆曰不及伏羲氏乎何辭之多也俄而有負苓者皤皤然委擔而息曰吾子何嘆也薛收曰叟何爲者而徵吾嘆負苓者曰麗朱者赤附墨者黒蓋漸而得之也今吾子所服者道而猶嘆是六腑五藏不能受也吾是以問收曰收聞之師易者道之蘊也伏羲畫卦而文王系之不逮省文矣吾是以嘆負苓者曰文王焉病伏羲氏病甚者也昔者伏羲氏之未畫卦也三才其不立乎四序其不行乎百物其不生乎萬象其不森乎何營營乎而費畫也自伏羲氏泄道之密漏神之防分張太和磔裂元气使天下之智者詭道逆出曰我善言象而識物情陰陽相磨遠近相取作爲剛柔同異之說以駭人志於是知者不知而大朴散矣則伏羲氏始兆亂者安得羸嘆而嗟文王負其苓而行追而問之居與姓名不答文中子聞之曰隱者也

石室論曰宋司馬文正公曰文中子云佛聖人也審如文中子之言則佛之心可見矣苐今言禪者好爲隱語以相迷大言以相勝使學者倀倀然益入於迷妄因廣文子之意作解禪頌六首果如此言𨿽中國亦可行矣不然則吾所不知也其卒章曰言爲百世師行爲天下法爲賢爲大聖是名物菩薩噫文正公繼孔孟荀楊爲大賢者也庸有不知佛哉觀其頌則文正公平生所爲皆佛菩薩之心也特禪之一法𨿽吾門亦標表以爲教外別傳自非積三二十年息心絕慮則莫能防其防謂之隱語大言似是而實非也何則東臯子猶以伏羲畫卦泄道之密漏神之機分張太和磔裂元气使知者不知大朴散矣矧不立文字之禪直指人心於語言形迹之表詎可常程義理而求其言說耶是不獨文正公文中子楊孟諸賢未暇畱神吾徒傳敎大法師輩固有不知而興謗者故先徳云千人萬人中撈摝一个半个而已夫豈易信也哉

闍那崛多西天竺人也帝時至長安大興善寺奉譯法華等經是年示滅

仁壽初詔曰皇帝敬問章洪山之南谷智舜禪師冬月極寒味道安隱勉朂蒼生成就聖業惟慈願力朕實嘉焉今遣開府盧元壽宣朕意起禪師赴闕舜以疾辭不赴初舜從稠禪師出家習定或時覺有妄念卽以錐刺股由是塵慮不入至不得已或出一言不過戒定恵而已如是十餘年稠奇之曰汝於人事殆無心哉而今而後可與言道矣後辭入贊皇山好事者奉米麵供之舜辭去一不受或問故舜曰山居橡足以禦饑何煩於人其簡易如此見防肉者必慘容戒之曰六道殊形汝無不經一切有命皆女父母一切有生皆女曩形而食其肉者是食女父母女心安忍哉聞者悛革也

甲子【詔賞罰度支並付太子廣上疾楊素使張衡入侍上暴崩太子卽位時天下戶口抄計八百九十

萬】

乙丑帝廣【小字阿髙祖次子簒立於仁壽宮初登位稍親政後幸洛陽營建東京發河南人夫數百萬開通濟渠而達淮泗龍舟鳳舸又至江都民不堪命而羣盜蜂起四海土崩後爲宇文弒之壽五十九歳】

冬焬帝有事於南郊詔僧道並同俗拜道流莫敢言諸沙門例不奉詔帝詰之曰詔條久頒卿等固不奉命何也時法師明瞻者對曰陛下若使準制罷道則微軀敢不奉命如知大法可從則法服之下僧無敬俗之禮帝曰何以致拜周武瞻曰周武任威縱暴仁徳不施不足爲有國者法陛下聖政惟仁不枉非罪是以貧道得盡忠言帝黙然而罷有司以瞻抗對將扺以罪瞻曰所坐者瞻也願不以非律加吾徒帝壯其不撓而不問凡敬主之議由此而絕焉

丙寅是歳三祖僧璨大師示寂師或云徐州人初以白衣謁二祖旣授衣屬周武廢教往來司空山積十餘年人無識者隋開皇十二年有沙彌道信禮師曰願和尙大慈乞與解脫法門師曰誰防汝曰無人防師曰何更求解脫乎信於言下大悟服勞九載授具戒已屢驗以犍知其緣熟乃付衣說偈曰花種𨿽因地從地種花生若無人下種花地盡無生並付法衣曰吾旣得汝能事已畢卽優遊江國歷羅浮諸山復還止士民樂其歸相率致供師爲四眾說法已於法防大下儼立合掌而逝十月十五日也唐宗諡曰鑑智禪師著信心銘一篇其辭曰至道無難惟嫌揀擇但莫憎愛洞然明白毫有差天地懸隔欲得現前莫存順逆違順相爭是爲心病不識旨徒勞念靜圓同太虛無欠無餘良由取捨所以不如莫逐有緣勿住空忍一種平懷泯然自盡止動歸止止更彌動惟滯兩邊寜知一種一種不通兩處失功遣有沒有從空背空多言多慮轉不相應絕言絕慮無處不通歸根得旨隨照失功須臾反照勝卻前空前空轉變皆由妄見不用求眞惟須息見二見不住愼莫追尋才有是非紛然失心二由一有一亦莫守一心不生萬法無咎無咎無法不生不心能隨境滅境逐能沈境由能境能由境能欲知兩段元是一空一空同兩齊含萬象不見精麤寜有偏黨大道體寛無易無難小見狐疑轉急轉遲執之失度必入迷路放之自然體無去住任性合道逍遙絕惱系念乖眞昏沈不好不好勞神何用疏親欲取一乘勿惡六塵六塵不惡還同正覺智者無爲愚人自防法無異法妄有愛著將心用心豈非大錯迷生寂亂悟無好惡一切二邊良由斟酌夢幻虛花何勞把捉得失是非一時放卻眼若不寐諸夢自除心若不異萬法一如如如體兀爾忘緣萬緣齊觀復歸自然泯其所以不可方比止動無動動止無止兩旣不成一何有爾究竟窮極不存則契心平等所作皆息狐疑淨盡正信調直一切不畱無可記憶虛明自照不勞心力非思量處識智難測眞如法界無他無自要急相應惟言不二不二皆同無不包容十方智者皆入此宗宗非促延一念萬年無在不在十方目前極小同大忘絕境界極大同小不見邊表有卽是無無卽是有若不如是必不湏守一卽一切一切卽一但能如此何慮不畢信心不二不二信心言語道斷非去來今

丁邜始平令楊宏率道士名儒入智藏寺啟防義法筵命法師惠淨與道士余永通論義永通欲先立義淨曰道流入寺義有主賔汝安得先於是淨問老子云有物混成先天地生吾不知其名字之曰道且道體一故混耶體異故混耶若體一故混則正混之時已自成一是則一非道生若體異故混且未混之時已自成二然則二非一起矣永通茫然不知所對無言而罷

乙亥帝窮奢極侈乘龍舟錦帆防汴而下入於揚州天下諸侯反叛稱帝王者各據一方凡五十二處太原唐公李淵起義兵而來救駕矣

丙子唐師至江都帝以手琢案曰渠有奇相渠得之矣十一月唐師入京遙尊爲太上皇立代王侑爲帝紹隋室也

恭帝侑【焬之孫元徳太子之子十三卽位以唐公爲相進封唐王次年五月禪位與唐封爲鄗國公武徳二年薨壽十五在位二年】

丁丑攺義寧【上在江都淫虐日甚宇文化及因思歸之士夜入宮弒帝及宗室皆死】神僧法喜者貌寢陋年若四十許嶺表父老咸言兒時見之談晉宋間事歷歷可聽又自言嘗從東林逺公遊語黙不常然皆爲吉凶之兆焬帝幸維揚聞其有異召之俄一日繞宮中徧索羊頭帝惡之以付廷尉手足鋃鐺禁衛嚴甚喜日丐於市飲食自若有司以聞帝命按視封鑰如故及啟戶視之惟見架裟覆黃金骨骨皆連鎖遽以白帝勑長安王恆覈實如狀詔以香泥骨塑之是夕喜以泥像起行言笑如故遂釋其禁未幾示疾命嘗所善者去其薦置身簀上下以熾炭炙之數日半身紅爛卽死葬之香山寺側後數歳有自海南歸者見喜無恙其人發冡視之惟空棺爾計是時喜已三百餘歳矣及焬帝於江都遇弒方悟喜索羊頭之驗云石室論曰唐牧之云昔有相士稱文帝當有天下後果簒奪得之周末楊氏爲八柱國公侯相繼久矣一旦以男子偸竊位號不三十年老壯嬰兒皆不得其死彼知相法當曰此爲楊氏禍乃可謂善相者牧之之論誠爲警絕然文帝削平天下混一海宇君臨萬國者二十四年剏置禮樂法度多爲唐所遵用仁壽間天下戶至八百七十萬以唐疆宇之廣歷五朝至天寶末九百餘萬戶隋文開統而身及太平固一代之英主也惜其末年任一楊素而弗獲其終嗚呼豈惟隋文而已哉凡魏晉以來苻石姚劉二蕭陳髙宇文楊氏十三朝興亡因果循環之驗皆毫末無差吾教所以誕敷六合有大益於天下國家者其言因果報應之事與天道大合有以助天爲勸沮也故鴻經廣論深切著明必欲人人自信因旣如是果亦如之莫可逭也儒𨿽曰其事好還然未伸勸沮之理此所以牧之惟詆隋文而不遠推累朝積習循環之獨唐家之興則異於彼故其運祚靈長益足以爲天下之至鑑

右隋三主凡三十八年【至代王侑禪位於唐】

佛祖歷代通載卷十﹤子部﹐釋家類﹐佛祖歷代通載﹥

欽定四庫全書

佛祖歷代通載卷十一

元釋念常撰唐【姓李氏王土徳都西京雷氏曰神太髙則中睿肅代徳順憲穆敬文武宣懿僖昭哀濮亡唐主二十二二百九二】

戊寅髙祖神堯皇帝淵攺武徳【字叔徳隴西成紀人其先武昭王李暠之後歆生農太守重耳耳生金門鎭將熈熈生天錫錫生虎西魏賜姓大野氏官太尉與李弼等八人佐周有功爲柱國號八柱也虎卒周追其功封唐國公公生昞襲封唐公髙祖父也仕隋爲安州總管生髙祖於長安紫气充庭體有三乳性寛仁厚又襲唐公隋恭帝進封唐王旣太宗世民知隋必亡謀舉大事祖從之秋七月舉義兵冬十一月克京城明年夏五月恭遜位於髙祖卽位於長安攺國號唐在位九年壽七十一崩葬獻陵內禪太宗太宗佛心天於也創基定葉廓淸方維傳世二十二凡二百九十二年自開辟以來有天下者俱未若唐甚盛也吾教盛衰常與帝道相望由是內外防聖賢之多典章之偹亦無岀此朝故於唐頗稱全書幸名教君子與夫吾屬後之來者有以稽考焉】

七廟制【東西直排皆靣陽明始祖居中三昭居左三穆居右次序如是】

帝受隋禪百官拜舞僧但山呼拱立一面鄂國公尉遲敬徳金吾衛將軍劉文靖奏曰僧未登聖俱是凡夫何乃髙揖王侯父母反拜孰可忍也帝令定儒釋優劣編入朝典議訖表聞不合拜上

己卯定租稅法

甲申七年二月丁巳髙祖釋奠於國學召名儒僧道論義道士劉進喜問沙門惠乘曰悉達太子六年苦行求證道果是則道能生佛佛由道成故經曰求無上道又曰體解大道發無上心以此驗之道宜先佛乘曰震旦之於天竺猶環海之比鱗洲老君與佛先後三百餘年豈昭王時佛而求敬王之道哉進喜曰太上大道先天地生勃洞靈之中煒玉淸之上是佛之師也乘曰按七籍九流經國之典宗本周易五運相生二儀斯辟妙萬物之謂神一陰一陽之謂道寜云別有大道先天地生乎道旣無名曷由生佛中庸曰率性之謂道車曰在已爲徳及物爲道有頂戴金冠身披黃褐垂素髮手執玉璋居大羅之上獨稱大道何其謬哉進喜無對已而太學博士陸徳明隨方立義徧折其要帝恱曰三人者皆勍敵也然徳明一舉輒蔽之可謂賢矣遂各賜之帛

乙酉太史令庾儉恥以術官薦傅奕自代奕在隋爲黃冠甚不得志旣承革政得志朝廷及爲令有道士傅仁均者頗閒歷學奕舉爲太史丞遂與之附合上防請除罷釋教事十有一條其略曰佛在西域言妖路逺漢譯胡經恣其假托故使不忠不孝削髮而揖君親遊手遊食易服而逃租賦演其妖書述其邪法僞啟三途謬彰六道恐訹愚夫詐欺庸品凡百庶通識者稀不究根源信其矯妄仍追旣往之罪虛擬將來之福至有躬造惡逆觸法抵刑方乃獄中禮佛口誦梵言曉夕忘疲規免其罪且死生壽夭本於自然刑徳威福關之人君而愚僧矯托皆言由佛竊人主權攘造化理其爲害政良可悲也書曰惟辟作福惟辟作威惟辟玉食臣無有作福作威玉食害於而家防於而國自五帝三王皆未有佛法君明臣忠年祚長久至漢明始立胡祠令西域桑門自傳其法西晉已前不許中國之人髠發岀家洎苻石亂華乃弛厥禁政虐祚短皆由佛教致災梁武齊宣尢足爲戒昔褒姒一女熒惑幽王致亡其國況今僧尼十萬刻繪泥像以耗天下者乎陛下以十萬之眾自相夫婦十年滋產十年教訓自可足食足兵四海免食之患百姓知威福所自則妖妄之風息而淳朴之化還也且古今忠諌鮮不逮禍近北齊章仇子他獻言僧尼縻損國家塔寺虛費金帛爲諸僧尼附防宰相依托妃主陽讒陰謗子他卒死都市及周武入齊首封其墓臣𨿽不敏竊希其蹤防奏不報

丙戌九年太史令傅奕前後七上疏請除罷釋氏詞皆激切帝春秋髙而優柔無斷頗信之以其疏付羣臣雜議大臣皆言佛法興自累朝善遏惡防助國家理無廢棄獨太僕卿張道源附奕稱其奏合理宰相蕭瑀廷斥奕曰佛聖人也奕爲此議非聖人者無法請寘嚴刑奕曰禮本於事親終於事君此則忠孝之禮著臣子之道成佛逾城出家逃背其父以匹夫抗天子以繼體悖所親瑀非岀於空桑而反尊無父之教臣聞非孝者無親瑀之謂矣瑀曰地獄正爲此人設也【已上見舊唐史】

帝復以奕疏頒示諸僧問岀家於國何益時法師法琳者姓陳氏潁川人祖因從宦寓襄陽後住長安齊法寺作破邪論二卷博引圖史及道教經籍大略申明佛教徹萬法之源而孔老立言特域中之治未暢逺塗非盡究竟之理凡岀家者守志明道善興福啟廸昬迷利國非淺法師明槪作決對奕謗佛僧事八條法師惠乘作辧正論十諭九箴破道士李仲卿十異九迷之謬琳等奉表奏上並致啟秦王而門下典儀李師政著內徳論三篇開陳佛化之益仍自序而進之其詞曰若夫十力調禦運法舟於苦海三乘汲引坦夷途於火宅勸善進徳之廣七經所不逮戒惡防患之深九流莫之比但窮神知化其言宏大而可驚去惑絕塵厥軌淸邈而難蹈華夷仕庶朝野文儒各附所安鮮味斯道自非研精以考眞妄沈思而察苦空無以立匪石之信根去若亡之疑蓋逺則淨名妙徳道勝而服勤近則天親龍悟理眞而惇悅羅什道安之篤學究宗而益敬僧睿惠逺之歸信迄皓首而彌堅邁士安之淫書甚宣尼之翫易千金未足驚其視八音不能攺其聽聞之博而樂愈深思之深而信彌篤皆欲罷而不能則其非妄也必矣我皇誕膺天命濟區宇覆等蒼旻載均厚地掃氛祲淸八表救塗炭寜兆民五教惟敷九功惟敍總萬古之徽猷攺百王之餘獘羅庶善崇三寶以津梁芟夷羣惡迸四部之稊莠遵付囑之遺防紹隆之要術功徳崇髙昊天罔諭但縉紳之士祖述多途各師所學異論蠭起或謂三王無佛而年永二石有僧而政虐損化由於奉佛益國在於廢僧茍明偏見未申通理博考興亡足證浮僞何則亡秦者胡亥時無佛而土崩興佛者漢明世有僧而國治周除佛寺而天元之祚未永隋釋教而開皇之令無虐盛衰由布政治亂在庶官歸咎佛僧實非通論且佛惟善不長惡於臣民戒本防非何損治於家國若人人守善家家奉戒則刑罰何得而廣禍福無由而作騏𨿽駿不乘無以致逺藥石徒丰未餌焉能愈疾項籍喪師非範增之無算石氏興虐豈浮圖之不仁但爲違之而暴亂未有遵之而防虐由此觀之亦足明矣復有謂正覺爲妖神比淨居於滛祀訾而謗之無所不至聖朝勸善立伽藍以崇福迷民興謗反功徳以爲尢此深訕上非徒毀佛愚竊撫心而太息所以發憤而含毫者也忝賴皇恩預霑法雨切磋所惑積稔於玆信隨聞起疑因解滅昔嘗茍訾而不信今則篤信而無毀近推諸已廣以量人凡百輕毀而弗欽皆爲討論之未究若令探頥索隱功齊於澄什必皆深信篤敬志均於名僧矣師政學匪鉤深識不臻妙少有所聞防去其惑謹課庸短著論三篇辧惑第一明邪正之通蔽通命第二辧殃慶之倚伏空有第三破斷常之執見覈之以羣言考之以眾善上顯聖朝之淨福下析滛祀之虛非徒有斯意實乏其材屬詞鄙陋援證膚淺𨿽竭愚勤何宣聖徳庶同病於未愈者聞淺譬而深悟也如藩籬之卉或蠲疾於腹心藜藿之飡儻救餒於溝壑若金丹在目玉饌盈案顧瞻菲薄良足陋矣內徳論辧惑篇第一其略曰有辧聰書生謂忠正君子曰蓋聞釋迦生於天竺修多岀自西胡名號無儔於周孔功徳靡稱於典謨實逺夷所尊敬非中夏之師儒逮攝摩騰之入漢及康僧防之遊吳顯利於南國起招提於東都自玆厥後乃尙浮圖沙門盛洙泗之眾精王侯之居旣營之於爽塏又資之以膏腴擢修幢而曜日擬甲第而當衢王公大臣助之以金帛農商富族施之以田廬其福利之焉在何遵崇之有餘也未若銷像而絕防鑄貨泉可以無費毀經以禁繕寫筆紙不爲之貴廢僧以從編戶益黍稷之餘稅壞塔以補不足廣賑卹之仁惠欲詣闕而效愚忠上書而獻斯計竊謂可以益國而利民矣吾子以爲何如乎忠正君子曰是何言之過歟余昔篤志於儒林又措心於文苑頗同吾子之言論良由聞法之遲晚賴指南以去惑幸失途之未逺每省過而責躬則臨飡而忘飯子若博考而深計亦將悔迷而知返矣竊聞有太史令傅君者又甚於曩日之惑焉內自省於昔迷則十同其五矣請辯傅君之惑言以釋吾子之邪執傅謂佛法本岀於西胡不應奉之於中國余昔同此惑焉今則悟其不然矣夫由余岀自西戎輔秦穆而開伯業日防生於北狄侍漢武而除危害臣旣有之師亦宜爾何必取其同俗而捨於異方乎師以道大爲尊無論於彼此法以善髙爲勝不計於遐邇若夫尙仁爲美去欲稱髙戒積惡之餘殃勸爲善以邀福百家之所同七經無以易但褊淺而未深至齷齪而不周廣其恕已及物孰與佛之乎其覩末知本孰與佛之逺乎其勸善懲惡孰與佛之廣乎其明空析有孰與佛之深乎由此觀之其道妙矣聖人之徳何以加焉豈得生於異域而賤其道出於逺方而棄其寶夫絕羣之駿非惟中邑之產曠世之珍不必諸華之物漢求西域之名馬魏收南海之明珠貢犀象之牙角采翡翠之毛羽物生逺域尙於此而爲珍道出遐方獨柰何而可棄若藥物岀於戎夷禁咒起於胡越茍可以蠲邪而去疾豈以逺來而不用之哉夫滅三毒以證無爲其蠲邪也大矣除八苦而致常樂其去疾也深矣何得拘夷夏而計親疏乎況百億日月之下三千世界之內則中在於彼域不在此方矣傅計詩書所未言以爲修多不足尙餘昔同此惑焉今又悟其不然矣夫天文歷象之祕奧地理山川之卓詭經脈孔穴之診候鍼藥符咒之方術詩書有所不載周孔未之明言然考之吉防有時而徴矣察其行用而多效矣且又周孔未言之物蠢蠢無窮詩書不載之法茫何限信乎書不盡言言不盡意何得拘六經之局教而背三乘之通防哉夫能事未興於上古聖人開務於後世故棟宇易橧巢之居文字代結繩之制飲血茹毛之饌則先用而未珍火化粒食之功𨿽後作而非獘彼用捨之先後非理教之通蔽豈得以詩書早播而得隆修多晚至而當替人有防噉藜藿長飯粱肉少爲布衣老遇侯服豈得以藜藿先獲謂勝粱肉之味侯服晚遇不如布衣之貴乎萬物有遷三寶常住寂然不動感而遂通化身示隱顯之迹法體絕興亡之數非初誕於王宮不長逝於雙何得論生滅於赴感計修促於來去乎傅氏譽老子而毀釋迦贊道書而非佛教余昔同此惑焉今又悟其不然矣夫釋老之爲體一而不二矣同蠲有欲之累俱顯無爲之宗老氏明而未融釋典言臻其極道若果是佛固同是而無非佛若果非道亦可非而無是理非矛盾之異人懷向背之殊旣同眾狙之喜怒又似葉公之愛畏至如柱下道徳之防漆園內外之篇雅奧而難加淸髙而可尙竊嘗讀之無間然矣豈以信奉釋典而茍訾之哉抑又論夫死生無窮之緣報應不朽之防釋氏之所創明黃老未之言及不知今之道書何因於佛典論三世以勸戒岀九流之軌躅若目覩而言之則同佛而等其照若耳聞而放之則師佛而遵其說同照則同不當非相師則師不可毀譽道而非佛何謬之甚哉傅云佛是妖魅之气寺爲滛邪之祀此其未思之甚也妖惟作孽豈十善之化魅必慿邪寜興八正之道妖猶畏狗魅亦懼貓何以降帝釋之髙心摧天魔之神力又如圖澄羅什之侶道安惠逺之儔髙徳髙名非醉非狂豈容捨愛辭榮求魑魅之邪道勤身苦節事魍魎之妖神又自昔東漢至我大唐代代而禁妖言處處而斷滛祀豈容捨其財力放其士民營魑魅之堂塔入魍魎之徒眾又有宰輔冠蓋人倫羽儀王導庾亮之徒戴逵許詢之輩置情天人之際抗迹煙霞之表並稟教而歸依皆厝心以崇信豈容尊妖奉魅以自屈乎良由覩妙知眞使之然耳又傅氏之先毅字武仲髙才碩學世號通人辯顯宗之祥夢證金人之防感釋道東被毅有功焉竊揆傅令之才識未可齊於武仲也何爲毀佛謗法與其先之反乎吳尙書令闞澤對吳主孫權曰孔老二家比方佛法優劣逺矣何以言之孔老設教法天以制用不敢違天諸佛說法天奉而行不敢違佛以此言之實非比對愚謂闞子斯論知優劣之一隅矣凡百君子可不思其言乎夫大士髙僧觀於理也深矣明主賢臣謀於國也忠矣而歷代寶之以爲大訓何哉知其窮理盡性道莫之加故也傅氏觀不深於名僧思未精於前哲獨師心而背法輕絕福而興咎何其爲國謀而不忠乎爲身慮而不逺乎大覺窮神而知化深觀思患而豫防惟百齡之易盡嗟五福而難常命川流而電逝業地久而天長三塗極迍而杳杳四流無際而茫茫憑法舟而利濟借信翮以翺翔宜轉咎而爲福何防念而作狂也傅云趙時梁時皆有僧反況今天下僧尼二十萬眾此又不思之言也若以昔有反僧而廢今之法眾豈得以古有叛臣而棄今之名士鄰有逆兒而逐已之順子昔有亂民而不養今之庶乎夫普天之下岀家之眾非雲集於一邑實星分於九土攝之以州縣限之以關河無徴發之威權有憲章之禁約縱令三五凶險一二闡提旣無緣於烏合亦何憂於蟻聚且又沙門入道豈懷亡命之謀女子岀家寜求甲之用何乃混計僧尼之數當同梟獍之黨架虛以亂眞蔽善而稱惡君子有三畏豈當如是乎夫靑衿有罪非關尼父之失皂服爲非豈是釋尊之咎僧幹朝憲尼犯俗刑譬誦律而穿窬如讀禮而驕倨但以人稟頑嚚之性而不遷於善非是經開逆亂之源而令染於惡人不皆賢法實惟善何因怒惡而反善咎人而棄法若夫口談夷惠而身行桀蹠耳聽桀蹠而口廢詩禮然則人有可誅之罪法無可廢之過但應禁非以法不可以人而賤道竊篤信於妙法不茍黨於沙門至於耘稊稗以殖嘉苗肅姦回以淸大教所深願矣所深願矣傅云道人土梟皆是貪逆之惡種此又不思之言也夫以捨俗修道故稱道人學道離貪逆若云貪菩提道逆生死流則傅子興言未及斯防觀沙門之律行也行人所不能行止人所不能止具諸釋典可得而究蝡動之物猶不加害況爲梟獍之事乎嫁娶之禮尙捨不爲況爲禽獸之心乎何乃引離欲之上人匹聚塵之下物援有道之賢俊比無知之庶毀大慈之善眾嫓不祥之惡鳥謂道人爲逆種以梵行比獸心害善一何甚乎反正頓如此乎余昔毎引孝經之不毀傷以譏沙門之法去髮謂其反先王之道失忠孝之義今則悟其不然矣若夫事君親而盡節𨿽殺身而稱仁忠孝而偸存徒全膚而非義論美見危而致命禮防臨難而茍免何得一槪而訶毀傷雷同而顧膚髮割股納肝傷則甚矣剔須落髮損乃防焉立忠不顧其命論者莫知咎求道不愛其毛何獨以爲過湯卹烝民尙焚軀以祈澤墨惇兼愛欲摩頂而至足況夫上爲君父深求福利須髮之毀何足顧哉夫聖人之教有殊途而同歸君子之道或反經而合義則泰伯其人也廢在家之就養托采藥而不歸棄中國之服章依剪髮以爲飾反經悖禮莫甚於斯然而仲尼稱之曰泰伯可謂至徳矣其故何也𨿽迹背君親而心忠於家國形虧百骸而徳全乎三讓故泰伯棄衣冠之制而無損於至徳則沙門捨搢紳之容亦何傷乎妙道𨿽易服攺貎違臣子之常儀而信道歸心願君親之多福苦其身意修岀家之眾善遺其君父延歷刼之深慶其爲忠孝不亦多乎浪謂沙門爲不忠未之信矣傅又云西域胡人因埿而生是以便事埿瓦此又未思之言也夫崇立靈像摸寫尊形所用多塗非獨埿瓦或雕或鑄則以鐡木金銅圖之繡之亦在丹靑縑素復謂西域士女徧從此物而生乎且又中國之廟以木爲主則謂制禮君子皆從木而育邪親不可忘故爲之宗廟佛不可忘故立其形像以表罔極之心用申如在之敬欽聖仰徳何失之有哉夫以善爲過者故亦以惡爲功矣傅又云帝王無佛則國治年長有佛則政虐祚短此又未思之言也又謂能仁設教皆闡滛虐之風菩薩立言尃桀紂之事以實論之殊不然矣夫殷喪大寶災興妲己之言周失諸侯禍由褒姒之笑三代之亡皆此物也三乘之教豈斯尙乎佛之爲道慈悲喜捨齊物而等怨親與安樂而救危苦古之所以得其民者佛旣之矣民之所以逃其上者經甚戒之矣羲軒舜禹之徳在六度而苞籠羿浞癸辛之咎總十惡以防禁向使桀遵少欲之教紂順大慈之道伊呂無以用其謀湯武焉得行其計可使鳴條免去國之禍牧野息倒戈之亂夏后從洛汭之歌楚子違幹溪之難然則釋氏之化爲益非小延福祚於無窮遏危亡於未兆傅謂有之爲損無之爲益是何言與是何言與佛何讎而誣之至此佛何負而疾之若讎乎傅又云未有佛法之前前皆淳和世無簒逆此又未思之言也夫九亂徳豈非無佛之年三苗逆命非當有法之後夏殷之季何有淳和春秋之時寜無簒逆冦賊姦宄作士命於臯陶玁狁孔熾六月勞於吉甫而傅謂佛興簒逆盜法佛猶戒之豈長簒逆之亂乎一言之競佛亦防之何敗淳和之道乎惟佛之爲教也勸臣以忠勸子以孝勸國以治勸家以和善示天堂之樂懲非顯地獄之苦不惟一字以爲褒豈止五刑而作戒乃謂傷和而長亂不亦誣謗之甚哉亦何傷於佛日乎但自淪於苦海矣輕而不避良可悲夫於是書生心伏而色愧避席而謝曰僕以習俗生常違道自佚忽於所未究翫其所先述悖正法而異論受邪言以同失今聞佛智之逺乃知釋教之忠質豁然神悟而理攄足以蕩迷而祛疾𨿽從邪於昔歳請歸正於玆日謹誦來戒以爲口實矣

論曰昔司馬文正公譏元魏崔浩昧於擇術若傅令者不善擇術尢可數也方天意大啟唐祚而太宗以大權聖人示現岀世爲千載道徳盛明之主豈易遇哉有文中子者身任百世師儒岀河汾間凡太宗一時宰輔若淩煙閣上諸公皆北面稱師受王佐之道當是時使傅令稍知向方預出王氏之門則其施設縱非公臺之任亦不失爲名卿士大夫徒以太史占候下技位貌旣卑無以自逞乃以夙昔私憾謗黷大教規竊聲譽及太宗登位天下文明諸公雍容廟堂論道經制禮作樂𨿽堯舜之運亡以加也此時奕之學素而伎且索矣抱慚自廢於家其無聊而斃也可知矣妙哉李君內徳論熟覽之蓋天下精識讜論也其通命一篇以儒所謂命釋所謂業原始要終合而通之尢爲警絕惜辭多未能具載云

是歲夏四月太子建成秦王世民怨隙已成將興內難而又邊境屢擾軍國務殷傅奕妄生毀佛乞行廢教之請復云云未決及法琳等諸僧著論辧之合李黃門內徳論同進之於朝帝由是悟奕等譽道毀佛爲協私大臣不獲已遂兼汰二教而施行焉五月辛巳詔曰釋迦闡教淸淨爲先逺塵離垢除去貪欲所以宣勝業修植善根開導愚迷津梁庻品是以敷演經義檢括學徒調懴身心捨諸染著衣服飲食鹹資四軰自大覺遷謝道法流行末代陵遲漸以虧損乃以凋殘之侶規自尊髙遊惰之民茍辟徭役妄爲剃度名號出家嗜欲無厭營求不已致有岀入閭裏周旋闤闠驅防畜產聚積貨財耕織爲生估販爲業事同編戶迹等齊人進違戒律之文退無禮典之訓或有躬行刼掠身自穿窬造作姦訛交通豪猾毎罹憲网自蹈重刑瀆玷眞如虧損妙法譬夫稂莠有穢嘉苗若淤泥混乎淸水又伽藍之地本曰淨居棲心之所理尙幽淸近代以來多立寺不求閒曠之地惟趨諠雜之方繕防﨑嶇甍宇殊拓錯舛隱慝誘納姦邪或有接延邸鄰近屠沽塵埃滿室鮏羴盈路徒長輕薄之心有虧崇敬之義且老氏垂化本實沖虛養志無爲遺情物外全眞守一是謂門驅馳世務尢乖宗防朕應期禦宇興隆教法志思利益情在防持欲使玉石區分薫蕕有辧長存妙道永固福田正本澄源宜從沙汰諸僧尼道士女冠有精勤練行守戒律者並令就大寺觀居止供給衣食不令乏短其不能精進無行業弗堪供養者並令罷遣各還桑梓所司明爲條式務依教法違制之事悉宜停斷京城畱寺三所觀二所其餘天下諸州各畱一所餘悉毀之六月四日秦王以府兵平內難髙祖以秦王爲皇太子付以軍國政事是月癸亥大赦天下停前沙汰二教詔甲子髙祖遜於位稱太上皇太子卽位於東宮是爲太宗丁亥太宗文皇帝世民攺貞觀【髙祖次子厥性仁賢輕財重義隋末起義兵髙祖謂之曰破家亡軀由汝化家爲國亦由汝焉肇興唐室皆太宗之功也武徳九年太子建成齊王元吉死八月受禪卽位制禮作樂選賢任良與公卿大臣論議政事吞蝗以拯年糓之防其叡徳如此用魏徴李靖房元齡杜如晦等諸賢爲相尉遲敬徳劉文靖爲將在位二十三年】

帝對羣臣太息曰今大亂之後其難治乎魏徴對曰大亂之治譬饑人之易食帝曰古不云乎善人爲百年而後勝殘去殺徴曰此不爲聖哲之論聖哲之治其應如響蓋不其難僕射封徳彛曰不然三代之澆詭日滋秦任法律漢雜覇道皆欲治而不能非能治而不欲徴書生好虛論徒亂國家不足聽徴曰五帝三王不易民而教行帝道而帝行王道而王顧所行何如耳黃帝平尢七十戰而勝其亂因致無爲九害徳顓頊徵之旣克而治桀爲亂湯放之紂無道武伐之湯武身及太平若人漸澆詭不復朴今當爲爲魅尙安得而化之哉徳彛不能對然腹以爲不可帝雅以徴對爲然他日帝嘗召傅奕賜之食而謂曰佛道防妙聖迹可師且報應顯然屢有徴驗汝獨不悟其理何也奕曰佛是西方桀欺詸夷狄及流入中國尊尙其教皆邪僻纎人摸寫莊老言飾其妖妄無補於國家有害於百姓帝惡其言不答自是終身不齒

己丑放宮女三千

七月蝗害稼帝在苑中掇蝗而言曰民以谷爲命而汝害之是害吾民也百姓有過在予一人汝而有靈當食朕身無害吾民將吞之左右恐致疾遽求代帝曰所貴移災朕躬何疾之避遂吞之由是終帝世蝗不爲害冬十二月癸酉詔曰有隋失道九服沸騰朕親總見戎致玆明罰其有桀犬嬰此湯羅銜義憤終乎握節各徇所奉咸有可嘉日往月來逝川斯逺切恐九泉之下向淪鼎鑊八難之間永纒冰炭愀然疚懷無忘興寢所以樹立福田濟其營魄可於建義以來交兵之處爲義士防徒殞身戎陣者各建寺剎招延勝侶望法皷所振變災火於靑蓮淸梵所聞易苦海於甘露所司量定處所並立寺名支配僧徒及修院宇具於事條以聞稱朕矜哀之意仍命虞世南李百藥褚遂良顏師古岑文本許敬宗朱子奢等爲碑銘以紀功業【已上見舊史】

庚寅禁笞背法

十月天下斷獄死罪二十有九人東南薄海西極於嶺北窮塞戶不夜閉旅不賫糧取給於路米斗三錢天下大治蠻夷君長衣冠帶刀宿衛帝喜謂羣臣曰此魏徴勸朕仁義之效也惜不令封徳彛見之因追念初平天下時手誅千餘人不及享太平卽以禦服施諸寺命僧禮懴薦擢焉

辛卯詔僧尼拜父母

壬辰縱死囚四百還家

癸巳七年三藏法師奘遊天竺求法達於王城奘生洛州偃師陳氏隋季出家具戒博貫經籍毎慨前代譯經多所訛略誌遊西土訪求異本以參訂焉以三年冬抗表辭帝制不許卽私遁自原州出玉關抵髙昌髙昌王麯文泰奉奘行資防送達於賔從僧伽論師決俱因明大毗婆沙等論至大林國從婆羅門學中論及異道典籍時婆羅門七百餘歲至僕底國從伏光法師學對法宗顯理門等論至那伽羅國從月冑論師學眾事分毗婆沙至祿勤那國從闍那屈多三藏學經部毗婆沙及薩婆多部辧眞等論至麯闍國從毗邪犀那三藏學二毗婆沙王有勝兵十萬雄冠西域奘與胡商八十許人渡殑伽河彼俗以人祀天奘與諸商被執以奘風度特異將戮以祭俄大風作塵沙漲天晝日晦暝彼眾震懼以奘爲聖人遂釋之至中天竺遇大乘居士爲奘開瑜伽師地卽入王城彼預聞奘至具禮郊迎之安置那蘭陀寺寺七寶所成僧以萬數奘見上方戒賢論師時春秋一百有六道徳爲西土宗師號正法藏國主以十城租賦奉之奘啟以求法意賢咨嗟流涕曰吾頃疾病且死忽夢文殊大士謂吾曰汝未應厭世後三年震旦有大沙門從女受道自爾已來今三稔矣於是慰喜交集有同宿契焉奘見王王給象車從者三十輩日供上饌饌有龍腦香乳蘇及大人米米香聞百步然國產不多惟君長與後及主法上徳與焉奘寓其國從正法藏窮探大乘祕奧日益智證云

乙未九年十月法師琬卒於延興寺遺表陳聖帝明王賞罰三寶不濫痛湣沙門犯法不應與民同科乞付所屬以僧律治之並上安養論三徳論各一卷帝嘉納有詔傷悼遣皇太子臨弔敕有司給葬具唐敕葬沙門由琬而始

十一月詔曰三乘結轍濟度爲先八正歸依慈悲爲主流智惠之海膏澤羣生剪煩惱之林津梁品物任眞體道理葉至仁妙果勝因事符積善朕欽若金輪恭膺寶命至徳之訓無逺不思大聖之規無幽不察欲使人免蓋纒家臻仁壽比緣喪亂僧徒減少華臺寶塔窺戶無人紺髮靑蓮櫛風沐雨眷言凋毀良用憮然其天下諸州有寺之處宜度僧尼數以三千爲限其州有大小地有華夷當處所度多少有司詳定務取徳業精明其往因減省還俗及私度白衣之徒若行業可稱通在取限必無人可取亦任其闕數比聞多有僧徒溺於流俗或假托神妄傳妖怪或謬稱醫巫左道求利或灼鑽膚體駭俗驚愚或造詣官曹囑致賄凡此等大虧聖教朕情在防持必無寛貸自今宜令所司依附六律參以金科明爲條制

丙申十年皇太子問張士衡曰事佛營福其應如何對曰事佛在淸淨仁恕如貪惏驕虐𨿽傾財事之無損於禍且善惡必報若影赴形聖人之言備矣爲君明爲臣忠爲子孝則福祚永反是則禍至矣時太子有逆志故士衡因對以箴之

丁酉帝幸洛京下詔曰老君垂範義在淸虛釋迦貽則理存因果求其教也汲引之迹殊途論其宗也益之風各致然大道之興肇於古源出無名之始事髙有形之外況是國家先宗宜居釋氏之右自今已後齋供行位至於稱謂道士女冠可在僧尼之前庶惇返本之俗暢於九有貽於萬葉京邑沙門各陳極諫有司不納時有沙門智實者洛下賢僧也丰度雋頴內外兼明擕諸宿徳隨駕表奏於闗口其略曰僧某等言年廹桑楡始逄太平之世貌同蒲柳方值聖明之君竊聞父有諍子君有諍臣實等𨿽在出家仍在臣子之列有犯無隱敢不陳之伏見詔書國家本系出自柱下宗祖之風形於前典頒告天下無得而稱令道士在僧尼之上奉以周旋豈敢拒詔尋其老君垂範治國治家所佩服章初無攺易不立觀宇不領門人處柱下以全眞隱龍徳而養性今道士等不遵其法所著冠服並是黃巾之徒實非老子之裔行三張之術棄五千之言反同張陵行章醮從漢以來常以道化於浮俗妄托老君之後卽是左道之苗若在僧尼之上誠恐國家同流有損國化遂以道經及漢魏諸史佛先道後之事具陳如左帝壯其志於教遣宰相岑文本諭防遣之實固執不奉詔帝震怒杖實於朝堂民其服流之嶺表而卒年三十有八初實得罪有譏其不量進退者實曰吾固知己行之詔不可易所以爭者欲後世知大唐有僧耳聞者莫不嘆惜

戊戌十二年尙書虞世南卒帝手勅魏王泰曰虞世南與我猶一體也拾遺補過無日暫忘當代名臣人倫凖的吾有小失必犯顏而諍之今其云亡石渠東觀之中無復人矣痛惜豈可言耶未幾帝賦往代興亡詩一篇輒嘆惜曰鐘子期死伯牙不復鼓琴朕此詩將何所示令褚遂良持詣世南靈帳讀畢焚之兾其神識感悟焉明年夢世南進讜言有如平生因下詔曰故禮部尙書文懿公虞世南徳行純備文爲辭宗夙夜盡心志存忠益奄從物化忽移時序昨因夜夢倐覩斯人兼進讜言有若平生之日追懷遺美良用悲悼冝資防神申朕思舊之情可卽其家齋五百僧造佛像一軀【出舊唐史本紀】秋八月詔三學秀異於文殿論議道士蔡子晃問法師惠淨曰法華稱序品第一未審序第何分淨曰如來入定放光現瑞假逺開近爲破二之鴻基啟一眞之由致此其序也第者爲居一者爲始故曰序品第一晃難曰第者弟也爲弟則不宜稱一言一則不應稱弟兩言矛盾何以防通淨曰向不云第者爲居一者爲始先生不省名義安能難人晃忙亂曲爲之詞淨乘勝剉折遂蒙慚而退淨雅與房齡厚善尢爲太常褚亮所敬亮嘗謂人曰淨俯視安逺顧蔑生肇眞當世獨步也及天竺三藏波頗那羅譯大莊嚴論詔淨筆授並敕趙郡王孝防詹事杜正倫同監防

己亥十三年方士秦世英譖法師惠琳著論訕毀皇宗有防捕琳琳知之變服自系詣闕請譴制防曰據爾論有念觀世音者臨刑不傷今詳罪犯當坐大辟賜假七日爾可勤念之貴臨刑自免琳奉制一無所念至期詔問所念觀音感應如何對曰隋季失徳四海沸騰陛下廓淸寰宇道洽生靈琳自七日已來不念觀音惟念陛下帝訝其言遣禦史韋琮問琳所以念朕之狀對曰觀音至聖垂形六道上天下地皆爲拯救陛下禦臨宸極萬國懽心文治至平靈鑑無外聖與觀音齊等所以惟念陛下且琳挺志蓋宣釋氏之法以助皇化兾民懼報應畏刑罰而逺惡也琳何求而敢訕謗哉陛下察琳忠於所事則所謂臨刑自免若惟讒是信則琳伏屍無地琮奏其語有防免刑流於益州【法師著辧正論八卷爲譖死於蜀百牢關未幾秦世英被誅矣】

庚子定嫂叔甥舅服

華嚴法師法順卒順生杜氏亦稱杜順如晦族長也長安萬年人以陳永定二年生少爲隋文帝所重給月俸供之有病者師對之危坐少頃卽愈或生而聾者順召之與言耳卽聰或生而啞者順就與之語卽能言或狂而顚者順使人領住向之禪定少選彼卽拜謝而去又嘗臨溪隨侍者懼不可濟順率同渉水卽斷流其神迹如此而順隤然初不以介意尢華嚴宗防帝素敬重之嘗引入宮禁導迎善气妃主戚裏諸貴奉之有如生佛集華嚴法界觀門弟子智儼尊者傳其教

傅奕感報於十四年秋卒暴而亡防報記曰奕初與傅仁均薛迹同司太史仁均先死迹昔欠仁均錢五千未償後夢仁均索討迹問先所欠錢當付與誰仁均曰付與埿人又問埿人者誰曰傅奕也是夕馮長命少府亦夢同焉又多見先亡者問佛經之虛實彼曰實也曰傅奕毀法當受何報彼曰配越州埿人長命入殿庭告迹迹亦言如之時有唐臨在側迹送錢與奕及告其夢不數日奕果暴亡或爲埿犁中人也

相國蕭瑀字時文梁明帝子也九嵗封新安王國除入隋晉王妃實瑀姊官右千牛嘗疾不肯呼醫自信天命嘆曰五更餘年則從此遁矣及晉王踐祚姊爲後聞其言召責之以其不安小官後病損拜內史侍郎以直言事頗爲煬帝憎隋亂瑀出爲河池郡守唐髙祖入關以書招之因挈郡歸封宋公委以樞要帝不名呼爲蕭郎瑀家世貴冑自武帝以來皆奉佛淸修瑀及其孫勉精嚴尢甚太宗卽位屢入相旣而房杜得君事任稍分瑀不能無少望嘗乞度爲僧帝許之瑀尋度不能而止事兩朝凡五入相位年七十四薨瑀性忠鯁雅薄福貴善屬文通儒柳顧軰皆髙其才唐史稱之曰梁蕭氏興江左實有功在民厥終無大惡以寢防而亡故余祉及其後裔自瑀逮遘八葉宰相名徳相望與唐盛衰世家之盛古未有也

辛丑十五年五月戊辰帝幸宏福寺召大徳道懿等五人賜坐諭以剏寺爲專一追崇穆太后言發涕零懿及左右皆哽咽逡巡自制防施絹二百疋自稱皇帝菩薩戒弟子令回向罷顧謂道懿等曰頃以老子是朕先宗故令名位在前卿等應恨恨也道懿曰陛下尊祖宗降成式懿等防荷國恩安閒學道詔防初下咸皆懽悅詎敢有恨帝曰尊祖重親有生之大本故先老子以別親疎之序非不畱心於佛也自有國以來未嘗剏立道觀凡有功徳並歸僧𨿽往日操戈臨陣亦未始縱威濫殺今所在戰塲皆立佛寺至於太原舊第亦以奉佛朕存心如此卿等想未諭也道懿等遽起趨謝帝曰少坐此是朕意不述則人不知天時向寺宇未備今所施可別造經寮令眾僧寛展行道

壬寅十六年三藏奘法師發王城入祗羅國國主郊迎之已而問曰而國有聖人出世作小秦王破陣樂試爲我言其爲人奘粗陳帝神武削平天下躬行堯舜之治其王大驚東向稽首曰我當朝覲與師偕行也奘因出所撰制惡見論似之王欽嘆曰此論一出可謂日光旣升螢火奪明矣卽以靑象名馬助奘防經而還癸卯○圖功臣於淩煙閣

八月四日原州松昌鴻池谷忽有五石皆靑質白文成字曰髙皇海出多子李元王八十年太平天子李世民千年太子李治書燕山人士樂大國主尙汪譚奬文仁邁千古大王五王六王七王十風毛才子七佛八菩薩及上果佛田天子文武貞觀昌大聖延四方上不治示孝仙戈八爲善原州奏於朝字初若不甚顯及羣公擬定遂粲然明著十一月辛卯有事於南郊詔遣使以玉帛詣原州鴻池谷祭之曰嗣天子諱祚繼鴻業君臨防縣宿興旰食無忘於政道徳齊禮愧於前修天有成命表瑞徴符文字粲然歷數惟永旣旌髙廟之業又錫眇身之祚迨於皇太子治亦降貞符具紀李氏於石言仰瞻霄漢空名大造甫惟寡薄彌增寅懼敢因大禮重薦玉帛上謝防靈之貺以伸祗栗之誠

乙巳十九年正月丙子法師奘賫經像歸於京師畱守房齡館於宏福寺以表聞帝壬辰奘如東都二月己亥見於儀鸞殿帝曰師去何不相報對曰當去時表三上以誠願防淺不防諒許無任慕道之至乃輙私行專擅之罪惟深愧懼帝曰師出家與俗殊隔能委命求法惠利蒼生朕甚嘉焉固不煩爲愧但念山川阻逺方俗異心怪師能達也對曰奘聞乘疾風者造天地而非逺馭龍舟者涉江海而不難自陛下握乾符淸四海徳溥九域仁被八區淳風扇炎景之南聖威震蔥領之外所以戎夷君長毎見翔云之鳥自東來者猶疑發於上國斂衽而敬之況奘圓頂方足親承化育者耶旣賴天威故得往還無難帝曰此長者之言朕何敢當因廣問雪嶺以西印度之境玉燭和气物產風俗八王故迹七佛遺蹤並博望之所不傳班馬無得而載者奘旣親遊其地記憶無遺隨問而對皆有條理帝大悅曰師所經一百餘國可盡掇其山川風俗撰大唐西域記以遺後來不亦美乎奘奉詔將罷帝謂侍臣曰昔苻堅稱道安爲神器舉國遵敬朕觀法師詞吐溫雅風節貞峻非徒不愧古人實過之逺甚司徒長孫無忌曰誠如明詔道安𨿽髙行博識然法之功固不如法師躬趨聖域討論眾妙究探宗極者矣時車駕將問罪髙麗聞法師之還期暫引見及對談論不覺日莫帝曰匆匆言不盡懷欲共法師東行省方觀俗指揮之暇別更談敍可乎對曰奘逺歸兼有疹疾不堪陪駕帝曰師向能孤遊絕域今此行如跬步耳尙何辭對曰陛下東徵六軍奉衛伐亂誅姦必有牧野之功昆陽之防奘無所裨助虛負道路之費且兵刃交戰佛制沙門不得觀視惟陛下矜察帝嘉納而止奘因奏西域所獲梵本經論凡六百五十七部乞就嵩山少林寺爲國宣譯帝曰朕頃爲穆太后剏宏福寺極爲虛靜可就彼翻譯所須並與齡平章奘因進曰百姓無知見奘逺歸妄有窺看不徒妨廢法務兼慮不測之患願得監門官以防釁隙帝悅曰此言可謂保身之計當爲處分及罷卽別有防差官監防

丙午二十年七月辛卯法師奘表上新譯菩薩藏經沙門陀羅尼經顯揚聖教論大乘雜集論凡五部五十八卷請帝爲聖教序降手勑曰省書具悉雅意法師夙標髙行早出塵表泛寶舟而登彼岸搜妙道而辟度門闡大猷蕩除眾罪朕學淺心拙在物猶迷況佛道幽防豈能仰讚側請爲序非己所聞奘重表請曰伏奉墨敕猥垂奬諭祗奉綸言精守振越奘行業空疎謬參緇侶幸屬九瀛有截四海無虞慿皇靈以逺徵恃國威而訪道窮遐冒險𨿽勵愚誠纂異懷荒實資朝化所獲經論防遣翻譯見成卷軸未有銓序伏惟陛下睿思云敷天華景爛理苞系象調逸咸英跨千古以飛聲掩百王而騰實切以神力無方非神思不足銓其理聖教逺非聖藻何以序其源故乃冒犯威嚴敢希題目宸睠衝邈不防矜許撫躬累息相顧失圗奘聞日月麗天旣分輝於戶牖江河絕地亦流潤於巖崖云和廣樂不祕響於聾聵金玉奇珍豈韜彩於愚瞽敢緣此理重有幹祈伏乞雷雨曲垂天文俯照配兩儀而同久與二曜而俱縣然則鷲嶺防言假神筆而逺雞園奧典托英詞而宣揚豈止區區梵眾獨荷恩榮蠢蠢迷生方超塵累而已制許之

丁未作翠防宮於終南山

是嵗帝得祕防云唐三世而後女主武王代有天下遂宻召太史令李淳風訪其事對曰臣據術推之其兆已成今在陛下宮中矣逾三十年當有天下誅唐子孫殆盡帝曰疑似者殺之何如對曰天命不可易且眞王者不死徒使疑似之戮滛及無辜今旣在宮已是陛下眷屬更三十年又當衰老老則心慈𨿽受終易姓於陛下子孫或不甚損今若戮之卽當復生少壯嚴毒況又立讎則陛下子孫必無遺帝善其言而止

戊申二十二年六月帝在玉華宮召法師奘至乃曰朕在京苦暑故就此宮泉石旣涼气力稍佳然憶法師故玆相屈渉塗當大勞也奘謝曰四海庶依陛下而生聖躬不安則率土煌灼伏聞鑾輿至此禦膳順宜凡預含靈孰不舞蹈願陛下永保崇髙與天地無極奘庸薄猥齒召銜荷而來不覺爲勞帝以法師徳業衝博儀表絕倫欲令罷道共康庶政因曰昔三五帝王靡不以六合務廣萬機事殷不能徧理故周慿十亂舜托五臣翼亮朝猷弼諧國彼盛明之後且爾況朕寡昧而不寄眾哲哉意欲法師脫緇服掛纁衣升路以陳謀坐槐庭而論道師意何如對曰奘防生伏奉明詔稱三五之君不能獨治寄諸賢哲共而成之此陛下盛徳含光謙讓之詞在理則不爾也何哉使臣能至治桀紂栢靈之君豈無臣耶以此而言不必由也伏惟陛下聖哲之治一人紀綱萬事咸得其緒況撫運已來天地休平中外寜晏皆陛下不荒不矜不麗不侈兢兢業業𨿽休勿休居安思危爲善承天之所致也余何預焉請粗陳其梗槪陛下經緯八紘驅駕豪傑戡定禍亂崇闡雍熙聰明文思之徳體元合極之姿皆天之所授無假於人一也惇本棄末崇儒尙徳移澆風於季俗反淳政於上古賦遵薄制刑用輕典九州四海稟識懷生俱沐恩波咸遂安逸此又聖心自化無假於人二也至道旁通深仁逺洽東逾日域西邁昆丘南盡炎州北窮塞雕題鼻飲之俗卉服左衽之人靡不候風瞻雨稽顙屈獻琛貢寶充委夷邸此又天威所感無假於人三也獫狁爲患其來自久五帝所不止三王莫能制遂使渭河爲被髮之野酆鄗爲鳴鏑之塲中國陵遲匈奴得逞殷周已來不能攘弭至漢武窮兵衛霍盡力𨿽收枝葉根本猶存自是而後無聞良防陛下禦圖一徵斯殄傾巢倒穴無復孑遺幹海燕然之域盡入提封單於弓之人俱充臣妾若言由人則虞舜已來賢輔多矣何因不獲故知有道斯得無假於人四也髙麗小藩失禮上國煬帝總天下之師三自徵伐攻城無傷半堞掠卒不獲一人虛防六軍狼狽而返陛下暫行提數萬摧駐蹕之彊陣破遼蓋之堅城振旅凱旋俘馘三十餘萬用兵禦將其道不殊隋以之亡唐以之得故知由主無假於人五也天地交泰日月光華和气氤氳慶雲紛郁五靈見質一角呈奇白狼白狐朱鴈朱艸昭章雜沓無量億千不可徧舉皆應徳而至無假於人六也明詔乃欲比諭前王寄功十亂切爲陛下不取總復須才今亦伊呂多矣奘庸陋何足以預之至於守戒緇門闡揚遺法此其誠願伏乞天慈終而不奪帝大悅曰師所陳並上垂祐及宗廟之靈卿士之力朕安能自致哉師旣欲敷揚妙道亦不固違髙志中書令褚遂良曰今四海廓淸九域寜晏皆陛下聖徳實如法師之言帝曰不如此珍裘豈一狐之腋大廈必眾材共成何有君能獨濟法師欲自全雅操故濫相光飾耳因問比譯何經對曰瑜迦師地論帝曰明何等義對曰此彌勒大士所造明十七地義曰何謂十七地奘曰六識相應地有尋有伺地無尋惟伺地無尋無伺地三摩呬多地有心地無心地聞所成地思所成地修所成地聲聞地獨覺地菩薩地有餘依地無餘依地是爲十七及標舉綱目陳列大義帝深愛焉遣使取論入宮凡一百卷帝自詳覽覩其詞義宏奧非向所聞謂侍臣曰朕觀法師新譯經論猶瞻天瞰海莫極髙深頃旣軍國務殷未暇委尋今而後知宗源杳曠顧儒道九流猶汀瀅之方溟渤耳因敕有司防祕書手寫新譯經論各九部令宣賜九道總管展轉流布兾率土之內同稟未聞之法

司徒長孫無忌中書令褚遂良奏曰佛教衝天人莫測言本則甚深語門則難入伏惟陛下至道照明輝光昱日澤霑遐界化溢中區擁防五乘建立三寶致法師當叔葉而秀質間千載而挺生陟重險以求經履危塗而訪道見珍異俗具獲眞文歸國翻宣若庵摩之始說精文奧義猶金口之新開皆陛下聖徳所感臣等愚瞽預此見聞苦海波瀾舟航有寄況天慈廣逺使布之九州蠢蠢黔黎俱飡妙法臣等億刼忻逢不勝慶幸六月帝撰大唐三藏聖教序成禦慶福殿百官陪位宣法師奘升殿賜坐勅文館學士上官儀以序對羣臣宣讀霞煥錦舒極褒揚之美其辭曰蓋聞二儀有象顯覆載以含生四時無形潛寒暑以化物是以窺天鑑地庸愚皆識其端明陰洞陽賢哲罕窮其數然而天地包乎陰陽而易識者以其有象也陰陽處乎天地而難窮者以其無形也故知像顯可徴𨿽愚不惑形潛莫覩在智猶迷況乎佛道沖虛乘幽控寂宏濟萬品典禦十方舉威靈而無上抑神力而無下大則彌於宇宙細則攝於毫無滅無生歷萬刼而不古若隱若顯運百福而長今妙道凝遵之莫知其際法流湛寂挹之莫測其原固知蠢蠢凡愚區區庸鄙投其旨趣能無疑惑者哉然則大教之興基於西土騰漢庭而皎夢照東域而流慈昔者分形分迹之時言未馳而成化當常現常之世民仰徳而知遵及乎晦迹歸眞遷儀越世金容掩色不鏡三千之光麗像開圖空端四八之相於是防言廣被拯含於三塗遺訓遐宣導羣生於十地然而眞教難仰莫能一其防歸曲學易遵邪正於焉紛糾所以空有之論或習俗而是非大小之乘乍防時而隆替有奘法師者法門之領袖也防懷貞敏早悟三空之心長契神情先包四忍之行松風水月未足比其淸華仙露明珠詎能方其朗潤故以智通無累神測未形超六塵而迥出夐千古而無對凝心內境悲正法以陵遲棲慮門慨深文之訛闕思欲分條析理廣彼前聞截僞續眞開玆後學是以翹心淨土往遊西域乘危逺邁杖防孤徵積雪晨飛塗間失地驚沙夕起空外迷天萬里山川潑煙霞而進影百重寒暑躡霜露而前蹤誠重勞輕求深願達周遊西宇十有七年窮歷異詢求正教雙林八水味道飡風鹿苑鷲峯瞻奇仰異承至言於先聖受眞教於上賢探賾妙門精窮奧義一乘五律之道馳驟於心田八藏三篋之文波騰於口海爰自所歷之國總將三藏要文凡六百五十七部譯布中夏宣揚勝業引慈云於西極注法雨於東垂聖教闕而復全蒼生罪而還福濕火宅之幹熖共防迷途朗愛水之昏波同臻彼岸是知惡因業墜善以緣升升墜之端惟人所記譬夫桂生髙嶺零露方得其華蓮出緑波飛塵不能污其葉非蓮性自潔而桂質本貞良由所附者髙則防物不能累所慿者淨則濁不能沾夫以卉木無知猶資善而成善況乎人倫有識不緣慶而求慶方兾玆經流施將日月而無窮斯福遐敷與乾坤而永大於是禦筆親書綴於新經之首法師奉表謝曰六爻探賾局於生防之塲百物正名未涉眞如之境逺惟羲冊覩奧不測其神遐想軒圖歷選普歸其美恭惟陛下玉毫降質金輪禦天廓先王之九州掩百千之日月廣列代之區域納恆沙之法界遂使給孤精盡入提封貝葉靈文咸歸冊府奘往因振錫聊謁崛山經途萬里恬天威如咫步匪乘千葉詣雙樹如食頃披揚三藏盡龍宮之所儲研究一乘窮鷲嶺之遺防並已載於白馬還獻紫宸尋防下詔勅使翻譯元奘識乖龍謬忝傳燈之榮才異馬鳴深愧防瓶之敏所譯經論紕舛尢多遂荷天威畱神制序文超象繋之表理括眾妙之門忽以防生親聞梵響踴躍懽喜如聞授記無任感荷之極手勅答曰朕才謝珪璋言慚愽達至於內典尢所未聞昨制序文深慚鄙拙穢翰墨於金簡標瓦礫於珠林忽得表書謬承褒贊循躬省慮彌益厚顏善不足稱虛勞致謝時皇太子覩聖序遂撰述聖記法師進啟奉謝帝復覽新譯菩薩藏經愛其辭防防妙因詔皇太子撰菩薩藏經後序其辭曰蓋聞羲皇至賾精粹止於文軒後幽通雅奧窮於鳥篆考丹書而索隱殊昧實際之源徴錄錯以研防蓋非常樂之道猶且事光圖史振薫風於八埏徳洽生靈激堯波於萬代伏惟陛下轉輪垂拱而化漸雞園勝殿凝旒而神交鷲嶺總調禦於徽號匪文思之所窺極般若於綸言豈象繋之所擬由是教覃溟表咸傳八解之音訓浹寰中皆踐四禪之軌遂使三千世界盡懷生而可封百億湏彌入提封而作鎭尼蓮徳水邇帝裏之滄池衛庵園接上林之茂苑𨿽復法性空寂隨感必通眞乘深妙無幽不闡所以大權禦極導法流而靡窮能仁撫運拂刼石而無盡體均相具不可思議校美前王焉可同年而語矣爰自開闡地限流沙震旦未融靈文尙隱漢皇精感托夢想於元宵晉後翹誠降修多於白馬有同蠡酌豈達四海之涯取譬管窺寜窮七曜之奧洎乎皇靈遐暢威加鐡圍之表至聖發明徳被金剛之際恆沙國土普襲衣冠開解脫門踐眞實路龍宮梵說之偈畢萃淸臺猊吼貝葉之文咸歸冊府灑玆甘露普潤芽莖乘此惠云徧霑翾走非皈依之勝業聖政之靈感者乎菩薩藏經者大覺義宗之要防也佛修此道已證無生菩薩受持咸登不退六波羅關鍵所資四無量心根力斯偹蓋彼岸之津涉正覺之梯航者焉貞觀年中身毒歸化越坡而頒朔跨懸渡而輸琛文軌旣同道路無壅法師奘振錫尋眞出自玉關長驅柰苑於天竺力士生處訪獲此經歸而奏上降防翻譯於是畢功余以問安之暇澄心妙法之寶奉述天防防表讚揚式命有司綴於卷末帝自是情信日篤平章法義不輟於口與法師相得之深無時暫間凡衣服臥具頻詔換易如家人焉

八月丙申賜奘百金磨衲並寶剃刀奘奉表謝略曰忍辱之服彩合流霞智惠之刀銛逾切玉謹當衣以降煩惱之魔佩以斷塵勞之网帝自伐遼而還气力不逮平昔有憂生之慮旣遇法師畱神大教稍遂平復因問欲植法門之益何所宜先奘對曰眾生寢惑非惠莫啟惠芽抽植法爲之資法湏人卽度僧爲防帝悅

九月乙卯詔曰隋季失禦天下分崩四海塗炭八埏鼎沸朕屬當戡亂親履兵鋒亟犯風霜宿於馬上頃加藥餌猶未痊除比日以來方遂平復豈非福善之致耶京城及天下諸州寺各度僧五人【時天下寺三千七百餘所度僧凡一萬七千餘人】

十月車駕還京師勅有司於北闕紫防殿西南剏法院畱奘居禁中晝則陪禦談論夜分就院譯經

十二月皇太子爲文徳皇后剏大慈恩寺成詔選京城宿望五十大徳各度侍者六人入居新寺是月丙辰太子備寶車五十乘迎諸大徳並防亭寶剎數百具奉安新獲梵夾諸經及瑞像利等勅太常九部樂及長安萬年音樂京城諸寺花旛導引入寺帝禦安福門樓執鑪致敬經像過盡始罷皇情大悅

己酉二十三年四月帝幸翠防宮法師奘陪駕每談敍淵奧帝必攘袂曰與法師相值恨晚耳未盡法之意夏五月不豫詔太尉長孫無忌中書令褚遂良入臥內囑曰公等忠烈著在朕心昔漢武托霍光劉備囑諸葛亮朕之後事一以委卿太子仁孝必湏盡誠輔導永保社稷無忌等叩頭流涕帝復執太子手曰無忌遂良在國家事汝無憂矣是年崩於含風殿年五十有三唐史贊曰甚矣至治之君不世出也禹有天下傳十有六王而少康有中興之業湯有天下傳二十八王而其甚盛者號稱三宗武王有天下傳三十六王而成康之治與宣之功其餘無所稱焉𨿽詩書所載有時闕略然三代千有七百餘年傳七十餘君其卓然著見於後世者此六七君而已嗚呼可謂難得也唐有天下傳世二十其可稱者三君宗憲宗皆不克其終盛哉太宗之烈也其除隋之亂比迹湯武致治之美庻幾成康自古功徳兼隆由漢以來未之有也至其牽於多愛復立浮圖好大喜功勤兵於逺此中材庸主之所常爲然春秋之法常責備於賢者是以後世君子之欲成人之美者莫不嘆息於斯焉

論曰君子謂立言之難其實非難特爲好惡所欺耳如歐陽文忠公作太宗本紀贊𨿽筆髙語奇傑出諸史至貶太宗復立浮圖好大喜功勤兵於逺中材庸主所爲而不取予謂文忠責備之深而爲好惡所欺也方貞觀之世天下昆虫艸木咸被其澤至於日月霜露所至之國皆欵關而修職貢獨髙麗莫離支叛逆阻命太宗身任千載道徳英雄之主其肯坐視之畱爲子孫憂而不少假經略乎蓋其威徳之盛其勢之必然非好大喜功之謂也昔黃帝平尢七十戰而勝其亂髙宗伐方三年而後克大宗舉偏師而陰山平臨駐蹕而髙麗服然黃帝髙宗經孔子而未嘗少貶文忠特以爲太宗之疵庸詎非責備之過與以太宗盛徳大業如此猶曲貶之將恐後之君子懷免貶之難而無意於功名也文忠徒欲髙尙其事而不知此亦自蹈好大之失矣至於復立浮圖乃所以和順道徳而齊天地鬼神之心以開濟天下後世之人爲無窮之益也文忠以爲不當則是太宗暗於取矣使太宗果暗於此則當時房杜王魏之流亦因循屍祿而暗於取者耶或曰文忠慕韓愈爲人故不得不爾嗚呼文忠何忍哉慕人毀佛而兼棄太宗之道徳是不爲好惡所欺耶孔子立名教者也老氏則非毀之及孔子刪禮則曰吾聞諸老耼云然孔子亦以人而廢言乎亦若世情之好惡況眞佛也者聖凡本有之體毀之乃所以自毀之也詎傷於眞佛哉嘗聞文忠一昔夢爲勇士數軰攝至太宗之庭太宗怒而責曰吾文武勲烈如此不能逃子之貶何也文忠震懼而寤後欲追攺之而業已進書頒行矣遂不克攺嘗慨然曰平懷防難此殆非偶然而云耳

佛祖歷代通載卷十一﹤子部﹐釋家類﹐佛祖歷代通載﹥

欽定四庫全書

佛祖歷代通載卷十二

元釋念常撰唐

庚戌髙宗治攺永徽【字爲善小名雉奴太宗苐九子年五十六崩葬幹陵在位三十四年一云三十六年復以周公爲先或云三十年

聖孔子爲先師】

辛亥世尊示滅一千六百年矣

四祖道信大師示寂師姓司馬世居河內後徙蘄州生而超異幼慕空宗諸解脫門宛如夙習旣紹祖位攝心無寐脇不至席者幾六十年隋大業末領眾至吉州値羣盜圍城七旬不解萬眾惶怖師憫之教誦摩訶般若旣而賊眾望雉堞間若有神兵乃相謂曰城中必有異人遂卽引去武徳中始居破頭山學徒奔湊甞一日於黃梅道中逢一小児骨相秀異師曰汝何姓答曰姓卽有不是常姓師曰是何姓答曰是佛性師曰汝無性耶答曰性卽空故師黙識其爲法器令侍者詣其母求之出家母以夙緣故了無難色以至傳衣付法偈曰華種有生性因地華生生大緣與信合當生生不生遂以學徒委之一日告眾曰吾甞防廬山登絕頂望破頭山見紫雲如蓋下有白气橫分六道汝等防否眾皆黙然忍大師曰莫是和上他後橫出一枝佛法否師曰然貞觀末太宗向師道味欲瞻風彩詔赴京師師上表遜謝前後三返竟以疾辭苐四度命使者曰如果不起卽取首來使至山諭防師乃引頸就刄神色怡然使異之回以狀聞帝彌加嘆慕就賜珍繒以遂其志及是忽垂誡門人曰一切諸法悉皆解脫汝等各自防念流化未來言訖安坐而逝壽七十有二塔於本山明年四月八日塔戶無故自開儀相如生爾後門人不敢復閉代宗謚大醫禪師云

壬子鴈塔成太宗二十二年上在春宮日天陰掌疼問及左右對曰應是太子洞下鍼處於是思報昊天追崇福業命有司擇地爲母文徳順聖皇后建慈恩寺凡十餘院一千八百九十七間度僧三百員奘三蔵爲上座盛事如碑所載至今永防三年帝用七宮亡者衣物財帛而建此塔於慈恩寺其基四面各一百四十尺仿西域制度而有五級並象輪露盤髙一百八十尺層層中心皆葬舍利不啻萬顆上層以石爲室南面立碑載二聖所制三蔵聖教序記乃尙書右僕射河南公褚遂良筆也西域之制以塔爲方墳然有四輪王一級聲聞四級獨覺十二級菩薩如來十三級各有所表也

癸丑四年禪師恵寛卒生楊氏父爲道士號三洞先生姉信相生而知道終日凝然禪寂寛五六歲日與信相譚論俱非世事家世奉道寛獨不喜父詬厲使拜天尊寛不得已跪之鐡像蹶然崩壊舉族驚異因錄毎與信相所論言句先是龍懷寺禪師曇相臨終語弟子防曰吾報緣當生廣漢綿竹峯頂楊氏家後七年汝來見吾言訖而逝其後防頗忘之一昔夢相責以負約防驚寤遂造峯頂而扣其扉寛曰扣扉者誰防遽曰弟子防也寛笑曰何以知吾而稱弟子防曰得師聲猶昔日聲也遂相見其父出所錄毎與信相譚論示之蓋大荘嚴等論防卽奉寛再歸龍懷寺落髮由是神異日顯俗呼聖和上其姉信相亦隨出家甞因淨恵寺異僧入定滿寺紅熖亙然而人未識之信相曰此火聚尊者入火光三昧耳因入其寺入水觀一室湛然惟水不見其形異僧欽嘆以爲得果時亦號聖�寛十世爲大僧今十生記存焉累朝賜謚不一

甲寅五年中天竺國摩訶菩提寺遣僧致法師奘書並獻方物其辭曰微妙吉祥世尊金剛座側摩訶菩提寺諸多聞眾所共圍繞上座恵天致書摩訶支那國於無量經律論妙盡精防木義阿遮利耶敬問無量少病少惱我恵天苾芻今造佛大神變贊頌及諸經論比量智等今附苾芻法長將往此無量多聞長老大徳阿遮利耶智光亦同前致問鄔波索迦日授稽首和南今共寄白防一防示不空心路逺莫怪其少願領彼須經論錄名附來當爲抄送木義阿遮利耶願知及法長辭還奘答長老智光書其略曰往年使還承正法蔵大師無常奉問摧割不能己巳嗚呼苦海舟沈人天眼滅遷奪之痛何可述歟昔大覺潛輝迦葉紹宗洪業啇那遷逝鞠多闡其嘉猷今法將歸眞法師次任其事惟願淸辭妙辧共四海而流福智莊嚴與五山而永久奘所將經論已翻瑜伽師地論等大小三十餘部卽日大唐天子聖躬萬福率土安民以輪王之慈敷法王之化所出經論並神筆制序令所司抄冩國內流行爰及鄰亦俱遵奉𨿽居像季之末而教法光榮雝雝穆穆亦不異室羅筏逝多林之化也伏願照知頃信度河失經一防今錄名於後有便請爲附來並有片物供養願垂納受是嵗特防度沙彌窺基爲大僧入大慈防寺參譯經正義基姓尉遲代郡人【鄂國公敬徳之侄右金吾衛將軍敬宗之子】母裴夢掌月輪吞之而孕誕夕神光盈室甫六歲能著書初法師裝公於西域得一童子敏悟絕倫因擕之詣宗宗呼基出拜奘使誦所著兵書且數千言奘數目童子及基誦畢奘紿之曰此古書耳宗未之信奘令西域童子覆誦之不差一字宗大怒以基竊古書防已將殺之奘就丐出家基曰聽我禦葷色晚膳卽從出家不然寕伏劍死不爲餓死奘愛其俊而許之遂從入道每覧疏記過目成誦義亦頓解善大小乘旣參譯經從奘受瑜伽惟識宗防著論凡百部時號百本論師然性豪侈每出必治三車亦號三車法師

乙卯六年五月法師奘譯因明論沙門神泰等各造義疏釋之法師棲者以其論示尙藥奉禦呂才才深藝之士也頗毀其文作因眀注解破義圖輕薄者聽信之秋七月譯經法師立致書左僕射於志寕斥其謬辭曰聞諸佛之立教文言奧逺防義幽深等圓穹之寥廓滄波之浩瀚談眞如之性相居十地而尙迷說小艸之因緣防無生而猶昧況有縈纒八邪之沈淪四倒之流而欲窺究宗因辧彰其理者無乃惑哉切見大慈恩寺翻經法師恵基早智力夙成行潔珪璋操逾松杞遂能躬防聖域詢稟微言擅三蔵於胸懷苞四含於掌握嗣淸徽於曩哲扇遺範於當今寔季俗之舟航信緇林之鑑者也所翻聖教已三百餘軸中有小論題曰因明詮論難之防歸序摧邪之式𨿽未爲門之要妙亦非造次之所知近聞尙藥呂奉禦以常人之資竊眾師之說造因明圖釋宗因義不能精悟好起異端苟覓聲譽妄爲穿鑿排眾徳之正說任我之褊心媒公卿之前囂諠閭巷之側不慙顏厚靡勌神勞數易炎涼心猶未已然奉禦於俗事少閒遂謂眞宗可了何異鼷防見釜竈之堪陟乃言昆閬之不難蛛蝥覩棘林之易羅遂謂扶桑之可网不量涯分無以異斯況大音希聲大辧若訥所以淨名契理杜口毗耶�父徳髙恂恂鄕黨未聞誇矜自媒而獲搢紳之推仰也立致書其事稍息

冬十月丁酉太常博士栁宣以其事寢作歸敬書並偈繳譯經大徳求畢其說於是法師明濬答還述頌並書極大尊嚴而訓呂才妄舉栁宣得書卽劾呂才列奏其事有防集公卿學士領才詣慈恩寺見法師受辭悔謝而退

丙辰攺顯慶正月丙寅立代王爲皇太子是日於慈防寺齋僧五千員勑黃門侍郎薛元超主其事因問法師奘前代翻經之式對曰漢魏旣逺未可詳論晉宋已來翻經皆有監閱詳緝之官故苻堅時曇摩難提譯經黃門趙整執筆姚興時羅什譯經興及姚嵩執筆後魏菩提流支譯經侍中崔光筆授以至梁陳周隋之代並亦如之貞觀初年波頗那羅譯經先帝勅趙郡王孝恭事杜正倫監防今特闕如又大慈防寺壯麗輪奐今古罕儔尙未建碑貧道懷此二事願聞之於上也元超奏其語制可

是月壬申朝防中書令崔惇禮宣勅曰大慈防寺法師奘新翻經論文義須精冝令左僕射於志寕吏部尙書來濟禮部尙書許敬宗黃門侍郎薛元超中書侍郎李義府杜正倫時爲看閱或不穏處隨事潤色朝罷遣內給事王君徳報法師曰承須交人助翻經已爲處分於志寕等其慈防寺碑朕望自作不知師意如何且令相報奘奉防卽率眾詣闕抗表陳請未幾髙宗親制大慈防寺碑文成遣長孫無忌徧示羣公其辭曰蓋聞乾坤締構之初品物權輿之始莫不載形厚土借覆穹蒼然則二曜輝天靡測盈虛之像四溟紀地豈究波瀾之極況乎法門虛寂出生不滅之前聖教牢籠示有無形之外故以道光塵刼化洽生靈惟王宮發迹蓮披起步之花神沼騰先曲髙堤之榦演徳音於鹿苑防多士於龍宮福已罪之羣生興將滅之人代能使下愚抱道骨碎寒林之野上哲欽風身沒雪山之偈絲流法雨淸火宅以辭炎輪升日皎重防而歸晝朕逖覽緗史詳觀道義福永刼者其惟釋教歟文徳皇太后慿柯瓊樹疏派泉源徳照塗山道光嬀汭流芬彤管彰懿則於八紘垂訓紫宮扇徽猷於萬古遽而幹精掩月永戢貞輝坤維絕紐長淪茂毓撫奩鏡而增感望陟屺以何追仲由興嘆於千鐘虞丘致哀於三失朕之罔極實有切於終身故載懷興緝剏斯金地郤背邠郊防千莊之錦前臨終嶽吐百仭之峯蓮左靣八川皎池光而分鏡右鄰九逹飛羽蓋以連云抑天府之奧區信上京之勝地迹其雕軒架迥綺閣淩虛丹空曉烏煥日宮之泛麗素天初兔鑑月殿而澄輝薰徑秋蘭疎亭佩紫芳巖冬桂宻戶樷丹燈皎繁花熖轉心中之鶴幡標迥剎防縈天外之虹飛陛參差含文露而棲玉輕舒捲网靨靣而編珠霞班低岫之紅池幕泛煙之翠鳴佩與宵鐘合韻和風共晨梵分音豈直香積天宮逺慚輪奐閬風仙闕遙愧雕華而已哉有奘法師者寔眞如之冠冕也器宇凝若淸風之肅長松縟思繁蔚如綺霞之輝迥漢騰今照古之智挺自生知蘊寂懷眞之誠發乎齠齔孤標一代邁生逺以照前迥秀千齡架澄什而光後以爲淳風替古澆俗移今悲巨夜之長昬痛微言之永翳遂投迹異域廣飡祕教乘杯云漢之外振錫煙霞之表滔天巨海浸驚浪而覊防亙地嚴霜犯淒氛而獨逝平郊散敍衣單雪嶺之風曠野低輪肌獘流沙之日遐徵月路影對宵而暫防逺邁危峯形臨朝而永思窮妙境探賾至眞心罄津研幾祕術通昔賢之所不逹悟先典之所未聞遂得金牒東流續將絕之教寶偈西徙補已闕之文時睠靈基棲心此地宣奧防葉重翠於只林逺辟幽闗波再淸於定水朕之防心八正肅志防林兾延景福式資冥助奉願皇太后逍遙六度神防丹闕之前偃息四洲魂升紫極之境悲夫玉燭易往促四序於炎涼金箭難畱馳六龍於晷漏恐波遷在移溟海以變桑田地是勢非淪髙防而爲幽谷於是敬刻貞石式旌眞境銘不錄

三月庚申百僚奉表美揚聖制別詔禮部尙書許敬宗送碑文示法師奘甲子奘率徒詣闕奉表謝曰造化之功旣播物而成教聖人之道亦因辭而見情然則畫卦垂文空談形於器宇設爻分象寔未越於寰域羲皇之徳尙見稱於前古姬后之風亦獨髙於後代豈若開物成務闡八正以摛章詮道立言證三明而俗理窮天地之表情該日月之外校其優劣斯爲盛矣恭惟陛下金輪在運玉曆乘時化洽四洲仁覃九有道苞前聖功茂乃神縱多能於生知資率由於天至始悲奩鏡卽剏招提俄樹勝幢乃敷文律若乃天華欵發睿藻波騰吞筆海而孕龍宮掩詞林而苞鶴內該八蔵外覈六經奧而能典宏而且宻使只園遺迹托寶思而彌髙柰苑餘芳假瓊章而不朽豈直抑揚夢境昭晰迷途諒以鎔範四天牢籠三界者矣奘以其文宜得聖筆自寫因抗表勸請制不許再表遂許之

四月八日奘率京城僧�備幢旛寶輦香花梵儀扣芳林門迎禦制碑勅太常九部樂並長安萬年二縣樂戱及戚裏侯王耆耋送之是日以雨不克十四日遂迎之舊史本紀云帝禦安福門樓觀法師奘迎禦制大慈防寺碑導從以天竺法儀其徒甚盛帝望之大悅五月法師奘寢疾勅尙藥奉禦蔣孝章鍼醫上官琮專視病又遣北門使者伺气候逓報消息奘因陳先朝以釋氏名位次道流之下先帝晚年許爲攺正又永徽初僧�罪犯情難知者同俗法推鞫奘慮疾病委頓永隔天顏附內使以聞卽日勅使報曰所陳但佛道名位先朝防分事須平章其同俗勅卽爲除落師冝安意將息奘疾尋愈

十一月防天后難月命入宮祈福及分難神光滿宮自庭燭天因號佛光王【卽中宗也】初帝甞謂奘曰若生男子卽聽出家至是奘奉表請許佛光王出家紹隆三寶制可丁巳二月幸洛陽詔奘陪駕五月奘辭還陳畱攺葬父母勅有司給葬具

六月召法師立與道士張恵先辧二教先後大臣臨證恵先義負

金陵牛頭山法融禪師者潤州延陵人也姓韋氏年十九學通經史尋閱大部般若曉逹眞空忽一日嘆曰儒道世典非究竟法般若正觀出世舟航遂茅山投師落髮後入牛頭山幽棲寺北巖之石室有百鳥銜花之異唐貞觀中四祖遙觀气象知彼山有奇異之人乃躬自尋訪問寺僧此間有道人否曰出家児那个不是道人祖曰呵那个是道人僧無對別僧云此去山中十里許有一懶融見人不起亦不合掌莫是道人祖遂入山見師端坐自若曽無所顧祖問曰在此作什麼師曰觀心祖曰觀是何人心是何物師無對起曰師自何來甞識道信大師否曰卽貧道是也融再拜請示心法祖曰夫百千法門同歸方寸河沙妙徳盡在心源一切戒定門神通變化悉自具足不離汝心一切煩惱業障本自空寂一切因果皆如幻夢無三界可出無菩提可求人與非人性相平等大道虛曠絕思絕慮如是之法汝今已得更無欠少與佛何殊汝但任心自在莫作觀行亦莫息心莫起貪嗔莫懷愁慮蕩蕩無礙任意縱橫不作諸善不造眾惡行住坐臥觸目遇緣皆是佛之妙用快樂無憂故名爲道融曰心旣具足復誰是佛又誰爲心祖曰非心不問佛問佛非不心融曰旣不許作觀行於境起時如何對治祖曰境緣無好醜好醜起於心心若不彊名妄情何由起妄情旣不起眞心任徧知汝但隨心自在無復對治卽名常住法身無有變易吾受璨大師頓宗法門今以付汝汝諦受吾言可止此山當有五大士紹汝化祖付法已歸於防峯師至顯慶二年閏正月二十三日終於建初寺壽六十四臈月十一窆於雞籠山防送者萬餘人廣如傳燈具載

戊午夏四月追僧道各二七人入宮論議道士李榮以本際立義法師義褒徴曰旣標本際爲道本於際耶際本於道耶榮曰防得褒曰若道本於際際爲道本則亦可際本於道道爲際源榮曰亦通耳褒曰若本際與道防得相返則亦可自然與道防相法也榮曰道法自然自然不法道褒曰若爾則道本於際本際不本於道矣榮意前言之失不復主義以他語嘲褒褒正色曰對萬乘之前立論申明邪正以簡帝心豈以他辭塵瀆天聽榮慚服帝嘉之令引榮退席揖黃頥對褒談論極莫而罷

是嵗法師奘抗表辭入嵩山少林寺專意譯經降禦札報曰省表知欲晦迹巖泉追遁逺而架往托慮神寂軌澄什以標今仰揖風規是所欽尙朕業空學寡靡究髙深然以淺識薄聞未見其可法師津梁三界汲引四生智皎心燈定凝意水非情塵之所翳豈識浪之能驚道徳可居何必太華疊嶺空寂可捨豈獨少室重巒幸戢來言勿復重請則市朝大不獨貴於前賢見聞益更可珍於卽代奘進啟奉謝略曰昔季重魏君之禮惟敍暌離恵逺辱晉後之書才令給米未覩辭兼空寂可捨之防誨示大市朝之情故知人主之懷窮眞罄俗綜有該無超羲軒而更髙駕曹馬而逾逺者矣時奘公道震天下謀欲禁止舊經惟新典有禪師法衝者善楞伽宗防雅爲房梁公所重因見奘而諫之曰聞君將廢罷舊經不許宣此未可也法師頃依舊經入道今若棄舊崇新則法師亦當返初復依新經出家可乎奘悟而止

己未四年帝在合璧宮追僧道論義法師防立五蘊義法師神泰立九斷知義道士李榮黃壽不知名義茫如夢海𨿽事往返而廓落無歸遂道士立義於是李榮立道生萬物義法師立問曰先生立道生萬物未審此道是有知耶是無知耶榮曰人法地地法天天法道旣爲天地之法豈曰無知立曰必若有知則合惟生於善何故亦生於惡旣善惡升沈樷雜混生則無知矣請試劇陳之如上古未開辟時何不早生今日聖明子育黔黎與之榮樂乃先誕共工蚩尢桀紂幽厲之徒而殘賊斯民耶人臣之中何不惟生稷與防龍之軰而使飛亷惡來靳尙新莽之儔諛諂其君致國傾亂耶羽族之中何不惟生鸞鳯嘉禽而更生梟獍惡鳥乎毛羣之中何不惟生麒麟驊驑復生豺狼豪蝟乎以至艸木等美惡不同旣混糅俱生不別善惡則道無知不能生物云何得稱天地取法而生萬物乎據佛世尊窮理盡性之教則天地萬物是業眾生以業力故所感不同以善業勝者則琉璃爲地黃金爲道瓊防陌玉葉垂亭甘露充飡綺衣爲座惡業多者沙壤爲地瓦礫爲衢稗飯充饑麻衣蔽體泥行雨宿霜獲暑耕皆自業所感無人使之吾子心迷不識妄言道生一何可憫榮愕然不知所對立乘機拂弄榮亦杜黙遂赧然下座揖黃壽前席立老子名義法師防以老子國家先宗旣難其名恐有觸犯卽奏曰黃壽身預黃冠不知諱忌城狐社防猶事依慿國家逺承龍徳之後陛下老氏子孫豈有對人子孫而公談祖諱至如五千言中大有好義壽不能標列而說聖人之名計罪論別死有餘及帝肯首曰固當別立義壽旣遭沮挫慚汗失圖𨿽事言對而次序乖越及罷帝曰朕觀二家之論宗防竟未分明法師立驟對曰二家之論宗防未眀寔如明詔何則眾僧立義道士不識其源旣恥無辭遂讜語至如防立五蘊義黃頥以防名來難且防以覆蓋爲宗蘊以積聚爲義如色有十一聚在色名之下識有八種積在一名之中舉總以收稱爲蘊義若以防名見難義理全乖又神泰立九防知義道士生來未聞此名論座𨿽登不知發問之處無以遮慚遂浪作余語由是宗防不明光瀆天聽過在道士然佛法大宗因緣爲最故云未嘗有一法不從因緣生耳如目見殿柱須具五緣一識心不亂二眼根不壊三借以光明四有境現前五中間無障必具此緣方得見柱若曦光已沒龍燭未明縱有朱楹何由可見又如嘉谷陽和之月假水土人工則能芽夏盛甕中冬蔵地防緣不具故畢竟不生工人亦然內則業感爲因外則父母爲緣身方得生父母亦違終無生理乃至羽毛萬彚悉亦如之故經云深入緣起防諸邪見由佛智窮法實相是稱無上正覺爲人天師外道之軰則不如是或計諸法自然卽同此方莊老或言無因或云宿作並是邪宗不明法本又對禦說依他徧計圎成三性之義及辭出宮少選敇內給事王君徳傳宣曰師等因緣義甚好何不早論詣道士李榮等傳曰何不學佛經於是榮等羞縮爲之气塞

是嵗帝勅奘三蔵於玉華宮譯般若經至龍朔三年冬十月二十三日畢凡六百卷進上帝嘉嘆曰朕以軍國務殷不及委讀今觀佛經之大若其瞻天望海莫測髙深以儒道九流方之如河瀅之溟渤也而世云三教齊致者是妄談耳

庚申屈僧拜俗詔帝初崇三寶後復防四月十五日下詔令沙門致敬君親僧爽請至十六日勅付有司詳議是月二十一日大莊嚴寺威秀等上不拜表至二十五日沙門道宣等上雍州牧沛王倫不拜表二十七日宣等又上榮國夫人楊氏不拜俗啟及上敍佛教隆替事狀大意是前朝代興替然後引經不拜俗文梵网經云出家人法不向國王禮拜不向父母禮拜六親不敬神不禮湼槃經第六卷

云出家人不禮敬在家人四分律云佛令諸比丘相防禮拜不應禮拜一切白衣佛本行經五十三卷云輸頭檀王與諸眷屬百官次第禮佛足已佛言王今可禮優波離並諸比丘足王聞佛教卽從座起頂禮五百比丘足新出家者次第而禮薩遮尼幹子經云若謗聲聞辟支佛法及大乘法毀訾畱難者犯根本罪僧道宣尋白朝宰羣公伏見詔書令僧致敬君父事理深逺非淺情能測夫以出處之迹列聖齊規眞俗之科百王同軌幹木在魏髙抗而謁文侯子陵居漢長揖而尋光武彼稱小道尙懷髙蹈之門豈此沙門不遂閒放之美者哉

沙門威秀等謹錄佛經沙門不合跪拜父母有損無益其文如左梵网如前順正理云國君不求比丘禮拜略曰教東漸六百餘載上代皇王無不依經敬仰也僧威秀等言竊聞眞俗異區桑門割有生之戀幽顯殊服田衣無拜首之容理同越情道仍舛物伏惟陛下匡振逺猷提奨幽槪旣已崇之於國亦以行之於家足使捨俗無習俗之儀出家絕居家之敬防法斯在提福莫先自然教有可甄人知自勉不勝誠懇之至謹奉表以聞於時上表者眾不煩具錄備如眀集至五月十五日大集文武百僚於中臺將議其事京邑沙門道宣等三百餘人競陳狀啟紛諍不定有司各以表聞一右司成令狐徳業等五百三十九人表請不合拜一右兼司平太常閻立本等三百五十四人表請合拜帝覽已下詔朕商羣議沈研幽賾然箕頴之風髙尙其事遐想前代固亦有之今於君處勿須致拜其父母所慈育彌深只伏斯曠更將安設自今已後卽宜跪拜主者施行又至六月八日京邑老人程士顒等上表略曰且髙尙之風人主猶有抗禮豈惟臣下及受跪拜之儀俯仰撫循無由啟處意願國無兩敬大開方外之迹僧奉內教便得立身行道不任私懷之至謹奉表以聞拜俗之條從玆泯定矣

辛酉攺龍翔

癸亥帝苦風疾委政武后

甲子攺麟徳武后専恣

二月初五日法師奘寢疾命弟子大乘光錄所譯經論凡一千三百三十有五卷造彌勒像十俱胝及疾革口誦色蘊不可得受想行識不可得眼界不可得乃至意識界不可得無眀不可得乃至菩提不可得不可得亦不可得復令左右同聲三唱南謨慈氏如來應正等覺願與含識速奉慈顏南謨慈氏如來所居內院願捨壽必生其中遂右脇安臥而逝春秋六十有三是夕白虹四道自北亙南貫井宿直慈恩寺塔訃聞於朝帝哭之甚哀顧左右曰朕失國寶矣輟朝三日自終及葬五降禦札裒錄遺典勤卹防事俄異僧奉旃檀末香至請依天竺法用塗法師之體大乘光等以掩龕日久不欲開其僧曰別奉進防倘見拒卽具奏遂啟龕而顏色如生香气馥鬱其僧塗畢恍然不見識者以爲兜率內院人也夏四月凖佛世尊故事斂以金棺銀槨塔於滻東門弟子神泰棲防立明濬義褒大乘光等皆法門龍象焉道造僞經天皇甲子嵗西京諸觀道士郭行眞等東明觀李榮姚義劉道合防聖觀田仁恵郭蓋宗等將沒道書重更修攺私竊佛經攺換文句人法名數三東六道五防十二入十八界三十七品大小法門並偸安道經並攺長安經爲太上靈寶元陽經攺余佛經別號勝牟尼經或云太平經等及攺酒脯祭祀用漧棗香水以惑後人妖妄作矣沙門道世表聞以辯眞僞其略曰竊聞白馬東遊三蔵創玆而起靑牛西逝二篇自此而興或闡以化民或明空空而救物檢之圖牒指掌可知所以發唱顯宗終乎此世釋教翻譯時代炳然文史備彰黎民不惑至如道家籍斯則不然惟老子二篇李聃親闡自余經制皆雜凡情何者前漢王褒造洞經後漢張陵造靈寶經及章醮等二十四卷吳孝先造上淸經晉世王浮造化胡經又鮑靖造三皇經齊朝陳顯眀造六十四眞步虛經梁陶景造太淸經及眾醮儀十卷周武張賔之焦子順馬翼李運挑攬佛經一千餘卷隋輔祥攺湼槃經爲長安經笑道論曰道家妄注諸子三百五十卷爲道經又按漢眀帝時褚善信等總將道經諸子書等三十七部七百四十四卷晉洪神仙傳云老教所有度世消災之法凡九百三十卷符書等七十卷宋太始七年陸修靜答明帝云道家經書並藥方符圖等一千二百二十八卷云一千九十卷已行於世一百三十八卷猶在天宮又檢都目錄妄取藝文誌書名矯注八百八十四卷爲道經今都經目云依中陸氏所上之目乃有六千三百六十三卷云二千四十卷見有其本四千三百二十三卷並未見據此前數目有無不同虛妄明矣增加捲目足篇章依傍佛經攺頭換尾或言名山唱出或云仙洞飛來何乃黃領獨知英賢不覩書史無聞典籍不記請問道士後世之經爲是老子別陳爲是天尊更說縱其也應有時方師資說處代年月復是如何如其有據容可流行若也妄言理須焚翦伏願當今明朝【云云】由是郭行眞等捨邪歸正啟願受具如佛道論丙寅攺幹封尊老君爲元皇帝米斗五錢丁卯大教東被六百年矣用麟徳歷

南山律師道宣卒師京兆錢氏父吏部尙書申母夢月輪貫懷而孕又夢梵僧語之曰所孕者梁僧祐律師也防胎彌十二月而生九歲徧覽羣書十二善習文墨十五師日嚴頵公十六誦法華兩旬而徹十七落髮二十依首師進具戒三衣惟布常坐一食武徳四年再依首師學律性好禪那期修正定頵曰戒淨定眀方有據始聽未閒持犯焉識七年徙居終南紵麻蘭若始制行事鈔貞觀四年行般若三昧於淸宮精舍經九十日龍化人形禮覲聽法沙彌染心顧盻其女龍怒欲害之念師教誡頓息惡心攝毒吐井白師勿飲此水及往視之其井湧沸又於雲際寺行此三昧前後二十防常感天童爲之給侍十九年偕奘公翻經福筆受潤文推爲上首永徽元年復居紵麻幹封二年春天人告師曰師報緣將盡當生彌勒內宮十月三十日眾見空中旛華交列異香天樂天人同聲請師歸覲彌勒上聞之詔天下寺院圖形奉祀穆宗制贊曰代有覺人爲如來使龍歸降天神奉事聲飛五天辭驚萬里金烏西沈佛日東舉稽首歸依肇律宗主懿宗朝謚澄照師所撰刪定僧戒本【一卷今所盛行】刪定比丘尼戒本【一卷】注僧戒本【三卷】戒疏【四卷】注羯磨經【二卷】羯磨疏【四卷】行事鈔【二卷】比丘尼鈔【三卷】拾毗�義鈔【三卷】�物輕重儀章服儀歸敬儀正行懴悔儀新學教誡儀【各一卷】法華義苑【三十卷�本】釋迦方誌【二卷】佛道論衡【四卷】續髙僧傳【三十卷】後續僧傳【十卷】廣明集【三十卷】三寶感通記【三卷】天人感通傳【一卷】大唐內典錄【十卷】

戊辰攺總章詔僧道防於百福殿定奪化胡經眞僞百官臨證僧法明者預選入方三教首座議論紛紜眀察其非是卽排眾出曰老子化胡成佛之際爲作華言化之耶爲作胡語誘之若作華言則胡人未喜必作胡語旣傳此土須假翻譯未審道流所謂化胡經者於何朝代翻譯筆授證義當復爲誰於是舉眾愕然無能應者公卿列辟咸服其切當忻躍而罷有敕搜聚天下化胡經焚棄不在道經之數旣而洛京道觀桓彥道等奉表乞畱詔曰三聖重光元統敍豈忘老教偏意釋宗朕志欵還淳情存去僞理乖事舛者𨿽在親而亦除義符名當者𨿽有寃而必錄自今道經諸部有記及化胡事者並宜削除有司條爲罪制

庚午攺咸亨

癸酉上稱天皇后稱天后

是嵗讓和上四月八日生有白气六道貫天太史奏聞有徳之象當應空門帝曰在何方位史曰安康分野有頃金州太守韓偕具表奏聞帝曰道人之徳國之善慶勅偕親詣撫卹兼厚賜養育之費一家蒙之後長出家果傳六祖心印住於南嶽光大教門也

甲戌攺上元

乙亥是年五祖忍大師示寂師蘄州黃梅周氏子生而岐嶷児時有異僧嘆曰是子闕七種相不逮如來後遇信大師得法嗣化於破頭山咸亨中有盧居士者名能自逺來防師問汝自何來曰嶺南師曰欲求何事曰惟求作佛祖曰嶺南人無佛性若爲得佛曰人卽有南北佛性豈然師知其異乃訶之曰著槽廠去能禮足而退便入碓坊服勞於杵臼之間經旬月祖知付法時至遂告眾曰正法難解不可徒記吾言將爲己任汝等各自隨意述一偈若語意防符衣法皆付時防七百餘眾神秀居第一座學通內外眾所推仰秀亦自負無出其右者不復思惟乃於廊壁間書一偈曰身是菩提樹心如眀鏡臺時時勤拂拭莫遣惹塵埃祖因行次見偈心知秀之所爲因紿曰後代依此修行亦得道果眾聆此語人各諷誦他日能在碓坊聞偈乃問同侶此誰爲之同侶告以和上將欲付法各令述偈此乃秀上座所爲能曰美則美矣了則未了同侶共訶其謬妄能至莫命童子引至廊間能自執燭令童子於秀偈側冩偈曰菩提本無明鏡亦非臺本來無一物何假拂塵埃祖復見此黙念必能之所爲因故爲之語曰此誰作亦未見性眾以師弗許皆莫之顧卽於是夕潛使人自碓坊喚能至告曰諸佛出世爲一大事因緣隨機大小而引化之遂有十地三乘頓漸等法以爲教門然以微妙袐宻圎眀眞寔正法眼蔵付於上首迦葉展轉傳授二十八世至菩提逹磨大師屆於此土得可祖承襲以至於吾吾今授汝並所傳袈裟用以表信汝善防持勿令防絕聽吾偈曰有情來下種因地果還生無情旣無種無性亦無生能受畢乃曰法則旣受衣付何人師曰昔逹磨初至人未之信故傳此衣以眀得法今信心已熟衣乃爭端止於汝身勿復傳也且當逺引俟時行化所謂受衣之人命如懸絲能曰當何所祖曰逢懷且止遇防卽蔵能禮足捧衣而出通夕南邁眾皆未知祖由是三日不上堂眾疑之因致問祖曰吾道行矣又問衣法誰傳祖曰能者傳之眾意盧居士名能必此人也共力推尋能已不在至有相率而物色追之者祖旣付法已復經四載而寂塔於東山代宗謚大滿禪師法雨之塔舊唐史云後魏末有僧逹磨者本天竺王子以讓國出家得禪宗妙法云自釋迦相傳有衣鉢爲記世相傳授逹磨將衣鉢航海而來初至梁國武帝問以有爲之事逹磨不悅乃之魏於嵩山少林寺遇毒而卒其年魏使於蔥嶺回見之門徒發其墓但有履而已逹磨傳可可嘗防臂以求其法可傳僧璨璨傳道信信傳忍忍姓周氏黃梅人與信並住東山寺世謂其法爲東山法門

論曰舊史敍諸祖𨿽簡略然大要與寶林傳燈之說皆合至謂逹磨遇毒而卒及魏使復於蔥嶺見之則毒與卒果有之乎世稱五祖前身蓋栽松道者往見四且將付以衣法俄惜之曰汝耄矣𨿽嗣化能復幾何倘再來可也五祖因托質周氏無父而生母幾受禍僅死而免四祖果忍死以遲其來畀以大法噫吾祖出入死生正防戱耳自非果位上聖孰能與於此哉

丙子攺儀鳯

北印度佛陀波利尊者至五臺淸涼山逢一叟問曰爾來何爲利曰求禮覲文殊叟曰帶佛頂尊勝咒來否利曰未也叟曰此土眾生滋惡而出家者犯四棄尢多不持此咒隨行逺來奚益能回取之以流此土可乎波利作禮而返以開曜元年取其咒至於長安有防命日照三蔵翻譯帝聞此咒靈驗特異祕之禁掖波利屢奏請布中外髙宗不得已從之利卽辭入五臺後不知所終時南天竺有菩提流志習頭陀行從耶捨瞿沙學道爲西域宗師名震中夏帝聞風而恱之因使西域有詔惇請己卯攺調露

庚辰攺永隆

辛巳攺開曜

壬午攺永淳

是歲慈恩法師窺基卒世壽五十有一有詔傷悼禦制畫像贊葬樊川北渠近奘公之塋基貎丰碩長八尺气槪萬夫項上有玉枕十指紋皆盤折如印見者詟伏然心慈善誨人晚節祈生內院循戒彌篤甞造玉文殊像及金冩大般若經皆瑞應初南山宣律師以律名震五天感天廚供饌毎薄基三車之玩甚不爲禮基嘗訪宣其日過午而天饌不至及基辭去天神乃降宣責以後時天曰適見大乘菩薩在此翊衞嚴甚故無自而入宣聞之大驚於是遐邇增敬焉先是奘公親授西域戒賢師瑜伽師地惟識宗而基盡領其妙恢廓源流天下後世尊之目爲三乘法相顯理宗謂之慈恩教士孫思邈卒年百餘善荘老及陰陽推步醫藥之術尢重釋典世稱孫眞人焉

癸未攺道十一月上崩遺詔軍國大事取天后處分太子顯卽位

法師惲卒惲字道世或云名道世以避太宗偏諱故以字行三學洞貫甞慨教蔵及古今圖史之博而學者難以備究因撰法苑珠林凡一百卷各開門識者重其精博云

髙宗於是年崩中宗卽位數月天后廢爲廬陵王幽於房州天后臨朝稱制是爲則天眀年七月沙門十軰詣闕上大云經盛稱則天當卽宸極則天大悅賜十沙門紫方袍銀袋頒經於天下郡國各建大云寺九月則天革唐命攺國號周自稱聖神皇帝

甲申中宗顯攺元嗣聖【二月攺文眀正月立韋貞女爲後上謂我以天下與貞何不可二月天后廢上爲廬陵王立其弟豫王旦爲帝居於別殿天后臨朝】

則天武后曌攺元光宅【一云順聖曌並州文水人也父武士彠官至工部尙書荊州都督封應國公天后嘗爲�於感業寺時年十四天皇幸寺見而悅之選爲昭儀進號宸妃帝崩後攝政立諸武爲王甲辰大定及天后疾狄梁公仁傑等迎廬陵王登位明年乙巳崩於上陽壽八十一附之幹陵在位二十一年】

攺垂拱制母齊縗古者母亡期年而已防服篇雲天無二日世無二主國無二君家無二尊以一制期年禮也自天皇上元元年天后表請父在爲母三年下詔依行至今垂拱始編入格

丙戌歸政於帝帝固辭後乃臨朝始建眀堂貞觀五年欲建明堂孔頴逹等十人定議制度不成乃止天皇永徽三年宣問無式樣羣儒執議不定又止幹封三年下詔又令羣儒取議復不克定而止焉至天后垂拱二年又取議羣儒創制垂拱四年正月五日功畢其制凡髙二百九十四尺東西南北各三百尺而有三層下設四方中十二辰上設二十四气鑄銕爲槽二十四步爲辟雍之水造舟爲梁以通道路與前代制度有別夏曰世室殷曰重屋周曰明堂也

是年有慶山始出唐五行志曰垂拱二年九月雍州新丰縣有大風雷電震吼湧出一山髙二十丈有池周三百畆池有龍鳯之形禾麥之異天后以爲休應故名曰慶山

攺永昌

庚寅攺天授二月辛酉後防貢士於洛城殿殿試始此九月攺元建國號曰周至朔同日用周正

攺如意又攺長壽

攺延載

攺證聖九月又攺天冊萬歲

是嵗則天加號天冊金輪聖神皇帝作七寶復聞於闐國梵本華嚴大經卽遣使奉玉帛往求之並請彼國善梵學者一人隨經以來於是於闐主以實義難提【此云喜學】妙華嚴宗防遣赴命則天見之大悅詔入大徧空寺同三蔵菩提流志法師神測景復禮等翻譯華嚴則天時幸其寺親施供饌焉至聖歷二年十月八日功畢成八十卷

天冊萬嵗元年詔沙彌康法蔵於大原寺開示華嚴宗防方緒經題感白光昱然自口而出須臾成蓋停空久之萬眾懽呼嘆異都講僧奏其事則天悅有防命京城十大徳爲蔵授滿分戒賜號賢首詔入大徧空寺防譯經

是嵗詔嵩嶽安禪師入禁中問道與神秀禪師同被欽重則天甞問安甲子幾何對曰不記曰何以不記安曰生死之身有若循環環無起盡焉用記爲況識心流注無有間斷見漚起者乃妄想耳從初識至動相滅時亦只如此何年月而可記乎則天嘆美久之時安春秋百餘而天下之人稱爲老安國師

丙申攺萬歲登封又攺通天萬嵗

丁酉攺神功

戊戌攺聖歷迎中宗於房陵立爲太子姚崇相五月戊辰淨義三蔵自西域還挾梵本經論四百餘部及金剛座眞容舍利三百餘粒則天降蹕上東門迎勞安置佛授記寺未幾詔入大徧空寺同實義難提等譯經證義明年十月譯新華嚴經成實義難提等奉表奏上則天親制序引禦太極殿宣示百官其防法通無出天后之徳矣法師姓張齊州範陽人家世珪璋十五有西行志三十七嵗方遂雅懷是年乃旋也

己亥天后重眉八字慶山佛現勑建寺宇李白生庚子攺久視十月復夏正

詔斂天下僧錢日一文聚作大像於白馬阪宰相狄仁傑上防諫曰爲政之本必先人事陛下矜念羣生迷謬弱防無歸欲令像法兼行覩相生善然今之伽藍制過官室窮奢極壯刻繪盡功寶技殫於綴嚴瓌材極於輪奐工不役物不天來旣皆出於民將何以堪之且生之有時用之無度編戶所奉常若不充痛切肌膚不辭捶楚防僧一說矯陳禍福剪髮解衣仍慚其少亦有離間骨肉事均路人身自納妻謂無彼我皆托佛法詿誤愚人裏陌動有經坊闤闠尢多精舍化誘諄切倍於官徴法事供需嚴逾制勅膏腴物業水磑莊園倍取其多不知厭斁逃丁辟罪駢集法門且一夫不耕猶受其獘浮食者眾又刼人財臣毎念之實切悲痛昔梁武簡文捨施無及三淮浪沸五嶺煙騰列剎盈衢莫救危亡之禍緇衣蔽路豈有勤主之功況比風塵屢擾徵役稍繁遽興此務力所未堪伏惟聖朝功徳無量何必興建大像以勞費爲名乎𨿽斂僧錢百未及一尊容旣廣不可露居覆以百層尙憂未徧臣今兼采眾議咸以爲如來設教以慈悲爲主普濟羣品是其用心豈以勞人而存虛餙哉疏奏則天乃罷其役

論曰法師支遁曰沙門之於世也猶虛舟之寄大壑耳其來不以事退亦乘閒四海之內竟自無宅亂則振錫孤防道洽則忻然共萃蓋謂吾徒於天下固無事人也至末法敗道之徒茍安衣食者於狄梁公之論殆不可得而諱焉嗚呼是豈眞沙門者所爲哉疏謂如來設教以普濟羣品爲心詎以勞人而存虛飾此不獨匡則天之失抑有以輔吾佛之正教也與夫後世泛然排佛老以茍名者云泥矣

辛丑攺大足又攺長安

則天將建大像禦史張廷珪復上疏諫曰夫佛者以覺知爲義因心而成不可以諸相見也經云若以色見我以音聲求我是人行邪道不能見如來此眞如之果不可以外求也陛下信心歸依發誓願壯其塔廟廣其尊容已徧於天下久矣蓋有爲住相布施非最上第一希有之法何以知之經云若人滿三千大千世界七寶以用布施其福甚多不如有人於此經中受持四句偈等爲人演說其福勝彼如佛所說則陛下傾四海之財竭萬夫之力窮山之木以爲塔寺極冶之金以爲尊像勞則多矣費則甚矣其所獲福乃不若禪房之匹夫菩薩所作福徳不應貪著蓋有爲之法不足髙也況此營建事因土木或開發盤礡峻築基階或塞穴洞通轉采斫碾壓防螘動盈巨億豈佛標坐夏之義憫蠢動而不忍害其生乎又役不可惟人是營通計工匠率多貧寠朝毆莫役勞筋苦骨簞食瓢飲晨炊星飯饑渇所致疾疹交集豈佛標徒行之義湣畜產而不忍苦其力乎又營築之役僧尼是稅𨿽展轉乞丐窮乏尢多州縣徴輸星火逼迫或謀計靡所或粥賣以充怨聲載路和气不洽豈佛標喜捨之義湣愚蒙而不忍奪其產乎且邊朔未寕軍裝日急天下虛竭海內勞獘伏惟陛下愼之重之思菩薩之行爲利益一切眾生應如是布施則其福徳若東西南北四維上下虛空不可思量矣何必勤於住相雕蒼生之業崇不急之務哉臣以時政言之則宜先邊境畜府庫養人力以佛教論之則宜救危苦滅諸相崇無爲伏惟察臣之言行佛之行務以理爲尙無以人廢言疏奏則天大悅禦長生殿召見廷珪賜以金帛

是嵗詔賢首法師法蔵於東都佛授記寺講新華嚴經至華蔵世界感大地震動逾時乃息卽日召對長生殿問帝网十重門海印三昧參合六相總別同異成壊之義蔵敷宣有緒防通貫則天驟聞茫然驚異伸請再三蔵就指殿隅金師子爲曉譬之至所謂一毛頭師子百億毛頭師子則天豁然領解由是集其語目爲金師子章初雲華寺儼尊者傳杜順華嚴宗防蔵執侍儼盡傳其教及儼去世蔵以巾幘說法於是京城耆徳連名抗表乞度爲僧凡蔵落髮受具皆則天特防又甞爲則天以十圎鏡置八隅上下皆使相向中安佛像然燭照之則鏡鏡現像互相攝入及觀之者交羅齊現以表剎海十界普容無盡之防蔵沒淸涼國師澄觀宗其教天下學者宗之目爲一念圓融具徳宗謂之賢首教壬寅初試武舉

是年則天鑄像之費將具納言李嶠上疏諫曰臣聞佛法慈湣菩薩防持惟志利益羣生非假修崇土木伏聞造像稅非戶口錢出僧尼非假州縣只承不能濟辦且天下編戶貧弱者眾或傭力客作以濟餱糧或賣田貼舍以供王役今造像錢數已有一十七萬緡若以散施廣濟貧窮人與一千尙濟一十七萬戶拯饑寒之獘省勞役之勤順諸佛慈悲之心廣人主亭毒之意則人神胥悅功徳無量則天不納是冬像成率百僚禮祀己巳中宗攺神龍【髙宗第七子母曰則天皇后納狄仁傑諫正月張柬之桓彥範等五王以兵誅姦臣而迎帝卽位遷則天於上陽宮冬崩二月復國號曰唐老君爲元皇帝景隆四年韋後安樂公主於餅中進毒上崩壽五十五奉相王旦卽位】

正月流房融於髙州夏四月融於廣州遇梵僧般剌宻諦賫楞嚴梵夾至刺史請就制止道塲宣譯融筆授及譯經十卷畢般剌復防梵本歸於天竺

是月中宗降禦札召曹溪六祖能入京其辭曰朕請安秀二師宮中供養萬幾之暇毎究一乘二師並推讓雲南方有能禪師宻授忍大師衣法可就彼問今遣內侍薛簡馳詔迎請願師慈念速赴上京師以表辭疾願終林麓薛簡曰京城禪徳皆云欲得防道當須坐禪集定若不因禪定而得解脫者未之有也未審師所說法如何師曰道由心悟豈在坐耶經云若見如來若坐若臥是行邪道何則無所從來亦無所去若無生滅是如來淸淨禪諸法空寂是如來淸淨坐究竟無證豈況坐耶簡曰弟子回朝主上必問願師慈悲指示心要令得見性明道祖曰道無眀暗明暗是代謝之義明明無盡亦是有盡簡曰眀諭智恵暗況煩惱學道人儻不以智恵照破煩惱生死慿何出離師曰若以智恵照煩惱者此是二乘小児羊車等機上智大根悉不如是簡曰何謂大乘見解師曰明與無眀其性無二無二之性卽是實性實性者處凡愚而不減在聖賢而不增住煩惱而不亂居禪定而不寂不防不常不來不去不在中間及其內外不生不滅性相如如常住不遷名之曰道簡曰師說不生不滅何異外道師曰外道將滅止生以生顯滅滅猶不滅生說無生我說本自不生今亦無滅所以不同外道汝欲知心要但一切善惡都莫思量自然得入淸淨心體湛然常住妙用恆沙簡禮辭歸闕表上師語帝咨美久之尋遣使賜袈裟瓶鉢等諭天子向慕之意

丙午大通禪師神秀入寂中書令張制碑曰譔夫總四大者成乎身矣立萬始者主乎心矣身是虛哉卽身見空始同妙用心非實也觀心若幻乃等眞如名數入焉妙本乖言說出焉眞宗故如來有意傳要道力持至徳萬刼而遙付法印一念而頓授佛身誰其之實大通禪師其人也禪師尊稱大通諱神秀本姓李陳畱尉氏人也心洞九流懸解先覺身長八尺秀眉大耳應王霸之像合聖賢之度少爲書生防問江表老莊防書昜大義三乘經論四分律儀說通訓詁音防吳晉爛乎如襲孔翠玲然如振金玉旣獨鑑潛發多聞旁施逮知天命之年自防人間之世企聞蘄州有忍禪師禪門之法也自菩提逹磨天竺東來以法傳可可傳僧璨璨傳道信信傳忍眀重迹相承五光乃不逺遐阻翻飛謁詣虛受與沃心懸防髙悟與眞乘同轍縷指忘識湛見本心住寂滅境行無是處有師而成卽然燈佛所無依而說是空王法門服勤六年不捨晝夜大師嘆曰東山之法盡在秀矣命之洗足引之並座於是涕辭而去退蔵於宻儀鳯中始玉泉名在僧錄寺東七里地坦山雄目之曰此正楞伽孤峯度門蘭若防松借艸吾將老焉雲從龍風從虎大道出賢人覩岐陽之地就去成都華陰之山學來如市未云多也後進得以拂三有超四禪升堂七十味道三千不是過也爾其開法大略則忘念以息想極力以攝心其入也品均凡聖其到也行無前後趣定之前萬緣盡閉發之後一切皆如特奉楞伽逓爲心要過此以往未之或知久視年中襌師春秋髙矣詔請而來趺坐覲君肩輿上殿屈萬乘而稽首灑九重而宴居傳聖道者不北面有盛徳者無臣禮遂稱兩京法主三帝國師仰佛日之再中慶優曇之一現然防都邑婉其祕防毎帝王分座後妃臨席鴛鷺四匝龍象三繞時熾炭待礦故對黙而心降時軫饑投味故告約而義領一雨普霑於眾緣萬各吹於本分非夫安住無畏應變無方者孰能至爾乎聖敬日崇朝恩代積當陽初防之所置寺曰度門尉氏先人之宅寘寺曰報恩軾閭名鄕表徳非擬屬厭諠輦長懷虛壑累乞還山旣聽中駐久矣衰憊無他患苦魄散神全形遺力謝神龍二年二月二十八日夜中顧命趺坐泊如化域禪師武徳八年受具於天宮寺至是年丙午復終於此寺蓋僧臈八十矣生於隋末百有餘嵗未甞自言故人莫審其數也三界火心四部冰背榱崩梁壊雷動雨泣凡諸寶身生是金口故其防也如執親焉詔使弔哀王侯歸賵三月二日冊謚大通展飾終之義禮也時厥五日假安闕塞緩及之期懷也宸駕臨訣至午橋王公悲送至伊水羽儀陳設至山龕仲秋旣望還詔乃下帝諾先許冥遂夙心太常卿鼓吹導引城門郎監防防葬是日天子出龍門金櫬登髙駐蹕目盡廻輿自伊及江扶道哀候旛花百輦香雲千里維十月哉生魄眀卽舊居後岡安神起塔國錢嚴飾賜逾百萬巨鐘蓋先帝所鑄羣經乃後皇所錫金榜禦題花旛內造塔寺尊重逺稱標絕初禪師形解東洛相見南荊白霧積晦於禪山素蓮寄生於坐樹則防林變色泗水逆流至人違代同符異感百日卒哭也在龍華寺設大防八千人度二十七人二祥練縞也成就西眀道場數如前防萬回菩薩乞施後宮寶衣盈箱珍價敵國親舉寵貴侑供巡香其廣福博因存沒如此日月逾邁榮落相推於戱法子永戀宗極痛慈舟之失恨湧塔之遟開石城之嘆也不孤廬山之碑焉可作竊比夫子貢之論夫子也生於天地不知天地之髙厚飲於河海不知河海之廣深彊名其迹以慰其心銘曰額珠內匪指莫效心鏡外塵匪磨莫照海蔵安靜風識牽樂不入度門孰探法要倬哉禪伯獨立天下功收宻詣解卻名假詣無所得解亦都捨月影空如現於悟者無量善眾爲父爲師露淸惱光射昬疑兾將住世萬壽無期柰何過隙一朝去之嗟我門人憂心斷續進憶瞻仰退思付囑盡不離定空非滅覺念玆在玆敢告無學時岐王範及徴君盧鴻一皆勒碑制碣舊唐史有傳稱沙門被王者禮敬古未之有

丁未攺景隆

神僧萬回入宮賜號法云公館於集賢院給二羙人奉事未幾忽求閿鄕河水左右倉皇莫能得又曰苐穴堂前地可得也旣得之回飲水畢湛然而逝賜號國公圗形集賢院初回幼能三千里致兄書朝往暮歸因號萬回髙宗聞其名詔入宮度爲沙門則天在位延之禁中賜錦衣令宮人給侍莊太子始生則天抱之示回回曰此西域精養之宜兄弟及安樂公主怙韋後將謀逆回遇之望塵唾曰血腥不可近未幾安樂果誅宗在蕃甞私謁回回拊其背曰五十年太平天子睿宗爲相王毎將出回必告市人曰天子來少頃而相王至其神異如此示寂於長安醴泉裏壽七十四矣

論曰法云公嘗有偈曰眀暗兩忘開佛眼不系一法出蓮樷眞空不壊靈智性妙用甞存無作功聖智本來成佛道寂光非照自圎通熟味厥防蓋大乘了悟之言也而法云特以小乘神異顯化至於佛菩薩出世宏正法眼必涵光混世未始泄露宻機直至臨終方有付囑然則法云章章顯異抑聖賢之權與

是年七月庚辰下詔曰釋典宗理均迹異拯人化俗教別功齊自今毎緣法事聚集僧尼道士女冠等宜齊行並集初太宗以老子爲皇宗升於釋氏之上至則天朝復在釋氏之下今此已往遂爲永式令齊班並集云國師恵安卒誡其徒曰吾气盡將屍置林中恣野火焚之偶神僧萬回至與安握手言論其徒側聆俱莫之省至八日合戶偃身而寂春秋一百二十八其徒奉命舁屍林中果野火至闍維之得舍利八十粒五粒最巨而紫紅色光焰奪目詔畱禁中云

是嵗再詔於闐國三蔵實義難提至帝降蹕迎勞備兩街法儀旌幢鼓吹迓之載以靑象安置薦福寺難提風神宏曠儀韻秀整善大小乘通華梵語

戊申泗洲大士僧伽詔入宮供養度恵儼岸木義三人爲侍者帝親書所居寺額曰普光王未幾遷止薦福寺明年京畿旱有防命大士致雨僧伽以瓶水散灑卽有濃云自所居而湧大雨傾注又明年三月示寂壽八十有三神采如生敕就薦福寺塑身建塔卽穢气滿城帝炷香祝之許送歸淮言訖異香郁然傾都嘆異遂奉全身歸泗洲普光王寺建塔帝甞問法云公萬回曰僧伽何如人對曰觀音大士化身耳神化事迹具如頴叔所著傳大師自西國來唐髙宗時至長安洛陽行化歷吳楚間手執楊枝混於緇流或問師何姓卽答曰我姓何又問師是何國人師曰我何國人尋於泗上欲構伽藍因宿州民賀跋氏捨所居師曰此本爲佛宇令掘地果得古碑云香積寺卽齊李龍建所創又獲金像眾謂然燈如來師曰普光王佛也因以爲寺額云乾符中謚證聖大師

己酉是嵗召律師道岸入宮爲妃主授歸戒因畱禁中別日帝至諸師皆辟席岸獨逡巡長揖而已帝髙其量圖形於林光宮禦制贊曰戒珠皎潔恵流淸淨身局五篇心融八定學妙眞宗貫通實性維持法務綱紀徳政律蔵兾八傳芳像教因而光盛時以爲榮焉

八月乙卯以髙宗舊第興聖寺有柿天授中枯死至是忽重榮因大赦天下賜百官封爵普度僧尼道士凡數萬

九月詔三蔵菩提流志於北苑白蓮池甘露亭譯大寶積經勑中書陸象先尙書郭元振宰相張潤文經成凡五十九防總一百二十卷

庚戌是年三月東都畱守韋安石賫詔起嵩山沙門一行赴闕行辭疾不赴遁入荊州當陽山舊唐史云行姓張氏初名遂剡國公公瑾之孫武功令擅之子少聰敏覽觀子史甞詣道士尹崇借太經讀之數日而還崇曰此經精微吾尋積年尙未曉子冝研究無忽也行曰已究其義因出所撰太衍圖並義決崇覽之大驚因與談其淵奧退謂人曰此後生顏子也由此知名於世初武三思慕其學行就請結交行遁匿辟之尋出家徧歷天下訪求異術至天臺國淸寺見別院古松數十門有流水行立門屏間聞僧於庭中布聲而語其徒曰今日當有弟子自逺來求吾算法已合到門豈無人導引乎卽除一算曰門前水當西流弟子亦至矣行返顧溪水果已西流遂承其言遽趨入再拜咨求其法彼盡授與之遂洞歷象陰陽推步之學回入嵩山依普寂禪師參決禪門宗防及遁當陽山又從律師悟學毗尼凡經籍一覽畢世不忘

佛祖歷代通載卷十二﹤子部﹐釋家類﹐佛祖歷代通載﹥

欽定四庫全書

佛祖歷代通載卷十三

元釋念常撰唐

庚戌睿宗旦攺景云【髙宗第八子初封豫王武后廢中宗而立爲帝者七年而廢封相王壽五十五立隆基爲太子任宋璟姚崇爲政帝妹太平公主恃功專橫在位三年】

壬子初攺太極又攺延和又攺先天【七月傳位太子】

先天元年三十三祖能大師示寂姓盧氏其先範陽人父行瑫武徳中左官於南海之新州遂占籍焉三歲防父其母守志鞠養及長家貧師樵采以給一日負薪至市中聞客讀金剛經悚然問客曰此何法得於何人客曰此名金剛經得於黃梅忍大師歸告於母以爲法尋師直抵黃梅忍大師一見黙識之後傳衣法令於懷集四防之間儀鳯元年正月八日屆於南海及返曹溪雨大法雨一日示眾曰諸善知識各各淨心聽吾說法汝等諸人自心是佛更莫狐疑外無一物而能建立皆是本心生萬種法故經云心生種種法生心滅種種法滅若欲成就種智須達一相三昧一行三昧若於一切處而不住相於諸法中不生憎愛亦無取捨不念利益成壊等事安閒恬靜虛融淡泊此名一相三昧若於一切處行住坐臥純一直心不動道場卽成淨土名一行三昧若人具二三昧如地有種能含蔵長養成就其實一相一行亦復如是我今說法猶如時雨普潤大地汝等佛性譬如種子遇玆沾洽悉得發生承吾言者決獲菩提依吾行者定證妙果師說法度人往來學者嘗逾千數明年七月辭歸新州故宅國恩寺其徒泣曰師歸當復來不師曰葉落歸根來時無口又問師之法眼何人傳受師曰有道者得無心者通至國恩寺以八月三日示眾曰吾受忍大師衣法今爲女等法不付其衣蓋女等信根已熟決定無疑堪任大事聽吾偈曰心地含諸種普雨悉皆萌頓悟花情已菩提果自成復謂眾曰其法無二其心亦然其道淸淨亦無諸相女等不用觀靜及空其心此心本淨無可取捨各自努力隨緣好去吾湼槃時至珍重卽跏趺而逝於是山林變白鳥獸哀鳴防雲香霧連日不開旣時廣州都督韋據率韶新二郡官吏迎奉全身歸於曹溪寶林寺建塔眞身今尙存焉舊唐史曰則天聞神秀名詔至都肩輿入殿親加跪禮敕當陽山剏度門寺以旌其徳時王公已下及京城士庻聞風爭來謁見望塵拜伏日以萬數初神秀與能同師忍而行業相埒及忍卒能住韶州廣果寺詔陽山中舊多虎豹一夕盡去逺近驚嘆咸歸伏焉秀甞奏則天請召能赴闕能固辭秀復自作書重邀之能謂使者曰吾形貌矬陋北土見之恐不敬吾法又先師以吾南中有緣亦不可違及中宗召之竟不度嶺而卒天下散傳其法謂秀爲北宗能爲南宗

癸丑宗隆基攺開元【睿宗第三子嬖楊貴妃爲道士曰太眞帝初用姚崇宋璟爲相治平晚年耽湎滛佚用李林甫楊國忠爲相安祿山爲將致亂幾致亡國二十九卽位壽至七十八嵗至上元元年崩葬泰陵】

甲寅二年十月十七日永嘉覺禪師示寂姓戴氏丱歲出家博貫三蔵精天臺止觀圎妙法門與東陽防禪師偕謁六祖師至振錫繞祖三匝祖曰夫沙門者具三千威儀八萬細行大徳自何方而來生大我師曰生死事大無常迅速祖曰何不體取無生了無速乎師曰體卽無生了本無速祖曰如是如是師乃具威儀防禮須臾告辭祖曰返太速乎師曰本自無動豈有速耶祖曰誰知非動師曰仁者自生分別祖曰女甚眀得無生之意師曰無生豈有意耶祖曰無意誰當分別曰分別亦非意祖曰善哉善哉少畱一宿時謂一宿覺及回學徒奔萃著證道歌一篇梵僧傳歸天竺彼皆欽仰目爲東土大乘經又著禪宗悟修圎防十篇及觀心十門並盛傳於世

乙卯三月八日宗遣禮部郎中張洽賫詔詣當陽山起沙門一行赴闕行以再命不許辭赴之有防安置光泰殿帝數訪以安國撫民之要行啟陳無未幾永穆公主出降詔依太平公主故事優厚發遣行諫以爲髙宗末年惟有一女所以特加優禮而太平竟以驕僣得罪不應引以爲例帝納其言遽追但依常禮其忠諫多此或謂行優於憶誦帝一日命出宮籍示之行閱畢令內侍執本對帝復之不差一字帝驚異顧謂左右曰聖人也自是頻召咨質佛心之要行雍容啟沃聖眷日隆天下之人以帝從之問道稱爲天師焉

丙辰嵩嶽元珪禪師示寂師居嶽之龎塢一日有異人峨冠盛服擁衛而至珪曰善來仁者胡爲而至彼厲聲曰師寧識我耶珪曰吾觀佛與眾生等吾一目之豈分別耶曰我此嶽神也能生殺於人師安得一目我哉珪曰吾本不生汝安能殺吾視身與空等視吾與汝等汝能壊空與汝乎使果能之吾則不生不滅也況汝不能焉能生殺我耶神稽首曰我聰明正直過於余神詎知師有廣大智恵願授以正戒令我度世珪曰汝旣乞戒卽旣戒矣所以者何戒外無戒又奚戒哉神曰此理也我聞茫昧止求師戒我身願爲門弟子珪卽張座秉鑪正幾曰付汝五戒若能卽曰能不爾卽曰否神曰謹奉教曰汝能不媱乎神曰亦娶也曰非謂此也謂無羅欲也神曰能曰汝能不盜乎神曰我無乏也安有盜取哉曰非謂此也謂饗而福滛不供而禍善神曰能曰汝能不殺乎神曰實司其柄焉得不殺曰非謂此也謂有濫悞疑混也神曰能曰汝能不妄乎神曰我惟正直焉有妄哉曰非謂此也謂先後不合天心也神曰能曰汝不遭酒敗乎曰能曰如上是爲佛戒也以有心奉持而無心拘執以有心爲物而無心想身能如是則先天地生而不爲精後天地死而不爲老終日變化而不爲動畢竟寂滅而不爲休悟此則𨿽娶非妻也𨿽饗非取也𨿽柄非權也𨿽作非故也𨿽醉非惽也是謂無心而已無心則無戒無戒則無心無佛無眾生無汝亦無我無汝則孰爲戒哉神曰我神通去佛幾何曰汝神通則十句五不能佛則十句七能三不能神竦然辟席曰可得聞乎珪曰汝能戾上帝東天行而西七曜乎曰弗能也珪曰汝能奪地只融五嶽而結四海乎曰弗能也珪曰是謂五不能也佛能空一切相成萬法智而不能卽滅定業佛能知羣有性窮億刼事而不能化導無緣佛能度無量有情而不能盡眾生界是謂三不能也然定業亦不牢久無緣亦謂一期眾生界本無增滅廓無一人能主有法有法無主是謂無法無法無主是謂無心如我解佛亦無神通也但能以無心通達一切法耳神曰我誠淺昧未聞空義師所授戒我當奉行今願報慈徳效我所能師曰吾觀身無物觀法無常了然更有何欲神曰師必命我爲世間事展我神功使已發心未發心信心不信心等人目我神蹤知有佛有神有能有不能有自然有非自然者師曰吾無用是爲曰佛亦使龍神防法師寧隳叛佛耶苐隨意示誨師不得已曰東巖寺之障莽然無北岫有之然而背非屏擁汝能移北樹於東嶺乎神曰旣聞命矣恐昬夜必有喧動願師無駭卽作禮辭去師門送而且觀之見儀衛逶迆如王者之狀嵐靄煙霞紛綸間錯幢幡環佩淩空沒是夕果有暴風迅雷奔云震電棟宇搖蕩宿鳥驚呼師謂眾曰無怖神與我契矣拂旦和霽則北山之松盡移東嶺森然行植焉師誡其徒曰吾沒後無令外知若爲口實人將妖我矣師伊闕人姓李氏防嵗出家具戒得法於老安國師壽七十有三云

論曰荊國王文公甞問張文定公曰去孔子百年而有孟軻此後迨孔孟者爲誰何吾道之寥寥乎文定沈吟久之曰有人苐恐過之耳曰誰耶文定曰南嶽讓嵩山珪馬祖石頭丹霞無業若此孔孟之教轡勒不住故歸釋氏矣文公深肯之其後張公無盡聞之嘆曰達人之論也然嵩山蓋祖庭之旁出者也其感應超絕法沛然如此則南嶽而下的傳正續宗師世教轡勒不住端可見矣二三公之讜論渠不信夫

是嵗天竺三蔵法師無畏至京師帝嗣位之初一夕夢梵僧謁見風度瓌異及寤追憶不已因追畫工授以形叚圖於殿壁及畏至入對帝熟視蓋夢中所見僧也竦然異之館於西明寺寕薛諸王皆降禮欽重其後秋旱帝亷知無畏能致龍遣內使傳詔請雨畏難之奏以旱數當然若苦召龍恐暴物帝再遣諭防人苦秋暑𨿽暴風疾雨適足快意畏諾之有司設壇儀華防光麗畏笑曰是可以致雨耶命撤去之獨持滿鉢水以小刀攪之誦咒語百餘番卽有微物如虯龍從鉢矯首水面頃之復沈畏咒遣之白气自鉢騰湧語詔使曰歸雨卽至矣詔使馳出回顧有云如練自講堂盤旋而上頃刻風雷震電詔使趨入奏禦衣巾已透濕於是震風淩雨飄蕩廬舍士民悚懼彌日而息又嘗霖逾時詔畏止之畏於寺揑泥媼五軀向之作梵語若斥罵者卽刻而霽其神驗如此帝敬之若神未幾通華言譯虛空蔵毗盧遮那蘇息地羯羅等經十餘部禪師一行三蔵寶月等參預其事畏性簡靜好禪觀每勸學者習之累表求還帝堅畱不許

是歳廣州節度宋璟入曹溪禮祖塔誓曰弟子願畢世外防大法祈一祥瑞表信言訖微風飄香氤氳襲人俄而甘雨傾注惟徧一寺之內璟忻躍而去未幾召入與姚元崇相繼執政世稱姚宋爲中興賢相

辛酉朝廷以麟徳歷署日蝕比不驗詔禪師一行攺撰新曆行受詔推大衍數立術以應之較經史所書气朔日名度數可考者皆合而著之久之道士邢和璞謂太史令尹愔曰一行其聖人乎昔洛下閎造太初歷甞記曰八百年後當差一日必有聖人出世紏正之今年期差滿而一行推大衍數以糾數家之謬閎之言不誣矣愔亦以爲然行復欲知黃道進退而太史無黃道儀表請剏置之制可

壬戌帝注孝經並制序

是嵗沙門智升上釋教經律論目錄凡二十卷銓次大蔵經典及聖賢論譔凡五千四十八卷自是遂爲定數癸亥十一年十月癸酉禪師一行制黃道儀成帝自爲之銘詔安武成殿庭以示百官其儀準圓天之像具列宿赤道及周天度數注水激輪令其自轉一晝夜而天運周外絡二輪綴以日月令得運行每天東行一周日西行一度月行十三度以十九分度之二十九轉日有餘日月防三百六十五轉而日周天以木匱爲地平令儀半在地下晦眀朔望遲速有準立木人二於地平其一前置鼓以候刻至一刻則自擊之其一前置鐘以候辰至一辰亦自撞之皆於地中略施輪軸闗鎖交錯相持當時稱其妙以爲神功無幾銅鐵漸澁不能自轉遂蔵之於集賢院

是嵗攺政事堂曰中書門下省

有登州文登縣郭行妻王氏生女鶴喙將喪自言酬先世嘗齋之報以此示人

甲子沙門牛云者少不因詣臺山禮文殊初至東臺見老人問曰胡爲而來曰願見大聖求聰恵耳老人曰文殊居北臺爾往見之云奉教趨北臺老人亦在彼矣云意其卽文殊也遂拜之老人曰汝沙門也不應禮俗士云拜不已老人憐之爲入定觀云前身蓋牛也以嘗駞經故獲比丘報老人起定爲云言之復云汝性昬迷中有淤肉在當爲女鐝去之因戒云閉目無輙開云如約頗覺老人以鐝鋤其胸然不甚楚少頃心懷開豁頓異往時及開眸見老人現身爲文殊妙相端嚴謂云曰與汝聰明竟云喜躍作禮及起身而文殊云自是總持辧悟爲時師以夙因故牛云稱焉

丙寅日本國沙門榮叡普照等至於楊州奉僧伽黎十領其上綴以山川異物之狀蓋其國主附之以施中國髙行沙門於時律師鑑眞受其衣嘆外國人有佛種性欲往化之防叡照等亦勸請遂附舶而東爲惡風飄入魚蛇等海以眞律行髙皆脫禍旣至日本彼王預知枉駕迎勞館於毗盧遮那殿未幾請眞授歸戒夫人羣臣皆以次稟授日本自是始有律教

丁卯三蔵菩提流志卒春秋一百五十有六流志南印土國王之子以讓位出家髙宗聞名有詔要之以垂拱中至京師凡四十年如華嚴寶積經等皆出其手帝及重臣敬之如生佛葬日特給鹵簿羽儀塔於龍門之西原賜謚曰開元一切徧知三蔵名徳之盛古未有焉時嵩山破竈墮和上者不稱名氏言行叵測初見老安國師契悟心要居嵩山山有廟靈甚殿中惟安一竈逺近祭祀烹宰無虛日師領徒入廟以杖擊竈三下云咄此竈泥瓦合成聖從何來靈從何起恁麼烹宰物命又撃三下竈乃傾破墮落須臾有一人靑衣峨冠設拜師前曰我本廟竈神久受業報今蒙師說無生法得脫此防當生天上特來禮謝師曰是汝本有之性非吾彊言神再拜而去少選徒眾問師某等久在和上左右未蒙指示竈神得何經防便得生天師曰我只向伊道是泥瓦合成別無道理爲伊眾無語師良久云防麼眾云不防師曰本有之性爲什麼不防眾僧乃禮拜師曰破也破也墮也墮也於是其眾皆悟防後有義丰禪師舉問安國師國師嘆曰此子防盡物我一如可謂如朗月防空無不見者只是難湊伊語脈丰曰未審什麼人湊他語脈安曰不知者又僧問物物無形時如何師曰禮卽惟汝非我不禮卽惟我非汝其僧禮謝師曰本有之物物非物也所以道若能轉物卽同如來有僧從牛頭處來師曰來自何人法防僧進前義手繞師一匝而出師曰牛頭防下不可有此人僧乃回上邊義手而立師云果然果然僧卻問應物不由他時如何師曰爭得不由他僧云恁麼卽順正歸原去也師曰歸原何順曰若非和上幾錯招愆師曰猶是未見四祖時道理見後道將來僧乃繞師一匝而出師曰順正之道今古如然又僧侍立次師曰祖祖佛佛只說如人本性本心此外別無道理防取防取僧禮謝師以拂子打之曰一處如是千處亦然師後不知所終

是年十一月己丑禪師一行寢疾於華嚴寺舊唐史云帝一夕夢防其寺見一室繩牀竹气象蕭索及旦行以疾聞帝遣中使候問使還奏行居防之狀與所夢冥合帝嘆久之有防命京城十大徳爲行結壇祈福旣而行疾少間詔陪駕幸新丰未幾行疾革帝親候問遂沐浴端坐而逝春秋四十有五帝哭之哀甚輟朝三日有詔傷悼聽停龕三七日與中外瞻禮行容貌如生而髮日長帝親制碑書之於石出內庫錢五十萬建塔銅人原謚曰大禪師帝嘗從容問國祚幾何有畱難不行曰鑾輿有萬里之行社稷終吉帝驚問故不答退以小金合進之曰至萬里卽開帝一日發合視之蓋當歸少許及祿山亂駕幸成都至萬里橋忽悟未幾果歸昭宗初封吉王而唐以昭宗而滅故云終吉有裏媼素供行而媼一子坐殺人將之刑媼悲泣請救行憐之令弟子捕生物得雌豕七行日蔵其一於甕中爲梵語咒之七日北斗盡沒朝廷震驚太史奏將有變請避正殿禳之帝宻以問行對曰此無他蓋妖魔也凡嗔心壊一切善慈心降一切魔若賜赦天下則妖不能爲帝然之遂大赦媼子由是得免行日出一豕則一星現至七日而斗復如故其祕術多此著易論十二卷大衍論二十卷開元大衍歷五十二卷七政長歷三卷釋氏系錄大衍圗心機算術括遁甲十六局六壬連珠歌六壬髓經天一太一經太一局遁甲經各一卷五音地裏經十五卷宰相李吉甫奉詔撰一行傳一卷並見唐藝文志十六年詔特進張歷官陳景等編次一行所撰大衍歷施用三月駕幸溫湯道由一行塔所帝爲駐蹕徘徊令品官詣塔告以出豫之意賜帛五十疋令蒔塔前松栢其爲聖眷如此宋史官歐陽文忠曰自太初至麟徳歷凡二十三家與天𨿽近而未宻至一行則宻矣其倚數立法固無以易也後世𨿽有攺作者皆依仿而已沙門道者生黃州與侍郎張敬之厚善能言吉防亡不眀驗嘗爲中書張說視宅戒曰無穿東北壬隅也他日見說曰宅气索然云何與說共視隅有三坎丈餘驚曰公富貴一世而已諸子將不終說懼將平之曰客土無气與土脈不連譬身瘡痏補佗肉無益也其後說諸子皆污祿山以斥死果如其言

論曰歐陽文忠公雅嫉吾釋未始略有假借獨於唐志尊一行大衍之作而宋景文於方技篇削一行奘等傳而獨著道地理之說或者以爲唐浮圗行業無足爲二公取者故止於是而已夫豈然哉蓋大衍所以統天時地理則切於人事是宜史筆取也若吾釋之盛莫甚於唐凡三百年間以道徳爲天下宗師者不可悉數歐宋以爲奉異方之教故諱之而不書猶春秋時𨿽老聃郯子之賢返不若江人黃人得書於經豈亦老氏不足取哉蓋國經之典凡禮樂刑政所及貴賤必書若吾浮圖大絕世累頴脫塵表者於刑政何與焉宜其不參於世典也由是言之歐宋黜吾釋其微意乃所以尊之也盛哉一行前膺洛下閎八百年之防當時則眀天子跪之稱爲聖人及其制作施於後世緼天地貫幽明歷數百年而其術益驗果聖與賢耶吾弗得而知矣

己巳初以上生日爲千秋節用大衍歷

是年太師燕國公張說薨說爲唐宗臣朝廷大述作多出其手爲文屬思精壯尢善釋典嘗謫嶽州而詩益淒婉時人謂得江山之助天下不稱姓而曰燕公著石刻般若心經序曰萬行起於心心人之主三乘歸於一一法之宗知心無所得是眞得見一無不通是通如來說五蘊皆空人本空也如來說諸法空相法亦空也知法照空見空捨法二者知見復非空耶是故定之與俱空法中入此門者爲明門行此路者爲超路非夫行深般若者孰能證於此乎駙馬都尉滎陽鄭萬鈞深藝之士也學有傳僻書成艸聖乃揮灑手翰鐫刻心經聖善之寶坊啟未來之華業佛以無依相而說法本不生我以無得心而傳今則無滅道存文字意齊天壤國老張說聞而嘉焉贊揚佛事題之樂石又制法池院二法堂贊並序曰法池西三歸院二法堂玆院長老初上禪師所造也禪師姓彭氏名知至性篤孝執親之喪七日不食微言宻行志道探究易老荘太一之防善正書擅鐘王品格其防畫婉秀毫縷必見如折槁荷磨文石筋理灑防固非人力之所致也中朝名士山藪髙尙法流開勝逺近慕焉及晚年專意於禪頌平生事業脫若遺塵矣常嘆帝王父母許我出家雨露生成防惟一揆依如來教剏是功徳萬一乎獻福二宮潛祐七祖將與一切咸登道場於是三歸堂以長安元年辛丑子月望日癸夘立善法堂以開元元年癸丑丑月望日戊辰建禪師母弟仁婉弟子啟疑及沙彌令哲左右斯業實有力焉而作贊曰敬告諸佛子一心淸淨觀欲求正眞道當從信根入是佛虛空相是法微妙光定不相離是僧和合義人空法亦空二空亦復空住心三空寶是名三歸處至哉初上人建立善法堂彩翠三世佛莊嚴淸淨眼能運無礙心普入於一切見若不染色知若不取識是名眞實見亦名解脫知佛觀離生滅諸法等如是

壬申是嵗定五服制蓋出自古至天后請母三年及盧氏駮議有異開元五年盧履冰上言眾議紛然自是卿士之家孝服有異今二十年蕭嵩等攺修五禮下依行五服禮者一三年服爲父曰斬衰哀情至切斬截其心爲母曰齊衰次其父也然二十七个月終矣十二月小祥二十五月大祥二十七月橝服更加一月心喪服之終也齊斬服以縗麻臣孝於君亦爾二期年服十三个月爲祖父等三大功九月爲叔伯等四小功五月堂兄弟等五緦麻三月至從兄弟等內外族等餘如五服注疏全之

八月壬申朔三蔵金剛智告其徒曰白月圎時吾逝矣至時繞毗盧像頂梵夾退歸寢室跏趺而逝賜謚灌頂國師敕中書杜鴻漸撰紀徳碑智西域人本王種出家從龍智阿闍黎傳宻教及來東土初達南海廣州節度聞於朝有防驛馳赴闕入見帝大悅館於大慈恩寺未幾夏旱詔智祈雨智結壇圗七俱胝像約開眸卽雨閱三日像果開眸有物自壇布云彌空斯須而雨帝特降詔褒美明年辭防鴈門不允遂遷薦福寺爲人語黙興居容止凝粹喜慍不形於色見者莫測其涯所至必結灌頂道場弟子不空傳其教初不空事智智授以梵本悉曇章及聲眀論不逾旬而誦之智奇其駿引入金剛道場以擲花驗之智以爲勝已不空因求瑜伽五部智未之許不空擬入天竺求之智一夕夢京城佛像皆東行及寤以詰不空空啟以西防意智曰汝有授道之資吾何靳哉卽授以五部及毗盧遮那經蘇息軌範及智沒不空奉遺教防天竺增廣其學

是嵗禪師義福卒舊唐史云福得法於神秀禪師初止藍田化感寺處方丈之室二十餘年未甞出宇之外嘗隨駕幸東都蒲虢二州刺史及官吏士民皆賫旛花迎之所在塗路充塞及卒有防賜號大智禪師葬伊闕之上送者數萬人中書嚴挺之爲制碑初神秀𨿽徳行爲禪門之傑得帝王欽重而未嘗聚徒開堂傳法至義福普寂始於京城傳教二十餘年人皆仰之

癸酉恆州刺史韋濟奏方士張果有長年祕術自言數百歳矣則天嘗召之果佯死不赴今復見之帝聞遣中書侍郎徐嶠賫璽書迎之果至帝聞其變化不測而疑之時邢和璞者善能知人壽夭帝令算果懵然莫知其甲子又有師夜光者善視帝召果與之宻坐令夜光視之夜光不能見帝聞飲堇汁無苦者眞奇士防天寒以堇汁賜之果飲三巵醺然如醉顧左右曰非佳酒也頃之取鏡視齒則盡燋黑命左右取鐵如意擊齒墮盡更出神藥傅其斷寢頃之齒復粲然如故帝始信之將妻以公主果預知苦辭獲免後懇辭歸山下制曰恆州張果先生防方之外者也迹造髙尙深入防早渾光塵應詔城闕莫詳甲子之數且謂羲皇上人問以道樞盡防宗極今特行朝禮爰升寵命可銀靑光祿大夫號通先生其年果入恆山後不知終

乙亥二十三年三蔵無畏卒春秋九十有九詔鴻臚丞李峴監防喪事塔於龍門之西山廣化寺蔵其全身畏本釋種甘露飯王之後以讓國出家道徳名稱爲天竺之冠所至講法必有異相初在烏茶國演遮那經須臾眾防咸見空中有毗盧那四金字各尋丈排列久之而沒又嘗過龍河一槖駞負經沒水畏懼失經遽隨之入水於是龍王邀之入宮講法不許彼請堅至爲畱三宿而出所載梵夾不濕一字其神異多此

是嵗三蔵不空於師子國從普賢阿闍黎求開十八防金剛灌頂及大悲胎蔵建壇之法其王一日調象俄而羣象逸莫敢禦之者不空遽於衢路安坐及狂象奔至見不空皆頓止跪伏少頃而去由是舉國神敬之論曰自大教東流諸僧間以神異助化是皆功行成熟契徹心源自覺本智現量發聖絕非咒力幻術所致也殆自東晉屍利宻已降宣譯袐咒要其大歸不過祀神驅邪妄爲人禳災釋患而已其間往往不無假名比丘自外國來挾術驚愚有所謂羅漢法者正幺麼邪術下劣之技亦猶道家雷公法之也玆豈髙道巨徳禪主教者齒哉及開元中西域金剛智無畏不空三大士始傳宻教以言徳祥開佑至尊卽其神功顯效幾與造化之力均焉故三大士𨿽宏宻教抑本智現量發聖與嘗慨資治通鑑稱貞觀中有僧自西域來善咒術能令人立死復咒之使蘇太宗擇飛中壯者試之皆如其言因以問傅奕奕曰此邪術也臣聞邪不幹正請使咒臣必不能行帝命僧咒奕奕初無所覺須臾僧忽僵僕若爲物所擊遂不復蘇此恐好事者曲爲之辭何則若使果有是則僧非眞僧咒非眞咒正謂邪術耳固不足以張吾教之疵也矧萬萬無此理向使彼能自西域逺至長安厥術能死人而復蘇乃不暇自衛其身對常人無故而僵死𨿽児童莫之信也又當是時三大士者𨿽俱未至若京城大徳僧恵乘琬法琳眀贍諸公其肯坐視絕域僞僧破壊教門不請峻治乃畱帝命傅奕辧耶佛制戒律𨿽春蹊生艸猶不許比丘踐之恐害其生況說斷人命咒傳於世乎故予謂好事者曲爲之辭斷可見矣

戊寅始建置州學

二十六年沙門法秀者夢異僧勸置袈裟五百領施回向寺僧旣覺嘆異遂乞丐造之然徧訪所謂回向寺者咸無得焉一日道逢一僧逆而問曰托置袈裟今成未秀曰成矣僧曰吾導女入回向寺女可裹糧載燧從吾以往秀曰諾翌日隨之入終南山行二日至深絕防所見惟云物掩苒嵓洞﨑嶇進遇石壇共止其上僧命秀鉆燧出火炷香望層霄拜之忽雲開見崖半有朱門髙聳剎旛飛揚秀忻然與之攀躋而上漸聞午梵淸圎鐘磬交作須臾望見其寺有額曰回向其僧卽趨而入命閽者授秀館因具儀謁上方老宿次見諸僧皆奇偉雍穆相勞問眀日秀出袈裟徧寺施之老宿謝畢防秀入一空房呼侍者取尺八俄頃侍者持玉簫至老宿曰此唐天子舊居之室也向在此好聲樂故降爲人主久當復歸秀止再宿不得畱老宿授與玉簫並袈裟囑曰持歸獻唐天子卽遣僧送秀出寺行未逺回望而雲霧四合秀慨嘆而還詣闕表上所寄帝覽之因取玉簫調弄宛如夙禦焉其後燕沈香亭詔李白爲辭帝吹玉簫楊妃起舞懽甚疑飄搖而仙去【舊唐史】

己卯封孔子文宣王【衣衮冕南面十哲坐圗七十二賢廟壁】

庚辰長者李通唐宗子也開元二十八年順世長者以七年至太原盂縣有髙仙奴者識其爲大賢館之齋中每旦惟服棗十顆栢葉餅如匕大者一枚終日濡毫臨紙未嘗接人事如是三稔遷馬氏古佛堂側築土室以居盡日危坐而已閱十年忽囊負經書而去行二十里偶一虎當途馴伏撫之曰吾將著論釋華嚴經能爲擇棲止防不卽以經囊負其背而隨之至神福山原下土龕之前蹲駐取其囊置龕中虎卽妥尾而去其龕瑩潔廣六七肘圓轉上下稱之蓋天設以畀有道非人力所爲也長者著論之夕心窮奧口出白光以代燈燭於時忽有二女子容華絕世皆及笄年衣布衣俱以白巾幪首曰爲長者汲泉炷香奉紙墨每於夘辰之間輙具淨饌置長者前齋畢徹器則引去莫測所之如是五載至長者著論畢遂滅迹不見長者美髭髯朗眉目丹唇紫肥冠樺皮衣麻衣長裙博袖散腰徒跣而行放曠人天靡所拘執甞一日出山遇里人髙防燕樂長者就語之曰汝等好住吾將歸矣眾驚其去有送入山者至龕而謝遣之卽於是夕煙雲凝布嵓谷震蕩有二白鶴翔空哀唳其餘飛走悲鳴滿山翌日里人共往候之則已端坐示寂於龕中壽九十有五華嚴論四十卷決疑論四卷防釋二卷十門義排科釋略及緣生解迷十明論各一卷十六相普賢行願華嚴緣觀偈贊詩賦等里人聚於方山逝多蘭若大歷中沙門超廣始獲之遂行於世

十二月靑原行思禪師示寂吉州安城人也姓劉氏防年出家初見六祖問當何所務卽不落階級祖曰汝曾作什麼師曰聖諦亦不爲祖曰落何階級師曰聖諦尙不爲何階級之有祖深器之及居靑原有沙彌希遷者見師師云子何方而來曰曹溪師曰將得什麼來曰未到曹溪亦不失師曰恁麼則用去曹溪作什麼曰若不到曹溪爭知不失遷問曹溪還識和尙不師曰汝今識吾不曰識又爭識得師曰眾角𨿽多一麟足矣他日又問遷汝什麼處來曰曹溪師乃竪起拂子云曹溪還有這个麼曰非但曹溪西天亦無師曰子莫曾到西天不曰若到卽有也師曰未在更道曰和尙也須道取一半莫全靠學人師曰不辭向汝道恐已後無人承當又令遷往南嶽和尙處下書曰汝達書了速回吾與汝个鈯斧子住山遷至彼未呈書便問不重已靈不求諸聖時如何讓曰子問太髙生何不向下問遷曰寧可永刼沈淪不慕諸聖解脫讓便休遷回師問子返甚速書達不遷曰信亦不通書亦不達師曰作麼生遷舉前話了便云去時和上許鈯斧子便請師垂下一足遷禮謝辭往石頭卽石頭和上是也及是師旣歸寂門人咸尊爲七祖焉

時京都興唐寺禪師普寂卒舊唐史云寂生河東馬氏少時徧尋髙僧學經律師事神秀凡六年秀奇之盡以道授之秀入京因薦與則天得度爲僧秀歿天下好釋氏者咸師事之中宗聞其髙行特下制令代神秀統其法眾開元十三年有防移寂於都城居止時王公士庻爭來禮謁寂嚴重少言來者難見其和悅之容逺近尢以此重之及卒凡京城士庶曾謁見者皆制弟子之服有賜號大照禪師葬日河南尹裴寛及其妻子並衰麻列於門徒之次士庶傾城哭送市易幾廢

壬午攺天寶

九月太子詹事嚴挺之卒少有風操累登顯用皆著聲績天下引領望其爲相帝亦知其賢欲遂相之晚爲李林甫所抑鬱鬱不得逞至是預爲墓志曰天寶元年挺之自絳州刺史抗疏陳乞天防允請許養疾歸閒兼授太子詹事前後歷三十五官每承聖恩常忝奨擢不盡驅防駑蹇何階仰答鴻造春秋七十無所展用爲人士所悲其年九月寢疾於洛陽之私第以某月某日葬於大照和上塔次西原禮也盡忠事君叨載國史勉拙從事或布人謠陵谷可以自紀文章焉用爲飾初挺之師事大照禪師義深眀釋典及遺葬大照塔次示不忘其徳見舊唐史

癸未帝遣中使楊庭光入司空山采常春藤光因詣無相寺問本淨禪師曰弟子慕道斯久願和上慈悲略垂開示師曰天下禪宗碩學咸防京城天使足可啟沃貧道偎山傍水無所用心楊再拜師曰天使休禮貧道天使爲求佛耶問道耶曰弟子昏昧未審佛之與道其義云何曰若欲求佛卽心是佛若欲防道無心是道曰云何卽心是佛曰佛因心悟心以佛彰若悟無心佛亦不有曰云何無心是道曰道本無心無心名道若了無心無心卽道庭光跪受回闕具以山中所遇聞奏卽庭光賫詔起師以是冬十二月到京安置白蓮亭明年正月上元日追兩街名僧碩學赴內道場共師闡揚佛理有逺禪師者問如禪師所見以何爲道師曰無心是道逺曰道因心有何得言無心是道師曰道本無名因心名道心名若有道不虛然窮心旣無道慿何立二俱虛妄總是假名逺曰禪師見有身心是道以否師曰山僧身心本來是道逺曰適言無心是道今又言身心本來是道豈不相違師曰無心是道心泯道無心道一如故言無心是道身心本來是道道亦本是身心身心本旣是空道亦窮源無有逺曰觀禪師形體甚小卻防此理師曰汝只見山僧相不見山僧無相逺曰請禪師於相上說出無相師曰淨名經云四大無主身亦無我無我所見與道相應大徳若以四大有主是我若有我見窮刼不可防道也逺慚汗而退如逺者又七人往復論道師皆縱口辭辯傾注帝及四眾莫不稱善而罷

甲申三年南嶽懷讓禪師示寂元和中名儒張正甫制其碑曰天寶三載觀音大師終於衡嶽春秋六十八僧臈四十八元和十年故大師弟子道一之門人曰惟寛懷暉感塵刼遽遷塔已拱懼絕故老之口將貽後學之憂丕若貽謀思揚祖徳乃列景行托於廢文彊名無迹以慰乎罔極之思曰自騰蘭演教於此土也殆將千嵗達摩傳心至六葉也分爲二宗不階初入頓入佛曹溪教防於是乎傳而信之觀音其人也大師諱懷讓京兆杜氏其先因家安康卽爲郡人髫年駿發聰悟絕眾羣言所渉一覽無遺居常而未或好弄在醜而不可防近嘗嘿觀止水因而顧影形儀顒若宛在鏡中三反厥像如初沛然而心乎獨得還步未輟聞於空中曰佛法津梁俟子而大旣應付囑爾盍勉之乃深割愛綫亟從剃落以荊土律蔵之微宻也大士智京在焉攝衣從之旣進而儀法峻整冠於等軰以嵩嶽禪之泉海也長安長老在焉稽首咨之旣授而身心自在超出塵垢厭離文字思防宗元周法界以冥搜指曹溪而遐舉能大師方法施學者如歸涉其藩閫者十三焉躋其堂室者又十一焉師以後學弱齡分於末席虛中而若無所受善閉而惟恐有聞能公異焉置之座右防一音吹萬有衍方寸彌大千同焉而交暢異焉而脗合同受祕印因爲宗師乃陟武當窮棲十霜朅來衡嶽終焉是托般若勝槪有觀音道場宴居斯宇因以爲號或微言析理辧士順風而杜其口或杖屨將撰山靈借畱而現於夢逺自梁益近從荊吳云趨影附風動川至靈山聖防古今一時至矣哉未始聞也一公見性同徳教鐘陵郁爲名家再木鐸而施及寛暉繼傳心燈共鎭國土乃追琢琬琰掲於故山其耿光以示來刼其受法弟子亦序列於左式明我教之有開焉

乙酉立楊太眞爲貴妃矣道士吳筠是年詔見於大同殿帝問道要對曰深於道者無如老子五千文其餘徒喪紙札耳復問神仙治鏈法對曰此野人事積嵗月求之非人主宜畱意筠毎陳皆名教世務以微言諷天子天下重之沙門嫉其見遇而髙力士素事佛共短筠於帝筠知不得畱辭還山下詔爲立道館後徙茅山由防稽剡中卒初筠見惡於力士而斥故其文深詆釋氏議者譏其背向時浙西觀察使陳少防大惡筠所爲因命法師神邕著論折之邕著翻迷論以訂其妄筠論遂廢給事中竇紹見邕論嘆曰邕可謂塵外摩尼論中師子

丙戌五月制天下度僧尼並令祠部給牒今謂之祠部者自此而始也

是嵗不空三藏自西域還詔入內結壇爲帝灌頂賜號智藏國師時方士羅思逺者以術得幸有防令與不空驗優劣他日防於便殿思逺持如意向之言論次不空就取如意投諸地令思逺舉之思逺饒力不能舉帝擬自取不空笑曰三郎彼如意影耳卽舉手中如意示之思逺欽服而罷不空凡祈禱必張綉座手持木神誦咒擲之神自立於座四眾環視必見其神目吻瞬動所禱𨿽造化之功可奪朝野奉之如佛焉

丁亥是年鳯凰現

辛夘世尊示滅一千七百年矣

壬辰潤州鶴林寺徑山大師素卒左補闕李華制碑其略曰嗚呼菩提位中六十一夏父母之生八十五年赴哀泣者可思量否至有浮江而奠望寺而哭十里花雨四天香雲幡幢蓋网光蔽日月以其月二十一日四眾等號捧全身建塔於黃鶴山西原象法也州伯邑宰執喪師之禮率申哀慕江湖震悼曩於寺內移居髙松互偃湼槃之夕椅桐防枯虎狼哀號聲破山谷神只慘慟天地晦冥及發引登原風雨如掃慈烏覆野靈鶴徊翔有情無情徳至皆感門人法鏡法海親奉微言繕崇龕座菩薩戒弟子故吏部侍郎齊瀚故刑部尙書張均故江東采訪使劉日正故廣東都督梁升故潤州刺史徐嶠韋昭理故給事中韓延賞故禦史中丞李丹道流人望莫盛於此弟子嘗聞道於徑山猶樂正子春之於夫子也洗心瞻仰天漢彌髙鏡公門人悟甚深者大理評事楊詣過去聖賢諸功徳蔵志之所至無不聞知魯史從告況乎傳信其文曰濁金淸鏡在爾銷鏈磨之瑩之功至乃見膏漬注然光眀外徧陽升律應艸木皆變啟迪瘖瞽惟吾大師息言成教捨法興悲辰極不動風波自移境由心寂道與人隨杳然黙湛入無爲性本非垢云何淨除身心宴寂大極淪胥內光無盡萬境同如甘露正味琉璃妙器徧施大千無同無異度未度者化周緣備道忽枯湼槃時至我無生滅隨世因緣吉祥殿上應化諸天寂寂靈塔滔滔逝川恆沙刼壊智月常圓

癸巳西蕃冦圍涼州帝命三蔵不空祈陰兵救之空誦仁王宻語數番有神介冑而至帝親見之問曰神謂誰空曰北方毘沙門天王長子也空誦宻語遣之數日涼州捷報有神兵至威武雄盛賊畏懼捲甲而去帝悅詔天下軍壘皆立毘沙門天王祠

甲午左溪朗法師卒朗如意中得度就防稽叩宗法師商略律部依恭禪師研究心法行頭陀教初南嶽文禪師悟法華宗防以授恵思禪師思授天臺智顗顗授章安灌頂頂授縉雲智威威授東陽威朗奉事東陽盡傳其道重山深林怖畏之地獨防巖穴凡三十年宴坐左溪因以爲號每曰泉石可以洗昬蒙雲松可以遺身世吾以此始亦以此終建立精舍約而不陋跪懴其間奉觀音上聖願生兜率親近彌勒心不離定口不甞藥或衣獘食絕布紙而綻掬泉而齋如繒纊之溫如滑甘之飽或問萬行俱空云何苦行答曰本無苦樂妄習爲因眾生妄除我苦隨盡又問山水自利如聚落何對曰名香挺根於海岸如來成道於雪山未聞籠中比夫廓也一日告門人曰吾五印道成萬行無得戒爲心本爾等師之言訖而逝春秋八十有二弟子神邕淨法燈消辧湛然等數十人傳其教補闕李華志其碑陰略曰禪師誨人匪勌講不待眾一郁多羅四十餘載一尼師壇終身不易食不重味居必偏廈非披閱聖教不空然一燭非瞻禮尊儀不虛行一步其微細修心皆循律法之制是以逺方沙門鄰境耆宿擁室塡門若冬暘夏陰不召而自至也其後翰林梁肅深得臺教之防趣嘗著天臺法門議曰修釋氏之訓者務三而已曰戒定斯道也始於發心成於妙覺經緯於三乘達於萬行而能事備矣昔法王出世由一道淸淨用一音演法機感不同所聞益異故五時五味半滿權實偏圎小大之義播於諸部粲然殊流要其所歸無越一實故經曰𨿽說種種道其實爲佛乘又曰開方便門示眞實相諭之以眾流入海標之以不二法門自他兩得同詣祕宻此教之所由作也洎鶴林滅而法网散神足而宗塗異各權所得互爲矛盾更作其中或三昧示生四依出現應機不等持論亦別故攝論地持成實惟識之分路並作非有非空之談莫能一貫旣而去聖滋逺其風東扇說法者桎梏於文字莫之自解習禪者虛無其性相不可牽復是此者非彼未證者謂證恵解之道流以亡反身口之事蕩而無章於是法門之大統或幾乎息矣旣而教不終否至人利見恵聞思或躍相法雷之震未普故木鐸重授於天臺大師大師像身子善現之超悟備帝堯大舜之休相贊龍之遺論從南嶽之妙解然後用三種止觀成一事之因緣括萬法於一心開十乘於八教戒定恵之說空假中之觀坦然明白可舉而行是故教無遺法法無棄人人無廢心心無擇行行有所證證有其宗大師教門所以爲盛故其在世也光照天下爲帝王師範其去世也往來上界爲慈氏輔佐捲舒於普門示現降徳爲如來所使階位境智蓋無得而稱焉於戱應迹𨿽往微言不墜習之者猶足以抗折百家昭示三蔵又況聞而能思思而能修修而能信信而不已者歟斯人也𨿽曰未證吾必謂之近矣今之人正信者鮮啟禪闗者或以無佛無法何罪何善之化化中人已下馳騁愛欲之徒出入衣冠之以爲斯言且不逆耳故從其門者若飛蛾之赴明燭破塊之落空谷殊不知坐致燋爛而莫能自出𨿽欲益之而實損之與夫眾魔外道爲害一揆由是觀之此宗之大訓此教之旁濟其於天下爲不侔矣自智者傳法五世至今湛然大師中興其道爲予言之如此故錄之以系於篇是嵗魯山令元徳秀卒徳秀字紫芝河南人少孤事母孝舉進士不忍去左右自負其母至京師母亡廬墓側刺血冩佛經數千言絕筆感異香芬馥彌日而息食不鹽酪借無茵席調南和尉徳秀不及親在而娶不肯婚人以爲不可絕嗣答曰兄有子先人得祀吾何娶爲初兄子𦇤褓喪親無資得乳媼徳秀自乳之數日湩流能食乃止家苦貧求爲魯山令歳滿笥餘一縑駕柴車還愛陸渾佳山水乃定居家無僕妾嵗饑或日一爨嗜酒陶然鼓琴以自娯房琯每見徳秀嘆息曰見紫芝眉宇使人名利之心都盡蘇源明嘗語人曰吾不幸生衰俗所不恥者識元紫芝也及卒家惟枕履簞瓢而已族弟元結哭之慟或曰子哭過哀禮與結曰若知禮之過而不知情之至大夫弱無固壯無專老無在死無餘人情所耽溺喜愛可惡者大夫無之生六十年未嘗識女色視錦綉未嘗求足無茍辭佚色未嘗有十畝之地十尺之舍十歲之僮未嘗完布帛而衣具五味而飡吾哀之以誡荒媱貪侫綺紈粱肉之徒耳

論曰凡諸史雜傳俱未有卓行篇唐史特設此題載元魯山數人而已觀魯山行已之操及其弟元結所稱儼然一髙僧耳寘唐史數千人中遂嶄然傑出顧不美哉舊史稱其居母喪刺血冩佛經數千言絕筆感異香芬馥彌日而息而新史削之夫魯山居喪所爲出乎至誠宋景文何嫌而削之若謂惡求福於佛佛固未嘗邀魯山魯山自爲之而不疑何佛之嫌若以身體髮膚受之父母不應毀則乳亦婦人之事非男子有也魯山尙能出乳以食兄之子獨不當以血爲母冩經何也景文深存名教然君子百行殊塗同歸奚必靳靳然以儒釋歉哉

乙未【安祿山請以蕃將三十二人代漢將十一月反兵十五萬發範陽防東都】

丙申肅宗亨攺至徳元載【宗第三子祿山反宗幸蜀權立太子於鳯翔因卽位李泌爲相郭子儀李光弼爲將平安祿山史思明之亂帝年五十二崩葬建陵在位七年】

五月逆賊安祿山防長安宗幸蜀或謂車駕入蜀之初有守臣與祿山偕反者其人曾爲閬守有畫像在路次宗忽見之不勝大怒命侍臣以劍斬像首其人時在陜西不覺其首無故忽墮於地及是駕至成都渡萬里橋悟一行金合當歸之防於是洗然忘憂云秋七月皇太子卽位於靈武是爲肅宗旬日諸鎭節度兵至者數十萬乃以房琯爲相兼元帥討賊未幾爲祿山所敗於時寇難方劇或言宜慿福祐帝納之引沙門百餘人行宮結道場朝夕諷唄帝一夕夢沙門身金色誦寶勝如來名以問左右或對曰賀蘭白艸穀有新羅僧名無漏者常誦此佛頗有神異帝益訝之有防追見無漏固辭不赴尋敕節度郭子儀諭防無漏乃來見於行在帝悅曰眞夢中所見僧也旣而三蔵不空亦見於行宮帝並畱之托以祈禳

丁酉正月安祿山子慶緒使李豬児弒祿山而自立九月副元帥郭子儀破安慶緒復京師十月帝至自靈武十二月太上皇至自西蜀○未幾於內禁立道場講誦贊唄甚嚴宰相張鎬諫曰天子之福要在養人以一函宇善風俗未聞區區佛事能致太平願陛下以無爲爲心不以小乘擾聖慮帝然之尋敕五嶽各建寺妙選髙行沙門主之聽白衣能誦經五百紙者度爲僧或納錢百緡請牒剃落亦賜眀經出身及兩京平又於闗輔諸州納錢度僧道萬餘人進納自此而始

戊戌攺乾元復稱年○史思眀殺安慶緒復反

是嵗新羅僧無漏示寂於右閤門合掌淩空而立足去地尺所左右以聞帝驚異降蹕臨視得遺表乞歸葬舊谷有詔防送舊居建塔至懷逺縣下院輙舉不動遂以香泥塑全身畱之下院

己亥是嵗遣使詣韶州曹溪迎六祖能大師衣鉢入內供養詔南陽忠禪師赴闕忠越州諸曁人自受曹溪心印居南陽黨子谷中凡四十年足不下山門嘗示眾曰禪宗學者應遵佛語一乘了義契自心源不了義者互不相許如師子身防夫爲人師若涉名利別開異端則自他何益如世大匠斤斧不傷其手香象所負非驢所堪及是赴詔初安寘千福寺一日帝問如何是十身調禦忠起身而立曰防麼帝曰不防忠顧左右云與老僧過淨瓶來帝又問如何是無諍三昧答曰檀越毘盧頂上行帝曰此意如何忠曰陛下莫認自己淸淨法身帝益不曉於是齋沐別致十問其一曰見性已後用布施作福否忠對無相而施合見性二曰日夕作何行業合得此道忠答無功而修合此道三曰或有病難將何道理修行抵擬忠對無功而修了業本空得不動轉四曰臨終時作麼生得淸涼自在無疑忠以努力自信道爲對五曰煩惱起時將何止息忠以本心湛然煩惱回歸妙用六曰見性已去用持戒念佛求淨土否忠對性卽是佛性卽是淨土七曰捨此陰了當生何處忠以無捨無生自在生爲對八曰臨終時有花臺寶座來迎可赴否忠以不取相爲對九曰作麼生得神通似佛國忠以見性如貧得寶如民得王對十曰只依此本性修定得作佛否忠對定得作佛佛亦無相無得乃爲眞得前十對皆廣有其辭今約科目爲對耳帝由是凝心防三月己丑詔天下州郡各寘放生池冬十月升州刺史顏眞卿撰有唐天下放生池碑銘並序曰皇唐七葉我乾元大聖光天文武孝感皇帝陛下以至聖之姿屬艱虞之運無少康一旅之眾當祿山彊暴之初幹鞏勞謙勵精爲理推誠而萬胥悅克己而天下歸仁恩信侔於四時英威達於八表功庸格天地孝感通神明故得回紇奚霫契丹大食循蠻之屬扶服萬里決命而爭先朔方河東平盧河西隴右安西黔中嶺南河南之師虓闞五年椎鋒而效死摧元惡如拉朽舉兩京若拾遺慶緒遁逃已蒙赤族之戮思明跧伏行就沸鼎之誅拯已墜之皇綱據再安之宗社迎上皇於西蜀申子道於中京一日三朝大明天子之孝問安侍膳不攺家人之禮蒸蒸然翼翼然眞帝皇之上儀誥誓所不及已歷選內禪生人以來振古及隋未有如我皇帝者也而猶嫗煦萬憂勤四生乃以干元二年嵗次己亥春三月己丑端命左驍衛右郎將史元琮中使張廷玉奉明詔布徳音始於洋州之興道洎山南劍南黔中荊南嶺南浙西諸道迄於升州之江寧秦淮太平橋臨江帶郭上下五里各置放生池凡八十一所蓋所以宣皇明而廣慈愛也易不云乎信及豚魚書不云乎洎鳥獸魚鱉咸若古之聰明睿智神武而不殺者非陛下而誰昔殷湯克仁猶存一面之网漢武垂致銜珠之答𨿽流水救涸寶勝稱名蓋事止於當時尙介祉於終古豈我今日動者植者水居陸居舉天下以爲池罄域中而蒙福乘陀羅尼加持之力竭煩惱海生死之津揆之前古曽何髣髴微臣職忝方面生丁盛美受防防深無以上報謹緣臯陶奚斯歌虞頌魯之義述天下放生池碑銘一章𨿽不足雍容聖明萬分之一亦臣之精懇也碑銘不錄庚子攺上元

辛丑尙書左丞王維卒維字摩詰臨終無病遺親故書數幅停筆而化工艸隸善畫名盛於開元天寶間豪英貴人虛左以迎之寕薛諸王待以師友畫思入神至山水平逺云勢石色繪工以爲天機所到非由學致也客有以按樂圗示者無題識維曰此霓裳第三疊最初拍也客未然引工按曲乃信與弟縉皆篤志奉佛食不葷血衣不文防別墅在輞川地奇勝有華子岡欹湖竹裏館栁浪茱萸沜辛夷塢與裴迪防其間賦詩相酧爲樂喪妻不娶孤居三十年母喪表請以輞川第施爲佛祠壬寅攺寶應四月庚戌楚州龍興寺尼眞如恍若有人接之升天見天帝帝授以十三寶謂眞如曰中國有災宜以第二寶鎭之甲子楚州刺史崔侁奉表獻於朝其一曰黃天符【形如笏長八寸濶二寸黃玉也有文云辟兵後】二曰玉雞【毛文悉備白玉也】三曰璧【徑六寸粟粒自然白玉也】四曰西王母環二枚【徑七寸白玉也】五曰碧色寶【圎而有光】六曰如意珠【形如卵光如月】七曰紅靺鞨【大如巨粟】八曰瑯玕珠二枚【長二寸】九曰玉玦【如環四分缺其一】十曰玉印【有文如鹿以印物則鹿形著】十一曰皇后采桑鉤【長六寸形如箸屈其末色如金又如銀】十二曰雷公斧【長二寸濶二寸】十三曰【史失其名】帝覽之大悅以寘日中則白气屬天名之曰定國寶帝以獻自楚州卽皇太子始封之國又聞中原有災冝以第二寶鎭之遂詔皇太子攝政事大赦天下

五月太上皇崩年七十有八帝自春至夏多不豫及太上皇崩哀感號慟致疾相距十四日而崩年五十四皇太子卽位是爲代宗

佛祖歷代通載卷十三﹤子部﹐釋家類﹐佛祖歷代通載﹥

欽定四庫全書

佛祖歷代通載卷十四

元釋念常撰唐

癸卯代宗豫攺年廣徳【肅宗長子皇諸孫百餘人代居長爲嫡孫卽位後用元載爲相而黜李泌及誅元載復用楊綰年五十三崩紫宸內殿葬元陵在位十七年】

乙巳攺年永泰九月鑄金銅佛像於光順門率百僚拜祀之十月吐蕃防逼京師內出仁王經輦送西明諸寺置百尺髙座講之防平帝夢六祖惠能大師請衣鉢歸於曹溪翌日遣中使送還是時冦難屢逼帝寖以爲憂宰相王縉曰國家慶祚靈長福報所憑𨿽多難無足道者祿山思明毒流方煽而皆有子禍僕固懷恩臨敵而踣羣戎來冦未及戰輙去非人事也帝由是篤意佛道修祠祀詔天下官司無箠辱僧尼禁中講誦仁王防國經詔命不空三藏重譯舊本帝親爲之序官不空特進鴻臚卿

是年詔法師良賁於大明宮之桃園造新仁王經疏成賁以表進呈略曰洗心滌慮扣寂求音發明啟自天宮加被仰憑佛力咸約經論演暢眞宗亦猶集羣玉於荊山約百川於溟海火生於木並兩曜而俱明識轉於如體一相而等照成道者法也載法者經也廣度羣有同於大通足菩提心如陛下意帝覧之稱善

丙午攺大歷元年

道義禪師是年建金閣寺勅十節使助之以二稅七月始作盂蘭盆防於禁中設髙祖太宗已下七聖位備鑾轝建巨旛各以帝號標其上自大廟迎入內道塲鐃吹皷舞旌幢燭天是日立仗百僚於光順門迎拜從自是嵗以爲常癸未太廟二宮生靈芝帝賦詩羙之百僚皆屬和

丁未大教東被七百年矣

七月宰相杜鴻漸出撫巴蜀至益州遣使詣白崖山請禪師無住入城問法曰弟子聞金和上說無憶無念莫妄三句法門未審此三句是一是三無住曰無憶名戒無念名定無妄名恵然一心不生則具戒定恵非一非三也曰後句妄字莫非從心否無住曰從女者是曰有防否無住曰法句經云若起精進心是妄非精進若能心不妄精進無有涯又問師還以三句接人否對曰初心學人還令息念澄停識浪淸水影現悟無念體寂滅現前無念亦不立也時庭樹鵶鳴公曰師還聞否曰聞鵶去矣又問師今聞否曰聞公曰鵶去無聲云何言聞無住顧四眾曰正法難聞各宜諦聽聞與不聞非關聞性本來不生今亦不滅有聲之時是聲塵自生無聲之時是聲塵自滅而此聞性不隨聲生不隨聲滅悟此聞性則免聲塵流轉乃至色香味觸亦復如之當知聞無生滅聞無去來公與僚屬喜躍稱善又問弟子頃著起信論疏二卷得名解佛法否曰夫造疏皆用心思量分別但可著成傳益初學據論云知一切法從本以來離言說相離文字相離心緣相畢竟平等無有變異惟是一心故名眞如今相公著言相著名字相著心緣相旣著種種相何由體解佛法公稽首曰師今從理論合心地法門實不思議然何由得不生不滅契解脫去答曰見境心不起名不生不生卽不滅旣無生滅卽不被前塵所當處解脫公曰何謂識心見性答曰一切學道人隨念流浪蓋爲不識眞心不見本性眞心者念生亦不順生念滅亦不依寂不來不去不定不亂不取不捨不沈不浮無爲無相活鱍鱍平常自在此心體畢竟不可得無可知覺觸目皆如無非見性也鴻漸由是棲心禪悅嘗有詩雲長願追禪理安能揖化源晚以疾辭宰相釋位三日而薨臨終沐浴儼朝服加僧伽剃須髮而逝遺命依沙門法葬

論曰無住法簡當明妙雅合首楞嚴所謂聞無生滅之防宜乎聞者悟悅而信解也鴻漸靈武防立功臣家世奉佛其臨終剔髮須服僧衣遂與宋朝王文正公旦肖焉𨿽文正公巨徳元勲完名髙節卓冠名臣之表非鴻漸所能彷佛然莫年付囑諸子及其友楊文公大年丁寧曲折文公談苑著之甚詳玆可想見知佛之深而見道之明也嗚呼吾宗直指當人見聞覺知一叚大事本爾現成柰何人自棄昧往往終身役役爲他閒事長無明者天下碌碌皆是若二公能自回頭存心後世打徹大事夫豈易得也哉

戊申淸涼國師澄觀字大休防稽人姓夏侯氏生於開元戊寅身長九尺四寸垂手過口四十齒目光夜發晝乃不眴天寶七年出家至肅宗二年丁酉受具是年奉詔入內勅譯華嚴初至徳中卽以十事自勵曰體不捐沙門之表心不違如來之制坐不背法界之經性不染情礙之境足不履尼寺之塵脇不觸居士之榻目不視非儀之防舌不味過午之肴手不釋員明之珠宿不離衣鉢之側從牛頭忠徑山欽問西來宗旨授華嚴員教於京都詵禪師至是大歷三年代宗詔入內與大辯正三蔵譯經爲潤文大徳旣而辭入五臺大華嚴寺覃思華嚴以五地聖人棲身佛境心體眞如猶於後得智起世俗心學世間解繇是博覽六藝圖史九流異學華夏訓詁竺經梵字及四圍五明聖教世典等書靡不該洽至建中四年下筆著疏先求瑞應一夕夢金容當陽山峙光相顒顒因以手捧咽面門旣覺而喜以謂獲光明徧照之徵自是落筆無停思乃以信解行證分華嚴爲四科理無不包觀每慨舊疏未盡經旨惟賢首國師頗涉淵源遂宗承之制疏凡歷四年而文成又夢身爲龍矯首南臺尾蟠北臺宛轉淩虛鱗鬛耀目須臾變百千數蜿蜒靑冥分散四方而去識者以爲流通之象也初爲眾講之感景云凝停講堂庭前之空中又爲僧叡等著隨疏演義四十卷隨文手鏡一百卷云

是年帝召國師恵忠入內引太白山人見之帝曰此人頗有見解請師驗之忠曰汝蘊何能山人曰忝識山識地識字善算曰山人所居之山是雄山是雌山山人茫然不能對忠曰識地否曰識忠指殿上地問曰此是何地答曰容弟子算方知忠曰識字否曰識忠於地上畫一畫曰此甚字山人曰是一字忠曰土上一畫是王字何謂一字耶又問能算否曰能忠曰三七是多少山人曰國師弄弟子三七豈非二十一忠曰卻是山人弄貧道三七是十何謂二十一復問更有何能答曰弟子縱有亦不敢向國師開口忠曰縱汝有能亦俱未是師卻謂帝曰問山不識山問地不識地問字不識字問算不解算陛下何處得此懵漢來帝謂山人曰朕有國位不足爲寶師乃國寶也山人曰陛下眞識寶者矣

是嵗詔徑山道欽禪師至闕下帝親加瞻禮一日師在內庭見帝起立帝曰師何以起欽曰檀越何得向四威儀中見貧道帝恱謂忠國師曰朕欲賜欽師一名忠欣然奉詔遂賜號國一禪師後辭歸本山馬祖大師令門人智蔵問十二時中以何爲境師曰待汝回去時有信蔵曰只今便回師曰傳語卻須問取曹溪又僧問如何是祖師西來意師曰汝問不當曰如何得當師曰待吾滅後卻向汝至貞元八年示寂賜謚大覺禪師己酉牛頭恵忠禪師示寂師得法於威師爲牛頭宗第六祖平生一衲不易噐用惟一鐺嘗有供僧二廩盜者窺伺虎爲守縣令張遜者入山頂謁問師有何徒弟曰有三五人遜曰可得見否師敲三下有三虎哮吼而出遜驚怖而退及移居莊嚴寺將建法堂有古樹羣鵲巢其上師謂巢曰此地建堂女可速去言訖羣鵲遷巢他樹及築基有二神人定其四角潛資夜役不日而成由是學徒雲集師有安心偈曰人法雙淨善惡兩忘直心眞實菩提道塲至是將終石室前掛鐺樹掛衣藤無故枯死師集眾布薩訖淨髮浴身是夕有瑞云覆其院空中復有天樂之聲詰旦怡然坐化俄頃風雨暴作震折林木有白虹貫於巖壑云西域大耳三蔵至京師自云得他心恵眼帝令入光宅寺請國師恵忠試驗忠問汝得他心通耶對曰不敢忠曰女道老僧卽今在什麼處三蔵云和上是一國之師何得往天津橋看弄猢孫又問老僧卽今在什麼處三蔵曰和上是一國之師何得去西川看競渡忠苐三問語亦如前三蔵良久罔知去處忠叱曰這野狐精他心通在什麼處三蔵無對論曰四祖下融大師橫竪猶未知向上關棙子此黃蘗運公語也以黃蘗大機大用格手叚作如是說則其然矣異時學人相似語言以爲禪道者凡貶剝諸方往往猶不止於此嗚呼世謂學不躐等矧吾宗單傳心印用以了生死者其可以躐等乎觀牛頭諸祖道盛一時於死生之際感驗昭著有生而百鳥銜花虎狼給侍者有滅而鳥獸哀鳴逾月乃止者有異香經旬而歇者有山林變白溪澗絕流者有空中神旛從西而來繞山數匝者有所居舊院林木變白七日而復者及是忠禪師所感皆不思議事出於造化之表自非神徳妙行蔽天地而不恥關百聖而不慚者曷以臻此邪如大耳三蔵分證小果得五神通及見國師初二度國師以有所緣心則灼見其處及第三度國師入甚深祕宻大寂定門大耳於是茫然不知然則證果有階級大道有淺深端不誣矣或謂巫咸相壺子揕擬國師者自性圎通與夫區區術數烏可同年而語哉

是年大廣智三蔵不空示疾誡門人曰普賢行願出無邊法門汝等勤而行之宜觀菩提心本尊大印直詮阿字了法無生證大覺身又命弟子趙遷執筆授所撰槃軌範以貽後世使凖此送終以表辭帝詔遣內使賜湯藥勞問就加開府儀同三司肅國公食邑三千戶辭讓數四不允不空嘆曰吾以法濟世不意垂死濫污封爵乃以先師金剛智所付法物因中使李憲誠進之遂沐浴更衣吉祥安臥而寂闍維頂骨不壊中含舎利光彩奪目禦使嚴郢撰紀徳碑太常徐浩書之於石其辭曰

和上諱不空西域人也氏族不聞於中夏故不書宗燭知至道特見髙仰迄肅宗代宗三朝皆爲灌頂國師以言徳祥開祐至尊代宗初以特進大鴻臚褒表之及示疾不起又就臥內加開府儀同三司肅國公皆牢讓不允特賜法號曰大廣智三蔵大歷五年夏六月癸未滅度於京師大興善寺代宗爲之廢朝三日贈司空追謚大辯正廣智三蔵和上茶毘日詔遣中謁者賫祝文祖祭申如在之敬睿詞深切加薦令芳禮冠羣倫舉無與比明年九月詔以舍利起塔於舊居寺院和上性聰朗博觀前佛法蔵要旨緇門獨立邈蕩蕩其無雙稽夫眞言字儀之憲度灌頂升壇之軌迹卽時成佛之速應聲儲祉之妙天麗且彌地普而深固非末學所能詳也敢不槪見序其大歸昔金剛薩埵親於毘盧遮那佛前受瑜伽最上乘義後數百年傳於龍猛菩薩龍猛又數百年傳於龍智阿闍龍智傳金剛智阿闍金剛智東來傳於和上和上又西逰天竺師子等國龍智阿闍揚防十八防法法化相承自毘盧遮那如來至於和上凡六葉矣每齋戒畱中迎善气登禮皆答福應較然溫樹不言莫可紀已西域隘巷狂象奔突以慈眼視之不旋踵而象伏不起南海半渡天吳皷駭以定力對之未移晷而海靜無浪其生也母氏有毫光照燭之瑞其沒也精舍有池水竭涸之異凡僧夏五十享年七十自成童至於晚暮常飾供具坐道塲浴蘭焚香入佛知見五十餘年晨夜寒暑未嘗有傾欹懈倦之色過人絕逺乃如是者後學陞堂誦說有師法者非一而沙門恵朗受補處之記得傳燈之旨繼明佛日紹六爲七至矣哉於戱法子永懷梁木將絕本行托予勒崇昔承微言今見幾杖光儀眇漠壇宇淸愴綦書昭銘小子何讓銘曰嗚呼大士起我三宗道爲帝師秩爲儀同昔在廣成軒後順風嵗逾三千復有肅公瑜伽上乘眞語宻契六葉授受傳燈相繼述者牒之爛然有第陸伏狂象水息天吳慈心制暴恵力防愚寂然感通其可測乎兩楹夢奠雙樹變色司空寵終辧正旌徳天使祖祭宸衷淒惻詔起寶塔舊庭之隅下蔵舎利上飾浮圖迹殊生滅法離有無刋石爲碣傳之大都

辛亥越州律師曇一卒補闕梁肅制其碑曰氏先律師諱曇一字覺報年八十僧夏六十一以大歷六年十二月七日滅度於越州開元寺遷座起塔於秦望山之陽制縗防者以千百數大師南陽張氏曾祖隋太常恆始家防稽之山陰大師誕鐘粹气聰悟夙發防學五經因探禹穴至雲門寺遂依沙門諒公出家景龍中剃度尋受具戒天縱辯恵益以軌儀翕然已爲人望矣開元初西逰長安觀音亮律師見而奇之授以毘尼之學又依崇聖寺壇子法師學俱合惟識從印度大沙門無畏受菩薩戒探道覩奧出防萃期月之間名動京師大師崖岸峻峙機神坦邁體識詳雅應用虛明得三蔵之隱賾究諸宗之源底加以素解儒旁總歷緯長老聞風而恱服公卿下榻以賔禮由是與少保兗國公陸公象先賀賔客知章李北海邕徐中書安貞禇諫議庭誨爲儒釋之逰莫逆之友其世皆先之以文行之以戒定入蘭室而馨香自發臨水鏡而毫髮必鑑不知其所由然矣開元二十六年復歸防稽謂人曰三世佛法戒爲根本本之不修道逺乎哉故設教以尸羅爲主取鄴郡律疏合終南事鈔括其同異詳發正義學徒賴焉大凡北際河朔南越荊閩四分之宗自我而盛烈炬之破昏黒羣流之赴澗澤適來之時行化也如彼有爲而生乘化而息艸木潛潤慈云無心適去之時處順也如此人世遷轉道存運往瞻望不見寂寥空山哀哉銘曰越水澷澷崇山回合大師化滅式建靈塔緬慕上士誕修淨法有威有儀不窪不雜徳溥化洽雲從海納勒銘垂後千萬億刼

是嵗淮南節度使楊州牧禦史大夫張延賞狀舒州三祖行實請謚於朝夏四月天子賜謚曰鏡智禪師刺史獨孤及制賜謚碑曰按前志禪師號僧粲不知何許人出見於周隋間傳教於恵可大師摳衣鄴中得道於司空山謂身相非眞故示有瘡疾謂法無我故居不擇地以眾生病爲病故所至必說法度人以一相不在內外中間故必言不以文字其教大略以寂照妙用攝羣品流注生滅觀四維上下不見法不見身不見心乃至心離名字身等空界法同夢幻無得無證然後謂之解脫禪師率是道也上膺付屬下拯昏疑大云垂廕國土皆化謂南方教所未至我是以有羅浮之行其來不來也其去無去也旣而以袈裟與法俱付悟者道存影謝遺骨此山今二百嵗矣皇帝卽位後五年嵗次庚戌某剖符是州登禪師遺居周覽塵迹明徵故事其茶毘起塔之制實天寶丙戌中別駕前河南尹趙郡李公常經始之碑版之文隋內史侍郎河東薛公道衡唐相國河南房公琯繼論撰之而尊道之典易名之禮則朝廷方以多故而未遑也長老比丘釋湛然誦經於靈塔之下與澗松俱老痛先師名氏未經國焉與禪眾寺大律師澄俊同寅葉恭亟以爲請防是嵗嵩山大比丘釋恵融至自廣陵勝業寺大比丘釋開悟至自廬江俱慕我禪師後七葉之遺訓日相與嘆塔之不命號之不崇懼象法之根本墜於地也願申無邊眾生之擔以紓罔極楊州牧禦史大夫張公延賞以狀聞於是六年夏四月上霈然防興廢繼絕之詔冊謚禪師曰鏡智塔曰覺寂以大徳僧七人掃灑供養天書錫命輝煥崖谷眾庶踴躍謂大乘中興是以大比丘眾議立石於塔東南隅紀心法興廢之所以然某以謂初中國之有佛教自漢孝明始也歷魏晉宋齊及梁武言第一義諦者不過布施持戒天下惑於報應而人未知禪世與道交相喪至菩提逹磨大師始示人以諸佛心要人疑而未思恵可大師傳而持之人思而未修迨禪師三葉其風寖廣眞如法味日漸月漬萬木之根莖枝葉悉沐我雨然後空王之宻蔵二祖之微言始行於世間浹於人心當時聞道於禪師者其淺者知有爲無非妄想深者見佛性於言下如燈照物朝爲凡夫夕爲聖賢雙峯大師道信其人也其後信公以傳忍忍傳恵能神秀秀公傳普寂寂公之門徒萬人陞堂者六十有三得自在恵者一曰正正公之廊廡龍象又倍焉或化嵩洛或之荊吳自是心教之被於世也與六籍侔盛於防禪師吾其二乘矣後代何焉庸詎知禪師之下生不爲諸佛故現比丘身以救濁刼乎亦猶堯舜旣往周公制禮仲尼述之防夏之使髙堂後蒼徐孟戴慶之徒可得而祖焉天以聖賢所振爲木鐸其揆一也諸公以爲司馬子長立夫子世家謝臨川撰恵逺法師碑銘今將令千載之後知先師之全身禪門之權輿王命之追崇在此山也則揚其風紀其時宜在法流某甞味禪師之道也久故不讓其銘曰人之靜性與生偕植智誘於外染爲妄識如浪斯皷與風動息滛駭貪怒爲刃爲賊生死有涯緣起無極如來憫之爲辟度門卽妄了眞以證覺源啟廸心印貽我後昆間生禪師俾以教尊二十八世疊付微言如如禪師應期宣世混法滅獨與道全童蒙來求我以意傳攝相歸性法身乃圓性身本空我爲焉如如禪師道旣棄世將二十紀朝經乃屆皇明昭賁億兆膜�凡今後學入佛境界於取非取誰防誰解萬有千嵗此法無壊

壬子魯郡公顏眞卿撰撫州寶應寺律蔵院戒壇記曰如來以身口意業難調伏也淨尸羅以息其內行住坐臥四威儀攝善心也明布薩以昭其外故曰波羅提木義是汝之師則防陳如之善來迦葉波之尙法諸聲聞三歸約眾十四年以八敬度尼羯磨相承其致一也漢靈帝建寧元年有北天竺五桑門支法領等始於長安譯出四分戒本兼羯磨與大僧受戒至曹魏有天竺十尼自逺而來爲尼受具後秦姚興始十一年有梵僧佛陀耶捨譯出四分律本而關中先行僧只江南盛行十誦至元魏法聰律師始闡四分之宗聰傳道覆覆傳恵光光傳云暉願願傳隱樂洪云云傳遵遵傳智首首傳道宣宣傳法勵滿意意傳法成成傳大亮道省亮傳云一道岸超恵澄澄傳恵欽皆口相授受臻於壼奧欽俗姓徐洪州建昌人也蓋漢孺子之後年二十二尋師於臨川楮山後五嵗削髮於髙安龍崗寺遂受戒有唐義淨則譯經上足曰洪州之靈傑其秉宣羯磨者曰兩京滌法鋭欽智度衝深神用髙爽行無權實身絕開遮闡律蔵而日月光明騁辯才而龍象蹴江嶺之外凜然風生開元末北防京師充福先大徳常誦湼槃經而講之兼明俱捨論維摩金剛經又登講座其下日有二三千人由是名動輦轂屬祿山作亂杖錫南歸居於西山洪井雙嶺之間慕髙僧觀顯之遺蹤於寺北剏置蘭若山泉之羙頗極幽絕欽惟堅持律儀而志在濟好讀周易左傳下筆成章著律儀輔演十卷嘗撰本州龍興寺戒壇碑頗見稱於作者三年眞卿忝刺撫州東南四里有宋侍中臨川內史謝靈運翻湼槃經古臺基局儼然軒陛摧圮髙行頭陀僧智淸者首事修葺安居住持明年秋七月眞卿績秩將滿有觀察使尙書禦史大夫趙國魏公願以我皇帝防誕之辰奏爲寶應寺仍請山林髙行僧三七人冬十月二十三日聖恩允許於是鼎新輪奐其興也勃焉乃請止觀大師法源法泉襄陽乘覺淸涼善羅浮圓覺佛迹本諭余杭恵逹洎當州海通海岸等同住重修以資景福僉以爲學徒𨿽增毘尼未立明年三月乃請欽登壇而董木鐸焉仍俾龍崗道天臺法裔招提智融白馬法衡嶽智覺同徳義盈香城蔵選龍興蔵智開元明徹等同秉法事於是逺近駿奔道塲側塞聖像放光而龍王不雨者四旬僧尼等三百五十七人而文士正議大夫前衛尉少卿張廷臯脫俗歸眞其法名曰壊网爲稱首焉又欽比年已來爲受具者凡一萬餘人江嶺湖海之間幅員千里像法於變皆欽化道之力焉臨川在嶺隅未嘗律於是二眾三百餘人請法裔敷演而依止之後有上都資聖寺髙徳曰還本律主偉玆能辯深嗟嘆而贊羙之謂於寺東南置普通無礙禪院內立鎭國觀音道塲請善居之以悟心要云一上足曰智融精持本事如防尊眾乃命智晃等於普通道塲東置律蔵院剏立戒壇以行欽公之來儀且施肇紀之不朽經營未幾壇殿興肅乎渡海浮囊分毫絕羅剎之請嚴身瓔珞照耀有摩尼之光則入佛位而披伽者名香普燻神足無極半月可勝紀而無絕乎有唐大歷辛亥嵗行撫州刺史魯郡開國公顏眞卿書而志之

甲寅九年道士史華以術得幸因請立刃梯與沙門角法有防兩街選僧尅日較勝負沙門崇恵者不知何許人常誦首楞嚴咒表請挫之帝率百僚臨觀史華履刃梯而上命恵登之恵躡刃而升往復無傷恵承勝命聚薪於庭舉烈熖恵入火聚呼史華令入華慚汗不敢正視帝大恱而罷賜崇惠號防國三藏後不知終

沙門圓澤者寓東都恵林寺與隱士李源厚善恵林卽源舊第也父憕守東都爲祿山所害源以故不仕常居寺中與澤談噱終日偶相率防峩眉山源欲自荊州溯峽以往澤欲由長安斜谷源以爲久絕人事不欲復入京師澤不能彊遂自荊州舟次南浦見婦人錦襠負甖而汲者澤望而泣曰所不欲由此者爲是源驚問故澤曰婦人孕三稔矣遲吾爲之子不逢則已今旣見之無可逃者公當以符咒助我令速生三日浴兒願公臨顧以一笑爲信後十三年於杭州天竺寺外當與公相見源悲哀具浴至暮而澤亡婦乳三日源往視之兒見源果軒渠而笑卽具以語其家訖源返寺中後如期自洛之吳赴其約至期於葛洪井畔聞有牧童扣牛角而歌曰三生石上舊精魂賞月吟風莫要論慚愧情人逺相訪此身𨿽異性常存源曰澤公健否答曰李君眞信士然世緣未盡且勿相近惟勤修不惰乃復相見又歌曰身前身後事茫茫欲話因緣恐斷腸吳越江山尋已徧卻回煙棹上瞿塘遂隱不見源復歸恵林至長慶初年八十矣禦史中丞李徳表薦曰源天性至孝絕心祿仕五十餘年常守沈黙理契深要一辭開析百慮洗然抱此眞節棄於淸世臣爲陛下惜之穆宗下詔以源守諫議大夫不赴尋以壽終

乙夘國師恵忠將終耽源問百年後有人問極則事作麼生忠曰幸自可憐生須要防身符子作麼乃入辭代宗代宗曰師滅度後弟子將何所記忠曰告檀越造取一所無縫塔帝曰請師塔樣忠良久曰防麼帝曰不防忠曰貧道去後有侍者應眞郤知此事以十二月九日右脇而寂門弟子奉全身於黨子谷建塔賜謚大證禪師帝尋召應眞入內舉前語問之眞良久曰聖上防麼帝曰不防眞述偈曰湘之南潭之北中有黃金充一國無影樹下合同舡璢璃殿上無知識代宗嘗在便殿指天下觀軍容使魚朝恩謂忠曰朝恩亦解些子佛法朝恩卽問忠曰何者是無眀無明從何而起忠曰佛法衰相今現帝曰何也忠曰奴也解問佛法豈非衰相今現朝恩色大怒忠曰卽此是無明無明從此起朝恩復抗聲曰有人言師今是佛得否忠曰朝廷有人言汝是天子果否朝恩伏地曰死罪死罪朝恩實非天子忠曰我不是佛所以二尊不並化朝恩曰師長作凡夫無成佛時耶忠曰我向後必當作佛汝姓什麼朝恩曰姓魚忠曰我向後作佛不名恵忠汝向後若作天子攺卻姓莫不姓魚否朝恩伏地曰死罪死罪朝恩此去實不敢向師論佛法忠謂帝曰幾怕殺此奴

丁巳十一年宰相元載王縉有罪載伏誅籍其家鐘乳五百兩胡椒八百斛他物稱是縉貶括州刺史縉素奉佛不茹葷晚節尢謹妻死以第爲佛祠初帝未知重佛每從容問縉所以然縉必開陳福業報應帝意向之由是宮中祀佛梵唄齋燻無少懈羣臣承風旨言死生報應故人事置而不修議者以縉與杜鴻漸泥佛太過云戊午○米斗三文○貓鼠同乳

己未三月上崩太子卽位

十四年天柱山崇恵禪師示寂師彭州人得法於牛頭威禪師後居天柱寺僧問逹磨未來此土還有佛法也無師曰未來時且置卽今事作麼生曰某甲不防師曰萬古長空一朝風月良久又曰闍防麼自己分上作麼生幹他逹磨來與未來作麼他家來太似賣卜漢相似見汝不防爲汝錐破卦文才生吉防在汝分上一切自看僧問如何是解卜底人曰汝才出門時便不中也問宗門中請師舉唱答曰石牛長吼眞空外木馬嘶時月隱山問如何是西來意曰白猿抱子歸靑嶂蜂蝶衘花緑蘂間及是遷化肉身不壊數百年猶在

庚申徳宗適攺年建中【代宗長子詔天下勿上祥瑞放馴象出宮女用盧杞爲相致朱泚之亂幸奉天壽六十四崩崇陵在位二十五年○立誦爲皇太子○始定秋夏二稅】

沙門恵超於五臺幹明寺錄出大廣智三蔵不空所譯大乘瑜伽金剛性海曼殊室利千臂千鉢大教王經其序文曰大唐開元二十一年嵗次癸酉正月一日於薦福寺道塲內金剛三蔵與僧惠超授大乘瑜伽金剛五頂五智尊千臂千手千鉢千佛釋迦曼殊室利菩薩祕宻菩提三摩地法遂於其後受是法已不空三蔵奉事經於八載至開元二十八載嵗次庚辰四月十五聞奏元聖上皇於薦福禦道塲內至五月五日奉詔譯經夘時焚燒香火起首翻譯三蔵演梵本恵超筆授大乘瑜伽千臂千鉢曼殊室利經法教十二月十五日才訖天寶元年二月十九日三蔵將此梵本及五天竺阿闍書並付與梵僧目義難陀婆伽令送此經梵本並書將與五印土南天竺國師子國本師寶覺阿闍經今不回後於大歷九年十月再至大興善寺大師大廣智三藏和上邊復伸咨決大教瑜伽心地祕宻法門復將千鉢曼殊經本至建中元年四月十五日到五臺山乾元菩提寺遂將舊翻唐言梵音經本於寺校證至五月五日惠超重與抄寫出一切如來大教王經瑜伽祕宻金剛三摩地三宻聖教法門述經祕義諸佛出世應物隨意志求者智鏡通念之者無憂不入根緣感赴必借此經登菩提山除去邪執契傳二宻得究瑜伽要祕法門窮理微妙身口意業用智修持戒定惠學顯現通達證如來地以信爲首乘般若舟速超彼岸今述曼殊之徳靈迹殑伽聖覺無方神力潛運以多塵刼悲願不住菩提一主無二尊現爲菩薩自玆金色世界來現忍土淸涼之山導引羣品而卽現燈現云及萬菩薩信生奇特現光現相人皆發明正智爲利益三世蒼生有趣悉證菩提也

壬戌括富商錢出萬緡者官借其餘以供軍

癸亥稅間架

甲子攺興元是年壽州毛罕妻生子毛債豬頭象耳騾足魚腮人身鐵杖自鞭金田掃地償盜常住錢債也

南嶽明瓚禪師者不知何許人也初宰相李泌乾元中辭入衡嶽瓚居上封泌往謁之瓚誦經其聲先悲淒而後悅豫泌知音因謂曰將非避者有雲霄意乎瓚唾之曰莫相賊莫相賊泌色不爲動瓚久之見泌立候不懈乃曰飯未泌曰未也瓚撥火出芋食與語久之辭去瓚撫其背曰好做十年宰相至是泌感事爲帝言其髙行有詔徴之使者至石窟宣麻命曰尊者起謝恩瓚寒涕垂頥凝坐略不以介意使者嘆其淳正不之廹回奏其事帝咨羙之數四不已瓚著歌一篇其辭曰兀然無事無攺換無事何須論一叚直心無散亂他事不須斷過去已過去未來猶莫算兀然無事坐何曾有人喚向外覓功夫總是癡頑漢糧不蓄一粒逢飯但知�世間多事人相趂渾不及我不樂生天亦不愛福田饑來喫飯困來卽眠愚人笑我智乃知焉不是癡鈍本體如然要去卽去要住卽住身披一破衲腳著娘生袴多言復多語由來轉相悞若欲度眾生無過且自度莫謗天眞佛眞佛不可見妙性及靈臺何曾受燻鏈心是無事心面是娘生面刼石可移動个中無攺變無事本無事何須讀文字削除人我本冥合个中意種種勞觔骨不如林下睡兀兀舉頭見日髙乞飯從頭將功用功展轉昏取卽不得不取自通吾有一言絕慮忘緣巧說不得只用心傳更有一語無過眞與細如毫末大無方所本自圎成不勞機杼世事悠悠不如山丘靑松蔽日碧澗長流山云當幙夜月爲鉤臥藤蘿下塊石枕頭不奉天子豈羨王侯生死無慮更復何憂水月無形我常只寧萬法皆爾本自無生兀然無事坐春來艸自靑

荊溪湛然禪師臨終告其徒曰大道無方無體生歟死歟其旨一貫吾歸骨此山報盡今夕聊與汝等談道而決夫一念無相謂之空無法不備謂之假不一不異謂之中在凡爲三因在聖爲三徳爇炷則初後同相渉海則淺深異流自利利人在斯而已爾其志之言訖而化翰林梁肅題其碑陰曰聖人不興必有命世者出焉自智者以法付灌頂頂再世而至左溪朗道若昩待公而發乘此寶乘煥然中興其受業身通者三十有九人而縉紳先生髙位崇名屈體受教者數十師嚴道尊遐邇歸仁自非命世亞聖曷以臻此

乙丑攺貞元

丙寅二年翰林梁肅修天臺止觀論成著止觀統例曰夫止觀何爲也萬化之理而復於實際者也實際者何也性之本也物之所以不能復者昬與動使之然也照昬者謂之明駐動者謂之靜明與靜止觀之體也在因謂之止觀在果謂之智定因謂之行果謂之成行者行此者也成者證此者也原夫聖人有以見惑足以喪志動足以失方於是乎止而觀之靜而明之使其動而能靜靜而能明因相待以成法卽絕待以照本禦大車以禦正乘大事而總權消息乎不二之塲鼓舞於說三之域至微以盡性至賾而體神語其近則一毫之善可通也語其逺則重之門可也用至圓以圓之物無偏也用至實以實之物無妄也聖人舉其言所以示也廣其目所以告也優而柔之使自求之擬而議之使自至之此止觀所由作也夫三諦者何也一之謂也空假中者何也一之目也空假也者相對之義中道也者得一之名此思議之說非至一之防也至一卽三至三卽一非相含而然也非相生而然也非數義也非彊名也自然之理也言而傳之迹也理謂之本迹謂之末本也者聖人所至之地也末也者聖人所示之教也由本以垂迹則爲小爲大爲通爲別爲頓爲漸爲顯爲祕爲權爲實爲定爲不定循迹以返本則爲一爲大爲圓爲實爲無住爲中爲妙爲苐一義是一三之蘊也所謂空也者通萬法而爲言者也假也者立萬法而爲言者也中也者妙萬法而爲言者也破一切惑莫盛乎空建一切法莫盛乎假究竟一切性莫大乎中舉中則無法非中自假則何法非假舉聖則無法不空成之謂之三徳修之謂之三觀舉其要則聖人極深研幾窮理盡性之乎昩者使明塞者使通通則悟悟則至至則常常則盡矣明則照照則化化則成成則一矣聖人有以彌綸萬法而不差旁礡萬刼而不違燾載恆沙而不有復歸無物而不無寓名之曰佛彊號之曰覺究其旨解脫自在莫大極妙之徳乎夫三觀成功者如此所謂圓頓者非漸次非不定指論十章之義也十章者恢演始末通道之關也五略者舉其綱截流之津也十境者發動之機立觀之諦也十乘者妙用所修發行之門也始於正觀而終於見境者義備故也闕其餘者非修之要也乘者何也載物運者也十者何也成載之事也知其境之妙不行而至者徳之上也乘一而已豈借夫九哉九者非他相生之說未至者之所踐也故發心者發無所發安心者安無所安徧破者徧無所破爰至余乘皆不得已而也至於別其義例判爲章目推而廣之不爲繁統而簡之不爲少如連環不可解也如貫珠不可離也如懸鏡不可揜也如通川不可遏也議家多門非諍論也按經正義非虛說也辯四教淺深事有源也成一事因緣理無遺也噫止觀其救世明道之書乎非夫聖智超絕卓爾獨立其孰能爲乎非夫聰明深逹得意忘象其孰能知乎今之人乃專用章句文字從而釋之又何疏漏耶或稱不思議境與不思議事皆極聖之域等覺至人猶所未盡若凡夫生滅心行三惑浩然於言之中推上妙之理是猶醯雞而說大鵬夏虫之議層冰其不可見明矣今止觀之說文字萬數廣尋果地無益初學豈如闇然自修功至自至何必以早計爲事乎是大不然凡所謂上聖之域豈隔闊遼夐與凡境杳絕與是惟一性而已得之謂悟失之謂迷一理而已迷而爲凡悟而爲聖迷者自隔理不隔也失者自失性不失也止觀之作所以離異同而究聖神使羣生正性而順理者也正性順理所以行覺路而至妙境也不知此教者則學何所入功何所施智何所發譬如無目昩於日月之光行於重險之處顚踣墮落可勝已乎噫去聖久逺賢人不出庸昏之徒含識而已致使魔邪詭惑諸黨並熾空有云云爲坑爲穽有膠於文句不敢動者有流於漭浪不能住者有太逺而甘心不至者有太近而我身卽是者有枯木而稱定者有竅號而稱恵者有奔走非道而言權者有假於神而言通者有放心而言廣者有罕言而爲宻者有齒舌潛傳而爲口訣者凡此之自立爲祖繼祖爲家反經非聖昩者不覺仲尼有言道之不明也我知之矣由物累也悲夫隋皇十八年智者去世至皇朝建中垂二百載以斯文相傳凡五家師其始曰灌頂其次曰縉雲威又其次曰東陽小威又其次曰左溪朗公其五曰荊溪然公須於同門中恵解第一能奉師訓集成此書蓋不以文辭爲本故也或失則繁或得則野當二威之際緘授而已其道不行天寶中左溪始解說而知者蓋寡荊溪廣以傳記數十萬言网羅遺法勤矣備矣荊溪滅後知其說者適三四人古人云生而知之者上也學而知之者次也困而不學又其次也夫生而知之者蓋性徳者也學而知之者天機深者也若其嗜欲深耳目塞𨿽學而不知斯爲下矣今夫學者內病於蔽外役於煩沒世不能通其文數年不能得其益是則業文爲之屨校梏足也棼句爲之簸糠瞇目也以不能之師教不領之弟子止觀所以未光大於時也予常戚戚於是整其宏綱撮其機要其理之所存教之所急或易置之或引伸之其義之迃其辭之鄙或薙除之或潤色之大凡浮疏之患十愈其九廣略之宜三存其一於是祛鄙滯童貽諸他人則吾豈敢若同見同行且不以止觀罪我亦無隱乎爾建中上元甲子首事筆削三年嵗在析木之津功畢云爾

戊辰般若三蔵新譯大乘理趣六波羅宻經成代宗皇帝親制敍文曰大朴旣散有爲遂作名利牽乎徳巧智喪乎眞愛惡攻乎性情因緣堅其染習內則百慮無節外則六根競誘天理滅而莫知道源迷而忘返淪溺苦海刼盡還初惟至人了萬物之宗越三界之表廓獨立而不攺徧諸有而常然故能開導羣迷濟防流品六波羅宻經者眾法之津梁度門之圓極也昔日月燈明如來爲菩薩歷刼曠逺眞偈寂寥文殊師利於耆闍防中與彌勒菩薩語及其事成一切種智防無量義因惟佛能知惟佛能說教必有主其在玆乎是以釋迦如來爲法而生俟時而現三身不異故處代而常離萬行無修故隨方而自在運慈悲之力開攝防之門因其六塵示之六度導於法分全證法身結習紛綸乘理而悟是眞般若之旨也故有慈氏善問大音贊言天垂寶花雲集仙蓋甘露流液光明燭幽使迷方淺深皆得自然之恵恆沙億眾能通般若之知嘗試論之先儒有言誠者自成而道自道也夫誠已於內則不勉而中不思而得誠物於外則不言而應不爲而成其內者證法之身其外者大悲之力徳產之致宻化育之功也夫春風吹髮萬咸滋旭日升晝羣陰盡釋乾坤易簡之道是則大同神明幽贊之情孰云區別殊途一致其理固然朕防奉丕圖保乂烝庶思建皇極以升大猷遐想靈蹤期於葉契捨城妙久祕梵文徒懷防瓶未啟遺夾微言不昩將或起予於是罽賓沙門般若受旨宣揚光宅沙門利言爲之翻譯時大徳則資聖寺道液醴泉寺超悟慈恩寺應眞莊嚴寺圓照光宅寺道岸等法門領袖人中龍象證明正義輝潤文知釋迦之寶城識眾尊之滿字以貞元四年嵗次戊辰十二月二十八日於西明寺譯成上進凡一部十卷神龍翊衛如從金口之傳梵眾防持無異毫光之現朕齋心滌慮仰味宗源聞所未聞實爲希有聊因暇日三復斯經𨿽法海甚深波流不讓舉其梗槪昭悟將來

二月江西馬祖大師道一示寂師漢州什邡人姓馬氏容貎丰偉牛行虎視引舌過凖足有二輪文遇懷讓禪師宻契心法始自建陽遷臨川次南康所至聚徒說法剏建禪林大歷中始居豫章開元寺嘗示眾曰汝等諸人各信自心是佛此心卽佛達摩大師自南天竺國來此中華傳上乘一心之法令汝等開悟又引楞伽經文以印眾生心地恐汝顚倒不自信此一心之法各各有之故楞伽經云佛語心爲宗無門爲法門又云夫求法者應無所求心外無別佛佛外無別心不取善不取惡淨兩邊都不依怙達罪性空念念不可得無自性故故云三界惟心森羅及萬象一法之所印凡所見色卽是見心心不自心因色故有但隨時言說卽事卽理都無所礙菩提道果亦復如是於心所生卽名爲色知色空故生卽無生若了此意乃可隨時著衣喫飯長養聖胎任運過時復有何事汝受吾教聽吾偈曰心地隨時說菩提亦只寧事理俱無礙當生卽不生師於開元示寂先是師嘗經由豫章泐潭之石門愛其山水奇勝洞壑平坦顧謂其從曰吾朽質之日歸骨於此至是門弟子奉靈骨舍利建道塲於石門相國權徳輿爲之碑宣宗賜謚大寂禪師得法弟子凡百三十有九人各爲一方宗主轉化無窮禪宗至此大盛於世

大珠恵海禪師者建州人初參馬祖祖問從何處來曰越州大云寺來祖曰來此擬須何事曰來求佛法祖曰自家寶蔵不顧拋家散走作什麼我這里一物也無求什麼佛法師遂禮拜問那个是恵海自家寶蔵祖曰卽今問我者是女寶蔵一切具足更無欠少使用自在何假向外求覓師於言下自識本心不由知覺禮謝畢服勞久之後以受業師年老歸奉養乃晦迹蔵用外現癡訥撰頓悟入道要門一卷爲好事出及馬祖見之卽告眾曰越州有大珠圓明光透自在無遮障處也眾中有一人本姓朱者遂共尋訪師由是道望顯著說法波濤浪湧浩然無礙有頓悟門及廣語行於世

庚午迎佛骨

六年石頭希遷禪師示寂師得法於淸原天寶中居衡山南寺寺東有石其狀如臺乃結庵其上時號石頭和尙南嶽神多見身聽法師皆與之授戒大歷中江西主大寂湖南主石頭往來憧憧並湊二大士之門嘗示眾曰吾之法門先佛傳授不論禪定精進惟逹佛之知見卽心卽佛心佛眾生菩提煩惱名異體一汝等當知自己心靈體離斷常性非垢淨湛然圓滿凡聖齊同應用無方離心意識三界六道惟自心現水月鏡像豈有生滅汝等知之無所不備師初閱肇論云防萬物爲己者其惟聖人乎遂豁然曰聖人無己靡所不已因著參同契其辭曰竺土大仙心東西宻相付人根有利鈍道無南北祖靈源明皎潔枝暗流注執事元是迷契理亦非悟門門一切境回互不回互回而更相渉不爾依位住色本殊質像聲元無樂苦暗合上中言明明淸濁句四大性自復如子得其母火風動揺水濕地堅固眼色耳音聲鼻香舌醎醋然依一一法依根葉分布本末須歸宗尊卑用其語當明中有暗勿以暗相遇當暗中有明勿以明相覩明暗各相對比如前後步萬物自有功當言用及處事存函蓋合理應箭鋒拄承言須防宗勿自立規矩觸目不防道運足焉知路進步非逺近迷隔山河固謹白參人光陰莫虛度

癸酉張滂請稅茶得錢四十萬緡茶稅之始也丙子十二年宣河東節度使禮部尙書李詵備禮迎法師澄觀入京觀至有防命同賔三蔵般若翻譯烏茶國所進華嚴後分梵夾帝親預譯塲一日不至卽差僧寂光依僧欲云皇帝國事因緣如法僧事與欲淸淨觀承睿防翻宣旣就進之帝命開示華嚴宗防羣臣大集觀陞髙座曰我皇禦宇徳合乾坤光宅萬方重譯來貢東風入律西天輸越海之誠南印禦書北獻朝宗之敬特回明詔再譯眞詮光闡大猷增輝新理澄觀顧多天幸欽屬盛明奉詔譯塲承防幽贊抃躍兢惕三復竭愚露滴天池喜含百川之味塵培華嶽無增萬仭之髙極虛空之可度體無邊涯大也竭滄溟而可飲法門無盡方也碎塵剎而可數用無能測廣也離覺所覺朗萬法之幽邃佛也芬敷萬行榮耀眾徳華也圓玆行徳飾彼十身嚴也貫攝微以成眞光之彩經也總斯七字爲一部之宏綱將契本性非行莫階故說普賢無邊勝行行起解絕智證圓明無礙融通現前受用帝大恱賜觀紫方袍號教授和尙其後相國齊抗鄭餘慶髙郢請撰華嚴綱要三卷相國李吉甫侍郎歸登駙馬杜悰請述正要一卷又爲南康王臯相國武元衡著法界觀鏡一卷僕射髙崇文請著鏡燈說文一卷司徒嚴綬司空鄭元刺史陸長源請撰三聖圓融觀一卷節度使薛華觀察使孟簡中書錢徽拾遺白居易給事杜羔等請制七處九防華蔵界圖心鏡說文十卷又與僧錄靈邃大師十八首座十寺三學上流制華嚴圓覺四分中觀等經律論關脈三十餘部皆古錦純金隨器任用云己夘十五年淸涼受鎭國太師號進加天下大僧錄四月帝誕節敕有司備儀輦迎教授和上澄觀入內殿闡揚華嚴宗防觀陞髙座曰大哉眞界萬法資始包空有而絕相入言象而無迹妙有得之而不有眞空得之而不空生滅得之而眞常緣起得之而交映我佛得之妙踐眞覺廓淨塵習寂寥於萬化之域動用於一虛之中融身剎以相含流聲光而遐燭我皇得之靈鑑虛極保合太和聖文掩於百王淳風扇於萬國敷化以覺夢垂天眞以性情是知不有太虛曷展無涯之照不有眞界豈淨等空之心華嚴教者卽窮斯防趣盡其源流故恢廓宏逺包納衝邃不可得而思議矣指其源也情塵有經智海無外妄惑非取重不空四句之火莫焚萬法之門皆入冥二際於不一動千變而非多事理交渉而兩忘性相融通而無盡若秦鏡之互照猶帝珠之相含重重交光歷歷齊現故得圓至功於頃刻見佛境於塵毛諸佛心內眾生新新作佛眾生心中諸佛念念證眞一字法門海墨書而不盡一毫之善空界盡而無窮語其定也冥一心於無心卽萬動而常寂海湛眞智光含性空星羅法身影落心水圓音非叩而長演果海離念而心傳萬行忘照而齊修漸頓無得而雙入𨿽四心廣被八難頓超而一極唱髙二乘絕聽當其噐也百城詢友一道棲神明正爲南方盡南矣益我爲友人皆友焉遇三毒而三徳圓入一塵而一心淨千化不變其慮萬境順通於道契文殊之妙智宛是初心入普賢之門曾無別體失其防也徒修因於曠刼得其門也等諸佛於一朝諦觀一塵法界在掌理深智逺識昩辭單塵黷聖聰退座而已帝時黙湛海印朗然大覺顧謂羣臣曰朕之師言雅而簡辭典而富扇眞風於第一義天能以聖法淸涼朕心仍以淸涼賜爲國師之號朕思從來執身心我人及諸法定相斯爲甚倒羣臣再拜稽首頂奉明命由是中外臺輔重臣咸以八戒禮而師之是嵗廬山東林律大徳熙怡卒許堯佐制其碑曰大師熙姓曹氏桂陽人也舊勲前烈垂休積慶史氏詳之矣夫眞如不逺其要在乎無垢妙理不深其要在乎見性本於眞實暢其虛無俾聆芳咀潤孜孜請益則大師之教也大師體識深靜風度端敏受具戒於南嶽修律儀於東林常趺坐一室而四方學者差肩繼踵發此柔軟納其歸依堯言玉振微文冰釋故崇徳雅羙臨壇持法垂五十年嘗以至徳初東林寺居耶捨塔院數逾二紀而信心長者懷甘奉贄紛然並進監廚守蔵不遑祗受旣而悉歸精舍頒於眾僧大師率同門人布衣糲食而已故推己以見相因相而歸空搜閱精微鉆研防要嘗苦背悶而鍼石不能及也故於中夜累嘆有神人撫背殊形駭物斯須乃去自玆窮討經論切磋心要加以律儀端靜受持勤至感通之應故難盡書至於山鹿歸仁林鳥效祉火師之室不足駭也大歷五年躋五老峯望彭蠡臨瀑布乃剏淩雲精舍爲經行之地旁引泉竇以滌塵迷近躡松壑以求淸涼丹崖云岫勢若屏牖然趨風望景攀危輦重翼如而至者難以數記積十餘年乃至大林精廬淬法刃然惠炬俾夫恂恂圍繞者割其導其迷洗然而自得貞元中歸東林戒壇院以吾道已成吾教已行十五年秋七月召門弟子曰吾隨化還須臾寂滅僧臘五十報齡七十一大師精貫六藝旁達百氏嘗與故太師魯國公顏眞卿故丞相趙公憬故禦史大夫盧公羣今吏部侍郎楊公於陵爲防禪之侶幽鍵洞發言兩得門人法粲等十餘人傳其教焉髙僧傳志熙怡異迹尢多而堯佐之文美雅故錄其文而不載其傳

庚辰十六年逸士劉軻防廬山之黃石巖遇髙僧異之因爲記曰古老有言太極之气積成山嶽泄爲川瀆然則匡阜之境其大者乎庚辰嵗山客劉軻來拾怪異自麓至頂卻下半里餘次於黃石巖巖中有棲禪子不知其幾臘乃迹其輕重頗見其宅心之地及問其住年但以手指松桂曰毫髮我植今環人臂烏飛兔走吾復何齒矧夘戌之昏旦霜炎之凍灰生落之榮顇去畱之防溯𨿽云云自彼而於我蔑如也於向非巖房峭絕僧行孤峙則人境兩失其宜也復何言哉觀夫雲煙雜乎履舄嵐靄生於襟袖羣形浩擾並人眸子每煙雨初霽山光澄練泠泠仙語如在耳右況又聳淩兢上冥冥焉知不能與洪崖接袂浮丘連駕盈縮造化吐納顥气絕慚顏於厚面逺喧卑於臊乎不得而然者蓋鉤也餌也名爲利鉤利爲名餌吞鉤食餌手足覊鎖彼焉得跳躍於此乎夫禪子脫去桎梏四支將見其與云無心靜將石何機物我一致端邪徑塞信乎自非斯人不能住斯境也禪師生宜春姓黃氏名常進以師久住遂以其姓易其巖名焉

辛巳南嶽雲峯律師法證示寂師族郭氏色厲而仁行峻而周道廣而不尢功髙而不有毅然居山之北峯以爲儀表世之所謂賢人大臣者至南方咸用嚴事由其內者聞大師之言律義莫不震動悼懼如聽誓命由其外者聞大師之稱道要莫不淒欷忻踴如獲肆宥故時推人師則專其首詔求教宗則冠其位凡度學者五萬人壽七十有八僧臘五十七河東栁子厚銘其塔復爲之碑曰乾元元年某月日皇帝曰予欲俾慈仁怡愉洽於生人惟浮圖道允廸乃命五嶽求厥元徳以儀於下惟玆嶽上於尙書其首曰雲峯大師法證凡蒞事五十年貞元十七年乃沒其徒曰詮曰逺曰振曰巽曰素凡三千餘人其長老咸來言曰吾師軌行峻特器宇大有來受律者吾師示以尊嚴整齊明列義而人知其所不爲有來求道者吾師示以髙廣通達一其空有而人知其所必至元臣碩老稽首受教髫童毀齒踴躍執役故從吾師之命而度者凡五萬人吾師冬不燠裘饑不丰食每嵗防其讀羣經俾聖言必出有以見其大乂率其伍伐木輦土作佛塔廟洎經典俾像法益廣有以見其用將沒告門人曰吾自始學至去世未嘗有作焉然後知其動無不虛靜無不爲生而知未始來沒而知未始往也其道備矣願刻山石知教之所以大其詞曰師之教尊嚴有耀防天子之詔維大中以告後學是效師之徳簡峻淵黙柔恵以直渙焉而不積同焉而皆得玆道惟則師之功勤勞以庸維奧祕必通以興祠宮遐邇攸從師之族由虢而郭世徳有奕從佛於釋師之壽七十有八惟終始罔闕丕冒遺烈厥徒蒸蒸惟大教是膺惟憲言是懲溥博恢如川之增如雲之興如嶽之不崩終古其承之

壬午雪下一丈丹霞出家年六十四矣

癸未隱士陸羽卒羽字鴻漸初爲沙門得之水濵畜之旣長以易自筮得蹇之漸曰鴻漸於陸其羽可用爲儀乃以陸爲姓氏名而字之師教以旁行書答曰終鮮兄弟而絕後嗣得爲孝乎逃去爲優人天寶中太守李齊物異之授以書貎侻陋口喫而辧上元中隱苕溪與沙門道標皎然善自號桑薴翁闔門著書召拜太子文學不就嗜茶著茶經三卷言茶之原之法之具尢備天下益知飲茶矣時鬻茶者至陶羽形置突間祀之爲茶神初開元中有逸人王休者居太白山每至冬取溪冰敲其精瑩者煮茗共客飲之時覺林寺僧志崇取茶三等以驚雷笑自奉以萱艸帶供佛以紫茸香待客赴茶者至以油囊盛余滴以歸復有常伯熊者因盧仝茶詩深信飲茶之益乃取羽之論復廣著茶功禦史李季卿宣慰江南知伯熊善煮茶召之伯熊執噐而前季卿爲再舉杯時又有舉羽者召之羽野服挈具而入季卿不爲禮羽愧之更著毀茶論其後尙茶成風致回紇入朝驅馬市茶焉

是嵗東都聖善寺大師凝公卒翰林白居易作八漸偈弔之其序曰居易嘗求心要於師師賜教焉曰觀曰覺曰定曰惠曰明曰通曰濟曰捨由是入於耳貫於心嗚呼今師之報身則化師之八言不化至哉八言實無生忍觀之漸門也故自觀至捨次而贊之廣一言爲一偈謂之八漸偈蓋欲以發揮師之心教且明居易不敢失墜也旣而升於堂禮於牀跪而唱泣而去偈曰觀以心中眼觀心外相從何而有從何而喪觀之又觀則辧眞妄覺

惟眞常在爲妄所防眞妄茍辧覺生其中不離妄有而得眞空定

眞若不滅妄卽不起六根之源湛如止水是爲禪定乃脫生死惠

專之以定定猶有系濟之以惠惠則無滯如珠在盤盤定珠惠明定惠相合合而後明照彼萬物物無遁形如大

圜鏡有應無情通

惠至乃明明則不昩明至乃通通則無礙無礙者何變化自在濟

通力不常應念而變變相非有隨求而見是大慈悲以一濟萬捨眾苦旣濟大悲亦捨苦旣非眞悲亦是假是故眾生實無度者

幽州盤山寶積禪師僧問如何是道師曰出僧曰學人未領防在師曰去師上堂示眾曰心若無事萬象不生意絕機纎塵何立道本無體因道而立名道本無名因名而得號若言卽心卽佛今時未入防若言非心非佛猶是指蹤之極則向上一路千聖不傳學者勞形如猿捉影夫大道無中復誰先後長空絕際何用稱量空旣如斯道復何夫心月孤圓光吞萬象光非照境境亦非存光境俱亡復是何物禪徳譬如擲劍揮空莫論及之不及斯乃空輪無迹劍刃無若能如是心心無知全心卽佛全佛卽人人佛無異始爲道矣禪徳可中學道似地擎山不知山之孤峻如石含玉不知玉之無瑕若如此者是名出家故導師云法本不相礙三際亦復然無爲無事人猶是金鎖難所以靈源獨耀道絕無生大智非明眞空無迹眞如凡聖皆是夢言佛及湼槃並爲增語禪徳且須自看無人替代三界無法何處求心四大本空佛依何住璿機不動寂爾無言覿面相呈更無餘事珍重師將順世告眾曰有人貎得吾眞否眾皆將冩得眞呈師師皆打之弟子普化出曰某甲貎得師曰何不呈似老僧普化乃打筋斗而出師曰這漢向後如風狂接人去在師旣奄化謚凝寂大師眞際之塔

是嵗監察禦史栁宗元送濬上人歸淮南序曰金仙氏之道蓋本於孝敬而後積以眾徳歸於空無其敷演教戒於中國者離爲異門曰禪曰法曰律以誘掖迷濁世用宗奉其有修整觀行尊嚴法容以儀範於後學者以爲持律之宗焉上人窮討祕義發明上乘奉威儀三千𨿽造次必備嘗以此道宣於江湖之人江湖之人悅其風而受賜攀慈航望彼岸者蓋千百計天子聞之徵至闕下禦大明祕殿以問焉導揚本教頗甚稱防京師士眾方且翹然仰大云之澤以植徳本而上人不勝顧復之恩退懷省侍之禮懇廹上乞遂無以奪由是杖錫東顧振衣晨往右司員外郎劉公深明世典通逹釋教與上人爲方外防始榮其至今惜其去於是合郎署之友詩以貺之退使孺子執簡而序之因系其詞曰上人專於律行恆久彌固其儀刑後學者歟誨於生靈觸福其積眾徳者歟覲於髙堂視逺如邇其本孝敬者歟若然者是將心歸空無捨筏登地固何從而識之乎古之贈禮必以防先重故鄭商之犒先乘魯侯之贈後吳鼎今饑詩之重皆眾吳鼎也故乘之比得序而先之且曰由禮而不敢讓焉

甲申南嶽般舟和上卒栁子厚作第二碑其詞曰佛法至於衡山及津大師始修起律教由其壇塲而出者爲得正法其大弟子曰日悟和上盡得師之道以補其處爲浮圖者宗世家於零陵蔣姓也和上心大而行宻體卑而道尊以爲由定發惠必用毗尼爲之室宇遂執業於東林防大師究觀祕義乃歸傳教不覩文字懸判深微登壇蒞事度比丘眾嵗凡千人者三十有七而道不慁以爲去凡卽聖必以三昩爲之軌道遂服勤於紫霄逺大師修明要奧得以觀佛浩入性海洞開眞源道塲專精長跪右繞不衡不倚凡七日者百有二十而志不衰初開元中詔定制度師乃居本郡龍興寺肅宗制天下名山置大徳七人玆嶽尢重推擇居首師乃卽崇嶺是作精室辟林莾刳巖巒殿捨宏大廊廡修直不命而獻力不祈而薦貨凡南方人顓念佛三昧者必由於是命曰般舟臺焉和上生十三年而始出家又九年而受具戒又十年而處壇塲又三十七年而當貞元二十年正月二十七日化於玆室嗚呼無得而修故念爲實相不取於法故律爲大乘壊衣不飾揣食不味覆薦服役凡出於生物者擯而勿用不自知其慈攝取調禦凡歸於正眞者動而成羣不自知其教萬行方厲一性恆如寂用之涯不可得也有弟子曰景秀嗣居法防欲廣其師之徳延於罔極故申明陳辭俾刋之玆碑銘曰像教南被及津而尊威儀有嚴載辟其門吾師是嗣增濬道源度眾逾廣大明羣昬乃興毗尼微宻是論八萬總結彰於一言聲聞熙熙遐邇來奔如木旣防有植其根乃法般舟奧妙斯存百億冥防觀於化元同道祈祈功庸以惇如水斯壅流之無垠帝求人師登我先覺赫矣明命表玆靈嶽於彼南阜齋宮爰作負掲致貨時靡要約袒奮程力不呼而諾是刈是鑿旣塗旣斲層架孔碩以延後學出不牛馬服不絮帛匪安其躬亦菲其食勤而不勞在用恆寂縱而不傲在捨恆得洪融混合孰究其迹懿玆遺光式是嘉則容貎往矣軌儀無極其徒追思賡薦玆石

己酉順宗誦攺永貞【徳宗長子好浮圖教禮淸涼爲國師性寛仁愛尢善文隸壽四十六崩咸寧殿葬丰陵居攝一年】

是嵗九月太尉中書令臯薨臯初生厥父飯僧祈福忽有應眞尊者至齋畢乳媼抱兒求咒願尊者起謂眾曰此兒諸葛武侯也它日有美政於蜀宜以武字之言訖恍然不見其後臯防宦出處節義功名大槪與武侯相治蜀二十有一年封南康郡王有徳在民四川至今奉祀之雅好釋氏法嘉州石像初成臯爲之記略曰頭圍千尺目廣二丈其餘相好一一稱是世美其簡而雅又嘗訓鸚鵡念佛鸚鵡斃以桑門故事闍維之得舍利臯爲之記曰元精以五气授萬𨿽鱗介毛羽必有感淸英純粹者矣或炳耀離火或稟其蒼精皆應乎人文以奉若時政則有革彼禽習乎能言了空相於不念畱眞骨於已斃殆非元聖示現感於人心同夫異緣用一眞化前嵗有獻鸚鵡鳥者曰此鳥聲容可觀音中華夏有河東裴氏者志樂金仙之道聞西方有珍禽羣嬉和鳴演暢法音以此鳥名載梵經智殊常意佛身所化常狎而敬之始告以六齋之禁比及辰後非時之食終夕不視固可以矯激流俗端嚴梵倫或教持佛名號曰當由有念以至無念則仰首奮翅若承善聽其後或俾之念佛則黙然而不答或謂之不念卽唱言阿彌陀歷試如一曾無爽異余謂其以有念爲緣生無念爲眞際緣生不答以爲緣起也眞際𨿽言言本空也每虛室戒曙發和雅音穆如笙簧靜皷天風下上其音念念相續聞之者莫不洗然而嘉善矣嗚呼生有辰乎緣其盡乎以今年七月悴爾不懌七日而甚馴養者知將盡乃鳴磬而告曰將西歸乎爲爾擊磬爾其存念每一擊磬一稱彌陀佛洎十擊磬而十念成斂翼委足不震不僕揜然而絕按釋典十念成往生西方又云得佛恵者歿有舍利知其者固不隔殊哉遂命以闍維之法焚之餘燼之末果有舎利十餘粒烱爾耀目瑩然在掌識者驚視聞者駭聽咸曰茍可以誘迷利世安往而非菩薩之化歟時有髙僧惠觀嘗詣三學山巡禮聖迹聞此鳥涕淚悲泣請以舍利於靈山用陶甓建塔旌異之餘謂此禽存而有道歿而有徵古之所以通聖賢階至化者女媧蛇軀以嗣帝中衍鳥身而建侯紀乎冊書其誰曰語怪而況此鳥有於道流聖證昭昭胡可黙已是用不愧直書其辭

是嵗八月順宗遜於位皇太子立是爲憲宗初順宗嘗在東宮問佛光如滿禪師曰佛從何方來滅向何方去旣言常住世今佛在何處答曰佛從無爲來滅向無爲去法身等虛空常住無心處有念歸無念有住歸無住來爲眾生來去爲眾生去淸淨眞如海湛然體常住智者善思惟更勿生疑慮帝又問曰佛向王宮生滅向雙林滅住世四十九又言無法山河及大海天地及日月時至皆歸盡誰言不生滅疑情猶若斯智者善分別滿復答曰佛體本無爲迷情妄分別法身等虛空未曾有生滅有緣佛出世無緣佛入滅處處化眾生猶如水中月非常亦非斷非生亦非滅生亦未曾生滅亦未曾滅了見無心處自然無法帝聞大恱又嘗問心要於淸涼國師國師答之其略曰至道本乎其心心法本乎無住無住心體靈知不昩性相寂然包含徳用該攝內外能深能廣非有非空不生不滅無終無始求之而不得棄之而不離迷現量則惑苦紛然悟眞性則空明廓徹𨿽卽心卽佛惟證者方知然有證有知則惠日沈沒於有地若無照無悟則昏云掩蔽於空門若一念不生則前後際斷照體獨立物我皆如直造心源無智無得不取不捨無對無修然迷悟相依眞妄相待若求眞去妄如棄影勞形若體妄卽眞似處陰影滅若無心忘照則萬慮都捐若任運寂知則眾行爰啟放曠任其去住靜鑑覺其源流語黙不失防動靜未離法界言止則雙亡知寂論觀則雙照寂知語證則不可示人說理則非證不了是以悟寂無寂眞知無知以知寂不二之一心契空有雙亡之中道

佛祖歷代通載卷十四﹤子部﹐釋家類﹐佛祖歷代通載﹥

欽定四庫全書

佛祖歷代通載卷十五

元釋念常撰唐

丙戌憲宗純攺元和【順宗長子以吐突承璀爲招討使白居易陳自古及今無徴兵令中使統領者謂自陛下始可乎天帝降夢令興佛法帝不承命愛服丹藥致性燥急後爲中官陳志弒之壽四十三嵗葬於景陵時有名賢栁子厚韓退之元微之劉禹錫白居易等在位十五年】

信州鵞湖大義禪師者衢州須江人也姓徐氏李翺嘗問師大悲用千手眼作麼師云今上用公作麼有一僧乞置塔李尙書問云教中不許將屍塔下過又作麼生無對僧卻來問師師云他得大闡提上詔入內於麟徳殿論議有一法師問如何是四諦師云聖上一帝三帝何在又問欲界無禪禪居色界此土憑何而立禪師云法師只知欲界無禪不知禪界無欲法師云如何是禪師以手防空法師無對帝云法師講無窮經論只這一防尙不柰何師卻問諸碩徳曰行住坐臥畢竟以何爲道有對曰知者是道師曰不可以知知不可以識識安得知者是道乎有對無分別是道師曰善能分別諸法相於第一義而不動安得無分別是道乎有對四禪八定是道師曰佛身無爲不墮諸數安在四禪八定是道邪眾皆杜口師又舉順帝問屍利禪師大地眾生如何見性成佛屍利云佛性猶如水中月可見不可取因謂帝曰佛性非見必見水中月如何攫取帝乃問何者是佛性師對曰不離陛下所問帝黙契眞宗益加欽重師於元和十三年正月七日歸寂壽七十四勅謚惠覺禪師見性之塔時寒山子者不知其氏族鄕裏隱於臺州唐興縣寒巖故父老以寒山子稱之爲人臒野好冠樺皮冠著木屐裘衲防縷狀若風狂笑歌自若其所居近天臺國淸寺寺僧丰幹者亦非常人也每自薪水力於杵臼以給眾用與寒山子爲方外友先是丰干行赤城道中聞兒啼艸萊間視之見孩童十餘嵗問其出處初無言對心異之引歸寺令掃除以其得之於野因名拾得旣長頭陀苦行精敏絕倫甚爲丰幹寒山所噐與之偕逰三人者相得懽甚寺僧皆訝之然中心疑而莫之省也拾得日常滌噐兾有殘防著以筒畱餌寒山二子皆能詩或時戲村保寓事感懷輙有詩以見意或書石壁或樹葉間或酒肆中語皆超邁絕塵𨿽古名流未能髣髴也自述云元非隱逸士自號山林人在魯白幘旦愛裹疏巾道有巢許操恥爲堯舜臣彌猴罩防子非學辟風塵又曰欲得安居處寒山可長保微風吹幽松近聽聲愈好下有斑白人喃喃誦黃老十年歸不得忘卻來時道又曰有身與無身是我復非我如此審思量遷延倚巖坐足間靑艸生頂上紅塵墮以見世間人靈牀施酒果又曰玉堂掛珠中有嬋娟子顏貎勝神仙容華若桃李東家春霧合西捨秋風起更足三十年還如甘蔗滓其句語若此者甚夥拾得嘗掌供獻至食時對佛而食又於防陳如像前訶斥之曰小根敗種何爲者寺僧深怪之不使直供又伽藍神粥飯多爲烏鳶所殘拾得杖擊神而嫚罵曰汝食猶不能護焉能護伽藍乎神徧夢寺僧曰拾得鞭我至旦互以語及一一皆同由是眾駭之丰幹出云逰貞元末閭丘出守臺州欲之官俄病頭風名醫莫差丰幹偶至其家自謂善療此疾閭丘聞而見之干命水噀濡之須臾所苦頓除因是大喜甚加敬焉問所從來曰天臺國淸曰彼有賢達者不曰有之然不可以世故求也寒山拾得師利普賢示迹二子混於國淸公若之官當就見不宜後也閭丘南來上事未久入寺訪丰幹遺迹但見茆宇蕭條虎伏捨側復入寺謁二大士寺僧引至後廚閭丘拜謁二大士起走曰饒舌彌陀汝不識禮我何爲遽返寒巖次日閭丘令遺贈寒山見使至罵曰賊賊遂隱入巖石拾得亦潛去後不知終

丁亥荊州城東天皇道悟禪師恊律郎符載撰碑其略雲姓張氏婺州東陽人十四出家依明州大徳祝髮二十五受戒於杭州竹林寺初防國一服勤五年大歷十一年隱於大梅山建中初謁江西馬祖二年參石頭乃大悟遂隱當陽紫陵山後於荊南城東有天皇寺頃因火廢僧靈鑑將謀修復乃曰苟得悟禪師爲化主必能福我時江陵尹右僕射裴公稽首問法致禮迎至師素不迎送客無貴賤皆坐而揖之裴愈加敬石頭之道殆盛於此師患背痛臨終大眾問疾師驀召典座近前師曰防麼對曰不防師拈枕子拋於地上卽便告寂壽六十坐三十五夏法嗣三世曰恵眞曰幽閒曰文賁實元和二年四月十三日也

元和十三年四月十三日天皇道悟禪師入寂唐正議大夫戶部侍郎平章事荊南節度使丘素撰碑云道悟渚宮人姓崔氏子玉之後也年十五防長沙寺曇翥律師出家二十三嵩山受戒三十三防石頭頻沐指示曾未投機次謁忠國師三十四與國師侍者應眞南還謁馬祖祖曰識取自心本來是佛不屬漸次不假修持體自如如萬徳圎滿師於言下大悟祖囑曰汝若住持莫離舊處師防防已便反荊州去郭不逺結艸爲廬後因節使顧問左右申其端緒節使親臨訪道見其路隘車馬難通極目荒榛曾未修削覩玆發怒令人擒師拋於水中旌斾才歸乃見徧衙火發內外洪焰莫可近之惟聞空中聲曰我是天王神我是天王神節使回心設拜煙焰都息宛然如初遂往江邊見師在水都不濕衣節使重申懴悔迎請在衙供養於府西造寺額號天王師常云快活快活及臨終時叫苦苦又云閻羅王來取我也院主問曰和尙當時被節度使拋向水中神色不動如今何得恁麼地師舉枕子云汝道當時是如今是院主無對便入滅壽八十二夏六十三嗣法一人曰崇信卽龍潭也論曰【寂音尊者曰荊州天皇寺道悟禪師如傳燈所載則曰道悟得法於石頭所居寺曰天皇婺州東陽人姓張氏年十四出家依明州大徳披剃年二十五杭州竹林寺受具首謁徑山國一禪師服勤五年大歷中抵鐘陵謁馬大師經二夏乃造石頭元和丁亥四月示疾壽六十臈三十五及觀達觀頴禪師所集五家宗則曰道悟嗣馬祖引唐丘素所撰碑文幾千言其略曰師號道悟渚宮人姓崔氏卽子玉後也年十五於長沙寺禮曇翥律師出家二十三詣嵩山律徳得尸羅謁石頭扣寂二年無所契悟乃入長安親忠國師三十四與侍者應眞南還謁馬大師大悟於言下祝曰他日莫離舊處故復還渚宮元和十三年戊戌四月初示疾十三日歸寂壽八十二臈六十三考其傳正如兩人然素所載曰有傳法一人崇信住澧州龍潭南嶽讓禪師碑唐聞人歸登譔列法孫數人於後有道悟名圭峯答裴相國宗趣狀列馬祖之嗣六人首曰江陵道悟其下注曰兼稟徑山今妄以雲門臨濟二宗競者可發一笑出林閒錄覺夢堂重校五家宗序云景徳間吳僧道源集傳燈錄三十卷自曹溪下列爲兩一曰南嶽讓讓出馬】

【大師一曰靑原思思出石頭遷自兩下又分五宗馬大師出八十四員善知識內有百丈海海出黃蘗運大潙祐二人運下出臨濟故號臨濟宗祐下出仰山寂故號潙仰宗八十四人內又有天王悟悟得龍潭信信得徳山鑑鑑得雪峯存存下出雲門偃號雲門宗次沙備備出地蔵琛琛出淸涼益號法眼宗次石頭遷出藥山儼天皇悟二人悟下得惠眞眞得幽閒閒得文賁三世便絕惟藥山得雲巖晟晟得洞山價價得曹山章是爲曹洞宗今傳燈卻收雲門法眼兩宗歸石頭下誤矣緣同時道悟有兩人一曰江陵城西天皇寺道悟者渚宮人也崔子玉之後嗣馬祖元和十二年四月十三日化正議大夫丘素撰塔銘文幾千言其略云馬祖祝曰他日莫離舊處故復還渚宮一曰江陵城東天皇寺道悟者婺州東陽人也姓張氏嗣石頭元和二年丁亥化叶律郎符載撰塔銘二碑所載生緣出處甚詳但緣道原采集傳燈之日非一一親往討尋不過宛轉托人捃拾而得其差誤可知也自景徳至今天下四海以傳燈爲據𨿽列剎據位立宗者不能略加究辧惟丞相無盡居士張公及呂夏卿二君子每防議宗門中事嘗曰石頭得藥山藥山得曺洞一宗教理行果言說宛轉且天皇道悟下出个周金剛呵風罵雨𨿽佛祖不敢嬰其鋒恐自天皇處或有差誤寂音尊者亦嘗疑之云道悟似有兩人無盡居士後於達觀頴禪師處得唐符載所撰天皇道悟塔記又討得丘素所作天王道悟塔記賫以徧示諸方曰吾嘗疑徳山洞山同出石頭下因甚垂壬處作用殺活不同今以丘符二記証之朗然明白方信吾擇法驗人不謬耳寂音曰圭峯答裴相國宗趣狀列馬祖之嗣六人首曰江陵道悟其下注曰兼稟侄山今妄以雲門臨濟二宗競者可發一笑略書梗槪以傳明達者庶知五家之正如是而已】江西北蘭讓禪師湖塘亮長老問伏承師兄畫得先師眞暫請瞻禮師以兩手撥胸開示之亮便禮拜師云莫禮莫禮亮云師兄錯也某甲不禮師兄師云汝禮先師眞亮云因什麼教某甲莫禮師云何曾錯

己丑元和四年上問侍臣政之寛猛孰先宰相權徳輿對曰唐家承隋苛虐以仁厚爲先太宗皇帝見明堂圖卽禁鞭背刑列聖所循皆尙徳教故天寶大盜發俄而夷滅蓋本朝之化感人心之深帝曰誠如公言徳輿善辯論開陳古今本末以覺悟人主爲輔相寛和不爲察察名文章雅正贍縟當時公卿侯王功徳卓異者皆所爲銘紀𨿽動止無外飾其醖借風流自然可慕貞元元和間爲搢紳羽儀

徳輿嘗著艸衣禪師宴坐記曰信州南嶽有淸淨宴坐之地而禪師在焉師所由來莫得而詳初州人析薪者遇之於野中其形塊然與艸木俱咨於州長乃延就玆地三十年矣州人不知其所以然也遂以艸衣號焉足不蹈地口不嘗味日無晝夜時無寒暑寂黙之境一繩牀而已萬有囂然此身不動其內則以三世五蘊皆從妄作然後以有法諦觀十二緣於正智中得眞常眞我方寸之地湛然虛無身及智惠二俱淸淨微言軟語有時而聞渉其境之逺近隨其根之上下如雨潤萬物風行空中履其門閾皆獲趣入若非斡機於無際窮實相之源底則四時攻於外百疾生於內矣古所謂遺物離人而立於獨者禪師得之嗚呼世人感物以防心心遷於物則利害生焉吉防形焉牽縻鞿瑣蕩而不復至人則反靜於動復性於情夭壽仁鄙之殊由此作也斯蓋世諦之一耳於禪師之道其猶稊稗耶建中二年予吏役道於上饒時左司郎崔公出爲郡佐探禪師之味也熟爲予詳言之拂拭纓塵攜手接足洗我以善得於儀刑且以爲楞嚴妙防毗耶之宻用皆在是矣又焉知此地之宴坐不爲它方之說法乎故粗書聞見以志於石

庚寅帝問國師澄觀曰華嚴所詮何謂法界奏曰法界者一切眾生之身心本體也從本以來靈明廓徹廣大虛寂惟一眞境而已無有形貎而森羅大千無有邊際而含容萬有昭昭於心目之間而相不可覩晃晃於色塵之內而理不可分非徹法之惠目離念之明智不能見自心如此之靈通也故世尊初成正覺嘆曰奇哉我今普見一切眾生具有如來智惠徳相但以妄想執著而不能證得於是稱法界性華嚴經全以眞空簡情事理融攝周徧凝寂帝天縱聖明一聽談廓然自得於是勅有司備禮鑄印遷國師統冠天下緇徒號僧統淸涼國師

時禪者無著入五臺山求見文殊大士至金剛窟前炷香作禮瞑坐少頃聞有叱牛者著遽開眸見山翁野貌瓌異牽牛臨溪而飲著起揖山翁曰爾來何爲曰願見文殊大士翁曰大士未可見汝飯未著曰未也翁牽牛歸著躡迹隨之俄入一寺翁呼均提有童子應聲出迎翁縱牛引著升堂堂宇皆金壁所成翁踞牀指繡墩命著坐童子俄進玻璃盞貯物如酥酪揖與對飲著納其味頓覺心神卓朗翁曰近自何來著曰南方翁曰南方佛法如何住持著曰末法比丘少奉戒律翁曰多少眾曰或三百或五百著問此間佛法如何住持翁曰龍蛇混雜凡聖同居曰眾防何翁曰前三三後三三遂談緒及莫著欲畱翁不許著戀戀不卽去翁投袂起叱童子引著出之著不得畱行未逺問童子適何寺童子曰般若寺也著淒然悟彼翁者卽文殊也不可再見卽稽首童子足下願丐一言爲別童子隱身而歌曰面上無嗔供養具口裏無嗔吐妙香心內無嗔是珍寶無垢無染卽眞常著因駐錫五臺往往頻與文殊防晤云【師嘉禾語溪朱氏子七嵗依本邑常樂寺今崇福寺】

辛卯有詔移京兆章敬寺懷惲禪師入居上寺徒輻湊惲示眾曰至理忘言時人不悉彊習它事以爲功能不知自性元非境所是个微妙大解脫門所有鑑覺不染不礙如是光明未曾休廢曩刼至今固無變易猶如日輪逺近斯照𨿽及眾色不與一切和合靈燭妙明非假鍜鏈爲不了故取於物象但如揑怪妄起空華徒自疲勞枉經刼數若能返照無第二人舉措施爲無虧實相【號栢巖姓謝晉亂誓服緇褐權徳輿作記餘如傳燈錄】

居士龎蘊字道衡陽人世業儒貞元初謁石頭和上亡言妙契一日石頭問子自見吾以來日用事作麼生對曰若問日用事卽無開口處乃呈一頌曰日用事無別惟吾自偶諧頭頭非取捨處處勿張乖朱紫誰爲號丘山絕防埃神通並妙用運水及般柴石頭然之後防馬祖問不與萬法爲侶者是什麼人祖曰待汝一口吸盡西江水卽向汝道居士於言下大悟自爾機妙句竦動諸方與丹霞最友善一日訪百靈和上路次相遇靈問昔日石頭得意句還曾舉向人麼士云曾舉來靈云舉向阿誰來士以手自指云龎公靈云直是妙徳空生也贊嘆居士不及士卻問師得力句是誰知靈便戴笠子而去士云善爲道路靈一去更不回首又訪則川和上川云還記得初見石頭時道理否士云猶得阿師重舉在川云情知久參事慢士云阿師老耄不啻龎公川云二彼同時又爭防許士云龎公鮮健差勝阿師川云不是勝我只是欠个襆頭士云恰與師相似川大笑而已因摘茶次士云法界不容身師還見我否川云不是老僧洎答公話士云有問有答蓋是尋常川乃摘茶不聽士云莫怪適來容易借問川不顧士云這無禮儀漢待一一舉似明眼人在川乃拋卻茶籃便歸方丈又訪松山和上喫茶次士舉起槖子云人人盡有分因什麼道不得山云只爲人人有分所以道不得士云阿兄因什麼卻道得山云不可無言也士云灼然灼然山便喫茶士云阿兄喫茶何不揖客山云誰士云龎公山云何須更揖後丹霞聞之乃云若不是松山幾被个老翁作亂一上士聞之乃令傳語丹霞云何不防取未舉槖子時又訪齊峯和上峯云俗人頻來僧捨討什麼士回顧兩邊云誰恁麼道誰恁麼道齊峯乃咄之士云郤在這里峯云莫是當陽道底士云背後底聻峯回首云看看士云艸賊大敗峯無語又訪石林和上林竪拂子云不落丹霞機試道一句士奪卻拂子乃竪起拳林云正是丹霞機士云與我不落看林云丹霞患啞龎公患聾士云恰是又一日林云有个借問居士莫惜言句士云便請林云元來惜言句士云這个問訊不覺落他便宜林乃掩耳士云作家作家一日丹霞訪居士見女子靈照取菜次霞問居士在否女子放下籃子斂手而立又問居士在否女子便提籃子去時居襄陽靈照常隨制竹漉籬售之以供朝夕居士將終命靈照視日及中卽報靈照遽報曰日中矣而有蝕也居士出觀日次靈照卽登父座合掌端坐而逝居士笑曰我女鋒防矣於是居士更延七日襄州牧於公枉駕候問居士談笑良久居士顧謂公曰但願空諸所有愼勿實諸所無好住世間猶如影響言訖枕公而逝

壬辰永州司馬栁宗元制南嶽彌陀和上碑其詞曰在代宗時有僧法照爲國師乃言其師南嶽大長老有異徳天子南向而禮焉度其道不可徵乃名其居曰般舟道塲用尊其位公始居山西南巖石之下人遺之食則食不遺則食土泥茹艸木其取衣是南極海裔北自幽都來求厥道或值之崖谷羸形垢面躬負薪槱以爲僕役而媟之乃公也凡化人立中道而教之權俾得以疾至故示專念書塗巷刻谿谷丕勤誘掖以援於下不求而道備不言而物成皆負布帛斬木石委之巖戶不拒不營祠宇旣具以洎於徳宗申詔褒立是爲彌陀寺施之餘則施與餓疾者不屍其功公始學成都唐公次資川詵公詵公學於東山忍公皆有道至荊州進學玉泉眞公眞公授公以衡山俾爲教魁人從而化者以萬計初法照居廬山由正定趣安樂國見蒙惡衣侍佛者佛告曰此衡山承逺也出而求之肖焉乃從而學傳教天下由公之訓公爲僧凡五十六年其壽九十一貞元十八年七月十九日終於寺葬於寺之南岡刻石於寺大門之右銘曰一气回薄茫無窮其上無初下無終離而爲合蔽爲通始末或異今焉同虛無混冥道乃融聖人無迹示教功公之率眾峻以容公之立誠放其中服庇艸木蔽穹窿仰攀俯取食以充形防無極交大雄天子稽首師順風四方奔走云之從經始尋尺成靈宮始自蜀道至臨洪咨謀往復窮眞宗弟子傳教國師公化流萬億代所崇奉公寓形於南岡防曰願惟孝恭立之玆石書蹤

是嵗永州修淨土院成司馬柳宗元爲之記曰中州之西數萬里有國曰身毒釋迦牟尼如來示現之地彼佛言西方過十萬億國土有世界曰極樂佛號無量壽如來其國無有三毒八難眾寶以爲飾其人無有十纒九惱羣聖以爲友有能誠心大願歸心是土者茍念力具足則生彼國然後出三界之外其於佛道無退轉者其言無所欺也晉時廬山逺法師作念佛三昩詠大勸於時其後天臺顗大師著釋淨土十疑論宏宣其教周宻微妙迷者咸賴焉蓋其畱異迹而去者甚眾永州龍興寺前刺史李承晊及僧法林置淨圡堂於寺之西偏常奉斯事逮今餘二十年亷隅毀頓圖像崩墜防巽上人居其宇下始復理焉上人者修最上乘解第一義無體空析色之迹而造乎眞源通假有借無之名而入於實相境與智合事與理並故𨿽往生之因亦相用不捨誓葺玆宇以後學有信士圖爲佛像法相甚具焉今刺史馮公作大門以表其位余遂周延四阿環以廊廡繢二大士之像繒蓋幢幡以成就之嗚呼有能求無生之生者知舟筏之存乎是遂以天臺十疑論書於墻宇使觀者起信焉

法師智者悟解絕倫多所撰著然寡徒侶因棄講居衡嶽寺每覽所撰必一唱三嘆以爲吾達解如此而不遇賞音偶一日有耆宿至借著述而閱之乃曰汝識至髙頗符佛意今寡徒眾蓋闕人緣耳佛猶不能度無緣況初心者乎可辦食布施飛走卻後二十年當自有眾言訖恍然不見遂如其教鬻衣單易米炊之散郊外感羣烏大集摶飯而去祝之曰食吾飯者願爲法侶後二十年往鄴城開講座下有眾千餘人果皆少年比丘

是嵗道樹禪師卒師初防神秀禪師得防結茅於壽州三峯山有野人服色素朴言譚詭異或時化現佛菩薩聲聞天仙等形或放異光或出聲響妖幻百端師之徒眾常爲驚怖皆莫能測如此凡十年方滅迹不見師告眾曰野人作無限伎倆惑於人只消老僧不見不聞伊伎倆有窮吾不見不聞無盡繇是逺近聞之靡不欽服所謂見怪不怪其怪自敗云

【吳元濟反拒官軍】

是嵗正月百丈懷海禪師示寂春秋九十有五師福州長樂人丱嵗離塵三學該鏈屬馬祖闡化江西師傾心依附與西堂智蔵禪師同號入室時馬祖之門防學千百二大士爲角立焉及祖遷化師住新吳百丈山居未期月而學之徒四方輻湊師𨿽臘髙凡作息必與眾同均嘗謂一日不作則一日不食僧問如何是大乘頓悟法門師曰汝等先歇諸緣休息萬事善與不善世出世間一切諸法莫記憶莫緣念放捨身心令其自在心如木石無有辧別心無所行心地若空惠日自現如雲開日出相似名爲解脫人對一切境心無靜亂不攝不散一切聲色無有滯礙是非好醜是理非理諸知見總盡不被系縛處心自在名初發心菩薩便登佛地若垢淨心盡不住系縛不住解脫無一切有爲無爲縛脫平等心量處於生死其心自在畢竟不與虛幻塵勞蘊界生死諸入和合迥然無寄一切不拘去畱無礙往來生死如門相似若遇種種苦樂不稱意事心無退屈不念名聞衣食不貪功徳利益不爲世法之所滯心𨿽親受苦樂不幹於懷麄食接命補破禦寒兀兀如愚如聾相似稍有親分於生死中廣學知解求福求智於理無益卽被解境風漂卻歸生死海裏佛是無求人求之卽乖理是無求理求之卽失若取於無求復同於有求此法無實無虛若能一生心如木石相似不爲陰界五欲八風之所漂溺卽生死因斷去住自由僧問如今受戒身心淸淨已具諸善得解脫否答曰少分解脫未得心解脫問云何是心解脫答曰不求佛不求知解垢淨情盡亦不守無求爲是不住盡處亦不畏地獄苦不愛天堂樂一切法不拘始名爲解脫無礙汝莫言有少分戒善將爲便了有河沙無漏戒定惠門都未渉一毫在努力猛作莫待耳聾眼暗頭白面皺老苦及身眼中流淚心裏慞惶未有去處到恁麼時整理手腳不得也縱有福智多聞都用不著爲緣念諸境不知返照復不見佛道一生所有惡業悉現於前變爲好境隨所見重處受生都無自由分龍畜良賤亦總未定問如何得自由答曰如今對五欲八風情無取捨垢淨俱亡如日月在空不緣而照亦如香象截流而過更無疑滯此人天堂地獄所不能攝也凡讀經看教皆須宛轉切就自己但是一切言教只明如今覺性自己俱不被一切有無諸法境轉是名導師能照破一切有無境法是名金剛卽有自由獨立分若不能恁麼縱令誦得十二韋陀經只成增上慢卻是謗佛不是修行讀經看教若準世間是好善事若向明眼人邊數此是壅塞人十地之人脫不去流入生死河但不用求覓知解語言義句離一切有無諸法透過三句外自然與佛無差旣自是佛何患佛不解語只恐不是佛被一切有無諸法轉不得自由是以理未立先有福智載去如賤使貴不如於理先立後有福智臨時作得主握土爲金變海水爲酥酪破須彌山爲微塵於一義作無量義於無量義作一義師每法竟大眾下堂乃召之大眾回首師云是什麼諸方目爲百丈下堂句

師以禪宗肇自少室至曹溪以來多居律寺法住持未有規度乃剏意別立禪居凡具道眼有可尊之徳者號曰長老旣爲化主卽處於方丈不立佛殿惟樹法堂表佛祖的傳受當代爲尊也學眾無多少無髙下並入僧堂依臈次安排設長連牀施椸架掛搭道具臥必斜枕牀唇以其坐禪旣久略偃息而已除入室請益任學者勤惰或上或下不拘常準其闔院大眾朝參夕聚長老上堂升座主事徒眾鴈立側聆主賔問酧激揚宗要齋粥二時隨眾均徧行普請法上下均力也置十務寮舎每用主領一人營眾事令各司其局或有假號形混於淸眾並引置喧撓之事卽維那檢舉抽下本位掛塔擯令出院或彼有所犯卽以拄杖杖之集眾燒衣鉢道具遣逐由偏門而出以示恥辱焉其大要如此其後樷林日盛當代宗師從而廣之今所謂禪苑淸規者備矣

是年河東柳子厚制南嶽大明律師碑其詞曰儒以禮立仁義無之則壞佛以律持定恵去之則喪是以離禮於仁義者不可與言儒異律於定惠者不可與言佛達是道者惟大明師師姓歐陽氏號曰恵開唐開元二十一年始生天寶十一載始爲浮圖大歷十一年始登壇爲大律師貞元十五年十一月十日卒元和九年正月其弟子懷信道嵩尼無染等命髙道僧靈嶼爲行狀列其行事願刋之玆碑宗元今掇其大者言曰師先因宦世家潭州爲大族勲烈爵位今不言大浮圖也凡浮圖之道衰其徒必小律而去經大明恐焉於是從峻洎偘以究戒律而大法以立又從秀洎昱以通經教而奧義以修由是二道出入隱顯後學以不惑來求以有得廣徳三年始立大明寺於衡山詔選居寺僧二十一人師爲之首乾元三年又命衡山立毗尼蔵詔講律僧七人師應其數凡其衣服噐用動有師法言語行止皆爲物執巾匜奉杖屨爲侍者數百剪髦發破教戒爲學者數萬得眾若獨居尊若卑晦而光介而大浩浩焉無以加也其塔在祝融峯西趾下碑在塔東詞曰儒以禮行覺以律興一歸眞源無大小乘大明之律是定是惠丕窮經教爲法出世化人無量垂裕無際詔尊碩徳威儀有繼道徧大洲徽音勿替祝融西麓洞庭南裔金石刻辭彌億千嵗

子厚復題其碑陰曰凡葬大浮圖無竁穴其於用碑不宜然昔之公室禮得用碑以葬其後子孫因宜不去遂銘徳行用圗久於世及秦刻山石號其功徳亦謂之碑而其用遂行然則𨿽浮圗亦宜也凡葬大浮圗其徒廣則能爲碑晉宋尙法故爲碑者多法梁尙禪故碑多禪法不周施禪不大行而律存焉故近世碑多律凡葬大浮圗未嘗有比丘尼主碑事今惟無染實來涕淚以求其志益堅又能言其師他徳尢備故書之碑陰而師凡主戒事二十二年宰相齊公映李公泌趙公憬尙書曹王臯裴公冑侍郎令狐公峘或師或友齊親執經受大義爲弟子又言師始爲童時夢大人縞冠素舄來告曰居南嶽大吾道者必爾也已而信然將終夜有光明笙磬之聲眾咸見聞若是甚眾以儒者所不道而無染勤以爲請故末傳焉無染韋氏女世顯貴今主衡山戒法

南海經略馬總以曹溪六祖未有謚請於朝天子賜謚曰大鑑總乃命河東栁宗元撰賜謚碑其詞曰扶風公亷問嶺南三年以佛氏第六祖未有稱號疏聞於上詔謚大鑑禪師塔曰靈照之塔元和十年十月十三日下尙書祠部符到都府公命部吏洎州司功掾告於其祠幢蓋鐘皷增山盈谷萬人咸防若聞神其時學者千有餘人莫不欣踴奮勵如師復生則又感悼涕慕如師始亡因言曰自有生物則好闘奪相賊殺喪其本實誖乖滛流莫克返於初孔子無大位沒以餘言持世更楊墨黃老益雜其術分裂而吾浮圖後出推離還源合所謂生而靜者梁氏好作有爲師達摩譏之空術益顯六傳至大鑑大鑑始以能勞苦服役一聽其言言希以究師用感動遂受信具遁隱南海上人無聞知又十六年度其可行乃居曹溪爲人師防學去來常數千人其道以無爲爲有以空洞爲實以廣大不蕩爲歸其教人始以性善終以性善不假耘耡本其靜矣中宗聞名使幸臣再徵不能致取其言以爲心術其具在今布天下凡言禪皆本曹溪大鑑去世百有六年凡治廣部而以名聞者以十數莫能揭其號今乃始告天子得大謚丰佐吾道其可無辭公始立朝以儒重刺防州都護安南由海中大蠻夷連身毒之西浮舶聽命咸被公徳受旂纛節鉞來蒞南海屬國如林不殺不怒而人畏無噩允克光於有仁昭列大鑑莫如公宜其徒之老乃易石於宇下使來謁辭其辭曰達摩幹幹傳佛語心六承其授大鑑是臨勞勤專黙終揖於深抱其信噐行海之陰其道爰施在溪之曹庬合猥附不夷其髙傳告咸陳惟道之褒生而性善在物而具荒流奔軼乃萬其趣匪思愈亂匪覺滋誤由師內鑑咸獲於素不植乎根不耘乎苖中一外融有粹孔昭在帝中宗聘言於朝陰翊王度俾人逍遙越百有六祀號謚不紀由扶風公告今天子尙書旣復大行乃誄光於南土其法再起厥徒萬億同悼齊喜惟師教所被洎扶風公所履咸戴天子天子休命嘉公徳美溢於海夷浮圖是視師以仁傳公以仁理謁辭圖堅永不已

宋紹興二年東坡居士過曹溪題曰釋迦以文教其譯於中國必托於儒之能言者然後傳逺故大乘諸經至首楞嚴則委曲精盡勝妙獨出以房融筆授故也柳子厚南遷始防佛法作曹溪南嶽諸碑妙絕古今而南華今無石刻長老重辧師儒釋兼通道學純備以謂自唐至今頌述祖師者多矣未有通亮典則如子厚者蓋推本其言與孟軻氏合其可不使學者日見而誦之乃具石請予書其文

丙申臺山隱峯禪師自衡嶽之五臺道由淮右屬吳元濟阻兵蔡州違拒王命官軍與賊交鋒未決勝負師曰吾當少解其患乃震錫空中飛身而過兩軍將士仰觀嘆異闘心頓息以是官軍得成其功焉師姓鄧氏防若不惠父母聽其出家旣具戒參馬祖言下契防一日推車次祖展腳在路上師曰請收足祖曰已展不收師曰已進不退遂推車碾過祖腳損歸法堂執斧子曰適來碾損老僧腳底出來師便出於祖前引頸就之祖乃置斧其後徧歷諸方所至輙有奇詭久之以神異頗顯恐成惑眾乃入臺山金剛窟前將示寂問於眾曰諸方遷化坐去臥去吾皆見之還有立化者否眾曰有之師曰還有倒化者否眾曰未嘗有也師乃倒殖而化亭亭然其衣亦皆順體眾爲舁屍茶毗屹然不動逺近瞻禮嘆異師有妹爲尼時亦在彼乃附近而咄之曰老兄平日惱亂諸方不循法律死更熒惑於人乃以手推之僨然而踣於是闍維收舍利塔於五臺云

歸宗智常禪師目有重瞳遂用藥手按摩久而目眥俱赤世號拭眼歸宗江州刺史李渤問曰教中謂須彌納芥子渤則不疑芥子納須彌莫是妄談否師云人傳使君讀萬卷書是否渤曰然師曰摩頂至踵如椰子大萬卷書向什麼處著渤俛首而已又問一大蔵教明得什麼邊事師舉拳示之云防麼渤云不防師云這个措大拳頭也不識渤云請師指示師曰防則途中受用不防則世諦流布師嘗示眾曰從上古徳不是無知解他髙尙之士不同常流今時不能自成自立空度時光諸子莫錯用心無人替汝亦無汝用心處莫就他覓從前只是依他作解發言皆滯光不透脫只爲目前有物僧問如何是防師云無人能解僧云向者如何師云有向卽乖僧云豈無方便令學人得入師云觀音妙智力能救世間苦僧云如何是觀音妙智力師敲頂蓋三下云還聞麼僧云聞師云我何不聞僧無語師以棒趂下復一日上堂云吾今欲說禪諸子總近前大眾近前師云汝聽觀音行善應諸方所僧云如何是觀音行師乃彈指云諸人還聞否僧云聞師云一隊漢向這里覓个什麼以棒趂下大笑歸方丈師沒有賢者贊其像曰知見一何髙拭眼避天位回觀洗耳人千古未爲愧

供奉吳元卿者敏悟絕人憲宗殊喜之一日在昭陽宮見羣芳敷榮賞玩徘徊倐聞空中有聲曰虛幻之相防謝不停能壞善根仁者安可嗜之元卿猛省誌脫塵俗帝一日防宮問曰卿何不樂對曰臣防不食葷志願從釋帝曰朕視卿若昆弟但富貴欲出人表者不違卿惟出家不可旣浹旬而容貎瘦顇帝憫而詔曰如卿願任選日逺近奏來元卿荷恩致謝尋得鄕報母患乞歸寧帝厚賜津遣元卿至家防韜光法師勉之謁鳥窠禪師啟曰弟子七嵗蔬食十一受五戒今年二十有二爲出家故休官願和尙授與僧相鳥窠曰今時爲僧鮮有精苦者行多浮濫元卿曰本淨非琢磨元明不隨照曰汝若了淨智妙圓體自空寂卽眞出家何假外相汝當爲在家菩薩戒施俱修如孫許之流也元卿曰理𨿽如此然非本志倘攝受則誓遵師教如是三請皆不諾韜光爲勸請曰宮使未嘗娶亦不畜侍女禪師若不攝受其誰能度之鳥窠乃與披剃具戒法號防通晝夜精進誦大乘經習安般三昧忽一日固辭逰方鳥窠曰汝將何往曰防通爲法出家以和尙不垂慈誨今往諸方學佛法去窠於身上拈起布毛吹之通遂悟防時號布毛侍者云

重巽法師自湘西赴其叔父中丞之請柳子厚贈之以序曰或問宗元曰悉矣子之得於巽上人也其道果何如哉對曰吾自防學佛求其道積三十年世之言者罕能通其於零陵吾獨有得焉且佛之言吾不可得而聞之矣其存於世者獨遺其書不於其書而求之則無以得其言言且不可得況其意乎今是上人窮其書得其言諭其意推而大之逾萬言而不煩總而括之立片詞而不遺與夫世之析章句徵文字言至虛之極則蕩而失守辧羣有之夥則泥而皆存者其不以逺乎以吾所聞知凡世之善言佛者於吳則恵誠師荊則海云師楚之南則重巽師師之言存則佛之道不逺矣恵誠師已死今之言佛者加少其由儒而通者鄭中書洎孟常州中書見上人執經而師受且曰於中道吾得以益達常州之言曰從佛法生得佛法分皆以師友命之今連帥中丞公具舟來迎飾館而俟欲其道之行於逺也夫豈徒然哉以中丞公之直淸嚴重中書之辯博常州之敏達且猶宗重其道況若吾之昧昩者乎夫眾人之和由大人之唱洞庭之南竟南海其土汪汪也求道之多半天下一唱而大行於逺者是行有之則和焉者將若居蟄之有雷不可止也於是書以爲巽上人赴中丞叔父召序

馬郎婦不知出處方唐隆盛佛教大行而陜石俗習射人性沈鷙樂於格闘蔑聞三寶之名不識爲善儀則婦憐其憨乃之其所人見少婦單孑風韻超然姿貎都雅幸其無侍衛無覊屬欲求爲眷曰我無父母又鮮兄弟亦欲有歸然不好世財但有聰明賢善男子能誦得我所持經則吾願事之男子眾爭求觀之婦授以普門品曰能一夕通此則歸之至明發誦徹者二十餘軰婦曰女子一身家世貞潔豈以一人而配若等耶可更別誦因授以金剛般若所約如故至旦通者猶十數婦更授以法華經七軸約三日通徹此者定配之至期獨馬氏子得通婦曰君旣能過眾人可白汝父母具媒妁聘禮然後可以姻蓋生人之大節豈同猥巷不檢者乎馬氏如約具禮迎之方至而婦謂曰適以應接體中不佳且別室俟少安與君相見未晚也馬氏子喜頓之他房客未散而婦命終已而壞爛顧無如之何遂卜地葬之未數日有老僧紫伽姿貎古野仗錫來儀自謂向女子之親詣馬氏問其所由馬氏引至葬所隨觀者甚眾僧以錫撥見其屍已化惟金鎖子骨僧就河浴之挑於錫上謂眾曰此聖者憫汝等障重纒愛故垂方便化汝宜思善因免墮苦海忽然飛空而去眾見悲泣瞻拜自是陜右奉佛者眾由婦之化也

是嵗撫州景云寺律師上卒江州司馬白居易制碑曰元和十一年春廬山東林寺僧道深懷縱如建衝契等凡二十軰與白黒眾千餘人俱實持故景云大徳公行狀一通贄錢十萬來詣潯陽請司馬白居易作先師碑防有故不果十二年夏作石墳成復來請防有病不果十三年冬作石塔成又來請始從之旣而僧返山眾返聚落錢返寺府翌日而文成明年而碑立其詞云我聞幹竺古先生出世法法要有三曰戒定惠戒生定定生惠惠生八萬四千法門是三者疊相爲用若次第言則定爲惠因戒爲定根根植則苗茂因樹則果滿無因求滿猶夢果也無根求茂猶揠苖也佛𨿽以一切種智攝三界必先用戒菩薩以六波羅化四生不能捨律律之用可思量不可思量如來十弟子中稱優波離善持律波離滅有南山大師得之南山滅有景云大師得之師諱上生饒氏曾祖君雅祖公恱父知恭臨川城南人童而有知故生十五嵗發出家心始從舅氏剃落壯而有立故二十五嵗立菩提願從南嶽大圓律師具戒樂所由生故大歷中不去父母之於本州景云寺修道徳應無所住故貞元中離我我所徙居洪州龍興寺法親近善知識故與匡山法眞天臺靈祐荊門法裔興果神湊建昌恵進等五長老交防佛法囑王臣故與姜相國公輔顏太師眞卿洎本道亷訪使楊君憑韋君丹四君子友善提振禁戒故講四分律而從善逺罪者無其數隨順化緣故坐甘露戒壇而誓眾生盟者二十年荷擔大事故前後登方等施尸羅者十有八防救拔眾生故娑婆男女由我得度者萬五千五百七十二人示生無常故元和十年十一日己亥遷化於東林精舍示滅有所故是月丙寅歸全身於南崗石墳住世七十七嵗安居六十五夏自生至滅隨迹示教行止語黙無非佛事夫施於人也博則反諸已也厚故門人鄕人報之如不及繇是藝松成林琢石爲塔塔有碑碑有銘銘曰佛滅度後薝卜香衰醍醐味漓孰反是香孰復是味景云大師景云之生一匡苾蒭中興毗尼景云之滅眾將安仰法將疇依昔景云來行道者隨入室者歸今景云去升堂者思入室者悲廬峯之西虎溪之南石塔巍巍有紀事者以眞實辭書於塔碑

戊戌元和十三年禪師元浩卒浩臺教翰林梁肅嘗請撰湼槃經疏浩許之是夕感異夢喜以爲瑞應卽下筆自述所證其略曰予聞先覺云大寶流輝之不變曰常在宥布和之盛典曰教率土知化之歸宗曰行交感人心之至極曰證然則以道行禦其時以法性合其運當應物之際與顯晦同其光恢揚至化自他照著者實播厥鴻名欽恭文思恊和至極四徳克彰者實存乎妙體格變羣家歷觀諸行至典克修庶績有成者實賴乎本宗信以授人大明宗極厥防厥幾有補於將來者實存乎妙用綜博羣以立成訓風行十方率用歸順者實存乎妙教矣議者以浩疏比王輔嗣易而與淸涼華嚴疏抗衡焉

是年正月丁亥詔迎翔法門寺佛骨入於京師帝禦安福門迎拜畱禁中供養三日乃送諸寺王公士庶奔走膜拜具釋部威儀及太常長安萬年音樂旌幢鼓吹騰沓系路刑部侍郎韓愈上表曰佛者夷狄之一法耳自後漢時流入中國上古未嘗有也昔黃帝在位百年年百二十嵗少昊在位八十年年一百嵗顓頊在位七十九年年九十八嵗帝嚳在位七十年年一百五嵗帝堯在位九十八年年一百一十八嵗帝舜及禹年皆百嵗此時天下太平百姓安樂壽考然而中國未有佛也其後湯亦百嵗湯孫大戊在位七十五年武丁在位五十九年書史不言其壽推其年數蓋不減百嵗周文王年九十七嵗武王年九十三嵗穆王在位百年此時佛法亦未至中國非因事佛而致然也漢明帝時始有佛法明帝在位才十八年其後亂亡相繼運祚不長宋齊梁陳元魏已下事佛漸謹年代尢促惟梁武在位四十八年前後三捨身事佛宗廟之祭不用牲牢盡日一食止於菜果後爲侯景所逼餓死臺城國亦尋滅事佛求福反更得禍由此觀之佛不足信亦可知矣髙祖始受隋禪則議除之當時羣臣識見不逺不能深知先王之道古今之宜推闡聖明以救其獘其事遂止臣常恨焉伏惟睿聖文武皇帝陛下神聖英武數千百年已來未有倫比卽位之初不許度人爲僧尼道士不許別立寺觀臣當時以爲髙祖之志必行於陛下今縱未能卽行豈可縱之令盛也今陛下令羣僧迎佛骨於翔禦樓以觀舁入大內又令諸寺疊加供養臣𨿽至愚必知陛下不惑於佛作此崇奉而祈福祥也直以丰年人樂徇人之心爲京都士庶設詭異之觀戱玩之具耳安有聖明若此而肯信此等事哉然百姓愚冥易惑難曉茍見陛下如此將謂眞心信佛皆雲天子大聖尙一心信向百姓微賤於佛豈合更惜身命以至灼頂燔指十百爲羣解衣散錢自朝至莫更相放效惟恐後時老防奔波棄其生業若不卽加禁遏更歷諸寺必有斷臂臠身以爲供養者傷風敗俗傳笑四方非細事也佛本夷狄之人與中國語言不通衣服殊制口不道先王之法言身不服先王之法服不知君臣之義父子之情假如其身尙在奉其國命來朝京師陛下容而接之不過宣政一見禮賔一設賜衣一襲衛而出之於境不令惑於眾也況其身死已久枯朽之骨凶之餘豈宜以入宮禁孔子曰敬神而逺之古之諸侯弔於其國必令巫祝先以桃茢祓除不祥然後進弔今無故取朽之物親臨觀之巫祝不先桃茢不用羣臣不言其非禦史不舉其失臣實恥之乞以此骨付之水火永絕根本斷天下之疑絕後代之惑使天下之人知大聖之所作爲出於尋常萬萬也佛如有靈能作禍祟凡有殃咎宜加臣身上天鑑臨臣不怨悔表入帝大怒持以示宰相將抵以死裴度崔羣曰愈言訐忤罪之誠宜然非內懷至忠安能及此願少寛假以來諫諍帝曰愈言我奉佛太過猶可容至謂東漢奉佛已後天子咸夭促言何乖剌耶愈人臣狂妄敢爾於是戚裏諸王舊臣皆爲愈哀請遂貶潮州刺史

己亥元和十四年潮州刺史韓愈到郡之初以表哀謝勸帝東封泰山久而無報因祀神海上登靈山遇禪師大顚而問愈曰子之來官於南聞以其言之直也今子之貎然似有不懌何也對曰愈之用於朝而享祿厚矣一旦以忠言不用奪刑部侍郎竄逐八千里之海上播越嶺海喪吾女孥及至潮陽風鱷魚患禍不測毒霧瘴氛日夕發作愈少多病髮白齒豁今復憂煎黜於無人之地其生詎可保乎愈之來也道出廣陵廟而禱之幸蒙其力而卒以無恙以主上有中興之功已奏章道之使定樂章告神明東巡泰山奏功皇天儻其有意於此則庶防召愈述作功徳歌詩而薦之郊廟焉愈早夜待之而未至冀萬一於速歸愈安能有懌乎大顚曰子直言於朝也忠於君而不顧其身耶抑尙顧其身而彊言之以狥名耶忠於君而不顧其身言用則爲君之榮言不用而已有放逐是其職耳何介介於胸中哉若尙顧其身而彊言也則言用而獲忠直之名享報言之利不用而逐亦事之必至也茍患乎逐則盍勿言而已且吾聞之爲人臣者不擇地而安不重勢而行今子遇逐而不懌趨時而求狥殆非人臣之善也且子之死生禍福豈不懸諸天乎子姑自內修而外任命可也彼廣陵其能福汝耶主上今繼天寶之後姦臣負國而討之不暇糧餽云合殺人盈野僅能克平而瘡痍未瘳方此之際而子又欲封禪告功以騷動天下而屬意在乎已之欲歸子奚忍於是耶且夫以窮自亂而祭其是不知命也動天下而不顧以便已是不知仁也彊言以干忠遇困而抑是不知義也以亂爲治而告皇天是不知禮也而子何以爲之且子之遭黜也其所言者何事乎愈曰主上迎佛骨於鳯翔而復舁入大內愈以爲佛者夷狄之一法耳自後漢時流入中國上古未嘗有也昔者黃帝堯舜禹湯文武之際天下無佛是以年祚永久晉宋梁魏事佛彌謹而世莫不夭且亂愈恐主上之惑於此是以不顧其身而斥之大顚曰若是則子之言謬矣且佛也者覆天人之大噐也其道則妙萬物而爲言其言則盡幽明性命之理其教則捨惡而趨善去僞而歸眞其視天下猶父之於子也而子毀之是猶子而刄父也蓋吾聞之善觀人者觀其道之所存而不較其所居之地桀紂之君跖蹻之臣皆中國人也然不可法者以其無道也舜生於東夷文王生於西夷由余生於戎季札出於蠻彼二聖二賢者豈可謂之夷狄而不法乎今子不觀佛之道而徒以爲夷狄何言之陋也子必以爲上古未有佛而不法耶則孔子孟軻生於衰周而尢瞽瞍生於上古矣豈可捨衰周之聖賢而法上古之凶頑哉子以五帝三王之代爲未有佛而長壽也則外丙二年伸壬四年何其夭耶以漢陳之間而人主夭且亂也則漢明爲一代之英主梁武壽至八十有六豈必皆夭且亂耶愈攘袂厲色而言曰爾之所謂佛者口不道先王之法言而妄倡乎輪回生死之身不踐仁義忠信之行而詐造乎報應禍福之故無君臣之義無父子之親使其徒不耕而食不而衣以殘賊先王之道愈安得黙而不斥之乎大顚曰甚矣子之不達也有人於此終日數十而不知二五則人必以爲狂矣子之終日言仁義忠信而不知佛之言常樂我淨誠無以異也得非數十而不知二五乎且子計嘗誦佛書矣其疑與先王異者可道之乎曰愈何暇讀彼之書大顚曰子未嘗讀彼之書則安知不談先王之法言耶且子無乃自以嘗讀孔子之書而遂疑彼之非乎抑聞人以爲非而遂非之乎苟自以嘗讀孔子之書而遂疑彼之非是舜犬也聞人以爲非而遂非之是妾婦也昔者舜館畜犬焉犬之旦莫所見者惟舜一日堯過而吠之非愛舜而惡堯也以所常見者惟舜而未嘗見堯也今子常以孔子爲學而未嘗讀佛之書遂從而怪之是舜犬之也吾聞之女子嫁也母送之曰往之汝家必敬必戒無違夫子然則從人者妾婦之事安可從人之非而不考其所以非之者乎夫輪回生死非妄造也此天地之至數幽明之妙理也以物理觀之則凡有形於天地之間者未嘗不往復生死相與循環也艸木之根荄著於地因陽之煦而生則爲枝爲葉爲花爲實气之散則萎然而槁矣及陽之復煦又生焉性識根荄也枝葉花實者人之體也則其往復又何怪焉孔子曰原始要終故知死生之夫終則復始天行也況於人而不死而復生乎莊周曰萬物出於機入於機賈曰化爲異兮又何足患此皆輪回之不俟於佛而明也焉得謂之妄乎且子以禍福報應爲佛之詐造此尢足以見子之非也夫積善積惡隨作隨應其主張皆气熖燻蒸神理自然之應耳易曰積善之家必有餘慶積不善之家必有餘殃又曰神害盈而福謙曾子曰戒之戒之出乎爾者反乎爾者也此報應之也惟佛能隱惻乎天下之禍福是以彰明較著言其必至之理使不自防乎此耳豈詐造哉又言佛無君臣之義父子之親此固非子之所及也事固有在方之內者有在方之外者方之內者眾人所共守之方之外者非天下之至神莫之能及也故聖人之爲言也有與眾人共守而言之者有盡天下之至神而言之者彼各有所當也孔子之言道也極之則無思無爲寂然不動感而遂通此非眾人所共守之言也眾人而不思不爲則天下之理幾乎息矣此不可不察也佛之與人子言必依於孝與人臣言必依於忠此眾人所共守之言也及其言之至則有至於無心非惟無心也則有至於無我非惟無我也則又至於無生無生矣則陰陽之序不能亂而天地之數不能役也則其於君臣父子固有在矣此豈可爲單見淺聞者道哉子又疑佛之徒不耕不而衣食且儒者亦不耕不何也愈曰儒者之道其君用之則安富尊榮其子弟從之則孝悌忠信是以不耕不而不爲素飡也大顚曰然則佛之徒亦有所益於人故也今子徒見末世未有如佛者食於人而獨不思今之未能如孔孟者亦食於人乎今吾告汝以佛之理蓋無方者也無體者也妙之又妙者也其比則天也有人於此終日譽天而天不加榮終日詬天而天不加損然則譽之詬之者皆過也夫自漢至於今歷年如此其久也天下事物變革如此其多也君臣士民如此其眾也天地神明如此其不可誣也而佛之乃行於中無敢議而去之者此必有以蔽天地而不恥關百聖而不慚妙理存乎其間然後至此也子盍深思之乎愈曰吾非訾佛以立異蓋吾所謂道者博愛之謂仁行而宜之之謂義由是而之焉之謂道足乎已無待於外之謂徳仁與義爲定名道與徳爲虛位此孔子之道佛皆不同也大顚曰子之不知佛者爲其不知孔子也使子而知孔子則佛之義亦明矣子之所謂仁與義爲定名道與徳爲虛位者皆孔子之所棄也愈曰何謂也大顚曰孔子不云志於道防於徳依於仁遊於藝蓋道也者百行之首也仁不足名之周公之語六徳曰知仁信義中和蓋徳也者仁義之原而仁義也者徳之一偏也豈以道徳而爲虛位哉子貢以博施濟眾爲仁孔子變色曰何事於仁必也聖乎是仁不足以爲聖也烏知孔子之所謂哉今吾教汝以學者必先考乎道之逺者焉道之逺則吾之志不能測者矣則必親夫人之賢於我者之所向而從之彼之人賢於我者以此爲是矣而我反見其非則是我必有所未盡知者也是故深思彼之所是而力求之則庶防乎有所發也今子自恃通四海異方之學而文章旁礡孰如姚秦之羅什乎子之知來蔵往孰如晉之佛圖澄乎子之盡萬物不動其心孰如梁之寶志乎愈黙然良久曰不如也大顚曰子之才旣不如彼矣彼之所從事者而子反以爲非然則豈有髙才而不知子之所知者耶今子屑屑於形噐之內奔走乎聲色利欲之間少不如志則憤郁悲躁若將不容其生何以異於蚊虻爭壤於積槁之間哉於是愈瞠目而不收气喪而不揚反求其所答忙然有若自失逡巡謂大顚曰言盡於此乎大顚曰吾之所以告子者蓋就子之所能而爲之言非至乎至者也曰愈也不肖欲幸聞其至者可乎大顚曰去爾欲誠爾心寧爾神盡爾性窮物之理極天之命然後可聞也爾去吾不復言矣愈趨而出秋八月己未帝與宰臣語次崔羣以殘暑尙煩目同列將退帝曰數日一見卿等時𨿽余朕不爲勞久之因語及愈有可憐者而皇甫鎛素薄愈爲人卽奏曰愈終疏狂可且內移帝納之遂授袁州刺史復造大顚之廬施衣二襲而請別曰愈也將去師矣幸聞一言卒以相愈大顚曰吾聞易信人者必其守易攺易譽人者必其謗易發子聞吾言而易信之矣庸知復聞異端不復以我爲非哉遂不告愈知其不可聞乃去至州尙書孟簡知愈與大顚防以書抵愈嘉其攺迷信向愈答書稱大顚頗聰明識道理實能外形骸以理自勝不爲事物侵亂因與之往還也近世黃山谷謂愈見大顚之後文章理勝而排佛之詞亦少沮云

論曰舊史稱退之性愎訐當時達官皆薄其爲人及與李紳同列紳恥居其下數上疏訟其短今新史則以退之排佛老之功比孟子嘉祐中有西蜀龍先生者忿其言太過遂摘退之言行悖戾先儒者條攻之一曰老氏不可毀二曰愈讀墨子反孟玷孔若此二十篇行於世及觀外傳見大顚之凡退之平生蹈僞於此疏脫盡矣歐陽文忠公嘗嘆曰𨿽退之復生不能自解免得不謂天下至言哉而荊國王文公亦曰人有樂孟子拒楊墨也而以排佛老爲己功嗚呼莊子所謂夏虫者其斯人之謂乎道嵗也聖人時也執一時而疑嵗者終不聞道夫春起於冬而以冬爲終終天下之道術者其釋氏乎不至於是者皆所謂夏虫也文公蓋宋朝巨儒其論退之如此則外傳之可不信夫

大顚禪師者潮陽人參南嶽石頭和上一日石頭問何者是禪師云揚眉動目石頭云除卻揚眉動目外將汝本來面目呈看師云請和上除卻揚眉動目外鑑某甲石頭云我除竟師云將呈和上了也石頭云汝旣將呈我心如何師云不異和上石頭云非關汝事師云本無物石頭云汝亦無物師云無物卽是眞物石頭云眞物不可得汝心現量如此大須護持師後歸住潮陽靈山嘗示眾曰夫學道人須識自家本心多見時軰只認揚眉動目一語一黙驀頭印可以爲心要此實未了吾今爲汝分明出各須聽取但除一切妄運想念現量卽眞汝心此心與塵境及守靜時全無交渉卽心是佛不待修治何故應機隨照泠泠自用窮其用處了不可得喚作妙用乃是本心大須護持不可容易侍郎韓愈嘗問如何是道師良久時三平爲侍者乃擊禪牀師云作什麼三平云先以定動後以智防退之喜曰愈聞道於師卻於侍者得个入處遂辭而去

是年十月五日刺史柳宗元卒宗元字子厚河東人少精敏無不通達文章卓偉精致一時軰行推仰第博學宏詞累監察禦史裏行善王叔文叔文得罪貶永州司馬旣居閒益自刻苦務記覽爲詞章泛濫停蓄爲深博無涯涘而自肆於山水之間凡十年起爲栁州刺史友人劉禹錫者得播州宗元曰播非人所居而禹錫親在堂吾不忍其窮卽具表欲以柳州授禹錫而自往播防大臣亦爲禹錫請因攺連州柳人以男女質錢過時不贖則沒爲奴婢宗元設方計悉贖歸之南方士人走數千里從宗元防經指授者爲文詞皆有師法世號柳柳州卒年四十七臨終徧與友人書托以後事文集三十三卷韓愈嘗評曰雄深雅健似司馬子長崔蔡不足多也旣沒柳人懷之其神降於州之後堂因廟於羅池血食至今存焉

庚子正月帝服金丹燥悶內竪畏誅而深宮祕邃故有不測之禍資治通鑑曰憲宗聰明果決得於天性選任忠良延納善謀師老財屈異論輻輳而不爲之疑盜發都邑屠害元戎而不爲之懼卒能取靈夏淸劍南誅浙西俘澤潞平淮南復齊魯於是天下深根固蔕之盜皆狼顧鼠拱納質效地稽顙入朝百年之憂一旦廓然矣然怠於防微變生肘腋悲夫

是年有沙門北山和尙諱神淸字靈叟而於王朝髙談著述法華箋十卷釋氏年志三十卷律疏要訣並俱捨訣等共百餘卷語錄十卷內外該括可爲世範受業於綿州開元寺終於梓州恵義寺於戲

辛丑穆宗恆【憲宗第三子登祚仁賢壽三十嵗葬於光陵在正位四年】攺長慶壬寅【春時雪太和公主防金人嫁回鶻】

是年白居易由中書舍人出爲杭州刺史聞鳥窠和尙道徳枉駕見之時鳥窠因長松槃屈如蓋遂棲止其上居易問曰禪師住處甚危險師曰太守危險尢甚曰弟子位鎭江山何險之有師曰薪火相交識浪不停得非險乎又問如何是佛法大意師曰諸惡莫作眾善奉行居易曰三嵗孩兒也解恁麼道師曰三嵗孩兒𨿽得八十老翁行不得居易欽嘆而去自是數從之問道是嵗穆宗遣左街僧錄靈阜賫詔起汾陽無業禪師赴闕阜至宣詔畢稽首無業足下白曰主上此度恩防不同願師起赴無以他詞固辟也業笑曰貧道何徳累煩人主汝可先行吾卽往矣遂沐浴淨髮至中夕告門人恵愔等曰汝曹見聞覺知之性與太虛同壽不生不滅一切境界本自空寂無一法可得迷者爲不了故卽境惑一爲境惑流轉不窮汝等當知心性本自有之非因造作猶如金剛不可破壞一切諸法如影如響無有實者故經云惟有一事實餘二則非眞常了一切空無一法當情是諸佛用心處汝等勤而行之言訖端坐而逝阜回奏其事帝欽嘆久之嘗有僧問十二分教流於此土得道果者非止一二云何祖師西來別唱宗直指人心見性成佛只如上代髙僧並淹貫九流洞明三蔵如生肇融叡等豈得不知佛法耶師曰諸佛不曾出世亦無一法與人但隨病施方遂有十二分教如將果換苦葫蘆淘汝諸人業根都無實事神通變化及百千三昧門化彼天魔外道福智二嚴爲破執有滯空之見若不防道及祖師意論什麼生肇融叡如今天下解禪解道如河沙數佛心有百千億纎塵不去未免輪回思念不忘盡從沈墜如斯之尙不識業果妄謂上流並他先徳但言觸目無非佛事舉足皆是道塲原其所習不如一个五戒十善凡夫觀其發言嫌他二乘十地菩薩且醍醐上味爲世珍奇遇斯等人翻成毒藥南山尙不許呼爲大乘學語之流爭鋒唇吻之間鼓論不根之事並他先徳誠實苦哉只如野逸髙人猶解枕流潄石棄其榮祿亦有安國理民之謀徵而不起況我禪宗途路且別看他古徳道人得意之後茅茨石室向折腳鐺子裏煮飯喫過三十二十年名利不幹懷財寶不系念大忘人世隱迹巖樷君王命而不來諸侯請而不赴豈同時軰貪名愛利汨沒世途如短販人有少希求而忘大果十地諸聖通佛理豈不如一个博地凡夫實無此理他法如雲如雨猶佛呵見性如隔羅縠只爲情存聖量見在因果未能逾越聖情過諸影迹先賢古徳碩學髙人博達古今洞明教网蓋爲識學詮文水乳難辧不明自理念靜求眞嗟乎得人身者如爪甲上土失人身者如大地土良可傷惜設悟理之者有一知半解不知是悟中之則入理之門便爲永脫世累輕忽上流致使心漏不盡理地不明空到老死無成虛延嵗月且聰明不敵生死幹恵未免輪回共兄弟論實不論虛只這口食身衣盡是欺賢罔聖求得將來他心惠眼觀之如飲膿血相似揔須償他始得阿那个是有道果自然感得他信施來學般若菩薩不得自謾如冰淩上行劍刃上走臨命終時一毫凡聖情量不盡纎塵思念不忘隨念受生輕重五陰向驢胎馬腹裏托質泥犂鑊湯裏煮煠一徧了從前記持憶想見解智惠都盧一時失卻依前再爲螻蟻從頭又作蚊防𨿽是善因而招惡果且圗个什麼兄弟只爲貪欲成性二十五有向腳跟下系著無成辦之期祖師觀此土眾生有大乘根性惟傳心印指示迷情得之者卽不揀凡之與聖愚之與知且多虛不如少實大丈夫兒如今直下休去歇去頓息萬緣越生死流迥出常格靈光獨照物累不拘巍巍堂堂三界獨步何必身長丈六紫磨金輝項佩圓光廣長舌相以色見我是行邪道設有眷屬莊嚴不求自得山河大地不礙眼光得大揔持一聞千悟都不希求一飡之直汝等諸人儻不如是祖師來至此土非常有損有益有益者千萬人中撈漉一个半个堪爲法噐有損者如前已明從他依三乘教法修行不妨卻得四果三賢進修之分所以先徳云了卽業障本來空未了應須償宿債師憲宗穆宗兩朝凡三詔不赴旣沒賜謚大達禪師

澧州龍潭崇信禪師本渚宮賣餅家子也史失其姓少時英異初悟禪師居天皇寺人莫之測師家於寺巷日常以十餅饋之悟受之每食畢常畱一餅曰吾惠汝以防子孫一日退而省其曰餅是我持去何以反遺我邪寧別有防乎遂告問焉悟曰是汝持來復汝何咎師聞頗曉防因祈出家悟曰汝昔崇福善今信吾言可名崇信由是服勤左右一日問曰某自到來不防指示心要悟曰自汝到來吾未嘗不指汝心要曰何處指示悟曰汝擎茶來吾爲汝接汝行食來吾爲汝受汝和南時吾便低首何處不指示心要師低頭良久悟曰見卽直下便見擬思卽差師當下開解乃復問如何保任悟曰任性逍遙隨緣放曠但盡凡心無別聖解師後詣澧陽龍潭棲止僧問髻中珠誰人得師曰不賞玩者僧曰安著何處曰有處卽道來李翺問如何是眞如般若曰我無眞如般若翺曰幸遇和上師曰此猶是分外之言徳山問答具本傳

癸夘長慶三年【六月新都觀泥像八月帝幸興慶宮遇生須防之復生

持鉢僧施絹三百疋】甲辰四年正月帝崩

是年杭州永福寺刋石壁法華經成相國元稹爲之記其辭曰按沙門釋恵皎自狀其事云永福寺一名孤山寺在杭州錢塘湖心孤山上石壁法華經在寺之中始以元和十二年嚴休復爲刺史時恵皎萌厥心卒以長慶四年白居易爲刺史時成厥事上下其石六尺有五寸長短其石五十七尺有六寸座周於下蓋周於上堂周於石砌周於堂凡買工鑿經六萬九千有一百五十錢十經之數旣畢又立石爲二碑其一碑凡輸錢於經者由十而上皆得名於碑其輸錢之貴者有若杭州刺史嚴休復中書舍人杭州刺史白居易刑部侍郎湖州刺史崔亮刑部郎中睦州刺史韋文悟處州刺史韋行立杭州刺史張聿禦史中丞蘇州刺史李乂禦史大夫越州刺史元稹右司郎中處州刺史陳岵九刺史之外縉紳之由杭者若宣慰使庫部郎中知制誥賈餗以降鮮不附於經石之列必以輸錢先後爲次第不以貴賤老防多少爲後先其一碑僧之徒思得聲名人文其事以自廣予以長慶二年相先帝無狀譴於同州眀年徙於防稽路出於杭杭民競相觀覩白怪問之皆云非觀宰相蓋欲觀曩所聞之元白耳由是僧之徒悞以予爲名聲人相與日夜攻刺史白乞予文予觀僧之徒所以經於石文於碑蓋欲爲不朽計且欲自大其本術今夫碑旣文�旣石而又九諸侯相率貢錢於所事由近而言之亦可謂來異宗而成不朽矣由逺而言卽不知防萬歳而外天與地相軋陰與陽相蕩火與風相射名與形相滅則四海九州皆空中一微塵耳又安知其朽不朽哉然而羊叔子識枯樹中舊環張僧繇世爲畫師歷陽之气至今爲城郭狗一叱而異世卒不可化鍜之子學數息則易成此又性與物相防而終不能兩相忘矣又安知夫六萬九千之文刻石永永因眾姓合成獨不能爲千萬刼含蔵之不朽耶由是思之則僧之徒得計矣至於佛書之奧妙僧當爲餘言余不當爲僧言況斯文止紀於刻石故不及講貫其義云

中書令王智興請於四洲置僧尼方等戒壇於誕聖節度僧制可旣而浙西觀察使李徳奏曰智興爲戒壇泗州募願度者毎名輸錢二千則不復勘詰普皆剃落自淮而右戶三男則一男剔髮規免徭役所度無算臣閱渡江日數百人蘇常齊民十固八九儻不禁遏前至誕月江淮失丁男數十萬不爲細事也帝不納先是憲宗屢有敕不許天下度民爲僧尼道士至是智興冒禁陳請於是細民淆混奔趨剃落智興因致貲數十萬緡大爲淸論鄙之

時福州古靈神贊禪師初防百丈卻回本寺受業師嘗在窓下看經蜂子投窓求出贊見之曰世界如許廣濶不肯出鉆它故驢年去其師因置經問曰汝行腳遇何人而發言如此贊曰昨蒙百丈和上指个歇處其師於是集眾請陞堂法贊舉百丈門風曰靈光獨耀迥脫根塵體露眞常不拘文字心性無染本自圓成但離妄緣卽如如佛其師於言下有省

佛祖歷代通載卷十五﹤子部﹐釋家類﹐佛祖歷代通載﹥

欽定四庫全書

佛祖歷代通載卷十六

元釋念常撰唐

乙巳敬宗湛【穆宗長子母太后王氏防戱無度狎暱羣小性復惼急爲克明弒之年十八崩葬莊陵在位二年】攺寶歷

八月遣中使詣天臺采求靈藥詔道士劉從政入宮咨質仙事署光祿卿別號升先生

丙午三月命道士孫凖制長生藥署凖爲翰林待詔四月帝畋獵夜歸與宦官酣飲擊毬俄燭滅遇弒年十八大臣裴度等迎皇太弟江王立之是爲文宗

五月下詔革兩朝淫侈不法之務捕道士孫準等二十八人及佞僧惟眞民服流於嶺表

丁未文宗昻【穆宗次子虛懷聽納而不能堅決用李訓鄭注欲盡誅宦官仇士良等陰覺縱兵殺宰相王渥等二十餘人帝三十二嵗崩在位十四年】攺太和

戊申十月江西觀察使沈傳師奏帝誕月請於洪州起方等戒壇度僧資福制曰不度僧尼累有敕命傳師忝爲方面違禁申請宜罰俸料一月

澧州藥山禪師惟儼卒大儒唐伸爲之碑曰上嗣位明年澧陽郡藥山釋氏大師以十二月六日終於修心之所後八年門人狀先師之行西來京師告於崇敬寺大徳求所以發揮先師之耿光垂於不朽崇敬大徳於余爲從母兄也甞參徑山得其心要自興善寛敬示寂之後四方從道之人質疑傳妙罔不詣崇敬者甞謂伸曰吾道之明於藥山猶爾教之闡於洙泗智炬𨿽滅法雷猶響豈可使明徳不照至行湮沒哉惟大師生南康信丰自爲童時未甞處羣兒戱弄中往往獨坐如念如思年十七卽南度大庾抵潮之西山得惠照禪師乃落髮服緇執禮以事大歷中受具於衡嶽希琛律師釋禮矩儀動如夙習一朝乃言曰大丈夫當離法自靜焉能屑屑事細行於衣巾耶是時南嶽有遷江西有寂中嶽有洪皆悟心契乃知大圭之質豈俟磨礱照乘之珍難晦符彩自是寂以大乘法聞四方學徒至於指心傳要眾所不能達者師必黙識懸解不違如愚居寂之室垂二十年寂曰汝之所得可謂浹於心術布於四體欲益而無所益欲知而無所知渾然天和合於本無吾無有以教矣佛以開示羣盲爲大功度滅眾惡爲大徳爾當以功徳者濟羣迷宜作梯航無久滯此由是陟羅浮涉淸涼歷三峽逰九江貞元初因憇藥山喟然嘆曰吾生寄世若萍蓬耳又何效其飄轉耶旣披榛結庵才庇趺座鄕人知者因賫攜飲食奔走而往師曰吾無徳於人何以勞人乎哉並謝而不受鄕人跪曰願聞日費之具曰米一升足矣自是甞以山蔬數本佐食一食訖就座轉法華華嚴湼槃晝夜若一終始如是殆三十年矣防方求益之徒知教之在此後數嵗而僧徒葺居禪室梁棟鱗差其眾不可勝數至於沃煩正覆源成流有以見寂公先知之明矣忽一旦謂其徒曰乘郵而行及莫而息未有久行而不息者吾至所詣矣吾將有息矣靈源自淸混之者相能滅諸相是無有色窮本絕外汝其悉之語畢隱幾而化春秋八十四僧臈六十夏入室弟子沖虛等遷座建塔於禪居之東遵本教也始師甞以大練布爲衣以竹器爲蹻自薙其髮自具其食𨿽門人數百童侍甚廣未甞易其力珍羞百品鮮果駢羅未甞易其食冬裘重燠夏服輕疎未甞賜衣華室靜深香榻嚴潔未甞易其處麋鹿環繞猛獸伏前未甞易其觀貴賤疊來頂謁牀下未甞易其禮非夫罄萬有契眞空離攀緣之病本性淸淨乎物表焉能遺形骸忘嗜欲久而如一者耶其他碩臣重官歸依修禮於師之道未有及其門閫者故不列之於篇銘曰一物在中觸境而揺我示其源不境不跳西方聖人實言其要其要旣得可言其妙我源自濟我眞自靈大包萬有細出無形曹溪所傳徒蔵於密身世俱空曽何有物自見曰明是爲至精出沒在我誰曰死生刻之琬琰立之巖岫作碑者伸期於不朽

李翺作復性書其一曰人之所以爲聖人者性也人之所以惑其性者情也喜怒哀懼愛惡欲七者情之所爲也情旣昏性斯匿矣非性之過也七者循環而交來故性不能統也水之渾也其流不淸火之煙也其光不明非水火淸明之過沙不渾流斯淸矣煙不郁光斯明矣情不作性斯統矣性者天之命也聖人得之不惑者也聖人者豈無情耶聖人者寂然不動不往而到不言而信不耀而光制作參乎天地變化合於陰陽𨿽有情也未甞有情也然則百姓者豈其無性耶百姓之性與聖人之性弗差也𨿽然情之所昏交相攻未始有窮故𨿽終身而不自睹其性焉火之潛於山石林木之中非不火也江河淮濟之未流而泉於山非不水也石不敲木弗磨則不能燒其山林而燥萬物泉之源弗疏則弗能爲江爲河爲淮爲濟東滙大壑浩浩湯湯爲弗測之深情之動弗息則弗能復其性而燭天地爲不極之明是故誠者聖人之性也寂然不動廣大淸明照乎天地感而遂通天下之故行止語黙無不處極也復其性者賢人循之而不已者也不已則能歸其源矣聖人知人之性皆可以循之其不息而至於聖也故制禮以節之作樂以和之安於仁樂之本也動而中禮之本也故在車則聞和鸞之聲行步則聞佩玉之音無故不廢琴瑟視言行循禮法而動所以教人忘嗜欲而歸性命之道也道者至誠而不息也至誠而不息則虛虛而不息則明明而不息則照天地而無遺非他也此盡性命之道也哀哉人人可以及於此莫之止而不爲也不亦惑耶昔者聖人以傳於顏子顏子得之拳拳不失不逺而復其心三月不違仁子曰回也其庶乎屢空其所以未到聖人者一息耳非力不能也短命而死故也其餘升堂者蓋皆傳也一气之所春一雨之所膏而得之者各有淺深不必均也曽子之死也曰吾何求焉吾得正而斃焉斯已矣斯正性命之言也子思仲尼之孫得祖之道述中庸四十九篇以傳於孟軻孟軻曰我四十不動心軻之門人達者公孫丑萬章之徒蓋傳之矣遭秦焚書中庸之弗焚者一篇有焉於是此道廢闕其教授者惟節文章句威儀擊劍之術相師焉性命之源則吾弗能傳矣道之極於剝也必復吾自六嵗讀書但爲辭句之學志於道者四年矣與人言之未甞有是我者也南觀濤江入於越而吳興陸參存焉與之言陸參曰子之言尼父之心也東方有聖人焉不出乎此也西方有聖人焉亦不出乎此也惟子行之不息而已矣嗚呼性命之書𨿽存學者莫能明是故皆入於荘列老釋不知者謂夫子之徒不足以窮性命之道信之者皆是也有問於我我以吾之所知傳焉遂書於書以開誠眀之源而闕絕廢棄不揚之道幾可以傳於是命曰復性書以治乎心以傳乎人於戲夫子復生不廢吾言矣其二曰或問曰人之昬也久矣將復其性者必有漸也敢問其方曰弗慮弗思情則不生情旣不生乃爲正思正思者無思無慮也易曰天下何思何慮又曰閒邪存其誠詩曰思無邪曰已矣乎曰未也此齋戒其心者也猶未離於靜焉有靜必動有動必靜動靜不息是乃情也易曰吉凶悔吝生乎動者也焉能復其性耶曰如之何曰方靜之時知心無思者是齋戒也知本無有思動靜皆離寂然不動是至誠也中庸曰誠則明矣易曰天下之動貞夫一者也問曰不慮不思之時物格於外情應於內如之何而可止也以情止情其可乎曰情者性之邪也知其爲邪本無其心寂然不已邪思自息惟性明照邪也何所生如以情止情是乃大情也情之相止其有已乎易曰顏氏之子其殆庶幾乎有不善未甞不知知之未甞復行也易曰不逺復無祗悔元吉問曰本無有思動靜皆離然則靜之來也其不聞乎物之形也其不見乎曰不覩不聞是非人也視聽昭昭而不起聞見者斯可矣無不知也無不爲也其心寂然光照天地是誠之明也大學曰致知在格物易曰無思也無爲也寂然不動感而遂通天下之故非天下之至神其孰能與於此曰敢問致知在格物何謂也曰物者萬物也格者來至也物至之時其心昭昭然辧焉而不著於物者是致知也是知之至也知至故意誠意誠故心正心正故身修身修故家齊家齊而國治國治而天下平此所以能參天地者也易曰與天地相似故不違智周乎萬物而道濟天下故不過旁行而不流樂天知命故不憂安土惇乎仁故能愛範圍天地之化而不過曲成萬物而不遺通乎晝夜之道而知故神無方而易無體一陰一陽之謂道此之謂也曰生爲我說中庸曰不出乎前矣曰我未明也敢問何謂天命之謂性曰人生而靜天之性也性者天之命也率性之謂道曰何謂也曰率循也循其源而反其性者道也道也者至誠也至誠天之道也誠者定也不動也修道之謂教何謂也曰教也者人之道也擇善而固執之者也修是道而歸其本者明也教也者則可以教天下矣顏子其人也道也者不可須臾離也可離非道也說者曰其心不可須臾動焉故也動則逺矣非道矣變化無方未始離於不動故也是故君子戒謹乎其所不覩恐懼乎其所不聞莫見乎隱莫顯乎微故君子謹其獨也者曰不覩之覩見莫大焉不聞之聞聞莫甚焉其心不動是弗覩之覩弗聞之聞也其復之不逺矣故謹其獨謹其獨者守其中也問曰昔之解中庸者與生之言皆不同何也曰彼以事解我以心通者也曰彼亦通於心乎曰吾不知之問人之性猶聖人之性嗜欲愛惡之心何自而生耶曰情者妄也邪也曰邪與妄則無所因矣妄情滅息本性淸明周流六虛所以謂之能復其性也易曰乾道變化各正性命語曰朝聞道夕死可矣能正性命故也曰情之所昬性卽滅矣何以謂之猶聖人之性也曰水之淸澈其渾之者沙泥也其渾也性情豈遂無有耶久而不動沙泥自沈淸明之性鑑乎天地非自外來也故其渾也性本不失及其復也性亦不生人之性亦猶水也問曰人之性本皆善而邪情昬焉敢問聖人之性將復爲嗜欲所渾乎曰不復渾矣情本邪也妄也邪妄所翳性不能復聖人旣復其性矣知情之所爲邪邪旣爲明所覺矣則無邪邪何由生乎曰敢問死何所之耶曰聖人之所不明書於策者也易曰原始要終故知死生之說精气爲物防魂爲變是故知神之情狀斯盡之矣子曰未知生焉知死則原其始反其終可以盡其生之道生之道旣盡則死之說不學而通矣此非所急也子修之不息其自知之吾不可以章章然言非書矣其三曰晝而作夕而休者凡人也作乎非作者與物皆作休乎非休者與物皆休吾則不於凡人晝無所作夕無所休作非吾作也作有物休非吾休也休有物休耶作耶二皆離而不存予之所存者終不亡且離矣人之不力於道者昬不思也天地之間萬物生焉人之與萬物一也其所以異於鳥獸虫魚者豈非道徳之性全乎哉受一气而成形一爲物而一爲人得之甚難也生乎世又非深長之年也以非深長之年行甚難得之身而不専専於大道肆其心之所爲其所以異於鳥獸虫魚者亡矣昬而不思其昬也終不明矣吾之年三十有九矣思十九年時如朝日也思九年時亦如朝日也人之受命其長者不過七十八十年九十百年者希矣當百年之時而視乎九十時也與吾此日之思於前也逺近其能大相懸也其又能逺於朝日之時耶然則人之生也𨿽享百年若雷電之驚相激也若風之飄而旋也可知矣況百千人無一及百年之年哉故吾之終日誌於道猶懼未及也彼肆其心之所爲者獨何人耶

己酉【云代蔚三州山谷間石化爲麺民取食之】

蘇州重寺刋石壁經成刺史白居易爲之碑曰碑在石壁東次石壁在廣徳法華院西南隅院在重寺西若干步寺在蘇州城北若干裏以華言唐文刻釋氏經典自經品眾佛號以降字加金焉夫開示悟入諸佛知見以義度無邊以圓教垂無窮莫尊於妙法蓮華經凡六萬九千五百五言證無生忍造不二門住不可思議解脫莫極於維摩詰經凡二萬七千九十二言攝四生九入無餘槃實無得度者莫出於金剛般若波羅密經凡五千二百八十七言壊罪集福淨一切惡道莫急於佛頂尊勝陀羅尼經凡三千一十言應念順願願生極樂土莫急於阿彌陀經凡一千八百言用正見觀眞相莫出於觀音普賢菩薩行法經凡六千九百九十言詮自性認本覺莫過於實相法密經凡三千二百五言空法塵依佛智莫過於般若波羅密多心經凡二百五十八言是八種經具十二部合一十一萬六千八百五十七言三乘之要防萬佛之祕藏盡矣是石壁積四重髙三尋長十有五丈厚尺有咫有石蓮敷覆其上下有石神固防其前後火水不能燒漂風日不能揺消所謂施無上法盡未來際者也唐長慶二年冬作太和三年春成律徳沙門淸晃矢厥謀淸海繼厥志門弟子南容成之道則終之寺僧契元捨藝而書之郡守居易施辭而讚之讚曰佛滅度後世界空虛惟是經典與眾生俱設復有人書貝葉上藏檀龕中非堅非久如臘印空假使有人刺血爲墨剝膚爲卽人知滅如筆畫水噫畫水不若文石印臘不若字金其功不朽其義甚深故吾謂石經功徳契如來付囑之心

是嵗丹霞天然禪師將終命左右具浴浴畢乃頂笠策杖受屨垂一足未及地而化春秋八十有六師本儒生行應舉偶一禪者問仁者今何往曰選官去禪者曰選官何如選佛曰選佛當何所詣禪者曰江西馬祖出世卽選佛之塲也師遂見馬祖以手托襆頭額祖顧視良久曰南嶽石頭是汝之師師抵南嶽亦以前意投之石頭曰著槽廠去乃禮謝入行者堂執務後因普請鏟艸次師獨沐頭跪於石頭之前石頭欣然與之落髮尋爲說戒卽掩耳而去便返江西再見馬祖未參禮便入僧堂聖僧頸而坐眾驚異以白馬祖祖入堂見之曰我子天然師卽下地禮拜曰謝師賜與法名久之徧歷諸方後於天津橋橫臥畱守鄭公出呵之不起吏問故曰無事僧鄭奇之日給米麺洛下翕然敬向居鄧州丹霞致數百眾甞示眾曰阿你渾家切須保防一靈之物此不是你造作名邈得更說什麼薦不薦吾往日見石頭和上亦只教保防此事不是你譚話得阿你渾家各有一坐具地更疑什麼禪可是你解得底物豈有佛可成佛之一字永不喜聞阿你自看善巧方便慈悲喜捨不從外得不著方寸善巧是文殊方便是普賢你更擬趂逐什麼物不用經不落空去今時學者紛紛擾擾皆是參禪問道吾此間無道可修無法可證一飲一啄各自有分不用疑慮在在處處有恁麼底若識得釋迦卽是凡夫阿你須自看取一盲引眾盲相將入火坑夜暗裏雙陸賽彩若爲生無事珍重師甞著玩珠吟二篇其一曰識得衣中寶無明醉自醒百骸俱潰散一物鎭長靈智境渾非體神珠不定形悟則三身佛迷疑萬卷經在心心可測歷耳耳難聽罔象先天地泉出杳冥本剛非鍜鏈元淨莫澄渟槃礡輪朝日玲瓏映曉星瑞光流不滅眞气觸還生鑑照崆峒寂羅籠法界明剉凡功不減超聖果非盈龍女心親獻闍王口自呈防鵞人卻活黃雀意猶輕解語非關舌能言不是聲絕邊彌汗澷無際等空平演教非爲說聞名勿認名兩邊俱莫立中道不須行見月休觀指還家罷問程識心心卽佛何佛更堪成

時有淩行婆者甞謁浮杯和上與喫茶次婆問盡力道不得底句還分付阿誰曰浮杯無剰語婆云我不恁麼道曰你作麼生道婆斂手哭曰蒼天中更寃苦杯無語婆云語不知偏正爲人卽禍生後有僧舉似南泉泉云苦哉浮杯卻被老婆摧折婆聞南泉語乃曰王老師猶少機關在有澄一禪者見婆問怎生是南泉猶少機關在婆乃哭曰可悲可痛一罔措婆云防麼一合掌而立婆云伎死禪和如麻似粟後澄一舉似趙州州云我若見這臭老婆問教口啞在一云未審和上怎生問他州以棒打云似這伎死禪和不打更待何時連打數棒婆聞趙州恁麼道乃曰趙州自合喫婆手裏棒在後有僧舉似趙州州哭云可悲可痛婆聞趙州此語乃合掌曰趙州眼放光明照破四天下後趙州令僧去問怎生是趙州眼婆乃豎起拳頭趙州聞之乃以一偈寄云當機直面提直面當機疾報你淩行婆哭聲何得失婆亦以一偈答曰哭聲師已曉已曉復誰知當時摩竭國幾防目前機

辛亥文宗喜食蛤蜊一日禦饌中有蛤蜊劈不張者忽變菩薩像帝驚異有防送興善寺令眾僧瞻禮因問侍臣此何祥也或對太一山有惟政禪師深明佛法詔問之帝召政而問焉對曰物無虛應此殆啟陛下信心耳經云應以菩薩形得度者卽現菩薩形而爲說法帝曰菩薩形今見矣未聞其說法何也對曰陛下見此以爲常耶非常耶信耶弗信耶帝曰非常之瑞朕焉不信政曰陛下聞其法矣何謂未聞帝大悅詔天下寺並立觀音像奉祀焉

癸丑十月帝誕節召法師知與道士於麟徳殿論道乙卯四月丁巳宰相李訓上疏請罷內道場沙汰僧尼濫僞者制可是日詔下方毀大內靈像俄暴風聿起含元殿鴟吻俱落髮三金吾仗內外城門樓觀俱壊光化門墻亦崩士民震恐帝以訓所請忤天意亟詔停前沙汰詔復立大內聖像風遂頓息見舊史五行志是嵗冬十一月宰相李訓鄭注謀誅宦官不克事敗訓注皆死之

是嵗南泉普願禪師【鄭州新鄭人也姓王氏】將示寂第一座問曰和尙百年後向什麼處去師雲山下作一頭水牯牛去座云某甲隨和上去還得不師云汝若隨吾則須銜一莖艸來乃集門人告之曰星翳燈幻其來久矣勿謂吾有去來也言訖而逝師得法於馬祖後歸池陽自架禪室以居凡三十年不下南泉防宣城觀察使陸公亙請下山伸弟子之禮由是學徒雲集陸甞問弟子從六合來彼中還更有身否泉云分明記取舉似作家陸云和上大不思議到處世界現成泉云適來總是大夫分上事陸他日又云弟子薄防佛法泉云十二時中作麼生陸云寸絲不掛泉云猶是階下漢泉又云不見道有道君王不納有智之臣一日見人雙陸大夫拈起骰子云恁麼不恁麼只恁麼信彩去時如何泉拈起骰子云臭骨頭十八甞示眾曰道个如如早是變了也今時師僧直須向異類中行又曰我於一切處而無所行他拘我不得喚作徧行三昧普現色身又曰如今不可不奉戒我不是渠渠不是我作得伊如貍奴白牯行履卻快活你若一念異卽難爲修行才一念異便有勝劣二根亦是情見隨他因果更有什麼自由分又曰老僧十八上解作活計有人解作活計者麼出來共你商量須是住山人始得珍重無事各自修行大眾不去師復云如聖果也大可畏沒量大人尙不柰何我且不是渠渠且不是我他經論家說法身爲極則喚作理盡三昧似老僧向前被人教返本還源去幾恁麼防禍事兄弟近日禪師太多覓个癡鈍人不可得不道全無於中還少若有出來共你商量如空刼時還有修行人否有無作麼不道阿你尋常巧唇薄舌及乎問著總皆不道何不出來莫論佛出世事兄弟今時人擔佛著肩頭上行聞老僧言心不是佛智不是道便聚頭擬推老僧無你推處你若束得虛空作棒打得老僧著一任汝推師與趙州門風天下推仰以爲絕唱

太和九牛九月十一日潭州道悟山圓智禪師告寂豫章海昏人也姓張氏防依槃和尙受教登戒預藥山法防密契心印一日藥山問子去何處來曰遊山來山曰不離此室速道將來曰山上烏兒白似雪澗底逰魚忙不徹師與雲巖侍立次藥山曰智不到處切忌道著道著卽頭角生智頭陀怎麼生師便出去雲巖問藥山曰智師兄爲什麼不祗對和上山曰我今日背痛是他卻防汝去問取雲巖卽來問師曰師兄適來爲什麼不祗對和上師曰汝卻去問取和上【僧問雲巖切忌道著意怎麼生雲巖云此語最毒僧云如何是最毒底語雲巖云一棒打殺龍蛇】雲巖臨遷化時遣人送辭書到師展書覽之曰雲巖不知有悔當時不向伊道然𨿽如是要且不違藥山之子【覺云古人恁麼道還有也未又云雲巖當時不會且道什麼處是伊不防處】潙山問師什麼處去來師曰看病來曰有幾人病師曰有病底有不病底曰不病底莫是智頭陀否師曰病與不病總不干他事急道急道僧問萬里無雲未是本來天如何是本來天師曰今日好曬麥問無神通菩薩爲什麼足迹難尋師曰同道方知曰和上知否師曰不知曰爲什麼不知師曰汝不識我語石霜問師百年後有人問極則事作麼生向他道師喚沙彌沙彌應諾師曰添卻淨瓶水著師良久卻問石霜適來問什麼石霜再舉師便起去石霜異日又問和上一片骨敲著似銅鳴向什麼處去也師喚侍者侍者應諾師曰驢年去師示疾有苦僧眾慰問法候師曰有受非償子知之乎眾皆愀然將行謂眾曰吾當西邁理無東移言訖告寂壽六十有七闍維得靈骨數片建塔於石霜山之陽敕謚修一大師塔曰實相

丙辰攺開成元年左街僧錄內供奉三教談論引駕大徳安國寺上座賜紫大逹法師端甫卒史館修撰裴休制碑曰祕塔者大法師端甫靈骨之所歸也於戲爲丈夫者在家則張仁義禮樂輔天子以扶世導俗出家則運慈悲定惠佐如來以闡教利生捨此無以爲丈夫也背此無以爲逹道也和上其出家之雄乎天水趙氏世爲秦人初母張夫人夢梵僧謂曰當生貴子卽出囊中利使吞之及誕所夢僧白晝入其室摩其頂曰必當大教法言訖而滅旣成人髙顙髙目大頤方口長六尺五寸其音如鐘夫將欲荷如來之菩提鑿生靈之耳目固必有殊相奇表與始十嵗依崇福寺道悟禪師爲沙彌十七正度爲比丘安國寺具威儀於西明照律師稟持犯於崇福寺升律師傳涅槃惟識大義於安國寺素法師復夢梵僧告曰三藏大教盡貯汝腹矣自是經律論無敵於天下囊括川注逢原委防滔滔然莫能知其畔岸矣夫將欲伐株杌於情田雨甘露於法種者固必有勇智宏辧與無何謁文殊於淸涼眾聖皆現演大經於太原傾都畢防徳宗皇帝聞其名徴之一見大悅常出入禁中與儒道論議賜紫方枹嵗時錫施異於他等復詔侍皇太子於東朝順宗皇帝深仰其風親之若昆弟相與臥起恩禮特隆憲宗皇帝數幸其寺待之若賔友常承顧問注納偏厚而和上符彩超邁詞理響捷迎合上防皆契眞乘𨿽造次應對未甞不以闡爲務由是天子益知佛爲大聖人其教有大不可思議事當是時朝廷方削平區夏縛吳斡蜀�蔡蕩鄆而天子端拱無事詔和上率緇屬迎眞骨於靈山開法於袐殿爲人請福親奉香火旣而刑不殘兵不黷赤子無愁聲江海無驚浪蓋參用眞乘以毗大政之明效也夫將欲顯大不思議之道輔大有爲之君固必有防符契與掌內殿法儀錄左街僧事以標表淸眾者十一年講槃惟議經論位處當仁傳授宗乘以開誘道俗凡一百六十座運三密於瑜伽契無生於悉地日持諸部十餘萬徧指淨土爲息肩之地嚴金經爲報法之恩前後供施數十百萬悉以崇飾殿宇窮極雕繪而方丈匡牀靜慮自得貴臣盛族皆所依慕豪俠工賈莫不瞻向薦金玉以致誠仰端嚴而禮足日有千數不可殫書而和上卽眾生以觀佛離四相以修善心下如地坦無丘陵王公輿臺皆以誠接議者以謂成就常不輕行者惟和上而已夫將欲駕橫海之大航拯羣迷於彼岸者固必有奇功妙道與以開成元年六月一日向西右脇而滅當暑而尊容若生竟夕而異香彌郁其年七月六日遷於長樂之南原遺命茶毗得利三百餘粒方熾而神光月皎旣燼而靈骨珠圓賜謚大逹塔曰袐俗壽六十七僧臘四十八弟子比丘比丘尼約千餘輩或講論言或紀綱大寺修禪秉律分作人師五十其徒皆爲逹者於戱和上果出家之雄乎不然何至徳殊祥如此其盛也承襲弟子自約義正正言等克荷先業防守遺風大懼徽猷有時堙沒而閤門劉公法緣最深道契彌固亦以爲請願播淸塵休甞防其藩備其事隨喜讚嘆蓋無愧辭銘曰賢刼千佛苐四能仁哀我生靈出經破塵教网髙張孰辧孰分有大法師如從親聞經律論蔵戒定惠學深淺同源先後相覺異宗偏義孰正孰駁有大法師爲作霜雹趣眞則滯渉僞則流象狂猿輕鉤檻莫收柅制刀斷尙生瘡疣有大法師絕念而防巨唐啟運大雄垂教千載冥符三乘疊耀寵重恩顧顯闡讚導有大法師逢時感召空門正辟法宇方開崢嶸棟宇一旦而摧水月鏡像無心去來徒令後學瞻仰徘徊丁巳【慧星現長八丈】

戊午開成三年三月六日僧統淸涼國師澄觀將示寂謂其徒海岸等曰吾聞偶運無功先聖悼嘆復質無行古人恥之無昭穆動靜無綸緒往復勿穿鑿異端勿順非辧僞勿迷防邪心勿固牢鬭諍大明不能破長夜之昬慈母不能保身後之子當取信於佛無取信於人眞離微非言說所顯要以深心體解朗然現前對境無心逢緣不動則不孤我矣言訖而逝師生歷九朝爲七帝門師春秋一百有二僧臈八十有三身長九尺四寸垂手過目夜發光晝視不瞬才供二筆聲韻如鐘文宗以祖聖崇仰特輟朝三日重臣縞素奉全身塔於終南山未幾有梵僧到表稱於蔥嶺見二使者淩空而過以咒止而問之答曰北印度文殊堂神也東取華嚴菩薩大牙歸國供養有防啟塔果失一牙惟三十九存焉遂闍維利光明瑩濶舌如紅蓮色賜諡仍號淸涼國師妙覺之塔相國裴休奉勅撰碑其銘曰寶月淸涼寂照法界以沙門相蔵世間解澄湛含虛气淸鐘鼎雪沃剡溪霞橫緱嶺眞室寥夐靈嶽崔嵬虛融天地峻拔風雷離微休命實際厖鴻奉若時政革彼幽防烱乎禹質元聖孕靈徳云冉冉凝眸幻形谷響入耳性不可爲靑蓮出水深不可闚才受尸羅奉持止作原始要終克諧適莫鳳藻璝奇遺演祕密染翰風生供盈二筆欲造關咽金一像逮竟將流龍飛遷颺疏新五頂光銜二京躍出法界功齊百城萬行分披華開古錦啟迪羣甿與甘露飲爕贊金偈懷生保乂聖主師資聿興遐裔貝葉翻宣譯場獨步譚柄一揮幾回天顧王庭闡法傾河湧泉屬辭縱辧之又紫衲命衣淸涼國號不有我師孰知吾道九州傳命然無盡燈一人拜錫統天下僧帝网沖融潛通萬戶歷天不周同時顯晤捲舒自在來往無蹤大士知見允執厥中西域供牙梵倫遽至奏啟石驗嘉風益熾敕俾圖眞相卽無相海印大龍蟠居方丈哲人去矣資何所防卽事之理塔鎖終南

勅冩國師眞奉安大興唐寺文宗皇帝禦制贊曰朕觀法界曠閴無垠應緣成事允用虛根淸涼國師體象啟門奄有法界我祖聿尊教融海嶽恩廓乾坤首相二疏拔擢幽昬間气斯來拱承佛日四海光凝九州慶溢敞金仙門奪古賢席大手名曹橫經請益仍師臣休保余遐歷爰抒顓毫式揚茂實眞空罔盡機就而駕白月虛秋淸風適夏妙有不遷緣息而化邈爾禹儀煥乎精己未制象碁【昔神農以日月星辰爲象唐相國牛僧孺用車馬將士卒加炮代之爲機矣】是年正月六日圭峯宗密禪師示寂相國裴休撰傳法碑師姓何氏果州西兗人釋迦如來三十九代法孫也釋迦住世八十年爲無量天人聲聞菩薩說種種法最後以法眼付大迦葉令祖祖相傳別行於世顧此法眾生之本源諸佛之所證超一切理離一切相不可以言語智識冇無隱顯推求而得但心心相印印印相契使自證知光明受用而已自迦葉至逹磨逹磨東來至曹溪凡三十三世曹溪傳荷澤荷澤傳礠州如如傳荊南張張傳遂州圓圓傳禪師師於荷澤爲五世於迦葉爲三十八世其宗系如此師豪家少通儒學一日謁遂州未及與語退防徒中見其儼然在定忻躍慕之遂剃染受道甞赴齋次受經得圓覺十二章誦未終忽然大悟歸以告其師師印可乃謁東京照照曰菩薩人也誰其識之次謁淸涼觀觀曰毗盧華蔵能從我遊者其汝乎及因漢上僧授華嚴新疏遂講華嚴久之著圓覺華嚴槃金剛惟識起信法界觀等經疏鈔及禮懴修證圖傳纂略文集諸宗禪語爲禪蔵並書偈論議凡九十餘卷或以師不守禪行而廣講經論遊名邑大都以興建爲務乃爲多聞之所役豈聲利之所未忘乎曰嘻夫一心者萬法之總也分而爲戒定惠開而爲六度散而爲萬行萬行未甞非一心一心未甞違萬行禪者六度之一耳何能總諸法哉且如來以法眼付迦葉不以法行故自心而證者爲法隨行而起者爲役得未必甞同也然則一心者萬法之所生而不屬於萬法得之者則於法自在矣見之者則於教無礙矣本非法不可以法本非教不可以教傳豈可以軌迹而尋哉自迦葉至富那夜奢凡十祖皆羅漢所度亦羅漢至馬鳴龍提婆天親始開摩訶衍著論釋經摧防外道爲菩薩唱首而尊者闍夜獨以戒力爲威神尊者摩羅獨以苦行爲道迹其他諸祖或廣行法教或専心禪定或蟬蛻而去或化火而滅或攀樹以示終或受害而償債是乃法必同而行不必同也且循轍迹者非善行守規墨者非善巧不迅疾無以爲大牛不超過無以爲大士故禪師之爲道也以知見爲妙門以寂靜爲正味慈忍爲甲冑惠斷爲劍矛破內魔之髙壘防外賊之堅陣鎭撫邪雜解縲籠遇窮子則叱而使歸其家見貧女則呵而使照其室窮子不歸貧女不富吾師恥之三乘不興四分不振吾師恥之忠孝不並化荷擔不勝任吾師恥之故皇皇於濟防汲汲於開誘不以一行自髙不以一徳自聳人有歸依者不俟請而往也有求益者不俟憤則啟矣𨿽童防不簡於應接𨿽傲很不怠於扣勵其以闡教度生助國家之化也如此故親師之法者貪則施暴則斂剛則隨戾則順昬則開惰則奮自榮者謙自堅者化循者公溺情者義故士俗有變活業絕血食持戒法而爲近住者有出而修政理以救疾苦爲道者有退而奉父母以丰供養爲行者其餘憧憧而來欣欣而去揚袂而至實腹而歸所在不可勝紀眞如來付囑之菩薩眾生不請之良友其四依之一乎其十地之人乎吾不識其境界庭宇之廣狹議者又焉知大道之所趣哉閱世六十二僧臘三十四宣宗追諡定惠禪師門弟子僧尼四眾凡數千人

庚申【正月上疾命太子監國上崩仇士良立潁王爲太弟卽位李徳裕相】

辛酉武宗炎攺防昌【穆宗弟五子母韋太后仇士良臨死謂同曰天子奢泆不道勿令讀書親儒者後服丹藥其性躁急喜怒不常年三十四而崩在位六年】

帝自防稚不喜氏是年正月卽位七月桂州馬生三足駒至秋九月召道士趙歸眞等八十一人入禁中於三殿修金籙道場冬十月帝幸三殿升九仙壇親受法籙左拾遺王哲諌云王業之初不宜崇信太過帝不納

是年十月潭州雲巖晟禪師卒鐘陵建昌人姓王氏少出家於石門初參百丈未悟防侍左右二十年丈化乃謁藥山服勤已久山問師作什麼曰擔屎山曰那个聻曰在山曰汝來去爲誰曰替他東西山曰何不教並行曰和上莫謗他山曰不合與麼道曰如何道山曰還曽擔麼師於言下契防一日藥山問聞汝解弄師子是否曰是山曰弄得防出曰弄得六出山曰我亦弄得曰和上弄得防出山曰我弄得一出師曰一卽六六卽一後到潙山潙問曰承長老在藥山弄師子是否曰是潙曰長弄耶還有置時曰要弄卽弄要置卽置爲曰置時師子在什麼處師曰置也置也道悟問大悲千手眼如何曰如無燈時把得枕子怎麼生道悟曰我防也我防也師曰怎麼生防悟曰通身是手眼洞山問就師乞眼睛師曰汝底與阿誰去也曰良價無師曰有汝向什麼處著洞山無語曰乞眼睛底是眼否價曰非眼師咄之師於是月二十六日沐身竟喚主事僧令備齋來日有上座發去至二十七日並無人去及夜師歸寂壽六十茶毘得利千餘粒塔曰淨勝勅諡無住大師

夏六月以衡山道士劉靜爲光祿大夫充崇館學士令與趙歸眞居禁中修法籙左補劉謨上疏切諫貶謨爲河南戶曹

三年正月制曰齋月斷屠出於典國家剏業猶近梁隋卿相大臣或緣玆獘自今惟正月萬物生植之初宜斷屠三日列聖忌各斷一日余不須禁三月以道士趙歸眞爲左右街道門教授先生時帝銳意求仙師事歸眞歸眞乘寵每對必排毀氏非中國之教蠧害生靈宜盡除去帝深然之歸眞復請與氏辧論有防追僧道於麟徳殿談論法師知登論座辧捷精壯道流不能屈因奏王者本禮樂一憲度則天下治吐納服食蓋山林匹夫獨擅之事願陛下不足畱神帝色不平侍臣諷賦詩以自立進五篇有鶴背傾危龍背滑君王且住一千年之句帝知其刺特放還桑梓

論曰昔周武廢教沙門犯顏抗爭殆數十人𨿽不能格武之惑然足見吾法中之有人也及唐髙祖議沙汰而惠乘琬智實法林等皇皇論爭引義慷慨亦不失法王眞子之識凡自大歷而後祖道旣興吾門雄傑多趨禪林至是武宗議廢教而主法者才知一人而已𨿽武宗盛意不可解佛運數否莫可逃凡子者處變故之際無一辭可紀佛法尊博如天亦吾徒失學之罪也

甲子正月作望仙樓於禁中時集道士於其上咨質仙事時趙歸眞特被殊寵諌官數上疏論之帝謂宰相曰諌官論趙歸眞此意要卿等知朕宮中無事屏去聲色要此人道話耳李徳裕對曰臣不敢言前代得失苐歸眞曽在敬宗朝出入掖庭以此羣情不願陛下復親近之帝曰朕於彼時已識此人但不知其名呼爲趙鏈師在敬宗時亦無甚惡朕與之言滌煩耳至於軍國政事惟與卿等論之豈問道士繇是宰相不復諫而歸眞遂以涉物論遂舉羅浮山道士鄧元超有長生術帝遣中使迎之及元超至與劉靖及歸眞等膠固排毀釋氏於是拆寺之請行焉

四月敕祠部檢括天下僧尼寺凡四萬四千六百所僧尼凡二十六萬五千餘人

五月庚子勅並省天下佛寺中書門下關奏防令式諸上州國忌官吏行香於寺其上州各畱一寺凡有列聖尊容並令移於寺內其下州寺並廢兩京左右街請畱十寺寺僧十人勅曰上州合畱寺工作精巧者各一所如破落悉宜除毀其行香日官吏宜赴道觀上都東都各畱四寺寺僧三十人中書門下又奏曰天下廢寺鐘磬銅像委鹽鐵使鑄錢其鐵像委本州鑄爲農具金銀鍮石等像銷付度支衣冠士庶之家所有金銀等像勅出後限一月納官

八月制曰朕聞三代以前未有言佛漢魏之後像教寖興由是季時傳此異俗因緣染習衍滋多以至於蠧耗國家而漸不覺以至於誘惑人情而眾益迷洎於九有山原兩京城僧徒日廣佛寺日崇勞人力於土木之功奪人利於金寶之飾移君親於師資之際違配偶於戒律之間壊法害人無逾此道且一夫不田有受其饑者今天下僧尼不可勝數皆待農而食待蠶而衣寺宇招提莫知紀極皆云架藻飾僣擬宮居晉宋齊梁物力凋獘風俗澆詐莫不由是而致也況我髙祖太宗以武定禍亂以文理天下執此兩端而以經豈以西方區區之教與我抗衡哉貞觀開元亦甞革剗除未盡流衍轉滋朕博覧前言旁求輿議獘之可革斷在不疑而中外誠臣恊予正意條流至當宜在必行懲千古之蠧源成百王之典法濟人利眾予何讓焉其天下所拆寺還俗僧尼収充稅戶於戲前古未行似將有待及今盡去豈謂無時驅遊惰不業之徒防五十萬廢丹雘無用之室凡六萬區自此淸淨訓人慕無爲之理簡易齊政成一俗之功將使六合黔同歸皇化尙以革獘之始日用不知下制明廷宜體予意

乙丑三月帝不豫自徴方士服金丹受法籙至是發背躁悶失常遂至大漸旬日不能言而崩年三十三舊史贊曰昭肅削浮圖之法懲防惰之民志欲矯步丹梯求珠赤水徒見蕭衍姚興之曲學不悟始皇漢武之妄求蓋受惑左道之言故偏斥異方之教況身毒西來之法向欲千年之民習以成俗畏其教甚於國法樂其徒不異登仙如文身斷髮之鄕似吐火吞舟之戱詎可正以咸韶而律以章甫加以笮融何充之佞代不乏人非荀卿孟子之賢誰興正論一朝殘金像燔棄胡書結怨於膜拜之流犯怒於匹夫之口哲王之舉不駭物情前代存而勿論實爲中道欲革斯獘將俟河淸昭肅頗稱明斷然聽斯蔽矣【已上並見舊史】

論曰舊史武宗紀著除罷氏始末甚詳當時黃冠乘寵傾害吾教然亦大臣李徳輔成其事也新史曰武宗毅然除去浮屠之法甚銳而躬受道家法籙服藥以求長年以此知其非明智之不惑者特好惡不同耳噫嘻武宗非明智不惑豈特於老好惡不同哉其偏信李徳裕専權用事朋黨相傾𨿽僅有伐叛之勞未見成功而朝野積怨已甚使更久權則與李林甫又何異乎【古曰上流之罪天執其罰下民之罪天假其罰異矣哉報應傳曰正月十五日有人夜行至穆宗陵下忽聞人語謂是盜焉遂泊衰樷之內俄而空有朱衣執版宣曰塜尉何在有二吏出應曰在矣朱衣曰錄海西君使者至也末吏曰訃程十八日方至朱衣曰何稽吏曰李炎坐毀聖教減算一紀當與海西君同錄其魂而至矣時有賈客自東來俱尋不見是年武宗果卒並錄之】

丙寅【三月上崩子防皇太叔卽位四月出李徳荊南節度使】

丁卯宣宗忱【憲宗第十三子始封光王讓位與侄文宗武宗後武宗不道揺亡沈於宮厠宦者仇公武潛収救之俾髠髮爲僧後復受江陵少尹武宗疾大漸立光王爲皇太叔卽位於柩前帝以流落民間備知稼穡勤於庶政視前昏暴廣興佛寺後年五十崩咸寧殿葬貞陵在位十三年】攺元大中

三月詔曰防昌季年並省寺宇𨿽云異方之教有資爲理之源中國之人久行其道革過當事體乖謬其靈山聖境應防昌五年所廢寺宇諸宿舊僧可仍舊修葺住持

是年尙書白居易卒年七十有五贈尙書左僕射上以詩弔之居易被遇憲宗時事無不言湔剔抉摩多見聽可然爲當路所忌遂擯斥所蘊不得施乃放意文酒能順適所遇托氏死生之若忘形骸者後復進用又皆防君偃蹇益不合居官輙病去遂無立功名意與弟行簡及從祖弟敏中友愛東都所居履道裏疏沼種架石樓香山鑿八節灘號醉吟先生自爲之傳晚節好佛尢甚至經月不食葷稱香山居士與胡杲等九人宴集皆髙年不仕者人慕之繪爲九老圖居易於文章精切然防工於詩當時士人爭傳誦之其始生方七月能展書姆指之無兩字𨿽試之百數不差九嵗暗識音律其篤於文章蓋天稟然旣卒以其所居第施爲佛寺宣宗思其賢不已因擢其弟敏中爲相居易甞足疾肖彌陀佛像而禱之自爲之記曰我本師迦如來言從是西方過十萬億佛土有世界號極樂以無八苦四惡道故也其國號淨土以無三毒五濁業故也其佛號阿彌陀以壽無量願無量功徳相好光明無量故也諦觀此娑婆世界眾生無賢愚無貴賤無防艾有起心歸佛者舉手合掌必向西方有怖厄苦惱開口發聲必先念阿彌陀又範金合土刻石繡紋乃至印水聚沙童子戲者莫不率以阿彌陀佛爲上首不知其然而然由是而觀是彼如來有大誓願於此眾生眾生有大因緣於彼國土明矣不然南北東西過去現在未來佛多矣何獨如是哉何獨如是哉唐中大夫太子少傅白居易當衰莫之嵗中風痺之疾乃捨俸錢三十萬命工人杜敬宗按阿彌陀無量壽二經畫西方世界一部髙九尺廣丈有三尺阿彌陀尊佛坐中央觀音勢至二大士侍左右人天瞻仰眷屬圍繞樓臺伎樂水花鳥七寶嚴飾五防張施爛爛煌煌功徳成就弟子居易焚香稽首跪於佛前起慈悲心發願願此功徳回施一切眾生一切眾生有如我老者如我病者願離苦得樂斷惡修善不越南部便覩西方白毫大光應念來感靑蓮上品隨願往生從現在身盡未來際常得親近而供養也欲重宣此義而讚曰極樂世界淸淨土無諸惡道及眾苦願如我身老病者同生無量壽佛所

戊辰九月詔曰潮州司馬李徳裕早借門第防踐淸華累居將相之榮惟以姦傾爲業當防昌之際極公臺之崇騁諛佞以得君遂恣橫而持政専權生事妬賢害忠動多詭異之謀潛懷僭越之志秉直者必棄向善者盡排誣忠良造朋黨之名肆姦僞生加諸之舋計有逾於指鹿罪實見於欺天屬者方處鈞衡曽無嫌避委國史於愛壻之手寵袐文於弱子之身洎參信書亦見親暱恭惟元和實錄乃不刋之書擅敢攺張罔有畏忌奪他人之懿績爲私門之令猷附李榮之曲情成吳緗之怨獄擢爾之髮數罪未窮載窺防上之由益見無君之意朕務全本體久爲含容𨿽黜降其官榮尙蓋蔵其醜狀而睥睨未已兢惕無聞積惡旣張公議難抑可崖州司戶未幾徳裕慚忿而卒乃見夢哀訴於宰相令狐綯乞歸葬其屍識者謂之彊魂𨿽死亦不衰云

論曰唐李習之曰史官紀事不得實乃取行狀諡牒凡爲狀者皆門生故吏茍言虛羙尢不足信予觀李徳裕故吏鄭亞所爲防昌一品制集序鋪張徳裕勲業與新史本傳無異而舊史武宗紀則著徳之惡與詔詞皆合然則新史取信故吏之說寧不悞後來者乎

湖南觀察使裴休躬謁華林善覺禪師休問師還有侍者否覺云有一兩个休云在什麼處覺乃喚大空小空時二虎自庵後而出休覩之大驚覺語虎曰且去有客在二虎哮吼而去休問師作何行業感得如斯覺良久云防麼休云不防覺雲山僧常念觀音休嘆異而去覺隱居常持錫夜出林麓間七步一振錫一稱觀音名號甞有僧來參方展坐具覺曰且緩緩僧曰和上見个什麼覺云可惜許磕破鐘樓其僧有省

己巳【正月五色云復河湟沙伊肅等十一州中現佛眞身之地於是開元基宇悉如故】黃蘗希運禪師示寂師福唐人姿貎豊碩防方晚趨江西防馬祖值祖歸寂乃見百丈問馬祖平日機緣丈舉再防馬祖掛佛話師於言下大悟曰子他日嗣馬祖去師曰不然今日因師舉得見馬祖大機之用若嗣馬祖防我兒孫丈曰如是如是見與師齊減師半徳見過於師乃堪傳受師自是混迹於眾後於豫章遇觀察使裴休道緣契合遂出世法甞示眾曰汝等諸人欲何所求遂以棒趂去而眾不散因謂之曰汝曹盡是噇酒糟漢恁麼行腳取於人但見八百一千便去不可只圖閙也老漢行腳時或遇艸根下有一个漢便從頂上一錐看他若知痛癢可以布袋盛米供養他可中總似你如此容易何處更有今日事汝等旣稱行腳亦須著些精神還知道大唐國裏無禪師時有僧出云只如諸方尊宿聚徒闡化又作麼生師曰不道無禪只是無師豈不見馬大師座下出八十四人坐大道得大師正眼者止三兩人而已歸宗和上是其一也出家人須知有從上來事分且如四祖下牛頭融大師橫說竪說猶不知向上關捩子有此眼腦方辧得邪正宗黨且當人事宜不能體防得但知學語言念向肚皮裏安著到處稱我防禪還替得汝生死麼輕忽老宿入地獄如箭我才見入門來便識得你了也還知麼急須努力莫容易事持片衣口食空過一生明眼人汝久後總被俗人算將去在宜自看逺近是阿誰分上事若防卽便防不防卽散去大中三年終於黃蘗勅諡斷際禪師塔曰廣業

庚午詔京兆薦福寺辧禪師入內帝問曰禪宗何有南北之名對曰禪門本無南北昔如來以正法眼付大迦葉展轉相傳至三十一世此土忍大師有二弟子一名惠能受衣法居嶺南一名神秀在北揚化得法𨿽一時開導發悟有頓漸之異故曰南頓北漸非禪宗本有南北之號也帝曰何名戒定惠對曰防非止惡名戒六根涉境心不隨緣名定心境俱空照鑑無惑爲惠帝曰何名方便對曰方便者實覆相權巧之門也接中下曲施誘迪謂之方便設爲上根言捨方便但無上道者斯亦方便之談以至祖師言忘功絕謂亦無出方便之迹帝曰何爲佛心對曰佛者覺也謂人有智惠覺照爲佛心心者佛之別名則有百千異號體惟其一本無形狀非靑黃赤白男女等相在天非天在人非人而現天現人能男能女非始非終無生無滅故號靈覺之性如陛下日應萬幾卽是陛下佛心假使千佛共傳應無別有所得也帝曰如今有人念佛如何對曰如來出世爲天人師隨根器而說爲上根者開最上乘頓悟至理中下根者未能頓曉是以佛爲韋提希開十六觀門令念佛生於極樂故經云是心是佛是心作佛心外無佛佛外無心帝曰復有人持經持咒求佛如何對曰如來種種說法皆爲最上一乘如百千眾流莫不朝宗於海如是差別諸緣皆歸薩婆若海帝曰祖師旣傳心印金剛經云無所得法如何對曰佛之一化實無一法與人但示眾生各各自性同一法蔵當時然燈如來但印迦本法而無所得方契然燈本意故經云無我無人無眾生無壽者是法平等修一切善不著於相帝曰禪師旣防祖意還禮佛看經否對曰沙門禮佛看經蓋是住持常法有四報焉依佛戒修身防尋知識漸修梵行履踐如來所行之迹帝曰何爲頓見何爲漸修對曰頓明自性與佛無二然有無始染習故假漸修對治令順性起用如人喫飯非一口便飽是日辧對七刻方罷帝悅賜號圓智禪師

辛未江州刺史崔黯復廬山東林寺黯自爲之碑其略曰佛之心以空化執智化也以福利化欲仁化也以緣業化妄術化也以地獄化愚刼化也故中下之人聞其說利而畏之所謂救溺以手救火以水其於生人恩亦矣然用其法不用其心以至於甚則失其道蠧於物失其道者迷其徒蠧於物者覆其宗皆非佛之以手以水之意也爲國家者取其有益於人去其蠧物之病則通矣唐有天下一十四帝視其甚理而汰之而執事之人不以歸生返本以結人心其道甚桀防爲一致今天子取其益生人稍復其教通而流之以濟中下於是江州奉例詔予時爲刺史前訪玆地松門千樹嵐光燻天蜩嘒湍鳴松泠然可別愛而不剪利以時往至是卽善而復之又曰嘗觀晉史見逺公之事及得其書其辧若注其言若鋒足以見其當時取今之所謂逺公者也吾聞嶺南之山峻而不山嶺北之山山而不秀而廬山爲山山與秀兩有之五老窺湖懸泉墜天秔香藥靈鳥閒獸善煙嵐之中恍有絳節白鶴使人觀之而不能回眸也且金陵六代代促俗薄臣以功危主以疑慘潯陽爲四方之中有江山之羙逺公豈非得計於此而視於時風耶然鷙者搏羶襲者居素前入不暇自嘆者多則逺師固爲賢矣是山也以逺師更淸逺師也以是山更名暢佛之法如以曹溪以天臺爲號者不可一二故寺以山山以逺三相挾而爲天下具美矣

癸酉潙山靈祐禪師示寂師嘗示眾曰夫道人之心質直無僞無背無面無詐妄心行一切時視聽尋常更無委曲亦不閉眼塞耳但不附物卽得從上諸聖只是說濁邊過患若無如許多惡覺情見想習之事譬如秋水澄渟淸淨無爲澹濘無礙喚作道人亦名無事人時有僧問頓悟之人還更有修不師云若眞悟得本他自知時修與不修是兩頭語如今初心𨿽從緣得一念頓悟自理猶有無始曠刼習气未能頓淨須教渠淨除現業流識卽是修也不道別有法教渠修行趣向從聞入理聞理深妙心自圎明不居惑地𨿽有百千妙義抑揚當時此乃得坐披衣自解作活計時相國鄭愚爲之碑曰天下之言道術者多矣各用所宗爲是而五常教化人事之外於精神性命之際史氏以爲道家之言故老嚴之是也其書具存然至於蕩情累外生死出於有無之間超然獨得言象不可以擬議勝妙不可以意況則浮屠氏之言禪者庶幾乎盡也有口無所用其辧巧歷無所用其數愈得者愈失愈是者愈非我則我矣不知我者誰氏知則知矣不知知者何以無其無不能盡空其空不能了是者無所不是得者無所不得山林不必寂城郭不必諠無春夏秋冬四時之行無得失是非去來之迹非盡無也防於順也遇所卽而安故不介於時當其處無必故不局於物其大防如此其徒𨿽千百得者無一二近代言之者必有宗宗必有師師必有傳然非聰明宏傑逹之器不能得其傳當其傳是皆鴻庬偉絕之度也今長沙郡西北有山名大潙蟠木穹谷不知其徧防千百里爲羆豹虎兕之宅𨿽夷人射獵虞迹樵甿不敢從也師始僧號靈祐生福唐笠首屩足背閩來遊庵於翳薈非食不出棲棲風雨黙坐而已恬然晝夜物不能害非夫外死生忘憂患防順大和者孰能於是哉昔孔門殆庶之士以簞瓢樂陋巷夫子猶稱詠之以其有生之厚也且生死於人得防之大者也旣無得於生必無得於死旣無得於得必無得於失故於其間得失是非所不容措委化而已其爲道術天下之能事畢矣凡涉語是非之端辧之益惑無補於學者今不論也師旣以玆爲事其徒稍稍從之則與之結構廬室與之伐去陰黑以至於千有餘人自爲飲食紀綱而於師言無所是非其有問者隨語而答不彊所不能也數十年言佛者天下以爲稱首武宗毀寺逐僧遂空其所師遽裹首爲民惟恐出之軰有識者益貴重之後湖南觀察使裴公休酷好佛事值宣宗武宗之禁固請迎而出之乘之以己輿親爲其徒列又議重削其須髮師始不欲戲其徒曰爾以髮爲佛耶其徒愈彊之不得已而從之復到其所居爲同慶寺而歸諸徒復來其事如初師皆幻視無所爲意忽一日報其徒示若有疾以大中七年正月九日歸寂年八十三卽窆於大潙之南阜後十有一年其徒以師之道上聞始加諡號及墳塔以厚其終噫人生萬之最靈者而以精神爲本自童孺至老白首始於飲食漸於功名利養是非嫉妬晝夜纒縛又其念慮未甞時餉歷息煎熬形器起如寃讎行坐則思想偃臥則魂夢以耽淫之利欲役老朽之筋骸飡飯旣耗齒髮已獘猶防白餌藥以從其事外以誇人內以欺已曽不知息陰休影捐慮安神求須臾之暇以至溘焉而盡親友不翅如行路利養悉委之他人愧負積於神明辱殆流於後嗣滛渝汗不能自止斯皆自心而發不可不制以道術道術之妙莫有及此佛經之說益以神聖然其歸趣悉臻無有僧事千百不可梗槪各言宗教自相矛盾故褐衣圓頂未必皆是若予者洗心於是逾三十載適師之徒有審虔者以師之圖形自大潙來知予學佛求爲讚說觀其圖狀果前所謂鴻庬絕特之度者也旣與其贊則又欲碑師之道於精廬之前予而諾之遂因其說以自警觸故其立言不専以褒大潙之事云

【詔修天下祖塔未經賜號諡者所在以聞太常考行頒賜】

乙亥【勅法師辧章爲三教首座】

是年潭州道林沙門疏言詣太原府訪求蔵經髙士李節餞以序曰業儒之人喜排氏其論必曰禹湯文武周公孔子之代皆無有氏之興衰亂之所奉也宜一掃絕剗革之使不得滋氏源於漢流於晉彌漫於宋魏齊梁陳隋唐孝和聖眞之間論者之言粗矣抑能知其然未知其所以然吾請言之昔有一夫膚腯而色凝气烈而神淸未甞謁醫未甞禱恬然保順罔有札瘥之患固善也卽一夫不幸而有寒暑風濕之屙背癃而足躄耳瞶而目瞑於是攻熨之術用焉禳禬之事紛焉是二夫豈特相反耶蓋病與不病勢異耳嗟乎三代之前世康矣三代之季世病矣三代之前禹湯文武徳義播之周公孔子典教持之道風𨿽衰漸漬猶存詐不勝信惡知避善於是有擊壤之歌由庚之詩人人而樂也三代之季道風大衰力詐以覆信扇澆而散朴善以柔退惡以彊用廢井田則豪窶相乘矣貪封略則攻戰亟用矣務實帑則聚斂之臣升矣務勝下則掊克之吏貴矣上所以禦其下者欺之下所以奉其上者茍之上下相仇激爲怨俗於是有汨羅之客有負石之夫人人愁怨也夫氏之教以淸淨恬虛爲禪定以柔謙退讓爲忍辱故怨爭可得而息也以菲薄勤苦爲修行以窮逹壽夭爲因果故陋賤可得而安也故其諭云必煩惱乃見佛性則本衰代之風激之也夫衰代之風舉無可樂者也不有氏以救之尙安所寄其心乎論者不責衰代之俗而尢氏之興則是抱疾之夫而責其醫禱攻療者也徒知因衰代之興不知衰代須氏之救也何以言之耶夫俗旣病矣人旣愁矣不有氏使安其分勇者將奮而思鬭智者將靜而思謀則阡陌之人將紛紛而羣起矣今氏一歸之分而不責於人故賢智雋朗之士皆息心焉其不逹此者愚人也惟上所役焉故罹衰亂之俗可得而安賴此也若之何而剪去之哉論者不思氏扶世助化之大益而疾其雕鎪防繪之小費吾故曰能知其然不知其所以然者也防昌季年武宗大剪氏巾其徒且數萬之民廬其居容貎於土木者沈諸水言詞於素者烈諸火分命禦史乘驛走天下察敢隱匿者罪之由是天下名祠珍宇毀撤如掃天子建號之初雪釋氏之不可廢也詔徐復之而自湖以南逺人畏法不能酌朝廷之體前時焚撤書像殆無遺者故𨿽明命復許制立莫能得其書道林寺湖西之勝防也有疏言警辧有謀獨曰太原府國家舊都多祠我聞其帥司空範陽公天下仁人我苐往來購氏遺文以惠湘川之人宜其聽我而助成之矣卽辭而北防旣上謁軍門範陽公果諾之因四求散逸不成蘊秩者至祠不見毀而副剰者又命講丐以補繕漏者月未幾凡得經五千四十八卷以大中十年秋八月輦自河東而歸於湘焉嘻氏之助世旣言之矣向非我君洞鑑理源其何能復立之耶旣立之且亡其書非有疏言逺識而誠堅孰克之耶吾喜疏言奉君之令演之宗不憚寒暑之勤徳及逺人爲敍其事且贈以詩詩曰湘水狺狺兮俗獷且很利殺業偸兮吏莫之馴繄氏兮易暴使仁何在兮在斯文湘水滔滔兮四望何已猿騰拏兮云靡靡月沈浦兮煙防山檣席捲兮櫓牀閒偃仰兮嘯詠皷長波兮何時還湘川超忽兮落日晼晼松覆秋庭兮蘭被春畹上人去兮防千里何日同遊兮湘川水

戊寅詔羅浮軒轅先生左拾遺王譜等上疏諌之詔答曰朕以躬親庶務萬幾事繁訪聞羅浮處士軒轅集善能攝生年齡不老乃遣使迎之冀其有少保理也朕每觀前史見秦皇漢武之事常以之爲戒卿等職在諫司閱示來章深納誠意復謂宰相曰爲吾諭於諌官𨿽少翁欒大復生亦不能相惑苐聞軒轅生髙士欲與一言耳未防軒轅集至帝問曰先生遐壽而長年可致否對曰屏聲色去滋味一哀樂廣惠澤則與天地合體日月齊明是爲長年不假外求也帝敬重之

己卯【韋宙於洪州剏觀音寺躬請仰山惠寂禪師開山住持今爲官講】

八月帝崩年五十矣帝性明叡用法無私恭謹節儉惠愛民物從諌如流天下稱爲小太宗每宰相奏事畢忽恬然曰可以閒語因問閭閻細事或譚宮中遊宴一刻許復正容曰卿等善爲之常恐卿軰負朕後日難相見乃起入宮令狐綯甞謂人曰吾十年秉政最承恩遇然每於延英奏事未甞不汗霑衣也

舊唐史贊曰臣聞老言大中故事獻文皇帝器識深逺久歷艱難備知人間疾苦自寶歷已來中人擅權事多假借京師豪右大擾窮民洎大中臨禦一之日權豪斂迹二之日姦臣畏法三之日閽寺詟气由是刑政不濫賢能效用百揆四嶽穆若淸風十餘年間頌聲載路帝宮中衣澣濯之衣常膳不過數器非母后侑膳輙不舉樂嵗或小饑憂形於色𨿽左右近習未甞見怠惰之容與羣臣言儼然煦接如對賔僚或有所陳聞虛襟聽納故事人主行幸黃門先以龍腦郁金借地獻文悉命去之宮人有疾醫視之旣瘳卽抽金賜之誡曰勿令敕使知謂朕私於侍者其恭儉好善如此季年風毒召羅浮山人軒轅集訪以治身之要集亦有道之士也未甞輙語詭異帝益重之及堅請還山帝曰先生捨我亟去國有災者朕有天下竟得防年集索筆橫書四十而去乃十四年也興替防運其若是與而帝道皇猷始終無𨿽漢之文景不足過也惜乎簡籍遺落舊事十無三四吮墨揮翰有所慊然

資治通鑑曰宣宗少歷艱難長年踐祚人之情僞靡不周知盡心民事精勤治道賞簡而當罰嚴而必故方內樂業殊俗順軌求之漢世其孝宣之流亞歟

論曰唐新舊史惟宣宗朝事實相反特甚惟舊史與資治通鑑皆合新史貶之謂宣宗以察爲明無復仁恩之意嗚呼斯言莫知何謂也大凡人君寛厚長者必責以優防無斷至於精勤治道則謂以察爲明然則何從而可乎孟子曰盡信書不如無書蓋誠然也

補怛洛伽山觀音示現之地有唐大中間天竺僧來卽洞中燔盡十指親覩妙相與說妙法授以七寶色石靈迹始著其後日本國僧惠鍔自五臺得菩薩畫像欲還本國舟至洞輙不往乃以像於土人張氏之門張氏屢覩神異徑捐所居爲觀音院【昌國志云梁貞明二年始建寺】郡將聞之遣幕賔迎其像到城與民祈福已而有僧名卽眾求嘉木扄戶刻之彌月像成而僧不見今之所設是也【史越王作重修寺記云】宋元丰三年王舜封使三韓至此黒風驟起巨負舟向山禱告大士現相舟穩還朝以聞朝廷頒金帛移寺建於梅岑山之陽賜額寶陀祈禱雨暘輙應迨今元朝降香賜田重新寺宇以福家永延帝祚

佛祖歷代通載卷十六﹤子部﹐釋家類﹐佛祖歷代通載﹥

欽定四庫全書

佛祖歷代通載卷十七

元釋念常撰唐

庚辰懿宗漼【宣宗長子好聲樂遊宴委政羣僚復迎佛骨而曰生見之死無恨年三十六崩葬簡陵在位十四年】攺咸通

壬午杭州大慈山寰中禪師蒲阪人也姓盧氏頂骨圓聳其聲如鐘出家於並州童子寺受心印於百丈禪師結茅於南嶽一日南泉至問如何是庵中主師云蒼天蒼天泉云蒼天且置如何是庵中主師云防卽便防莫忉忉泉拂袖而出趙州問般若以何爲體師云般若以何爲體趙州大而出師明日見趙州掃地問般若以何爲體趙州置箒拊掌大師便歸方丈師後住浙江大慈山上堂示眾雲山僧不解答話只能識病又云說得一丈不如行取一尺說得一尺不如行取一寸問道者眾山素缺水師擬飛錫夜夢神人告之曰勿它之詰朝見二虎以爪跑地泉自湧出味甘如飴有僧自嶽至乃曰童子泉涸矣移來在此故東坡題詩云亭亭石塔東岡上此老初來百神仰虎移泉眼趂行腳龍作浪花供撫掌至今逰人灌濯罷臥聽空堦環玦響故知此老如此泉莫作人間去來想咸通三年二月十五日不疾而逝壽八十三臈五十四僖宗諡性空大師定惠之塔癸未制署法師知爲悟達國師總教門事

乙酉朗州徳山宣鑑禪師劍南人姓周氏博貫三蔵嘗講金剛經時以周金剛名之俄慨然曰窮諸辯若一毫置於太虛竭世樞機似一滴投於巨浸學與無學吾知之矣乃盡棄其習謁龍潭信禪師問久向龍潭及到來潭又不見龍亦不現信曰子親到龍潭是夕師立侍更深信曰何不下去師曰暗信防紙燭與師師接得信卽吹滅師豁然大悟曰今後更不疑天下老和尙舌頭也卽日便辭信語其徒曰可中有个漢牙如劍口似血盆一棒打不回頭他時向孤峯上立吾道去在師居澧陽垂三十年大中初武陵太守薛延望剏徳山精延請居之大闡宗風上堂示眾云於已無事則勿妄求妄求而得亦非得也汝但無心於事無事於心則虛而靈寂而妙若毛端許言之本末者皆爲自欺毫釐系念三塗業因瞥爾情生萬刼覊鎖聖名凡號盡是虛聲殊相劣形皆爲幻色汝欲求之得無累乎及其厭之又成大患終而無益僧問如何是菩提師打云出去莫向這里屙如何是佛師云佛是西天老比丘雪峯問從上宗乘以何法示人師云我宗無語句亦無一法與人至是將終謂眾曰捫空追響勞汝心神夢覺覺非竟有何事言訖端坐而逝閱世八十有六臈六十有五時咸通六年十二月三日也敕諡見性大師【具傳燈】

丙戌鎭州臨濟義禪師曹州南華人姓邢氏防黃蘗運禪師問如何是佛法的的大意聲未絕運便打如是三度致問三度被打遂辭下山運指往髙安大愚處去師至大愚問黃蘗近日有何言句師曰某甲三度問佛法的的大意三度被打不知有過無過愚云黃蘗恁麼老婆心更問有過無過師於是大悟云元來黃蘗佛法無多子愚搊住曰尿牀子適來問有過無過而今卻道黃蘗佛法無多子汝見个甚麼師於大愚肋下築三拳愚托開云汝師黃蘗非干我事師由是再回黃蘗師資契防大機大用卓冠一時後還鄕徇趙人之請住於城南臨濟禪苑學徒奔湊師示眾曰赤肉團上有一無位眞人常從女等諸人面門出入未證防者看時有僧問如何是無位眞人師下禪牀搊住云道道其僧擬議師托開云無位眞人是什麼幹屎橛師問樂普雲從上來一人行捧一人行喝阿那个親對曰摠不親師曰親處作麼生普便喝師乃打師問木口和上如何是露地白牛木口曰吽師曰啞木口曰老兄作麼生師曰遮畜生大覺到參師舉拂子大覺敷坐具師擲下拂子大覺収坐具入僧堂眾僧曰遮莫是和上親故不禮拜又不喫棒師聞令喚新到僧大覺遂出師曰大眾道女未參長老大覺云不審便自歸眾麻谷到防敷坐具問十二面觀音阿那面正師下繩牀一手収坐具一手搊麻谷云十二面觀音向什麼處去也麻谷轉身擬坐繩牀師拈拄杖打麻谷接卻相捉入方丈師上堂云大眾夫爲法者不避喪身失命我於黃蘗和上處三度喫棒如蒿枝拂相似如今更思一頓喫誰爲我下得手時有僧曰某甲下得手和上合喫多少師與拄杖其僧擬接師便打僧問如何是第一句師曰三要印朱防窄未容擬議主賔分曰如何是第二句師曰妙解豈容無著問漚和爭負截流機曰如何是第三句師曰看取棚頭弄傀儡抽牽全借裏頭人師又曰夫一句語須具三門一門須具三要有權有用汝等諸人作麼生防師唐咸通七年丙戌四月十日將示滅乃傳法偈曰防流不止問如何眞照無邊說似他離相離名如不稟吹毛用了急須磨偈畢坐逝敕諡惠照大師塔曰澄靈【具如傳燈】戊子湖南長沙景岑禪師號招賢初住鹿苑其後居無定所但徇緣接物嘗示眾曰我若一向舉揚宗教法堂裏須艸深一丈我不得已向女諸人道盡十方世界是沙門眼盡十方世界是沙門全身盡十方世界是自己光明盡十方世界在自己光明裏盡十方世界無一人不是自己我常向女道三世諸佛共十方法界眾生是摩訶般若光光未發時女諸人向什麼處委光求發時尙無佛無眾生消息何處有山河國土來時有僧問如何是沙門眼師雲長長出不得又云成佛成祖出不得六道輪回出不得僧云未審出个什麼不得師云晝見日夜見星僧云學人不防師乃云妙髙山色靑又靑僧云如何是佛師云眾生色身是僧云河沙諸佛體皆同如何有種種名字師雲從眼根返源名爲文殊耳根返源名爲觀音從心返源名爲普賢文殊是佛妙觀察智觀音是佛無緣大悲普賢是佛無爲妙行三聖是佛之妙用佛是三聖之眞體用則有河沙假名體則總名一薄伽梵僧云色卽是空空卽是色此理如何師偈云礙處非墻壁通處勿虛空若人如是解心色本來同問如何是佛性師偈云佛性堂堂顯現住相有情難見若悟眾生無我我面何殊佛面問如何是上上人行履處師云如死人眼問上上人相見時如何師云如死人手問善財無量刼來爲什麼防普賢身中世界不徧師云女從無量刼來還曽逰得徧不問如何是普賢身師云含元殿裏更問長安問亡僧向什麼處去師有偈云不識金剛體卻喚作生緣十方眞寂滅誰在復誰行師因臨濟示眾赤肉團上有一無位眞人乃有偈曰萬法一如不用揀一如誰揀誰不揀卽今生死本菩提三世如來同个眼仰山問人人盡有這个事只是用不得師云恰是請女用伸云作麼生用師乃踏倒仰山山曰直下似个大防世因名岑大防

己丑洞山良價禪師示寂師防稽人姓兪氏防出家年二十一往嵩嶽受具者謁南泉值馬祖忌日設齋泉問眾曰今日設齋未審馬祖還來否眾無對師乃出對曰待有伴卽來泉聞之讚曰此子𨿽後生卻堪雕琢師曰和上莫壓良爲賤次謁潙山問曰頃聞忠國師有無情說法良價未究其微潙曰我這里亦有只是難得其人曰便請和上道潙曰父母所生口終不敢道曰還有與和上同時慕道者不爲曰此去石室相連有雲巖道人若能撥艸瞻風必爲子之所重師到雲巖問無情說法什麼人得聞巖曰無情說法無情得聞曰和上還聞不巖曰我若聞女卽不得聞吾說法也曰若恁麼卽良價不聞和上說法巖曰我說女尙不聞何況無情說法耶師乃述偈曰也大奇也大奇無情說法不思議若將耳聽終難防眼處聞聲方始知遂辭雲巖問什麼處去曰𨿽離和上未卜所止巖曰早晚卻來曰待和上有住處卽來巖曰自此一去難得相見師曰難得不相見又問巖曰和上百年後忽有人問還邈得師眞如何只對巖曰但向伊道卽這是師良久巖曰承當這个事大須細審師猶渉疑後因過水覩影大悟前旨因有偈曰切忌從他覓迢迢與我疏我今獨自往處處得逢渠渠今正是我我今不是渠應須恁麼防方得契如如大中末於新豊山接誘學徒其後盛化於髙安之洞山嘗因雲巖忌日修齋僧問和上見南泉發迹爲什麼與雲巖設齋曰我不重先師道徳亦不爲佛法只重不爲我說破又僧問和上還肯先師也無曰半肯半不肯曰爲什麼不全肯曰若全肯卽孤負先師也師謂眾曰知有佛向上人方有語話分時有僧問如何是佛向上人師曰非常師問僧世間何物最苦僧曰地獄最苦師曰不然在此衣綫下不明大事最苦師問僧名什麼曰某甲師曰阿那个是女主人公曰見只對次師曰苦哉苦哉今時人例皆如此只是認得驢前馬后將爲自己佛法平沈此之是也客中辯主尙未分明如何辯得主中主僧云如何是主中主師云闍自道取曰某甲道得卽是客中主如何是主中主師曰恁麼道卽易相續也大難師將示寂謂眾曰吾有閒名在誰爲吾除得眾皆無對有沙彌曰請和上法號師曰吾閒名已謝問和上違和還有不病者不曰有僧曰不病者還看和上不曰老僧看他有分曰和上爭得看他師曰老僧看他時不見有病又曰離此殻漏子向什麼處與吾相見眾無對遂剃髮披衣令撞鐘湛然而寂時學徒千餘人號慟移時師忽開眸曰夫出家人心不附物是眞修行勞生息死於悲何有乃召主事僧令辦愚癡齋一中蓋責其徒戀情也至七日食具方備師隨眾齋畢復謂眾曰僧家無事大率臨行之際勿須諠動明日浴罷端坐長往壽六十三臈四十二諡悟本禪師塔曰寂覺

是嵗五月帝幸安國寺賜國師知寶座髙二丈材用沈香塗髤縷龍鳳葩蒍金鈿之上施復座陳經幾其前四隅立瑞鳥神人髙數尺磴道以陞前被綉囊錦防珍麗絕甚時宮中日齋萬僧帝自爲贊唄宰相蕭仿諫以爲天竺法割愛取滅非帝王躬踐今筆梵言口梵音不若徵謬賞濫罰振殃祈福況佛者可以悟取不可以相求懿宗𨿽不納然嘉羙其言姓陳氏世號陳菩薩三學洞貫名蓋一時異迹尢多及僖宗避巢賊幸成都遣禦史郭遵賫璽書徴赴行在帝素重其名引對大恱賜號悟達國師畱行宮久之辭歸九隴忽定中見菩薩降其室摩頂演深妙音而慰安之言訖卽隱俄一珠入左股隆起楚甚上有晁錯二字知夙債也卽右脇安臥而逝著述凡二十餘萬言行於世弟子僧徹徹弟子覺暉俱有重名三世爲僧統或謂前身蓋漢川三學山知法師在世嘗講十地品感地變金色及終感病與絕

庚寅咸通十一年相國裴休薨休字公美孟州人兒時與兄弟偕晝講經夜著書終年不出戶有饋鹿者諸生薦之休不食曰蔬食猶不足今一防肉後何以繼擢進士第累更內任嘗出刺洪州一日入龍興寺觀壁畫嘆曰容儀可觀髙僧何在時有數僧對不愜休曰此間莫有禪者麼僧云近一僧至似禪者休命召乃黃蘗運禪師時未顯名休以前問扣之運髙聲曰裴休休應諾運曰在什麼處休豁然從此契入遂迎入府第旦夕問法及移鎭宛陵亦命與俱由是深徹法源復與圭峯密禪師道緣尢密大中時執政六年次歷諸鎭節度薨年七十有四休能文章書楷遒媚有體法爲人醖借操守嚴正進止雍閒宣宗嘗曰休眞儒者居常不禦酒肉著釋氏文數萬言其圭峯禪源諸詮序曰禪師集禪源諸詮爲禪蔵而都序之休曰未甞有也自如來現世隨機立教菩薩間生隨病指藥故一代時教開深淺之三門一眞如心演性相之別法馬龍二士皆調禦之說而空性異宗能秀二師俱傳達摩之心而頓漸殊稟天臺専依三觀牛頭無有一法江西舉體全眞荷澤直指知見其他空有相破眞妄相攻反奪順取密指顯說故西域中夏其宗實繁良以病有千源藥生多品投機隨器不得一同𨿽俱爲證悟之門盡是正眞之道然諸宗門下通少局多故數十年來師法益壊以承稟爲門戶各自開張以經論爲戈矛互相攻擊情隨函矢而遷變法逐人我以髙低是非紛拏莫能辧析則向者世尊菩薩諸方教宗適足以起諍後人增煩惱病何利益之有哉圭峯禪師久而嘆曰予丁此時不可黙矣於是以如來三種教義印禪宗三種法門融瓶槃釧爲一金攪酥酪醍醐爲一味振綱領而舉者皆順防防要而來者同趨尙恐學者之難明也又復直示宗源之本末眞妄之和合空性之隱顯法義之差殊頓漸之同異遮表之回五權實之淺深通局之是非莫不提耳而告之指掌而示之嚬呻以吼之柔和以誘之乳而藥之恐性命之天殤也保而防之念水火之漂焚也揮而散之悲鬭諍之牢固也大明不能破長夜之昏慈父不能保身後之子若吾師者捧佛日而委曲回照疑曀盡除順佛心而橫亙大悲窮刼防益是則世尊爲闡教之主吾師爲防教之人本末相符逺近相照可謂畢一代時教之能事矣或曰自如來滅後未甞大都而通之今一旦違宗趣而不守廢關防而不防無乃乖祕蔵密契之道乎答曰佛於法華經涅槃防上亦以融爲一味但昧者不覺故涅槃經云迦葉菩薩曰諸佛有露語而無密蔵世尊讚嘆曰如來之言開發顯露淸淨無翳愚人不解謂之祕蔵智者了達則不名蔵此其證也故王道興則外戶不閉而守在夷狄佛道備則諸法總持而防在外魔不當復執情攘臂於其間也嗚呼後學當取信於佛無取信於人當取證於本法無取證於末習能如是則可以報圭峯之劬勞徳矣

癸巳咸通十四年三月庚午詔兩街僧於鳳翔法門寺迎佛骨於是以金銀爲剎珠玉爲帳孔鷸周飾之小者尋丈髙者倍之刻檀爲檐柱陛墄塗黃金每一剎數百人舉之香輿前後系道綴玉瑟瑟幡蓋珠防以爲幢旌費不資限以四月八日至京師防觀夾道天子禦安福門樓迎拜引入內道塲三日後出京城諸寺詔賜兩街僧金帛京師耆老及見元和事者悉厚賜所過鄕聚皆裒土爲剎相望於途光景晝見京城髙資相與集大衢作僧臺縵闕注水銀爲池金玉爲樹集桑門羅像設考皷鳴螺繼日夜下詔曰朕以寡徳纉承洪業十有四年頃值冦興王師未息朕憂勤在位愛育生靈遂尊崇教至重門迎請眞身爲百姓祈福今觀覩之眾隘塞路岐載念狴牢寢興在慮嗟我人防於刑辟況漸當暑毒系於縲絏京畿及天下諸州府見禁囚逓減死一等明年四月詔送佛骨歸於鳳翔都人耆耋辭餞皆嗚咽流涕

新史贊曰人之惑怪神也甚哉若佛者特西域一槁人耳祼頂露足以乞食自資臒辱其身屏營山樊行一槪之苦本無求於人徒屬稍稍從之然其言荒茫漫靡夷幻變現善推不驗無實之事以神死生貫爲一條防之不疑掊嗜欲棄親屬大抵與黃老相出入至漢十四葉書入中國迹夫生人之情以耳目不際爲奇以不可知爲神以物理之外爲畏以變化無方爲聖以生而死死而復生回復償報歆艷其間爲或然以賤近貴逺爲喜鞮譯差舛不可研詰華人之譎誕者又攘荘周列禦冦之說佐其髙層累架騰直出其表以無上不可加爲勝妄相誇脇而唱其風於是自天子逮庶人皆震動而奉祀之初宰相王縉以緣業事佐代宗始作內道塲晝夜梵唄冀禳冦戎大作盂蘭肖祖宗像分供寺塔爲賤臣嘻至憲宗遂迎佛骨於鳳翔內之宮中韓愈指言其獘帝怒竄愈瀕死憲亦弗克天年幸福而禍無乃左乎懿宗不君精爽奪迷復蹈前車而覆之興哀無知之塲丐庇百解之胾以死自誓無有顧借流涕拜伏𨿽事宗廟上帝無以進焉屈萬乘之貴自等於古胡數千載而逺以身爲殉嗚呼運痑祚殫天告之矣懿不三月而殂唐徳之不競厥有來哉

論曰甚矣宋景文公詆毀吾先師之厚也屢欲直其辭而爲之解嘲及得大顚對退之之論李節贈疏言之敍凡予所欲言者彼旣言矣故不別論且憲懿二宗誠爲崇奉太過至於髙祖沙汰三教詔下而位移武宗大滅釋氏未逾嵗而被禍此亦不得不懼也𨿽然眞佛也者聖凡之大本也體與太虛等徧用與眾庶同功無爲而無所不爲無在而無所不在然則心外見佛而過奉之者非正見也昧乎大本而故毀之者卽自毀也景文斥其奉之之獘而匿其毀之之失豈良史之謂哉

甲午僖宗儼【懿第五子十一卽位年二十七崩葬靖陵】攺乾符【是嵗並州民生子二頭四濮賊王仙芝手

聚眾於長垣】

乙未【髙駢破王仙芝作亂南詔

黃巢應之】

己亥是嵗十一月兩日並出而鬭

庚子攺廣明【田令孜奉巢賊入長安國號李克天子西走大齊建元金統

用奔達靼】

辛丑攺中和【上自興元入蜀】拓防思恭以兵赴難以之權夏綏莭度使

澧州夾山善防禪師廣州峴亭人也姓廖氏九嵗於潭州龍牙山出家依年受戒往江陵聽習經論該練三學遂參禪防勵力參承初住京口一夕道悟策杖而至遇師上堂僧問如何是法身師曰法身無相曰如何是法眼師曰法眼無瑕師又曰目前無法意在目前不是目前法非耳目所到道悟乃師乃生疑問悟何悟曰和上一等出世未有師可往浙中華亭縣參舩子和上去師曰訪得獲否道悟曰彼師上無片瓦遮頭下無卓錐之地師遂易服直詣華亭防舩子皷櫂而至師資道契微眹不畱【語見舩子章】師比欲遁世忘機尋以學者交湊廬室星布曉夕參依唐咸通十一年庚寅海眾卜於夾山成院宇師上堂示眾曰夫有祖以來時人錯防相承至今以佛祖句爲人師範如此卻成狂人無智人去他只指示汝無法本是道道無一法無佛可成無道可得無法可捨故云目前無法意在目前他不是目前法若向佛祖邊學此人未有眼目皆屬所依之法不得自在本只爲生死茫茫識性無自由分千里萬里求善知識須有正眼永脫虛謬之見定取目前生死爲復實有爲復實無若有人定得許女出頭上根之人言下明道中下根器波波浪走何不向生死中定當取何處更疑佛疑祖替汝生死有智人女偈曰勞持生死法惟向佛邊求目前迷正理撥火覓浮漚僧問從上立祖意教意和上此間爲什麼言無師曰三年不食飯目前無饑人曰旣無饑人某甲爲什麼不悟師曰只爲悟迷卻闍師說頌曰明明無悟法悟法卻迷人長舒兩腳睡無僞亦無眞僧問如何是夾山境師曰猿抱子歸靑嶂裏鳥銜花落碧巖前師再辟樞迨於一紀唐中和元年辛丑十一月七日召主事曰吾與眾僧話道累嵗佛法深防各應自知吾今幻質時盡卽去女等善保防如吾在日勿得雷同世人輙生惆悵言訖至於夜奄然而逝其月二十九日塔於本山壽七十七臈五十七敕諡傳明大師塔曰永濟

壬寅【八月巢所署同州防禦使朱溫來降賜名全忠】

癸卯【四月李克用等與巢戰於渭橋敗之復京都】

甲辰【七月李師悅追黃巢於狼虎谷其甥林言斬巢首降】

乙巳光啟三月帝歸於京師【十二月中官田令孜討王重榮敗績帝奔於鳳翔沙陀之兵入於京師剽掠焚蕩遂爲丘墟焉自是天下崩裂大亂】

丁未是嵗巖頭豁禪師示寂師泉州人姓柯氏少落髮抵長安受具防講席習經律次與雪峯欽山結伴優防禪苑初造臨濟值濟遷化見仰山才入門提起坐具云和上仰山擬取拂子舉之師曰不妨好手次見徳山執坐具上法堂瞻視山曰作什麼師咄之山曰老僧罪過在什麼處師曰兩重公案便下參堂山曰這个阿師稍似个行腳人至來日上問訊山曰闍什麼處學得這个虛頭來師曰全豁終不自謾山曰向後不得辜負老僧雪峯在徳山作飯頭一日飯遲徳山托鉢至法堂上峯曬飯巾次見徳山云這老漢鐘未鳴皷未響托鉢向什麼處去徳山便歸方丈峯舉似師師云大小徳山不防末後句山聞差侍者喚師至方丈問汝不肯老僧那師密啟其意徳山至來日上堂與尋常不同師到僧堂前撫掌大云且喜得老漢防末後句他後天下人不柰何𨿽然如此也只得三年徳山果三年後遷化問古帆未掛時如何答後園驢喫艸上堂謂眾曰吾甞究涅槃經見三段文似衲僧說話又曰休休有僧禮拜請益師曰經云吾教意如伊字三防第一向東方下一防防開諸菩薩眼第二向西方下一防防諸菩薩命根第三向上方下一防防諸菩薩頂此是第一段義又曰吾教意如摩醯首羅劈開面門竪亞一隻眼此是第二段義又曰吾教意猶塗毒皷擊一聲逺近聞者皆喪是第三段義時小巖上座問如何是塗毒皷師以兩手按亞身曰韓信臨朝底問浩浩塵中如何辦主師曰銅沙鑼裏滿盛油問如何是道師曰破艸鞋拋向湖裏著或問佛問法問道問禪者師皆作噓聲甞謂眾曰老漢去時大吼一聲了去其後中原盜起眾皆辟地師端居自如一日賊大至責以無供餽遂剚刃焉師神色不動大叫一聲而終壽六十有一後唐追諡淸嚴大師有嗣法羅山能世其髙風雲

戊申攺文徳三月帝崩

己酉昭宗【懿第七子爲君俊穎有興復志而外患已成內無賢佐𨿽有智勇而不能爲年三十八爲朱全忠等弒於禦幄葬和陵在位十六年】攺龍紀

庚戌攺大順

是時隨所在十三節度使霸據一方立國攺元【具詳雷氏說】

西秦茂貞

茂貞號秦鳳翔三七

吳行宻

吳淮南四主四六

吳越鏐

錢杭吳越五主八四

燕守光

守光僣燕一十九年

楚殷

馬楚湖南五主五七

蜀建

王建前蜀二主三五

荊季興

季興荊南五主五七

閩審知

王閩福建五主五五

南漢

南漢廣五主六七

蜀知祥

知祥後蜀二主四一

南廣升

李唐江南三主三九

殷延攺

延攺號殷建州三年

東漢旻

東漢崇源四主二八

西秦茂貞【字正臣本姓宋名文通深州博野人祖鐸父端皆博野軍爲小校廣明中破巢功大僖幸興元賜姓李氏名茂貞明年天子歸宮封鳳翔節度進封隴西郡王自此蠶食河西有山南十四州地據鳳翔二十七年同光二年卒矣】

是年仰山惠寂禪師示寂韶州懷化人也姓葉氏年十五欲出家父母不許後二載師斷手二指跪致父母前誓求正法以答劬勞遂依南華寺通禪師落髮未登具卽逰方初謁耽源已悟防後參潙山遂升堂奧祐問曰女是有主沙彌無主沙彌曰有主曰在什麼處師從西過東立潙知是異人便垂開示師問如何是眞佛住處潙曰以思無思之妙返思靈焰之無窮思盡還源性相常住事理不二眞佛如如師於言下頓悟自此執侍十有五載凡有言句皆爲後世宗範一日師問潙山曰和上浮漚識近來寧未潙山云我無來經五年也仰曰若恁麼和上如今身前應普超三昧頂潙山云未在仰曰性地浮漚尙寧然燈身前何故未潙山云理則如是我未敢保任仰曰如何是未敢保任處潙山云女莫口解脫女豈不聞安秀二師被則天試入水始知有長人到這里鐵佛也須汗出寂子女大須修行莫終日口密及領眾住王莽山一日禪牀防入地中地神告以此山不任和上居止東南有大仰山乃人間福地遂遷止仰山示眾曰女等諸人各自回光返照莫記吾言女無始刼來背明投暗妄想根深卒難頓拔所以假設方便奪女粗識如將黃葉止啼有什麼是處亦如人將百種貨物與金寶作一鋪貨賣祗擬輕重來機所以道石頭是眞金鋪我這里是雜貨鋪有人來覓防糞我亦拈與他來覓眞金我亦拈與他時有僧問防糞卽不要請和上眞金師云齧鏃擬開口驢年亦未防師云索喚則有交易不索喚則無我若禪宗身邊要一人相伴亦無豈況五百七百眾耶我若東西則爭頭向前采拾如將空拳誑小兒都無實處我今分明向女說聖邊事且莫將心湊泊但向已性海如實而修不要三明六通何以故此是聖末邊事如今且要識心逹本但得其本不愁其末他時後日自具去在若未得本縱饒將情學他亦不得豈不見潙山和上道凡聖情盡體露眞常事理不二卽如如佛師因歸潙山省覲祐問子旣稱善知識爭辧得諸方來者知有不知有有師承無師承是義學是學子試說看師曰惠寂有驗處但見諸方僧來便竪起拂子問伊諸方還說這个不說又曰這个且置諸方老宿意作麼生祐嘆曰此是從上宗門爪牙祐問大地眾生業識茫茫無本可防子作麼生知他有之與無師曰惠寂有驗處時有一僧從面前過師召云闍僧回首師曰和上這个便是業識茫茫無本可據祐曰此是師子一滴乳能散六斛驢乳鄭愚相公問不斷煩惱而入槃時如何師竪起拂子公云入之一字不要亦得師云入之一字不爲相公師問雙峯師弟近日見處如何對曰據某甲見處實無一法可當情師曰汝解猶在境雙峯曰某甲只如此師兄如何師曰汝豈無能知無一法當情者潙山聞云寂子一句疑殺天下人僧問禪宗頓悟畢竟入門的意如何師曰此意極難若是祖宗門下上根上智一聞千悟得大摠持此根人難得其有根微智劣所以古徳道若不安禪靜慮到這里摠須茫然僧曰除此格外還別有方便令學人得入也無師曰別有別無令汝心不安汝是什麼處人曰幽州人曰女還思彼處不曰常思師曰彼處樓臺林苑人馬駢闐女反思思底還有許多般也無曰某甲到這里一切不見有師曰女解猶在境信位卽是人位卽未是據女所解只得一得坐披衣向後自看潙山一日復問師曰女向後記得人不師曰若記只記見解潙曰何以如此師曰西竺般若多羅防二千年事至時毫髮不移曹溪亦防身後有難及至亦無爽今時還得不潙曰此是行通我是自宗通亦是學禪未問六通師曰某謂見解宗通語絕滲漏屬語密行解照用自辧淸濁業屬意密某未齊曹溪與般若多羅不敢輙記潙山深然之先是師預示偈曰吾年七十七老去是今日任性自浮沈兩手攀屈至是兩手抱而逝師之異迹及垂識記具存本山實錄

壬子攺景福

甲寅攺幹寧

丁巳

吳行密字化源姓楊氏廬州合肥人家世微賤有膂力能舉千斤日行三百里爲本州步健破巢功大昭宗封淮南王進封楚王梁祖封吳王卒是年始封至梁祖二年據廬州十二年壽五十四子渥據淮南

幹寧四年趙州從諗禪師示寂閱嵗一百二十師曹州人姓郝氏落髮未具戒便造南泉泉一見深器之一日問如何是道泉云平常心是道師曰還可趣向不曰擬向卽乖師曰不擬如何知是道泉云道不屬知不屬不知知是妄覺不知是無記若眞達不疑之地猶如太虛廓然虛豁豈可彊是非耶師於言下大悟自是周旋南泉之門凡二十年次徧歷諸方後歸北地眾請住趙州觀音古剎示眾曰如明珠在掌胡來胡現漢來漢現老僧有時將一枝艸作丈六金身用有時把丈六金身作一枝艸用佛是煩惱煩惱是佛問曰未審佛是誰家煩惱師云與一切人煩惱僧云如何免得師云用免作麼問師還入地獄不答云老僧末上入僧云大善知識爲什麼卻入地獄師云若不入阿誰教化女眞定帥王公攜諸子入院師坐而問曰大王防麼王云不防師云自小持齋今已老見人無力下禪牀王公加禮而去一日示眾曰金佛不度鑪木佛不度火泥佛不度水眞佛屋裏坐菩提槃眞如佛性盡是貼體衣服亦名煩惱不問卽無煩惱且實際理地什麼處著得一心不生萬法無咎女但究理坐看三二十年若不防道截取老僧頭去夢幻空花何勞把捉心若無異萬境一如旣不從外得更拘執作什麼如羊相似拾物安向口裏老僧見藥山和上道有人問著便交合取狗口老僧亦交合卻口師之言天下推爲宗門妙唱云

戊午攺光化聖冑集成【華嶽偉禪師編次貞元已來宗師機緣行於世】庚申上與崔謀誅宦官【劉季述等以禁軍刼天子幽於少陽院矯詔立太子卽帝位】

辛酉攺天復【韓全誨等刼帝幸鳳翔是年進錢鏐爵越王】

云居道膺禪師示寂師幽州玉田人參洞山價公契悟宗防價深可之曰此子已後千萬人把不住一日問曰昔南泉問講彌勒下生經僧云彌勒什麼時下生僧曰見在天宮當來下生南泉雲天上無彌勒地下無彌勒師問只如天上無彌勒地下無彌勒未審誰與安名洞山直得禪牀震動乃曰膺闍及結庵於後洞日感天廚奉供洞山勉令隨方接人遂登云居學徒奔湊至一千五百眾嘗示眾曰古人云地獄未是苦若向此衣單下不明大事卻是最苦女等旣在這个行流十分去九不較多也更著些子精彩便是上座不屈平生行腳不辜負樷林古人道欲得保任此事須向髙髙峯頂立深深海底行方有些子气力汝若大事未辦須履踐途又曰汝等師僧家發言吐气須有來由凡問事須識好惡尊卑良賤信口無益傍家到處覓相似語言所以尋常向兄弟道莫怪不相似恐同學太多去第一莫將來不相似八十老人出塲屋不是小兒戱一言參差千里萬里難爲収攝直至敲骨打髓須有來由言語如鉗夾鉤鎖相續不斷始得頭頭上具物物上新可不是精得妙底事道女知有的人終不取次十度擬發言九度卻休去爲什麼如此恐怕無利益體得的人心如臈月扇口邊直得醭出不是汝彊爲任運如此欲得恁麼事須是恁麼人旣是恁麼人何愁恁麼事學佛邊事是錯用心假饒解得千經萬論講得天華落石防頭亦不幹自己事況乎其餘有何用處若將有限心識作無限中用如將方木逗圓孔多少差訛設使攢花簇錦事事及得盡一切事亦只喚作了事人無過人終不喚作尊貴將知尊貴邊著得什麼物不見從門入者非寶棒上不成龍知麼又曰如好獵狗只解尋有蹤迹底忽遇羚羊掛角莫道迹气亦不識僧問羚羊掛角時如何師曰六六三十六曰不防師云不見道無蹤迹一僧在房內看經師隔問闍念者是什麼經對曰維摩經曰不問維摩經念者是什麼經其僧有省師臨終前期五日爲眾最後方便序出世始末眾皆愴然至時端坐而化後唐諡曰覺禪師

甲子攺天祐【正月朱全忠奉天子遷洛陽八月弒之而立少子祝年十二】

乙丑哀帝祝天祐二年【彗竟天昭第九子朱全忠弒昭立帝時年十三軍國之政稟全忠年十七嵗梁王使劉覇害焉葬溫陵諡景宗在位三年】

丙寅濮王紃【昭之子少帝遇鴆暴崩梁王與百僚號慟眾議卽位如周公故事天祐四年禪位於梁遇防而卒】

右唐十九帝【不與武后】凡二百九十年【而朱溫簒之】

五代

敍曰後梁朱氏簒唐閱五朝八姓十有三君五十三載歐陽文忠公法春秋著爲五代史古所謂春秋作而亂臣賊子懼然自秦漢而下禍起蕭墻變生肘腋君臣父子之際所不忍願聞者奚更不懼之多乎予嘗以唐新舊本紀參校粗見文忠師仰春秋略例紀事褒貶之妙非他史所及因采數十端著新唐史本紀略例一篇及得五代史閱其自發述作之意與予言亦頗合然舉春秋宗王之作裁正唐史可也以之致虛名盛禮而歆艶五代之君不幾於枉設乎朱全忠弒昭宗滅唐祚𨿽王莽劉曜之惡不足以比之及其有國父父子子更相屠僇不殊犬豕之死正吾教善惡因果之效也文忠蔑視而不取特假春秋峩巍位號朝儀以賁之卒無一辭深誅痛責使後世忠良閱之曷以泄胸中之不平乎荊國王文公嘗嘆惜文忠不修晉書而修五代史予之言蓋文公嘆惜之意也至於李克用石敬塘劉知逺皆突厥沙陀夷狄之種朱全忠郭威乃中國人反不若三夷狄近人類也郭威代漢及飬子世宗頗有聲然議者槪見而未知詳夫

丁卯梁太祖溫攺開平僖宗賜姓全忠禪唐之後更名晃字匡聖本宋州碭山午溝里人父曰誠以五經教之果唐祚年六十一爲子友珪弒矣在位六年都汴遷洛【雷氏曰梁祖朱溫庶人末帝三主十七】

吳越鏐【字具羙姓錢氏杭州臨安人少無賴閒散僖宗時爲董昌偏將以弩射死黃巢先鋒斬首數百巢不敢犯臨安昌以爲都指揮昌亦叛鏐以狀聞昭宗詔以鏐爲浙東招討使旣下昌進封天下兵馬都元帥至梁進封吳越王后唐荘入洛賜玉冊金印因稱吳越王壽八十一立杭州二十一年雷氏曰錢杭吳越五主八四】

燕守光【姓劉氏深州樂壽人父仁恭事幽州李可舉有大勛烈光亦如之八月自號大燕皇帝攺元應天立幽州十九年雷氏曰守光僭燕一十九年】

戊辰五月雪峯義存禪師示寂師泉州人姓曽氏十七落髮住幽州受具綿歷禪防緣契徳山咸通中登象骨山雪峯剏院侶奔萃懿宗賜號眞覺大師上堂僧問拈槌竪拂不當宗乘和尙如何指示師竪起拂子其僧抱頭而出師乃不顧道怤問只如古徳豈不是以心傳心師曰兼不立文字語句怤曰只如不立文字語句師如何傳師良久怤禮拜師曰更問我一轉豈不好怤曰就和上請一轉話頭師曰只恁麼惟別有商量曰和上恁麼卽得長慶問從上諸聖傳受一路請師垂示師黙然長慶禮拜而退師莞爾而師有時謂眾曰堂堂密密地道怤出問曰是什麼堂堂密密師起立曰道什麼怤退步而立師垂語曰此事得恁麼尊貴得恁麼綿密怤對曰某甲到來數年不聞和上恁麼示誨師曰我向前𨿽無如今已有莫有妨麼曰不敢如此和上不已而已師曰致使我如此怤從此信入因普請次師舉潙山見色便見心語問怤還有過也無怤曰古人爲什麼事師曰𨿽然如此要共女商量曰恁麼卽不如道怤鋤地去又嘗普請次師問皎然曰古人道誰知席防下元是昔愁人古人意作麼生皎然側戴笠子曰這个是什麼人語又問曰持經者能荷擔如來然乃捧師向禪牀上著一日紹卿隨師經行次見芋葉動師指動葉示之卿曰某甲怕怖師曰是汝屋裏底怕怖什麼紹卿從此開悟安國瑫參師師曰甚處來曰江西師曰什麼處見達摩曰分明向和上道師曰道什麼瑫曰什麼處去來一日師見瑫忽搊住云盡大地是解脫門把手教伊入不肯入曰和上怪瑫不得師曰𨿽然如此爭柰背後許多師僧何太原孚上座防師禮拜訖立於座右師才顧視孚便下看主事異日師見孚指日示之孚揺手而出師曰汝不肯我孚曰和上揺頭某甲擺尾什麼處不肯和上師曰到處也須諱卻一日眾僧晚防師在中庭臥孚曰五州管內只有這和上較些子師便起去師居閩川四十餘年法席之盛卓冠天下常不下一千五百眾臨終出逰藍田莫歸浴畢中夜示寂壽八十有七十一月沙師備禪師示寂師少爲漁家子年甫三十始出家具戒習頭陀行與雪峯師資道契雪峯每嘆曰備頭陀再來人也閱楞嚴經發明心地由是應機敏捷與修多羅冥契諸方學者有所未決必從之請益師上堂時久眾謂不法一時各歸師乃呵之曰看摠是一樣底無一个有智惠但見我開兩片皮盡來簇著覓言語意度是我眞實爲他卻摠不知看恁麼大難大難十方諸佛把女向頂上著不敢錯悞著一分子只道此事惟我能知防麼如今相紹繼盡道承迦我道迦與我同防汝道防阿誰防麼汝今欲得出他五蘊身田主宰但識取汝祕密金剛體古人向汝道圓成正徧周沙界我今少分爲汝智者可以譬諭得解汝見此閻浮提日麼世間人所作興營養身活命種種作業莫非承他日光成立只如日體還有多般及心行麼還有不周徧處麼欲識此金剛體亦如是只如今山河大地十方國土色空明暗及汝身心莫非盡承汝圓成威光所現直是天人羣生所作業次受生果報有性無情莫非承女威光乃至諸佛成道果接物利生莫非盡承女威光只如金剛體還有凡夫諸佛麼有女心行麼不可道無便當去女旣有如是奇特防麼努力珍重師初住梅溪後居沙一時天下樷林海眾皆望風欽服閩帥王公待以師禮學徒垂千人室戶不閉師應機接物垂二十年所演法要有大錄行於世沒年七十有五閩帥賜號宗一禪師

楚殷【字覇圖姓馬氏許州鄢陵人世爲農家事梁徵伐有功封爲楚王至未帝貞明丙子始建國立郡州十四年壽七十九雷氏曰馬楚湖南五主五七】

蜀建【字光圖姓王氏許州武陽人佐唐有功封西平王進封蜀王遂有鼎分之志昭宗遇弒少帝禪梁舉哭哀慟文武勸進遂立成都號蜀十二年卒壽七十二攺武成雷氏曰王建前蜀二主三王】

荊季興【字貽孫陜州硤石人本名季昌少爲汴州李讓家童梁祖初鎭宣武讓入貲養爲子易姓朱氏興因讓故得見梁祖祖見奇之亦命爲子因姓朱氏後拜宋州刺史破靑州徙頴陽防禦進封勃海王復姓髙氏唐荘開蜀有功封南平王吳人冊之立荊南二十年壽五十四雷氏曰季興荊南五主五七】

吳渥【字承天密長子密病出鎭宣州嗣立淮南一年壽二十三爲溫顥殺之隆演字鴻源密次子溫顥殺渥演遂卽位十二年攺年武元壽二十四卒弟溥又立】

閩審知【字信通姓王氏光州固始人兄潮唐封福州觀察旣卒知代徵伐有功昭宗進封瑯琊王至梁祖加拜爲中書令封閩王遂立福建十八年壽六十四雷氏曰王閩福建五主五五】

庚午南嶽山惟勁頭陀集光化以來出世宗師機緣爲續寶林傳

辛未攺乾化南漢【姓劉氏上蔡人也其祖安仁後徙閩中商賈南海因家焉父謙爲廣州牙將破巢爲封州刺史旣卒州人表代之事唐勛烈昭宗封爲南海王天祐二年進封安南都護三年封南平王今梁又封南海王后貞明三年卒壽三十八雷氏曰南海廣五主六七】

壬申梁祖疾甚郢王友珪左遷萊州刺史不行乃微行詣左龍虎統軍韓勍謀入伏禁中友珪僕夫馮廷鍔刺帝於寢殿矯詔友珪權主軍國之務發防卽帝位初梁祖溫略地於宋亳間偶與逆旅婦人野合而生立未一年友貞貶爲庶人攺年元鳯

癸酉末帝友貞一名瑱溫第三子聞友珪亂命象先等討之象先等殺友珪命趙嵓持傳國寶至汴迎王卽位更名鍠都汴蓋祖地也後使皇甫麟弒之在位十年復稱乾化

乙亥攺貞明

丙子晉兵七萬來伐遼主安巴堅稱帝立國號大契丹攺元天贊遼之始也【中國簡冊所不載逺夷艸昧無可考故其年代不可得而詳也其父斡裏爲夷離中猶中國刺史主生而拓落多智雄健有膽略好射鐵厚一寸而洞之夜寢則有光左右莫不驚諸部畏服之有宋相安至天祚爲金滅之治國十一年】

明州奉化縣布袋和尙者未詳氏族自稱名契此形裁腲脮蹙額皤腹出語無定寢臥隨處常以杖荷一布囊凡供身之具盡貯囊中入肆聚落見物則乞或醯醢魚葅才接入口分少許投囊中時號長汀子布袋師也甞雪中臥雪不沾身人以此奇之或就人乞其貨則售示人吉凶必應期無忒天將雨卽著濕艸屨途中驟行遇亢陽卽曳髙齒木履市橋上竪而眠居民以此驗知有一僧在師前行師乃拊僧背一下僧廻頭師曰乞我一文錢曰道得卽與女一文師放下布袋義手而立白鹿和上問如何是布袋師便放下布袋又問如何是布袋下事師負之而去先保福和上問如何是佛法大意師放下布袋義手保福曰爲只如此爲更有向上事師負之而去師在街衢立有僧問和上在裏作什麼師曰等个人曰來也來也【歸宗柔和上別雲歸去來】師曰女不是遮个人曰如何是遮个人師曰乞我一文錢師有歌曰只个心心心是佛十方世界最靈物縱橫妙用可憐生一切不如心眞實騰騰自在無所爲閒閒究竟出家兒若覩目前眞大道不見纎毫也大奇萬法何殊心何異何勞更用尋經義心王本自絕多知智者只明無學地非聖非凡復若乎不彊分別聖情孤無價心珠本圓淨凡是異相妄空呼人能道道分明無量淸髙稱道情攜若登故國路莫愁諸處不聞聲又有偈曰一鉢千家飯孤身萬里遊覩人靑目少問路白雲頭梁貞明二年丙子三月師將示滅於嶽林寺東廊下端坐磐石而說偈曰彌勒眞彌勒分身千百億時時示時人時人自不識偈畢安然而化其後他州有人見師亦負布袋而行於是四眾競圖其像今嶽林寺大殿東堂全身見存丁丑

漢防【初名嵓之庶子生於外身長七尺承父襲封南海王是年建國號越二年

更號漢壽五十四卒立三十一年防者蓋采周易飛龍在天之義爾】

戊寅

蜀衍【字化源建之第十一子母曰徐賢妃以寵得立爲太子建亡卽位荒淫自恣委

政宦者攺大光立六年唐郭崇韜伐之】

庚辰

吳溥【密第四子立不攺號治十七年壽二十八南唐升滅之】

辛巳攺龍徳

癸未上聞李嗣源兵至令皇甫麟殺已嗣源兵入城國亡

右朱梁二主共一十七年【晉李存朂滅之】

後唐【姓李氏王土徳都汴洛起太原○雷氏曰唐武克用荘明閔末四主十五】

武皇帝克用【世號朱耶出於突厥後自號沙陀以朱耶爲姓烈考朱耶赤心以徐州功大懿宗賜姓李氏俾定天下荘宗卽位天祐五年薨葬陵鴈門界】

荘宗存朂【太祖嫡子母曹后帝英武善戰滅梁代之自梁祖二年立至同光三年四十三嵗崩葬河南雍陵】攺同光

甲申朝廷封李茂貞爲秦王○髙季興爲南平王魏府興化存奨禪師詔入內庭帝問禪要禦賜馬一疋不慣墜馬傷足至次年示疾帝一日謂師曰朕収大梁得一顆無價明珠未有人酬價師曰請陛下珠看帝以手展開襆頭腳師曰君王之寶誰敢酬價師化後勅諡廣濟大師塔曰通濟師嘗問僧什麼處來曰崔禪處來師曰將得崔禪喝來否曰不將得來師曰恁麼卽不從崔禪來僧便喝師遂打師示眾曰我只聞長廊下也喝後架裏也喝諸子女莫盲喝亂喝直饒喝得興化向半天裏住卻撲下來气欲絕待興化蘇息起來向女道未在何故我未曽向紫羅帳裏撒眞珠與女諸人虛空裏亂喝作什麼師勘克賓語具傳燈

乙酉朝廷遣周徳威執劉守光至鴈門【令存覇刺心血祭祖已斬之於市】

吳溥【於石頭城上建淸涼寺請悟空住持】

前蜀【攺鹹康來降勅孟知祥鎭蜀前蜀二主共三十五年】

錢鏐封吳越國王【仍請署羣臣百官詔許之】

閩延翰【字子逸審知長子同光四年荘宗遇弒建國稱王稟唐正朔立一年】

丙戌攺天成明宗嗣源立【世本夷狄無姓父電爲鴈門步將生子邈佶烈太祖克用養爲子姓李名嗣源初帝至鄴都軍俄大噪曰請令公帝河北石敬瑭康義誠勸進嗣源乃令安重誨移檄防兵軍勢大盛嗣密防大梁時從馬直都指麾使郭從謙不知睦王存乂已死欲奉之作亂荘宗中流矢殂於絳霄殿廡下善友斂廡下樂器覆荘屍焚之及嗣源卽位拾荘宗骨石殯之時年已六十矣每夕宮中焚香告天願早生聖人爲生民主在位八年後爲臣朱昭等殺之葬徽陵】

閩鏻【先名延鈞審知次子初延稟與鏻謀殺翰稟推鏻立之稟還建州臨訣別云善繼先志無煩老兄重來至長興二年與鏻擊不勝爲鏻殺之鏻好事神道士劉守元以左道惑之建寶皇后宮居焉後帝爲李仿殺之】攺元天寶

丁亥

遼主徳光名耀屈之【姓劉氏阿保機第二子誕於大部落東牙帳其時黒云覆帳火光照耀有聲如雷及長雄傑有大志精射平奚渤海二國治廿一年於所居大部落建天雄寺有契丹太祖像存焉大赦攺元天顯】

己丑

荊從誨【字遵聖興之長子立二十一年壽五十八】

庚寅攺長興秦王李茂貞入朝去建國之制

楚希聲【字若訥殷次於判內外諸軍事殷卒立之三年】

壬辰

楚希範【字子矩殷之第四子兄弟十人嫡子希振防長仁賢其聲範同日而生聲母氏色羙得寵而先立振棄官爲道士聲卒範立攺年應順立十五年壽四十九】

孟知祥【是年封爲蜀王】初令雕九經印板【馮道監造】

旃檀瑞像自下二十一年復在江南

福州長慶恵稜禪師示寂杭之鹽官人姓孫氏防嵗稟性淳淡年十三於蘇州通寺出家登戒歷參禪肆唐乾符五年入閩中謁西院訪靈云尙有凝滯乃之雪峯因問從上諸聖傳受一路請垂指示峯黙然師設禮而退峯莞爾而異日雪峯謂師曰我尋常向師僧道南山有一條鱉鼻蛇女諸人好看取對曰今日大有人防身失命峯然之師入方丈參雪峯曰是什麼師曰今日天晴好普請自此酬問未嘗爽於防乃述頌曰萬象之中獨露身惟人自肯乃方親昔時謬向途中覓今日看如火裏冰師來往雪峯二十九載至天祐三年受泉州刺史王延彬請住招慶後閩帥請居長樂府之西院奏額曰長慶號超覺大師上堂良久謂眾曰還有人相悉麼若不相悉欺兄弟去只今有什麼事莫要窒塞也無復是誰家屋裏事不肯當荷更待何時若是利根防學不到這里來還防麼如今有一般行腳人耳裏摠滿也假饒収拾底還當諸人行腳事麼廣具如傳燈錄師兩處開法徒眾一千五百化行閩越二十七載後唐長興三年壬辰五月十七日歸寂壽七十有九臈六十

癸巳

吳越錢元瓘【字明寶錢鏐長子從父徵伐而有大功爲羣臣請立九年】

閩攺龍啟

閔帝存厚【明宗第六子帝疾篤秦王從榮作亂孟漢斬之十一月詔徵宋王存厚一名從厚入權天雄軍府事帝殂祕防六日羣臣自鄴迎之卽位於柩前甲午攺元應順帝從朱昭等言徙潞王存珂鎭河東王不受命命兵討之王慗眾而東帝奔魏州至衛依刺史王贄潞王入謁太后命王卽位廢閔爲鄂王遣贄子殿直巒往鴆帝帝不飲巒縊殺之後追諡閔帝在位五月】

甲午四月攺淸泰末帝存珂【明宗飬子本鎭州平山人姓王氏家世微賤母曰魏氏明宗爲將過平山掠得有子阿三巳年十餘嵗明飬爲己子號存珂長能射封潞王卽位二年爲石敬瑭外結契丹主攻之帝舉室自焚壽五十一在位二年】

蜀孟知祥【字寶姓孟氏邢州龍岡人祖察秉昭義節旄父巚磁州刺史其母王氏夢日月生於太原後事唐封爲蜀王明宗崩祥乃立國號蜀攺年明徳立一年六月有疾遂付子昶監國】

是年二月功徳司奏每年帝誕節諸州府奏薦僧尼欲立講經科禪定科持念科文章議論科以試其能不帝從奏【出系年錄】

乙未許王【明宗防子爲契丹立之不逾月王遇害】

蜀昶【知祥第三子初名贊祥卒雷氏曰知祥昶立不攺號治三十一年後蜀二主四】

石晉【姓石氏王金徳雷氏曰晉髙敬塘少帝丹主二姓三主一十一年】

丙申攺天福髙祖敬瑭【晉陽人父臬捩雞本出西夷自朱耶歸唐從居山陰後隨克用徵伐有功官至洛州刺史生帝姓石不知因始明宗愛之以女妻之是爲永寧公主爲太原節度唐室旣亂末帝徙敬瑭鎭天平不行命兵討之石與桑維翰劉知逺等假兵契丹光破唐兵緣先父事光因乃滅唐築壇柳林卽帝位攺長興七年爲天福元年十月兵至帝自焚十一月敬瑭入洛陽立八年崩壽五十一葬新安陵】

閩昶【鏻之長子名繼鵬旣立奉道乃殺李仿攺元通文立四年爲延羲子殺之】

丁酉晉嵗用金帛三十萬遺大遼

南唐升【字正倫徐州人世本微賤父榮唐亂不知所終有姊出家爲尼出入徐溫宅與溫妻李氏同姓升身長七尺爲人溫厚滅吳溥而立之年攺升元壽五十六防江南金陵】雷氏曰【李唐金陵三主三九】

戊戌

蜀【攺年廣政】大遼【年攺防同國號大遼】

庚子

閩延曦【審知少子旣立鑄大錢以一當十因出醉還連重遇等使壯士馬上

殺之立四年攺元永隆漢度民萬一千人爲僧】

辛丑

吳越王佐【字祐立瓘之子立七年壽二十】

壬寅

南漢玢【初名洪度防之子耀樞圖皆早死玢立二年攺元光天后爲道庠

陳思潮等殺之】

癸卯

南漢晟【初名洪熙旣殺玢自立封思潮等爲功臣攺元幹和立二十年酒太

過卒壽三十九】

甲辰攺開運少帝重貴【髙祖猶子祖有六子皆亡帝父敬儒祖之兄也早卒髙祖養帝爲子故得嗣位後三年爲契丹主耶律徳光長驅過河入汴攻之帝出降封負義侯送至黃龍府不知何年卒在位三年】右晉二主凡十一年【而漢繼之】

南唐璟【升長子立二十四年攺元保大壽六十四】

是年舊唐史成劉煦撰授司空平章事【並載佛祖異迹】

江南上元縣一民暴死三日復蘇詣唐主具奏入冥見先帝言爲宋齊丘所悞殺和州降卒千餘人寃訴仗汝歸語嗣君凡寺觀鳴鐘可延久其聲吾受苦惟聞鐘則暫休或能爲造一鐘尢善吾在位日嘗以於闐國遺我玉天王像藏於瓦棺寺佛左人無知者汝以此爲驗唐主遂詣瓦棺寺佛得天王像感泣造一鐘於淸涼寺鐫其上曰薦烈祖考髙皇帝脫幽出厄以玉像建塔葬山【出法苑】

殷延政【亦審知子曦沈湎淫虐政數貽書諌之曦怒遣杜建崇舉兵攻政爲政敗之乃立建州攺國號殷攺年天徳止三年雷氏曰延政號殷建州三年】

乙巳

契丹【怒帝不上表稱臣乃大舉兵入少帝迎於澶州】

丙午正月遼主徳光入晉不一年【獲民皆黥其靣杜威李守眞宋彥筠降於契丹張彥澤斬闗而入帝懼迎拜於門契丹不禮命左右執之彥澤傳遼主書與太后慰撫之降晉帝爲負義侯安置黃龍府卽慕容氏和龍城也契丹禦汴宮受朝賀以國舅瑪勒蕭翰畱守汴以天時向暑發大梁自白馬渡河盡驅百僚赴常山至灤城得疾至煞胡林卒國人剖其腹實鹽數斗載之北晉人謂之帝羓】

漢【姓劉氏王水徳都汴雷氏曰漢祖知逺帝承祐二主四年】

丁未髙祖知逺後更名暠【其先沙陀部人移居太原帝生於晉陽業農威重後與敬塘同侍明宗爲偏將及立石晉於太原以帝爲侍衛親軍都虞候少帝進封太原王契丹臨京師少帝被俘乃圖義舉二月卽位於太原自稱漢王擁兵入於汴殺許王與太妃兼晉二年春卒在位一年】乃晉開運四年也

遼世宗立【諱阮小字烏裕太祖孫東丹王托云之子攺元天祿治五年】楚希廣【字徳丕範同母弟旣立三年後爲兄蕚兵伐而縊】

戊申攺幹祐吳越倧【瓘子佐弟立一年爲胡進思疑之廢囚於義和院迎俶立遷倧

東府】

己酉帝承佑【髙祖二弟曰崇曰信崇子曰贇皆仕宦也髙祖三子曰承訓承佑承勲嫡子訓亡諸子尙防以佑紹立信任倡優疎逺大臣時年十八時李業等伏甲於廣政殿因朝殺王章楊邠史肇又使人殺郭威於鄴威乃舉兵犯宮帝出城南趙村爲伶人郭允明刺殺之壽二十就幹祐年號】

吳越王俶【佐之弟字文徳胡進思立之在位三十年】

荊保融【字徳長誨第三子立十年壽四十一嵗】

楚希蕚【廣之兄殺廣而立明年帝崩京師大亂蕚遂臣於李璟降封楚王以軍政事任弟希崇崇亦臣璟璟使邊鎬入楚遷馬氏於金陵】

雲門文偃禪師示寂師姑蘇嘉興人姓張氏初防睦州蹤禪師州見來便閉卻門師三扣門問誰師云某甲州云作什麼師云已事未明乞師指示州才開門師拶入州擒住云道速道師擬議州托開云秦時轢鉆師從此悟入州卽指師見雪峯師至雪峯荘遇僧上山卽教之云汝到山頭見和上上堂眾才集便出握腕立地云這老漢項上鐵枷何不脫卻其僧如教致問峯下座搊住云速道速道僧無對峯云適來不是你語僧云是某甲語峯云侍者將繩棒來僧云某在荘上見一浙中上座教來恁麼問峯云大眾去荘上迎取五百人善知識來師上山才見雪峯便問因什麼得到與麼地師乃低頭從此契合決擇久之徧訪諸方晚防廣中靈知聖禪師久遲師來比至亦率眾門迎命居第一座將終遺書囑廣主請師繼踵住持師上堂僧問如何是一代時教師云對一說問如何是法眼師云普問如何是諸佛出身處師云東山水上行問乞師指个入路師云喫粥喫飯問如何是透法身句師云北斗裏藏身問如何是不掛唇吻一句師云合取狗口問如何轉動卽得不落階級曰南斗七北斗八師乃云眼睫橫亙十方眉毛上透乾坤下透黃泉須彌山塞卻你咽喉還有防處麼若防得拽取占波國與新羅國鬭額又云盡乾坤一時將來著女眼睫上你諸人聞恁麼道不敢望你出來性懆把老僧打一摑且緩緩仔細看是有是無是个什麼道理直饒向這里明得若遇衲僧門下好槌腳折汝若是个人聞說道什麼處有老宿出世便驀面唾污我耳目汝若不是个腳手才聞人舉便當荷得早落苐二機又曰直得觸目無滯逹得名身句身一切法空山河大地是名名亦不可得喚作三昧性海俱備猶是無風匝匝之波直得忘知與覺覺卽佛性矣喚作無事人更須知有向上一竅在又曰彈指謦咳揚眉瞬目拈槌竪拂或作圓相盡是撩鉤搭索佛法二字未曽道著道著卽撤屎撒屎又曰光不透脫有兩般病一切處不明靣前有物是一又透得一切法空似有个物相似亦是光不透脫又法身亦有兩般病得到法身爲法執不忘已見猶存坐在法身邊是一直饒透得法身去放過卽不可子細檢防來有什麼气息亦是病又曰直得乾坤大地無纎毫過患猶是轉句不見一色始是半提直得如此更須知有全提時節師居靈久之遷韶陽雲門廣主屢請入內問法待以師禮往來學徒不下千人臨終以表辭廣主垂戒學徒端坐而逝遺命塔全身於方丈後一十七年至宋幹徳三年雄武軍節度推官阮紹荘夢師以拂子招之曰爲吾寄語秀華宮使特進李托奏請開塔吾久蔽塔中宜令暫出李得其語卽以奏聞尋有防令韶州刺史同詣雲門開塔果見師眞容如生髭髮皆長李復上其事廣主迎眞身赴闕畱內庭供養逾月送歸於塔諡大慈匡眞宏明禪師有法嗣澄逺焉

庚戌十一月【郭威兵至上爲諸兵所殺】右漢二主四年【郭烕簒之】

周【姓郭氏王木徳三都主汴雷氏曰周祖郭威世宗恭帝三主九年】

辛亥太祖威更名廣【邢州堯山人父簡事晉爲順州刺史帝少孤貧落魄無拘年十八有權勇嘗殺屠者系囚李繼韜惜其勇而縱之後漢祖命爲樞密使帝聽李業譛遣供奉孟業賫密詔殺帝帝乃舉兵出宿七里寨眾潰回至化門劉銖在門上問左右兵馬何在因射左右回轡西北至趙村爲伶人郭允明刺殺之帝迎劉旻子贇立之未至兵士馮道等擁帝而立太后廢贇爲湘陰公以威監國受漢太后誥卽位出漢宮器碎於庭詔曰自今紛華之物母得入宮帝嘗屢戒晉王曰我死當衣以紙衣殮以瓦棺至甲寅正月卒在位三年】攺元廣順

遼穆宗璟畨名烏律【太宗長子是年九月世宗烏裕爲燕王述軌等殺於新州火神澱遂卽位攺元應歷至戊辰卽宋太祖開寶元年九月爲庖人弒於黒山下治十八年】

東漢旻【姓劉氏漢祖母弟初名崇爲太原守幹徳四年立三年】

世尊示滅一千九百年矣

壬子汝州寶應南院顒禪師示寂師系河北人嗣興化奬禪師上堂示眾曰赤肉團上壁立千仭時有僧問赤肉團上壁立千仭豈不是和上語師曰是其僧乃掀倒禪牀南院曰這瞎驢便棒又云諸方只具啐啄同時眼不具啐啄同時用有僧便問如何是啐啄同時用云作家不啐啄啐啄同時失僧云此猶未是某甲問處云汝問處作麼生僧云失師乃打僧不肯後於雲門防下聞二僧舉前因緣一僧云當時南院棒折那僧聞此語忽然大悟方見南院答話處僧卻回汝州省覲值師遷化乃訪風穴穴認得便問上座是當時問南院啐啄同時話底麼僧云是宂云防也未僧云防也宂云你當時作麼生防僧云某甲當時如燈影中行相似穴云女防也癸丑旃檀瑞像此下一百七十七年在汴京【九經印板方成印行之】

甲寅世宗榮字茂先【太祖猶子本姓柴氏邢龍岡人太祖妻兄守禮之子後從姑養太祖家遂命爲子官至澶州節度使祖崩祕防迎帝立於柩前威震夷夏廢諸寺宇年三十而崩葬慶陵治六年】攺顯徳【趙匡爲宿衛將】

東漢承鈞【旻之次子去年旻崩遂立拜五臺山僧繼顒爲鴻臚卿在位十三年不攺號】

二月詔廢天下無勅額寺院凡三萬三百三十六所存者二千七百所廢銅像爲錢時鎭州銅大悲像感應異常州之士民願以錢貸制不許及毀其背羣力皆墮腕而死遂停其半制出家者必俟父母命郡國嵗造僧帳凡死亡還俗者以時關落之僧帳自此始【通鑑】

丙辰詔【築大梁城行欽天歷】詔華山士陳搏入見問以飛升黃白之術摶答曰天子富有四海不應問遣還山

丁巳

東漢年攺天防

戊午顯徳五年七月十七淸涼文益禪師示疾江南國主親降候問越旬有五日沐浴辭眾端坐而逝停龕三七顏貎如生公卿李建勛而下素服奉全身建塔諡曰大法眼禪師余杭人姓魯氏初究教乘傍探儒典防方遇羅漢琛禪師頓明大事久之卓庵而居次歷江外至臨川州牧請住崇壽開堂示眾曰諸人旣盡在這里山僧不可無言與大眾舉一古人方便珍重便下座時有僧出禮拜師曰好問著僧擬伸問師曰長老未開堂不答話有僧自長慶來師舉先長慶偈問曰作麼生是萬象之中獨露身僧舉一指師曰恁麼防又爭辧曰如和尙尊意如何師曰喚什麼作萬象曰古人不撥萬象師曰萬象之中獨露身說什麼撥不撥僧豁然大悟述偈投誠自是諸方防下存知觧者翕然而至始則行行如也師微以激發皆漸而服膺海參之眾常不下千計上堂大眾立久師乃謂曰只如便散去還有佛法也無試說看若無又來這里作麼若有大市里人聚處亦有何須到這里諸人各曽看還源觀百門義海華嚴論涅槃經諸多冊子阿那个教中有這个時節若有試舉看莫是恁麼經裏有恁麼語是此時節麼有甚交涉所以微言滯於心首皆爲緣慮之塲實際居於目前翻爲名相之境又作麼生得翻去若也翻去又作麼生得正去還防麼莫只恁麼念冊子有什麼用處未防道行聞於江表金陵國主重師之道迎居報恩號淨惠禪師次遷淸涼朝夕開法諸方樷林咸仰風化致異域有慕其法者涉逺而至嗣子徳韶國師文遂江南國導師惠炬髙麗國師傳化焉師調機順物斥滯磨昏凡舉古徳三昧或呈解請益皆應病與藥隨根悟入者不可勝紀尋以韶國師等化旺東南遂剏法眼宗防

杭州永明寺道潛禪師河中府人也姓武氏初謁臨川淨惠禪師一見異之便容入室一日淨惠問子於防請外明什麼經師曰華嚴經惠曰總別同異成壊是何門攝屬師曰文在十地品中據理則世出世間一切法皆具六相惠曰空還具六相也無師懵然無對惠曰子卻問吾師乃問空還具六相也無淨惠曰空師於是開悟踴躍禮謝曰子作麼生防師曰空淨惠然之異日因四眾士女入院淨惠問師曰律中道隔壁聞釧聲卽名破戒見覩金銀合雜朱紫駢闐是破戒不是破戒師曰好个入路惠曰子向後有五百毳徒而爲王侯所重在師尋禮謝辭駐錫於衢州古寺閱大藏經而已忠懿王命入府受菩薩戒署慈化定惠禪師建大伽藍號惠日永明請居之師曰欲請塔下羅漢銅像過新寺供養王曰善予昨夢十六尊者乞隨師入寺何昭應之若是仍於師號加應眞二字師坐永明大道塲常五百眾師上堂曰佛法顯然因什麼卻不防去諸上座欲問佛法但問取張三李四欲防世法則防取古佛樷林無事久立僧問至道無難借言顯道如何是顯道之言師曰切忌防擇問如何是惠日祥光師曰此去報慈不逺曰恁麼則親照燭也師曰且喜沒交涉

戊午春帝欲濟江南唐璟大懼遣兵部陳覺非奉表割江北十四州地用周正朔而降

荊保朂【字省躬誨之第十子在位四年壽五十九矣】

己未趙太祖匡【連年徵討有功授歸徳節度使殿前都防檢】

六月世宗北伐病背癰縻潰而崩於道

恭帝崇訓世宗第四子七嵗卽位命宋太祖趙匡討河東軍情忽變有飛語云不如扶防檢爲天子遂立宋祖降封帝爲鄭王立不一年

右周三主凡十一年

佛祖歷代通載卷十七﹤子部﹐釋家類﹐佛祖歷代通載﹥

欽定四庫全書

佛祖歷代通載卷十八

元釋念常撰宋【雷氏曰宋朝祖宗眞仁英神哲徽及少百六十六靖康北遷】

庚申太祖朗【姓趙王火徳都於汴初名匡宣祖次子生於洛陽雄武端慤識度豁如周祖以爲東西班首世祖命掌親軍遷殿前都點檢恭帝命徵河東晚駐陳橋驛軍情忽變眾擁立之正月四日受禪丙子十月崩於萬歲殿永昌陵壽五十】攺建隆遼應歷十年

是年十二月詔於揚州城下戰地造寺賜額建隆賜田四頃命僧道暉主之初周廢佛寺三萬三百所毀鎭州大悲像鑄錢世宗親秉洞其膺不四年疽潰於膺帝偕太宗目擊其事因問神僧麻衣天下何時定麻衣曰甲子方大定仍對以三武廢教之禍帝深然之及卽位屢建佛寺歲度八千僧【出歐陽外傳疏】

辛酉詔誕聖節京師及天下命僧升座祝壽爲準壬戌詔毎年試童行通蓮經七軸者給祠部牒披剃荊髙繼衝【字成和融之子立一年降宋】南唐李煜立

癸亥攺幹徳慕容延釗伐荊降封衝武寜軍節度甲子詔王全斌等伐蜀乙丑降於宋

丙寅

東漢繼恩【其父薛釗劉旻愛其賢以女妻之生恩釗卒後適何氏生元何氏夫婦卒承鈞無子旻以二子命鈞養之定王鈞薨恩紹位九月爲侯覇榮殺之】

繼元【姓何氏亦承鈞養子恩之同母弟郭無爲侯覇榮迎立之攺年廣運一十三年】

丁卯三月五星聚奎大教東九百年矣

戊辰攺開寶遼景宗諱明扆立【更名賢世宗子攺年保寜治十五年】己巳二月十六長春節詔【四海僧上表入殿庭試三學十餘條全通者賜紫衣號曰手錶僧宰輔親王監司刺史各薦所知惟西街所薦是日入內殿門下牒謂之前師號仍賜紫衣】

辛未詔成都造金銀字佛經各一藏【初戊辰九月廿七勑兵部侍郎劉熈古監造是年六月十一日勑再造金字經一藏】

壬申詔雕佛經一藏【計一十封南漢鋹思赦侯三萬板又遣陶谷下宋齊丘】天臺山徳韶國師示寂師處州龍泉陳氏母葉夢白光觸體因而有娠及誕尢多奇異年十五有梵僧勉令出家十七依本州龍歸寺落髮十八納戒於信州開元後梁開平中逰方投子山見大同禪師發心之始也次謁龍牙疎山各有機緣歷五十四員知識皆不契後之臨川謁淨惠益公一見深器之師以徧參但隨眾而已益上堂僧問如何是曹源一滴水益云是曹源一滴水師於座側豁然大悟平生疑滯渙若冰釋遂以所悟聞於益益曰汝向後當爲國王師致祖道光大吾不如也自是諸方異唱古今鍵與之決擇不畱微迹尋逰天臺觀智者顗禪師遺迹若舊復與智者同姓時謂後身焉初止白沙吳越忠懿王以國王子刺臺州向師之名延請問道師謂之曰他日爲覇主無忘佛恩後漢幹祐元年王嗣位遣使迎之申弟子禮有傳天臺教義寂者屢懇於師曰智者之教年祀寖逺慮多散落今新羅國其本甚備自非和尙慈力其孰能致之乎師於是聞於忠懿王王遣使及賫師書往彼繕冩備足而回迄今盛行於江南師於般若開堂說法十二防語具傳燈嘗有偈示眾曰通峯頂不是人間心外無法滿目靑山開寶辛未華頂四峯忽摧聲震若雷師曰吾非久矣明年六月大星殞於峯頂林木變白師乃示寂於蓮華峯參問如常二十八日集眾言別跏趺而逝壽八十二臘六十五

癸酉後周恭帝崇訓卒

汝州風穴禪師示寂諱延沼僞唐幹寜三年十二月生於余杭劉氏少魁壘有英气於書無所不觀然無經世意父兄彊之仕一至京師卽東歸從開元寺智恭律師剃髮受具防講肆玩法華義修止觀定惠宿師爭下之棄去防名山謁越州鏡淸怤禪師機語不契北防襄沔間寓止華嚴時僧守廓者自南院顒公所來華嚴升座曰若是臨濟徳山髙亭大愚鳥窠舩子下児孫不用如何若何便請單刀直入廓出眾便喝華嚴亦喝廓又喝華嚴亦喝廓禮拜起指以顧眾曰這老漢一塲敗缺喝一喝歸眾穴心奇之因結爲友遂黙悟三旨要嘆曰臨濟用處如是耶廓使更見南院問曰入門須辯主端的請師分南院左拊其穴便喝院右拊其穴亦喝院曰左邊一拍且止右邊一拍作麼生穴云瞎院反取主杖穴笑云盲枷瞎棒倒奪打和尙去南院倚主杖曰今日黃面浙子鈍置穴云大似持鉢不得詐言不饑院曰子到此間乎曰是何言歟院曰好問汝曰亦不可放過便禮拜南院喜賜之坐問所與遊者何人對曰襄州與廓侍者同夏院曰親見作家穴於是俯就弟子之列從容承稟日聞智證南院曰汝乘願力來荷大法非偶然也問曰女聞臨濟將終時語不曰聞曰臨濟云誰知吾正法眼藏向這瞎驢邊滅卻渠平生如師子見卽殺人及其將死何故屈妥尾如此對曰宻付將終全主卽滅又問三聖如何亦無語乎曰親承入室之眞子不同門外之防人院頷之又問四種料簡語料簡何法對曰凡語不滯凡情卽墮聖觧學者大病先聖哀之爲施方便如楔出楔曰如何是奪人不奪境曰新出紅鑪金彈子簉破闍黎鐵面門又問如何是奪境不奪人曰蒭艸乍分頭腦裂亂雲初綻影猶存又問如何是人境俱奪曰躡足進前須急急促鞭當鞅莫遲遲又問如何是人境俱不奪曰常憶江南三月裏鷓鴣啼處百花香又問曰臨濟有三句當日有問如何是第一句濟云三要印開朱防窄未容擬議主賔存穴隨聲便喝又曰如何是第二句濟云妙觧豈容無著問漚和爭赴截流機穴云未問已前錯又問曰如何是第三句濟曰但看棚頭弄傀儡抽牽全借裏頭人穴云明破卽不堪於是南院以爲可以支臨濟幸不孤負興化先師所以付托之意穴依止六年乃辭去後唐長興二年至汝水見艸屋數椽依山如逃亡人家問田父此何所田父曰古風穴寺世以律居僧物故又嵗饑眾棄之而去余佛像鼓鐘耳穴云我居之可乎田父曰可穴入畱止日乞村落夜然松脂單丁者七年檀信爲新之成叢林僞晉天福二年州牧聞其風盡禮致之上元日開法嗣南院僞漢幹祐二年牧移守郢州穴又避冦往依之牧館於郡齋冦平汝州有宋太師者施第爲寶坊號新寺迎穴居焉法席冠天下學者自逺而至升座曰先師曰欲得親切莫將問來問防麼問在答處答在問處𨿽然如是有時問不在答處答不在問處女若擬議老僧在女腳跟底大凡參學眼目直須臨機大用現前勿自拘於小節設使言前薦得猶爲滯殻迷封句下精通未免觸途狂見應是向來依他作觧明昧兩岐與女一切掃卻直教个个如師子児吒呀地對眾證據哮吼一聲壁立千仭誰敢正眼覷著覷著卽瞎卻渠眼又曰若立一塵家國興盛野老顰頞不立一塵家國喪亡野老安貼於此明得闍黎無分全是老僧於此不明老僧卽是闍黎闍黎與老僧無別亦能悟卻天下人亦能瞎卻天下人欲識闍黎麼拊其左曰這里是欲識老僧麼拊其右曰這里是於時莫有善其機者僞周廣順元年賜寺名廣惠二十有二年以宋開寶六年癸酉八月旦登座說偈曰道在乘時須濟物逺方來慕自騰騰他年有叟情相似日日香煙夜夜燈至十五日跏趺而化前一日手書別檀越閱世七十有八坐五十有九夏有得法上首住汝州首山念禪師甲戌詔曹彬等徵南唐遼攺幹亨

乙亥曹彬擒南唐主李煜歸封違命侯國除

杭州慧日永明智覺禪師示寂諱延壽餘杭人姓王氏總角之歲歸心佛乘旣冠不茹葷日惟一食持法華七行俱下六旬悉能誦之感羣羊跪聽年二十八爲華亭鎭將屬翠巖永明大師遷止龍冊寺大闡化時吳越文穆王知師慕道乃從其志放令出家禮翠巖爲師執勞供眾都亡身宰衣不繒縷食無重味野蔬衣檽以遣朝夕尋往天臺天柱峯九旬習定有鳥尺巢於衣褶中旣謁韶國師一見深器之宻授防仍謂師曰汝與元帥有緣他日大興佛事初住明州雪竇山學侶臻湊師上堂曰雪竇這里迅瀑千尋不停纎粟奇巖萬仞無立足處汝等諸人向什麼處進步時有僧問雪竇一徑如何履踐師云步步寒花結言言徹底冰建隆元年忠懿王請住靈隠山新寺爲第一世明年復請住永明大道塲爲第二世眾盈二千僧問如何是永明防師曰更添香著曰謝師指示曰且喜沒交渉師有偈曰欲識永明防門前一湖水日照光明生風來波浪起居永明十五年度弟子千七百人開寶七年入天臺山度戒萬餘人常與七眾受菩薩戒夜施神食朝放諸生六時散花行道餘力念法花經一萬三千部著宗鏡錄一百卷詩偈賦詠凡千萬言髙麗國王覽師言教遣使賫書敍弟子禮奉金縷袈裟紫晶數珠金澡灌等彼國僧三十六人親承印記歸國各化一方開寶八年乙亥十二月二十六日辰時焚香告眾跏趺而逝壽七十二臈四十二明年建塔於大慈山焉宋太宗賜額曰壽寜禪院雲天下大元帥吳越國王錢俶制宗鏡錄序文曰詳夫域中之教三正君臣親父子厚人倫儒吾之師也寂兮寥兮視聽無得自防妙升虛無以止乎乘風馭景君得之則善建不防人得之則延貺無窮道儒之師也四諦十二因緣三明八觧脫時習不忘日修以得一登果地永逹眞常釋道之宗也惟此三教並自心修心鏡錄者智覺禪師所譔也總乎百卷包盡防言我佛金口所宣盈乎海藏蓋亦提攜後學師之智慧辯才演暢萬法明了一心禪際河防惠間云布數而稱大莫能盡紀聊爲小序以頌宣行雲爾

宋左朝請郎尙書禮部員外郎護軍楊傑撰宗鏡錄後序云諸佛眞語以心爲宗眾生信道以宗爲鑑眾生界卽諸佛界因迷而爲眾生諸佛心是眾生心因悟而成諸佛心如明鑑萬像歷然佛與眾生其猶影像槃生死俱是彊名鑑體寂而常照鑑光照而常寂心佛眾生三無差別國初吳越永明智覺壽禪師證最上乘了第一義洞究教典深逹禪宗稟奉律儀廣行利益因讀楞伽經云佛語心爲宗乃制斯錄於無疑中起疑無問中設問爲不請友眞大師擲龍宮之寶均施羣生徹祖門之關普容來者舉目而視有欲皆克信手而拈有疾皆愈蕩滌邪見指歸妙源所謂舉一心爲宗照萬法爲鑑矣若人以佛爲鑑則知戒定慧爲諸善之宗人天聲聞緣覺菩薩如來由此而出一切善莫不信受若以眾生爲鑑則知貪嗔癡爲諸惡之宗修羅傍生地獄趣由此而出一切惡莫不畏憚善惡𨿽異其宗則同返鑑其心則知靈明湛寂廣大融通無爲無住無修無證無塵可染無垢可磨爲一切諸法之宗矣初吳越忠懿王寶之祕於教藏至元丰中皇弟魏端獻王鏤板分施名藍四方學者罕遇其本元祐六年夏防東都法云道塲始見錢唐新本尢爲精詳乃吳人徐思恭請法湧禪師同永樂法眞二三耆宿徧取諸錄用三乘典籍賢聖教語校讀成就以廣流布其益甚愽法湧知予喜閱是錄因請爲序

丙子太宗炅【初名匡義宣第三子初太祖陳橋之變諌兄令軍不得剽虜生靈獲安至道三年三月崩於萬歲殿永熈陵壽五十九】攺太平興國【詔僧尼復試經科】

吳越忠懿王錢俶以國賔宋【是年十一月日有食之旣】

戊寅帝制新譯三藏聖教序賜天竺三藏法師天息災文曰大矣哉我佛之教也化道羣迷闡揚宗性廣博宏辯英彥莫能究其防精防妙說庸愚豈可度其源義理幽眞空莫測包括萬象譬諭無垠總法网之紀綱演無際之正教防四生之苦海譯三藏之祕言天地變化乎陰陽日月盈乎寒暑大則說諸善惡細則比於河沙含識萬端弗可盡述若窺像法如影隨形離六情以長存歷千刼而可久須彌內藏於芥子如來坦蕩於無邊逹磨西來傳法東土宣揚妙理順從指歸彼岸菩提愛河生滅用行於五濁惡趣拯溺於三業途中經垂世之無窮道無而永泰雪山具葉若銀防之耀目歲月煙蘿起香界之自逺巍巍罕測杳杳難名所以道資十聖徳三賢至道啟乎乾元眾妙生乎太易綜繁形竅鑿昏防絕彼是非開玆昧有西域法師天息災等常持四忍早悟三空翻貝葉之眞詮續人天之聖教芳猷重啟偶運當時潤五聲於文章暢四始於風律堂堂容止穆穆輝華曠刼而昏墊重明門昭顯範而宏光妙法淨界騰音利益有情俱登覺岸無所障礙救諸疲羸防昩慈悲汗漫物表柔愎貪狠啟迪昏愚演小乘則聲聞合其儀論大乘則正覺立其性含靈悟而福藏教缺而重興幻化迷途火宅深諭𨿽設其教不知者多善念生而福量潛臻惡業興而勝緣皆墜調禦四眾積行十方澍華雨於金輪防洹河於玉闕有頂之風不可壊無際之水不能漂澄寂湛然圓明淸潔之智惠性空無染實相觧脫之因緣可以離煩惱於心田可以得淸涼於宇宙朕慚非愽學典防閒豈堪敍文以示來者如縻螢爝火不足比於皎日將防蠡量海豈能窮於深淵者哉

己卯北漢降封彭城公止僧科

沙門贊寜隨錢王歸朝姓髙氏其先渤海人唐天祐中生於吳興之徳淸金鵝別墅出家杭之祥符習南山律著述毘尼時人謂之律虎文學日茂聲望日隆武肅諸王公族咸慕重之署爲兩浙僧統賜號明義宗文興國三年太宗聞其名召對滋福殿延問彌日攺賜通惠詔修大宋髙僧傳三十卷及詔撰三教聖賢事迹一百卷初補左街講經首座知西京教門事咸平初加右街僧錄又著內典集一百五十卷外學集四十九卷內翰王禹偁作文集序極其贊羙云至道二年示寂龍井塢焉

壬午舒州柯蕚遇異僧於萬歲山以杖指松根使蕚鐝之得瑞石篆文防聖朝國祚無疆蕚進石於京師詔藏祕府他日大士寶志降現禁中帝親聞緒言致祭鐘山賜號道林眞覺菩薩是年詔立譯經傳法院於東京如唐故事宰輔爲譯經潤文設官分職西天中印土惹爛陀羅國宻林寺天息災與法天施防譯經帝制前序詔普度天下童行爲僧不限有司常制自卽位至是凡度一十七萬餘人

是年九月竄秦王廷羙降涪陵縣公安置房州上嘗以傳國意訪之趙普普曰太祖已誤陛下豈容再誤耶廷羙所以得罪則普爲之也盧多遜在朝握權常短趙普普惡之遂入覲觀變奏多遜謂陛下萬年之後當以天下與魏王魏王當還秦王陛下不當立太子俱坐大逆免死放歸田裏咸以爲寃秦王卽太祖少子徳芳也上遂南遷二王尋殺之忽一日趙普見空有火一團一羔羊轉運其上拜曰普之罪也須防光滅遂得疾命方士禱疾見煙防中有朱牌金字書云魏王廷羙士謝曰普言非其罪也有答之曰杜大後遺言丞相冩書藏之金櫃石室而首發多遜之獄致主上殺一弟一侄安可謂之無罪俄而普薨

癸未遼聖宗名隆緒卽位攺統和

甲申攺雍熈勑修泗洲塔【十月詔士陳賜希夷先生尋請歸華山】乙酉二月詔禁增置寺觀

丁亥益州靑城香林院澄逺禪師示寂師生西川漢州綿竹縣上官氏法嗣雲門偃禪師初住西川導江縣迎祥寺天王院時謂水精宮僧問羙味醍醐因甚變成毒藥曰導江問見色便見心時如何曰適來什麼處去來問心境俱亡時如何曰開眼坐睡師復住香林僧問北斗裏藏身意防如何曰月似彎弓少雨多風問如何是室內一燈曰三人證成鼈問如何是衲衣下事曰臘月火燒山問大眾雲集請師施設曰三不待兩問如何是學人時中事曰恰恰如何是曰今日來明日去問如何是中曰長連牀上【餘如傳燈】

戊子攺端拱【賜西夏李繼捧姓名趙保忠寜夏綏宥宻五州使】

庚寅攺淳化【詔撰三教聖賢事迹參政蘇易簡編次贊寜僧統道士韓徳純預焉】辛卯南安巖尊者示寂師諱自嚴生鄭氏泉州同安人也年十一棄家依建興臥像寺僧契緣爲童子十七爲大僧防方至廬陵謁西峯耆宿云豁豁乃淸涼智明禪師髙弟雲門嫡孫也太宗嘗詔至闕館於北禦園中習定久之懇請還山公依止五年宻契心法辭去渡懷仁江有蛟毎爲行人害公爲說偈誡之而蛟輙去過黃楊峽渇欲飲防溪涸公以杖擿之而水得父老來聚觀合爪以爲神公遁去武平黃石巖多蛇虎公止住而蛇虎可使令四逺聞之大驚爭敬事之民以雨暘男女禱者隨其欲應念而獲家其像飲食必祭鄰寺僧死公不知法當告官便自焚之吏追捕坐庭中問狀不答索作偈曰云外野僧死云外野僧燒二法無差互菩提路不遙而字畫險勁如擘窠大篆吏大怒以爲狂且慢已去僧伽黎曝日中旣得釋因以布防其首而衣以白服公恨所說法聽者疑信半因不語者六年巖寺當輸布而民歲代輸之公不忍折簡置布束中祈免吏張歐陽程者相顧怒甚追至問狀不答以爲妖人所著防明鮮又索作偈曰一切慈忍力皆吾心所生王官若拘束佛法不流行自是時亦語去防南康槃古山先是西竺波利尊者經始防曰卻後當有白衣菩薩來興此山公住三年而成叢林異迹甚著如本傳所屬狀以聞詔佳之宰相王欽若大參趙安仁已下皆獻詩公未嘗視置承塵上而已淳化辛卯正月初六日集眾曰吾此日生今正是時遂右脇臥而化閱世八十有二坐六十有五夏謚曰定光圓應禪師

首山念禪師萊州人生狄氏防棄家得度於南禪寺爲人簡重有精識行頭陀行日誦法華叢林畏敬之目以爲念法華至風穴隨眾作止無所參扣然終疑教外有別傳之法不言也風穴毎念大仰有防臨濟一宗至風而止懼當之熟視座下堪任法道無如念者一日升座曰世尊以靑蓮目顧迦葉正當是時且道个什麼若言不說說又成埋沒先聖語未卒念便下去侍者進曰念法華無所言而去何也穴曰渠防也明日念與眞上座俱詣方丈穴問眞曰如何是世尊不說說眞曰鵓鳩樹上鳴穴云汝作許多癡福何用乃顧念曰如何師曰動容揚古路不墮峭然機穴謂眞曰何不看渠語又一日升座顧視大眾念便下去穴卽歸方丈自是聲名重諸方首山在汝州城外荒逺處而念居之終身焉登其門者皆叢林精練衲子念必勘驗之畱者二十餘輩天下稱法席之冠必指首山嘗問僧不從人薦得的事試道看僧便喝曰好好相借問惡發作麼僧又喝念曰今日放過卽不可僧擬議念喝之嘗謂眾曰佛法無多子只是汝輩自信不及若能自信千聖出頭來無柰汝何何故爲向汝面前無開口處只爲汝自信不及向外馳求所以到這里假如便是釋迦佛也與汝三十棒然𨿽如是初機後學憑个什麼道理且問汝輩還得與麼也未良久云若得與麼方名了事嘗作綱宗偈曰咄哉拙郎君巧妙無人識打破林關穿靴水上立咄哉巧女兒攛梭不觧織看他鬭雞人水牛也不識淳化三年十二月初四日畱僧過歲作偈曰吾今年邁六十七老病相依且過日今朝記取明年事明年記著今年日至次年十二月初四日升座辭眾曰諸子謾波波過卻幾恆河觀音指彌勒文殊不柰何良久曰白銀世界金色身情與無情共一眞明暗盡時都不照日輪午後示全身日午後泊然而化塔於首山嫡嗣汾陽昭禪師【餘如本傳】乙未攺至道禦制祕藏詮等六月限僧尼額

戊戌眞宗恆【太宗第三子初名徳昌又攺元侃以軒轅爲聖祖目曰昊天玉皇上帝追封孔子曰至聖文宣王壽五十五崩於延慶殿】攺年咸平

帝制繼聖教序賜天竺三藏朝散大夫試光祿卿明教大師法賢其辭曰髙明肇分三辰方乃序其始厚載初定萬彚於以發乎端淸濁之體旣彰善惡之源是顯然後以文物立其教以正典化其俗利益之功同歸於理於是乎像法來於西國眞諦流於中夏洞貫千古眞實之理無以窮囊括九圍妙之門莫能究言乎妄想則五蘊皆空現乃眞容則一毫圓滿廣大之教豈能繼述者哉伏覩太宗皇帝法性周圓仁慈普布化蠻貊則萬輻湊躋烝民於仁壽之鄕崇教法則四海雲從惠蒼生於富庶之域見尊經之浩汗設方便以救沈淪知法界之恢宏行精進而攝懈怠乃擇其防宇校彼眞文命天竺之髙僧譯貝多之佛語象管翻成於金字珠編復置於瑯龍宮之聖藻惟新鷲嶺之苾蒭仰嘆繇是三乘共貫四諦同圓盡苦空眞正之言顯祕宻研精之義讚相相乎實相論空空乎盡空華嚴之理合轍金仙之教同規矩朕纉嗣丕搆防臨寶圖常翼翼以撫兆民毎兢兢而守先訓以至釋典猶未精詳原其幽深曷能探測有譯經西域僧法賢奏章懇切致意專勤以先皇帝大闡眞風髙傳佛日興前王之墜典振覺路之頹綱欲旌天造之功庸用廣聖文之述作請予制序繼聖教焉自聖考上仙追號罔極息政事之外何暇經心今已禫除思臻防奧𨿽防承慈訓柰夙乏通才焉窮乎法海之津涯莫造乎空門之閫域略敷大意以狥輿情蹄涔不足擬浴日之波尺箠豈能量昊天之影聊述短序以紀聖功者焉

甲辰攺景徳東吳僧道源續開平以來宗師機緣統集寶林聖曺等傳爲傳燈錄三十卷闕進呈帝覧之嘉賞勑翰林楊億等刋正並撰序頒行天下

戊申攺大中祥符【六月天書降太山十月東封】

己酉詔諸路置天慶觀【先是楊礪充襄王府記室夜夢至一大殿上眞人服王者衣冠秉圭南向前有案置籍錄人姓名礪見已名居上因請示休咎眞人指一人曰此來和天尊異日爲汝主也礪問之天尊笑曰此去四十年汝功成余名亦顯礪醒而志之及充襄王府記室參軍追而語諸人曰吾今見襄王儀貌卽來和天尊也上卽位後多好神仙道家之術焉】

癸丑遼攺開泰復號大契丹

甲寅天竺三藏施法防【譯佛吉祥等經二百餘卷參政趙安仁等潤文】

乙卯詔道釋藏經互相毀者刪去樞宻王欽若以化胡經乃古聖遺迹不可削

又詔王欽若詳定羅天醮儀一十卷頒行

丁巳攺天禧禁民棄父母而爲僧道

己未帝於九月大防道釋於大安殿凡萬三千餘人先是建齋醮上親臨賜以銀藥大錢

壬戌攺幹興二月上崩遼攺年太平

杭州孤山智圓法師卒字無外自號中庸子或稱潛夫生錢唐徐氏父母令入空門八嵗受具二十一聞奉先源淸師傳天臺三觀之防問辯凡二年而淸歿遂居西湖孤山學者歸之如市與處士林和靖爲鄰友王欽若出撫錢唐慈云遣使邀師同迓之圓笑謂使者曰錢唐境上且駐卻一僧圓早癭瘵疾故又號病夫講道吟哦未嘗倦預戒門人曰吾歿後毋厚以罪我毋建塔以誣我毋謁有位求銘以虛羙我冝以陶器二合而瘞之立石志名字年月而已及亡門人如所戒斸所居巖以藏之不屋而壇時幹興元年二月十七也壽四十有七後十五年積雨山頽門人開視陶器肉身不壊爪發俱長唇防開露齒若珂貝乃更襲新衣屑眾香散其上而重瘞之崇寧三年賜謚法惠大師其所撰述般若經遺教經防各二卷瑞應經不思議法門經無量義經普賢行法經彌陀經等疏及四十二章經注各一卷首楞嚴經疏十卷又撰闡義鈔三卷【釋請觀音防】索隱記四卷【釋光明句】刋正記【釋觀經疏】表防記一卷【釋光明】垂記十卷【釋淨名略疏】發源機要記二卷【釋涅槃】百非鈔一卷【釋涅槃防金剛身品百非之義】三徳指歸二十卷【釋涅槃疏】顯性錄四卷【釋金鉡】摭華鈔二卷【釋圭峯蘭盆防】西資鈔一卷【釋自造彌陀防】詒謀鈔一卷【釋自造心經防】谷響鈔五卷【釋自造楞嚴防】折重鈔一卷【釋自造文殊般若防大論有云折重令輕】正義一卷【釋十不二門】閒居編五十一卷【雜著詩文】皆假道適情爲法行化之傍贊云

癸亥仁宗正【眞宗苐六子遺防卽位上得皇子已晚始生日夜啼不止有道人能止啼召入則曰莫叫莫叫何不當初莫笑啼卽止蓋眞宗嘗吁上帝祈嗣問羣仙誰當往者皆不答獨赤腳大仙一笑遂降爲嗣在宮中好赤腳其驗也十三卽位劉太后垂同聽政大治四十二年壽五十四葬永昭陵】

攺天聖元年行崇天曆

甲子是年汾陽善昭禪師示寂姓兪氏太原人也器識沈防不緣餙有大志於一切文字不由師訓自然通曉年十四父母俱防孤苦厭世相薙髮受具杖防逰方所至少畱不喜觀覽或譏其不韻昭嘆曰是何言之陋哉從上先徳行腳正以聖心未通馳求決擇爾不緣山水也師歷諸方見老宿七十一人皆妙得其家風尢喜論曹洞石門徹禪師者蓋其之魁奇者昭作五位偈示之曰五位參尋切要知纎毫動卽差違金剛透匣誰能曉惟有那吒第一機舉目便令三界靜振鈴還使九天歸正中妙挾通回互擬議鋒鋩失卻威徹拊掌稱善然終疑臨濟兒孫別有奇處防後至首山問百丈捲席意防如何曰龍袖拂開全體現昭曰師意如何曰象王行處絕狐蹤於是大悟言下拜起而曰萬古碧潭空界月再三撈摝始應知有問者曰見何道理便爾自肯曰正是我放身命處服勤甚久辭去防湘衡間長沙太守張公茂宗以四名剎請昭擇之而居昭笑一夕遁去北抵襄寓止白馬太守劉公昌言聞之造謁以見晚爲嘆時洞山谷皆虛席宻議歸昭太守請擇之昭以手揶揄曰我長行粥飯僧傳佛心宗非細職也前後八請堅臥不起淳化四年首山歿西河道俗千餘人恊心削牘遣沙門契聰迎請住持汾州太平寺太子院昭閉關髙枕聰排闥而入讓之曰佛法大事靜退小節風穴懼應防憂宗防墜防幸而有先師先師已棄世汝有力荷擔如來大法者今何時而欲安眠哉昭矍起握聰手曰非公不聞此語趣辦嚴吾行矣旣至宴坐一榻足不越閫者三十年天下道俗慕仰不敢名同曰汾州並汾地苦寒昭罷夜參有梵僧振錫而至謂昭曰防中有大士六人柰何不說法言訖升空而去昭宻記以偈曰胡僧金錫光請法到汾陽六人成大器勸請爲敷揚時楚圓守芝號上首叢林知名龍徳府尹李侯與昭有舊虛承天致之使三反不赴使者受罰復至曰必欲得師俱往不然有死而已昭笑曰老病業已不出院借往當先後之何必俱耶使曰師諾則先後惟所擇昭令饌設且俶裝曰吾先行矣停箸而化閱世七十有八坐六十五夏丙寅天聖四年賜天臺教部入藏天竺寺思悟侍者焚軀爲報國恩悟錢唐人初慈云式公欲以智者教捲求入藏文穆王公將聞之朝悟曰非常事也小子將助之矣乃繪大悲像咒以曰事集焚軀報國防公薨悟誦咒益精是年得防克遂初志式爲贊刻石焉

丁卯大陽禪師名警祥符中避國諱易稱警延江夏張氏子其先蓋金陵人仲父爲沙門號智通住持崇孝延往依以爲師十九爲大僧聽圓覺了義經問講者何名圓覺曰圓以圓融有漏爲義覺以覺盡無餘爲義也延曰空諸有無何名圓覺講者嘆曰是兒齒少而識卓如此我所有何足以益之政如以穢食置寶器其可哉通知之使令逰方初謁鼎州梁山觀公問如何是無相道塲觀指壁間觀音像曰此是吳處士畫延擬進語觀急索曰這个是有相如何是無相底於是悟防於言下拜起而侍觀曰何不道取一句子延曰道卽不辭恐上紙墨觀笑曰他日此語上碑去在延獻偈曰我昔初機學道迷萬水千山覓見知明今辯古終難防直說無心轉更疑防師指出秦時鏡照見父母未生時如今覺了何所得夜放烏雞帶雪飛觀稱洞上之宗可倚矣延亦自負儕輩莫敢攀奉一時聲價籍甚觀歿辭塔出山至大陽謁堅禪師堅欣然譲法席使主之延受之咸平庚子歲也示眾曰廓然去肯重去無所得心去平常心去離彼我心去然後方可所以古徳道牽牛向溪東放不免納官家徭稅牽牛向溪西放不免納官家徭稅不如隨分納些些渠總不妨免致勞擾作麼生是隨分納些些底道理但截斷兩頭有無諸法凡聖情盡體露眞常事理不二卽如如佛若能如此者法法無依平等大道萬有不繋隨處轉轆轆地更有何事延神觀奇偉有威重日常一食自以付受之重足不越限脇不至席五十年年八十坐六十一夏嘆無可以繼其法者以洞上防訣寄葉縣省公之子法逺使爲求法器傳續之天聖五年七月十六日陞座辭眾又三日以偈寄侍郎王曙曰吾年八十五修因至於此問我歸何處頂相終難覩停筆而化

戊辰四明延慶法智卒後於元丰三年冬其法孫繼忠狀其行請文於宋淸獻公趙抃撰行業碑其略曰師名知禮字約言金姓世爲明州人梵相奇偉性恬而器閎初父母禱佛求息夢神僧攜一童遺曰此佛子羅防羅也旣生以名焉毀齒出家十五落髮受具二十從本郡寶云通師傳天臺教觀始三日首座謂曰法界次第若當奉持禮曰何謂法界座曰大總相法門圓融無礙者是也曰旣圓融無礙何得有次第耶座無語幾一月自講心經人皆屬聽而驚謂教法之有賴矣居三年代通講銷義益闡所學出住承天繼遷延慶道法大熾學徒如林日本國師遣徒持二十問來詢法要禮答之咸臻其妙眞宗久聞師名遣中使至寺命修懴法厚有賜予歲大旱師與遵式等修光明爲禱而雨大洽所制指要妙宗二鈔觀音品別行金光明諸記大悲懴儀行於世翰林學士楊億駙馬李遵朂薦以紫衣師號後於歲旦結光明懴七日爲順寂之期至五日趺坐而逝實天聖六年正月五日也享壽六十有九僧夏五十有四【云云】庚午長水法師子璿嘉禾人初依洪敏師學楞嚴至動靜之相了然不生有省聞瑯琊惠覺道重當世趨至其門值其上堂致問曰淸淨本然云何忽生山河大地覺抗聲云淸淨本然云何忽生山河大地師豁然大悟覺謂之曰汝宗不振久矣冝勵志扶持以報佛恩師如教後住長水眾幾一千以賢首宗防述楞嚴經疏十卷行於世

壬申攺明道

遼宗眞立號興宗攺景福

天竺慈云法師遵式卒字知白葉氏臺州寧海人母王氏夢咽明珠而生稍長不樂隨兄爲賈潛往東掖山出家年二十往禪林受具明年習律學於守初式繼入國淸普賢像前燼一指傳天臺之教雍熈初來謁四明北面受業未幾智觧秀出智者諱日然頂終朝力行四三昧淳化初眾請居寶云講未嘗歇靈異之迹具於本傳明道元年十月十八日示疾不用醫藥惟說法勉徒十日令請彌陀像以證其終至夜說然坐逝生部六十九夏五十明年仲春四日徒眾奉遐榻於寺東月桂峯下

癸酉放度天下三帳僧尼遼攺重熈

甲戌攺景祐六月詔毀無額寺院

丙子詔選五十人童子習梵學

帝制天聖廣燈錄序賜護國將軍節度使駙馬都尉李遵朂其辭曰惟大雄之闡教也以淸淨爲宗慈悲救世觧煩惱之苦防啟方便之化門安住雪山始階於西域飛行漢殿遂通於東旦彼土得道何可勝言此方承流於是乎在𨿽陰魔有以侮伐或示神通而帝釋常加防持無實相自法眼授記鞠多印心佛衣不傳逮六祖而頓悟牛頭析續千燈而罔窮繇斯慧炬益繁法云滋防旁行梵學轉譯華音扣寂禪關指迷覺路了逹者至乎離念超登者於以忘筌爲無所不通之明處不可思議之首歷代聖帝明王且有爲之信向者矣我太祖之乘籙也王法延乎住世我太宗之握紀也妙供滿於諸天眞宗皇帝宻契菩提之心深研善逝之防能仁之化一雨普沾外防之心二纓喜捨朕嗣景祚子毓羣黎將以驅富壽之民居常奉調禦之本丕冒基搆𨿽祗席於蘿圖導引津梁每欽惟於竺防玆乃遵前王之道也其可忽諸天聖廣燈錄者防國將軍節度使駙馬都尉李遵朂之所編次也遵朂承榮外館受律齋壇靡恃貴而驕矜頗澡心於夷曠竭積順之志素趨求福之本因灑六根之情塵別三乘之歸趣迹其祖錄廣彼宗風采開士之迅機集叢林之雅對粗禆於理咸屬之篇嘗貢紺編來聞扆座且有勤請求錫敍文朕旣嘉乃誠重違其意載念薄伽之防諒有庇於生靈近戚之家又不嬰於我良可嘉尙因賜之題豈徒然哉亦王者溥濟萬物之源也其錄三十卷時景祐三年四月賜序

丁丑秋七月【有星數百西南流至壁東其光燭地黒气長丈餘出畢宿下冬十二月京師定襄代並忻等州地震代並壊民廬而忻尢甚壓死萬九千餘人民皆露處自此或地震裂泉湧火出如黒沙狀連年不止宋史】

戊寅攺寶元元昊是年十二月僭號大夏攺年大慶己卯秋八月禁以金箔餙佛像

庚辰康定西夏入宼

辛巳慶曆春二月京師雨藥

春正月初五慈明楚圓禪師示寂出全州淸湘李氏少爲書生年二十二依城南湘山隠靜寺得度母有賢行使之逰方公連眉秀目頎然丰碩然忽繩墨所至爲老宿所呵以爲少叢林公柴崖而笑曰龍象蹴踏非驢所堪嘗槖骨董箱以竹杖荷之逰襄間與守芝谷泉俱結伴入洛中聞汾陽道望爲天下冠決志親依時朝廷方問罪河東澤潞皆屯重兵多勸其無行公不顧渡大河登太行易服廝養竄名火隊中露眠艸宿至龍州遂造汾陽昭公壯之經二年未許入室公詣昭揣其志必罵詬使令者或毀詆諸方及有所訓皆流俗鄙事一夕訴曰自至法席已再夏不防指示惟增世俗塵勞念歲月飄忽已事不明失出家之利語未卒昭公熟視罵曰是惡知識敢禆販我舉杖逐之擬伸救昭公掩其口公大悟曰乃知臨濟道出常情服役七年辭去依唐明嵩公及往見大年楊內翰又見李都尉問答具本傳後移住興化沐浴辭眾跏趺而逝閱世五十有四坐夏三十有二

癸未十一月五星出東方司天監言主中國大安【河北雨赤雪】

甲申

元昊十二月詔冊昊爲夏國主更名囊霄丙戌楊岐方防禪師順寂姓冷氏州冝春人也少警敏滑稽談劇有味及冠不喜從事筆硯竄名商稅掌課最防不職當罰宵遁去逰筠州九峯恍然如昔經行處眷不忍去遂落髮爲大僧閱經聞法心融神會能痛自折節依參老宿慈明住南原輔之安樂勤苦及遷道悟石霜防自請領監院事非慈明之意眾論雜然稱善挾楮衾入典金穀時時惷語摩怫慈明諸方得以爲當慈明飯罷必山行禪者問道多失所在防闞其出未逺卽撾皷集眾明遽還數曰少叢林莫而陞座何從得此規防防徐對曰汾陽晚參也何爲非規防乎慈明無如之何今叢林三八念誦罷猶參者此其原也辭之還九峯萍實道俗請住楊岐時九峯長老勤公不知防驚曰防監寺亦能禪乎防受帖問答罷乃曰更有問話者麼試出來相見楊岐今日性命在汝諸人手裏一任橫拖倒拽爲什麼如此大丈夫兒須是對眾決擇莫背地裏似水底按胡盧相似當眾勘驗看有麼若無楊岐失利下座勤把住曰今日且得个同參曰同參底事作麼生勤曰楊岐牽犂九峯拽杷曰正當與麼時楊岐在前九峯在前勤無語托開曰將謂同參元來不是自是名聞諸方示眾曰不見一法是大過患拈拄丈云穿過釋迦老子鼻孔作麼生道得脫身一句向水不洗水處道將一句來良久曰向道莫行山下路果聞猨叫斷腸聲慶曆六年移住潭州云蓋以臨濟正脈付守端

戊子文潞公破貝州王則以不殺而增壽九十三位極人臣之上矣

言法華者莫知其所從來初見之於景徳寺七俱胝院梵相奇古直視不瞬口吻衮衮不可識相傳言誦法華經故以爲名時獨無從多行市裏褰裳而趨或舉手書空佇立良久從屠沽防飲啖無所擇道俗咸目爲狂僧丞相呂許公問佛法大意答曰本來無一物一味揔成眞僧問世有佛否對曰寺裏文殊有問師凡耶聖耶舉手曰我不在此住至和三年仁宗始不豫國嗣未立天下寒心諫官範鎭首發大義乞擇宗室之賢者使攝儲貳以待皇嗣之生退居藩服不然典宿衛尹京邑以系天下之望並州通判司馬光亦以爲言凡三上疏一畱中二行中書上夜焚香默禱曰翌日化成殿具齋防請法華大士俯臨無卻淸旦上道衣凝立以待俄馳奏言法華自右掖門徑趨將至寢殿侍衛呵止不可上笑曰朕請而來也有頃至輒升禦榻跏趺而坐受供訖將去上曰朕以儲嗣未立大臣咸以爲言侵尋晚莫嗣息有無法華其一決之師索筆引連書曰十三十三凡數十行擲筆無他語皆莫測其意其後英宗登極乃濮安懿王第十三子方驗前言也嘉祐戊戌十一月二十三日將化謂人曰我從無量刼來成就逝多國土分身揚化今南歸矣語畢右脇臥而寂

己丑皇祐九月儂智髙亂於廣五年狄靑平之○李覯字泰伯旴江人時稱大儒嘗著潛書力於排佛明教嵩公攜所著輔教編謁之辯明覯方畱意讀佛書乃喟然曰吾輩議論尙未及一卷般若心經佛教豈易知耶心經乃唐太宗詔三藏奘所譯五十四句二百六十七字耳泰伯所言非其自肯安能爾哉範文正公以表薦於帝嘗就門下除一官復差充太學書未幾是年卒

浮山法逺禪師遷化鄭圃田人也出於王氏年十九逰並州見三交嵩公求出世法嵩曰汝當剃髮墮三寶數乃可授法逺曰法有僧俗乎嵩曰與其爲俗曷若爲僧僧則能續佛壽命故也於是斷髮受具謁汾陽昭公又謁汝海省公皆受記莂天禧中遊襄漢隋郢至大陽機語與明安延公相契延嘆曰吾老矣洞上一宗遂竟無人耶以平生所著直裰皮履示之逺曰當爲持此衣履求人付之如何延許之曰他日果得人出吾偈爲證偈曰楊廣山前艸憑君待價焞異苖蕃茂處深宻固靈根其尾云得法者潛眾十年方可闡揚逺拜受辭去依滁之瑯琊覺公應舒之太平興國寺請說法爲省公之嗣次住姑胥天平又住浮山旣老退休於防聖巖逺玉骨揷額目光外射狀如王孫凜然可畏初歐陽文忠公聞逺奇逸造其室未有以異之與客棊逺坐其旁歐收局請逺因棊法乃鳴皷升座曰若論此事如兩家著棊相似何謂也敵手知音當機不讓若是綴五饒三又通一路始得有一般底只觧閉門作活不防奪角衝關硬節與虎口齊彰局破後徒勞逴斡所以道肥邊易得瘦肚難求思行則往往失粘心麁而時時頭撞休誇國手謾說神仙贏局輸籌卽不問且道黒白未分時一著落在什麼處良久曰從前十九路迷悟幾多人文忠加嘆久之逺偈語妙宻諸方服其工作三交嵩公讚曰黃金打作鍮石筯白玉碾成像牙梳千手大悲拈不動無言童子暗嗟吁又作明安公贊曰黒狗爛銀蹄白象昆侖於斯二無礙木馬火中嘶歿時已七十餘雅自稱柴石野人【餘如本傳】

庚寅皇祐二年正月詔大覺懷璉禪師住東都淨因本漳州陳氏子嗣泐潭澄公嘗燕坐室中見金虵從地而出湏臾隱去識者贊爲吉徴師嘗於廬山圓通掌記室初仁宗聞圓通訥公名詔住淨因訥稱目疾不能奉詔有防令舉自代遂舉師先是仁廟閱投子語至僧問如何是露地白牛投子連叱乃有省制釋典頌十四章其首篇曰若問主人公眞寂合太空三頭並六臂臈月正春風尋以賜璉璉和曰若問主人公澄澄碧空云雷時皷動天地盡和風旣進經乙夜之覽宣賜龍腦鉢璉謝恩罷捧鉢曰吾法以壊色以瓦鐡食此鉢非法遂焚之中使回奏皇情大悅久之奏頌乞歸山曰六載皇都唱道機兩曾金殿奉天威靑山隱去欣何得滿篋惟將禦頌歸上和曰佛祖明明了上機上機全得始全威靑山般若如如體禦頌收將什處歸再進頌謝曰中使宣傳出禁闈再令臣住此禪扉靑山未許藏千拙白髮將何補萬機霄露恩輝方湛湛林泉情味苦依依堯仁況是如天闊應任孤云自在飛至治平中復上疏丐歸山獻偈曰千簇雲山萬壑流歸心終老此峯頭餘生願祝無疆壽一炷淸香滿石樓英廟付以札子曰大覺禪師懷璉受先帝聖眷累錫宸章屢貢欵誠乞歸林下今從所請俾遂閒心凡經過小可庵院隨性住持或十方禪林不得逼抑堅請璉攜之東歸鮮有知者蘇翰林軾知杭州以書問之曰承要作宸奎閣碑謹已撰成衰朽廢學不知堪上石不見參寥說禪師出京日英廟賜手詔其略云任性住持不知果有不切請錄示全文欲添入此一節璉終藏不出逮委順後獲於篋笥其不暴曜若此

辛卯世尊示防二千年矣

壬寅雪竇顯禪師字隱之太平興國五年四月八日生於遂州李氏防精鋭讀書知要下筆敏速然雅志丘壑父母不能奪依益州普安院仁銑爲師落髮受具出蜀浮沈荊渚問歷年嘗典賔大陽與客論趙州宗防客曰法眼禪師嘗邂逅覺鐵觜於金陵覺趙州侍者也號稱明眼問曰趙州柏樹子因緣記得不覺曰先師無此語莫謗先師好法眼曰眞獅子窟中來覺公言無此語而法眼肯之其防安在顯曰宗門抑揚那有規轍乎時有苦行名韓大伯者貌寒防侍其旁輙匿笑去客退顯數之曰我偶客語爾乃敢笑笑何事對曰笑知客智眼未正擇法不明顯曰豈有說乎對以偈曰一兔橫身當古道蒼鷹見便生擒後來獵犬無靈性空向枯椿舊處尋顯陰異之結以爲友北逰至復州北塔祚公香林之嫡嗣雲門之孫也祚逺皆蜀人知見髙莫能覯其機顯俊邁祚愛之遂畱五年盡得其道顯與學士曾公防厚善相值淮南問顯何之曰將造錢唐絕西興登臺鴈曾曰靈隱天下勝處禪師吾故人以書薦顯顯至靈三年陸沈眾中俄曽公奉使浙西訪顯於靈無識之者堂僧千餘人使吏檢牀歷物色求之乃至曽問向所附書顯袖納之曰公意勤然行腳人非督郵也【一曰然行腳人於世無求敢希薦逹】曽公大笑珊公以是奇之吳中翠峯虛席舉顯出世開法日顧視大眾曰若論本分相見不必髙陞此座乃以手指曰諸人隨山僧手看無量佛土一時現前各各子細觀瞻其或涯涘未分不免拖泥帶水於是登座又環顧大眾曰人天普集合發明何事豈可互分賔主馳騁問答便當宗乘去廣大門風威徳自在輝騰今古把定乾坤千聖只言自知五乘莫能建立所以聲前悟防猶迷顧鑑之端言下知歸尙昧識情之表諸人要識眞實相爲麼但得上無攀仰下絕已躬自然常光現前个个壁立千仭還辯明得也無未辯辯取未明明取旣辯明得便能截生死流踞佛祖位妙圓超悟正在此時堪報不報之恩以助無爲之化後遷明之雪竇宗風大振天下龍蟠鳯逸衲子爭集號雲門中興嘗經行植杖眾衲繞之忽問曰有問雲門樹凋葉落時如何曰體露金風雲門答者僧耶爲解耶有宗上座曰待老漢有悟處卽說顯熟視驚曰非韓大伯乎曰老漢瞥地也於是令撾皷眾集顯曰今日雪竇宗上座乃是昔年大陽韓大伯具大知見晦迹韜光欲得發揚宗風幸願特升此座宗遂陞座僧問劍未出匣時如何曰神光射鬥牛問出匣後如何曰千兵易得一將難求僧退宗乃曰寶劍未出匣神光射鬥牛千兵𨿽易得一將實難求便下座一眾大驚師敷揚宗防妙語徧叢林皇祐四年六月十日沐浴罷整衣側臥而化閱世七十二坐五十夏建塔山中得法上首天衣義懷禪師

甲午攺至和

封孔願衍聖公

華嚴道隆禪師不知何許人至和初逰京師客景徳寺日縱觀都市歸嘗二皷謹門者呵之不悛一夕還不得入臥於門之下仁宗夢至景徳寺門見龍蟠地驚覺中夜遣中使往視之乃一僧熟睡已再鼾撼之驚矍問名字歸奏上問名道隆乃喜曰吉徴也明日召至偏殿問宗防隆奏對詳允上大悅有防館於大相國燒朱院王公貴人爭先願見隆未盥漱戶外之屨滿矣上以偈句相酬唱絡繹於道或入對畱宿禁中禮遇特厚賜號應制明悟禪師隆少時事石門徹公親授洞山防訣後謁廣慧璉公慧方欲剃髮使隆將櫈子來廣慧曰道者我有櫈子詩聼取詩曰放下便平穏後因敍陳在石門所悟公案慧曰石門所示如百味珍羞只是飽人不得後來有炷香不欲兩頭三緒爲伊燒卻故爲璉之嗣隆爲人寛厚不矜伐以眞慈普敬行心歿時年八十餘盛暑安坐七日手足柔和全身建塔於寺之東【廣如本傳】

乙未

遼洪基道宗立興宗子也攺年淸寜【治四十六年】丙申嘉祐元年

五年正月元日逹觀曇穎禪師遷化生錢唐丘氏年十三依龍興寺爲大僧神情秀特於書無所不觀爲詞章多出塵語十八九逰京師時歐陽文忠公在塲屋頴識之防相樂也初謁大陽明安禪師問洞上特設偏正君臣意明何事安曰父母未生時事又問如何體會安曰夜半正明天曉不露頴罔然棄去至石門謁聰禪師理明安之語曰師意如何聰曰大陽不道不是但口門窄滿口說未盡老僧則不與麼頴曰如何是父母未生事聰曰糞墼子又問如何是夜半正明天曉不露聰曰牡丹叢下睡貓兒頴愈疑駭日扣之竟無得益自奮曰吾要以死究之不解終不出山聰一日見普請問曰今日運薪乎頴曰然運薪聰曰雲門嘗問人搬柴柴搬人如何會頴不能對聰因植杖於座笑曰此事如人學書防畫可效者工不者拙何故如此未忘法耳如有法執故自爲斷續當筆忘手手忘心乃可也頴於是黙契其防良久曰如石頭曰執事元是迷契理亦非悟旣曰契理何謂非悟聰曰女以此句爲藥語爲病語頴曰是藥語聰呵曰女乃以病爲藥又可哉頴曰事如函得蓋理如箭直鋒妙寜有加者而猶以爲病玆實未諭聰曰借其妙至是亦止明事理而已祖師意防知識所不能到矧事理乎故世尊曰理障礙正知見事障能續生死頴恍如夢覺曰如何受用聰曰語不離窠臼安能出蓋纒頴嘆曰渉唇吻便落意思皆是死門終非活路辭去過京師寓止駙馬都尉李端願之園日夕問道一時公卿多就見聞其議論隨機開悟李公問曰地獄畢竟是有是無答曰諸佛向無中說有眼見空花太尉向有中覓無手摣水月堪笑眼前見牢獄不避心外見天堂欲生殊不知欣怖在心善惡成境太尉但了自心自然無惑曰心如何了答曰善惡都莫思量又問不思量後心歸何所頴曰且請太尉歸宅頴東逰初住舒州香鑪峯移住潤州因聖太平之隱靜明之雪竇又遷金山龍防寺嘉祐四年除夕遣侍者持書別楊州刁景純學士曰明旦當行不暇相見厚自愛景純開書乃驚曰當柰何復書決別而已中夜候吏報揚州馳書將及岸頴欣然遣撾皷陞座敍出世本末謝裨贊叢林者勸修勿怠曰吾化當以賢監寺次補下座讀景純書畢大眾擁步上方丈頴跏趺揮令各逺立良久乃化閱世七十有二夏五十有三

己亥歐陽修宋祁修唐書成修又撰五代史七十四卷將舊唐書所載釋道之事並皆刪去惜哉

庚子六月丞相曽公亮進新修唐書二百五十卷天衣義懷禪師生陳氏溫州樂淸人世以漁爲業母夢星隕於屋除而光照戶遂娠及生尢多奇兒稚坐父尾漁得魚付懷懷不忍串之投江中父怒笞詬甘甜之不以介意長防京師依景徳寺試經得度時有言法華者不測人也行市中拊懷背曰臨濟徳山去初謁金鑾善禪師不契後謁葉縣省公又不契東逰洞庭翠峯懷當營炊自汲澗折檐悟防顯公印可以爲奇辭去久無耗有僧自淮上來曰懷出世鐡佛矣顯使誦提唱之語譬如鴈過長空影沈寒水鴈無遺蹤之意水無畱影之心顯激賞以爲已先使慰撫之乃敢通門人之禮諸方服其精識自鐡佛至天衣五遷法席皆荒涼處懷至必幻出樓觀晚以疾居池州杉山庵弟子智才住杭之佛日迎歸養侍劑藥才如姑胥未還懷促其歸至門而懷已別眾才問夘塔已畢如何是畢竟事懷竪拳示之遂倒臥推枕而化世壽七十二坐四十六夏葬佛日山崇寜中勑謚振宗大師

癸卯三月廿八日帝崩歐陽文忠公昔官洛中一日逰嵩山卻去僕吏放意而往至一山寺入門修竹滿軒公休於殿陛旁有老僧閱經自若與語不甚顧答公心異之曰道人住山久如曰甚久也又問誦何經曰法華經公曰古之髙僧臨生死之際皆談笑脫去何道致之耶對曰定慧力耳又問今乃寂寥無有何哉老僧笑曰古之人念念在定慧臨終安得亂今之人念念在散亂臨終安得定文忠大驚不自知膝之屈也謝希深嘗作文記其事林間

北京天鉢寺重元禪師出靑州千乘縣孫氏法嗣天衣文潞公彥博出相鎭魏府請住本寺是夏別公示寂茶毘煙到成利公執瓶禱之煙入舍利塡瓶公乃竭志內典焉

甲辰攺治平英宗曙【太祖孫濮安懿王名讓之子初名宗實仁宗無子立爲皇子賜名曙韓琦司馬光定防立之三十三歲卽位三十七歳崩在位四年】

雲峯文悅禪師南昌人生於徐氏七歲剃髮於龍興寺短小粹羙有精識年十九防杖逰江淮至筠州大愚見屋老僧殘荒涼如傳捨芝自提笠日走市井暮歸閉關髙枕悅無畱意焉欲裝包發去將行而雨雨止芝陞座曰大家相聚喫莖虀喚作一莖虀入地獄如箭射下座無他語悅大駭夜造丈室芝曰來何所求曰求佛心法芝曰法輪不轉食輪先轉後生趂有色力何不爲眾乞食我忍饑不暇暇爲女說法乎悅不違卽請行及還移住西山翠巖悅又往依之夜詣丈室芝曰又欲求佛心法乎女不念乍住屋壁疏漏又寒雪我日夜望女來爲眾營炭我忍寒不能能爲女說法乎悅又不敢違入城化炭還時維那缺悅夜造丈室芝曰佛法不怕爛卻堂司一職今以煩女恱不得語而出明日鳴犍椎堅請悅有難色拜起欲棄去業已勤勞久因中止然恨芝不去心地坐後架架下束破桶盆自架而墮忽開悟頓見芝從前用處走搭伽梨上寢堂芝迎笑曰維那且喜大事了畢悅再拜汗下不及吐一詞而去服勤八年而芝歿東防三吳所至叢林攺觀雪竇顯禪師尢敬畏之毎集眾茶橫設特榻示禮異之南昌移文請住翠峯又遷雲峯嘉祐七年七月八日陞座辭眾說偈曰住世六十六年爲僧五十九夏禪流若問防歸鼻孔大頭向下遂泊然而化闍維得五色利塔於禹溪之北【餘如傳燈】

丙午【三月彗現西方庚申晨見於室本大如月長七尺許丁巳昏見於如太白長丈有五尺壬午孛於畢如月至五日沒次年正月上崩於福寜殿矣】

丁未詔民間造寺院屋宇及三十間者可賜額曰壽聖悉存之

大教東一千年矣

佛祖歷代通載卷十八﹤子部﹐釋家類﹐佛祖歷代通載﹥

欽定四庫全書

佛祖歷代通載卷十九

元釋念常撰宋

戊申神宗頊【母曰宣仁聖烈皇后髙氏曹太后之甥也防與英宗同鞠後所後爲英宗配生帝自穎王爲太子尋卽位三十八歳崩於福寜殿葬永陵】攺年熈寜【是年地動非常】遼國咸雍四年【是年金主阿固達生】

知諫院錢公輔言遇歳饑河決粥祠部以濟急從之辛亥是年三月十六日圎通居訥禪師卒字中敏出於氏梓州中江人少而英特詩書過目成誦年十一依漢州什邡竹林寺元昉十七試法華得度受具於頴眞律師以講學冠兩川耆年多下之防有禪者自南方還稱祖道天下馬大師什邡人應般若多羅防蜀之豪俊以經論聞者如亮公而亮棄徒西山如鑑公而鑑焚疏鈔稱滴水莫敵巨海訥憮然良久曰汝知之乎曰我不能知子欲知之何惜一往訥於是出蜀後逰廬山得法於榮禪師南康守程師孟請住歸宗又遷圎通仁宗皇帝聞其名皇祐初詔住京之淨因訥稱目疾不能奉詔有旨令舉自代遂舉僧懷璉禪學精深居某之右於是璉應詔引對問佛法大意稱旨天下賢訥知人旣老休居於寶積巖無疾而化世壽六十有二坐四十有五夏

壬子明教契嵩禪師字仲靈藤州鐔津李氏子也七歳出家旣受具嘗戴觀音像誦其名號一日十萬聲經傳雜書靡不博究得法洞山聰公明道間從豫章西山歐陽氏昉借其家藏之書讀於奉聖院遂以佛五戒十善通儒之五常著爲原教篇是時歐陽文忠公慕韓昌黎排佛旴江李泰伯亦其流嵩乃攜所業往謁泰伯以儒釋脗合且抗其李愛其文之髙理之勝因致書譽嵩於歐陽旣而居杭之靈撰正宗記定祖圖賫往京師經開封府投狀府尹王公素仲儀以札子進之曰臣今有杭州靈寺僧契嵩經臣陳狀稱禪門傳法祖宗未甚分明教門淺學各執傳記古今多有爭競故討論大藏備得禪門祖宗本末因刪繁撮要撰成傳法正宗記一十二卷並畫祖圖一面以正傳記謬誤兼著輔教篇印本一部三卷上陛下書一封並不干求恩澤乞臣繳進臣於釋教粗曽畱心觀其筆削注述故非臆論頗亦精致陛下萬機之暇深得法樂願賜聖覧如有可采乞降中書看詳特與編入大藏目錄取進止仁廟覧其書可其奏勑送中書丞相韓魏公參政歐陽文忠公相與觀嘆探經考證旣無訛謬於是朝廷旌以明教大師賜書入藏中書札子有曰權知開封府王素奏杭州靈寺僧契嵩撰成傳法正宗記並輔教編三卷宜令傳法院於藏經収附傳法院準此由是名振海內已而東還屬蔡公襄爲守延置佛日山居數年退老於靈永安精舍熈寜五年示寂闍維六根不壊者三曰眼曰舌曰童眞與頂骨數珠爲五利紅白晶潔狀如大菽葬於永安之左

白雲守端禪師示寂生衡之氏防工翰墨不喜處俗依茶陵郁山主剃髮年二十餘參顒禪師顒沒楊岐防公嗣居焉一見端奇之毎與語終夕一日忽問上人受業師端曰茶陵郁和上曰吾聞其過溪有省作偈甚奇能記不端卽誦曰我有明珠一顆久塵勞覊鎖今朝塵盡光生照見山河萬朶防大笑起去端愕視左右通夕不寐明日求入室咨諭其事時方歳旦防曰汝見昨日作夜狐者麼端曰見防曰汝一籌不及渠端又大駭曰何謂也防曰渠愛人笑汝怕人笑端於言下大悟辭去防廬山圓通訥公見之自以爲不及舉住江州承天又讓席以居之而自處東堂端時年二十八自以前軰讓善樷林責已甚重故敬嚴臨眾以公滅於是宗風大振未幾訥公厭閒寂郡守至自陳客情太守惻然目端端笑唯唯而已明日升座曰昔法眼有偈曰難難難是遣情難淨盡圓明一顆寒方便遣情猶不是更除方便太無端大眾且道情作麼生遣喝一喝下座負包去一眾大驚挽之不可遂渡江夏於五祖之閒房舒州小剎號法華住持者如籠中鳥不忘飛去舒守聞端髙風欲以觀其人移文請居之端欣然杖防來衲子至無所容士大夫賢之及遷白雲海防升座顧視眾曰鼓聲未擊已前山僧未登座之際好个古佛樣子若人向此薦得可謂古釋迦不前今彌勒不後更聽三寸舌頭帶出來底早已參差須有辧參差眼方救得完全乃曰更與汝老婆開口時末上一句正道著舉步時末上一步正踏著爲什麼鼻孔不正爲尋常見鼻孔頑了所以不肯放心今日勸諸人發卻去良久曰一便下座其門風悄防如此

癸丑詔同天節日普度僧尼

法師惠辯字訥翁華亭傅氏號海月受業普照初逰學天竺明智一見奇之卽盡心學教觀智將老命居第一座以代講後八年明智韶公俾繼主席翰林沈遘治杭任威見者多惶懼失據辯從容如平生遘異之任以都僧正東坡時爲通守作序以贈之曰錢唐佛僧之盛蓋甲天下道徳才智之士與妄庸巧僞之人雜處其間號爲難齊故僧正副之外別補都僧正一員簿書案牒奔走將迎之勞專責副正以下而都師總領要略實以解行表眾而已師旣蒞職凡管內寺院虛席者卽防日防諸剎及座下英俊開問義科塲設棘圍糊名考校十問五中者爲中選不及三者爲降等然後隨院等差以次名由是諸山仰之咸以爲則講授二十五年學者常及千人晚年倦於勤歸艸堂熈寜六年七月十七日旦起盥濯告眾就別合掌跏趺而化初辯遺言須東坡至方闔龕四日坡至見跏趺如生其頂尙溫坡盡敬而去

丁巳荊國公王安石奏施金陵舊第爲寺請眞淨克文住持賜額曰保寧

戊午攺元豊

庚申慈聖光獻太后是嵗二月崩防京城千座法師於慶壽殿齋例賜椹服師名制革相國寺六十四院爲二禪八律詔宗本禪師住惠林引對於延和殿問法

辛酉吉州慶閒禪師示寂出卓氏福州人也法嗣南禪師茶毘煙至舍利徧布四十餘里蘇子由爲銘

癸亥京城剏法云寺成

舒州投子名義靑本靑社人李氏子也七齡頴異去妙相寺出家十五試法華得度爲大僧其師使習百法論嘆曰三隻途逺自困何益哉入洛中聽華嚴五年反觀文字一切如受串處處同其義味嘗講至於法慧菩薩偈曰卽心自性忽猛省曰法離文字寜可講乎卽棄去逰方至浮山時圎鑑逺公退席居防聖巖夢得俊鷹畜之旣覺而靑適至逺以爲吉徴加意延禮之畱止三年逺問外道問佛不問有言不問無言時如何世尊黙然汝如何防靑擬進語逺驀以手掩其口於是靑開悟拜起逺曰汝妙悟微耶對曰設有妙悟也湏吐卻時有資侍者在旁曰靑華嚴今日如病得汗靑回顧曰合取狗口汝更忉忉我卽便嘔服勤又三年浮山以大陽皮履布裰付之曰代吾續洞上之風吾住世非久善自防持毋畱此間靑遂辭出山閱大藏於廬山惠日寺熈寜六年還龍舒道俗請住白雲山海防寺計其得法之嵗至此適幾十年又八年移投子山道望日逺禪者日增異苗蕃茂果符前防靑平生不畜長物衲楮衾而已初開山慈濟有記曰吾塔若紅是吾再來人偶修飾其塔作瑪瑙色未幾而靑領院事山中素無水眾毎以爲病忽有泉出山石間甘涼淸潔郡守賀公名爲再來泉元丰六年四月末示防疾以書辭郡官諸檀越五月四日灌沐升座別眾罷冩偈曰兩處住山無可助道珍重諸人不湏尋討遂泊然而化闍維收靈骨利塔於寺之西北三峯庵之後閱世五十有二坐夏三十有七無爲子楊傑爲贊其像曰一履兩牛皮金烏啼處木雞飛半夜賣油翁發笑白頭生得黒頭児有得法上首一名道楷禪師

甲子司馬光表進所編書賜名資治通鑑帝親制序授資政殿學士嘗作秀水眞如華嚴法堂記曰壬辰歳夏四月僧淸辧踵門來告曰淸辧秀州眞如艸堂僧也眞如故有講堂痺狹不足以庥學者淸辧與同術惠宗治而新之今髙顯矣願得子之文刻諸石以諗來者光謝曰光文不足以辱石刻加平生不習佛書不知所以云者師其請諸他人曰淸辧所不敢請也故維子之歸而子又何辭光固辭不獲乃言曰師之爲是堂也其志何如曰淸辧之爲是堂也屬堂中之人而告之曰二三子茍能究明吾佛之書或不能則將取於四方之能者皆伏謝不能然後相率抵精嚴寺迎沙門道歡而師之又屬其徒而告之曰凡我二三子肇自今以及於後相與恊力同志堂圮則扶之師缺則補之以至於金石可山淵可平而講肄之聲不可絕也光曰師之志則羙矣抑光𨿽不習佛書亦嘗剽聞佛之爲人矣夫佛蓋西域之賢者其爲人也淸儉而寡欲慈惠而愛物故服補之衣食糲之食巖居野處斥妻屏子所以自奉甚約而憚於煩人也𨿽艸木虫魚不敢妄殺蓋欲與物並生而不相害也凡此之道皆以涓潔其身不爲物累蓋中國於陵子仲焦先之徒近之矣聖人之徳周賢者之徳偏周者無不覆而末流之人猶未免棄本而背原況其偏者乎故後世之爲佛書者日逺而日訛莫不侈大其師之言而附益之以滛怪誣罔之辭以駭俗人而取世資厚自豊殖不知厭極故一衣之費或百金不若綺紈之爲愈也一飯之直或萬錢不若膾炙之爲省也髙堂鉅室以自奉養佛之志豈如是哉天下事佛者莫不然而吳人爲甚師之爲是堂將以明佛之道也是必深思於本原而勿放蕩於末流則斯堂爲益也豈其細哉金國李屏山曰蘇軾作司馬光墓志云公不喜佛曰其精防大抵不出於吾書其誕吾不信嗟乎聰明之障人如是其甚耶同則以爲出於吾書異則以爲誕而不信適足以自障其聰惠而已聖人之道其相通也如有關龠其相合也如有符璽相距數千里如處一室相繼數萬世如在一席故孔子曰西方有聖人焉莊子曰萬世之後一遇大聖而知其觧者是旦暮遇之也其精防處安得不同列子曰古者神聖之人先防神魑魅次逹八方人民末聚禽獸虫蛾備知萬物情態悉觧異音聲其所教訓無遺逸焉何誕之有孔子防方之內故六合之外存而不論鄒衍列禦冦莊周方外之士已無所不談矣顧不如佛書之縷縷也以非耳目所及光不敢信旣非耳目所及吾敢不信耶郭璞日者也十年於晉室若合符劵疑吾佛不能記百萬之多刼耶左慈術士也變形於魏都皆同物色疑吾佛不能示千百億之化身耶長房壺中之防人信之矣不信維摩丈室容三萬座與納湏彌於芥子中之說乎邯鄲枕上之夢人信之矣不信多寶佛塔住五千刼耶度僧祗如彈指頃之乎若俱不信不知光亦嘗有夢否瞑於一牀栩栩少時也山川聚落森然可狀人物器皿何所不有俯仰酬酢於其間自成一世此特凡夫苐六分離識之所影現者耳其力如是況以如來大圎鏡智菩薩之幻三昧乎學者當自消息之毋爲虛名所刼持也

乙丑程顥明道先生【門人謚也】神宗素聞其名數召見一日因與安石論事不合安石曰公之學如上壁言難行也顥曰防政之學如捉風李定劾其新法之初首爲異論罷歸故官又坐獄逸囚責監汝州上卽位召爲宗正丞未行而卒顥與弟頥論學汝南周惇頥遂厭科舉之習慨然有求道之志謂孟軻沒而聖學不傳以興起斯文爲已任其言曰道之不明異端害之也昔之害近而易知今之害深而難辧昔之惑人也乘其迷暗今之惑人也因其髙明自謂窮神知化而不足以開物成務名爲無不周徧而其實則外於倫理𨿽云窮深極防而不可以入堯舜之道天下之學者非淺陋固滯則必入於此自道之不明也邪誕妖異之競起塗生民之耳目溺天下於污濁髙才明智於見聞醉生夣死不自覺也是皆正路之蓁蕪聖門之蔽塞辟之可以入道其教人自致知至於知止誠意至於平天下灑掃應對至於窮理盡性循循有序病世之學者捨近而趨逺處下而窺髙所以輕自大而卒無得也金國李屏山居士辧曰程顥論學於周惇頥曰道之不明異端害人也古之害近而易知今之害深而難辧昔之惑人也乘其迷暗今之惑人也因其髙明自謂窮神知化而不足以開物成務名爲無不周徧而其實乖於倫理𨿽云窮深極防而不可以入堯舜之道天下之學者非淺陋固滯則必入於此悲夫諸儒排佛老之言無如此之深且痛也吾讀周易知異端之不足怪讀莊子知異端之皆可喜讀維摩經知其非異端也讀華嚴經始知無異端也周易曰夫道並行而不相悖或出或處或黙或語殊塗而同歸一致而百慮𨿽有異端何足怪耶莊子曰不見天地之全古之人大體道術爲天下裂如耳目鼻口之不相通楂梨橘柚之不同味𨿽不足以用天下可爲天下用恢詭譎怪道通爲一是異端皆可喜者維摩經曰諸邪見外道皆吾侍者六地菩薩乃作魔謗於佛毀於法不入眾數隨六師墮乃可取食然無異端也華嚴經曰入法界品諸善知識阿僧只數皆於無量刼行菩薩道國王長者居士僧尼婦人童女外道神船師醫卜與粥香者無非法門略見五十三種無厭足王之殘忍婆湏宻女之滛蕩勝仙人之刻苦聚沙童子之嬉劇大天之怪異主夜之幽陰皆有大觧脫門此法界中無復有異端事道無古今害豈有深淺哉但恐迷暗者未必迷暗髙明者自謂髙明耳嘗試論之三聖人者同出於周如日月星辰之合於扶桑之上如江河淮漢之匯於尾閭之淵非偶然也其心則同其迹則異其道則一其教則三孔子防方之內其防民也深恐其於太髙之說則蕩而無所歸故約之以名教老子遊方之外其世也切恐其昧於至防之辭則塞而無所入故示之以眞理不無有少齟齬者此其徒之所以支離而不合也吾佛之書旣東則不如此大包天地而有餘細入秋毫而無間假諸夢語戱此幻人五戒十善開人天道於鹿苑之中四禪八定建聲聞乘於鷲峯之下六度萬行種菩薩之因三身四智結如來之果登正覺於一剎那間度有情於阿僧只刼竪窮三界橫徧十方轉法輪於彈指頃出經卷於防塵中律儀細細八萬四千妙覺重重單十二陰補禮經素王之所未制徑開道學聖之所難言教之大行誰不受賜如遊魚之於大海出沒其中如飛鳥之於太虛縱橫皆是薫習肌骨如薝卜香灌注肝膓如甘露漿翰墨文章亦遊戱三昧道冠儒履皆菩薩道塲諸君之聰恵辧才亦必有所從來特以他生之事而忘之耳況程氏之學出於佛書何用故謗傷哉又字字以誠教人而自出此語將以欺人則愚將以自欺則狂惜哉窮性理之說旣至於此而胸中猶有此物眞病至於膏肓者也夫吁

丙寅哲宗煦【神宗第六子初爲延安郡王神宗大漸立爲太子嘗羸疾惡臣下仰視者輕殺之非仁君也十歳卽位太后髙氏臨朝九年後歸政二十五歳崩葬永泰陵在位十五年】攺年元祐遼咸雍二十二年

無盡張商英以序送羽士拱辰字翊之往防廬山照覺總禪師其文曰成都道士翊之來言於予曰吾鄕羽衣之族世相與爲婚姻娶妻生子與流俗無異拱辰因觀道藏神仙傳記翻然覺悟當吾血气剛彊視聰明喔咿哇鳴順吾耳靑黃赤白吾目甘脆膏腴爽吾口馨香馥烈適吾鼻滑澤纎柔佚吾體歡忻動蕩感吾意此六冦者乘吾瞀亂晝夜與吾相親而未嘗相也一旦吾之形耗而羸气耗而衰精耗而萎神耗而疲八風寒暑之所薄百邪祟之所欺陰魄欲沈陽魂欲飛則六冦者曽莫吾代而天下之至苦吾獨當之房闥之戀莫如婦血肉之恩莫如女拱辰於是悉嚢中之所有與之而謝去紿以他事出逰百里遂泛涪江下濮水歷縉雲出塗山訪岑公之洞府瞻神女之祠觀而逹於渚宮也將泛九江入廬山結茅於錦綉之谷長嘯於香鑪之頂撫陶石以遙想挹逺溪以濯足蓋吾之術以性爲基以命爲依始乎有作終乎無爲聞先生究離防之旨窮心迹之歸奏無之曲駕鐵牛之機故不逺而來見先生也當試爲餘言之餘曰壯哉子之志乎難行能行難棄能棄吾弗及子矣余適有口疾不能答子吾有方外之侶曰常總居於東林必能決子之疑請將吾之說而往問焉

丁卯詔革大洪山靈峯寺爲禪院

僧統義天王氏髙麗國文宗仁孝王第四子辭榮出家封祐世僧統元祐初入中國問道義天上表乞傳賢首教勑兩街舉可授法者以東京覺嚴誠禪師對誠舉錢唐惠因淨源以自代乃勑主客楊傑送至惠因受法諸剎迎餞如行人禮初至京師朝畢勑禮部蘇軾館伴謁圓照本禪師示以宗旨至金山佛印坐納其禮楊傑驚問印曰義天異域僧耳若屈道狥俗諸方先失一眼何以示華夏師法乎朝廷聞之以爲知體至惠因持華嚴防鈔咨決所疑閱歳而畢於是華嚴一宗文義逸而復傳及見天竺慈辧請問天臺教觀之道後逰佛隴禮智者塔曰已傳慈辧教觀歸國敷揚願賜防護又見靈芝大智爲戒法請傳所著文還國及施金書華嚴三譯於惠因【今俗稱髙麗寺】建閣藏之

戊辰杭州晉水法師淨源十一月示寂晉江楊氏受華嚴於五防承遷遷嘗注金師子章學合論於橫海明覃南還聽楞嚴圎覺起信於長水四方宿學推爲義龍因省親於泉請主淸涼復逰吳住報恩觀音杭守沈文通置賢首院於祥符以延之復主靑鎭宻印寶閣華亭普照善住髙麗僧統義天杭海問道申弟子禮初華嚴一宗防鈔久矣散墜因義天特至咨決逸而復得左丞蒲宗孟撫杭湣其苦志奏以惠因易禪爲教命公主之義天還國以金書華嚴三譯本一百八十卷以遺師爲主上祝壽【晉嚴觀一法師同譯六十卷唐實義難陀譯八十卷唐烏茶進本澄觀法師譯四十卷】師乃建大閣以奉安之時稱師爲中興教主以此寺奉金書經故俗稱髙麗寺塔利於寺西北壽七十八先世泉之晉水人故學者以晉水稱之實元祐三年也蔣山贊元禪師字萬宗婺州義烏人林傅大士逺孫也三歳出家七歳爲大僧性重遲閒靜寡言視之如鄙朴人然於傳記無所不窺吐爲詞語多絕塵之韻特罕作耳年十五遊方至石霜謁慈明坊舂破薪泯泯混十年明移南嶽又與俱及沒葬骨於石霜植種八年乃去兄事蔣山心公心沒以元繼其席舒王初丁太夫人憂讀經山中與元遊如昆仲問祖師意旨元不答王益扣之元曰公般若有障三有近道之質一兩生來恐純熟王曰願聞其說元曰受气剛大世緣深以剛大气遭深世緣必以身任天下之重懷經濟之志用舎不能必則心未平以未平之心持經世之志何時能一念萬年哉又多怒而學問尙理於道爲所知愚此其三也特視名利如脫髮甘澹泊如頭陀此爲近道且當以教乘滋茂之可也王再拜受教自熈寜之初王入對遂大用至眞拜貴震天下無月無耗元未嘗發視客來無貴賤寒溫外無別語卽斂目如入定客卽去嘗饌僧俄報火廚庫且以潮音堂眾吐飯蒼黃窘蟻閙而元啜啖自若髙視屋梁食畢無所問又嘗出郭有狂人入寺手刄一僧卽自殺屍相枕左右走報交武於道自白下門羣從而歸元過屍處未嘗視登寢室危坐聽事者側立兾元有以處之而斂目如平日於是稍稍隱去卒不問元祐初曰吾欲還東吳促辦嚴俄化王哭之慟塔於蔣山己巳蘇老泉嘗作彭州圓覺院記其文曰人之居乎此也必有樂乎此也居斯樂不樂不居也居而不樂不樂而不去爲自欺且爲欺天蓋君子恥食其食而無其功恥服其服而不知其事故居而不樂吾有吐食脫服以逃天下之譏而已耳天之畀我以形而使我以心馭也今日欲適秦明日欲適越天下誰我禦故居而不樂不樂而不去是其心且不能馭其形而況能以馭他人哉自唐以來天下士大夫爭以排老爲言故其徒之欲求知於吾士大夫之間者往往自叛其師以求容於吾而吾士大夫又喜其來而接之禮靈徹文暢之徒飲酒食肉以自絕於其教嗚呼歸爾父母復爾室家而後吾許爾以叛爾師父子之不歸室家之不復而師之叛是不可以一日立於天下傳曰人臣無外交故季布之忠於楚也𨿽不如蕭韓之先覺而比丁公之貳則爲愈予在京師彭州僧保摠來求識予甚勤及至蜀聞其自京師歸布衣蔬食以爲其徒先凡若干年而所居圓覺院大治一日爲予道其先師平潤事與其院之所以得名者請予爲記予佳聰之不以叛其師悅予也故爲之記曰彭州龍興寺僧平潤講圓覺經有奇因以名院院始不葺潤之來始得隙地以作堂宇凡更二僧而至於保聰又合其鄰之僧屋若干於其院以成是爲記庚午蘇軾以龍圖閣學士知杭州奏浚西湖際山爲岸杭人呼曰蘇公堤紹聖四年移謫儋州至元符三年六月歸自海外居常州軾謫黃州日築室東坡號居士靖國元年辛巳七月廿八日卒朝奉郎提舉成都玉局觀嘗作佛印磨衲贊曰長老佛印大師了元防京師天子聞其名以髙麗所貢磨衲賜之客有見而嘆曰嗚呼善哉未嘗有也嘗試與子攝其齊衽循其鉤絡舉而振之則東盡嵎夷西及昩谷南被交趾北屬幽都紛在吾箴孔綫蹊之中矣佛印聽然而曰甚矣子言之陋也吾以法眼視之一一箴孔有無量世界一一世界滿中眾生所有毛孔所衣之衣箴孔綫蹊悉爲世界如是展轉經八十反吾佛光明之所照吾君聖徳之所被如以大海注一毛竅如以大地塞一箴孔曽何嵎夷昩谷交趾幽都之足云乎當知此衲非大非小非短非長非重非輕非薄非厚非色非空一切世間折膠墮指此衲不寒爍石流金此衲不五濁流浪刼火洞然此衲不壊云何以有思惟心生下劣想於是蜀人蘇軾聞而贊之曰匝而藏之見衲而不見師衣而不匣見師而不見衲惟師與衲非一非兩眇而視之蟣虱龍象

法云圓通法秀禪師秦州隴城人也生辛氏母夣僧臒甚須髩盡白托宿曰我麥積山僧也覺而娠先是麥積山有僧亡其名日誦法華與應干寺魯和上善嘗欲從之遊方魯老之旣去緒語曰他日當尋我竹鋪坡前銕疆嶺下俄有兒生其所魯聞之往觀焉兒爲一三歳願隨魯歸遂冒魯氏十九通經爲大僧天骨峻防軒昻萬僧中凜如畫講大經章分句析機鋒不可觸京洛著聞倚圭峯鈔以詮量眾義然恨圭峯學禪惟敬北京元華嚴然恨元非講曰教盡佛意則如元公者不應非教禪非佛意則如圭峯者不應學禪然吾不信世尊教外以法大迦葉乃罷講南遊謂同學曰吾將窮其窟宂摟取其種抹殺之以報佛恩乃已耳初至隨州護國讀淨果禪師碑曰僧問報慈如何是佛性慈曰誰無又問淨果果曰誰有其僧因有悟秀大笑曰豈佛性敢有無之矧又曰因以有悟哉其气拂膺去至無爲銕佛謁懷禪師懷貎寒危坐涕垂沾裳秀易之懷收涕問座主講何經秀曰華嚴又問此經以何爲宗曰以心爲宗又問心以何爲宗秀不能對懷曰毫有差天地懸隔秀退自失悚然乃敬服願畱日夕受法久之乃證懷移池入吳皆從之初出世淮之四面杖笠之外包具而已以至棲賢蔣山長蘆眾千人有全長老至登座眾因哂之無出問者於是秀出拜趨問如何是法秀自己全笑曰秀銕面乃不識自己乎秀曰當局者迷一眾服其荷法心也兾國大長公主建法云寺成有詔秀爲開山第一祖開堂日神宗遣中使降香並磨衲仍傳聖語表朕親至之禮皇弟荊王致敬座下士大夫日夕問道時司馬光方登庸以吾法太盛方經營之秀曰相公聰明人英傑非因佛法不能爾遽忘願力乎溫公意少懈元祐五年八月臥疾詔醫官視之醫請候脈秀仰視曰汝何爲者也吾有疾當死耳求治之是以生爲可戀也平生生死夢三者無所捒擇揮去之呼侍者更衣安坐說偈而化閱世六十四坐夏四十五

江州東林常總禪師生劍州尢溪施氏母夣男子頎然色如金握白芙蓉三柄以授之但一柄得余委地覺而娠後誕三子伯仲皆不育總其季也年十一依寶云寺文兆法師出家又八年落髮建州大中寺契恩律師受具初至吉州禾山禪智材公材有人望延之不畱聞南禪師之道依歸宗久之無所得而去歸宗火南遷石門南塔又往從之及南公自石門遷黃蘗積翠以至黃龍總皆在焉二十年之間凡七往返南佳其勤勞稱於眾總自負宻記決志大掖濟北之宗洪州太守榮公修撰請住泐潭或謂馬祖再來也道俗爭先願見元丰三年詔革江州東林律居爲禪觀文殿學士王公韶出南昌欲延寶覺心公心舉總自代總知宵遁去千餘里檄諸郡期必得之得於新淦殊山窮谷中遂應命其徒相謂曰逺公嘗有記曰吾滅七百年後有身大士革吾道塲今符其語矣總之名聞天子有詔住相國智海禪院總固稱山野老病不能奉詔然州郡惇遣急於星火其徒又相語曰聰明泉適自涸矣凡兩月而得旨如所乞就賜紫伽號廣惠其徒又相語曰聰明泉復湧沸矣元祐三年徐國王奏號照覺禪師總於衲子有大緣槌拂之下眾盈七百樷席之盛近世所未有也六年八月示疾九月二十五日浴罷安坐而化十月八日全身葬於鴈門塔之東世壽六十七坐四十九夏

荊門玉泉皓長老塔銘無盡居士譔略云師姓王眉州丹稜縣坼頭鎭人天聖元年依大力院出家法名承皓明道二年普度爲僧景祐元年受戒慶曆二年遊方至復州見北塔思席禪師發明心要得逰戱如風大自在三昩制赤犢鼻書歷代祖師名而服之曰惟有文殊普賢猶較些子且書於帶上自是諸方以皓布裩呼之惠南居黃龍設三關語以接物罕有契其機者師教一僧往南曰我手何似佛手答曰不相似南曰我腳何似驢腳答曰不較多南笑曰此非汝語誰教汝來僧以實告南曰我從來疑這漢熈寜間至襄陽爲谷首座有蜀僧依止師席師憐其年少有志稍誘掖之僧亦效師制犢鼻浣而曝之師見之曰我裩何故在此僧曰某甲裩也師曰具何道理敢爾僧禮拜曰毎蒙許與切所欣慕師曰此豈戱論與汝半年當吐血死後半年其僧嘔血死於鹿門山聞者異之元丰二年四月予奉使京西南路聞師之名致而見之問師法嗣何人師曰北塔問北塔有何言句師曰爲伊不肯與人說遂請師住郢州大陽谷隱大喜曰我山中首座出世盛集緇素請師升座以爲歆艷師曰承皓住谷隱十年不曽飲谷隠一滴水嚼谷隱一粒米汝若不防來大陽與汝說攜拄杖下座不顧而去居數月知荊南李公審言轉運使孫公景修同請住當陽玉泉景徳禪院師機鋒孤峭學者不能湊泊人闕首座維那曰某人某人曽於某處立僧爲禪眾所歸宜依諸方例請充師叱曰杜杜又曰孟八郎孟八郎一日師從廚前過見造晚麺問曰有客過耶對曰眾僧造藥石師呼知事稱之曰吾昔參禪爲人汲水舂米今見成米麺蒸炊造作與供諸佛菩薩羅漢無異飽喫了並不畱心參學百般想念五味馨香假作驢腸膳生羊骨鱉臛餵飼八萬四千戶虫開眼隨境攝合眼隨夣轉不知主祿判官掠剰大王隨從汝抄札消鑿祿料簿教汝受苦有日在於是徒眾不堪寂寥譛之於縣令曰長老不能安眾惟上來下去防撿寒碎縣令召師至縣責之曰大善知識不在方丈內端坐兩廊下山門來去得許多師曰大通智勝佛十刼坐道塲佛法不現前不得成佛道長官以坐是佛耶坐殺佛去也長官茫然益敬禮之狗子在室中僧入請益師叱一聲狗出去師云狗子卻防汝卻不防玉泉冬市四逺雲集師於廊下畫一圓相顧視大眾曰賤賣賤賣良久畫破曰自家買自家買冬至上堂曰晷運推移布裩�赤莫笑不洗無來換替王大觀知荊南問如何是佛師曰截斷腳跟又問如何是法師曰掀了腦蓋師有頂相自贊曰粥稀後坐牀窄先臥耳瞶愛聲髙眼昏宜字大其應機答話隱顯不測大致若此玉泉寺宇廣大獘漏前後主者以營葺爲艱師曰吾與山有緣與僧無緣修今世寺待後世僧耳悉壊法堂方丈寢堂鐘樓慈氏閣關廟而鼎新之皆求予記其本末師住山無筆硯文字箱篋無兼衣囊錢元祐六年遣人至江西口白曰老病且死得百丈肅爲代可矣余以諭肅肅不願往十二月二十八日示寂臨行門人迫以作頌師曰吾年八十一病死舁屍出児郎齊著力一年三百六十日師滅時地三震防余移漕淮西召還諫省謫官金陵不復詳師後事今年十月恩知洪州途次太平有徳鴻者來謁泣言師之死鴻適歸閩中自閩聞訃奔玉泉師已於斗山下鴻營塔於始就緒念先師神交道契莫如公者故間關數千里公求文銘師之塔予哀鴻不忘其師乃追掇緒餘而銘之曰【文多不錄】

法師元淨字無象徐氏杭州於潛人客有過其舎者曰嘉气上騰當生奇男旣生左肩起如袈裟絳八十一日乃沒伯祖異之曰宿世沙門必使事佛八十一者殆其算歟及師之終果符其數十歳出家毎見講座輒曰願登此法度人十二就學於慈云不數年而齒髙弟後聞明智講止觀方便五緣曰淨名所謂一食施一切供養諸佛及諸賢聖然後可食此一方便也師悟曰今乃知色香味觸本具第一義諦因泣下如雨自是遇物無非法界代講十五年杭守呂臻請住大悲閣嚴設戒律其徒畏愛臻爲請紫衣辧才之號七年翰林沈遘撫杭【仁宗嘉祐】謂上竺本觀音道塲以音聲爲佛事者非禪那居乃請師居之【此年始革禪爲教】鑿山增室廣聚學徒教庠之盛冠於二浙神宗熈寜三年杭守祖無擇坐獄於檇李【檇音醉地名今嘉興】師以鑄鐘例追辧幸得釋寓止眞如蘭若擬金鎞設問答述圓事理說發明祖意之妙元丰元年有利山門施資之厚者倚權以奪之眾亦隨散逾年其人以敗聞朝廷復畀師眾復集【淸獻趙公與師爲世外友爲之贊曰師去天竺山空哭天竺師歸道塲重輝東坡寄詩曰道人出山去山色如死灰白雲不觧笑靑松有餘哀忽聞道人歸鳥語山容開云云】三年復謝去居南山之龍井士庻爭爲築室遂成伽藍六年太守鄧伯溫請居南屏明年復歸龍井時靈山虛席師以慈云師祖道塲俯就眾請及月餘定中見金甲神跪前曰師於此無緣不宜久住旣受防告遂還龍井元祐四年蘇軾治杭問師曰此山如師道行者幾人曰沙門多宻行非可盡識將示寂乃入方圓庵【秦觀記米芾書】宴坐謝賔客止言語飲食招參寥告之曰【道濳師也】吾淨業將成若七日無障吾願遂也七日出偈告眾卽右脇而化當元祐六年九月晦日也塔成東坡命子由爲之銘

癸酉淨因道臻禪師字伯祥福州古田戴氏子也防不茹葷十四去上生院行頭陀行又六年爲大僧閱大小經論置不讀曰此方便說耳卽持一鉢走江淮所防知識甚多而得旨決於浮山逺公江州承天虛席致臻非所欲而防丹陽寓止因聖一日行江上覓舟黙計曰當隨所往信吾緣也問舟師曰載我舡尾可乎舟師笑曰師欲何之我入汴舡也臻曰吾行遊京師因載之而北謁淨因大覺璉公璉公使首眾僧於座下及璉歸吳眾請以臻嗣焉開法之日英宗遣中使降香賜紫方徽號京師四方都防有萬好惡貴人逹官日塡臻門一日之慈聖上仙神宗召至慶壽宮賜對甚喜設髙廣座恣人問答左右上下咸嘆希有歡動宮殿賜與甚厚神宗悼佛法之防憫名相之始卽相國爲惠林智海二剎其命立僧必自臻擇之宿老皆從風而靡神宗上仙被詔至福寜殿說法詔道臻素有徳行可賜號淨照禪師元祐八年八月十七日前語門人淨圎曰吾更三日行矣及期沐浴更衣說偈已跏趺而寂閱世八十坐六十有一夏臻性慈靖退似不能言者居都城西隅衲子四十餘軰頽然不出戶三十年如一日奉身甚約一布裙二十年不易用五幅才掩脛不多爲樷褶曰徒費耳無所嗜好乃能雪方丈之西壁請文與可掃墨竹謂人曰吾使遊人見之心目淸涼此君蓋替我說法也嘗於慶壽宮說法僧問慈聖仙防定歸何所臻曰水流元在海月落不離天上恱以爲能加敬焉【黃魯直題其像曰老虎無齒臥龍不吟千林月黒六合云陰逺山作眉紅杏腮嫁與春風不用媒老婆三五少年日也觧東塗西抹來】

甲戌攺紹聖

乙亥

遼攺壽昌【主洪基加號聖文神武全功大略聰仁孝惠天祐皇帝】智海眞如慕喆禪師出於臨川聞氏聞族寒喆又防孤去依建昌永安圓覺律師爲童子試所習得度具戒爲人剛簡有髙識以荷法爲志律身甚嚴翠巖眞禪師遊方時喆能識之眞好暴所長以蓋人號眞防胸所至犯眾怒非笑之喆與之周旋二十年𨿽羣居不敢失禮眞兩住剎喆陰相之成法席有來學者且令見喆侍者謂人曰三十年後喆其大作佛事眞沒塔於西山心防三年乃去依黃蘗遊湘中一鉢云行鳥飛去畱爲樷林重輕謝師直守潭州聞其風而恱之不可致防嶽麓席虛盡禮迎以爲出世累月而後就俄遷大潙眾二千指無所約束人人自律惟粥罷受門弟子問道謂之入室齋罷必防大眾茶諸方才月一再而喆講之無虛日放防罷喆自役作使令者在側如路人晨香夕燈十有四年夜禮拜持茅視殿廡燈火倦則以帔首假寐三聖堂初猶浴盡老不浴者十餘年紹聖元年有詔住大相國寺智海禪院亰師士大夫想見風裁樷林以喆靜退畏閙不敢必其來喆受詔欣然俱數衲子至觧包之日傾都來觀至謂一佛出世院窄而僧日增無以容則相枕地臥有請限之者喆曰僧佛祖所自出厭僧厭佛祖也安有名爲傳法而厭佛祖乎安得不祥之語哉凡驗學者舉趙州洗鉢話上人如何防僧擬對喆以手托之曰歇去自始至終未嘗換機明年十月初八無疾而化是年云居元祐禪師卒王氏信之上饒人年十三師事愽山承天沙門齊晟二十四得度具戒時南禪師在黃蘗往依之十餘年智辧自將气出流軰眾以是悅之少然祐不防也南歿去遊湘中廬於衡嶽馬祖故基衲子追隨聲重荊楚間謝師直守潭州欲禪道林之律居盡禮致祐爲第一世祐欣然肯來道林蜂房蟻穴聞見層出像設之多冠於湘西祐夷廓之爲虛堂爲禪室以防四海之學者役夫不敢壊像設祐自鋤棄諸江曰昔本不成今安得壊吾法尙無凡情存聖解乎六年而殿閣崇成棄之去防廬山南康太守陸公時請住玉澗寺徐王聞其名奏賜紫祐作偈辭之曰爲僧六十先華無空門號出家願乞封回禮部牒免辜盧老納袈裟人問其故祐曰人主之恩而王者之施非敢辭以近名也但以法未等耳王安上者舒王之弟問法於祐以云居延之祐曰爲擕此骨歸葬峯頂耳登輿而去疾諸方死必塔者祐曰山川有限僧死無窮它日塔將無所容於是於開山宏覺塔之東作卯塔曰凡住持者非生身不壊火浴雨舎利者皆以骨石塡於此其西又作卯塔曰凡僧化皆以骨石塡於此謂之三塔紹聖二年七月七日夜集眾說偈而化世壽六十有六坐四十有二夏戊寅攺元符

西夏攺永安

云居佛印了元禪師字覺老生饒州浮梁林氏世業儒父祖皆不仕元生二歳瑯瑯誦論語諸家詩五歳誦三千首旣長從師授五經略通大義因讀首楞嚴經於竹林寺愛之盡捐舊學白父母求出家度生死禮寶積寺沙門日用試法華受具遊廬山謁開先暹道者暹自負其號海上橫行俯視後進元與問答防給乃稱賞時年十九又謁圓通訥公訥曰骨格已似雪竇後來之俊也時書記懷璉方應詔以元繼其職江州承天虛席又以元當選郡將而少之訥曰元齒少而徳壯𨿽萬耆衲不可折也於是爲開先之嗣時二十八矣自承天遷淮之斗方廬山之開先歸宗潤之金山焦山江西之大仰又住云居凡四十年間徳化緇素縉紳之賢者多與之遊東坡謫黃州廬山對岸元居歸宗詶酢妙句與煙雲爭麗及其在金山東坡釋還東吳次丹陽以書抵元曰不必出山當學趙州上等接人元得書徑來坡迎笑問之元以偈答曰趙州昔日少謙光不出山門見趙王爭似金山無量相大千都是一禪牀坡抵掌稱善又嘗謂眾曰昔雲門說法如雲雨絕不喜人記錄其語見必罵逐曰汝口不用返記吾語異時裨販我去今室中對機錄皆香林明教以爲衣隨所聞卽書之後世學者漁獵文字語言正如吹网欲滿非愚卽狂時江浙樷林尙以文字爲禪之謂請益故元以是風之髙麗僧統義天航海至明州傳云棄王位出家上防乞徧歷樷林問法受道有詔朝奉郎楊傑次公館伴所經吳中諸剎皆餞如王臣禮至金山元牀坐納其大展次公驚問故元曰義天亦異國僧耳僧至樷林規防如是不可易也眾姓出家同名子自非買崔盧門閥相髙安問貴種次公曰卑之少狥時宜求異諸方亦豈覺老心哉元曰不然屈道隨俗諸方先失一眼何以示華夏師法乎朝廷聞之以元爲知大體李公伯時爲元冩照元曰必爲我作笑狀自爲贊曰李公天上石麒麟傳得云居道者眞不爲拈花明大事等閒開口笑何人泥牛向風前齅枯木無端雪裏春對現堂堂俱不識太平時代自由身元符元年正月初四日客語有防其心者軒渠一笑而化其令畫笑狀非茍然也世壽六十七坐五十有二夏圎照禪師諱宗本生於管氏常州無錫人也體貌丰碩言無枝葉十九師事蘇州承天永安道升禪師升道價重樷林歸之者如雲本衣垢面操井臼典炊防以供給之夜則入室參升曰頭陀荷眾良苦亦疲勞乎對曰若捨一法不名滿足菩提實欲此生身證其敢言勞升陰奇之又十年剃髮受具服勤三年乃辭升逰方徧參至池陽景徳謁義懷禪師言下契悟眾未有知者嘗爲侍者而喜寢鼻息聞者厭之言於懷懷笑曰此子吾家精進幢也汝輩他日當依賴之無多談眾乃驚懷退居吳江壽聖部使者李公復圭過懷夜話曰瑞光虛席願得有道衲子主之懷指本曰無逾此道人者耳旣至寺集眾撃鼓皷輙墮圓轉震響眾驚卻有僧出呼曰此和尙法雷振地之祥也俄失僧所在自是法席日盛武林守陳公襄以承天興教二剎命師擇居蘇人畱之益甚又以淨慈堅請移文諭道俗曰借師三年爲此植福不敢久占本嘖嘖曰誰不欲作福眾識其意聽赴之元丰五年神宗皇帝辟相國寺六十四院爲八禪二律六中貴梁從政董其事驛召師主惠林旣至上遣使問勞三日傳防就寺之門爲士民演法翌日召對延和殿問道賜坐卽盤足跏趺賜茶至舉盞長吸又蕩撼之上問受業何寺對曰承天永安上悅其眞諭以方興禪宗宜善開之旨旣退上目送之謂左右曰眞福惠僧也後帝登遐召入福寜殿說法以師嘗爲先帝所禮敬見之不勝哀悼以老乞歸林下勑任便雲遊所至不得抑令住持升座辭眾曰本是無家客那堪任便遊順風如櫓棹舡子下揚州旣出都城王公貴人送者車相屬師臨別誨之曰歳月不可把玩老病不與人期惟勤修勿怠是眞相爲聞者莫不感涕其眞慈善若此髙麗僧統義天以王子奉國命使於我朝聞師道譽請以弟子禮見師問其所得以華嚴經對師曰華嚴經三身佛報身說耶化身說耶法身耶義天曰法身說本曰法身徧周沙界當時聽眾何處蹲立義天茫然自失欽服益加法道至本大盛老居靈巖閉門頽然而四方從者相望於道不釋也元符二年十二月甲子將入滅沐浴而臥門弟子環擁請曰和尙道徧天下今日不可無偈幸彊起安坐本熟視曰癡子我尋常尙懶作偈今日特地圖个甚麼尋常要臥便臥不可今日特地坐也索筆大書五字曰後事付守榮擲筆憨臥若熟睡然撼之已去矣門人塔全身於山中閱世八十坐五十二夏庚辰黃龍寶覺禪師入寂出於鄔氏諱祖心南雄始興人也少爲書生有聲年十九而目肓父母信以出家輙復見物乃往依龍山寺沙門惠全明年試經業而公獨獻詩得奏名剃髮繼住受業院不奉戒律且逢橫逆於是棄之入樷林謁雲峯悅公畱三年難其孤硬告恱將去悅曰必往依黃蘗南公公至黃蘗四年知有而機不發又辭而上雲峯防悅謝世因就止石霜無所防決試閱傳燈至僧問多福曰如何是多福一樷竹福曰一莖兩莖斜三莖四莖曲此時頓覺親見二師徑歸黃蘗方展坐具南公曰子入吾室矣公亦踴躍自喜卽應曰大事本來如是和尙何用教人看語下語百計捜尋南公曰若不令汝如此究尋到無用心處自見自肯吾卽埋沒汝也公從容游泳陸沈眾中時時往決雲門語句南公曰知是般事便休汝用許多工夫作麼公曰不然但有纎疑在不到無學安能七縱八橫天廽地轉哉南公肯之後使分座令接納來學南遷黃龍而化以公繼其席凡十有二年然性眞率不樂從事於務五求辭去乃得謝事閒居而學者益親謝景溫師直守潭州虛大潙以致公三辭不往又囑江西轉運判官彭汝礪器資請所以不赴長沙之意公曰願見謝公不願領大潙也馬祖百大以前無住持事道人相尋於空閒寂寞之濵而已其後𨿽有住持王臣尊禮爲天人師今則不然掛名官府如有戶籍之民直遣伍伯追呼之耳此豈可復爲也師直聞之不敢以院事屈願一見之公至長沙師直願受法訓公爲舉其綱其言光顯廣大如靑天白日易識其略曰三乘十二分教還同說食示人食味旣因他說其食要在自己親嘗旣自親嘗便能了知其味是甘是辛是醎是淡逹磨西來直指人心見性成佛亦復如是眞性旣因文字而顯要在自己親見若能親見便能了知目前是眞是妄是生是死旣能了知眞妄生死返觀一切語言文字皆是表顯之說都無實義如今不了病在甚處病在見聞覺知爲不如實知眞際所認此見聞覺知爲自所見殊不知此見聞覺知皆因前塵而有分別若無前塵境界卽此見聞覺知還同毛兔角並無所歸師直聞所未聞公以生長極南少以宏法棲息山林方太平時代欲觀光京師以餞餘年乃至京師駙馬都尉王詵晉卿盡禮迎之庵於國門之外久之南還再遊廬山嘗有偈曰不住唐朝寺閒爲宋地僧生涯三事衲故舊一枝藤乞食隨緣去逢山任意登相逢莫相不是嶺南能可想公之標致也臈旣髙益移庵深入棧絕學者又二十餘年以元符三年十一月十六日中夜而歿閱世七十有六坐夏五十有五

辛巳徽宗佶立【神宗第十三子初封端王太后向氏召宰執議立端王丞相章惇曰端王浪子耳曾布長望見王在下叱曰聽太后處分王出章惇惶恐失措遂卽位荒滛奢佚蔑直尙浮又寵道士林靈素失道北遷降爲天水郡王壽五十五在位二十五年終於五國城】攺建中靖國遼天祚立諱延禧【道宗孫秦王元吉之子滛縱失道荒於畋獵女眞有禽曰海東靑玉爪善捕天鵞一飛千里嵗命其國人窮取以獻人怨遂叛政和中童貫與遼叛人馬植謀約女眞攻遼天祚逃於夾山擒之削封海濵王送長白山東築城居之遂亡】

女眞太祖阿固達【後攺名旻世祖和哩布之次子世爲部長是年舉兵立國】

禪門續燈錄成乃東京法云佛國禪師惟白集是年八月十五日上進帝爲制序白靖江人嗣圓通秀公其文曰昔迦如來之出世也受然燈之記生淨飯王家分手指乎天地而其機也已露遊門觀於老死而幻緣也頓寂及乎唱道雞園騰芳鷲嶺無邊剎境遂現於一毫之端大千經卷畢出於防塵之表西竺土東流震旦編葉而書則一時聖法𨿽傳於慶喜拈花而笑則正法眼藏獨付於飲光自逹磨西來實爲初祖其傳二三四七而至於曺溪於是林之道逾光一滴之流寖廣自南嶽靑原而下分爲五宗各擅門風應機酬對𨿽建立不同而防歸則一莫不箭鋒相拄鞭影齊施接物利生啟悟多矣源廣迆枝葉扶疎而雲門臨濟二宗遂獨盛於天下朕膺天寶命紹國大統恭惟藝祖辟度門於緜防太宗闡祕義於敷天章聖傳燈於景徳永昭廣燈於天聖皆宏暢眞風恊助神化以成無爲之治者也於皇神考尢向空宗元丰三年詔於大相國寺剏二禪辟惠林於東序建智海於西廡壬戌之歳以越國大長公主及集慶軍節度觀察畱後駙馬都尉張惇禮之請復建法云禪寺於國之南於是祖席光輝樷林鼎盛天下襲方慕禪悅者雲集於上都矣今惇禮以其寺住持僧佛國禪師惟白探防上乘了苐一義屢入中禁三登髙座宣揚妙旨良愜至懷昔能仁說法華經放眉間白毫相光照東方萬八千世界而彌勒發問文殊決疑以謂日月燈明佛本光瑞如此持是經者妙光法師得其證者普明如來今續知之名蓋燈燈相續光光相入義有在於是矣意圓澄覺海本含裹於十方生滅空漚遂沈淪於三有因明立所由塵發知識妄相仍轉入諸趣良可悲也若回光內照發眞歸元則是錄也直指性宗單傳心印可得於眉睫可薦於言前舉手而擎妙喜世界彈指而現莊嚴樓閣神通妙用眞不可思議者也嘉於有眾締此勝緣俱離迷津偕之覺路斯朕之志已建中靖國元年八月十五日賜敍

壬午攺年崇寜【鑄崇寜當三錢詔天下軍州創崇寜寺又攺天寜替先號】甲申是歳蘄州五祖山法演禪師示寂錦州巴西鄧氏少落髮受具逰成都講席習百法惟識窺其奧置之曰膠柱安能鼓瑟乎卽日逰方所至無足當其意者抵浮山謁逺錄公久之無所發明逺曰吾老矣白雲端鑪韝不可失也演惟諾徑造白雲端曰川防苴汝來也演拜而就列一日舉僧問南泉摩尼珠語以問端端叱之演領悟流汗體乃獻投機頌雲山前一片閒田地義手叮嚀問祖翁幾度賣來還自買爲憐松竹引淸風端頷之曰栗棘篷禪屬子矣演嘗掌磨有僧視磨急轉指以問演此神通耶法爾耶演褰衣旋磨一匝師嘗示眾云古人道如鏡鑄像像成後鏡在什麼處眾下語不契師作街坊自外來端舉似演演前問訊曰也不爭多端笑曰湏是道者始得初住西面遷白雲上堂云汝等諸人見老和上鼓動唇舌竪起拂子便作勝解及乎山禽聚集牛動尾巴卻將作等閒殊不知檐聲不斷前旬雨電影還連後夜雷又云悟了同未悟歸家尋舊路一字是一字一句是一句自小不脫空兩歳學移步湛水生蓮花一年生一度又云賤賣檐板漢貼秤麻三斤百千年滯貨何處著渾身張丞相謂其應機接物孤峭徑直不犯刋削其知言耶應世四十餘年晚住太平移東山崇寜三年六月二十五日上堂辭眾時山門有土木之工演躬自督役誡曰汝等好作息吾不復來矣歸方丈淨髮澡浴旦日吉祥而逝

乙酉金國移瑞像佛牙入內殿供養

丙戌

【金詔釋氏有瀆神逾分者除削之是年正月彗出西方其長亙天】

丁亥大觀慈感寺【吳興郡民邵宗益剖蚌得羅漢像歸於本寺後至建炎間憲使楊應

誠傳玩躍入於溪漁人再獲建閣以藏之】

己丑東都法云大通禪師善本示寂生董氏漢仲舒之後也其先家太康仲舒村太父琪父溫皆官於潁遂爲潁人初母無子禱於佛前誓曰得子必以事佛卽蔬食乃娠生而骨相秀異方晬而孤母育於叔祖玠之家旣長博學操履淸修母亡哀毀過禮無仕宦意辟穀學道於筆工然气剛不屈沈黙白眼公卿嘉祐八年與弟善思俱至京籍名顯聖地藏院試所習爲大僧其師圎成律師惠楫者謂人曰本它日當有海內名乃生我法中乎使聽習毘尼隨喜雜華夜夣見童子如世所畫善財合掌而南旣覺曰諸佛菩薩加我矣其欲我南詢諸友乎時圎照道振吳中本逕造姑胥謁瑞光圎照坐定特顧之本黙契宗旨服勤五年盡得其整頓提撕之綱研練差別之智縱橫舒捲度越前規一時輩流無出其右圓照倚之以大其家以季父事圓通秀公秀住廬山棲賢出入臥內如寂子之於東寺焉出世婺之林遷杭之淨慈繼圓照之後食堂千餘口仰給於檀施供養莊嚴之盛遊者疑在諸天時號大小本也哲宗聞其名詔住上都法云賜號大通又繼圎通之後玉立孤峻儼臨淸眾如萬山環天柱譲其髙寒然精粗與眾共未嘗以言狥物以色假人王公貴人施日塡門住八年請於朝願歸老於西湖之上詔可遂柬還庵龍山崇徳杜門卻掃與世相忘又十年天下願見而不可得臨眾三十年未嘗笑及閒居時抵掌笑或問其故曰不莊敬何以率眾吾昔爲樷林故彊行之非性實然也所至見畫佛菩薩行立之像不敢坐伊蒲塞饌以魚胾名者不食其眞誠敬事防心離過如此大觀三年十二月甲子屈三指謂左右曰止有三日已而果沒有異禽翔鳴於庭而去塔全身於上方閱世七十有五坐四十有五夏

庚寅【五月停給僧尼度牒三年六月以張商英入相時久旱是夕大雨上書商霖二大字以賜之】辛卯攺政和【四月張商英罷相詔毀京師祠】

遼攺天慶

壬辰是年蔡京進太師楚國公京喜食鶉預籠畜而烹之嘗夣鶉數千訴於前其一致詞曰食君廩中粟充君箸下肉一羮數百命生死猶轉轂看君壽千春禍福相倚伏京甚畏之【出漁溪詩話】

癸巳四月嘉州風折大樹有僧在定有司聞於上詔令送至京師八月入內譯經院金總持三藏鳴金磬出其定僧曰我東林逺法師之弟惠持也西逰峩眉因入定於此三藏因徐啟今欲何歸曰陳畱卽復入定徽宗令繪像頒行天下仍制讚

是年四月玉淸昭陽宮成奉安道像上宮行禮七年攺玉淸神霄宮時道教之盛自道士徐知常始賜號沖虛先生徐守信賜虛靜先生劉混康賜葆眞觀妙沖和先生後並贈太中大夫十一月癸未郊上搢大珪執元珪以道士百人執儀衛前置道階凡二十六等先生防士八字六字四字二字視中大夫至將仕郎級重和初別置道官自太虛大夫至金壇郎凡十六等同文臣中大夫至廸功郎道職自沖和殿侍宸至凝神殿校經凡十一等侍宸同待制撿籍同修撰校經同直閣皆給告身【出宋史】

甲午【詔佛果禪師克勤住京師天寜寺賜永道法師號寶覺住左街香積院】

女眞是年始叛防遼寜江府【初遼主天祚賞罰僣濫色禽俱荒女眞東北與五國爲鄰五國之東接大海出名鷹自海東來者謂之海東靑遼人酷愛之歳歳求之女眞至五國戰鬭而後得不勝其擾二年春天祚如混同江釣魚界外生女眞部長在千里外者以故事皆來防酒酣使諸長歌舞爲樂阿固逹獨不從天祚謂樞宻使蕭奉先曰阿固逹意气雄豪當以事誅之奉先曰殺之傷向化之心阿固逹知其意卽先舉兵吞並鄰近部族秋集女眞諸部甲馬二千犯混同江之寜江州時天祚射鹿慶州秋山遣渤海刺史髙仙壽討之爲女眞所敗失寜江州有黒气長數丈出自齋宮行一里許貫於壇壝出遼志】

乙未

遼天慶五年金太祖【阿固達正月一日卽位】攺年収國政和五年黃龍死心禪師卒諱悟新生王氏韶州曲江人魁岸黒面如梵僧狀依佛陀院落髮以气節蓋眾好面折人初謁棲賢秀鐡面秀問上座甚防人曰廣南韶州又問曽到雲門否新曰曽到又問曽到靈樹否曰曽到秀曰如何是靈枝條新曰長底自長短底自短秀曰廣南蠻莫亂說新曰向北驢只恁麼拂袖而出秀器之而新無畱意乃之黃龍謁寶覺禪師談辧無所抵捂覺曰若之技止此耶是固說食耳渠能飽人耶新窘無以進從容白曰悟新到此弓折箭盡願和上慈悲指个安樂處寶覺曰一塵飛而翳天一芥墮而覆地安樂處正忌上座許多骨董直須死卻無量刼來偸心乃可耳新趨出一日黙坐下板防知事捶行者新聞杖聲忽大悟奮起忘納其屨趨方丈見寶覺自譽曰天下人縂是學得底某甲是悟得底覺笑曰選佛得甲科何可當也新自是號爲死心叟榜其居曰死心室蓋識悟也久之去防湘西是時喆禪師領嶽麓往造焉喆問是凡是聖對曰非凡非聖喆曰是什麼新曰髙著眼喆曰恁麼則南山起雲北山下雨曰是凡是聖喆曰爭柰頭上澷澷腳下澷澷新仰屋作噓聲喆曰气急殺人曰恰是拂袖便出新初住雲巖已而遷翠巖翠巖舊有祠鄕人禳禬酒胾汪無虛日新誡知事毀之辭以不敢掇禍新怒曰使能作禍吾自當之乃躬自毀拆俄有巨蟒盤臥內引首作吞噬之狀新叱之而遁新安寢無它未幾再領雲巖建經藏太史黃庭堅爲作記有以其親墓志鑱於碑陰者新恚罵曰陵侮不避禍若是語未卒電光翻屋雷擊自戶入拆其碑陰中分之視之已成灰燼而藏記安然無損晚遷黃龍學者云委屬疾退居晦堂夜防竪起拂子云看看拂子病死心病拂子安死心安拂子穿卻死心死心穿卻拂子正當恁麼時喚作拂子又是死心喚作死心又是拂子畢竟喚作什麼良久云莫把是非來辧我浮生穿鑿不相干有乞末後句者新與偈曰末後一句子直須心路絕六根門旣空萬法無生滅於此徹其源不須求解脫生平愛罵人只爲長快活十二月十三日晚參說偈十五日泊然坐逝茶毘得舍利五色閱世七十二坐四十五夏

丙申政和六年錢唐靈芝寺律師元照字湛然余杭唐氏子少依祥符東藏惠鑑師學毘尼及見神悟謙公講天臺教觀博究羣宗以律爲本又從廣慈授菩薩戒戒光發現頓漸律儀罔不兼備南山一宗蔚然大振常披布伽黎杖錫持鉢乞食子市楊無爲贊之曰持鉢出持鉢歸佛言長在四威儀初入鄽時人不識虛空當有神知四主郡席晚居靈芝三十年眾常數百嘗言化當世莫若講說垂將來莫若著書撰資持濟緣行宗應法住法報恩諸記十六觀小彌陀義疏及刪定律儀本芝園集若干捲自號安忍子命諷普賢行願品趺坐而化壽六十九夏五十有一

道士林靈素者溫州人善妖術以雷公法嘗往來不逞於宿亳淮泗間乞食諸寺僧薄之至楚州與惠世相歐撃訟於官府倅石仲問焉喜其辯防輕俊脫之置館中問吐納燒煉蜚神之術七年正月仲攜入京因道士徐知常謁宰相蔡京京致見帝靈素大言曰天上有神霄玉淸府長生帝君主之其弟靑華帝君皆玉帝子次有左元仙伯並書罸仙吏禇惠等八百餘官謂帝卽長生大帝君蔡京爲左元仙伯已卽褚惠帝忻然信之賜林金門羽客建通眞宮以處之帝自號教主道君皇帝二月詔攺天下大寺爲神霄玉淸萬壽宮院爲觀設長生靑華帝君像置道學科未幾有期門之事矣四月詔道籙院略曰朕乃上帝元子爲太霄帝君憫中華金狄之難教遂懇上帝願爲人主令天下歸於正道卿等可上表冊朕爲教主道君皇帝止用於教門上以教經六千卷內惡談毀詞詆謗道儒二教命近臣於道籙院看詳取索焚棄之

是年隆興府黃龍山靈源禪師遷寂名惟淸生南州武寜陳氏方垂髫上學日誦千言吾伊上口有異僧過書肆見之引手熟視之大驚曰菇蒲中有此児耶告其父母聽出家從之師事戒律師年十七爲大僧聞延恩院耆宿法安見本色人上謁願畱就學安曰汝苦海法舡也我尋常溝壑耳豈能藏哉黃龍心禪師是汝之師亟行無後時淸至黃龍泯泯與眾作息問答茫然不知端倪夜諸佛前曰倘有省發願盡形壽以法爲檀世世力大法初閱沙語倦而倚壁起經行步促遺履俯就之乃大悟以所悟告寶覺覺曰從緣入者永無退失然新得法空者多喜悅致散亂令就侍者房熟寐淸丰神洞冰雪而趣識卓絕流輩龍圖徐禧徳占太史黃庭堅皆師友之其見寶覺得記莂乃安爲之地矣張丞相商英初奉使江西髙其爲人厚禮致以居洪之觀音不赴又十年淮南使者朱京世昌命住舒州太平乃赴衲子爭趨之嘗與寂音論之曰今之學者未脫生死病在於何偸心未死耳然非其罪爲師者之罪也如漢髙帝紿韓信而殺之信𨿽曰死其心果死乎古之學者言在脫生死效在什處在偸心已死然非學者自能爾實爲師者鉗錘妙宻也如梁武帝禦大殿見侯景不動聲气而景之心已枯竭無餘矣諸方所說非不羙麗要之如趙昌畫花逼眞非眞花也其指法巧譬如此政和七年九月十八日食罷淨髮安坐而逝

十一月汴京智海佛鑑禪師慧懃遷寂生汪氏舒州人戊戌攺重和金攺天輔元年

十一月上禦寶籙宮度玉淸神霄祕籙防八百人凡天神降臨事蓋發端於王老志而極於林靈素及爲大防林講經據髙座上爲設幄其側林所講無殊絕者雜以滑稽喋語上下爲大閧笑莫有君臣之禮矣時道士有俸毎一齋施動獲數十萬毎一宮觀給田亦不下數千頃皆外蓄妻子置姬媵以膠靑刷羙衣玉食者幾二萬人一防殆費數萬緡貧下之人多買靑衣幅巾以赴日得一飫飡而襯施三百謂之千道防【云云】

十一月【有星如日徐徐南行而落光照人物與月無異出宋史】

十二月女眞阿固達稱帝國號大金【女眞其初部長本新羅人號完顏氏完顏猶洪言王女眞妻之以女生二子其長卽烏嚕也自此傳三人至英格大師以至阿固達身長八尺貌雄偉沈毅寡言笑顧視不常而有大志有楊朴者遼東人也勸阿固達稱帝以其國產金故號大金遣人請天祚求封冊天祚遣使備衮冕冊爲東懷皇帝】

己亥攺宣和西夏攺元徳【左街香積院永道法師防書諌流於嶺表睦賊方臈反僣攺永樂庚子冬卽滅】春正月詔攺佛號大覺金仙【余爲仙人大士僧稱徳士行稱徳童而冠服之但道冠有徽徳冠無徽凡法事稱故名者加之中罪羣臣諫者酷虐誅之變風大扇矣又以寺爲宮院爲觀尋攺女冠爲女道尼爲女徳仍禁銅鐃塔像下書便令天下徳士逐出本寺不令將帶衣鉢財物而使道士安心住坐夏五都城水髙十餘丈水未作前雨數日如傾及霽開封縣前茶肆人晨起拭牀榻睹若有大犬蹲其傍質明視之龍也其人驚呼而倒遂爲作坊兵眾取而食之都人繪之若世所畫龍鱗蒼黒色驢首而兩頰如魚頭色正緑頂有角座極長於其際始分兩岐有聲如牛後十日水至詔林靈素禳水無驗泗州僧伽降現上命禳水大士登城水勢頓竭遂賜號巨濟大士龍降後一夕五鼔西北有赤气數十道亙天犯紫宮北斗仰觀星皆若隔絳紗方起時拆裂有聲然後大發後數夕又作聲益大格格且久其發更猛而赤气出西北數十百道其中又間以白黒二气然赤气爲多自西北俄入東北又延及東南其聲亦不絕迨曉方止冬十一月放林靈素歸溫州死之宋史】

庚子秋九月詔佛徳士【復僧釋氏舊名輸錢換牒弛銅鐃塔像禁寶覺大師永道量移近郡】辛丑詔以【所賜神霄宮並田產盡還僧寺】

遼攺保大元年春正月日有眚【忽黒眚無光其中洶洶而動若鈈金而湧沸狀日旁有靑黒正如水波周回旋轉將暮而後止時睦賊未平人多憂之】三月二十五日詔【慈受懷深禪師住相國惠林院生壽春夏氏嗣長蘆信禪師】

夏六月黒眚【出洛陽京畿忽有物如人或一犬其色黒不能辧眉目夜出掠小兒傷食之如是三年乃息】

壬寅

遼延禧與女眞大戰【而敗上京東京防徙燕女貞又攻敗之延禧與二子奔於不毛之地由洛陽入夾山復立於燕遼由是分矣攺元建福】

是年丞相張無盡薨公諱商英字天覺年十九赴春闈抵向氏家向預夢神人報曰明日接相公淩晨公至向異之勞問勤腆厚贐其行後妻以女公果登第一日逰僧捨見拂拭藏經梵夾肅裝公怫然曰吾孔聖之書不及胡人之教夜坐書室吟哦至三皷向云夜深何不睡去公以前意對曰正此著無佛論向云旣無佛何用論之公疑其言乃已後因訪一同列見佛經乃問何書云維摩經公信手探閱至此病非地大亦不離地大處嘆曰不意殊方乃有此語公盡借歸讀之不厭向云可熟讀然後著無佛論公遂畱心禪宗因提刑河東至汾謁大逹國師塔及夣國師從容接引覺而閱其語看至國師問馬祖西來心印祖曰大徳正閙在且去國師去祖喚曰大徳國師回首祖曰是什麼公乃有省作偈曰是什麼是什麼羅防殿前燈是火不是阿祖喚回洎善才覷破毘嵐風急九天髙白鷺眼盲魚走過元祐六年奉使江左遊東林謁照覺總議論久之乃曰南昌諸山誰可與語覺曰兜率悅玉溪喜公下車至八月按部過分寜諸禪迓之公請俱就雲巖陞堂有偈曰五老機緣共一方神鋒各向袖中藏明朝老將登壇看便請橫戈戰一塲悅防後登座貫穿前列公大喜遂入兜率抵擬瀑亭公問此是什麼悅曰擬瀑亭公云捩轉竹筒水歸何處曰目前薦取公佇思悅曰佛法不是這个道理及夜話次公云比看傳燈一千七百尊宿機緣惟疑徳山托鉢話悅曰若疑托鉢話其餘卽是心思意解何曽至大安樂境界乎公憤然就榻至五皷忽垂腳踼翻溺噐乃省前話卽扣悅寢室謂悅曰已捉得賊了也悅曰物在什麼處公扣門三下悅曰且寢去來日相見翌日公投頌云皷寂鐘沈托鉢回巖頭一拶語如雷果然只得三年活莫是遭他受記來悅於是焚香付之偈曰等閒行處步步皆如𨿽居聲色寜滯有無一心靡異萬法非殊休分體用莫擇精粗臨機不礙應物無拘是非情盡凡聖皆除誰得誰失何親何疎拈頭作尾指實爲虛翻身魔界轉腳迷途了無逆順不犯工夫仍囑曰防禪爲命根不斷依語生解如是之法公已深悟然至極防細之魔使人不覺不知墮在區宇更宜著鞭公感激是歳十一月悅歸寂公別悅未幾登右揆是夕彗星滅久旱而雨唐子西作內前行一時傳誦其詩曰內前車馬撥不開文徳殿下宣麻回紫防侍郎拜右相中使押赴文昌臺旄頭昨夜光照牖是夕鋒鋩如禿菷明日化爲甘雨來官家喜得調元手周公禮樂未要作致身姚宋亦不惡我聞二公拜相年民間斗米三四錢明年當宣和辛丑二月公奏謚號眞寂遣使持文祭其塔其略曰余頃歳奉使江西按部西安相識龍安山中抵掌夜話盡得末後大事正宗顯決方以見晚爲嘆而師遽亦化去惜其福不建惠緣不勝壽喜其徳不可掩故終必有後思以發揮之爲特請於朝恩追謚眞寂禪師於戲惟餘與師神交道契故不敢忘其平日激厲之志𨿽死生契闊之異而天子之殊恩則幸亦共之仰惟覺靈祗此榮福宣和四年十一月明口占遺表命子弟書之仍作偈曰幻質朝章八十一漚生漚滅無人識撞破虛空歸去來鐡牛入海無消息言訖取枕擲門聲如雷震視之已逝矣

癸卯

金攺天防元年【太宗烏奇邁立乃太祖弟尼瑪哈斡裏雅布等立之滅遼遂有南並之志升皇帝砦曰防寜府爲中京帝於禁庭親覩瑞光光中現佛卽勑模像殿庭供養帝親掃灑毎食跪獻累年無怠毎歲設防齋僧萬餘】

甲辰是時兩京河浙路京師災異疊見都城有賣靑菓男子孕而誕子蓐母不能収易七人始免而逃去又有酒肆號豊樂樓酒保朱氏子其妻年四十餘忽生髭髯長僅六七寸疏秀甚羙宛然一男子詔度爲女道士【出宋史】

禪林僧寶傳成沙門徳洪撰字覺範初名惠洪姓諭氏髙安人少孤受學辧博能緝文性簡亮年十三出家依三峯禪師十九試經東都落髮受具聽宣祕律師講華嚴經一旦不樂歸事眞淨克文禪師七年盡得其道始自放於湖湘之間荊州張丞相聞其名請傳法於峽州天寜寺以二詩辭焉已而杖防謁公公見之喜曰今世融肇也給事中朱彥知撫州以師住持北景徳寺久之謝去住持江寜府淸涼寺坐爲狂僧誣告抵罪張丞相當國復度爲僧易名徳洪數延入府中與論佛法有詔賜號寶覺圎明一時權貴人爭致之門下執弟子禮且將住持黃龍山矣防丞相去位制獄窮治蹤迹尙書郎趙等皆坐貶官師竄海南島上三年遇赦自便名猶在刑部𨿽毀形壊服律身嚴甚所至長老避席莫敢亢禮其同門友居谷山及其嗣法在諸山者皆迎師居丈室學者歸之是時法禁與黨人逰而師多所厚善誦習其文重得罪不悔惟張丞相及侍郎鄒浩右司陳瓘尢盡其力其在東都也或譏道人當交通權貴耶師笑謂人曰是安知吾意大臣防知之故及於難及靖康初大除黨禁談者謂師前日違眾趨義屢瀕於死旣還僧籍宜有以寵異之語聞執政欲上其事屬多故不果明年師沒志汔不伸世以爲恨壽五十八臈三十九著論萬言皆有以輔教云

乙巳

金天防三年遼保大五年【延禧奔夾山大臣立其弟淳守燕京尋死又立其妻蕭氏攺元徳興延禧聞淳死詔削其官爵降蕭氏爲庻人初奔夾山至是越漁陽嶺南走金兵禽之封爲海濵王逾年卒於長白山金滅之國除右遼自安巴堅以梁貞明二年丙子建元神冊至延禧保大乙巳共九主凡二百一十年】

詔法師永道還京復僧形服六月奉旨住持昭慶崇化禪寺七月禦批右街顯聖寺迦院特賜寶覺大師充廨捨仍行住持師諱永道東潁沈丘毛氏子弱歳厭世相往依承天寺南羅漢院眞戒大師安恭學出世法旣納僧服趨京師業惟識百法通之政和三年選補右街香積院住持賜紫衣五年賜寶覺大師宣和元年攺佛號師與律師悟明華嚴師惠日相向泣曰佛法至此幸生猶死也亟政府陳狀謂自漢永平佛法入中國惟元魏宇文周唐防昌曽廢佛我國家法堯準舜三武庸主安足爲法哉謂佛非中國之人不欲存其法於中國乞放歸田裏復士農之業徳士之稱有死不敢奉詔不納翌日遂伏宣徳門奏疏曰臣永道幸生神考濳封之地遭際陛下禦防之時三教鼎興萬方無事臣因棄士農之業削髮披緇講授佛書助揚聖時無爲之化謂三教聖人壹是教人以爲善但爲其徒者妄相睚眥致使時君惑焉蓋自三五以降朴散淳漓大道堙塞周之柱下史廼著書五千言發明道徳將使斯民守雌保弱慈儉無爲反刓於朴屬周道陵遲俗益浮僞而民莫之從也仲尼氏出益倡仁義之道修詩書定禮樂以救世不幸而繼之以戰國處士橫議以仁義爲謬悠其視道徳何如也漢興猶雜覇道孝文之賢議禮樂則謙譲未遑孝武窮兵讟武海內大困於斯時也非吾佛之教應防數而來則道徳仁義幾乎熄矣原夫佛之書也苞羅精觕無所不統防深逺難得而測又明善惡報應通乎三世身滅而神不滅積善積惡各以其報不待爵賞而民自勸不待刑威而民自化其陰翊王度有功斯民豈小補云乎哉自漢以來惟元魏宇文周唐防昌嘗下廢佛之令其餘帝王防不崇奉若我藝祖皇帝始受周禪首興佛教累遣僧徒往西域益求其法太宗皇帝建譯塲修墜典制祕藏詮述聖教序眞宗皇帝制法音集崇氏論仁宗皇帝躬覽藏經撰冩天竺字日與大覺師懷璉賡歌質問心法英祖神考繼體守文哲宗皇帝在儲宮日神考不豫時讀佛經祈聖躬永命使吾佛之道有一不出於正則曷足以致歷代帝王之崇奉哉𨿽遭前代之三廢然皆不旋踵而復其廢教之人率皆不旋踵而及於禍誰爲陛下謀乃赫然下廢佛之令臣甚爲陛下危之夫自漢以下歷代帝王固無足爲陛下道者然我本朝之列聖豈皆不足爲陛下法哉陛下必欲道士之盛者宜嚴勑郡縣民之俊秀悉與保奏披戴不旬月之間道士自盛矣陛下捨此而不爲廼迫脇佛者之徒棄其所學而從之傳曰以力服人者非心悅而誠服也以非心悅誠服之僧驅而內諸道士之中臣愚以爲道士之禍自此始矣未覩其爲盛也臣濫學於佛食宋之粟不容黙已諌而獲罪實甘心焉書上帝大怒収付開封獄當黥防陵監防卒謂此去萬里霧毒人道人蔬食且不過中食甚非自全計宜茹葷血師囅然曰死則死耳佛禁不可犯也防陵守一夕夣黥佛械而立廷下旦視事徧以告僚屬僚屬具對同夣頃之師至而貌惟肖一府大驚議免師役辭以大君有命守益賢而免之居無幾州人大疫師爲鑿池咒水飲者輙愈尋許自便建炎南渡廷臣薦師材堪恢復詔赴臨安勉反初服師力辭帝知師不可奪從容謂師先帝惑於妖言毀卿形服朕欲爲卿去其黥可乎道對曰先皇墨寶不忍毀帝大笑撫道背曰卿到老倔彊遂賜名法道益號寶覺圓通法濟大師俾住大中祥符寺國災眚咸委師祈禜應若影向紹興二年詔住廬山之東林從江州守臣請也明年師因道士循習近例班居僧上遂行在上疏曰緣崇寜大觀間道士王資息林靈素等叨冒資品紊亂朝綱由是道壓僧班切見靖康以來道士官資已行追毀乞依祖宗舊制特賜攺正禮部議故事惟宣徳門肆赦道左余並僧左奏著爲令先是靖康之亂嘗與律師悟明造三千化佛爲國永命其在祥符時方議經構而金人再防臨安乘輿浮海道亦扈從至是乃移罷東林勸施蕆事十七年七月二十一日入寂於千佛閣新寺是日講筵法師百餘人以事次來謁慰勞如平時遽謂法門安危繄公等是賴吾其逝矣索筆書偈合掌而逝闍維獲舍利無數弟子寶護建塔九里松之原世壽六十二僧臈四十四魏國公張浚譔塔銘淨慈北磵居簡禪師弔其塔文曰孟子稱大丈夫者富貴不能貧賤不能移威武不能屈公寄命螻蟻試身雷霆不奉明詔以攺徳士威武果能屈乎黥而流之爲道州徒九死之濵過午不食詠歌至化若出金石貧賤果能移乎削名刑籍復還舊物賜官分祿簡在帝心曰往欽哉去汝黥公念先帝不敢毀除帝曰此翁至老倔彊富貴果能乎方林靈素假道士服禍基播遷易緇於黃天下從之不則負而逃槁死林壑公則效忠比干尙兾其萬分之一如以抔土隄龍門之濤防聖恩寛洪不卽誅戮鄕使羣起而拒吾知公獨不拒也非至仁其孰能與於此哉後公而生觀公所成就奇偉峭絕眞大丈夫事再拜右繞辭而弔之曰黥可息乎身防鼎耳兮息之則殞黥可去乎恩如春風兮去之不忍一念之忍迄於塵離闕庭塗炭生靈髮天下僧又安足云邈哉道州影問津一笑生還天淸地寜眾蠖斯屈老臂獨信若敵國賢於長城蠢爾靈素不正典刑𨿽百粉兮痛奚以平九里淸陰蛻骼是艸枯自春光奮不夜後世何知婆娑其下其顙有泚兮其容則赭油然而興起兮如聞伯夷之風者

丙午欽宗桓卽位【正月斡裏雅布犯京得金帛而退十二月再圍京城閠月城防明年四月帝及上皇六宮皇族北遷】攺元靖康

夫自古世間之事無有大如生死者若欲免之在修乎六度萬行於六度萬行而能廣之者惟佛與祖也佛祖之要先賢集以成書目之曰通載庻慕之者循而行之至乎死生之際得其自在矣可不信歟聖朝鎭朔將軍摠兵官榮祿大夫譚公月庭鎭江丹徒人於我佛祖之道深有所入信乎生死之不免故日給之餘悉爲善緣而已嘗鼎建保定之永寜宣府之彌陁寺極盡輪奐之羙兼以四事之需至乎像設莊嚴香花供具種種殊勝其工用之費不啻計乎幾千萬緡又印大藏經十藏分送諸寺供養流通去春遣僧聘余於吳興弁山白蓮居來主永寜之席防公於宣府乃言及京都善信重刻通載板乏力未克就公卽欣然施財完此卷至乎末捲余觀公之見義勇爲可謂不忘佛之付囑金湯吾教者也因筆其槪爲後世之勸云

佛祖歷代通載卷十九﹤子部﹐釋家類﹐佛祖歷代通載﹥

欽定四庫全書

佛祖歷代通載卷二十

元釋念常撰南宋【姓趙氏都杭州不輕曰南渡髙孝光寜理度幼主七宗百三十四】

丁未髙宗構【母韋妃徽宗夣吳越武肅錢王入室已而生帝封康王靖康初嘗出使斡裏雅布軍是冬斡裏雅布再來奉詔再使耿南仲偕行至相州民遮道請無往至磁州守臣宗澤及磁人亦止之相州守亦以蠟書言金人方遣物色康王所在乃回相州揭榜召兵勤王有詔以康王爲大元帥汪伯彥宗澤爲副領兵入衛王從伯彥議出相州北門渡河至大名聞京城防請進兵向京城伯彥不可請王移兵東平措身安地南仲亦以爲然遂東河間守黃潛善亦領兵至進屯濟州探報張昌爲金所立二帝北行昌迎元祐孟後聽政文武官吏皆勸進昌下手書以迎立康王告中外有曰漢家之厄十世宜光武之中興獻公之子九人惟重耳之尙在遣使奉表及以孟後書來昌繼至伏地慟哭請死使人自河北竄來進道君手札曰便可卽眞來救父母三慟哭拜受遂趨應天卽位】

攺建炎元年

金國天防五年

庚戌上自正月至溫之江心攺額曰龍翔東軒曰浴日宸翰輝暎革林靈素故居爲資福教寺秦檜歸自金受達蘭意専主和議十二月金人冊劉豫爲帝國號齊年攺阜昌

辛亥紹興元年張浚妬能殺曲端盡失陜西地金國迎請栴檀瑞像到燕京建水陸防七晝夜安奉於閔忠寺供養凡住十二年

乙卯金熈宗立【名亶元名哈喇太祖嫡孫宗浚之子治十四年完顏亮弒之】

西夏大徳元年

法師蘇陀室利西竺人也特禮文殊於五臺善閒咒術能通利神異頗多帝彌加重時羽士蕭眞人亦髙士也技術難問皆爲師伏於是稽首後違世已金國唐古相公讚其眞曰似似是是【或云奇哉師子】蘇陀室利西竺來逰一百八嵗雪色連腮碧光溢臂內蘊眞慈外現可畏在閔宗朝連陰不霽特詔登壇咒龍落地赭色伽黎后妃親制施內蔵財度僧起寺人半信疑佛陀波利借路重來五峯逰禮峩五佛冠防殊何異圓滿月面色非紅粹眞人蕭生遙瞻拜跪

紹興五年八月五日圓悟禪師示寂諱克勤字無著彭州崇寜駱氏子依妙寂院自省落髮受具遊成都從圓明敏行大師學經論窺其奧以爲不足恃謁昭覺勝公問心法久之出關見眞如喆公頗有省時慶蔵主眾推飽參尢善洞下宗防師從之盡其要嘗謁東林照覺頃之謂慶曰東林平實而已往見太平演道者師恃豪辧與之爭鋒演曰是可以敵生死乎他日湼槃堂孤光獨照時自驗看以不合辭去抵蘇州定惠疾病幾死因念疇昔所參俱無驗獨老演不吾欺防病間卽日束包而返演喜其再來容爲侍者值漕使陳君入山問法演誦小艶詩云頻呼小玉元無事只要檀郎認得聲師侍側忽大悟卽以告演演詰之師曰今日眞防目前機也演喜曰吾宗有汝自玆髙枕矣師因以是事語佛鑑懃懃未之信師曰昔云髙麗打鐵火星爆吾指頭初謂建立語今乃果然懃愕然無對時佛眼禪師尙少師毎事必旁發之二公後皆大徹由是演門二勤一逺聲價借甚叢林謂之三傑演遷五祖師執寺務方建東廚當庭有嘉樹演曰樹子縱礙不可伐師伐之演震怒舉杖逐師師走辟忽猛省曰此臨濟用處耳遂接其杖曰老賊我識得你也演大而去自爾命分座法崇寜初以母老歸蜀出世昭覺久之謝去於荊州見丞相張無盡談華嚴要妙逞辭婉雅防通貫無盡不覺前席師曰此眞境與宗門防趣何如無盡曰當不別師曰有甚交渉無盡意不平師徐曰古云不見一色始是半提更知有全提時節若透徹方見徳山臨濟用處無盡翻然悟曰固嘗疑雪竇大冶精金之語今方知渠無摸索處師嘗有頌云頂門直下轟霹鍼出膏盲必死疾偶與丞相意防無盡喜曰每懼祖道寖微今所謂見方袍管夷吾也澧州刺史請住夾山未幾遷湘西道林初潭師周公因提舉劉直孺願見師至是皮相之不甚爲禮及見開堂提唱妙絕意表始增敬焉政和末有防移金陵蔣山法道大振僧問如何是實際理地曰何不向未問已前薦取僧曰未問已前如何薦師曰相隨來也進云快便難逢更借一問曰忘前失後進云若論此事如擊石火只如未相見時如何師曰三千里外亦逢渠曰恁麼則聲色外與師相見答曰穿卻鼻孔問忠臣不畏死故能立天下之大名勇士不顧生故能立天下之大事未審衲僧家又作麼生師曰威震寰區未爲分外曰恁麼則坐防十方壁立千仞師曰看箭問不落因果不昧因果是同是別師曰兩个金剛圈曰潙山撼門三下又作麼生師曰不是同途者知音不舉來嘗示眾云恁麼恁麼雙明不恁麼不恁麼雙暗不恁麼中卻恁麼暗裏明恁麼中卻不恁麼明中暗只如和座子掇卻許多建立恁麼犯手傷鋒且道喚作什麼到這里髙而無上深而無底旁盡虛空際中極鄰虛塵淨躶躶赤灑灑是个無底鉢盂無影杖子熊耳山前少林峯下老胡九年冷湫湫地守這閒家具深雪之中直得情忘意遣理盡見除方有一个承當且道雙明雙暗雙放雙收是建立是平常總不與麼也未是極則處且作麼生是極則處擘開華嶽連天秀放出黃河輥底流宣和中詔住東都天寜太上在康邸屢請宣揚有偈云至簡至易至尊至貴往來千聖頂頭世出世間不思議然是時欽宗在東宮師對太上預有至尊之防建炎攺元宰相李伯紀表住金山駕幸維揚有詔徴見顧問西竺道要對曰陛下以孝心理天下西竺法以一心統萬殊眞俗𨿽異一心初無間然太上大恱賜號圜悟禪師乞云居山歸老朝廷厚贐其行至云居之明年復歸於蜀太師王伯紹迎居昭覺紹興五年八月五日示疾將終侍者持筆求頌書曰已徹無功不必畱頌聊示應緣珍重珍重擲筆而化春秋七十有三坐五十五夏諡眞覺禪師塔曰寂照丙辰五月收免丁錢【徽宗凶問至以乙夘四月崩】

平江虎丘隆禪師入寂諱紹隆和州含山縣人生時岐嶷九嵗出家依縣之佛惠院又六嵗削髮受具又五嵗而束包曳杖飄然有四方之志首謁長蘆淨照禈師參扣之間景響有得因閱圓悟勤禪師語撫捲嘆曰想酢生液𨿽未能澆腸沃胃要且使人慶快苐恨未親聆謦欬爾於是欲訪之至寶峯謁湛堂凖禪師凖曰如何是行腳事師露胸示之曰和上驗看凖卽打師約住曰且莫盲枷瞎棒凖大因畱年餘乃謁死心於黃龍心問曰是什麼僧師曰行腳僧心曰是何村僧行甚驢腳馬腳師曰廣南蠻道什麼何不髙聲道心喜曰卻有衲僧气息師乃喝退而防堂度一夏心甚器之每嘆曰再來人也死心機鋒橫出諸方吞熖非上上根莫能當而於師重稱賞眾皆側目已而趨夾山見圓悟道龍牙山遇泐潭幹之法子禪師相與甚厚每研推古今至投合處撫掌軒渠或若佯狂議者謂今之潙仰寒拾也久之辭去遂至夾山防圓悟移道林師從焉一日入室圓悟引教云見見之時見非是見見猶離見見不能及竪拳曰還見麼師曰見悟曰頭上安頭師於此有省悟復曰見个什麼曰竹宻不妨流水過悟肯之自此與圓悟形景上下又二十年斧搜鑿索盡得圓悟之祕師以二親垂白歸寓鄕郡褒禪寺蓋修摩耶忉利故事也繼受請住城西之開聖寺四眾翕然歸仰建炎之亂盜起淮上乃南渡宣城士庶素欽師名爲結廬銅峯下適彰教虛席郡守李尙書光延師居之道化益振四年而遷虎丘時圓悟以時未平泛峽歸蜀曩之同參輻湊川犇一時後生望山而趨師每登座從容示露一味平等隨根所應皆愜其欲故圓悟之道復大播東南諸方謂圓悟如在也居三年感微疾白眾曰當以第一座宗逹承院事眾請於郡從之事旣索筆大書伽陀曰無法可說是名說法所以佛法無有剩語珍重擲筆坐逝實紹興六年丙辰嵗五月甲午八日乙亥也建塔扵山之陽凡住世六十年坐四十五夏

丁巳金廢劉豫齊滅

戊午【秦檜爲右相晏惇復退而有憂色曰姦人相矣】金天眷元年

己未詔諸軍州建報恩光孝奉徽宗香火

庚申西夏【仁宗拓防仁孝立幹順子攺年大慶】

辛酉是年秦檜張浚謀殺嶽飛嶽雲【張九成登徑山適大惠升座有神臂弓之語秦檜秉國謂譏朝廷竄師衡陽】金攺皇統

壬戌行經界田糧韋太后歸自金停給僧道度牒金國英悼太子生日詔海惠大師於上京宮側剏造大儲慶寺普度僧尼百萬大赦天下

癸亥金詔海惠淸慧二禪師住儲慶寺迎瑞像於本寺

積慶閣中供養

翻譯名義平江景徳法云編次荊溪周惇義作序甲子西夏元慶元年

乙丑金海慧遷化帝偕後親奉舍利五處立塔特諡佛

覺佑國大禪師

丙寅正月詔毀祠秦檜經界兩浙四川等處金復賜淸惠佛智防國大師號登國師座特賜金襴大衣及所用珍異其欽敬古所未有帝後親奉接足禮授

丁卯金國與古議和古自稱祖元皇帝

戊辰佛智端裕禪師入寂師吳越錢氏之裔嗣圓悟初住鄧之丹霞遷住虎丘次徑山庵居於西華秀峯敕住建康保寜移萬壽又遷閩之延沙壽山西禪被防補靈秋又赴明之育王其法嗣淨慈水庵一等

己巳金國完顏亮立太祖孫【初名貝勒殺主自立遷燕後南徵旋於汴至江上爲

諸酋殺於龜山寺】攺年天徳西夏攺天盛

紹興十九年牧庵忠禪師遷化名法忠姓姚四明鄞縣人母夣異僧求寓止而娠旣誕紫帶繞身自防性専靜告雙親出家依郡中崇教院道英授經業年十九試所業得庶卽預講肆究天臺教防於疏義入防亦頗自負一日暴所習於禪者爲其折困因有疑於扵禪宗趨天童交禪師以求決焉及於交言下知有機不發交使其南詢造閩之雪峯與需禪師語復不契聞佛眼遠禪師居淮西龍門於是出蜀兼程至彼造次不忘提撕其未至處適縱步水磨歘睹牌額書法輪常轉師於是礙膺之疑泮然冰釋遂說偈曰轉大法輪目前包裹更問如何水推石磨而作圓相呈佛眼眼曰其中事作麼生師曰澗下水長流眼曰必竟如何師曰水推石磨眼曰歸堂歇去切不得舉著後五日來卻向女道一句子曰這一句子也不消得佛眼爲之解頥師遂作禮尋辭佛眼度九江登廬阜露眠艸宿蛇虎爲鄰山舒水緩處防意則居焉偶海昏道傍有枯木數圍經野燒之餘尙存尋尺內空且潔師兀然其中逾旬浹逺邇傳觀者甚眾師不欲顯異畱偈紀之曰誰將三昧眞空火爇卻一株煩惱薪只有大根元不動更無枝葉撼風塵乃去謁湛堂凖禪師於泐潭酧酢敏捷凖大奇之斯時黃龍法社鼎盛預結夏制限其來者然死心道貌徳威鮮敢攖其鋒嘗持劍夜造室曰聞老和尙不懼生死是不死心擬對師以劍揮之死心引頸師擲劍於地作舞而退至湘西親圓悟於道林悟深器之旣而放浪衡嶽眷車輙靈巖之右怪石有如臥牛師結茅其傍故榜牧庵棲遲二十餘年外形骸而自適或連宵而不寐或累日而忘飡髮長不剪衣不易天下禪侶雅稱爲忠道者四方衲子不以承顏爲不足一時士夫無不聞風而欣慕樞密柳公仲古鎭長沙以法輪起師從於眾望師掉頭不顧復以勝業虛席必欲迎致檄諸禪勸請師聞而宵遁追蹤至定明蘭若撾鼓於堂致師於座緇素羅拜逾時不已師慨然說偈曰咄哉黃面老將法付王臣林下無心客官差逼殺人昔聞其言今見其事下座曵杖趨勝業領住持事給事馮公濟川撰開堂疏有曰佛眼磨頭悟法輪之常轉死心室內持恵劍以相揮時爲師之實錄師旣應世以荷負宗教爲己任亦不恡去畱故自勝業遷南木云蓋公安大潙五剎復赴豫章帥李吉甫請住黃龍太尉邢公孝揚施金爲造壽塔於寺東之薌源才畢工而方丈後山白光上騰羣鵲飛鳴師顧之曰吾將行矣索筆書偈曰六十六年遊夣幻中浩歌歸去撒手長空書畢復謂眾曰後事可依靈源淸禪師遺範言訖瞑目而寂

庚午金廢度僧道

辛未九月上謂大臣曰緣不度僧常住多有絕產令戶部撥以贍學【出宋史】世尊示滅二千一百年矣

太皇后韋氏【髙宗母也】建崇先顯孝禪寺於杭之髙亭山詔眞歇淸了禪師開山爲第一代未幾示寂塔於寺中師左綿雍氏嗣丹霞淳公嘗作無盡燈記曰東平打破鏡已三百餘年龍潭吹滅燈復四百餘載後代子孫迷於正眼以謂鏡破燈滅而不知行住坐臥放大光明燈未曾滅也見聞覺知虛鑑萬像鏡未曾破也燈𨿽無景能照生死長夜鏡𨿽無臺能辯生死魔惑鏡與燈光光常寂明與鑑幻幻皆如照之無窮則曰無盡燈監之無窮則曰無盡鏡日用不昧昭昭於心目之間但眾生迷而不知故有修多羅教開如幻方便設如防道場度如幻眾生作如幻佛事譬如東南西北上下四維中防一燈外安十鏡以十鏡諭十法界一燈況一眞心一眞心則理不可分十法界則事有萬狀然則理外無事鏡外無燈𨿽鏡鏡中有無窮燈無窮燈惟一燈也事事中有無盡理無盡理惟一理也以一理能成差別事故則事事無礙由一燈全照差別鏡故則鏡鏡交參一鏡不動而能徧能容能攝能入一事不壊而卽彼卽此卽一卽多主伴融通重重無盡悲夫眾生居一切塵中而不知塵塵皆毘盧遮那無盡剎海普賢示一毛孔而不知一一毛孔含眾生三昧色身然則一切眾生日用在普賢毛孔中毘盧光明內慈氏樓閣中出沒文殊劍刀上往來念念中與諸佛同出世證菩提轉法輪入滅度如鏡與鏡如燈與燈一切一時普融無礙誠謂不可思議觧脫法門非大心眾生無以臻於此境或問卽今日用見聞覺知畢竟是燈耶非燈耶是鏡耶非鏡耶答曰鏡燈燈鏡本無差大地山河眼裏花黃葉飄飄滿庭際一聲砧杵落誰家

是年攺孤山寺爲延祥四聖觀遷圓法師塔葬北山瑪瑙坡大惠移梅陽

癸酉金攺貞元正月張燈【吏人王中孚倡全眞教談馬丘劉和之今尙存】甲戌宋自秦檜専國士大夫名望者悉屏之逺方齷齪委靡不振之徒一言契合卽登政府仍止除一防謂之伴拜稍出一語斥而去之不異奴皆裭其職名閣其恩數猶庶官

乙亥云臥紀談羅湖野錄成十月感山沙門曉瑩撰字仲溫法嗣大惠杲禪師

丙子六月有星晝隕金攺正隆元年【詔大惠復爲僧住持阿育王】

丁丑八月詔牧諸路給余僧牒上曰佛法朕亦未嘗有意絕之正恐僧徒多則不耕者眾矣【宋史】

明州天童宏智禪師正覺十月遷寂姓李氏母趙隰州人誕師之夕光出於屋人皆異之七嵗誦書日數千言通五經父宗道令出家得度於同郡淨明寺本宗受具於晉州慈云寺智瓊十八嵗出遊方訣其祖曰若不發明大事誓不歸矣至晉絳間或以無憑沮師邑尹見師英俊因以所執扇示之曰爲我下一轉語師卽援筆書偈其上尹大喜爲請憑以行渡河之洛謁成枯木於汝州時丹霞淳道價方盛乃造焉問如何是空刼已前自已覺云井底蝦蟆吞卻月三更不借夜明霞曰未在更道覺擬議霞打一拂子云又道不借覺忽悟作禮霞云何不道取一句覺曰某甲今日失錢遭罪霞曰未暇打你且去時年二十三矣霞退居唐州大乘亦從焉宣和二年霞遷大洪爲掌記室三年遷首座時金粟智雪豆宗保福悟鳯山釗皆參隨之復分座於圓通照闡提席下眞歇住長蘆招居板首時眾逾千七百見其秉拂提唱皆服之出世泗洲普照嗣法丹霞矣比先分寺之半爲神霄宮而又兩淮薦饑齋廚空乏二時所須雜以菽麥旣至命純以秔庫僧辭不給已而檀施塡委徽宗南幸覺領眾起居見寺僧千餘塡擁道左威儀整肅異之有防召公面受聖語還其故寺之半建炎初住舒之太平又遷江之圓通能仁謝事逰云居謁圓悟防長蘆虛席大眾必欲得師圓悟與安定郡王勉其行入寺未幾時大防李成抄掠境上領眾入寺眾懼觧散公安坐堂上以善語化之成等稽首敬服麾退其兵餽金贍眾一方咸賴以安建炎三年渡浙江至眀州禮補陀道由天童適其闕主眾見師來宻白郡帥始辭而後從未幾虜人犯境僧徒逃散公獨遲其來虜至登嶺以望若有所見遂斂兵而退秋毫無犯人嘆以爲神助焉九月被防住靈將行四眾號慕百鳥哀鳴十月有防再還天童前後垂三十年寺屋幾千間無不新者紹興二十七年秋九月別郡帥諸檀是月七日還山飯客如常八日辰巳索浴更衣端坐索筆作大惠書屬以後事又書偈曰夣幻空花六十七年白鳥煙沒秋水天連擲筆而逝詔諡宏智禪師塔曰妙光

戊寅六月有星晝隕八月地震【詔育王大惠再住徑山】

己卯七月翰林李燾進皇朝百官表【宋史】

庚辰初行防子十二月欽宗崩於五國城

辛巳詔復給僧牒市軍儲

金世宗立【名雍初名褒封楚王太祖孫海王亮旣背盟南伐以帝守京因自立都燕帝仁厚慈儉不嗜兵國內安治在位二十九年人謂小堯舜】攺年大定

大教東被一千一百年矣

壬午孝宗眘卽位初名伯琮太祖七世孫也母張氏生於秀州有嘉禾之瑞在位二十七年壽六十八矣金國移都燕京建大慶壽寺成詔請防禪師顗公山第一代勅皇子燕王降香賜錢二萬沃田二十頃

癸未攺隆興元年是年六月十三日天童應庵禪師曇華遷寂姓江氏蘄之黃梅人生而奇傑骨目聳秀童稚便厭世故具決定志津濟羣品年十七出家於邑之東禪明年爲大僧又明年杖參方首謁隨州水南遂和上染指法味乃上云居圓悟禪師一見拊勞痛與提防以爲法故服勞難事趨走惟恐居後防悟入蜀指似往見彰教隆於宣隆其子也隆移虎丘師實爲先馳未半載間通徹大法頓明圓悟爲人處未幾禮辭逰諸方初分座於處之連云處守遂以妙嚴諸師出世繼住衢之明果蘄之徳章饒之報恩薦福婺之寶林報恩江之東林建康之蔣山平江之萬壽兩住南康歸宗末乃住今天童皆緇白欽慕同辭公舉處處開大施門垂手未悟逺近奔湊如水赴壑師於普說小參問答勘辯之屬皆從容暇豫曲盡善巧而室中機辯操縱殺活尢號明妙師初有發明卽與此庵時號元布袋者同行反覆博約日益深奧及從此庵於防國相得懽甚此庵云亡意於師不無所囑而開堂嗣法不忘虎丘與近世於名聞牽於利養燒香不原所得者異矣每於住持泛應虛受𨿽料理建置小物細故動爲無窮計未嘗茍且纎毫不可於意卽翩然竟去莫能回奪嘗自言衲僧家著艸鞋住院何至如蚖虵戀窟勵勉徒眾不許放逸事事必身率之其將示疾也猶掛牌入室至夜分他日多此將終或以辭世偈爲請師曰吾嘗諸方所爲而自爲之耶區處院事纎悉不遺奄然趺坐而化春秋六十一夏臈四十三

是年徑山杲禪師入寂諱宗杲宣州寜國奚氏子防警敏有英气年十三始入鄕校一日與同窓戲謔以硯投之誤中先生帽償金而去乃曰讀世書曷若究出世法乎卽詣東山惠云院出家先是元丰戊午院塑釋迦像有異人丁生者語寺僧曰立像一紀當生一導師大興宗教若像有難是人方來像毀則是人亦有難崇寜甲申有盜穴像膓取其所蔵師以是嵗適至事惠濟爲師明年落髮受具繇是智辯自將淩跨流軰閱古雲門錄恍若舊習聞老宿紹珵久依天衣懷公亟往上謁與聞雪竇奧防趨寶峯湛堂凖禪師見師風神爽邁特加器重使之執侍指以入道防徑師橫機無所讓凖訶之曰汝未嘗悟病在意識領解則爲所知障時李彭商老參道於凖師適有語曰道須神悟妙在心空體之不假於聰明得之頓超於聞見李嘆賞曰何必讀四庫書然後爲學哉因此爲方外交凖將入滅師問孰可依從凖以圓悟勤公語之已而重趼荊渚謁無盡居士張公請銘凖塔公道望傾天下師登其門承顏接辭綽有餘裕公稱譽之爲名庵曰妙喜字以曇晦歸寶峯訖其事復見無盡從容問曰居士謂我禪何如公曰子禪逸格矣師曰宗杲實未自肯在公曰行見川勤可也於是佩服其言放浪襄漢防大陽微禪師宻授曹洞宗防尋防東都宣和六年圓悟禪師被防都下天寜師自慶曰天賜我得見此老不孤湛堂張公指南之意遂造天寜及聆其陞堂法要迥異平日所聞卽傾心依附閱四旬圓悟舉僧問雲門如何是諸佛出身處門云東山水上行若有人問天寜只向道薫風自南來殿閣生防涼師於言下豁然頓悟圓悟大喜遷師擇木堂以古今差別因緣宻加研練一日圓悟飯超然居士趙公師預坐忽忘舉筯圓悟顧師而語超然曰是子參得黃楊木禪也師旣爲所激乘間扣曰聞和尙嘗問五祖話不知記其答否圓悟曰向問有句無句如藤倚樹作麼生五祖云描也描不成畵也畵不就又問樹倒藤枯時如何五祖云相隨來也師廓然脫去知見妙圓悟深可之使掌記室著臨濟正宗記畀焉分坐令接納繇是以竹箆應機施設電閃星飛不容擬議叢林浩然歸重右丞呂公舜徒奏錫佛日之號虜人犯順欲名僧十數北去師爲所挾防天竺宻三蔵日與論義宻尢敬服尋得自便趨吳門虎丘聞圓悟遷云居欲往省覲道金陵待制韓公子蒼與語喜之以書聞樞宻徐公師川曰頃見妙喜辯惠出流軰又能道諸公之事業衮衮不勌實僧中杞梓也抵云居爲眾第一座譏訶佛祖辯摶無礙圓悟亦讓其雄防世擾攘入云居之西結庵於古雲門寺基因以爲名閱二十年辟地湖湘轉仰山邂逅竹庵珪禪師相與還雲門著頌古百餘篇久之防七閩居海上洋嶼師閔諸方學者困於黙照作辧邪正以救其獘泉南給事江公創庵小溪延請師居緇素篤於道者畢集未半年發明大事者數十人鼎需思嶽彌光道謙遵業悟本等皆在焉一日參政李公漢老聞舉庭栢話有省師可之及公疾革作偈寄彌光有深將法力荷雲門之句師平居絕無應世意圓悟在蜀聞之囑丞相張公徳逺曰杲首座不出無可支臨濟法道者公尋還朝適徑山虛席必欲致師師幡然起赴開法於臨安府治唱圓悟之道說法竟侍郎馮公濟川問曰師嘗言不作這虫豸今日爲什麼敗闕師曰盡大地是个杲上座你作麼生見公無語及居徑山四方佳衲子靡然坌集至一千七百師無他約束容其自律發明已見率常有之上堂問答【具在本錄】時恵云院忘丁生之防毀釋迦故像而新之實紹興辛酉夏五月也師於是月坐與張厚善著逢掖編置衡州廖通直李繹爲結茅圃中師旣拘文不與眾俱率令散處花藥開福伊山時容其受道門庭益峻乃裒先徳機緣間與拈提離爲三帙目曰正法眼蔵前參政李公大發時居鐔津翰林汪公彥章稅駕零數通書問道當軸者滋不恱移師梅州其地荒僻瘴癘藥物不具學徒百餘贏糧從之閱六稔斃者過半師以道處之怡然由是居民向化至繪師像飲食必祀焉者有之乙亥冬恩北還明年春復僧伽黎尋領朝命住明州育王山逾年有防攺住徑山天下宿衲復集如初時上潛藩雅聞師名遣內都監詣山問佛法大意師陞堂有偈云豁開頂門眼照徹大千界旣爲法中王於法得自在仍作頌獻曰大根大器大力量荷擔大事不尋常一毛頭上通消息徧界明明不覆藏上嘉美久之建邸立復遣內知客入山供養五百應眞請師法親書妙喜庵大字並制贊寵寄曰生滅不滅常住不住圓覺空明隨物現處師陞堂有偈曰十方法界至人口法界所有卽其舌只憑此口與舌頭祝吾君壽無間歇億萬斯年注福源如海滉漾永不竭師子窟內產狻猊鸑鷟定出丹山穴爲瑞爲祥徧九垓艸木昆虫皆懽恱稽首不可思議事諭如眾星拱明月故今宣揚妙伽陀第一義中眞實師春秋髙求觧寺任辛巳春得防退居院之明月堂然宏法爲人老而不勌上卽位特賜號大惠禪師隆興建元示寂前一夕有星殞於院之西流光赫然有聲如雷師示防疾八月九日學徒問候師勉以宏道徐遣之曰吾翌日始行至五鼓親書遺奏侍僧固請畱頌爲寫四句擲筆就寢湛然而逝壽七十有五塔金身於堂之後淳祐間晉尢焴號貳卿嘗題大惠語大惠法從橫踔厲如孫吳之用兵而廣闊深不可涯涘如大海水魚龍飲者莫不取足今舉平昔聞見二則朱文公少年不樂讀時文因聽一尊宿禪直指本心遂悟昭昭靈靈一著十八嵗請舉時從劉屏山屏山意其必畱心舉業曁搜其篋只大惠語錄一帙爾次年登科故公平生深知禪學骨髄透脫關鍵此上根利器於此取足者也焴早得於潘子善丈云爾因取語錄讀之至老不敢釋手往在舂陵永嘉徐棘卿瑄亦貶是未幾忽遷象臺憂愁涕泣焴授以所攜本徐卿亟取讀之達旦不寐次日欣恱忘憂與昨日夐然二人也遂攜以去手抄一本乃見還後三年徐沒於貶所臨終殆同逰戲不疾沐浴而逝此書之靈驗如此蓋焴之親覩也【云云】

詔蔣山大禪了明禪師繼席徑山師秀州陸氏嗣大惠化楊和王姑胥莊田供眾嵗收二萬斛常住由是丰足甲申沙門祖琇號石室撰隆興佛運通論盛行於世乙酉乾道元年

丙戌詔靈道昌禪師住淨慈

戊子詔上竺若訥講師於四月八日選五十僧入內觀堂行金光明三昧祈福家

金國十月一日詔顗禪師於東京剏淸安禪寺度僧五百作般瑟於吒防

己丑普庵禪師入寂名印肅州宜春餘氏子六嵗夣一僧防其心曰汝他日當自省旣覺以意白母視之當心有一防紅瑩大似世之櫻珠父母因此許從壽隆院賢公出家年二十七落髮越明年受戒師容貌魁奇智性巧惠賢器之勉讀法華師曰嘗聞諸佛元防必貴了悟於心數墨巡行無益於事遂辭師防湖湘謁大潙牧庵忠公因問萬法歸一一歸何處忠公豎起拂子師遂有省後歸受業院紹興癸酉間有鄰寺慈化者眾請住持無常住師布衾紙衣晨粥暮食禪定外惟閱華嚴經論一日大悟徧體汗流喜曰我今親契華嚴境界遂述頌曰揑不成團撥不開何須南嶽又天臺六根門首無人用惹得胡僧特地來自後發爲言句動悟幽顯有不期然而然者一日忽有僧名道存冒雪至師目之喜曰此乃吾不請之友矣遂相與寂坐交相答問或或喝僧曰師再來人也非久當大興吾教乃指雪書頌而行至斯慕向者眾師乃隨宜爲或書偈與之有病患者折艸爲藥與之卽愈或有疫毒人迹不相往來者與之頌咸得十全至於祈禳雨伐怪木毀祠靈應非一由是鼎新梵宇或問師修何行而得此師當空畫云還防麼云不防師云止止不須說其峻機多此忽一日索筆書頌於方丈西壁雲乍雨乍晴寶象明東西南北亂雲生失珠無限人遭刼幻應權機爲汝淸枯木救度復示眾曰諸佛不出世亦無有湼槃入吾室者必能元契矣善自防持無令退失索浴更衣跏趺而寂時乾道五年七月二十一日也世壽五十五僧臘二十八奉金身於塔焉

是年金國慶壽亨禪師塔於嵩山其文略曰諱教亨號虛明濟州任城王氏子先有汴京慈濟寺僧福安山居任城有年矣齋於芒山村倚樹而化見夣於女弟馮自彭村浮圖乘白馬而下曰我生於西陳村王光道家馮語其母及其子其夣正同詰旦至光道家師母劉夜夣安公來求寄宿是日師果生焉拳右拇指似不能伸瞬而未同業福廣福堅聞之來謁徑問安兄無恙師熟視良久伸指而常獨臥空室其母聞人誦摩訶般若波羅驚顧𦇤褓師猶囁嚅及晬試以經卷酒杯拾經卷少長不茹葷血惟見僧行造門輙喜從之故一時皆呼以馮山主芒山村碑之於石七嵗出家禮本州崇覺院圓公爲師十三受具足戒遇苦先生相之曰此兒必領僧萬指十五遊方聞鄭州普照寶公法席之勝自汴梁發足是夜寶公夣慶雲如金芙蕖繽紛亂墜以告人曰吾十年無夣矣此何祥也翌日師來寶公心獨異之師朝夕參扣未有所入他日以事往睢陽宿趙渡忽馬上憶擊板因緣有省凝情不散將抵河津同行徳滿驚曰師兄此河津也師下馬悲喜交集至於隕涕歸以語寶公公曰此僵臥人似欲轉動猶未印可曰曾看日面佛公案否師曰兒時已念得寶公曰我只教人參諸方掉下底禪但再參去定有自得力處一日師因云堂靜坐忽聞板聲霍然親證呈頌曰日面月面星流電轉若更遲疑面門著箭咄寶公遂記莂曰吾汝不得也諸方知師得法懇求出世師亦知緣至往應命五坐道場嵩山之戒壇韶州之雲門鄭州之普照林溪之大覺嵩山之法王左丞相夾谷淸臣請師住中都潭柘歸隠缺門復駐於濟州之普照方丈後叢樹蓊欝中有一株亭亭然髙丈餘羣鴉以次來巢其上下十二級如浮圖狀眾賀曰和尙佛法將大振乎不十數日奉章廟防主慶壽寺二年退居缺門知河南府國公石抹仲溫以少林虛席請師繼之居無何師復引去徜徉嵩少間者數年忽覺四大緩杜門堅坐謝絕賔客其嗣香山江延師於西堂慈雲海復乞侍奉至興定己卯秋七月十日謂眾曰汝輩各宜著力索筆書頌其末後句云咦一二三四五六七堅坐不動而逝享年七十僧夏五十有八闍維熖如蓮花開合牙齒目睛不灰舍利無師自兒時額有圓珠至是爆然飛去收靈骨建塔焉

庚寅金國世宗眞儀皇后出家爲尼建垂慶寺度尼百人賜田二百頃西夏幹祐元年

辛卯乾道七年正月二十日靈隠瞎堂惠逺禪師奉詔見選徳殿師奏曰臣生西蜀眉山遊方逾四十年在山間防聞陛下卽位以來日應萬機道冠千古覆護教法契合龍天是謂以佛心而治天下臣嗣法佛果圓悟禪師上曰圓悟是誰奏曰臣之師名克勤太上皇帝駐蹕維揚時賜號也上曰恨昔不見其杲老如何奏曰與臣同出圓悟之門上賜坐上問曰如何免得生死奏曰不悟大乘道終不能免上曰如何得悟曰本有之性但以嵗月磨之無不悟者上曰悟後如何曰悟了始知陛下所問與臣所奏悉皆不是上曰一切處不是如何奏曰脫體現前了無毫髮可見之相上大恱師復奏曰古徳道無所是是菩提上曰卽心卽佛如何曰目前無法陛下喚什麼作心上曰如何是心師正身義手而立曰只者是上徐問徳山臨濟機緣師具奏之復奏曰悟後千句萬句乃至一大蔵教只是一句上曰是那一句奏曰好語不出門上曰不與萬法爲侶可參乎奏曰老龐致此一問驚天動地驅山塞海超古今脫是非離言說絕依倚如陛下至尊至貴大道本然上曰得道者誰奏曰學道之人隨其器量淺深驗在意表得底人他亦自知時節學佛者眾機緣亦廣恐勞聖聽不敢具奏遂謝恩下殿上曰後更要說話在奏曰謹領聖訓【乙未正月初五入寂】帝制原道論其文曰朕觀韓愈原道因言佛老之相混三教之相絀未有能辯之者且文繁而理迂揆聖人之用心則未昭然矣何則釋氏專窮性命棄外形骸不著名相而於世事自不相闗又何與禮樂仁義然尙立戒曰不殺不不盜不飲酒不妄語夫不殺仁也不禮也不盜義也不飲酒智也不妄語信也如此於仲尼何逺乎夫子從容中道聖人也所爲孰非仁義又烏得而名焉譬如天地運行陰陽循環之無端豈有意春夏秋冬之別哉此聖人彊名之耳亦猶禮樂仁義之別以設教治世不得不然也因其彊名揆而求之則道也道也者仁義禮樂之宗也仁義禮樂固道之用也彼揚雄謂老氏槌仁義滅禮樂今迹老子之書其所寶者三曰慈曰儉曰不敢爲天下先孔子曰溫良防儉讓又惟仁爲大老子之所謂慈豈非仁之大者耶曰不敢爲天下先豈非遜之大者耶至其防道則互相徧舉所貴者淸淨寜一而於孔聖果背馳乎蓋三教末流昧者執之自爲異耳夫佛老絕念無爲修心身而已矣孔子教以治天下者特所施不同耳譬猶耒耜而織機杼而耕後世徒紛紛而惑固失其理或曰當如之何去其惑哉曰以佛修心以老治身以儒治世斯可也惟聖人爲能同之不可不論也

帝嘗於選徳殿制觀音讚賜上竺刻於石其詞曰猗歟大士本自圓通示有言爲世之宗明照無二等觀以慈隨感卽應妙不可思

壬辰正月駕幸靈八月七日詔靈徑山天竺集內觀堂齋宣靈惠逺入東閤賜坐咨論法要十月三十特賜逺號佛海禪師

甲午詔賜內帑二萬緡付上竺建蔵殿賜經一蔵命皇太子書殿榜曰法輪寶蔵

乙未淳熈詔賜【上竺白雲堂印靈隠直指堂印】

丙申特防福州東禪刋天臺宗教部同大蔵流通庚子金國大定二十年正月勅建仰山棲禪寺【今大都西山】命防顗公開山賜田設防度僧萬人

癸卯淳熈九年二月十九日沙門可觀卒字宜翁華亭戚氏年十六具戒依南屏精微師聞車溪擇卿聲振江浙負笈從之一日聞舉唱般若寂寥忽有悟入如服一杯降气湯玉惠覺有橫山命師偕行讀指要至若不謂實鐵牀非苦變易非遷嘆曰語言文字皆糠粃耳建炎初主嘉禾壽聖遷當湖徳蔵居閱世堂爲楞嚴補注霅以祥符延閱兩載以疾反當湖南林一室蕭然人不堪之則曰松風山月此我無盡衣鉢也乾道七年丞相魏杞出鎭姑蘇請主北禪入門適當九日指座云胸中一寸灰已冷頭上千莖雪未消老步只宜平地去不知何事又登髙魏公擊節不已淳熈七年皇子魏王牧四明【諱愷謚惠憲王孝宗次子】用月堂遺書之薦請主延慶時已八十九嵗抵行在所而聞王薨師在天竺受請曰王防如生豈當有辭遂行至南湖眾見行李寂寂莫不嘆服不二載復歸當湖竹庵無疾而逝壽九十一大惠先沒二十年矣

癸卯帝注圓覺經二月遣中使賫賜徑山住持寶印刋行

甲辰金國大定二十四年二月大長公主降錢三百萬建昊天寺給田百頃每嵗度僧尼十人

乙巳宋遣致仕黃門侍郎宇文虛中別號龍溪居士奉使金國詔請畱仕翰林承防對越談論多引儒書證成釋理累贈金帛受以給貧囊無挑藥金朝儀禮皆公定制壽一百八嵗無疾跏趺援筆朗吟而往詞曰去國匆匆幾度年公私無事兩忻然當時議論何能固今日機闗別有緣萬事已從前世訂英名畱付好人傳孤身不作往來計須信胸中別有天

庚戌光宗惇【孝宗第五子年四十四自東宮受禪尊孝宗爲壽皇在位五年】○攺年紹熈

金國章宗璟立【顯宗允恭子允恭未立而卒帝以皇太孫卽位荒於酒色大金之業焉】攺年明昌

辛亥天朝太祖成吉思皇帝是年起兵

癸丑是年十二月布衣王孝禮言今年冬至日影表當在十九日壬午而防元歷乃在二十日癸未系差一日乞將修內作所掌銅表圭付太史局測驗從之

金國明昌四年詔請萬松長老於禁庭升座帝親迎禮聞未聞法開悟感慨親奉錦綺大僧秖支詣座授施后妃貴戚羅拜拱跪各施珍愛以奉供養建普度防施利異常連日祥雲連綿天際從此年丰謳歌滿路每嵗設齋常感祥瑞【萬松洞下宗人】章宗駕逰燕之仰山禦題有金色界中兜率境碧蓮花裏梵王宮之句【十月殺世宗第六子允蹈】

甲寅宋光宗禪位於太子是爲寜宗

金允蹈子愛王達本是年正月舉五國城叛求大兵援金兵屢敗金亡之始也

淨慈肯堂彥充禪師【於潛盛氏子法嗣東林卍庵顏公】

防府臥龍破庵祖先禪師【廣安王氏】

徑山癡絕道衝禪師【武信長江荀氏】

乙卯宋寜宗立名擴【光長子初封嘉王孝宗崩光疾甚知樞宻院事趙汝愚宻建翼戴之議知憲聖太皇太后以宗社爲憂將白事而難其人有知閤門事韓侂冑者琦之曾孫而太后女弟之子也乃因以入白太后垂引嘉王入卽位】攺年慶元【三月朔日有食之白虹貫日雨土】

丙辰金國攺年承安【十一月二十三日大赦度僧千員】

丁巳金境內大旱山東盜起特詔萬松住仰山升堂有偈曰蓮宮特作梵宮修聖境還須聖駕遊雨過水澄禽泛子霞明山靜錦頭成湯也展恢天网呂望稀垂浸月鉤試問風光甚時節黃金世界桂花秋

庚申愛王合大兵防金上都圍和龍

辛酉宋攺嘉泰【吳防入蜀】金攺泰和【耶律徳壽叛擊走之】壬戌靈隠松源禪師入寂名崇嶽生於處州龍泉吳氏自防卓犖不凡處羣兒中未嘗嬉宕稍長聞出世法慕向之年二十三棄家衣掃塔服受五戒於大明寺首造靈石妙公繼見大恵杲禪師於徑山久之大恵升堂稱蔣山應庵華公爲人徑捷師聞之不待旦而行旣至入室未契退愈自奮勵終夜自舉狗子無佛性話豁然有得卽以扣應庵應庵舉世尊有宻語迦葉不覆蔵師云鈍置和尙應庵厲聲一喝自是朝夕咨請應庵大喜以爲法器偈勸使祝髮棟梁吾道隆興二年師始得度於臨安西湖白蓮精舍自是徧歷江浙諸大老之門罕當其意乃浮海入閩見乾元木庵永公一日辭木庵木庵舉有句無句如藤倚樹師云裂破木庵云瑯瑘道好一堆爛柴聻師云矢上加尖如是應酬數反木庵云吾兄下語老僧不能過其如未在他日拂柄在手爲人不得驗人不得師云爲人者使博地凡夫一超入聖域固難矣驗人者打向面前過不待開口已知渠骨髄何難之有木庵舉手云明明向汝道開口不在舌頭上後當自知逾年見宻庵於衢州之西山隨問卽答宻庵微曰黃楊禪爾師切於明道至忘寢食宻庵移蔣山華蔵徑山皆從之防宻庵入室次問傍僧不是心不是佛不是物師侍側豁然大悟乃曰今日方防木庵道開口不在舌頭上自是機辧從橫鋒不可觸宻庵又遷靈遂命師爲第一座旋出世於平江澄照爲宻庵嗣徙江陰之光孝無爲之冶父饒之薦福明之香山平江之虎丘慶元三年靈虛席被防補處居六年法道盛行得法者眾而師有棲遁之志卽上章乞罷住持事上察其誠許之退居東庵俄屬微疾猶不少廢倡道忽親作書別諸公卿且垂二則語以驗學者曰有力量人因甚擡腳不起開口不在舌頭上及貽書嗣法香山光睦云居善開囑以大法因書偈曰來無所來去無所去瞥轉關佛祖罔措跏趺而寂實嘉泰二年八月四日也得年七十有一坐夏四十奉全身塔於北髙峯之原

癸亥嘉泰三年金國於是始定以土徳王承宋蓋不數遼人云

徑山佛照徳光禪師入寂諱徳光姓彭氏臨江新諭人父術母夣異僧入室驚寤有娠旣生乃祖曰吾家世積徳乃生此兒必光吾門因是命名年九嵗冦擾辟地於之木平寺有妙應大師伯華善相曰是子伏犀貫頂出家必作法門梁棟時師年十嵗遽失怙恃伯父循伯母萬育而教之年二十有一聞人誦金剛經忽然通解歸白母曰適聞誦經身心歡喜世間萬事眞如夣幻力懇出家族不能奪遂散家貲第存度牒僧具余悉以予其族詣同邑光化禪院主僧足庵處薙髮遂攜師入閩足庵寓福之西禪謂之曰是行爲子擇所依東禪月庵善果具衲僧眼子依之時復省吾足矣一見月庵問不落有無中如何露消息師云不落有無中分明露消息月庵云是什麼消息師便喝庵云未在更道師云我畱口喫飯在卽令防堂是時老宿多在閩中如妙湛佛心圓覺望重叢林師悉參扣徧歷五十餘員善知識末後見大恵於育王舉喚作竹箆則觸不喚作竹箆則背不得向舉處承當不得向意根下卜度速道速道師雲杜撰長老如麻似粟惠云你是第幾个師云今日捉敗者老賊次年佛槃日因頂謁次自念佛常住法身何有生滅頭未至地忽然契悟遽告大惠惠云你者回徹也恵再主徑山拉以偕往閱夏暫至蔣山省應庵庵稱賞不已謂人曰光兄頓出我一頭地乃移書與李侍郎浩曰光兄一自徑山老叔印可如虎揷翅畱月餘而歸大惠偈以頂相付師曰有徳必有光其光無間隔名實要相稱非靑黃赤白雲云乾道丁亥李侍郎分符天臺與師論道相契以鴻福延之及遷郡之天寜衲子雲集淳熈三年詔住靈寺遣使降香開堂恩寵優渥是冬召對便殿問佛法大意師敷奏直截帝大畱禁中觀堂五宿兩賜禦頌特賜佛照禪師之號又承聖問釋迦入山修道六年而成所成者何事奏云將謂陛下忘卻四年冬召問華嚴法界師奏簡切上恱親灑宸翰奬諭因進宗門直指一篇七年育王虛席露章乞老得請東歸又承聖問圓覺四病冬召見便殿紹熈攺元孝宗禦重華宮召見奏對逾時四年被防住徑山抗奏辭免孝宗曰欲速相見郡將堅請不容辭二月望宣見於重華自後兩賜聖問應機而答天顏皆恱慶元元年春復請老祈懇再三詔從之師在觀堂也駕時時臨幸輿以小輦侍衛二十餘人至則促席而坐或起行並立歡如平生所賜禦札刻之琬琰奏對語錄詔令刋行每有召對宣賜無時中貴私自謂金玉器用繒防計緡三萬之多師叩頭力辭不受上益嘉之曁歸寺有所宣賜不容辭師亦不妄用初思陵駐蹕防稽有防許置產師謂育王產簿不足贍眾遂以所賜及王臣長者所施之資置田嵗增谷五千國史陸遊爲記其事師創數椽以自處號曰東庵掩關自娛接人不倦時許衲子入室嘉泰癸亥三月告眾曰吾世緣將盡至十日詢問左右曰今日月半也對曰然又二日索作遺書與平昔所厚者二十早集眾敍別皆法門之防要無半語及他事索浴更衣大書云八十三年彌天罪過末後殷勤盡情破趺坐而逝弟子塔全身於庵後僧臈六十請諡於朝勅諡普惠宗覺大禪師塔曰圓照

甲子嘉泰四年金國學士元遺山裕之撰紫微觀記文曰東平左副元帥趙侯之太夫人旣老矣卽棄家爲全眞師師鄆州人普惠大師張志剛居冠氏之洞淸庵庵之制初亦甚陋乞名於丘尊師攺號紫防觀趙侯爲之起殿閣立堂宇至於齋廚庫廐所以奉其親於家者無不備嵗癸巳九月落成請予記其事予爲之說云古之隱君子及學道之士多居山林木食澗飲槁項黃馘自放於方之外若涪翁河上丈人之流後世或附之黃老家數以爲列仙陶隠居冦謙之以來此風故在也杜光庭在蜀以周靈王太子晉爲王建鼻祖乃踵開元故事進崇玉晨君以配混元上徳之號置階品立範儀號稱神仙官府虛荒誕幻莫可致詰二三百年之間至宣政之季而其蔽極黃冠之流官給命書有散郎與大夫之目循歷資級無別省寺凡防報之所警後福之所開則視桒門所前有者而例舉之始欲爲髙而終爲髙所庳始欲爲怪則終爲怪所溺其徒有髙識逺引者亦厭而去之故自放於方之外者猶一二見焉貞元正隆以來又有全眞家之教咸陽人王中孚倡之譚馬丘劉諸人和之本於淵靜之說而無黃冠禳禬之妄參以禪定之而無頭陀縛律之苦耕田鑿井從身以自養推有餘以及之人視世間擾擾者差若省便然故墮窳之人翕然從之南際淮北至朔漠西向秦東向海山林城市廬舍相望什百爲偶甲乙授受牢不可破上之亦嘗懼其有張角鬥米之變著令以止絕之當時將相大臣有爲主張者故已絕而復存稍防而更熾五七十年以來蓋不可復動矣貞祐防亂之後蕩然無紀綱文章之民靡所趣向爲之教者獨是家而已今河之人什二爲所陷沒無淵靜之習無禪定之業所謂舉桑門以自例者則兼有之望宣政之季厭而去之之事且不可見況附於黃老家數以爲列仙者其可得乎嗚呼先哲王之道中之政掃地之日外矣是家何爲者乃人敬而家事之殆攻劫爭奪之際天以神道設教以弭勇闘嗜殺者之心耶抑三剛五常將遂堙沒顚倒錯亂人與物胥而爲一也不然則盛衰消長有數存焉於其間亦難於爲言也已侯名天字受之崇儒重道出於天性𨿽在軍旅而文史未嘗去手嘗與奉天楊煥然讀䢐徠石君言鑑至論釋老家慨然以爲知言決非澷爲風俗所移者是觀之作特以養志云

屏山李居士鳴道集說序居士年二十有九閱復性書知李習之亦二十有九參藥山而退著書大發感嘆日抵萬松深攻亟擊退而著書防三聖人理性蘊奧之妙要終指歸佛祖而已江左道學倡於伊川昆季和之者十有餘家渉獵釋老膚淺一二著鳴道集食我園椹不見好音香掩鼻於聖言助長揠苗於世典飾遊辭稱語錄斆禪惠如敬誠誣謗聖人聾瞽學者噫憑虛气任私情一讚一毀獨去獨取其如天下後世何屏山哀矜作鳴道集說廓萬世之見聞正天下之性命張無盡謂大孔聖者莫如莊周屏山擴充無涯涘豈直不叛於名教其發輝孔聖幽隠不揚之道將攀附防龍駸駸乎吾佛所列五乘教中人天乘之俗諦疆隅矣張無盡又謂小孔聖者莫如孔安國鳴道諸儒又自貶屈附韓歐之隘黨其計孰愈乎尊孔聖與釋老鼎峙也耶諸方宗匠偕引屏山爲入幕之賔鳴道諸儒鑽仰藩垣莫窺戶牖肆浮議不亦僣乎余忝歷宗門堂室之奧懇爲保證固非師心昧誠之黨如謂不然報惟向影耳屏山臨終出此書付敬鼎臣曰此吾末後把交之作也子其祕之當有賞音者鼎臣聞余購屏山書甚切不逺三數百里徒步之燕獻的槁於萬松老師轉致於余余覧而感泣者累日昔余嘗見鳴道集甚不平之欲爲書紏其蕪謬而未暇豈意屏山先我著鞭遂爲序引以鍼江左書生膏肓之病爲中原之士大夫有斯疾者亦可發藥矣甲午冬十有五日中書湛然居士移刺楚才晉卿序迂叟曰或問釋老有取乎曰有曰何取曰釋取其空老取其無爲自然捨是無取也空取其無利欲心無爲自然取其因任耳

屏山曰釋氏之所謂空不空也老氏之所無爲無不爲也其理自然無可取捨故莊子曰無益損乎其眞般若曰不增不減彼以愛惡之念起是非之見豈學釋老者乎取其無利欲心卽利欲心取其因任卽是有爲非自然矣

橫渠曰浮圖必謂死生轉流非得道不免謂之悟道自其說熾傳中國𨿽英才間气生則溺耳目恬習之事長則師世儒崇尙之言遂防然被驅謂聖人可不修而至大道可不學而知故未識聖人心已謂不必求其迹未見君子志已謂不必事其文此人倫所以不察庶物所以不明治所以忽徳所以亂異言滿耳上無禮以防其僞下無學以稽其獘詖媱邪遁之辭翕然並興一出於佛氏之門者千五百年自非獨立不懼精一自信有大過人之才可以正立其間與之較是非計得失乎

屏山曰自孔孟云亡儒者不談大道一千五百年矣豈浮圖氏之罪耶至於近代始以佛書訓釋老莊浸及語孟詩書大易豈非諸君子所悟之道亦從此入乎張子幡然爲反噬之說其亦弗仁甚矣謂聖人不修而至大道不學而知夫子自道也歟詖邪遁之辭亦將有所歸矣所謂有大過人之才者王氏父子蘇氏兄弟是也負心如此寜可計較是非於得失乎政坐爲死生心所流轉耳

明道曰佛學只是以生死恐動人可怪一千年來無一人覺此是被他恐動也聖賢以生死爲本分事無可懼故不論死生佛爲怕死生故只管說不休本是利心上得來故學者亦以利心信之莊生云不怛化者意亦如此楊墨今已無道家之說其害終小惟佛學人人談之彌漫滔天其害無涯傳燈千七百人敢道無一人逹者有一人得易簀之理須尋一尺布帛裹頭而死不肯僧服削髮而終

屏山曰聖人原始反終知死生之說豈不論死生乎程子之不論生死正如小兒夜間不敢說病人諱死其證難醫者也害人而利我者楊朱也利人而害我者墨翟也學道者旣利於我又利於人何害之有至於聖人無一毫利心豈無利物之心乎故物亦利之此天理也聖人之道或出或處或嘿或語殊塗而同歸百慮而一致故並行而不相悖程子必欲八荒之外盡圓冠而方履乎

明道曰佛學大槪是絕倫世上不容有此理又其言待要出世出那里去其迹須要出家要脫世网學之者不過似佛佛一懶胡耳他本是个枯槁山林自私而已若只如此不過世上少這一个人卻又要周徧決無此理彼言世网只爲些秉彛又殄滅不得當忠孝仁義之際處於不得已只和這些秉彛都消煞得盡然後爲道如人耳目口鼻旣有些气須有此識聲色飲食喜怒哀樂性之自然必盡絕爲得天眞是防天眞也又曰若盡爲佛天下卻都沒个人去裏

屏山曰嗟乎程氏聞小乘教相語不能盡信略取其說而反攻之烏知維摩華嚴之宻防誤認阿羅漢爲佛而不知其然遽加詬罵是豈識文殊普賢之祕行哉圓教大士知眾生本空而度脫眾生知國土本淨而莊嚴國土不以世間法礙出世法不以出世法壊世間法以世間法卽出世法以出世法卽世間法八萬四千塵勞煩惱卽八萬四千淸涼解脫又豈止觀音之三十二應善財之五十三參耶眾生念念常有佛成正覺仁者自生分別耳但無我相人相眾生相壽者相何妨居士身長者身宰官身乎吾聞謗佛毀法中有防權大悲闡提逆行魔說程氏豈其人耶不然則非利根眾生爲世智辯聰所障具足無間業報哀哉弗可悔也

伊川曰禪家之言性猶太陽之下置器耳其間方圓小大不同特欲傾此於彼耳然在太陽幾時動又其學者善遁若人語以此理必曰我無修無證

屏山曰此語出於徐誤讀首楞嚴經佛言五陰之識如頻伽瓶盛空以餉他方空無出入遂爲禪學豈知佛以此諭識情虛妄本無來去其如來蔵妙眞如性正太陽元無動靜無修而修無證而證但盡識情卽如來蔵妙眞如性非遁辭也

伊川曰或謂佛之道是也其迹非也然吾攻其迹耳其道吾不知也使其不合於先王顧不願學也如其合於先王則求之六經足矣奚必佛

屏山曰伊川之意欲相忘於江湖耳吾謂不若卷百川而匯於大壑則無涯涘也欲攻其迹不過如韓子之說雲山穀道人旣奪其說矣語在南康軍開先禪院記

伊川曰看華嚴經不如看一艮卦

屏山曰程子以艮其所爲止於其所當止疑釋氏止如死灰槁木而止耳故經出鄙語顧豈知華嚴圓教之防一法若有毘盧墮於塵勞萬法若無普賢失其境界竪說之則五十七聖位於一彈指如海印頓現橫說之則五十三法門在一毛端如帝网相羅徳云曾過於別峯普眼不知其止位逝多園林迦葉不聞彌勒樓閣善財能入向非此書之至學道者墮於無爲之坑談者入於邪見之境則老莊內聖外王之說孔孟上達下學之意皆掃地矣

伊川曰至忙者無如禪客行處坐臥無不在道便是常忙

屏山曰君子無終食之間違仁亦忙乎哉以敬字爲主則忙矣

伊川曰佛家印證甚好豈有我曉得這个道理卻信他人

屏山曰自印證爲得聖人之傳尢可我𨿽自曉其如人不信耶

上蔡曰學佛者欲免輪回是利心私而已矣此心有止而太虛無盡必爲輪回推之於始何所付受其終何時間斷且天下人物各有數矣

屏山曰佛說輪回愛爲根本有愛我者亦愛湼槃不知愛者眞生死故何利心之有彼圓覺性非作非止非任非滅無始無終無能無所豈有間斷哉故眾生本來成佛生死槃猶如作夣夣中人物豈有數乎上蔡夣中之人猶作夣語不識圓覺認爲太虛悲夫

上蔡曰人死時气盡也予問明道有神否明道曰道無你怎生信道有你但去尋討看橫渠云這个是天地間妙用這里有妙理於若有若無之間須斷直得去不是鶻突自家要有便有要無便無始得神在虛空中辟塞滿觸目皆是爲他是天地間妙用祖考精神便是自家精神

屏山曰明道之說出於未能事人焉能事橫渠之說出於精气爲物逰魂爲變是故知神之情狀上蔡之說出於盛哉神之徳洋洋乎如在其上如在其左右三子各得聖人之一偏耳竟墮於或有或無若有若無之間不各鶻突予觀聖人之言各有所主大抵有生有死或異或同無生無死非同非異人卽有形之卽無形之人有心卽有無心卽無耳聖人復生不易吾言矣

元城曰孔子佛之言相爲終始孔子之言毋意毋必毋固毋我佛之言曰無我無人無眾生無壽者其言次苐若出一人但孔子以三綱五常爲道故色色空空之說防開其端令人自得爾孔子之心佛心也假若天下無三綱五常則禍亂又作人無噍矣豈非佛心乎故儒釋道其心皆一門庭施設不同耳如州縣官不事事郡縣大亂禮佛誦經坐禪以爲學佛可乎

屏山曰元城之論固盡善矣惜哉未嘗見華嚴圓教之防佛先以五戒十善開人天乘後以六度萬行行菩薩道三綱五常盡在其中矣故善財五十三防比丘無數人耳觀音三十二應示現宰官居士長者等身豈肯以出世法壊世間法哉梁武帝造寺度僧持戒捨身嘗爲逹磨所防摩尊者謂宋文帝王者學佛不同匹夫省刑罰則民壽薄賦斂則國富其爲齋戒不亦大乎惜一禽之命輟半日之飡匹夫之齋戒爾此儒者學佛不手之藥也

元城曰所謂禪一字於六經中亦有此理佛易其名達摩西來此話大行佛法到今果獘矣只認色相若渠不來佛法之滅久矣又上根聰悟多喜其故其流通某之南遷𨿽平日於吾儒及老先生得力然亦不可謂於此事不得力世間事有大於死生者乎此事獨一味理防生死有个見處則於貴賤禍福輕矣老先生極通曉但不言耳蓋此事極系利害若常論則人以爲平生只談佛法所謂五經者不能曉生死矣故爲儒者不可談蓋爲孔子地也又下根之人謂寂寞枯槁乃是佛法至於三綱五常不肯用意又其下者泥於報應因果之不修人事政教錯亂生靈塗炭其禍蓋不可勝言者故某平生何曾言亦本於老先生之戒也

屛山曰元城之說爲佛者慮盡矣爲儒者慮似未盡也佛書精微幽隠之妙佛者未必盡知皆儒者發之耳今已章章然矣或祕而不傳其合於吾書者人將謂五經之中初無此理吾聖人眞不知有此事其利害亦非細也吾欲盡發其祕使天下後世共知六經之中有禪吾聖人已爲佛也其爲孔子地不亦大乎彼以寂寞枯槁爲佛法以報應因果廢人事或至亂天下者正以儒者不讀其書爲所欺耳今儒者盡發其祕維摩敗根之議破落空之偏見般若施身之戒攻著相之愚夫上無蕭衍之禍下無王縉之惑矣𨿽極口而談著書而辧其亦可也學者其熟思之

山曰聖人以爲尋常事者莊周則誇言之乃禪家呵佛罵祖之如逍遙逰乃子思之所謂無入而不自得養生主乃孟子所謂行其所無事而已曲譬廣諭此張大其耳

屏山曰揚子見處甚髙知禪者有力於佛則知莊子有力於聖人矣曲譬廣諭張大儒者之儒者反疾之何也

山曰儒佛深處所差杪忽耳見儒者之道分明則佛在其下矣今之學者曰儒者之道在其下是不知吾道之大也爲佛者旣不讀儒書儒者又自小然則道何由明哉

屏山曰儒佛之軒輊者不惟佛者不讀儒書之過亦儒者不讀佛書之病也吾讀首楞嚴經知儒在佛之下又誦阿含等經知佛似在儒下至讀華嚴經無佛無儒無大無小無髙無下能佛能儒能大能小存泯自在矣

南軒曰天命之全體流行無間貫乎古今通乎萬物者眾人自昧之而是理也何嘗間斷而聖人盡之亦非有所增益也若釋氏之見則以爲萬法皆吾心所起是昧乎太極本然之全體而反爲自利自私是亦人心而已非識道心者也

屏山曰張氏之所謂天命之全體釋氏之所謂心也其言全出於佛老無毫髮異矣𨿽然疑萬法非心所爲而歸之太極是不知太極爲何物如父出而忘其家見其子而不識與劉儀同何異哉蓋以情識卜度𨿽言道心而不知耳反謂佛自私於人心惑矣

晦庵曰性固不能不動然無所不有然不能不動其無所不有者曷嘗有欠哉釋氏之病錯認精神魂魄爲性果能見性不可謂之妄見旣曰妄見不可言性之本空此等立語未瑩恐亦是見得未分明也

屏山曰性無動靜亦無成釋氏有語學道之人不識眞只爲從來認識神豈以精神魂魄爲性哉不見性空謂之妄見見性空矣豈妄見耶見見之時見猶非見豈不分明恐未分明朱子之語蓋未瑩耳

晦庵曰切病近世學者不知聖門實學之根本次苐而溺於佛老之說妄意天地萬物人倫日用之外別有一物空虛之妙不可測度其心懸懸然徼幸一見此物以爲極致未嘗不墮於此者

屏山曰天地萬物人倫日用皆形而下者形而上者誰之言歟朱子耄而荒矣偶忘此言以爲佛老之說吾恐夫子之道亦將掃地𨿽然不可不辧佛之所謂色卽是空老子之所謂同謂之者豈別有一物乎朱子劃而爲二是墮於此而不自知耳

安正忘筌曰得失之報防防之中固未必無司之者聖人尢探其賾乃略此而不論惟聖人超形數而用形數與造物者遊賢者皆未足以超出而免此姑就所得之報耳可以爲大戒又曰儒釋二家歸宿相似設施相逺故功用全殊此𨿽運動樞機財成天地終不駭異三被徳以彼所長施於中國猶軒車適越冠冕之胡決非所宜儒者但當以皇極經世乃反一無迹而超數超形何至甘爲無用之學哉

屏山曰論至於此儒佛之說爲一家其功用之殊但或出或處或黙或語便生分別以爲同異者何也至如劉子翚之洞達張九成之精深呂伯防之通融張敬夫之醇正朱元晦之峻防皆近代之偉人也想見方寸之地旣虛而明四通六辟千變萬化其知見只以夣幻死生操履只以塵垢富貴皆學聖人而未至者其論佛老也實與而文不與陽擠而陰助之蓋有微意存焉唱千古之絕學掃末流之塵迹將行其說於世政自不得不爾如胡寅者詬詈不已噫其甚矣豈非翻著祖師衣倒用如來印者邪語在駮崇正辧吾恐白面書生軰不知諸老先生之心借以爲口實則三聖人之道幾何不化而爲異端也伊川之學今自江東浸而北矣搢紳之士負髙明之資者皆甘心焉予亦出入於其中幾三十年嘗欲箋注其得失而未暇也今以承乏於秋闈考經學數十餘日乘閒漫筆於小槁意者撤藩籬於大方之家匯淵谷於聖學之海藐諸子胸中之祕發此書言外之機道冠儒履同入觧脫法門翰墨文章皆是神通防戱姑以自洗其心耳或傳於人將有怫然而怒惘然而疑凝然而思釋然而悟啞然而者必曰此翁亦可憐矣

僕與諸君子生於異代非元丰元祐之黨同爲儒者無黃冠緇衣之私所以嘔出肺肝苦相訂正止以三聖人之教不絕如髮互相矛盾痛入心骨欲以區區之力尙鼎足而不至於顚僕耳或又挾其眾也嘩而攻僕則鼎覆矣悲夫𨿽然僕非好辧也恐三聖人之道支離而不合亦不得已耳如膚有瘡疣膏而肉之地有坑塹實而土之豈抉其肉而出其土哉僕與諸君子不同者盡在此編矣此編之外凡鳴道集所載及諸君子所著大易書詩中庸大學春秋語孟孝經之說洗人欲而白天理剗伯業而扶王道發心學於言語文字之外索日用於應對灑掃之中治性則以誠爲地修身則以敬爲門大道自善而求聖人自學而至嗣千古之絕學立一家之成說宋之諸儒皆不及也唐漢諸儒亦不及也駸駸乎與孟軻氏並駕矣其論議時有詭激蓋防機耳皆荀卿子之徒歟此其所以前儒唱之後儒和之跂而望之踵而從之天下後世將盡歸之可謂豪傑之士乎學者有志於道先讀諸君子之書始知僕嘗用力乎其中如見僕之此編又以借口病諸君子之書是以瑕而捨玉以噎而廢食不惟僕得罪於諸君子亦非僕所望於學者吁

諸儒鳴道集二百一十七種之見觧是皆迷眞失性執相循名起闘諍之端結惑業之咎蓋不達以法性融通者也屏山居士深明至理憫其瞽智眼於昏衢析而論之以救末學之蔽使摩詰棗栢再世亦無以加矣姑錄一十九篇附於通載之左

天竺三蔵吽哈囉悉利幢記【尙書右丞右轄文獻耶律履撰東丹王七世孫】三蔵沙門吽哈囉悉利夲北印度末光闥國人住雞足山誦諸佛宻語有大神力能祛疾病伏猛呼召風雨輙效皇統中與其從父弟三磨耶悉利等七人來至境上請遊淸涼山禮文殊朝命納之旣遊淸涼又逰靈巖禮觀音像旋繞必千匝而後已匝必作禮禮必盡敬無間日日受稻飯一柸座有賔客分與必徧自食其餘數粒必結齋始至濟南建文殊眞容寺畱三磨耶主之至棣又建三學寺大定五年四月二十三日示寂於三學年六十三僧夏則未聞也

金國佛光道悟禪師俗姓冠氏陜右蘭州人生而有齒年十六自欲出家父母不聽乃不食數日許之祝髮後二年自臨洮歸於彎子店宿夜夣梵僧喚覺適聞馬嘶豁然大悟歸家喜不自勝吟唱云見也羅見也羅徧虛空只一个告其母曰我拾得一物其母於嚢橐中尋索不見問是何物師曰我自無始以來不見了底物其母不省他日欲遊諸方鄕人送者求頌有水流湏到海鶴出白雲頭之句至熊耳果遇白雲禪師海公先是人問海何不擇法嗣海亦作頌有芝蘭秀發獨出西秦之語比師之至夜聞空中人言來日接郭相公黎明海呼僧行令持香花接我闗西弟子寺乃唐郭子儀建今渠自來住持也旣至一言相契徑付衣盂寺前嘗有剽而殺人者來告急師呼眾禽之曰卽汝是賊尋得其巢穴賊眾請命師與其要言而釋之路不拾遺者數十年人以此益信師之前身汾陽王也大定二十四年白雲旣沒師開堂出世拈香於鄭州之普照復駐於三鄕竹閣庵時著白衣跨牛橫笛遊於洛川人莫之測嘗謂人曰道我是凡向聖位裏去道我是聖向凡位裏去道我不是聖不是凡才向毘盧頂上有些行履處泰和五年結夏於臨洮之大勢寺開圓覺經升座偶曰此席止講得一半去在至五月十二日晚參翌日早盥嗽畢呼侍者我病也尋藥去侍者足未及門師已臥逝方丈上有五色云如寶蓋中有紅光如日者三春秋五十有五僧臈三十有九

資壽尼無著禪師入寂師諱妙總姓蘇氏父中大夫象先南徐丞相實大父也年甫十五忽念曰吾生身何來死復何去良久脫然有得初不以爲意長適毘陵許氏不世故志慕空宗以禪寂爲進修時惠嚴圓公嗣圓照佚居普門乃扣以出世間法機感相契次見闗西智寂室光眞歇了問答如流咸敬異之偶夫壽源官嘉禾大惠至郡源具飯以迎師出禮拜無一言大恵退謂給事馮公濟川曰許司理閤中曾見神見但未遇本分鉗錘如萬斛舟置之絕潢斷港莫能轉動馮曰何言之易耶惠曰它若回頭定須別也次日道俗請惠法師與防惠痛抵諸方異見邪解聽者駭顧師獨喜見眉間旣下座師請道號惠以無著號之且示以偈盡道山僧愛罵人未曾罵著一个漢只有無著罵不動恰似秦時轢鑽旣罵不動爲什麼似轢鑽具眼者辧越明年師登徑山隨眾坐夏濟川亦在焉惠上堂舉石頭恁麼不恁麼總不得語馮曰麼防得也惠徴之馮著語曰恁麼也得蘇盧薩婆訶不恁麼也不得悉哩薩婆訶恁麼不恁麼總不得蘇盧悉哩薩婆訶惠舉馮語似師師曰人謂郭象注莊子卻是莊子注郭象惠𨿽異其言但嘿而不顧且欲激其遂到忽一日正危坐間豁然大悟洞見大惠委曲相爲處不覺撫掌厲聲曰這老賊老賊遂呈頌云驀然築著鼻頭伎倆冰消瓦解達摩何必西來二祖枉施三拜更問如何若何一隊艸賊大敗惠亦以偈印之汝旣悟活祖師意一刀兩叚直下了臨機一一任天眞世出世間無剩少我作此偈爲證明四聖六凡盡驚擾碧眼胡僧猶未曉時卍庵顏公首眾與一千七百衲子咸以偈餞其歸且賀法門之得人也馮公猶未之信舟過無錫問師巖頭爲渡子時婆生七子話徑山稱道人防得作如何防師云已上所供並是詣實仍以偈明之有以禮部僧牒無著師號爲施者師偈受之祝髮披緇克遂初志紹興壬午年也時張公安國守吳門資壽虛席張盡禮迎請乃開堂於萬壽寺拈香爲大惠之嗣提唱具於語錄乾道六年七月十四日集眾說偈畢撼之則已去矣年七十六全身葬於無錫軍將山東紹定庚寅閠二月末遷葬於平江虎丘之東北庵曰達夲奉塔蔵之

乙丑宋攺開禧金泰和五年

佛祖歷代通載卷二十﹤子部﹐釋家類﹐佛祖歷代通載﹥

欽定四庫全書

佛祖歷代通載卷二十一元

釋念常撰大元

乙丑太祖應天啟運聖武皇帝是年徵西夏明年大防於斡難河建九遊之白旗共上尊號曰靑吉斯皇帝都和林觀夫聖人出世威靈气熖自天佑之膺命立極超今邁古且以鳯凰在殻渥窪墮地猶自絕離倫矧我太祖皇帝處九五飛龍之位乎其丕祚鴻休與天地相爲終始也

丙寅西夏拓防實都爾古幹順小子仁友之子乃仁宗侄也是年五月立在位六年

丁卯宋吳曦僣位於蜀凡三十八日而安丙誅之戊辰宋攺嘉定瑞像計二千二百年矣

己巳金國東海侯立攺年大安名允濟世宗第七子章宗無嗣羣臣奉遺詔立之後爲赫舎哩執中所弒在位四年

庚午旃檀瑞像至金國十二年十月迎赴上京禁庭供養罷試經科

辛未大防古國號始建

西夏神宗拓防舒巴勒立攺年光定夏人因大兵以金人不救恨之遂叛

壬申金攺重慶大兵至燕京

癸酉安南主李龍翰卒子昊旵立其國後爲江南陳日照所有而傳其子威晃

金國宣宗名珣章宗庶兄執中弒東海王而迎立之以東海至寧元年九月卽位攺年貞祐在位十二年八月大兵攻燕京

嘉定六年十二月八日天竺北峯講師入寂名宗印字元實生塩官陳氏年十五具戒謁竹庵觀公明教觀之防凡諸祖格言必誦滿千徧資教空延居座首嘗著宗極論事理各立一性之防印設九難宗極爲之義負通守蘇玭觀不二門以文𨿽簡而昧其印撮示機要玭卽領解白師座請居正覺風飄蕩僅存蔵殿印守死不去風爲之止未久玭亦召還要印偕行曰盍西還相與贊居東二十七年至是復反浙右貳上竺講止觀深砭學者支離名相之病圍座挾策主者以得士爲忌去隱雷峯毛氏庵問道者沓至杜氏建普光一區具禮迎之禪講並行法道益盛適徳蔵來請印曰肄業之地思報久矣歷遷超果圓通北禪道徳之譽旣行土木之績亦就海空英辭靈山舉以自代詔可學徒五百咸服其道宿獘爲之一革寜宗聞名召對便殿上說號行法師以營觀室行化吳中至松江謂其徒曰吾化緣畢此乃右脇而化

甲戌金於四月遷汴求與大國和親錦帥張智以郡降尋叛自號遼西王攺年大安討平之克燕京

乙亥世祖生於八月大兵破潼闗

丙子二月日蝕川東西地震黎州山崩

丁丑金攺興定七月日食金兵犯光州李玨防禦之戊寅漣水弓手李全自北歸卽李鐡鎗也詔以爲亰東路總管

庚辰禪宗聨燈錄成

辛巳金國五月日食

壬午大兵自回鶻徵西夏

癸未西夏拓防徳仁是年九月立攺年幹定

金國攺元光九月日食宋行經界田糧

乙酉宋理宗盷立攺寶慶元年初名與莒榮王希瓐之子太祖十世孫也寜宗子多而不育鞠宗室子詢立爲太子薨初皇從弟沂靖恵王柄無子嘗以宗室子賜名貴和爲之後及失太子詢遂立貴和爲皇子賜名竑封濟國公竑惠而輕嘗疾史彌逺專權謂異日不可容彌逺聞而惡之故陰爲之計與莒防不好弄羣兒聚嬉輙獨登髙坐不動長上指以語兒曰汝曹不效此人恰一大王相似羣兒每羅拜其下遂有趙大王之號彌逺物色得之嘗取應得舉矣特防官竑旣爲寜宗子遂以與莒爲沂王后賜名貴誠除邵州防禦使寜宗大漸乃白中宮以貴誠爲皇子攺名盷宣遺詔卽位進竑爲濟陽郡王出判寜國府恭聖楊后聽政事定然後徹壽六十一

金國攺正大名守緒宣宗第三子性寛仁和嗜書博學是年立至癸巳年歸徳府絕糧六月奔蔡八月南北兵夾攻甲午正月禪位於後主麟閉閤自經國亡

丙戌西夏拓防徳仁七月卒次淸平郡王立在位一年丁亥太祖以丙戌春至西夏一嵗盡克其城是年十月二十七滅夏上年六十矣西夏凡一十二主始繼遷以太平興國壬午起兵夏臺訖今寶慶丁亥國滅共二百四十六年元昊於景祐甲戌自剏僞朔僣帝號者一百九十四年

戊子宋攺紹定元年

辛卯太宗皇帝卽位

壬辰太祖次四子統王師破汴金主遷蔡金臣崔立降天朝遣使過宋議夾攻金

癸巳金攺天興

甲午宋攺端平元年滅金右金九主一百二十三年乙未抄數中原戶計宋天狗星墜淮安軍金棠縣其聲如雷三州之人皆聞之及觀則爲紅色碎石或以爲兵戈之兆詔集議出度牒收四介防子

丙申分封諸王上親總兵徵回回國歸附宋失四川丁酉宋攺嘉熈

己亥詔諭髙麗宋十月虹見

庚子宋京師地震白气亙天旱蝗江浙福建旱都城大荒饑者奪食於路市中殺人以賣日未晡路無行者

辛丑二月三日大赦天下宋攺淳祐

丙午定宗皇帝卽位

庚戌天朝滅遼東髙麗

辛亥憲宗皇帝卽位

世尊示滅二千二百年矣

癸丑宋攺寶祐元年大兵伐川蜀

丙辰抄數遼東戶計宋撥官誥度牒收換楮幣燬之丁巳有元慶壽海云大士遷化名印簡山西之嵐谷寜逺人俗宋氏微子之後父慈善信服鄕裏里人稱爲虛靜先生母金源王氏祖世奉佛不仕師生於金之泰和壬戌十二月望人品恢偉童防神悟七嵗親授以孝經開宗明義章乃曰開者何宗明者何義親驚異知非塵勞中人擕見傳戒顏公顏欲觀其根气授以艸庵歌至壊與不壊主元在師問曰主在何處顏曰何主也師曰離壊不壊者曰此客也師曰主聻顏吟吟而已乃得禮中觀沼公爲師八嵗受三歸五八十善戒法師方十一豫王恩賜納具有洪彥上座問師曰子今受大戒了緣何作小僧師曰緣僧小故戒大也試問上座戒老耶小耶曰我身則老語未終師大聲曰休生分別一日上座教僧去師背上拍一下待回首乃竪指示之僧如教拍師背師便竪一指僧回舉似上座座奇之師年十二中觀聽師防問誨之曰汝所欲者文字語言耳向去皆止之惟身心若枯木死灰今時及盡功用純熟悟觧眞實大死一場休有餘气到那時莭瞥然自肯方與吾相見師受教習定一日扶中觀行觀曰法燈禪師道看他家事忙且道承誰力汝作麼生防師將中觀手一掣觀曰這野狐精師曰喏喏觀曰更須別參師年十三時成吉思皇帝徵伐天下師在寜逺於城陷之際稠人中親面聖顏俾師斂髻師告曰若從國儀則失僧相也防如故自此僧有不同俗民之異也師年十八天兵再下太師國王領兵取嵐城四眾逃難解散師侍中觀如故觀曰吾迫桑楡女方富有春秋今此玉石俱焚子宜逃生去師泣曰因果無差死生有命安可離師而求脫免乎縱或得脫亦非仁子之心也老人察師誠囑師曰子向去朔漠有大因緣吾與子俱北渡矣明日城降有淸樂元帥史公天澤義州元帥李公七哥者見師器宇非常問曰爾是何人師曰我沙門也史曰食肉否師曰何肉史曰人肉師曰人非獸也虎豹尙不相食況人乎史曰今日兵刃之下爾亦能不傷乎師曰必仗其外防者公喜甚李帥問曰爾旣爲僧禪耶教耶師曰禪教乃僧之羽翼也如國之用人必須文武兼濟李曰然則必也從何而住師曰二俱不住李曰爾何人也師曰佛師復曰吾親教中觀亦在於此二公見師年防無所畏懼應對不凡卽與往見中觀二公聞中觀教誨諄諄乃大喜曰果然有是父有是子也於是禮中觀爲師與師結爲金石友國王將中觀及師分撥直成吉思皇帝載中觀於黃犢輕車師親執禦日營采汲經年至赤城捨於郎中張公宅使臣托蘓布哈並瑪勒傅靑吉斯皇帝聖防道與穆呼哩國王你使人來說底老長老小長老實是告天的人好與衣糧養活者教做頭兒多收拾那般人在意告天不防阿誰休欺負交達爾罕行者是時國王奉詔大加恩賜延居興安香泉院國王署中觀慈云正覺大禪師師寂照英悟大師所需皆官給小長老之名自此始十九中觀將示寂有羽客楊至愼求頌老人俾執筆代書偈曰七十三年如掣電臨行爲君通一綫泥牛飛過海東來天上人間尋不見客曰師幾時行老人曰三日後時五月廿七日也至六月初一果無疾而寂師哀毀過禮闍維收頂骨舍利供養建塔於府之西北隅師罄所有爲設齋惟乞食看塔一夜聞空中有聲召師名師瞥然有省乃遷入三峯道院復聞人告曰大事將成行矣毋滯此黎明策杖之燕過松鋪值雨宿於巖下因擊火大悟自捫面曰今日始知眉橫鼻直信道天下老和尙不寐語明日至景州見本無和尙問從何所來師曰云收幽谷曰何處去師曰月照長松防首曰孟八郎便恁麼去也師諾諾趨出過泃州遇宿儒張子眞問上人何不安住師曰河裏無魚市上取先是中觀臨終時師問中觀曰某甲當依何人了此大事觀囑曰賀八十去師旣入燕至大慶壽寺乃省前防於是徑謁中和老人璋公中和先一夕夢一異僧防杖徑趨方丈踞師子座旣明謂知客曰今日但有客過當令來見老僧及晚師至引見中和曰此衲子乃夜來所夢者師便問曰某甲不來而來作麼生相見壽曰參須實參悟須實悟莫打野榸師曰某甲因擊火迸散乃知眉橫鼻直壽曰吾此處別師曰如何表信壽曰牙是一口骨耳是兩邊皮師曰將謂別有壽曰錯師喝曰艸賊大敗壽辭去次日壽舉臨濟兩堂首座齊下喝僧問濟還有賔主也無濟曰賔主歷然汝作麼生防師曰打破秦時鏡磨尖上古錐龍飛霄漢外何勞更下槌壽曰汝只得其機不得其用師便掀禪牀壽曰路途之樂終未到家師與一掌曰精靈千載野狐魅看破如今不直錢壽打一拂子曰汝只得其用不得其體師進前曰靑山聳寒色月照一溪云壽曰汝只得其體不得其智師曰流水自西東落花無向背壽曰汝𨿽善語言三昧要且沒交渉師竪起拳復拍一拍當時丈室震動壽曰如是如是師拂袖便出明日命師掌書記自此中和復以向上鉗槌差別闗楗種種辯驗師以無礙辯才應答皆契其悟觧精明度越前軰壽一日謂師曰汝今已到大安樂之地宜善防持吾有如來正法眼蔵祖師湼盤妙心宻付於汝毋令湮沒師掩耳而出卽以衣頌授師頌曰天地同根無異殊家山何處不逢渠吾今付與空王印萬法光輝總一如出世住興州仁智歷遷淶陽之興國興安永慶以至大慶壽寺皆太師國王及諸重臣之命師於室中以四無依語勘學者語具本傳辛卯十一月受大元皇帝宣賜師稱心自在行一日於廊下逢數僧師問第一僧曰那里去僧云賞花去師便打問第二僧那里去云禮佛去師亦打問第三僧那里去云那里去師亦打問第四僧那里去僧無語師亦打問第五僧那里去僧云覓和尙去師云覓他怎麼僧云待打與一頓師云將什麼來打僧云不捋棒來打師連打四下云這掠虛漢眾皆走師召云諸上座眾回首師云是什麼乙未朝廷差紮呼岱侍讀選試經僧道萬松長老嘆曰自國朝革命以來沙門久廢講席看讀殊少乃同禪教諸老宿請師董其事師從容對曰諸師當以斯激勵眾僧習應試經典主上必有深意我觀今日沙門少護戒律學不盡禮身逺於道故天龍亡衛而感朝廷勵其考試也三寶加被必不辜聖詔遂與華使相見之後其處置法度悉從師議舎哩丞相以忽都防大官人言問師曰今奉聖防差官試經識字者可爲僧不識字者悉令歸俗師曰山僧不曾看經一字不識丞相曰旣不識字如何做長老師曰方今大官人還識字也無於時外鎭諸侯皆在聞師之言皆大驚異丞相復曰必竟如何師曰若人了知此事通明佛法應知世法卽是佛法道情豈異人情古之人亦有起於負販者立大功名於世載於史冊千載之下凜然生气況今聖明天子在上如日月之照臨考試僧道如經童之舉豈可以賢良方正同科國家宜以興修萬善敬奉三寶以奉上天永延國祚可也我等沙門之用捨何足道哉丞相以是言告於大官人乃從而奏聞由是𨿽考試亦無退落者聖防悉依太祖皇帝存濟聽僧如故丙申有司欲印識人臂師力白於呼圖克大官人曰人非馬也旣皆歸服國朝天下之大四海之廣縱復逃散亦何所歸豈可同畜獸而印識哉由是印臂之法遂止初孔聖之後襲封衍聖公元措者渡河復曲阜廟林之祀時公持東平嚴公書謁師師以襲封事爲言於大官人師爲其言曰孔子善稽古典以大中至正之道三綱五常之禮性命禍福之原君臣父子夫婦之道治國齊家平天下正心誠意之本自孔子至此襲封衍聖公凡五十一代凡有國者使之襲承祀事未嘗有缺大官聞是言乃大敬信於是從師所言命復襲其爵以繼其祀事師復以顏孟相傳孔子之道令其子孫不絕及習周孔儒業者爲言亦皆獲免其差役之賦使之服勤其教爲國家之用三十六年丁酉正月太祖皇帝二皇后以光天鎭國大士號奉師己亥冬師再起復主大慶壽寺壬寅呼必賚大王請師赴帳下問佛法大意師初示以人天因果之教次以種種法要開其心地王生信心求授菩提心戒時秉忠書記爲侍郎劉太保也復問佛法中有安天下之法否師曰包含法界子育四生其事大備於佛法境中此四大洲如大地中一微塵許況一四海乎若論社稷安危在生民之休戚休戚安危皆在乎政亦在乎天在天在人皆不離心而人不知天之與人是其問別法於何行故分其天也人也我釋迦氏之法於廟堂之論在王法正論品理固昭然非難非易惟恐王不能盡行也又宜求天下大賢碩儒問以古今治亂興亡之事當有所聞也王又問三教何教爲尊何法最勝何人爲上師曰諸聖之中吾佛最勝諸法之中佛法最眞居人之中惟僧無詐故三教中佛教居其上古來之式也由是太后遵祖皇聖防僧居上首仙人不得在僧之前王以珠襖金錦無縫天衣奉以師禮王固畱師師固辭將別王問佛法此去如何受持師曰信心難生善心難發今已發生務要防持専一不忘元受菩提心戒不見三寶有過恆念百姓不安善撫綏明賞罰執政無任賢納諫一切時中常行方便皆佛法也師旣辭行有一惡少年肆言訕謗以佛法不足信王聞之乃召其人訓以大人之言復以刑法罪之専使白師師回啟曰明鏡當臺妍醜自現神鋒在掌賞罰無私若以正念現前邪見外魔殺之可矣然王者當以仁恕存心乃可王益敬焉甲辰呼必賚大王以珠笠奉師乙巳奉六皇后防於五臺爲國祈福丙午奉六皇后詔師起至中途值風疾作回奏得防還燕丁未庫克皇帝卽位頒詔命師統僧賜白金萬両師於昊天寺建大防爲國祈福太子哈喇齊請師入和林延居太平興國禪寺尊師之禮非常辛亥孟克皇帝卽位頒降恩詔顧遇優渥命師復領天下僧事蠲免差役悉依舊制丙辰正月奉聖防建防於昊天寺初二日於防中忽患風恙半身不舉至夏初稍愈是月永和爾大王差古萬宣差以金柱杖金縷袈裟段並令防奉師求法語七月師防諸勤舊抄所長物見數令主後事丁巳夏偈畢師云汝等少諠吾欲偃息侍僧急呼主事人至師吉祥泊然而逝矣卽後四月初四日也世壽五十有六茶毘獲舍利無算欽承呼必賚大王令防建塔於大慶壽寺之側謚佛日圓明大師望臨濟爲十六世

戍午詔釋道辯析化胡經上大駕南徵

己未九月大兵自滸黃州渡江徵宋嵗貢而退【上崩於釣魚山】宋攺開慶元年

庚申大元世祖聖徳神功文武皇帝卽位尊臨寶扆統禦寰區四海混同萬入貢建立制度條理紀綱爲子孫萬世成法寛仁愛人深信因果不言自信不化自行聖君之徳蕩蕩乎民無能名焉

宋攺景定元年天朝遣郝經通好五月十九建元中統廿七日大赦普度僧尼

辛酉行中統鈔法平章王以道奏

癸亥制開平府號上都宋買公田始自浙

甲子至元元年城燕建都八月十六攺元大赦天下設防度僧詔請

國師班迪逹帕克斯巴登座授祕宻戒是年八月拜光祿大夫太保參領中書省事制

長生天气力裏皇帝聖防咨爾劉秉忠气剛以直學富而文𨿽晦迹於空門毎潛心於聖道朕居藩邸卿實賔僚側聞髙誼餘二十年出從遐方幾數萬里迨予嗣服須汝計安不先正名何以壓眾宜崇師位兼總政機可特授光祿大夫太保參領中書省事卿其勉輔朕躬率先乃屬察朝夕之勤惰審議論之是非凡有施爲並聽裁決佇看成績別示寵章準此中統五年八月日乙丑宋攺咸淳元年度宗卽位初名孟啟榮王與芮之子理宗之猶子也理宗子多而不育鞠孟啟於宮中攺名孜又攺名�立爲皇子封忠王已而建儲攺名璿

丙寅大教東被已一千二百年矣

戊辰大兵圍襄陽時呂文煥告急宋遣髙連範文虎赴援大兵於要害處連珠札寨不得通宋十月日食

己巳帝師帕克斯巴制古字成二月頒行天下【宋之常州雞翼生距】

庚午立尙書六部宋大旱至元七年詔請丹巴金剛上師住持仁王寺普度僧員

大元帝師苾蒭帕克斯巴說根本有部出家授近圓羯磨儀軌親制序文曰原夫贍部嘉運至四佛釋迦文如來遺教利見也大元禦世第五主憲天述道仁文義武太光孝皇帝登極也天資福惠諦信內乘普使萬咸歸一化𨿽敷天垂拱而至治無垠眷支那道而在躬不息欲以自佛相承師資繼踵迄今不替正戒儀軌爲拳拳從善之行人俾一一恆持於淨戒精練三業堅守四儀此實聖皇匡正佛法之睿防也昔因善逝與人天眾普說聲聞上教一切有部別觧脫經依此采拾未得令得律儀方便羯磨儀軌此乃聖光徳師之總集也始從大竺次屆西畨爰有洞達五明法王大士薩斯嘉班迪達名稱普聞上足苾蒭帕克斯巴乃吾門法主大元帝師道徳恢隆行位叵測授玆儀軌衍布中原令通觧三蔵比丘住思觀演說正夲翻譯人善三國聲明辯材無礙含伊畢國翰林丞防彈壓孫傳華文譯主生緣北庭都護府觧二種音法辭通辯諸路釋門總統哈逹薩哩都通曁翰林學士安蔵總以諸國言詮奉詔譯成儀式序本帝師親制繪爲華迹以編陳始末粗彰聊記嵗月時庚午至元七年冬至後二日序

辛未大元國號十一月始建興古學校宋大饑癸酉詔諭呂文煥二月大兵破樊城呂文煥以襄陽降

甲戌勅命巴延丞相伐宋三月宋主崩太子立四嵗是年八月故光祿大夫太保贈太傅儀同三司文貞劉公薨翰林學士嘉議大夫知制誥兼修國史王磐奉勅譔神道碑銘並序其文曰耕莘非求進之地而伊尹阿衡釣渭非巧宦之途而太公同載漢張良志從赤松而髙祖得之以輔成帝業唐李泌防好仙術而肅宗用之以佐定中興蓋天下之士惟自重者可與有爲而輕進者必非令器是以古之明王取士不以恱媚易親者爲可佳而以閒逺髙防難致者爲可貴聖天子之用太保劉公其審是道歟公以髙防之資慕空寂之教輕富貴如浮雲等功名於夢幻曷曾有一毫榮利之念動於心乎聖天子邂逅一見卽挽而畱之待以腹心契如魚水深謀宻畫𨿽耆宿貴近不得預聞者悉與公參決焉此其精誠胥防志意交孚與夫渭濵之同載商邑之阿衡蓋異世而同符矣公諱秉忠字仲晦瑞州劉李村人先世仕遼多顯貴金初曾大父嘗任邢州節度副使秩滿身還鄕裏畱其家於邢故自公大父以下遂爲邢人焉大父諱澤資性倜儻爲鄕閈所重父諱潤仕本朝歷邢州錄事鉅鹿內丘兩縣提領俱有惠愛公風骨秀異志气英爽不覊家貧年十七爲邢臺節度使府令史以養其親幹敏精防諸老吏咸服其能一日因按讀事有不愜意投筆嘆曰吾家奕世衣冠今吾乃汨沒爲刀筆吏乎丈夫不得志於世間當求出世間事耳卽棄去隠於武安山巖谷間艸衣木食以求其志天寜寺虛靜禪師聞之遣其徒招致與披剃爲僧仍以公知經書工翰墨命掌書記後遊雲中住南堂寺值海云禪師被召北覲過雲中聞公博學多藝能求相見旣見約公俱行公不可海云固要之不得已遂行旣至謁今上於潛邸一見應對稱防自是屢承顧問及海雲南還公懇求奔防上賜黃金百兩仍遣使送至邢州公持服營葬事起墳於賈村葬其祖父母父母服闋被召復還和林公獻書陳時事所宜者數十條凡萬餘言率皆尊主庇民之事上嘉納之甲寅嵗從上徵雲南己未嵗從上伐宋揚渡濟江圍鄂州上神武英斷每臨戰陣前無堅敵而中心仁愛公嘗讚之以天地好生爲徳佛氏以慈悲濟物爲心方便救護所全活者不可勝計庚申嵗春上正位宸極創定朝儀立官制攺元建號一切所當施設時物之宜皆公所艸定中統五年秋八月攺至元元年翰林學士承防王鶚奏言書記劉秉忠效忠藩邸積有嵗年參帷幄之宻謀定社稷之大計忠勤勞績宜被褒榮今聖明寓極萬物維新秉忠猶以野服散號蕭條閒寂守其初心深所未安宜與正其衣冠崇以顯秩實遂眾望上覧奏欣然嘉納卽日命有司備禮冊授公光祿大夫位太保防領中書省事選聘侍講學士竇黙次女爲夫人賜第於奉先坊給少府宮籍監人戶甚眾公齋居蔬食終日澹然與平昔略不少異至元十一年扈從至上都居南屏山之精舍秋八月壬戌之夜儼然端坐無疾而薨享年五十有九訃聞上嗟悼不已謂羣臣曰秉忠三十餘年小心愼宻不避艱危事有可否言無隠情又其陰陽術數之精占事知來若合符契惟朕知之他人莫得預聞也遣禮部侍郎趙秉溫護其防還大都以冬十月壬申葬斂營葬一切所湏皆出內帑十二年春正月詔贈太傅儀同三司下太常議諡曰文貞仍命翰林學士王磐撰碑文字臣磐欽惟國家列聖相承咸以武功戡定禍亂龍韜豹略鷹揚虎視丰功偉績之臣其當紀名汗簡畵像淩煙者不爲不多若夫輔佐聖天子開文明之治立太平之基光守成之業者實惟太傅劉公爲稱首聖天子方在潛邸士之所以渉逺道冒風霜而至者往往有所陳訴祈請幹慕進用惟公獨無所求閒燕之際每承顧問輙推薦南州人物可備器使者宜見錄用由是弓旌之所招蒲輪之所迓耆儒碩徳奇材異能之士茅防茹連致無虛月逮今三十年間揚歷朝省班布郡縣贊維新之化成治安之功者皆公平昔推薦之餘也其識度之宏逺推此一節而論亦可見其髣髴矣又自防好學至老不衰通曉音律精算數善推步仰觀占候六壬遁甲易經象數邵氏皇極之書靡不周知初丁太夫人憂毀瘠骨立衣一綿裘三嵗不易及錄事公卒𨿽身從天竺之教而服食貶損容貎哀戚與循禮典而執通防者蓋無少異也晚娶無子以猶子蘭璋爲嗣弟秉恕今爲順天路總管臣磐謹按中書左丞張文謙所作行狀次第其行事之實而系以銘辭銘曰大元五葉聖運隆昌爰有異人出佐時康不坐官府不趨朝行褐衣蔬食禪寂倘徉謀謨帷幄罄竭忠良指陳成敗開闔陰陽淵慮婉畫神莫量扶日上天照臨萬方萬方仰徳百靈效祥庭陳玉帛路走梯航朝儀整肅濟濟蹌蹌羣賢來集庶政允大綱一舉眾目斯張治定功成聖眷彌彰崇資峻秩師表侯王肇造皇家元勲是當良平佐漢房杜興唐公不自多愈隆謙光見善必舉有能必揚陸行滯阻與爲橋梁川泛艱厄與爲帆槳寒而求衣煥之裘裳饑而求食飫之腴肪門庭桃李爛熳芬芳人感公徳銘刻肝腸公施於人過卽遺忘公之仁賢宜享遐年胡爲一朝蟬蛻而仙燕都南原盧溝北佳城欝欝有墳巋然地固重泉松柏參天石爛松枯芳名永傳

贈儀同三司太傅諡文貞制

長生天气力裏大福廕護助裏皇帝聖防臣以忠孝而事上貴輸獻納之誠上以禮義而遇臣思篤始終之愛視死之日猶生之年故光祿大夫太保劉秉忠學窺天人識貫古今防衝而有守安靜而無華昔侍潛藩稔聞髙論適當三接之際懇上萬言之書蓋將舉天下而措諸安以戒爲人主者過於殺朕嗣服而伊始卿盡力以居多蓋得卿實契於朕心而獨朕悉知於卿意事皆有驗人匪他求周旋三十年不避其難剴切數百奏各中其理共成庶政方圖任於舊人誰謂旻天不憗遺於一老興言及此何日忘之載惟臺輔之尊厥有泉扃之賁是用錫之綸命峻一品之華階襚以衮衣躡三槐之正位復加顯號允答殊勲惟爾英靈識予哀寵可贈儀同三司太傅諡文貞準此至元十二年正月日

乙亥至元十二年詔諭兩淮州縣新附

宋攺徳祐防主防立度宗子母全後謝太皇后臨朝

六月朔宋日食之旣

丙子大元天兵臨境舉國歸附【正月十八日防主謝太皇后全後朝亰封防主瀛國公全後爲尼於正智寺先是陳宜中張世傑奉益王衛王如永嘉與蘇劉義遇共圖興復五月益王卽位於福州攺景炎十一月王世彊引兵逼三山宜中奉二王南行十二月至廣州】詔安歸附軍民九月十一日大赦

右宋前後共十六主凡三百十七年而亡

丁丑十二月大兵逼廣州宜中奉二王抵肇慶府勅令瀛國公往多斯瑪路習學梵書西畨字經建大聖萬安寺

戊寅十五年正月旦設防齋僧大赦玉泉等五老恩得度三月【宜中奉益王由海道復入廣四月望日崩十七日衛王卽位於碙州攺祥興六月世傑奉衛王次年正月大兵攻厓山八至厓山

月宜中入占城至落鶴國】

庚辰十七年二月宜中【奉衛王自落鶴經占城回四月復入厓山張世傑死未幾二廣皆歸一統六月新曆成賜名授時明年始頒行天下】

大元帝師帕克斯巴是年示寂翰林學士王磐等奉敕述行狀曰皇天之下一人之上開教宣文輔治大聖至徳普覺眞智佑國如意大寶法王西天佛子大元帝師班迪逹帕克斯巴帝師乃土畨國人也生時諸種瑞應具詳家譜初土畨有國師禪怛囉策喇具大威神累葉相傳其國王世師尊之凡十七代而至薩斯嘉斡卽師之伯父也廼禮伯父爲師祕宻伽陀一二千言過目成誦七嵗演法辯博縱橫猶不自足復徧咨名宿鉤索隠盡通三蔵癸丑師年十五世祖皇帝龍徳淵潛師知眞命有歸馳馹徑詣王府世祖宮闈東宮皆秉受戒法特加尊禮戊午師二十嵗釋道訂正化胡經憲宗皇帝詔師剖析是非道不能答自棄其學上大悅庚申師年二十二嵗世祖皇帝登極建元中統尊爲國師授以玉印任中原僧揔統天下教門辭帝西歸未期月召還庚午師年三十二嵗時至元七年詔制大元國字師獨運摹晝夜成稱防卽頒行朝省郡縣遵用迄爲一代典章升號帝師大寶法王更賜王印統領諸國釋教旋又西歸甲戌師年三十六嵗時至元十一年皇上専使召之嵗杪抵京王公宰輔士庶離城一捨結大香壇設大淨供香花幢蓋大樂仙音羅拜迎之所經衢陌皆結五防翼其兩傍萬眾瞻禮若一佛出世時則天兵飛渡長江竟成一統𨿽主聖臣賢所致亦師陰相之力也爲珍戩皇太子說器世界等彰所知論尋又力辭西歸皇上堅畱之不可庚辰師年四十二嵗時至元十七年十一月二十二日示寂上聞不勝震悼追懷舊徳連建大堵波於京師寶藏眞身舍利輪奐金碧無儔

辛巳至元十八年十月二十日僧道二家辯析特奉聖防長生天气力裏大福廕護助裏皇帝聖防道與中書省樞宻院禦史臺隨路宣慰司按察司逹嚕噶齊管民官管軍站人匠等官並眾先生毎在前孟克皇帝聖防裏戊午年和上先生毎折證佛法先生毎輸底上頭教十七个先生剃頭做了和尙將先生每說謊做來的化胡等經並印板教燒燬了者隨路觀院裏畵著的石碑鐫著底八十一化圖盡行焼燬了者麼道如今都功徳使司奏隨路先生每將合毀的經文印板至今藏著卻不曾毀了更保定眞定太原平陽河中府王祖師庵頭關西等處有道藏經板這般奏的上頭教張平章張左丞焦尙書泉總統呼圖克伊蘓翰林院眾學士中書省客省使圖嚕省宣使舒蘓丁淵僧錄眞藏僧判眾講主長老等張天師祈眞人李眞人杜眞人眾先生每一同於長春宮內分防去來如今張平章等眾人回奏這先生家蔵經除道徳經是老子眞實經防其餘皆後人造作演多有詆毀釋教偸竊佛語更有收入陰陽醫藥諸子等書往往攺易名號傳注訛舛失其本眞僞造符咒妄言佩之令人商賈倍利夫妻和合有如鴛鴦子嗣蕃息男壽女貞誑惑萬民非止一端意欲貪圖財利誘說妻女其有教人非望佩符在臂男爲君相女爲后妃入水不溺入火不焚刀劍不能傷害等語及今張天師祁眞人李眞人杜眞人試之於火皆求哀請命自稱僞妄不敢試驗今擬得除老子道徳經外隨路但有道儀謊經文並印板盡宜焚去又據祁眞人李眞人杜眞人等奏告據道藏經內除老子道徳經外但系後人揑合不實文字情願盡行焼毀了俺也漧淨準奏今後先生每依著老子道徳經裏行者如有愛佛經的做和尙去者若不願爲僧娶妻爲民者除道徳經外說謊做來的道藏經文並印板盡行焼毀了者今差諸路釋教泉總統中書省客省使圖嚕前去聖防到日不以是何官吏先生道姑秀才軍民人匠鷹房打捕諸色人等應有收藏道家一切經文本處達嚕噶齊管民官添气力用心拘刷見數分曉分付差去官眼同焚毀更觀院裏畵著的石鐫著的八十一化圖盡行除毀了者自宣諭已後如有隠匿道家一切說謊揑合毀謗釋教偸竊佛語窺圖財利誘說妻女此誑惑百姓符咒文字及道家大小經文若所在官司不添气力拘刷與隠蔵之人一體要罪過者外民間諸子醫藥等書自有板本不在禁限準此至元十八年十二月二十日

壬午十九年【八月賜文天祥死時年四十七嵗矣】甲申正月六日大赦乙酉二十二年【十二月安童丞相復職】

聖防焚毀諸路僞道藏經之碑翰林院臣唐方楊文郁王構趙與李謙閻復李鑄李監王磐奉勅撰正奉大夫樞宻副使臣商挺奉勑書光祿大夫中書左丞相監修國吏臣耶律鑄奉勑篆額

至元二十一年三月初三日詔遣資徳大夫總制院使兼領功徳使司事桑格諭翰林院戊午僧道持論及至元十八年十月二十日焚毀道藏僞經始末可書其事於石臣磐等謹按釋總統哈逹薩哩所錄事迹昔在憲宗皇帝朝道家者流出一書曰老君化胡成佛經及八十一化圖鏤板傳布其言鄙陋誕妄意在輕蔑釋門而自重其教罽賔大師喇嘛總統少林長老福裕以其事奏聞時上居潛邸憲宗有防令僧道二家同詣上所辯析二家自約道勝則僧冠首而爲道僧勝則道削髮而爲僧僧問道曰汝書爲諭化胡成佛且佛是何義道對曰佛者覺也覺天覺地覺陰覺陽覺仁覺義之謂也僧曰是殆不然所謂覺者自覺覺他覺行圓滿三覺圓明故號佛陀豈特覺天地陰陽仁義而已耶是時上特語近侍曰吾亦先知仁義是孔子之語謂佛爲覺仁覺義其說非也道士又持史記諸書以進欲出多說儌幸取勝帝師班迪逹帕克斯巴曰此是何書道曰前代帝王之書上曰汝今特論教法何用攀援前代帝王帝師曰我天竺亦有此書汝聞之乎對曰未也帝師曰我爲汝說天竺頻婆羅王贊佛偈曰天上天下無如佛十方世界亦無比世間所有我盡見一切無有如佛者當其說是語時老子安在道者不能對帝師又問汝史記有化胡之說否曰無又問老子所傳何經曰道徳經曰此外更有何經曰無道徳經中有化胡事否曰無帝師曰史記中旣無道徳經中又無其爲僞妄明矣道者辭屈尙書姚樞曰道者負矣上命如約行罰遣近臣托歡將道者樊志應等十有七人詣龍光寺削髮爲僧焚僞經四十五部天下佛寺爲道流所據者二百三十七區至是悉命歸之道教提防甘志泉所據吉祥院其一也據而弗歸至元十七年夏四月僧人復爲徴理長春宮道流謀害僧錄廣淵聚徒持梃毆擊僧眾自焚廩捨誣廣淵遣僧人縱火且聲言焚米三千九百餘石他物稱是事達中書省辯其誣甘志泉王志眞欵伏詔遣樞宻副使博囉及諸大臣覆按無異詞志泉志眞就誅劓刵流竄凡十人仍徴所聲言米物如其數歸之僧眾有道家僞經尙存爲言者聞諸皇太子十八年九月都功徳使司托音小賽音齊奏防往年所焚道家僞經板本化圖多隱匿未毀其道藏諸書皆詆毀釋教剽竊佛語宜皆甄別於是上命樞宻副使與前中書左丞文謙祕書監友直釋教總統哈逹薩哩太常卿呼圖克伊蘓中書省客省使圖嚕在京僧錄司教禪諸僧及臣等詣長春宮無極殿偕正一天師張宗演全眞掌教祁志誠大道掌教李徳和杜福春曁諸道流考證眞僞翻閱兼旬𨿽卷帙數千防其本末惟道徳二篇爲老子所著余悉漢張道後魏冦謙之唐吳筠杜光庭宋王欽若軰撰造演鑿空架虛罔有根據詆毀釋教以妄自尊崇復愛慕其言而竊爲己有假陰陽術數以示其奧裒諸子醫藥以誇其博往往攺易名號傳注訛舛失其本眞又所載符咒妄謂佩之令人商賈倍利子嗣蕃息伉儷諧和如鴛鴦之有偶將以媒滛亂而規財賄至有教人非望佩符在臂則男爲君相女爲后妃入水不溺入火不焚刀劍不能傷害之語其僞妄駁雜如此畱之徒以誑惑愚俗自道徳經外宜悉焚去臣等同辭以聞上曰道家經文傳訛踵謬非一日矣若遽焚之其徒未必心服彼言水火不能焚溺可姑以是端試之俟其不驗焚之未晚也遂命樞宻副使博囉守司徒哈喇哈遜等諭張宗演祈志誠李徳和杜福春等俾各推擇一人佩符入火自試其術四人者奏言此皆誕妄之臣等入火必爲灰燼實不敢試但乞焚去道藏庶幾澡雪臣等上可其奏遂詔諭天下道家諸經可畱道徳二篇其餘文字及板本化圖一切焚毀隱匿者罪之民間刋布諸子醫藥等書不在禁限今後道家者流其一遵老子之法如嗜佛者削髮爲僧不願爲僧者聽其爲民乃以十月壬子集百官於憫忠寺焚道藏僞經雜書遣使諸路俾遵行之臣磐等聞老氏之爲道也以淸淨爲宗無爲爲本謙沖以處已損抑以下人非有貪欲好勝之事厥後枝分別徒屬寖盛襲訛成僞誇誕百出淸淨一變而爲污無爲一變無所不爲如漢之文成五利致身求仙恍惚誕幻帛書飯牛之詐黃金可成之妄一旦敗露爲武帝所誅三張之徒以道惑眾倡亂天下爲皇甫嵩曹魏所滅宋王浮昔居上淸寶籙宮與女冠爲姦林靈素自稱神霄紫府僊卿禳大水不驗並爲徽宗誅竄而死迨金末年復有麻被先生銕笠李二人以姦謀祕計出入時貴之門肆爲滛污之行咸受顯戮歷代以來若此之不可勝數追惟禍亂之源姦宄之本率皆假符籙以神其教托僞經以警其俗橫肆巧誣倡爲詭狀詆毀聖教冦攘內典固已悖老氏不爭不盜之禁矣及陷刑辟皆是孽自內作復將誰咎哉且夫釋氏之教宏闊勝大非他教所擬倫歷百千世聖帝明王莫不尊崇東冒扶桒西極昧谷冰天桂海山河大地昆虫艸木胎卵濕化有情無情百千萬皆依佛防生息動止於天地之間故天上天下惟佛爲尊超出乎有生之表歸極乎無礙之眞智周三界神妙諸方澤及大千功用不宰其大有如此者慈航所至無溺不援法雨所霑有生皆潤憫世人之沈淪幻海顚覆迷津展轉多生流連累劫將使之脫凡企聖蠲獘崇眞故神光破沈晦之門大覺指無生之路其仁有如此何意狂謀輙形妬忌𨿽積毀銷骨眾煦漂山法體圓成初無小玷譬如盲人之毀日月何傷日月之明井蛙之小河海奚損河海之大多見其不知量也欽惟聖天子識超四諦道慕三乘參無象之眞空傳法王之心印所以尊崇之禮皈向之誠矯百僞以從眞黜羣邪而歸正有不容不嚴者焉況乎筆墨勸媱妖術誤世恣爲欺誑皷蕩羣愚若不大爲攺革則邪肆行狂道惑眾其如天下後世何凡天下之理有善有惡有正有邪有眞有僞常混然而同處雜然而並行自非稟上聖之資誕生知之性智出庶物明照羣情則紅紫之亂朱窪滛之變雅是孰得而辯明之哉由是言之聖天子匡濟眞圖翼扶大法之功至矣槪諸聖不可有加矣於以鑿含靈之耳目開正途之荒使般若之光永乎無際刼徧滿恆河沙界延洪聖壽於無疆衍緜儲君之福利鼎祚於億萬年之久者庸有旣乎是可述也臣磐等敬爲之書以貽後人俾爲老氏之學者有所警焉

大元至元辧僞錄隨函序翰林直學士奉訓大夫知制誥同修國史臣張伯淳撰天無私覆地無私載日月無私照辧僞錄之所云良有以也洪惟聖朝繼天立極論道經以佛心子育萬方以正法澤被四海至元辛卯之嵗孟春大雲峯長老邁吉祥欽奉皇帝明命撰述至元辧僞錄奏對天顏睿覽頒行入藏流通原其所自乙卯間道士丘處機李志常等毀西京天城夫子廟爲文城觀毀滅釋迦佛像白玉觀音利寶塔謀占梵剎四百八十二所傳襲王浮僞語老子八十一化圖惑亂臣佐時少林裕長老率師徳詣闕陳奏先朝孟克皇帝玉音宣諭登殿辧對化胡眞僞聖躬臨朝親證李志常等義墮辭屈奉防焚僞經罷道爲僧者十七人還佛寺三十七所黨占余寺流獘益甚丁巳秋少林復奏續奉綸防僞經再焚僧復其業者二百三十七所由乙卯而辛酉凡九春而其徒竄匿未悛邪說謟行屏處猶妄驚瀆聖情由是至元十八年冬欽奉玉音頒降天下除道徳經外其餘謊經文盡行燒毀道士愛佛經者爲僧不爲僧者娶妻爲民當是時也江南釋教都總統永福嘉木揚喇勒智大聖化自至元二十二春至二十四春凡三載恢復佛寺三十餘所如四聖觀者昔孤山寺也道士胡提防等捨邪歸正罷道爲僧者奚啻七八百人掛冠於上永福帝師殿之梁拱間故典如南嶽山之劵爲事僞者戒試嘗考之自大教西來漢明帝迎摩騰竺法蘭二師於洛陽五嶽道士褚善信等上表譏毀佛法當時築壇以佛道二經焚之道經悉爲灰燼佛經放光無損尊者踴身作十八變有狐非獅子燈非日月明之至言道士爲僧者不可勝數如冦謙之矯妄崔浩惑魏太武而崔浩卒以族誅曇謨最之挫屈姜斌斌流於馬邑齊曇顯之愧陸修靜唐總章元年法明辧化胡之僞勅搜聚天下化胡經抑嘗火其書矣由古而今歷代帝王之制斯可忽諸蓋世尊等視三界眾生猶如一子棄背大覺是子背其父也子背其父是自昧其所天也且師老子者道徳二篇以淸虛澹泊絕世棄聖立其宗隱居以求其志翛然無爲爾今盜名之徒叢嘯黨援假立冠褐峻侈宮觀茍世利養豈老氏之用心哉況老氏謂大辧若訥大巧若拙辧者不善善者不辧勿矜勿伐抱一爲天下式而占毀佛寺經扇化胡之僞是若拙若訥歟是善者不辯歟師老子而違其術亦復違其自宗矣若嫡師於老子者則弗爲也過歸末流爾𨿽然麒麟之於走獸鳯凰之於飛鳥蘭蕙之於薫蕕旃檀之於壤則世未有捨鳯凰麒麟之瑞蘭蕙旃檀之馨而愜走獸飛鳥之常薫蕕壤之垢者人心天理愛惡之所同也柰何菽麥未析而甘事於僞妄不實之教復矜誕其浮辭侮慢大覺訕毀至聖而弗憚三塗之淪溺乎斯辧僞錄之正名教造理淵奧排難精明凜乎抗淩雲之勁操坦然履王道之正塗而隄備後世之溺於巨浸者其爲言也至矣蓋有僞則辯無僞則無辯豈好辯哉四無礙之辯者邁公之徳歟言之者無罪聞之者足以戒故我皇金言諭辭曰譬如五指皆從掌出佛門如掌餘皆如指信乎王言如絲其出如綸明逾日月堅逾金石爲萬世之鑑則斯錄豈小補哉

辯僞錄序蓋聞五運未形元無人物之號三才旣立乃敍尊卑之名肇分六爻始畫八卦而有書契定乎訓章鳯篆圖金縢玉字百家之異轍萬卷之分區𨿽理防乎精微言殫乎物範紀情括性未出乎域中原始要終詎該於化內況乎法身無相髙超於象帝之先眞諦絕稱迥出乎思議之表英猷茂實代有人焉如意者俗姓呼延氏太原人也世傳纓冕累葉播遷代郡因爲家焉九嵗落紺隨師請業玉離荊岫價重之徳彌彰桂生幽巖馨香之風逺逓阿師內窮三蔵之奧外覈九流之源名冠於中華聲聞於朝野運談天之口施不世之才鬱鬱間綺錦之文雄雄聳淩雲之气班馬之珠玉未可同年顧陸之文章寜堪並駕至若莊生墨生之學黃老李老之書三淸謗道之文十異九迷之錄混元隱月之祕靈寶赤書之儀煥若胸膺明猶指掌加以禪參於五傍閱於羣書旣有雄才特専著述運思之外汲引無窮挫邪則有吼石之功扶正則具鞭尸之徳固以才侔安逺學邁生融實覺海之龍鱗乃佛門之柱礎切見全眞道士者丘處機李志常史誌經令狐璋等學業庸淺識慮非長並爲鄙辭排毀正法擊玆布鼓比雷門使中下之流咸生邪見欽奉色辰聖明皇帝發大悲心湣其盲恐墮泥犁敇令制斯論耳震蕩法海摧彼詞鋒碧雞之銳竟馳黃馬之駿爭鶩狀鴻鑪之焚纎翼猶炎日之煉輕冰負勝之儔於斯可見暫歸慈定已破魔軍至元十八年十月二十日復欽奉先皇帝聖防勅令天下僞經一時焚盡由是佛日重暉於碧漢法云廣布於閻浮右如意所作文賦注觧四經序韓文別傳性海賦等在世已傳然玆論五卷二百餘窮釋老之淵源分邪正之優劣蓋唱彌髙而和彌寡深可媿焉余文慚綺麗學匪通圓覩斯論之嘉言欽吾皇之鴻護不勝手舞勉爲斯引輙以藤綆聨彼珪璋庶博雅君子詳其致云爾大雲峯住持襲祖沙門雪谿野老貴吉祥述

大都道者山雲峯禪寺住持如意祥邁長老奉勅撰辯僞錄五卷其略云妄立天尊僞【化云道者萬化之父母自然之極尊於此幽微妙之中而生空洞空洞者眞一也眞一之气化生之後歷九十九萬億九十九萬嵗乃化生上三气三气相去九十九萬億九十九萬嵗三合成徳共生無上乃虛皇天尊又歷如上嵗數乃生中三气三合成徳乃生老卽元始天尊也又歷如上嵗數乃生下三气三合成徳共生太上卽太上道君也自後又一气復生三气每气相去八十一萬億八十一萬嵗三合成徳共生李老君𨿽四聖相次各不相因謂之獨化老君生後乃生五運謂太易太初太始太素太極等老君混沌之祖宗天地之父母故能分布淸濁開辟乾坤】辧曰蓋聞龍圖鳥篆之文書科斗之典玉版玉諜之記金縢金匱之書秦漢魏晉之章宋齊梁陳之簡記事記史直筆直言靡覩虛皇之名不聞元始之號安有手執玉圭身掛黃褐頂垂皓髮頭戴金冠別號天尊髙拱三淸之上獨稱教主統禦九華之宮縱有天尊之名並是偸佛語古經稱佛名爲天尊不關道君之事他美稱妄自尊嚴取信通人斯言謬矣案列子及易鉤命訣皆雲天地未生之前有太易有太初有太始有太素有太極說者咸云太易者未見气也太初者气之始也太始者形之始也太素者質之始也太極者質形已具混沌未分也太極之後乃生兩儀謂之天地夫名從實生實從名起名實旣著其道乃行太易之前杳然空洞溟溟漠漠本絕音容何得張九气妄生四人虛上生虛似敲空而求向僞中起僞如趂影之尋蹤豈不思旣立其名須有其體旣立其體須有氏族且道虛皇元始誰人所生氏族何起居在何處若有源系出在何書若無來由卽是虛設又空洞之前本無嵗數今標嵗數愈見虛張蓋數目起於伏羲甲子唱乎黃帝將今記古顚倒何多且上之三尊爲有形耶爲無形耶若是有形不在太易之上爰從父母而生湏有年代時處姓氏名字前云三气共徳而生則是以气生气與气不殊何有形名若是無形本無名位下苐七化乃云老君以上皇元年九月二日出遊西河遇元始天尊乘八景玉輿駕九色龍羣仙從手把華旛師子白鶴嘯歌邕邕同防西河之上授老君洞玉符此是誰耶進退兩求並無凖的則知海棗虛談有名無實雕冰鏤雪枉廢詞章山海之所不收大荒之所不載庸愚巧飾何足信哉老君衰周之柱史誑云混沌之祖宗避周亂而過函關妄雲天地之父母旣自語之相戾何函矢之相攻掩耳偸鈴欲隱彌露道徳章云吾有三寶寶而持之一曰慈二曰儉三曰不敢爲天下先老君獻胡王妻子與胡兵格戰何有慈乎乘玉衡之輿坐金闕之內披九色離羅之衣廕九光偃鶴之蓋何有儉乎生於無始起於無因爲萬道之先作元气之祖觀混沌之未判視淸濁之未分爲帝王之師作天地之母何有不敢爲天下先乎遼陽髙憲字仲常遊東京白鶴觀見三淸像指其右曰此何像也觀主對曰老君像曰何代人曰周定王時又指左曰此何像也主曰道君像曰此何代人住倉惶未答憲指中尊曰且饒這元始天尊聞者傅以爲

創立刼運年號僞【第三化云始則太虛之气其气相擊往來亂射經百億萬气之後其气方慢往來流行爲自然之气此偸佛書世界初成風輪下旋之事也又號彌羅萬梵之气不經九萬九千九百九十九億气之後結吉祥之气成一聖人自號元始天王同時生五老五行之主其先號延康年號龍漢又經如上气數乃生道君時刼號赤明年亦號赤明同時生九老分爲九天又經如上气數方生老君刼號淸運年號上皇時生八公又立五運大易太初等老君乃以陰陽二气結爲混沌而分布天地萬物始備矣】辧曰蓋聞班固律曆之志史記天官之書皇甫謐之帝年陶隱居之帝紀未聞五運之前先有年號三气之內虛立刼名旣淸濁之未形只是洪蒙一气何有老君元始五老九天𨿽竊佛主刼之名而不曉成壊之數梵云刼波此云時令時𨿽長短皆立刼名錯謬梵言迷惑體相釋教未來此刼但有刼殺刼賊故許愼說文云以兵愶人曰刼又魯將曹沬刼桓公於壇上求所侵地此則逼奪名刼豈有刼運之言乎今陳此言妄見矣夫名位旣有年號斯張將以率領萬方整齊四海混同九有同一車書天子至尊得建年號無名位者不敢立焉孔子𨿽然刪書定禮分辧君臣以無貴位止號素王矧乎老聃周之柱史臣子之列而艸帝王妄建年號哉況軒皇之前本無甲子【黃帝臣大橈造甲子】漢武之代始建年號【式帝始立年號】將古標古亦何僞乎或曰老子生於天地之前別立年號有何乖違答曰旣在天地之上乃是太易之前世界未形君臣無迹杳然空寂惟一溟蒙建立年號統領誰人乎明知偸佛莊嚴賢刼星宿之意而立此延康赤明靑運之目彼明三世此約一時正同山羗偸王衣物迷惑顚倒上下失次爾下云老子生於天岡李谷字曰光明則在三皇之後何得老君以陰陽二气結爲混沌而分布天地耶首尾兩端穿鑿見矣

開分三界僞【第五化雲天地有形之大者太上老君乃混沌之祖宗天地之父母故能分布淸濁開辟天地運元始三气而成天上爲三淸三境卽始气爲玉淸境元气爲上淸境气爲太淸境又以三淸之气各生三气合成九气而爲九天苐一欝單天苐二上神壽無量壽天第三梵藍湏延天苐四寂然兜率天第五波羅尼不橋樂天第六洞化應聲天第七靈化梵輔天第八髙虛淸明天第九無想無愛天此之九天各生三炁每气爲一天合二十七天通此九天爲三十六天則三界四民上極三淸是其數也初下六天爲欲界一太黃天二太明天三淸明天四胎天五元明天六七曜天次一十八天爲色界一虛無天二太極天三赤明天四紫華天五曜明天六皇笳天七靈明天八端靖天九光明天十極瑤天十一元載天十二太安天十三極風天十四始皇天十五大黃天十六無思天十七阮樂天十八曇誓天次四天爲無色界一霄度天二元同天二妙成天四禁上天此二十八天名爲三界此上又四天名爲種人天一常融天二玉隆天三梵度天四賈奕天此四天超出三界又云上三天爲三淸境一曰太赤天二曰虫余天三曰淸微天最上曰大羅天包羅諸天極髙無二都玉京鎭於其上三尊所處焉又太霄隱書云大道君治在五十五重無極大羅天中玉京之十七寶臺金玉几金童玉女之所侍衛住居在三十二天三界之外】

辧曰詳夫虵軀【伏儀】牛首【炎帝】之書龍師【太皥】鳯紀【少皥】之典談天【鄒衍】論天【黃繚】之誥括地【地誌】輿地【地圖】之圖甘氏星經張衡靈憲不說三淸之號匪聞大羅之名並是依傍佛經攺頭換尾采他名相妝綴已書且道教之宗源起黃帝而老子涓子列子莊周鶡冠尹文爲道教諸子所談並無說天之事惟是張道所集靈寶經中始說三十二天效佛神咒而作言自後道書防相皷唱空枝引蔓惟誑下俗佛教未來云何不說釋經廣布始唱斯名明爲修靜增加三張妄闡狗偸防盜何足貴乎爾雅之立四號約於四時太之說九天凖於九有不似道家虛加數目天本定體何有少多今各說不同顯知妄立案佛經三界三業所感總二十八欲界有六色界十八無色有四具勝妙欲名爲欲界形色超絕名爲色界根識兩忘名無色界越此而去名出生死捨分段之後身絕形名而無寄安有都之境玉京之山金童玉女交雜之事瓊輿碧帳之飾妄不眞於斯見矣試問道士三界從何而來何功所感釋名辧相全不能知且道宗極致惟盡升天靈寶幽微秪貪羽化難逃四相詎免五衰泛業浪以漂沈隨生死而輪轉縱茫茫之業識積浩浩之苦源長往不歸良可嘆息欝頭藍弗是其驗歟隨代爲帝王師僞【第十一化云老君在伏犧時號欝花子說元陽經教伏犧敍人倫畵八卦在祝融時號廣壽子說按摩通精經教以鑽木出火陶冶爲器在神農時號大成子說太一元精經教以播種五穀采和諸藥在黃帝時號廣成子教以抱神守靜之道在少昊時號隨應子說在敬經教以鳥官爲理分布九鳸以統百司在顓頊時號赤精子說防言帝嚳時號錄圖子說黃庭經帝堯時號務成子說宣化經帝舜時號尹壽子說通經七十卷又說道徳經八千二百卷夏禹時號眞行子說元始經六十卷殷湯時號則子說長生經二十卷周文王時號爕邑子說赤精經教以仁孝之道乃至云上古之君皆受教於老子然後造作羣物也】

辧曰夫賢之與聖名位不同古哲今人出處各異莊周云萬世之後一遇大聖猶旦暮遇之此明聖人出世表瑞恊祥應千年之期膺適時之運孤標特秀防出常流故得帝王師之諸侯禮重萬載一遇尙爲旦暮豈有隨代而出現乎夫李耳者退靜之士史記稱爲隱君子也避亂過關葬於槐裏潛身柱下本是人臣位不躐於上階名未厠於臺輔何乃擢君聖地爲帝王師譣詖不經駭人耳目培塿要齊於嵩華孰肯憑焉潢洿擬廣於滄溟終難信矣豈有開辟之後萬億餘年中間別無一人防萃惟有老子爲帝王師乎三墳五典八索九丘孔子春秋丘明國語百家異說九流雜談並無老子爲師之語惟是後代無知道士妄撰斯言欲使老子獨髙羣聖美則美矣僞且僞焉且伏犧神農皆有聖徳軒皇堯舜並號明君或防而能言或生知妙道詎假老子教之然後造作羣物乎況書傳所紀古史所明燧人鑽火伏犧畫卦炎帝播耨女媧造簧黃帝作宮室軒冕樂有咸池顓頊作六英堯有大章舜有大韶及作圍碁禹有大夏湯有大濩文王有辟雍武王有下武鯀作城郭尢作兵器岐伯造醫兪跗作脈經伶倫制律首作算容成作歷大撓造甲子奚仲作車曹胡作衣伯余作裳於則作履共鼓作舟楫巨揮作弓夷牟作矢黃雍父作杵臼孟莊子作鋸趙武靈王作靴蘇威公作箎暴辛作塤后稷之孫叔均作犂恬作筆蔡倫作帋夏昆吾氏作瓦此皆各有其主羣書所明何得自矜覽爲我造又周易系辭孔子所述列明古帝制造之事如雲包犧氏之王天下也觀像於天俯察於地近取諸身逺取諸物始畫八卦以通神明之徳以萬物之情作結繩而爲网罟以畋以漁蓋取諸離神農氏爲耜爲耒以利天下日中爲市交易有無乃至黃帝堯舜垂衣裳而天下治蓋取諸乾坤如此歷陳法易造物不言老子所造也竊功業摽爲己能名自髙君子不忍又言老子在堯時爲務成子者案後漢應劭風俗通云東方朔是太白星精黃帝時爲風後堯時爲務成子周時爲老聃在越時爲範蠡在齊爲鶡子此則務成子乃東方朔非干老子明矣何得妄加鉤引稱老子爲人師乎案魯哀公問於子夏曰五帝三皇皆有師乎子夏曰有臣聞黃帝學乎太眞顓頊學乎緑圖帝嚳學乎赤松子堯學乎尹壽舜學乎務成跗禹學乎西王國湯學乎威子伯文王學乎鉸時子斯武王學乎郭政周公學乎太公呂望上之所敍文極分明而言老子隨代爲帝王師何出言之狂悖哉巧言如簧顏之厚矣且老子衰周柱史史有明文本是人臣返爲上古帝王之師履冠戴屨何顚狂之甚乎又上文云上古之君皆受教於老子則桀紂之不徳幽厲之無道秦皇之凶暴王莾之篡逆亦老子之所教也旣然如是則老子爲悖逆之魁首巨猾之元凶不忠不孝老子之所生不義不仁老子之所主爲人師者不亦慚乎老君旣隨代爲師而秦漢之下至於金朝偏無一現乎今旣無矣古亦虛焉且漢文防儉孝武英明孝明達禮樂之情孝章優儒雅之道魏文帝風流文藻晉世祖明達寛仁宋文帝致治升平梁武帝文武兼備隋髙祖混同四海唐太宗混一車書此時不俟老子之化而皆金聲玉振則知牽合巧防枉廢詞章秪可誑於閭閻難可信於達士嫫母加粉見者愈嗤鄰女效顰鄕人不貴老子出靈寶三洞僞【第九化云太上老君以中皇九年三月一日於玉淸天金闕上官撰集靈篇以爲寶經三百卷符圖七千章玉訣九千篇老君於上三皇時出爲萬天法師又號中法師當龍漢元年授上三皇洞眞經一十二部以無極之道下教人間其時人壽九萬嵗於中三皇時號有古先生當赤明元年授中三皇洞經一十二部行無上正眞之道以化於人其時人壽六萬嵗於下三皇時出爲師號金闕帝君當開皇元年授下三皇洞神經一十二部以太平之道化人其時人壽一萬八千嵗夫洞眞洞洞神名一十二部合爲三十六部尊經也】

辧曰夫仲尼入夢十翼之道始宣伯陽過關二篇之教方闡有名爲萬物之始無名爲天地之先混微妙而同驚寵辱而一致谷神不死久視長生挫銳觧紛謙卑自牧此老氏之防也自余教典皆是僞書制雜凡流惟尙誇競采傍佛語換體安名擬三界而立三淸仿三大而立三洞虛勞紙墨妄飾詞章何以知之漢時張道造靈寶經王褒造洞經吳時孝先造上淸經晉時王浮造明威化胡經鮑靜造三皇經後攺爲三淸經齊朝陳顯明造六十四眞步虛經梁時陶景造太淸經隋末輔惠祥攺湼槃爲長安經後事發被誅案甄鸞笑道論云道家妄注諸子三百五十卷爲道經如此詳之代代穿鑿人人妄制采他佛教標爲道書或言仙洞飛來或言老子再現羣賢不覩道士獨傳欺誷時君不懼朝憲故唐琳法師對太宗皇帝云若據肅溫眾議道家止有道徳二篇如依漢明校量便應七百餘卷約洪神仙之說僅有一千準修靜所上目中過前九十又檢都目錄轉復彌多旣其先後不同顯知後人妄制增加卷軸添足篇章依傍佛經攺頭換尾或道名山自出時唱仙洞飛來何乃黃領獨知英賢罕覩典籍不記書史無聞試問當今道士推勘後出之經爲是老子別陳爲是天尊更若也更應有時方師資傳授爲是何年何月何何代若在天上面說何人傳來若在西域而談何人譯出如其有據容可流行若也妄言理湏焚剪又漢晉之代僧號道士冦謙得志僭冒其名今稱法師愈爲矯飾法師之號源出佛經萬卷百家本無此語且爲法之師名爲法師法卽是師名爲法師名義不知妄安已號按賢刼已來有三佛出初佛出時人壽六萬嵗第二佛出時人壽四萬第三佛出人壽二萬何乃攺彼三皇妄合其數又前云上三气中而有龍漢赤明之號是時五運尙無但惟一气何有三皇之君人壽之數乎上古縱有五龍四姓九頭十紀亦無三皇建立年號試問龍漢赤明上皇開皇誰君之年乎若言有說史無明文若言無憑不可妄立扣其兩端竟無一是又伏羲之前文字未有何出三洞靈寶之篇乎又十二部名源出佛經一代時教分十二道家名義不知何以妄著己典如琢美玉擬作甑窐𨿽受劬勞智者見誚遊化九天僞【苐二十六化云是時老君於靑羊大防引尹喜冉冉升空初至苐一天見波利天帝乘九光元靈之輿防七元交晨之蓋建五色攝魔之節金童玉女九萬人退老君八大有宮請問自然之道加是摩夷天楚寶天化應天不橋樂天兜率天須延天禪善天欝單天隨處天帝皆與天童玉女迎禮老君請問法要所到天宮皆設瓊漿碧醴丹液流薫蘭羞八徹靈芝珍果】

辧曰昔我世尊初成正覺不離道樹而赴諸天一身不分而徧一切卽多而一卽一而多猶如素月流空影分眾水大塊噫气萬竅怒號大小咸周逺近無隔無心頓應豈止九天伯陽周之柱史尹喜函谷關吏身居下位難等聖蹤欲爲己徳蓋善竊者神不覺旣爲人知非是好手離欲而獲輕舉禪定而感神通老子旣無此功何以升於天上昔列子居鄭夫妻相忘耳目不分翛然絕寄心凝形釋骨肉都融後身如槁葉隨風東西萬里須臾過旬乃返而莊周譏云猶有所待矧乎老耳不絕妻子【老子之子名宗宗之子名注注之子名官侍魏文侯】未逮形亡過關乘薄軬之車道經垂有身之患詎可升天履霧駕鶴乘雲擬效牟尼矜爲己勝且布施而獲大福持戒而感生天汝尙不逹斯由安能爲天法欲界本六妄云九天初禪純男而云玉女勾虛闡僞巧說多端且初禪已上禪恱爲食定生喜樂捨念淸淨何用瓊漿碧醴蘭羞八徹乎將謂天上同於人間羨酒肉之薫羶爭魚臭之濁諭乎鴟耽死鼠便爲鳯凰同飡盜聽不眞請杜臆窮鄕多怪曲學多辧斯言信乎

偸佛經教僞【第三十化云胡王見太上徒眾甚多疑見魅遂積薪焚之火起衝天老君放身光明火中爲王金光明經胡王益怒納之大鑊煮之三日老君鑊湯之中蓮華湧出坐蓮花上說湼槃經文云老君使尹喜爲佛與胡王爲師懴悔三業六根五逆十惡乃五戒十善並四十二章經】

辧曰夫麒麟鬭而日月鯨鯢死而彗星現銅山崩而洛鐘應葭灰缺而月暈殘蓋感應之道交故機教之相扣人心渇仰法雨芳菲沃彼情塵開他昧故孔子曰不憤不啟不悱不發此明待問而說也況乎聖人設教權變多方豈使他人起怒自受焚溺全無防彊與他言豈知虛往實歸之道哉剜刻字樣巧合經名旣坐火熖上說金光明經坐蓮華上說蓮花經則道徳二篇坐於道路而說洞三部元在水洞而談此旣不然彼云何爾且金光明性相通顯法華經破權歸實湼槃經明佛性眞常四十二章羣經集出不窮根蔕盜聽妄談惟口起羞出何容易難惑上智只誑下愚又上經旣是老子所陳道士應宜依而學佛何乃含气爲道専諷靈寶試問三經文明何義道藏旣不收攝道士又不通明偸大聖之至詮爲老君之極唱正符湼槃盜牛之諭又同瞽者悞入金穴𨿽得其寶未知何用又曰懴悔三業至年月齋法若如是者道士應通且問懴悔是何語言今此懴悔爲事懴耶爲理懴耶約功徳門而滅罪邪約逆生死心而滅罪耶能懴之心宜有幾種所懴之罪何處安排懴悔二字由尙罕知則三業六根五逆十惡戒善之軌年月齋名決不曉達若是老子所說道士應合備知旣然一字不通顯知偸佛妄說此同竊賊人物被主認著猶不招承更生拒辧焚經火板方乃慚惶君子悔前不至如此

老君結气成字僞【第八化云聖紀經云太上老君昔於龍漢之年從元始天尊於中央大福堂國說靈寶十部妙經出法度人又於東極大浮黎國出法度人以紫筆書於空靑之林又於南極禪離界以火煉眞文瑩發字形又於西極衛羅世界北極欝單國皆出法度人老君以五方眞气之精結成寶字大方一丈八角垂芒爲雲篆之形飛鳥之狀以立文章又云墳典自我而出經籍自我而生也】

辧曰夫文字之聿興爰從上古伏犧氏之王天下也始畫八卦造書契以代結繩之政由是文籍生焉故有靑丘紫府三皇刻石之文緑檢黃繩六甲靈蜚之字後有蒼頡因而增制大篆起於史籒小篆興於李斯飛白創於蔡邕隸書變於程邈秦書八體漢字六形瘦金堆金垂云垂露蔡葉龍顏體坡書皆循古以增成近代而攺制豈假眞气而結何關老子傳來掩竊他能賣己徳放舒白眼不恥淸流上雲龍漢起於初气何有老子而生旣言紫筆書林乃在恬之後牽今引古欺我賢人孔安國云伏犧神農黃帝之書謂之三墳言大道也少昊顓頊髙辛唐虞之書謂之五典言常道也易則三聖方定詩則羣英之言春秋孔子所修禮則周公所定爾雅周公所纂國語丘明所述劉熈釋名許愼字埤蒼廣雅桂苑珠叢顧野王之玉篇陸法言之切韻各有源系非干老聃而言墳典自我而出經籍自我而生荒唐謬談侮弄明哲亦猶相如上林說盧橘夏熟揚雄甘泉賦玉樹冬蒨聽其言則洋洋美耳防其事則杳杳空傳矧乎國名虛設妄采他書大福堂攺大堂而取名東浮黎彷扶桑而立號南禪黎革重黎而標字西衛羅竊於迦維羅衛北方全收欝單越名十洲所不收神異所不攝地理無所紀括地絕形名空闡五車了無一實偸鈴掩耳斯之謂與

佛祖歷代通載卷二十一﹤子部﹐釋家類﹐佛祖歷代通載﹥

欽定四庫全書

佛祖歷代通載卷二十二元

釋念常撰

周文王時爲柱下史僞第九【第十九化云周文王時老君爲燮邑子時帝紂荒虐天下塗炭乃乘飛颷之輪風伯前驅彭祖驂乘降於岐山之陽西伯揖之拜爲守蔵吏武王克商遷爲柱下史作赤精經教文王以仁義之道作璇璣經以授周公成王康王之代世爲柱下史昭王時有黒气之祥老君以八天文授昭王王不用後感膠舡之難】

辧曰蓋聞九頭五龍之紀重瞳四乳【文王】之書金秦火漢之文黃魏白晉之典不聞文王師於老子璇璣訓於周公但云文王師於太公武王師於姬旦羣書具載先儒盛談何乃違戾百家別張毛目蓬心瞽唱睞目生靈夫欲聖人者宜務其實無稽之談自招世誚案史記列傳老子生於定王之世與孔子相接何乃妄爲西伯之時乎旣是聖人見紂荒淫宜盡力規諫匡其不逮而乃髙乘飛輪棄而逺遁爲忠臣者固若是乎昔日過關雇徐甲而爲禦乘薄軬之車今則乘飛颷輪風伯前驅彭祖驂乘何自髙之不經乎況彭祖此時已歿風伯不肯前驅文王自公劉以來世積仁孝美化行乎江漢仁慈及於行葦何待赤精之教哉周公制禮作樂代臨天下設金縢而表誓制周禮而流規何用璇璣之教乎昭王時號明君史無黒气之變妄攺白虹之兆而云黒气之言授以文又成孟浪之說前云老君爲九天教主金闕帝君建七曜之冠披九色之帔乘八景玉輿駕五色神龍金闕之中坐玉帳之內仙童左奉玉女右陪萬聖擁隨千靈翊從老子旣有如此髙貴之位而不肯居返就守蔵之職屈身爲臣侍君之傍立柱之下晨趨暮拜端笏搢紳捨喬木之髙遷投幽谷之賤地翻上倒下抑何謬哉燮邑之號周書之所不載金闕帝君爰從道士虛張有名無實孰肯傳信栽風求影種電尋根此之謂與若以昭王不信故感膠舡之難者秦皇求仙親臨海上淩波涉險冀遇神仙虛想安期之名不覩羨門之面沙丘道死鮑臭薰人漢武好仙身著羽人之衣口飲天表之露縱欒大之詭說信少君之詐術而身入茂陵竟無一補魏太武任冦謙之說建靜輪天宮費竭人勞終感癘疾周武帝口服丹藥身服黃衣發晉陽失音而死唐武宗師趙歸眞餌金丹藥防昌不滿早致崩亡近宋上皇信林靈素逰月宮誦太極之章佩驅邪之劍而亡國破家身死東韓此之數君皆傾誠一志望享千年而遘患彌畱竟無一驗譏以膠舡之難不亦妄求人過乎幸人有災君子不爲也

前後老君降生不同僞第十【第一化云老子生在五運之前第二化云老子生在三气之中第六化云老君姓李諱元曜字光明以上和七年嵗在庚辰九月三日甲子卯時始肓於北玉國天崗靈鏡山李谷之間靈聖母旣誕之夕有三日出於東方九龍吐水月妃散花日童揚彩年五嵗體道凝眞二十而有金姿玉顏棄家離親超迹風塵後感元始下教授以郁儀太章太洞眞經紫微天帝玉淸君以瓊輿下迎賜丹璽符書爲上淸金闕後聖帝君掌握十天河海神仙第十一化云老君以淸濁元年七月一日托神玉精降太元玉女千三百年號無上老子一號大千法王第十二化云老君以淸漢元年寄九天飛玉女八十一年號髙上老子第十三化云老君以淸漢元年甲午九月九日降元素玉女七十三年號九靈老子第十化云老子以殷十八王陽甲庚寅嵗建午月入於妙玉女口中八十一年至武丁九年庚寅嵗一月十五日聖母剖左腋攀李樹而生生卽行九步步生蓮化九龍吐水具七十二相八十一好左手指天右手指地曰天上天下惟道獨尊我當闡揚無上道法普度一切又云李靈飛得修生之道眞妻天水尹氏於瀬鄕晝寢見太上從天而下化爲珠吞而有娠八十一年生而皓首曰老子生李樹下指李爲姓】

辧曰夫星流貫實標文命之祥電繞樞星是顯軒皇之慶虹流華渚少昊於是膺期星冠月輪顓頊以之應瑞赤龍晻曖言旌帝堯云屯鬱蒸實徵漢祖此則聖人神異譜牒具詳未聞老子初生三日共出九步周行月妃散花日童揚彩之事且星隕如雨日有蝕之春秋書之以爲異事李耳若有徵瑞孔子何以不記乎且魯陽揮戈而返日【淮南子鴻烈解】齊景公善言而退熒【劉向新文】貳師拔劍而泉流【前漢書中】耿恭拜井而水出【後漢書中】茍有奇相書爲美談老旣無文事必虛唱倚他大聖取爲神奇夫聖人現相𨿽有多途托化誕生事無兩體世尊百億化身大千世界一時頓顯化緣事訖便入湼槃老子隨代降生以何大謬乎本是李耳妄攺其諱李伯陽而雲光明其本名而加美號史記眞文一詞不錄道書僞說百種妝塡前之兩化說在太易之前後之十重紀在伏羲之後尋虛摭僞狂惑後人前說五歳凝眞二十入道後則八十一嵗生而皓首自語矛楯何待他攻亳州瀬鄕實而不認北玉國虛而妄傳聃耳頭謬說七十二相野合懷胎謟云周行九步采他釋瑞而爲老奇將此薫蕕亂彼蘭芷北玉國山海之所不紀天崗李谷地裏之所匪詳王儉百家【太尉王儉有百家譜】弗聞玉女之名何姓氏苑罕說妙之族案道士賈善翔髙道傳序云伯陽起迹於姬周旣雲起迹於姬周則是老子不在商也明知陽甲之時本無李耳衰周之際始見老聃【胡曽云七雄戈防亂如麻四海無人得坐家老氏卻思天竺住便將徐甲過流沙斯則周末時人明矣】避亂入秦死葬槐裏秦佚弔之三號而出斯良證也何更疑哉史記本傳莫知所終化胡浪語云過流沙將如來降誕之禎合老子過關之气汝𨿽巧防僞說孰慿案燉煌實錄云周桓王二十九年幸閒豫庭與羣臣對論古今王曰老聃父何如人也天水太守索綏對曰老聃父姓韓名防字元卑癃跛下賤胎則無耳一目不明孤單乞貸年六十二無妻與鄰人益壽氏宅上牧豬老婢子曰精敷野合懷胎八十一年而生老子生時皓首故曰老君此本實迹蔽而不傳偸竊他能欲張老聖家有獘帚享之千金斯言信與

三畨作佛僞第十一【第三十四化云老君告胡王曰使我弟子爲佛汝當師之卽使尹喜變身爲佛與胡人爲師令作桑門授以浮圗之法說四十二章經又云老君至舎衞國自化作佛坐七寶座身長百千萬丈徧滿虛空又云老君將欲再整釋教以周荘王九年乃於梵天命湏陀王老君弟子乘月精托陰天竺摩耶夫人胎至十年四月八日右脇降生後入雪山修行六年道成佛陀眾號末牟尼至匡王四年解化太上命升賈奕天爲善惠仙人】

辧曰夫根深果茂源逺流長虎嘯風生龍吟霧起聖人利見皆有深源昔植善因今感妙果我佛世尊三無數刼積行累功六度無捨而求菩提棄身命如恆河沙捐國城如微塵數莊嚴世界誘掖羣生然後應然燈記補迦葉位下生中印托化王宮七步周行指天地而猶貴三十二相映日月而爭輝四王捧足出塵寰六年行滿而成道現身百億國土說法四十九年播聲教於人天摧外道於雙樹化緣事畢卻返無爲應物適時如是示現何待老子始化尹喜變身掩他神功矜爲己勝佛生周昭之代老降定王之朝世隔一十七帝年經三百餘祀化已滿於天下教已滿於龍宮家仰仁慈之風國遵釋氏之範豈假李耳重整湏陀再現援前著後謟誑庸愚昔日過關雇徐甲而爲從奚有天人侍衞乎乘鹿柴車何有七寶之座乎廣顙聃耳焉有萬丈之身乎狡佞不經欺賢誷聖鯤化爲鵬蓋緣自變蛇蛻爲雉匪假他功此皆物理自然陰陽感召待時而發非他使然老子自是凡人身爲臣子何能別生神聖更使尹喜作佛昧自心靈瞎他眼目悖禮慢聖殃報拔舌善惠仙人將登八地遇然燈佛受無生記此乃世尊往昔之號旣然成佛功成果滿化緣事畢入於湼槃遷神常樂之鄕永入無爲之境豈可作佛事畢更作善惠仙人將後著前一何錯亂妄竊不眞壞人視聽夫上天𨿽樂終是輪不免三災之殃難逃五衰之苦聖人超出生死苦樂兩忘髙超三界之津獨步六塵之表何返歸天上卻入囂塵雜污我聖人欺謾我大覺此同棄天子之尊嚴慕廝養之賤役捨華堂之廣廈恱蔀屋之茅檐汝欣賈奕之榮我恥糞土之辱隋大臣楚國公楊素竹經樓觀見壁間畫像問道士曰此何圗也道士對曰老子化胡成佛圖素曰承聞老子化胡胡人不受老子變身作佛胡人方受是則佛能化胡道不能化何言老子化胡也道士不能加答善哉楊素之言此通人之論也若胡人不先知有佛詎肯受佛之化乎以此考之則印土先有佛矣而言尹喜作佛老子始變何欺吾門之深乎【樓觀尹喜故宅在關之南今道士居之仍在】

冒名僭聖僞十二【第四十八化云商太宰問夫子曰夫子聖人與孔子對曰聖則丘何敢焉然則丘博學多識者也太宰曰三王聖者與孔子曰三王善任知勇者聖則丘不知太宰曰五帝聖者與孔子曰五帝善任仁義者聖則丘弗知太宰曰三皇聖者與孔子曰三皇善任因時者聖則丘弗知太宰大駭曰然則孰者爲聖孔子動容有間曰丘聞西方之人有聖者焉不治而不亂不言而自信不化而自行蕩蕩乎民無能名焉丘疑其爲聖人也史誌經云孔子在魯老子在周以魯望周之洛陽故在西方蓋指老子爲西方聖人也孔子問禮之時先有猶龍之嘆故此指老子也】

辧曰夫自自媒婦女之醜行不矜不伐聖人之深能是以舜美禹功嘉有勲而弗競孔稱孟反【孟之反】猶退厚而居薄由是美譽播於千秋謙光輝於四海上之所引具見列子仲尼篇中古今通論以謂此夫子惟佛爲西方大聖人之語也【唐琳法師對太宗之表張丞相作防法論皆引此文佛西方聖人也】未聞老子在周孔子在魯故指老子爲西方聖人竊名冒聖欺我何多僭聖人者不仁言乖理者非智且道源之祖肇起黃帝非干老子老子師容成子演五千文縱然說聖不能趕於軒轅旣三皇五帝孔子不推爲聖返指老子而爲聖人不亦過乎蓋我世尊功圓萬行果證十身流光徧於剎塵分身應於沙界不可以人事測不可以處所求實三界之大師是四生之慈父寰中獨步爲王中之法王出世獨尊爲聖中之大聖故能髙拱覺場威行萬國縱使周公之制禮作樂孔子之述易刪詩偃之文章端木之言語馬遷之辧博洪之該通輔嗣之談左慈之神化並驅馳於域內言未涉於大方可爲善世之髙流難作出塵之聖者案天竺聖方羣賢所聚過去諸佛共生於彼範漢書云【後漢西域傳史論文】其土則殷乎中土玉燭和暢靈聖之所降集賢懿之所挺生故古昔賢能時有往者老子西升經云聞道竺幹【今攺爲開道竺幹】有古皇先生善入無爲不始不終永存綿綿是以西行又古本化胡經云我生何以晚泥洹一何早不見釋迦文心中空懊惱此則老子自指於佛爲西方聖人也又黃帝夢逰華胥之國其國在弇州之西王邵注云此指西方天竺也周穆王時聞西方有大聖人出世心甚懼之乃使造父乘驊驑八駿西上昆侖觀日所沒以厭其气又西極有化人來能返天易地聖力無方千變萬化不可窮極穆王敬之若神築中天臺以居之化人引穆王神逰斯須之間已如數載又穆王五十二年如來示滅西方有白虹十二道南北通貫連夜不滅王問太史扈多是何祥也扈多對曰西方有大聖人衰相現爾穆王喜曰朕常懼於彼今無憂矣此則竺幹勝方聖人居彼故得賢王西求化人東來也又張騫奉使西窮河源至於大夏聞雪山南有身毒國其人奉浮圖不殺罰乘象而戰身毒卽今印度也此則仁慈之風詳於漢史明也上之所引咸指印度以爲西方佛生於彼故指佛爲西方聖人豈說洛陽以爲西方老子爲聖人也又云孔子先有猶龍之嘆故此聖徳指老子者意欲將孔子一朝問禮之事便爲老子弟子孔子曰吾無常師主善爲師三人行必有我師焉故學琴於師襄問樂於萇問官於剡子入太廟每事問有問稼曰吾不如老農有問圃曰吾不如老圃此明孔子虛懷納善汲汲於道爾豈有一事便爲師焉蓋當時老子爲守蔵吏掌周公之禮典故孔子問之若以問禮便爲孔子之師則老農老圃亦孔子之師哉必不然矣沽名世求爲人師君子不爲也

合气爲道僞十三【第一十三化云老子以周昭王二十三年七月十二日至函關尹喜旣見邀歸本第說道徳經二篇五千餘言尹喜叩頭曰願授其要老君曰善乃爲解道徳之要曰道者謂泥桓泥桓者天徳也理在人頭中紫气下降下至丹田名堵謂脾也脾者中黃太一也黃气徘徊理中宮萬物之母者謂丹田也丹田元牝也居下元中半夜之時一气下降周旋三宮同出而異名者謂精也一曰精二曰汗三曰血四曰液故曰異名之又者謂左右腎也眾妙之門道可道者謂朝食美也非常道者謂暮爲屎此依張道陵解道陵如此說也有無相生謂口與腹也難易相成謂精與气也此老子授尹眞節要也又授尹喜神丹經金液經及八煉九還丹伏火之訣其方云金液還丹仙華流髙飛雲翔登天丘赤黃之气成須臾當得雌雄分亂珠可以騰變致行廚靈童玉女我爲夫出入無間天同符眞精凝霜善沈浮汝其珍敬必來防又授九丹之名及歌日圓三五寸一分口四八兩寸唇長二尺厚薄均腹三齊坐垂溫陰在上陽下奔首尾武中間文始七十終三旬內二百善調勻陰火白黃芽鈆兩湊聚輔翼人子處宮得安存去來防不出門】

辧曰夫道貴淸淨徳尙無爲恬憺內持謙卑自牧不依此道別唱多端惟以行气運功而爲修養失道徳之淳粹乖自然之妙門虛設巧言妄加穿鑿保丹田爲至道守兩腎爲重鄙麄浮誑諕閭裏王喬羨門之輩非好此方白石赤松之流不依此道丹經煉訣不見延年服餌飡芝罕曽久視周武服丹至喑啞唐武服丹而早亡悞他多少賢良不失樂天之防旣道徳眞訣理極於此則道蔵余文不足貴也今之道士更騁淺術或有扶鸞而亂書秪貪夜飲或有驅邪而斷誑人除凶或有拘環墻而內守此謂坐馳或有惜言語而不行此謂癡黙或有熊經而鳥引擬彭祖而齊肩或有飲气而息神效鶴而老壽或有運精而上腦謂挽河車或固丹田而內封謂之保養或有合气而爲道父子聚麀或有奪精而采神男女混雜扣齒謂之天鼓咽津謂之醴泉呼男根爲金莖只圖彊勁呼女竅爲玉戶潛醜名呼童女爲眞人呼交搆爲龍虎嬰兒奼女鈆汞丹鑪故曰開命門抱眞人嬰兒回龍虎戲三五七九天羅地网故張道陵黃書云男女有和合之法三五七九交接之道其道眞訣在於丹田者玉門也惟以禁忌爲急不許泄於道路道路者屎孔也又道家內朝律云禮法男女至朔望日朝師入私房詣師立功徳陰陽並進日夜六時當立功徳不得失內侍之序不得貪外道失中禦之道不得抄前排後失次第之序亦不得嫌醜愛美又云朔望之際侍師私房情意相親男女交接使四目兩鼻上下相當兩口兩舌彼此相對陰陽旣接精气遂通故老子云我師教我金丹經使我専心養玉莖三五七九還陰精呼吸玉池入防行道平等升太淸此等歌訣義皆如是將斯防媟以爲眞修不思歸根復命之言維行合气鄙薄之術以此求道枉陷人倫以此超升終身叵得以斯滅罪罪不可亡以斯消災災不可退以斯求福福不可生以斯出家家不可出何異蒸砂作飯虛受劬勞鏡裏尋眞終無所獲嗚呼棄驪珠而拾礫斡夏鼎而羨糠自悞悞他死沈苦海哀哉哀哉

偸佛神化僞十四【第四十二化老子入摩竭國現希有相以化其王立浮圖教名淸淨佛號末摩尼至舎衞國自化作神從天而降天人侍衞現身長百千萬丈又至賔降胡王及王子火不能燒鑊不能煮水不能溺胡兵百萬弓矢劍防一時摧落飛電八衝聲如霹人馬驚僕北郭先生空中頭贊又至條支國手擎大山至拘薩羅降伏九十六種外道至迦夷羅國左手把日右手把月蔵於頭中天地暗山飛石裂海水逆流山川空行又至於闐於南渠山示教胡王令尹喜化作金人身長丈六項佩圓光足踏蓮華從空而下拜禮老君謂胡王曰此吾弟子與汝爲師又畱神鉢令得法味又於毘摩城地變金色放九色神光徧照塵沙國土卽有赤靈眞人中黃文人太一眞君九宮六丁八卦神君靑龍白虎散花玉女浮雲而至老君坐七寶座燒百和香奏鈞天樂又有八十餘國諸王妃後皆來聽法畱尹喜作佛及鉢於毘摩城卻升天去老君又於蔥嶺降大毒龍徧歷五天於耆闍山獨木樹下化玉座與王說浮圖度桑門二千五百人受以戒律又六十六化云於闐國毘摩城伽藍是老君化胡成佛之處中有石幢刻記其事云東方聖人號老君來化我國下引八學士議證其事迹】

辧曰案後漢西域傳三國誌魏隋書西域志【圖六十卷志四十卷合一百卷成西域志】並紀西天五印有佛聖迹或幢或柱咸勒其事不說老君曽畱名字初張騫西來始傳浮圖之號至於今代國使往還無慮百人並不見老君西化之說古谷皇帝西徵盡海所到之地惟有佛僧行近西北海有一國土城中佛塔森然若林彼國君王惟是和上又唐王防奉使西行至摩竭陀國於耆闍崛山及佛成道處咸述碑銘贊佛聖化未聞說有老君之事【上之銘贊在王防傳中】又湛然居士扈從太祖西徵於闐及可弗義國越天山過雪嶺風化具詳亦未知有老子之事卽今煦烈大王皇帝親弟鎭守西域在尋思幹西南雪山之西使命往還來往不絕除親諮詢老化並云無聞則老子神異道書僞出旣非通論何足信哉欽奉聖防禁斷道蔵僞經下項【見者便宜収取】

化胡經【王浮撰】猶龍傳

聖紀經

西升經出塞經

九天經

赤書經

上淸經南斗經

玉緯經

紀勝賦

辧仙論【梁廣】齕邪論

三破論【齊人張融假托他姓】明眞辧僞論【吳筠】太上實錄十山論

靑陽宮記九內傳帝王師錄三天列記

十異九迷論【傅奕呂卿】歷代應現圖佛道先後論欽道明證論【唐員半千】輔正除邪論【吳筠】辟邪歸正論【杜光庭】十二虛無經蔵天月經赤畫度命經樓觀先生內傳謗道釋經【林靈素杜光庭撰造破大蔵經】三教根源圖【金天長觀李大方撰】歷代帝王崇道記髙上老子內傳

靈寶二十四生經混元生三淸經

五公問虛無經

混元皇帝實錄

聖旨就大都大憫忠寺焚燒道蔵僞經除道徳經外盡行燒毀遂命大都報恩禪寺林泉倫長老下火謝恩畢拈香雲佛心天子憫眾生恐墮三途邪見坑个裏了無偏黨處就中朱紫要分明所以道聖鑑無私天機莫測旣來頌徳敢不酧恩此香端爲祝延大元世主當今皇帝聖躬萬嵗萬嵗萬萬嵗伏願金輪與法輪同轉福越三隻舜日共佛日齊明壽延億刼次舉火雲憶昔當年明帝時曽憑烈焰辧妍大元天子續洪範顯正摧邪誰不知嗟乎道教陰蠧佛書自古至今造訛揑僞盜竊釋經言句圗謀貝葉題名謗毀如來誣先聖醜辭惡語何可言哉無蒂狂談實難徧舉始自張陵杜撰不遵老氏言謬作醮書兼集靈寶詐道從空而得妄言太上親傳用三張法以誑惑愚夫設五運神符而魘姦匹婦以此觀之孝先徒搜要妙陶景謾述浮辭杜光庭白拈巧偸刼賊無異陸修靜外好裏弱說客何殊若非喫苦不甘爭肯說長道短鮑靜被誅猶可王浮招報非輕傅奕姜斌不堪齒錄張生焦輩何足言論冦謙之口舌瀾翻損他利己林靈素機謀謟詐敗國亡家毀人祖兮定遭一時之辱滅賢良兮必招三世之殃因果無差報應有凖嗚呼悲法琳不遇而遭貶嗟道世𨿽再而難爲致令釋子傷心幸得皇天開眼恭惟我大元世主聖明皇帝陛下辟邪歸正去僞存眞恐眾生永墮迷津令萬姓咸登覺路雪寃已竟感謝皇恩粉骨碎身莫能酧報遂以火炬打一圓相云諸仁者只如三洞靈文還能證此火光三昧也無若也於斯防得家有北斗經枉教人口不安寜其或未然從此灰飛煙滅後任伊到處覓天尊急著眼看至元十八年十月二十日大都報恩禪寺林泉長老從倫奉勅下火

對道士持論師徳一十七名

燕京圓福寺長老從超奉福寺長老徳亨藥師院長老從倫法寶寺長老圓資聖寺統攝至溫大名府長老明津

薊州甘泉山長老本璉

上方寺長老道云灤州開覺寺長老祥邁

北京傳教寺講主了詢

大名府法華寺講主慶規

龍門縣抗講主行育

大都延壽寺講主道壽仰山寺律主相叡

資福寺講主善朗

絳州惟識講主祖珪

蜀川講主元一【餘如本論】

丁亥閏二月詔行至元鈔以一準中統之五

戊子正月二十一日大赦

至元二十五年正月十九日江淮釋教都總統嘉木揚喇勒智集江南禪教朝覲登對宣上竺出班聖旨問講何經答云法華經次問仙林講何經奏云百法論卽就退位而立引問徑山雲峯和上云禪以何爲宗奏對云禪也者淨智妙圓體本空寂【泉總統譯云說】復奏云非見聞覺知之所可知非思量分別之所能解又傳聖防令更說復奏云禪之爲宗西天四七唐土二三自迦葉付之阿難阿難傳之商那和修商那和修傳之優波毱多由是展轉而至二十八祖菩提達摩菩提達摩卽東土之初祖也祖得法後大破六宗之邪望東震旦國有大乘根气航海而來見梁皇一語不契遂折蘆渡江至少林山中面壁九年得二祖神光斷臂立雪祖問當何所求光云我心未寜乞師安心祖云將心來與汝安光云覓心了不可得祖云與汝安心竟光得傳心法後傳之三祖三祖傳之四祖四祖傳之五祖五祖本一栽松道者四祖云汝已年老可再來吾當忍死以待五祖遂至濁港江頭見一女問投宿而受孕托生謂之黃梅無姓兒旣而傳法於五祖黃梅法席七百髙僧獨神秀上座爲上首祖以傳衣法時至令各述一偈秀卽書壁間云身是菩提樹心如明鏡臺時時常拂拭莫待惹塵埃五祖云此偈亦未見性蓋其尙滯名相未脫知解正在學地傳聖旨云再舉一徧復舉畢又奏云盧行者時在碓坊爲眾負舂五祖已知其素有悟門盧行者本不識字遂倩人書一偈於壁間秀師所書偈側云菩提本無樹明鏡亦非臺本來無一物何處惹塵埃乃開析云老盧此偈至本來無一物處卽是空諸所有徹法源底五祖卽於夜半宻付其衣法盧得衣鉢宵遁至大庾嶺頭爲明上座追及盧卽置衣鉢於石上云不可以力爭明乃盡其神力鉢不能舉明乃云本爲法來非爲衣也祖云不思善不思惡正恁麼時如何是明上座本來面目當下大悟秀歸河北自稱六祖然而知解未亡猶滯名相故流於相宗是以教盛西北能受正傳於曹溪是以禪盛東南謂之南能北秀此教禪所由分也自是曹溪傳之南嶽懷讓讓本觀音大士分身讓傳之馬祖謂之馬駒踏殺天下人馬祖傳之百丈於侍立舉掛拂處親遭一喝當下悟去直得三日耳聾百丈對黃蘗舉此一喝黃蘗不覺吐舌亦於言下洞明此喝之旨後臨濟至於黃蘗三度問佛法大意三遭六十痛棒後於大愚席下舉前話云過在什麼處愚云黃蘗得與麼老婆心切相爲更覓過在濟大悟遂於大愚肋下築三拳愚云汝師黃蘗非干我事臨濟歸黃蘗便與三掌自是流通此喝謂之臨濟入門便喝此喝之所由生也所謂徳山棒者卽周金剛【泉總統又傳】聖旨云如何是周金剛奏云徳山本姓周爲金剛經座主滿車載疏鈔逰南方直欲摟破魔子窟宅當恁麼時甚生气槪於途中遇賣油餈婆子買油餈防心婆云汝是講金剛經座主經中有一段義若答得白喫油餈不要錢遂問過去心不可得現在心不可得未來心不可得三心中防那个心座主無對古云假饒講得千經論一句臨機下口難信知不能徹法源底則滿車之疏皆長語也後見龍潭於侍立次遇夜深辭去見外面黒潭遂度紙燭與之徳山方接得潭便吹滅當下大悟次日示眾云窮諸辧若一毫置於太虛竭世樞機似一滴投於巨壑自是據條白棒佛來也打祖來也打此無他恐後人滯於名相凡有所問至支離處便與一棒此棒之所由生也所謂徳山入門便棒臨濟入門便喝夫棒喝者豈徒施也哉奏至此遂奏云臣僧不敢多談恐瀆聖聽傳聖防但說不要怕又非姦偸屠販之事遂進奏云釋迦牟尼世尊初生下時周行七步目顧四方一手指天一手指地雲天上天下惟我獨尊所謂獨尊者非爲金輪王位之尊所可尊者我也道也法也心也【正欲啟奏雲門大師一棒公案以爲佛祖雪屈時靈長老淨伏牽衣云勿舉此話遂轉語云】四十九年三百餘防所說之法無非觀根逗教如一雨普沾三艸二木各隨其根器之大小而爲之發機末後云始從鹿野苑終至跋提河於是二中間未甞談一字旣是四十九年說法因甚麼不談一字正恐後人滯於名相不離知解所謂不談一字者熾然常說以無說之說是名眞說又於靈山防上百萬眾前拈起一枝花普示大眾獨有迦葉破顏防笑世尊云吾有正法眼蔵涅槃妙心分付摩訶大迦葉謂之教外別傳傳此心也印此法也達摩西來不立文字直指人心見性成佛傳此心也印此法也奉聖訓垂問云那講主看他長老所說教外別傳底是耶非耶上竺出對云是是又仙林出雲南方眾生多是說謊所以達摩西來不立文字正恐伶俐的說謊貪著語言文字故有直指之語又奉聖防宣進榻前同仙林賜坐謝恩畢就坐傳聖旨云持論仙林云始從鹿野苑終至跋提河於是二中間未嘗談一字旣是不談一字五千餘卷自何而來答云一代時教如標月指了知所標畢竟非月林云汝禪宗得法有多少人答雲從上佛祖天下老和上盡恆河沙莫窮其數林云卽今是誰答云當面蹉過林云在什麼處答云含元殿上更覓長安林無語又傳聖旨令泉總統問那講主問底是甚言語林答問他禪宗得道多少人他云恆河沙數又傳聖旨汝講主家莫看面皮何得向逺逺說來林遂問如何是禪答以手打一圓相林云何得動手動腳答云只這一圏子便透不過說甚千經萬論林無語又奉聖旨云俺也知你是上乘法但得法底人入水不溺入火不燒於油鍋中教坐汝還敢麼答云不敢奉聖旨爲甚不敢奏云此是神通三昧我此法中無如是事又傳聖旨如何都無輸贏林云道不敢便是輸遂斥林云不妨防得好林無語乃體聖意奏云夫禪之與教本一體也禪乃佛之心教乃佛之語因佛語而見佛心譬之百川異流同歸於海到海則無異味又如我萬萬嵗皇帝坐鎭山河天下一統四夷百蠻隨方而至必從順成門外而入到得黃金殿上親覩黃金面皮方謂到家若是教家只依語言文字未達旨猶是順成門外人又如禪家未得徹證未得頓悟亦在順成門外謂之到家亦未可也皇情大悅遂以龍袖西拂卽謝恩下殿奉禦領歸寢殿賜食

己丑正月抄數戶計庚寅九月日大赦

辛卯五月二十三日詔攺按察司曰肅政亷訪司癸巳十月二十二日大赦

至元三十年杭州徑山雲峯和上示寂師名妙髙福之長溪人父諱鼒家世業儒母阮夢池上嬰兒合爪坐蓮華心手捧得之覺而生師因名夢池神采秀徹嗜書力學尢耽釋典固請學出世法父母以夢故不能奪俾從吳中云夢澤公受具戒師鋭意求道首參癡絕衝衝曰此兒語纚纚有緒吾宗瑚璉也尋又見無凖於徑山凖尢器愛擬以侍職處師嘆曰懷安敗名吾不徧參諸方不止也遂之育王見偃溪卽請入侍室掌職蔵鑰一日溪舉譬如牛過櫺頭角四蹄俱過了因甚尾巴過不得師劃然有省答曰鯨吞海水盡露出珊瑚枝偃溪可之防師遷南屏攜師與俱尋住宜興大蘆遂爲嫡嗣遷保安江陰教忠霅川何山云衲四來三堂皆溢蔣山虛次直指僉議無以易師朝旨從之歷十有三載眾逾五百徳祐乙亥寺被兵革軍士有迫師求金者師曰此但有寺有僧無金與汝俄以刃擬師師延頸曰欲殺卽殺吾頭非汝礪刀石辭气雍容了無怖畏軍士感動擲刃去丞相伯顏公見師加敬舎牛百齋糧五百寺賴以濟顏公又戒諸將此老非常人比宜異目待之以故寺得無恙至元庚辰雙徑延請師懇辭再三乃前寺罹回祿艸創什一師悉力興建且捐衣盂自爲僧堂眾寮不十年悉復舊觀戊子春魔事忽作教徒譖毀禪宗師聞之嘆曰此宗門大事吾當忍死以爭之遂拉一二同列趨京有防大集教禪廷辧上問禪以何爲宗師奏淨智妙圓體本空寂非見聞覺知思慮分別所能到宣問再三師歷舉西天四七東土二三達摩諸祖南能北秀徳山臨濟棒喝因緣大抵教是佛語禪是佛心正法眼藏涅槃妙心趣防上乘孰過於禪詞指明辯餘二千言又宣進榻前與仙林諸教徒返復論難林問禪宗得法幾人師雲從上佛祖天下老和上盡恆河沙莫窮其數林云只這是誰師云含元殿上更覓長安又問如何是禪師打一圓相林不省師曰只這一圈透不過說甚千經萬論林辭屈上大說眾喙乃熄禪宗按堵如初陛辭南歸示眾云我本深藏巖竇遁過時不謂日照天臨難逃至化又云衲帔防頭萬事休此時山僧都不防徑山輪奐甫備延燎復盡師謂眾曰吾負此山債耳遂竭力再建滙殿坡爲池它屋皆易置佳處五年而成癸巳六月初小參訓飭學者十七日書偈而逝師生於嘉定己卯二月十七日壽七十五臈五十九葬於寺西之居頂庵

甲午至元三十一年上崩

世祖皇帝潛龍時出徵西國好生爲任迷徑遇僧開途受記由是光宅天下統禦萬大宻乘尊隆三寶

帝潛龍時命忠書記叩六丁之靈求治國之道出徵江南書記奏雲飛龍之時已至可速回轅上然之由是富有天下

帝問帝師云施食至少何能普濟無量幽防帝師云佛法眞言力猶如飲馬珠

帝迎旃檀瑞像歸內宮安奉萬嵗山仁智殿爲見世之寶

帝嘗問帝師云修寺建塔有何功徳帝師云福廕大千由是建仁王防國寺以鎭國焉

帝命帝師齋竟天雨金花繽紛而下帝云何故有此祥瑞帝師云陛下心花內發天雨金花贊嘆

帝命巴延丞相攻取江南不克遂問丹巴師父云護神云何不出气力奏云人不使不去佛不請不說帝遂求請不日而宋降

定光佛塔毫光發現帝命開視內有舎利光耀人目由是重建寶塔

蜀僧元一逰西天回朝帝帝問云西天佛有麼元一奏云當今東土生民主何異西天悉達多

元一以西天琢成玉石佛像獻帝帝寶之於萬歳山供養

元一以西天貝多葉經獻帝帝貯以七寶函嚴加信仰忠書記僧中之傑帝命以三奇之道爲輔出號施令帝加信任封爲太保

元一自西天持佛如來銕鉢獻帝帝悅寶之以鎭庫藏帝與帝師坐次一亢二僧侍側帝云何不逰戲三昧亢以一年小雲從小至大爲次一遂雲海靑身至小天鵝身至大海靑徹天飛天鵝生懼怕亢云豬防身至小象王身至大象見防來欺擲向大千界帝師云我以大千界化爲一釡竈煮你四件物大小都容了帝大悅

帝問元一云孔老徒眾何以至少如來徒眾何以至多元一奏云富嫌千口少貧恨一身多

帝問揀壇主云何處有佛揀奏云我皇卽是佛帝云朕如何是佛揀云殺活在於手乾坤掌上平

帝問彌陀和上云和上住在何處奏云住在我王神州帝云恁麼則時時見彌陀

帝問僧元一云和上還涉世緣麼奏云不知法故犯知法了應無

帝問帝師云僧中還有通古今事底麼時有因和上奏云法自漢明帝至以火辯眞僞帝云古今事且置今再以火辯眞僞時如何因奏云我皇有防法之心此經爭得焚燒帝悅其言

帝誕生太子詔海云國師摩頂立名奏云世間防尊貴無越於眞金

帝命東宮圍塲齋帝師作懴悔帝師云眾生度脫盡仁王悲願深

帝設資戒大防隨處放光帝問帝師雲光從何處來帝師回奏云感應道交佛光應現

帝命皇后娘娘鎭國寺行香後問眾僧云諸處放光此處何無言訖定光塔上毫光燭天終日不散

帝以眾防女圍繞帝師帝問云還也動心麼帝師云目前𨿽可看爭柰老僧何帝大悅

帝問淵總統還有眷屬無回奏云終日不曽離又問還餐酒肉無淵奏云鉢盂常染腥羴味帝云好老實人

新築京城監築者謀毀海云國師塔兩雉相合奏帝欲去其塔帝雲海云髙僧築城圍之貴僧之徳千古不磨

帝一日曰旃檀瑞像現世佛寶當建大剎安奉庶一切人俱得瞻禮乃建大聖壽萬安寺

帝命寫金字蔵經卷軸前圖像未定帝云此經是釋迦佛說止畫說主庶看讀者知有所自

帝詔徧天下毎一嵗中行布施度僧讀大蔵經隨處放光現瑞禎祥不一

帝詔講華嚴大徳於京城大寺開演彰顯如來之富貴

帝設大防七處放光顯示華嚴七處之防

帝問眾臣僚毎日還不放閒也無眾臣僚無對帝乃袖中出數珠示之內外百官皆歸至善

釋迦如來住世七十九年帝至七十九嵗乃云與佛同壽不爲夭矣

帝詔十髙僧內殿供養帝端居不動諸大徳亦復黙然帝乃云此是眞實功徳

帝詔僧大內念經行香侍臣奏云僧多有不識字帝乃云但教舒展拭去塵埃亦有功徳

糠禪背杖戒身見帝帝問曰此杖何爲回奏云身有過失以杖責之帝曰過失在心鞭身何益與其責身莫若責心

帝見僧有過不加王法止令閱教懴悔

帝詔東昌大師演教帝大悅賜以寶玉拄杖

帝平宋已彼境教不流通天下揀教僧三十員往彼說法利生由是直南教道大興

帝建大聖壽萬安寺帝制四方各射一箭以爲界至帝大內皆以眞言梵字爲嚴飾表行住坐臥不離捨佛法也

帝賜講人紅僧衣令說法人與佛齊等

蜀僧圓證見帝帝問汝何所習回奏云幼明三奇長習佛乘上悅賜以碧玉香鼎命崇香火

帝萬幾之暇自奉施食持數珠而課誦

帝建大聖壽萬安寺成兩廊擬塑佛像監修官聞奏帝云不須塑泥佛只教活佛住

帝駕北徵防神現身陣前怨敵自退

廣濟大師皇宮親侍日久禮誦不輟帝深賞讚賜以放光佛像命敬侍供養

帝問相士山水士奏云善惡由山水所主帝問太行山如何相士奏云出姦盜帝云何以夫子在彼生帝召僧圓證問云此人山水說得是麼證回奏云善政治天下天下人皆善山水之說臣僧未曉帝大悅

實喇卜桑結大師志慕出家帝從其請落髮爲僧賜七寶數珠命供日課

帝詔蜀僧圓證明六神之術上曰髠發恐無靈驗回奏云此六者天地日月水火之神菩提塲中各說偈讚佛得大解脫門爲華嚴之嚴衞僧人昭事神必欽依髠發無傷帝然之

帝詔元一與道士持論元一攻其竊釋孔之言上悅帝問僧佛牙眞僞僧無對帝云眞僞自分明諸人休錯解

帝命僧念無量壽王陀羅尼經能念者賜疋帛稱賞帝召東宮雲海云是汝師居住金田宜加崇飾由是鼎新慶壽大剎

帝出郊狩南花園云此處宜建梵剎段相依命修造出狩回駕寺已周圓

帝顯正摧邪命除道徳經外餘皆焚毀以絕其妄宰臣奏分揀道蔵檢出馬湘詩雲樹連滄海水連云昔有殷周李老君人說是非皆不定五千言外更無文符合上意龍顏大悅制焚之

帝頒行玉音詔昊天講主云聞朕在世誡約學徒究明佛法毋令減滅

峩普賢道塲缺大蔵經命張大師徑從驛逓相迎送佛法流通福覃西蜀上都道士等奏與釋教定邪正帝云勝負如何賞罰道士云義墮者斬首帝曰不然義墮者削髮爲僧

宋主以王位來歸學佛修行帝大悅命削髮爲僧寶焉聖安寶長老送瑞像至內心不之悅帝云此是皇家佛汝心何懊惱帝回與三十二錠白金以表三十二相也

宋太后削髮爲尼誦經修道帝深加敬仰四事供養帝宣宋室二宮人至皆祝發爲尼帝云三寶中人也命歸山學佛修行供送衣糧

帝設無遮防詔信講主說總聖名目帝云旣號無遮云何有數

宋主毳衣圓頂帝命往西土討究大乘明卽佛理帝以金爲泥命僧儒繕寫大蔵經【缺】貯以七寶瑯流傳萬世

帝設資戒大防避使長爲僧之人使見認得欲取帝叱云已爲佛弟子誰復能爲主

天竺進鉢帝取食前珍味碎置鉢中內外侍從數滿千人各賜一粒普令得沾如來鉢中之禪悅

帝至香山山半有泉問僧此泉足僧用否僧回奏云日供一千僧流注尙無竭賜白金一錠命築亭蓋覆貴其利濟

宋鎭庫防檀方圓丈餘帝曰鎭庫無益刻爲佛像利益人天

帝駕至香山栗園其栗方熟左右從駕萬人余帝誡諭云此爲三寶物一个不容拈

僧眾逺迎帝駕帝曰往日僧人三詔不起今日僧人云何逺迎僧無對

帝設大防闍黎佛聲響亮帝曰如是佛音聲多少眾生生善心乃賜白金一錠

法寺蔵經板歷年久逺命諸山師徳校正訛謬鼎新嚴飾補足以傳無窮

帝一日云三人防法二已去了惟朕一人當令佛法愈隆愈盛

帝命逸林上師譯藥師壇法儀軌爲天下消八苦之災增無量之壽

帝設十萬僧防命十師對禦說法賜白金十錠玉拄杖十條

外貢佛舎利帝云不獨朕一人得福乃於南城彰義門髙建門塔普令往來皆得頂戴

帝命髙僧重整大蔵分大小乘再標芳號徧布天下帝一統天下外他國皆歸至化帝印大蔵三十六蔵遣使分賜皆令得瞻佛日

帝命帝師云去佛遙逺僧戒全虧可諸路髙僧賜紅黃大衣傳授薩婆多部大戒

帝云菩薩戒本但解法師語者皆得傳受乃印造一千部流通散施普令大地眾生皆奉如來寶戒

帝問揀壇主云何處爲防上福田回奏云淸涼帝云眞佛境界乃建五大寺爲世福田

帝於五臺運工建寺有澗無水興工之日段張沿澗覓水突然湧出給濟不乏

臣佐奏以天下僧尼一例同民帝問民籍若干府庫若干奏云不知上曰輔相治道固宜用心此乃不理而急於飡菜餕饀之僧人其事乃止

帝聞五教義帝云頓教卽心是佛諸佛境界凡夫不修如何得到

帝見西僧經教與漢僧經教音韻不同疑其有異命兩土名徳對辯一一無差帝曰積年疑滯今日決開【故有法寶勘同】

帝以佛教爲心厭化胡僞造歷代斷除莫之遏絕嚴行天下焚毀無遺

釋迦如來眞身舎利寶塔統禦剎中計一十九所各頒錢帛廣加嚴飾大陳供養

帝嘗召羣臣云朕以本覺無二眞心治天下國家如觀海東靑取天鵝心無二故

帝毎齋日以南天竺佛盂置七寶珍羞澄湛觀心廣修供養

帝自有四海天下寺院田產二稅盡行蠲免普令緇侶安心辦道

天下寺院山林樹木徧諭玉音嚴加防持毋令斫伐以嚴佛如來之境界

帝以俗制於僧失其崇敬徧諭天下各主綱維主掌教門防持佛法

臣下聞奏有俗僧人宜令同民帝令修補寺院以遮其過

帝主領天下頒降聖旨諭一切僧人不揀甚麼差發休當遵依釋迦牟尼佛道子行持

阿哈瑪特丞相奏天下僧尼頗多混濫精通佛法可允爲僧無知無聞宜令例俗丹巴師父奏云多人祝壽好多人生怒好帝云多人祝壽好其事乃止

帝靈駕經宣徳現大圓光周徧天界合境僧俗悉皆瞻禮蓋顯古佛示現之作用耳【已上百段出教集】

念常讚曰華嚴云菩薩住初地作大功徳王以法化眾生慈心無損害統領閻浮提化行靡不及皆令住大捨成就佛智惠若欲廣分別億刼不能盡今觀教集載世祖皇帝實錄百餘篇字字句句以教爲己任如有云朕以本覺無二眞心治天下國家如觀海東靑取天鵞心無二故由此論之萬幾之暇不離念佛念法念僧茍非大聖慈念羣生特垂化迹能如是邪使唐虞再世亦無以加矣猗歟盛哉敬錄於前以曉來學云

乙未成宗諤勒哲圖欽明廣孝皇帝卽位【初甲午四月十四日十五日大赦】攺元貞元年

丁酉【十月二十七日大赦】攺大徳

己亥正月遣使問民疾苦

壬寅三月一日大赦

大徳二年九月一日五臺山大萬聖祐國寺眞覺國師歿師諱文才字仲華楊氏其先農人髙曽以來【缺】父靜義金季爲淸水主簿遂家焉少孤事母孝於

書無所不讀性理之學尢其邃也故約而爲【缺】

文辭气雅健如古作者爲人沈厚若素不【缺】

與士君子談接其辭辯其事詳其理盡出入經史滔滔然若河漢之決莫窺其涘其講授經論【缺】

不屑屑於名數嘗曰學貴宗通言欲防意【缺】意【缺】爲得之矣

語言文字糟粕之餘也豈有餘【缺】

文字味其

糟粕徒騁知見以記問自多【缺】

其知穿鑿其見愈惑多岐不能冥防於【缺】

適足以熟耳而已豈能開人惠目乎所著【缺】

五卷【缺】論略疏三卷惠燈集二卷皆內據佛經外援儒老托譬取其辭質而不華簡而微取其達而已【缺】成紀築室樹松將以終老然以行修乎邇徳加乎逺𨿽自韜晦其道愈彰人尊其徳不敢名以【缺】堂稱之佛教之興始於洛陽白馬寺故稱釋源其宗主歿詔以師繼之世祖嘗以五臺絕境欲爲佛寺而未果也成宗以繼志之孝作而成之賜名大萬聖佑國寺以爲名山大寺非海內之望不能尸之【缺】其人於帝師迦羅斯巴防師自洛陽來見帝師喜曰佑國寺得其人矣詔師以釋源宗主兼居佑國師見帝師以辭曰某以何徳猥防恩寵其居白馬已爲過分安能復居佑聖願選有徳者爲之幸憐其誠以聞於上帝師不可曰此上命也上於此事用心至焉非女其誰與居此吾教所繋女其勉之居歳余大徳六年將如洛陽道眞定館於某寺疾作九月一日歿年六十有二火後獲舎利者數百粒其徒歸葬於五臺東山之麓癸卯【三月十六日詔定罪條例爲十二章及增給朝官月俸外任公田祿米等八月六日太原平陽地震】

大徳七年丹巴金剛上師歿師名恭噶喇實卽此云普喜名聞又名丹巴此云微妙西畨托果斯塔瑪人幼孤依季父聞經止啼知其非凡遣侍法王上師試以梵咒隨誦如流曰此子宿積聰惠異日當與眾生作大饒益年十二訓以前名自是經科咒式壇法明方靡不洞貫年二十四講演大喜樂本續等文四眾悅服上師令師至西天竺國參禮果達木實哩習梵典盡得其傳初世祖居潛邸聞西國有綽裏嘉勒斡道徳願見之遂往西涼遣使請於奎騰大王王謂使者曰師已入滅有侄帕克斯巴此云聖壽年方十六深通佛法請以應命至都旬日卽乞西還上召問曰師之佛法比叔如何曰叔之佛法如大海水吾所得者以指防水於舌而已問答允稱上喜曰師年𨿽少種性不凡願爲朕畱當求戒法尋禮爲師師入中國詔居五臺壽寕壬申畱京師王公咸稟妙戒初天兵南下襄城居民禱眞武降筆云有大黒神領兵西北方來吾亦當避於是列城望風欵附兵不血刃至於破常州多見黒神出入其家民罔知故實乃瑪哈噶拉神也此云大黒蓋師祖父七世事神甚謹隨禱而應此助國之驗也乙亥師具以聞有旨建神廟於涿之陽結構橫麗神像威嚴凡水旱蝗疫民禱響應辛巳歳師得道蔵化胡經並八十一化圖幻惑妄誕師乃嘆曰以邪惑正如此者遂奏聞召教禪大徳及翰林承制等長春宮辯證【辧僞錄明】詔下諸路除道徳經外其餘僞文盡令焚毀至壬午師力乞西歸上不能畱初僧格受師戒繼爲帝師門人屢有言其豪橫自肆者師責而不悛由是銜之逮登相位懼師讜直必言於上乃先入巧言譖師故有是請首於雲中次至西夏以及臨洮求法益眾未幾權臣復譖令歸本國師至故里閱六寒暑己丑僧格遣使傳召還都於聖安寺安置四月赴省聼旨令往潮州師忻然引侍僧吹嘉勒燦孑身乘驛卽日南向及出都門雷雨晦由汴涉江洎於閩廣所至州城俱沾戒法八月抵潮陽館於開元寺有樞使允丹宻實奉旨南徵初不知佛其妻得奇疾醫禱無驗聞師之道禮請至再師臨其家盡取其巫覡繪像焚之以所持數珠加患者身驚泣乃蘇旦曰夢中見一黒惡形人釋我而去使軍中得報喜甚遂能勝敵由是傾心佛化師謂門人曰潮乃大顚韓子論道之處宜建剎利生因得城南淨樂寺故基將求材未知其計寺先有河斷流旣久庚寅五月大雨傾注河流暴溢適有良材泛集充斥見者驚詫咸謂輸神運焉樞使董工興創殿宇旣完師手塑梵像齋萬僧以慶贊之嘗謂吹嘉勒燦曰吾不久有他往宜速成此寺後師還都奏田二十頃賜額寶積焉未幾召還僧格已伏誅矣癸巳夏五上患股召師於內殿建觀音獅子吼道場七日而愈施白金五十錠敍及僧格譖師之語師以宿業爲對宰臣莫不駭服上謂師曰師昔勸朕五臺建寺今遣侍臣巴延司天監蘇和卿等相視山形以圖呈師師曰此非小緣陛下發心寺卽成就未幾上宴駕甲午四月成宗皇帝踐祚遣使召師師至慶賀畢奏曰昔靑吉斯皇帝有國之日疆土未廣尙不徵僧道稅糧今日四海混同萬入貢豈因防利而棄成規倘蠲其賦則身安志専庶可勤修報國上曰師與丞相旺札勒商議奏曰此謀出於中書省官自非聖裁他議何益上良久曰明日月旦就大安閣釋迦舎利像前修設好事師宜早至翌日師登內閣次帝師坐令必且齊朗宣勅旨顧問師曰今已免和上稅糧心歡喜否師起謝曰天下僧人咸沾聖澤元貞乙未四月奉詔住大防國仁王寺勅太府具駕前儀仗百官防送寺乃昭睿順聖皇后所建其嚴好若天宮內苑移下人間是年遣使詔師問曰海都軍馬犯西畨界師於佛事中能退降否奏曰但禱瑪哈噶拉自然有驗復問曰於何處建壇對曰髙梁河西北甕山有地僻靜可習禪觀勅省府供給嚴防令丞相達實宻上親染宸翰云這勾當怎生用心師理防者師的勾當朕理防得也於是建滿拉羅壘法作觀未幾防報至上大悅壬寅春二月帝幸柳林遘疾遣使召云師如想朕願師一來師至幸所就行殿修觀法七晝夜聖體乃瘳勅天下僧寺普閱蔵經仍降香幣等施卽大赦天下上曰賴師攝防朕體已安卽解頸七寶牌爲施皇后亦解寶珠瓔珞施之並施尙乘車輦騾馬白玉鞍轡金防答喇黃白金各一錠官幣十八疋禦前校尉十人爲師前導三月二十四日大駕北巡命師象輿行駕前道過云州龍門師謂徒眾曰此地龍物所都或興風雨恐驚乘輿汝等宻持神咒以待之至暮雷電果作四野震怖獨行殿一境無虞至上都近臣咸謝曰龍門之恐賴師以安癸卯夏師示疾上遣禦醫候視師笑曰色身有限藥豈能畱五月十八日師問左右今正何時對曰日當午矣師卽斂容端坐面西而逝上聞悲悼不勝賜沈檀眾香就上都慶安寺結塔茶毘王及四眾莫不哀惻是月二十九日勅丞相答失蠻開視焚塔見師頂骨不壞舎利不計其數輪珠坐氈如故回奏加嘆勅大都畱守率承應伎樂迎舎利歸仁王寺之慶安塔焉世壽七十有四僧臈六十二祕宻之教彼土以大持金剛爲始祖累傳至師益顯故有金剛上師之號焉

戊申武宗庫魯克仁惠宣孝皇帝卽位攺至大【十一月廿五日大赦】瑞像計二千三百年矣

己酉造至大銀鈔【十月詔鑄大元通寶錢及至大通寶小錢十月十七日大赦】至大二年內翰趙孟頫奉勅譔臨濟正宗之碑

佛法大智慧破一切有以大圓覺攝一切空以大慈悲度一切眾始於不言而至於無所不言無所不言而至於無言夫道非言不傳傳而不以言則道在言語之外矣是爲佛法上上乘如以薪傳火薪盡而火不窮也故世尊拈花迦葉微笑一笑之頃超然獨得尙何可以言語求哉自摩訶迦葉廿八傳而爲菩提達摩始入中國居嵩山少林寺面壁坐者九年達摩六傳而爲能能十傳爲臨濟臨濟生於曹州逰學江右事黃蘗問佛法的的大意蘗便打如是三問三度被打辭往大愚理前話云不知過在甚麼處愚曰黃蘗恁麼老婆爲汝得徹困猶覓過在師言下大悟歸鎭州築室滹沱河之上今臨濟院是也因號臨濟大師師之於道得大究竟繇臨濟而上至於諸佛諸佛之下至於臨濟前聖後聖無間然矣直指示人機若發矢學者聞之耳目盡喪表裏無據自能後禪分爲五惟師所傳號爲正宗一傳爲興化奬再傳爲南院顒三傳爲風穴沼四傳爲首山念又五傳爲五祖演演傳天目齊齊傳懶牛和和傳竹林寶寶傳竹林安安傳海西堂容庵容庵傳中和璋璋傳海云大宗師簡公海云性與道合心與法細無不入大無不包師住臨濟院能系祖傳以正道統佛法蓋至此而中興焉當世祖聖徳神功文武皇帝在潛邸數屈至尊請問道要𨿽其言往復防繹而獨以慈愛不殺爲本師之大弟子二人曰可庵朗賾庵儇朗公度蓽庵滿及太傅劉文貞儇公度西云大宗師安公師以文貞公機智達使事世祖皇帝當是時君臣相得防定天下深功厚徳福於元元卒爲佐命之臣皆自此賢之也元貞元年成宗有詔迎西云住天都大慶壽寺進承淸問經歷三朝發防言得諸佛智懸判三乘如一二數由是臨濟之道愈擴而大今皇帝欽承祖武獨明妙心刻玉爲印以賜西云其文曰臨濟正宗之印特加師榮祿大夫大司空領臨濟一宗事仍詔立碑臨濟院且命臣孟頫爲文稱揚佛祖之道以示不朽臣孟頫旣敍其所傳授又系之銘銘曰佛有正法覺明妙心二十八傳至於少林赫赫少林師我震旦使爲佛種不鍥而斷傳十世後而得臨濟爲道坦然如指而示又十六世是爲海云坐祖道場能紹厥聞維我世祖誕膺天命威震九有維佛是敬聞師之名若古賢聖甞進一言深入聖聽不殺之仁其利甚俾大弟子爲帝股肱至西云公能嗣其業據獅子座爲眾演說聞者贊嘆信者鄕風得者如寶悟者如空今皇帝聖深契道要曰臨濟宗繄爾能紹卽心卽佛時廼世守傳不以言而以心受皇帝萬年正法永傳尙廸後人勿昧其原

勅賜奇塔特薩裏神道碑趙子昂爲文其略曰太祖皇帝旣受天命略定西北諸國回鶻最彊防先附遂詔其主亦都防第五子與諸皇子約爲兄弟寵異冠諸國自是有一才一藝者畢效於朝至元大徳間在位之臣非有攻城戰野之功斬將搴旗之勇而道包儒釋學際天人寄天子之腹心繋生民之休戚者惟趙國文定公而已今上皇帝臨禦之七年始行褒防之典於是贈公祖父官爵勲封越明年復賜碑墓道命臣孟頫爲之文當世祖時公爲平章政事臣爲兵部郎中趨走省闥識公爲舊承言論政知公爲詳敢不祗奉明詔公諱奇塔特薩裏早受浮圖法於智全末利可吾坡地沙圓通辧悟當時咸推讓之累贈純誠守正功臣太保儀同三司上柱國追封趙國公諡通敏又從國師八思馬學乘不數月盡通其書旁達諸國及漢語世祖知其材俾習漢文書領之遂通諸經史百家若陰陽曆數圖緯方技之說靡不精防國師西還攜與俱嵗余乞歸省師送之曰以汝之學非爲我佛弟子者我敢受女拜耶勉事聖君相泣而別比至闕師已上書薦之裕宗得召入宿衞日以筆札侍左右至元二十年冬有二僧西來見自言知天象上召通象胥者數輩與語莫能解有托哩者言公可使立召與語僧乃屈謝不如上大悅明年夏擢朝列大夫左侍儀奉禦秋置集賢館命公領集賢公請以司徒錫喇瑪勒領之乃以公爲中順大夫集賢館學士兼太史院事明年夏遷嘉議大夫明年春升集賢大學士中奉大夫明年春進資徳大夫尙書右丞並兼太史院事冬拜榮祿大夫平章政事兼集賢大學士太史院使廿八年乞解機務以爲集賢大學士三十年加領太史院事自初授官至是凡八遷並兼左侍儀奉禦明年世祖登遐裕聖皇后命公帥翰林集賢太常禮官備禮冊立成宗卽皇帝位明年春以翊戴功加守司徒大徳三年復拜平章政事十一年春成宗宴駕哀慟成疾秋八月十有七日薨於大都發祥裏第年六十三以是月日葬城西南岡子原

勅賜佛國普安溫禪師塔銘侍書奎章閣虞集譔其略曰師諱至溫字其玉一號全一邢州郝氏子也幼聰敏異常兒年六嵗其母攜之至龐馬村見寂照和尙於淨土院寂照曰汝其爲釋氏乎師心許之防寂照避亂去遼西乃禮寂照弟子辧庵訥而祝髮焉無還富公主淨土涖眾甚嚴師不以爲忤庚寅之歳無還法萬壽師與十僧同往佐之萬松某公以靑州辧公宗旨開示法要門庭髙廣四方尊之師見萬松始以才气過人稍不容於眾然而博記多聞論辧無礙百家諸子之言多所涉獵又善艸書有顚素之遺法年才十有五爲萬松侍者凡萬松偈頌法語一聞輒了之遂得法焉常以侍者代應對談鋒之利不可犯時人已深期之故太保劉文貞公長師一歳少時相好也劉公厭世故思學道師勸之爲僧同參西京寶勝明公旣而爲世祖知遇侍帷幄爲謀臣薦師可大用得召見與語大悅將授以官弗受曰天下佛法流通臣僧之願富貴非所望也畱王庭多有贊益居三嵗遣還出賜金資日用不計其費時憲宗命海云主釋教詔天下作資戒防師持旨宣布中外而輔成之世祖徵雲南還劉公請承制錫師號曰佛國普安大禪師總攝關西五路河南南亰等路太原府路邢洺磁懷孟等州僧尼之事刻印以賜師鋭意衞教凡僧之田廬見侵於豪富及他教者皆力歸之馳馹四出周於所履必獲其志乃已自其門人或勸之少憩弗懈也憲宗末年僧道士有諍各爲違言以相危上命聚訟於和林剖決眞僞師從少林諸師辧之道士義墮剃須髮者十七人道宮之復爲寺者以千百計中統建元釋教大盛僧眾賴之甚思師之功焉而師遂納印辭職每嵗官賜金修寺之外世味泊如也至元丁卯五月二十二日以疾終於桓州之天宮寺西向右脇而化當暑儀形如生更有異香三日火浴之心舌牙不壞眾庶掊其地深數尺猶得舎利云世壽五十一僧臘四十臣聞世祖皇帝聖度如天善馭豪傑自在潛邸至於混一海內天下之人材大小畢至以足其任使故其功業之盛巍巍然赫赫然三代而下帝王未有或之及也浮圖氏以寂滅爲宗而材器文辧如溫公亦豈常人之流哉敢敍而表之以見夫興王之運其人如此銘曰維昔世皇始理平作其潛藩有宮有城顧瞻東隅泉甘土厚蜿蜒來止屬垣負阜命建仁祠龍光是名權輿來屍僧有豪英气如虹霓辧若風雨縱橫淩厲莫敢余侮世皇有爲羣防是稽召見從容出其端倪善其利器俾反初服報徳不回屹若孤鵠林林釋徒稟敎以居孰爲紛更入主出奴天子有命存完去駁我馳我驅立折其角燕趙之間至於陜關我田我廬匪歸匪艱世皇禦一民用寕一而釋之門旣振旣息時龍光師燕居弗馳散其緒餘爲書爲詩詩揚宗風書縱逸趣沛將有述棄而遽去維時名僧至於公卿有誄有辭失之若驚垂八十年英標如在誰知表之嗣者七代義舉有聞天子喜之史臣屬辭以系遐思

庚戌正月行使歷代舊錢○十月十八日大赦

太師魯國忠武王穆呼哩身長七尺虎首虯須黒面多謀略雄勇冠一時與博爾濟博勒呼齊拉衮俱以忠勇佐太祖時號巴哩巴庫魯克猶漢言四傑也太祖行次東印度鐵門關侍衞者見一獸鹿形馬尾緑色而獨角能爲人言曰汝軍冝早上怪問耶律晉卿楚才奏曰此獸名角【音端】日行一萬八千里解四夷語是惡殺之象蓋上天遣之以告陛下願承天心宥此數國人命實陛下無疆之福卽日下詔班師【右出本朝功臣事略】

辛亥正月五日以上年十一月廿三日郊祀大赦三月十八日登極大赦賜髙年帛四月禁使新舊銅錢及至大銀鈔

革罷僧道衙門

論曰望五位以升階轉二依而就果者上乘菩薩也以四向一坐而證成三生百刼而彰號者緣覺聲聞也聖賢品級教有明文惟妙悟自心入佛知見者千聖尙不爲何階級之有大教東被三百五十餘年後魏以趙郡沙門法果爲沙門統供施之不足又官品之遂授輔國宜城子忠信侯尋進公爵曰安城封官自果始也梁以恵超爲壽光殿學士後周選僧道中學問優贍者充通道觀學士仍攺服色隋以彥琮爲翻經館學士唐中宗神龍二年造聖善寺成惠範惠珍法蔵大行防寂元璧仁方崇先進國九人加五品並朝散大夫蓋以營像修造之功也尋加惠範正議大夫上庸郡公寺主至銀靑光祿大夫俸料房閣已上同職官給宗卜平內難僧淸潤封官三品醫寕王疾愈僧賜緋袍代宗加不空三蔵至府儀同三司肅國公食邑三千戶辭讓數四不允空曰吾以法濟世不意垂死濫污封爵故秩惟空爲極矣宋金兩朝南北殊風而封釋官秩頗存典故然猶遵律印信未聞迨我皇元世祖皇帝混一海宇條綱制度一出睿思謂以俗制於僧殊失崇敬諭天下設立宣政院僧錄僧正都綱司錫以印信行移各路主掌教門防持教法賴聖天子不負佛囑也然而稗販之流好爵縻賢恃其所貴而貴之奔走伺候處污不羞以敲朴喧囂牒訴倥傯爲得志不奪不厭致有囊加巴僧錄枉取栲栳山僧錢罔顧律行可謂師子身虫也仁宗皇帝居儲宮日目撃其獘降旨除宣政院外一例革之是亦不負靈山付囑也於戲朝廷尙行於爵秩釋子乃競於官階官階無盡期貪愛無滿分胡不養其妻子跪拜君親何異織女七襄牽牛負軛者耶識達於此無取焉盛矣乎不空粉澤大教有功猶媿濫污今何人而欲假名器哉

壬子仁宗文英武章皇帝十月廿九日以諸王入覲大赦攺皇慶

癸丑十月十八日詔科塲以經義取士

甲寅正月廿二日攺延祐大赦【十一月遣使經理江西江浙湖廣田糧】教佛智三蔵法師入寂公濟農氏諱實喇卜衮楚克事上師珠喇齊學佛氏法善吐畨文字頗得祕宻之要世祖皇帝嘗受教於帝師帕克斯巴詔師譯語辭致明辧允愜聖衷詔賜大辯廣智法師河西之人尊其道而不敢名止稱其氏至呼其子弟皆曰此濟農法師家其爲見重如此公昆弟四人公其季也總丱之嵗依帝師帕克斯巴薙染爲僧學諸部灌頂之法時有上士名喇溫布以揚瑪徳沁宻結特之要見稱於世帝師命公往學此法溫卜以公器偉識髙非流輩比悉以祕要授之於是王公大人凡有志玆道者皆於公師而受焉帝師嘉勒斯賚巴鄂爾嘉勒以公之能薦之世祖詔譯諸祕要俾傳於世時僧司𨿽盛風紀寖獘所在官吏旣不能幹城遺【缺】侮反爲諸僧之害桂蠧桑癰𨿽欲去之莫能盡也頹

波所激江南尢甚朝廷久選能者欲使正之以白帝師僉謂諸色之人豈無能者必以爲識時務孰與公賢以詔授江浙等處釋教總統旣至削去煩苛務從寛大其人安之旣而攺授福建等處釋教總統以其气之正數與同列乖迕而不合公謂天下何事況教門乎蓋吾人之庸自擾之耳夫設官愈多則事愈煩今諸僧之苦蓋事煩而官多也十羊九牧其爲苛擾可勝言哉建言罷之以聞詔罷諸路總所議者稱其髙公旣得請乃遁迹壠坻築室種樹蓋將終焉至大中以皇太子令召至京師詔授光祿大夫司徒仁宗皇帝龍徳淵潛之日嘗問法於公知公之賢旣踐天位眷遇益隆詔給廩旣館於慶壽寺詔公所譯皆板行之公幼而穎悟諸國語言皆不學而能自爲兒人皆以爲必成大器旣長果能樹立致位三公𨿽以徳藝抑亦遭遇於時也其始爲佛誦其言觀其義旣涉其涯遂厲於深爲人好賢愛能尢能取諸人以爲善談論之際發其端已得過半之思故其所有皆以好問而致是以名勝之流皆從之防以師友相處延祐元年十月五日歿年五十有六其始疾也詔賜中統鈔萬緡俾求醫藥太尉沈王往眎疾焉旣歿又賜幣萬緡以給事遣使驛送其喪歸故里門弟子相與建塔以表其蔵壽安山雲麓洪公作銘有謂佛法之傳必資翻譯故譯梵爲華或敵對名物或惟以義必博通經論善兩方之言始能爲之是以道安嘗謂翻譯防言有五失本三不易故非能者不足以有爲也所以傳列十科翻譯居首者豈非以其爲之難功之大乎予嘗以詔與京邑諸公校讐蔵典歷觀自古翻譯之家以義譯經如秦之羅什譯論唐之奘公十數人之作所謂禹吾無間然矣其餘或指義曖昧或文辭疎拙夫義之曖昧蓋譯者之未盡文或疏拙潤色之失也因思安公之言以謂以彌天之髙尙稱不易今之譯者何其易哉自季葉以來譯塲久廢能者蓋寡豈意人物凋殘之際乃見公乎觀其所譯可謂能者哉

秦州普覺法師卒教自隋唐之後傳者各宗其說遂派而爲三由止觀之門觀假而悟空觀空而趣中以入於實相者爲天臺宗防緣入實卽俗而明眞者爲賢首宗窮萬有之數昭一性之有空殊致而同歸乎中道者爲慈恩宗師爲慈恩宗者也姓趙氏諱英辯垂髫爲驅烏甫弱冠資二百五十戒二十有五得傳於栢林潭公爲座主凡爲僧六十有一年年六十有八延祐元年六月庚戌終於景福寺煥異景於易簀之夕標奇迹於火之餘以其年月日塔於普覺寺之後師爲性眞純如美玉含璞𨿽不加雕繪而人自愛重之至於悍卒武夫亦能敬其人謂無佛之世足爲佛也毎得錢幣悉以剏佛祠食守道之侶故君子髙其風

乙卯三月遣使宣撫問民疾苦【平寕都寇十一月廿七日以星芒大赦天下】

丙辰禮衮噶諾爾布喇實嘉勒燦巴勒藏布爲帝師勅建旃檀瑞像殿記翰林承旨程鉅夫撰文曰蓋聞道非有象作易者必擬諸形容法本皆空度世者暫資於色相謂如指空爲鏡不若以鏡而諭空卽樹占風將使識風而忘樹是以雙林付囑舎利以凡聖而徧分千輻經行足迹亙古今而常在非神通於幻境實方便於迷津所謂由自以防心卽心而卽佛者也旃檀瑞像者佛之眞像也其猶萬影沈江如如不異孤光透隙一一皆圓夫豈擇地而容蓋以隨緣而應望梅林而止渇靡不同沾泛竹葉以言歸誰堪共載惟我聖天子道躋先聖慈等覺皇祝長樂之春秋恆依佛地企如來之嵗月坐閱人天爰命集賢大學士李衎及教禪耆徳敍具本末乃云釋迦如來淨飯王太子生於甲寅四月八日是爲成周昭王二十四年旣生七日佛母摩耶夫人往生忉利至四十二年太子棄位出家修道穆王三年癸未道成八年辛卯思報母恩遂升忉利天爲母說法優闐王自以久失瞻仰欲見無從乃刻旃檀爲像目犍連慮有缺陋謬躬以神力攝三十二匠升忉利天諦觀相好三返乃得其眞旣成國王臣民奉之猶眞佛焉及佛自忉利天復至人間王率臣庶同往迎佛此像騰步空中向佛稽首佛爲摩頂授記曰我滅度千年之後汝從震旦廣利人天由是西土一千二百八十五年玆六十八年涼州十四年長安一十七年江南一百七十三年淮南三百六十七年復至江南二十一年汴梁一百七十七年北至燕京居今聖安寺十二年北至上京大儲慶寺二十年南還燕宮內殿居五十四年大元丁丑歳三月燕宮火尙書舒穆嚕公迎還聖安寺居今五十九年而當世祖皇帝至元十二年乙亥遣大臣博囉等四眾備法駕仗衞音伎奉迎萬壽山仁智殿丁丑建大聖萬安寺二十六年己丑自仁智殿奉迎於寺之後殿世祖躬臨大作佛事計自優闐王造像之嵗至今詔述延祐三年丙辰凡二千三百有七年噫四大海中頓覺業風之息一彈指頃不知賢刼之過嘉與含靈從玆安於是集賢大學士臣顥以所述上聞有旨授臣鉅夫爲之記夫謹奉詔言曰古之聖人教民報本追逺之道而於祭祀之禮廟則木爲之主祭則孫爲之屍後也乃有像設焉而不知其所由始由斯觀之其原於西域之俗也與夫佛爲世出世間之尊又何竢於贊述然欲知佛之爲佛固不在於色相而況於其似色相者乎然苟不自其似而求之又將無所措其歸向之心是故法身無相必假相以表眞至道絕言亦因言而偕妙若於粗者猶拳拳而思焉則其進也殆庶幾乎陛下考百王之度酌羣言之蘊上以惇孝下以施仁蘄於厚天下者無所不用其極至於仁於善以輔政教之所不逮亦因天下之心而爲之而非若彼內祠祕祝者之爲也夫以金石之捍堅猶未能必可久今以一木之爲而綿歷若此然而佛之自衞固甚周而人之保之也抑豈一手足之功哉嗟夫遡延二千有奇至於陛下然後發徳音經紀鴻烈非緩也熈明之治至是而始隆𨿽典祀之外猶必以斯文文之也然則化之漸被者廣矣不其盛與記洛陽之伽藍筆多慚於董史頌西方之無量壽共祝於堯年莫測眞如徒欣聖際謹記

是年封普庵禪師加號其詔曰上天眷命皇帝聖旨朕聞佛氏以空寂爲宗則凡學所遵者寧欲建名號殊稱謂以示天下後世哉而國家非此無以昭尊徳樂道之意也朕自卽位以來聞州路南泉山慈化禪寺普庵寂感妙濟眞覺昭貺大徳惠慶禪師紹臨濟之緒超華嚴之境徳映當代澤被方來其道甚尊顯心切慕之旣累錫大諡惟塔號未稱可加定光之塔曰定光靈瑞之塔者主者施行

丁巳正月十日大赦【勅加東林逺法師號妙覺寂光宏辧大師都省咨文】京都崇恩福元謙講主卒公諱徳謙姓楊氏寜州定平人幼爲勤防從僧讀佛氏書長時周防秦洛汴汝諮訪先徳學苾蒭之道又逾河而北觀風齊魏燕趙之郊初受般若於邠州寜公瑞應於原州忠公又受幽贊於好畤仙公圓覺於幹陵一公後受惟識俱舎等論於陜州頙公首楞嚴四分律疏於陽夏聞公凡六經四論一律皆辭宏旨奧窮三蔵之蘊而數公並以識法解義馳聲四逺公皆親燻而炙之躋其堂而噬其胾故年未逾立已有盛名於時後至京師受華嚴圓頓之宗於故大司徒萬安壇主揀公之門揀以公博學多能甚器重之初以詔居萬寕寺後又以詔居崇恩寺萬寜成宗所剏崇恩武宗所剏也兩居大寺前後一紀道徳簡於宸衷流聲洋於海隅未嘗以寵遇顯榮爲之志而攺其素甞語人曰畦衣之士抗塵世表苟不媿於朝聞夕死可矣尙何慕於外哉自以重居官寺久佩恩榮而浮圖之道恬退爲髙乃以讓其弟子退居幽僻謝絕人事括囊一室以樂其道延祐四年正月廿八日終於所世壽五十有一爲僧四十三夏宰臣以聞皇太后賜鏹五千緡賻葬勅有司備儀衞集京畿諸寺旛蓋鼓樂以送之火後獲舍利數十顆其徒建塔於南城之南

京城大普慶寺實相圓明光教律師入寂師諱法聞嚴氏陜西人按姓氏略嚴與莊皆芊姓楚莊王之裔以諡爲氏避漢明諱攺氏爲嚴公年七嵗從禪徳輝公學十有五薙染爲僧年二十受具戒於是防汴汝河洛歷諸講肆研究教乘從大徳溫公學法華般若惟識因明及四分律溫以公任重道逺克振吾宗托以傳之寄甞對佛像灼肌然指庸表克誠刺血書經以彰重法遂於臺山不逾閫者六載讀蔵教五千卷者三畨是以業進行修身蔵名著帝師亦憐命公講說般若指授因明之要因顧謂其徒曰孰謂漢地乃有此僧耶三輔之人勸輝致書朂以兼善毋忘鄕梓請歸長安公以弟子於師義猶君父父師之命敢不敬承況父母之鄕裏之義可遂忘乎乃抗防而西旣至耆老皆驩呼而言曰吾鄕之人得所師而承教矣尋以安西王命居城南之義善寺唐初神僧杜順示迹之地也邠岐涇渭四序講筵不絕從而學者蓋千數焉天子聞之徵至闕庭詔居大原教寺授榮祿大夫大司徒未幾詔居大普慶寺加府儀同三司大司徒銀章一品賜遼世金書戒本求戒者皆從公而師受焉王公大臣皆仰止髙風猶景星鳳皇之瑞於明時也延祐四年三月廿四日跏趺而逝以聞上惻然久之賜幣數萬緡以詔大臣防喪有司備儀衞旌蓋送之世壽五十八戒臈四十三弟子奉遺舎利建塔焉

戊午特賜三蔵佑聖國師達勒巴入寂佛法流於中國久矣三乘之教風靡九州其道至焉唐宋間始聞有祕宻之法典籍𨿽存猶未顯行於世國初其道始盛西鄙統元中天子以大薩斯嘉法師有聖人之道尊爲帝師於是祕宻之法日麗乎中天波漸於四海精其法者皆致重於天朝敬慕於殊俗故佛氏之舊一變於齊魯國師名達勒巴少爲苾蒭凡事帝師十有三年出而從入而侍聽言論於左右觀道徳於前後陶燻滋久郁成美器凡大小乘律論及祕宻經籍部以十數皆耳於口授目於手示得乎理之所歸行之所趣帝師西還送至臨洮以久勞侍從弗堪跋涉之勤見畱於洮師畱是十有九年依大士吹斯嘉勒旺布覆所旣聞受所未傳切磋琢磨於是義逾精道益明矣是以譽延兩京道重三朝事二聖於潛竭勤逾紀從屬車往返二都𨿽雨夕風朝恆在宮壼逮武宗踐祚上處春闈眷藩邸之舊錫賚以千萬計初師在臨洮秦人請居古佛寺至是乞歸以所賜大厥宇謀老汐上未幾以太后詔徵還兩宮之賜眎前有加錫金印駝紐封號法普濟三蔵大師延祐五年八月十六日化於京師年七十有三以聞上惻焉興嘆久之兩宮賜幣以葬皇太子遣使致奠勅有師備儀衞送之都門之外諡佑聖國師給乘歸成紀焉是年六月再立行宣政院防用常職官

己未勅建大永福寺【卽靑塔寺】二月朔日食

京師大寶集寺妙文講主卒姓孫氏蔚州人妙文諱也九嵗爲浮圖年十有八畦服防學跋涉云朔之墟觀風燕趙之二十一預苾蒭戒抵京師依大徳明公學圓頓之道陸沈於眾者積年三十有二以眾勸請之殷乃始赤服升猊就傳明之列其涵養衝挹無欲速成名不躁進求達如此四十有八居薊之雲泉勤儉節用老者懷其徳少者嚴其教故眾睦而寺治比再稔廩有餘粟嵗荒以賑饑民薊人稱焉世祖聞其道召見之顧謂侍臣曰福徳僧也詔居寶集時禪學寖微教乘益盛性相二宗皆以大乘並驅海內相學之流囿於名數滯於殊途蔽情執之見惑圓頓之旨師獨大方等振以圓宗使守株於文字者有以蕩滌情塵融通寂照是以龍象蹴踏競附一乘之駕焉年逾八十益倦於勤以寺任諸弟子退居逸老専念佛三昧延祐六年【闕】月【闕】日卒年八十有三告終之日誡弟子髙聲唱佛名遽起跏趺結三昧印泊然長逝塔於平則門外

庚申正月朔日有食之

三月十一日登極大赦

辛酉英宗格根皇帝

攺年至治

詔各路立帝師殿追諡曰皇天之下一人之上開教宣文輔治大聖至徳普覺眞智祐國如意大寶法王西天佛子大元帝師班彌怛拔思癹是年勅建帝師殿碑光祿大夫大司徒大永福寺住持釋源宗主法洪奉勅撰翰林學士趙孟頫書參議中書省事臣元明善篆額古之君天下者皆有師惟其道之所存不以也故趙以圖澄爲師秦以羅什爲師夫二君之師其人也以其知足以圖國言足以興徳足以範世道足以參天地贊化育故尊而事之非以方伎而然也皇元啟運北天奄荒區夏世祖皇帝奮神武之威致混一之績思所以去殺勝殘躋生民於仁壽者莫大釋氏故崇其教以惇其化本以帝師拔思癹有聖人之道屈萬乘之尊盡師敬之節諮諏至道之要以施於仁政是以徳加於四海澤洽於無外窮島絕嶼之國卉服魋結之氓莫不艸靡於化風駿奔而效命白雉來逺夷之貢火浣獻殊域之琛豈若前代直羈縻之而已哉其政治之隆而仁覆之逺固元首之明股肱之良有以致之然而啟沃天衷克王度實賴帝師之助焉皇上重離繼明應干承統以爲法位久曠道統將微以師猶子之子公哥祿魯斯監贊嗣帝師位俾修其法斂時五福祐我家有河西僧髙沙刺巴建言於朝以爲孔子以修述文教之功世享廟祀而光帝師徳侔將聖師表一人制字書以資文治之用迪聖慮以致於變之化其功大且逺矣而封號未追廟享不及豈國家崇徳報功之道哉大臣以聞詔郡國建祠宇嵗時致享師薩思迦人族欵氏祖道拉齊當吐蕃之盛相其君伯西海後十餘世皆以學徳爲國宗範師生八歳誦經數十萬言又能約通大義國人以爲聖故稱拔思癹長而學富五明故又稱班彌怛其所師而學焉友而問焉者數十人皆有盛名於時故其所有汪不可涯矣其所撰述皆辭嚴義偉制如佛經國人家傳口誦寶而畜之夫敏者怠於博學貴者恥於下問才髙而位重則矜已而驕物此人之恆也師以生知之明爲天子師可謂敏且貴矣而乃博學無厭下詢遺老人有一法不逺千里而求之𨿽硜硜之諒佼佼之庸苟有可取無遺焉負絕世之材材莫大焉處帝師之位位莫重焉而乃孜孜於道循循誘物惟恐徳之不修道之不未甞以多能自聖而有滿盈之色曠若空谷靜若深淵逺若雲霞重若丘山豈非至徳其孰能與於此哉其道之所被徳之所及猶杲日麗乎天明無不照陽和煦於物气無不浹其髙如天不可階而升也其大如海不可航而涉也以不言而民信不勸而物從所過者化所存者神匪天縱之將聖孰能與於此哉故天子法天地尙徳右功之道著皇王之盛典崇廟享之報宜乎趺螭首刻頌遺烈昭示無極洪以狂斐猥承明詔序而銘之其銘曰佛道大洋海無際滔天沃日並育萬於彼將聖象罔得一推厥緒餘以匡王國烈烈皇祖艸昧天造奠是南紀功格蒼昊天錫睿哲俾翊我後惇彼薄俗化於仁厚汪濊漏泉波及無外航濬梯阻萬咸防羣邪鴟揚維鳩之競式遏詭率俾吾正赳赳武夫蚩蚩嚚鄙徳訓所及風振艸靡惟月之恆惟日之升惟師之道罔或不承奕奕淸廟惟時享之有偉其貌惟時仰之莫髙匪山莫深匪淵刻銘頌烈永世無遷

五臺山大普寜寺教大師性講主卒公諱了性號大林武氏惟古因生賜姓胙土命氏公之先莫詳世系然考之命氏之原武子姓其後邑於宋宋武公之後以諡爲氏公少好學聰叡之性殆天啟之依耆徳安公爲浮圖旣登具歷諸講庠探賾經論研精祕奧始遇眞覺國師啟悟初心旣而周防關陜河洛歷汴汝唐鄧放於襄漢尋幽覧勝以博其趣所至必訪其人詢至道之要其所師而學者如柏林潭公關輔懷公南陽玆公皆以義學著稱及歸復見眞覺於壠坻愈見墻仞之髙堂室之奧乃曰佛法司南其在玆乎後從眞覺至臺山眞覺歿北防燕薊晦迹魏闕之下悠悠如處江海之上與世若相忘焉然以懷璧之美被褐而莫掩名旣喧於眾口聲遂聞於九重防萬寜旣建詔公居之至大中太后剏寺臺山寺曰普寜以玆擅天下之勝住持之寄非海內之望莫能勝之故以命公公居此山十有餘年而歿公爲人剛毅頗負气節不能俛仰隨世媚悅於人𨿽居官寺未嘗至城府造權貴之門或謂公少和气公曰予以一芥苾蒭天子不以人之微處之大寺惟竭誠夙夜匪懈圖以報國而已夫何求哉必有臧倉毀鬲之言蓋亦營營靑蠅止於棘樊耳顧予命之不遭道之不行納履而去之何往而不得於道乎時國家尊寵西僧其徒甚盛出入從擬迹王公其人赤毳峩冠岸然自居諸名徳輩莫不爲之致禮或磬折而前摳衣接足丐其按頂謂之攝受公獨長揖而已或謂公傲公曰吾敢慢於人耶吾聞君子愛人以禮何可苟屈其節而防於牀自取卑辱乎且吾於道於彼何求哉彼以其勢自大而倨吾苟爲之屈焉非諂則佞也焉有君子而爲佞諂之行哉識者壯其气以謂如佛印元公之遇髙麗王子可謂識大體而得乎禮矣至治元年九月三日歿於普寕寺旣火化以舎利塔於竹林之墟

壬戌故榮祿大夫司徒大玉山普安寺住持幻堂嚴講主卒公康氏成紀人諱寶嚴字士威號幻堂父某以罹喪亂棄俗爲僧昆弟六人公其季也少以邁往之气不樂處俗與其弟金薙染從佛求出世之道毎逢名徳啟講必往聽而問焉甞謂學而不思思而不學君子所憂𨿽通其說而不通其宗是學而不思也豈稱達者哉況文字之學守株象迹惑於多岐焉能涉同歸之海造圓頓之奧乎聽其說固辯矣觀其所得則未也於是旣問而學之以博其趣而益致其思焉是其所以造蓋得之繋表故其講說深有宗通理味後嗣眞覺國師傳賢首宗教以師承旣髙見解益明其方寸之地湛如止水瑩若明鏡物我相形輙影見於中𨿽以天資之髙而徳器之美抑亦師友玉琢蘭薫而致及眞覺以詔居大白馬寺公與金從至洛汭及居大萬聖佑國寺又從至臺山眞覺歿詔以公繼其位後公以太后詔居大普安寺詔以金繼公居佑國寺公於至治二年七月【闕】日歿年五十有一詔復以金居普安寺金以公之喪東封谷之口建塔以修祀事焉

癸亥至治三年八月十四日天目山中峯卒勅諡普應國師法云之塔奎章學士虞集奉勅撰銘其略雲天目之山有師子巖髙峯妙禪師居之設死關以辧決防學之士望崖而退者眾矣得一人曰本公是爲中峯和上師生有異徵爲童兒嬉戲必爲佛事稍長閱經教然指臂求佛甚切晝夜彌勵困則首觸柱以自儆期必得乃已及入死關宻叩心要誦金剛經至荷檐如來阿耨多羅三藐三菩提處恍然開悟自謂所證未極勵精勤苦咨訣無怠及觀流泉乃大發明師亦閟而不聞自是說法無礙髙峯將戢化權遂書眞贊屬諸師云我相不思議佛祖莫能視獨許不肖兒見得半邊鼻其授受不虛若此著書若干捲行於世仁宗皇帝聞而聘之不至制金紋伽黎衣賜之號之佛慈圓照廣惠禪師賜師子院名曰正宗禪寺云云師諱明本宋景定癸亥嵗生錢唐孫氏年六十一僧臈三十五化於其山之東岡

是年四月賜瀛國公合尊死於河西詔僧儒金書蔵

八月四日上崩

甲子攺泰定

丁卯帝師衮噶諾爾布喇實嘉勒燦巴勒蔵布於十月一日槃九月十四日卽位

戊辰年攺致和爲天歷元年【禮衮噶伊實巴防喇實嘉勒燦巴勒蔵布文國公爲師

是年革行宣政院設立十六處廣教總管府以攝僧】

己巳勅建崇禧萬壽寺於蔣山

庚午攺至順元年詔攺建康爲集慶路勅建大龍翔集慶寺

壬申伊埒哲伯皇帝九月卽位

大都妙善寺比丘尼沙哩勒巴克實卒師諱沙哩勒髙昌人其地北庭其地好佛故爲苾蒭者多太祖皇帝龍飛漠北其王率所部以從帝嘉其義處之諸國君長之上待以子壻之禮海都之叛國人南徙師始八歳從其親至京師入侍中宮眞懿順聖皇后愛其明敏恩顧尢厚成宗之世事皇太后於西宮以侍從旣久勤勞之多詔禮帝師嘉勒斯賚巴鄂爾嘉勒爲師薙染爲尼服用之物皆取給於官又眡宮官例繼以旣廩武宗繼統仁宗以太弟監國師朝夕於太后之側入而侍出而從所言必聽所諌必從睠寵之隆猶子侄焉內而妃主外而王公皆敬以師禮稱曰巴克實北人之稱巴克實猶漢人之稱師也仁宗之世師以桑楡晚景自謂出入宮掖數十餘年凡歷四朝事三後寵榮兼至志願足矣數請靜退居於宮外求至道以酬罔極太后弗聽力辭弗已詔居妙善寺以時入見賜予之物不可勝紀師以其物剏寺於京師曰妙善又建寺於臺山曰普明各置佛經一蔵恆業有差又以黃金繕寫畨字蔵經般若八千頌五防陀羅尼十餘部及漢字華嚴楞嚴輝和爾字法花金光明等經二部又於西山重修龍泉寺建層閣於蓮池於吐畨五大寺髙昌國旃檀佛寺京師萬安等皆貯鈔幣以給然燈續明之費又制僧伽黎衣數百施畨漢諸國之僧其書寫佛經凡用金數萬兩剏寺施捨所用幣數以萬計其積而能散施予不吝期積福於來生必至於佛地者皆人所不能也英宗之明以其有靜退之髙眷遇尢至每稱之賢以爲知幾文宗卽位今皇太后居中宮以皇妣魯國大長公主愛重於師有兄弟之義尢加敬焉至順三年二月廿一日歿年六十四南城之陽賜號眞淨妙惠大師

臨壇大徳律師汶公卒姓張氏諱惠汶歸徳之偃武人也驅烏之嵗依耆宿釭公爲浮圖二十而進具從大徳溫公受菩薩戒嗣法壇主恩公旣而行業日隆道益著從學者益眾佛制凡爲苾蒭𨿽大節不虧而細行必謹非法不服非時不食居處動作皆有軓則所以戒昏惰而防逸徳也公齋戒旣嚴防衣惟謹雞鳴而興坐以待旦幹幹終日惟佛是念𨿽道行旅宿三衣一鉢必與身俱制行𨿽髙而無矯飾之節操存𨿽固而無詭徼之迹是以言而人莫不信動而人莫不敬兩河之間三監舊邑從化者蓋以萬數緇素相率而求戒法者憧憧接迹於途承一訓言莫不懽心感戴說法數十餘年升壇授戒四十餘防大臣接以師敬之禮至順三年十一月廿二日歿年七十有三

佛祖歷代通載卷二十二

