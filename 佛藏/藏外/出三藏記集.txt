出三藏記集

南朝梁釋僧佑

●卷一

○出三藏記集序

夫眞諦玄凝﹐法性虛寂﹐而開物導俗﹐非言莫津。是以不二默酬﹐會於義空之門﹔一音震辯﹐應乎羣有之境。自我師能仁之出世也﹐鹿苑唱其初言﹐金河究其後說﹔契經以誘小學﹐方典以勸大心。妙輪區別﹐十二惟部﹐法聚總要﹐八萬其門。至善逝晦迹﹐而應眞結藏﹐始則《四含》集經﹐中則五部分戒﹐大寶斯在﹐含識資焉。然道由人弘﹐法待緣顯。有道無人﹐𨿽文存而莫悟﹔有法無緣﹐𨿽並世而弗聞。聞法資乎時來﹐悟道藉於機至﹔機至然後理感﹐時來然後化通矣。

昔周代覺興﹐而靈津致隔﹔漢世像教﹐而妙典方流。法待緣顯﹐信有徵矣。至漢末安髙﹐宣譯轉明﹔魏初康會﹐注述漸暢。道由人弘﹐於玆驗矣。自晉氏中興﹐三藏彌廣﹐外域勝賓﹐稠疊以總至﹔中原慧士﹐曄而秀生。提﹑什舉其宏綱﹐安﹑遠震其奧領﹐渭濱務逍遙之集﹐廬嶽結般若之臺。像法得人﹐於斯爲盛。

原夫經出西域﹐運流東方﹐提挈萬里﹐翻轉胡漢。國音各殊﹐故文有同異﹔前後重來﹐故顯有新舊。而後之學者﹐鮮克研核﹐遂乃書寫繼踵﹐而不知經出之歲﹐誦說比肩﹐而莫測傳法之人。授受之道﹐亦己闕矣。夫一時聖集﹐猶五事證經﹐況千載交譯﹐寧可昧其人世哉﹗

昔安法師以鴻才淵鑑﹐爰撰經錄﹐訂正聞見﹐炳然區分。自玆已來﹐妙典間出﹐皆是大乘寶海﹐時競講習。而年代人名﹐莫有銓貫﹐歲月逾邁﹐本源將沒﹐後生疑惑﹐奚所取明﹖佑以庸淺﹐豫憑法門﹐翹仰玄風﹐誓弘大化。每至昏曉諷持﹐秋夏講說﹐未嘗不心馳庵園﹐影躍靈鷲。於是牽課羸恙﹐沿波討源﹐綴其所聞﹐名曰《出三藏記集》。一撰緣記﹐二銓名錄﹐三總經序﹐四述列傳。緣記撰則原始之本克昭﹐名錄銓則年代之目不墜﹐經序總則勝集之時足徵﹐列傳述則伊人之風可見。並鉆析內經﹐研鏡外籍﹐參以前識﹐驗以舊聞。若人代有據﹐則表爲司南﹔聲傳未詳﹐則文歸蓋闕。秉牘凝翰﹐志存信史﹐三復九思﹐事取實錄。有證者旣標﹐則無源者自顯。庶行潦無雜於醇乳﹐燕石不亂於荊玉。但井識管窺﹐多慚博練﹐如有未備﹐請寄明哲。

集三藏緣記第一

十誦律五百羅漢出三藏記第二

菩薩處胎經出八藏記第三

胡漢譯經文字音義同異記第四

前後出經異記第五

○集三藏緣記第一

◇出《大智度論》

佛於俱夷那竭國薩羅雙樹間般涅﹐臥牀北首﹐天地震動。師子等百獸悉大哮吼﹐諸天人號兆﹐山林樹木皆悉摧裂﹐天女人女無量百千﹐噢咿交涕﹐不能自勝。諸三學人僉然不樂﹐諸無學人但念諸法一切無常。惟阿難親屬愛未除﹐未離欲故﹐心沒憂海﹐不能自出。

爾時阿泥慮豆語阿難﹕「汝守佛法藏人﹐不應如凡人自沒憂海。一切有爲是無常相。又佛委付汝法﹐汝今愁悶﹐失所受事。汝當問佛﹕『佛涅後﹐我曹云何行道﹖誰當作師﹖惡口車匿云何共住﹖佛經初首作何等語﹖』如是種種未來之事﹐汝當應問。」阿難聞是事﹐悶心小醒﹐得念道力。於佛臥牀邊﹐以此事問佛。佛告阿難﹕「若我現在﹐若我滅後﹐自依止法﹐不余依止。云何比丘自依止法﹐不余依止﹖內觀身常念一心﹐智慧現前﹐勤修精進﹐除世間貪憂。外身內外身亦如是觀﹐受心法念處亦復如是。是名自依止法﹐不依止余。從今解脫戒經卽是大師﹐如解脫戒經所說。身業口業應如是行。畫匿比丘如梵法治。若心軟伏者﹐應教《刪陀迦旃延經》﹐卽可得道。我三阿僧劫所集法寶藏﹐是初應作是說﹕『如是我聞﹐一時﹐佛在某方某國土某處樹林。』何以故﹖過去未來諸佛經初亦稱是語﹐現在諸佛臨涅時﹐亦教稱如是語。我今涅後﹐經初亦稱『如是我聞』之語。」

佛旣滅度﹐諸大羅漢各各隨意於諸山林﹑流泉﹑谷處處捨身而般涅。或有飛騰虛空雁行而去﹐現種種神變﹐令眾人得信心淸淨而般涅。

爾時六欲諸天乃至徧淨色界諸天見是事已﹐各心念言「佛日旣沒﹐禪定解脫弟子﹐光晚亦復滅度。是諸眾生種種煩惱淫怒癡病﹐是法藥師今疾滅度﹐誰當治者﹖無量智慧大海之中﹐所生弟子諸妙蓮華﹐今復漧枯﹐法樹摧折﹐法雲散滅。大智象王旣已逝矣﹐象子亦隨去。法商人已去﹐從誰求法寶﹖」各共集會來詣大迦葉﹐作禮已﹐說偈贊嘆。嘆已﹐白言「大徳仁者知不﹖法船欲破﹐法城欲頹﹐法海欲竭﹐法幢欲倒﹐法燈欲滅﹐行道人漸少﹐惡人力轉盛﹐當以大慈﹐建立佛法。」爾時迦葉心大如海﹐澄靜不動﹐良久而答﹕「汝等善說﹐實如所言。世間不久﹐無智盲冥。」於是大迦葉默然受請。諸天禮已﹐忽然不現﹐各自還去。

爾時迦葉思惟﹐云何使是三阿僧劫難得佛法久住於世﹖思惟已﹐「我知是法可得久住於世﹐應當結集修妒路﹑阿毗云﹑毗尼作三法藏﹐如是佛法可得久住﹐未來世人可得受行。所以者何﹖佛世世勤苦慈湣眾生﹐學得是法﹐爲人演說。我曹亦應承用佛教﹐宣揚開化。」迦葉作是語已﹐住須彌山頂﹐撾銅犍槌﹐說此偈言﹕

諸佛弟子﹐若念於佛﹐當報佛恩﹐莫入涅。

是犍槌音傳大迦葉教﹐徧至三千大千世界﹐皆悉聞知。諸有弟子得神力者﹐皆來集會大迦葉所。爾時迦葉告諸會者﹕「佛法欲滅﹐佛從三阿僧劫種種苦行﹐慈湣眾生﹐學得是法。佛涅已﹐諸弟子中知法﹑持法者及譯法者﹐皆亦隨般涅。法今欲滅﹐未來眾生甚可憐湣﹐失智慧眼﹐愚癡盲冥。佛大慈悲﹐湣傷眾生﹐我曹應當承順佛教﹐須待結集三藏竟已﹐隨意滅度。」諸來眾會﹐皆受教住。

時大迦葉選取千人﹐除去阿難﹐皆阿羅漢﹐得六神通﹐具三明智﹐諸禪三昧﹐自在出入﹐逆順超越﹐誦讀三藏﹐知內外經書﹐諸外道家十八種大經亦善讀知﹐皆能論議﹐降伏異學。昔頻浮娑羅王得道﹐八萬四千官屬亦各得道。是時王教敕宮中﹐常設飯食供養千人﹐阿貰王不斷是法。時大迦葉思惟言「若我等常乞食者﹐當有外道彊來難問﹐廢闕法事。今王捨城常設飯食﹐供養千人﹐是中可住﹐訂法藏。」以是故選取千人﹐不得多取。是時大迦葉與千人俱到王捨城耆崛山中﹐告阿貰王﹕「給我等食﹐日日送來。今我訂法藏﹐不得他行。」

是中夏安居﹐初十五日說戒時﹐大迦葉卽入禪定﹐以天眼觀視﹐今是眾中﹐誰有煩惱應逐出者。惟有阿難一人不盡。大迦葉從定起已﹐卽於眾中手牽阿難出﹐言「今淸淨眾結集法藏﹐汝結未盡﹐不得住此。」時阿難慚恥悲泣而自念言「我二十五年隨侍世尊﹐供給左右﹐初未曾得知是苦惱。佛實大徳﹐慈悲含忍。」念已﹐白言「我能有力﹐久可得道。但諸佛法﹐阿羅漢者﹐不得供給左右使令。以是義故﹐畱殘結不盡斷耳。」又言「汝更有罪﹐佛意不欲聽女人出家﹐汝殷勤勸請﹐佛聽爲道。以是故﹐佛之正法﹐五百歲而衰微。是汝之罪。」阿難言「我憐湣瞿曇彌。又三世諸佛法﹐皆有四眾﹐我世尊云何獨無﹖」又言「佛欲涅﹐近俱夷城。佛時脊痛﹐四疊漚多羅僧敷臥。語汝言﹕『我須水。』汝不供給。是汝之罪﹗」阿難言「是時五百乘車截流而渡﹐令水渾濁。是故不取。」又言「正使水濁﹐佛有大神力﹐能令大海濁水淸淨。汝何以不與﹖」又言「佛問汝﹕『若有人四神足好修﹐可住世一劫﹐若減一劫﹖』佛四神足好修第一﹐欲住世一劫﹐若減一劫﹐汝默然不答。如是至三﹐汝亦默然。汝若答佛﹐四神足好修﹐應住世一劫﹐若減一劫。正由汝故﹐令世尊早入涅。是汝之罪﹗」阿難言「魔蔽我心﹐是故無言﹐非我惡心而不答佛。」迦葉又言「汝與佛疊僧伽梨衣﹐以足蹈上。是汝之罪﹗」阿難言「爾時大風卒起﹐無人助我﹐風吹來墮我腳下﹐非不恭敬蹈佛衣。」又言「佛陰藏相﹐涅後以示女人﹐是何可恥。是汝之罪﹗」阿難言「我爾時思﹕若諸女人見佛陰藏相者﹐便自羞恥女人之形﹐願求男子之身﹐修行佛相﹐種福徳業。故我示之﹐不爲無恥故破戒也。」大迦葉言「汝有六罪﹐應僧中悔過。」阿難言「諾﹐謹隨大迦葉及僧教。」是時阿難長跪合掌﹐偏袒右肩﹐卽脫革屣﹐六罪懺。懺竟﹐大迦葉復於僧中手牽阿難出﹐語阿難言「斷汝漏盡﹐然後來入﹔殘結未盡﹐汝勿來也﹗」如是語竟﹐便自閉門。

爾時諸阿羅漢議言「誰能結集法藏者﹖」阿泥盧豆言「舍利弗是爲第二佛﹐有好第子﹐名╂梵波提﹐柔軟和雅﹐常處閒居﹐善知法藏。今在天上尸利沙樹園中﹐可遣使請來。」大迦葉語下座﹕「汝次應僧使﹐到大上尸利沙樹園中╂梵波提住處。到已語╂梵波提﹕『大迦葉諸漏盡阿羅漢﹐皆會閻浮提﹐僧有大法事﹐汝可速來。』」是比丘歡喜敬諾﹐受僧敕命﹐頭面禮僧﹐右繞三匝﹐如金翅鳥騰空而往。到已﹐禮足言「大迦葉有語﹐今僧有大法事﹐可疾速來﹐觀眾寶聚。」是時╂梵波提心疑﹐語是比丘言「僧將無斗諍事喚我耶﹖無有破僧者不﹖佛日滅度耶﹖」是比丘言「寶如所言﹐大師世尊已滅度。」╂梵波提言「佛滅度太疾﹐世間眼滅﹐隨佛法輪大將我和尙舍利弗今在何所﹖」答曰「先入涅。」╂梵波提言「大師﹑法將各自別離﹐當可柰何﹗摩訶目犍連今在何所﹖」答言「亦已滅度。」╂梵波提言「佛法欲散﹐大人過去﹐眾生可湣。長老阿難今何所作﹖」答曰「阿難比丘憂愁啼哭﹐不能自諭。」╂梵波提言「阿難懊惱﹐由有愛結﹐別離生苦。羅╂羅復云何﹖」答言「得阿羅漢故﹐無憂無愁﹐但念諸法無常之相。」╂梵波提言「難斷之愛已能斷故。」又言「我失大師世尊﹐於是中住﹐亦何所爲﹖我和尙大師復已滅度﹐我今不能下閻浮提。今卽於此而般涅。」說此語已﹐卽入禪定﹐踴在虛空。身放光明﹐種種神變﹐自心出火而燒於身。身中出水﹐四道流下﹐至大迦葉所﹐水中有聲﹐說此偈言﹕

╂梵波提稽首禮﹐妙眾第一大徳僧。聞佛滅度我隨去﹐如大象去象子隨。下座比丘持衣缽還僧。

是時中間阿難思惟﹐求盡殘結。其夜坐禪經行﹐殷勤求道。是阿難智多定少﹐不卽得道。定智等者﹐乃可速得。後夜欲過﹐疲極偃息﹐卻臥就枕。頭未至枕﹐郭然得悟﹐如電光出﹐╂者見道。阿難如是入金剛定﹐破一切諸煩惱山﹐得三明六通﹐具八解脫﹐作大力阿羅漢。卽夜到僧堂門﹐敲門而喚。大迦葉問言「敲門者誰﹖」答言「我是阿難。」又問﹕「汝何以來﹖」答言「我於今夜得盡諸漏。」又言「不與汝開門﹐汝從門鑰孔來。」阿難言「爾。」卽以神力從非門而入﹐禮拜僧足﹐懺悔﹕「大迦葉莫復見責。」大迦葉手摩其頂﹐言「我故爲汝﹐使得道故﹐汝無嫌恨。我亦如是﹐以汝自證。譬如手畫虛空﹐無所染著。阿羅漢心亦復如是。復汝本座。」

是時僧中復共議言「╂梵波提已取滅度﹐更有誰能結集法藏﹖」阿泥盧豆言「是長老阿難於佛弟子常侍近佛。聞經能持﹐佛常難譽。惟是阿難結集法藏。」是時大迦葉摩阿難頭言「佛囑累汝令持法藏﹐汝應報佛恩。佛在阿處最初說法﹖佛諸大弟子能守護法藏者皆已滅度﹐惟汝一人在。今應隨佛心憐湣眾生﹐結集法藏。」是時阿難敬禮僧已﹐坐師子座。時大迦葉說此偈言﹕

佛聖師子王﹐阿難是佛子。師子座處座﹐觀眾無有佛。如是大徳眾﹐無佛失威神﹐如空無月時﹐有宿而不嚴。汝大智人說﹐汝佛子當演。何處佛初說﹐今汝當布現。

是時長老阿難一心合掌﹐向佛涅方作如是說﹕

佛初說法時﹐爾時我不見﹐如是展轉聞﹕佛在波羅柰﹐佛爲五比丘﹐初開甘露門﹐說四眞諦法﹐苦﹑集﹑滅﹑道諦。阿若╂陳如﹐最初得見道。八萬諸天眾﹐皆亦入道迹。

是千阿羅漢聞是語已﹐上各項虛空﹐髙七多羅樹﹐皆言「無常力大﹐如我等眼見佛說法﹐今乃言『我聞』。」便說偈言﹕

我見佛身相﹐猶如紫金山。妙相眾徳滅﹐惟有名獨存。

長老阿泥盧豆說此偈言﹕

咄世間無常﹐如水月﹑芭蕉。功徳滿三界﹐無常風聽壞。

爾時﹐大迦葉復說偈言﹕

無常力甚大﹐愚﹑智﹑貧﹑富貴﹐得道及未得﹐一切無能免。非巧言﹑妙寶﹐非欺誑﹑力諍。

如火燒萬物﹐無常相法爾。

大迦葉語阿難﹕「從《轉法輪經》至大般涅﹐集作《四阿含》﹕《增一阿含》《中阿含》《長阿含》《相應阿含》﹐是名修妒路法藏。」

諸阿羅漢更問﹕「誰能明了集毗尼藏﹖」皆言「長老優波離於五百阿羅漢中持律第一﹐我等今請。」卽請言「起就師子座。」問﹕「佛在何處初說毗尼結戒﹖」優波離卽受僧命﹐坐師子座。「如是我聞﹕一時﹐佛在毗捨離。爾時﹐須鄰那迦蘭陀長者子初作淫欲﹐以是因緣故﹐結初大罪。二百五十戒義作三部﹐七法﹐八法﹐比丘尼﹐毗尼增一﹐優波離問﹐雜部﹐善部。如是等八十部作毗尼藏。」

諸阿羅漢復共思惟﹕請阿難結集阿毗曇藏。卽請言「起就師子座。佛在何處初說阿毗曇﹖」阿難受僧命﹐說﹕「如是我聞﹕一時﹐佛在捨婆提城。爾時﹐佛告諸比丘﹕『諸有五怖﹑五罪﹑五怨不滅﹐是因緣故﹐此生中身心受無量苦﹐復後世墮惡道中。諸有無此五怖﹑五罪﹑五怨﹐是因緣故﹐於今生種種身心受樂﹐後世生天上樂處。何等五怖應遠﹖一者殺生﹐二者盜﹐三者邪淫﹐四者妄語﹐五者飲酒。』如是等名阿毗曇藏。」

三法藏集竟﹐諸天﹑人﹑鬼﹑神﹑諸龍王等﹐種種供養天花﹑天香﹑幡蓋﹑衣服。供養法故﹐於是說偈﹕

憐湣世界故﹐集結三法藏。十力一切智﹐說智光明燈。

略說三藏竟。

○十誦律五百羅漢出三藏記第二

又《十誦律》序云「迦葉言﹕『我先從波婆城向拘屍城﹐道中聞佛涅。有愚癡比丘言﹐我今得自在﹐所欲便作﹐不欲便止。又有比丘非法說法﹐法說非法。以此因緣﹐應集法藏。』卽羯磨。五百羅漢﹐惟阿難在學地﹐共住王捨城安居。先令優波離出律藏。一一事竟﹐卽問阿若╂陳如﹐次問長老均陀及十力迦葉等五百羅漢乃至最下阿難﹐言﹕『如優波離所說不﹖』皆答﹕『我亦如是聞是事是法。』爾時﹐迦葉僧中唱言﹕『大徳僧聽﹐初事集竟。是法是佛教﹐無有比丘言﹐非法非佛教。僧忍默然故﹐是事如是持。』乃至集律藏一切竟﹐後方命阿難出修多羅藏及阿毗曇藏﹐阿難方云『如是我聞﹐一時』﹐五百羅漢皆下地胡跪﹐涕零而言﹕『我從佛所面聞見法﹐而已言我聞。』迦葉語阿難﹕『從今三藏初﹐皆稱如是我聞。』」故復兩存。

○菩薩處胎經出八藏記第三

菩薩處胎經云「迦葉告阿難言﹕『佛所說法﹐一言一字﹐汝勿使有缺漏。菩薩藏者集著一處﹐聲聞藏者亦集著一處﹐戒律藏者亦著一處。』爾時阿難最初出經﹐胎化藏爲第一﹐中陰藏第二﹐摩訶衍方等藏第三﹐戒律藏第四﹐十住菩薩藏第五﹐雜藏第六﹐金剛藏第七﹐佛藏第八。是爲釋迦文佛經法具足矣。」

○胡漢譯經文字音義同異記第四

夫神理無聲﹐因言辭以寫意﹔言辭無迹﹐緣文字以圖音﹐故字爲言蹄﹐言爲理筌﹐音義合符﹐不可偏失。是以文字應用﹐彌綸宇宙﹐𨿽迹系翰墨﹐而理契乎神。昔造書之主凡有三人﹕長名曰梵﹐其書右行﹔次曰亻去樓﹐其書左行﹔少者蒼頡﹐其書下行。梵及亻去樓居於天竺﹐黃史蒼頡在於中夏。梵亻去取法於淨天﹐蒼頡因華於鳥迹。文畫誠異﹐傳理則同矣。

仰尋先覺所說﹐有六十四書﹐鹿輪轉眼﹐筆制區分﹐龍鬼八部﹐字體殊式。惟梵及亻去樓爲世勝文﹐故天竺諸國謂之天書。西方寫經﹐𨿽同祖梵文﹐然三十六國往往有異。譬諸中土﹐猶篆籀之變體乎。案蒼頡古文﹐沿世代變﹐古移爲籀﹐籀遷至篆﹐篆攺成隸﹐其轉易多矣。至於傍生八體﹐則有仙龍云﹔二十四書﹐則有揩艸鍼殳。名實𨿽繁﹐爲用蓋。然原本定議﹐則體備於六文﹐適時爲敏﹐則莫要於隸法。東西之書源﹐亦可得而略究也。

至於梵音爲語﹐單復無恆﹐或一字以攝眾理﹐或數言而成一義。尋《大涅經》列字五十﹐總釋眾義十有四音﹐名爲字本。觀其發語裁音﹐宛轉相資﹐或舌根唇末﹐以長短爲異。且胡字一音不得成語﹐必餘言足句﹐然後義成。譯人傳意﹐豈不艱哉。又梵書制文﹐有半字滿字。所以名半字者﹐義未具足﹐故字體半偏﹐猶漢文「月」字﹐虧其傍也。所以名滿字者﹐理旣究竟﹐故字體圓滿﹐猶漢文「日」字﹐盈其形也。故半字惡義﹐以譬煩惱﹔滿字善義﹐以譬常住。又半字爲體﹐如漢文「言」字﹔滿字爲體﹐如漢文「諸」字。以「者」配「言」﹐方成「諸」字。「諸」字兩合﹐卽滿之例也﹔「言」字單立﹐卽半之類也。半字𨿽單﹐爲字根本﹐緣有半字﹐得成滿字。譬凡夫始於無明﹐得成常住﹐故因字制義﹐以譬涅。梵文義奧﹐皆此類也。

是以宣領梵文﹐寄在明譯。譯者釋也﹐交釋兩國﹐言謬則理乖矣。自前漢之末﹐經法始通﹐譯音胥訛﹐未能明練。故「浮屠」﹑「桑門」﹐遺謬漢史。音字猶然﹐況於義乎﹖案中夏彜典﹐誦《詩》執《禮》﹐師資相授﹐猶有訛亂。《詩》云「有兔斯首」﹐「斯」當作「鮮」。齊語音訛﹐遂變《詩》文﹐此「桑門」之例也。《禮記》云「孔子蚤人」﹐「蚤」當作「早」。而字同蚤虱﹐此古字同文﹐卽「浮屠」之例也。中國舊經﹐而有「斯」﹑「蚤」之異﹐華戎遠譯﹐何怪於「屠」﹑「桑」哉﹗若夫度字﹑傳義﹐則置言由筆﹐所以新舊眾經﹐大同小異。天竺語稱「維摩詰」﹐舊譯解云「無垢稱」﹐關中譯云「淨名」。「淨」卽「無垢」﹐「名」卽是「稱」﹐此言殊而義均也。舊經稱「眾佑」﹐新經云「世尊」﹐此立義之異旨也。舊經云「乾沓和」﹐新經云「乾闥婆」﹐此國音之不同也。略舉三條﹐餘可類推矣。

是以義之得失由乎譯人﹐辭之質文系於執筆。或善胡義而不了漢旨﹐或明漢文而不曉胡意﹐𨿽有偏解﹐終隔圓通。若胡漢兩明﹐意義四暢﹐然後宣述經奧﹐於是乎正。前古譯人﹐莫能曲練﹐所以舊經文意﹐致有阻礙﹐豈經礙哉﹐譯之失耳﹗

昔安息世髙﹐聰哲不羣﹐所出眾經﹐質文允正。安玄﹑嚴調﹐旣以條理﹐支越﹑竺蘭﹐亦彬彬而雅暢。凡斯數賢﹐並見美前代。及護公專精﹐兼習華戎﹐譯文傳經﹐不愆於舊。逮乎羅什法師﹐俊神金照﹐秦僧融﹑肇﹐慧機水鏡。故能表發揮翰﹐克明經奧﹐大乘微言﹐於斯炳煥。至曇讖之傳《涅》﹐跋陀之出《華嚴》﹐辭理辯暢﹐明逾日月﹐觀其爲﹐繼軌什公矣。至於雜類細經﹐多出《四含》﹐或以漢來﹐或自晉出﹐譯人無名﹐莫能詳究。然文過則傷丰﹐質甚則患野﹐野艷爲獘﹐同失經體。故知明允之匠﹐難可世遇矣。

佑竊尋經言﹐異論咒術﹐言語文字﹐皆是佛說。然則言本是一﹐而胡漢分音﹔義本不二﹐則質文殊體。𨿽傳譯得失﹐運通隨緣﹐而尊經妙理﹐湛然常照矣。旣仰集始緣﹐故次述末譯。始緣興於西方﹐末譯行於東國﹐故原始要終﹐寓之記末云爾。

○前後出經異記第五

舊經眾佑新經世尊

舊經扶薩﹝亦雲開士。﹞新經菩薩

舊經各佛﹝亦獨覺。﹞新經辟支佛﹝亦緣覺。﹞

舊經薩蕓若新經薩婆若

舊經溝港道﹝亦道迹。﹞新經須陀洹

舊經頻來果﹝亦一往來。﹞新經斯陀含

舊經不還果新經阿那含

舊經無著果﹝亦應旨﹐亦應儀。﹞新經阿羅漢﹝亦言阿羅訶。﹞

舊經摩納

新經長者

舊經濡首新經文殊

舊經光世音新經觀世音

舊經須扶提新經須菩提

舊經捨梨子﹝亦鷺子。﹞新經舍利弗

舊經爲五眾新經爲五陰

舊經十二處新經十二入

舊經爲持新經爲性

舊經背捨新經解脫

舊經勝處新經除入

舊經正斷新經正勤

舊經覺意新經菩提

舊經直行新經正道

舊經乾沓和新經乾闥婆

舊經除饉男﹑除饉女新經比丘﹑比丘尼

舊經怛薩阿竭阿羅訶三耶三佛新經多陀阿伽度阿羅訶三藐三佛陀

舊經阿耨多羅三耶三菩提新經阿耨多羅三藐三菩提

●卷二

法寶所被遠矣。夫神理想一寂﹐感而後通﹐緣應中夏﹐始自漢代。昔劉向校書﹐已見佛經。故知成帝之前﹐法典久至矣。逮孝明感夢﹐張騫遠使﹐西於月支寫經《四十二章》﹐韜藏蘭臺﹐帝王所印。於是妙像麗於城﹐金剎曜乎京洛﹐慧教發揮﹐震照區寓矣。竊尋兩漢之季﹐世構亂離﹐西京蕩覆﹐墳典皆散﹐東都播遷﹐載籍多亡。子政所睹﹐其文𨿽沒﹐而顯宗所寫﹐厥篇猶存。東流初法﹐於斯有徵。佑檢閱三藏﹐訪核遺源﹐古經現在﹐莫先於《四十二章》﹔傳譯所始﹐靡逾於張騫之使。洎章﹑和以降﹐經出蓋闕。良由梵文𨿽至﹐緣運或殊﹐有譯乃傳﹐無譯則隱﹐苟非其人﹐道不虛行也。邇及桓﹑靈﹐經來稍廣。安淸﹑朔佛之儔﹐支讖﹑嚴調之屬﹐翻譯轉梵﹐萬里一契﹐離文合義﹐炳煥相接矣。

法輪屆心﹐莫或條敍。爰自安公﹐始述各錄﹐銓品譯才﹐標列負月。妙典可徵﹐實賴伊人。敢以末學﹐響附前規﹐率其管見﹐接爲新錄。兼廣訪別目﹐括正異同﹐追討支﹑竺﹐時獲異經。《安錄》所記﹐則爲未盡﹐今悉更苞舉﹐以備錄體。發源有漢﹐迄於大梁﹐運歷六代﹐歲漸五百﹐梵文證經四百有十九部﹐華戎傳譯八十有五人﹐魚貫名第﹐略爲備矣。或同是一經﹐而先後異出﹐新舊舛駁﹐卷數參差﹐皆別立章條﹐使無疑亂。至於律藏初啟﹐則詳書本源﹐審核人代﹐列於上錄。若經存譯亡﹐則編於下卷。將使傳法之緣有孚﹐聞道之心無惑。敬貽來世﹐庶在不墜焉。

新集撰出經律論錄第一

新集條解異出經錄第二

新集表序四部律錄第三﹝闕﹞

○新集撰出經律論錄第一

《四十二章經》一卷﹝《舊錄》云﹐《孝明皇帝四十二章》。安法師所撰錄闕此經。﹞

右一部﹐凡一卷。漢孝明帝夢見金人﹐詔遣使者張騫﹑羽林中郎將秦景到西域﹐始於月支國遇沙門竺摩騰﹐譯寫此經還洛陽﹐藏在蘭臺石室第十四間中。其經今傳於世。

《安般守意經》一卷﹝《安錄》云﹐《小安般經》。﹞

《陰持入經》一卷

《百六十品經》一卷﹝《舊錄》云﹐《增一阿含百六十章》。﹞

《大十二門經》一卷

《小十二門經》一卷

《大道地經》二卷﹝安公云﹐《大道地經》者﹐《修行經》抄也。外國所抄。﹞

《人本欲生經》一卷

《道意發行經》二卷﹝今闕此經。﹞

《阿毗曇五法經》一卷﹝《舊錄》云﹐《阿毗曇五法行經》。﹞

《七法經》一卷﹝《舊錄》云﹐《阿毗曇七法行經》。或云《七法行》﹐今闕此經。﹞

《五法經》一卷

《十報經》二卷﹝《舊錄》云﹐《長阿含十報法》。﹞

《普法義經》一卷﹝一名《具法行》。《具法行》作「舍利弗」﹐《普法義》作「舍利曰」。余並同。﹞

《義決律》一卷﹝或云《義決律法行經》。安公云﹐此上二經出《長阿含》。今闕。﹞

《漏分布經》一卷

《四諦經》一卷﹝安公云﹐上二經出《長阿含》。﹞

《七處三觀經》二卷

《九橫經》一卷

《八正道經》一卷﹝安公云﹐上三經出《雜阿含》中。﹞

雜經四十四篇二卷﹝安公云﹐出《增一阿含》。旣不標名﹐未詳何經。今闕。﹞

《五十校計經》二卷﹝或云《明度五十校計經》。﹞

《大安般經》一卷

《思惟經》一卷﹝或云《思惟略要法》。﹞

《十二因緣經》一卷

《五陰諭經》一卷﹝《舊錄》云﹐《五陰譬諭經》。﹞

《轉法輪經》一卷﹝或云《法輪轉經》。﹞

《流攝經》一卷﹝《舊錄》云﹐《一切流攝經》﹐或云《一切流攝守經》。﹞

《是法非法經》一卷

《法受塵經》一卷

《十四意經》一卷﹝《舊錄》云﹐《菩薩十四意經》。今闕此經。﹞

《本相猗致經》一卷﹝安公云﹐出《中阿含》也。﹞

《阿含中解》一卷﹝或云《阿含口解十二因緣經》﹐或云《斷十二因緣經》。《舊錄》云﹐《安侯口解》。凡有四名﹐同一本。﹞

《阿毗曇九十八結經》一卷﹝今闕﹞。

《禪行法想經》一卷

《難提迦羅越經》一卷﹝今闕。﹞

右三十四部﹐凡四十卷。漢桓帝時﹐安息國沙門安世髙所譯出。其《四諦》《口解》《十四意》《九十八結》﹐安公云﹐似世髙撰也。

《道行經》一卷﹝安公云﹐《道行品經》者﹐《般若》抄也﹐外國髙明者所撰。安公爲之序注。﹞

右一部﹐凡一卷。漢桓帝時﹐天竺沙門竺朔佛賫胡本至中夏。到靈帝時﹐於洛陽譯出。

《般若道行品經》十卷﹝或云《摩訶般若波較蜜經》。或八卷﹐光和二年十月八日出。﹞

《首楞嚴經》二卷﹝中平二年十二月八日出。今闕。﹞

《般舟三昧經》一卷《舊錄》云﹐《大般舟三昧經》。光和二年十月初八日出。﹞

《亻屯眞陀羅經》二卷﹝《舊錄》云﹐《屯眞陀羅王經》。《別錄》所載﹐《安錄》無。今闕。﹞

方等部《古品曰遺日說般若經》一卷﹝今闕。﹞

《光明三昧經》一卷﹝出《別錄》《安錄》無。﹞

《阿世王經》二卷﹝安公云﹐出《長阿含》。《舊錄》《阿貰經》。﹞

《寶積經》一卷﹝安公云﹐一名《摩尼寶》﹐光和二年出。《舊錄》云﹐《摩尼寶經》二卷。﹞

《問署經》一卷﹝安公云﹐出方等部。或云《文殊問菩薩署經》。﹞

《胡般泥洹經》一卷﹝今闕。﹞

《兜沙經》一卷

《阿佛國經》一卷﹝或云《阿佛剎諸菩薩學成品經》﹐或云《阿佛經》。﹞

《孛本經》二卷﹝今闕。﹞

《內藏百品經》一卷﹝安公云﹐出方等部。《舊錄》云﹐《內藏百寶經》。徧校羣錄﹐並云「內藏百寶」﹐無「內藏百品」﹐故知卽此經也。﹞

右十四部﹐凡二十七卷。漢醒帝靈帝時﹐月支國沙門支讖所譯出。其《古品》已下至《內藏百品》﹐凡九經﹐安公云﹐似支讖出也。

《成具光明經》一卷﹝或云《成具光明三昧經》﹐或云《成具光明定慧經》。﹞

右一部﹐凡一卷。漢靈帝時﹐支曜譯出。

《法鏡經》一卷﹝安公云﹐出方等部。﹞

《十慧經》一卷﹝或云《沙彌十慧》。﹞

右二部﹐凡二卷。漢靈帝時﹐沙門嚴佛調﹑都尉安玄共譯出。《十慧》是佛調所撰。

《中本起經》二卷﹝或云《太子中本起經》。﹞

右一部﹐凡二卷。漢獻帝建安中﹐康孟詳譯出。

《法句經》二卷

右一部﹐凡二卷。魏文帝時﹐天竺沙門維難以吳主孫權黃武三年賫胡本﹐武昌竺將炎共支謙譯出。

《維摩詰經》二卷﹝闕。﹞

《大般泥洹經》二卷﹝安公云﹐出《長阿含》。佑案﹐今《長阿含》與此異。﹞

《瑞應本起經》二卷

《小阿差末經》二卷﹝闕。﹞

《慧印經》一卷﹝或云《慧印三昧經》﹐或云《寶网慧印三昧經》。﹞

《本業經》一卷﹝或云《菩薩本業經》。﹞

《法句經》二卷

《須賴經》一卷﹝或云《須賴菩薩經》。﹞

《梵摩渝經》一卷

《私阿末經》一卷﹝或作「私呵昧」。案﹐此經卽是《菩薩道樹經》也。﹞

《微密持經》一卷﹝或云《無量門微密持經》。﹞

《阿彌陀經》二卷﹝內題云﹐《阿彌陀三耶三佛薩樓檀過度人道經》。﹞

《月明童子經》一卷﹝一名《月明童男》﹐一名《月明菩薩三昧經》。﹞

《義足經》二卷

《阿難四事經》一卷

《差摩竭經》一卷

《優多羅母經》一卷﹝闕。﹞

《七女經》一卷﹝安公云﹐出《阿毗曇》。﹞

《八師經》一卷

《釋摩男經》一卷﹝《安錄》云﹐出《中阿含經》。﹞

《孛抄經》一卷﹝今《孛經》一卷卽是。﹞

《明度經》四卷﹝或云《大明度無極經》。﹞

《老女人經》一卷﹝安公云﹐出《阿毗曇》。﹞

《齋經》一卷﹝闕。﹞

《四願經》一卷

《悔過經》一卷﹝或云《序十方禮悔過文》。﹞

《賢者徳經》一卷

《佛從上所行三十偈》一卷﹝闕。﹞

《了本生死經》一卷﹝安公云﹐出《生經》。佑案﹐五卷《生經》無此名也。﹞

《惟明二十偈》一卷

《首楞嚴經》二卷《別錄》所載﹐安錄無。今闕之。

《龍施女經》一卷﹝《別錄》所載﹐《安錄》無。﹞

《法鏡經》二卷﹝出《別錄》《安錄》無。﹞

《鹿子經》一卷﹝《別錄》所載﹐《安錄》無。﹞

《十二門大方等經》一卷﹝《別錄》所載﹐《安錄》無。﹞

《賴吒和羅經》一卷﹝《別錄》所載﹐《安錄》無。或云《羅漢賴吒和羅經》。﹞

右三十六部﹐四十八卷。魏文帝時﹐支謙以吳主孫權黃武初至孫亮建興中所譯出。

《六度集經》九卷﹝或云《六度無極經》﹐或云《雜無極經》。﹞

《吳品》五卷﹝凡有十品。今闕。﹞

右二部﹐凡十四卷。魏明帝時﹐天竺沙門康僧會以吳主孫權孫亮世所譯出。

《首楞嚴經》二卷﹝闕。﹞

《叉須賴經》一卷﹝闕。﹞

《除災患經》一卷﹝闕。﹞

右三部﹐凡四卷。魏髙貴公時﹐白延所譯出。《別錄》所載﹐《安公錄》先無其名。

《放光經》二十卷﹝晉元康元年五月十五日出﹐有九十品。一名《舊小品》。﹞

右一部﹐凡二十卷。魏髙貴公時﹐沙門朱士行以甘露五年到於闐國﹐寫得此經正品梵書胡本十九章﹐到晉武帝元康初﹐於陳畱倉垣水南寺譯出。

《光訁贊經》十卷﹝十七品﹐太康七年十一月二十五日出。﹞

《賢劫經》七卷﹝《舊錄》云﹐《賢劫三昧經》﹐或云《賢劫定意經》。元康元年七月二十一日出。﹞

《正法華經》十卷﹝二十七品。《舊錄》云﹐《正法華經》﹐或云《方等正法華經》。太康七年八月十日出。﹞

《普耀經》八卷﹝三十品。安公云﹐出方等部。永嘉二年五月出。﹞

《大哀經》七卷﹝二十八品。《舊錄》云﹐《如來大哀經》。元康元年七月七日出。﹞

《度世品經》六卷﹝或云《度世》。或爲五卷。元康元年四月十三日出。﹞

《密迹經》五卷﹝或云《密迹金鋼力士經》。或七卷。太康九年十月八日出。﹞

《持心經》六卷﹝十七品。一名《等禦諸法》﹐一名《莊嚴佛法》。《舊錄》云﹐《持心梵天所問經》。太康七年三月十日出。﹞

《修行經》七卷﹝二十七品。《舊錄》云﹐《修行道地經》。太康五年二月二十三日出。﹞

《漸備一切智徳經》十卷﹝或五卷。元康七年十一月二十一日出。﹞

《生經》五卷﹝或四卷。﹞

《海龍王經》四卷﹝或三卷。太康六年七月十日出。﹞

《普超經》四卷﹝一名《阿世王品》。《安錄》亦云更出《阿世王經》。或爲三卷。《舊錄》云﹐《文殊普超三昧經》。太康七年十二月二十七日出。﹞

《維摩詰經》一卷﹝一本云《維摩詰名解》。﹞

《阿惟越致庶經》四卷﹝太康五年十月十四日出。﹞

《嚴淨佛土經》二卷﹝《舊錄》云﹐是《文殊師利嚴淨經》﹐或云《文殊佛土嚴淨經》。﹞

《阿耨達經》二卷﹝一名《弘道廣顯三昧經》。《舊錄》云﹐《阿耨達龍王經》﹐或云《阿教研室請佛經》。﹞

《首楞嚴經》二卷﹝異出﹐首稱阿難言。﹞

《無量壽經》二卷﹝一名《無量淸淨平等覺經》。﹞

《寶藏經》二卷﹝《舊錄》云﹐文殊師利寶藏經﹐或云《文殊師利現寶藏》。太始六年十月出。﹞

《寶髻經》二卷﹝一名《菩薩淨行經》《舊錄》云﹐《寶結菩薩經》﹐或云《寶髻菩薩所問經》。永熙元年七月十四日出。﹞

《要集經》二卷﹝或云《諸佛要集經》﹐天竺曰《佛陀僧提》。﹞

《佛升忉利天品經》二卷

《等集眾徳三昧經》三卷﹝《舊錄》云﹐《等集眾徳經》﹐或云《等集三昧經》。﹞

《無盡意經》四卷

《離垢施女經》一卷﹝太康十年十二月二日出。﹞

《郁迦長者經》一卷﹝或云《郁迦羅越問菩薩行經》﹐卽《大郁迦經》。或爲二卷。﹞

《大淨法門經》一卷﹝建始元年三月二十六日出。﹞

《須眞天子經》二卷﹝泰始二年十一月出。﹞

《幻士仁賢經》一卷﹝或云《仁賢幻士經》。﹞

《魔逆經》一卷﹝太康十年十二月二日出。﹞

《濟諸方等經》一卷﹝或云《濟諸方等學經》。﹞

《徳光太子經》一卷﹝或云《賴吒和羅所同光徳太子經》。泰始六年九月三十日出。﹞

《文殊師利淨律經》一卷﹝一本云《淨律經》。太康十年四月八日出。﹞

《決定持經》一卷

《寶女經》四卷﹝《舊錄》云﹐《寶女三昧經》。或云《寶女問慧經》。太康八年四月二十七日出。﹞

《如來與顯經》四卷﹝一本云《興顯如幻經》。元康元年十二月二十五日出。﹞

《般舟三昧經》二卷﹝《安公錄》云﹐更出《般舟三昧經》。﹞

《首意女經》一卷﹝或云《梵女首意經》。﹞

《十二因緣經》一卷

《月明童子經》一卷﹝一名《月光童子經》。﹞

《五十緣身行經》一卷﹝《舊錄》云﹐《菩薩緣身五十事經》﹐或云《菩薩行五十緣身經》。﹞

《六十二見經》一卷﹝或云《梵网六十二見經》。﹞

《四自侵經》一卷﹝安公云﹐出《阿毗曇》。﹞

《須摩經》一卷﹝《舊錄》云《須摩提經》﹐或云《須摩提菩薩經》。﹞

《隨權女經》二卷﹝出《別錄》《安錄》無。﹞

《方等泥洹經》二卷﹝或云《大般泥洹經》。泰始五年七月二十三日出。﹞

《大善權經》二卷﹝或云《慧上菩薩問大善權經》﹐或云《慧上菩薩經》﹐或云《善權方便經》﹐或云《善權方便所度無極經》。太康六年六月十七日出。﹞

《無言童子經》一卷﹝或云《無言菩薩經》。﹞

《溫室經》一卷﹝《舊錄》云﹐《溫室洗浴眾僧經》。﹞

《頂王經》一卷﹝一名《維摩詰子問經》。安公云﹐出方等部﹐或云《大方等頂王經》。﹞

《聖法印經》一卷﹝天竺名《阿遮曇摩叉圖》。安公云﹐出《雜阿含》。﹞

《移山經》一卷﹝《舊錄》云﹐《力士移山經》。﹞

《文殊師利五體悔過經》一卷﹝《舊錄》云﹐《文殊師利悔過經》。泰始七年正月二十七日出。﹞

《持人菩薩經》三卷﹝泰始七年九月十五日出。﹞

《滅十方冥經》一卷﹝元熙元年八月十四日出。﹞

《無思議孩童經》一卷﹝《舊錄》云﹐《孩童經》﹐或云《無思議光孩童菩薩經》﹐或云《無思議光經》。﹞

《迦葉集結經》一卷﹝《舊錄》云﹐《迦葉結經》。﹞

《彌勒成佛經》一卷﹝與羅什所出異本。﹞

《舍利弗目連遊諸國經》一卷﹝或云《舍利弗摩目犍連遊諸四衢經》。﹞

《琉璃王經》一卷

《柰女耆域經》一卷﹝或云《柰女經》。﹞

《寶施女經》一卷

《寶网童子經》一卷《舊錄》云﹐《寶网經》。﹞

《順權方便經》二卷﹝一本云《惟權方便經》。《舊錄》云﹐順權女經﹐一云《轉女身菩薩經》。太安二年四月九日出。﹞

《五百弟子本起經》一卷﹝《舊錄》云﹐《五百弟子自說本末經》。太巡二年五月一日出。或云《佛五百弟子自說本起經》。﹞

《佛爲菩薩五夢經》一卷﹝《舊錄》云﹐《佛五夢》。太安二年五月六日出。或云《太子五夢》。﹞

《普門經》一卷﹝一本云《普門品》。太康八年正月十一日出。﹞

《如幻三昧經》二卷﹝《舊錄》云﹐三卷。太安二年五月十一日出。﹞

《彌勒本願經》一卷﹝或云《彌勒菩薩所問本願經》。太安二年五月十七日出。﹞

《舍利弗悔過經》一卷﹝太安二年五月二十日出。﹞

《胞胎經》一卷﹝《舊錄》云﹐《胞胎受身經》。太安二年八月一日出。﹞

《十地經》一卷﹝或云《菩薩十地經》。太安二年十二月四日出。﹞

《摩目犍連本經》一卷

《太子慕魄經》一卷

《四不可得經》一卷

《菩薩悔過經》一卷﹝或云《菩薩悔過法》﹐下注云﹐出龍樹《十住論》。﹞

《當來變經》一卷

《乳光經》一卷

《心明女梵志婦飯汁施經》一卷﹝或云《心明經》。﹞

《大六向拜經》一卷﹝《舊錄》云﹐《六向拜經》﹐或云《威花長者六向拜經》。﹞

《鴦掘摩經》一卷﹝或云《指髻經》﹐或云《指經》。﹞

《菩薩十住經》一卷﹝太安元年十月三日出。﹞

《摩調王經》一卷﹝出《六度集》。太安三年正月十八日出。﹞

《象步經》一卷﹝一云《無所希望經》。﹞

《照明三昧經》一卷﹝太安三年二月一日出。﹞

《所欲致患經》一卷﹝太安三年二月七日出。﹞

《法沒盡經》一卷﹝或云《空寂菩薩所問經》。太熙元年二月七日出。﹞

《菩薩齋法》一卷﹝一名《菩薩正齋經》﹐一名《持齋經》。﹞

《獨證自誓三昧經》一卷﹝或云《如來獨證自誓三昧經》。﹞

《過去佛分衛經》一卷﹝《舊錄》云﹐《過世佛分衛經》。﹞

《五蓋疑結失行經》一卷﹝安公云﹐不似護公出。《後記》云﹐永寧二年四月十二日出。﹞

《阿差末經》四卷﹝或云《阿差末菩薩經》《別錄》所載。《安錄》先闕。永嘉元年十二月一日出。﹞

《無極寶經》一卷﹝《別錄》所載﹐《安錄》先闕。或云《無極寶三昧經》。永嘉元年三月五日出。﹞

《阿述達經》一卷《別錄》所載﹐《安錄》先闕。《舊錄》云﹐《阿述達女經》﹐或云《阿貰王可述達菩薩經》。﹞

右九十五部﹐凡二百六卷。今並有其經。

《等目菩薩經》二卷﹝《別錄》所載﹐《安錄》先闕。﹞

《閒居經》十卷

更出《小品經》七卷

《總持經》一卷﹝佑案﹐出《生經》﹐或云《佛心總持》。﹞

《超日明經》二卷

《刪維摩詰經》一卷﹝佑意謂先出《維摩》煩重﹐護刪出逸偈。﹞

《虎耳意經》一卷﹝一名《二十八宿經》。﹞

《無憂施經》一卷﹝一本云﹐阿貰女名無憂施。﹞

《五福施經》一卷

《樓炭經》五卷﹝安公云﹐出方等部。太安元年正月二十三日出。﹞

《勇伏定經》二卷﹝安公云﹐更出《首楞嚴》。元康元年四月九日出。﹞

《嚴淨定經》一卷﹝一名《序世經》。元熙元年二月十八日出。﹞

《慧明經》一卷

《迦葉本經》一卷或云《大迦葉本》。﹞

《光世音大勢至受決經》一卷

《諸方佛名經》一卷

《目連上淨居天經》一卷

《普首童經》一卷

《十方佛名》一卷

《三品修行經》一卷﹝安公云﹐近人合《大修行經》。﹞

《金益長者子經》一卷

《眾佑經》一卷

《觀行不移四事經》一卷﹝元康中出。﹞

《小法沒盡經》一卷

《四婦諭經》一卷﹝元康中出。﹞

《廬夷亙經》一卷

《諸祝咒經》三卷

《﹤廣盍﹥羅王經》一卷

《龍施經》一卷

《檀若經》一卷

《馬王經》一卷﹝永平元年中出。﹞

《普義經》一卷﹝永平中出。﹞

《鹿母經》一卷﹝元康初出。﹞

《給孤獨明徳經》一卷﹝《舊錄》云﹐《給孤獨氏經》。大熙元年末出。﹞

《龍王兄弟陀達誡王經》一卷﹝達是達字。﹞

《勸化王經》一卷

《百佛名》一卷

《更出阿世王經》二卷﹝建武元年四月十六日出。﹞

《植眾徳本經》一卷

《沙門果證經》一卷

《龍施本起經》一卷

《龍施本起經》一卷﹝《舊錄》云﹐《龍施本經》﹐或云《龍施女經》。﹞

《佛悔過經》一卷

《三轉月明經》一卷

《解無常經》一卷

《胎藏經》一卷

《離垢蓋經》一卷

《小郁迦經》一卷

《阿貰女經》一卷

《賈客經》二卷﹝建武元年三月二日出。﹞

《人所從來經》一卷﹝永興二年正月二十五日出。﹞

《誡羅云經》一卷

《雁王經》一卷﹝太始九年二月一日出。﹞

《十等藏經》一卷﹝永興二年正月二十八日出。﹞

《雁王五百雁俱經》一卷﹝永興二年二月二日出。﹞

《誡具經》一卷﹝永興二年二月七日出。﹞

《決道俗經》一卷﹝永興二年二月十一日出。﹞

《猛施經》一卷﹝《舊錄》云﹐《猛施道地經》。永興二年二月二十日出。﹞

《城諭經》一卷﹝永興二年三月一日出。﹞

《耆崛山解經》一卷

《譬諭三百首經》二十五卷﹝永興三年三月七日出。﹞

《比丘尼戒經》一卷﹝太始三年九月十日出。﹞

《誡王經》一卷

《三品悔過經》一卷﹝太始三年九月二十一日出。﹞

《菩薩齋法經》一卷﹝《舊錄》云﹐《菩薩齋》經﹐或云《賢首菩薩齋經》。﹞

左六十四部﹐凡一百一十六卷。經今闕。合二件﹐凡一百五十四部﹐合三百九卷。晉武帝時﹐沙門竺法護到西域﹐得胡本還。自太始中至懷帝永嘉二年已前所譯出。佑捃摭羣錄﹐遇護公所出更得四部﹐《安錄》先闕﹐今條入錄中。安公云﹐遭亂錄散﹐小小錯涉。故知今之所獲﹐審是護出也。

《超日明經》二卷﹝《舊錄》云﹐《超日明三昧經》。﹞

右一部﹐凡二卷。晉武帝時﹐沙門竺法護先譯梵文﹐而辭義煩重。優婆塞聶承遠整理文偈﹐刪爲二卷。

《須眞天子經》二卷﹝或云《須眞天子問四事經》。太始二年十一月初八日出。﹞

右一部﹐凡二卷。晉武帝世﹐天竺菩薩沙門曇摩羅察口授出﹐安文慧﹑白元信筆受。

異《維摩詰經》三卷

《首楞嚴經》二卷﹝《別錄》所載﹐《安錄》先闕。《舊錄》有叔蘭《首楞嚴》二卷。﹞

右二部﹐凡五卷。晉惠帝時﹐竺叔蘭以元康元年譯出。

《惟逮菩薩經》一卷﹝今闕。﹞

右一部﹐凡一卷。晉惠帝時﹐沙門制法祖譯出。

《樓炭經》六卷﹝《別錄》所載﹐《安錄》先闕。﹞

《大方等如來藏經》一卷﹝《舊錄》云﹐《佛藏方等經》。﹞

《法句本末經》四卷﹝一名《法句諭經》。或云六卷。或云《法句譬經》。﹞

《福田經》一卷﹝或云《諸徳福田經》。﹞

右四部﹐凡十二卷。晉惠﹑懷帝時沙門法炬譯出。其《法句諭》《福田》二經﹐炬與沙門法立共譯出。

總前出經﹐自安世髙已下﹐至法立已上﹐凡十七家﹐並《安公錄》所載。其張騫﹑秦景﹑竺朔佛﹑維難﹑竺將炎﹑白延﹑帛法祖凡七人﹐是佑校眾錄新獲所附入。自衛士度已後﹐皆佑所新撰。

《摩訶般若婆羅蜜道行經》二卷﹝眾錄並云《道行經》二卷﹐衛士度略出。今闕。﹞

右一部﹐凡二卷。晉惠帝時﹐衛士度略出。

《合維摩詰經》五卷﹝合支謙﹑竺法護﹑竺叔蘭所出《維摩》三本﹐合爲一部。﹞

《合首楞嚴經》八卷﹝合支讖﹑支謙﹑竺法護﹑竺叔蘭所出《首楞嚴》四本﹐合爲一部﹐或爲五卷。﹞

右二部﹐凡十三卷。晉惠帝時﹐沙門支敏度所集。其《合首楞嚴》﹐傳云亦湣度所集﹐旣闕注目﹐未詳信否。

《大孔雀王神咒》一卷

《孔雀王雜神咒》一卷

右二部﹐凡二卷。晉元皇帝時﹐西域髙座沙門屍梨蜜所出。

《譬諭經》十卷﹝《舊錄》云﹐《正譬諭經》十卷。﹞

右一部﹐凡十卷。晉成帝時﹐沙門康法邃抄集眾經﹐撰此一部。

《十誦比丘戒本》一卷﹝或云《十誦大比丘戒》。﹞

右一部﹐凡一卷。晉簡文帝時﹐西域沙門曇摩持誦胡本﹐竺佛念譯出。

《比丘尼大戒》一卷

右一部﹐凡一卷。晉簡文帝時﹐沙門釋僧純於西域夷國得胡本﹐到關中﹐令竺佛念﹑曇摩持﹑慧常共譯出。

《摩訶缽羅若婆羅蜜經抄》五卷﹝一名《長安品經》﹐或云《摩訶般若婆羅密經》。僞秦苻堅建元十八年出。﹞

右一部﹐凡五卷。晉簡文帝時﹐天竺沙門曇摩蜱執胡《大品》本﹐竺佛念譯出。

《雜阿毗曇毗婆沙》十四卷﹝僞秦建元十九年四月出﹐至八月二十九日出訖。或云《雜阿毗曇心》。﹞

《婆須蜜集》十卷﹝建元二十年三月十五日出﹐至七月十三日訖。﹞

《僧伽羅剎集經》三卷﹝秦建元二十年十一月三十日出。﹞

右三部﹐凡二十七卷。晉孝武帝時﹐賓沙門僧伽跋澄﹐以苻堅時入長安。跋澄口誦《毗婆沙》﹐佛圖羅剎譯出。又賫《婆須蜜》胡本﹐竺佛念譯出。

《四阿含暮抄經》二卷

右一部﹐凡二卷。晉孝武帝時﹐西域沙門鳩摩羅佛提於鄴寺出。佛提執胡本﹐竺佛念﹑佛護爲譯﹐僧導﹑僧睿筆受。

《三十七品經》一卷﹝晉太元二十年﹐歲在丙申﹐六月出。﹞

《賢劫千佛名經》一卷

右二部﹐凡二卷。晉孝武帝時﹐天竺沙門竺曇無蘭在揚州謝鎭西寺撰出。

《增一阿含經》三十三卷﹝秦建元二十年夏出﹐至二十一年春訖。定三十三卷﹐或分爲二十四卷。﹞

《中阿含經》五十九卷﹝同建元二十年出。﹞

右二部﹐凡九十二卷。晉孝武時﹐兜亻去勒國沙門曇摩難提﹐以苻堅時入長安。難提口誦胡本﹐竺佛念譯出。

《出曜經》十九卷

《菩薩瓔珞經》十二卷

《十住斷結經》十一卷

《菩薩處胎經》五卷﹝一名《胎經》。或爲四卷。﹞

《中陰經》二卷﹝闕。﹞

《王子法益壞目因緣經》一卷﹝或云《阿育王息壞目因緣經》。﹞

右六部﹐凡五十卷。晉孝武帝時﹐涼州沙門竺佛念﹐以苻堅時於關中譯出。

《中阿含經》六十卷﹝晉隆安元年十一月十日於東亭寺譯出﹐至二年六月二十五日訖。與曇摩難提所出本不同。﹞

《阿毗曇八扌建度》二十卷﹝一名《迦旃延阿毗曇》。建元十九年出。﹞

《阿毗曇心》十六卷﹝或十三卷。苻堅建元末於洛陽出。﹞

《な婆沙阿毗曇》十四卷﹝一名《廣說》﹐同在洛陽譯出。﹞

《阿毗曇心》四卷﹝晉太元十六年在廬山爲遠公譯出。﹞

《三法度》二卷﹝同以太元十六年於廬山出。﹞

右六部﹐凡一百一十六卷。晉孝武帝及安帝時﹐賓沙門僧伽提婆所譯出。

《新大品經》二十四卷﹝僞秦姚興弘始五年四月二十三日於逍遙園譯出﹐至六年四月二十三日訖。﹞

《新小品經》七卷﹝弘始十年二月六日譯出﹐至四月二十日訖。﹞

《新法華經》七卷﹝弘始八年夏於長安大寺譯出。﹞

《新賢劫經》七卷﹝今闕。﹞

《華首經》十卷﹝一名《攝諸善根經》。﹞

《新維摩詰經》三卷﹝弘始八年於長安大寺出。﹞

《新首楞嚴經》二卷

《十住經》五卷﹝或四卷﹐定五卷。什與佛馱耶捨共譯出。﹞

《思益義經》四卷﹝或云《思益梵天問經》。﹞

《持世經》四卷﹝或三卷。﹞

《自在王經》二卷﹝弘始九年出。﹞

《佛藏經》三卷﹝一名《選譯諸法》。或爲二卷。﹞

《菩薩藏經》三卷﹝一名《富樓那問》﹐亦名《大悲心》。或爲二卷。﹞

《稱揚諸佛功徳經》三卷﹝一名《集華》。﹞

《無量壽經》一卷﹝或云《阿彌陀經》。﹞

《彌勒下生經》一卷

《彌勒成佛經》一卷

《金剛般若經》一卷﹝或云《金剛般若婆羅蜜經》。﹞

《諸法無行經》一卷

《菩提經》一卷﹝或云《文殊師利問菩提經》。﹞

《遺教經》一卷﹝或云《佛垂般泥洹略說教戒經》。﹞

《十二因緣觀經》一卷﹝闕本。﹞

《菩薩呵色欲經》一卷

《禪法要解》二卷﹝或云《禪要經》。﹞

《禪經》三卷﹝一名《菩薩禪法經》﹐與《坐禪三昧經》同。﹞

《雜譬諭經》一卷﹝比丘道略所集。﹞

《大智論》百卷﹝於《逍遙園》譯出。或分爲七十卷。﹞

《成實論》十六卷

《十住論》十卷

《中論》四卷

《十二門論》一卷

《百論》二卷﹝弘始六年譯出。﹞

《十誦律》六十一卷﹝已入律錄。﹞

《十誦比丘戒本》一卷

《禪法要》三卷﹝弘始九年閏月懸殊日重校正。﹞

右三十五部﹐凡二百九十四卷。晉安帝時﹐天竺沙門鳩摩羅什以僞秦姚興弘始三年至長安﹐於大寺及趙遙園譯出。

《長阿含經》二十二卷﹝秦弘始十五年出﹐竺佛念傳譯。﹞

《曇無徳律》四十五卷﹝已入律錄。﹞

《虛空藏經》一卷﹝或云《虛空藏菩薩經》。三藏後還外國﹐於賓得此經﹐附商人送至涼州。﹞

《曇無徳戒本》一卷

右四部﹐凡六十九卷。晉安帝時﹐賓三藏法師伏馱耶捨﹐以姚興弘始中於長安譯出。

《舍利弗阿毗曇》二十二卷﹝或二十卷。﹞

右一部﹐凡二十二卷。晉安帝時﹐外國沙門毗婆沙﹐爲姚興於長安石羊寺譯出。

《大般涅經》三十六卷﹝僞河西王沮渠蒙遜玄始十年十月二十三日譯出。﹞

《方等大集經》二十九卷﹝或云《大集經》。玄始九年譯出。或三十卷﹐或二十四卷。﹞

《方等王虛空藏經》五卷﹝或云《大虛空藏經》。檢經文與《大集經》第八《虛空藏品》同﹐未詳是別出者不﹖《別錄》云﹐何南國乞佛時沙門釋聖堅譯出。﹞

《方等大云經》四卷﹝或云《方等無想大云經》。或爲六卷。玄始六年九月出。﹞

《悲華經》十卷﹝《別錄》或云龔上出。玄始八年十二月出。﹞

《金光明經》四卷﹝玄始六年五月出。﹞

《海龍王經》四卷﹝玄始七年正月出。﹞

《菩薩地持經》八卷﹝或云《菩薩戒經》﹐或云《菩薩地經》。玄始七年十月初一日出。﹞

《菩薩戒本》一卷﹝《別錄》云﹐惇煌出。﹞

《優婆塞戒》七卷﹝玄始六年四月十日出。﹞

《菩薩戒經》八卷

《菩薩戒優婆塞戒壇文》一卷﹝玄始十年十二月出。﹞

右十一部﹐凡一百一十七卷。晉安帝時﹐天竺沙門曇摩讖至西涼州﹐爲僞河西王大沮渠蒙遜譯出。﹝或作曇無讖。﹞

《阿毗曇毗婆沙》六十卷﹝丁丑歲四月出﹐至己卯歲七月訖。﹞

右一部﹐凡六十卷。晉安帝時﹐涼州沙門釋道泰﹐共西域沙門浮陀跋摩﹐於涼州城內苑閒豫宮寺譯出。初出一百卷﹐尋值涼王大沮渠國亂亡﹐散失經文四十卷﹐所餘六十卷﹐傳至京師。

《寶梁經》二卷

右一部﹐凡二卷。晉安帝時﹐沙門釋道龔出。﹝傳云﹐於涼州出。﹞

《大方廣佛華嚴經》五十卷﹝沙門支法領於於闐國得此經胡本﹐到晉義熙十四年三月十日﹐於道場寺譯出﹐至宋永初二年十二月二十八日都訖。﹞

《觀佛三昧經》八卷

《新無量壽經》二卷﹝永初二年於道場寺出。﹞

《禪經修行方便》二卷﹝一名《庾伽遮羅浮迷》﹐譯言《修行道地》﹐一名《不淨觀經》。凡有十七品。﹞

《大方等如來藏經》一卷﹝或云《如來藏》。今闕。﹞

《菩薩十住經》一卷

《出生無量門持經》一卷

《新微蜜持經》一卷﹝闕。﹞

《本業經》一卷﹝闕。﹞

《淨六婆羅蜜經》一卷﹝闕。﹞

《文殊師利發願經》一卷﹝晉元熙二年﹐歲在庚申﹐於道場寺出。﹞

右十部﹐凡六十七卷。晉安帝時﹐天竺禪師佛馱跋陀至江東﹐及宋初於廬山及京都譯出。

《大般泥洹經》六卷﹝晉義熙十三年十一月一日﹐道場寺譯。﹞

《方等泥洹經》二卷﹝今闕。﹞

《摩訶僧律》四十卷﹝已入律錄。﹞

《僧比丘戒本》一卷﹝今闕。﹞

《雜阿毗曇心》十三卷今闕。﹞

《雜藏經》一卷

《糸延經》﹝梵文﹐未譯出。﹞

《長阿含經》﹝梵文﹐未譯。﹞

《雜阿含經》﹝梵文﹐未譯。﹞

《彌沙塞律》﹝梵文﹐未譯。﹞

《薩婆多律抄》﹝梵文﹐未譯。﹞

《佛遊天竺記》一卷

右十一部﹐定出六部﹐凡六十三卷。晉安帝時﹐沙門釋法顯以隆安三年遊西域﹐於中天竺﹑師子國得胡本﹐歸京都﹐住道場寺。就天竺禪師佛馱跋陀共譯出。其《長雜二阿含》《糸延經》《彌沙塞律》《薩婆多律抄》﹐猶是梵文﹐未得譯出。

《方等檀持陀羅尼經》四卷﹝或云《大方等陀羅尼》﹐或云《檀持陀羅尼》。﹞

右一部﹐凡四卷。晉安帝時﹐髙昌郡沙門釋法眾所譯出。

《普門品經》一卷﹝闕。﹞

右一部﹐凡一卷。西域沙門多蜜所出。傳云晉世出﹐未詳何帝時。

《決定毗尼經》一卷﹝一名《破壞一切心識》。﹞

右一部﹐凡一卷。眾錄並云於涼州惇煌出﹐未審譯經人名。傳云晉世出﹐未詳何帝時。

《新無量壽經》二卷﹝宋永初二年於道場寺出。一錄云﹐於六合山寺出。﹞

《佛所行贊》五卷﹝一名《馬鳴菩薩贊》﹐或云《佛本行贊》。六合山寺出。﹞

右二部﹐凡七卷。宋孝武皇帝時﹐沙門釋寶云於六合山寺譯出。

《觀世音受記經》一卷

右一部﹐凡一卷。宋武帝時﹐黃龍國沙門曇無竭遊西域譯出。

《彌沙塞律》三十四卷﹝卽釋法顯所得胡本﹐以宋景平元年七月譯出。已入律錄。﹞

《彌沙塞比丘戒本》一卷﹝與律同時出。﹞

《彌沙塞羯磨》一卷﹝與律同時出。﹞

右三部﹐凡三十六卷。宋滎陽王時﹐沙門竺道生﹑釋慧嚴﹐請賓律師佛馱什於京都龍光寺譯出。

《雜阿毗曇心》十三卷﹝今闕。﹞

右一部﹐凡十三卷。宋文帝時﹐西域沙門伊葉波羅﹐以元嘉三年爲北徐州刺史王仲徳於彭城譯出﹐至《擇品》未竟。至八年﹐更請三藏法師於京都校定。

《菩薩善戒》十卷﹝或云《菩薩地》。十卷。﹞

《優婆塞五戒略論》一卷﹝一名《優婆塞五戒相》。﹞

《三歸及優婆塞二十二戒》一卷﹝或云《優婆塞戒》。﹞

《曇無徳羯磨》一卷﹝或云《雜羯磨》。﹞

右四部﹐凡十三卷。宋文帝時﹐賓三藏法師求那跋摩於京都譯出。

《雜阿毗曇心》十四卷﹝宋元嘉十年於長幹寺出﹐寶云傳譯﹐其年九月訖。﹞

《摩得勒伽經》十卷﹝宋元嘉十二年乙亥歲正月於秣陵平樂寺譯出﹐至九月二十二日訖。﹞

《分別業報略》一卷﹝大勇菩薩撰。﹞

《勸發諸王要偈》一卷﹝龍樹菩薩撰。﹞

《請聖僧浴文》一卷﹝闕。﹞

右五部﹐凡二十七卷。宋文帝時﹐天竺三藏法師僧伽跋摩於京都譯出。

《觀普賢菩薩行法經》一卷﹝或云《普賢觀經》﹐下注云﹐出《深功徳經》中。﹞

《虛空藏觀經》一卷﹝或云《觀虛空藏菩薩經》。﹞

《禪祕要》三卷﹝元嘉十八年譯出。或云《禪法要》。或五卷。﹞

《五門禪經要用法》一卷

右四部﹐凡六卷。宋文帝時﹐賓禪師曇摩蜜多﹐以元嘉中於洹寺譯出。

《普耀經》六卷

《四天王經》一卷

《廣博嚴淨經》四卷﹝或云《廣博嚴淨不退轉輪經》。﹞

右三部﹐十一卷。宋文帝時﹐沙門釋智嚴﹐以元嘉四年共沙門賓云譯出。

《般泥洹經》二十卷﹝闕。﹞

《摩訶僧律》一部﹝梵本﹐未譯出。﹞

右二部﹐定出一部﹐凡二十卷。宋文帝時﹐沙門釋智猛遊西域還﹐以元嘉中於西涼州譯出《泥洹經》一部﹐至十四年賫還京都。

《賢愚經》十三卷﹝宋元嘉二十二年出。﹞

右一部﹐凡十三卷。宋文帝時﹐涼州沙門釋曇學﹑威徳於於闐國得此經胡本﹐於髙昌郡譯出。﹝天安寺釋弘宗傳。﹞

《雜阿含經》五十卷﹝宋元嘉中於瓦官寺譯出。﹞

《大法鼓經》二卷﹝東安寺譯出。﹞

《勝經》一卷﹝丹陽郡譯出。﹞

《八吉祥經》一卷﹝元嘉二十九年正月十三日於荊州譯出。﹞

《楞伽阿跋多羅寶經》四卷﹝道場寺譯出。﹞

《央掘魔羅經》四卷﹝道場寺譯出。﹞

《過去現在因果經》四卷﹝宋元嘉中譯。﹞

《相續解脫經》二卷﹝東安寺譯出。﹞

《第一義五相略》一卷﹝東安寺譯出。﹞

《釋六十二見經》一卷﹝闕。﹞

《泥洹經》一卷﹝似卽一卷《泥曰經》。闕。﹞

《無量壽經》一卷﹝闕。﹞

《現在佛名經》三卷

《無憂王經》一卷﹝闕。﹞

右十四部﹐凡七十六卷。宋文帝時﹐天竺摩訶乘法師求那跋陀羅﹐以元嘉中及孝武時宣出諸經﹐沙門釋賓及弟子菩提法勇傳釋。

《觀彌勒菩薩上生兜率天經》一卷﹝或云《觀彌勒菩薩經》﹐或云《觀彌勒經》。﹞

《觀世音觀經》一卷

《禪要祕密治病經》二卷﹝宋孝建二年於竹園寺譯出。﹞

《佛母般泥洹經》一卷﹝孝建二年於鐘山定林上寺譯出。一名《大愛道般泥洹經》。﹞

右四部﹐凡五卷。宋孝武帝時﹐僞河西王從弟沮渠安陽侯於京都譯出。前二觀先在髙昌郡久已譯出﹐於彼賫來京都。

《念佛三昧經》六卷﹝宋大明六年譯出。或云《菩薩念佛三昧經》。﹞

《破魔陀羅尼經》一卷﹝或云《無量門破魔陀羅尼經》。大明六年譯出。﹞

右二部﹐凡七卷。宋孝武帝時﹐西域沙門功徳直至荊州﹐沙門釋玄暢請於禪房譯出。

《十誦羯磨》一卷﹝或云《略要羯磨法》《十誦律》出。﹞

右一部﹐凡一卷。宋景和中﹐律師釋僧璩於京都撰出。

《十誦比丘尼戒本》一卷﹝或云《十誦比丘尼大戒》。﹞

《十誦律羯磨雜事》一卷

右二部﹐凡二卷。宋明帝時﹐律師釋法穎於京都撰出。

《海意經》七卷﹝闕。﹞

《如來恩智不思議經》五卷﹝闕。﹞

《寶頂經》五卷﹝闕。﹞

《無盡意經》十卷﹝闕。﹞

《三密底耶經》一卷﹝漢言《賢人用律》。闕。﹞

右五部﹐凡二十八卷。宋明帝時﹐天竺沙門竺法眷於廣州譯出﹐並未至京都。

《雜寶藏經》十三卷﹝闕。﹞

《付法藏因緣經》六卷﹝闕。﹞

《方便心論》二卷﹝闕。﹞

右三部﹐凡二十一卷。宋明帝時﹐西域三藏吉迦夜於北國﹐以僞延興二年﹐共僧正釋曇曜譯出﹐劉孝標筆受。此三經並未至京都。

《無量義經》一卷

右一部﹐凡一卷。齊髙帝時﹐天竺沙門曇摩伽陀耶捨譯出。

《五百本生經》﹝未詳卷數。闕。﹞

《他略利》﹝齊言《宿徳律》。未詳卷數。闕。﹞

右二部﹐齊琥皇帝時﹐外國沙門大乘於廣州譯出﹐未至京都。

《善見毗婆沙律》十八卷﹝或云《毗婆沙律》。齊永明七年出。﹞

右一部﹐凡十八卷。齊武帝時﹐沙門釋僧猗於廣州竹林寺﹐請外國法師僧伽跋陀羅譯出。

《觀世音懺悔除罪咒經》一卷﹝永明八年十二月十五日譯出。﹞

《妙法蓮華經提婆達多品》第十二一卷

右二部﹐凡二卷。齊武皇帝時﹐先師獻正遊西域﹐於於闐國得《觀世音懺悔咒》胡本。還京都﹐請瓦官禪房三藏法師法意共譯出。自流沙以西﹐《妙法蓮華經》並有《提婆達多品》﹐而中夏所傳闕此一品。先師至髙昌郡﹐於彼獲本﹐仍寫還京都。今別爲一卷。

《百句譬諭經》十卷﹝齊永明十年九月十日譯出。或五卷。﹞

右一部﹐凡十卷。齊武帝時﹐天竺沙門求那毗地於京都譯出。

《毗跋律》一卷

右一部﹐凡一卷。齊武帝時﹐沙門釋法度出。

《教戒比丘尼法》一卷

右一部﹐凡一卷。梁天監三年﹐鐘山靈耀寺沙門釋僧盛依《四分律》撰。

《大智論抄》二十卷﹝一名《要論》。﹞

右一部﹐凡二十卷。晉安帝世﹐廬山沙門釋慧遠﹐以論文繁積﹐學者難省﹐故略要抄出。

《虛空藏經》八卷

右一部﹐凡八卷。宋武帝世﹐河南國乞伏時沙門聖堅出。

《十二因緣經》一卷﹝建武二年出。﹞

《須達長者經》一卷﹝建武二年出。﹞

都合四百五十部﹐凡一千八百六十七卷。

新集條解異出經錄第二

異出經者﹐謂胡本同而漢文異也。梵書復隱﹐宣譯多變﹐出經之士﹐才趣各殊。辭有質文﹐意或詳略﹐故令本一末二﹐新舊參差。若國言訛轉﹐則音字楚夏﹔譯辭格礙﹐則事義胡越。豈西傳之春駁﹐乃東寫之乖謬耳。是以《泥洹》《楞嚴》重出至七﹐《般若》之經﹐別本八。傍及眾典﹐往往如玆。今並條目列入﹐以表同異。其異出雜經失譯名者﹐皆附失源之錄。《般若經》

支讖出《般若道行品經》十卷

﹝又﹞出《古品遺日說般若》一卷

竺朔佛出《道行經》一卷﹝《道行》者﹐《般若》抄也。﹞

朱士行出《放光經》二十卷﹝一名《舊小品》。﹞

竺法護更出《小品經》七卷

衛士度抄《摩訶般若波羅蜜道行經》二卷

曇摩蜱出《摩訶缽羅若婆羅蜜經》五卷﹝一名《長安品經》。﹞

鳩摩羅什出《新大品》二十四卷

﹝又﹞《小品》七卷

右一經七人異出。

《般泥洹經》

支讖出《胡般泥洹經》一卷

支謙出《大般泥洹經》二卷

竺法護出《方等泥洹經》二卷

曇摩讖出《大般涅經》三十六卷

釋法顯出《大般泥洹經》六卷

﹝又﹞《方等泥洹經》二卷

釋智猛出《泥洹經》二十卷

求那跋陀羅出《泥洹經》一卷

右一經七人異出。其支謙《大般泥洹》與《方等泥洹》大同﹐曇摩讖《涅》與法顯《泥洹》大同。

其餘三部並闕﹐未詳同異。

《法華經》

《舊錄》有《薩曇分陀利經》﹐云是異出《法華》﹐未詳誰出﹐今闕此經。

竺法護出《正法華經》十卷

鳩摩羅什出《新妙法蓮華經》七卷

右一經三人出﹐其一經失譯人名﹐已入失源錄

《首楞嚴經》

支讖《首楞嚴》二卷

支謙《首楞嚴》二卷

白延《首楞嚴》二卷

竺法護更出《勇伏定》二卷﹝卽更出《首楞嚴》。﹞

竺叔蘭《首楞嚴經》二卷

鳩摩羅什新出《首楞嚴》二卷

《舊錄》有《蜀首楞嚴》二卷﹝未詳誰出。﹞

右一經七人出。其一經失譯人名﹐已入失源錄。

◎維摩詰經

支謙出《維摩詰》二卷

竺法護出《維摩詰經》二卷

又出《刪維摩詰》一卷

竺叔蘭出《維摩詰》二卷

鳩摩羅什出《新維摩詰經》三卷

右一經四人異出。

《無量壽經》

支謙出《阿彌陀經》二卷

竺法護出《無量壽》二卷﹝或云無量壽淸淨平等覺。﹞

鳩摩羅什出《無量壽》一卷

釋寶云出《新無量壽》二卷

求那跋陀羅出《無量壽》一卷

右一經五人異出。

《道地經》

安世髙出《大道地》二卷

竺法護出《修行道地》七卷

右一經二人異出。

《普耀經》

竺法護出《普耀》八卷

釋智嚴出《普耀》六卷

右一經二人異出。

《賢劫經》

竺法護出《賢劫》十卷

鳩摩羅什出《賢劫》七卷

右一經二人異出。

《海龍王經》

竺法護出《海龍王》四卷

曇摩讖出《海龍王》四卷

右一經二人異出。

《中阿含經》

曇摩難提出《中阿含》五十九卷

僧伽提婆出《中阿含》六十卷

右一經二人異出。

《樓炭經》

竺法護出《樓炭》五卷

釋法炬出《樓炭》六卷

右一經二人異出。

《微密持經》

支謙出《微密持》一卷

佛馱跋陀出《微密持》一卷

右一經二人異出。

《大方等如來藏經》

釋法炬出《大方等如來藏》一卷

佛馱跋陀出《大方等如來藏》一卷

右一經二人異出。

《本業經》

支謙出《本業》一卷

佛馱跋陀出《本業》一卷

右一經二人異出。

《十住經》

《鳩摩羅什》出《十住》四卷

《佛馱跋陀》出《菩薩十住》一卷

右一經二人異出。

《超日明經》

竺法護出《超日明》二卷

聶承遠出《超日明》二卷﹝卽刪整護公所出者。﹞

右一經二人異出。

《般舟三昧經》

支讖出《般舟三昧》二卷

竺法護出《般舟三昧》二卷

右一經二人異出。

《彌勒成佛經》

竺法護出《彌勒成佛》一卷

鳩摩羅什出《彌勒成佛》一卷

右一經二人異出。

《觀世音受決經》

竺法護出《光世音大勢至受決經》一卷

曇無竭出《觀世音受記經》一卷

右一經二人異出。

《月明童子經》

支謙出《月明童子經》一卷

竺法護出《月明童子經》一卷

右一經二人異同。

《普門經》

竺法護出《普門品》一卷

多蜜出《普門品》一卷

右一經二人異出。

《鴦掘魔經》

竺法護出《鴦掘魔經》一卷

求那跋陀羅出《鴦掘魔羅經》四卷

右一經二人異出。

《阿世王經》

支讖出《阿世王經》二卷

竺法護更出《阿世王經》一卷

右一經二人異出。

《十二因緣經》

安世髙出《十二因緣經》一卷

竺法護出《十二因緣經》一卷

右一經二人異出。

《阿差末經》

支謙出《阿差末》二卷

竺法護出《阿差末》四卷

右一經二人異出。

《禪經》

鳩摩羅什出《禪經》四卷

﹝又﹞《禪法要解》二卷

佛馱跋陀出《禪經》二卷

曇摩蜜多出《禪法要》二卷

﹝又﹞《五門禪經要用法》一卷

沮渠安陽侯出《禪要祕密治病經》二卷

右一經四人異出。

《虛空藏經》

曇摩讖出《方等王虛空藏》五卷

曇摩蜜多出《虛空藏觀》一卷

聖堅出《虛空藏》五卷

佛陀耶捨出《虛空藏經》一卷

右一經四人出。

《譬諭經》

安世髙出《五陰譬諭》一卷

竺法護出《譬諭三百首經》二十五卷﹝無別題﹐未詳其名。﹞

釋法炬出《法句譬諭》六卷

求那毗地出《百句譬諭》十卷

康法邃出《譬諭經》十卷

右一經五人出。

《無盡意經》

竺法護出《無盡意》四卷

竺法眷出《無盡意》十卷

曇摩讖《大集》後《無盡意》四卷

右一經三人出。

《菩薩地持經》

曇摩讖出《菩薩地持》八卷

三藏求那跋摩出《菩薩善戒》十卷

右一經二人出。

《比丘戒本》

曇摩持誦出《十誦比丘戒本》一卷

羅什出《十誦比丘戒本》一卷

佛馱耶捨出《曇無徳戒本》一卷

釋法顯出《僧比丘戒本》一卷

佛馱什出《彌沙塞比丘戒本》一卷

右一經五人出。校眾錄﹐並云二百五十戒凡有六種異出。其一本無譯名﹐入失源錄中。

《比丘尼戒》

竺法護出《比丘尼戒》一卷﹝今闕。﹞

釋僧純出《比丘尼大戒》一卷

釋法穎撰《十誦比丘尼戒本》一卷

覓歷所傳《大比丘尼戒》一卷﹝是疑經。今闕。﹞

右一經四人出。

《阿毗曇》

安民髙出《阿毗曇五法》《七法》二卷﹝今闕《七法》。﹞

﹝又﹞《阿毗曇九十八法》一卷﹝闕。﹞

僧伽跋摩出《阿毗曇毗婆沙》十四卷

﹝又﹞《阿毗曇心》四卷

僧伽提婆出《阿毗曇毗婆沙》十四卷

﹝又﹞《阿毗曇心》十六卷

天竺毗婆沙師出《舍利弗阿毗曇》二十二卷

浮陀跋摩出《阿毗曇毗婆沙》六十卷

釋法顯出《雜阿毗曇心》十三卷

伊葉波羅出《雜阿毗曇心》十三卷

僧伽跋摩出《雜阿毗曇心》十四卷

《迦旃延阿毗曇心》二十卷﹝未詳誰出﹐已入失源錄。﹞

右一經凡九人出。

《成具光明經》

支讖

支曜

右一經二人異出。

《法鏡經》

安玄

支謙

右一經二人異出。

《法句經》

難

支謙

右一經二人異出。

一卷《無量壽經》

鳩摩羅什

求那跋陀

右一經二人異出。

《長阿含經》

佛馱耶捨

釋法顯

右一經二人異出。

《摩訶僧律》

釋法顯

釋智猛

右一經二人異出。

《小品》

竺法護

鳩摩羅什

右一經二人異出。

《方等泥洹經》

竺法護

釋法顯

右一經二人異出。

《長者須達經》

安公《雜錄》又有此經

求那毗地出

右一經二人異出。

●卷三

新集安公古異經錄第一

新集安公失譯經錄第二

新集安公涼土異經錄第三

新集安公關中異經錄第四

新集律公分爲五部記錄第五

新集律公爲十八部記錄第六

新集律來漢地四部記錄第七

○新集安公古異經錄第一

古異經者﹐蓋先出之遺文也。尋《安錄》自《道地要語》迄《四姓長者》﹐合九十有二經﹐標爲古異。𨿽經文散逸﹐多有闕亡﹐觀其存篇﹐古今可辧。或無別名題﹐取經語以爲目﹐或撮略《四含》摘一事而立捲﹐名號質實﹐信古典矣。安公覿其古異﹐編之於末﹐佑推其歲遠﹐列之於首。𨿽則失源﹐而舊譯見矣。

《道地經中要語章》一卷﹝或云《小道地經》﹐今有此經。自此已下﹐不稱有者﹐並闕本。﹞

《數練意章》一卷﹝《舊錄》云﹐《數練經》。安公云﹐上二經出《生經》。佑案﹐今《生經》無此章名。﹞

《梵志波羅延問尊種經》一卷﹝《舊錄》云﹐《波延問種尊經》。今有此經。﹞

《菩薩道地經》一卷﹝安公云﹐出方等部中。﹞

《╄披陀菩薩經》一卷﹝安公云﹐出方等部中。﹞

《五十五法誡經》一卷﹝或云《五十五法行》。﹞

《一切義要》一卷

《說善惡道經》一卷

《愛欲聲經》一卷﹝一本云《愛欲一聲經》。﹞

《摩訶遮曷﹝A10E﹞經》一卷

《天王下作豬經》一卷

《魔王入目犍蘭腹經》一卷﹝一名《獘魔試摩訶目連經》《舊錄》云﹐《魔王入目連腹中經》。今有此經。﹞

《始造浴佛時經》一卷

《十二賢者經》一卷﹝《舊錄》云﹐《十二賢經》。﹞

《佛並父弟調達經》一卷﹝安公云﹐上十經出《阿毗曇》。﹞

《憂墮羅迦葉經》一卷

《四部本文》一卷﹝安公云﹐上二經出《長阿含》。一本云﹐出《阿毗曇》。﹞

《中阿含本文》一卷﹝一本云﹐出《中阿含經》六十卷。﹞

《七漏經》一卷﹝或云《七漏鈔經》。﹞

《讓徳經》一卷

《有賢者法經》一卷

《摩訶厥彌難問經》一卷﹝或云《大厥彌經》。﹞

《大本藏經》一卷

《說阿難持戒經》一卷

《阿難問何因緣持戒見世間貧亦現道貧經》一卷

《給孤獨四姓家問應受施經》一卷

《曉所諍不解結者經》一卷

《奇異道家難問住處經》一卷

《奇異道家難問法本經》一卷

《賢者手力經》一卷

《八法行經》一卷

《雜阿含三十章》一卷

《自見自知爲能盡結經》一卷

《有四求經》一卷

《佛本行經》一卷

《河中大聚沫經》一卷﹝或雲《水沫所漂經》﹐或云《聚沫譬經》。今有此經。﹞

《聞城譬經》一卷﹝《舊錄》云﹐《聞城十二因緣經》﹐或云《貝多樹下思惟十二因緣經》。今有此經。﹞

《便賢者坑經》一卷﹝坑字或作旃。﹞

《自守亦不自守經》一卷﹝《舊錄》云﹐《不自守》﹐或云《不自守意經》。今有此經。﹞

《所非汝所經》一卷

《兩比丘得割經》一卷

《聽施比丘經》一卷﹝或云《比丘聽施經》。今有此經。﹞

《善馬有三相經》一卷﹝《舊錄》云﹐《馬三相經》。今有此經。﹞

《馬有八獘惡態經》一卷﹝或云《馬有八態諭人經》。今有此經。﹞

《道徳舍利日經》一卷

《舍利日在王捨國經》一卷

《獨居思惟自念止經》一卷

《問所明種經》一卷

《欲從本相有經》一卷﹝或云《欲從本經》。﹞

《獨坐思惟意中生念經》一卷

《佛說如是有諸比丘經》一卷

《比丘所求色經》一卷

《佛說道有比丘經》一卷

《色爲非常念經》一卷﹝安公云﹐自此上二十二經是《阿含》一卷。﹞

《色比丘念本起經》一卷

《佛說善惡意經》一卷

《比丘一法相經》一卷

《有二力本經》一卷

《有三力經》一卷

《有四力經》一卷

《人有五力經》一卷

《不聞者類相聚經》一卷﹝《舊錄》云﹐《類相聚經》。﹞

《天上釋爲故世在人中經》一卷

《瓜頭土經》一卷

《身爲無有反復經》一卷

《師子畜生王經》一卷

《阿須倫子披羅門經》一卷

《披羅門子名不侵經》一卷

《生聞披羅門經》一卷﹝《舊錄》云﹐《生聞梵志經》。﹞

《有桑竭經》一卷

《署杜乘披羅門經》一卷

《佛在拘薩國經》一卷

《佛在優墮國經》一卷

《是時自梵守經》一卷

《有三方便經》一卷﹝《舊錄》云﹐《三方便經》。﹞

《披羅門不信重經》一卷

《佛告捨日經》一卷

《四意止經》一卷﹝《舊錄》云﹐《四意止本行經》。﹞

《說人自說人骨不知腐經》一卷﹝安公云﹐上四十五經出《雜阿含》。佑校此《雜阿含》﹐惟有二十五經﹐而注作四十五﹐斯豈傳寫筆散﹐故重畫致謬歟。夫晉記之變三豕﹐魯史之溫五門﹐古賢其猶病諸﹐況傭寫之人哉。﹞

《佛有五百比丘經》一卷

《凡人有三事愚癡不足經》一卷

《佛誡諸比丘言我以天眼視天下人生死好丑尊者卑者經》一卷﹝安公云﹐此上三經出《中阿含》。﹞

《彌連經》一卷﹝《舊錄》云﹐《彌蘭經》。或作《彌蓮》﹐出《六度集》。今有此經。﹞

《阿鳩畱經》一卷

《憂多羅經》一卷

《ヤ檀調佛經》一卷

《惡人經》一卷

《羅貧壽經》一卷﹝《舊錄》云﹐《羅彌壽》。或云《那彌壽經》。﹞

《ヤ檀樹經》一卷﹝今有此經。﹞

《難提和難經》一卷﹝或云《難提和羅經》。﹞

《四姓長者難經》一卷﹝《舊錄》云﹐《四姓長者經》。﹞

《誓佛經》一卷

右九十二部﹐凡九十二卷﹐是古典經。

○新集安公失譯經錄第二

佑校巡公《舊錄》﹐其經有譯名則繼錄上卷﹐無譯名者則條目於下。尋《安錄》自《修行本起》訖於《和達》﹐凡一百有三十四經﹐莫詳其人。又《關》《涼》二錄﹐並闕譯名﹐今總而次﹐列入失源之部。《安錄》誠佳﹐頗恨太簡﹐注目經名﹐撮題兩字﹔且不列卷數﹐行間相接﹐後人傳寫﹐名部混糅。且朱點爲標﹐朱滅則亂﹐循空追求﹐困於難了。斯亦之一玷也。且眾錄雜經﹐苞集逸異﹐名多復重﹐疊相散紊。今悉更刪整﹐標定捲部﹐使名實有分﹐尋覽無惑焉。

《修行本起經》二卷﹝安公言﹐南方近出﹐直益《小本起》耳。《舊錄》有《宿行本起》﹐疑卽此經。﹞

《菩薩道樹經》一卷﹝或云《道樹三昧經》﹐或云《私呵三昧經》﹐三名異﹐並同一本。﹞

《八念經》一卷﹝《舊錄》云﹐《阿那律八念經》。﹞

《禪行三十七品經》一卷

《諸法本經》一卷

《申日經》一卷﹝安公云﹐出《中阿含》。﹞

《月光童子經》一卷

《梵志孫陀耶致經》一卷﹝安公云﹐出《中阿含》。﹞

《枯樹經》一卷﹝安公云﹐出《中阿含》。﹞

《三十七品經》一卷﹝安公云﹐出律經。﹞

《六淨經》一卷﹝安公云﹐出律經。﹞

《法律三昧經》一卷

《應行律》一卷

《歡豫經》一卷

《三十二相經》一卷﹝或云《菩薩三十二相經》。﹞

《八十種好經》一卷

《演道俗經》一卷﹝《舊錄》云﹐《演道俗業經》。﹞

《黑氏梵志經》一卷

《大愛道般泥洹經》一卷

《頗多和多耆經》一卷

《羅雲母經》一卷﹝或云《阿難多桓羅雲母經》。﹞

《五母子經》一卷

《無垢賢經》一卷﹝或云《無垢賢女經》。﹞

《八關齋經》一卷

《逝經》一卷﹝或云《菩薩逝經》。﹞

《生死變化經》一卷﹝或云《生死變識經》﹐一名《見正比丘經》。或云《見正經》。﹞

《普明王經》一卷

《文陀竭王經》一卷

《耶經》一卷

《五福徳經》一卷

《末羅王經》一卷

《分ヤ檀王經》一卷

《長者音悅經》一卷﹝或云《音悅經》﹐或云《長者悅音不蘭迦葉經》。﹞

《首達經》一卷﹝《舊錄》云﹐《維先首達經》。﹞

《梵皇經》一卷﹝或云《梵摩皇經》。﹞

《五百梵志經》一卷

《僧大經》一卷﹝或云《佛大僧大經》。﹞

《法常住經》一卷

《大小諫王經》二卷﹝今有《諫王經》一卷﹐未詳大小。﹞

《波斯匿王經》一卷﹝或云《波耶匿王經》﹐或云《波斯匿王喪母經》。﹞

《摩夷比丘經》一卷﹝或云《摩夷經》。﹞

《ヤ陀越國王經》一卷

《迦葉戒經》一卷﹝或云《迦葉禁戒經》。﹞

《摩達王經》一卷

《五恐怖世經》一卷﹝《舊錄》云﹐《五恐怖經》。﹞

《進學經》一卷﹝或云《勸進學道經》。﹞

《四飯法經》一卷﹝或云《四飯法章》。﹞

《梵摩難王經》一卷

《師比丘經》一卷﹝或云《比丘師經》。﹞

《十二死經》一卷

《五無反復經》一卷

《等入法嚴經》一卷﹝或云《菩薩等入法嚴經》。﹞

《治身經》一卷﹝《舊錄》云﹐《佛治身經》。余錄並同。﹞

《治意經》一卷﹝《舊錄》云﹐《佛治意經》。余錄並同。﹞

《十善十惡經》一卷﹝安公云﹐出阿毗曇。﹞

《阿難念彌經》一卷﹝安公云﹐出《中阿含》。﹞

《兜調經》一卷﹝安公云﹐出《中阿含》。﹞

《四虺諭經》一卷﹝安公云﹐出《中阿含》。《舊錄》云﹐《四虺經》﹐或作《四蛇經》。﹞

《馬有八態經》一卷﹝與《古異錄馬八獘惡態經》異本。﹞

《金色女經》一卷﹝安公云﹐出《阿毗曇》。﹞

《太子須大經》一卷

《十夢經》一卷﹝安公云﹐出《阿毗曇》。《舊錄》云﹐《捨衛國王十夢經》﹐或云《波斯匿王十夢經》﹐或云《捨衛國王夢見十事經》﹐或云《國王不黎先泥十夢經》﹐悉同一本。﹞

《長者辯意經》一卷﹝《舊錄》云﹐《辯意長者經》。﹞

《長者須達經》一卷﹝或云《須達經》。﹞

《孝子報恩經》一卷﹝一名《孝子經》。﹞

《孝子ㄦ經》一卷﹝或《菩薩ㄦ經》﹐或云《ㄦ經》。﹞

《自愛不自愛經》一卷﹝《舊錄》云﹐《自愛經》。﹞

《長壽王經》一卷

《薩和檀王經》一卷﹝出《六度集》。﹞

《未生怨經》一卷

《須摩提女經》一卷

《賢首夫人經》一卷﹝或云《賢首經》。﹞

《七婦經》一卷

《玉耶女經》一卷﹝或云《玉耶經》。﹞

《新歲經》一卷

《阿難八夢經》一卷﹝《舊錄》云﹐《阿難七夢經》。眾錄並云《七夢》﹐是誤作八字也。﹞

《車匿本末經》一卷﹝或云《車匿經》。﹞

《九色鹿經》一卷

《五苦章句經》一卷﹝一名《淨除罪蓋娛樂佛法經》﹐或云《五道章句經》。﹞

《佛滅度後棺殮葬送經》一卷

《婦遇對經》一卷﹝《舊錄》云﹐《婦人遇辜經》﹐或云《婦遇辜經》。﹞

《羅蕓忍辱經》一卷

《阿難坻四時施經》一卷﹝《舊錄》云﹐《阿難祁四時布施經》。﹞

《蜜蜂王經》一卷﹝出《六度集》。﹞

《呵調阿那含經》一卷﹝《舊錄》云﹐《訶雕阿那含經》﹐或作《苛雕阿那含經》。﹞

《戒徳香經》一卷

《鬼子母經》一卷

《內外六波羅蜜經》一卷﹝安公云﹐出方等部。一本云《內六波羅蜜經》。﹞

《小五濁經》一卷﹝《舊錄》云﹐《小五濁世經》。或云《五濁世經》﹐或云《五濁世本》。﹞

《弗迦沙王經》一卷﹝一名《萍沙王五願經》。安公云﹐出《中阿含》。﹞

《亻屯眞陀羅所問寶如來經》二卷﹝或云《亻屯眞陀羅所問寶如來三昧經》﹐或云《亻屯眞陀羅經》。﹞

《迦旃偈經》一卷﹝《舊錄》云﹐《比丘迦旃說法沒偈經》﹐或云《迦旃延說法沒盡偈百二十章》。﹞

右九十二部﹐今並有其經。

《七車經》一卷

《彌勒經》一卷﹝安公云﹐出《長阿含》。﹞

《阿拔經》一卷﹝安公云﹐出《長阿含》。或云《阿拔摩納經》。﹞

《七事經》一卷﹝安公云﹐出《長阿含》。﹞

《墮藍經》一卷﹝安公云﹐出《長阿含》。﹞

《海有八事經》一卷

《堅心經》一卷

《太子和休經》一卷﹝或云《私休經》。﹞

《分陀利經》一卷﹝《舊錄》云﹐《薩蕓芬陀利經》。或云是異出《法華經》。﹞

《無希望經》一卷﹝或云《無所希望經》﹐卽是《象步經》之別名。﹞

《內藏大方等經》一卷

《難等各第一經》一卷﹝《舊錄》云﹐《阿難迦葉舍利弗說各第一經》。﹞

《胎中女經》一卷﹝一名《腹中女聽經》﹐或云《阿羅呵公女腹中聽經》。﹞

《小阿世經》一卷

《普達王經》一卷

《小須賴經》一卷

《貧女人經》一卷

《惟畱王經》一卷﹝《舊錄》云﹐《惟流王經》。﹞

《目亻去經》一卷﹝安公云﹐出方等部。﹞

《理家難經》一卷

《迦畱多王經》一卷

《梵志孫經》一卷﹝《古錄》云﹐《梵志遜經》。﹞

《波達王經》一卷

《抄寶積經》一卷

《悲心悒悒經》一卷

《趣度世道經》一卷

《異了本生死經》一卷

《長者威勢經》一卷

《咸水諭經》一卷﹝安公云﹐出《長阿含》。《舊錄》云﹐《咸水譬諭經》。﹞

《薩和達王經》一卷

《癡注經》一卷

《彌勒當來生經》一卷

《慧上菩薩經》二卷﹝慧上菩薩經卽是《大善權經》。﹞

《調達經》一卷

《ㄦ本經》一卷

《放缽經》一卷﹝安公云﹐出方等部。﹞

《賴吒︳羅經》一卷﹝安公云﹐出《中阿含經》。﹞

《馬王經》一卷﹝出《六度集》。﹞

《和達經》一卷﹝安公本錄訖於此。﹞

《缽去沙經》一卷

《法海經》一卷

《失利越經》一卷

《分身舍利經》一卷

《以身施餓虎經》一卷

《悉曇慕》二卷

《吉法驗》一卷

《口傳劫起盡》一卷

《仕行送大品本末》一卷

《律解》一卷

《打犍椎法》一卷﹝從《缽去沙經》至《打犍椎法》﹐凡十一部﹐先在《安公注經錄》末﹐尋其間出﹐或是晚集所得﹐今移附此錄焉。從《七車經》至《打犍椎法》凡五十部﹐今並闕此經。﹞

右一百四十二部﹐凡一百四十七卷﹐是失譯經。

新集安公涼土異經錄第三

《大忍辱經》十

《淨行經》二卷

《金剛三昧經》一卷

《沙王經》一卷

《有無經》一卷

《五百偈》一卷

《須耶越國貧人經》一卷﹝《舊錄》云﹐《須耶越國貧人賃剔頭經》。﹞

《浮木經》一卷

《壞諭經》一卷

《妖怪經》一卷

《首至問十四章經》一卷﹝《舊錄》云﹐《首至問佛十四意經》。或云《首至問十四事》。今有此經。﹞

《阿般計泥洹經》一卷﹝一本作《陶射計泥洹經》。﹞

《四非常經》一卷

《五失蓋經》一卷

《大愛道受戒經》二卷﹝《舊錄》云﹐《大愛道》。或云大愛道比丘尼。今有此經。﹞

《要眞經》一卷

《本無經》一卷

《勸徳經》一卷

《十五徳經》一卷

《父母因緣經》一卷

《不退轉經》四卷﹝或云《不退轉法輪經》。﹞

《長者法志妻經》一卷﹝今有此經。﹞

《金輪王經》一卷

《慧行經》一卷

《七智經》一卷﹝或作《七知》。今有此經。﹞

《未生王經》一卷

《內外無爲經》一卷

《道淨經》一卷

《七事本末經》一卷﹝《舊錄云》《七事本行經》。﹞

《難龍王經》一卷﹝或云《難龍經》。今有此經。﹞

《阿陀三昧經》一卷

《百寶三昧經》一卷

《三乘經》一卷

《耆域術經》一卷﹝《舊錄》云﹐《耆域四術經》。﹞

《五蓋離疑經》一卷

《太子智止經》一卷

《大五濁經》一卷﹝《舊錄》云﹐《大五濁世經》。﹞

《道徳章經》一卷

《苦相經》一卷

《須佛得度經》一卷

《由經》一卷

《須菩提品經》七卷﹝一本云法護出《道行經》﹐同本異出。﹞

《三慧經》一卷

《菩薩等行經》一卷

《分然洹國迦羅越經》一卷

《四無畏經》一卷

《五陰事經》一卷﹝今有此經。﹞

《義決法事經》一卷

《權變經》一卷﹝《舊錄》云﹐《文殊師利權變三昧經》﹐或云《權變三昧經》。﹞

《十漚﹛和心﹜經》一卷

《賢劫五百佛名經》一卷

《七言禪利經》一卷﹝《舊錄》云﹐《漚﹛和心﹜七言禪利經》。﹞

《菩薩十漚﹛和心﹜經》一卷

《十思惟經》一卷

《分別六情經》一卷

《三失蓋經》一卷

《佛寶三昧經》一卷

《法志女經》一卷

《文殊師利示現寶藏經》二卷

右五十九部﹐凡七十九卷﹐是涼土異經。

新集安公關中異經錄第四

《阿難爲蠱道咒經》一卷﹝《舊錄》云﹐《阿難爲蠱道所咒經》。﹞

《墮落優披塞經》一卷﹝今有此經。﹞

《薩﹛和心﹜薩王經》一卷

《菩薩本行經》一卷

《藍達王經》一卷﹝一名《目連因緣功徳經》﹐或云《目連功徳經》。今有此經。﹞

《王捨城靈鷲山經》一卷﹝《舊錄》云﹐《王捨城靈鷲山要直經》。﹞

《阿多三昧經》一卷

《思道經》一卷

《人民求願經》一卷﹝今有此經。﹞

《大珍寶積惟日經》一卷

《陀賢王經》一卷

《佛在竹園經》一卷

《法爲人經》一卷

《道意經》一卷

《墮迦羅問菩薩經》一卷﹝今有此經。﹞

《阿夷比丘經》一卷

《╄陀悔過經》一卷

《太子辟羅經》一卷﹝《舊錄》云﹐《天王太子辟羅經》。﹞

《沙彌羅經》一卷

《八徳經》一卷

《善徳經》一卷

《方等決經》一卷

《摩訶扌建陀惟衛羅盡信比丘等度經》一卷﹝《舊錄》云﹐《盡信比丘經》。﹞

《比丘三事經》一卷

右二十四部﹐凡二十四卷﹐是關中異經。

○新集律分爲五部記錄第五

△出《毗婆沙》

佛泥洹後﹐大迦葉集諸羅漢於王捨城安居﹐命優波離出律﹐八萬法藏﹐有八十誦。初大迦葉任持﹐第二阿難﹐第三末田地﹐第四捨那波提﹐第五優波掘﹐至百一十餘年﹐傳授不異。一百一十餘年後﹐阿育王出世﹐初大邪見﹐毀壞佛法﹐焚燒經書﹐僧眾星散﹐故八十誦灰滅。後值羅漢﹐更生信心﹐懺悔除罪﹐甚有神圖片﹐爲鐵輪王﹐王閻浮提。能役鬼神﹐一日一夜壞舍利八塔﹐造八萬四千塔﹐還興顯佛法﹐請諸羅漢誦出經律。時有五大羅漢﹐各領徒眾弘通佛法﹐見解不同﹐或執開隨制﹐共相傳習﹐遂有五部出焉。十六大國隨用並行﹐競各進業﹐皆獲道證。自非聖道玄通﹐孰能使之然乎。

後時五部異執﹐紛然競起。阿育王言「皆誦佛語﹐我今何以測其是非﹖」問僧﹕「佛法斷事云何﹖」諸僧皆言「法應從多。」阿育王卽集五部僧共行籌。當爾時眾取婆粗富羅部籌多﹐遂攺此一部爲摩訶僧。摩訶僧者﹐大眾名也。若就今時此土行籌﹐便此《十誦律》名《摩訶僧》也。

《大集經》﹐佛記未來世當有此等律出世﹐與今事相應﹐立名不異也。又有《因緣經》說佛在世時﹐有一長者夢見一張白ふ﹐忽然自爲五段。驚詣佛所﹐請問其故。佛言「此乃我滅度後﹐律藏當分爲五部耳。」

○新集律分爲十八部記錄第六

佛滅度二百年後﹐薩波多部分出婆蹉部。婆蹉部分又出三部﹕一者法盛﹐二者名賢﹐三者六成。彌沙塞部分出中間見。迦葉維部分出二部﹕一者僧伽提﹐二者式摩。﹝一本三摩提。﹞摩訶僧部﹐四百年時分出六部﹕一者維迹﹐二者多聞﹐三者施設﹐四者毗陀﹐五者施羅﹐六者上施羅。又一本曇無徳部。﹝此十八部見有同異﹐文煩﹐不復備寫。﹞

○新集律來漢地四部記錄第七

昔甘露初開﹐經法是先﹐因事結戒﹐律教方盛。及ふ夢表其五分﹐而﹤毛﹥多當其異部。故知道運推移﹐化緣不臺矣。至於中夏聞法﹐亦先經而後律。律藏稍廣﹐始自晉末。而迦葉維部猶未東被。旣總集五家﹐故存其名錄。若乃梵文至止之歲﹐胡漢宣譯之人﹐大眾講集之處﹐名徳書翰之文﹐並具舉遺事﹐交相爲證。使覽者昭然﹐究其始末云爾。

薩婆多部《十誦律》六十一卷

薩婆多部者﹐梁言一切有也。所說諸法﹐一切有相﹐學內外典﹐好破異道﹐所集經書﹐說無有我所﹐受難能答﹐以此爲號。昔大迦葉具持法藏﹐次傳阿難﹐至於第五師優波掘。本有八十誦﹐優波掘以後世鈍根﹐不能具受﹐故刪爲十誦。以誦爲名﹐謂法應誦持也。自玆已下﹐師資相傳五十餘人。至秦弘始之中﹐有賓沙門弗若多羅﹐誦此《十誦》胡本﹐來遊關右。羅什法師於長安逍遙國﹐三千僧中共譯出之。始得二分﹐余未及竟而多羅亡。俄而有外國沙門曇摩流支﹐續至長安。於是廬山遠法師慨律藏未備﹐思在究竟。聞其至止﹐乃與流支書曰﹕

佛教之興﹐先行上國﹐自分流已來﹐近四百年﹐至於沙門徳式﹐所闕猶多。頃西域道士弗若多羅者﹐是賓持律﹐其人誦《十誦》胡本。有鳩摩耆婆者﹐通才博見﹐爲這傳譯。《十誦》之中﹐始備其二﹐多羅早喪﹐中塗而廢。不得究竟大業﹐慨恨良深。傳聞仁者齋此經自隨﹐甚欣所遇﹐冥運之來﹐豈人事而已耶﹗想弘道爲物﹐感時而動﹐叩之有人﹐必情無所忄吝。若能爲律學之眾畱此經本﹐開示梵行﹐洗其耳目﹐使始涉之流﹐不失無上之津﹔參懷勝業者﹐日月彌朗。此則惠深徳厚﹐人神同感矣﹗幸望垂懷﹐不孤往心。一二悉諸道人所具﹐不復多白。

曇摩流支得書﹐方於關中共什出所餘律﹐遂具一部﹐凡五十八卷。後有賓律師卑摩羅叉來遊長安﹐羅什先在西域﹐從其受律。羅叉後自秦適晉﹐住壽春石澗寺﹐重校《十誦律》本﹐名品遂正﹐分爲六十一卷﹐至今相傳焉。

曇無徳《四分律》四十卷﹐或分爲四十五卷。

曇無徳者﹐梁言法鏡﹐一音曇摩﹤毛﹥多。如來涅後﹐有諸弟子顚倒解義﹐覆隱法藏。以覆法故﹐名曇摩﹤毛﹥多﹐是爲《四分律》﹐蓋賓三藏法師佛陀耶捨所出也。初耶捨於賓誦《四分律》﹐不賫胡本﹐而來遊長安。秦司隸校尉姚爽欲請耶捨於中寺安居。仍令出之。姚主以無胡本﹐難以證信﹐眾僧多有不同﹐故未之許也。羅什法師勸曰「耶捨甚有記功﹐數聞誦習﹐未曾脫誤。」於是姚主卽以藥方一卷﹐民籍一卷﹐並可四十許紙﹐令其誦之三日﹐便集僧執文請試之。乃至銖兩﹑人數﹑年紀﹐不謬一字。於是咸信伏﹐遂令出焉。故肇法師作《長阿含序》云﹕

秦弘始十二年﹐歲上章掩茂﹐右將軍司隸校尉姚爽於長安中寺集名徳沙門五百人﹐請賓三藏佛陀耶捨出律藏《四分》四十卷﹐十四年訖。十五年﹐歲昭陽奮若﹐出《長阿含》﹐涼州沙門佛念爲譯﹐秦國道士道含筆受。余以嘉運﹐猥參聽次﹐𨿽無翼善之功﹐而預親承之末。略記時事﹐以示來賢。

又答江東隱士劉遺民書﹐末云﹕

法師於大寺出新至諸經﹐法藏淵曠﹐日有異聞禪師於瓦官寺教習禪道﹐門徒數百﹐夙夜匪懈﹐邕邕肅肅﹐致可欣樂。三藏法師於中寺出律﹐本末精悉﹐若睹初制。毗婆沙於石羊寺出《舍利弗阿毗曇》胡本﹐𨿽未及譯﹐時問中事﹐發言奇新。貧道一生﹐預參嘉會﹐遇玆盛化﹐自不睹釋迦洹之集﹐余復何恨﹗而恨不得與道勝君子同斯法集耳。故撮舉肇公書序﹐以顯其證焉。

《婆粗富羅律》四十卷

婆粗富羅者﹐受持經典﹐皆說有我﹐不說空相﹐猶如小兒﹐故名爲婆粗富羅﹐比一名《僧律》。律後記云﹕

中天竺昔時暫有惡王禦世﹐三藏比丘及諸沙門皆遠避四奔。惡王旣死﹐善王更立﹐還請沙門歸國供養。時巴連弗邑有五百僧欲斷事﹐旣無律師﹐又闕律文﹐莫知承案﹐卽遣使到洹精舍﹐寫此律文﹐眾共奉行。其後五部傳集﹐諸律師掃義不同﹐各以相承爲是﹐爭論紛然。於是阿育王言「我今何以測其是非﹖」於是問僧﹕「佛法斷事云何﹖」皆言「法應從多。」王言「若爾﹐當行籌知何眾多。」旣而行籌﹐婆粗富羅眾籌甚多。以眾多故﹐攺名摩訶僧。摩訶僧者﹐言大眾也。沙門釋法顯遊西域﹐於摩竭提巴連弗邑阿育王塔天王精舍寫得梵本﹐賫還京都。以晉義熙十二年﹐歲次壽星﹐十一月﹐共天竺禪師佛馱跋陀於道場寺譯出﹐至十四年二月未乃訖。

《彌沙塞律》三十四卷

彌沙塞者﹐佛諸弟子受持十二部經﹐不作地相﹐水﹑火﹑風相﹐虛空識相﹐是故名爲彌沙塞部。此名爲《五分律》﹐比丘釋法顯於師子國所得者也。《法顯記》云﹕

顯本求戒律﹐而北天竺諸國皆師師口傳﹐無本可寫。是以遠涉﹐乃至中天竺﹐於摩訶乘僧伽藍得一部律﹐是《摩訶僧》﹐復得一部抄律﹐可七千偈﹐是《薩婆多眾律》﹐卽此秦地眾僧所行者也。又得《雜阿毗曇心》﹐可六千偈。又得一部《糸延經》﹐二千五百偈。又得一部《方等泥洹經》﹐可五千偈。又得《摩訶僧阿毗曇》。法顯住三年﹐學梵書梵語﹐悉寫之﹐於是還。又至師子國二年﹐更求得《彌沙塞律》梵本。

法顯以晉義熙二年還都﹐歲在壽星﹐眾經多譯﹐惟《彌沙塞》一部未及譯出而亡。到宋景平元年七月﹐有賓律師佛大什來至京都。其年冬十一月﹐郎耶王練﹑比丘釋慧嚴﹑竺道生於龍光寺請外國沙門佛大什出之。時佛大什手執胡文﹐於闐沙門智勝爲譯﹐至明年十二月都訖。

《迦葉維律》未知卷數

迦葉維者﹐一音迦葉毗﹐佛諸弟子受持十二部經﹐說無有我及以受者﹐輕諸煩惱﹐猶如死屍﹐是故名爲迦葉毗。此一部律不來梁地。昔先師獻正遠適西域﹐誓尋斯文﹐勝心所感﹐多值靈瑞。而蔥嶺險絕﹐弗果玆典。故知此律於梁土眾僧﹐未有其緣也。

右五部﹐基仙部至中夏﹐凡一百有八十卷。部捲已入經錄最限。

●卷四

○新集續撰失譯雜經錄第一

佑總集眾經﹐徧閱羣錄﹐新撰失譯﹐猶多捲部﹐聲實紛糅﹐尢難銓品。或一本數名﹔或一名數本﹔或妄加遊字﹐以辭繁致殊﹔或撮半立題﹐以文省成異。至於書誤益惑﹐亂甚棼絲﹐故知必也正名﹐於斯爲急矣。是以讎校歷年﹐因而後定。其兩卷以上﹐凡二十六部﹐𨿽闕譯人﹐悉是全典。其一卷已還﹐五百餘部﹐率抄眾經﹐全典蓋寡。觀其所抄﹐多出《四含》《六度》《道地》《大集》《出曜》《賢愚》及《譬諭》《生經》﹐並割品截偈﹐撮略取義﹐彊制名號﹐仍成卷軸。至有題目淺拙﹐名與實乖﹐𨿽欲啟學﹐實蕪正典﹐其爲愆謬﹐良足深誡。今悉標出本經﹐注之目下﹐抄略旣分﹐全部自顯﹐使沿波討源﹐還得本譯矣。尋此錄失源﹐多有大經﹐詳其來也﹐豈天墜而地湧哉﹖將是漢﹑魏時來﹐歲久錄亡﹔抑亦秦﹑涼宣梵﹐成文屆止﹔或晉﹑宋近出﹐忽而未詳。譯人之闕﹐殆由斯歟。尋大法運流﹐世移六代﹐撰注羣錄﹐獨見安公﹐以此無源﹐未足怪也。夫十二部經﹐應病成藥﹐而傳法淪昧﹐實可悵嘆﹗佑所以杼軸於尋﹐崎嶇於纂錄也。但陋學訁叟聞﹐多所未周﹐明哲大士﹐惠縫其闕﹐言貴拱璧﹐況法施哉﹗

《大方便報恩經》七卷

《雜譬諭經》六卷﹝或云《諸雜譬諭經》。﹞

《佛本行經》五卷

《分別功徳經》五卷﹝一名《增一阿含經疏》迦葉阿難造。﹞

《胡本經》四卷﹝似是長安中出。﹞

《大智度無極經》四卷

《道劉足無極變化經》四卷﹝一名《合道神足經》。﹞

《羅摩伽經》三卷

《大方廣如來性起微密藏經》二卷﹝或云《如來性起經》。﹞

《儒首菩薩無上淸淨分衛經》二卷﹝一名《決了諸法如幻化三昧經》。﹞

《菩薩瓔珞本業經》二卷﹝或云《菩薩瓔珞經》。﹞

《諸經菩薩名》二卷

《諸經佛名》二卷

《興起行經》二卷

《遺教三昧經》二卷﹝或云《遺教三昧法律經》。﹞

《淨度三昧經》二卷﹝或云《淨度經》。﹞

《未曾有因緣經》二卷﹝或云《未曾有經》。﹞

《大乘方便經》二卷

《摩訶摩耶經》二卷﹝或云《摩耶經》。﹞

《阿那含經》二卷

《益意經》二卷

《那先經》二卷

《舊譬諭經》二卷

《雜譬諭經》二卷

《大比丘威儀經》二卷

《大比丘威儀經》二卷﹝異出本。此錄先作異出﹐字誤作吳出﹐今攺正。﹞

《觀無量壽佛經》一卷

《龍種尊國變化經》一卷

《過去香連華佛世界經》一卷

《過去無邊光淨佛土經》一卷

《東方善華世界佛座震動經》一卷

《無量樂佛土經》一卷

《佛說往古性和佛國願行法典經》一卷﹝抄。﹞

《見水世界經》一卷﹝抄《大集經》。﹞

《采華違王上佛授記妙華經》一卷﹝或云《采花違王經》。﹞

《佛說陀羅尼法門六種動經》一卷﹝抄。﹞

《佛入三昧一毛放大光明經》一卷﹝抄。﹞

《佛謦徹十方經》一卷﹝抄《方等大集經》。﹞

《佛見梵天頂經》一卷﹝抄。﹞

《佛迹見千輻輪相經》一卷﹝抄。﹞

《佛臍化出菩薩經》一卷﹝抄。﹞

《佛變時會身經》一卷﹝抄。﹞

《佛心總持經》一卷﹝與《生經》所出《心總持經》大同小異。﹞

《佛以三事笑經》一卷﹝抄《六度集》。﹞

《佛見牧牛者示道經》一卷

《世尊系念經》一卷﹝抄《阿含經》。﹞

《如來神力經》一卷﹝抄《雜阿含經》。﹞

《作佛形像經》一卷﹝或云《優塡王作佛形像經》﹐或云《作像因緣經》。﹞

《有稱十方佛名得多福經》一卷﹝抄。﹞

《三千佛名經》一卷

《千佛因緣經》一卷

《稱揚諸佛功徳經》一卷﹝抄三卷《稱揚佛功徳經》。﹞

《過去五十三佛名經》一卷﹝出《藥王藥上觀》﹐亦出《如來藏經》。﹞

《五十三佛名經》一卷

《三十五佛名經》一卷﹝出《決定毗尼經》。﹞

《八部佛名經》一卷

《十方佛名經》一卷

《賢劫千佛名經》一卷﹝惟有佛名﹐與曇無蘭所出《四諦經》千佛名異。﹞

《稱揚百七十佛名經》一卷﹝或云《百七十佛名經》。﹞

《徳內丰嚴王佛名經》一卷﹝抄。﹞

《南方佛名經》一卷﹝冶地硅經。﹞

《滅罪得福佛名經》一卷

《觀世音求十方佛各爲授記經》一卷﹝抄。﹞

《觀世音所說行法經》一卷﹝是咒經。﹞

《光世音經》一卷﹝出《正法華經》﹐或云《光世音普門品》。﹞

《觀世音經》一卷﹝出《新法華》。﹞

《觀藥王藥上二菩薩經》一卷﹝或云《藥王藥上二菩薩觀經》﹐或云《藥王藥上觀經》。﹞

《請觀世音經》一卷﹝一名《請觀世音菩薩消伏毒害陀羅尼咒經》。﹞

《文殊師利授記經》一卷﹝抄。﹞

《文殊師利般涅經》一卷

《濡首童眞經》一卷

《彌勒菩薩本願待時成佛經》一卷﹝抄。﹞

《彌勒下生經》一卷﹝異出本。﹞

《彌勒爲女身經》一卷

《大光明菩薩百四十八願經》一卷﹝抄。﹞

《無言菩薩流通法經》一卷﹝抄《大集經》。﹞

《虛空藏菩薩問持經幾福經》一卷﹝抄。﹞

《寂調音所問經》一卷﹝一名《如來所說淸淨調伏》。﹞

《大云蜜藏菩薩問大海三昧經》一卷﹝抄《方等大云經》。﹞

《寶日光明菩薩問連華國相貌經》一卷﹝抄。﹞

《功徳寶光菩薩問護持經》一卷﹝抄。﹞

《師子步雷音菩薩問文殊成佛時經》一卷﹝抄。﹞

《師子步雷音菩薩問文殊師利發心經》一卷﹝抄。﹞

《自在王菩薩問如來警戒經》一卷﹝抄。﹞

《薩陀波淪菩薩求深般若圖像經》一卷

《無垢施菩薩分別應辯經》一卷﹝卽是異出《離垢經》。﹞

《光昧菩薩造七寶梯經》一卷﹝抄《方等大集經》。﹞

《三曼陀╄字母羅菩薩經》一卷

《寂意菩薩問五濁經》一卷﹝抄。﹞

《無言菩薩經》一卷﹝抄《方等大集經》。﹞

《儒童菩薩經》一卷﹝抄《六度集》。或云《儒童經》。﹞

異出《菩薩本起經》一卷

《菩薩十住行道品經》一卷﹝抄。﹞

《菩薩十法住經》一卷

《菩薩十道地經》一卷

《大方廣菩薩十地經》一卷﹝與護公所出《十地》大同小異。﹞

《菩薩緣身五十事經》一卷﹝與《五十緣身行》大同小異。﹞

《菩薩三法經》一卷﹝抄。﹞

《菩薩五法行經》一卷﹝抄。﹞

《菩薩六法行經》一卷﹝抄。﹞

《菩薩生地經》一卷

《菩薩所生地經》一卷

《菩薩戒自在經》一卷﹝抄。﹞

《菩薩戒要義經》一卷﹝抄《菩薩戒》。﹞

《菩薩戒經》一卷﹝異出本﹐似抄。﹞

《菩薩受戒法》一卷﹝異出。﹞

《受菩薩戒次第十法》一卷

《菩薩戒獨受壇文》一卷

《菩薩初發心經》一卷﹝抄。﹞

《菩薩求佛本業經》一卷

《菩薩莊嚴瓔珞經》一卷﹝抄。﹞

《菩薩本願經》一卷﹝抄。﹞

《菩薩本願行品經》一卷﹝抄。﹞

《菩薩出要行無礙法門經》一卷﹝抄。﹞

《菩薩導行經》一卷﹝抄。﹞

《菩薩諸若行經》一卷﹝抄。﹞

《菩薩宿命經》一卷

《菩薩奉施詣塔作願念經》一卷﹝抄。﹞

《菩薩如意神通經》一卷﹝抄。﹞

《菩薩懺悔法》一卷

《菩薩懺悔法》一卷﹝異本。﹞

《菩薩受齋經》一卷

《菩薩布施懺悔法》一卷﹝抄《決定毗尼經》。﹞

《菩薩以明離鬼妻經》一卷﹝出《六度集》。﹞

《菩薩求五眼法》一卷﹝或云《五眼文》。﹞

《菩薩呵家過經》一卷﹝抄。﹞

《菩薩呵睡眠經》一卷﹝抄。﹞

《初發意菩薩行易行法》一卷﹝出《十住論易行品》。﹞

《初發意菩薩常晝夜六時行五事經》一卷

《六菩薩名經》一卷

《迦葉赴佛泥洹經》一卷﹝或云《佛般泥洹時迦葉赴佛經》。﹞

《迦葉責阿難雙度羅漢諭經》一卷﹝一名《迦葉詰阿難經》。﹞

《佛在慰迦葉病經》一卷

《摩訶迦葉度貧母經》一卷

《大迦葉遇尼乾子經》一卷﹝抄《長阿含》。﹞

《舍利弗問寶女經》一卷﹝抄。﹞

《舍利弗嘆寶女說不可思議經》一卷

《舍利弗等比丘得身作證經》一卷

《舍利弗般泥洹經》一卷﹝出《生經》。﹞

《目連降龍經》一卷﹝或云《降龍王經》﹐或云《降龍經》。﹞

《目連弟布施望卽報經》一卷﹝抄。﹞

《阿難同學經》一卷﹝抄《阿含》。﹞

《阿難見水光瑞經》一卷﹝抄。﹞

《阿難見妓樂啼哭無常經》一卷﹝抄《阿含》。﹞

《阿難同事佛吉凶經》一卷﹝或云《阿難問事經》。﹞

《阿難惑經》一卷﹝抄《人本欲生經》。﹞

《佛命阿難詣最勝長者經》一卷﹝抄。﹞

《迦旃延無常經》一卷﹝出《生經》。﹞

《阿那律思目連神力經》一卷﹝抄。﹞

《阿那律七念章經》一卷

《請般特比丘經》一卷

《請賓頭盧法》一卷

《尊者薄拘羅經》一卷﹝抄《中阿含》。﹞

《婆拘盧答異學問經》一卷﹝抄。﹞

《尊者瞿低迦獨一思惟經》一卷﹝抄《阿含》。﹞

《優陀夷坐樹下寂靜調伏經》一卷﹝抄《阿含》。﹞

《羅漢迦畱陀夷經》一卷

《羅漢遇瓶沙王經》一卷﹝抄《阿含》。﹞

《央掘魔羅歸化經》一卷﹝抄。﹞

《佛降央掘魔人民歡喜經》一卷﹝抄。﹞

《央掘魔悔過法經》一卷﹝抄。﹞

《帝釋施央掘魔法服經》一卷﹝抄。﹞

《鴦掘髻經》一卷﹝抄。﹞

《鴦掘魔母因緣經》一卷﹝抄。﹞

《羅旬逾經》一卷

《浮彌經》一卷﹝抄《增一阿含》。﹞

《和難釋經》一卷﹝出《生經》。﹞

《和難經》一卷﹝出《生經》。﹞

《難提釋經》一卷

《金師精舍尊者病經》一卷﹝抄。﹞

《調達問佛顏色經》一卷﹝抄《六度集》。﹞

《波利比丘謗梵行經》一卷﹝抄。﹞

《阿梵和利比丘無常經》一卷﹝抄。﹞

《阿梵和利比丘無常經》一卷﹝抄。﹞

《摩訶比丘經》一卷﹝抄。﹞

《瞻婆比丘經》一卷﹝抄。﹞

《拘提比丘經》一卷﹝抄。﹞

《聰明比丘經》一卷﹝抄。﹞

《善唄比丘經》一卷

《深淺學比丘經》一卷﹝抄。﹞

《大悲比丘本願經》一卷﹝抄。﹞

《沙曷比丘功徳經》一卷﹝《舊錄》云﹐《沙曷經丘經》。﹞

《差摩比丘諭重病經》一卷﹝抄《雜阿含》。﹞

《坐禪比丘命過生天經》一卷﹝抄《出曜經》。﹞

《分衛比丘經》一卷﹝出《生經》。﹞

《比丘各言志經》一卷﹝出《生經》。﹞

《比丘疾病經》一卷﹝出《生經》。﹞

《比丘求證人經》一卷﹝抄。﹞

《比丘於色厭離經》一卷﹝抄《阿含》。﹞

《比丘問佛何故捨世學道經》一卷﹝抄《出曜經》。﹞

《比丘避女惡名欲自殺經》一卷﹝抄。﹞

《比丘問佛多優婆塞命終經》一卷﹝抄《中阿含》。﹞

《佛爲比丘說三法經》一卷﹝抄。﹞

《佛爲比丘說大力經》一卷﹝抄。﹞

《佛爲比丘說極深險處經》一卷﹝抄。﹞

《佛爲比丘說燒頭諭經》一卷﹝抄《雜阿含》。﹞

《佛爲諸比丘說莫思惟世間思惟經》一卷

《佛爲年少比丘說正事經》一卷﹝抄。﹞

《佛看比丘病不受長者請經》一卷﹝抄《出曜經》。﹞

《佛度旃陀羅兒經》一卷

《大力士出家得道經》一卷﹝一名《力士跋陀經》。抄《雜阿含》。﹞

《獵師捨愛學道經》一卷﹝抄《出曜經》。﹞

《長者子六過出家經》一卷﹝抄《出曜經》。﹞

《二老男女見佛出家得道經》一卷﹝抄。﹞

《泥洹後諸比丘經》一卷﹝或云《小般泥洹經》﹐或云《泥洹後變記經》﹐或云《泥洹後比丘世變經》﹐或云《佛般泥洹後比丘世變經》。﹞

《外道出家經》一卷﹝抄。﹞

《出家緣經》一卷

《泥洹後千歲中變記》一卷﹝或云《千歲變經》。﹞

《眞僞沙門經》一卷﹝或云《眞僞經》。﹞

《竊爲沙門經》一卷﹝抄。﹞

《僧名數事行經》一卷

《淳陀沙彌經》一卷

《瞿曇彌經》一卷﹝抄。﹞

《瞿曇彌記果經》一卷﹝抄。﹞

《佛母般泥洹經》一卷

《比丘尼現變經》一卷﹝抄。﹞

《母子作比丘僧比丘尼意亂經》一卷﹝一名《學人意亂經》﹐出《增一阿含》。﹞

《旃摩暴志謗佛經》一卷﹝出《生經》。﹞

《優波離問佛經》一卷

《比丘諸禁律》一卷

《沙彌十戒經》一卷﹝《舊錄》云﹐《沙彌戒》。﹞

《沙彌威儀》一卷

《沙彌尼戒》一卷

《比丘尼址戒經》一卷

《受十善戒經》一卷

《摩訶僧部比丘隨用要集法》一卷﹝或云《摩訶僧律比丘要集》。﹞

《淸信士阿夷扇持經》一卷﹝出《生經》。﹞

《釋種問優婆塞經》一卷﹝抄《阿含》。﹞

《優婆塞五法經》一卷﹝抄。﹞

《賢者五福經》一卷

《賢者五戒經》一卷﹝抄。﹞

《賢者威儀》一卷﹝或云《賢者威儀法》。﹞

《優婆塞五戒經》一卷

《優婆塞威儀經》一卷

《弟子學有三輩經》一卷﹝或云《三品弟子經》。﹞

《弟子死復生經》一卷﹝或云《死已更生經》。﹞

《弟子爲耆域術慢戒經》一卷

《弟子過命經》一卷﹝出《生經》。﹞

《弟子問事佛吉凶經》一卷

《梵王變身經》一卷﹝抄。﹞

《梵天詣婆羅門講堂經》一卷﹝抄。﹞

《帝釋禮三寶供養經》一卷﹝抄。﹞

《天帝釋受戒經》一卷﹝抄。﹞

《釋提醒因詣目連放光經》一卷﹝抄。﹞

《帝釋慈心戰勝經》一卷

《天於阿羅欲鬥戰經》一卷﹝抄《長阿含》。﹞

《諸天阿須倫鬥經》一卷﹝抄《長阿含》。﹞

《諸天阿須倫鬥經》一卷﹝抄。﹞

《比丘問佛釋提醒因因緣經》一卷﹝出《雜阿含》。﹞

《比丘浴遇天子放光經》一卷﹝抄。﹞

《明星天子問玆經》一卷﹝抄《方等大集》。﹞

《悉な梨天子詣佛說偈經》一卷﹝抄《雜阿含》。﹞

《歡樂過差天經》一卷﹝抄《出曜經》。﹞

《三十三天園觀經》一卷﹝抄《增一阿含》。﹞

《四天王經》一卷﹝後有咒﹐似後人所附。﹞

《四天王案行世間經》一卷

《諸天經》一卷﹝《舊錄》云﹐《諸天事經》。﹞

《天神禁寶經》一卷﹝抄《義足》。﹞

《諸天問如來警戒不可思議經》一卷﹝抄《方等大集經》。﹞

《梵天策經》一卷﹝異出本。﹞

《魔王變身經》一卷﹝抄。﹞

《魔嬈亂經》一卷﹝與《魔王試目連》大同小異。﹞

《魔王入苦宅經》一卷﹝抄《方等大集》。﹞

《魔作不淨色欲嬈亂經》一卷﹝抄《阿含》。﹞

《魔化比丘經》一卷﹝《舊錄》云﹐《魔比丘經》。﹞

《魔化年少詣佛產偈經》一卷﹝抄《雜阿含》。﹞

《魔女聞佛說法得男身經》一卷﹝抄《方等大集》。﹞

《魔業經》一卷﹝抄。﹞

《太白魔王堅集經》一卷﹝抄《方等大集》。﹞

《佛弟子化魔子頌偈經》一卷﹝抄《方等大集》。﹞

《偈經》一卷﹝抄《大集》。﹞

《開化魔經》一卷﹝抄《方等大集》。﹞

《過魔法界經》一卷﹝抄《方等大集》。﹞

《佛問阿須倫大海有減經》一卷﹝抄《阿含》。﹞

《轉輪聖王七寶現世間經》一卷﹝抄。﹞

《轉輪聖王七寶具足經》一卷﹝抄。﹞

《轉輪聖王發心求淨土經》一卷﹝抄。﹞

《淨飯王般泥洹經》一卷

《頂生王因緣經》一卷﹝《舊錄》云﹐《頂生王經》。﹞

《頂生王故事經》一卷

《頻毗婆王詣佛供養經》一卷﹝抄。﹞

《阿世王問五逆經》一卷﹝抄。﹞

《阿世王問恨從何生經》一卷﹝抄。﹞

《阿世王受決經》一卷

《韋提希子月夜問天人經》一卷﹝抄。﹞

《波斯匿王乘佛神力到寶坊經》一卷﹝抄《方等大集》。﹞

《波斯匿王問何俗最樂經》一卷﹝抄《阿含》。﹞

《波斯匿王詣佛有五威儀經》一卷﹝抄《阿含》。﹞

《波斯匿王太后崩塵土坌身經》一卷﹝抄《阿含》。﹞

《波斯匿王女命過詣佛經》一卷﹝抄《阿含》。﹞

《琉璃王攻釋子經》一卷

《優塡王經》一卷

《阿育王獲果報經》一卷﹝抄《雜阿含》。﹞

《阿育王於佛所生大敬信經》一卷﹝抄《雜阿含》。﹞

《阿育王供養道場樹經》一卷﹝抄《雜阿含》。﹞

《阿育王施半阿摩勒果經》一卷﹝抄《雜阿含》。﹞

《一切施王所行檀波羅蜜經》一卷﹝或云《行檀波羅蜜經》。﹞

《功徳莊嚴王八萬四千歲請佛經》一卷

《鏡面王經》一卷﹝出《六度集》。﹞

《察微王經》一卷﹝出《六度集》。﹞

《摩天國王經》一卷﹝出《六度集》。﹞

《桀貪王經》一卷﹝出《六度集》。﹞

《扌建陀王經》一卷

《薩羅王經》一卷﹝抄。或云《薩羅國王》。﹞

《長壽王經》一卷﹝抄《出曜經》﹐非安公所載者。﹞

《阿質王經》一卷

《摩調王經》一卷﹝異出。﹞

《惟樓王師子氵重經》一卷﹝或云《惟樓師子氵重譬諭經》。﹞

《國王五人經》一卷﹝出《生經》。﹞

《國王成就五法久存於世經》一卷﹝抄《阿含》。﹞

《國王厭世典經》一卷﹝抄《出曜經》。﹞

《捨頭諫太子二十八宿經》一卷﹝《舊錄》云﹐《捨頭諫經》﹐一名《虎耳》。﹞

《太子刷護經》一卷﹝抄。﹞

《五百王子作淨土願經》一卷﹝抄。﹞

《調伏王子心經》一卷﹝抄《方等大集》。﹞

《阿那祁化七子經》一卷﹝抄《阿含》。﹞

《誨子經》一卷

《教子經》一卷﹝一名《須達教子經》。《舊錄》云﹐《須達訓子經》。﹞

《福子經》一卷

《二童子見佛說偈供養經》一卷

《三幼童經》一卷﹝抄。﹞

《佛問四童子經》一卷﹝抄。﹞

《五百幼童經》一卷﹝出《生經》。﹞

《童子問佛乞食事經》一卷﹝抄《出曜經》。﹞

《童子善射術經》一卷﹝抄《出曜經》。﹞

《逝童子經》一卷﹝與《菩薩逝經》大同小異。﹞

《長壽童子病見世尊經》一卷﹝抄。﹞

《小兒聞法卽解經》一卷

《長者威施所問菩薩修行經》一卷﹝或云《菩薩修行經》﹐或云《長者修行經》。﹞

《長者梨師達多兄弟二人詣世尊經》一卷﹝抄《中阿含》。﹞

《長者賢首經》一卷

《長者夜輪得非常觀經》一卷﹝抄《出曜經》。﹞

《長者命終生無熱天經》一卷﹝抄《雜阿含》。﹞

《長者命終生兜率天經》一卷﹝抄《阿含》。﹞

《長者詣佛說子婦不恭經》一卷﹝抄《阿含》。﹞

《長者子制經》一卷

《長者子懊惱三處經》一卷﹝或云《三處惱經》。﹞

《長者命終無子付囑經》一卷

《獨富長者財物無付經》一卷﹝抄。﹞

《慳貪長者經》一卷﹝抄。與《日雜經》大同。﹞

《最勝長者受咒願經》一卷

《申越長者悔過供佛經》一卷﹝抄。﹞

《棄惡長者問菩薩法經》一卷﹝抄。﹞

《質多羅長者請比丘經》一卷

《佛爲拘羅長者說根熟經》一卷﹝抄。﹞

《佛神力求長者子經》一卷﹝抄。﹞

《樹提摩納發菩提心誓願經》一卷﹝抄。﹞

《郁伽居士見佛說法醒悟經》一卷﹝抄《阿含》。﹞

《毗羅斯那居士五欲娛樂經》一卷﹝抄《阿含》。﹞

《十支居士八城人經》一卷﹝抄《中阿含》。﹞

《籬車不放逸經》一卷﹝抄。﹞

《無畏離車白阿難經》一卷﹝抄《中阿含》。﹞

《七老婆羅門請爲弟子經》一卷

《四吒婆羅門出家得道經》一卷﹝抄《阿含》。﹞

《婆羅門虛僞經》一卷﹝抄《阿含》。﹞

《婆羅門服白經》一卷﹝抄《阿含》。﹞

《婆羅門通達論經》一卷﹝抄。﹞

《婆羅門解知眾術經》一卷﹝抄《阿含》。﹞

《婆羅門行經》一卷﹝抄《阿含》。﹞

《婆羅門問佛布施得福經》一卷﹝抄。﹞

《婆羅門子命終愛念不離經》一卷﹝抄《中阿含》。﹞

《婆羅門問世尊將來世有幾佛經》一卷﹝抄。﹞

《婆羅門避死經》一卷﹝抄《阿含》。﹞

《豆遮婆羅門論議出家經》一卷﹝抄《雜阿含》。﹞

《善徳婆羅門求舍利經》一卷

《善徳婆羅門問提婆達經》一卷

《佛化火與婆羅門出家經》一卷﹝抄《雜阿含》。﹞

《不與婆羅門等爭訟經》一卷﹝抄。﹞

《佛爲婆羅門說四法經》一卷﹝抄。﹞

《佛爲婆羅門說耕經》一卷﹝抄《雜阿含》。﹞

《佛爲老婆羅門說偈經》一卷﹝抄《雜阿含》。﹞

《佛爲黃竹園老婆羅門說學經》一卷﹝抄《中阿含》。﹞

《佛爲頻頭婆羅門說像類經》一卷﹝抄。﹞

《佛爲年少婆羅門說知善不善經》一卷﹝抄。﹞

《佛爲╂慢婆羅門說偈經》一卷﹝抄。﹞

《佛爲事火婆羅門說悟道經》一卷﹝抄《阿含》。﹞

《佛爲阿支羅迦葉說自他作苦經》一卷﹝抄。﹞

《佛爲調馬聚落主說法經》一卷﹝抄《阿含》。﹞

《六師結誓經》一卷﹝抄。﹞

《審裸形子經》一卷﹝出《生經》。﹞

《外道問佛鬥戰生天因緣經》一卷﹝抄《阿含》。﹞

《外道問佛生歡喜天因緣經》一卷﹝抄《雜阿含》。﹞

《佛將比丘優婆乞人遊行遇外道說法經》一卷﹝抄。﹞

《佛爲外道須深說離欲經》一卷﹝抄。﹞

《外道誘質多長者經》一卷

《外道仙尼說度經》一卷﹝抄。﹞

《仙人說阿羅歸化經》一卷﹝抄《阿含》。﹞

《仙人撥劫經》一卷﹝出《生經》。或云《仙人撥劫諭》。﹞

《五仙人經》一卷﹝出《生經》。﹞

《寶海梵志成就大悲經》一卷﹝抄。﹞

《寶海梵志請如來經》一卷﹝抄。﹞

《無害梵志執志經》一卷

《光華梵志經》一卷﹝出《生經》。﹞

《梵志勸轉輪王發菩提經》一卷﹝抄。﹞

《梵志問佛師經》一卷

《梵志問世間減損經》一卷

《梵志向佛說夢經》一卷﹝抄。﹞

《志子死稻敗經》一卷﹝抄。﹞

《梵志避死經》一卷

《梵志觀無常得解脫經》一卷

《梵志喪女經》一卷

《佛聞解梵志阿╄經》一卷﹝抄《阿含》。或云《梵志阿╄》。﹞

《降千梵志經》一卷﹝抄《阿含》。﹞

《度梵志經》一卷﹝抄。﹞

《梵志試火恩經》一卷﹝抄。﹞

《梵志計水淨經》一卷﹝抄《阿含》。﹞

《梵志經》一卷

《寶女問慧經》一卷﹝抄四卷《寶女所出》。﹞

《寶女問三十二相經》一卷﹝抄。﹞

《寶施女經》一卷﹝抄。﹞

《柰女經》一卷﹝抄《中阿含》。﹞

《蓮華女經》一卷

《金色女經》一卷﹝異出本。﹞

《不莊校女經》一卷

《七女本經》一卷

《前世諍女經》一卷﹝出《生經》。﹞

《三摩竭經》一卷﹝與《分﹛和心﹜檀王經》大同小異。﹞

《摩鄒女經》一卷

《摩鄧女經》一卷﹝抄。與《摩鄒女》同。﹞

《女人欲熾荒迷經》一卷﹝抄《出曜》。﹞

《貧女爲國王夫人經》一卷

《羅閱城人民請佛經》一卷﹝抄。﹞

《釋家畢罪經》一卷﹝出《生經》。﹞

《過去鳴鼓人經》一卷﹝抄《雜阿含》。﹞

《過去彈琴人經》一卷﹝抄。﹞

《殺身濟賈人經》一卷﹝出《六度集》。﹞

《殺龍濟一國經》一卷﹝出《六度集》。﹞

《墮珠海水中經》一卷﹝出《生經》。﹞

《懈怠耕者經》一卷﹝《舊錄》云﹐《懈怠耕兒經》。﹞

《商人脫賊難經》一卷﹝抄。﹞

《商人子作佛事經》一卷﹝抄《長阿含》。﹞

《昔有二人相愛敬經》一卷﹝抄《出曜》。﹞

《善生子經》一卷﹝《舊錄》云﹐《善生子》一名異出《六向拜經》。﹞

《屍迦羅越六向拜經》一卷﹝與護公《大六拜》事同辭異。﹞

《世間彊盜布施經》一卷﹝抄《增一阿含》。﹞

《捨衛人喪子發狂經》一卷﹝抄《阿含》。﹞

《貧子得獻身發狂經》一卷

《乞兒發惡心經》一卷﹝抄。﹞

《瓦師逃走經》一卷﹝抄《出曜》。﹞

《貧窮老公經》一卷﹝或云《貧老經》。﹞

《老母經》一卷

《孤母喪一子經》一卷

《負爲牛者經》一卷﹝出《生經》。﹞

《子命過經》一卷﹝出《生經》。﹞

《二僑士經》一卷﹝抄《出曜》。﹞

《阿達經》一卷

《樹提伽經》一卷

《な摩肅經》一卷﹝抄《中阿含》。﹞

《夫那羅經》一卷

《阿蘭那經》一卷

《那賴經》一卷﹝出《生經》。﹞

《那先經》一卷﹝異出本。﹞

《大意經》一卷

《釋摩男本經》一卷

《申日兜本經》一卷

《藍本經》一卷﹝或云《藍本文》。《別錄》云﹐是異出《維藍》。﹞

《君臣經》一卷﹝出《生經》。﹞

《夫婦經》一卷﹝抄《生經》。﹞

《舅甥經》一卷﹝出《生經》。﹞

《越難經》一卷

《日難經》一卷﹝卽是《越難經》﹐後說事小異。﹞

《鸚鵡經》一卷﹝抄《中阿含》。﹞

《菩薩身爲鴿王經》一卷﹝出《六度集》。﹞

《水牛王經》一卷﹝出《生經》。﹞

《鹿王經》一卷﹝或云《佛說昔爲鹿王經》。﹞

《兔王經》一卷﹝出《生經》。﹞

《拘薩羅國烏王經》一卷﹝出《生經》。﹞

《雀王經》一卷﹝出《六度集》。﹞

《孔雀經》一卷﹝出《生經》。﹞

《野雞經》一卷﹝出《生經》。﹞

《鷹鷂獵經》一卷﹝抄。出《增一阿含經》。﹞

《羅婆鳥鷹所捉經》一卷﹝抄。﹞

《至鳥事經》一卷﹝抄《阿含》。﹞

《河中艸龜經》一卷﹝抄。﹞

《大魚事經》一卷﹝抄。﹞

《三魚失水經》一卷

《雪山無猴猿經》一卷﹝抄。﹞

《暴象經》一卷﹝抄。﹞

《赤雋烏經》一卷﹝或云《赤烏諭經》。﹞

《蠱狐烏經》一卷﹝出《生經》。﹞

《三種良馬經》一卷﹝抄。﹞

《四種良馬經》一卷﹝抄《阿含》。﹞

《羣牛千頭經》一卷﹝抄。﹞

《牧牛經》一卷

《犢子經》一卷

《驢駝經》一卷﹝抄。﹞

《犭樂狗齒王經》一卷﹝《舊錄》云﹐《犭樂狗經》。﹞

《犭制狗經》一卷﹝與《犭制狗》同。﹞

《度脫狗子經》一卷﹝或云《度狗子經》。﹞

《猴猻與婢戲致變經》一卷

《憋獼猴經》一卷﹝出《生經》。﹞

《瞎憋經》一卷﹝抄。﹞

《王后爲蜣良經》一卷

《居士物故爲婦鼻虫經》一卷

《蛇行法經》一卷﹝抄《阿含》。﹞

《鬼問目連經》一卷

《目連見眾生身毛如箭經》一卷﹝抄《雜阿含》。﹞

《見一眾生舉體糞穢塗身經》一卷﹝抄《雜阿含》。﹞

《眾生頂有鐵磨盛火熾然經》一卷﹝抄《雜阿含》。﹞

《佛爲訶到曠野鬼說法經》一卷﹝抄《阿含》。﹞

《鐵城泥犁經》一卷

《泥犁經》一卷﹝或云《中阿含泥犁經》。﹞

《勤苦泥犁經》一卷

《十八泥犁經》一卷﹝抄。﹞

《四泥犁經》一卷

《地獄經》一卷

《地獄眾生相害經》一卷﹝抄。﹞

《地獄罪人眾苦事經》一卷﹝抄。﹞

《佛爲比丘說大熱地獄經》一卷﹝抄。﹞

《罪業報應教化地獄經》一卷

《摩訶乘精進度中罪報品》一卷

《十法成就惡業入地獄經》一卷﹝抄。﹞

《比丘成就五法入地獄經》一卷﹝抄《阿含》。﹞

《調達入地獄經》一卷﹝抄《中阿含》。或云《調達入地獄事》。﹞

《調達生身入地獄經》一卷﹝抄《出曜》。﹞

《奪那全身入地獄經》一卷﹝抄。﹞

《琉璃王生身入地獄經》一卷﹝抄。﹞

《閻王五天使者經》一卷﹝《舊錄》云﹐《閻王五使者經》。﹞

《福經》一卷﹝抄《阿含》。﹞

《數經》一卷﹝抄《雜阿含》。﹞

《時經》一卷﹝或云《時非時經》。﹞

《灌經》一卷﹝或云《四月八日灌經》。﹞

《意經》一卷

《寤意經》一卷﹝抄。﹞

《正意經》一卷

《惡意經》一卷﹝抄《阿含》。﹞

《罵意經》一卷

《舉缽經》一卷﹝抄。﹞

《息恚經》一卷﹝抄《中阿含》。﹞

《忍辱經》一卷

《福行經》一卷﹝抄《阿含》。﹞

《福報經》一卷﹝抄。﹞

《法觀經》一卷

《身觀經》一卷

《多聞經》一卷﹝抄。﹞

《受持經》一卷﹝抄《阿含》。﹞

《伏淫經》一卷﹝抄《阿含》。﹞

《離睡經》一卷﹝抄。﹞

《應法經》一卷﹝抄。﹞

《樂想經》一卷﹝抄。﹞

《尊上經》一卷

《醫王經》一卷﹝抄《阿含》。﹞

《危脆經》一卷

《柔Й經》一卷﹝抄。﹞

《梵綱經》一卷﹝與《護公錄》所出《梵綱六十二見》大同小異。﹞

《名稱經》一卷﹝抄。﹞

《處處經》一卷

《閒居經》一卷﹝出《生經》。﹞

《何苦經》一卷﹝抄。﹞

《無懼經》一卷﹝抄。﹞

《貧窮經》一卷﹝抄《阿含》。﹞

《求欲經》一卷﹝抄《阿含》。﹞

《分別經》一卷﹝抄。﹞

《衰利經》一卷

《犯罪經》一卷

《慢法經》一卷﹝抄。﹞

《邪見經》一卷

《放逸經》一卷﹝抄。﹞

《無常經》一卷﹝抄。﹞

《惡道經》一卷﹝抄《阿含》。﹞

《積骨經》一卷

《苦陰經》一卷

《法社經》一卷

《灌臘經》一卷﹝或云《般泥洹後四輩灌臘經》。﹞

《受歲經》一卷﹝抄《阿含》。﹞

《蜜具經》一卷﹝出《生經》。﹞

《腹使經》一卷﹝出《生經》。﹞

《曉食經》一卷﹝抄《修行道地曉了食品》。﹞

《普施經》一卷﹝抄《阿含》。﹞

《持齋經》一卷

《盂蘭經》一卷

《雜贊經》一卷﹝出《生經》。﹞

《甘露道經》一卷﹝抄。似《出曜》。﹞

《海八徳經》一卷

《恆水戒經》一卷﹝《舊錄》云﹐《恆水經》。﹞

《寂志果經》一卷

《不壞淨經》一卷﹝抄《雜阿含》。﹞

《具善根經》一卷﹝抄。﹞

《法施勝經》一卷

《人弘法經》一卷﹝抄《大云經》。﹞

《壽命促經》一卷﹝抄《雜阿含》。﹞

《色無常經》一卷﹝抄《阿含》。﹞

《戒消災經》一卷﹝《舊錄》云﹐《戒消伏》。﹞

《戒相應經》一卷﹝抄。或云《戒相應法》。﹞

《護口意經》一卷

《修行慈經》一卷﹝抄。﹞

《法滅盡經》一卷

《未曾有經》一卷﹝異出本。﹞

《不淨觀經》一卷﹝抄《長阿含》。﹞

《心本淨經》一卷﹝抄《文殊普超三昧經》。﹞

《無母子經》一卷﹝抄。﹞

《無吾我經》一卷﹝抄。﹞

《大枯樹經》一卷﹝與《安公錄枯樹經》大同小異。﹞

《水上泡經》一卷

《諸漏盡經》一卷﹝或云《諸盡經》。抄《雜阿含》。﹞

《是我所經》一卷﹝出《生經》。﹞

《阿耨風經》一卷﹝抄《阿含》。﹞

《出曜華經》一卷﹝抄《出曜》。﹞

《華嚴淨經》一卷

《華嚴瓔珞經》一卷

《觀世樓炭經》一卷﹝有三品。﹞

《波若得經》一卷

《惟日雜難經》一卷

《處中行道經》一卷﹝抄《雜阿含》。﹞

《勸行有證經》一卷﹝抄《雜阿含》。﹞

《修行勸意經》一卷﹝抄《中阿含》。﹞

《多增道章經》一卷﹝《舊錄》云﹐《多增道經》。一名《異出十報法》。﹞

《內身觀章經》一卷

《忠心政行經》一卷﹝出《六度集》。或云《忠心經》。《舊錄》有《大忠心經》《小忠心經》。﹞

《堅心正意經》一卷﹝或云《堅意經》。﹞

《罪業報應經》一卷

《分明罪福經》一卷

《捨諸世務經》一卷﹝抄。﹞

《摩訶剎頭經》一卷﹝與《灌經》同﹐後事小異。﹞

《天地成敗經》一卷﹝是抄眾經。﹞

《救護身命經》一卷

《淸淨法行經》一卷

《金剛淸淨經》一卷﹝或云《金剛三昧本性淸淨不壞不滅經》。﹞

《眼色相系經》一卷﹝抄。﹞

《禪思滿足經》一卷﹝抄《阿含》。﹞

《修集士行經》一卷﹝抄。﹞

《承事勝己經》一卷

《往古造行經》一卷

《無始本際經》一卷

《大慈無減經》一卷﹝抄。﹞

《慈仁不殺經》一卷

《淨除業障經》一卷﹝抄《淨業障》大本。﹞

《ヤ檀塗塔經》一卷

《求欲說法經》一卷

《少多制戒經》一卷

《異信異欲經》一卷﹝抄。﹞

《相應相可經》一卷

《商人求財經》一卷﹝抄。﹞

《比丘世利經》一卷﹝抄。﹞

《恆水流澍經》一卷﹝抄。﹞

《信能渡河經》一卷﹝抄。﹞

《積木燒然經》一卷﹝與《枯樹經》大同小異。﹞

《業諭多少經》一卷﹝抄。﹞

《前世三轉經》一卷

《除恐怖品經》一卷﹝抄《修行道地》。﹞

《良進難遇經》一卷﹝抄。﹞

《說法難值經》一卷

《向邪違法經》一卷﹝抄。﹞

《邪業自活經》一卷﹝出《生經》。﹞

《眾生身穢經》一卷

《苦陰因事經》一卷﹝抄《中阿含》。﹞

《求離牢獄經》一卷﹝抄。﹞

《阿含正行經》一卷

《增一阿含經》一卷﹝抄《增一阿含》。﹞

《摩訶乘寶嚴經》一卷

《十住毗婆沙經》一卷﹝抄《十住論》。﹞

《不退轉法輪經》一卷﹝抄。﹞

《一音辯正法經》一卷﹝抄。﹞

《精勤四念處經》一卷﹝抄。﹞

《調伏眾生業經》一卷﹝抄。﹞

《無病第一利經》一卷﹝抄《出曜》。﹞

《父母恩難報經》一卷﹝抄《中阿含》。﹞

《多倒見眾生經》一卷﹝抄。﹞

《世間言美色經》一卷﹝抄。﹞

《形疾三品風經》一卷﹝抄《思惟略要法》。﹞

《人受身入陰經》一卷﹝抄《修行道地》。﹞

《斫毒樹復生經》一卷﹝抄《出曜》。﹞

《一切行不恆安經》一卷﹝抄《阿含》。﹞

《人身四百四病經》一卷﹝抄。﹞

《人身八十種虫經》一卷﹝抄《修行道地》。﹞

《人病醫不能治經》一卷﹝抄《修行道地》。﹞

《祭亡人不得食經》一卷﹝抄。﹞

《分別善惡所起經》一卷

《犯戒罪報輕重經》一卷

《大乘方等要慧經》一卷﹝或云《方等慧經》﹐或云《要慧經》。﹞

《佛遺日摩尼寶經》一卷

《無崖際持法門經》一卷﹝或云《無崖際經》。﹞

《仁王護國般若波羅蜜經》一卷

《阿難陀目亻去尼呵離陀經》一卷

《樂瓔珞莊嚴方便經》一卷﹝一名《轉女身菩薩經》﹐沙門法海譯。或云《樂瓔珞莊嚴女經》。﹞

《過去行檀波羅蜜經》一卷﹝抄。﹞

《本行六波羅蜜經》一卷

《當來選擇諸惡世界經》一卷﹝抄。﹞

《四大色身生厭離經》一卷

《有眾生三世作惡經》一卷﹝抄。﹞

《信人者生五種患經》一卷﹝抄。﹞

《以金貢太山贖罪經》一卷

《人民疾疫受三歸經》一卷﹝抄《阿含》。﹞

《受持佛名不墮惡道經》一卷

《第一四門經》一卷﹝出《大十二門經》。﹞

《第二四門經》一卷

《第三四門經》一卷﹝《第三四門》卽名《甘露道律經》﹐撿雜目錄﹐或有不稱《第三四門》而直云《甘露道律經》者。﹞

《佛入甘露調意經》一卷﹝從《第一四門》至《甘露調意》凡四品﹐並是《大十二門經》一部﹐後人逐品寫出﹐遂分成四經。《生經》一部亦如此。﹞

《楞伽阿跋多羅寶一切佛語斷食肉章經》一卷﹝抄《大楞伽經》所出。或云《楞伽抄經》。﹞

《三劫經》一卷﹝抄《長阿含》。﹞

《三小劫經》一卷

《三毒經》一卷﹝抄。﹞

《三慧經》一卷﹝抄。﹞

《三行經》一卷﹝抄《阿含》。﹞

《三因緣經》一卷﹝抄。﹞

《三時過經》一卷﹝抄《雜阿含》。﹞

《四自在神通經》一卷﹝抄。﹞

《四品學法經》一卷﹝抄。﹞

《四食經》一卷﹝抄。﹞

《四未曾有法經》一卷﹝抄《阿含》。﹞

《四種人經》一卷﹝抄。﹞

《四人出現世間經》一卷﹝抄《阿含》。﹞

《五戰鬥人經》一卷﹝抄《阿含》。﹞

《五陰成敗經》一卷﹝抄《修行道地》。﹞

《五道輪轉罪福報應經》一卷

《六齋八戒經》一卷

《七寶經》一卷

《七處三觀經》一卷﹝異出﹐抄《雜阿含》。﹞

《八光經》一卷﹝抄。﹞

《八陽經》一卷

《八關齋經》一卷﹝異出。﹞

《九傷經》一卷

《十報三統略經》一卷﹝異出。﹞

《十二因緣章經》一卷﹝《舊錄》云﹐《十二因緣經》。﹞

《十一思惟念如來經》一卷﹝抄《阿含》。或云《十一想思念如來經》。﹞

《十二遊經》一卷﹝《舊錄》云﹐《十二由經》。﹞

《十二遊經》一卷﹝異本﹐文大同小異。﹞

《十二頭陀經》一卷

《沙門爲十二頭陀經》一卷

《十二品生死經》一卷

《十八不共法經》一卷﹝出《寶女經》。﹞

《三十二相因緣經》一卷﹝與《安公失源》所出《三十二相》大同小異。﹞

《慈仁問八十種好經》一卷﹝與《安公失源》所出《八十種好》大同小異。﹞

《三十七品經》一卷﹝異本。﹞

《三十七品經》一卷﹝異本。﹞

《寶積三昧文殊師利菩薩問法身經》一卷﹝或云《遺日寶積三昧文殊師利問法身經》。﹞

《空淨天感應三昧經》一卷﹝《舊錄》云﹐《空淨三昧經》。﹞

《自誓三昧經》一卷﹝內題云《獨證品》第四﹐出《比丘淨行》中﹐與護公所出《獨證自誓三昧》大同小異。﹞

《佛印三昧經》一卷

《法華三昧經》一卷

《月燈三昧經》一卷

《定意三昧經》一卷

《般舟三昧念佛章經》一卷

《四百三昧名經》一卷﹝抄。﹞

《庾伽三磨斯經》一卷﹝譯言《修行略》。一名《達摩多羅禪法》﹐或云《達摩多羅菩薩撰禪經要集》。﹞

《禪定方便次第法經》一卷

《禪定呵欲經》一卷

《禪祕要經》一卷﹝抄。《禪要祕密治病經》所出。﹞

《治禪鬼魅不安經》一卷﹝抄。《禪要祕密治病經》所出。﹞

《阿練若習禪法經》一卷﹝卽是抄《菩薩禪法》第一卷

。﹞

《禪法》一卷

《說數息事經》一卷

《恆河譬諭經》一卷﹝抄。﹞

《須河譬諭經》一卷

《須河譬經》一卷﹝與前《須河譬》大同小異。﹞

《灰河經》一卷

《塵土灰河譬諭經》一卷﹝與前《灰河》小異。﹞

《水諭經》一卷﹝抄《阿含》。﹞

《鑄金諭經》一卷﹝抄。﹞

《浮木譬諭經》一卷

《田夫諭經》一卷﹝抄《阿含》。﹞

《嬰兒譬諭經》一卷﹝抄《阿含》。﹞

《羣牛譬經》一卷﹝抄《阿含》。﹞

《羊羣諭經》一卷﹝抄。﹞

《大蛇譬諭經》一卷﹝《舊錄》云﹐《大蛇經》。﹞

《飛鳥諭經》一卷﹝抄《阿含》。﹞

《憋諭經》一卷﹝抄《六度集》。﹞

《馬諭經》一卷﹝抄。﹞

《箭諭經》一卷﹝抄《阿含》。﹞

《木杵諭經》一卷﹝抄《阿含》。﹞

《毒諭經》一卷﹝出《生經》。﹞

《毒艸諭經》一卷﹝出《生經》。或云《毒艸經》。﹞

《毒悔諭經》一卷﹝出《生經》。﹞

《調達諭經》一卷

《爪甲擎土譬經》一卷﹝《舊錄》云﹐《爪甲取土經》。﹞

《譬諭六人經》一卷﹝抄《罵意經》。﹞

《譬諭經》一卷

《譬諭經》一卷﹝異出。﹞

《法句譬諭經》一卷﹝凡十七事。或云《法句譬經》。﹞

《雜譬諭經》一卷﹝凡十一事。﹞

安法師載《竺法護經目》有《譬諭經三百首》二十五卷﹐混無名目﹐難可分別。今新撰所得﹐並列名定捲﹐以曉覽者。尋此眾本﹐多出大經﹐𨿽時失譯名﹐然護公所出或在其中矣。﹞

《梵音偈本》一卷

《陀羅尼偈》一卷﹝抄。﹞

《阿彌陀佛偈》一卷

《後出阿引人注目陀佛偈》一卷

《七佛各說偈》一卷

《贊七佛偈》一卷

《深自知身偈》一卷﹝《舊錄》云﹐《自知偈》。﹞

《禪經偈》一卷﹝抄《禪經》中偈。﹞

《怛﹛和心﹜尼百句》一卷

《五言詠頌本起》一卷﹝百四十二首。﹞

《道行品諸經胡音解》一卷

《灌頂七萬二千神王護比丘咒經》一卷

《灌頂十二萬神王護比丘尼咒經》一卷

《灌頂三歸五戒帶佩護身咒經》一卷

《灌頂百結神王護身咒經》一卷

《灌頂宮宅神王守鎭左右咒經》一卷

《灌頂冢墓因緣四方神咒經》一卷

《灌頂伏魔對印大神咒經》一卷

《灌頂摩尼羅大神咒經》一卷

《灌頂召五方龍王攝疫毒神咒經》一卷

《灌頂梵天神策經》一卷

《灌頂普廣經》一卷﹝本名《普廣菩薩經》﹐或名《灌頂隨願往生十方淨土經》﹐凡十一經。﹞

從《七萬二千神王咒至召五方龍王咒》凡九經﹐是舊集《灌頂》﹐總名《大灌頂經》。從《梵天神策》及《普廣經》《拔除過罪經》﹐凡三卷﹐是後人所集﹐足《大灌頂》爲十二卷。其《拔除過罪經》一卷已摘入《疑經錄》中﹐故不兩載。

《摩訶般若波羅蜜神咒》一卷

《般若波羅蜜神咒》一卷﹝異本。﹞

《七佛所結麻油述咒》一卷

《七佛所結麻油述咒》一卷﹝異本。﹞

《七佛神咒》一卷

《七佛神咒》一卷﹝結縷者。異本。﹞

《大神母結誓咒》一卷

《大神將軍咒》一卷

《八吉祥神咒》一卷﹝《古錄》云﹐《八吉祥經》。﹞

《陀鄰缽經》一卷

《陀羅尼句經》一卷

《華積陀羅尼神咒》一卷

《持句神咒》一卷

《六神名神咒》一卷

《幻師名神咒》一卷

《伊洹法願神咒》一卷

《幻師陂陀神咒》一卷

《醫王惟樓延神咒》一卷﹝或云《阿難所問醫王惟樓延神咒》。﹞

《幻師鄒陀神咒》一卷﹝《古錄》《幻士╄陀經》。﹞

《解日厄神咒》一卷

《摩尼羅神咒》一卷

《檀特羅麻油述神咒》一卷

《麻油述神咒》一卷

《羅神咒案摩經》一卷

《咒水經》一卷

《親水經》一卷

《龍王咒水浴經》一卷

《龍王結願五龍神咒》一卷

《五龍咒毒經》一卷

《十八龍王神咒經》一卷

《咒請雨咒止雨經》一卷

《取血气神咒》一卷﹝《舊錄》云﹐《血咒》。﹞

《藥咒》一卷

《咒毒》一卷

《咒時气》一卷

《咒小兒》一卷

《咒齲齒》一卷﹝或云《咒虫齒》﹐或云《咒齒》。﹞

《咒齲齒》﹝異本。﹞

《咒牙痛》

《咒牙痛》﹝異本。﹞

《咒眼痛》

《咒眼痛》﹝異本。﹞

《咒賊》一卷﹝或云《辟除賊害咒》。﹞

《咒賊》﹝異本。﹞

《卒逢賊結帶咒》

《七佛安宅神咒》一卷

《安宅咒》一卷

《三歸五戒神王名》一卷

﹝安法師所載《竺法護經目》有《神咒》三卷﹐旣無名題﹐莫測同異。今新集所得﹐並列名條捲﹐𨿽未詳譯人﹐而護所出咒必在其中矣。﹞

右八百四十六部﹐凡八百九十五卷。新集所得﹐今並有其本﹐悉在經藏。

條新撰目錄闕經﹐未見經文者如左﹕

《雜譬諭經》八十卷﹝《舊錄》所載。﹞

《雜數經》二十卷﹝《舊錄》所載。﹞

《出要經》二十卷

《阿惟越致轉經》十八卷﹝《舊錄》所載。﹞

《摩訶乘經》十四卷﹝攺字訓日乘。﹞

《蜀普耀經》八卷﹝《舊錄》所載。以蜀土所出。﹞

《行道經》七卷

《正法華三昧經》六卷﹝疑卽是《正法華經》之別名。﹞

《摩訶乘優波提經》五卷

《三昧王經》五卷

《梵王請問經》五卷

《不退轉輪經》四卷

《佛從兜率降中陰經》四卷﹝出《王宗經目》。﹞

《四天王經》四卷﹝疑一部四本。﹞

《魔王請問經》四卷

《那先譬諭經》四卷﹝《舊錄》所載。﹞

《度無極譬經》三卷

《長阿含經》三卷﹝疑是殘缺《長阿含經》。﹞

《大梵天王請轉法輪經》三卷

《釋提醒因所問經》三卷

《法華光瑞菩薩現壽經》三卷

《普賢菩薩答難二千經》二卷

《濡首菩薩經》二卷﹝疑卽是《濡首菩薩分衛經》。﹞

《太子試藝本起經》二卷

《小本起經》二卷﹝《舊錄》所載。﹞

《不思議功徳經》二卷﹝或云《功徳經》。﹞

《蜀首楞嚴經》二卷﹝出《舊錄》所載﹐似蜀土所出。﹞

《後出首楞嚴經》二卷﹝《舊錄》所載﹐云有十偈。﹞

《梵天王請佛千首經》二卷﹝又《大梵天王經》二卷似此。﹞

《深斷連經》二卷

《甘露味阿毗曇》二卷﹝或云《甘露味經》二卷。﹞

《弘道經》二卷

《乳王如來經》一卷﹝或云《乳王經》。﹞

《瞻波國佛說戒經》一卷

《佛在誓枝山說法經》一卷

《佛三毒事經》一卷

《佛七事經》一卷

《佛開和伏經》一卷

《佛意行經》一卷

《佛醫王經》一卷

《因佛生三心經》一卷

《佛聚經》一卷

《如來智印經》一卷﹝先闕。﹞

《七佛本緣經》一卷

《七佛父母姓字經》一卷﹝《舊錄》云﹐《七佛姓字經》。﹞

《釋迦文枝缽經》一卷

《佛袈裟經》一卷

《佛缽經》一卷

《佛大衣經》一卷

《佛本記》一卷﹝《舊錄》所載。﹞

《賢劫五百佛名經》一卷

《現在十方佛名經》一卷

《過去諸佛名經》一卷

《千五百佛名經》一卷

《三千佛名經》一卷

《五千七百佛名經》一卷

《觀世音成佛經》一卷

《文殊因緣經》一卷

《文殊本願經》一卷

《文殊觀經》一卷

《彌勒受決經》一卷

《彌勒作佛時經》一卷

《彌勒難經》一卷

《彌勒須河經》一卷

《道導問佛經》一卷

《╄陀菩薩百二十難經》一卷

《賢首菩薩二百問經》一卷

《持身菩薩經》一卷﹝或云《持身經》。﹞

《金剛女菩薩經》一卷

《善意菩薩經》一卷

《阿惟越致菩薩戒經》一卷﹝《舊錄》云﹐《阿惟越致戒經》。﹞

《菩薩從兜率天降中陰經》一卷

《菩薩行喜經》一卷

《菩薩淨本業經》一卷

《菩薩初業經》一卷

《菩薩四事經》一卷

《菩薩十六願經》一卷

《菩薩五十徳行經》一卷

《菩薩教法經》一卷

《菩薩正行經》一卷

《菩薩出入諸則經》一卷

《菩薩內誡經》一卷

《菩薩常行經》一卷﹝《舊錄》所載。﹞

《菩薩母姓字經》一卷

《菩薩家姓經》一卷

《菩薩比丘經》一卷

《菩薩經》一卷

《迦葉解經》一卷

《迦葉因緣經》一卷

《舍利弗問署經》一卷

《迦葉獨證自誓經》一卷﹝《舊錄》所載。﹞

《舍利弗嘆度女人經》一卷

《舍利弗生西方發》一卷

《舍利弗目連泥洹經》一卷

《摩訶目犍連與佛扌角能經》一卷﹝《舊錄》所載。﹞

《目連所問經》一卷

《目連因緣經》一卷

《阿難得道經》一卷﹝《舊錄》所載。﹞

《阿難般泥洹經》一卷﹝《舊錄》所載。﹞

《阿難現變經》一卷

《難陀經》一卷

《阿那律念復生經》一卷﹝《舊錄》所載。﹞

《滿願子經》一卷

《阿那含七念經》一卷

《羅漢菩子經》一卷

《賓頭盧取缽經》一卷

《鳩摩迦葉經》一卷

《童迦葉經》一卷﹝出《長阿含》。或云《童迦葉解難》。﹞

《愛行比丘經》一卷

《愛身比丘經》一卷

《加丁比丘經》一卷

《ヤ比丘經》一卷

《善星比丘經》一卷

《六羣比丘經》一卷

《自在王比丘經》一卷

《羅耶達比丘經》一卷

《比丘和須蜜經》一卷

《比丘法相經》一卷

《佛爲比丘說二事經》一卷

《玄戒未來比丘經》一卷

《沙門分衛見怪異經》一卷﹝《舊錄》所載。﹞

《釋種子經》一卷

《蓮華色比丘尼經》一卷

《人詐名爲道經》一卷﹝《舊錄》所載。﹞

《尊者婆蹉律經》一卷

《恆水不說勤勞經》一卷

《波羅提木叉》一卷

《大沙門羯磨》一卷

《大戒經》一卷﹝《舊錄》所載。﹞

《五部威儀所服經》一卷﹝或云《五部僧服經》。﹞

《衣服制》一卷﹝《舊錄》所載。﹞

《結界文經》一卷

《八歲沙彌降外道經》一卷﹝抄《出曜》。《舊錄》云﹐《八歲沙彌折外異學經》。﹞

《八歲沙彌開解國王經》一卷

《賓二沙彌經》一卷

《沙彌離戒》一卷

《沙彌離威儀》一卷﹝《舊錄》所載。﹞

《沙彌持戒經》一卷

《海洲優婆塞會經》一卷

《優婆夷墮捨經》一卷

《在家菩薩戒經》一卷

《在家律儀經》一卷

《賢者雜事經》一卷

《弟子本行經》一卷﹝《舊錄》所載。﹞

《弟子修學經》一卷

《弟子行澤中遇賊劫經》一卷

《弟子精進經》一卷

《道本五戒經》一卷﹝《舊錄》所載。﹞

《迦提羅越問五戒經》一卷

《威儀經》一卷﹝《舊錄》所載。﹞

《那羅延天王經》一卷

《毗沙門王經》一卷

《大四天王經》一卷

《二十八天經》一卷

《爲壽盡天子說法經》一卷﹝《舊錄》云﹐《命盡天子經》。﹞

《諸天壽經》一卷

《魔現成佛經》一卷﹝《舊錄》所載。﹞

《魔試佛經》一卷﹝《舊錄》所載。﹞

《魔試目連經》一卷﹝或云《獘魔試摩目連經》。﹞

《魔王試經》一卷

《阿須倫問八事經》一卷﹝《舊錄》云﹐《阿須倫所問八事》。﹞

《淨飯王經》一卷

《佛葬閱頭檀王經》一卷

《阿育王作小兒時經》一卷

《小阿育王經》一卷

《優塡王照逝心女經》一卷

《迦夷王頭布施經》一卷

《果尊王經》一卷

《佛居王經》一卷

《降恐王經》一卷

《摩羅王經》一卷

《遮羅王經》一卷﹝出《六度集》。﹞

《摩竭王經》一卷﹝《舊錄》云﹐《摩竭國王經》。﹞

《和墨王經》一卷﹝出《六度集》。﹞

《薩波達王經》一卷﹝《舊錄》所載。﹞

《摩登王經》一卷

《屍呵徧王經》一卷﹝《舊錄》云﹐《尼呵徧王經》。﹞

《捨夷國經》一卷

《乾夷王經》一卷﹝出《六度集》。﹞

《羅提坻王經》一卷﹝或作《國王羅提埤經》。﹞

《摩訶惟越王經》一卷

《薩和達王經》一卷

《難國王經》一卷

《年少王經》一卷﹝《舊錄》所載。﹞

《流沙王經》一卷

《十四王經》一卷

《王以竹施經》一卷

《勸王持五戒經》一卷

《太子法慧經》一卷﹝《舊錄》云﹐《太子法慧》。﹞

《太子法施經》一卷﹝出《六度集》。﹞

《太子旃捨羅差經》一卷

《是光太子經》一卷﹝《舊錄》所載。﹞

《長者盛徳經》一卷

《長者法心經》一卷

《長者難提經》一卷﹝《舊錄》所載。﹞

《長者仁賢經》一卷

《長者洹羅越經》一卷

《長者子誓經》一卷﹝《舊錄》所載。﹞

《佛問淳陀長者受樂淨行經》一卷

《五百婆羅門問有無經》一卷﹝《舊錄》所載。﹞

《婆羅門問事經》一卷

《婆羅門等爭說經》一卷

《六師詣波斯匿王經》一卷

《尼犍齋經》一卷

《仙嘆經》一卷﹝出《六度集》。﹞

《光味仙人睹佛身經》一卷﹝抄《方等大集》。﹞

《明星梵志經》一卷

《摩竭梵志經》一卷﹝出《義足》。﹞

《辭梵志經》一卷﹝出《義足》。﹞

《猛觀梵志經》一卷﹝出《義足》。﹞

《法觀梵志經》一卷﹝出《義足》。﹞

《兜率梵志經》一卷

《兜勒梵志經》一卷

《梵志拔陀經》一卷

《梵志計火淨經》一卷

《梵志問疑經》一卷

《梵志意經》一卷

《梵志好母經》一卷

《梵志淫女經》一卷

《梵志六師經》一卷

《天后賢女經》一卷

《徳女問經》一卷

《女利行經》一卷﹝《舊錄》所載。﹞

《貧女少施獲弘報經》一卷

《貧女聽經蛇嚙命終經》一卷﹝《古錄》《貧女聽經蛇嚙命終生天經》。﹞

《國王癡夫人經》一卷﹝《舊錄》所載。﹞

《彌家女經》一卷

《四婦因緣經》一卷﹝《舊錄》所載。﹞

《鐘磬貧乏經》一卷﹝抄《出曜》。﹞

《淫人曳踵行經》一卷﹝《舊錄》所載。﹞

《二人作沙門弟斷兄舌經》一卷

《气噓殺旃陀羅經》一卷

《眼能視殺人經》一卷

《孤獨三兄弟經》一卷

《老少俱死經》一卷

《阿斂他經》一卷

《須多羅經》一卷﹝《舊錄》云﹐《須多羅入胎經》。﹞

《羼提和經》一卷﹝抄《六度集》。﹞

《須陀利經》一卷

《不蘭伽經》一卷

《小申日經》一卷

《婆羅柰軍四姓經》一卷

《大姓家主叩書不經》一卷

《提謂經》一卷

《彊羅經》一卷

《墮迦經》一卷﹝《舊錄》所載﹐云晉言「堅彊」。﹞

《金轉龍王經》一卷

《盤達龍王經》一卷﹝《舊錄》所載。﹞

《蘇曷龍王經》一卷

《三龍王經》一卷

《菩薩作六牙象本事經》一卷

《菩薩作龜本事經》一卷﹝出《六度集》。﹞

《菩薩師子王經》一卷

《菩薩爲魚王經》一卷﹝出《六度集》。﹞

《象王經》一卷﹝出《生經》。﹞

《虎王經》一卷

《鱉王經》一卷﹝或云《菩薩曾爲鱉王經》。﹞

《蠍王經》一卷

《毒龍蛇施經》一卷

《養牛經》一卷

《放牛法經》一卷

《牛米自供養經》一卷﹝《舊錄》云﹐《牛米自供經》。﹞

《行放食牛經》一卷﹝《舊錄》所載。﹞

《墮釋迦牧牛經》一卷﹝《舊錄》所載。﹞

《餓鬼經》一卷

《鐵杵泥犁經》一卷

《閻羅王經》一卷

《緣經》一卷

《藥經》一卷

《苦慧經》一卷

《慧達經》一卷

《法足經》一卷

《身數經》一卷

《選福經》一卷

《布施經》一卷

《助善經》一卷

《孝順經》一卷

《孝順經》一卷

《古來經》一卷

《度世經》一卷

《緣本經》一卷

《法藏經》一卷

《明住經》一卷

《善憩經》一卷

《植質經》一卷

《名相經》一卷

《怪異經》一卷

《滅怪經》一卷

《本缽經》一卷

《案缽經》一卷

《諸法經》一卷

《雜贊經》一卷

《法嚴經》一卷﹝《舊錄》所載﹐疑卽是《等入法嚴》。﹞

《漸備經》一卷﹝疑是《漸備》之一卷。﹞

《壁四經》一卷﹝《舊錄》所載。﹞

《與脫經》一卷

《伏願經》一卷

《寶見經》一卷

《眞提經》一卷

《明義經》一卷

《見在經》一卷

《雜事經》一卷

《釋學經》一卷

《釋論》一卷﹝疑是《大智論抄》之一卷。﹞

《旨解經》一卷﹝疑卽《義旨雜解》。﹞

《賣智慧經》一卷﹝《舊錄》所載。﹞

《初受道經》一卷﹝《舊錄》所載。﹞

《度道俗經》一卷

《學經福經》一卷﹝《舊錄》所載。﹞

《諸福徳經》一卷

《說人身經》一卷

《施色力經》一卷

《色入施經》一卷

《戒法律經》一卷

《止寺中經》一卷﹝《舊錄》所載。﹞

《未生火經》一卷

《未生災經》一卷

《成敗品》一卷﹝經目或云《成敗品》第四﹐似是《樓炭經》之一品。﹞

《念佛品經》一卷

《須彌山經》一卷

《閻浮利經》一卷

《世間珍寶經》一卷﹝《舊錄》云﹐《世間所望珍寶經》。﹞

《無端底持經》一卷﹝《舊錄》云﹐《無端底總持經》。﹞

《安般行道經》一卷﹝《舊錄》所載。﹞

《現道神足經》一卷

《成行無想經》一卷

《解慧微妙經》一卷﹝《舊錄》所載。﹞

《失道得道經》一卷﹝《舊錄》所載。﹞

《心情心識經》一卷﹝《舊錄》所載﹐云有注。﹞

《檢意向正經》一卷﹝《舊錄》所載。﹞

《悔過除罪經》一卷

《道徳果證經》一卷﹝《舊錄》所載。﹞

《深自僥幸經》一卷

《布施持戒經》一卷

《禮敬諸塔經》一卷

《浴像功徳經》一卷

《浴僧功徳經》一卷

《生西方齋經》一卷

《造浴室法經》一卷

《父子因緣經》一卷﹝《舊錄》所載。﹞

《螢火六度經》一卷﹝《舊錄》有《明度經》一卷﹐云一名《螢火明度經》。﹞

《有疑往解經》一卷

《雜阿含經》一卷﹝《舊錄》所載。﹞

《長阿含方法經》一卷

《六足阿毗曇經》一卷

《小觀世樓炭經》一卷﹝《舊錄》所載。﹞

《陀鄰尼目亻去經》一卷

《布施度無極經》一卷﹝疑是《六度集》之一卷。﹞

《內禪波羅蜜經》一卷﹝《舊錄》所載。﹞

《令人孝有徳經》一卷

《甚深大回向經》一卷

《人於出家者經》一卷

《心應深貪慕經》一卷

《地水火風空經》一卷

《求欲者除意經》一卷

《持戒教人殺生經》一卷

《七月十五日臘法經》一卷

《功髙╂慢有二輩經》一卷

《歡喜布施有五事經》一卷

《木槍刺腳因緣經》一卷﹝出《興起行經》。﹞

《三夢經》一卷

《三悔處經》一卷

《三乘無當經》一卷

《四署經》一卷

《四輩經》一卷﹝《舊錄》云﹐《四輩弟子經》﹐或云《四輩學經》。﹞

《四等意經》一卷

《四意止本經》一卷

《四正斷經》一卷

《大四諦經》一卷﹝《舊錄》所載。﹞

《四厚經》一卷

《五署經》一卷

《五穀世經》一卷

《五方便經》一卷﹝《舊錄》所載。﹞

《五戒報應經》一卷

《五惟越羅名解說經》一卷﹝《舊錄》所載。﹞

《五亂經》一卷

《五耶經》一卷

《五陰經》一卷﹝《舊錄》所載。﹞

《中五濁世經》一卷﹝《舊錄》所載。﹞

《六波羅蜜經》一卷﹝《舊錄》所載。﹞

《六衰事經》一卷

《六禪經》一卷

《六度六十行經》一卷

《六輩阿惟越致經》一卷

《七眾經》一卷

《七流經》一卷

《七使經》一卷

《七輩人橫死經》一卷

《大七車經》一卷﹝《舊錄》所載。﹞

《七歲作善經》一卷

《八正八邪經》一卷﹝《舊錄》所載。﹞

《八方萬物無常經》一卷

《八總持經》一卷﹝《舊錄》所載。﹞

《八輩經》一卷﹝《舊錄》所載。﹞

《八雙經》一卷

《八部僧行名經》一卷﹝《舊錄》所載。﹞

《九結經》一卷

《九惱經》一卷

《九道觀身經》一卷

《十部僧經》一卷

《十二意經》一卷

《十二阿練若髙等地經》一卷

《十二部經經》一卷

《大十二因緣經》一卷﹝《舊錄》所載。﹞

《十八難經》一卷﹝《舊錄》所載。﹞

《三十二僧那經》一卷

《三十四意經》一卷

《五十徳相經》一卷

《五十二章經》一卷﹝《舊錄》所載。別有《孝明四十二章》。﹞

《六十品經》一卷

《六十二疑經》一卷

《七十二觀身經》一卷

《百法經》一卷

《百八愛經》一卷﹝《舊錄》所載。似抄《五蓋疑結經》。﹞

《二百五十戒經》一卷﹝諸錄並云有六種異出。﹞

《惟日三昧經》一卷

《逮慧三昧經經》一卷﹝《舊錄》所載。一名《文殊師利問菩薩十事行經》。﹞

《月電三昧經》一卷

《無言三昧經》一卷

《小安般舟三昧經》一卷﹝《舊錄》所載。﹞

《阿和三昧經》一卷

《禪行斂意經》一卷﹝《舊錄》云﹐《禪行極意經》。﹞

《禪數經》一卷﹝《舊錄》所載。﹞

《禪行法經》一卷

《須彌山譬經》一卷

《日月譬經》一卷

《海水譬經》一卷

《藥艸諭經》一卷

《功徳天譬經》一卷

《賢劫譬經》一卷

《金剛譬經》一卷

《寶藏譬經》一卷

《明珠譬經》一卷

《聚木譬經》一卷

《四大譬經》一卷

《化譬經》一卷﹝《舊錄》云﹐《化諭經》。﹞

《般若波羅蜜偈》一卷

《佛淸淨偈》一卷

《太子出國二十偈》一卷

《佛十力偈》一卷

《羣生偈》一卷﹝《舊錄》所載。﹞

《十方佛神咒》一卷

《大總持祝咒》一卷﹝《舊錄》云﹐《總持咒》。﹞

《四天王神咒》一卷

《護諸比丘咒》一卷﹝出《生經》。﹞

《十二因緣結縷神咒》一卷

《摩訶神咒》一卷

《移山神咒》一卷

《降魔神咒》一卷

《和摩結神咒》一卷

《威徳陀羅神咒》一卷

《異出般舟三昧經》一卷

《異出寶藏經》一卷

《異出普門經》一卷﹝目錄云向一萬言。﹞

《異出義足》二卷

《異出四諦經》一卷

《異出菩薩本經》一卷

《異出逝童子經》一卷

《異出孫陀耶致經》一卷

《異出十善十惡經》一卷

《異出九傷經》一卷

《異出了本經》一卷

右合四百六十部﹐凡六百七十五卷。詳校羣錄﹐名數已定﹐並未見其本。今闕此經。

右二都件凡一千三百六部﹐合一千五百七十卷。﹝其已寫前件八百四十六部﹐八百九十五卷在藏﹔未寫四百六十部﹐六百七十五卷今闕。﹞

●卷五

新集抄經錄第一

新集安公疑經錄第二

新集疑經僞撰雜錄第三

新集安公注經及雜經志錄第四

小乘迷學竺法度造異儀記第五

長安睿法師諭疑第六

○新集抄經錄第一

抄經者﹐蓋撮舉義要也。昔安世髙抄出《修行》爲《大道地經》﹐良以廣譯爲難﹐故省文略說。及支謙出經﹐亦有《孛抄》。此並約寫胡本﹐非割斷成經也。而後人弗思﹐肆意抄撮﹐或棋散眾品﹐或剖正文。旣使聖言離本﹐復令學者逐末。竟陵文宣王慧見明深﹐亦不能免。若相競不已﹐則歲代彌蕪黷法寶﹐不其惜歟。名部一成﹐難用刊削。其安公時抄﹐悉附本錄﹐新集所獲﹐撰目如左。庶誡來葉﹐無效尢焉。

《抄華嚴經》十四卷

《抄方等大集經》十二卷

《抄菩薩地經》十二卷

《抄法句譬經》三十八卷

《抄阿差末經》四卷

《抄淨度三昧經》四卷

《抄摩訶摩耶經》四卷

《抄摩訶摩耶經》三卷

《抄胎經》三卷

《抄央掘魔羅經》二卷

《抄報恩經》二卷﹝少上卷。﹞

《抄頭陀》二卷﹝抄律中事。﹞

《抄義足經》二卷

《抄法華藥王品》一卷

《抄維摩詰所說佛國品》一卷

《抄維摩詰方便品》一卷

《抄維摩詰問疾品》一卷

《抄安般守意經》一卷

《抄菩薩本業經》一卷

《抄菩薩本業願行品》一卷

《抄四諦經要數》一卷

《抄法律三昧經》一卷

《抄照明三昧不思議事經》一卷

《抄諸佛要集經》一卷

《抄大乘方等要慧經》一卷

《抄普賢觀懺悔法》一卷

《抄樂瓔珞莊嚴方便經》一卷

《抄未曾有因緣經》一卷

《抄阿毗曇五法行經》一卷

《抄諸法無行經》一卷

《抄無爲道經》一卷

《抄分別經》一卷

《抄徳光太子經》一卷

《抄魔化比丘經》一卷

《抄優婆塞受戒品》一卷

《抄優婆塞受戒法》一卷

《抄貧女爲國王夫人經》一卷

﹝從《華嚴經》至《貧女爲國王夫人》凡三十六部﹐並齊竟陵文宣王所抄。凡抄字在經題上者﹐皆文宣所抄也。﹞

《般若經問論集》二十卷﹝卽《大智論抄》。或云《要論》﹐或云《略論》﹐或云《釋論》。﹞

右一部﹐凡二十卷。廬山沙門釋慧遠以論文繁積﹐學者難究﹐故略要抄出。

《抄成實論》九卷﹝齊武帝永明七年十二月﹐竟陵文宣王請定林上寺釋僧柔﹑小莊嚴寺釋慧次等於普弘寺共抄出。﹞

《淨度三昧抄》一卷

《律經雜抄》一卷

《本起抄經》一卷

《ㄦ抄經》一卷﹝《舊錄》所載。﹞

《五百梵律經抄》一卷﹝《舊錄》所載。﹞

《大海深抄經》一卷

﹝上六抄經是舊抄﹐今並闕本。﹞

《抄爲法捨身經》六卷

﹝抄字在上﹐似是文宣王所抄。今闕此經。﹞

《法苑經》一百八十九卷

﹝此一經近世抄集﹐並撮撰羣經﹐以類相從。𨿽立號《法苑經》﹐終入抄數。今闕此經。﹞

右抄經四十六部﹐凡三百五十二卷。其三十八部一百五十一卷並有經﹐其八部一百一卷今闕。

○新集安公疑經錄第二

外國僧法﹐學皆跪而口受。同師所受﹐若十﹑二十轉﹐以授後學。若有一字異者﹐共相推校﹐得便擯之﹐僧法無縱也。經至晉土﹐其年未遠﹐而喜事者以沙糅金﹐斌斌如也﹐而無括正﹐何以具僞乎﹗農者禾艸俱存﹐后稷爲之嘆息﹔金匱玉石同緘﹐卞和爲之懷恥。安敢預學次﹐見涇渭雜流﹐龍蛇並進﹐豈不恥之﹗今列意謂非佛經者如左﹐以示將來學士﹐共知鄙倍焉。

《寶如來經》二卷﹝南海胡作。或云《寶如來三昧經》。﹞

《定行三昧經》一卷﹝或云《佛遺定行摩目扌建所問經》。﹞

《眞諦比丘慧明經》一卷﹝或云《慧明比丘經》﹐或云《淸淨眞諦經》。﹞

《尼吒國王經》一卷﹝或云《尼吒黃羅國王經》﹐或云《黃羅王經》。﹞

《胸有萬字經》一卷﹝或云《胸現萬字經》。﹞

《薩和菩薩經》一卷﹝《舊錄》云﹐《國王薩﹛和心﹜菩薩經》。﹞

《善信女經》二卷﹝或云《善信經》。﹞

《護身十二妙經》一卷﹝一名《度世護世經》。﹞

《度護經》一卷﹝或云《度護法經》。﹞

《毗羅三昧經》二卷

《善王皇帝經》二卷﹝或云《善王皇帝功徳尊經》。或爲一卷。﹞

《惟務三昧經》一卷﹝或作《惟無三昧》。﹞

《阿羅呵公經》一卷﹝或云《相國阿羅呵公經》。﹞

《慧定普徧神通菩薩經》一卷﹝《舊錄》云﹐《慧定普徧國土神通菩薩經》。﹞

《陰馬藏經》一卷﹝或云《陰馬藏光明經》。﹞

《大阿育王經》一卷﹝云佛在波羅柰者。﹞

《四事解脫經》一卷﹝或云《四事解脫度人經》。﹞

《大阿那律經》一卷﹝非八念者。闕。﹞

《貧女人經》一卷﹝名難陀者。《舊錄》云﹐《貧女難陀經》。闕。﹞

《鑄金像經》一卷﹝闕。﹞

《四身經》一卷﹝闕。﹞

《普慧三昧經》一卷﹝闕。﹞

《阿秋那經》一卷﹝《舊錄》云﹐《阿秋那三昧經》。闕。﹞

《兩部獨證經》一卷﹝闕。﹞

《法本齋經》一卷﹝西涼州來。闕。﹞

《覓歷所傳大比丘尼戒經》一卷﹝闕。﹞

右二十六部﹐三十卷。

○新集疑經僞撰雜錄第三

《長阿含經》云「佛將涅﹐爲比丘說四大教法。若聞法律﹐當於諸經推其虛實﹐與法相違則非佛說。」又《大涅經》云「我滅度後﹐諸比丘輩抄造經典﹐令法淡薄。」種智所照﹐驗於今矣。自像運澆季﹐浮競者多﹐或憑眞以構僞﹐或飾虛以亂實﹐昔安法師摘出僞經二十六部﹐又指慧達道人以爲深戒。古旣有之﹐今亦宜然矣。佑校閱羣經﹐廣庥同異﹐約以經律﹐頗見所疑。夫眞經體趣融然深遠﹐假托之文辭意淺雜﹐玉石朱紫﹐無所逃形也。今區別所疑﹐注之於錄﹐並近世妄撰﹐亦標於末。並依倚雜經而自制名題﹐時不聞遠適外域﹐退不見承譯西賓﹐「我聞」興於戶牖﹐印可出於胸懷﹐誑誤後學﹐良足寒心。旣躬所見聞﹐寧敢默已。嗚呼來葉﹐愼而察焉﹗

《比丘應供法行經》一卷﹝此經前題云羅什出。佑案﹐經卷舊無譯名﹐兼羅什所出又無此經﹐故入疑錄。﹞

《居士請僧福田經》一卷﹝此經前題云曇無讖出﹐案讖所出無此經﹐故入疑錄。﹞

《灌頂度星招魂斷絕復連經》一卷

《決定罪福經》一卷

《無爲道經》二卷

《情離有罪經》一卷

《燒香咒願經》一卷﹝或云《咒願經》。﹞

《安墓咒經》一卷

《觀月光菩薩記》一卷

《佛缽經》一卷﹝或云《佛缽記》﹐甲申年大水及月光菩薩出事。﹞

《彌勒下教》一卷﹝在《缽記》後。﹞

《九十六種道》一卷

右十二部經記﹐或義理乖背﹐或文偈淺鄙﹐故入疑錄。庶耘蕪廣﹐以顯法寶。

《灌頂經》一卷﹝一名《藥師琉璃光經》﹐或名《灌頂拔除過罪生死得度經》。﹞

右一部﹐宋孝武帝大明元年﹐秣陵鹿野寺比丘慧簡依經抄撰。﹝此經後有《續命法》﹐所以徧行於世。﹞

《提謂波利經》二卷﹝舊別有《提謂經》一卷。﹞

右一部﹐宋孝武時﹐北國比丘曇靖撰。

《寶車經》一卷﹝或云《妙好寶車菩薩經》。﹞

右一部﹐北國準州比丘曇辯撰﹐靑州比丘道侍攺治。

《菩提福藏法經三昧經》一卷

右一部﹐齊武帝時﹐比丘道備所撰。﹝備易名道歡。﹞

《佛法有六義第一應知》一卷﹝未得本。﹞

《六通無礙六根淨業義門》一卷﹝未得本。﹞

右二部﹐齊武帝時﹐比丘釋法願抄集經義所出。𨿽弘經義﹐異於僞造﹐然旣立名號﹐則別成一部﹐懼後代疑亂﹐故明注於錄。

《佛所制名數經》五卷

右一部﹐齊武帝時﹐比丘釋王宗所撰。抄集眾經﹐有似數林﹔但題稱佛制﹐懼亂名實﹐故注於錄。

《眾經要攬法偈》二十一首一卷

右一部梁天監二年﹐比丘釋道歡撰。

右合二十部﹐二十六卷。

《疑經》兩錄合四十六部﹐五十六卷。其三十八部失源﹐八部有人名。

新集安公注經及雜經志錄第四

夫日月麗天﹐眾星助耀﹐雨從龍降﹐氵彪池佐潤﹐由是丰澤洪沽﹐大明煥赫也。而猶有ㄡ火於云夜﹐抱甕於漢陰者﹐時有所不足也。佛之著數﹐眞人發起﹐大行於外國﹐有自來矣。延及此土﹐當漢之末世﹐晉之盛徳也。然方言殊音﹐文質從異﹐譯胡爲晉﹐出非一人。或善胡而質晉﹐或善晉而未備胡﹐眾經浩然﹐難以折中。竊不自量﹐敢預僧數﹐旣荷佐化之名﹐何得素餐終日乎﹖輒以灑掃之餘暇﹐注眾經如左。非敢自必﹐必值聖心﹐庶望考文﹐時有合義。願將來善知識﹐不咎其默守﹐冀抱甕ㄡ火﹐讜有微益。

《光贊折中解》一卷

《光贊抄解》一卷

《般若放光品》者﹐分別盡漏而不證八地也。源流浩汗﹐厥義幽邃﹐非彼艸次可見宗廟之義也。安爲《折疑準》一卷﹐《折疑略》二卷﹐《起盡解》一卷。

《道行品》者﹐《般若》抄也。佛去世後﹐外國髙明者撰也。辭句質復﹐首尾互隱﹐爲《集異注》一卷。

《大﹑小十二門》者﹐禪思之奧府也。爲各作《注》。《大十二門》二卷﹐《小十二門》一卷。﹝今有。﹞

《了本生死》者﹐四諦四信之玄藪也。爲《注》一卷。﹝今有。﹞

《密迹金剛經》《持心梵天經》。右二經者﹐護公所出也。多有隱義﹐爲作《甄解》一卷。

《賢劫八萬四千度無極》者﹐大乘之妙目也。爲《解》一卷。

《人本欲生經》者﹐九止八脫之妙要也。爲《注撮解》一卷。﹝今有。﹞

《安般守意》﹐多念之要藥也。爲《解》一卷。﹝今有。﹞

《陰持入》者﹐世髙所出殘經也。淵流美妙﹐至道直逕也。爲《注》二卷。﹝今有。﹞

《大道地》者﹐修行抄也﹐外國所抄﹐爲《注》一卷。

眾經眾行或有未曾共知者﹐安集之爲《十法句義》一卷﹐《連雜解》共捲。

《義指》者﹐外國沙門於此土所傳義也。云「諸部訓異﹐欲廣來學視聽」也。增之爲《注》一卷。

《九十八結》者﹐《阿毗曇》之要義﹐爲《解》一卷﹐《連約通解》共捲。

又爲《三十二相解》一卷。

《三界諸天混然淆雜》﹐安爲《錄》一卷。﹝今有。﹞

此土人經﹐出不一時﹐自孝靈光和已來﹐迄今晉康寧二年﹐近二百載。值殘出殘﹐遇全出全﹐非是一人﹐難卒綜理﹐爲之《錄》一卷。﹝今有。﹞

《答法汰難》二卷

《答法將難》一卷

《西域志》一卷

凡二十七卷。其《諸天錄》《經錄》及《答法汰難》至《西域志》﹐𨿽非注經﹐今依安舊錄﹐附之於末。

僧法尼所誦出經入疑錄。

《寶頂經》一卷永元元年出﹐時年九歲。

《淨土經》七卷永元元年出﹐時年九歲。

《正頂經》一卷永元元年出﹐時年九歲。

《法華經》一卷永元元年出﹐時年九歲。

《藥艸經》一卷永元二年出﹐時年十歲。

《太子經》一卷永元二年出﹐時年十歲。

《伽耶波經》一卷永元二年出﹐時年十歲。

《波羅柰經》二卷中興元年出﹐時年十二。

《優婁頻經》一卷中興元年出﹐時年十二。

《益意經》二卷天監元年出﹐時年十三。﹝智遠承旨。﹞

《般若得經》一卷天監元年出﹐時年十三。﹝智遠承旨。﹞

《華嚴瓔珞經》一卷天監元年出﹐時年十三。﹝智遠承旨。﹞

《諭陀衛經》一卷天監四年臺內華光殿出﹐時年十六。

《阿那含經》二卷天監四年出﹐時年十六。

《妙音師子吼經》三卷天監四年出﹐時年十六。﹝借張家。﹞

《出乘師子吼經》一卷天監三年出﹐時年十五。

《勝經》一卷永元元年出﹐時年九歲。

《優曇經》一卷永元元年出﹐時年九歲。

《妙莊嚴經》四卷永元元年出﹐時年九歲。

《維摩經》一卷﹝江家出。﹞

《序七世經》一卷

右二十一種經﹐凡三十五卷。

經如前件。齊末太學博士江泌處女尼子所出。初尼子年在齠齔﹐有時閉目靜坐﹐誦出此經。或說上天﹐或稱神授﹐發言通利﹐有如宿習。令人寫出﹐俄而還止﹐經歷旬朔﹐續復如前。京都道俗咸傳其異。今上敕見﹐面問所以﹐其依事奉答﹐不異常人。然篤信正法﹐少修梵行﹐父母欲嫁之﹐誓而弗許。後遂出家﹐名僧法﹐住靑園寺。佑旣收集正典﹐檢括異聞﹐事接耳目﹐就求省視。其家祕隱﹐不以見示﹐惟得《妙音師子吼經》三卷﹐以備疑經之錄。此尼以天監四年三月亡。有好事者得其文疏﹐前後所出經二十餘卷。厥舅孫質以爲眞經﹐行疏勸化﹐收拾傳寫。旣染毫牘﹐必存於世。昔漢建安末﹐濟陰丁氏之妻忽如中疾﹐便能胡語﹐又求紙筆﹐自爲胡書。復有西域胡人見其此書﹐云是經﹐推尋往古﹐不無此事。但義非金口﹐又無師譯﹐取捨兼懷﹐故附之疑例。

《薩婆若陀眷屬莊嚴經》一卷﹝二十餘紙。﹞

右一部。梁天監九年﹐郢州頭陀道人妙光﹐戒歲七臘﹐矯以勝相﹐諸尼嫗人﹐僉稱聖道。彼州僧正議欲驅擯﹐遂下都﹐住普弘寺﹐造作此經。又寫在屏風﹐紅紗映覆﹐香花供養﹐雲集四部﹐親供煙塞。事源顯發﹐敕付建康辯核疑狀。云抄略諸經﹐多有私意妄造﹐借書人路琰屬辭潤色。獄牒﹕「妙光巧詐﹐事應斬刑﹐路琰同謀﹐十歲訁戍。」卽以其年四月二十一日﹐敕僧正慧超﹐令喚京師能講大法師﹑宿徳如僧佑﹑曇準等二十人﹐共至建康前辯妙光事。超卽奉旨﹐與曇準﹑僧佑﹑法寵﹑慧令﹑慧集﹑智藏﹑僧﹑法云等二十人於縣辯問。妙光伏罪﹐事事如牒。眾僧詳議﹐依律擯治。天恩免死﹐恐於偏地復爲惑亂﹐長系東冶。卽收拾此經﹐得二十餘要及屏風於縣燒除。然猶有零散﹐恐亂後生﹐故復略記。﹝薩婆若陀長者﹐是妙光父名。妙光弟名金剛徳體﹐弟子名師子。﹞

《法苑經》一百八十九卷

《抄爲法捨身經》六卷

右二部。蓋近世所集﹐未詳年代人名。悉總集羣經﹐以類相從。旣立號《法苑》﹐則疑於別經﹐故注記其名﹐以示後學。卷數𨿽多﹐猶是前錄眾經﹐故不入部最之限。

小乘迷學竺法度造異儀記第五

夫至人應世﹐觀眾生根﹐根力不同﹐設教亦異。是以三乘立軌﹐隨機而發﹔五時說法﹐應契而化。沿粗以至妙﹐因小以及大﹐階漸殊時﹐教之體也。自正法稍遠﹐受學乖互﹐外域諸國﹐或偏執小乘﹐最後涅﹐顯明佛性﹐而猶執初教﹐可謂膠柱鼓瑟者也。

元嘉中﹐外國商人竺婆勒久停廣州﹐每往來求利。於南康郡生兒﹐仍名南康﹐長易字金伽。後得入道﹐爲曇摩耶捨弟子﹐攺名法度。其人貌𨿽外國﹐實生漢土﹐天竺科軌﹐非其所諳。但性存矯異﹐欲以攝物﹐故執學小乘﹐云無十方佛﹐惟禮釋迦而已﹐大乘經典不聽讀誦。反抄著衣﹐以此爲法﹐常用銅缽﹐無別應器。乃令諸尼作鎭肩衣﹐似尼師壇﹐縫之爲囊﹐恆著肩上﹐而不用坐﹐以表眾異。每至出路﹐相捉而行﹔布薩悔過﹐但伏地相向﹐而不胡跪。法度善閒漢言﹐至授戒先作胡語﹐不令漢知。案律之明文﹐授法資解﹐言不相領﹐不得法事。而竺度昧罔﹐面行詭術﹐明識之眾﹐咸共駭棄。惟宋故丹陽尹顏竣女宣業寺尼法弘﹐交州刺史張牧女弘光寺尼普明等信受其教﹐以爲眞實。𨿽出貴族﹐而識謝慧心﹐毀╃方等。旣絕法雨﹐妄學詭科﹐乖背律儀﹐來苦方深﹐良可湣傷。

自正化東流﹐大乘日曜﹐英哲頂受﹐徧服膺。而使迷僞之人﹐專行偏教﹐莫或振止﹐何其甚哉﹗昔慧導拘滯﹐疑惑《大品》﹔曇樂偏執﹐非撥《法華》。罔天下之明﹐信己情之謬﹐關中大人﹐固已指爲無間矣﹗至如彭城僧淵﹐誹謗《涅》﹐舌根銷爛﹐現表厥殃﹐大乘難誣﹐亦可驗也。尋三人之惑﹐並惡止其躬﹐而竺度之悖﹐以毒飲人。凡女人之性﹐智弱信彊﹐一受僞教﹐則同惑相扌延。故京師數寺遂塵異法﹐東境尼眾亦時染此風﹐將恐邪路易開﹐淄污不已。嗟乎﹗斯豈魔斷大乘﹐故先侮女人歟﹖此實開士之所痛悼﹐而法主所宜匡制也。《大方便經》云「釋迦如來昔爲比丘﹐專以《四阿含》教化﹐謗毀方等﹐於無數劫﹐受大苦報﹐從阿鼻出﹐發大乘心致成正覺。」後進之賢﹐宜思防斷。古今明誡﹐可不愼乎﹗

昔慧睿法師久難愚迷﹐制此《諭疑》﹐防於今日。故存之錄末﹐𨿽於錄非類﹐顯證同矣。

○諭疑第六

△長安睿法師

夫應而不寂﹐感之者至﹐感有精粗﹐應亦不一。影響理也﹐若以方期之﹐非徒乖其圓﹐乃亦喪其方。故以備聞之悟﹐諭其所疑﹐疑非膏盲﹐庶必爲治。若治所不至﹐諭復其如之何﹐並可詳覽往諭。

昔漢室中興﹐孝明之世﹐無盡之照﹐始得輝光此壤﹐於二五之照﹐當是像法之初。自爾已來﹐西域名人安侯之徒﹐相繼而至﹐大化文言﹐漸得淵照邊俗﹐陶其鄙倍。漢末魏初﹐廣陵彭城二相出家﹐並能任持大照﹐尋味之賢﹐始有講次。而恢之以格義﹐迂之以配說。下至法祖﹑孟詳﹑法行》康會之徒﹐撰集諸經﹐宣暢幽旨﹐粗得充允﹐視聽曁今。附文求旨﹐義不遠宗﹐言不乖實﹐起之於亡師。及至苻並龜玆﹐三王來朝﹐持法之宗﹐亦並與經俱集。究摩羅法師至自龜玆﹐持律三藏集自賓﹐祥師徒眾尋亦並集關中。洋洋十數年中﹐當是大法後興之盛也。睿才常人鄙﹐而得廁對宗匠﹐陶譯玄典﹐法言無日不聞﹐聞之無要不記﹐故敢依準所聞﹐寄之紙墨﹐以宣所懷。

什公云「大教興世五十餘年﹐言無不實﹐實無不益。益而爲言﹐無非教也﹔實而爲稱﹐無非寶也。寶以如意爲諭﹐教以正失爲體。若能體其隨宜之旨﹐則言無不深﹔若守其一照﹐則惑無不至。今此世界以雜爲名﹐則知本自離薄﹐本自離薄﹐則易爲風波。風波易以動﹐不淳易爲離﹐易動易離﹐故大聖隨宜而進﹐進之不以一途﹐三乘雜化由之而起。三藏祛其染滯﹐《般若》除其虛亡﹐《法華》開一究竟﹐《泥洹》闡其實化﹐此三津開照﹐照無遺矣。」但優劣存乎人﹐深淺在其悟﹐任分而行﹐無所臧否﹐前五百年也。此五百年中﹐得道者多﹐不得者少﹐以多言之﹐故曰正法。後五百年﹐惟相是非﹐執競盈路﹐得道者少﹐不得者多﹐亦以多目之﹐名爲像法。像而非眞﹐失之由人。由人之失﹐乃有非跋眞言﹐斧戟實化﹐無擇起於胸中﹐不救出自唇吻。三十六國﹐小乘人也。此釁流於秦地﹐慧導之徒﹐遂復不信《大品》。旣蒙什公入關﹐開托眞照﹐《般若》之明﹐復得輝光末俗﹐朗玆實化。尋出《法華》﹐開方便門﹐令一實究竟﹐廣其津途﹐欣樂之家﹐景仰沐浴﹐眞復不知老之將至。而曇樂道人以偏執之見﹐而復非之﹐自畢幽途﹐永不可誨。今《大般泥洹經》﹐法顯道人遠尋眞本﹐於天竺得之﹐持至揚都﹐大集京師義學之僧百有餘人﹐禪師執本﹐參而譯之﹐詳而出之。此經云「泥洹不滅﹐佛有眞我。一切眾生﹐皆有佛性。皆有佛性﹐學得成佛。」佛有眞我﹐故聖鏡特宗﹐而爲眾聖中王。泥洹永存﹐爲應照之本。大化不泯﹐眞本存焉。而復致疑﹐安於漸照﹐而排跋眞誨﹐任其偏執﹐而自幽不救﹐其可如乎﹖此正是《法華》開佛知見。開佛知見﹐今始可悟﹐金以瑩明﹐顯發可知。而復非之﹐大化之由﹐而有此心﹐經言闡提﹐眞不虛也。

此大法三門﹐皆有成證。昔朱士行旣襲眞式﹐以大法爲己任﹐於雒中講《小品》﹐亦往往不通。乃出流沙﹐尋求《大品》。旣至於塡﹐果得眞本﹐旣遣疵子十人﹐送至雒陽﹐出爲晉音。未發之間﹐彼土小乘學者乃以聞王﹐云「漢地沙門﹐乃以婆羅門書惑亂眞言。王爲地主﹐若不折之﹐斷絕大法﹐聾盲漢地﹐王之咎也﹗」王卽不聽。時朱士行乃求燒經爲證。王亦從其所求﹐積薪十車於殿階下﹐以火焚之。士行臨階而發誠誓﹕「若漢地大化應流布者﹐經當不燒﹔若其不應﹐命也如何﹗」言已投之﹐火卽爲滅﹐不損一字。遂得有此《法華》正本於於塡大田﹐輝光重壞﹐踴出空中﹐而得流此。

此《大般泥洹經》旣出之後﹐而有嫌其文不便者﹐而更攺之﹐人情小惑。有慧佑道人﹐私以正本雇人寫之。容書之家忽然火起﹐三十餘家﹐一時蕩然。寫經人於灰火之中求銅鐵器物﹐忽見所寫經本在火不燒﹐及其所寫一紙陌外亦燒﹐字亦無損。余諸巾紙﹐寫經竹筒﹐皆爲灰燼。此三經者﹐如什公所言﹐是大化三門﹐無極眞體﹐皆有神驗﹐無所疑也。

什公時𨿽未有《大般泥洹》文﹐已有《法身經》﹐明佛法身卽是泥洹﹐與今所出﹐若合符契。此公若得聞此﹐佛有眞我﹐一切眾生﹐皆有佛性﹐便當應如白日朗其胸襟﹐甘露潤其四體﹐無所疑也。何以知之﹖每至若問﹕「佛之眞主亦復虛妄﹐積功累徳﹐誰爲不惑之本﹖」或時有言「佛若虛妄﹐誰爲眞者﹖若是虛妄﹐積功累徳﹐誰爲其主﹖」如其所探﹐今言佛有眞業﹐眾生有眞性﹐𨿽未見其經證﹐明評量意﹐便爲不乖而亦曾問﹕「此土先有經言﹐一切眾生皆當作佛﹐此當云何﹖」答言「《法華》開佛知見﹐亦可皆有爲佛性。若有佛性﹐復何爲不得皆作佛耶﹖但此《法華》所明﹐明其惟有佛乘﹐無二無三﹐不明一切眾生皆當作佛。皆當作佛﹐我未見之﹐亦不抑言無也。」若得聞此正言﹐眞是會其心府﹐故知聞之心深信受。

同或之肆學正法者﹐小可虛其衿帶﹐更聽往諭。如三十六國著小乘者﹐亦復自以爲日月之明﹐無以進於己也。而大心寥朗﹐乃能鄙其狂而偏執﹐自貽重罪。慧導之非《大品》﹐而尊重三藏﹐亦不自以爲照不周也。曇樂之非《法華》﹐憑陵其气﹐自以爲是﹐天下悠悠﹐惟己一人言﹐其意亦無所與讓。今疑《大般泥洹》者﹐遠而求之﹐正當以一切眾生皆有佛性﹐爲不通眞照。眞照自可照其虛妄﹐眞復何須其照﹖一切眾生旣有僞矣﹐別有眞性爲不變之本。所以陶練旣粗﹐眞性乃發﹐恆以大慧之明﹐除其虛妄。虛妄旣盡﹐法身獨存﹐爲應化之本。應其所化能成之緣﹐一人不度﹐吾終不捨。此義始驗﹐復何爲疑耶﹗若於眞性法身而復致疑者﹐恐此邪心無處不惑。佛之眞我尙復生疑﹐亦可不信佛有正覺之照﹐而爲一切種智也。般若之明﹐自是照虛妄之神器﹐復何與佛之眞我﹖法身常存﹐一切皆有佛之眞性。眞性存焉﹐學不越涯﹐成不乖本乎﹖而俗以眞照無虛言﹐言而亦無﹐佛我亦無﹐泥洹是邪見也。但知執此照惑之明﹐不知無惑之性﹐非其照也。爲欲以此誣网天下﹐天下之人何可誣也﹗所以遂不關默而驟明此照者﹐是惜一肆之上﹐而有鑠金之說﹔一市之中﹐而言有虎者三。易惑之徒﹐則將爲之所染。皆爲不救之物﹐亦不得已而言之﹐豈其好明人罪耶﹖實是蝮蛇螫手﹐不得不斬。幸有深識者﹐體其不默之旨﹔未深入者﹐尋而悟之﹐以求自淸之路。如其已不可諭﹐吾復其如之何﹗

●卷六

四十二章經序第一未詳作者

安般守意經序第二僧會法師

安般注序第三道安法師

安般守意經序第四謝敷作

陰持入經序第五道安法師

人本欲生經序第六道安法師

了本生死經序第七道安法師

十二門經序第八道安法師

大十二門經序第九道安法師

法鏡經序第十僧會法師

○四十二章經序第一

昔漢孝明皇帝夜夢見神人﹐身體有金色﹐頂有日光﹐飛在殿前。意中欣然甚悅之。明日問羣臣﹐此爲何神也﹖有通人傳毅曰「臣聞天竺有得道者﹐號曰佛﹐輕舉能飛﹐殆將其神也。」於是上悟﹐卽遣使者張騫﹑羽林中郎將秦景﹑博士弟子王遵等十二人﹐至大月支國寫取佛經《四十二章》﹐在第十四石函中﹐登起立塔寺。於是道法流布﹐處處修立佛寺﹑遠人伏化﹐願爲臣妾者不可稱數。國內淸寧﹐含識之類﹐蒙恩受賴﹐於今不絕也。

○安般守意經序第二

△康僧會

夫安般者﹐諸佛之大乘﹐以濟眾生之漂流也。其事有六﹐以治六情。情有內外﹐眼﹑耳﹑鼻﹑口﹑身﹑心﹐謂之內矣﹔色﹑聲﹑香﹑味﹑細滑﹑邪念﹐謂之外也。經曰諸海十二事﹐謂內外六情之受邪行﹐猶海受流﹐餓夫夢飯﹐蓋無滿足也。心之溢蕩﹐無微不浹﹐惚仿佛﹐出入無間﹐視之無形﹐聽之無聲﹐逆之無前﹐尋之無後﹐深微細妙﹐形無絲髮﹐梵釋仙聖所不能照明。默種於此﹐化生乎彼﹐非凡所睹﹐謂之陰也。猶以晦а種夫粢芥﹐手覆種﹐孳有萬億﹐旁人不睹其形﹐種家不知其數也。一朽乎下﹐萬生乎上﹐彈指之間﹐心九百六十轉﹐一日一夕﹐十三億意。意有一身﹐心不自知﹐猶彼種夫也。

是以行寂﹐系意著息﹐數一至十﹐十數不誤﹐意定在之。小定三日﹐大定七日﹐寂無他念﹐泊然若死﹐謂之一禪。禪﹐棄也﹐棄十三億穢念之意。已獲數定﹐轉念著隨﹐蠲除其八﹐正有二意﹐意定在隨﹐由在數矣。垢濁消滅﹐心稍淸淨﹐謂之二禪也。又除其一﹐注意鼻頭﹐謂之止也。得止之行﹐三毒﹑四趣﹑五陰﹑六冥諸穢滅矣。﹝B14G﹞然心明﹐逾明月珠﹐淫邪污心﹐猶鏡處泥﹐穢垢污焉。偃以照天﹐覆以臨土聰睿聖達﹐萬土臨照﹐𨿽有天地之在﹐靡一夫而能睹。所以然者﹐由其垢濁﹐眾垢污心﹐有逾彼鏡矣。若得良師刮瑩磨﹐薄塵微а﹐蕩使無餘。舉之以照﹐毛髮面理﹐無微不察﹐垢退明存﹐使其然矣。情溢意散﹐念萬不識一矣。猶若於市﹐馳心放聽﹐廣采眾音﹐退宴存思﹐不識一夫之言。心逸意散﹐濁翳其聰也。若自閒處﹐心思寂寞﹐志無邪欲﹐側耳靖聽﹐萬句不失﹐片言斯著﹐心靖意淸之所由也。行寂止意﹐懸之鼻頭﹐謂之三禪也。還觀其身﹐自頭至足﹐反覆微察﹐內體污露﹐木楚毛豎﹐猶睹膿涕。於斯具照天地人物﹐其盛若衰﹐無存不亡﹐信佛三寶﹐眾冥皆明﹐謂之四禪也。攝心還念﹐諸陰皆滅﹐謂之還也。穢欲寂盡﹐其心無想﹐謂之淨也。得安般行者﹐厥心卽明﹐舉眼所觀﹐無幽不睹。往無數劫﹐方來之事﹐人物所更﹐現在諸剎。其中所有世尊法化﹐弟子誦習﹐無遐不見﹐無聲不聞。惚仿佛﹐存亡自由﹐大彌八極﹐細貫毛耗﹐制天地﹐住壽命﹐猛神徳﹐壞天兵﹐動三千﹐移諸剎﹐入不思議﹐非梵所測﹐神徳無限﹐六行之由也。

世尊初欲說斯經時﹐大千震動﹐人天易色﹐三日安般﹐無能質者。於是世尊化爲兩身﹐一曰何等﹐一曰尊主﹐演於斯義出矣。大士﹑上人﹑六雙﹑十二輩﹐靡不執行。

有菩薩名安淸字世髙﹐安息王嫡後之子﹐讓國與叔﹐馳避本土﹐翔而後進﹐遂處京師。其爲人也﹐博學多識﹐貫綜神模﹐七正盈縮﹔風气吉凶﹐山崩地動﹔釒咸脈諸術﹐睹色知病﹔鳥獸鳴啼﹐無音不照。懷二儀之弘仁﹐湣黎庶之頑ウ﹐先挑其耳﹐卻啟其目﹐欲之視明扣聰也。徐乃陳演正眞之六度﹐譯安般之祕奧﹐學者塵興﹐靡不去穢濁之操﹐就淸白之徳者也。

餘生末蹤﹐始能負薪﹐考妣䢐落﹐三師凋喪﹐仰瞻云日﹐悲無質受﹐捲言顧之﹐潸然出涕。宿祚未沒﹐會見南陽韓林﹑潁川皮業﹐會稽陳慧﹐此三賢者﹐信道篤密﹐執徳弘正﹐進進﹐志道不倦余從之請問﹐規同矩﹐義無乖異。陳慧注義﹐余助斟酌。非師不傳﹐不敢自由也。言多鄙拙﹐不究佛意﹐明哲眾賢﹐願共臨察。義有尢﹐加聖刪定﹐共顯神融矣。

○安般注序第三

△釋道安

安般者﹐出入也。道之所寄﹐無往不因﹔徳之所寓﹐無往不托。是故安般寄息以成守﹐四禪寓骸以成定也。寄息故有六階之差﹐寓骸故有四級之別。階差者﹐損之又損之﹐以至於無爲﹔級別者﹐忘之又忘之﹐以至於無欲也。無爲故無形而不因﹐無欲故無事而不適。無形而不因﹐故能開物﹔無事而不適﹐故能成務。成務者﹐卽萬有而自彼﹔開物者﹐使天下兼忘我也。彼我雙廢者﹐守於惟守也。故《修行經》以斯二法而成寂。得斯寂者﹐舉足而大千震﹐揮手而日月捫﹐疾吹而鐵圍飛﹐微噓而須彌舞。斯皆乘四禪之妙止﹐禦六息之大辯者也。

夫執寂以禦有﹐崇本以動末﹐有何難也﹗安般居十念之一﹐於五根則念根也。故撰《法句》者﹐屬《惟念品》也。昔漢氏之末﹐有安世髙者﹐博聞稽古﹐特專阿毗曇學。其所出經﹐禪數最悉﹐此經其所譯也。玆乃趣道之要徑﹐何莫由斯道也﹗魏初康會爲之注義。義或隱而未顯者﹐安竊不自量。敢因前人﹐爲解其下﹐庶欲蚊翮以助隨藍﹐霧潤以增巨壑也。

○安般守意經序第四

△謝敷作

夫意也者﹐眾苦之萌基﹐背正之元本。荒迷放蕩﹐浪逸無涯﹐若狂夫之無所麗﹔愛惡充心﹐耽昏無節﹐若夷狄之無君。微矣哉﹐卽之無像﹐尋之無朕﹐則毫末不足以諭其細﹔迅矣哉﹐僨喬惚﹐旬匝宇宙﹐則奔電不足以比其速。是以彈指之間九百六十轉﹐一日一夕十三億想。念必向報﹐成生死載。一身所種﹐滋蔓彌劫。凡在三界倒見之徒﹐溺喪淵流﹐莫能自反。正覺慈湣﹐開示慧路﹐防其終凶之源漸﹐塞其忿欲之微兆﹐爲啟安般之要徑﹐泯生滅以冥寂。申道品以養恬﹐建十慧以入微﹐縶九神之逸足﹐防七識之洪流﹐故曰守意也。

若乃制伏粗垢﹐拂漏結者﹐亦有望見貿樂之士﹐閉色聲於視聽﹐遏塵想以禪寂﹐乘靜泊之禎祥﹐納色天之嘉祚。然正志荒於華樂﹐昔習沒於交逸﹐福田矜執而日零﹐毒根疊興而罪襲。是以輪回五趣﹐億劫難拔﹐嬰羅欲网﹐有劇深牢。由於無慧樂定﹐不惟道門﹐使其然也。

至於乘慧入禪﹐亦有三輩﹕或畏苦滅色﹐樂宿泥洹﹐志存自濟﹐不務兼利者﹐爲無著乘。或仰希妙相﹐仍有遣無﹐不建大悲﹐練盡緣縛者﹐則號緣覺。菩薩者﹐深達有本﹐暢因緣無。達本者有有自空﹐暢無者因緣常寂。自空故不出有以入無﹐常寂故不盡緣以歸空。住理而有非所縛﹐非縛故無無所脫。苟厝心領要﹐觸有悟理者﹐則不假外以靜內﹐不因禪而成慧。故曰阿惟越致﹐不隨四禪也。若欲塵翳心﹐慧不常立者﹐乃假以安般﹐息其馳想﹐猶農夫之淨地﹐明鏡之瑩矣。然則耘耨不以爲地﹐地淨而種滋﹔瑩非以爲鏡﹐鏡淨而照明。故開士行禪﹐非爲守寂﹐在遊心於玄冥矣。肇自發心﹐悲盟弘普﹐秉權積徳﹐忘期安眾。眾𨿽濟而莫脫﹐將廢知而去筌矣。是謂菩薩不滅想取證也。此三乘𨿽同假禪靜﹐至於建志厥初﹐各有攸歸。故學者宜恢心宏模﹐植載於始也。

漢之季世﹐有捨家開士安淸字世髙﹐安息國王之太子也。審榮辱之浮寄﹐齊死生乎一貫。遂脫屣於萬乘﹐抱玄徳而遊化﹐演道教以發蒙﹐表神變以諒之。於時俊歸宗﹐釋華崇實者﹐若禽獸之從麟鳳﹐鱗介之赴虯蔡矣。又博綜殊俗﹐善眾國音﹐傳授斯經﹐變爲晉文。其所譯出百餘萬言﹐探暢幽賾﹐淵玄難測。此《安般》典﹐其文𨿽約﹐義關眾經﹐自淺至精﹐眾行具舉﹐學之先要﹐孰逾者乎﹗行者欲凝神反朴﹐道濟無外﹐而不循斯法者﹐何異刖夫之陟太山﹐無翅而圖升虛乎﹗釋迦如來妙慧足於曩劫﹐歷無數以潛化。至於眾生運會﹐圓滿千成﹐而猶現行六年﹐以爲教端者﹐誠以鎭一紛邪﹐莫尙玆也。由是而觀﹐可不務歟﹗

敷染習沈冥﹐積罪歷劫﹐生與佛乖﹐弗睹神化。𨿽以微祚﹐得稟遺典﹐而情想系蕪﹐道根未固。仰欣聖軌﹐未一暫履﹐夕惕戰懼﹐焉如忄瞿。是以誠心諷誦﹐以鐘識習﹐每遭明睿﹐輒咨凝滯。然冥宗已遠﹐義訓小殊﹐乃采集英彥﹐戢而載焉。𨿽粗聞大要﹐未悟者眾。於是復率愚思﹐推檢諸數﹐尋求明證﹐遂相繼續﹐撰爲注義。並抄撮《大安般》《修行》諸經事相應者﹐引而合之﹐或以隱顯相從﹐差簡搜尋之煩。經道弘深﹐旣非愚淺所能裁衷﹐又辭意鄙拙﹐萬不暢一﹐增理穢﹐敢云足以闡融妙旨乎﹖實欲私記所識﹐以備遺忘而已耳。儻有覽者﹐願亮不逮﹐正其愚謬焉。

○陰持入經序第五

陰持入者﹐世之深病也。馳騁人心﹐變徳成狂﹐耳聾口爽﹐耽醉榮寵﹐抱癡投冥﹐酸號三趣。其爲病也。猶癩疾焉﹐入骨徹髓﹐良醫拱手﹔猶癲蹶焉﹐來則冥然﹐莫有所識。大聖悼玆﹐痛心內發﹐忘身安﹐赴塗炭﹐含厚徳﹐忍舞擊。觀羅密於重﹐止綱网於八極﹐洪癡不得振其翼﹐巨愛不得逞其足。采善心於毫芒﹐拔凶頑於虎口。以大寂爲至樂﹐五音不能聾其耳矣﹔以無爲爲滋味﹐五味不能爽其口矣。曜形濁世﹐拯擢難計﹐陟降教終﹐潛淪無名。諸無著等﹐尋各騰逝。大弟子眾深懼妙法混然廢沒﹐於是令迦葉集結﹐阿難所傳﹐凡三藏焉。該羅幽廓﹐難度難測也。世雄授藥﹐必因本病﹐病不能均﹐是故眾經相侍乃備。非彥非聖﹐罔能綜練。自玆以後﹐神通髙士各爲訓釋﹐或攬撰諸經以爲行式。譬瓔璣歟﹐擇彼珠珍﹐以色相發﹐佩之冠之﹐爲光爲飾。諭繪事歟﹐調別眾彩﹐以圖暉烈。諸明睿者﹐所撰亦然。此經則是其數也。

有捨家開士﹐出自安息﹐字世髙。大慈流洽﹐播化斯土﹐譯梵爲晉﹐微顯闡幽。其所敷宣﹐專務禪觀﹐醇玄道數﹐深矣遠矣﹐是經其所出也。陰入之獘﹐人莫知苦﹐是故先聖照以止觀﹐陰結日損﹐成泥洹品。自非知機﹐其孰能與於此乎﹗從首至於九絕﹐都是四十五藥也。以慧斷知﹐入三部者﹐成四諦也。十二因緣訖淨法部者﹐成四信也。其爲行也﹐惟神矣﹐故不言而成﹔惟妙矣﹐故不行而至。統斯行者﹐則明白四達﹐立根得眼﹐成十力子﹐紹冑法王﹐奮澤大千。若取證則拔三結﹐住壽成道﹐徑至應眞。此乃大乘之舟戢﹐泥洹之關路。於斯晉土﹐祥觀廢﹐學徒𨿽興﹐蔑有盡漏。何者﹖禪思守玄﹐練微入寂﹐在取何道﹐猶覘於掌。墮替斯要﹐而希見證﹐不亦難乎﹗

安來近積罪﹐生逢百罹﹐戎狄孔棘﹐世乏聖導。潛Т晉山﹐孤居離眾﹐幽處窮壑。竊覽篇目﹐淺識獨見﹐滯而不達﹐夙宵抱疑﹐諮諏靡質。會太陽比丘竺法濟﹐並州道人支曇講﹐陟冒寂﹐重爾遠集。此二學士髙朗博通﹐誨而不倦者也。遂與析暢礙﹐造玆注解。世不值佛﹐又處邊國﹐音殊俗異﹐規矩不同﹐又以愚量聖﹐難以逮也。冀未踐緒者﹐少有微補﹐非敢自必﹐析究經旨。

○人本欲生經序第六

△釋道安

《人本欲生經》者﹐照乎十二因緣而成四諦也。本者﹐癡也﹔欲者﹐愛也﹔生者﹐生死也。略舉十二之三以爲目也。人在生死﹐莫不浪滯於三世﹐飄縈於九止﹐綢繆於八縛者也。十二因緣於九止﹐則第一人亦天也。四諦所鑑﹐鑑乎九止﹔八解所正﹐正乎八邪。邪正則無往而不恬﹐止鑑則無往而不愉。無往而不愉﹐故能洞照傍通﹔無往而不恬﹐故能神變應會。神變應會﹐則不疾而速﹔洞照傍通﹐則不言而化。不言而化﹐故無棄人﹔不疾而速﹐故無遺物。物之不遺﹐人之不棄﹐斯禪智這由也。故經曰「道從禪智﹐得近泥洹。」豈虛也哉﹗誠近歸之要也。

斯經似安世髙譯爲晉言也。言古文悉﹐義妙理婉。睹其幽堂之美﹐闕庭之富者或寡矣。安每覽其文﹐欲疲不能﹐所樂而玩者﹐三觀之妙也﹔所思而存者﹐想滅之辭也。敢以餘暇﹐爲之撮注。其義同而文別者﹐無所加訓焉。

○了本生死經序第七

△釋道安

夫四信妙輿者﹐眾佑之寶軒也﹐以運連縛倒見眾生。凡在三界﹐罔弗冠癡佩行嬰﹐舞生死而趨陰堂﹐揖讓色味﹐驂惑載疑﹐驅馳九止者也。旣則狎賢侮聖﹐縱其姦慝﹐貪劍恚﹐梟截玄路﹐羣誹上要﹐殃禍備嘗矣。世雄顧湣﹐深圖變謀﹐法ユ曜於重霓﹐道鼓震於雷吼﹐寂幹障乎八﹐慧戈陷乎三有。於是碎癡冠﹐決嬰佩﹐升信車﹐入諦軌﹐則因緣息成四喜矣。故曰了本生死也。了﹐猶解也﹔本﹐則癡也﹐元也。如來指舉一隅﹐身子伸敷髙旨﹐引興幽贊﹐美矣盛矣。

夫計身有命﹐則隨緣縛﹐謗佛毀信﹐若彌綸於幽室矣。夫解空無命﹐則成四諦﹐昭然立信﹐若日殿之麗乾矣。斯乃五十六藥之崇基﹐淵乎蓋眾行之宗也。開微成務﹐孰先者乎﹗佛始得道﹐隆建大哀﹐此經則十六之一也。其在天竺﹐三藏聖師莫不以爲教首而研幾也。

漢之季世﹐此經始降玆土﹐雅邃奧邈﹐少達旨歸者也。魏代之初﹐有髙士河南支恭明爲作注解﹐探玄暢滯﹐眞可謂入室者矣。俊哲先人﹐足以折中也。然童蒙之倫﹐猶有未悟﹐故仍前迹﹐附釋未訓﹐非苟穿鑿﹐以紫亂朱也。儻孤居始進者﹐可以辯惑焉。

○十二門經序第八

△釋道安

十二門者﹐要定之目號﹐六雙之關徑也。定有三義焉﹕禪也﹐等也﹐空也。用療三毒﹐綢繆重病。嬰斯幽厄﹐其日深矣﹐貪囹恚圄﹐癡城至固﹐世人遊此﹐猶春登臺﹐甘處欣欣﹐如居華展﹐嬉樂自娛﹐莫知爲苦﹐嘗酸速禍﹐困憊五道。夫惟正覺﹐乃識其謬耳。哀倒見之苦﹐傷蓬流之痛﹐爲設方便﹐防萌塞漸﹐辟玆慧定﹐令自氵滌﹐挫銳解紛﹐返神玄路。苟非至徳﹐其道不凝也。

夫邪僻之心﹐必有微著﹐是故禪法以四爲差焉。貪淫囹者﹐荒色悖蒸﹐不別尊卑﹐渾心耽忄面﹐習以成狂﹐亡國傾身﹐莫不由之。虛迷空醉﹐不知爲幻﹐故以死屍散落自悟﹐漸斷微想﹐以至於寂﹐味乎無味﹐故曰四禪也。恚圄者﹐爭纖芥之虛聲﹐結瀝血之重咎﹐恩親絕於快心﹐交友腐於縱忿﹐含怒徹髓﹐不悛滅族。聖人見彊梁者不得其死﹐故訓之以等。丹心讎親﹐至柔其志﹐受垢含苦﹐治之未亂﹐醇徳邃厚﹐兕不措角﹐況人害乎﹖故曰四等也。愚癡城者﹐誹古聖﹐謗眞諦﹐慢二親﹐輕師傳﹐斯病尢重矣。以慧探本﹐知從癡愛﹐分別末流﹐了之爲惑﹐練心攘慝﹐狂病瘳矣﹐故曰四空也。行者禪海之深醴﹐漑昏迷之盛火﹐激空淨之淵流﹐蕩癡塵之穢垢﹐則皎然成大素矣。行斯三者﹐則知所以宰身也。所以宰身者﹐則知所以安神也。所以安神者﹐則知所以度人也。

然則經無臣細﹐出自佛口﹐神心所制﹐言爲世寶。慧日旣沒﹐三界喪目﹐經藏𨿽存﹐淵玄難測﹐自非至精﹐孰達其微﹖於是諸開士應眞﹐各爲訓解。釋其幽賾﹐辯其差貫﹐則爛然易見矣。窮神知化﹐何復加乎﹖從十二門已後﹐則是訓傳也。凡學者行十二門﹐卻盡神足﹐滅外止粗﹐謂之成五道也。三向諸根﹐進消內結﹐謂盡諸漏也。始入盡漏﹐名不退轉。諸佛嘉嘆﹐記其成號。深不可測﹐獨見曉焉﹔神不可量﹐獨能精焉。陵雲輕舉﹐淨光燭幽﹐移海飛嶽﹐風出電入。淺者如昌﹐況成佛乎﹗是乃三乘之大路﹐何莫由斯定也。自始發迹﹐逮於無漏﹐靡不周而復始﹐習玆定也。行者欲崇徳廣業﹐而不進斯法者﹐其猶無柯而求伐﹐不飯而求飽﹐難以獲矣。醒寤之士﹐得聞要定﹐不亦妙乎。

安宿不敏﹐生值佛後﹐又處異國﹐楷範多闕。仰希古列﹐滯而未究﹐寤寐憂悸﹐有若疾首。每惜玆邦禪業替廢﹐敢作注於句末。𨿽未足光融聖典﹐且發蒙者﹐儻易覽焉。安世髙善開禪數﹐斯經似其所出﹐故錄之於末。

○大十二門經序第九

△釋道安

夫淫息存乎解色﹐不系防閒也。有絕存乎解形﹐不系念空也。色解則冶容不能轉﹐形解則無色不能滯。不轉者﹐𨿽天魔玉顏﹐窈窕艷姿﹐莫足傾之﹐之謂固也。不滯者﹐𨿽遊空無識﹐泊然永壽﹐莫足礙之﹐之謂眞也。何者﹖執古以禦有﹐心妙以了色﹐𨿽羣居猶芻靈﹐泥洹猶如幻﹐豈多制形而重無色哉﹗是故聖人以四禪防淫﹐淫無遺焉﹔以四空滅有﹐有無現焉。淫有之息﹐要在明乎萬形之未始有﹐百化猶逆旅也。怨憾之興﹐興於此彼﹐此彼旣興﹐遂成仇敵。仇敵適成﹐勃然赫怒﹐赫怒已發﹐無所不至。至不可至﹐神幽想獄﹐乃毒乃辛﹐欣之甘之。是以如來訓之以等。等所難等﹐何往不等﹖等心旣富﹐怨本息矣。豈非爲之乎未有﹐圖難於其易者乎﹗夫然﹐則三事凶耽﹐廢然息矣﹐十二重關﹐廓然辟矣。根立而道生﹐覺立而道成﹐莫不由十二門。立乎定根﹐以逆道休也。大人揮變﹐榮光四塞﹐彈撇安明﹐吹沫千刃﹐默動異剎﹐必先正受。明夫匪禪無以統乎無方而不畱﹐匪定無以周乎萬形而不礙。禪定不愆﹐於神變乎何有也﹗至矣盡矣﹐蔑以加矣。

此經世髙所出也。辭旨雅密﹐正而不艷﹐比諸禪經﹐最爲精悉。案《經後記》云「嘉禾七年﹐在建鄴周司隸捨寫。」緘在篋匱﹐向二百年矣。冥然不行﹐無聞名者。比丘竺道護於東垣界賢者經中得之﹐送詣澤﹐乃得流布。得經之後﹐俄而其家遇火﹐護若不睹﹐爲灰炭矣。自然將喪斯禪也﹐後死者不得與聞此經也。此經也﹐八音所誨﹐四道作訓﹐約無乏﹐文重無簡矣。精義入神﹐何以上乎﹖前世又爲《懸解》﹐一家之傳﹐故筌而次之。然世髙出經﹐貴本不飾﹐天竺古文﹐文通尙質﹐倉卒尋之﹐時有不達。今爲略注﹐繼前人之末﹐非敢亂朱﹐冀有以寤焉。

○法鏡經序第十

△康僧會

夫心者眾法之源﹐臧否之根﹐同出異名﹐禍福分流。以身爲車﹐以家爲國﹐周遊十方﹐稟無倦息。家欲難足﹐猶海吞流﹐火之獲薪。六邪之殘﹐已甚於蒺藜网之賊魚矣。女人佞等三﹤鬼勿﹥﹐其善僞而信寡﹐斯家之爲禍也。尊邪穢﹐賤淸眞﹐連業瑣﹐謗聖賢﹐興獄訟﹐喪九親﹐斯家之所由矣。是以上士恥其穢﹐懼其厲﹐爲之懾懾如也。默思遁邁﹐猶明哲之避無道矣。剔發毀容﹐法服爲珍﹐靖處廟堂﹐練情攘穢﹐懷道宣徳﹐導聾瞽。或有隱處山澤﹐枕石嗽流﹐專心滌垢﹐神與道俱。志寂齊乎無名﹐明化周乎羣生﹐賢聖競乎淸靖﹐稱斯道曰大明﹐故曰《法鏡》。

騎都尉安玄﹑臨淮嚴浮調﹐斯二賢者﹐年在齠﹐弘志聖業﹐釒句深致遠﹐窮神達幽。湣世蒙惑﹐不睹大雅﹐竭思譯傳斯經景模。都尉口陳﹐嚴調筆受﹐言旣稽古﹐義又微妙。然時干戈未戢﹐志士莫敢或遑﹐大道陵遲﹐內學者寡。會睹其景化﹐可以拯塗炭之尢﹐然義壅而不達﹐因閒竭愚﹐爲之注義。喪師歷載﹐莫由重質﹐心憤口悱﹐停筆愴如﹐追遠慕聖﹐涕泗並流。今記識闕疑﹐俟後明哲﹐庶有暢成﹐以顯三寶矣。

●卷七

道行經序第一釋道安

道行經後記第二未詳作者

放光經記第三未詳作者

合放光光贊略解序第四道安法師

須眞天子經記第五未詳作者

普曜經記第六未詳作者

賢劫經記第七未詳作者

般舟三昧經記第八未詳作者

首楞嚴三昧經注序第九未詳作者

合首楞嚴經記第十支敏度

首楞嚴經後記第十一未詳作者

新出首楞嚴經序第十二弘充法師

法句經序第十三未詳作者

阿維越致遮經記第十四出經後記

魔逆經記第十五出經後記

慧印三昧及濟方等學二經序贊第十六王僧孺撰

聖法印經記第十七出經後記

文殊師利淨律經記第十八出經後記

王子法益壞目因緣經序第十九佛念法師

合微密持經記第二十支恭明

○道行經序第一

大哉智度﹐萬聖資通﹐咸宗以成也。地含日照﹐無法不周﹐不恃不處﹐累彼有名。旣外有名﹐亦病無形﹐兩忘玄漠﹐塊然無主﹐此智之紀也。夫永壽莫美乎上干﹐而齊之殤子﹔神偉莫美於淩虛﹐而同之涓滯﹔至徳莫大乎眞人﹐而比之朽種﹔髙妙莫大乎世雄﹐而諭之幻夢。由此論之﹐亮爲眾聖宗矣。何者﹖執道禦有﹐卑髙有差﹐此有爲之域耳。非據眞如﹐遊法性﹐冥然無名也。據眞如﹐遊法性﹐冥然無名者﹐智度之奧室也。名教遠想者﹐智度之蘧廬也。然存乎證者﹐莫不契其無生而惶眩﹔存乎迹者﹐莫不忿其蕩冥而誕誹。道動必反﹐優劣致殊﹐眩誹不其宜乎﹐不其宜乎﹗要斯法也﹐與進度齊軫﹐逍遙俱遊﹐千行萬定﹐莫不以成。眾行得字而智進﹐全名諸法參相成者﹐求之此列也。且其經也﹐進咨第一義以爲語端﹐退述權便以爲談首。行無細而不歷﹐數無微而不極﹐言似煩而各有宗﹐義似重而各有主。巢見者慶其邇教而悅寤﹐宏者望其遠標而絕目。陟者彌髙而不能階﹐涉者彌深而不能測﹐謀者慮不能規﹐尋者度不能盡。旣杳冥矣﹐眞可謂大業淵藪﹐妙矣者哉﹗然凡諭之者﹐考文以徵其理者﹐昏其趣者也﹔察句以驗其義者﹐迷其旨者也。何則﹖考文則異同每爲辭﹐尋句則觸類每爲旨。爲辭則喪其卒成之致﹐爲旨則忽其始擬這義矣。若率初以要其終﹐或忘文以全其質者﹐則大智玄通﹐居可知也。從始發意﹐逮一切智﹐曲成決著﹐八地無染﹐謂之智也﹐故曰遠離也。三脫照空﹐四非明有﹐統鑑諸法﹐因後成用﹐藥病雙亡﹐謂之觀也。明此二行﹐於三十萬言﹐其如視諸掌乎。顚沛造次﹐無起無此也。

佛泥曰後﹐外國髙士抄九十章爲《道行品》。醒靈之世﹐朔佛賫詣京師﹐譯爲漢文。因本順旨﹐轉音如已﹐敬順聖言﹐了不加飾也。然經旣抄撮﹐合成章指﹐音殊俗異﹐譯人口傳﹐自非三達﹐胡能一一得本緣故乎﹖由是《道行》頗有首尾隱者。古賢論之﹐往往有滯。仕行恥此﹐尋求其本﹐到於闐乃得。送詣倉垣﹐出爲《放光品》。斥重省刪﹐務今婉便﹐若其悉文﹐將過三倍。善出無生﹐論空特巧﹐傳譯如是﹐難爲繼矣。二家所出﹐足令大智煥爾闡幽。支讖全本﹐其亦應然。何者﹖抄經刪削﹐所害必多﹐委本從聖﹐乃佛之至誡也。安不量末學﹐庶幾斯心﹐載詠載玩﹐未墜於地。檢其所出﹐事產始﹐猶令折傷玷缺﹐戢然無際。假無《放光》﹐何由解斯經乎﹖永謝先﹐所蒙多矣。今集所見﹐爲解句下。始況現首﹐終隱現尾﹐出經見異﹐銓其得否﹐舉本證抄﹐敢增損也。幸我同好﹐飾其瑕訁也。

○道行經後記第二

△未詳作者

光和二年十月八日﹐河南洛陽孟元士。口授天竺菩薩竺朔佛﹐時傳言譯者月支菩薩支讖﹐時侍者南陽張少安﹑南海子碧﹐勸助者孫和﹑周提立。正光二年九月十五日﹐洛陽城西菩薩寺中沙門佛大寫之。

○放光經記第三﹝二十卷者。﹞

△未詳作者

惟昔大魏潁川朱士行﹐以甘露五年出家學道爲沙門﹐出塞西至於闐國﹐寫得正品梵書胡本九十章﹐六十萬餘言。以太康三年遣弟子弗如檀﹐晉字法饒﹐送經胡本至洛陽。住三年﹐復至許昌。二年後至陳畱界倉垣水南寺﹐以元康元年五月十五日﹐眾賢者共集議﹐晉書正寫。時執胡本者﹐於闐沙門無羅叉﹐優婆塞竺叔蘭口傳﹐祝太玄﹑周玄明共筆受。正書九十章﹐凡二十萬七千六百二十一言。時倉垣諸賢者等﹐大小皆勸助供養﹐至其年十二月二十四日寫都訖。經義深奧﹐又前後寫者參校不能善悉。至太安二年十一月十五日﹐沙門竺法寂來至倉垣水北寺求經本。寫時撿取現品五部並胡本﹐與竺叔蘭更共考校書寫﹐永安元年四月二日訖﹐於前後所寫校最爲差定﹐其前所寫可更取校。晉胡音訓暢義難通﹐諸開士大學文生書寫供養諷誦讀者﹐願畱三思﹐恕其不逮也。

○合放光光贊略解序第四

△釋道安

《放光》《光贊》同本異譯耳。其本俱出於闐國持來﹐其年相去無幾。《光贊》﹐於闐沙門只多羅以泰康七年賫來﹐護公以其年十一月二十五日出之。《放光分》﹐如檀以泰康三年於闐爲師送至洛陽﹐到元康元年五月乃得出耳。先《光贊》來四年﹐後《光贊》出九年也。

《放光》﹐於闐沙門無羅叉執胡﹐竺叔蘭爲譯﹐言少事約﹐刪削復重﹐事事顯炳﹐煥然易觀也。而從約必有所遣於天竺辭及騰每大簡焉。

《光贊》﹐護公執胡本﹐聶承遠筆受﹐言準天竺﹐事不加飾。悉則悉矣﹐而辭質勝文也。每至事首﹐輒多不便﹐諸反覆相明﹐又不顯灼也。考其所出﹐事事周密耳。互相補益﹐所悟實多。恨其寢逸涼土九十一年﹐幾至泯滅﹐乃達此邦也。斯經旣殘不具﹐並《放光》尋出﹐大行華京﹐息心居士翕然傳焉。中山支和上遣人於倉垣斷絹寫之﹐持還中山。中山王乃眾僧城南四十里幢幡迎經。其行世如是﹐是故《光贊》人無知者。昔在趙魏﹐迸得其第一品﹐知有玆經﹐而求之不得。至此﹐會慧常﹑進行﹑慧辯等將如天竺﹐路經涼州﹐寫而因焉。展轉秦雍﹐以晉泰元元年五月二十四日乃達襄陽。尋之玩之﹐欣有所益﹐輒記其所長﹐爲《略解》如左。

般若波羅蜜者﹐成無上正。眞道之根也。正者﹐等也﹐不二入也。等道有三義焉﹕法身也﹐如也﹐眞際也。故其爲經也﹐以如爲首﹐以法身爲宗也。如者﹐爾也﹐本末等爾﹐無能令不爾也。佛之興滅﹐綿綿常存﹐悠然無寄﹐故曰如也。法身者﹐一也﹐常淨也。有無均淨﹐未始有名﹐故於戒則無戒無犯﹐在定則無定無亂﹐處智則無智無愚﹐泯爾都忘﹐二三盡息﹐皎然不緇﹐故曰淨也﹐常道也。眞際者﹐無所著也﹐泊然不動﹐湛爾玄齊﹐無爲也﹐無不爲也。萬法有爲﹐而此法淵默﹐故曰無所有者﹐是法之眞也。由是其經萬行兩廢﹐觸章輒無也。何者﹖癡則無往而非徼﹐終日言盡物也﹐故爲八萬四千塵垢門也。慧則無往而非妙﹐終日言盡道也﹐故爲八萬四千度無極也。所謂執大淨而萬行正﹐正而不害﹐妙乎大也。

凡論般若﹐推諸病之疆服者﹐理徹者也。尋眾藥之封域者﹐斷迹者也。髙談其轍迹者﹐失其所以指南也。其所以指南者﹐若《假號章》之不住﹐《五通品》之貢髙﹐是其涉百辟而不失午者也。宜精理其轍迹﹐又思存其所指﹐則始可與言智已矣。何者﹖諸五陰至薩云若﹐則是菩薩來往所現法慧﹐可道之道也。諸一相無相﹐則是菩薩來往所現眞慧﹐明乎常道也。可道﹐故後章或曰世俗﹐或曰說已也。常道﹐則或曰無爲﹐或曰復說也。此兩者同謂之智﹐而不可相無也。斯乃轉法輪之目要﹐般若波羅蜜之常例也。

○須眞天子經記第五

△未詳作者

《須眞天子經》﹐太始二年十一月八日於長安靑門內白馬寺中﹐天竺菩薩曇摩羅察口授出之。時傳言者安文惠﹑帛元信﹐手受者聶承遠﹑張玄伯﹑孫休達。十二月三十日未時訖。

○普曜經記第六

△未詳作者

《普曜經》﹐永嘉二年﹐太歲在戊辰﹐五月﹐本齊菩薩沙門法護在天水寺手執胡本﹐口宣晉言。時筆受者沙門康殊﹑帛法炬。

○賢劫經記第七

△未詳作者

《賢劫經》﹐永康元年七月二十一日﹐月支菩薩竺法護從賓沙門得是《賢劫三昧》﹐手執口宣。時竺法友從洛寄來。筆受者趙文龍。使其功徳福流十方﹐普遂蒙恩﹐離於罪蓋。其是經者﹐次見千佛﹐稽首道化﹐受菩薩決﹐致無生忍﹐至一切法。十方亦爾。

○般舟三昧經記第八

△未詳作者

《般舟三昧經》﹐光和二年十月八日﹐天竺菩薩竺朔佛於洛陽出。菩薩法護。時傳言者月支菩薩支讖﹐授與河南洛陽孟福字元士﹐隨侍菩薩張蓮字少安筆受。令後普著。在建安十三年於佛寺中校定﹐悉具足。後有寫者﹐皆得南無佛。又言﹐建安三年﹐歲在戊子﹐八月八日於許昌寺校定。

○首楞嚴三昧經注序第九

△未詳作者

首楞嚴三昧者﹐晉曰「勇猛伏定意」也。謂十住之人﹐志當而功顯﹐不爲而務成。蓋勇猛伏之名﹐生於希尙者耳。𨿽功髙天下﹐豈系其名哉。直以忘宗而稱立﹐遺稱故名貴﹐訓三千﹐敷典誥﹐羣生瞻之而弗及﹐鉆之而莫諭﹐自非奇致超玄﹐胡可以應乎﹖聖錄所謂勇猛者﹐誠哉難階也。定意者﹐謂迹絕仁智﹐有無兼忘﹐𨿽復寂以應感﹐惠澤倉生﹐何嘗不通以仁智﹐照以玄宗。所以寂者﹐未可得而分也﹐故其篇云﹐悉徧諸國亦無所分﹐而於法身不壞也。謂𨿽從感若流﹐身充宇宙﹐豈有爲之者哉﹗謂化者以不化爲宗﹐作者以不作爲主﹐爲主其自忘焉。像可分哉﹐若至理之可分﹐斯非至極也。可分則有虧﹐斯成則有散。所謂爲法身者﹐絕成虧﹐遺合散﹐靈鑑與玄風齊蹤﹐員神與太陽俱暢。其明不分﹐萬類殊觀﹐法身全濟﹐非亦宜乎﹖故曰不分無所壞也。

首楞嚴者﹐衝風冠乎知喪﹐洪緒在於忘言﹐微旨盡於七住﹐外迹顯乎三權。洞重玄之極奧﹐耀八特之化筌。插髙木之玄標﹐建十準以伺能﹐玩妙旨以調習﹐旣習釋而知玄。遺慈故慈洽﹐棄照而照弘也。故有陶化育物﹐紹以經綸﹐自非領略玄宗﹐深達奇趣﹐豈云究之哉﹗沙門支道林者﹐道心冥乎上世﹐神悟發於天然。俊朗明徹﹐玄映色空﹐啟於往數﹐位敍三乘。余時復疇諮﹐豫聞其一﹐敢以不敏﹐系於句末。想望來賢﹐助刪定焉。﹝安公《經錄》云﹐中平二年十二月八日支讖所出。其經首略「如是我聞」﹐惟稱佛在王捨城靈鳥頂山中。﹞

合首楞嚴經記第十﹝胡文同﹐晉音「勇伏定意」。支敏度三經謝敷合注﹐共四卷。﹞

此經本有記云﹐支讖所譯出。讖﹐月支人也。漢桓靈之世來在中國。其博學淵妙﹐才思測微﹐凡所出經﹐類多深玄﹐貴尙實中﹐不存文飾。今之《小品》《阿貰》《屯眞》《般舟》﹐悉讖所出也。

又有支越字恭明﹐亦月支人也。其父亦漢靈帝之世來獻中國。越在漢生﹐似不及見讖也。又支亮字紀明﹐資學於讖﹐故越得受業於亮焉。越才學深徹﹐內外備通﹐以季世尙文﹐時好簡略﹐故其出經﹐頗從文。然其屬辭析理﹐文而不越﹐約而義顯﹐眞可謂深入者也。以漢末沸亂﹐南度奔吳﹐從黃武至建興中﹐所出諸經凡數十卷﹐自有別傳記錄。亦云出此經﹐今不見復有異本也。然此《首楞嚴》自有小不同﹐辭有丰約﹐文有晉胡﹐較而尋之要不足以爲異人別出也。恐是越嫌讖所譯者辭質多胡音﹐所異者﹐刪而定之﹔其所同者﹐述而不攺。二家各有記錄耳。此一本於諸本中辭最省便﹐又少胡音﹐徧行於世﹐卽越所定者也。

至大晉之初﹐有沙門支法護﹐白衣竺叔蘭﹐並更譯此經﹐求之於義﹐互相發明。

披尋三部﹐勞而難兼﹐欲令學者卽得其對﹐令以越所定者爲母﹐護所出爲子﹐蘭所譯者系之﹐其所無者輒於其位記而別之。或有文義皆同﹐或有義同而文有小小增減﹐不足重書者﹐亦混以爲同。𨿽無益於大趣﹐分部章句﹐差見可耳。

《勇伏定記》曰「元康元年四月九日﹐惇煌菩薩支法護手執胡經﹐口出《首楞嚴三昧》﹐聶承遠筆受。願令四輩攬綜奉宣﹐觀異同意。」

○首楞嚴經後記第十一

△未詳作者

咸安三年﹐歲在癸酉﹐涼州刺史張天錫在州出此《首楞嚴經》。於時有月支優婆塞支施侖手執胡本。支博綜眾經﹐於方等三昧特善﹐其志業大乘學也。出《首楞嚴》《須賴》《上金光首》《如幻三昧》﹐時在涼州﹐州內正聽堂湛露軒下集。時譯者龜玆王世子制延善晉胡音。延博解羣籍﹐內外兼綜。受者常侍西海趙氵肅﹑會水令馬亦﹑內侍來恭政﹐此三人皆是俊徳﹐有心道徳。時在坐沙門釋慧常﹑釋進行。涼州自屬辭。辭旨如本﹐不加文飾﹐飾近俗﹐質近道﹐文質兼惟聖有之耳。

○新出首楞嚴經序第十二

△釋弘充

首楞嚴三昧者﹐蓋神通之龍津﹐聖徳之淵府也。妙物希微﹐非器像所表﹔幽玄冥湛﹐豈情言所議。冠九位以虛升﹐果萬行而圓就﹐量種智以窮賢﹐絕殆庶而靜統。用能靈臺十地﹐扃法云﹔罔象環中﹐神圖自外。然心𨿽澄一﹐應無不周﹐定必凝泊﹐在感斯至。故明宗本則三達同寂﹐論善救則六度彌綸﹐辯威效則彊魔忄習淪﹐語眾變則百億星繁。至乃徵號龍上﹐晦迹塵光﹐像告諸乘﹐有盡無滅。斯皆參定之冥功﹐成能之顯事﹐權濟之樞綱﹐勇伏之宏要矣。

羅什法師弱齡言道﹐思通法門。昔紆步關右﹐譯出此經。自云布已來﹐競辰而衍。中興啟運﹐世道載昌﹐宣傳之盛﹐日月彌懋。太宰江夏王該綜羣籍﹐討論淵敏﹐每鑑玆捲﹐特深遠情。充以管昧﹐嘗廁玄肆﹐預遭先匠﹐啟訓音軌﹐參聽儒緯﹐仿佛文意。以皇宋大明二年﹐歲次奄茂﹐於法言精舍略爲注解﹐庶勉不習之傳﹐敢慕我聞之義。如必紕謬﹐以俟君子。

○法句經序第十三

△未詳作者

曇缽偈者﹐眾經之要義。曇之言法﹐缽者句也。而《法句經》別有數部﹐有九百偈﹐或七百偈及五百偈。偈者結語﹐猶詩頌也。是佛見事而作﹐非一時言﹐各有本末﹐布在眾經。佛一切智﹐厥性大仁﹐湣傷天下﹐出興於世﹐開現道義﹐所以解人﹐凡十二部經﹐總括其要﹐別有四部《阿含》。至去世後﹐阿難所傳﹐捲無大小﹐皆稱「聞如是」處佛所﹐究暢其說。是後五部沙門﹐各自鈔采經中四句六句之偈﹐比次其義﹐條別爲品。於十二部經靡不斟酌﹐無所適名﹐故曰《法句》。

夫諸經爲法言﹐《法句》者﹐猶法言也。近世葛氏傳七百偈﹐偈義致深﹐譯人出之﹐頗使其渾漫。惟佛難值﹐其文難聞。又諸佛興﹐皆在天竺﹐天竺言語與漢異音﹐云其書爲天書﹐語爲天語﹐名物不同﹐傳實不易。惟昔藍調﹑安侯世髙﹑都尉﹑弗調﹐譯胡爲漢﹐審得其體﹐斯以難繼。後之傳者﹐𨿽不能密﹐猶尙貴其實﹐粗得大趣。始者維難出自天竺﹐以黃武三年來適武昌。僕從受此五百偈本﹐請其同道竺將炎爲譯。將炎𨿽善天竺語﹐未備曉漢﹐其所傳言﹐或得胡語﹐或以義出音﹐近於質直。僕初嫌其辭不雅﹐維難曰「佛言『依其義不用飾﹐取其法不以嚴』。其傳經者﹐當令易曉﹐勿失厥義﹐是則爲善。」座中咸曰「老氏稱『美言不信﹐信言不美』﹔仲尼亦云『書不盡言﹐言不盡意』。明聖人意深邃無極。今傳胡義﹐實宜徑達。」是以自竭﹐受譯人口﹐因循本旨﹐不加文飾﹐譯所不解﹐則闕不傳。故有脫失﹐多不出者。然此𨿽辭朴而旨深﹐文約而義博﹐事均眾經﹐章有本故﹐句有義說。其在天竺﹐始進業者﹐不學《法句》﹐謂之越敍。此乃始進者之鴻漸﹐深入者之奧藏也。可以啟蒙辯惑﹐誘人自立﹐學之功微﹐而所苞者廣﹐實可謂妙要者哉﹗昔傳此時有所不出﹐會將炎來﹐更從諮問﹐受此偈等﹐重得十三品﹐並校往故﹐朋所增定﹐第其品目﹐合爲一部三十九篇﹐大凡偈七百五十二章。庶有補益﹐共廣聞焉。

○阿維越致遮經記第十四﹝晉言《不退轉法輪經》﹐四卷。出經後記﹞

太康五年十月十四日﹐菩薩沙門法護於惇煌從龜玆副使羌子侯得此梵書《不退轉法輪經》﹐口敷晉言﹐授沙門法乘使流布﹐一切咸悉聞知。

○魔逆經記第十五

△出經後記

太康十年十二月二日﹐月支菩薩法護手執梵書﹐口宣晉言﹐聶道眞筆受﹐於洛陽城西白馬寺中始出。折顯元寫﹐使功徳流布﹐一切蒙福度脫。

○慧印三昧及濟方等學二經序贊第十六

△王僧孺撰

夫六畫相因﹐懸日月而無攺﹔二字一吐﹐更天地而靡渝。𨿽書不盡言﹐言非書不禪﹔言不盡意﹐意非言不稱。是以諦聽善思﹐承玆利喜﹐俯首屈足﹐恭此受持。若讀若誦﹐已說今說﹐一音一偈﹐莫匪舟梁﹐一贊一稱﹐動成輪軌。況夫五力方圓﹐四攝無怠﹐開方便門﹐示眞實相﹐流方等之妙說﹐得菩提之至因﹐沐此寶池﹐照玆法炬﹐香支靡靡﹐慧露傍流﹐出伽耶之妙城﹐發娑羅之寶樹。建安殿下含章基性﹐育徳成體﹐忄惠聲溢於秋水﹐美義光於冬日。事髙祖丘兔圃﹐名出前意後蒼。損己利人﹐忘我濟物﹐傍通兼善﹐無礙無私。若空谷之必應﹐如洪鐘之虛受﹐匡法弘道﹐以善爲樂﹐重以植顯因於永劫﹐襲妙果於玆生。托意紹隆﹐用心依止﹐妙達空有﹐深辯權實。而玉體不安﹐有虧涼暑﹐行仁莫顯﹐楚君日見其瘳﹔施徳靡言﹐漢相方饗其樂。桂葉龜腦﹐固風寒之易銷﹐荔葩鸞骨﹐更騰飛之可孱。況復慧身方漸﹐善根宿樹﹐無勞湔腸氵胃﹐不待望色察聲。

有廣州南海郡民何規﹐以歲次協洽﹐月旅黃鐘﹐天監之十四年十月二十三日﹐采藥於豫章胡翼山﹐幸非放子逐臣﹐乃類尋仙招隱。登峯十所裏﹐屑若有來。將循曲陌﹐先限淸澗﹐或如止水﹐乍有潔流﹐方從揭厲﹐且就褰攬。未濟之間﹐忽不自覺﹐見澗之西隅有一長者﹐語規忽渡﹐規於時卽畱。其人面色正靑﹐徒跣捨屨﹐年可八九十。面已皺斂﹐須長五六寸﹐髭半於須。耳過於眉﹐眉皆下被﹐眉之長毛長二三寸﹐隨風相靡。唇色甚赤﹐語響而淸。手睚黃﹐指毛亦長二三寸。著赭布帔﹐下有赭布泥洹僧。手捉書一卷﹐遙投與規。規卽捧持﹐望禮三拜。語規﹕「可以此經與建安王。」兼言王之姓字。「此經若至﹐宜作三七日宿齋。若不曉齋法﹐可問下林寺副公。」副法師者﹐戒行精苦﹐恬忄詹無爲﹐遺嗜欲﹐等豪賤﹐蔬藿自充﹐禪寂無怠。此長者言畢便去。行十餘步間﹐忽不復睹。

規開卷敬視名爲《慧印三昧經》。經旨以至極法身無相爲體﹐理出百非﹐義逾名相﹐寂同法相﹐妙等眞如。言其慧冥此理﹐有若恆印﹐心照凝寂﹐故以三昧爲名。後又有《濟諸方等學經》﹐此下又題云「天等薩和な曰僧迦與海虎王。」經旨以流通至教﹐軌法有體﹐所以誡示大士化物方法﹐言若濟諸蒼氓﹐宜弘方等之教。方等者﹐大乘之通名﹐究竟之弘旨。其軸題云「惇煌菩薩沙門支法護所出﹐竺法首筆受﹐共爲一卷﹐寫以流。」軸用淳漆﹐書甚緊潔﹐點制可觀。究尋義趣﹐或微或顯﹐稱在羅閱山著陀鄰尼行﹐無來無去﹐非住非止。斯蓋鷲嶽鶴林之別記﹐寶殿孤園之後述﹐不殊玉檢﹐靡異寶函﹐理出希微﹐辭深釒句致﹐是惟正說﹐曾匪異端。𨿽王遵之得《四十二章》﹐安淸之出《百六十品》﹐無以或異。

大王沐浴持奉﹐擎跪鉆習﹐多寫廣述﹐闡揚玄旨。孰匪醫王﹐卽斯藥樹﹐不待眼瞬﹐無勞苦口﹐捨玆六術﹐屏此十巫。昔或授編書於圯上﹐受揣術於谷裏﹐乍有寓言﹐且或假夢﹐未有因應炳發﹐若此其至焉。受命下才﹐式ユ上道﹐敢因滓賤﹐率此顓蒙。其辭曰﹕

雷音震響﹐錄簡靑編。匪言曷教﹐非迹靡傳。是資妙象﹐實寄幽筌。照之慧燭﹐濟以寶船。懇哉至矣﹐在應斯圓。覆其﹐浸此熙漣。救焚援溺﹐去蓋銷纏。灼灼應韓﹐英英河楚。松孤桂郁﹐鸞棲鵬舉。照野光朝﹐潤山枯渚。濫源玆永﹐覆簣已多。郁爲蕃幹﹐擢此天柯。寄誠梵表﹐托好禪阿。接足能仁﹐心直妙覺。用遺滯染﹐是祛塵濁。靡向非眞﹐何背非俗。一忘受想﹐將捐味觸。無徳不訓﹐有感必召。吐彼神訣﹐示我玄要。旣蠲旣已﹐畱華及少。等以北恆﹐均之東耀。

佑少尋經律﹐竊諸部之奧﹐但一切變易﹐萬事遷訛﹐所以古今同異﹐觸類皆有﹐故魚謬爲魯﹐陶誤成陰。案晉末已來﹐關中諸賢經錄云﹐《慧印三昧經》﹐支謙所出。《濟方等大乘學經》﹐法護所出。《聖法印經後記》云「晉元康四年﹐菩薩沙門支法護於酒泉出此經﹐弟子竺法首筆受。」而何規所得經本﹐二經同捲﹐題方等於法護﹐亂三昧於支謙﹐實由編寫成然﹐非爲誣濫。而一往觀覽﹐容生疑惑﹐聊記所憶﹐存之末塵﹐故出別記。

○聖塵印經記第十七﹝天竺名《阿遮曇摩文圖》。﹞

△出經後記

元康四年十二月二十五日﹐月支菩薩沙門法護﹐於酒泉演出此經﹐弟子竺法首筆受。令此深法普流十方﹐大乘常住。

○文殊師利淨律經記第十八

△出經後記

經後記云﹕沙門竺法護於京師﹐遇西國寂志誦出此經。經後尙有數品﹐其人忘失﹐輒宣現者﹐轉之爲晉。更得其本﹐補令具足。太康十年四月八日﹐白馬寺中﹐聶道眞對筆受﹐勸助劉元謀﹑傳公信﹑侯彥長等。

○王子法益壞目因緣經序第十九

△竺佛念造

原夫善惡之運契﹐猶形影之相顧﹐受對明驗﹐凡三差焉﹐現世﹑中世﹑後世。播九色之深恩﹐以悅天妃之耳目﹔孤禽投王而全命﹐形受五刖之切酷。斯現報也。羣徒潛淪於幽壑﹐神陟淪漂而不攺﹔身酸歷世之殃﹐不曉王子之喪目。斯中報也。阿蘭從禍於無想﹐嬰佩永惑於始終﹔終爲著翅之暴貍﹐飛沈受困而難計。斯後報也。故聖人降靈﹐必有所由﹐非務不豫﹐淸白明矣。

玄鑑三世弱喪之流﹐深記來世壞形之累﹐趣使引入百練之室。自如來逝後﹐阿育登位﹐綱維閻浮﹐光被六合﹐圖形神寺﹐八萬四千﹐羅漢禦世﹐泛濟億數﹐國主師宗﹐玄化滂沛﹐萬民仰戴而不已﹐神欽賴而愈深。然王子法益﹐宿植洪業﹐生在王宮﹐容貌殊特﹐復受對此﹐靡知緣起。

會秦尙書令﹑輔國將軍﹑宗正卿﹑領城門校尉使者﹑司隸校尉姚者﹐南安郡人也。親姚韶之次兄﹐字景嶷﹐文爲儒表﹐則烈勛於千載﹔武爲邈羣﹐則皎然而獨標。亢音通冥﹐則辯機而曠遠﹐執素縱情﹐則翺翔而無倫。徳也純懿﹐範也難模﹐赫逸翰於羣才﹐震龍威於昆鋒。然湣永惑之叵救﹐傷愚黨之不寤﹐欲紹先勝之遺迹﹐豎玄宗於末俗。故請天竺沙門曇摩難提出斯緣本。秦建初六年﹐歲在辛卯﹐於安定城﹐二月十八日出﹐至二十五日乃訖。胡本三百四十三首戶也﹐傳爲漢文一萬八百八十言。佛念譯音﹐情義實難。或離文而就義﹐或正滯而傍通﹐或取解於誦人﹐或事略而曲備。冀將來之學士﹐令鑑罪福之不朽。設有毫耗潤色者﹐盡銘之於萌兆。故序之焉。

○合微密持經記第二十

△支恭明作

合《微密持陀鄰尼總持》三本﹕﹝上本是《陀鄰尼》﹐下子是《總持》《微密持》也。﹞《佛說無量門微密持經》。《佛說阿難陀目亻去尼阿離陀鄰尼經》。《佛說總持經》﹐一名《成道降魔得一切智》。﹝二本後皆有此名﹐並不別出耳。﹞

又別剡西臺曇斐記云﹕

此經凡有四本﹐三本並各二名﹐一本三名﹐備如後列。其中文句參差﹐或胡或漢音殊﹐或隨義制語﹐各有左右﹐依義順文﹐皆可符同。所爲異處﹐後列得法利﹑三乘階級人數﹐及動地﹑雨華﹑諸天妓樂供養﹐多不悉備﹐意所未詳。

一本一名《無量門微密之持》﹐二名《成道降魔得一切智》。此一本名行於世﹐爲常舊本。

一本一名《阿難陀目亻去尼呵離陀羅尼》﹐二名《疾使人民得一切智》。

一本一名《無端底門總持之行》﹐二名《菩薩降卻諸魔堅固於一切智》。

一本一名《出生無量門持》﹐二名《一生補處道行》﹐三名《成道降魔得一切智》。此本備明法利及動地妓樂事。

四本皆各標前一名於經首﹐第二第三名不以題經也。後舍利弗請名﹐佛說名﹐皆備如前列。

●卷八

摩訶缽羅若波羅蜜經抄序第一道安法師

大品經序第二長安睿法師

注解大品序第三大梁皇帝

小品經序第四長安睿法師

大小品對比要抄序第五支道林作

正法華經記第六出經後記

正法華經後記第七未詳作者

法華宗要序第八慧觀法師

法華經後序第九長安睿法師

持心經後記第十出經後記

思益經序第十一長安睿法師

維摩詰經序第十二僧肇法師

合維摩詰經序第十三敏度法師

毗摩羅詰提經義疏序第十四長安睿法師

自在王經後序第十五長安睿法師

大涅經序第十六涼州朗法師

大涅經記序第十七未詳作者

六卷泥洹經記第十八出經後記

二十卷泥洹經記第十九出智猛傳

○摩訶缽羅若波羅蜜經抄序第一

△道安法師

昔在漢陰十有五載﹐講《放光經》歲常再徧。及至京師﹐漸四年矣﹐亦恆歲二﹐未敢墮息。然每至滯句﹐首尾隱沒﹐釋卷深思﹐恨不見護公﹑叉羅等。會建元十八年﹐正車師前部王名彌第來朝﹐其國師字鳩摩羅跋提﹐獻胡《大品》一部﹐四百二牒﹐言二十千首戶。首戶三十二字﹐胡人數經法也。卽審數之﹐凡十七千二百六十首戶﹐殘二十七字﹐都並五十五萬二千四百七十五字。天竺沙門曇摩蜱執本﹐佛護爲譯﹐對而檢之﹐慧進筆愛。與《放光》《光贊》同者﹐無所更出也。其二經譯人所漏者﹐隨其失處﹐稱而正焉。其義異不知孰是者﹐輒並而兩存之﹐往往爲訓其下﹐凡四卷。其一紙二紙異者﹐出別爲一卷﹐合五卷也。

譯胡爲秦﹐有五失本也﹕一者胡語盡倒﹐而使從秦﹐一失本也。二者胡經尙質﹐秦人好文﹐傳可眾心﹐非文不合﹐斯二失本也。三者胡經委悉﹐至於嘆詠﹐叮嚀反覆﹐或三或四﹐不嫌其煩。而今裁斥﹐三失本也。四者胡有義說﹐正似亂辭﹐尋說向語﹐文無以異。或千五百﹐刈而不存﹐四失本也。五者事已全成﹐將更傍及﹐反騰前辭﹐已乃後說。而悉除此﹐五失本也。然《般若經》三達之心﹐覆面所演﹐聖必因時﹐時俗有易﹐而刪雅古以適今時﹐一不易也。愚智天隔﹐聖人叵階﹐乃欲以千歲之上微言﹐傳使合百王之下末俗﹐二不易也。阿難出經﹐去佛未久﹐尊者大迦葉令五百六通疊察疊書。今離千年﹐而以近意量裁。彼阿羅漢乃兢兢若此﹐此生死人而平平若此﹐豈將不知法者勇乎﹖斯三不易也。涉玆五失﹐經三不易﹐譯胡爲秦﹐詎可不愼乎﹗正當以不聞異言﹐傳令知會通耳﹐何復嫌大匠之得失乎﹖是乃未所敢知也。

前人出經﹐支謙﹑世髙﹐審得胡本難系者也。叉羅﹑支越﹐斗鑿之巧者也。巧則巧矣﹐懼竅成而混沌終矣。若夫以《詩》爲煩重﹐以《尙書》爲質朴﹐而刪令合今﹐則馬﹑鄭所深恨者也。近出此撮﹐欲使不雜﹐推經言旨﹐惟懼失實也。其有方言古辭﹐自爲解其下也。於常首尾相違句不通者﹐則冥如合符﹐厭如復折﹐乃見前人之深謬﹐欣通外域之嘉會也。於九十章蕩然無措疑處﹐毫芒之間﹐泯然無微疹。已矣乎﹗

南摸一切佛﹐過去﹑未來﹑現在佛﹐如諸法明。﹝天竺禮般若辭也。明﹐智也。外國禮有四種﹕一耶﹐二波羅南﹐三婆南﹐四南摸。南摸﹐屈體也﹐跪也。此四拜﹐拜佛﹑外道﹑國主﹑父母通拜耳。禮父母雲南無薩迦﹐薩迦﹐供養也。﹞

《摩訶﹝大也。﹞缽羅若﹝智也。﹞波羅﹝度也。﹞密﹝無極。﹞經抄》﹝天竺經無前題﹐前題皆云吉法。吉法竟是也。道安爲此首目題也。﹞

○大品經序第二

△長安釋僧睿

摩訶般若波羅蜜者﹐出八地之由路﹐平十階之龍津也。夫淵府不足以盡其深美﹐故寄大以目之。水鏡未可以諭其澄朗﹐故假慧以稱之。造盡不足以得其涯極﹐故借度以明之。然則功托有無﹐度名所以立﹔照本靜末﹐慧日以之生﹔曠兼無外﹐大稱由以起。斯三名者﹐𨿽義涉有流﹐而詣得非心﹔迹寄有用﹐而功實非待。非心故以不住爲宗﹐非待故以無照爲本。本以無照﹐則凝知於化始﹔宗以非心﹐則忘功於行地。故啟章玄門﹐以不住爲始﹔妙歸三慧﹐以無得爲終。假號照其眞﹐應行顯其明﹐無生衝其用﹐功徳於其深。大明要終以驗始﹐漚和卽始以悟終。蕩蕩焉﹐眞可謂大業者之通塗﹐畢佛乘者之要軌也。

夫實重故防深﹐功髙故校廣。囑累之所以殷勤﹐功徳之所以屢增﹐良有以也。而經來玆土﹐乃以秦言譯之﹐典謨乖於殊制﹐名實喪於不謹。致使求之彌至﹐而失之彌遠﹔頓轡重關﹐而窮路轉廣。不遇淵匠﹐殆將墜矣。亡師安和尙鑿荒塗以開轍﹐標玄指於性空﹐落乖蹤而直達﹐殆不以廖文爲閡也。之功﹐思過其半﹐邁之遠矣。

鳩摩羅什法師慧心夙悟﹐超拔特詣﹐天魔幹而不能回﹐淵識難而不能屈。扇龍樹之遺風﹐震慧響於此世。秦王感其來儀﹐時運開其凝滯。以弘始三年﹐歲次星紀﹐冬十二月二十日至長安。秦王扣其虛關﹐匠伯陶其淵致。虛關旣開﹐乃正此文言﹔淵致旣宣﹐而出其《釋論》。渭濱流洹之化﹐西明啟如來之心﹐逍遙集徳義之僧﹐京城溢道詠之音。末法中興﹐將始於此乎。

予旣知命﹐遇此眞化﹐敢竭微誠﹐屬當譯任。執筆之際。三惟亡師「五失」及「三不易」之誨﹐則憂懼交懷﹐惕焉若厲。𨿽復履薄臨深﹐未足諭也。幸冀宗匠通鑑﹐文𨿽左右﹐而旨不違中﹐遂謹受案譯﹐敢當此任。以弘始五年﹐歲在癸卯﹐四月二十三日﹐於京城之北逍遙園中出此經。法師手執胡本﹐口宣秦言﹐兩釋異音﹐交辯文旨。秦王躬覽舊經﹐驗其得失﹐諮其通途﹐坦其宗致。與諸宿舊義業沙門釋慧恭﹑僧﹑僧遷﹑寶度﹑慧精﹑法欽﹑道流﹑僧睿﹑道恢﹑道標﹑道恆﹑道等五百餘人﹐詳其義旨﹐審其文中﹐然後書之。以其年十二月十五日出盡。校正檢括﹐明年四月二十三日乃訖。文𨿽粗定﹐以《釋論》檢之﹐猶多不盡。是以隨出其論﹐隨而正之。《釋論》旣訖﹐爾乃文定。定之未已﹐已有寫而傳者﹔又有以意增損﹐私以《般若波羅蜜》爲題者。致使文言舛錯﹐前後不同。良由後生虛己懷薄﹐信我情篤故也。胡本惟《序品》《阿な跋致品》《魔事品》有名﹐餘者直第其品數而已。法師以名非佛制﹐惟存《序品》﹐略其二目。其事數之名與書不同者﹐皆是法師以義正之者也。如「陰入持」等﹐名與義乖﹐故隨義攺之。「陰」爲「眾」﹐「入」爲「處」﹐「持」爲「性」﹐「解脫」爲「背捨」﹐「除人」爲「勝處」﹐「意止」爲「念處」﹐「意斷」爲「正勤」﹐「覺意」爲「菩提」﹐「直行」爲「聖道」。諸如此比﹐攺之甚眾。胡音失者﹐正之以天竺﹔秦言謬者﹐定之以字義。不可變者﹐卽而書之。是以異名斌然﹐胡音殆半。斯實匠者之公謹﹐筆受之重愼也。幸冀遵實崇本之賢﹐推而體之﹐不以文朴見咎﹐煩異見情也。

○注解大品序第三

△大梁皇帝

機事未形﹐六畫得其悔吝﹔玄象旣運﹐九章測其盈虛。斯則鬼神不能隱其情狀﹐陰陽不能遁其變通。至如摩訶般若波羅蜜者﹐洞達無底﹐虛豁無邊﹐心行處滅﹐言語道斷。不可以數術求﹐不可以意識知。非三明所能照﹐非四辯所能論。此乃菩薩之正行﹐道場之直路﹐還源之眞法﹐出要之上首。本來不然﹐畢竟空寂。寄大不能顯其博﹐名慧不難庶其用﹐假度不能機其通﹐借岸不能窮其實。若談一相﹐事絕百非﹐補處默然﹐等覺息行。始可謂無徳而稱﹐以無名相作名相說。導涉求之意﹐開新發之眼﹐故有般若之字﹐彼岸之號。

頃者學徒罕有尊重﹐或時聞聽不得經味。帝釋誠言﹐信而有徵。此實賢眾之百慮﹐菩薩之魔事。故唱諭髙和諭寡﹐知愈希道愈貴﹐致使正經沈匱於世。實由虛己情少﹐懷疑者多。虛己少則是我之見深﹐懷疑多則橫構之慮繁。然則𨿽繁慮紛紜﹐不出四種﹕一謂此經非是究竟﹐多引《涅》以爲碩訣﹔二謂此經未是會三﹐咸通《法華》以爲盛難﹔三謂此經三乘通教﹐所說《般若》卽聲聞法﹔四謂此經是階級行﹐於漸教中第二時說。舊義如斯﹐無是非。較略四意﹐粗言所懷。《涅》是顯其果徳﹐《般若》是明其因行。顯果則以常住佛性爲本﹐明因則以無生中道爲宗。以世諦言說﹐是《涅》是《般若》﹔以第一義諦言說﹐豈可復得談其優劣。《法華》會三以歸一﹐則三遣而一存﹐一存未免乎相﹐故以萬善爲乘體。《般若》卽三而不三﹐則三遣而一亡﹐然無法之可得﹐故以無生爲乘體。無生絕於戲論﹐竟何三之可會﹖所謂百花異色﹐共成一陰﹔萬法殊相﹐同入般若。言三乘通教﹐多執二文﹐今復開五意﹐以增所疑﹕一﹑聲聞若智若斷﹐皆是菩薩無生法忍﹔二﹑三乘學道﹐宜聞《般若》﹔三﹑三乘同學《般若》﹐俱成菩提﹔四﹑三乘欲住欲證﹐不離是忍﹔五﹑羅漢﹑辟支﹐從般若生。於此五義﹐不善分別﹐堅著三乘﹐教同一門。遂令朱紫共色﹐瑉玉等價。若明察此說﹐深求經旨﹐連環旣解﹐弄丸自息。謂第二時﹐是亦不然。人心不同﹐皆如其面﹐根性差別﹐復過於此﹐非可局以一教﹐限以五時。般若無生﹐非去來相﹐豈可以數量拘﹐寧可以次第求﹖始於道樹﹐終於雙林﹐初中後時﹐常說智慧﹐復何可得名爲漸教﹖《釋論》言「須菩提聞《法華經》中說﹐於佛所作少功徳﹐乃至戲笑﹐漸漸必當作佛。又聞《阿な跋致品》中有退不退﹐又復聞聲聞人皆當作佛﹐是故今問爲畢定爲不畢定﹖」以此而言﹐去之彌遠。

夫學出離﹐非求語言﹐應定觀道﹐以正宗致。三乘不分﹐依何義說﹖相與無相﹐有如水火﹐二性相違﹐豈得共貫﹖𨿽一切聖人以無爲法﹐三乘入空﹐其行各異。聲聞以壞緣觀觀生滅空﹐緣覺以因緣觀觀法性空﹐菩薩以無生觀觀畢竟空。此則淄澠殊味﹐涇渭分流﹐非可以口勝﹐非可以力爭。欲及弱喪﹐去斯何適﹖值大寶而不取﹐遇深經而不求﹐亦何異窮子反走於宅中﹐獨姥掩目於道上。此惑行之常性﹐迷途之恆心。但好龍而觀畫﹐愛象而玩迹﹐荊出可爲流慟﹐法水所以大悲。經譬兔馬﹐論諭鹿犀﹐俱以一象配成三獸﹐用渡河以測境﹐因圍箭以驗智﹐格得空之淺深﹐量相心之厚薄。懸鏡在前﹐無待耳識﹐離婁旣睇﹐豈勞相者﹖若無不思誼之理﹐豈有不思誼之事。放瑞光於三千﹐集奇蓮於十方﹐變金色於大地﹐嚴華臺於虛空。表舌相之不虛﹐證般若之眞實。所以龍樹﹑道安﹑童壽﹑慧遠﹐或以大權應世﹐或以殆庶救時﹐莫不服膺上法﹐如說修行。況於細人﹐可離斯哉﹗

此經東漸﹐二百五十有八歲﹐始於魏甘露五年﹐至自於闐。叔蘭開源﹐彌天導江﹐鳩摩羅什澍以甘泉。三譯五校﹐可謂詳矣。龍樹菩薩著《大智論》訓解斯經﹐義旨周備。此實如意之寶藏﹐智慧之滄海﹐但其文遠曠﹐每怯近情。朕以聽覽餘日﹐集名僧二十人﹐與天保寺去寵等詳其去取﹔靈根寺慧令等兼以筆功﹐探采《釋論》﹐以注經本﹐略其多解﹐取其要釋。此外或捃關河舊義﹐或依先達故語﹐時復間出﹐以相顯發。若章門未開﹐義勢深重﹐則參懷同事﹐廣其所見﹐使質而不簡﹐文而不繁﹐庶令學者有過半之思。

講《般若經》者多說五時﹐一往聽受﹐似有條理﹐重更研求﹐多不相符。惟《仁王般若》具書名部﹐世旣以爲疑經﹐今則置而不論。僧睿《小品序》云「斯經正文凡有四種﹐是佛異時適化之說﹐多者十萬偈﹐少者六百偈。」略出四種而不列名。《釋論》言《般若》部黨有多有少﹔《光贊》《放光》《道行》止舉三名﹐復不滿四。此土別有一卷﹐謂爲《金剛般若》﹐欲以配數﹐可得爲五。旣不具得經名﹐復不悉時之前後﹐若以臆斷﹐易致譏嫌。此非義要﹐請俟多聞。

今注大品﹐自有五段﹐非彼所言五時般若。勸說以不住標其始﹐命說以無教通其道﹐願說以無得顯萁行﹐信說以甚深嘆其法﹐廣說以不盡要其終。中品所以累教﹐末章所以三屬﹐義備後釋﹐不復詳言。設時曠正教﹐處無法名﹐猶且苦辛艸澤﹐經歷遠﹐翹心聽﹐澍意希夷﹐冀遲玄應﹐想象空聲。輕生以重半偈﹐賣身以尊一言﹐甘渫血而不疑﹐欣出髓而無忄吝。況復龍宮神珠﹐寶臺金釒﹐難得之貨﹐難聞之法﹐徧布塔寺﹐充刃目前。豈可不伏心受持﹐虛懷鉆仰﹖使佛種相續﹐菩提不斷﹐知恩反復﹐更無他道。方以雪山﹐匹以香城﹐寧得同日語其優劣﹖率書所得﹐懼增來過﹐明達後進﹐幸依法行﹗

○小品經序第四

△釋僧睿作

《般若波羅蜜經》者﹐窮理盡性之格言﹐菩薩成佛之弘軌也。軌不弘則不足以冥羣異﹐一指歸﹔性不盡則物何以登道場﹐成正覺。正覺之所以成﹐羣異之所以一﹐何莫由斯道也﹗是以累教殷勤﹐三撫以之頻發﹔功徳疊校﹐九增以之屢至。如《問相》標玄而玄其玄﹐《幻品》忘寄而忘其忘﹐《道行》坦其津﹐《難問》窮其源﹐《隨喜》忘趣以要終﹐《照明》不化以卽玄。章𨿽三十﹐貫之者道﹔言𨿽十萬﹐佩之者行。行凝然後無生﹐道足然後補處﹐及此而變一切智也。《法華》鏡本以凝照﹐《般若》冥末以解懸。解懸理趣﹐菩薩道也﹔凝照鏡本﹐告其終也。終而不泯﹐則歸途扶疏﹐有三實之迹﹔權應不夷﹐則亂緒紛綸﹐有惑趣之異。是以《法華》《般若》﹐相待以期終﹔方便實化﹐冥一以俟盡。論其窮理盡性﹐夷明萬行﹐則實不如照﹔取其大明眞化﹐解本無三﹐則照不如實。是故嘆深則《般若》之功重﹐美實則《法華》之用徵。此經之尊﹐三撫三囑﹐未足惑也。

有秦太子者﹐寓迹儲宮﹐擬韻區外。玩味斯經﹐夢想增至。準悟《大品》﹐深知譯者之失。會聞鳩摩羅法師神授其文﹐眞本猶存﹐以弘始十年二月六日請令出之﹐至四月三十日校正都訖。考之舊譯﹐眞若荒田之稼﹐蕓過其半﹐未詎多也。斯經正文凡有四種﹐是佛異時適化廣略之說也。其多者云有十萬偈﹐少者六百偈。此之《大品》也﹐乃是天竺之中品也。隨宜之言﹐復何必計其多少﹐議其煩簡耶﹖胡文雅質﹐案本譯之﹐於麗巧不足﹐朴正有餘矣。幸冀文悟之賢﹐略其華而幾其實也。

○大小品對比要抄序第五

△支道林作

夫《般若波羅蜜》者﹐眾妙之淵府﹐羣智之玄宗﹐神王之所由﹐如來之照功。其爲經也﹐至無空豁﹐郭然無物者也。無物於物﹐故能齊於物﹔無智於智﹐故能運於智。是故夷三脫於重玄﹐齊萬物於空同﹐明諸佛之始有﹐盡羣靈之本無﹐登十住之妙階﹐趣無生之徑路。何者﹖賴其至無﹐故能爲用。夫無也者﹐豈能無哉﹖無不能自無﹐理亦不能爲理。理不能爲理﹐則理非理矣﹔無不能自無﹐則無非無矣。是故妙階則非階﹐無生則非生。妙由乎不妙﹐無生由乎生。是以十住之稱﹐興乎未足定號﹔般若之﹐生乎教迹之名。是故言之則名生﹐設教則智存。智存於物﹐實無迹也﹔名生於彼﹐理無言也。何則﹖至理冥壑﹐歸乎無名。無名無始﹐道之體也。無可不可者﹐聖之愼也。苟愼理以應動﹐則不得不寄言。宜明所以寄﹐宜暢所以言。理冥則言廢﹐忘覺則智全。若存無以求寂﹐希智以忘心﹐智不足以盡無﹐寂不足以冥神。何則﹖故有存於所存﹐有無於所無。存乎存者﹐非其存也﹔希乎無者﹐非其無也。何則﹖徒知無之爲無﹐莫知所以無﹔知存之爲存﹐莫知所以存。希無以忘無﹐故非無之所無﹐寄存以忘存﹐故非存之所存。莫若無其所以無﹐忘其所以存。忘其所以存﹐則無存於所存﹔遺其所以無﹐則忘無於所無。忘無故妙存﹐妙存故書無﹐書無則忘玄﹐忘玄故無心。然後二迹無寄﹐無有冥盡。是以諸佛因般若之無始﹐明萬物之自然﹔眾生之喪道﹐溺精神乎欲淵。悟羣俗以妙道﹐漸積損以至無﹐設玄徳以廣教﹐守谷神以存虛﹐齊眾首於玄同﹐還羣靈乎本無。

蓋聞出《小品》者﹐道士也。嘗遊外域﹐歲數悠曩﹐未見典載﹐而不詳其姓名矣。嘗聞先學共傳云﹐佛去世後﹐從《大品》之中抄出《小品》。世傳其人﹐惟目之以淳徳﹐驗之以事應﹐明其至到而已﹐亦莫測其由也。夫至人也﹐覽通羣妙﹐凝神玄冥﹐靈虛響應﹐感通無方。建同徳以接化﹐設玄教以悟神﹐述往迹以搜滯﹐演成規以啟源﹐或因變以求通﹐事濟而化息﹔適任以全分﹐分足則教廢。故理非乎變﹐變非乎理﹔教非乎體﹐體非乎教。故千變萬化﹐莫非理外。神何動哉﹐以之不動﹐故應變無窮﹔無窮之變﹐非聖在物。物變非聖﹐聖未始於變。故教遺興乎變﹐理滯生乎權﹐接應存乎物﹐理致同乎歸。而辭數異乎本﹐事備乎不同。不同之功﹐由之萬品﹐神悟遲速﹐莫不緣分。分ウ則功重﹐言積而後司﹐質明則神朗﹐觸理則玄暢。輕之與重﹐未始非分。是以聖人之爲教﹐不以功重而廢分﹐分易而存輕。故羣品所以悟﹐分功所以成﹐必須重以運通﹐因其宜以接分。此爲悟者之功重﹐非聖教之有煩。令統所以約﹐教功所以全﹐必待統以適任﹐約文以領玄。領玄則易通﹐因任則易從。而物未悟二本之不異﹐統致同乎宗﹐便以言數爲大小﹐源流爲精粗。文約謂之小﹐文殷謂之大﹐順常之爲通﹐因變之爲舞﹐守數之爲得﹐領統之爲失。而彼揩文之徒﹐羈見束教﹐頂著《阿含》﹐神匱分淺﹐才不經宗﹐儒墨大道﹐域定聖人﹐志局文句﹐詰教難權。謂崇要爲達諒﹐領統爲傷宗﹐須徵驗以明實﹐效應則疑伏。是以至人順羣情以徵理﹐取驗乎沸油﹔明《小品》之體本﹐塞羣疑幽滯。因物之徵驗﹐故示驗以應之。今不可以趣徵於一驗﹐目之爲淳徳﹔效喪於事實﹐謂之爲常人。而未達神化之權﹐統玄應於將來﹐暢濟功於殊塗﹐運無方之一致。而察殊軌爲異統﹐觀奇化爲逆理﹐位大寶爲欣王﹐聚濟貨爲欲始。徒知至聖之爲教﹐而莫知所以教。是以聖人標域三才﹐玄定萬品﹐教非一途﹐應物萬方。或損教違無﹐寄通適會﹔或抱一禦有﹐系文明宗。崇聖典爲世軌﹐則夫體道盡神者﹐不可詰之以言教﹔遊無蹈虛者﹐不可求之於形器。是以至人於物﹐遂通而已。

明乎大小之不異﹐暢玄標之有寄﹐因順物宜﹐不拘小介。或以《大品》﹤受辛﹥茂事廣﹐諭引宏奧﹐𨿽窮理有外﹐終於玄同。然其明宗統一﹐會致不異﹐斯亦大聖之時教﹐百姓之分致。苟以分致之不同﹐亦何能求簡於聖哉﹖若以簡不由聖﹐豈不寄言於百姓。夫以萬聲鐘響﹐響一以持之﹔萬物感聖﹐聖亦寂以應之。是以聲非乎響﹐言非乎聖明矣。且神以知來﹐夫知來者﹐莫非其神也。機動則神朗﹐神朗則逆鑑﹐明夫來往﹐常在鑑內。是故至人鑑將來之希纂﹐明才致之不並﹐簡教迹以崇順﹐擬羣智之分向。關之者易知﹐希之者易行。而《大品》言數丰具﹐辭領富溢﹐問對衍奧﹐而理統宏邃。𨿽玄宗易究﹐而詳事難備。是以明夫爲學之徒﹐須尋迹旨﹐關其所往﹐究攬宗致﹐標定興盡﹐然後悟其所滯﹐統其玄領。或須練綜羣問﹐明其酬對﹐探幽研賾﹐盡其妙致。或以教眾數溢﹐諷讀難究﹐欲爲寫崇供養﹐力致無階。諸如此例﹐羣仰分狹﹐者絕希。是故出《小品》者﹐參引王統﹐簡領羣目﹐筌哉事數﹐標判由宗﹐以爲《小品》﹐而辭諭淸約﹐運旨。然其往往明宗而標其會致﹐使宏統有所﹐於理無損﹐自非至精﹐孰其明矣。又察其津塗﹐尋其妙會﹐覽始原終﹐研極奧旨。領《大品》之王標﹐備《小品》之玄致﹐縹縹焉攬津乎玄味﹐精矣盡矣﹐無以加矣。斯人也﹐將神王於冥津﹐羣形於萬物﹐量不可測矣。宜求之於筌表﹐寄之於玄外。

惟昔聞之曰﹐夫《大》《小品》者﹐出於本品﹐本品之文有六十萬言。今遊天竺﹐未適於晉。今此二抄亦興於大本﹐出者不同也﹐而《小品》出之在先。然斯二經𨿽同出於本品﹐而時往往有不同者。或《小品》之所具﹐《大品》所不載﹔《大品》之所備﹐《小品》致略玄總﹐事要舉宗﹐《大品》𨿽辭致婉巧﹐而不喪本歸。至於說者﹐或以專句推事﹐而不尋況旨﹔或多以意裁﹐不依經本。故使文流相背﹐義致同乖﹐羣義偏狹﹐喪其玄旨。或失其引統﹐錯徵其事﹐巧辭辯僞﹐以爲經體﹐𨿽文藻淸逸﹐而理統乖宗。是以先哲出經﹐以胡爲本﹐《小品》𨿽抄﹐以大爲宗。推胡可以明理﹐徵大可以驗小。若苟任胸懷之所得﹐背聖教之本旨﹐徒常於新聲﹐苟競於異常。異常未足以徵本﹐新聲不可以經宗﹐而遺異常之爲談﹐而莫知傷本之爲至。傷本則失統﹐失統則理滯﹐理滯則或殆。叵以殆而不思其源﹐困而不尋其本﹐斯則外不關於師資﹐內不由於分得。豈非仰資於有知﹐自塞於所尋﹐困蒙於所滯﹐自窮於所通。進不ウ常﹐退不研新﹐說不依本﹐理不經宗。而忽詠先舊﹐毀╃古人﹐非所以爲學﹐輔其自然者哉﹗

夫物之資生﹐靡不有宗﹐事之所由﹐莫不有本。宗之與本﹐萬理之源矣。本喪則理絕﹐根配則枝傾﹐此自然之數也﹐未紹不然矣。於斯也﹐徒有天然之才﹐淵識邈世﹐而未見《大品》﹐覽其源流﹐明其理統﹐而欲寄懷《小品》﹐率意造義﹐欲寄其分得﹐標顯自然﹐希邈常流﹐徒尙名賓。而竭其才思﹐玄格聖言﹐趣悅羣情﹐而乖本違宗﹐豈相望乎《大品》也哉﹗如其不悟﹐將恐遂其所惑﹐以罔後生。是故推考異同﹐驗其虛實﹐尋流窮源﹐各有歸趣。而《小品》引宗﹐時有諸異。或辭倒事同﹐而不乖旨歸﹔或取其初要﹐廢其後致﹔或筌次事宗﹐倒其首尾﹔或散在羣品﹐略撮玄要。時有此事﹐乖互不同。又《大品》事數甚眾﹐而辭曠浩衍﹐本欲推求本宗﹐明驗事旨﹐而用思其多勞﹐審功又寡。且稽驗廢事﹐不覆速急。是故余今所以例玄事以駢比﹐標二品以相對﹐明彼此之所在﹐辯大小之有先。𨿽理或非深奧﹐而事對之不同。故采其所究﹐精粗並兼﹐研盡事迹﹐使驗之有由。故尋源以求實﹐趣定於理宗。是以考大品之宏致﹐驗小品之總要﹐搜玄沒之所存﹐求同異之所寄。��有在﹐尋之有軌爾。乃也貫綜首尾﹐推步玄領﹐究其結﹐辧其凝滯。使文不違旨﹐理無負宗﹐棲驗有寄﹐辧不失徵。且於希詠之徒﹐浪神遊示﹐陶冶玄妙﹐推尋源流﹐關虛考實﹐不亦夷易乎﹗若其域乖體極﹐對非理標﹐或其所寄者﹐願俟將來摩訶薩﹐幸爲研盡﹐備其未詳也。

○正法華經記第六

△出經後記

太康七年八月十日﹐惇煌月支菩薩沙門法護手執胡經﹐口宣出《正法華經》二十七品﹐授優婆塞聶承遠﹑張仕明﹑張仲政共筆受﹐竺徳成﹑竺文盛﹑嚴威伯﹑續文承﹑趙叔初﹑張文龍﹑陳長玄等共勸助歡喜。九月二日訖。天竺沙門竺力﹑龜玆居士帛元信共參校﹐元年二月六日重覆。又元康元年﹐長安孫伯虎以四月十五日寫素解。

○正法華經後記第七

△未詳作者

永熙元年八月二十八日﹐比丘康那律於洛陽寫《正法華品》竟。時與淸戒界節優婆塞張季博﹑董景玄﹑劉長武﹑長文等手經本﹐詣白馬寺對﹐與法護口校古訓﹐講出深義。以九月大齋十四日﹐於東牛寺中施檀大會﹐講誦此經﹐竟日盡夜。無不咸歡﹐重已校定。

○法華宗要序第八

△釋慧觀

夫本際冥湛﹐則神根凝一﹔涉動離淳﹐則精粗異陳。於是心轡競策﹐塵想爭馳﹐翳有淺深﹐則昏明殊鏡。是以從初得佛﹐曁於此經﹐始應物開津﹐故三乘別流。別流非眞﹐則終期有會﹔會必同源﹐故其乘惟一﹐惟一無上﹐故謂之妙法。頌曰﹕

是乘微妙﹐淸淨第一。於諸世間﹐最無有上。

夫妙不可明﹐必擬之有像。像之美者﹐蓮華爲上。蓮華之秀﹐分陀利爲最﹐妙萬法而爲言﹐故諭之分陀利。其爲經也﹐明發蒙不可以語極﹐釋權應之所由﹔禦終不可以祕深﹐則開實以顯宗致。權應旣彰﹐則扃心自廢﹔宗致旣顯﹐則眞悟自生。故能令萬流合注﹐三乘同往。同往之三﹐會而爲一﹐乘之始也。覺慧成滿﹐乘之盛也。滅景澄神﹐乘之終也。𨿽以萬法爲乘﹐然統之有主﹐舉其宗要﹐則慧收其名。故經以眞慧爲體﹐妙一爲稱。是以釋迦玄音始發﹐贊佛智甚深﹔多寶稱善﹐嘆平等大慧。頌曰﹕

爲說佛慧故﹐諸佛出世間。惟此一事實﹐餘二則非眞。

然則佛慧乃一之正實﹐乘之體成﹐妙之至足﹐華之開秀者也。𨿽寄華宣微﹐而道玄像表﹐稱之曰妙﹐而體絕精粗。頌曰﹕

是法不可示﹐言辭相寂滅。

二乘所以息慮﹐補處所以絕法﹐惟佛與佛乃能究盡。故恆沙如來﹐感希聲以云萃﹔已逝之聖﹐振余靈而現證。信佛法之奧區﹐窮神之妙境﹐其此經之謂乎﹐此經之謂乎﹗

觀少習歸一之言﹐長味會通之要﹐然緬思愈勤﹐而幽旨彌潛。未嘗不面靈鷲以遐想﹐臨辭句而增懷。諒由枝說差其本﹐謬文乖其正也。

有外國法師鳩摩羅什﹐超爽俊邁﹐奇悟天拔﹐量與海深﹐辯流玉散。繼釋蹤以嗣軌﹐秉神火以霜燭﹐紐頹綱於將絕﹐拯漂溺於已淪﹐耀此慧燈﹐來光斯境。秦弘始八年夏﹐於長安大寺集四方義學沙門二千餘人﹐更出斯經﹐與眾詳究。什自手執胡經﹐口譯秦語﹐曲從方言﹐而趣不乖本。卽文之益﹐亦已過半。𨿽復霄雲披翳﹐陽景俱暉﹐未足諭也。什猶謂語現而理沈﹐事近而旨遠。又釋言表之隱﹐以應探賾之求。𨿽冥扉未開﹐固已得其門矣。夫上善等潤﹐靈液尙均﹐是以仰感囑累﹐俯慨未聞﹐故采述旨要﹐流布未聞。庶法輪遐軫﹐往所未往﹐十方同悟﹐究暢一乘。故序之云爾。

○法華經後序第九

△僧睿法師

《法華經》者﹐諸佛之祕藏﹐眾經之實體也。以華爲名者﹐照其本也。稱分陀利者﹐美其盛也。所興旣玄﹐其旨其婉。自非達識傳之﹐罕有得其門者。夫百卉藥木之英﹐物實之本也。八萬四千法藏者﹐道果之原也。故以諭焉。諸華之中﹐蓮華最勝。華尙未敷名屈摩羅﹐敷而將落名迦摩羅﹐處中盛時名之分陀利。未敷諭二道﹐將落譬泥洹﹐榮曜獨足以諭斯典。至如《般若》諸經﹐深無不極﹐故道者以之而歸﹔大無不該﹐故乘者以之而濟。然其大略﹐皆以適化爲本。應務之門﹐不得不以善權爲用。權之爲化﹐悟物𨿽弘﹐於實體不足。皆屬《法華》﹐固其宜矣。

尋其幽旨恢廓宏邃﹐所該甚遠。豈徒說實歸本﹐畢定殊途而已耶。乃實大明覺理﹐囊括古今。云佛壽無量﹐永劫未足以明其久也﹔分身無數﹐萬形不足以異其體也。然則壽量定其非數﹐分身明其無實﹐普賢顯其無成﹐多寶昭其不滅。夫邁玄古以期今﹐則萬世同一日﹔卽百化以悟玄﹐則千途無異轍。夫如是者﹐則生生未足以言其在﹐永寂亦未可言其滅矣。

尋幽宗以絕往﹐則喪功於本無﹔探心轡於三昧﹐則忘期於二地。經流玆土﹐𨿽復垂及百年﹐譯者昧其虛津﹐靈關莫之或啟﹔談者乖其準格﹐幽蹤得而履。徒復搜研皓首﹐並未有窺其門者。秦司隸校尉﹑左將軍安城侯姚嵩﹐擬韻玄門﹐宅心世表﹐注誠斯典﹐信詣彌至。每思尋其文﹐深識譯者之失。旣遇鳩摩羅法師﹐爲之傳寫﹐指其大歸﹐眞若披重霄而髙蹈﹐登昆侖而俯眄矣。於時聽受領悟之僧八百餘人﹐皆是諸方英秀﹐一時之傑也。是歲弘始八年﹐歲次鶉火。

○持心經後記第十

△出經後記

《持心經》﹐太康七年三月十日﹐惇煌開士竺法護在長安說出梵文﹐授承遠。

○思益經序第十一

△釋僧睿法師

此經天竺正音名毗糸沙眞諦﹐是他方梵天殊特妙意菩薩之號也。詳聽什公傳譯其名﹐翻覆展轉﹐意似未盡。良由未備秦言﹐名實之變故也。察其語意﹐會其名旨﹐當是「持意」﹐非「思益」也。直以未諭「持」義﹐遂用「益」耳。其言益者﹐超絕殊異﹐妙拔之稱也。思者﹐進業髙勝﹐自彊不息之名也。舊名「持心」﹐最得其實。又其義旨﹐舊名「等禦諸法」。梵天坦其津塗﹐世尊照其所明﹐普華獎其非心﹐文殊泯以無生。落落焉﹐眞可謂法輪再轉於閻浮﹐法鼓重聲於宇內﹐甘露流津於季末﹐靈液沾潤於遐裔者矣。

而恭明前譯﹐頗麗其辭﹐仍迷其旨。是使宏標乖於謬文﹐至味淡於華艷。𨿽復研尋彌稔﹐而幽旨莫啟。幸遇鳩摩羅什法師於關右﹐旣得更譯梵音﹐正文言於竹帛﹐又蒙披釋玄旨﹐曉大歸於句下。於是諮悟之僧二千餘人﹐大齋法集之眾﹐欣豫難遭之慶。近是講肄之來﹐未有其比。於時予與道恆謬當傳寫之任﹐輒復疏其言﹐記其事﹐以貽後來之賢。豈期必勝其辭﹐必盡其意耶﹖庶以所錄之言﹐粗可仿佛其心耳﹗不同時事之賢﹐儻欲令見其髙座所說之旨﹐故具載之於文﹐不自加其意也。

○維摩詰經序第十二

△釋僧肇

《維摩詰不思議經》者﹐蓋是窮微盡化﹐妙絕之稱也。其旨淵玄﹐非言象所測﹔道越三空﹐非二乘所議。超羣數之表﹐絕有心之境﹐眇莽無爲而無不爲﹐罔知所以然而能然者﹐不思議也。何則﹖夫聖智無知﹐而萬品俱照﹔法身無像﹐而殊形並應﹔至韻無言﹐而玄籍彌布﹔冥權無謀﹐而動與事會。故能統濟羣方﹐開物成務﹐利見天下﹐於我無爲。而惑者睹感照因謂之智﹐觀應形則謂之身﹐覿玄籍便謂之言﹐見變動乃謂之權。夫道之極者﹐豈可以形言權智而語其神域哉﹗然羣生長寢﹐非言莫曉﹐道不孤運﹐弘之由人。是以如來命文殊於異方﹐召維摩於他土﹐爰集毗耶﹐共弘斯道。此經所明﹐統萬行則以權智爲主﹐權徳本則以六度爲根﹐濟蒙惑則以慈悲爲首﹐語宗極則以不二爲門。凡此眾說﹐皆不思議之本也。至若借座燈王﹐請飯香土﹐手接大千﹐室包乾像﹐不思議之迹也。然幽關難啟﹐聖應不同﹐非本無以垂迹﹐非迹無以顯本﹐本迹𨿽殊﹐而不思議一也。故命侍者﹐標以爲名焉。

大秦天王俊神超世﹐玄心獨悟﹐弘至治於萬機之上﹐揚道化於千載之下。每尋玩玆典﹐以爲棲神之宅。而恨支竺所出﹐理滯於文﹐常懼玄宗﹐墜於譯人。背天之運﹐運通有在也。以弘始八年﹐歲次鶉火﹐命大將軍常山公﹑左將軍安城侯﹐與義學沙門千二百人﹐於常安大寺請羅什法師重譯正本。什以髙世之量﹐冥心眞境﹐旣盡環中﹐又善方言。時手執胡文﹐口自宣譯。道俗虔虔﹐一言三復﹐陶冶精求﹐務存聖意。其文約而詣﹐其旨婉而彰﹐微遠之言﹐於玆顯然。余以ウ短﹐時豫聽次﹐𨿽思乏參玄﹐然粗得文意。輒順所聞﹐而爲注解﹐略記成言﹐述而無作。庶將來君子﹐異世同聞焉。

○合維摩詰經序第十三

△支敏度作

蓋《維摩詰經》者﹐先哲之格言﹐弘道之宏標也。其文微而婉﹐厥旨幽而遠。可謂唱髙和寡﹐故舉世罕覽。然斯經梵本﹐出自維耶離。在昔漢興﹐始流玆土﹐於時有優婆塞支恭明。逮及於晉﹐有法護﹑叔蘭。此三賢者﹐並博綜稽古﹐研機極玄﹐殊方異音﹐兼通開解。先後譯傳﹐別爲三經﹐同本﹑人殊﹑出異。或辭句出入﹐先後不同﹔或有無離合﹐多少各異﹔或方言訓古﹐字乖趣同﹔或其文胡越﹐其趣亦乖﹔或文義混雜﹐在疑似之間。若此之比﹐其塗非一。若其偏執一經﹐則失兼通之功﹔廣披其三﹐則文煩難究。余是以合兩令相附﹐以明所出爲本﹐以蘭所出爲子﹐分章斷句﹐使事類相從。令尋之者瞻上視下﹐讀彼案此﹐足以釋乖迂之勞﹐易則易知矣。若能參考校異﹐極數通變﹐則萬流同歸﹐百慮一致。庶可以辟大通於未寤﹐闔同異於均致。若其配不相疇﹐儻失其類者﹐俟後明君子﹐刊之從正。

○毗摩羅詰提經義疏序第十四

△僧睿法師

此經以毗摩羅詰所說爲名者﹐尊其人﹐重其法也。五百應眞之所稱述﹐一切菩薩之所嘆伏﹐文殊師利對揚之所明答﹐普現色身之要言﹐皆其說也。借座於燈王﹐致飯於香積﹐接大眾於右掌﹐內妙樂於忍界﹐阿難之所絕塵﹐皆其不可思議也。髙格邁幹十地﹐故彌勒屈之而虛己﹔崇墉超於學境﹐故文殊已還﹐並未有其庭者。法言恢廓﹐指玄門以忘期﹔觀品夷照﹐總化本以冥想。落落焉﹐聲法鼓於維耶﹐而十方世界﹐無不悟其希音。恢恢焉﹐感諸佛於一室﹐而恆沙正覺﹐無不應其虛求。予始發心﹐啟蒙於此﹐諷詠研求﹐以爲喉襟。稟玄指於先匠﹐亦復未識其絕往之通塞也。旣蒙鳩摩羅什法師正玄文﹐レ幽指﹐始悟前譯之傷本﹐謬文之乖趣。至如以不來相爲辱來﹐不見相爲相見﹐未緣法爲始神﹐緣合法爲止心。諸如此比﹐無品不有﹐無章不爾。然後知邊情訁僉訁皮﹐難可以參契眞言﹐廁懷玄悟矣。

自慧風東扇﹐法言流詠已來﹐𨿽曰講肄﹐格義迂而乖本﹐六家偏而不卽。性空之宗﹐以今驗之﹐最得其實。然鑪冶之功﹐微恨不盡﹐當是無法可尋﹐非尋之不得也。何以知之﹖此土先出諸經﹐於識神性空﹐明言處少﹐存神之文﹐其處甚多。《中》《百》二論﹐文未及此﹐又無通鑑﹐誰與正之﹖先匠所以輟章於遐慨﹐思決言於彌勒者﹐良在此也。自提婆已前﹐天竺義學之僧並無來者﹐於今始聞宏宗髙唱。敢預希味之流﹐無不竭其聰而注其心﹐然領受之用易存﹐憶識之功難掌。自非般若朗其聞慧﹐總持銘其思府﹐焉能使機過而不遺﹐神會而不昧者哉﹗故因紙墨以記其文外之言﹐借眾聽以集其成事之說。煩而不簡者﹐貴其事也。質而不麗者﹐重其意也。其指微而婉﹐其辭博而晦﹐自非筆受﹐胡可勝哉。是以卽於講次﹐疏以爲記﹐冀通方之賢﹐不咎其煩而不要也。

○自在王經後序第十五

△僧睿法師

此經以菩薩名號爲題者﹐蓋是《思益》《無盡意》《密迹》諸經之流也。以其圓用無方﹐故名《自在》﹐勢無與等﹐故稱爲王。標準宏廓﹐固非思之所及﹔幽旨玄凝﹐尋者莫之仿佛。此土先出方等諸經﹐皆是《菩薩道行》之式也。《般若》指其虛標﹐《勇伏》明其必制﹐《法華》泯一眾流﹐《大哀旌》其拯濟。𨿽各有其美﹐而未備此之所載。

秦大將軍﹑尙書令常山公姚顯﹐眞懷簡到﹐徹悟轉詣。聞其名而悅之﹐考其旨而虛襟。思弘斯化﹐廣其流津。以爲斯文旣布﹐便若菩薩常住﹐不去此世。奔誠發自大心﹐欣躍不能自替。遂請鳩摩羅法師譯而出之﹐得此二卷。於菩薩希蹤卓犖之事﹐朗然昭列矣。是歲弘始九年﹐歲次鶉首。

○大涅經序第十六

△涼州釋道朗作

《大般涅》者﹐蓋是法身之玄堂﹐正覺之實稱﹐眾經之淵鏡﹐萬流之宗極。其爲體也﹐妙存有物之表﹐周流無窮之內﹐任運而動﹐見機而赴。任運而動﹐則乘虛照以禦物﹐寄言蹄以通化﹔見機而赴﹐則應萬形而爲像﹐卽羣情而設教。至乃形充十方﹐而心不易慮﹔教彌天下﹐情不在己。廁流塵蟻而弗下﹐彌蓋羣聖而不髙﹐功濟萬化而不恃﹐明逾萬日而不居。渾然與太虛同量﹐泯然與法性爲一。夫法性以至極爲體﹐至極則歸於無變﹐所以生滅不能遷其常。生滅不能遷其常﹐故其常不動﹔非樂不能虧其樂﹐故其樂無窮。或我生於謬想﹐非我起於因假。因假存於名數﹐故至我越名數而非無。越名數而非無﹐故能居自在之聖位﹐而非我不能變。非淨生於虛淨﹐故眞淨水鏡於萬法。水鏡於萬法﹐故非淨不能渝。是以斯經解章﹐敍常樂我淨爲宗義之林﹐開究玄致爲涅之源。用能闡祕藏於未聞﹑啟靈管以通照﹐拯四重之瘭疽﹐拔無間之疣贅。闡祕藏則羣識之情暢﹐審妙義之在己﹔啟靈管則悟玄光之潛映﹐神珠之在體。然四重無間﹐誹謗方等﹐斯乃眾患之﹤疒於﹥﹐瘡疣之甚者。故《大涅》以無瘡疣爲義名﹐斯經以《大涅》爲宗目。宗目舉則明統攝於眾妙﹐言約而義備。義名立則照三乘之優劣﹐至極之有在。然冥化無朕﹐妙契無言﹐任之衝境﹐則理不虛運。是以此經開誠言爲教本﹐廣眾諭以會義﹐建護法以涉初﹐睹祕藏以窮源﹐暢千載之固滯﹐散靈鷲之餘疑。至於理微幽蟠﹐微於微者﹐則諸菩薩弘郢匠之功﹐曠舟船之濟﹐請難去構﹐翻覆周密﹐由使幽途融坦﹐宗歸豁然。是故誦其文而不疲﹐語其義而不倦﹐甘其味而無足﹐餐其音而不厭。始可謂微言興詠於眞丹﹐髙韻初唱於赤縣﹐梵音震響於聾俗﹐眞容巨曜於今日。而寡聞之士﹐偏執之流﹐不量愚見﹐敢評大聖無涯之典﹐遂使是非興於諍論﹐譏謗生於快心。先覺不能返其迷﹐眾聖莫能移其志﹐方將沈蔽八邪之网﹐長淪九流之淵。不亦哀哉﹗不亦哀哉﹗

天竺沙門曇摩讖者﹐中天竺人﹐婆羅門種。天懷秀拔﹐領鑑明邃﹐機辯淸勝﹐內外兼綜。將乘運流化﹐先至惇煌﹐停止數載。大沮渠河西王者﹐至徳潛著﹐建隆王業﹐𨿽形處萬機﹐每思弘大道﹐爲法城塹。會開定西夏﹐斯經與讖自遠而至﹐自非至感先期﹐孰有若玆之遇哉。讖旣達此﹐以玄始十年﹐歲次大梁﹐十月二十三日﹐河西王勸請令譯。讖手執梵文﹐口宣秦言。其人神情旣銳﹐而爲法殷重﹐臨譯敬愼﹐殆無遺隱﹐搜研本正﹐務存經旨。惟恨梵本分離﹐殘缺未備耳。余以庸淺﹐預遭斯運﹐夙夜感戢﹐欣遇良深。聊試標位﹐敍其宗格﹐豈謂必然﹐其宏要者哉。

此經梵本正文三萬五千偈﹐於此方言數減百萬言。今數出者一萬餘偈。如來去世﹐後不人量愚淺﹐抄略此經﹐分作數分﹐隨意增損﹐雜以世語﹐緣使違失本正﹐如乳之投水。下章言﹐𨿽然﹐猶勝余經﹐足滿千倍。佛涅後﹐初四十年﹐此經於閻浮提宣通流布﹐大明於世。四十年後﹐隱沒於地。至正法欲滅﹐餘八十年﹐乃得行世﹐雨大法雨。自是已後﹐尋復隱沒。至於千載﹐像教之末﹐𨿽有此經﹐人情薄淡﹐無心敬信。遂使羣邪競辯﹐曠塞玄路﹐當知遺法將滅之相。

○大涅經記序第十七

△未詳作者

此《大涅經》﹐初十卷有五品。其梵本是東方道人智猛從天竺將來﹐暫憩髙昌。有天竺沙門曇無讖﹐廣學博見﹐道俗兼綜﹐遊方觀化﹐先在惇煌。河西王宿植洪業﹐素心冥契﹐契應王公﹐躬統士眾﹐西定惇煌。會遇其人﹐神解悟識﹐請迎詣州﹐安止內苑。遣使髙昌﹐取此梵本﹐命讖譯出。此經初分惟有五品﹐次六品已後﹐其本久在惇煌。讖因出經下際﹐知部黨不足﹐訪募餘殘﹐有胡道人應期送到。此經梵本都二萬五千偈﹐後來梵本﹐想亦近具足。但頃來國家殷猥﹐未暇更譯﹐遂少停滯。諸可流布者﹐經中大意﹐宗塗悉舉﹐無所少也。今現已有十三品﹐作四十卷﹐爲經文句。執筆者一承經師口所譯﹐不加華飾。其經初後所演﹐佛性廣略之間耳﹐無相違也。每自惟省﹐𨿽復西垂﹐深幸此遇﹐遇此大典﹐開解常滯﹐非言所盡。以諸家譯經之致大不允﹐其旨歸疑謬後生﹐是故竊不自辭﹐輒作徒勞之舉﹐冀少有補益。諮參經師﹐采尋前後﹐略舉初五品爲私記。余致準之﹐悉可領也。﹝佑尋此序與朗法師序及《讖法師傳》小小不同﹐未詳孰正﹐故復兩存。﹞

○六卷泥洹經記第十八

△出經後記

摩竭提國巴連弗邑阿育王塔天王精舍優婆塞伽羅先﹐見晉土道人釋法顯遠遊此土﹐爲求法故﹐深感其人﹐旣爲寫此《大般泥洹經》如來祕藏。願令此經流布晉土﹐一切眾生﹐悉成平等如來法身﹐義熙十三年十月一日於謝司空石所立道場寺出此《方等大般泥洹經》﹐至十四年正月一日校定盡訖。禪師佛大跋陀手執胡本﹐寶云傳譯。於時座有二百五十人。

○二十卷泥洹經記第十九

△出智猛《遊外國傳》

《智猛傳》云「毗耶離國有大小乘學不同。帝利城次華氏邑有婆羅門﹐氏族甚多。其稟性敏悟﹐歸心大乘﹐博覽眾典﹐無不通達。家有銀塔﹐縱廣八尺﹐髙三丈﹐四龕﹐銀像髙三尺餘。多有大乘經﹐種種供養。婆羅門問猛言﹕『從何來﹖』答言﹕『秦地來。』又問﹕『秦地有大乘學否﹖』卽答﹕『皆大乘學。』其乃驚愕雅嘆云﹕『希有﹗將非菩薩往化耶﹖』智卽就其家得《泥洹》胡本﹐還於涼州﹐出得二十卷。」

●卷九

華嚴經記第一出經後記

十住經含注序第二釋僧衛作

漸備經十住梵名並書敍第三未詳作者

菩薩善戒菩薩地持二經記第四釋僧佑撰

大集虛空藏無盡意三經記第五釋僧佑撰

如來大哀經記第六未詳作者

長阿含經序第七僧肇法師

中阿含經序第八道慈法師

增一阿含經序第九道安法師

四阿含暮抄序第十未詳作者

優婆塞戒經記第十一出經後記

菩提經注序第十二僧馥法師

關中出禪經序第十三長安睿法師

廬山出修行方便禪經統序第十四慧遠法師

禪要祕密治病經記第十五出經後記

修行地不淨觀經序第十六慧觀法師

勝經序第十七釋慧觀作

勝經序第十八慈法師

文殊師利發願經記第十九出經後記

賢愚經記第二十釋僧佑撰

八吉祥經後記第二十一出經後記

無量義經序第二十二劉虯作

譬諭經序第二十三康法邃作

百句譬諭經前記第二十四出經前記

○華嚴經記第一

△出經後記

《華嚴經》胡本凡十萬偈。昔道人支法領從於闐得此三萬六千偈﹐以晉義熙十四年﹐歲次鶉火﹐三月十日﹐於揚州司空謝石所立道場寺﹐請天竺禪師佛度跋陀羅手執梵文﹐譯胡爲晉﹐沙門釋法業親從筆受。時吳郡內史孟ダ﹑右衛將軍褚叔度爲檀越。至元熙二年六月十日出訖。

凡再校胡本﹐至大宋永初二年﹐辛丑之歲﹐十二月二十八日校畢。

○十住經含注序第二

△釋僧衛作

夫冥壑以沖虛靜用﹐百川以之本﹔至極以無相標玄﹐品物以之宗。故法性住湛一以居妙﹐寂紛累以運通﹔靈根朗圓燭以遂能﹐乘涉動以開用。然能要有資﹐用必有本。用必有本﹐故禦本則悟涉無方﹔能要有資﹐故悟虛則遂其通塞。通則苞鏡六合﹐而有無圓照﹔塞則用隨緣感﹐而應必慮偏。照圓則神功造極﹐慮偏則顚覆興焉。故四瀆開溢﹐則洪川灌壑﹔率象差轍﹐則三光晦曜。因此而推﹐固知運通有宗﹐化積有本。夫運通之宗﹐因緣開其會﹐無相極其終﹔化積之本﹐十道啟其謀﹐心術兆其始。故心術憑無則靈照通而大乘廓﹐滯有則神慮塞而九宅開矣。然推而極之﹐則惟心與法﹔引而張之﹐則綿彰八極。請辯而目焉。

夫萬法浩然﹐宗一無相﹐靈魄彌綸﹐統極圓照。斯蓋目體用爲萬法﹐言性虛爲無相﹐稱動王爲心識﹐謂靜禦爲智照。故滯有慮塞﹐則曰心曰識﹔憑虛照通﹐則曰智曰見。見者正見也﹐始曉之偏目也。智者正偏知也﹐體極之圓號也。正見創入轍之始﹐正偏標體極之終。四者蓋精魄彌綸﹐水鏡萬法﹐𨿽數隨緣感﹐然靈照常一而不變者也。夫體用無方﹐則用實異照。故亂識爲塵﹐穢心爲欲﹐開見謂寶﹐廓智謂種。穢心故五欲爲醴之室﹐開見故三寶爲荊石之門﹐亂識故六塵爲幻惑之肆﹐廓智故一切種爲驪龍之淵。四者實萬法浩然﹐同實異照﹐𨿽感應交是非曲直﹐而宗一無相者也。故識禦六塵以蒙性﹐心赴五欲以昏慮﹐見憑四諦以洗鑑﹐智撫無相以通照。然則境𨿽��﹐理故心緣﹐精魄彌綸﹐體故靈照。靈照故統名一心﹐所緣故總號一法。若夫名隨數變﹐則浩然無際﹐統以心法﹐則未始非二。故《十住》爲經﹐將窮賾心術之原本﹐遂眞悟之始辯。神功啟於化彰﹐八萬歸於圓照﹐使靈機無隱伏之數﹐大造無虛竊之名。爾乃落滯識以反鑑﹐貞眞慧以居宗﹐開十道運其用﹐恬無相遠其通。合三義以廓能﹐則表宏稱謂菩提。菩提者﹐統極十道之尊號﹐括囊通物之妙稱﹐乃十住啟靈照之圓極﹐遠弘大通之逸軌。故十住者﹐靜照息機﹐反鑑之容目者也。夫所以冠大業之始唱﹐統十地之通目﹐表稱十住﹐諒義存於玆焉﹐義存於玆焉。然則十住之興﹐蓋廓明神覺之向牖﹐發瑩眞慧之砥礪﹐如來反流盡源之舟輿﹐世雄撫會誕化之天府。乃眾經之宗本﹐法藏之淵源。實鑑始領終之水鏡﹐光宣佛慧之日月者也。

夫致弘不可以言象窮﹐道玄不可以名數極。故文約而義丰﹐辭婉而旨弘﹐兆百行開於心轍﹐啟八萬舉其一隅。非夫探釒句玄﹐研機﹐孰能亢於貞鑑﹐敬於希微﹐開拔英悟﹐返於三隅者哉﹗悲夫守習之迷﹐𨿽服膺舊聞﹐不玩斯要﹐譬負日月而彌昏﹐面玄津而莫濟矣。當請引而攉焉。夫舉髙必詣遠﹐致深則興玄。故廓六天以妙處﹐引法云以勝眾。蓋眾非勝無以扣其玄﹐處非妙不足光其道﹐道光要有方﹐玄扣必得人。故位妙處以殊方﹐則境絕眾穢﹔開玄肆以引眾﹐則英彥蓋時。處極六天﹐則寶映七珍﹔眾舉法云﹐則體鏡九宅。廓六變以開運﹐朗耀世之宏觀﹐叩三說以開奧﹐撫玄中之統韻。發五請以宣到﹐慮眾誠以彌淳﹐遞二七以運感﹐互交用於玄端。開神轍於三轉之際﹐兆靈覺於九識之淵。匹夫眾經以比興﹐固不得同日而語﹐開八萬以辯用﹐焉可共劫而言。非夫體苞三義﹐道總兩端﹐孰有若斯之弘哉﹗孰有若斯之弘哉﹗以此而斷﹐其道淵矣﹐其致玄矣。

夫以金剛之幽植﹐總神辯以居用﹐猶曰不可究其深﹐況自降玆者乎﹖然道不獨運﹐弘必由人﹐故令千載之下﹐靈液有寄焉。夫外國法師鳩摩羅耆婆者﹐挺天悟於命世﹐邁英風於季俗﹐乘冥寄而孤遊﹐因秦運以弘道﹐撫玄節於希聲﹐暢微言於象外。可以祛故納新﹐非擬三益﹔悟宗入轍﹐幾於過半。運啟其願﹐彌遭其會﹐以鉛礫之質﹐廁南金之肆﹐誠悟無返三之機﹐思無稽玄之謀﹐然存聞賞事﹐庶無惑焉。故撫經靜慮﹐感尋疇昔﹐每苦其文約而致弘﹐言婉而旨玄﹐使靈燭是非曲直於隱數﹐大宗昧於褊文。神標繇是以權範﹐玄風自玆用澆淳。至於閒詣靖惟﹐扣膺津門﹐則何常不遙然長慨﹐撫頹薄以興懷哉﹗故遂撰記上聞﹐略爲注釋﹐豈曰淵壑之待晨露﹐蓋以申其用己之心耳。庶後來明哲﹐有以引而補焉。

漸備經十住梵名並書敍第三

未詳作者

波牟提陀晉曰一住。

維摩羅晉曰二住。

波披迦羅晉曰三住。

阿至摸晉曰四住。

頭耶晉曰五住。

阿比目亻去晉曰六住。

頭羅迦摩晉曰七住。

阿遮羅晉曰八住。

抄頭摩提晉曰九住。

曇摩彌迦晉曰十住。

《漸備經》晉曰十住名﹕

第一住名悅豫。

第二住名離垢。

第三住名興光。

第四住名輝耀。

第五住名難勝。

第六住名目前。

第七住名玄妙。

第八住名不動。

第九住名善哉意。

第十住名法雨。

《漸備經》十住行﹕

第一住今亡。

第二住說戒行。

第三住說十二門五通事。

第四住說三十七品事。

第五住說四諦事。

第六住說十二因緣事。

第七住說權智事。

第八住說神足變化事。

第九住說神足教化事。

第十住亦說神足教化事。

《漸備經》﹐護公以元康七年出之。其經有五卷﹐五萬餘言。第一卷

說一住事﹐今無此一卷。今現有二住以上至十住﹐爲十品。

《漸備經》十住與《本業》大品異﹐說事委悉於《本業》大品﹐不知何以а於涼州。昔涼州諸道士釋教道﹑竺法彥義﹐斯二道士﹐並皆博學﹐以經法爲意﹐不知何以不集此經﹐又亦不聞其有所說﹐始知博聞之難。《爲人興顯經》且亦是大經﹐說事廣大﹐義理幽深﹐乃是眾經之美望﹐辭敍茂贍﹐眞有奇聞。而帛法巨亦是博學道士﹐昔鄴中亦與周旋﹐不知何以復不集此經﹐又不聞其言﹐博聞彊記信難。有護公出《須賴經》﹐𨿽不見﹐恆聞彥說之。張天錫更出《首楞嚴》﹐故當應委於先者。

元康七年十一月二十一日﹐沙門法護在長安市西寺中出《漸備經》﹐手執梵本﹐譯爲晉言。護公﹐菩薩人也﹐尋其餘音遺迹﹐使人仰之彌遠。夫諸方等無生﹑諸三昧經﹐類多此公所出﹐眞眾生之冥梯。大品出來𨿽數十年﹐先出諸公略不綜習﹐不解諸公何以爾﹖諸公才明過人﹐當能畱心思研。心以爲至業者﹐故當極有所得。先出諸公故恨太簡﹐於文句殊多可恨。大品頃來東西諸講習無不以爲業﹐於文句猶不同﹐覺其轉深﹐但才分有限﹐思尋有極﹐幽旨作�非短思所盡。然文句故可力爲﹐方欲研之﹐窮此一生﹐冀有微補。

《漸備經》恨不得上一卷﹐冀因緣冥中之助﹐忽復得之。《漸備》所說十住位分眾行﹐各有階級﹐目下殊異於眾經﹐方欲根悉研尋之。如今茫茫猶涉大海﹐不知第一住中何說。彼或有因緣﹐信使君不可不持作意﹐盡尋求之理。大品上兩卷若有可尋之階﹐亦勤以爲意。

護公出《光贊》﹐計在《放光》前九年﹐不九年當八年﹐不知何以遂逸在涼州﹐不行於世。尋出經時﹐乃在長安出之﹐而都不流行﹐乃不知其故。吾往在河北﹐惟見一卷﹐經後記云十七章﹐年號日月亦與此記同﹐但不記處所﹐所以爲異。然出經時人云聶承遠筆受﹐帛元信﹑沙門法度﹐此人皆長安人也。以此推之﹐略當必在長安出。此經梵本亦言於闐沙門多羅所賫來也。此同如慧常等涼州來疏﹐正似涼州出﹐未詳其故。或乃護公在長安時﹐經未流宣﹐惟持至涼州﹐未能乃詳審。泰元元年﹐歲在丙子﹐五月二十四日﹐此經達襄陽。釋慧常以酉年﹐因此經寄互市人康兒﹐展轉至長安。長安安法華遣人送至互市﹐互市人送達襄陽﹐付沙門釋道安。襄陽時齊僧有三百人﹐使釋僧顯寫送與揚州道人竺法汰。

《漸備經》以泰元元年十月三日達襄陽﹐亦是慧常等所送﹐與《光贊》俱來。頃南鄕間人畱寫﹐故不與《光贊》俱至耳。《首楞嚴》《須賴》並皆與《漸備》俱至涼州﹐道人釋慧常﹐歲在壬申﹐於內苑寺中寫此經﹐以本年因寄﹐至子年四月二十三日達襄陽。《首楞嚴經》事事多於先者﹐非但第一第二第九﹐此章最多﹐近三四百言許﹐於文句極有所益。《須賴經》亦復小多﹐能有佳處。云有《五百戒》﹐不知何以不至﹐此乃最急﹐四部不具﹐於大化有所闕。《般若經》乃以善男子善女人爲教首﹐而戒立行之本﹐百行之始﹐猶樹之有根﹐常以爲深恨。若有緣便盡訪求之理﹐先梵本有至信﹐因之勿零落。

○菩薩善戒菩薩地持二經記第四

△僧佑撰

佑尋舊錄﹐此經十卷﹐是宋文帝世三藏法師求那跋摩於京都譯出。經文云﹐此經名《善戒》﹐名《菩薩地》﹐名《菩薩毗尼摩夷》﹐名《如來藏》﹐名《一切善法根本》﹐名《安樂國》﹐名《諸波羅蜜聚》﹐凡有七名。第一卷

先出優波離問受戒法﹐第二卷

始方有「如是我聞」﹐次第列品乃至三十。而復有別本﹐題爲《菩薩地經》。檢此兩本﹐文句悉同﹐惟一兩品分品﹑品名﹐小小有異﹐義亦不殊。旣更不見有異人重出﹐推之應是一經。而諸品亂雜﹐前後參差﹐《菩薩地》本分爲三段。第一段十八品﹐第二段有四品﹐第三段有八品。未詳兩本孰是三藏所出正本也。

又《菩薩地持經》八卷﹐有二十七品﹐亦分三段﹕第一段十八品﹐第二段四品﹐第三段五品。是晉安帝世﹐曇摩讖於西涼州譯出。經首禮敬三寶﹐無「如是我聞」﹐似撰集佛語。文中不出有異名。而今此本或題云《菩薩戒經》﹐或題云《菩薩地經》﹐與三藏所出《菩薩善戒經》﹐二文𨿽異﹐五名相涉﹐故同一記。又此二經明義相類﹐根本似是一經﹐異國人出﹐故成別部也。並次第明六度﹐品名多同﹐制辭各異。佑見《菩薩地經》一本﹐其第四卷

第十《戒品》﹐乃是《地持經》中《戒品》﹐又少第九《施品》﹐當是曝曬誤雜。後人不悉﹐便爾傳寫﹐其本脫多﹐恐方亂惑﹐若細尋內題﹐了然可見。若有《菩薩地經》闕無第九《施品》者﹐卽誤是本也。

○大集虛空藏無盡意三經記第五

△僧佑撰

佑尋舊錄﹐《大集經》是晉安帝世天竺沙門曇摩讖於西涼州譯出﹐有二十九卷﹐首尾有十二段說﹐共成一經。第一《瓔珞品》﹐第二《陀羅尼自在王》﹐第三《寶女》﹐第四《不旬》﹐第五《海慧》﹐第六《無言》﹐第七《不可說》﹐第八《虛空藏》﹐第九《寶幢》﹐第十《虛空目》﹐第十一《寶髻》﹐第十二《無盡意》。更不見異人別譯﹐而今別部惟有二十四卷。尋其經文余悉同﹐惟《不可說菩薩品》後﹐《寶幢》分前﹐中間闕﹐無《虛空藏所問品》五卷。又經惟盡《寶髻菩薩品》﹐復無最末《無盡意所說不可思議品》四卷﹐略無二品九卷﹐分所餘二十卷爲二十四卷耳。

又尋兩本並以《海慧菩薩品》爲第五﹐越至《無言菩薩品》第七﹐無第六品﹐未詳所以。

又檢錄﹐別有《大虛空藏經》五卷成者﹐卽此經《虛空藏品》﹐當是時世有益﹐甄爲異部。又別有《無盡意經》四卷成者﹐亦是此經末《無盡意品》也。但《護公錄》復出《無盡意經》四卷﹐未詳與此本同異。

○如來大哀經記第六

△未詳作者

元康元年七月七日﹐惇煌菩薩支法護手執胡經﹐經名《如來大哀》﹐口授聶承遠﹐道眞正書晉言﹐以其年八月二十三日訖。護親自覆校。當令大法光顯流布﹐其有覽者﹐疾得總持﹐暢澤妙法。

○長阿含經序第七

△釋僧肇作

夫宗極絕於稱謂﹐賢聖以之衝默﹔玄旨非言不傳﹐釋迦所以致教。是以如來出世﹐大教有三﹕約身口則防之以禁律﹐明善惡則導之以契經﹐演幽微則辯之以法相。然則三藏之作也﹐本於殊應﹐會之有宗﹐則異途同趣矣。禁律﹐律藏也﹐四分十誦。法相﹐阿毗曇藏也﹐四分五誦。契經﹐《四阿含》藏也﹕《增一阿含》四分八誦﹐《中阿含》四分五誦﹐《雜阿含》四分十誦﹐此《長阿含》四分四誦﹐合三十經以爲一部。阿含﹐秦言法歸。法歸者﹐蓋是萬善之淵府﹐總持之林苑。其爲典也﹐淵博弘富﹐韞而彌廣﹐明宣禍福賢愚之迹﹐剖判眞僞異齊之原﹐歷記古今成敗之數﹐墟哉二儀品物之倫。道無不由﹐法無不在。譬彼巨海﹐百川所歸﹐故以法歸爲名。開析途﹐所記長遠﹐故以長爲目。玩玆典者﹐長迷頓曉﹐邪正難辧﹐顯如晝夜﹔報應冥昧﹐照若影響﹔劫數𨿽遼﹐近猶朝夕﹔六合𨿽曠﹐現若目前。斯可謂朗大明於幽室﹐惠五目於眾瞽﹐不戶牖﹐而智無不周矣。

大秦天王滌除玄覽﹐髙韻獨邁﹐恬智交養﹐道世俱濟。每懼微言翳於殊俗。以右將軍﹑使者﹑司隸校尉晉公姚爽﹐質直淸柔﹐玄心超詣﹐尊尙大法﹐妙悟自然。上特畱懷﹐每任以法事。以弘始十二年﹐歲在上章掩茂﹐請賓三藏沙門佛陀耶捨出律藏《四分》四十卷﹐十四年訖。十五年歲在昭陽奮若﹐出此《長阿含》訖。涼州沙門佛念爲譯﹐秦國道士道含筆受。時集京夏名勝沙門於第校定。恭承法言﹐敬受無差﹐蠲華崇朴﹐務存聖旨。余以嘉遇﹐猥參聽次﹐𨿽無翼善之功﹐而預親承之末﹐故略記時事﹐以示來賢焉。

○中阿含經序第八

△釋道慈

《中阿含經記》云「昔釋法師於長安出《中阿含》《增一》《阿毗曇》《廣說》《僧伽羅叉》《阿毗曇心》《婆須蜜》《三法度》《二眾從解脫緣》。」此諸經律凡百餘萬言﹐並違本失旨﹐名不當實﹐依忄希屬辭﹐句味亦差。良由譯人造次﹐未善晉言﹐故使爾耳。會燕秦交戰﹐關中大亂。於是良匠背世﹐故以弗獲攺正。乃經數年﹐至關東小淸﹐冀州道人釋法和﹑賓沙門僧伽提和﹐招集門徒﹐俱遊洛邑。四五年中﹐研講遂精。其人漸曉漢語﹐然後乃知先之失也﹐於是和乃追恨先失﹐卽從提和更出《阿毗曇》及《廣說》也。自是之後﹐此諸經律漸皆譯正﹐惟《中阿含》《僧伽羅叉》《婆須蜜》《從解脫緣》未更出耳。

會僧伽提和進遊京師﹐應運流化﹐法施江左。於時晉國大長者尙書令﹑衛將軍東亭侯優婆塞王元琳﹐常護持正法以爲己任﹐卽檀越也。爲出經故﹐造立精舍﹐延請有道釋慧持等義學沙門四十許人﹐施諸所安﹐四事無乏。又預請經師僧伽羅叉長供數年﹐然後乃以晉隆安元年丁酉之歲﹐十一月十日﹐於揚州丹陽郡建康縣界﹐在其精舍更出此《中阿含》。請賓沙門僧伽羅叉令講胡本﹐請僧伽提和轉胡爲晉﹐豫州沙門道玆筆受﹐吳國李寶﹑唐化共書。至來二年戊戌之歲﹐六月二十五日艸本始訖。

此《中阿含》﹐凡有五誦﹐都十八品﹐有二百二十二經﹐合五十一萬四千八百二十五字﹐分爲六十卷。時遇國大難﹐未卽正書﹐乃至五年辛丑之歲﹐方得正寫﹐校定流傳。其人傳譯﹐準之先出﹐大有不同。於此二百二十二經中﹐若委靡順從﹐則懼失聖旨﹔若從本制名﹐類多異舊﹐則逆忤先習﹐不愜眾情。是以其人不得自專﹐時有攺本﹐從舊名耳。然五部異同﹐孰知其正﹖而道慈愚意﹐怏怏於違本。故諸攺名者﹐皆抄出注下﹐新舊兩存﹐別爲一卷﹐與目錄相連﹐以示於後。將來諸賢﹐令知同異﹐得更采訪。脫遇髙明外國善晉胡方言者﹐訪其得失﹐刊之從正。

○增一阿含經序第九

△釋道安作

《四阿含》義同﹐《中阿含》首以明其指﹐不復重序也。《增一阿含》者﹐比法條貫﹐以數相次也﹐數終十﹐今加其一﹐故曰增一也。且數數皆增﹐以增爲義也。其爲法也﹐多錄禁律﹐繩墨切厲﹐乃度世檢栝也。外國巖岫之士﹐江海之人﹐於《四阿含》多詠味玆焉。

有外國沙門曇摩難提者﹐兜亻去勒國人也。齠齙出家﹐孰與廣聞﹐誦二《阿含》﹐溫故日新。周行諸國﹐無土不涉。以秦建元二十年來詣長安﹐外國鄕人咸皆善之﹐武威太守趙文業求令出焉。佛念譯傳﹐曇嵩筆受。歲在甲申夏出﹐至來年春乃訖。爲四十一卷﹐分爲上下部﹐上部二十六卷﹐全無遺忘﹐下部十五卷﹐失其錄偈也。余與法和共考正之﹐僧﹑僧茂助校漏失﹐四十日乃了。此年有阿城之役﹐伐鼓近郊﹐而正專在斯業之中﹐全具二《阿含》一百卷﹐《な婆沙》《婆和須蜜》《僧伽羅剎傳》﹐此五大經﹐自法東流﹐出經之優者也。

《四阿含》﹐四十應眞之所集也。十人撰一部﹐題其起盡﹐爲錄偈焉。懼法畱世久﹐遺逸散落也。斯土前出諸經﹐班班有其中者。今二《阿含》﹐各爲新錄一卷﹐全其故目﹐注其得失﹐使見經尋之差易也。合上下部四百七十二經﹐凡諸學士撰此二《阿含》﹐其中往往有律語﹐外國不通與沙彌﹑白衣共視也。而今已後﹐幸共護之﹐使與律同﹐此乃玆邦之急也。斯諄諄之誨﹐幸勿藐聽也。廣見而不知護禁﹐乃是學士通中創也。《中本起》﹐康孟祥出﹐出《大愛道品》﹐乃不知是禁經比丘尼法﹐堪慊切直割而去之﹐此乃是大鄙可痛恨者也。此二經有力道士乃能見﹐當以著心焉。如其輕忽不以爲意者﹐幸我同志﹐鳴鼓攻之可也。

○四阿含暮抄序第十

△未詳作者

阿含暮者﹐秦言趣無也。阿難旣出十二部經﹐又采撮其要逕至道法爲《四阿含暮》﹐與《阿毗曇》及律並爲三藏焉。身毒學士以爲至徳未墜於地也。有阿羅漢名婆素跋陀﹐抄其膏腴以爲一部﹐九品四十六葉﹐斥重去復﹐文約義丰﹐眞可謂經之瓔也。百行美妙﹐辧是與非﹐莫不悉載也。幽奧深富﹐行之能事畢矣。

有外國沙門﹐字因提麗﹐先賫詣前部國﹐祕之佩身﹐不以示人。其王彌第求得諷之﹐遂得布此。余以壬午之歲八月﹐東省先師寺廟於鄴寺﹐令鳩摩羅佛提執胡本﹐佛念﹑佛護爲譯﹐僧導﹑曇究﹑僧睿筆受﹐至冬十一月乃訖。此歲夏出《阿毗曇》﹐冬出此經﹐一年之中具二藏也。深以自幸﹐但恨八九之年始遇斯經﹐恐韋編未絕﹐不終其業耳。若加數年﹐將無大過也。近敕譯人﹐直令轉胡爲秦﹐解方言而已﹐經之文質﹐所不敢易也。又有懸數懸事﹐皆訪其人﹐爲注其下。時復以意消息者爲章。章注修妒路者﹐其人注解﹐別經本也。其有直言修妒路者﹐引經證﹐非注解也。

○優婆塞戒經記第十一

△出經後記

太歲在丙寅﹐夏四月二十三日﹐河西王世子﹑撫軍將軍﹑錄尙書事大沮渠興國﹐與諸優婆塞等五百餘人﹐共於都城之內﹐諸天竺法師曇摩讖譯此在家菩薩戒﹐至秋七月二十三日都訖﹐秦沙門道養筆受。願此功徳﹐令國祚無窮﹐將來之世﹐值遇彌勒﹐初聞悟解﹐逮無生忍。十方有識﹐咸同斯誓。

○菩薩經注序第十二

△釋僧馥

夫萬法無相而有二諦﹐聖人無知而有二名。二諦者﹐俗也﹑道也。二名者﹐權也﹑智也。二名以語默爲稱﹐二諦以緣性爲言﹐緣性兩陳而其實不乖﹐語默誠異而幽旨莫二。故《般若經》曰「色卽是空﹐空卽是色。」見緣起爲見法也。

《菩提經》者﹐諸佛之要藏﹐十住之營統。其文𨿽約﹐而義貫眾典﹔其旨𨿽玄﹐而曉然易覽。猶日月麗天﹐則羣像自朗﹔示之一隅﹐則三方自釋也。經之爲體﹐論緣性則以二諦爲宗﹐語玄會則以權智爲主﹐言菩提則以無得爲玄﹐明發意則以冥期爲妙。婉約而弘深﹐莫不備矣。耆婆法師入室之祕說也。親承者寡﹐故罕行於世。家師順得之於始會﹐余𨿽不敏﹐謬聞於第五十。性疏多漏﹐故事語而書紳。豈曰注解﹐自貽來哂﹐庶同乎我者﹐領之文外耳。

○關中出禪經序第十三

△僧睿法師

禪法者﹐向道之初門﹐泥洹之津徑也。此土先出《修行》《大小十二門》《大小安般》﹐𨿽是其事﹐旣不根悉﹐又無受法﹐學者之戒﹐蓋闕如也。鳩摩羅法師以辛丑之年十二月二十日﹐自姑臧至長安。予卽以其月二十六日從受禪法。旣蒙啟授﹐乃知學有成準﹐法有成修。《首楞嚴經》云「人在山中學道﹐無師道終不成。」是其事也。尋蒙抄撰眾家禪要﹐得此三卷﹐初四十三偈﹐是鳩摩羅羅陀法師所造﹐後二十偈﹐是馬鳴菩薩之所造也。其中五門﹐是《婆須蜜》《僧伽羅叉》﹑漚波崛﹑僧伽斯那﹑勒比丘﹑馬鳴﹑羅陀禪要之中﹐抄集之所出也。六覺中偈﹐是馬鳴菩薩修習之以釋六覺也。初觀淫﹑恚﹑癡相及其三門﹐皆僧伽羅叉之所撰也。息門六事﹐諸論師說也。菩薩習禪法中﹐後更依《持世經》﹐益《十二因緣》一卷﹐《要解》二卷﹐別時撰出。

夫馳心縱想﹐則情愈滯而惑愈深﹔系意念明﹐則澄鑑朗照而造極彌密。心如水火﹐擁之聚之﹐則其用彌全﹔決之散之﹐則其勢彌薄。故論云「質微則勢重﹔質重則勢微。」如地質重故勢不如水﹐水性重故力不如火﹐火不如風﹐風不如心。心無形故力無上﹐神通變化﹐八不思議﹐心之力也。心力旣全﹐乃能轉昏入明﹐明𨿽愈於不明﹐而明未全也。明全在於忘照﹐照忘然後無明非明﹐無明非明﹐爾乃幾乎息矣。幾乎息矣﹐慧之功也。故經云「無禪不智﹐無智不禪。」然則禪非智不照﹐照非禪不成。大哉禪智之業﹐可不務乎﹗

出此經後﹐至弘始九年閏月五日﹐重求檢校﹐懼初受之不審﹐差之一毫﹐將有千里之降。詳而定之﹐輒復多有所正﹐旣正旣備﹐無間然矣。

○廬山出修行方便禪經統序第十四

△釋慧道

夫三業之興﹐以禪智爲宗﹐𨿽精粗異分﹐而階藉有方。是故發軫分逵﹐作塗無亂轍﹐革俗成務﹐功不待積。靜復所由﹐則幽緒告微﹐淵博難究﹔然理不云昧﹐庶旨統可尋。試略而言﹐禪非智無以窮其寂﹐智非禪無以深其照。然則禪智之要﹐照寂之謂。其相濟也﹐照不離寂﹐寂不離照﹐感則俱遊﹐應必同趣﹐功玄於在用﹐交養於萬法。其妙物也﹐運羣動以至壹而不有﹐廓大象於未形而不無﹐無思無爲﹐而無不爲。是故洗心靜亂者以之研慮﹐悟徹入微者以之窮神也。若乃將入其門﹐機在攝會﹐理玄數廣﹐道隱於文﹐則是阿難曲承音詔。遇非其人﹐必藏之靈府。何者﹖心無常規﹐其變多方﹔數無定像﹐待感而應。是故化行天竺﹐緘之有匠﹐幽關莫開﹐罕其庭。從此而觀﹐理有行藏﹐道不虛授﹐良有以矣。

如來泥曰未久﹐阿難傳其共行弟子末田地﹐末田地傳捨那婆斯。此三應眞﹐咸乘至願﹐冥契於昔﹐功在言外﹐經所不辧。必ウ軌元匠﹐孱焉無差。其後有優波崛﹐弱而超悟﹐智絕世表﹐才髙應寡﹐觸理從簡。八萬法藏﹐所存惟要﹐五部之分﹐始自於此。因斯而推﹐固知形運以廢興自兆﹐神用則幽步無迹﹐妙動難尋﹐涉粗生異﹐可不愼乎﹗可不察乎﹗

自玆已來﹐感於事變﹐懷其舊典者﹐五部之學﹐並有其人。咸懼大法將頹﹐理深共慨﹐遂各述贊禪經﹐以隆盛業。其爲教也﹐無數方便﹐以求寂然﹐寂乎惟寂﹐其揆一耳。而尋條求根者眾﹐統本運末者寡﹐或將曁而不至﹐或守方而未變。是故經稱滿願之徳﹐髙普事之風。原夫聖旨非徒全其長﹐亦所以救其短。若然﹐五部殊業﹐存乎其人。人不繼世﹐道或隆替﹐廢興有時﹐則互相升降﹐小大之目﹐其可定乎。又達節善變﹐出處無際﹐晦名寄迹﹐無聞無示。若斯人者﹐復不可以名部分﹐旣非名部之所分﹐亦不出乎其外﹐別有宗明矣。

每慨大教東流﹐禪數尢寡﹐三業無統﹐斯道殆廢。頃鳩摩耆婆宣馬鳴所述﹐乃有此業。𨿽其道未融﹐蓋是爲山於一簣。欣時來之有遇﹐感寄趣於若人﹐捨夫制勝之論﹐而順不言之辯。遂誓被僧那﹐以至寂爲己任﹐懷徳未忘﹐故遺訓在玆。其爲要也﹐圖大成於未象﹐開微言而崇體。悟惑色之悖徳﹐杜六門以寢患﹐達忿競之傷性﹐齊彼我以宅心。於是異族同气﹐幻形告疏﹐入深緣起﹐見生死際。爾乃辟九關於龍津﹐超三忍以登位。垢習凝於無生﹐形累畢於神化。故曰「無所從生﹐靡所不生﹐於諸所生﹐而無不生。」

今之所譯﹐出自達摩多羅與佛大先。其人西域之俊﹐禪訓之宗﹐搜集經要﹐勸發大乘﹐弘教不同﹐故有詳略之異。達摩多羅闔眾篇於同道﹐開一色爲恆沙。其爲觀也﹐明起不以生﹐滅不以盡﹐𨿽往復無際﹐而未始出於如。故曰「色不離如﹐如不離色﹔色則是如﹐如則是色。」佛大先以爲澄源引流﹐固宜有漸。是以始自二道﹐開甘露門﹐釋四義以反迷﹐啟歸塗以領會。分別陰界﹐導以止觀﹐暢散緣起﹐使優劣自辧。然後令原始反終﹐妙尋其極﹐其極非盡﹐亦非所盡﹐乃曰無盡﹐入於如來無盡法門。非夫道冠三乘﹐智通十地﹐孰能洞玄根於法身﹐歸宗一於無相﹐靜無遺照﹐動不離寂者哉﹗

○禪要祕密治病經記第十五

△出經後記

河西王從弟大沮渠安陽侯於於闐國衢摩帝大寺﹐從天竺比丘大乘沙門佛陀斯那。其人天才特拔﹐諸國獨步。誦半億偈﹐兼明禪法﹐內外綜博﹐無籍不練﹐故世人咸曰人中師子。沮渠親面稟受﹐憶誦地滯。以宋孝建二年九月八日﹐於竹園精舍書出此經﹐至其月二十五日訖。尼慧爲檀越。

○修行地不淨觀經序第十六

△慧觀法師

夫禪典之妙﹐蓋是三乘之所遊﹐反迷悟惑者﹐托幽途以啟眞城。漸三業之固宅﹐廣六度以澄神﹐散結賊於曠野﹐研四變以遊心。焰三慧爲炬明﹐浪衝源以殊分﹐金剛戟以練魔﹐定慧相和以測眞如。是智依定則癡妄虧而宵落﹐定由智則七淵湛然而淳淸。淸融九服則玄庭有階﹐階級相乘則鑪冶成妙。義之有本﹐本之有方﹐尋根傳訓﹐則冥一俱當。𨿽利鈍有殊﹐濟若一量﹐若契會同趣﹐則聖性同照。聖性同照﹐則累患永遼。故知禪智爲出世之妙術﹐實際之義標也。

夫禪智之爲道﹐言約理備﹐究析中道﹐對治萬法﹐善惡相乘﹐疊轉孰止﹐互有廢興。館匠徹﹐略位其宗﹐以揆大方﹐異世同文。上聖爲慈悲之主﹐畱法藏於千載﹐示三乘之軌轍﹐知會通之至階﹐汰粗奉於曩劫﹐曲成眾艷之靈。密典相傳以至今﹐接有緣以八背﹐未始失其會﹐隨機猶掌回。所謂澹智常寂而不失﹐照𨿽萬機﹐寂化一用。故能窮諸法寶﹐擬想玄扉﹐遊志妙極﹐躡神光於無間者哉。禪典要密﹐宜對之有宗。若漏失根原﹐則枝尋不全﹔羣盲失旨﹐則上慢幽昏﹐可不懼乎﹗若能審其本根﹐冥訓道成﹐實觀會古﹐則萬境齊明﹐衝途豁爾而融﹐體玄象於無形。然後知凡聖異流﹐心行無邊。然棄本尋條之士﹐各以升降小異﹐俱會其宗﹐遂迷穴見。偶變其津塗﹐昏遊長夜﹐永興理隔﹐不亦哀哉﹗

自頃來禪訓實少﹐得其中。每以殊形難保﹐遷動不常﹐便啟誠三寶﹐搜求玄要﹐依四百論扣其關旨。會遇西來宗匠﹐綜習大法﹐尋本至終﹐冥隅一開﹐千載之下﹐優曇再隆﹐可不欣乎﹗遂乃推究髙宗承嗣之範﹐云佛涅後﹐阿難曲奉聖旨﹐流行千載﹐先與同行弟子摩田地﹐摩田地傳與捨那婆斯。此三應眞﹐大願弘覆﹐冥構於昔﹐神超事外﹐慈在寧濟﹐潛行救物﹐偶會無差。佛在世時﹐有外學五通仙人﹐往至佛所﹐請求出家﹐乘俗髙勝﹐志存遠寄﹐便言「若我入道﹐智慧辯才與身子等者﹐爾乃當於至尊法中修習梵行。」佛知其本根﹐於後百年當弘大事﹐便答仙人﹕「汝今出家﹐智慧淺薄﹐不及身子。」仙人卽退。後百年中﹐其人出世﹐奇識博達﹐遇物開悟﹐遂出家學道﹐尋得應眞。三明內照﹐六通遠振﹐辯才無礙﹐摧諸異論﹐所度人眾﹐其量無邊。於諸法藏﹐開托教文﹐諸賢遂見﹐乃有五部之異。是化運有方﹐開徹有期。五部旣舉﹐則深淺殊風﹐遂有支派之別。旣有其別﹐可不究本﹐詳而後學耶﹖

此一部典﹐名爲《具足淸淨法場》。傳此法至於賓﹐轉至富若蜜羅。富若蜜羅亦盡諸漏﹐具足六通。後至弟子富若羅﹐亦得應眞。此二人於賓中爲第一教首。富若蜜羅去世已來五十餘年﹐弟子去世二十餘年﹐曇摩多羅菩薩與佛陀斯那俱共諮得髙勝﹐宣行法本。佛陀斯那化行賓﹐爲第三訓首。有於彼來者﹐親從其受法教誨﹐見其涅。其涅時遺教言「我所化人眾數甚多﹐入道之徒具有七百﹐富若羅所訓爲教師者十五六人。」如今於西域中熾盛教化﹐受學者眾。

曇摩羅從天竺來﹐以是法要傳與婆陀羅﹐婆陀羅傳與佛陀斯那。佛陀斯那湣此旃丹無眞習可師﹐故傳此法本流至東州。亦欲使了其眞僞﹐塗無亂轍﹐成無虛構﹐必加厚益。斯經所云「開四色爲分﹐界一色無量緣﹐宗歸部津﹐則發趣果然。」其猶朝陽暉首﹐萬類影旋﹔師子震吼﹐則眾獸伏焉﹔聖王輪寶﹐諸雄悚然。攬斯法界﹐廓淸虛津﹐入有不惑﹐處無不沈。自非道超羣方﹐智鑑玄中﹐孰能立無言之辯於靈沼之淵﹐寄言述於七覺之林﹖可謂無名於所名﹐而物無不名﹔無形於所形﹐而物無不形﹔無事於所事﹐而物無不事者哉﹗

○勝經序第十七

△釋慧觀作

《勝經》者﹐蓋方廣之要路﹐超升之洪軌。故其爲教也﹐創基覆簣﹐而支峯已構﹔衝想一興﹐而淵悟載豁。言逾常訓﹐旨越舊篇。故發心希聖﹐而神儀曜靈﹔歸無別章﹐而嘆徳斯備﹔誠感聲發﹐而尊號響集。然後勒心切戒﹐曠志僧那﹐善攝靡遺﹐大乘斯禦。馳輪幽轍﹐長驅永路﹐斯運克刂終﹐誕登玄極﹐玄極無二﹐故萬流歸一。故曰三乘皆入一乘﹐所謂究竟第一義乘。一誠無辯﹐而義有區分﹐名由義生﹐故稱謂屢轉。三五之興﹐蓋由此也。爾其奧也﹐窮無始之前﹐以明解惑之本﹐究來際之末﹐挹泥洹之妙。文寡義丰﹐彌綸羣籍﹐宇宙不足以擬其廣﹐太虛不能以議其量。淵兮其不可測也﹐廓兮其不可極也。將求本際之源﹐追反流之極者﹐必至於此焉。

司徒鼓城王殖根遐劫﹐龍現玆生﹐依迹上臺﹐協贊皇極。而神澄世表﹐志光玄猷﹐關斯幽典﹐誠期愈曠。凡厥道俗﹐莫不響悅。請外國沙門求那跋陀羅手執正本﹐口宣梵音﹐山居苦節﹐通悟息心。釋寶云譯爲宋語。徳行諸僧慧嚴等一百餘人﹐考音詳義﹐以定厥文。大宋元嘉十三年﹐歲次玄枵﹐八月十四日﹐初轉梵輪﹐訖於月終。公乃廣寫云布﹐以澤未洽﹐將興後世﹐同往髙會道場。故略敍法要﹐以染同慕之懷云爾。

勝經序第十八

玆法師

《勝經》者﹐蓋是方等之宗極者也﹐所以存於千載。功由人弘﹐故得以元嘉十二年﹐歲在乙亥﹐有天竺沙門名功徳賢﹐業素惇尙﹐貫綜大乘﹐遠載梵本﹐來遊上京﹐庇迹洹﹐招學鉆訪。才𨿽不精絕﹐義粗輝揚﹐遂播斯旨﹐乃上簡帝王。於時有優婆塞何尙之﹐居丹陽尹﹐爲佛法檀越。登集京輦敏徳名望﹐便於郡內請出此經。旣會賢本心﹐又謹傳譯﹐字句𨿽質﹐而理妙淵博﹐殆非常情所可厝慮。

時竺道生義學弟子竺道攸者﹐少習玄宗﹐偏蒙旨訓。後侍從入廬山﹐溫故傳覆﹐可謂助鳳耀徳者也。法師至元嘉十一年﹐於講座之上遷神異世﹐道攸慕深情慟﹐有若天墜。於是奉訣墳壠﹐遂遁臨川三十許載。經出之後﹐披尋反覆﹐旣悟深旨﹐仰而嘆曰「先師昔義﹐ウ與經會﹔但歲不待人﹐經襲義後。若明匠在世﹐剖析幽賾者﹐豈不使異經同文﹐解無餘向者哉﹗輒敢解釋﹐兼翼宣遺訓﹐故作《注解》﹐凡有五卷。」時人以爲文廣義隱﹐所以省者息心玄門。至大明四年﹐孝武皇帝以其師習有承﹐敕出爲都邑法師。慈因得諮覲﹐粗問此經首尾﹐又尋其注意﹐竊謂義然。今聊撮其要解﹐撰爲二卷﹐庶使後賢﹐共見其旨焉。

○文殊師利發願經記第十九

△出經後記

晉元熙二年﹐歲在庚申﹐於揚州斗場寺禪師新出。云「外國四部眾禮佛時﹐多誦此經﹐以發願求佛道。」

○賢愚經記第二十

△釋僧佑新撰

十二部典﹐蓋區別法門。曠劫因緣﹐旣事照於本生﹔智者得解﹐亦理資於譬諭。《賢愚經》者﹐可謂兼此二義矣。河西沙門釋曇學﹑威徳等凡有八僧﹐結志遊方﹐遠尋經典。於於闐大寺遇般遮於瑟之會。般遮於瑟者﹐漢言五年一切大眾集也。三藏諸學﹐各弘法寶﹐說經講律﹐依業而教。學等八僧隨緣分聽﹐於是競習胡音﹐析以漢義﹐精思誦譯﹐各書所聞﹐還至髙昌﹐乃集爲一部。旣而逾越流沙﹐賫到涼州。於時沙門釋慧朗﹐河西宗匠﹐道業淵博﹐總持方等。以爲此經所記﹐源在譬諭﹔譬諭所明﹐兼載善惡﹔善惡相翻﹐則賢愚之分也。前代傳經﹐已多譬諭﹐故因事攺名﹐號曰《賢愚》焉。

元嘉二十二年﹐歲在乙酉﹐始集此經。京師天安寺沙門釋弘宗者﹐戒力堅淨﹐志業純白。此經初至﹐隨師河西﹐時爲沙彌﹐年始十四﹐親預斯集﹐躬睹其事。洎梁天監四年﹐春秋八十有四﹐凡六十四葛﹐京師之第一上座也。經至中國﹐則七十年矣。佑總集經藏﹐訪訊遐邇﹐躬往諮問﹐面質其事。宗年耆徳峻﹐心直據明﹐故標講爲錄﹐以示後學焉。

○八吉祥經後記第二十一

△出經後記

《八吉祥經》﹐宋元嘉二十九年﹐太歲壬辰﹐正月三日﹐天竺國大乘比丘釋求那跋陀羅於荊州城內譯出此經﹐至其月六日竟。使持節﹑侍中﹑都督荊湘雍益梁寧南北秦八州諸軍事﹑司空﹑荊州刺史﹑領南蠻校尉南譙王優婆塞劉義宣爲檀越。

○無量義經序第二十二

△荊州隱士劉虯作

《無量義經》者﹐取其無相一法﹐廣生眾教﹐含義不貲﹐故曰無量。夫三界羣生隨業而轉﹐一極正覺任機而通。流轉起滅者﹐必在苦而希樂﹐此叩聖之感也。順通示現者﹐亦施悲而用慈﹐卽救世之應也。根異教殊﹐其階成七﹕先爲波利等說五戒﹐所謂人天善根﹐一也。次爲拘鄰等轉四諦﹐所謂授聲聞乘﹐二也。次爲中根演十二因緣﹐所謂授緣覺乘﹐三也。次爲上根舉六波羅蜜﹐所謂授以大乘﹐四也。眾教宜融﹐羣疑須導﹐次說《無量義經》﹐旣稱得道差品﹐復云未顯眞實﹐使發求實之冥機﹐用開一極之由緒﹐五也。故《法華》接唱﹐顯一除三﹐順彼求實之心﹐去此施權之名﹐六也。𨿽權開而實現﹐猶掩常住之正義﹐在雙樹而臨崖﹐乃暢我淨之玄音﹐七也。過此以往﹐法門𨿽多﹐撮其大歸﹐數盡於此。亦由眾聲不出五音之表﹐百氏並在六家之內。其《無量義經》﹐𨿽《法華》首戴其目﹐而中夏未睹其說。每臨講肆﹐未嘗不廢談而嘆﹐想見斯文。

忽有武當山比丘慧表﹐生自羌冑﹐僞帝姚略從子。國破之日﹐爲晉軍何澹之所得。數歲聰黠﹐澹之字曰螟蛉﹐養爲假子。俄放出家﹐便勤苦求道﹐南北遊尋﹐不擇夷險。以齊建元三年﹐復訪奇搜祕﹐遠至嶺南。於廣州朝亭寺遇中天竺沙門曇摩伽陀耶捨﹐手能隸書﹐口解齊言﹐欲傳此經﹐未知所授。表便殷勤致請﹐心形俱至﹐淹歷旬朔﹐僅得一本﹐仍還嶠北﹐賫入武當。以今永明三年九月十八日頂戴出山﹐見校弘通。奉覿眞文﹐欣敬兼誠﹐詠歌不足﹐手舞莫宣。輒虔訪宿解﹐抽刷庸思﹐謹立序注云。

自極教應世﹐與俗而差﹐神道救物﹐稱感成異。玄圃以東﹐號曰太一﹐賓以西﹐字爲正覺。東國明殃慶於百年﹐西域辧休咎於三世﹐希無之與修空﹐其揆一也。有欲於無者﹐旣無得無之分﹐施心於空者﹐豈有入空之照。而講求釋教者﹐或謂會理可漸﹐或謂入空必頓。請試言之﹐以筌幽寄。

立漸者﹐以萬事之成﹐莫不有漸。堅冰基於履霜﹐九仞成於累土。學人之入空也﹐𨿽未圓符﹐譬如斬木﹐去寸無寸﹐去尺無尺﹐三空稍登﹐寧非漸耶﹖立頓者﹐以希善之功﹐莫過觀於法性。法性從緣﹐非有非無﹐忘慮於非有非無﹐理照斯一者﹐乃曰解空。存心於非有非無﹐境智猶二者﹐未免於有。有中伏結﹐非無日損之驗﹐空上論心﹐未有入理之效。而言納羅漢於一聽﹐判無生於終朝﹐是接誘之言﹐非稱實之說﹐妙得非漸﹐理固必然。旣二談分路﹐兩意爭途﹐一去一取﹐莫之或正。

尋得旨之匠﹐起自支安。支公之論無生﹐以七住爲道慧。陰足十住﹐則羣方與能﹐在迹斯異﹐語照則一。安公之辯異觀﹐三乘者始簣之因稱﹐定慧者終成之實錄。此謂始求可隨根而三﹐入解則其慧不二。譬諭亦云「大難旣夷﹐乃無有三﹔險路旣息﹐其化卽亡。」此則名一爲三﹐非有三悟明矣。生公云「道品可以泥洹﹐非羅漢之名。六度可以至佛﹐非樹王之謂。」斬木之諭﹐木存故尺寸可漸﹔無生之證﹐生盡故其照必頓。案三乘名教﹐皆以生盡照息﹐去有入空。以此爲道﹐不得取象於形器也。

今無量義﹐亦以無相爲本。若所證實異﹐豈曰無相﹐若入照必同﹐寧曰有漸﹖非漸而云漸﹐密筌之虛教耳。如來亦云「空拳誑小兒﹐以此度眾生。」微文接粗﹐漸說或允﹔忘象得意﹐頓義爲長。聊舉大較﹐談者擇焉。

○譬諭經序第二十三

△康法邃造

《譬諭經》者﹐皆是如來隨時方便四說之辭﹐敷演弘教訓誘之要。牽物引類﹐轉相證據﹐互明善惡罪福報應﹐皆可寤心﹐免彼三塗。如今所聞﹐億未載一﹐而前後所寫﹐互多復重。今復撰集﹐事取一篇﹐以爲十卷。比次首尾﹐皆令條別﹐趣使易了﹐於心無疑。願玄土之賢﹐有所遵承﹐永升福堂﹐爲將來基。

○百句譬諭經前記第二十四

△出經前記

永明十年九月十日﹐中天竺法師求那毗地出。修多羅藏十二部經中抄出譬諭聚爲一部﹐凡一百事﹐天竺僧伽斯法師集行大乘﹐爲新學者撰說此經。

●卷十

道地經序第一道安法師

沙彌十慧章句序第二嚴佛調作

十法句義經序第三道安法師

三十七品經序第四曇無蘭作

舍利弗阿毗曇序第五道標法師

僧伽羅剎經序第六道安法師

僧伽羅剎集經後記第七未詳作者

婆須蜜集序第八未詳作者

阿毗曇序第九道安法師

阿毗曇心序第十未詳作者

阿毗曇心序第十一慧遠法師

三法度經序第十二慧遠法師

三法度經記第十二出經後記

八犍度阿毗曇根犍度後別記第十四未詳作者

十四卷な婆沙序第十五道安法師

六十卷毗婆沙經序第十六道延法師

雜阿毗曇心序第十七未詳作者

後出雜心序第十八焦鏡法師

大智釋論序第十九睿法師作

大智論記第二十出論後記

大智論抄序第二十一慧遠法師

○道地經序第一

△釋道安

夫道地者﹐應眞之玄堂﹐升仙之奧室也。無本之城﹐杳然難陵矣﹔無爲之墻﹐邈然難逾矣。微門妙闥﹐少其庭者也。蓋爲器也猶海與﹐行者日酌之而不竭﹐返精者無數而不滿。其爲像也﹐含弘靜泊﹐綿綿若存﹐寂寥無言﹐辯之者幾矣。惚無行﹐求矣漭乎其難測。聖人有以見因華可以成實﹐睹未可以達本﹐乃爲布不言之教﹐陳無轍之軌﹐闡止啟觀﹐式成定諦。髦彥六雙﹐率由斯路﹐歸精谷神﹐於乎羨矣。夫地也者﹐苞潤施毓﹐稼穡以成﹔Α鐐瓊琛﹐罔弗以載。有諭止觀﹐莫近於此﹐故曰道地也。

昔在眾佑﹐三達遐鑑﹐八音四辯﹐赫奕敷化﹐識病而療聲典難算。至如來善逝而大訓絕﹐五百無著遷而靈教乖。於是有三藏沙門﹐厥名眾護﹐仰惟諸行﹐布在羣籍﹔俯湣發進﹐不能悉洽。祖述眾經﹐撰要約行﹐目其次序﹐以爲一部二十七章。其於行也﹐要猶人首與﹐可終身載﹐不可須臾下﹔猶气息與﹐可終身通﹐不可須臾閉。息閉則命殞﹐首下則身殪。若行者暫去斯法﹐姦宄之慝入矣。

有開士世髙者﹐安息王元子也。禪國髙讓﹐納萬乘位﹐克明俊徳﹐攺容修道。越境流化﹐爰適此邦﹐其所傳訓﹐淵微優邃。又析護所集者七章譯爲漢文﹐音近雅質﹐惇兮若朴﹐或變質從文﹐或因質不飾。皇矣世髙﹐審得厥旨。

夫絕愛原﹑滅榮冀﹑息馳騁﹐莫先於止﹔了癡惑﹑達九道﹑見身幻﹐莫首於觀。大聖以是達五根﹐登無漏﹐揚美化﹐易頑俗﹐莫先於止﹐靡不由玆也。眞可謂盛徳大業﹐至矣哉﹗行自五陰﹐盡於成壞﹐則是苦諦漏盡之迹也。《神足章》者﹐則是禪思五通之要也。《五十五觀》者﹐則是四非常度三結之本也。人之處世﹐蒙昧昧去祛﹐熙熙甘色﹐如饗太牢。由處穢海﹐幽厄九月﹐旣生﹐罹遘百凶﹐尋旋老死﹐嬰苦萬端﹐漂溺五流﹐莫能自返。聖人深見﹐以爲苦證﹐遊神八路﹐長陟永安。專粗稽古﹐則逸樂若此﹔開情縱欲﹐則酸毒若彼。二道顯著﹐宜順所從。石以淬璧﹐剝堅截剛﹔素質精染﹐五色炳燦。由是論之﹐可不勉哉﹗

予生不辰﹐值皇綱紐絕﹐犭嚴狁猾夏﹐山左蕩沒。避難澤﹐師殞友折﹐周爰諮謀﹐顧靡所詢。時雁門沙門支曇講﹐鄴都沙門竺僧輔﹐此二仁者﹐聰明有融﹐信而好古﹐冒險遠至﹐得與酬酢。尋章察句﹐造此訓傳﹐希權與進者﹐暫可微寤。蚊蚋奮翼以助隨嵐﹐蟻壠增封嵩嶽之頂﹐豈其能益於髙猛哉﹗探賾奧邈﹐惟八輩難之﹐況未學小子﹐庶幾玆哉﹗然天竺聖邦﹐道遼遠﹐幽見碩儒﹐少來周化。先哲旣逝﹐來聖未至﹐進退狼跋﹐咨嗟涕Д。故作章句﹐申己丹赤。冀諸神通﹐照我﹐必枉靈趾﹐燭謬正闕也。

○沙彌十慧章句序第二

△嚴佛調所造

昔在佛世﹐經法未記﹐言出尊口﹐弟子誦習﹐辭約而義博﹐說鮮而妙深。佛旣泥曰﹐微言永絕﹐猶穀水消竭﹐日月隕墜。於是眾賢共使阿難演其所聞﹐凡所著出十二部經。其後髙明各爲注說﹐章句解故﹐或以十數。

有菩薩者﹐出自安息﹐字世髙。韜弘稽古﹐靡經不綜﹐湣俗童蒙﹐示以橋梁。於是漢邦敷宣佛法﹐凡厥所出數百萬言。或以口解﹐或以文傳﹐惟《沙彌十慧》﹐未聞深說。夫十者數之終﹐慧者道之本也﹐物非數不定﹐行非道不度。其文鬱鬱﹐其用﹐廣彌三界﹐近觀諸身。調以不敏﹐得充賢次﹐學未浹聞﹐行未中四﹐夙罹凶咎﹐遘和上憂。長無過庭善誘之教﹐悲窮自潛﹐無所系心。於是發憤忘食﹐因閒歷思﹐遂作《十慧章句》。不敢自專﹐事諭眾經﹐上以達道徳﹐下以慰己志。創奧博尙之賢﹐不足畱意﹔未升堂室者﹐可以啟蒙焉。

○十法句義經序第三

△道安法師

夫有欲之激﹐百轉千化﹐搖蕩成教﹐亦何得一端乎﹖是故正覺因心所遷﹐卽名爲經。邪止名正﹐亂止名定。方圓隨器﹐合散從俗。隨器故因質而立名﹐從俗故緣對而授藥。立名無常名﹐則神道矣﹔授藥無常藥﹐則感而通故矣。卽已不器﹐又通其故﹐則諸行泛然﹐因法而結也。二三至十﹐存乎其人﹐病有眾寡﹐以人爲目耳。譬藥分劑﹐有單有復﹐診脈視色﹐投藥緣疾﹐法參相成﹐不其然乎﹗

自佛卽幽﹐阿難所傳﹐分爲三藏﹐纂乎前緒﹐部別諸經。小乘則爲《阿含》。四行中﹐《阿含》者﹐數之藏府也。阿毗曇者﹐數之苑藪也。其在赤澤﹐碩儒通人﹐不學阿毗曇者﹐蓋闕如也。夫造舟而濟者﹐其體也安﹐粹數而立者﹐其業也美。是故般若啟捲﹐必數了諸法﹐卒數以成經﹐斯乃眾經之喉襟﹐爲道之樞極也。可不務乎﹖可不務乎﹖

於戲﹗前徒不忘玄數者﹐鷺子也﹐於玆繼武﹐有自來矣。篤斯業者﹐或不成也。爰晉土者﹐世髙其俊也﹐偉哉數學﹐淵源流淸﹐气象徳惠和﹐播馨此哉﹐安𨿽希髙迹﹐末由也已。然旋焉周焉﹐藏焉修焉﹐未墜地也。並一不惑﹐以成積習﹐移志蹈遠﹐移質緣以髙尙﹐欲疲不能也。人亦有言曰「聖人也者﹐人情之積也。」聖由積靡﹐鑪錘之間﹐惡可已乎﹗

經之大例﹐皆異說同行。異說者﹐明夫一行之歸致﹔同行者﹐其要不可相無﹐則行必俱行。全其歸致﹐則同處而不新﹔不新故頓至而不惑﹐俱行故叢萃而不迷也。所謂知異知同﹐是乃大通﹔旣同旣異﹐是謂大備也。以此察之﹐義焉哉﹗義焉哉﹗

夫玄覽莫美乎同異﹐而得其門者或寡矣。明白莫過乎辯數﹐而入其室者鮮矣。昔嚴調撰《十慧章句》康僧會集《六度》要目﹐每尋其迹﹐欣有寤焉。然猶有闕﹐文行未錄者﹐今抄而第之﹐名曰《十法句義》。若其常行之注解﹐若昔未集之貽後﹐同我之倫﹐儻可察焉。

○三十七品經序第四

△沙門竺曇無蘭撰

三十七品者﹐三世諸佛之舟輿﹐聲聞﹑支佛亦皆乘之而得度﹐三界眾生靡不載之。故經曰「大乘道之輿﹐一切度天人。」然則三十七品﹐或離或合﹐在一增﹐四法而有四意止﹑四神足﹑無四意斷﹔五法則有五根﹑五力﹔七法無七覺意﹔八法而有八等。則爲五經也。依如此比﹐當應爲七經﹐如此則離也。而諸經多合﹐惟一增爾耳。《中阿含》身意止有安般出入息事﹐將是行四意止時﹐有亂意起者﹐執對行藥也。

又諸經三十七品文辭不同﹐余因閒戲尋省諸經﹐撮采事備辭巧便者﹐差次條貫伏其位﹐使經體不毀﹐而事有異同者﹐得顯於義。又以三三昧連之乎末﹐以具《泥洹》四十品。五根中云﹐四禪﹑四諦有目無文﹐故復屬之於後。令始涉者覽之易悟﹐不亦佳乎﹗又以諸經之異者注於句末也。

《小安般》三十七品後﹐則次止觀﹔《律法義決》三十七品後﹐次四諦﹔《小十二門》後﹐次三向﹔爾爲《泥洹》四十品。止觀﹑四諦成道之行﹐不可以相無也。是故集止觀﹑三三味﹑四禪﹑四諦系之於三十七品後﹐欲令行者鑑之易見而具行也。

序二百六十五字﹐本二千六百八十五字﹐子二千九百七十字。凡五千九百二十字。除後六行八十字不在計中。晉泰元二十一年﹐歲在丙申﹐六月﹐沙門竺曇無蘭在揚州謝鎭西寺撰。

○舍利弗阿毗曇序第五

△釋道標

阿毗曇﹐秦言無比法﹐出自八音﹐亞聖所述。作之𨿽簡﹐成命曲備﹐重徽曠濟﹐神要莫比﹐眞洹之微風﹐反眾流之宏趣。然佛後ウ昧﹐競執異津﹐或有我有法﹐或無我有法﹐乖忤淳風﹐虧蒙聖道。有舍利弗﹐玄哲髙悟﹐神貫翼從﹐徳備左面﹐智參照來。其人以爲是非之起﹐大猷將隱﹐旣曰像法﹐任之益滯。是以敢於佛前所聞經法﹐親承旣集﹐先巡堤防﹐遮抑邪流﹐助宣法化。故其爲經也﹐先立章以崇本﹐後廣演以明義。之體四焉﹕《問分》也﹐《非問分》也﹐《攝相應分》也﹐《緒分》也。《問分》者﹐寄言扣系﹐明夫應會。《非問分》者﹐假韻默通﹐惟宣法相。《攝相應分》者﹐總括自他﹐釋非相無。《緒分》者﹐遠述因緣﹐以彰性空。性空彰則反迷至矣﹐非相無則相與用矣﹐法相宣則邪觀息矣﹐應會明則極無遺矣。四體圓足﹐二諦義備﹐故稱無比法也。此經於先出阿毗曇﹐𨿽文言融通﹐而旨各異制。又載自空以明宗極﹐故能取貴於當時﹐而垂軌於千載﹐明典振於遠維﹐四眾率爾同仰。是使徇有者祛妄見之惑﹐向化者起卽隆之勛。迢迢焉﹐故冥宗之遺緒也。焉﹐故歸輪這所契也。此經標明曩代﹐靈液西畛﹐淳教彌於閬風﹐玄門扇於東嶺。惟秦天王衝姿睿聖﹐冥根樹於旣往﹐實相結於皇極﹐王徳應符﹐闡揚三寶。聞玆典誥﹐夢想思覽﹐𨿽曰悠邈﹐感之愈勤。會天竺沙門曇摩崛多﹑曇摩耶捨等義學來遊﹐秦王旣契宿心﹐相與辯明經理。起淸言於名教之域﹐散眾微於自無之境﹐超超然誠韻外之致﹐然覆美稱之實﹐於是詔令傳譯。然承華天哲﹐道嗣聖躬﹐玄味遠流﹐妙度淵極﹐特體明旨﹐遂贊其事。經師本𨿽ウ誦﹐誠宜謹備﹐以秦弘始九年﹐命書梵文。至十年﹐尋應令出。但以經趣微遠﹐非從開言所契﹐苟彼此不相領悟﹐直委之譯人者﹐恐津梁之要﹐未盡於善。停至十六年﹐經師漸閒秦語﹐令自宣譯。皇儲親管理味﹐言意兼了﹐復所向盡﹐然後筆受。卽復內呈上﹐討其煩重﹐領其指歸。故令文之者修飾﹐義之者綴潤﹐並校至十七年訖。若乃文外之功﹐勝契之妙﹐誠非所階﹐未之能詳﹐並求之眾經﹐考之諸論﹐新異之美﹐自宣之於文﹐惟法住之實﹐如有表裹。然原其大體﹐有無兼用﹐微文淵富﹐義旨顯灼。斯誠有部之永塗﹐大乘之靡趣﹐先達之所宗﹐後進之可仰。標以近質﹐綜不及遠﹐情未能已﹐猥參斯典﹐希感之誠﹐脫復微序﹐庶望賢哲﹐以恕其鄙。

○僧伽羅剎經序第六﹝秦言眾護。﹞

△道安法師

僧伽羅剎者﹐須賴國人也。佛去世七百年生此國。出家學道﹐遊教諸邦﹐至扌建陀越土﹐甄陀貳王師焉。髙明絕世﹐多所述作﹐此土《修行經》《大道地經》﹐其所集也。又著此經﹐憲章世尊﹐自始成道﹐迄於淪虛﹐行無巨細﹐必因事而演﹐遊化夏坐﹐莫不曲備。𨿽《普耀》《本行》《度世》諸經載佛起居﹐至謂爲密﹔今覽斯經﹐所悟復多矣。

傳其將終﹐言「我若立根得力大士誠不虛者﹐立斯樹下﹐手援其葉﹐而棄此身。使那羅延力大象之勢﹐無能移餘如毛髮也。正使就耶維者﹐當不ㄡ此葉。」言然之後﹐便卽立終。貳王自臨而不能動﹐遂以巨糸互象挽﹐未始能搖。卽就耶維﹐炎葉不傷。尋升兜術﹐與彌勒大士髙談彼宮﹐將補佛處賢劫第八。

以建元二十年﹐賓沙門僧伽跋澄賫此經本來詣長安﹐武威太守趙文業請令出焉。佛念爲譯﹐慧嵩筆受。正值慕容作難於近郊﹔然譯出不衰。余與法和對檢定之﹐十一月三十日乃了也。此年出《中阿含》六十卷﹐《增一阿含》四十六卷。伐鼓擊柝之中﹐而出斯一百五卷﹐窮通不攺其恬﹐詎非先師之故迹乎﹗

○僧伽羅剎集經後記第七

△未詳作者

大秦建元二十年十一月三十日﹐賓比丘僧伽跋澄於長安石羊寺口誦此經及《毗婆沙》。佛圖羅剎翻譯﹐秦言未精﹐沙門釋道安﹐朝賢趙文業﹐研核理趣﹐每存妙盡﹐遂至畱連﹐至二十一年二月九日方訖。且《婆須蜜經》及曇摩難提口誦《增一阿含》並《幻网經》﹐使佛念爲譯人。念學通內外﹐才辯多奇。常疑西域言繁質﹐謂此土好華﹐每存瑩飾﹐文句減其繁長。安公趙郎之所深疾﹐窮校考定﹐務存典骨。旣方俗不同﹐許其五失胡本﹐出此以外﹐毫不可差。五失如安公《大品序》所載。余旣預眾末﹐聊記捲後﹐使知釋趙爲法之至。

○婆須蜜集序第八

△未詳作者

婆須蜜菩薩大士﹐次繼彌勒作佛﹐名師子如來也。從釋迦文降生な提國﹐爲大婆羅門梵摩渝子﹐厥名郁多羅。父命觀佛﹐尋侍四月﹐具睹相表﹑威變﹑容止﹐還白所見。父得不還。已出家學道﹐攺字婆須蜜。佛般涅後﹐遊教周妒國﹑柰國﹐髙才蓋世﹐奔逸絕塵﹐撰集斯經焉。別七品爲一犍度﹐盡十三犍度﹐其所集也。後四品一犍度﹐訓釋佛偈也。凡十一品十四犍度也。該羅深廣﹐與《阿毗曇》並興外國﹐傍通大乘﹐特明盡漏﹐博涉十法﹐百行之能事畢矣。尋之漭然﹐猶滄海之無涯﹐可不謂之廣乎﹖陟之瞠爾﹐猶昆嶽之無頂﹐可不謂之髙乎﹖寶渚極目﹐厭夜光之珍﹔巖岫舉睫﹐厭天智之玉。懿乎富也﹐何過此經﹖外國升髙座者﹐未墜於地也。集斯經已﹐入三昧定﹐如彈指頃﹐神升兜術。彌妒路﹑彌妒路刀利及僧伽羅剎適彼天宮﹐斯二三君子﹐皆次補處人也。彌妒路刀利者﹐光炎如來也。僧伽羅剎者﹐柔仁佛也。玆四大士集乎一堂﹐對揚權智﹐賢聖默然﹐洋洋盈耳﹐不亦樂乎﹗

賓沙門僧伽跋澄﹐以秦建元二十年﹐持此經一部來詣長安。武威太守趙政文業者﹐學不厭士也﹐求令出之。佛念譯傳﹐跋澄﹑難陀﹑婆三人執胡本﹐慧嵩筆受。以三月五日出﹐至七月十三日乃訖﹐胡本十二千首盧也。余與法和對校修飾﹐武威少多潤色。此經說三乘爲九品﹐特善修行﹐以止觀逕十六最悉。每尋上人之髙韻﹐未嘗不忘臭味也﹐恨數仞之門晚﹐懼不悉其宗廟之美﹐百官之富也。

○阿毗曇序第九

△釋道安

《阿毗曇》者﹐秦言大法也。眾佑有以見道果之至賾﹐擬性形容﹐執乎眞象﹐謂之大也。有以道慧之至齊﹐觀如司南﹐察乎一相﹐謂之法﹐故曰大法也。《中阿含》世尊責優陀耶曰「汝致詰《阿毗曇》乎﹖」夫然﹐佛以身子五法爲大《阿毗曇》也。﹝戒定慧名無漏也。﹞

佛般涅後﹐迦旃延﹝義第一也。﹞以十二部經浩博難究﹐撰其大法爲一部﹐八犍度四十四品也。其爲經也﹐富莫上焉﹐邃莫加焉。要道無行而不由﹐可不謂之富乎﹖至徳無妙而不出﹐可不謂之邃乎﹖富邃洽備故﹐故能微顯闡幽也。其說智也周﹐其說根也密﹐其說禪也悉﹐其說道也具。周則二八用各適進﹐密則二十疊爲賓主﹐悉則昧淨徧遊其門﹐具則利鈍各別其所。以故爲髙座者所咨嗟﹐三藏者所鼓舞也。其身毒來諸沙門﹐莫不祖述此經﹐憲章《な婆》沙﹐詠歌有餘味者也。然乃在八荒之外﹐蔥嶺之表﹐𨿽欲從之﹐末由見也。

以建元十九年﹐賓沙門僧迦婆﹐誦此經甚利﹐來詣長安﹐比丘釋法和請令出之。佛念譯傳﹐慧力﹑僧茂筆受﹐和理其指歸。自四月二十日出﹐至十月二十三日乃訖。其人檢校譯人﹐頗雜義辭﹐龍蛇同淵﹐金共肆者﹐彬彬如也。和憮然恨之﹐余亦深謂不可﹐遂令更出。夙夜匪懈﹐四十六日而得盡損可損者四卷焉。至於事須懸解起盡之處﹐皆爲細其下。胡本十五千七十二首盧﹐﹝四十八萬二千三百四言。﹞秦語十九萬五千二百五十言。其人忘《因緣》一品﹐云「言數可與《十門》等也」。

周覽斯經﹐有碩人所尙者三焉﹕以髙座者尙其博﹐以盡漏者尙其要﹐以研機者尙其密。密者﹐龍象翹鼻﹐鳴不造耳﹐非人中之至恬﹐其孰能與於此也﹗要者﹐八忍﹑九斷﹐巨細畢載﹐非人中之至練﹐其孰能致於此也﹗博者﹐眾微眾妙﹐六八曲備﹐非人中之至懿﹐其孰能綜於此也﹗其將來諸學者﹐遊於其中﹐何求而不得乎﹗

○阿毗曇心序第十

△未詳作者

釋和尙昔在關中﹐令鳩摩羅跋提出此經。其人不閒晉語﹐以偈本難譯﹐遂隱而不傳。至於斷章﹐直云修妒路。及見提婆﹐乃知有此偈。以偈檢前所出﹐又多首尾隱沒﹐互相涉入﹐譯人所不能傳者彬彬然﹐是以勸令更出。以晉泰元十六年﹐歲在單閼﹐貞於重光。其年冬﹐於潯陽南山精舍﹐提婆自執胡經﹐先誦本文﹐然後乃譯爲晉語﹐比丘道慈筆受。至來年秋﹐復重與提婆校正﹐以爲定本。時眾僧上座竺僧根﹑支僧純等八十人﹐地主江州刺史王凝之﹐優婆塞西陽太守任固之爲檀越﹐並共勸佐而興立焉。

○阿毗曇心序第十一

△釋慧遠法師

《阿毗曇心》者﹐三藏之要頌﹐詠歌之微言﹐管統眾經﹐領其宗會﹐故作者以心爲名焉。有出家開士﹐字曰法勝﹐淵識遠鑑﹐探深研機﹐龍潛赫澤﹐獨有其明。其人以爲《阿毗曇經》源流廣大﹐難卒尋究﹐非贍智宏才﹐莫能畢綜﹐是以探其幽致﹐別撰斯部。始自《界品》﹐訖於《問論》﹐凡二百五十偈﹐以爲要解﹐號之曰心。其頌聲也﹐擬像天樂﹐若云自發﹐儀形羣品﹐觸物有寄。若乃一吟一詠﹐狀鳥步獸行也﹔一弄一引﹐類乎物情也。情與類遷﹐則聲隨九變而成歌﹔气與數合﹐則音協律呂而俱作。拊之金石﹐則百獸率舞﹔奏之管弦﹐則人神同感。斯乃窮音聲之妙會﹐極自然之眾趣﹐不可勝言者矣。

又其爲經﹐標偈以立本﹐述本以廣義。先弘內以明外﹐譬由根而尋條﹐可謂美發於中﹐暢於四肢者也。發中之道﹐要有三焉﹕一謂顯法相以明本﹐二謂定己性於自然﹐三謂心法之生﹐必俱遊而同感。俱遊必同於感﹐則照數會之相因﹔己性定於自然﹐則達至當之有極﹔法相顯於眞境﹐則知迷情之可反。心本明於三觀﹐則睹玄路之可遊。然後練神達思﹐水鏡六府﹐洗心淨慧﹐擬迹聖門。尋相因之數﹐卽有以悟無﹐推至當之極﹐每動而入微矣。

賓沙門僧伽提婆﹐少玩玆文﹐味之彌久﹐兼宗匠本﹐正關入神﹐要其人情悟所參﹐亦已涉其津矣。會遇來遊﹐因請令譯。提婆乃手執胡本﹐口宣晉言。臨文誡懼﹐一章三復。遠亦寶而重之﹐敬愼無違。然方言殊韻﹐難以曲盡﹐儻或失當﹐俟之來賢﹐幸諸明哲﹐正其大謬。

晉太元十六年出。

○三法度經序第十二

△釋慧遠法師

《三法度經》者﹐蓋出《四阿含》。《四阿含》則三藏之契經﹐十二部之淵府也。以三法爲統﹐以覺法爲道。開而當名﹐變而彌廣。法𨿽三焉﹐而類無不盡﹐覺𨿽一焉﹐而智無不周。觀諸法而會其要﹐辯眾流而同其源。斯乃始涉之鴻漸﹐舊學之華苑也。

有應眞大人﹐厥號山賢﹐恬思閒宇﹐智周變通。感達識之先覺﹐湣後蒙之未悟﹐故撰此三法﹐因而名云。自《徳品》曁於《所依》﹐凡三章九眞度﹐斯其所作也。其後有大乘居士﹐字僧伽先﹐以爲山賢所集﹐𨿽辭旨髙簡﹐然其文猶隱﹐故仍前人章句﹐爲之訓傳。演散本文﹐以廣其義﹐顯發事類﹐以弘其美﹐幽贊之功﹐於斯乃盡。自玆而後﹐道光於世﹐其教行焉。於是振錫趣足者﹐仰玄風而髙蹈﹔禪思入微者﹐挹淸流而洗心。髙座談對之士﹐擬之而後言﹔博識淵有之賓﹐由之而贍聞也。

有遊方沙門﹐出自賓﹐姓瞿曇氏﹐字僧伽提婆。昔在本國﹐預聞斯道﹐雅玩神趣﹐懷佩以遊。其人𨿽不親承二賢之音旨﹐而諷味三藏之遺言﹐志在分徳﹐誨人不倦﹐每至講論﹐嗟詠有餘。遠與同集﹐勸令宣譯。提婆於是自執胡經﹐轉爲晉言﹐𨿽音不曲盡﹐而文不害意﹐依實去華﹐務存其本。自昔漢興﹐逮及有晉﹐道俗名賢﹐並參懷聖典﹐其中弘通佛教者﹐傳譯甚眾。或文過其意﹐或理勝其辭﹐以此考彼﹐殆兼先典。後來賢哲。若能參通晉胡﹐善譯方言﹐幸復詳其大歸﹐以裁厥中焉。

○三法度經記第十三

△出經後記

比丘釋僧伽先﹐志願大乘﹐學三藏摩訶な耶伽蘭﹐兼通一切書。記此《三法度》﹐三品九眞度﹐撰說出此經。持此福佑一切眾生﹐令從苦得安﹐見諦解脫。

八犍度阿毗曇根犍度後別記第十四

未詳作者

斯經序曰「其人忘「因緣」一品﹐故闕文焉。」近自賓沙門曇摩卑ウ之﹐來經蜜川﹐僧伽婆譯出此品﹐八犍度文具也。而卑云八犍度是體耳﹐別有六足﹐可自百萬言。卑誦二足﹐今無譯可出﹐慨恨良深。泰元十五年正月十九日﹐於揚州瓦官佛圖記。

○な婆沙序第十五﹝十四卷者。﹞

△釋道安法師

阿難所出十二部經﹐於九十日中佛意三昧之所傳也。其後別其逕﹐至小乘法爲《四阿含》﹐阿難之功於斯而已。迦旃延子撮其要行﹐引經訓釋﹐爲《阿毗曇》四十四品﹐要約婉顯﹐外國重之。優波離裁之所由爲毗尼﹐與《阿毗曇》《四阿含》並爲三藏﹐身毒甚珍﹐未墜於地也。其後曇摩多羅剎集《修行》﹐亦大行於世也。又有三羅漢﹕一名屍陀尼﹐二名達悉﹐三名な羅尼﹐撰《な婆沙》﹐廣引聖證﹐言輒據古﹐釋《阿毗曇》焉。其所引據﹐皆是大士眞人﹐佛印印者也。達悉迷而近煩﹐な羅要而近略﹐屍陀最折中焉。其在身毒﹐登無畏座﹐僧中唱言﹐何莫由斯道也。其經猶大海與﹐深廣浩汗﹐千寶出焉﹔猶昆嶽與﹐嵬峨幽藹﹐百珍之藪﹐資生之徒﹐於焉斯在。玆經如是﹐何求而不有乎﹖

有祕書郎趙政文業者﹐好古索隱之士也。常聞外國尢重此經﹐思存想見﹐然乃在昆嶽之右﹐艽野之西﹐眇爾絕域﹐末由也已。會建元十九年﹐賓沙門僧伽跋澄諷誦此經﹐四十二處﹐是屍陀尼所撰者也。來至長巡﹐趙郎饑虛在往﹐求令出焉。其國沙門曇無難提筆受爲梵文﹐弗圖羅剎譯傳﹐敏智筆受爲此秦言﹐趙郎正義起盡。自四月出﹐至八月二十九日乃訖。胡本一萬一千七百五十二首戶﹐長五字也﹐凡三十七萬六千六十四言也。秦語爲十六萬五千九百七十五字。經本甚多﹐其人忘失。惟四十事﹐是釋《阿毗曇》十門之本﹐而分十五事爲小品回著前﹐以二十五事爲大品而著後。此大小二品﹐全無所損。其後二處是忘失之遺者﹐令第而次之。

趙郎謂譯人曰「《爾雅》有《釋古》《釋言》者﹐明古今不同也。昔來出經者﹐多嫌胡言方質﹐而攺適今俗﹐此政所不取也。何者﹖傳胡爲秦﹐以不閒方言﹐求知辭趣耳﹐何嫌文質﹖文質是時﹐幸勿易之﹐經之巧質﹐有自來矣。惟傳事不盡﹐乃譯人之咎耳。」眾咸稱善。斯眞實言也。遂案本而傳﹐不令有損言遊字﹐時攺倒句﹐余盡實錄也。余欣秦土忽有此經﹐挈海移嶽﹐奄在玆域﹐載玩載詠﹐欲疲不能﹐遂佐對校﹐一月四日﹐然後乃知大方之家富﹐昔見之至狹也。恨八九之年﹐方其牖耳。願欲求如意珠者﹐必牢裝彊伴﹐勿令不周滄海之實者也。

○毗婆沙經序第十六﹝六十卷者。﹞

△釋道延作

《毗婆沙》者﹐蓋是三藏之指歸﹐九部之司南。司南旣準﹐則羣迷革正﹔指歸旣定﹐則邪輪輟駕。自釋迦遷暉﹐六百餘載﹐時北天竺有五百應眞﹐以爲靈燭久潛﹐神炬落耀﹐含生昏喪﹐重夢方始。𨿽法勝﹑迦旃延撰《阿毗曇》以拯頹運﹐而後進之賢尋其宗致﹐儒墨競構﹐是非紛然。故乃澄神玄觀﹐搜簡法相﹐造《毗婆沙》﹐抑止眾說。或卽其殊辯﹐或標之銓評﹐理致淵曠﹐文蹄艷博。使西域勝達之士﹐莫不資之以鏡心﹐鑑之以朗識。

而溟瀾潛漬﹐將洽殊方﹐然理不虛運﹐弘之由人。大沮渠河西王者﹐天懷遐廓﹐標誠衝寄。𨿽迹纏紛務﹐而神棲玄境﹐用能丘壑廊廟﹐館第林野。是使淵叟投竿﹐巖逸來廷﹐息心升堂﹐玄客入室。誠詣旣著﹐理感不期。有沙門道泰﹐才敏自天﹐沖气疏朗﹐博關奇趣﹐遠參異言。往以漢土方等旣備﹐幽宗粗暢﹐其所未練﹐惟三藏九部。故杖策冒﹐爰至蔥西。綜攬梵文﹐義承髙旨。並獲其梵本十萬餘偈。旣達涼境﹐王卽欲令宣譯。然懼寰中之固﹐將或未盡﹐所以側席虛襟﹐企矚明勝。

時有天竺沙門浮陀跋摩﹐周流敷化﹐會至涼境。其人開悟淵博﹐神懷深邃﹐研味鉆仰﹐逾不可測。遂以乙丑之歲四月中旬﹐於涼城內苑閒豫宮寺﹐請令傳譯。理味沙門智嵩﹑道朗等三百餘人﹐考文祥義﹐務存本旨﹐除煩卽實﹐質而不野。王親屢回禦駕﹐陶其幽趣﹐使辯證理詣﹐片言有寄。至丁卯歲七月上旬都訖﹐通一百卷。會涼城覆沒﹐淪湮遐境﹐所出經本﹐零落殆盡。今涼王信向發中﹐深探幽趣﹐故每至新異﹐忄希仰奇聞。其年歲首﹐更寫已出本六十卷﹐令送至宋臺﹐宣布未聞。庶令日新之美﹐敞於當時﹔福祚之興﹐垂於來葉。延以微緣﹐得參聽末。欣遇之誠﹐竊不自默﹐粗列時事﹐以貽來哲。

○雜阿毗曇心序第十七

△未詳作者

如來泥洹數百年後﹐有尊者法勝﹐於佛所說經藏之中﹐抄集事要爲二百五十偈﹐號《阿毗曇心》。其後復有尊者達摩多羅﹐覽其所制﹐以爲文體不足﹐理有所遺﹐乃更搜采眾經﹐復爲三百五十偈﹐補其所闕﹐號曰《雜心》。新舊偈本凡有六百﹐篇第之數﹐則有十一品。篇號仍舊爲稱﹐惟有《擇品》一品全異於先。尊者多羅復卽自廣引諸論﹐敷演其義﹐事無不列﹐列無不辯﹐微言玄旨﹐於是昭著。自玆之後﹐道隆於世﹐涉學之士﹐莫不寶之﹐以爲美談。

於宋元嘉三年﹐徐州刺史太原王仲徳請外國沙門伊葉波羅於彭城出之。《擇品》之半及《論品》一品﹐有緣事起﹐不得出竟。至元嘉八年﹐復有天竺法師名求那跋摩﹐得斯陀含道﹐善練玆經﹐來遊揚都﹐更從校定﹐諮詳大義。余不以ウ短﹐廁在二集之末﹐輒記所聞﹐以訓章句﹐庶於覽者﹐有過半之益耳。

○後出雜心序第十八

△焦鏡法師

昔如來泥洹之後﹐於秦漢之間﹐有尊者法勝造《阿毗曇心》本﹐凡有二百五十偈﹐以爲十品。後至晉中興之世﹐復有尊者達摩多羅﹐更增三百五十偈﹐以爲十一品﹐號曰《雜心》。十品篇目仍舊爲名﹐惟別立《擇品》篇以爲異耳。位序品次﹐依四諦爲義﹕《界品》直說法相﹐以擬苦諦﹔《行》《業》《使》三品多論生死之本﹐以擬集諦﹔《賢聖》所說斷結證滅之義﹐以擬滅諦﹔《智》《定》二品多說無漏之道﹐以擬道諦。自後諸品﹐雜明上事﹐更無別體也。

於宋元嘉十一年甲戌之歲﹐有外國沙門名曰三藏﹐觀化遊此。其人先於大國綜習斯經﹐於是眾僧請令出之。卽以其年九月﹐於宋都長幹寺集諸學士﹐法師云公譯語﹐法師觀公筆受。考校治定﹐周年乃訖。鏡以不才﹐謬預聽末﹐𨿽思不及玄﹐而時有淺解。今謹率所聞﹐以示後生﹐至於折中﹐以俟明哲。於會稽始寧山徐支江精舍撰訖。

○大智釋論序第十九

△釋僧睿

夫萬有本於生生﹐而生生者無生﹔變化兆於物始﹐而始始者無始。然則無生無始﹐物之性也。生始不動於性﹐而萬有陳於外﹐悔吝生於內者﹐其惟邪思乎﹖正覺有以見邪思之自起﹐故《阿含》爲之作﹔知滯有之由惑﹐故般若爲之照。然而照本希夷﹐津涯浩汗﹐理超文表﹐趣絕思境。以言求之﹐則乖其深﹔以智測之﹐則失其旨。二乘所以顚沛於三藏﹐新學所以曝鱗於龍門者﹐不其然乎﹗

是以馬鳴起於正法之餘﹐龍樹生於像法之末。正余易弘﹐故直振其遺風﹐瑩拂而已。像末多端﹐故乃寄迹凡夫﹐示悟物以漸﹐又假照龍宮﹐以朗搜玄之慧﹐托聞幽祕﹐以窮微言之妙。爾乃憲章智典﹐作玆《釋論》。其開夷路也﹐則令大乘之駕﹐方軌而直入﹔其辧實相也﹐則使妄見之惑﹐不遠而自復。其爲論也﹐初辭擬之﹐必標眾異以盡美﹔卒成之終﹐則舉無執以盡善。釋所不盡﹐則立論以明之﹔論其未辧﹐則寄折中以定之。使靈篇無難諭之章﹐千載悟作者之旨。信若人之功矣。

有鳩摩羅耆婆法師者﹐少播聰慧之聞﹐長集奇拔之譽﹐才舉則亢標萬里﹐言發則英辯榮枯。常仗玆論爲淵鏡﹐憑髙致以明宗。以秦弘始三年﹐歲次星紀﹐十二月二十日﹐自姑臧至長安。秦王虛襟﹐旣已蘊在昔見之心﹐豈徒則悅而已。晤言相對﹐則淹畱終日﹐研微造盡﹐則窮年忘倦。又以晤言之功𨿽深﹐而恨獨得之心不曠﹔造盡之要𨿽玄﹐而惜津梁之勢未普。遂以莫逆之懷﹐相與弘兼忘之惠。乃集京師義業沙門﹐命公卿賞契之士﹐五百餘人集於渭濱逍遙園堂。鸞輿佇駕於洪﹐禁禦息警於林間﹐躬覽玄章﹐考正名於胡本﹐諮通津要﹐坦夷路於來踐。經本旣定﹐乃出此《釋論》。論之回答本有十萬偈﹐偈有三十二字﹐並三百二十萬言。胡夏旣乖﹐又有煩簡之異﹐三分除二﹐得此百卷﹐於《大智》二十萬言﹐玄章婉旨﹐朗然可見。歸途直達﹐無復惑趣之疑﹐以文求之﹐無間然矣。故天竺傳云「像正之末﹐微馬鳴﹑龍樹﹐道學之門﹐其淪氵胥溺喪矣。」其故何耶﹖實由二未契微﹐邪法用盛﹐虛言與實教並興﹐徑與夷路爭轍。始進者化之而流離﹐向道者惑之而播越﹐非二匠其孰與正之。是以天竺諸國爲之立廟﹐宗之若佛。又稱而詠之曰「智慧日已頹﹐斯人令再曜。世昏寢已久﹐斯人悟令覺。」若然者﹐眞可謂功格十地﹐道侔補處者矣﹐傳而稱之﹐不亦宜乎﹗

幸哉﹐此中鄙之外﹐忽得全有此論。胡文委曲﹐皆如《初品》。法師以秦人好簡﹐故裁而略之。若備譯其文﹐將近千有餘捲。法師於秦語大格﹐惟譯一往﹐方言殊好﹐猶隔而未通。苟言不相諭﹐則情無由比。不比之情﹐則不可以托悟懷於文表﹔不諭之言﹐亦何得委殊塗於一致。理固然矣。進欲停筆爭是﹐則校競終日﹐卒無所成。退欲簡而便之﹐則負傷手穿鑿之譏。以二三惟案譯而書﹐都不備飾﹐幸冀明悟之賢﹐略其文而挹其玄也。

○大智論記第二十

△出論後記

究摩羅耆婆法師以秦弘始三年﹐歲在辛丑﹐十二月二十日至常安。四年夏﹐於逍遙園中西門閣上﹐爲姚天王出《釋論》﹐七年十二月二十七日乃訖。其中兼出經本﹑《禪經》﹑戒律﹑《百論》《禪法要解》﹐向五十萬言﹐並此《釋論》一百五十萬言。論《初品》三十四卷﹐解釋一品﹐是全論具本。二品已下﹐法師徊之﹐取其要足以開釋文意而已﹐不復備其廣釋﹐得此百卷。若盡出之﹐將十倍於此。

○大智論抄序第二十一

△釋慧遠作

夫宗極無爲以設位﹐而聖人成其能﹔昏明代謝以開運﹐而盛衰合其變。是故知易相推﹐理有行藏﹔屈伸相感﹐數有往復。由之以觀﹐𨿽冥樞潛應﹐圓景無窮﹐不能均四象之推移﹐一其會通。況時命紛謬﹐世道交淪﹐而不深根固蒂﹐寧極以待哉﹗若達開塞之有運﹐時來非由遇﹐則正覺之道﹐不虛凝於物表﹔弘教之情﹐亦漸可識矣。

有大乘髙士﹐厥號龍樹﹐生於天竺﹐出自梵種。積誠曩代﹐契心在玆﹐接九百之運﹐撫頹薄之會﹐悲蒙俗之茫昧﹐蹈險迹而弗忄吝。於是捲陰衡門﹐云翔赤澤﹐慨文明之未發﹐思或躍而勿用。乃喟然嘆曰「重夜方昏﹐非螢燭之能照﹐𨿽白日寢光﹐猶可繼以朗月。」遂自誓落簪﹐表容玄服﹐隱居林澤﹐守閒行禪﹐靖慮研微﹐思通過半。因而悟曰「聞之於前論﹐大方無垠﹐或有出乎其外者。」俄而回步雪山﹐啟神明以訴志﹐將歷古仙之所遊﹐忽遇沙門於巖下﹐請質所疑﹐始知有方等之學。及至龍宮﹐要藏祕典﹐靡不管綜。滯根旣拔﹐則名冠道位﹐徳備三忍。然後開九津於重淵﹐朋鱗族而俱遊﹐學徒如林﹐英彥必集。由是外道髙其風﹐名士服其致﹐大乘之業﹐於玆復隆矣。

其人以《般若經》爲靈府妙門宗一之道﹐三乘十二部由之而出﹐故尢重焉。然斯經幽奧﹐厥趣難明﹐自非達學﹐得其歸。故敍夫體統﹐辧其深致﹐若意在文外﹐而理蘊於辭﹐輒寄之賓主﹐假自疑以起對﹐名曰《問論》。其爲要也﹐發軫中衢﹐啟惑智門﹐以無當爲實﹐無照爲宗。無當則神凝於所趣﹐無照則智寂於所行。寂以行智﹐則羣邪革慮﹐是非息焉﹔神以凝趣﹐則二諦同軌﹐玄轍一焉。非夫正覺之靈﹐撫法輪而再轉﹐孰能振大業於將頹﹐紐遺綱之落緒﹐令微言絕而復嗣﹐玄音輟而復詠哉﹗

𨿽弗獲與若人並世﹐叩津問道﹐至於研味之際﹐未嘗不一章三復﹐欣於有遇。其中可以開蒙朗照﹐水鏡萬法﹐固非常智之所辧。請略而言﹕生塗兆於無始之境﹐變化構於倚伏之場。咸生於未有而有﹐滅於旣有而無。推而盡之﹐則知有無回謝於一法﹐相待而非原﹔生滅兩行於一化﹐映空而無生。於是乃卽之以成觀﹐反鑑以求宗。鑑明則塵累不止﹐而儀像可睹﹔觀深則悟徹入微﹐而名實俱玄。將尋其要﹐必先於此。然後非有非無之談﹐方可得而言。

嘗試論之﹕有而在有者﹐有於有者也﹔無而在無者﹐無於無者也。有有則非有﹐無無則非無。何以知其然﹖無性之性﹐謂之法性﹐法性無性﹐因緣以之生。生緣無自相﹐𨿽有而常無。常無非絕有﹐猶火傳而不息。夫然﹐則法無異趣﹐始末淪虛﹐畢竟同爭﹐有無交歸矣。故遊其樊者﹐心不待慮﹐智無所緣﹐不滅相而寂﹐不修定而閒﹐非神遇以期通﹐焉識空空之爲玄。斯其至也﹐斯其極也﹐過此以往﹐莫之或知。

又論之爲體﹐位始無方而不可詰﹐觸類多變而不可窮。或開遠理以發興﹐或導近習以入深﹐或闔殊塗於一法而弗雜﹐或辟百慮於同相而不分。此以絕夫壘瓦之談﹐而無敵於天下者也。爾乃博引眾經以贍其辭﹐暢發義音以弘其美﹐美盡則智無不周﹐辭博則廣大悉備。是故登其涯而無津﹐挹其流而弗竭﹐汪汪焉莫測其量﹐洋洋焉莫比其盛。𨿽百川灌可﹐未足語其辯矣﹔𨿽涉海求源﹐未足窮其邃矣。若然者﹐非夫淵識曠度﹐孰能與之潛躍﹖非夫越名反數﹐孰能與之澹漠﹖非夫洞幽入冥﹐孰能與之衝泊哉﹖

有髙座沙門﹐字曰童壽﹐宏才博見﹐智周羣籍﹐玩服斯論﹐佩之彌久。𨿽神悟發中﹐必待感而應。於時秦主姚王﹐敬樂大法﹐招集名學﹐以隆三寶﹐徳洽殊俗﹐化流西域。是使其人聞風而至﹐旣達關右﹐卽勸令宣譯。童壽以此論深廣﹐難卒精究﹐因方言易省﹐故約本以爲百卷。計所遺落﹐殆過參倍。而文藻之士猶以爲繁﹐咸累於博﹐罕旣其實。譬大羹不和﹐𨿽味非珍﹔神珠內映﹐𨿽寶非用。信言不美﹐固有自來矣。若遂令正典隱於榮華﹐玄朴虧於小成。則百家競辯﹐九流爭川﹐方將幽淪長夜﹐背日月而昏逝﹐不亦悲乎﹗於是靜尋所由﹐以求其本﹐則知聖人依方設訓﹐文質殊體。若以文應質﹐則疑者眾﹔以質應文﹐則悅者寡。是以化行天竺﹐辭朴而義微﹐言近而旨遠。義微則隱昧無象﹐旨遠則幽緒莫尋﹐故令玩常訓者牽於近習﹐束名教者惑於未聞。若開易進之路﹐則階藉有由﹔曉漸悟之方﹐則始涉有津。遠於是簡繁理穢﹐以詳其中﹐令質文有體﹐義無所越。輒依經立本﹐系以《問論》﹐正其位分﹐使類各有屬。謹與同止諸僧﹐共別撰以爲集要﹐凡二十卷。𨿽不足增暉聖典﹐庶無大謬。如其未允﹐請俟來哲﹗

●卷十一

中論序第一長安僧睿

中論序第二曇影法師

百論序第三僧肇法師

十二門論序第四長安僧睿

成實論記第五出論後記

略成實論記第六新撰

抄成實論序第七周

訶梨跋摩傳第八江陵玄暢作

菩薩波羅提木叉後記第九未詳作者

比丘尼戒本所出本末序第十出戒前記

比丘大戒序第十一釋道安作

大比丘二百六十戒三部合異序第十二竺曇無蘭

關中近出尼二種壇文夏坐雜十二事並雜事共捲前中後三記第十三

摩得勒伽後記第十四出經後記

善見律毗婆沙記第十五出律前記

千律名號序第十六出賢劫經竺曇無蘭

○中論序第一

△釋僧睿

《中論》有五百偈﹐龍樹菩薩之所造也。以中爲名者﹐昭其實也﹐以論爲稱者﹐盡其言也。實非名不悟﹐故寄中以宣之﹔言非釋不盡﹐故假論以明之。其實旣宣﹐其言旣明﹐於菩薩之行﹐道場之照﹐朗然懸解矣。夫滯惑生於倒見﹐三界以之而淪溺﹔偏悟起於厭智﹐耿介以之而致乖。故知大覺在乎曠照﹐小智纏乎隘心。照之不曠﹐則不足以夷有無﹐一道俗﹔知之不盡﹐則未可以涉中途﹐泯二際。道俗之不夷﹐二際之不泯﹐菩薩之憂也。是以龍樹大士﹐折之以中道﹐使惑趣之徒﹐望玄指而一變﹔括之以卽化﹐令玄悟之賓﹐喪諮詢於朝徹。蕩蕩焉﹐眞可謂坦夷路於衝階﹐敞玄門於宇內﹐扇慧風於陳枚﹐流甘露於枯悴者矣。夫柏梁之構興﹐則鄙茅茨之側陋。睹斯論之宏曠﹐則知偏悟之鄙倍。幸哉﹗此區區赤縣﹐忽得移靈鷲以作鎭﹐訁僉訁皮之邊情﹐乃蒙流光之餘惠。而今而後﹐談道之賢﹐故可與論實矣。

云天竺諸國﹐敢豫學者之流﹐無不玩味斯論﹐以爲喉衿﹐其染翰申釋者甚亦不少。今所出者是天竺梵志﹐名賓羅伽﹐秦言靑目﹐之所釋也。其人𨿽信解深法﹐而辭不雅中。其中乖闕煩重者﹐法師皆裁而裨之﹐於經通之理盡矣。文或左右﹐未盡善也。《百論》治外以閒雅﹐斯文祛內以流滯﹐《大智釋論》之淵博﹐《十二門觀》之精詣。尋斯四者﹐眞若日月入懷﹐無不朗然鑑徹矣。予玩之味之﹐不能釋手﹐遂復忘其鄙拙﹐托悟懷於一序﹐並目口義題之於首﹐豈期能釋耶﹐蓋是欣自同之懷耳﹗

○中論序第二

△曇影法師

夫萬化非無宗﹐而宗之者無相﹔虛宗非無契﹐而契之者無心。故至人以無心之妙慧﹐而契彼無相之虛宗。內外並冥﹐緣智俱寂﹐豈容名數於其間哉﹗但以忄希玄之質﹐趣必有由﹐非名無以領數﹐非數無以擬宗﹐故遂設名而召之﹐立數而辧之。然則名數之生﹐生於累者﹐可以造極而非其極。苟曰非極﹐復何常之有耶﹗是故如來始逮眞覺﹐應物接粗﹐啟之以有﹐後爲大乘﹐乃說空法﹐化適當時﹐所悟不二。流至末葉﹐像教之中﹐人根膚淺﹐道識不明﹐遂廢魚守筌﹐存指忘月﹐睹空教便謂罪福俱泯﹐聞說相則謂之爲眞。是使有無交興﹐生滅疊爭﹐斷常諸邊﹐紛然競起。

時有大士﹐厥號龍樹﹐爰托海宮﹐逮無生忍。意在傍宗﹐載隆遺教﹐故作論以折中。其立意也﹐則無言不窮﹐無法不盡。然統其要歸﹐則會通二諦﹐以眞諦故無有﹐俗諦故無無。眞故無有﹐則𨿽無而有﹔俗故無無﹐則𨿽有而無。𨿽有而無﹐則不累於有﹔𨿽無而有﹐則不滯於無。不滯於無﹐則斷滅見息﹔不存於有﹐則常等冰消。寂此諸邊﹐故名曰中﹔問答析微﹐所以爲論。是作者之大意也。亦雲中觀﹐直以觀辯於心﹐論宣於口耳。

羅什法師以秦弘始十一年於大寺出。

○百論序第三

△釋僧肇

《百論》者﹐蓋是通聖心之津塗﹐開眞諦之要論也。佛泥洹後八百餘年﹐有出家大士﹐厥名提婆﹐玄心獨悟﹐俊气髙朗﹐道映當時﹐神超世表。故能辟三藏之重關﹐坦十二之幽路﹐擅步迦夷﹐爲法城塹。於時外道紛然﹐異端競起﹐邪辯逼眞﹐殆亂正道。乃仰慨聖教之淩遲﹐俯悼羣迷之縱惑﹐將遠拯沈淪﹐故作斯論﹐所以防正閒邪﹐大明於宗極者矣。是以正化以之而隆﹐邪道以之而替。非夫領括眾妙﹐孰能若斯﹖論有百偈﹐故以百爲名。理致淵玄﹐統羣籍之要﹔文義婉約﹐窮制作之美。然至趣幽簡﹐得其門。有婆藪開士者﹐明慧內融﹐妙思奇拔﹐遠契玄蹤﹐爲之訓釋。使沈隱之義﹐彰於徽翰﹐諷味宣流﹐被於來葉。文藻煥然﹐宗塗易曉。其爲論也﹐言而無黨﹐破而無執。儻然靡據﹐而事不失眞﹔蕭焉無寄﹐而理自玄會。返本之道﹐著乎玆矣。

有天竺沙門鳩摩羅什﹐器量淵弘﹐俊神超邈﹐鉆仰累年﹐轉不可測﹐常味詠斯論﹐以爲心要。行急風暴雨親譯﹐而方言未融﹐致令思尋者躊躇於謬文﹐標位者乖迕於歸致。大秦司隸校尉安城侯姚嵩﹐風韻淸舒﹐衝心簡勝﹐博涉內外﹐理思兼通。少好大道﹐長而彌篤﹐𨿽復形羈時務﹐而法言不輟﹐每撫玆文﹐所慨良多。以弘始六年﹐歲次壽星﹐集理味沙門﹐與什考校正本﹐陶練覆疏﹐務存論旨。使質而不野﹐簡而必詣﹐宗致劃爾﹐無間然矣。論凡二十口﹐品各有五偈﹐後十品其人以爲無益此土﹐故闕而不傳。冀明識君子﹐詳而覽焉。

○十二門論序第四

△僧睿法師

《十二門論》者﹐蓋是實相之折中﹐道場之要軌也。十二者﹐總眾枝之大數也﹔門者﹐開通無滯之稱也﹔論之者﹐欲以窮其源盡其理也。若一理之不盡﹐則眾異紛然﹐有惑趣之乖﹔一源之不窮﹐則眾塗扶疏﹐有殊致之迹。殊致之不夷﹐乖趣之不泯﹐大士之憂也。是以龍樹菩薩開出者之由路﹐作十二門以正之。正之以十二﹐則有無兼暢﹐事無不盡。事盡於有無﹐則忘功於造化﹔理極於虛位﹐則喪我於二際。然則喪我在乎落筌﹐筌忘存乎遺寄﹐筌我兼忘﹐始可以幾乎實矣。幾乎實矣﹐則虛實兩冥﹐得失無際。冥而無際﹐則能忘造次於兩玄﹐泯顚沛於一致﹐整歸駕於道場﹐畢趣心於佛地。恢恢焉﹐眞可謂運虛刃於無間﹐奏希聲於宇內﹐濟溺喪於玄津﹐出有無於域外者矣。遇哉﹐後之學者﹐夷路旣坦﹐幽塗旣開﹐眞得振和鸞於北溟﹐馳白占以南迥﹐悟大覺於夢境﹐卽百化以安歸。夫如是者﹐焉復知曜靈之方盛﹐玄陸之未也哉﹗睿以鄙倍之淺識﹐猶敢明識虛關﹐希懷宗極﹐庶日用之有宜﹐冀歲計之能殖﹐況才之美者乎﹖不勝景仰之至。敢以鈍辭短思﹐序而申之﹐並目品義﹐題之於首。豈其能益也﹐庶以此心﹐開疾進之路耳。

羅什法師以秦弘始十一年於大寺出之。

○成實論記第五

△出論後記

大秦弘始十三年﹐歲次豕韋﹐九月八日﹐尙書令姚顯請出此論﹐至來年九月十五日訖。外國法師拘摩羅耆婆手執胡本﹐口自傳譯﹐曇晷筆受。

○略成實論記第六

△新撰

《成實論》十六卷﹐羅什法師於長安出之﹐曇晷筆受﹐曇影正寫。影欲使文玄﹐後自轉爲五翻﹐余悉依舊本。

齊永明七年十月﹐文宣王集京師碩學名僧五百餘人﹐請定林僧柔法師﹑謝寺慧次法師於普弘寺疊講﹐欲使研核幽微﹐學通疑執。卽座仍請佑及安樂智稱法師﹐更集尼眾二部名徳七百餘人﹐續講《十誦律》﹐志令四眾淨業還白。公每以大乘經淵深﹐漏道之津涯﹐正法之樞紐。而近世陵廢﹐莫或惇修﹐棄本逐末﹐喪功繁論。故卽於律座﹐令柔次等諸論師抄比《成實》﹐簡繁存要﹐略爲九卷﹐使辭約理舉﹐易以研尋。八年正月二十三日解座﹐設三業三品﹐別施獎有功勸不及﹐上者得三十餘件﹐中者得二十許種﹐下者數物而已。卽寫《略論》百部流通﹐教使周作論序﹐今錄之於後。

○抄成實論序第七

△周作

尋夫數論之爲作也﹐𨿽制興於晚集﹐非出於一音﹐然其所以開家命部﹐莫不各有弘統。皆足以該領名數﹐隆贊方等﹐契闊顯益﹐不可訾言。

至如《成實論》者﹐總三乘之祕數﹐窮心色之微闡。В因位果﹐解惑相馳﹐凡聖心樞﹐罔不畢見乎其中矣。又其設書之本﹐位論爲家﹐抑揚含吐﹐咸有憲章﹐則優柔探﹐動開獎利。自《發聚》之初首﹐至《道聚》之末章﹐其中二百二品﹐鱗彩相綜﹐莫不言出於奧典﹐義溺於邪門。故必曠引條繩﹐碎陳規墨﹐料同洗異﹐峻植明塗﹐裨濟之功﹐實此爲著者也。旣宣效於正經﹐無染乎異學﹐𨿽則近派小流﹐實乃有變方教。是以今之學眾﹐皆云志存大典﹐而發迹之日﹐無不寄濟此塗﹐乘津騖水﹐本期長路。其書言精理贍﹐思味易耽﹐頃遂赴蹈爭流﹐重研相躡。又捲廣義繁﹐致功難盡﹐故往不旋﹐終妨正務。頃《泥洹》《法華》𨿽或時講﹐《維摩》《勝》頗參餘席﹐至於《大品》精義﹐師匠蓋疏﹐《十住》淵弘﹐世學將殄。皆由寢處於論家﹐求均於弱喪﹐是使大典榛蕪﹐義種行輟﹐興言悵悼﹐側寐忘安。

《成實》旣有功於正篆﹐事不可闕﹐學者又遂流於所赴﹐此患宜裁。今欲內全《成實》之功﹐外蠲學士之慮﹐故銓引論才﹐備詳切緩。刊文在約﹐降爲九卷。刪賒采要﹐取效本根﹐則方等之助無虧﹐學者之煩半遺。得使功歸至典﹐其道彌傳﹐《波若》諸經﹐無墜於地矣。業在心源﹐庶無裁削之累﹐令典故全﹐豈有妨於好學。相得意於道心﹐可不謀而隨喜也﹗

○訶梨跋摩傳第八

△江陵玄暢作

余尋訶梨跋摩述論明經﹐樞機義奧﹐後進所馳。荊州暢公制傳﹐頗徵事迹。故復兼錄﹐附之序末。𨿽於類爲乖﹐而顯證是同焉。

訶梨跋摩者﹐宋稱師子鎧﹐佛泥洹後九百年﹐出在中天竺﹐婆羅門子也。若人之生也﹐固亦命世而誕﹐幼則神期秀拔﹐長則思周變通。至若世典《圍陀》﹐並是陰陽奇術﹐提捨髙論﹐又亦外詰情辯﹐皆經耳而究其幽﹐遇心而盡其妙。直以世訓承習﹐弗爲心要也。遇見梵志﹐導以眞軌﹐遂抽簪革服﹐爲薩婆多部達摩沙門究摩羅陀弟子。其師旣器而非凡﹐卽訓以名典﹐迦旃延所造《大阿毗曇》﹐乃有數千偈﹐而授之曰「此論蓋是眾經之統例﹐三藏之要目也。若能專精尋究﹐則悟道不遠。」於是跋摩敬承鉆習﹐功不逾月﹐皆精其文義。乃慨焉而嘆曰「吾聞佛旨虛寂﹐非名相所議﹔神澄妙絕﹐罕常情攸測。故爲先達之所導崇﹐我亦注心歸仰。如今之所稟﹐惟見浮繁妨情﹐支離害志﹐紛紜名相﹐竟無妙異。若以爲先聖應期適時之漸﹐斯則教之流﹐非化之源矣。」遂乃數載之中﹐窮三藏之旨﹐考九流之源﹐方知五部創流蕩之基﹐迦旃啟偏競之始﹐紛綸遺蹤﹐謀方百轍。由使歸宗者昧其繁文﹐尋教者惑其殊軌。夫源同末異﹐乃將衰之徵﹐然頹綱不振﹐亦弘道者之憂也。遂抗言五異﹐辯正眾師﹐務導洪範﹐當而不讓。至乃敏捷鋒起﹐苞籠羣達﹐辯若懸河﹐淸對無滯。

於時眾師動﹐相視闕如。後以他日集而議曰「此子恃明﹐淩轢舊徳﹐據言有本﹐未易可頃。邁年值此﹐運也如何﹗」或有論者曰「豈惟此子才明過人﹐抑亦吾等經論易窮耳。意謂學無足﹐ウ則諮明。明昧之分﹐已自可知﹐何爲苟守偏識﹐不師廣見耶﹖」諸耆徳曰「相與誠復慕明情深﹐而忝世宗仰﹐於玆久矣。當不能忽廢舊業﹐問道少年明矣。何者﹖夫根同葉散﹐像數自然﹐五部之興﹐有自來矣。但當惇其素業﹐祗而行之﹐旣生屬千載之末﹐孰能遠軌正法之初哉﹗且跋摩抽簪之始﹐受道吾黨﹐中參異學﹐已自離羣。夫師祖不同﹐所以五部不雜。黜異之制﹐蓋先師舊典。幸可述其獨見之明﹐以免雷同之眾。」跋摩旣宏才放達﹐廣心遠度﹐𨿽眾誚交喧﹐傲然容豫﹐深體忘懷﹐明遊常趣。神用閒邃﹐擇木攺步。

時有僧部僧﹐住巴連弗邑﹐並遵奉大乘﹐云是五部之本。久聞跋摩才超羣彥﹐爲眾師所忌﹐相與慨然﹐要以同止。遂得研心方等﹐銳意九部﹐采訪微言﹐搜簡幽旨。於是博引百家眾流之談﹐以檢經奧通塞之辯。澄汰五部﹐商略異端。考核迦旃延﹐斥其偏謬。除繁棄末﹐慕存歸本﹐造術明論﹐厥號《成實》。崇附三藏﹐準列四眞﹐大明筌極﹐爲二百二品。志在會宗﹐光隆遺軌﹐庶廢乖競﹐共遵通濟。斯論旣宣﹐淵懿向萃﹐旬日之間﹐傾震摩竭。

於時天竺有外道論師﹐云是優樓亻去弟子。明鑑縱達﹐每述譏正之辯﹐歷國命酬﹐莫能制者。聞華氏王崇敬三寶﹐將陰其信情﹐又欲振名殊方﹐遂杖策恆南﹐直至摩竭。王聞不悅﹐卽宣募境內﹐有能辯屈之者﹐當奉爲國師。闔境豪彥﹐皆憚其髙名﹐咸曰「才非跋摩﹐孰堪斯舉﹗」王聞甚悅﹐卽敕奉迎。跋摩旣至﹐王便請升論堂﹐令與外道決其兩正。於時外道志气干云﹐乃忄敖然而詠曰「吾大宗樓迦﹐偉藉世師﹐繁文則六諦同貫﹐簡旨則知異於神。神爲知主﹐惟斷爲宗。敢有抗者﹐斬首謝焉﹗」跋摩旣宏才邈世﹐睹之杪然﹐神期淩霄﹐容無攺顏。乃慨然對曰「異哉子之談也﹗子所以跨遊殊方﹐將欲崇其神而長其知也。又以斷爲宗﹐而自誣其旨。子無知乎﹖神可亡乎﹖神旣非知﹐爲神知知﹐知神乎﹖若神知知﹐知神者誰﹖知若知神﹐知亦神乎﹖」外道乃退自疑曰「理必若斷﹐我無知矣。知若知神﹐神非宗矣。」於是沈惟謝屈﹐心形俱伏。王及臣民慶快非恆﹐卽與率土奉爲國師。王乃譴其舊眾﹐昔忌名賢。本眾相視﹐懷愧闕然﹐咸共追遜﹐固請舊居。王又曰「夫制邪歸正﹐其徳弘矣。但弘教之賢﹐業尙殊背﹐乖迕遺筌﹐濁亂像軌﹐請以檢一﹐令謬昧欽明。」王卽宣告﹐號爲像教大宗。由使八方論士﹐淵異之徒﹐感思舊決﹐明契而萃。

跋摩以絕倫之才﹐超羣之辯﹐每欲師聖附經﹐藉同黜異。遂博舉三藏開塞之塗﹐大杜五部乖競之路﹐難其所執﹐釋其所難。明辯恢廓﹐苞羅眾說﹐理亂叩機﹐神王若無。於是羣方名傑﹐莫能異見﹐咸廢殊謀﹐受道眞軌﹐淳化以之而隆﹐邪藹以之再騫。非夫神契實津﹐道參衝旨﹐孰能蕩定羣異﹐令廢我求通者哉﹗所以粗述始末﹐垂諸好事云爾。

造諸數論大師傳﹐並集在薩婆多部。此師旣不入彼傳﹐故附於此。

○菩薩波羅提木叉後記第九

△未詳作者

夫窮像於玄原之無始﹐萬行始於戒信之玄兆。是故天竺鳩摩羅什法師心首持誦。什言此戒出《梵网經》中。而什法師少玩大方﹐齊異學於迦夷。淳風東扇﹐故弘始三年﹐秦王道契百王之業﹐奉心大法。於逍遙觀中﹐三千學士與什參定大小乘經五十餘部﹐惟菩薩十戒四十八輕最後誦出。時融影三百人等一時受行﹐修菩薩道。豈惟當時之益﹐乃有累劫之津也。故慧融書三千部﹐流通於後代﹐持誦相授。屬諸後學好道之君子﹐願末劫不絕﹐共見千佛﹐龍華同坐。

○比丘尼戒本所出本末序第十

出戒本前晉孝武帝世出

拘夷國寺甚多﹐修飾至麗。王宮雕鏤﹐立佛形像﹐與寺無異。有寺名達慕藍﹐﹝百七十僧。﹞北山寺名致隸藍﹐﹝六十僧。﹞劍慕王新藍﹐﹝五十僧。﹞溫宿王藍。﹝七十僧。﹞右四寺佛圖舌彌所統﹐寺僧皆三月一易屋﹑牀坐﹐或易藍者。未滿五臘﹐一宿不得無依止。王新僧伽藍。﹝九十僧。有年少沙門字鳩摩羅﹐乃才大髙﹐明大乘學﹐與舌彌是師徒﹐而舌彌《阿含學》學者也。﹞

阿麗藍﹐﹝百八十比丘尼。﹞輸若干藍﹐﹝五十比丘尼。﹞阿麗跋藍。﹝三十尼道。﹞右三寺比丘尼統﹐依舌彌受法戒。比丘尼﹐外國法不得獨立也。此三寺尼﹐多是蔥嶺以東王侯婦女﹐爲道遠集斯寺﹐用法自整﹐大有檢制。亦三月一易房﹐或易寺。出行非大尼三人不行。多持五百戒﹐亦無師一宿者輒彈之。

今所出《比丘尼大戒本》﹐此寺常所用者也。舌彌乃不肯令此戒來東。僧純等求之至勤﹐每嗟此後出法整﹐惟之斯戒﹐末乃得之。其解色以息淫﹐不在上冶容也。不欲以止竊﹐不在謹封藏也。解色則無情於外形﹐何計飾容與不飾乎﹖不欲則無心於珠玉﹐何須慢藏與緘乎﹖所謂無關而不可開﹐無約而不可解也。內扌建旣爾﹐外又毀容粗服﹐進退中規﹐非法不視﹐非時不餐﹐形如朽柱﹐心若濕灰﹐斯戒之謂也。豈非聖人善救人﹐故無棄人也哉﹗然女人之心弱而多放﹐佛達其微﹐防之宜密﹐是故立戒每倍於男也。大法流此五百餘年﹐比丘尼大戒了於其文。以此推之﹐外國道士亦難斯人也。

法汰頃年鄙當世爲人師﹐處一大域﹐而坐視令無一部僧法﹐推求出之﹐竟不能具。吾昔得《大露精比丘尼戒》﹐而錯得其藥方一匣﹐持之自隨二十餘年﹐無人傳譯。近欲參出﹐殊非尼戒﹐方知不相關通至於此也。賴僧純於拘夷國來﹐得此戒本﹐令佛念﹑曇摩持﹑慧常傳﹐始得具斯一部法矣。然弘之由人﹐不知斯人等能遵行之不耳。

此戒文與今戒往往不同﹐尼眾學猶作屍叉吉利。

○比丘大戒序第十一

△釋道安作

世尊立教﹐法有三焉﹕一者戒律也﹐二者禪定也﹐三者智慧也。斯三者﹐至道之由戶﹐泥洹之關要也。戒者﹐斷三惡之幹將也﹔禪者﹐絕分散之利器也﹔慧者﹐齊藥病之妙醫也。具此三者﹐於取道乎何有也﹗夫然﹐用之有次﹐在家出家﹐莫不始戒以爲基址也。何者﹖戒𨿽檢形﹐形乃百行舟輿也﹐須臾不矜不莊﹐則傷戒之心入矣。傷戒之心入﹐而後欲求不入三惡道﹐未所前聞也﹐故如來舉爲三藏之首也。外國重律﹐每寺立持律﹐月月相率說戒。說戒之日﹐終夜達曉﹐諷乎切教﹐以相維攝。犯律必彈﹐如鷹隼之逐鳥雀也。

大法東流﹐其日未遠﹐我之諸師﹐始秦受戒﹐又逐譯人﹐考校者。先人所傳﹐相承謂是﹐至澄和上多所正焉。余昔在鄴﹐少習其事﹐未及檢戒﹐遂遇世亂﹐每以怏怏不盡於此。至歲在鶉火﹐自襄陽至關右﹐見外國道人曇摩侍諷《阿毗曇》﹐於律特善。遂令涼州沙門竺佛念寫其梵文﹐道賢爲譯﹐慧常筆受。經夏漸冬﹐其文乃訖。

考前常行世戒﹐其謬多矣。或殊失旨﹐或粗舉意。昔從武遂法潛得一部戒﹐其言煩直﹐意常恨之。而今侍戒規矩與同﹐猶如合符﹐出門應轍也。然後乃知澹乎無味﹐乃眞道味也。而嫌其丁寧﹐文多反復﹐稱卽命慧常﹐令斥重去復。常乃避席謂﹕「大不宜爾。戒猶禮也﹐禮執而不誦﹐重先制也﹐愼舉止也。戒乃逕廣長舌相三達心制﹐八輩聖士珍之寶之﹐師師相付﹐一言乖本﹐有逐無赦。外國持律﹐其事實爾。此土《尙書》及與《河洛》﹐其文朴質﹐無敢措手﹐明先王之法言而愼神命也。何至佛戒﹐聖賢所貴﹐而可攺之以從方言乎﹖恐失四依不嚴之教也。與其巧便﹐寧守雅正。譯胡爲秦﹐東教之士猶或非之﹐願不刊削以從飾也。」眾咸稱善。於是案胡文書﹐惟有言倒﹐時從順耳。前出戒《十三事》中起室與檀越議﹐《三十事》中至大姓家及綺紅錦繡衣及《七因緣法》﹐如斯之比﹐失旨多矣。將來學者﹐審欲求先聖雅言者﹐宜詳覽焉。諸出爲秦言﹐便約不煩者﹐皆蒲萄酒之被水者也。

外國云﹐戒有七篇﹐而前出戒皆八篇。今戒七《悔過》後曰《屍叉賴尼》《屍叉賴尼》有百七事明也﹐如斯則七篇矣。又侍《屍叉賴尼》有百一十事﹐余嫌其多。侍曰「我持律許口受﹐十事一記﹐無長也。」尋僧純在丘玆國佛陀舌彌許得《比丘尼大戒》來﹐出之正與侍同﹐百有一十﹐爾乃知其審不多也。然而比丘戒不止二百五十﹐阿夷戒不止五百也。

《比丘大戒本》

欲說戒﹐維那出堂前唱﹕「不淨者出。」次曰「庾跋門怒缽羅な處。」﹝可大沙門入。三唱。﹞然後入﹐唱﹕「行籌。」曰「簸含陀﹐﹝寂靜。﹞阿素﹐﹝生也。﹞捨羅遮麗吏﹐﹝行籌。﹞布薩陀﹐﹝說戒。﹞心蜜栗帝﹐﹝一心。﹞婆翕な度﹐﹝定也。﹞捨羅吉隸怒﹐﹝把籌。﹞」說戒者乃曰「僧和集會﹐未受大戒者出。僧何等作爲﹖」答﹕「說戒。」「不來者囑授淸淨說。」﹝小住潔向說竟。﹞說已﹐那春夏冬若干日已過去。﹝隨時計日。﹞

僧盡共思惟﹕

一切生死過﹐求於度世道。若精進持戒﹐同亦當歸死。

一精進持戒﹐同亦當歸死。寧持戒而死﹐不犯戒而生。

譬如駛水流﹐日月不常住。人命疾於彼﹐去者不復還。

自此偈以後﹐有布薩羯磨及戒文﹐不復具寫。

○大比丘二百六十戒三部合異序第十二

△竺曇無蘭

夫戒者﹐人天所由生﹐三乘所由成﹐泥洹之關要也。是以世尊授藥﹐以戒爲先焉。戒者﹐乃三藏之一也。若不以戒自禁﹐馳心於六境﹐而欲望免於三惡道者﹐其猶如無舟而求渡巨海乎。亦如魚出於深淵﹐鴻毛入於盛火﹐希不死ㄡ者﹐未之有也。行者以戒自嚴﹐猛意五十八法者﹐取道也何難哉﹗

蘭自染化﹐務以戒律爲意。昔在於廬山中竺僧舒許得戒一部﹐持之自隨﹐近二十年﹐每一尋省﹐恨文質重。會曇摩侍所出戒﹐規矩與同﹐然侍戒《眾多施》有百一十事﹐爾爲戒有二百六十也。釋法師問侍﹐侍言「我從持律許口受﹐一一記之﹐莫知其故也。」尼戒《眾多施》亦爾﹐百有一十。《三十事》中第二十一﹐二百五十者云「長缽過十日捨墮。」續言「是比丘當持此缽與比丘僧。」二十二﹐二百六十者云「缽破綴齊﹐五更未得新缽﹐故者當歸眾僧。」推其理旨﹐宜如二百五十者﹐在長缽後事與破缽並者爲重長也。余以長缽後事注於破缽下﹐以子從母故也。《九十事中》多參錯﹐事不相對﹐復徙就二百六十者﹐令事類相對。亦時有不相似者﹐重飯食無餘因緣墮﹐應對重飯不屬人言不足﹐此除因緣事與別請並﹐故以對別請。此一戒在重飯﹐一戒在別請﹐亦爲有餘緣則得重飯﹐亦得越次受請也。不舒手受食﹐自恐怖教人恐怖﹐此二戒無對﹐將傳寫脫耶﹖胡本闕乎﹖《眾多施》亦有不相對﹑不相似者﹐莫知所以也。

余因閒暇﹐爲之三部合異﹐粗斷起盡﹐以二百六十戒爲本﹐二百五十者爲子﹐以前出常行戒全句系之偏差事末。而亦有永乖不相似者﹐有以一爲二進﹐有以三爲一者。余復分合﹐令事相從。然此三戒﹐或能分句失旨﹐賢才聰睿﹐若有覽者﹐加思爲定﹐恕余不逮。

比丘僧詳定後﹐後從長安復持本來﹐更得重校﹐時有損益﹐最爲定。

《比丘大戒二百六十事》三部合異二卷

俗說戒﹐維那出堂前唱﹕「不淨者出。」次曰「庾跋門怒缽羅な處。」然後入﹐唱﹕「行籌。」說戒者乃曰「僧和集會﹐未受大戒者出。僧何等作爲﹖」﹝眾僧和聚會﹐悉受無戒﹐於僧有何事。﹞答﹕「說戒。」﹝僧答言﹐布薩。﹞「不來者囑授淸淨說。」﹝諸人者當說當來之淨﹐答言說淨。﹞說已﹐那春夏冬若干日已過去。

僧盡共思惟﹕

一切生死過﹐求於度世道。若精進持戒﹐同亦當歸死。

不精進持戒﹐同亦當歸死。寧持戒而死﹐不犯戒而生。

譬如駛水流﹐日月不常住。人命疾於彼﹐去者不復還。

自此偈以後﹐有布薩羯磨及戒文也。

此二百六十戒﹐《七佛偈》與常行戒偈同﹐子戒偈同﹐子戒本無偈想亦同﹐故不出也。而此戒來至揚州﹐汰法師嫌文質重﹐有所刪削。此是其本﹐未措手向質重者也。

晉泰元六年﹐歲在辛巳﹐六月二十五日﹐比丘竺曇無蘭在揚州丹陽郡建康縣界謝鎭西寺合此三戒﹐到七月十八日訖。故記之。

關中近出尼二種壇文夏坐雜十二事並雜事共捲前中後三記第十三

捲初記云「太歲己卯﹐鶉尾之歲﹐十一月十一日﹐在長安出此《比丘尼大戒》﹐其月二十六日訖。僧純於龜玆佛陀舌彌許得戒本﹐曇摩侍傳﹐佛念執胡﹐慧常筆受。」

卷中間《尼受大戒法後記》云「此土無大比丘尼戒﹐乏斯一部僧法久矣。吳土𨿽有《五百戒比丘尼》﹐而戒是覓歷所出﹐尋之殊不似聖人所制。法汰﹑道林聲鼓而攻之﹐可謂匡法之棟梁也。法汰去年亦令外國人出少許﹐復不足。慧常涼州得《五百戒》一卷﹐直戒戒復之﹐似人之所作﹐其義淺近。末乃僧純﹑曇充拘夷國來﹐從云慕藍寺於髙徳沙門佛圖舌彌許得此《比丘尼大戒》及《授戒法》《受坐》已下至《劍慕法》。遂令佛圖卑爲譯﹐曇摩侍傳之﹐乃知眞是如來所制也。而不止五百數﹐比丘戒有二百六十﹐問侍所以﹐言莫知其故也。然以理推之﹐二百五十及五百﹐是舉全數耳。又授《比丘尼大戒》文少﹐將卽用授大比丘法而出其異也。《八簸賴夷》無二﹐亦當依此足之耳。亦當略授十七《僧迦衛屍沙》一章也。又授《比丘尼大戒》﹐尼三師教授師﹐更與七尼壇外問內法。壇外問內法﹐於事爲重﹐故外國師云﹕『壇外問﹐當言正爾。上場眾僧中當問汝﹐汝當爾答。壇上問﹐則言﹐今眾僧中問汝也﹐正爾。』令曇充還拘夷訪授《比丘尼大戒》﹐定法須報以爲式也。授六法文無乏也﹐二師而已﹐無教授師也。﹝上壇僧尼各多益善。﹞」

鄭後又記云「秦建元十五年十一月五日﹐歲在鶉尾﹐比丘僧純﹑曇充從丘慈髙徳沙門佛圖舌彌許﹐得此《授大比丘尼勤勞儀》及《二歲戒儀》。從《受坐》至《囑授》諸雜事﹐令曇摩侍出﹐佛圖卑爲譯﹐慧常筆受。凡此諸事﹐是所施行之急者。若爲人師而不練此﹐此無異於土牛後人也。

涼州道人竺道曼﹐於丘慈因此異事﹐來與惇煌道人﹐此沙門各各所住祠﹐或二百或三百人爲一部僧。比丘尼向三百人﹐凡有五祠。各各從所使僧祠依準爲界內﹐無共說戒法也。常暮說戒。說戒之日﹐比丘尼差三人往白所依僧云﹕『今日當說戒。』僧卽差二人往詣比丘尼。僧知人數﹐還白大僧云﹕『比丘尼凡有若干﹐於某祠淸淨說戒﹐普共聞知。』如是三白﹐比丘尼便自共行籌說戒﹐如法僧事。﹝曇充云「大齊說律六十日竟﹐尼亦寄聽。若遇說戒。亦寄聽戒﹐惟不與捨羅籌耳。」﹞七月十五日﹐各於所止處受歲如法﹐遣三人詣所依僧﹐承受界分齊耳。其餘如僧法。﹝此與尼戒違﹐將是不知也。﹞

比丘尼當三受戒五百戒。比丘尼滿十二歲乃中爲師。初受十戒時﹐索二女師。當使持律沙門授戒﹐乃付女師﹐令教道之。次受二百五十戒﹐年滿二十﹐直使女三師授之耳。威儀俯仰﹐如男子受戒法無異也。﹝彌離尼受六法﹐無三師。沙彌亦無三師﹐二師而已耳。六法云二百五十﹐謬傳之也。﹞

受戒後周一年無誤失﹐乃得受戒五百戒。後受戒時﹐三師十僧如中受時﹐直使前持律師更授二百五十事﹐合前爲五百耳。直授之﹐不如中受時問威儀委曲也。戒文如男子戒耳﹐事事如之﹐無他異也。﹝授戒立三尼師﹐一持律比丘僧﹐授戒場四住屋下。此言十僧後授不委曲﹐與授文反﹐未詳所出也。﹞」

○摩得勒伽後記第十四

△出經後記

宋元嘉十二年﹐歲在乙亥﹐揚州聚落丹陽郡秣陵縣平樂寺三藏與弟子共出此律﹐從正月起至九月二十二日艸成﹐二十五日寫畢。白衣優婆塞張道﹑孫敬信執寫。

○善見律毗婆沙記第十五

△出律前記

齊永明十年﹐歲次實沈﹐三月十日﹐禪林比丘尼淨秀﹐聞僧伽跋陀羅法師於廣州共僧法師譯出胡本《善見毗婆沙律》一部十八卷。京師未有﹐渴仰欲見。僧伽跋陀羅其年五月還南﹐憑上寫來。以十一年﹐歲次大梁﹐四月十日得律不都﹐頂禮執讀﹐敬寫流布。仰惟世尊泥洹已來年戴﹐至七月十五日受歲竟﹐於眾前謹下一點﹐年年如此。感慕心悲﹐不覺流淚。

千佛名號序第十六﹝出《賢劫經》。﹞

沙門竺曇無蘭抄

《賢劫經》說二千一百諸度無極竟﹐喜王菩薩仍問﹕「今此會中﹐寧有大士得此定竟﹐入斯八千四百諸度無極﹐及八萬四千度無極法﹐入八萬四千諸三昧門乎﹖」佛答言「有﹐不但此諸開士也﹐當來賢劫一千如來亦得入也。除四正覺。」喜王白佛﹕「惟願世尊說諸佛名字姓號。」佛爲喜王說諸佛號字﹐號字一千﹐數之有長﹐而《興立》《發意》二品重說﹐皆齊慧業而止。以此二品檢之﹐有以二字爲名者﹐三字名者﹐有以他字足成音句﹐非其名號。亦時有字支異者﹐想梵本一耳﹐將是出經人轉其音辭﹐令有左右也。長而有者﹐或當以四五六字爲名號也。《興立》《發意》不盡名﹐自慧業以下難可詳也。余今別其可了﹐各爲佛名﹔意所不了﹐則全舉之﹐又以字異者注之於下。然或能分合失所﹐深見達士﹐其有覺省﹐可爲攺定﹐恕余不逮。

●卷十二

雜錄序

宋明帝敕中書侍郎陸澄撰法論目錄序第一

齊太宰竟陵文宣王法集錄序第二

齊竟陵王世子撫軍巴陵王法集序

釋僧佑法集總目錄序第三

釋迦譜目錄序第四

世界記目錄序第五

薩婆多部師資記目錄序第六

法苑雜緣原始集目錄序第七

弘明集目錄序第八

十誦律義記目錄序第九

法集雜記銘目錄序第十

○雜錄序

夫靈源啟潤﹐則萬流脈散﹐玄根毓萌﹐則千條云積。何者﹖本大而未盛﹐基遠而緒長也。自尊經神運﹐秀出俗典﹐由漢屆梁﹐世歷明哲。𨿽復緇服素飾﹐並異迹同歸。至於講議贊析﹐代代彌精﹐注述陶練﹐人人競密。所以記論之富﹐盈閣以刃房﹔書序之繁﹐充車而補軫矣。

宋明皇帝В心淨境﹐載餐玄味﹐敕中書侍郎陸澄撰錄法集。陸博識洽聞﹐苞舉羣籍﹐銓品名例﹐隨義區分﹐凡十有六帙﹐一百有三卷。其所閱古今﹐亦已備矣。今卽其本錄以相綴附﹐𨿽非正經﹐而毗贊道化﹐可謂聖典之羽儀﹐法門之警衛。足以輝顯前緒﹐昭進後學。是以寄於《三藏集》末﹐以廣枝葉之覽焉。

○宋明帝敕中書侍郎陸澄撰法論目錄序第一

論或列篇立第﹐兼明眾義者﹐今總其宗致﹐不復レ分。合之則體全﹐別之則文亂。

置難形神﹐援譬薪火。庾闡發其議﹐謝瞻廣其意。然桓譚未及聞經﹐先著此言﹐有足奇者﹐宜其綴附也。

牟子不入教門﹐而入緣序﹐以特載漢明之時﹐像法初傳故也。

魏祖答孔﹐是知英人開尊道之情﹔習生貽安﹐則見令主弘信法之心。所以有取二書﹐指存兩事。又支遁敷翰遠國﹐述江南僧業﹐故兼錄。

《卽色遊玄論》﹝支道林。王敬和問﹐支答。﹞

《辯著論》﹝支道林。﹞

《釋卽色本無義》﹝支道林。王幼恭問﹐支答。﹞

《不眞空論》﹝釋僧肇。﹞

《本無難問》﹝郗嘉賓。竺法汰難﹐並郗答﹐往反四首。﹞

《郗與法書》

《郗與開法師書》

《郗與支法師書》

《心無義》﹝桓敬道。王稚遠難﹐桓答。﹞

《釋心地》﹝劉遺民。﹞

《法性論》上下﹝釋慧遠。﹞

《實相義》﹝釋道安。﹞

《問實相》﹝王稚遠﹐外國法師答。﹞

《問如法性眞際》﹝釋慧遠﹐什法師答。﹞

《問實法有》﹝釋慧遠﹐鳩摩羅什答。﹞

《問分破空》﹝釋慧遠﹐鳩摩羅什答。﹞

《實相論》﹝釋曇無成。﹞

《實相通塞論》﹝釋道含。﹞

《會通論》﹝支曇諦。﹞

《支書與郗嘉賓》

《會通論》上下﹝釋慧義。﹞

《始元論》﹝釋僧宗。﹞

《略論諸經》

《勝經序》﹝釋慧觀。﹞

《百論序》﹝釋僧睿。﹞

《百論序》﹝釋僧肇。﹞

右《法論》第一帙﹝《法性集》十五卷﹞

《涅無名論》﹝釋僧肇。﹞

《佛性論》上下﹝釋僧宗。﹞

《問涅有神不》﹝王稚遠﹐什答。﹞

《問滅度權實》﹝王稚遠﹐什法師答。﹞

《問淸淨國》﹝王稚遠﹐什法師答。﹞

《涅三十六問》﹝竺道生。﹞

《釋八住初心欲取泥洹義》﹝竺道生。﹞

《與諸道人論大般泥洹義》﹝範伯倫。﹞

《論經目》

《大涅經序》

《辯佛性義》﹝竺道生。王問並竺答。﹞

《佛性集》﹝釋慧靜。﹞

《佛性論》

右《法論》第二帙﹝《覺性集》七卷﹞

《道行指歸》﹝支道林。何敬問﹐支答。﹞

《道行指歸》﹝云是安公述﹐相傳云。﹞

《般若無名論》﹝釋僧肇。劉遺民難﹐肇答。﹞

《問佛成道時何用》﹝王稚遠﹐什答。﹞

《問般若法》﹝王稚遠﹐什法師答。﹞

《問般若稱》﹝王稚遠﹐什法師答。﹞

《問般若知》﹝王稚遠﹐什法師答。﹞

《問般若是實相智非》﹝王稚遠﹐什法師答。﹞

《問般若薩婆若同異》﹝王稚遠﹐什法師答。﹞

《問無生法忍般若同異》﹝王稚遠﹐什法師答。﹞

《問禮事般若》﹝王稚遠﹐什法師答。﹞

《問佛慧》﹝王稚遠﹐什法師答。﹞

《問權智同異》﹝王稚遠﹐什法師答。﹞

《問菩薩發意成佛》﹝王稚遠﹐什法師答。﹞

《般若折疑略序》﹝釋道字。﹞

《大品經序》﹝釋道安。﹞

《大品經序》﹝釋僧睿。﹞

《大智釋論序》﹝釋僧睿。﹞

《般若經問論序》﹝釋慧遠。﹞

《中論序》﹝釋僧睿。﹞

《小品經序》﹝釋僧睿。﹞

《合維摩詰經序》﹝支敏度。﹞

《道行品注序》﹝釋道安。﹞

《維摩詰經注序》﹝釋僧肇。﹞

《毗摩羅詰經義疏序》﹝釋僧睿。﹞

《自在王經後序》﹝釋僧睿。﹞

《思益經義疏序》﹝釋僧睿。﹞

《與釋慧遠書論眞人至極》﹝荀問﹐釋慧遠答。﹞

《與諸道人論般若義》﹝範伯倫。﹞

右《法論》第三帙﹝《般若集》六卷﹞

《問法身》﹝王稚遠﹐什答。﹞

《問法身》﹝釋慧遠﹐什答。﹞

《重問法身》﹝釋慧遠﹐什答。﹞

《問眞法身像類》﹝釋慧遠﹐什答。﹞

《問眞法身壽》﹝釋慧遠﹐什答。﹞

《問法身應感》﹝釋慧遠﹐什答。﹞

《問法身非色》﹝釋慧遠﹐什答。﹞

《問修三十二相》﹝釋慧遠﹐什答。﹞

《問釋慧嚴法身二義》﹝竺僧緋。﹞

《丈六卽眞論》﹝釋僧肇。﹞

《通佛影迹》﹝顏延年。﹞

《通佛頂齒爪》﹝顏延年。﹞

《通佛二ふ不燃》﹝顏延年。﹞

右《法論》第四帙﹝《法身集》四卷﹞

《問法身佛盡本習》﹝釋慧遠﹐什答。﹞

《問成佛時斷保累》﹝王稚遠﹐什答。﹞

右《法論》第五帙﹝《解脫集》一卷﹞

《法華經後序》﹝釋僧睿。﹞

《妙法蓮華經序》﹝釋慧遠。﹞

《妙法蓮華經宗要序》﹝釋慧觀。﹞

《與竺道生書》﹝劉遺民。﹞

《法華經論》

《辯三乘論》﹝支道林。﹞

《無三乘統略》﹝釋慧遠。﹞

《問釋道安三乘並書》﹝竺法汰。﹞

《問三乘一乘》﹝什答。﹞

《問得三乘》﹝王稚遠﹐什師答。﹞

《問三歸》﹝王稚遠﹐什師答。﹞

《問辟支佛》﹝王稚遠﹐什師答。﹞

《四阿含暮抄序》

《長阿含經序》﹝釋僧肇。﹞

《三法度經序》﹝釋慧遠。﹞

《正誣論》

《了本生死經注序》

《法句經序》

《明佛論》﹝宗少文。﹞

《譬道論》﹝孫興公。﹞

《座右銘》﹝支道林。﹞

《道學誡》﹝支道林。﹞

《切悟章》﹝支道林。﹞

《支道林答謝長遐書》

《離識觀》﹝顏延年。﹞

《張景胤與從弟景玄書》﹝論西方﹐並答。﹞

《奉法要》﹝郗嘉賓。﹞

《七眾法》

《通神咒》﹝郗嘉賓。﹞

《明感論》﹝郗嘉賓。﹞

《問菩薩生五道中》﹝王稚遠﹐什師答。﹞

《問七佛》﹝王稚遠﹐什答。﹞

《問不見彌勒不見千佛》﹝王稚遠﹐什法師答。﹞

右《法論》第六帙﹝《教門集》十二卷﹞

《優婆塞五學迹略論》上下﹝三藏法師。﹞

《法社節度序》﹝釋慧遠。﹞

《外寺僧節度序》﹝釋慧遠。﹞

《節度序》﹝釋慧遠。﹞

《般若臺眾僧集議節度序》﹝支道林。﹞

《比丘尼節度序》﹝釋慧遠。﹞

《咸康六年門下議並詔及何次道議》二首

《晉成帝詔及何次道議》四首﹝詔是庾季堅作。﹞

《桓敬道書興八座論道人敬王者》﹝八座答。﹞

《醒敬道與王稚遠書》往反九首

《醒敬道與釋慧遠書》往反三首

《桓敬道僞詔沙門不復敬天子並卞嗣之等答》往反十首

《桓敬道沙汰沙門教》

《釋慧遠答桓敬道書論料簡沙門事》

《宋武爲相時沙汰道人教》

《沙門不敬王者論》﹝釋慧遠。﹞

《問佛法不老》﹝王稚遠﹐什答。﹞

《與釋慧遠書論沙門袒服》﹝鄭道子。﹞

《沙門袒服論》﹝釋慧遠。何無忌難﹐遠答。﹞

《與禪師書論踞食》﹝鄭道子。﹞

《與王司徒諸人書論據食》﹝範伯倫。釋慧義答﹐範重答。﹞

《與道生慧觀二法師書》﹝範伯倫。﹞

《論據食表並詔》四首﹝範伯倫。﹞

右《法論》第七帙﹝《戒藏集》八卷﹞

《本起四禪序並注》﹝支道林。﹞

《安般守意經注序》﹝康會。﹞

《十二門經注序》﹝釋道安。﹞

《十二門注序》

《陰持入經注序》

《人本欲生經注序》

《禪經序》﹝釋僧睿。﹞

《禪經序》﹝釋慧遠。﹞

《釋神足》﹝釋慧遠。﹞

《問念佛三味》﹝釋慧遠﹐什答。﹞

《忘書禪慧宣諸弘信》﹝顏延年。﹞

《聞慧思修禪定義在家習定法》

右《法論》第八帙﹝《定藏集》四卷﹞

《阿毗曇心序》﹝釋慧遠。﹞

《阿毗曇序》

《阿毗曇五法行義》﹝謝慶緒。﹞

《阿毗曇心略解數》

《阿毗曇心雜數林》

《問竺道生諸道人佛義》﹝範伯倫。﹞

《眾僧述範問》

《範重問道生》往反三首

《傅季友答範伯倫書》

《辯宗論》﹝謝靈運。﹞

《法勗問》往反六首

《僧維問》往反六首

《慧ら述僧維問》往反六首

《ら雜問》往反六首

《竺法綱釋慧林問》往反十一首

《王休元問》往反十四首

《竺道生答王問》一首

《漸悟論》﹝釋慧觀。﹞

《沙門竺道生執頓悟》

《謝康樂靈運辯宗述頓悟》

《沙門釋慧觀執漸悟》

《明漸論》﹝釋曇無成。﹞

右《法論》第九帙﹝《慧藏集》七卷﹞

《問徧學》﹝外國法師答。﹞

《問徧學》﹝釋慧遠﹐什答。﹞

《重問徧學》﹝釋慧遠﹐什答。﹞

《問羅漢受》﹝釋慧遠﹐什答。﹞

《論三行》上﹝郗嘉賓。﹞

《敍通三行》﹝郗嘉賓。﹞

《郗與謝慶緒書》往反五首

《論三行》下﹝郗嘉賓。﹞

《法勗問》往反六首

《僧雜問》往反六首

《慧ら述僧雜》往反六首

《郗與傅叔玉書》往反三首

《答英郎書》一首

《王季琰書》往反四首

《與仰法師書並答》二首

《道地經注序》

《略解三十七品次第》﹝什法師。﹞

《本業略例》﹝支道林。﹞

《本業經注序》﹝支道林。﹞

《論十住》上下﹝傅叔玉。﹞

《書與謝慶緒論十住》往反四首﹝二首分爲下卷。﹞

《傅叔玉重書並謝答》三十二字

《十住義》﹝釋曇遇。﹞

《實相標格論》

《問住壽》﹝釋慧遠﹐什答。﹞

《問釋道安六通》﹝竺汰。﹞

右《法論》第十帙﹝《雜行集》十卷﹞

《十報法統略》

《釋三報論》﹝釋慧遠。﹞

《述竺道生善不受報義》﹝釋僧璩。釋鏡難﹐璩答。﹞

《全生論》﹝郗嘉賓。﹞

《希生問》﹝桓敬道。殷伯道答﹐桓難。﹞

《明報應論》﹝釋慧遠。﹞

《報應論》﹝卞湛。範伯倫難﹐卞答。﹞

《業報論》

右《法論》第十一帙﹝《業報集》六卷﹞

《神木論》﹝支曇諦。﹞

《命源論》﹝釋慧靜。﹞

《識三本論》﹝謝慶緒。﹞

《支道人書與謝論三識並答》

《戴安道書與謝論三識並答》往反三首

《四執論》

《問精神心意識》﹝王稚遠﹐什答。﹞

《問十數法》﹝王稚遠﹐什法師答。﹞

《辯心意識》﹝釋慧遠。﹞

《釋神名》﹝釋慧遠。﹞

《驗寄名》﹝釋慧遠。﹞

《問論神》﹝釋慧遠。﹞

《問釋道安神》﹝竺法汰。﹞

《問神識》﹝王稚遠﹐什答。﹞

《五陰三達釋》﹝郗嘉賓。﹞

《問後識追憶前識》﹝釋慧遠﹐什答。﹞

《神不更受形論》﹝庾仲初。﹞

《更生論》﹝羅君章。孫安國難﹐羅答。﹞

《習鑿齒難》。

《神不滅論》﹝鄭道子。﹞

《桓君山新論論形神》

《書與何彥徳論感果生滅》五往反﹝顏延年。﹞

《山巨源問》

《摯元禮諮》

《顏答山摯二難》

右《法論》第十二帙﹝《色心集》九卷﹞

《問四相》﹝釋慧遠。﹞

《物不遷論》﹝釋僧肇。﹞

《申無生論》﹝釋曇無成。﹞

右《法論》第十三帙﹝《物理集》三卷﹞

《牟子》﹝一云蒼梧太守牟子博傳。﹞

《舊首楞嚴經後序》

《支法護像贊》﹝支道林。﹞

《答孔文舉書》魏武帝。

《與釋道安書》﹝習鑿齒。﹞

《與釋道安書》﹝伏玄度。﹞

《與髙句驪國道人書》﹝支道林。﹞

右《法論》第十四帙﹝《緣序集》二卷﹞

《難沙門於法龍》﹝釋道彥﹐法龍答。﹞

《答謝宣明難佛理》﹝範伯倫。﹞

《論檢》﹝顏延年。﹞

《答或人間》﹝顏延年。﹞

《關中法濟道人與涼州同學書》

《達性論》﹝何承天。﹞

《顏延年釋何》五往反﹝道人問﹐顏答。﹞

《均善論》﹝釋慧琳。﹞

《何承天與宗少文書》五往反﹝演《均善論》。﹞

《斷家養論》﹝何彥徳。﹞

《釋慧琳難》

《廣何》﹝顏延年。﹞

《顏重與何書》

右《法論》第十五帙﹝《新論集》六卷﹞

《辯教論》桓敬道。

《婚農無傷論》﹝釋慧琳。﹞

《照極明化論》﹝顧長康。﹞

《問難》﹝釋慧琳。﹞

右《法論》第十六帙﹝《邪論集》三卷﹞

○齊太宰竟陵文宣王法集錄序第二

夫五時九部之契﹐三請四答之機﹐玄哉邈乎﹐奧不可議已。然法海無涯﹐航而知大﹔慧藏不極﹐采而得寶。是以弘誓之士﹐隨時斟酌﹐馬鳴抽其幽宗﹐龍樹振其絕緒﹐提婆析其名數﹐訶梨總其條理。並翼贊妙典﹐俘翦外學﹐迷津見衢﹐長夜逢曉。故智慧之日﹐名飛於摧邪﹔功徳之月﹐績翔於闡化﹐亦已盛矣。但羣萌殊業﹐根力異品﹐運季道澆﹐信淡識淺。至於披瞽發聾﹐事資懇勵﹐藥愚鍼惑﹐宜務切近。是以後代敷訓﹐顯晦不一﹐或言以泛解﹐或提耳而指授。所以捲捨教義﹐抑揚風軌﹐豈滯恆方﹐期於悟俗而已。

齊太宰竟陵文宣王淨剎萌因﹐忍土現果﹐慧自天成﹐道爲期出。孝忠淳和之深﹐仕智博愛之厚﹐率由而極﹐因心則至。若乃棲神二諦﹐宅業三寶﹐瞻前卓爾﹐望後不羣。用能降帝子之尊﹐灼淨土之操﹐屏朱觀之貴﹐下白屋之禮。磨踵以拯俗﹐刻髓以徇道。望億劫以長丘﹐淩千載而獨上。若乃闡經律﹐弘福施﹐濟蒼黎﹐毓動﹐未嘗不慮積昏明﹐慈洽巨細。感靈瑞於顯徵﹐通覺應於宵夢﹐固已葳蕤民譽﹐昭皙神聽矣。至於苞括儒訓﹐洞鏡釋典﹐空有雙該﹐內外感照。常欲廣彼洲渚﹐熾此法燈﹐駐四生之風波﹐燭九居之霾霧﹐指來際以爲期﹐總大千以爲任。故惻隱垂教﹐殷勤敷道。於是銳臨云之思﹐壯談天之文﹐网羅字輪﹐儀形法印。是以《淨住》命氏﹐啟入道之門﹔《華嚴纓珞》﹐標出世之術﹔《決定要行》﹐進趣乎金剛﹔《戒果莊嚴》﹐克成乎甘露。爾其眾經注義﹐法塔贊頌﹐《僧制藥記》之流﹐導文願疏之屬。莫不誠在言前﹐理出辭表﹐大者鉤深測幽﹐小者馳辯感俗﹐森成條章﹐郁爲卷帙。可謂開士住心﹐道場初迹﹐冠一代之妙化﹐垂千祀之勝範者也。佑昔以道緣﹐預屬嘉會﹐律任法使﹐謬荷其寄﹐齋堂梵席﹐時枉其請。哲人䢐謝﹐而道心不亡﹐靜尋遺篇﹐ㄊ乎如在。遂序玆集錄﹐以貽來世云爾。《淨住了》十卷

右第一帙﹝上﹞

《淨住子》十卷

右第二帙﹝下﹞

《華嚴瓔珞》二卷

右第三帙

《諸佛名》十卷

右第四帙

《諸菩薩名》二卷

右第五帙

《菩薩決定要行》十卷

右第六帙

《注優婆塞戒》三卷

右第七帙

《戒果莊嚴》一卷

《注遺教經》一卷

右第八帙

《維摩義略》五卷

右第九帙

《雜義記》十卷

右第十帙﹝上﹞

《雜義記》十卷

右第十一帙﹝下﹞

《僧制》一卷

《淸信士女法制》三卷

右第十二帙

《禮佛文》二卷

右第十三帙

《西州法云小莊嚴普弘寺講並述羊常弘廣齋》共捲

《抄成實論序並上定林講》共捲

《華嚴齋記》一卷

《施藥記》一卷

《捨身記》一卷

《妃捨身記》一卷

《發願疏》一卷

《會稽荊雍江郢講記》一卷

《內典序並贊》一卷

《述放生東宮齋述受戒》共捲

《僧得施三業施食法》共捲

右第十四帙

《宣白僧尼疏與暢疏並與州郡書求內典》共捲

《法門贊》一卷

《講淨住記》一卷

《受維摩注名》一卷

《與僚佐書並教誡左右》一卷

《拜揚州刺史發願》一卷

《與何祭酒書贊去滋味》一卷

《贊梵唄偈文》一卷

《開優婆塞經題》一卷

右第十五帙

《大司馬捨身並施天保二眾》一卷

《佛牙記》一卷

《答疑惑書並稚書》一卷

《教宣約受戒人》一卷

《八日禪靈寺齋並頌》一卷

《龍華會並道林齋》一卷

《布薩並天保講》一卷

《淨住子次門》一卷

《梵唄序》一卷

《轉讀法並釋滯》一卷

《示諸朝貴法制啟》二卷

《示諸朝貴釋滯啟答》二卷

《寶塔頌並石像記》一卷

《受戒並弘法式》一卷

右第十六帙﹝十六帙合一百十六卷﹞

自書經目錄

《大字維摩經》一部十四卷

《細字維摩經》一部六卷

《妙法蓮華經》一部十四卷

《般舟三昧經》一部二卷

《無量壽經》一部四卷

《十地經》一部十卷

《華嚴經》一部六卷

《大泥洹經》五卷

《虛空藏經》二卷

《泥洹受持品》一卷

《護身經》一卷

《觀世音經》一卷

《普賢經》一卷

《金剛般若經》一卷

《八吉祥神咒經》一卷

《出生無量門持經》一卷

《呵色欲經》一卷

○齊竟陵王世子撫軍巴陵王法集序

蓋聞民諦善論﹐法海所總﹐嚴飾文辭﹐初位是攝。自大化東漸﹐沿世詠歌﹐魏來雜制﹐間出羣集。至於才中含章﹐思入精理﹐固法門之羽毒﹐梵聲之金石也。齊竟陵文宣王世子故撫軍巴陵王﹐稟華於昆峯﹐敏明璣於珠海﹐慧發Δ辰﹐識表綺歲﹐孝友淳至﹐機穎朗徹。故幼無弱弄﹐夙有老成﹐甫在志學﹐固已總括墳典矣。雅好辭賦﹐允登髙之才﹔藉章隸書﹐均臨池之敏。業盈竹素﹐慮滿風月。是時齊方有徳﹐文宣翼贊﹐《康衢》旣熙﹐慧教傍遠。世子以枝葉之慶﹐藩守浙河﹐下車風舉﹐升席治立﹐含靜臺以禦己﹐垂蘭蕙以振俗。郡富名山﹐巖多靈寺﹐故勝業愈髙﹐淸心彌往。每遊踐心訓﹐思若淵泉﹐信足以揄揚至道﹐炳發玄極。觀其ゼ賦《經聲》﹐述頌繡像﹐《千佛願》文﹐《捨身》弘誓﹐《四城》《九相》之詩﹐釋迦十聖之贊﹐並英華自凝﹐新聲間出。故僕射範云篤賞文會﹐雅相嗟重﹐以爲後進之佳才也。

至隆昌之時﹐始兆無妄﹐永無之末﹐運屬道消。葛ぱ失庇﹐磐石傾翦﹐虎兕出柙﹐宗室致猜。而樂天知命﹐夷憂味道﹐在艱不虧其貞﹐處約無攺其節。鏡因果而靡晦﹐洞眞俗其如曉﹐專精於大覺之門﹐懍烈於經典之奧。於是下帷瑾戶﹐注解《百論》﹐拔出幽旨﹐妙盡纖典。乃躬算縑素﹐手寫方等。所書大經﹐凡有十部﹐鋒刃勁削﹐風趣妍靡。論其思理所徹﹐業藝所貫﹐有逾箕裘之能﹐克副靑藍之敏矣。

夫深宮寡識﹐著自格言﹔梁肉多驕﹐聞之前記。而能拔類獨立﹐超然髙舉﹐豈非內鑄堅芳之性﹐外瑩過庭之風哉﹗以法而說﹐譬金龍之嗣信相﹔由俗而議﹐邁允恭之紹陳思。可謂開士宿因﹐ヤ檀眷屬﹐無忝堂構﹐克勝負荷者也。余昔緣法事﹐亟覿淸徽﹐及律集稽川﹐屢延供禮。惜乎早世﹐文制未廣。今撰錄法詠﹐以繼文宣內集。使千祀之外﹐知蘭菊之無絕焉。

巴陵雜集目錄

《造千佛願》

《繡佛頌》

《捨身序並願》

右上卷

《釋迦贊》

《十弟子贊》十首

《爲會稽西方寺作禪圖九相詠》十首

《四城門詩》四首

《法詠嘆徳》二首

《佛牙贊》

《經聲賦》

《會稽寶林寺禪房閒居頌》

右下卷

自寫經目錄並注

《法華經》一部七卷

《維摩經》一部三卷

《無量壽》經二部四卷

《金剛般若經》三部三卷

《請觀世音經》一部一卷

《八吉祥經》一部一卷

《波若神咒》一部一卷

右十部

《注百論》一部

○釋僧佑法集總目錄序第三

嘗聞瀝泣助河之談﹐捧土埤岱之論﹐𨿽誚發於古﹐而愧集於今矣。僧佑漂隨前因﹐報生閻浮﹐幼齡染服﹐早備僧數。而慧解弗融﹐禪味無紀﹐剎那之息徒積﹐錙毫之勤未基。是以懼結香朝﹐慚動鐘夕﹐茫茫塵劫﹐空閱斬籌。然竊有堅誓﹐志是大乘﹐頂受方等﹐遊心《四含》。加以山房寂遠﹐泉松淸密﹐以講席間時﹐僧事餘日﹐廣訊眾典﹐披覽爲業。或專日遺餐﹐或通夜繼燭﹐短力共尺波爭馳﹐淺識與寸陰竟﹛曰昝﹜。𨿽復管窺迷天﹐蠡測惑海﹐然遊目積心﹐頗有微悟。遂綴其聞﹐誡言法寶﹐仰稟羣經﹐傍采記傳﹐事以類合﹐義以例分。顯明覺應﹐故序釋迦之譜﹔區辯六趣﹐故述《世界》之記﹔訂正經譯﹐故編《三藏》之錄﹔尊崇律本﹐故銓《師資》之傳﹔彌綸福源﹐故撰《法苑》之篇﹔護持正化﹐故集《弘明》之論。且少受律學﹐刻意毗尼﹐旦夕諷持﹐四十許載﹐春秋講說﹐七十餘徧。旣稟義先師﹐弗敢墜失﹐標括章條﹐爲《律記》十卷﹐並雜碑記撰爲一帙。總其所集﹐凡有八部。冀微啟於今業﹐庶有藉於來津﹐豈曰善述﹐庶非妄作。但理遠識近﹐多有未周。明哲儻覽﹐取諸其心﹐使道場之果﹐異迹同臻焉。

《釋迦譜》五卷

右一部第一帙

《世界記》五卷

右一部第二帙

《出三藏記集》十卷

右一部第三帙

《薩婆多部相承傳》五卷

右一部第四帙

《法苑集》十卷

右一部第五帙

《弘明集》十卷

右一部第六帙

《十誦義記》十卷

右一部第七帙

《法集雜記傳銘》七卷

右一部第八帙

○釋迦譜目錄序第四

△釋僧佑撰

蓋聞菩提之爲極也﹐神妙寂通﹐圓智湛照﹐道絕於形識之封﹐理畢於生滅之境。形識久絕﹐豈實誕於王宮﹔生滅已畢﹐寧眞謝於堅固哉。但羣萌長寢﹐同歸大覺﹐緣來斯化﹐感至必應。若應而不生﹐誰與悟俗﹖化而無名﹐何以導世﹖是以標號釋迦﹐擅種剎利﹐體域中之尊﹐冠人天之秀。然後脫屣儲宮﹐貞觀道樹﹐捨金輪而馭大千﹐明玉毫而制法界﹐此其所以垂迹也。爰自降胎﹐至於分塔﹐瑋化千條﹐靈瑞萬變。並義煩經典﹐事盈記傳。而羣言參差﹐首尾散出﹐事緒舛駁﹐同異莫齊。散出首尾﹐宜有貫一之區﹔莫齊同異﹐必資會通之契。故知博訊難該﹐而總集易覽也。

佑以不敏﹐業謝多聞﹐時因疾隙﹐頗存尋玩。遂乃披經案記﹐原始要終﹐敬述《釋迦》譜記﹐列爲五卷。若夫胤裔托生之源﹐得道度人之要﹐泥洹塔像之徵﹐遺法將滅之相。總眾經以正本﹐綴世記以附末。使聖言與俗說分條﹐古聞共今迹相證。萬里𨿽邈﹐有若躬踐﹐千載誠隱﹐無隔面對。今抄集眾經﹐述而不作﹐庶脫尋訪﹐力半功倍。敬率丹心﹐略敷誓願。

《釋迦始祖劫初剎利相承姓緣譜》第一﹝出《長阿含經》。﹞

《釋迦始祖賢劫初姓瞿曇緣譜》第二﹝出《十二遊經》。﹞

《釋迦六世祖始姓釋迦氏緣譜》第三﹝出《長阿含經》。﹞

《釋迦降生釋種成佛緣譜》第上﹝出《普耀經》。﹞

《釋迦在七佛末種姓眾數同異譜》第五﹝出《長阿含經》。﹞

《釋迦同三千佛緣譜》第六﹝出《藥王藥上觀經》。﹞

《釋迦內外族姓名譜》第七﹝出《長阿含經》。﹞

《釋迦弟子姓釋緣譜》第八﹝出《增一阿含經》。﹞

《釋迦四部名聞弟子譜》第九﹝出《增一阿含經》。﹞

右第一卷

《釋迦從第調達出家緣記》第十﹝出《中本起經》。﹞

《釋迦從弟阿那律跋提出家記》第十一﹝出《曇無徳律》。﹞

《釋迦從弟孫陀羅難陀出家緣記》第十二﹝出《出耀經》。﹞

《釋迦子羅云出家緣記》第十三﹝出《未曾有經》。﹞

《釋迦姨母大愛道出家緣記》第十四﹝出《中本起經》。﹞

《釋迦父淨飯王泥洹記》第十五﹝出《淨飯王泥洹經》。﹞

《釋迦母摩訶摩耶夫人記》第十六﹝出《佛升忄刀利天爲母說法經》。﹞

《釋迦姨母大愛道泥洹記》第十七﹝出《佛母泥洹經》。﹞

《釋迦滅宿業緣記》第十八﹝出《長阿含經》。﹞

右第二卷

《釋迦竹園精舍緣記》第十九﹝出《曇無徳律》。﹞

《釋迦洹精舍緣記》第二十﹝出《賢愚經》。﹞

《釋迦發爪塔緣記》第二十一﹝出《十誦律》。﹞

《釋迦天上四塔記》第二十二﹝出《集經抄》。﹞

《優塡王造釋迦ヤ檀像記》第二十三出《增一阿含經》。﹞

《波斯匿王造金像記》第二十四﹝出《增一阿含經》。﹞

《阿育王第出家造石像記》第二十五﹝出《求離牢獄經》。﹞

《釋迦畱影在石室記》第二十六﹝出《觀佛三昧經》。﹞

右第三卷

《釋迦雙樹般涅記》第二十七﹝出《大涅經》。﹞

《釋迦八國分舍利記》第二十八﹝出雙捲《泥洹經》。﹞

《釋迦天上龍宮舍利寶塔記》第二十九﹝出《菩薩處胎經》。﹞

《釋迦龍宮佛髭塔記》第三十﹝出《阿育王經》。﹞

右第四卷

《阿育王造八萬四千塔記》第三十一﹝出《雜阿含經》。﹞

《釋迦獲八萬四千塔宿緣記》第三十二﹝出《賢愚經》。﹞

《釋迦法滅盡緣記》第三十三﹝出《雜阿含經》。﹞

《釋迦法滅盡相記》第三十四﹝出《法滅盡經》。﹞

右第五卷

世界記目錄序第五

釋僧佑撰

夫三界定位﹐六道區分﹐粗妙異容﹐苦樂殊迹。觀其源始﹐不離色心﹔檢其會歸﹐莫非生滅。生滅輪回﹐是曰無常﹔色心影幻﹐斯謂苦本。故《涅》諭之於大河﹐《法華》方之於火宅。聖人超悟﹐息駕反源﹐拔出三有﹐然後爲道也。

尋世界立體﹐四大所成﹐業和緣合﹐與時而興﹐數盈災起﹐復歸乎滅。所謂壽短者謂其長﹐壽長者見其短矣。夫虛空不有﹐故厥量無邊﹐世界無窮﹐故其狀不一。然則大千爲法王所統﹐小千爲梵主所領﹐須彌爲帝釋所居﹐鐵圍爲藩墻之域﹐大海爲八維之浸﹐日月爲四方之燭。總總羣生﹐於玆是宅﹐瑣瑣含識﹐莫思塗炭。沈俗而觀﹐則迂誕之奢言﹐大道而察﹐乃掌握之近事耳。但世宗周雅伏經書。然辯括宇宙﹐臆度不了。《易》稱天玄﹐蓋取幽深之名﹐《莊》說蒼蒼﹐近在遠望之色。於是野人信明﹐謂靑如碧﹐儒士據典﹐謂乾黑如漆。靑黑誠異﹐乖體是同﹐儒野𨿽殊﹐不知一也。是則俗尊天名﹐而莫識天實﹐豈知六欲之嚴麗﹐十梵之光明哉﹗至於準步地勢﹐則虛信章亥﹔圖度日月﹐則深委術。未值一隅﹐差以千里。𨿽復夏革說地﹐不過戶牖之間﹔鄒子談天﹐甫在奧﹛穴夭﹜之內。煉石旣誣﹐聱足亦詭。俗書徒繁﹐竟無顯說﹐世士蒙昧﹐莫詳厥體。是以憑惠獨慮﹐六合之相持﹔桓譚拒問﹐率五藏以爲諭。通人學﹐思郁理窮﹐況乃墻見﹐其能辯乎﹗嗟夫﹗區界現事﹐猶莫之知﹐不思妙義﹐固其已矣。

竊惟方等大典﹐多說深空﹐惟《長含》《樓炭》﹐辯章世界﹐而文博偈廣﹐難卒檢究。且名師法匠﹐職競玄義﹐事源委積﹐未必曲盡。佑以庸固﹐志在拾遺﹐故抄集兩經﹐以立根本﹐兼附雜典﹐互出同異﹐撰爲五卷﹐名曰《世界集記》。將令三天階序﹐煥若披圖﹔六趣羣分﹐照如臨鏡。庶溺俗者發蒙﹐服道者瑩解﹐共建慧眼之因﹐俱成覺智之業焉。

《三千大千世界名數記第》﹝出《長阿含》。﹞

《諸世界海形體記》第二﹝出《華嚴經》。﹞

《大小劫名譬諭記》第三﹝出《樓炭經》。﹞

《劫初世界始成記》第四﹝出《長阿含》。﹞

《大海須彌日月記》第五﹝出《長阿含》。﹞

《四天下地形人物記》第六﹝出《長阿含》。﹞

《劫初四姓種緣記》第七﹝出《長阿含》。﹞

右第一卷

《轉輪聖王記》第八﹝出《長阿含》。﹞

《欲界六天記》第九﹝出《長阿含》。﹞

《色界十八天記》第十﹝出《長阿含》。﹞

《無色界四天記》第十一﹝出《長阿含》。﹞

《乾闥婆甄那羅記》第十二﹝出《長阿含》。﹞

右第二卷

《阿須輪鬥戰記》第十三﹝出《長阿含》。﹞

《世界諸神及餓鬼記》第十四﹝出《長阿含》。﹞

《龍金翅象師子十二獸記》第十五﹝出《大集經》。﹞

右第三卷

《大小地獄閻羅官屬記》第十六﹝出《長阿含》。﹞。

右第四卷

《世界雲雨雷電記》第十七﹝出《長阿含》。﹞

《世界樹王華藥記》第十八﹝出《長阿含》。﹞

《小劫饑兵疫三靈記》第十九﹝出《長阿含》。﹞

《大劫火水風三災記》第二十﹝出《長阿含》。﹞

右第五卷

○薩婆多部師資記目錄序第六

△釋僧佑撰

大聖遷輝﹐歲紀綿邈﹐法僧不墜﹐其惟律乎﹗初集律藏﹐一軌共學﹐中代異執﹐五部各分。旣分五部﹐則隨師傳習﹐惟薩婆多部偏行齊土﹐蓋源起天竺﹐流化賓﹐前聖後賢﹐重明疊耀。或徳升住地﹐或道證四果﹐或顯相標瑞﹐或晦迹同凡﹐皆秉持律儀﹐闡揚法化。舊記所載﹐五十三人。自玆以後﹐睿哲繼出﹐並嗣徽於在昔﹐垂軌於當今。季世五眾﹐依斯立教﹐遺風餘烈﹐炳然可尋。

夫蔭樹者護其本﹐飲泉者敬其源。寧可服膺玄訓﹐而不記列其人哉﹗佑幼齡憑法﹐年逾知命﹐仰前覺之弘慈﹐奉先師之遺徳。猥以庸淺﹐承業《十誦》﹐諷味講說﹐三紀於玆。每披聖文以凝感﹐望遐蹤以翹心。遂搜訪古今﹐撰《薩婆多記》。其先傳同異﹐則並錄以廣聞﹔後賢未絕﹐則制傳以補闕。總其新舊九十餘人。使英聲與至教永被﹐懋實共日月惟新﹐此撰述之大旨也。條序餘部﹐則委之明勝﹐疾恙漠﹐則辭之銓藻。儻有覽者﹐略文取心。

《大迦葉羅漢傳》第一

《阿難羅漢》第二

《末田地羅漢》第三﹝譯曰中也。﹞

《捨那婆斯羅漢》第四

《優波掘羅漢》第五

《慈世子菩薩》第六

《迦旃延羅漢》第七

《婆須蜜菩薩》第八

《吉栗瑟那羅漢》第九

《長老肋羅漢》第十

《馬鳴菩薩》第十一

《鳩摩羅馱羅漢》第十二

《韋羅羅漢》第十三

《瞿沙菩薩》第十四

《富樓那羅漢》第十五

《後馬鳴菩薩》第十六

《達摩多羅菩薩》第十七

《蜜遮伽羅漢》第十八

《難提婆秀羅漢》第十九

《瞿沙羅漢》第二十

《般遮屍棄羅漢》第二十一

《羅羅羅漢》第二十二

《彌帝麗屍利羅漢》第二十三

《達摩達羅漢》第二十四

《師子羅漢》第二十五

《因陀羅摩那羅漢》第二十六

《瞿羅忌梨婆羅漢》第二十七

《婆秀羅羅漢》第二十八

《僧伽羅叉菩薩》第二十九

《優波馱羅漢》第三十

《婆難提羅漢》第三十一

《那伽難羅漢》第三十二

《達摩屍梨帝羅漢》第三十三﹝譯日法勝。﹞

《龍樹菩薩》第三十四

《提婆菩薩》第三十五

《婆羅提婆菩薩》第三十六

《破樓提婆》第三十七

《婆修跋摩》第三十八

《毗栗惠多羅》第三十九

《毗樓》第四十

《毗延多羅菩薩》第四十一

《摩帝麗菩薩》第四十二

《訶梨跋暮菩薩》第四十三

《婆秀頭菩薩》第四十四﹝譯曰靑目。﹞

《達摩達帝菩薩》第四十五

《旃陀羅羅漢》第四十六

《勒那多羅菩薩》第四十七

《頭達多》第四十八

《弗若蜜多羅漢》第四十九

《婆羅多羅》第五十

《不若多羅》第五十一

《佛馱先》第五十二

《達摩多羅菩薩》第五十三

右五十三人第一卷

《長安城內齊公寺薩婆多部佛大跋羅師宗相承略傳》

《阿難羅漢》第一

《末田地羅漢》第二

《捨那婆斯羅漢》第三

《優波掘羅漢》第四

《迦旃延菩薩》第五

《婆須蜜菩薩》第六

《吉栗瑟那羅漢》第七

《勒比丘羅漢》第八

《馬鳴菩薩》第九

《瞿沙菩薩》第十

《富樓那羅漢》第十一

《達摩多羅菩薩》第十二

《寐遮迦羅漢》第十三

《難提婆秀羅漢》第十四

《巨沙》第十五

《般遮屍棄》第十六

《達摩浮帝羅漢》第十七

《羅羅》第十八

《沙帝貝屍利》第十九

《達摩巨沙》第二十

《師子羅漢》第二十一

《達摩多羅》第二十二

《因陀羅摩那羅漢》第二十三

《瞿羅忌利羅漢》第二十四

《鳩摩羅大菩薩》第二十五

《眾護》第二十六

《優波大》第二十七

《婆婆難提》第二十八

《那迦難提》第二十九

《法勝菩薩》第三十

《婆難提菩薩》第三十一

《破樓求提》第三十二

《婆修跋慕》第三十三

《比栗瑟嵬彌多羅》第三十四

《比樓》第三十五

《比延多羅菩薩》第三十六

《摩帝戾拔羅菩薩》第三十七

《阿梨跋慕菩薩》第三十八

《波秀頭菩薩》第三十九

《達摩呵帝菩薩》第四十

《旃陀羅羅漢》第四十一

《勒那多羅菩薩》第四十二

《頭達多》第四十三

《不若多羅》第四十四

《佛大屍致利羅漢》第四十五

《佛馱悉達羅漢》第四十六

《又師以爲證不出名羅漢》第四十七

《婆羅多羅菩薩》第四十八

《佛大先》第四十九

《曇摩多羅》第五十

《達摩悉大》第五十一

《羅羅》第五十二

《耶捨》第五十三

《僧伽佛澄》第五十四

右五十四人第二卷

《卑摩羅叉傳》第一

《鳩摩羅什傳》第二

《弗若多羅傳》第三

《曇摩流支傳》第四

《求那跋摩傳》第五

《佛大跋陀羅傳》第六

右第三卷

《業律師傳》第一

《詢律師傳》第二

《儼律師傳》第三

《香律師傳》第四

《力律師傳》第五

《耀律師傳》第六

《璩律師傳》第七

《猷律師傳》第八

《光律師傳》第九

《遠律師傳》第十

《具律師傳》第十一

《穎律師傳》第十二

《道律師傳》第十三

《嵩律師傳》第十四

《熙律師傳》第十五

《度律師傳》第十六

《暉律師傳》第十七

《暢律師傳》第十八

《獻律師傳》第十九

《稱律師傳》第二十

《元嘉初三藏二法師重受戒記》第一

《元嘉末賦住阮奇弟子受戒記》第二

《永明中三吳始造戒壇受戒記》第三

《建武中江北尼眾始往僧寺受戒記》第四

《小乘迷學竺法度造異儀記》第五

右第五卷

○法苑雜緣原始集目錄序第七

△釋僧佑撰

夫經藏浩汗﹐記傳紛綸。所以導達羣方﹐開示後學﹐設教緣迹﹐煥然備悉﹐訓俗事源﹐郁爾咸在。然而講匠英徳﹐銳精於玄義﹔新進晚習﹐專志於轉讀。遂令法門常務﹐月修而莫識其源﹔僧眾恆儀﹐日用而不知其始。不亦甚乎﹗

余以率情﹐業謝多聞﹐六時之巢﹐頗好尋覽。於是檢閱事緣﹐討其根本﹐遂綴翰墨﹐以藉所好﹐庶辯始以驗末﹐明古以證今。至於經唄道師之集﹐龍華聖僧之會﹐菩薩稟戒之法﹐止惡興善之教。或制起帝皇﹐或功積黎庶﹐並八正基迹﹐十力逵路。𨿽事寄形迹﹐而勛徧空界﹐宋﹑齊之隆﹐實弘斯法。大梁受命﹐道冠百王﹐神教傍通﹐慧化冥被。自幼屆老﹐備觀三代﹐常願一乘寶訓﹐與天地而彌新﹔四部盛業﹐隨日月而長照。是故記錄舊事﹐以彰勝緣﹐條例叢雜﹐故謂之法苑﹐區以類別﹐凡爲十卷。豈足簡夫淵識﹐蓋布之眷屬而已。

《優塡王ヤ檀像波斯匿王紫金像記》第一﹝出《增一阿含》。﹞

《迦蘭陀長者初造竹園精舍緣記》第二﹝出《過去因果經》。﹞

《須達長者初造發爪塔記》第三﹝出《十誦律》。﹞

《佛初畱影在石室記》第四﹝出《觀佛三味經》。﹞

《忄刀利天上初造發衣缽牙四塔記》第五﹝出《集經抄》。﹞

《天上龍宮初造舍利寶塔記》第六﹝出《菩薩處胎經》。﹞

《龍宮初造佛髭塔記》第七﹝出《阿育王經》。﹞

《閻浮提初分舍利起十塔記》第八﹝出《十誦律》。﹞

《剎上懸幡散華記》第九﹝出《迦葉詰阿難經》。﹞

《懸幡續明緣記》第十﹝出《普廣經》。﹞

《緣路列燈記》第十一﹝出《受決經》。﹞

《伏敵寶幢緣記》第十二﹝出《長阿含》。﹞

《旋塔圍繞記》第十三﹝出《提謂經》。﹞

《七層燈五色幡放生記》第十四﹝出《灌頂經》。﹞

《燈王供養緣記》第十五﹝出《悲華經》。﹞

《燒身臂指緣記》第十六﹝出《法華經》。﹞

《灌佛散華緣記》第十七﹝出《灌佛經》。﹞

《灌親宿緣記》第十八﹝出《譬諭經》。﹞

《將幡緣記》第十九﹝出《阿育王經》。﹞

《佛剃刀淨發緣記》第二十﹝出《如來獨證自誓三昧經》。﹞

《佛初著袈裟緣記》第二十一﹝出《如來獨證自誓三昧經》。﹞

《佛師子座緣記》第二十二﹝出《譬諭經》。﹞

右二十二首《佛寶集》卷第一

《初集大乘法藏緣記》第一﹝出《胎經》。﹞

《初集小乘三藏緣記》第二﹝出《大智論》。﹞

《打扌建槌緣記》第三﹝出《十誦律》。﹞

《登髙座緣記》第四﹝出《十誦律》。﹞

《法師促象牙裝扇講緣記》第五﹝出《善見毗婆沙》。﹞

《行般舟三昧念佛緣記》第六﹝出《般舟經》。﹞

《禪法禪杖禪鎭緣記》第七﹝出《十誦律》。﹞

《齋主贊嘆緣記》第八﹝出《十誦律》。﹞

《八關齋緣記》第九﹝出《八關齋經》。﹞

《月六齋緣記》第十﹝出《大智論》。﹞

《八王日齋緣記》第十一﹝出《淨度三昧經》。﹞

《歲三長齋緣記》第十二﹝出《正齋經》。﹞

《菩薩六法行緣記》第十三﹝出《菩薩受齋經》。﹞

《菩薩齋法緣記》第十四﹝出《菩薩受齋經》。﹞

《三七忌日緣記》第十五﹝出《普廣經》。﹞

《法社建功徳邑記》第十六﹝出《法社經》。﹞

《盂蘭盆緣記》第十七﹝出《目連問經》。﹞

《放生緣記》第十八﹝出《雜阿含》第四卷

。﹞

《救生命緣記》第十九﹝出《金光明經》。﹞

《施曠野鬼食緣記》第二十﹝出《大涅經》。﹞

《鬼子母緣記》第二十一﹝出《鬼子母經》。﹞

右二十一首《法寶集》上卷第二

《咒用楊枝淨水緣記》第一﹝出《請觀世音經》。﹞

《百結緣記》第二﹝出《灌頂百結神王護身咒經》。﹞

《讀咒受持五事緣記》第三﹝出《大涅經》。﹞

《結咒壇緣記》第四﹝出《百結神王護身灌頂經》。﹞

《神印緣記》第五﹝出《大灌頂經》。﹞

《策卜緣記》第六﹝出《梵天神策經》。﹞

《彌勒六時懺悔法緣記》第七﹝出《彌勒問本願經》。﹞

《常行五法緣》第八﹝出《五戒論》。﹞

《普賢六根悔法》第九﹝出《普賢觀經》。﹞

《觀世音菩薩所說救急消災滅罪治病要行法》第十﹝出《觀世音經》。﹞

《虛空藏懺悔記》第十一﹝出《虛空藏經》。﹞

《方廣陀羅尼七眾悔法緣記》第十二﹝出彼經。﹞

《金光明懺悔法》第十三﹝出《金光明經》。﹞

《常行道贊嘆咒願》第十四﹝出《福田經》。﹞

《受食咒願緣記》第十五﹝出《普耀經》。﹞

《受施粥咒願緣記》第十六﹝出《僧律》。﹞

《七種施福勝記》第十七﹝出《福田經》。﹞

《親施緣記》第十八﹝出《增一阿含經》。﹞

《阿育王捨施還贖取緣記》第十九﹝出《雜阿含》《阿育王經》。﹞

《布施咒願緣》第二十﹝出《辯意經》。﹞

《爲亡人設福咒願文》第二十一﹝出《僧律》。﹞

《生子設福咒願文》第二十二﹝出《僧律》。﹞

《作新捨咒願文》第二十三﹝出《僧律》。﹞

《遠行設福咒願文》第二十四﹝出《僧律》。﹞

《取婦設福咒願文》第二十五﹝出《僧律》。﹞

《菩薩發願》第二十六﹝出《菩薩本業經》。﹞

《無常咒願》第二十七﹝出《中本起經》。﹞

《梵書緣記》第二十八﹝出《經抄》。﹞

《六十四書緣記》第二十九﹝出《普耀經》。﹞

右二十九首《法寶集》下卷第三

《初度五比丘緣記》第一﹝出《中本起經》。﹞

《初度五比丘記》第二﹝出《中本起經》。﹞

《初度優婆塞優婆夷記》第三﹝出《彌沙塞律》。﹞

《國王初見佛緣記》第四﹝出《因果經》。﹞

《比丘上下坐緣記》第五﹝出《十誦律》。﹞

《布薩緣記》第六﹝出《五分律》。﹞

《行舍羅緣記》第七﹝出《彌沙塞律》。﹞

《安居緣記》第八﹝出《十誦律》。﹞

《自恣法緣記》第九﹝出《五分律》。﹞

《新歲緣記》第十﹝出《新歲經》。﹞

《吉祥艸緣記》第十一﹝出《普耀經》。﹞

《功徳衣開戒利緣記》第十二﹝出《五分律》。﹞

《比丘著割截衣緣記》第十三﹝出《十誦律》。﹞

《比丘受三衣緣記》第十四﹝出《大善權經》。﹞

《比丘不離三衣緣記》第十五﹝出《十誦律》。﹞

《比丘著壞色衣緣記》第十六﹝出《十誦律》。﹞

《比丘點淨衣緣記》第十七﹝出《十誦律》。﹞

《比丘著納衣緣記》第十八﹝出《十誦律》。﹞

《佛受石缽緣記》第十九﹝出《瑞應本起經》。﹞

《錫杖緣記》第二十﹝出《十誦律》。﹞

《比丘斷酒緣記》第二十一﹝出《五分律》。﹞

《斷三種見聞疑緣記》第二十二﹝出《十誦律》。﹞

右二十二首《僧寶集》上卷第四

《一切斷食肉緣記》第一﹝出《大涅經》。﹞

《制斷食蒜等五辛記》第二﹝出《十誦律》。﹞

《嚼楊枝緣記》第三﹝出《十誦律》。﹞

《斷掘地傷艸木緣記》第四﹝出《僧律》。﹞

《初造福徳捨緣記》第五﹝出《雜阿含》。﹞

《漉水囊緣記》第六﹝出《十誦律》。﹞

《比丘洗手緣記》第七﹝出《僧律》。﹞

《比丘受食緣記》第八﹝出《十誦律》。﹞

《食先普供養緣記》第九﹝出《維摩經》。﹞

《唱等供僧跋緣記》第十﹝出《十誦律》。﹞

《毗捨亻去母設粥緣記》第十一﹝出《十誦律》。﹞

《浴僧緣記》第十二﹝出《溫室經》。﹞

《臘月八日浴緣記》第十三﹝出《譬諭經》。﹞

《供養聖僧緣記》第十四﹝出《賓頭盧經》。﹞

《僧次請僧緣記》第十五﹝出《十誦律》。﹞

《經行法式緣記》第十六﹝出《十誦律》。﹞

《施僧淨人緣記》第十七﹝出《十誦律》。﹞

《看病比丘緣記》第十八﹝出《十誦律》。﹞

《比丘泥洹緣記》第十九﹝出《佛泥洹經》。﹞

《比丘遣人代齋會並作淨法緣記》第二十﹝出《十誦律》。﹞

《比丘欲食當先燒香唄贊緣記》第二十一﹝出《大遺教經》。﹞

《優婆塞造作衣服缽器及受飲食先應供養緣記》第二十二﹝出《優婆塞戒經》。﹞

右二十二首《僧寶集》下卷第五

《帝釋樂人般遮瑟歌唄》第一﹝出《中本起經》。﹞

《佛贊比丘唄利益記》第二﹝出《十誦律》。﹞

《億耳比丘善唄易了解記》第三﹝出《十誦律》。﹞

《婆提比丘響徹梵天記》第四﹝出《增一阿含》。﹞

《上金鈴比丘妙聲記》第五﹝出《賢愚經》。﹞

《音聲比丘尼記》第六﹝出《僧律》。﹞

《法橋比丘現感妙聲記》第七﹝出《志節傳》。﹞

《陳思王感漁山梵聲制唄記》第八

《支謙制連句梵唄記》第九

《康僧會傳泥洹測試記》第十﹝《康僧會傳》。﹞

《覓歷髙聲梵記》第十一﹝唄出《須賴經》。﹞

《藥練夢感梵音六言唄記》第十二﹝唄出《超日明經》。﹞

《齊文皇帝制法樂梵舞記》第十三

《齊文皇帝制法樂贊》第十四

《齊文皇帝令舍人王融制法樂歌辭》第十五

《竟陵文宣撰梵禮贊》第十六

《竟陵文宣制唱薩願贊》第十七

《舊品序元嘉以來讀經道人名並銘》第十八

《竟陵文宣王第集轉經記》第十九﹝新安寺釋道興。﹞

《導師緣記》第二十

《安法師法集舊制三科》第二十一

右二十一首《經唄導師集》卷第六

《宋明皇帝初造龍華誓願文》第一﹝周作。﹞

《京師諸邑造彌勒像三會記》第二

《齊竟陵文宣王龍華會記》第三

右三首《龍華像會集》卷第七

《長幹寺阿育王金像記》第一

《吳郡臺寺釋慧護造丈六金像記》第二

《瓦官寺釋僧洪造丈六金像記》第三

《荊州沙門釋僧亮造無量壽丈六金像記》第四

《宋孝武皇帝造無量壽金像記》第五

《宋明皇帝造丈四金像記》第六

《定林獻正於龜玆造金槌勹像記》第七

《林邑國獻無量壽石像記》第八

《譙國二戴造夾像記》第九

《宋明帝齊文宣造行像八部鬼神記》第十

《晉孝武世師子國獻白玉像記》第十一

《宋明帝陳太妃造白玉像記》第十二

《河西國造織珠結珠二像記》第十三

《齊武皇帝造釋迦瑞像記》第十四

右十四首《雜圖像集》上卷第八

《齊文皇帝造白山丈八石像並禪崗像記》第一

《太尉臨川王成就攝山龕大石像記》第二

《齊文皇帝造ヤ檀木畫像記》第三

《河西釋慧豪造靈鷲寺山龕像記》第四

《宋明帝陳太妃造法輪寺大泥像並宣福臥像記》第五

《齊文皇帝造繡丈八像並仇池繡像記》第六

《禪林寺淨秀尼造織成千佛記》第七

《宋路昭太后造普賢菩薩記》第八

光宅寺丈九無量壽金像記》第九

《婆利國獻眞金像記》第十

《皇帝造純銀像記》第十一

《佛牙並齊文宣王造七寶臺金藏記》第十二

右十二首《雜圖像集》下卷第九

《定林上寺建般若臺大支邑造經藏記》第一

《定林上寺太尉臨川王造鎭經藏記》第二

《建初寺立般若臺經藏記》第三

《天安大寺造千佛名經記》第四

《齊武皇帝供聖僧靈瑞記》第五

《宋明皇帝四城門請僧次記》第六

《京師諸寺無遮齋講並勝集記》第七

右七首《經藏正齋集》卷第十

《菩薩戒安裝至次第受法記》第一

《宋明帝受菩薩戒自誓文》第二

《竟陵文宣王受菩薩戒記》第三

《天保寺集優婆塞講記》第四

《文宣王集優婆塞布薩記》第五

《宋齊勝士受菩薩戒名錄》第六

右六受《受菩薩戒集》第十一

《齊髙武二皇帝敕六齋斷殺記》第一

《齊琥皇帝敕斷鐘山玄武湖漁獵記》第二

《齊琥皇帝敕罷射雉斷賣鳥雀記》第三

《齊文皇帝文宣王焚毀罟网記》第四

《齊文皇帝給孤獨園記》第五

《竟陵文宣王福徳捨記》第六

《竟陵文宣王造鐵磬布施記》第七

《中天竺國竺博叉於京邑造井布施記》第八

《靈根寺穎律師始造藥藏記》第九

《竟陵文宣王第內施藥記》第十

《竟陵文宣王僧得施文》第十一

《竟陵文宣王三業施文》第十二

《竟陵文宣王施食供養書》第十三

右十三首《止惡興善集》卷第一

《皇帝後堂律講記》第一

《皇帝後堂八關齋造十種燈記》第二

《皇帝六條制護法記》第三

《皇帝修慈法滋味記》第四

《皇帝宮內建講記》第五

《皇帝敕撰經義疏記》第六

《皇帝敕淨名志上出入記》第七

《皇帝天監五年四月八日樂遊大會記》第八

《皇帝後堂志上啟建講記並序》第九

《皇帝與志上往復注並序》第十

《皇帝後堂講法華志上論難》第十一

右十一首《大梁功徳集》上卷第十三

《皇帝造光宅寺豎剎大會記並臨川王啟事並敕答》第一

《皇帝敕諸僧抄經撰義翻胡音造錄立藏等記》第二

《皇帝注大品經記》第三

《皇帝造十無盡藏記》第四

《皇帝遣諸僧詣外國尋禪經記》第五

右五首《大梁功徳集》下卷第十四﹝依序十卷﹐據歷檢本十四卷。﹞

○弘明目錄序第八

△釋僧佑撰

夫覺海無涯﹐懸鏡圓照。化妙域中﹐實陶鑄於堯舜﹔理擅系表﹐乃埏埴乎周孔矣。然道大信難﹐聲髙和寡。須彌峻而藍風起﹐寶藏積而怨賊生。昔如來在世﹐化震大千﹐猶有四魔畜忿﹐六師懷毒。況乎像季﹐其可勝哉﹗

自大法東漸﹐歲幾五百﹐緣各信否﹐運亦崇替。正見者敷贊﹐邪惑者謗訕。至於守文曲儒﹐則拒爲異教﹔巧言右道﹐則引爲同法。拒有拔本之迷﹐引有朱紫之亂﹐遂令詭論稍繁﹐訛辭孔熾。夫旦鳴夜﹐不翻白日之光﹔精衛銜石﹐無損滄海之勢。然以ウ亂亂明﹐以小罔大﹐𨿽莫動毫髮﹐而有塵示聽。將令弱植之徒﹐隨僞辯而長迷﹔倒置之倫﹐逐邪說而永溺。此幽塗所以易墜﹐淨境所以難陟者也。

佑以末學﹐志深弘護﹐靜言浮俗﹐憤慨於心。遂以藥疾微間﹐山棲餘暇﹐撰古今之明篇﹐總道俗之雅論。其有刻意剪邪﹐建言衛法﹐制無大小﹐莫不畢采。又前代勝士﹐書記文述﹐有益三寶﹐亦皆編錄﹐類聚區分﹐列爲十卷。夫道以人弘﹐教以文明﹐弘道明教﹐故謂之《弘明集》。兼率淺懷﹐附論於末﹐庶以涓埃﹐微裨瀛岱。但學孤識寡﹐愧在褊局﹐博練君子﹐惠增廣焉。

牟子《理惑》

右第一卷

孫綽《諭道論》

宗炳《明佛論》

右第二卷

宗居士炳《答何中丞承天書難白黑論》

顏光祿延之《難何中丞承天達性論》

右第三卷

明徵士僧紹《正二教論》

周剡令《難張長史融門律》

右第四卷

道恆法師《釋駁論》

慧通法師《折夷夏論》

僧湣法師《戎華論》

玄光法師《辯惑論》

劉勰《滅惑論》

右第五卷

羅君章《更生論》

孫盛《難》羅《重答》

鄭道子《神不滅論》

遠法師《沙門不敬王者論》五篇

遠法師《沙門袒服論》

何鎭南《難並答》

遠法師《答醒玄明報應論》

遠法師《因俗疑善惡無現驗三報論》

右第六卷

何司空尙之《答宋文皇帝贊揚佛法事》

髙明二法師《答李交州渺難佛不見形事》並《李書》

司徒文宣王《與孔中丞稚釋疑惑書》並《箋答》

右第七卷

晉尙書令何充等《執沙門不應敬王者奏》三首並《詔》二首

廬山慧遠法師《答醒玄論沙門不應敬王者書》一首並《桓玄書》二首

廬山慧遠法師《與桓玄論料簡沙門書》一首並《桓玄教》一首

支道林法師《與醒玄論州符求沙門名籍書》一首

道恆道標二法師《答僞秦主姚略勸罷道書》三首並《姚主書》三首

僧僧遷鳩摩耆婆三法師《答姚主書停恆標奏》一首並《姚主書》三首

廬山慧遠法師《答醒玄勸罷道書》一首並《桓玄書》一首

僧巖法師《辭靑州刺史劉善明舉其秀才書》三首並《劉書》三首

右第八卷

《奉法要》﹝郗嘉賓。﹞

《日燭》﹝王該作。﹞

右第九卷

《弘明論後序》﹝釋僧佑。﹞

右第十卷

○十誦律義記目錄序第九

△釋僧佑撰

夫戒律者﹐蓋四雙之云梯﹐五眾之熔範也。性以止制爲本﹐體以無作爲相﹐始祛十惡﹐終圓萬善。在昔覺世﹐因事制戒﹐心迹俱防﹐輕重備設。持戒堅淨﹐則羅惟最﹔曉律精明﹐則波離爲首。至於泥曰﹐遺囑殷勤﹐金色迦葉結集斯藏﹐洲渚所依﹐莫逾玆典。逮至中葉﹐學同說異﹐五部之路﹐森然競分。仰惟《十誦》源流﹐聖賢繼踵﹐師資相承﹐業盛東夏。但至道難凝﹐微言易爽﹐果向之人﹐猶迹有兩說﹐況在凡識﹐孰能壹論﹖是以近代談講﹐多有同異。

大律師穎上﹐積道河西﹐振徳江東﹐綜學月朗﹐砥行冰潔。行以尸羅爲基﹐學以《十誦》爲本。且幼選明師﹐歷事名勝﹐校理精密﹐無幽不貫。常以此律廣授二部﹐教流於京之中﹐聲髙於宋﹑齊之世﹐可謂七眾之宗師﹐兩代之元匠者矣。是以講肆之座﹐環春接冬﹐稟業之徒﹐云聚波沓。僧佑藉法乘緣﹐少預鉆仰﹐扈錫侍筵﹐二十餘載。𨿽深言遠旨﹐未敢庶幾﹐而章條科目﹐竊所早習。每服佩思尋﹐懼有墜失﹐遂集其舊聞﹐爲《義記》十卷。夫心識難均﹐意見多緒。竊同芻蕘﹐時綴毫露。輒布其別解﹐錄之言末。蓋率其木訥﹐指序條貫而已。昔少述私記﹐辭句未整﹐而好事傳寫﹐數本兼行。今刪繁補略﹐後撰爲定。敬述先師之旨﹐匪由庸淺之說。明哲儻覽﹐采其正意焉。

《初事第二事兩戒》

右第一卷

《第三事訖二不定法》

右第二卷

《三十尼薩耆事》

右第三卷

《九十事初盡第二誦》

右第四卷

《三誦》

右第五卷

《七法》

右第六卷

《八法》

右第七卷

《雜誦尼律》

右第八卷

《增一誦》

右第九卷

《優波離善誦》

右第十卷

○法集雜記銘目錄序第十

△釋僧佑撰

佑少長山居﹐遊息淨眾﹐𨿽業勤罔立﹐而誓心無墜。常願覺道流於忍土﹐正化隆於像運﹐是以三寶勝迹﹐必也詳錄﹐四眾福緣﹐每事述記。所撰法集﹐已爲七部﹐至於雜記碎文﹐條例無附﹐輒別爲一帙﹐以存時事。其山寺碑銘﹐僧眾行記﹐文自彼制﹐而造自鄙衷。竊依前古﹐總入於集﹐𨿽俗觀爲煩﹐而道緣成業矣。

《佛牙記》一卷

《胡音漢解傳譯記》一卷

《鐘山定林上寺碑銘》一卷﹝劉勰﹞

《鐘山定林上寺絕迹京邑五僧傳》一卷

《建初寺初創碑銘》一卷﹝劉勰﹞

《獻統上碑銘》一卷﹝沈約﹞

《僧柔法師碑銘》一卷﹝劉勰﹞

右七卷共帙

●卷十三

安世髙傳第一

支讖傳第二﹝竺朔佛支曜﹞

安玄傳第三

康僧會傳第四﹝嚴佛調康孟詳維難竺將炎白延﹞

朱士行傳第五

支謙傳第六

竺法護傳第七﹝聶承遠法炬法立﹞

竺叔蘭傳第八

屍梨蜜傳第九

僧伽跋澄傳第十﹝佛圖羅剎﹞

曇摩難提傳第十一﹝竺佛念﹞

僧伽提婆傳第十二

○安世髙傳第一

安淸﹐字世髙﹐安息國王正後之太子也。幼懷淳孝﹐敬養竭誠﹐惻隱之仁﹐爰及蠢類﹐其動言立行﹐若踐規矩焉。加以志業聰敏﹐刻意好學﹐外國典籍﹐莫不該貫。七曜五行之象﹐風角云物之占﹐推步盈縮﹐悉窮其變。兼洞曉醫術﹐妙善鍼脈﹐睹色知病﹐投藥必濟。乃至鳥獸鳴聞聲知心。於是俊異之名﹐被於西哉﹐遠近鄰國﹐咸敬而偉之。世髙𨿽在居家﹐而奉戒精峻﹐講集法施﹐與時相續。後王薨﹐將嗣國位﹐乃深惟苦空﹐厭離名器。行服旣畢﹐遂讓國與叔﹐出家修道。博綜經藏﹐尢精《阿毗曇》學﹐諷持禪經﹐略盡其妙。旣而遊方弘化﹐徧歷諸國﹐以漢桓帝之初﹐始到中夏。世髙才悟機敏﹐一聞能達﹐至止未久﹐卽通習華語。於是宣譯眾經﹐攺胡爲漢﹐出《安般守意》《陰持入經》《大小十二門》及《百六十品》等。初外國三藏眾護撰述經要爲二十七章﹐世髙乃剖析護所集七章﹐譯爲漢文﹐卽《道地經》也。其先後所出經凡三十五部﹐義理明析﹐文字允正﹐辯而不華﹐質而不野﹐凡在讀者﹐皆而不焉。

世髙窮理盡性﹐自識宿緣﹐多有神迹﹐世莫能量。初﹐世髙自稱﹕「先身已經爲安息王子﹐與其國中長者子俱共出家。分衛之時﹐施主不稱﹐同學輒怒﹐世髙屢加訶責﹐同學悔謝﹐而猶不悛攺。如此二十上﹐乃與同學辭訣云﹕『我當往廣州畢宿世之對。卿明經精進﹐不在吾後﹐而性多恚怒﹐命過當受惡形。我若得道﹐必當相度。』旣而遂適廣州﹐值寇賊大亂﹐行路逢一少年﹐唾手拔刀曰﹕『眞得汝矣﹗』世髙笑曰﹕『我宿命負卿﹐故遠來相償﹐卿之忿怒﹐故是前世時意也。』遂伸頸受刃﹐容無懼色。賊遂殺之。觀者塡路﹐莫不駭其奇異。旣而神識還爲安息王太子﹐卽今時世髙身也。」

世髙遊化中國﹐宣經事畢﹐值靈帝之末﹐關洛擾亂﹐乃杖錫江南。云「我當過廬山度昔同學。」行達亭湖廟。明目張膽廟舊有靈驗﹐商旅祈禱﹐乃分風上下﹐各無畱滯。耆有乞神竹者﹐未許輒取﹐舫卽覆沒﹐竹還本處。自是舟人敬禪﹐莫不懾影。世髙同旅三十餘船﹐奉牲請福。神乃隆祝曰「舫有沙門﹐可便呼上。」客咸共驚愕﹐請民髙入廟。神告世髙曰「吾昔在外國﹐與子俱出家學道﹐好行布施。而性多怒﹐今爲共阝亭湖神﹐周回千里﹐並吾所統。以布施故﹐珍玩無數﹔以恚故﹐墮此神中。今見同學﹐悲欣可言﹗壽盡旦夕﹐而醜形長大﹐若於此捨命﹐穢污江湖﹐當度山西空澤中也。此身滅恐墮地獄﹐吾有絹千疋﹐並雜寶物﹐可爲我立塔營法﹐使生善處也。」世髙曰「故來相度﹐何不現形﹖」神曰「形甚醜異﹐眾人必懼。」世髙曰「但出﹐眾不怪也。」神從牀後出頭﹐乃是大蟒蛇﹐至世髙膝邊﹐淚落如雨﹐不知尾之長短。世髙向之胡語﹐傍人莫解﹐蟒便還隱。世髙卽取絹物﹐辭別而去。舟侶帆﹐神復出蟒身﹐登山頂而望。眾人舉手﹐然後乃滅。忽之頃﹐便達豫章﹐卽以廟物造立東寺。世髙去後﹐神卽命過。暮有一少年上船﹐長跪世髙前﹐受其咒願﹐忽然不見。世髙謂船人曰「向之少年﹐卽共阝亭廟神﹐得離惡形矣。」於是廟神歇沒﹐無復靈驗。後人於西山澤中見一死蟒﹐頭尾相去數里﹐今尋陽郡蛇村是其處也。

世髙後復到廣州﹐尋其前世害巳少年。時少年尙在﹐年已六十餘。世髙徑投其家﹐共說昔日償對時事﹐並敍宿緣﹐歡喜相向。云「吾猶有餘報﹐今當往會稽畢對。」廣州客深悟世髙非凡﹐豁然意解﹐追悔前愆﹐厚相資供。乃隨世髙東行﹐遂達會稽。至便入市﹐正值市有斗者﹐亂相毆擊﹐誤中世髙﹐應時命終。廣州客頻驗二報﹐遂精勤佛法﹐具說事緣。遠近聞知﹐莫不悲嘆﹐明三世之有徵也。

世髙本旣王種﹐名髙外國﹐所以西方賓旅猶呼安侯﹐至今爲號焉。天竺國自稱書爲天書﹐語爲天語﹐音訓詭蹇﹐與漢殊異﹐先後傳譯﹐多致謬濫。惟世髙出經﹐爲羣譯之首。安公以爲「若及面稟﹐不異見聖」。列代明徳﹐咸贊而思焉。

○支讖傳第二﹝竺朔佛支曜﹞

支讖本月支國人也。操行淳深﹐性度開敏﹐稟持法戒﹐以精勤著稱。諷誦羣經﹐志存宣法﹐漢醒帝末﹐遊於洛陽。以靈帝光和﹑中平之間﹐傳譯胡文﹐出《般若道行品》《首楞嚴》《般舟三昧》等三經。又有《阿世王》《寶積》等十部經﹐以歲久無錄﹐安公校練古今﹐精尋文體﹐云「似讖所出」。凡此諸經﹐皆審得本旨﹐了不加飾﹐可謂善宣法要﹐弘道這士也。後不知所終。

沙門竺朔佛者﹐天竺人也。漢醒帝時﹐亦賫《道行經》來適洛陽﹐卽轉胡爲漢。譯人時滯﹐𨿽有失旨﹐然棄文存質﹐深得經意。朔又以靈帝光和二年於洛陽譯出《般舟三昧經》﹐時讖爲傳言﹐河南洛陽孟福﹑張蓮筆受。時又有支曜譯出《成具光明經》云。

○安玄傳第三﹝嚴佛調康孟詳維難竺將炎白延﹞

安玄﹐安息國人也。志性貞白﹐深沈有理致。爲優婆塞﹐秉持法戒﹐毫釐弗虧﹐博誦羣經﹐多所通習。漢靈帝末﹐遊賈洛陽﹐有功﹐號騎都尉。性虛靜溫恭﹐常以法事爲己務。漸練漢言﹐志宣經典﹐常與沙門講論道義﹐世所謂都尉玄也。玄與沙門嚴佛調共出《法鏡經》﹐玄口譯梵文﹐佛調筆受。理得音正﹐盡經微旨﹐郢匠之美﹐見述後代。

佛調﹐臨淮人也。綺年穎悟﹐敏而好學﹐信慧自然遂出家修道。通譯經典﹐見重於時。世稱安侯﹑都尉﹑佛調三人傳譯﹐號爲難繼。佛調又撰《十慧》﹐並傳於世。安公稱﹕「佛調出經﹐省而不煩﹐全本妙巧。」

次有康孟詳者﹐其先康居人也。譯出《中本起》。安公稱﹕「孟詳出經﹐奕奕流便﹐足騰玄趣。」

後有沙門維難者﹐天竺人也。以孫權黃武三年﹐賫《曇缽經》胡本來至武昌﹐《曇缽》卽《法句經》也。時支謙請出經﹐乃令其同道竺將炎傳譯﹐謙寫爲漢文。將炎未善漢言﹐頗有不盡。然志存義本﹐近於質實﹐今所傳《法句》是也。

白延者﹐不知何許人。魏正始之末﹐重譯出《首楞嚴》﹐又須賴及《除災患經》﹐凡三部云。

○康僧會傳第四

康僧會﹐其先康居人﹐世居天竺。其父因商賈﹐移於交。會年十餘歲。二親並亡﹐以至性聞。旣而出家﹐礪行甚峻。爲人弘雅有識量﹐篤志好學﹐明練三藏﹐博覽六典﹐天文圖緯﹐多所貫涉﹐辯於樞機﹐頗屬文翰。時孫權已稱制江左﹐而未有佛教。會欲運流大法﹐乃振錫東遊。以赤烏十年至建業﹐營立茅茨﹐設像行道。有司奏曰「有胡人入境﹐自稱沙門﹐容服非恆﹐事應驗察。」權曰「吾聞漢明夢神﹐號稱爲佛﹐彼之所事﹐豈其遺風耶﹖」卽召會詰問﹐有何靈驗。會曰「如來遷迹﹐忽逾千載﹐遺骨舍利﹐神曜無方。昔阿育王起塔﹐乃八萬四千。夫塔寺之興﹐所以表遺化也。」權以爲誇筵﹐乃謂會曰「若能得舍利﹐當爲造塔﹔如其虛忘﹐國有常刑。」會請期七日。乃謂其屬曰「法之興廢﹐在此一舉﹐今不至誠﹐後將何及﹗」乃共潔齋靜室﹐以銅瓶加幾﹐燒香禮請。七日期畢﹐寂然無應﹐求申二七﹐亦復如之。權曰「此欺誑也﹗」將欲加罪。會更請三七﹐權又特聽。會曰「法云應被﹐而吾等無感﹐何假王憲﹐當誓死爲期耳﹗」三七日暮﹐猶無所見﹐莫不震懼。旣入五更﹐忽聞瓶中鏗然有聲。會自往視﹐果獲舍利。明旦吳權﹐舉朝集觀﹐五色光焰﹐照耀瓶上。權手自執瓶﹐瀉於銅盤﹐舍利所衝﹐盤卽破碎。權肅然驚起曰「希有之瑞也﹗」會進而言曰「舍利威神﹐豈直光相而已﹐乃劫燒之火不能燔﹐金剛之杵不能壞矣。」權命取鐵槌砧﹐使力士擊之。砧錘並陷﹐而舍利無損。權大嗟服﹐卽爲建塔。以始有佛寺﹐故曰建初寺﹐因名其地爲佛陀裏。由是江左大法遂興。

至孫皓昏虐﹐欲燔塔廟。羣臣僉諫﹐以爲佛之威力不同余神。康會感瑞﹐大皇創寺﹐今若輕毀﹐恐貽後悔。皓悟﹐遣張昱詣寺詰會。昱雅有才辯﹐難問縱橫﹐會應機騁辭﹐文理鋒出。自旦至夕﹐昱不能屈。旣退﹐會送於門。時寺側有淫祀者。昱曰「玄化旣孚﹐此輩何故近而不革﹖」會曰「雷霆破山﹐聾者不聞﹐非音之細。苟在理通﹐則萬里懸應﹔如其阻塞﹐則肝膽楚越。」昱還﹐嘆會才明﹐非臣所測﹐願天鑑察之。皓大集朝賢﹐以馬車迎會。會就坐﹐皓問曰「佛教所明善惡報應﹐何者是耶﹖」會對曰「夫明主以孝慈訓世﹐則赤烏翔而老人星見﹔仁徳育物﹐則醴泉湧而嘉禾出。善旣有瑞﹐惡亦如之。故爲惡於隱﹐鬼得而誅之﹔爲惡於顯﹐人得而誅之。《易》稱積惡餘殃﹐《詩》詠『求福不回』﹐𨿽儒典之格言﹐卽佛教之明訓也。」皓曰「若然﹐則周孔已明之矣﹐何用佛教﹖」會曰「周孔𨿽言﹐略示顯近﹐至於釋教﹐則備極幽遠。故行惡則有地獄長苦﹐修善則有天宮永樂。舉玆以明勸沮﹐不亦大哉﹗」皓當時無以折其言。

皓𨿽聞正法﹐而昏暴之性不勝其虐。後使宿衛兵入後宮治園﹐於地中得一立金像﹐髙數尺﹐以呈皓。皓使著廁前。至四月八日﹐皓至廁污穢像﹐云灌佛訖﹐還與諸臥共笑爲樂。未暮﹐陰囊腫痛﹐叫呼不可堪忍。太史占言﹐犯大神所爲。羣臣禱祀諸廟﹐無所不至﹐而苦痛彌劇﹐求死不得。彩女先有奉法者﹐聞皓病﹐因問訊云「陛下就佛圖中求福不﹖」皓舉頭問﹕「佛神大耶﹖」彩女答﹕「佛爲大聖﹐天神所尊。」皓心遂悟其語意。故彩女卽迎像置殿上﹐香湯洗數十過﹐燒香懺悔。皓於枕上叩頭﹐自陳罪逆﹐有頃所痛卽問。遺使至寺﹐問訊諸道人﹐能說經者令來見。僧會卽隨使入。皓問罪福之由﹐會具爲敷析﹐辭甚精辯。皓先有才解﹐欣然大悅﹐因求看沙門戒。會以戒文祕禁﹐不可輕宣﹐乃取《本業》百三十五願﹐分作二百五十事﹐行住坐臥﹐皆願眾生。皓見玆願致深﹐世書所不及﹐益增善意﹐卽就會受五戒。旬日疾瘳﹐乃修治會所住寺﹐號爲天子寺。宣敕宮內﹐宗室羣臣﹐莫不必奉。會在吳朝﹐亟說正法﹐以皓性凶粗﹐不及妙義﹐惟敍報應近驗﹐以開諷其心焉。

會於建初寺譯出經法﹐《阿難念彌經》《鏡面王》《察微王》《梵皇王經》《道品》及《六度集》﹐並妙得經體﹐文義允正。又注《安般守意》《法鏡》《道樹》三經﹐並制經序﹐辭趣雅贍﹐義旨微密﹐並見重後世。會以晉武帝太康元年卒。

○朱士行傳第五

朱士行﹐潁川人也。志業淸粹﹐气韻明烈﹐堅正方直﹐勸沮不能移焉。少懷遠悟﹐脫落塵俗﹐出家以後﹐便以大法爲己任。常謂入道資慧﹐故專務經典。初天竺朔佛﹐以漢靈帝時出《道行經》﹐譯人口傳﹐或不領﹐輒抄撮而過﹐故意義首尾頗有格礙。士行嘗於洛陽講《小品》﹐往往不通。每嘆此經大乘之要﹐而譯理不盡﹐誓志捐身﹐遠求《大品》。遂以魏甘露五年﹐發迹雍州﹐西渡流沙。旣至於闐﹐果寫得正品梵書﹐胡本九十章﹐六十萬餘言。遣弟子不如檀﹐晉言法饒﹐凡十人﹐送經胡本還洛陽。未發之間﹐於闐小乘學眾遂以白王云「漢地沙門欲以婆羅門書惑亂正典﹐王爲地主﹐若不禁之﹐將斷大法﹐聾盲漢地﹐王之咎也﹗」王卽不聽賫經。士行憤慨﹐乃求燒經爲證。王欲試驗﹐乃積薪殿庭﹐以火燔之。士行臨階而誓曰「若大法應流漢地者﹐經當不燒﹔若其無應﹐命也如何﹗」言已投經﹐火卽爲滅﹐不損一字﹐皮牒如故。大眾駭服﹐稱其神感﹐遂得送至陳畱倉垣水南寺。河南居士竺叔蘭﹐善解方言﹐譯出爲《放光經》二十卷。士行年八十而卒。依西方維法﹐薪盡火滅﹐而屍骸猶全。眾咸驚異﹐乃咒曰「若眞得道﹐法當毀壞。」應聲碎散﹐遂斂骨起塔焉。

○支謙傳第六

支謙﹐字恭明﹐一名越﹐大月支人也。祖父法度﹐以漢靈帝世﹐率國人數百歸化﹐拜率善中郎將。越年七歲﹐騎竹馬戲於鄰家﹐爲猶所嚙﹐脛骨傷碎。鄰人欲殺狗取肝傳瘡﹐越曰「天生此物﹐爲人守吠﹐若不往君捨﹐狗終不見嚙。此則失在於我﹐不關於狗。若殺之得差﹐尙不可爲﹔況於我無益﹐而空招大罪。且畜生無知﹐豈可理責﹖」由是村人數十家感其言﹐悉不復殺生。

十歲學書﹐同時學者皆伏其聰敏。十三學胡書﹐備通六國語。初桓﹑靈世﹐支讖譯出法典﹐有支亮紀明資學於讖﹐謙又受業於亮。博覽經籍﹐莫不究練﹐世間藝術﹐多所綜習。其爲人細長黑瘦﹐眼多白而睛黃﹐時人爲之語曰「支朗眼中黃﹐形體𨿽細是智囊。」其本奉大法﹐精練經旨。獻帝之末﹐漢室大亂﹐與鄕人數十共奔於吳。初發日﹐惟有一被﹐有一客隨之﹐大寒無被﹐越呼客共眠。夜將半﹐客奪其被而去。明旦﹐同侶問被所在﹐越曰「昨夜爲客所奪。」同侶咸曰「何不相告﹖」答曰「我若告發﹐卿等必以劫罪罪之。豈宜以一被而殺一人乎﹖」遠近聞者莫不嘆服。

後吳主孫權聞其博學有才慧﹐卽召見之﹐因問經中深隱之義。越應機釋難﹐無疑不析。權大悅﹐拜爲博士﹐使轉導東宮﹐甚加寵秩。越以大教𨿽行﹐而經多胡文﹐莫有解者﹐旣善華戎之語﹐乃收集眾本﹐譯爲漢言。從黃武元年至建興中﹐所出《維摩詰》《大般泥洹》《法句》《瑞應本起》等二十七經﹐由得聖義﹐辭旨文雅。又依《無量壽》《中本起經》﹐制贊菩薩連句梵唄三契﹐注《了本生死經》﹐皆行於世。

後太子登位﹐遂隱於穹隆山﹐不交世務﹐從竺法蘭道人更練五戒。凡所遊從﹐皆沙門而已。後卒於山中﹐春秋六十。吳主孫亮與眾僧書曰「支恭明不救所疾﹐其業履衝素﹐始終可髙﹐爲之惻愴﹐不能已已﹗」其爲時所惜如此。

○竺法護傳第七聶承遠法炬法立

竺法護﹐其先月支國人也﹐世居惇煌郡。年八歲出家﹐事外國沙門竺髙座爲師﹐誦經日萬言﹐過目則能。天性純懿﹐操行精苦﹐篤志好學﹐萬里尋師。是以博覽六經﹐涉獵百家之言﹐𨿽世務毀譽﹐未嘗介於視聽也。是時晉武帝之世﹐寺廟圖像﹐𨿽崇京邑﹔而方等深經﹐蘊在西域。護乃慨然發憤﹐志弘大道。遂隨師至西域﹐遊歷諸國。外國異言﹐三十有六種﹐書亦如之﹐護皆徧學﹐貫綜詁訓﹐音義字體﹐無不備曉。遂大賫胡本﹐還歸中夏。自惇煌至長安﹐沿路傳譯﹐寫爲晉文。所獲大小乘經《賢劫》《大哀》《正法華》《普耀》等凡一百四十九部。孜孜所務﹐惟以弘通爲業﹐終身譯寫﹐勞不告。經法所以廣流中華者﹐護之力也。

護以晉武之末﹐隱居深山﹐山間地淸泣﹐恆取澡漱。後有采薪者穢慢其側﹐水俄頃而燥。護乃徘徊嘆曰「水若永竭﹐眞無以自給﹐正當移去耳。」言訖而泉流滿澗。其幽誠所感﹐皆此類也。後立寺於長安靑門外﹐精勤行道。於是徳化四布﹐聲蓋遠近﹐僧徒千數﹐咸來宗奉。時有沙彌竺法乘者﹐八歲聰慧﹐依護爲師。關中有甲族欲奉大法﹐試護道徳﹐僞往告急﹐求錢二十萬。護未有答。乘年十三﹐侍在師側﹐卽語客曰「和上意已相許矣。」客退﹐乘曰「觀此人神色﹐非實求錢﹐將以觀和上道徳何如耳。」護曰「吾亦以爲然。」明日﹐此客率其一宗百餘口﹐詣護請受五戒﹐具謝求錢意。於是四方士庶﹐聞風向集﹐宣隆佛化﹐二十餘年。後值惠帝西幸長安﹐關中蕭條﹐百姓流移。護與門徒避地東下﹐至澠池遘疾﹐卒﹐春秋七十有八。後孫興公制《道賢論》﹐以天竺七僧方竹林七賢﹐以護比山巨源﹐其論云「護公徳居物宗﹐巨源位登論道﹐二公風徳髙遠﹐足爲流輩。」其見美後代如此。

初護於西域得《超日明經》胡本﹐譯出頗多繁重。時有信士聶承遠﹐乃更詳正文偈﹐刪爲二卷﹐今之所傳經是也。承遠明練有才理﹐篤志法務﹐護公出經﹐多參正焉。

惠懷之際﹐有沙門法炬者﹐不知何許人。譯出《樓炭經》。炬與沙門法立共出《法句諭》及《福田》二經。法立又訪得胡本﹐別譯出百餘首﹐未及繕寫﹐會病而卒。尋值永嘉擾亂﹐湮滅不存。

○竺叔蘭傳第八

竺叔蘭﹐本天竺人也。祖父婁陀﹐篤志好學﹐淸簡有節操。時國王無道﹐百姓思亂﹐有賤臣將兵﹐得罪懼誅﹐以其國豪﹐呼與共反。婁陀怒曰「君出於微賤﹐而任居要職﹐不能以徳報恩﹐而反爲逆謀乎﹖我寧守忠而死﹐不反而生也﹗」反者懼謀泄﹐卽殺之而作亂。婁陀子達摩尸羅﹐齊言法首﹐先在他國。其婦兄二人﹐並爲沙門。聞父被害﹐國內大亂﹐卽與二沙門奔晉﹐居於河南﹐生叔蘭。叔蘭幼而聰辯﹐從二舅諮受經法﹐一聞而悟﹐善胡漢語及書﹐亦兼諸文史。然性頗輕躁﹐遊獵無度。嘗單騎逐鹿﹐值虎墮馬﹐折其右臂﹐久之乃差。後馳騁不已﹐母數訶諫﹐終不敢。爲之蔬食﹐乃止。

性嗜酒﹐飲至五六斗方暢。嘗大醉臥於路傍﹐仍入河南郡門喚呼﹐吏錄送河南獄。時河南尹樂廣﹐與賓客共酣﹐已醉﹐謂蘭曰「君僑客﹐何以學人飲酒﹖」叔蘭曰「杜康釀酒﹐天下共飲﹐何問僑舊﹖」廣又曰「飲酒可爾﹐何以狂亂乎﹗」答曰「民𨿽狂而不亂﹐猶府君𨿽醉而不狂。」廣大笑。時坐客曰「外國人那得面白﹖」叔蘭曰「河南人面黑尙不疑﹐僕面白復何怪耶﹗」於是賓主嘆其機辯﹐遂釋之。

頃之﹐無疾暴亡﹐三日還蘇。自說入一朱門﹐金銀爲堂﹐見一人﹐自云是其祖父﹐謂叔蘭曰「吾修善累年﹐今受此報。汝罪人﹐何得來耶﹗」時守門人以杖驅之﹐入竹林中﹐見其獵伴爲鷹犬所啄嚙﹐流血號叫﹐求救於叔蘭。叔蘭走避﹐數十步﹐值牛頭人欲扌叉之﹐叔蘭曰「我累世佛弟子﹐常供二沙門﹐何罪見治﹖」牛頭人答﹕「此𨿽受福﹐不關獵罪。」俄而見其兩舅來﹐語牛頭曰「我等二人恆受其供﹐惡少善多﹐可得相免。」遂隨道人歸。旣而還蘇﹐於是攺節修慈﹐專志經法。以晉元康元年譯出《放光經》及《異維摩詰》十餘萬言。旣學兼胡漢﹐故譯義精允。

後遭母艱﹐三月便欲葬。有鄰人告曰「今歲月不便﹐可待來年。」叔蘭曰「夫生者必有一死﹐死者不復再生﹐人神異塗﹐理之然也。若使亡母棲靈有地﹐則烏鳥之心畢矣﹔若待來年﹐恐逃走無地﹐何暇奉營乎﹖」遂卽葬畢。明年﹐石勒果作亂﹐寇賊縱橫﹐因避地奔荊州。後無疾﹐忽告知識曰「吾將死矣﹗」數日便卒。識者以爲知命。

○屍梨蜜傳第九

屍梨蜜﹐西域人也。時人呼之爲髙座。傳云國王之子﹐當承繼世﹐而以國讓弟﹐ウ軌太伯。旣而悟心天啟﹐遂爲沙門。蜜天資髙朗﹐風骨邁舉﹐直爾對之﹐便自卓出於物。西晉永嘉中始到此土﹐止建初寺。丞相王導一見而奇之﹐以爲吾之徒也。由是名顯。

太尉庾元規﹑光祿周伯仁﹑太常謝幼﹑廷尉桓茂倫﹐皆一代名士﹐見之終日累嘆﹐披衿至契。導常詣蜜﹐蜜解帶偃伏﹐悟言神解。時尙書令卞望之亦與蜜致善。卞令風裁貴整﹐以度格物。須臾卞至﹐蜜乃更斂衿飾容﹐端坐對之。諸公於是嘆其精神灑厲﹐皆得其所。桓廷尉曾欲爲蜜作目﹐久之未得﹐有云﹐屍梨蜜可稱卓朗。於是桓乃咨嗟絕嘆﹐以爲標題之極。

大將軍王處仲時在南夏﹐聞王﹑周諸公器重蜜﹐疑以爲失鑑。及自見蜜﹐乃振欣奔至﹐一面便盡虔。周ダ爲僕射領選﹐臨入﹐過視蜜﹐乃撫背而嘆﹕「若使太平世﹐盡得選此賢輩﹐眞令人無恨﹗」俄而ダ遇害﹐蜜往省其孤﹐對坐作胡唄三契﹐梵響淩雲。次誦咒數千言﹐聲音髙暢﹐顏容不變。旣而揮涕扌文淚﹐神气自若。其哀樂廢興﹐皆此類也。王公嘗謂蜜曰「外國正當有君﹐一人而已耳。」蜜笑而答曰「若使我如諸君﹐今日豈得在此。」當時以爲佳言。

蜜性髙簡﹐不學晉語。諸公與之語言﹐蜜因傳譯﹐然而神領意得﹐頓盡言前﹐莫不嘆其自然天拔﹐悟得非常。蜜善持咒術﹐所向皆驗。初江東未有咒法﹐蜜傳出《孔雀王》諸神咒﹐又授弟子覓歷髙聲梵唄﹐傳響於今。年八十餘﹐咸康中卒。諸公聞之﹐痛惜流。宣武桓公嘗云「少見髙座﹐稱其精神淵著﹐當年出倫。」其爲名士所嘆如此。

○僧伽跋澄傳第十佛圖羅剎

僧伽跋澄﹐賓人也。毅然有淵懿之量。歷尋名師﹐修習精詣﹐博覽眾典﹐特善數經。ウ誦《阿毗曇毗婆沙》﹐貫其妙旨。常浪志遊方﹐觀風弘化。苻堅之末﹐來入關中。先是大乘之典未廣﹐禪數之學甚盛。旣至長安﹐咸稱法匠焉。堅祕書郎趙政字文業﹐博學有才章﹐卽堅之琳﹑也。崇仰大法﹐嘗聞外國宗習《阿毗曇毗婆沙》﹐而跋澄諷誦﹐乃四事禮供﹐請譯梵文。遂共名徳法師釋道安集僧宣譯。跋澄口誦經本﹐外國沙門曇摩難提筆受爲梵文﹐佛圖羅剎宜譯﹐秦沙門敏智筆受爲漢文。以僞建元十九年譯出﹐自孟夏至仲秋方訖。

初﹐跋澄又賫《婆須蜜》梵本自隨﹐明年﹐趙政復請出之。跋澄乃與曇摩難提及僧伽提婆三人共執梵本﹐秦沙門竺佛念宣譯﹐慧嵩筆受﹐安公﹑法和對共校定。故二經流布﹐傳學迄今。跋澄戒徳整峻﹐虛靜離俗﹐關中僧眾﹐則而象之。後不知所終。

佛圖羅剎者﹐不知何國人。徳業純白﹐該覽經典﹐久遊中土﹐善閒流言。其宣譯梵文﹐見重苻世焉。

○曇摩難提傳第十一竺佛念

曇摩難提﹐兜亻去勒國人也。齠歲出家﹐聰慧夙成。研諷經典﹐以專精致業。徧觀三藏﹐ウ誦《增一》《中阿含經》。博識洽聞﹐靡所不練。是以國內遠近﹐咸共推服。少而觀方﹐徧涉諸國。常謂弘法之體﹐宜宣布未聞。故遠冒流沙﹐懷寶東遊﹐以苻堅建元二十年至於長安。先是中土羣經﹐未有《四含》。堅侍臣武威太守趙政﹐志深法藏﹐乃與安公共請出經。是時慕容衝已叛﹐起兵擊堅﹐關中騷動。政於長安城內集義學僧寫出丙經梵本﹐方始翻譯。竺佛念傳譯﹐慧嵩筆受。自夏迄春﹐綿歷二年方訖。具二《阿含》﹐凡一百卷。自經流東夏﹐迄於苻世﹐卷數之繁﹐惟此爲廣。難提學業旣優﹐道聲甚盛﹐堅屢禮請﹐厚致供施。在秦積載﹐後不知所終。

竺佛念﹐涼州人也。志行弘美﹐辭才辯贍﹐博見多聞﹐雅識風俗。家世河西﹐通習方語。故能交譯華梵﹐宣法關渭﹐苻﹑姚二代﹐常參傳經﹐二《含》之具﹐蓋其功也。

○僧伽提婆傳第十二

僧伽提婆﹐賓國人也﹐姓瞿曇氏。入道修學﹐均勻求明師﹐兼通三藏﹐多所誦持。尢善《阿毗曇心》﹐洞其纖旨。常誦《三法度》﹐書夜嗟味﹐以爲入道之府也。爲人俊朗有深鑑﹐儀止溫恭﹐務在誨人﹐恂恂不怠。苻氏建元中﹐入關宣流法化。初﹐安公之出《婆須蜜經》也﹐提婆與僧伽跋澄共執梵文。後令曇摩難提出二《阿含》﹐時有慕容之難﹐戎世建法﹐倉卒未練。安公先所出《阿毗曇》《廣說》《三法度》等諸經﹐凡百餘萬言﹐譯人造次﹐未善詳審﹐義旨句味﹐往往衍謬。俄而安公棄世﹐不及攺正。後山東淸平﹐提婆乃與冀州沙門法和﹐俱適洛陽。四五年間﹐研講前經﹐居華歲積﹐轉明漢語﹐方知先所出經多有乖失。法和嘆恨未定﹐重請譯攺﹐乃更出《阿毗曇》及《廣說》﹐先出眾經﹐漸攺定焉。

頃之﹐姚興王秦﹐法事甚盛。於是法和入關﹐而提婆度江。先是廬山慧遠法師翹勤妙典﹐廣集經藏﹐虛心側度﹐延望遠賓。聞其至止﹐卽請入廬嶽﹐以太元十六年﹐請譯《阿毗曇心》及《三法度》等經。提婆乃於波若臺手執胡本﹐口宣晉言﹐去華存實﹐務盡義本。今之所傳﹐蓋其文也。

至隆安元年﹐遊於京師。晉朝王公及風流名士﹐莫不造席致敬。時衛軍東亭侯王﹐雅有信慧﹐住持正法﹐建立精舍﹐廣招學眾。提婆至止﹐卽延請。仍於其捨講《阿毗曇》。名僧畢集﹐提婆宗致旣精﹐辭旨明析﹐振發義奧﹐眾咸悅悟。時王﹑僧彌亦在聽坐﹐後於別屋自講。問法綱道人﹕「僧彌所得云何﹖」答曰「大略全是﹐小未精核耳。」其敷演之明﹐易啟人心如此。

其年冬﹐集京都義學沙門四十餘人﹐更請提婆於其寺譯出《中阿含》﹐賓沙門僧伽羅叉執胡本﹐提婆翻爲晉言﹐至來夏方訖。其在關﹑洛﹑江左所出眾經﹐垂百餘萬言。歷遊華戎﹐備悉風俗。從容機警﹐善於談笑﹐其道化聲譽﹐莫不聞焉。未詳其卒歲月。提婆或作提和﹐蓋音訛故不同云。

●卷十四

鳩摩羅什傳第一

佛陀耶捨傳第二

曇無讖傳第三

佛馱跋陀傳第四

求那跋摩傳第五

僧伽跋摩傳第六

曇摩蜜多傳第七

求那跋陀羅傳第八

沮渠安陽侯傳第九功徳直

求那毗地傳第十

○鳩摩羅什傳第一

鳩摩羅什﹐齊言童壽﹐天竺人也。家世國相。什祖父達多﹐倜儻不羣﹐名重於國。父鳩摩炎﹐聰明有懿節。將嗣相位﹐乃辭避出家﹐東度蔥嶺。龜玆王聞其棄榮﹐甚敬慕之。自出郊迎﹐請爲國師。王有妹﹐年始二十﹐才悟明敏﹐過目必能﹐一聞則誦。且體有赤﹐法生智子﹐諸國娉之﹐並不行。及見炎﹐心欲當之。王聞大喜﹐逼炎爲妻﹐遂生什。什之在胎﹐其母慧解倍常﹐往雀梨大寺聽經﹐忽自通天竺語﹐眾咸嘆異。有羅漢達摩瞿沙曰「此必懷智子。」爲說舍利弗在胎之證。旣而生什﹐岐嶷若神。什生之後﹐還忘前語。

頃之﹐其母出家修道﹐學得初果。什年七歲﹐亦俱出家﹐從師受經﹐口誦日得千偈﹐偈有三十二字﹐凡三萬二千言。誦《毗曇》旣過﹐師授其義﹐卽自通解﹐無幽不暢。時龜玆國人以其母王女﹐利養甚多﹐乃攜什避之。什年九歲﹐進到賓﹐遇名徳法師頭達多﹐卽賓王之從弟也。淵粹有大量﹐三藏九部﹐莫不縷貫﹐亦日誦千偈﹐名播諸國。什旣至﹐仍師事之。遂誦雜藏﹑《中阿含》《長阿含》﹐凡四百萬言。達多每與什論議﹐深推服之。聲徹義王﹐王卽請入﹐集外道論師共相攻難。言气始交﹐外道輕其幼稚﹐言頗不順。什乘其巢而挫之﹐外道折伏﹐愧惋無言。王益敬異﹐日給鵝臘一雙﹐粳面各三升﹐酥六升。此外國之上供也。所住寺僧乃差大僧五人﹐沙彌十人﹐營視灑掃﹐有若弟子﹐其見尊崇如此。

至年十二﹐其母攜還龜玆。至月氏北山﹐有一羅漢見而異之﹐謂其母言「常當守護此沙彌﹐若至三十五不破戒者﹐當大興佛法﹐度無數人﹐與漚波掬多無異。若戒不全﹐無能爲也﹐正可才明俊藝法師而已。」什進到沙勒國﹐頂戴佛缽﹐心自念言「缽形甚大﹐何其輕耶﹖」卽重不可勝﹐失聲下之。母問其故﹐答曰「我心有分別﹐故缽有輕重耳﹗」

什於沙勒國誦《阿毗曇六足諸論》《增一阿含》。及還龜玆﹐名蓋諸國。時龜玆僧眾一萬餘人﹐疑非凡夫﹐咸推而敬之﹐莫敢居上。由是不預燒香之次﹐遂博覽《四韋陀》﹑五明諸論﹐外道經書﹐陰陽星﹐莫不究曉。妙達吉凶﹐言若符契。性率達﹐不礪小檢﹐修行者頗非之﹐什自得於心﹐未嘗介意。後從佛陀耶捨學《十誦律》﹐又從須利耶蘇摩諮稟大乘。乃嘆曰﹔』吾昔學小乘﹐譬人不識金﹐以石爲妙矣。」於是廣求義要﹐誦《中》《百》二論。於龜玆帛純王新寺得《放光經》﹐始披讀﹐魔來蔽文﹐惟見空牒。什知魔所爲﹐誓心愈固﹐魔去字顯﹐仍習誦之。後於雀梨大寺讀大乘經﹐忽聞空中語曰「汝是智人﹐何以讀此﹖」什曰「汝是小魔﹐宜時速去﹗我心如地﹐不可轉也。」停住二年﹐廣誦大乘經論﹐洞其祕奧。後往賓﹐爲其師頭達多具說一乘妙義。師感悟心服﹐卽禮什爲師﹐言「我是和上小乘師﹐和尙是我大乘師矣。」西域諸國伏什神俊﹐咸共崇仰。每至講說﹐諸王長跪髙座之側﹐令什踐其膝以登焉。

什道震西域﹐聲被東國。苻氏建元十三年﹐歲次丁丑﹐正月﹐太史奏有星見外國分野﹐當有大徳智人入轉中國。堅素聞什名﹐乃悟曰「朕聞西域有鳩摩羅什﹐將非此耶﹖」十九年﹐卽遣驍騎將軍呂光將兵伐龜玆及焉耆諸國。臨發﹐謂光曰「聞彼有鳩摩羅什﹐深解法相﹐善閒陰陽﹐爲後學之宗﹐朕甚思之。若克龜玆﹐卽馳驛送什。」光軍未至﹐什謂其王帛純曰「國運衰矣﹐當有敵。日下人從東方來﹐宜恭承之﹐勿抗其鋒。」純不從而戰﹐光遂破龜玆﹐殺純獲什。光性疏慢﹐未測什智量﹐見其年尙少﹐乃凡人戲之﹐彊妻以龜玆王女。什拒而不受﹐辭甚苦到。光曰「道士之操不逾先父﹐何所苦辭﹖」乃飲以淳酒﹐同閉密室。什被逼旣至﹐遂虧其節。或令騎牛及乘惡馬﹐欲使墮落﹐什常懷忍辱﹐曾無異色﹐光慚愧而止。光還中路﹐置軍於山下﹐將士已休。什曰「不可在此﹐必見狼狽﹐宜徙軍隴上。」光不納。至夜果大雨﹐洪潦暴起﹐水深數丈﹐死者數千。光始敬異之。什謂光曰「此凶亡之地﹐不宜淹畱﹐推數揆運﹐應速言歸﹐中路必有福地可居。」光從之。至涼州﹐聞苻氏已滅﹐遂割據涼土﹐制命一隅焉。

正月﹐姑臧大風﹐什曰「不祥之風﹐當有姦叛﹐然不勞自定也。」俄而梁謙﹑彭晃相繼而反﹐尋皆殄滅。光龍飛二年﹐張掖盧水胡沮渠男成及從弟蒙遜反﹐推建康太守業爲主。光遣子太原公纂率眾五萬討之。時論謂業等烏合﹐纂有威聲﹐勢必全克。光以問什﹐什曰「觀察此行﹐未見其利。」旣而纂敗績﹐僅以身免。光中書監張資﹐文翰溫雅﹐識量沈粹﹐寢疾困篤。光博營救療﹐有外國道人羅叉﹐云能差資病﹐光喜﹐給賜甚丰。什知叉誑詐﹐告資曰「叉不能爲益﹐徒煩費耳。冥運𨿽隱﹐可以事試也。乃以五色絲作繩結之﹐燒爲灰末﹐投水中。灰若出水還成繩者﹐病不可愈。」須臾灰聚浮出﹐復繩本形。旣而叉治無效﹐少日資亡。頃之﹐呂光卒﹐子纂襲僞位。咸寧二年﹐有豬生子﹐一身三頭。龍出東廂井中﹐到殿前蟠臥﹐比旦失之。纂以爲美瑞﹐號大殿爲龍翔殿。俄而有黑龍升於當陽九宮門﹐纂攺九宮門爲龍興門。什奏曰「比日潛龍出遊﹐豕妖表異。龍者陰類﹐出入有時﹐而今屢見﹐則爲災眚。必有下人謀上之變。宜克己修徳﹐以答天戒。」纂不納。與什博﹐戲殺棋曰「斫胡奴頭。」什輒答曰「不能斫胡奴﹐胡奴將斫人頭。」此言有旨﹐纂終不悟。後纂從弟超﹐小名胡奴﹐果殺纂斬首。其預睹徵兆﹐皆此類也。

停涼積年﹐呂光父子旣不弘道﹐故韞其經法﹐無所宣化。苻堅已亡﹐竟不相見。姚萇聞其髙名﹐虛心要請﹐到晉隆安二年﹐呂隆始聽什東。旣至姑臧﹐會萇卒﹐子興立﹐遣使迎什。弘始三年﹐有樹連理生於廟庭﹐逍遙園蔥變爲薤。到其年十二月二十日﹐什至長安﹐興待以國師之禮﹐甚見優龍。自大法東被﹐始於漢明﹐歷涉魏﹑晉﹐經論漸多。而支﹑竺所出﹐多滯文格義。興少崇三寶﹐銳志講集。什旣至止﹐仍請入西明閣﹑逍遙園﹐譯出眾經。什率多ウ誦﹐無不究達。轉解秦言﹐音譯流利。旣覽舊經﹐義多乖謬﹐皆由先譯失旨﹐不與胡本相應。於是興使沙門僧肇﹑僧﹑僧遷等八百餘人諮受什旨﹐更令出《大品》。什持胡本﹐興執舊經﹐以相讎校。其新文異舊者﹐義皆圓通﹐眾心愜服﹐莫不欣贊焉。興宗室常山公顯﹑安成侯嵩﹐並篤信緣業﹐屢請什於長安大寺講說新經。續出《小品》《金剛般若》《十住》《法華》《維摩》《思益》《首楞嚴》《華首》《持世》《佛藏》《菩薩藏》《遺教》《菩提》《呵欲》《自在王》《因緣觀》《無量壽》《新賢劫》《諸法無行》《禪經》《禪法要》《禪要解》《彌勒成佛》《彌勒下生》《稱揚諸佛功徳》《十誦律》《戒本》《大智》《成實》《十住》《中》《百》《十二門》諸論三十三部﹐三百餘卷。並顯暢神源﹐發揮幽致。於時四方義學沙門﹐不遠萬里。名徳秀拔者才﹑暢二公﹐乃至道恆﹑僧標﹑僧睿﹑僧惇﹑僧弼﹑僧肇等三千餘僧﹐稟訪精研﹐務窮幽旨。廬山慧遠﹐道業衝粹﹐乃遣使修問。龍光道生﹐慧解洞微﹐亦入關諮稟。傳法之宗﹐莫與競爽﹐盛業久大﹐至今式仰焉。

初﹐沙門僧睿﹐才識髙朗﹐常隨什傳寫。什每爲睿論西方辭體﹐商略同異﹐云「天竺國俗甚重文藻﹐其宮商體韻﹐以入弦爲善。凡覲國王﹐必有贊徳﹔見佛之儀﹐以歌嘆爲尊。經中偈頌﹐皆其式也。但攺梵爲秦﹐失其藻蔚﹐𨿽得大意﹐殊隔文體。有似嚼飯與人﹐非徒失味﹐乃令嘔噦也。」什嘗作頌贈沙門法和云「心山育徳薰。流芳萬由旬。哀鸞鳴孤桐﹐淸響徹九天。」凡爲十偈﹐辭諭皆爾。什雅好大乘﹐志在敷廣﹐嘗嘆曰「吾若著筆作大乘阿毗曇﹐非迦旃延子比也。今在秦地﹐深識者寡﹐折翮於此﹐將何所論﹗」乃淒然而止。惟爲興著《實相論》二卷﹐並注《維摩》﹐出言成章﹐無所刪攺﹐辭諭婉約﹐莫非淵奧。

什爲人神情映徹﹐傲岸出羣﹐應機領會﹐鮮有其匹。且篤性仁厚﹐泛愛爲心﹐虛己善誘﹐終日無。姚主嘗謂什曰「大師明超悟﹐天下莫二﹐若一旦後世﹐何可使法種無嗣﹖」遂以妓女十人逼令受之。自爾以來﹐不住僧房﹐別立廨捨﹐供給丰盈。每至講說﹐常先自說譬﹕「譬如臭泥﹐中生蓮華﹐但采蓮華﹐勿取臭泥也。」

初﹐什在龜玆﹐從卑摩羅叉律師受律。卑摩後入關中﹐什聞至欣然﹐師敬盡禮。卑摩未知被逼之事﹐因問什曰「汝於漢地大有重緣﹐受法弟子可有幾人﹖」什答﹕「漢境經律未備﹐新經及律多是什所傳出﹐三千從眾﹐皆從什受法﹔但什累業障深﹐故不受師敬耳。」又杯度比丘在彭城﹐聞什在長安﹐乃嘆曰「吾與此子戲別三百餘年﹐杳然未期。遲有遇於來生耳。」

什臨終﹐力疾與眾僧告別曰「因法相遇﹐殊未盡伊心﹐方復異世﹐惻愴何言﹗自以ウ昧﹐謬充傳譯﹐若所傳無謬﹐使焚身之後﹐舌不ㄡ爛。」以晉義熙中卒於長安﹐卽於逍遙園﹐依外國法以火焚屍﹐薪滅形化﹐惟舌不變。後有外國沙門來曰「羅什所諳﹐十不出一。」初什一名鳩摩羅耆婆﹐外國制名﹐多以父母爲本﹐什父鳩摩炎﹐母字耆婆﹐故兼取爲名云。

○佛陀耶捨傳第二

佛陀耶捨﹐齊言覺明﹐賓人也。婆羅門種﹐世事外道。有一沙門從其家乞﹐其父怒﹐令人毆之﹐遂手腳攣辟﹐不能行止。乃問於巫師﹐對曰「坐犯賢人﹐鬼神使然也。」卽請此沙門﹐竭誠悔過。數日便瘳。因令耶捨出家爲其弟子﹐時年十三。嘗隨師遠行﹐於曠野逢虎﹐師欲走避。耶捨曰「此虎已飽﹐必不侵人。」俄而虎去﹐前行果見余肉。師密異之。至年十五﹐誦經日得五六萬言。所住寺常於外分衛﹐廢於誦習。有一羅漢重其聰敏﹐恆乞共之。十九﹐誦大小乘經二百餘萬言。然性簡忄敖﹐頗以知見自處﹐謂少堪己師﹐故不爲諸僧所重。但美儀止﹐善談笑﹐見者忘其深恨。年及受戒﹐莫爲臨壇﹐所以向立之歲﹐猶爲沙彌。乃從其舅學五明諸論﹐世間法術﹐多所通習。二十七﹐方受具戒。以讀誦爲務﹐手不釋牒﹐每端坐思義﹐不覺虛中而過。其專精如此。

後至沙勒國﹐時太子達摩弗多﹐齊言法子﹐見其容服端雅﹐差別所從來。耶捨酬對淸辯﹐太子悅之。仍請宮內供養﹐待遇隆厚。羅什後至﹐從其受學《阿毗曇》《十誦律》﹐甚相尊敬。什隨母東歸﹐耶捨畱止。頃之﹐王薨﹐太子卽位﹐王孫爲太子。時苻堅遣呂光攻龜玆﹐龜玆王急﹐求救於沙勒﹐王自率兵救之﹐使耶捨畱輔太子﹐委以後任。救軍未至而龜玆已敗。王歸﹐具說羅什爲光所執﹐乃嘆曰「我與羅什相遇𨿽久﹐未盡懷抱﹐其忽羈虜﹐相見何期。」停十餘年﹐王薨﹐因至龜玆﹐法化甚盛。

時什在姑臧﹐遣信要之。裹糧欲去﹐國人請畱﹐復停歲餘。語弟子云「吾欲尋羅什﹐可密裝夜發﹐勿使人知。」弟子曰「恐明旦追至﹐不免復還耳。」耶捨乃取淸水一缽﹐以藥投中﹐咒數千言﹐與弟子洗足﹐卽便夜發。比至旦﹐行數百里。差別弟子曰「何所覺耶﹖」答曰「惟聞疾風之響﹐眼中淚出耳。」耶捨又與咒水洗足﹐住息。明旦國人追之﹐已差數百里﹐不及。行達姑臧﹐而什已入長安。聞興逼以妾媵﹐勸爲非法﹐乃嘆曰「羅什如好綿﹐何可使入棘中乎﹗」

什聞其至姑臧﹐勸興迎之﹐興不納。頃之命什譯出經藏﹐什曰「夫弘宣法教﹐宜令文義圓通。貧道𨿽誦其文﹐未善其理﹐惟佛陀耶捨深達經致﹐今在姑臧﹐願下詔徵之。一言三詳﹐然後著筆﹐使微言不墜﹐取信千載也。」興從之。卽遣使招迎﹐厚加贈遺﹐悉不受。乃笑曰「明旨旣隆﹐便應載馳。檀越待士旣厚﹐脫如羅什見處﹐則未敢聞命﹗」使還﹐興嘆其機愼﹐重信惇諭﹐方至長安。興自出候問﹐別立新省於逍遙園﹐四事供養﹐並不受。至時分衛﹐一食而已。於時羅什出《十住經》﹐一月餘日﹐疑難猶豫﹐尙未操筆。耶捨旣至﹐共相徵決﹐辭理方定。道俗三千餘人﹐皆嘆其賞要。捨爲人髭赤﹐善解《毗婆沙》﹐故時人號曰赤髭毗婆沙。旣爲羅什之師﹐亦稱大毗婆沙。四輩供養﹐衣缽供具﹐滿三間屋﹐不以關心。興爲貨之﹐於城南造僧伽藍。

耶捨先譯《曇無徳律》﹐僞司隸校尉姚爽請令出之。姚興疑其遺謬﹐乃試耶捨﹐令誦民籍﹑藥方各四十餘紙。三日乃執文覆之﹐不誤一字。眾服其彊記。卽以弘始一年譯出爲四十五卷﹐並出《長阿含經》﹐減百萬言。涼州沙門竺佛念譯爲秦言﹐道含執筆。至十五年解座。興親耶捨布絹萬疋﹐悉皆不受。佛念﹑道含布絹各千疋﹐各徳沙門五百人皆重親施。耶捨後還外國﹐至賓﹐尋得《虛空藏經》一卷﹐寄賈客傳與涼州諸僧。後不知所終。

○曇無讖傳第三

曇無讖﹐中天竺人也。讖六歲遭父憂﹐隨母傭織爲業。見沙門達摩耶捨﹐齊言法明﹐道俗所宗﹐丰於利養。其母羨之﹐故以讖爲其弟子。十歲﹐與同學數人讀咒﹐聰敏出羣﹐誦經日得萬餘言。初學小乘﹐兼覽五明諸論﹐講說精辯﹐莫能酬抗。後遇白頭禪師﹐共讖論議﹐習業旣異﹐交諍十旬。讖𨿽攻難鋒起﹐而禪師終不肯屈。讖服其精理﹐乃謂禪師曰「頗有經典可得見不﹖」禪師卽授以樹皮《涅經》本。讖尋讀驚悟﹐方自慚恨﹐以爲坎井之識﹐久迷大方。於是集眾悔過﹐遂專業大乘。年二十﹐所誦大小乘經二百餘萬言。

讖從兄善能調象騎﹐殺王所乘白耳大象﹐王怒誅之。令曰「敢有視者﹐夷三族﹗」親屬莫敢往﹐讖哭而葬之。王怒﹐欲誅讖﹐讖曰「王以法故殺之﹐我以親而葬之﹐並不違大義﹐何爲見怒﹖」傍人爲之寒心﹐其神色自若。王奇其志气﹐遂畱供養。讖明解咒術﹐所向皆驗﹐西域號爲大咒師。後隨王入山﹐王渴乏須水﹐不能得。讖乃密咒石出水﹐因贊曰「大王惠澤所感﹐遂使枯石生泉。」鄰國聞者﹐皆嘆王徳。於時雨澤甚調﹐百姓稱詠﹐王悅其道術﹐深加優寵。頃之﹐王意稍歇﹐待之漸薄。讖怒曰「我當以罌水詣池﹐咒龍入罌﹐令天下大旱。王必請咒﹐然後放龍降雨﹐則見待何如﹖」遂持罌造龍。有密告之者﹐王怒﹐捕讖。讖懼誅﹐乃賫《大涅經》本前分十二卷﹐並《菩薩戒經》《菩薩戒本》奔龜玆。

龜玆國多小乘學﹐不信《涅》。遂至姑臧﹐止於傳捨。慮失經本。枕之而寢。有人牽之在地。讖驚覺﹐謂是盜者。如此三夕﹐聞空中語曰「此如來解脫之藏﹐何以枕之﹗」讖乃慚悟﹐別髙處。夜有盜之者﹐舉不能勝﹐乃數過舉之﹐遂不能動。明旦﹐讖持經去﹐不以爲重。盜者見之﹐謂是聖人﹐悉來拜謝。河西王沮渠蒙遜聞讖名﹐呼與相見﹐接待甚厚。蒙遜素奉大法﹐志在弘通﹐請令出其經本。讖以未參土言﹐又無傳譯﹐恐言舛於理﹐不許卽翻。於是學語三年﹐翻爲漢言﹐方共譯寫。是時沙門慧嵩﹑道朗﹐獨步河西﹐值其宣出法藏﹐深相推重。轉易梵文﹐嵩公筆受﹐道俗數百人疑難縱橫﹐讖臨機釋滯﹐未嘗畱礙。嵩﹑朗等更請廣出余經﹐次譯《大集》《大云》《大虛空藏》《海龍王》《金光明》《悲華》《優婆塞戒》《菩薩地持》﹐並前所出《菩薩戒經》《菩薩戒本》垂二十部。讖以《涅經》本品數未足﹐還國尋求。值其母亡﹐遂畱歲餘。後於於闐更得經本﹐復還姑臧譯之﹐續爲三十六卷焉。

讖嘗告蒙遜云「有鬼入聚落﹐必多災疫。」遜不信﹐欲躬見爲驗。讖卽以術加遜﹐遜見而駭怖。讖曰「宜潔誠齋戒﹐神咒驅之。」乃讀咒三日﹐謂遜曰「鬼北去矣。」旣而北境之外疫死萬數。遜益敬待﹐禮遇彌崇。會魏虜主托跋燾聞其道術﹐遣使迎請﹐且告遜曰「若不遣讖﹐便卽加兵。」遜自揆國弱﹐難以拒命﹐兼虜讖多術﹐或爲魏謀己﹐進退惶惑﹐乃密計除之。初讖譯出《涅》﹐卷數已定﹐而外國沙門曇無發云「此經品未盡。」讖嘗慨然﹐誓必重尋。蒙遜因其行志﹐乃僞資發遣﹐厚贈寶貨。未發數日﹐乃流涕告眾曰「讖業對將至﹐眾聖不能救矣。」以本有心誓﹐義不容停﹐行四十里﹐遜密遣刺客害之﹐時年四十九﹐眾咸慟惜焉。

後道場寺慧觀志欲重求後品﹐以髙昌沙門道普嘗遊外國﹐善能胡書﹐解六國語。宋元嘉中﹐啟文帝資遣道普﹐將書吏十人﹐西行尋經。至長廣郡﹐舶破傷足﹐因疾遂卒。普臨終嘆曰「《涅後分》與宋地無緣矣﹗」

○佛馱跋陀傳第四

佛馱跋陀﹐齊言佛賢﹐北天竺人也。五歲而孤﹐十七出家。與同學數人誦經﹐眾皆一月﹐佛賢一日誦畢。其師嘆曰「佛賢一日﹐敵三十天也。」及受具戒﹐修業精勤﹐博學羣經﹐多所通達﹐少以禪律馳名。嘗與同學僧伽達多共遊賓﹐同處積載﹐達多𨿽服其才明﹐而未測其人也。後於禪室見佛賢神變﹐乃敬心祈問﹐方知得不還果。

常欲遊方弘化﹐備觀風俗﹐會沙門智嚴至西域﹐遂請俱東。於是杖錫跋涉﹐經歷三年﹐路由雪山﹐備極艱阻。旣而中路附舶﹐循海而行﹐經一島下﹐以手指山曰「可止於此。」舶主曰「客行惜日﹐調風難遇﹐不可停也。」行二百餘里﹐風忽轉吹﹐舶還向島下。眾人方悟其神﹐咸師事之﹐聽其進止。後遇便風﹐同侶皆發。佛賢曰「不可動。」舶主乃止。旣而先發之舶﹐一時覆敗。後於ウ夜之中﹐忽令眾舶俱發﹐無肯從者。佛賢自起收纜﹐惟一舶獨發。俄爾賊至﹐畱者悉被抄害。

頃之﹐至靑州東萊郡。聞鳩摩羅什在長安﹐卽往從之。什大欣悅﹐共論法相﹐振發玄緒﹐多有妙旨。因謂什曰「君所釋不出人意﹐而致髙名何耶﹖」什曰「吾年老故爾﹐何必能稱美談。」什每有疑義﹐必共諮決。時僞秦主姚興專志經法﹐供養三千餘僧﹐並往來宮闕﹐盛修人事。惟佛賢守靜﹐不與眾同。後語弟子云「我昨見本鄕有五舶俱發。」旣而弟子傳告外人﹐關中舊僧道恆等以爲顯異惑眾﹐乃與三千僧擯遣佛賢﹐驅逼令去。門徒數百﹐並驚懼奔散。乃與弟子慧觀等四十餘人俱發﹐神志從容﹐初無異色。識眞者咸共嘆惜﹐白黑送者數千人。興尋悵恨﹐遣使追之。佛賢謝而不還。

先是廬山釋慧遠久服其風﹐乃遣使入關致書祈請。後聞其被斥﹐乃致書與姚主解其擯事﹐欲迎出禪法。頃之﹐佛賢至廬山﹐遠公相見欣然﹐傾蓋若舊。自夏迄冬﹐譯出禪數諸經。

佛賢志在遊化﹐居無求安。以義熙八年﹐遂適荊州。遇外國舶主﹐旣而訊訪﹐果是天竺五舶﹐先所見者也。傾境士庶﹐競來禮事﹐其有奉施﹐皆不受﹐持缽分衛﹐不問豪賤。時陳郡袁豹爲宋武帝太尉長史﹐在荊州。佛賢將弟子慧觀詣豹乞食。豹素不敬信﹐待之甚薄。未飽辭退﹐豹曰「似未足﹐且復小畱。」佛賢曰「檀越施心有限﹐故令所設已罄。」豹卽呼左右益飯﹐飯果盡。豹大慚。旣而問慧觀曰「此沙門何如人﹖」觀答曰「徳量髙邈﹐非凡人所測。」豹深嘆異﹐以啟太尉。太尉請與相見﹐甚崇敬之﹐資供備至。俄而太尉還都﹐請與俱歸﹐安止道場寺。佛賢儀軌率素﹐不同華俗﹐而志韻淸遠﹐雅有淵致。京都法師僧弼與名徳沙門寶林書曰「斗場禪師其有大心﹐便是天竺王﹑何﹐風流人也。」其見稱如此。

先是支法領於於闐國所得《華嚴經》胡本三萬六千偈﹐未有宣譯。到義熙十四年﹐吳郡內史孟ダ﹑右衛將軍褚叔度﹐卽請佛賢爲譯匠。乃手執梵文﹐共沙門慧嚴﹑慧義等百有餘人﹐於道場寺譯﹐銓定文旨﹐會通華戎﹐妙得經體﹐故道場寺猶有華嚴堂焉。其先後所出六卷《泥洹》《新無量壽》《大方等如來藏》《菩薩十住》《本業》《出生無量門持》《淨六波羅蜜》《新微密持》《禪經》《觀佛三味經》凡十一部﹐並究其幽旨﹐妙盡文意。以元嘉六年卒﹐春秋七十有一。

○求那跋摩傳第五

求那跋摩﹐齊言功徳鎧﹐賓王之支胤也。跋摩年十五﹐捨家爲沙彌。師僧見其俊悟﹐咸敬異之。其性仁玆謙恭﹐率由而至。旣受具戒﹐誦經百餘萬言﹐深明律品。旣總學三藏﹐故因以爲號焉。年至三十﹐賓王薨﹐絕無紹嗣﹐人以其王種﹐議欲立之。跋摩慮被逼勸﹐乃遠到師子國﹐觀風弘教。識眞之眾﹐咸稱其已得初果。後至南海婆國﹐啟悟邪惑﹐化流海表。婆王爲立精舍﹐師禮事之。山多猛獸﹐屢害居民﹐跋摩乃請移居山中﹐虎豹馴服﹐暴害遂絕。

宋文帝遠聞其風﹐敕交州刺史稱旨迎致﹐京邑名僧慧嚴﹑慧觀等附信修虔﹐並與王書﹐屈請弘法。婆崇爲國師﹐久之不遣。跋摩志遊江東﹐終不肯畱﹐以元嘉八年正月至都﹐卽住洹寺﹐文帝引見勞差別﹐屢設供施。頃之﹐於洹譯出眾經《菩薩地》《曇無徳羯磨》《優婆塞五戒略論》《三歸》及《優婆塞二十二戒》。初﹐元嘉三年﹐徐州刺史王仲徳於彭城請外國沙門伊葉波羅譯出《雜心》﹐至《擇品》未竟﹐而緣礙遂輟。至是乃更請跋摩於寺重更校定﹐正其文旨。弘道宣法﹐遠近歸之﹐貴賤禮覲﹐車馬相繼。其年九月二十八日中食畢﹐未唱《隨意》﹐先起還ト。其弟子後至﹐奄然已終。春秋六十有五。

初﹐未終之前﹐預造遺文頌偈三十六行﹐自說因緣﹐云已證二果。密封席下﹐蜞有知者﹐終後方見焉。卽扶坐繩牀﹐顏貌不異﹐似若入定。道俗赴者千有餘人﹐並聞香气芬烈殊常。咸見一物狀若龍蛇﹐長可一疋﹐起於屍側﹐直上衝天﹐莫能名者。卽於南林戒壇前﹐依外國毗葬法。會葬萬餘人﹐妓樂幡華﹐四面雲集﹐香薪爲。白黑至者皆灌以香油﹐旣而燔之﹐五色焰出。是時天景澄朗﹐道俗哀嘆﹐仍於其處起白塔焉。

○僧伽跋摩傳第六

僧伽跋摩﹐齊言僧鎧﹐天竺人也。少而棄俗﹐淸峻有戒徳﹐明解律藏﹐尢精《雜心》。以宋元嘉十年步自流沙﹐至於京都。風宇宏肅﹐道俗敬異﹐咸宗而事之﹐號曰三藏法師。初﹐景平元年﹐平陸令許桑捨宅建剎﹐因名平陸寺。後道場慧觀以跋摩道行純備﹐請住此寺﹐崇其供養﹐以表厥徳。跋摩共觀加塔三層﹐行道諷誦﹐日夜不輟。僧眾歸集﹐道化流布。

初﹐三藏法師深明戒品﹐將爲影福寺尼慧果等重受具戒。是時二眾未備﹐而三藏遷化。俄而師子國比丘尼鐵薩羅等至都﹐眾乃共請跋摩爲師﹐繼軌三藏。洹慧義執意不同﹐諍論翻覆。跋摩標宗顯法﹐理證明允。慧義遂回其剛褊﹐靡然推服﹐乃率其弟子服膺稟戒﹐僧尼受者數百許人。宋彭城王義康崇其戒範﹐廣設齋供﹐四眾殷盛﹐傾於京邑。

頃之﹐名徳大徳慧觀等以跋摩妙解《雜心》﹐諷誦通達﹐卽以其年九月﹐乃於長幹寺招集學士﹐更請出焉。寶云譯語﹐觀公筆受﹐研校精悉﹐周年方訖。續出《摩得勒伽》《分別業報略》《勸發諸王要偈》及《請聖僧浴文》凡四部。跋摩遊化爲志﹐不滯一方﹐旣傳經事畢﹐將還本國﹐眾咸祈止﹐莫之能畱。以元嘉中隨西域賈人舶還外國﹐莫詳其終。

○曇摩蜜多傳第七

曇摩蜜多﹐齊言法秀﹐賓人也。年六七歲﹐神明澄正﹐每見法事﹐輒自然欣躍﹐其親愛而異之﹐遂令出家。賓多出聖達﹐屢值明師﹐博貫羣經﹐特深禪法﹐所得之要﹐極甚微奧。爲人沈邃有慧解﹐儀軌詳整﹐生而連眉﹐故世稱連眉禪師焉。

少好遊方﹐誓志宣化﹐周曆諸國﹐遂適龜玆。未至一日﹐王夢神告曰「有大福徳人﹐明當入國﹐汝應供養。」明旦﹐卽敕外司﹐若有異人入境﹐必馳奏聞。俄而禪師果至﹐王自出郊迎﹐延請入宮﹐遂從稟戒﹐盡四事之供。禪師安而能遷﹐不滯利養﹐居數年﹐密有去志。神又降夢曰「福徳人捨王去矣﹗」王惕然驚覺。旣而君臥固畱﹐莫之能止。遂度流沙﹐進到惇煌。於曠野之地建立精舍﹐植標千株﹐房閣池林﹐極爲嚴淨。頃之復適涼州﹐仍於公府舊寺更營堂房﹐學徒濟濟﹐禪業甚盛。

常以江左王畿﹐志欲傳法。以宋元嘉元年展轉至蜀。俄而出峽﹐停止荊州﹐於長沙寺造立禪館。居頃之﹐沿流東下﹐至於京師﹐卽住洹寺。其道聲素著﹐傾都禮訊﹐自宋文袁皇后及皇子公主﹐莫不設齋桂宮﹐請戒椒掖﹐參候之使﹐旬日相屬。卽於洹寺譯出諸經《禪法要》《普賢觀》《虛空藏觀》凡三部經。常以禪道教授﹐或千里諮受﹐四輩遠近﹐皆號大祥師焉。

會稽太守孟ダ深信眞諦﹐以三寶爲己任﹐素好禪味﹐敬心殷重。及臨浙河﹐請與同遊。乃於貿阝縣之山建立塔寺。東境舊俗﹐多趣巫祝﹐及妙化所移﹐比屋歸正﹐自西䢐東﹐無思不服。後還都憩定林下寺。禪師天性凝靜﹐雅愛山水﹐以爲鐘山鎭嶽﹐埒美嵩﹑華﹐常嘆下寺基構﹐未窮形勝。於是乘髙相地﹐揆卜山勢﹐斬石刊木﹐營建上寺。殿房禪室﹐肅然深遠﹐實依稀鷲巖﹐仿佛樹矣。於是息心之眾﹐萬里來集﹐諷誦肅邕﹐望風成化。定林達禪師卽神足弟子﹐弘其教軌﹐聲震道俗﹐故能淨化久而莫渝﹐勝業崇而弗替﹐蓋禪師之遺烈也。爰自西域﹐至於南土﹐凡所遊履﹐靡不與造。檀會梵集﹐僧不絕書﹐轉法敷教﹐寺無虛月。

初﹐禪師之發賓也﹐有迦毗羅神王衛送。禪師遂至龜玆。於中路欲返﹐乃現形告辭禪師曰「汝神力通變﹐自在遊處﹐將不相隨共住南方。」語畢﹐卽收影不見。遂遠從至揚都﹐故仍於上寺圖像著壁﹐迄至於今﹐猶有聲影之驗﹐潔誠祈福﹐莫不享願。以元嘉十九年七月六日卒於上寺﹐春秋八十有七。道俗四部﹐行哭相趨﹐仍葬於鐘山宋熙寺前。

○求那跋陀羅傳第八

求那跋陀羅﹐齊言功徳賢﹐中天竺人也。以大乘學﹐故世號摩訶衍。本婆羅門種。幼學五明諸論﹐天文書﹐醫方咒術﹐靡不博貫。後遇見《阿毗曇雜心》﹐尋讀驚悟﹐乃深崇佛法焉。其家世外道﹐禁絕沙門﹐乃捨家潛遁﹐遠求師匠﹐卽落髮攺服﹐專志學業。及受具戒﹐博通三藏。爲人慈和恭順﹐事師盡勤。頃之﹐辭小乘師﹐進學大乘。大乘師試令探取經匣﹐卽得《大品》《華嚴》﹐師喜而嘆曰「汝於大乘有重緣矣﹗」於是讀誦講義﹐莫能酬抗。進受菩薩戒法﹐乃奉書父母﹐勸歸正法曰「若專過外道﹐則𨿽還無益﹔若歸依三寶﹐則長得相見。」其父感其至言﹐遂棄邪從正。跋陀前到師子諸國﹐皆傳送資供。

旣有緣東方﹐乃隨舶泛海。中塗風止﹐淡水復竭﹐舉舶憂惶。跋陀曰「可同心並力念十方佛﹐稱觀世音﹐何往不感﹖」乃密誦咒經﹐懇到禮懺。俄而信風暴至﹐密雲降雨﹐一舶蒙濟。其誠感如此。元嘉十二年至廣州。時刺史車朗表聞﹐宋文帝遣使迎接。旣至京都﹐敕名僧慧嚴﹑慧觀於新亭效勞。見其神情朗徹﹐莫不虔敬﹐𨿽因譯交言﹐而欣若傾蓋。初住洹寺﹐俄而文帝延請﹐深加崇敬。郎耶顏延之通才碩學﹐束帶造門。於是京師遠近﹐冠蓋相望﹐宋彭城王義康﹑譙王義宣並師事焉。頃之﹐眾僧共請出經﹐於洹寺集義學諸僧譯出《雜阿含經》﹐東安寺出《法鼓經》。後於丹陽郡譯出《勝》《楞伽經》。徒眾七百餘人﹐寶云傳譯﹐慧觀執筆。往復諮析﹐妙得本旨。

後譙王鎭荊州﹐請與俱行﹐安止辛寺﹐更創殿房。卽於辛寺出《無憂王》《過去現在因果》及一卷《無量壽》﹑一卷《泥洹》《央掘魔》《相續解脫》《波羅蜜了義》《第一義五相略》《八吉祥》等諸經﹐凡一百餘卷。譙王欲請講《華嚴》等經﹐而跋陀自忖未善宋語﹐愧嘆積旬﹐卽旦夕禮懺﹐請乞冥應。遂夢有人白服持劍﹐擎一人首﹐來至其前曰「何故憂耶﹖」跋陀具以事對。答曰「無所多憂。」卽以劍易首﹐更安新頭。語令回轉﹐曰「得無痛耶﹖」答曰「不痛。」豁然便覺﹐心神喜悅。旦起言義﹐皆備領宋語﹐於是就講。弟子法勇傳譯﹐僧念爲都講。𨿽因譯人﹐而玄解往復。

元嘉將末﹐譙王屢有怪夢﹐跋陀答以京都將有禍亂。未及一年﹐而二凶構逆。及孝建之初﹐譙王陰謀逆節﹐跋陀顏容憂慘﹐而未及發言。譙王問其故。跋陀諫爭懇切﹐乃流涕而言曰「必無所冀﹐貧道不容扈從。」譙王以其物情所信﹐乃逼與俱下。梁山之敗﹐火艦轉迫﹐去岸懸遠﹐判無濟理。惟一心稱觀世音﹐手捉筇竹杖﹐投身江中﹐水齊至膝﹐以杖刺水﹐水深流駛。見一童子尋後而至﹐以手牽之﹐顧謂童子﹕「汝小兒何能度我」﹖惚之間﹐覺行十餘步﹐仍得上岸。卽脫納衣欲賞童子﹐顧覓不見﹐舉身毛豎﹐方知神力焉。

時王玄謨督軍梁山﹐孝武敕軍中﹐得摩訶衍﹐善加料理﹐驛信送臺。俄而尋得﹐令舸送都。孝武卽時引見﹐顧問委曲﹐曰「企望日久﹐今始相遇。」跋陀對曰「旣染戾﹐分爲灰粉。今得接見﹐重荷生造。」敕問並誰爲賊﹐答曰「出家之人不預戎事。然張暢﹑宗靈秀等並是驅逼﹐貧道所明﹔但不圖宿緣﹐乃逢此事。」孝武曰「無所懼也。」是日敕住後堂﹐供施衣物﹐給以人乘。初跋陀在荊州十載﹐每與譙王書疏﹐無不記錄。及軍敗檢簡﹐無片言及軍事者。孝武明其純謹﹐益加禮遇。後因閒談﹐聊戲問曰「今丞相不﹖」答曰「受供十年﹐何可忘徳﹗今從陛下乞願﹐願爲丞相三年燒香。」帝淒然動容﹐義而許焉。

及中興寺成﹐敕令移住﹐令開三間房。後於東府燕會﹐王公畢集﹐敕見跋陀。時未及淨發﹐白首皓然。孝武遙望﹐顧語尙書謝莊曰「摩訶衍聰明機解﹐但老期已至。朕試問之﹐其必悟人意也。」跋陀上階﹐因迎謂之曰「摩訶衍不負遠來之意﹐但有一在。」卽應聲答曰「貧道遠歸帝京﹐重四十年﹐天子恩遇﹐銜愧罔極﹔但七十老病﹐惟一死在。」帝嘉其機辯﹐敕近禦而坐﹐舉朝屬目。

後於秣陵界鳳凰樓西起寺﹐每至夜半﹐輒有推戶而喚﹐視不見人﹐眾屢厭夢。跋陀燒香咒曰「汝宿緣居此﹐我今起寺﹐行道禮懺﹐常爲汝等。若住者﹐爲護寺善神﹔若不能居﹐各隨所安。」旣而道俗十餘人同夕夢見鬼神千數﹐皆荷擔移去﹐寺眾遂安。

大明七年﹐天下亢旱﹐祈禱山川﹐累月無驗。孝武請令祈雨﹐必使有感﹔如其無效﹐不須相見。跋陀答曰「仰憑三寶﹐陛下天威﹐冀必降澤﹔如其不獲﹐不復重見。」卽往北湖釣臺﹐燒香祈請﹐不復飲食。默而誦經﹐密加祕咒。明日晡時﹐西北角雲起如車蓋﹐日在桑楡﹐風震云合﹐連日降雨。明旦﹐公卿入賀﹐敕見慰勞﹐親施相續。

跋陀自幼以來﹐蔬食終身。常執持香鑪﹐未嘗輟手。每食竟﹐輒分食飛鳥﹐乃集手取食。至明帝之世﹐禮供彌盛。到泰始四年正月﹐覺體不平﹐便預與明帝公卿告辭。臨終之日﹐延佇而望﹐云見天華聖像。禺中遂卒﹐春秋七十有五。明帝深加痛惜﹐慰賻甚厚﹐公卿會葬﹐榮哀備焉。

○沮渠安陽侯傳第九功徳直

沮渠安陽侯者﹐其先天水臨成縣胡人﹐河西王蒙遜之從弟也。初﹐蒙遜滅呂氏﹐竊號涼州﹐稱河西王焉。安陽爲人彊志疏通﹐敏朗有智鑑﹐涉獵書記﹐善於談論。幼稟五戒﹐銳意內典﹐所讀眾經﹐卽能諷誦。常以爲務學多聞﹐大士之盛業也。少時嘗度流沙﹐到於闐國﹐於衢摩帝大寺遇天竺法師佛陀斯那﹐諮問道義。斯那本學大乘﹐天才秀出﹐誦半億偈﹐明了禪法﹐故西方諸國號爲人中師子。安陽從受《禪要祕密治病經》﹐因其胡本口誦通利。旣而東歸﹐於髙螄郡求得《觀世音》《彌勒》二觀經各一卷。及還河西﹐卽譯出《禪要》﹐轉爲漢文。

居數年﹐魏虜托跋燾伐涼州﹐安陽宗國殄滅﹐遂南奔於宋﹐晦志卑身﹐不交世務﹐常遊止塔寺﹐以居士自畢。初出《彌勒》《觀世音》二觀經﹐丹陽尹孟ダ見而善之﹐請與相見。一面之後﹐雅相崇愛﹐亟設供饌﹐厚相優贍。至孝建二年﹐竹園寺比丘尼慧聞其諷誦《禪經》﹐請令傳寫。安陽通習積久﹐臨筆無滯﹐旬有七日﹐出爲五卷。其年仍於鐘山定林上寺續出《佛母泥洹經》一卷。安陽居絕妻孥。無欲榮利﹐從容法侶﹐宣通經典﹐是以京邑白黑咸敬而嘉焉。以大明之末遘疾而卒。

時有外國沙門功徳直者﹐不知何國人。以宋大明中遊方至荊州﹐寓禪房寺。沙門玄暢請其譯出《念佛三昧經》六卷﹐及《破魔陀羅尼》。停荊歷年﹐後不知所終。

○求那毗地傳第十

求那毗地﹐中天竺人也。弱齡從道﹐師事天竺大乘法師僧伽斯﹐聰慧彊記﹐勤於諷習﹐所誦大小乘經十餘萬言。兼學外典﹐明解陰陽﹐其候時逆占﹐多有徵驗﹐故道術之稱﹐有聞西域。建元初來至京師﹐止毗耶離寺﹐執錫從徒﹐威儀端肅﹐王公貴勝﹐疊相供請焉。初﹐僧伽斯於天竺國抄集修多羅藏十二部經中要切譬諭﹐撰爲一部﹐凡有百事﹐以教授新學。毗地悉皆通誦﹐兼明義旨。以永明十年秋譯出爲齊文﹐凡十卷﹐卽《百句譬諭經》也。復出《十二因緣》及《須達長者經》各一卷。自大明以後﹐譯經殆絕﹐及其宣流法寶﹐世咸美之。

毗地爲人弘厚﹐有識度﹐善於接誘﹐勤躬行道﹐夙夜匪懈。是以外國僧眾﹐萬里歸集﹐南海商人﹐悉共宗事﹐供贈往來﹐歲時不絕。性頗畜積﹐富於財寶﹐然營建法事﹐己無私焉。於建業準側造正觀寺﹐重閣層門﹐殿房整飾﹐養徒施化﹐徳業甚著。以中興二年冬卒。

●卷十五

法祖法師傳第一﹝法祚衛士度﹞

道安法師傳第二﹝法和﹞

慧遠法師傳第三

道生法師傳第四

佛念法師傳第五

法顯法師傳第六

智嚴法師傳第七

寶云法師傳第八

智猛法師傳第九

法勇法師傳第十

○法祖法師傳第一﹝法祚衛士度﹞

帛遠﹐字法祖﹐本姓萬氏﹐河內人也。父威達﹐以儒雅知名﹐州府辟命皆不行。祖少發道心﹐啟父出家﹐辭理切至﹐其父不能奪﹐遂攺服從道。祖才思俊徹﹐敏朗絕倫。誦經日八九千言﹐研味方等﹐妙入幽微﹐世俗墳索﹐多所該貫。乃於長安造築精舍﹐以講習爲業。白黑稟受﹐幾出千人。晉惠之末﹐太宰河間王鎭關中﹐虛心敬重﹐待以師友之禮。每至閒辰靜夜﹐輒談講道徳。於時西府初建﹐俊甚盛﹐能言之士﹐咸服其遠致。

祖見羣雄交爭﹐干戈方始﹐志欲潛遁隴右﹐以保雅操。會張輔爲秦州刺史﹐鎭隴上﹐祖與之俱行。輔以祖名徳顯著﹐眾望所歸﹐欲令反服﹐爲己僚佐。祖固志不移﹐由是結憾。先有州人管蕃與祖論議﹐屢屈於祖﹐蕃深銜恥恨﹐每加讒構。祖行至縣﹐忽語諸道人及弟子曰「我數日對當至。」便辭別﹐作素書分布經像及資財都訖。明晨詣輔共語﹐忽忤輔意﹐輔使收之行罰﹐眾咸怪惋。祖曰「我來畢對。此宿命久結﹐非今日事也。」乃呼十方佛﹕「法祖前身罪緣﹐歡喜畢對。願從此以後﹐與輔爲善知識﹐無令受殺人之罪。」遂鞭之五十﹐奄然命終。輔後具聞其事﹐方大惋恨。

初﹐祖道化之聲被於關隴﹐崤函之右奉之若神。戎晉嗟慟﹐行路流涕。隴上羌胡率精騎五千﹐將欲迎祖西歸﹐中路聞其遇害﹐悲恨不及。眾咸憤激﹐欲復祖之讎﹐輔遣軍上隴﹐羌胡率輕騎逆戰﹐時天水故帳下督富整﹐遂因忿斬輔。羣胡旣雪怨恥﹐稱善而還﹐共分祖屍﹐各起塔廟﹐輔字世偉﹐南陽人﹐張衡之後。𨿽有才解﹐而酷不以理﹐橫殺天水太守封尙﹐百姓疑駭﹐因亂而斬焉。管蕃亦卒以傾險致敗。

後少時有一人﹐姓李名通﹐死而更蘇﹐云「見祖法師在閻羅王處﹐爲王講《首楞嚴經》。云講竟應往忉利天。又見祭酒王浮﹐一云道士基公﹐次被鎖械﹐求祖懺悔。」昔祖平素之日﹐與浮每爭邪正﹐浮屢屈。旣意不自忍﹐乃作《老子化胡經》以誣謗佛法。殃有所歸﹐故死方思悔。孫綽《道賢論》﹐以法祖疋嵇康。論云「帛祖釁起於管蕃﹐中散禍作於鐘會。二賢並以俊邁之气﹐昧其圖身之慮﹐棲心事外﹐輕世招患﹐殆不異也。」其見稱如此。

祖旣博涉多閒﹐善通胡漢之語﹐嘗譯《惟逮》《弟子本起》《五部僧》等三部經﹐又注《首楞嚴經》。又言別譯數部小經﹐值亂零失﹐不知其名。

祖弟法祚亦少有令譽﹐被博士徵﹐不就。年二十五出家﹐深洞佛理﹐關隴知名。時梁州刺史張光﹐以祚兄不肯反服﹐輔之所殺﹐光又逼祚令罷道。祚執志堅貞﹐以死爲誓﹐遂爲光所害﹐春秋五十有七。注《放光波若經》﹐及著《顯宗論》等。光字景武﹐江夏人﹐後爲武都氐楊難敵所圍﹐發憤而死。

時晉惠之世﹐又有優婆塞衛士度﹐譯出道行波若經二卷。士度本司州汲郡汲人。陸沈寒門﹐安貧樂道﹐常以佛法爲心。當其亡日﹐淸淨澡漱﹐誦經千餘言﹐然後蓋衣屍臥﹐奄然而卒。

○道安法師傳第二法和

釋道安﹐本姓衛﹐常山扶柳人也。年十二出家﹐神性聰敏﹐而形貌至陋﹐不爲師之所重。驅使田舍﹐至於三年﹐執勤就勞﹐曾無怨色。篤性精進﹐齋戒無闕﹐數歲之後﹐方啟師求經。師與《辯意經》一卷﹐可五千餘言。安賫經入田﹐因息尋覽。暮歸﹐以經還師﹐復求余經。師曰「昨經不讀﹐今復求耶﹗」對曰「卽已ウ誦。」師𨿽異之﹐而未信也。復與《成具光明經》一卷﹐可減萬言﹐賫之如初﹐暮復還師。師執經覆之﹐不差一字。師大驚嗟﹐敬而異之。後爲受具戒﹐恣其遊方。至鄴﹐入中寺﹐遇佛圖澄。澄見而嗟嘆﹐與語終日。眾見其形望不稱﹐咸共輕怪。澄曰「此人遠識﹐非爾儔也。」

初﹐經出已久﹐而舊譯時謬﹐致使深義隱沒未通。每至講說﹐惟敍大意﹐轉讀而已。安窮覽經典﹐釒句深致遠。其所注《般若》《道行》《密迹》《安般》諸經﹐並尋文比句﹐爲起盡之義﹐及《析疑》《甄解》﹐凡二十二卷。序致淵富﹐妙盡玄旨。條貫旣敍﹐文理會通﹐經義克明﹐自安始也。

又自漢曁晉﹐經來稍多﹐而傳經之人﹐名字弗記。後人追尋﹐莫測年代。安乃總集名目﹐表其時人﹐銓品新舊﹐撰爲經錄。眾經有據﹐實由其功。

四方學士﹐競往師之﹐受業弟子法汰﹑慧遠等五百餘人。及石氏之亂﹐乃謂其眾曰「今天災旱蝗﹐寇賊縱橫﹐聚則不立﹐散則不可。」遂率眾入王屋女機山。頃之﹐復渡河依陸渾﹐山棲木食修學。俄而慕容俊逼陸渾﹐遂南投襄陽。行至新野﹐復議曰「今遭凶年﹐不依國主則法事難立。又教化之體﹐宜令廣布。」咸曰「隨法師教﹗」乃令法汰詣揚州﹐曰「彼多君子﹐好尙風流。」法和入蜀﹐「山水可以修閒」。安與弟子慧遠等五百餘人渡河﹐夜行值雷雨﹐乘電光而進。前得人家﹐見門裹有一雙馬昂﹐昂間懸一馬篼﹐可容一斛。安便呼林伯升。主人驚出﹐果姓林﹐名伯升。謂是神人﹐厚相禮接。旣而弟子問何以知其姓字﹖安曰「兩木爲林﹐篼容百升也。」遂住襄陽。

習鑿齒聞而詣之。旣坐而稱曰「四海習鑿齒。」安曰「樂天釋道安。」時人咸以爲名答。鑿齒嘗餉安梨數十枚。正值講坐﹐便手自割分﹐梨盡人徧﹐無參差者。髙平郗超遣使遺米千石﹐修書累紙﹐深致殷勤。安答書曰「損米彌覺有待之爲煩﹗」鑿齒與謝安書曰「來此見釋道安﹐故是遠勝﹐非常道士。師徒數百﹐齋講不。無變化會術可以惑常人之耳目﹐無重威大勢可以整羣小之參差﹐而師徒肅肅﹐自相尊敬﹐洋洋濟濟﹐乃是吾由來所未見。其人理懷簡衷﹐多所博涉﹐內外羣書﹐略皆徧觀﹐陰陽算數﹐亦皆能通。佛經故最是所長﹐作義乃似法蘭﹑法祖輩﹐統以大無﹐不肯稍齊物等智﹐在方中馳騁也。恨不使足下見之﹗其亦每言思得一見足下。」其爲時賢所重如此。

安在樊沔十五載﹐每歲常再徧講《放光經》﹐未嘗廢闕。桓沖要出江陵﹐朱序西鎭﹐復請還襄陽。苻堅素聞其聲﹐每云「襄陽有釋道安是名器﹐方欲致之﹐以輔朕躬。」後堅攻襄陽﹐安與朱序俱獲於堅。堅謂僕射權翼曰「朕以十萬之師取襄陽﹐惟得一人半。」翼曰「誰耶﹖」堅曰「安公一人﹐習鑿齒半人也。」旣至﹐住長安城內五重寺﹐僧眾數千人﹐大弘法化。

初魏晉沙門依師爲姓﹐故姓名不同。安以爲大師之本﹐莫尊釋迦﹐乃以釋命氏。後獲《增一阿含經》﹐果稱四河入海﹐無復河名﹔四姓爲沙門﹐皆稱釋種。旣懸與經符﹐遂爲後式焉。安外涉羣書﹐善爲文章。長安中衣冠子弟爲詩賦者﹐皆依附致譽。與學士楊弘仲論《詩風雅》﹐皆有理致。

初﹐堅承石氏之亂﹐至是民戶殷富﹐四方略定﹐惟有東南一隅﹐未能抗服。堅每與侍臣談話﹐未嘗不欲平一江左﹐欲以晉帝爲僕射﹐謝安爲侍中。堅弟平陽公融及朝臣石越﹑原紹並切諫﹐終不能回。眾以安爲堅所敬信﹐乃共請曰「主上將有事東南﹐公何能不爲蒼生致一言耶﹖」會堅出東苑﹐命安升輿同載。僕射權翼諫曰「臣聞天子法駕﹐侍中陪乘﹐道安毀形﹐寧可參廁乘輿﹗」堅懍然作色曰「安公道徳可尊﹐朕將舉天下而不易。𨿽輿輦之榮﹐乃是爲其臭腐耳﹗」卽敕翼扶之而登輿。俄而顧謂安公曰「朕將與公南遊吳越﹐整六師而巡狩﹐陟會稽而觀滄海﹐不亦樂乎﹗」安對曰「檀越應天禦世﹐有八州之富﹐居中土而制四海﹐宜棲神無爲﹐與堯舜比隆。今欲以百萬之眾﹐求厥田下下之土﹔且東南地卑气癘﹐昔舜﹑禹遊而不反﹐秦皇適而弗歸。以貧道觀之﹐非愚心所同也。平陽公懿戚﹐石越重臣﹐並謂不可﹐猶尙見拒﹔貧道輕淺﹐言必不允。旣荷厚遇﹐敢不盡誠耳﹗」堅曰「非爲地不廣﹐民不足治也。將簡天心﹐明大運所在耳﹗順時巡狩﹐亦著前典﹐若如來言﹐則帝王無省方之文乎﹖」安曰「若鑾駕必動﹐可暫幸洛陽﹐抗威畜銳﹐傳檄江南。如其不服﹐伐之未晚。」堅不從﹐遂遣平陽公融等精銳二十五萬爲前鋒﹐堅躬率步騎六十萬。到頃﹐晉遣徵虜將軍謝石﹑徐州刺史謝玄拒之。堅軍大潰﹐晉軍還逐北三十餘里﹐死者相枕。融馬倒殞首﹐堅單騎而遁﹐如所諫焉。堅尋爲慕容衝所圍。時安同在長安城內﹐以僞建元二十一年二月八日﹐齋畢無疾而卒。葬五級寺中。

未終之前﹐隱士王嘉往候安。安曰「世事如此﹐行將及人﹐相與去乎﹖」嘉曰「誠如所言﹐師且前行﹐吾有小債未了﹐不得俱去。」及姚萇之得長安也﹐嘉故在城內。萇與苻登相持甚久﹐萇患之﹐問嘉曰「吾得天下不﹖」答曰「略得。」萇怒曰「得當言得﹐何略之有﹖」遂斬之﹐嘉所謂負債者也。萇死﹐其子略方得殺登稱帝﹐所謂「略得」者也。嘉字子年﹐隴西人。形貌鄙陋﹐似若不足﹐滑稽好語笑﹐然不食五穀﹐淸虛服气﹐人鹹宗而事之。往問善惡﹐嘉隨而應答﹐語則可笑﹐狀如調戲﹐辭似讖記﹐不可領解﹐事過皆驗。及嘉之死﹐其日有人於隴上見之。法師之潛契神人﹐皆此類也。

初﹐安聞羅什在西域﹐思共講析微言﹐安勸堅取之。什亦遠聞其風﹐謂是東方聖人﹐恆遙而禮之。初﹐安生﹐便左臂上有一皮﹐廣寸許﹐著臂如釧﹐捋可得上下﹐惟不得出手而已。時人謂之印手菩薩。安終後二十餘年而什方至。什恨不相見﹐甚悲恨焉。初﹐安篤志經典﹐務在宣法﹐所請外國沙門僧伽跋澄﹑曇摩難提及僧伽提婆等﹐譯出眾經百餘萬言。常與沙門法和銓定音字﹐詳核文旨﹐新出眾經﹐於是獲正。孫興公爲《名徳沙門論目》云「釋道安博物多才﹐通經明理。」其見述於世如此。

釋法和﹐冀州人。凝靜有操行﹐少與安公同師受學﹐善能標明論綱﹐解悟疑滯。安公所得羣經常共校之。後遊洛陽﹐又請提婆重出《廣說》等經。居陽平寺﹐年八十餘﹐爲僞晉公姚緒所請﹐集僧齋講。敕其弟子曰「俗网煩惱﹐苦累非一﹐無常甚樂。」乃整衣服﹐繞塔禮拜﹐還詣座所﹐以衣蒙首﹐忽然而卒。時人謂之知命。

○慧遠法師傳第三

釋慧遠﹐本姓賈﹐雁門樓煩人也。弱而好書﹐璋秀發。年十三﹐隨舅令狐氏遊學許﹑洛﹐故少爲諸生。博綜六經﹐尢善《老》《莊》﹐性度弘偉﹐風鑑朗拔﹐𨿽宿儒才彥﹐莫不服其深致焉。年二十一﹐俗渡江東﹐就範宣子共契嘉遁。值王路屯阻﹐有志不果。乃於關左遇見安公﹐一面盡敬﹐以爲眞吾師也。遂投簪落﹛髟采﹜﹐委質受業。旣入乎道﹐厲然不羣﹐常欲總攝綱維﹐以大法爲己任﹐精思諷持﹐以夜續晝。沙門曇翼每給以燈燭之費﹐安公聞而喜曰「道士誠知人矣﹗」遠藉慧解於前因﹐資勝心於曠劫﹐故能神明英越﹐機鑑遐深。無生實相之玄﹐般若中道這妙﹐卽色空慧之祕﹐緣門寂觀之要﹐無微不析﹐無幽不暢。志共理冥﹐言與道合﹐安公常嘆曰「使道流東國﹐其在遠乎﹗」

後隨安公南遊攀﹑沔。晉太元之初﹐襄陽失守﹐安公入關。遠乃遷於尋陽﹐葺字廬嶽。江州刺史桓伊爲造殿房。此山儀形九派﹐峻聳天絕﹐棲集隱淪﹐吐納靈異。遠創造精舍﹐洞盡山美。卻負香鑪之峯﹐傍帶瀑布之壑﹐仍石壘基﹐卽松栽構﹐淸泉環階﹐白雲滿室。復於寺內別置禪林﹐森樹煙凝﹐石逕苔合。凡在瞻履﹐皆神淸而气肅焉。

遠聞北天竺有佛影﹐欣感交懷。乃背山臨流﹐營築龕室﹐妙算畫工﹐采圖寫。色疑積空﹐望似輕霧﹐暉相炳曖﹐若隱而顯。遂傳寫京都﹐莫不嗟嘆。於是率眾行道﹐昏曉不絕﹐釋迦余化﹐於斯復興。旣而謹律息心之士﹐絕塵淸信之賓﹐並不期而至﹐望風遙集。彭城劉遺民﹑雁門周續之﹑新蔡畢穎之﹑南陽宗炳﹐並棄世遺榮﹐依遠遊止。遠乃於精舍無量壽像前﹐建齋立誓﹐共期西方。其文曰﹕

惟歲在攝提﹐秋七月戊辰朔﹐二十八日乙未﹐法師釋慧遠﹐貞感參見冥﹐宿懷特發。乃延命同志﹐息心淸信之士百有二十三人﹐集於廬山之陰﹐般若臺精舍阿彌陀像前﹐率以香華﹐敬薦而誓焉。

惟斯一會之眾﹐夫緣化之理旣明﹐則三世之傳顯矣﹔遷感之數旣符﹐則善惡之報必矣。推交臂之潛淪﹐悟無常之期切﹐審三報之相催﹐知趣之難拔。此其同志諸賢﹐所以夕惕宵勤﹐仰思攸濟者也。

蓋神者可以感涉﹐而不可以迹求。必感之有物﹐則幽路咫尺﹔苟求之無主﹐則渺茫何津﹖今幸以不謀﹐而僉心西境﹐叩篇開信﹐亮情天發﹐乃機象通於寢夢﹐欣歡百於子來。於是靈圖表輝﹐景侔神造﹐功由理諧﹐事非人運。玆實天啟其誠﹐冥數來萃者矣﹐可不克心重精﹐疊思以凝其慮哉﹗

然其景績參差﹐功福不一﹐𨿽晨祈云同﹐夕最悠隔﹐卽我師友之眷﹐良可悲矣。是以慨焉。胥命整襟法堂﹐等施一心﹐亭懷幽極﹐誓玆同人﹐俱遊絕域。其有驚出絕倫﹐首登神界﹐則無獨善於云嶠﹐忘兼全於幽谷。先進之與後升﹐勉思匯徵之道。然後妙覲大儀﹐啟心貞照﹐識以悟新﹐形由化革。藉芙蓉於中流﹐蔭瓊柯以詠言﹐飄雲衣於八極﹐泛香風以窮年。體忘安而彌穆﹐心超樂以自怡﹐臨三塗而緬謝﹐傲天宮而長辭。紹眾靈以繼軌﹐指大息以爲期﹐究玆道也﹐豈不弘哉﹗

司徒王謐﹐護軍王默等並欽慕風徳﹐遙致師敬。謐修書曰「年始四十七﹐而衰同耳順。」遠答曰「古人不愛尺璧而重寸陰。觀其所存﹐似不在長年。檀越旣履順而遊性﹐乘佛理以禦心﹐因此而推﹐復何羨於遐齡耶﹖想斯理久已得之﹐爲復酬來訊耳。」

初經流江東﹐多有未備﹐禪法無聞﹐律藏殘闕。遠大存教本﹐憤慨道缺﹐乃命弟子法淨等遠尋眾經﹐逾越沙雪﹐曠載方還。皆獲胡本﹐得以傳譯。每逢西域一賓﹐輒懇惻諮訪。屢遣使入關﹐迎請禪師﹐解其擯事﹐傳出《禪經》。又請賓沙門僧伽提婆出數經。所以禪法經戒﹐皆出廬山﹐幾且百卷。初關中譯出《十誦》﹐所餘一分未竟﹐而弗若多羅亡﹐遠常慨其未備。及聞曇摩流支入秦﹐乃遺書祈請﹐令於關中更出余分。故《十誦》一部﹐具足無闕﹐晉地獲本﹐相傳至今。蔥外妙典﹐關中勝說﹐所以來集玆土者﹐皆遠之力也。外國眾僧咸稱漢地有大乘道士﹐每至燒香禮拜﹐輒東向致敬。其神理之迹﹐固未可測也。

常以支竺舊義﹐未窮妙實﹐乃著《法性論》﹐理奧文詣。羅什見而嘆曰「邊國人未見經﹐便ウ與理合﹐豈不妙哉﹗」遠翹勤弘道﹐懍厲爲法。每致書羅什﹐訪核經要。什亦髙其勝心﹐萬里響契。姚略欽想風名﹐嘆其才思﹐致書殷勤﹐信餉歲通。贈以龜玆國細鏤雜變石像﹐以申款心。又令姚嵩獻其珠像。

《釋論》初出﹐興送論並遺書曰「《大智度論》新訖﹐此旣龍樹所作﹐又是方等旨歸﹐宜爲一序﹐以宣作者之意。然此諸道士咸相推謝﹐無敢動手。法師可爲作序﹐以貽後之學者。」遠答云「欲令作《大智論序》﹐以申作者之意。貧道聞懷大非小渚所容﹐汲深非短綆所測。披省之日﹐有愧髙命。又體羸多病﹐觸事有廢﹐不復屬意已來﹐其日亦久。緣來告之重﹐輒粗綴所懷。至於研究之美﹐當復寄諸明徳。」其名髙遠國如此。遠常謂《大智論》文句繁積﹐初學難尋﹐乃刪煩剪亂﹐令質文有體﹐撰爲二十卷﹐序致淵雅﹐以貽學者。

後桓玄以震主之威﹐苦相延致。乃貽書騁說﹐勸令登仕。遠答辭堅正﹐確乎不拔﹐志逾丹石﹐終莫能屈。俄而玄欲沙汰眾僧﹐教僚屬曰「沙門有能申述經誥﹐暢說義理﹔或禁行修整﹐足以宣寄大化。其有違於此﹐皆悉罷遣。惟廬山道徳所居﹐不在搜簡之例。」初成帝時﹐庾冰輔政﹐以爲沙門宜敬王者。尙書令何充奏不應敬禮。官議悉同充等。門下承冰旨爲駁﹐同異紛然﹐竟莫能定。及玄在姑孰﹐欲令盡敬。乃書與均勻﹐具述其意。遠懼大法將墜﹐報書懇切﹐以爲袈裟非朝宗之服﹐缽盂輩廊廟之器。又著《沙門不敬王者論》﹐辭理精峻。玄意感悟﹐遂不果行。其荷持法任﹐皆此類也。

臨川太守謝靈運﹐負才忄敖俗﹐少所推崇﹐及一相見﹐肅然心服。自止居廬阜﹐三十餘載﹐影不出山﹐迹不入俗﹐故送客遊履﹐常以虎溪爲界焉。義熙末卒於廬山精舍﹐春秋八十有三﹐遺命露骸松下﹐同之艸木。旣而弟子收葬﹐謝靈運造碑墓側﹐銘其遺徳焉。初﹐遠善屬文章﹐辭气淸越﹐席上談論﹐精義簡要。加以儀容端雅﹐風采灑落﹐故圖像於寺﹐遐邇式瞻。所著論﹑序﹑銘﹑贊﹑詩﹑書﹐集爲十卷﹐五十餘篇﹐並見重於世。

○道生法師傳第四

竺道生﹐彭城人也。家世仕子。父爲廣戚令﹐鄕裏稱爲善人。生幼而穎慧﹐聰悟若神。其父知非凡器﹐愛而異之。於時法汰道人徳業弘懿﹐乃攜以歸依﹐遂攺服受學。旣踐法門﹐俊思卓拔。披讀經文﹐一覽能誦﹐研味句義﹐卽自解說。是以年在志學﹐便登講座﹐探賾索隱﹐思徹淵泉﹐吐納問辯﹐辭淸珠玉。𨿽宿望學僧﹐當世名士﹐皆慮挫辭窮﹐莫能抗敵。𨿽楊童之豫《玄》文﹐魯連之屈田巴﹐無以過也。年至具戒﹐器鑑日躋﹐講演之聲﹐徧於區夏。王公貴勝﹐並聞風造席﹔庶幾之士﹐皆千里命駕。生風雅從容﹐善於接誘﹐其性烈而溫﹐其气淸而穆﹐故豫在言對﹐莫不披心焉。

初住龍光寺﹐下帷專業。隆安中﹐移入廬山精舍﹐幽棲七年﹐以求其志。常以爲入道之要﹐慧解爲本。故鉆仰羣經﹐斟酌雜論﹐萬里隨法﹐不憚遠。遂與始興慧睿﹑東安慧嚴﹑道場慧觀﹐同往長安﹐從羅什受學。關中僧眾﹐咸稱其秀悟。義熙五年還都﹐因停京師﹐遊學積年﹐備總經論。妙貫龍樹大乘之源﹐兼綜提婆小道之要﹐博以異聞﹐約以一致。乃喟然而嘆曰「夫象以盡意﹐得意則象忘﹔言以寄理﹐入理則言息。自經典東流﹐譯人重阻﹐多守滯文﹐鮮見圓義。若忘筌取魚﹐則可與言道矣﹗」於是校練空有﹐研思因果﹐乃立《善不受報》及《頓悟義》﹐籠罩舊說﹐妙有淵旨。而守文之徒﹐多生嫌嫉﹐與奪之聲﹐紛然互起。

又六卷《泥洹》先至京都﹐生剖析佛性﹐洞入幽微﹐乃說阿闡提人皆得成佛。於時《大涅經》未至此土﹐孤明光發﹐獨見迕眾。於是舊學僧黨﹐以爲背經邪說﹐譏忿滋甚﹐遂顯於大眾﹐擯而遣之。生於四眾之中正容誓曰「若我所說反於經義者﹐請於現身卽表癘疾﹔若與實相不相違背者﹐願捨壽之時﹐據師子座。」言竟﹐拂衣而逝。星行命舟﹐以元嘉七年投迹廬嶽﹐銷影巖阿﹐怡然自得。山中僧眾﹐咸共敬服。俄而《大涅經》至於京都﹐果稱闡提皆有佛性﹐與前所說﹐若合符契。生旣獲斯經﹐尋卽建講。以宋元嘉十一年冬十月庚子﹐於廬山精舍升於法座。神色開明﹐徳音駿發﹐論議數番﹐窮理盡妙。觀聽之眾﹐莫不悟悅﹐法席將畢﹐忽見塵尾紛然而墜﹐端坐正容﹐隱幾而卒﹐顏色不異﹐似若入定。道俗嗟駭﹐遠近悲涼。於是京邑諸僧內慚自疚﹐追而信服。其神鑑之至﹐徵瑞如此。仍葬於廬山之阜。

初生與睿公及嚴﹑觀同學齊名﹐故時人評曰「生﹑睿發天眞﹐嚴﹑觀窪流得。慧義彭亨進﹐寇淵於默塞。」生及睿公獨標天眞之目﹐固已秀出羣士矣。

初沙門法顯於師子國得《彌沙寒律》梵本﹐未及譯出而亡。生以宋景平元年十一月﹐於龍光寺請賓律師佛大什執梵文﹐於闐沙門智勝爲譯。此律照明﹐蓋生之功也。關中沙門僧肇始注《維摩》﹐世咸玩味。及生更發深旨﹐顯暢新異﹐講學之匠﹐咸共憲章。其所述《維摩》《法華》《泥洹》《小品》諸經義疏﹐世皆寶焉。

○佛念法師傳第五

竺佛念﹐涼州人也。弱年出家﹐志業堅淸﹐外和內朗﹐有通敏之鑑。諷習眾經﹐粗涉外學﹐其《蒼》《雅》詁訓﹐尢所明練。少好遊方﹐備貫風俗。家世西河﹐洞曉方語﹐畢戎音義﹐莫不兼解。故義學之譽𨿽闕﹐而洽聞之聲甚著。

苻堅僞建元之中﹐外國沙門僧伽跋澄及曇摩難提入長安﹐堅祕書郎趙政請跋澄出《婆須蜜經》胡本﹐當時名徳莫能傳譯﹐眾咸推念。於是澄執梵文﹐今譯漢語﹐質斷疑義﹐音字方明。曇摩難提又出《王子益壞目因緣經》﹐念爲宣譯﹐並作經序。至建元二十年﹐政復請曇摩難提出《增一阿含》及《中阿含》﹐於長安城內集義學沙門﹐請念爲譯﹐敷析研核﹐二載乃訖。《二含》光顯﹐念之力也。至姚興弘始之初﹐經學甚盛﹐念續出《菩薩瓔珞》《十住斷結》及《出曜》《胎經》《中陰經》﹐於苻﹑姚二代﹐爲譯人之宗。自世髙﹑支謙以後﹐莫逾於念。關中僧眾﹐咸共嘉焉。後卒於長安﹐均勻近白黑﹐莫不嘆惜。

○法顯法師傳第六

釋法顯﹐本姓龔﹐平陽武陽人也。顯有三兄並齠齙而亡。其父懼禍及之﹐三歲便度爲沙彌。居家數年﹐病篤欲死﹐因送還寺﹐信宿便差。不復肯歸﹐母欲見之不能得﹐爲立小屋於門外﹐以擬去來。十歲遭父憂﹐叔父以其母寡獨不立﹐逼使還俗。顯曰「本不以有父而出家也。正欲遠塵離俗﹐故入道耳。」叔父善其言﹐乃止。頃之母喪﹐至性過人。葬事旣畢﹐仍卽還寺。嘗與同學數十人於田中刈稻﹐時有饑賊欲奪其谷﹐諸沙彌悉奔走﹐惟顯獨畱。語賊曰「若欲須谷﹐隨意所取。但君等昔不布施﹐故此生饑貧﹐今復奪人﹐恐來世彌甚。貧道預爲君憂﹐故相語耳﹗」言訖卽還。賊棄谷而去。眾僧數百人﹐莫不嘆服。

二十受大戒﹐志行明潔﹐儀軌整肅。常慨經律舛闕﹐誓志尋求。以晉隆安三年﹐與同學慧景﹑道整﹑慧應﹑慧嵬等發自長安﹐西度沙河。上無飛鳥﹐下無走獸﹐四顧茫茫﹐莫測所之。惟視日以準東西﹐人骨以標行路耳。屢有熱風惡鬼﹐遇之必死﹐顯任緣委命﹐直過險難。有頃﹐至蔥嶺。嶺冬夏積雪﹐有惡龍吐毒﹐風雨沙礫﹐山路艱危﹐壁立千仞。昔有人鑿石通路﹐傍施梯道﹐凡度七百餘梯。又躡懸ㄌ過河數十餘處。仍度小雪山﹐遇寒風暴起﹐慧景噤戰不能前﹐語顯云「吾其死矣﹗卿可時去﹐勿得俱殞。」言絕而卒。顯撫之號泣曰「本圖不果﹐命也柰何﹗」復自力孤行﹐遂過山險。

凡所經歷三十餘國﹐至北天竺。未至王捨城三十餘里﹐有一寺﹐逼暮仍停。明旦﹐顯欲詣耆崛山﹐寺僧諫曰「路甚艱﹐且多黑師子﹐亟經啖人﹐何由可至﹖」顯曰「遠涉數萬﹐誓到靈鷲。寧可使積年之誠﹐旣至而廢耶﹖𨿽有難﹐吾不懼也﹗」眾莫能止﹐乃遣兩僧送之。顯旣至山中﹐日將曛夕﹐遂欲停宿。兩僧危懼﹐捨之而還。顯獨畱山中﹐燒香禮拜﹐翹感舊迹﹐如睹聖儀。至夜﹐有三黑師子來蹲顯前﹐舐唇搖尾。顯誦經不輟﹐一心念佛﹐師子乃低頭下尾﹐伏顯足前。顯以手摩之﹐咒曰「汝若欲相害﹐待我誦竟﹔若見試者﹐可便退去。」師子良久乃去。明晨還反﹐路窮幽深﹐榛木荒梗﹐禽獸交橫﹐正有一逕通行而已。未至裏余﹐忽逢一道人﹐年可九十﹐容服粗素﹐而神气俊遠。𨿽覺其韻髙﹐而不悟是神人。須臾進前﹐逢一年少道人。顯問﹕「向逢一老道人是誰耶﹖」答曰「頭陀弟子大迦葉也。」顯方惋慨良久。旣至山前﹐有一大石橫塞室口﹐遂不得入。顯乃流涕﹐致敬而去。

又至迦施國﹐精舍裹有白耳龍﹐與眾僧約﹐令國內丰熟﹐皆有信效。沙門爲起龍捨﹐並設福食。每至夏坐訖日﹐龍輒化作一小蛇﹐兩耳悉白。眾咸識是龍﹐以銅盂盛酪﹐置於其中﹐從上座至下行之﹐徧乃化去。年輒一出﹐顯亦親見此龍。

後至中天竺﹐於摩竭提巴連弗邑阿育王塔南天王寺得《摩訶僧律》﹐又得《薩婆多律抄》《雜阿毗曇心》《糸延經》《方等泥洹》等經。顯畱三年﹐學梵書梵語﹐躬自書寫。於是持經像﹐寄附商客到師子國。顯同侶十餘﹐或畱或亡﹐顧影惟己﹐常懷悲慨。忽於玉像前見商人以晉地一白團扇供養﹐不覺淒然下淚。停二年﹐復得《彌沙塞律》《長阿含》《雜阿含》及《雜藏》本﹐並漢土所無。

旣而附商人大舶還東。舶二百許人﹐值大暴風﹐舶壞水入。眾人惶怖﹐卽取雜物棄之。顯恐商人棄其經像﹐惟一心念觀世音﹐及歸命漢土眾僧。大風晝夜十三日﹐吹舶至島下﹐治舶竟前。時陰雨晦冥﹐不知何之﹐惟任風而已。若值伏石及賊﹐萬無一全。行九十日﹐達耶婆提國。停五月日﹐復隨他商侶東趣廣州。舉帆月餘日﹐中夜忽遇大風﹐舉舶震懼。眾共議曰「坐載此沙門﹐使我等狼狽﹐不可以一人故﹐令一眾俱亡。」欲推棄之。法顯檀越厲聲呵商人曰「汝若下此沙門﹐亦應下我﹐不爾便當見殺。漢地帝王奉佛敬僧﹐我至彼告王﹐必當罪汝﹗」商人相視失色﹐黽勉而止。旣水盡糧竭﹐惟任風隨流。忽至岸﹐見藜藿菜依然﹐知是漢地﹐但未測何方。卽乘小舶入浦尋村﹐遇獵者二人﹐顯問﹕「此何地耶﹖」獵人曰「是靑州長廣郡牢山南岸。」獵人還﹐以告太守李嶷。嶷素敬信﹐忽聞沙門遠至﹐躬迎勞。顯持經像隨還。

頃之﹐欲南歸。時刺史請畱過冬﹐顯曰「貧道投身於不返之地﹐志在弘通﹐所期未果﹐不得久停。」遂南造京師﹐就外國禪師佛馱跋陀羅﹐於道場寺譯出六卷《泥洹》《摩訶僧律》《方等泥洹經》《糸延經》《雜阿毗曇心》未及譯者﹐垂有百萬言。顯旣出《大泥洹經》﹐流布教化﹐咸使見聞。有一家失其姓名﹐居近楊都朱雀門﹐世奉正化﹐自寫一部﹐讀誦供養。無別經室﹐與雜書共屋。後風火忽起﹐延及其家﹐資物皆盡﹐惟《泥洹經》儼然具存﹐煨燼不侵﹐捲色無異。揚州共傳﹐咸稱神妙。後到荊州﹐卒於辛寺﹐春秋八十有二。眾咸慟惜。其所聞見風俗﹐別有傳記。

○智嚴法師傳第七

釋智嚴﹐不知何許人。弱冠出家﹐便以精勤著名﹐納衣宴坐﹐蔬食永歲。志欲廣求經法﹐遂周流西域。進到賓﹐遇禪師佛馱跋陀羅﹐志欲傳法中國﹐乃竭誠要請。跋陀嘉其懇至﹐遂共東行。於是逾涉雪山﹐寒苦絕﹐飲冰茹木﹐頻於危殆。綿歷數載﹐方達關中。常依隨跋陀﹐止於長安大寺。頃者﹐跋陀橫爲秦僧所擯﹐嚴與西來徒眾並分散出關﹐仍憩山東精舍﹐坐禪誦經﹐力精修學。

晉義熙十二年﹐宋武帝西伐長安﹐克捷施旆﹐塗出山東。時始興公王恢從駕﹐遊觀山川﹐至嚴精舍。見其同志三僧﹐各坐繩牀﹐禪思湛然。恢至﹐良久不覺。於是彈指﹐三人開眼﹐俄而還閉﹐不與交言。恢心敬其奇﹐訪諸耆老﹐皆云「此三僧隱居積年﹐未嘗出山。」恢卽啟宋武﹐延請還都﹐莫肯行者。屢請懇至﹐二人推嚴隨行。道懷素篤﹐禮事甚備。還都﹐卽住始興寺。嚴性虛靜﹐志避囂塵。乃於東郊之際更起精舍﹐卽枳園寺也。

嚴前還於西域﹐得胡本眾經﹐未及譯寫。到宋元嘉四年﹐乃共沙門寶云譯出《普耀》《廣博嚴淨》及《四天王》凡三部經。在寺不受別請﹐遠近道俗敬而服之。其未出家時﹐嘗愛五戒﹐有所虧犯。後入道受具足﹐常疑不得戒﹐每以爲懼﹐積年禪觀﹐而不能自了。遂更泛海﹐重到天竺﹐諮諸明達。值羅漢比丘﹐具以事問羅漢。羅漢不敢判決﹐乃爲嚴入定﹐往兜率宮諮彌勒。彌勒答稱得戒。嚴大喜躍﹐於是步歸。行至賓﹐無疾而卒﹐時年七十八。外國之法﹐得道僧無常﹐與凡僧別葬一處。嚴𨿽苦行絕倫﹐而時眾未判其得道信否﹐欲葬凡僧之墓。抗舉嚴喪﹐永不肯起﹐又益人眾﹐不動如初。眾咸驚怪﹐試攺向得道墓所﹐於是四人輿之﹐行駛如風﹐遂得窆葬。後嚴弟子智羽﹑智達﹑智遠從西域還﹐報此消息訖﹐俱還外國。

○寶云法師傳第八

釋寶云﹐未詳其氏族﹐傳云涼州人也。弱年出家﹐精勤有學行。志韻剛潔﹐不偶於世﹐故少以直方純素爲名。而求法懇惻﹐忘身徇道﹐誓欲躬睹靈迹﹐廣尋羣經。遂以晉隆安之初﹐遠適西域。與法顯﹑智嚴先後相隨﹐涉履流沙﹐登逾雪嶺﹐勤苦艱危﹐不以爲難﹐遂歷於闐﹑天竺諸國﹐備睹靈異。乃經羅剎之野﹐聞天鼓之音﹐釋迦影迹﹐多所瞻禮。云在外域﹐徧學胡書﹐天竺諸國音字詁訓﹐悉皆貫練。後還長安﹐隨禪師佛馱跋陀羅受業﹐修道禪門﹐孜孜不怠。俄而禪師橫爲秦僧所擯﹐徒眾悉同其咎﹐云亦奔散。會廬山釋慧遠解其擯事﹐共歸揚州﹐安止道場寺。僧眾以云志力堅猛﹐弘道絕域﹐莫不披衿諮問﹐敬而愛焉。

云譯出《新無量壽》﹐晚出諸經﹐多雲所譯。常手執胡本﹐口宣晉語﹐華戎兼通﹐音訓允正。云之所定﹐眾咸信服。初﹐關中沙門竺佛念善於宣譯﹐於苻﹑姚二世﹐顯出眾經。江左譯梵﹐莫逾於云。故於晉﹑宋之際﹐弘通法藏﹐沙門慧觀等咸友而善之。云性好幽居﹐以保閒寂。遂適六合山寺﹐譯出《佛所行贊經》。山多荒民﹐俗好艸竊﹐云說法教誘﹐多有攺惡﹐禮事供養﹐十室而八九。頃之﹐道場慧觀臨卒﹐請云還都﹐總理寺任。云不得已而還。居歲餘﹐復還六合。以元嘉二十六年卒﹐春秋七十餘。其所造外國﹐別有記傳。徵士豫章雷次宗爲其傳序。

○智猛法師傳第九

釋智猛﹐雍州京兆郡新丰縣人也。稟性端明﹐礪行淸白。少襲法服﹐修業專至﹐諷誦之聲﹐以夜續晝。每見外國道人說釋迦遺迹﹐又聞方等眾經布在西域﹐常慨然有感﹐馳心遐外﹐以爲萬里咫尺﹐千載可追也。遂以僞秦弘始六年﹐戊辰之歲﹐招結同志沙門十有五人﹐發迹長安。渡河順谷三十六渡﹐至涼州城。旣而西出陽關﹐入流沙﹐二千餘里﹐地無水艸﹐路絕行人。冬則嚴厲﹐夏則瘴熱。人死﹐聚骨以標行路。橐負糧﹐理極辛阻。遂歷鄯鄯﹑龜玆﹑於闐諸國﹐備觀風俗。

從於闐西南行二千里﹐始登蔥嶺﹐而同侶九人退還。猛遂與余伴進行千七百餘里﹐至波淪國。三度雪山﹐冰崖皓然﹐百千餘仞﹐飛ㄌ爲橋﹐乘虛而過﹐窺不見底﹐仰不見天﹐寒气慘酷﹐影戰魂栗。漢之張騫﹑甘英所不至也。

復南行千里﹐至賓國﹐再渡辛頭河﹐雪山壁立﹐轉甚於前。下多瘴气﹐惡鬼繼路﹐行者多死。猛誠心冥徹﹐履險能濟。旣至賓城﹐恆有五百羅漢住此國中﹐而常往反阿耨達池。有大徳羅漢見猛至止﹐歡喜贊嘆。猛諮問方土﹐爲說四天下事﹐具在其傳。猛先於奇沙國見佛文石唾壺﹐又於此國見佛缽﹐光色紫紺﹐四邊燦然。猛花香供養﹐頂戴發願﹕「缽若有應﹐能輕能重。」旣而轉重﹐力遂不堪﹐及下案時﹐復不覺重。其道心所應如此。

復西南行千三百里﹐至迦惟羅衛國﹐見佛發﹑佛牙及肉髻骨﹐佛影﹑佛迹﹐炳然具在。又睹泥洹堅固之林﹐降魔菩提之樹。猛喜心內充﹐設供一日﹐兼以寶蓋大衣﹐覆降魔像。其所遊踐﹐究觀靈變﹐天梯龍池之事﹐不可勝數。

後至華氏城﹐是阿育王舊都。有大智婆羅門﹐名羅閱宗﹐舉族弘法﹐王所欽重。造純銀塔髙三丈﹐沙門法顯先於其家已得六卷《泥洹》。及見猛﹐問云「秦地有大乘學不﹖」答曰「悉大乘學。」羅閱驚嘆曰「希有希有﹐將非菩薩往化耶﹗」猛就其家得《泥洹》胡本一部﹐又尋得《摩訶僧律》一部﹐及余經胡本﹐誓願流通。

於是便反﹐以甲子歲發天竺﹐同行四僧於路無常﹐惟猛與曇纂俱還於涼州。譯出《泥洹》本﹐得二十卷。以元嘉十四年入蜀﹐十六年七月七日於鐘山定林寺造傳。猛以元嘉末卒。

○法勇法師傳第十

釋法勇者﹐胡言曇無竭﹐本姓李氏﹐幽州黃龍國人也。幼爲沙彌﹐便修苦行﹐持戒諷經﹐爲師僧所敬異。嘗聞沙門法顯﹑寶云諸僧躬踐佛國﹐慨然有忘身之誓。遂以宋永初之元﹐招集同志沙門僧猛﹑曇朗之徒二十有五人﹐共賫幡蓋供養之具﹐發迹北土﹐遠適西方。

初至河南國﹐仍出海西郡﹐進入流沙。到髙昌郡﹐經歷龜玆﹑沙勒諸國﹐前登蔥嶺雪山。棧路險惡﹐驢駝不通﹐層冰峨峨﹐絕無艸木﹐山多瘴气﹐下有大江﹐浚急如箭。於東西兩山之脇﹐系索爲橋﹐相去五里﹐十人一過。到彼岸已﹐舉煙爲幟﹐後人見煙﹐知前已度﹐方得更進若久不見煙﹐則知暴風吹索﹐人墮江中。行蔥嶺三日方過。復上雪山﹐懸崖壁立﹐無安足處﹐石壁皆有故弋孔﹐處處相對。人各執四弋﹐先拔下弋﹐手攀上弋﹐展轉相代。三日方過﹐乃到平地相待﹐料檢同侶﹐失十二人。

進至賓國﹐禮拜佛缽。停歲餘﹐學胡書竟﹐便解胡語。求得《觀世音受記經》梵文一部。無竭同行沙門餘十三人﹐西行到新頭那提河﹐漢言師子口。緣河西入月氏國﹐禮拜佛肉髻骨﹐及睹自沸水船。後至檀特山南石畱寺﹐住僧三百人﹐雜三乘學。無竭便停此寺﹐受具足戒。天竺沙門佛陀多羅﹐齊言佛救﹐彼方眾僧云其已得道果。無竭請爲和上﹐漢沙門志定爲阿梨。於寺夏坐三月日。

復北行至中天竺﹐曠絕之處﹐常賫石蜜爲糧。其同八人路亡﹐五人俱行﹐屢經危棘。無竭所賫《觀世音經》﹐常專心系念。進涉捨衛國﹐中野逢山象一羣﹐無竭稱名歸命﹐卽有師子從林中出﹐象驚怖奔走。後渡恆河﹐復值野牛一羣鳴吼而來﹐將欲害人。無竭歸命如初﹐尋有大鷲飛來﹐野牛驚散﹐遂得免害。其誠心所感﹐在克濟﹐皆此類也。後於南天竺﹐隨舶泛海達廣州﹐所歷事迹﹐別有記傳。其所譯出《觀世音受記經》﹐今傳於京師。後不知所終。

