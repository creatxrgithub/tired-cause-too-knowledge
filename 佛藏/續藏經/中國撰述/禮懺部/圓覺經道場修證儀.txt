續藏經圓覺經道場修證儀

唐宗密述

圓覺經道場修證儀

圓覺經修證儀

卷第一圓覺道場禮懺禪觀等法事

道場法事

卷第二圓覺道場修證廣懺文

禮懺法

卷第三圓覺道場禮懺禪觀法事

第二上述圓頓法等

第三述一部經

卷第四圓覺道場禮懺禪觀法事

第四上贊懸譚

第五上文殊章

卷第五圓覺道場禪觀法事禮懺文

第六上普賢章

第七上普眼章

卷第六圓覺道場禪觀法事禮懺文

第八上普眼章﹝述二空觀﹞

卷第七圓覺道場禪觀等法事禮懺文

第五上普眼章﹝述法界觀﹞

卷第八圓覺道場禪觀等法事禮懺文

第十上金剛藏章

第十一上禮五十三佛

卷第九圓覺道場禪觀等法事禮懺文

第十二上彌勒章一

第十三上彌勒章二

卷第十圓覺道場禪觀等法事禮懺文

第十四上彌勒章三﹝知欲可厭已下﹞

第十五上彌勒章四﹝由本貪欲已下﹞

卷第十一圓覺道場修證廣儀

第十六上淨慧章

第十七上威徳章

卷第十二圓覺道場修證廣文

第十八上威徳章﹝起幻銷塵觀已下﹞

卷第十三圓覺道場修證廣禮贊文

第十九上辧音章

第二十上淨業章

卷第十四圓覺道場禮懺禪觀等法事

第二十一上普覺章

卷第十五圓覺道場禮懺禪觀等法事

第二十二上圓覺章

卷第十六圓覺道場修證禮懺廣文

第二十四上賢善首章

第二十五上嘆佛般涅盤

卷第十七圓覺道場禪觀修證廣文

坐禪法﹝前五門﹞

卷第十八圓覺道場修證禮懺文

坐禪法﹝後三門﹞

圓覺經修證儀目次﹝終﹞

圓覺道場禮懺禪觀等法事卷第一

終南山艸堂寺沙門宗密述

道場法事七門

﹝一觀修二簡器三呵欲四棄蓋五具緣六嚴處七立志﹞﹝已上惟第一卷

﹞

禮懺法門八門

﹝一啟請二供養三贊嘆四禮敬五懺悔六雜法事七旋繞八正思﹞﹝已上通一十六卷。初捲具八。餘一十五卷惟七。除啟請故也﹞

坐禪法八門

﹝一總標二調和三近方便四辧魔五治病﹞﹝已上第十七卷

﹞﹝六正修七善發八證相﹞﹝已上第十八卷

﹞

○道場七門

一勸修

如來滅後。後五百歲。濁惡世中。比丘比丘尼。優婆塞優婆夷。讀誦思惟頓教大乘了義經者。欲修不可思議圓通理智者。欲見毗盧遮那。文殊普賢。三聖性相身者。欲得六根淸淨。入佛境界。通達無礙者。欲得聞十方諸佛所說法門。一念悉能受持。通達不忘。演說無障礙者。欲得與文殊普賢十二上首。十萬大士。及諸菩薩。同住如來平等法會。共爲伴侶眷屬者。欲得一念中不起滅定。徧至十方佛土。供養諸佛。於諸佛所見種色身。作種種神變。放大光明。說法普度眾生。令入不思議一乘者。欲得破壞四魔。淨諸煩惱。破根本無明三毒四倒。除見障業障報障。乃至滅一切障道之罪。見身入菩薩正位。具一切佛自在功徳者。當於空閒寂靜之處。依圓覺了義經。一百二十日中。或百日中。或八十日中。一心精進。修習圓覺普眼觀門。及奢摩他等三種觀門。先於三七日中。施設毗盧遮那文殊普賢形象。目睹心想。至誠禮拜。懇到懺悔。深發誓願。願滅如上所說罪障。願得如上所說功徳。過三七日。一向攝念。滿所期限。必得斯益。所以者何。此圓覺經。是頓教大乘。諸經中之了義。祕密王三昧。如來決定境界。百千萬億恆河沙諸佛所共演說。三世如來之所守護。是十二部經淸淨眼目。是故行者。應當不計身命。盡未來際。修行此法。況三期限而不懈怠耶。問曰。佛道長遠。百日修行。卒有何益。答。教是頓教。若能依此頓修。於觀行中。得初後無二﹝初者初發大心。後者畢竟佛果。無二者。華嚴云。初發心時。卽得阿耨菩提。涅盤云。發心畢竟二不別﹞。與佛一體﹝華嚴說。佛心眾生三無差別﹞。圓頓大益﹝文在普眼章﹞。及三種觀成之益﹝文在威徳自在章﹞。至下當說。

二簡器

﹝若簡三期坐禪之器。僧尼士女互不相通。僧及男子許同。尼及女人許同。若簡三七日禮懺之器。則四眾皆通。但尼及俗眾。須在壇外。余堪與不堪等。如文中自述﹞。堪任入道場禮懺人。略有三類。一起行入證。二滅業成信。三燻種結緣。初中欲修證者。必須先訪眞善知識。如達摩心地宗中代代承稟正解悟者。或天臺宗中精通三觀三諦者。諮求祕妙。乞示心法。令自分明了達心性。然後聽受圓覺經疏。首未通會。無所疑慮。又僧尼士女。各依本戒。受持淸淨。然後可入道場專志克證。何以故。緣此禮懺詞句。一一是觀智之境。稱性之文。若不通經悟心。則難得文意。但成聲韻不印自心。觀行無由成就。若在道場。方得法主開示。卽才貪領義。何暇安禪。若破戒不悔。卽心畜垢念。何堪習定。欲求證相之人。必先慧解明白。志行淸潔二滅業成信者。謂有或僧或俗。未悟自心。未聽經疏。但泛爾信此教法。是出凡入聖之門。因遇道場。願同修習。屏絕諸緣。決志依期。於諸戒品。則或受未受。或持或犯。然道場限內。誓不爲非。又有明師。始終教授。設有破戒之罪。或業道罪。亦的擬於道場禮念發露懺除。如是之人。亦可隨淸淨眾同入行道。𨿽難得如經證驗。亦必得信根成就。滅諸罪業。永不退心。便成累生修行基本。若未誓心的不造業。則塵境緣想。住運潛流。難得觀行成就三燻種結緣者。復有或僧或俗。未曾於此教發心。但泛信三寶是所歸仗。亦不辧何門最深。何法最眞。偶遇道場便隨喜欲入。但意在三七禮懺。長福消殃。不能終期。坐禪決志修道者。則法主須爲說。此本是禪觀。道場禮懺者。蓋是方便。卽時旣未能依教修習。須重發誓願。或他日或他生。決定屏緣修之。今日諦聽詞句。以燻智種。至誠禮念。以結良緣。願與此一道場人。此生他世。永同法行。先得道者願相濟拔。宿生多障。願得除滅。如此一一興說勝事。令一一曉會大意。一一領受因緣。卽他生。與道場中修行者。必相會遇故。今亦容入道場。三七日禮懺。若三七日後。卽尼女悉不通也。若是尼眾道場。則不論禮懺坐禪。其僧眾都不合入也。尼眾位卑僧。不合卻隨文禮懺。受教戒故。除上三類之人。卽入道場無益。法主切不得爲人情利養。容入等閒之流。旣慢心未除。信心未發。三業懈怠。惑亂諸徒。賢聖不喜。神祇不佑。思之思之。

三呵欲

﹝此及下棄蓋具緣等三門。及後坐禪法中調和等七門。皆約天臺止觀中說。今以兼於置道場禮懺之法。故加數門﹝門﹞而用之。彼先說具緣後明呵欵棄蓋。今以呵欲棄蓋。皆是洗心令淨。堪入道場意義。宜次簡器。故卻在具緣之前也﹞。𨿽簡得根器堪可修禪。其中有不識五欲過患者。數爲塵境所惑﹝惑者令人希望須得也﹞。故此呵之。欲有五種。謂色聲香味觸。此五常能誑惑凡夫。令生受者失於道志。故欲禮懺修禪觀者。必須呵責。令心永不系念。色者。男女等恣媚之態。及金寶等珍貴之物。紅紫等鮮妙之色。能令愚人見卽貪愛。作諸惡業。如頻婆羅王。以色欲故。身入敵國。獨在淫女阿梵婆羅房中。被擒受辱而死。優塡王財色爲染。以色染故。截五百仙人手足。今世上亦多有爲財色者。聲者。謂種種男女歌詠等聲。如五百仙人。雪山中住。聞甄迦羅女歌聲。卽失禪定。醉惑狂亂。香者。飲食等種種香。及一切燻香。味者。亦飲食等種美味。如沙彌愛酪。命終爲酪中虫。觸者。男女身分柔耎細滑。寒時得溫。熱時得涼。如獨角仙因觸欲故失神通。被淫女騎項。問。云何呵之。答。如摩訶衍中說﹝天臺每節皆云。廣如摩訶衍中說﹞。哀哉眾生。常爲五欲所惱。而猶求之不已。五欲者得之轉劇。如火益薪其炎轉威。五欲無益。如狗嚙枯骨。五欲增諍。如烏競肉。五欲燒人。如逆風執炬。五欲害人。如踐惡蛇。五欲無實。如夢所得。五欲不久。亦如假借。須臾摩滅。世人愚惑。貪著五欲。至死不捨。爲之後世受無量苦。若貪此五欲。與畜生同。一切眾生。常爲五欲所使。名爲奴僕。乘此獘欲墮落三途。我今修禪。復爲障蔽。此爲大賊。當急遠之。如禪經中偈說。

生死不斷絕

貪欲嗜味故

養怨入丘冢

唐受諸辛苦

身臭如死屍

九孔流不淨

如廁虫樂糞

愚貪身無異

智者應觀心

不貪染世間

無累無所欲

是名眞涅盤

如諸佛所說

一心一意行

數息在靜定

是名頭陀行

四棄蓋

﹝前五欲是外境。本不相干。但迷者彊自追舉。故呵其過患。令心不求。故但云呵。不云棄。今此五蓋。已是多生燻習成種。故令合發猛利心。一向決斷棄卻﹞。蓋有五種。一貪欲。二瞋恚。三睡眠。四悼悔。五疑。此五起時蓋覆心慧。任運昏濁。不覺是非善惡。故須永棄。勿存之於心也一貪欲者。前說外五塵中生欲。今約圓意根生欲。所謂行者端坐修禪。心生欲覺。念念相續。蓋覆善心。令不生長。覺已應棄。所以者何。如術婆伽。欲心內發。尙能燒身。況復心生欲火時。不燒諸善法。貪欲之人。去道甚遠。所以者何。欲爲種種惱亂住處。不安心。任欲無由近道。如偈說言。

已捨五欲樂

棄之而不願

如何還欲得

如愚自食吐

諸欲求時苦

得時多恐怖

失時懷熱惱

一切無樂處

問。貪等是多劫燻習種子。任運於境生愛著心。如何棄得。故下答云。然於世上都絕一切希須之心。方名棄貪欲也二瞋者。失諸善法之根本。墜諸惡道之因緣。是法樂之怨家。善心之大賊。種種惡苦之府藏。﹝餘如下懺瞋中說﹞行人坐禪時思惟。某人見在觸惱於我。毀傷我親。贊嘆我怨。思惟過去未來亦如是。是爲九惱。惱故生瞋。瞋故生恨。恨故生怨。怨生故便起心。擬惱於彼。如是瞋覺覆心故。名之爲蓋。當急棄之。無貪增長。如釋提婆那。以偈問佛。

何物殺安隱

何物殺無憂

何物毒之根

答滅一切善

佛偈答言。

殺瞋則安隱

殺瞋則無憂

瞋爲毒之根

答滅一切善

如是知已。當修慈忍以除滅。令心淸淨三睡眠者。能破今世後世樂事。及涅盤樂。最障善法。何以故。余蓋情覺可除。眠蓋如死人。無所覺識。故難除滅。如經偈云。

汝起勿抱臭屍臥﹝云云在下偈中﹞

當驚覺無常。減損睡眠。或起觀星月。或冷水洗眼。乃至用禪觀鎭禪杖卻之四掉舉者。身好遊戲。坐不暫安。口喜吟詠。諍競是非。無益戲論。心情放蕩。縱意攀緣。思惟世藝。乃至諸惡覺。如無鉤狂象。穴鼻駱駝。不可禁制。如偈云。

汝已剃頭著染衣

執持瓦缽行乞食

云何樂著掉戲法

放逸縱情失法利

旣無法利。又失世樂。覺其過已。當急棄之。悔者。若掉時在緣中故。後欲入定時。方便悔前所作。憂惱覆心。故名爲蓋。但悔有二種。一者。因掉後生悔。如前說。二者。如作大重罪人。常懷怖畏。悔箭入心。堅不可拔。如說偈言。

不應作而作

應作而不作

悔惱火所燒

後世墜惡道

若人罪能悔

悔已莫復憂

如是心安樂

不應常念著

不以心悔故

不作而能作

諸惡事已作

不能令不作

如是種種因緣。呵掉悔。令心淸淨。無有覆蓋五疑蓋者。以疑覆心故。於諸法中。不得信心。信心無故。於諸佛法中。空無所獲。譬如人入寶山。若無有手。無所能取。

復次通疑甚多。未必障定。今正障定者。謂三種疑。一者疑自。二者疑師。三者疑法。疑自者。如作是念。我諸暗鈍。罪垢深重。非修禪人。作此自疑。定法終不得發。若欲去之。勿當自輕。以宿世善根難測故。二疑師者。彼人威儀相貌如是。自尙無道。何能利我。作是疑慢。卽爲障定。欲除之法。如摩訶衍中說。如臭皮囊中金。以貪金故。不可得棄其臭皮囊。行者亦爾。師𨿽不淸淨。亦應生心如佛想。此事彼論具明。是中應廣說。三疑法者。世人多執本心。於所愛法。不能卽信敬心受行若心生猶豫。卽法不染心。何以故。如除疑偈說言。

汝若懷疑惑

死生獄吏縛

如師子搏鹿

不能得解脫

佛法中。信爲能入。若無信者。𨿽在佛法中。終無所獲。如是種種因緣。覺知疑過。當急棄之。問曰。不善之法。塵沙無量。何故但棄五法。答曰。此五蓋中。卽具有三毒等分爲根本。亦得攝八萬四千塵勞問。謂一是貪毒。一瞋毒。睡眠及疑是癡毒。掉悔卽是等分。合四分。一中卽有二萬一千。四中合有八萬四千。是故除此五蓋。卽是除一切不善之法。行者如是種種因緣。棄於五蓋。譬如負債得脫。如病得差。如饑餓之人。得至丰國。如於惡賊中。得自免濟。安隱無患。行者除此五蓋。其心安隱。淸淨快樂。亦復如是。譬如日月以五事覆翳。謂云。煙。塵。霧。羅睺阿修羅手。被此五障。則不能照。人心被五蓋障。亦如是也。

五具緣

旣已識五欲之過患。內棄五蓋之障礙。則身心寂靜。堪入道場。一向依經。懺業備觀。然凡心無準。動止隨緣。緣若不勝。心亦隨散。故欲備觀行者。須具五緣。一持戒淸淨。二衣食具足。三得閒靜處。四息諸緣務。五得善知識初戒淨者。經云。依因此戒。得生諸禪定及滅苦智慧。戒者。在家五戒。出家十戒﹝沙彌﹞。及具足大戒﹝比丘僧尼﹞。或菩薩戒。若受持淸淨。如前簡器中說。是上根人。若有毀犯。卽須懺悔。如下禮懺門中具明。舉要而言。若未決志的不擬犯。則塵境緣想潛流不絕。難得禪觀成就。故須持戒之心。爲慧勝因緣第二衣食具足者。謂隨粗細多少。先支計令足。免有營求之念而妨觀行。名爲具足。不以丰濃爲具足。如諸經多觀知足。豈以丰富而足邪。然據出家棄世衣有三種。各名具足。一如雪山大士隨得一衣。乃至艸葉蔽形。卽是不遊人間。堪忍力成故。二者。如迦葉等。常受頭陀法。但畜糞掃三衣。不須余長。三者。多寒國土。及忍力未成之者。如來亦許三衣之外。畜百一等物。而要須說淨知量知足。然須有施主斷定供給。若自營求。則非此限。次食法者。有四種。若上人大士。深山絕世食。食藥艸果等。隨得資身。二者。常行頭陀。受乞食法。能破四種邪法命。依正命自活。能生聖道種。﹝四邪命者。一下口食。合藥種殖。二仰口食。觀視星宿。三方口食。曲媚豪勢。通使四方。四維口食。咒術卜算吉凶。四種皆以不淨活命。故云邪也。又有五邪命。一爲利養詐見異相奇特。二爲利自說功徳。三占相吉凶。四髙聲見威。令人生恭敬。五稱說所得利養激動人心﹞三阿蘭若處﹝此云寂靜處﹞檀越送食。謂有門徒施主許云。但安心修行。我長供給飯食。不令斷絕。四僧中結淨食。此須寺眾先許。免同僧中諸務卽得。若因同眾食有雜差遣。或斷眾事等。妨於功行。卽不在此限。然衣與食。若入道場。並須先有施主。斷定供給。不得處處乞化。及自非法營求。起道場後。設使外有齋供。亦不得受。恐引於外緣。妨於觀行也第三得閒靜處者。不作眾事。名之爲閒。無諸憒鬧。名之爲靜。此有三處可修禪定。一者深山絕人之處。二者頭陀蘭若處。離於聚落。極近三里。此放牧聲絕。無諸憒鬧。三者遠白衣捨處。淸淨伽藍之中。皆名靜處第四息諸緣務者。於中有四意。一息生活緣務。不作有爲事業。二息人事緣務。不追尋俗人朋友親識。斷絕人事往還。至於殷重道俗門徒。身心淸淨欲隨喜者。惟禮懺時。任於壇外隨其隱便。至三七日後攝念時。卽不得容。三息工巧伎術緣務。不作世間工匠。伎術醫方。禁咒占相。書數算計等事。四息學問緣務。讀誦聽學等皆棄捨。此爲息諸務。所以者何。若多緣務。則行道事廢。心亂難攝第五近善知識者。善知識有三種。一外護善知識。經營供養。善能衛護行人。不令別有惱亂。二者同行善知識。共修一道。互相勸發。不相擾亂。三者教授善知識。以內外方便禪定法門。示教利喜。每呈心問疑。卽能通決。乃至辧魔治病。一一教授。

六嚴處者

壇場衣服身形。皆是修行人。心所依處也。夫欲修此圓頓大行。先須禮懺。禮懺之法。必須淨心。心不孤起。必藉依緣淸淨。心卽淸淨。故須嚴淨此三事也。況欲啟請賢聖。須嚴壇場。壇場不嚴潔。則道心不發。無所感降。是故應當嚴壇淨服。欲身息諸事務。三七日內。調伏身心。供養三寶。一心系念。自憶我等有此身來。及過去世中所有惡業。重生慚愧。禮佛懺悔行道誦經。專精志願。爲修觀行時。身心淸淨。無障礙故。心所願求。悉克獲故。其道場法。先須簡處。離於喧雜穢惡。及諸障難。如前具緣中說也。若得深邃巖谷幽僻林泉。最爲殊妙。若在人間。須除去一二尺舊土。以香泥泥地。懸諸幡花。當中置盧捨那象。兩畔置普賢文殊二象。是爲三聖。點蓮花燈。焚百和香。諸莊嚴具。惟要潔淨。不必珍貴。各隨力分。但力極卽爲至貴。本獻供養賢聖。只爲表自虔誠。豈賢聖有好惡也。﹝好惡二字皆去聲﹞其布置方法。任自隨便。亦無局足之儀式次淨衣服者。僧尼二眾。本來自合護淨。若自料尋常。護之不謹。卽臨入道場。上下表裏。皆須洗浣次須澡浴身體。身若穢觸。豈堪近於賢聖。𨿽諸佛無心。神祇不衛。神祇不衛。卽邪魔惱亂。障難生也。若在家二眾。卽新衣爲妙。如無卽準僧淨洗及俗身也。非惟淨身。尢須淨心者。卽下立志門中。一向誓心。絕諸緣念。遇難不退等是也。從淨壇場。乃至淨心。自外之內。有四重展轉親切。謂壇場最外。衣服次之。身又轉近。心最內也。佛在心中。心淨卽感佛。故須從粗至細。展轉淨之。事法方便。誠宜如此。如此三業淸淨。方入道場。初入用六齋日。此日四王使者。諸天善神。來下人間。撿察善惡。見修行者。安慰守護。爲見瑞相。令行者心生歡喜。益善根故。

七立志

行者初入道場。應自誓心。我於今時。乃至百二十日﹝中期下期隨日所稱﹞。當一心專注。初三七日。專志聖境。及自身心。自念累劫迷倒業系之苦。三七日後。專注實相及菩提道。何以故。心若異念。卽自然雜諸煩惱。名不淸淨。豈得與三昧相應。是故誓心不惜身命。一向精進。滿足百二十日。乃至過喪命因緣。亦不退怠。﹝此說上根誓克證者﹞或除喪命因緣。余決不退。設有病患。除著牀困頓。亦不出壇。問。凡夫心數。朝別暮異。如何固之百日不變。答。設身有苦。當念惡趣眾生。況修出苦因緣。如何不能委命。蘇武持節。身苦心堅。豈悟道大丈夫。不如俗士。下懺悔文中。節節引經。皆是固之關鎖。但立大志。豈可先疑。問。眾生心相任運異緣。何能專一。答。有二方便。令得專一。一者事中修。如三七日禮懺等法。及隨病作五種對治停心之法。二者理中修。如上說。三七日後。一向攝念。諦觀諸法空幻。惟靈性明性。如是觀時。住凡聖平等境中。心有所依。自無異念。更有種種方便。令心不散。至下坐禪中當說。

圓覺道場禮懺禪觀等法事卷第一

圓覺道場修證廣懺文卷第二

終南山艸堂寺沙門宗密述

○禮懺法八門

一啟請聖

令欲發心。洗滌罪垢。加功運行。證入妙境。要對十方一切賢聖。令爲證明。𨿽諸佛賢聖無所不在。若不虔諸。對而不現。故須依智離識。常作佛想。心淸智明。理隨事變。卽常見佛。名淨緣起爲請佛也。故華嚴云。譬如日出普照世間。於一切淨水器中。影無不現。佛日亦爾。普現法界。無前無後。一切眾生淨心器中。佛無不現。問。諸家禮懺。皆先胡跪。嚴持香花供養。何爲此文。先啟請耶。答。諸文是久長。旦夕禮念。今是時置壇場加功求證。故直先啟請。問。何不且依常途。先胡跪供養。旋繞梵贊了。然後啟請。答。若不先請。欲供養旋繞何人。因直先請。而後供養贊禮等也今應燒香散花。一心正念。口稱諸佛菩薩名字。一一啟請。不得輕慢散亂。

香花請香花請

至心奉請大方廣圓覺經中入大光明藏徧滿十方於凡聖本源現諸淨土理智無二法報眞身本尊毗盧遮那佛﹝遮那捨那。梵語楚夏也。此皆雲光明徧照。卽法報無異之眞身也﹞

惟願不捨慈悲。降臨此處道場。受我供養。

香花請香花請

至心奉請大方廣圓覺經中入大光明藏於眾生覺地光嚴住持一切諸佛﹝云云。惟願不捨已下。乃至香華請已後。一一皆仿前﹞

至心奉請身相融通言音無礙聞說圓覺經者百千萬億恆河沙諸佛﹝云云﹞

至心奉請具大慈悲有大誓願盡於未來守護圓覺經者三世諸佛﹝云云﹞

至心奉請大慈大悲娑婆世界隨機起感應現千萬億影像色身我本師釋迦牟尼佛。運如幻智慧。出谷響音聲。說空中風盡言教。救攝夢想苦惱眾生還令悟入法性﹝云云﹞

至心奉請妙法蓮華經中過去久遠滅度多寶如來﹝云云﹞

至心奉請東方滿月世界十二上願藥師璢璃光佛﹝云云﹞

至心奉請西方極樂世界四十八願阿彌陀佛﹝云云﹞

至心奉請睹史陀天當求下生彌勒尊佛﹝云云﹞

至心奉請毗婆屍如來七祖佛等一切諸佛﹝云云﹞

至心奉請善徳如來十方佛等一切諸佛﹝云云﹞

至心奉請寶集如來二十五佛等一切諸佛﹝云云﹞

至心奉請釋迦牟尼如來三十五佛等一切諸佛﹝云云﹞

至心奉請普光如來五十三佛等一切諸佛﹝云云﹞

至心奉請拘那提如來賢劫千佛等一切諸佛﹝云云﹞

至心奉請阿閦如來一萬五千佛等一切諸佛﹝云云﹞

至心奉請徧十方盡虛空界微塵剎土中徹三世長短劫內廣大智願主伴互融不可說佛剎微塵數一切諸佛﹝云云﹞

至心奉請十方徧虛空界微塵剎土中盡過去際一切化身諸佛般涅盤者分身舍利及諸靈像浮圖寶塔﹝云云﹞

至心奉請大方廣圓覺修多羅了義經。亦名祕密王三昧。亦名如來決定境界。亦名如來藏自性差別。是頓教大乘甚深法藏。十二部經淸淨眼目。惟願文文契意。句句其心。顯現此處道場。受我供養﹝云云﹞香花﹝云云﹞

至心奉請徧十方盡虛空界微塵剎土中徹三世長短劫內大方廣佛華嚴修多羅無盡教海及彼世界一切頓漸大乘十二分經深廣法藏。惟願皆我心觀皆現道場。受我供養香華﹝云云﹞

至心奉請大方廣圓覺經中大光明藏本尊所現淨土平等會中問本起因表信解之智文殊師利菩薩摩訶薩﹝云云﹞

至心奉請大方廣圓覺經中大光明藏本尊所現淨土平等會中徵起幻法而顯正修表於理行普賢菩薩摩訶薩﹝云云﹞

至心奉請大光明藏淨土會中普眼菩薩摩訶薩﹝云云﹞

﹝從此已下若時促。次第便列下十菩薩都爲一唱。結云等十二上首惟願云云﹞。

至心奉請大光明藏淨土會中金剛藏菩薩摩訶薩

至心奉請大光明藏淨土會中彌勒菩薩摩訶薩﹝云云﹞

至心奉請大光明藏淨土會中淸淨慧菩薩摩訶薩﹝云云﹞

至心奉請大光明藏淨土會中威徳自在菩薩摩訶薩﹝云云﹞

至心奉請大光明藏淨土會中辧音菩薩摩訶薩﹝云云﹞

至心奉請大光明藏淨土會中淨諸業障菩薩摩訶薩﹝云云﹞

至心奉請大光明藏淨土會中普覺菩薩摩訶薩﹝云云﹞

至心奉請大光明藏淨土會中圓覺菩薩摩訶薩﹝云云﹞

至心奉請大光明藏淨土會中賢善首菩薩摩訶薩﹝云云﹞

至心奉請大光明藏淨土會中十方菩薩摩訶薩﹝云云﹞。惟願不捨慈悲。與諸眷屬。各隨上首。降臨此處道場。受我供養﹝云云﹞

至心奉請大慈大悲千手千眼種種應現救苦眾生觀世音菩薩摩訶薩﹝云云﹞

至心奉請大光明藏淨土會中賢善首菩薩摩訶薩﹝云云﹞

至心奉請大慈大悲常處焰魔羅界隨緣方便救拔其途地藏菩薩摩訶薩﹝云云﹞

至心奉請三世十方盡虛空界微塵剎土中等覺菩薩十地菩薩十回向菩薩十行菩薩十信菩薩如是等五十一位諸尊菩薩摩訶薩等﹝云云﹞

至心奉請大方廣佛華嚴末會中圓器上根本百城求法一生之內菩薩行圓爲末世頓門修證軌範善財菩薩﹝云云﹞

至心奉請三世十方盡虛空界微塵剎土中有學無學四向三果及阿羅漢辟支迦佛一切賢聖僧﹝云云﹞

至心奉請圓覺會中二十八天王大梵天王須彌山頂天主帝釋護國四天王等皆曾白佛發願守護是持經者。常令安穩。心不退轉。今請不捨此願。領諸部屬。侍後如來。降臨此處道場。受我供養﹝云云﹞

至心奉請圓覺會中執金剛神火首金剛摧碎金剛尼藍婆金剛等其數八萬並其眷屬亦曾白佛自發願言。末世眾生持此經者。我當守護。如護眼目。乃至道場所修行處。我等金剛。自領徒眾。晨夕守護。不令退轉。其家乃至永無災患。疫病銷滅。財寶丰足。常無乏少。今請不捨此願。領諸部屬。侍後如來。降臨此處道場。受我供養﹝云云﹞

至心奉請圓覺會中大力鬼王吉盤荼等十方鬼王亦白佛言我亦守護是持經人。所居一由旬內。若有鬼神。侵其境界。我當使其碎如微塵。今請不捨此願。界我當屬侍後如來。降臨此處道場。受我供養﹝云云﹞

至心奉請諸大龍王及八部眾並及此處土地靈祗圭峯山神王紫閣山神﹝如不在本山卽不言上兩句﹞護法善神護伽藍神主道場神主方主地主火主風主水主山主空主藥諸神眾等。惟願依佛付屬。降臨擁護此處道場。受我供養﹝云云﹞

香花請香花請﹝胡跪﹞

某甲等一心惟願。我本尊毗盧遮那佛。我所師釋迦世尊。不捨慈悲。受我奉請。來降道場。坐蓮華藏師子之座。圓覺經中。千百萬億恆河沙諸佛。守護圓覺經者。三世如來。並願慈悲來會道場。坐蓮華座。大方廣圓覺了義頓教大乘。惟願現我心中。成我觀行。文殊普賢十二大士。並諸眷屬。十方菩薩。亦願圍繞如來。各坐花座。大梵天王。須彌天王。四大天王。於佛前發願守護。十方鬼王。吉盤荼等。同願護持經者。亦願力來此道場。此處土地靈祗諸座。諸大龍王。護法善神。主道場神。一切主於山水火風地方林稼。乃至主藥神等。並願領諸眷屬。來到此處。擁護首道場。是諸如來菩薩一切賢聖。悉願證明。我於今日。欲爲十方國土六道眾生。依了義經頓教。修習圓覺三觀妙門。破一切障。觀行成就故。於三七日。一心精進。依經所說。如法修行。必願主解行者。文殊普賢。乘本願力。受我懺悔。令我所行。決定成就。破諸罪障。法門現前。以度眾生。皆得悟入。

啟請已至心歸命禮本尊毗盧遮那佛。

啟請已竟。已知諸佛諸大菩薩。不違我請。後大光明藏不二境中。所現淨土。平等法會。不起三昧。慈悲應感。起我機緣。如月落在證江不動而現。我等肉眼𨿽不能睹。攝心觀想了了分明。見佛菩薩及諸賢聖。畟塞道場。徧虛空界。知見我等至心懇請依教修行。是故我等應當香花供養。歸命至心。稱贊敬禮。

二供養觀門

﹝然供養稱贊禮敬懺悔勸請隨喜回向發願等八重。是修行人之本事。非別行法。世尊於離垢慧菩薩所聞經中﹝其﹞列也。亦是超入華嚴境界之妙門。故彼經廣說諸佛功徳妙用已。最後云。若欲成就此功徳。應修十種廣大行願。故西域本宗道流。皆於經中。錄出別行。諷念修習。前後三譯。一晉朝佛度跋陀羅三藏譯。二唐朝不空三藏譯。三貞觀中華嚴疏主等譯。其十行願。卽是此供養等八也。但於勸請中。開爲轉法輪久住世二門。又於回向中。分出隨佛學順眾生二門。故成其十。此八重𨿽總是入聖境之門。然各有別相功徳。謂禮敬除無量劫來我慢之障。得尊貴身。稱贊除無量劫來惡口等障。得四無礙辧。供養除多劫嫉妬障。生生得大財富。懺悔總際三障。得依報正報具足。隨喜除多劫慳貪。生生得廣大善知識眷屬。勸請除多劫謗法障。生生得多聞辧才。回向除狹劣障。得廣大無量福善。發願除退屈障。總持諸行。得速成佛果也﹞是諸眾等人各胡跪。嚴持香花。如法供養。願此香花云。徧滿十方界。供養一切佛。

化佛並菩薩。緣覺聲聞眾。受此香花云。以爲光明臺。廣於無邊界。無量作佛事﹝華嚴經云。所有盡法界。虛空界。十方三世一切佛剎。極微塵數諸佛世尊。一一佛所。皆有海會圍繞。我今悉以一切上妙諸供養具。而爲供養。所謂華云鬘雲天樂云。乃至衣服諸香雲等。一一量如須彌大海。問。此文乃彼經皆云。香花徧滿十方界供養等者。如何辦得如是多多供養具。得如上多多佛耶。答。準華嚴緣起章第三供養門中云。菩薩凡所施設。乃至一華一香。一衣一蓋供養具。無不稱眞理。等虛空界。卽以全法界之身。遊諸佛剎。稱眞之物。供養於佛。是故菩薩不虛行。於所修值諸﹝仙﹞恆不失時。一切供養。常稱理而成就。何以故。法施於佛。稱眞理故。釋曰。準此云一香一華等。又云常稱理而成就者。卽知經中所列皆以稱理。卽一之多等也。故修行者。但安心觀行。物物自多。皆偏諸佛也。故云願此香華云。徧滿十方界。供養一切佛。次下經說。迷心中供養。比此觀行供養。百千萬俱胝那由他迦羅等諭沙陀不及一也。皆雲天者。是自然義。表法界中法爾有如是不思議徳用也。皆言云者。是隨緣義。表由行願行力故見也。謂此供是色相顯然。智照無性。從法性空無生法起。能見所見迥無所依。應用而來。來無所從。用謝而去。去無所至。而能含慈潤澍法雨。益萬物以重重無盡。有云象焉﹞。

三稱如來

﹝有二門﹞。

一梵贊

﹝此是勝鬘經中。贊佛眞身智慧之偈。時人呼爲梵音。不知是以梵聲而贊佛也。妙色無等非化身﹞。

如來妙色身

世間無與等

無比不思議

是故今敬禮

如來色無盡

智慧亦復然

一切法常住

是故我歸依

敬禮常住三寶。

二直贊

﹝旣請三寶已。卽當五體投地。頂禮佛足。正身威儀一心佇立。面向法座燒香散華。心念三寶微妙功徳。目瞻不捨。口陳詞句云﹞。

眞法性是其身。究竟覺爲其智。踞蓮華臺藏。號毗盧遮那。於百千億釋迦。獨爲其主。恆河沙國土。統世居尊。然乃合眞如而不大。全在一一毛端。處微塵而不小。卽徧恢恢法界。盡十方作大神變。微三放大光明。攝凡聖十身相作。應地位六根互用。十剎微塵數菩薩稽首常隨。百萬阿祇諸天虔心圍繞﹝次贊法功徳﹞。

方廣了義圓覺法門。萬億恆沙諸佛。在淨土中同說。三世如來之所守護。諸經眼目。圓頓教門﹝次贊僧寶﹞。

文殊是佛之師。主於信解證智。普賢表法界體。主於悲願理行。十二上首。十方徒屬。同住如來平等法會。實教三寶。淨土經筵。巍巍乎。晃晃焉。迥出思議之表也。然今弟子某等。某時贊禮懺悔。修行大乘所有功徳。奉福上界二十八天。大梵天王。釋提恆因。四天王等。龍神八部。閻羅五道。六齊八王。行病鬼王。及王眷屬。此處土地神祇。僧伽藍內。護正法者。又爲國王帝王。土境萬民。師僧父母。諸善知識。十方施主。法界眾生。藉此善根。平等燻集福徳智慧二種莊嚴。離障出纏。成種智道﹝華嚴經。引塵數佛已。次云。我當悉以甚深信解見前知見。悉以出過辧才天女微妙舌根。出無盡音聲言詞。稱贊如來功徳海。云深信等者。觀智力也。此是自因。亦有普賢法力爲緣。此義如下禮佛中引經備說。彼文具故。辧才天女者。彼經出現品云。自在天王。有天采女。名曰善口。口中出一言聲。則與百千種樂相應。一一樂中。復有百千差別音聲。釋曰。彼但合樂此合法界。故超過也。當知必須觀智明﹝向﹞方得解所贊皆如海深廣無盡也﹞。

四禮敬三寶

﹝旣贊嘆竟應當一心正身威儀。次第禮佛。禮佛之法。當須所禮之佛。至心憶念此佛眞身。猶如虛空。應物見形。如水中月。分明了了。如對目前。受戒禮拜。於一一佛前。皆如是用心。以名召體而禮之。不得散亂。又須自知身心空寂。無有禮相。隨緣影見法界。一一佛前。悉有此身。頭面禮敬。準勒那三藏禮佛觀門。優劣有七。一我慢禮。二唱和禮。此二非儀。三恭敬禮。從心發。運於身口。五輪著地。四無相禮。深入法性。離能所相。五起用禮。觀身與佛。皆從緣起。如幻如影。普運身心。徧禮一切。六內觀禮。但禮身門法身眞佛。不緣他佛。七實相禮。若內若外。若凡若佛。同一實相。見佛可禮。亦是邪見。觀身實相。觀佛亦然。名平等禮。故文殊云。不生不滅故。敬禮無所觀等。然復四禮皆屬觀行。謂第四空觀禮眞諦佛。入法之性故。五假觀禮俗諦佛。從體起用故。六中觀禮第一義諦佛。不計空也。直見來覺眞性故。七則三觀一心。禮三諦一境佛。不﹝所﹞眞棄假。泯絕無寄故。然今七禮經文。旣是隨相門中。且當第三第五也。心心恭敬故。念念觀身觀佛﹝後﹞性隨緣。如幻影故。余無相禮等。是下離相攝念之義。然則𨿽三觀圓明。只於身口恭敬禮時。作此觀智。非爲身口都不禮贊。但將觀無相等。以當禮佛。善須思之。若以觀智便名禮佛。不須身禮。第三中亦應但以恭敬便爲禮拜。不合運於身口。義例如此。豈不悞焉。問大乘宗以意地起犯。卽名破戒。可﹝妨﹞例此心禮卽成功徳。答意中作念。的擬運身口。行殺盜等。心念成就。竟無悔意故。卽名破戒。今但的擬運身業禮口業贊等。心志決定。竟無猶預。縱未遂嚴淨道場。作禮之間。灼然已生功徳。若無意擬運身口。元無功徳。如本無意擬殺等。亦元無罪也。然觀智旣成。觀境常見。行住坐臥。禮不間斷。但不退觀心智。自然流注。如受惡律儀之人。殺等之心念念流注。不必正殺正盜也。受惡律儀者。作屠獵劫賊等業也。問。第五禮中云。能所皆如影像。影像無意。如何得成禮儀。答。卽此念恭敬之心。亦如影也。世間鏡之類。但見色影。不能見聲香味觸及心之影。而此大圓鏡智。等虛空界。見色聲等及心心所等也。作此觀時。先觀己身心。是無明勢分。從染緣而起。今以正知觀空無自性。令時卽是一眞法界。然後觀此法界。不守自性。常能緣而起。遂禮拜恭敬。一心歸投。托諸佛及法義。淨緣引起身心及佛。隨此淨緣起爲身心及佛。如影從鏡見。旣我身心無性。合於法界。法界無不徧。故我身心隨所依法界。亦無所不徧。無所不禮。故云徧禮一切也。第六中云。身內眞佛者。如塵中有大經卷。如幣布﹝布﹞裏眞金。如焦模中佛像。如器中鍠之聲音也。此旣有眞假內外相對。非一向泯相。則亦當此隨念中也。準華嚴宗。復有自他融攝之禮。具足四句。一者。一身禮多佛。彼經云。一一身徧禮不可說不可說佛剎微塵數佛。又云。菩薩應知自心念念﹝常﹞佛成正覺。一切眾生亦復如是。念念悉有佛成正覺。二者。多身禮一佛。經云。一一佛所現不可說不可說﹝以﹞剎微塵數身。又云。如來成正覺時。於其中普見一切眾生成正覺。三者。一身禮一佛。四者多身禮多佛。彼經云。如來成正覺時。入善覺智三昧。見一切眾生數等身住於身中。乃至一毛孔中。有一切眾生數等身徧法界。一切毛孔悉亦如是。無有少許處空無佛身。釋曰。但以隨舉一心對佛。隨舉一佛對身。及對文說義。結爲四句。然實身數等皆無盡。問。何以修行之人身。如是一一同佛無盡耶。答因緣備故。彼經云。我以普賢行願力故。此是法力卽緣也。又云。起深信解。如對目前。此是自力卽因也。深勝卽是勝解。勝解者。決定印持也。謂以普賢法力。見一切境皆是佛境。於心依智不依識。則心心是見佛之心。故經云。一切法無生。一切法無滅。若能如是解。諸佛常現前。故彼經結禮佛云。虛空界盡。眾生界盡。眾生業盡。眾生煩惱盡。我禮乃至以虛空界眾生界等不可盡故。我此禮敬無有窮盡。念念相續無有間斷。身語意業無有疲厭。供養稱贊。十種稱贊行願。一一如此。結之卽知。若不以普賢觀行之力。如何得念念不斷邪。智者審思。此文無以生滅之心。取相之禮。而爲禮贊供養等也﹞。

南無大慈大悲入神通大光明藏現諸淨土以應圓機我本尊毗盧遮那佛﹝我今稽首禮。願住如來平等法會。自例知﹞

南無大方廣圓覺經中大光明藏於諸眾生覺地光嚴住持一切諸佛﹝云云﹞

南無身相融通言音無礙同說圓覺經者百千萬億恆河沙諸佛﹝云云﹞

南無具大慈悲有大誓願盡於本來守護圓覺者三世諸佛﹝云云﹞

南無大慈大悲娑婆世界隨機赴感全體應現千百億化身釋迦牟尼佛﹝云云﹞

南無妙法蓮華經中過去久遠滅度多寶如來﹝云云﹞

南無東方滿月世界十二上願藥師璢璃光佛﹝云云﹞

南無西方極樂世界四十八願阿彌陀佛﹝云云﹞

南無睹史多天當來下生彌勒尊佛﹝云云﹞

南無毗婆屍如來七祖佛等一切諸佛﹝云云﹞

南無善徳如來十方佛等一切諸佛﹝云云﹞

南無寶集如來二十五佛等一切諸佛﹝云云﹞

南無釋迦牟尼如來三十五佛等一切諸佛﹝云云﹞

南無普光如來五十三佛一切諸佛﹝云云﹞

南無拘那提如來賢劫千佛等一切諸佛﹝云云﹞

南無阿閦如來一萬五千佛等一切諸佛﹝云云﹞

南無徧十方盡虛空界微塵剎土中徹三世長短劫內廣大智願主伴互融不可說佛剎微塵數一切諸佛﹝云云﹞

南無徧十方盡虛空界微塵剎土中盡過際一切佛身諸般涅盤者分身舍利及諸靈像浮圖寶塔﹝云云﹞

南無大方廣圓覺修多羅了義經亦名祕密王三昧如來決定境界如來藏自性差別頓教大乘甚深法藏﹝云云﹞

南無徧十方盡虛空界微塵剎土中徹三世長短劫內大方廣佛華嚴修多羅無盡教海。及彼世界一切頓漸大乘十二部經深廣法藏

南無大方廣圓覺經中大光明藏本尊所現淨土平等會中主於信解證智文殊師利菩薩﹝云云﹞

南無大方廣圓覺經中大光明藏本尊所現淨土平等會中主於行願眞理普賢菩薩﹝云云﹞

南無大光明藏淨土會中悉見諸法淸淨普眼菩薩﹝云云﹞

南無大光明藏淨土會中通決甚深疑念金剛藏菩薩﹝云云﹞

南無大光明藏淨土會中深究輪回根本彌勒菩薩﹝云云﹞

南無大光明藏淨土會中洞明修證位地淸淨慧菩薩﹝云云﹞

南無大光明藏淨土會中發明三種妙觀威徳自在菩薩﹝云云﹞

南無大光明藏淨土會中顯性二十五輪辧音菩薩﹝云云﹞

南無大光明藏淨土會中徵起覺心因除四相淨諸業障菩薩﹝云云﹞

南無大光明藏淨土會中請問求師去病去離四般普覺菩薩﹝云云﹞

南無大光明藏淨土會中發道場加行證入眞理圓覺菩薩﹝云云﹞

南無大光明藏淨土會中流通經文傳於末世賢善首菩薩﹝云云﹞

南無大光明藏本尊所現淨土平等會中十方菩薩﹝云云﹞

南無大慈大悲千手千眼種種應現救菩眾生觀世音菩薩﹝云云﹞

南無大慈大悲常處焰摩羅界隨緣方便救拔其途地藏菩薩﹝云云﹞

南無三世十方盡虛空界微塵剎土中等覺菩薩﹝云云﹞

南無三世十方盡虛空界微塵剎土中十地菩薩﹝云云﹞

南無三世十方盡虛空界微塵剎土中十回向菩薩﹝云云﹞

南無三世十方盡虛空界微塵剎土中十行菩薩﹝云云﹞

南無三世十方盡虛空界微塵剎土中十住菩薩﹝云云﹞

南無三世十方盡虛空界微塵剎土中十信菩薩﹝云云﹞

南無大方廣佛華嚴末會中圓器上根百城求法一生之內菩薩行圓爲末世頓門修證軌範善財菩薩﹝云云﹞

南無三世十方盡虛空界微塵剎土中有學無學四向三果及阿羅漢辟支迦佛一切賢聖僧

﹝約十所爲禮常住三寶。此十禮不定一。上臨時看眾心不倦卽禮。或時倦卽不用禮﹞。

爲二十八天釋梵王等敬禮常住三寶

爲四大天王龍神八部敬禮常住三寶

爲皇帝陛下聖化無窮敬禮常住三寶

爲皇太后貴姬公主太子諸王福延萬葉敬禮常住三寶

爲文武官寮常居祿位敬禮常住三寶

爲師僧父母及善知識敬禮常住三實

爲國界安寧法輪常轉敬禮常住三寶

爲佛前發願護持圓覺經者八萬執金剛神十方鬼王不違本願守護道場敬禮常住三寶

爲當所土地靈祇圭峯神王紫閣山神護法神王主道場神山神地神主水火風主空主藥諸神靈等擁護道場敬禮常住三寶

爲十方施主六度行圓八難三途離苦解脫敬禮常住三寶

五懺悔諸障

﹝禮佛竟。正於法座前。正身威儀。虔敬胡跪。右膝著地。燒香散華想念三寶。畟塞虛空。普賢菩薩無量莊嚴眷屬圍繞。爲懺悔主。一一皆如目前。一心一意。生鄭重慚愧。發露懺悔無量劫來。六根三業所造一切惡業。斷相續心。從於今時。盡未來際﹝修﹞不更造。所以者何。業性難空。果報不失。若有造不止﹝難﹞是虛妄顚倒因緣。則還受虛妄果報。然懺悔詞句。多用大佛經中之文。及普賢觀經意。華嚴金天鼓光明金鼓偈等意也﹞。

普爲四恩三有。及法界眾生。並願斷除諸障。歸命懺悔。言懺悔者。具云懺摩。此云悔過。若別說者。懺名陳露先罪。悔名攺修來。然欲懺者。先知展轉生起因。由無始不覺。起貪瞋癡。發身口意。造一切業。諸善惡不動等。若約責心。善惡俱懺。以善惡業。迷時若是貪愛心所作故。若就所作罪狀。則惟懺惡業。以悟後乃至成佛畢竟不捨善行故。善事順於理故。迷時以取相求報。故成過患。悟後俱離其病。不捨善法。故不滅也。惡業皆理招苦。一向須斷。故徧懺也。就懺中復有二種。一若犯遮罪。先須依教作法懺之。遮罪者。體非毒惡。但以佛戒遮制不許。卽不合作。作卽成犯。準小乘宗。四重八重。不通懺悔。僧殘已下四篇方許。作法者。小乘懺。要請大比丘爲證。對大具五法。一袒右肩。二右膝著地。三合掌。四罪名。五禮足。若對小夏。闕禮足。但行四法。若僧殘罪。須請二十淸淨僧。令六夜行摩那埵。供給承事也。七日滿爲羯磨除罪。還令戒淨。如來所受。尼則集眾四十淸淨大徳。若輕罪。則一日承事。不必集也。若犯性罪。復須起行。性罪者。謂殺盜十惡。體性是惡。佛未出世。未有戒制之時。作之法爾有罪。墮於三途故也。言起行者。一事懺。二理懺。如方等佛名經等。令作法兼起行也。謂彼方等經。令先嚴淨道場。香泥塗地。及室內作圓壇彩畫。懸五色幡。燒海岸香。點燈敷髙座。諸二十四尊像。多亦無妨。設肴膳盡心力。新淨衣服鞋履。無新洗故。出入著脫令無參雜。七日長齋。一日三時洗浴。初日供養僧。隨意多少。別請一明了內外律者爲師。受二十四戒及陀羅尼。對師說罪。要八日十五日。當以七日爲期。此不可減。若能更進。隨意堪任。十人已還不得過此。俗眾亦得。須辦單縫三衣。備佛法戒。旋繞一百二十匝。卻座思惟等。廣如經說。今此圓覺道場。宗途稍異。自有本尊。天聖爲所歸依。稱性觀智。今但引其意。例不事法稍殊。其佛名經。則小說作法。多明起行。兼又云。必須先敬三寶等。今文中撮略用之。又彼文中。令興七種心以爲方便。一慚愧。二者恐怖。三者厭離。四者發菩提心。五者怨親平等。六者念報佛恩。七者觀罪性空。興如是七種心已。緣想十方諸佛賢聖。勒奉合掌。被陳至倒慚愧攺革等。若準天臺止觀。須達逆十心。爲先識十種順生死心以爲所治。一妄計我人起於身見。二內具煩惱。外遇惡緣。我心增盛。三內外旣具。滅善心事。不喜他善。四縱恣三業。無惡不爲。五事𨿽不廣。惡心徧布。六惡心相續。晝夜不斷。七覆諱過失。不欲人知。八膚扈抵突。不恐惡道。九無慚無愧。不懼凡聖。十撥無因果。作一闡提。從無始來。若自及他。無不皆爾。次起逆生死心。從後翻破。一明信因果。二慚愧克責。屏罪慚天。顯罪愧人。三怖畏惡道。翻抵突也四不覆瑕疵。翻覆藏也。五翻斷相續心。如再犯王法及吐已還食也。六發菩提心等虛空。翻前惡徧。七修功補過。翻前縱惡。八守護正法。翻前滅善。九念十方佛。翻惡緣也。十觀罪性空。見無我也。若具此者。無罪不滅。若不解者。設入道場。徒爲勞苦。弟子比丘某甲等。與法界一切眾生。至心懺悔。

我等自後無始劫

不知自體本眞常

由此無明根本迷

燻此眞心成妄識

變起根身便質礙

認爲我相共安危

根識相資見六塵

塵牽我愛生三毒

三毒發於身口意

造諸惡業廣塵沙

偸盜淫﹝谷﹡谷﹞殺眾生

倚語妄言惡罵詈

慳貪兩舌食葷茹

飲酒食肉斷慈悲

輕慢三寶厭尊卑

違逆二親欺眷屬

不守六根常放逸

惟壞三毒嫉賢良

情疑因果畜耶心

公然造作無慚愧

於佛常住招提物

或借妄用不酬還

受人信施不持齋

動靜威儀多犯戒

污穢伽藍常隱僻

因官傍勢取人財

不淨說法縱貪瞋

對佛僧前無義語

今我輪回墮地獄

千生萬死苦難當

皮骨相連餓鬼身

渴遇水漿成猛火

畜生力盡償他債

飛走忙忙怕殺傷

瞋劫不聞三寶名

何時得證菩提果

我今懺悔塵沙罪

披肝露膽不包藏

願佛不捨大慈悲

爲作證明懺眾罪

懺悔已。至心歸命禮本尊毗盧遮那佛。

六餘雜事

﹝勸請隨喜發願。說無常偈。啟白念佛等也﹞。

至心觀請

十方所有初成道

惟願慈悲轉法輪

所有如來欲涅盤

願爲眾生且住世

觀請已。至心歸命禮三寶。

至心隨喜

十方諸佛諸菩薩

辟支羅漢及凡夫

所有修行諸善根

我皆隨順而歡喜

隨喜已。至心歸命禮三寶。

至心回向

我等一從歸向佛

所修多少福因緣

悉將回向大菩提

普與眾生同實際

回向已。至心歸命禮三寶。

弟子比丘某甲等。與一切眾生。至心發願。

願我懺除諸障後

心開意解洞眞源

常冥寂照自施爲

不使根身當主宰

長將悲智爲心要

長見惱貪是客塵

六識行時正慧行

六塵現處眞空觀

十惡業緣勤遠離

十波羅蜜鎭修行

依憑三寶不因循

度脫四生常勇猛

妄習起時皆了達

覺心照處轉增明

菩提力用徧資燻

菩薩行門無廢忘

且願道場徒眾等

無諸患難各安寧

所陳罪障悉消除

所與行願皆圓滿

一切見聞隨喜者

願發菩提大覺心

皆承今日勝因緣

世世生生同法會

發願已。至心歸命禮本尊毗盧遮那佛。

﹝從此已下。說無常偈。而此禮懺理事廣長。於六時中難爲克定。今便於第一上。具寫六時所用之文。唱者先須熟誦。各依本時用之。後每上別書。云經中無常偈者。此卽六時通用。或別一任隨宜。今以黃昏爲首。﹝其﹞錄六時云﹞。

○白眾等聽說黃昏無常偈

﹝出法句經上卷﹞

是日已過

命亦隨減

如小水魚

斯有何樂

眾等當勤精進。如救頭燃。當念無常苦空。謹愼勿放逸。

○各念無常偈

﹝此卽每上必須用文﹞

諸行無常

是生滅法

生滅滅已

寂滅爲樂

如來證涅盤

永離於生死

若能至心聽

常得無量樂

○又黃昏偈

西方日已暮

塵勞猶未除

老病死時至

相者不久居

念念催年促

猶如小水魚

勸諸禮佛眾

修學至無餘

○初夜無常偈

﹝出阿蘭若集禪經中﹞

煩惱深無底

生死海無邊

渡苦船未立

云何樂睡眠

睡眠當覺悟

攝心恆在禪

勇猛勤精進

菩提道自然

○又偈云

人間四相無慚住

念念猶如石火光

不知二鼠侵藤細

縱﹝謈﹣言﹢日﹞三業競分張

恃己威碓持力勢

淩他鈍弱起豪彊

不知身沒命終後

百千萬劫受災殃

速須親近善知識

日夜息慮念無常

設未得超生死海

且須來世有橋梁

○又偈云

人生悤悤營眾務

不覺年命日夜去

如風中燈滅難期

六道茫茫無定趣

未得解脫超苦海

云何安然不驚懼

各聞彊健有力時

自策自厲求常住

○中夜偈

﹝出智度論﹞

汝起勿抱具屍臥

種種不淨假名身

三百碎骨相連縱

漏體何曾有斤眞

如得重病箭入體

諸苦痛集安可眠

○又偈云

﹝出阿含經﹞

比丘汝起起

以何著睡眠

睡眠有何利

病時豈可眠

利刺刺身時

云何得睡眠

汝本捨家時

出離之所願

當如其本願

日日求增進

○後夜偈云

神光遷流轉

乞至五更初

無常念念至

恆與生死隨

勸諸行道者

修學至無餘

○寅朝偈

欲求寂滅樂

當學沙門法

衣食計身命

精粗隨眾等

諸眾等寅朝

淸淨記六念

○午時偈云

人生不精進

諭若樹無根

采華值日中

能得幾時鮮

華亦不久鮮

色亦非常好

人命如剎那

須臾難可保

是故觀眾生

勤修無上道

○又有六時通用

世皆不牢固

如水沫泡焰

汝等感應當

疾生厭離心

啟白賢聖

仰白本尊徧照佛

大光明藏諸如來

本師應現釋迦尊

文殊普賢諸上首

十方大士並徒屬

平等會中諸上人

此界天龍眾類神

獲得他心道眼者

普願不捨慈悲力

證明我等二人眾

爲修圓覺總持門﹝某時﹞

至心同禮懺

所生功徳

總用莊嚴

三界眾生

當願天仙

不墮悟著

樂而非常

國主淸平

識眞乘而

是勝羣寮

常居祿位

皆忻圓頓教門。人民永保安寧。咸修覺照之道。師僧父母福慶洋洋。信施檀那萬行圓滿。三塗俱時離苦。八難並悉消除。鑊湯變爲淸淨池。鐵牀變作蓮華座。息悲痛之響。同念佛之音。人人有返本之心。各各習還源之照。常發今願當願。俱不退心。觀行令成。同平等會﹝念毗盧遮那佛。雜華嚴都了卽解座﹞。

處世界如虛空

如蓮華不著水

心淸淨超於彼

稽首禮無上尊

七旋繞念誦

﹝旣懺悔發願竟。應當一心正身威儀。右繞法座。燒香散華。安詳徐步。念三寶微妙功徳口﹝種﹞。

南無十方佛

南無十方法

南無十方僧

南無毗盧遮那佛

南無釋迦牟尼佛

南無大方廣圓覺經﹝三聲﹞

南無修多羅了義經

南無祕密王三昧經

南無如來決定境界經

南無如來藏自性差別經

南無文殊師利菩薩

南無普賢菩薩

南無普眼菩薩

南無金剛藏菩薩

南無彌勒菩薩

南無淸淨慧菩薩

南無威徳自在菩薩

南無辧音菩薩

南無淨諸業障菩薩

南無普覺菩薩

南無圓覺菩薩

南無賢善首菩薩

南無十方首菩薩

南無徧法界菩薩摩訶薩

﹝下二尊重念四聲﹞。

次卽誦經。覺了誦經音聲性空。身心如雲從影。舉足下足心無所得。不住行步之相。幻影卽空。卽云眞法性。故我此影現十方。充滿法界。無不普現。旋繞諸佛。如是繞三匝。乃至七七七百匝無定數。當自斟酌。行道欲竟。還如前稱阿彌陀佛名字。南無阿彌陀佛。燒香正念行道終。卽歸依三寶。一心正念。口自唱言。

自歸依佛當願眾生體解大道發無上意

自歸依法當願眾生深入經藏智慧如海

自歸依僧當願眾生統理大眾一切無礙

上來禮懺功徳。無限勝因。盡將回施法界眾生。和南一切賢聖。

八正坐思惟

思惟。上來七門。事行方便。一一如文見法。不得滯文迷意。須令全理之事了了當情。便入觀行。以爲久長所緣之境也。第一啟請了。必須禮諸佛經法菩薩賢聖。依本爲定。若第二上已去乃至散道場時。二十五上。𨿽卽依次用之。就中若時節閒暇寬慢。要延引月日者。卽每金剛藏章了處。淸淨慧章了處。辧音章了處。圓覺章了處。皆禮五十三佛。或前卷中所列諸佛。添成二十八上。若中間忽臨時有小障難。或覺大眾疲倦。要從略者。卽依尋常眾。用六時禮懺文也。過一上兩上後。還本次禮懺不得越次。至於懺悔。並須各依本次。不得參差失於義意血脈。

圓覺道場修證廣懺文卷第二

圓覺道場禮懺禪觀法事卷第三

終南山艸堂寺沙門宗密述

第二上

﹝十四唱五字四十二偈。述圓頓法及六波羅蜜。懺根本無明。事理各有重偈發願。成就始覺之智。此下每上皆惟七門。除啟請故﹞。

﹝第二供養﹞一切恭敬禮常住三寶。

是諸眾生等人各胡跪。嚴持香華。如法供養。願此香華云。徧滿十方界。供養一切佛。

化佛並菩薩緣覺聲聞眾。受此香華云。以爲光明臺。廣於無邊界。無量無邊作佛事。供養一切已。恭敬。

梵音贊佛

﹝唱者云。一切普念﹞。

﹝第三稱贊﹞

如來妙色身

世間無與等

無比不思議

是故今敬禮

如來色無量

智慧亦復然

一切法常住

是故我歸依

敬禮常住三寶。

眞言贊佛

﹝唱者云。嘆佛功徳。此是華嚴經第一初成正覺之徳﹞。

爾時世尊。處師子座。於一切法。成最正覺。智入三世。悉皆平等。其身充滿一切世界。其音普順十方國土。身恆普坐一切道場。菩薩眾中威光赫奕。如日輪出。照明世界。三世所行眾福大海。悉能淸淨。而恆示生諸佛國土。無邊色相。圓滿光明。徧照法界。等無差別。演一切法。如布大云。一一毛端。悉能容受一切世界。而無障礙。各現無量神通之力。教化調伏一切眾生。身徧十方而生來往。智入諸相了相空寂。三世諸佛所有神變。於光明中靡不咸睹。一切諸佛不思議劫所莊嚴。悉令顯現。有十佛世界微塵數菩薩摩訶薩所共圍繞。我今依時禮贊。所生功徳。回施一切眾生。普願永離蓋纏。齊成覺道。

﹝四禮敬﹞南無大慈大悲入神通大光明藏現諸淨土以應圓機我本尊毗盧遮那佛。

我今稽首禮願住如來平等法會﹝自此已下。和佛佛一切例前也﹞。

南無大方廣圓覺經中大光明藏於諸眾覺地光嚴住持一切諸佛﹝云云﹞

南無身相融通言音無礙同說圓覺經者百千萬億恆河沙諸佛﹝云云﹞

南無具大慈悲有大誓願誓願盡於未來守護圓覺經者三世諸佛﹝云云﹞

南無東方滿月世界十二上願藥師璢璃光佛﹝云云﹞

南無西方極樂世界四十八願阿彌陀佛﹝云云﹞

南無徧十方盡虛空界微塵剎土中徹三世長短劫內廣大智願主伴互融不可說佛剎微塵數一切諸佛﹝云云﹞

南無大慈大悲娑婆世界隨機赴感應現千百億影像色身。我本師釋迦牟尼佛。運如幻智慧。出谷響音聲。說空中風盡言教。救攝夢想苦惱眾生。還令悟入法性﹝云云﹞

至心歸命禮大方廣圓覺經中入大光明藏現諸淨土盧遮那佛﹝云云﹞

顯圓覺

﹝初五句一切法空。次一句覺體圓。第七八句反釋覺字。第九十句釋圓宗。最後二句順釋二字﹞。

萬法皆虛僞

因依緣會生

緣生水裏月

想變夢中形﹝上智境﹞

妄識都無體﹝實﹞心空﹞

眞心本自靈﹝性顯﹞

迷之名不覺

不覺號無明﹝反覺﹞

覺後欲諸念

還知覺未成﹝成卽圓也。意明但絕念卽覺。方名圓覺。卽下二句是也﹞

念念圓覺者

一念不當情﹝順釋圓覺二字也。論云。所言覺者。謂心體離念。卽是前句云眞心本自靈是也﹞

願我普共諸眾生

往生光藏淸淨國

﹝已上每段。和佛佛。亦皆例此﹞。

贊佛法身

﹝文義具在華嚴經中﹞。

我佛圓明覺

全爲法界身

朗然非去妄

廓爾本來眞

赫弈心爲主

融通智是因

蓮華臺徧滿

師子座彌綸

光相重重見

聲光處處均

天尨菩薩眾

其數算微塵

贊佛化身

悲智曾無間

塵沙佛不殊

證同斯體覺﹝化身所依之射﹞

湣彼異生愚﹝見依之意﹞

欲應三千界

須分百億軀

咸從光耀土

赴感見閻浮

同號牟尼佛

皆稱大丈夫

隨機開教法

頓漸又殊途

彰佛教頓漸之意

﹝明此意者。因前末句也﹞。

欲示眞知見﹝惟爲此一大事因緣故。出見於世﹞

先觀六道迷﹝三於七日中。思惟如是事﹞

失頭呼卽覺﹝明易悟之機也。此諭出佛頂經﹞

捨父勸惟稽﹝明難悟之機也。諭在法華經中﹞

故說三乘異﹝誘捨又者﹞

兼譚一理齊﹝開示失頭者﹞

上根直顯發﹝一理﹞

下士漸提攜﹝三乘﹞

執妄須除糞﹝明設漸教之意﹞

登眞豈假梯﹝明說頓教之意﹞

今從佛頓指﹝此經﹞

東處本無西﹝諭凡卽佛﹞

贊頓教

漸教宗途異

知之卽已休﹝非此所宗﹞

頓門中本末

從此說元由

自達心靈覺

如今便廓周

菩提心且發

菩薩行當修

八萬四千法

三乘一道收

若能依此教

佛果豈難求

贊頓悟

欲見心源淨

須推我相空

形軀何處實

念慮本無蹤

豁爾靈明覺

修然世界通

眞金開伏藏

赫日出云曚

妄積多生裏

迷銷一念中

試將心比佛

與佛始終同

明漸修

頓悟𨿽同佛

多生習气深

風停波尙湧

理現念猶侵

還揀精粗色

難平贊毀音

因循無法力

降伏豈能禁

欲學修眞行

先須髮覺心

斯爲二利本

佛果必堪任

贊發菩提心

菩提心欲發

體用要先知﹝依此對三毒﹞

運於悲智願

翻卻恚貪癡﹝下明五原﹞

盡覺無邊法﹝學法願也﹞

將銷有識疑

勤除八萬惑﹝斷煩惱願﹞

敬事十方師﹝事佛願也﹞

佛果專求證

余乘更不鬼﹝成佛願﹞

六波羅蜜行

籍此以爲基﹝總結菩提心﹞

贊施波羅蜜

多劫慳貪習

都由認此身

身今不是我

慳惜爲何人

乞者此應施

投來莫慮貧

資財何可寶

福慧始爲珍

身命猶須棄

家緣豈更親

惟畱空寂捨

千聖萬賢遵

迷被貪瞋使

逢緣殺盜淫

悟來無妄念

爭合更追尋

贊戒波羅蜜

息業持淸戒

長齋護淨心

外塵但自絕

內惑豈能侵

染習微微盡

功夫漸漸深

長辭十惡道

佛徳郁成林

贊忍辱波羅蜜

欲證菩提等

終須忍辱成

剎那瞋暫起

百萬障旋生﹝文在華嚴﹞

說食何曾飽﹝此顯言語是虛不應瞋也﹞

稱官豈便榮﹝稱百姓爲﹝右﹞人。旣不得榮。罵郎君爲奴婢。如何便辱﹞

從來迷實理

惟爲執虛名﹝此二句釋上二句﹞

谷裏髙低響﹝諭也﹞

惟中贊毀聲﹝法也﹞

若能如是解

被辱豈能爭

贊精進波羅蜜

放逸生諸念

如來旣自陳

惟緣隨妄念

不肯策元身

努力常精進

終須積佛因

火由鉆燧者﹝華嚴﹞

水在鑿源人﹝法華﹞

莫算三祇劫

但行四正勤

頓門無定位

心淨卽名眞

贊禪定波羅蜜

神通兼智慧

顯發在修禪

掉舉招煩惱

昏沈引睡眠

若非心一境

爭得寂諸緣

風裏燈難照

波中月豈圓

等持才一念

治命滿三千﹝文在妙勝經﹞

但能專定慧

萬行自念全

贊智慧波羅蜜

智慧波羅蜜

親爲菩薩師

全除二種執

徧斷萬般疑

照蘊皆空處

行深般若時

不惟超苦厄

決定證無爲

定慧非前後

功能且互推

修時同一念

方免墮狂癡

南無大慈大悲本師釋迦牟尼佛。哀湣覆護我。令定慧悲智增長。此世及後身。乃至成佛不捨慈悲。常相攝受。願我普共諸眾生。往生光藏淸淨國﹝已下和佛普例此也﹞

南無徧十方界微塵剎土中盡過去際一切化身諸佛般涅盤者分身舍利及諸靈像浮圖寶塔﹝云云﹞

南無大方廣圓覺經修多羅了義經。亦名祕密王三昧。亦名如來決定境界。亦名如來藏自性差別。頓教大乘甚深法藏﹝云云﹞

南無大光明藏本尊所現淨土平等會中廣大智慧文殊師利菩薩

南無大光明藏本尊所現淨土平等會中廣大行願普賢菩薩﹝云云﹞

南無大光明藏淨土會中悉見諸法淸淨普眼菩薩﹝云云﹞

南無大光明藏淨土會中通決甚深疑念金剛藏菩薩﹝云云﹞

南無大光明藏淨土會中深究輪回根本彌勒菩薩

南無大光明藏淨土會中洞明修證位地淸淨慧菩薩﹝云云﹞

南無大光明藏淨土會中發明三種妙觀威徳自在菩薩﹝云云﹞

南無大光明藏淨土會中顯性二十五輪辧音菩薩﹝云云﹞

南無大光明藏淨土會中徵起覺心因除四相淨諸業障菩薩﹝云云﹞

南無大光明藏淨土會中請問求師去病故離四般普覺菩薩﹝云云﹞

南無大光明藏淨土會中發起道場加行證入眞源圓覺菩薩﹝云云﹞

南無大光明藏淨土會中請問流通經文傳於末世賢善首菩薩﹝云云﹞

南無大慈大悲千手千眼種種應現救苦眾生觀世音菩薩﹝云云﹞

南無大慈大悲常處焰摩羅界隨緣方便救拔其迷地藏菩薩﹝云云﹞

南無三世十方盡虛空界微塵剎土中等覺菩薩十地菩薩十回向菩薩十行菩薩十住菩薩十信菩薩摩訶薩等﹝云云﹞

南無大方廣佛華嚴末會中圓器上根百城求法一生之內菩薩行圓爲末世眾生修證範軌善財菩薩﹝云云﹞

南無十方三世盡虛空界一切剎土中有學無學四向三果及阿羅漢辟支迦佛一切賢聖僧﹝云云﹞

普爲四恩三有及法界眾生普願斷除諸障歸命懺悔﹝云云﹞

﹝五懺悔﹞至心懺悔﹝五戒懺﹞

弟子眾等。稽首十方三世無盡三寶。證知護念。我等自從無始曠大劫來。無明覆心。迷自佛智。妄惑造業。生死輪回。背佛法僧隨師友。眼根著色。爲恩愛奴。不睹如來法身周徧。耳貪聲境。賊害無窮。不聞如來圓音說法。鼻貪香气。結使是生。功徳妙香不能嗅覺。舌貪眾味。餐啖眾生。妄語綺語兩說惡口。毀謗三寶。淩辱二親。豈餐如來甚深法味。身根著觸。耽染無窮。晝夜荒迷。不知上足。備造諸惡行殺盜淫。諸佛慈光不能照燭。意根著法。觸境舉緣。念念常生貪瞋邪見。一切諸惡從意根生。寧知如來甚深法界。六根三業備造諸非。三障十纏相牽不斷。起四顚倒。作一闡提。不孝尊親。無慚無愧。十惡四重。五逆七遮。自作教他見作隨喜。一惑才起百萬障開。展轉無窮。備障眾善。不能發起大菩提心。不能修行一切善法。長夜受苦。無有厭心。如是等愆惟佛知覺。今悉懺悔。斷相續心。又此罪障但顚倒生。無有定實。本來空寂。惟願諸佛慧日垂光。銷我身心業惑霜露。慈風普振。摧重障山。法水長流。洗我心垢。惟願我等。速達心本。永滅罪根。法界眾生同得淸淨。

懺悔已。至心歸命禮三寶。

﹝六雜法﹞至心勸請

十方所有世間燈

最初成就菩提者

我今一切皆勸請

轉於無上妙法輪

諸佛若欲示涅盤

我悉至誠而勸請

惟願久住剎塵劫

利樂一切諸眾生

勸請已。至心歸命禮三寶。

至心隨喜

十方一切諸眾生

二乘有學及無學

一切如來諸菩薩

所有功徳皆隨喜

隨喜已。至心歸命禮三寶。

至心回向

所有禮贊供養福

諸佛住世轉法輪

隨喜懺悔諸善根

回向眾生及佛道

回向已。至心歸命禮三寶。

至心發願

一切如來有長子

彼名號曰普賢尊

我今回向諸善根

願諸智行悉同彼

願身口意恆淸淨

諸行利土亦復然

如是智慧號普賢

願我與彼皆同等

我爲徧淨普賢行

文殊師利諸大願

滿彼事業盡無餘

未來際劫恆無倦

文殊師利勇猛智

普賢慧行亦復然

我今回向諸善根

隨彼一切常修學

三世諸佛所稱嘆

如是最勝諸大願

發願已。至心歸命禮三寶。

○白眾等聽說此時無常偈

﹝出無常經﹞

無上諸世尊

獨覺聲聞眾

尙捨無常身

何況諸凡夫

父母及妻子

兄弟並眷屬

目觀生死隔

云何不愁嘆

是故觀諸人

諦聽眞實法

共捨無常處

常行不死門

佛教如甘露

除熱得淸涼

一心應善聽

能滅諸煩惱

第三上

﹝十八唱七字四十八偈。次第述一部經。終懺雜業供養梵音準前﹞。

爾時世尊。從眉間白毫相中。放大光明。名如來出現。無量百千億那由他光明以爲眷屬。其光普照十方盡虛空徧法界一切世界。右繞十匝。顯現如來無量自在。覺悟無數諸菩薩眾。振動一切十方世界。除滅一切諸惡道。映蔽一切諸魔宮殿。示現一切諸佛如來。坐菩提座。成等正覺。及一切道場眾會。又於口中。放大光明。名無礙無畏。百千億阿僧祇光明以爲眷屬。普照十方盡虛空等法界一切世界。乃至顯示一切諸佛如來。坐菩提座。成等正覺。及以一切道場道場眾會。

南無大慈大悲﹝八禮準前﹞至心歸命禮﹝準上﹞。

序分

﹝佛入凡聖本源。於中現諸淨土。與諸菩薩同入三昧。不起三昧。問答諸法表經宗。是凡聖不二之法也﹞。

佛欲發揚眞了義

入光明藏絕思議

眾生覺地同淸淨

一切如來共住持

凡聖身心俱寂靜

十方圓滿悉無爲

不二境中方起用

現諸淨土應圓機

百千菩薩並徒屬

三昧都無善惡思

爲表經宗畢竟處

先同覺性泯然時

願我普共諸眾生

往生光藏淸淨國﹝已下例此﹞

文殊章

令信解眞正。成本起因﹝五自己淨心。爲贊行之根本﹞。

文殊禮佛爲初問

願說如來本起因

善逝欲開修證行

先標圓覺性元眞

我等多生虛妄執

全將四大以爲身

認此空華第二月

故令長作夢中人

佛知覺性爲眞我

本無身性受沈淪

智者亦空常不動

是名法行最初因

普賢章

﹝通頓悟漸修之疑難。兼示修之方便也﹞徵釋用心。

普賢開說前門法

欲爲眾生普斷疑

問佛旣云覺者幻

不知修證復何爲

云何以幻還修幻

幻盡歸空何所依

佛說幻從眞覺起

幻盡覺滿有何虧

遠離幻時能離泯

火生不盡卽灰飛

幻卽知空空卽覺

不存漸次故除之

普眼章

初二空觀

﹝推窮四大無我。五蘊全體空無。以破二執。執亡理現。名二空觀成﹞。

已決悟修疑難竟

修時行相理應宣

普眼應機從座起

請問漸次自他禪

佛說眾生求覺者

應當正念離諸緣

動靜常觀此四大

火風地水有何堅

卽知幻化身心滅

非幻元來性寂然

如鏡磨塵明卽現

二空觀行此時圓

後法界觀

﹝泯於垢淨。凡聖影像亦滅。本眞正圓現。與一切法融通無礙。名法界觀﹞。

幻垢身心永滅時

十方淸淨似摩尼

說者對除滅影像

徧虛空界顯圓知

覺圓明故心淸淨

世間出世總如斯

八萬四千淸淨故

等皆不動徧無遺

徧滿互相無壞雜

千光一室豈乖違

不厭不�皆是覺

眾生本佛更何疑

金剛截章

﹝徵釋迷悟始終。通決眾生卽佛之違妨也﹞。

眾生卽佛理深微

中下根人尙有疑

剛藏欲令決定信

三重難佛說相違

善逝應機開妙覺

凡聖執妄翳靈知

都緣念起令心動

直爲舟行使岸移

翳差華亡非起滅

礦銷金現在磨冶

灰身小智猶難證

螢火凡情豈可思

彌勒章

﹝深究輪回根本。是於貪愛。貪愛若存。設五種性修行。亦不成佛﹞。

逸多問斷輪回本

佛言貪愛是根本

由於欲境生違順

從此初開造業門

善惡業成苦樂報

至於禪界受猶存

愛激無明生五性

五性須依二障論

應除憎愛勤求覺

大悲入世化機緣

二利修行諸障盡

便登法藏證眞圓

淸淨慧章

﹝略分修証之位。明十信三賢十地佛地。難隨順覺往。隨順之意。淺深不同﹞。

修證二門前已悟

今徵凡聖證何求

佛欲隨緣分地位

先譚修證性元無

由依滅幻論差別

幻智盡時無異途

起滅已彰法界淨

此之順覺是凡夫

覺前淨礙當賢位

常覺不住證眞如

障礙卽覺名爲佛

又聞寂念等圓珠

威徳章

三觀門

上品用心前已說

中根方便次應論

進修圓覺開三觀

趣入都城有四門

取靜澄神覺識動

慧生塵滅鏡無昏

觀緣起幻而除幻

內發悲心妙行圓

不取二門超靜幻

靈心絕時了然存

互修三法名隨覺

圓證三般等世尊

辧音章

二十五輪

三種觀門希有法

單雙前後幾般修

佛卽開爲二十五

初三單入後圓收

中開交絡三皆七

每七皆將一作頭

三七旣成二十一

自然二十五輪周

修此輪時時梵行

三七懺悔志心求

標記輪名隨手結

依結開者莫自由

淨業章

除四相

淸淨覺心何染污

令他迷悶鎭乖違

本起無時爲主宰

息心動念總成疑

眾生證者名爲我

去我名人人亦非

我人不及�生相

如命潛流依業思

遊戲諸根亻藏識

故使勤修無出期

普覺章

求正師離四病

末世邪興賢聖隱

依何法行稟何人

除病發心皆願說

令他得免入邪津

當求正見心無住

不著二乘及世塵

盡命應當勤供養

近無憍慢遠無瞋

造作任情或止息

至於斷滅總非眞

離此四般度一切

皆令入覺免沈淪

圓覺章

道場如行

一切欲修圓覺者

隨時悲智已宣揚

若無化利因緣事

卽立已期建道場

安置淨居幡像等

目睹心想入眞常

初三七日求哀懺

過此收心心境忘

過夏安居開別法

身局心通盡十方

別徧互修三種觀

觀成卽等法中王

賢善首章

一名字功能及宗旨

﹝自有四般﹞。

流通分裏一名字

五般徳用實希有

萬億恆河諸佛說

三世如來自護持

十二部經淸淨眼

十方菩薩所依師

惟顯如來迷境界

惟佛如來能盡知

末世修行歸佛地

頓機開悟入無爲

亦攝漸修一切品

蚊虻飲海悉容之

二受持福徳

功能不減白牛車

世上空知有法華

宣說此經準半偈

已過羅漢百恆沙

施寶三千福有限

聞經一句徳無涯

若人信此心無惑

已事多尊種善牙

三合守護

佛於末世苦憂深

長恐初機力不任

勅眾汝當勤守護

莫令魔外惱身心

四稟命加衛

會中八萬執金剛

兼諸二十八天王

大梵釋提護國眾

吉恭十萬悉難當

皆從座起陳心願

末世常能護道場

當使行人無退屈

不令修者乏資糧

我等領徒晨夕衛

所居旬內離災殃

佛說經終大眾喜

信受奉行遵覺皇

南無大慈大悲﹝云云十二禮並如上﹞。

至心懺悔

夫懺悔者。有二種。一則如事懺。二者如理懺。事懺之時。必須懇倒。禮敬十方諸佛。嚴持道場。對三寶前。披陳罪相。責心愧切。一則以佛功徳。能令罪滅。永斷相續。更不敢犯。如理懺者。但發菩提心。自然摧懷恆沙煩惱。知罪虛妄。觀罪相空。故普賢觀經云。若欲懺悔者。端坐念實相。淨名云。不在內外中間。如是理懺之時。最須觀行明白。若人曾入道場。經是二種懺悔。當知罪垢必滅。要在至心。如人先犯王法。遇王恩赦。先所犯罪悉皆除蕩。法王設此懺悔之法。本爲救惡眾生。旣經懺悔。佛言必滅。更莫憶想。生滅由心。當除根本。若有罪不懺。愚迷極甚。殃累後身。受苦萬劫。是故今日嚴淨道場。歸依三寶。理事俱懺。欲懺悔罪。卽知所造罪障難滅。因緣如何。懺悔罪卽易滅。經中佛說。有二種勁健之兒。一者自不作罪。二者作已能悔。又云。有二種白法。能爲眾生滅除眾罪。一者慚。二者愧。慚者不自作惡。愧者不令他作。有慚愧者。可名爲人。若無慚愧者。與諸禽獸。不相異也。是故弟子今日慚愧。歸命依佛。

弟子某甲等。自從無始曠劫。乃至今日﹝準薩遮尼乾子經之說。有根本重罪。一一之罪。悉墮阿鼻地獄。今並爲懺悔。謂一破壞塔寺。焚燒經像。盜用三寶一切財物。二謗三乘法言非聖教。障礙畱難。隱蔽覆藏。三於一切出家人所有持戒破戒打罵呵責。說其過惡。禁﹝門﹞牢獄。或脫袈裟。逼令還俗。策役驅使。斷其命根。四於四重五逆之罪。隨犯其一。五起﹝夫﹞邪見。撥無因果。旣知其相。今當一切皆須髮露。至心懺悔﹞。愚癡所盲。起諸煩惱。六根三業造罪無窮。障佛法因。開闡提路。違背聖意。隨逐惡緣。棄捨菩提。耽玩生死。於出離法無一念心。諸苦毒因長夜積習。破塔壞寺。燒像焚經。盜僧鬘財。起大邪見。撥無因果。作一闡提。謗佛法僧。殺父害母。破和合僧。損佛色身。殺諸聖人。逆害師長。污染無學及親非親。於出家人打罵呵責。驅令還俗。斷其命根。惡法交遊。污穢塔寺。毀犯齋戒。縱蕩身心。行殺盜淫。惡口兩舌。妄言綺語。邪見貪瞋。有愛有癡。無慚無愧。如是等罪無量無邊。今日至誠皆悉懺悔。

又弟子等無始已來。至於今日。由邪見故。展轉顚倒。住於邪事。殺害生命。解奏魑魅魍魎鬼神。欲希延年終不能得。或妄言見鬼。假稱神語。如是等罪無量無邊。今日慚愧皆悉懺悔。又復無始以來。至於今日。或行動慠誕。自髙自大。或恃種姓。輕慢一切。以貴輕賤。用彊淩弱。或飲酒斗亂。不避親疎。惛迷終日。不識尊卑。如是等罪。今悉懺悔。

又或貪嗜飲食。無有期度。或食生膾。或啖五辛。燻穢經像排突淸眾。縱恣心思。不知限極。疎遠善人。狎近惡友。如是等罪。今悉懺悔。

又或貢髙憍慢。偃蹇自用。虜扈抵突。不識人情自是非他。希望憿幸。如是等罪。今悉懺悔。

又或臨財無讓。不廉不能。屠肉沽酒。欺誑自活。或出入息利。計時賣日。聚積苛克。貪求無厭。或無戒徳。空納信施。受人供養。不慚不愧。如是等罪。今悉懺悔。

又或捶奴撲婢。驅使僮吏不問饑渴寒屠。或癈折橋梁。杜絕行路。如是等罪。今悉懺悔。

又或放逸自恣。無記散亂。樗蒲圍碁。羣會屯聚。飲酒食肉。更相澆餞。無趣譚話論說天下。從﹝牙﹣才﹢十﹞竟戚虛喪天日。初中後夜禪誦不修。懈怠懶墮。屍臥終日。於六念處心不經理。見他勝事。便生嫉妬。心懷磣毒。備起煩惱。致使諸惡猛風。吹罪薪火。常以熾燃。無有休息。三業微善一切俱焚。善根旣盡。爲一闡提。墮大地獄。無有出期。是故弟子。今日至到稽顙向十方一切三寶。懺悔上來所有一切眾罪。若輕若重。若粗若細。自作教他作。若隨喜作。以勢力逼迫令作。如是乃至贊嘆行惡法者。今日至誠發露懺悔。願皆消滅。

又弟子等。依教悟理。照眞察妄。反自思惟。多劫生中所造罪業。若不懺悔。必墮三途。累劫受殃。善根難續。哀哉大險。造此愆違。痛矣愚癡不知攺悔。若猶隱覆。成決定因。臨命終時。地獄相現。風力解體。意想慞惶。隨惡業牽備受苦毒。焰﹝﹖﹡云﹞電爍沸鼎雷奔。獄卒振威鐵蛇縱毒。鋒刃亂起。苦具交馳。喪瞻巳魂。莫知依救。冥冥厚夜。累劫窮年。八熱八寒。無不經歷。從地獄出。或墮畜生。大蟒毒虫無類不文。或受餓鬼。骨節燒燃。積劫餓虛受苦無極。我今歸命三寶。懺洗罪愆。諸佛大悲。願垂拔濟。頓袪愚業。翻作淨因。身心齊空。罪福無住。了見眞性等佛法身。三業罪愆成三解脫。六根重障翻作六通。劍樹刀山皆成寶萼。裂河沸屎盡作花池。法界穢邦一時淸淨。

懺悔已。至心歸命禮三寶。

至心發願

願弟子等。承是懺悔無明顚倒五逆等罪所生功徳。生生世世。遇正法緣。正信心生。正見明了。菩提心發。菩薩行圓。爲護法城。弘通大道。像法不法皆願主持。在家出家常爲佛子。又願承是懺悔一切諸惡所生功徳。生生世世。慈和忠孝。謙卑忍辱。知廉識恥。先意問訊。循良貞謹。淸潔義讓。於僧於俗無不欽承。若怨若親無不愛念。遠離惡友。常遇善緣。守攝六根。警護三業。捍勞忍苦。心不退沒。立菩提志。荷負眾生。常與眾生作所依止。

發願已。至心歸命禮三寶。

○白眾等聽說經中無常偈

一切眾生類

死法常現前

設以諸方便

不能遮此法

久受無量樂

必定還退沒

是故諸人天

不應縱貪欲

欲洄澓所轉

中後常苦惱

云何愚癡人

於欲生愛樂

如妙色毒華

如觸猛火焰

欲樂亦如是

後受大苦惱

如火益眾薪

其焰不可滅

自他俱能燒

欲樂亦如是

圓覺道場禮懺禪觀法事卷第三

根本寫本

寬元二年十月十七日於梅尾西房以經藏唐本盡寫之﹝云云﹞

第二轉建仁七年三月二十日於山井﹝光﹣兒﹢﹖﹞﹡﹖﹞

圓覺道場禮懺禪觀法事卷第四

終南山艸堂寺沙門宗密述

第四上

﹝贊懸譚二十唱四十五偈﹞。

懺悔根本無明願成就始覺﹝作兩上﹞。

直嘆佛

粵若稽古。覺王光宅法界自受用土。佛佛道同。妙色靈心。湛爾常住。不可得而思議矣。然其現身應物。說法利生。逐器多途。互有隱顯。或居淨土。說十五本經。或應娑婆。談十二分教。或染淨無礙。方廣華嚴十五本中。圓覺是其一也。然尊觀經無量壽忻極樂。趣於一方。此典稟盧捨那。悟頓淨見於諸國。𨿽皆淨土。進趣殊途。彼懇願而往生。此煉心而證入。妙﹝矣﹞切﹝矣﹞大哉博哉。頓漸俱收。利鈍皆攝。其惟我無上法王慈悲之智願也。我依時禮懺。所生善根。回施有情。成正覺道。

從此後。每至偈頌前八禮。偈後十二禮。悉同第三上。若要廣用。卽依第二上也。一一偈初。至心歸命禮等。偈末願我普共等。依第三上也。

贊述懸談十門

第一述教起因緣門有其十意

第一唱中初偈總標。後偈述。初二意。一顯示因行有本故。二泯絕果相成圓故。

欲識此經圓頓處

先聽教起本因緣

佛有希奇十種意

故開祕密普流傳

初示波羅諸行本﹝六波羅蜜行之根本也。下句卽是﹞

皆依反照覺心圓﹝文在文殊章﹞

次說轉依亦泯絕﹝諸教說。轉煩惱生死爲菩提涅盤二無上果。此宗卽俱泯絕。文在金剛藏章中﹞

方名究竟果無邊﹝泯對待轉依之相。方顯究竟覺本之體。是稱性之果。通凡徹聖。無邊無量也。文在彌勒章末﹞

二述其次四意

三陳頓悟理應修

幻盡覺滿入眞流﹝普賢章﹞

四盡甚深疑惑念

新成舊佛有因由﹝金剛藏章﹞

五斷輪回根本愛

愛憎盡處死生休﹝彌勒章﹞

六破無明幽隱障

賴耶潛伏六根遊﹝業淨章﹞

三述後四意

七說少文多義門

眾經開卽此經論﹝通一鄣﹞

八顯始終依淨覺

巧將一法被三根﹝通一鄣﹞

九示深禪徹本性

眞如三昧最爲尊﹝威徳章﹞

十辧明歸令承事

善知識者是天恩﹝普覺章﹞

四述第二門

義乘分攝﹝明三藏二藏一乘三乘十二分教等中。何藏何乘何分攝此經也﹞。

教起因緣說已竟

藏乘部分配如何

二藏﹝一聲聞藏二菩薩藏﹞之中菩薩攝﹝若此經攝彼二者。卽但攝二﹝文。藏﹞云。亦攝漸修一切羣品譬如大海不謙小流﹞

若論三藏﹝一修多羅藏經也。二毗柰耶藏律也。三阿毗達摩藏論也﹞屬修多﹝是經非律論也﹞

三有四般﹝一聲聞乘。二緣覺乘。三菩薩乘。亦名大乘。四一乘。亦名最上乘。本義在光宅法師法華疏。又華嚴賢首大師。引三十本經論辧大乘一乘有十二義別﹞當最上

但依三疑﹝余﹞一乘余前三﹞是摩訶﹝此云大也。若但立三乘。卽一乘含在大乘中故﹞

十二分中﹝一契經。二應頌。三授記。四諷誦。五因緣。六自說。七本事。八本生。九方廣。十未曾有。十一譬諭。十二論義﹞惟二分

契經方廣更無過﹝餘十分不攝此經。若將此經。攝彼者。卽攝九分。惟闕諷誦自說本生等三也﹞

五述第三門

權實對辧﹝一大藏經。𨿽皆佛說。然有就機方便權宜說。有稱性決了眞實說。今相對辧明。令知此圓覺經屬實教也﹞。

一切經𨿽皆佛說

其中有實有權宜

古今判教多開合﹝有判。一切經但爲一味。又開爲二種。有三有四。乃至五種。五有兩處。賢首爲備。疏中一一對諸家辧明也﹞

賢首大師方可依

從淺至深都有五

小乘偏淺暫隨機﹝第一也。說諸法數一向差別。以揀邪正。辧凡聖。分忻﹝狀﹞明因果。但說﹝人﹞不說法空。卽四阿含等也﹞

大乘二始﹝始初也。對大乘初心人。且但說一切法空。如諸部般若也。或但說一切法惟﹝說﹞八識所變。廣說法相。少說法性。云一分人永不成佛。如解深密等﹞三終極﹝但成就久習前教﹝又﹞人也。顯二乘闡提皆有佛性。悉當成佛。廣說法性。少說法相。法相中。若心若境。但是法性隨緣所成。無別自性。如法華涅盤等﹞

一乘四頓﹝別對上根。直顯眞性。總不在相。一切所有惟是妄見。呵教勸離。毀相泯心。生心卽妄。不生卽佛。不生卽佛。如此經等﹞五圓施﹝施設開張也。所說惟是無盡法界性海圓融緣起無礙。悟修同時。一位卽一切位。一切位卽一位。十信滿心。卽攝五位成等正覺。惟華嚴經也﹞

總將三藏無過此

又就前三分五時﹝一有教卽上小乘。二空教。三不空不有教。總當上始教。四同歸教。法華中乃萬善趣菩提也。五常住教。涅盤中乃決定說。一切眾生皆有常住佛性。皆當作佛也。總當上終教也﹞

五時都不開圓覺﹝五時但前三﹞

圓覺前三不可窺﹝於前三時教中。不可窺於圓覺﹞

眞是頓門當第四﹝由此前三中。五時不可攝﹞

分通第五義融之﹝文云。覺性徧滿圓際故。當知六根徧滿法界等﹞

義門果滿華嚴備

招體投機卻在斯

疏裏門門相對辧

鈔中一一甚精微

顯出此經眞了義

宗旨照然有所歸

六述第四門

分齊幽深﹝準起信論。述其起妄。從本至末有十一重。諸教所詮。或深或淺。各有分齊。小乘教惟說最後四重。法相教詮至後九重。惟圓覺華嚴可說窮盡一直至第四重本原淸淨心﹞。

萬法皆依心地主

生成綸緒次須通

根苗粗細眞中妄

本末都成十一重

依如求藏﹝第一重﹞無明起

便生三細類賴耶中﹝三四五也﹞

轉作六粗爲業苦﹝六本十一﹞

此經翻覆總研窮

七述第五門

教所被機﹝此門辧何根性之人。堪﹝悞﹞入此教也。然約卽時悟入。卽五類人不堪。不類方堪。若約漸燻種性。爲其遠因。卽一切有心者皆可聽聞。名有淺深隨分之益也﹞。

欲說此經所被機﹝總標﹞

光明五類不相宜﹝一執著文字。二系滯行位。三觸語賓無。四自恃天眞。輕厭修習。五固守先聞。擔麻棄金﹞

守文﹝一﹞滯位﹝二﹞賓空語﹝三﹞

體眞﹝四﹞執舊﹝五﹞總乖違﹝總結﹞

但非此類皆眞器﹝非此五也。故翻成五種眞器聞卽悟也。一不執文字。二不滯行位。三不著空無。四知性隨緣。五知義無量也。上皆揀器。此三句並收﹞

有佛性者悉無遺

漸漸燻成圓頓種

食金剛諭理應知﹝文在華嚴經出現品也﹞

八述第六門

教體淺深﹝疏有四門。一隨相門。二惟識門。三歸性門。四無礙門﹞。

教體須知具幾緣﹝總標﹞

聲音﹝說法聲也。名句文是聲上屈曲之詞﹞

名﹝證﹞自性也﹞句﹝詮差別。文爲名句。﹝�﹞法之所依止也﹞總能詮﹝一也。有人惟以聲爲教體。有惟以名句文爲教體。有俱取。俱取爲正﹞

攝境歸心﹝緣慮心也﹞惟是識﹝二也。聲等不離識故﹞

識無自性托眞源﹝三也。識是眞如隨緣所見也﹞

性相融通無所礙﹝四也。總收前三。互收融攝。性是第三。相是第一。識是二門。此等理事交徹。同一心故。本惟於一法界心中。有眞如生滅二門。名性相故﹞

不離文字以心傳﹝達摩以心傳心。不立文字。今則文字性本自離。不假離之。﹝元﹞一性。便是以心傳心也﹞

但解空中風畫諭﹝風諭聲音。畫諭名句。空諭眞性。空中風畫。無迹可尋。性中聲音名句文。有何可取可離。此義在華嚴經十地品中﹞

自知文﹝能詮﹞義﹝所詮﹞悉無邊﹝同一性故。故華嚴云。一卽是多多卽一。文於隨義義說文。又說一字經。無量無有窮盡也﹞

九述第七門

宗﹝心之所尙﹞趣﹝宗之所歸﹞通別﹝通者一切經皆以因緣爲宗。別者此經以心境空寂覺性圓滿凡聖平等佛爲宗。妄情等佛觀行速成爲趣。又妄情等佛觀行成就爲宗。惑業消滅。永絕輪回。起大神用。安樂。自在爲趣﹞。

七明宗趣分通別

通論佛教屬因緣﹝一切諸法以因緣故。故生滅成小乘教。以因緣故卽空。成破相教。以因緣故﹝皆﹞假。成法相教。以因緣故卽中。成法性教﹞

別顯此經宗趣者

境空﹝惟識故﹞心寂﹝惟性故﹞覺初圓﹝心境泯時。覺卽圓也﹞

普凡平等﹝如序分中說﹞心崇尙﹝上皆宗也。崇尙平等理故。此下是趣﹞

等佛忘情觀行專﹝情忘卽等佛。心等佛爲眞。觀行皆等。一重宗趣了。此下是第二重宗趣云﹞

觀行成時何所得﹝已上趣爲此宗﹞

業消惑用用無邊﹝趣也﹞

十述第八門

修證階差﹝上約教文。惟生義解。忘詮修證。復有其門故。以心傳心歷代不絕。自佛屬迦葉。展轉於今。燈燈相承。明明無盡。達摩爲此方之始祖。荷澤中興。乃至江西及北宗。皆是此宗也﹞。

修證階差不離心

佛傳此法到如今

萬行要門惟定慧

漸修頓悟淺粗深

先悟後修雲散月

先修後悟礦消金

頓漸隨機皆得道

離斯說道不堪任

十一述第九門

敍昔翻傳。

經是西天覺救翻

罽賓三藏大沙門

開元目錄初編載

譯經圖記亦明言

長壽二年白馬寺

則天皇后緣中原

只爲經來年月近

先賢古徳未深論

第十隨文解釋﹝初解題目﹞

大方廣圓覺修多羅了義經

十二釋上五字

﹝是所詮法義也﹞。

懸談已竟次經題

解者能超累劫迷

十一字中雙法義﹝五字所詮。六字能詮。各有法義。故云雙也﹞

五當魚兔﹝上五字。所詮法也﹞六筌蹄﹝下六字。能詮教也﹞

大是體空方廣用

此三凡聖本來齊

圓無間缺全靈覺

是爲究竟大菩提

十三釋下六字

﹝是能詮功能。五字及教體一字也﹞。

修多羅者通教諸

於中了義是全經

互說有空名不了

雙談性相得斯名﹝斯名者了義也﹞

五字對余﹝餘一藏經也﹞稱最勝﹝是諸經中之了義也﹞

一言﹝經字﹞是此句名聲

更有三名並五號

流通分裏自分明

後解經

十四科判

經開三分是常規

序分流通佛化儀

全此初文名序分

六般成就眾應知

爲此具�淨土說

其中數節極難思

證信文中便發起

貫於六種總希奇

如是我聞。一時婆伽婆。入於神通大光明藏。三昧正受。

十五三

信聞時主及說處中

﹝初總入智用之源﹞。

如是�指圓妙理

阿難自道我親聞

說聽一時同一會

婆伽法報本無分

光明藏是如來藏﹝此是內燻。亦名因燻。眞正教法是外燻。亦名緣燻。內外因緣備具。卽成佛道。三界眾生。闕外緣燻故。輪回六道﹞

內燻久已積緣燻﹝聞燻燻如來藏。破和合識。故成佛也﹞

諸佛神通光相等

皆從此出數如雲

如來爲欲談眞妙

入斯三昧絕諸緣﹝緣是動用﹞

三昧此方云正受﹝不受正受也。如明鏡虛極時見萬像﹞

虛含萬像寂魔軍﹝含萬像而無念無爲。有念皆屬魔境。佛﹝難﹞已離。現同其迹。故入正受﹞

一切如來。光嚴住持。是諸眾生淸淨覺地。身心寂滅。平等本際。圓滿十方。不二隨順。於不二境。現諸淨土。﹝此段有三唱。一釋經文二釋淨土。三引證﹞。

十六明與凡聖同體及稱眞現土

世尊定裏合如如﹝心眞如本覺。凡聖一味。淸淨性體﹞

此處塵沙佛所居﹝聖同﹞

亦是眾生眞覺地﹝凡同﹞

身心寂滅等空虛

圓滿十方平等際

具於不二絕諸餘

不二境中方起用

現諸淨土法筵初﹝從體起用。現淨土法會。是圓覺法筵之最初﹞

十七釋淨土說經之由

淨土說經文顯著

眞身法主理照然

豈類諸餘不了教

化身穢土應初緣

藏裏深經十五本

亦皆淨土所流傳

今有疑云無說處

是將竹管欲窺天

十八指論爲證

佛地論中釋此格

數番問答甚精微

博學利根方可解

凡常淺識豈能知

淨土所談爲決了﹝稱智語境之說十五本經﹞

閻浮所說是權宜﹝諸淺機說餘一切經﹞

華嚴淨穢融通境﹝識智融通。淨穢無礙。說華嚴經﹞

別是圓宗不可思﹝華嚴是別教一乘﹞

與大菩薩摩訶薩十萬人俱。其名曰文殊師利菩薩。普賢菩薩。普眼菩薩。金剛藏菩薩。彌勒菩薩。淸淨慧菩薩。威徳自在菩薩。辧音菩薩。淨諸業障菩薩。普覺菩薩。圓覺菩薩。賢善菩薩等。而爲上首。與諸眷屬。皆入三昧。同住如來平等法會。

十九列眾總嘆

同體因緣稱法身

菩提薩埵百千人﹝十萬﹞

十二列名爲上首

與諸眷屬等彌綸

皆入甚深三昧海

皆融影像十方身

各問一門微妙義﹝如下所列﹞

爲諸末世結圓因

二十述十二菩薩所問法門

妙徳初微本起因

普賢次問漸修眞

普眼圓融因果相

金剛質難聖凡身

逸多推究輪回本

淨慧倫排證悟人

威徳已開三種觀

辧音又問幾般輪

淨業斷除人我體

普覺離病托師親

圓覺道場圓頓悟

善首流通妙法輪

南無大慈大悲﹝云云十二禮﹞。

至心懺悔

夫欲懺悔者。必先歸敬三寶。所以者何。三寶是一切眾生良友福田。若能歸向者。滅無量罪。長無量福。能令行者。離生死苦。得解脫樂。是故弟子﹝某甲﹞等。歸依十方盡虛空界一切諸佛。歸依十方盡虛空界一切尊法。歸依十方盡虛空界一切聖眾弟子。今日懺悔正言。無始已來在凡夫地。莫問貴賤。罪自無量。或因三業而生罪。或從六根而起過。或以內心自邪思惟。或藉外境起於染著。如是乃至十惡增長。八萬四千諸塵勞門。然其罪相。𨿽復無量。大而爲語不出其三。一者煩惱。二者是業。三者果報。此三種業。能障聖道。及以人天勝妙好事。是故經中。自爲三障。所以諸佛菩薩。教作方便懺悔除滅。此三滅者。則六根十惡。乃至八萬四千諸塵勞門。皆悉淸淨。然此三障。皆從根本無明而起。故經云。獨頭無明。爲煩惱種。從無始受身。經無量劫。則劫不可數。一一劫中。愛種種身。則身不可數。一一身中。所起種種煩惱。則煩惱不可數。一一煩惱所造三業。猶如微塵。則業不可數。一一惡業感報。如恆河沙。則報不可數。一一報中受苦萬端。則不可數。如是等苦皆由無明。無明旣是三障根本。今欲懺除三障。理須先懺無明。然夫懺悔有事懺有理懺。懺無明者。惟是理懺﹝無明者。迷於實理。今但悟理。則無無明。故當理懺。然無明是本。義達其中。則枝末三障。亦展轉除滅。故維摩經中。優婆離爲二犯律比丘懺悔。維摩詰呵云。無﹝量﹞增此二比丘罪。當直除滅。勿損其心。所以者何。罪性不在內。不在外。不在中間。如佛所說。心垢故眾生垢。心淨故眾生淨。心亦不在內。不在外。不在中間。如其心然。罪垢亦然。不出於如如。優婆離。以心相得解脫時。寧有垢不。我言不也。維摩詰云。一切眾生心相無垢。亦復如是。惟優婆離。妄想是垢。無妄想是淨。顚倒是垢。無顚倒是淨﹝耳﹞。我是垢。不取我是淨。諸法皆妄見。如夢如焰。如水中月。如鏡中像。以妄想生。其如此者。是名奉律。乃至時比丘疑悔卽除。發阿耨菩提心。難曰。觀罪性空。罪卽滅。觀福性空。福性空。福亦應滅﹞。答曰不也。以罪違性。福順性故。眞性望罪能治。能治顯時。所治之罪卽滅。望福是能生。能生顯時。所生之福不盡。金剛經云。無住相布施福徳如虛空等。又普賢觀經及華嚴隨好品亦云二種懺。觀經明晝夜精勤形佛等。卽是事懺。觀心無心。從顚倒起。若欲懺悔者。端坐念實相。卽是理懺。隨好品中。等眾生界。善身語意業。懺除諸障。卽是事懺。觀諸業性。非十方末心住於心。從顚倒生。無有住處等。卽是理懺。事懺除末。理懺拔根。又事懺除罪。理懺除疑。懺除三障。則兼事理。今當理懺。理懺者。觀其性空。今惟當經欲其欲顯其空。光明行相。此明者隱密難辧。辟支羅漢冥若夜遊。法相大乘亦未窮本。但說六七識中起者。故與癡數行相無殊﹝惟識云。三毒中之癡。便具無明。第八識無覆。七識中方有癡愛。前六識方具三毒也﹞。勝鬘經中。方說住地無明。起信論中。名爲根本不覺﹝論中說不覺爲因。與本覺和合。非一非異。名阿賴耶識。從此轉生七識。方有癡數。故癡與無明。本末異也﹞。禪宗語論。都號爲迷。今爲辧明。眾等諦聽。其行相者。則迷眞執妄。起信論云。不如實知眞如法一故。不覺心動。而有其念。卽是迷眞。此經云。妄認四大。爲自身相等。卽是執妄。言其空者。起信論云。念無自相。不離本覺。此經云。此無明者。非實有體。如夢中人。夢時非無。及至於醒。了無所得。故是空義。其猶族姓良家之子。幼小沒落與他爲奴。後漸長成。甘心認賤。親族論得宛是良人。卽知奴本是空。但有名字。無明亦爾。故說性空。旣悟解昭然。卽都無所得。故經云。覺迷滅不生迷。如此亦空。永不再執。是爲理懺。一懺已後。除下劣心。心與佛心平等無二。

上來𨿽已理懺。猶恐未盡源流。今更至心。重說偈曰。

根本無明名不覺

塵沙煩惱最初因

迷眞生自圓明性

執妄認他質礙身

一味冥蒙常附體

二乘智慧亦難分

隱覆三賢十聖理

滋生八萬四塵�

除兆善友開靈性

除此無能辧我人

今日發心依理懺

不教迷惑翳吾眞

理懺元將事懺殊

窮斯行相本空虛

身心聚裏何曾有

內外中間覓總無

覺來夢處寧尋夢

雪得奴身豈有奴

今悟無明元是覺

覺迷迷滅二非俱

已能了了常明覺

誰肯昏昏更守愚

從此應難相惑亂

所爲所作總由吾﹝此無明及下三毒。是諸業之根。行相微細。須歸心﹝微﹞照凡聖之體。方可懺滅故。此乃後段。皆歸命毗盧發願。亦是翻類此惑。故同﹝至發願﹞

願我常安始覺智

觀照其於本覺心

翻破無明根本迷

慧日明明無暗相

觀身非我爲眞我

觀心無念是眞心

始從今日至菩提

不增不減同眞際

惑業根源旣已悟

有漏心成無漏心

無漏心心以自燻

所修盡入菩提道

發願已。至心歸命禮本尊毗盧遮那佛。

○白眾等聽說經中無常偈

外事裝彩咸歸壞

內身衰變亦同然

惟有勝法不滅亡

諸有智人善應察

勝法卽是身中性

迷性茫茫受死生

修行欲絕死生根

佛令先且除貪恚

恚誑諸眾生

過於信千萬

愚者不能捨

爲貪恚所纏

眾生恚所誑

由依止於恚

眾生受重擔

如飲熱醎水

飲已尋復渴

須臾無暫息

愚人不善思

塵勞自焦苦

第五上

﹝文殊章十四唱三十偈懺三毒﹞。

嘆佛

正覺功徳大智山

普達境界到彼岸

等於三世諸如來

是故我今恭敬禮

已升境界無相岸

而現妙相莊嚴身

放於離垢千光明

彼魔軍眾咸令盡

十方所有諸世界

悉能振動無有餘

未曾恐怖一眾生

善逝威神力如是

虛空法界性平等

已能如是而安住

一切含生無數劫

成就最上大菩薩

於諸境界智無礙

與一切佛同其性

我等徒眾﹝云云﹞南無大慈大悲﹝云云八禮﹞。

文殊章

十四唱三十一偈﹝令信外眞正。成本起因﹝地﹞此一禮準前。

至心歸命禮大方廣圓覺經中問本起因地文殊師利菩薩。

於是文殊師利菩薩。在大眾中。卽從坐起。頂禮佛足。右繞三匝。長跪叉手。而白佛言。大悲世尊。願爲此會諸來法眾﹝十萬菩薩及諸眷屬﹞。說於如來本起因地﹝從凡夫時最初根本所起之心﹞。淸淨﹝離垢顚倒根垢取我垢﹞法行﹝稱法性之行也。問。適云夫求果者。先觀於因。因若不眞。果還是妄。如人造眞金佛象。先須辧得眞金。成像之時。體無增減。故佛頂經云。苦以生滅心爲因。欲求如來不生滅果。無有是處。如種豆不生粟等﹞。及說﹝及者。更﹝諸﹞一段意也﹞菩薩於大乘中。發淸淨心。遠離諸病﹝如何得一發之後始終如一。免生起異念之過患﹞。能使未來末世眾生。求大乘者。不墮邪見﹝標以現在法眾。結以未來末世者。互影照也。卽知現未俱收﹞。作是語已。五體投地。如是三請。終而復始。

第一唱贊述文殊問目二偈

於是文殊從座起

威儀頂禮大悲尊

願爲會中及末世﹝但以前之標結﹞

說於諸佛本因門﹝根本最初之因﹞

因若不眞果亦妄

修行先要得根源﹝第一重問﹝目﹞

及說菩提心發願﹝偈云並於此中能發菩提心﹞

妄情﹝經云諸病﹞永離﹝經雲遠離﹞覺常存﹝經云求大乘者﹞

佛答處四段。

一標示眞宗

二推窮妄宰

三釋成因地

四結牒問詞

初中兩段。

第二唱中二偈具標舉本有之覺心

﹝於中。先贊問許說。後正示體用﹞。

爾時世尊。告文殊師利菩薩言。善哉善哉。善男子。汝等乃能爲諸菩薩。諮詢如來因地法行﹝領初問﹝目﹞。及爲末世一切眾生求大乘者。得正住持。不墮邪見﹝領後問﹝目﹞。汝今諦聽。當爲汝說。時文殊師利菩薩。奉教歡喜。及諸大眾默然而聽﹝上皆贊許﹝貯﹞聽。此下正示體用﹞。

善男子。無上法王有大陀羅尼﹝此云總持﹞門﹝欲入眾妙境界。先須了達圓覺。圓覺又能流出一切。有﹝市﹞入義。故名爲門。準寶積云。陀羅門者。是根本義﹞。名爲圓覺﹝指體也。下顯用云﹞。流出一切淸淨﹝總標無法諸法﹞眞如﹝理也﹞菩提涅盤﹝果也﹞及波羅蜜﹝因也﹞。教授菩薩﹝如理思惟。而反照之。一一顯現。依之修行。故云教授﹞。

佛告文殊汝善哉

能於末世布慈哀

本起因源祕密藏﹝合二問也﹞

無遮﹝下云無遮大慈﹞爲汝此時開﹝上皆贊問許說﹞

總持眾妙名圓覺﹝指體也。下三句顯用﹞

覺心卽是聖人胎﹝但一念覺悟此圓妙心。卽藏識中。已燻成聖種。緣未彰現於外故。如始胎也﹞

流出塵流無漏法

因波羅蜜﹝如文﹞果如來﹝菩提涅盤如來也﹞

第三二

明上圓覺體用

卽破障成佛。故名因也。

一切如來本起因地﹝標舉所問﹞。皆依﹝無佛不爾﹞圓照﹝能照之智﹞淸淨覺相﹝所照之理。初心未忘能所。故云相也﹞。永斷無明。方成佛道﹝洞達眞有忘空。卽所修皆是法師行。若不爾者。悉非法行。故大經云。若有比丘。讀誦十二部經。是名讀誦。不名法行。乃至爲人宣說。及思惟其義。是名樂說。是名思惟。不名法行。若有比丘。能觀身心。乃至境界都息。永離煩惱。其心寂靜。我則說之名爲法行﹞。

說有誦持十二部

或能宣說及思惟

大集經云非法行

法行先論本起時

一切如來本起行

皆依反照此靈知﹝與大集經大同小異﹞

方斷無明成佛道

能於三界作人師﹝佛也﹞

上來標示眞宗此下第二推窮妄宰。於中三。

第四且先示其行相

云何無明﹝一由前云永斷﹝恐﹞謂定有可斷。故推至空。二由此是八萬塵勞之根。十二因緣之首。恆沙煩惱由此而生。塵劫輪回由此不絕。今欲示妙門。若不推破。卽所作盡屬顚倒﹞。善男子。一切眾生。從無始來。種種﹝如下所明﹞顚﹝心識狂亂﹞倒﹝背覺合塵。倒有所執。顚但荒犯。由顚故倒。如由迷眞故執妄也﹞。猶如迷人四方易處﹝旣以東爲西。卽三方必皆移易﹞。妄認四大爲自身相。六塵緣影爲自心相﹝四對顚倒。一四大非我認爲我。法身眞我而不認。二四大如幻本無而見有。法身本有而見無。三妄念非心認爲心。眞如了然而不能認。四妄念如珠中色。全空而執有。眞心如珠明。實有﹝有﹞而見無。旣四雙八隻不同故。﹝苗﹞云種種﹞。譬彼病目。見空中華及第二月。善男子。空實無華。病者妄執﹝例此應雲月實無二。捏者妄執。皆諭性無質礙。無心妄念。迷者妄執也﹞。

無明都作塵勞本

執妄迷眞只是伊

十二因緣爲上首

百千煩惱總能持

無始已來種種倒

一方易處四方移

妄認四蛇爲我相

仍將六識作眞知

不知六識全虛妄

離卻根塵無所依

譬彼空華第二月

無中執有實狂癡

二月展轉�倒見

及反示展轉相依

由妄執故。非惟惑此虛空自性﹝虛空無生。妄見華生。是迷惑虛空之性﹞。亦復迷彼實華生處﹝翳乃實華生之處也。非謂眞實華。法合。應云非惟惑此眞空自性。亦復迷彼身心生處﹞。

第五二

約空華說

推逐空華因患翳

推翳良由有眼睛

眼若本無無所翳

昭中無因翳何生

卽知根境因迷執

迷執惟依本覺明

本覺若無如木石

木石何曾有妄情

第六二

約二月說

二月依於第一月

又因捏目見雙形

離於本月兼人眼

審思二月體何成

眞月旣爲妄月本

妄心還說本心生

覺者若能如是悟

自知萬像是空名

第七二

當第三結其過患

由此妄有輪轉生死。故名無明﹝由此無明。執身心爲我。對違我順我之境。便起貪瞋。貪瞋卽造業。業成便愛執。愛執中還迷。迷還貪瞋。展轉如此。故雲輪也﹞。

萬象空中執萬形

由斯所以號無明

無明昏暗癡狂故

貪瞋癡慢自然生

生卽自然常造業

業招影響應形聲

無始至今不肯歇

井輪蠶繭亦難名

上說行相了。此後顯其本空。於中二。今此。

第八四

生約夢諭以顯其空

善男子。此無明者。非實有體。如夢中人夢時非無。及至於醒。了無所得﹝於中兩門贊述。一直述虛妄。二推窮歸眞﹞。

無明𨿽是妄根抹

卽此無明體自無

從無忽有𨿽無體

能生三細六般粗

粗細技苗迷是本

細粗本末總空虛

本自不生無可滅

看看與夢有何殊

如人身在家中臥﹝如來藏在纏﹞

佗方別見有形軀﹝阿賴耶等諸業識異熟身﹞

或卽嘆娛或苦惱

惑愁或喜或榮枯﹝五道業別報也﹞

或見威雄爲國主﹝諭人天別業總業﹞

或遭使役使人奴﹝諭三途別業總業﹞

如此夢身兼�事

忽然醒覺悉無餘

此後展轉推窮。歸於眞性也。又爲二唱。諭二法。

第九二

諭說也

謂先推尋誰見夢之境界。若言是牀上睡人見者。睡人眼合。何能見夢境。又夢境在諸方。睡眼在家中牀上。何能迷見。如此推之。乃是夢人自見夢境也。睡人在家中。夢人在他處。故知睡人夢人義用不同也。又推夢人從何而有。乃從夢想而變起也。又推夢想從何而有。乃從夢人而變起也。又推緣起虛事。人是實體。故知睡與人二字義又同。𨿽離人無睡。不可喚睡爲人。

推尋夢境誰能見

見者應知是夢人

推逐夢人因夢想

又推想在睡眠身

依身﹝本覺眞如﹞而睡﹝根本無明﹞睡爲夢﹝八識﹞

夢睡皆虛身乃眞

眞性無明兼妄念

細詳此諭最爲親

第十二

法說也

﹝從此推究自身。諭極理最直見眞性﹞。

推逐根塵﹝夢境﹞因妄念﹝夢想﹞

細尋妄念托無明﹝睡也﹞

無明無體依眞性﹝牀上本身﹞

若無眞性卽無情﹝本不無佛性也。無分別情識﹞

情如夢想迷如睡

性如牀上本身形

睡覺夢空身本在

迷除念滅性圓靈

第十一二

約空華諭。以顯其空。兼通伏難

如眾空華滅於虛空。不可說言有定滅處。何以故。無生處故﹝前說生死此無明。今旣云無明本空。復由何而輪轉生死耶。故佛自答云﹞。一切眾生。於無生中。妄見生滅﹝無明生死本來都無。於無生中。而橫見生滅﹞。是故說名輪轉生死﹝前就橫見故說有。此就實論故說無﹞。

迷妄本空不可斷

方知圓覺妙門開﹝若見有煩惱可斷。斷盡方名妙覺者。卽是法執。亦障圓覺之門。未名開顯﹞

空華似滅無生滅

睡夢醒來非來來﹝非其夢身滅去。本身出來也﹞

眾生未遇善知識

無中執有實堪哀

狂受多生生死苦

由斯故說妄輪回

第三釋成因地﹝上來所說。妄空眞有者。有佛﹝無﹞性相本然。今明依此通達。心意冥符。方成本起因地。正答所問﹞文三。今。

第十二三

當第一依眞悟妄頓出生死。第二展轉拂迹釋成正因。今合爲一唱也

善男子。如來因地。修圓覺者﹝牒前所標。卽依眞也﹞。知是空華﹝悟妄也。餘下皆頓出生死﹞。卽無輪轉﹝無生死之法﹞。亦無身心受彼生死﹝亦無受生死之人。若言我免生死。卽還是我相﹞。非作故無。本性無故﹝非作觀行故。破除始無。本性空寂。本來無故。此下展轉拂迹也﹞。彼知覺者猶如虛空﹝拂覺妄之智也﹞。知虛空者卽空華相﹝泯其拂心﹞。亦不可說無知覺性﹝遮其斷滅﹞。有無俱遣﹝總結離過﹞。是則名爲淨覺隨順。

如來因地修圓覺

知是定華離我人

無有身心受彼苦

不關修證本來眞

能知覺者還空寂

悟空寂者亦同塵﹝同塵境而已﹞

然不說無知覺性

性空本覺離緣因

翳華盡處寧無眼

夢睡醒時是滅身

但遣有無隨順覺

毗盧法界本木均

第十三八

當第三徵拂所由。釋歸圓實

何以故﹝生死身心幻妄。狂說全空。能覺知妄空之智稱理。因何亦同妄法而遣。此下釋也。有二句。明諸法云﹞。虛空性故﹝一切法空也﹞。常不動故﹝一切法寂也。此下皆顯一心也。於中二。初一句總名體云﹞。如來藏中﹝論指一心爲如來藏故。此下釋義類也。於中有二。初二句顯空義云﹞。無起滅故﹝釋上所智生死等﹞。無知見故﹝釋上彼知覺者如空等此下釋不空藏雲﹞。如法界性﹝藏如界者。在有情名藏心。在無情名界性。又界性又界。則情器交徹。心境不分。藏則直說淸淨心體。藏卽能造善惡。界則無非此義。藏心克就根源。界性渾其本末。渾則普該之義易信。克卽周徧之理難明。故指藏心。如法界性。亦乃攝其二義之別。歸於一體之同。方顯覺妄因依。誠非究竟圓實也﹞究竟﹝豎窮三際。始終常然﹞。圓﹝徧空﹞滿﹝眾徳具足﹞。徧十方故﹝無邊際也。良由如來藏性。本自如斯。豈須減舊添新。滅惑生智。是以三重泯絕冥合覺心。將此爲本修行。始得正名因地﹞。

生死身心仛說妄

如何知覺亦同倫﹝倫等也。此是徵也。下是釋釋中初二句。釋上所拂諸法。餘皆顯一心。且初云﹞

只爲從緣無自性﹝如上覺等一切法。皆從緣起。故無自體﹞

性空﹝虛空性故﹞不動﹝常不動故﹞悉平均﹝由空寂故。皆平等也。此下二顯一心。初句標指云﹞

如來藏者一心是﹝楞伽云。空寂者名爲一心。一心者名如來藏。論中亦然。藏有三義。初且列云﹞

眞含於妄﹝一含攝義也﹞妄含眞﹝二隱覆義也﹞

仍有出生無盡義﹝三出生義也﹞

義門三段悉應陳﹝結數標說也。初四三句。且釋隱覆義云﹞

眾生皆是如來藏﹝藏如來故也。理趣般若經云。一切眾生。皆如來藏﹞

煩惱之中具法身﹝勝鬘云。如來法身。不離煩惱藏。名如來藏也﹞

九諭經文一一辧﹝如來藏經云。一切眾生。貪瞋恚癡諸煩惱中。有如來身智。乃至常無染污。徳相具足。如我無異。便以九諭諭之。萎華佛身二巖蜂淳蜜。三糠糩粳米。四糞穢眞金。五貧家寶藏。六庵羅內實。七獘物金像。八貧女王胎。九焦模鑄像﹞

塵中佛徳不同塵﹝經云。常無染污也。此下二釋含攝義也﹞

含攝十方凡聖等

何論國土與人民﹝論諸皆如來。含攝身相國土。神通光明。佛性論云。一切眾生皆在如來智內。故名爲藏。此下三釋出生義云﹞

悟卽出生淨善法

三乘因果及天人﹝十地論云智能生無漏因。是亦能生成人天道行。上釋名了義。次下二句釋行相云﹞

其有隨緣不變徳

妄中成事體空神﹝空而成事。事又常空。故知神靈也。此二句釋業用。初明眞如業用云﹞

能持﹝持自體恆沙功徳。從本來不失不懷﹞能禦﹝禦﹝客﹞塵沙煩惱。無始已來。不染污﹞升沈界﹝升者眞實功徳也。能持之不失。沈者虛妄煩惱也。能禦之不染。故知具如與妄想。見升沈之疆界也。此下明生滅業用也﹞

能造﹝楞伽云。如來藏是善不善因。能徧興造一切趣生。若生若滅也﹞能修﹝能知眞達妄。發心修行。論云。能知名義。爲說眞覺等﹞染﹝造善惡﹞淨﹝修六度﹞因﹝通六二﹞

如上眾多眞妄義

因依對待故云云﹝染淨緣起門中義也。𨿽說眞如。由對緣說﹞

若就如來藏自體

無思無說欲何詢﹝攝歸經文大意也。由此故經說。彼知覺者。皆如虛空。如來藏中無起滅知見。乃至如法界也。下具釋之云﹞

此中本自無能所﹝能知之智也。經云。無知見故。所知生死也。經云。無起滅故﹞

不空空義不客新﹝勝發經云。二如來藏謂空不空。空者不無妄。不空者。本具徳。故不別客新生功徳也。上云無能所及下二句皆是空義﹞

豈屬聖凡並染淨

誰能造業及修眞﹝凡染及造業字。皆屬所知之起滅。聖淨及修眞字。皆屬能知之知見。故經云無也。此下四句。皆不空義。釋經中後三句也﹞

體同法界眞如住

情器融通不可分﹝釋法界行相也﹞

橫徧﹝徧十方故﹞豎窮常﹝是究意義﹞究竟﹝本文﹞

十方圓滿﹝六字皆本文。但不次也﹞悉彌綸﹝圓滿之相﹞

第十四二

當第四段結牒問詞

是則名爲因地法行。菩薩因此於大乘中發淸淨心。末世眾生依此修行。不墮邪見。

汝問如來本法行

如來因地只如斯﹝是則名爲因地法行﹞

菩提薩埵﹝此云菩薩﹞皆修習﹝依此修行﹞

末世眾生﹝本文﹞亦可依﹝如上所住﹞

於大乘中發淨﹝本文﹞意﹝心也﹞

求同正聚離邪師﹝不隨邪見﹞

汝等會中諸法眾﹝指前文﹞

流傳此法句參差﹝義說﹞

南無大慈大悲﹝云云十二禮﹞。

至心懺悔

夫懺悔者。是發行之初門。進修之要路。止惡行善。莫先於此。懺是懺謝之名。悔以悔責爲義。前心起妄。逐境生情。後意覺知。依眞懺洗。克己照事。攺志懲非。追變往心。預遏未犯。然我等設便知眞悟妄。發菩提心。且未階聖果已還。皆屬不定之聚。若不諦觀罪本尋究妄源。但仛中庸之心。常懷易染之性。則猶如輕毛當路隨風東西。遇善或卽超升。遇惡未免沈溺六塵擾擾知起何心。六道茫茫知落何道。必須細推本末。察獲根源。懺業懺心。如理如事。且生死苦樂之報由有漏善惡之因。善惡之因由貪瞋之念。貪瞋之念由是非之心﹝癡也﹞。是非之心。由迷眞執妄。迷眞執妄卽是根本無明。根本無明前已如理懺竟。今當次懺是非之心展轉枝末。展轉枝末卽是前門所說煩惱業報三種之障。言展轉者。此是三種障。更相由藉展轉而生。故經云。由煩惱故以起惡業。惡業因緣故得苦果。煩惱卽是此貪瞋癡。貪瞋癡心若偏多者。各攝二萬一千煩惱。若等分者。共攝二萬一千煩惱。故成八萬四千煩惱。不離三毒之心。此從根本不覺而起。良由根本迷眞執妄。妄認我相。故貪彼順情以潤益我。瞋彼違情恐損惱我。愚癡之情種種計校。故知三毒必藉迷眞。所以經云。無明是種。旣有三毒。卽受色貪財故。行淫盜妄言綺語。種種追求。復由瞋此恨彼故。有煞生相行相爭兩舌惡罵毀傷百種。損惱多端。皆由不識因緣。不辧邪正。況勞心作僞。愚拙轉增。故言三毒起於惡業﹝然三毒亦起有漏善業。及不動業。今且舉所應懺者﹞。夫作業夢報。猶如影響。應於形聲。其體𨿽空。應無差失。由前惡業成就。感地獄餓鬼畜生。縱罪畢爲人。亦有種種余報之苦。是故經云。十不善業。從三途出。生在人中。各有二種余報﹝云云如下所引﹞。故知三障展轉相由。煩惱爲初。今當先懺。然此煩惱。諸佛菩薩入理聖人種種訶責。詺此煩惱。以爲冤家。能斷眾生慧命根故。亦名爲賊。能劫眾生諸善根故。亦名瀑河。能漂眾生於生死海故。亦名羈鎖。能系眾生於生死獄。不得出故。所以六道牽連。四生不絕。惡業無窮。苦果不息。當知皆是煩惱過患。是故我等。今時先懺三毒煩惱。就三毒數。貪愛爲初。欲去其根。先懺貪愛。然初發業能是無明潤業受生。由貪愛無明理懺。𨿽達其空。貪愛習成。𨿽爲頓盡。如衣染香去气存故。須髮猛利之心。懺除割捨。然所貪欲境。但誰愚夫。智者審思。都無實味。如犳咬枯骨。骨刺齒傷。血出自沾。謂言骨頭有味。貪不覺痛苦。咬不休。惟自損傷。竟何所益。貪欲亦爾。系縛不休。見世疲勞。多生受苦﹝舍利弗問。佛爲根系於境。惟境系於根﹞。是故佛言。根亦不系於境。境亦不系於根。但由貪愛故。根塵相入境。互相參。意識昏迷。不得解脫。譬如農夫所使黑牛白牛。耕田之時。中有羈鞅。兩皆難脫﹝然非黑牛系於白者。亦非白牛系於黑者。但由羈鞅。故皆相系﹞彼此牽連傳不白牛在羈鞅。故皆貪愛。羈鞅不殊。無始已來。牽連難捨。今恐悟後此念還生。要須建志運心。察其過愚。

上來𨿽已懺謝。猶恐未表虔誠。今更至心重說偈曰。

貪愛無明發潤業

無明已懺未除貪

衣中香气猶難出

欲境凡情豈免體

情體獘色心虛悅

犳咬枯骸血自甘

生死無窮緣此愛

牽纏不脫類地蠶

白黑二牛常互縛

根塵兩法鎭相參

若不懺除貪愛罪

縱修萬行亦無堪

我今誓志常判割

藏識之中莫不含

五根六塵如幻影

身心淸淨似澄潭

懺悔已。至心歸命禮本尊毗盧捨那佛。

已懺貪愛罪竟。次懺瞋恚。瞋恚之毒。傷害尢多。貪愛紐徵尙客勒克。瞋心卒暴。誰敢與言心似火湯口。如刀劍。故知瞋恚難卒制除。須於未起之前。觀察所瞋之境。且聲如谷響色。如空華。空華好惡不殊。谷響髙低無異。卽如愛惡之境贊毀之聲。無不是空。何瞋何喜。從來迷倒。遂境情生。今日悟之。寧客更執誓修忍辱。以塞瞋源。擔習慈悲。轉除恚本。

上來𨿽已懺謝。猶恐未表虔誠。今更至心重說偈言。

無邊煩惱𨿽皆惡

惱害偏多最是瞋

一念能生八萬障

一言能殺百千人

暴風卒雨渾難進

努气胮腮不易親

刀遂語生如斬竹

火從心發欲燒身

谷響已知贊毀等

空華又覺順違均

從今懺卻瞋心罪

修習慈悲作佛因

懺悔已。至心歸命禮本尊毗盧遮那佛。

已懺悔瞋恚罪竟。次懺愚癡。愚癡者亦是邪見之類。但約利鈍故說二殊。觸事生情。是境皆執所解僻謬。總名爲癡。不必如牛羊之徒。方名癡毒。此癡行相比於無明。總別意殊。本末義殊。無明但迷眞。我眞空都執內身外境癡。則隨於一事種種生情。行相已知。必須攺悔。歸於善友。習學大乘﹝二乘未免﹞。但親近佛法僧三寶。同深必自得聞思修三慧。其定慧光旣發。癡想何存。決運此心悔前下劣。

上來𨿽以懺謝猶恐未表虔誠。今更至心重說偈曰。

三毒已除前二毒

還須相次懺愚癡

愚癡不必如禽獸

情現良由帶是非

互執有空頻斗諍

僻論因果妄情疑

棄背正緣輕正法

尊來邪教事邪師

速訪其宗相稟學

勤尋善友早歸依

滅劫多生邪見種

入佛知見正思惟

懺悔已。至心歸命禮本尊毗盧遮那佛。

﹝無明貪等兩重。已如上來懺滅。業報兩事尙未懺除。但時眾疲厭。畱待別時。今且修畢其餘法事﹞。

至心發願

願弟子等。從此懺悔三毒之後。生生世世。安住菩提之心。常修悲智行願。速入菩薩離垢之地。性不含欲。於他財他所資用不生貪心。不願不求。又願永離瞋恚。於一切眾生。恆起慈心。利益心。哀湣心。歡喜心。和潤心。攝愛心。永捨貪恨怨害熱惱。常思須順行仁慈沾益。又願永離邪見。住於正道。不行占卜。不取惡戒。心見正眞。無誑無謟。於佛法僧。起決定信。乃至意業。隨智慧行。慈悲喜捨。救攝一切。

上來𨿽已發願。未表虔誠。今更至心重說偈言。

願我懺餘三毒後

翻作菩提三種心

大悲智願不虧危

貪愛瞋癡無起作﹝準華嚴宗受菩提心戒文。以大悲大智大願三心。爲菩提心體也﹞

貪念全成大願樂

樂修一切諸善因﹝起信論云。樂修一切諸善行。華嚴疏。配爲菩提心中大願心也。文與願樂義不異也﹞

瞋心變作大慈悲

悲湣有情相度脫

癡毒翻爲大智慧

了達無邊妙法門

此三念念在心時

卽是菩提心顯發

但得發斯三種念

自然引起六波羅

六波羅蜜藉三心

六道因緣在三毒

三毒已息三心具

六道因亡六度圓

從今乃至證菩提

世生世生無間斷

且願此生無障難

免令來世乏資糧

臨終了了不昏迷

自在隨心寄生處

發願已。至心歸命禮本尊毗盧遮那佛。

○白眾等聽說經中無常偈

凡聖本同常住性

凡夫執相遂無常

六道三途逼迫身

世生世生老病死

此老病死皆共嫌

形儀醜惡極可厭

少年客貌暫時間

不久咸悉見枯羸

假使壽命滿百年

終歸不免無常逼

老病死苦常隨遂

恆與眾生作無利

應當親近善知識

念念勒修常住因

捨無常色獲常色

受想行識亦如是

圓覺道場禮懺禪觀法事卷第四

圓覺道場禪觀法事禮懺文卷第五

終南山艸堂寺沙門宗密述

第六上

﹝普賢章。九唱二十二偈。懺身三三四﹞。

嘆佛

﹝華嚴經第五十。贊述如來出見法門﹞。

如來應正等覺。以無量法而得出現。非以一緣。非以一事。如來出現而得成就﹝總相標也﹞。所謂與大法雲。雨大法雨。能滅一切眾生煩惱﹝一也﹞。能起一切眾生善根﹝二也﹞。能止一切眾生見惑。能成一切智慧法寶﹝四也﹞。分別一切眾生心樂﹝五也﹞。雨大悲一味法水。隨其說法無量差別﹝六也﹞。先起菩薩諸行智慧次起緣覺諸行智慧。次起聲聞諸行智慧。次起其餘眾生有爲善根諸行智慧。一味法雨。隨器差別﹝七也﹞。

普賢章

九唱二十二偈。徵釋用心﹝菩薩疑頓悟漸修。相一違故。佛爲通之也﹞。

至心歸命禮

問悟修方便﹝云云﹞﹝後有一禮。同此余。毗盧遮那佛準常﹞

於是普賢菩薩白佛言。大悲世寶末世眾生修大乘者﹝有正因性。能發心者﹞。聞此圓覺淸淨境界﹝過正緣聞了義﹞。云何修行。﹝指上正因正緣具者。用心之門。若未知覺性本圓。妄本如幻。卽無此疑。只緣已知法空。卻疑修行之義﹞世尊若彼眾生﹝指聞前段經之人也。爲作四重門﹞知如幻者。身心亦幻。云何以幻還修於幻﹝一幻幻何修問也﹞。若諸幻性一切盡滅。則無有心。誰爲修行。云何復說修行如幻﹝二斷滅誰修問﹞。若諸眾生本不修行。於生死中常居幻化。曾不了知如幻境界。令妄想心云何解脫﹝三遮不修之失﹞。願爲末世一切眾生。作何方便。漸次修習。令諸眾生永離諸幻﹝四請修之方便﹞。

此一段經有兩偈贊。

第一三

正述經文

開示前章已頓悟

從斯已下漸修治

普賢諮問如來者

漸修頓悟似相違

旣知生死皆如幻

能知之智亦如斯

云何以幻還修幻﹝一述幻幻何修問也﹞

幻滅修行復是誰﹝二述斷滅。誰修問﹞

若總不修何解脫

悟來何異昔迷時﹝二遮不修之下修﹞

願起慈悲哀末世

由開方便普令知﹝四請修之方便﹞

第二三

別釋幻義

﹝幻者。謂世有幻法。依艸木等幻。作人畜。宛似往來動作之相。須臾法謝。還成艸木。然諸經教。幻諭偏多。良以五天此術頗眾。見聞旣審。法理易明。及博此方翻成難曉。今依古師。解華嚴如幻之文。法諭各開五法。諭中五者。如結一巾幻作一馬。一所依巾。二幻師術法。三所幻馬。四馬有卽無。五癡執爲馬。法中五者。一眞性。二心識。三依他起。四我法卽空。五迷執我法。下諸幻諭。皆仿此知﹞。

普賢舉幻彰於法

學者須知幻術功﹝上說幻義有五。今具配之﹞

幻術﹝第一義如心識﹞能將巾作馬﹝第二義如本性﹞

宛然馳驟眼珍瓏﹝三如依他起法﹞

幻馬是空看似有﹝四也如本理事﹞

眞巾是有隱成空﹝五也計執執﹞

本惟如巾難可信

諸緣似馬易相從

幻智若修幻妄體

前馬應尋後馬迹

舉此因由將白佛

眞緣理例稍難通

次下如來贊問許說。及正說四段之中。初二段也。

爾時世尊告普賢菩薩言。善哉善哉。善男子。汝等乃能爲諸菩薩及末世眾生。修習菩薩如幻三昧。方便漸次。令諸眾生。得離諸幻﹝贊問﹞。汝今諦聽。當爲汝說﹝許說也。此後正說有四段之文。今此中有兩段也﹞。

善男子。一切眾生種種幻化。皆生如來圓覺妙心。猶如空華從空而有﹝一標。幻從覺生。以爲義本﹞。幻花𨿽滅。空性不壞。眾生幻心。還依幻滅。諸幻盡滅。覺心盡不動﹝二幻盡覺滿已釋前疑﹞。

此段經有四唱禮贊。

第三二

且略銷文

佛言汝等能徵問

今說當須審諦聽

無始無明﹝偈云。無始幻無明﹞諸幻化﹝洞了幻化故﹞

皆依圓覺妙心生﹝皆生如來圓覺妙心﹞

幻智對治幻妄想﹝眾生幻心。還依幻滅﹞

二幻皆除覺轉明﹝諸幻盡滅。覺心不動﹞

譬彼空華空裏滅﹝猶妙幻華。從空而有。幻華𨿽滅﹞

虛空豈可亦相傾﹝空性不壞﹞

此後徵釋。初幻從覺生之疑難。

第四二

疑幻化雜穢

無明從淨覺中起﹝二句﹞。故總相略通﹝六句﹞。

妄染如何起淨中

此言難曉更通�

推尋方法惟心義

展轉相資有八重﹝一小乘段說一心。二相見俱存爲一心。三攝相歸見爲一心。四攝所埽王爲一心。五攝七埽八爲一心。六攝藏識歸如來藏爲一心。七泥染淨惟是一心。八總該萬有爲一心﹞

眞心常住常淸淨

無始元來凡聖同

爲具隨緣不變徳

靈明不礙見樊籠﹝釋展轉八重之意也﹞

第五三

別相依流具通

眾生心是眞如佛

與佛常同法界家

迷之故號如來藏

雜妄便名阿賴識

法爾能生分別性

見諸根境轉芬葩

不知此等從心變

執爲我法展羣邪

我身卽起貪癡恚

心心造業覓奢華

業熟受身如影響

循環生死永無渥

上二唱皆釋幻化生覺心了。

第六三

別釋依幻智滅幻心

心智滅已。而覺心不動。

已說依眞生妄染﹝結幻從覺生也﹞

次論友妄卻歸眞﹝標幻盡覺滿也。次下釋文有四重。皆是幻法。一根。二本無明貪瞋癡。三切業。四所受報也﹞

了悟本心翻不覺﹝一也﹞

發起菩提妙覺因

因是三心悲智願

用翻三毒愛癡瞋﹝二也﹞

勤修六度除諸業

六度圓成業自論﹝三也﹞

業已倫亡不受報

盡超鬼畜獄天人﹝四也。故云諸幻盡滅也。諸謂四也﹞

始覺其符於本覺

是爲無上法王身﹝覺心不動也﹞

此下第三展轉離幻。正示用心。於中二。一法二諭。

善男子。一切菩薩及末世眾生。應當遠離一切幻化虛妄境界。由堅執持遠離心故。心如幻者。亦復遠離。遠離爲幻。亦復遠離。離遠離幻。亦復遠離﹝此下密顯眞覺﹞。得無所離。卽除諸幻。

第七二

法說

上答悟修違妨難

從慈委示用心門

應當遠離諸塵境

能離之心亦勿存

展轉妄情離細念

心無寄托絕塵痕

得無所離除諸幻

念盡方能合本源

譬如鉆火兩木相因火出。木盡灰飛煙滅。以幻修幻。亦復如是。諸幻𨿽盡。不入斷滅。

第八二

諭說

除幻重重文義隱

更將鉆火諭彰明

諸木本來含火性

功力鉆研火卽生

火從木出還燒木

知因情顯卻除情

燒木盡時火自滅

破情空處智還其

善男子。知幻卽離。不作方便。離幻卽覺。亦無漸次。一切菩薩及末世眾生。依此修行。如是乃能永離諸幻。

第九二

當第四幻覺不俱也

爲除執著言除幻

幻法全空非不除

知幻本無卽是離

豈須方便作功夫

欲治夢病誠非法

勤掃空華定是愚

覺在剎那無漸次

眞名離幻永無餘

南無大慈大悲﹝云云﹞﹝十二禮﹞普爲四恩三有及法界眾生。

此下懺十惡罪至心懺悔

夫論懺悔者。本是攺往修來。滅惡興善。人生居世。誰人無過。學人失念尙起煩惱。羅漢結習動身口意。豈況凡夫而當無過。但智者先覺。覺卽申懺悔。愚者覆藏。遂滋蔓。所以積習長夜。曉悟無期。若能慚悔發露。懺悔者豈惟滅罪而已。亦復增長無量功徳。豎立如來炎妙果。若欲行此法者。先當外肅形儀。瞻奉尊像。內起情意。敬重法門。慊切至到。生二種心。何等爲二。一者自念我此形命難可當保。一朝散壞。不知此身何時可復。若復不值諸佛賢聖。忽遭逢惡友。造諸罪業。應當墮落深坑險起。二者自念我此生中。𨿽得值遇如來正法。爲佛弟子。弟子之法紹迷聖種。淨身口意善法。自居而念。我等公然作惡。而後復藏。言他不知。謂彼不見隱匿。在心仿然無愧此寶。天下愚惑之甚。今現有十方諸佛。諸大菩薩。諸天神仙。何曾不以淸淨天眼。見於我等所作罪惡。又復幽顯靈。祇善惡童子。注記罪福。纖毫無差。夫論作惡之人。命終之後。牛頭獄卒錄其精神。在閻羅王所。辦核是非。當爾之時。一切怨對。皆未證據。各言汝先屠戮我身。炮煮蒸炙。或言剝奪我財物。離我眷屬。我於今者始得。汝便於是現前證據。何得敢﹝言﹡事﹞。惟應甘心分受宿殃。如經所明。地獄之中。不枉治人。若其平生所作眾罪。心自忘失者。是其生時。造惡之處。一切諸相。皆現在前。各言汝昔在於我邊。作如是罪人。今何得﹝言﹡事﹞。故知作罪無逃避處。於是閻王切齒呵責。將付地獄。歷劫窮年。無由求出。此事不遠。不開他人。正是我身。當受此苦。𨿽父子至視。一旦到至。無代受者。眾等相與及其形健體無眾疾。各自努力。與性命競。大怖時至。悔無所止。是故弟子等。稽首十方盡虛空界一切諸佛﹝尊法聖僧﹞。惟願十方三寶。本尊盧捨那佛。懺悔主普賢菩薩。由證明我懺悔。懺悔煩惱鄣竟。今當次懺業彰鄣。夫業能莊飾世趣。所以六道果報不同。形類各別。須知皆業力所作。而凡夫之人。多於此中。好起疑惑。何以故。由見現在之人惑。有行善之者。觸向轗軻。爲惡之者。是事諧偶。是故愚者謂言善惡無分。不知業報有其三種。一者現報。二者生報。三者後報。現報者。今生造罪修福。現身卽受苦樂之報。生報者。今身造業。來生受報。後報者。過去多生已造之業。乃至今身猶來受報直至來生。或第二生第三生。乃至百千萬億生中。方受其報。又或一此生造業。來生未受。至第二第三生乃至百千萬生方受。皆名後報。今生修善。及有災患者。此是前生。或多劫多生所造惡業之種。時至發現。今生善力。善力微弱。不能排遣。故有轗軻。非開今善。而西招今苦。淩有命生造罪。反受福慶者。亦是前生。多生決定善業發現。今生𨿽惡不能鄣礙。非開今罪。而招今福。明明佛勑須自審詳。無以鄙情自生疑惑。已說業力因緣。次應正懺。然造業人有僧有俗。今且通明道俗。後卽別懺。出家先通懺者。然業有善惡。不動三種。今惟懺惡業惡業自有七支。身三口四。今當次第一一懺悔。然身業三種。一事顯相粗。制則易防。犯則過重。事旣從粗至細。懺示自重之輕。今於此時。先懺身業三過。三過之中。先懺殺罪。

弟子比丘﹝某甲﹞等。與法界一切眾生。從無量劫來。至於今日。殺害之罪。無量無邊。遇境卽爲何論罪福。貪瞋猛盛。不避恩冤癡毒漫心。寧知進退倚官狹勢。枉殺無辜。恃己威雄。濫害賢善。貪婪受囑。酷虛內徒。气壯心凶。槌埋鈍弱。四時八節。親族團圓。祭禮鬼神。婚男嫁女。飛鷹走狗。布网張羅。枯竭陂池。焚燒山野。煎煮蠶繭。打撲蚊虻。厭禱符書。墮落胎孕。恣情相殺。無慚無愧。自作教他。見作隨喜。破性命緣。斷大慈種。所殺之者。皆結大冤。世生世生更相殺害。如是等罪。無量無邊。以此因緣。當墮地獄。百劫千劫難計出期。受苦萬端。卒陳寧盡。畜生餓鬼。長劫長時。後得人身。受二種余報。一者短命。二者多病﹝此下每述二報。亦皆是華嚴之文﹞。無明所覆。不識業因。今遇道場。方始覺悟。歸向釋迦世尊一切賢聖。燒香散華。說殺生罪。發露懺悔。不敢覆藏。以是因緣。令我與法界眾生殺生重罪。畢竟淸淨。

懺悔已。至心歸命禮本尊釋迦牟尼佛﹝業歸鄣報鄣形於身口其相粗顯。但歸命化身佛。依教悔。責其鄣。卽除發願翻此。故例此文﹞。

次懺偸盜之罪。

又弟子等。與法界眾。生從無量劫來。至於今日。偸盜之罪。無量無邊。貪意不除。規謀千種。凡心難滿。欺詐百端。剝奪僧尼。侵淩常住。夜行晝伏。鑿壁穿墻。卻富攻貧。詃良爲賤。輕秤小斗。常帶偸心。舉動絕爲。恆懷賊意。如是等罪。無量無邊。以此因緣。當墮地獄。百劫千劫難計出期。受苦萬端卒難陳說畜生餓鬼。長劫長時。後得人身。受二種余報。一者貧窮。二者失財。不得自在。無明所覆。不識業因。今遇道場。方始覺悟。歸向釋迦世尊一切賢聖。燒香散華。祝偸盜罪。發露懺悔。不敢覆藏。以是因緣。令我與法界眾生。偸盜重罪畢竟淸淨。

懺悔已。至心歸命禮本師釋迦牟尼佛。

次懺淫欲之罪。

又弟子等。從無量劫來。至於今日。耽荒女色。不揀親疎。淫盛轉迷。寧論好醜。愛著色境。被縛如繩。貪嗜聲塵。被惛如醉。僧伽藍處縱意行非。淸淨招提公然結業。不羞不恥。何異畜生。無慚無愧。狀如禽獸。戲場宴會。縱盜貪心。齊廗法莚。瞻視面目。耳隨。聲礙說法不聞。眼逐色迷尊容不睹。偸佛華果寄作人情。俗旣如然。僧亦或爾。﹝寢﹣爿﹢﹝攸﹣ㄆ﹞食俱輟。骨瘦形銷。形𨿽是人。行如狂犳。如是等罪。無量無邊。以是因緣。當墮地獄。男抱銅柱。女臥鐵牀。憂苦萬端。卒陳難盡。畜生餓鬼。長劫長時。後得人身。猶有二種余報。一者妻不貞良。二者不得隨意眷屬。無明所覆。不識業因。今遇道場。方始覺悟。歸向釋迦世尊一切賢聖。燒香散華。說淫欲罪。發露懺悔。不敢覆藏。以是因緣。今我與法界眾生。淫欲重罪。畢竟淸淨。

懺悔已。至心歸命本師釋迦牟尼佛。

上來已懺身業之中。殺盜淫等三種罪竟。今當次懺口業四過。就四過中。妄語之罪。苗輕根重。爲害偏多。是業道罪。及違制罪。破菩薩戒。犯波羅夷。若性若遮。悉皆結重﹝然謙己贊揚。隨於世俗之言。設便事不稱實。但不損前人。亦不結罪也﹞。是故須髮猛利之心。先懺誑妄之語。

弟子等。從無量劫來。至於今日。妄語之罪。無量無邊。口爲禍媒。舌稱斗本。善惡出於三生。褒貶由其一言。大害則滅族傾都。小愆則危身致命。性不眞實。言發多虛。欺誑親明。罔冒父母。或爲醫道。事事欺謾。藥內加諸方中延縮。或開盡卜決。浪說吉凶。巧詐萬端。曾無一實。符籙章醮。虛道招魂。酒脯呼神。假言贖魄。如是等罪。無量無邊。以是因緣。當墮地獄。百劫千劫。難計出期。受苦萬端。卒難陳盡。畜生餓鬼。長劫長時。後得人身。復有二種余報。一者多被誹謗。二者爲他所誑。無明所覆。不識業因。今遇道場。方始覺悟。歸向釋迦世尊一切賢聖。燒香散華。說妄語罪。發露懺悔。不敢覆藏。以是因緣。令我與法界眾生。妄語重罪畢竟淸淨。

懺悔已。至心歸命禮本師釋迦牟尼佛。

次懺綺語之罪。

又弟子等。從無量劫來。至於今日。行非貞謹。性好浮疎。恆以詭詞惑於實事。言多綺艷。眞僞難明。語則囂虛。是非莫辧。風前起詠。志在矜誇。月下題篇。惟論聲色。盜情調詭。豈覺非儀。縱意喧爭。寧知夫徳規圖財食。故轉他心希冀恩情。回換人志。致令質直之士意逐語迷。惇厚之夫耳隨言惑。如是等罪。無量無邊。以是因緣。當墮地獄。百劫千劫。難計出期。受苦萬端。卒陳難盡。畜生餓鬼。長劫長時。若生人中。得二種果報。一者言無人信。二者語不明了。無明所覆。不識業因。今遇道場。方始覺悟。歸向釋迦牟尼佛一切賢聖。燒香散華。說綺語罪。發露懺悔。不敢覆藏。以是因緣。令我與法界眾生。綺語重罪。畢竟淸淨。

懺悔已。至心歸命禮本師釋迦牟尼佛。

次懺兩舌之罪。

又弟子等。從無量劫來。至於今日。心多計校。語不可憑。性好交﹝加／言﹞。無所準的。傳他言語。破壞兩頭。斗合詞章。乖離彼此。彼有善言。不向此說。此有好語。翻作惡陳。伯叔姑姨因玆結恨。兄弟姊妹從此成疎。骨內分離。親朋間坼。相憎如水火。相見似冤家。皆因兩舌人鬥揲。得如此一頭兩舌。難與往還。人面獸心。豈堪交密。將三寸舌。惱一切人。過等虛空。罪盈天地。以是因緣。當墮地獄。百劫千劫。難計出期。受苦萬端。卒陳難盡。畜生餓鬼。長劫長時。若生人中。得二種果報。一者眷屬乖離。二者雜族獘惡。無明所覆。不識業因。今遇道場。方始覺悟。歸向釋迦世尊一切賢聖。燒香散華。說兩舌罪。發露懺悔。不敢覆藏。以是因緣。令我與法界眾生。兩舌重罪畢竟。淸淨。

懺悔已。至心歸命禮本師釋迦牟尼佛。

次懺惡口之罪。

又弟子等。無量劫來。至於今日。爲人急躁。性不調和。口吐百非。心懷三毒。發言常臭。出語不香。豈礙尊卑。何物禮節。輕罵三寶。誑謗六親。父母教招。胮聲努气。兄弟勸誨。邪眼捩睛。咒賴姑章。抵觸夫壻。嫌呵姊妹。打罵婦兒。毀駭交遊。牽翁引母。濫喝奴婢。打皆鞭胸。出語粗疎。令人懊惱。發言磣毒。聞者怨增。積惡性成。何時可上。如是等罪無量無邊。以是因緣。當墮地獄。百劫千劫。難計出期。受苦萬端。卒陳難盡。畜生餓鬼。長劫長時。若生人中。得二種果報。一者常聞惡聲。二者言多諍詔。無明所覆。不識業因。今遇道場。方始覺悔。歸向釋迦世尊一切賢聖。燒香散華。說惡口罪。發露懺悔。不敢覆藏。以是因緣。令我與法界眾生。惡口重罪畢竟。淸淨。

懺悔已。至心歸命禮本師釋迦牟尼佛。

至心發願

願我等承此懺悔殺盜淫罪。斷生功徳。生生世世不妄菩提之心。常修菩薩行。速入菩薩離垢之地住。自遠離一切殺生。不畜刀杖。不懷怨恨。有慚有愧。仁怒是足。於一切有命之者。常生利益慈念之心。尙不惡心。惱諸眾生。何況於他而行殺害。性不偸盜。若在家時。於自資財。常知上足。於他慈恕。不欲侵損。若總屬他。起他物想。終不於此而生盜心。乃至艸葉不與不取。何況其餘資生之具。性不邪淫。若在家時。於自妻知足。不求他妻。妄他所護女。親族媒定。及爲法所護。尙不生於貪染之心。何況從事。況於非道。乃至三業。隨智慧行。救攝眾生。隨類普應。

弟子等。從此懺悔口業四過之後。生生世世不妄菩提之心。常修菩薩之行。速入菩薩離垢之地。常不妄語。常作實語時語。乃至夢中亦不忍作覆誑之語。無心欲作。何況故犯。又願常不兩舌。於諸眾生。無離間心。無惱害心。不將此語。爲破彼故而向彼說。不將彼語。爲破此故而向此說又願常不喜離間。不作離間語。若實若不實又願常不惡口。所謂毒害語。粗獚語苦化語。令他瞋恨語。見前語。鄙惡膚賤語。不可樂聞語。聞者不悅語。瞋忿語。如大燒心語。怨結熱惱語。不可愛語。不可樂語。能壞自他身語。如是等語。皆悉捨離。常作潤澤語。柔耎語。悅意語。可樂聞語。聞者喜悅語。善入人心語。風雅典則語。多人悅樂語。身心踴悅語又願常不綺語。時語實語。義語。法語。順道理語。巧調伏語。隨時籌量決定語。乃至語業。隨智慧行。一音說法。隨類各解又願從此懺悔。違犯戒律。罪障之後。盡此形壽。直至臨終。不遇破戒因緣。不逢粗惡徒黨。外無六羣粗惑。內無三毒現行。戒品淨如琉璃。從此發於定慧。

又弟子等。已願永離業道過患次願勤修聖道因緣。是故虔心而說偈言。

願我懺除業障後

身心淸淨永無非

菩提心是所依根

托此常修六度行

悲敬二田皆奉施

擔無蓄積潤慳心

大小二戒悉堅持

願不因修燻惡習

違情之境能安忍

不將瞋火更燒心

順理之事卽勒行

不縱頑身復懈怠

永離攀緣諸欲境

輕安靜慮契眞源

常觀諸法本來空

動靜皆智無所住

所修盡願波羅蜜

不墮凡夫及二乘

普與眾生行願圓

同入如來平等會

發願已。至心歸命禮本師釋迦牟尼佛。

○白眾等聽說經中無常偈

一切樂無常

要必終歸盡

莫受此妄樂

以爲自歡娛

無樂亦無常

壽盈必退殃

旣知此法已

勒求菩薩道

勒求不放逸

當得不死處

常行放逸者

常趣於死路

若人行放逸

如毒亦如火

行放逸眾生

命終必受苦

若人不放逸

所至應敬禮

能至寂滅處

永離諸放逸

﹝出正法念經第二十三卷

﹞

第七上

﹝普眼章。一九唱七十二句。懺三惡道﹞。

嘆佛功徳

大哉法界。是佛眞身。虛矌寂寥。光明徧照。毗盧藏體。凡聖同源。故諸佛光嚴住持。是眾生淸淨覺地。一心一智慧。力無畏亦然。至於利濟羣迷。則分身普現千萬億國。一國一釋迦。各坐菩提場。一時成佛道。論其設教。𨿽八萬門。統而別之。其惟頓漸。於覺樹便論爲頓教之初。往仙苑方譚。是漸門之始。漸澗先後。終於法華涅盤。頓不分時。經經決了。今大方廣圓覺經者。是頓中之教焉。故從大光明藏現受用身。與十方大士。同平等會。問答了義。是頓中以攝頓機。妙矣哉。實教中佛法僧之至徳也。

南無大慈大悲﹝云云﹞﹝禮十二﹞。

至心歸命禮大方廣圓覺經中入大光明藏所現本尊毗盧遮那佛。

問修證漸次

第一二

科前後經意

文殊章裏惟論悟

普眼門中但說修

前段悟修相契會

令於行解識元由

趣行﹝此章﹞文前先泯行﹝普賢章﹞

反流心迹免隨流

前﹝文後﹞後﹝此章﹞中間﹝普賢﹞相對照

始知此教義門周

於是普眼菩薩白佛言。世尊願爲此會諸菩薩眾。及爲末世一切眾生。演說菩薩修行漸次﹝前云。知幻卽離。不作方便。離幻卽覺。亦無漸次者稱住行本也。今請修漸次者。對治行相也﹞。云何思惟﹝思慧﹞。云何住持﹝修慧﹞。眾生未悟。作何方便。普令開悟﹝前二句大智自利。後三句大悲利他﹞。

第二三

釋問目

普賢旣聞修悟意

旣知眾會自堪任﹝若未悟解修卽著相。於菩薩行。不堪任也﹞

便問進修漸次行

欲令解發對治心

凡夫執著虛華事﹝但迷理性。則造業。修道皆著事相也﹞

矌卻資燻直到今

前說稱眞無漸次

今淪背習假推尋

思察何門爲要妙﹝云何思惟﹞

住持何境最幽深﹝云何住持﹞

眾生未悟何開示

普使聞成功徳林﹝六度同則萬行功徳森聳如林故。華嚴十行會主。菩薩因此爲名﹞

爾時世尊告普賢菩薩言。善哉善哉。善男子。汝等乃能。爲諸菩薩及末世眾生。問於如來修行漸次思惟住時。乃至假說種種方便。汝今聽諦。當爲汝說。

第三二

贊問許說

佛言汝問甚相當

菩薩修行大道場

語少﹝準一行文﹞意多含理事﹝界分別觀。一空觀。法界觀﹞

利他自利有行藏﹝可上可行或宴室或處眾也﹞

此非偏局隨其法﹝故淺始幻修智泯菩薩泯說法化身之佛﹞

眞是該通廣大方﹝下云。垢相永滅。十方淸淨又云。爾時便得無方淸淨﹞

初淺﹝未分拆四大根識。乃至法空﹞後深﹝拂泯諸行。成法界觀﹞圓滿徳﹝乃至始知。眾生皆成佛道﹞

聽吾一一爲開張﹝汝今諦聽當爲汝說﹞

正說中四

一起行方便

二觀行成就

三頓同佛境

四結牒問詞

今初云。

善男子。彼新學菩薩及末世眾生。欲求如來淨圓覺心。應當正念。遠離諸幻﹝二觀行成就中二。一戒定﹞。先依如來奢摩他行﹝此云止就是定也﹞。堅持禁戒﹝戒也﹞。安處徒眾﹝護威儀處﹞。宴坐靜室﹝修禪之處﹞。

第四二

釋起行方便。乃起行中之戒定

新覺上人﹝菩薩也﹞及末世﹝除上人。餘皆本文﹞

欲求諸佛﹝如來﹞覺心時﹝四字本文﹞

應當正念離諸幻﹝本文﹞

心息諸緣﹝奢摩他也﹞誡百非﹝堅持禁戒﹞

安處眾中﹝本文﹞常議論

無令功用有參差﹝釋處眾之意也﹞

閒卽靜房習宴坐﹝安坐靜室﹞

勿沈﹝須處眾也﹞勿掉﹝須宴室也﹞正思惟

二觀慧。又二。一二空觀。二法界觀。

初者﹝眾生曠卻漂沈。或墮邪小。不成種智者。良山二鄣。二障不斷。由於二執。欲破二執。必假二空故。於法界文前。先作二空觀。執亡鄣盡卽聖性現前。應用塵沙。名之爲佛﹞文中二。先破執。後顯理。破中二。一我空。二法空。初我中二。先觀身無我。後觀心無我﹝夫計我者。皆同五蘊。五蘊自相惟心與身。今且大段開之。然後別別分拆。如此馳遂。妄計何逃﹞觀身者。復二﹝身爲諸愛根本。了之虛妄。則一切煩惱自除。如其耽著。則起無量過患故淨名因疾。廣說無常苦空。勸令患厭涅盤諭以四蛇。金光明經及智度論皆云背恩也﹞一旦尋﹝尋求﹞伺﹝伺察﹞觀中總觀四大云。

第五三十七觀察此身究竟所歸如何也

﹝言四大幻合者﹞。

四大闕緣何所立

水流肉壞麨灰飛

三種無風常不長﹝寶積經中說。初愛父母精血爲身時。若惟地無水。如握乾麨灰。卽不和合。若惟水無地。卽流散。若惟地水無火。如夏月陰處肉團。卽便壞爛。若惟三而無其風。卽不憎長也﹞

必須假合遞相依﹝淨名云。四大合故。假名爲身。此下云。四緣假合。妄有六根。問何名恆作是念答﹞

恆念意令專記憶

行藏豈得暫參差

佛遣畱心於此處﹝四大處也﹞

尋經差豆忽驚疑﹝佛標舉與正釋之文相違。詳之故生疑也﹞

標舉欲求圓淨覺﹝標云彼新學菩薩。及末世眾生欲求如來淨圓覺心應當正念遠離諸幻。乃至宴坐靜室。恆作是念﹞

念於覺性諦思惟﹝旣云。欲求淨圓覺心。只合於覺心。而觀親照如前云圓照覺相等。故法華云。入於深山。思惟佛道。佛道卽是照覺性也﹞

今念四蛇虛假物

鉆水求火豈相宜﹝仍令恆作念。四大發毛爪齒。乃至大小便利等。豈不與淨覺相違耶。故如鉆木求火。又如欲作貴器。而調治泥土抔等也﹞

深山本爲思惟佛﹝法華文也﹞

靜境﹝嚴潔道場。淨身口意。絕諸妄念也﹞翻令系念屍﹝華嚴云。卽爲死屍。卽爲虫聚﹞

佛自標題還自釋

如何前後自乖違

問問不知諮問處

覆思心佛是吾師﹝經云。諸佛所師。所謂法也。以法常故。諸佛亦常法。卽法身眞佛矣﹞

數夜忘緣頻啟請﹝勒勒反照。而思惟其義﹞

忽蒙開示實希奇﹝悟此道理。似反而符。故云希奇﹞

將此希奇爲眾說

眾人各各正身儀﹝聽者端視。如渴思飲﹞

義天欲見諸星象

心地須如淨水也﹝華嚴云。眾生心水淨。菩薩影現中。了遂說云﹞

思惟佛道緣求佛﹝牒上所疑而示之也﹞

佛在凡身已令知﹝旣習此圓頓之宗。亦令知佛在自己之身中。如塵中大經卷乃至如上所引如來藏經等所說也。故肇公云。法身隱在形﹝谷﹣禾﹢卵﹞中。眞智隱在緣慮內。旣知如此。卽須推破四大形﹝谷﹣禾﹢卵﹞緣盧心念。方得見佛。故知妄身妄心。正是求佛之處。以佛令求靜。應當常記念推破四大。道理何所疑也。更引例諭云﹞

眞妄相和金雜礦

礦銷金現藉鉗錘﹝觀智爲鉗錘旣銷礦而得金。須觀心而覓佛﹞

鑄金爲器先除礦

修性﹝金也﹞成功﹝器也﹞是去癡﹝礦也。問何以偏去癡下答云﹞

癡是無明執我法

先除此執更何疑

如世間人習眾藝

身中有病且須治

病中豈得虛勞役﹝帶病不可辧家業。帶執如何修佛道也﹞

病差方能有所爲﹝以無我無人。修一切善法。卽得阿耨菩提也﹞

二執最爲重病本﹝若不除病本。病狀修不差﹞

就中我執更萎羸﹝此病偏更重也﹞

能發貪瞋令造業

能遮戒定部從玆

身相都爲伊窟宅﹝伊者。妄我也﹞

攝爲自體共安危﹝惟識論說我執。執根身爲我。文云。攝爲自體同安危故。謂身安心。則散歡樂。身危心。卽憂苦。故云同也﹞

今欲破除人我賊

須從四大始修推

推時不得隨情斷

照處還須約理思

且責此身多過患

方窮過患﹝如錢﹞至精微﹝如金﹞

一切時中作此念

火風地水各相非﹝地不是風火不是水。一一如此﹞

假合混和者似一﹝如遠國四人。同處或立或坐。似一人物也﹞

一中﹝似一之中﹞分位本支離

眾生無始常迷惑

執一爲人妄寶持

世世遵承認作生

驅驅營計只供伊

覺伊受色追求色

竟欲欺人便與欺

未及饑虛貪美食

未全寒凍索鮮衣

廳堂向背須如意

簞褥溫涼要及時

念念恨無多僕妾

心心愛著好妻兒

勒求官職都緣彼

積集資財更爲誰

舉世任他常負重

且須得我永乘肥

經求且作千年計

友料何曾百歲期

講壑易塡𨿽未必﹝𨿽云易塡。其實亦不易。故云未必。若對心難滿。卽成易也﹞

心倩難滿實如之﹝云人心難滿。卽實難滿也﹞

衣食開身從急切﹝但爲供身取之。亦未爲妨也﹞

資緣屬己仛驅馳﹝屋含牀折。乃至種種資身之具。求之卽可恕也﹞

理應飽暖權知足﹝欲盡卽化求故云權﹞

何乃丰饒不息機﹝等供身。合得三百二百年。喫著不盡。亦運爲不已。故云不息。此類癡遇不甚也﹞

聲名虛假﹝不開身也﹞何須覓﹝見得亦不關身﹞

球獵疲勞豈要爲﹝旣言爲身。卽不合球獵。卽身轉困苦。不知爲之爲誰﹞

偏愛綺羅何是暖﹝身只要暖何必衣綺羅。綺羅之暖。不及絕絹﹞

多藏金玉不充饑﹝此事交下不開身也﹞

百頭求覓渾無倦

千里經營總未疲﹝此二句爲利。下六句爲名。亦不開身也。卽知愚中之愚也﹞

般數藝能爭勝負

分毫階品競髙卑

縱得萬人長道是

世瞋一个暫言非﹝若據道理。旣已得萬人贊。忽有一人毀。只合還折卻一人贊有九千九百九十九人贊在何得於萬中苦爭一分。豈不極愚也﹞

計度心心謀自咸﹝直對親兄弟同道中情。亦且求自達也﹞

見聞事事願他衰﹝願他衰者圖己獨尊﹞

一事乖情卽厭恨

千般愜意必依隨﹝夫違順境禍福門於天地間是等頭物汝遇一順意卽須準擬一違情如何推托度度福一一受才一度禍便擬惟未審擬推與誰人令偏受之。如此審思。世上未有平人也﹞

不知分劑無厭足

惟黑頭虫可笑奇﹝可笑者。無厭心之極也。太甚也﹞

忽有一人臨壽盡

覺知神識必遷移﹝十十萬萬人。直至死不知錯。其中忽有一人。如此怛云﹞

反想養身經爾歲

如今不免與分離

彼旣不能相共去

須臾卽是獨行時﹝人人臨終。皆不忍捨身。待擬將去。旦將去不得。卽是他不能去也﹞

供給之功合計會

問者悞別欲何爲

爾許時來承奉汝

未曾一念暫輕欺﹝个个只擬轉人。何肯自轉身也。故一切眾生。皆有七慢九慢之種子﹞

如上所陳種種事﹝從前來偈中所諸者﹞

汝今想取悉應知

今日分明向汝道

必須審聽莫伴癡

死限到來共汝別

我投彼陰汝爲屍

旣知事汝曾無失

委曲分毫不省虧

如此昊天恩徳重﹝身事過於事父母也﹞

汝應償報勿疎遺

今欲趣生回問汝

前程有限事難爲

好惡便須急道卻

貪忙努力莫令遲

豈料孤恩頑礙物

悄然不致一言詞

筆端﹝如筆之端﹞打直﹝死屍多。如此展直之也﹞直雙眼

偃仰量牀展四友

仛你瞋可痛責辱

殊無慚愧一毫釐﹝凡夫負恩沒未辧報。亦合申謝也﹞

桑下暫時猶得報

人間經世豈如斯﹝一餐猶有扶輪之報。何況生生恩故下云﹞

一生役役成何事

一世波波實可譏﹝可以自議自嫌也﹞

翻覆思量知是錯

三宵五夜悔難進

自省小來至老死

常爲四大所羈廛

𨿽聞自在眞身在﹝此說曾聞。法者。餘人兼不聞。不聞者。又千萬數也﹞

無暇暫將智眼窺﹝日復一日未能照察。況不聞法者﹞

貪旦事伊親惡友﹝惡友誘人。以潤身之事故云事伊﹞

何曾學法﹝法屬己識。卻不暇學﹞近明師

每有勝緣堪去處

卽推忙事旦延時

爲伊蛇篋因修過

令我寶山空手歸

徒浪無功早是屈

況遭帶累入宴司﹝此下意明索報思不得卽。不免著鈍亦不辭誠審思前程行李合到何處遂自校量一生行業乃覺悉是非違。轉驚疑也﹞

生來旣是貪照使

所作都無定慧資

或業不惟愁思畜

魂靈誰保免阿鼻﹝自己已失不可後追。但好心觀於後人早須攺轍﹞

前車已覆徒嗟嘆

後羈臨坈令攺移

不可明明還著鈍

必須旦夕覓便宜

第六六

觀身至空

前但明此身非我。兼是過患之物。今細推非惟過患。兼旦無身。以一一各有所屬故也。

已述此身多過患

必須觀破至空空

地水火風離似合

理應一一食惟窮

此等四地僞作我

搜尋我主在誰中

此四由來體性別

堅濕暖動豈相容

重滯有形輕虛無﹝狀是名風﹞

濕暖乖張爲水火

四般相反互相衝

汝等定將誰作主

便須指注莫佯聾

若道從頭皆是我

卽成四我轉乖宗﹝夫計我者。皆云是一是常今乃云。四卽是自乖宗也﹞

問著發言多莽鹵﹝意中誰覺每理。又不言錯乃假沒。云莽鹵也﹞

再徵說理轉蒙矓

遞互推﹝上當反﹞排無指的

直須一一別令通

地大有形徧掛礙

今先推汝勿元蹤

汝此地中多眷屬

從頭要勘莫西東

所謂﹝諸經論推斷。多雲從頂至足。涅盤經云。初從外觀皮肉筋骨等。後除皮肉。一向從是至頂。此經卽外至肉。取其目睹易見。漸至難見之隱處也﹞發毛﹝最外﹞爪﹝四支之外﹞齒﹝與爪同類次之緣是可見之外骨也﹞皮﹝次發毛爪﹞肉﹝皮下﹞筋骨﹝筋纏骨﹞髓﹝骨中髓﹞腦﹝頭肉﹞垢色﹝都指﹞皆歸於地﹝略舉十一。二物爲例今依此二分折﹞。

第七八

且惟推地火

﹝續略舉例。偈須釋之。諸多說內外中間。三十六物亦未周盡涅盤經第十二廣列兩紙﹞。

發毛爪齒先看見

皮肉筋骨次重重﹝如上注經次次至肉﹞

一一骨中皆有髓

惱﹝﹖﹡﹝﹖／衣﹞與隨悉如膿﹝收經已。早此下廣列之﹞

心是肉團居肺下

肺爲華蓋向心籠

肝膽相鄰脾磨食

腎連臍﹝打﹣丁﹢瓜﹞命門通

胃裏二腹大與小

肋分兩畔上連胸

眼耳口鼻爲門戶

手足指掌各殊切﹝手指作事。腳足能行。故之殊功也﹞

舌與咽喉通內外

踝兼肘臂各相從﹝在踝上至左肘臂。乃至左肩膊。右亦如之。故云各相從也﹞

晗腮肩膊誠爲異

兩頰雙肩現不同

膝輪﹝屈申處﹞﹝月﹡坒﹞胯﹝一身兩足屈展坐。立之開節也﹞成開節

頂鎖腰�貫始終﹝最是全身從上直下。故云貫始終也﹞

脊膂稜層爲體柱﹝支拄成身。故云體柱﹞

髑髏靈蓋﹝人呼髑髏爲天靈蓋﹞類蒼穹

三百六十五段骨﹝五藏論說﹞

骨間筋脈束成躬

筯皮之際鋪頑內

都盧假合似形容

地蛇已有多般數

尙未倫於水火風

若道般般總是我

卽成我我執無窮﹝涅盤云。菩薩如是專念觀時。誰有是我。我爲屬誰。住在何處。是我邪離骨是我我云云﹞

一多對勘皆無埋﹝若惟一色是我。余支節等應非。若一一悉皆是我。卽成多我故。云皆無理也﹞

支散縱橫失所從﹝道一道多。覺不相當。故云失所從﹞

地大我人推破已

從今不敢更欺蒙﹝自覺理非永無定執之念也﹞

唾涕膿血津液涎沫痰淚精气大小便利皆歸於水。

第八三

惟推水也

次推水大徵人我

尙恐余疑未泯情

水性都盧惟濕潤

徧身隨處別安名

眼淚津涎涕唾沫

胸痰身污腎中精

血海流通隨脈轉

大小便利最滂盈

若將此等爲人我

略推兩事汝應聽

呼尿爲人﹝若爾。卽人旋旋出盡也﹞涎作我﹝若爾。卽每日吐出我也﹞

昭昭道理轉難成﹝尿涎皆是水火。旣呼爲我。不得卽津淚涕唾等何殊﹞

暖气歸火動轉歸風

第九三略推風火

風火二蛇猶未辧

還須勘會使公平﹝地水眾多眷屬。惟尋說皆非我風火。易爲耳伏。不擬惟之。然恐偏推二頭。涉不公平。故略勘也﹞

火惟性暖風惟動

此二漫人過最輕﹝人不多執之。故次輕﹞

暖气全同外火暖

動形不異外風形﹝能動樹木何呈動形軀﹞

暖動旣無別道理

例前非我自分明

尋詞觀門推四大

研窮道理已圓成

眾人坐久多疲倦

判斷須畱後上敢

南無大慈大悲﹝云云﹞﹝十二禮﹞。

至心懺悔

然所懺罪鄣。展轉生起。從本至末。總有四重。卽是根本無明。及煩惱鄣業鄣。報鄣無明惑業。前已懺除。次當懺悔。當未業鄣報鄣者。多劫中造業。積在賴耶識中。癡愛燻習。業種成就。今生成求生。應受業報者。今日懺悔。令不受報。經中說言。業報至時。非空非海中。非入山石間。無有地方所。脫之不受報。惟有懺悔。力乃能得除滅。何以知然。忉利天宮善住天子五衰相現。恐懼切心。歸誡三寶。五相卽滅。得延天年。如是等比。經教所明。其事非一。故知懺悔實能滅禍。但凡夫之人。若不遇善友將導。卽無惡不造。致使大命將盡臨窮之際。地獄惡相皆現在前。當爾之時。悔懼交至。不預修善。臨窮方悔。悔之於後。將何及乎。殃禍異處。宿預嚴待。當獨趣入。遠到地獄。但得前行。入於火鑊。身心摧碎。精神痛苦。如此之時。欲求一禮一懺。豈後可得。眾等莫自恃盛年財寶勢力。懶惰懈怠。放逸自恣。怨若一至。無問老少貧富貴賤。皆悉磨滅。奄忽而至。不令人知。夫人命無常諭朝露。出息𨿽存。入息難保。云何�此而不懺悔。一旦五天使者忽來。無常殺思卒至。盛年壯色無得免者。當爾之時華堂邃宇何關我事。髙車大馬豈得自隨。妻子眷屬非復我親。七珍寶飾乃爲他現。以此而言。世間果報皆爲幻化。天上𨿽樂會歸敗壞。壽盡魂逝墮落三塗。是故佛語須跋陀言。汝師郁頭藍弗利根聰明。能伏煩惱至非想非非想處。命終還作畜生道中飛貍之。身況復餘者。故知未登聖果已還。皆應流轉。偸經惡趣。如不謹愼。忽爾一朝親嬰斯事。悔將不及。旦如今人。忽有被罪。行詣公門。或被枷禁。此是小苦。猶使惰地慞惶眷眷。恐懼求救百端。地獄眾苦。比於此者。百千萬倍。不得爲諭。眾等相與歷劫已來。罪苦須彌。云何聞此。安然不驚不恐。令此精神復嬰斯苦。實爲可痛。是故弟子某甲等。今日覺悟。懇倒懺悔無始已來至於今日所有報鄣。然所造業。僧俗二眾旣有異有同。受報之時亦復如是。有僧俗地獄同者。亦有僧俗異。受苦之相異於俗者。今且先懺同相。然所受之報。若僧若俗其最重者。第一惟阿鼻地獄。如經所明。今當略說其相。此獄周匝有七重鐵城。復有七重鐵网羅。覆其上下。有七重刀壞。無量猛火。縱廣八萬四千由旬。罪人之身徧滿其中。罪業因緣不相妨礙上火徹下。下火徹上。東西南北徧徹交過。如魚在熬。脂膏皆盡。此中罪苦亦復如是。其城四門。有四大銅狗。其狗縱廣四千由旬。牙爪鋒鋩。眼如掣電。復有無量鐵觜。諸鳥奮翼。飛騰啖罪人肉。牛頭獄卒形如羅剎。而有九尾。尾如鐵。又復有八頭。頭上有八角。有六十四眼。一一眼中皆悉逆出諸熱鐵。各燒罪人肉。然其一瞋一怒。哮吼之時。聲如霹靂。復有無量自然力輪。空中而下。從罪人頂入。從足而出。於是罪人痛徹骨髓。苦切肝心。如是經無量歲。求生不得。求死不得。如是業報。皆悉懺悔。

次當懺悔其餘地獄刀山劍樹身首脫落罪報懺悔鐵湯鑪炭地獄燒煮罪報懺悔。鐵牀銅柱地獄焦然罪報懺悔刀輪火地獄擗﹝身﹡樂﹞罪報懺悔拔舌犁耕地獄楚痛罪報懺悔吞鐵九烊銅灌口地獄五肉消爛罪報懺悔鐵碓鐵磨地獄骨肉灰粉罪報懺悔黑繩鐵网地獄支節分離罪報懺悔灰河沸屎地獄總悶罪報懺悔寒水地獄膚皮坼裂裸形罪報懺悔虎狼鷹犬地獄更相殘害罪報懺悔刀兵距搶地獄更相摶撮斫刺罪報懺悔火坑地獄炮炙罪報懺悔兩石相磕地獄形骸破碎罪報懺悔眾合黑耳地獄解則罪報懺悔暗冥肉山地獄斬銼罪報懺悔鋸解釘身地獄斷截罪報懺悔鐵棒倒懸地獄屠割罪報懺悔焦熱叫喚地獄煩冤罪報懺悔大小鐵圍山問長夜冥冥不識三光罪報懺悔阿波波地獄阿婆地獄阿吒吒地獄阿羅羅地獄罪報。如是八寒八熱一切諸地獄一一獄中。復有八萬四千隔子地獄。以爲眷屬。此中罪苦炮煮焚痛。剝皮折肉。削骨打髓。抽腸拔肺。無量諸苦。不可聞不可說南無佛。今日在此中者。成是我等無始已來。經生父母一切眷屬。我等相與命終之後。或當後墮。如此獄中中。今日洗心至到。叩頭稽顙。向十方佛大地菩薩。求哀懺悔。令此一切報鄣畢竟消滅。已懺悔地獄罪報竟。

今當復次懺悔畜生餓鬼阿修羅等三種惡報。經中佛說多欲之人多求利故。苦惱亦多。知足之人離臥地上。猶以爲樂。不知足者𨿽處天堂。猶不稱意。且世人忽有苦難。便能捨財。不計多小。而不知此身。臨於三塗深境坑之上。一息不還。便應墮落。忽有知識營功徳福。令修未來善法資糧。執此慳心。無肯作理。夫如是者。極爲愚惑。何以故。爾時經中佛說。生時不齋一文而來。死亦不將一文而去。若身積聚爲之憂惱。於己無益。徒爲他有。無善可恃。無徳可怙。致便命終。墮諸惡道。是故弟子今日稽顙。懇倒歸依。佛弟子。今日次復懺悔畜生道中無所識知罪報懺悔畜生道中負重牽償他宿債罪報懺悔畜生道中不得自在爲他斫刺屠割罪報懺悔畜生道中無足二足四足多足罪報懺悔畜生道中身諸毛羽鱗甲之內爲諸小虫之所唼食罪報。如是畜生道中有無量罪報。今日至誠皆悉懺悔。

次復懺悔餓鬼道中長饑罪報懺悔餓鬼百千萬歲物不曾聞漿水之名罪報懺悔餓鬼食啖膿血糞穢罪報懺悔餓鬼動身之時一切支節火燃罪報懺悔餓鬼頭大啁小罪報。如是餓鬼道中無量苦報。今日弟子稽首十方佛。皆悉懺悔。

次後懺悔一切鬼神修羅道中諛諂詐講罪報懺悔鬼神道中擔沙人負石塡阿塞海罪報懺悔鬼神羅剎鳩盤茶鬼諸惡神王啖血肉受此醜陋罪報。如是鬼神道中無量無邊一切罪報。今日稽首。向十方佛大地菩薩。求哀懺悔。願皆消滅。

至心發願

願弟子。承是懺悔地獄等報。所生功徳。卽時破懷阿鼻鐵城。悉爲淨土。無惡道相。其餘地獄一切苦具。轉爲樂緣。力山劍樹變成寶林。鑊湯鑪炭蓮華化生。牛頭獄卒除捨暴虐。皆起慈悲無有惡念。地獄眾生得離苦果。更不造因。等受安樂。如第三禪。一時俱發無上道心。永離邪見又願令道場人。不忘菩薩之智。聞此地獄苦相。卽觀法性隨緣。明鏡虛堂。形聲旣無。錯謬眞心本覺。罪福豈得參差。卽知藏識之中。從來未懺之者。剎那命謝。彊者現前。非十方求。但墮業報。旣有此了達之正智。自然生惻愴之怖心。怖心生時悔心卽起。悔心起時報鄣卽除。報障卽除業道卽絕。業道開閉聖道方開。聖道開通聖果可證。染淨緣起翻覆照然。豈但令不變之眞如。而不覺隨緣之報應。隨緣不變。旣雙照而互相融。初發心之時。卽依門而全果海。

願弟子等。承此懺悔畜生等報。所有功徳。生生世世。滅愚癡垢。自識業緣。智慧明照。斷惡道報。願以懺悔餓鬼等報。所生功徳。生生世世永離慳貪。饑渴之苦。常﹝歹﹡又﹞／食﹞甘露解脫之味。願以懺悔鬼神修羅等報。所生功徳。生生世世。質直無諂。離耶命因。除醜隨果。福利人天。從今已去。乃至道場。次定不受四惡道報。惟除大悲。爲眾生故。以擔願力。處處無厭。舉要而言。所生之處。皆隨意之所樂。

發願已。至心歸命禮本師釋迦牟尼佛。

○白眾等聽說此時無常偈

始憶容顏華柳色

誰知鬢髮亂絲垂

欲識閻王催命使

向發未報遣君知

無常殺鬼難求及

立遣卽去不容遲

眼見人人慶滅盡

自身更得幾多時

圓覺道場禪觀法事禮贊懺文卷第五

圓覺道場禪觀法事禮懺文卷第六

終南山艸堂寺沙門宗密述

第八上

﹝普眼章二十三唱。七十四偈。述我空之餘。懺僧罪及馬頭羅剎﹞。

嘆佛

﹝華嚴經第五十中第三科之偈﹞。

十方大雄最無上。譬如虛空無等又。境界廣大不可測。功徳第一超世間。十方功徳無邊量。心意思量所不及。人中師子一眞法。眾生億劫莫能如。十方國土碎爲塵。或有算計知其數。如來一毛功徳量。千萬億劫莫能說。如人持尺量虛空。復有行計算其數。虛空邊際不可得。如來境界亦如是。或有能於剎那頃。悉知三世眾生心。設經眾生數等劫。不能知佛一念性。譬如法界徧一切。不可見取爲一切。十方境界亦復然。徧於一切非一切。

前上禮贊普眼章。正說四段中。第二觀行成就門我空尋伺觀。一一各推四大了。

第一四

撮結尋伺觀

略出四緣虛妄之狀。如案家推事了撮略對事人。前後從辧。關節爲案。過大官也。

四大各離。今者妄身當在何處。

四大相非卽是離﹝離異地異於風。乃至水異於火﹞

況於四法本空名﹝物無當名之實﹞

不可妄須分四處﹝四人設聚一處坐。亦名爲四。不可爲一。卽是離也﹞

始言信是妄身形﹝卽知設四大假合似一。亦無是四。又不可有四。身但空名。不空一物。名爲身也。智者如此體達。知之身是妄也﹞

各推地等非身相

身亦不於四內停﹝又不可言別有身﹝有﹞四大之中停止也﹞

的指此身何處在﹝若執定有身。卽須的指處所﹞

旣無在處理何成﹝執言有身。理不成也﹞

推此四地今已畢

詞窮理盡悄無聲﹝執情無理可說﹞

並非阿黨容虛語﹝虛語者。口常說空。行在有中也。今見空故。言非虛也﹞

制詞道理實當酲﹝人王判。旣名制詞。法王亦例之也﹞

大眾欲聞宣佛勅

虔心待舉後科經

第二五

述如實觀

﹝卽知此身畢竟無體。和合爲相實同幻化。幻術具眾多之緣。便似人畜等。四大亦爾。具眼耳皮骨等眾多之緣。便似人也﹞。

經文撮略舉宗源

理合開張大聖言﹝開張佛之略。如世間勅文赦文。行下有隱略處。本司廣分折之。名起淸條﹞

今此色身三毒窟

細詳直有四重愆﹝一虛中詐實﹝億﹣音﹢﹝天﹡天﹞。二穢中詐淨﹝億﹣音﹢﹝天﹡天﹞。三多中詐一愆。四無我詐﹝億﹣音﹢﹝天﹡天﹞

第一虛中作實愆﹝卽經云。實同幻化也﹞

從業空應業無元實﹝淨名云。是身如影。從業緣現﹞

托眾爲緣豈有根﹝又云。是身如響。屬諸因緣也﹞

恰似幻師爲幻法

無人之處見人村

人村只向空而有﹝旣卽空而有。卽有處常空也﹞

身相無於幻處存﹝只於幻空之處。似實有而存立也﹞

只令微茫依本分﹝本分者。無我無人。卽不令詐呈我相也﹞

如何硉矹遣人昏﹝令人見之謂實我。𨿽是執者之愚。亦是詐者之過也﹞

樁樁質礙如眞實

﹝目﹡栗﹞﹝目﹡栗﹞虛無是幻魂

飯食等閒嫌冷暖

衣裳般數候寒溫

是非顚倒誰能辧

眞假參差詎可論

幻化詐呈眞實狀

卽斯是汝最初愆

第三十九述第二穢中詐淨愆

縱令依汝云眞實

就實都爲臭穢囊

內外中間皆不淨

毫釐塵末悉無香

準諸經論。此身有五種不淨。今且述第一種子不淨﹝父母精血。及前世有漏之業。皆不淨也﹞。

最初父母和精血

胎裏稀稠似酪漿

肉皰耎堅旋變異

五根四體漸開張

第二住處不淨﹝胎中住處﹞。

生藏之間熟藏上

赤痰之際白痰傍

第三自相不淨﹝九孔流溢。是不淨之相狀﹞。

眼眶只是﹝目﹡豆﹞眵榼﹝苦盍反﹞

腹胃常爲屎尿倉

鼻涕耳腮骨肉髓

腎精口唾腦中瓤

﹝前段中列身毛目。意說眾多般各各不同。今所列。顯不淨之相。意義各別。不是重說﹞。

小便恆貯三升許

宿糞長停半斗彊

九吼常流如漏器

三十六物似﹝病﹣丙﹢﹝雍﹣〦﹞瘡﹝此一句義屬後緣﹞

第四後前句便當自體不淨。

口含誕沫恆無厭

吐出唇皮肯再嘗﹝意言豈肯更再吸入口而嘗之。卽驗在口時。認爲我相。故不嫌。亦出外便不認。故嫌也。旣兼之不翕。卽是嫌不淨潔。旣不淨。在口時。與出時何殊。當知悉是不淨。但是詐似淨也﹞

踝趺頭項髙低骨

心肺肝脾大小腸

腳底長時冷似水

肚中終日熱如湯

口爲薄皮從外裹

致令多物滿中藏

試取皮膚都剝卻﹝似想剝之。非直傷害﹞

想看眼籍一時彰﹝驗出前句說。是薄皮藏不虛也﹞

若疑恐有此此淨

卽仛後頭更審詳

只遣勤將智刃剝

不教直取鐵刀傷

仍論皮外無光淨﹝妄情之皮。裏面𨿽穢。外面且淨也﹞

卻怪皮中彊度量﹝何得﹝苔﹞彊思想度量皮肉之事。而說不淨耶。若爾卽人頭脊皆有穢物污之。眼目不見。何必彊想云穢而嫌。方欲洗之﹞

如此迷愚由執﹝迷意如上﹞

須呈譬諭仛平章﹝諭在己次中偈﹞

瓶中屎尿多多著﹝瓶諭皮。屎尿諭皮下全見之也﹞

瓶外丹靑種種妝﹝脂粉錦繡靴袍等種種服章也﹞

智士撚將遠屏當

癡孩抱取恣形相

縱執皮膚偏淨潔

思看道理更微茫

外頭也仛虛摩拭

裏而如何得是當

第五究竟不淨﹝世間有物。𨿽現不淨。不妨已後淨。若此身不然。直全畢竟永不淨﹞。

一朝气絕容儀攺

萬事皆休魂魄揚

眞爲命終便易壞

致令穢迹轉難藏﹝卽知比者藏覆﹞

靑殷之狀臨將從

﹝月﹡常﹞脹之形漸似長﹝人命終卽展而長﹞

漸漸蠅蛆出口鼻

般般蛇鼠繞屍喪

親情隔幕緣賤�

鄰捨畫符爲厭攘

污穢交流盈薦席

臭煙蓬勃滿房堂

或聞哭泣埋深墓

或見悲嗟送大荒

荒由烏鵲﹝夕／臼﹞﹡鳥﹞胸臆

墓裏蚍蜉唼眼匡

天然自穢非若過﹝性詐現淨相。不怪其穢也﹞

但合隨名自占將

詐僞如何稱淨潔

姦情仍更彊燻香﹝香燻身及衣服﹞

幾般計校虛妝點

百種營謀作彩章

華麗由來歸粉黛﹝對妝點也﹞

新鮮本自屬衣裳﹝對彩章也﹞

事事不關君骨肉

般般自是彼靑黃

不能省覺先知分

直到推徵始欲忙

從來混純迷眞假

今日分明定否藏﹝衣服之色﹞

判斷令智第二過﹝二是詐淨之愆過也﹞

甘心領受莫慞惶

第四三

述第三多中作一愆

﹝毛髮幾條。爪齒不一。三百六十段骨。筋數亦爾。至於五臟腸肚各各不相是。分分皆殊別。如上等行相。前已子細折之。今但計爲﹝億﹣音﹢﹝天﹡天﹞過之數。不更具引多多之色目也﹞。

淨穢也從顚倒見

身是根源有四般

地水火風體性異

地中種類又多端

前傷從頭已點撿

此中不可更重觀

理宜分折眾多相

豈令籠通一段看

如何假合﹝打﹣丁﹢﹖﹞身相

致使迷情辧別難

欲識第三愆遏處

混多詐一是欺謾

第五四

述第四無我詐我愆

只爲迷多而見一

便卽樁樁似我人

不但此身不是我

推來兼亦本無身

無身之理如前說

無我之由此更陳﹝無我之義。略有其二。一我卽是一。地等卽多。故知不相是。此義述﹝記﹞。二者在下。故云更陳也﹞

是我卽應望我意

如何生死屬他因

我欲長生還受死

我須長健病還頻

老病死生不自在

我義從何說得親

無身之處呈身相

無我之中計我眞

卽此名爲第四過

故令累劫受沈淪

第六二

都結

經云畢竟空無體

仍遣全同幻化觀

此辧初愆兼第四

余於前段自詳看

開張四過成無量

但在維摩及涅盤

若有曾尋諸佛諸

卽如此偈不虛妄

﹝淨名云。諸仁者。是身無常無彊。無力無堅。速朽之法。不可信也。爲苦。爲惱。眾病所集。諸仁者。如此身。明知者所不怙。是身如聚沫。不可撮摩。是身如泡。不得久立。是身如焰。從渴愛生。是身如芭焦。中無有堅。是身如幻。從顚倒起。是身如夢。爲虛妄見。是身如影。從業緣﹝起﹞是身如響。屬諸因緣。是身如浮雲。須臾變滅。是身如電。念念不住。是身無主。爲如地。是身無我。爲如火。是身無壽。爲如風。是身無人。爲如水。是身不實。四大爲家。是身如空。離我我所。是身﹝爲﹞無知。如艸木瓦礫。是身無作。風力所轉。是身不淨。穢惡充滿。是身﹝爲﹞虛僞。𨿽假以澡浴衣食。必歸磨滅。是身爲災。百一病惱。是身如丘井。爲老所逼。是身無定。爲要當死。是身如毒蛇。如怨賊。如空聚。陰界諸入。所共合成。諸仁者。此可﹝厭患﹞當樂佛身。所以者何。佛身者。卽法身也。涅盤云。自觀己身如﹝四﹞毒蛇。是身常爲無量諸虫之所唼食。是身臭穢。貪欲獄縛。此身可惡。猶如死狗。是身不淨。九孔常流。是身如城。血肉筋骨皮裹其﹝身﹞手足以爲卻敵樓櫓。目爲九穴爲﹝身﹞殿堂。心王處中。如是身城。諸佛世尊之所棄捨。凡夫愚人常所味著。貪淫瞋恚愚癡羅剎止住其中。是身不堅。猶如蘆葦伊蘭水沫芭蕉之樹。是身不住。猶如電光瀑水幻焰。亦如晝水隨晝隨合。是身易壞。猶如河岸臨峻大樹。是身不久。當爲狐狼鴟梟雕鷲烏鵲餓狗之所食啖。誰有智者當樂此身。寧以牛迹盛大海水。不能具說是身無常不淨臭穢。寧丸大地使如棗等﹝乃至轉如﹞漸漸轉小。猶如亭歷子。乃至微塵。不能具說是身過患。是故當捨。如棄涕唾第十二又云。復次善男子。菩薩摩訶薩﹝聖﹞行者。觀察此身。從頭至足。其中惟有發毛爪齒不淨垢穢。皮肉筋骨脾腎心肺肝膽腸胃生熟二藏大小便利涕唾目淚。肪膏腦膜骨髓膿血。腦胲諸脈。菩薩如是專念觀時。誰有是我。我爲屬誰。住在何處。誰屬於我。復作是念。骨色相異。所謂靑黃白色。如是骨相亦復非我。何以故。我者亦非靑黃赤白色及以鴿色。如是骨相。菩薩系心作是觀時。卽得斷除一切色欲。復作是念。如是骨者從諸因緣﹝生﹞。依因足骨以拄踝骨。依因踝骨以膊拄骨。膊骨拄膝骨。膝骨拄﹝月﹡坒﹞骨。﹝月﹡坒﹞骨拄胲骨。胲骨拄腰骨。腰骨柱脊骨。脊骨柱肋骨。復因脊骨上柱項骨。依因項骨柱頷骨。依因頷骨柱牙﹝骨﹞齒。上有髏髑。復因項骨柱肩骨。以柱臂骨。因臂骨柱腕骨。因腕骨柱掌骨。因掌骨柱指骨。菩薩摩訶薩如是觀時。身所有骨一切分離。得是觀已。卽斷三欲。一形貌欲。二姿態欲。三細觸欲。菩薩摩訶薩觀靑骨時。見此大地東西南北四維上下悉皆靑相。如是靑色觀。黃白鴿色亦復如是。菩薩摩訶薩作此觀時。眉間卽出靑黃赤白鴿色等光﹝如﹞是菩薩於是一一諸光明中見有佛像。見已卽問。如是身者不淨因緣和合共成。云何而得坐起行住屈申俯仰。視瞻喘息。悲泣喜笑。此中無主。誰使之然。作是問已。光中諸佛忽然不現。復作是念。或識是我。故使諸佛不爲我說。復觀此識次第生滅猶如流水亦復非我。復作是念。若識非我。出息入息或能是我。復作是念。是入出息直是風性。而是風性乃是四大。四大之中何者是我。地性非我。水火風性亦復非我。復作是念。此身一切悉無有我。惟有心識因緣和合。示現種種所作事業。譬如咒力幻術所作。亦如箜篌隨意出聲。是我此身如此不淨。假眾因緣和合共成。而於何處生此貪欲。若彼罵辱。復於何處而生瞋恚。而我此身三十六物不淨臭穢。何處當有受罵辱者。若聞其罵卽便思惟。以何音聲而見罵也。一一音聲不能見罵。若一不能多亦不能。以是義故不應生瞋。若他來打亦應思惟。如是打者從何而生。復生此念。因手刀杖及以我身故得名打。我今何緣橫瞋於他。乃是我身自招此咎。以我受是五陰身故。譬如因的則有箭中。我身亦爾。有身有打。我若不忍。心則散亂。心若散亂則失正念。若失正念則不能觀善不善義。若不能觀善不善義則行惡法。惡法因緣則墮地獄畜生餓鬼。菩薩爾時作是觀已。得四念處。得四念處已則得住於堪忍地中。菩薩摩訶薩住此地已。則能堪忍貪欲瞋恚。亦復寒熱饑渴蚊虻蚤虱。暴風惡觸種種疾疫。惡口罵詈撾打楚﹝痛﹞身心苦惱一切能忍。是﹝則﹞名爲住堪忍地﹞。

第七十一述四大詞。訴歸回於心識

大眾觀聞宣佛勅

無邊菩薩總熙怡

色身忽地還稱屈

投匭聞天再有詞

地等不曾執是我

甘同木石本無知

豈能分別寒兼暖

誰解思量飽與饑

衣食有無本不索

身名得失亦如斯

何曾世上論榮辱

未省人間競是非

都爲心神來止住

誰稱主宰便營爲

手足撚將常使役

容儀�取彊裝褫

經生急急非緣我

沒世驅驅總爲伊

困乏疲勞關體質

籌量計度屬心機

仙人謾亂前生骨

餓鬼虛鞭往日屍

自作業緣還自受

無辜謝我及淩治

只如球獵荒淫事

利害思量在阿誰

費力勞形傷地水

適情暢悉應貪癡

供身衣食能銷幾

但念榮化無足期

卻爲心情多縱恣

令悟形質轉衰羸

前偈五般說過患

虛推四大作非違

惟願法王詳理斷

卽明地等被輕欺

世尊先斷身虛幻

此理照然不可移

幻化無常知本分

未曾執理敢推辭

只爲前章虛靑辱

遂未申訴雪其非

但蒙斷罪歸心識

空幻名銜甘受之

第八三

結集自述化身告訴之章兼引發後喟經文

身如木石本無知

豈解申論說屈詞

但是假爲賓主對

意令後學豁迷癡

諸縫語勢多如是

薩埵可嫌亦是斯﹝金光明經薩埵王子說偈云。我﹝後﹞久﹝未﹞待此身。臭穢膿囊不可愛。供給敷具並衣食。象馬車牛及珍財。變壞之法體無常。恆求難滿難保守。𨿽常供給懷怨害。終歸棄我不知恩﹞

身且不知衣與食

誰管恩怨是與非

執身執�皆心識

心識還須子細推

欲見細推心識處

已次經文審自思

四緣假合。妄有六根。六根四大中外合成。妄有緣气。於中積聚。似有緣相。假名爲心。善男子。此虛妄心。若無六塵則不能有。四大分解無塵可得。於中緣塵各歸散滅。畢竟無有緣心可見。

第九六

初出識緣起幻相

依經將欲推心識

方便宜開作兩問

先出虛無緣起相

後徵執實結成愆

四緣假合都無色

色上開張有六根

四大六根中外合

激於眞性混然昏

由斯妄有情緣气

於中積聚似能緣

緣慮假名分別識

識心復見六塵根

如明對物成虛影

似睡昏心作夢魂

心境相燻生惑業

此爲輪轉死生門

心離根塵則不有

根塵只就四蛇論

此等前章推已破

識心豈可獨能存

旣知四大元分解

根境虛無不存言

故緣說塵歸散滅

緣心畢竟無﹝音沒﹞根元

第十五

次責執虛爲實故成愆

無根卽是本來空

空裏情緣夢想同

何得執爲眞實法

千思萬慮入塵中

剎那便起恆沙念

一餉緣西一餉東

𨿽執根塵常住著

尋其處所沒形容

三明回換爲三毒

六賊縱橫鄣六通

八萬四千爲眷屬

四生九類被其緣

官階累品終難足

金帛盈堂豈易供

知見由來如暗室

我人虛自柱蒼穹

前來所責形軀過

此過頭頭在汝躬

翻覆根尋今到底

速須覺悟入眞宗

第十一二

辧從前至此漸深妙兼引愛後鳴經文

依於五蘊成人我

五蘊由來具色心

前破色形猶淺近

後融心識轉幽深

色心旣泯成無我

從此貪瞋已免侵

次此下文推法執

待聞經了卽推尋

善男子。彼之眾生。幻身滅故幻心亦滅。幻心滅故幻塵亦滅。幻塵滅故幻滅亦滅。

第十二七

釋法執義

經文直斷迷情滅

更不推研始與終

蓋爲速前破我次

因承文執易相通

今須更爲初心者

本未開張此義宗

旣欲鄣於法執過

先明此法起何從

眾生皆有眞心性

迷故無明起性中

和合名爲賴耶識

識能變境總三重

塵依妄念塵非有

妄念依身念是空

身托賴耶身豈實

賴耶依性自鍋融

斯爲法爾因緣事

起時無迹滅無縱

夢中富貴兼貧賤

鏡裏丹靑及紫紅

蠢蠢迷愚長計有

塵塵貪著永無窮

靈明本覺𨿽能照

妙用千差悉被蒙

旣鄣菩提一切智

故知法執罪難容

但看後偈明非幻

引鏡磨塵諭恰同

上來我空法空俱名破執竟此下第十三三當顯理也。

幻滅滅故。非幻不滅。譬如磨鏡垢盡明現。

諸幻本依眞性起

起時眞性被昏蒙

諸幻如前展轉滅

故眞性已開通令

塵盡鏡中明皎皎

雲開天上月朧朧

不關緣起名非幻

藉眾緣生是幻容

執法認身如垢穢

推窮破折是磨礱

二空智起名爲現

本覺開明稱頓宗

南無大慈大悲﹝云云﹞﹝十二禮準前﹞。

至心懺悔

上來通懺僧俗二眾所造罪業。輕重報鄣。苦相同者已竟。今當別懺僧中迷背戒律所有罪愆。與白衣異者。及所應受別相地獄苦報之事。我等比丘比丘尼。式叉摩那尼。沙彌沙彌尼等。自惟微善報在人間。於釋迦如來像法之中。出家學道。不能光揚佛日。自利利他。禪慧闕修。空銷信施。無戒無徳。自慢自驕。解脫律儀。恆多缺犯。或犯四重。或偸蘭遮。十三僧殘。二不定法。三十捨墮。九十單提。七滅諍心。百眾學戒。式叉摩那。於持六法。多有虧犯。或沙彌沙彌尼犯十戒。如是輕重諸罪。無量無邊。今日至誠。皆悉懺悔。

又復無始已來。至於今日。或爲義學沙門。講習章疏。違文背理。取相乖空。网淨施財。非淨處用。或禪或律。心行乖殊。執境生迷。隨心斷罪。有憎有愛。有癡有恚。今日至誠。皆悉懺悔。

又復受佛戒禁。不懼嚴科。受著奢華。乘騎車馬。縱恣驕慢。或馳騁肥馬。以自矜誇。或鞭揵蹇驢。不知困苦。或深泥峻路。逼逐羸牛。或城郭街衢結羣騎從將爲榮貴。不恥不羞。耽著世塵。無慚無愧。𨿽披法服。何異俗流。如此沙門有二種罪。一則爲佛弟子。背佛律儀。卽當不考。二則受人歸依。爲損惱人畜。卽是不慈。以此因緣。當墮地獄。遭於鐵馬之苦。或上鐵牛之車。或騎鐵驢。常被蹴踏。百劫千劫。萬死萬生。都由作僞托修道之服章。非理所爲。用重心之信施。是故經云。爾時菩提樹華。忽然墮落。寶達白佛言。世尊。云何菩提樹華悉皆墮落。其華光不如於常。一切大眾皆生疑惑。惟願世尊。爲我解說。令此大眾諸坐大士。疑惑悉除。爾時世尊。從三昧起。光顏巍巍。舉身毛孔。皆悉出光。語寶達菩薩言。汝等善聽。今爲汝說。所以菩提樹華墮落失光色者。如上所說。沙門惡行。墮在苦處。受罪無央。是故菩提樹華墮落失光。寶達菩薩前白佛言。惟爲我說。此惡行沙門果報之處。佛告寶達菩薩。東方有鐵圍山。其山中間幽暗之處。日月光明及以火光。所不能照。名曰地獄。其獄之中。有惡行之沙門。受如是罪。汝可往詣問諸罪人云。何因緣來生此處。修何等行。受如是罪。寶達白佛言。世尊。我無威神。何能往詣。願佛大悲垂神顧念。及使我等。得是東方阿鼻地獄。佛言。善哉善哉。汝今但往。令汝得見。寶達菩薩禮佛而去。龍飛虛空。徘徊自在。當爾之時。大地震動。於虛空中。雨大蓮華。飛流而下。爾時寶達。一念之頃。往詣東方鐵圍山間。其山崦﹝山﹡曇﹞。幾其髙峻。四方上下。了無艸木。日月威光。都不能照。寶達進前。便道兩邊。有三十六王。典主地獄。其王名曰恆伽噤王。波吉頭王。廣目都王。安頭羅王。虎目見王。揚聲吉王。大諍訟王。吸血鬼王。乃至惡目王。龍口王。南安等王三十六王。遙見寶達菩薩。悉皆叉手合掌。前行作禮。大智尊。云何因緣。入此惡處。亦如旃檀在伊蘭而生。寶達言。我聞如來三界人尊說言。東方有鐵圍山。其山幽冥。日月之光。所不能照。故來到此。汝等諸王。誰能共我。往詣彼處。得見罪人之苦。恆伽噤王卽便與寶達菩薩。詣大王所。時大鬼王遙見寶達從門而來。光顏從容。卽便前禮敬。白言大士。今此惡處。云何怪哉。伊蘭林中忽生旃檀。爾時寶達。便前就座。問鬼王曰。今此東方地獄。可有幾獄。鬼王答曰。此山中有無量地獄。今有一方有三十二沙門地獄。寶達問言。三十二地獄。其名云何。鬼王答曰。鐵車鐵馬鐵牛鐵驢地獄。鐵衣地獄。洋銅灌口地獄。流火地獄。鐵牀地獄。耕舌地獄。斫首地獄。飲鐵地獄。飛刀地獄。火箭地獄。﹝月﹡鬼﹞肉地獄。身燃地獄。大丸仰口地獄。諍論地獄。雨火地獄。糞屎地獄。鉤陰地獄。火象地獄。咩聲地獄。號叫地獄。鐵梨地獄。崩埋地獄。然手地獄。銅狗踞牙地獄。剝皮飲血地獄。解身地獄。鐵屋地獄。飛火號叫分頭地獄。爾時鬼王答曰。地獄受罪。其名如是。寶達卽便入地獄中。上髙樓上。四顏望視。見罪人等。各從四門號叫而人。寶達前入鐵車鐵馬鐵驢。此四小獄。並爲一獄。云何名曰鐵車鐵馬鐵驢地獄。此獄方圓縱廣十五由旬。其中鐵城髙一由旬。猛火輝赫煙然。其車鐵作。炎赫熾然。中有鐵中。其身亦然。頭角毛尾皆如鋒鋩。毛中火燃煙炎出。其鐵馬者。身毛鬃尾利如鋒鋩。毛尾火然炎俱出。其鐵驢者。亦復如此。其地獄有鐵﹝金﹡疾﹞鏫。利如鋒鋩。鐵鑕繚亂。徧布其地。其鏘火然。猛熾於前。爾時北門之中。有五百沙門。揚聲大叫。口眼火出。唱如是言。云何我今受如是苦。獄卒夜叉。馬頭羅剎。手提三鐵叉。望背而撞。胸前而出。復有鐵枷。枷罪人咽。其枷八方。利如鋒鋩。煙炎猛熾。燒罪人頭。爾時罪人。宛轉倒地。而不肯前。馬頭羅剎手捉鐵棒。望頭而打。罪人身體碎如微塵。復有餓鬼。來食其肉。復有餓狗。來飲其血。馬頭羅剎敲地言活活。罪人卽活。爾時鐵牛吼喚跪地。其牛吼喚。來向罪人。罪人迫迮。宛轉於地。馬頭羅剎手捉鐵叉。叉著東上罪人跳踉。復墮牛上。牛毛仰刺。從腹而入。背上而出。牛復跳踉。復墮馬上。馬毛仰刺。亦如鋒鋩。馬尾捎之。身卽碎爛。須臾還活。爾時鐵馬。舉腳連蹴。身碎如塵。須臾還活。復騎鐵驢。驢卽跳踉。罪人墮地。驢便大曠。舉腳連踏。須臾還活。一日一夜受罪無量。寶達問曰。此諸沙門。云何如是。羅剎答曰。此諸沙門受佛禁戒。不懼將來。但取見在。違犯淨戒。故作惡業。畜八不淨物。乘車騎馬。走驢治生。心無慈善。不護威儀。受人信施。惡因緣故墮此地獄。百劫萬劫。若得爲人。身不具足。聾盲閒塞。不見三寶。不聞正法。寶達聞之。悲泣嘆曰。夫爲沙門。應出三界。云何惡業。受如是罪。寶達菩薩哀嘆已竟。從此而去等。比丘比丘尼乃至式叉沙彌僧尼等比者。對於比境。不覺長順迷情。今開聖教照然。方覺背佛違法。心心恐懼。念念驚忙。慮此罪未除。忽爾無常時至。今日對佛佛法眾懇切求哀。如上犯戒罪罪愆願皆消滅。

懺悔已。至心歸命本師釋迦牟尼佛。

至心發願

願弟子等。承是懺悔鐵馬鐵牛地獄等報。生生世世。具佛威儀。不遇破戒因緣。不逢粗惡徒黨。外無六羣扇惑。內無三毒見行。戒品淨如琉璃。從此發於定慧。三學圓如滿月。六度廓如虛空。入三賢之流。登十地之位。或果師子。或駕象王。放大光明。作大神變。還如寶達地藏。拔濟冥途苦難。普與眾生。證常樂果。

發願已。至心歸命禮本師釋迦牟尼佛。

○白眾等聽說經中無常偈

生者皆歸死

容願盡變衰

彊力病所侵

無能免斯者

假使妙髙山

卻盡皆散壞

大海深無底

亦復皆枯竭

大地及日月

時至皆歸盡

未曾有一事

不被無常吞﹝心無常住﹞

三界皆不安

不應猶耽愛

愛火所圍繞

徧於諸世門

欲燒不自在

爲欲癡所使

如火益乾薪

增長大熾然

如是愛樂者

愛大轉增長

若人脫愛网

遠離於欲瞋

智者度煩惱

永離諸憂患﹝出正法念處經第二十二﹞

圓覺道場觀禪法事禮懺文卷第六

圓覺道場禪觀等法事禮懺文卷第七

終南山艸堂寺沙門宗密述

第九上

﹝普眼章之﹝內﹞三十九唱。八十偈。述法界觀。供贊勸隨向願等。悉用華嚴普賢行願之文﹞。

一切恭敬敬禮常住三寶。

是諸眾等人各胡跪。嚴持香華。如法供養。願此香華云。徧滿盡法界虛空界十方三世一切佛剎。供養彼剎。一一塵中有一切世界微塵數佛。一一佛所。種種菩薩海會圍繞。我以普賢行願力故。起深信解。現前知見。悉以上妙諸供養具而爲供養。所謂華云。鬘云。天音樂云。天傘蓋云。天衣服云。天種種香塗香燒香末香。如是等云。一一量如須彌山王。燃種種燈酥燈油燈。一一燈炷如須彌山。一一燈油如四大海水。以如是等諸供養具。常爲供養。願諸如來。及諸菩薩。受此香華云。以爲光明臺。廣於無邊界。無邊無量作佛事。

供養已一切恭敬。

眞言嘆佛

所有盡法界虛空界十方三世一切剎土所有微塵一一塵中皆有一切世界微塵數佛。一一佛所皆有菩薩海會圍繞。其佛淸淨妙法身。一切三界無倫匹。以出間言語道。其性非有亦非無。𨿽無所依無不往。𨿽無不至而不去。譬如山林鳥獸等。無有依空而住者。大海摩尼無量色。佛身差別亦復然。如來非色非非色。隨應而現無所住。虛空眞如及實際。涅盤法性寂滅等。惟有如是眞實法。可以顯示於來。剎塵心念可數知。大海中水可飲盡。虛空可量風可系。無能說盡佛功徳。我當悉以甚深勝解現前知見。各以出過辧才天女微妙舌根。一一舌根出無盡音聲海。一一音聲出一切言詞海。稱揚贊嘆一切如來諸功徳海。虛空界眾生界業煩惱等無有盡故。我此贊嘆無有窮盡。念念相續無有間斷。身語意業無有疲厭。

已下六禮

南無盡法界虛空界十方三世一切佛剎極微塵數諸佛世尊。我以普賢行願力故。起深信解。如對目前。悉以淸淨身語意業。常修禮敬。一一佛所。皆現不可說不可說佛剎微塵數佛。以虛空界及眾生業煩惱等無有盡期。我此禮敬無有窮盡。念念相續。無有間斷。身語意業無疲厭。我今稽有禮。

南無大慈大悲娑婆世界隨機赴感應現千百億影像色身。我本師釋迦牟尼佛。運如幻智慧。出谷響音聲。說空中風畫言教。救攝夢想苦惱眾生。還令悟入法性。我今稽首禮。

至心歸命禮大方廣圓覺經中入大光明藏現諸淨土毗盧遮那佛。

第一三

述卽前二空觀顯後法界觀也

二空智品何功用

乃是圓通法界門

從此融心入法界

毗盧徧照聖中尊

光須展轉除前迹

泯絕令無垢淨痕

前段執情旣已破

此科智慧亦何存

卽前顯後標經意

得意尋經見法源

若恐此文乖佛說

至心聽取世尊言

善男子。當知身心皆爲幻垢。垢相永滅。十方淸淨。善男子。譬如淸淨摩尼寶珠映於五色。隨方各現。諸愚癡者。見彼摩尼實有五色。善男子。圓覺淨性。現於身心。隨類各應。彼愚癡者。說淨圓覺實有如是身心自相。亦復如是。由此不能遠於幻化。是故我說身心幻垢。對離幻垢。說名菩薩。垢盡對除。卽無對垢及說名者。

二四偈述拂迹入玄

﹝玄者。法界觀中重重無盡也。何以故。當知﹞。

卻想前科情已破

對思後段法圓彰﹝釋當知之意﹞

卽驗﹝正釋當知之言﹞身心皆幻垢﹝本文﹞

垢相滅﹝本文﹞時廓﹝廓卽淸淨﹞十方

如意寶珠明又淨

映於外物﹝隨方﹞現靑黃﹝五色﹞

愚者執爲眞實色﹝諸愚下三句﹞

因玆爭短或爭長﹝釋隨方五色所以也。正釋文云﹞

五道受生如五色

隨因卽是各隨方

迷執身心苦樂相

爲除此執說前章﹝磨鏡﹞

圓覺聖凡元絕待

圓珠垢淨本雙巳﹝此摩尼也﹞

對於離垢名菩薩﹝除於余餘皆本文﹞

垢盡對除佛豈常﹝對機化佛亦非常住﹞

次圓彰法界。

善男子。此菩薩及末世眾生。證得諸幻。滅影像故。爾時便得無方淸淨。無邊虛空覺所顯發。

三述初一眞法界

觀成迹絕玄玄妙

念盡之心凡聖齊

證得幻緣滅影像

廓然淸淨﹝音役﹞無東西﹝無方﹞

無際虛空俱是覺

況於淨土及泥犁

空銷覺顯方名悟

覺處余空尙日迷

無始情生虛豁相

虛中世界見髙低

塵影旣銷空已泯

圓明豈可藉階梯

次三重法界中。今初眞空絕相觀。文二。初色相空淨。後空色同如。初中初。

覺圓明故。顯心淸淨。心淸淨故。見塵淸淨。見淸淨故。眼根淸淨。根淸淨故。眼識淸淨。識淸淨故。聞塵淸淨。聞淸淨故。耳根淸淨。根淸淨故。耳識淸淨。識淸淨故。覺塵淸淨。如是乃至鼻舌身意。亦復如是。善男子。根淸淨故。色塵淸淨。色淸淨故。聲塵淸淨。香味觸法。亦復如是。善男子。六塵淸淨故。地大淸淨。地淸淨故。水大淸淨。火大風大亦復如是。善男子。四大淸淨故。十處十八界二十五有淸淨。

四中四偈當第一世間諸法

萬法本因心所變﹝釋心淨。卽萬法淨之由﹞

心識元來在覺中﹝釋覺圓明。卽心淨之由﹞

覺旣圓明心已淨

卽知萬法盡皆同

六根七識俱如是﹝見塵義推是第七識﹞

六塵四大亦相從

處﹝十二﹞界﹝十八﹞泥犁至非想﹝非想至阿鼻中間有二十五有﹞

二十五有悉籠通

非存法體云淸淨

淸淨之詞義是空

鏡裏靑黃若有體

卽於明相作塵蒙﹝反明無體而空﹞

鏡中只爲常無色

見色由來是淨容

萬法森羅皆影像

故能顯性有殊功

彼淸淨故。十力。四無所畏。四無礙智。佛十八不共法。三十七助道品淸淨。如是乃至八萬四千陀羅尼門一切淸淨。

五九

當第二述出世諸法

八識﹝染緣起也﹞翻來成四智﹝淨緣起也﹞

從因至果類皆然﹝皆是翻染也。翻覆對待之法。卽無自性。從緣而起故。亦皆同淸淨也﹞

染心尙合圓明覺

無漏如何別有邊﹝無別邊際。卽無異義﹞

融入覺心心不異

皆同淸淨理何偏

力無所畏諸功徳

四辧三心眾福田

一十八般不共法

一百四十悉周圓﹝上皆佛功徳大數也。下釋三十七品云﹞

四念四勤如意足﹝十二﹞

五根五力志惟堅﹝十也﹞

七種覺支資證入

八門正道斷隨眠﹝十五也。故成三十七矣﹞

乃至波羅諸度行

共成十聖與三賢﹝例出因地行位﹞

八萬四千無漏法

因翻煩惱數皆金﹝翻八萬四千塵勞﹞

一中自攝於無量

總持門者是斯言﹝二事法名皆總持一切諸法﹞

前云淸淨皆空義

諸佛如何亦類前

乍見此文如破佛﹝上四句問也。下答云﹞

說來佛體轉精研﹝略答也。故下釋﹝何﹞以精研云﹞

聖凡對待全優劣

優劣由來屬事緣

緣起卽知無自性

融歸性海卽無邊﹝法說而答﹞

猶如二鏡元平等

影像差殊有百千

一現塵泥諸雜穢

一呈珍寶眾新鮮

迷者乍看忻又厭

智人常見等無偏﹝上六句。諭說而答﹞

觀行已成同佛見

須知此語是眞詮﹝都結﹞

善男子。一切實相性淸淨故一身淸淨。一身淸淨故多身淸淨。多身淸卽故。如是乃至十方眾生圓覺淸淨。善男子。一世界淸淨故。多世界淸淨。多世界淸淨故。如是乃至盡於虛空。圓裏三世。一切平等。淸淨不動。

六中二偈當第三述自他依正

已見聖凡歸實相

一身淸淨至多身

一身正是修成者

多身卽是例餘人

漸漸廓通一世界

無邊世界亦同眞

圓裏十方徹三世

普同平等寂無塵

善男子。虛空如是平等不動。當如覺性平等不動。四大不動故。當知覺性平等不動。如是乃至八萬四千陀羅尼門。平等不動。當知覺性平等不動。

七中二偈述大文第二空色同如

前章念盡皆淸淨

從玆智泯至無餘

根識境塵皆不動

世間出世盡如如

至於八萬四千法

理例相從一似初

略卻中間名數者

文中不必更重書

善男子。覺性徧滿。淸淨不動。圓無際故。當知六根徧滿法界。根徧滿故。當知六塵徧滿法界。塵徧滿故。當知四大徧滿法界。如是乃至陀羅尼門。徧滿法界。

八中二偈第二理事無礙觀

初皆淸淨彰空義

次云不動寂之名

空寂而知爲圓覺﹝空寂而知目之圓覺﹞

徧於法界絕機情

一切聖凡無別體

悉同徧滿不余盈

初後中間諸法數

還如前段例於經

次第二周徧含容觀。文二。

善男子。由彼妙覺性徧滿故。根性塵性無壞無雜。根塵無壞故。如是乃至陀羅尼門無壞無雜。

九中五偈法說

自從入此圓通觀

卽是華嚴法界宗

初顯一眞法界體﹝滅影像故。乃至覺所顯發也﹞

後彰圓攝總三重﹝覺圓明淸淨下。卽華嚴法界觀文三重也﹞

第一眞空絕相觀﹝本名﹞

卽當淸淨寂然空﹝一切淸淨及一切不動也﹞

二名理事圓融觀﹝彼名理事無礙觀﹞

全在次文徧滿中﹝覺徧滿故下﹞

今此交參無壞雜﹝此一唱經﹞

彼三﹝彼法界觀第三﹞周徧互含容﹝本名惟加互字也﹞

攝盡華嚴根本義

卽知此典義何窮

始覺冥於本覺體

名之妙覺世尊同

同佛故能融一切

若凡若聖悉圓通

由是根塵無壞雜

各皆全徧一眞中

經文還略中間者

還緣義例亦相從

如百千燈光照一室。其光徧滿。無壞無雜。

十八

諭說通疑

法性含容𨿽已說

疑情聞此似乖張

徧旣是全非是分

如何此彼不相妨

眼體已全佛法界

耳根徧處在何方

混在其中卽是雜

各爭全處卽須傷

欲使免於雜壞失

但言分占卽相當

全徧又稱無壞雜

此之道理稍難詳

知燈使就疑情照

嗟彼迷愚謾度量

爲汝隨情令理翳

欲教理現待情忘

此非分別思惟境

眞是虛通大道場

與汝彊將世事諭

審思看看誰理長

若有點燈十方盞

布列星羅在一堂

焰炷盞油不是諭

但將空想百千光

初安一盞光彌滿

第二盞采亦是當

前盞光明元不隱

後燈光照亦彌彰

又不兩明相間雜

復非兩照互相偈

百千明照皆如是

思看何處有相妨

次下第三頓同佛境。文三。

善男子。覺成就故。當知菩薩不與法縛。不求法脫。不厭生死。不愛涅盤。不敬持戒。不憎毀禁。不重久習。不輕初學。何以故。一切覺故。譬如眼光曉了前境。其光圓滿。得無憎愛。何以故。光體無二。無憎愛故。

十一三

述初用心同

修習此心成就故

大光明藏朗然開

見境用心同善逝

冥眞稱實等如來

且論心數云何等

憎敬重輕似死灰

生死涅盤無厭愛

何關系縛及輪回

如眼睛光觀一切

光體無二豈歡哀

匪惟八念同三念

仍籍八般類萬垓

次下二見境同。

善男子。此菩薩。及末世眾生。修習此心。得成就者。於此無修。亦無成就﹝偈次句﹞。圓覺菩照﹝第三句﹞。寂滅無二﹝第四句﹞。於中百千萬億阿僧祇不可說恆河沙諸佛世界。猶如空華。亂起亂滅﹝第五六兩句﹞不卽不離﹝第九句﹞。無縛無脫。始知眾生本來成佛﹝第七句﹞。生死涅盤猶如昨夢﹝第八句﹞。

十二三

正釋經文

次說如何見境同

修心成就絕修蹤

惟是圓明覺智照

一源寂滅蕩然空

佛剎於中成又壞

幻華起滅悉無從

眾生皆是無成佛

生死涅盤昨夢中

不卽眞源亦不離﹝上皆注之。以對經了。此下義。結成佛之相也﹞

不妨行布本圓融

方是毗盧徧照境

盡於法界一時通

十三四

申問略答

因說眾生成佛義

疑情從此又還生

如何無始明窟

忽道從來本覺明

觀行成時頓作佛

乍聞尙自愕然驚

八難三途稱十號

斯爲邪說豈堪聽

智燈旣覺疑情動

卽依本覺照疑情

此處希疑難信順

亦須體悉礙形聲

今此引經兼舉諭

立宗開列布門庭

權實教文相對辧

不思議理遣醒醒

十四中三偈以理答

一切眾生具性相

性爲眞佛相凡夫

相具依兼偏計

性含體用離精粗

緣起依他鏡影像

昏迷徧計夢形軀

二皆虛妄全無體

體惟眞性卽毗盧

何異摩尼現眾色

音黃好醜悉明珠

此是眾生成佛義

不須猶豫執迷愚

十五中八偈引教答

上來法義𨿽昭著

下根未曉以爲非

須臾備顯諸佛語

屬佛之者始除疑﹝未信佛者。說引佛經無益屬佛人。若不信卽是逆子﹞

佛說眾生成�義

六門頓漸具明之

小來有部全無分

大乘法相兩般機

無佛性者還無分

有佛性人須待時

始自三心發四願

終於六度滿三祇

性宗只要除迷念

念盡卽成無定期

或說覺心初顯發

卽成阿耨不由師

頓宗迷卽塵沙劫

悟卽剎那豈假遲

圓教曰生本是佛

空華六道欲何爲

如是六般遲疾義

諸佛教典說如斯

今且標宗明旨趣

疏中具引佛言詞

天親論釋開微蜜

亦言卽佛故幽微

六義圓融方了義

若惟辧一涉邪癡

理𨿽歸一門須六

或權或實各隨宜

六教門門皆意別

但看疏鈔自應知

十六四

再申疑情

智燈𨿽就疑情照

疑情快快未詞﹝糸﹡感﹞

聞是佛言𨿽信順

緣乖理量尙遲疑

佛說眾生皆是佛

身應相好性慈悲﹝疑身心不似佛﹞

今見世人多愛恚﹝疑心不慈忍。異於佛心﹞

理看禽畜惡形儀﹝疑身無相好。異於佛身﹞

西國聖賢論定義

皆圓三重是常規﹝一說理分明。名爲比量。二引佛語。名聖言量。三親自見。名現量﹞

立教引經惟二量

現量還成有所虧

豈敢疑於諸佛語

自疑交下覺相違

佛說此言必有異

願重開示使無遺

十七三

再爲通決

智燈卽向疑人道

根器未投更審聽

聖教稱機兼稱理

故言佛有六門成

摩尼諭處聞應悟

何得還微谷響聲

凡若定凡非佛體

夢形應有別人形

汝言人畜身心惡

是厭空華撩亂生

疑性在凡云卽佛

疑珠影黑便非明

智證了然名現量

汝今諦執理何呈

夢眼豈將看本體

覺心焉得對迷情

經云無量已過量

又云諸量悉難名

分別都忘方現量

如今且信莫虛爭

旣道眾生不是佛

何名蠢動悉含靈

且此含靈何是體

如今推使到根萠﹝如何推之﹞

莫信我言及汝法﹝信誰語﹞

共憑佛語作規裎﹝佛已滅度。如何見佛﹞

佛𨿽滅度畱經教

共汝齊頭勘眾經

眾經總有七般說

從粗至細轉研精

初道眾生是二執﹝人天教﹞

小乘卽說是緣生﹝下六句。皆合有眾生字緣。結句故。但初一例之﹞

法相宗云是藏識

破相宗說但空名

性宗都是如來藏

頓宗惟是一眞靈

圓教直言本是佛

菩提樹至涅盤城

念念徧於一切處

微塵相好悉圓明

七般皆是世尊語

未審可聽不可聽

初二隨他妄計說﹝人天及小乘。初對邪見。次對我執﹞

三卽依他幻化情﹝藏識﹞

四是破他顚倒執﹝境識俱無﹞

五卽眞忘一時呈﹝如來藏﹞

六始眞依眞了義﹝惟一眞靈﹞

七方究竟統羣經﹝本是佛也﹞

𨿽然總是如來說

應機深淺豈均平

欲識何門爲決了

住情揀取不須爭

善男子。如昨夢故。當知生死。及與涅盤無起無滅。無來無去。其所證者。無得無失。無取無捨。其能證者。無作無止。無任無滅。於此證中。無能無所。畢竟無證。亦無證者。一切法性。平等不壞。

十八四

述稱實同

上來賓主徵酬竟

總屬中間見境同

從此下文名稱實

直論實性本圓通

拂前修與無修實

亦袪成與不成宗

一切名言皆泯絕

心無寄托若虛空

生死涅盤無起滅

來無所至去無蹤

證時非得迷非失

豈捨邊邪取正中

能證都無曰種病

證無能所本虛融

諸法元來常寂滅

平平無始亦無終

善男子。彼諸菩薩。如是修行。如是漸次。如是住持。如是方便。如是開悟。求如是法。亦不迷悶。

十九三

述結牒問詞

佛說此章都已畢

告於普眼汝當知

菩薩修行者是�

漸從破執至玄微

推察身心至覺發

卽名修習正思惟

觀照身淨終同佛

永可安心當住持

未悟令依如是悟

自他二行豈相離

未世但能求此法

卽無迷悶證無爲

南無大慈大悲﹝云云﹞﹝下七禮準常﹞

南無大方廣佛華嚴經中第一菩提道場初成正覺依正二報佛果會主普賢菩薩摩訶薩。

願我普共諸眾生

往生光藏淸淨國﹝自下例此知﹞

南無大方廣佛華嚴經中第十普光明殿十信會主。文殊師利菩薩。覺首菩薩。財首菩薩。寶首菩薩。徳首菩薩。目首菩薩。精進首菩薩。法首菩薩。智首菩薩。賢首菩薩。

願我普共﹝云云﹞。

南無大方廣佛華嚴經中第三忉利天宮十住會主法慧菩薩。一切慧菩薩。勝慧菩薩。功徳慧菩薩。精進慧菩薩。善慧菩薩。智慧菩薩。眞實慧菩薩。無上慧菩薩。堅固慧菩薩﹝準前云云﹞。

南無大方廣佛華嚴經中第四夜摩天宮十行會主功徳林菩薩。慧林菩薩。勝林菩薩。無畏林菩薩。慚愧林菩薩。精進林菩薩。力林菩薩。行林菩薩。覺林菩薩﹝和云云﹞。

南無大方廣佛華嚴經中第五兜率天宮十回向菩薩會主。金剛幢菩薩。堅固幢菩薩。勇猛幢菩薩。光明幢菩薩。智幢菩薩。寶幢菩薩。精進幢菩薩。離垢幢菩薩。星宿幢菩薩。法幢菩薩﹝和如前云云﹞。

南無大方廣佛華嚴經中第六他化天宮十地問答會主解脫月菩薩。金剛藏菩薩﹝和云云﹞。

南無大方廣佛華嚴經中第七重會普光明數因圓杲滿會主。普賢菩薩。如來性起妙徳菩薩。心王菩薩﹝和云云﹞。

南無大方廣佛華嚴經中第八三會普光明殿托法進修成行問答會主。普眼菩薩。普賢菩薩﹝和云云﹞。

南無大方廣佛華嚴經中。第九逝多林中證入法界會主如來之前文殊普賢二大菩薩。末會之主十信法門妙首菩薩大善知識。十行法門善見比丘等十善知識。十回向法門靑蓮華長者等十善知識。十地法門婆珊婆演底主夜神等十善知識。等覺法門摩耶聖者等十一人諸善知識。攝徳成因法門彌勒菩薩大善知識。無二法門妙徳菩薩大善知識。顯因廣大法門普賢菩薩大善知識﹝和云云﹞。

南無大方廣佛華嚴經未會中。圓器上根百城求法一生之內。菩薩行圓爲未世頓門修證軌範。善財菩薩﹝和云云﹞。

南無大慈大悲。千手千眼救苦眾生。觀世音菩薩﹝云云﹞。

南無大慈大悲。常處焰摩羅界。救拔冥途。地藏菩薩﹝云云﹞。

南無三世十方盡虛空界。微塵剎土中。有學無學四向三果。及阿羅漢辟支迦佛。一切賢聖僧﹝云云﹞。

普爲四恩三有。

至心懺悔

我今自念。已於過去無始劫中。由貪瞋癡。發身口意。作諸惡業。無量無邊。若此惡業。有體相者。盡虛空界。不能容受。我今悉以淸淨三業。徧於法界極微塵剎一切諸佛菩薩眾前。誠心懺悔。後不復造。恆住淨戒一切功徳。如是盡虛空界。盡眾生業煩惱界。無有窮盡。我此懺悔。無有窮盡。念念相續。無有間斷。身語意業。無有疲厭。

懺悔已。至心歸命禮本尊毗盧遮那佛。

至心勸請

﹝請佛說法。及住世也﹞。

所有盡法界。虛空界。十方三世一切佛剎極微塵中。一一各有不可說不可說世界極微塵數塵大佛剎。一一塵中念念有不可說不可說世界世界微塵數一切諸佛。成等正覺一切菩薩海會圍繞。而我悉以身口意業種種方便。殷懃勸請。轉妙法輪又爾。所十世界中佛剎微塵數諸佛如來。將欲示現般涅盤者。及菩薩聲聞緣覺中。有覺無覺。乃至一切諸善知識。將欲滅度。我悉勸請。莫入涅盤。經於一切佛剎微塵劫。爲欲利樂一切諸眾生故。如是盡虛空界。盡眾生業煩惱界。無有窮盡。念念相續。無有間斷。身語意業無有疲厭。

勸請已。至心歸命禮本尊毗盧遮那佛。

至心隨喜

﹝隨喜一切善也﹞。

所有盡法界。虛空界。十方三世一切佛剎極微塵數諸佛如來。從初發心爲一切智。勤修福聚。不惜身命。經不可說不可說佛剎極微塵劫。一一劫中。捨不可說不可說佛剎極微塵數頭目手足。圓滿種種波羅蜜門。證入菩薩智地。成就諸佛無上菩提。及般涅盤。分布舍利。所有善根。我皆隨喜。及彼十方一切世界。六趣四生。一切種類。所有功徳。乃至一塵。我皆隨喜。十方三世一切聲聞及辟支佛。有學無學。所有功徳。我皆隨喜。一切菩薩所修無量難行苦行。志求無上正等菩提。廣大功徳。我皆隨喜。如是盡虛空界。盡眾生業煩惱界。無有窮盡。念念相續。無有間斷。身語意業無有疲厭。

隨喜已至心﹝云云﹞。

至心隨學

﹝學諸佛也﹞。

如此娑婆世界毗盧遮那如來。從初發心。精進不退。以不可說不可說身命。而爲布施。剝皮爲紙。折骨爲筆。刺血爲墨。書寫經典。積如須彌。爲重法故。不惜身命。何況王位城邑聚落宮殿園林一切所有。及余種種難行苦行及生。至樹下成大菩提。示現種種神通變化。處於種種眾會。以圓滿音。如大雷震。隨其樂欲。成熟眾生。乃至示現。入於涅盤。如是一切。我皆隨學。如今世尊毗盧遮那。如是盡法界。虛空界。十方三世一切佛剎所有塵中一切如來。皆亦如是。於念念中。我皆隨學。如是盡虛空界。盡眾生煩惱界。無有窮盡。念念相續。無有間斷。身語意業。無有疲厭。

隨學已。至心歸命禮本尊毗盧遮那佛。

至心隨順

﹝順眾生也﹞。

所有盡法界。虛空界。十方剎海中。所有眾生。種種差別。所謂卵生。胎生。濕生。化生。或有依於地水火風而生住者。或有依空及諸艸本而生住者。種種生類。乃至一切天龍八部。人非人等。如是等類。我皆於彼隨順。而轉種種承事種種供養。如敬父母。如奉師長及阿羅漢。乃至如來等。無有異。於諸病共爲作良醫。於失道者示其正路。於暗夜中爲作光明。於貧窮者令得伏藏。菩薩如是平等饒益一切眾生。尊重承事。則爲尊重承事。如來若令眾生生歡喜者。則令一切如來歡喜。何以故。諸佛如來。以大悲心。而爲體故。因於眾生起於大悲。因於大悲生菩提心。因菩提心成等正覺。如是盡虛空界。盡眾生業煩惱界。無有窮盡。念念相續。無有間斷。身語意業。無有疲厭。

隨順已。至心﹝云云﹞。

至心回向

我等。從初供養贊佛禮佛懺悔。乃至隨順眾生。所有功徳。皆悉回向盡法界。虛空界。一切眾生。願令眾生常得安樂。無諸病苦。欲行惡法皆悉不成。所修善業皆速成就。開閉一切諸惡趣門。開示人天涅盤正路。若諸眾生。因其稍集諸惡業故。所感一切極重苦果。我皆代受。令彼眾生悉得解脫。究竟成就無上菩提。如是盡虛空界。盡眾生業煩惱界。無有窮盡。念念相續。無有間斷。身語意業。無有疲厭。

回向已。至心﹝云云﹞。

至心發願

顚我等。承此修習普賢十種無盡行願。所有功徳。除滅五無間業。所有世間身心等。病種種苦惱。乃至佛剎極微塵數一切惡業。皆得銷除。一切魔運夜叉羅剎。若鳩盤荼。若毗捨闍。若部多等。飲血啖肉。諸惡鬼神皆悉遠離。或時發心親近守護一切人天。皆悉敬禮。一切眾生皆悉供養。令善得人身圓滿賢所有功徳。不久當如普賢菩薩。速得成就微妙色身。具三十二大丈夫相。若生人天。所在之處。常居勝族。悉能破壞一切惡趣。離一切惡友。悉能制仗一切外道。悉皆解脫一切煩惱。如師子王摧伏羣獸。堪受一切眾生供養。又願臨命終時。最後剎那。一切諸根。悉皆散壞。一切親屬。悉皆捨離。一切威勢。悉皆退失。輔相大臣宮城內外像馬車乘珍寶伏藏。如是一切無復相隨。惟此願王不相捨離。於一切時引導其前。一剎那中。卽得往生極樂世界。到已卽見阿彌陀佛。文殊師利。菩薩。普賢菩薩。觀自在菩薩。彌勒菩薩等。此諸菩薩。眾相端嚴。功徳具足。所共圍繞。其身自見生蓮華中。蒙佛授記。得授記已。經於無量百千萬億那由他劫。普於十方不可說不可說世界。以智慧力。隨眾生心。而爲利益。不久當坐菩提道場。降伏魔軍。成等正覺。轉妙輪。能令佛剎極微塵數世界眾生。發菩提心。隨其根性。教化成熟。乃至盡於未來劫海。廣能利益一切眾生。如是盡於虛空界。盡眾生業煩惱界。無有窮盡。念念相續。無有間斷。身語意業。無有疲厭。

發願已。至心歸命﹝云云﹞。

○白眾等聽說經中無常偈

﹝出正法念處經第三﹞

一切法皆虛

髙者亦當墮

和合必有離

有命皆歸死

三界諸眾生

現在及未來

生者必有死

無有法常者

譬如日出沒

一切人皆見

一切生亦然

死法常現前

如是知諸法

一切皆生滅

莫行放逸心

放逸愚毒害

謹愼不放逸

是處名甘露

若行放逸心

是名爲死句

圓覺道場禪觀等法事禮懺文卷第七

圓覺道場禪觀等法事禮懺文卷第八

終南山艸堂寺沙門宗密述

第十上

﹝金剛藏十六唱。七十偈。懺疑慢﹞。

嘆佛

如來應正等覺。成正覺時。於一切義。無所觀察。於法平等。無所疑惑。無二無相。無行無上。無量無際。遠離二邊。住於中道。出過一切文字言說。知一切眾生心念所行根性欲樂煩惱染習。舉要言之。於一念中。悉知三世一切諸法。普現一切眾生心念根性樂欲。爲無所現。是故說名諸佛。菩提如佛應正等覺。成正覺時。得一切眾生量等語意業。得一切法一切剎一切三世一切佛一切語言量等身語意。業如來成正覺時。於其心中。普見一切眾生成正覺。乃至普見一切眾生入涅盤。皆同一性所謂無性。無生無滅。無我無非我。性乃至亦復無有成正覺性。至心歸命禮。

問諸佛煩惱

於是金剛藏菩薩白佛言。大悲世尊。善爲一切諸菩薩眾。宣揚如來圓覺淸淨。大陀羅尼。因地法行。漸次方便。與諸眾生。開發蒙昧。在會法眾。承佛慈誨。幻翳朗然。慧日淸淨。世尊若諸眾生。本來成佛﹝躡前段文。爲此疑本﹞。何故復有一切無明﹝疑爲眞能生妄﹞。若諸無明。眾生本有。何因緣故。如來復說本來成佛﹝疑謂說妄爲眞﹞。十方異生。本成佛道。後起無明。一切如來。何時復生一切煩惱﹝牒而縱之。責無窮過﹞惟願不捨無遮大慈。爲諸菩薩。開祕密藏﹝據此三難。諸典無文。惟佛了知。登地受。今乃請示末世凡夫。故曰無遮﹞及爲末世一切眾生。得聞如是修多羅教了義法門。永斷疑悔。作是語已。五體投地。如是三請。終而復始。

第一五

述菩薩申疑難

﹝難云。本來成佛。煩惱何生。若無生中。而妄生者。如來成佛。同本無生。無生之中。還應生妄﹞。

於是金剛藏菩薩

展聞破執顯圓靈

因承慈誨開蒙昧

幻翳朗然慧日淸

𨿽喜會中聞妙覺

又憂未世滯疑情

遂更諮論成佛義

欲令頓教久流行

若諸異類皆成佛

云何前說本無明

無明敵體違明覺

何故今云佛本成

凡夫是佛生煩惱

阿閦還應煩惱生

兩般一種名成佛

生煩惱義理應平﹝成佛義等生否應齊﹞

齊生佛果可尊貴

齊否迷從見若嬰﹝遠現事也﹞

惟願無遮開祕藏

永除疑悔信堅貞

爾時世尊告金剛藏菩薩言。善哉善哉。善男子。汝等乃能。爲諸菩薩。及未世眾生。問於如來甚深祕蜜。究竟方便。是諸菩薩最上教誨。了義大乘。能使十方修學菩薩。及末世眾生。得決定信。永斷疑悔。汝今諦聽。當爲汝說。時金剛藏菩薩。奉教歡喜。及諸大眾。默然而聽。

第二三

贊問許說

爾時佛告金剛藏

乃能爲眾決斯疑

斯爲祕密幽深法

教誨菩薩最上機

大乘了義了於此

能今決定入玄微

汝今諦聽吾當說

剛藏默然待住持

正說四。

一反覆起疑之本

二諭釋現起之疑

三顯淺難造深

四結問不當理

初中三。

一總指輪回

二眞隨妄轉

三結指前疑

今初於。

第三十二中且於文前詳經文勢

懸述佛意云。

善男子等汝當知

此義難明須諦思

難有五重深淺別

實爲祕密洞玄微

曠卻難聞難信順

信爲難解﹝三也﹞解難疑﹝四也﹞

疑者復難親決了﹝五也﹞

妙門開節只於斯

良由佛與眾生義

對看全順又全違

同一眞源﹝全順﹞迷悟別﹝全違﹞

便分兩界各全非

世界渾將法界異

法界常安世界危

悟時世界成空幻

迷時法界眇難窺

如人只在家中睡

夢中處所便全離

家鄕大國丰饒處

夢在邊方難苦時

相去迢迢數方裏

意云隔世無﹝沒音﹞歸期

欲睹田園家宅事

無因得見一毫釐

夢界渾將家界�

家界安寧夢界危

覺時夢界都無有

夢時家界杳難窺

汝等試將法諭對

頭頭比類始應知

方驗一源二界事

五難之語豈後施

是故華嚴入法界

新翻品號不思議

善財方是遊行者

豈可常人欲例之

法界觀成方暫入

入時凡聖沒邊陲

前說眾生成佛時

良由正是觀成時

疑者專思�界想

說者專觀法界奇

問答徵酬難決了

只緣兩兩不相知

善逝前論法界親

則藏今將世界推

故佛先譚世界相

欲令離此正思惟

善男子。一切世界﹝總指情器二種世界。以下六對。辧輪回之相﹞始﹝創變﹞終﹝證極﹞生﹝新新而起﹞滅﹝念念落謝﹞前﹝過去﹞後﹝未來﹞有﹝住劫﹞無﹝空劫﹞聚﹝成劫﹞散﹝壞劫﹞起﹝現行﹞心﹝調伏﹞念念相續﹝情器皆依妄念。旣所依不斷。故能伏亦然﹞循環往復﹝器界空已復成。界成已復生﹞種種取﹝執著﹞捨﹝厭離﹞皆是輪回﹝皆是顚倒妄心變現。徧回之想。上皆極指輪回。次下眞隨妄轉。法說云﹞未出輪回。面辧圓覺。彼圓覺性。卽同流轉。若免輪回。無有是處﹝如是夢見實物。物亦夢也﹞。

第四五

述總

指輪回。及眞隨妄轉。法說之文也。

世界始終生已滅

右今前後有還無

成住壞空惟聚散

生老病死計須臾

業緣念念常相續

報應循還不久居

天上人間而往復

定離八難或三途

是非取捨忻將厭

善惡貪瞋細與粗

皆是輪回本末狀

百千方卻守昏衢

只用此必而辧覺

覺還流轉遂迷愚

如夢自看身本相

本相還成夢裏軀

世有四般顚倒事

能回本總使差殊

佛自說之審聽取

卻將此法試何如

譬如動目能搖湛水。

第五二

有人閒暇臨階坐

階下澄一小池

動轉眼睛而顧視

乍如池浪被風吹

池水何曾波浪起

池由眼動豈開池

池諭眾生成佛處

波如流死生時

又如定眼由回轉火。

第六二

小小杖枝約二尺

杖頭火爇可三分

把取望空急急旋

空中赤相便成輪

眞火三分觀不見

赤輪是妄卻呈人

火如成佛眞心體

輪似輪回生死身

云駛月運。

第七三

亭亭皎月當天上

莫莫輕雲映月飛

雲走正西形勢速

月向東行亦不遲

卻思月體元西�

只緣云映似東移

欲見月輪依本位

須待輕雲散盡時

此是人間形相物

東西顚倒尙如斯

況於圓覺非空有

情見如何得決疑

舟行岸移亦復如是。

第八三

兩岸右來元不動

三峽中船似鳥飛

只爲船行極迅速

便看岸勢亦奔馳

欲教岸住船先住

船去難令岸不移

但得妄心一念淨

眾生卽佛自然知

若能頓達元來寂

情見輪回智不隨

還似的知岸不動

設睹奔波亦不疑

善男子。諸旋未息﹝眼目云舟也。諭生死垢心﹞。彼物先住。尙不可得。﹝水火月岸也。諭圓覺﹞何況輪回。生死垢心。曾未淸淨。觀佛圓覺。而不旋復﹝正合也﹞。是故汝等便生三惑﹝前三種疑﹞。

第九三

述經第三結指前疑

世尊重告善男子

四諭昭鄣義已成

眼目云舟若未息

水火月岸尙難停

何況垢心曾未淨

觀佛圓明豈見�

故令圓覺還旋復

遂使前來三惑生

上來反覆疑情了

據此心中早合醒

況復空華金礦諭

昭昭曉示轉研精

以下諭釋現起之疑文二。

善男子。譬如幻翳妄見空華。幻翳若除。不可說言此翳已滅。何時更起一切諸翳﹝不無華因翳。有妄說。從空而生。不知迷眞故妄生。又執眞能生妄。旣得翳差。卽不見華。聞說。從翳而生。又執何時更翳。以諭比來迷倒妄見輪回。因聞普眼法門了悟。根塵普淨。聞道因除迷心。故得淸淨。不是新得妙門。又執早晚更迷。猶如何時更翳﹞何以故。翳華二法。非相待故﹝翳不�花期。花不隨翳生。但翳故妄見。華非實生。二法各不相知。況復一空一有。故云不待也﹞。亦如空華滅於空時。不可說言虛空何時更起空華。何以故。空本無華。非起滅故。生死涅盤同於起滅。妙覺圓照離於華翳。善男子。當知虛空非是暫有。非是暫無。況復如來圓覺隨順。而爲虛空平等本性。

第十六

述空中華無起滅諭

有人風熱衝於眼

眼裏因玆翳病生

便見空華星散起

紛紛零落亂縱橫

一朝翳差華還歇

謂言因差始華停

念念專疑還翳起

復恐空華待翳起

復恐空華待翳迎

翳元不與華期約

華亦不隨翳便生

翳華二法非相待

況於一有一空名

空本無華非起滅

涅盤生死坦然平

眼睛常在非華翳

妙圓覺照離虧盈

迷時生死如華起

悟時寂滅似華停

圓覺離華起兼離翳

雙袪生死及無明

虛空不是無而有

從無始際自然成

況復如來隨順覺

覺爲空體更精靈

善男子。如銷金礦。金非銷有。旣已成金。不重爲礦。經無窮時。金性不壞。不應說言本不成就。如來圓覺。亦復如是。

第十一四

述金中礦不重生諭

礦裏有金元自在

但緣礦離便如無

烹煉礦銷金出現

驗金與礦本來殊

金非銷有因銷顯

顯來精妙不重粗

經無窮時常不壞

不應說道屬功夫

如來覺性還如是

本來圓淨類明珠

迷時𨿽隱無增減

妄盡圓彰離智愚

若道眾生不是佛

便如圓覺彼時無

若謂如來還妄起

如金再被礦來塗

第十二八

總述二諭同異之意

上來二諭非重說

防疑答難兩相資

剛藏本陳三問因

今詳佛答悉無遺

一疑本佛無明起

二疑呼妄作圓知

三疑果佛還生妄

如來一一爲通之

妄法如華無起滅

初云成佛已無非

圓覺離於華與翳

次通本不認迷癡

華礦迷無重起義

況於果佛聖中師

此答第三佛妄起

三重鉤鎖實精微

華諭總酬三種難

礦諭偏通最後疑

此疑過重須明示

故令再諭絕瑕疵

若惟標舉空諭�

但彰頓悟闕修時

恐有撥無因果病

忽因此起更難治

若但指陳金礦諭

本淸淨義又成虧

礦且不空須持煉

便如煩惱有根拔

旣失眞常圓淨理

卻成增減屬營爲

故說兩門相解縛

皎然法義等琉璃

次下第三顯淺難造深。文二。

善男子。一切如來妙圓覺心。本無菩提及與涅盤。亦無成佛及不成佛。無妄輪回及非輪回。

第十三三

述初所造離念

演宗答義俱終畢

恐滯名言續又袪

欲表深去不易造

莫將分別契如如

圓覺妙心絕對待

故標爲本佛諸餘

成佛不成皆義說

菩提寂滅亦空虛

無妄輪回及解解

亦非修證後方除

以楔出楔誰畱楔

稽首如空無所居

次下述第二能造帶情。文四。今此一段經有三。

善男子。但諸聲聞所圓境界。身心語言。皆悉斷滅。終不能至彼親證所現涅盤﹝小智也﹞。何況能以有思惟心。測度如來圓覺境界﹝凡心也。上第一舉諭彰劣也﹞。如取螢火燒須彌山。終不能著。以輪回心生輪回見。入於如來大寂滅海。終不能至﹝上皆第二舉諭顯情也﹞。是故我說一切菩薩及末世眾生。先斷無始輪回根本﹝上皆三誡息妄心也﹞。

第十四四

偈述

上明所造玄玄妙

欲彰能�固疑難

小智凡心皆不入

以斯兩類例多般

四果身心皆斷滅

尙不能至自泥洹﹝小智也﹞

何況思惟分別旨

測度如來大涅盤﹝凡心也﹞

如人聚集諸螢火

欲燒四寶大峯巒

縱使勤勞經累月

豈能損著一毛端

故佛先斷�妄本

妄心須向自心看

眞妄根源旣了達

此類方從佛境觀

次下當四中重彰妄義。及大文第四結問不當理。﹝偈文二唱﹞。

善男子。有作思惟。從有心起。皆是六塵妄想緣气。非實心體。已如空華。用此思惟。辧於佛境。猶如空華復結空果。展轉妄想﹝縱實有思惟。尙不能證覺。何況此心早亡。如於空華。自無其體。向上更欲求證。何異空華結果。故云展轉妄想也﹞。無有是處﹝上皆重彰義。下結問不當理﹞善男子。虛妄浮心。多諸幻見。不能成就圓覺方便。如是分列。非爲正問。

第十五三

釋文

此後重彰妄想義

猶恐分別未全忘

有作思惟從想起

起因塵境屬無常

本非自己眞心體

已似空華亂眼光

用此辧於佛境界

空華結果豈相當

虛妄浮心多巧見

不能方便入眞場

卽驗汝言屬分別

非爲正問自思量

第十六五

釋難

﹝初一偈敍難意。後四偈通釋﹞。

經文前後似相違﹝前贊善哉。此責正非﹞

不言復恐後人疑

前贊善哉如是問

今云非正毀其詞

贊者美其發起問

靑之欲表理難窺

此科疑處根元病

最彰圓宗頓悟機

若不微尋諮問佛

學人世世積迷癡

微起有功又贊嘆

照然豈不意如斯

今欲結成眞實理

直令進入不思議

須可分別諸言論

始得情忘絕百非

剛藏所微意在責﹝責此之過始彰﹝微﹞起有功也﹞

責之始顯理精微﹝乍看前後相違。細詳始終符合也﹞

理顯功歸剛藏力

責之兩意轉增暉

至心懺悔

佛名經云。佛告舍利弗。善男子善女人。夫欲懺悔一切罪鄣。令得根本永滅盡者。先當運心。欲得滿足諸波羅蜜。欲得成就無上菩提。欲得滿足一切菩薩行願。應作是念。我學過去未來現在菩薩修行大捨。破骨出心施於眾生。如智勝菩薩。及迦屍王菩薩。捨妻子等。布施貧乏。如不退菩薩及阿翅羅那王。須達拏菩薩。莊嚴王等菩薩。入於地獄救苦眾生。如大悲菩薩。及善眼天子等。齊救惡行眾生。如善行菩薩。及勝行等菩薩。捨頂上寶天冠。並剝頭皮而與。如勝上身菩薩。及寶髻天子等菩薩。捨眼布施。如愛作菩薩歡喜行菩薩月光王等菩薩。捨耳鼻施諸乞者。如無怨菩薩。及勝行王菩薩。捨齒施諸眾生。如華齒王菩薩。六牙象王等菩薩。捨舌布施。如不退菩薩。及善面王等菩薩。捨手足布施。如常精進菩薩。及無憂王堅意王等菩薩。壞身出血布施眾生。如法業菩薩。善意王。月思天子等菩薩。捨肉髓。如安隱菩薩。饒益菩薩。及一切施王等菩薩。捨大腸小腸肝肺脾腎。如善施菩薩。降魔自在菩薩。及自遠離諸惡王等菩薩。捨身一切大小支節。如法自在菩薩。及光勝天子等菩薩。捨皮如淸淨藏菩薩。及金脇鹿王等菩薩。捨平足指。如堅精進菩薩。閻浮提自在王等菩薩。捨連肉指甲。如不可盡菩薩。及求善法天子等菩薩。以此布施乞者。如無悔厭菩薩。無礙王菩薩。捨身飼虎。如摩訶薩埵王子菩薩。打骨出髓供養般若波羅蜜。如薩陀侖菩薩。秤身代鴿及與貧窮眾生作給使者。如屍毗王菩薩。捨身飼五羅剎。如慈力王菩薩。捨四天下大地及莊嚴。如得大勢至菩薩。及勝功徳月天子等菩薩。爲求迎法。生難遭想。有人說言。若能投身七仞火坑。當施汝法。菩薩聞已。歡喜湧躍。作是思惟。我爲法故。尙應久住阿鼻地獄。何況才入人間火坑。奇哉正法。甚爲易得。但與我說。爲入火坑。如求善法菩薩。金剛思惟菩薩。處於王位求正法時。乃至但爲一文一字一句義。生難得想。能悉罄捨海內所有。若近若遠。國土城邑。人民庫藏。園池屋宅。樹林華果。乃至一切珍奇妙物。宮殿樓閣。妻子眷屬。及以王位悉能捨之。於不堅中求堅固法。爲欲利益一切眾生。勤求諸佛無礙解脫。究竟淸淨一切智道。如大勢徳菩薩及勝徳王菩薩等一切菩薩。舍利弗。舉要言之。過去未來現在諸菩薩一切波羅蜜行。我亦如是。具足成就。爲欲成就如是行故。常須懺悔無始已來所有罪鄣。欲懺悔時。復先知罪業生起因緣。然後運心懇倒懺洗。乃可消滅。罪因緣者。良由不能善守六根。卽生三漏。漏業相續。廣造愆違。皆以獨頭無明爲煩惱種。今當先懺獨頭無明。我等自後無始世界受身已來。經無量劫。一一劫中受種種身。一一身中造諸惡業。如世界微塵數。一一惡業。感報恆沙。一一報中受無量苦。如此等苦。皆由無明爲業諸種。當以菩提心日照彼無明。無明卽明。是爲懺悔。無明旣無。萬惑都盡。從前因無明所起罪業不可憶知。今日至誠發露懺悔。願皆消滅﹝上懺根本無明。是一切異生通皆具有之者。俱生任運。不因師宗。此下別懺邪見分別起者。亦是無明之類﹞。

又我等自後無始劫來。至於今日。惑染邪見。入外道宗。妄想沈迷。習行邪法。從於冥諦世性微塵。執我自然。徧空自在。稟受邪教。毀謗佛宗。六師亂神。四倒迷見。此罪之重。永滅善根。願於生生更參習。或在聲聞學眾。非行大乘。果非因生。因不感果。如是等見。無量無邊。今日至誠。皆悉懺悔﹝此下懺三毒﹞。

又復無始已來。恣行三毒。貪瞋癡火。晝夜熾然。對境觸心。焚燒三有。於好色所起於貪心。於惡色所起於瞋心。於無記所起愚癡心。周徧推求。無時暫息。或於五欲境界起貪瞋癡。或以三受因緣起貪瞋癡。或以善法起貪瞋癡。或於不善法起貪瞋癡。由此三心。增於見慢。深於巨海。重於丘山。不可具陳。不可具說。今日慚愧發露。至心懺悔。願皆消滅。

又復無始已來。恣於驕慢。有其七種。依於三品人處及我徳處而生。所謂依於我蘊而起我慢。恃己髙舉。﹝此有七慢。次第與諸論不同。諸論我慢當第四。今以我爲根本。故以爲初﹞由計我故。於他下品人邊。起於慢也。所謂於劣己人邊。計己爲勝。於等己人邊。計己爲等。𨿽當其分。而有慢心。又於中品上品之人起於過慢。謂於等己人邊。計己爲勝。於勝己人邊。計己爲等。慢過前故。又於上品之人起慢過慢。謂於勝己人邊。計己勝彼。倍過前故。又於上品之人起於卑慢。謂於多分勝己人邊。計己少分不及於他﹝上四從三品人起﹞又於少證勝徳法中起增上慢。𨿽得少分。謂己得多。又於己全無所得勝徳法中計己有徳。起於邪慢﹝邪慢全無計有。增上慢卽於少計多。上二皆從勝徳而起也﹞。又從前慢及過慢卑慢等三慢之中。展轉交絡。復成九慢﹝此九出婆娑論文。大乘中不見其文﹞。所謂於等計我勝﹝過慢﹞。於等計我等﹝慢﹞。於勝計我劣﹝白﹣日﹢田﹞／廾﹞慢﹞。於勝計有勝﹝白﹣日﹢田﹞／廾﹞慢﹞。於等計有等﹝慢﹞。於等計有劣﹝過慢﹞。於等計無勝﹝慢也﹞。於等計無等﹝過慢﹞。於勝計無劣﹝白﹣日﹢田﹞／廾﹞慢﹞。由此種種慢。恃己淩他。起謂過惡。於勝徳法及有徳之人。心不謙下。不親善友。不聞勝法。鄣於聖道。由此生死。輪轉無窮。受諸苦惱。今日覺悟。皆悉懺悔又復無始已來常懷疑惑。聞諸理事。猶豫無決。於佛法僧寶實徳能中不能中。不能深忍樂欲。由不忍故鄣於正法。聞說善因樂果惡因苦果。乃至禪定解脫諸波羅蜜。皆悉疑惑。𨿽不誹謗。不能決忍。由此猶豫。終不趣入。長淪生死。無有出期。或𨿽歸心三寶。信向因緣。猶於所宗之教所事之師。種種疑慮。或疑教非決定修之。抂費功勞。或疑師說不明。乖於實義。或疑師𨿽明了。於我無度。脫心或疑。我是鈍根。修之竟無所益。如逢岐路。左右皆疑。俛仰之間。豈能前進。設令舉步回。二鼠旣遷。前程豈達。虧於限約。失於所求。最是疑心。修證懷疑。亦復如是。當知鄣於禪定。最是疑心。定力旣無。甘後業道。多生業種。善惡難知。鬼獄人天知人何路。如是猶豫。無量無邊。歷劫已來。惑亂於我。今覺悟此義已。作決定之心。上來種種疑情。皆悉懺悔。

上來已懺獨頭無明貪瞋癡慢疑慮等竟。因此煩惱所起惡業猶未披陳。今此虔誠以偈懺悔。

我等主居五濁世

造諸惡業罪無邊

殺生不知他苦痛

淫盜惛迷悅目前

妄言綺語多虛誑

兩舌惡口毀仁賢

意業常營貪癡恚

不思良友善因緣

今日誌誠歸命懺

三業罪滅淨心堅

嚴持香華供養佛

懺悔同歸淸淨源

懺悔已。至心歸命禮三寶。

至心發願

願我等。乘是懺悔無明三毒所生功徳。生生世世常遇明師。常聞正法。生生覺悟。世世不迷。離貪瞋癡。具戒定慧。又願乘是懺悔慢疑所生功徳。生生世世。謙卑退讓。親近勝人。若聖若凡。一切恭敬。所聞之法。決擇無疑。所遇正宗。得決定信。於三寶實徳勝能。深忍樂欲。又願乘是懺悔十惡等罪所生功徳。生生世世。以檀波羅蜜。爲福徳因。以尸羅波羅蜜。爲離垢因。以羼提波羅蜜。爲相好因。以毗離耶波羅。爲加行因以禪波羅蜜。爲證入因。以般若波羅蜜。爲成佛因具三解脫五分法身。四智成就。十力圓滿。然後大悲方便。救度眾生。妙觀察智。如應說法。人天三界。並證無餘涅盤。凡聖久居。同入薩婆若海。

發願已。至心歸命禮三寶。

○白眾等聽說經中無常偈

一切諸世間

生者皆歸死

壽命𨿽無量

要必當有盡

夫盛必有衰

合會有別離

壯年不久停

無有法常者

﹝上皆出涅盤經第二卷

﹞

如是悟無常

謹愼勿放逸

不放逸不死

放逸是死句

不放逸最勝

當爲諸天王

放逸生死本

謹愼是勝道

是故捨放逸

常得受快樂

﹝上皆出正法念經第三十﹞

第十一上

﹝禮五十三佛。自述懺勸請隨喜回向發願﹞。

嘆佛

我今歸依諸善逝

我禮徳海無上尊

如大金山照十方

惟願慈悲哀攝受

身色金光淨無垢

目如淸淨紺琉璃

吉祥威徳名稱尊

大悲慧日除眾暗

佛日光明常普徧

善淨無垢離諸塵

牟尼月照極淸涼

能除眾生煩惱熱

三十二相徧莊嚴

八十隨好皆圓滿

福徳難思無與等

如日流光照世間

如大海水量難知

天地微塵不可數

如妙髙山叵稱量

亦如虛空無有際

諸佛功徳亦如是

一切有情不能知

於無量劫諦思惟

無有能知徳海岸

南無大慈大悲入神通大光明藏現諸淨土以應圓機我本尊毗盧遮那佛

南無大方廣圓覺經中大光明藏於眾生覺地光嚴住持一切諸佛

南無身相融通言音無礙同說圓覺經者百千萬億恆河沙諸佛

南無具大慈悲有大誓願盡於未來守護圓覺經者三世諸佛

南無大慈大悲娑婆世界隨機赴感全體應現千百億化身釋迦牟尼佛

南無普光如來五十三佛等一切諸佛

南無普光佛

南無普明佛

南無普淨佛

南佛多摩羅跋旃檀香佛

南無旃檀光佛

南無摩尼幢佛

南無歡喜藏摩尼寶積佛

南無一切世間樂見上大精進佛

南無摩尼幢燈光佛

南無慧炬照佛

南無海徳光明佛

南無金剛牢彊普散金光佛

南無大彊精進勇猛佛

南無大悲光佛

南無慈力王佛

南無慈藏佛

南無旃檀窟莊嚴勝佛

南無賢善首佛

南無善意佛

南無廣莊嚴王佛

南無金華光佛

南無寶蓋照空自在力王佛

南無虛空寶華光佛

南無琉璃莊嚴王佛

南無普現色身光佛

南無不動智光佛

南無降伏諸魔王佛

南無才光明佛

南無智慧勝佛

南無彌勒光佛

南無世淨光佛

南無善寂月音妙尊智王佛

南無龍種上尊智王佛

南無日月光佛

南無日月珠光佛

南無慧幡勝王佛

南無師子吼自在力王佛

南無妙音勝王佛

南無常光幢佛

南無觀世燈佛

南無慧威燈王佛

南無法勝王佛

南無須彌光佛

南無須﹝曼﹣又﹢萬﹞那華光佛

南無優曇缽羅華殊勝王佛

南無無量音聲王佛

南無財光佛

南無金海光佛

南無山海慧自在王通王佛

南無大通光佛

南無一切法常滿王佛

南無東方滿月世界十二上願藥師璢璃光佛

南無西方極樂世界四十八願阿彌陀佛

南無睹史多天當來下生彌勒尊佛

南無徧十方盡虛空界塵微剎土中微三世長短劫內廣大智願主伴互融不可說佛剎微塵數一切諸佛

南無十方徧虛空界微塵剎土中盡過去際一切化身諸佛般涅盤者分身舍利及諸形像浮圖寶塔

南無大方廣圓覺修多羅了義經亦名祕密王三昧如來決定境界如來藏自性差別頓教大乘甚深法藏

南無大方廣圓覺經中大光明藏本尊所現淨土平等會中生於信解證智文殊師利菩薩

南無大方廣圓覺經中大光明藏本尊所現淨土平等會中主於行願眞理普賢菩薩

南無大光明藏淨土會中普眼菩薩金剛藏菩薩彌勒菩薩淸淨慧菩薩威徳自在菩薩辧音菩薩淨諸業障菩薩普覺菩薩圓覺菩薩賢善首菩薩等十二上首

南無大光明藏淨土會中十萬菩薩

南無大慈大悲千手千眼種種應現救苦眾生觀世音菩薩

南無大慈大悲常處焰摩羅界隨緣方便救拔冥途地藏菩薩

南無三世十方盡虛空界微塵剎土中一切菩薩摩訶薩眾

南無大方廣佛華嚴末會中圓器上根百城求法一生之內菩薩行圓爲末世頓門修證軌範善財菩薩

南無三世十方盡虛空界一切剎土中有學無學四向三果及阿羅漢辟支迦佛一切賢聖僧。普爲四恩三有及法界眾生。普願斷除三鄣。歸命懺悔

﹝此懺悔勸請隨喜回向發願等五門。並是宗密。大和元年從九月終一冬。獨自初入圭峯。結方丈艸屋。自述己心迹。從始至今迷錯之念。而懺願等文已。後覺此文亦通一切修行人心。諸便刪減偏屬己之事。潤飾之以通諸人用之﹞。

至心懺悔

諦觀我蘊元空寂

但是圓明妙覺心

無始時來不覺知

一念忽然生業識

念故轉成能見相

以能見故境現前

不知此是自心成

決定執爲外境界

從玆念念常相續

取著堅深計我人

執相隨名見相違

貪瞋癡慢惟滋蔓

觸境生情造諸業

善惡皆依有漏心

生死標沈六趣中

世世生生業系苦

依此苦身還執著

執著還生愛惡身

愛惡燻心對境時

還用此心造善惡

善惡還招三界苦

流轉都無窮盡時

終始猶如汲井輪

亦如蠶繭自相縛

塵沙諸佛已修證

幾度人間救來�

多生未與結因緣

浮木盲龜難值遇

旣闕良緣寧自覺

惟事無明鎭作奴

未曾一念反觀心

受他貪愛常驅使

庸恨幾生冤抂苦

離家逃逝歷他鄕

周旋乃至到今身

且得爲人六根具

逢遇釋迦像法末

解發歸依三寶心

初時猶未悟眞源

驚憂將謂還流轉

豈料忽逢善知識

頓開心地顯靈時

卻觀無始已來心

都是一場文裏事

何幸更逢圓頓教

千重疑滯類冰銷

尋思累劫積聞重

慚愧多生開道者

能仁慈悲哀末世

始終次第爲諮詢

能仁應感稱心源

本末無遮頓演說

已喜開通一大事

猶嫌怠慢六波羅

難行苦行不能行

難捨內財曾未捨

聞聲之念難齊響

見色之心未似盲

鼻嗅香時不等風

舌頭嘗味還分別

身受觸時殊智證

音知法處異幻人

六識攀緣愛惡存

卽知習气常流注

旣悟本心全是佛

如何功用總乖差

卽知還是本無明

仍餘气分潛相擾

悔恨多生受誑妄

牽纏不肯卑歸家

日滋饒潤到如今

窠窟已成難卒制

幾度誓心學佛行

因循已覺落凡情

卽知力少未堪任

今日虔誠妄訴佛

還如子急投於父

願佛冥資觀行心

誓遵法力自對治

攺悔從來懈怠念

今請普賢爲懺主

不捨行願歸我心

亦願文殊入我心

信解增明成證智

證智起時惑鄣盡

猶如明暗不俱主

披肝露膽直知斯

是我如今懺悔竟

懺悔已。至心歸命禮本尊毗盧遮那佛。

歸命禮懺悔主普賢菩薩。

歸命禮起智主文殊師利菩薩。

至心勸請

勸請本緣翻慢法

今且先論慢法愆

宿王未種大乘因

此世乍開卽毀謗

每逢法席皆評薄

見他聚集卻譏嫌

或鄣宗師攝化人

或遮新覺傳經律

但與情乖卽輕厭

惟喜同伊順世間

今日心開慕法深

萬解策心長勸請

十方有佛初成道

我今勸請轉法輪

十方菩薩遇機緣

我今勸請長開法

聲聞緣覺具智慧

勸將本教化凡迷

諸善知識在人間

願示禪門或講說

十方諸佛諸菩薩

辟支羅漢諸賢聖

欲捨苦依般涅盤

我皆勸請令久住

念念運斯勝上意

前心後念自相燻

由此謗法罪銷除

緣感聖人長說法

勸請已。至心歸命禮本尊毗盧遮那佛。

至心隨喜

無始時來多嫉妬

不喜他人勝自身

每逢勝上善因緣

自不能作嫉佛作

己若開禪或講說

不喜別聞禪講開

應是興爲佛法緣

中情觸向皆如此

我今幸喜心開悟

搜尋妄念覺如然

從玆勇猛運其心

隨所見善皆歡喜

有傳圓滿華嚴教

或見宣揚頓漸門

乃至權乘及小乘

但非邪僻皆隨喜

或見緣靜�禪室

或逢興動鬧齊筵

或聞修造建樓臺

或遇頭陀居冢基

如斯行相多般事

各是對治方便門

乃至人天淺劣心

我皆隨順生歡喜

法華大品經中說

隨喜功徳數難量

長將此願以燻心

嫉妬根株自滅盡

隨喜已。至心歸命禮﹝云云﹞。

至心回向

遇者所修多小福

皆畱將擁自身�

由斯局窄用其心

功徳消毫成有漏

我今已悟菩提道

自他無畏是眞宗

回聲入角聲遠聞

回福向地福廣大

我自宿生初發意

乃至今日所修行

坐禪讀誦及經營

下至人天二乘善

我皆將此諸功徳

回向一切諸眾生

回向無上大菩提

回向如如眞實際

回向已。至心歸命禮﹝云云﹞。

至心發願

願我從今禮懺後

身心淸淨等琉璃

常修觀行趣菩提

不遇惡緣相間斷

洞轉心源�妙徳

悟修符合猶普賢

蕩除疑念等金剛

成就觀門同普眼

行位圓通如淨慧

斷絕輪回似逸多

出入諸輪比辧音

圓通三觀齊威徳

四相已除爲淨業

普覺深微四病中

誓證圓覺道場中

誓依賢首傳經教

誓絕營求名利意

及作威�賣法心

此之宿種若潛生

卽願神祇相警策

身心若得常淸淨

願蒙諸佛力冥加

現身獲得總持門

法義千差皆自在

分得四般無礙辧

吉詞淸暢入羣心

盡逢宿世有緣人

普共發心同我志

多生若未同緣者

願皆相遇結深緣

當當來世總團圓

長作菩提親眷屬

亦願此生無鄣惱

心神調暢體輕安

經營福智備資糧

免廢利他兼自利

引領同緣歸正覺

菩提長路不逢魔

共住如來法會中

妙徳普賢爲伴侶

還入神通大光藏

圓滿菩提大涅盤

虛空法界廣難量

我願無邊亦如是

發願已。至心歸命禮本尊毗盧遮那佛。

○白眾等聽說經中無常偈

壯色不停

猶如奔馬

人命無常

過於山水

今日𨿽存

明亦難保

云何縱心

令住惡法

云何恃怙

而生驕慢

猶如惡鬼

伺求人過

四大惡鬼

亦復如是

猶如朽宅

垂崩之室

我身亦爾

云何起惡

﹝出涅盤經第二十五﹞

圓覺道場禪觀等法事禮懺文卷第八

圓覺道場禪觀等法事禮懺文卷第九

終南山艸堂寺沙門宗密述

第十二上

﹝彌勒菩薩所問之一。十唱九十二偈。依金鼓懺悔發願﹞。

嘆佛

我今稽首一切智

三千世界希有尊

種種妙好皆嚴飾

色如琉璃淨無垢

猶如滿月處虛空

妙頗梨网映金軀

種種光明以嚴飾

於生死苦瀑流內

老病憂愁水所標

如是苦海難堪忍

佛日舒光令永竭

盡此大地諸山嶽

折如微塵能等知

毛端滴海尙可量

佛之功徳無能數

一切有情皆共贊

世尊名稱諸功徳

淸淨相好妙莊嚴

不可稱量知分齊

至心歸命。禮大方廣圓覺經中大光明藏現諸淨土毗盧遮那佛。

彌勒菩薩所問之一。問生死根本

第一四

躡前段經意生起此意之文

尋教先須通大意

今分科段注心聽

前說四章理事備

不知此後更何名

菩提涅盤無上果

都由二障故難成

涅盤之鄣名貪愛

菩提之鄣名無明

翻破無明前總了

蕩除貪愛此章經

但詳前後經中意

此意文中節節呈

今且略開二大段

二障門中更廣明

此初彌勒諮陳處

便是發揚斷愛萠

於是彌勒菩薩白佛言。世尊廣爲菩薩。開祕密藏。令諸大眾。深悟輪回。分別邪正。能施末世一切眾生。無畏道眼。於大涅盤。生決定信。無復重隨輪轉境界起循環見。世尊若諸菩薩及末世眾生。欲遊如來大寂滅海。云何當斷輪回根本。於諸輪回。有幾種性。修佛菩提。幾等差別。回入塵勞。當設幾種教化方便。度諸眾生。

第二二

述贊問目

逸多慶謝前疑決

爲眾諮求出苦源

欲證如來大寂滅

云何當斷死生根

於諸輪回幾種性

進修佛果幾多門

回入塵勞欲教化

幾多方便度迷昏

爾時世尊。告彌勒菩薩言。善哉善哉。善男子。汝等乃能。爲諸眾菩薩。及末世眾生。請問如來深奧祕密微妙之義。令諸菩薩。潔淸慧目及。令一切末世眾生。永斷輪回。心悟實相。具無生忍。汝今諦聽。當爲汝說。

第三四

贊問許說

佛聞彌勒諮陳意

深契時宣贊善哉

藥病相投然始要

機緣差互卻爲災

前者所譚無不修

悉從法界海中來

眾生妄想心頭事

次第之問未與開

此處極深極祕妙

三賢十聖亦難裁

始道四生皆是佛

又言五性總輪回

向佛心中勸修習

於淸淨處說塵埃

須契機情兼契理

至心諦受勿疑猜

推本來中文四

一指愛爲本

二欲助成因

三展轉更依

四起諸業報

善男子。一切眾生。從無始際。由有種種恩愛貪欲。故有輪回。若諸世界。一切種性卵生。胎生濕生。化生。皆因淫欲。而正性命。當知輪回。愛爲根本。

第四三

當第一指愛爲本

眾生本性𨿽聞佛

妄念元來不覺知

無始執身爲自體

致令貪愛鎭相隨

貪卽發瞋廣造業

業緣報應無﹝音沒﹞休時

輪轉周回三界內

上生非想亦難離

當知愛是輪回本

先除根本莫尋枝

況復四生皆約染

定知愛本更無疑

第五九

廣分別恩愛貪欲差別之相

上且標宗定本末

相生行相說猶粗

今卻依經爲次第

細論枝葉及根株

愛是自然常染著

貪因愛境發希須

粗細相資方洞業

根苗相異體無殊

有時情愛非貪取

幽奇巖壑路崎嶇﹝如好遊山水者。到勝境念念愛之。若與之令任。卽不肯取。明非貪也﹞

有物貪多非意愛

秤量苦藥競分銖﹝若口之藥人皆不愛。若買人卽貪斤兩之多﹞

恩愛纏眠難棄捨

從無始際與身俱

積恩成愛惟滋蔓﹝須得他息漸漸成愛﹞

因愛行恩非所圖﹝愛重前人便欲與物非別所圖也﹞

有愛非恩他美女

有恩非愛或相辜﹝旣辜其恩。卽明非愛是其人也﹞

亦愛亦思慈父母

或多愛慧兩情符﹝亦是恩愛俱也﹞

塵勞八萬皆由愛

世界三千每共居

恩愛生憂因愛怖

若離於愛二俱無

納想爲胎流愛種

發生吸引業同途﹝佛頂云。流愛爲種。納想爲胎。吸引同業故愛身也﹞

有愛卽生愛盡滅

千生萬死愛爲株

欲脫輪回生死苦

先除貪愛次諸餘

修心斷愛塵勞散

代樹除根枝葉枯

樹木畱根空去葉

他日生條漸漸粗

修行存愛𨿽精苦

還從上界入冥途

由有諸欲。助發愛性。是故能令生死相續。欲因愛生。命因欲有。眾生愛命。還依欲本。愛欲爲因。愛命爲果。

第六三

二欲﹝欲者五欲﹞助成因三展轉更依

愛之性相如前說

從玆生起次應聽

由有五塵發愛性

貪欲便從愛性生

身命復從貪欲有

護命還滋愛本情

始終展轉相依約

致使死生不暫停

愛欲爲因愛命果

果因相續不相傾

如是循環於六道

輪回因此得其名

第七四

躡前標舉造業受報之意

前說輪回最初本

次說輪回生起因

如今正說輪回相

造業受於六道身

只緣愛住常流注

念念攀緣五種塵

塵境違情或順意

世途違順豈能均

境順愛情卽貪著

境違於愛卽生瞋

貪瞋皆造眾多業

違順供能助起因

善惡兼於不動等

此三行相次應陳

經且先明惡業報

至心聽取用心遵

從此已下第四起諸業報。

由於欲境起諸違順。境背愛心而生增嫉。造種種業。

第八十四打罵

違順𨿽皆發惡業

就違情起惡偏彊

由斯經且從違說

例於順境自然彰

今云境背於心者

此類多端不易詳

或被欺陵相逼奪

或遭謗罵惡傳揚

臨臨遷達相遮鄣

蕩蕩功能被遏藏

數戴謀成榮美事

一朝把勢便撚將

且論謗罵侍揚者

此事人間最是常

從有身未便自愛

長須人道是賢良

忽聞張李相評薄

說我是非及短長

乖阻愛心瞋卽發

何曾覆躡且思量

揮霍石來將凡報

三言五語漸喧張

一名醜惡更相說

豈覺終成彼此傷

惡名已爲十惡數

況於奉耀轉猖狂

私裏親鄰和不得

公庭枷棒豈偏當

根本所爭全小事

只瞋私地被評量

直爲我人兩不伏

便成爾許大狓狓猖

錢財用盡從貧苦

業報當來又被殃

仍不知非皆唱屈

終身畜恨賴耶藏

大眾縱聞如此說

皆云我且不彊梁

不知只是論粗細

對境何曾免不藏

設能惜體權時忍

私念潛流豈肯忘

元來表裏者方便

未讎只是未相當

結業由心不在事

但生意念卽爲妨

聞怨家�心私喜

受報當來便夭亡

一心一境皆如此

萬境千心豈易防

舉此一條爲類例

日玆對境有何常

發語動身皆是業

卽知業種數無疆

曾見諸經如此說

大須防愼色聲香

第九十九淨訟

次論遷達遭遮鄣

此類人間亦數般

今且指陳一節事

諸餘體例例詳看

往年難苦身名就

選得卑閒遠地官

官滿才充前債負

歸鄕未免舊饑寒

懸懸八載方參選

營辧行裝幾許難

卻往彼州求解狀

周回迢遞到長安

長安寂寞無親識

諺云地窄是天寬

茫茫柱玉資糧乏

凜凜風霜衣服單

房價已愁隨月索

文盡更被主司謾

忍寒剝脫將求囑

始得平流注一官

豈料他人貪穩便

權豪奪我口中﹝歹﹡又﹞／食﹞

恐吾苦屈論資歷

卻被先謀分外彈

意在事成排遣出

頭頭撚我苦摧殘

此近閒司皆不得

一年之事已闌珊

丈夫志气誰能忍

百計讎他豈等難

捨遇相當知血脈

搜求事迹手中攢

抵家罪狀兼官典

一場爭命巳光判

投匭只禁三匹絹

勑令臺院勘鈴團

賴遇禦史心平直

復遇淸明好雜端

三五日中推得實

徒流遠眨甚酸寒

不料他家權勢大

一年之內準前安

連黨唱吾爲狡惡

苟求碎事損朝官

本州刺史伊親故

尋求別事橫相於

數旬枷禁頻笞揵

父母發膚豈得完

破盡由園空命在

亦須徒步入長安

千計千謀先殺你

我身死到亦髙判

設令無計行鋒刃

亦雇姦人中藥丸

或卽事成俱受死

或卽頭頭下手難

眾人觀披一羣漢

更互愚癡自毀殘

進退俱爲苦惱事

人間此例有千端

勸諸智者凡爲作

且等身安勿等閒

記取上來翻覆勢

細詳利益在何間

爾許年來百計校

心腹焦苦損容顏

念念謀他皆結業

鑊湯卻滿上刀山

何如忍卻一朝貧

安貧樂道自淸閒

縱有輕欺從與受

鄕鄰慕徳卻相攀

設令財帛遭陵奪

他自當來萬倍還

如此生生安福壽

三途苦事豈相關

第十十四淫欲

次論境順心情者

此境招愆倍更多

眞要開章次第說

分明辧取順情魔

從無始際偏耽著

只是淫心更莫過

莫言我自無斯事

事迹𨿽殊罪等科

但屬邪淫所計校

總須沒在阿波波

前云業道由心結

構獲淫心是業河

王法尙無於漏网

眞司豈得輙蹉﹝跳﹣兆﹢也﹞

眾人須領前文意

但覺情生卽自呵

必使心根絕此念

乍從不用念彌陀

自妻不犯於非道

更有諸餘卽是訛

王候也任多妻妾

卿相三員豈合過

一婦一夫相匹偶

順於天地合陽和

僧尼自有明明律

違卽愆尢四倍多

一污他心成業報

二虧戒體背伽婆

三卽畢身鄣聖道

四者天龍悉共呵

五千大鬼常遮截

遮賊公然負釋迦

當知色欲多殃福

俱損居家及出家

直到亡身亡國邑

豈惟失利失榮華

昔時姐已誠堪嘆

近代揚妃亦可嗟

有徳周文因妾釁

無良安祿便乘瑕

僧尼不顧災兼禍

篇聚俱傷性與遮

行當中私無實徳

威儀外現是虛華

塵中當續輪回本

直境偏推聖道牙

俗网已隳歸佛法

緇衣豈料屬魔邪

未曾顯發如來藏

只是資燻阿賴邪

解者卽時痛割斷

不須待到阿吒吒

暢情只是須臾頃

受苦須經億劫波

後段偈中方具說

應知愛欲罪垣沙

南無大慈大悲﹝云云﹞﹝下十二禮準前﹞。

至心懺悔

然懺悔之法。非小因緣。過去諸佛菩薩未有不因懺悔而成道者。諸大乘經。且說此義。卽金光明經。金鼓懺悔。大華嚴經。天鼓懺悔。今且略說金鼓法門。便藉以妙幢菩薩之妙詞。申我等徒眾之懇意。今先述金鼓緣起。後依菩薩被陳金鼓緣起者。彼經夢見懺悔品云。爾時妙幢菩薩。親於佛前。聞妙法已。歡喜踴躍。一心思惟。還至本處。於夜夢中。見大金鼓。光明晃耀。猶如日輪。於此光中。得見十方諸佛。於寶樹下。坐琉璃座。無量百千大眾圍繞。而爲說法。見一婆羅門。以捊擊金鼓。出大音聲。聲中演說微妙伽陀。明懺悔法。妙幢聞已。皆悉憶持。系念而住。至天曉。已與無量百千大眾圍繞。持諸供具。出王捨城。詣鷲峯山。至世尊所。禮佛足已。布設香華。右達三匝。退坐一面。合掌恭敬。瞻仰尊顏。白佛言。世尊。我於夢中見一婆羅門。次手執捊擊妙金鼓。出大音聲。聲中演說微妙伽陀。明懺悔法。我皆憶持。惟願世尊。降大慈悲。聽我所說。卽於佛前。而說頌曰。

我於昨夜中

夢見大金鼓

其形極殊妙

因徧有金光

猶如盛日輪

光明皆普曜

光滿十方界

咸見於諸佛

在於寶樹下

各處琉璃座

無量百千眾

恭敬而圍繞

有一婆羅門

以捊擊天鼓

於其鼓聲內

說此妙伽陀

金光明鼓出音聲

徧至三千大千界

能滅三途極重罪

及以人中諸苦厄

由此金鼓聲威力

永滅一切煩惱鄣

斷除怖畏令安穩

譬如自在牟尼尊

若有眾生處惡趣

大火猛焰周徧身

若得聞是妙鼓音

卽時離苦歸依佛

皆得成就宿命智

能憶過去百千生

悉皆正念牟尼尊

得聞如來甚深教

由聞金鼓勝妙音

常得親近於諸佛

悉能捨離諸惡業

純修淸淨諸善品

一切天人有情類

殷重至誠祈願者

得聞金鼓妙音聲

能令祈求皆滿足

上來已依經文。說金鼓因緣事竟今當依菩薩求哀白佛如夢懺悔。

現在十方界

常住兩足尊

願以大悲心

哀湣憶念我

眾生無歸依

亦無有救護

爲如是等類

能作大歸依

我今所作罪

極重諸惡業

今對十力前

至心皆懺悔

我昔不信佛

亦不敬尊親

不務修眾善

常造諸惡業

或自恃尊髙

種族及財位

盛年行放逸

常造諸惡業

心恆起邪念

口陳於惡言

不見於過罪

常造諸惡業

恆作愚夫行

無明暗覆心

隨順不善友

常造諸惡業

或因諸戲樂

或復懷憂惱

爲貪瞋所纏

故我造惡業

𨿽不樂眾過

由有怖畏故

及不得自在

故我造惡業

或爲躁動心

或因瞋恚恨

及以饑渴惱

故我造惡業

由飲食衣服

及貪愛女人

煩惱火所燒

故我造惡業

於佛法僧眾

不生恭敬心

作如是眾罪

我今悉懺悔

於獨覺菩薩

亦無恭敬心

作如此眾罪

我今悉懺悔

由愚癡驕慢

及以貪瞋力

作如此眾罪

我今悉懺悔

懺悔已。至心歸命禮。

弟子眾等。以依經文。披陳無始已來諸罪障竟。今當還約此後經文。申我等心發大誓願﹝在兩重懺悔。及贊佛文後也﹞。

我之所有眾善業

願得速成無上尊

廣說正法利羣生

悉令解脫於眾苦

降伏大力魔軍眾

常轉無上妙法輪

久住劫數難思議

充足眾生甘露味

猶如過去諸最勝

六波羅蜜悉皆圓

滅諸貪欲及瞋癡

降伏煩惱除眾苦

願我常得宿命知

能憶過去百千生

亦常憶念牟尼尊

得聞諸佛甚深法

願我以斯諸善業

奉事無邊最勝尊

遠離一切不善因

恆得修行眞妙法

一切世界諸眾生

悉皆離苦得安樂

所有諸根不具足

令彼身相皆圓滿

若有眾生遭病苦

身形羸瘦無所依

咸令病苦得消除

諸根色力皆充滿

若犯王法當刑戮

眾苦逼迫生憂愁

彼受如斯極苦時

無有歸依皆救護

若受鞭杖枷鎖系

種種苦具切其身

無量百千憂惱時

逼迫身心無暫樂

皆令得免於系縛

及以鞭杖若楚緣

將臨刑者得命全

眾苦皆令永除盡

若有眾生饑渴逼

令得種種死勝味

盲能得視聾者聞

跛者能行瘂能語

貧窮眾生獲法藏

倉庫盈溢無所乏

皆能得受上妙藥

無一眾生受苦惱

一切人天皆樂見

容儀溫雅甚端嚴

悉皆現受無量樂

受用丰饒福徳具

隨彼眾生念伎樂

眾妙音聲皆現前

念水卽現淸涼池

金色蓮華沈其上

隨彼眾生心所念

飲食衣服及狀敷

金銀珍寶妙琉璃

瓔珞莊嚴皆具足

勿令眾生聞惡響

亦復不見有相違

所受容貌悉端嚴

各各慈心相愛樂

世間資生諸樂具

隨心念時皆滿足

所有資財無吝惜

分布施與諸眾生

燒香末香及塗香

眾妙雜華非一色

每日三時從樹墮

隨心受用生歡喜

發願已。至心歸命禮三寶。

○白眾等聽說此時無常偈

一生欲過須知覺

努力修善作來因

命似水流難回復

無常急急到君身

妻兒恩愛終須別

眷屬惟是暫時親

只見荒田千歲冢

誰家得有百年人

旣覺無常相

應調放逸心

放逸諸惡根

故佛說偈曰

若人投丘巖

或有不失命

墮放逸地者

不有不受苦

若人行放逸

一助有所作

如是於晝夜

終無有樂報

世間出世間

一切諸樂法

放逸能破壞

是故應捨離

﹝出正法念處經第三十﹞

第十三上

﹝彌勒二五唱九十九偈金鼓懺悔發願勸請隨喜回向﹞。

嘆佛

如來頂上。有三十二寶莊嚴大人相。其中大人相。名光照一切十方。普放無量大光明网。一切妙寶。以爲莊嚴。發周徧柔耎密致。一一咸放摩尼寶光。充滿一切無邊世界悉現佛身色相圓滿。是爲一。乃至有大人相。名普照一切法界莊嚴云。最處於中。漸次隆起。閻浮檀金因陀羅网。以爲莊嚴。放淸淨光云。充滿法界。念念常現一切世界諸佛菩薩道場會。是三十二。如來頂上。有如是三十二種大人相。以爲嚴好。

第一十八述偸盜罪

上論欲色眾多過

順境門中是一條

慳盜貪婪諸事類

從頭例取自昭昭

違情發恚時希遇

順意生貪暮與朝

由此尋思起業處

多因﹝轍﹣育﹞賊日滋招

張某李甲丰財寶

趙氏王生足富驕

知彼金銀多念起

見他綾絹愛情燒

因玆賊意縱橫起

句引同徒遞互教

期欵此時旣已集

平章彼處豈辭遙

外頭縱有三重鎖

里許先謀一丈橋

錢物任從愛者取

主人何必苦相敲

牀頭財寶般般接

架上低身旋旋拋

前去後摧五六个

肩頭背上兩三苞

此回未敗仍頻與

亦有貧家被劫燒

本爲諸頭窮困急

牽牛準擬幾般銷

錢得三千絹伍匹

覺知當夜便捎�

豈肯念伊多債負

何曾湣彼欠王傜

兩个踏門豎棒索

驚忙棒與任纏腰

去後夫妻哀怨哭

思量賊稅五心焦

直緣毒害過常度

天地神祇悉不饒

這賊果然事自敗

推排展轉盡窠巢

仍延華限藏贓物

拷痛時時始一板

又引平人云寄附

追來滿獄橫喧囂

同窮重杖終其命

兩肋猶如韛袋搖

財主微收惟得半

所餘總被亂淹消

一場之事𨿽然了

累劫之殃未可逃

如此始終之過患

悉從貪愛發枝苗

須知劫盜多般類

但有侵欺是賊曹

賊師行刑刀是筆

官人酷虐答爲刀

穿墻私竊機情巧

憑案公微捧杖髙

卑吏排頭多狡猾

大官手下縱雄豪

催糧豈待苗先刈

納帛元來繭未繰

手織綺羅身著布

刀輸米麥口﹝歹﹡又﹞／食﹞蒿

天宮不是無天眼

地獄終歸地下遭

宜路可中容此事

天崩地裂鬼神號

第二十六述殺生罪業

境順多招淫盜罪

境違毀罵及相爭

殺害俱從二處起

故今都作一科明

諸佛慈悲爲本體

眾生毒害是常情

或貪美味或瞋怒

卽便殺人及畜生

實犯刑章甘受死

無辜被殺有究靈

彭生杜伯公孫勝

宋後蘇娥及竇嬰

此六人皆書史所載。被人枉殺。後冤魂自訴於上帝。而報讎也彭生者。齊公子也。魯桓公夫人文姜。是齊襄公妹。桓公與姜朝於齊。襄公通姜。桓責姜。姜告襄。襄怒與桓飲酒。桓出。襄使公子彭生。把桓公升車。彭生多力。遂令拉殺桓於車內。魯人責齊。齊無詞對。歸罪彭生而殺之。後襄公獵見大豕。從者見乃彭生。襄射之。豕人立而啼。襄懼墮車傷足。其臣作亂弒襄公杜伯者。杜國之伯。名恆。入爲周大夫。宣王妾女鳩欲通之。伯不許。鳩怒反﹝贊﹣貝﹢日﹞伯。宣王信。使薛甫與司工錡殺伯。伯死化爲人。告王。王告祝。祝便殺錡。錡謝之。錡又爲人訴。復殺祝。祝又爲人訴。後王遊團由。伯乘白馬素車。錡左祝右起於道。以朱弓矢射宣王中心。折脊而死公孫勝者。夫差之臣。王不以罪殺之。投於胥山之下。後越伐吳。吳王敗走。道由此山。舉步不進。使太宰﹝壹﹡丕﹞試呼勝三呼。應。王懼仰天嘆而遂死。不反於吳也宋公者。漢靈帝皇后也。無寵而居正位。後宮幸姬共譖。初常侍王甫。枉洙激海王悝及妃宋氏。妃卽後之姞也。甫恐後怨。乃構言後。狹左道咒咀。信之收璽綬。後以憂死。父及兄弟皆被誅。後帝夢見桓帝怒曰。宋後何罪。聽邪佞使絕其命。宋後及悝自訴於天。上帝震怒。罪難救也。夢甚明白。帝旣覺。問於羽林左監許水曰。此何祥。其可禳乎。水對。宋後及激海王。並宜攺葬。以安冤魂。竟反宋氏之家。復激海之先封。帝弗能用。尋卽崩也蘇娥者。漢世何敞除交沚刺史行部到蒼梧郡髙要縣。日暮宿於鵲奔亭。夜半。樓下忽有一女子。自云。妾姓蘇。名娥。字始珍。本廣信縣人。父母及夫皆亡。無兄弟。有雜繒一百二十匹。有婢名致富。孤窮不能自賑。欲往傍縣賣繒。就同縣人王伯邊。賃車牛一乘。直錢萬二千﹝哉﹣口﹢豆﹞。妾笈繒。令婢執轡。前年四月十日到此亭外。日暮行人絕。不敢前去。遂宿畱此。致富暴得腹痛。妾遂往亭長捨求火。亭長龔壽采刀至車。持妾臂。妾怖不從。卽殺妾及婢。樓下埋之。取財物。殺牛燒車。車釘牛骨。棄亭東芥中。妾上下皆著白衣。靑絲履。便掘之。如言。捕壽拷問。具伏。下廣信縣。與娥語同。收壽父母兄弟。申聞於上。若於常律。不至族誅。但壽爲惡隱密經年。鬼神自訴。千載無一。請皆斬之。以助陰徳。上報聽之竇嬰者。漢孝文帝皇后從兄之子也。爲亟相。後免相。竇后崩。嬰益疎薄。與太僕灌夫交結。於時孝景帝皇后同產弟田鼢爲亟相親幸。使人就嬰覓城南田數頃。嬰不與。後鼢娶妻。列侯往賀。夫嬰俱出言不遜。鼢奏其惡言。夫嬰皆棄市。月餘鼢病。一身盡痛。若打擊之。俱號呼。叩頭謝罪。天子使視鬼者占之。見嬰與夫共守笞。鼢遂死。天子亦夢見嬰而謝之。

蘇氏夫妻張氏事

昭昭人鬼共吞聲

如此古今千萬類

萬中無一有公平

畜生怕痛人無別

殺他不想己身形

生剝皮毛咽瀝血

命余哀怨豈堪聽

百般野獸山林活

千種遊魚江海停

未有於他人世事

未曾犯著小愆刑

如何隊伏圍令匝

無路奔逃困又驚

豈忍橫网截水斷

未田騰躍已相縈

小鮮蝦蜆千餘命

嚵舌惟充一頓羹

鴿雀之﹝待﹣寸﹢又﹞諸小物

殺多供一枉難名

莫倚不將身手殺

差科取索罪偏盈

爲官枉打平人殺

欲推雜職理何成

道門三寶慈爲首

儒教五常仁最精

佛說大悲菩薩本

至聖遺言總不行

旣不能行君子行

如何祿位占公卿

垂釣不网不射宿

望羣卜命義中情

禮經無故何容殺

雌雉時哉豈使烹

爭合恣於狼虎性

四十萬眾等閒坑

諸餘罪業皆通懺

殺帶冤家事不輕

翻覆相讎連世世

何時解展得悝悝

殺時罪業如今辧

殃報三途後段明

欲得審知多劫苦

經文與偈甚叮嚀

大乘殺戒爲初首

犯者無由入覺城﹝經文下云。是故多迷悶。不能入覺城也﹞

違害大悲招萬鄣﹝華嚴經云。起一念瞋。具百萬鄣門開﹞

眾生見者似欃槍

如斯冤隔如何化

不化如何契眾經

慈力善根佛廣贊﹝涅經經第十六云云﹞

必須修習合幽冥

是故復生地獄餓鬼。

第三三十五偈初總標三途

前論惡業因緣廣

此說來生受苦多

惡卽七枝三種毒

苦惟鬼畜獄三科

經裏畜生闕略者

翻經傳寫本蹉跎

諸教皆云三苦趣

華嚴最具定非訛﹝次下說之﹞

十不善因三等配

罪輕下品鬼神魔

業當中品諸禽畜

上品之殃捺落迦

三途罪畢生人道

受上餘殃事豈蹉

三惡苦中地獄重

先論地獄苦如何

後�惟論地獄罪

捺落迦名是梵語

地下有獄順中華﹝言地獄者。順此方刑獄之稱也﹞

歒體翻之爲苦器

盛貯苦人之器窠﹝窠者。窟容受也。故諭窠窟﹞

諭窠又亦治罪人﹝受苦之器總也。如刀劍弓失鑪炭之類。是斬斫燒煮之器具也。皆約依報說之。若就正報。名捺落迦。此云惡者。謂造惡之者。受此之苦也﹞

此之苦器都三類

根本近邊孤獨﹝糸﹡井﹞﹝糸﹡井﹞多也。音那。孤獨地﹝獨﹞獄墮處故。多如後說也﹞

根本八寒兼八熱﹝自下。說分量及上下遠近。皆依瑜伽論。故與俱捨不同也﹞

縱廣十千諭繕那﹝每獄自體分量﹞

三萬二千﹝從此州下也。若據俱捨。卽云二萬也﹞至等活﹝多苦聚集業感苦具殃害悶絕擗地。空中聲言可等活。欻然卻起。如前苦具。還更相殘害﹞

下安七獄悉傍還﹝等活下。四千由旬。始到黑繩。乃至阿鼻獄。傍橫羅列也。一黑繩。以繩拼之而割鑿。二眾合。謂多人聚集。便有獄卒。驅入兩羝頭大山間。迫之流血。乃至馬象師子虎等山。如此後令和合大鐵槽中。壓之亦爾。三號叫。謂尋宅舍入鐵室中。火起燒然。發聲號叫。四大號叫室宅如。胎藏苦過前。五謂以大熱鐵熬。左右轉側燒薄之。又鐵串貫之。反覆而炙。徧身焰出。復熱鐵地上。鐵棒築打令肉團。大極燒然。謂三支鐵串從下貫之。從肩頂出。又鐵鑊灰水煎爛盡余骨漉之鐵地。又卻生如故﹞

七阿鼻者。下偈中自說。

傍卽二千爲分量﹝每獄相去之量﹞

四千直下不偏頗﹝等活直下四千也。其寒獄亦廣十千。亦從下三萬二千。至皰獄。與等活齊。又下二千有七獄傍布。據此卽合在等活下黑繩等上。正當中也。黑繩去等活四千故。若準俱捨說。從此地面。下過二萬踰繕那。始到阿鼻。阿鼻深廣亦各二萬。其底去此四萬。故頌云。此下過二萬。無間深廣同。上七捺落迦。八增皆十六。據此頌卽黑繩等卻在無間上。重疊也。復有一說。盡有無間傍。八寒亦爾。彼論又問云。此瞻部州其量幾何。下寧容受無間等耶。答。州如谷聚下闊上尖。是故大海漸深漸狹﹞

八寒上來且舉數

續陳苦相豈媕娿﹝上庵下阿﹞

苦相各隨業所變

終無心水外殃波﹝波不離水。殃不離心﹞

前章殺盜淫欺等

病質亡魂隔剎那﹝前念猶是病身。後念卽是亡魂﹞

心逐業緣無定相

或繩或棒或干戈﹝業力所現千差萬別也﹞

門戶𨿽無而有處

途路昏冥渡柰河﹝此國從古傳云。亦未曾見諸家章疏。引經論。忘卻的處。且人死後隨心隨業。所變現種種事。悉是本分。何疑此河﹞

皆剝脫身上衣裳

總須掛在樹枝柯

棒趂風吹行迅速

荒忙起倒任牽把

或過府差五道將

或云殿上是閻羅

或卽便投地獄裏

心神自變不開他﹝此下次說八熱苦也。一等活。二黑繩。三號叫。四大號叫。五燒然。六熱燒然。七偏燒然。八阿鼻﹞

受苦般般乞願死

等皆還活柰誰何﹝多苦聚集業感眾多。苦具殘害。悶絕擗地。空中聲言可還等活。欻然卻起。如前苦具更相殘害也﹞

黑繩絣定圖文像﹝絣文畫爲方圓等種種文像也﹞

隨文割鑿切而磋﹝或碇。或斷等二也﹞

兩鐵羝頭厭�碎﹝多人集。便有獄卒驅入此間。迫之流血。乃至馬象等山亦爾。大鐵槽壓之亦爾﹞

卻令和合復研磨﹝壓之流血。碎已復令卻合。又後驅入壓之。三也﹞

鐵室火生號叫﹝尋捨宅入鐵室。火起燒病發聲號叫。四也﹞大﹝具云大號叫。尋室宅。如胎藏。苦過前故聲大。五也﹞

鐵鏊煿之膏血和﹝燒燃也。以火鏊又串貫之。反覆而炙。徧身七孔焰起。又熱鐵地。以棒打。骨肉膏血相和。如泥團。六也﹞

三支鐵串貫肩頂﹝從兩足底。反糞門。貫徹兩肩及頂出。由此七孔。猛焰流出﹞

銅葉纏身﹝又以三熱大銅鍱。徧身裹之﹞鐵棒撾﹝此二字。是前獄中之事。以韻故。寄於此句也。此獄鐵纏身。又復倒擲於大鑊中。灰水煎煮。其湯湧沸出沒。爛盡復生。生已復煮。七也﹞

次說阿鼻大地獄﹝諸經﹞

亦有說名大落迦﹝俱捨云。北州下。過二萬。有阿鼻指大柰落也﹞

周匝七重鐵城譬﹝此下。依新集佛名經及諸經說其相狀。與瑜伽及俱捨。有不同處也﹞

上又七重鐵网羅

又七刀林兼猛火

八萬四千踰善那

罪人身滿無相礙

罪業因緣一徧多﹝一人多人皆歸﹞

上火徹下下徹上

東西南北互通過

其城四門四銅狗

四十由旬利爪牙

復有飛騰鐵觜鳥

啖於人肉數如麻

牛頭獄卒以羅剎

九尾八頭尾鐵叉

八角六十四个眼

眼中迸出鐵丸煆﹝煆者。火气猛。許加反﹞

一奴一瞋如霹靂

等閒數瞋可吒吒

無量刀輪空裏下

入頭出足豈能遮﹝瑜伽說。有六種受苦﹞

四方火刺穿筋骨﹝一也。東方多百踰繕那。三熱大鐵地上。有猛火刺。騰焰穿肉入肉。斷筋破骨徹髓。燒如指燭成猛焰。余方亦爾。由此人火和雜無有間隙。痛苦無有間隙。惟聞苦痛號叫之聲。故名無間也﹞

鐵箕鐵炭簸如砂﹝二也。以鐵箕盛滿猛焰鐵炭。和簸之﹞

登熱鐵山上復下﹝三也。復置熱鐵地。令登大熱鐵地。上而復下。下而復上﹞

百鍼鍼舌展而﹝穬﹣黃﹢乇﹞﹝四也。﹝﹖﹡﹝冘﹣﹝乳﹣孚﹞﹢﹖﹞張也。吒者音。謂從口拔出舌。以百鍼。鍼而張之。如張牛皮﹞

銅汁燒喉穿腑藏﹝五也。鎔銅汁灌口。燒喉舌。及徹腑藏。從下而出﹞

鐵丸入腹口先呿﹝六也。復仰臥之於熱鐵地鉆口令開。以大鐵丸置其口中。燒口咽喉腑藏。從下而出。所餘苦惱。如極燒然。業盡方出也﹞

惟此受苦常無間﹝俱捨云。非如七獄受苦非恆。故名無間。且如等活。暫遇涼風。所吹還活。阿鼻不爾。故名無間。又無樂間苦。非如余獄有樂間起。婆沙論云。身形廣大。據多處所。中無間隙。故名無間。𨿽一人卽滿。以業力故。多人無好。涅盤經文云﹞

只爲辜恩具七遮

痛徹肝心苦切髓

壽經中劫是其家﹝五苦章句經云。三惡道者。是眾生之家。暫得爲人。譬如作客日少歸家日多。學者思之。勉力精修。方得脫苦。人身難得。六根難具也﹞

寒極﹝此下述八寒也。一皰。二皰裂。三喝唽﹝詔﹞四郝郝凡。五虎虎凡。六蓮華。七紅蓮華。八大紅蓮華﹞皰瘡﹝一也。廣大寒觸身分瘡﹝頗﹞及胞裂﹝二也。寒苦過前。如皰潰膿血流出。瘡捲縮也﹞

喝﹝三也。歇許葛反。詀叱涉反。俱捨云頞哳吒。頞烏葛反。吒涉吽反。忍寒聲也。寒極口開不得。但能動舌作此聲也﹞兼郝﹝四也。俱捨云霍霍婆。寒切動舌不得。但作此聲﹞虎﹝五也。寒苦之聲將極﹞似蓮華﹝六七八也。六靑蓮華。寒觸身分。靑遊皮膚破裂。七紅蓮華。色變紅赤皮裂。或十或多。八大蓮華。謂身分極大。而紅皮裂。或百或多﹞

華色寒聲各三種

並前二皰八寒科﹝二﹝頗﹞三聲三色故成八也。上根本竟。次下近邊。近八熱根本之邊也。如城郭園宛。是罪人遊行處﹞

近八熱邊四門外﹝獄也﹞

門門四獄數尢多﹝四四十六。八熱計一百二十八獄也。俱捨中。名之爲增。彼頌云。八增皆十六。謂煻煨屍糞。鋒刃裂河增。彼長行自釋。此是增上被刑害所﹞

煻煨沒膝筋皮爛﹝八寒有情求於捨宅。遊行至此。下足消爛。舉足還生。平復如本﹞

屍糞爲泥生矩吒﹝爲求捨故。從前出已。漸漸遊行﹝焰﹞入此中。首足俱沒。又於泥內有娘矩吒虫。身長一丈。觜白頭黑。穿皮入肉破骨食髓也﹞

鋒刃﹝有利刀劍。仰刃爲路。從前至此下足。皮骨消爛。舉足還平復如故﹞劍林﹝出趣彼林蔭。才坐其下。風吹葉落。斬身支節墜地。有黑黧狗。摣掣食之﹞鐵皂莢﹝鐵末梨林。狀如皂夾刺樹。從前出趣之。由狗等趂。上鋒向下而刺。彼欲卻下。復回上刺。徧身支節。鐵觜鳥亂啄食﹞

沸煎灰水作灰河﹝大河沸灰水。彼尋捨墜中。如豆在煎鑊。猛火煎湯騰沸。周旋回沒。河岸獄卒杖索大綱。行列遮之。不令得出。或网漉出置於六熱鑊地上仰之。問云欲何所須。答言饑苦。卒卽使口令開。以熱鐵丸。置於口中。答言渴苦。卽洋銅灌口。業盡方出﹞

八熱有情尋捨宅

陷斯四獄苦難過﹝俱捨云。如灰河如塹。餘三似園。又引經云。此八捺落迦。我說甚難越。以熱鐵爲地。周匝有鐵墻。四面有四門。開閉以鐵扉。巧安布分量。各有十六增。多百踰繕那。滿中造惡者。周徧焰交徹。猛火恆洞然﹞

復有隨時多種獄

空中曠野或山河﹝山間曠野樹下空中。或一或多。受罪之處。處所𨿽小。苦具具足﹞

不似近邊爲眷屬﹝八熱有增爲眷屬。八寒𨿽無眷屬處所。是本惟此不爾。故云孤獨也﹞

故名孤獨捺落迦﹝俱捨又說。孤獨地獄各別業感。差別多種。處所不定。或地下空中及余處﹞

復說一十八重獄

與前同異似交加﹝如下說翻釋隨時也﹞

諸教所譚八寒熱

翻經前後亦名差﹝淺識難云。唐初馬周方造銼碓。如何佛在日已說此獄。答。佛在天竺。所說隨彼風俗。言音名字。傳到此方。隨此國音言名目。彼亦有銼艸之器。然不同。翻經者就此名也。又問。若爾造罪者。命終見何物斬斫。下偈答言﹞

苦器各隨曾所見

業成便受不偏頗

曾於生前見碓磑

卽從碓搗磑相磨

或見世間枷與棒

還遭鐵棒鐵爲枷

諸餘苦器皆如此

豈限刀山及火車﹝此國。隋朝已前。惡人命終。卽別見斫刺。不見銼磑。唐朝已來造惡命終。不防有見之者。一一世界各各如然。地獄隨業隨心。有何定數定相。以此譯經。前後所說。名目小殊也﹞

拔舌犁耕實楚痛

鑊湯鑪炭柰誰何

銅柱鐵牀由己業

火坑炮炙莫尢他

血盆之口名羅剎

凶險之形是夜叉

﹝木﹡﹝亦﹣﹝白﹣日﹞﹝呼麥切﹞肉剝皮敲骨節

抽腸拔肺數如麻

苦痛難中難比說

皰瘡割裂阿波波

靑瘀皮膚身詀詀

紅蓮碎肉阿婆婆

冰岸冰池徹骨髓

風車風箭阿吒吒

只不能言舌不動

忍寒不徹阿羅羅

大小鐵圍長暗瞑

三光不到劫恆沙

上且略標爲類例

備論苦器數無涯

總是前章所造業

當時雄猛卻將誇

如今到此卹惶地

悔之不及浪吁嗟

第四十六偈述畜生道

中品中般不善業

當來受報入傍生

人之畜養因名畜

傍者復緣身分橫

二言且就人多見

細說何曾局此名

水陸空居皆攝屬

無足多足萬般形

本從大海流諸處﹝成劫之初。先生水族﹞

三千川內漸充盈

禽獸魚龍虫蟻等

蜎飛蠢動悉靈含

卵胎濕化恆沙數

火裏物中亦受生

極大極微萬億類

鯤鵬金翅﹝極大﹞至蜼螟﹝極小﹞其間𨿽或隨時樂﹝別報也。如貴人狗馬之類也﹞

多少愚癡是賤名﹝總報名畜生。制不在己﹞

別業排之屬苦道

被人制禦豈尊榮

牽梨負重須償債

脊爛蹄穿詎述情﹝直至命盡。豈能分疎﹞

路峻泥深車不動

力窮气竭棒不輕

驛程三位猶前進

球滿三籌尙未停

磑石令牽因劣劣

眼睛被掩黑瞑瞑

經冬竟夜居霜露

累歲通宵臥糞坑

人趂途裎鞭困體

風吹老瘦凍羸形

衣裳只用皮毛作

食飲仍難水艸盈

饑飽死生非己意

安危困歇在他情

棒驅繩縛慞惶色

刀刺湯燖怨痛聲

四腳倒懸猶命在

一身旋剝已皮零

弓刀磕匝亡魂魄

鷹狗縱橫喪膽驚

飛騎只憂從後趂

彎弧豈料卻前迎

前頭後底相攢迫

車截西遮何處行

箭向背穿胸裏出

荒忙楚痛豈全生

亦回火發燒山野

分獸千蛇幾許怦﹝坪急貌普耕反﹞

巢雀穴虫億億數

貪生怖死與人平

長年鱗甲諸虫唼

輾熱沙中痛又醒

彊力害於羸弱者

更相啖食永無停

上來且略標流類

類例眾多豈具明

都有三十六億種﹝出正法念處經﹞

若殊苦事若爲呈

人身已失難還復

展轉凶癡罪易成

觀彼車翻須攺轍

六根正具必修營

第五十六述餓鬼道

下品十般不善業

斯爲餓鬼本因緣

長壽饑虛多恐怯

從他求覓濟喉咽

根元只在閻羅國﹝一云琰摩此云諍息。亦云平等。俱捨云。以有情未到彼時。皆云無罪。才至業鏡平等。其罪自彰。更不敢云。因名靜息也﹞

展轉支流入大千﹝正法念處經云。此下過五百由旬。有閻摩王國。俱捨云。諸鬼處從此散居余處。或端嚴威徳富樂如天。或饑羸醜陋。東西亦有兩類。北州惟威徳者﹞

一半便常居地下﹝黃泉。亦有閻王國﹞

半參人世在人邊

業殊彼此不相見

正報分通時現前﹝有人。正報人身分通鬼道。卽能見鬼鬼。有分通人道。卽能見人也﹞

屋宅疎﹝緣見﹞常阻隔﹝人鬼所居屋宅。各是依報之緣。旣疎互不相見也﹞

互疑神術譬能穿﹝見鬼之人不知鬼。不見己捨。或遇穿墻壁而過。卽云鬼有神通。人不知鬼見。但是露地虛空。而過鬼或見人穿己墻壁而過。鬼不知人。不見己屋。謂言人有神通。穿我墻壁也﹞

閻羅國在閻浮下

五百由旬縱廣然

善惡皆從此判定﹝有云。天及阿鼻。不經此處。如堂除五品已下不倒。吏部鈴曹。反逆賊巨。不到臺院。及大理寺等﹞

世人自古號黃泉

命終未說來生處

暫於此處得團圓

恩愛怨家並眷屬

或相對會或釣牽

從玆一別經多卻

或生獄畜或生天

或入海中阿索絡

或升海上五通仙

若生鬼道如前說

或居本界﹝閻王國﹞或人川﹝一切也﹞

或是鐵輪王使役

�當番互動經年﹝俱捨云。四王天。忉利天有威徳鬼神。守護防邏﹞

負石擔沙多累歷

塡河塞海每聯綿

三種開爲九種別

都云餓者厭爲先

九者一名炬口鬼

口中火炬每焦然

口爲焚燒村郭野

先經地獄後斯焉

腹大如山喉孔小

爲偸僧食受鍼咽

自惡口中常腐臭

贊揚惡黨毀仁賢

毛利如釘行自刺

枉行鍼炙病無痊

臭刺毛身嫌自拔

豬羊﹝得﹣彳﹢火﹞剝到刀鋋﹝小矛市連反﹞

自決癭中膿啖食

嫉他恚恨重隨眠

此上六般皆極餓

壽經一萬五千年﹝人間一月爲一日。彼壽五百歲。當人間一萬五千年也﹞

兩耳不聞漿水字

一身惟有骨皮連

見食擬﹝歹﹡又﹞／食﹞成猛火

臨河欲飲卽枯然

余得祭神所棄食

多慳少施施應指

有﹝歹﹡又﹞／食﹞階巷所遺食

﹝絕﹣糸﹢弓﹞疑失者故如然

第九名爲勢刀鬼

變通富樂類於天

羅剎夜叉毗捨等

山林靈廟海河堧﹝堧者。江海邊而緣反。付法藏傳中說。僧加耶捨比丘。遊大海邊。見妙宮殿。其中鎖二鬼云云﹞

罪福不精心言雜

別報𨿽彊總報徧

六饑二乏惟是足

就多標餓以須宣﹝須宣者。佛語流行也﹞

眾等。上來所依金鼓懺悔經中。繁廣不可頓陳。今更約前品所餘經文。懺除余鄣。弟子某甲等。與一切眾生。至心懺悔。

若人百千劫

造諸極重罪

暫時能發露

眾惡盡消除

依此金光明

作如是懺悔

由斯能速盡

一切諸苦業

惟願十方佛

觀察護念我

哀受我懺悔

皆以大悲心

我於多劫中

所造諸惡業

由斯多苦惱

哀湣願消除

我造諸惡業

常生憂心怖

於此威儀中

曾此歡喜想

諸諸具大悲

能除眾生怖

願受我懺悔

令得離憂苦

我有煩惱部

及以諸報業

願以大悲水

洗濯令淸淨

我先作諸罪

及現造惡業

至心皆發露

咸願得蠲除

未來諸惡業

防護不令起

設令有違者

終不敢覆藏

身三語四種

意業復有三

緊縛諸有情

無始恆相續

由斯三種行

造作十惡業

如是眾多罪

我今皆懺悔

我造諸惡業

苦報自當受

今於諸佛前

至誠皆懺悔

懺悔已。至心歸命禮三寶。

上來已懺除四部竟。今更約其次經文。懺除十二種難。皆是金鼓夢事菩薩。對佛所陳。是故應至心懺悔。

我今親對十力前

發露眾多苦難事

凡愚迷惑三有難

恆造極重惡業難

我所積集邪欲難

一切愚夫煩惱難

狂心散動顚倒難

及以親近惡友難

於生死中貪染難

瞋癡暗鈍造罪難

生八無暇惡處難

未曾積集功徳難

我今皆於最勝前

懺悔無邊惡業罪

﹝此十二難。在前段懺悔之前。發願前也﹞。

懺悔已。至心歸命禮三寶。

至心勸請

常見十方無量佛

寶王樹下而安處

處妙琉璃師子座

恆得住世轉法輪

勸請已。至心歸命禮三寶。

至心隨喜

眾生於此瞻部內

或於他方世界中

所作種種勝福田

我今皆悉生隨喜

隨喜已。至心歸命禮三寶。

以上隨喜福徳事

及身語意造眾善

願此勝業常憎長

回向無上大菩提

所有禮贊佛功徳

深心淸淨無瑕穢

回向發願福無邊

當超惡趣六十劫

﹝此三門在前段。此段在發願中間﹞。

願除十惡業

修行十善道

安住十地中

常見十方佛

我以身諸意

所修福智慧

願回此善根

速成無上道

﹝此後。數偈文。卻是前段懺悔文也﹞。

回向已。至心歸命禮三寶。

至心發願

普願眾生咸供養

十方一切最勝尊

三乘淸淨妙法門

菩薩獨覺聲聞眾

常願勿處於卑處

不隨無暇八難中

生在有暇人中尊

恆得親承十方佛

願得常生富貴家

財寶倉庫皆盈滿

顏貌名稱無與等

壽命延長經劫數

悉願女人變爲男

勇健聰明多智慧

一切常行菩薩道

善修六度到彼岸

若於過去及現在

輪回三有造諸業

能超可厭不善趣

願得消滅永無餘

一切眾生於有海

生死羅网豎牢縛

願以智劍爲斷除

離苦速證菩提處

若有男子及女人

婆羅門等諸勝族

合掌一心贊嘆佛

生生常憶宿世事

諸根淸淨常圓滿

殊勝功徳皆成就

願於未來所生處

常得人天共瞻仰

﹝此文。續前段發願之後也﹞。

發願已。至心歸命禮三寶。

爾時世尊。聞此已。贊妙幢菩薩言。善哉善哉。善男子。如汝所夢。金鼓出聲。贊嘆如來眞實功徳。並懺悔法。若有聞者。獲福甚多。廣利有情。滅除罪鄣。汝今應知。此之勝業。皆是過去贊嘆發願宿習因緣。及由諸佛威徳加護。此之因緣。當爲汝說。時諸大眾。聞此法已。咸皆歡喜。信受奉行。

○白眾等聽說經中無常偈

若樂若苦惱

若老若少年

若大姓少姓

死王皆能殺

若端正若醜

若大力小力

若獨若有伴

死王皆能殺

若王若童僕

若俗若出家

若堅若耎者

死王皆能殺

若富若貧窮

若功徳若無

若男若女等

死王皆能殺

若行若在家

若水中若陸

若在山若城

死王皆能殺

若睡若寤寐

若食若不食

能歷亂世間

死王皆能殺

圓覺道場禪觀等法事禮懺文卷第九

圓覺道場禪觀等法事禮懺文卷第十

終南山艸堂寺沙門宗密述

第十四上

嘆佛功徳

憐湣世間大醫王

身皆智慧及寂靜

無我法中有眞我

是故敬禮無上尊

世救要求然後得

如來無上而爲歸

隨佛世間如犢子

是故得名大悲牛

如來功徳滿十方

凡下無智無能贊

我今贊嘆慈悲心

爲報身口二種業

世間常樂自利益

如來終不爲是事

能斷眾生世果報

是故我禮自他利

世間逐親作益厚

如來利益無怨親

佛無是相如世人

是故其心等無二

世間說異作業異

如來如說業無差

凡所修行斷諸行

是故得名爲如來

先已了知煩惱過

示現之處爲眾生

久於世間得解脫

樂處生死慈悲故

𨿽現天身及人身

慈悲隨逐如犢子

如來卽是眾生母

慈心卽是小犢子

自受眾苦念眾生

悲念心時不悔沒

憐湣心盛不覺苦

故我稽首拔苦者

知欲可厭愛厭業道捨惡樂善。

第一唱十一偈述善業

曾於宿世歸三寶

今遇先緣正信生

見說人天莞爾喜﹝論語云。夫子莞爾而笑﹞

聞談鬼獄喟然驚﹝喟嘆聲也。論語云顏淵喟然嘆曰﹞

深知塵欲須呵厭

深信眞門可竭誠

捨惡回心惟樂善

欲圓作佛最尊榮﹝見諸大乘經。勸發大菩提心。故擬求佛。緣未了本性。不免還成有漏之行﹞

三歸戒品專精受

十惡因緣至意停

蕩子杳郎常遠離

師僧如上數諮迎

倡樓酒肆長年絕

寺捨伽藍每月行

朝暮縱忙亦念佛

公私稍暇卽持經

婚姻集處多辭退

禪講開時便往聽

八戒逢緣不懈怠

六齋依日必專精

持缽僧到無空過

設供人齊卽著名

貧子病兒頻濟慧

禪房佛殿數修營﹝次下二句。說農家﹞

虫蛇耕種專防損

秤斗交開必算平﹝以下二句。又通說一切﹞

隨力賑窮而救乏

臨危濟弱亦扶傾﹝以下二句。說官人也﹞

爲官誓志惟行直

效職安貧自守淸﹝次下二句。通說一切﹞

親戚緣身無誑妄

交遊沒齒不喧爭﹝次下一偈。述被人勸酒肉守志不隨﹞

風霜美酒深杯酌

饑困年羹滿椀盛

曾被親情團聚勸

降心禁口不生情

況於殺盜邪淫事

豈更分毫犯重輕

如此類人修戒行

上中下品有虧盈

本來修習𨿽求佛

且爲三乘理未明

便逐階差空受報

生於人道及天庭

以復現天人��

第二唱二十四偈述人道

欲識人天福報別

先須知彼有何依﹝此下一一。依俱捨論文述之。或頌或長行。隨便而用之﹞

器世風輪最在下﹝謂諸有情業增上緣力。先於最下依止虛空。有風輪生也﹞

厚十六億﹝此風輪厚十六億踰繕那。下文每舉其數。皆是踰繕那也﹞廣難窺﹝難窺者。數無量也。故頌云。安立器世間。風輪最居下。其量廣無數。厚十六洛叉。洛叉梵語。此云億也﹞

此輪體性殊堅密

金剛杵擊亦難隳﹝隳壞也。論云。風輪其體堅密。假使有一大諾健那。以金剛輪。奮威而擊。金剛有碎。風輪無損也﹞

大雲澍雨風輪上

滴如車軸卽成池﹝論云。又諸有情業增上力。起大雲雨。注風輪上。於未凝位深一十一億二萬踰繕那。問如何水輪不傍流散。答有情業﹝盛﹞由風力持令不流散。如篅持谷。又業力起。摶擊此水上。結成金輪。如熟蜜停上凝成膜。故水輪惟厚八﹝億。﹞余﹝皆﹞成金輪。厚三億二萬也。故頌云次上水輪深十一億二萬。下八洛叉水。余凝結成金﹞

徑﹝直長﹞十二億﹝三千四百﹞深十一﹝億萬﹞

底及四邊風所持

上結金成如乳膜

厚三億二﹝二萬﹞徑無虧﹝等於水也。論云。二輪廣量其數是同。爲徑十二億三千四百半踰繕那也。故頌云。此水金輪廣。徑十二洛叉。三千四百半﹞

周圍邊數成三倍

三十六億尙餘奇﹝音機也。不偶不全故。謂此二輪。直長卽有十二億三千四百踰繕那。若四還周圍之量。卽三﹝億﹞。當三十六億一萬三百五十踰繕那。故頌云。周圍此三倍也。此者指直長之數也。今此偈中。爲欲成句及韻故。但云三十六億。舉零數。故云尙餘奇矣。餘者。一萬三百五十也。算之如此﹞

共業大云還起雨

滴金輪上九﹝屍﹫垂﹞﹝廠﹫義﹞﹝九謂須彌七金鐵圍。七金者。次須彌初持雙。二持軸。三竭地洛迦。四善見。五馬耳。六象鼻。七尼民達羅﹞

別風簡別金銀寶

聚爲山狀及州基

分水甘鹹爲內外

皆成大海悉同時﹝論云。於金輪上。有九大山。妙髙山王處中而住。餘八圍之。八中前七名內。第七山外有大洲等。此外復有鐵圍山。周匝如輪。圍一世界。七惟金所成。妙髙四寶。問。此等從何而生。答有情業力。起大雲雨。而澍金輪上。滴如車軸。積水奔濤。其水卽爲眾寶積藏。由具種種威徳猛風鉆擊生眾寶類等。復由業力。引起別風。簡別寶等。攝令聚集成洲分水。令別成立內海外海。如是九山住金輪上。入水量皆等八萬踰繕那。惟妙髙山出水亦爾。餘八出水半半漸﹝白﹣日﹢田﹞／廾﹞。持雙出水四萬乃至鐵圍出水三百一十二半。如是九山一一廣量。各各自與出水量同﹞

妙髙四寶爲山體

閻浮南面吠琉璃

北邊黃金東銀體

西邊之寶號頗胝﹝論云。隨寶威徳。色顯於外。故瞻部洲空似璢璃之色也﹞

金山四面七重繞

一山一海間相離

內山髙廣外低狹﹝妙髙八萬。從持雙。如次四萬二萬。一萬。五千。二千五百。一千二百五十。六百二十五。乃至鐵圍三百一十二半﹞海之勢分亦依隨﹝內七海從最內至外。如次八萬。四萬。二萬。一萬。五千。二千五百。乃至第七海。一千二百五十也。故頌云。中間有八海。前七名爲內。最初廣八萬。四邊各三倍。餘六半半狹。言四邊各三倍。此約持雙山內邊周圍量。於其四面。數各三倍。三倍計於八萬也。三八二十四。各成二億四萬也。其六海不說周圍量者。恐煩多數也﹞

此七海中所有水

八般功徳甚希奇﹝論云七中皆具八功徳水﹞

甘﹝一﹞冷﹝二﹞耎﹝三﹞輕﹝四﹞淸﹝五﹞不臭﹝六﹞

不傷喉﹝七﹞腹﹝八也﹞飲相海﹝九也。本文云。七飲時不損喉。八飲已不傷腹。今就句韻故。總云不傷等﹞

第八卽當咸水海﹝頌云。第八名爲外。三洛叉二萬。二千踰繕那。論云。咸水盈滿。量廣三億二萬二千踰繕那。評曰此最廣﹞海外輪山是鐵圍

東南西北﹝以此定次者。一一約之配諸事類﹞四洲渚﹝頌云。於中四大洲。南瞻部如車。云云。此下諸偈自顯也﹞

每洲而對向須彌﹝南洲之北邊。對須彌之南面。餘皆類之﹞

此四洲中人所住

所言人者性多思﹝涅盤經俱捨論皆此說也﹞

不似諸天思慧劣

不問三惡識情癡

南州三事勝忉利﹝亦勝北郁﹞

梵行﹝耽欲﹞勇勤﹝放逸﹞及憶持﹝遺忘。天有此三種。劣於南洲也﹞

北勝於南無我所

千年後必上天墀﹝上天之階墀。此下明四洲得名云﹞

南因贍部﹝亦名閻浮。此洲從中向北有三重黑山。有大雪山。在黑山北。大雪山北。有香醉山。雪北香南有大海。名阿耨達。此云無熟惱。縱廣正等五十踰繕那。八功徳水盈滿其中。非得通人無由能至。於此池側有贍部林。樹形髙大。其果甘美。依此林故。名贍部洲﹞東勝身﹝身相勝妙故。梵云弗婆提。亦云弗於逮也﹞

西將牛貨以爲資﹝資財也。以牛交易。如此國錢財。梵云衢邪尼。亦云﹝陀羅﹞尼﹞

北號勝生生最勝﹝梵云俱盧。亦云郁﹝丹﹞越﹞

身心福壽悉精微

南四肘身余倍倍

南似車形﹝南國車形。前狹後闊。南洲人上闊下狹﹞半月規﹝東也。規矩如此。頌云。其相如半月﹞

圓滿﹝西也。猶如滿月。頌云。其國無缺﹞畟方﹝頌云。俱盧畟方﹞依次配﹝東西南北﹞

列形而相悉如斯

南尖﹝狹也﹞北廣﹝贍部洲也﹞三邊等﹝等各二千踰繕那。南惟三那半。頌云。三邊各二千。南邊有三半﹞

西廣東尖亦類之﹝東也。頌云。三邊如贍部。東邊三百半。謂三各二十那。東惟三百五十那也﹞

餘二﹝西及北也﹞圓方每闊狹﹝西州頌云。徑二千五百。周圍此三倍。計七千五百也。北州頌云。面各二千等。計八千也。徑亦如此。但說正面。不說四角﹞

壽則南洲無定期

增成八萬減惟十

先則劫初不可知﹝成劫之初。人壽無量﹞

北郁定千餘半半﹝西五百。東二百五十﹞

三州仍有夭傷時﹝除此北洲也﹞

閻浮苦樂相交雜﹝利衰毀譽。稱機苦樂。又貧富貴賤。壽夭榮枯。通塞禍福。老少病健。愛會愛離。怨會怨離。求得不得等苦也﹞

震旦親觀倒四�

東弗西瞿樂漸勝

大同衣食及�儀﹝大﹝風﹞南洲而小異也﹞

人民富無多賢善

都無賊盜及姦非

顏貌端嚴無墨色

翠發﹝發靑翠妙﹝妨﹞全垂或悉垂

惟有郁丹一向樂

所須如意不營爲﹝衣食自然﹞

一江之水布諸國

國外金山四面圍﹝如城墻也﹞

艸色紺靑徧覆地

地惟金地無墟欹

常淨常明無異穢

地開藏糞﹝人欲大便。則地開。事了合而藏之也﹞鳥銜屍﹝人命終。卽有鳥銜屍送金山外也﹞

食有香粳長半寸﹝不因耕種﹞

石火﹝欲炊飯卽火生。熟卽火息也﹞枯羅﹝木也。結子如甑釜之器﹞盛水炊﹝馬﹞米入器中。便多少自足。不假量之。飯熟人來卽喫。亦無﹝主﹞彼此﹞

男女別居不渾雜

貌惟白淨自然衣

無諸惡業相殘害

風土暄涼適四時

大樹葉垂爲屋舍

到來卽住各無私

無自無他無主宰

夫妻男女不相依

男子女人若愛樂

相逢樹下樹低枝

事了當頭隨意去

男女生來在路岐

行過指頭皆與吮

成長不辧是誰貌

都不積藏衣與食

又無我慢互相欺

千年𨿽得常安樂

佛法無由度此機

第三中四偈述轉輪王

有四輪王福徳勝

四州增一眾心歸

鐵南﹝惟一天下﹞銅二﹝南一東二天下也﹞銀�﹝東南西三天下也﹞次﹝次配南東西。增加一也﹞

惟有金輪四總威

十善他人身亦爾﹝一洲﹞

髙樓十五倍精持

樊香齊潔承天意﹝每十五日。上樓樊香淸齋潔己。以奉天也﹞

天降金輪空裏飛

七寶由斯自具足

尊榮千子鎭相隨

四處望風皆順化﹝王南已。次東西北。一一歸伏也﹞

能將威徳役神祗

八萬餘年無病苦

出無佛世自爲師

除卻六天無可比

騰空自在不知誰

第四中八偈述六欲天

六欲天名何以得

希須心被五塵牽

貪淫交抱執笑視

自在通光及自然﹝俱捨頌云六受欲交抱。執手笑視淫。四洲之人同四王界貪與五塵令名欲也。自在光潔神用。及自然名天﹞

三品修成十善業

六天感果定無偏

衣裳作念隨心至

飲食﹝酥從味也﹞才思逐意圓

地處﹝二天﹞空居﹝四天﹞分次第

化生﹝惟化生也﹞化物﹝或自或他﹞仛因緣

五衰相在何名樂

只勝人間八苦煎

四萬由旬山四鎭

妙髙半腹四王天

閻浮五�春秋匝

方得初天一日全

壽命定經五百歲

身長半里貌堪憐

繕那八萬彌盧頂

忉利驕屍糒最潤

四八宮垣居四角

身長一里壽千年

空居有四天天勝

五欲知時﹝夜摩此云時分。知五欲時分﹞知足賢﹝受五欲時。易知足故﹞

樂變五塵爲受用

全他化出我周旋

漸增身量俱盧捨

一半二三等倍前﹝一俱盧捨三里。夜摩天一里半。兜﹝〦／﹝孿﹣子﹢十﹞身長二里。樂變化二里半。他化三里。故云等倍前﹞

人世積年爲晝夜﹝人間二百年。夜摩一晝夜。人間四百年知足爲一日。人間八百年。樂變化一日。人中一千六百年。他化一日﹞

雲中宮闕布聯聯

乘斯日月上天壽

二四八千萬二千﹝夜摩壽年二千歲。知足四千歲。樂變化八千歲。他化壽年萬二千歲﹞

又知諸愛可厭惡故。棄愛樂捨還滋愛本。

第五中八偈述四禪

﹝注。釋多約十地論也﹞。

有人宿世善根長

又遇眞門更發揚

諸愛皆知可厭惡﹝釋經初二句也﹞

心心愛惡二俱忘﹝棄惡樂捨也。愛也﹞

俱忘之意名爲捨﹝釋捨字也﹞

樂捨心存豈是當﹝標樂字之過也﹞

由此還滋根本愛﹝釋樂心過失之狀﹞

遂成有漏屬無常

捨之漸次多方便

四禪八定離災殃

四定義名次下說

四禪行相且先彰﹝四禪天八支一三各五。﹝二四﹞一尋伺喜樂定。二內淨喜樂定。三捨念慧樂定。四捨念中受定。中受者。不苦不樂也。若約不離者。一離五欲十惡五蓋。二離尋伺。三離喜。四離樂﹞

一離欲惡兼諸蓋﹝離鄣支也﹞

尋因﹝對治支也﹞喜樂﹝修行利益支﹞以爲良﹝如土石山頂有水。有定爲二支所依。餘三準之也﹞

二離尋伺﹝離鄣支也。以內淨一心。爲對治支也﹞惟喜樂﹝利益支也如純土山頂之上。有池水也﹞

第三離喜﹝喜是鄣也。以捨念慧三法。爲對治﹞樂堂堂﹝利益也如純土山在池也﹞

第四都忘﹝忘樂及先除苦憂喜。爲離鄣支﹞惟住舍﹝捨念淸淨。爲對治支。以不苦不樂。爲利益支。此地於樂如重病。觀聽妙音樂也﹞

離八災難最淸涼﹝八者。尋。詞。憂。喜。苦。樂。出息。入息也﹞

後漸離前前具後

皆能靜慮勝難量﹝比上贊禪是定慧等﹞

空天有定而無慧

欲界慧多定又尪﹝尪者。劣弱也﹞

惟此四禪定慧等

聖凡同入用偏彊﹝入四無色如處中。入四空。如處虛空也﹞

四空定者都無色﹝俱捨云無色謂無色蘊﹞

四蘊爲身無定方﹝或色界修成。命終隨處卽住故﹞

超諸色想﹝小乘雲。修時且在欲色界故但超想。大乘卽決定惟滅於色想也。謂初修時厭第四禪色等。如病如﹝病﹣丙﹢﹝雍﹣〦﹞。如瘡如刺。無常苦等。故得離想。故云超也﹞虛空住﹝作無邊虛空想。能滅色想。心安空定名住﹞

超空﹝外念粗故﹞住識識無疆﹝疆者邊也。知緣空。先是識故。於淨六識。能了知安住勝解。得入此位﹞

超識住於無所有﹝心於所緣捨諸所有。寂無所有也﹞

細想𨿽在﹝緣於無想也。非如無想定及滅盡定。故諸教云。非非想也﹞粗想無﹝又超無所有想也﹞

此四想名無色界

從玆﹝玆者。非想天也﹞邪正各分張﹝外道計爲涅盤﹝究﹞竟不究竟法及佛故墮也。若知此患更必上求。上求上進時。上無所緣。竟無所得。滅而不轉。則得滅受想定。故邪正各分張也﹞

便現有爲增上善果。

第六中十偈述上二界

便現有爲善果者

由前禪定所住持﹝釋善字也﹞

苦粗障離名增上﹝釋增上字﹞

未契眞源名有爲﹝釋有爲也﹞

欲界命終生此處﹝在欲界。修此禪等也﹞

色無色界是其依

就色有無分二界

蘊之五﹝色界﹞四﹝無色界也﹞理應知

欲界約粗而簡此﹝問欲界亦有色。何不名色界。答。以有欲。異於上界。故別立名﹞

此惟有色故名之﹝無欲故云惟﹞

色界四禪十七處

下三九處﹝除第四禪天﹞是云基﹝以云爲所仗之基址﹞

初禪眾輔王稱梵﹝初是梵眾。次梵輔。三梵王。爲三天也﹞

下天欲染此初離﹝初離欲染。故名梵也。梵者淨也﹞

次謂小光無量淨﹝小光。及無量光。並淨光。是爲三也﹞

語時口裏出光耀﹝從此得名﹞三禪三處身心淨

少﹝初名少淨﹞無量﹝次名無量淨也﹞徧﹝最上名徧淨也﹞順尊卑﹝上上轉勝故。名順尊﹝白﹣日﹢田﹞／廾﹞也﹞

第四八天空裏住﹝如下所別﹞

無雲﹝一也﹞見卽福生時﹝二也﹞

廣果世間福廣大﹝三也﹞

習無想者亦於玆﹝四也。是外道﹞

次五淨居皆聖者

無煩﹝一也﹞無熱﹝二也﹞更何疑

靜慮果彰名善現﹝三也﹞

次名善見見精微﹝四也﹞

色最後邊爲究竟﹝五也﹞

更無有處色過斯

空處﹝一也﹞識﹝二也﹞居無所有﹝三也﹞

想粗無二修非�﹝四也﹞

壽心增勝排爲上﹝用心及焉俱勝色故。位居其上。非處所在上也。其處無定也﹞

欲色命修識不移﹝在欲界習成命修。便於﹝九﹞欲界而住。色界亦然﹞

梵眾人天長半繕﹝八里﹞

次三半半�增之﹝輔一繕﹝三﹞一繕半少光二繕也﹞

次五天人增倍倍﹝無量光四繕。淨光八。少淨十六。無量淨三十二。徧淨六十四﹞

無雲依倍減三推﹝無雲倍於下。合當一百二十八繕那。今旣減三﹝百﹞推之。卽惟一百二十五﹞

次七還增於倍倍﹝福�二百五十。乃至色究竟天一百六十繕那。爲身量也﹞

四空都是無形儀

色天壽劫同身量﹝梵眾半劫乃至色究竟。一萬六千劫也﹞

劫萬空天二二思﹝空二萬劫乃至非想八萬劫也﹞

皆輪回故。不成聖道。是故眾生欲脫生死。免諸輪回。先斷貪欲。及除愛渴。

第七中四偈

修善及修不動業

本未意在絕輪回

只緣未達三乘理

不能了得彼根栽

根栽卽是前玄愛

愛在還從想處來

來往循環三界內

良由聖道未曾開

未開道徑何前超

聖果希望實可哀

是故佛令先斷愛

愛除聖道始無災

除之豈便言除書

但使心心以智摧

了達本空長離念

自然養得聖人胎

第八中五偈疑菩薩不斷愛

眾聞前義𨿽通決

因此復生一節疑

修道旣須先斷愛

如何菩薩似相違

說法徹於眞法界

千門理事洞玄微

還有愛情不總斷

資身事事要相宜

食須有味衣須暖

健適暄涼病問醫

自說無心方是道

元來事上有施爲

施爲俯仰隨人意

言語周旋慮是非

不絕萬緣專出離﹝不同二乘伏斷煩惱求涅盤也﹞

還存他世受生基﹝菩薩或云我來生生兜率。如天親。或云生極樂世界。如龍樹。及天臺智者等。或云願作如是如是身。願生如是如是處。如南嶽思大師。生在猧國等﹞

受生卽是存愛�﹝無愛潤業。卽不﹝愛﹞生。願樂生如是處。卽是愛也﹞

菩薩何緣未免之

佛卽爲通如此難

經文此下唱應知

善男子。菩薩變化示現世間。非愛爲本。但以慈悲。令彼捨愛。假諸貪欲。而入生死。

第九中十六偈通釋前之疑難

初總通諸疑

凡是大乘諸大士

心觀二執本空虛

我相旣知無所有

愛根豈得不先除﹝愛從我執而生﹞

但緣悲智須雙運

畱惑受生與世俱﹝畱惑潤生大乘贊諸經論皆說之也﹞

若下示同欲世事

無因度得彼迷徒

救人溺水還投水

扶醉須從泥裏扶

救彼豈辭衣服滋

扶他爭得免泥塗﹝醉倒泥糞狼藉等處。所以須扶也﹞

眾生病則菩薩病﹝淨名廣說﹞

欲度粗人迹似粗

從聖入凡誠叵測﹝誠者固宜不可測量﹞

從凡入聖亦非殊﹝菩薩有二。一登地已上。有神力。從聖現凡。而度脫眾生。二具縛凡夫。能知如來祕密之藏。大悲增上。廣化眾生。此二類𨿽度眾生。方便無異。故云亦非殊﹞

相聞貪愛元無愛

打玩爲奴豈是奴﹝諭上凡也﹞

類彼禁�蛇命在﹝諭畱惑也﹞

制其毒气已令無﹝吟不結業﹞

次別通衣食醫藥疑

制毒猶如先斷愛﹝決心的定斷割。不畱意於所愛之境。然行菩薩事迹。不免似存。此非凡迷所能知也﹞

命存恰似養形軀﹝蛇命在者如菩薩且愛護形軀。以衣食養之。病卽藥治等也﹞

養得只將弘佛法

出生入死化凡夫﹝此下具列要身形所以﹞

眼根要用看經教

口業須將演義殊

無足豈能行世界

無身何以攝門徒

此身支柱湏衣食

不同艸木有根株﹝不同瓠瓜系而不食﹞

次通所作順人意所言盧是非之疑

初心應物須方便

不同禽畜但癡愚

不將衣食供貪愛

不以周旋有所圖

若逆他情他遠離

如何引誘入玄樞

次通來世受生疑

總學二乘修寂滅

或生淨土自歡娛

誰肯將身入五濁

誰能救拔免三塗

八難不堪傳佛法

三乘力用在閻浮

菩薩托胎生此處

直緣悲濟受崎嶇

總結前意生起後意

卽知今世兼來世

護命存身只爲渠

末世疑心若未決

更聽一諭理何如

如人墮海臨臨死

忽遇人屍海上浮

大海不容屍久滯

必便風吹泊海隅

其人抱著須牢把

不應離手暫須臾

屍帶蛆虫𨿽厭惡

且圖到岸似乘桴

生死無邊同大海

觀身不淨似屍蛆

大般涅盤爲海岸

度他自度類乘桴

資身衣食如牢把

心無愛著例何殊

大眾疑他不斷愛

但詳此諭自然除

若諸末世一切眾生。能捨諸欲。及除憎愛。永斷輪回。勤求如來圓覺境界。於淸淨心。便得開悟。

第十中四偈

前推愛是輪回本

過患因依有數重

旣是如來親觀斷

今明能斷有何功

若諸末世眾生等

得遇眞乘圓頓宗

外離欲塵無系絆

內除憎愛湯心胸

心心永斷輪回見

念念惟觀本性空

然後勤求無上覺

又逢善友爲開蒙

情塵已離心淸淨

萬法一時豁爾通

日出森森羅一像

鏡明歷歷現千容

南無大慈大悲﹝準前十二禮﹞。

至心懺悔

上來已具妙幢菩薩所見金鼓殊勝因緣。懺悔罪鄣竟。今復次依彼經滅業鄣品﹝次前品也﹞佛教天帝懺悔之法。而爲懺悔﹝品初文也﹞。

爾時世尊住正分別入於甚深微妙靜慮。從身毛孔放大光明。無量百千種種諸色諸佛剎悉現光中。十萬恆河沙。校量譬諭所不能及。五濁惡世。爲光所照。是諸生作十惡業。五無間罪。誹謗三寶。不孝尊親。輕慢師長婆羅門眾。應墮地獄餓鬼傍生。各蒙光照。至所住處。是諸有情。見斯光已。因光力故。皆得安樂。端正殊妙。色相且定。福智莊嚴。得見諸佛。是時帝釋一切諸天眾。及恆河女神。並諸大眾。蒙光希有。皆至佛所。右繞三匝。退坐一面。爾時天帝釋。承佛威力。卽從坐起。偏袒右肩。右膝著地。合掌向佛言。世尊。云何善男子善女人。願求阿耨多羅三藐三菩提。修行大乘。攝受一切邪倒有情曾所造作業鄣罪者。云何懺悔當得除滅。佛告天帝釋。善哉善哉。善男子。汝今修行。欲爲無量無邊眾生。令得淸淨解脫安樂。哀湣世間。福利一切。若有眾生。由業鄣故。造諸罪者。應當策勵。晝夜六時。偏袒右肩。右膝著地。合掌恭敬。一心專念。口自說言。歸命頂禮現在十方一切諸佛。已得阿耨多羅三藐三菩提者。轉妙法輪。持照法輪。雨大法雨。擊大法鼓。吹大法螺。建大法幢。秉大法炬。爲欲利益安樂諸眾生故。常行法施。誘進羣迷。令得大果證常樂故。如是等諸佛世尊。以身語意。稽首歸誠。至心禮敬彼諸世尊。以眞實慧。以眞實眼。眞實證明。眞實平等。悉知悉見一切眾生善惡之業﹝上皆全寫經文。下有一行。集者之語﹞。是故我等與法界眾生。依世尊教示懺悔詞句而懺悔﹝此下文全寫經文。卽蓮次文也。如是之詞再三詳之。是佛教末世而作懺悔﹞。我從無始生死以來。隨惡流轉。共諸眾生。造業鄣罪。爲貪瞋癡之所纏縛。未識佛時。未識法時。未識僧時。未識善惡時。由身語意造無間罪。惡心出佛身血。誹謗正法。破和合僧。殺阿羅漢。殺害父母。身三語四意三種行。造十惡業。自作教他見作隨喜。於諸善人。橫生毀謗。計秤欺誑。以僞爲眞。不淨飲食施與一切。於六道中所有父母。更相惱害。盜窣堵波物。四方僧物現前僧物。自在而用。世尊法律。不樂奉行。師長教示。不相隨順。見行聲聞緣覺大乘行者。喜生罵辱。令諸行人心生悔惱。見有勝已。便懷嫉妬。法施財施。常生慳惜。無明所覆邪見惑心。不修善因。令惡增長。於諸佛所。而起誹謗。法說非法。非法說法。如是眾罪。佛以眞實慧。眞實眼。眞實證明。眞實平等。悉知悉見。我今歸命。對諸佛前。皆悉發露不敢覆藏。未作之罪。更不復作。已作之罪。今皆懺悔。所作業鄣。應墮惡道地獄傍生餓鬼之中。阿蘇羅眾。及八難處。願我此生所有業鄣。皆得消滅。所有惡報。未來不受。亦如過去未來現諸大菩薩。修菩薩行。所有業鄣悉已懺悔。我之業鄣今亦懺悔。盡皆發露。不敢覆藏。已作之罪願得除滅。未來之惡更不敢造。

懺悔已。至心歸命禮三寶。

佛令如上懺悔已。復告天帝釋言。善男子。以是因緣。若有造罪。一剎那中。不得覆藏。何況一日一夜乃至多時。若有犯罪。欲求淸淨。心懷愧恥。信於未來必有惡報。生大恐怖。應如是懺。如人被火燒頭燒救令速滅。火若未滅。心不得安。若人犯罪。亦復如是。卽應懺悔。令速滅除。若有願生富樂之家多饒財寶。復欲發意修習大乘。亦應懺悔。滅除業鄣。欲生豪貴婆羅門種。剎帝利家。及轉輪王七寶具足。亦應懺悔。滅除業鄣。善男子。若欲生諸天乃至欲生色究竟天者。亦當懺悔。滅除業鄣。若欲求預流果。乃至自在菩薩。至究竟地。求一切智。三藐三菩提正徧智者。亦應懺悔。滅除業鄣。何以故。善男子。一切諸法。從因緣生。如來所說異相生異想滅因緣。是故如是過去諸法。皆已滅盡。所有業鄣。無復遺余。是諸行法。未得現生。而今得生。未來業鄣。更不復起。何以故。善男子。一切法空。如來所說。無有我人眾生壽者。亦無生滅。亦無空法。善男子。一切諸法。皆依於本。亦不可說。何以故。過一切相故。若有善男子善女人。如是入於微妙眞理。生信敬心。是名眾生而有於本。以是義故。說於懺悔。滅除業鄣。弟子眾等。問來已作經文。懺業鄣竟。今還依次下經文。自申我等隨喜勸請回向之意。經云。善男子。有四業鄣。難可懺除。云何爲四。一者於菩薩律儀。犯遂重惡。二者於大乘經。心生誹謗。三者於自根不能增長。四者貪著三有。無出離心。復有四種對治業鄣。云何爲四﹝懺悔勸請隨喜回向﹞。一者。於十方世界一切如來。至心親近。說一切罪。二者。爲一切眾生。勸請諸佛說深妙法。三者。隨喜一切眾生所有功徳。四者。所有一切功徳善根。悉皆回向阿耨多羅三藐三菩提﹝諸家比者用婆沙論等之文。先勸請。後隨喜。今準此金光明經。及華嚴經行願品。先隨喜。後勸諸也﹞是故我等。具依如來所示天帝釋隨喜之法。而爲隨喜。

爾時天帝釋向佛言。世尊。世間所有善男子善女人。於大乘行。有能行者。有不行者。云何能得隨喜一切眾生功徳善根。佛言。善男子善女人。若眾𨿽大乘未能習。然於晝夜六時。偏袒右肩。右膝著地。合掌恭敬。一心專念。作隨喜時。得福無量。應作是言。十方世界一切眾生。現在修行施戒心慧。我皆悉已深生隨喜。由作如是隨喜福故。必當獲得尊重殊勝無上無等最妙之果。如是過去未來一切眾生。所有善根。皆悉隨喜。又於過去未來現在。初行菩薩。行發菩提心。乃至一生補處所有功徳。皆悉至心隨喜贊嘆。復於現在十方世界一切諸佛應正徧知。證妙菩提。爲度無邊諸眾生故。轉無上法輪。行無礙法施。哀湣勸化一切眾生。咸令信受。皆蒙法施。悉得充足。無盡安樂。如是功徳。我皆隨喜。聲聞獨覺。所有功徳。亦皆至心隨喜贊嘆。

隨喜已。至心歸命禮三寶。

我等上來依教隨喜。若得心境相稱。與理相應。知佛所說功徳無量。是故次下經文。善男子。如是隨喜。當得無量功徳之聖聚。如恆河砂三千大千世界所有眾生。皆斷煩惱。成阿羅漢。若有善男子善女人。盡其形壽。常以上妙衣服飲食臥具醫藥。而爲供養。如是功徳。不及如前隨喜功徳。千分之一。何以故。供養功徳有數有量。不攝一切諸功徳故。隨喜功徳。無量無數。能攝三世一切功徳。是故若人欲求增長勝善根者應修如是隨喜功徳。

至心勸諸

爾時天帝釋。白佛言。世尊已知隨喜功徳竟。勸請功徳。惟願爲說。欲令未來一切菩薩當轉法輪。現在菩薩正修行故。佛告天帝釋。若有善男子善女人。願求阿耨多羅三藐三菩提者。應當修行三乘之道。是人當於晝夜六時。如前威儀。一心專念。作如是言。我今歸依十方一切諸佛世尊。已得阿耨多羅三藐三菩提。未轉無上法輪。欲捨報身入涅盤者。我皆至誠頂禮勸請。轉大法輪。雨大法雨。然大法炬。照明理趣。施無礙法。眞般涅盤。久住於世。度脫安樂一切眾生。如前所說。乃至無盡安樂。勸請已。至心歸命禮三寶眾等。上來依經勸請。若能心境相應功徳無量。是故次下經云。善男子。假使有人。以三千大千世界滿中七寶。供養如來。若復有人。勸請如來。轉大法輪所得功徳。其福勝彼。何以故。彼是財施。此是法施。善男子。且置三千大千世界七寶布施。若人以滿恆河沙數三千大千世界七寶。供養一切諸佛。勸請功徳。亦勝於彼由其法施有五勝利。云何爲五。一者。法施兼利自他。財施不爾。二者。法施能令眾生出於三界。財施之福不出欲界三者。法施能淨法身。財施但惟增長於色。四者。法施無窮。財施有盡。五者。法施能斷無明。財施惟伏貪愛。是故善男子。勸請功徳無邊。難可譬諭。如我昔行菩薩道時。勸請諸佛。梵王等。勸請於我轉大法輪。善男子。請轉法輪。爲欲度脫安樂諸眾生故。我於往昔。爲菩提行。勸請如來。久住於世。莫般涅盤。此善根故。得十力。四無所畏。四無礙辧。乃至不共之法。我涅盤後。正法久住。我法身妙相。淸淨無比。出於聲聞獨覺之境。諸大菩薩之所修行。一切如未體無有異。此等皆由勸請功徳善根力故。如是法身。我今已得。是故若有欲得阿耨多羅三藐三菩提者。於諸經中一句一頌。爲人解說。功徳善根。尙無有限。何況勸請如來。轉大法輪。久住世。莫般涅盤。

至心回向

爾時帝釋。復白佛言。世尊。若善男子善女人。爲求阿耨多羅三藐三菩提故。修三乘道。所有善根云何。回向一切智智。佛告天帝。善男子。若有眾生。欲求菩提修三乘道。所有善根。願回向者。當於晝夜六時。殷重至心。作如是說。我從無始生死已來。於三寶所修行成就。所有善根。乃至施與傍生一搏之食。或以善言和解淨法。或受三歸。及諸學處。或復懺悔勸請隨喜。所有善根。我今作意悉皆攝取。回施一切眾生無。悔吝心。是解脫分善根所攝。如佛世尊之所知見。不可稱量。無礙淸淨。如是所有功徳善根。悉以回向一切眾生。不住相心。不捨相心。我亦如是功徳善根。悉以回施一切眾生。願皆獲得如意之午撝空出寶。滿眾生願。富樂無盡。智慧無窮。妙法辧才。悉皆無滯。共諸眾生。同證阿耨多羅三藐三菩提。得一切智。又如過去未來現在諸大菩薩修行之時。功徳善根。悉皆回向一切種智。我今所有功徳善根。亦皆回向阿耨多羅三藐三菩提﹝自此已下。使合發願也﹞。願共一切眾生。俱成正覺。如余諸佛。坐於道場菩提樹下。破魔波旬無量兵眾。應見覺知。應可通達。如是一切。一剎那中悉皆照了。於後夜中。獲甘露法。證甘露義我及眾生。願皆同證如來妙覺。

回向發願已。至心歸命禮三寶。

上來始自懺悔。終至回向。四段法門。總名滅業鄣品。卽智余鄣。須具四門。四門之未。總嘆功徳云。善男子。若有淸信男子女人。於此金光明最勝王网經。滅業鄣品。受持讀誦。憶念不忘。爲他廣說。得無量無邊大功徳聚。譬如三千大千世界所有眾生。一時皆得成就人身。成獨覺道。若有男子女人。盡其形壽。恭敬尊重。四事供養。一一獨覺。各施七寶。如須彌山。此諸獨覺入涅盤。後皆以珍寶起塔供養。若復有人。於此滅業鄣品。受持讀誦。憶念不忘。爲他廣說。所獲功徳。於前說供養功徳。百分不及一。百千萬億分。乃至校量譬諭。所不能及。

○白眾等聽說經中無常偈

上生非想處

下至轉輪王

七寶鎭隨身

千子常圍繞

如其壽命盡

須臾不暫停

還漂死海中

隨緣受眾苦

﹝出無常經﹞

血苦無邊際

貪愛是根無

愛使諸眾生

不得脫生死

愛心難棄捨

黏著似黐膠

是故應割愛

勤求無上道

各說無常偈

○第十五上

﹝卷第十﹞

嘆佛功徳

如來眉間。有大人相。名徧法界光明云。摩尼寶華。以爲莊嚴。放大光明。具眾寶色。猶如日月洞徹淸淨。其光普照十方國土。於中顯現一切佛身復出妙音。宣暢法海。乃至﹝中間超六十三相至此九十七也﹞如來左足指端。有大人相。名現一切佛神變云。不思議佛光明月焰普光摩尼寶焰輪。以爲莊嚴。放眾寶色淸淨光明。充滿一切諸世界海。於中示現一切諸佛及諸菩薩。演說一切諸佛法海。毗盧遮那如來。有如是等十華嚴世界海微塵數大人相。一一身分眾寶妙相。以爲莊嚴。善男子。一切眾生。由本貪欲。發揮無明。顯出五性差別不等依二種鄣。而現深淺。

第十一十一偈述

輪回本末前科竟

今明種住悉令知

答問之中余此問﹝於諸輪回有幾種性﹞

還須一一答無遺

若論諸教輪回性

惟是緣生十二支

今據圓宗眞了義

修依五性亦難離

五性本依貪欲起

無明根上始分枝

由斯總屬輪回性

依二鄣成五類機

皆是新燻非本有

本有之說甚乖宣

疏鈔之中已廣辧﹝大疏懸談及此科之文也﹞

如今直斷不能推

無明自體惟昏鈍

如睡宜宜無所爲

法爾忽生我我所

便成貪愛鎭相隨

貪求欲境將供我

卽是前科種種非﹝造善惡業生於五道﹞

又愛三乘令我樂

依經勤苦便修治﹝不逢眞正善友。不遇圓頓法門。不悟眞源。不除愛本。卽華嚴所說。百千萬億那由他劫。具修六波羅蜜。若未聞此大威徳法門。或聞不信順。畢竟不生如來家是也﹞

三乘各一成三性

雜學卽燻不定機﹝西也﹞

復有變爲外道性

良由錯遇著邪師﹝五也﹞

還如睡裏𨿽冥明

夢想無端見非�﹝非者造業受報也。是者。次下四字云﹞

夢縱修身﹝如聞三乘教修三乘行也﹞潯富貴﹝如辟支佛。羅漢。及大乘地前傍報也﹞

終歸不免虛是爲﹝永每眞見道之期有入地者。必因聞圓教也﹞

眞須洞照圓靈覺

始是輪回泯絕時﹝法華經中告聲聞。汝今始是眞阿羅漢﹞

然復漸修斷二鄣

決成妙果定無疑

二鄣都爲凡聖界

全鄣如來二轉依﹝轉煩惱生死。爲菩提涅盤﹞

在卽常榮二種死﹝分段生死變易生死﹞

斷之便作十方師﹝諸佛世尊﹞

旣知此是都開節﹝迷順凡聖大開﹞

修習之從要細推

後偈升沈相對說

分明聽取審思惟

云何二鄣。一者理鄣。礙正知見。二者事鄣。續諸生死。

十二中十一偈述

欲知二鄣眾多過

欲妄光明所鄣者

所鄣必期實勝妙

自鄣能鄣罪難謾

修行本要求無上

無上果中惟兩般

千經萬論皆同說

惟是菩提及涅盤

涅盤﹝梵語﹞卽是大寂滅﹝唐言﹞

生滅滅已寂然安﹝出其行相﹞

菩提﹝梵語﹞是爲圓妙覺﹝唐言﹞

無邊世界掌中觀﹝於一切法一切眾生無不了知。如掌中之物﹞

若非寂滅常安樂

爭超生死大波瀾﹝必須涅盤﹞

不是圓明眞妙覺

爭知理事百千端﹝必須菩提也此下明諸大經惟說此二。但或以涅盤爲宗於中含菩提或以菩提爲宗。於中含涅盤也﹞

大光明藏談圓覺﹝菩提經也余類此知﹞

呴屍那城演涅盤﹝涅盤也余類此知﹞

涅盤三徳還兼覺﹝摩訶般若﹞

圓覺數科說涅盤﹝此章正爲顯涅盤故。問云。欲遊如來大寂滅海。云何當斷輪回根本。答了結云便登解脫法殿。下云。三事圓證故。名究竟涅盤又云。依佛大悲力。不久證涅盤又云。便得超邪見。證覺般涅盤﹞

法華宗旨總開示

天親論釋自尋者

論雲開者無上義﹝無上菩提無上涅盤﹞

雙開菩提及涅盤﹝次云示者別示法身卽涅盤。悟者別顯報身。卽菩提也。入者。因義。因謂念念修習證入﹞

卽知了義諸經教

說無上果無﹝沒音﹞多端﹝惟二也﹞

此二合之爲一佛

闕卽二乘何足觀﹝闕菩提卽二乘。闕涅盤卽菩薩。俱闕卽一切凡夫及外道也﹞

二果如斯玄又妙

被伊二鄣鎭常漫

智鄣常能鄣妙覺﹝理鄣也。起信云。智礙。諸論云。所知障。障所知理令不實知見。知見卽圓覺也﹞

惑鄣常能鄣涅盤﹝事鄣也。鄣涅盤故生死。起信云。煩惱礙。諸論云。煩惱鄣也﹞

鄣涅盤時續生死

鄣妙覺者永癡頑

卽知二鄣深爲害

諸經�論悉皆禪

今此經文𨿽簡略

二皆廣破不令殘

初破無明鄣妙覺﹝前四段經也。故節節惟云圓覺﹞

令除貪愛顯泥洹﹝此章已如上所到從此已下卽但破。然終是宗歸圓覺也﹞

二果旣圓名佛果

二鄣皆破卽常安

破顯在前﹝前段破貪愛等。前四章破愚執也﹞名在此﹝此五此章﹞

因彰五性立名翻﹝立二障名。翻之顯出五性差別﹞

云何五性。

十三中八偈述

五性經文難見意

須從前段審觀詳﹝前云由貪愛。發揮無明出五性也﹞

乍看恰似眞修證﹝此說下文﹞

佛意宜應細北方﹝文云。先當斷鄣。卽歸足菩提涅盤﹞

前云本是無明體

貪愛於中所發傷

今爲欲明他意見

須羅行位始照彰﹝行位卽文云。斷事鄣。入聲聞。緣覺伏二鄣。卽菩薩斷二鄣。菩提涅盤也﹞

彼人發意先依教﹝意云。我但依教斷二鄣也卽名菩提涅盤也﹞

經教由來令是當﹝今經。學三乘性人。依諸教如是如是修之非佛。今如是如是而修之也。今經修處自於下悲智科中也﹞

自爲不窮眞妄本﹝若悟眞妄之源。卽依如上之教。自然斷鄣成佛﹞

便成五類各分疆

傳譯經時又筆誤

中間兩字稍乖張﹝先當二字錯也﹞

大疏之中廣辧析

尋音自見理深長

有人不識如斯意

配屬菩提悲智章

悲智次文便自答﹝次五性之文也﹞

因何重疊有相好

文前預判文中意

免更門門再校量

知道如來傍斷彼

自然每段總相當

善男子。若此二鄣未得斷滅名未成佛。若諸眾生永捨貪欲。先除事鄣。未斷理鄣。但能悟入。聲聞緣覺未能顯住菩薩境界。

發心斷鄣燻成性

未發心人六趣收

若有捨貪斷事鄣

應知此是二乘修

不達法空無四願

且圖早出死生流

菩薩境中未在位

燻成一性妄勤求

善男子。若諸末世一切眾生。欲泛如來大圓覺海﹝此若加一句云。作如是念。卽云先當。亦每妨也﹞。先當發願。勤斷二鄣。二鄣已伏。卽能悟入菩薩境界。若事理鄣。已永斷滅。卽入如來微妙圓覺。滿足菩提及大涅盤。

十四二偈

復有欲求無上果

都盧未達本心源

先欲斷�二種鄣

不知二鄣有深根

經說已除及滿足

足標權教有斯言

將此辧他心行相

知菩薩性屬斯門

善男子。一切眾生。皆證圓學﹝此亦譯經人訛也。應云證諸眾生皆有圓覺。謂以己悟故。證驗彼同。卽前云。始知眾生本來成佛是也﹞。逢善知識。依彼所作因地法行。爾時修習便有頓漸。若遇如來遇上菩提。正修行路。根無大少。皆成佛果﹝此經次此應云。若遇權教三乘。卽入聲聞。悟覺及六度。菩薩境界。如華嚴云。多劫六度。畢竟不得生如來家。是也。由此爲不定性也。若不如此之文屬何性也。況上自標云。爾時修習。便有頓漸但牒釋頓文。且無漸義。譯經之失。自古如此﹞。

十五二偈

復有雜聞三種教

亦知圓覺聖凡同

今世逢緣無所定

隨入三乘一類中

若遇如來眞了義

根無大少悉圓通﹝述經中所標釋頓不﹞

若遇漸修緣諦道

便歸忻厭二乘宗﹝述所標漸字之意。補於漸教也﹞

若諸眾生𨿽求善友。遇邪見者。未得正悟。是則名爲外道種性。邪師過謬。非眾生咎。

十六二偈

復有眾生忻至道

知由善友遂諮求

遇邪見者云眞正

依他習學入其流

因此便成外道性

傷彼眾生不自由

邪正在師須揀擇

莫教世世枉功修

是名眾生五性差別。

十七二偈

初標貪欲發揮者

此結是名五性差

標經旣知非果類

是驗中間是一家﹝是一乘一家之義﹞

豈有圓成無上果﹝若執經文卽已成佛果。何名菩薩性﹞

卻名種性欲生牙﹝夫言種性者。是方欲生牙之義也﹞

此五定名轉輪性﹝𨿽有三乘之性。若遇一乘了教。發起之。亦屬輪回之性故。佛種從緣起。是故說一乘一乘卽如來知見說。如來知見方始能起佛種之緣也﹞

莫爲異見妄交加﹝異見者。舊疏判爲答悲智之問也﹞

十八四偈

已答輪回二問竟

菩提二問次應宣﹝果滿從第二會。至第六會。經終第三十九卷

。是行布因圓果滿。惟次一卷滿帙也。今經從頭至此。惟十餘紙已具彼三十九卷中義分齊也﹞

若不偈詞深顯發

誰能覺此義門寬﹝義門寬廣。而文句簡略也﹞

前段修眞次遣妄

修斷都成信行全

今說修行兼斷鄣

義當十聖與三賢

淸淨法殿莊嚴城

此諭如來果徳圓

都是位中諸行業﹝上皆經已說之行。下一句。起後將說之行﹞

行成位地後當宣

南無大慈大悲﹝十二禮準前﹞。

至心懺悔

夫懺悔者。從淺至深。有事懺。有理懺。有事理無礙之懺。前來所懺。或事上依金光明經。金鼓法門。懺諸罪業。多屬事懺。今復以華嚴天鼓之法。理事無礙。而懺諸障。先述天鼓因緣。然後懺悔。彼經隨好光明功徳品云。爾時世尊。告寶手菩薩言。佛子我爲菩薩時。於兜率天宮。放大光明。名光幢王。照十方佛剎微塵數世界。彼世界中。地獄眾生。遇斯光者。眾苦休息。得十種淸淨。彼命終生兜率天。天中有鼓。名甚可愛。彼天生已。此鼓發音告之言。汝已心不放逸。往昔親近眾善知識。毗盧遮那大威神力。於彼命終。來生此天。佛子﹝此下四行文是佛自言也﹞菩薩足下輻輪。名光明普照王。此有隨好。名圓滿王。常放十種光明。中有一光。

此是世尊直教示

不同五性並他緣

二問卽當悲與智

菩提因行始周圓

闕卽二乘成愛見

必須雙運不應偏

是以問中悲以後

答中智後不悲先

顯智之悲悲處智

本無先後一心全

文不頓彰須牙顯

如今且答大悲言

我等便須朝暮用

聽時莫使不心專

善男子。菩薩惟以大悲方便。入諸世間。開發未悟。乃至示現種種形相順逆境界。與其同事。化令成佛。皆依無始淸淨願力。

十九四偈

眾徒領得從前法

慧發迷消解泯情

能絕輪回虛妄念

自身解脫更無營

惟應哀湣諸迷者

回入塵勞爲扶盲

彌勒知時能發間

幾般方便度眾生

佛言病者千差別

法樂如何定數名

惟以大悲方便力

臨時隨類自施行

大悲憐物心無倦

方便投機藥有靈

靈卽能除迷倒病

病破何愁覺不明

釋經中示現形相逆順等﹝此含二意。謂定力成就者。卽以神力。現種種身形若但智力增者。卽於言中。現種種頓漸剛柔逆順無數方便也﹞。

自量智力或神力

爲現其身或語聲

慧少定多神自在

慧多定少智縱橫

愛生由我隨宜作﹝智力增者。隨機合作。何身度之。便願來世。作如是身。而出世受身。非爲己故。云示現也﹞

變化無方卽要呈﹝神力者。卽今生便現種種身也﹞

應以宰官身度者

隨之卽現宰官形

諸餘類例皆同此

引誘從粗使到精

或順或違令發意

或剛或軟務修成﹝此下兩偈四行八句。每上句舉所度機。下句卽以起信論文。度生方便。而應之論云﹞

彊梁專擬非違者

權作怨家怖使驚

柔耎未能進取者

卽爲明友數逢迎

富貴性多慈愛者

爲他眷屬共歡榮

驕慠利根堪入者

爲他僕使倍虔誠

大乘悲智皆如此

不是偏心信馬鳴

嚴惡國王須蜜女

照照說在雜華經﹝經說善財童子徧求善友。遇無厭足。王以種種苦事。﹝木﹡孝﹞治眾生又遇婆須蜜女。示現貪愛之相。抱持接吻。皆得解脫法門也﹞

釋經中。與其同事化令成佛。

初將日與同其事

心意相當漸發明

日往月來燻習熟

忽然開悟自回程

釋經中皆依無始淸淨願力。

悲心若有疲勞者

卽念當初四願成

四願最初何者是

自然憶著度眾生

其時誓願無邊度

何得如今便自傾

當發願時若道錯

大乘更合別修營

照察旣知終不錯

理應隨願豈隨情

佛遣皆依淸淨願

只緣固志使堅貞

若諸末世一切眾生。於大圓覺。起增上心。當發菩薩淸淨大願。應作是言。願我今者住佛圓覺。求善知識。莫值外道及與二乘。依願修行。漸斷諸障。障盡願滿。便登解脫淸淨法殿。證大圓覺妙莊嚴域。

頓宗修習菩提者

須悟眞心覺本圓

依此覺心發大願﹝於大圓覺。起增上心當發菩薩淸淨大願﹞

願常住覺離諸緣﹝願我今者。住佛圓覺。問。旣已自住圓覺。何必更令求善知識。此下。答此意云﹞

迷時煩惱何知數

性上功能豈有邊

漸學如斯諸妙義﹝對前正句﹞

漸除如上眾隨眠﹝對前上句﹞

隨眠無始相燻習

妙義從來被覆纏

難學﹝學無邊妙義﹞難除﹝除無量隨眠﹞非一異﹝煩惱不卽菩提。不異菩提。妙義亦爾古徳云。涅盤心易得。差別智難成矣﹞

必須善友爲明宣

故令求覓眞知識

莫值邪宗及與偏

偏者二乘邪外道

生生允免被鉤牽

善知識是菩提本

百劫千生在一言

法句經談齊叨哭﹝如下普覺章中所引﹞

涅盤經說大因緣﹝菩薩贊善友云。於無上菩提一半因緣。佛言。是具足因緣。不可云但是半﹞

華嚴從發菩提後

便求知識至因圓

且舉善財爲類例

塵沙菩薩物如然

釋經中依願修行。漸斷諸鄣。

依師領得前前法

依願行心漸漸專

釋經中。鄣盡願滿已下文。

鄣盡願終成二果

菩提寂滅廓無邊

菩提卽是圓明覺

現相莊嚴處處全

寂滅涅盤是解脫

常安法殿禦人天

釋兩段經。皆云願。

經文悲智皆依願

大願都持二不沈

由是華嚴萬行本

菩提心是此三心﹝大悲。大智。大願﹞

三心備卽佛因果

闕卽菩提魔被侵

故答菩提二種問

皆存大願意殊深

通重述悲智之疑

眾聞修佛菩提義

始終分明悉喜歡

因此又疑同普眼

如今略述且詳看

彼章已問悲兼智﹝文云。云何思惟住持。眾生未悟。作何方便。普令開悟﹞

詞句𨿽殊義一般﹝此云。修佛菩提。當有幾般。回入塵勞。當設幾種方便。度諸眾生﹞

此習菩提前觀智

欲分二別實爲難

又疑斷鄣同除愛

貪愛﹝前段經文。已斷除﹞隨眠﹝此段。說漸斷諸障。諸鄣隨眠也﹞豈異端

偏寶此經緣最要﹝撮要卽不合。重問悲智。再答悲智也﹞

如何重疊似波瀾

智燈卽向生疑處

後段前科覆躡者

橫攝豎窮前後別

圓融﹝前四章﹞行布﹝此段﹞義何干﹝頓悟漸修意緒昭。然非重說前也﹞

初且圓修同等佛﹝前問答悲智也﹞

後方漸次至泥洹﹝此問答智悲也﹞

權宗初漸終成頓

實教對之歒體翻﹝翻初頓後漸也﹞

華嚴二會同所仵﹝前四章也。初會信分。頓說依正三果。凡聖融通。�二會信正初圓也。具十地等妙二覺之徳也﹞

以四會之類此般﹝三賢十地。四會之經。從因至果。歷位修證。至第十地。坐寶蓮華。成等正覺。受佛智識身。及華座正相稱。可還是第二會中所具佛徳﹞

起信信門還頓攝

解行證時卽次安

圓經﹝華嚴﹞了論﹝起信﹞皆如此

圓覺宗同莫妄﹝方﹡軍﹞﹝同彼宗也﹞

更對華嚴明一攝

令知指的不相謾

華嚴信滿成阿耨

方歷三賢十聖圓

普眼章終全是佛

今始漸修至涅盤

轉見此經簡又備

四供華嚴十紙攢﹝華嚴初會圓融因圓﹞

名淸淨功徳。能照億那由佛剎微塵數世界。隨諸眾生種種業行。種種樂欲。皆令成熟。阿鼻地獄極苦眾生。遇斯光者。皆悉命終。生兜率天。聞天鼓音。而告之言。善哉善哉。諸天與毗盧遮那菩薩。入離垢三昧。汝當禮敬。時天子聞鼓音。如是勸誨。卽是念奇哉希有。何因發此微妙之音。天鼓告言。我所發聲。諸善根力之所成就。如我說。我而不著我。諸佛亦爾自說。是佛不著於我。如我音聲。不從東西南北四維上下來。業報成佛亦復如是。非十方來如汝等昔在地獄。地獄及身。非十方來。但由於汝顚倒惡業愚癡纏。生地獄身。此無根本。無有來處。諸天子。毗盧遮那菩薩威徳力故。放大光明。而此光明非十方來。諸天子。我天鼓音。亦復如是。非十方來。但以三昧善根力故。般若波羅密威徳力故。出生如是淸淨音聲。示現如是種種自在。諸天子。汝當往詣彼菩薩所。親近供養。勿復貪著。五欲之樂。鄣諸善根。諸天子。譬如劫火燒須彌山。悉令除盡無餘可得。貪欲纏心亦復如是。終不能生念佛之意。諸天子。汝等應當知恩報恩。諸天子。其有眾生。不知報因。多遇橫死。墮地獄。諸天子。汝等昔在地獄之中。蒙光照。身捨彼生。此汝等今者。宜疾回向增長善根。諸天子。如我天鼓。非男非女。而能出生無量無邊不可思議事。汝天子天女。亦復如是。非男非女。而能受用種種上妙宮殿園林。汝等若能於此悟解。應知則入無依印三昧。時諸天子。聞是音已。得未曾有。卽皆化作一萬華香音樂幢蓋歌贊云。作是化已。卽共往詣毗盧遮那菩薩所住宮殿。合掌恭敬。於一面立。欲申瞻覲。而不得見。時有天子。作如是念毗盧遮那菩薩。已從此沒。生於人間淨飯王家。乘旃擅樓閣。處摩耶夫人胎時諸天子。以天眼觀見菩薩身。處在人間淨飯王家。梵天承事供養。諸天子眾。咸作是念。我若不往菩薩所。問訊起居。乃至一念。於此天宮。而生貪著。則爲不可得。一一天子。與十那由他眷屬。欲下閻浮提時。天鼓中出聲告言。諸天子。菩薩摩訶薩。非此命終而生彼間。但以神通。隨諸眾生心之所宜。令其得見。諸天子。如我今者非眼所見。而能出聲。菩薩摩訶薩。入離垢三昧。亦復如是。非眼所見。而能處處示現受生。離於分別已。除驕慢而無染著。弟子比丘某甲等。聞此業性空寂。報應不失勝妙義門。欲依天鼓所教。諸天子等。發菩提心。以理事無礙融通三業。悔除諸過故。先稽首十方盡虛空界常住三寶。

至心懺悔

我等已發阿耨多羅三藐三菩提心。淨治其意。住善威儀。悔除一切業鄣煩惱鄣報鄣見鄣。以盡法界眾生數等身。以盡法界眾生數等頭。以盡法界眾生數等舌。以盡法界數等善身業。善語業。善意業。除所有諸鄣過惡。

懺悔已。至心歸命禮三寶。

至心發願

﹝普賢行願中。十願第一。愛持佛說願也﹞。

願爲菩薩修眾行

一切超中宿命通

常得出家修淨戒

無垢無破無穿漏

天龍夜叉鳩盤等

乃至於人乃非人

所有一切眾生語

悉以諸音而說法

發願已。至心歸命禮三寶。

○白眾等聽說中夜無常偈

常求諸欲境

不行於善事

云何保形命

不見死來侵

命根气欲盡

支節悉分離

血若與死俱

世時從嘆恨

﹝出無常經﹞

嘆恨一生事

不解早修眞

惟耽名與利

廣造諸惡業﹝集者之言﹞

諸業之所作

過於工畫師

業畫師極巧

能生種種形

種種諸彩色

現觀猶可知

心業布眾形

其數不可計

﹝出正法念處經﹞

臨終方始悔

已往復不追

勸諸徒眾等

後車須攺轍

﹝集者結文﹞

圓覺道場禪觀等法事禮懺文卷第十

永仁六年十二月十八日

圓覺道場修證廣儀卷第十一

終南山艸堂寺沙門宗密述

第十六上

嘆佛

如來淨妙色身。徧一切處。徧一切眾生。徧一切法。徧一切國土。非至非不至。如來身無身故。爲眾生故。示現其身。以智光明。普照明故。令一切眾生世出世間諸善根業。皆得成就。以無量事。普益眾生。滅惡生善。破愚爲智。常放無礙智慧光明。光照諸大菩薩。次照緣覺聲聞。次照決定善根眾生。乃至邪定亦皆普及。爲作未來利益因緣。令成就故﹝云云﹞。至心歸命。禮大方廣圓覺經中。大光明藏。問凡聖順覺。淸淨慧菩薩。

於是淸淨慧菩薩。在大眾中。卽從座起。頂禮佛足。而白佛言。大悲世尊。爲我等輩。廣說如是不思議事。本所不見。本所不聞。我等今者。蒙佛善誘。身心泰然。得大饒益。願爲一切諸來法眾。重宣法王圓滿覺性。一切眾生。及諸菩薩。如來世尊。所證所得。云何差別。

從因修習終於果

此義前來說已圓

次第修成諸位地

相承義理次應宣

淨慧知時而白佛

蒙前善誨至安然

大眾疑情皆已盡

更無義因可諮煩

只是要聞凡聖位

恐增上慢到心前

各知分齊勤修習

永免癡心僭聖賢

眾生菩薩並諸佛

皆隨順覺覺無偏

所證所修何別異

致令凡聖各相懸

善男子。圓覺自性非性性有。循諸性起。無取無證。於實相中。實無菩薩及諸眾生。何以故。菩薩眾生皆是幻化。幻化滅故無取證者。譬如眼根不自見眼。性自平等。無平等者。眾生迷倒。未能除滅一切幻化。於滅未滅妄功用中。便顯差別。若得如來寂滅隨順。實無寂滅及寂滅者。

佛言淨慧汝應聽

差別無差不異明

圓覺本來諸行性﹝非輪回性。及五性也﹞

性中各有覺圓靈

隨諸性起成差別

起滅無從﹝智起無來處。妄滅無去處﹞性本冥﹝冥者。凝然不變也﹞

於實相中惟自性

實無菩薩及眾生

菩薩眾生皆幻化

幻化滅時何所成﹝無別佛也﹞

如彼眼根不自見

本來平等離虧盈

眾生不悟如斯事

未能滅幻但隨情

滅未滅中妄功用

約斯便立聖凡名

從凡至聖成差別

大圓鏡裏見殊形

成佛自然其寂滅﹝若得如來寂滅隨順﹞

卽無寂滅及能成

善男子。一切眾生。從無始來。由妄想我及愛我者。曾不自知念念生滅。故起憎愛。耽著五欲。若遇善友。教令開悟淨圓覺性。發明起滅。卽知此生。性自勞慮。若復有人。勞慮永斷。得法界淨。卽彼淨解爲自鄣礙。故於圓覺而不自在。此名凡夫隨順覺性。

權宗位地皆稱實

實教始終是假名

此唱經文當信位

初從凡地入眞靈

眾生妄執身爲我

愛我當耽外色聲

曾不自知五蘊性

剎那生滅未嘗停

忽逢善友心開悟

發明生滅本無生

卽知曠劫虛勞慮

與他貪愛百經營

﹝上明從迷而悟了。此下明依悟息妄。得悟淨力。方名信位。卽是初發起大菩提心也。若𨿽開悟。不頓發明。斷勞慮心。亦無﹝直﹞入信也。𨿽有信而無根也。經云。若復有人。卽知合此兩勢也。文闕一翻。故以一偈補之﹞。

若人𨿽悟如斯理

勞慮依前偈徇世榮

此則未名入信位

風吹蓬轉益緣輕﹝諸教云。十信未滿。如輕毛隨風。是此意也﹞

若復有人勞慮斷

不將主宰更當情

便見無邊法界淨

用斯淨相作圓成

卽此解心爲自礙

故於圓覺不通明

此是凡夫隨順覺

信根成就可修行

善男子。一切菩薩見解爲礙。𨿽斷解礙。猶住見覺。覺礙爲礙。而不自在。此名菩薩未入地者隨順覺性。

進修反覆推情知

克志頻觀覺性常

方見解心﹝爲礙﹞猶帶相

未聞佛地聖凡忘﹝見道位。𨿽是聖人。而不見聖凡相﹞

𨿽超信位能治起﹝第二注也﹞

猶拘﹝住﹞見覺在眞腸﹝此病在眞法身中。如人病在色身腸肚中也﹞

見者﹝覺礙爲礙﹞未除還是礙

此於圓覺豈無妨

未聖超凡何所目

世尊呼彼作賢良﹝良卽賢也。爲押韻故﹞

至今共號三賢位﹝三名如次下﹞

此經攝要舉宏綱﹝經中不列三十心也﹞

還須更覽同宗教

梵网﹝戒也﹞華嚴﹝經也。皆盧遮那眞身所說﹞始廣張﹝廣張三十也﹞

專慕聖流十發趣﹝十住也﹞

十般長養﹝十行也。下相對釋此兩名﹞十金剛﹝十回向也﹞

恆常住理﹝故名十住﹞方能趣﹝住理故。能念念發心。趣於聖道。故菩薩戒名十發趣也。二名皆通。故起信中。分別發趣道相﹞

長養聖胎十行彊﹝修施等十行。方能長養聖胎。故戒中名十長養也﹞

回﹝回謂回轉。向謂趣向﹞己向他﹝眾生﹞凡向聖﹝菩薩也。又回事向理實際也﹞

由斯佛放膝輪光﹝佛於華嚴十回向會。放膝輪光。加會主菩薩。膝足屈申回轉之處。表回向心矣﹞

十幢髙聳﹝會主菩薩名金剛幢。同位十菩薩。皆有幢字。表髙聳義﹞𨿽﹝𨿽縱奪之詞。生起下句。𨿽超前位。未及十地也﹞堅固﹝堅固者。金剛義也。由三回向故。行解堅固。堪入聖位。是以戒中。名十金剛。仁王經中。名十堅也﹞

未登十地聖人鄕

旣是賢人隨順覺

立名賢位始相當﹝此經但云未入地者。隨順覺性。不言賢位。諸經又云三賢故此二句。會通二意也﹞

善男子。有照有覺。俱名鄣礙。是故菩薩常覺不住。照與照者同時寂滅。譬如有人自斷其首。首已斷故。無能斷者。則以礙心。自滅諸礙。礙已斷滅。無滅礙者。修多羅教。如標月指。若復見月。了知所標畢竟非月。一切如來。種種言說。開示菩薩。亦復如是。此名菩薩已入地者。隨順覺性。

初二述加行位爲入道之由

因能回向心寥廓

加行精勤入聖流﹝暖。頂。忍。世第一等四法。是加行入聖近方便也。此法依四尋伺四如實智。初後位立四尋伺者。尋思名義自性差別。假有實無。徧知此四離識。及識非有。故名實智。名義相異。故別尋求。二二相同。故合思察。依明得定。發下尋思。觀無所取。立爲燸位。謂此位中。創觀所取名等四法皆自心變。假施設有。實不可得。初獲慧日前行相故﹝明﹞得名。卽此所獲道火前相。故亦名暖。次依明增定。發上尋思。觀無所取。立爲頂位。謂此位中。重觀所取名等四法皆自心變。假施設有。實不可得。明相轉盛。故﹝名﹞明增。尋思位極。故復名頂。依印順定。發下如實智。於無所取。決定印持。無能取中。亦順樂忍。旣無實境。離能取識。寧有實識離所取境。所取能取相待立故。印順忍時總立爲忍印前順後。立印順名。忍境識空。故亦名忍。依無間定。發上如實智。印二取空。立世第一法。謂前上忍。惟印能取空。今世第一法。二空雙印。從此無間。必入見道。故立無間名。異生法中此最勝故。名世第一法。如是燸頂依能取識。觀所取空。下忍起時。印境空相。中忍轉位。於能取識。印境是空。順樂忍可。上忍起位。印能取空。世第一法。雙印空相。皆帶相故。未能證實。故說菩薩。此四位中。猶於現前。安立少物。謂是惟識眞勝義性。以彼空有二相未除。帶相觀心。有所得故。非實安住眞惟識理。故彼偈云現前立少物。謂是惟識性。以有所得故。非實住惟識。彼識滅已。方實安住。故今此云入聖流也﹞

名義性差無所取

鉆研到頂印前修

順後俱空無問所

現前少物尙彌畱

𨿽屬世間最第一

剎那後念法第儔﹝儔輩伴也。等流類也﹞

次四述證道

﹝初半覺前非余正明證相﹞。

方知照覺俱名礙

將眼看眸﹝眼中睛也﹞實可著﹝覺照於覺。將眼看眼故。可羞於愚癡也。眼不自見不妨現見。如性不自覺。不妨常覺。故下云。常覺不住是也﹞

常覺不妨常不住

照與照者一時休

智於所緣無所得﹝惟識見道頌云。若時於所緣。智都無所得﹞

離能所取迥然幽﹝頌次云。離二取相故。爾時住惟識。此下將惟識長行。和會此經云﹞

常覺﹝此經﹞卽無分別智﹝彼論文也﹞

不住﹝此經﹞何關戲論收﹝彼論自釋。頌中無所遠離種種戲論法故。卽此經不住字是也。無所得。亦是不住之義﹞

爾時得住圓明覺﹝彼論云。爾時得住眞惟識性。識性卽此圓覺也。今順經宗。故云覺矣﹞

智與眞如等廓周﹝彼云。智與眞如平等平等﹞

如日照空珠照體

亦如人自斷其頭

智日眞空無二相

心珠本照離因由

礙心自滅於心礙

滅已卽無被滅讎﹝有人滅我。彼卽如讎。今不然也﹞

次三偈將前證道。對後教道。會通華嚴

華嚴初地經文說﹝初地經云。得經論智﹞

教證二道地中優﹝優勝也。天親十地論釋之。開爲九對。證一一云。教道證道說二道。入地方勝。故今云優﹞

證道甚深成教道

天親造論九九重�

照時只爲亡能所

徧照無邊百億�﹝彼經云。此見多百佛土王多百世界﹞

悟佛教文離字句

得經論智轉勤求

今經𨿽略還同二

當知聖理所贊流

前是證門後是教

二皆不住卽更收﹝不住二。卽二道圓也。教卽證。證卽教。更互相卽故。更互相收也﹞

次別釋教道

如人以指標初月

智者看天月似鉤

遇滯指端不見月

二途俱失轉成疣

理於心地非於語

語裏求眞豈可搜

月在空天不在指

指端覓月實悠悠

如斯不住言兼證

方可名爲法病瘳﹝瘳者。病差也﹞

此入地人隨順覺

照眞慧日已膢膢

善男子。一切鄣礙。卽究竟覺。得念失念。無非解脫。成法破法。皆名涅盤。智慧愚癡。通爲般若。菩薩外道所成就法。同是菩提。無明眞如無異境界。諸戒定慧。及淫怒癡。俱是梵行。眾生國土同一法性。地獄天宮皆爲淨土。有性無性。齊成佛道。一切煩惱畢竟解脫。法界海慧。照了諸相。猶如虛空。此名如來隨順覺性。

前辭曠劫塵勞界

創入如來法性中

一向離凡惟聖道

一心稱理脫樊籠

次通聖中因果之異

今成佛果融凡聖

故與因門有異同﹝同者。同聖淸淨之理異者。該於凡垢等﹞

全合自然常究竟﹝自然是本覺。全合者。不住始覺故。名究竟覺也﹞

不俱識智故圓通

次正述佛果之相

一切鄣礙卽靈覺

一切眞如悉混融﹝釋初總標之句。以下釋十對二相不異﹞

念力存亡俱解脫﹝一也﹞

法界成破總眞空﹝二也﹞

愚智邪正成般若﹝三四也﹞

無明眞性並尊崇﹝五也﹞

戒定貪瞋皆梵行﹝五六也﹞

冥途地獄等天宮

情與非情﹝國土﹞一法性﹝卻述七也﹞

有性無性證圓宗﹝九也﹞

一切齊成無上道

更何煩惱可塵蒙﹝十﹞

後總擇而結位

法界慧光常照了

故令諸相等虛空

此是如來隨順覺

毗盧果位大威雄

善男子。但諸菩薩。及末世眾生。居一切時。不起妄念。於諸妄心。亦不息滅。住妄想境。不可了知。於無了知。不辧眞實。彼諸眾生。聞是法門。信解受持。不生驚畏。是則名爲隨順覺性。善男子。汝等當知。如是眾生。已曾供養百千萬億恆河沙諸佛。及大菩薩。植眾徳本。佛說是人。名爲成就一切種智。

地位隨緣𨿽等級

修時不得算途程

稱性本無分別念

不妨階品自增明

佛言汝等諸菩薩

及未來時眾異生

居一切時勿起念

妄心亦不息教停

住妄想中不了別

於無了別亦妄情

世尊自說安心法

南宗北祖不應爭

彼諸眾生聞此法

信解受持心不驚

是則眞名隨順覺

聖賢位地豈難成

此人已供恆沙佛

植諸徳本福充盈

佛自與他明授記

一切種智是其名

至心懺悔

眾等前來依天鼓教。總相運於邊法界眾生等淸淨三業。普懺悔竟。今當復以次下經文。還依天鼓。別明觀行。觀察罪業根源。蕩除細惑。泯於諸見。而爲懺悔。時諸天子。聞是語已。得法曾有。心大歡喜。而問之言。菩薩摩訶薩。云何悔除一切過惡。爾時天鼓。以菩薩三昧善根力故。發聲告言。諸天子。菩薩知諸業不從東方來。不從南西北方四維上下來。而共積集上住於心。但從顚倒生。無有住處。菩薩如是決定明見無有疑。惑諸天子。如我天鼓。說業。說報。說行。說戒。說喜。說安。說諸三昧。諸佛菩薩亦復如是。說我。說我所。說眾生。說貪恚癡種種諸業。而實無我。無有我所。諸所作業。六趣果報。十方推求不可得。諸天子。譬如我聲不生不滅。造惡諸天。不聞餘聲。惟聞以地獄覺悟之聲。一切諸業。亦復如是。非生非滅。隨有修集。則受其報。諸天子。如我天鼓所出音聲。於無量劫。不可窮盡。無有間斷。若來若去。皆不可得。而於無量世界。隨眾生心。皆使得聞。一切諸佛。亦復如是。隨眾生心。悉令得見。諸天子。如有頗梨鏡。若爲能照。淸淨鑑徹。與十方界其量正等無量無邊。諸國土中。一切山川。一切眾生。乃至地獄畜生餓鬼。所有影像。皆於中現。諸天子。於汝意云何。彼諸影像。可得說言來入鏡中。從鏡去不。答言。不也。諸天子。一切諸業。亦復如是。𨿽能出生諸善果報。無來去處。若如是知。是眞實懺悔。一切罪惡。悉得淸淨。今約此品理智用心。復以普賢行願品中懺悔偈文。而爲懺悔。

我昔所造諸惡業

皆由無始貪恚癡

從身口意之所生

一切我今皆懺悔

懺悔已。至心歸命禮三寶。

天鼓說業報性空懺悔法時。百千億那由他佛剎微塵數等世界中。兜率諸天子。得無生法忍。無量不思議阿僧祗。六欲諸天子。發阿耨多羅三藐三菩提心。六欲天中。一切天女。皆捨女身。發無上菩提之意。爾時諸天子。聞說普賢廣大回向。得十地故。獲諸力莊嚴三昧。以眾生數等淸淨三業。悔除一切諸重鄣故。卽見百千億那由他佛剎微塵數七寶蓮華。一一華上皆有菩薩。結跏趺坐。放大光明。彼諸菩薩。一一隨好。放眾生數等光明。彼光明中。有眾生數等諸佛。結跏趺坐。隨眾生心。而爲說法。

至心發願

﹝華嚴行願品。十願第四。不離善友因緣願。及第三勤修二利願也﹞。

願所與我同行者

於一切處總團圓﹝本文云。常集會﹞

身口意業悉皆同

所有行願同修學

所有益我善知識

爲我顯示普賢門﹝本文云行﹞

亦願與我同集會

於我常生歡喜意﹝本文云心﹞

願修淸淨波羅蜜

常不忘失菩提心

滅除垢鄣無有餘

一切妙行皆成就

於諸惑業及魔境

世間道中解脫心﹝本云得解脫﹞

猶如日月不住空

亦似蓮華不著水﹝本文此句在上﹞

發願已。歸命禮三寶。

○白眾等聽說此時無常偈

凡夫得病多難起

比來曾見幾人亡

街巷哭聲常在耳

荒郊冢墓漸成行

定知老少終難免

思量豈不自悲傷

合堂並是黃泉客

爭保吾身得久長

悟此無常事

早願證眞常

常樂無常苦

苦樂在人心﹝此下引正法念處經云﹞

一切多用心

猶如風水火

隨所得因緣

心如是行轉

心能速疾去

亦能速疾回

速生將天中

速令入惡道

若能防護心

所作無不辦

第十七上

嘆佛

如來應正等覺。知心意識俱不可得。但以知無量故。知如來心。如來智慧。爲一切世間出世間智所依。而如來智無所依﹝一也﹞。又恆出生世出世智。而如來智無增減﹝二也﹞。如大海。其水潛流四天下地。及八十億諸州中。有穿鑿者。無不得水。而彼大海。不作分別我出於水。佛智海水。亦復如是。流入一切眾生心中。若諸眾生。觀察境界。修習法門。卽得智慧淸淨明了。而如來智平等無二。無有分別。但隨眾生心行異故。所得智慧。各各不同﹝三也﹞。

至心歸命禮大方廣圓覺經中大光明藏問修證方便威徳自在菩薩

於是威徳自在菩薩白佛言。世尊。譬如大城。外有四門。隨方來者。非止一路。一切菩薩。莊嚴佛國。及成菩提。非一方便。惟願世尊。廣爲我等。宣說一切方便漸次。並修行人。總有幾種。令此會菩薩。及末世眾生。求大乘者。速得開悟。遊戲如來大寂滅海。

前說通明觀行竟

該於利鈍故云通

頓悟漸修所斷證

從因至果一期終

上根依此能修斷

中品𨿽修習气濃

威徳湣之虔請佛

別開方便助前功

聖凡順覺言𨿽備

利鈍降心力不同

遂便宜應分路徑

隨機各入悉歸宗

如有大城𨿽是一

門須四面遂面東

不可南來從北入

各隨方所豈乖中

惟願世尊廣爲說

方便漸次契眞空

並修行人有幾種

盡令悟入涅盤宮

爾時世尊。告威徳自在菩薩言。善哉善哉。善男子。汝今諦聽。當爲汝說。善男子。無上妙覺。徧諸十方。出生如來。與一切法。同體平等。於諸修行。實無有二。方便隨順。其數無量。圓攝所歸。修性差別。當有三種。

威徳發言合聖意

世尊卽許爲宣揚

隨病𨿽開差別行

莫交迷欲覺心王

覺心靈妙元無上

彌滿虛空徧十方

惟是出�一切佛

與諸法數等眞常

眾生迷此生虛妄

反妄歸眞前六章

修佛菩提惟此道

實無有二可籌量

若約隨機方便引

機情種類數無央

對治法藥隨時處

未世明師自審詳

應接機緣𨿽各別

終須契理始相當

理者覺心三諦義

順三修觀發心光

圓攝所歸三種者

此三義用悉無疆

修此三門方便處

諦聽次下爲開張

此後述修三觀前之方便

十四中初三偈標舉大意

三法能起一切禪

修之須具眾因緣

因者了心元是覺

如前六段已明宣

用此覺心修煉行

猶如煉礦火爲先

若用妄心還息妄

菩提聖道在何年

緣者五般又各五

二十五種總須專﹝此文。出天臺止觀。爲具五緣。呵五欲。棄五蓋。調五事。行五法也﹞

龍樹天臺並五祖﹝天臺。依智論中。纂出故。雲龍樹也。五祖及諸師教禪。𨿽不定立名數。而方便亦不於此。但或開。或合也﹞

及諸佛語悉如詮﹝教在諸經。如涅盤等。天臺集爲一處﹞

次十一偈述五緣

第一門中具五者

一須持戒決心堅

若於業道猶存意

三昧如何得現前﹝經云。尸羅不淸淨。三昧不現前﹞

二者欲除衣貪念

先須友計始忘緣﹝準大小乘經。頭它持戒衣有四種。一上品人。艸葉等。二中品人。糞掃衣。三下品人。三衣下中更開百一供身也。食亦四種。一果衣。二常乞。三僧次。四別請。及檀越送食﹞

衣用樹皮或艸葉

雪山童子使齊肩﹝須使與他齊也﹞

次著一衣名糞掃﹝如大迦葉也﹞

糞堆繒帛破而穿

火燒鼠咬並牛嚼

但是人間所棄捐

求時易得無人奪

住隨處坐或安眠

不假經營常坦蕩

終身免被世緣牽

國土多寒無忍力

粗絕細絹絮粗綿

或但三衣勿剩長

或從百一勿雙全

皆須有主常供給

不令衣念到心邊

三衣外者須知淨

共人對手述其言

食者深山松栢果

或常持缽近人煙

或自有人常許送

舌塵莫使污情田

如斯友計名知足

知足之人是大賢

衣食欲令常具足

無過依此勝諸天﹝不知足者。𨿽似天堂。猶不稱意。今日知足故。勝諸天﹞

三者閒居寂靜處

直令無事可相煩

四者絕心諸事業

不論俗典及眞詮

五者必須依善友

此於成道是根源﹝善友有三種﹞

就中教授眞知識

開示須令解行圓

同行亦須眞善友

互相策勵使精研

外護亦名爲善友

始終免慮遇逃邅

四八

述呵五欲

﹝謂色聲香味觸五塵也﹞。

第二門中具五者

令呵所欲五般塵

五是色聲香味觸

常能誑惑世愚人﹝令人於順境主貪違境生瞋﹞

欲者令人欲得塵﹝塵者污淨明身﹞

眼見色時生愛惡

耳聞聲處起怨親

鼻覺馨�並臭穢

舌分咸澹及甜辛

身觸炎涼或澀滑

皆生忻厭發貪瞋

此中一一𨿽違順

鄣修禪者順爲因

順境五塵多過患

呵嫌莫便惑心神

此五得之無所益

狗耽枯骨血沾唇

此五都慮無實物

猶如夢得妄歡忻

此五暫時非人固

猶如假借世金銀

逆風火炬終燒午

果樹虫蛇必害身

毒鼓﹝聲如毒塗鼓聞之卽死﹞熱金何可觸﹝觸如熱金。風觸之卽燒﹞

蜜力﹝昧如蜜塗刀。舐之卽傷舌﹞龍气﹝香如獘龍气。臭之卽病﹞豈宜親

衣爲蓋形莫揀好

食緣正命莫貪珍

色味偏能牽想念

存之早晚得歸眞

五十

述棄五蓋

﹝一貪。二瞋。三睡眠。四棹悔。五疑﹞。

第三五蓋皆須棄

貪恚睡眠掉悔疑

諸佛目之爲蓋者

蓋於心慧不圓知

初者名爲貪欲蓋

答彌勒處已微推

前說五塵是所欲

能貪欲者卻於斯

希須欲得名貪欲

此於禪定最相違

美食鮮衣飽暖處

意中籌度欲圖之

瞋恚能燒一切善

害於禪定及慈悲

想念那人曾惱我

便增我慢欲營爲

睡時六識都冥昧

喘息𨿽存似死屍

余蓋帶情猶可覺

睡當迷倒渾然時

掉悔名爲第四蓋

掉中三業總難羈﹝羈伴﹞

卒爾譚論世上事﹝口掉﹞

等閒遊走失威儀﹝身掉﹞

意地無端緣雜境

不能專注正思惟

自覺乖禪心又悔

悔中快快恨難追

吾者自疑非法器

法𨿽勝妙恐差機﹝疑自﹞

或疑此法修成否

虛消日月枉住持﹝疑法﹞

或疑法主非眞正

豈可將身一向依﹝疑師﹞

猶預不能勤近趣

恰如行路遇分岐﹝此釋棄義﹞

如上五般須屏棄

誓心決志勿追隨

然後心心修定慧

淸潭澄治鑑幽微

六十一述調五事

﹝一食。二睡。三身。四息。五心﹞。

第四門中調五事

節量各便得中平

飲食友身勿縱恣

須教宴坐久安寧

飽則塡心擁气脈

五情昏暗不輕淸

饑則虛羸或困倦

心難﹝至﹡力﹞挺志難精

二者睡眠多過患

須身提撕勿縱情

此猶好於世上事

況修聖道豈能成

數數策令神道白

勤勤覺使念心明

毒蛇同室如何睡

賊陣相臨豈不驚

三者調身先導引

展於友節力如爭

呵出胸中熱濁气

結跏端坐便傭停

腰背通肩無聳曲

項腮至頂勿偏傾

上下齒齊舌柱齶

安神閉目務藏晶﹝晶光也。天臺云。才斷外光。不得全合眼﹞

四者善調安般﹝出息﹞息﹝不調之相有四。一風。二喘。三气。四息﹞

喘風粗气患悲輕

粗气疲勞風散亂

喘多結滯息難行

寬放身心隨血脈

綿綿出入寂無聲

依此自然心易定

世尊樹下證無生

五者調心離定鄣

心遊塵境亂縱橫

用此粗心欲入定

如將汝礫作坯瓶

粗者昏沈粗掉舉

欲求禪定審須聽

掉好攀緣亂擾擾

沈無記錄暗冥冥

系念鼻端須審聽

安心臍下絕經營

臍下抑浮令寂寂

鼻端策昧使惺惺

七五

述行五法

﹝一欲。二精進。三念。四巧慧。五一心﹞。

第五門中行五法

此於禪定是親因

一者心心欲離世

情中好樂欲修眞

二者全依鉆火諭

初中後夜志精勤

三念世間皆可厭

惟禪尊重實爲珍

四名巧慧能量度

得失輕重定其倫

世界苦多西樂少

禪那常樂永宣遵

五者由前已揀擇

一心決定不因循

志等金剛難可壞

誓如鐵石出迷津

無量劫來緣造業

尙猶虛喪百千身

設盡此生無所獲

終無退念一微塵

八二

總結因緣

﹝初二句緣。後二句因﹞。

上來二十五般事

皆是此經三觀緣

三觀所依何法是

悟於淨覺本未圓

用此覺心修觀行

觀成稱體卽無邊

三觀悉皆同此意

至心聽取佛誠言

九五

述行本

﹝前二十五種是行緣。此是行因。故云本也﹞。

善男子。若諸菩薩悟淨圓覺。以淨覺心。

經道若諸菩薩者

揀於修觀是何機

若字由來通兩勢

若迷若悟二相違

迷者不堪修此觀

悟人方可任隨宜

二月空華悟淨處

釋悟淨字。悟無明如空華。覺體卽淨。

二空法界覺圓時﹝釋圓覺字。悟二空時。所顯眞如。覺卽圓也﹞

此淨覺心是行本

三門皆用此爲基﹝基本也。此是萬行之基也﹞

心境俱空非斷滅

良由此體自常持

於此體中止念慮﹝初勸﹞

或將起幻正思惟

或住靈源觀起滅

觀成萬類悉能知

豈似漸門無解力

將迷息妄無期�

荷澤漸修因頓悟

正同此教度人規﹝規矩也﹞

十七

述起行

取靜爲行。由澄諸念。覺識煩動。

三種觀門今第一

止於動亂泯喧塵

不取諸緣爲取靜

靜爲躁木固宜道

達摩教門名壁觀

內心無喘﹝此四字是達摩之言﹞絕諸因

宗分離念﹝北宗﹞辧無念﹝南宗﹞

行之皆可出沈淪

眞理本來非動靜

今令取靜似乖眞

爲欲對治喧動習

且將靜境以澄神

心安此境名爲取﹝非別有所取﹞

此是奢磨他觀行人﹝無著論中。止觀二門。皆有觀字﹞

散取攝來歸正念

惟心無境是精勤

精勤久習其心住﹝上三句。依起信論修止門中。下三句。接彼勢銷此經文﹞

妄念波澄識像分

故見歷然分別識

是非煩動尙紛紜﹝如水淸卽萬像現。下二句反釋﹞

心念動時不覺動

耳惟聞外不聞聞﹝佛頂云。眾生迷本。聞諸聲故流轉。下一句順釋﹞

今經淨源方覺識﹝問。念與識何別。而云無念有何識﹞

𨿽然識有不資重﹝念者。生情記之不捨故。燻識起業識。但分別是非。不隨之而系滯也﹞

識有念時生愛惡

識無念處絕憂忻﹝荷澤云。眼見色而能分別種種色。此是識也。文云。不隨分別起。此是色無念也。北宗云。眼見色意同知染法。此是念也。又云。眼見色意同知淨法。此是識也﹞

識細念粗須審察

但能無念伏魔軍﹝但者不必事須無識也﹞

十一述功成

靜慧發生。身心客塵。從此永滅。便能內發寂靜輕安。

前說正修寂靜行

今論此行已功成

波息淸潭徹底照

識空靜慧朗然明﹝無念識翻成慧也。何名靜慧。下答云﹞

因靜心通名靜慧﹝問。何名發生。下答云﹞

隱中顯發義云生

貪恚客塵從此滅

內心寂靜體輕淸﹝問。何名客塵。昔何所生。今何所滅。下二偈答﹞

迷時妄執身心我

我相生於愛惡情

愛惡染心非自己

世尊遂立客塵名

靜慧旣生無我相

身心煩惱豈能停

是故經雲從此滅

對治道理甚惺惺

又云內發輕安者﹝問。輕安𨿽是﹝必﹞法。因身調適而得。何名曰發﹞

事勢相因可諦聽

心有所之之謂意

意能引气气成形

意昏气濁身塵重

意靜气淸身軟輕

輕利安和如病差

身心調暢自精靈

心靜气和身亦樂

身內心气故安寧

修旣從心非外得

故云內發莫疑經

十二七

由寂靜故。十方世界諸如來心。於中顯現。如鏡中像。

靜行已成今感應

遂將諸佛互相通

今問凡夫修觀行

如何便有此奇功

眾生心者猶如鏡

垢淨之時力不同

垢則難呈一切像

淨時能現萬般容

本覺眞心妄念翳

何殊明鏡被塵蒙

今用奔摩澄妄念

客塵已滅卽心空

由是十方諸佛現

由來凡聖本圓融

我心應在佛心裏

何疑佛現我心中

恐有疑於影像諭

更須徵起再研窮

佛心非相今云影

乍聞此諭似朦朧

凡銳入於一鏡內

九惟影像一惟銅

銅諭觀心影諭佛

如斯配合豈乖宗

論中亦說法身影﹝論云。諸佛法身。徧一切處。無有作意。故說但隨眾生心現。眾生心者。猶如於鏡。鏡﹝差﹞有﹝同﹞垢。色像不現。如是眾生心垢。法身不現﹞

文字𨿽殊義亦同﹝眞心卽法身也。法性宗中經論如是﹞

若就華嚴法界說

聖凡相徧互重重﹝據此。卽佛徧眾生。元是本分。何況觀成﹞

十三二

此方便者。名奢摩他。

奢摩他者唐言止

心靜良田止萬緣

大涅盤經雲遠離﹝彼經。說三相故。得離十相。三者。奢摩他者。名曰遠離。能令眾生離五欲故﹞

亦云寂靜義皆然﹝能令三業。成寂靜故。正同此云寂靜輕安﹞

亦云能滅﹝能滅一切煩惱。經同此。云客塵永滅﹞能淸等﹝能淸貪瞋愚癡三濁法故。一一標云奢摩他者﹞

悉是定門義一邊﹝彼經云。以是義故。故名定相。義一邊者。是一類義也。問此門旣名於止。止觀義別。何以疏科文。標云三觀﹞

前段標爲觀行者

三門終處自明宣﹝待都了對天臺三止三觀。又涅盤三相。一一和會。卽易見也﹞

至心懺悔

夫懺悔者。必須先敬三寶。所以然者。三寶卽是一切眾生良友福田。若能歸向者。則滅無量罪。長無量福。能令行者離生死苦。得解脫樂。是故弟子某甲等歸。依十方盡虛空界一切諸佛。歸依十方盡虛空界一切尊法。歸依十方盡虛空界一切聖僧。弟子比丘某甲等。仰啟十方諸佛。諸大菩薩。辟支迦佛。及阿羅漢。一切聖賢弟子等。上來𨿽已懺悔根本無明。及煩惱鄣業鄣報鄣。而煩惱心數無量無邊。非惟八萬。所造之業。所應受報。皆悉無邊。不可具陳。今據諸教所明。我等所知分齊。更欲廣懺無始已來本末罪鄣。準諸經教。若欲委細懺悔本末粗細一切惑業。令除滅者。先當與七種心以爲方便。然後一切罪鄣。乃可得滅。何等爲七。一者慚愧。二者恐怖。三者厭離。四者發菩提心。五者怨親平等。六念報佛恩。七者觀罪性空。

第一。慚愧者。自性我與釋迦如來。往昔同爲凡夫。而今世尊修行成道已來。已從爾所塵沙劫數。而我等相與耽染六塵。流浪生死。無出離心。此實天下可慚可愧。可羞可恥。

第二。恐怖者。旣是凡夫。心口意業。常與罪鄣相應。以是因緣。命終之後。應墮地獄餓鬼畜生。受無量苦。如此實爲可驚可怖。可恐可懼。

第三。厭離者。我等相與親生死之中。惟有無量苦空無我不淨虛假。如水上泡速起速滅。往來流轉。猶若車輪。生老病死。八苦交煎。無時暫息。眾等相與觀察自身。從頭至足。其中但有三十六物。發毛爪齒膿囊涕唾生熟二藏大腸小腸脾腎心肺肝膽﹝月﹡冊﹞胃肪膏腦膜筋脈骨髓大小便利九孔常流。是故經云。此身苦所集。一切皆不淨。何有智慧者。而當樂此身。生死旣有如此種種惡法。甚可患厭。

第四。發菩提心者。經言。當樂佛身。佛身者卽法身也。從無量功徳智慧生。從六波羅蜜生。從慈悲喜捨生。從三十七助菩提法生。從如是等種種功徳智慧。生如來身。欲得此身者。當發菩提心。求一切種智。常樂我淨。薩婆若果。淨佛國土。成就眾生。於身命財無所吝惜。

第五。怨親平等者。於一切眾生。起慈悲心。無彼我想。何以故爾。若見怨親。卽是分別。以分別心故。起諸相著。相著因緣。生諸煩惱。煩惱因緣。造諸惡業。惡業因緣故得苦果。

第六。念報佛恩者。如來往昔無量劫中。捨頭目髓腦。支節手足。國城妻子。象馬七珍。爲我等故。修諸苦行。此恩此徳。實難酬報。是故經云。若以頂戴兩肩荷負。於恆沙劫亦不能報。我等欲報如來恩者。當於此世界。勇猛精進。捍勞忍苦。不惜身命。建立三寶。弘通大乘。廣化眾生。同入正道。

第七。觀罪性空者。我等所造眾罪。無有實相。從因緣生。顚倒而有。旣因緣而生。則可從因緣而滅。從因緣生者。押近惡友。造作無端。從因緣滅者。卽是今日洗心懺悔。是故經云。此罪相。不在內。不在外。不在中間。故知此罪從本是空。生如是等七種心已。緣想十方諸佛賢聖。擎拳合掌。披陳至到。慚愧攺革。舒瀝心肝。洗蕩腸胃。如此懺悔。亦何罪而不滅。亦何鄣而不消。若復正爾悠悠。後縱情慮。徒自勞形。事將何益。但復人命無常。諭如轉燭。一息不還。便向灰壤。三塗苦報卽身應受。不可以錢財寶貨囑托求脫。窅窅冥冥。恩赦無期。獨嬰此苦。無代受者。莫言我今生中無有此罪。所以不能懇到懺悔。經中說言。凡夫之入。舉足動步。無非是罪。又復過去生中。皆悉成就無量惡業。追逐行者。如影隨。形若不懺悔。罪惡日深。故苞藏瑕疵。佛教不許。說悔先罪。淨名所尙。故知長淪苦海。寶由隱覆。是故弟子今日發露懺悔。不敢覆藏。運此增上之心。歸投三寶。至誠懺悔。

弟子等從無始以來。至於今日。或在人天六道受報。有此心識。常懷惑愚。繁滿胸衿。或因三毒。造一切罪。或因三漏。造一切罪。或因三覺。造一切罪。或因三受。造一切罪。或因三苦。造一切罪。或緣三假。造一切罪。或貪三有。造一切罪。如是等罪。無量無邊。惱亂一切六道四生。今日慚愧。皆悉懺悔。

又復弟子無始已來。至於今因。或因四識住。造一切罪。或因四流。造一切罪。或因四取。造一切罪。或因四執。造一切罪。或因四大。造一切罪。或因四縛。造一切罪。或因四食。造一切罪。或因四生。造一切罪。如是等罪。無量無邊。惱亂六道一切眾生。今日慚愧。皆悉懺悔。

又復弟子無始已來。至於今日。或因五住地。造一切罪。或因五受根。造一切罪。或因五蓋。造一切罪。或因五慳。造一切罪。或因五見。造一切罪。或因五心。造一切罪。如是等煩惱。無量無邊。惱亂六道一切眾生。今日發露。皆悉懺悔。

又復弟子無始已來。至於今日。或因六情根。造一切罪。或因六識。造一切罪。或因六想。造一切罪。或因六受。造一切罪。或因六行。造一切罪。或因六愛。造一切罪。或因六疑。造一切罪。如是等煩惱。無量無邊。惱亂六道一切眾生。今日慚愧發露。皆悉懺悔。

又復弟子無始已來。至於今日。或因七漏。造一切罪。或因七使。造一切罪。或因八倒。造一切罪。或因八垢。造一切罪。或因八苦。造一切罪。惱亂六道一切眾生。今日發露。皆悉懺悔。

又復弟子無始已來。至於今日。或因九惱。造一切罪。或因九結。造一切罪。或因九上緣。造一切罪。或因十煩惱。造一切罪。或因十纏。造一切罪。或因十一徧使。造一切罪。或因十二入。造一切罪。或因十六知見。造一切罪。或因十八界。造一切罪。或因二十五我。造一切罪。或因六十二見。造一切罪。或因見諦思惟八十八使百八煩惱。晝夜熾燃。開諸漏門。遠一切罪。惱亂賢聖及以四生。徧滿三界。彌亙六道。無處中藏。無處可避。今日至倒向十方佛尊法聖眾。慚愧發露。皆悉懺悔。

至心發願

願弟子承是懺悔三毒等一切煩惱。生生世世。三慧明。三達朗。三苦滅。三願滿願弟子。承是懺悔四識等一切煩惱所生功徳。生生世世。廣四等心。立四信業。四惡趣滅。得四無畏願弟子。承是懺悔五蓋等諸煩惱。度五道。豎五根。淨五眼。成五法身懺悔愛等諸煩惱所生功徳。願生生世世。具足六神通。滿足六度業。不爲六塵惑。常行六妙行。

又願弟子承是懺悔七漏八垢九結十纏等一切諸煩惱。所生功徳。生生世世。坐七淨華。洗八塵水。具九斷智。成十地行願。以懺悔十一徧使。及十二入。十八界等。一切諸煩惱。所生功徳。願十一空解當用棲心自在。能轉十二行輪。具足十八不共之法。無量功徳。一切圓滿。回此功徳。普及眾生。

發願已。歸命禮三寶。

○白眾等聽說經中無常偈

人命無根本

難可保須臾

忽然病困廛

气急喘惟粗﹝集者標舉﹞

諸識皆昏昧

行入險城中

親知咸棄捨

任被繩牽去

將至焰摩羅

隨業而受報

勝因生善道

惡業墮泥梨﹝已上出無常經。已下正法念經﹞

如畫好醜形

令譬眾像現﹝譬上有天宮。有地獄。乃至五道﹞

心業亦如是

能爲善惡形﹝已﹝上﹞集者結勸﹞

寄語修行者

心筆利而尖

須將畫聖賢

莫畫三惡道

圓覺道場修證廣儀第卷十一

永仁六年十二月二十四日巳時書

山井庵室﹝六十九﹞

爲利益眾生

南無一心佛

圓覺道場修證廣文卷第十二

終南山艸堂寺沙門宗密述

第十八上

嘆佛功徳

如來應正等覺。大智慧海。於中有四大智寶珠。具足無量福智功徳。由此能生一切眾生。聲聞獨覺。學無學位。及諸菩薩智慧之寶。所謂無染善巧方便大智慧寶。善分別有爲無爲法大智慧寶。分別說無量法而不壞法性大智慧寶。知時非時未曾誤失大智慧寶。若諸如來大智慧海中。無此四寶。有一眾生。得入大乘。終無是處。此四智寶。薄福眾生。所不能見。置於如來深密藏中故。此四智寶。平均正直。端潔妙好。普能利益諸菩薩眾。令其悉得智慧光明。是爲如來心第四相。

第二起幻銷塵觀

第一二

述行本

善男子。若諸菩薩。悟淨圓覺。

第一奢摩前已竟

如今次至等持門

卽當起幻銷塵觀

萬法存時卽不存

此唱還標起行本

必須淨覺作根源

已下正明初起行

虛心審聽世尊言

第二八

述起行

以淨覺心。知覺心性及與根塵。皆因幻化。卽起諸幻。以除幻者。變化諸幻。而開幻眾。

根塵識三因幻有

悟時覺此總非眞

此三更互爲緣起

故雲幻化是其因

識之自分名心性

境雜於心故號塵

宴坐起諸如幻智

諦觀幻者是何人

幻者都無實體性

無明妄有自他身

覺此卽名除幻者

勤勤觀察莫因循

所觀之境能觀智

至於出離及沈淪

一切悉皆知幻化

常知豈肯順貪瞋

變起無邊幻化智

徧觀無量幻怨親

一一稱眞非彰蔽

觸途開顯免迷津

卽於幻化恆沙法

不見可除及可遵

何必觀門須數數

只緣妄念起頻頻

除幻者﹝上二句﹞兼開幻眾

開除二義未能分

上二句連下二句

亙須相對配其文

上是除迷﹝除也﹞下起行﹝開也﹞

上命離者﹝除也﹞下多聞﹝開也﹞

除徧計心一淨鏡﹝除也﹞

起依他行萬重云﹝開也﹞

第三五

述行成

由起幻故。便能內發大悲輕安。一切菩薩從此起行。漸次增進。

根境旣銷他己一

大悲內發豈爲難

情發於中名內發

不勞作意故輕安

輕安義意同前段

悲起因由更說看

知幻怨親無異念

利他自利豈亙單

傷彼幻中執實苦

悲心開示普令觀

我幻身心何所惜

不辭勞苦或饑寒

幻化死生旣不怖

何貪出離住泥洹

只爲證於諸幻法

悲心如海廣而寬

十方菩薩皆如此

必因證幻故行檀

次五波羅乃至十

終於八萬四千般

第四五

述簡濫

彼觀幻者。非同幻故。非同幻觀。皆是幻故。幻相永離。是諸菩薩。所圓妙行。如上長苗。

有聞垢淨皆如幻

便謂迷情不假治

故云觀者非同幻

令知藥病義相違

病差不應常服藥

翻述住智亦成非

在此觀門皆是幻

幻除方是行圓時

如向土中種粟麥

苗生結子更須亙

收子之時苗土棄

兼收苗土是遇癡

種諭淨心土諭妄

苗如幻智遞相依

若不將心觀妄法

無因起智入玄微

淨心觀妄而成智

智能入覺不思議

入覺自然能所泯

惟修進者乃能知

第五二

述結名

此方便者。名三摩缽提。

梵語此翻云等至

等持等至勝緣中﹝如幻之法。非安住。故須等至勝妙之境﹞

等謂不沈亦不掉

至於妄盡入圓融

據涅盤經惟見觀

其文𨿽異意令同

文中次第𨿽差別

皆令正徧見虛空﹝彼云。毗娑捨那。名爲正見。徧見。次第見。別相見。皆是觀生滅之法。卽知。同此幻觀﹞

此下入第三絕待靈心觀。

善男子。若諸菩薩。悟淨圓覺。以淨覺心。不取幻化。及諸靜相﹝一絕待也﹞了知身心。皆爲掛礙。無知覺明。不依諸礙。永得超過礙無礙境﹝二絕待也﹞。受用世界及與身心。相在塵域。如器中鍠聲出於外。煩惱涅盤。不相畱礙﹝三絕待也﹞。

第六十四述起行

靜觀稱眞幻是俗

二門如上已開敷

今當絕待靈心觀

雙非眞俗亦雙符

還用覺心爲行本

心金﹝性淨本覺眞心。被妄習所染。如金在礦﹞覺火﹝始覺之智。如火﹞入玄鑪﹝觀門如鑪。金火入鑪。卽礦盡。以初悟之智。入觀門。觀察如來藏心。卽煩惱盡。成法身也﹞

如何方便修中道﹝不取幻化及諸靜相﹞

動靜之門總不須

不但身心爲掛礙

了知之智亦嫌粗

無意識知﹝知。是意識﹞身識覺﹝覺。是五識﹞

虛靈不昧似明珠

此卽經中明字是

不開智慧不開愚

又且珠明有可見

心明空廓無﹝音沒﹞形軀﹝非根識也﹞

下向無底髙無頂

中無在處絕根株

旣不常中何有外

東西南北絕方隅

欲言相用非緣起

欲言空寂異頑虛

欲說爲明珠日月

欲標爲見不開眸﹝眸眼也﹞

言知又異於分別

言覺不同醒悟初

世出世間無所比

迥然獨立異眾諸

相應卽是靈心觀

絕待不將前二俱

知字恐招分別念

且安明字破昏無

了了不依諸掛礙

礙無礙境悉超諭

旣不滯於無礙境

豈令系想住如如﹝如如是無礙境。今不滯此。故云超﹞

受用資緣兼世界

𨿽無取著亦非除

宴坐之身聞見識﹝心也﹞

宛然只在舊禪居

觀境洞然無際畔

身心塵域豈能拘

煩惱涅盤猶不礙

況於空界及諸餘

如萬斤鍾樓所礙

擊之聲出振寰區

金銅器等皆如此

聲相鍠鍠出四衢

身是凡夫心等佛

純陀與我有何殊

身局心通眞觀智

便須卽定莫踟躕

佛與眾生心不異

便隨迷悟遂殊途

欲住佛心同佛境

只由汝自作功夫

第七八

述行成

便能內發寂滅輕安。妙覺隨順﹝隨順妙覺。西國語倒。譯者回文不盡﹞寂滅境界﹝隨順菩提涅盤也。𨿽卽未具足。已隨順也﹞。自他身心。所不能及。眾生壽命爲皆浮想。

上來所說修行法

始終性相了無遺

若有人能依此觀

觀成功用復何爲

靜幻不生名寂滅

妄緣之後一心時

見聞聲色如盲響﹝如淨名說﹞

遮莫嗅嘗與覺知﹝遮莫者。於智如風。於味不分別。於觸如智證。法如幻化﹞

任運自然名內發

不同初入彊任持

輕安調暢離粗重

準上何煩再說之

隨順菩提名妙覺

卽爲大般涅盤時

翻出涅盤云寂滅

二俱無上聖中師

寂滅何殊於寂靜

還須�析二相非

滅是涅盤靜是定

滅超於靜復何疑

故得自他皆不及

眾生壽命屬浮思

惟獨自明他不見﹝上句釋他不及。下句釋自不及﹞

自家情想亦難窺

不可智知﹝自也﹞兼識﹝他也﹞

不分他己想相亙

華嚴經裏分明說

一切眾生但想持﹝惟略所也﹞

旣爲浮想如何及

得眞寂滅始能知

絕待靈心中道觀

功成行相只如斯

第八五

三結名

此方便者名爲禪那。

此譯禪那云靜慮

義當定慧等無偏

上雲中道靈心者

顯其眞造一眞源

起行文中絕對待

正由雙泯故雙全

是以三重遮二義

科爲絕待理昭然

大涅盤經名捨相

亦名動靜二俱捐

憂卑叉者名平等﹝全是本文平等。卽此雙存。是禪那義也。又云憂﹝白﹣日﹢田﹞／廾﹞叉者。名爲不﹝諍﹞不觀不行。卽此絕待義也﹞

還教定慧等心專

此上雙非絕待者﹝指釋相經文﹞

意令修習易忘緣

結名雙是齊融者﹝指禪那﹞

定慧俱收義始圓

雙非雙是皆中道

絕待齊融悉離邊

但勘經文三節義﹝一絕待。如上三重指之也。此是雙非。二靈心。如上指門字也。此是中道。三定慧等。結名禪那也。此是雙是齊融﹞

自知配釋甚精研

第九八

會前文及諸教

依門各釋三門竟

從此評量三種名

三觀皆標覺悟者

已聞前段六章經

初章悟得無生滅﹝答文殊云。於無生中。妄見生滅。又云。亦無身心受彼生死。乃至無起滅故。無知見故﹞

故此澄祥息妄情

第二了知諸法幻﹝答普賢云。眾生幻。還依幻滅。乃至答普賢云。幻身滅故。幻心亦滅。幻塵亦滅。幻滅亦滅。終於明現故﹞

遂興幻智化羣生﹝此章末云。幻相永離。卽是前幻滅亦滅也。又云。是諸菩薩圓妙行。卽是前非幻不滅。垢盡明現也﹞

影滅空銷覺顯發﹝答普眼復云。垢盡對除。卽無對垢。菩薩及說名教之佛。乃至滅影像故。無方淸淨。無徧虛空。覺所顯發。覺圓明故。顯心淸淨。根塵識處界云云﹞

皆爲除疑﹝金剛藏章﹞欲斷愛﹝彌勒章﹞

始終順覺證圓明﹝淸淨慧章。意云。後三章。亦只是成前三章﹞

此與涅盤三種相﹝彼云。無十相故。名大涅盤。﹝居﹞比丘數數修習定慧捨相。則斷十相。定名三昧。若取色相。不觀色常無常相。是名定相。若能觀色常無常相。是名慧相。定慧平等。觀一切法。是名捨相。次別釋云云如上所引﹞

如前次配不虧盈

但彼漸門﹝涅盤從是漸教中終極之義﹞觀蘊法﹝彼觀色等五蘊生滅之法﹞

此依淨覺以修行

又與天臺三止觀

始終法義悉調停

但彼先觀諸性相

對三諦理便修成

此悟自心不立所﹝所觀之境。謂三諦也﹞

惟依悟處自研精﹝初頓悟之時。已勸之決無疑也﹞

又此不標三止者

門門止觀自相眞

又詳瓔珞經三觀

本業經中三諦名

一一三中各次配

悉皆相契不相形

十方菩薩皆修此

離此無由入覺城

三世如來從此證

如佛此說總頃聽

第十八

三引例彰圓

善男子。此三法門皆是圓覺。親近隨順。十方如來。因此成佛。十方菩薩。種種方便。一切同異。皆依如是三種事業。若得圓證。卽成圓覺。

初銷本文

依覺修成還證覺

始終於覺永依隨

故云隨順並親近

離此修行無所依

十方諸佛諸菩薩

道品波羅智與悲

八萬四千同異行

皆將三觀以爲基

此是行人之事業

修之前後或同時

單復互習名隨順﹝如下二十五輪﹞

圓證寂成﹝圓覺﹞無上師

後釋三數之教

此經本業涅盤教

瓔珞天臺等化儀

何得觀門方便法

皆將三數以爲規

良緣法性元三大﹝華嚴大方廣三字。是體大。相大。用大。起信亦列三大﹞

迷成三道鎭相違﹝十二因緣。具惑道業道苦道。此三與三大。常遠隔也﹞

故說三因皆佛性﹝𨿽三道長隔三大。然於此不失自性。故名三因佛性。一性因佛性。卽本性也。當此靈心。二了因。達妄法皆空。卽此靜觀。三緣因。六度萬行。迷卽此幻觀﹞

制三聚戒便堅持﹝攝律儀。攝善法。攝眾生﹞

令依三上修三觀

回向三處﹝菩提眾生實際﹞展三歸﹝三寶﹞

滅於三道成三智﹝一切智道種智。一切種智﹞

具於三徳不思議

得三妙覺﹝實相菩提。方便菩提。實智菩提﹞三圓寂﹝性淨涅盤。方便淨涅盤。圓淨涅盤﹞

住三祕密﹝摩訶般若解脫法身﹞是圓伊﹝伊字三點﹞

故此經云一切佛

皆將三觀以爲基﹝��本文﹞

八校三觀功徳

善男子。假使有人。修於聖道﹝二乘聖道﹞。教化成就百千萬億阿羅漢﹝此云無賊。亦云殺賊﹞辟支﹝此云緣﹞佛﹝此云覺者。謂覺緣之者﹞果。不如有人聞此圓覺無礙法門。一剎那頃。隨順修習。

初三偈且釋羅漢辟支。

阿者言無羅漢賊

殺煩惱賊是其功

十使已除﹝貪。瞋。癡。慢。疑。身見。邊見。邪見。見取。戒禁取﹞八解脫

三明已備六神通

辟支佛者名緣覺

覺了因緣自性空

修此二乘成極果

悉超三果出煩籠

應受人天廣供養

堪爲龍鬼所歸宗

禮者災衰當殄滅

供之福報自丰隆

次二偈述度人令得二種聖果功徳。

若人教化眾生類

令入如斯聖位中

從一二三直至億

百千萬億數方終﹝從一數。至憶。又從一億二億數百千个億。方後度得爾許人。皆成羅漢辟支佛也﹞

世福只應佛曉了

凡夫欲測實其緣﹝此上正明功徳。此下明超過人天﹞

施戒善因將對此

猶如培塿比髙峯

三有八句明修習三觀福。又超過度人之福。

復有一人別起行

惟求圓覺一乘宗

聞說前未三種觀

心心領悟慶難逢﹝三觀根本是前六章所說。到此成就故。功徳甚多﹞

一志不隨萬境執﹝經云隨順者。是前六章所說。不隨順徧計執情也﹞

萬般惟順一心融﹝正明隨順無礙法門。無礙法門者。萬境融爲一心也。依此故。三觀無礙﹞

修習此心才一念﹝經云一剎那頃﹞

已過前福﹝度人證聖果之福﹞數無窮

五有二句申疑情。

剎那之福何如是

心𨿽欲信意難從

後二句通疑念。

都爲正當隨順處﹝一在隨順身心外境。皆全空如幻。但是圓覺淨心心境界處也﹞

此時直與佛全同﹝故經云十方如來心。皆於中現﹞

至心懺悔

弟子等。從無始以來。至於今日。燻習無明。鄣蔽心目。隨逐煩惱。造三世罪。或耽染愛著。起於貪欲煩惱。或瞋恚忿怒懷害煩惱。或惛憒瞪瞢不了煩惱義。我慢自髙輕慠煩惱。疑惑正道。猶預煩惱。謗無因果邪見煩惱不識緣假著我煩惱迷於三世執斷常煩惱明狎惡法起見取煩惱。僻稟邪師造戒取煩惱。乃至一等四執橫計煩惱。如是煩惱。無量無邊。今日至誠。皆悉懺悔。

又復無始已來。至於今日。守惜堅著。起慳吝煩惱。不攝六情奢誕煩惱。心行獘惡不忍煩惱。怠墮緣緩不勒煩惱。情慮躁動覺觀煩惱。觸境迷惑無知解煩惱。隨世八風生彼我煩惱。諂曲而譽不直心煩惱。剛彊難觸不調煩惱。易忿難悅多貪恨煩惱。疾姤擊刺狼戾煩惱。凶險暴害諂毒煩惱。乖背二諦執相煩惱。隨從生死十二因緣流轉煩惱。乃至無始無明住地恆沙煩惱。起四住地。構於三界苦果煩惱。如是諸煩惱。無量無邊。惱亂賢聖六道四生。今日發露。向十方佛尊法聖眾。皆悉懺悔。願皆消滅。

又弟子等從無始已來。至於今日。長養煩惱。日深月厚。非惟輪轉生死。受苦無窮。而乃覆蓋慧眼。令無所見。斷於眾善。成種種鄣。今日覺悟。一一懺悔。所謂不得見佛。不聞正法。不值聖僧之煩惱﹝乍看似鄣字在句末。細詳鄣字之意。皆在每句之首。已學初地至十地不合。是煩惱故﹞鄣。不見過去未來一切善惡業行之煩惱。受人天尊貴之煩惱鄣。生色界無色界禪定福樂之煩惱鄣。不得自在神通。飛騰隱顯。徧至十方諸佛淨土聽法之煩惱鄣。學立那般那數息不淨觀諸煩惱鄣。慈悲喜捨因緣煩惱鄣。學十方便三觀義煩惱鄣。學四念處暖頂忍之煩惱鄣。學聞思修第一法煩惱障。學空平等中道解煩惱鄣。學八正道示相之煩惱鄣。學七覺支不示相之煩惱鄣。覺於道品因緣觀之煩惱之鄣。學八解脫九定之煩惱鄣。學於十智三三昧之煩惱鄣。學三明六通因無礙之煩惱鄣。學六度四等之煩惱鄣。學四攝法廣化之煩惱鄣。學大乘心四弘擔願之煩惱鄣。學十信十行之煩惱鄣。學十回向十願之煩惱鄣。學初地二地三地四地明解之煩惱鄣。學五地六地七地諸知見之煩惱鄣。學八地九地十地雙照之煩惱鄣。如是乃至鄣學佛果百萬阿僧祗諸行上之煩惱。如是行障。無量無邊。今日至倒稽首。懇向十方佛尊法聖眾。慚愧懺悔悉皆消滅。

至心發願

願弟子等。承是懺悔貪瞋癡等一切煩惱。生生世世。折驕慢幢。竭愛欲水。滅瞋恚火。破愚癡暗。拔斷疑根。裂諸見网深知三界猶如牢獄。四大毒蛇。五陰賊怨。六入空聚。愛詐親善。修八正道。斷無明源。正向涅盤。不休不息。三十七品心心相。應十波羅蜜常現在前。

又願弟子。藉此懺悔鄣於諸行一切煩惱願弟子。在在處處。自在受生。不被結業之所回轉。以如意通。於一念頃。徧至十方諸佛淨土。攝化眾生。於諸禪定甚深境界。乃至一切知見。通達無礙心。能普周一切諸法。樂說無窮。而不染著。得心自在。得法自在。智慧自在。方便自在。令此煩惱及無知結習。畢竟永斷。無復相續。無漏聖道。朗然如日。

發願已。歸命禮三寶。

○白等眾聽說此時無常偈

莫道年年相保守

功徳各自卑修營

此會眾徒分散後

豈知誰死復誰生

一朝入玉成塵聚

家中寂寂不聞聲

縱使靈牀安哭處

何由可得見眞形

凡愚不覺此

常耽五欲樂

正法念經中﹝出第三十七﹞

說偈呵責曰

若人不觀心

常受行欲樂

長夜久時眠

苦惱不曾滅

癡故樂受樂

不覺知苦惱

後得衰惱時

乃知得何果

欲初似賢善

不實甚爲惡

此爲地獄使

專行不饒益

盲者信此欲

智眼者則離

猶險岸相似

如是墮地獄

謹愼第一友

常能作利益

放逸第一怨

故應近善友

欲徧一切身

如第一嚴毒

惡道第一道

所謂放逸是

若行於放逸

復深著境界

彼以愚癡故

常受諸苦惱

一切命皆失

一切樂皆盡

一切愛別離

汝死時欲生

死爲第一惡

到曠野大道

更無如法歸

故應隨順法

圓覺道場修證廣文卷第十二

圓覺道場修證廣禮贊文卷第十三

終南山艸堂寺沙門宗密述

第十九上

嘆佛

如來應正等覺身。作無上醫王。於無量百千億那。由他卻。煉治法藥。已得成就修學一切方便善巧大明咒力。皆到彼岸。善能除滅一切眾生諸煩惱病。乃住壽命終無劫。其身淸淨。無有思慮。無有動用。一切佛事。未嘗休息。眾生見者。諸煩惱病。悉得消滅﹝八也﹞。是爲如來應正等覺身第八相。

至心歸命。禮大方廣圓覺經中大光明藏問三觀單。復辧音菩薩

於是辧音菩薩白佛言。世尊。如是法門。甚爲希有。此諸方便。於圓覺門。有幾修習。

第一二

述問目

辧音起白大悲尊

上說甚爲希有言

行相分明𨿽已領

未知所應幾般根

爲當一个修三觀

爲復三人各一門

爲須依次爲超次

先後同時願細論

第二二偈舉意標數

爾時世尊。告辧音菩薩言。善哉善哉。善男子。一切如來圓覺淸淨。本無修習乃修習者。一切菩薩及末世眾生。依於未覺幻力修習。爾時便有二十五種淸淨定輪。

佛告辧音汝諦聽

理無修法及修人

菩薩眾生依幻力

便論修習契於眞

三門單復相交絡

二十五般淸淨輪

輪是力能摧輾義

摧壞無明輾客塵

此下兩唱。不唱不舉經文。然具依經爲懸配合﹝每觀但以一字顯之。圖易說易會也。初云靜。次雲幻。後云寂。皆是經本文也﹞。

第三四

述懸配所以

具束爲三﹝三者。謂一者單。二者復。三者具﹞。

世尊開此多門戶

各住籌量力所堪﹝二十五十﹞

多門只是前三法

此法前章已自諳﹝三觀行相全是前法不必重舉﹞

乍舉經文卻似亂

諭於風起動淸潭

何以乍聞如雜亂

交羅前後互相參

如今別欲開方便

撮略機關直指南

經中一一分明說

要知大數且先譚

六門各二﹝二二相合。然皆先後。謂第四五。第十一二。第十八九也﹞三門一﹝三單也第一二三也﹞

十六門中各其三﹝於中。六門三時前後。九門雨時先後。謂一雙及一隻爲雨時。最後一門三觀同時﹞

二十五門隨占一﹝或自揀定或結標卜定﹞

決心一占莫余貪﹝揀定了。卽一向修。更不得前。卻思慮﹞

第四九

依約次第別配

﹝愨法師。於二十五。各各立一觀。名今便隨次於下配數處指之﹞。

上束爲三約數攝

未排前後及同時

今約經文彰次第

不看經亦了然知

初之三段皆單一﹝初靜。名證渾息用觀。二幻。名庖丁恣刃觀。三寂。名呈音出礙觀﹞

最後一輪三總持﹝名如意圓修觀。以摩尼珠。爲諭也﹞

中聞交絡三皆七

每七皆將一作基

三七旣成二十一

前三後一數何虧

二十五輪今已配

大网開合只如斯

三單一總非難見﹝以上已注﹞

惟有中間要指揮

三七各皆分四節

三科類例不參差

根本三門依本次

各皆論次悉常依

今初靜觀爲其首

兼於幻寂以相資

一二門中﹝初七中之一二。當大數第四五也。中後例而計之﹞皆次二﹝二二他合也。四先靜後幻。名運舟兼濟觀。五。光靜後寂。名湛海澄空觀﹞

三四門中三次之﹝六。靜幻寂名首羅三目觀。一靜寂幻。名三點圓伊觀﹞

五中先一後齊二﹝八。先後靜雙觀幻寂名品字單。雙觀﹞

六七先雙後獨爲﹝九。先雙靜幻。後單寂。名獨足雙顯觀。十。先雙靜寂後單幻名果落華敷觀﹞

凡言次者皆先後

每言齊者卽同時

此七輪初二各二

後餘五者各三支

幻寂二章全類此

皆將主首次余知﹝以七輪﹝以幻﹞爲首。十一。先幻後靜。名先武後文觀。十二。先幻後寂。名功成退職觀。十三。幻靜寂。名幻師解術觀十四。幻寂靜。名神龍隱海觀。十五。先幻後齊靜寂。名龍樹通眞觀。十六。先齊幻靜後寂。名商那示。相觀十七。先齊幻齊幻寂後靜。名大通宴默觀。後七輪以寂爲首。十八。先寂後靜。名寶明空海觀十九。先寂後幻。名虛空妙用觀。二十。寂靜幻。名舜若呈神觀二十一。寂幻靜。名飲光歸定觀。二十二。先單寂後齊靜幻。名多寶呈通觀。二十三。先齊寂靜後幻。名下方騰化觀。二十四。先齊寂幻後單靜。名帝靑含變觀。二十五。已如前釋﹞

勢分自成二十五

無因增減使盈虧

最後一輪最要妙

文𨿽似易義玄微

今舉經文而解釋

至心聽受審思惟

若諸菩薩以圓覺慧。圓合一切。於諸性相。無離覺性。此菩薩。者名爲圓修三種自性淸淨隨順。

第五四

圓稱覺心而發慧

慧心非一亦非殊

同合色空性相等

如珠合影影和珠

合理理融金卽事﹝靜卽幻﹞

合事事空與理修﹝幻卽靜﹞

中道義宗於是現﹝二空卽寂之中觀﹞

始終三法互冥符

性相不離於覺性

一金千器入玄鑪

性卽靜門相卽幻

覺心寂滅體寧孤

融圓覺性舒而捲

合於一切捲而舒

捲舒無礙而圓覺

動靜同時禦丈夫﹝同於佛也戒也﹞

寂靜﹝定也﹞思惟﹝惠也﹞求哀懺悔。經三七日。於二十五輪。各安標記。至心求哀。隨手結取。依結開示。便知頓漸。一念疑悔。卽不成就。

第六六

若有欲依此法者

當持梵行靜思惟

戒定慧修而懺悔

於三七日絕塵機

二十五中隨所樂

當勤精進便修治

一心決定無餘念

不得於中有所疑

若疑機感相當否

何門勝劣又難知

卽翦紙簽二十五

依簽標記莫令遺

置在道場依日數

精誠禮念至心祈

卜定應修憑聖力

懇求哀湣示相宜

信手結標勿揀擇

依結開看便用之

遇心卽澄幻卽起

若當寂滅卽雙非

前後同時單與復

隨其頓漸便須依

一念疑心卽永失

觀門成否驗於斯

南無大慈大悲﹝云云﹞﹝已下十二禮準上﹞。

至心懺悔

眾等相與卽今身心寂靜。無誑無鄣。正是生善滅惡之時。復應各起四種觀行。以爲滅罪。作前方便。何等爲四。一者。觀於因緣。二者。觀於果報。三者。觀我自身。四者。觀如來身。

第一。觀因緣者。知我此罪。藉以無明。不善思惟。無正觀力。不識其過。遠離善友。諸佛菩薩。隨遂魔道。行邪險。如魚答釣。不知其患。如蠢作繭。自縈自縛。如蛾投火。自燒自爛。以此因緣。不能自出。

第二。觀於果報者。所有諸惡。不善之業。三世流轉。苦果無窮。沈溺無邊。巨夜大海。爲諸煩惱。羅剎所食。未來生死。其然無涯。沒便報得轉輪聖王。王四天下。飛行自在。七寶具足。命終之後。不免惡趣四空果報三界。尊極福盡。還作牛領中虫。況復其餘。無福徳者。而復懈怠。不勤懺悔。此亦譬如抱石沈淵。求出良難。

第三。觀我自身者。自念我此身中。𨿽有正因靈覺之性。而爲煩惱黑暗叢林之所覆蔽。無了因力。不能得顯。我今應當發起勝心。破裂無明顚倒重鄣。斷滅生死虛僞苦因。顯發如來大明覺慧。建立無上涅盤妙果。

第四。觀如來身者。如來之身。無爲寂照。離四句。絕百非。眾徳具足。湛然常住。𨿽復方便入於滅度。慈悲救攝。未曾暫捨。生如是心。可謂滅罪。之良津除鄣之要行。是故弟子。今日至誠歸依三寶。求哀懺悔。

弟子等上已懺悔種種鄣竟。今當次第懺悔業鄣。夫業能裝飾四生六趣。在在處處。隨系受身。不得解脫。猶如工畫師。能畫諸世間五蔭。悉從生無法而不造。故知三界形類不同。皆是業力所作。所以佛力𨿽尊不如業力。然所造業。上中下品。輕重不同。皆須先以自力。猛利悔恨之心。然後托於佛力。克己謝失。攺緣懲過追變。往心預遏。未毗尼無悔重之法。方等有懺逆之文。以大收小罪。無不盡故。須至誠殷重。對三寶前。懺責先心。陳其所犯。上品罪者。方便心重。作時作已三時皆重。心境相應。復是逆罪謗方等經一闡提等作業數利。迷因謬果。不識於犯。又不識法。名爲上品。中品罪者。方便正作。二時心重。作已心輕。境重心微。又非三極利。而不數。不迷因果。名爲中品。言下品者。前後心重。正作是輕。境與心違。又非出眾之犯。數而不利。識法識罪。明信因果。最爲下品。夫欲懺前三品。還有三種懺門。一者伏業懺。二者轉業懺。三者滅業懺。所言伏者。依二乘局教悔。初四篇但伏而不起。名之爲懺。旣經發露。本罪不增無隱過。以覆藏等。罪應生不生。名之爲伏。二轉業者。以﹝仁﹣二﹢﹝兒／又﹞時換長時。用輕苦偃重苦。於三惡道中。若應受報。願於今身償。不入惡道受。此明轉業懺也。三滅業者。心須觀解明白。深發大菩提心。無始已來。所造諸罪。猶如暗空。懺悔正慧。諭若明燈。明燈一照。昏暗皆除。不以暗多能拒燈也。迷因謬果。具造諸愆。佛性潛輝。故知如暗室發眞慧火事等。明燈燈起暗除。解生惑喪。業無不滅也。

弟子等自惟。無始已來。至於今日。積惡如恆沙。造罪滿天地。捨身與受身。不覺亦不識。或造五逆深厚濁纏無間罪業。或造一闡提斷善根業。輕誣佛語謗方等業。破滅三寶毀正法業。不信罪福起十惡業。迷眞反正癡惑之業。不考二親反戾之業。輕慢師長無禮敬業。明友不信不義之業。或作四重八重十重鄣聖道業。毀犯五戒破八齋業。五篇七聚多缺犯業。優婆塞戒輕重垢業。或菩薩戒不能淸淨如說行業。前後方便污梵行業月無六齋懈怠之業。年三長齊不常修業。三千威儀八萬律行不如法業。不修身戒心慧之業。春秋八王造眾罪業。行十六種惡律儀業。於諸眾生無湣傷業。不矜不念無慈悲湣業。不拔不濟無救護業。心壞嫉忘無度彼業。於怨親境不平等業。體荒五欲不厭離業。或因衣食園林池沼生蕩逸業。或以盛年放恣情欲造眾罪業。或喜有漏回向己有鄣出世業。如是等業無量無邊。今日發露向十方佛尊法聖眾。皆悉懺悔。

懺悔已。歸命禮三寶。

至心發願

願弟子等。來是懺悔無間等業。所生福善。願生生世世。滅五逆罪。除闡提心。或捨離愚心。成就智業。如是輕重諸業。從今以去乃至道場。誓不更犯。恆習出世淸淨理法。精持律行。守護威儀。如渡海者愛惜浮囊。六度四等常標行首。戒定慧品。轉得增明。速成如來三十二相。八十種好。十力無畏。大悲三念。常樂妙智。八自在我。

發願已。歸命禮三寶。

○白眾等聽說此時無常偈

自後無始劫

生死數恆沙

積骨富羅山

積血如大海﹝如佛名經廣說﹞

譬如路傍樹

暫息非久停

車馬及妻兒

不久皆如是

亦如羣宿馬

夜聚且隨飛

死去別親知

乖離亦如是

惟有佛菩薩

是眞歸伏處

依經我略說

智者善應思

﹝出無常經﹞

第二十上

嘆佛

如來應正等覺音聲。非有方所。但欲隨眾生欲解緣出。其性究竟。不住方所。無有言說。爲欲覺悟放逸眾生。出於無量妙法音聲。徧法界中。而令開悟無數眾生。聞此音已。皆生歡喜。勤修善法。於三乘中。各求出離。又於一音中。出無量聲。隨諸眾生心樂差別。皆悉徧至。悉令得解。道場眾會。皆無不聞。而其音聲。不出眾外。根未就者。不應聞故。其有聞者。皆作是念。如來世尊獨爲我說。

至心歸命禮大方廣圓覺經中大光明藏問淨覺染污淨諸業鄣菩薩。

第一五偈述問目

於是淨諸業鄣菩薩白佛言。世尊若此覺心本性淸淨。因何染污。使諸眾生。迷悶不入。惟願如來廣爲我等。開悟法性。

三觀諸輪前所說

修行要道更無餘

然且眾生潛帶我

斯爲一切妄根株

𨿽勤修習難成道

何曾得與覺心俱

淨業意圖佛顯示

所陣問目且伴愚

若此覺心本性淨

悟來與佛不應殊

何得每逢違順境

宛然增愛等凡夫

因何染污令如此

彊彊除之不肯除

幾度將心欲比佛

因修不覺已成粗

直心蕩蕩分明在

覺性昭昭事不虛

頻頻欲入皆迷悶

是何阻隔遣乖疎

七述第一總敍過由﹝文二﹞。

善男子。一切眾生。從無始來。妄想執有我人眾生及與壽命。認四顚倒。爲實我體﹝上過患本起也。下過患滋多中。一展轉生妄云﹞由此便生憎愛二境。於虛妄體。重執虛妄﹝上皆惑道﹞。二妄相依。生妄業道﹝業道。兼上總爲集諦﹞。有妄業故。妄見流轉﹝苦也。卽當苦諦。上明凡夫三道輪轉。故不入覺﹞。厭流轉者﹝道諦﹞。妄見涅盤﹝滅諦。上明二乘偏住涅盤。故不入覺。此下第二違拒覺心云﹞。由此不能入淸淨覺。非覺違拒諸能入者。有諸能入。非覺入故﹝三動息俱迷﹞。是故動念凡夫。及與息念﹝二乘﹞。皆歸迷悶﹝正明也﹞。何以故﹝上微。下釋。釋中初直釋﹞。由有無始本起無明。爲己主宰﹝根本不覺也。二乘亦有未識此也。此下轉釋云﹞一切眾生生無慧目﹝釋根本所以﹞。身心等性皆是無明。﹝俱生惑也﹞譬如有人不自斷命﹝四結成鄣覺云﹞。是故當知有愛我者。我與隨順非隨順者。便生憎怨。爲憎愛心養無明故。相續求道皆不成就。

佛言諦聽吾今說

三界迷愚諸有情

無始已來妄想有

我人壽命及眾生

認此四般爲實體

明中念念本無明﹝上過患本起也。下過患滋多中四。初展轉生起妄云﹞

由此便生憎愛境

妄中重執妄音聲

二妄相依造妄業

業招苦樂卵胎形

厭流轉者修偏道

妄見虛空似化城

前章爲汝推窮了

汝等皆知假名�

無始俱生猶暗執

潛流相續卒難停﹝此下第二違拒覺心﹞

由此不能入淨覺

非覺違拒使昏宜﹝三動息俱迷雲﹞

是故生心及息念

皆歸迷悶不能醒

本起無明爲主宰

生無慧目諭生盲

身心等性皆顚倒

如人護命恐臨刑﹝此下結成難覺﹞

當知愛我同隨順

非隨順者便增生

憎愛二心相愛育

故令修道不能成

第二別明四相中。卽分爲四

第三當第一約事驗我

﹝因事引起。驗其任運分自他者。卽知自中是我相也﹞。

善男子。云何我相。謂諸眾生心所證者。善男子。譬如有人。百骸調適。忽忘我身。四支弦緩。攝養乖方。微加鍼艾。則知有我。是故證取。方現我體。善男子。其心乃至證於如來。畢竟了知淸淨涅盤。皆是我相。

初二句且都辧四相之體。

但生四相難明了﹝此四相無始已來。與身俱生。悲故生心起意。念念任運如此故生心難明了﹞

修斷心中展轉因﹝此約修行人斷粗成﹝約﹞展轉因伏也﹞

次十句正明我相。

我是眾生心證者﹝證驗而已﹞

自他二相極難拘﹝自他旣殊。自者是我也﹞

如人百體任調適

無記之間忽忘身

四支乖攝加鍼艾

方驗其中我甚親

修道之流亦復爾

幽居離境似融神

違順礙心方覺我

卽知所證未爲珍﹝我相旣在。設證涅盤。亦是我相。帶我之緣。還成我也﹞

第四一偈二悟我名人

善男子。云何人相。謂諸眾生心悟證者。善男子。悟有我者。不復認我。所悟非我。悟亦如是。悟已超過一切證者。悉爲人相。善男子。其心乃至。圓悟涅盤。俱是我者。心存少悟。備殫證理。皆名人相。

悟我是空不認我

能不認者又名人

所﹝悟﹞旣非﹝我﹞眞能﹝悟﹞亦﹝知﹞妄

故知人相尙爲迍﹝迍邅滯此不入淨覺﹞

第五一

三了迹﹝故名眾生相也﹞

善男子。云何眾生相。謂諸眾生。心自證悟。所不及者。善男子。譬如有人作如是言。我是眾生。則知彼人。說眾生者。非我非彼。云何非我。我是眾生。則非是我。云何非彼。我是眾生。非彼我故。善男子。但諸眾生。了證了語。皆爲我人。而我人相所不及者。存有所了。名眾生相。

了於證語皆難及﹝謂正了前能悟。是滯之能。又成所。所旣妄立。復生妄能。了知此續生之能。是妄之時。此能又亦成所。展轉無由。見其能也。故經言。而我人相所不及者。由此展轉了達。展轉迹生。其相不一故。名爲眾生相﹞

了者還成迹未論

了迹迹生生不一

此眾生相又迷津﹝迷入覺之津也﹞

第六二

四淸續如命

善男子。云何壽命相。謂諸眾生。心照淸淨。覺所了者。一切業智。所不自見。猶如命根。善男子。若心照見一切覺者。皆爲塵垢。覺所覺者。不離塵故。如湯銷冰。無別有冰。知冰銷者。存我覺我。亦復如是。

覺斯展轉無窮過

泯然無厭復何忻﹝不厭展轉之所爲。不忻展轉之能爲功也﹞

𨿽泯於諸不自泯﹝不忻不厭都休之心卽是自也﹞

覺﹝卽上不自泯也﹞於所覺﹝前展轉三相也﹞亦同﹝不離﹞塵﹝以卻是命根後文也﹞

譬彼﹝所不自見。猶如﹞命根難自見

潛相連續暗忻忻

故此名爲壽命相﹝從諭立名﹞

冰銷湯冷始全眞﹝水諭眞性水諭我相。乃至展轉之所覺。湯諭展轉之能覺。謂冰凍成冰。還煎水以銷之。冰湯俱盡。濕性﹝存﹞存。以諭迷心成我。還悟心以斷之。我智俱盡。照體獨立﹞

第三存我失道中二。一總標失道。二展轉廣釋。又四。一認我爲眞。二說病爲法。三將凡濫聖。四趣果迷因。二中三重徵釋。一久修如何不證徵。認我取證非眞釋。今此第一唱中三偈。總標失道。及廣徵釋中。第一重也。

善男子。末世眾生。不了四相。𨿽經多劫勤苦修道。但名有爲。終不能成一切聖果。是故名爲正法末世。何以故。認一切我爲涅盤故。有證有悟。名成就故。譬如有人以賊爲子。其家財寶終不成就。

第七初六句且述總標失道

四相潛神能鄣道

欲求道者總須知

𨿽經多劫勤修習

終不能成聖果基

基本謂因也因旣

不成從何證果�

華嚴六度非菩薩

只爲色心無所依﹝彼經云。假使有菩薩。於百千萬億那由他劫。具修六波羅蜜。若未聞此大威徳法門。或聞不信。不得名爲眞實菩薩。亦不得生如來家﹞

次六句述第一久修如何不證徵。認我取證非眞釋。

今認我爲圓覺體

故令證入永無期

如認夢身爲自己

勤營家業欲何爲

亦如認賊將爲子

財寶如何得免衰

第八二

第二取證云何妨道徵。愛寂憎喧非脫釋。

何以故。有我愛者。亦愛涅盤。伏我愛根。爲涅盤相。有憎我者。亦憎生死。不知愛者眞生死故。別憎生死。名不解脫。

愛涅盤入緣我愛﹝潛計我故。愛涅盤。令我得寂滅樂也。由此伏我愛根。爲涅盤相﹞

伏之暫似涅盤時

亦緣我故增生死

但除生死我無羈﹝生死本由憎愛。今愛涅盤。還是本愛。今憎生死。亦是本憎。所憎所愛𨿽殊。憎愛之心。元是本習。帶之修道。是得解脫﹞

不知愛者眞生死

別憎生死甚愚癡

愛寂憎喧非解脫

棄影勞形虛自疲

第九九

三何知證法非脫徵。贊喜謗瞋驗我釋。

云何當知法不解脫。善男子。彼末世眾生習菩提者。以己徵證。爲自淸淨。由未能盡我相根本。若復有人。贊嘆彼法。卽生歡喜。便欲濟度。若復誹謗彼所得者。便生瞋恨。則知我相堅固執持。潛伏藏識。遊戲諸根。曾不間斷。善男子。彼修道者不除我相。是故不能入淸淨覺。

何以知他不解脫﹝徵也﹞

謗贊喜�驗其非﹝略答也。下廣釋﹞

世間塵境猶難驗﹝世境違順粗重易防故。難撿驗﹞

就法因緣始露疵﹝就法難覺察。防備故。不覺彰露﹞

若復有人贊彼法

卽生歡喜欲爲師

若有謗他所得者

便生瞋恨欲相離

則知我相常堅固﹝但言爲法瞋彼度此。不知此心元是我相﹞

藏識之中永執持﹝執持根身同安危也﹞

潛伏﹝種子﹞元來不間斷﹝現行也。相續流注。遇境卽發故。今因對外境。驗得內身心我相潛續也。惟識頌云。恆轉如瀑流﹞

諸根遊戲役身儀﹝役令造作種種。不自由也﹞

前者慧軍𨿽數舉﹝止觀爲將。萬行爲兵。卽前聞普眼觀。及三觀。皆曾節節悟無我也﹞

彼時魔眾亦頻隳﹝利根已永伏。鈍根者亦有聞慧或思慧也﹞

阿賴耶﹝此云執藏﹞城﹝覺城。迷時爲賴耶城。如長安爲朱泚賊城也﹞根境固﹝惟修慧。方能摧破諸惑。四相障之難進軍故。打城未破。上皆相分也﹞

其中主宰﹝我相也。卽見分﹞尙難窺﹝行相微細。難照破也。三乘無學不執。方捨賴耶之名﹞

末那﹝第七識也。此云意﹞常持﹝亦可云內侍。一向內緣。恆執第八見分爲我。依彼生起。常緣於彼。故言常侍﹞牢防護﹝常具我愛見慢等四種功用。故云防護。防護我也。滅盡定。及大小乘見道。𨿽伏未斷。故云牢也。故惟識云。此染污意相應煩惱。是俱生故。非見﹝可﹞斷﹞

具於四惑審恆�

意識謀臣﹝能執一切法。能造三界業故﹞營內外﹝徧緣內外。及三世三性。五十一心所。故下云﹞

五十一將﹝一一心所也﹞悉羈糜﹝意識皆徧緣﹞

傍監五識諸軍使﹝五識卒爾才起。此意卽因緣故﹞

專鎭意門最要機﹝不因五識亦能獨行﹞

���神通遊戲﹝由六根門戶中有六識。守當防備。故能通其主。於六塵中遊戲﹞

時時偸號﹝前云。爲法瞋喜等﹞惑禪支﹝細惑不能破戒。但惑禪也﹞

瞋軍詐道降魔力﹝內心瞋彼因呵罵打。自謂。爲法降魔徵惡勸善。故悉云云。被彼二境回換﹞

愛賊潛稱利物慈﹝�貪愛城郭寶錢。歸湊供養。自謂爲利物﹞

往往侵疆擾觀境﹝迷於六塵。爲心外定有。則是賊境。知六皆空惟心變現。卽般若法身之境。我今已悟此境爲我也。然不覺妄起。憯執爲有。執生貪著。還成塵界。故云往往侵疆也。由此觀之難定。故云擾我觀境也﹞

頻頻細作探毗尼﹝時時動念欲作破戒事。便僻思戒律理。例云。恐開遮不定。又云我必不至極粗之事。些些應不妨﹞

外怯現行深般若﹝以悟心常欲覺察故。妄念似劣。不敢故意生情貪瞋造業。但專同觀智分明。如晝時。卽潛伏故。今欲推察身心道理時。但見自己一切是當。都不覺其非。故下云晝伏﹞

夜行晝伏鎭狐疑﹝及乎對違順境。乖於心念。迷習覆翳。昏黑如夜時。卽恣行計校上或擬違法。皆師種種等﹞

內校無明郎主勢﹝六賊之境。卽如或伏或行。若七識四惑。及八中。三細。卽常相續。故上云內校。下云晝夜常攢等﹞

晝夜常攢妄想旗

塵勞之眾頻團聚﹝一念瞋起。具八萬鄣門。乃至一念。起五陰俱生等﹞

妙覺中城數被圍﹝偈云。不能入覺城者。被貪愛等圍之。令智慧大將入中。照顯法身不得。法身隱於形殼中。如被圍也﹞

由此不能入淨覺

別無染污使如斯﹝佛結答菩薩所問﹞

第十二

述第二說病爲法

善男子。若知我空。無毀我者。有我說法。我未斷故。眾生壽命。亦復如是。善男子。末世眾生。說病爲法。是故名爲可憐湣者。𨿽勤精進。增益諸病。是故不能入淸淨覺。

世尊復告善男子

聽說前人我有無

若證我空誰毀贊

又誰說法號爲吾

道吾說法他家毀

豈不照然我未除

說病以爲眞實法

𨿽勤精進轉增愚

第十一七

述第三將凡濫聖總結三以

善男子。末世眾生。不了四相。以如來解及所行處。爲自修行。終不成就。或有眾生。未得謂得。未證謂證。見勝進者。心生嫉妬。由彼眾生未斷我愛。是故不能入淸淨覺﹝初二偈。抑聖同己﹞。

佛稱凡聖圓融者

證入冥通事不虛

末世聞時元帶我

心心常與妄情俱

便認如來解行處

眞言與我更何殊

斯人抑聖同於己

不知猶是夢形軀﹝此下卽騁已齊聖。於中初六句。明認其聖智﹞

或有眾生未證得

謂言理智已其符

薄解聖凡平等理

渾迷乳酪異醍醐

斯人騁己齊於聖

是增上慢大凡夫﹝下十句。驗出凡情﹞

見勝進者心生妬

足驗常爲惑所拘

恐疑聖者形無定

故約心情辧實虛

若得自他無二念﹝下文云。觀彼怨家。如己父母﹞

不妨或得證眞如﹝心𨿽如此。尙未必的是眞證。如北川人。亦無彼怨家。如己父母。見他己未一﹞

他盛己衰卽嫉恚

他衰己盛卽歡娛

自覺內心如此者

卽知決定屬迷徒﹝後一偈。總結前三段﹞

上來三類眾生行

驗出皆明我愛余

是故不能入淨覺

別無染污使乖疎

第十二二

述第四起果迷因

善男子。末世眾生。希望成道。無令求悟。惟益多聞。增長我見。

佛告善男子聽末世

眾生難得勝緣燻

縱有希望成聖道

無令求悟但多聞

卻爲多聞增我見﹝華嚴云。不能了自心。增一切惡﹞

不知實相助魔軍﹝智論云。多聞無有慧。亦不知實相。猶如無目人。而於明中行﹞

趣果迷因狗逐塊﹝涅盤云。但觀於果。不觀於因如犬逐塊。不逐於人﹞

世尊從此觀精勤﹝文在下﹞

第十三二

述大文第四斷惑成因

但當精勤。降伏煩惱。起大勇猛。未得令得。未斷令斷。貪瞋愛慢。謟曲嫉妬。對境不生。彼我恩愛。一切寂滅。佛說是人。漸次成就。求善知識。不墮邪見。若於所求。別主增愛。則不能入淸淨覺海。

精勤勇猛降煩惱

定慧聞持願早成

愛慢自他皆寂滅

貪瞋謟曲悉無生

勤求善友離邪見

佛說其人智漸明

若於所遇生憎愛

定是不能入覺城

至心懺悔

弟子等前已總相懺悔一切諸業。今當次第。更復一一別相懺悔。若總若別。若粗若細。若重若輕。若說若不說。品類相從。願皆消滅。別相懺者。先懺身三。次懺口四。其餘諸鄣。次第稽顙。身三業者。第一殺害。如經所明。恕己可爲諭。勿殺勿行杖。𨿽復禽獸之殊。保命畏死。其事是一。若尋此眾生。無始以來。或是我父母兄弟六親眷屬。以業因緣。輪回六道。出生入死。攺形易報。不復相識。而今興害。食啖其肉。傷慈之甚。是以佛言。設得餘食。當如饑世食子肉想。何況故啖此魚肉邪。又言。爲利殺眾生。以錢取諸肉。二俱是惡業。死墮叫喚獄。故知殺害及以食啖。罪深河海。過重山嶽。然弟子等。無始以來。不遇善友。皆爲此業。是故經云。殺害之罪。能令眾生。墮於地獄餓鬼受苦。若在畜生。則受虎豹豺狼鷹鷂等身。或受毒蛇蝮蠍等身。常懷恐怖。若生人中。得二種果報。一者多病。二者短命。殺生食啖。旣有如是無量種種諸惡果報。是故弟子至誠歸依佛。

弟子自從無始以來。至於今日。有此。

釋。卽悟妄等也。旣知萬法如空華。豈更見有輪轉。還丹一粒。點鐵成全。眞理一言。點凡成聖。亦釋因不異果。如斯因地。方爲眞修。上皆悟妄。此下頓出生死也。亦無等者。非惟輪轉之法。亦無受輪轉之人。我我所亡。方成解脫。卽是照見五蘊皆空。度一切苦危。意令修道者。外遺世界。內脫身心。不計身。身同虛空。不起心。心同法界。非作等者。非我造作觀行。故使身心空無。本性空寂。元來無故。金剛三昧經云。若化眾生。不生於化。不生無化。其化大焉。

次展轉拂迹。釋成正因。

經。彼知覺者。猶如虛空。知虛空者。卽空華相。亦不可說無知覺性。有無俱遣。是則名爲淨覺隨順。

解曰。於中初拂迹。拂有四重。一拂覺妄之智。二又泯其拂心。三遮其斷滅。但不起念分別空有。不是無心。四總結離過。是眞無念﹝拂迹之由。下自徵釋﹞。後釋正因。

是則等者。有無旣不當情。斯卽心言路絕。淸淨覺體。從此顯彰。但不背之合塵。卽名隨順。亦非別有能順。故羅什云。無心於合合者合焉。隨順淨覺。故言淨覺隨順。如是執盡病除。然後興心運行。則聚沙畫地。合掌低頭。皆成佛道。如斯修習可謂正因後徵拂所由。釋歸圓實。

經。何以故。虛空性故。常不動故。如來藏中無起滅故。無知見故。如法界性。究竟圓滿。徧十方故。

解曰。先徵意云。身心幻妄許可說全空。知覺稱理。因何又拂。有無俱絕。約何修行。釋意云。相因相待。皆是從緣。人人之法豈實有體。生心動念卽乖不性。失正念故。圓覺性體。俱無如是等。故於中曲分兩節。初明諸法﹝二句﹞。後顯一心﹝六句﹞。虛空性者。一切法空。不生滅也。謂如上相。猶若虛空。本自不生。今無可滅。非謂拂之方令空也。故佛藏經云。一切法空。無毫末相等﹝等取諸文非一﹞。常不動者。一切法寂﹝淨名﹞。不來去也。非已去也。非未來。非現起故。故法句云。諸法從本來。寂滅無所動。法華云。常自寂滅相。又華嚴有大自在天王。得知一切法。不生不滅﹝上句﹞。不來不去﹝下句﹞。無功用﹝非作故無等﹞。解脫門﹝淨覺隨順﹞。

次如來藏下顯一心也。略啟二門。初惟釋如來藏。後總釋經意。初中六門分別﹝此是經題義﹝令﹞全部。故備釋也﹞。一釋名。二出體。三種類。四行相。五業用。六勸信。今初。由三義故。得名爲藏。一隱覆義。二含攝義。三出生義。﹝佛性論亦有三義。一所攝藏。二隱覆藏。三能攝義。然局於此經文當樂也﹞隱覆者。復有二義。一者藏如來故。名如來藏。謂眾生心。具諸佛徳。但以迷倒。都不覺知。故名藏也﹝藏有如來有財釋也﹞。理趣般若云。一切眾生皆如來藏。勝鬘云。生死二是如來藏。如來法身。不離煩惱。煩惱藏名如來藏。如來藏經云。一切眾生。貪恚癡諸煩惱中。有如來身。乃至常不染污。徳相備足。如我無異。便以九諭諭之。一萎華﹝貪使﹞佛身﹝眞法界中﹞。二巖蜂﹝瞋使﹞淳蜜﹝說一昧法﹞。三糠糩﹝癡使﹞粳米﹝說種種法﹞。四糞穢﹝增上貪等﹞眞金﹝眞如不變﹞。五貧家﹝根本無明﹞寶藏﹝法身佛性﹞。六庵羅﹝見惑﹞內寶﹝二身佛性﹞。七獘衣﹝修惑﹞金像。﹝法身﹞八貧女﹝不淨地垢﹞輪王﹝報身﹞。九燋模﹝淨地諸垢﹞鑄像﹝化身﹞。二者佛性論如來藏品云。如來自隱不現。故名爲藏﹝隱覆中文﹞。含攝者有其三。一體含用。謂如來法身。含攝身相國土。神通大用。無量功徳。而爲彼等之所依止。故名爲藏﹝金器﹞。二聖含凡。佛性論言。一切眾生。皆在如來智內故。名如來藏﹝所攝中文上二皆持業釋﹞。三因含果。謂因地已攝果地一切功徳。亦如佛性論說﹝能攝中文﹞。出生者﹝論三義中無此﹞。謂此法身旣含眾徳。了達證入。卽能出生。故十地證眞。能成佛果。是以十地論。釋地義云能生能持。又釋金剛藏雲。藏卽名堅。其猶樹藏。謂如樹心堅密。能生長枝葉華實。地智亦爾。能生無漏因果。亦能生成人天道行﹝此以理智合爲如來。亦持業釋﹞。此三義者。初約迷時。後約悟時。中間克體。

二出體者。卽論中一心也。論又依此顯二門。故楞伽云。寂滅者。名爲一心。一心者。名如來藏﹝十地經云云﹞。勝鬘名爲自性淸淨心。此下經云如來圓覺妙心。涅盤卽名佛性。惟識但就染相名爲藏識。故密嚴云。佛說如來藏藏識。三種類者。佛性論云。如來藏有五種。一如來藏﹝自性﹞。二正法藏﹝因也。如前出生義也﹞。三法身藏﹝至徳﹞。四出世藏﹝眞實﹞。五自性淸淨藏﹝祕密﹞。勝鬘經云。如來藏者。是法界藏﹝卽論中初一藏。華嚴亦云入法界藏智無差別也﹞。法身藏。出世間上上藏。自性淸淨藏。此之四名。初總相。次克體。三已證。四約迷。將客塵不染故。次文云。此自性淸淨如來藏。縱爲客塵煩惱所染。猶是不思議如來境界。

﹝縱爲猶是四字。此﹝本﹞缺也。流志譯者。具矣﹞四行相者。然此如來藏心。約眞妄和合。總有二種行相。謂此經下云。如來藏自性差別。論云眞如生滅。然眞妄各有二義。眞謂不變隨緣。妄謂體空成事。眞中不變。妄中體空。卽眞如自性也﹝勝鬘云。如來藏。離有爲相。常住不變﹞。眞中隨緣。妄中成事。卽生滅差別也。如眞性中復有二種。勝鬘云。有二種如來藏空智。所謂空如來藏。若脫若離。一切煩惱藏。不空如來藏。具過恆河沙不思議佛法。論中亦云。如實空。如實不空。義全同此。後釋生滅。亦有二相。謂漏無漏。無漏復二。有爲無爲﹝無爲亦在生滅門者。具如論疏辧也﹞。有漏亦二。謂善不善。五業用者。前二行相。皆有業用之義。初眞性者。有其二業。一能持自體河沙功徳。從本已來。不失不壞。二能禦客塵河沙煩惱。無始時來。不染不污。後生滅亦有二業。一能起惑造業。曠劫長受六趣生死。故楞伽云。如來藏者。是善不善因。能徧興造一切趣生。乃至若生若滅。二能知眞達妄。發心修行。證三乘果。如前所引十地論等。由後二業故。寶性論引經偈云。無始時來性。作諸法依止。依性有諸道。及證涅盤果。長行引勝鬘釋云。性者如來藏﹝惟識釋云。界以因義釋。隨自宗故﹞。依止者。如來藏。是依是持。是建立。諸道者。有如來藏。故說生死。是名善說。證涅盤者。若無如來藏者。不得厭苦樂求涅盤。六勸信者。旣諸佛因果。終始依之故。入道行人。先須信解﹝寶性云。是一切智者境界。何以故。乃爲愚倒凡夫說耶。偈答以法弱心等云云﹞。離此別信。信則墮邪故。密嚴經云。呵爲惡慧。必須了之。方知正道。故勝鬘云。若於無量煩惱所纏如來藏。不疑惑者。於出纏無量煩惱藏法身。亦無疑惑。華嚴初會。普賢卽入如來藏身三昧。意在此也。然𨿽此心聖凡等有。但果顯易信。因隱難明故。淺識之流。輕因重果。願諸道者。深信自心。應捨難捨之妄緣。求見難見之妙理。妙理者。卽自心也。故勝鬘經云。有二法。難可了知。謂自性淸淨心﹝一也﹞。彼心爲煩惱所染﹝二也﹞。若料揀信解之器者。是非各三。非器三者。一身見﹝執蘊爲我﹞二四倒﹝無常苦無我不淨﹞三失空﹝離空如來藏義。修空者三類云云﹞。具如寶性論說。是器三者。一自成就甚染法智。二成就隨順法智。三於諸深法不自了知。仰推世尊。非我境界。如勝鬘說。又反三非。三非。復成三是三非可以意得。

上來釋竟。釋經意者。今此文中。約藏自性。離有爲相。常住不變。以釋上拂迹之由。卽二種行相中。眞如門也。言如來藏者總標。次二句空藏。後三句不空藏。無起滅者。釋上所知生死等。無知見者。釋上彼知覺等。見各生死起者。卽云執情。見生死滅者。卽云知覺。今以如來藏中。旣無可起可滅。何有能執能知。又迷時生死非起。淨心非滅。故無迷也。悟時淨心不起。生死非滅。故無悟也。無悟故無知見矣。此乃不不可識識。抑亦不可智知。識智俱如。方爲自體眞實識知。大智慧光明徧照。爲下三句不空藏矣。如法界性者。界性與藏心。體同義別。別有其二。一者在有情數中。名如來藏。在非情數中。名法界性。如論智明佛性法性之異。二者謂法界。則情器交徹。心境不分。如來藏則但語諸佛眾生淸淨本源心體。如雲能造善惡。能起厭求。就法界言。則無斯義。據此則藏心克就根源。界性混其本末。混則普該之義易信。克則徧周之理難明。故指藏心。如法界性。亦乃攝其二義之別。歸於一體之同。方顯覺妄因依。誠非究竟圓實。究竟者。豎窮三際。始終常然。圓者。體徧十方。滿者。眾徳具足。良由如來藏性。本自如斯。豈須減舊添新。滅惑生智。是以三重泯。絕冥合覺。心將此爲本修。行始得正名因地也。

第四結牒問詞

經。是則名爲因地法行。菩薩因此於大乘中。發淸淨心。末世眾生依此修行。不墮邪見。

解曰。但結前文。更無別義。此下大文第二偈頌。文二一標舉。

經。爾時世尊欲重宣此義。而說偈言。

解曰。泛論偈頌總有四種。一者名阿耨窣睹婆頌。此不問長行與偈但數字滿三十二。卽爲一偈。二名伽陀頌。此言諷頌。或名直頌。謂以偈說法。非頌長行。三名祇夜頌。此云應頌。四名薀馱南頌。此雲集絕頌。謂以少言。攝集多義。施他誦持故。爲何意故。經多立頌。略有八義。一少字攝多義故。二諸贊嘆者。多以偈頌故三爲鈍根重說故。四爲後來之徒故。五隨意樂故。六易受持故。七增明前說故。八長行未說故。今此經十一段偈。於前四中。皆是祇夜。於後八中。正惟三七義。兼一五六。全非二四八。又慈恩說十。謂利鈍前後。曲直難易。眞俗取捨�釋智辧。解持說行。對會可知。然長行偈頌。相望有五對之例。謂有無。廣略。離合。先後。隱顯。今經問目皆長有偈無。答皆長廣偈略。余隨相當對文當指。今此段中。五偈重諷。長行更無。別義故。如次依前四段科之。但經文有少增減。故科段名亦少殊。二正陳文四。初一偈諷了悟本覺。

文殊汝當知

一切諸如來

從於本因地皆以智慧覺。

二五句諷摧破無明。

了達於無明

知彼如空華

卽能免流轉又如夢中人

醒時不可得。

上二段皆長離偈合。三七句諷拂迹成因。

覺者如虛空

平等不動轉

覺滿十方界卽得成佛道

眾幻滅無處

成道亦無得本性圓滿故。

幻滅無處及成佛道等言。長先偈後。四一偈諷結牒問因。

菩薩於此中

能發菩提心

末世諸眾生修此免邪見。

菩提心者。長隱偈顯。下諸偈頌例此唱經。

自下大段第二令依解修行。隨根證入。謂創因法鏡照心。頓能信解。至於長久修證。則節級不同。良以障有淺深。根有利鈍。習气厚薄。心行依違。故須處處隨根引令得出。然其修證。階降𨿽殊。必藉本因故。言依解前則信解。此則行證故。華嚴八十卷文亦惟四字攝盡。所謂信﹝初會﹞。解﹝其次六會﹞。行﹝第八一會﹞。證﹝第九一會﹞。此乃文𨿽廣略。妙軌攸同。綸緒始終。惟斯二典。文中二。初徵釋用心。後廣明行相。所以然者。以悟修之理一異難明。意實相符言而似反。故須徵釋令解用心。然後隨性隨緣。廣爲明其行相。初徵釋文中。大科四段。不異初門。伸請中三亦同前例。今初進問威儀。

經。於是普賢菩薩在大眾中。卽從座起。頂禮佛足。右繞三匝。長跪叉手。而白佛言。

解曰。普賢是行中之體故。標居首。爲下所依。總別觀門。不離此故。二聖表法。已具前文。次正陳中。文四。一就當根徵起。

經。大悲世尊。願爲此會諸菩薩眾。及爲末世一切眾生修大乘者。聞此圓覺淸淨境界。云何修行。

解曰信解圓覺。卽是當根𨿽達天眞。未明緣起﹝下云曾不了知如幻境界﹞。大士悲湣接下無方。反覆徵問。用心解行。如何契合。二問解行相違。於中復二。一幻幻何修問﹝難以幻修幻也﹞。

經。世尊若彼眾生知如幻者。身心亦幻。云何以幻還修於幻。

解曰。初二句解。後二句行。謂一切如幻。正解分成。幻法非眞。復何修習。故解與行進退相違。徵釋用心。實由斯矣。

此問從前知。是空華卽無輪轉等文。而來意云。身心旣如幻。能知亦是幻。將幻還除幻。幻幻何窮盡。幻者。謂世有幻法。依艸木等幻。作人畜。宛似往來動作之相。須臾法謝。還成艸木。然諸經教。幻諭偏多。良以五天。此術頗眾。見聞旣審。法理易明。及傳此方。翻成難曉。今依古師。解華嚴如幻之文。法諭各開五法。

心識常懷慘毒。無慈湣心。或因貪起殺。因瞋因癡乃以慢殺。或興惡方便誓殺。及以咒殺。或破決湖池。焚燒山野。畋獵魚捕。或因風放火。飛鷹放犬惱害眾生。如是等罪無量無邊。今悉懺悔。或以檻弶坑撥。叉戟弓弩。彈射飛鳥走獸之類。或以四卓网四曾釣。撩漉水性魚鱉黿鼉蝦蜆螺蚌濕居之屬。使水陸之與空行藏竄無地。或畜養雞豬牛羊犬豕鵝鴨之屬。或自共庖廚或。貸地宰殺使。其哀聲未盡。毛羽脫落。鱗用傷毀。身首分離。骨肉銷碎。剝裂屠割。燒煮炮炙。楚毒切害。橫加無辜。但取一時之快。口得味甚寡。不過三寸舌根而已。然其罪報殃累永劫。如是等罪。無量無邊。今日至誠。皆悉懺悔。

又復無始以來至於今日。或復興師相伐。疆場交爭。兩陣相向。更相殺害。或自殺。教他殺。聞殺歡喜。或習屠膾。及爲形戮。烹宰他命。行於不忍。或恣忿怒揮戈舞刃。或斬或刺。或推著坑塹。或以水沈溺。或塞穴壞巢土石搥碑。或以車馬。躪轢踐踏一切眾生。如是等罪無量無邊。今日發露。皆悉懺悔。

又復。無始以來。或墮胎破卵。毒藥蠱道。傷殺生命。墾土堀地。種植田園。養蠶煮繭。傷害滋甚。或打撲蚊虻狛嚙蚤虱。或燒除糞掃。開澤溝渠。狂害一切。或啖果實。或用穀米。或水或菜。橫殺眾生。或然樵薪。或露燈燭。燒諸類。或食醬醋。不看搖動。或瀉湯水。澆殺虫蟻。如是乃至行住坐臥。四威儀中。恆常傷殺飛空著地細微眾生。弟子以凡夫識暗。不覺不知。今日發露。皆悉懺悔。

又復弟子。無始已來。至於今日。或以鞭杖枷鎖桁械厭拉拷掠。打擲腳手。蹴踏勤縛籠系斷絕水谷。如是種種諸惡。方便苦惱眾生。今日至誠。向十方佛尊法聖僧。皆悉懺悔。

至心發願

願弟子等乘是懺悔殺害等罪所生功徳。生生世世得金剛身。壽命無窮。永離怨憎。無殺害想。於諸眾生。得一子地。若見危難急厄者。不惜身命。方便救解。令得解脫。然後爲說微妙正法。便諸眾生。睹形見影。皆蒙安樂。聞名聽聲。恐怖悉除。

發願已。歸命禮三寶。

○白眾等聽說經中無常

﹝心正法念處經卷第三十七﹞

此身念念變

樂念念無常

著欲諸人天

無眼故不見

後受至勝處

恆常受行樂

若死王未至

不能到樂處

不知生死者

心見不生怖

彼後欲死時

於自業方悔

境界不厭足

諸根亦如是

若爲知燈照

則除著樂暗

常習近境界

思念無量種

如火爲風吹

熾然而增長

欲樂甚大力

常增欲大焰

智者諦思量

故能調境界

圓覺道場修證廣禮懺文卷第十三

圓覺道場禮懺禪觀等法事卷第十四

終南山艸堂寺沙門宗密述

第二十一上

嘆梵準前嘆佛

如來應正等覺大智慧海。常有四種大智慧寶。具足無量威徳光明。此智寶光觸諸菩薩。乃至令得如來大智。何等爲四。所謂滅一切散善波浪大智慧寶。除一切法愛大智慧寶。慧光普照大智慧寶。與如來平等無邊無功用寶大智慧寶。諸菩薩修集一切助道法時。起無量散善波羅浪。一切世間天人阿修羅。所不能壞。如來以滅一切散善波浪大智慧寶光明。觸彼菩薩。令捨一切散善波羅。持心一境。住於三昧。又以除一切法愛大智慧寶光明。觸彼菩薩。令捨離三昧味著。超廣大神通。又以慧光普照大智慧寶光明。觸彼菩薩。令捨所起光大神通。住大明功用行。又以與如來平等無邊無功用大智慧光明。觸彼菩薩。令捨所起大明功用行。乃至得如來平等地。息一切功用。令無有餘。若無如來此四智寶大光照觸。乃至有一菩薩。得如來地。無有是處。是爲如來心第五相﹝入八禮﹞

至心歸命禮大方廣圓覺經中大光明藏問依法離病普覺菩薩。

第一五

述問目

於是普賢菩薩白佛言。世尊。末世眾生。去佛漸遠。賢聖隱伏。邪法增熾。使諸眾生。求何等人。依何等法。行何等行。除去何病。云何發心。令彼羣盲。不墮邪見。

解在從前六段經

行於三觀及諸輪

我受最爲幽隱鄣

上來委細又彼陳

始終修證文皆備

只要彊緣發正因

緣者必須眞善友

教令反妄契於眞

長時用意無差舛

差修之柱�苦辛

菩薩修智如是事

威儀禮佛具諮陳

末世眾生去佛遠﹝如人有子。病者偏憂。菩薩大悲。先哀末世﹞

聖賢隱伏沒邪津

修行欲辧明師者﹝前云求善知識。不墮邪見。故求此也﹞

未委令求何等人

依何等法行何行

心除何病得精純

何以發心合大道

自他俱得出沈淪

答處有五段。今二十一偈。一指示明師令事。答求何等人。

善男子。末世眾生。將發大心。求善知識。欲修行者。當求一切正知見人。心不住相。不著聲聞緣覺境界。𨿽現塵勞。心常淸淨。示有諸過。贊嘆梵行。不令眾生入不律儀。求如是人。卽得成就阿耨多羅三藐三菩提。末世眾生。見如是人。應當供養。不惜身命。彼善知識四威儀中。常現淸淨。乃至示現種種過患。心無憍慢。況復搏財妻子眷屬。若善男子。於彼善友。不起惡念。卽能究竟。成就正覺。心華發明。照十方剎。

佛言末世眾生等

大心將發﹝揀二乘心﹞欲修行﹝正因﹞

須求正見眞知識﹝正緣也。佛種從緣起故。文殊告善財云。親近供養諸善知識。是具一切智最初因緣。光贊般若云。欲學般若。常與善知識相隨。常當承事﹞

理事窮通照未萌﹝法句經云。善解深法空無相無作。了達諸法本來平等。無業無報。無因無果。於畢竟空中。熾然建立。名善知識。華手經云。有四法者。當知是善知識。謂善知修道教化名及過患﹞

心不住於三界相﹝六塵﹞

亦非滯在二乘坑﹝不著聲聞緣覺境界﹞

外相順違無定迹

中心﹝恆淸淨﹞悲智必專精﹝淨名云。𨿽有妻子。常修梵行。華嚴云。菩薩在家。與妻子俱。未曾捨離菩提之心﹞

𨿽現塵勞﹝貪等﹞贊梵行

𨿽同諸過毀迷情

撿察意根常寂靜

且將同事攝眾生﹝欲度有過眾生。先以同事。相攝。心旣相親。方能受教﹞

抱持斷欲婆須蜜﹝華嚴說也。乃至攝我唇吻等。皆得解脫法門﹞

入舍呵淫是淨名﹝入於﹝淫﹞。示欲之過。又云先以欲鉤牽。後令入佛智﹞

或因事故乖眞教

貶己乘非護法城﹝或爲利益。或有別緣。或厄難。或病疾等。所作非儀。暫乖眞教。只得貶己乘非。不得飾非說理。以誤凡下﹞

不使眾生入不律

終令塵濁至澄淸

求得奴斯眞善友

貪眞減損智增明

無邊苦海終當出

阿耨菩提決定成

末世眾生見此輩

必須供養委身形

設令喪命須乘事

文在大乘四法經﹝經云。未來眾生。發意欲求大菩提者。當修四法。一者當發大菩提心。寧失身命。不應退轉。二者應當親近善友。寧失身命。不應遠離。三修忍辱。四住寂靜之處。云云﹞

因捨幻軀聞妙法

如將瓦器換金瓶

見師過患及淸淨

不得必生一念輕

菩薩化儀何可測

須知貴寶獘囊盛﹝智度論文﹞

豈以迹乖便怠慢

豈觀順行始虔誠

身命尙猶不合惜

況於財食及名榮

始終不起﹝惡﹞猜疑念﹝猜疑卽惡也。法句說。疑念之失云云﹞

正覺心華自發明

明照十方諸剎土

初心等佛不應驚﹝前章已說故。此不可驚也﹞

次說明師所證法

應離四病契心靈

便是答依何等問

眾人一一自專聽

二分別四病令除。答依何等法令當。

第三九偈述生心造作

善男子。彼善知識所證妙法。應離四病。云何四病。一者作病。若復有人作如是念言。我於本心。作種種行。欲求圓覺彼圓覺性非作得故。說名爲病。

若復有人作是念

欲求圓覺在修持

獨度籌量種種行﹝或此行。或彼行。非一人。悉擬行爲種種﹞

興心計校擬營爲

誦咒持經僧俗講

拘身執律事威儀

端然宴坐心心息

照有觀空種種思

供養佛僧申敬重

修營塔寺效驅馳

遊行世界資聞見

棲止深山避過非

或受饑寒苦是行

或云衣食道之資

或擬終身惟自撿

或謀他日作人師

於此多門隨執一

欲憑此行契玄微

旣是生情屬造作

故於圓覺悉乖違

彼圓覺性非因作

作意如何得契之

有作有求非解脫﹝上皆準經呵非了。此下以經密意。影顯是云﹞

無求無作自圓伊

伊圓舉動皆無著

語默縱橫總合亙

還就上來諸行相

遇緣應作在隨時

隨智不隨於識念

卽於圓覺不參差

貪瞋習气量輕重

自看何病用何治

六度還須長順性﹝起信云性無慳吝。順本性故。修檀乃至般若皆爾﹞

利他方便運慈悲

聚沙積土猶成佛﹝法華經﹞

豈況多聞門﹝上來所引﹞何所疑

第四六

述任意浮沈

二者任病。若復有人作如是言。我等今者不斷生死。不求涅盤。生死涅盤無起滅念。任彼一切。隨諸法性。欲求圓覺。彼圓覺性非任有故。說名爲病。

二者名之爲任病

復有餘人作是言

我今不斷於生死

復不求於寂滅門

生死涅盤無起滅

任他一切稱其根

各順自心隨法性

何須攺作彊生痕

衣食精粗但喫著

是非好惡不能論

要住要行看穩便

誰能謙贊記寒溫

彼圓覺性非因性

故佛呵之爲病源

前段驅馳欲覓佛

此科放縱任迷昏

定慧功能從不營

貪瞋習气若爲翻

尙味欲天勝福樂

焉眞覺性出塵喧

四皓﹝商山之者﹞寧逃業力擊

七賢豈免死生吞

若不修行常幻化﹝前云若諸眾生。本不修行。於生死中。常居幻化﹞

此之意見豈堪存

第五三

述止息妄心

三者止病。若復有人作如是言。我今自心永息諸念。得一切性。寂然平等。欲求圓覺。彼圓覺性。非止合故。說名爲病﹝說此病者。防前奢摩他觀也。恐迷取靜澄念之言。成此病也﹞。

第三止病今當說

有人患見眾攀緣

自心永息於諸念

一切均平皆寂然

圓覺性非偏止合

兼於觀照始名禪

故佛判之爲止病

病者良由住一邊﹝救云。本性無念。念起乖﹝住﹞。今止妄念。以合本性。何妨。今破之云﹞

念無而有猶能止

照有而迷何不研﹝研磨觀察﹞

念異眞心旣要息

止非覺性亦須甄﹝眞本無念。念旣乖眞。性本無止。止亦違性。故須甄揀﹞

第六三

述滅除根境

﹝計之空無。是滅除義﹞。

四者滅病。若復有人作如是言。我今永斷一切煩惱。身心畢竟空無所有。何況根塵虛妄境界。一切永寂。欲求圓覺。彼圓覺性非寂相故。說名爲病﹝說此病。防寂觀也。由前二十五輪中。指寂觀。皆云寂滅。及斷煩惱。恐迷彼成此﹞。

前門息念令歸寂

此見身心畢竟空

何況根塵虛妄境

永除煩惱以爲功

覺體虛明何永寂

滅心住寂是乖中

中道有空𨿽總泯

眞源動靜必雙融

恆沙妙用元無礙

住寂之心豈是通

乍說不妨如近理

細詳方覺甚乖宗

第七九

述結明眞僞

離四病者。則知淸淨。作是觀者名爲正觀。若他觀者名爲邪觀。

四門皆是諸經贊

三觀之中二亦然﹝��﹞

今此佛呵爲病者

有其兩意聽吾宣

一者四皆無觀慧

半浮半滯各成偏

二者率心住一行

所聞之法未精研

才悟一門離善友

才看一教厭文繁

不窮聖意爲繩墨

不就明師爲勝緣

但自性倩立意見

但貪單省情於邊

細詳經意知如此

是故皆云作是言﹝是意中言。非出聲也﹞

若使一人卽具四

但存互泯墮成圓

卽此四門皆入道

結云淸淨是無愆

遮莫施爲種種行

元來止息不離運

𨿽觀根境皆空寂

任運見聞無所牽

由是結云名止觀

病除法在可精專

若怕四愆俱不用

更於四外有何詮

故云他觀名邪觀

不離不卽實幽玄

若更生情爲別見

斯爲他觀涉邪阡﹝阡者﹝怕﹞路﹞

取四名邪離四正

離由俱用取由偏

猶如四謗因偏取

四謗俱融是四門﹝入法無門也。華嚴序云。四句之火莫焚。萬法之門皆入﹞

第八三

徵釋四病所屬

已知四病心須離

未審經文誡阿誰

爲說學徒爲善友

文中標結似相違﹝標處似明善友。結處似誡學人。故此徵起而問也。下徵釋云﹞

今勘佛言詳利害

學徒善友總須知

是以經中回互說

令知此病貫師資

旣知四病應當離

學道須憑離病師

依詫此師修道處

始終離病是常規

第九十六述第三辧事師之心

答行何等行﹝文云欲修行者。應當供養善友。結法如是修行。方入圓覺故﹞。

善男子。末世眾生。欲修行者。應當盡命供養善友事善知識。彼善知識欲來親近。應斷驕慢。若復遠離。應斷瞋恨。現逆順境。猶如虛空。了知身心畢竟平等。與諸眾生。同體無異。如是修行。方入圓覺。

菩薩問修何等行

佛言善友是因緣﹝悟是了因。本性是正因。善友是緣因。具三因。卽證果也﹞

末世欲修三觀者

應當盡命永相親﹝善財問文殊。云何學菩薩行。文殊令事善知識涅盤云。善友成菩提具足因緣﹞

怡聲順色長乘事

發言吐气卽須眞

若來親近除驕慢﹝善友度人種種方便。師徒相契。法意方傳。是以親近。愚者無識。驕慢卽生﹞

若復遠離勿生瞋﹝或欲除慢。或遇異緣。相去相離。便生瞋恨云。疎我親彼。說受說憎。旣一念瞋。則百萬鄣起。非惟失道。乃墮三途。故佛誡之也﹞

慈悲度脫多方便

俯就機情尙與鄰

要妙行門難付授

師徒心契意方申

愚人因此生輕慢﹝論語云。女子與小人。近之則不遜。遠之則怨﹞

慢鄣如何法入神

直須供養無厭足﹝現﹞

順逆﹝境猶﹞如﹝虛﹞空﹝心無攺易。如空不變。於逆如空。不分別﹞始悟眞

我與眾生兼善友

身心畢竟﹝平等同﹞體﹝無異﹞常均

如是修行方入覺

不能如是是頑器

不知善友何恩徳

諸佛皆令沒命親

法句經中撮要說

眾聽略引少多文﹝舉二十一諭﹞

眼能示導菩提路﹝具云善知識者。猶如眼目。示導汝等菩提路故。初六字。後一字。每諭皆同﹞

父母養﹝育汝等菩提路故﹞於智慧身

腳能荷負﹝汝等﹞離生死﹝第三句。皆有汝等字。無者少也﹞

橋梁運載出沈淪

日月照令離黑暗

財寶資令﹝枚﹞攝汝等﹞永﹝經無永字﹞離貪﹝苦故﹞

利箭射於煩惱賊

勇將能降生死軍

絙繩挽拔離地獄

妙藥醫治貪與瞋

衣﹝寶衣蓋覆切色身﹞食﹝飲食能使長法身﹞梯橙﹝扶助至彼岸﹞並鎧杖﹝降伏汝等諸魔怨故﹞

利刀﹝能斷諸魔怨故﹞時雨﹝潤漬菩提牙﹞火燒薪﹝能熟涅盤食故﹞

善知識者有如是

無量無邊功徳輪

善等如來能破惑

故令教汝倍殷勤

寶明聞說號咷哭

淚下推胸悶絕頻﹝於是寶明﹝寶明﹞菩薩與諸大眾。聞說此法及善知識甚深法要。舉聲號哭淚下如雨。悲啼懊惱。不能自裁。自念我等。從曠劫來。爲善知識之所守護。是故今日。值於如來。得聞深法。善知識力。非我力能。自念我等從本已來。未曾報恩。無心親近。說是語已。重復舉聲云云﹞

自恨多生蒙守護

不知恩徳但因修

世尊憐湣虛長嘆

動殺普光菩薩臻

情問如何事善友

佛言善友徳無倫

能於三毒塵勞處

便令頓悟出迷津

如有將船相濟渡

不覺身心到海濱﹝水際﹞

欲行險路須依詫

備有寶車鎧仗人

甘露獸王金翅鳥

無邊功徳實希聞

應當供養忘軀命

何況妻兒及七珍

善友所爲種種行

不應疑念一微塵

具引一經爲類例

華嚴等教卒難陳

是以善財求大行

文殊一向遣南巡

第十三

述第四除病之行

答除去何病﹝於中先說病後說除﹞。

善男子。末世眾生。不得成道。由有無始自他憎愛一切種子。故未解脫﹝上皆病也。此下說﹝活。活﹞中又二。初且等心觀人云﹞。若復有人。觀彼怨家。如己父母。心無有二。卽除諸病﹝此下明等心觀法云﹞於諸法中。自他憎愛。亦復如是。

末世眾生不得道

皆由憎愛自他心

現行前段論粗重

種子斯文說甚深﹝惟識論中。引經偈云。阿陀那識甚深細。一切種子如瀑流。我於凡愚不開演。恐彼分別執爲我﹞

若見怨家如父母

始終不作二胸襟﹝胸襟心也﹞

如此能除諸病本

修行聖道始堪任

於諸法處還如是

生死涅盤非古今

人法自他平等見

華嚴萬行自成林﹝十行菩薩皆同名林。謂功徳林等﹞

第十一四

述第五發心深廣

答云何發心之問。

善男子。末世眾生欲求圓覺。應當發心作如是言﹝揀器也。準彌勒頌釋金剛經發心安住。有四種心。謂一廣大心。四生悉度也。二第一心。令入無餘涅盤也。三常心。實無眾生得度。四不顚倒心。無我人相等。今經亦同﹞。盡於虛空一切眾生﹝一廣大心﹞。我皆令入究竟圓覺﹝二第一心﹞。於圓覺中無取覺者﹝三常心也﹞。除彼我人一切諸相﹝四不顚倒心﹞。如是發心不墮邪見。

佛言末世眾生等

若求圓覺決心求

應當廣發無邊�

世界虛空等廓周

所有卵胎濕化等

悉皆度脫永無休﹝一。廣大心﹞

令歸究竟圓明覺

盡使出於生死流﹝二。第一心﹞

於�覺心無取者﹝三。常心也﹞

我人諸相已今搜﹝不顚倒心﹞

念念自燻悲智種

心心自煉漸調柔﹝十地﹞

品地地有調柔果

乘斯願力逢緣化

豈假生情我計修

三世如來皆若此﹝如是發心﹞

不﹝墮邪見﹞然便是二乘收

至心懺悔

弟子等。已懺殺罪。次懺劫盜之罪。經中說言。物若屬他。他所守護。於此物中。一艸一葉。不與不取。何況盜竊。但自眾生。惟見現在。故以種種不道而取。致使未來受此殃累。是故經言。劫盜之罪。能令眾生墮於地獄餓鬼受苦。若在畜生。則受牛馬驢騾駱馱等形。以其所有身力血肉。償他宿債。若生人中。爲他奴婢。衣不蔽形。食不充口。貧寒困苦。人理殆盡。劫盜旣有如是苦報。是故弟子。今日至到稽首歸依佛。

弟子。自從無始以來。至於今日。或盜他財寶。興刃彊奪。或自恃怙身力。逼迫而取。或恃公威。或假勢力。髙桁大械。枉厭良善。吞納姦貨。栲直爲曲。爲此因緣身羅憲网。或住邪治領他財物。侵云益私。侵私益公。損彼利此。損此利彼。自饒口與心吝。或竊沒祖佸。偸度關稅。匿公輸課。藏隱使﹝仁﹣二﹢﹝兒／又﹞。如是等罪。今悉懺悔。或是佛物僧物。不與而取。或經像物。或營治塔寺物。或供養常住僧物。或擬招提僧物。或盜取悞用。恃勢不還。或自借貸人。或復換貸漏忘。或三寶物混亂雜用。或以眾物穀米。樵薪。鹽豉。醬醋。菜茄。果實。錢帛。竹木。繒彩。幡蓋。香華。油燭。隨情逐意。或自用。或與人用。或摘佛華果。用僧鬘物。因三寶財。私自用。或與人利己。如是等罪。無量無邊。今日慚愧。皆悉懺悔。

又復無始以來。至於今日。或作周旋朋友師僧同學父母兄弟六親眷屬。共住同止。百一所須。臾相欺罔。或於鄕鄰比近。移籬拓墻。侵他第宅。攺標易相。虜略田園。因公托私。奪人邸店及以屯野。如是等罪。今悉懺悔又復無始以來。或攻城。破邑。燒村。柵壞。偸賣良民。誘他奴婢。或復枉壓無罪之人。使其形殂血刃。身被徒鎖。家業破散。骨肉生離。分張異域。生死隔絕。如是等罪。無量無邊。今日至到。皆悉懺悔又復無始以來。至於今日。或商估博貨。邸店市易。輕秤小計。滅割尺寸。盜竊分銖。欺罔圭合。以粗易好。以短換長。巧欺百端。希望毫釐。如是等罪。今悉懺悔又復無始以來。至於今日。穿踰墻壁。斷道抄略。抵捍債息。負情違要。面欺心口。或非道陵奪鬼神禽獸四生之物。或假托卜相。取人財寶。如是乃至以利求利。惡求多求。無厭無足。如是等罪。無量無邊。不可說盡。今日至到。向十方佛尊法聖眾。皆悉懺悔。

次復懺悔貪愛之罪。經中說言。但爲貪欲。閉在癡獄。沒生死河。莫之能出。眾生爲是五欲因緣。從昔以來。流轉生死。一一眾生。一切生中。所積身骨。如王捨城毗富羅山。所飲母乳。如四大海水。身所出血。復過於此。父母兄弟六親眷屬。命終哭泣。所出目淚。如四海水。是故說言。有愛卽生。愛盡卽滅。故知生死貪愛爲本。所以經言。淫欲之罪。能令眾生墮於地獄餓鬼受苦。若在畜生。卽受鴿雀鴛鴦等身。若生人中。妻不貞良。不得隨意眷屬。淫欲旣有如此惡報。是故弟子。今日稽顙歸依佛。

弟子。自從無始以來。至於今日。或通人妻妾。奪他婦女。侵陵貞潔。行比丘尼。破他梵行。逼迫不道。濁心邪視。言語嘲調。或復恥他門戶。污賢善名。或於男子五種人所。起不淨行。如是罪。無量無邊。今日至誠。皆悉懺悔又復無始以來。至於今日。或爲眼色惑。愛染玄黃紅彩朱紫珍玩寶飾。或取男女長短黑白姿態之相。起非法想。耳貪好聲。宮商弦管伎樂歌唱。或取男女音聲語言啼笑之相。起非法想。或鼻藉各香蘊麝幽蘭郁金蘇合。起非法想。或舌貪好味鮮美甘肥眾生肉血。資養四大。更增苦本。起非法想。身樂華綺錦繡羅縠一切細滑七珍麗服。起非法想。或意多亂想。觸向乖法。有此六想造罪尢甚。如是等罪。無量無邊。今日至到。向十方佛尊法聖眾。皆悉懺悔。

上已懺悔身三業竟。今當次第懺悔口四惡業。經中說言。口業之罪。能令眾生墮於地獄餓鬼受苦。若在畜生。則受鵂鶹鳩鴿鳥形。聞其聲者。無不憎惡。若生人中。口气常臭。所有言說。人不信受。眷屬不和。常相鬥諍。口業旣如是惡果。是故弟子今日至誠歸依佛。

弟子。自從無始以來。至於今日。妄言兩舌。惡口綺語。傳空說有。說有言空。不見言見。見言不見。不聞言聞。聞言不聞。不知言知。知言不知。欺賢罔聖。言行相乖。自稱己譽。得過人法。我得四禪四無色定。阿那波那十六行觀。得須陀洹。至阿羅漢辟支佛。不退菩薩。天來龍來。鬼來神來。旋風土鬼皆至我所。彼問我答。顯異或眾。要名利。如是等罪。今悉懺悔。

又復無始以來。至於今日。或讒言斗亂。交扇彼此。兩舌間構。販算口舌。向彼說此。向此道彼。離他眷屬。壞人善友。使狎密者爲疎。親舊成怨。或綺辭不實。言不及義。誣議君父。評薄師長。破壞忠良。埋沒勝己。通利二國。彼此扇作浮華虛巧。發言常虛。口是心非。其途非一。對而譽嘆。背卽呵毀。贊誦邪書。傳邪惡法。或惡口罵詈。言語粗獷。或呼天扣地。牽引鬼神。如是口業所生諸罪。無量無邊。今日至到。向十方佛尊法聖眾。皆悉懺悔。

至心發願

願弟子等。承是懺悔劫盜等罪。所生功徳。生生世世。得如意寶。常雨七珍上妙衣服。百味甘露種種湯藥。隨意所須。應念卽至。一切眾生無偸奪想。一切皆能少欲知足。不耽不染。常樂惠絕。行濟急道。頭目髓腦。如棄涕唾。回向滿足檀波羅蜜。

又願弟子等。承是懺悔淫欲等罪。所生功徳。願生生世世。自然化生。不由胞胎。淸淨皎潔。相好光麗。六情開朗。聰利分明。了達恩愛猶如桎梏。觀此六塵如幻如化。於六欲境。決定厭離。乃至夢中不起邪想。內外因緣。永不能動。願以懺悔眼根功徳。願令此眼徹見十方諸佛菩薩淸淨法身。不以二相。願以懺悔耳根功徳。願令此耳。常聞十方諸佛賢聖所說正法。如教奉行。願以懺悔鼻根功徳。願令此鼻。常聞香積入法位香。捨離生死不淨臭穢。願以懺悔舌根功徳。願令此舌。常﹝歹﹡又﹞／食﹞法喜禪悅之食。不貪眾生血肉之味。願以懺悔身根功徳。願令此身披如來衣。著忍辱鎧。臥無畏牀。坐四禪座。願以懺悔意根功徳。願令此意成就十想。洞達五明。深觀二諦空平等理。從方便慧。起十妙行。入法流水。念念增明。顯發如來大無生忍。

又願弟子。承是懺悔口業眾罪。所生功徳。願生生世世。具八音聲四無礙辧。常說柔和利益之語。其聲淸雅。一切樂聞。善解眾生方便言語。若有所說。應時應根。令彼聽者卽得解了。超凡入聖。開發慧眼。

發願已。歸命禮三寶。

○白眾等聽說此時無常偈

人生一世內

妄想萬年期

黃昏气撮心

半夜命已盡﹝集者標舉﹞

眷屬皆捨去

財物任他將

但持自善根

險道充糧食

若無諸善業

不免趣三途

方悔一生中

虛爲別計校

勸諸徒眾等

數數諦思惟

動求正法門

動修出苦道

﹝各說無常偈﹞

圓覺道場禮懺禪觀等法事第卷十四

圓覺道場禮懺禪觀等法事卷第十五

終南山艸堂寺沙門宗密述

第二十二上

嘆佛

如來成正覺時。以方便入善覺智三昧。入己於一成正覺廣大身。現一切眾生數等身。住於身中。如一成正覺廣大身。一切成正覺廣大身悉如是。如來有如是等無量成正覺門。是故應知。如來所現身無量故。說如來身爲無量界。等眾生界。菩薩摩訶薩應知是身一毛孔中。有一切眾生數等諸佛身。何以故。如來成正覺身。究竟無生滅故。如一毛孔徧法界。一切毛孔。悉亦如是。當知無有少許處空無佛身。何以故。如來成正覺。無處不至故。隨其勢力。於道場菩提樹下。師子座上。以種種身成正覺。菩薩摩訶薩應知。自心念念。當有佛成正覺。何以故。諸佛如來。不離此心成正覺故。如自心。一切眾生心。亦復如是。悉有如來成等正覺。廣大周徧。無處不有。不離不斷。無有休息。至心歸命禮大方廣圓覺經中。大光明藏。問加行圓方便圓覺菩薩。

於是圓覺菩薩白佛言。世尊。我等今者已得開悟。若佛滅後。末世眾生未得悟者。云何安居。修此圓覺淸淨境界。此圓覺中。三種淨觀。以何爲首。

第一三

述問目

上說觀門及細鄣

利根觸境解翻迷

末世眾生根鈍者

𨿽然信向力難齊

鄣重心浮須避境

藉於上士更提撕

菩薩應機而白佛

請開方便設階梯

何以安居修此覺

銷除惑業出塵泥

三般淨觀何以首

如何速證大菩提

爾時世尊。告圓覺菩薩。善男子。一切眾生。若佛住世。若佛滅後。若法末時。有諸眾生。具大乘性。信佛祕密大圓覺心。欲修行者。若在伽藍。安處徒眾。有緣事故。隨分思察。如我已說。若復無有他事因緣。卽建道場。當立期限。若立長期。百二十日。中期百日。下期八十日。安置淨居。若佛現在。當正思惟。若佛滅後。施設形像。心存目想。生正憶念。還同如來常住之日。懸諸幡華。經三七日。稽首十方諸佛名字。求哀懺悔。

第二中十二述道場禮懺且令隨想用心

佛言一切眾生正﹝若佛住世﹞

像﹝及滅度後﹞法中法末時

有諸具足眞乘性

信圓覺欲修持

若在伽藍安處眾

有緣事故分思惟

緣者進求資智慧

或緣行化運慈悲

但是於他有益事

逢緣勝處且須隨

或疑命難王兼賊

亦須避就自防危

若無他事因緣者

卽建道場自立期

八十百日百二十

下中上根配應知

日少禪心功未著

日多凡念又生疲

是故處中三度限

別無所表勿生疑﹝若謂三期有所表者。方等經一七日。久則不遮。天臺法華三七日。藥師經四十九日。般舟三昧一百日。有何準定﹞

長﹝長期﹞下﹝下根﹞中中﹝中期中根﹞下﹝期﹞配上﹝根﹞

此論銷業疾兼遲﹝上根。業易銷故。惟下期。余次可知﹞

長﹝期﹞上﹝根﹞中中﹝如前﹞下﹝下期根﹞配下﹝下根﹞

此論勤怠故翻之﹝下根怠慢。難赴長期。故但下期。余次可知﹞

安置閒居淸淨處

身心內外要相亙﹝事理相可﹞

或在深山當穩使

或於人世別修治﹝如方等經方法﹞

若佛在時惟內照

若佛滅後設形儀

心存目睹生眞念

還同佛在了然思﹝思色相身﹞

暫往天宮三个月

優塡刻像禮無虧﹝佛上忉利天。爲摩耶夫人說法。三月未回。優塡王思念之切。刻旃檀木爲佛像。禮敬如在佛。後佛從天宮下。此木像肘行膝步迎禮拜。佛摩像頂授記云。我滅後。汝大作佛事﹞

況我未曾瞻相好

將身何處表歸依

昔有丁蘭事木母﹝事出教傳﹞

吾徒豈可不如伊

何況引心入聖境

相無相處見希奇

懸掛幡華諸彩翠

整心隨力他施爲

事如方等經中說

今日都標略指僞

本意𨿽然欲攝念

初三七日且如斯

稽首十方諸佛號

求哀懺悔契毗尼

第三八

總述禮懺等法事

禮懺軌儀式廣略

諸經開合各隨時

善戒經中惟懺向﹝回向﹞

智度論文懺﹝悔﹞勸﹝請﹞隨﹝善﹞等三也﹞

婆沙起信添爲五

禮拜並前四﹝懺向勸隨﹞可知

離垢慧經文最備

八重次第是常儀

供養慳貪宿業盡

感於奢富世之資

贊嘆能除惡口鄣

得無礙辧說玄微

禮拜能除我慢鄣

得身尊貴具恩威

懺悔總除三﹝煩惱業報﹞四﹝加見鄣﹞鄣

周圓三業勝難衰

勸請能除謗法鄣

多聞智慧聖之資﹝成聖道之資緣﹞

隨喜能除嫉妬鄣

得多眷屬總相宜

回向能除狹劣鄣﹝如聲入﹝用﹞

成無量福眾歸依

發願能除退屈鄣

總持諸行證無爲

華嚴行願開爲十

增三﹝勸請中增。回向中增﹞滅一﹝無別發願之文。以十門都是願故﹞故如斯﹝八中增三。合當十一緣。又滅一故﹝準﹞十也﹞

勸轉法輪﹝一也﹞並住世﹝一也。諸教合爲一門。此開爲二。故增一也﹞

回向佛九﹝八常隨佛學。九恆順眾生。十普回向。故成三門﹞順與違﹝順與違者。向佛與向凡不同。向佛者學佛。向凡者卽不然卻是化他。令同我也。順理同體收之。故云恆順﹞

十種總名爲行願

故令願數不分支

只爲不分便減數

但成十事作常規

第四中十五述供養贊嘆禮敬

供養有三財法施

財兼內外﹝外財錢帛等。內財頭目髓等﹞眾應知﹝一也﹞

法供卽當十法行﹝二也。此說十謂一書寫。二供養。三轉施。四聽聞。五披讀。六受持。七開示。八諷誦。九思惟。十觀行﹞

觀行﹝三也。此說財食香華供養時。一一如理。如理以觀智而供養。不同法行中隨經文而作觀﹞只於財處推

財食香華無自性

融聞眞性無﹝音沒﹞邊陲﹝陲邊也﹞

卽一而多徧法界

香華等類總如斯

但以普賢行願力

燈油大海炷須彌﹝具如經文﹞

香華徧滿十方界﹝如常所﹝問﹞

只緣如法已嚴持﹝嚴持香華。如法供養。故稱法性。徧十方界。供養佛菩薩﹞

贊者本緣敬愛功

於中情發外形詞

佛妙色身無與等﹝示如常﹝問﹞

不覺歌之而詠之

禮佛是非有七種﹝勒那三藏之文﹞

我慢喧聲二種非

第三恭敬從心發

自然外相肅形儀

四無相禮無能所

五當起月幻施爲

六卽觀於身內佛

背塵合覺自歸依

第七名爲眞實相﹝非內。非外。內外無礙。同一實相﹞

聖凡內外絕思惟

觀身實相而觀佛

存眞癡假亦乖違

只向心中見境佛

卽於境界見心師﹝師卽佛也。卽心見境界之佛。卽境見惟心如來。心境重重。佛佛無盡﹞

他己圓融常禮佛

身心念念不生疲

初心次第須教示

盡像當前蓮意思

因見丹靑想化佛

慈顏淨目色熙怡

發語動身能指點

處於聖眾獨巍巍

見此卽知今法報

大圓鏡裏影何疑

影影但惟明與淨

佛佛皆惟寂與知

眞假兩重卽顯性

照照心鏡不參差

眼在丹靑心在佛

見佛冊靑想自隳

想在化身智在法

法身現處化身遺

觀佛如然我亦爾

聖凡非卽亦非離﹝非離凡情﹞

卽佛卽身誠踴躍

融心爲佛實希奇

從此方修三種觀

是何魔魅敢相窺

圓鏡菩提但諦照

空華煩惱欲何爲

善財只爲如斯禮

一身多佛不思議﹝經云。一一佛前。現不可﹝思議﹞說。不可﹝思議﹞說佛剎微塵數身。一一身。徧禮不可說不可說佛剎微塵數佛﹞

諸佛只緣如斯現

故令一佛應多機

第五中十一述懺悔

八門儀式三門竟

今當懺悔眾應聽

梵語懺摩此悔過

心中悔始懺其情

悔者後今求不作

不如是者是空名

空名無事名爲妄

妄語之愆欲現行

眞懺悔除三四鄣

三是貪瞋業及生﹝生者﹝愛﹞報之身﹞

鄣於聖道人天道

只爲如斯鄣義成

業者須分定不定

對於時報遂縱橫﹝一時定報不定。二報定時不定。三時報俱不定。四時報俱定﹞

定者伏之且未受

或令轉重以爲輕

不定之中直便滅

各隨道力自調停

報者海空山石等﹝經云非空非海中。非入山石間。無有地方所。脫之不受報。惟有懺悔力。乃得能除滅﹞

到來無計與他爭

四者就三添見鄣﹝身見。邊見邪見。見取。戒取﹞

只分煩惱利兼儜﹝儜鈍也。鈍使五。謂貪。瞋。癡。慢。疑。利使五。謂五見﹞

但懺悔四般皆使滅

塵勞八萬一時淸﹝此都營八﹝萬﹞四千也﹞

欲懺先須知所起

皆因無始本無明

本末惑中憑觀智

余兼﹝兼者。亦復﹝勸﹞智。方永滅也﹞善法互相傾

若約責心須總懺﹝善惡不動皆有漏者﹞

若論業報卽徧形﹝惟懺惡業﹞

惡事違眞須永斷

善門順理倍須營

就惡之中復二種

性遮二罪似根﹝性也﹞莖﹝遮也﹞

遮罪先當作法懺﹝如律﹞

性愆起行互虧盈﹝上品心懺下品罪。下心懺上罪﹞

起行之中復有二

事理順逆各依經

事依方等通諸行

理懺觀空入覺城

順逆二門各有十﹝十順者。順生死也。一計我起身見。二內具三毒外遇五塵。三不喜見他之善。四恣三業所爲。五惡心徧﹝萬﹞六晝夜相續。七隱覆。八不怖畏。九無慚愧。十撥無因果﹞

以起十逆後翻破﹝一信因果。二慚愧克責。三怖惡道。四發露。五斷相續心。六發菩提心。七修功補過。八護法。九念佛。十觀空﹞

病之與普類枯榮﹝藥榮卽病枯也﹞

十種順生罪榮茂

十門逆破罪枯零

第六中七述勸請隨喜回向發願等四門及都結八重

第五門中應勸請

如來菩薩二乘人

莫般涅盤常住世

及爲眾生轉法輪

佛本世間常說法

垢心惡業自迷眞

稱眞離識勤觀佛

智顯心淸卽見聞

六中念念須隨喜

隨所見善悉歡忻

三乘所有因緣事

及至人天諸善因

七者常持回向意

回凡向聖﹝菩薩也﹞出迷津

回己向他﹝眾生﹞事向理﹝實際﹞

何論善惡與怨親

卽此名爲三種處

菩提實際及凡身

聲入角中聲卽違

展於少福自彌綸

第八重中常發願

四弘五誓運心神

斷妄度生圓佛法

希望樂欲莫因循

如上八重說理事

意令自解用心遵

一一門中多句偈

卽令朝暮旋申陳

第七中六述感應

遇善境界。得心輕安。

懇到注心徹聖境

聖凡交感現徵祥

所現隨心無定相

佛菩薩等或華光

智鑑洞明眞悅樂

身支柔洞志汪洋

輕利安和神爽朗

虛閒調暢气淸涼

夢裏定中而顯現

身忘念寂忽安詳

不作聖心卽善境

若爲聖解卽魔殃

天臺教裏明眞僞

僞者神情無定常

或思散善或思惡

或卽歡忻或恐惶

若人念著魔資力

感動凡人或發狂

若自覺知不住著

自然謝滅志惟剛

眞者總無如上事

皆將信進等﹝等於念定慧。此是五根。亦是五力﹞相當

厭患世間忻出世

必於本觀轉堅彊

至心懺悔

已懺身三口四竟。次復懺悔佛法僧間一切諸障。經中佛說人身難得。佛法難聞。眾僧難值。信心難生。六根難具。善友難得。而今相與宿植善根。得此人身六根完具。又值善友。得聞正法。於其中間。復各不能精勤盡心。恐於未來長溺萬苦。無有出期。是故今日。應復至倒慚愧稽顙歸依佛。

弟子等。自從無始已來。至於今日。常以無明覆心。煩惱障意。見佛形像。不能盡心恭敬。輕蔑眾僧。殘害善友。破塔毀寺。焚燒形像。出佛身眾。或自處華堂。安置尊像卑猥之處。使煙燻日暴。風吹雨露。塵土污坌。雀鼠殘毀。共住同宿。曾無禮敬。或裸露身形。物不嚴飾。或遮掩燈燭。開閉殿宇。鄣佛光明。如是等罪。無量無邊。今日至誠皆悉懺悔。

又復無始已來。至於今日。或於間有種種過。以不淨手。把投經卷。或望經書。非法俗語。或安置牀頭。坐起不敬。或開閉箱篋。虫啖朽爛。或首軸脫落。鄣黨失次。或語脫漏語。紙墨破裂。自不修理。不肯流傳。如是等罪。今悉懺悔或眠地聽經。仰臥讀誦。髙聲語笑。亂他聽法。或邪解佛語。僻說聖意。非法說法。法說非法。非犯說犯。犯說非犯。輕罪說重。重罪說輕。或抄前著後。抄後著前。前後著中。中著前後。綺飾文辭。安置已解。或丰或約。或爲利養名譽恭敬。爲人說法。無道徳心。求法師過。而爲論議。非理彈擊不爲長解。求出世法。或輕慢佛語。尊重邪教。毀訾大乘。贊聲聞道。如是等罪。無量無邊。今日至到。皆悉懺悔。

又復無始已來。至於今日。或於僧間。有種種鄣。殺害阿羅漢。破和合僧。害發無上菩提心人。斷滅佛種。使聖道不行。或罷脫道人。鞭拷沙門。楚揵驅使。苦言加謗。或破戒。破見。破於威儀。或勸他人。捨於八正。受行五法。或假托形儀。窺竊常住。如是等罪。今悉懺悔。

或裸形輕衣。在經像前。不淨腳履踏上殿塔。或著屧屐入僧伽藍。﹝口﹡弟﹞唾房堂。污佛僧地。乘東策馬。排突寺捨。如是等罪。於三寶間所起罪障。無量無邊。今日至到。向十方佛尊法聖眾。皆悉懺悔。

上來已懺若道若俗。於三寶間。所有過失竟次當惟說出家受戒僧尼。虧犯戒律。作諸非法之罪。我等今者。在佛法中。修行聖教。恐乖背正典。妄推心理。迷於自是。獨見他非。或服法衣。爲人師導。假托眞實諜論。心在利養名聞。或以禪法授人。或以律儀攝眾。傍求俗論。僻取邪宗。或住寺宇伽藍。作摩摩帝。典主常住僧物。驅役常住淨人。苟潤私房。闕於僧要。常住之法。理通十方。自存供身。非理遮吝。是故經云。寧以此身。投入火坑。經終不故盜常住僧物。又大集經云。若常住物。篤信檀越重心施物。私自費用。或持出外。將與知識親裏白衣。此罪同五逆。觀佛三昧經云。盜僧祗物者。如殺父母等罪。方等經。華聚菩薩云。四重五逆。我亦能救。盜僧物者。我所不救。金剛鬘經云。盜佛塔物。常住物。現前僧物。下至如芥子許。此罪墮地獄。經不可說劫。受大苦惱。後於大海中。受羅剎身。百千萬億鍼嘴虫。食其身肉。故知目前稱意。將爲果報。自隨一入眞途。悔何所及。是故今日覺悟。至心歸依佛又復無始已來。至於今日。污穢伽藍。侵損常住。懷盜心取。或錢或帛。竹木華果。米麵鹽油。自不堪消。兼余費損。不勤撿察。他用不知。牛力人功不量輕重。如是等罪。無量無邊。今日至識。皆悉懺悔。

至心發願

願弟子等。乘是懺悔佛法僧間所有重障。生生世世常值三寶。尊仰恭敬。無有厭足。天繒妙彩。寶网交絡。百千伎樂。珍異華香。非世所有。常以供養。若已成佛。先往勸請。開甘露門。若入涅盤。願我常得獻最後供。於眾僧中。修六和敬。得自在力。興隆三寶。上弘佛道。下化與生又復願。我等乘此懺悔破戒之罪。所生功徳。願生生世世。常得出家。受持如來淸峻戒撿。然大法炬。豎大法幢。普令眾生知見正道。不入四魔网。永厭三界身。願共諸眾生。常生諸佛國。

發願已。至心歸命禮三寶。

○白眾等聽說經中無常偈

﹝正法念經﹞

見他病死相

而不自覺知

衰相到來時

乃知自苦惱

放逸自濁心

常樂於境界

不覺死隨逐

常不離隨逐

常不離貪欲

愛樂遊戲人

樂行於放逸

死軍將欲至

破壞如毒害

努力勤觀察

無令煩惱生

煩惱設起時

不令造惡業

﹝最後之一偈。集者之勸﹞

第二十三上

嘆佛

如來應正等覺。若有見聞親近。所種善根。皆悉不虛。出生無盡慧故。離於一切鄣難故。決定至於究竟故。乃至到無功用智地故。譬如丈夫食少金剛。終竟不銷。妄穿其身出在於外。金剛不與肉身雜穢而同止故。於如來所種少善根。亦復如是。妄穿一切有爲諸行煩惱身過。到於無爲究竟智處。此少善根。不與有爲諸行煩惱而共住故。假使漧艸積同須彌。投火於中如芥子許。必皆燒盡。於如來所種少善根。亦復如是。必能燒盡一切煩惱。究竟得於無餘涅盤。此少善根性究竟故。

第一中三釋經文

過三七日。一向攝念﹝初二偈。且述前禮懺之益。後一句。方正述攝念之益﹞。

本立三期緣定慧

欲修定慧戒爲先

戒淨必由除業障

障除禮懺是其緣﹝禮懺除業障。障除卽戒﹝淨﹞。卽心定。心定卽慧發。故修三法。禮懺爲先﹞

遂且處誠三七日

蕩除罪垢淨心田

尸羅旣得還淸淨

三昧勤修卽現前

欲入觀門須攝念

念忘觀境始勤專

𨿽然觀行三門別

攝念爲初定不偏

第二四

述遇夏安居

﹝經文三段﹞。

若經夏首。三月安居。當爲淸淨菩薩止住。心離聲聞。不假徒眾﹝一標異﹝標異﹞也﹞。至安居日。卽於佛前。作如是言。我比丘比丘尼。優婆塞優婆夷某甲。踞菩薩乘。修寂滅行。同入淸淨實相住持。以大圓覺爲我伽藍。身心安居。平等性智。涅盤自性。無系屬故。今我敬請。不依聲聞。當與十方如來及大菩薩。三月安居。爲修菩薩無上妙覺大因緣故。不系徒眾﹝二正陳詞句也﹞。善男子。此名菩薩示現安居。過三期日。隨往無礙﹝三結示休期也﹞。

攝念便應論觀行

緣疑限內外緣侵

道場在寺或閒處

期限未終夏已臨

入眾安居失本願

乖儀終限又沈吟

如來遠念無通決

大乘廢小理堪任﹝上皆標經意也﹞

結夏當爲菩薩住

不拘後眾小乘心﹝釋經初標聲聞異﹞

至日佛前作是語

某甲同修入甚深

啟白依經皆易會

從頭次誦佛言音﹝按安居詞﹞

道場日滿隨情去

去住無虧功徳林﹝釋經末二句﹞

第三四

總述誡邪證

﹝三觀皆同故云總也﹞。

善男子。若彼末世修行眾生。求菩薩道。入三期者。非彼所聞一切境界。終不可取。

非彼所聞不取者

慮因起行失前蹤

此觀本令依悟解

解時必合已圓通

信解行證𨿽殊等

所聞所證始終同

凡在定中所見境

與前理例必相從

解卽解其所證法

修卽修其所解宗

證卽證其修習者

若非前法不應容﹝修証之智𨿽有四位深淺不同所信所解所修所証之法。但有一眞圓滿淨覺之徳用﹞

三門之首先標示

意使心源解用功

向後門門皆結指

只依此意不能重﹝不重釋也﹞

第四三

結前生起三觀加行之意

道場禮懺安居等

方便隨緣事已終

前段所開三種觀﹝威徳辧音章﹞

從玆攝念入眞宗

行相前章說已備

此門終始顯心功

始者答於何是首﹝問云三種淨﹝勸﹞以何爲首﹞

終者功成心境通

卽知行相於前段

起入之門在此中

今初淨觀何爲首

諦聽經文便發蒙

第五六偈靜觀

善男子。若諸眾生修奢摩他。先取至靜。不起思念。靜極便覺。如是初靜。從於一身。至一世界。覺亦如是。善男子。若覺徧滿一世界者。一世界中。有一眾生。起一念者。皆悉能知。百千世界亦復如是。非彼所聞一切境界。終不可取。

前段但云取靜行

不言何以得知之

今令不起於思念

卽是初心起入時

如何靜極皆成覺

此義先須卻反推

推到本源知起處

息心歸本自無疑

本覺迷爲心意識

識成根境便營爲

止息營爲名取靜

靜極廓然無所思

無思根識還眞際

眞際昭然七覺支

一念靜時一念覺

根身世界盡如斯

覺滿十方諸世界

眾生起念悉能知

在我覺中而起念

能知彼念故相宜

如影入於明鏡中

鏡能照影了無遺

初心若未全通徹

卽將鏡影以爲師

第六四偈幻觀

善男子。若諸眾生修三摩提。先當憶想十方如來十方世界一切菩薩依種種門。漸次修行。勤苦三昧。廣發大願。自燻成種。非彼所聞一切境界。終不可取。

自靜其心不假外

涉塵起幻藉彊緣

故令想佛並菩薩

彼旣修行我亦然

依種種門漸次學

不辭勤苦入諸禪

廣大燻習成種子

種能起用用無邊

前約大悲門幻眾

今修大智托眞詮

悲智互陳須等學

大乘二利不令偏

道場燻習令成熟

限滿隨其力分傳

靜觀歸源功頓現

今隨差別漸令圓

第七七偈寂觀

善男子。若諸眾生修於禪那。先取數門。心中了知生住滅念分齊頭數。如是周徧四威儀中分別念數。無不了知。漸次增進。乃至得知百千世界一滴之雨。猶如目睹所受用物。

前說妄情直造入

絕於對待了靈源

今明初入須方便

是以先令取數門

數者心中差別念

生住異滅轉滋繁

粗細分齊諸邊緒

起信後苗說至根

一一了知如鏡像

紛紛不住類於猿

由無念故能知念

念念空華無所存

本來元來同一覺

覺心淸淨本無痕

細詳彼論如斯說

對此經文非二言

一覺靈心寧別體

絕待無念豈殊詮

但泯方能但了達

由斯歒體似相翻

初惟宴坐而觀察

後四威儀悉可論

漸至百千世界雨

隨其一滴了無昏

我心圓覺無邊際

萬類於中似幻魂

還例前門鏡像諭

頓教初心等世尊

第八四

非彼所聞一切境界。終不可取。

非彼所聞不可取

三門誡約語皆聞

義在標中先釋了

今論證相顯圓宗

證時眞實兼相似

且明相似有何功

父母所生眼耳等

三千世界六根通

眞實證者初中後

初住菩提現佛容

中間位位皆圓證

最後如來是大雄

今此卽當相似證

六根文在法華中

此知雨滴並心念

圓宗因果必因融

第九三

是名三觀初首方便。

問云三觀何爲首

次答三門如是修

經云此是初方便

三門名自順其流

初令不起於思念

次令想佛以勤求

後約數門而趣入

當知一一有因由

但說三單初首者

諸輪交絡互爲頭

此三是本今時示

開合諸門悉已收

第十二

述徧修三觀

若諸眾生徧修三種。勤行精進。卽名如來出現於世。

上說各修一觀竟

今明三種徧皆修

如此勤行精進者

卽同善逝出閻浮

如來只是令修道

三觀圓時萬行周

故就此人名佛出

照然豈不有元由

第十一五

述互修三觀

若後末世鈍根眾生。心欲求道。不得成就。由昔業鄣。當勤懺悔。常起希望。先斷憎愛嫉妬諂曲。求勝上心。三種淨觀。隨學一事。此觀不得。復習彼觀。心不放捨。漸次求證。

別觀徧習如前說

今卽三門更互修

根鈍觀門難悟入

當勤懺悔至心求

先斷愛憎諂嫉妬

三中且取一爲頭

此觀不成習彼觀

漸次研磨心不休

色想礙時難取靜

卽將幻觀勘根由

質殼當情難似幻

卽觀空靜絕源流

動靜互違難契可

卽須直向本源搜

中道難成絕待者

卽須雙照遣調柔

如期回互勤求證

藥病還應有所投

若不耐煩便放捨

三途誰爲歒仇讎

至心懺悔

弟子等已懺人間及佛法僧。所有諸業鄣竟。今當次懺當來報鄣。卽是地獄畜生餓鬼。總別之報等鄣。是故佛告驕陳如言。欲界之中。八大地獄。一一地獄。四面各有十六隔。以爲眷屬。周匝圍繞。八大地獄者。一名一死一活地獄。二名黑繩地獄。三名眾合地獄。四名叫喚地獄。五名大叫喚地獄。六名熱地獄。七名大熱地獄。八名阿鼻地獄。若諸眾生。自身口意業。造諸惡業。故生於彼大地獄中。經無量劫。受種種苦。從一地獄。至一地獄。苦中極苦。不可堪忍。身常火燃。食熱鐵丸。飲鎔銅汁。以其惡業未畢盡故。如是不死。畜生之中。或有身如窗中遊塵。復有眾生。如十千由旬。復有眾生。壽命如一時頃。復有眾生。壽命一劫。以惡業故。在彼中生。不知善法。亦無智慧。常行不善。無明黑暗險惡道中。常受饑渴。捶打乘騎。負重困乏。領穿脊破。蚊虻毒虫競相唼食。或有餓鬼。身長一尺。或有餓鬼。身量如人。或有餓鬼。身如千踰繕那。或有餓鬼。身如雪山。裸形無衣。被髮自纏。黑瘦羸瘠。惟皮裏骨。肉血都無。身體粗澀。猶如枯樹。恆苦饑渴。口內火然。焰出於外。心常瞋忿無有慈悲。熱悶慞惶。求涼不得。旣念此苦。更生重苦。緣苦生苦。還造苦因。於未來身。復受苦報。如是三惡道苦。無量無邊。今日至誠。皆悉懺悔。

已懺三途等報。今當次復稽懇懺悔人天余報。我等相與稟此閻浮。壽命𨿽曰百年。滿者無幾。於其中間。盛年夭枉。其數無量。但有壽苦煎迫形心。愁憂恐怯。未曾暫離。如此皆是善根微弱。惡業滋多。致使現在心有所爲。皆不稱意。當知悉是過去已來惡業餘報。是故弟子。今日至誠歸依佛。

弟子等無始已來。至於今日。所有現在及以未來人天之中無量余報。今當懺悔人間流殃宿對際殘百疾六根不具罪報。懺悔人間邊地邪見三惡八難罪報。懺悔人間多病銷瘦促命夭枉罪報。懺悔人間六親眷屬。不能常相保守罪報。懺悔人間親友凋喪。愛別離苦罪報。懺悔人間怨家聚會。愁憂怖畏罪報。懺悔人間水火盜賊刀兵危險驚恐怯弱罪報。懺悔人間孤獨因苦流離波逆亡失國土罪報。懺悔人間牢獄系閉。鞭撻拷楚罪報。懺悔人間惡病連年累月不差。枕臥牀席不能起居罪報。懺悔人間冬溫夏疫毒癘傷寒罪報。懺悔人間賊風腫滿否塞罪報。懺悔人間爲惡鬼神。伺求其便。欲作禍崇罪報。懺悔人間鳥鳴百怪蜚屍邪鬼爲作妖異罪報。懺悔人間爲虎豹豺狼水陸一切諸惡禽獸所傷罪報。懺悔人間自縊自刺自殺罪報。懺悔人間投坑赴水自沈自墜罪報。懺悔人間無有威徳名聞罪報。懺悔人間衣服資生不得稱心罪報。懺悔人間行來出入有所云爲值惡知識爲作畱難罪報。如是現在未來人天之中。無量禍橫災疫厄難衰惱罪報。弟子今日。向十方佛尊法聖僧。求衰懺悔。是故至心重說偈曰。

積業多生滿藏識

愛癡燻潤不焦枯

順生順後到來時

業種發牙卽受苦

或生無間諸地獄

身心痛切實難當

或卽生於餓鬼中

腹餓喉乾千萬歲

或在畜生償宿債

蹄穿脊爛受刀破

今若昏癡不懺除

命謝剎那卽如此

或𨿽引業生人道

別報眾多苦惱緣

受離怨會病纏身

水火刀兵諸變怪

我觀身命如風﹝火﹡曷﹞

誰能保得幾多時

故令恐懼切心腸

投佛求衰願救拔

或卽滅除令免受

或令身受重爲輕

惟願諸佛證明心

免令報鄣鄣修道

懺悔已。至心歸命禮三寶本師釋迦牟尼佛。

至心發願

願我懺除報鄣後

世世長爲自在生

隨緣教化歷人天

不被業緣相系縛

福智資糧勤修辧

引領眾生歸本源

生生傍報十王身

正報圓成無上覺

發願已。至心歸命禮本師釋迦牟尼佛。

○白眾等聽說此時無常偈

縱使此身滿百歲

終歸要有死當頭

況復卒亡無定準

如何兀兀不驚愁

如鳥被繩常系腳

似魚食鉤鎭吞鉤

鬼使忽來追投去

親朋悲泣豈能畱

見此危難苦

離欲畢修禪

禪定方爲樂

如經中偈曰

若有是癡心

於愛欲愛樂

復得衰惱已

其心卽生悔

欲火所燒者

爲境界所誑

不得寂靜道

一切上樂處

若世間欲樂

若愛所生樂

不及一內樂

十六分之一

禪樂爲第一

白法離生死

愛盡第一樂

畢竟不退樂

不怖畏知足

此修者不求

如是禪定樂

更無樂可比

若不爲愛縛

疑所不壞者

彼則渡有海

常受一樂

圓覺道場禮懺禪觀等法事卷第十五

圓覺道場修證禮懺廣文卷第十六

終南山艸堂寺沙門宗密述

第二十四上

嘆佛

如來應正等覺。以心自在力。無起無轉。而轉法輪。知一切法無起故。乃至如來法輪。普入一切處。一切眾生。一切法。一切業。一切報中。而無所住。一切眾生種種語言。皆悉不離如來法輪。言音實相卽法輪故。如來應正等覺。有三昧。名究竟無礙無畏。入此三昧已。於成正覺。一一身。一一口。各出一切眾生數等言音。一一音中。眾音具足。各各差別。而轉法輪。令一切眾生。皆悉歡喜。能如是知轉法輪者。當知此人。則爲隨順一切佛法。不如是知。則非隨順。

至心歸命禮大方廣圓覺經中大光明藏問經教名義賢善首菩薩。

流通分

第一五

敍問目

於是賢善首菩薩白佛言。大悲世尊。廣爲我等及末世眾生。開悟如是不思議事。世尊。此大乘教名字何等。云何奉持。眾生修習。得何功徳。云何使我護持經人。流布此教。至於何地。

大覺慈悲方便慧

巧將一法被三機

說此正宗法義畢

會中俱得入玄微

爾時賢善首菩薩

欲使流通末世時

卽從座起諮陳佛

先贊如來具大悲

已悟覺心修習意

未明言教復何爲

此之經教名何等

末世眾生何奉持

修習得何功徳分

終久流通何所歸

有人持此經名句

使我如何衛護之

名句文三無記法﹝準小乘宗。名句文三是無記。無記屬有漏也﹞

豈於煩惱作能治

持法功能前已說

持經福分願除疑

第二五

述能說能護

爾時世尊。告賢善首菩薩言。善男子。是經百千萬億恆河沙諸佛所說。三世如來之所守護。十方菩薩之所歸依。十二部經淸淨眼目。

佛告善男諸佛子

此經不是小因緣

百千萬億恆沙佛

法報融通之所傳﹝後佛無別法。皆是過去一切佛法。故云傳也﹞

智身多一元相卽

不可單局在一邊﹝有云。報身一向有爲。是一邊也﹞

卽一之多諸佛�

卽多之一釋迦宣﹝準佛地論。受用身亦卽釋迦也﹞

三世如來所守護

十方菩薩所依傳

十二部經淸淨目

除卻華嚴難比肩

法華妙典傳菩薩

般若深經付釋天

惟有華嚴兼此教

世尊自護在心前﹝上四經皆本文述自﹞

良以推窮徹妄本

須因照了洞眞源

故佛諭之爲眼目

實由道理貫羣證

第三三

述經名字

是經名大方廣圓覺陀羅尼。亦名修多羅了義。亦名祕密王三昧。亦名如來決定境界。亦名如來藏自性差別。汝當奉持﹝佛當時。但直隨問說法。不標題目。故說法了。菩薩問之。後結集人。方於此中取此名字。於卷首題之也﹞。

經號大方廣圓覺

圓明覺是陀羅尼

亦是修多羅了義

決了諸經根本疑﹝上二名。如題中釋﹞

亦名祕密王三昧﹝此云正思。卽眞如三昧也。起信論云。是一切三昧本故﹞

隨器異聞須正思

亦是如來決定境

妄除覺顯本圓知

如來藏性成差別﹝文中。具述眞妄義故﹞

智全隨順﹝幻滅滅故。非幻不滅等﹞識令違﹝無始幻無明。皆生於圓覺妙心。乃至五道計我。起愛造業受報等也﹞

我令依義安名字

汝�卽將顯義持

第四二

明受持所至處

善男子。是經惟顯如來境界。惟佛如來能盡宣說。若諸菩薩及末世眾生。依此修行。漸次增進至於佛地。

是經惟顯如來境﹝問文中。亦說無明及造業。何言惟顯佛境。下句答。照佛境方見無明本也﹞

故見無明似夢人

惟佛如來能盡說

三重法界洞圓眞

依此修行漸進者

必歸佛地出沈淪

迷於本覺成諸幻

幻盡元來是法身

第五三

述答奉持問

顯正惟大乘。兼小機亦益。稱此悟入爲持。

善男子。是經名爲頓教大乘。頓機眾生。從此開悟。亦攝漸修一切羣品。譬如大海不讓小流。乃至虻虻及阿修羅。飲其水者。皆得充滿。

此大乘經名頓教

頓機遇此卽心開

亦攝漸修諸品類

皆燻覺性遏輪回

或卽六根皆淨妙

此生功徳似如來

或降貪愛專求悟

日月資燻結聖胎

譬如大海無際�

百川流注不曾洄

修羅乃至蚊虻等

飲者皆除渴乏災

第六九

贊經功徳

善男子。假使有人。純以七寶。積滿三千大千世界。以用布施。不如有人聞此經名及一句義。善男子。假使有人。教百恆河沙眾生。得阿羅漢果。不如有人宣說此經分別半偈。善男子。若復有人。聞此經名。信心不惑。當知是人非於一佛二佛種諸福慧。如是乃至盡恆河沙一切佛所。種諸善根。聞此經教。

從此校量功徳分

或聞或信或能宣

聞之生福﹝故以施寶之福校量﹞說之智﹝故。以度人之智校量﹞

信之福智宿因緣﹝故以福慧校量﹞

假使有人以七寶

積滿三千之大千

施佛法僧貧病苦

思量此福數無邊

不如聞此經名字

及一句義在心田

生福還將福比校

等於流類事相連

有人教化凡夫類

百恆沙數具隨眠

皆令證得阿羅漢

斯人智徳實難詮

不及僧人於此教

宣揚半偈揭人天

優劣利他俱屬智

小中圓頓﹝此經﹞勝多偏﹝百恆沙得阿羅漢也﹞

若有聞名能的信

卽驗己於多佛前

種諸�慧聞斯義

凡地能超小聖賢

聞名信者聞圓覺

信我身�覺本圓﹝的信如斯。無分毫疑。始名淨信。非聞經題經句。便名爲信若的信身中覺圓。卽必無身無我一切法。的所見一切。念念是自妄情所變。則必欲息妄求說。故知非於一佛二佛修善也﹞

分別惠惟及句義

所思所說悉皆然

我相本空名半偈

佛身本具足爲全

若實如斯的信解

因何肯受妄情牽

卽知吞食金剛者﹝第﹞出華嚴經﹞

決定終須出蓋纏

想取此人功徳分

豈將羅漢欲齊肩

第七八

述所答護持之問

汝善男子。當護末世是修行者。無令惡魔及諸外道。惱其身心。令生退屈。

已答經名勸受持

校量功徳及終歸

云何擁護持經者

此問如今欲指撝

護法因緣甚廣大

堅則長壽悉應知

外護功徳齊內護

且論內護事何爲

汝於末世修行者

守護無令行業虧

但得人心不被惱

豈須美食及鮮衣

惱身多是諸魔魅

須令神眾稍加威

外道惱心生異見

當令際會遇明師

若人惱亂持經者

頭破如阿梨樹枝

比丘破戒欺淸眾

須白國王如法治

不治則斷如來種

國王獲罪國中衰

大集經第二十六。佛告摩揭國王。我法中有犯罪者。或令苦作一月二月。或擯出國。治如是等諸惡比丘。令善比丘安樂持法。大王。若未來世。有我弟子。饒財多最者。有大勢力。一切大眾不能擯治者。王及婆羅門。城主村主。那守宰官。應當擯治。若不治者。則斷佛種。能滅法炬。其罪過於奪一切人眼。其國當有谷貴兵革疾病不祥之事。善神捨離。暴風橫起。多惡風雨。若諸王大臣。城主村主。郡守宰官。勤心護法。治惡比丘。則爲供養三世諸佛。亦得無量諸善功徳。第二十八亦云。護法功徳。如人與十方眾生壽命眼目手足。又云。王言。世尊。破戒比丘。可得受信施不。佛言。破戒比丘。十方諸佛。可不護念。𨿽名比丘。不在僧數。何以故。持佛禁戒卽佛弟子。毀禁戒者卽魔弟子。我不聽毀戒之人受人信施。如亭歷子。問。比丘持戒破戒。各自云之。設有直犯粗重之戒。亦只是當寺同處人知。除正犯王法送官司。王臣推勘。無由知之。今據經文。佛令國王大臣治破戒者。國王大臣如何並得。答。若私自破戒人不知者。但招乘道。卻不害傳法比丘。今說參預世事。貯畜錢物。不隨護法比丘教令。王臣治罰也。大集經次前之文。已自辧明此事也。文云。王又白佛言。世尊。言破戒者。有何等相可得知不。佛言大王。有智能知。若有不恭敬三寶知上者耆老同學。樂在居家。常修貪心。遠離法心。樂說世間無益之事。是名比初破戒相。養畜奴婢象馬牛羊驢騾豬。乃至八種不淨之物。是名具足毀禁戒也。名沙門中賊。沙門中旃陀羅也。是惡比丘。卽是圊廁。如是比丘不應共住。如是比丘滅解脫燈。若有惡王。擁護如是諸惡比丘。是王便增三惡道種。前惡比丘呵罵責數。如比丘住。應先白王能持法不�﹝﹖﹡支﹞。王言。是中多有大眾。我當云何驅遺多人。智者聞也。不應復住。便捨去至寂靜處。

治則名爲供養佛

得無量福數難思

乃至前未來世。有信說已前婆羅門。治惡比丘。爲法故捨身命。寧護如此比丘一人。不護無量諸惡比丘。是巳捨身生淨佛土。常值三寶。不久成佛。大王。我不聽一人受畜八不同物。惟聽大眾得受畜用已。前有人能護治法者。當知是人。乃至十方諸佛世尊大檀越也。問復有諸經。不許國王大臣治罰制勤比丘。此意如何。此遮防無道王臣。𨿽信佛教。不能毀廢。而於釋子常懷輕賤。或迎比丘犯他顏色。心王瞋怒﹝便加損故。有此說也﹞。

佛說護持正法者

不修五戒及威儀﹝涅盤經第三云。迦葉問佛云。云何得長壽金剛不壞身。佛言迦葉。以能護持正法因處。故得成就是金剛身。常住不壞。善男子。護持正法者。不受五戒。不修威儀。應持刀劍弓箭矛槊。守護持戒淸淨比丘。次下迦葉問佛眞比丘。合至空閒。何以�遂主者行。佛答云。若有比丘。𨿽能讀誦持戒坐禪說。不能降伏非法惡人。如是比丘。不能自利。及利眾生。當知是輩懈怠懶墮。無所能爲。若比丘。護持所受禁戒。能師子吼。廣說妙法九部經典。爲他廣說。﹝屬﹞益安樂諸眾生故。唱如是言。涅盤經中。制諸比丘。不應畜養奴婢牛羊非法物。若有比丘。畜如是等不淨之物應當治之。如來先於異部經中。說有比丘蓄如是等非法之物。某甲國王。如法治之。驅令還俗。若有比丘。能作如是師子吼時。有破戒者。聞是語已。咸共瞋恚。害是法師。是說法者。設復命終。故名持戒自利利他。以是﹝終﹞故。我聽國王羣臣宰相。說優婆塞。護說此人。若有欲護正法者。應當如是迦葉。如是破戒。不護此者。名禿居士。非持戒者得如是名﹞

覺徳比丘勤護法

不令徒眾畜違非

破戒者瞋刀杖逼

國王有徳助降之

覺徳因成迦葉佛

國王卽是釋迦牟尼。次前經不便說有一持戒比丘覺徳。廣說經典。制諸比丘。不得畜非法之物。爾時多有破戒比丘。聞之皆生惡心。刀杖逼之。時有國王。名爲有徳。爲護法故。與破戒比丘戰。國王身被刀箭。聞法歡喜。命終生阿闕佛國。爲彼佛第一弟子。覺徳卻復命終。亦生彼國。爲第二弟子。爾時王者卽我身是。說法比丘迦葉佛是。護正法者。得如是無量果報。故我今日成就法身。不可破壞。

此下天龍神鬼等稟命加護。

第八四

述金剛眾

爾時會中。有火首金剛。摧碎金剛。尼藍婆金剛等八萬金剛。並其眷屬。卽從座起。頂禮佛足。而白佛言。世尊。若復末世一切眾生。有能持此決定大乘。我當守護如護眼目。乃至道場所修行處。我等金剛自領徒眾。晨夕守護令不退轉。其家乃至永無災鄣。疫病銷滅。財寶丰足。常不乏少。

八萬金剛從座起

禮於佛足自申情

當來末世眾生等

有能持此大乘經

我當晨夕兼徒眾

守護猶如護眼睛

不使其心生退轉

不令災鄣橫相縈

疫病消限不癈業

經行宴坐體輕消

修道因緣無乏少

資財衣食每丰盈

惟除假托斯經教

或求利養或求名

如此卽爲佛法賊

我當捨離住枯榮

第九三

述天子眾

爾時大梵王二十八天王。並須彌山王。護國天王等。卽從座起。頂禮佛足。右繞三匝。而白佛言。世尊。我亦守護是持經者。當令安隱心不退轉。

於是梵王帝釋等

並其護國四天王

從坐起來而白佛

若首持經在道場

我當守護令安隱

不教分外遇災殃

或亦順違相試驗

令其志行轉堅剛

一切如來初發意

皆因帝釋道心鄣

惟除口是心非者

業報從他各自當

第十三

述鬼眾

爾時有大力鬼王。名吉盤茶。與十萬鬼王。卽從座起。頂禮佛足。右繞三匝。而白佛言。世尊。我亦守護是持經人。朝夕侍衛令不退屈。其人所居一由旬內。若有鬼神。侵其境界。我當使其碎如微塵。

復有鬼王十萬眾

其中一號吉盤茶

亦白佛言我發願

若遇出家或在家

但有受持此教者

我皆守護制魔邪

晨夕衛令不退屈

神暢形安長道牙

所住一由旬境內

鬼神侵界輙﹝言﹡寅﹞嘩

我當使彼如塵碎

遮莫薄俱及夜叉

第十一四

述機應交感時眾受持

佛說此經已。一切菩薩。天龍鬼神。八部眷屬。及諸天王梵王等。一切大眾。聞佛所說。皆大歡喜。信受奉行。

世尊說此經終竟

梵王帝釋及諸天

乃至龍神八部等

歡喜信受願流傳

此下通釋淨土不合有龍鬼等疑難。問。此經疏是淨土所說。如何列娑婆世界龍鬼等邪。答。準佛地論中所說。諸佛報身化身。本非二體。淨土穢土。亦無別性。但隨凡聖垢心淨心識。所見不同。淨土報身卽娑婆釋迦也。釋迦牟尼說經時。地前見化身穢土。登地已上見報身淨土。所聞𨿽同。所見各異。傳法菩薩。隨勝者所見結集。卽云淨土。隨劣者所見結集。卽云穢土。佛地經。隨勝者結集。此經亦同故。初指大菩薩所見。今約地前所見。雲天龍。況金剛龍天等。多是大菩薩耶。

佛身報化元無隔

淨土虧盈各在緣

登地位居平等會

地前元只見山川

會中釋梵諸神等

或化或聖亦難甄

或當傍報諸菩薩

或因世福作天仙

或從定起隨緣去

或貪法樂且安禪

若是凡夫雜類者

禮辭四散各蹁躚

疏文第三度贊回向。

自惟無始迷心海

曠劫漂沈生死波

塵沙諸佛出人中

浮木盲龜難值遇

何幸此身逢了教

千重疑滯類冰銷

尋思累世積聞燻

慚愧多生善知識

上士慈悲哀末世

始終次第爲諮詢

能仁應感稱心源

本末無遮頓演說

已采羣詮扣眞寂

隨應聖旨解斯文

普回﹝屍﹫﹝﹖／乙﹞�向眾生

向入神通大光藏

第十二四十六釋贊偈中意義

比丘宗密情多感

今對道場欲自宣

無始已來不自覺

無明貪愛鎭相纏

曠劫漂沈生死海

長居三惡暫人天

每到人天如寄客

三途巡歷似家園﹝佛如是說已在地獄章引文了﹞

塵沙諸佛相哀湣

次現﹝相次出世。或一劫中數出。或多劫一出﹞人間救倒懸

直爲未修見佛行

彼時共佛沒因緣

佛出五天開法會

我生八難苦相牽

佛入涅盤末法後

我卽人間八苦煎

或卽佛生此世界

我卽生於遠外蕃﹝蕃者國邑之異號。非定指吐蕃也。或閻浮中諸國。或東西北等三洲。或他方世界﹞

如是千千萬萬劫

或於佛後或於前

譬若盲龜墮海水

海中浮木孔而穿﹝木穿破處成孔。可以容身﹞

若入孔中漂至岸

功能一似遇舟船

龜木甚難相會者

直緣大海廣無邊

設使偶逢盲不見

一回失卻幾千年

眾生遇佛還如此

迷倒何曾識聖賢

卽驗聖凡難際會

鍼鋒芥子諭昭然

旣無善友無由覺

爭信無明是大怨

惟事無明貪愛賊

受他驅使甚輕便

痛恨多生冤枉苦

離家逃遊幾周旋

乃至此身今在此﹝此道場中也﹞

人中且得六根全

逢遇釋迦像法末

又知三寶是良田

初時未向心頭悟

猶謂還隨業所遷

豈料忽逢眞善友

頓開心地顯靈源

卻觀無始生來事

夢裏施爲都是眠

根本始終𨿽已悟

枝苗差別尙鉤連

推行每逢違妨處

疑情結滯似冰堅

何幸又逢決了教

源流理事悉周圓

言近意深爲朗鏡

義丰文約是眞詮

菩薩慈悲裏末世

始終次第爲諮研

如來應感當心地

本末無遮徹底鑴

發意欲修無上道

要知何法以爲先

故說無明如夢事

圓彰淨覺作根元

妄旣本無眞本具

修行之理似徒煩

若總不修居幻化

自看憎愛現難悛

故說無明依本覺

以幻除幻直須專

幻盡覺圓非斷滅

自然心境入深玄

旣悟必須除幻化

除之先要用何門

故須正念爲方便

依奢摩行息諸緣

安處徒眾或靜室

常觀四大有多愆

身心塵境推成妄

我之與法悉無根

二空顯發如磨鏡

眞如本體了然存

又泯悟修滅影像

覺心圓現廓無邊

因彰一切皆淸淨

八萬數仍有四千

不動悉皆徧法界

此時比佛已齊肩

聞斯法爾須疑惑

現見貪瞋異世尊

若向佛心生妄想

如來早晚卻迷昏

故說輪回種種相

都盧總似幻人材

只緣心轉覺隨轉

直爲舟奔岸亦奔

已知過在輪回念

如燈焰焰水涓涓

任運潛流難遏絕

不如何法是其源

故標愛是輪回本

因恩成愛愛生恩

貪欲資燻生五道

兼令五性亦成痕

欲修正道先除愛

心心順覺莫令偏

依此修行漸斷鄣

鄣除果滿妙難言

又疑凡聖皆隨覺

覺性無殊凡聖懸

故說覺心元不異

差別階梯約妄論

修證一期法義畢

復憂末世有中根

從此別開三種觀

交羅二十五輪禪

若有多時修此觀

直難證入妄難蠲

卽是我人等四相

潛浪藏識號隨眠

此相細微難辧別

須眞知識爲推研

故約明師離四病

方能決證免迍邅

中品機緣已說竟

復餘一類可哀憐

決定欲求亙證入

情中不覺雜喧闐

或覺從前業鄣重

恐因修證嬈神魂

故說道場加行法

藉其妙軌攝心猿

禮懺自然除業鄣

鄣除心淨若秋蓮

靜室拘身塵境絕

觀門攝念妄情捐

故此正宗十一段

始終意勢巧聯繇

契理契機旣已備

經名徳用固應宣

多佛所談佛自護

欲令末世永流傳

聖果恆沙皆不及

內待外護悉忻然

初覽捲時便踴躍

細尋義理轉虔虔

靜夜閒宵凡幾載

照於心地勘諸詮

疑念春天冰泮釋

慧心秋夜月嬋娟

起信華嚴惟識等

亦皆從此入重玄

友驗宿因關累世

累逢善友彊句牽

若不多生燻藏識

如何悟一便知千

想得最初聞此法

必知不信漫遷延

騁辯誇能相抵拒

賴蒙方便用機權

如此數生方肯信

又經數世解方全

又歷數生發起行

此身方自耨情田

發行之師恩最重

藥非苦口病難痊

修行只是除情念

逆著情時卻結怨

或道信他讒構我

或言於我不相憐

必蒙百計煩心力

始得今生解勉旃

數數反思累世事

亦曾私泣淚漣漣

恨不便逢斯善友

懇情禮謝悔斯愆

因玆念念祈心願

願得來生總現前

宿命智通皆醒得

身心供養報其恩

此時略述情中事

意欲分明勸後賢

我此前車翻已了

後車攺轍莫還翻

至心懺悔

我於無始塵沙劫

輪回六趣徧無涯

誰知此世處娑婆

有幸得逢如是法

淸淨本源寧易見

修行出要實難逢

慈光如幻不思議

罪福本空無取捨

覺性隨緣無不變

眞如稱性悟迷同

摩尼雨寶十方中

天鼓騰聲一切處

縱我骨肉皆糜潰

三途累劫死還生

常持圓覺及華嚴

普共羣迷同解脫

懺悔已。至心歸命禮本尊毗盧遮那佛。

至心發願

﹝依普賢行願經文發願也。初四偈取長行意義自法爲偈。就中最後一句。還是本經中偈。後三偈全寫經偈也﹞。

願我臨欲命終盡

最後剎那捨此身

一切諸根散壞時

一切親屬相離處

象馬車乘諸僮僕

珍寶伏藏及宮城

一切威勢不相隨

一切鄣礙皆除盡

此時獨一誰爲侶

此生所有已皆無

惟此普賢行願王

念念不曾相捨離

於一切時一切處

常爲引導在其前

一剎那中識變時

卽得往生安樂剎

我旣往生彼國已

現前成就此願門

一切圓滿盡無餘

利樂一切眾生界

彼佛眾會咸淸淨

我時於勝蓮華生

親睹如來無量光

現前授我菩提記

蒙佛如來授記已

化身無數百俱胝

智慧廣大徧十方

普利一切眾生界

發願已。至心歸命禮本尊毗盧遮那佛。

○白眾等聽說經中無常偈

無上諸世尊

獨覺聲聞眾

尙捨無常身

何況諸凡夫

父母及妻子

兄弟並眷屬

目觀生死隔

云何不愁嘆

是故勸諸人

諦聽眞實法

共捨無常處

當行不死門

佛教如甘露

除熱得淸涼

一心應善聽

能滅諸煩惱

﹝各說無常偈﹞

第二十五上

嘆佛

﹝道場已終故。嘆佛般涅盤眞化究竟之徳。初依華嚴經出現品。後故我於拘屍下。涅盤經最後闍維分。就中。初兩行結集之文。後普告大眾下。本經文﹞。

如來應正等覺般涅盤者。如眞如。涅盤亦如是。又如實際涅盤。法界涅盤。虛空涅盤。法性離欲際無相際涅盤。我性際涅盤。一切法性際涅盤。如來涅盤。皆亦如是。涅盤無生無出。故無有滅。諸佛如來。爲令眾生生忻樂故。出現於世。欲令眾生生戀慕故。示現涅盤。而實如來無有出世。亦無涅盤。如來常住淸淨法界。隨眾生心。示現涅盤。譬如日出普照世間。於一切淨水器中。影無不現。或一器破。便不現影。但由器破。非日有咎。如來智日。亦復如是。普現法界。無前無後。一切眾生淨心器中。佛無不現。心器常淨。常見佛身。若心濁器破。則不得見。若有眾生。應以涅盤而得度者。如來卽爲示現涅盤。故於拘屍那城雙林樹下。說常住佛性已。殷懃遺教。三徧顯出紫磨黃金色身。普示大眾。三徧逆順入諸禪定。三徧普告大眾。我觀三界不生不滅。有情悉皆究竟淸淨無垢。凡夫不知。名曰無明本際。性本解脫。根本無故。所因枝葉。行識名色乃至老死皆悉解脫。眾等應當觀此十二因緣。早求出離。勿受無明愛結役使驅馳。吾今最後付屬。汝當修行。如來在日。以佛爲師。如來滅後。以戒爲師。如來在日。依佛而住。如來去後。依四念處住。乃至三世因果。循環不失。此生空過。後復難追。涅盤時至。亦教如是。說此語已。寂然無聲。而入涅盤。然今我等徒眾。禮懺道場將畢。聞此遺教。哀戀如來。故於此時。禮贊涅盤句偈。所生功徳。回眾生。並願離鄣出纏。共成佛道

南無大慈大悲入神通﹝云云八禮準上﹞。

至心歸命禮示現分身娑婆世界釋迦牟尼佛。

如來成道起生死

安住眞如實相中

三界根本同虛空

本來平等無髙下

無見無聞無系縛

不起不滅不涅盤

閒居解脫大道中

常不變易常安樂

願我從今修實相

蕩除罪垢斷無明

摩訶般若照心源

速沈如來寂滅海

願我普共諸眾生

往生光藏淸淨國

至心歸命禮示現分身娑婆世界釋迦牟尼佛。

如來具足諸功徳

四無所畏大慈悲

十八不共六神通

三十七品三解脫

福徳智慧皆圓滿

難行共行伏魔軍

八十種好攝眾生

智水灌心成大覺

願我從今歸佛道

學佛智慧證佛身

還以悲誓度羣生

永與世間爲法王

如來爲眾修共行

具足自在大威神

言何一旦捨眾生

安住涅盤寂滅海

眾生沒在三惡道

眾苦逼迫可悲憐

惟願大慈大法王

卻現世間爲救護

願我從今無量劫

常請如來轉法輪

助佛教化濟羣迷

眾生未盡無休息

如來臨滅垂慈教

微妙經典大涅盤

眾生佛性本圓明

三寶常在無變易

金剛寶藏無塵翳

義味深邃法中王

歷劫供養諸如來

始得信心聞句偈

願我從今聞法後

常將妙法照心源

受持盡寫廣流行

充足眾生渴仰者

如來三界慈悲父

無量億劫趣菩提

惟有眾生不爲身

常欲眾生得安樂

我等凡夫多罪垢

不遇如來出世時

漂泊生死大海中

貧窮孤露無救護

願我從今乘佛力

永劫親近大醫王

除斷煩惱證無生

常飲如來大悲乳

如來歷劫備悲智

常在苦海度羣生

大心廣運證菩提

還來穢盡無疲厭

我等眾生無福力

致使如來速涅盤

哀哉痛哉慧日沈

茫茫苦海長冥暗

願我從今修福慧

常作當來見佛因

爲佛愛子法中生

憐湣世間紹三寶

如來尊重超三界

光明徧照性無邊

我等眾生垢鄣深

慕戀如來悲不見

香華飲食非精潔

輕黷如來降道場

惟願慈悲大法王

受我供養歸淨土

願我普共﹝云云﹞。

眾等至心端坐。聽說如來臨入涅盤最後殷勤遺教。世尊說法畢。顯出紫磨黃金色身。普示大眾已。卽逆順入諸禪定。普告大眾。我以甚深般若。徧觀三界一切六道。諸山大海。大地含生。如是三界。根本性離。畢竟寂滅。聞虛空相。無名無識。永斷諸有。本來平等無等。無髙下想。無見無聞。無覺無知。不可系縛。不可解脫。無眾生壽命。不生不起。不盡不滅。非世間。非非世間。涅盤生死。皆不可得。二際平等。等諸法故。閒居靜住。無所施爲。斷一切相。一無所有。法相如是。其知是者。名出世人。是事不知。名生死始。汝等大眾。應斷無明。滅生死始。

願我普共諸眾生﹝云云﹞。

爾時世尊說是語已。復逆順入諸禪定。普告大眾。我以摩訶般若。徧觀三界有情。一切人法。悉皆究竟。無系縛者。無解脫者。無主無依。不可攝持。不出三界。不入諸有。本來淸淨。無垢無惱。與虛空等。盡諸動念。思想心息。如是法相。名大涅盤。眞見此法。名爲解脫。凡夫不知。名曰無明。惟其性空。卽滅諸有。

願我﹝云云﹞。

作是語已。復逆順入諸禪已。普告大眾。我以佛眼。徧觀三界。一切諸法。無明本際。性本解脫。於十方求。了不能得。根本無故。所因枝葉。皆悉解脫故。乃至老死皆得解脫。以是因緣。我今安住常寂滅光。名大涅盤。眾等未脫三界世間。當早求出離。若欲出離。應當觀察十二因緣。所謂無明緣行。行緣識。識緣名色。名色緣六入。六入緣觸。觸緣受。受緣愛。愛緣取。取緣有。有緣生。生緣老死憂悲苦惱。皆是無明憎愛業林。一切行苦。彌滿三界。徧流六道。大苦根本。無明所起。以般若慧。示以性淨。諦觀根本。卽斷諸有。根本滅故無明滅。無明滅則行滅。行滅則識滅。乃至老死憂悲苦惱皆滅。眾等當知。皆因無明。增長三界生死大樹。沒愛河。眾苦長夜。黑暗崖下。繞生死樹。六識爲杖。妄念爲本。無明策使。遊戲六塵。種種苦惱。無能制者。自在如王。故我言。無明卽生。念念傷害。眾生不覺。輪轉生死。一切眾生。爲此無明起諸愛結。役使驅馳。身心破裂。無明若滅。三界都盡。以是因緣。名出世人。如來去後。屍波羅戒。是汝大師。依之修行。能得出世。如來在日。依佛而住。如來去後依四念處。嚴心而住。觀身性相。聞於虛空。名身念處。觀受不在內外。不在中間。名受念處。觀心但有名字。名字性離。名心念處。觀法不得善法。不得不善法。名法念處。一切行者應當依此而住。於此五濁愛欲之中。應生憂畏無救護想。一貴人身。難可追復。畢此一形。常須警察。無常大鬼。情求難脫。憐湣眾生。莫相殺害。乃至蠢動應施無畏。身業淸淨。常生妙在。口業淸淨。離諸過患。莫食肉。莫飲酒。調伏心地。令入道果。深思行業善惡之報。如影隨形。三世因果循環不失。此生空過。後悔難追。涅盤時至。示教如是。眾等至心依佛語。勤善法趣提。此生不動解脫因。歷劫沈淪誰救拔我。今頭面禮。

願我普共﹝云云﹞。

至心歸命禮示現分身娑婆世界釋迦牟尼佛。眾等至心。觀想如來紫磨黃金色身。三十二相。八十種好。如優曇華歷劫難遇。又觀此金色身。累劫勤修難行苦行。爲眾生故。出現世間。又想。此身萬徳周圓。金剛不壞。示同世法現入涅盤。又想。此身娑羅樹間。師子座上。臨涅盤時。其日卽有。明日卽無。涅盤會中。四眾八部。瞻仰充足。而我薄佑。當於彼時輪轉諸起。不睹慈光。願我從今修習禪慧。蒙佛慈悲冥加護念。令我早得見如來身。垢鄣都盡。證此常樂。我今頭面禮。

願我普共﹝云云﹞。

南無大慈大悲我本師釋迦牟尼佛。哀湣覆護。我今定慧慈悲增長。此世及後身。乃至成佛不捨慈悲。常相攝受。

願我普共﹝云云﹞﹝乃至次下十二禮悉﹝聞﹞前也﹞。

至心懺悔

夫懺悔者。非惟滅惡生善。而乃翻染爲淨。迦妄歸眞。故不但事懺。須兼理懺。事懺除罪。理懺除疑。然欲懺時。必先於事懺門中。披肝露膽。決見報應之義。如指掌中。悚懼恐惶。戰灼流行。口陳罪伏。心徹罪根﹝癡愛﹞。根拔苗枯。全成善性。然後理懺。以契眞源。今大眾自入道場已來。重廟陳罪相。懇切至到。披露丹誠。又約經文。照眞達妄。計其罪鄣。盡已消除。但恐因修時覆。想前愆往。憂疑未泯。是以更須理懺。用豁餘情。然理懺者。須深達我法皆空。性相本淨。從前𨿽已理懺。未盡根由。今道場將終。須窮源底﹝若三七日未滿。一卷經偈已終。卽云禮經一徧已終。須窮源底﹞。遂因贊禮。佛入涅盤因緣之次。便依涅盤經內。佛爲阿闍世王。作決定之心。除逆罪根本。而爲理懺﹝作決定心者。闍王欲到佛所。其心猶疑。佛遙見王來。告大眾言。阿闍世王。猶有疑心。我今當爲作決定心﹞。良由彼王已自懇苦悔責。卽事懺已。徹於心肝。故佛但約理門。爲除疑念。是故經云﹝第十九也。於中略取懺悔關節。不次第寫之。然皆是經文。但略之而不添也﹞。爾時王捨大城。阿闍世王。其性獘惡。喜行殺戮。具口四惡。貪恚愚癡。其心熾盛。惟見現在。不見未來。純以惡人而爲眷屬。貪著現世五欲樂故。父王無辜﹝設有辜而害。亦是非逆。況於無辜。故下雲橫加也﹞。橫加逆害。因害父王。妄生悔熱。身諸瓔珞伎樂不禦。心悔熱故徧體生瘡。臭穢不可附近。尋自念言。我今此身已受華報。地獄果報將近不遠﹝害父貪王位者。西國古來不少。惟闍王現受瘡報者。一以父王慈念倍常。二以闍王往昔曾發菩提心。不合墮地獄。此二義皆在下文﹞。爾時其母字韋提希。以種種藥而爲傅之。其瘡遂增。無有降損。王卽白母。如是瘡者。從心而生。非四大起。若言眾生有能治者。無有是處。時六大臣。相次進問﹝一日月稱問云。王何愁悴。爲身痛邪。爲心痛邪。二藏徳問。大王何故面貌憔悴。﹝辰／日﹞口漧焦。音聲微細。三實徳問。王何脫瓔珞。首發蓬亂。戰栗不安恚。四智惑問。如失國者。如泉枯涸。五吉徳問。面無光澤。如日中燈。如﹝盡﹞時月。六無畏問何憂愁。如失侶客。其身痛。心痛之言。六皆﹝聞﹞也﹞。王皆自責。痛悔前愆。我之癡盲。無有慧目。近唇口漧焦。音聲微細。戰栗不安。云何問言愁悴。爲身痛心痛邪。王言信諸惡友提婆達多。正法父王橫加逆害。曾聞智者說五逆人必定墮於阿鼻地獄。經無量劫受大苦惱。我今已近地獄熾火。云何身心而得不痛﹝王答一云。我今身心豈得不痛。我父無辜。橫加逆害。我從智者。聞五逆人不脫地獄。云何身心而得不痛。此中身心言。及無醫言。六皆﹝聞﹞也。答二。卽上云。我之癡盲乃至逆害也。次云聞智人說。若於父母佛及弟子起於惡業。在阿鼻獄。故我心怖。答三云。我父慈愛。特見矜念。往聞相師。相師答言。是兒生已。定當害父。𨿽聞是語。猶見瞻養。曾聞智言。姦母及尼。倫僧鬘物。殺發心人。害及其父。必墮阿鼻。答四云父王慈念。常以安樂。安樂於我。而我背恩。反斷其樂。智﹝知﹞說害父。當於無量劫受大苦惱。答五云。我如愚人。但貪其味不見利刀。如食雜毒。不見其過。如鹿見艸。不見深﹝未﹞如鼠貪食。不見貓貍。我亦如是。見現在樂。不見未來苦。聞智人言。寧於一日受三百鉆。不於父母生一念惡。我今已近地獄熾火。答六云。我近惡友。不觀口過而﹝樂﹞害。定知地獄而無救濟﹞此六大臣。是六師弟子。各贊其師。勸王歸向﹝六臣皆有﹝師﹞王莫愁苦等言。又皆說偈曰。若常愁苦。愁遂增長。如人喜眠。眠則滋多。貪淫嗜酒。亦復如是。其別者云。言地獄誰往見之。王言無醫者。今有大醫。名富闌那。一切知見。說涅盤道。無業無報。二云法有二種。一者出家。二者王法。王法害父無罪。如迦羅虫要壞母腹。乃至螺懷妊等法應如是。若出家者。乃至蚊虻殺亦有罪。今有大師末伽梨。說一切眾生身有七分。地水火風苦樂壽不可毀害。七分空中無妨礙故。三云若父王修解脫者。害則有罪。若治國者殺則無罪。如﹝何﹞少水亦名無水。非無水也。大王𨿽言小法名爲無法。實非無法。一切眾生皆有餘業。故受生死。先王餘業。王殺何罪。今有大師毗羅胝子。說一切眾生。若是王者。自在隨意造作善惡。悉皆無罪。如火燒物。無淨水俱洗。地俱載。風俱﹝吹等。﹞如樹秋斫春生。人亦殺﹝三﹞還生。當有何罪。眾生苦樂不由現在。﹝俱﹞精進持戒。遮現惡果。眾苦盡故卽得解脫。四云昔者有王。名羅摩。害父繼位。云云。引十王害父無一人入地獄者。今今大師欽婆羅。說自害偸淫妄語飲酒等悉無罪。若恆河南施一切眾生。恆河北殺一切眾生。無福無罪。五云誰來誑王言有地獄。如刺尖鳥色。水濕石坐。風動火熱。誰之所作者。有大師迦旃延。說殺眾生心無慚愧。卽不墮惡。猶如虛空不受塵水。有慚愧者卽入地獄。如水潤地。一切眾生皆是大自在天所作。天喜則樂。天瞋則苦。六云先王𨿽恭敬沙門。不能承事諸婆羅門。心無平等。則非剎利。大王今者力欲供養諸婆羅門。殺害先王。當有何罪。夫殺害者。殺害壽命。命名風气之性。不可殺害。當有何罪。有大師若提子。說無施善無父母。今世後世一切眾生。經八萬劫。生死自脫。其六臣各贊師知見慈悲平等解脫。及勸王歸依獲益。皆大同也﹞。王皆答言。審能如此。除滅我罪。我當歸依。

爾時大醫名曰耆婆。往白大王。得安眠否。王以偈答。豈得安眠﹝若斷煩惱。不染三界。得涅盤。說深義。身口離過。心無﹝疑熱﹞住寂懷慚。乃至破四魔等八偈。皆結云乃得安隱眠。又說無明煩惱乃至盜未獲財等六偈。皆結不得安隱眠。下引魚在陸等是。次下長行。非偈文也﹞。如魚在陸。如鹿在弶。如王失國。我亦如是。當有何樂得安眠邪。耆婆答言。王𨿽作罪。心生重悔。而懷慚愧。佛說慚愧是二白法。能救眾生。猶如濁水置之明珠。水卽爲淸。王若懺悔懷慚愧者。罪卽除滅。淸淨如本。善哉大王。能信因果。願莫愁怖。有佛世尊。一切知見。憐湣一切。如子羅睺。隨善眾生。如犢逐母。爲大良醫。非六師等。大王能信。惟願速往。闍王答言。如來眷屬如旃檀林。吾極惡人。云何當往。恐不顧念。爾時虛空尋出聲言。無上佛法將欲衰殄。佛日將沒。法山將頹。佛告去世。王之重罪更無治者。汝今已造阿鼻地獄極重之業。必受不疑。此獄間無暫樂。故名無間。不聞八熱地獄暫遭涼風。寒地獄中熱風暫至。各得少樂。余諸地獄數死數活。亦得暫樂。阿鼻地獄都無此事。故名無間。假使一人。獨墮此獄。其身長大。八萬由旬。徧滿其中。間無空處。其身周徧。受種種苦。設有多人亦各徧滿。不相妨礙。故名無間。此獄四方有門。各有猛火。交過通徹。八萬由旬。周匝鐵墻。鐵网彌覆。其地亦鐵。上火徹下。下火徹上。其中罪人如冥在鐵。脂膏焦然。惟願大王速往佛所。除佛世尊。余無能救。王聞是語。覺身戰栗。仰而答曰。汝爲是誰。不現色像。空聲告曰。吾是汝父頻婆娑羅。汝今當隨耆婆所說。莫隨邪見六臣之言。時王聞已。悶絕僻地。身瘡增劇。臭穢倍前。𨿽以冷藥塗而治之。瘡蒸毒熱。但增無損﹝此下第二十卷

﹞。

爾時世尊大悲導師。爲阿闍世王。入月愛三昧。放大光明。其光淸涼。往照王身。身瘡卽愈。王覺瘡愈。身體淸涼。不知其由。問耆婆。耆婆答言。是天中天所放光明。是光無根。非熱非冷。非色非無色。欲度眾生。故使可見。以王先言。世無良醫療治身心。故放此光。先治王身。然後及心。王言世尊亦見念邪。耆婆答言。如人七子。病者偏憂。非不平等。佛利眾生。不觀種姓貴賤。惟善心者則便慈念。此之瑞相。卽月愛三昧所放之光﹝如月光令華開﹝路﹞人心喜。鬱蒸除滅。一切愛樂。此之三昧亦復如是。令善心發。行道者喜。貪瞋熱除。故名月愛三昧﹞。

爾時闍王。卽命大臣。令辦供具。與其夫人。嚴駕車乘。國民隨從。拘屍大眾遙見王來。佛告大眾。阿耨菩提近因緣者。莫先善友。闍王若不順耆婆語。來月七日。必定命終。墮阿鼻獄。爾時大王。卽至佛所。仰瞻相好。如眞金山。世尊告言。阿闍世大王。王聞歡喜。卽作是言。如來顧命。眞知悲憐等無差別。卽白佛言。世尊。假使我今得與梵王帝釋坐起飲食。猶不欣悅。得遇如來一言顧命。深以欣慶。

佛告大王。今當爲汝說正法要。凡夫常當系念身有二十事。所謂﹝一句一事﹞空無無漏。無諸善本。生死未調。深﹝冢﹣豖﹢凡﹞未出。何以見性。云何修定。無常無我。八難難離。怨家常逐。無法遮有。三惡未脫。具惡邪見。未度五逆。生死無際﹝下二句一事﹞。不作善業不得果報。無有我作他人受果。不作樂因終無樂報。若有造業果終不失。因無明生亦因而死。去來現在常行放逸。作是觀已。不樂生死。卽得正觀。爾時次第觀心生住滅相戒定慧相。若不作惡。無有死畏三惡道畏。若不系心觀察是二十事。心則放逸。無惡不造。阿闍世言。我從昔來。初未曾觀是二十事。故造眾惡。今有死畏三惡道畏。自我招殃。造慈重惡。是二十事設觀不觀。必定當墮阿鼻地獄。佛告大王。一切諸法性相無常。無有決定。大王云何言有決定當墮。王白佛言。若爾我之殺罪亦應不定。佛言善哉。殺無定相。何者是父。但於五陰妄生父想。色若是父。四陰應非。界入亦爾。如是色不可害。陰亦不可害。其性不住。過去已滅。未來未至。現在念念滅。色旣不定。殺亦不定。報亦不定。汝父昔於佛所修善。今得爲王。諸佛若不受其供養。則不爲王。若不爲王。汝則不爲王。汝若不爲王。汝則不害。汝若有罪。諸佛亦罪。汝父先有惡心。殺五通仙。令失神通。自作自受。云何汝言父王無辜。若無惡業。卽無惡報。

眾生狂惑凡有四種。一貪狂。二藥狂。三咒狂。四業狂。狂人作惡終不犯戒。若還得心亦不名犯。王本貪國逆害父王。貪狂所作。王何得罪。如醉害母。醒已悔恨。亦無業報。王今貪醉。非本心作。旣非本心。云何得罪。幻作男女。山谷聲響。鏡中面像。夢五欲樂。愚癡謂實。智知虛妄。殺亦如是。凡夫謂實。佛知非眞。大王。殺法殺業。殺因殺果。及以解脫。我皆知之。而無有罪。王𨿽知殺。云何有罪。如人知酒不飲不醉。又如知火亦不燒然。王𨿽知殺。云何有罪。又如人於日月出時作種種罪。𨿽因日月無罪。殺𨿽因王。王實無罪。如王宮中常勅屠羊。心初無懼。人畜𨿽殊。寶命無異。云何於父獨生懼心。大王。世間之人是愛僮僕。不得自在。爲愛驅使而行殺害。設有果報。乃是愛罪。王不自在。當有何咎。大王。夫眾生者名出入息。斷出入息故名爲殺。諸佛隨俗亦說爲殺。大王。色是無常。從無常因生色云何常。受想行識亦復如是。以無常故苦。以苦故空。以空故無常。苦空無我爲何所殺。殺無常者得常樂涅盤。殺苦得樂。殺空得實。殺於無我而得眞我。大王。若殺無常苦空無我。則與我同。我亦殺於無常苦空無我。不入地獄。汝云何入。

爾時闍王如佛所說。觀色乃至觀識。作是觀已。卽白佛言。世尊。我今始知色是無常。乃至識是無常。我本若能知者則不作。世尊。我昔曾聞。諸佛世尊常爲眾生而作父母。𨿽聞是語。猶未定審。今則定知。又聞須彌山王四寶所成﹝金銀琉璃頗梨﹞。眾鳥集處卽同其色。我今來至佛須彌山。則與同色。同色者。知諸法無常苦空無我。我若不遇世尊。當於無量阿僧祗劫在大地獄受無量苦。我今見佛所得功徳。破壞眾生所有一切煩惱惡心。

佛言。若能如是則常在阿鼻。爲眾生受苦。不以爲苦。爾時摩伽國無量人。發阿耨三菩提心。以如是等發大心故。闍王重罪卽得微薄。王及夫人彩女。悉皆同發三菩提心。王語耆婆。我今未死。已得天身。捨於短命而得長命。捨無常身而得常身。令諸眾生發菩提心。卽是天身長命常身。卽以種種香華瓔珞供養。說偈贊佛。

佛贊闍王。善哉善哉。能發此心。莊嚴大眾。常當勤修菩提之心。從是因緣。當得消滅無量惡故。王及國人辭佛還宮。

敬白現在道場實心懺悔之眾。闍王先自悔責。方見如來。語諸法皆空。達眾緣無性。尢悔迷倒妄造惡因故。發大菩提心。證眞常樂我淨。我等從無量劫來。未免惡逆因緣。多日已自懺除。亦聞闍王先悔。今更聞涅盤妙典。佛自說懺根元。根元旣本空無。豈可安然妄執。無妄無執。卽不與貪愛爲奴。旣不事於貪瞋。卽造罪因緣永絕。身心淸淨。淨如琉璃。諸所作爲皆是眞性。斯爲究竟眞實懺悔。

懺悔已。歸命禮三寶。

至心發願

﹝依普賢行願發願偈。今道場已終。故最後發華嚴大部之未究竟。至於菩提樹下成正覺願﹞。

願常遠離惡知識

永離一切諸惡緣

速見如來無量光

具足普賢最勝願

此時善得勝壽命

自在善來人中生

菩薩不久當成就

如彼普賢菩提行

我昔由無智慧力

所造極惡無間因

今用普賢大願王

一念速疾皆消滅

族性種類及容色

相貌智�悉周圓

天魔外道不能摧

堪爲三世所應供

速詣菩提樹王下

坐已降伏諸魔怨

成等正覺轉法輪

普利一切諸含識

發願已。至心歸命禮三寶。

○白眾等聽說經中無常偈

﹝涅盤經第五﹞

諸王得自在

勢力無等雙

一切皆遷變

壽命亦如是

眾苦輪無際

流轉無休時

三界皆無常

諸有悉無樂

有道本性相

一切皆空無

可壞法流轉

常有憂患等

﹝各說無常偈﹞

圓覺道場修證禮懺廣文卷第十六

圓覺道場禪觀修證廣文卷第十七

終南山艸堂寺沙門宗密述

○坐禪法八門

﹝一總標二調和三近方便四辧魔五治病已上五門在此卷﹞。

初總標

夫像季之中。人無定力。說法則如聾奏樂。閒居乃類象無鉤。不務調心。但矜狂慧。擬造佛境。將何所依。且夫行人。不能悟理。惟著事者。蓋心多沈掉。攀緣世藝。耽味欲樂故也。是以有慧無定。如搖動水。如風中燈。多與掉散相應。理如何悟。有定無慧。如暗夜欲行。有足而無目也。又無定無慧。是狂是愚。偏習一門。無明邪見。此二雙運成兩足尊。故天臺修行。多依止觀。況是菩薩所依賴故。今入圓覺理觀。須假禪那靜意息心。方相應故。如澄渟水方現萬像。入道之要。故勸勤修。然四威儀中。坐爲最勝。遠離沈掉。聖所贊揚。故論云。見畫跏趺坐。魔王尙驚怖。何況入道人。端身不傾動。

二調和

云何名爲調和。所謂五法。一者調節飲食。二者調節睡眠。三者調身。四者調息。五者調心。所以者何。今借近譬以況斯法。如世陶師。欲造眾器。先須善巧調泥。令使不彊不軟。然後可就繩輪。亦如彈琴。先應調弦。令寬急得所。方可入弄出諸妙曲。行者修心。亦復如是。善調五事。心使和適。則三昧易生。若有所不調。多諸妨難。善根難發。

第一調食者。夫食之爲法。本欲資身進道。若食過飽。則气急身滿。百脈不通。令心閉塞。坐念不安。若食過少。則身羸心懸。意慮不固。此二皆非得定之道。復次若食穢濁之物。令人心識惛迷。若食不宜身物。則動宿病。使四大違反。此爲修定之初。深愼之也。故經云。身安道隆。飲食知節量。常樂在閒處。心靜樂精進。是名諸佛教。

第二調睡眠者。夫眠是無明惑鄣所覆。不可縱之。若其眠寤寐過多。非但癈修聖法。亦復喪失功夫。能令心識暗晦。善根沈沒。當覺悟無常。調伏睡眠。令神情淸白。念心明淨。如是乃可棲心聖境。三昧現前。故經云。初夜後亦勿有癈。以睡眠因緣。令一生空過無所得也。當念無常之火燒諸世間。早求自度。勿睡眠也。

第三調身。第四調息。第五調心。此應合調。不得別說。但有初中後方法不同。是則入住出相有異故。第一入禪調三事者。行人欲入三昧。調身之宜。若在定外。行住進止。動靜運爲。悉須詳審。若所作粗獷。則气息隨粗。以气粗故則心散難錄。兼復坐時煩憒。心不怡怡。是故𨿽有定外。亦須用心。逆作方便。

後入禪時。須善安身得所。初至繩牀。卽須前安坐處。每令安穩。久久無妨次解衣。寬帶周正。不令坐時脫落。

次當正腳。若半跏坐。以左腳置右腳上。牽未近身。令左腳指與右﹝月﹡坒﹞齊。以右腳指與左﹝月﹡坒﹞齊。若欲令跏。卽上右腳﹝跳﹣兆﹢必﹞。置左腳上次當安手。以左掌置右手上。累手左腳上。掌近當心而安次當正身。前當挺動其身。並諸支節。作七八反。如按摩法。勿令手足差異。竟卽正身端直。令肩骨相對。勿曲勿聳次正頭頸。令鼻與臍相對。不偏不斜。不低不昂。平面正住次口吐呵去胸中穢气。其吐呵之法。開口噓气。放气而出。想身中百脈不通處。教悉隨气而出盡。閉口鼻中納淸气。如是至三。若身息調和。但一卽足次當閉口。唇齒才相拄著。舌向上齶次當閉眼。才令斷外光而已。當端身正坐。猶如碇石。無得身首四支差異。切不搖動。是爲初入禪定時調身方法。舉要而言。不寬不急。是身調相。

第二初入禪調息法者。息有四種相。一風。二喘。三气。四息。前三爲不調相。後一爲調。云何爲風相。坐時則鼻中息出入。常有聲也。云何喘相。坐時息𨿽無聲。而出入結滯不通。是喘相也。云何气相。坐時𨿽無聲。亦不結滯。而出入不細。是名气相。息相者。不聲不結不粗。出入綿綿若存若亡。資神安隱。情抱悅豫。此是相。守風則散。守喘則結。守气則勞。守息則定。復次坐時。有風气等三相。是爲不調。而用心者。後爲患也。心亦難定。若欲調之。當依三法。一者下著安心。二者寬放身體。三者想气徧毛孔中出入。通調無鄣。若結其心。令息微微。然息調。則眾患不生。其心易定。是名行者初入定時調息方法。舉要而言。不澀不滑。是息調相。

第三初入定調心者。有二義。一者調伏亂念不起。二當令沈浮寬急得所。何等爲沈相。若坐時。心中惛惛無所記錄。頭好低垂。是爲沈相。爾時當系念鼻端。令心住在緣中。令無分散意。此可沈治。何等是心浮相。若坐時。心好飄動。身亦不安。念外異緣。此是浮相。爾時宜安心向下。系緣臍中。制諸亂念。心則定住。心則安靜。舉要言之。不沈不浮。是心調相。問曰。心亦得有寬急相不。答曰亦有此事。定心急相者。由坐中撮心用念。因此入定。是故气上脇臆急痛。當寬放其心。想气皆流下。患卽差矣。若心寬痛者。覺心志遊縵。身體透迆。或口涎出。或時暗晦。爾時應斂身急令住緣中。身體相稱。此爲治心有澀滑之相。推之可知。是爲初入定調心方法。本欲入定。本是從粗就細。令心安靜。此則入定初方便也。

第二住坐中調三事者。當一坐之時。隨時長短。攝念用心。是中應善識身息心三事調不調相。若坐時向者。𨿽調身意。而念身寬急。或偏曲低昂。身不端直。覺已隨正。每令安隱中。徧無寬無急。平直正住復次一坐之中。身𨿽調和。而气息或不調。不調相者。如上所說。或喘或復气急。身中脹滿。當用前法。隨而治之。每令息道綿綿。如有如無復次一坐之時。身中息𨿽調。而心或沈或浮。寬急不俱。爾時若覺。當用前法調。令中徧此三事的無前後。隨不調者。而調適之。令一坐之中。身息心三事調適。無相乖越。若和融不二。此則毛孔皆通。消除宿患。如此修定。其道可免。

第三若坐禪時將竟。欲出定時。應先放心異緣。開口放气。想從百脈隨意布散。然復微微動身。次動﹝月﹡坒﹞。反手頭頸次當動二足。悉令暖軟。然後以手徧摩諸毛孔次摩手令暖。以﹝打﹣丁﹢翕﹞兩眼。然後開之。待身熱污消歇。方可隨意出入。若不爾者。坐或得往心出旣升促。則定法未散。住在身中。令人頸痛百骨節彊。猶如風勞。於後坐中。煩躁不安。是故心欲出定。每須在意。此爲出定調身息心方法。以從細出粗。是故名善入出住。如偈說。

進止有次第

粗細不相違

譬如善調馬

欲去而欲住

三近方便

﹝前具總等三門。但是習禪之資。息妄之術。此上調和。猶屬身坐。未名禪法。𨿽云調心。是約身說。故遠方便也。此之五法。皆是趣定之親思。故云近方便也﹞。

云何名方便行調行於五法。五法名者。一欲。二精進。三念。四巧慧。五一心。一欲者。遠離世間一切妄想顚倒。欲得淸淨智慧法門故。亦名爲志。亦名爲願。亦名爲樂。是人志願好樂一切諸法門。故名爲欲。如佛言。一切善法。欲爲其本。二精進者。堅持戒行。棄捨五蓋。初夜後夜。專精不癈。譬如鉆火未熱。終不休息。是名精進。如佛告阿難言。諸佛一心勤精進故。得三菩提。何況余善道法。三念者。念世間爲欺誑可賤。禪定智慧爲尊重可貴。若得禪定。卽能具足發諸無漏一切神通道力。成等正覺。廣度眾生。是爲可貴。故名爲念。四巧慧者。籌量世間樂禪定智慧樂得失輕重。所以者何。世間之樂。樂少苦多。欺誑不實。是失是輕。禪定智慧之樂。無漏無爲寂然閒靜。永離生死。長與苦別。是得是重。如是分別。故名巧慧。復次行者修止觀時。善用如下所明互翻修止觀。意安心得。因是必入法門。是故名巧慧。五一心者。念慧分明。明見世間可患可惡。善識禪定智慧功徳可尊。爾時應當一心決定。修行止觀。心如金剛。天魔外道不能壞故。設使空無所獲。終不退異。設使因此命終。亦勝無量劫來造業命終。是名一心。復次諭如人行。先須知道通塞之相。然後決定一心涉路而進。故說巧慧一心。故云非智不禪。不禪不智。義在此也。

四辯魔事

魔羅秦言殺者。奪行人之財。殺智慧之命故。云何名爲魔事。如佛以功徳智慧。度脫眾生。入涅盤爲事。魔亦如是。常以破壞眾生善根。令流轉生死爲事。若能安心道門。道髙魔盛故。能須善識魔事。但魔有四種。一煩惱魔。二陰界入魔。三死魔。四鬼神魔。鬼神魔相。於此事應知。今當略說。起信論云。若修上者。住於靜處。端坐正意﹝云云乃至﹞。或有眾生。無善根力。則爲諸外道鬼神所惑亂。若於坐中。現形恐怖。或現端正男子等相。當念惟心。境界則滅。終不爲惱。或現天像菩薩像。亦作如來像。相好具足。若說陀羅尼。若說布施持戒忍辱精進禪定智慧。或說平等空。無相無願。無怨無親。無因無果。畢竟空寂。是眞涅盤。或令人知宿命過去之事。亦知未來之事。得他心智。辧才無礙。能令眾生貪著世間名利之事。又令使人數瞋數喜性無常準。或多慈愛。多睡多病。其心懈怠。或卒起精進。後便休癈。生於不信。多疑多慮。或捨本勝行。更修雜業。若著世事。種種牽纏。亦能使人得諸三昧少分相似。皆是外道所得。非眞三昧。或復令人若一日。若二日。若三日。乃至七日。住於定中。得自然香美飲食。身心適悅。不饑不渴。使人愛著。或亦令人食無分齊。乍多乍少。顏色變異。以是義故。行者常應智慧觀察。勿令此心墮於邪网。當勤正念不取不著。則能遠離是諸業障。應知外道所有三昧。皆不離見愛我慢之心。貪著世間名利恭敬故﹝下所引起信一科。是余新添﹞。

鬼神魔有三種。一精媚。二埠愓鬼。三者魔羅。精媚者。十二時獸變化。作種種形色。或少男少女。老宿之形。乃至可畏身相等非一。以惱惑行者。此諸精媚。欲惱行者。各當其時而來。善須引識。若多於寅時來者。必是虎兕等。若多於卯時來者。必是﹝少／兔﹞獐鹿等。若多於辰時來者。必是龍龜等。若多於巳時來者。必是蛇蟒等。若多於午時來者。必是馬驢駝等。若多於未時來者。必是羊等。若多於申時來者。必是猴玃等。若多於酉時來者。必是雞雞鳥等。若多於戍時來者。必是狗狼等。若多於亥時來者。必是豬豕等。若多於子時來者。必是鼠等。若多於丑時來者。必是牛等。行者若見恆用此時來。知是其獸精媚。說其名字呵責。卽當謝滅。

二埠愓鬼者。亦作種種。惱亂行人。或如虫緣人頭面攢刺漝漝。或擊攊人兩掖下。或乍抱持於人。或復言說音聲喧鬧。及作諸獸之形。異相非一。來惱行人者。應卽覺知。一心閉眼。陰而罵之。作如是言。我今識汝。汝是此閻浮提中。食火嗅香。偸蠟吉支邪見鬼。喜破戒。種種惱我。我今持戒。終不懼汝。若出家人。應誦戒序。若在家者誦三歸五戒等。鬼神便卻行匍匐而出。如是若作種種畱難惱人相貌。及余除之法。並如禪經中廣說也。

三魔羅惱亂者。是魔多化作三種五塵境界相。來破人善心。一作違情事。卽是作可畏五塵。令人心恐懼也。二作順情事。卽是作可愛五塵。令人心著也。三作非違非順事。卽是作平品五塵。動亂行者。是故魔名殺者亦殺箭。射五情故。復次一一色中。作三種境界。惑亂行者。作順情色者。或作父母兄弟。諸佛形像。端正男女可愛之境。令人心著色中。作違情境者。或作虎狼師子羅剎之形。種種可畏像。來怖行者。非違順者。但作平品之形。動亂人心。令失禪定。故名爲魔。作種種好惡音聲。作種種香臭之气。作種種好惡之味。作種種苦樂之境界。來觸人身。皆是魔事。其相眾多。不可具說。要舉言之。若作種種五塵。惱亂於人。令失善法。起諸煩惱。皆是魔事軍。以能破壞平等佛法。令人起貪欲憂愁瞋恚睡眠等鄣道法。如經中偈說。

欲是汝初事

憂愁爲第二

饑渴第三軍

觸愛九第四

睡眠第五軍

怖畏爲第六

疑悔第七軍

瞋恚爲第八

利養虛種九

自髙慢人十

如是等軍眾

厭沒出家人

我以智慧力

破汝此諸軍

得成佛道已

度脫一切人

行者旣能覺知魔事。魔羅卽當除滅卻之。卻法有二。一者修止卻之。凡見一切外諸好惡魔境。悉知虛誑。不愛不怖。亦不取捨。分別心息自寂莫。彼自當滅。二者修觀卻之。若見如上所說種種魔境。用止不去。卽當反觀能見之心。不見處所。彼何所惱。如是觀時。尋當謝滅。若遲遲不去。但當正念勿生懼想。不惜不軀命。正心不動。知魔境界如卽是佛界如。魔界佛界一如無二。則於魔界無所捨。於佛界無所取。卽佛法自當現前。魔境消滅。復次若見魔境不謝。不須憂。若見謝亦勿喜。所以者何。未曾見人見魔化作虎來。能食其人。亦未曾見魔化作男女。能作夫妻。尙知皆是幻化。愚人自在驚怖。反起貪著。因是心亂失定。發境狂致患。皆是行人。無智致患。非魔所爲。復次若諸魔境惱亂。或經年月不去者。但當端心正念堅固。不惜身命。莫懷怖懼。當誦大乘方等諸治魔咒。默念誦之。存念三寶。若出禪定。亦當誦咒自防。懺悔慚愧。及誦波羅提木叉。或邪不於正。久久身滅。魔事眾多。說不可盡。善須識之。是故初心行人。必須親近善知識。爲有如此等難事故。是魔入人心神狂亂。或患或喜。因是成患致死。或持令得諸邪禪定智慧神通陀羅尼。說法教化。人皆信伏。後則大壞人出世善事。乃破正法。如是等諸異非一。不可說盡。今略示其要。爲令行者於坐禪中。不妄受諸境界。取要言之。若欲遣邪歸正。當觀諸法實相。善修止觀。是則無邪不破。故釋論云。除諸法實相。其餘一切皆是魔事。如偈說。

若分別憶想

卽是魔羅网

不動不分別

是則爲法印

五治病

行者安心修道。或本四大有病。今用心心自鼓激。發動本病。或時不能善調適身息心三事。內外有所違犯。故有疾發。夫坐禪之法。能善用心者。則四百四病。自然除差。若用心失所。則動四百病。是故若自行化他。應當義識病源。善知坐中內心治病方法。若不知治病方法。不宜動病。非惟行道有鄣。則大命可慮。今明治法中。卽有二意。一明病發相。二明治病方法。言病發相。𨿽復多途。略出不過二種。一四大增損病。二從五藏生病。

四大中病發者。若地大增者。則腫結沈重。身體枯瘠。如是等百一患生。若水大增者。則疾癊脹滿。飲食不消。腹病下痢等。百一患生。若火大增者。則增寒性熱。支節皆痛。口爽大小便不通利等。百一患生。若風大增者。則身體虛懸。戰掉疼痛。悶脹急嘔吐。咳逆气急。如是等百一患生。故經云。一大不調。百一病惱。四大不調。四百四病一時俱動。四大病發。各有相貌。當於坐時及夢中察之。

次明五藏生病之相。從心生患者。多身體寒熱及口燥等。心主口故。從肺生患者。多身體脹滿。四支煩疼。心悶鼻寒等。肺主鼻故。從肝生患者。多患愁憂不樂。悲喜瞋恚。頭疼眼痛眼暗等。肝主眼故。從脾生患者。身體面上游風徧身。瘠瘠癢悶疼痛。飲食失味等。脾主舌故。從腎生患者。患咽喉噎塞腹脹耳滿等。腎主耳故。五藏生患眾多。各有其相。當於坐時及夢中。察之可知。如是四大五藏痛患。因起非一。病相眾多。不可具說。行者若欲修止觀法門。脫有患生。應當善知因起。此二種病。通內外發動。若外陰陽寒冷風熱。飲食不愼。而病從二處發者。一當知因外發動。若由用心不調。觀行違僻。或因發時。不知取與。而致此病。二思慮患生。此因內發病。復次有三種得病因緣不同。一者四大五藏增損得病。如前說。二者鬼神所作故得病。三者業報故得病。如此等病。初得卽治。甚易可差。若得經久。則病盛矣。身羸病結治之。則爲難愈。

二略明治病方法。旣深知病源起發。當作方法治之。治病之法。乃有多途。舉要言之。不出上觀二種方便。云何用止治病相。有師言。俱安心上有病處。則能治之。所以者何。心是一期果報之主。譬如王有所至處。卽羣賊迸散。次有師言。臍下一寸。名憂陀那。此云丹田。若能止心守此不散。終久卽有所治。有師云。常止心足下。莫問行住寢臥。卽能治眾病。所以者何。人以四大不調故。多諸病患。此由心識上緣故。令四大不調。若安心在足下。四大卽自然調適。眾病除矣。有師云。但知諸法虛無所有。不取病相。寂然止住。多有所治。所以者何。由心憶想。鼓作四大。故有病生。息心和悅。眾病卽差。故淨名經云。何謂病本。所謂攀緣。云何息攀緣。謂心無所得。如是種種說用心治病之相非一。故知若修止法。能治眾病也。次明觀治病者。有師言。觀心想用六種气治病者。卽觀能治病。何等六種气。一吹。二呼。三嘻。四呵。五噓。六﹝口﹡血﹞。此六種息。皆唇口之中。想心方便。轉側而作。若於坐中。寒時應吹。熱時應呼。若以治病。吹去寒。呼以去熱。嘻以去病。及以治風。呵以去煩又下气。噓以治肝。呵以治肺。嘻以治脾。﹝口﹡血﹞以治腎。次有師言。若能善用觀想。運作十二種息。能治眾患。一調上息。二下息。三滿息。四焦息。五增長息。六滅壞息。七暖息。八冷息。九衝息。十持息。十一和息。十二補息。此十二息。皆從觀想心生。今略明十二息對治之想。上息治沈重。下息治虛懸。滿息治枯瘠。焦息治睡滿。增長息治羸損。滅壞息治增寒。暖息治冷。冷息治熱。衝息治壅結不通。不通持息治戰動。和息通治四大不和。補息資補四大。善用此息。可以徧治眾患。用之失所。則更生眾患。推之可知。故有師云。善用假想觀。能治眾病。如人患冷。總身中火气而起。卽能治冷。此如雜阿含治禪病祕七十二法中廣說。但今人根機旣鈍。作此觀想。多不成就。故世不流傳。次有師言。但用止觀。檢心折身。四大病不可得。心中病不可得。眾病自差。如是等種種說。用觀治病。此有義理。當知止觀二法。若人得其意。則無病而不治也。若是鬼病。當用彊心加咒以助治之。若是業病。必須加以修福懺悔。患卽息滅。此二種治病之法。若行人善得一意。則自行兼他。況復具足通達。若都不知。則病生無能治理。非惟癈修止觀。亦恐性命有慮。豈可自行教人。是故欲修止觀之者。必須善解內心治病之法。內心治病方法眾多。豈可具傳於文。若欲習之。當更尋謗。上來所出。正是示其大意。依此用之。恐未可采案。

問曰。用心坐中。治病必有效否。

答曰。若具十法。無不有益。十法者。一信。二用。三勤。四恆住緣中。五別病因起。六方便。七久行。八知取捨。九善將護。十識遮鄣。何謂爲信。謂信此法必能治病。何謂爲用。謂隨時常用。何謂爲勤。謂專精不息。取得行爲度。何謂爲恆住緣中。謂細心念念依法而不異緣。何謂別病。別病因起。已如上說。何謂爲方便。謂吐納運心。緣想善巧成就。不失其宜。何謂爲久行。謂若用之未卽有益。不計日用。常習不變。何謂知取捨。益卽勤用。損則捨之。轉心取治。何謂知將護。謂善識異緣犯觸。何謂識遮鄣。謂得益不向外說。未損不疑謗。若依此十法。所治必定有效。不慮也。

圓覺道場禪觀修證廣文卷第十七

圓覺道場修證禮懺文卷第十八

終南山艸堂寺沙門宗密述

六正修

修上觀有二種。一者於坐中修。二者歷緣對境修。第一於坐中修上觀者。四威儀中。乃皆得道學。坐爲最勝。故先約坐以明上觀。略出五意不同。一者對破初心粗亂修上觀。二者對破心沈浮病修上觀。三隨便宜修上觀。四者對治定見細心修上觀。五者爲均齊定慧修上觀。

第一。云何名爲對破初心粗亂修上觀。所謂行者。初坐禪時。亂心粗故。應當修上以除破之。止若不破。卽應修觀。故云對破初心粗亂修觀。

今明修上觀。卽爲二意。先明修上。次明修觀。止有二種。一者事止。二者理止。事止者。卽是守境制心等。若系心鼻端臍間等五處。不令心敬。是名守境止。故經云。系心不放逸。亦如猴著鎖。制心止者。所謂隨心所起。卽便制之。不令馳散。經云。此五根者。心爲其主。是故汝等。當好制心。如是等止。皆是事止。今不分別。理止者。卽是體眞止也。所謂隨心所念。一切諸法。悉知從因緣生。無有自性。則心不取著。心不取著。卽妄念心息。故名爲止。如經中說。

一切諸法中

因緣空無主

息心達本源

故號爲沙門

夫行者。初學坐禪時。欲修十方三世諸佛法者。應當先發大誓願。度一切眾生。誓求無上佛道。其心堅固。猶若金剛。精進勇猛。不惜身命。若不成就一切佛法。終不退轉。所以者何。若無誓願。𨿽復觀空修道。多墮乘地。則一切佛法。終不現前。是故行者。於一切時。大悲弘誓。常不去心。然後於端坐中。正念思惟一切諸法眞實之相。所言一切諸佛法者。卽是約心明一切三界因果法。三界因者。所謂一切善不善法無記一切貪恚癡等結使煩惱法也。三界果者。所謂一切有爲陰界入諸生死法。如是等法。皆因心有。故十地經云。三界無別法。惟是一心作。若行者知心無性。豈有善不善等諸法之實。若諸法不實。卽是虛誑。若知虛誑。則空無有主。若空無有主。則無取著。若無取著。卽妄念心息。若妄念心息。卽結縛永斷。若結縛永斷。則寂念無爲。若無爲者。卽諸法之本源也。若達本源。則愛染不起。若愛染不起。則一切生死乘行壞。若生死乘行壞。則無後世苦果。若無後世苦果。卽是究竟泥洹。故經云。

有心不知心

心者不見心

心起想則癡

無想則泥洹

若行者。能如是修體眞止。當知是人心得泥洹。名大沙門。是則略說修體眞止相。

第二云何名修觀。觀有二種。一者事觀。二者理觀。事觀者。對治助道觀也。理觀者。入道正觀也。智度論云。觀有二種。一者行解。二者實觀。大集經云。行有二種。一者行行。二者慧行。如是等皆是事理二觀之異名。今不廣說。云何名事。如不淨觀治淫欲。慈心觀治瞋恚。如是等五門對治觀。故名事觀。今不分別也。二理觀者。卽是無生觀。亦名眞空觀。觀法實相智慧。如是等種種異名。如瓔珞經中說。有三種觀。一者從假入空觀。二者從空出假觀。三中道正觀。彼經云。從假入空。名二諦觀。從空入出假。名平等觀。是二觀爲方便。由是二空觀。得入中道第一義觀。雙照二諦。心心寂滅。自然流入薩婆若海。是名中道第一義觀。三觀現前。卽入初地。云何名修從假入空觀。如般舟經偈云。

諸法不牢固

常立在於念

已解見空者

一切無想念

行者於初坐禪時。隨心所緣一切諸法。念念不住。𨿽用如上體眞之止。而妄念不息。爾時應當隨心所緣。一切若善不善。無明愛恚等。一切攀緣之念。卽當反觀所起之心。如此等心。爲是有邪。爲是無邪。若是無者。無則無心。云何有念。若謂心是有者。爲在過去未來現在邪。若過去。過去已滅。已滅之法。則無所有。無所有法。何得爲心。若未來。未來未至。未至之法。則無相貌。無相貌法。豈得爲心。若是現在。現在之法。剎那不住。不住之法。則不可得。不可得法。則無有心。無有心故。則一切法空。復次若行者。謂現在心𨿽不住。而非不有剎那覺知之念。以爲心者。卽當約三種有法。以審推撿。何等爲三。如大智度論廣說。一者因緣有。二者相續有。三者相待有。云何觀因緣有中。現在心生不可得。如內有六根。外有六塵。根塵相待。則有識生。故大品經云。眼觸因緣生愛。乃至意觸因緣生愛。根在內故爲因。塵在外故爲緣。故云內外緣受。受者卽是心生也。此五根者。心爲其主。故先當諦觀現在之心。爲從內意根生。爲從外法塵生。爲根塵合生。爲根塵不合故共生。爲離根塵而生。若謂定從意根中有心生者。卽是自性生。若有自性生。是則爲實生故。則意根中。應一時有多心並生。今實不爾。復次若內根能自生者。內根未對外塵時。亦應能自生。今實不爾。是故非內根中自性生。若謂定從外法塵中生者。卽是他性生。所以者何。若根待塵爲自性者。今以塵望根。豈非性也。若從他性而有心生者。他性若是心。則心還自生心。更無心法別他性生。若非心。非心何能生於心。以非心不能生心故。豈得但是外塵時生心。是故非外塵故非外塵他性生。若謂內外根塵合故有心生者。卽共生。則自他性而有生。今實不爾。若自他中各有生。卽不待共故生。若共生。則一時有二生。若自他中各無生。合亦不能生。是故非根塵自性他性合故生。若爲離內外根塵故有心生者。卽是無因緣而有生。從根塵因緣有心生。尙不可得。況無因緣而有生者。則爲惡無罪。爲善無福。𨿽出家空修梵行。已墮定常定斷中故。是故不得內外根塵而有生。行者於內外根塵因緣中。約四句觀。現在心生。畢竟不可得。不可得故不見生相。生相無故。則一切諸法皆無有生。無生而言生者。以世間顚倒不了。於自他等法中。妄計而生。妄計之生是則非生。如夢幻響化鏡中之像。但假名字。名字之生不名爲生。故淨名經云。法不屬因。不在緣故。是中應約上四句。廣歷四諦十二因緣六波羅蜜等。一切解惑法門。分別得生之相。其事云云。不可備說。行者旣觀生如是。觀滅亦然。若心無生滅。但假名字。則一切諸法皆無生滅。亦但假名。名字之法。是則非法。若行者。了知諸法非法。則名亦非名。若所觀之心。用八觀歷八句。撿生滅之相。畢竟不可得者。則能觀之智亦用八觀歷八句。撿生滅之相。畢竟不可得亦如是。是則於因緣中。能觀所觀合有十六種觀。歷十六句。撿心生滅相。畢竟不可得。若不得生滅。而於無生無滅中。起住著者。卽當還就因緣中十六觀。歷十六句。撿無生滅心亦如是。若不得亦生滅。亦不生滅。而依非生滅非不生滅者。卽當還就因緣有中。用十六觀。歷十六句。撿非生非滅。不生滅心亦如是。則於因緣有中。合用六十四觀。歷六十四句。求心畢竟不得。旣不得因成之心。卽破因成假惑也。若於相續中。妄計有心者。亦當用六十四觀。歷六十四句撿心。皆不可得亦如是。觀意𨿽同。而屬對有異。旣不得相續之心。卽破相續假惑也。若於相待中。妄計有心者。亦當用六十四觀。歷六十四句。撿心。皆不可得亦如是。觀意𨿽同。而屬對有異。旣不得相待之心。旣破相待假之惑也。是則於三假。合用一百九十二觀。歷一百九十二句。求心畢竟不可得。若不可得者。則心無所依。若心無所依。則心無所住。若心無所住。則無分別。若無分別。則無是非。若無是非。則無取捨。若無取捨。則諍論心息。若諍論心息。則無愛恚。若無愛恚。則不起覺觀舉緣。若不起覺觀舉緣。則三業寂不動。三業寂不動。卽是正定。若得正定。則豁然大悟心如虛空。心如虛空。發實相智慧。實相智慧者。卽是證一切智。證一切智了自然性。無師智自悟。得慧眼淸淨也。若證一切智慧眼淸淨者。卽永離三界生死結業。通達眞空。心無掛礙。是名從假入空觀也。故大智度論贊般若偈云。

般若波羅蜜

實法不顚倒

念想觀已除

言語法皆滅

無量眾罪除

淸淨心常一

如是尊妙人

則能見般若

若修從假入空觀。有一百九十二翻者。止從觀故。亦有一百九十二翻也。所以者何。觀照一百九十二句中。取著迷心。所計之法。皆無所有。名之爲觀。一百九十二種念想顚倒分別心息。故名爲止。觀止合數。有三百八十四翻。修止觀者。善自尋之。其數宛然。皆有所有。若行者。善得其意。何但止觀。各有一百九十二翻。四諦。十二因緣。六波羅蜜。一切解惑法門。歷句而明。亦各有一百九十二翻。若約互相破相循相卽而辧展轉。則言句無量。如是皆爲約眾生未悟。藥病相勤。作此分別。若於覺悟心中。皆有所有。猶如虛空。尙無一句之法可存。況無量也。是爲菩薩見諦道中別相從假入空觀。不與二乘析法總相從假入空觀共也。是則略明對治初心粗亂從假入空修止觀相。已傳新學。若廣分別。則三三難盡。未了之者。或增疑网。故不具出。是則略說對破初心粗亂意修止觀。

第二對治心沈浮病修止觀者。行者於坐禪時。其心暗塞。無記瞪瞢。或時多睡。爾時應當修觀照了。若於坐中。其心浮動輕躁不安。爾時應修止止之。是則略說對治心沈浮病相分別止觀方法。並同於前。但須善識藥病相對用之。不得對治有乘僻之失也。

第三隨便宜修止觀者。行者於坐禪時。𨿽爲對治心沈故。修於觀照。而由心不明淨。亦無法利。爾時當試修止止之。若於止時。卽覺身心安靜明淨。當知宜止。卽應用止安心。若行者於坐禪時。𨿽爲治浮動故修止。而心不住。亦無法利。當試修觀。若於觀中。卽覺心神明淨寂靜安隱。當知宜觀。卽應用觀安心。是則略說隨便宜修止觀相。分別止觀方法。不異於前。但須善約便宜修之。則心神安隱。煩惱患息。而發諸法門也。

第四對破定見細心修止觀者。所謂行者。先用心觀對破粗心亂。亂心旣息。卽得入定。定心細故。覺身空寂。受於快樂。或利便心發。能以細心取於偏邪之理。若不知定見虛誑。必生貪著。執以爲實。若體知虛誑不實。卽屬愛屬見二煩惱不起。是名修止。若心猶惑著愛見。結業不息。爾時應當修觀。觀於定見之中細心。若不見定見中細心。卽不執著定見。若不執著定見。則愛見不起。亦屬煩惱結業。悉應推滅。是名別修觀。略說對治定見細心修止觀相。分別止觀方法。並同於前。但以破定見細微之失爲異也。

第五爲均齊定慧修止觀者。行者若於坐禪中。因修止故滅。因修觀而入禪定。𨿽得入定。而觀慧微劣。則不能發眞慧。斷諸結使。發諸法門。爾時應當修觀破折。分別觀門。具如前說。若於定中。智慧開發。卽定慧均等。能斷結使。證諸法門。若行者。於坐禪時。因修觀故。或因修止。而心豁然開解。智慧分明。而定心微少故。心則動散故。如風中燈。照物不明了。如釋論云。若無定心。𨿽有觀空無相等智慧。是顚倒智慧。是狂智慧。不能出生死照了一切。爾時應當修止。分別方法。具如前說。以修止故。卽得深禪定。得深禪定故。則智慧定心等。如密室中燈。則能破暗照物分明。修止方法。具如前說。爲均齊定慧二法修止觀也。行者若能如是。於端身正坐之中。善用此五翻修止觀之意。取捨不失其宜。當知是人善修佛法。善修佛法故。必修一生不出過也。

次明第二歷緣對境修止觀者。一身常端坐。乃爲入道之勝妄。而有累之身。必涉事緣。若隨緣對境。而不修習止觀。是則修習有間。結業觸處而起。豈得疾與佛法相應。若於一切時中。但修定慧方便。當知是人必能通達一切佛法。云何歷緣修止觀。所言緣者。謂六種緣。一行。二住。三坐。四臥。五作。六言語。云何名對境修止觀。所言境者。謂六塵境。一眼對色。二耳對聲。三鼻對香。四舌對味。五身對觸。六意對法。行者約此十二事中。修止觀故。名歷緣對境修止觀也。行者若於行時。應作是念。我今爲何等事故欲行。若爲煩惱所使。及不善無記事。卽應行。云何行中修止。若於行時。卽知因於行故。則有一切煩惱善惡等法。了知行心及行者一切法。皆不可得。則妄念心息。是名行中修止。廣明止相如前。皆行中隨所應用而用之也。云何行中修觀。應作是念。生心動身。故有進趣。名之爲行。因此行故。則有一切煩惱善惡等法。卽當反觀行心。不見相貌。當知行者。及一切法。畢竟空寂。是名行中修觀。廣分別觀相。並如前說。當於行中。隨所應用而用之也。行中亦同上所說。類有五翻修止觀也。

復次若應住時。應作是念。我今爲何等事故欲住。若爲煩惱及不善無記事住。卽不應住。若爲善利益事卽應住。云何名住中修止。若於住時。卽知因於住故。則有一切煩惱善惡等法。了知住心及住中一切法。皆不可得。則妄念心息。是名住中修止。止相廣分別如前。住中隨所應用而用之也。云何住中修觀。應作此念。﹝田﹡﹝丁﹣一﹞心駐一。故名爲住。因此住故。則有一切煩惱善惡等法。卽當反觀住心。不見相貌。當知住者及住中一切法。畢竟空寂。是名住中修觀。觀相廣分別如前。住中隨所應用而用之也。住中亦類有五翻修止觀意。同上所說。

復次若於坐中。應作此念。我今爲何等事故欲坐。若爲諸煩惱及不善無記事等坐。卽不應坐。若爲善利益事。卽應坐。云何坐中修止。若於坐時。卽於知因於坐故。則有一切煩惱若善惡等法。了知坐心及坐中一切煩惱善惡之法。皆不可得。則妄念心息。是名修止。止相廣分別如前。坐中隨所應用而用之也。云何坐中修觀。應作是念。由心作念。累腳安身。名之爲坐。因此坐故。則有一切煩惱善惡等法。行者卽應反觀坐心。若不見相貌。當知坐者及坐中一切法畢竟空寂。是名坐中修觀。觀相廣分別如前。坐中隨所應用而用之也。坐中亦有五翻修止觀意。類同上說也。

復次若於寢臥時。應作是念。我今爲何等事故欲臥。若爲諸煩惱及不善不如法放逸等事。卽不應臥。若爲調和四大故臥。卽如師子王臥。云何臥中修止。若於寢息時。卽了知因於眠故。則有一切煩惱善惡等法。了知眠者及眠中一切煩惱善不善法。皆不可得。則妄心息。是名眠中修止。止相廣分別如前。眠中隨所應用而用之也。臥中云何修觀。應作是念。若用心勞乏。卽便惛暗。放縱六識用之。則有一切煩惱善惡等法。行者卽當反觀臥心。不見相貌。當知臥者及一切法畢竟空寂。是名臥中修觀。觀相廣分別如前。眠中隨所應用而用之也。臥中亦類有五翻修止觀意。同上所說。

復次若於作時。應作是念。我爲何等事故欲作。若爲諸煩惱及不善無記事作。卽不應作。若爲善利益事。卽應作。云何名作中修止。若於作時。卽知因於作故。則有一切煩惱善惡等法。了知作者及作中一切煩惱善惡等法。皆不可得。則妄念心息。是名作修止。云何作時修觀。應作是念。由心運身手。造作諸事。因之作故。則有一切善惡等法。卽當反觀作心。不見相貌。當知作者及一切法畢竟空寂。是名作中修觀。觀相廣分別如前。作中隨所應用而用之也。作中亦類有五翻修止觀意。同上所說。

復次若於語時。應作是念。我今爲何等事故欲語。若隨諸煩惱。爲欲論說不善無記事而語者。卽不應語。若爲善利益事。卽應語也。云何名語中修止。若應語時。卽知由此語故。則有一切煩惱善惡等法。了知語者及語中一切煩惱善不善法。皆不可得。則妄念心息。是名語中修止。止相廣分別如前。語中隨所應用而用之也。云何語中修觀。應作是念。由心覺觀。鼓動气息。衝於咽喉唇舌齒齶。出音聲言語。因此語故。則有一切煩惱善惡等法。卽當反觀語心。不見相貌。當知語者及一切法畢竟空寂。是名語中修觀。觀相廣分別如前。語中亦類有五翻修止觀意。同上所說。

復次。云何名眼見色時修止。若見色時。卽知如鏡中像。水中月。乾闥婆城。𨿽有見而無定實故。若見順情之色。不起貪愛。見違情之色。不起恚惱。見非違非順之色。不起無明及諸亂想。是名修止。止相廣分別如前。眼見色時。隨所應用而用之也。云何眼名見色時應修觀。應作是念。隨有所見。卽無見相。所以者何。於彼根塵空名。空明之中。各各無見。亦無分別。和合因緣出生眼識。眼識因緣卽生意識。意識生時。卽能分別種種諸色。因此則有一切煩惱善惡等法。卽當反觀念色之心。不見相貌。當知見者及一切法畢竟空寂。是名爲觀。觀相廣分別如前。若眼見色時。隨所應用而用之也。見色中亦類有五翻修止觀意。如上所說。

復次耳聞聲時修止者。隨所聞聲。卽知如響相。若聞順情之聲。不起愛心。聞違情之聲。不起瞋心。聞非違非順之聲。不起分別心。是名修止。止相廣分別如前。聞聲中隨所應用而用之也。云何修觀。應作是念。隨所聞聲。空無所有。但從根塵和合生於耳識。次意識生。彊起分別。因此則有一切煩惱善惡等法故。卽當反觀聞聲之心。不見相貌。當知聞者及一切法畢竟空寂。是名爲觀。觀相廣分別如前。於聲中。隨所應用而用之也。聞聲中亦類五翻修止觀意。同上所說。

復次鼻嗅香時修止者。隨所聞香。卽知如火中焰。如水中气。虛空中香。若聞順情之香。不起著心。違情臭气。不起瞋相。非違非順之香。不生亂念。是名修止。止相廣分別如前。嗅香中隨所應用而用之也。云何修觀。應作是念。念取聞香。虛誑無不實。所以者何。根塵合故卽生鼻識。次生意識。彊分別妄生香想。因此卽有一切煩惱善惡等法。卽當反觀聞香之心。不見相貌。當知聞香者及一切法畢竟空寂。是名修觀。觀相廣分別如前。於聞香中。隨所應用而用之也。聞香中亦類有五翻修止觀意。同上所說。

復次舌受味時修止者。隨所受味。卽知如於夢幻中得味。若得順情美味。不起貪著。違情惡味。不起瞋心。非違非順之味。不起分別意想。是名修止。止相如前廣分別。於受味時。隨所應用而用之也。云何名舌受味時修觀。應作是念。今所受味。實不可得。所以者何。外六味性無分別。內舌根本性亦無知。和合內外因緣則舌識生。次生意識。彊取味相。因此則有一切煩惱善惡等法。反觀緣味之識。不見相貌。當知受味者及一切法畢竟空寂。是名修觀。觀相廣分別如前。於受味中。隨所應用而用之也。舌受味中。亦類有五翻修止觀意。同上所說。

復次身受觸時修止者。隨所覺觸。卽知影化不實。若受順情樂觸。不起貪著。受違情苦觸。不起瞋腦。受非違非順之觸。不起憶想分別。是名修止。止相廣分別如前。於受觸中。隨所應用而用之也。云何身受觸時修觀。應作是念。輕重冷暖澀滑等名之爲觸。頭等六分名之爲身。觸性虛假。身亦不實。誰能文觸。和合因緣。卽生身識。次生意識。憶想分別苦樂等相。故名爲觸。卽當反觀緣觸之心。不見相貌。當知受觸者。及一切法畢竟空寂。是名修觀。觀相廣分別如前。於受觸中。隨所應用而用之也。身觸受中。亦類有五翻修止觀意。同上所說。

復次意知法中修止觀相。如初約坐禪中明。修止觀五翻之意。是中廣分別。今重不明。行者若能於行住坐臥。見聞覺知等。一切處中。修止觀者。當知是人眞修。摩訶衍中。如大品經中佛告須菩提。若菩薩行知行。坐時知坐。乃身服僧伽梨。視的一心。出入禪定皆知。故名菩薩摩訶薩。摩訶衍以不可得故。

復次若人如是一切處中。修行大乘。是人則於世間。最勝無與等者。如釋論中偈說。

閒坐林樹下

寂然滅諸惑

澹泊得一心

斯樂乃安樂

人求世間利

名衣好牀褥

斯樂非安穩

求利無厭足

納衣行乞食

動止心常一

自以智慧眼

觀知諸法實

種種諸法中

皆以等觀入

解慧止寂然

三界無倫匹

七善根發

行者若能如是於從假入空觀中善修止觀者。則於坐中。心身明淨。爾時當有種種善根開發。應須識知。略明善根開發之相。有二種不同。一者外善根發相。所謂布施。持戒。孝順父母尊長。供養三安。及讀誦聽學等。善根發相。此是外事。與魔境相應。今不分別。二者內善根發相。所謂諸禪法門善根開發也。卽爲三意。一正明善根發相。二分別眞僞。三明用止觀長養善根。

第一內善根發相。五種善根相不同。一息道善根發相。二不淨觀善根發相。三慈心善根發相。四觀因緣善根發相。五念佛善根發相。一息道善根發相者。行者善修止觀故。身心調適。妄念心息。因是自覺其心。漸漸入定。發於欲界及未到地定身心。泯然空寂。定心安穩。於此定中。都不見身心相貌。於後或經一坐二坐。乃至一日二日一月二月。將息得所。不退不失。卽於定中。忽覺身心運動。八觸而發。八觸者。謂覺身動癢冷暖輕重澀滑等。當觸發時。身心安定。虛微悅預。快樂淸冷。不可爲諭。是數息根本禪定善根發相。

復次行者。或於欲界未到地中。忽然覺息出入長短。知徧身毛孔皆悉虛疎。卽以心眼見內三十六物。猶如開倉見諸麻豆等。心大驚喜。寂靜安快。是爲隨息特勝善根發相。二不淨觀善根發相。行者若得欲界未到地定。身心虛寂。忽然見佗男女身。死已胮脹爛壞虫膿流出。見白骨狼籍。其心悲喜。厭患所愛。此爲九想善根發相。或於靜定之中。忽然見內身外身不淨胮脹狼籍。自身白骨。從頭至足。節節相柱。見是事已。定心安隱。覺悟無常。厭患五欲。不著我人。此是背捨善根發相。或於定心之中。見於內身外身一切飛禽走獸。衣服飲食。屋舍山林。皆悉不淨。此爲大不淨善根發相。三慈心善根發相。行者因修止觀故。若得欲界未到地定。於此定中。忽然發心。慈念眾生。或緣觀人得樂之相。卽發深定。內心悅樂淸淨。不可爲諭。中人怨人乃至十方五道眾生。亦復如是。從禪定起。其心悅樂。隨所見人。顏色常和。是爲慈心善根發相。行者因修止觀故。若得欲界未到地定。身心靜定。忽然覺悟心生。推尋三世無明行等諸因緣。不見我人。卽離斷常。破諸邪執。得定安穩。解慧開發。心生法喜。不念世事。乃至五陰十二入十八界。分別亦如是。因緣發相。五念佛善根發相。行者因修止故。若得欲界未到地定。身心空寂。忽然憶念諸佛功徳相好不可思議。所有十力四無畏不共三昧解脫等法不可思議。神通變化無礙說法。廣利眾生不可思議。如是等無量功徳不可思議。作是念時。卽敬愛心生。三昧開發。身心快樂。淸淨安隱。無諸惡相。從禪定起。身體輕利。自覺功徳巍巍。入所敬愛。是爲念佛三昧善根發相。

復次行者。因修止觀故。若得身心證靜。或發無常苦無我不淨。世間可厭患。食不淨無斷𨿽盡想。念佛法僧戒捨天六念。念處﹝四念處﹞正勤﹝四正勤﹞如意﹝四如意﹞根﹝五根﹞力﹝五力﹞覺﹝七覺支﹞道﹝八正道﹞空無相無作。六度波羅蜜。神通變化等。一切法門發相。是中應廣分別。故經云。制之一處。無事不辦。

第二分別眞僞者。卽爲二意。一明邪相。二辧眞正相。僞相者。若發如上諸禪時。隨因所發之法。或身手紛動。或時身重如物鎭壓。或時身輕欲飛。或身如被縛。或時透逸垂熟。或時煎寒。或時狀熱。或見諸異種種境界。或時其心暗蔽。或時起諸惡覺。或時外散亂善事。或時歡喜躁作。或時憂愁悲思。或時惡觸觸身。身毛驚豎。或時大樂昏醉。如是種種邪法。與禪俱發。名爲邪僞。此之邪定。若人愛著此。卽與九十六種鬼神法相應。多好失心癲狂。或時諸鬼神等。知人念著其法。卽加勢力。令發諸深邪定智慧辧才神通。感動世人。見者謂得道果。皆悉信伏。而其內心顚倒。專行思法。是人命終。永不值佛。還墮鬼神道中。若在生時。多行惡法。卽墮地獄。若欲知其因緣。當尋九十六種邪道。卽明見此事。行者修止觀時。若證如是等禪。有此諸邪僞相。當卽卻之。若知虛誑。正心不著。卽當謝滅。若不滅。應用止觀。觀破卽滅矣。二次明禪發相。若於坐中。發諸禪時。無有如上所說諸法等。隨禪發時。卽覺與定相應。空明淸淨。內心喜悅。澹然快樂。無有覆蓋。善心開發。信敬增長。智鑑分明。身心柔軟。微妙虛寂。厭患世間。無爲無欲。出入自在。是爲正禪發相。譬如與惡人共事。恆相觸惱。若與若人共事。久久愈見其美。分別邪正二種相。亦如是也。

第三次明修止觀長養諸根者。若於座中。諸善根發時。應用止觀二法。修令增長。云何修。若宜用止。則以止修之。若宜用觀。卽可用觀。略示大意。

八證相

若行者如是修止觀時。卽能了知一切諸法。皆由心生。因緣虛假不實故空。以知空故。卽不得一切諸法名字相貌。卽是體眞止也。爾時上不見佛果可求。下不見眾生可度。是名從假入空觀。亦名二諦觀。亦名慧眼。亦名一切智。若住此觀。卽墮聲聞辟支佛地。故法華經中。諸聲聞等自嘆言。我等若聞淨佛國土。教化眾生。不生喜樂。所以者何。一切諸法。皆悉空寂。無生無滅。無大無小。無漏無爲。如是思惟。不生喜樂。當知若見無爲。入正位者。其人終不能發三菩提心。此則定力多故。不見佛性。若菩薩爲度一切眾生。成就一切佛法故。不應取著無爲。爾時應修從空入假觀。卽當諦觀。心性𨿽空。緣對之時。亦能出生一切諸法。猶如幻化。𨿽無定實。亦有見聞覺知等相。差別不同。行者如是觀時。𨿽知一切諸法。畢竟空寂。能於空中。修種行。如空中種樹。亦能分別眾生諸根性。故無量故則說法無量。若能成就無量辧才。卽能利益六道苦眾生。是名方便隨緣修止。卽是從空入假觀。亦名平等觀。亦名法眼。亦名道種智。住此觀中。智慧力多。𨿽見佛性。而不明了。菩薩𨿽復成就如此二觀。猶是方便觀門。非止觀也。故瓔珞經云。前二種方便道。因是二空觀。得入中道第一義觀。雙照二諦。心心寂滅。自然流入薩婆若海。若菩薩欲於一念中。具足一切佛法者。應修息二邊分別止中道正觀。云何修正觀。若能體知心性非眞非假。息緣眞假。息緣眞假之心。名之爲止。諦觀心性非空非假。而不壞空假之法。若能如此照了。卽於心性通達中道。圓照二諦。若能於自心中。見中道二諦。卽見一切諸法。中道二諦。亦不取中道二諦。以決定性不可得。是名中道正觀。如中論偈中說。

因緣所生法

我說卽是空

亦名爲假名

亦是中道義

尋此偈意。非惟具足分別正觀之相。亦是兼明前二種方便觀門中道正觀。卽是佛眼。卽是一切種智。若住此觀。卽是定慧力等。了了見於佛性。卽安住大乘。行步平正。其疾如風。若行疾如風。卽是自然流入薩婆若海。若流入薩婆海。卽是行如來行。若行如來行。卽是入如來室。若入如來室。卽著如來衣。若著如來衣。卽是坐如求座。若坐如來座。卽是以如來莊嚴而自莊嚴。若以如來莊嚴而自莊嚴。卽是獲得六根淸淨。若得六根淸淨。卽是入佛境界。若入佛境界。卽於一切法無所染著。若於一切法無所染著。卽是一切諸佛皆現在前。若一切諸佛皆現在前。卽是成就念佛三昧。若成就念佛三昧。卽是安住首楞嚴定。若安住首楞嚴定。卽得普現色身三昧。卽能普入十方國土。教化眾生。若普入十方國土教化眾生。卽是嚴淨一切佛剎。若嚴淨一切佛剎。卽是供養十方諸佛。卽能受持一切諸佛法藏。若能受持一切諸佛法藏。卽能具足一切諸行諸波羅蜜。若具足一切諸波羅蜜。卽入頓悟大菩薩位。卽與普賢文殊。共爲等侶。若與普賢文殊爲等侶。卽在法性身中。若常在法性身中。卽爲十方諸佛稱嘆授記。若爲稱嘆授記。卽是莊嚴兜率天道。若莊嚴兜率天道。卽能示現降身母胎。若示現降身母胎。卽能示現出家行詣道樹。若示現行詣道樹。卽能示現降伏大力魔怨。若示現降伏魔怨。卽能示現成等正覺。若示現成等正覺。卽能示現轉正法輪。若示現轉正法輪。卽能示現入般涅盤。若示現入涅盤。卽是於十方國。究竟一切佛事。若究竟佛事。卽是具足眞應二身。若具足二身。卽是初發心住菩薩也。故華嚴經云。初發心時。便成正覺。了達諸法眞實之性。所有慧心不由他悟。亦云初發心菩薩。得如來一身無量身。亦云初心菩薩具足八相成道。亦云初發心菩薩卽是佛。涅盤經云。發心畢竟二不別。如是二心先心難。大品經亦云。須菩提。有菩薩摩訶薩。從初發心。卽座道場。轉正法輪。當知是菩薩爲如佛。法華中。龍女所獻珠爲證。如是等經。皆明初心具足一切佛法。若於初心具足一切佛法者。卽是大品經中。阿字法門。卽是法華經中。爲令眾生開佛知見。卽是涅盤經中見佛性故。住大涅盤。是則略說初心菩薩因修止觀證果之相。

次明後心證果之相。後心所證境界。則不可知。今推教所明。終不離止觀二法。所以者何。如法華經中。殷勤稱嘆諸佛智慧。卽觀義。此卽是約觀以明觀行也。涅盤經中。廣解百句解脫。以釋大涅盤者。卽是約止以明果也。故云。大涅盤亦名常寂定。定者卽是止義。法華經中。𨿽約觀智明果。卽攝於止。故云乃至究竟涅盤常寂滅相終歸於空。涅盤𨿽約止明果。亦攝於觀。故以三徳。爲大涅盤。此二大經。𨿽復文義出沒不同。莫不皆約止觀二門辧無究竟。並據定慧兩法。以明極果。行者當知。若初中後果。皆不可思議故。新金光明云。前際如來不可思議。中際如來種種莊嚴。後際如來常無破壞。如是皆約修止觀二心辧果。故般舟三昧經中偈云。

諸佛從心得解脫

心者淸淨名無垢

五道鮮潔不受色

有解此者名大道

贊圓覺

金紫光錄大夫守中書侍郎兼戶部尙書同中書

門下平章事集賢殿大學士裴休撰

眾生諸佛塵沙徳

同薀光明大藏中

覺心平等徧十方

迷人顚倒生分別

法王有法名圓覺

流出眞如及涅盤

無明無體如空華

覺心旣顯無明滅

蔩朝境寂身心淨

初結菩提廣大緣

須依圓照廓情塵

方是如來本因地

是故眾等汝當知

隨順文殊因地法

一切眾生虛妄境

皆生圓覺妙心中

如彼空華實不生

從空有故從空滅

翳除華滅空元淨

知顯塵消覺圓�

幻心只向覺心生

莫於覺外求離幻

日輪當午羣陰滅

覺體今明眾幻除

幻除覺滿覺非空

莫疑是幻還修幻

是故眾等汝當知

隨順普賢修幻法

如來淨覺離紛染

求證先依戒定門

妄身無體妄心空

幻心滅故幻塵滅

鏡磨垢盡靑黃顯

智照情空物我融

惟有圓明大覺心

根塵器界皆淸淨

虞泉日沒山阿暗

靈腑心昏夢幻勞

深觀人法二俱空

悟取眾生本成佛

是故眾等汝當知

依此修持免迷悶

如來妙覺圓明體

煩惱眞如本不分

始終生滅若循環

皆是輪回妄中見

岸移月運俱旋復

礦盡金成礦不生

浮心巧見執疑情

終不能遊寂滅海

蔩朝淨念如來境

先斷輪回根本心

若將圓覺妄中觀

覺隨妄轉何由辧

是故眾等汝當知

莫於圓覺生三或

一切眾生無始際

皆因淫欲受諸身

將知累劫久輪回

只緣貪愛爲根本

紛紛欲境多違順

杳杳迷途厭死生

若除渴愛斷輪回

便於圓覺能開悟

日光𨿽盛浮雲蔽

覺性常圓二部昏

若欲安心妙覺城

依願修行斷諸障

是故眾等汝當知

常將慧日爲心鏡

大覺圓明離諸相

無有輪回及聖凡

眾生菩薩二皆空

功用妄中顯差別

淨心起解凡中信

覺體生心聖外賢

照覺雙忘十地人

眞妄俱融始成佛

黃昏境物皆虛寂

正是收心在觀時

若希觀世證菩提

一切境中離虛妄

是故眾等汝當知

早超凡位成眞智

圓覺道場修證禮懺文卷第十八

附用圭峯圓覺修證儀十二章頌分各成一頌

鏡庵釋

行霆

序分說儀

圓覺先須了說儀

不同穢土混凡機

婆伽梵主身全現

大光明藏處希奇

百千大士同斯會

十二眞人欲問時

不二境中圓鏡像

何殊光瑩淨璢璃

頌文殊章

妙徳初徵本起因

曾知離病可修眞

陀羅尼門周法界

大圓覺海絕涯津

無明夢裏迷緣影

翳眼華中妄執身

忽然夢醒翳華滅

何曾動著本來人

頌普賢章

普賢次問漸修眞

通爲三根審行門

幻匪覺心心外物

華非空性性中存

覺心不動妄華寂

妄境無生智孰論

幻盡覺圓眞體現

灰飛煙滅火無因

頌普眼章

普眼圓融因果相

身心影像體隨妄

先了二空淸淨門

次修三觀圓頓行

能所兼妄凡聖情

愛憎寧復論差當

曾知本有摩尼珠

五色靑黃焉可狀

頌金剛藏章

金剛執難聖凡身

本悟緣何有妄因

三問連環分別見

諸門開諭性元眞

空華起滅元由妄

金礦銷融永絕塵

若要測量圓覺海

入思惟地倍沈淪

頌彌勒章

彌勒推究輪回本

若斷貪愛生死盡

愛欲爲因過旣深

愛命爲果緣難泯

二障就於五性分

四生遂成六道蘊

若親善友愛見亡

自然悟入無生忍

頌淨慧章

淨慧倫排證悟人

彊分四位順天眞

凡賢聖果𨿽然異

悟迷染淨與誰親

先明依位循諸性

次辧忘心頓證因

一智了然超脫處

有無情盡覺芽春

頌威徳章

威徳請開三種觀

中根始此分章段

四門開處任方來

三類修時非雜亂

靜鏡圓明全顯彰

幻苗增長無涯畔

器中鍠可諭禪那

三法能起生死岸

頌辧音章

辧音又問幾般輪

幾種修持可證眞

單復圓門𨿽有異

靜幻寂觀要區分

各安標記欲探結

先慕求哀悔罪根

二十五輪依幻覺

無修習處示修因

頌淨業章

淨業斷除人我執

俱緣四相妄迷習

無明主宰爲我根

心存證者乃人立

壽命業智潛續存

眾生我人所不及

由玆憎愛煩惱生死

覺城昧此何能入

頌普覺章

普覺離病托師親

當依端正知見人

行住坐臥迹莫計

作止任滅病非因

自他除病不除法

供事捨財及捨身

憎愛直須無種子

始於圓覺可修眞

頌圓覺章

圓覺道場圓證悟

下根於是開眞路

三期限量可隨宜

四眾安居絕緣故

以大圓覺爲伽藍

踞菩薩乘行願度

曾知證入總該前

諸佛共依如是住

頌賢善首章

善首流通正法門

五名於是爲區分

十二部經眞了義

百千諸佛共談論

佛境佛地已開演

頓教�機今得聞

儻解百川歸大海

何妨一法被多根

頌判攝

圭山才悟卽流通

卻依賢首以弘宗

傍探四疏明差當

徧究羣詮定有空

頓教收經佛自判

圓門兼屬義堪從

若將經教論相攝

克體全收終頓中

