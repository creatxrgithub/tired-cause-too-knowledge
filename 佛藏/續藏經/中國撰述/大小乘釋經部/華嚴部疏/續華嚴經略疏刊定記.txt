續藏經續華嚴經略疏刊定記

唐慧苑述

京兆靜法寺沙門慧苑述

刊定記者。苑以薄佑。��和上遽遷生所。制玆略疏。經才四分之一。始自妙嚴品。訖乎第二十行。並能造十定疏前之九定。而懸談與中間及十定後疏。並未修葺。其已撰者不遑剪刻。今故鳩集廣略之文。會撮舊新之說。再勘梵本。讎校異同。順宗和教。存之以折衷。簡言通意。箋之以筆削云爾。

將釋此經。略開十門。一教起所因。二藏部所攝。三顯教差別。四簡所被機。五能詮教體。六所詮宗趣。七顯義分齊。八部類傳譯。九具釋題目。十依文正釋。

初中有二。先總辧名意。後正顯教起。言總辧名意者。觀夫大像無形。赴感則形而無極。大音無說。應器則說而無窮。蓋知形不自形。感赴而形矣。說無自說。器應而說焉。無形而形。彌十方而不廣。赴無極而不疲。無說而說。互九世而不延。應無窮而不倦。大方廣佛華嚴經者。實可謂不思議之祕藏難測量之教海。文言浩汗。該眾典以爲源。理趣淵玄。會殊途而同致。其爲體也。則不生不滅非有非無。用不滅爲無生。以不生爲無滅。事包萬類。理極一如。理無事而不融。事無理而不液。故觸類成教。卽教亡言。混眞俗於雙際。跨空有於中道。筌蹄絕寄。教网踰張。魚兔無依。義山彌峻。其爲徳也。同異類之殊體。則微細容持。同異類之別軀。則展轉重現。微細之境難信。曉之以芥瓶。重現之相易疑。諭之以帝网。其爲用也。則不分而徧。不去而臻。一多大小而互爲延促。靜亂而相攝。多劫入於一念。非捲非舒。微塵納於世界。無增無減。於是剎該淨穢。娑婆震而華藏動。主融報化。瞻盧捨以見牟尼。括三際之二七日。乃闡揚之時分。總五位之一多身。爲輔翼之圓滿。卽此卽彼之體用。不起而升四天。互隱互顯之主伴。不謀而應十剎。現能仁之海印。七處昭彰。開所化之蓮華。九會彪炳。若乃具金剛種。𨿽八難而聞經。闕智眼因。對十身而莫睹。善財詢友。表隨順以南行。妙徳從機。顯濫觴於東廟。然則大以體性包含。方廣業用周徧。佛謂兩悟圓極。華諭萬行披敷。嚴則通能通所。經則爲貫爲攝。故云大方廣佛華嚴經。世主妙嚴品第一者。世謂世間。則眾生之別稱。主謂君主。則諸王之異名。妙卽法門深妙。嚴是威徳莊嚴。品乃品類。第謂次第。一是創名爲數之首。斯經有三十九品。此品建初。故稱第一。故曰大方廣佛華嚴經世主妙嚴品第一。按梵本。此品具名薩婆嚕雞印拏上倈﹝良追﹞驃訶柰耶缽攞叵婆娜忙缽裏勿多。此云名一切世主莊嚴法門威徳品。釋曰。此品𨿽亦說同生眾莊嚴法門顯佛威徳。然以異生有三十九眾同生惟一。從多爲稱。又此品亦但顯世主功徳利益等相。威徳之言爲顯佛者。功徳施般若論云。一切經首列眾者示現如來大威徳故。

後正辧教起所因中三。一宿因故。二現緣故。三所爲故。初中二種。一願力故。此復二種。一化主願。二助化願。故普賢三昧品云。十方諸佛告普賢菩薩言。以毗盧遮那如來本願力故。亦以汝修一切諸佛行願力故。所謂能轉一切法輪故。十住品云。十方諸佛告法慧菩薩言。又是毗盧遮那如來往昔願力。乃至云。令汝說法。十行十向十地品等皆同此說。現相品頌云。毗盧遮那佛。願力周法界。一切國土中。恆轉無上輪。又云。十方中所有。諸大世界海。佛神通願力。處處轉法輪。又云。如來大威力。普賢所成願。一切國土中。妙音無不至。二善根力故。亦有二種。一說法菩薩自善根力。二同會菩薩眾善根力。此中善根。除願智以外一切善根。十住品云。爾時十方諸佛告法慧菩薩言。及汝所修諸善根力。令汝入是三昧而演說法。十行品。十方諸佛告功徳林菩薩言。及諸菩薩眾善根力令汝入是三昧而演說法。回向品云。十方諸佛告金剛幢菩薩言。諸菩薩善根增勝故。令汝入是三昧而演說法。

第二現緣事有四。一智慧故。二加持故。三勸請故。四三昧故。初智慧者。回向品云。爾時十方諸佛告金剛幢菩薩言。及由汝智慧淸淨故。乃至云。令汝入是三昧而演說法。十地品。爾時十方諸佛告金剛藏菩薩言。亦是汝勝智力故。欲令汝爲一切菩薩說不思議諸佛法光明故。二加持者有二種。一他方佛加持。二當會佛加持故。普賢三昧品云。十方諸佛告普賢菩薩言。佛子。此是十方諸佛共加持汝。乃至云。所謂能轉一切佛法輪故。十住品云。爾時諸佛告法慧菩薩言。十方各千佛剎塵數諸佛。悉以神力。共加於汝。又是毗盧捨那如來威神之力。乃至云。令汝說法。十行十向十地等品。皆同此說。又上下文中。明諸菩薩對佛說法贊頌等。皆云承佛神力者。是其類也。三勸請者。如現相品中諸菩薩等念請。普賢三昧品中諸菩薩偈請。名號品中諸菩薩念請。賢首品中文殊勸說。十住十行十向等品。皆是十方諸佛勸說。十地品中三家勸請。乃至入法界品等。其中勸請如文應知。恐繁不具。四三昧者。於九會中。但諸菩薩將欲說法。先承佛力。入定方說者。皆卽是其教起緣也。

第三所爲中。廣有無量。略標十種。一機感故。此中機感有二種。一者現在機感。二者未來機感故。初發心功徳品云。是時十方萬佛剎塵數同名法慧佛。贊法慧菩薩言。汝今能說此法。汝說此法時。有萬佛剎塵數菩薩。發菩提心。我等今者悉授彼記。於當來世。過不可說無邊劫。同一劫中。而得作佛。皆號淸淨心。所住世界各各差別。我等諸佛。護持此法。令未來世一切菩薩未曾聞者皆悉得聞。出現品云。是時十方各八十不可說百千億那由他佛剎塵數。同名普賢佛。贊普賢菩薩言。善哉佛子。乃能說此法。今此會中十方佛剎塵數菩薩。得一切菩薩神通三昧。我等皆與授記。一生當得阿耨菩提。復有佛剎塵數眾生。發阿耨菩提心。我等亦與授記。當來不可說佛剎塵劫。皆得成佛。同號殊勝境界。我等爲令未來諸菩薩聞此經故。皆共護持。離世間品云。十方諸佛。告普賢菩薩言。我等諸佛悉共同心。護持此經。令現在未來諸菩薩眾未曾聞者皆當得聞。賢首品云。賢首菩薩說此偈已。惡道休息。釋曰。此惡道眾生。與法宿緣。應得法力。感玆教起。又如天上諸會中天女等。皆是現在應教之機令此教起。又三世十方所有佛教。無非機感。所以者何。離機之外。佛無說故。問機感旣通現未。何故不入現緣中攝。答只爲通現未。不惟現在緣故不入也。問向引發心等品。皆云諸佛爲未來菩薩護持此經者。自餘眾生豈絕無分。答若兼正通爲則徧該四類。如下被機中說。今就正爲。惟說菩薩。

二爲顯行位故。此有二種。一者行布行位。如三賢十地等說。二者圓融相攝行位如普賢行品等說然上二門互無障﹝得﹣彳﹞。所以者何。行布是教相施設。圓融是理性徳用。相卽性之相故。行布不﹝得﹣彳﹞圓融。性卽相之性故。圓融不﹝得﹣彳﹞行布。故世親菩薩。以六相門圓融十句也。

三爲顯果徳故。此亦二種。一依果。謂華藏世界海。二正果。謂十佛身通三世間。如初會中四十三眾內。除座中眾。餘眾所贊佛徳。及第二會中。佛光名號徳。第六會中。十地果分徳。第七會中。相海隨好不思議法等徳。出現品中。十種現世間徳。第八會中。二千句內。末後一百九十句。化用徳故。度世經二千答內分爲六段。其第六段中。有五百一十句。前三百二十句。明因圓。後一百九十句。明果滿也。第九會中。佛入三昧。放眉間光。現法界身云。令眾睹見。自在之徳也。

四爲顯佛田生福勝故。出現品云。於如來所。見聞親近。所種善根。皆悉不虛。何以故。此小善根。不與有爲諸行煩惱而共住故。譬如丈夫食小金剛。又如小火能燒如須彌山大漧艸﹝廿／積﹞。又如善現大藥王樹見聞覺知皆獲利益無空過等。廣如下說。

五爲顯於法獲勝益故。此有二種。一於佛現在。聞法得益。如前機感中說。二於佛遺教時。聞法得益。此通十法行。攝論第七云。書寫供養轉施聽聞披讀受持開示諷誦思惟修習。餘論中初名信樂。最後名修行。中間大同。勝天王第七。初書寫。末後修行。中間亦略。賢首品云。趣大乘者猶爲易。能信此法倍更難。況能誦持爲人說。如法修行眞實解。乃至云。十剎塵數眾生所。悉施樂具經一劫。彼之福徳未爲勝。信此法者爲殊勝。十剎塵數如來所。悉皆承事盡一劫。若於此品能誦持。其福最勝過於彼。出現品云。一切二乘不聞此經。何況受持讀誦書寫解說。惟諸菩薩乃能如是。是故菩薩摩訶薩聞此法門。應大歡喜以尊重心恭敬頂受。何以故。菩薩摩訶薩信樂此經。疾得阿耨菩提故。設有菩薩。無量百千億那由他劫。行六波羅蜜。修集種種菩提法。若未聞此如來不思議大威徳法門。或時聞已。不信不解不順不入。不得名爲眞實菩薩。以不能生如來家故。若聞此經。信解隨順悟入。當知此人生如來家。乃至云。深入如來無﹝得﹣彳﹞境界。又云。菩薩聞此法已。則能以平等智。知無量法。乃至云。恆以一法。觀一切法。成就如是功徳故。少作功力。得無師智自然智。廣如彼說。又頌云。若聞此經生欣慶。彼曾供養無量佛。爲佛加持所攝受。人天贊嘆常供養。

六爲顯具分惟識理故。夜摩天宮偈贊品。覺林菩薩云。譬如工畫師。分布諸彩色。虛妄取異色。大種無差別。乃至云。若人欲了知。三世一切佛。應觀法界性。一切惟心造。如是十頌皆明惟識。廣說應知。十地品云。菩薩復作是念。三界所有惟一心作。世親釋論云。惟一心作者。一切三界惟心轉故。云何差別隨順觀世諦。卽入第一義諦。上下文中所明惟識。皆此門攝。

七爲顯廣大菩提心故。此中三種。謂體相徳。初卽大悲願力智故。下文七十八云。菩提心燈。大悲爲油。大願爲炷。光照一法界。釋曰。光卽慧也。二相者。卽前三法所有行相皆無限量。如初發心功徳品云。不但以一切樂具供養十方十阿僧祇世界眾生。經百千那由他劫。及令修五戒十善。教住四禪四無量四無色定。教得四果辟支佛故發阿耨菩提心。乃至云。不齊限但供養爾所佛故發菩提心。爲令如來種性不斷故。爲了知十方世界故。爲悉知一切世界成壞故。爲盡知一切世界所有眾生種種解故。種種根故。種種方便故。種種心故。種種業故。種種煩惱故。爲供養盡法界虛空界不可說不可說十方無量去來現在所有諸佛故發阿耨菩提心。又如七十八中顯菩提心二利行相利益安樂離過自分勝進等。具說如彼。三徳者。謂功徳。如賢首品云。若有菩薩初發心。誓求當證佛菩提。彼之功徳無邊際。不可稱量無與等。如是等三百餘頌。顯菩提心徳。又初發心功徳品中。十重校量。一一皆云。比初發心菩薩。百分不及一。千分不及一。百千分不及一。乃至百千億分。百千那由他分。數分歌羅分。笇分諭分。優婆尼沙陀分。亦不及一。又七十八中。二百二十一問。嘆菩提心。於中或贊體具勝徳。或形劣顯勝。或福或慧。生善滅惡。制伏邪魔。上攝佛果。廣說如彼。又上下文中。但明菩提心處。皆此門攝。

八爲顯諸法無性理故。須彌頂上偈贊品云。了知一切法。無性無所有。如是解法性。則見盧捨那。又云。諸法無眞實。妄取眞實相。是故諸凡夫。輪回生死獄。又云。現在非緣合。去來亦復然。一切法無相。是則佛眞實體。若能如是觀。諸法甚深義。則見一切佛。法身眞實相。夜摩天宮偈贊品云。一切法無來。是故無有生。以生無有故。滅亦不可得。一切法無生。亦復無有滅。若能如是解。斯人見如來。以法無生故。無性無所有。如是分別知。此人達深義。又云。云何說諸蘊。諸蘊有何性。蘊性不可滅。是故說無生。分別此諸蘊。其性本空寂。空故不可滅。此是無生義。眾生旣如是。諸佛亦復然。佛及諸佛法。自性無所有。如是等文。徧九會中處處皆有。不可繁引。

九爲顯理事無﹝得﹣彳﹞法界故。夜摩天宮偈贊品云。如金與金色。其性無差別。法非法亦然。體性無有異。又第四回

向云。菩薩解了世間皆如變化。明達眾生。惟是一法。無有二性。不捨業境。善巧方便。於有爲界。示無爲法。而不滅壞有爲之相。於無爲界。示有爲法。而不分別無爲之相。第四八回

向云。譬如眞如眞實爲性。善根回向亦復如是。了一切法眞實爲性。譬如眞如以一切法無性爲性。善根回向亦復如是。了一切法無性爲性。譬如眞如無相爲相。善根回向亦復如是。了一切法無相爲相。譬如眞如興一切法同其體性。善根回向亦復如是。與三世佛同一體性。如此等文。九會經中處處皆有。不能具述。

十爲顯事事無﹝得﹣彳﹞法界故。此中略有十種。謂主伴隱顯微細重重等。廣如下卷第九顯義中說。上來諸門言爲顯者。謂聖意爲顯此等令世知見。故起斯教。又有十種教起所因。如發心品云。悉以佛神力故。乃至第十爲了法界無有二故。說如是法。廣說如彼。起所因門竟。

第二藏部所攝中二。先釋藏部。後辧所攝。前中藏謂三藏二藏。部卽十二部經。於中先釋三藏。卽分爲三初修多羅藏者。或云素怛﹝怡﹣臺﹢覽﹞。此中有二。先解通名。後釋別目。初通名三藏者。世親攝論第一。莊嚴論第四。皆作是問。彼三及二。云何名藏。答由攝故。謂攝一切所應知義。十地論中兩義解釋。或通三義。兩義者。一堅實。二出生。三者於出生中。開出包含義。如孕在藏。有二義故。故彼第一云。藏卽名堅。其猶樹藏。又如懷孕在藏。是諸善根。一切余善根中。其力最上猶如金剛。亦能生成人天道行。今此三藏其義亦然。能詮所詮不可壞故。由此能壞難壞惑故。二於能詮中。蘊積所詮諸義理故。三由能所詮成深無善因果故。三是數卽帶數釋也。二別釋中三。一辧名。二釋相。三異名。初中修多羅者。此云契經。契謂契理契機。經卽貫穿攝化。此或契理合機之經。或契卽經。又契經卽藏。古來相傳多同此釋。今詳諸論及以梵言。良恐不爾。所以者何。此中通辧有三失故。一敵對翻名失。二譯義爲名失。三總別不分。失初失者。古徳解云。修多羅者。此翻爲綫。此方不貴綫稱。癈綫名經者。按五印度中。呼綫席經井索。聖教皆曰修多羅。古人不知修多羅音含於眾目。乃執綫爲正翻。而經非敵對。但此國聖典。旣號爲經。佛演修多羅。寧應異召。敵對而譯。正合稱經。二以義爲名失者。翻譯之家自有規準。若名梵漢共有。則敵對而翻。如其彼有此無。或卽令畱梵語。或復借義充名。凡是此方所無。翻爲漢稱者。皆其類爾。其譯修多羅爲契經者。便是半義半名。非純借也。若契經兩字皆是名者。如何梵本不云欲底修多羅耶。﹝欲底。具翻總有三義。一契。二順古所行。三依正道理行。今取契義。有膚受云。欲底但是道理之言者。謬矣﹞攝大乘論佛地論等皆云。由能貫攝故名爲經。不言貫攝卽是經目。蓋知經有貫攝業用。義當契合。貫穿卽爲契理。攝持卽是合機。由此譯家依筆削之理。取呼召之便。借義助名稱契經爾。此卽綴增一雜心文者。作古於前。譯華嚴涅盤經等者。取則於後。遞相祖習。不復研核。隨遠法師。𨿽亦蹖駁。未竭其源。今依敵對。但可稱經。故智度第二。呼修多羅藏。以爲經藏。此經之一字。尙非六釋所收。況通持業依主。若帶藏教之名。容有持業。應知諸論所釋契字。自解經之契義。非釋契是經名。若不爾者。而雜心五義。旣亦經之義。用何不譯作經名謂湧泉經等。又如質多名心集起爲義。詎翻集起亦作名耶。一切名義當知皆爾。問名依義立。名豈異義。答義定名不定。隨方名字。種種差別。義則不然。三總別不分失者。但藏部立名。各有兩重總別。一謂三藏十二部爲總名。修多羅等爲別稱。二謂修多羅爲總號。毗柰耶應頌等爲別目。古來相傳。惟辧前門。不論其後。隨遠法師。𨿽說修多羅總別略三。初順涅盤。二無聖教亦乖正理。三違雜集云雜集修多羅者。謂長行綴葺略說所應說義。釋曰。此略說所應說義。卽是長行綴葺曾無。先略標。後舉廣釋之相。當知略者總之異名。謂修多一分是總。餘十一分是別。故今謂修多。依藏部中總相業用。而立其名。余藏部名。依藏部中別相業用。所以者何。修多羅業能貫攝故。余藏餘部所詮所化。由此有貫攝。彼方成故。涅盤十五云。始從如是我聞。終至歡喜奉行。一切皆名修多羅故。又仁王二諦品中。名修多羅爲法本故。故知是總。若不爾者。余藏餘部。或不皆能合機契理。或應各各皆名修多。無所餘稱。由非總別相依持故。所餘之名別相立者。毗柰耶藏依調伏業用。阿毗達摩依智對業用。本事本生方廣記莂希法等五依所詮業用。因緣自說依起教業用。應誦諷誦依教相業用。譬諭論議依善巧業用。別是能依必帶於總故。應頌等亦帶經稱。總是能持不依於別。是故不帶應頌等稱。問若修多是總。余是別者。何故涅盤第十四云。從牛出乳從乳出酪。酪出生蘇。出生蘇出熟蘇。熟蘇出醍醐。佛亦如是。從佛出於十二部經。從十二部經出修多羅。從修多羅出方等經。從方等經出大般涅盤。大般涅盤猶如醍醐。醍醐者譬於佛性。佛性者卽是如來。答此文正顯修多是總。然有兩釋。一云。言從佛出十二部者。此卽本質十二部教。從十二部出修多羅者。此卽影像十二分教。修多是總。但舉修多也。從修多羅出方等者。方等是別依於總故。從方等經出涅盤者。依方等教顯所詮故。一云。兩文互舉。顯總別相從之理。非總無以成別故。十二皆名修多。非別無以顯總故。從十二出修多。言從十二部者。通相說也。二言釋相者。諸論配屬貫攝不同。或具二義。各別配屬。或以貫攝通配二用。或𨿽具二無別分配。故佛地論第一云。能貫能攝故名爲經。以佛聖教貫穿攝持所應說義所化生故。又世親攝論云。素怛纜有四義。謂能貫穿。依故相故法故義故。依者。謂於是處由此爲此而有所說。相者。謂世俗諦相勝義諦相。法者。謂蘊界處緣起諦食靜慮無量無色解脫勝處徧處菩提分無﹝得﹣彳﹞解無諍等。義者謂隨密意說。又瑜伽二十五顯揚二十皆云。素怛纜者。謂佛世尊於彼方所。爲彼有情。依彼所化諸行差別。演說無量蘊相應語。乃至廣廣說。結集法者。攝取聖語。爲法久住。以美妙言。次第結集。貫穿縫綴。能引義利。能引梵行眞善妙義。是名素怛纜。三異名有三。一仁王經中。名爲法本。按隨遠法師。釋有五義。一教爲理本。二經爲論本。三總爲別本。謂十二部中。初是總修多羅。如涅盤云。始從如是我聞。終至歡喜奉行。一切皆名修多羅故。卽於前總中。開分十一。余不收者。還復攝在修多羅中。名之爲別。四初爲後本。謂卽前別修多羅。望於祇夜重頌及譬諭論議等。是其本故。五略爲廣本。謂十二部中。初略標舉一切通名修多羅。後廣解釋說爲十二。如言色者卽是根本略修多羅。後云靑黃等。是其廣修多羅。今解不然。應如前敍兩重總別中後總別義。總爲別本。名法本也。若依隨遠前五義釋名法本者。則餘十一部。應非理所依。應非論所釋。應非契理機。十一旣無不契理機。故無修多羅十一不攝。應惟修多有重頌祇夜亦應頌修多。除諷重外餘九皆應無重頌。除論諭外餘九皆應無論諭。彼等旣並有。應皆名法本。分教旣爾。藏亦應然。略爲廣本。亦徧一切。凡是藏教。皆有標釋。若爾一切悉是法本。何獨修多。理旣不然。遠釋非也。二依成實論。名直說語言。斯卽尊者訶梨跋摩。約佛語總相而言名爲直說。一一語言多義分別。名非直說。三依智度第二。明三藏中。此名經藏。斯卽正是敵對翻名。廣如前說。

二毗柰耶藏中三。一辧名。二釋相。三異名。初辧名者。翻毗柰耶義名調伏。若敵對譯。正稱爲律。然調練三業。伏卽制伏過非。調是行體。伏是行用。調卽是伏。持業釋也。然行體用。俱藏所詮。此則調伏之藏。依主釋也。或能詮藏有此調伏行之業用。有財釋也。相者。世親攝論云。毗柰耶有四義。謂犯罪故。等起故。還淨故。出離故。犯罪者。謂五眾罪。等起者。謂無知故。放逸故。煩惱盛故。不尊敬故。而犯諸罪。還淨者。謂由意樂。不由治罰。如受律儀。出離者。有七種。一各各相對說悔所犯。二誓受治罰謂受學等。三若有妨害先制學處。後由異門。還復開許。四別處止息。謂眾僧和合。還捨所制。五轉依。謂苾芻苾芻尼。轉男女形故。捨不共罪。六由眞實觀。謂作殊勝法殟馱南諸行相觀。七由法爾得。謂由見諦法爾得。無小隨小罪。明了論釋無小隨小。自有兩說。一云小謂第二篇

罪。隨小謂二種方便罪。一云小謂性罪。隨小謂諸戒中制罪。言已見諦者。於彼諸罪。法爾得出離故。問今明大乘三藏。何故此中依聲聞教。顯毗柰耶相。答理實三藏大小不同。然今且就引接教說。古來同此。三異名有六。一曰波羅提木叉。此云別解脫。然有二種。一約因。名別解脫。自有二義。一簡異定道俱起。名之爲別。二以三業十支各各防非離過。故名爲別。前依簡持。後約離過。若無簡持。定道亦應名別解脫。皆具別別離過義故。或應無此離過解脫。二據果。名隨順解脫。謂方便淨涅盤離障所顯。戒能順彼。故立此名。相續解脫經注云。五分法身名解脫。梵云毗木叉。涅盤解脫梵云木叉。遠法師云。涅盤是無爲解脫。五分法師是有爲解脫。今解不然。離過無障。名爲木叉。業用無﹝得﹣彳﹞名毗木叉。經注五分法身者。意取解脫解脫知見。非是令取五分也。以於境自在名解脫故。審決解脫之事。名解脫知見故。二曰尸羅。義取翅恆羅。翅恆羅。此云淸涼。此亦二義。離熱惱因故。得淸涼果故。三日優婆羅叉此西域外道律名。亦名爲縵。四曰剌闍你地。地音田夷反。此西域王法律名也。五曰守信。謂如本言期無違犯故。六曰性善。此於三性。惟善攝故。

三阿毗達摩藏中三。初辧名。二釋相。三異名。初者阿毗達摩。義名對法。若依敵對而譯。或應名傳。如公羊等。但此非勝。故不用爾。然阿毗言對。達摩稱法。舊云阿毗曇。譯爲無比。詮慧勝故。今按諸家更有三釋。一云對是所對。謂卽涅盤。法是藏法。由此藏法。能令修行向涅盤故。此卽對之法故依主釋也。二云對是智用。法是智體。故眞諦三藏。翻有二義。一趣向至得對。謂無流慧根趣向涅盤故。二如實相知對謂無流慧根緣諦理故。釋曰。此但於一無流智體。隨用分二。緣果緣理。有差別故。問如何辧藏乃釋智耶。答此有二義。一依所詮智。二依造論者智故。瑜伽八十一云。論議者。謂諸經典循環研核。摩怛理迦。乃至云諸聖弟子已見諦迹。依自所證。無倒分別諸法體性。此亦名爲阿毗達摩。釋曰。卽準此文。三賢菩薩七方便人所造解釋。非對法攝。三云依藏對藏解釋爲名故。順正理云。契經名法。論能決了名爲對法。此卽法之對故依主釋也。二釋相者。世親攝論云。阿毗達摩有四義。謂對故數故伏故通故。謂阿毗達摩名爲對法。此法對向無住涅盤。能說諸諦菩提分解脫門等。亦名數法。於一一法。數數宣說訓釋言詞自共相等無量差別故。亦名伏法。由此具足論處所等。能伏他論故。亦名通法。此能通釋素怛纜義故。三異名中三。一名優波提捨。此云論議。二名摩怛理迦。此云本母。謂藏是解本。能生解故。稱之爲母。本卽是母。持業釋也。三名摩夷。此云行母。謂依藏生解。依解成行。從本爲名。稱日行母。生行之母。依主釋也。三藏竟。

第二二藏者。一菩薩藏。二聲聞藏。然此二藏體不異三。約所爲異。分之爲二故。莊嚴論第四云。此三藏由上下乘差別故。復說爲聲聞及菩薩藏。攝大乘雲。如是三藏上乘下乘有差別故。則成二藏。一聲聞藏。二菩薩藏。言菩薩者。佛地論中三師別釋故。彼第二云。菩薩摩訶薩者。謂諸薩埵求菩提故。此通三乘。爲簡取大故。復說此摩訶薩言。又緣菩提薩埵爲境故。名菩薩。具足自利利他大願。求大菩提。利有情故。又薩埵者。勇猛義謂。能勇猛求大菩提故。名菩薩。初後依主中。一有財。後或有財。言聲聞者。成實云。聞法得悟。曰聲聞。佛地論故云。聞佛言音而入聖道故曰聲聞。瑜伽八十二云。從他聽聞正法言音。又能令他聞正法聲故曰聲聞。法華第二云。以佛道聲令一切聞故名聲聞。此上諸釋。或依他聲而自聞。或依自聲令他聞。皆依主釋。然此二藏。若據所詮。菩薩聲聞理行果等。以名其藏。皆有財釋。若依菩薩聲聞。以立藏名。皆依主釋。二藏竟。

問攝論莊嚴論。皆云由上下乘差別故於三藏分爲二藏。何故普超普曜闍王大悲等經。及入大乘論。皆說三乘爲三藏耶。

答前據二乘理果同故。聲聞教行多故。緣覺多分不籍教故。依藏合乘也。後約二乘教行異故。依乘開藏也。𨿽各有據。而前具三義。後惟一義。多義勝故。今就勝說。廣如瑜伽二十五三十八八十一八十五雜集十一顯揚第六等說。

第三十二部經者。亦曰十二分教。於中二。初總後別。總者十二是數。部類。經卽是教。總言十二等。帶數釋也。然其部名濫於部﹝失／衣﹞。經稱涉於卷軸。不爾如言若干捲經。應云若干捲教。爲止謬解。新名分教爾。別中有三。一列名。二釋名。三辧相。初列者。涅盤十五曰。知法者。菩薩知十二部經。所謂修多羅。祇夜。受記。伽他。優陀那。尼陀那。阿波陀那。伊帝目多伽。闍陀伽。毗佛略。阿浮陀達摩。優波提捨。受記梵云和伽羅那。解深密第三云何菩薩依是四種奢摩他。乃至云能善毗缽捨那。佛言。如我爲諸菩薩所說法假立。所謂契經。應頌。記別。諷誦。自說。因緣。譬諭。本事。本生。方廣。希法。論議。二釋名者。初辧契經。廣如前釋。應頌者。應卽相應。謂與長行相應之頌。或爲後來應更頌故。依主釋也。記別者。玉篇云記錄也。說文云別解也。謂錄彼果示令解知。錄是教體。令解爲用。記卽是別。持業釋也。有云。差別之記識名記別者。本事本生豈非差別記識耶。諷誦者。說文云。諷誦也。諷卽誦故。持業釋也。自說者。通依主有財。謂依自說故。自有所說故。因緣者。因卽是緣。譬諭者。阿波陀那。譬卽是諭。本事本生者。猶因也。謂因時之事因時之生。有財也。方廣者。謂業用廣大。猶如虛空。充滿十方。如涅盤說。此方卽廣。有云正方也。正理廣陳故名方廣。希法者。謂希奇之法。論議者謂循環研核。論卽是議。若此十二各帶分教二字之名。皆持業釋。謂修多分卽教故。乃至一切。三辧差別相者。十二分教各有二義。初契經二者。一總相。二略相。故雜集十一云。契經者。謂長行綴葺略說所應說義。釋曰。長行簡伽他等教。略說簡對法等藏。餘如前說。此論且據一相而說。理實如前總別分別。後引雜集。皆是此卷。二應頌者。一爲長行未說故。雜集云。不了義經應更頌釋。故名應頌。二爲後來者故。涅盤十五云。佛告比丘。我昔與汝愚無智慧。乃至云。如佛昔日爲諸比丘說契經竟。爾時復有利根眾生。爲聽法故。後至佛所。卽便問人。如來向者。爲說何事。佛時知已。卽因本經。以偈頌曰。我昔與汝等。不見四眞諦。乃至更不受諸有。下所引文皆同此卷。三記別者。一記弟子生死因果。故雜集云。記別者。謂聖弟子等謝生過去記別得失生處差別。二記菩薩當成佛事。涅盤云。如有經律中。佛爲諸大人。受佛記別。汝阿逸多。未來有王。名曰蠰佉。當於是時。而得成佛。號曰彌勒。是名受記經。四諷誦者。一爲易誦持故。二爲樂偈頌說者故。涅盤經云。除修多羅。乃至云諸惡莫作諸善奉行自淨其意是諸佛教。是名伽陀。今依別相業用爲名故。云除修多羅。余教分有此言。亦同此會。五自說者。一爲令知諸法故。十地論云。何故不請而說。若不自說。眾則不知爲說不說。又復不知欲說何法。二爲令所化生殷重故。念佛慈悲爲不請友故。涅盤云。如佛脯時入於禪定。乃至云明旦從禪定起。無有人問。以他心智。卽自說法。乃至云是名優陀那。六因緣者。一因請方說。表重法故。如雜集云。緣起者。因請而說故。二因事方說。知本末故。涅盤云。如捨衛國有一丈夫。羅网捕鳥。乃至世尊知其本末。而說偈言。莫以小罪以爲無殃。乃至云是名尼陀那。﹝雜集云。又有因緣。制立學處者。此與涅盤因事說同﹞七譬諭者。一爲深智說似令解眞故。如法華云。諸有智者以譬諭得解是也二爲淺識就彼所類。誘令信故。如對擔人說二蘊等。雜集通說。爲令本義得明了故。八本事者。一說佛往事故。二說聖弟子往事故。瑜伽中。但明初相。雜集惟說後義。涅盤通二種故。瑜伽八十一云。本事者。說佛前際諸所有事。除說所生之事。雜集云。本事者。所謂宣說聖弟子等前世相應事。涅盤云。我所說者名曰界經。乃至云。是名伊帝曰多伽。釋曰界者因義性義種子義。本因之言。通佛及弟子故。九本生者。一說昔所行故。二說昔受身故。雜集顯揚。但辧初相。涅盤經中。惟顯後義。瑜伽通二說。顯揚第六云。本生者。謂於是中。宣說世尊過去彼彼方所若死若生行於菩薩難行之行。涅盤經云。如佛世尊。本爲菩薩。作鹿罷獐兔金翅鳥等。所可受身。是名闍陀伽。瑜伽八十一云。本生者。所謂宣說諸菩薩相應事。十方廣者。一義廣大故。涅盤云。所謂大乘方廣經典。其廣大猶如虛空。是名毗佛略。二業用周徧故。雜集開爲五義故。彼云方廣者。謂菩薩藏相應言說。亦名廣破。以能廣破一切障故。亦名無比。無有諸法能比類故。一切有情利益安樂所依處故。宣說廣大甚深義故。十一希法者。一徳業殊異故。二法體希奇故。顯揚第六云。謂於是處。宣說諸佛及聖弟子所有共不共徳及諸最勝殊特驚異甚深之法。名爲希法。卽準此文。佛及菩薩現無﹝得﹣彳﹞自在神通。及不可思議解脫法門。世及二乘。皆未曾有。雜集云。宣說聲聞諸大菩薩及如來等最極希有甚奇特法。名爲希法。涅盤云。菩薩初生卽行七步。乃至云初生入天廟時。令彼天像起迎禮敬。名未曾有。釋曰。雜集且依通相而說。若分別言。希相全殊。十二論議者。一佛自宣說。二諸菩薩等互相論難故。瑜伽八十一云。論議者。謂諸經典循環研核。摩怛理迦。謂於是處。世尊自廣分別。乃至云。摩怛理迦。亦名阿毗達摩。此經問明品等。諸菩薩。更相問難。卽論議經也。辧相竟第二辧所攝者。此經於三藏中。正惟修多羅攝。兼通餘二。謂十藏品中。說戒藏故。第二地中。明戒品故。淨行賢首十住梵行十行等中。皆有其文。不可繁引。由此故通毗柰耶攝。又此經。或佛自說。隨好品等。或加持說。十地品。莫不皆悉循環研核甚深了義。由此亦是對法所攝。此經於二藏中。惟菩薩藏。十二分教一切皆攝。所以者何。文中具有十二分故。初有契經者。如涅盤說。始從如是我聞。乃至歡喜奉行。如是一切。名修多羅故。二有應頌者。上下文中。多有此分。不可具引。三有記別者。如說十住品初發心功徳品出現品等。十方佛爲聞法者授記是也。廣如前說。四有諷誦者。如賢首品及三天偈贊品等。五者自說者。如十忍住處等品。六有因緣者。除前自說。所餘皆是。七有譬諭者。上下文中。多有此分。不可繁述。八有本事。九有本生者。如毗盧捨那品中說。大威光生處及其逢事諸佛獲利益事。並入法界品中。諸善知識。說自在往世本生事等是也。十有方廣者。此經名義令分正攝。十一有希法者。上下文中。說無﹝得﹣彳﹞法界體徳用等自在之相。非權小凡等所有境界。故希有也。十二有論議者。上下經文。若佛自說。若加持菩薩說。所有修環研核甚深了義。皆論議攝。辧攝竟。問若此大乘具十二分。涅盤等說。當云何通。故涅盤第三云。護大乘者。受持九部。法華第一云。我此九部法。隨順眾生說。瑜伽二十五三十八八十五地持十一。皆云聲聞藏中無方廣故。答彼諸經論。各依別義。且約一相故作是說。理實大小皆通十二故。深蜜第三說。菩薩依十二分教。修奢摩他毗缽捨那。瑜伽二十一云。佛爲聲聞。一一具演十二分教。而涅盤說九部大者。由依三部小乘相故。一據因緣中因犯制戒。不據因請因事。二依譬諭中誘引義。不依顯深廣義。三約論議中非了義說。不約了義說。具顯如前。法華經說九部小者。由依三部大乘相故一依記別中記作佛義。不依弟子死生記故。二據自說中不請友義。不據爲重法義。三約方廣中廣大利樂義。不約正法廣陳義。瑜伽地持。同此會釋各有所據。不相違也。問若藏部中。修多惟總而非別者。余中豈不各有餘部。謂一切分中。各有一切。廣如諸經。不可繁引。然其應頌與諷誦。本事與本生。及本事本生與記別。互望並無。而自說因緣容得互有。如涅盤經說因緣相無人請故。答修多羅是總名義俱令。余但義通故。並別攝門。諸分別具顯如章。上來第二藏部攝竟。

第三立教差別中三。一敍異說。二辧順違。三顯正義。就初門中。略敍一十九家。勒爲六門。

第一立一音教門。自有兩家。一後魏菩提畱支云。如來一代說法不離一音故。如來一音同時報萬。大小並陳。是故聖教𨿽多差別。不離一音也。二東秦羅什三藏雲。佛一圓音平等無二。無思普應機聞自殊。非謂言音本陳大小故。維摩云。佛以一音演說法。眾生各各隨所解故。

第二立二種教門。自有四家。一者齊朝武丘山隱士劉虯立漸頓二教。謂云如來一代所說。無出漸頓。華嚴經等是其頓教。余名爲漸。漸約五時。以顯其相。一佛初成道。爲提謂等說五戒十善人天教門。二佛成道已十二年中。說三乘差別教門。如爲聲聞說四諦教等。三佛成道後三十年中。說般若空相教門。四佛成道已四十年後。於八年中。說法華經。明破三皈一教門。五佛臨涅盤。一日一夜。說大涅盤。明佛性常住教門。如是約時。次第說故。名之爲漸。

二隋朝誕法師等。亦立漸頓二教。與前稍異。謂若約直往頓悟機。大不由小。所說惟是菩薩乘教。則名爲頓。若約漸悟機大由小起。所設具有三乘之教。則名爲漸。

三西秦曇牟讖三藏。立半滿二教。謂依涅盤經諭顯大小乘教如半滿字。隋遠法師亦同此立。

四唐初南印法師。亦立二教。一屈曲教。謂釋迦經遂機性說隨計破著故。如涅盤經等。二平道教。謂盧捨那經遂法性說故。如華嚴經。又此二教。略有四異。一主異。謂釋迦化身。與捨那十身異故。二處異。謂娑婆界中木樹艸座。與華藏界中寶樹寶座異故。三眾異。謂地前菩薩二乘凡夫等雜眾。與惟十地菩薩眾異故。四說異。謂局處之說。與通方之說異故。廣顯差別。如彼華嚴疏。第三立三種教。亦有四家。一後魏光統律師。立漸頓圓三種教。謂初爲根未熟者。先說無常。後方說常。先爲說空。後說不空。如是漸次故名爲漸。二爲根已熟者。於一法門。具足演說一切佛法常與無常空不空等。更無由漸。故名爲頓。三爲於上達分階佛境者。說於如來無﹝得﹣彳﹞解脫究竟果徳圓極祕密自在法門。故名爲圓。其門人遵統。亦同此立。

二玄奘三藏。依解深密經。立三時法輪教。初爲發趣聲聞乘者。於波羅柰國施鹿林中。創開生死涅盤因果。此卽第一四諦法輪。次爲發趣菩薩乘者。鷲峯山等十六會。說諸般若。此卽第二無相法輪。後爲發趣一切乘者。蓮華藏等淨穢土中。說深密等。此卽第三了義法輪。此如測法師解深密記第一中敍。

三眞諦三藏。依金光明經。立轉照持三法輪教。謂佛二月八日成道。四月八日於波羅柰鹿野苑中。爲聲聞眾。轉四諦法輪。後於成道第七年中。在捨衛國。去祇園五里。智慧江邊。爲諸菩薩及二乘眾。說般若等經。此時具二。謂轉照法輪。又於成道三十年後未涅盤前。在毗捨離國鬼王法堂。爲眞常菩薩。說解節經。此時具有轉照持等三種法輪也。

四唐吉藏法師。立三法輪教。一根本法輪教。卽華嚴經。佛初成道說故。二枝末法輪教。謂佛成道已。五十七日後。於波羅柰林。轉四諦法輪故。三攝末皈本法輪教。謂法華經。如來成道四十年後。說會三歸一理故。

第四立四種教門。於中自有五家。一齊朝大衍法師立四宗教。一因緣宗。謂薩婆多。二假名宗。謂經部教。三不眞宗。謂般若教。四眞宗。謂法界眞理佛性等教。

二陳朝智顗禪師立四教云。一三藏教。此教明因緣生滅四諦理。正教小乘。傍教菩薩。乃至云此之三藏。的囑小乘故。名三藏教。法華云。貪著小乘三藏學者故。二通教。通同也。三乘同稟故。此教明因緣卽空無生四眞諦理。是摩訶衍初門。正教菩薩。傍教二乘故。大品云。欲學聲聞者。當學般若等云云。三別教。別是不共之名。不共二乘人說故。此教正明因緣假名無實四眞諦理。的化菩薩。不涉二乘。聲聞在座。如聾如啞。乃至云非如方等大品二乘共聞而教菩薩兼欲簡非圓教。名爲別。不名不共。四圓教以不偏爲義。此教明不思議因緣二諦中道理事具足。不別爲最上利根人說故。華嚴云。顯現自在力。爲說圓滿經。無量諸眾生。悉受菩提記。乃至廣說。具如顗師別行四教中辧。

三梁朝光宅寺云法師。立四乘教。彼依法華譬諭品說。以臨門三車。爲權教三乘。四衢等授大車爲實教。大乘權實合論故。立爲四。故云若不爾者。諸子出宅。各應得車。無宜更索。謂羊鹿是權。可使出門。不得牛車。是實如何齊素。又若四衢等授卽是三中牛者。且二子先自無心得大。是不期而會。求牛正當無志。何說非本所望。又若不爾者。經不應言。初以三車引誘諸子。然後但與大車。如來亦爾。初說三乘。引導眾生。然後但以大乘而度脫之。又不應言於一佛乘分別說三。又不應言彼佛出時𨿽非惡世以本願故說三乘法。解云惡世本願方說三乘。不爾諸佛惟說其一。明知三中之大。非實教大也。具釋如彼法華疏中。

四隋朝笈多三藏。亦立四教云。一四諦教。謂四阿含等諸小乘經。二無相教。謂諸部般若。三法相教。謂楞伽經等。四觀行教。謂華嚴經。

五唐新羅國元曉法師。亦立四教。一三乘別教。如四諦教緣起經等。二三乘通教。如般若深密經等。三一乘分教。如梵网經等。四一乘滿教。如華嚴經等。然三乘共學名三乘教。不明法空。名別相教。通說法空。是爲通教。不共二乘。名一乘教。於中未顯普法。名隨分教。復明普法。名圓滿教。具顯如彼華嚴疏中。

第五立五種教門。自有三家。一齊朝護身法師。立三宗教。一因緣宗。二假名宗。三不眞宗。此上三教同衍師說。四眞宗教。謂涅盤經。說佛性常住等故。五法界宗教。謂華嚴經。說法界法門故。

二唐初波頗三藏。亦立五教。一四諦教。謂小乘經。二無相教。謂般若經。三觀行教。謂華嚴經。此上三教。同笈多說。四安樂教。謂涅盤經。說常樂故。五守護教。謂大集經。說守護正法事故。

三有古徳。亦立五教。一小乘教。二初教。三終教。四頓教。五圓教。此五大都影響天臺。惟加頓教令別爾。然以天臺呼小乘爲三藏教。其名謬濫故。直目爲小乘教。通教但被初根故。攺爲初教。別教被於熟機故。攺名終教。圓教之名仍其舊也。所立頓名。不據根機。入法非漸故。引思益經云。得諸法正性者。不從一地至於一地。又引楞伽云。初地卽八地無所有何次。又云呵教勸離。毀相泯心。生心卽妄。不生卽佛。亦無佛無不佛。無生無不生。如淨名哩住顯不二等。是其頓也。﹝其相同此﹞。

第六立六種教門。惟有一家。謂耆闍法師。云教有六種。一因緣宗教。二假名宗教。此上二教。同衍師說。三不眞宗教。謂諸大乘通說諸法如幻化理故。四眞宗教。謂說諸法眞空理故。五常宗教。謂說眞理恆沙功徳常恆等義故。六圓宗教。謂法界自在緣起無﹝得﹣彳﹞徳用圓備故。

第二辧違順者。前之所敍一十九家。𨿽各有憑教理成立。中間非無名義可不。故此略明順違之相也。

初一音教中兩師俱依本質教說若�惟識教分本影。則非惟一音。影像多故。隨聞者識聚集異故。若依無﹝得﹣彳﹞法界。則說聽圓融。令互相攝一多無﹝得﹣彳﹞也。

第二二教門內。初劉虯立漸頓中云。初時但說人天教者。此判若惟對一類機。理則無爽。若用五時刻定全斷。便乖提謂密迹等經。彼經皆云。第二七日說三乘故。若十二年中說三差別。則深密應非說三差別。眞諦記中。佛成道後三十八年。說解節經故。若十二年後三十年前。說般若空教者。龍樹菩薩。釋大品經。則不應云諸比丘眾聞說般若各脫三衣施佛。不犯缺衣者。由是十二年前未制廣戒故。又與眞諦引教相違。記中說佛成道七年後。卽說般若經故。又云說般若時。未說破三皈一教者。何故大品云。舍利弗問須菩提言。若都不退空復不異。何故得有三乘差別不惟一乘。須菩提言無二無三。若聞不怖。能得菩提。據此已說何言未耶。若三十年後。說破三皈一教者。深乖前引大品所說。若臨涅盤時。惟說佛性常位了義者。遺教應非臨涅盤說。此上且約隨說乖妨。大都此人未識佛法。謂不知如來本質色聲。聞同時異。應一切時處。但與諸機作增上緣。非目前後說大小法故。不識佛也。又不知影像教。但結集家。隨機見聞故。前後大小之相故。不識法也。由不知判教多失。諸有同者準此應知。

二誕法師等漸頓教者。教旣有憑。義復無失故出現品云。若卽說深法。眾生恐怖。是故如來漸降法雨。如摩那斯。若頓說大乘法。如大莊嚴。又法華云。若但贊佛乘。眾生沒在苦。是故以方便。分別說三乘等。廣說應知。文旣至義。教復極成。無過故也。

三曇牟讖三藏立半滿教者。文義令依涅盤所說。旣亦教義至極。無所違也。

四江南印法師等。立平道屈曲二種教者。義寬斷狹。多所違犯。何者謂云。釋迦說經。皆是遂機隨計破著。捨那說經。皆遂法性。自在而說。若爾者。涅盤法華維摩楞伽密嚴勝鬘佛藏經等。皆釋迦說。應不明於如來藏性實相法界等。華嚴梵网旣捨那說。何故華嚴於四諦普賢行等品。皆云隨諸眾生所應調伏。作如是說。又問明淨行梵行三賢十地離世間入法界等諸品之中。不應皆說對治行法。梵网應惟遂法性說。不隨雜類畜生等器方便而說。亦不應說化身佛禮報身佛請問法等。四異中眾處兩異皆違經說。七處並是娑婆界故。出現品云。十方諸佛贊普賢言。能說此法。今此會中。有佛剎塵數眾生。發菩提心故。發心功徳品中。亦同此說。準此故知。有地前器。是此師所立。多違教理。甚難依也。

第三三種教門內。四說之中。初光統立漸頓圓者。若漸根生熟俱漸。頓根生熟但頓。漸頓可分。旣云未熟名漸。已熟名頓。此則於一漸根生熟爲異。無頓義也。或應彼一有漸頓二根。生必至熟。熟必從生故。或應一切皆是漸根。無有不從生至熟故。又圓機旣是分階佛境。則地前無有堪聞此經。此經此釋。便有自教相違。出現品云。今此會中。有佛剎塵數眾生。發阿耨菩提心故。又發心功徳品。及離世間品。皆云我等諸佛悉共同心。護持此經。令現在未來諸菩薩眾未曾聞者皆當得聞故。釋曰。此未曾得聞之輩。應是地上。旣爾必惟被上達分階佛境者耶。

二玄奘三藏三時法輪。祇可惟是漸教。惟論三性。一法惟爲一機。不可以爲定量剖判一切佛法。測法師。解深密記宗趣中。敍淸辧護法兩家判教云。問諸部般若宗明無相。此經了義淺深何別。淸辧解云。深密等經。明有所得。淺而非深。諸部般若顯無所得。爲最甚深。護法判云。二時所說無相之理。理無淺深。而說深密爲了義者。約三性義。決判諸經。有無道理。顯了說故。名爲了義。非無相中有淺深故名爲了義。又成惟識記第八卷

中會釋云。淸辧菩薩。說解深密爲不了者。有所得故。諸部般若名爲了義。無所得故。而彼經中。說深密等。爲了義者。以對機根。說三性義。易可了知。勸令受覺。於一時間。說爲了義。非約盡理名爲了教。釋曰。準此所敍。故知深密不能定斷一切佛法。若不爾者。則眾生界中無頓機故。又使佛無圓音應故。又不能斷佛性常住法界解脫具分眞性如來藏等無量法門。約時克教難極成也。若謂三時約義淺深不據時節者。深密不應說初昔今故。彼第二云。世尊初於一時。在波羅痆斯國仙人墮處施鹿林中。惟爲發趣聲聞乘者。以四諦相。轉正法輪。乃至云。世尊在昔第二時中。惟爲發趣修大乘者。以隱密相。轉正法輪。乃至云。世尊於今第三時中。普爲發趣一切乘者。以顯了相。轉正法輪。又前敍異說中。引深密記。辧三法輪。時處前後。歷然差別。如何拒諱也。三眞諦三藏。三時法輪。克定年月。斷教淺深。會同前說。

四吉藏法師。三法輪中。若初時惟是根本法輪。無技末者。何故此經入法界品云。譬如餓鬼至恆河邊而不見水。設有見者。見其枯竭。此諭聲聞在根本教法界會中。𨿽不見聞佛菩薩境。然能見聞自分境界。又此所立亦違密迹提謂等經。彼經皆云第二七日。說三乘故。若四十年後。總是會末皈本教者。佛臨涅盤。不應更說遺教誡經。又此所判爲漸爲頓。若爲漸根。則不應說先大後小。若爲頓根。則不應有以後會前漸次之相。又按無量義經。佛一切時。說大說小。機一切時。有大有小。各別自聞。各別獲益。是故約時克教。皆不可也。

第四立四種教門內五說之中。初衍法師四教。第一名因緣者。此名寬濫。何教之內。不說因緣。經部標爲假名宗者。仁王大品皆立三假。豈惟經部。又不眞之與假名。難表差別也。

二智顗禪師四教。初名三藏教者。按立此名。本依智度。謂對迦陀延尼子弟子。而言三藏中如是如是說。非謂一切也。故彼論一部文中。通名小宗。或云聲聞法。或云二乘法。或云小乘法。或云三藏法。當知小乘之名。隨自宗語。三藏之稱隨他宗言。非共名也。而顗禪之徒。不曉此意。務存詭異。誤制教名。自成四失。一濫涉大乘失。謂若小有三藏。則名三藏教。大旣有三藏。何不名三藏。二大無三藏失。謂小乘有三藏。獨名爲三藏。大不名三藏。大應無三藏。三特違至教失。謂法華云不得親近小乘三藏學者。旣以小乘。爲能別之言。明知三藏不惟屬小。諸大乘經皆無偏目。小乘爲三藏者。闍王下卷。及入大乘論。皆破小乘。不許立三藏也。四有不定失。謂智度十一。龍樹自云。如提達呵多等。亦以三藏聲聞法摩訶衍法教人。而身入地獄。是事云何等。又經量部。惟立經律二藏。經詮慧處。是對法故。大眾部師。說有四藏。三藏之外更立雜藏。通詮三學故。犢子部師。亦立四藏。於三藏外。立咒藏故。成實論宗。立有五藏。於三藏外。更立雜藏及菩薩藏。準上諸部。立藏多少。數旣不定。何得都名小乘爲三藏教。故今與作不定過云。爲如一切有部立三藏故。小乘定名爲三藏耶。爲如經量部等不立三藏。小乘不定名三藏耶﹝有諭云云﹞又若此教傍教菩薩。則應一切菩薩皆因小起。總無頓機。無簡言故。二以三乘同稟名爲通教。此明因緣卽空無生四眞諦理者。小宗之中。亦說聲聞辟支菩薩。同稟小教。亦應名通教耶。又佛說般若時。二乘在會。爲聞生空。爲聞二空。若惟生空。則與菩薩異。何名同稟。若言聞之𨿽異。以同會故名同稟者。則諸教皆爾。何直般若。一音異應豈不然乎。亦不可說聞二空教獲二乘果。行果雜亂故。又別圓兩教。豈亦不說因緣。卽空無生。四直諦理。三別教。以不共二乘人的化菩薩。二乘在座。如聾如啞。此教明因緣假名者。圓教應共二乘人說。非的化菩薩。又別圓二教。所相因緣。應不卽空。應執一切爲實有也。四圓教。明不思議因緣。二諦中道。理事具足。不別爲上利根人說者。華嚴爲是別教。爲是圓耶。若別非圓。則應說因緣假名。不說不可思議因緣。二諦中道所說。理事應別不具。不爲上利根人說。若圓非別。二乘在會。應不如聾。若亦圓亦別。有前相違。或無四教也。

三光宅云法師四乘教者。一三之名。備陳眾典。權實之說尢著法華。能詮則憑於實教。所詮則當乎了義。權實合論。總目爲四。依乘立教。理極成也。

四笈多三藏四教。四諦之名大乘亦有。無相之理楞伽不無。楞伽𨿽有。法相宗豈存乎相也。四諦無相皆是觀門。何獨華嚴。惟明觀行僧祇壽量住處等品。說何觀耶。若謂宗明。則諸經甚眾矣。

五曉法師立四教中云。惟明生空。名三乘別教者。此但是小乘教。何用三名。若言是三中小與大別故名別者。有大乘經。爲異小乘。惟說法空。彼亦應名三乘別教。又云具顯二空。名三乘通教者。一乘亦應名爲通教。分滿教中具二空故。一三𨿽殊。空無異故。又不共二乘名一乘者。法華維摩涅盤等經。應非一乘。彼經會中有聲聞故。

第五立五種教。三說內。初護身法師五宗教中。初之三教。會釋如前。衍師所說。四五兩教。但是部別之宗。非通宗之教。

二波頗三藏五中。初二同前笈多所會。余之三教。亦但一部之宗爾。

三古徳五教中立頓。旣引思益云。得諸法正性者等。及楞伽云無所有何次等。又云呵教勸離毀相泯心。乃至云如淨名嘿等者。當知此並亡詮顯理。何復將此立爲能詮。若此是教更詮何理。若言以教離言故與理不別者。終圓二教豈不離言。若許離言總應名頓。何有五教。若謂𨿽說離言不﹝得﹣彳﹞言說者。終圓二教亦應名頓。以皆離言不﹝得﹣彳﹞言故。又此頓望誕及光統所立之頓。便有兩重。以彼漸頓機中皆有勸修離言者故。蓋知此所立頓。但是余教所詮法性。非能詮教也。

第六耆闍法師六宗教中。初二同前衍師所會。第三第四只是一義。謂不眞如幻約諭顯空。眞空理性。就法說空。法望於諭。豈二門也。第五恆沙功徳。與第六無﹝得﹣彳﹞徳用。此之二宗相望稍別。亦無過也。

第三顯正義中二。初以理成立。後問答分別。前中古來立教各據不同。或依言音。或約時機。或就別宗。或據乘立。此之多類。具述如前。今依所詮法性。以顯能詮差別。謂有全隱全顯分隱分顯。以立四教故。寶性論第四云。有四種眾生。不識如來。如生盲人。一者凡夫。二者聲聞。三者辟支佛。四初心菩薩。今之所存。依此而立。初迷眞異執教。當彼凡夫。二眞一分半教。當彼聲聞及辟支佛。三眞一分滿教。當彼初心菩薩。四眞具分滿教。當彼識如來藏之根器。﹝準法華。譬諭品內三品大乘。當此第三教法。彼四衢等授一乘。當此第四教。大寶積經無盡慧所問會中。及寶性論第四。皆云初心菩薩教者。當此第三教智度論三十七云共教者。﹝互﹞當此第三教又云不共者。當此第四教。解深密第二云。世尊在昔第二時中。惟爲發趣修大乘者。又云世尊於今第三時中。普爲發趣一切乘者等。此二時教旣俱大乘。有了不了。當知二中。有權有實。性各隨宗。諍了不了。大乘權實。終自有憑寶性等云初心教者。約根勝劣。名其初終。非據修行初終時位。不爾凡夫於玆絕分﹞。

初迷眞異執教者。謂世及出世情非情類。莫不皆依眞性建立。而諸凡夫。福慧微薄。於正法中。不中不得眞實。於虛妄法。橫起推求。謬執異因。將爲正道。無利勤苦。不免輪回。由先業力。堅執不捨。此等皆由迷眞所致。故密嚴經第二云。諸仁者。意在身中。如風速轉。業風吹動。徧在諸根。七識同時。如浪而起。外道所計勝性微塵自在時等。悉是淸淨阿賴耶識。由先業力乃愛爲因。成就世間若干品類。妄計之人執爲作者。此識體相。微細難知。未見眞實。心迷不了。﹝此經宗意。以生滅與不生滅和合。成阿賴耶識故。以阿賴耶名。名如來藏也﹞就此教中有二。先敍西域。後述此方。前中西方外道。色類總有九十五種。其中執有異因。傳習文教者。有十一���論師計。立二十五諦。謂從自性三徳。變成大等二十三法。眞我於中但能受用。而非作者。此計自性。爲萬物因。是常。是涅盤因。二勝論師計。立六句義。謂實徳業大有同異和合。於實句中。眞我能爲作者。互能受用故。此眞我。是萬物因。是常。是涅盤因。三塗灰外道計。三界中有所一切大地命非命物皆是摩酰首羅天之所生故。此天是實。是常。是周徧。能生萬物。是涅盤因。四圍陀論師計。圍陀此云明也。彼計那羅延天能生四姓。煞生祭祀梵天。得生彼天。是卽涅盤故。那羅延是一切物因。是常是涅盤因。五時散外道計。一切萬��時生滅。是故時卽是常。是萬物因。是涅盤因。六方論師計。方生世人天地。後滅還入於方。是故方卽是常。是萬物因。是涅盤因。七安荼論師計。世間最初惟有大水。時有大荼安出生。如雞卵金色。後爲兩段。上爲天。下爲地。中生一梵天。能作一切有命無命。故此梵天是萬物因。是常。是涅盤因。八無因論師。計一切萬物無因無緣。自然生自然滅。故此自然是萬物因。是常。是涅盤因。九口力論師計。虛空爲物因。從空生風。風生火。火生水。水生凍。堅作地。地生五穀。五穀生命。命歿後還歸虛空。是故虛空爲萬物因。是常。是涅盤因。十宿作論師計。一切眾生受苦樂報。皆隨往日本業因緣。是故若持戒精進。受身心苦。能壞本業。本業旣盡。滅眾苦盡滅。卽得涅盤。是故宿作爲一切因。廣破此計。如涅盤經第四十說。十一路伽耶論師計。色心等法。皆是極微所作。是故極微爲萬物因。是常。是涅盤因。此上諸計。若廣分別。具如瑜伽第六顯楊第九第十婆沙第十一第十二金七十論等。敍西域竟。第二述此方者。除僞書之外。說天地萬物本所從生。莫出於易老莊也。此三家。大意略同。而文稍異。初依孔丘。述易爲萬物之始。生於萬物故。易系云。易有大極。是生兩儀。兩儀生四象。四象生八卦。八卦定吉凶。吉凶生大業。又曰一陰一陽之謂道。陰陽不測之謂神。二依李聃計。自然爲萬物因。則萬物無非自然故。道經云。道可道非常道。名可名非常名。無名天地始。有名萬物母。徳經云。道生一。一生二。二生三。三生萬物。又曰人法地。地法天。天法道。道法自然。﹝此計道卽自然。或道次於自然﹞三莊周計。道爲萬物因。則道無不在故。莊子內篇太宗師云。夫道有情有信。無爲無形。可傳而不可受。可得而不可見。自本自古以固存。神鬼神帝。生天生地。釋曰。此上三家所計。物生自虛萬無而響像學人摸塔釋教。卽謂如藏隨緣是彼無生萬有。若此者豈惟不識如來之藏。抑亦未辧虛無之宗。何則如寧有生生萬物耶。如寧先無有後方生有耶。如寧有所在而無不在耶。﹝有無在﹝有﹞非卽離故﹞如寧展轉生諸法耶。﹝空卽薀故﹞如寧可傳有可得耶。﹝離名言故。無所得故。若謂無傳傳無得得者。愛之與見。何不爾耶﹞道豈同如體相用耶。相卽相在耶。主伴隱顯耶。純雜微細耶。重重無盡耶。同時具足耶。旣於如藏。未能巨細。許別建立染淨同如隨緣。深可悲湣。與夫執礫爲寶謂蠹知文。其何爽矣﹝一切外道。不說因緣無﹝性有﹞空空有有不卽﹝不﹞不離。摸搭之人。持由迷此。若﹝諦﹞心不可爲說。慮其竊眞飾僞故也﹞。

第二眞一分半教者。謂於眞如隨緣不變二分義中。惟說生空所顯之理。𨿽一切有部及多聞部說三無爲。分別論者立四無爲。大眾一說說出世雞胤等部說九無爲。化地部說眞如等九。而擇滅等。皆是凝然。生空所顯。仍有數量。以其根劣。未堪聞說二空所顯無分限眞故。智度三十一云。小乘弟子鈍根故。爲說眾生空。起信論云。法我見者。依二乘根鈍。如來但爲說人無我。涅盤第五云。以諸聲聞無有力。是故如來爲說半字九部經典。而不爲說毗伽羅論方等大乘。釋曰。當此教機𨿽不同前別執異道。然由未聞眞具分義故。依六識三毒。建立染淨根本所依故。阿含云。貪恚愚癡是世間根本。乃至云以此三毒爲因緣故。起於三業。三業因緣起於三界。是故有一切法。又云眾生癡所覆。爲後起三行。乃至云是謂爲生死諸法之根本。此據染根本說。具如中觀第四引。又二十部中分別說部。立一切凡夫聖眾生皆以空爲本。所以凡聖眾生皆從出。﹝如佛性論第一卷

說﹞經部師計。以現在色心等爲染淨因。然有三說。一根本經部計。六識及色不相應並心法。受燻持種。二末經部計。識類受燻持種。三復有末計。雙燻事類。具如順正理第八卷

說。上座部計。色心前後各各自類。前爲後因。因果義成。如成惟識第三中說。又計微細意識爲染淨因。撿犢子部計。補特伽羅爲染淨因。故宗輪云。犢子部說。諸法若離補特伽羅。無說前世轉至後世。依補特伽羅。可說有轉移故。薩婆多計。雜染淸淨依未來藏得建立撿。又說隨眠爲雜染依故。俱捨十九云。隨眠諸有本。此差別有六。謂貪瞋亦慢無明見及疑。廣說如彼。經量部計。異生位中。亦有聖法執有勝義補特伽羅。如宗輪說。釋曰。此教𨿽有多部異計。莫不皆迷眞具分義故。別建立染淨之因。問此教若於眞如隨緣不變義中。惟說生空所顯之理。名眞一分半者。智度論說。當云何通。三十二云。問聲聞法中。何故不說如是法性實際。而摩訶衍法中處處說耶。答聲聞法中。有說處。但少爾。如雜阿含中說。有一比丘問佛。十二因緣爲是佛作。爲是餘人作。佛告比丘。我不作十二因緣。亦非餘人作。有故是事有等。答𨿽有此說。由四義故。但爲眞一分半。一者諸大乘經多分說。彼二乘智劣。佛不爲說法空理故。二者彼小教中多分不說法無我故。三者智度所引但是少分說彼無故。四者彼𨿽說名而不釋義。隱密相故。如攝大乘。亦引彼說阿賴耶名欣喜愛樂。豈卽由此都名滿分。故今所立依多分說。第二教竟。

第三眞一分滿教者。謂於眞如隨緣不變二分義中。具說不變生法二空所顯眞性。當此教機。𨿽不同前執法有體。而二空所顯還是凝然故。成惟識第九云。眞如者。眞謂眞實。顯非虛妄。如謂如常。表無變易。謂此眞如。於一切位。常如具住。故曰眞如。卽是湛然不虛妄義。釋曰。由此眞如。但是不變無隨緣故。故依生滅八識。建立生死根本及涅盤因故。無性攝論第一。引阿毗達摩大乘經頌云。無始時來界。一切法等依。由此有諸趣。及涅盤證得。無性釋云。此引阿笈摩。證阿賴耶。名所知依。無始時者。初際無故。界者。因也卽種子也。是誰因種。謂一切法。此惟雜染。非是淸淨故。後當言多聞燻習所依。非阿賴耶所攝。彼一切法等。所依者。能住持義。是所依義。非因性義。所依能依。性各異故。若不爾者。界聲已了無假依言。護法論師釋前頌文。與無性異故。成惟識第三云。頌中初半顯第八識爲因緣用。後半頌顯爲流轉還滅作依持用。界是因義。卽種子識。無始時來。展轉相續。親生諸法故。名爲因。依是緣義。卽執持識。無始時來。與一切法等。爲依止故。名爲緣。謂能執持諸法種子故。與現行法爲所依故。釋曰。此教旣說依生滅識成世出世。是故四智心品爲相所遷。說佛三身具常無常。以有爲智證無爲理。義說不異。而實非一。眞俗二諦迢然別故。依他起性。似有不無。非卽無性眞空圓成釋經空義。但約所執同時四相滅。表後無非斷非常。果生因滅。根本後得。緣境斷惑。決定不同義說雙觀。而實別照。旣說有爲不卽無爲故。亦不說流卽無流。佛果說有有爲無流。眾生識中建立本有無流種子。理行二性根本旣異。是故五性畢竟差別。說眾生界有佛化境各殊。如是義類廣有眾多。皆由眞性惟凝然故。準釋可知。

第四眞具分滿教中有二門。一理事無礙門二事事無﹝得﹣彳﹞門。初中聖教說。眞如隨緣。作一切法。不失自體。諸法卽眞。不﹝得﹣彳﹞生滅。所以者何。由無自性理。諸法得成。由諸法成。方顯無性理。爲顯此義。諸聖教中。總有三說。一依理成事。二會事歸理。三理事互成。且說初者。如寶性論第四云。無始時來。性作諸法依止。依此有諸道及證涅盤果。堅慧論師釋云。性者。謂如來藏性。如聖者勝鬘經說。依如來藏故有生死。依如來藏故有涅盤。起信論意亦同此說。密嚴第三云。世間諸眾生。染淨等諸法。皆依於藏識。爲因而得生。佛說如來藏。以爲阿賴耶。惡慧不能知。藏卽賴耶識。此經問明品中。顯一心生種種果。意亦同也。二會事歸理者。法華方便品云。是法住法位。世間相常住。又云。諸佛兩足尊。知法常無性。仁王觀空品云。若有修習聽說無聽無說。如虛空法同法性聽同一切法皆如也。維摩菩薩品。云一切眾生皆如也。一切法亦如也。又觀眾生品云。言說文字皆解脫相。此經十忍品云。譬如谷響。從緣所起。而與法性。無有相違。涅盤第八云。若言無明因緣諸行。凡夫聞已。生二法想。智者了達其性無二。無二之性卽是實性。乃至云。若言一切法無我。如來祕藏亦無有我。凡夫謂二。智者了達其性無二。無二之性卽是實性。第八回

向云。譬如眞如。以一切法。無性爲性。無相爲相。涅盤四十云。無相者。謂一切法。無自相。無他相。無自他相。乃至云。如是等相隨所滅處。名眞實相。名爲法界。名第一義諦。名第一義空。三理事互成者。此經第四回

向中云。於有爲界。示無爲法。而不滅壞有爲之相。於無爲界。示有爲法。而不分別無爲之相。第七回

向云。法性不違相。法相不違性。法生不違性。法性不違生。離世間品云。於有爲無爲。不生二想。佛所攝持。密嚴第三云。如來淸淨藏世間阿賴耶。如金與指環。展轉無差別。維摩弟子品云。諸法畢竟不生不滅是無常義。乃至廣說。大品三十九云。諸法平等所謂無相。須菩提白佛言。是法平等。爲是有爲。爲是無爲。佛言。非有爲法。非無爲法。何以故。離有爲法。無爲法不可得。離無爲法。有爲法不可得。須菩提。是有爲無爲二法。不合不散。釋曰。由上教理。顯有爲無爲非一非異故。不同前教。說生滅智證無生滅理。不說如外智證智外如。緣境斷惑。不二而二。說能所斷。二而不二。說爲內證。照惑本無。卽是智體。照體無自。卽是證如。若依此釋。無能所斷證方爲眞斷。證始本無二之智。應用無邊說無盡智。非惟二四等。如是智體。非相能遷。非爲無爲。三界惟心。依第一義。非惟生滅識。理行二性。不二而二故。凡有心悉有佛性。但有流心。會自本性。成無漏智。非無漏外有別有漏心能得無漏法。無此失故。不別立有爲無漏無因緣種。是故乘破三殊。姓無五異。依他無性卽是圓成。更無二執。三性一觀不待別修。同時四相。滅非後無。因果卽空卽有非斷非常。如是義類。廣有眾多。不可繁文。應準思擇。

二事事無﹝得﹣彳﹞門者。謂此事彼事。或由法性力所致。或由神通等轉變。是故互望於同類異類中。有相卽相在等相作相入等。然此總依三相以顯。一體事。二徳相。三業用。初體事者。謂色心時處身方教義行位等。此通二種。一純淨無漏。謂佛菩提。從無生智。證淨法界所起依正。此卽徳相所依體事也。二通染無染。此卽業用所依體事也。二徳相者。謂相卽相在等。由佛菩提無染依止。莫不皆以眞如爲體。眞如旣具過恆沙徳。眞所起事徳量亦然。是故此事徳相一同眞性。無﹝得﹣彳﹞自在。三業用者。謂佛菩提證得淨法界故。成就通明三昧解脫。而能於彼染淨體事。示現自在相作相入等。上來略顯事事無﹝得﹣彳﹞。若廣分別。明行相證成。如下第七顯義中說。

第二問答分別者。如別行三教對辧中說。上來眞具分滿教了。上來總辧第三大段立教差別門竟。

第四教所被機中二。初明正爲。後辧兼爲。前中卽是具分教機。於三乘中。惟是實教大乘菩薩故。出現品云。此法門。如來不爲餘眾生說。惟爲趣向大乘菩薩說。惟爲乘不思議乘菩薩說。釋曰。此簡持名也。簡中二種。一者二乘。二是漸悟。俱非正爲。故云惟爲趣向大乘菩薩也。持者乘是運載之義。謂無分別智所有修行。及所成位等。一切諸法。不同行布乘教。彼中行但一。多行但多。上位但上。下位但下。理在事外。事在理外。今此不爾。一卽多而不壞一。多卽一而不失多。上卽下而不壞上。下卽上而不失下。事卽理而非理。理卽事而非事。恆是不是。不是而是。理事鎔融。互無障﹝得﹣彳﹞。如斯運載乘。謂一不可以一思議。以卽多故。乃至理不可以理思議。由卽事故。是故名此爲不思議。此亦可是簡非名爾。又此簡彼二乘小故。名爲大。非彼下乘所能測故。名不思議。𨿽有兩釋。前說爲勝也後兼爲中三。一引爲。二轉爲。三遠爲。初是眞一分滿教機也。於三乘中。權教大乘菩薩。五種姓內。菩薩種姓。及不定性中。一分菩薩。由此根性。未可正爲。但應且依權教修習。從此引入實教中故。出現品云。設有菩薩。於無量百千億那由他劫。行六波羅蜜。修習種種菩提分法。若未聞此如來不思議大威徳法門。或時聞已。不信不解。不順不入。不得名爲眞實菩薩。釋曰。理實菩薩。經爾所時。修六度等。無有不聞此經不信不解。今假設言。設爾所時。依彼權教。修六度等。而未聞此實教大乘。或聞不信。此尙不名眞實菩薩。況聞權教。少時修行。而得名爲眞實菩薩。問若權教菩薩。畢竟還須入實教者。權教所說。十他佛他。豈虛設耶。答權教所設。因果行相。非實非虛。非虛者爲接引故。長養根器故。無實十地佛地故。非是實也。亦如小教說佛菩薩因行果證。彼說非實非不實也。是故實證實果。惟在實教。以此教中說如來藏具分義故。因果行相稱法性故。一卽一切。一切卽一。乃至廣說故。出現品云。此法名演說如來根本實性。不思議究竟法。又云此經珍寶不入一切餘眾生手。惟除如來法王眞子。生如來家種如來相諸善根者。乃至廣說。

二轉爲者。謂卽眞一分半教機也。於三乘五姓中。隨其所應。今依此經。但應轉爲不可直被故。出現品云。如藥樹王。惟除三處。不能爲作生長利益。所謂地獄深坑及水輪中。然亦於彼初無厭捨。如來知慧大藥王樹。亦復如是。惟除三處。不能爲作生長利益所謂二乘墮無爲坑。及壞善根非器眾生。溺大邪見貪愛之水。然亦於彼。曾無厭捨。釋曰。無厭捨言。非畢竟無生長利益菩提涅盤故。然諸二乘以根鈍故。不能直入實教之中。要先回至權教大乘。捨二乘名。得菩薩稱。然後方入眞具分教。有釋此經。亦直被小。現相品說彼獲益故。第九會列聲聞眾故者。今按此釋乃爲謗經。所以者何。出現品說。一切二乘不聞此經。何況受持書寫等故。而現相品說二乘獲益。非在此會聞此法故。第九會中。正爲簡彼非此所被故。列彼眾顯如聾盲。問此經旣不被於二乘。何名具分。答若被二乘。何名具分。思之可見。

三遠爲者。謂卽迷眞異執無聞非法。亦卽是前壞於善根。溺見水等。於五姓中。畢竟無有般涅盤法諸有情也。今依此經。但得遠爲。非可正被故。出現品云。如來智慧無處不至。何以故。無一眾生而不具有如來智慧。但以妄想顚倒執著而不證得。若離妄想。一切智自然智無﹝得﹣彳﹞智則得現前。譬如有大經卷。量等大千。書寫大千世界中事。一切皆盡。乃至云。𨿽復量等大千世界。而全在一微塵之內。如一微塵。一切微塵皆亦如是。如來智慧亦復如是。無量無﹝得﹣彳﹞。普攝利益一切眾生。具足在於眾生身中。但諸凡愚妄想執著。不知不覺。不得利益。乃至廣說。寶性論宗亦同此教。故彼第三云。向說一闡提。常不入涅盤。無涅盤性者。爲欲示現謗大乘因故。爲欲回轉謗大乘心不求大乘心故。依無量時故作是說。以彼實有淸淨性故。不得說言彼常畢竟無淸淨性。上來聖教。除正爲外。無有凡愚不至二乘。無有二乘不至權教大乘。無有權教不至實教是故一切三乘五姓。無非此經之所被者。此中總攝現爲當爲四生六趣外道闡提。一切皆盡。無一眾生無佛智故。出現品云。佛子。譬如大海。其水潛流四天下地及八十億小洲。有穿鑿者。無不得水。佛智慧海亦復如是。流入一切眾生心中。若有眾生。觀察境界。修習善法。則得智慧淸淨明了。而如來智平等無二。乃至廣說。此猶且約行性而說。若依法性。非情亦是此經所爲。所以者何。情與非情。其性一故。攝相歸性。相亦無二。是故但被有情。則爲已被非情也。第四門竟。

第五教體中。兼辧諸宗。通有其三。一薩婆多宗。二經部宗。三大乘宗。就初宗中。自有三說。一大婆沙中。於四法內。惟取音聲。以爲教體故。彼一百二十六云。問如是佛教。以何爲體。爲是語業。爲是名等。答應作是說。語業爲體。問若爾次後所說。當云何通。如說佛教名爲何法。

答謂名身句身文身。次第行列。次第安布。次第連合。答後文爲顯佛教作用。不欲開示佛教自體。謂次第行列。安布連合。名句文身。是佛教用。有說佛教名等爲體。問若爾。此文所說。當云何通。如說佛教云何。答謂佛語言唱詞評論語音路語業表是謂佛教。

答依展轉因故作是說。如世子孫展轉生法。謂語起名。名能顯義。評家釋云。如是說者。語業爲體。佛意所說。他所聞故。雜心論說。意亦同此。

二依順正理。於四法中。用名句文三法爲體故。彼第三云。牟尼說法蘊。數有八十千。彼體語或名此色行蘊攝。俱捨第一。亦有此頌。正理釋云。論曰。有說佛教語爲自性。彼說法蘊。皆色蘊攝。語用音聲。爲自性故。有說佛教名爲自性。彼說法蘊。皆行蘊攝。名不相應行爲性故。問語教異名教。是語名別體。教何是名。

答要由有名。乃說爲教。是故佛教體卽是名。所以者何。詮義如實故名佛教。名能詮義故教是名。由是佛教定名爲體。舉名爲首以攝句文。顯宗第三亦同此說。問豈不正理依婆沙等。如何乃違評家正義。

答眾賢論師。無適莫。但理長者卽爲自義故。順正理名等爲正。發智論說。意亦同此。

三依俱捨。通取四法。總爲教體故。彼第一中有頌。同前正理。而長行但敍兩家無偏定斷故。彼敍云。諸說佛教語爲體者。彼說法蘊。皆色蘊攝。諸說佛教名爲體者。彼說法蘊。皆行蘊攝。次後文中。釋蘊量云如實義者。世尊宣說八萬法蘊。如彼所說八萬法蘊。皆此五中二蘊所攝。釋曰。準此論文。旣無別斷。當知意在通取四法。問婆沙俱捨。只是一宗。豈應別立。

答俱捨婆沙。理實無異。今且據文而有差別。一則不同正理定取名等。二則不同婆沙評家定斷。今故別列也。

第二依經部宗。聲爲教體故。正理十四。破彼計云。汝不應說名句文身卽聲爲體。無性攝論第一亦云。諸契經句。語爲自性。且不應理。然此宗中。自有三說。一云十二處中。聲處爲性。離聲無別名句字故。一云法處相續假聲爲體。惟是意識所緣境故。一云通假及實。二聲爲性。由前二說皆有理故。

第三就大乘宗中。自有四宗。一眞俗俱有宗。二眞俗雙泯宗。三理事無﹝得﹣彳﹞宗。四事事無﹝得﹣彳﹞宗。初謂眞諦理實故說爲有。俗諦不壞故說非無。於中三。一隨相辧體。二惟識辧體。三會性辧體。初中復三。一惟能詮。二通所詮。三通諸法。初能詮中復有三說。一云教體惟是音聲。由聲是實名等假故。故深密第五云。如來言音。略有三種。一者契經。二者調伏。三者本母。一云教體用名句文。由名句文有別體故。故成惟識第二。破經部云。若名句文不異聲者。法詞無﹝得﹣彳﹞境應無別。一云聲名句文合爲教體。由前二說皆有教理爲定量故。又深密第四云。不可捨於言說文字而能宣說。是故我依般若波羅蜜多。能取諸法無自性性。問教豈非一。如何辧體諸說不同。玄奘三藏。釋此義云。以假從實。聲爲其體。離聲無別名句等故。以體從用。名等爲性。能詮諸法自性差別。二所依故。生解究竟要由文義二種合爲教體。瑜伽八十一云。諸契經體。略有二種。一文。二義。文是所依。義是能依。如是二種。總名一切所知境界。釋曰。此論意。顯無教則無義無義則無教。教之與義。不可離異故。合爲體。三通諸法者。謂餘一切情非情境。所以者何。如來身二業。能爲自身他身非身等三相應化故。意惟二化。非情已是心等現故。如佛地論第七卷

說。又阿彌陀經云。彼國常有種種奇妙雜色之鳥。宣暢菩提分法。乃至微風吹動諸寶行樹。出微妙音。眾生聞者。皆發念佛念法念僧之心。釋曰。此文卽顯自身相應或非身相應。彼土無有實畜生故。依此三化。所顯之教。皆是通明三昧解脫。以爲其體。

二惟識辧中二。一本質教體。二影像教體。言本質者。諸佛自宣說。若文若義。皆是如來妙觀察智相應淨識之所顯現。離識無別文義可得故。佛地論第一云。有義。聞者善根本願增上緣力。如來識上文義相生。此文義相。是佛利他善根所起。名爲佛說。此顯如來淨識爲教體也。

二約顯影像教體。謂聞者識上。所變文義。皆不離識故。佛地論云。佛說法時。聞者識心。𨿽不取得。然似彼相分。明顯現故。名我聞。又云。如來慈悲本願增上緣力。聞者識上。文義相生。此文義相。𨿽親依自善根力起。而就彊緣。名爲佛說。由耳根力。自心變現。名爲我聞。又無性攝論第一云。貫穿縫綴故名爲經。此中卽是隨墮八時。聞者識上。直非直說。聚集顯現。以爲教體。釋曰八時者。舊人四說。一云如來說法。於八轉聲中。隨用一聲。逗機說故。一云佛說華嚴八會時故。一云依聲明論。晝夜各有四時。如來隨於此時。應機說故。一云依十地論。如來說法。離八非時。依八正時故。故彼論第十一云。如王懷憂。惱。病。恚。著諸欲。險處。無侍衛。才佞。無忠臣。於此八難時。智臣不應語。心王亦如是。非時不應說。釋曰。尋上諸說。𨿽各有據。然勘梵本。並不相應。謂梵稱一瑟吒。此云欲樂。梵言遏瑟吒。此謂之八。而攝論梵本。則是一瑟吒。非遏瑟吒也。由其兩音相濫。致使時譯者謬傳。旣翻欲樂爲八。大復虛如時字。故勞諸徳。擾動智海。玉卮𨿽寶。無當柰何。是故正譯。應云隨墮欲樂。聞者識上。直非直說。聚集顯現。釋曰。此文意。顯聞而欲樂成聚集故。言直非直說者。五釋不同。一云詮法自性。名爲直詮法差別。名非直說。一雲長行名直說。偈頌非直說。一云十二分教中。契經名直說。餘十一分。名非直說。一云直爾說法。名爲直說。以譬諭說。名非直說。一云如實說者。名爲直說。方便說者。名非直說。言聚集顯現者。今且依未自在位。聞四字句。五心次第。以辧聚集。謂如佛說諸行無常四字之時。此中卽有四聲。四字。四名。一句。及所詮義。於聞者識。聚集顯現。然此義中。西方四釋。一云如說諸字。有率爾尋求二心。然未定知諸字所屬。無決定故。次說行字。由先燻習。連帶解生。有三心起。謂率爾。尋求。決定知諸字所屬一切行故。聞諸行字。𨿽知自性。然未知義。爲令知義。復說無字。但有二心。謂率爾。尋求。未有決定。以未定知無字所屬。後說常字。由前字力展轉燻習。連後字生。具起五心。謂率爾。尋求。決定。染淨。等流心等。於最後時。四字周圓。方能解義。總十二心。初二。次三。次二。後五也。十四相謂。四聲。四字。四名。一句。一義。名聚集也。一云說諸字時。率爾耳識。同時意識。但緣其聲。是現量故。尋求心中。惟尋耳識所緣境故。亦但緣聲。不緣字名。此之三心所變聲上。𨿽有字名。如生等相而不緣之。至決定心。緣聲字名。有三相現。說行字時。率爾耳識。同時意識。及尋求心。亦但緣聲。至決定心。緣聲字名。有三相現。說無字時。率爾耳識。同時意識。及尋求心。亦但緣聲。至決定心。緣聲字名。有九相現。說常字時。率爾耳識。同時意識。及尋求心。亦但緣聲。至決定心。緣聲字名。經十六心。有十四相。謂四聲。四字。四名。並句。及義。名爲聚集。若不散亂。起染淨心。及等流心。若散亂時。生心不定。一云率爾耳識。同時意識。但緣於聲。是現量故。尋求心中。緣聲字名。非現量故。由此然小經十二心。有三。六。九。十四相現。名爲聚集。若不散亂。決定心生。若散亂時。生心不定。一云卒爾耳識。但緣於聲。同時意識。緣聲字名。若不爾者。尋求意識。尋何等名。此中曲有兩釋。一云四率爾耳識。各緣其聲。四同時意識。緣聲字名。是其現量。四尋求心。方得圓滿。經十二心。有三六九十四相現。名爲聚集。一云同時意識。容非現量。得緣過去。緣於八心。四率爾耳識。四同時意識。有三六九十四相現。名爲聚集。問同時意識。旣是現量。何得緣字名耶。

答現量亦緣名字自相。不緣名義相系屬故。上來且依未自在位。五心次第聞教聚集。若傳教者。是自在位。則非此說。所以者何。自在位者。得淨耳根。一剎那頃。聞一字時。於餘一切。皆就領受。無障礙故。或有聞說先受持教。由純熟故。不待率爾耳識引發。及尋求等。𨿽有決定。或染淨。或等流等。或有字句增減之者。亦卽非如前說相心數量多小。但隨所應字句而說。若具顯五心。如瑜伽第一及余處章說。

問此旣說有本影二教。何故有聖教說佛無色聲心意識耶。

答教說有無各別所據。今約五義。會其違相。一遮過顯徳。二眞俗二諦。三傳古非作。四悲願所成。五本質影像。初中爲遮過患故說非有。爲顯實徳故說非無。如十卷楞伽第八云。如來不說墮文字法。若人言如來說墮文字法者。此卽妄語。四卷楞伽第三云。我從某夜得最正覺。乃至某夜入般涅盤。於其中間。不說一字。亦不已說當說。是佛說。佛性論第二云。如實義者。如來無有色聲粗相功徳可得。檢兜率偈贊云。色身非是佛。音聲亦復然。亦不離色聲。見佛神通力。釋曰。此上意。顯有過失之色聲則佛非有。無過失之色聲則佛非無。然此非無。是不有之非無。不無之非無也。故密嚴第一云。或說菩薩入於諸地。乃至淨所依止。入於佛地無漏蘊界。常無變易。涅盤三十七云。凡夫之色。從煩惱生。是故智者。說色無常苦空無我。如來色者。遠離煩惱故。說是常恆無變易。乃至云。以是因緣。如來色常。乃至識常。此經現相品說。如來六根。皆無有量。出現品說。如來三業。亦無有量。

二眞俗二諦者。眞諦離相故說非有。俗諦隨機故說非無。金光明云。佛果惟有如如及如如智獨存。大般若四百二十五云。我從成佛已來。不說一字。汝亦不聞。維摩云。其說法者無說無示。其聽法者無聞無得。仁王觀空品云。若有修習聽說無聽無說。如虛空法同法性一切法皆如也。釋曰。此上惟就眞勝義說。兜率偈贊云。眾生妄分別。是佛是世界。了達法性者。無佛無世界。大般若五百六十七云。眾生各各謂佛獨爲說法。而佛本來無說無示。涅盤二十六。明菩薩具足多聞中。亦同此說。釋曰。此上雙約眞俗以顯。

三傳古非作者。謂佛所說。但是傳述古佛之教。非自制造。楞伽云。如來不說法者。緣本位法故。般若論云。須菩提言。如來無所說。此義云何。無有一法惟獨如來說。余佛不說故。

四悲願所成。謂佛所無有盡。三業應眾生者。皆是廣劫悲願。爲眾生感。非自所有。故說佛果無有色聲。然卽以此爲他爲自故。亦說有。下文云。如來不出世。亦無有涅盤。以本大願力。顯現自在法。出現品云。如來身徧一切處。乃至非至非不至。何以故。如來無身故。爲眾生故。示現其身。

五本質影像者。謂佛三業平等普應。無彼差別影像色聲故。說非有。然卽與彼差別聞見。爲增上緣。因質有影故。說非無。上五義。會諸聖教。不相違也。

三會性辧體者。謂此教𨿽不說眞如隨緣之義。然說佛正體智證最淨法界。而於後得安立教法故。亦說如爲體性故。成惟識第十。釋眞如雲。三勝流眞如者。謂此眞如所流教法。於余教法。極爲勝故。七法無別眞如者。謂此眞如𨿽多教法種種安立。而無異故。釋曰。教法旣從法界流。是故教法依眞建立。上來第一門竟。

第二約眞俗雙泯宗。出體者。謂眞諦離相故說非有。俗諦無性故說爲空。次第如前。三門出體。皆悉是空畢竟非有。卽以此空。爲教體性。如淸辧論師掌珍頌云。眞性有爲空。如幻緣生故。無爲無有實。不起似空華。此二比量。依眞勝義。不依世俗故。說皆空。廣說﹝云云﹞。

第三理事無﹝得﹣彳﹞宗。出體中三。一隨相。二惟心。三法性。初隨相中三。一約能詮。二通所詮。三通諸法。就能詮中亦三。一惟音聲爲體故。維摩第一云。佛以一音演說法故。二惟名句文爲體故。仁王觀空品云。是經名味句。百佛千佛百千萬佛說名味句故。三合前二說。四法爲體故。十地品云。如空中彩畫。如空中風相。牟尼智如是。分別甚難見。佛藏經第一卷

初亦同此說。十地論云。說者以此二事說。聽者以此二事聞。謂音聲及善字。釋曰。此文舉下攝上故但云字。或舉所依攝能依故。問前來諸宗皆說聲等四法爲體。今此亦爾。何以甄別。

答名言𨿽同。理趣胡越。所以者何。初有實體故。二惟是聲有體假故。三就大中。一稱實故。二俱不立故。三卽理事故。後第四宗中四法融故。二通所詮者。十住品云。文隨於義。義隨文故。三通諸法者。謂非但如前依能所詮取耳意識境以爲體。亦復通於六識之境。以爲教體。由悉能爲開悟利益所知境故。維摩香積品云。眾生香菩薩謂維摩詰。我土如來無文字說。但以眾香。令諸天人得入律行。菩薩各各坐香樹下。聞斯妙香。卽獲一切得藏三昧。釋曰。但示此香。卽爲說法故。彼文次前云。彼土無有聲聞辟支佛名。惟有淸淨大菩薩眾佛爲說法故。又菩薩行品云。有以光明而作佛事。有以菩薩。或佛化人。或菩提樹。或以衣服臥具。或以飲食園林臺觀三十二相八十種好。或以佛身。或以虛空夢幻影響鏡中像水中月熱時焰。或以音聲語言文字。而作佛事。或有佛土。寂寞無言無說無示無識無作。而作佛事。阿難。諸佛進止威儀。無非佛事。乃至廣說八萬四千諸塵勞門。而作佛事。十卷楞伽第四云。佛告大慧。非一切佛土言語說法故。有佛國土。直視不瞬。口無言說。名爲說法。有佛國土。宜爾示相。名爲說法。有佛國土。但動眉相。名爲說法。有佛國土。惟動眼相。名爲說法。有佛國土。笑名說法。有佛國土。欠呿名說法。有佛國土。咳名說法。有佛國土。念名說法。有佛國土。動身名說法。釋曰。準上二經。種種境界。開悟眾生。皆名說法。是故教體。隨其所應。非但四法乃所詮也。

二惟心辧體者。謂前所說能詮等三。莫不皆是眞心所現。離此眞心。更無有法故。起信云。依一心法。有二種門。一者心眞如門。二者心生滅門。如是二門。皆各總攝一切法。此義云何。以此二門不相離故。心眞如者。卽是一法界大總相法門體。所謂心性不生不滅。一切諸法。但依妄念。而有差別。釋曰。各攝世出世間。故無漏散。不離眞心也。梵行品云。知一切法卽心自性。成就慧身。不由他悟故。問此中卽依眞心辧體。有本影不。

答有無無﹝得﹣彳﹞。本疏釋此四句分別。一惟本無影。謂令惟能說。以聽者不離說者眞心故。二惟影無本。謂令惟能聽。以說者不離聽者眞心故。三亦本亦影。謂令說令聽。俱時現前。以眞心不壞說聽故。四非本非影。謂令說令聽俱非現前。以眞心無二非說聽故。

三法性辧體者。謂前相心二教。卽令法性所成眞心。卽法性之別號。是故離眞如外。更無有法。仁王二諦品云。大王法輪者。法本如。應誦如。乃至云論議如。此名味句音聲果文字記句一切如。上來隨相等三。總會爲一。理事無﹝得﹣彳﹞教體也。

第四事事無﹝得﹣彳﹞宗。出體者。此中聲名句文能詮所詮等。莫不一一皆具無盡無﹝得﹣彳﹞法界。謂具正智所生法性所起色心時處身方行位等體事相等徳相相入業用。所以然者。此中無有一法而不具足一切法故。廣釋體事等三義如下第七顯義門說。問此宗亦有本影義不。

答有無無等﹝得﹣彳﹞成一四句。所以者何。佛中有眾生。眾生中有佛故。故出現品云。如來成正覺時。於其身中。普見一切眾生成等正覺。乃至普見入般涅盤。皆同一性。所謂無性。廣說云云。又佛性論第二云。一切眾生。悉在如來智內。以如如智。稱如如境故。一切眾生。決定無出如如境者。普爲如來之所攝持故。名所藏眾生。爲如來藏。﹝此明眾生在佛中也﹞又出現品云。菩薩摩訶薩。應知自心念念。常有佛成正覺。何以故。諸佛如來不離此心成正覺故。如自心中。一切眾生心中亦復如是。悉有如來。成等正覺。﹝此明佛在眾生中也﹞言四句者。一果門攝法界盡故。則因無異果之因。而惟本無影。二因門攝法界盡故。則果無異因之果。而惟影無本。三法界緣起因果無礙互相在故。則亦本亦影。四法界緣起因果相攝。雙相辧盡。俱非二心。則非本非影。是故。由前第三句故。佛心中眾生聽眾生心中佛說法。眾生心中佛爲佛心中眾生說法。由前第四句故。佛心眾生無聽。眾生心中佛無說。問何故前立教中。明體事業用通於染淨。今此教體惟局淨耶。

答前辧業用所依體事。故通染淨。今顯諸相及淨業用所依體事故不通染也。問此中地身非情等說法與前一分滿教通諸法說有差別。

答彼據三種化說已如前辧。今此所有菩薩說。剎說。眾生說業。卽是佛說。所以者何。三種世間無非佛故。是故教體該攝法界所有諸法也。﹝上來教體門竟﹞。

第六宗趣者。宗謂尊崇。趣卽意指。謂此一部經內所詮義中。最所珍貴髙尙之義。謂之宗也。宗意所向謂之趣也。此宗卽趣。或宗之趣。通其二釋。因此部宗二門分別。初通論三教。後別明當部。前中三教各有四宗。謂一通宗。二別宗。三隨部宗。四隨義宗。又有會宗品宗。恐繁不述。

初眞一分半教中。通宗者。謂二十部對法。及四阿含。𨿽多所立。莫不同詮生空之理。是故通名生空法有宗也。二別宗者。謂卽前之二十對法。各立宗別。如宗輪論中說。不可具引。略顯三宗。

一三世俱有宗。此一切有部。計謂過未名色體是實有同現在故。

二法無去來宗。此大眾部計。謂去來色體用俱無。惟有現法及無爲故。

三現通假實宗。此說假部計。謂去來二世法定非有。惟有現法。於中在界處是假。在蘊是實。經部同此。

三隨部宗者。謂卽於前二十對法。一一宗內。有多部論。宗有不同。如薩婆多中。婆沙正理俱捨等。當當部部宗各別故。又如四阿含中。各有多部經。詮宗各別。又如正法念雜寶藏等。並準應知。四隨義宗者。謂卽前諸經論中。凡所立義。一一皆有宗旨。廣說應知。

第二眞一分滿教中。初通宗者。謂或有大乘經說眞俗俱有。或有說言眞俗俱空。𨿽此有異。莫不皆辧生法二空。是故通名生法俱空宗也。二別宗者。謂卽於前通宗之內。開成兩宗。然有兩說。一云一三性皆空宗。如三無性論等。

二三性空有宗。如深密等。此二學從互言顯密。一云卽眞俗俱空有等是前宗也。謂勝義眞實故不無。世俗因果不失故是有。此則眞俗俱有。如深密瑜伽等。二若二勝義相盡爲空。世俗緣生如幻非有。如前所述淸辧比量。此則眞俗俱空。如大般若等。

三隨部宗者。深密以境行果無等爲宗。十輪以佛輪等十輪爲宗。阿彌陀經以稱淨土爲宗。大般若十八空爲宗。

四隨義宗者。謂前深密十輪大般若中。隨所說義。有所成立。卽以爲宗。問大般若等。亦說色空相卽之義。此則正當理事無﹝得﹣彳﹞。何故列在一分滿教。

答此色義。兩宗釋異。一分滿云。依所執性故說爲空。具分滿云。依他無性故說爲空。設依後釋。而般若中。復有說處是不了義故。大般若五百九十二中說。三乘五姓畢竟差別。惟說色空。依所執說。是故且配屬前教攝。若所說色空。依緣生死性。則具分滿攝。

第三眞具分滿教中。初通宗者。謂此宗中𨿽說理事無﹝得﹣彳﹞眞。莫不皆顯有爲無爲非一非異。是故通名爲無爲非一異宗也。二別宗者。謂於前通宗之內。分成兩宗。一理事無﹝得﹣彳﹞宗。此卽楞伽密嚴維摩法華涅盤勝鬘仁王等經。

二事事無﹝得﹣彳﹞宗。謂卽此經及如來不思議境界經等。問華嚴等。亦說理事無﹝得﹣彳﹞。何獨事事無﹝得﹣彳﹞宗攝。仁王維摩涅盤經等。亦說事事無﹝得﹣彳﹞之相。何不事事無﹝得﹣彳﹞宗收。

答兼正異故。又仁王等。惟依業用說故。此經具徳相等故。

三隨部宗者。初理事無﹝得﹣彳﹞宗中。如楞伽以五法三自性八識二無我爲宗。內證聖智所行境界爲趣。或以一百八句爲宗。一心爲趣。密嚴以現法樂住內證智境爲宗。維摩以抑挫二乘顯菩提解脫爲宗。法華以會三歸一爲宗。勝鬘以空智如藏及攝受正法爲宗。涅盤以佛性常住爲宗。仁王以三種般若爲宗。後事事無﹝得﹣彳﹞宗中。不思議境界經以如來不思議境界三昧爲宗。

後別明當部宗者。古來異釋。總有七家。前六古說。後一現傳。前中一笈多三藏雲。此經以三十二聖觀行爲宗。二敏法師云。以因果爲宗。印法師亦同此說。三遠法師云。以華嚴三昧爲宗。由此經意。令觀因果成三昧故。四衍法師云。以無障﹝得﹣彳﹞法界爲宗。五裕法師云。以甚深法界心境爲宗。法界門中。義分心境。諸佛証之。以成淨土。法界卽是一心。諸佛証之。以成法身故。此經初品內頌云。無盡平等妙法界。悉皆充滿如來身。又經最後品內明入法界。故知惟以法界爲宗。六光統律師云。以因果理實爲宗。

二現傳者。卽是本疏所立也。於中二。初簡持。後釋義。前中謂前六家宗內。初三但顯所成因果。次二惟明所依理實。後一𨿽該前二。然以名意不具。令義不明故。現所傳。具言因果緣起理實法界。以爲宗趣。

後釋義中二。先釋別名。後解通稱。謂因果緣起理實法界惟囑此經故。名爲別。宗趣之目。通餘一切。前中四。一因果緣起。與理實法界。分相別顯。二融理實法界。以成因果緣起。三會因果緣起。以歸理實法界。四雙融次前二門無﹝得﹣彳﹞存泯。初中有十法五對。一無等境。此有二種。一在纏。爲所信境。二出障。爲所證境。二無等心。此亦二種。一大菩提心爲主故。二喜捨等心爲伴故。三無等行。此亦二種。一差別行。歷位顯故。二融攝行。一卽一切故。四無等位。如前行說。五無等果。此亦二種。一依果。謂華藏世界海故。二正果。謂十身故。此上五對。初一是理實法界。次三緣起因。後一緣起果也。

第二中亦十法五對。一所信因果。二差別因果。三平等因果亦是出現因果。四成行因果。五證入因果。此門配經。如第二卷

疏科文中說。

第三中亦十法五對。謂卽會前理實之因果。而還歸於理實。所以者何。五對因果。莫不皆以無﹝得﹣彳﹞法性而爲自性。是故不﹝得﹣彳﹞卽相卽性也。

第四雙融次前二門無﹝得﹣彳﹞存泯者。謂卽於一無﹝得﹣彳﹞法界。而性相混融。自在成就。亦有十義。一由離相故。因果不異理實。卽因果非因果也。二由離性故。理實不異因果。卽理實非理實也。三由離相不壞相故。理實卽因果。以非因果爲因果也。四由離性不泯性故。因果卽理實。以非理實爲理實也。五由離相不異離性故。因果理實二俱泯絕。迥超言念。六由不壞不異不泯故。果因理實。二俱現前。熾然言念。七由上存泯不相異故。常以絕見聞而見聞故。此卽無見聞之見聞也。常以離言念而言念故。此無言念之言念也。八由理實性融不可分故。卽理實之果。統攝理實無不盡。卽因隨所依而在果中。是故佛中有菩薩也。九卽理實之因。攝義亦爾。是故菩薩中有佛也。十因果二位。各隨所應。收攝無邊差別諸法。相卽相在。微細帝网等。此十義中。初七是理事無﹝得﹣彳﹞宗。後三是事事無﹝得﹣彳﹞宗。

後尺通稱中。義類繁廣。略顯十法五對。一人法相對。謂舉人爲宗。顯法爲趣。如佛華嚴之大方廣故。或反上。謂大方廣之佛華嚴故。二理事相對。謂舉事爲宗。會理爲趣。或舉理爲宗。融事爲趣。如舉具分眞性故。三境智相對。謂舉境爲宗。成觀爲趣。或舉智爲宗。攝境爲趣。如心性是一等。四行位相對。謂舉位爲宗。成行爲趣。或舉行爲宗。顯位爲趣。如圓行成圓位。五因果相對。謂舉因爲宗。成果爲趣。或舉宗爲宗。修因爲趣。然此宗之與趣。及因果緣起。理實法界等。互望融鎔。相卽相在。皆無障﹝得﹣彳﹞。謂因之果。果之因。或因卽果。果卽因。或因果卽緣起。或理實卽法界。或因果緣起之理實法界。或因果緣起卽理實法界。或宗卽趣。宗之趣。或因果緣起理實法界之宗趣。或卽宗趣。皆準思之。上來四宗相望。寬狹有三。謂初一惟寬後一惟狹。中間別及隨部二部。互寬狹。望前後故。此經於三通宗。是爲無爲非一異宗攝。於三別宗。是事事無﹝得﹣彳﹞宗收。於三隨部宗中。是因果緣起理實法界宗。於三一隨義宗內。卽諸法相卽相在相攝相入等宗。於色大小。無增減。於時長短。無延促。餘一切義準應知。第六宗趣門竟。

第七顯義分齊者。於中有別有通。別謂隨會隨品隨文句字等。一一皆有義分齊故。通謂一部大宗義之分齊。今此所辧。惟通非別。謂卽事事無﹝得﹣彳﹞法界宗中。義之分齊爾。於中二。初辧相。後問答。前中三。一體事。二徳相三業用。初體事者。卽是徳用所依。此通二種。一純淨無漏是徳相所依體事。二通漏無漏。是業用所依體事。今通前二體事。略舉十法。餘可思準。謂色心時處身方教義行位初色者。謂外器世間能造所造。下至微塵。上至廣剎。及中一切所有事物。二心者。謂佛菩薩及諸眾生。所有染淨心及心法。三時者。謂迦羅時。三摩耶時。大劫小劫。九世十世。下至一剎那等。四處者。謂盡十方世界依色所顯大小方量。上至廣剎。下至一塵毛端等處。五身者。謂佛身。菩薩身。二乘人身。乃至一切眾生身。下至一毛孔。上至全身。六方者。謂東方南方。乃至上方下方。上至盡十方虛空界分。下至一毛端量處。七教。謂能詮名句字聲。及通一切。下至一名一句一字一聲一光香等。上至種種無量差別名句字等。八義者。謂教之所詮一切法門。下至一義。上至一切。九行者。謂諸菩薩所有修行。無邊行海。下至一行。上至無盡。十位者。謂三賢十地等。上至佛位。下至十住初心等。

第二徳相者。第八回

向說眞如一百門徳。皆名眞如相。又起信論云。眞如相大者。具足無量性功徳故。此徳卽是相名徳相也。今此將顯如所起果。故以如徳而名其果。就此門中二。先通辧徳相因。後別顯徳相果。前中謂佛菩薩從初發意。修諸行時。一一皆與法性相應。常觀諸法。若同類。若異類。若同體。若異體。若雜染。若淸淨。相𨿽差別。其性是一。所謂無性。以無性故。性相無﹝得﹣彳﹞此相彼相。旣同一性。相隨性而融通。是故此事彼事。成卽在等。無障﹝得﹣彳﹞也。又由大願回向善根同如相故。證淨法界所感依正。還同眞性。具足一切無邊無﹝得﹣彳﹞徳相。﹝普賢行品云何況最勝智三世諸佛法。從於法界生。充滿如來地﹞眞如性旣具過恆沙徳。眞所起事。徳量亦然。是故此事及徳。同無爲性。非相所遷非分限取。惟普眼見。非余境界。今略舉眞如十種徳相。以顯此中體事徳相。第八回

向云。譬如眞如與一切法。而共相應不相捨離。不離諸法。恆守本性。無有攺變。無所不在一切法中。性常平等。性常隨順。與一切法。同其體性。常住無盡。普攝諸法。一切法中畢竟無盡。釋曰。此十徳相。凡有其一。必具餘九。具餘九。具百。具十。具過恆沙。如八徳水。何以故。同體性故。無分限故。法界體事旣全如起。是故一一具餘一切。今且依總別分相。略辧十門。余應思準。謂一由法界體事。一一皆有同法性中。與一切法而共相應。不相捨離徳故。一一隨應。同時具足一切體徳。二由此彼事。各有同法性中不離諸法徳故。相望有相卽徳。三由此彼事。各有同法性中無所不在徳。相望有相在徳。四由諸體事。各有同法性中。性常隨順徳。及恆守本性。無攺變徳故。一一隨應有隱顯徳。五由此彼事。各有同法性中與一切法共相應徳故。相望有主伴徳。六由諸體事。各有同法性中與一切法同體性徳故。一一卽是一切諸法徳。七由諸體事。各有同法性中常住無盡徳故。一一自具無盡法徳。八由諸體事。各有同法性中。普攝諸法徳。及一切法中性常平等徳故。一一隨應。有純雜徳。九由諸事一一。皆有同法性中。普攝於法徳故。一一隨應。具微細徳。十由諸體事。一一各有同法性中。無所不在徳。及一切法中。畢竟無盡徳故。互望重重。有如因陀羅网徳也。

二別顯徳相果者。準前略顯十種徳相。余類應知。

初同時具足相應徳者。謂後九門。所有體事。同類異類。及中一多大小長短位上下等。同時具足在於一法。是故此門。爲後九門之總。後九是此一門之別。然以總別不相離故。凡舉一法必具所餘一切門者。是此門攝。若舉一法。但具當自一門法者。是余門攝。﹝華藏頌云。華藏世界所有塵。一一塵中見法界妙嚴品初顯佛法界身徳云。譬如虛空具含眾像。舊經性起品云。三世一切劫。佛剎及諸法。諸根心心法。一切虛妄法。於一佛身上。此法皆悉現。是故說菩提。無量無有邊﹞。

二相卽徳者。謂諸體事。同類異類。及中一多大小長短位上下等相望。此中同異體事相望。但各兩句。謂此卽彼。彼卽此等。其中同類體上一多等相望。或有六句。謂此一卽彼一。多卽多。一卽多。多卽一一卽多一。多卽一多。乃至余大小長短位上下等。互望皆爾。異類體上互望相卽。當知亦爾。思準可知。﹝十住品云。一卽是多多卽一。文隨於義義隨文。如是一切展轉成。釋曰。旣云展轉。卽是異體也。四十七云。諸佛知一切佛語卽一佛語。知三世一切劫卽一剎那。初發心品云。以發心故。卽與三世一切諸佛。體性平等。乃至云。眞實智慧等者。此顯位上下相卽也。七十八云。彌勒告眾云。言余諸菩薩。經無量百千億那由他劫。乃能滿足菩薩行願。乃能親近諸佛菩薩。此長者子。於一生內。則能淨佛剎。乃至云。則能具足普賢諸行。釋曰。此顯行位及時相卽也﹞。

三相在徳者。謂諸體事。同類異類。及中一多大小長短位上下等相望。是故非但一多相容。此中體事。同類自相望。但各兩句。謂彼在此。此在彼。若異類及中一多等相望。各有六句。初六句者。且如身土相望。依中有依。正中有正。依中有正。正中有依依中有依正。正中有正依。余體事準思。後六句者。謂一中有一。多中有多。一中有多。多中有一。一中有多一。多中有一多。余大小等準之。﹝普賢三昧品初說。佛身中有國土及諸佛菩薩等者。是正中有依正也初發心品云。一微塵中無量剎無量諸佛及佛子諸剎各別無雜亂等者。是依中有依正也。現相品云。如來一一毛孔中。一切剎塵諸佛坐。菩薩眾會共圍繞等。七十九云。善財入樓閣。見種種境界。乃至云。又見其中。有無量百千諸妙樓閣。一一嚴飾皆悉如前。廣博嚴麗。同於虛空。不相障﹝得﹣彳﹞。亦不雜亂。於一處中。見一切處。一切處中悉如是見。釋曰。此百千閣分量皆等。不礙內外。互相容在而不相雜﹞。

四隱顯徳者。謂諸體事同類異類。及中一多大小長短位上下等。一一隨應。有隱有顯。如見此者不見彼。見彼者不見此。𨿽不互見。而各收盡。𨿽各收盡。而不相雜。如見旣爾。聞等隨應知亦然。如一人身六親所望。𨿽各不同。然各全得亦不雜亂。﹝夜摩偈贊云。十方一切處。皆謂佛在此。或見在人間。或見在天宮。十定品第七定云。或見佛身其量七肘。或見八肘九肘十肘。乃至或見佛身量等不可說不可說世界。如來本身無增無減。譬如月輪。閻浮提人見其形小。而亦不減。月中住者見其形大。而亦不增。釋曰。如佛身隱顯旣爾。當知言音依果所有及一切法門教義行位等亦然。諸大菩薩。成就如是法界體事徳相者。並準可知﹞。

五主伴徳者。謂諸體事。同類異類。及中一多大小位上下等相望。此中據兩法已去互隱顯相望不同。前門但一法上卽有隱顯。﹝諸會中說。普賢等類輔翼之眾。皆是果海菩薩。更相主助。同徧法界。主主不並。伴伴不俱。主伴伴主同時成就。又修多羅光明總持三昧。乃至菩薩無邊行海。皆有主伴。如第二中說﹞。

六同體成卽徳。謂諸體事同類異類。及中一多大小長短位上下等。一一卽是一切諸法。此中不同前相卽門。前據此彼。相望相卽。此約卽體。是一卽是一切諸法。此中不同造色地。卽是一切法如體事能造色地。卽是水等。亦卽所造香味觸等。亦卽異類心心法乃至一切。悉亦如是。餘一切法一一亦然。並應類準。﹝妙嚴第一云。其身充滿一切世間。其音普順十方國土如來所處。宮殿樓閣充徧十方。第二云。十方虛空可知量。佛毛孔量不可得。又說依卽正。謂摩尼幢放光說法菩提樹亦爾。並出菩薩眾師子座亦然。又見毛孔中說法。乃至眼卽耳等。不同權宗。諸根互用。夜摩偈贊云。佛坐夜摩宮。普徧十方界。此事甚奇特。世間所希有。七十六說。摩耶夫人。如常之身。能容十佛剎微塵數菩薩。並各乘宮殿。及八萬龍王。皆在胎中。而不迫窄。七十八云。彌勒菩薩謂善財言。汝但徧觀樓閣。則能了知學菩薩修行菩薩道。釋曰。此色法卽是教義也。八十云。善財從初發心。乃至得見普賢已前。中間所入一切諸佛剎海。今於普賢一毛孔內。一念所入諸佛剎土過不可說不可說佛剎微塵數世界。如是而行緣盡﹝來﹞來劫猶不能知一毛孔中剎海次第乃至邊際。釋曰。此顯一毛孔量不增卽如是廣大也﹞。

七具足無盡徳者。謂諸體事。同類異類。及中一多大小長短位上下等。一一自體。皆無窮盡。如水中文。此不同。後如帝网徳。此但當體。卽具無盡。彼依互在。重重無盡。又亦不同微細徳相。彼據一中多法齊現。此約一一卽無盡窮﹝妙嚴品云。佛身普徧諸大會。充滿法界無窮盡。又云。其菩提樹。恆出妙音。說種種法。無有盡極。十住品頌云。欲具演說一句法。阿僧祇劫無窮盡。而今文義各不同。菩薩以此初發心。六十五說。具足優婆夷。於一小器中出一切資具飲食等。畢竟無盡。然不減少。釋曰。此皆體徳自在。非約解脫等業用﹞。

八純雜徳者。謂諸體事。同類異類。及中一多大小長短位上下等相望。各具普別。然普與別。非卽非離。融無障礙。非卽故。諸體諸徳。繁興萬品。非離故。一體一徳。卽爲究竟。﹝妙嚴品說。諸異生眾及餘同生。各各惟得一解脫門是純門也。普賢菩薩。得不思議諸解脫門。是雜門也。六十五云。慈行童女。見三十六恆河沙佛。彼諸如來。各以異門。令慈行入般若波羅蜜普莊嚴門者。此純雜無礙也。又善財童子。所求諸善知識。各言我惟知此法門。又皆云。多劫惟修。此純門也。彼諸善知識。皆推進云。諸大菩薩種種知見。種種修行。﹝種﹞證得者。此雜門也。自言惟一。他推有多。自他𨿽異。然屬一身。此亦純雜無礙也。又善財。普獲諸善知識解行徳證。亦雜門爾。上下文中。更有此類準知﹞。

九微細徳者。謂諸體事。同類異類。及中一多大小長短位上下等。一一之中。卽具諸法。此不同前相在之義。彼約解別體別徳相望相在。此但當法卽具一切。炳然齊著。﹝此門亦可名普門徳故。七十一云。寂靜音海謂善財言。此菩薩念念出生廣大喜莊嚴解脫門者。卽是普門。於一事。普見一切諸神變故。第九回

向中說。微細智。微細境。各七十二門。不可繁引。六十二中。善財於徳云比丘所。聞勝進行法廣說念佛門中云。住微細念佛門。於一毛端處。有不可說如來。出現悉至其所。而承事故。又離世間品說。菩薩有十種甚微細至相。依之總名微細。相容安立。今分徳用。彼文屬用。如後業用門。具引應知﹞。

十如因陀羅徳者。謂諸體事。同類異類。及中一多大小長短位上下等。相望此門。據互相容在。展轉重重。無有窮盡﹝阿僧祇品頌中從不可言說諸佛剎。至此剎。爲塵說更難等。有四重也。又四十七云。諸佛有十種知一切法盡無有餘。乃至第十云。知一切法界中如因陀羅网差別。盡無有餘。﹞。

上來十種徳相。於前純淨無漏體事。一一具有。是故成百成千等門也。

第三業用中二。先通顯所因。後別辧其相。前中謂佛菩薩成就無﹝得﹣彳﹞法界相應三昧。通明解脫陀羅尼等用。前體事對應度者。轉變自在。此所轉境。通於染淨。如後所引。

二別辧相中。略顯十類。余可準知。謂同時具足相應。相卽相在。相入相作。純雜隱顯。主伴。微細。如因陀羅网。

初同時具足相應用者。謂以諸體事。同類異類。及中一多大小延促去住染淨定散位上下等。對應度者。隨於一法。卽普示現後之九門。同時具足。乃至盡法界所有染淨法。無不同時具足相應。所以者何。一切染法一眞性故。一切淨法眞所起故。故於堪應者。現此境界。﹝普賢三昧品云。能令一切國土微塵悉能容受無邊法界。第十行文云。此菩薩於其身中現一切剎一切眾生一切法一切諸佛。八十云。善財見普賢。一一身分。一一毛孔。有十方一切世界三千界中地水等輪諸山河海人天宮殿時劫佛菩薩。如見現在世界。如是前際後際一切世界中悉爾明見。乃至十方剎塵中。現三世一切境界一切佛剎一切眾生一切佛出興一切菩薩。及聞佛菩薩眾生言音。釋曰。此一普賢身。徧十方一切世界塵內無邊佛會中。一一毛孔。現法界中所有諸法。莫不皆令同時具足也﹞。

二相卽用者。謂以諸體事。同類異類。及中一多大小長短去住染淨定散位上下等。相望成用。﹝忉利。夜摩。兜率等三處。升天品中皆云。爾時佛神力故。不離於此菩提樹下。而上升天宮者。此顯坐卽升升卽坐也。五十三云。菩薩有十種入劫智。所謂入可數劫卽是不可數劫乃至入劫卽一念。入一念卽劫。釋曰。此上約異體相望。顯相卽用。若得同體。亦有卽義。而不名相。準前徳相第六。此應名同體成卽用。五十六云。菩薩有十種遊戲。乃至第十云。菩薩不分身徧一切佛會者。此一身卽是一切身故也。摩耶夫人。如常之身。量同虛空者。若依大願智幻解脫力。而成就說。亦卽是此業用門也。勝熱婆羅門刀山火聚。卽無分別慧。能斷惑网破癡暗故。七十七說。善財嘆樓閣云。不動本處。能普詣一切佛剎者住處。不離一毛端處。而普現身一切世界者住處。釋曰。此皆一卽一切也﹞。

三相在用者。謂以諸體事。同類異類。及中一多大小長短去住染淨定散位上下等。相望成用。此中有二六句。準前徳相相在中說。﹝現相品。一一塵中無量身。復現種種莊嚴剎。三世所有一切劫。一剎那中悉能現。賢首品云。一微塵中入三昧。成就一切微塵定。而彼微塵。亦不增。於一普現難思剎。彼一塵內眾多剎。或有有佛或無佛。或有雜染或淸淨。或有廣大。或狹小。乃至云。如一塵中所示現。一切微塵悉亦然。此大名稱諸聖人三昧解脫神通力。第九回

向云。此菩薩以無著無縛解脫心於一毛端量處。悉能包容盡虛空徧法界不可說不可說一切國土。皆使明見。如一毛端量徧法界虛空界一一毛端量處悉亦如是。又云。於一念中。現一眾生不可說不可說劫念心。乃至現一切眾生爾所劫念心。六十八云。一一毛孔內。各現無數身。一一毛孔內。各現無數剎釋曰。上下文中。同此門者。準之﹞。

四相入用者。謂以諸體事。同類異類。及中一多大小長短去住染淨定散位上下等。相望成用。此亦同前。有二六句。﹝十行品云。能於一一三昧中。普入無數諸三昧。無量無邊諸國土。悉令共入一微塵。第八回

向云。此菩薩於一毛孔中。普能容納一切國土。第九回

向云。於一身中。悉能包納盡法界不可說不可說身。而眾生界無增無減。如一身。乃至周徧法界。一切身悉亦如是。十地品云。第十地菩薩知佛十種入劫智。所謂一劫入多劫。多劫入一劫。乃至長劫入短劫。短劫入長劫。十定品第二定云。三千世界微塵數三千大千世界。悉入是菩薩身。是菩薩身。亦入是諸世界。第十定云。菩薩自見其身往彼眾會亦自見身普入諸地釋曰此文卽是諸位相入也。普賢行品云。菩薩有十種普入。謂一切世界入一毛道。一毛道入一切世界。乃至云。一世入一切世。一切世入一世。離世間品。十種無礙用中。亦說眾生一多相入。六十云。上方菩薩以自在力。令一切世界展轉相入。六十一云。此諸菩薩入一切無諍境界。乃至能令小大自在相入。此一切方普入一方。釋曰。此約方體事。顯相入也﹞。

五相作用者。謂以諸體事。同類異類。及中一多大小長短去住染淨定散位上下等。相望成用。此亦同前。有二六句。﹝第八地前頌云。大剎隨念變爲小。小剎隨念變爲大。如是神通無有量。世間共說不能盡。又後長行雲。此菩薩隨眾生所樂。能以眾生身等十種身互相作。第十文云。此菩薩神通隨能以廣狹﹝活﹞淨亂住﹝住﹞次第住倒住正住等世界皆互相作。五十六云。以一國土作多國土。以多國土作一國土。以不可說劫作一劫。以一劫作不可說劫。光明覺品云。一身爲無量。無量復爲一﹞。

六純雜用者。謂以諸體事。同類及異類中一多大小延促前後染淨定散位上下等。相望成用。﹝第九回

向云。以無縛無著解脫心。成就普賢佛自在力。於一門中。示現種種不可說不可說劫。無有窮盡。令一切眾生皆得悟入。以無著無縛解脫心。成就普賢佛自在刀。於種種門。示現種種不可說不可說劫。無有窮盡令一切眾生皆得悟入。其身普現一切佛前﹞。

七隱顯用者。謂以諸體事。同類異類。及中一多大小長短染淨定散位上下等。相望成用。﹝賢首品云。有勝三昧。名方网。菩薩住此廣開示一切方中普現身。或現入定。或從定出。乃至廣說。釋曰。菩薩一身隨應見異。七十六云。摩耶夫人。告善財言。菩薩將下生。放一切如來受生功徳光輪。入於我身。爾時我身𨿽不踰本。然其實已超過世間。乃至云。如於此處爲菩薩母。三千世界閻浮提中。悉亦如是。由得菩薩大願幻解脫門故。釋曰。本身無二非一處住故。一隱多顯也。非多處住故。多隱一顯也﹞。

八主伴用者。謂以諸體事。同類異類。及中一多大小位上下等。相望成用。﹝現相品說。佛眉間出勝音菩薩與諸眷屬坐華鬘臺。顯示主伴教差別相。出現品說。佛放眉間出現光明無量百千億那由他阿僧祇光。以爲眷屬。釋曰。人光教等主伴旣爾。余法準知﹞。

九微細用者。謂以體事。同類異類。及中一多大小長短去位位上下等。隨其所應。當體卽全具一切法。同時炳然齊現成用。﹝第九回

向云。此菩薩於一念中。現一切眾生各不可說不可說念心。離世間品云。菩薩十種甚微細極。所謂在母胎中。示現初發菩提心。乃至灌頂地。住母胎中。示現住兜率天。初生童子地。處王宮。出家苦行詣道場成正覺轉法輪般涅盤。乃至云。示現大微細。謂一切菩薩行一切如來自在神力無量差別門。六十七云。一一毛孔內。各現無數身。一毛孔內。各現無數剎﹞。

十如因陀羅网用者。謂以諸體事。同類異類。及中一多大小長短位上下等。相望互在。重重無盡成用。﹝普賢三昧品云。佛身所現。一切國土所有微塵。一一塵中。有世界海塵數佛剎。一一剎中。有世界海塵數諸佛。一一佛前。有世界海塵數普賢。入此三昧。阿僧祇品頌中。從一毛端處所有剎已下。有多重重。同類異類。皆神力現。六十四說。體捨優婆夷。答發心久近。謂善財言。菩薩神通無有量。普現一切剎网故。﹞。

第二問答者。具如別行旋澓章說。第七門竟。

第八部類傳譯者。依教流次第。應云翻譯部類傳通。今準此分三。一翻譯時代。二部類本末。三傳通感應。初中。此經前後翻譯補闕。四本不同。初本者。晉義熙十四年。此天竺三藏佛度跋陀羅。此云覺賢。於揚州謝司空寺。翻梵本三萬六千頌。成漢經五十卷或六十卷。沙門法業筆受。慧嚴慧觀潤色。

第二本者。大唐永隆元年。中天竺三藏地婆訶羅。此云日照。於西京大原寺。譯出入法界品內兩處脫文。一從摩耶夫人後。至彌勒菩薩前。中間脫天主光等十善知識。二從彌勒菩薩後。至普賢菩薩前。中間脫文殊師利申手過百一十由旬按善財頂等半紙余文。大徳道成律師。薄塵法師。大乘基法師潤色。依六十卷本爲定。

第三本者。證聖元年。於闐國三藏實叉難陀。此云喜學。於東都佛授記寺。再譯舊文。兼補諸闕。計益九千頌。通舊。總翻四萬五千頌。合成漢本八十卷。大徳義淨三藏。弘景禪師。圓測法師。神英法師。寶法法師。華嚴和上等同譯。復禮法師綴文。

第四本者。謂前第三本中。𨿽繕數處。然復漏脫。日照三藏所補入。法界品內文殊手按善財頂處一段要文。由此遂令前文虛指於後後經來無所因。謂前七十七及七十九中。皆云彌勒善財。詣文殊所。後文旣闕。便將善財違彌勒命。又前七十九中。彌勒告善財言。文殊師利。爲汝說一切功徳。旣漏此文。及使彌勒記言無驗。又八十初云。善財一心願見文殊師利。見三千大千世界塵數知識者。此文失次。居然可見。謂上句旣云願見文殊師利。次句忽云見三千等。此語斷緒無來由故。是故知上以新舊兩經。與梵本讎校。還將日照補文。安喜學脫處。遂得斷文再續缺義復全。今之所傳。卽此第四本也。

二部類本末中三。一本部。二別行。三論釋。初中西域相傳。佛涅盤後六百年時。龍樹菩薩入龍宮。見此經有上中下三本。其上本有十三千大千世界微塵數頌。四天下微塵數品。中本有四十九萬八十八百頌一千二百品。下本有十萬頌三十九品。龍樹乃誦得下本。流布人間。今此所傳。卽其本也。

二別行者。一切經中。兜沙經一卷。是名號品。菩薩本業經一卷。是淨行品。小十住經一卷。是十住品。大十住經四卷。是十地品。如來性起微密藏經兩卷。是出現品。顯無邊佛土功徳經一卷。是壽量品。度世經六卷。是離世間品。羅麻伽經三卷。是入法界品。等目菩薩所問三昧經二卷。是十定品。又於闐國三藏提云陀般若所翻。修慈經一卷。金剛鬘經十卷。並實叉難陀三藏譯。如來不思議境界經等。並是華嚴眷屬。非本部內。別行之經。以其三種世間嚴事劣故。

三論釋者。龍樹菩薩造。大不思議論。有十萬頌。備傳西域。此方漢本。十住毗婆沙論十六卷。是彼中釋十地內初兩地也。又世親菩薩造。十地論。釋十地品。魏朝勒那三藏。及菩提流支。各翻一本。於時光統律師。自善梵文。又奏二三藏對禦參詳。糅成一部一十一卷。見傳於代。又魏朝僧靈辧。愛重此經。於五臺山。頂戴祈請。經於三載。遂感冥加。悟斯玄旨。爰詣懸甕山。造此經釋。凡一百卷。頗傳於代。

三傳通感應者。舊本靈徵。具如五卷華嚴傳說。今此八十卷本。初釋之後。佛授記寺諸大徳等。共請華嚴和上講此經。其年十月十五日開講。便卽入文。至十二月十二日晚上講。講至華藏世界海震動之。其講堂中及寺院內。忽然震動。於時聽眾道俗有數千人。共睹斯徵。嘆未曾有。時三藏法師實叉難陀。及寺大徳明詮律師。徳感法師等。述玆靈應。具狀以聞。都維那慧表署狀爲首。卽以聖歷三年臈月十九日進。

則天聖皇后。親運神筆批狀報云。省狀具之。昨因敷演微言。弘揚祕迹。初譯之日。夢甘露以呈祥。開講之辰。感地動而標異。斯乃如來降迹。用符九會之文。豈眹庸虛。敢當六種之應。披覽來狀。欣暢兼懷。此批並狀。具如別錄。第八門竟。

第九具釋題目中二。初通辧諸經。後別顯當部。前中諸經得名。大例有二種。一單名。二復稱。單中六。一依說法者名。如無盡意菩薩經等。二依請法者名。如賢護經思益經等。三依所爲者名。如大集經須達經優塡王經等。四依說法處名。如密嚴經楞伽恆水經等。五依諭名。如大云經大寶積經等。六依所說立名。此類稍多。略顯八種。余準應知。一依所說人名。如僧染經孛經等。二依所說處名。如阿彌陀經阿閦佛國經等。三依所說時名。如時經賢劫經新歲經等。四依所說諭名。如羣牛譬經雜譬諭經等。五依所說行名。如正恭敬經施燈功徳經善戒經大悲經修慈經諸三昧爲經忍辱經等。六依所說依名。如十住經佛地經等。七依所說事名。如華手經胎藏經等。八依所說法門名。如僧伽吒經緣起經等。

二復稱者。謂卽如前單名之類。或有二三四等和合一處。共目一經。此類亦多。略顯三五。余準應知。謂或以法諭合名。如法華經等。或以智果爲名。如大般若等。或智諭爲名。如金剛般若等。或以教義爲名。如解深密等。或是約人爲名。上首菩薩同此名故。或有以數諭爲名。如百諭經十輪經等。或人法數諭爲名。勝鬘經等。乃至廣說。其單名復稱。皆有釋名得名。不可具敍。

二別顯當部中二。初辧異名。後顯本號。前中二初明餘部中所說。後明當部中所說。前中三。一以所說法爲名。如智度論屬累品中。此經爲不思議解脫經故。二諭名。如涅盤經及觀佛三昧海經。名此經爲雜華經故。三數名。如梁攝論第十勝相中。名此經爲百千經故。後明當部中異名者。如下文出現品及離世間品。依別徳用。各立十名。至後當辧。

後顯本號者。謂此一部經首。總相稱爲大方廣佛華嚴故。於中三。一總相科簡。二別顯義類。三釋名得名。初中有四對八事。一教義相對。謂大等字是所詮義。經之一字是能詮教。二就義中人法相對。謂大等三字是所得法。佛等三字是能得人。三就人中行果相對。謂佛字是所嚴果。華字是能嚴行。嚴之一字通前能所。無別自體。四就法中體用相對。謂大之一字。是無﹝得﹣彳﹞法界體。方廣兩字。是無﹝得﹣彳﹞法界用。

二別顯義類者。謂大等六事。各有多義。且初大義。具顯則無量。略辧十種。余準思之。一處大。謂此經充徧十方法界一切世界乃至塵內空毛端處微細重重一切剎故。二時大。謂此經徧前後際九世十世乃至念劫重重故。三歸大。謂余所得終歸此故。如被機中說。四信大。謂此教中說信能具一切佛法故。如賢首品說。五心大。謂初發菩提心。所期無限。皆與佛等故。如發心品說。六願大。謂凡所修行回向三處無自爲故。如回向品說。七行大。謂菩薩行海一一悉包無盡法界故。如普賢行品及離世間品說。八果大。謂依正二種具足十身通三世間故。如華藏品及十身相海品等說。九能詮教大。謂此經一一名句字。卽是盡十方法界世界前後際劫。乃至微細重重時剎中諸佛所說教海無有餘故。如上下文中具顯。十義大。謂稱前教故。二方廣有十義。謂雜集有五義。入大乘論有六義。中間除共同者。合有十義。初雜集中五者。彼論第十一云。方廣者。謂菩薩藏相應言說。一切有情利益安樂所依處故。宣說廣大甚深義故。廣破一切障故。無有諸法能比類故。入大乘論六義者。彼第一云。毗佛略者。爲眾生說對治法故。亦有眾多義故。亦以多莊嚴具故。亦能出生無量大果報故。非是稱量所能知。除斷一切諸邪見故。釋曰。前論破重障。後論隨對治。此二同也。是故合有十義。三佛有十義。然有兩說。一如佛地論第一說云。具一切智一切種智。離煩惱障及所知障。於一切法一切種相。能自開覺一切有情。如睡夢覺。如蓮華開。故名爲佛。二如眞諦三藏七事記中引眞實論。佛具十義。謂覺勝天鼓。不由他悟。離二無知。已過睡眠。譬如蓮華自性無染。具足三義。﹝一假名佛。謂六神通。二寂靜佛。謂惑不生。三眞實佛。謂卽眞也﹞具足三徳﹝般若。解脫。法身﹞具足三寶性。自知令他知﹝謂自覺謂他也﹞四華是雜華。諭於萬行。略顯十義。余準應知。一無染著義。謂𨿽爲能造水等。所造不爲水著。諭離相行。𨿽因有漏境界修成。而不爲漏法所染。二柔耎義。諭柔和行。三自開義。諭無功用行。四可觀義。諭慈忍行。五馚馥義。諭戒定等行。六鮮淨義。諭離障行。七相狀巧成義。諭中道無住行。八味甘美義。諭禪行適悅故。九堪爲嚴義。諭修顯行。十能感果義。諭修生行。五嚴有二義。謂能嚴所嚴故。卽以前無盡行華。嚴前無邊佛果也。六經有八義。或十義。謂雜心五義。一出生。二顯示。三湧泉。四繩墨。五結鬘。佛地論中。說有二義。一貫穿所說。二攝持所化。依涅盤仁王。同說一義。謂總相義。如藏部中辧。或十義者。於前更加常法二義。此如俗書訓釋可知。三辧得名釋名中二。初得名。後釋名。前中大以當體爲目。包含爲義。方廣就用標稱。周徧爲義。佛以覺照彰名。果滿爲義。華是諭名。感果爲義。嚴以資莊得名。通能所爲義。經以總相得名。契合爲義。後釋名中四。一以體望用有一釋。謂瑜伽二十一云。佛爲聲聞說十二分教。今爲簡彼方廣故。謂之大。準此而言。則大之方廣。依主釋。二以人望法。通有二釋。謂以法簡人。卽大方廣之佛。非下乘佛也。以人簡法。卽佛之大方廣。非因依所得法故。皆依主釋。亦通有財。三就人中。行望於果。卽佛之華嚴。而行非余果之行。果望於行。卽華嚴之佛。而果非余行之果。皆依主釋。亦通有財。四教義相望。教是義教。卽大方廣佛華嚴之經。義是教義。卽經之大方廣佛華嚴。皆依主釋。有有財同。第九門竟。

續華嚴略疏刊定記卷第一

續華嚴略疏刊定記卷第二﹝上下合﹞﹝盡世主妙嚴品﹞

第十依文正釋中二。先通辯諸科。後別依二釋。前中本疏科此一部經文。總爲十例。一本末部類。二本部三分。三問答相屬。四以文從義。五前後攝褺。六隨品長分。七隨會次第。八本末大位。九本末徧收。十主伴無盡﹝今存中八思之可見﹞就存八中。初本部三分者。謂序正流通。世主妙嚴一品。卽爲序分。證信發起通九會。故現相品已去是正宗。三流通分者。古今七釋。一光統師云。以入法界一品爲其流通。證入法界廣無邊故。二隋遠法師。以法界品內明善財童子已去。屬流通分。三靈裕法師。以法界品末九十五頌。而爲流通。以嘆徳終極故。四有師云。以九十五頌末後二頌。爲流通。以結說無盡。嘆益勸修故。五有師云。流通分不在此中。以經來未盡故。六有師云。此經假使十萬頌來盡。亦不合有流通。以法無盡。說無休息故。故大般若。前後諸會。一一各有流通此。經諸會前。旣並無流通。當知後來亦不應有。七有師云。余眷屬經爲此流通。以彼皆是此流通故。按前七釋。第四爲正。所以者何。前三非是勸學付屬二種相故。第四釋內有勸學故。來未盡經品。在華藏毗盧相海隨好等內。不在八十卷後故。第六釋云。以法無盡。說無休息。故無流通。翻例大般若者。斯甚不可。違五義故。一違自引例。謂大般若十六會經。各別證信。是以亦別有流通。此經諸會。共一證信。不可翻例無流通也。二違自所立。謂以法無盡無終極故無流通者。亦應不許有序分也。所以者何。證信本爲後代疑經故。以六事証之令信。今旣有序。豈無流通邪。又此寧是不結集經。若許結集。不許流通。未醒人也。三違現事。謂此經今旣現行於代。如何現見。而執爲無。若謂𨿽有佛不付屬令流通者。此豈文殊阿難專輙結集也。四違自教。謂此經發心十住出現等品皆云。我等諸佛護持此經。令久住世。爲未來菩薩未曾聞者。令得聞故。五違二機教。謂佛於十地諸菩薩所。未曾滅度。說亦無斷。不假結集。故無序分。亦無流通。正宗之名。於玆亦癈。無縛對故。或彼如來。說一一部時。有發起勸學容具三也。若於地前諸菩薩所。或有現前見佛滅度。或有滅後根熟應聞。對此卽須證信流通二分安立。今若以地前有流通之教。同地上無結集之經。乃是混亂兩機。不分二機也。第七釋云。以余眷屬經。爲此流通者。此亦不然。有五過故。一彼眷屬經。應無序正二分。此經序正。卽彼正序故。二彼經不合更有流通。全部總爲此流通故。又有三過。同前第六說。

二問答相屬者。此科直就正宗中說。九會總有五番問答。初第一會現相品中。大眾起四十句問。當會答盡。此名舉果勸樂生信分。二第二會初名號品內。諸菩薩念請有五十句問。訖至第七會末答盡。此名修因契果生解分。中間𨿽更有諸問答。並是隨問隨答。非大位問答也。三第八會初普慧菩薩起二百句問。後普賢菩薩以二千句問答。當會答了。此名托法進修行徳分。四第九會初大眾念請有六十句問。佛入師子頻申三昧。示法界身云爲答。此名大眾頓證法界分。五善財童子。於福城東。問文殊師利。文殊教問善知識法。自後展轉指授。乃至到普賢所。前後總歷五十三處。見五十五人。五十三處問。五十二處得五十三法門。此約大位問答得法。斯總名爲一人歷位漸證分。亦可前名果證分。此名因證分。或前是別門之總。後是總門之別。總別不相離。鎔融無礙思之。三以文從義科中二。初序分。後正宗。就正宗中。總有五周因果。卽分爲五。一初會中一周因果。名爲所信。五品中初四品。明毗盧遮那依果。最後一品明佛往因。卽大威光童子也。二從第二會至第七會中隨好品。一周因果。名爲生解。亦名差別。謂前二十六品。歷會顯因。次有三品。明彼果故。三從普賢行品。至出現品。一周因果。名爲出現平等非差別顯故。四第八會中。一周因果。名爲成行。謂普慧問中。一百九十七句問因三句問果。或成如來力一句。通在因果。答準可知。對此所明。而成行故五第九會中。一周因果。名爲證入。謂此品初。明佛現法界身云是所証之果。後顯善財求法修行。是能証之因也。

四前後攝褺科中有十重。一始從初品。至第九會中文殊未出重閣已來。是其本會。亦名佛會。佛爲會主故。後從文殊出閣已去。乃至普賢已來。皆是末會。亦名菩薩會。以諸善知識爲會主故。二前中有二。謂前八會。明信解行因果。後第九一會。顯證入法界因果。三前中復二。謂前七會。明信解因果。後一會顯成行因果。四前中復二。初隨好品已來。明差別因果。後普賢出現二品。顯平等因果。五前中復二。初第六會已來。明因中自分行。後十定已去。顯因滿勝進行。六前中復二。初第五會末明凡位行。後第六會。顯聖位行。七前中復二。初第二會末。明外凡行。後次三會。顯內凡行。八前中復二。初光明覺品來。明所依所信之境。後問明等三品。顯能依能信之行。九前中復二。初世主品。顯於教生信。後現相等八品。明於佛生信。﹝初五依果後三正果﹞十前中復二。初爲後代根性引證令信。後爾時華藏下。爲現前機器發起信樂。

五隨品長分科中有十分。一世主品是證信發起分。二次四品是依果殊勝分。三次一品是正果因修分。四名號等三品是三業應機分。五從問明至住處品。是生解修因分。六從不思議法品至隨好品。是生解成果分。七普賢行品是出現成因分。八出現品是出現成宗分。九離世間品是頓攝因果分。十入法界品是證入法界分。

六隨會次第科中有十分。初妙嚴品是九會都序分。餘九會各一分故。謂第一會是舉果生信分。第二會生解之信分。第三會解修十住分。第四會解修十行分。第五會解修十向分。第六會解修十地分。第七會解修因圓果滿分。第八會進修成行分。第九會證入法界分。

七本末大位科中有六十四序分。分爲一分。九會中本會。卽爲九分。末會中有五十四分。具顯如前。通前總爲六十四分。

八本末徧收科中。有三千大千世界塵數餘一百二十四分。謂序分爲一。九會爲九。六千比丘聞法爲一。善財已去一百一十三故。彌勒云。此長者子。曩於福城。受文殊教。展轉南行。經由一百一十善知識已。然後而來。至於我所。釋曰。卽準此文。善財未見彌勒前。已經一百一十知識。旣後更見彌勒文殊普賢。明知總見一百一十三人。後文殊處云。文殊師利爲善財童子。示教利喜。令得阿僧祇法門。乃至云。於是善財。得見三千大千世界微塵數諸善知識故。

後別依二釋者。謂於上八例科中。今依初二。依初科者。妙嚴一品是序分也。現相品下是正宗也。流通有無具如前說。問若妙嚴品是序分。屬初會不。設爾何失。二俱有失。若言屬者。信聞成就應惟初會。若不屬者。處眾成就屬何會耶。

答屬初會。不所以者何。處眾惟是初會序故。餘四通爲九會序故。信聞二種文局義通。時主二種文義俱通。依差別門。且爾分別。若約融攝。則相徧無礙。

就前序分中二。初明此主序。後如此世界下。明結通十方世界海序。前中二。初明證信序。後爾時華藏下。明發起序。前中二。初總料簡。後正釋文。前中三。一證信所由。二證信所爲。三科文差別。初中兩說。一依智度第二云。佛涅盤時。於俱夷那竭國娑羅樹林中。北首而臥。欲入涅盤。阿難親屬愛未除故。未離欲故。心沒憂海。不能自出。爾時長老阿泥盧豆。語阿難言。汝是守佛法藏人。不應如凡人自沒憂海。一切有爲法是無常相。汝莫愁憂。又佛手付汝法。汝今愁悶。失所受事。汝當問佛。佛涅盤後。我曹云何行道。誰當作師。惡口車匿云何共住。佛經初首。作何等語。如是種種未來要事。應當問佛。阿難聞是事。心悶少醒。得念道力。於佛後臥牀。以是事問佛。佛告阿難。若今現在。若我過去。乃至廣說。身受心法。以除世間貪憂。又云。從今日後。解脫或經。卽是大師。如解脫或經說。身業口業。應如是行。車匿比丘。如梵天法治。若心耎後。應教迦旃延經。卽可得道。復以是我三阿僧祇劫所集法寶藏。是藏初。應作是說言。如是我聞一時佛在某方某國土某處樹林中。是我法門初首。應如是說。何以故。三世諸佛經首皆稱是語。今我經初。亦應稱此如是我聞一時等語。

二依大悲經第五云。佛告阿難。我今以是正法寶藏。付屬於汝。汝勿令毀滅。阿難白佛言。我今云何修行法眼。乃至云。我復云何結集法眼。佛告阿難。我滅度後。有諸大徳比丘僧眾。集法毗尼時。彼大徳摩訶迦葉。最爲上首。阿難。時彼大徳諸比丘眾。應如是問。世尊何處說大阿波陀那。何處說摩訶尼陀那。乃至云。何處說聲聞藏緣覺藏菩薩藏。阿難。時彼比丘如是問已。汝應答言。如是我聞一時佛在摩伽陀國菩提樹下初成正覺。如是我聞一時佛在伽耶城。乃至云。如是我聞一時佛在拘屍那城力士生地阿利羅跋提河邊娑羅雙樹間。乃至云。佛說經已。一切大眾。皆大歡喜。頂戴奉行。阿難。汝應如是結集法眼。﹝有人云大悲經中優波離教阿難問者。今勘無此文﹞。

二證信所爲中六。一爲斷疑故。眞諦三藏引微細律云。結集法時。阿難升座。身變如佛。於是大眾遂生三疑。一疑大師從涅盤起重來說法。二疑他方有佛來此。三疑阿難轉身成佛。阿難說此如是我聞語已。大眾三疑一時頓斷。謂身若是佛。無此言故。二爲生信故。智度論第三云。說時方人。令人心生信故。三爲異外道故。外道經首。置阿謳二字。表斷常故。四爲息諍論故。智度論云。若不推從佛聞。言自制作。則諍論起故。五爲離增減過故。佛地論第一云。應知說此如是我聞。意避增減異分過失。謂如是法我從佛聞。非他展轉。顯示聞者有所堪能。諸有所聞。皆離增減異分過失。非如愚夫無所堪能。諸有所聞。或不能離增減異分。結集法時。傳佛教者。初作是言。爲令眾生恭敬信受。言如是法我從佛聞。文義決定無所增減。是故聞者應正聞已。如理思惟。當勤修學。六爲順同三世佛故。如前所由門中智度論說。

三科文差別中三說不同。一依眞諦三藏七事記中。科此證信序。以爲七事。一如是者。標所聞法。二我者。出能聞人。三聞者親承音旨。四一時者。善合時宜。五佛者。顯能說師。六摩竭國者。彰說有處。七觀自在等者。表非獨聞。

二依大智度論。龍樹菩薩。科爲六種成就。一信。二聞。三時。四主。五處。六眾。此望前七。合前二三。餘皆同也。

三依佛地論。親光論師。科爲五事。一總顯已聞。二教起時分。三別顯教主。四彰教起處。五教所被機。此望前六。但合信聞。餘皆同也。上來第一總料簡訖。

自下第二正釋文者。今依龍樹六種成就科。釋此文。於中三。初總標五成就。二阿蘭若下。別顯四成就。後有十佛下。總別標顯眾成就。初中分五。一如是者信也。二我聞者聞也。三一時者時也。四佛者主也。五在摩竭提者處也。初中二。先別解信。後信與聞合釋。前中略敍七家。一智度論第二云。問曰。諸佛經中。何故初稱如是語耶。答曰。佛法大海信爲能入。智爲能度。如是義者卽是信。若人有信淸淨。是人能入佛法。若無信。是人不能入佛法。不信者言是事不如是是不信相。信者言是事如是。

二眞諦三藏雲。眞不違俗。名之爲如。俗順於眞。稱之爲是。眞俗無二。故稱如是。

三肇法師云。如是者信順之詞。夫信則所信之理順。順則師資之道成。經無丰約。非信不傳。故建言如是。

四智者師云。以文爲如。以理爲是。文以巧詮爲如。理以無非爲是。文巧理當。故言如是。

五融法師云。如是者。感應之瑞也。如以順機受名。是以無非立稱。眾生以無非爲感。如來以順機爲應。經以名教出於感應。故云如是。

六隋朝遠法師云。阿難所說。如於佛語。故名如。爲簡相似之如。故復稱是。

七梁武帝云。如是者。謂如斯之言是佛說。故言如是。

後合釋信聞中。略有九說。佛地論中。自有六解。一云如是我聞者。謂總顯己聞。傳佛教者。言如是事我昔曾聞。﹝此總句爲一釋﹞。

二依譬諭。謂當所說如是文句。如我昔聞。

三依教誨。謂結集時。阿難告眾。如是當聽。我昔曾聞。

四依問答。謂有問言。汝當所說音定聞耶。故此答言如是我聞。

五依許可。謂結集時。諸菩薩眾。咸共請言。如汝所聞。當如是說。傳法菩薩。便許彼言。如是當說如我所聞。

六依傳無增減。謂如是法。我昔曾聞。此事如是。齊此當說。定無有異。

七功徳施論云。如是我聞者。顯示此經是佛世尊現覺而演。非自所作。

八長耳三藏。依三寶釋。謂依佛寶故言。如佛所說是我所聞。如我所聞是佛所說。依法寶故言。如我所聞是稱理之說。如彼稱理之教。是我所聞。依僧寶故言。如我所聞是諸菩薩同聞。如諸菩薩同聞。是我所傳。

九梁朝云法師云。如是我聞者。將傳所聞之法。先當提舉一部。謂如是經教。我於佛聞。上來諸說。𨿽各有理。然今且用三家所說。謂智度論信相釋。佛地論無增減釋。云法師釋。

二聞成就中二。先與如是合釋。此如前說。後單解我聞。今應正辧。於中二。初釋文。後問答。前中二。先釋我。後解聞。前中佛地論第一云。我謂諸蘊世俗假者。釋曰。依此經宗。傳此教者旣當位極。而稱我聞。卽是無漏蘊上隨世流布。假立名言。卽此名言稱實稱我。謂卽四徳眞實之我。八自在我。因分有故。

二解聞中二。初明小宗。自有三說。一薩婆多宗。耳聞非識。二法救論師。識聞非耳。成實同此。三譬諭論者。和合能聞。如大婆沙第十三說。

二依大乘。亦有三門。一依法相。二約無相。三就無﹝得﹣彳﹞法界。初中四說。一耳聞非識。雜集第二云。耳界何相。謂能聞聲。瑜伽三十五云。數於此聲至能聞。故名爲耳。二云識聞非耳。佛地論第一云。聞謂耳根發識領受。瑜伽釋論云。聞謂聽聞。卽是耳根發生耳識。聞言教故。釋曰。上二論以耳不能聞。要待發識。然後得聞故。或此二論。取二和合。文並通也。三云六法合聞。智度第一云。爾時耳根不壞。聲在可聞處。作意欲聞。情塵意和合故。耳識生。隨耳識生。卽意識生。能分別種種因緣得聞聲。四云。八緣故聞。謂卽於前智度所說。加七八識。爲染淨依。通依等故。成惟識第四云。由此五識俱有所依定有四種。謂五色根六七八識。隨闕一種。必不轉故。同境分別染淨根本所依別故。

二約無相中二說。一依。二緣。能聞顯聞無性故。雜集第一云。問曰爲耳聞聲。爲識等耶。答非耳聞聲。爲識等耶答非耳聞聲爲識等耶答非耳聞聲。亦非識等。以一切法無作用故。由有和合假立爲聞。眼等亦爾。廣如彼說。二依智度第二云。問曰聞者云何。耳根聞耶。耳識聞耶。意識聞耶。若耳根聞。耳根無覺知。故不應聞。若耳識聞。但惟一念不能分別。故不應聞。乃至意識亦不能聞。由先五識識五塵。然後意識。識意識不能識現五塵。但識過未五塵。若意識能識現五塵者。盲聾之人。意識旣行。應識色聲。答曰。非耳根聞。乃至亦非意識能聞。從多因緣和合故聞。不得言一法能聞。乃至云。爾時耳根不壞。聲在可聞處。作意欲聞。情塵意和合。故耳識生。隨耳識生。卽意識生。能分別種種因緣。得聞聲。是故不應難言誰聞聲。佛法中無有一法能作能見能知能說。偈云。有業亦有果。無作業果者。此第一甚深。是法佛能說。𨿽空亦不斷。相續亦不常。罪福亦不失。如是法佛說。

三就無礙法界者。謂傳法菩薩。以無﹝得﹣彳﹞法界耳。聞無﹝得﹣彳﹞法界法。能聞所聞。皆徧法界。如是之聞是此聞也。上來釋文竟。

二問答中四。一問依上諸說耳等能聞。何故言我聞耶。

答佛地論云。癈別就總。故稱我聞。

二問說此經時。聲聞在會。如聾如盲。又傳教弟子。當時未有此稱我聞定是誰耶。

答此有三釋。一云餘人稱故。無前難也。然有三說。一弘廣菩薩。稱此我聞。故涅盤第四十云。我涅盤後。阿難比丘所未聞經。弘廣菩薩當能流布。阿難所聞。自能宣通故。二通諸菩薩稱其我聞。故菩提畱支譯金剛仙論云。佛在鐵圍山外二世界中間。召集阿羅漢八十億那由他。菩薩無量無邊恆河沙數。結集大乘。當於爾時。菩薩聲聞皆云。如是我聞。佛在其處。說某經。廣如彼說。三文殊師利稱故。智度論云。迦葉阿難。於王捨城。結集三藏。爲聲聞藏。文殊阿難。於鐵圍山。結集摩訶衍。爲菩薩藏。亦不可說阿難對於文殊作結集主稱我聞也。

二云展轉從他聞故。稱此我聞。亦離前難。故報恩經第六云。阿難從諸比丘邊聞。或有諸天。向阿難說。

三云阿難親聞故。而稱我聞。爲有四說。一如大集法經說。有三種阿難。謂阿難陀持聲聞法。阿難陀跋陀羅持緣覺法。阿難陀婆竭羅持菩薩藏。金剛仙論及眞諦般若疏。引闍王懺悔經等。並同此說。此諸經論。旣說阿難有其三種。海稱我聞。則離前難也。二阿難先未聞經。佛重爲說。故稱我聞。亦離前難。故報恩云。阿難未爲佛侍。二十年中。佛所說法。因阿難請。並爲重說。三阿難得勝定總持等故。金剛華經云。阿難得法性覺自在王三昧故。如來前所說經。皆能憶持。與親聞無異。涅盤云。阿難多聞士。若在若不在。自然能解了。常與無常義。四阿難是大菩薩。故得親聞。不思議境界經云。爾時復有千億菩薩。現聲聞形。亦來會坐。其名曰舍利弗目犍連乃至云阿難提婆達多跋難陀等。而爲上首。皆已久修六波羅蜜。近佛菩提。爲化眾生。於雜染土。現聲聞形。釋曰。準此經文。爲究竟說。前諸說者。皆方便爾。

三問傳佛教者。何不稱名。但云我聞。

答恐濫同名失故。他亦有我豈無濫耶。己身稱我。定屬自故。故無濫失。

四問一切佛教。說無我人。何故經首乃稱我耶。

答此有兩釋。一依智度第二。略由五義。一佛弟子輩。𨿽知無我。隨俗說我。非實我也。二世界語言。有三根本。一耶二慢三名字。初二不淨。後一是淨。一切凡夫具三種語。見道覺人有慢名字。無學聖人。惟有名字。內心不實法隨世界人故。共傳是語。三除世邪見。四順俗無諍。五若佛弟子。著無我相。容可難言。旣知無我。何故稱我聞。諸法尙不著。何況著無我。

二依瑜伽第六。略由四義故稱我聞。一爲世間言語便故。二爲隨順諸世間故。三爲斷除決定無我諸怖畏故。四爲宣說自他得失。令生決定信解心故。顯揚第九雜集十三。皆同此說。問答竟。

第三時成就中四。一通顯時分。二別釋一時。三辯體。四問答。初中二。先述古徳。後依論釋。前中三說。一菩提畱支云。時有多種。謂一念時。日夜時。百年時。一劫時。春夏秋冬時。今言一時。非此等時。正是如來說此經時。

二長耳云。時有兩種。一半音時。對緣不徧。二圓音時。對緣普徧。又云。梵音劫波。自有三種。一迦羅時。此云別相時。如說戒律時。大戒時得聞。小戒時不得聞。出家時得聞。在家時不聞。國王得聞。餘人不聞。二三摩耶時。此云破邪見時。謂五部阿含九分達摩。不簡白黑。一切得聞五。部者謂長中雜增一百部也九分者。謂一分別說戒。二世間。三因緣。四界。五同隨時得。六名句文。七集定八集業九諸蘊。一分各有六千偈。六九五十四。合五萬四千偈。如眞諦部執記第一卷

及智度論說。三世流布時。如說一時佛在恆河岸。一時在申恕林等。今言一時。依後二說。或依第三。

三眞諦云。時有十種。一佛出世時。二說正法時。三聽時。四持。五思。六修。七下善根時。八成就善根時。九解脫善根時。十平等捨心時。﹝謂心離退離動棄法。拔沈抑浮。調停得中。念捨平等。得入正法。今此通四也﹞二約論釋中二說。一梁攝論云。時有三種。一平等時。謂無沈浮顚倒故。二和合時。謂令能聞正聞故。三轉法輪時。謂正說正受故。今云一時。通此三種也。二智度論云。時有二種。一迦羅時。通假及實。內外通用。二三摩耶時。惟假非實。今云一時者。是後所攝。

二別釋一時中三。一依功徳施般若論云。一時謂說此經時。余時復說無量經故。

二依佛地論。自有三說故。彼第一云。言一時者。謂說聽時。此就剎那相續無斷說聽究竟。總名一時。若不爾者。字名句等。說聽時異。云何言一。二云或能說者。得陀羅尼。於一字中一剎那頃。能持能說一切法門。或能聽者。得淨耳根。一剎那頃間。一字時。於餘一切。皆無障礙。悉能領受。故名一時。三云或相會遇時分無別。故名一時。

三依此經。始成正覺時。一剎那。或無量劫。融無障礙。乃至具攝一切法界。無不皆盡。方名一時。

三辧體中。一云與時大小宗中通有四說。一依薩婆多及經部宗。蘊門俱以五蘊爲性。界處門中。有爲爲性。

二依大乘法相。五蘊門中行蘊所攝。界處門中。法處法界意識境故。佛地論云。時者卽是有爲法上。假立分位。或是心上分位影像色心等上總假立故。是不相應行蘊所攝。

三依無相者。智度論第二云。問曰。佛法中。數時等法。實無所有。蘊界入所不攝故。乃至云。如是等種種。除邪見故。不說迦羅時。說三摩耶時。答曰。見蔭界入生滅假名爲時。無有別時。所謂時方離合一異長短等名字。凡人心著。謂是實法。以是故。除棄世界名字語言法。釋曰。此以離相爲性也。

四依相無相無礙者。謂一之與時。皆是徳相。應機之具。是故一收一切數。盡爲一體。一時攝一切前後際劫。盡爲時體。乃至各具無邊無盡理事無礙法界。以爲其性。所以者何。一切諸法。不離此故。染界妄心所現一時。於此一時。卽是不是故。

四問答者。問說處城國旣具標名。說時日月何不別顯。

答且依標總由二義故。但云一時。若據別顯。許亦無失。言二義者。一言略義同。故云一時。謂佛說法。或一剎那。乃至多劫。一期究竟。總名一時故。二語言便易故。言別顯無失者。卽如此處文云。始成正覺故。又別行十地經云。成道未久。第二七日故。涅盤云。二月十五日。臨涅盤時故。仁王云。年初月八日。方坐十地故。如是等文。處處皆有。不可繁引。上來第三時成就竟。

第四主成就中三。先得名。次出體。後問答。初中三。一佛。謂佛陀。此翻爲覺。卽圓滿大智照用者也。所照是何。謂菩提法。卽眞俗無二無障礙法界境也。二依佛地論第一云。具一切智一切種智。離煩惱障及所知障。於一切法一切種相。能自開覺。亦能開覺一切有情。如睡夢覺。如蓮華開。故名爲佛。三依此經宗。始本無異之智。照法界法。無有差別。名之爲佛。下文云。於一切法。成最正覺故。普照境界。同一法性。始本冥會。境智一如。名之爲佛。

二體性者。依佛地論。五法攝大覺地。謂四智及淸淨法界。依此經宗。具攝無邊無礙法界一切諸法。乃至三種世間。總攝爲體。

三問答中三。一問說此經者。或佛自說。或菩薩說。或佛菩薩光明中說。或神天等種種類說。何故今此惟稱佛耶。答說𨿽多類。莫不皆承佛力。佛爲主故。證信勝故。但標佛也。故智度云。若不推從佛聞。則諍論起故。

二問。大師具有十號。何故經首惟標佛稱。答依眞實論。佛具十義。余號不爾。故但云佛。十義如前具釋題目中說。

三問說此經佛。爲他受用。爲粗化身。設爾何失。二俱有過。若他受用。則不應在摩竭提國。又與十地偈頌相違。彼云。人間最勝世中上。釋師子法加於彼。若粗化身。則不應名毗盧遮那。現相品云。毗盧遮那大智海面門舒光無不見。如是等文。諸會皆有。如何釋通。

答說此經佛。非惟他受用。亦非惟粗化。所以者何。十身說故。謂如來身應機而有。機宜無盡。佛身亦然。故說十身。意顯無盡。然佛一身與無盡身。非一非異。何以故。由是佛故。入法界名號等品。皆說一身。或稱釋迦牟尼。或稱毗盧遮那。或稱悉達多等。故無違也。十身者。如別行章說。上來第四主成就竟。第五處成就中。總標摩竭提者。西方諸佛六說不同。一云摩竭提者。總相而名。謂之善勝。善中之勝故。或善卽勝故。二云摩不也。竭惡也。提處也。由此處所無惡法故。三云摩不也。竭害也。提處也。以此國無刑戮。有犯死者。置之寒林故。四云摩徧也。竭提聰慧也。言總慧之人。徧其國內故。五云摩竭星名也。提處也。以此國界屬彼星故。六云摩大也。竭提體也。言此國於五印度諸國之中。境界最大故。上六說中。今用表法。第六爲勝。謂所明法界廣大包含故。或通初四。理亦無違。

自下第二。別顯四成就者。一別顯處深。二始成下別顯時徧。三其地下別顯處嚴。四爾時世尊下別顯主徳。初中二。先釋文。後問答。前中云阿蘭若法菩提場中者。今勘梵本。正云達摩阿爛攘。此翻爲法閒寂。亦曰法無喧諍。此名簡異事無喧諍。謂事寂事喧。時處必異。法無喧諍。喧卽無喧。故曰達摩阿蘭若也。卽由此理。凡譯梵言。不必皆回。故阿蘭若有其三類。一檀陀迦阿蘭若。謂沙磧處也。二摩登伽阿蘭若。謂冢墓間。去村落。一俱盧捨。依婆沙一百三十六說。四肘爲一弓。五百弓爲一俱盧捨。今計二尺爲肘。四肘卽八尺。總有四千尺也。依正量部。一俱盧捨。一千弓量。八尺爲弓。總八千許步。當此減四里少許。眞諦釋云。阿蘭若者。名無聲處。謂無聚落聲。無采斫聲。無斗諍聲故。三達摩阿蘭若。卽此所明。具釋如前。

言菩提者。此云所覺法。卽眞俗鎔融。無礙法界。於此證會故。場謂檀場。譬類之名。如世壇場靈祇棲托。佛爲眾聲靈祗之最。托迹所依假其名爾。按西域記。摩竭提國。在中印度界。王捨城處其中。去此王捨城。西二百餘里。有山名伽耶。山南有樹。名畢缽羅。由佛於下得菩提故。攺名菩提樹也。

後問答者。問說此經處。爲淨穢邪。設爾何失。二俱有過。謂若是穢。不應云寶樹寶池。又此品末。亦不應說言爾時華藏界其地六種動。若是淨者。說九會處。何故皆在娑婆人天。

答準上下文。華藏娑婆。就相說異。以相從性。無礙圓融。是故依如此處。說如此法也。問此初會。旣在摩竭國說。彼國眾生有預會不。設爾何失。二俱有過。若有預者。經何不言。若無預者。何須此說。答此有二義。一爲表法。二爲應機。言表法者。謂摩竭國是諸國之上首。第一會爲九會之最初。故此說也。言應機者。會中菩薩。除十方新來。餘皆隨願生於此國。斯卽應機。何必要列凡俗方是所化之眾。

第二別顯時徧中二。先釋文。後問答。前中始成正覺者。謂前但總標聞法一期究竟。然未別指的在何時故。此別名始成正覺時也。謂初成就正眞覺智。然此約教總有五說。一依小宗說。菩薩於菩提樹下。修三十四心已。得菩提時。名始成正覺。如婆沙八十二說。二依權教大乘。自有兩說。一約八相化身。於覺樹下。現降魔已。示成正覺時。名始成正覺。二約報身。三無數劫。備修萬行。十地滿足。無間道後。四智創圓時。名始成正覺。三依實教大乘。亦有兩說。一以始覺智。同本覺智。無始本兩異之時。名始成正覺。二以十佛法界身云。周徧法界。時處皆盡。無處無時。無非應現新成佛。名始成正覺。卽前化相。亦卽是此。所以者何。眾生須成始成無不應故。今此所明。是最後也。

第二問答中五。一問此𨿽別顯教起時分。而云始成正覺。然未定說成道已後幾日說耶。

答準十地論經說。佛成道後。第二七日。卽說此經故。若爾何故佛不思議品說。一切諸佛現身說法。周徧法界一切時處故。彼中云。一切諸佛。能於一身。化現不可說不可說佛剎微塵數頭。一一頭化出若干數舌。一一舌化出若干數差別音聲。一一音聲。演若干數修多羅。乃至云。未來際劫。猶可窮盡。如來化身。所轉法輪。無有窮盡。又乃至云。所有音聲文字句義。一一充滿一切法界。其中眾生。皆得解了。而佛言音無變無斷。無有窮盡。

答此中第二七日者。卽是攝盡九世十世之第二七日。是故此日說卽是彼一切時說。故不相違。問若爾。諸時相望相攝力齊。何要在此。不在余時。

答此卽是余。不得說余。又亦不礙表初之說。以不懷相故。問世親菩薩。釋十地經云。此法勝故。在初時及勝處說。豈初二會及七八九會。所說佛果。不如十地。又密迹普曜二經同說。成道已第二七日。於鹿野苑。說三乘法。而普曜云。說十二因緣三乘俱益者。以十二因緣通三乘故。若以初說卽爲勝者。此說三乘。亦應勝耶。

答世親且依一相故作是說。謂涅盤心中十地爲勝。六欲天中他化爲勝。一代說法此日爲勝。非謂一切也。問世親旣云此法勝故在初時說。初時卽是第二七日。何故諸經律論說初轉法輪。曰與此異同。如前所引密迹普曜。所說轉日與此經同。若依法華第四七日說。四分律第六七日。興顯行經七七日。五分律八七日。智度云五十七日。十二遊經云一年方說。有云智度五十个七日。與十二遊經一年說同。如是異說如何會釋。

答此由根器差別宜聞不同。望佛赴感。無時不說。望器無感。未曾有說。是故已入大地諸菩薩眾。不見如來初說後說。於一切時處。恆見如來常說。純說大乘一味。不思議法品中。據此而辧。

第三別顯處嚴者。此下亦可辧三世間嚴。又前𨿽別顯阿蘭若等。然未具明場中所有故。此別顯。於中有四。一道場地嚴。二其菩提下明菩提樹嚴。三如來所處下明宮殿樓嚴。四其獅子下明師子座巖。就初地嚴中有十事分四。初一地體嚴。謂標以堅固。釋以金剛。此總句也。俱捨第十一云。惟此洲中有金剛座。上窮地際。下據金輪。一切菩薩將登正覺。皆坐此座。起金剛諭定。更無餘依及余處所有堅固力能持此故。此中望彼有同有異思之。次四事地面嚴。於中一寶輪離相之極。二寶華。三淨寶。四現眾色相。廣多如海。次四事地上嚴。一寶幢。於中復五。一體是摩尼。二光業不息故云常。三說法無間故云恆。四寶网隱顯莊嚴。五華纓體香名香華纓周垂瑩助爲幢嚴故。二寶能現身通故云變現。一能雨寶說法也。二能雨華成行也。皆能任機卽應並云自在。三法性生華麗而且普。鎔融行位。四繞幢寶樹爲眷屬行列枝葉繁郁。悉發光故雲光茂也。後一事佛力加嚴。謂場中所有之物。皆於地面現影。

第二菩提樹嚴中。九事分四。初一樹形嚴。謂髙無與等故云殊特。此總句也。次三事樹體嚴。一身是金剛。二幹是璢璃。三技是雜寶。次四事體相用嚴。一惟用嚴。謂密蔭垂涼。二惟相嚴。謂華雜色相間技間。三體用相嚴。謂摩尼體發焰。用間飾相故。華果同時自有二義。一從觀同時因果行所生故。二從佛行所起故。佛行如出現品說。四展轉用嚴。於中三。一徧樹光。二光雨寶。三寶出菩薩。此顯依正無礙寶。及菩薩非本嚴事。故總爲一。設開爲三。亦無傷也。後一佛力加嚴。謂說法無盡故云恆也。

第三宮殿樓嚴中。十一事分五。初一量及相嚴。謂廣而且麗。於中四句。一標主。次二舉事廣麗。後句釋廣。此總句也。次一體嚴。謂眾色摩尼成故。次一相嚴。謂寶華莊故。次七勝用嚴。一嚴其出光。如雲湧出。應用無來。用謝無去。二宮殿間影成幢。勘影字。梵云阿嚩﹝無賀﹞皤﹝蒲賀﹞娑。此云照曜。亦云影。亦雲光。𨿽通三義。量所宜用。今此應雲光華成幢。三眾海所集。勘梵本云。阿難攘菩提薩埵曼荼羅娑揭羅三摩嚩薩攞囊羯﹝鞥﹣合﹢﹝白﹣日﹢田﹞。此云無邊菩薩部類眾海湊入之藏。其曼荼羅音通於五義。謂泥壇日輪圓滿境內部類。今此卽當部類之義。以道場眾會無邊品類周匝徧滿。不但集在宮殿邊故。贊宮爲藏者。以其包容菩薩眾故。四出佛光聲有二種。一佛光出聲。二聲與光別。然是法界體事。又能說法界門。名不思議。五寶网周垂。六現佛力境。七現染影像。問染淨不俱。如何淨中現染。

答染以無性爲性。仍不壞相故。淨證無性成。與染令爲體。不壞淨性故。染淨相望。非卽離也。後一佛力加嚴。謂於時處體事。而現廣促業用。一念包法界也。一念者。仁王觀空品云。一念有九十剎那。一剎那中。九百生滅。下文說念。準此應知。

第四師子座嚴中十事四。一量及相嚴。謂髙廣而復妙好。上無加故髙。旁無外故廣。卽事而理故妙。卽理而事故好。此總句也。次四事體嚴。謂一臺是摩尼。二网是蓮華。三輪是妙寶。四纓是雜華。次四事相嚴。一諸事修嚴。二技果間飾。三寶光相照。四主伴珠寶。俱放光瑩。後一事佛力加嚴。謂說佛境界。上來四段。是第三別顯處嚴竟。亦卽三種世間中器世間莊嚴訖。第四別顯主徳者。前𨿽總相標佛爲主。然未具明主之徳用。故此別顯。於中有二。先總牒前所處之座。後於一切下。別明其徳。徳中有五。一三業普周。二身恆下明徧應羣機。三一一毛下明毛端容剎。四身徧下明身智皈寂。五三世下明光現佛事。初中二。先法。後諭。法中三業卽爲三。初意業中二。先標。後智入下釋。標中云於一切法者。眞俗二諦法也。成正覺者。獲得曰成。至極名最。離倒爲正。開悟稱覺。於何開悟。謂卽前一切法。云何開悟。此有三釋。一云於眞諦境。證離言性際。於俗諦境。窮盡差別相。二云法差別境卽無差別故。如瑜伽三十八云。如其勝義覺諸法故。名等正覺。後釋云智入等是也。三云證眞卽俗。而不壞眞。證俗卽眞。而不壞俗。眞俗二境及智鎔融。不二而二。二而不二。如是開悟。爲正悟之極。故云最正覺也。

後釋中言智入等者。釋前於一切法正覺也。此二句一義。前約隨俗入之言達。謂了達過未之事。分明顯然。與現無別。故云平等。後約會性入之言證。謂證會三世法體同一法性。故云平等。二身業中。云其身等者。有二義。一卽此座上坐時。卽充滿法界眾生前故。二佛身全收三種世間。故云充滿。三語業中。云其音等者。此通三種。一音聲。二言音。三言所詮法。文𨿽通三。意在說法。能順十方故。後諭中二諭。初諭諭前意業。後諭前身語兩業。初諭中兩句。一含容義。諭量智照俗不礙萬像。二平等義。諭理智照眞萬像一性。然不礙萬像。後諭中兩句。初句普徧義。諭前身業充三世間。後句徧入義。諭語業普說逗機。故云平等隨入。或圓音合機。各隨影像解。故名入也。

第二徧應羣機徳中二。初身業。後演一切下語業。前中三。初明普徧超勝徳。先明普徧。後明超勝。前中言徧坐一切道場者。其類有五。故言一切。謂一一切同類世界中道場。如名號品等說。二一切異類世界中道場。謂樹形等。如世界成就品說。三一切世界種中道場。四一切世界海中道場。並如華藏品說。五一切微塵中諸世界內道場。乃至重重。如是五類。佛皆徧坐。

後超勝者。彰超劣非奇。故云菩薩眾中等如日映星也。二三世下明果滿行因徳。亦主伴顯發徳。三無邊下明光徧法界徳。

二語業中兩句。初法。後諭。配合可知。

第三毛端容剎徳中二。初明容剎無礙。然有二義。一一毛端有多剎。是小大無礙。二多剎互容不失自相。是相在無礙。後各現下明於諸剎內調化自在。

第四身智皈寂徳中二。初明身不動而徧此有二義。一用而常寂。身應十方而常。寂故無來往。二佛身如理圓徧一切在卽是彼故。不待來往也。後智入下明智無寂。謂了相無依。故云入也。

第五光現佛事徳中二。初光現三世佛神變。後一切下光現一切佛土莊嚴。上來別顯主成就竟。

自下第三總別標眾成就中二。先料簡。後釋文。前中略顯三門。一眾數。二新舊。三位地。初中通辧九會眾會數。總有一百七十二眾。謂都序中有四十一眾。謂同生一眾。異生三十九眾。佛師子座中一眾。此四十一眾。徧九會。第一會中有三眾。謂舊眾。新集十方眾。佛眉間眾。第二會中有新舊二眾。第三第四會中各有三眾。謂舊眾。證法眾。及天王眾。第五會中一百一十一眾。謂舊爲一。升天品內供眾。有一百七。並天王眾。及偈贊品中新集眾。又十回向品中證法眾。第六會中有四眾。謂說偈天女眾。同生。異生。證法眾。第七第八兩會各惟一眾。謂普賢普眼等舊眾。第九會中三眾。謂菩薩眾。聲聞眾。天王等舊眾。上來且就別。有此不同。若依融攝。一一會中。有餘會眾。稱法界會。互相在故。準計可知。

二諸會新舊者。或有會中惟舊無新。如七八兩會。或亦新亦舊。如餘七會。其三四五六會中。證法菩薩皆新來故。

三位地者。此中略有五類眾。以辯位地。一常隨眾。亦名嚴會眾。主伴眾謂普賢善徳等。同生異生眾。同生有一眾。異生有三十九眾。一一皆有十佛剎微塵數。如實廣說。盡法界一切佛。互爲主伴。常互莊嚴果位十身菩薩身故。二表法眾。如說十住解位。以慧名表解等。然皆因位極也。三證法眾。此中通八地已上故。四所被眾。此中不定。或始從凡位。乃至十地等故。發心功徳品云。十方諸佛。告法慧菩薩言。汝說是法。皆無量眾生發菩提心。乃至云。無量菩薩。一生當得阿耨菩提等。又如天王天女等。皆是初地已上。由見法界身故。五供養眾。多是初地已上。上來且依行布徳說。若約圓融行位。則不如是。謂所修之行。旣一卽一切故。所成位亦無礙也。約教思之。

二釋文中二。初各通列名。通贊徳。後爾時如來道場眾海下。別標名徳。以徳贊佛。前中四十眾分二。初一是同生眾。後復有佛世界塵數執金剛下。是異生眾。問何類何位。爲同異生。復云何名同異生耶。

答古來諸徳種種解釋。或云聲聞爲同。菩薩及雜類爲異。或云菩薩聲聞爲同。雜類爲異。或云菩薩爲同。聲聞雜類爲異。或云地上爲同。地前爲異。或云八地已上爲同。已前爲異。或云菩薩及雜類俱爲同異。或云雜類爲同。菩薩爲異。或云菩薩爲同。雜類爲異。𨿽此八釋。後三可通前五難用。所以者何。同異生名。非地位故。十地論釋請分之中。惟言解脫月是同生眾首。不判聲聞故。就後三釋中。初依實義。不據分相。今旣科文。須依分相。二約菩薩形。非隨所化異生。作彼同類生身故。雜類不爾。故名爲同。所以者何。異生之名。有二義故。一者造異趣業。受異趣生故。二者異聖人生故。此中同異𨿽俱菩薩。約形相別。而立其名。三約雜類爲隨所化。諸異生類。作異生形。同生之名。但約同得法性生身。作菩薩形故。

今於三中。依最後釋。就前同生文中有四。一標數辧類。二其名下依數列名。三如是等下結略顯廣。四此諸下依名嘆徳。初中十佛世界者。十是一周圓數。表無盡故。佛世界者。凡一佛上。報化有異。權實宗殊。今取共許者爲量。則一三千界也。或名佛剎。或名佛土。體無差別。微塵者。七極微量也。下文有此。並準應知。菩薩摩訶薩者。此通名也。具釋如前藏部攝中。然今意取果位菩薩示迹因極者也。

二依數列稱也。文中略列二十菩薩。初十連枝普者。顯具法界總相徳。故準下第五卷

列名得法中。次音賢下有一菩薩。名淨徳妙光。今此略也。後十名異者。表具法界別相徳故。然總之與別。莫不同一法界。而不礙分相顯徳立其名爾。又此十名中。或依福行徳行。或通福徳。或徳用。或離障。或據蘊徳。或約三業勝用。如是種種。準釋可知。

三結云十佛等者。如前可知。四嘆徳中二。先一句標。後往昔下釋。標簡餘位故云也。釋中總有二十四句分三。初二句就緣嘆徳。次二十一句就行嘆徳。後一句總結多門。今勘梵本。總有二十一句。其中同異。各如下注。就初約緣嘆徳二句中。初句嘆宿因同行。後句嘆從佛海生。前中云以昔與佛同善根故。今得同言毗盧遮那者。此翻爲徧照光明。此有四義。一身光徧照事法界乃至塵道。二智光徧照理法界三身光照事理。四智光照理事。所以者何。身智理事互鎔融故。此彼或俱皆無礙故。後句云皆從等者。如何菩薩自體。乃從如來善根生耶。本疏兩釋。一如來善根爲增上緣。眞善知識爲令梵行就彼勝緣。故說從生。二彼諸菩薩所修之行。皆如來所有。據彼令行。行滿成身。故從彼生。今助兩釋。一從他如來善根海生。主伴善根之所生故。二從自如來善根海生。果徳十身故。所以通此自他義者。文無簡言故。梵本云與佛同一善根海生故。此有二意。一顯類會有因。二顯大人類會。前主伴有三。一回向主伴。二同行主伴。三如相主伴。後從自如來者。如下兜率偈贊品云。如是菩薩皆與毗盧遮那如來。於往昔時。同種善根。乃至云。已得佛身。與佛同住。獲一切智。從一切智而生其身。又如如來不思議境界經說。如上釋稱我聞中顯第二就行嘆徳中。二十一句分二。初九句嘆自分因行徳。後十二句嘆勝進果行徳。前中分三。初三句自利行圓。次三句利他行滿。後三句得法位極。初中一諸度行圓。謂多劫積集六度十度八萬四千。乃至無盡行海。莫不究竟。或照諸度境界畢﹝梵本云圓滿曜一切波羅蜜境故﹞二慧用殊勝。決擇名慧。照矚稱眼。見一味理。故云明微。等觀三世者。照三世境。同一法性。無差別故或。智徧照﹝梵本云智﹝照﹞光明妙極淸淨普照三世故﹞三顯定深勝三昧。正云三摩地。此曰等持。離沈掉故名等。攝心一境名持。言具足者。無定不獲故。淸淨者。定障皆盡故。又於一切定境。皆明徹其際故。云具足淸淨。﹝梵本云照一切三昧﹝梵﹞極淸淨故﹞二利他行滿中三。一語業正教輪。言辧才者。巧顯深理曰辧。善應機宜曰才。如是辧才。稱理深。徧事廣。難測如海。二身業神通輪。謂以佛徳類身。令物尊嚴。上二句梵本合爲一句。﹝梵云照佛廣大功徳威徳無盡辯才海故﹞三意業記心輪謂知根利鈍大小生就耎中上別。稱其所宜。謂之如應。勸善制惡。故云化伏。﹝梵云照一切世間調伏成發趣平等等智故﹞三得法位極中三。一證理法。謂大智證入平等眞法界藏。言智無差別者。能證智與所證境。冥合一味。無智外如爲智所入。亦無如外智來入於如。不卽不離。說智證如。本來無二。不壞能所。如是證入。爲究竟證也。依佛性論。有五種藏。此卽是彼第五藏也。故彼云一如來藏者。謂在纏合果法。二自性淸淨藏。謂在纏不染。三法身藏。謂在果爲功徳依。四出世間上上藏。謂出惑障。超過二乘菩薩。五法界藏。謂通因果染淨。外持一切染淨漏無漏法。故名法界。內含一切恆沙性徳。故復名藏。﹝梵云照無差別智地一法界藏故﹞二證果法中。證佛解脫者。謂於佛總相別相解脫法門。各皆互得。此則於出離道及作用。皆自在無礙。故名解脫。如下不思議法品云。於一念中建立三世一切佛事等。廣如彼說。有說離愛無明。得心慧解脫者。非此所宜。甚深廣大者。謂解脫事無不包。理不極故。﹝梵云照佛所行甚深廣大解脫境界故﹞。

三得位極者。謂此諸菩薩。身徧六位。隨在一位。能以方便。攝持一切地行願海。梵本中分成兩句。取意復殊。謂上句明與佛同一地照履出生等。下句明以願力持力照無邊眾生。﹝梵云照曜隨順履踐出生一地故住加持智入一切願海照無邊故﹞第二嘆勝進果行中。十二句分三。初得果法。二於一切處下起果用。三一切如來下攝果徳。初中五句。一同佛三業。隨智慧行。無間無盡。窮未來際。﹝此句梵本入前句中﹞二入佛密境。此有二種。一佛卽密境。謂佛三業業名。非余測量故。如密迹力士第二卷

說。應持菩薩量佛身不得限。目連尋佛聲不得邊。佛心無思成事等。廣說如彼。又佛身非色現色。色現非色。非量現量。量現無量。不分而徧。不去而至。應見者則遠感無限。未宜見者。現前不睹。自身一多多一。及與余佛一多多一。皆各同時鎔融無礙。應聞聲者。無隔遠近。遠聽不異近。未可聞者。對語不聞。一音應多類。各謂同己言意所照燭。等覺菩薩不能測。是則佛爲菩薩密境。二佛之密境。謂佛所知見甚深陀羅尼三摩地微細因陀羅等。非余境界。故言希有。窮其源際。故云了達。如下文說。第十地菩薩。入如來十種祕密處處卽境界。此文或通前二義也。﹝梵云徧照如來廣大祕密希有境界故﹞三入佛平等法。謂一切諸佛體性平等。以法身無二故。智平等無增減故。用平等悲願普應故。﹝梵云智光隨順恆照一切佛平等法故﹞四得佛位者。佛有十地。如大乘同性經說。一甚深難知廣明智徳地。二淸淨身分威嚴不思議明徳地。三善明月幢寶相海藏地。四精妙金光功徳神通智徳地。五火輪威嚴明徳地。六虛空內淸淨無垢焰光開相地。七廣勝法界藏明界地。八最勝普覺智藏能淨無垢徧無礙智通地。九無邊億莊嚴回向照明地。十毗盧遮遮那智海藏地。釋曰。其毗盧遮那地。卽是此中普光明地。斯經文略故。無智海藏言。此諸菩薩皆先成就。故云已踐。又爲舉後攝前。但說此地。理實皆踐。踐者遊履。謂得究竟圓滿之智。照佛大智所行之境。準此應云。已踐如來普光明地所行之境。地卽是智。約位名地。或可以智照。智義亦無傷。﹝梵云安住如來所行普光智地照無邊門遊行一切三昧海故﹞五得佛三昧海。謂佛無量定深廣如海。菩薩已微其深故云入等也。﹝梵本此句入前句中﹞。

二起果用中三。一現佛身業徧世同事﹝梵云見一切世間行海智善安住隨順一切行故﹞二得佛意業。謂大總持持多法故。三得佛語業。能轉法輪不退有四。一稱理不退無攺說故。二應機不退。一發卽中。無初後故。三利益不退。令一聞已畢竟定故。四制伏不退。能伏魔軍。制外道故。法輪義如別章。梵本上二同一句。前句是陀羅尼之辧才。不分二業。﹝梵云得一切法海左右旋陀羅尼善巧辧才故﹞。

三攝果徳中四。一佛徳入身。謂一切如來無邊功徳。皆入其身﹝梵云一切佛功徳海入身周徧故﹞二自在遊剎中二。初標現徳。謂十方佛土隨願徧至。後已曾下顯宿因。謂往昔曾事彼諸佛故。梵本中兩句意各別。又是願力出光徧住諸剎。非身去也﹝梵云願海出生光明徧一切佛剎故無邊際劫愛樂供養一切諸佛得法門光明故﹞三一切如來下常徧爲伴﹝梵云一切如來道場皆往禮﹝觀﹞故﹞四恆以下純授大法。勝果智身。卽是佛身異名﹝梵云以普賢無餘願海令一切眾生智身顯現故﹞。

第三成就下總結多徳。謂諸菩薩徳齊佛海。別嘆難周故。此總結云無邊也。

第二大段。明異生眾中二。先科文。後釋義。前中異生。總有三十九眾。分之爲三。初金剛神下。明諸神眾。二阿修羅下。明雜類王眾。三夜叉王下。明諸天眾。又此三十九眾。爲顯守護三世間故。有三類別。初金剛及足行神二眾。守護智正覺世間。二道場神已下至主晝神。守護器世間。三身眾神及阿修羅已下並守護眾生世間。隨有兩判。且依前釋。就初諸神眾中。有一十九眾。一一眾內。文皆有四。謂標數。辧類。依數列。舉略結廣。略嘆其徳。

初金剛神眾。標數可知。辧類者。神執金剛杵。衛護如來。靈祇不測故。曰執金剛神。此從所執爲名。有財釋也。二依數列名可知。三舉略結廣易解。四嘆徳中。十句分二。初一句。宿願多劫故預斯會。後隨願下九句。昔願所行。今並圓滿。故預斯會。九中初一句總。後積集下八句別。別中。一福行願滿。二定行願滿。三通行願滿。四證解脫行願滿。五威光行願滿。六隨應現身調生行願滿。七隨佛化往行願滿。八守護行願滿。

第二身眾神眾中。文四同前。辧類有二義。一身。謂神之自身眾。卽同生同名及所隨者。凡有其二。共有其三。三故名眾。此從所化得名。身之眾故依主釋也。此神卽是菩薩同生同名隨類生身。二謂此神專以變化多身而爲佛事。故立其名。徳中二。初云皆往昔成大願者標也。此文亦應云往昔大願今皆成就。後供養等者釋也。謂昔發願願得供養。修供佛行。此願今遂。故云成就。

第三是行神中文四同前。言是行者。因他足行。成自供養。此卽足行之神依主釋。入法界品云。善現比丘行時足行神布華足下是也。徳中多劫親事如來。

第四道場神中四同前。下亦並同。更不載此語也。釋名如前菩提場處說。若克梵字翻名。應曰覺場。然道場是佛所有。此神守護。依彼得名。是依主釋。徳中二。一宿值多佛。二供願今遂。此中前嘆願成。後嘆身供。

第五城神者。依所護得名。亦依主釋。又表守護法城心城故。徳中以己徳行。嚴佛宮殿。如何佛威神之依果。此義如前。共集互融主伴之因。今將顯此嚴之義。故說佛宮殿用神善根嚴。向若說果從自因生。無由能顯互融因果也。

六地神者。又表深重行願如大地故。行願生成佛智住持故。𨿽余神等亦名此義。今但偏就此門而贊。亦卽攝餘一切徳盡。此一卽是一切一故。餘眾準此。徳中二。初發深重願等者標也。後願常等者釋也。

釋中二。一願當近佛此願徳身。二願同修行此願成行。由前願故。感異生身。由後願故。與佛常爲主伴。主伴必由善根互融。互融必由互相回向及觀所修。同一法性故。

七山神者。又禪行寂靜。離囂塵故。徳中得淨法眼見法性故。

八林神者。表具徳義。徳中身光悅機。令樂增行。

九藥神者。又表不空三業滅惑成徳。如藥樹王無空過故。徳中二。一能除惑病故。云性皆離垢。謂性能令他離垢故。如阿伽陀。二能增壽命色力故。云慈仁佑物。如七十八中蓮華藥。

十稼神者。又表法力精气增長行故。法味逗根令滋義故。徳中應機授法。生大法喜。

十一河神者。又表法河流潤益生。亦表無住悲智於生死河無間運濟。徳中勤作意者。濟無暫停。如河流不息也。言利益眾生者。設有安樂。亦爲利益故。但言益也。或上句明菩薩船師七地已還。下句八地已上也。

十二海神者。又表智深福廣。徳中以佛功徳大海者。明所護也。言充滿其身者。顯融攝自在。不爾如何菩薩以功徳充於自身。故知由主伴互融。善根共集成故。具顯如前。其所表及徳。準此一處。通外事內行。余異生眾。並準應知。然其內徳多是持業。卽如此中功徳卽海故。外事多是依生。謂主海之神故。余並準此。

十三水神者。又表法水洗濯。徳中救護眾生者。法水除世渴愛也。言爲利益者。法水令增出世福慧也。

十四火神者。又表慧火焚惑薪故。成就善故。破愚暗故。徳中二。一身語智光復各多類。故云種種。又如下文云善財入火得三昧樂等。二卽前諸光明破嗔恚等三毒熱惱。

十五風神者。又表慈悲心現大智風輪能令眾生身心淸涼。又表智風能滅一切眾生煩惱習气。如劫壞時有散壞風。壞器世間。並如出現品說。又表願風能起一切佛事。現身說法。散滅煩惱。成就善根。利樂眾生。如賢首品說。風能起一切世間乃至安樂眾生等。徳中嘆慈風智風等散滅我慢。如劫壞時旋藍猛風散金剛山等。又散滅云等亦爾。

十六虛空神者。又表法性虛空離染廣大。徳中三。一自性淸淨心。爲無始客塵﹝雨／復﹞不顯現。今此斷障顯淨徳。如事空雲霧等除。本性淨故。二法性虛空無外故廣大。如事空無際畔故。三性淨眞空本來明潔。如事虛空性本淨故。

十七方神者。又表正慧離迷謬。使行無邪僻。示導眾生。各安其所。徳中二。一教光善巧故。云方便示方隅正位令離迷錯。此表正教示現正眞之道。二轉教於人故。云相續不絕。

十八夜神者。又表生死夜以智炬示導。卽是然正法燈。令尋正路。徳中。翻生死中。於夜寢息。將爲安隱故。此以精勤進道爲樂。

十九晝神者。又表於深法中勝解分明無有暗昧。徳中。於理事圓融行。成就三徳故。云於妙法。法卽行法。一生信。二起解。三成行。故云勤嚴飾等。

第二雜類王眾中。四眾皆約所領爲名。是有財釋。

初阿修羅者。亦云阿素洛。大婆沙中。名曰非天。或有釋云。此類業報神通及所受用。多同於天然以飲酒放逸。乖失天儀。故曰非天。佛地論釋天趣所攝。然由諂詐。無天實行。故名非天。如人惡行責曰非人。或曰非端正。謂行惡故。或云不酒。於大海中作酒不成故。正法念說。諸阿修羅住處有五。一在地上眾相山中。二在須彌山北大海下二萬一千由旬。有阿修羅王。名曰羅睺。此云障礙。由能以手障於日月。領無量眾。三從彼更下過二萬一千由旬。王名勇健。亦領多眾。四過彼二萬一千由旬。王名華鬘。亦有多眾。五復過彼與前數等。王名毗摩質多。此云響髙。是舍支父。身如須彌山。與帝釋戰時。發自海底。揚聲大叫。我是毗摩質多。我是毗摩質多。由此響聲。令閻浮提所有山嶽一時震動。今此經列。並是位極菩薩。隨類生身。大智度論亦云。羅睺修羅是大菩薩。又表菩薩隨能自在。出生死海。遊諸淨剎。而爲眾生。常在有海。徳中略顯斷障。精勤者。大智勇猛也。摧我慢者。謂諸凡夫隨類。皆恃大力。而起我慢。今菩薩現爲彼王。就或偏重者先權。及諸煩惱者。余或隨斷故。

二迦樓羅者。或曰揭路荼。此金翅鳥。亦云妙翅。以此鳥翅有種種寶色莊嚴故。海龍王經云。其鳥兩翅相去。三百三十六萬里。閻浮提止容一足。涅盤云。此鳥能食消龍魚七寶。惟除金剛不能令消。又食應命終龍。又龍曾過去受三歸者。及現以片袈裟著身。乃至一縷系之者。皆不食之。增一經云。四生金翅鳥。而食四生龍。其卵生鳥。從金剛山頂鐵杈樹下。入海取卵生龍。水未合間。還至本樹上食之。若住胎生龍。其鳥卽死。若胎生鳥。得取胎卵生龍。不得取餘二生龍。若濕生鳥。得取三生龍。不得取化生龍若化生鳥。得取四生龍。然日食大龍王五百小龍。繞四天下周而復始。次第取食。其鳥命將盡時。至海取龍。爲龍吐毒。不復能食。饑火所燒。聳翅入海。直下至風輪際。爲風所吹。還復卻上。如是七返。無處停足。遂至金剛山頂命終。以食龍身毒气。散火自焚。難陀龍王。恐燒寶山。降雨滅火。而滴如車輪。其身完消散。惟有心在。大如人﹝月﹡坒﹞。紺璢璃色。輪王得之。用爲珠寶。帝釋得之。爲髻中珠。今此經所列。皆是位極菩薩。大願所成。隨類生身爲王化導。又表大心妙觀。開生死海。澇漉沈淪。令至涅盤。故出現品云。以十力止觀兩翅。鼓揚生死大愛海水。使其兩辟。撮取善根熟者。置佛法中。離世間品頌云。菩薩迦樓羅。如意堅爲足。方便勇猛翅。慈悲明淨眼。住一切智樹。觀三有大海。搏撮天人龍。安置涅盤岸。徳中。菩薩悲願現作彼王。以大善巧力。救攝彼類及餘一切。又案大方便力者。十力止觀。如彼鳥奮勇猛力以兩翅搏開海水也。善能救攝者。卽前十力止觀等用。如鳥於海取龍將出也。

三緊那羅者。亦曰緊捺洛。此云疑神。以其頂有一角。面復似人而端正。見者生疑。爲是人邪。爲是畜生耶。爲非人乎。因此名爾。亦名歌神。以能歌唱作樂故也。又表菩薩𨿽示眾生形類。而非眾所攝。不可字名也。徳中四。一精勤。二慧觀。三禪樂。四遊戲神通。此如凡夫緊那能歌唱戲樂故也。

四摩睺羅伽者。亦曰莫呼洛迦。此云大腹行。亦云大蟒。以其無足如蛇腹行。而軀貌復大。故名也。又表菩薩𨿽常徧行一切萬行。而無所行故也。徳中二。初自修離相三輪故。故云大方便。復教眾生修離蔽障。故云永割癡网。以有漏修是癡是网故。

第三諸天王眾者。此中略敍三界安立器及有情云云。天是自在義。光明義。淸淨義。依智度論。天有三種。一人天。謂帝王。二生天。謂欲色界天。三淨天。謂佛菩薩第一義天。今此所明。卽第三菩薩天也。於此天王眾中。總有一十六眾。長分爲二。初十一眾。是欲界天王眾。後大梵天王下五眾。是色界眾。就前欲界眾中。初夜叉王者。卽是北方天王毗沙門也。此云多聞。以其福徳之名聞四方故。此王𨿽是六欲初天。以其所部名夜叉等故。從彼爲名。此卽夜叉之王。有財釋也。夜叉此雲輕揵又領一部。名曰羅剎。此云可畏。徳中。勤護眾生。不使煩惱惡鬼害於慧命。故云守護。此四大王眾天。三法度經云。身長半由旬。衣長一由旬。廣半由旬。衣重二分。食天甘露。人間五十年爲彼一日。以三十日爲一月。十二月爲一年。壽五百年歲。

二龍王眾者。此初總標眾名。從所領爲名。毗樓博叉。此有兩解。玄莽三藏雲。毗樓魄也。博叉月也。日照三藏雲。毗徧也多也。樓謂樓彼。此云色也。博叉謂博說叉。此云諸根也。謂此龍王。眼等五根。皆有多種色相莊嚴故。此王主領龍及富單那。富單那者。此云熱病鬼。列名中娑竭羅徳叉迦等者。並如音義中釋。言無熱惱者。謂一切諸龍有四種苦。此龍無故得此名也。四苦者。一熱沙墮頭。二行欲時作蛇身。三爲金翅鳥食。四風吹寶衣露身之時。依謗佛經。此龍難初三苦。大智度云。此龍是七地菩薩。依須彌藏經。此龍是馬形龍主。又一切龍。總有五種形類。一鳥形。善住龍王爲主。二蛇形。難陀龍王爲主。三馬形。阿那婆達多龍王爲主。四魚形。婆樓那龍王爲主。五蝦蟇形。摩那斯龍王爲主。徳中。菩薩以隨類攝故。於外則降水雨。除炎災疫毒。於內施法雨。文中二。先興身云布法雨。後滅惑業苦一切熱惱。

三鳩盤荼王眾者。南方天王眾。從所領爲名。能領名毗樓勒叉者。此云增長主。此王部領鳩盤荼薜荔多二眾。不令損惱眾生得便增長色力壽命故。鳩盤荼此云冬菇鬼。以形卯特異諸類得名。薜荔多此云魘魅鬼。廣釋並如音義中說。徳中兩句。初句自分自利行。勤修無礙法界法門。二勝進利他行。謂旣自修學。後將化生。故云放光明也。

四乾闥婆王者。東方天王眾。亦從所領爲名也。列名中提頭賴吒者。此云持國。謂任持國土。擁護眾生也。此王領二部鬼。一名乾闥婆。此云尋香。亦曰食香。此類止住十寶山間。惟食諸細末香。常供忉利番設奏樂。二名毗捨闍。此云啖精气鬼。謂食啖有情及五穀等精气。問四王皆領二部。何故每惟標一。以名王耶。答理應具標。從穩便勝略故。徳中二。初總。後別。總云大法者。謂大法界緣起法也。別中六。一深信。二起解。三生喜。四愛樂。五敬重。六修行。此上六徳。從始至終展轉因起。如次應知。

五月天子眾者。月是所依處。天子是能依者。從能所依爲名故。雲月天子。是依主釋。俱捨第十一云。月去此幾踰繕那。持雙山頂齊妙髙山半﹝半卽四萬由旬﹞經五十踰繕那。下面頗胝迦寶水精所成。能涼能照。長阿含云。其城正方一千九百六十里。髙下亦爾。二分。一分天金。一分璢璃。王座二十里。遙看似圓而實正方。其中天壽五百歲。子孫相繼。一劫不斷。又表菩薩大悲淸涼照生死夜。饒益安樂。下文云菩薩淸涼月等是也。徳中外事則如月夜分開發蓮華。或顯眾生於生死夜長眠。無所開覺。今菩薩月天開發眾生菩提心寶。或開發本覺智寶。謂一切智自然智無礙智。如出現品說。釋云菩提心有二義。能生佛果故如華。可貴故如寶。今約後義故也。

六日天子者。亦所依爲名也。日輪去地。如月數量。依俱捨說。徑有五十一踰繕那。下面頗胝迦寶。火珠所成。能熱能照。長阿含云。其城正方二千四十里。髙下亦爾。宮城純金。七寶瑩飾。王座二十里。其中王壽及子孫相續等。並同月天。又表智慧日多所饒益如出現品說。徳中外事則日光增長百谷華葉。乃至令身安隱快樂。內徳則以智日恆照眾生。令增善法。

七三十三天眾者。佛地論第五云。妙髙山頂四面各有八大天王。帝釋居中故。有三十三也。帝釋之名。梵本具云釋羯羅印拏倈。此云帝主。拏音搦雅。倈音良遐。舊云能天主者。謬也。若梵稱釋迦。則此云能也。迦音甄何反。三法度經云。此天子身長一由旬。衣二由旬。重六銖。壽一千歲。徳中利他令修普賢行故。云廣大業。

八須夜摩天王者。須此云善也妙也。夜摩此云時也。佛地論云。此天中隨時受樂故。名時分天。又準大集經。此天中以蓮華開合分晝夜故。又云以赤蓮華開爲晝。白蓮華開爲夜。故名時分。隨其時別。受樂亦異。故云隨受樂。此天身長二由旬。衣四由旬。廣二由旬。重三銖。壽二千歲。徳中廣大增善也。法善充足。亦如彼天隨時受樂也。

九兜率陀天王者。此云喜足天王。佛地論云。後身菩薩。於彼教化。多修喜足行。故名喜足。謂得少卽悅故喜也。更不復多求故足也。長阿含云。此天身長四由旬。衣八由旬。廣四由旬。重一銖半。食甘露。壽四千歲。徳中憶一切佛名。常持不忘。

十化樂天王者。佛地論云。樂自變化。作諸樂具。以自娛樂故。又但受用自所化樂。名不化他故。名爲善化。三法度云。此天身長八由旬。衣十六由旬。廣八由旬。重一銖。食甘露。壽八千歲。徳中成利他行。謂調其因行。使得解脫果。解脫亦是離障也。

十一他化自在天王者。佛地論云。令他化作樂具。顯己自在受用故名也。三法度云。此天衣輕重壽命等。皆準前。增減一倍。徳中勤修不思議解脫因故。云自在方便。彼果卽是廣大法門。

自下第二色界諸天王眾中有五眾。謂大梵光音徧淨廣果大自在眾。所以此界總爲五者。謂前三靜慮各有三天。第四靜慮通攝九天。正惟三天。以四靜慮各爲一眾。大自在天亦爲一眾。故成五眾。若但明靜慮。則有十八。若並自在。合有十九。若無想屬廣果。還是十八者。薩婆多宗。第四禪中。應惟八天故。瑜伽第四述彼云。色界有十八處。

自下有二。先通別名得名。後隨文一一具釋。前中謂梵眾梵輔大梵。少光無量光極光淨。少淨無量淨徧淨。無雲福生廣果。無想天卽廣果攝。無別處所。復有諸聖五淨居宮。謂無繁無熱善現善見色究竟天。復有超過五淨宮地大自在住處。十地菩薩得生其中。又順正理第二十一釋云。廣善所生故名爲梵。此梵卽大。故名大梵。由彼獲得中間定故。最初生故。最後歿故。威徳等勝故。名爲大也。大梵所有所化所領。故名梵眾。於大梵前。行列侍衛。故名梵輔。自地天內光明最小故名少光。光明轉勝量難測故名無量光。淨光徧照自地處故名極光淨。意地受樂說名爲淨。於自地中。此淨嚴劣故名少淨。此淨轉增量難測故名無量淨。此淨周普故名徧淨。自此已下。空中天所居地如雲密合。從此已上。則無其事。從首爲名故。云無雲。更有異生勝福方所可往生故。說名福生。居在方所異生果中。此最殊勝故。名廣果。離欲諸聖。以聖道水。濯煩惱垢。故名爲淨。淨身所止故名淨居。或住於此。窮生死邊。如還債盡。故名爲淨。淨者所住。故名淨居。或此天中無異生雜。純聖所止故名淨居。繁謂繁雜。或謂繁廣。於無繁中。此爲最初。故名無繁。又廣大中此最劣故。亦名無繁。或名無求。不求趣入無色界故。以善伏除雜修靜慮上中品障。意等調柔。離諸熱惱。故名無熱。或下生煩惱名熱。此初遠離。得無熱名。或復熱者。熾盛爲義。謂上品修靜慮及果。此由未證故名無熱。已得上品雜修靜慮果徳易彰。故名善現。雜修定障余品至微漸見極淸徹故名善見。更無有處於有色中能過於此。名色究竟。或此已到眾苦所依身最後邊。名色究竟。有言色者是積集。色至彼後邊。名色究竟。薩婆多宗不立大自在天故。彼論不釋。後隨文一一具釋者。初大梵天王眾者。佛地論云。離言寂靜故名爲梵。具名云梵摩。此云淸潔寂靜。謂創離欲染故名淸潔。根本定故名爲寂靜。言屍棄者。此云持髻。謂此梵王頂有肉髻似螺形故。長阿含云。於梵眾中。以梵音語故立其名。其貌如少童。身白銀色。長半由旬。衣金色衣。非男非女。禪悅爲食。壽命一劫。徳中四。一慈心內充。二外湣羣品。三身放慈光。四令獲樂。初二句或合爲一可知。

二光音天王眾者。準瑜伽。應名極光淨。又釋智度論云。第二禪中通名光音。彼天語皆口出淨光故名也。長阿含云。此天身二由旬。壽命二劫。徳中四。一慈廣大。二定寂靜。三智喜樂。四證無礙法界。

三徧淨天王眾者。以三禪中離喜故。身心徧淨也。長阿含云。以上方便。生於此天。其天王名淨智。四臂持風輪。禦金超鳥。徳中二。初明自住法界法門。後以此門化利眾生。

四廣果天王眾者。謂此第四禪報。是世間善果中最勝故。名廣果。徳中外同彼天得最寂定故。內徳成就法性。其寂智契其中名安住宮殿。仁王經云。爾時世尊入大寂室三昧是也。問何故第四禪眾。惟列初三。不顯後六。答初三是正。余是兼攝故。未堪受化者。何故下文六十九云。喜目夜神。入大勢力普喜幢解脫時。於身一一毛孔中。出色究竟等天相似身云。出種種聲。爲彼天等說法耶。答彼據已堪者。此約未堪者。各依一義。不相違爾。

五大自在天王眾者。此天王於三千界最爲自在故。智度第二云。此天有八臂三目。乘大白牛。知大千界雨滴數量。此經賢首品中。亦同此說。又智度云。然第四禪。總有八處。五處淨居阿那含住。所餘三處凡聖共居。過彼八處。有十住菩薩住處。亦名淨居。號大自在天王。徳中正智入理故云觀無相。後智雙行故云平等。或由觀解無相而行成平等。上來眾成就中。初各通列名各通嘆徳竟。

自下大段第二明列標名徳。以徳贊佛。前段中。敍眾次第。從近向遠。先列同生。後列異生。此段之中。從遠向近。先列異生。後列同生。何故爾耶。本疏釋云。前表依本起末。今明攝末歸本。又異生眾中。前則先劣後勝。今則先勝後劣者。謂前表法增微。今顯尊位次第。又此皆顯法界緣起逆順自在無障無礙。總合爲一大法界眾。故作是說。今更助釋有其二。有一者顯佛於諸眾會無遠無近然亦不壞遠近之相故。逆順互列別。二者顯眾同生異生共四十類。表四十心皆是因位。然一一位。悉極因門。但舉初後。俱鄰近佛中準可知。然亦不壞位相次第。若不爾者。二俱過故。思之可見。

就此段中。總分爲二。初明異生眾。後復次普賢下。明同生眾。前中二。初明眾集見佛。後所謂下明大眾各別得法述以嘆佛。此判順梵本。如次下顯。前中二。初總結眾集。後此諸下明見佛所因。前中五。一總結眾集。二無邊下明品類多種同滿道場。三形色下。就諸品類中。皆有首從各多形色。四隨所下。各依本方。皆得親近。參而不雜。五一心等。明佛非散境。謂異體同心。前後無間。眼意根識。並緣不易故。謂之一。二見佛所因中。先辧意。後釋文。意者前同生預會各有所以。今異生見佛。還有其因。故此辧也。文中二。先一句總指其眾。後已別離下別顯。中三。一離障故見。二如見下宿緣故見。三種無量下具徳故見。何以須此三義者。若惟離障及具徳。而無宿緣。則無主伴之因。若惟宿緣而不具徳及離障。則見佛法界身不盡。亦不與佛僧徧法界。初中三。一法說。謂已離煩惱者。煩惱障盡故。心垢者所知障盡故。一切者。通顯分別俱生種現盡故。及余習者。彼諸無堪任性盡故。二諭況云摧重障山者。二障力重如山。劣慧莫能碎滅。此諸大士獲金剛智。殄彼障山。三正明見佛。謂障盡故見無疑也。

二宿緣中四。一總舉多時攝受緣。謂昔劫海修行時故。二一一佛下。多善根攝受於彼多劫一一佛所故。三種種下。隨機多門成就故。四令其下。置於勝道。令立大菩提因故。此中梵本云。皆以毗慮遮那如來。昔於劫海菩薩行時。往詣彼彼諸如來所。以四攝事善根攝受。以此諸方便門成安立一切智性道。

三具徳中八句。一善根多。二善根大。三入佛海。四行圓滿。五具出因。謂已治所治故。六於彼劫海常見佛分明。七以因行勝解入果徳海。八以因解脫門。得果解脫用。此中梵本云。已種無量善根。獲大福徳勢力。各已入方便願海。各已積集圓滿淨行。各已於出離道出。各已照見彼諸如來。各以勝解力入如來功徳海。各以解脫門見佛自在。釋曰。此異生眾。由具上三義。預會見佛也。言解脫門者。謂佛果自在稱爲解脫。王神等各所得法名之爲門。由此得入佛自在故。此卽解脫之門。依主釋也。或此各所得法。能令自他離縛無礙入果徳。此解脫卽門。持業釋也。又解脫有多種類。廣釋如章。問準下文。諸解脫門皆佛果法。如何於中。有因行耶。

答佛果海中。具因果行。由𨿽得果不斷因行。然俱是果。顯主伴故。

二別明大眾各別得法述以嘆佛中三十九眾。各有長行。經家敍列。各有偈贊。當對佛頌。就中分三。初明天王眾。次摩睺羅下明雜類王眾。後主晝神下明諸神眾。就初天眾中有二。初色界。後欲界。色界中五。一大自在眾。二第四禪。三第三禪。四第二禪。五初禪。就大自在王眾中二。初長行。後偈頌。長行中列十王各得一法。初云法界虛空者。大用所徧之處也。然有二義。一就事。謂大空無邊名虛空界。於中事物無盡名法界。佛身大用。於此普徧。二就理事。謂外於空界容一一塵處。各有無邊剎海佛身。充滿虛空。內則於彼所徧之處。勢同眞性。如理圓滿。故云法界。云寂靜者。亦有二義。一明前大用用無相用相不礙常寂。二由此智用卽寂同眞。是故大用得圓徧一切也。方便力者。亦有二義。一明前寂靜卽寂無寂相不礙大用。二內不異眞性。外不失應機故。云方便。益物不虛故云也。又虛空者。處廣也。法界者。多物也。寂靜力者。佛身普徧廣處多物之中。一一塵內。用而常寂。寂而常用也。二普觀一切法悉自在者。亦有二義。一以普眼觀見一切法。不壞多事相。令同理性故。云自在。二於一法中。普見一切。展轉不相妨礙故。云自在。三知一切法不生等者。亦有二義。謂知不生等。內證眞理。無功用行。外應羣機。又不生等有二義。一就境。二約行。就境有五。一據所執。謂由是妄執無法可生滅也。又情有卽是理無故。云不生也。理無卽是情有。是故云不滅。不滅不生是一法也又求執所相。不可得故不生。能顯無相性故不不滅卽不生惟一法也。二據緣起性。謂法無自體。攬緣而起。卽生無生。旣本不生。故無可滅也。又緣起無性故不生。無性緣起故不滅。論云以有空義故。一切法得成。是故不生卽不滅。不滅卽不生。爲一物也。又推緣無起故不生。能離無生性是故不滅。三據圓成性。謂非是有爲故。無彼生滅相故。又非妄心境故不生。證智所證故不滅。又體離有故。離無故。不生不滅也。又約用。隨緣故。不變故。不生不滅。不滅卽是不生。不生卽是不滅。惟一物也。四通約三性混融。於一法上。據所執故不生。據圓成故不滅。據依他故亦不滅。五約三無性。非不生非不滅。然此四句合爲一法。圓融無礙。頓思可見。二約行者。謂智背情證理而無來去。謂背捨妄執而無去。應機現前而不來。又往應羣機而不去。恆歸寂滅而不來。不來卽是不去。無二爲一味也。又應機無從來。化畢無所去。常徧一切處時。不來不去。時處相寂。稱一味法界。故不來不去也。由此大智無念應機如末尼天鼓無思成事故。云無功用行也。四現見一切法等者。從慧海深廣而現見法實。五與眾生等者。謂巧授深定。令得法樂。六令觀寂靜等者。謂觀眞滅妄。捨生死怖。七善入無邊等者。謂巧現世故名善入無邊境。令解無性無依理故名不起有業。八中勘梵本。天王名愛樂。大智無可字得法名普往十方等者。依體起用故。普往十方說法。用不離體故。不動無所依。九入佛寂靜等者。佛是寂靜者世間是佛之境寂靜者。入世間現眾生前名入。普現光者。現身語光物。十住自所悟處等者。菩提是廣大所緣境。眾生是無邊取緣境。依自所悟無二悲智。起通化生。以求菩提故。

頌中二。先辧頌之因緣。後正釋頌文。前中二。先通顯頌類。後明頌意。前中總有四種。一名阿耨率睹婆頌。此但數字滿三十二。卽爲一頌。其中八字成句。四句成頌。此則無簡長行及偈。皆約字數爲定也。二名伽他頌。此云諷頌。或名不頌。不頌長行之頌故。或名直頌。謂直以偈頌說法故。三名祇夜頌。此云應頌。四名蘊馱南頌。此雲集施頌。謂以少言攝集多義。施他頌持故。上四頌中。初一字數常定。後三不定。或七字六字五字四字三字等句。四句成頌。令此卽常四中第三七字句也。若據當時對佛說偈。卽是第二伽他頌也。下並準知。後明頌意中二。先通辧意。後別屬當。前中有八。一少字攝多義故。二諸贊嘆者。多以偈頌故。三爲鈍根者重說故。四爲後來得聞故。五隨意樂故。六爲易受持故。七爲增明前說故。八說前長行所未說故。後別屬當者。此中於前八。意正有初二。或五六也。

第二釋文中二。初長行標舉。後佛身下正顯頌文。前中云妙焰等者。牒前。初天王名承佛等者。顯非自能。無我慢故。普觀等者。示無偏心。普騰眾意故。顯非惟己。與眾同說故。後正釋頌中。十偈依次。各頌前一法門。初中前二句頌法界虛空界。次一句頌寂靜。後一句頌方便力。以此一頌是說偈者自法故。不結天名。下並準知。二中初二句頌普觀諸法。謂然法燈。法名普觀。次句頌自在。下句結天得法。下並準此。三中初二句頌知法不生滅等。次一句頌無功用行。又亦初句同頌無功用行。四中初二句頌智慧海。次一句頌見實相。謂前約天王故說自見。今以此嘆佛故。說令他滅癡。卽是見眞也。五中初二句頌與眾生大方便定。謂定中觀佛。能滅煩惱。次句頌無邊安樂。六中初句頌癡暗怖。以一句頌令觀寂靜法。次一句智燈破暗。頌前滅字。七中初二句頌善入無邊境界。境界卽十方處也。次句頌不起諸有業。謂令解無性無依。卽不起諸有也。八中初二句頌普往十方說法。次一句頌不動無依。九中初二句頌入寂靜境。謂依寂起用名入。次一句頌普現光明。十中初二句頌無邊廣大境。次一句頌住自所悟處。謂悲智緣彼二境。起通攝化。

第二明第四禪長行十中。初云普觀等者。依本中有三。一觀已信佛境者。根應何門入法。二觀未信佛境者。應何法令信。三觀已布法云降法雨。俱令益故。梵本云。普觀一切眾生根及疑。廣布法云。二隨憶念等者。謂能隨一切眾生心念。現佛形色。令作意者得見故。梵云能示現佛一切形色。令作意隨念見。三法性平等者。謂佛莊嚴身無所依。與法性列到。故云平等。故頌中法性無依爲諭。諭佛身無依也。四中云了知一切世間法者。了眾生世間心法差別。一念安立者。隨機心現種種相身。身多如海也。五於一毛孔等者。此中無礙有二種。一一多無礙。一毛孔現難思剎故。二小大無礙。毛孔中現剎。準頌中約業用門說。六入普門等者。此文未回。應云觀察法界入普門解脫門。謂加行觀察法界根本證入普門。普門之與法界。眼目異名爾。七爲一切眾生等者。謂根器無邊。現身亦爾。根熟者無已故。云無邊劫常現前。八一切世間等者。謂觀世間生滅法卽無生滅名入。如日光於水現影。水離遷流。而影不動故。頌中云幽奧處常寂然等。此卽離言念故。云不思議法也。九示一切眾生等者。謂說圓滿法輪。一卽一切等。難思境界。名爲出要法也。十觀察一切等者。謂觀根器。授以佛法。如納物於器中故云入也。頌中觀自眾內三類天。此中同。下三禪。皆有三天。準餘可知。十偈次第。頌前十法。用嘆如來。初中初二句頌觀一切眾生根。謂根類多端。惟佛能了。非余所知故。云諸佛境等。下二句頌爲說法斷疑。令未信者令信。已信者令解佛境。生大意樂。二中初句頌通憶念。次一句頌梵本中現佛形色。次一句頌令見佛。或後二句皆頌令見佛。三中初一句頌法性平等無依。次二句頌佛現莊嚴身平等無依。二俱無依故平等也。四中初一句頌了知一切世間法。次二句頌一念中安立不思議莊嚴海。五中初二句頌一毛孔現不思議佛剎。次一句頌無障礙。謂佛力自在故。六中初句內一切法門者。頌普門也。無盡海者。頌法界也。次一句頌入字。會同一法故。次一句頌觀察。七中初二句頌爲一切眾生種種出現。次一句頌無邊劫常現前。謂身徧滿故無來去。或初二句物頌前法。次一句發明前句。謂𨿽多劫爲眾生種種現。然佛自體本無來去。八中初句頌觀世間境。次二句頌入不思議法。謂觀世生滅無生滅。名入幽奧處。如日光於水現影。影常在遷流中。而不遷流。世間卽是所現境故。此境卽如故。法性常然。亦卽離言念。前云不思議也。九中初二句頌示一切眾生。次一句頌出要法。十中初二句頌觀一切應化眾生。次一句頌令入佛法。

第三明第三禪長行中十三各得一法門。初了達一切等者。謂了達眾生大涅盤因。卽觀察惑染性不可得及諸行海故。梵本云觀察一切眾生解脫資糧方便。方便卽是離相巧修也。二隨一切等者。隨樂現形。如日光水中現影。卽相無相。廣說如前。且約天王眾同分說。理實普現徧周法界。勘梵本。光影之影。簡異映質之影。三普嚴淨等者。謂離相名修名修行海名大方便。以彼行。回向一切淨土。名普嚴淨。淨土佛爲主故。名佛境界也。四隨諸眾生等者。謂深厚大悲。常隨眾生。化無竟期。五憶念如來等者。念佛過去種種調生方便行。念佛當來此行無盡。六普門陀羅尼等者。謂佛有世間海塵數普門陀羅尼多故雲海。一一總持者。一切法門名普門。將彼總持海中普門義。示教眾生。名所流出也。七能令眾生等者。梵本云。能令眾生於佛出世生難遇意樂淸淨勝解藏。按勝解卽是信。信卽是藏。故名信藏。由信出生眾行。珍寶亦是攝受義故。賢首品云。信是寶藏第一法。爲淸淨手受眾行。八能令一切眾生等者。謂令聞樂法生信。聞理法生喜。聞行法出離。或令眾生聞法已。未信者能生信。未解者能解故喜。未解脫者令解脫故出離。九入一切菩薩等者。謂菩薩善巧調眾生行。廣如虛空。數無邊際。用無窮盡。十觀眾生等者。謂佛以普悲智。觀眾生煩惱海。欲杖彼皆令出離故普悲也。然不見實眾生實煩惱故智也。還以此法爲眾生說。令得出離也。頌中有十一偈。於中前十。次第頌前十法。後一重述前第四隨眾生流轉生死海中所化事。前中初頌內初二句頌了達。上句明佛。下句化處。次一句頌方便。謂說佛境界令信入。下句頌解脫道之果。二中初一句頌隨天眾所樂。謂處世應機也。應體相盡故無所依。次一句頌如光影普現。釋光影言。廣如前顯。次一句合前法諭。重顯無依義。三中初一句頌大方便。謂具修行海。次一句頌普嚴淨佛境界。次一句重顯大方便稱法性修。四中初二句頌眾生永流轉生死海。由無慧眼見出路故。次一句頌隨字悲深不捨故。五中初二句明佛調生行髙勝難測。次一句辧巧行多門總相頌佛調生行。六中初二句頌普門陀羅尼海。次一句頌所流出。七中初二句頌能令眾生值佛生難遇意樂。次一句頌生淨信藏。八中初二句頌令眾生所聞之法。次一句頌信喜出離。九中初二句入菩薩調生行等。前就因名菩薩。今據果云如來。如空無盡名不思議。次二句頌天王名及得法。十中初二句頌觀眾生無量煩惱。次一句頌普悲智。十一中初一句。重顯前第四頌中初二句於癡覆盲暗眾生處先放身光照燭。次二句重顯前中次一句如來示以淸淨道妙音。卽是須彌音故。

第四明第二禪中長行十王各一法門。初云恆受等者。有二義。一內證眞樂。二外應成益。謂消苦因令苦滅也。二大悲等者。緣悲無量境。起無量行。行稱彼境故。曰相應。其行深廣諭之如海。令物離苦得安樂。生於喜樂喜樂。從悲行出故名爲藏也。三一念中者。法界體事之時也。一切眾生無邊劫所修福徳力者。善業力所感器世間也。多劫中多剎隨性融通。在一念時中現也。四普便等者。謂佛以神力。變成壞世界。作嚴淨佛土。如虛空不生滅。如密嚴土同無爲性。又如足指按地。變此界成淸淨剎。按此中文回不盡。應云普便成住壞一切世間皆悉淸淨如虛空。變穢成淨故名淸淨。變相遷成不遷故如虛空也。五愛樂信受等者。聖人卽佛菩薩也。愛樂聖人。親近學行。信受聖法故。聽聞生解。卽增進菩提心故。梵本云。愛樂信受一切聖人法增長無比歡喜。六能經劫住等者。地謂十地菩薩智也。義謂證淨則地智所緣十地理趣。梵本云。說諸地柰耶故方便。謂阿含淨教。是入地方便故。經劫住說者。顯說者辧才及所說法皆無盡故。七一切菩薩等者。謂𨿽佛一念徧十方現八相處悉開供養。此云菩薩。是佛菩薩故。與偈無違。此云方便。是現八相故。此云降神。舉初攝余故。八觀察無盡等者。謂觀佛現身神通無盡。領佛說法智海無窮。九一切等者。謂一切諸佛。𨿽皆功徳海滿。不須臾修。但以大悲無障﹝得﹣彳﹞願。誓當徹窮來際。利樂不斷。言方便力者。卽無障﹝得﹣彳﹞願力也。十如來往昔等者。謂宿願供佛。於彼佛所。初立誓及信。次行入證名愛樂藏。頌中十偈次第。頌前法門。初中初二句宿因。後二句現果。由昔信佛。內證寂靜樂。外能府就眾生令苦滅故。令悉見其果也。二中初二句。頌大悲心相應海。上句悲者。下句悲行。已上是能相應海。次句頌喜樂藏。謂悲能拔憂苦。生喜樂。是藏義。已上是所相應海。三中初一句頌一念中。此云佛法者。此一念時。是佛之所有假借世俗名言法。謂不相應行法。然實非行。密嚴云。如來蘊界。常無變易。以此念中能現廣剎。故名廣大。梵本云。佛之法廣大多剎海能示現。如彼諸成壞如亭主音少分解脫。次二句頌普現無邊劫眾生福徳力。謂卽所感剎也。梵本云。諸佛如是廣大法。悉能顯示多剎。隨彼壞成如實現。四中初一句頌普便成住壞等。謂佛神通普便故。次二句頌皆悉如虛空淸淨。五中初二句頌愛樂聖人。次一句頌信受聖法。六中初句頌經劫住。次二句頌說地義方便無倫是一切也。七中前三句總頌八相普周。略不頌供養。八中初一句頌智慧海。謂說法無盡。次一句頌無盡神通。次一句頌前二剎益。九中初二句頌功徳海滿。次一句頌方便力出現世間。謂無障礙願力常現世間。十中初二頌。頌往昔願力等。次一句頌發誓生信等。

續華嚴略疏刊定記卷第二

續華嚴略疏刊定記卷第三﹝本末合﹞﹝盡毗盧遮那品﹞

如來現相品第二

將釋此品。四門分別。一辧名。二來意。三宗趣四釋文。

初中三。一分名。二會名。三品名。初分名者。此三分中名正宗分。正謂簡序流通故。名爲正。分謂折總成別。此乃正卽是宗。二正宗卽分。皆持業也。若五分中。此當第二舉果勸樂生信分。謂欲物生信。舉佛果示之。此舉果勸樂生信之分。亦依主也。

二會名者。九會中此第一也。約處。名摩竭提國法阿蘭若菩提場會。會者遇也。謂機緣感起赴互相遇故。餘如上說。約法。名說佛依果會。義易可知。

三品名者。如來是能現人。相是所現法。現通能所。故名如來現相。如來之名。略顯三義。一惟就理。謂法性名如。出障名來。二惟就行。瑜伽三十八云。言無虛妄故名如來。涅盤三十亦同此說。三理智合說。轉法輪云。第一義諦名如。正覺名來。正覺第一義諦故名如來。又成實云。乘如實道。來成正覺。故名如來。下十定品中。名義解釋。引來此說。現相有四種。一爲召他方眾。現面門光相。二爲示法主。現眉間光相。三爲表此會明佛果。佛前現華。四表能證從佛所流。白毫現眾。亦可如來是體。現相是用。品中辧此。故以爲名。

二來意中三。一分來。謂三分中前明序分。名辧正宗故次來也。五分內前明證信發起分。今顯舉果勤樂生信分。故次來也。二會來。謂九會中此爲創首故先來也。三品來者。前品敍此會眾。今辧眾起疑問。故次來也。

三宗趣中三。一分宗趣。謂顯佛依果無盡法界爲宗。欲令菩薩信樂爲趣。二會宗。亦同當會辧盡故。三品宗趣者。謂現光華等相爲宗。集眾表詮等爲趣。

四釋文者。自下第二大段。明正宗分。於中有五段。問若卽五分列名配品。並如前說。問五分中第五分內。善財問答非一。何得總爲一分耶。

答問者及問詞不攺易故。答者及答詞。乍𨿽似異。然皆同答。一問者一問詞故。就初舉果勸樂生信分中五品經。及勒爲兩節。初現相三昧二品爲當會正說之方便。後成就華藏遮那三品。卽爲正說。就前二品中。初品明集眾顯說法主。此是遠方便也。後品明入定許說。卽爲近方便也。就前品中。文分爲八。一大眾同請。二爾時世尊知諸下口光召眾。三爾時十方下所召眾集。四爾時世尊欲令下先示法主。五爾時佛前下現華表義。六此華生已下現眾表嚴。七卽於眾中下偈贊佛徳。八如此四天下下結通廣徧。

初中二。初中長行令請。後爾時諸菩薩下供聲偈請。前中二。先通辧諸會請法儀或。後釋此文。前中四門分別一請會。有無。二所問法異。三能問人別。四言念等殊。

初有無者。於九會中。前二後二期並有問。餘皆無也。所以者何。初會據果起因故有問也。第二會初尋因至果故有問也。由因位有升降。客六會以答之。果惟是一。更無髙卑故。第七當會答也。然六會諸品更有問者。自顯當會別義。或卽重明前問。非是大位別問也。第八會中。明因果淳熟故有問。謂行修無礙六位頓成。故當會答也。第九會中。稱性因果故有問。謂俱入法界無差別故。然當會答也。二所問異者。謂初兩會。問果廣因略。爲成信故。第八會。問因廣果略。顯行淳熟故。第九會。問惟果無因。顯惟證果故。若依末會。多是問答。因問法界與本會相望。亦可因廣果略也。三能問人別者。初及第九。皆有同生異生二眾。第二第八惟是同生。四言念等練者。有二種。一約言念。二約通別。前中以門望若。得有七句。然此不具謂問有言念。若有言相。初會中具二句。謂現相品初同異生眾念請聲中言請。答中佛放眉間光。示相答。謂光佛事已從足下入。及佛前現華眉間出眾等。三昧品中。以言重請。普賢菩薩以言說說。下三品經。爲答前問也。第二會惟念請。佛以示相答。菩薩言說答。顯佛他心最自在故。不待興言。顯佛神力最殊勝故。示相令知。第八會言請言答。此顯菩薩不同佛故。第九會中。念請佛示相答。二通別者。初會第九會別問通答。第二第八會別問別答。

二釋文中三。初總標心念次。云何下別顯問端後。佛下請說。初中諸菩薩等者。此是前品內四十一部眾。意念不殊故同標也。次別顯中總四十句分二。前三十句問佛果。後十句問因行。前中三。初二十句通問佛果徳體業用。於中若隨相分初十是位。次六是體。後四是樂。二惟願下請佛解釋。三又十萬下十句。別問佛果語樂利他。就初二十句中。此欠二句。下頌中有神通及自在。恰此成二十。下答中亦同此說。初云佛地者。略顯二釋。一名。二體。名有二種。一依智徳分位差別名地。如大乘同性經說。佛有十地。初名甚深難知廣明智位地。乃至第十名毗盧遮那智海藏地。證契經中亦同此說。若準此經。非但有十智徳分位量過恆沙。名亦隨爾。二約用。從諭名地。如十地論。釋菩薩地。有能生成住持義故。此亦如是佛果。就生世出世善根。成熟善果。三乘依住。攝持無盡功徳海故。佛地論說所依所行所攝義故名之爲地。依攝同前。所行者。是諸菩薩智所照處故。如雲已踐如來普光明地。二體者。佛地論說五法攝大覺地。謂四智及淸淨法界。今依此經。若就泯絕界。四智法界亦不可說。若約不礙。則非惟理智。乃具無邊過恆沙徳無漏蘊界。法界爲性。以要言之。包攝法界一切諸法。以爲其體。所以者何。證具分眞性方究竟故。具足十身。過三世間。由此義故。二境界者。所知所知緣及分齊故體類十。問明品說。因度入智法說知證現廣等是也。又出現品。亦有十種。謂一切世間。三世剎法。眾生眞如無差別。法界無礙。實際無邊際。虛空無分量。無境界等。又不界思議法品。有十種無比境界。具如彼說。三佛加持者。諸勝力住持令有所化。廣有無量。如不思議法品及法云地說。又離世間品有十種佛攝持。謂能始發菩提心。生不忘菩提心等。又有三類佛力住持。一如加持化身及舍利等。二如加持耆域入火不燒等。三加持艸木等一切非情作佛事。問此與神通何別。答別不謂六通中神境一種有加持義。餘五但是於境無所擁滯。名此加持。亦卽神力。四行者。是佛所作。不思議法品云。諸佛世尊有十種爲眾生作佛事。謂不現色身。乃至寂漠無言。爲眾生作佛事。亦是所行之行。如出現品說。如來行。謂無礙行。眞如行。法界行等。具如彼。此上是異二乘功徳。五佛力者。謂處非處等十種智力。是降魔功徳。又不思議法品說廣大力等十力。六佛無畏者。是制外道功徳。謂一切智等四種無畏。不思議法品說。十種離過淸淨中。第八云一切諸佛。獲四無畏。離諸恐怖。於眾會中。大師子吼。明了分別一切諸法。離過淸淨。上來總相大智功徳。七佛三昧者。果位等持。其數無限。不思議法品。略說十種無量不可思議佛三昧。謂恆在定。一念中徧一切處。爲眾生說法等。廣顯云云。八準答及頌。名佛神通。通有六種。謂神境智證等。其名𨿽通二乘。然深淺有異。下文十通。惟屬菩薩。佛不思議法品中云。一切諸佛有無邊際無礙解脫。示現無盡大神通力。九準答及頌。名佛自在。謂所作任志無礙成就。略有十種。謂諸佛世尊於一切法。悉得自在。明達種種句身味身。演說諸法。辧才無礙等。廣如佛不思議法品說。十無能攝取者。頌中各無能。於答中名無能毀壞。謂佛所作。無有天人魔梵外道二乘及菩薩神力能制伏者。舊經名佛勝法。略有十種。如不思議法品云。諸佛世尊有十種最勝法。所謂一切諸佛大願堅固。不可阻壞。所言必作。言無有二等。廣說云云。

十一至十六問眼等六根者。如佛不思議法品中云。諸佛有十種法。普徧無量無邊法界。所謂無邊際眼。乃至無邊際意。一一用廣。具如彼文。

十七問身光。十八問放光者如出現品說。佛身十種相。內第五云。如來身一一毛孔。放千光明。五百光明照下方。五百光明照上方。種種剎諸佛諸菩薩。諸菩薩見已得十頭十眼等云云。十九佛音聲者。不思議法品云。一切諸佛皆悉具足六十種音。一一音有五百分。一一分無量百千淸淨之音。以爲嚴好。出現品說。佛十種音聲。謂徧至音。普徧無量音聲故。乃至第十各無變音。至究竟故二十佛智者。佛不思議法品云。諸佛有十種智。謂知一切法無所趣向能出生回向願智等。廣說云云。

第二請佛爲說中。何故問果未終。中途遽淸解者。此有兩說。一云回文者誤此文夜安問果了後。一云此文中安通有二意。一爲簡通非別故。謂前二十句通顯佛果體徳業用。後十句別辧佛果語樂利他故。二爲兼顯請說前後通別果故。

第三別問佛果語樂利他中十句。初世界海者。如下華藏界說可知。二眾生海者。說法所被機故。三準下頌中。是法界安立海。卽是一切世界海之都名。如下文七十一中寂靜音海夜神處說。今此脫其文。四佛海者。多化主故。五佛波羅蜜海者。化所成行也。六佛解脫海者。化所得果也。七佛變化海者。身業化也。八演說海者。語業化也。答中開出法輪海。以爲二句。九佛名號海者。謂佛號隨宜。立名差別。如名號品說。十佛壽量者。謂佛壽隨應。住世修短。無量差別。如壽量品說。

下答中。此上句就能感機。名諸根欲海。二問因十法中。八法如離世間品二百法門中說。此初名誓願者。彼中第七十二門也。二發趣者。彼中第二十四五六出顯其門。謂發菩提心因緣。爲趣向悟入一切智智。近善知識。得諸淸淨也。三助道者。如彼第一百二十七門說。四乘者。彼中無此。然其乘體卽鎔融理智也。乘樂謂運菩薩假者。從因至果。或智爲能乘。理爲所乘。運他行廣故雲海也。五行者。如彼二百門中第三門說。六出離者。如彼一百二十一諸離生道。也謂煩惱未治。其性生鯁。惱亂行者。身心不安。如生食在腹。若調伏已。則離剛彊煩惱勞惱亂故。名離彼生。出離彼生故名出離。七神通者。如彼五十三說。八波羅蜜者。準梵本。加多聲。波羅蜜。是彼舉義。多是到義。謂施等十行。皆三輪淨。與法性相應修故。能到佛果彼岸也。如彼二十七說。九地者。彼中無此。然此卽是歡喜等十也。十智者。如彼第七說。上來所引二百門者。一一皆有十句顯示。廣如彼說。此上十句。因行通一切位。一一皆攝法界。深廣無邊故。但雲海也。上來先彰三十句問果法。後明十句問因法。總辧第二別顯問端竟。

三請說中云亦者。謂四十句中初二十句。前已請說。後十句果法及十句因。亦爲我等。問前解脫。又此二十句。旣十方世界中。佛爲諸菩薩說。令亦請。如彼爲我等說故。此亦字通其二義。二此聲偈請中二。先顯偈聲出處因緣。後正說偈。前中菩薩神力爲因。供具爲緣。因緣具故。不待咽等擊發出聲故。曰自然出也。

後正頌中。十頌分二。初三別嘆請。後七重述請。前中亦二。初二嘆佛請。明說有因故。後一嘆眾請。明其聞法與說爲緣故。前中初一嘆佛。積因成果。盡未來際。爲物現身。此大悲大願功徳也。後一嘆佛。能巧攺疑。令生信解。離苦得樂。嘆眾請中。菩薩同瞻顯無畏念願隨意等請。據法除疑。

後重述請中。初四頌述前長行。初十句問。具釋如前。次一頌述第二十句。影略可知。後二頌述後十句及因問。第二句云法界所有安立海者。長行中無得。次合在眾生海下。準上下文。此是一切世界海之都名。余文並準可知。

第二口光召眾中二。先長行。後偈頌。前中分爲九段。一放光意。謂知眾心。此領問也。二放光處。謂示嚴進舒。三顯光數。四列光名。略辧十種。準釋可知。五結光數。六攝眷屬。七顯光色相。八光所照處。九今彼見此。

後偈誦中。十偈分四。初六嘆佛三業自在。勸彼觀禮。於中一嘆二利行咸。次二嘆利他行成。次一放光。次一說法。後一行圓力具。六偈了。次一贊有多眾已集興供。次二贊佛圓音能應機說。能剎那顯三世佛願。勸彼遠觀。後一述放光意。將喧。待眾觀及聽。

第三所召眾集中二。先十方眾集。後如是坐已下贊其徳用。前中三。初總辧。二所謂下別顯。三如是等下總結。初可知。

二別顯中。十方卽爲十段。一一方有十事。一土海。二世界。三佛名。四主菩薩。五眷屬。六興供。七作禮。八供佛。九化座。十本方坐。

三總結中八。一結剎海具十信之言。卽前齒光照處也。二結主菩薩。三結眷屬菩薩。準主數。此合有十信剎海塵數个剎海塵數菩薩。四結興供。五結禮。六結供養。七結座。八結坐。

二明徳用中二。初長行經家敍列。後顯當時偈贊。前中九。一菩薩數量。卽前十剎海塵數。二菩薩毛孔放光。三光中現菩薩。四所現菩薩入徧法界諸安立海塵中。言安立海者。梵云﹝這﹣言﹢﹝廠﹫若﹞柰那。安立海。卽剎海之都名。如前所引下七十一中說。五塵中有廣剎。六剎中有佛。七菩薩往供。八念念助佛開化。略標十法門。理實無限。九化答。謂由前十法。成後十答。此文本疏作三釋。一各自別釋。二相配屬釋。三圓通釋。就初釋中文二。先明以十法門各自開悟剎海塵數眾生。此以得法生信解等爲答故。後結云。如是普徧一切法界。隨眾生心。悉令開悟。後念念中。一一下。明眾生得十種益。以但言各令如須彌山塵數。不云如剎海塵數。不云如剎海塵數故。前中二。先別顯。後如是下總結。前中一於念念中。以夢自在等者。念念之言與後九同。非名別。令下並準此。夢自在示現者。略有三義。一夢中惟依意識。能見色聞聲等。今此亦爾。菩薩於一根門。示現自在見色聞聲等。以此開悟故。二於夢中。示現順違境界。或爲說法令開悟故。示現之言。亦宣說故。三如於夢中夢經多年。於小屋中。多人各夢山河大地。而不逼迫。此中亦爾。菩薩以此。轉變外境。小時現多時。小處現大處。自在無礙。令開悟故。二諸天歿生等者。爲耽著天樂者。說諸行苦有生滅故。三菩薩行者。謂以無所得。徧修行海。普爲眾生故。四動剎等者。降伏恃大力起我慢眾生知佛力最大。令贊益故。五說淨土從大願起故。六說佛具有一切眾生同類言音故。出現品云。一切眾生言音。皆爲如來法輪音聲所攝是也。七說佛身如雲。就雨法雨故。八說佛神變。就放光照徧法界土故。九說佛解脫力。就普現身光照滿法界故。十說普賢主伴身。徧十方佛剎眾會。由大願違立故。後總結可知。

後明眾生得十益者。一令造十不善業者令修十善離苦。此舉地獄。意亦攝余故。二令未入十信者入故。三令修五戒及不動行故。四令住二乘道故。五令修事善。發福行故。六令發大心悲智願故。七令得三賢。趣向十地故。八令證如。得無分別智眼故。九令得八地已上大力大願無盡智淨國土故。十令得佛本大願。願眾生得大菩提故。云生如來家。非謂得初地名生佛家也。

第二相配屬釋者。謂將前十法。如次配後十益。所以者何。前十𨿽云念念開悟剎海塵數眾生。不必同一念間總令獲益故。中間結前起後。云如是普徧一切法界隨眾生心悉令開悟又。開悟但是警覺之調得益。或復遠近多少當不相違。況其開悟徧法界得益。乃云一一國土此何爽也。梵本中呼此開悟之言。爲散住達寧。此云於先警悟也。

第三圓徧者。前十法門。於後十益。一一徧過。謂一一開悟。能成十益。乃至一益。如是互徧無有障礙。此中若從前向後。粗相十重可知。若從後向前。細分十七。一其十須彌山塵數眾生得十種益。方是一法門。所開悟也。二如一法門餘十剎海塵數法門。一一皆爾。三彼多法門。方是一念中所開悟也。四如一念中。余念念亦爾。五彼念念開悟。方論一廣剎中。六如一塵剎。如是十剎塵數廣剎亦爾。七彼十剎塵數廣剎。方論一塵內。如是於一安立所有微塵亦然。九如一安立旣爾。如是徧一切法界諸安立海。當知悉然。十其徧法界安立海中業用。方是一化菩薩所作。十一如一化菩薩。如是世界海化菩薩。一一亦然。十二彼十世界海化菩薩。方是一光所現。十三如一光明現化菩薩。如是十世界海塵數光明一一所現菩薩亦爾。十四彼十世界海塵數光明。方是一毛孔現。十五如一毛孔所現光明。如是徧身毛孔一一皆爾。十六彼徧身毛孔現光方是一菩薩。十七如一菩薩。如是十信佛剎塵數个世界海塵數菩薩徧身毛孔所現光明。一一皆爾。此諸菩薩所現業用。徧一切法界。諸安立海所有塵中世界內者。顯此會中將欲說期。稱法界法故。上來明結集家敍竟。

二當時偈贊中。十頌分二。初一頌光音自述可知。餘九頌。嘆菩薩徳用。於中分五。初三嘆昔因深厚。次二嘆身智寂用。次二嘆身業自在。次一嘆意業無礙。後一嘆三業殊勝。

第四光示法主中六。一放光意。謂復所明光之業用。是佛神通之境。欲令時眾得承佛力見彼境界故。二光出處。謂於眉間。悉平等普照。離偏爲故。三顯光名。謂令諸菩薩得智慧明。普見佛力所現境界故。云普照十方藏。是眉間出此光故。四光色相。謂色如紺寶。照用如燈。周徧潤澤。雨法猶云。五徧照下辧光業用。於中一照現十方剎及眾生。二徧種動剎网。或誓機或嚴剎剎网。謂一剎種上所管二十重內。凡一重中。有三重主伴。遞相圍繞。十方觀之。似网孔縱橫。上下皆悉相當故。三剎网塵中現佛說法。說法中三。一說三世佛波羅蜜海。此法三世佛同說故。名三世法輪。二說出離生死法門。三說諸佛大願法門。明普賢道場徧十分世界。六明事歸本。謂平等法界。佛已圓證。從此流教被機。遂令機來證。此修因順果。從下漸上故。眉間放光作佛事已。右繞世尊。從足下入也。

第五現華表義中二。初總標華現。彼其華下。別顯徳用。前中華生佛前。顯所詮華藏是佛果所有故。忽然出者。化現難測故。後別顯徳中。略陳十一種。理實無盡。十一中。初一總。餘十列。列中前六明體備眾徳。後四顯妙用自在。前中雲藏者。謂蓮華臺中蓮子住處。有含藏之義故。悉法門一含一切華藏之名。從此出也。後妙用四中。無邊諸佛。應機神變。及應眾生。隨類言音。皆依華出。前云摩尼寶王。未顯何等摩尼。故此顯云。影現一切佛身之者。前云發起一切。未顯音所說法故。顯云說菩薩行願法也。此則華現佛身圓音說法。於一念間。周徧法界。佛事究竟。惟此一華之妙用也。

第六現眾表教中二。初標人。後其一切下辧徳。前中三。一現眾時。謂前華生之後。尋卽現故。此顯教義相應無間然矣。二現出眾處。謂佛髙毫相中。表與所論不二而二故。三有菩薩下明所現眾。於中有五。一主菩薩名勝音者。謂主教之音。勝彼一切眷屬教音。或說一切勝法之音故。云一切法勝音也。二眷屬菩薩有剎海塵數者。夫一主教必有無量眷屬相應。三主與眷屬。於一圓音。同時各應。無前無後。故曰但時而出。四主伴𨿽殊。莫不皆顯修因順果故。皆右繞也。五主伴能詮名與所詮共相應故。又主伴相對正助異故。是以主據臺。伴坐須也。二辧徳中。以主教是此正所明故。此中惟贊勝音徳也。文中十句。一理智了深法界。二量智無礙入佛所行。三內證果海。四外應諸剎。五毛孔現徧。六內觀法界。七外感佛故。八恆住三昧。九見佛十力徧法界盡來際。十總結多故門云乃至三昧等。

第七偈贊佛徳中有十一菩薩說偈。卽爲十一段。初一是主。餘十爲伴。一一有二。初承佛力。則顯說有依。離我慢故。普觀十方。表說通緣。無偏心故。後正說俱稱揚徳用。

就初主菩薩。十頌分二。初三偈嘆佛勝徳。餘七嘆菩薩徳。前中初一身徧眾生界。勘第一句梵本云。勃陀迦瑜佛身也。塞普吒充滿也。達摩馱都法界也。﹝鞥﹣合﹢﹝白﹣日﹢田﹞諸也。是故應云佛身充滿諸法界。不偈云於以是卽理之事差別相故。二毛孔現諸佛。三毛孔含剎海。以佛具有三世間身故。於三位自在。不起覺樹。現業用。以下頌中說剎皆是此也。後七偈中。一佛坐多剎。菩薩咸集。二具福慧數菩薩其嘆量。三由行普因。得普現果。同多剎多劫積行之菩薩。感來坐聽。稱根故喜也。梵本云。住最勝智諸菩薩。多剎修行經劫海。徧坐一切佛會中。聽受法云生喜悅。五行願滿證佛果。六神通大用滿法界。七現多身演嚴光隨樂說法。初兩句。梵本云一切剎出微塵相似身云常示現應。筆削云。常能示現諸身云等一切剎微塵數。

第二觀察菩薩十偈嘆佛三業自在徳。於中分五。初二嘆佛權實雙行智。次一嘆佛他心智。次一嘆佛身業。次四嘆佛語業。後二嘆佛神通。就初二中。一𨿽證平等法界。而就隨世導引。二𨿽證法身離相。而隨機現形。次一他心智中知一切法者。法是心法。次一身業中。上半相勝。下半用勝。次四語業中二。謂前三別明。後一通顯。前中一化佛音深廣。二毛光音調生。三光明音贊果徳因徳行。後一徧顯中三。初一句顯前三種音說法出正離於耶小。次一句顯前三說出多。下二句顯前三說皆勝非下所及。後二神通中。一八相身現通。二重化身現通。

第三法喜菩薩十頌嘆佛寂用應機徳。於中分四。初三明佛身語應機徳。次一三業廣應。次三寂用自在。一寂用無礙無生。二寂而常用。三會用歸寂。後三應機無盡徳。一法云無盡。二眾會無盡。三身相無盡。

第四香焰光菩薩十頌嘆此會中菩薩自分勝進徳。於中分四。初三嘆自分業用。謂徧剎見佛。次二用等普賢。次三勝進同佛。後二定用自在。並可知。

第五師子菩薩十頌嘆佛轉法輪徳。於中分八。初二頌總嘆徧一切處轉正法輪。前頌明轉輪果。後頌出因。次二頌明以種種名號轉法輪。前頌輪果。後頌出因。次一頌明轉無生平等法輪。次一頌明轉本行法輪。次一頌明化佛法轉輪。次一頌明於無差別身現差別色身爲轉法輪。次一頌轉三世佛名號法輪。後一頌總結。但是三世所說法輪。皆此處說。

第六法海菩薩十頌嘆會中菩薩助佛揚化徳。於中。初一智滿得法。謂得如是深廣方便故。就周徧一一國等。此亦是總門標舉。後並別顯。故云能入如是方便。此卽指後別顯也。二一切處化廣。三一切時觀眞。四一時佛內行勝。謂以常在佛身內從眉間出也。五一切塵中用行無﹝得﹣彳﹞。六一切剎中見佛自在。七開佛徧法界。圓音。八契入平等妙音智地。九獲識達凡聖音聲智。十地位成滿。

第七慧燈菩薩十頌嘆菩薩悟入佛深廣徳。於中分四。初二嘆菩薩見佛眞體。一見佛離相智。二見佛自在體。次四明悟主法。一證深理法願力受身。二觀深法修事行。名最勝行。由此得果。是福生住智地。三連果法體。四廣因得廣果。次二嘆佛身能普應。一深。二廣。後二嘆得佛加持菩薩令見一切佛。一當貪佛加持。二餘一切佛。

第八華焰髻菩薩十頌嘆佛攝生自在徳。於中分四。初二明佛身語廣大攝生。前頌初後二句。明輪業攝生處。中間二句。正顯攝生用。後頌上半體下半用。次四明攝機漸次顯深。一約地前菩薩。內則深信歡喜。外則佛力加持。方能出生地上實智。照了眞體也。二簡劣顯勝。謂二乘智劣不就睹實體。菩薩眼淨方見眞身。三明地上菩薩承力觀察。於諸地中。入住及出。明了見眞。四明第十地滿。成一切智。方能證入佛果法海。次二明佛寂用無礙徳。一卽用常寂。二卽寂常用。後二明大用無涯。一毛孔現徧普眼方睹。二以一一身各徧法界。於一切處。恆轉法輪。重疊無盡。不可測量。

第九威徳菩薩十頌嘆佛身語普應徳。於中分四。初三明身光普徧。一身徧道場。二光應羣機。三示塵中剎。次二明所樂剎剎海殊形亦是轉法輪處。次句正明周徧轉。一徧塵內外剎中轉。二徧佛身中一切剎內轉。三於無相法轉而說法相。四圓音演無盡法。後一明佛身普應曾無起滅。

第十法界十頌嘆佛勝徳菩薩能入。於中分二。初三顯佛勝勝徳。一色妙令喜。二相中現佛徧入塵內。三多身現徧常續不絕。後七明菩薩能入佛境。於中。初四明入佛境界。一內具證智。外蒙佛力。知佛神通方便。現徧塵身。二具普行願方睹。三四二頌。由具信正解大願證智。住眞法界。方了佛色聲自在境界。前一具信等四法。後一觀佛色聲無礙。後三明所得利益。一證佛所行。則於佛地。能速入。於法界能普攝。二能念中現剎於塵中。三能一剎中現多剎及通。

第十一精進菩薩十頌嘆佛圓音妙色神實自在。於中分四。初三頌明佛圓音說法。一謂一音中具一切音音聞十方說法。二以隨類音一切佛剎中說法。三一切剎中見佛神變說法趣菩提。次一以佛解脫力於一切剎塵中現身。次三體用無礙。一法身如空無礙。無別色身如影如像。隨類現殊。二重彰前門並顯能了者。三明前體用無二如空。後三明佛神通願力。謂一十方佛入遮那一毛孔。現通智眼乃見。二遮那昔願今得徧法界剎中說法。三毛孔中諸佛神變一切佛同說。欲尋涯際。多劫不得也。上來別明十一菩薩各說偈贊徳。第七段竟。

第八結徧廣徧中二。初舉此四六下道場中菩薩雲集。後應知下續通廣徧。此文漏略。準梵本。應云。如此世界四天下閻浮提場中。以佛神變。十方各有一信世界微塵數世界海中菩薩雲集。開顯法門。如是一切四天下。一一閻浮提菩提場中。以佛神變。十方各有一億世界微塵數世界海中菩薩雲集。開顯法門。亦復如是。

普賢三昧品第三

將釋此品。四門同前初釋名。者徳周法界曰普。柔順調善曰賢。若依理趣般若釋。得法界智。徧證自體如故。故彼云。普賢菩薩自體徧故。三昧名如前釋。普賢是人。三昧是法。人爲能入。法爲所入。能所合爲其稱。故曰普賢三昧。此則得名也。六釋中依主釋。以普賢依佛三昧入故。或有財釋。以三昧是普賢所有故。若依能所證非卽離義。有依主持業二釋可知。今勘梵本。具名普賢三昧威徳神變品。普賢三昧謂標名召體。威徳神變卽定用也。攝用從體故。但云普賢三昧。

二來意者。前品明眾集次應說法。法是玄妙非定不宣故。又前品是正說遠方便。今是近方便。故次來也。三宗趣者。入定受加爲宗。爲說剎海爲趣。

四釋文中二。先通料簡九會中定。後正釋文。前中。一有無者。惟第二會不入定以表信未成位。因行之中此最粗故。二出不出者。惟第七第九二會不出。七顯此是惟勝進故。九顯法界一證無退故。三因果者。初及七八九會皆是果定。四中普並有果故。余之五會並是因定。以彼皆顯因位行故。四能入人者。七九二會佛自入定表果用故。

二正釋文者。此一品內分爲六分。一三昧。二加。三起。四類剎雨寶。五毛光贊徳。六大眾重請。

就初分中二。初明此處佛前普賢入定。後如此世界下類通十方及諸塵道。道中四。一法主所在亦入定處。謂親對佛前。證說眞故。二表佛力加無自慧故。三顯三昧名。名一切諸佛者。盡法界中所有佛故。佛者爲說果法故。毗盧遮那者。智光徧照於何。謂如來藏身故。此則盡法界一切佛智。同徧照法性。性皆如來故名藏。又是依故名身。此卽一切諸佛光照之藏。藏卽身也。此出定用從用名也。何故入此定者。爲顯所說華藏界等。離如來藏。無別自體故。四普入下明三昧業用。有十三句。攝第六對。初二明體用一對。亦於理事一對。謂平等性。性卽體故。影現法界。影現是用故。二次二深廣一對。亦是體用。謂定體廣徧虛空。令智深入理奧。海水至深有施復。法海至深用此名。三次二出网一對。亦是定慧。謂出生多定。令定心包网法界。四次二依正一對。亦境智。謂三世佛智照用從此定生。十方剎海中所有事物。依此定現。五次二依正含容一對。亦是內外。謂此定內含諸佛十力解脫及菩薩智故曰含藏。外令剎塵內廣容事法界。謂三種世間也。六後三成佛持法一對。謂由此定。成佛徳海。顯佛願海。護持遺法。侍化不絕。持正法也。此亦對可名爲行教。謂前二句行。後一句教故。二類徧中二。初舉此界。後如是下類徧盡法界。類徧中二。初一重徧。後及此下重重徧。前中十一句。初一句總總顯卽理之事法界中故。別中十句。一徧空。二徧方。三徧時。四徧細色處。五小空處六廣色及空處。七日月星等處。八盡佛眼見處。九盡神力到處。十盡佛身現處。二徧重重處中四。初及此國塵者。總牒前一切國土所有塵也。其一切國土之言。若準屬佛身所現。不通前者。則此定力。準能徧內身重重。不能徧外重重也。又前通微細等處。皆有普賢在佛前入定。具亦不在世界中有此會耶。二彼一一塵。皆有塵數剎。三彼一一剎中。有塵數佛。四彼一一佛前。各有塵數普賢。

第二加分中三。初口加。次爾時十方下意加。三是時十方下身加。初中四。一諸佛現身。謂前一切時處重重內普賢前。各有盡十方佛現。由此口加。復無結徧故。此總舉一一普賢前也。二彼諸下同贊得定。此𨿽果定。以普賢是佛菩薩故。名佛菩薩定。三佛子下明得定所由中二。初總顯。謂諸佛同加得定。後以毗盧下顯此同得加者。有其二因。一是遮那本願諸佛加普賢。二普賢行願願堪受諸佛加。因緣相由故云亦也。四所謂下顯加所爲中十一句。初一總。謂總相爲轉諸佛法輪故。別中十句。攝爲五對。初境智一對。謂爲開顯佛智能知十方安立海盡故。何故爲此。欲說此故。卽世界成就品說一切世界海成就因緣是也。二行果一對。謂爲令眾生聞淨依果。離穢剎行。修淨土行。攝無漏土故。三能入能示一對。謂令普賢入佛所知剎海無礙。顯其功徳莊嚴故。四義理一對。謂令普賢得佛契實性之智。見一切法相故。五機教一對。謂令普賢了此法門所應之機。任持能應之教久故。梵本中教字是音聲。久是文字。舉文攝名句。合爲能詮。二意加中二。先明加相。後何以下釋因。前中二。先顯此世。後如此世界下類徧十方。前中佛與普賢十種智。初一總。餘九別。總中與能入佛果智海之智以能入果智故名力。別中一與普知卽理之事法界智。二與知佛淨土。三與知有漏土智有敗壞故。四與知有情界智多故。名廣大也。五與住佛解脫定門業用智。非因位知所故甚深。住字梵本中。亦是行。謂能行其大用也。六與了此法所應器智。七稱根詞辧智。八身云普徧智。九與普應圓音智。二類通可知。二釋所因中二。先微意云諸佛有力能與。有悲能普。何以以十種智。惟與普賢。不與余菩薩故。後釋云以普賢得彼三昧故。法合與也。又問余菩薩何故不入此定耶。答爲說普法故。普賢本願故。三身加中二。先此土。復如此世界下類徧十方。前中二。先明手摩頂。後其手下明手相用。前中十方佛手摩普賢頂。明加持與力印許之相。十方佛同摩頂時。身不成就碎亦不退。各親觸頂。手不相礙也。二明手相用中。略有十義。初五相徳圓滿。後五妙用自在。前中初相好類者。謂圓傭纖直十指端皆有千輻輪相。十指面諸節。一有本囊伽吒相。一有褰囀悉底迦相。如是相間莊嚴。二手指間网縵。三金手常光恆舒。四香气流散。五放光焰發。是放光也。後五中。初二句恆出二事。謂身語二藥妙音神通。後三句顯影現三事。一現三世菩薩普賢願海者。謂彼三世起願之人及所願事。無不出世佛手中現。二一切佛及所轉法輪亦於中現。三三世佛身相及光。亦於中現影。是故此手。亙十方。括三世。收因果。攝人法。體用深廣。自在無邊。思之類徧可知。

第三起分中二。初此界。後如此世界中下類徧十方。前中二。初起定。後普賢菩薩從如是下明眾益。前中二。初起此一定。後從此三昧起時下起一切定。前中準梵本從之所摩頂已卽從定起。無爾時普賢菩薩及是字而字也。就起一切定中。十句分二。初一句。總顯一起一切起。後所謂下九句。別辧一切定名。前中以此定卽是一切三昧海之一故。是故起一卽起一切也。別中。一名巧知三世中念念平等智。二名知三世中所有事法界塵數。三名現三世中所有佛土。同名現一切染界中眾生所廣。五名知眾生心海。六名知眾生名字。七名知十方事法界名名差別。八名知徧法界微塵中皆有諸佛無邊身云。九名說一切法門海。此上定名皆約業用。謂能知能現能演說等。二明眾益中二。初明此處普賢起定時得益。後如是世界中下類徧十方。前中二。初總標得益時。亦是辧益所因。可知。獲其諸下正明益相。於中九句分二。前五得菩薩諸門益。謂三昧總持方便巧辧修行等法。各剎海塵數。一人所得。餘皆同然。故云一一菩薩各得故也。後四得果法益。一得佛福藏智光。二得佛十力巧樂等。三毛孔各現多剎海。四得能現八相業用益。二類徧可知。

第四類剎雨寶分中四。一十方剎海微動。由二力爲因。以是光相故微也。二寶嚴剎。三出聲說法。四佛會雨寶。略論十種。以類無盡。前四事相眾寶。後六法化傳通。其寶並是純淨無漏應眾生之體事也。

第五毛光贊徳分中二。先長行標舉。後正顯偈頌。頌中十偈皆贊普賢深廣無盡徳。於中。一述前普賢徧在諸剎入定現徧。二身滿法界定通方便。圓音亦爾。三述上普賢徧諸佛前三昧業用。四述上普賢在塵內剎中入定現徧佛願力起。五贊普身土鎔融依持無﹝得﹣彳﹞。有四句。謂色身依色相土。法身依法性土。色身依法性土。法身依色相土故。此文云身相如空者。顯無礙義。有前諸句。諸大地依空。空依色顯。法合可知。法云依眞住等者。此舉色身依法性土。就難偏顯。余準可知。後半明此能現普應之身等彼根斷。按梵本中。第二句云依眞如住不依剎。第四句云普示現身等一切。六普賢住大願。獲多徧一。恆在諸佛身中一切剎內。梵本中初句云安住普賢大願者。第四句云悉入其中無限際。七身能徧入無邊眾海。現淨土。剎那現多劫。第二句梵本云以無量身皆徧入。第四句見字亦是現字。八動剎令親悟法得果。九以三昧力。現佛果徳及彼往因。十總結難。且出世三昧中現光聲。自結所出之處。

第六大眾重請分者。問此與前品眾請何別。答此有四別。一前𨿽令請。而未發言。故此言請。二前惟舊眾請。今此兼彰。三前請化主。今請助化四前眞舉法請。今此嘆座主徳。兼舉所問法請。所問同前品故。此略顯十頌分三。初八嘆主請。次一舉法請。後一嘆眾請。初中二。前五頌嘆普賢因果深廣徳。明有說因。後三嘆普賢徧廣剎能雲雨說法。明有說果。前中初一嘆普賢三種功徳。一依佛果生。二大願起。三法身淨。二中三徳。一普應佛會。二福海廣。三智光等照。三中三。一徳海廣。二徧近佛。三諸塵中剎。四中四。一近諸佛。二住定境。三住諸土。四塵劫住。五中三。一普身詣十方。二濟度生海。三入法界塵剎內。後三嘆普賢能雲雨說法。一身徧塵中說佛廣法。二徧眾生海說佛勝行。三積行多劫大音演法。次一頌舉法請中。前品請問𨿽多。取要不過三種世間故。今前三句總顯。後一句結請。後一頌嘆眾請中。世尊前恭敬者。明眾樂欲。身住心敬。堪爲法器。請爲其說。佛所隨喜也。

世界成就品第四

將釋此品。四門同前。

初釋名者。世謂隱覆。界卽分齊。謂諸有爲可破壞世。則隱覆無爲不可壞法。從眞性起。同無爲法。則隱覆有爲可破壞世。各不相雜。是其分齊。是故感見娑婆者。對華藏而不同。感華藏者。見華藏故。感見華藏者。處娑婆而不同。感娑婆者。見娑婆故。然則世界是所成就。成就是能成就。今此品中但辧能成。能成非卽世界。從所成以立名。世界成就依主釋也。若依梵本云。嚕迦馱都﹝世界﹞三慕達羅﹝海也﹞涅第奢﹝演說﹞﹝這﹣言﹢﹝廠﹫若﹞縛怛囊﹝觀察﹞三牟陀儉摩﹝合集﹞娜忙﹝名也﹞缽裏冗多。﹝品也﹞若依迥文。總云名觀察十方世界海演說合集品。今但名世界成就品者。譯家存略太甚也。﹝這﹣言﹢﹝廠﹫若﹞縛怛囊亦照曜義。謂智照於境觀察同也。合集成就也。謂說諸緣合集能成就世故。

二成成意者。前明方便。今辧正說。故此成也。

三宗趣者。通說十方一切剎海能成就本末爲宗。爲明華藏剎海爲趣。亦可觀十海說十智爲宗。爲說剎海成就本末爲趣。

四釋文者。自下三品經。明當會正說。於中初二品。通答前問三十句果相。後一品。明佛昔因。通答前問十句因相。問此中旣亦明因。何故分名舉果勸樂。

答多說果故。說因爲顯果故。就前二品中。初品通辧法佛剎海能成立因緣。後品別顯毗盧遮那所成立剎海。就前品中二。先總標綱要。卽爲本分。後爾時普賢菩薩告語菩薩言佛子下。正陳本義。卽是說分也。前中二。先總陳前問。後是時下誡眾聽受。前中二。先牒前問。後爲令眾生入佛下顯所爲答。前中先牒前問。後如是等下正明許說。前中四十句。是前問果中三十句內。從後向前。牒以總嘆。於中初二十句。是前問中世界海等最後十問也。於中初十問約所觀境深廣。其中第九句首。梵本中加積集二字。餘句準前後釋並可知。次十句約佛能知智。嘆其難思。謂一前問及觀。但云世界海。此中兼辧成壞者。是略釋也。知無不明故云淸淨智。以其廣故多故深故細故。重疊難知。知非下位言念所及故。皆云不思議。余並準此。問豈世界海有成壞耶。

答此是言總意別。謂意在剎海所持世界。今但就總。言剎海爾。按梵本。十中句內。皆下有智字。上無知字。譯家準義安也。二於中眾生報類差別及眾生所作業海差別。梵本云一切眾生業出現海智。今釋出現卽是業所生果地。三一切法界安立海智者。梵本云一切法界安立法或海智。不同前說。剎海異名。名安立海。四能化諸佛數量無邊。五所化根欲亦多難知。前問中名波羅蜜海者。以諸度行相隨根解欲故。互舉也。六前觀三世海。此中一念普知三世一切等者。略釋智勝。問中名佛解脫海者。以一念卽三世是佛不思議解脫法故。準梵本。是離障解脫故。梵本云一念平等覺悟一切三世無量智。七稱性大願。爲現身說法之因。前問中號海壽量海。皆由願力故。梵本云合集一切佛無量願海智。八應機作用神變無方。九轉性法輪海。若據前問。攝轉法在演說中。據觀中。攝演說在轉法輪內。此文分異。十隨方施設言音差別。亦是法輪隨機差別故。云演說海。

第二佛身等十句。牒上佛六報三業等十問。於中。但廣其身及光明等者。以總收別故。一應機之身修短難測。二現眾寶金銀等色。色各輝耀。皆悉無邊。三室利﹝革﹡未﹞瑳等十華藏剎海塵數相圓滿王等隨好。數復倍多。四圓光隨身色相周徹隨見多種。五舒光勝上如雲湧起。色相復多。六於常光處。復更發焰。色如眾寶。形如火焰。發無休息。焰色復多。七圓音無盡一一深廣難測。八三輪攝化。謂神足正嚴記心等輪。未成熟者調令成熟。九於根已熟者。策進令夢猛修行。隨應獲果故。云不空也。上來九句。一一具徳深廣故。皆雲海。難測量故。稱不思議。此則減數十也。

第三安住佛地下十句。牒上果問中初十句。前問中略無變化及自在二句。以攝在無就毀壞及上無能攝取句中。神變在身。自在屬智。由無異道及二乘乃至菩薩之力能攝伏摧制故。曰無能毀壞等也。余義準釋。牒問略嘆竟。

二說說中三。初結前所牒問。次我當下明承二力。謂當界及他方。顯無我慢故。顯多佛說故。所說圓極故。後具足宣說一句。明說無遺。問旣云具宣。何故後文但說世界海耶。

答此有二釋。一此會經來未盡故。二下文𨿽但說一剎海。於中。徧具如上所問三十句義也。二明所爲益中十句。攝爲五對。初二福智一對。謂令入佛智海住佛福海。次二時處一對。謂一切剎海悉皆嚴淨。於一切時。恆續佛種。次二理嚴一對。謂顯諸法眞性。隨多解欲。施設言嚴。次二生滅一對。智斷一對。謂隨根令生佛慧。隨樂令摧障山。後二行願一對。謂修對治行。住普賢願海中。此上十句。亦是此會嚴起所因中所爲門也。

二明誡眾聽受中二。先長行辧意。後偈頌正顯。前中十一句。初一總標。謂令必聞法。是故生喜。餘十句。別顯喜義。初二樂法生信一對。次二顯性立一對。次二了時達處一對。次二任持法顯佛境一對。後二闡法增智一對。

二偈頌正顯中。十頌分三。初二明佛出現意。謂現身說法及嚴土調生。次六簡持法器。一簡非器。謂佛以自所悟境。普示令入。二乘凡愚力所不達故。云樂小及著有也。次五顯是法器。初一具四力堪聞。一有淨信。二堅其心。三近善發。四佛力加。次一令八心堪聞。一離矯現順恭。二離詭詐惑亂。三離異求心。四慈心。五悲心。六善心。普無怨嫉違諍等故。七廣大心。爲徧法界眾生故。八深信心。於離思法。無猶豫故。具上諸依。方堪爲此法器。次一列舉普賢法器。謂具四徳。堪知佛自所悟處。一具普賢願。二住普賢地。三修普賢行。四觀眞空法界。次一結嘆此眾具普賢行。得現見佛神變。次一通結一切眾生但得聞法。皆是佛護念力。後二舉所說法。勸眾觀聽。以將所說剎及佛。皆身中現。復欲宣說故勸先觀。又誡當聽也。第二大段。正陳本義中。前釋所牒三十問內之一。謂世界海。余並攝在其中。細尋皆有。或可以經來未盡故。此中闕譯者。在彼中爾。於中文分有二。初總告令知。彼諸佛子下。正陳所說。說中二。初略標十章。後諸佛子略說以十下。依章廣釋。前中三。一總標引證。二何者下徵標別列。三諸佛子下結略廣。初中云世界海有十事者。以諸世界及種。皆海所攝故。總雲海。理實十事於剎及種有處有無非皆徧也。下同準之。寧三世皆說者。此有二義。一明此所說如實無異。二顯此要勝無佛不說。

二別列中二。先徵。後列。列中十種。一起具因緣者。謂能起剎所具因緣。此起卽具因緣。或起是所起。剎海具具因緣是能起。此卽起之具因緣。通兩釋也。二所依住者。種等身所據也。三形狀者。種等外相也。四體性者。種等質也。五莊嚴者。謂種等中勝行人法及諸勝境界也。六淸淨者。謂種等中人修淨業。七佛出興者。謂種等中佛現佛事。八劫住者。謂種等成已住時經停分位。九劫轉變差別者。謂種等剎。或由佛菩薩神力等轉變。或由居人修漏無漏善不善等猛利行業轉變。所居剎及質具。望彼前後時分中異故。名劫轉變。具如釋文處辧。十無差別者。謂種等中都望諸剎。共同有者說故。

三就略顯廣中。云有剎海廣塵數者。此總相言爾可知。

二依章別釋中。約十章門。卽爲十段。一一中二。先長行。後偈頌。就初段長行中三。謂標釋結。初標中六。以十種故者。謂能起因。此門通論染淨。言已成等者。所起剎也。三世剎因皆同此故。二釋中二。先徵標。後正釋。正釋中。一佛通慧力。二法如是者。依梵本云。達摩多。此云法性。亦曰法爾。卽如是也。若依法性以釋。卽眞如爲出因。如何理性爲因緣耶。釋曰。如何因緣非理性耶。若依法爾以解。卽剎海成立法合如是。輪此因緣二義𨿽殊。皆徧因也。三多是有漏苦樂相雜。以但云行業通善惡故。四依金剛道後。功行成滿得菩提時。自受用土或他受用土說故。五多染少淨因。凡聖二因。互有增上力。同處不相障礙也。六純淨無漏因。如歡喜地十大願中修淨佛國土願故。七第八地菩薩。功用不退行所成因故。八自在位中。以勝解力爲因。或由此力。轉染成淨。現於淨土。九佛赴感善根。往無佛界。或於當界。此二並約粗化土說。多染少淨因也。十普願爲因。於依正體事中。現微細帝网等剎。若廣分別。具如別章。

三結略顯廣中。云有剎海塵數者。此有兩說。一云此約一一剎海中所有諸剎。各各一因總相之數。非據多因。及除同類言故。以一剎海中有剎海塵數剎故。卽如此段及諸段中標結大數並第十段無差別中說。若除同類則聲數有欠。若依多因。則都數有剩。其因緣形體所依住劫等五。但可除同有欠。不得有剩。以果一故。其莊嚴淸淨佛出轉變無差別等五。非惟除同有欠。亦乃無數不竟。何以故。淨剎多嚴。穢或金無故。淸淨一向惟淨剎故。佛事隨機現不現故。轉變但約淨染染淨或穢土中。純無漏剎無此門故。又造善惡不可例故無差。但依共同者說。非一切故。一云此中標結都數。皆是依實。無有欠剩。有剎或𨿽多因所成。然則同是一果之因故。𨿽或多剎因果同類。然各體別故。

頌中九偈。初一頌佛神力。二次一超頌第五眾生菩薩同集善根。三次一超頌第四菩薩成一切智。四次一超頌第六菩薩嚴土願。前舉願力。此明願所起行故。云無量劫。五次一超頌前第三眾生行業。此中兼辧煩惱及欲樂。六次一頌第八菩薩勝解力。七次二超頌第十普賢願力兼行力。普現佛前。身包剎海。八末後一頌頌第九如來善根及成道自在力。其第二法如是因。及第七不退行因。皆略不頌。或通攝在第四頌中。或在所脫一偈中頌也。

第二剎所依者。通染淨剎也。於中。長行內文三同前。初標中。云一一剎海有剎海塵數所依者。以一剎海內所管世界有剎海塵數。一一所依皆各別故。

二釋中十種。一依眾寶嚴具。二依空如雲。三依寶海中出光之處名光藏。此是無漏依果常體事故。可爲剎依。下聲光等。皆準此釋。四依佛光。五依如眾寶色之光明。六依佛圓音說法之聲。此亦剎中說法任持剎住。七依金剛掌如幻業生者以觀諸法如幻。無生忍因。回向力所生故。八依一切世主身者。謂如世主品說。三十九類異生眾形也。如何世界大體依有情小軀住耶。此有四義。一外由內感故說依身。此復二種。一宿因力。頌中云業力之所持故。二現在轉變力。如下說。二由攝屬己故。名依身。如因園屋宅等物。𨿽在他處。屬己身攝故。曰依身。非要擔負。三由世主神通力任持令住故。通力在身故。說依身。故華嚴頌云。雜染及淸淨。無量諸剎種。隨眾生心起。菩薩之所持。四由無漏依正體事大小無礙徳相依住。或約業用。亦無﹝得﹣彳﹞故。𨿽通四義。多依後二。九依五位菩薩身者。同前會釋。隨其所應。十依普賢願所生諸嚴事者。謂無漏依果。數多如海。從普賢願生。自在持剎故。

頌中二十二偈分二。初一總舉勸眾令觀故。梵本云。汝等觀此諸剎海。一切依佛神通現。由此十方虛空剎。一切世界皆明觀。後二十一頌。正頌前文。於中總分爲十三段。初一頌。頌前依一切莊嚴住。以彼嚴具皆眾寶成故。二次半頌前依空住。三次半頌前依一切寶光明住。於中上句無長行。或兩句同頌。謂摩尼海內後有光藏爲剎依故。四次二超頌第六依佛音聲。於中。前一正頌所依。後一明能依剎。形體嚴覆等。長行四五無頌。五次二無長行。於中。前一純淨住華海。後一依圓海住故。後頌初句。梵本云剎土隨海輪。此顯剎形如香海圓。圓輪二言。梵音同呼云曼荼羅故。六次一頌前二依住。於中。前半正頌所依住。上句頌金剛手。下句頌世主身。後半佛於中說法。七次二無長行。皆依佛神力。八次一半超頌第九依普賢願所生嚴事。長行第八無頌。九次一廣頌前依空。十次一半無長行。依菩薩冠者。會釋如前四義中後二。十一次一半又廣頌前依空。十二次四頌半依微塵住。長行亦無。佛力所現。此業用門。十三次二依業力住。亦無長行。

第三明剎形狀者。通染淨剎也。於中長行文三。同前。初標可知。

二釋中。一周圓。二普方。三長短相稱。而八楞非圓。三角非方。或共一名非方非圓故。余易可知。

頌中十偈。初二略頌前文兼嚴依等。二次二剎狀兼嚴淨等。三次二通顯染淨剎因果。四次一佛在毛孔內剎中說法。五次二佛在塵內剎中說法。謂先舉一塵內剎中說法。謂先舉一塵。後類一切。六末後一頌結佛大用。﹝後四多顯剎嚴﹞。

第四剎體中。惟明淨剎。釋中略辧二十種。於中。云以種種香爲體者。多不香質。或通香气。以心所現境爲者體。謂佛菩薩定心所現。或明或勝解等所現寶等種種境界。至華藏頌中照知。以佛言音爲體者。謂佛以神力變現聲爲淸淨剎故。或諸菩薩聞佛言音。修淨土行。由此感剎故。云以言色爲體。如雲佛子從佛口生。亦猶禪定說力起等。余文可知。

頌中初一頌中。初一頌前初二及第六。謂一切寶一寶不可壞金剛等。二次一頌前第三第四一切寶光及種種光。三次一頌第五一切莊嚴光明。四次一超頌第十寶影像。五次一頌前日摩尼輪。六次一頌寶焰及寶光。七次一頌前妙寶相及華冠並佛變化。八次一頌前一念普現境界。言一切是分別者。謂佛心所現種種境界。皆隨眾生分別成異。九次一頌前佛力持及通攝佛言音。十末後一頌菩薩寶。

第五剎莊嚴者。惟明淨剎。於中。長行內十種。一嚴具出云爲嚴。二剎中說大法爲嚴。三剎中說業果爲嚴。四說菩薩願爲嚴。五嚴具現三世佛影爲嚴。六念須現劫爲嚴。七現佛與爲嚴。八寶香雲嚴。九以佛得菩提處珍寶等物放光爲嚴。十說普賢行願爲嚴。

頌中初一總頌所嚴剎海。後九正頌前文。於中。一頌初妙雲。二頌第二菩薩功徳及第四菩薩願海。次一頌說眾生業報。次一頌三世佛影。次一頌念間現劫。次一頌現一切佛。次一頌寶香雲。次一頌一切道場妙物光嚴。末後一頌普賢行願。

第六剎淸淨方便者。惟淨剎也。方便卽是諸善巧出生諸剎因緣。隨諸行門。皆有淨方便故。是以頌中明同類因。而長行辧等流果等也。如雲由久親近善知識故。得生有善知識剎中。余並準此。又此中有與莊嚴處同者。據門望異故。釋中長行內十種淨。一親近淨可知。二增長淨。修神通因故。三勝解淨。四住境淨。惟住菩薩悲智境故。五諸度淨。淨三輪故。六觀菩薩地淨。於入住出。皆善巧故。七願淨。恆發淨佛國土願故。八對謂淨。離系縛故。此句梵本云觀察出生一劫行海。準頌及此文。此句是利他對治。謂觀眾生所宜。出生一切對治行門。令修出要也。九巧智入淨。以自所修。入佛徳海。十力淨。利生供佛故。

頌中九偈。初一總明所淨剎海。餘八頌前文。一頌近淨。二次一頌增長淨。三次一頌勝解淨。四次一頌住境淨。五次一頌諸度淨。並超頌願淨。六次一頌對治淨。七次一劫頌觀菩薩地淨及巧智入淨。八末後一頌力淨。上來且約長行相應。如是屬配。其間兼余。準釋可知。

第七明剎內佛出興者。釋中略顯十種。一佛現身大小。二現壽延促。三示現淨土多少。梵本云或佛神力加持嚴淨一佛國土。或佛神力加持嚴淨無量佛土。四說乘多少。五度生多少。上各開二。卽爲十種。此差別相。都望一切剎海。或一剎海。或一種中。非惟一剎內則有此多也。

頌中十偈分三。初一總明佛出。次五別頌前文。後四通頌標中塵數內事。初總可知。次別頌前文中。一頌佛大小。二頌壽命長短。三頌淨剎多少。四頌說乘多少。五頌度生多少。後四頌標中顯佛徳用。一毛孔出佛。二圓音應機。三身赴眾會。四隨念應機。五通多剎海。準釋可解。

第八明劫住。劫住者剎住經停時分也。隨能感因。有長短異。長行惟舉勝剎久住。頌中並顯染剎住時促也。

釋中長行有九種。從阿僧祇至不可說。若惟下文。阿僧祇品。合有第十不可說不可說也。此十卽是一百二十三數內後十大數也。言大數者。一一有兩重故。如雲阿僧祇是一也。阿僧祇轉爲二也。餘八皆爾。惟第十句文有四重。謂不可說爲一也。不可說轉爲二也。不可說不可說爲三也。此又不可說不可說轉爲四也。若依梵本。俱但有三重。初二同前。三云不可說不可說轉。晉朝所譯。大同梵文。而差別者。三云不可說轉轉。其轉字乃有兩个。不可說言惟一學也。此中此中結略顯廣。據大數定有剎海塵數。以都數。實有若干剎。剎各惟有一住時故。若望時節拾同者說。則無爾許數量。此且總相言爾。

頌中十偈。初一頌劫差別。二劫長短。三劫多少。少上通頌前文。四劫染淨。五釋劫淨因。六顯諸劫名。七劫中佛出。八一多劫相入。九劫中嚴具相入。十結歸心相故得無礙也。

第九劫轉變者。此或從初爲名。或通後爲稱。從初者。成劫壞劫因緣變故。通後稱者。謂隨現居人。造善惡業。爲勝緣故。到昔所造外器世間。善不善種。未成熟者速現前。轉變受用。及佛菩薩神通等變。此卽不同順現受業。此轉變故。彼非轉變故。此或依於劫增咸時。佛及輪王出現而說。出時轉勝。歿後變惡。時分異故。名劫轉變。𨿽有多釋。從初爲勝。問此所轉變。與因緣分別相攝盡不。

答準此文中。惟攝因緣。不攝分別。所以者何。有實受用。非但境故。然有二類。一者正因緣變。如初成壞劫轉變故。二者類因緣變。類中二種。一牽列因緣變。謂由居人造善惡業。到昔善惡外器種熟轉變現前故。二神力因緣變。謂佛菩薩神通力等。及由所爲宿善根力。轉變現前故。

釋中長行十種。一成壞轉變。謂有漏心爲因緣。成咸壞剎。此不待因成故。云法如是故。問豈世界海有成壞耶。

答此有二義。一義如前嘆智中釋。惟約所持成壞說故。二就所持中。亦有二種。一無壞滅。二有壞滅。謂由佛菩薩應於彼化故。增上力同處共感。然以眾生漏業有成壞故。隨先一分成。後還一分滅。佛及菩薩無生滅。觀因緣滅故。本無有成故。無後滅。華藏頌云。一一剎種中。劫燒不思議。所現𨿽敗惡。其處常堅固。又如法華壽量品頌云。常在靈鷲山。及余諸住處。眾生見劫盡。大火所燒時。我此土安隱。天人常充滿等。此句是後諸句總故。顯彼別中各隨因緣力所轉變無有差失。都云法如是故也。二染污轉變。謂於多淨少染。或半淨半染。或少淨多染剎中住者。造善惡業。引苦升器。染污種熟。轉成純染。三染淨轉變。謂有修勝有漏福者。於純染剎住。或昔已修。今來此現。變成少淨。如輪王等故。四淨染轉變。謂地前菩薩。信謂十信。解卽勝解。三賢通稱。謂未證眞如。依勝解力。而修行故。總名勝解行地。此本住剎。或多染少淨。或半染半淨。由此住故。變成多淨。經本云轉變成染淨者。譯人謬也。故梵本云毗戍提敬吉履瑟吒。此云淨染。五菩提心令得純淨轉變。言發菩提心者。發心有二種。一世俗發心。謂地前也。二證法發心。卽初地已去也。發此心者。來住多染少淨等剎。變成純淨故。六莊嚴轉變。謂諸菩薩遊戲神通時。以十剎百剎千剎等嚴。嚴一佛出等。七大莊嚴轉變。謂諸方菩薩。因此土佛光召來集。悉持無量大莊嚴云。嚴此界故。八嚴威轉變。謂佛示滅度。勝事隨滅故。九廣嚴轉變。謂佛興世。世界莊嚴故。十佛通令淨轉變。謂佛神力。變雜染剎。令淸淨故。如維摩佛國品說。足指按地等。

頌中十偈。次第頌前十種轉變。然初一頌亦總品。別謂云皆隨業力生。卽別顯成壞轉變。是正因緣。變業力起故。又亦總攝後九轉變類。因緣變。亦由自業引昔因熟。成佛神通等故。二頌前純染轉變。三頌前多染少淨。四頌前少染多淨。五頌前菩提心念純淨轉變。六頌前莊嚴轉變。七頌前大嚴轉變。八頌前嚴滅轉變。九頌前廣嚴轉變。十頌前神通令淨轉變。

第十無差別者。都望一切世界海中。悉共同有之事故也。前九但約一剎海內剎種等說。問若爾如何起具中云。佛子以十種因緣故。一切世界海已成等耶。答此是總相之言。非定說一切剎海一一中皆用此十而得成就。所以者何。如泥土金剛銅鐵等界。彼豈如來神力因耶。日﹝彰﹣章﹢車﹞華旋眉光等剎。彼豈眾生業行因耶。故知不爾。問剎所依住及佛出現中。亦云一一世界海。有世界海微塵數等者。彼云何通耶。答彼大段𨿽同。而事狀各異。不爾與此第十門同。豈應別立釋中長行十種。一包剎數同。二諸佛示威力同。此句與前佛土何別。前據一剎海中諸剎諸種。明望差別。今約一切剎海一一中悉同有彼差別故。名無差別故。此卽差別之無差別也。三諸佛道場徧剎海同。四諸佛場中眾會同。五諸佛光徧同。六諸佛化名同。七諸佛音聲普徧同。八說法善巧應機同。九依色中業用多入一大入小同。十據身處業用。亦身色業用中。色內現大身。亦一色中現多身。亦一依中現多正。此皆業用中微細同。以一向現他故。

頌中十偈。按次頌前。然前約屬漫同。此據徧塵同。初一頌包多剎剎塵泥沒有剎。仍互相入。二頌佛興。三頌道場。四頌眾會。五頌佛光六頌化名。名召於體。前後互舉。七頌法輪。梵本云一切塵中法海音。猶如諸佛轉法輪。種種方便自在門。一切皆演無差別。八頌音聲。九一切剎海入一塵。言神通業性者。釋其無礙所因徳用二門也。十頌塵中現佛。言願力者。由苦願力得通用。上來略釋世界成就品竟。

華藏世界品第五

將釋此品。四門同前。

初釋名者。梵本於此品中��五品初一是本品。後四是子品。今此本品。梵本具名拘蘇摩多羅驃訶阿楞伽嚕迦馱超三牟達羅缽﹝口﹡履﹞輪﹝入呼﹞陀懼囊三牟達羅阿縛婆﹝上呼﹞婆此雲華藏莊嚴嚴具世界海之徧淸淨功徳海光明。謂地山河海等。住在種種光明蕊香幢大蓮華中所含藏故。名爲華藏。此華卽藏故。持業釋也。又以所持香水海中。各生一大蓮華。持世界種。由此出生多華故。名爲華藏。此卽生華之藏。有財釋也。若據刻字翻名。則名華藏世界海。梵本音云拘蘇摩多羅嚕迦馱都三牟達羅故。若依有財。應名蓮華藏世界海。莊嚴嚴具者。卽彼地山河海眾寶香光樓閣樹等。爲剎海之嚴具。共莊嚴故。徧淸淨光明功徳海者。卽彼地山等。皆是無漏福慧徧成就故。世界海之者。謂所管攝諸世界廣多如海。旣非卽是華藏自體故雲海之。之聲卽是屬主聲故。依主釋也。或有財釋。理亦無違。

後四子品者。一名說華藏莊嚴世界海輪圍莊嚴品。此卽說輪圍山處是也。二名說世界海大地上莊嚴品。此卽說大地上河海等處是也。三名說剎種安立品。此名在說諸世界種前安也。四名說世界安立品。此名在說二十層諸世界前安也。而翻譯之家。以隨方當簡故。略子畱本。於本名中。復取省易。惟存四字。今所具載者。欲使傳燈之人和本末矣。

二來意者。前品通辧一切諸佛剎海成立因緣。今此別顯毗盧遮那所成依果。前是一之一切。今是一切之一。前通。後別。故次來也。

三宗趣者。顯毗盧遮那依果爲宗。令諸菩薩生信起願成慧行等爲趣。

四釋文者。文中有二。初辧住因深廣。後諸佛子此下明果相寬博。前中二。初指處所。後是毗盧下明修因廣。於中三。一修因廣。於中三。一修時廣。謂剎海塵數數劫故。此卽因顯權實教說修時不同。彼惟三祇。此乃剎海塵數。差別之相。如寶云經等說。﹝撿﹞二親近廣。謂彼多劫一一中。近剎海塵數佛。余教三祇中逢事佛數云云﹝撿﹞三行願廣。謂於彼一一佛所。修剎海塵數淨願行故。此剎海因深廣也。

第二果相寬博中二。先明華藏自體。後爾時普賢菩薩復告大眾言諸佛子此中有何等下。明所持剎種等。前中文分十段。一所依風輪。二風持香水海。三海中出蓮華。四華持剎海體。五剎海四周輪山。六輪內金剛地面。七地面香水海。八海外香河。九河間閣樹等。十總結多門。此十段中。前四共一長行同一偈頌。後六長行偈頌各別相屬。

就初段中三。一標數。二略列十多。及顯上所持寶地。一一相屬。其最下名平等住者。徧持諸徳故。風望所持。皆有二義。一諸風輪間皆有寶嚴。各以下持上。二諸寶嚴。並在臺地面上。以風輪力。遙相任持。三結最上者勝力能持香海故。云勝滅等也。此中從風至地上海樹等。初惟就持。後惟所持中。各有其能所持義。皆可準知。

第二所持香海名者。以摩尼發光。普照一切嚴海底岸及寶色香水故名也。

第三所出蓮華名者。謂此蓮華眾香爲蕊。蕊放眾光。光能降伏諸魔外道及諸煩惱故。名爲幢。從此諸事立名也。

第四所持剎海體中。先總。後別。總中四義。一總舉華藏在此臺中。二地普均平。三純淨。四堅。

二別中下文六義。此略舉四。一山。二地。三海。四樹。

頌中十偈分二。初二頌前修因所成。亦頌第四剎海自體。後八頌果相相。亦頌前三段。前中初一。上半舉因。下半顯果。後一上三句行深。後一句果淨。後八中。初二頌前三段。一頌風。二上半頌華。下半頌海。次五明剎自在。一摩尼生菩薩。二寶光救眾生。三寶中出諸佛毛孔出眾。四光演佛名。五塵含法界寶光現佛。下句結剎自在。後一頌舉因釋成。以因普果圓故。得重重自在。

第五剎海四周輪山。長行文三。初一句總舉輪山所依處。次十句別顯山之體相。後如是下總結塵數。初中山所依處。在剎海地面四周。文云此華藏莊嚴世界海大輪圍山故。前文雲華藏住在大華中故。準後頌中。日珠等但是所依處地。若以有蓮華之言。卽云在大華之內。其所依處。亦有寶香眞珠燈焰等。豈香寶等。亦是華耶。夫文通兩勢。光依有證據者爲定。

二別釋山體相中。初句山身三山峯三山輪者。準師子座。以半月爲輪。準此卽在山半腹。出走輪相莊嚴。今勘梵本。云殊勝妙香威光徧照摩尼爲藏。今謂藏卽山心內也。四成輪助緣。謂香摩尼爲本出焰金剛成輪體。五山間香水。六寶林開華。七地布香果。八果間光珠。九香華徧滿。十寶納覆周。

後總結廣數可知。

頌中十偈分二。初六明嚴山眾事之體相。亦頌前文。後四辧嚴山眾事之業用。前中初一。總顯輪山。於中。初句通說所依剎海廣。次句辧山輪色。次句贊嚴皆壽。下句出因。問華藏剎海依大蓮住。此卽分量照然。何故初句云無邊耶。答此言無邊。與前說邊。但是一義。所以者何。不性相而卽眞故。相隨理而無邊也。不礙隨相而卽邊也。二頌前山輪。三頌前山體。四頌助成輪體之出焰金剛。五六二頌潤澗等諸嚴。後四明眾事業用中。一菩薩在山說法。二佛身入樹寶塵光中。三諸事中出佛徧往化物。四諸事中說佛本願。結歸佛力。

第六明輪山內地面。長行文三。初總舉大地。二別明地體狀等。三總結塵數。初中可知。

二明地體狀等中十句。一地體堅。二地相平淨。三地徳圓備。謂輪相外現寶藏內充。四地上眾形寶互相間嚴。五寶末爲塵。蓮華覆地。六常發香气摩尼間嚴。七嚴具應念而現。廣徧如雲。八三世佛土嚴具而嚴體攝三際故。九寶网覆地成隱映故。十盡佛所有嚴事。於地布列。交洛相當。展轉重現。故云如帝网也。

後總結可知。

頌中十偈分二。初四頌前文。後六明地用。亦是佛境界事。前中初二頌地體相徳滿。後二明眾寶及華徧地嚴。後六中。一雲光說法。二寶現共行。三佛地眾寶塵諸剎來入。彼剎塵內剎亦同來入。四菩薩遊化。五充法界。六結。能知此中業用境界者。惟佛普賢也。

第七助地面上香海。長行文二。先總舉海數。後一切妙寶下別顯海嚴。前中準後剎種。梵本香海及種。皆有十不可說佛剎數。至彼具顯。

後別顯嚴中。應云一一香水海。各有若干莊嚴。略故不說。或後第十門中總結準知。然此所別莊嚴一切香海共同故。無別簡言。於中有二十句。初十明海體狀。後十攝異莊嚴。前中一妙寶底。二音寶岸。三光徧照寶爲細覆。四香水眾寶色。五寶旋華布。六檀泥。七言教光。八菩薩持蓋。九菩薩現通。十現他多剎嚴。後十句中。一階陛。二欄楯。三白蓮。四寶幢尸羅。此云美玉也。石也。五依鈴网幢。六華閣。七華城。八寶林网覆。九寶珠。十寶墻。皆繞海岸。

頌中十偈。一頌底。二頌岸。三頌水及華旋流。四頌階及欄細。五頌樹林。六頌華敷。七頌幢。八頌城及珠。九頌墻及閣。十舉佛結嚴。一昔因二現力。

第八明海間香河。長行文三。初舉河數。次一切下辧河嚴。後若廣下舉廣顯略。初中云各有四天下等者。諸海皆爾。無差別故。

次辧嚴中。準後結文。應云一一河有若干莊嚴。略故不說。又以嚴事普無對故。通云一切皆也。於中十句。一岸體金剛。二摩尼岸。三現佛光。四出隨類音。五旋流出佛昔因行時身。六摩尼鈴网。七現他剎海中嚴。八以現本師化身及余佛通事之摩尼爲云覆上。九妙音稱三世佛菩薩名。十水出光云。

後舉廣顯略。云一一河有剎海塵數嚴者。如何河在剎海地面香海中間。少分處所。乃容剎海塵數嚴耶。釋曰。此剎海自體。一切所有。一一皆是純淨無漏無﹝得﹣彳﹞法界。一一塵中。當容一切無邊法界。況河間也。故前文雲華藏世界所有塵。一一塵中見法界。上下文中。皆準此釋。

頌中十偈。一頌岸地。二欄纓等嚴。二波浪說法。四檀泥與寶同旋流。五湧寶流光。六摩尼現佛。七鐸网覆河。八寶音說法。九旋澓出菩薩。十珠同毫相。

第九河間樹林等。長行文三。初總舉。次一一下別顯。後如是等下結廣。初中香海有四洲塵數河。一一河。有剎塵數嚴事。此亦少分處所。容多嚴事。同前會釋。

次別顯中七句。一白寶華徧。嚴寶樹林。三樹出嚴具。四摩尼間照。五香華徧。六樹說法。七散寶玉。寶王有八。準釋可知。

後結文易。

頌中十偈。初二頌寶樹嚴地。次五頌地上散寶。次一頌樹果現嚴。次一頌嚴具現佛身。後一地塵有諸菩薩當成佛之土。

第十明前九門所說境界一一嚴事。長行文三。初舉事難測。次何以下徵。後諸佛子下釋。初中云世界海莊嚴者。別不離總。但舉總也。不思議者。此有二種。一廣多難測。二融涉難限。言廣多。謂境界旣多。一一境界嚴事各廣。廣事一一。各從多因。融涉謂一一嚴事。各從剎海塵數徳成。一一徳各令徧成一切嚴事。此則一因生一切果。一果從一切因。一因是一切因。一果是一切果故。難測難限也。

次徵云。以何不思議故耶。

後釋中文易。不煩具顯。

頌中十偈。初一寶光云嚴。二云作佛事。三寶者說法。四嚴具現佛。五剎中現佛。六寶現依正。七因現果用。八普行能入。九廣行頓現。十體眞用淨。上來十段。合是第一明華藏自體竟。

第二大段。明所持剎種等者。於中文三。初總告眾徵起許說。二諸佛子此不可下標所持種及界二章。三諸佛子彼諸下廣釋二章。初中云此中者。此華藏中也。何等世界住者。諸剎及種。俱是世界故通名爾。

二標二章中。準下文香海及種皆十不可說佛剎微塵數。今經無十字。譯人謬漏故。梵本中並有十字。是則諸剎依剎種。剎種依剎海。三位寬狹差別不知。

三廣釋二章中二。初通顯剎種剎依海。後爾時普賢菩薩復告下。別辧香海依剎海剎種依香海。諸剎依剎種。前中二。初長行。後偈頌。就長行中三。初告眾總舉剎種依剎海。二各下別標十事。三諸佛子此下。依標廣辧。初中以香水海及種所依華並卽是剎海故。但總云於世界海中也。

二列十事中。一各依香水海別。二形狀別。三體性別。四面向方所別。五趣入其中所從路畢。梵本云缽邏﹝口﹡友﹞奢。此云所趣入處也。六莊嚴殊。七廣狹不同。八部望諸種行例位分。九部望諸種中有相似之事者。十眾生業力菩薩力佛力或共力任持別故。

三依標廣辧中。於前十事。但顯三門。一位。二形。三體。余略不辧。初所依中二。先略列十海。後總結廣數。此十海是不相似中十个。用釋各各之言。亦可但是住處別故。名爲各各。非簡異同。以凡一種依一海。卽是各各故。二形狀中亦二。先別辧二十種。後結塵數。前中回轉形者。準梵語。應名回曲形。謂攝褺往來之形也。壇佉依勒迦等。並如音義釋。三體性中亦二。先別顯二十種。前十以諸色相爲體。後十以音聲爲體。後結塵數可知。

頌中初一頌依住。次一頌形狀。次三頌體性。次一頌方所及莊嚴並分齊。謂差別門是分齊也。徧十方是方所也。大莊嚴是莊嚴也。次二頌趣入。謂初多入一。後一多互入各不惟本相。次一頌無差別。謂塵容剎海等無差別。後一頌加持。謂如來自在也。

後別辧香海依剎海。剎種依香海。諸剎依剎種中。文二。初長行後偈頌。前中亦二。初總舉所依諸海。後諸佛子此最中央下。次第廣顯。前中云諸香海等在剎海地面如帝网分布者。大部分布似車輪形。中間有別。謂帝釋殿面向東。其网貫天珠而成。以一大珠當心安置。次以其次。大珠貫穿匝繞。如是展轉遞繞。經百千匝。若上下南北四角望之。其珠皆行列相當。今此香海𨿽在地面。分布相狀。可以準彼故。云如天帝网等也。

復次廣顯中。長科爲三段。初明中央一香海內種及諸剎。二爾時普賢菩薩復告大眾言諸佛子此無邊下。辧繞中央海周匝十海內種及諸剎。三爾時普賢菩薩復告大眾言諸佛子彼離垢焰下。明十繞海復各管十海。此中且辧一百一十一海。若總顯者。有十不可說佛剎塵數香水海。十不可說佛剎塵數世界種。有剎塵數諸世界也。

就初段中二。先明諸剎所依剎種及華並海。後有不可說佛剎下。辧能依諸剎。前中三。初香海名者。謂多華各發光明故。海底名者。謂諸摩尼中此最尊獨出名幢王故。又有文像如菩薩形故。二海中出華。以香寶嚴體故。三華中剎種名者。眾寶嚴具爲體故。常有熾盛光照諸方故。

二明能依諸剎中三。初總標大數。次其最下方下。別辧二十層廣大剎。沒諸佛子此徧下總結大數及所依等。初中惟標有不可說佛剎塵數。據文但有二百一十一佛剎塵數世界。依後結中。復有兩說不同。初總結有不可說佛剎塵數。後更結云。此一一世界各有十佛剎塵數廣大剎繞。一一廣剎復有十佛剎塵數眷屬剎繞。何故有此三說異者。以最後結云。此一一世界之言。但是此前二百一十一佛剎塵數世界。非是此於不可說佛剎塵數世界數世界。若不爾者。前標及結。豈應標結二百一十一佛剎塵數剎。爲不可說佛剎塵數剎耶。

次別辧二十層中二。初廣顯。後諸佛子此徧照下總結。就中。最下層內文顯七事。一舉名。二辧際。際卽邊際。剎之下面金剛爲嚴。發光輪也。三所依。謂以眾寶爲華故。四形狀八楞。如末尼珠。五眾寶爲華。如雲覆上。六眷屬剎繞。然以所依等與主剎異故。云種種等也。剎中自佛名淨眼等者。二障淨二智明故。余佛非不亦然。此且依此爾。已上諸層內或八事。以但加相去遠近數故。或九事。有加純淨言故。準無此言者。通染淨故。又從此上準層漸次加眷屬剎數中間諸事。並準可知。其第十二層主剎內。佛號超釋梵者。梵本中名勝妙梵主。第十三層主剎。卽此娑婆也。言形如虛空者。大小乘教並說虛空體無質﹝得﹣彳﹞不可見相。今云有形。此乃回綴之人。不學經論。未閒法式。叨預譯場。誤累聖教。一朝至此。深可悲湣。今勘梵本云。三曼多﹝周圓﹞第嚩皤嚩囊﹝天宮﹞伽伽那﹝虛空﹞阿楞迦囉﹝莊嚴具覆﹞僧塞怛那﹝形狀﹞回文應以形狀置周圓之前。虛空安天宮之上。然後合綴飾云其形周圓以空居天宮莊嚴之具而覆其上。第十五層主剎。形如室利﹝革﹡未﹞瑳法。余層內所有眾事。隨應準釋。

後總結中五。一舉本剎種。總結所管剎數。二通結所管諸剎十事。三於十事中廣說形狀。此準前說剎種形中。無須彌山形及嚴具形。餘十八同也。四此一一下顯兩重眷屬會同大數。若不將此以會大數。一則此剎種中非惟有一不可說佛剎塵數廣大世界。二則三處說數量相違也。五通結二十層剎。當下所在。謂當香海。及繞海四洲塵數河上。此易可知。

第二大段辧繞中央香海周匝十海所持剎種及諸層剎中二。初牒前中央香海爲所繞。後次有下正明就繞十海等。約十海別。卽爲十段。

就初段中。四一香。海二海中生。華三華上剎住種。以菩薩說法行增上業成此剎種體也四明二十層諸剎。一一層中。文各有七。一相去遠近數。二剎名。三形。四依。五覆。六眷屬。七佛。或有說體。或說淸淨。言屍利華光者。屍利此云徳也。第九層內主剎。形如難提迦物多。經本作室利﹝革﹡未﹞搓想形者誤也。佛號廣大目如空中淨月者。梵本云廣眼虛空月。第十一層主剎。形如室利﹝革﹡未﹞搓。諸剎名等。隨應準釋。此中略無結數。準例知故。

第二從離垢焰藏香海。次南無盡光明輪香海上置剎種者。略不說華。理實應有。二十層剎內第層剎名妙音者。梵本中名莊嚴嚴具次第間錯。第三層剎名。準梵本。應云眾寶莊嚴光色照曜。佛名準梵本。云善佉法界音聲幢。第四層佛號。梵本云金剛光照音。第五重梵本中。佛號最勝月精進力。第六重梵本中剎名寶蓮華莊嚴淸淨。佛號法城慧雷音。第七重梵本。佛號十方廣大名稱智慧燈。第九重梵本。佛號大智開敷蓮華光。第十二重梵本。佛號普眼照明法界光幢。第十三重世界。梵本名離垢藏莊嚴。佛號淸淨覺威光。第十四重世界梵本名寶身光明。佛號一切智力虛空燈。第十五重世界。梵本名出生寶旋纓絡。第十七重佛名。梵本大名稱廣持功徳音徧照曜。第十八重剎名不思議嚴具普莊嚴。其初一文有七。最後文八。中間十八。各但有三種。相去數量剎名佛號解釋準知。

第三從前無盡光明輪香海。次南右旋有金剛寶焰光香海。上置剎種者。亦略不說蓮華。其二十重剎中。初一文七。後一文八。中間同前。亦各有三。其第二十剎形如室利﹝革﹡未﹞瑳。諸文隨釋可知。

第四從前金剛寶焰香海。右旋次有帝靑寶莊嚴香海。中出蓮華。持剎種。其二十重諸剎內。初後各一文亦同。前中間略亦可知。

第五從帝靑寶莊嚴香海。右旋有金剛輪莊嚴底香海。上置剎種。亦略去華也。二十重中。初後同前。中間略亦準知。

第六從金剛輪莊嚴底香海。右旋有蓮華因陀羅网香海。出華時剎種。其二十重內諸剎。初後及中間具略同前。準釋可知。

第七從前因陀羅网香海。右旋次有積集寶香藏香海。上置剎種。亦略蓮華。其二十重諸剎。具略同前。第二十重剎形如欄楯者。梵本云謎你迦。此云形如土壇。余文隨釋。

第八從前積進寶香藏香海。右旋有寶莊嚴香海。上置剎種。其二十重諸剎。所明廣略。亦不異前。余文差別。亦隨應釋。

第九從前寶莊嚴香海。右旋有金剛寶聚香海。上置剎種。其二十重諸剎。初後中間廣略同前。準釋可知。第十從前金剛寶聚香海。右旋有天城寶堞香海。上安剎種。其二十重諸剎。文段廣略。亦並同前。

本疏云。此上十海名字十海卽辧百海及所持種等。於中二。初依前十海。各辧一可說海。復諸佛子如是十不可說下。總結都數。就前能管十海。卽爲十段。其一一段中有二。先標能管海名。後列所管海等。就所管中三。初略列九海種等名字。次結種內剎數。三廣說最後一海及種並剎。其結文廣。應回安最後海之後。不爾此最後海乃在結外。非不可說剎塵數內攝故。與前後文有相違故。

就初離垢焰藏海所管十海中欠一海。初八鄰次排列自後存略直越。至一不可說之最後近輪山海。下並同此。今勘梵本。此別八海次第稍亂故。梵本中。一變化微妙身。二金剛眼幢。三善安布蓮華。四寶王輪。五善化香焰普莊嚴。六寶末閻浮幢。七威光色普熾然。八一切莊嚴具莊嚴境界。就此文中二。先舉海名及種名體。後此中下。別顯所管二十重剎。於中超間略舉四節。一舉最下層。二超至第十層。其金剛幢世界。是中央香海剎種中第十重者。此亦第十與彼齊第。三更上超至第十三。與中央第十三重此娑婆齊等。以存略故。所以超說。恐失次第。故辧齊等。四更上超至第二十層。至其剎種所管剎之邊際故。此文云。此上過七佛剎塵數世界。至此剎種最上方。有世界等也。剎旣終極。不慮失次。故不說齊等剎名。又此中三節略舉。皆云此上過者。準梵本。是超至之言。謂從此超至十佛剎塵世界等故。若不爾者。初節已至第十二層。謂說初層。後指云此上過十故。二從第十二層從沒。指云此上過三佛剎塵世界。此則已至第十六層。從此後云此上過七。乃是至第二十四層。豈非上下土相違耶。余並準此。

第二無盡光明輪香海者。是前離垢焰藏海次南之海。從此已去一道布列不可說剎塵數海。至逼輪山海。於中。先略舉九海名。及剎種名後。結不可說剎塵數。後並準前。辧釋可知。

第三金剛焰光明香海。是前第二海之次右旋也。亦從此海已去。一通行列不可說剎塵海乃至逼輪山海。中間名等。𨿽異於前。而分齊不殊。並準可知。

第四帝靑寶莊嚴香海。是前第三海之次右旋也。亦從此海已去。一道行列乃至近輪山海。於中。剎種等並準釋可知。

第五金剛輪莊嚴底香海。是前海之次右旋也。從此已去。一道行列乃至近輪山海中安剎種。此列惟有九海九種。余準前後可知。

第六蓮華因陀羅网香海。是前海之次右旋也。余並同前。準釋可知。

第七積集寶香藏香海。是前海之次右旋也。余並同前。準釋可知。

第八寶莊嚴香海。是前香海之次右旋也。余並同前。準釋可知。

第九金剛寶聚香海。是前香海之次右旋也。余並同前。準釋之。

第十天城地寶堞香海。是前海之次右旋也。其近輪山香海河管。二十層內最初文云。此中最下方有香水海。名因陀羅華藏者。從香字。至藏字。並剩也。應從有字直至世界名發生等。余並同前。隨應準釋。

第二總起結數中五。一結香海超數有十不可說佛剎塵數。二有十不可下。結剎種數同香海。三皆依下結前香海及剎種皆依剎海蓮華住。前名海種光明蕊香幢。今此名現一切菩薩形摩尼王幢莊嚴者。是彼華之異名。與最中央香海底名同故也。四各各下結眾剎種諸事不同。略顯十事。一下際嚴異。梵本云。際無間斷。有字剩也。二放光異。梵本云。光明雲輪。三上覆異。四嚴具別。五住時別。六佛事別。七說乘別。八居人殊。九超詣路殊。以面所向覆仰側等通十方故。十剎種旣異。佛出亦殊。眾生別故。佛力加持剎不同。五此一一下結剎種所管眾剎諸事不同。略舉三事。一所依。二相望連樓交絡相當。如天网珠故。因名世界网。三通舉多門差別不同。如上來說。形體方所等。第二重頌中。總有一百一偈分三。初一明所依華藏剎海。次九明剎海中諸剎種。後所餘頌。顯剎種中諸世界事。初中初句標名總舉。次句顯分量。次句明具徳。後句辧所依。

第二有九頌。辧剎種中分六。初一頌明諸種種種因力。種種莊飾故。不思也。各住自分故。無雜也。二有一頌。明依形嚴等諸事不同。三有三頌。剎種形體差別。四一頌明俱依蓮華。五有二頌。明種中大用光中現剎嚴具网剎。六末後一頌。總結多剎種嚴皆歸佛力。

第三一切剎種下。有九十一頌。明諸剎種中諸剎差別。於中文分爲十。初十頌明剎異由因起。於中。初四由生滅業因。合依果有成壞。次三由淨業因故見淨剎。後三通結染淨因。一隨心染淨因。二隨分別心業因。三隨欲樂因所感。二一切諸剎際下六頌。明世界染淨相。一有二頌。總舉淨相。次一惟染相。次三通染淨相。後一惟淨相。三一一剎種下四頌。明剎存敗。一粗壞細存。初偈。梵本云一一剎種中。爲染眾生。現不思議劫燒剎輪常堅固。二業存處立。三性無生滅。四佛力常現。四有剎泥土下十頌。明世界中苦樂事。於中。初六明惡道苦。第二偈上二句。梵本云或剎鐵所成。或有赤銅作。次二明人天業。次一明身微細境。此惟淨快樂。後一總結苦樂由業。五有剎眾寶下十頌。明剎體性。兼余義。隨釋可知。六有見淸淨下十頌。明剎莊嚴。於中。初五明一多互嚴。後五明普攝三世嚴。七或有眾多下十頌。明剎形差別。八有剎住一劫下十頌。明剎住時分及佛出有無多少。於中。初二明住時分。後八明佛出有無多少。九有剎無光明下十頌。明剎中有光無光。於中。初一無光。後九有光。十有剎甚可畏下十一頌。明剎中音聲善惡。於中。初二惡道聲。次三人天聲。後六佛菩薩法輪音。並隨應釋。上來華藏世界品竟。

毗盧遮那品第六

將釋此品。四門同前。

初釋名者。毗此云徧也。盧遮那光明照也。謂身智二光覺機照法。具如妙嚴品初難菩薩徳處釋。

二來意者。前此因明之果。今辧前果之因。故次來也。又爲答前問因故來也。問此若明因。何故品標果稱。

答若不標果。因是誰因。

三宗趣者。明佛昔因爲宗。證成前果令信爲趣。

四釋文中二。先明如來本事處。後諸佛子彼勝者下。明佛本事時。前中三。一通辧所說去今近遠。卽二剎塵數劫也。二有世界下。明剎海名字依淨慧光。修普門行徳。嚴淨成故名也。三此世界海中下。明依剎海有世界。此中應說依剎海有剎種。依剎種有世界。略故不說種也。就世界中。文有十七。一剎名勝音者。多佛出法音勝故。二剎所依。三剎眷屬。四剎形狀。五剎體嚴。六輪山繞。七剎頂覆。八剎中淨。九城宮髙。十衣食應念。十一劫名。三種世間皆勝具足故。云種種莊嚴。十二剎中有香海。十三海中有妙髙山。於中三。一山形似華。二名。三寶欄繞。十四山頂有林。於中十一句。一林名。二華樓。三寶臺。四香幢。五山幢六自蓮。七寶网。八樂音。九光爲香雲。十多城繞。十一城中居人。十五林東有城文中二。先略標三事。復淸淨下廣辧三事。前中一標主城名。二人王下標居者類。三百萬下標眷屬城數。後廣辧中亦三。初廣辧主城。文中十一。一城體。二分量。三郭等三嚴。四寶塹香水華等嚴。五寶樹。六宮殿樓閣。七网。八塗香散華。九寶門。十門前寶幢。十一園林。林中二。謂香寶重鳥和鳴細分有十九事。如文應知。二廣辧居嚴中三。一成就報得通。二行同天無諂。三隨欲應念。三廣辧眷屬城中文二。先別明城名及居嚴。後此一一下。通顯莊嚴。前中二。先略別七城。後如是等下。總結同前標中大數城耳也。十六顯前第十四山頂林內有道場。文中八事可知。十七道場前有大海。海中七事。一海名。二海中出華。三華量大小。四華莖等悉寶。五華眷屬。六華常放光。七華恆出聲。並隨所應釋。

第二大段。明佛本事時中二。先總舉初劫多佛。後其第一下。正明威光所逢事佛。前中云最初劫者。卽前種種莊嚴劫也。後亦名爲大莊嚴劫。有十須彌等者將欲說別。先舉其總。然準下文。此大劫中有恆沙數小劫。人壽二小劫。初佛壽五十億歲。威光歷事。三佛轉根生天。今云最初劫中有十須彌山塵數佛者。爲彼剎中更有多个大劫此初大耶。爲諸小劫中取小劫耶。若就小劫。不應威光一報但遇三佛。若就大劫。一剎之中。寧有多大。故知此文。最初劫之三字。應回云劫最初。仍移此三字於後行出興於世其字之下。卽無過也。後正明威光所逢事中。四佛別明。卽爲四段。一逢一切功徳須彌勝云佛。二彼佛滅度下。明逢第二波羅蜜善根莊嚴佛。三諸佛子波羅下。明逢第三最勝功徳海佛。四諸佛子波摩尼下。明逢第四名稱普聞蓮華明幢佛。

就初段中。文有七。一先瑞熟機。二爾時一切功徳山下。佛現華內。三爾時彼佛下。佛光驚機。四時一切世間主下。機覺來集。五時彼如來下。佛爲說法。六是時大威光下。威光獲益。七諸佛子汝等下。佛現涅盤。就初中三。一標佛名。謂眾徳圓滿。髙出十地。從玆徳山。現勝身云。徧周法界故名也。二諸佛子下。佛興先現。於中二。初總標時。謂百年前林徧嚴淨。後所謂下。顯十種瑞。可知。三其世界下。諸王都睹瑞。根熟樂欲詣佛。

二佛現華內中二。先別顯勝處現勝徳身。後如於下。結通現身徧彼世界。前中略顯十種勝徳。一等同眞如徧一切世出世事法界中一一皆全。乃至重重無盡。故云等也。二普示出生。謂以圓徧之身。於一切剎。現圓滿身。三徧諸道場。或主或伴。四色身圓淨。五力無能奪。六眾相明顯。七現像普徧。八應無不睹。九化身無盡。十眾光滿剎。後結通可知。

三放光警機中三。一顯光名。謂所化時至。待緣覺悟。是故放此發起善根音光也。二十佛下。明光主伴同徧。三若有下。辧光勝能。勝能有二種。一觸物令益。二開覺令集。益中十種。一自覺智開。二息現行惑。三壞五蓋网。四摧二障。五淨惑種。六發地前信解。七生地上善根。八離八難五怖。九棄分段苦。十見佛趣求。此十種益。是光之能。但觸者則得。非當時之事。

四機覺來集中二。初諸眷屬城中主及眷屬光覺來集。後諸佛子彼焰光下。明喜見王及眷屬光覺來集。於中五。一敍喜見王內外眷屬。二爾時大威下。明威光見光得益。三爾時大威下。明威光說偈贊佛。四諸佛子彼大下。明喜見聞威光偈聲亦說偈命眷屬詣佛。五爾時喜見下。明王及內外眷屬詣佛。初中三。一標威光父王之名。二統領下明攝外眷屬。三夫人下明攝內眷屬。言王子五百人。別本云二萬五千人者。按纓絡本業經上卷曰。佛子世間果報者。所謂十住。銅寶纓絡銅輪王。百福子爲眷屬。生一佛土。受佛學行。教化二天下。十行。銀寶纓絡銀輪王。五子福子爲眷屬。生二佛國中。受佛教行。化三天下。十回向。金剛寶纓絡金輪王。千福子爲眷屬。入十方佛國中。化一切眾生。處四天下。歡喜地。百寶纓絡七寶相輪。四天下王。萬子爲眷屬。百法身百佛國中。化十方天子。二地。寶纓絡八寶相輪。忉利王。二萬子爲眷屬。乃至三地已上至淨居天王。第十地菩薩。皆二萬子。釋曰。第十地菩薩示現爲王。當無二萬五千。按喜見統領及末見波羅蜜善眼佛前。猶未至第二地。恐二萬五千誤也。或可約教說異。理亦無失。余文可知。

二威光見光得益中二。先明宿因得緣獲善十益故云以昔等也。後正明益中二。先徵。後顯。顯中一證得一切等者。此定能令見一切佛國圓滿徳海。此功徳卽輪故。二一切等者。謂此總持包含一切佛教法故。三廣大等者。謂徧法界巧化之慧。名爲廣大方便。方便從慧生慧生慧卽名藏。四調伏等者。謂以慈爲藏。調眾生故。五稱名之音救苦。如雲蔭息毒熱之惱。此悲不限時方名普。六見眾生利樂皆度脫故喜也。七覺屬等法不取著故捨也。八依無功用思覺起通。名平等大方便。通從方便生。方便名藏。九得初地證眞信解及願故。十證佛辧無﹝得﹣彳﹞解智所作。上十皆云證者。或皆於彼得通達故。不爾威光此已成佛。初二第十證同佛故。然此證字。梵云缽攞底末地地智田賀反。此云貫徹。卽亦通達之義。不必皆是如契眞性故。後第二佛所見通得益。云是通達也。

三威光偈贊佛中。先結前。後正說偈。偈中十頌分四。初七頌嘆佛勸眾觀。一佛坐道場。二佛出難遇。三化現多處。四神通自在。五身圓普現。六圓音普應。七光照滅苦。次一頌嘆菩薩集。次一頌嘆道場出妙音。後一頌贊已集眾喜見佛瞻無厭。

四喜見王說偈命眷屬中二。先舉王說偈所因。後正說偈。偈中十一頌分三。初三誡眾集往佛所。次七勸令辧供。後一勸賫詣佛。普可知。

五王與內外眷屬詣佛中二。初明焰光城人以王力乘空詣佛。此內眷屬也。復設有妙華城下天龍等九城主伴眾。乃至結有百萬億那由他大城中主伴眾詣佛。此皆外眷屬也。

五明佛說法中四。一說經意故。云爲欲等。二說主經名普集等者。謂三世佛所有自在果法。皆集在中故。三眷屬隨轉故。四隨所樂欲。務令獲益。

六威光聞法得益中四。一聞經得益。二爾時大威下。以偈贊述。三諸佛子下。傳示眾生。四爾時一切功徳。山下。佛贊威光。初中二。先總明得佛宿世法海智光明可知。二所謂下。別顯十一種智光明者。約所知十一境。以別能知智名。然皆委照明達故曰光明。此則智用名也。十一中大定發智照諸法體平等平等故。二照菩提心中具攝一切世出世法明也。以眞心。卽是一切心中之二門內。眞如門攝一切法也。三照十方事法界。卽如來藏明也。淨眼也。六照無功用進趣行二行中來一切行故名藏也。不爲功用退故。無功成故大也。不分徧故速也。七照化生法輪明也。三輪中。正教輪。令物從化故云變化。非神通化也。八照佛圓滿徳海徹其底明也。決定入言到其源故。九照佛勝解究竟具足明也。十照徧法界佛應機現前明也。十一照佛十力四無畏明也。

二威光以偈贊述中二。先顯偈因。後正說偈。偈中十偈分四。初一述己聞法益。二次有七頌。由獲益見佛宿因。於中。前六法說。後一諭況。法說中。初二承事行。次二施行。後二嚴剎行。諭說可知。三次一頌由益故。見依正自在。四末後一頌有二義。一願承佛力。還如得佛修治依正二行。二如佛因時願。修二行。得二果。

三傳示眾生中二。先明傳衣佛徳。後令如下。辧益物。前中以自所得之法。爲眾生說。令得利益。此十與十前自得十一。有同有異。一總舉行海。二修之方便。三所成徳海。四證淨法界。五現成正覺。六功徳無別。七身云普應。八自在難議。九嚴淨剎海。十普賢行願。二益物中兩句。一令發大心。二令修嚴正行。

四佛贊威光中有十一頌。初一嘆發心。二三嘆必果滿。四嘆過芥。五嘆修猛。六嘆悲深。七通供。八滿願。九知巧。十嘆二利。十一行周。並可知。

七明佛涅盤中三。一明大劫中。有多小劫。欲說其中人及壽量數故。此大劫名卽是前種莊嚴劫之異名爾。二顯眾生命長。三辧佛壽乃從意。欲釋威光歷事三佛之疑。余文易了。

第二明威光逢事。第二佛文有四。一明佛出世。二爾時大時下。明童子見佛獲益。三爾時大威下威光說偈勸眾詣佛。四時大威光王子下。威光興眷屬等詣佛。初中佛名以無所得智爲眾行眼莊嚴究竟故。出現處不異前佛故。亦於彼也。

二威光見佛得益門。前中。一於念佛定中出現廣多佛故名海藏。二智力持深教義名大。三與樂爲先。名隨調伏。卒令解脫。名度脫。四現身如雲蔭覆。狀在境界。是悲所救故。五慶悅眾生所有利樂名喜。佛已具滿此喜福海。從此出現剎生勝境。名威力藏。威光通達此故名卽得。六於一切法。通達如虛空。淸淨無二。相無二故。平等平等故。名捨。七通達自性淸淨性慧故。身是體性也。八應緣卽現之通。九於深妙法。略言易解。十智照等流無漏教藏。後總結。有十千皆得通達者。釋前十中卽得之言。以此準知前。於初佛見光證十法門者。還只是此通達之言爾。

三威光說偈勸眾詣佛中二。一威光說偈。後諸佛子下。明偈聲益物。前中十頌分二。前八嘆佛。後二勸眾同詣。前中分四。初一明佛難遇。次三嘆佛身業自在。次三嘆佛語業自在。後一嘆佛意業自在。後二勸眾同詣中。初三句勸見佛。後五句明見益。二偈聲益物中。以佛力故。聲徧諸剎。有聞之者。皆發菩提。

四威光與眷屬等詣佛中四。一明大眾詣佛。二其佛下佛爲說經。三彼諸下眾聞法益。四時彼佛下。佛以偈贊威光。初中可知。

二說經中主經名法界體性淸淨者。所詮理也。莊嚴者所詮行果。依彼理成也。修多是能詮教。從所詮以立故云也。眷屬經。應次劣機。同時而應隨聞異也。

三眾聞法益中。有十種。總相而說。不必人人得此十益。或有同初得二。及至有得第十益者。初得淨智者。謂聞法生信。成聞慧故。慧因信得故。名淨方便。二得地者。聞法生正解。十解成位。位卽地故。解慧照徹。名離垢光。三得波羅蜜輪者。聞法超行。行以離相。爲彼岸因。此因當成徧法界現可愛莊嚴果故。從果爲名也。四增廣行者。此亦同前。得十行益。前依自聞法行。此利他成行故。名普入諸剎。無邊光照。令得淨見。五得趣向行者。有因聞法成回向行。此約回漏向無漏說故。名離垢功徳幢。幢是皈向義。如猛將幢釋金剛幢同。此上四皆言輪者。由行與證。摧惑義勝故。六得隨入證者。隨是不離義。謂有聞說法性眞如。無間而證。得入初地。名法海等者。正智光照法性海故。七得轉深發趣行者。此有多人。或得二地三地乃至七地。今同一別俱望地前。爲轉深行。望八地已上。是發趣行。發趣卽加行方便等異名。名大智等者。望地前故。引六波羅蜜行故。八得灌頂智海者。與灌頂菩薩。同遣無明緣習故。取灌頂名。﹝撿仁王記﹞由此地中得十自在。名不思議智者。無量智者。廣大智者。無能惟智者。般若波羅蜜增上故。云智慧海也。又此地與灌頂菩薩同無功用。然此爲首。據極而言。餘如前說。九得顯了大智光明者。謂前諸地菩薩。聞佛說法。得入善慧地。前諸地準亦起法藥。識根病。隨應爲說。非如此地大智光明分明照了。以四十無礙解智。自在宣說故。得善慧名。此中名如來功徳海光影徧照者。徧照根藥。現光影身。辧說成益。同於如來故。十得出生願力者。或有聞法乘前得至此法云地。此地菩薩。以自願力。起悲云。震法雷。通明無畏電光。福慧密雲身。一念周旋百千億那由他剎塵數世界。後倍是數剎中。隨心樂。雨法雨。滅惑塵焰。淸淨智者。得智自在依止法界故。名無量等。卽由前所說願力所作。令無量眾生生信解故。彼名藏也。

四佛以偈贊威光中。十頌分二。前六嘆自所成行。後四嘆所修行與佛成主伴善根。前中二。初二嘆大智徳。一智趣菩提。二智入佛境。後四結行勸進。皆上半結所成行。下半明所得果。後四中。一與佛對治行成主伴。二與佛供養行成主伴。三與佛誓願成主伴。四與佛嚴土行成主伴。

第三明威光逢事第三佛中四。一明前佛示滅。二喜見下。明父王升遐。三大威下。明童子踐祚。四波摩尼下。正辧佛興。前三可知。四佛興中文五。一顯佛出時處。及號言最勝等者。謂佛功徳海滿。更無能過故名也。二時大威下。明威光與眾詣佛供養。可知。三時彼下。明佛說經名菩薩等者。謂此經中詮顯菩薩稱法界行。此行一一智光照修稱法性故。一卽一切。一切卽一。融無障礙故。名普眼光明菩薩行經。攝眷屬可知。四爾時大威下。明威光聞法得益。於中。先標名。後辧用。謂此定力。能普照了一切眾生福非福故。後從用爲名。用準可知。五時彼下。明佛以偈贊威光。於中十一頌分二。前四明自成行。後七顯與佛成主伴。前中。發心行。二大悲行。三精進行。四大願行。後七中。一以願回前行成主伴。二見諸佛因同節根主伴。三四隨諸佛修主伴行。五與佛嚴剎行成主伴。六令中間說威光願者。亦並同成主伴善根。七多處多時所修普行。皆以願滿成主伴也。

第四明威光逢事第四佛中六。一明佛出興。謂身不如三界見三界故。名蓮華明。十方贊徳名稱普聞。聞皆歸向。謂之幢也。二威光壽盡徳二﹝得﹣彳﹞轉報天主其天城前焰光之鄰。三共諸下。與眾詣佛興供。四時彼下。佛爲說經名廣大等者。謂此經中詮顯。以普門智徧照法界廣大體性之方便故。從此所詮爲名。攝眷屬可知。五時天王下。明聞法益。益中初定名。後定用。名普等者。謂萬法絕殊。無非法性。體旣同一故。一一包含一切依此鎔融法界。名曰普門。能知此者。普門智。然則普智契普幢。名歡喜。喜從境生。境卽名藏。用中能入等者。普智契普境也。六獲是下事說故。此中經來不盡故。無結會。古今。又彼剎中旣有十須彌山塵數佛出。威光從初方事四佛。不可但此。卽顯華藏因了。上來此品隨分答前問因。上來五品總明第一會竟。

卍按。如來名號品及四聖諦品之記恐不傳歟。

續華嚴略疏刊定記卷第四﹝本末合﹞﹝盡賢首品﹞

靜法寺沙門慧苑述

光明覺品第九

將釋此品。四門同前。

初釋名中二。先顯得名。後辧釋名。先得名者。梵本中名如來光明网能覺悟品。謂佛足下輪网相中放光。還名光网。照十方佛會。覺悟菩薩。令發意來此故。

釋名者。如來是能放光主。光明网是所放光體。能覺悟是光業用。此斷如來之光明网依主。或有財。簡菩薩等故。是佛所有故。光明网之能覺悟。亦通兩釋。曾音聲等覺悟故。光明有此覺業故。若總言如來光明网覺悟之品。惟依主也。

二來由者。略由二義。一由答前八問故來。謂一佛放光照徧法界。此答威徳如日威光。一舉能現一切事物。二光所現剎。答開示之意徧歷諸句。三光現剎中有佛菩薩。答剎莊嚴。四文殊說法顯佛功徳及眞實理。答佛性。五光所覺悟諸來菩薩。各於本剎淨修梵行。答佛剎淸淨。六諸來菩薩本剎金色乃至平等色等。其中有依體立名者。答剎體性也。如以金爲體名金色金剛爲體名金剛色等。七諸來菩薩本剎各各別別成。名體亦異。此答剎成就。八光所照剎中。皆有百億如來成正覺。此答佛大菩提。亦可眾見世尊。徧空世界中。皆坐蓮華藏師子座。是答佛住。佛知大眾心念請已。各隨其類爲現神通令眾皆見。是答佛威徳。餘如前說。

二顯前二品名諦別徧。卽是此品融徧故來也。謂前所明名諦一切方徧一切。今此品明佛及眾會。一卽一切前後共顯。是故來也。

三宗趣者。以佛光照一切剎中菩薩爲宗。覺悟彼諸菩薩令來此爲趣。宗趣門中但說宗趣。不煩彊說余法。

四釋文者。此中光處照所大數有二十六節。於中前九別顯。後十七同辧。則爲十段。此非二十六度放光。亦非一放。而次第巡照。但一放光同時頓照盡空世界。然以言不並彰。說有前後。又爲引機入法。令漸睹見故。說有二十六節也。

就初段中二。先明佛以身光照現事境令眾目睹。後爾時一切處文殊下智光贊述令眾悟法。或此智光之言。但是分文。非顯經稱。經名如來光故。今正文殊菩薩門故。前中二。初顯能照之光。後照此下明所照之境。前中文云足輪下者。謂足下輪相中也。足下放光表三義故。一涉達所因起自足下。時行萬行信爲至初。爲表說信故此放光也。二信望後住最爲至劣。足下於身獨爲至卑。表說劣門故此放也。三表爲本所依之義。謂身能步涉依足下爲本。將詣菩提。信爲根本。故此放也。下文云信爲道元功徳母。智度第九云足下放光者。身得住處。皆由於足。與此得也。言百億光明者。顯光數也。以所照世界𨿽無邊限。然彼悉與娑婆世界及密訓等。是得類剎皆有百億四天下等爲所照境。是故光明亦放百億。

二所照境中二。先照現本剎染淨等事。二如此處下現自法會普徧之相。前中三。初總標。次百億閻浮下別顯。後其中下通結。初中照是能照光。此三千等是所照境。然此界量諸說不同。若依眞諦部異執記云。以一四天下爲一數。從此一數至十。十至百。百至千。是小千世界。三倍小千。爲三千。謂一倍至十小千。二倍至百千。三倍至千千。此爲三千世界也。又作三倍增。以爲大千。謂一倍至三千。二倍至百三千。三倍至千三千。此爲大千世界也。若依長阿含第十八云。千日月。千須彌山。千四天下六欲天。千梵天。是名小千世界。千小千名中千世界。千中千界名三千大千世界。雜阿含第十六。亦得此說。若依俱捨十一。釋有二義。初明依處分量。後正明三千大千。言處量者。彼云夜摩等天宮依處量有幾。有餘師說。此上四天依處量同妙髙山頂。有餘師說。上倍倍增。有餘師言。初靜慮地宮殿依處等一四州。第二靜慮等小千界。第三靜慮等中千界。第四靜慮等大千界。有餘師言。下三靜慮如次。量等小中大千。第四靜慮量無邊際。言三千者。彼云齊何量小中大千。頌曰。四大州日月。蘇迷慮欲天。梵世各一千。名一小千界。此小千千倍。說名一中千。此千倍大千。皆同一成壞。順正理三十一。大同俱捨。然說三千大千。惟至梵天故。彼云聖教惟說至梵世故。依大乘中。亦諸異。雜集第六。佛地第六。瑜伽第二。智度皆同。前引長阿含等。若依顯揚第一。大意同前。然說三千世界三災所壞。故知初禪小千。二禪中千。三禪大千。若依金光明。三千世界徧無色界。彼云是諸仁王。手擎香鑪。供養經時。其香徧布。於一念頃。徧至三千大千世界百億日月乃至百億非想非非想天。若依此經。惟至第四靜慮。故次下云照百億色究竟天。問此上諸說。何者爲定。

答若約至教定量。則此經爲定。若依各隨機說。則一切皆定。

二別顯中三。初辧照現人中。次百億菩薩下明照現八想。後有百億須彌下照現欲色天。初中三。一四州。二大海。三輪圍。四州者。按俱捨等說。中印度當閻浮提中。從中向北。三處各有三重黑山。黑山北有雪山。雪山北有香醉山。香雪兩間有阿耨達池。池側有林。名爲瞻部。樹形大髙。生果甘美。洲因林稱。亦依果名。號瞻部提。提此云洲。綴文習古。猶曰閻浮。弗婆者。此云勝身。勝余州故。提如前說。瞿耶尼者。或曰瞿陀尼。瞿牛也。陀尼貨也。交關貨易用牛如錢故。郁怛羅句盧。此云勝生。亦曰勝處。以彼洲人。定壽千歲衣食自然故。佛本行集經第十三云。此閻浮提縱廣正等七千由旬。西瞿尼八千由旬。東弗婆提九千由旬。北郁單越十千由旬。俱捨十一云。南瞻部如東三邊各二千。南邊有三半。東洲如半月。三邊如瞻部。如東邊三百半。西洲圓無缺。徑二千五百。北俱盧。畟方面各二千等。釋曰。此中二千三半等數。皆由旬量也。四洲人面。各象當洲地形。二大海者。謂外醎海。三輪圍者。匝此四洲鐵圍山。謂須彌山在四洲處中。四寶所成。北金。東銀。南吠璢璃。西頗胝迦。從此外有重金山。周匝圍繞。一由乾陀羅。乃至第七尼民陀羅。此七山外有四大洲。四大洲側。各有二中洲。八中洲外。有八十億小洲。此外方有鐵輪圍山。周匝如輪。此上九山。皆下入海。八萬四千由旬。住金輪上。若依俱捨。九山入水。皆八萬由旬。若論髙量。惟須彌與入水等。餘八望須彌。半半漸卑。謂由乾陀山。四萬二千。乃至鐵圍三百一十五由旬半。餘一百八十步。此依三十里由旬計也。九山縱廣。皆等髙量。若依俱捨。髙廣數準折可知。

出其九山間有八大海。前七名內。廣同內面山量。第八名外。廣三億二萬二千由旬。此依十十變數量也。問一三千界內。計有萬億四天下。何故此中但云百億。

答此之數量諸說不同。然有二種。一經論翻異。二數法差別。初翻異者。如俱捨翻洛叉爲億。此經譯俱胝爲億。故此中云。光照一億十億百億千億等。梵本皆曰俱低爲億故。此中云。光照一億十億百千億等。梵本皆曰俱低。測法師深密經記。第六中云。俱低相傳釋有三種。一者十萬。二者百萬。三者千萬。謂此一俱胝三千大千世界。或至百數。或至千數。或百千數。

二數法差別者。按此方黃帝笇法。數有三等。謂上中下下等數法。十十變之。中等數法。百百變之。上等數法倍倍變之。諸經論中數乃四等。謂下中上上上上。下等數者。如俱捨第十二云。解脫經說。六十數中阿僧祇耶。是其一數有一無餘。數始爲一。十一爲十。十十爲百。十百爲千。十千爲洛叉。十洛叉爲度洛叉。十度洛叉爲俱低。乃至十大跋羅攙爲阿僧企耶。印度俗中。亦同此說。又諸經論。億萬已前亦同此變。中等數者。百百變位。故大婆沙一百七十七云。積一至百千名洛叉。洛叉至百千。名俱低。百千俱低名阿庾多。佛本行集經第十二云。一百百千是名俱低。乃至廣說。皆百百變位。二﹝﹖夕﹞一百百千者。一百千是萬也。一百个百千是億也。梵文巧略千字兩用。又此經阿僧祇品。晉朝本云。百千百千名一俱梨。今此本云。一百洛叉名一俱低。斯並依中等數也。上等數者。千千變之故。大智度第四云一一名二。二二名四。三三名九。十十名百。十百名千。十千名萬。千萬名億。千萬億名那由佗。上上等數者。位位變之。謂將總位爲後。別不數積。此別數等前總位故。此經阿僧祇品云。俱低俱低爲一阿庾多。阿庾多爲一那由佗。乃至廣說。皆倍倍變。若依十十變數。則一三千界有百億四天下。若依百百變數。則有百億四天下。今計一小千界。有一千四天下。數此至百萬。名爲萬。是則中千。總有十萬。計十中千。乃有一億。百中千有十億。千中千有百億也。

二照現八相中。但顯五種。余隱略故。不說。問佛此放光。是成道後。第二七日。如何現前。生受出家。現後涅盤。

答下文云。佛於一念。顯現三世一切佛事。八相微細也。一一相內具餘七故。

三照現欲色天中及後總結。並易可知。

二現自法會中二。先現本會。二佛神力下現新集會。前中云百億如成。亦如是坐者。此明一會徧一切處。非是多處。各別有會。余徧法界。世界中亦如是徧。此乃圓融自在法會。非余境界。

二集新眾中。佛神力者。是前各隨其類。現神通也。問前品已說文殊新集。何故今此更說新成。

答今言新集。只是前品新來說法所由事須還牒彼故。問此中現同前品文殊金色界來。復言文殊徧一切處。定不相違。

答法界之身常來徧不相障﹝得﹣彳﹞何以。故卽體卽用故。此卽佛以法界身。放法界光。令眾以法界眼睹文殊法界身。如方爲行所似迹境。

二頌中十偈總意顯一切相卽平等無差。於中分二。初一頌反顯其義。後九頌順釋。初頌意云。答謂離染。外得解脫。不染著世者。此非證理之智眼。梵本云彼。聖道眼下九順釋中。一出佛體。卽無體無體卽體。二見剎及佛不﹝得﹣彳﹞依。正歷然而一性平等。曾無動搖。是不壞二相也。三卽佛及所說平等也。四見佛及自身位平等第三句釋無能證智無住法性。五知五蘊卽無爲。故不墮數。數卽差別之異名。六遠離世出世三見名超越。若知法者。知彼二性平等之法。七於回向菩提。能所心平等。大品云。須菩提言。回向心不在菩提心中。菩提心不在回向心中。帝釋難云。何故爾耶。須菩提言。不以世諦如幻夢說。但以第一義諦說。是二心虛空非心相。乃至云。若有二法。可有回向。譬如我東西行。南有止宿故。回東趣向東。與回向處有異故。可有回向。不得但有東而言回向。無有異故。八出眾生生與我平等。九解了一多平等。謂解多由一起。解一由多生。無一不成。無一不成來多無多。亦無一多。彼一多相由生盡故。一多之念息。一多相平等。此會差別歸平等性。是理事無﹝得﹣彳﹞。非事事無﹝得﹣彳﹞。應審其文。勿謬解也。

第二節

光照十方各十佛土長行得義。十偈分二。初六嘆佛徳。後四嘆菩薩。前中初一嘆佛苦因爲物求菩提。上半所爲。謂無明故造業。貪愛故潤業。生死境轉。此二爲彼除。此求菩提也。準梵本中。第二句應云愛刺。但隨遂下半明能爲可出。二欲佛爲物轉不退正見法輪。謂今生求一切法。離斷常二邊之見。故云普也。此頌亦卽釋前頌中第三句。謂與眾生說此法。卽是爲物自求菩提。三嘆佛精勤弘掉挃生。四嘆佛慈力降魔。五嘆佛大智斷惑。惟在一念。六嘆佛法鼓警機。

後四嘆菩薩徳者。一遊剎不取捨難。二念佛深廣生喜難。三爲佗苦己難。四護正法捨命難。初中意雲遊諸億剎。化眾生時。不壞無邊有壞。亦不著者不取。不壞者不捨。以此遊剎。是自在也。二念佛中。上半所念佛。謂徳廣如空。障盡常淨。下半能念心。若憶念生喜。所願皆滿。三爲佗苦己中。上半爲物受苦之時處。下半爲物受苦之心。謂若自業自受𨿽多時多處之苦。未足爲難。此皆爲佗故爲難丰。四護法捨命中。上半正無我所時不﹝得﹣彳﹞捨命護法。下半正捨命護法時了了見無我。

第三節

。光照十方各百世界。長行同前。十頌分二。初一內徳盈滿。後九外化普周。前中初三句能調之人。末句所調之器。前中初二句了俗如幻。達眞無﹝得﹣彳﹞。次句於眞心淨。於俗無著。亦可俱淨俱無著。下句所調可知。

後九是佛悲願自在。其云或見者有多義。一或多機異處各感見一。二或同處各見。三或異時別見。四或同時異見。五或同時異處見。六或同處異時見。七或時異處異見。八或同時同處見。九或一人於同異處互處見多人所見。十或一人於同異俱見。時處見。一切人所見。以是普眼機故。然佛不分身無思普現也。九中一頌生時如暗夜月現。二行七步時現具徳丈夫。三顧盻時觀方現笑。四師子吼時說我獨尊等。五出家時示行三事。一脫俗系縛。二修古佛行。三捨喧觀寂。六坐道場時障盡徳圓。七轉法輪時因悲度生。八現神通時調伏難化。九入涅盤時示滅常在。第四節

。照千世界頌中十偈。初一嘆佛悲智徳。上半智深。下半悲濟。二嘆佛身從無義義。所觀智百生故。如來身非有而有。有卽不有。三嘆佛解脫等徳。準梵本中。亦通勝解。此中有五。一解脫者。此復二種。一離縛解脫徳。謂離三界貪故。心得解脫。離於無明故。慧得解脫親。光意云由離貪心及無明故。證得無爲解脫涅盤。涅盤二十五云。貪嗔癡心永斷滅故。心善解脫。於一切法。知無障﹝得﹣彳﹞故。慧善解脫。二無﹝得﹣彳﹞解脫徳。謂於一塵中。現不可說不可說諸佛興世等十種解脫如佛不思議法品。說二明行者禪慧徳。瑜伽三十八云。明謂三明。行謂止觀二品。涅盤十七云。明者名得無量善果。行名腳足。善果者。名阿耨菩提。足者名戒慧。乘戒慧足。得阿耨菩提。又明者名咒。咒謂解脫者名行吉。吉謂阿耨菩提。足名果。果謂大涅盤。又明者名光。謂不放逸。行者名業。業謂六波羅蜜。足者名果。果謂阿耨菩提。又明者名三明。一菩薩明。二佛明。三無明明。菩薩明者。卽是般若波羅蜜。佛明者卽是佛眼。無明明者卽畢竟空。行者。無量劫爲眾生修行。足者明見佛性。三無數者。相得無爲徳。謂佛所有六根三業及一切徳不墮諸數。非待對法。事卽理故。四無等倫者。超下位徳。謂惟佛與佛。互望說等。余無齊匹。五世間等者。離過失徳。謂因明比量。但依世俗分別名言。定有定無取相得失。故曰世間。今此顯佛一切功徳。超世名言。離有無相。故非彼法。能出其過。如說佛聲。非定有無。非常無常。三科皆爾。假名三科。實離名相。法性生故。諸因量者。謂自他共等三種比量。比量𨿽有三支五分。因是量主。故曰因量。因明之稱亦從此立也。四嘆佛六根三業。一切境界。非是有爲三科所攝。五嘆佛離心境妄念徳。以心境本寂本寂卽是解脫。六嘆佛寂而常用。七嘆佛寂用無﹝得﹣彳﹞。八嘆佛無染了染。九嘆佛平等度生。十嘆佛非有徧有。

第五節

光照十方十千世界。頌中十偈。教諸菩薩。盡十種行。一大悲行中四。一盡大心。二正救物。三令出離。四結勤令修。二信佛行。謂信堅親近。三者樂佛徳行。謂於佛功徳。希望不息。由此明非相應之慧。四學念佛行。謂於四威儀。晝夜常念。此無間修也。五觀三世佛行。謂三世諸佛得修行海。常觀修學。心無厭倦。此無厭足修也。六學如實相觀行。謂觀我無我。二俱不著。所以者何。觀彼二性。平等寂滅故。七學觀眾生平等行。謂於一切種種眾生。等心觀察。皆歸一性。所謂無性。八學佛神通行。謂擎持一切剎。飲盡一切海。九學知諸佛國土行。謂觀諸佛土所有色形體性覆際等相。卽得法性故。云思惟。色與非色。一切悉知。或佛土中十八圓滿內有色非色者故。或佛國土有根化法性等殊故。云色非色相也。十學知數多行。文易。第六節

光照百千世界。頌中十偈。分三。初六頌嘆佛卽應而寂。次三頌半嘆佛卽寂而應。後半頌結知此法者益就。初六頌中。前五明身後一明身心。前中一嘆佛難取。若以相等取佛。則乖眞見倒也。於中三。一離威徳取。二離色相取。三離雜種勝取。二嘆應無限。謂色相𨿽應物。莫測其量。如前所引。普曜經說。應持量身。目連尋聲。色相類知。三釋疑。前之二頌乍似相違。謂前頌不許取相。後頌嘆相無邊故。此上半會前不違後。以卽應而寂故。不可威徳色彊取也。下半會後不違前。以卽寂而應故。乃身相具足隨皆見。四明佛所有法超相故云微妙。是則心不能量。口莫能說。下半重釋卽應而寂故。非和合。卽寂而應故。非不合。體性寂滅。重釋應寂。五明六根三業得無爲性。不可蘊界攝。戲論有二種。一四句中戲論謗。謂非非有非非無句。二言念戲論。謂於離言念法。而以言念稱量。皆墮戲論。今此是後余可準知。後一明身心卽應而寂中。皆可互標釋。謂得身平等故外解脫。得心平等故內解脫。得身心平等故永住正念。或由正念。得平等也。內解脫故無著。外解脫故無系。或通無失。

二次三頌半卽寂而應中。初一顯心寂而應。謂他心智無照而照。說法利物。次二明身寂而應。於中。前頌隨應現形一多互爲。後頌無依之身。隨染業行。見色種種。後半明心用而寂。第二句。梵本云。亦未曾分別。謂無分別智。本無分別而分別故。

後半頌總結。知上聖者。卽爲見佛。準梵本。應云。如是見佛身。此知如來法。正應云知如來自性。

第七節

光照十方百萬世界者。梵本中云照十百千。此是萬後億。前中間之數。謂百千爲萬。百萬爲億。此死但是十百千。未至百百千。當知。猶在俱胝數。前卽明此依百百變位。得無惑矣。偈中十頌分二。初五明離分別。後五勸眾順法觀佛。前中初二明佛體甚深徳具用廣。後三明佛三業離妄。前中初內初句總標。後三句如次體深徳具用廣。後內初三句體深。末句用廣。後三業中。初頌明意業。智是意所故。此有五。一光治所知。二淨治煩惱。三洗蕩余習。四分別不盡。方能斷證。五此斷証之智。離斷常見。亦離能所斷。證二見。下句結智樂人。二明佛身業離妄中顯身與前智俱非分別所得。餘句明見益。三明佛語中。轉稱性之法輪。此中有四。一轉法輪處。二稱性體。三稱性用。四巧應機宜故。云方便說。

後五勸眾順法觀佛中。初三觀正法。後二觀身土。前中初一深信諸法。離戲論分別。如此方是念佛菩提。二了差別相卽無差別。謂一多差別。惟在心言。法本離言故。不可以一多而說。此會相歸性也。三辧無差別之所由。卽是釋前頌意。云無一無多者。約體與名。體者謂多望於一。多不自多。由一故多。一望於多。一不自一。由多故一。一不自一。故無一可能有多。多不自多故無多可能有一。是故一多不能相有。體性旣爾。名字亦然。故一與多。此二俱捨。二俱捨者。會相歸性。由此普入佛功徳也。問上下皆云。一中有多。多中有一。此乃非耶。答彼約事事無﹝得﹣彳﹞。此依理事鎔融。各據一義。不相違也。後二頌觀眾生國土。初頌顯依正歸空。以國土寂滅。故曰無依。以眾生寂滅故。無妄分別。後頌明此二俱空一異不可得也。

第八節

。光照十方各一億世界者。前第七節

。梵本旣云過百千照十百千。明知百千是中等萬數。十百千是中等萬後億前之數百百千是中等億故。此中梵本云。過十百千照一俱胝。胝中等俱胝翻爲億。後與下文百千百千及一百洛叉。名一俱胝同也。卽彼洛叉。是中等萬也。後第九第十節

等所有億名者。皆應準釋。頌中十偈。皆贊佛權實雙行善巧方便。初中嘆無相示相方便。謂佛功徳海平等一相。不﹝得﹣彳﹞應機有多勝劣。此中有六。一能知智無等。二所知法無邊。三超有。四到岸。五壽無比。六光無比。下句結善巧。二中𨿽常明三世境界。而不分別。三中𨿽勸生趣。住無生定。而亦不爲定心所系。四𨿽善通達一切諸法。而常修習涅業平等。解脫卽涅盤異名。五中𨿽勸眾生向大菩提趣一切智。而化生證眞無智無得。如稱順也。諦實性也。六中隨說證語嘿無﹝得﹣彳﹞。隨語所及。卽隨證會。以證智至所言及處故。云一切行處悉已臻。此說法證雙行也。若準梵本。言行雙盡無﹝得﹣彳﹞故。梵云一切處行決定發定發趣。七中𨿽住涅盤。而化周徧。此寂用雙行也。八中以佛眞實智。了知假時數時。數𨿽不實。不﹝得﹣彳﹞於佛眞智現。此眞假雙行也。九中同前眞假。亦有名無名雙行也。十中𨿽分明照了三世言說差別之相。而知彼相平等一味。此言無言雙行也。

第九節

。光照十方各十億世界。頌中十偈。嘆佛因果度生行。於中二。初一明果成度生行。後九明發因誓願度生行。前中初二句因行圓。上句梵云極難苦行。次一句果滿度到也。末句通結利佗能行。

後九中一誓斷物或行。初三句舉古佛。此行末句立誓。同古結行。梵本云。至仁勇猛直入中我亦當然。是其行悉斷除言。與直入中。語異意同。謂佛直入生死海中。除斷眾生無明愛欲。二誓度放逸眾生行。初二句行境。次句行所。末句立誓盡行及結。三誓爲眾坐說法行。初二句行境。次緣。末句起行及結。四誓度惡趣行。初三句行境。末句行心及結。五誓燃法燈照迷行。初二句行境。後二句盡行及結。六誓造法船救溺行。初二句行境。後二句盡行及結。七誓建法橋度迷行。初二句行境不見本者。本取我本。所謂無我。後二句盡行及結。問此中旣云佛哀湣彼。何故前判後九是佛發因行耶。

答今言佛者。說佛因故。故云佛也。八誓度險道眾生行。初二句行境。次句行緣。末句盡行及結。九信解法性度生行。初二句行緣。後二句盡行及結。第十節

光照十方總結無盡世界。於中二。先明世界數量有十七節漸廣至法界虛空。後彼一一下明諸世界所有物現。同前中知頌中。十偈分三。初四欲佛因果等流。次四勸物順法見佛。後二嘆佛體用廣多。初中前二明等流果。後二明同類因。因果相配後二因中。前因感前果。後因感後果。謂由前因意業。順觀諸法性相。神力利物。獲十力智。見劫平等。而不﹝得﹣彳﹞三世之事歷然故。云獲相似果也。後因意業柔忍禪觀法性。證業教物故。獲常歡喜普徧宣揚等流果也。次四勸物順法見佛中。前二求法宣說。後二聞法見佛悟眞離著。前中先求後。說求。中謂求法爲具眾福除二見。更無別意故。云情無異句。標無異求。次二句顯正所求。末句明順求見佛。後說中。初二句說法益物。次句顯正宣說時心不離實際。末句順事理故得見佛也。義利者。令眾生得離惡攝善故。此世佗世益故。福徳智慧益故。上四對中。皆先義後利應知。後二中先聞菩提分而悟眞。後見十力空而悟眞。前中初二句聞菩提分。次句悟眞。末句悟故見佛。後中會上求說聞等三見佛義。若見佛如幻。此卽離著眞見。若取相分別見。如盲見非見。初三句取相不亡故不見。末句離執故見。後重贊佛身普徧無盡中。前頌明用應無盡。上半諭顯舉眾生隨業受身無盡。下半法合明佛身隨器應現無窮。後頌明體眞普徧。上三句諭顯。末句法合。佛體湛然徧而無易。上來三品明答初十果問竟。

無餘涅盤。何以故此少善根究竟故。

第六正教甚深中。先問後答。問中二。初直難。後然其下遮難。前中二。初總告勤首。後佛教下正顯相違。前中以勤修速脫故問此菩薩也。後相違中二。先按定。後云何下相違。前中二義。一佛教惟一斷惑之法。二感者。同見此理共許故成按定。準涅盤經。見有眼見聞見。今此聞見後相違中亦二義。一違教力。邪機見斷惑之教而惑不斷。二違同見。謂見教同而斷惑不同故。云不卽悉斷。後遮難者。是文殊假說之言。而謂勤首設汝救云𨿽多同見一斷惑教。然由見教者勤情有殊故。斷惑不等者。理亦不然。救在文外故。此遮云然其色等。於中文二。初明見教者不別。謂皆稟五蘊界系惑傳故。云無有差別。故不可偏以勤惰救難。後是則下明教法惟二。故反顯云若言惟由勤惰有遲速者。是則不由教一與不一何殊。應不藉此一味教。般下答意由教力勤力因所成斷無斷斷無斷無方斷故。頌云當於佛法中勇猛常精進。

答中十頌分二。初一許說開章。謂上半除僞稱實而說。下半開二章門。後九依章別釋。於中初一頌釋前速解脫章。文顯可知。後八頌釋前難出難章。於中一樵濕火滅諭。諭惑障厚淳者暫得聞教。卽望惑滅。由障厚故。不能復進。所聞速失。二鉆火頻息諭。諭聞教數間斷生意良難。三闕緣求火諭。諭於教不能正聞受持。四閉目求見諭。諭對明師我慢懈怠不能諮啟。五無手足欲徧射地諭。諭無信手以持定弓。無戒足以徧步惑地。以劣聞慧箭。射破厚煩惱地。不可得法望滅一切。八端坐望徧騰空諭。諭離聞望自悟。

第七正行甚深中。先問後答。問中二。初總法首者。謂欲明行法故。而此菩薩。後如佛下正顯相違。於中二。初直難後難。後能受持下遮難。前中二初按定。後何故下相違相。前中心領義理名受。受已恆觀不失曰持。由此受持。悉能斷惑。此理共許故成按定。後相違中三。初總顯。次隨貪下別明。後勢力下結成。初中云旣常觀察正理現前則應悉斷煩惱。無由間起。何得亦有不斷者。般次別明中十一句。總相言者。持法本望滅惑。今乃舊惑不除。更增新起惑。法能滅惑。其理安立。文中一於諸有情及資具名等。愛樂染著故。二於諸有情被譏毀等。起植害心。不安隱故。三於眞俗境。不如實知。隨毀譽等故。四恃財法等貢髙陵物計己勝故起解法等慢。五於自遏惡。不欲他起。恐失利譽。藏其短故。六因他語難。或爲余緣故。憤發現前。乃至執杖故。七由先忿發。結怨不捨故。八於財法等已之者。生不忍耐。戚行轉故。九於財法等祕吝不能捨故。十爲求名利。憍現有徳。詭詐惑亂故。十一爲罔冒他。曲順其情。憍設方便故。結成中。云勢等者。謂𨿽聞義理。以諸惑勢力彊故心隨被起。是故諸惑常不離心。此顯惟聞教。其力少不能令惑滅也。後遮難者。是文殊假縱之言。救在文外。而謂法首云。縱汝救云受持正理是善心。貪等是不善心。善惡旣殊故。不妨持法。而復起惑者。此亦不然。此中文未回。應云何故復於能受持法心行之內。起諸煩惱。謂解法是善心。起惑是不善心。此二心僧理則可爾。何故正於自法涅盤我我所心中起惑我我所貪等。上來難者。偏以自法。應斷惑而不斷爲難。下答意不可偏取解法卽斷惑。要賴依法起行所曾故。惑方能斷。如燈破暗緣曾方破由從緣故。破卽無破無破方破此亦然矣。

答中十頌分二。初一勸聽略說。後九就諭廣明。前中初句勸聽。次句嘆問。攝順一正理。故云如實。下半略說。謂非惟多解義理卽斷煩惱。要及修行方成斷證入證也。法諭也。

後九諭中。皆上半諭說。下半法合。初中水漂渴死諭。諭畏行難而不行失於常命。謂三時捨命得於常命。以不堅身。易堅固身等。善戒第一云應生畏處不生畏故。二飯他自餓諭。諭說修行他依自不依。三善醫自病諭。諭自解治法而不治。四貧數他財諭。諭廣說菩薩行自涅盤無片修行。五王子饑寒諭。諭𨿽解義理然以諸障所障。不能修行故。無道火之焰。燈如之味。不能資顯法身。爲饑寒爾。梵本云。如有生王宮。應獲曾之樂。乃受饑寒苦。多聞亦如是。六韻樂脫他諭。諭說法益他不自益。七盲書示他諭。諭與他悅他證自不證。八船師溺海諭。諭與他說法他濟自不濟。九巧說徳行自闕諭。諭爲他說徳行自身無徳行。

問準上所說。毀責多聞。有人乘此說多聞有過。其理如何。

答愚者不了。將爲毀責。智人了達。正贊多聞。所以此多聞是成種覺正因。故責不依行向。若多聞爲非。豈應責不依行。其猶閻羅責罪人偈云。汝得人身不修福。如至寂所空手歸等。斯豈責彼得人身乎。此亦如是。又下文第三地中。盛贊多聞。豈一望教前後相違。故文云菩薩見諸眾生隨煩惱大苦失涅盤樂。思惟救法。不離無礙解脫。不離一切法如實覺。覺不離無行無生慧光。光不離禪觀察智。智不離善巧多聞。是故菩薩陪於正法。勤求修習。日夜惟願聞法喜法乃至行法。爲求法故無所吝惜。不見有物難得可重。但於說法者。生難遭想。爲法悉捨內外所有。無有恭敬而不能行。無有憍慢而不能捨。無有承事而不能行。無有憍慢而不能捨。無有承事而不能佐。無有勤苦而不能受。廣說如彼。又如善財廣求諸善知識。意在多聞。若得多聞。則識流無流法可棄可修般法正法可捨可依。知佛方便說。正直說。密意說。顯了說。有餘說。無餘說。隨自說。隨他說。世俗說。勝義說。權說。實說。如是徧智方能普應眾生種種根欲。與菩提心相應。若不爾者。心便劣故。與大菩提不相應也。如婆沙三十二云。多聞能知法。多聞能離羅。多聞捨無義。多聞得涅盤。

第八正道甚深中二。先問後答。問中二。初總告知首者。謂所顯正道智爲其體故。問此菩薩也。後於佛下正顯相違。於中二。初直相違。後而終下遮救辧違。前中二。初按定。謂智是眾助道主故。云爲上首。此理共然。故成按。後如來下顯其違相。知旣上首。則惟應贊智。余度非首。何亦同贊。爲無正助勝劣耶。爲有正助謬贊助耶。文中十句。六度四無量名釋如章。後遮難者。是文殊假縱之言。而謂智首縱汝救云知𨿽上首。然以根性宜果故。略隨佛贊者。理亦不然。救在文外故。此遮云。而終無有惟以一法得出離成菩提者。謂若由諸度。各獨出離。容各別贊。旣不如是。何各贊耶。此則難者。以正則贊難下答者。以隨根性分異各隨贊勝答。

答中十偈分二。初一嘆問許說。謂上半嘆問應機。下半牒問許說。後九正答前問。於中二。初二頌標隨非隨二章。後七頌依章別釋。前中初一據非隨按接引接實而說。正助論要。謂三世佛無有以一法而得出世者。今經本第三句中。準梵文。脫以字故。翻直本云。不有以一法已出。說中尊亦不現出有。亦不當出。復回文應云。過去未來世。現在說中尊。無有以一法。出現於世者。後一依隨根接引。各別贊中。言隨其所應度者。顯引攝方便故。且隨贊非卽究竟。惟此一也。余文可知。

後七別釋中二。初三頌釋前依權隨根各贊。後四釋後依實正助皆要。前中初二頌半。明眾生各有煩惱偏重處及欲樂不同。佛卽就彼先治引攝。故此治引。於此相應。卽於此贊。於余則非。余亦如是。文中六度四無量準釋可知。後半頌總結別贊。乃順曾修之義。後四頌據實釋中。各上半諭顯。下半法合。初中萬行之本。不越防惡進善。施爲進善之首。或爲防惡之初。此二若堅萬行有據故諭室基也。二中由忍外順違。則外壞。不能破壞善法。策進自勵則內行增順故。以城郭防外養內爲諭。三中菩薩眾。或惟賴定慧降伏故。諭王力能靜中外。四中四無量行利他。卽菩薩自利故。諭輪王也。

第九一道甚深中。亦先問後答。問中二。先明告賢首者。能會此違惟柔順勝惠故。問此菩薩。後諸佛下顯相違相。於中二。先舉法直難。後無有下遮救逆難。前中二。先舉共許以爲按定。謂諸如來因皆齊一故。云一道。感果不殊故云而得出離。後云何下正示違於果違因故。於中三。初總標。次所謂下別顯。後各有下總結。初中可知。

次別顯中十事。此十多分同上世界成就品中諸門所顯。

又第一世界異者。此有十種。一染淨。二大小。三形狀。四體性。五所依。六莊嚴。七佛出。八劫住。九轉變。十無差別。今略顯二門。餘如成就品說。初染淨異者。如下文壽量品說。始從娑婆釋迦佛土。終至勝蓮華界首佛剎。總有百萬阿僧祇重粗妙差別。謂純染純淨半染半淨多分染淨少分染淨等。二大小異者。如釋迦佛土。惟一三千界。法華第四說。法明佛土。如一恆沙三千界量。智度云以三千界爲一數。數至恆沙。爲一世界性數。性至恆沙。爲一世界海。數至無量恆沙。爲一世界種數種。至無量十萬恆沙。爲一佛土。釋曰。準智度。釋法華法明佛土。是世界性土。若準上文華藏界品說。藏剎海中有世界海。徵實數世界是毗盧遮那佛化境者。按智度。以恆沙爲量。數至無量十方。此以剎海塵數爲量。塵是一剎。殊非比也。更有多重稱普賢等境。如理應思。

第二眾生異者。卽前染淨諸剎種種差別人隨異。或惟地上。或地前。或通前二。或兼二乘。或曾凡夫惡趣等故等。

第三說法異者。如十卷楞伽云。佛告大慧。非一切佛土言語說法。何以故。有佛國土。直視不瞬。口無言說。名爲說法。有佛國土。直爾示相。名爲說法。乃至云。有佛國土。動身名爲說法。廣說如彼。又如維摩香積品說。說法多種。曾如第一教體門辧。

第四調伏異者。卽如前說。隨土淨染。眾有勝劣。各隨起病。設對治門故。

第五壽量異者。如佛名經第七卷

說。梵聲佛壽十億歲。月面佛壽一日一夜。余廣如彼。阿彌陀經云。彼佛壽命無量無邊。法華第二云。華光佛壽十二小劫。第三云多摩羅跋旃檀香佛壽二十四小劫。大通智勝佛壽五百四十萬億那由多劫。第四云法明佛壽無量阿僧祇劫。普明佛壽六萬劫。山海慧自在通王佛壽無量千萬阿僧祇劫。

第六光明異者。或光色不同。或遠近照異。或常放差別。如釋迦佛有常光放光。普明佛惟有放光。以常放故。無別常光。如法華第四說。阿彌陀佛惟有常光。以彼常遠照十方國。不得放故。

第七神通異者。謂諸如來隨染淨剎眾生異故。現通亦異。

第八眾會異者。此有三種。一根類。二多小。三會數。初根類。不如前眾生界異說。二多少忘。或菩薩多聲聞少。或反上。佛名經云。彌畱勝王佛。初會聲聞眾。八十億百千那由他。師子佛初會聲聞眾。有九十九億等。廣說如彼。或三乘眾多。人天眾少。或反上。或僧多少隨剎淨染故。佛壽修從故。三會數者。如佛名經第七云。彌畱勝王佛四會說法。華勝佛一會說法。聲徳佛三會說法。放焰佛十會說法。或一經多會說。或一會說多經。廣顯應知。

第九教儀異者。此有三種。一立乘教別。二位名同異。三互說不說。初謂有佛惟說一我乘。或有說三。或有說五。或曾說三五。會歸於一。或說無量。故下文云。十方佛土中聞說一乘音。或二三四五乃至無量乘。或有佛說漸教。或有說頓教。或有僧說。權實亦爾。二位名異者。謂諸世界眾生名。宜聞不同佛名諦名乃至一切法門名字。藏經立稱。皆各差別。三互說不說者。如根淨土中。不說地前諸對治教。會涅盤等。或於藏教。有說不說。謂有佛土。無殺盜淫。彼佛不說。得犯方制因緣經故。無有文字言說佛土攝機示相令會經故。有修多羅。亦示相。本生。本事。曾成佛身。示未曾有。方廣大用心諸用不請自現。無餘五種。廣說應知。

第十法住任異者。如華光佛正像法各三十二小劫。光明佛正像各住二十小劫。山海慧佛正法二無量千萬億阿僧祇劫。像法無量千萬阿僧祇劫。廣如法華第二三四中說。更有應說。上來別顯竟。

三總結可起遮救者諸文殊。恐賢首救云。諸佛因行𨿽皆曾具。然由願樂各異故。感剎等殊。爲遮此救故。云無有不具等。謂若以願樂各異故。界亦異者。則應諸佛因行互有勝劣。互背。若爾不應得界果齊等。謂海不渴。不應成佛。不得名爲應正等覺。理旣不然故。云無有不曾一切佛法而成菩提。蓋知諸佛因果。曾同異義。言因同者。一切行海皆同修故。因異者。用彼同因。皆同回向。種種應機果故。因果者。行海同行感果同故。異果者。由將同因回向成體種種應機果故。謂斷於彼同果之體。能與種種見異之機。爲增上緣。令得隨見故。此如錦窠綫。又如十樂佛。常同常異。融無障﹝得﹣彳﹞。今文殊於二種因果中。以因同果異。作相違難。賢首以因同果異。作相順答。非但不相違。亦乃極相順。所以者何。若無同因。異果不成。無可以回向故。若無異果。同因無用。又此遮救文亦是結成前難。會釋應知。

答中十偈分三。初文殊二字標告問者。次法常爾下牒問中共許。後如本下八頌正答。初中謂今問者領答故。先呼其名。二牒問共許中二。先想牒。後一切無礙下別牒。前中二。初三字明諸佛共同之事。不待因成故。云法常爾。此不待因成之事。諸佛無異故。云惟一法。別牒中二。先兩句牒前惟一道而得出離。後一頌出離果不異之相。此中言一者。同類之一。非一二之一。余文易了。

三正答中二。先七頌別明。後一頌總結。前中三。初二頌明異因果之應感。次二頌明同因之果應感。後三頌通辧同異業果。初中前頌明異因感異界。上半因。下半果。後頌明異果應異見。上半能應果。下半所應機。次二中前頌明同因之果非劣所見。後頌明彼因果惟徳齊及分階佛境者方睹。後三中二。先一頌半明三因所見剎等異。頌文巧略舉剎攝余。故但說剎。三因所。謂一感者因行心樂異。二佛共同異業力。三佛地同異果力神威神力卽二果力也。後一頌半明由因見剎等異。舉隨機心。攝余因緣。頌文略故。初後各兩句苦明見異所因。中間兩句明所見果異。前中上二句順釋。下二句反顯。謂由心異故異見異。非佛使然。後一頌總結。云一切剎中見佛種種異者。皆如上說法。如是故。

第十佛境界甚深者。上來九段問答。明文殊一人別問九菩薩。各別文殊一人。此則以總顯於別。別設顯總。總別共成信中觀解也。今此一段問答。明九菩薩共問文殊一人。文殊一人文殊通答九菩薩。此則以別顯總。總復顯別。總別共成信中觀解也。文中三。初明諸菩薩同問文殊者。非上首。無以明佛境。故問之也。二我等下明問答次第。謂九菩薩是總之別。前已各說。文殊是別之總。今次當演。三惟願下正顯問詞。於中二。初總標。後何等下別列。前中云妙辧才者。剖析分明曰辧。稱根合理曰才。說契佛境入玄爲妙。如來者如上說。境界者略有二種。一所緣。二分齊。此中通二。準文可知。後別中十一句。一總。謂佛境深廣徹理徧事故。別中一因是佛因非余分故。二佛所度生佛所緣故。三諸器世間佛所緣故。四緣三世平等境之智故。五理事鎔融無﹝得﹣彳﹞法界法故。六佛知一切眾生言音性相。以一切眾生言音爲說法言音。不壞相而無相。惟佛境故。七佛能證智惟佛能知故。八佛能證智證所證如此惟佛所證故。九佛現世照世惟佛事業故。十三世總心佛一念知盡非余境故。

答中十偈次第答前十一句。初一答前總句上半標理事。二境下半明二境所證。謂佛境界。惟有二種。一理。二事。理是事理。則至近難測故。初句云深也。事是理事。則小分亦無限。次句云量等空也。理事非卽故。次句云眾生證入也。理事非離故。末句云入無所入。眾生卽如。不待更入故。二答因境界中。有三義。一稱法性。二熾盛修。三無間順故。無終極。如文可知。三答度境界中。物心樂皆令獲益此非余境。四答入境界中。佛於眾生及器二種世間。智身潛入密作利益。或現色身顯益於物。五答三世平等知境界中。上半明知用。下半顯知體。六答法境界中。上半明所緣無﹝得﹣彳﹞理事之境。下半彰從能了以得名。七答說境界中。佛了世言音。卽相而無相。八答智智境界。謂所智性淨法界非染識智。非妄心境。惟佛能知爲眾生說。九上半答之證境界。證謂能證。於中上句明障無不離故。云非業非煩惱也。下句明理無不契。能證智寂故。云無物也。所證相盡故。云無住處也。此能所俱泯。方爲佛證也。下半答現境界中。𨿽能照智寂及所行境泯。卽以此能所平等。而現世間。是故常行世間。而無所行。是名現世照世也。十答廣境界中。上半明可知廣。上句能依心廣。下句所依時廣。下半明能知智廣。上句舉疾知。下句委細智。上來初文殊問九菩薩。九菩薩答爲別相。後九菩薩問文殊。文殊答爲總相。正辧十甚深竟。

第二明明現諸事者。謂前品云。如來之下光照此三千界內四洲大海圍山八相欲色界天等其中所有悉曾明現。是也。此中略顯九種。初一總句法。卽是下八種法多類不同故。皆云差別。二業者。一流無流業。二就流中善不善業。或是營爲種種生業。三世間者。謂五趣器世間。四身者。謂五趣總根。五根者。謂二十二根及利鈍等。六受生者。謂四姓家。或賢不賢聖非聖等。七持戒果者。人天身及端嚴無缺陋等。八犯戒果者。三途身及缺醜陋等。九國土果者。謂器世間別處種種國界洲郡縣屋宅等。如是種種差別。佛光照故。悉明現會眾觀也。上來明現諸事竟。亦是前品所明光二十六節之初節也。

自下第二明結通中二。初結東方。後南西下結餘九方。此結亦是前品從第二節

已志光所照處。此中略舉十數。其量分齊。如阿祇品說。余文可知。上來滿段。總明第一信中解竟。

淨行品第十一

將釋此品。四門同前。

初釋名中二。先明名者。梵本云。具折羅波哩戍提。﹝戍音作輸律反﹞言具折囉者。所行也。波哩者皆也。徧也。戍提者淸淨也。謂由善用心令三業六根於所行三性境皆隨所應成信願行故。云所行皆淸淨也。

後釋名者。旣由於境用心巧願。令眼等所行皆得淸淨。此則所行之淸淨。依主釋也。

二來意者。前品明信中之慧解。今明信中三願行故。次來也。

三宗趣者。以隨何巧願離遏爲宗。成諸勝妙功徳爲趣。亦可成後徳用爲趣。

四釋文者中。文二。先智首菩薩問舉法微其因。後爾時文殊下文殊菩薩答標徳顯其因。前中文有十一段。一無遏三業。二得堪傳法器。三成就眾慧。四曾道因緣。五善知三科有及三界三世。六善順。七覺三脫七國滿六度四無量心。八得十智力。九世主敬護。十能爲饒益。十一於眾尊貴。問此十一段所成功徳。在何住中。

答或有惟在佛果。謂第一第三第八。或惟因位。謂第二第四第六。或通因果。謂五七九十一也。就初段中十句。初總。余別。總云無過失者。謂後不害等九種是也。二別中一常心已非可害。況與諸法平等之性。而相害耶。二三業印機而現。則應無不宜故。無可機毀。三不爲諸魔外道破壞。四自力不退他力不能轉。五任運成就故。六念念升進。七自體離染。八於他不染。九常隨知轉。

第二段堪傳法器徳十句中。一生中國有佛法處。二種族尊貴。三崇心三寂之家。四色貌端正。五曾丈夫相諸根無缺。六記憶不忘。七決釋分明。八性行仁和。九處眾無畏。智度云。菩薩別有四種無畏。一總持畏。於法記持不懼忘失。二智根無畏。知根授法。不懼差失。三決疑無畏。隨問能答。不懼不堪。四答難無畏。有難皆通。不懼屈滯。十性自覺悟。厭生死。求涅盤。亦常自劣察不造眾惡。

第三段十慧者。一尊故。二首故。三上極故。四尊極故。五無分限故。六非籌算得故。七非心言到故。八無正偶故。非以校智故。十非口能宣故。十中後六非十大數中量無等數。所以者何。彼十大數有分限故。今此皆是稱法性慧深難表詮約遮顯也。

第四段十種曾道因緣者。一已有習種無倒聞重。梁攝論云。多聞燻習。與阿梨識中解性和合。一切聖人以此爲因。無性攝論云。此聞習燻卽是有流。而是出廿心種子性故。二有勝欲樂七求大菩提故。三諸所順行皆善巧故。四諸波羅蜜順違境界皆現前故。此所卽是有境能生心也。五於前順違境。皆成順道相心中現故。六具信等根故。七曾決釋明故。八會相卽性不止而止故。九了性卽相不觀而觀故。勝天王云。奢摩他者。一心不亂。毗婆捨那者。如實見法。又如涅盤深密等說。廣如別章。十審細籌量故。此十皆能資道令增長故。俱名力也。

第五段十善巧者。惟義應云於蘊善巧。餘九皆爾。此中有十者。一蘊。二界。三處。四緣起。餘六三界三世也。善巧者。謂於十法。善知其相。然不動實性。謂一一釋名出體。諸門分別。卽此體等。如幻不實。若自觀察。若爲他說。皆如應是。初由色等。皆有重擔義積聚義。同名爲蘊。世間苦說蘊名爲藏。物所聚故。二由生長門義。名之爲處。謂依諸根境。生心心法故。三由種族義別義持義。故名爲界。種族者。如一山中有多銅鐵等族。說爲多界。此亦如是。於一身中。有十八類諸法種族。名十八界。別者六三互望各差別故。持自種類。不相雜故。曾釋三科。如別行章。四由無明緣故行起。行乃至有緣故。生老死起。如是十二。皆從緣起。五由有男女形。因欲愛受身故名爲欲。望上地別故名界。六由無男女形別。因色愛受身名爲色。望上下地別故名界。七由無根生色形。然以無色界愛。受四蘊身。望下二地別故名界也。八由謝往色心無有體用。名過去。九由當起色心未有體用。名等來。十由色心體用已起未滅。名現在。於此十句。皆明了性相。後鎔融自在名善巧也。

第六段順七覺三脫者。先七覺。後三脫。前中一於可觀諸法自相無相而明記故名念。二觀察二諦了不了法門名釋法。三順善退惡名進。四原法心悅名喜。五身心調暢名猗。六專注所緣名定。七遠離沈掉而平等寂靜名捨。然不同權小順故名爲善順。皆是佛果盡無生智四智十智因故。俱名覺分。諸門分別。具如別章。後三脫中。一知一切法實相。所謂畢竟空。二知一切法無相故不受不著。三知一切法空已。不觀諸法若空不空若有若無。三中後二依初立故。總名爲空。若從方便名空等三昧。若從方便及根本名空等解脫門。門卽三昧。是趣入解脫之方便故。解脫卽是出離。般涅盤卽方便淨法界。廣顯如章。

第七段六度四無量。如別章說。

第八段。十力者。一善惡因果各相稱順名是處。翻此名非處。乃至知一切事理稱與不稱皆爾。如智度二十四說。二三世自業各有三世根。或三性心中受三性業根。釋曰。理實業惟二性。論約名種言感三性根。故作是說。或若原不苦原根各等隨自因緣受等。三信等諸根有上中下。或依乘不同。或得果遲速。或宜說廣略。或宜以挫誘等。四積習成性。性卽界種種不同。或入道遲速。或受化殊異。或宜贊毀。或起見各殊。或貪等厚薄。五於種種境勝解各異。彼彼境中深忍樂欲故。智度云。知眾生種種解智力者欲名信喜好樂好五欲成。惟識云。信謂於實徳。能深忍樂欲。乃至云。忍謂勝解。六於一切善道一切惡道一切聖道各知處。七四禪八解脫雜愛見慢名染。不雜名淨。智度云。禪攝一切色界。解脫攝一切定。乃至云禪定解脫卽是三昧。此力惟降魔。次第三根力以已去七力同一降故。八一切眾生謝往色心名宿住。此智悉能記憶現前故。九一切眾生未來隨業因緣所有生死悉明了知故。十煩惱流住佛斷無餘。聲聞但能知自流盡。佛則不爾。知自流盡。亦知他盡。如是十力各緣境時。無能勝故名爲力。曾顯如別章。

第九段十王敬護文易可知。

第十段十種饒益中。一爲依。或名捨。長養善根故。令免一切苦事故。二救亦名護念。脫煩惱故。令得大安穩故。三歸者。令離怖畏故。與作大依處故。四趣者。令至一切智。五炬者。令得曉悟實法故。破一切眾生無明暗故。六明者。令得智光滅癡暗故。示現如來自在故。七照者。令入光明地中故。八導亦名導師。引彼令入眞實法故。令得無上出離故。九勝導亦名大導師。此其無破大智慧故。十普導者。今見圓滿法界故。

第十一段。於眾尊貴福知超絕徳中十種。一第一者。亦名爲首。首有二種。一勝首。卽後爲勝是也。謂光明功徳故。二大首。卽後爲大是也。謂猶出無二故。第二大者有二種。一上大。卽後第七爲上也。二無上大。卽後第八爲無上也。第三勝者。卽後第五妙也。謂智自在勝故。第四最勝者。卽後第六極妙也。謂離一切煩惱。自在最勝故。第七爲上者。卽後第九爲無等也。謂爲一切之上。無與等故。第八爲無上者。卽後第十爲無等等也。謂無與等者互齊等故。曾釋如十地論第三卷

首。於前開後。以後釋前。此約在家菩薩。以悲願力。於人天中。受攝根果自體功徳勝也。若依佛果治說。如來功徳海滿。更無所少。故稱第一。此亦總句。大者體包法界故。勝者自利圓滿故。最勝者利他究竟故。妙者煩惱障盡故。極妙者所知障盡故。上者望下無及故。無上者望上更無故。無等者望下無倚故。無等等者。望倚皆是無等者故。上來總明舉果徵因竟。第二文殊答中二。初嘆問成益。後佛子若諸下正答。前中二。初明嘆問。謂所問益廣故曰善哉。後汝今下明成益。於中二。初明能成益心。後哀湣下明所成益境及結問。前中云饒益者利益也。安隱者安樂也。多所者顯廣也。故佛論第七有五釋。一令順善因名利益。令得樂果名安樂。二令離惡爲利益。令攝善爲安樂。三伏眾生苦名利益。與眾生樂名安樂。四令得此世益名利益。今得他世樂名安樂。五令得世間益名利益。今得出世樂名安樂。後明所益境中。利樂滿字惟配可知。

後正益中二。初總答。後於諸下別顯。前中亦二。初答。問云何得。故云若諸菩薩善用其心此顯能順因也。後答無過失三等業十一段徳是所成果故。云則獲一切勝妙功徳。此所成果。皆從大智已相不求三有願成故名勝也。皆從大悲爲眾生願所成故名妙也。亦可前妙後勝。

後別顯中二。先標所成果徳。後佛子云何下顯能成因行。前問中盡舉果後因令此答。亦標果顯因爾。前中十句。一於諸佛法心無﹝得﹣彳﹞者。是前問中十慧徳。二住三世佛道者。是前順七覺三脫徳。三隨眾生住等者。應云眾生隨住恆不捨離。是前十王教養徳。四如諸法相等者。是前於蘊等十善巧徳。五斷一切惡者。是前無過失等十種三業徳。六具足眾善者。此有二種。一是前六度四無量。二是爲一切眾生中第一等。於眾尊重福智超絕徳。七當如普賢等者。是前生處具足等十種堪傳法器徳。八一切行願具足等者。是前因力等十種具道因緣徳。九於一切法自在等者。是前十力徳決釋無礙故。十爲眾生。第二導師者。是前於一切眾生中爲依等十種饒益徳。下賢首品中說勝功徳。只是廣說此爾。

後顯能成因行中三。初總徵成徳之用心。二佛子菩薩下別顯用心之行相。三佛子若諸下總結用心及所成徳。初總徵者將欲別顯故。

二別顯用心行相中二。先通斷簡諸願四句。後總科別釋。前中三。初通顯三事六法。二別明三事。三以初後二事相對辧例。初中諸願每有四句三事六法。三事者。謂初句是願所依事。次句是願可爲境。後二句是願所爲境。得成益。此中願是希望善欲爲性。若發語言則兼善色等爲性。若通心語加行。則根及尋伺。共爲其性。六法者。謂初事中有二種。一者內。謂菩薩自身根識等。二者外。謂他身。或依果。或資具等。經云菩薩等故。在家等故。次事亦二種。一能發願者。二所願眾生。經云當願故。眾生故。後事亦二種。一者自益。由此諸願成前諸徳故。二者他益。由此發願願眾生故。此中願卽是行成回向故。一一曾成所行淸淨善業行故。經云知家性空等故。此後二句。或有前句是因後句是果。如雲所行無逆成一切智等。或有二具是因。如雲巧何師長習行善法等。或有二俱佛果。如雲永離煩惱究竟寂滅等。成俱通因果。如雲以法自娛了技非實等。或有三四共成一句。如雲演說種種無乖諍法等。

第二別明三事中。初願所依何。二標願所爲境。三願所爲境得利樂。初願所依事中。略據十二門料簡。一三性。二三業三十八界。四依正。五情非情。六內外身。七內外受。八內外心。九內外法。十六度非六度。十一三學非三學。十二三寂非三寂。初三性智如孝事父母等善性。背恩無慚等是不善性。菩薩在家等是無記性。其中或有通二三性者。如理思之。二三業者。謂上升樓閣等是身業。論義說法等是語業。敬心觀佛等是意業。其中或有通身語。身心。心語。身語心等。並準思釋。三十八界者。謂見升髙路等是。初三界技樂集會等是。二三界洗滌形穢等是。三三界得義食等是。四三界洗浴身體等是。五三界敬心觀佛等是。六三界余類。應知。四依正者。謂山林河池等是依也。端坐結加等是正也。入堂宇升樓閣等亦依亦正。修定修觀俱非依正。或是正攝意業順故。余準可知。自下情非情等。諸門分別。隨所應釋。二標願所爲境者。此中二願。該盡法界一切有情。不同獲小小教。不顯普使有情成佛願故。大乘權教願他成佛。五種性中一性半故。三願所爲境得利樂者。由此菩薩依種種事願他成種種徳故。自獲如前所說功徳。今略舉十種。願他成徳。自成勝徳。用相屬當。謂願他不行一切不善之法。及得堅固身心無屈等。自得無過失等十種三業及斷一切惡等徳。二願他皆如普賢端正第一等。自得生處具足等十種徳。及尙如普賢色像第一徳。三願他深入經藏。智慧如海等。自得十慧徳。及於諸佛法心無所礙徳。四願他具足成滿一切善法等。自得因力等十種徳。及一劫行願皆具足徳。五願他具諸方便得最勝法等。自得於蘊處界等十種善巧徳。及如諸法相悉善通達徳。六願他能行佛道向無餘法等。自得七覺三脫徳及於一切自法在徳。七願他勤修諸行趣佛菩提等。自得六度四無量徳及具足眾善徳。八願他所作皆辧具諸佛法等。自得十力徳及於一切法自在徳。九願他善事於佛。一切護養等。自得十王護養徳及隨眾生住恆不捨徳。十願他同佛出家。救護一切等。自得爲眾生依等十饒益徳及爲眾生第二導師徳。喜相如是。若細分別。一一願成一切徳。一一徳一切願所成。以此菩薩心口起願時。不住事。不住願。不住自。不住他。不住自行果。不住他行果。是名菩薩善用其心。一切諸願。同此一性。是故一願卽一切願。一切諸願卽是一願。以如是因。成如是果。因旣一多無﹝得﹣彳﹞。果亦多一鎔融。

第三以初後二事相對辧例。且依三性相對。有二十四例。一以修善順對修善。如自詣大小師願他巧事師長習行善法等。二以順善對得果。如自歸法願他深入經藏智慧如海等。三以修善對修善得果。如自受和上教願他入無生智到無依處等。四以修善對惡行。如乞食不得恭敬願他不行一切不善法等。五以修善對離惡果。如乞食見缽空願他心淸淨空無煩惱等。六以修善對離惡行果。如乞食得粗澀願他心無染著絕世貪愛等。七以修善對修善離惡果。如入裏乞食願他入深法界心無障礙等。八以修善對離惡行得善果。如右繞塔願他所行無逆成一切智等。九以離惡行對離惡行。十以離惡行對離惡果。十一以離惡行對離惡行惡果。十二以離惡行對修善行。十三以離惡行對善果。十四以離惡行對修善得果。十五以離惡行對離惡行得善果。十六以離惡行對修善離惡果。十七以無記行對修善。十八以無記對善果。十九以無記對修善得果。二十以無記對離惡行。二十一以無記對離惡果。二十二以無記對離惡行惡果。二十三以無記對修善離惡果。二十四以無記對離惡行得善果。上來且約自修善行等。略此屬當。未顯見聞他修善等發願。若廣分別。如回向品等說。其約離不善行及行無記法。亦未辧見他。略舉其例。未配經文。或有或無。要者思惟。恐繁不載。經標一百四十一願者。非菩薩弘願只有若干務。示體或令準爲之爾。上來總明先通料簡諸願四句竟。

第二總科別釋者。就此一百四十一願。長科爲十段。一從初至在厄難。明在家時願。二捨居家下。明出家受戒時願。三若入堂宇下。明坐起裴束時願。四手執揚枝下。明揩洗身口等時願。五手執錫杖下。明爲乞食路行時願。六若見眾會下。明在路見何物時願。七見嚴飾人下。明路見人物時願。八若見城郭下。明入城乞食時。願九若入水下。明洗浴修行時願。十若洗足下。明眠覺時願。

就初段中。有十一願。初中家是拘系迫迮之義。類身如家故。以自居家迫迮。願他觀身性空。離於逼迫。二以己事親。願他修事佛因。得一切世主等守護供養果。三以己愛見悲。願他得無緣慈。四以己得欲適悅。願他除欲得安。五聲色所成非實卽是以法自誤。六初地永害分別欲貪及十六心已。各隨地害俱生現起。七達僞卽眞。八正法如樓。令見普徹。九於我若愛。於所則著。不能行施。亦不稱理。準梵本。應釋云。捨己物。離於我所。謂己及物是我我所。俱不可得。故云悉捨。其愛字有作受者謬也。十智眾聚緣成則捨聚見成佛智也。十一以自在厄。願他得解脫身意。

第二段中有十五願。一願他捨三界惑家。故云心解脫。二以已入和合地。願他說無諍一味法。三以己近善友。願他同己。四以己求所求願達故。願他心不退得達。五以己出俗入道。願他修善離苦。六須髮姿飾是貪愛。今剃落如斷惑證寂。七自著不正色衣。意爲不生染著故。願他行無染行得無果。八以己凡身自爲出家。願他同佛爲眾生故出家。九以己歸佛爲弟子。願他爲佛眞子發大心。繼佛種。梵本云。勃陀防捨寫阿弩彼猘馱耶。﹝防音浮望反舍音作啇反寫音作相我反猘音昌曳反耶音作余何反﹞勃陀云覺。謂能覺者。舊云佛略也。防捨寫云種也。阿弩不也。彼猘馱耶者斷也。譯家翻不斷。爲紹隆爾。十以己歸教理法。願他得深廣智。證教所詮。十一以己歸和合眾。願他以法禦眾便無乖礙。十二準優婆塞戒經云。受菩薩戒。先應徧受五戒十戒二百五十戒。若尼則五戒六事五百戒。此云受學戒者。是其三戒。以己心作。願他亦然。善學作持也。不作止持也。十三由前受三戒時。有闍梨和上故。次明此以己受二軌範師教。願他亦具二相似益。十四以己依於和上生智故。翻此願他得無依無生智。和上此云近讀。亦曰親教。具釋如音義中。十五以己具前諸戒爲方便。今後受菩薩最勝戒。是教願他亦得二相似益。

第三段有十三願。一以己入堂止住。願他安住大寂室三昧。心無教動。二以己將修止觀先敷座故。願他善行華開眞實果相現前。三以己正身坐。願他得無著正體智坐佛座。四以己降魔。願他慈善根圓不爲魔動。五以己修止。願他永心息煩惱。六以己修觀。願他得稱實見法。七願他於有爲法捨堅固見。八願他離住縛。不爲住動。九以己移步。願他移出生死。十下衣蓋形醜有慚愧故。願他以慚等善根爲衣。遮諸不善。十一以己結束衣。願他修忍進。防護諸善不令散。十二以己著上衣。願他波羅蜜善根圓滿。十三以己著三衣中第一衣。願他預覺位。

第四段有七願。一楊枝爲治口齒之物。願他得治惑永淨之法。二嚼楊枝則口淨齒堅以嚼食。願他調惑令心淨。三便利爲穢不可不棄。煩惱爲穢願他除滅。四水爲洗穢之用事說須就。法爲除妄之要故速趣求。五以己除穢。願他惑永柔淨。六以己洗手。願他得信手受持佛。七以淨面門。願他淨戒之法門。

第五段有十二願。一執錫入摶食會得充虛實腹。願他爲諸施大會示眾實道。二持品受供。願他得佛果諸器爲應供尊。三發步趣向人所行路前有所依。願他履佛因行證無依法界。四以己在道。願他履信等五位是佛因路無餘法者。梵本云。煩惱無餘五行道路願他心遊出離眞如。六七八九並可知。十願他離六塵坌。十一悲如水柔而濟故朽潤心。十二險道有二種。一路險賊處。二地狹山阻。此二行險惡行住不正法。以己見險依果。願他住平等理。不作罪難險因。梵本云。遠離眾惡安住諸法界。

第六段有十九願。一見眾人。多人名眾苦和合義。是故見眾卽是見甚深法。眾是緣成。成卽無成故。願他說如此法也。二見大柱有荷重之能。翻此願他離我能之使忿恨永息。梵云薩擔婆﹝去聲輕呼﹞此雲樹也。薩擔婆﹝入聲重呼﹞此云柱也。由玆二物呼召聲濫。古今譯異。三叢林有二義。一由兩物呼聲相近故。從近爲願。偈呼叢林。梵云摩曩呼敬禮梵云磨擦娜。二由叢林人見皆瞻仰。願他具眾。梵云摩曩呼數禮梵云縻捺娜。二由叢林人見皆瞻仰。願他具眾徳如林。見者悉瞻禮也。四五可知。六樹葉密盛暑月蔭人得淸涼。以己所見。願他禪定樂解脫樂。七以己見華開。願他得現通說法等方便開曉眾生。八九可知。然九中道字。梵本云菩提可翻爲果。十見大河。預法流者。證具分法性水。預聖行流。眞至果智所證性海。或境智一如冥同果智。豈不權小所證法流展轉方入果海。若非大河。便同小水。不能直入大海。展轉諸流皆亦入海故。十一波澤但是當處福水。不同河海等諸流和雜故。十二池沼者。得近穿鑿引水充盈。此可同於巧思穿鑿淺深尋伺使辧說圓滿。十三見波更相尋取水究竟。此可同於得無斷辧具演諸法。十四湧泉不待方便翻顯方便。十五十六十七十八十九普可解。然淸流可以洗身垢。愛欲法如水。願他以善欲法水遣心惑垢。林名無憂。西域號爲河叔迦。此方𨿽無類困。可園苑內有華果。可知。

第七段有二十四願。一二三四五可知。六願獲根本智。滅眾苦根本。智有二種。一正體無分別智。望加行後得。名爲根本。二本覺智。與始覺爲本故名根本。獲者得也。得正體根本智。斷惑滅苦。𨿽通見修諸地皆有。然二處最顯。謂見道及無間道。𨿽有流善法行苦所隨解脫道。同一剎那。不足爲別。約見道說。獲根本智。滅眾苦者。眾苦不過三八。由得此智。斷惡道業無明故。三塗苦滅。生老病苦亦隨喪滅。由斷此惑。不造十不善業。故無怨憎來會。由斷分別欲貪故。無求不得及愛別離。從此惟有怨及取蘊。至無間道。得金剛心根本智。斷彼二苦。𨿽有流善法此時猶在。己被勝智照同法性。於解脫道。不得釋滅。三苦八苦。相配準知。得本覺根本智斷滅苦者。此惟解脫道證理之時。始本冥合。乃名獲得本覺根本。從此永無死及蘊。𨿽斷惑理證立二道名。然同一剎那。獲智亦爾。是故無間頓斷見修二障種時。卽是解脫道時斷也。七願他入眞實慧。永無病惱者。此有二種。一約入眞見道之慧。斷病之苦惱及煩惱病。謂一切惡趣諸煩惱品所有粗重。是分別起。亦爲身病遠因。於歡喜地眞見道中。一剎那斷。頓證三界四諦眞如。身病及惑。永不後有。二約金剛心慧。頓斷一切諸煩惱病及習气隨眠。證極圓滿眞實勝義。諸惑永亡故。八大乖違故身病。願他知乖違體空寂故得離。九願他信佛菩薩端正。從忍或信。是深忍欲樂。此忍是法。名爲眞實端正之因也。十願他不樂不忍。十一準梵本。願他常念諸佛菩薩恩徳。十二準梵本。願於有怨處。不加其報。十三沙門此云止息。今願他於止息不調不靜中得第一。謂大般涅盤。十四十五十六並可知。十七見他善甲。願他行被甲精進。準梵本中。亦有加行不怯弱二種故。下句趣字。梵本是勇求之言。無師者。梵本云自然。卽是佛之異稱。謂願眾生勇猛求佛果。如著甲入陣而求功賞。十八鎧杖不祥之器。以己不見佛他不爲。十九可解。二十正命爲正業以活命故。邪業活命有五種。一誰現奇特。二自說功徳。三占相吉凶。四髙聲現威令他畏敬。五爲他說法。行此五事。皆爲利養。墮於邪命。今此第三句通願他離。第四句但攝初四。二十一二十二二十三二十四並可知。然長者以年耆。諸事長於人故。能明斷也。第八段有二十三願。一城郭防難牢固身命。是故願他得非四相所遷之身非勝智令屈之心。二王之所都。多有勝福。慧人聚集喜樂故。願他與具勝功徳者共會。恆得法樂。或能巧集諸善根。身心適悅。三見處林宴坐幽棲可贊。願他成佛。居閒寂法林。人天嘆仰。四五可知。六未入其家。則諸家差別。入一家已。則惟一無多故。願他入一佛乘。會三無別。與三世佛所說無異。七八九十十一十二並可知。十三見有依自法力崇賢人重善法恥不造惡者。卽願眾生還爾。藏隱守護眼等諸根。不令放逸。如藏護貓不令殺鼠。亦如以衣藏護男女形醜。十四以己見無慚不仁者。願他行無緣慈以救物。十五自於義食希望得遂願。願他於佛果希望滿遂。更無所欲。十六以己在間愛味故。翻此願他得無生等禪悅之味。十七十八十九二十二十二二十三並可知。然諸願他句。初三通因果。後四惟佛果入佛者於大菩提。智證究竟故。梵本云徧了佛智。

第九段有十四願。一以水性平等而能潛入故。願他通達佛智所知之境。謂知過未事同現在。梵本入一切智智。二以己洗身。願他身光心光身淨心淨。三準梵本。初句云殟瑟南。此云凡所受熱。今云盛暑炎毒者。乃惟互熱時下滿句。應云離煩惱熱永盡無餘。四中第三句菩提。第四句涅盤。五順文誦及持在心故。願他順佛說。得總持。六七八九十。並可知。十一以己右繞。願他所行無逆者。梵云鐸乞尼。此翻爲右。右是順義故。離世間品云。攝右足不違一切佛所說故。普曜第二云。菩薩便從兜術降靈。趣於右脇。菩薩所以處於右者。所行無逆故。十二再三鄭重故。願他勤求。十三十四可知。

第十段有三願。一二可知。三云周顧十方者。謂願他成一切智示八相。生時周顧十方。攝我獨尊顯無與等。上來初通料簡諸願四句。後總科別釋。總明第二。別顯用心行相竟。

第三總結用心能成勝徳中二。初結前用心。可知。後則獲下彰其勝能。於中二。初彰感果勝。則前問中一百一十句及答中十句是也。

後一切世間下彰嘆勝。於中有二。初世間眾不能動。略舉七類。後及以下出世眾不能動。略標二類。言不動者。有其二義。一正修願時。彼世出世眾嘆成壞而不能。所以者何。心專注故。不住相故。以心轉事。非事轉心故。二此願善根感果決定。如不動業。不動果非余善不善等諸猛利業能引故。上來有三。一總徵成徳之用心。二別顯用心之行相。三總結用心之勝能。總明第二能成因行竟。上來有二。一先標所成果徳。後顯能成因行。總明別顯了。上來有二。初總答。後別顯。總明正答了。上來二初難問。後正答。總明文殊答了。上來二先智首問。後文殊答。總明第四釋文了。上來四。一釋名。二來意。三宗趣。四釋文。總明淨行品了。

賢首品第十二

將釋此品。四門同前。

初釋名者。賢善也首勝也。謂性善徳勝故曰賢首。此則賢之首故。有財釋也。賢首菩薩說此品故。名賢首品。此則賢首之品。亦依主釋也。

二來意者。前品明信中願行。今明信中徳業。故次來也。

三宗趣者。以信徳用爲宗。爲後成位爲趣。

四釋文者。夫科此品。總爲四分。一經家敍述文殊前說分。二我今已爲下文殊勸說分。三爾時賢首菩薩下依勸演暢分。四時賢下顯實證成分。

就初結前已說。謂別品中。明由善用心使六根三業於所行境悉得淸淨無濁無亂。後欲顯下起後宣陳。謂欲令賢首說信滿菩提心功徳大用。故說偈也。

第二勸說分中一頌分二。謂前半結前品已說所行淸淨。準亦應云說行及徳。但偈最略故。後半正勸說前品修行所成勝徳之用。

第三依勸演暢中二。初經家述其說人可知。後善哉下正顯偈詞。於中。總卽三百五十七頌半。曲科爲七分。一嘆廣說略。二菩薩發意下略辧行相。三信爲道元下略示勝能。四若常信奉下所具行位。五或有剎土下無方大用。六一切如來下諭況玄旨。七第一智慧下校量勸持。

就初分中四頌分二。初一頌總標徳廣難量。於中少說。初句嘆問嘆聽。次一句明徳廣。次一句少說。末句諭顯。後三煩別辧難量難說。於中。初兩頌重顯前徳廣。次半頌重顯前小說。後半頌別顯前諭。就初兩頌中二。初一頌半明所量徳廣故顯量徳難量。後半頌明能量人大故顯徳難量。就前所量徳廣中。初一頌明初心少時少行徳已難量。後半頌明多時具多行位。比況前少以顯難量。後舉能量人大中。謂一切凡夫二乘及諸菩薩。於此難量。不足爲廣。一佛二佛乃至多佛。不能稱量。亦或非廣。今舉十方一切如來共說不盡。此則因當難量之極也。二次半頌明說少分中。上句明初發心之廣徳。五句顯彼難量故說少分。三末後半頌。明廣前諭況。文顯可知。問此中發心與初住及發心品說何別。

答總是其一。但所望異。謂此中望前是住終發心。卽起信論三種發心中。名信成就發心也。初住發心卽全是。此後名爲初發心住。亦是約位顯其心故。發心品說。約心行相寬廣。舉諭況徳。問十信之初豈無發心耶。

答𨿽有發心。非正發也。所以者何。如輕毛故。仁王經等名信根故。問旣是初。何徳具後一切行位。

答法性行故。廣如懸談第七門說。問據法性。相收卷舒可爾。約人修行。豈十千劫卽得然耶。

答人無別體。攬法以成。法旣鎔融。故人亦無礙。十千之與一念。一念之與多劫。於此亦無定限可得。時無別體。依色心立。色心旣從性而無礙故。念聲亦隨理而融通。如下善財及兜率天子等所行所得。並斯人異。

第二略辧行相分中。五頌分二。初半頌總標。余文別顯。標中三。一發菩提心。二發心因。三發心緣。菩提者佛果大智所證法界也。發意求者。於彼法界創起。必定當得心故。因緣有多種。或云自性住爲因。習所成爲緣。或云二性爲因。善友及見聞等種種境界爲緣。今此不爾。如後當知。若廣顯因緣。如菩提心章。

後別顯者。此中因緣各有多種。初半頌淨信爲因三寶爲緣。次五句四字大悲大智共爲因緣。於中悲因智緣。總八法。五反顯三順釋。亦可前五智緣。後三悲因。五謂不求五欲王位則利自安安名稱。三謂滅苦利樂嚴土。嚴土爲安生故悲門攝。次三字半頌智爲因。佛法法界爲緣。敬養持法求證皆智故。次一頌信知爲因。三寶爲緣。前據惟信。次約惟知。後據信知。次一頌信爲因。佛法菩薩行法界爲緣。上來因緣深重克實。因有三種。謂信悲智也。緣有十三。謂三寶八法法界菩薩行。於中異凡小等。如理應思。

第三略示勝能分中。七頌分三。初兩句總標。次五頌半別釋。後一頌總結。初中有兩門四義。道謂菩薩萬行。元者首也。由信爲首萬行隨起。梵本云布。曾凡﹝蒲含﹞伽摩。此云導首。俗云行顯是也。功徳母長養一切諸善法者。準梵本。母有三義。一能生。二守護。三長養故。梵經云。母所生者。守護長養一切功徳。此信於功徳爲母亦然。

次別釋中有二十一種勝能。謂初半頌有三義。上句兩義。一能斷疑。二度愛流。梵本愛字亦是病義。謂諭貪惑智。下句一義。謂能示涅盤對二乘涅盤故。云無上道。道卽果也。故梵本云。憩忙布囉寫。此云安隱城。謂大涅盤城。卽果也。從此異已下二十句。每一句爲一勝能。初明信體無偈今心王淨。二信於諦寶故。滅慢於眾生及三寶。三七聖財中信爲其首。由信修善生徳故。後名藏。卽十藏中信藏是也。四修諸正行由信受行。五由信於施福而能放。六由信佛法不思議故方能趣入。智度云。佛法大海信爲能入。智慧能度故。七由信知波羅蜜增長。彼所修徳八萬行成就。由信爲根故到佛地。九於五根中信爲其首。解因順習得明利故。十五力之中信亦爲首。餘如根說。十一於所對治信妄倒無體。於能治道。信與所證。體非卽離。如是斷惑。如是證理。此卽皆由信爲本也。十二佛爲究竟歸故。專向由信。十三信惟識理故不著境界由信。十四信生死爲險難無安隱故。離難由信。十五信佛十力。不受四誑故。超天魔路。於見修道。各隨對治故。超煩惱魔。於等覺位。捨有流善法及變易根故。無死蘊魔。路者是彼行處故。十六解脫卽是出離涅盤。道是其因。由信生慧。慧是了由之體故云示現。十七信佛無礙境界之徳。成金剛種。十八由信佛菩提。修菩提行。外增上果。由內行成。內行旣由信能生長故。依果亦同。內行生長。十九由信藏喜常能觀察理事。理事二無礙相故。得佛智漸漸增益。二十有二義。一者一切諸佛皆由信爲根本成佛出現。二者由所應機信根熟故佛方出現。

三總結中二。初半頌法說。謂資糧等五位行中。此信行終卽住初心。資糧位攝故。於行位次第之中。信在最初。爲後之本。本故勝也。若無此初。後皆不有。故云最也。十信已上。於無礙境界。信不爲難。在具縛地。卽能信向故難得也。後半頌諭況。世間中者。言總意別也。𨿽言世間。意在人間。摩尼難得。惟輪王現。方有此寶故。諭行難得。準梵本中。此頌更有一句。云如雞菩梨師子王。亦如摩尼世難得。釋曰雞菩梨者。謂但有師子頂上毛捲如旋華華形者。則已難得。況後是王者。倍更希有也。第四所具行位分中五十頌半分三。初明所具行。二若爲諸佛下明所具位。三菩薩勤修下結嘆功徳。初中八頌半分二。先四頌半明徳。三寶以成諸行。後四頌明依信展轉以成諸行。前中初二頌信佛故成學戒行。於中。前一通辧學戒能具一切徳。後一別顯戒與學處成徳各各異。然學處之名有二種。一通。二別。通謂戒定慧三俱得攝學。別卽惟局持戒方便。謂先習學。解持犯相。名爲修學。依解起行。名爲持戒故。此以地諭學處。以本顯持戒。解行同異。猶墨路礦道爾。次一頌明信佛故成供養行。次一頌信法故成求法無厭行。次半頌明信僧故成不退行。後依信展轉成行中。四頌。一成根力堅明行。二遠惡近善行。三廣大善因行。四勝解依護行。皆具二種故。成八行可知。

第二明所具位中。三十九頌分四。初三頌明十住位。謂發心是初住名也。對修等是治地修行。二住生如來家。是生貴住。善巧方便是方便具足住。信樂心淨是正心住。增上是不退住。最勝心是後三住。準釋可知。二若得增上下二頌半明十行位。波羅蜜是十行總名。摩訶衍是異二乘行。則初二行。收法供養是順理行。則次二行。攝念佛心不動及常見佛準一是定慧行。則屬後六行位攝。釋相可知。三若常觀見下三頌明十回向位。謂佛體常住及法永不滅。是如相及法界無量等。辧才演法等是救護眾生離眾生相等。前五回向慈湣等是等心隨順眾生回向。堅固大悲是第六隨順堅固善根回向。以普悲廣施故也。四若得堅固下三十頌半明十地位。初半頌是初地。謂深法是所證眞如。愛樂是極喜異名。二次半頌是離垢地。以離犯戒有爲過故。三次一頌離慢等。是三四兩地。以三地中於禪不著故無慢。又以求法不懈故亦名離慢。第四地得出世間道品故。云無放逸。然不捨攝生故。云兼利四。次一頌明五地位。謂雙觀眞俗故。𨿽得出世處生死。而無疲厭。旣於眞俗互違之境。難令能令餘地不過故。云勇健無能勝。便釋地名。又莊嚴論第十三云。菩薩化眾生有二難。一勤化心無惱。二生不從化心無惱。此菩薩能退二難。於難得勝故名也。五次二頌明第六地無住悲智現前。謂神通攝物故。知十二緣生眾生行故。六次一頌半明第七地。謂初一明有中殊勝行。後半明空中方便智。準釋可知。七若具最勝下三頌明第八地。略辧五義。一道勝。謂無功用道故。云勇猛無上。二力勝。謂智力摧魔。三蘊勝。謂超四魔境。佛地論第一云。煩惱魔者。一百二十八煩惱並隨煩惱。蘊魔者。謂五取蘊。死魔者。謂有流內法諸無常相。天魔者。謂欲界第六自在天子。如是四種。皆能損害諸善法故。名說爲魔。旣超天魔。旣不爲此四魔所動故。云不退也。四行勝。謂得無生忍。五因勝。謂此位正當大授記處故。次以有兩頌。明第九地。謂此地菩薩爲大法師。略有四義。一諸佛加持名佛現前。二解了諸佛深密法。三爲佛憶念增長慧力。四以徳嚴身爲眾說法。九若以佛徳下十九頌。明第十地位分五。初八頌明三業殊勝徳。於中初三頌明身相殊勝。次二頌半明身業大用。次一頌半明語業益生。次一頌意業殊勝。謂智導三業故。二若以智慧下四頌明三業廣大。卽三輪攝化。初一頌身業。次一頌語業。次二頌意利可知。三若智煩惱下二頌明得結法位。四若得十地下三頌明三昧分文盡分受位分。並可知。五若蒙下二頌明大用難剛也。

第三結嘆其徳中。三頌分三。初二頌法說。次三句諭顯。後一句法合。初中三。初一頌結前具諸行。次二句出因。後二句結前具諸位。初具行中。初二句明利他悲願悉已成就。故云無不果菩薩行海。悲願爲首故。偏舉爾。後二句顯利他成就之行相。謂此菩薩但成就不空三業卽是度生悲願果遂故。云見身聞名聞說法供養等。無不獲益。次二句出因者。釋此菩薩具一切行位所由也。上句標人。謂具諸行位故。名大士等。於此行位。相卽在等。無礙自在。名威神力。下句釋義。謂彼大士。所以具諸行位無礙自在者。以得法性緣起之智根名法。眼照卽理之行位故常也。無有一行一位不具一切故。全無缺減也。此兩句準義。令回文於後。後二句結前具諸位。上句標位。十善妙行者。謂舉十地行行位等前諸行之位。諸道者。謂資糧加行等。下句難勝。謂此諸位出諸行寶故。次諭顯中。初句諭大士。次句諭威神。後句諭常全二義。後一句法合可知。

第五無方大用分中。二百三頌分十。並顯三昧業用。一海印三昧門。二嚴淨下華嚴三昧門。三一微塵下帝网三昧門。四若嘆下現供三昧門。五菩薩位在下現法三昧門。六有妙三昧下攝生三昧門。七菩薩種種下同世三昧門。八有勝三昧下毛光三昧門。九有勝三昧能出下主伴三昧門。十有勝三昧名方网下寂用三昧門。此之十門。初門依體起用。末後明用不異體中門。並顯妙用自在。

初中有六頌分二。前五正明業用。後一結用所依。前中初一頌明現佛說法。二次一明體用自在。於中四義。一無思念分別。二無動佛功用。三一念徧十方。四方便多門。故攝無量不益。名化羣生。日諭四義。準法應知。三次一應現八相。謂前云無量方便者。略示八相也。四次一現三乘攝化。五次一現雜相應機。後一結用歸本。於中初二句總結所現諸類廣多不可具說。後二句結歸。其定海印者。從諭名也。如修羅四兵列在空中。於大海內。印現其像。大集經第十四云。如閻浮提一切眾生身。及餘外色。如是等色。海中皆有印像。以是故名大海爲印。菩薩亦爾。得大海印三昧故。分明見一切眾生心行。於一切法門曾得慧明。是爲菩薩得海印三昧見一切眾生心行所趣。釋曰。彼經但說定中心現眾生心行宜化不用。今此略舉十種。謂一現佛。二說法。三現通。四現舍利。五成小果。六現多劫。七眾生形貌。八現心樂。九行業。十音聲。

第二華嚴三昧中二頌半分二。初二明業用。後半結歸所依。前中略辧行用。有七種。一嚴土行。二供佛行。三光明行。四度生行。五智慧行。六說法行。七十度行。後半中上句一切自在者。總結多門所成之行無礙成就。下句結歸本者。萬行如華。以嚴十身故。結行歸之。

第三帝网三昧中。四頌分二。初三頌半明定業用。後半頌明定用所因。前中二。初三句明定心境一多無礙。後兩頌三句明定境一現一切。前中二。初二句明一卽一切。謂以三昧等力。入一塵定。卽成一切塵定。後一句明一切卽一。謂前一卽一切時。不壞不一故。云亦不增。後明定境一塵現多剎中二。初明於一塵現多剎。後半頌類通一切塵中現剎。前中二。初七句法說。後二句諭顯。前中二。初一句總標現剎。後六句明所現剎差別之狀。略顯十種五對。一佛有無。二染淨。三大小。四成壞。五正傍。後諭顯中。緣成似有。實則非有。故如焰也。諸塵互現各各一切。復不雜亂。布列成位。曾無障礙故。如帝网也。後類通中。如定一塵現剎旣爾。餘一切亦爾。後所因中三。初三昧力者。此得標中。二解脫力者。謂不思解脫力。現此業用。如下文不思議法品說。於一塵中現三世佛剎等。三神通力者。謂約通自在。並如下說。

第四現供三昧中。一十八頌分三。初一頌通標。次十六頌供一切標意入別顯。後一頌通結。初中二。前半頌通定。後半頌明徧供一切皆供依可解。次別顯者。欲彰定力殊勝。但就一手供一佛。卽明爾所多供。於中。初五明手內出供。前三色。後二聲。後十一頌明手光現供。後通結中四。一結略顯廣。上來是略廣有難思。二結廣供方供一佛。三供一切佛亦爾。四結用所用可知。

第五現法三昧中。八頌分四。初一頌總標多門。二次五頌別顯多門。略有二十種法門。攝化眾生。三次一頌顯多所用。四後一頌結用難測。第六攝生三昧者。四攝攝生也。於中。十六頌分二。初一頌總標名用。後十五頌別顯業用。就別顯中分四。初四頌明布施攝。於中。初二是令身安樂攝。後二是令悅自心喜攝。二次二頌明愛結攝。大品云。爲眾生說六波羅蜜是愛語攝故。種種梵音者。謂八種梵音。或六十種。義如別章。三次四頌明同事攝。於中。初二頌正顯得事作親識八法共同。後二頌明攝義。謂旣與有緣故。以出家攝彼令明解說。四次五頌明利行攝。於中。初一頌總辧。謂十行是。佛十度也。大人法佛所行諸佛等。謂菩薩二乘。或世五通等。次二頌示過患攝。於中。前頌顯爲長壽眾生煩惱輕而著樂者。示四相令厭。後頌顯爲煩惱重者現四相令厭。後二頌示佛功徳令樂求。於中。前頌略舉三攝生。後頌總以三輪。通結攝生。

第七得世三昧中。十八頌分二。初一頌總標示。後十七頌別顯大用。於中分三。初六明身得世間利眾生。一備眾藝。次一爲主爲救。次一外器資具。次一亦巧利物。次二得仙苦行。二次六頌明身得外道轉彼邪徒。初五別辧。後一總結。三後五頌明語業大用。於中。初一總辧。次三別顯。於中。初云或邊咒語者。梵本云。達邏鼻荼曼達羅缽底﹝鞥﹣合﹢﹝白﹣日﹢田﹞。言達羅鼻荼者。是南印度中邊國名也。此云銷融。曼達邏者咒也。缽底﹝鞥﹣合﹢﹝白﹣日﹢田﹞者句也。謂其國人稟性純質。凡所出言。皆成神咒。若鄰國侵害。不用兵杖。但以言破之。彼卽喪滅。故曰銷融咒句國也。或云惟童男童女方得言成咒句。余不得也。次頌中云善破於他者。謂以因修比量眞能破。破彼無因論等。今信因果非外所動者。謂以眞能立。立因果。此量不爲他動故。末頌結意。謂一心說法。名爲三昧。亦是依定起用爾。

第八毛光三昧中九十頌分三。初八十一頌顯光業用二如其本行下七頌釋外疑。三若有下一頌明聞光益。初辧光業中。有八十一頌分二。初八十頌別明一毛光用。後一頌類通一切毛孔光用。前中二。初七十九頌明四十五門光用。後一頌結略影廣及光所依。就前四十五門中。一一各有四義。一標光。二名辧光用。三出光因。四結光果。類例相從。科爲十三段。一初一光救度。二有一光明現佛法僧行塔形像等。有三一光照用。二三中出因並可知。四濟度光下二光明救生用。兩光因中。各有二義。一事法因。二法因可知。五歡喜光下二光是愛戀三寶以益生。初中因內。一造像令見者喜。二嘆佛令聞者喜。後光明用中。一令樂三寶爲因。當在佛無﹝得﹣彳﹞忍爲果行。六福聚光下四。明福智成就。一施無福。二具四無多解智說法正解喜法善說法義無虧減者梵本云種種宣揚法句義無﹝得﹣彳﹞慧令照見理自在卽是無﹝得﹣彳﹞也。四得總持。卽由於法持者敬護故。七能捨光下七光辧六度或光中用及因各有二義。一持淨戒。二發道心。慧光中二。初法慧令悟法。二佛慧令用見佛。餘可知。八無畏光下二光慰眾生用。一怖者施安。二疾者令愈。九見佛光下五光顯見佛樂法妙音說法聞三學勝法用。一令見佛。西域道俗有親識。或餘眾生臨修之者。卽延尊像。安置其前。隨取一物。或繒或綫。懸佛手指。令病者手執一頭。一心專注。作隨佛眞起如起如是爲之。豈直利益亡者。亦自當得此見佛光矣。二令樂正法。三令聞佛音。四施甘露法令捨施逸修功徳。五令聞三學最勝法。十寶嚴光下八光。辧令得寶藏供佛等用。一無盡寶藏。二香嚴益物。三寶幢等多種名雜。四令地平嚴塔等。五興香雲雨香水灑塔等。六施嚴身具。七施珍饌。八無盡財施三寶及貧乏。十一眼淨光下六光。顯六根淸淨用。各一頌可知。十二色淨光下六光。辧六塵用。於法淨光中。初一頌標名及用。後一頌因結成。余並可知。上來別明四十五行光用竟。自下一頌明結略顯廣及光所依。謂前所說廣中少許。具說則有無量恆沙。其中一一業用各別。並是菩薩一毛孔出。上來明一毛孔光用訖。自下一頌類通一切毛光用。謂一毛孔光用。旣有無量恆沙數等。餘一切毛孔光用。一一皆爾。上來總明第二光業用竟。

第三釋外疑者。謂恐外人聞上所說光用中云。此光覺悟一切眾生。而生疑云。此菩薩。悲一放光無時處之限。何故現今眾生不得見耶。爲斷此疑。故有斯文。文中七頌分二。初總釋。謂初句牒前隨光因得光果。次二句正釋疑。謂隨彼彼眾生宿緣同行等。今放光。彼彼如是見。後一句結放光智在用。後六頌別顯。於中二頌法說。後四頌諭況並合。前中有七種眾生得遇此光。一發得業。二愛彼行。三隨喜彼。此上二三或通遙聞。或令爲一。四見所作。五自修多種施行。六修供佛行。七回向大菩提行。後諭況並合。二初二頌明生盲不見日諭。於中。初頌諭顯。後頌法合諭。後二句釋不見疑凡夫是未修者。次二𨿽修其道邪劣。謂外道邪信二乘解劣。後二頌明香塗寶宮寶乘諭。亦初頌法。後令配釋。可知。

第四聞光益中有三。一生淨信。二起勝解。三不疑慮。以此因速成佛果故。云功徳幢也。

第九主伴三昧中。六頌分二。初一頌標門顯意。後五明業用。用中二。初四頌舉一方業用。後一頌類通余方。就前一方中。初一頌明主定。次二頌明伴相。於中。一標。一釋。後一頌主伴合舉故。以星月爲諭也。

第十寂用三昧中。三十四頌半分三。初一頌標名總辧。次或東方下正顯業用。後是名下一頌總結。

初中謂於一切方出入交絡猶如羅网。故名方网也。

二業用中。三十三頌半分六。初二頌明於十方處交絡入出。以於器世网得自在故。二有五頌。明於十方佛所入出三昧無礙自在。於中。前四別辧東西二方。後一總結十方。此辧智正覺世間自在。然菩薩於三世間自在有二義。一以自身作三世間。二菩薩於三世間處示現自在。上下文中通有此義。不可局配。隨文當說。如眼根下不必惟是眾生世間。亦不惟是菩薩身作毛孔微塵毛端顯等入出定也。今此文中。前二頌明東入西出寂用得時。後二頌明西入東出寂用。同準義翻前。非直正東入時卽西出正西入時卽東出。亦乃正東入時卽東出。西出時卽西入。復西入東出亦爾。何以故結文云三昧自在故。何故三昧得此自在。從如是因感故。謂觀察理事不卽不離。不卽故理隨事而不壞事。各各差別。不離故事隨理而融通一卽一切一切卽一。是故入出定心𨿽異。而卽一一卽異也。一切世間一切佛菩薩一切身𨿽殊。而卽一一卽殊也。後無礙行得無礙果。法爾如是。準後結頌。十方世界互望同時。各具入出。菩薩一身徧一切佛所。此亦隱顯義也。

三於眼根等下十二頌。約根境相對。以明定用。一一對中。各有八義四對。一根境無﹝得﹣彳﹞。謂觀根入定。令從根出。乃從境出故。二入出無礙。準前文。正入出此此時入故。三境根無礙。謂於塵入定。令從塵出。乃從根出故。四理事無﹝得﹣彳﹞。謂眼是事正照境時。體無生。用無起。以性本寂滅無有能作者故。問境豈不然。何故不說。

答理實亦然。略故不說。又境從根起。根旣如是。塵豈有異。故不得說。

四於童子下有六頌半。明於他身得自在。此有二義。一自身相廣化速疾轉變。一一化身相應化。或以自作他。或以他作自。如下八地中說。十身根作等故。此云於彼身入此身出等。而彼眾生不覺不不知。惟應度者乃得見也。

五有二頌半。明微細自在。謂毛孔約正根體事中極細也。毛端約虛空界體事極細也。微塵約色體事可見有對中極細也。此通二義。一於彼微細境入出一多無礙。二身在彼境入出一多無礙。

六有四頌半。明於金剛地等中周徧入出。謂菩薩以定業用。其身普徧。略顯五位。一普徧一切十方剎海。二徧彼剎內地樹等物。三徧彼一切塵毛等中。四頓徧非前後。五圓徧非分限也。

三總結中一頌二意。一近結此第十定用無盡。二通結前十門定用。且是略說。若廣分別。十方佛多劫說亦不盡。上來第五無方大用竟。

第六諭況玄旨分。名舉勝顯劣分。於中。七十九頌分三。初二頌總標顯意。二聲聞心下別辧。三彼菩提下一頌結說顯徳。

初中。意者爲上來所說自在業用。乃似因圓。論二頌。前頌通舉一切諸難思力。後頌彰諭不全似法。前中四種。一眾生異業感果互望難思。謂有於他見小處而見大。他見大處而見小。時節延促。色淨穢奴醜。聲喧靜粗耎知或香臭味甘苦觸澀滑等。皆互不同。乃至一切。又由業力。六趣循環大身小身長命短命乃至一切攺易迅速。實難思也。二龍變化力難思。如下說。海龍王不出自宮。於六欲天等。興雲雷電降雨。各各差別等。三佛自在力難思。如下不思議品等說。四菩薩神力難思。如下離世間品等說。然梵經別本中無此菩提力用。而有神定力用。何故不同者。以禪定卽是菩提所入故也。後頌顯非諭能諭中。以三昧業用。從法性所起鎔融。因感法性旣無世間法諭。所感定用。當知亦然。諭旣不合似法。聞者仍解。所諭自非。智慧聽達。焉能致之。故斯稱美。

二別辧中。有二十大諭。初有三頌半。明聲聞現通諭。諭菩薩自在益生徳。先舉劣後顯勝。下並準此。東方入正定準之。二譬如日月下二頌。明日月遊空現影諭。諭菩薩普應羣機徳。三如淨水中下二頌。明水現四兵諭。諭菩薩海印現像徳。四海中有神下二頌。明善音巧辧諭。諭菩薩辧才陀羅尼稱根令喜徳。五有一婦人下二頌。明蜜授辧才諭。諭菩薩授法益生徳。六譬如幻師下二頌。明幻師巧術諭。諭菩薩不思解脫徳。七天阿修羅共戰下二頌。明修羅隱顯諭。諭菩薩勝通自在徳。八釋提桓因下五頌。明象王隨變諭。諭菩薩三三昧自在徳。九如阿修羅下二頌。明修羅大身諭。諭菩薩現法界身。其徳如上文主伴三昧用中說。準梵本。晉朝謂爲其首廣大如須彌者悞。今課爲首與須彌齊等者正也。十天阿修羅下四頌。明帝釋降怨諭。諭菩薩降伏魔怨徳。十一忉利天下六頌。明天鼓說法諭。諭菩薩無思現身說法徳。初頌中第二句。梵本雲從天業根而出生。十二天阿修羅共斗下三頌。明天鼓安慰諭。諭菩薩慈音除惱徳。十三帝釋並應下三頌。明天王普應諭。諭菩薩圓身悅眾徳。十四他化自在下二頌。明魔王系縛遇夫諭。諭菩薩十力攝生同行徳。十五三千世界下二頌。梵王殊顯諭。諭菩薩解脫自在徳。十六摩酰首羅下二頌。明摩酰數滴諭。諭菩薩一念普知眾心徳。十七眾生業根下三頌。明風輪持散諭。諭菩薩大願宿成徳。十八男子下二頌。明眾聲悅意諭。諭菩薩妙辧悅機徳。十九海有希奇下二頌。明大海包含諭。諭菩薩禪慧普修徳。二十大海龍王下二十四頌半。明龍王自在諭。諭菩薩普雨法界徳。於中分三。初半總標龍遊自在。次二十二頌別明自在之相。後二頌舉劣顯勝。初標可知。

就別相中分四。初四頌半辧現其色異。經本云閻浮提中靑寶色者。再勘梵本。雲南閻浮提其如靑山色。次四頌明現電光殊。經本云閻浮提中豪靑色者。今勘梵本云。天帝釋火焰摩尼色。釋曰此是珠名也。第三頌第二句中云寶藏色。梵本云室利揭波。此云勝藏。勝藏卽是異色寶義。此句應云勝寶色龍宮現。次三頌半明現雷聲別。後十頌明所雨不同。初頌第四句云曼陀羅華及澤香者。澤香卽是香油也。故梵本云。阿奴裏婆。此云塗香。此句中亦雲雨鬘故。總應云曼陀及鬘升塗香。釋多羅名。如下第三十三中音義釋文。第六頌第二句。有本云。一一雨滴如車輪者。謬也。梵本云裒訖叉。此云車軸也。此上所現云電雷雨。於一十五處。各各差別。皆是娑竭羅龍身不移動心無分別。而能如是種種應現。此諭菩薩以無功用三業隨應而現。

後結說顯徳中。三頌分二。謂前二頌總結龍現自在。後一頌結諭非諭。就中。前半結非諭。後半結所說。略說其末句。梵本云略說彼之自在力。

第七校量勸持分中。九頌分二。初一頌約六慧結前所說。初第一慧者。慧中之首故。二廣大者。照無礙法界故。三眞實者。無虛妄故。四無邊者。照無限量故。五勝者。慧中尊故。六殊勝者。尊慧中極。此亦可配纓絡經六慧。卽三賢十地等覺妙覺也。如是法門今已說者。總結前說故。

後八頌明信受難得中分二。初一總嘆法。前信器少難得可知。後七別顯難信難得。於中二。初約乘校量器少故信者難得。後有以下約事校量法深故難信。前中四。一初頌前半正明人天乘器信此者不可得故言甚也。後半釋疑。謂有疑云。我亦信受此法。豈非世四凡夫。故此釋云。今所信者。以現修淨福及由發曾聞燻力故。二次一頌明求三乘。從聲聞至大乘。展轉漸少。三次半煩明信一乘信更微少不可有也。四後半頌舉劣說勝。謂但信者尙陪難。況有能如法持誦宣說實解修行者耶。後舉事校量中二。初二頌約身力校量顯法深難信。後二約福力校量顯法深難信。並易可知。上來七分不同。明第三大段依勸演暢分了。

第四顯實證成分中三。初明現瑞現實證成。謂動地故。二魔宮下明利益顯實證成。謂降魔救苦故。三十方下明佛印許顯實證成。謂十方佛三業印故。上來四分不同。賢首品竟。

續華嚴略疏刊定記卷第四

續華嚴略疏刊定記卷第五﹝本末合﹞﹝盡第三會﹞

升須彌山頂品第十三

將釋此品。四門同前。

初釋名中二。先釋會名。後解品稱。前中約處名須彌山頂會。亦名三十三天會。若通別具言。名三十三天帝釋宮中妙勝殿會。若約所法說。名十住會。此卽從處從法。皆依主釋。

後解品名者。升登也。須彌梵音具正應曰蘇迷盧。此云妙髙也。山頂者。謂此山頂縱廣八萬四千由旬。其形畟方。四邊各有八城。中央有一大城。名曰善見。帝釋居中。有大衛殿。名爲妙勝。據實佛但往妙勝殿。品目就通。名升須彌。或是言總意別。故曰山頂。山頂之品。依主釋。若依梵本。具名應云如來向蘇迷盧山頂上品。言妙髙者。妙謂體以四寶所成。髙卽相出七金山等。俱捨第十一云。於金輪上。有九大山。妙髙山王處中而住。餘八周匝繞妙髙山。於八山中。前七名內。第七山外有大洲等。此外復有鐵輪圍山。周匝如輪。圍一世界。持雙山等惟金所成。妙髙山王四寶爲體。如次四面北東南西。金銀璢璃頗胝迦寶。乃至云。如是九山。住金剛輪上。入水量皆等八萬踰繕那。蘇迷盧山。出水亦爾。餘八出水半半漸升。謂初持雙山出水四萬。乃至最後鐵輪圍山。出水三百一十二半。如是九山。一一廣量。各各與自水出量同。﹝若依此經十定品說。妙髙山身。入水出水。皆八萬﹝千﹞由旬。山頂從廣。及餘八山。並準應釋。﹞又彼論頌云。妙髙層有四。相去各十千。傍出十六千八四二千量。堅手及持鬘恆憍大王眾。如次居四級。亦住餘七山。妙髙頂八萬。三十三天居。四角有四峯。金剛手所住。中宮名善見。周萬踰繕那。髙一半。金城雜寶地柔耎。中有殊勝殿。﹝此殿梵名﹝吠﹞制演多。此云妙勝。或曰殊勝。﹞周千踰繕那。乃至廣說如彼云云。今此明佛以自在力不起覺樹下應機現彼。故云升須彌山頂也。問何要升天說此法耶。

答有二義故。一者機感在彼處故。二者顯徳漸增勝故。問旣顯徳增。何不按次向四王天耶。

答此亦二義。一表此將說成位法故。謂十信但是十住方便。未得成位。四王住處。在須彌半。未至山頂如來成位。二表此非位與位懸隔。是以說住越彼四大王眾天爾。

二來意者。亦有二種。一顯會來。然有二義。一爲答前十住問故。二顯信是住方便故。方便旣滿。正位宜陳。故次來也。

二品來意者。前品說信徳用究竟。此品明住方便。故次來也。

三宗趣者。亦爲二種。一以十住行位爲宗。攝位得果爲趣。二明品宗者。以嚴處請佛爲宗。成後正說十住爲趣。

四釋文者。此會總有六品經文。長科爲三。初二品顯當會由致。次三品是當會正宗。後一品明勝進趣行。問前會何故無此進趣行耶。

答顯二義故。一顯此成位。前但行故。二顯前無位。總爲此位進趣行故。更無別也。問若爾者。回向是位。何故亦無進趣行邪。

答彼亦爲顯二種義故。一顯三賢位滿。總爲趣地加行故。二顯趣地加行。是無分別慧離趣相故。

就初二品。文卽分二。前一品明化主赴機。後一品明助化贊佛主伴圓備方可顯說。就前品中。長分爲八。一本會圓徧。二爾時世尊不離下。佛以應法界會身各升當處帝釋宮殿。三時天帝下十方天王各見佛來嚴殿及座。四爾時帝釋下十方天王諸佛居殿。五爾時世尊下明一切佛皆受請入殿。六爾時帝釋下樂聲止息。七卽自下天王憶念昔佛入殿自種善根。八爾時世尊下佛普坐殿。殿匆寬容。

初中二。先明能現因。謂佛威神力。後十方下明所現相。所現相中二。先明化主徧一切會赴機。後各有下明助化徧一切會說法。前中赴機所徧之處。略有九重。一徧一娑婆界內百億閻浮提菩提樹下。二徧圍繞娑婆世界十剎塵數廣大世界內。三徧圍繞一一廣剎各十剎塵數眷屬剎中。四徧娑婆種中一切世界。五徧盡華藏剎海一切世界。五徧盡華藏剎海一切種內諸世界中。六徧盡虛空界所有剎海諸世界中。七徧前一切世界各各同類皆徧法界諸世界中。八徧前一切世界所有塵中諸世界內。九徧前塵中一切剎內所有塵中一切世界。乃至重重如因陀羅网諸世界內。今此文中。但顯徧在第七重中娑婆同類剎內。余略不說。下諸結通皆約此辧。上文光覺品等所說會徧皆此準也。又此依器世間說。若約智正覺世間身及眾生世間身中所有世界乃至塵剎。亦有如前重重無盡佛皆充徧。準釋應知。問若佛徧前九會等處者。爲同時徧前後徧耶。設爾何失。二俱有過。若同時徧。何有九會後次第。若前後徧。則佛及會不稱法界。

答同時前後徧。所以者何。法界體故同時徧。法界用故前後徧。用是體用。常前後不礙同時。體是用體。常同時不礙前後。如印中字印卽同字不礙時字前後也。問經說略毗盧。但嚴華藏。如何今說周徧法界一切剎海。乃至塵剎皆其化境。

答但嚴華藏。則爲已嚴無盡剎海。若爾者經何但言嚴華藏邪。解云。爲顯諸佛嚴土行果互望無礙。一卽一切故。毗盧嚴一華藏。則已嚴淨法界諸佛一切剎海。一切卽一故。法界諸佛所嚴剎海。卽爲但嚴毗盧華藏。如毗盧望余佛旣爾。餘一一佛望余亦然。問若一佛化境則徧周法界。餘一切佛更何處化。

答一佛化徧則爲一切諸佛化徧。舉毗盧望余佛。收攝旣爾。舉餘各各望余亦然。一卽一切故。一切卽一故。如十業佛云云。文云皆見如來者。謂由佛威神故。令前十方一一會眾各皆見佛在當處會中。此文意顯前十方一切處一一會皆儼然不散。佛法界身該一切時。徧一切處故。

後明助化徧一切會說法中二。先明承佛力說法界十住。後靡不下明承佛力見佛法界身。前中法界十住者。具主伴故。一說卽一切說故。一切說卽一說故。後見法界身者。一身不分。多處恆見。此一卽一切也。多身不合。一處令見。此一切卽一也。一多同時。應感無礙。是佛法界身矣。文中有三世問及三寶等。準釋可知。

第二佛以應法界身。各升當處帝釋殿中。云不離一切菩提樹下。而上升等者。據文。則不離一切處。而升一處。約理則不離一切處。而升一切處。爲顯一切卽一一卽一切。故互舉爾。若通而言之。具有四句。一不離一處升一處。二不離一處升一切處。三不離一切處升一處。四不離一切處升一切處。問動靜不俱。去住懸別。旣言不離。何復云升。

答釋此。略以三門分別。一敍古。二辧違。三顯正。初敍古四說。一云釋迦本身不離道樹。別起應化。升於天宮。故曰不離而升也。一云不離是報身。升天是化身。二身別故不礙有坐有升也。一云不起是法身。升天是化用。一云此升天之身是不住而至。以往卽不往故。所以不起也。不往卽往故。所以升天也。如雲以不來相而來故。

二辧違者。且前三說俱違本教。此經九會。皆說毗盧遮那法界十身不分法報化故。第六會云釋迦佛者。還於十身。呼釋迦爾。故名號品及入法界品中。說摩耶夫人處。並有明文。第四師說。但明升相離故。升卽無升。不離相離相。卽無礙。

三顯正者。此佛神通同體業用。卽住是去。去卽是住。住是體徧。去是用應。應是體應。𨿽升後而不離前。體是應體。𨿽不離前而升後。然此中有三無礙六相卽。三無礙者。一去住無礙。謂不離而升故。二多一無礙。謂不離一切菩提樹下。升一天等。具前四句故。三合前二種無礙。謂佛以不離而升之身一處升時卽是前一切處不離而升故。六相卽者。一去住相卽。此有二種。一住時卽去時。二住身卽去身。二多一相卽。亦有二種。一謂一身升卽一切身升。二升一處卽升一切處。三前後相卽。此亦二種。一前會卽後會。二前時卽後時。上三各二。總六相卽也。又此帶前赴後。有相入義。至後之時二俱在故。亦有帝网義。後後之中有前前故。思之。問佛旣同時徧在九會。而不礙去住相卽者。則凡從前往後。皆應云。不離前復而往後。何故但云不離前耶。

答此顯二義。一顯相卽義。謂前卽是後故。但云不離前。則已是不離後也。二顯相順義。謂用順體故。𨿽前後歷然。而不礙同時普徧。體順用故。𨿽同時普徧。不壞前後次第故。依次第理。但說不離已經之處不說未經。以其不壞前後相故。問九會所顯。因果𨿽別。然帶前赴後。事理應齊。何惟三天會有。余並無耶。

答從前往後。理實皆相連帶。爲顯別義。故致異同。謂第二會與初會同在人間。相去非遠。故略不說不離菩提樹下。又卽由此二會相近後三會初皆舉樹下。攝普光殿。故亦不云卽此三會同詮賢位故。遞相望說帶前赴後。第六七會所詮望前相無相。別不可帶相。契於無相故。闕升天不離等說。第八會所詮行位細微。同生解中證一會頓彰五位行相。體用已融。不待帶升以顯。第九會所證入證玄妙體用一味。亦不假帶前赴後融會之爾。

第三十方天王各見佛來嚴殿座等。於中二。先明見佛彰其根就。後卽以下明嚴殿座。表嚴根欲爲法器。於中十一句。初句總。餘句別。別中前七句依報嚴。次二句正報嚴。後一句通二嚴。或天放光。或寶光故。

第四十方天王請佛居殿中二。初結前可知。後曲躬下請。於中二。先三業殷敬。後惟願下正顯願詞。前中三業文顯。語業再三者。嘆徳無盡故。善來之言。略有四義。一稱機來故。二應時來故。三不來來故。四帶法界會來故。後願詞可知。

第五佛智受請入殿者。謂根緣契合故。十方亦如是者。結前所明第七重處也。

第六樂音止息者。顯三賢行相有勝劣故。此有三說。一云十住十行止勝觀劣。回向望於住行。觀勝止劣故。以樂音息不息相。表差別也。一云住行多修會相歸性故。以樂音止息。表回向多修。以理從事觀故。以樂音不息表也。一云住行多修寂觀。少起事行。回向多修事行。然不乖寂而起大用故。以音樂息不息表也。𨿽有三說。大略相似。共無異途。任取所當。

第七天王憶昔佛入此殿自種善根中二。先明佛力令天王得宿住隨念。憶昔佛所於此植善可知。後迦葉如來下正明偈贊。於中二。初明此方天王偈贊。後如此世界下結通十方天王偈贊。前中但列十佛者。表說十住故。豈不說十顯無盡耶。不爾天王憶昔見佛種善。不至無盡故。何故天王說偈。余不說者。是所應器最上首故。問經文自雲天王偈贊十佛功徳。何故今乃科判贊殿。

答贊佛欲顯殿勝所因。偈云。如是勝徳吉祥之人。旣皆曾入此殿。當知此殿是吉祥處也。

文中十頌。一一各分爲二。初三句顯殿勝所因。於中二。初兩句標佛名略贊徳。後一句述徳者入殿。後一句結成殿勝。初頌中迦葉者。此云飲光。是飲光仙人種中現生故。取族望爲名。飲光仙者。彼仙身光能映奪人間光明使盡。如吞飲之。故立其稱。二中云拘那牟尼者。正云迦那迦牟尼。言迦那迦者金也。牟尼者寂也。或曰金仙。謂身眞金色。心恆恬寂。近瑜世仙故或名仙。三中迦羅鳩馱者。具云迦羅鳩忖馱。此云所應斷已斷。惑業苦也。四中毗捨浮者。正云毗濕婆部。言毗濕婆者。此云徧一切也。部者自在也。謂普於諸法。自在無礙故。或云徧勝。五中尸棄者。正云或棄那。此云持髻。或云有髻。六中毗婆屍者。此云淨觀。或云勝觀見。亦曰勝見。亦曰徧見。七中弗沙者。正云勃沙。此云增盛。八中提捨者。正云底沙。依西域訓字。底是底邏那。此云度也。沙是皤沙。此云說也。謂說法度人故。或曰說。已當說法故。九中婆頭摩者。此云赤蓮華。十中然燈者。智度云。此佛從初現生乃至成佛。舉身常光。如然燈故。或曰錠光。亦其義也。此十佛中。後七是前莊嚴劫佛。如何曾得入此殿耶。本疏兩釋。一據世劫等相入故。二約處有粗妙。粗者隨劫壞滅。細者常存。如法華云。天人見劫盡大火所燒時。我土常安隱故。又如維摩云。梵王見淨。舍利弗見穢。亦其類故。後結通中二。先牒前。後十方世界下類通普結可知。第八明佛普坐殿。殿忽寬容。此依業用門。同體卽成。小大無礙。亦名廣狹無礙。結通可知。

須彌頂上偈贊品第十四

將釋此品。四門同前。

初釋名者。須彌頂上是處。偈贊是法。此卽須彌頂上之偈贊法。依處以標顯。依主釋也。若依梵本。具名應云如來於須彌頂神變集會菩薩說偈品。此卽如來於須彌頂之神變集會菩薩說偈。依主釋也。品字望所詮。亦是依主。

二來意者。前品明化主應機。是當會遠方便。今此明助化說偈。是當會近方便。故須來也。

三宗趣者。此中以集眾偈贊爲宗。成後正說爲趣。

四釋文中三。初明集眾。二爾時世尊下明放光。三爾時法慧下明偈贊。

初中二。先辧此方。後如此世界下結通諸剎。前中七。一佛力者。集眾因也。二十方各有下明眾集大數。三從百佛下明來處近遠。謂前十此百。顯漸增之相。四其名下辧列其名。同名慧者。表十解故。五所從下明來處剎名。同名華者。表此解慧依無著故。六各於下明來處剎中。同名月者。表解開敷十行華故。七是諸下設般列坐。後結通者。十方世界皆同具前七門事也。本疏云。問準此結通。卽於十方盡空世界。皆有菩薩。而來集者。且如東方過百剎塵數外。亦有眾集。未知彼因陀華界爲在何處。余界亦爾。

答彼百剎塵數外眾集之處。彼因陀華界。還從彼向東百剎塵數外。與此相似。余界亦爾。是故諸會各見本眾來集。不見東眾過向西。亦不見西眾過向東。以諸本會處定是多集眾普應一爲一切。如佛普應一爲一切普應。余可準思。

二放光中五。一放光主。謂世尊也。二放光處。謂佛足指指能令身住立。表十住成位不退故。三光數。四光相妙色。表住中慧解細密而照。五光照處。謂十方盡空世界須彌頂上佛會皆現。此則一光照一切。一切光亦爾。重褺無礙。無不互見爲一法界大會也。

三偈贊中十菩薩說偈。卽爲十段。初一是總。餘九是別。以法慧是說法主故。通敍此會本末事意。總顯佛徳。餘九別嘆佛理教等。

初中十頌分二。前七敍會中事。後三舉因釋成。前中一敍此品放光。二敍前品天王請佛偈贊。三敍此品中菩薩來集。四次二頌敍集眾結通。初一敍菩薩名剎皆同。後一辧佛名同。五次二敍佛不離覺樹下而升天等。初一明恆在一切閻浮會。後一明普在十方須彌山頂皆佛神力。

後三頌舉因結果。初一舉因。謂佛於過去。徧彼諸剎。發心求佛。常發此願。依願行滿。今成彼果。後二明依前行願得普徧大用。一身云普徧。二慧光滅暗。可知。

第二一切慧中。十頌分四。初三明佛非妄見。次三明解眞睹佛。次三明簡妄異眞。後一推功歸本。就初三頌。分二。初二明迷理依我見佛𨿽見如盲睹。於中。初一顯因。後一辧果。其顯因頌中。梵本云盡於多百劫依我見導師。彼於救世者。不能知法理性。後一頌明順理觀蘊等惟是假名。梵本云。觀察此諸法自性不可得生滅悉皆如。但示現名字。言示現者。如幻相故。

二次三解眞睹佛中。一明佛離生滅。上半眞境。下半眞見。二明佛泯能所。謂無所取無能見。上半初句標法體。次句泯也。下半上句明法卽是佛。下句顯法體離圖度。三明見益。上半顯所知。下半辧益惑盡故。

三次三簡妄異眞中。一不了相是無相相故而作有取故不見佛也。二了相是無相。不隨生住滅等大三相遷。𨿽住無所住故。𨿽徧而不動故。三由了前相無相等。所以見佛眞體無礙惑也。

四後一推功歸本中。上半牒前說。下半述己聞。

第三勝慧者解佛勝智之慧故名也。十頌分四。初三明妄執不見佛。次二明了眞見佛。次四諭況得失。後一推功在本。就初三中。初一總標所見能見眞妄異故。妄見不到眞境。上半標眞境有三。一智徳廣大。二不爲滿徳輙見三世無與等。下半標非妄境。謂可破壞故名世。墮虛僞中故名間。佛非如此思所到故。云莫能及。後二別顯。於中。初一明以相取佛故不見佛。由佛非倒根境故。梵本云愚夫思佛時。生想不如理。若於佛離見淨治一切想。後一明以體取佛故不見佛。由佛非漏蘊爲體故。或取蘊幻相。不識實性。故名迷惑無知者。此二頌或前約凡夫見。後約二乘見。

二次二頌明了法實性見佛者。異前小執。兼異權大。於中。初一明了性見佛。後一釋了之行相。前中旣了蘊性非品守性。則己亦乃見佛法界身云。所以者何。由了相卽性見卽性根之相故。不同余宗。後釋了行相中。上半釋前上半。下半釋前下半。就釋上半中。約前後色心相望無性。佛以無性成故。了此卽爲見佛。謂由前蘊滅。後蘊方生。後蘊續起。顯前開導。此則相望成緣。各無自性無性之性卽是佛體。是故欲識佛體。先當觀蘊起滅也。涅盤二十九云。師子吼言。世尊。如佛所說。一切諸法有二種因。一者正因。二者緣因。以是二因體無縛解。是五陰者念念生滅。如其生滅誰縛誰解。世尊。因此五陰生後五陰。此陰自滅不至彼陰。𨿽不至彼。能生彼陰。如子生牙子不至牙。𨿽不至牙而能生牙。眾生亦爾。云何縛解。佛言。善男子。諦聽諦聽。當爲汝說。如人捨命受大苦時。乃至云。眾生業果亦復如是。此陰滅時彼陰續生。如燈生暗滅燈滅暗生。善男子。如蠟印印泥。印與泥合。印滅文成。而蠟印不變在泥。文非泥出。不余處來。以印因緣而生是文。現在陰滅。中陰陰生。是現在陰終不變爲中陰五陰。中陰五陰亦非自生。不從余來成。因現五陰。生中陰陰。如印印泥印壞文成。名𨿽無差。時節各異。釋曰。由緣因故。則前滅後生。成緣起相。由正因故。後緣起相無性所成。是故生滅恆相續但不相至。故中論第四云。若因前五陰。有後五陰者。應是從他生。如縷應作布然縷無布。下半釋前下半者。續成前文了性見佛也。

三次四頌諭況得失中。初三諭不見失。於中一𨿽有因闕緣失。二𨿽有緣因障失。謂心有障故不淨也。又亦無淨信心故。三𨿽有緣闕因失。謂無見理之慧。後一諭前眞見之得。謂除無明翳。離妄想色。絕諸法見。方得見佛。此無見之見。

四後一推功歸本。上半牒前。下半述己爲離己我慢故。又令法成鉤鎖故。

第四功徳慧者。解功徳法之慧故名也。十頌分七。初一頌明凡夫迷眞。妄執異法爲眞。卽諸外道數勝論等。執冥性神我等。廣敍如前第一記中。由彼妄執。不識實性。故致輪回。云云可見。

二次一頌明二乘學有執心外法有實自體。若說若思。皆妄非眞。由此法執障眞惟心也。

三次一頌明初心菩薩教學者。但謂外壞八識變現。非如來藏第一義心無不了。此將何正慧。爲菩提因。慧旣顚倒無惡不增長也。

四次二頌明不見佛爲損。佛以法性爲體。若不見法性。卽是不見佛體。於中。前一頌半正明無法眼見佛故損。後半頌明觀修法眼觀佛。

五次二頌明是佛爲益。於中。前頌得了眞智如佛知法性益。後頌得了眞智如佛知法性益。後頌得了俗智如佛見世間益。

六次二頌釋前見法性。於中。前頌釋見行相。後頌上半釋法性體。下半釋佛覺此法性亦令眾生覺此。七末後一頌推功於先。

第五釋進慧者。以勤觀眞理故名也。十頌分三。初一癡妄之失。次八明眞悟之得。後一推功顯實。初中上半壞淨眼。下半由癡不見佛。

二次八中。初二明所執無相觀。前一離所取。後一離能取。前中論說徧計所執有二義。一情有。二理無。此中上半知於情有名如實不倒。下半知於理無名本眞見佛。如迷木見鬼知鬼是迷有。名如實知。知鬼本無舉體是木。名知妄本眞。所以者何。由見鬼者則不見鬼。見本者乃見鬼故。二離能取中。以前所取旣盡。能取應息。上半明存能見。卽爲垢障智不見理。下半明離能見則智見理佛。如見鬼則不見木離鬼方見木。迷悟相翻。理數皆爾。次三明緣起無性觀。一遣所緣。二泯能緣。三辧觀益。初中明依他。有二義。一幻有。二無性。於中。上半緣起世間。但是言說幻妄。下半知卽無生。方名見世。二中泯能緣者。初句牒前見世間。若此見見於世間。此見卽是世間之想。如實言之。見與世間無異。如是知名眞見。三中觀益者。初句牒前等觀。下三句顯四益。一離妄。二斷障。三證無漏。四用自在。後三明圓成無性觀。一牒前二性無。二正顯眞性。三明觀益。初中。上三句明前二性皆無所有。下句辧無之性本淸淨故。二中顯眞性者。上半明眞性體有相無。下半明離言成觀。三中明觀益者。一於法離妄想。二不樂著法。三證理不待修。四見佛益。

三後一推功顯徳可知。

第六善慧者。積眾善而見理故名也。十頌分五。初二舉佛實徳。次三明佛說法。次二泯能所見。次一結知佛及法益。後二推功徳結。初中。一佛徳希有。二能見者難得。前中初兩句顯利他徳有二種。一希現令欣。二勇健益物。下句結徳歸佛。次一句明自利徳。亦二種。一離所知障垢。二煩惱障解脫。下句通結二利。後見者離得中。上半述自所見。下半積智方睹如也。

二次三明佛說法相中四。初一頌明眾生卽法性。初三句會相歸性。下句引說證成。前中上二句。言速歸盡等者。謂有爲諸行當相卽盡。不待遷壞。此盡是無盡盡徳。無自性卽是法性。法性體常故名無盡。如上文云。無盡平等妙法界。上下斯文。其例寔繁。勝鬘云。如來色無盡。亦此類也。次句辧體諭顯。下句引說證成。並可知。二次一頌明能說同所說。於中。上半會相。上句牒前引證能說。下句惟所說無性故亦無說。下半出因。謂能說自性是無盡法性故。得會相盡。卽性其相。盡是不盡盡故。名難思也。三次兩句明法性非眾生。謂法性是常。眾生無常。前會相歸性。明性相不離。今顯不卽。四末後兩句。明知此眞實非卽離義。則見佛也。

三次二泯能所見中。一無能所爲能所。謂眾生性空故。卽以無眾生而作眾生。稱此而見。見亦如彼。故以非見而爲見爾。下半釋成。謂以見及眾生俱無性故。二遣能所而現眞性。上半遣能所見及彼見者。下半不壞眞性而現了知。

四次一結知佛及法益中。上半結如上所知佛及說法。下半辧知利益。謂如毗盧遮那佛光照世間。此人亦當成就此益。五後二頌推功總結。初中。上半佛示一道法。下半進慧說爲多。後中上半離有無想。下半見佛住眞。

第七智慧者。聞慧究竟照佛境故名也。十頌分四。初一顯自名義。次六凡愚違理不見佛。次二頌順理見佛。後一釋佛名義。以顯其至理。初中。上半聞教生慧光。光卽照用。下半普照見佛。

二次六中。初一人執違理。上半明理實無人。下半橫計造業。梵本云陰處此是諸眾生苦中眾生以自性不亦於中有少許。此是假言說。回文應云陰處諸眾生。以眾生自體於中無少物。但是假言說。二法執乖理。上半起法執。謂觀身實相。凡愚計內等法實。下半明佛超彼執故非彼見。三無二空慧眼不見。上半失益。謂以二執障翳慧眼。不睹眞理。故不見佛。下半具損。謂由二執故。於生死海。多劫流轉。四釋彼生死。謂諸凡夫具惑業苦。乖理違諍故爲生死。二乘之人以永斷名爲涅盤。就實無故。云二俱不可得。五明二乘人執著。前二乘大乘道。六於佛執取故不能見。

三次二順理見佛中。一頌三句顯法超言。後一句明佛亦爾。

四後一釋佛名義。以顯其理。於中。上三句顯義。下句結名。謂佛旣永斷分別根。根卽法執。明知離妄方見佛也。

第八眞實慧者。以見佛法界眞實身故名也。十頌分五。初五顯佛名能益聞者。於中。初一明令知聞佛名益故寧受苦得聞。後一明昔不知不能忍苦求聞。所以至今流轉。

二次一釋前名有何義聞獲斯益。釋云。於眞俗境。無倒現證。無倒現證者。照和合相卽非和合相故。如是覺照究竟成滿。名無上覺。

三次二顯前名下何體立此名邪。於中。初一釋義。後一辧益。釋中。依體立名。名不異體。名詮自體。體不異名。名旣無合爲義。其體亦然。益中可知。

四次二重顯前名。於中。初一明能覺智稱眞俗境而覺。謂於眞境覺實。俗境覺不實。覺眞境外無俗。俗境外無眞。二境鎔融。非卽非離。爲究竟解。名佛也。後一明離能所覺。謂離能覺智。無別所覺境。離所覺境。無別能覺智。以一性故。一性故如此覺了方名能所覺。由二俱離。下句結云一法不可得。

五後三重顯前名體無和合義。於中。初一顯諸法無依。以一多緣和合故。離和合相也。次一明諸法無能所作。以從妄想業緣所生起故。諸業緣中。一一望余。爲一多和合作果故。無能所作。後一明諸法無住。初三句釋。以諸緣業果無能所作故。諸法名體。定安一處竟不可得。下句結成。謂諸佛住此無依無作無住畢竟不動成眞體。得覺名也。

第九無上慧中。十頌分三。謂初一頌釋自名義。二次八頌顯佛勝徳。三後一頌推功及結。初一可知。

二次八中。前六明佛內證徳。後二外化徳。前中初二明所證深。次二明能證離。後二泯能所證。就初二中。總五義。初頌初句標所證。故云佛所得處。於中四。一非緣所作。亦離所作證。以離境界相故。二非分別所及亦離差別相。三非五識得故。無粗者也。四非意識知故。無細者也。後頌初句亦標所證。於中。一義謂無爲。不墮數故。正覺離數者。此以能顯所也。下句結所證。次二中。初四義。一標智及用普。二用益。謂滅眾生惑。三用無所用。照相離故。四非用而用。無照照故。滅眾惑故。後頌六義。於中。初五義釋前照相離。謂一滅惑暗時。智自反照。不取此用者自相。故不著也。二卽由此不起所用有自相。故無念也。三不恃此用有功能。故不染也。四用於境無二別物相對故。無住也。五照境時不作分限相故。無處所也。後一義釋前無照照故。云不壞法性。性卽體也。謂智用皆是法。皆有體故。後二泯能所證中。初頌上半正明泯能所之二。二旣不立。一亦不存。以一斯二。說一還是二故。下半贊智巧證如斯之處。後頌泯無二之迹。所以者何。若存二無。還卽是二。以無離有立故。無二亦泯也。三界一切空此離有無之無性空。非對有之空故。中論頌云。執有名爲常。計無則爲斷。若離於有無。是名眞實空。執有取體相。執無著無體。不存於有無。是故眞實觀。下句結益可知。上來明佛內證徳竟。後二明佛外化徳中。初頌教住正法。上半總教。下半令住無所住見身實體。後頌釋成見自身實體。上半釋身。謂非身爲身。以緣起無性。故云非起。此釋非身也。又卽此無起而起。故云現起。此釋而說身也。下半釋見。謂身旣非有。見亦如身。觀身旣爾。故云是佛無上身。亦可見自實體。卽是見佛身也。

後一推功及結中。上半推所說。下半結聞益。

第十堅慧者。了佛境界淨慧增固故名也。十頌分三。初六顯佛大悲徳。次三明慶遇見聞。後一結贊無盡。初中一總標。謂上半能救。上句智光廣大。下句悲願勇健。下半爲物出興。二別顯大悲見物流轉。三惟佛能救。四佛及菩薩方能與樂。五佛及弟子亦爾。六標見聞獲益。

次三慶遇中。一慶己見聞益。二同會菩薩同斯見聞宿緣力。三慶重見佛增淨信喜。而得贊說佛智無盡。

後結贊中。上三句結能贊人多復各贊徑多劫。下句結佛徳深廣說猶不可盡。

十住品第十五

將釋此品。四門同前。

初釋名者。創此得位不退名住。又諸佛法界慧能安住故。本業下卷云。住空性位故名爲位。乃至云心生一切功徳故。不名地。但名住。住義多種依則說十。總言十住。帶數釋也。依梵本中。具名演說菩薩十住品。菩薩是能得十住法之人。十住是所得位法。此皆所詮也。演說是開顯爲能詮也。謂於此品。開顯菩薩得十住位法故。若依此釋。則通有四種。一依主釋。謂菩薩之十住故。二帶數釋。約十顯名故。三有財釋。十住是菩薩所有故。四持業釋。人法相卽故。

二來意者。前二品是當會中序。自下三品是其正宗。故次來也。

三宗趣者。以十住解行徳爲宗。成後十行爲趣。

四釋文者。就此正宗三品經文。卽爲三節。初解。次行。後徳。就初品中。分二。先長行。後偈頌。前中七分。一三昧分。二以三昧力下加持分。三法慧菩薩下起分。四告諸下本分。五佛子云何下說分。六爾時佛神力下瑞應分。七又以佛神力下證成分。

就初分中。文四。一入定人。謂法慧菩薩。何故此菩薩入者。是眾尊故。顯此十住是慧解故。二承佛力者。爲顯隨順師資義故。示此菩薩無我慢故。三入定意者。有五種。一顯所說法非思量境界故。二以此定是法體故三顯非證不說故。四觀機審法故。五爲受佛加故。四定名者。謂標人別法。及簡非果定故。云菩薩能發巧慧故。稱方便巧慧。多門故曰無量。三昧具言謂三摩地。此云等持。具如前釋。

第二加分中三。一總辧能加。二爲增長下顯加所爲。三善男子如當下正明加相。初中六。一顯能加諸佛方所望行爲劣故。云千也。後佛數同此。釋各字二義。一十方各。二就一一方中。諸剎相去。各有二千。下彰能加佛數。十地論云。何故多佛加顯於法及法師。增長恭敬心故。又顯一切佛同說故。此通因果二人說也。三皆同下顯佛名同說法菩薩者。有四意故。一明得法不異故。二此菩薩聞佛同己名已。重增踴悅故。三顯住中說因果同故。四顯諸佛於住門顯現卽名法慧。以法力故。法爾故。四普現其前者。顯彼十方佛不來而至故。五善男子汝能下。彰得深定。言汝能者。顯余不能故。所以者何。入此定者。希有難得。自非十方佛力毗盧宿願及現威神並自善根。余無能入故。問佛何舉定名。於眾中嘆耶。

答爲欲令眾各知渴仰故。六善男子十方下明得定因。文中二。初別顯。後入此下總結。前中二。先明正顯得定因。後亦是下轉顯加因。謂入定則加持爲因。加持則願等爲因。所因𨿽異。然加定同時。後當具釋。前中諸佛自述由己等力加者。佛若不說。眾則不知。法慧在定。不應說故。爲令大眾生敬仰故。多佛加同名加如前顯。後轉顯加因中三。一毗盧宿願。二毗盧現力。三自善根力。十地論云。彼佛先作是願。今復自加。何以先有此願者。佛曾過去見有斯事。卽發願故。後總結中二。先結入定因。後結說法因。問加之與定。何先後耶。若先定故後加。則不應云汝能入此三昧。此是十方諸佛菩薩共加於汝。又是毗盧。乃至云及汝善根力故。入此三昧。若先加後定。則不應在三昧分後方說加分。又十地論。加分釋云。何故加爲說此法故。不言爲入三昧故加。又彼釋意加中云。何故惟加金剛藏。不加餘者。以是菩薩得此三昧。余不得故。旣俱文證如何會通。

答據此等文。似各前後。理實二事同時成就。所以者何。若未定而加。則發心不能勝致諸佛加持之力。若未加而定。則自力不堪入此深定。是故正加時入定。正入定時受加也。

二加所爲中十一句。前十別辧。後一總結。前中一爲令未得十住菩薩聞說住已。增長無師自然智故。二爲令證得無礙法界故。三爲令了知所化種性故。四爲令往所化處無障礙故。五爲令自行無障故。六令得勝善增化法故。七爲令得佛證眞智故。八爲令悟佛了俗智故。九爲令知所化根故。十爲令得陀羅尼辧才故。後一總結爲欲發起未入十住菩薩令進入故。

三加相中三。初語業加。次是時諸佛卽與下明意業加。後是時諸佛各申下明身業加。初中何故先語業加者。因前語便故。何以語加者。令增辧才故。辧有二種。一他力辧。二自力辧。經云承佛威神故。而演說法故。又此勸承力說卽爲加相也。

二意加者。令益智故。文中三。先加。次何以故徵。後此三昧下釋。初中與十種智。一無礙者。謂四無礙解智。說法所依故。二無著者。是無著辧才智。謂於所說無所著故。三無斷者。是任放辧才智。不待說次。言詞不斷。處處隨意。不忘名義故。四無癡者。明了文義無癡暗故。五無異者。所說同佛無差別故。六無失者。不求名利說故。七無量者。於一切法一切器。隨所應說。無限量故。八無勝者。非菩薩智所能通。設余佛智亦不可勝故。九無懈者。說法無疲倦故。十無奪者。無有能相映奪令暗昧故。依此辧說無有制伏令退屈故。次徵者。謂諸如來有力有慈。於諸菩薩。能與能普。令何獨與法慧十智。故後釋云。此三昧力法如是者。謂由法慧得此三昧。三昧之力。法應招致諸佛力加。故十地論云。以是菩薩得此三昧法。餘者不得故。

三身加者。令增威力故。令起三昧故。文中四一諸佛者。顯多佛加故。多義如前。二各申者。顯多佛同各觀觸頂不相障礙。是相卽自在故。又各不離本處。手復不長。此是延促無礙。亦去者。住無礙故。三右手者。顯佛隨順法慧所說。亦彰法慧所說稱順法界及所作故。四摩頂者。顯法慧所說。上稟尊力故。

第三起分者。略由四義故從定起。謂一三昧事訖故。二已得勝力故。三說法時至故。四定無言說故。如十地住起分中釋。

第四本分中二。先明住體。後彼菩薩住下辧住相。前中二。先對前後諸位料簡。後正釋文。前中。何故十信不明此者。未成位故。此是位體故。何以故此名住處者。謂此菩薩大菩提心。以三種心。爲其體。一直心。二深心。三大悲心。𨿽三賢十地。同此三心。以爲體。然欲簡別賢上中下故。各寄一心。說爲體性。而此三心。凡有其一。必具餘二。闕則非也。今此住位由是慧解。直心相顯。慧爲眾行所依故。名住處之。舊經譯云種姓者。四種姓中習種姓也。五種性內菩薩性也。種性之位。亦住處故。中賢位體名爲行者。由是菩提心體中深心樂修一切諸善行故。舊經譯爲行業。是也。上賢位體名大願者。由是菩提心體中大悲心救護一切苦眾生故。謂彼菩薩位相漸髙。大悲轉厚。將前稱理所修行海。一一回向一切眾生。令離苦得樂故。十地位體名願善決定者。地位最勝體具三心。菩提心中大悲爲首。故舉其首。攝餘二心。但云願也。故十地論釋云。顚善決定者。如初地中說發菩提心。卽此本分中願是。是故菩提心爲諸位通體。亦爲總句。餘句依之而建立故。十住十行無大善者。表位劣故。大善卽是徧眾生界攝化利益之大用故。

後釋文中四。一菩薩位處。二廣大與法界等。三與虛空等。四住三世諸佛家。初是總句。謂此菩薩住處廣大。與法界等。乃至住三世佛家。言菩薩者是能住者故。住處者是所住處。謂菩薩假者所生。不簡淨土穢土。六趣四生貴賤貧富。但有增長菩提心處。願生其中故。菩提心是菩薩住處。餘如前說。

二廣大與法界等者。謂此位菩薩大菩提心。是一切佛根本。故廣大也。法界故大也。此廣及大。皆等大法界。故云與等。此句準論。是勝善也。謂大法界故。是勝善也。大法界眞如觀。勝諸凡夫及二乘。智淨故是勝善也。大善巧說大乘法故。勝善也。

三與虛空等者。謂大菩提果。依菩提心體中正念眞如法生故。如色法依虛空立故。此文準論。是因善也。因有二種。一無常愛果因。謂大菩提。於有爲界。不可愛相故。二常果因。於無爲界。顯離障性故。此亦則爲生了二因。義如常說。

四佛子菩薩住三世諸佛家者。此位菩薩。於菩提心三種體中。是初直心。以此亦名十解位故。𨿽此三心。非卽非離。能依非卽。常正念眞如法。直解菩提心。此心卽菩薩生處。故名佛家。三世佛無別。故云三世。準論。此名不怯弱善。謂由此必諸佛護念。此位不慮。解心不明。於位有退。是故總名不怯弱善。上來四種。若於地上。無分別智。證理必然。名爲決定。若於地前。隨行勝劣。各得自位。必無有差失。名爲決定。

後明住相中四。一牒前許說。此總句也。

二諸佛子下標數引證。謂三世佛果。無不皆由十住爲因。是故同說。

三依數列名者。一發心。謂經十千劫。修信行滿入位不退。創發大心。名發心住。此發心卽住。是持業釋。本業云。一劫二劫一恆二恆佛所。行十信。信三寶常住。修八萬四千度行。不作邪見。乃至云常隨佛。多聞多求。方便始入空界故。二治地者。修治前心。令離過失。於八萬四千法門。淸淨明白。心有生成住持之義。故名爲地。從諭立稱。修治之地。依主釋也。三修行者。修無性觀。長養諸行。此修卽行。持業爲名。四生貴者。生在佛家。種性淸淨。是最尊貴。依主名也。五具足方便者。多習無量善根故。謂帶眞隨俗。修習萬行。是巧方便。亦是具足義。此具足卽方便。持業爲名。若準下頌中。具足度生善巧方便。卽是具足之方便。依主釋也。六正心者。成就第六般若故。謂聞違順音。住平等忍。不隨相故。正之心故依主釋也。七不退者。入於無生畢竟空性。心常行空無相願故。謂止觀雙運不爲緣壞故。此卽從他受稱。八童眞者。心不生倒。不起邪魔破菩提心故。謂修眞如觀。成離染行故。此童卽眞。持業釋也。九法王子者。從法王教生解。常紹佛家故。謂應機巧說。紹繼佛故。此法王之子。依主也。十灌頂者。從前九住空觀。得無生心。最極故。謂位滿行成。諸佛法水注其心頂。從諭名故。如輪王子。將紹王位。令四剎利種各持金鍾。盛四海水。灌其身頂故。此卽從諭得名。非六釋攝。或可從諭。同依主釋也。

四是名下總結顯勝可知。

第五說分中。釋十住。卽爲十段。

初住中二。先徵起名字可知。後此菩薩見下依名廣釋。釋中二。先明自分。是護煩惱行。後佛子此菩薩下。明勝進。是護小乘行。前中二。初明發心緣。後此菩薩緣下緣難得法。前中十一句。初十句別釋。後一句總結。別中。一見佛貌嚴。二見佛相具。三見佛爲樂眾見。四知佛難遇。五見佛威力。六見佛神變。七聞佛與授記。八聞佛與教誡。九見苦眾生。十聞佛爲說菩薩藏。法界一段總結者。謂旣緣悲智之境而發心。是故不求世間及二乘果。以彼不永能拔濟故。後緣難得法中三。初標。次列。後結。標謂十種智力佛果方獲。故云難得。列名中略釋如前法品。廣在別章。後結可知。

後勝進中五。一標。謂此菩薩者。卽此位菩薩也。進求勝位故。須勸勵故云勵也。下並準此。二徵可知。三依標別列。一勸勤供佛。二勸樂住生死心無厭。三勸爲主化導。四勸爲物說第一妙法。五贊勸學佛無能制力。六勸修種如來相善根。七勸生佛前。八爲說等持勸修。九勸令摧生死輪。十勸令與苦眾生作歸處。問此中第二句勸樂住生死。第九句勸生佛前。贊離生死。如何會通。

答此意爲令自他成不住行故。謂前一句是卽智之悲。𨿽樂出離生佛會中。而未曾捨三有救護。後二句是卽悲之智。𨿽樂住生死。而常近佛。摧生死輪。互舉似違。通論是一。四重徵意云。以何益故。須此勸邪。五重釋意云。爲令得二種益故。文中二。先明別益。欲令所發大菩提心得增廣故。後有所聞下明諸住通益。此有兩釋。一云聞重生解。要由善知識。爲增上緣故。云有所聞法。然其生解。從自種起故。云卽自開解。不由他悟一云多聞重習。𨿽依善知識。然此聞燻不離自心。第一義諦心中無別他故。是以解籍師資。則云有所聞法也。師及所說不離自心故。曰卽自開解不由他悟也。下文云。𨿽知前諸法悟不由師。求善知識常無厭足者。語𨿽翻覆。會意同耶。上兩釋中。後解爲勝。下諸住中並準此釋。

第二治地住中。徵釋同前。分判釋內自分勝遠亦同前判。就自分中。於眾生。起十心。有二義。一於一一眾生。各起此十心。二爲辧此十心差別故。對十種眾生釋異。初一總。謂欲聞令得出世故。二於苦眾生起救拔心。三於貧財起給施心。四在不定聚者令住正定聚。五剛彊者憐湣。六柔耎者攝受教發心。七已發心者守護不令退。八劣己者將爲齊己。九齊己推爲師。十過己者敬同佛。此十心略同第二地。依大悲利益眾生。或增上五義。同第四集義非集果義。讀誦者知後勝進中。文五同前。標徵可知。釋中十法。一勸眾生讀誦至教。廣聞義理。二閒處思前所聞。三思有疑就師。四問師及與餘人。言聞以柔語小語。不現語難相語。令前人心悅語。五問師及說法翻八非時。六不以勝負說法故離怯也。七觀境了惟心。又義亦是前有疑問師蒙決之義。八旣了惟心。順觀修行。九旣順觀行。離異熟愚眞實義愚。十旣離二愚。習所成性。不可攺動。又於義明了。自無猶豫名不動。又心自明了不爲他悟。亦名不動。四重徵意云。何不但修前自分行。更須此勸他故。五重釋中文二。初別後通。別益者。謂但自分修治。非令悲增。旣自分心辧後勸勉他。方得悲增長也。後通益者。如前可知。

第三修行住者。梵本中。名瑜伽住。瑜伽此云觀行。觀之名皆順所詮。如文可見。文中徵釋自分勝進。皆同前判。自分中四。一總標。謂於蘊處界等諸有爲法。修十觀行。二徵數可知。三列名中。一無常者。是總句修行。此觀漸頓不同。漸有二種。一約時分位。二約性差別。前中三。一觀蘊等遷流性一期分位無常相。二觀剎那生滅無常相。三觀自體不成實無常相。二約性中亦三。一觀所執性。是無物無常。謂無物可常故。二觀依他性。是生滅無常。謂行隨故。三觀圓成實性。是離不離無常。謂障無障別故。如辧中邊說。頓者觀蘊等生滅相卽不生滅。所以者何。法若有實生滅。則無常故。說身無常不厭身故。二苦者觀蘊等逼迫性。洞達空無所起故。所以者何。蘊等相盡。卽性透徹無餘。由是違觸本來不起。以不起方有苦也。約三性觀。亦如中邊論說。三空者。觀蘊等究竟無所有故。又所執無相故空。依他無生故空。圓成無性故空。四無我者。觀五蘊界等中無主宰故。不自在故。又蘊等中我與無我。無差別故。所以者何。我以無我爲自性故。五無作者。觀蘊等中假者旣無。何有所作業。六無味者。業因尙無。況有所貪五欲實味。七不如名者。依名召體。推體非有。無體何以當名故。又如者稱順也。觀蘊等名體皆因生緣成待對假立。各無自實可相稱順。體若不如名。名豈有邪。名卽是法。名亦有名。展轉相望。皆無實體。廣釋名義。不相稱順。如無性論第六四尋思觀處說。八無處所者。觀蘊等相。本無生起。離住方所。若在方所。則是有生故。九離分別者。觀蘊等無生。則離分別。分別卽是差別異名。梵語通故。又心蘊相盡。誰有分別故。十無堅實者。觀蘊等虛假如幻幻相本盡故。

後勝進中。五初標。二徵可知。三列名中十句。準頌各有二義。一觀其事相因緣差別委細歷然。二觀彼事相平等一性。四徵可知。五釋中二。初別益者。欲使觀理事鎔融無障礙慧得明了故。二通益準前。

第四生貴住中二。初徵可知。後此菩薩從聖下釋。釋中初自分內四。一釋名及標數。生貴之名。準頌及此文。總有三種。一約教。謂此菩薩從多聞燻習等流無漏教法。而生其身。此卽教法實爲尊貴故。斯文是也。二約理。謂此菩薩悟平等理。得其自體。此卽理法實是尊貴。故下頌云。了達諸有無所有。超過彼法。生法界。三約佛。謂此菩薩生佛種中。此卽聖種尊貴故。下頌云。佛子於法如是觀。從佛觀生名佛子。準此三說。會之則一。所謂因佛聞教。因教會理。展轉相由。不相離也。二依數總徵可知。三依徵別列。於中。一於法界生勝解不退。二信佛心堅。三觀法寂滅。四至十皆了虛妄。所以者何。眾生依正皆妄因果故。菩薩離言念以言中。謂涅盤爲寂靜無住等。亦爲妄也。四結數可知。

二勝進中五。初標。二徵可知。三所謂下別列十句分二。初九約以性從相故。說三世佛法。佛所得法。名爲佛法。謂菩提也。後一約卽相之性故。說三世佛平等也。前中三。一解佛菩提。二依解起行。三依行得果。後一約卽相之性者。謂三世及佛差別歷然。而卽平等一性也。四徵意云。何以勸學此。故五釋中二。初別益。意云此菩薩生三世佛種中故。卽應知三世佛及法相性鎔融之義。不爾不名生佛貴種。由此知故則眞俗平等之智增進也。二通益準前。

第五具足方便住中二。初徵可知。二此菩薩所修下釋。釋中自分內十句。初總。余別。總中云此菩薩至皆爲九字。貫通諸句。言救護者。免濟在苦厄者故。二饒益者。令修善故。三安樂者。令得善果故。四衰湣者。令不著樂故。五度說者。令修出離行故。六離災者。令離三災八難故。七出生死苦者。令出分段變易二種生死苦故。八發生信者。授八正法令除疑故。九調伏者。授與三學故。十證涅盤者。令得究竟三徳果故。

後勝進中五。初標。二徵可知。三所謂下別列中十句分二。初六知諸眾生數量眾多差別。後四知彼眾多差別卽無差別平等一相。前中一無泥畔。二無分限。三非算計知。四非節度得。五色數廣。六非秤量盡。後四中轉釋之。以第四。釋第一。第一釋第二。第二釋第三。遞相顯意。謂一無自性者。蘊處界等俱緣成故。皆無自體。二由法尙無性故。假者何有三。假者旣空誰復造業。四能起之業尙無。寧有所起之果。四徵意同前。五釋中二。初別益內。意云欲令此菩薩知眾生數量眾多差別。卽非數量眾多差別。卽非數量眾多差別。而亦不壞幻相。歷然可見。令此解心轉增勝故。二通益同前。

第六正心住中。初徵。後釋。釋中自分內四。一總標。二徵數可知。三列名中十句分三。初四約所教三寶及行修音聲忍。次三約所度眾生修音聲忍。後三約所知法界修音聲忍。此十皆云於佛法中心定不動者。聞贊不加珍重。毀不起輕慢心。如故不攺動也。上句顯非世間剛猛心頑愚心同。上句云。於佛法中者。非無記不善愚迷等心故。下句云。心定不動者也。知諸法自體故。無性理故。如幻如夢故。無分別故。於贊毀不見二相。由此忍解正解正見不動。如覺者知夢。幻師知幻。彼等豈復取幻相夢境爲實邪。就初四句中。三寶及行是菩薩所欣仰境。聞贊應喜。聞毀應惱。由知贊毀同一無性故。無分別心不動也。次三中菩薩度生悉欲令盡。聞少無垢。易度應喜。聞多有垢。難度應憂。然則不爾。由前義故。準思可見。後三中法性離於數於數量成壞有無。今旣聞之。理難忍受。由前道理正念思惟故。於彼言。無所動亂也。

後勝進中五。一標。二徵可知。三別列中十句準頌。此菩薩常樂聽聞此十法非修觀也。初無相者。謂樂聞蘊處界中界如等相無差別故。二無體者。蘊等緣生故。三不可修者。造業無故。四無所有者。所造業無故。五無眞實者。所趣果虛故。六空者。眞空故。七無性者。實性故。八如幻者。似有故。九如夢者。似實故。十無分別者。平等故。又以後五句。釋前五句。謂空故無相。無自性故無體。業如幻故不可修。果似實故如夢。能聽聞心無眞實故無分別。此十句前後相釋。十地論中有此體惑。四徵意云何須樂聽此十句邪。五釋中。初別益者。便此菩薩無生慧增明故。後通益準前可知。第七不退住中標釋。釋內自分勝進。自分中四。一標數。二徵可知。三別列中。聞十種言音不退轉者。菩薩得音聲忍。有淺有深。前位但聞贊毀三寶非總撥無。而心不動。爲淺忍也。今此乃聞三寶有無言傷甚。不退爲難。旣得不退。爲深忍也。十中初三約三寶。次二約菩薩行。次三約三世佛。後二約佛。智境不退。所因準前位釋。或隨所應。如理解釋。心不退轉。聞惡不退。聞善不轉。轉移轉也。謂一聞佛有者。應機現故。無者非世有故。二聞法有者。理法可證。教法隨機。行法克果。果法讎因故。無者理教行果離妄有故。三有菩薩等者。大乘種性決定有故。無者佛種從緣自性無故四聞菩薩行有者。如前說無離三輪故。五聞菩薩修行出離如前說不出離。若有出離。則無出離故。六七八中三世佛有無者。過未佛以今望彼無也。各據緣會時說有也。現在有無如初句說。九佛智有盡無盡者。此有二種。一約智用緣境。二約智體離相。前中二種。一分相。二融攝。分相亦二種。一緣世俗。二緣勝義。世俗境可破壞故。有限量故。了彼智名有盡也。勝義境無滅壞故。離分限故。了彼智名無盡也。二融攝者謂世俗境有盡。勝義境無盡。然此二境。二而不二。不二而二故。能了彼智名盡無盡。謂知世俗卽勝義故。盡卽無盡也。知勝義卽世俗故。無盡卽盡也。二境無礙故。了彼之智亦無礙也。二約智體離相者。謂智體卽眞。有無俱離。有相盡故名智有盡。無相盡故名智無盡。十聞三世一相者。三世平等故。非一相者。不壞世俗故。四結可知。

後勝進中五。謂初標。二徵可知。三別列中十句五對。一一多相卽者。約色心時方身處等。或約位相。或約業用說也。二文隨於義等者。約教義相卽。此準純淨無漏。亦通位用。此上兩對四句。依事事無礙。後三非有卽有者。無爲卽有爲也。有卽非有者有爲卽無爲也。四無相卽相者。眞如徳相卽有爲相狀故。相卽無相者。有爲相狀卽眞如徳相故。五無性卽性者。有爲法無自性卽眞如自體故。性卽無性者。眞如自性卽有爲法無自性故。此上三對。依理事無礙說。四徵準前。五釋中別益意云。欲令於理事法中離限礙故。二通益可知。

第八童眞住中。標釋自分勝進。文同前科。就自分中。徵名標數。徵數列名。結數並標。徵列結如前。標云十業者。卽身語意之所爲也。徵數可知。列中三。一初三無失三業爲化體。無失有二種。一者無過失。謂若三業所作與惑相應。皆爲過失。今此無礙故云無過失。二者無錯失。謂身無非威儀。語無猝暴音。意無忘失念。此三具獲惟果分得通因。或依法性鎔融。斯亦具足。二次一隨意受生者。若頓悟菩薩隨願生故。名隨意生。若漸悟菩薩。地前客受變易身故。隨所欲生發意須至彼故。名隨意受生。三次五化境。於中。初四知所化欲解性業。後一知所化依果。四後一旣知所化根欲。隨應現通。結文可知。

後勝進中。標徵可知。列中十句分二。初六於剎自在。謂初及四意業。余身業。後四於三業自在。謂一意。二身。三語四通。三業四徵五釋並可知。

第九法王子住中。徵釋自分勝進判亦同前。自分中標徵亦可知。三中十句。一知受生者。此通三。一知引淨業感總別報。二知九種命終心受生差別。三知彼種種受生而無來處。二知煩惱現起者。謂現行諸惑。三知習气相續者。習气謂諸煩惱種。燻而習之。同彼气分故。相續者。無間斷故。非如現行故。四知所行方便者。此通二義。一修自利善巧。二修利他善巧。五知無量法者。謂廣知教法。六解諸威儀者。謂法師威儀庠序生善。乃至語言審諦。七知所化所依剎差別。八知所化所依時差別。九知所化宜聞四種世俗安立道理。十知所化宜聞不可言說法性時非安立諦。又知九十兩句不卽不離鎔融無礙。四結可知。

後勝進中。初標。二徵可知。三列中十句。皆言法王者。此旣法王子住故。應於此學佛施爲。初六皆云處者。處猶位也。初善巧者。謂學佛隨機安立種種乘教。一乘三乘五乘。乃至無量乘八萬四千教門。乃至佛剎微塵數威儀路。攝化眾生。此皆善巧安立也。二軌度者。隨於佛果位中所應施作令佛位中所行法度也。三宮殿者。大悲故。四趣入者。三慧趣入三空門故。五觀察者。審機故。六灌頂者。學佛以佛所證甘露法性水灌位滿菩薩心頂故。七力持者。學佛以神力持菩薩故。八無畏者。學佛四無畏十無畏法故。九宴寢者。學佛所入定故。十贊嘆者有二種。一學佛贊諸菩薩令增勇銳。二學佛贊諸曩所修行今菩薩學故。四徵可知。五釋中二。初別益內二種。一爲令所增。二爲無障礙。二通益準前。

第十灌頂位中。徵起別釋自分勝進。判皆同前。自分中四。初標二徵。亦可知。三列名二十句。前十句明業用自在。後十句顯下位不測。前業用中。初五約所化依果。以顯以自在。於中。一動剎。二照剎。三住持。謂以神力持欲壞剎令住。四遊剎。五嚴剎作神變等。此五多依神境智通。以皆緣外色。或內身故。作轉變等。其第四或名如意通。以其往還自在故。或名身通。以內身轉變往還故。隨相立。此三名實是一通爾。第五嚴淨有二種。一宿因嚴。謂菩薩萬行皆爲嚴士因故。如經序第一中說。二現力嚴。謂佛菩薩以神通力。變現嚴事故。如此所說。後五約能所益。以顯自在中。初三能益。一開示法門。二觀機欲樂。三知根生就。後二所益。一令信解趣入。二令心調起行。後十下位不測中三。初列。次結。後釋。初中。一身量。二身所作。三於情非情所作無擁。四於情非情轉變自在。五六七知三世境。八嚴土行。九緣眾生心爲境。十緣佛智爲境。次結難可知。後釋誰不知。後勝進中五。初標二徵可知。三列中。一學佛三達智。二明了佛法。三知理事無礙法界。四知法界無邊。五徧知一切世界。六光照一切剎。七神力持一切剎令住不壞。八知眾生根欲性。九知一切有爲法性相。十知佛一切種智。四徵可知。五釋中二。初別益中。欲令一切種智因漸增長故。後通益可知。

第六瑞應分中二。初此界。後如此下結通十方。就此界中二。先動地。後雨供。前中三。一動因。二動處。此望行向最劣故。表動一萬佛剎塵數剎也。三動相後雨供中十種可知。後結通中二。初標。後十方下結。前中略標三事。一處。二所說法。三神變。後結可知。

第七證成分中亦二。先此界。後如於此下類徧十方身。前中四。一顯彼來因。二作如是下贊此所說。三我等下述己作證。於中六。一主伴同名。二土。三佛伴名自同。四義。五眾。六教。亦主伴名同。四佛子下顯其來意。後類通可知。此上瑞應證成二分。應在偈頌後安。所以者何。有四因故。一未說偈頌。經猶未了。不應豫瑞豫證故。二瑞證本爲證經。旣瑞證長行。而不瑞證偈頌。則應偈頌非經故。三證不應云我等佛所亦說十住。文句義理。悉亦如是。無增減故。四若許二分全在頌前。卽事應頌中頌此二分。假使梵本如此前後。卽合譯者回。文文旣不回。致令文有舛誤。此譯人之謬。非結集之過。下諸會中有此者。準釋應知。問何故作證菩薩與此說法菩薩及眾會能所詮等。彼此名同。彼佛及剎與此別邪。

答若此彼令同。則無主伴。彼此令別。則非主伴故。於佛及剎別者。簡主伴有殊。所餘同者。明主伴同類。

第二大段偈頌分中。總有一百頌。分二。初九十一偈。正頌前十住法。後如是十住下九頌。結嘆勸修。前中頌十住。卽爲十段。初住中。有四十六頌。分五。初三頌。頌前發心緣。二從三世下十頌。頌所求十力。各一頌一力。三隨諸下二頌。頌求所知二諦法。四欲悉下二十頌。頌所求佛果廣大三業。於中分四。一初十頌。頌身業自在。二欲以下三頌。頌語業自在。三欲使下六頌。頌意業自在。四欲以下一頌。總結三業廣大自在。五菩薩如是下十一頌。頌前勝進所學十法。初十各頌一法。後一總結。並準前知。

第二住中有五頌。初二頌前自分十心。次二頌勝進十法。後一結說。

第三住中五頌。初二頌自分行。後三頌勝進行。

第四住中六頌。初三頌自分。後三頌勝進。

第五住中五頌。初三頌自分。次一頌勝進。後一結嘆。

第六住中四頌。初三頌自分。後一頌勝進。

第七住中四頌。初二頌自分。後二頌勝進。

第八住中五頌。初三頌自分。後二頌勝進。

第九住中五頌。初二頌自分。後三頌勝進。

第十住中六頌。初三頌自分。次一辧位。後二頌勝進。

第二大段。結嘆勸修中九頌。分三。初一總嘆十住。次七別嘆發心住。於中。第六第七兩頌。勘梵本。少異。六中。梵云。如上所有諸世界。悉皆分拆爲微塵。若有眾生知此數。方能了斯佛子行。七中。梵云。過現未來十方佛所有獨覺及聲聞。於此初心功徳量。欲說令盡不可得。後一頌以初心類後轉益難量故。梵本云。如上所說菩提心功徳充滿眾生界。何況所餘諸妙行。豈有於此能稱說。上來頌中二。初頌前十住。後結嘆勸修。兩段不同。總明偈頌竟。上來文有七分。謂三昧分。加持分。起分。本分。說分。瑞證分。重頌分。總明十住品竟。

梵行品第十六

將釋此品。四門同前。

初釋名者。梵是梵音。具云勃濫摩。此翻爲淨行。淨行有二種。謂相及離相。聲聞惟依相修。名爲梵行。菩薩惟修離相。名爲梵行。是以聲聞梵行。乃是菩薩污行。由執見故。但是假名。非眞梵行。是故文中於戒等推徵。顯共無性。方爲梵行。此卽隨順觀世諦入第一義諦。所推二諦非卽離境。是淨也。能推二諦非卽離心。是行也。而此心境亦非卽離。非卽故梵之行。依主釋也。非離故梵卽行。持業釋也。故文云。菩薩修梵行時。應以十法而爲所緣作意觀察。

二來意中三。一前品明諸住別行。今顯諸住通行。故來也。二前明正位。今辧成位之行。故來也。三前品諸住之末。皆云有所聞法。卽自開解。不由他教。𨿽標其言。未顯其義。今此顯故來也。

三宗趣者。以會相歸性爲宗。速達無上菩提爲趣。

四釋文中二。先問。後法慧菩薩言下答。前中二。先經家標能所問人。後佛子下正顯問端。前中能問是正念天子者。正念表此所明能觀之心離斷常見故。天子者。表此所明所觀境淨故。法慧菩薩爲所問者。謂以融眞俗法之巧慧。答前問故。

後正顯問端中三。一明能修觀行人。謂出家菩薩。二云何下問得成梵行淸淨所因。三從菩薩下問從因得果。

後法慧答中二。初答第二問。後若諸菩薩下答第三問。何故不答今問者。初問通在後二答故。前中二。初總據能修行人觀察十法爲得梵行淸淨所因。後所謂下別顯所修行法。前中云十法爲所緣者。是所觀境也。言作意觀察者。是能觀心也。後別顯所修行法中二。初明自分行法。後復應修習下辧勝進行法。前中二。先明對緣修梵行觀。後如是觀已下辧觀成利益。前中二。先總顯。後若身下分別辧。

前中二。初列十法爲觀境。後應如是下明觀心對境。略顯推徵。問何要觀此十法。顯梵行耶。

答此十法是梵行緣故。謂梵行依戒。戒依眾緣。卽自身三業。業具爲能受體。三寶爲能受緣。戒是所受法。若不觀察此十各無自性。但取相堅持爲梵行者。使同權小無眞梵行。是故要常觀此十法。問二乘法執持戒可使不同菩薩權教大乘修二空戒望實教修持。豈差別邪。

答權大乘中。二空但依所執性說。若因緣生法似有不無。梵行依戒。戒從眾緣。卽是彼立緣生不無之法。不無意存。不同所執。然不與圓成非一非異。故此不無。乃是理外之事。於能所護持。見有見無。以爲梵行。故成惟識云。若不執菩提有情實有。無由發起猛利悲願。是故今此一一推徵。相盡現理爲眞梵行。後別辧中。依觀十境。卽爲十段。

第一觀身中二。先牒。後破。破中十事。一云則爲非善者。梵行是諸善所依。身是不善承所依故。二法旣殊。明知身非梵行。梵行何在。二非法者。梵行可軌。身非可軌。是無記故。明知此身不是梵行。梵行何在。三渾濁者。梵行是至信出離所成。身是不信眞實義心所得。是故身非梵行。若不爾者。則應世間一切迷其實義愚。而持戒者皆其梵行。準此。若違實教而持戒者。皆無眞梵行也。四臭惡者。梵行戒香芬美。身是惑苦臭惡故。身非梵行。五不淨者。梵行淸淨。身令不淨。謂種子住處自相自性畢竟故。身非梵行。六可厭者。梵行樂因。可以願求。身是苦果。如前不淨。可以厭捨。故非梵行。七違逆者。梵行是順勝義諦修。身是違勝義諦得。故身非梵行。八雜染者。梵行純淨所成。身是雜染業起。故身非梵行。九死屍者。謂身無所知。無恩報等。同於死屍。有所覺知。屬身業故。死屍無知。旣無梵行。身無知故無梵行也。十虫聚者。依此經十藏品及觀佛三昧海經。皆說身中有八萬戶虫。小宗中說身卽虫聚故。觀佛三昧經云。身中有八萬戶虫。戶有九億小虫。大婆沙說。人身皮肉。並是虫聚。虫頭在內食人所食。虫尾在外辧作人皮。今徵破云。身旣虫聚。身是梵行。虫亦卽身。虫應梵行。虫旣不爾。身云何然。當知其身都非梵行。梵行何在。

第二觀身業中二。先牒後破。前中身之作用名爲身業。破中十事。言行住等者。謂住等並是身作用相。而此作用。皆依於身。前徵身無業依何起。說業所作。各具眾緣。一一之中何者是業。餘如前說。

第三語具十事。破中音聲風息者。謂風擊七處所發音聲。又胸舌惟等皆語業具。徵破云。此諸緣具。一一之中誰是具邪。若一是者。應不待余。余亦如是。若各相待則各無具。若不相待。亦無有具。具旣不有。依何起業爲受戒余。戒緣無故則無無有戒。有戒故無梵行也。

第四語業十事。破中安立說者。謂假施設說諸法故。隨俗說者。隨世名言說諸法故。顯了說者。離隱密相說諸法故。余文可知。徵破云。前文徵破業具尙無。況此處有作業可得。又業一一各眾緣成。一一緣中何者是業。業旣無矣。乃至何有梵行。

第五觀意十事。破中覺觀者。覺粗觀細。思慧爲性。令身安住不安住爲相。分別者三分別中自性故。七分別中任運故。種種分別者。隨念計度故。有相無相尋求伺察染污不染污故。憶念者。於曾更境。但追記一故。種種憶念者。於多追記故。思惟者。於一籌度故。種種思惟者。於多籌度故。幻術者。能變現故。眠是四不定中眠數。輕眠有夢。取境昧略。徵破云。此中意是心王。余是心所爲業之具。旣具多法。一一法中誰是具邪。若王是具。應不待所。若所是具。應不待王。諸所相望當知亦爾。推具旣無。以何作業。成能受戒體。受體旣無則無有戒。戒無故無梵行也。

第六觀意業十事。破中分四。初思數。思能造業故。次一想數。是意加行。令意成業根本故。次四解數。識合根境。由業引境故。後四受數。亦由業引故。此亦業眷屬也。成惟識云。業之眷屬。亦立業名故。徵破云。前破業具體無。業已非有。況業眾法。令一一皆無。餘如前說。問寒熱等觸在五識地。今何別在意業中邪。

答此由三義。一由相應義。謂意識與五有同緣境故。二由意識用彊。有彼同分緣故。三由意識於極樂地有樂觸故。純苦趣中意有苦故。寒熱準故。問前業具中。有覺觀思憶等。後業中亦說思等。有何差別。

答思等皆有二相。一體。二用。體謂自性。與王同是業之具故。用謂作用。與王相應。同一所緣而作業故。各有所據。故別列也。

第七觀佛者。受菩薩戒及聲聞戒。皆先歸三寶。爲根本得戒所依。依戒有梵行。今約聲聞戒依。觀察梵行。所以者何。聲聞戒中不亡法執有無見等故。此徵破。破中十事。初五五蘊者。聲聞乘中。以無漏戒定慧解脫解脫知見及眷屬無漏五蘊。爲佛法身。以百劫修相好業。感三十二相八十種好有漏報。爲佛報身。以神通變化。隨機應現種種形類。爲佛化身。聲香味觸四塵爲體。徵破云。若佛是梵行者。佛三身中各具多法。一一法中何者是佛。若一是佛。應不待余。余亦如是。若各相待則無有佛。若不相待亦無有佛。佛旣非有。依誰有戒。戒旣不有梵行何憑。二相者。謂三十二相。一一相中何者是佛。餘如前說。三好者。謂八十種好。一一好中何者是佛。餘如前說。四神通者。謂六神通。初神境者。神謂等持不測之義。轉變外事難測量故。外事名境。二天眼者。眼謂照矚。天卽四禪。彼界大造遠見無﹝得﹣彳﹞故。三天耳者。耳謂聽聞。天如前說。遠聞無﹝得﹣彳﹞故。四他心者。緣他心王。𨿽亦緣所。從定加行意樂立名。五宿住者。緣宿多生五蘊所住。六漏盡者。煩惱種現俱亡故。謂漏盡者。由通力能知他漏盡故。或漏盡者身中起通故。上並各於所緣。無倒了達。妙用無礙。俱名爲通。徵破云。一一通中具有多法。一一法內何者是通。通旣非有。將何爲佛。佛尙不有。依何得戒。餘如前說。五行業者。謂經三大劫阿僧仙耶。修菩薩行。六度四攝四無﹝得﹣彳﹞等無邊行業。徵破云。於彼諸行。一一之中何者是佛。徧推無佛。況有戒邪。餘如前說。六果報者。謂智斷二果。智有二種。一者盡智。二無生智。盡智者。謂正自智我已知苦斷集證滅修道。無生智者。謂正自智我已知苦斷集證滅。復知苦斷集證滅修道。不應更復知苦斷集證滅修道。徵破云。若有苦可知。乃至有道可修。則無智果。智果旣無。將何爲佛。佛旣非有。戒依誰得。戒旣不有。梵行何從。所以者何。無智無得方得智果故。斷有二種。一者有餘依。二無餘依。依謂惑滅所得擇滅無爲。作有餘依體。身智若滅。但是無常無記滅故。不待擇滅。重難前擇滅。作無餘依體。今徵破云。若有煩惱擇令斷滅。得斷果者。則無斷果。所以者何。無能所斷得斷果故。旣有能所斷。則無斷果。斷果旣無。將何爲佛。佛旣不有。依誰得戒。餘如前說。或彼有餘無有涅盤。涅盤惟屬彼有苦故。又無餘依亦無涅盤。無明住地及無漏業意生身等煩惱業報三餘在故。如佛性論第三中說。旣無涅盤何名爲佛。佛旣非有。從誰得戒。何有梵行。

第八觀法八事。破中初一理法。次三果法。次二教法。後二行法。徵破云。若理法是梵行者。則無梵行。以擇滅理有多數量。一一數中誰是理法。餘如前說。次三果法中。初一斷果。後二智果。斷果如前涅盤中說。後智果中。不生者無生智也。不起者盡智也。釋相徵破。並如前說。次二教法中。初約所說。後約能說。前中徵破云。所說教義字名句等。眾法合成而有所說。於中一一所說皆無。若卽以此不可說法。爲梵行者。則梵行非有。餘如前說。後能說中。無分別者。分別有二種。一言說。二尋伺。言加行故。而此能說加行及果。眾法合成。一一法中無能分別。若以如是無分別說爲梵行者。則梵行非有。餘如前說。後二行法中。初約行體。後約行用。前中依無所說也。教隨成行故。則行無所行。若以如是無所行法爲梵行者。則梵行非有。餘如前說。後行用中。合集生果。爲行業用。行體尙無。用依何起。餘如前說。

第九觀僧十事。破中前八約名體破。後二約徳用破。前中敍四向及果。諸說𨿽異。大意略同雜集婆沙。恐繁不述。今依瑜伽聲聞地。略顯其相。約般若以會觀。謂意無所入。名入流等。於中。先約名。後約體。前中初預流向者。謂見道位有二種。一眞見道。謂世第一法無間。彼惑滅增上。引無分別智生。絕諸戲論。證人無我。所顯眞性。依出世智也。二相見道。謂由前證眞如已。欲差別說自所證處。卽復擬議。彼眞見道。作十六種。謂苦法忍。乃至道類智。總斷見道所斷一百一十二根本煩惱。謂迷欲界四諦。各十隨眠。色無色界各三十六。各除嗔故。此前十五心。皆爲趣向所求果故。名之爲向。徵破云。眞見道中。絕諸戲論。不可名言。何有向邪。相見道中所斷迷諦惑之品數。皆是擬議。非如實故。亦無有向。又能所斷相對。及前後相望。皆從緣合。無一獨立。故無一法名爲向者。旣無有向。以誰爲僧。旣無有僧。梵行何托。二云預流果者。謂第十六心道類智。緣道諦故。得預聖流。名爲預流。道類智生。得預流果。入修道也。徵破云。果不自果。因向成果。向旣不立。果何有邪。有因道類智生方制此果。又能所斷等眾緣合故。立此果名。故非有也。果旣非有。說誰爲僧。旣無有僧。梵行何寄而得立邪。三云一來向者。謂修道中已斷欲界五品煩惱。安住彼道。卽第六品無﹝得﹣彳﹞道。二義徵破。一斷惑五品合共成故。二住第六品無﹝得﹣彳﹞道。相望成故。結破如前。四云一來果者。謂已斷欲第六品惑安住彼道。卽第六品解脫道。二義徵破。一約能所因故。二約能所住道。緣成離作。無有此果。結如前說。五云不還向者。謂修道中已斷欲界七八品惑安住彼道。卽第九品無﹝得﹣彳﹞道。二義徵破。準前向中。結亦準之。六云不還果者。謂於修道已斷欲界第九品惑。安住勝道。卽第九品解脫道。二義徵破。準前果中。結亦準之。云阿羅漢向者。謂前不還果中有五人。一中般。二生般。三有行般。四無行般。五阿羅漢向。斷色界並有頂地前八品惑盡。及第九品無﹝得﹣彳﹞道。皆名阿羅漢向。能所斷惑。及能所住道。二義徵破。準前可知。結亦準前。五人具釋。如雜集第十三說。八云阿羅漢果者。此有二種。一盡智。二無生智。謂有頂地第九品解脫道。有此二智。乃至未般無餘涅盤已來。所有無漏聖慧。皆名阿羅漢果。斷惑住道。二義徵破。亦並準前。阿羅漢旣非有。誰名爲僧。僧旣無矣。戒依誰有。戒旣不有。梵行何從。上來約名破訖。

二約體破者。謂有爲無爲二種果體。無爲體者。謂初預流中。斷欲界四諦下見道惑盡。四品無爲斷色無色界四諦下見道惑盡。四品無爲。總有八品。向人七品。果人具八也。言有爲者。取道類智俱生無漏五蘊二十九法。以爲其體。謂善大地十種。卽嗔。貪。無愧。信輕安。不放逸。不害。精進。捨等。通大地有十。謂想。欲。觸。慧。念。思解脫。憶。定。受等。覺觀心。五無表色四相及得也。二一來中無爲體。向人斷欲修五品惑。有五品無爲。果人六品惑盡及各通。前見道八品。有十二十四等有爲。同前二十九法。三不還中無爲體向人斷欲修七八二品。果人斷第九品惑盡。又各通前見道所斷。有十五十七品無爲也。有爲同前二十九法。四阿羅漢中無爲體。向人斷四禪三空各九品修惑盡。及有頂地前八品惑盡。果人斷第九品惑盡。並前總有一百四品無爲也。有爲體者。非想修惑。向人第九品無﹝得﹣彳﹞道。果人第九品解脫道。數皆同前二十九法。俱生無漏五蘊爲體。徵破云。向果所有有爲無爲爲體。皆約數量。數量一一。誰是其體。若一是者。應待約余。旣待他。則無自。余亦爾。推體旣無。僧則非有。無僧故無戒。無戒故。無梵行。如是推無。方眞梵行。

後二約徳用。破中初云三明者。一宿命明。亦名宿住隨念智證明。通達解了前際法故。二天眼明。亦名死生智證明。通達解了後際法故。三漏盡明。亦名漏盡智證明。通達解了涅盤性故。如次對治過未現愚故。徵破云。慧對治愚。方名爲明。此則明非明也。明無故無徳。無徳用。徳用旣無。將何爲僧。僧旣非有。依誰有戒。戒無故無梵行也。五云六通者。一神境智證。二天眼智證。三天耳智證。四他心智證。五宿住隨念智證。六漏盡智證。皆名通者。於自所緣。無倒了達。妙用無﹝得﹣彳﹞故。徵破云。於六通中。依慧。依境。或依等持。緣合成用。用無自體。假爲立名。徳用旣無。將何爲僧。僧旣是無。從何有戒。戒旣非有。梵行何憑也。上來九門約梵行疎所依緣。徵顯梵行訖。

自下第十據梵行親所依緣。徵顯梵行中二。初牒。後爲壇場下徵破。於中十事。皆通聲聞菩薩戒緣。前八約受。後二據隨。前中初云壇場者。謂別結界二藏。各自有文。可知。二問淸淨者。聲聞問十三難百遮等。菩薩問七逆等。三教威儀者。菩薩八萬。如梵网經說。聲聞三千如別行本及眾學等。四三說羯磨者。謂聲聞戒白四羯磨。受菩薩戒如善戒經及玄奘三藏所譯彌勒菩薩造菩薩受戒羯磨說。五和上者。聲聞戒。比丘爲和上。菩薩戒。佛爲和上。六阿闍梨者。聲聞有二。謂羯磨威儀也。菩薩戒惟一羯磨師。善戒云。大師者十方諸佛是。小師者我身是也。師有二種。一可見。二不可見。不可見者。十方諸佛菩薩僧是。可見者我是。今於可見不可見師邊。是人得菩薩戒。七剃髮八。著袈裟衣者。由是出家菩薩受戒故。後二隨戒內。初是四聖種中一也。後是離四五等邪命。四邪命。謂仰口。下口。方口。遣口活命故。五邪命。謂爲利故。誑現奇特。爲利故自說功徳。爲利故占相吉凶。髙聲現威。望他敬畏。爲利故講說經典。上來明對緣修梵行觀訖。問上來十觀。爲約受聲聞戒者起見破邪。爲約受菩薩戒者起聲聞見破邪。若依前破。便乖本問亦違初答。若依後破僧謂中何故破四向果耶。

答此中大意。通前二種。所以者何。善戒經云。受菩薩戒。要先具前三戒。方得與授。問遮難中先問此事。廣如彼說。

自下第二辧成觀利益中二。初牒前推徵成觀。後如是觀察下正顯得益。前中二十一句分二。初十句牒成觀。後十一句牒推徵。前十句中分四。初三句明淨三輪觀。不取能持戒故。不著所污法故。不住戒法故。次戒三句明三世相盡觀。次兩句因果盡觀。作者受者不可得故。後兩句明法不至法觀。後牒推徵十一句中。初一總。後十別。別中分六。初一徵所從。次一徵所屬。次一徵體性。次一徵所由。次一徵有無。後五徵五蘊。後顯得益中十一句。初十別說。後一總結。前中初一句總。謂如是之言。牒前成觀推徵兩段文。卽是答相。答相卽是淸淨梵行。言梵行法不可得者。卽前十問一百事徵皆非梵行故。三世法空者。前依三世中求相盡故。二意無取著者。前離不取能持戒及修行故。三心無障﹝得﹣彳﹞者。不住戒法故。四所行無二者。於一切所行境。皆照無性故。五方便自在者。善巧觀心常現前故。六受無相法者。於相盡言教深忍樂故。七觀無相法者。隨所見聞。皆觀無相故。八知佛法平等者。知佛自證此平等故。九由此梵行觀智。能具證得一切諸佛所証之法。後一句總結可知。上來自分行竟。

自下第二明勝進行者。此卽勝進行中之勝進也。文中三。初標。次徵。後列。初中以自分已成。仍須更進故。曰復應進門不出三慧。故云修習仰學智力。故依十法。二徵可知。三列中四。一列名十力名義。如前分別。二於如來下觀十力名義。諮問勝已成於聞慧。於中二。先聞。後依教觀境。前中一一力有無量義者。謂諸智境。後觀境聞中。謂眾生不知處非處等理起悲不捨。三思惟下成於思慧。四行無上業下成於修慧。於中二。先標。後釋。標云行無上業者。佛以力智。度生爲業。今此菩薩亦依佛智力。度所緣境故。不求果報者有二種。一由智。謂了因果如幻等故無所求。二由悲。謂見眾生迷淪。理合救度故。不求後報。釋云。了知境界等者。謂了所度生也。身緣集無我我所如幻。受如夢中領納境界。想取境相分齊如影。行𨿽如響暫相應用然速遷流。心𨿽變現種種境界。如變化人。自尙非實。況有所作。或此五諭不別配屬。通譬人法。上來總辧自分勝進行。答前云何得梵行情淨問訖。

自下第二答前從因至果問中二。先牒前起後。後一切佛法下正答前問。前中云能與如是觀相應者。指前十問觀察梵行。於諸法不二解者。卽還是彼觀相應心。謂於一百事中。一一推徵悉無所有。差別見盡故。云不生二解。

後正答中三。先總標。次初發下別釋。後知一切下出因。初中云一切佛法者。謂若如前修梵行。得佛果所有理智法故。疾得現前者。現論在卽故。次別釋。云初發心等者。前云疾得菩提。未定何時爲疾故。此別明初發心時。謂十住中初發心住。創得成位故。云初發心時。此約因修法性位上下相卽觀說。三出因中二。先正顯。謂以知一切法卽心自性故。離自心性更無別佛。乃至一切。後成就下結成。謂一切法旣不離自心故。卽是佛成就無師自然智。心外無他故。云不由他悟。上來二。初答得梵行淸淨問。後答從菩薩位到菩提果問。𨿽兩段不同。總答問竟。上來有二。初正念天子問。後法慧菩薩答。兩段𨿽殊。共明一品經也。梵行品釋竟。

初發心功徳品第十七

將釋此品。四門同前。

初釋名中二。先得名。後釋名。前中。按梵本。名初發心菩薩功徳藏品。初者十住中第一住故。發心者。起三種心。增上修諸行故。此卽三發心中解行發心也。起信云。發心有三種。一信成就。二解行。三證。解行發心者。當知轉勝。以是菩薩從初正信已來於第一阿僧祇劫將欲滿故。於眞如法中。深解現前。所修離相。乃至廣說。順法性。修諸波羅蜜。餘二發心。具說如彼。菩薩者。約位以顯人故。功徳者。約人以顯徳故。卽此修行力用圓滿饒益。己得在己故。藏者謂此菩薩。初發心中。蘊積無邊勝功徳故。

後釋名者。初住之發心。依主釋。以此發心通三賢故。初發心之菩薩。初發心菩薩之功徳初發心菩薩功徳之藏。皆依主釋。

二來意中二義。一由前二品。明住自分勝進行。今此顯彼行之功徳故來也。二由前品末云。初發心時。卽得阿耨菩提。彼中𨿽有言。未釋其義。今此解彼。是故來也。

三宗趣者。以辧初發心具攝普眞法界因果爲宗。令種性菩薩皆增勇銳爲趣。

四釋文中二。初長行。後爾時法慧下偈頌。前中二。初明此界所說。後如此娑婆下結通十方。前中四。一請段分。二法慧菩薩下解釋分。三爾時佛神力下現瑞分。四是時十方下證成分。

初中。何故天帝問者。在彼宮故。聞前所說。生疑念故。疑云。初心有幾功徳。前說初心卽得佛耶。

第二解釋分中三。初嘆所問深難。二𨿽然下法諭廣顯。三發是心已下直就法說。

初中何不卽辧。先且嘆者。有二義故。一約說深玄理合先贊故。二欲令聞者用心異常故。文中十一句分二。初一總嘆。言此義者。義謂境義。功徳分量智所知故。甚深者。且理玄叵測。數廣難量。𨿽深非甚也。今乃卽少而多。卽事而理。深之至極。故曰甚深。後十句別難者。開總成別。皆帶總句。謂彼甚深功徳之量。一非言說境故。二非生滅識所知故。三非妄想心能分別故。四非依次第門起信解境故。五非有所得境故。六非有無相行境故。七非有終極故。八非籌量境故。九非分量得故。十無路無門可趣可入故。或前總句爲標。後別句爲釋。釋是能成。標是所成。謂由十難顯甚深故。

第二法諭廣顯中。先牒前起後。後佛子假使下正顯。前中。云𨿽然者。牒前十句𨿽依身力難說等也。我常下起後。謂承佛力可得說也。

後正顯中有十一大諭。顯功徳量。一供生及益諭。二者法多剎諭。三知劫成壞諭。四者他勝解諭。五者他諸根諭。六知欲樂諭。七者他方便諭。八者他心行諭。九者他業行諭。十者他煩惱諭。十一知供佛功徳諭。

初中三。先校量顯勝。二何以故徵。三佛子一切下釋勝所由。初中有十重校量。初一廣說。餘九略顯。初中四。一舉廣事。二佛子於意下徵問。三天帝下答。四法慧下辧超過。初中有四事廣。一供具。謂一切樂具。二供田。謂阿僧剎中眾生。三供時。謂一劫。四利益。謂令修五戒。後九略顯中。供及供田並同。云一切樂具十阿僧剎中眾生。而供及益各別。謂百劫千劫百千劫億劫百億劫千億百千億那由他億百千那由億劫。此中數劫。次百千後。卽對億者。以百千爲百萬爲億故。此百百變數名也。下並準知。益謂十善四禪四無量四無色定四果辟支果。

二釋勝所由中四。一問答顯多。二法慧下比少猶劣。三何以故徵。四佛子下釋。初二可知。三徵意云。如前功徳。旣惟佛能知。何因比此極少之分。猶非類耶。四釋中二。初反顯。謂不爲齊限等故。後爲令下順釋。謂爲無限等故。前中明初心無限故所生徳亦卽無限。非如所諭供具等四皆有限也。後順釋中十二句。初句總。餘句別。總得初發心時。誓令眾生悉當成佛。佛種不斷。非只令得五戒乃至緣覺。別中一心廣往下頌應云爲。以大慈光徧一切世界。翻前十阿僧祇世界故。二行廣。謂爲廣一切等故。三爲知處廣。謂得一種智。知十方剎幾成壞等。四爲知所作廣。謂知眾生報類垢淨。五知剎實體或法性主。六爲知眾生心樂欲異煩惱輕重習气粗細。七爲知眾生死生差別智。八爲知眾生根生熟。九爲知心令差別。十爲知三世業報智。十一爲知佛平等境。上十一句皆所爲無限故超彼也。

二佛子復置此諭下。明知行多剎諭。於中四。初顯諭廣大。二佛子此下辧菩薩超過。三何以故徵。四佛子下釋超所由。初中二。先東方十重。言且置者。置猶止也。下皆準此。後南西下類通九方。總約百人所行世界。二辧超過中。可知。三徵意同前。四報中二。先反顯。謂非如彼有限故超也。後爲了下順釋中十一句。初一總攝。後所謂下別。於中十句。初五及第七顯相卽。謂粗妙覆仰小大廣狹一多淨穢。六一多相入。八微細多少剎體差別無差別。九一中出多多無性。十令知諸廣剎盡。問所云爲欲了知諸剎卽入等者。云何了知。

答準下頌中。往彼諸剎。今此但是了知諸剎故。諭中知彼能速行者。所往多剎菩薩。非但知彼有限一類有顯之剎。乃知盡知種種異剎。及知諸剎無礙之相。是故超彼。其無礙相體徳位業用本修因。具如經。前顯義門訖。

第三佛子復置下知劫成壞諭。於中四。初顯諭廣大。二菩薩初發心下明超過。三何以故徵。四菩薩下釋。初中三。一辧東方十人。二南方下類顯九方。三佛子此下總結百人。此𨿽略成壞。實亦該攝住空。釋四劫相。具如劫章。二超過可知。三徵意準前。四釋中二。初反顯初心不齊故。後爲悉下順釋。前中可知。順釋中三。初總比所謂下列。後是名下釋前爲欲知等之意。初中可知。問何故總中云爲知世界成壞盡。而別中乃說諸劫長短等平等義及相入等無礙相邪。

答前總中通標成壞劫。簡非成壞者。而別中所顯。還知論後壞劫平等義相入無礙相。若爾何故亦說無量無盡劫耶。

釋曰。由爲有量有盡相從說故。二別中九句。初長短。如下壽量品說。娑婆界內劫惟短矣。首剎中劫惟長。中間諸分內劫。上下遞望。亦長亦短。言平等者。有二義。一準十地論釋。長短等𨿽異。相入義齊故。云平等。二劫長短一多等俱以無性爲性故。二一劫者。或長或短。但取其一無數者。卽是阿僧祇劫也。三有無佛者。謂如莊嚴劫賢劫星宿劫等。是有佛劫。從此已後六萬三千劫。空過無佛出。是無佛劫。四一多劫有多一佛者。如勝音剎。種種莊嚴劫有十須彌山塵數佛出。是一劫中有不可說佛。又如頌云。如來無量曠劫行。自然正覺出世間。於當來世無量劫。身應一切如大云。是不可說劫中有一佛也。五量無量劫者。謂勝蓮華界已下諸剎內劫。皆可比上爲其一。曰可據量故。有限量故。是有量劫也。然卽彼勝蓮華世界內劫。更無有上可比。曰故無限量故。是無量劫也。六盡無盡劫者。謂諸成壞剎內劫。有盡時故。是有盡劫。彼勝蓮華界非成壞剎故。劫無有盡。是無盡劫。七念須劫可知。八劫非劫相入者。劫謂成壞中火等非劫。謂劫前時分。若依俱捨第十二說。百二十剎那爲一怛剎那。六十怛剎那爲一臘縛。三十臘縛爲一牟呼栗多。三十牟呼栗多爲一晝夜。三十晝夜爲一月。十二月爲年。年中分三際。謂寒熱雨。從此已後。未至成壞中大劫量已來。𨿽多時分。怛以年名之。謂百千年等。非以劫名之故。亦名非劫故。彼文云如是已辧剎那至年劫量不同。今次當辧。若準此經十定品說。始從剎那須臾晝夜六時一日五日半月一月一時一年乃至百千那由他億年。皆是非劫。從此已去方名爲劫。廣說如彼第三定中。又下文第六十四中。毗目仙人執善財手。令自見身。於諸佛經歷年劫。大同前說。又有釋云法性爲非劫者。慮恐難通。所以者何。若是法性。則不惟非劫。亦非色等一切法故。又亦不惟非非劫等。法性卽是一切法故。若不爾者。法性與劫。如何相入。又應但顯理事無﹝得﹣彳﹞無相入義。非事事無﹝得﹣彳﹞業用門也。九念須知三世剎內劫成壞空中二。初發心所爲事。後發阿耨下能爲心。前中念須知廣。但顯別相。非總結前。猶是同前。於成壞劫。所欲知故。後能爲心者。此語令徧前八句中略故。此顯前諭所明。但是知一類剎中一類劫。然是有限知有礙知。而初心菩薩誓欲知種種剎種種劫。皆無限量理事。理事體用無﹝得﹣彳﹞。是故超彼不可比也。三釋前爲欲知言者。謂前總別句中。爲欲知言比言應合句句安之。略故不具。此云是名初發心者。牒前也。大誓莊嚴者。釋爲欲也。了知一切劫等者。了知智神通者。依通發慧而了知故。此同下第四知盡未來際劫智神通。第四佛子復置下明知他勝解諭。按此中梵本云阿地目多。阿地�也目多解也。譯家存略故但云解。文中四。初舉諭顯。二佛子此下明初心超過。三何以故徵可知。四佛子下釋。初中二。先舉東方十人。後南西下類通九方。前中二。先廣說二人。謂初人一知念類剎中眾生勝解。積如是念。次經無數劫眾生解。第二人無間知前無數劫所知積如是念後經無數劫知。後次第下略舉八展轉望前以念知。劫所知後類通九方。總一百人也。明超過中。謂彼解𨿽多。猶可知邊。初心功徳難得其際。三徵可知。四釋中二。先反顯。謂不作齊限發心故。後爲盡下順釋。於中二。初總可知。後所謂下別。別中二。初標三章。後欲悉知眾生海下依章開釋。前中三者。一欲知諸解差別故。二欲知彼差別解一多平等故。三欲得佛果能知差別解之智光方便。後依章開釋中。十句分三。初三句開釋初章。欲知眾生。謂欲知眾生海各各差別解無邊故。欲知三世三性差別解無邊故。略無無記性也。欲知相似不相似差別解無邊故。次一句釋第二章

。平等有三種。一約想。謂此彼見解類同故。二約性。謂此彼俱無自性故。三約無﹝得﹣彳﹞。謂此彼平望俱相卽故。𨿽通三義。前依相卽故此句釋。後六句釋前第三章

中三。初一句釋前能知智光明。謂智是佛十力智種種解智力。次二句釋佛智所知不可說差別解。於中初句內。明六種解釋前不可說差別解。一從凡夫至等覺已來所有勝解。皆名有上。二惟妙覺解名爲無上。三於所解境。未能究盡。名有餘。四解已了終極名無餘解。五此彼解齊名等。六反此不等。後句內明十二種。解釋前不可說差別解。一謂凡夫及二乘見有爲法有和合相故名有依解。二菩薩反彼名無依解。三世出世人同境異解名爲不共。四自類同解名之爲共。或大小乘人同解緣生故有是共。菩薩解此緣生。未曾不空。與二乘異。名爲不共。五緣虛空等境無邊解故。名無邊解。六緣餘一切有限髙齊境故名有邊解。或執斷計常。名有邊解。離此見故名曰無邊。七緣諸有爲名差別解。八緣無爲境名無差別。餘四可知。後三句釋前得佛種種解智之方便。就初句中五。前四別顯。後一總結。前四內。一解一切法無性卽眞故名妙解。二解一一事皆包法界故名大解。三解無量境名無量解。或解難量境名無量解。四無分別慧現證眞解名正位解。後一結前四種解等中。得佛無﹝得﹣彳﹞智此卽是因。亦名方便。次一句釋佛解智知境。種種勝解不同。於中二。先標能知之意。後悉知下顯所知之解。有六。一不與諸見相應名淨解。二反上名染。三徧知名廣。四反上名略。五委照名細。六粗了名粗。後一句釋佛解智知境同前。於中二。先舉所知之解。後一切下總結。前中有六種解。一解方廣至奧名深。然非下乘所測名密。二臨事制宜權實善巧故云方便。三凡於一多法門決擇。故云分別。四於曾更事。慣習淳熟。不待作意。任運勝解。故云自然。五從親因生解故。本疏云宿因所發。六從增上緣生解故。本疏云善發開悟。後總結有三。一勝解多類。不可具陳。故總結如細。二解類𨿽多。悉欲知盡。三結爲知盡故發心。

第五佛子復置下。明知他諸根諭中四。初諭廣。二佛子此下明發心超彼。三何以故徵。四菩薩下釋。釋中反顯順釋同前。順釋中總別準前。別中據三業等多分同前。故云廣說乃至等。

第六佛子復置下。明知他欲樂諭。文四同前。

第七佛子復置下。明知他方便諭。文四同前。方便有二種。一造業加行名爲方便。二所作善巧。今此並通。余意準前。

第八佛子復置下。明知他心王諭。亦兼心所。除此文中前深心所文四及意。並準前釋。

第九佛子復置下。明知他業諭。謂善不善漏無漏等。文。四及意同前。

第十佛子復置下。明知他煩惱諭。文中四。初明諭廣百人準前。二佛子此下明發心超彼。三何以故徵。徵意同前。四佛子下釋。釋中二。初反顯。後爲盡下順釋。順釋中先總。後所謂下別。別中二。先以六門別釋。後發大悲下總結兼別。前中第一門內文有二。先知。後治知中有三諭。一輕重一對。略辧十種。一五住地煩惱中。前四爲輕。障見修道故。後一爲重。障大菩提故。二分別爲輕。少時頓斷故。俱生爲重。多時漸斷故。三諸斷品內。下品道斷者爲輕。中上品道斷者爲重。中品道斷者爲輕。上品道斷者爲重。同等分者爲輕。稱境起故。多分者爲重。通境起故。五隨惑爲輕。大惑爲重。小隨爲輕。中大爲重。中隨爲輕。大隨爲重。六迷事爲輕。後智亦斷故。迷理爲重。正體智斷故。七習气爲輕。正使爲重。八暫起起羸劣起者爲輕。多起常起猛利起者爲重。九不與邪邊見相應起者爲輕。反上爲重。十現行爲輕。種子爲重。見修二執皆後斷故。約識分別。如理應思。二眠起一對。眠謂隨眠卽諸種子。起謂現起。彼種現行。三一一眾生下覺觀一對。謂惡覺觀與惑相。一一眾生。種種覺觀無量煩惱。涅盤說有八種覺觀。一欲覺。求可意事。二嗔覺。念欲嗔他。三惱覺。念欲惱他。四親裏覺。憶念親緣。五國土覺念世安危。六不死覺。積財資養。七族姓覺。念族髙下。八輕侮覺。是慢自恃欺人。後治中。謂菩薩於諸煩惱悉欲知者。意在對治。不欲但知而已。第二門中文二同前。前中無明與愛一對。謂發業無明潤生愛等。後斷中。爲斷眾生結生相續故。須知此。第三門中文二。準前。前中等分非等分一對。非等分。謂於貪等劣境起增上貪等故。等分者。稱境起故。後斷中。爲斷惑根故。須知此。第四門中文二準前。前中利鈍一對。我我所是利。慢是鈍。或我及我所一對。慢通二故。後斷中。爲覺悟我我所空。故而知也。第五門中文二同前。前中有三對。一顚倒分別與餘一切爲一對。二根本隨惑一對。三身見與六十二見爲一對。後斷中可知。第六門中文二同前。前中蓋障一對。謂五蓋。卽貪。恚。疑。惡作。睡眠。惛沈。掉舉也。障謂二障三障。或二三中但煩惱障。後斷中。兼於總別。於中二。先明發心所爲。後發阿耨下明能發心。前中四。一非救。二慈護。三令斷惑。四令智淨。後能發心可知。

第十一佛子復置下。明供佛功徳諭。文中三。一諭據量。二何以下徵。三佛子釋。初中二。先廣說一人諭。後佛子復置下略說九人諭。前中二。先明供廣。後佛子於汝下問答顯勝。前中二。先廣說東方。後南西下略準九方。前中五。一供具廣。謂種種上味等。二供田廣。謂東方多剎中佛及眾生。三供時廣。謂念念如是。乃至經無數劫。四剎行廣。謂令彼眾生如己供養。五顯彼佛滅後供廣。於中有六。一造多佛塔。二髙廣。三多嚴。四塔各像。五像各光照多剎。六經多劫。後九方略準中一一同前。後問答顯勝中二。先問答顯供福皆多。後佛子此人下。明前供福比後發心不可爲擬。並可知。

後略說九人中二。先顯供福甚多。後佛子此前下。將供福比發心福不可爲擬。前中九人展轉遞望。無數多劫。數量復增。同阿僧祇品內。從無數至不可說不可說中間𨿽有超然。大方依比。此中如第一人。一念以無數供。供十方各無數佛及無數剎各無數眾生。如是念念經無數劫。佛滅度後。造塔供時等。亦各無數。此中無數之言。至第二人。皆增至無量。第三增至無邊。第四無等。第五不可數。第六不可稱。第七不可思。第八不可量。第九不可說。第十不可說不可說。如第二人。一念中作第一人無數劫供事。第三人一念中作第二無量劫供事。乃至第十人一念中作第九人不可說劫供事。余佛數等準知。又皆以後位一念。望前位極時。則以如是之念。相續至自位極時也。後約供福比發心福不可擬中。乃至少分比前極數。亦不相及。

二徵意云。彼第十人所供生福數𨿽不至不可說不可說轉。然得供養之福。豈不比於發心少分福邪。

三釋中二。先反顯。後爲供下順釋。釋意。供福𨿽多。心經有限。發心縱少。少卽無限。無限有二種。一事。二理。事謂心境。心爲能限。境爲所限。心於供具供田。不以數量時劫爲限。而以無限爲限。由此少福亦無有限。從無限心之所生故。理謂彼福。若多若少。皆是法性相應所起。是故少分亦稱性無限也。故反顯中云不齊限但爲等。順釋中。爲供盡法界虛空界等。

第三直就法說中二。初牒前所校量心。後能知下明所攝功徳。前中云發是心已者。簡未發時。故云已也後攝功徳中四。一攝佛功徳。二以發心故下明得果法。三才發心下約時化用。四此初發下顯所作無著。初中四。一標三世佛功徳能信能知。過現世法已從緣應故可得知。未來法未有故但可信。二彼諸下正明攝徳。謂此菩薩聞三世佛功徳汝能信受等。文中八句。勒爲三位。初四句三賢。謂信受兩句同是十住。此中信者。卽十住之信。不應劫發十信信故。謂於三世佛所有功徳。起深勝解故。受謂於彼領納心無逆故。次修一句是十行。謂於信受隨順行故。次得一句是十回向。謂以所順行回向不失能獲證故。次知證成就三句。是同十地。知謂加行智解了如故。證謂正體智冥契如故。或正體如前後得名。知成就者。謂因行圓滿故。後一句與諸佛平等一性者。能同佛果故。三何以下徵。徵意云。以何義故。此菩薩於三世佛功徳。卽能信受。乃至能與佛果一體。同此菩薩下釋。釋中十一句。初一總。餘十別。文並同前。不煩更述。

二得果法中二。先顯當得。復應知下明卽得。然當得者果佛故。卽得者因佛故。攝法同等。因果不離。若因不攝果法盡。則非法性果之因。若果法不全卽是因。則非法性因之果。因果之相不一。因果之體不異。如是因果果因。非卽非離。鎔融無礙。方爲法界因果。也前中文二。初四字明能得所由。後常爲下明所得果法。就所得法中三。初正顯所得。二何以下徵。三以是下釋。初中八句。一得果護念令增善不退。二由不退當必得果。三感佛授與自所得法。四與三世同一體性。五修成諸佛助道行。六三世佛力無畏皆成就。七以三世佛不共法爲嚴。八得盡法界佛說法無﹝得﹣彳﹞解智。二徵意云何不說由三賢十地萬行圓滿得佛果法。但云由初心得。三釋中意云。以此初心是萬行本故。二卽得果法中五句。初一總。餘四別。初總云與佛同等。未顯所因並別之狀故。別說同事一境界者。如問明品及出現品說。二功徳者。謂攝度悲定力無畏等諸功徳海。三與佛隨應現身一多無﹝得﹣彳﹞同等同得法界大智與佛同等。或此後兩句合爲一事。謂得隨機現身一多無﹝得﹣彳﹞智故。

三約時作用者。謂才發心時。卽得此應用故。文中十一句。一得諸佛同贊。二能調化。三能同多剎。四能光照多剎。五滅惡道苦。六嚴淨多剎。七示成多佛。八攝機令喜。九能證法性。十能繼佛種。十一得佛智因。

四明所緣無著中二。初總標無能所著。次所謂下別列無所著境。後惟求下雙結無能所著。初中云不於三世業者。卽後所列三寶現世世所攝故。了知不離自心性故。離此無少別物爲所得。無別少心爲能得。次別列中七對十四句。前四後一五對約人法。五六兩對約名義。或總約名義。後總結中二。先一句明無所著意意等一切智。後於謂下正雙結無所著行。諸法界是差別事境。餘可知。問前列中。旣云於佛及佛法無所得。後結中。云惟求一切智常不相違。答正前佛無所得。則是惟求一切智也。上來第二解釋分竟第三現瑞分中二。初標現瑞所因。謂佛神力故。後十方下明所現瑞。於中。先明動剎瑞。後雨眾下明雨物瑞。前中二。初標動遠近。後所謂下顯震動相。略顯如前。廣辧如章。雨物瑞中十事音聲謂歌贊。

第四證成分中內四。初十方佛現身證成。於中四。一來更剎量。二有萬下佛數量。三顯佛名表所說法同說法表名故。四各現下正明現身。二作如是下贊說證成。三我等下引同說證。四汝說此下舉益證成。舉益證成中二。先明益現世。復有二種。一發心益。二授記益。後我等下益未來。可知。上來明此世界中說竟。後結通十方無盡世界說法中二。先明結通普徧盡空剎內同說此法。後悉以下釋徧所由。前中二。初明說處。十二重數內。前十略同阿僧祇品中。從第一百四數後十个數內。後二顯無限量。後亦說下明所說所作。能說者名並同。後釋徧所由中十句。一由此界他方諸佛威神令十方同說。二由毗盧宿願。三由爲顯佛自得法。四由爲以佛智照。五由爲開實義。六由爲令眾生證法性。七由爲會眾聞稱根法。八由爲開佛所得法本因。九由爲得諸佛無﹝得﹣彳﹞用。互望無異法。十由爲令眾生了事法界無二。上來第一大段長行竟第二大段。偈頌中二。先辧說偈意。後爲利下正顯偈詞。前中十句。一普觀十方同說此法之集會顯法界法門。法爾如是。不謀而應故。二欲普成就故。三欲普令絕惡業不受苦故。四欲普令客塵斂。顯本自淸淨性故。五普欲令拔去無明住地惑故。六普欲令增普門信證信故。七普欲令知眾生三乘根器及信等諸根故。八普欲令知三世一相故。九普欲令觀生死卽涅盤故。十法慧自欲增長無漏善根故。故說此偈也第二正顯偈詞中。總有一百二十一頌。古來諸徳不判此文。惟本疏有科。然望前長行解釋分中三段次第。此乃翻彼。從後向前。謂初八十二頌。頌前第三直就法說文。次十方國下一十五頌。頌前第二諸諭廣說文。後發心無﹝得﹣彳﹞下二十四頌。頌前第一嘆問深難之。初中四。初五十一頌。頌自分行滿。次欲得下二頌。結歸初心。次無量下二十八頌。明勝進行滿。後菩薩下一頌結屬初心。就初自分行滿中。分爲十二節。初三頌。頌前發心充滿十方界。第二頌。梵本云。盡虛空界如法界。充滿世間如佛法。一切徧行。如諸佛剎世不退故。隨入十方國土下三頌。頌前知一切世界成壞等。按梵本云。菩薩常修最勝行。依細無依不可說。於諸佛智見無厭。彼能隨入法海流。三哀湣五趣下三頌。頌前爲不斷如來種性。四諸趣差下五頌。頌前知眾生心行諸根及大願供佛等。五其心淸淨下三頌。頌前知法甚深智。六菩薩始發下四頌。頌前發心卽能說法調伏十方眾生智。七菩薩具足下三頌。頌前得三世佛智慧光明。八爲令眾生下五頌。明忍苦說法體用行。九十方世界下六頌。顯供佛請法證理起用。亦卽頌頌前現成佛等。十菩薩所得下七頌。頌圓滿成果用。於中第四頌。按梵本云。身滿諸剎勇猛土。放勝光网徧世間。普照眾生陰暗冥。如龍王雨演大法。十一一身示現下四頌。明身心廣大。亦頌前一身無量身等。十二能所分別下五頌明絕妄契眞。頌前等眞法界等。二欲得最勝下二頌明結歸初心者。前深廣大功徳海。皆此初心之徳。是故勤令修學。結結己所說。三明勝進行滿二十八頌中分八。初二頌。明三種世間無染行。二其心廣大下兩頌。明悲智深廣行。三無量難思下四頌。明請法嚴土知根說法。四無量無數下四頌。明定慧自在知劫修短。五眾生是嚴下六頌。明知佛十力自在徳。六菩薩於一毛孔下四頌。明見三種世間如因陀羅网。七如是大智下三頌。明順佛普供聞供歡喜。按梵本云。如是無畏諸菩薩。次二句同漢本。第四句。梵云。於如來所獲大喜。次一頌。梵本云。變身種種無量億。現前供養十方佛。示現最勝神通力。佛所行處皆隨往。八己護如來下三頌。明定慧信悲無著深勝。於中第三頌。梵本云。彼得廣大哀湣竟。於諸眾生同己相。見己除妄倍精勤。行空無相等虛空。四菩薩發心下一頌結上諸徳。皆發心功徳量無齊限故。贊述難盡。上辧前直就法說竟。第二大段頌諸諭廣說一十五偈中。文顯可知。然第十頌。梵本。世間種種惑業轉。由此三業恆相續。彼諸邊際有盡窮。勝菩提心無限極。第十一頌。梵本云。云何解脫業煩惱。發心供養如來故。煩惱旣離業亦除。哀湣三世皆令孔。

第三大段頌嘆問深難二十四偈中分二。前二十三頌正頌長行。末後一頌舉益勸修。前中分十。初三頌明發心深廣。頌前甚深及難趣入。於中初頌。梵本云。菩提心謂無著際。一切有量此無量。到眾生性菩提岸。一切智智最勝力。次頌。梵本云。菩提心等虛空界。生諸功徳如法界。所行普徧同眞如。一切性離猶善逝。二一切能舍下二頌明行廣大。頌難知。三三世一切下二頌明徳門普。頌前難知。四菩提心下二頌明初心成佛。頌前難信解。於中。第二頌內後兩句云智慧等者。梵本云。智慧無著應供尊。根本皆由發心得。五一切獨覺下三頌。明能出生世出世樂。頌前難證。六往佛無﹝得﹣彳﹞下二頌。明智日行月徳海淨空無不圓滿。頌前難行。七普發下二頌明行願圓備。頌前難通達。八了法自性下二頌明深廣同佛。頌前難思惟。九如眾生數六二頌。明以住佛家必得佛智設經多劫說徳無盡。頌前難說。十眾生心行下三頌。頌以能出生三世界及世間樂是故心塵虛空不可比量。頌難度量。二末後一頌舉益勸修。初發心功徳品釋竟。

明法品第十八

將釋此品。四門同前。

初中二。先得名。後釋名。前中按梵本云。達摩阿嚕迦娜忙缽裏勿多。達摩法也。阿嚕迦光明。娜忙名也。缽裏勿多品也。名品相逼。隨方語如經前第一記捲初說也。然總云法光。依攝大乘。略敍五說。一依無著。總相釋云。法光明者謂大法光故。二世親釋云。於名句文身。能緣之心。分明記故。名法光明。此約明記教文。三無性釋云。顯照行故名法光明。如善誦習文字光明。此據智用。明照行法。四梁攝論云。以能照智名光明。此論𨿽亦世親同本。或西域自有廣略別行故。此異爾。前約心緣教分明記憶。後約能照教智。五有釋云。後得所知所現相分名法光明。此釋菩薩後得智能照能現二教法故。名法光明。謂照佛說本質教故。自識顯現影像故。今此品各望前諸說。𨿽各無違。契理符文。無性梁論二釋稍現。所以者何。以此勝進趣十行故。行要賴智明照教故。故問中云。彼諸菩薩。於佛教中云何修習。令諸如來皆生歡喜。

後釋名者。若依無性。則法是行法。明是能顯照心。謂於教明解。則今所修行三輪淨稱法性。此卽光明之行法。依主釋也。若依梁論。約智用。通於教行。亦皆依主也。

二來意者。前明十住自分行之勝徳。今辧十住趣後方便。故來也。

三宗趣者。以修習勝進趣後方便爲宗。務成後位爲趣。

第四釋文中三。初請說分。二爾時法慧下正說分。三時法慧下結說分。

初中二。先長行。後偈頌。前中二。初牒前自分行。復彼諸下問後勝進行。前中二。初經家據能所問人。後菩薩下正牒前品所說。前中進慧問者。表問勝進行教。法慧答者。表說行法慧光明故。牒中七句。初一總舉前初發心成無量徳。後六別辧。一大誓嚴心。二乘無礙法界智乘。三得位不退。四無生解成多背生滅蘊燻無生蘊種。五生佛種己分同佛體此卽攝受。六旣體分同佛則定當圓滿。

二問勝進中二。先問所疑。後一切菩薩下請說。前中二。先問所成行體。後復次下問行所成徳。前中二。初十句別問。後佛子下結請。前中。初云彼諸菩薩者。牒前初發心菩薩也。云何修習者。問令諸佛憙能求前徳之所因。據後答意。由住不放逸等故令佛憙。卽後由此成前品中所說功徳。余準應知。問其云何修習。豈非別是一句。下答中不放逸是耶。

答不然。若不放逸獨是修習。下諸十十句應皆非修習。何故文云復有十法令佛歡憙。有十種法。令諸菩薩速入地等。皆此說邪。二由巧成福慧速入十地。三由十度令所行淨。四由成就眾生無厭願滿。五由願滿得普見佛等廣無盡藏。六由得無盡藏福具悉淨能隨應說法。七由說法利生時自增義利故。不捨諸度具嚴淨十度行。八由不捨諸度。住大願乘。隨所念眾生。令增淨業。出使解脫。準梵本中。隨彼諸菩薩者皆爲說法令解脫。九由菩薩說種種法度眾生智故。令三寶不斷。十由紹三寶故。所行無生與方便慧相應。皆回向菩提。無空過者。並如下答中具顯。後結請中二。先結。後請。謂先結前所問何方便得。後請隨問垂哀宣說。

二問行所成徳中三。初問行成因徳。二及余無量下結因成果徳。三於諸如來下守護正法徳。初中準下答中。粗相分爲十二句。云如諸菩薩等十一字。貫通諸句。言滅除等者。此有兩釋。一云問斷迷理迷事二種愚故。一云問斷見修惑障故。二問降魔故。三問制異道故。四問究竟道所斷微細垢障故。五問策勵諸行所依故。六問修淨土離諸難處故。七問大智境云何淨故。八問成就菩薩七法。九問菩薩莊嚴六事。十問知佛三種功徳。十一問佛所行境。十二問三隨佛事隨樂現土隨根說法隨時說法。並具如下說。二結因果成論中有二。先結因。後疾與下成果。前中心結前所說成滿。不可更一一說故。總結云。諸行諸道諸境界皆滿諸行是助是菩提心是正道境界是所變。後成果者。由因滿故。疾與果齊也。三守護正法中二。先明守護行。後於一切下明守護益。前中三。一開演守護。二摧敵守護。三令久守護。並顯可知。二守護利益中七。一王守護。二世間敬善。三諸佛護念與灌頂。勘梵本云。一切如來共所護念。同灌其頂。四菩薩愛敬。五長無漏善。六能演深法。七持法自嚴。並顯可知。後請說中云所行次第請依問說故。

二偈頌中十一頌分四。初一歡說者復。次一頌前所說。次三半頌前十一句所修之行。後五半頌前行所成徳。於中。初三半頌前十二句因徳究竟。後二頌前守護利益。於中。前五句頌三守護。後三句頌利益中菩薩愛敬得善根長自法。余略不頌。

第二大段正說分中二。先長行及偈頌。前中二。先嘆問許說。後佛子菩薩下正答所問。前中二。先嘆問。後諦聽下許說。前中二。先贊問所爲。後佛子下贊問者徳。前中二。先贊。後問於下結問。前中云善哉者。所爲廣大善中極故。饒益者利益也。令修善因故。安樂者令得樂果故。慧利者雙顯利安故。廣釋利安。五種差別。如前淨行品記中引佛地論第七卷

說。多所者廣故大故。哀湣等者悲憐人天。戀少妄樂。失眞常樂。長流轉故。後結問可知。二贊問者徳中五句。一住無所住故。云住實法。二由住此實得無功用勤故。云發大精進。三由得無功勤故。不可退轉。四由不退故解脫粗重所緣等縛。五由離縛無障無智明淨故。問同佛也。

二許說中三。初明誡邪勤發聞思。二慧。次我今下顯對尊卑己離我慢故。推功於佛。

第二正答所問中二。初答前所成行體。後佛子菩薩摩訶薩下。答後行所成徳。前中二。先牒前起後。後佛子下正答。前中二。初云菩薩已發一切智心者。牒前問中菩薩初發一切智心也。後應離下起後。謂菩薩旣已發心自分事訖。更求後位。須起加行。加行𨿽有眾行。惟不放逸爲本體。卽精進無貪嗔癡故。云應癡暗等。守護之言。通無貪嗔也。

二正益中依問次第答卽爲十段。惟頌修習屬不放逸。

就初段答修習不放逸令佛歡憙行方便中。有五十句分二。前二十明令佛歡喜。後三十句明正令佛歡憙行。就前二十句中二。初十句正明不放逸行。後十句明由不放逸得淸淨徳。前中四。一總標。二徵數。三別列。四總結。初中。云各不放逸者。一釋如前。一雲遠離耽著五欲。名不放逸。二徵數可知。三別列十句中。一三聚淨戒廣故云眾戒。然不放逸行持戒爲本。故先舉也。二不同凡夫行故離愚。不同二乘行故淨菩提心。三好行眞實。四進修無怠。五設心欲退。卽自策言。我自發心。無人勸抑。如何得退。六有兩釋。一云在家凡夫者。不求出離道。多造不善行。出家凡夫者。𨿽求出離。與有漏相應。一云無問在家出家。但造順流轉行。皆名凡夫。不可親近隨放逸。七所修行惟回向菩提。八修大離小行。九修善相續。十常自觀量力而行。不令過分。四總結可知。

後明由住不放逸得十淸淨徳中四。一牒前知後。二徵可知。三列中。一言行相應。二憶識宿念故。三住深等持。四求法無倦。爲成聞慧。五隨同觀察爲成思慧。六依定爲成修慧及通。七捨勝劣等見。八利物無漏。九敬菩提心。如下文說。彌伽聞善財已發菩提心。遽卽下座。五體投地。敬禮善財。散華供養等。十恭事師友。四結可知。

第二後三十句明正令佛歡喜行中。分三。初十句結前生後。卽初成行相。次十句中成行相。後十句終成行相。初中二。初句中云佛子至不放逸者。結前方便行成也。後發大下生後。並是正令佛歡喜行也。於中。一先由精進等。成不放逸。令後由不放逸更加勇悍故。云大精進。二由斂攝諸根得正念。三由心不亂勝樂現前。四由勝樂修行不能已。五由稱理修離著。六不以深而不動習。七證不二方便。八慈悲轉增。九順了無盡門法。十由前所行稱順佛心。故令喜也。

次中成行相十句內四。一標數辧相。謂前門初成。次顯中成故。云復有十法。令佛歡憙。卽是行成就相。二徵數可知。三別列中。一謂前𨿽發勤。若不至中或容有退。令旣至此。故不退。二於求法護法。拔苦眾生。不惜身命。三不求財利稱名贊美亦爲供養故。四會事歸理。謂知五蘊無性故。五普證事事無﹝得﹣彳﹞法界。一卽一切。一切卽一故。六有兩釋。一約四相。謂知一切法無常苦無我寂靜。莊嚴論第十一中。名曰法印也。優陀那菩薩藏經。名四法鄔陀南。鄔陀那此名爲印。亦標相。如說無常是有爲法標相。苦是有漏法標相。無我是一切法標相。涅盤寂靜是無爲法標相。亦可印是決定義。謂凡諸有爲決定無常。凡諸有漏決定有苦。凡所執我決定無我。無爲理性決定寂靜。若廣分別。如優陀那第二善戒第七地持第八瑜伽第四十六。今此爲顯明爲等法知無常等故。得離四倒。於常等相。心無倚著。一云此中不但離凡夫倒。亦離二滅無常樂倒法。蘊處界等本不曾生。更有何滅。若見有滅則見有生。故無常等觀亦是顚倒。以此無生印。印一切法。決定知無性故。能觀心無所倚著。七大菩提願饒益有情願。如回向品中所有諸願及初地中十大願等。八忍謂勝解。勝解與智。照達眞俗。不二而二。二而不二。名淸淨光明。九觀自善法及佛眾生。不見多少有異。法性善根平等有故。十無所行而行故。四結可知。

後十句終成行相中四。一總標。由從中至終行相淳熟究竟故。云復有也。二徵數可知。三別列中。一勤及三善根。二照法實性。三無緣與樂。四無緣秡苦。五觀事行以合理。六依法性而行事。七八九十是願方便力智等四波羅蜜也。此上十句皆云安住者。顯行相至此淳熟不退故。

第二答入菩薩所住處問者。以此觀能速得入地。於中三十句分三。初十句明起入地行。二後次下十句明住地觀修。後佛子下十句明地要勝。初中四。標徵釋結。初二可知。三釋中十句分二。前三句自分行。一具資糧。二成加行。三自悟不由師。後七勝進行。一近善友爲起行緣。二須自策。三行稱佛心。爲佛攝受故。云住神力。四無解緣倦。五有兩釋。一云深心鑑眞徹事利智照事達理。以此鑑照爲自莊嚴。一云重修以深厚大悲磨瑩以明利智。斯卽大乘自莊嚴也。六由於諸地法門心不住著故。速入地也。七無性觀門。是諸佛善根方便。此方便體與三世佛同。四總結可知。二次十句明善安住地修觀法。文中二。先十句直辧能所觀相。後悉善下逐難重顯。前中二。先一句總明能觀。後九句別列所觀。前中二。先明修觀時分。謂創得入地住時。不可後時方順安住法故。後正標觀心。謂善觀察應是觀向。後別列九句中。皆云隨其者。以此一一句。通顯十地。一一地中中法門相望各別故。智慧各別故。乃至所得各別故。一法門者。謂隨地相得果等法。於佛菩薩所。聞已觀察故。二甚深智慧者。謂地地中根本智故。三所修因者。此有二種。一通行。謂十度四攝等。隨地有勝劣故。然言隨也。二別行。謂若當地淨治地行故。四所得果者。謂調柔攝報等地地別故。五境界者。所化眾生多少異故。六力用者。謂處非處等十種智力故。七示現者。謂所作及力旣各不同。對彼變現故亦別也。八分別者。從前地轉入後故。九所得者。此通二種。一於佛菩薩所。得聞法故。二於地地中證說得如故。此段文。同初地中菩薩住地行故。彼云菩薩住於初地。應從諸佛菩薩善知識所。推求請問。此地行相及果。無厭足爲成就。此地亦應推求請問。第二地行相及果乃至第十地相及得果。善知諸地障對治成壞相果。得修地法。淸淨轉行。處非處殊勝相不退轉淨。謂治一切菩薩地。乃至轉入如來地。由此故地行不斷。乃至入第十地不斷。如商主預須知前路安危事云云。

第二逐難重顯中二。先釋前善觀察。後如是知下明觀察利益。前中謂觀諸地法門等九句。諸法皆不離自眞心所現。旣不見有別體性故。云無著名善觀也。後益中三句。初句應安第二。第二應置第一。所以然者。此觀已是八地初住心故。於中。初二句牒前。後一句顯益。謂由智惟心理。則能於地善安住也。

三後十句明地要勝中四。一標。謂思速入地。二何以下徵。意云。地有何要念遠入邪。三釋中三句。一以入地至住。則能成前隨諸地觀察所有功徳。二以具功徳故能入佛地。三至佛地故能廣作佛事。謂十身三業滿法界。徧十方。盡未來。重重無盡如因陀羅。世界時處中利樂無斷。四是故下結前思惟宜應速入五句。一常勤修。二不息。三無疲。四以所修徳自嚴。五結入地。

第三若大行淸淨問中。有二十句。初十句行成出障故云淸淨。後十句由行淨因。得勝法果。前中。一標起可知。二何下徵數。三者下別列十句。卽是十度。一施滿足意自他俱悅。二護戒堅淨。三忍力無限。四勤修無退。五伏沈不迷。伏棹不亂故。知得正念。心一境性也。六無分別慧。善了諸法。七善巧修行無偏住著。八大願堅固不可動搖。九運生之力無有疲厭。十佛及眾生智了同體。此中初句五七各同十行。余並全別不可指。復次有文。具顯十度句。佛子下總結可知。

後十句中四。一牒前起後可知。二何下徵數。三一者下別列。一多佛護念他方顯多。又他方尙護自不待言。二同類中爲上首。三堪受佛加。四所在皆逢善友爲怙。如倚賴父母。五常修行勤及三善根。六了有爲法實性。七住無緣拔苦。八能起思慧。九能起修慧。十知佛化物權實善巧。四佛子下總結。

第四大願滿足問中二十句。初十句起勝淨願。後十勵志念溺。又前十起願。後十滿願。前中四同前。初二可知。三列中。一願度生無倦。二願具修淨土行。三願重心事佛。四願護法不惜身命。五願隨智所觀淨土卽能身詣其中。六願與諸菩薩。同行法性善根。互望無礙。不卽不離。七願入定無相無願之門。以此了諸法。八願得不空三業。九無障﹝得﹣彳﹞願。徹窮未來際。利樂眾生無盡期故。又是十種如金剛大乘誓願中第八願也。又是十種願無﹝得﹣彳﹞用中第八於一切行菩薩行而大願不斷也。十願具生了普因。謂普賢行生因也。淨治等了因也。或行普賢行卽是淨治。一切種智門門是方便義也。四總結可知。

後十令願滿中文三。謂標徵列。列中初五自行。後五利他。前中。一行心無厭令願成滿。二大誓自嚴。三念勝己者願力所作。四普願眾生生淨剎。問菩薩何故自不願淨土。願他生邪。答菩薩行法。法應如是。所以者何。若不願他生淨土。則利他行不成。若不自願生穢土。則大悲行不立。五樂修行海長時無間。後五中。一願普成熟。二爲成熟一一眾生。各經一劫不覺疲倦。三於彼一切劫。具受三惡等苦。無暫厭悔。四亦不暫起貪樂之心。五勤護法護教理行果等。

第五答護菩薩藏問中四。一結前生後。二何下徵。三所謂下別列。四佛子下結。初中謂由前行願蘊積成藏故。惟十句更無成滿也。二徵可知。三列中。一見佛。二持法。三解釋教理。四悲普。五多定。六來欲乞皆與。七辧無﹝得﹣彳﹞解。八護得五通變現緣境等業用皆無盡故。九住一切時。梵本中名無邊佛威神守護無盡藏。十入一切處。四結可知。

第六答隨所應化常爲說法中三。一菩薩得是下結前生後。謂蘊福智攝眾生故。二佛子菩薩下徵起。三所謂下別列。於中有三十句。分二。前十五句教離過。後爲說法時下十五句教起行。前中二。初十四句別說。後菩薩下一句結隨應說。前中二。初四句明知根器。一知所作者宜作何事。二宿因待何緣發。三知心行念處。四知希望所好。後十句正明教離過。一貪𨿽通色等一切。今此且據粗顯色。欲對治故說不淨。廣說五種。如下十藏品中說。二嗔能加害。慈能與樂。正對治故。三癡等者。癡是邪癡。觀察是思擇。謂爲彼不信由惑起業由業感果者。說十二因緣。令觀察故。四爲說等者。謂前三句約三毒重者。且爲說對治煩惱。未堪爲說成勝智法。今此等分三毒輕故。方可爲說無性觀等。釋多貪等分名。具如雜集第十三說。五知三界無樂則不復受樂生死。以人天中樂皆變異受行所隨故。六處所者有二種。一身所依處。卽鄕邑捨宅。乃至樂著阿蘭若處。二識所依處。卽所依身。於此二處而樂著者。皆由不了空寂之理故。此爲說令不樂著。七爲說怠惰損勤行益。八爲自髙陵彼者。說一切眾生蘊處界平等無異。九易知。十爲樂事寂者說理寂法。

後教起行十五句中亦二。先五句明說法儀軌。一文有位次。二義無差錯。三於前後理皆以智照。四於無性印或法殟柁南。皆審稱順。五行位徵著次第爲說。後十句正教起行中。一令於所說行門生信。三簡知根性令入佛教。三令證理。四令斷法愛。由貪相應故。五令除二執。六令識眞佛不離自心。卽是常念。七令知說法聲實性。八令悟名句文如彩畫空九。令知法諭相應。十令悟佛果智大用。

第七答恆不捨波羅蜜行問中二。先牒前利他行時卽成自利行。後是時下明自利行時卽成利他行。而此兩文。說𨿽前後。行則同時。故云菩薩爲眾生說法。則自修習增長義利。不捨諸度等。義利者。如前釋。不捨諸度者。二利行同體不相捨離。但所望異故。波羅蜜道者。度行通至佛果故。二行同體所望異者。卽前所明。隨其所應爲說法時。令彼益故成利他行。此卽法施成自利檀行。又法施離慳。成自利戒行。又法施忘怨。及諦察勝解。成自利忍行。又說法無倦。成自利勤行。又說法之心專一法性。成自利禪行。又說法時念念思惟。思慧增長。成自利慧行。又說法時不住空有。隨機所宜皆善巧故。成自利方便行。又此說法稱十盡願。成自利願行。又此說法心是無雜染力。乃至第十加持力等。成自利力行。又此說法智。能知所化者心行煩惱。乃至知佛智覺法界門。成自利智行也。後明自利行時卽成利他行中。具顯十度。卽爲十段。一一段中二。先明行相。後結度名。就行相中。皆先約事。後約理。然事與理。說離前後。行則同時。

就初施行相。先約事中。謂身命財法隨求卽與。則無方來乞悉能滿意。後而無下約理。謂達三事空故無所著。後結度名。云是則能淨等者。謂若但事行而不會理。或但觀理而不行事。則不能淨波羅蜜故。下諸結名。並準此知。𨿽自利由說法利生卽利他也。

二戒行相。先約事云。具持眾戒者。三聚淸淨無缺犯故。後而無下約理中。謂三輪淨故無所著。無著故我慢息。謂菩薩不以自具持戒見他不具陵彼自髙故。持戒𨿽是自利。由菩薩戒要必法施方名具持眾戒故。此卽爲利他。結名準知。

三忍行相中。先法。後諭。法中。先約事者。謂爲怨惡憎嫉打罵割截等處。與觀善無別。等爲說法。後於諸下約理者。諦察怨親平等性故。髙爲說法。初無有二。後諭中普截善惡無分別故。忍𨿽自利因。次說法則爲利他。後結名可知。

四勤行相。先約事中三。一利樂勤。謂徧策諸行。亦普勸發諸行亦普勸發諸有情故。二諸有下如行勤。三勇猛下被甲勤也。後於諸下約理者。謂於三勤所生善根。離有無相。離有故不取。離無故不捨。由此佛因行滿足。因行是果之門。門是方便。結名準知。

五禪行相中十句。先科。後釋。前中四門。一三禪。二事理。三因果。四禪支。及初三禪者謂十句中一二三六七九是現住法樂禪。由得眞三昧樂。不復貪著世間輕安虛妄樂也。余亦並是正在定故。五十兩句。正是引生功徳禪。兼饒益有情禪。現通威佛皆非爲己故。余惟引生由定能令生多定故。令知定境故。了知不違無生印故。二事理者。謂十句中三九兩句約理。餘皆約事。三因果者。前九皆因。第十是果。四禪支者。十句中初一句及第三句內下半是對治支。第二句及第三句內上半是所依支。正思惟卽是心一境性。不住不出。卽是無生行相。惟遮詮故。後七句是利益支。依小乘及大乘權教八定支分名體。與此不同。滅受想定名同體異。或名名皆同。而對治所治依。利益並別。謂對治一切惑障。非惟靜慮無色等障惑。此惟約修位所斷所知障說。由得滅定者。非見道故。地中不斷煩惱障故。前八亦據此人說故。若依融攝。位地不定。此中所依卽無生定。薩遮第五亦同此說。對治利益如文可知。

後釋文者。一由觀五境無無自性故。不復貪著。二依九定作無生觀。從初禪爲首。乃至非想及滅盡定。按次入出故。云次第定。簡異逆順。超越爲名。九定具如薩遮中說。靜慮無色四相分別。如雜集第九。廣顯九定。如別行章。三正思惟及不住不出等。如前可知。四從無生定出生多定。起信云。得此眞如三昧。能生無量諸三昧門。五從前多定。各起多通。六出入九定逆順自在。顯淳熟。謂從初禪入二禪。乃至從非想入滅定。如是名順。從滅定入非想。乃至從二禪入初禪。如是名逆。七由無生定。入餘一等持時。卽入多等持。以無生定是一切定根本故。八由無生定故。觀一定境時。卽知一切定境。九在無生觀時。能緣觀智。與餘一切若事若理等持等至觀智不相違。以彼一切不離此故。智卽是印故名智印。印定諸法本不生故。無性攝論第七云。靜慮定名等持。無色定名等至。又心一境相名等持。正受現前名等至。十由此定卽是佛體故。依此所作皆稱法界。是故能令速證佛位。結名可知。

六般若行相中八句。先科。後釋。前中三。一因果。謂前七修因。後一成果。二理事。謂五六兩句約理。餘皆約事。三三慧謂初三成聞慧。次一成思慧。後四修慧。問寧知此八句初四次二後二。非是加行正體後得如次邪。

答此若具三。不應更說第十智度故。無性釋論第七云。若說十度。第六惟是根本智攝。若立六度。通攝三智。後釋文者。且依三慧。謂聞中初句內有二義。一正成聞慧。二句思爲因。謂聞已記持故。前句聞慧勝緣。於中二。謂近及事。後句聞慧勝因。亦二。謂樂及無厭足。無欲樂不能聽故。暫聞則已。慧不生故。思慧中先簡非。後顯正。謂簡獨覺。及不隨所聞。妄思惟故。後顯正者。謂如理故。後四修慧中。初兩句正是慧體。上句離妄。下句稱實。後兩句慧用。上句知佛行。下句入果。結名可知。

七方便行相中十句。皆顯悲智善巧無所住著。名爲方便。文中。先科。後釋。科有二相。一分二方便。謂四七八三句明回向方便。餘七句明拔濟方便。若依本業纓絡下卷。因果亦有三方便。一進趣向果。二巧會有無。三一切法不捨不受。屬當可知。二分理事別。謂四八九句約理。余約事。後釋文中。一巧匠化世。如賢首品云。若見世界始成立。眾生未有資身具足時。菩薩爲工匠。爲之示現種種業。乃至廣說。二導利忘疲。三稱機現形。四行淨三輪。五現漏無漏行。六不住涅盤。七不住生死。八觀諸所作皆無作作故。云善觀。九爲物現嚴。非自愛著。十入趣受生。結名可知。

八願行相中十句。分二。謂三四五十等四句明求菩提願。余之六句明求利他願。且依一相理實皆通。又一一皆至無餘。故云盡也。依本業經。願有三種。一自行。二神通。三外化願。文可知。文中。一利生盡願。二嚴剎盡願。三供佛盡願。四了法界盡願。五修法界行盡願。六盡來際住願。七知他心盡願。八悟有支起滅盡願。九現淨土盡願。十證佛智盡願。此十中。前九修因無餘。後一成果無餘。結名可知。

九力行相中十句分三。初句思擇力。後九修習力。依本業經。通力有三。謂報通力。修通力。變化通力。文中。初二句報通力。第九句修通力。第十句變化通力。或第九第十句俱通修力變化力。加持亦通通報力所攝。餘句或是三力因緣。或三力所起。準知。十中。一觀心淨明徹見法性曰深。離有無見云無雜染。二信心徹理曰深。深故邪師教不能伏。三不見有拔苦而拔。故無疲厭。四不見有與樂而與故。所行平等。五義持無忘。六巧說稱機。故令歡喜。七三輪離相三空圓滿。惟顯了教故嚴大乘。八無障﹝得﹣彳﹞願。徹窮來際利樂無斷。九神力具故出多變現。十聞教不信不解不受者。神力加持令信解領受。結名可知。

十智行相中十句分四。初七知眾生心行。此成就有情智也。次一句知諸法實性。此受用法樂智也。次一句知佛能隨化力。此成就有情智。後一句菩薩自悟法界智。此受用法樂智。依本業經。智三種。一無明智。二一切種智。三變化智。十句中。初四句是無明智。三毒中無明爲本。智知三毒。智從本爲名故。餘皆一切種智。或第五句是變化智若廣分別十波羅蜜。如別行章。

第八答所念眾生滅令得度問中三。一結前起後。二墮惡下正明化度。三如其下總結。初中二。前三句結前。後住大下起後。前中三句。各通牒前十度。初云淸淨者。謂修前十度時。皆淨三輪。離有無相故。並結名中云。是則能淨等也。二圓滿者。謂修前十度時。皆二利圓滿故。包融圓滿故。十度圓滿故。因終圓故。三不捨者。謂修前十度行時。如救頭然。曾無暫捨故。後起後者。謂今隨昔日創發大心。請一切眾生誓常度脫。故云經大莊嚴乃至云而得度脫等。言住者。正住在修行也。大莊嚴者。大誓願也。菩薩乘者。悲願相應運生也。隨所者。順昔願心所欲度生。皆爲說法令解脫也。念授鄰近同在別境。理實是欲希望度彼。亦可隨昔願心所請度者。明記不忘故云念也。梵本中云。於菩薩乘。住大莊嚴。隨所請眾生。成爲開示。使集諸善根皆令出離。

二正明化度中十句分四。初二說離苦難法。謂爲將墮苦趣常生難者。語令知。使懺悔。若不爾者。純苦趣中。無暇聞法發心故。若隨值菩薩。聞法能勤。非難中故。或現墮苦發心。在難能勤。所以者何。除無間獄。余容有故聞法。後答難中有故。次三說離增上三毒法。謂於劣境起增上煩惱故云多也。初云示無貪法者。謂說不淨觀故。說無生觀故。二令行平等者。謂說違順境性無二故。三爲說緣起者。謂說十二有支相緣故起。卽顯流轉。非自然勝性等起相緣故不起。卽顯還滅不待緣滅。性自滅故。由此令離斷常等見著。次三說三界出離法。初教離欲者。謂欲界愛恚。及因愛恚所起十惡。教以尋伺對治故。得離欲界。或說所治無恚或說有五。謂一貪尋恚尋害。二憂。三苦。四犯戒。五散亂。二爲說毗缽捨那者。此有二種。一者靜慮。𨿽定慧均。然是定地。恐其滯寂。但爲說觀令離色界。二者由彼未聞無生觀慧。依有漏定。粗治過患。狹粗利益故。此爲說無生觀慧。令知惑源。得究竟益。永離色界。三爲說妙慧者。此亦二種。一者以彼無色定多慧少。恐其滯寂。說慧令均。使離無色。二者妙慧。是無生慧。謂彼所持取相細根。令出離故。後二隨乘根性。方便爲說初教。二乘寂靜行者。此有二種。一者隨彼小根。說遠離行故。二者因彼樂乘方便。爲說一切諸法本來寂靜不生不滅。後爲樂大說十力廣嚴者。此亦二種。一爲權大乘根樂三身佛十力境界者。乘方便爲說十身佛十種大力那羅延等廣大佛事。引令入實。二爲樂實大乘根。直爲說佛十種大力廣大莊嚴。令得增進。

三總結中二。初結本誓願。後菩薩具足下。結問中度脫。此中準梵本。一切眾生下脫一句。云是名住大莊嚴。余並同也。

第九答前紹三寶種使不斷絕問。謂菩薩有知根知法巧化之慧。令所化者成聞燻種。生正覺牙。成佛說法。度諸眾生。成菩薩聲聞僧。由此能令三寶不斷。就此文中三。先牒前起後。二何下徵。三菩薩下釋。初中牒前菩薩有知根識法巧化之慧亦卽是後徵釋之處。二徵意云。菩薩但能說法度生。何以能令三寶種不斷邪。三釋中。明四重三寶種不斷相。於中。前三別辧。後一總顯。就前別中。初三寶內佛寶。云教諸眾生等者。謂菩提心是佛體故。此有二義。一者菩薩自己發心得佛體故。續前不斷。復更教他發心。令得佛體。胤後不斷。後後皆爾。爲不斷也。二者諸佛無師無﹝得﹣彳﹞智。具在眾生心中。眾生不覺。菩薩教發大心。則佛智顯現。後後皆爾。爲不斷也。法寶。云常爲等者。謂菩薩。自於佛菩薩。聞正教理。今復爲開闡教理。如是展轉。後後相續。爲不斷也。僧寶。云善持等者。謂菩薩自持教。無違事理。教他亦爾無乖違。是和合也。次三寶內。佛寶。云悉能等者。二種。一謂無障﹝得﹣彳﹞願。徹窮來際。利樂不斷。不同二乘趣無餘依究竟永滅。贊發此願故。二謂求菩提饒益有情願。謂菩薩行海皆應以願回向眾生成大菩提。贊發此願。則種性成故。法寶云分別等者。謂此菩薩自聞因緣無生方便。而得證悟。今復爲他說其無生證悟方便故。僧寶云常勤等者。謂於菩薩眾中。三業互敬。戒見施同。由此成佛。當還有僧故。後三寶內。佛寶。云於眾生等者。謂佛昔聞教等流無流燻種成佛。佛令菩薩於佛燻種亦爾。今便爲他。無倒宣說。令人眾生心田成佛可之種故。法寶云護持等者。初句通護三法不斷。謂證理爲護理法。持教爲護教法。修行爲護行法。若兼下句。則惟教行以護教行。容有身命之難故。由佛證理。得成教化化菩薩。菩薩證理成佛教化眾生。亦令證教行展轉不斷亦爾。僧寶云統理等者。謂菩薩自依一味之法。後以此法。攝仰大眾。令皆隨順。爲和合不斷。上來別辧竟後總顯中。持三世佛戒者。謂由戒得佛。由佛有法僧故。菩薩前後亦如是。故不斷也。

第十答善根方便皆悉不虛問中四。一明由紹三寶種故三業無暇。二無暇故下明由無暇得不空三業。三菩薩如是下明三業不空自利相。四若有眾生下明不空利他相。初中二。先結前。紹三寶種。後一切下生後。生後中二。先標所行無失。後隨有下釋無失所由。可知。二明得不空三業中二。初牒前。後所作下起後。起後中三。初明所行無謬。二皆與下釋無謬所因。三末一句結成不空。三明三業不空自利相中四。初牒前標後。二何下徵。可知。三所謂下依標釋十中。初四依正嚴謂三業及土。於中。前二後一利他故現。現身說法嚴土攝生故。第三一向自心定故。次四句明攝化嚴。一放光警覺。二攝眾集會。三現通令信。四授法令解。後二現佛說法嚴。四菩薩成就下結不空自利相。四明不空利他相中。有法諭合三。法中見聞等。略舉十事。余並可知。上來答所成之行問竟。

第二大段答行所成徳問中三。初明心行成因徳。二佛子下明結因成果徳。三於無邊世界下明護持正法徳。

初中十二句一一內有二。皆先釋後牒。準法應合。先牒後釋。文𨿽左右。於義無違。如雲摧魔以慈。或曰以慈摧魔。就初句中。勤加修習四字。冠下諸句。謂牒問云勤加修習何法。以滅癡暗。乃至勤加修習何法。隨所應等。釋云。勤加修習。以智慧明。滅諸癡暗。乃至云以往昔誓願力。隨所應化。現淨土。轉法輪。度眾生。所謂初發大心時。卽發此大悲無障﹝得﹣彳﹞願。此卽便顯初後二句竟。二云摧魔以慈者。自心先能調他故。三制外以福慧者。智以理制。福以威制故。四滅心垢惑以金剛定者。無間道時。煩惱所知二障種永斷無餘。五集善以進者。精進徧策眾善行故。六以淨土善離惡道諸難者。淨土業成自無三惡八難故。七以無著慧淨智境者。心離執著。智障淨故。八以方便智出生菩薩諸地等者。方便智有二種。一種一加行位智。爲十地方便。能生十地故。二善巧方便智。此通資糧及十信智。於眞俗二諦。巧鎔融故。依此智慧。出生七法。及令淸淨。準前問中。此脫總持令淸淨者。治謂其障使純淨故。九以一切善法成滿諸佛淨土等者。謂佛依正報因徧修眾善。維摩佛國品云。六度四攝四無量道品十善等。皆是淨土故。方便品云。佛身者卽法身也。乃至雲從斷一切不善法集一切善法生。此句內有六法莊嚴。謂淨土相好三業。十以智自在觀知佛十力四無畏十八不共平等者。此有二種。一謂觀一切佛力等知無差別。二觀知同一法性。然此二義。融無障礙。十一以廣大智知一切智之境界者。謂菩薩以照理事無﹝得﹣彳﹞智知佛後得智也。十二如前釋。

二明答結因成果徳問中。無別行相。但依前十二句行相。勤加修習。卽能次第成就無量功徳法。乃至疾與佛功徳等故。牒前云菩薩勤修此法次第成就等也。按前問中有三句。今此答中有兩句。由來問中初二句爲一句故也。

三若護持正法問中二。先別說。後成就三世一切如來智下。總結成法師說法護持。前中三。初正答前問。次何下徵。後佛子釋。初中答前十問。卽爲十段。一答前於諸如來應正等覺百千阿僧祇劫修菩薩行所集法藏守護問中三。一守護處。謂無邊世界�二能守護者。謂爲大法師。三所守護法。謂諸佛正法。二答前開示演說時諸魔外道不能阻壞問。謂得一切佛護念故。三答前攝持正法無窮盡問。於中。出所因。一內持廣大法藏。二外說無﹝得﹣彳﹞。四答前於一切世界演說法時十王守護問。於中二。先明得三種三業。後得心下明十自在。由法王守護故。得三三業。十種自在由得此故。九王守護三三業。有第一善巧三業。身業巧隨類現。語業三種。一義無礙辧巧說深理。二法無礙辧。巧布教相。三由前二二巧令聞者獲益。第二攝根三業。意業知機。語業二句。一圓淨。二令喜。第三無勝三業。身業威力。意業知機。語業無礙。後十自在中。一一皆有標名釋義。相顯可知。由法王守護故。得此三三勝三業及十自在。卽由得此。諸王守護。或由得此。感十王守護。令無退失。轉增最髙也。五入前一切世間恭敬供養問。謂菩薩。更演說大法。得人天敬養故。六答前諸佛護念同灌頂問。謂得諸佛護諸佛灌頂。由得灌頂。得無見頂相。由佛護念。得身業威徳無能映蔽。語業威徳無能屈辧。七答前一切菩薩亦皆愛敬問。由菩薩得前十種自在。處大眾中。威徳蔽眾。以大慈悲。安怯弱故。一切菩薩敬愛也。八答前得善根力增長白法問。�以深智慧察其欲樂也。九答前開闡諸佛甚深法藏問。謂以無畏辧。爲其說法故。十答前能令一切聞法生喜問。謂攝持正法。以自莊嚴。釋曰。菩薩利他爲自利故。是莊嚴也。上來總顯差問竟。次徵意云。此菩薩位居十住。何以乃得如是三業十自在邪。釋意云。以成就十種徳故。一智圓徳。二擇法徳。三不忘徳。四無住慧徳。五總持徳。六大心徳。七無失辧徳。八勝解徳。九徧法界會中恆輔翼徳。十了自與佛同體徳。

第二總結成中二。先結能成因。後作大下結所成徳。前中二。初明成果智圓。後一切菩薩下成因智�因是果因也。後結所成徳中三。一法師是能護持。二正法是所護持。三總結前二也。第二重頌分中。十頌分二。初六頌半。頌前十種所成之行。後令其下三頌半。頌前行所成徳。前中初半頌。頌初不放逸。二有一頌半。頌佛歡喜。三有一頌。頌入諸地及大行大願。四有一頌。頌菩薩藏及隨所化說法。五有一頌。頌不捨自行諸度及所念眾生令得度。六半頌。頌紹三寶種。七有一頌。頌善根方便皆不虛。二頌行所成徳中。初一頌。頌初兩段。謂行成因徳。及因成果徳。次有一頌半。頌護轉正法。後有一頌。諭說法者說法三業無畏辧等。謂一身儀庠序。二樹說雄猛。三智了深度。�爲�動。問答物滅惑。

第三結說分中。所說契理。令佛歡喜。所說合機。大眾奉行。亦可契理合機佛憙眾奉��。�先長行。後偈頌。兩段不同。說分了。上來初請。次說。三結。��不同。釋文了。上來初辧名。次來意。次宗趣。後釋文四門��法亦了。上來初明升須彌頂品乃至明法品了。六品����。明第三會竟。

續華嚴略疏刊定記第五

卍按。六七兩卷隱沒。而無傳者。應有第四會夜摩天。說十行位四品。升夜摩天品。夜摩贊嘆品。十行品。無盡品。第五會都率天。說十回向三品之內。升都率天品。都率贊嘆品之釋。八卷十回向品亦第五會也。

續華嚴略疏刊定記卷第八﹝本末合﹞﹝盡第十回

向﹞

第六隨順堅固一切善根回向中二。先長行。後偈頌。前中二。先明位行。後菩薩摩訶薩住此下。明位果。前中三。初牒名徵起。二佛子此菩薩摩訶薩或爲下。依徵廣釋。三佛子是爲下。依釋結名。

初中。名者。前本分內列名。與此不同。前名入一切平等善根。此云隨順堅固一切善根。晉本云隨順一切堅固善根。按隨順是前入義。堅固是前平等義。謂所修事行。皆順入堅固平等法性故。若依此釋。前本分中名。及晉譯名。皆須更回向此安置。以一切之言屬善根故。若取義使。亦應云回向一切善根隨順堅固。釋名謂隨順入。是能隨順入也。堅固平等善根。是所隨順入也。卽所修事行。莫不順入平等堅固法性。此則順入堅等之善根。順入堅等善根之回向。皆依主釋也。本業經釋云。習行相善無漏善而不二故。名隨順平等一切善根回向。

第三依徵廣釋中二。先明行所依身。後具足下。明依身起行。前中二。先辧類。後威徳下贊徳。前中云或爲帝王等者。謂菩薩行檀之身。不惟一種隨機所宜。故置或言。問若爾何不舉余。

答由三義故。先舉帝王。一此身具有堪施物故。二舉勝可以策劣故。三舉一類余故。後贊徳中十句。一威稱廣遠。二凡諸下正化等覆。一蓋有二義。一以十善法爲蓋。蔭蓋羣品故。如下施蓋中云。爲令眾生得自在蓋。能持一切諸善法故。又云爲令眾生能一一蓋普覆一切等云云。二以慈心蓋。於諸眾生。普心蔭覆故。如施蓋中願云。爲令眾生得平等心。覆眾生故。爲令一切以諸善根普覆一切故。爲令眾生得大回向普覆一切眾生故。又如下文第六十六中。大先王謂善財言。我惟知此大慈爲首隨順世間三昧門。如諸菩薩摩訶薩。爲髙蓋慈心普蔭諸眾生故。乃至廣說。三以離垢下表尊第一。四於法下十善導物。五以四下四攝攝生。六菩薩下一句。是結徳之言。其文宜安離業障下。七有大下感難壞眷屬。八離眾下體相嚴修。九獲那羅下身堅力大。十得淸淨下無惡業障。並顯可知。

第二依身起行中三。一隨相回向行。二佛子菩薩摩訶薩以諸善根如是回向時身口下。離相回向行。三以何義故說名回向下。釋此回向名。

初中二。先略標列回向因緣。後佛子菩薩摩訶薩隨所下。依標廣顯回向因緣。

前中三。一列施者並所施物。二其中下。辧所施田。三佛子菩薩摩訶薩如是下。巧攝施行成回向行。

初中二。先一句總標。後或施下別列。列中除施身王位妻子等。重說之外。有七十五門。若分園與林。別則有七十六種。謂飲。食。上味。車乘。衣服。華。鬘。雜香。塗香。牀座。房舍。住處。燈明。湯藥。寶器。寶車。象。馬。座蓋﹝二十﹞傘。幢。幡。寶物嚴具。寶冠。髻珠。王位。身及妻子財贖獄囚系閉。身代囚死﹝三十﹞連膚頂發。眼。耳。鼻。舌。牙齒。頭。頂。手。足﹝四十﹞血。肉。骨。髓。心。腎。肝。肺。大腸﹝五十﹞小腸。厚皮。薄皮。手指。足指。連肉爪甲。求法入火。護法受苦。求法捨海內所有。以法導化﹝六十﹞斷害男形。佛興示令見。施大地。僮僕。施身與佛及眾生供養給事。施城邑。聚落。宮殿。﹝七十﹞園林。妻。子。一切資生。設大施會。﹝七十五﹞二辧田色類中三。初一句標總多類。次或從下別顯。後等皆下總結普施。初後可知。別顯中有七句。初五五對十類。後二各多類七十。一來處異。二量行異。三儀觀異。四男女異。五趣異。六心性異。七求覓異。並顯可知。三巧攝施行成回向行者。謂將顯修行隨順堅固善根回向故。先標列一切善根隨順堅固回向之相。所以者何。前所引施者及物並田顯所。今隨順堅固回向之心行。今此善攝十句。顯能令隨順堅固回向故。云如是施時發善攝心悉以回向。謂色卽如故。攝施行所有色物回向色如。乃至回向識如。當知亦爾。何豈不所回善根先已稱性。答今正顯此以稱法性善根。回向法性。方名隨順堅固善根回向。如下釋名中說。此第六回

向名。從此文立。應知後廣顯中。一一回向行。皆依此修。文中十句分三。初句總標。次所謂下別顯。後善攝慧施下一句總結。初中二。先牒前施行。後發善下正顯可知。次別顯中八句。初五句總明受者五蘊。於中。𨿽漏無漏別。皆蘊名收。次一句明能施者五蘊。攝及顯位。是不相應行蘊所攝。尊卑次第故。次一句明所施有情具五蘊攝。次一句顯所施外物非情故惟色蘊攝。後一句總結者。謂總結前八句不攝施行回向故後廣顯回向行因緣中二。先料簡。後釋文。

前中略以四門分別。一前後差別。二內外分別。三三施。四三科。初中。謂以後廣顯。望前略標。互有無別。卽施傘施頂護法受苦等三。前有後無也。前救獄囚中無施法。必顯有也。前施城邑中。無門防輸稅。後顯有也。前爲求法捨海內所有。卽是略攝。後顯國城人民等多類也。前中以法化導。卽後顯中禁殺令住戒也。餘皆大同。

後廣顯中。都門總有六十。若單數色類。中間除重。則有一百七種。若巨細而論。乃有無量。謂於八十七中。類中復有異類。如末香有多種。蓮華有多種等。又如施國土中一切諸物故。資生中一切資生故。又云隨所施物。無量無邊故。又云菩薩隨諸眾生一切所須。以如是等阿僧祇物。而爲給施故。準此諸文。色類甚廣。且粗相言之。不可刻定一百七等。昔光統律師。將前標顯之文。總爲一百二十門施。一一行具十回向。一一各具十善七施等。相乘添成八萬四千施行。七施行。謂心三。時喜卽爲三。事有三。謂施者受者財物。入理有一。謂照三事空一寂之理。按此安立。𨿽欲廣其施門。翻乃狹其行相。所以者何。如前所引五處文故。二內外者有二種。一自身爲內。他身爲外。謂菩薩捨身救囚。代死。求法。護法。或割身肉。或作僮僕。或施力供事。皆名內施。若施妻子眷屬僮使乃至象馬。皆名外施。二有情爲內。非情爲外。卽前內外皆名內。所餘之物皆名爲外。三三施者。導示佛出興皆是法施。救囚代死斷殺救毀男形等皆無畏施。所餘皆是財施。或施衣食。令離饑寒等怖。或爲說法。令其修行離惡道惡等怖。皆無畏施攝。四三科中三。初五蘊。次十二處。後十八界。初五蘊者。謂施自身妻子內宮眷屬僮僕乃至象馬等。皆是施五蘊故。所餘施物非情數者。皆色蘊攝。法施中能詮名句字行蘊攝。聲色蘊收。所詮義理非蘊所攝。是無爲故。次十二處者。施自他身具內六根故。施外物中。華香音樂飲食衣服。及法施中能所詮等。是外六塵。或一物施中。具二三四等。如衣食中具色聲香味觸等。自餘一切。思準知之。後十八界者。且內外十二界準處可知。中間六界。依內根故。隨根布施。然此十八有暫施用。有永施體。如理應思後釋文中三。一總明以諸施行成回向行。二所謂下。別明以諸施行成回向行。三佛子菩薩摩訶薩隨諸眾生下。總結前諸施行成回向行所爲。初中二。先總舉所施物。後以彼下牒前起後。然此文。應移安後具足行施下。或通總別兩用。望總屬前。望別屬後。二別明中。都有六十門者。第一施食中三。一明施行。二願一切下明回向行。三是爲下雙結二行。前中四。一所施物勝。二施眾生明所施田。三其心下明能施心。於中五句分三。初一句總明心淨。次三句別顯淨相。一無貪思相應。二三輪淨。三無慳思相應。後具足下一句。結施行圓。後回向行中二。先牒前起後。此文應在前。已如前說。後正回向行中十願。一食能資神故。願得智。智資法身故。名智食。二食資心力。用則無礙。八識不礙。卽第一義故。三耳香味觸變壞方資食。性非有故。四知食性空。貪不起故。五於無所有。歡喜愛樂。得出離故。六食能充虛。願彼智滿。七食非久住。翻願彼得堅法。八食資能有成辧。願彼能有攝善。九食資身心能遊能思。願彼得二身周徧法界。十願彼得化身應世作受供田。後雙結二行可知。依涅盤第十五末十六初。亦說施食飲車乘衣華香牀敷捨宅燈明等。一一發願回向。與此各有同異。應引彼此說。第二施飲中三。一略舉施行。二以此下明回向行。後是爲下雙結二行。初後可知。回向行中二。先牒前起後可知。後正顯。顯中十願。一法解濁愛故。二水恆涓消。𨿽小成大故。三水多具辧故令渴愛息。四故五佛智離世貪愛水故。六法喜樂性是離染愛故。七證法性水成法身故。八定水調心故。九證圓滿智海故。十現法界身云應法雨故。

第三施上味中四。一明施行。二以此下明回向行。三是爲雙結二行。四爲令下回向意。初中二。先總舉施味可知。後所謂下顯所施物。於中三。一辧味具足。二潤下明體細膩。三能令下顯功能。十三句可知。

二回向行中二。先牒前起後。後所謂下正顯。顯中十願。一佛凡所食得味中上。此是三十二相中上味相。佛大牙後。有甘露泉故。二了法利生智故。三了味寶。性證會處名法城。四身云周徧說法調化。五智解法味喜徧身心。六於世味得無貪相應思。勤習佛法味。七得平等無性味。八法味資智不退。九證佛平等法智所化根眞俗無礙。十於法味漸深主究竟無礙。三結四意。並易了。

第四施車乘中三。一略舉施行。二以諸下明回向行。三是爲下結。初後可知。勘梵本中。通呼車乘之名。云野囊。野音作余我反。若別呼車。云奢羯吒。若呼車輅。云遏邏他。如後第十六施車中辧。就回向行中二。先牒前起後。後所謂下正顯。顯中十願。初總余別。別無異體。皆卽是總。但約異義立別名爾。一惟至大菩提。二非小。三非如權小等初立後廢。回入此故。四獨尊。五無劣。六慧深。七悲廣。八備福海。九超有漏。十普運。非一方一有情故。

第五施衣中。文三同前。就回向中。正顯內六句。一慚愧外著如衣覆身。二不行無慚故。離裸形法。三衣嚴蓋資故。令得顏色潤。四妙衣細觸故。令得彼細膚耎。五妙衣細觸故。令得上樂。六鮮潔衣施故。令得無垢智。

第六施華中四。一明施行。二布施之時下明回向行。三是爲下雙結。四爲令下回向意。初中二。先列所施物。後以如是等下。明所施田。前中二。先標。後所謂下明物色類。有十可知。後所施田。其類有十。自身爲田者。此有二義。一由自身是福田故。如爲菩提求食以資身。獲菩提故。二由自他平等故。謂若心不等者。則要以他爲田等者。不爾自亦田故。余文易了。二回向行中。依華十義。起十願。一開敷。謂依金剛諭定。智普照境界。開敷實性故。二見喜無厭義。三見皆順愜義。願彼得。凡有所見觀察。皆順實性。不取幻相。四離染著義。五令見者專注愛樂不捨義。六見皆喜令瞋不起義。七大願華令行果滿義。八大智發行如日開華。涅盤第十云。譬如蓮華爲日所照。無不開敷。此赤蓮也。九大悲起行。如日開華。涅盤第二十云。譬如日光能令一切優缽羅華開敷鮮明。此靑蓮也。十善知識如華。見必成行。歡喜如入寶州。旣蓋且喜。三結四意並可知。

第七施鬘中三。一略牒起施行。二以諸下明回向行。是爲下雙結二行。初後可知。就回向行中二。先牒前起後。後所謂下正顯。顯中以鬘飾爲用。有十義故。起十願。願眾生得佛菩薩身。謂人樂見欽欲親善愛樂渴仰除憂生喜。離惡者離嫌惡心故。得近佛者。與佛爲侍如鬘飾故。淸淨者鬘體珠華淨故。樂見興愛樂。見未見時別故。除憂與生喜。有憂無憂別故。離惡興淸淨。惡無惡別故。

第八施香中四。前三同前。四爲令下顯回向意。余門可知。二回向行中二。先牒前起後。後所謂下正顯。顯中十二願。前十一願因行成就。後一願結因成果。前中。初一總。後十別。總云具足者。卽得十也。此言香者。無破惑臭气故。有淸淨梵行气故。令聞气者鼻根淨故。人樂聞故。不嫌惡故。別中初一得字。貫下九句。不缺者持三聚。或如護浮囊故。二卽前所持離外道惑故。三離染心故。四離二乘惑故。五離中退失故。謂設誤起深懷慚愧。況其故犯數犯不生慚愧。深愛著犯見是福犯耶。六離惑業苦故。七常持如初故。八離斷常見故。九離我相持故。十成彼岸因故。後結因成果中。云五分法身。此有兩說。一云此應惟願成佛戒身。今但言總意別故。一云菩薩戒性不同二乘。具五蘊故。法性戒蘊得法性五分。融無礙故。故後回向意中云。爲令眾生悉得圓滿無礙戒蘊是也。問蘊是擔累義。積聚義。佛法性色。旣非積聚。鎔融無礙。何得名蘊。答實非是蘊。但假名爾。

第九施塗香中三。一牒起施行。二以諸下明回向行。三是爲下雙結二行。初後可知。就回向行中二。先牒前起後。後所謂下正顯。顯中十願。卽十度行。前六句可知。後四。一巧方便法。二大願功徳。三菩提心力。四白淨智法。謂無漏智。能斷惑故。十行皆有燻發資長辟除之義。離蔽障故。燻發資長菩提心故。

第十施牀座中四。一略牒起施行。二以諸下回向行。三是爲下雙結二行。四爲令下回向意。初中牀座者。梵本中云設祁。祁音余。何處反。此云臥具。縱牀字無違。而座字令爽所坐之座。非臥具故。晉本云牀敷。深爲稱順也。回向行中二。先牒前起後。後所謂下正顯。顯中十願。一得與諸佛同生解脫牀。名得諸天牀。涅盤第二中。名佛爲天中天故。二菩提心牀。賢聖共依故。三大菩提果牀。此對凡夫牀。息疲苦以得樂故。四通力自在樂爲牀。此翻凡夫睡眠之牀身心不自在爲樂故。五平等說法牀。爲眾生燻修所依故。六出世淨業牀。是最勝果所依故。七涅盤。是究竟安隱牀故。八眞如牀佛智所依故。九善知識牀信解行等所依故。十佛是人中師子。臥常右脇。顯有爲法依順無生本不起故。今願得佛牀。意令成佛故。三結四意並易了第十一施房舍中。文四同前。初一後二。並可知。回向行中文二同前。正顯中十願。一嚴飾以施故。二勤力嚴飾故。三居中攝散故。四施時捨著故。五淨三輪施故。六施者捨生死。受者住菩提故。七常無功用。調化眾生故。恆正安住聖天梵住。聖謂無相等。謂四靜慮。梵謂四無量。八住菩提因。九住法性相應善根。十有二義。一卽前第七表遮說異故。二住大寂室法界故。初願中。願一切眾生五字。貫下諸願。應知餘如前釋第十二施住處中文四同前。初牒起施行可知。二回向行中二。亦同前。後正顯中十一願。初一總。餘十別。別中一簡依邪師。涅盤第七云。依法者卽是如來大涅盤。一切佛法卽是法性。是法性者卽是如來。是故常住不變。乃至云不知法性。不應依止。其願一切眾生五字。貫下諸願。二簡依妄識。三簡依惡友。四簡依不了義經。應依了義大乘實教。涅盤第六云。是大乘經名爲佛乘。而此佛乘最上最勝。五簡不善無記行故。六七同簡邪濟故。八簡有漏行故。九簡生死心。恆住深直悲心故。十簡二乘道。三結可知。四顯回向意中。十句易了。

第十三施燈中五。一明施行。二以此善根下明回向行。三菩薩如是下明施燈意。四是爲下雙結二行。五如是回向下顯回向意。初中二。先列所施物。略標十種。可知。後施如是等下明施所爲。於中。略顯利益攝受。理實多門。並可知。二回向行二中。先牒前起後。後所謂下正顯。於中十願。一照教法智。二了佛現世色身智。三了生空智。四身光照物身。五照所詮智。六徧處無﹝得﹣彳﹞。七一多無﹝得﹣彳﹞。八徧時無﹝得﹣彳﹞。九摧魔外道智。十神力相應智。三明施意中二。先略標利安二門。義如上說。後以此下十句。廣顯其相。可知。四雙結。五回向。並易了。

第十四施湯藥中三。初略牒起施行。二以諸下明回向行。三菩薩摩訶薩下雙辧二行所爲。初門可解。二回向行中二。先牒前起後。後所謂下正顯。顯十願。一藥遣疾故。蓋纏者。蓋卽五蓋。謂覆眞實義故。能令善品不顯了故名也。五者貪。恚。疑。惛沈睡眠。惡作掉舉。初三以根本惑中三法爲體。次一以四不定中染污性者爲體。後一以隨惑爲性。初二障戒蘊。次一鄣解脫及知見蘊。次一鄣慧蘊。後一鄣定蘊。具顯如章。纏謂十種纏。於現行心等纏繞。令不自在故。卽無慚。無愧。惛沈。惡作。慳。嫉。掉舉。睡眠。忿。覆也。無慚愧慳嫉忿覆等六。以隨惑爲性。餘四同前蓋說。諸門分別具如別章。二令身離病彊健故。三疲愈者復能救物故。四施行不息故。五藥能令彼身命故。故得佛身。身卽是藥也。六教病服藥故。故得四近三慧也。七施最勝藥。服除病源故。八施心悉治一切病患故。九用思善候病藥故。十爲救物檢尋方法故。三雙結二行意中三。謂標釋結。釋中十句。內前六易了。七云得金剛等者。如下佛不思議法品說。十種廣大力大那羅延幢勇健法中第一云。一切諸魔。天。龍。夜叉。乾闥婆。阿修羅。迦樓。緊那。摩睺。人非人。毗捨。羅剎等。盡力雨大金剛如須彌山。徧三千界一時下。佛無驚怖。乃至云。假使不制縱雨終不爲損。若佛所持及佛所便。尙不可害。況如來身。釋曰準此願彼得佛身也。八得堅力等者。亦是前法十力中一力故。彼文云。廣大力。最上力。乃至。七名堅固力。具顯如彼。九謂佛所受樂。無能遮奪故。十亦如前十種廣大力那羅延法中第一所說故。彼云一切諸佛身不可壞。命不可斷。世間毒藥所不能中。一切世界水火風災。皆於佛身不爲害也。

第十五施器中四。一施行。二摩訶下回向行。三是爲下雙結。四爲欲下回向意。初中三。一施物略列十類。二或施諸佛下明田及施心所因。亦十種。三如是施時下明行體。並可知。二回向行中二。先牒前起後。後所謂下正顯。顯中十願。一器貯物不散失故。二施淨器故。三寶器亦容持故。四廣大器亦納受故。五最勝寶器故。六淨器成光寶施故。七器納受光明寶故。八施堅牢器常置光寶故。九細密器堪持醍醐等故。十施廣大器故。得徧法界會中上首身。能贊請說法主。及領受所說法故。三結四意並可解。

第十六施車中二。先總標列所施物田。後佛菩薩摩訶薩以如是等下。約五類田。別明施等二行。前中二。先牒起章門。後車施下別顯。前中準梵本。呼車爲遏邏地。卽同此方呼車輅之車。是故與前施車乘別也。後別顯中二。先明所施田。後菩薩是時下顯施行。前中二。先標田類有九種。若並取後願中塔廟僧眾。則有十一類。或但十類。以貧與獨一悲境故。後此諸下辧田來由。有六種。可知。後顯施行中十種。易了。上來三段。文家存略。實各多類。問準瑜伽四十九中云。若有眾生。來求種種能引戲樂能引無義所施之物。不應施與。況令此中乃施采女美色。令引貪愛不善行耶。亦不可說菩薩但自行施。餘事不知。所以者何。違前所引瑜伽說故。彼論又云。施妻子時。不應施與怨家惡人藥叉羅剎凶暴業者。施王位時。若知乞者擬得位已損害有情。不應施與。又無性攝論第八卷

云。菩薩𨿽得財位自在。見諸遺乏財位有情。有五因緣菩薩不施。一者見彼於財位有重業障故。二見彼有情。若施與財位。障生善法故。三見彼有情。若乏財位。厭離現前故。四見彼有情。若與財位。則能積集不善因故。五見彼有情。若與財位。則便作余無量有情損惱因故。是故菩薩不施於彼。此有頌云。見業障現前。積集損惱故。現見諸有情。不感菩薩施。

答能施有二人。一者的知乞人得所施物擬損眾生。則菩薩不施。亦無違犯。若不的知。菩薩但作利安之心。施亦無咎。況此采女等。皆是菩薩同行主伴。施彼。定知有益無損。或先順後化。誓願力故。問菩薩持戒不惱眾生。如何自爲行檀。乃將男女等施他。

答此所施男女等。通有二類。一者先與菩薩同結志佛。互爲主伴。今得將施。乃遂本期。喜得行成。豈復憂惱。設說悲苦。皆示現爾。二者延發誓願。志力尙微。𨿽將施地。再三本問。故瑜伽四十九云。施妻子時。先當曉諭令喜。然後將施。終不彊逼令其憂惱。又不施與怨家惡人藥叉羅剎凶暴業者。釋曰。此教卽是爲初根設也。

後約五類田。別明施等行中。卽分爲五。

一施佛及塔廟回向。於中四。初牒前。二以此下正顯。三是爲下總結。四爲令下明回向意。

初中三。一牒前施物。二田。三善根因。辧應起塔人及塔表位。次長阿含云。四種人應起塔。一佛。二辟支佛。三阿羅漢。四輪王。依眞諦三藏。引十二因緣經云。八種人應起塔。一者佛。其露盤八層已上。二菩薩。露盤七層。三緣覺六盤。四阿羅漢五盤。五阿那含四盤。六斯陀含三盤。七須陀洹二盤。八輪王一盤。若人見一盤塔。不應禮拜。非聖人塔故。依僧祇律。有四種比丘。得起塔。然不得安露盤。一持律。二法師。三營事。四望徳。異諸道俗。有爲先已師僧起塔。應審尋此所引聖教。

二正回向中有二十願。初中二義。一解修因。二信福。廣如般涅盤。一說施不退菩薩及最後身乃至世尊得福無量無邊不可稱計不可思議。二中二義。一專向佛。二過淨田。三中二義。一是離世間品中十種淸淨施果故。彼云菩薩安住此法。則得如來無上淸淨廣大施。二是彼後文十種捨無量果故。彼云若菩薩安住此法。則得如來無上廣大淸淨捨。四中三義。一非劣願。二得佛解脫。三得正後二智。或惟後得。五中三義。一能無盡施。二入佛福智。六證佛智有二義。一超劣。二自在。七得佛通。八得無限智契實教理。九中利物與作生佛智緣二堪爲勝田。十中。一愛佛。二勤善。三樂佛智。十一中。一無功用遊剎。二違疾遊剎。十二中。一分身通。二事佛。十三中。一得勝身。二徧遊無倦。十四中。一得大身。二速至。三任意往。四無退。十五中。一得佛威。二速通現化。十六中。行安樂行。順菩薩道。如法華安樂行品說。安樂行有四種。一者菩薩行處親近處。行處謂住忍辱柔和善順不卒卒暴。亦不驚。於法無所行觀法實相等。於親近處。謂不近國王大臣等外道文筆凶戲不律儀求聲聞四眾。不問訊。不與小女等語。不近五不男。不畜年少弟子等。二者觀一切法空如實相。乃至云。但以因緣有。從顚倒生故。說常樂觀如是法相。三者於末法中。欲說是經。住安樂行。不說人乃經過。不輕余法師。不說他長短。不贊毀聲聞人。不生怨嫌。有問難不以小乘答。但以大乘令得一切種智。受持讀誦此經。莫懷嫉妬諂誑。勿輕罵學佛道者求其長短。勿惱令疑悔。於一切眾生平等說法。以順法故不多不少。乃至深愛法者。亦不爲多說。四者於末世持是經者。於在家人中。生大慈心。於非菩薩人中。生大悲心。念言是人失如來方便。隨宜說法。不聞不知。乃至不解是經。我得阿耨菩提時。隨在何地。引之令住是法。具說如彼。十七中。一得普賢行。少功力疾得菩提故。二十力圓。三智慧滿。四神通具。十八證平等法乘。十九中。一普行究竟。二成佛。二十證佛所證法性。法性是所乘。智能乘故。

三結。

四意。並可知。

二施菩薩知識中四。一牒前。二以諸下釋。三是爲下結。四爲令下回向意。

初中三同前可知。

二釋中二十願。一憶持所聞教。二中。一同善善友義利。謂現當益。世出世益。離惡攝善。福徳智慧。或此四對並同善友。或除世益。由菩薩於惟世益或不作故。如瑜伽菩薩地說。二攝取眾生共同善根。三中。於善友四事。一親近。二尊重。三供養。四凡所爲皆隨發心。四中。一得樂欲善。二身不離善友。五中。一常值善友。二順善友教。六中。於善友心有四事。一愛樂不離。二相續。三不更樂惡友。四不曾錯誤妄失。七中二種。一捨身事。二順命事。亦忘已見事。八中三。一爲友攝。二修慈。三離惡。九中聽聞善友正法。十中三種。一與友同善行果。二與諸菩薩同行願。三成佛十力。十一中二種。一受持友說。二得友定用智通。十二中二種。一受持正法。二修說行滿。十三中一願令乘二乘人及乘權大乘者同乘實教大乘故。由三權是積漸行無別實果。實果惟在實乘有故。言無障礙者。願彼假名菩薩等。速同乘一無﹝得﹣彳﹞乘。而離行布趣寂等稽滯之礙故。一切智道者。梵本云缽也縛娑囊。此云究竟成就一切智性。其兩个乘字。梵本中。前云阿﹝鞥﹣合﹢﹝白﹣日﹢田﹞魯囉。後云衍那。準此方語法。前是平聲。後是去聲。昔來以兩字俱用平聲呼者。由所乘理從能乘顯故。上下文中同此者。並準知之。二願令成滿果。梵本云缽也嚩娑﹝上﹞囊。此云究竟成就一切智性。性卽是體。謂成佛智體。經本云道者。譯家謬也。十四中。一乘佛所乘。二至佛所佛。三無有中退。十五中。一解稱理行。二隨聞永記。十六中。一諸佛攝受。二得佛智。三達法源。十七中。一通用不失。二隨乘處速到。十八中。一化物自在。二化令住大。十九中。一令得不空三乘。二乘昔所乘。三至佛令所至。二十令得果乘。如仁王云。佛乘薩婆若乘。來化三界故。

三結。

四意。並可知。

三施僧回向中四。一明施行。二以諸下回向行。三是爲下雙結。四爲令下顯回向意。

初中二。先牒前施物及田可知。後起學下明施行之行。於中起十種心。起字通下諸句。一無餘施心。十種施中一切施行。如十藏品說。二無漏施心。三除障施心。四順無貪思。五貴重田。六至信田。七依教行施。八生難遭欲。九無限大心。十於檀教堅信。

二回向行中二。先牒前起後。可知。後所謂下正顯。顯中。約物田。田通大小。有十九願。勘梵本。二十願足。所欠者是第十五。後如次顯。一約入車坐者。爲車住持故。二約升車免災。三約升車巡遊適性。四車是尊貴者所乘。尊貴者言。人多信服。五約田和合了法一性無差別故。六約田無乖一切同證一法生證法性互爲主伴故。七約田聖眾離染故。八約菩薩僧田故。九同菩薩僧具智福故。十約車運轉不住著義。軸在眾輻之中轉動無﹝得﹣彳﹞。是自在義故。云如王在眾中自在也。十一法輪如車輪轉動義故。十二乘者不履而至所詣處故。十三以車中虛得受用故。此願初準梵本。有得字。謂令眾生得神通之身。此顯伐災等流故。智無﹝得﹣彳﹞者。車迅疾故。十四車中虛得入坐爲二義。一入徧空佛會。二成眞空行。十五。梵本云。願一切眾生得大神通自在波羅蜜。不移本處。其身普現一切世界。此約乘車者不起而徧至一切處故。十六車載彼身。彼身安隱故。願令得十智身。或八地已上無功用智身。謂變易輕舉故。十七車旣令人不動而往故。願得無功用神足。如水中月。不往徧應。欲懃心慧變現所依。如身依足故。十八車以不住。轉動爲能故。願得無依住身。有感則應。如鏡中影。有質斯現故。十九施車之心無限。乘之者隨所欲往皆至故。願得多自在通。隨化卽應故。二十入車虛無﹝得﹣彳﹞故。願證入亦然。乘車不倦而遊故。願得速至十方。

三結。

四回向意。並可知。

四施聲聞獨覺寶車中四。初明施行。二以此施車下。明回向行。三是爲下結前二行。四爲令下明回向意。

初中二。先牒前施物及田。可知。後所謂福田下。明施之心。理實無量。說十表多十句。皆帶起字。後九句皆依初句。第五句顯二乘爲無爲徳皆從佛生。第六句顯修此行無厭足時。八九十句。皆顯不與慳及有所得相應。前二句變顯。後一句順釋。余並可知。

二回向行中二。先牒前起後。可知。後所謂下正顯。顯中。有二十願。多分翻劣就勝。及用共名行不共行。於中。一劣信劣田行故。二中三。一翻不傳教但遮無益語。二處喧常寂。三普觀一性。後二用共名行不共行故。三翻田及劣利他。四翻識智及利物少故。五翻劣行田故。六用共名行不共行。及翻於法見有體用故。七翻劣田及少福故。八翻共化業名成不共化業。及攝物多故。九翻劣田劣益物故。十有二義。一先標能爲勝田。後釋勝田所生二。先明利他勝田。後明自利勝果。皆亦翻劣就勝。十一願得滅罪法等者。此翻聲聞不勘堪聞受大乘難思消殃滅障之教。又彼教中未曾聞故。如佛名經說。一聞佛名。滅無量劫生死之罪。又涅盤第六云。我涅盤後。若有得聞如是大乘微妙經典。生信敬心。當知是等於未來世百千億劫。不墮惡道。又云。若有眾生。成就具足無量功徳。乃能信是大乘經典。信已受持。其餘亦生有樂法者。若能廣爲解說此經。其人聞已。過去無量阿僧祇劫所作惡業。皆悉除滅。第九云。譬如日出眾霧悉除。此大涅盤微妙經典亦復如是。若有眾生。一經耳者。悉能除滅一切諸惡無間罪業。又第十云。若比丘。比丘尼。優婆塞。優婆夷。及諸外道。有能受持如是經典。讀誦通利。後爲他人分別廣說。若自書寫。令他書寫。斯等皆爲菩提因緣。若犯四禁及五逆罪。若爲邪鬼毒惡所持。聞是經典。所有諸惡悉皆消滅。又三十一文云。見有受持讀誦書寫解說之者。恭敬乃至四事供養。贊嘆尊重。稱說其善不說其短。乃至云。是人能令地獄重報現世輕受。釋曰。準經受持讀誦等。皆依解心中作。然能供贊者。當轉重苦。況所供者自有重苦。極重尙轉況輕苦耶。如是等文。大乘經中處處皆有。不可繁引。

問受持小乘經律。得滅罪不。

答非不能滅。但其力微。大乘教中。有毀無贊也。十二翻獨覺不聽受教。聲聞𨿽在法界會不聞不受。𨿽聞不解無益空過故。十三翻二乘不廣利物。餘多同前。十四翻二乘外道。外道無正信等。二乘無深信等故。十五翻劣善根。十六以共名。取不共信樂。十七以共見聞之名。取不共見聞之業。十八翻二乘不能以﹝竺﹣二﹢別﹞別實護實人。十九翻獨覺不依聞教持誦思演故。二十翻二乘於實教不能生解故。亦不能敬養故。

三結。

四回向意。並可知。

五施貧等諸田回向中四。初明施行。二以此下明回向行。三是爲下總結前二。四爲令下明回向意。

初中二。先牒前田物。可知。後隨其下正顯施行。於中三。初明行施時安布三業。語業中云。仍向彼人白悔責言。勘梵本云。於彼人所。愧謝而言也。余並同。次或時下重標施物。此中有少異。前都列故。更別顯。後佛子下總結。並易了。

二回向行中二。先牒前起後。可知。後所謂下正顯。顯中。有二十一願。一貧難成功。多諸障礙。爲事狹劣故。翻彼爲願。二施童女故。願彼以白淨法智。修行無退。或翻一切女施。三貧無所有。於願彼了諸法無所有故。貧無物可執捉故。無分別執著也。智道道字。梵本性字。四女人多分諂誑。不正直。及不自在故。翻彼爲願。五施車。願彼得住佛智所乘法界。施伎女。得佛法相娛樂。六翻所施女人故乘淨行。乘車有運出自境至他境故。願得十到彼岸出離之因。乘車身安樂故。願得定樂。七惟就施物故。願彼乘四輪乘第一好國土者。四事易求故。國主善治。無諸障癘故。有同或見故。無喧鬧故。第二依善人者。有多聞者故。有見諦者故。有巧說法者故。有爲慈說非爲利說故。說無退倦故。第三集勝福徳者。善法爲緣故。善聚福智故。善修心觀故。巧說法不求利故。善敬法修行故。第四發大誓願者。可樂故。無難故。無病三昧故。智慧故。具顯如章。八翻貧田。願彼得富法財十力智。九由乘車者。達所住處故。十中藏乘也。翻施貧田願令得難思眾福。又乘車處處。巡遊於平正之路故。十一中。大施者。檀度具故。無慳相應故。心等故。普徧故。捨於難捨男女等故。稱法性故。故名大也。十二或度由前檀度。或得淨故。十三忍度。由行施時。彼與男女妻妾。旣無嫌恨。惟生歡喜故。十四勤度。謂施心常堅。無暫懈退。十五禪度。謂施淨三輪。專注不散。十六智度。由慧擇力。施成淨故。十七車載灌頂王子施故。車是人王車故。法王車類願故。十八車行不住。終不離地。智乘徧化亦然。十九中而不失等者。梵本云。而於大乘無有失壞。其道字無。謂法乘類車。所施男女是同願行伴。非惱眾生失壞大乘悲行。二十法王乘類人王車最上。滿因行類滿乞者意。

三結。

四回向意。並可知。

第十七施象馬中四。初明施行。二以此下明回向行。三是爲下總結。四爲令下明回向意。施中四。

初別列施物。二菩薩以此下雙牒象馬。三或奉下通顯施田。四其心下通辧施心。初中二。先明象徳及相。於中云猶如蓮華者。梵本云如缽特怔華。此云赤蓮華。今譯人眞白蓮華。華有多色。是何華也。後或復下明馬徳相。及余文並可知。

二回向行中亦通象馬。於中二。先牒前起後可知。後所謂下正顯。顯中。依象等十義。起於調順性象馬十願。一施得無漏調順智。二象馬有慧性。能擇路故。得巧智。三象馬調柔。知主意信住使令。四乘者由象馬得有所進趣故。五由施心平等故。六象馬是王七寶數。亦以寶嚴故。無漏智可貴故名寶。七三昧華類。乘此寶象馬。令身心調暢適悅。行嚴類寶嚴。八多劫精勤。由施迅疾乘故。九契性無違智名調順類。性調順乘。十實教大乘。望余最髙。但含識者運載。類所施大象馬故。

三結。

四意。並可知。

第十八施座者。勘梵本中云。施王賢座。彼方訓釋云賢好也。舊云賢王者。乃是直本末回向文爾。文中四。一明施行。二以此下回向行。三是爲下雙結。四爲令下回向意。

初中三。一明座徳相嚴等。二灌頂下居座者徳相嚴等。三時轉輪下明所施田。初中二。先牒起前標。後或施下依牒別顯。此座望前第十門。前是牀敷臥處。譯家之謬。具如前說。今此正是朝會羣臣大衙殿髙座。余文可知。

二回向行中二。先牒前起後。後所謂下正顯。顯中依座十義。起二十願。一由施佛故。二施輪王座故。三同第二。前約權威。此約尊勝。四施王寶嚴座故。五由是王座最勝故。願彼佛座三世間中最殊勝故。三世間者。辧法師云。地前願樂世間。初地至七地。名功用世間。八地至等覺。名無功用世間。衍法師云。三災名三世間。本疏云。三世名三世間。今按西域相傳。眾生界中有三世間。一地下世間。龍修羅等。二人中世間。三天上世間。此座於彼三世間座中。最爲勝故。六施座供佛法法界身故。七同第六。約能所異爾。八隨乞者意施故。九由施佛菩薩聲聞緣覺神通者故。十眾寶。十一眾香。十二眾華。十三衣。十四眾鬘。十五眾摩尼。十六眾璢璃。十七等者。等餘車渠等。一一獨成座故。十八多座。十九淸淨嚴。二十金剛。上來十一種座同一願令於如是等座上現成正覺。

三結。

四回向意。並可知。

第十九施蓋中四。一明施行二。以此下明回向行三。是爲下總結前二。四爲令下回向意。

初中二。於中。先牒起章門。可知。後此蓋下別顯。顯中三。初明所施物。二以淸下能施心。三於佛下所施田。初中二。先總顯勝。於中三。一受用者貴。二貴寶嚴眾蓋中最後眾寶。下別辧莊嚴。可知。二施心中淸淨三輪故。三所施田中有十五類。塔安舍利。廟置形像。僧寶有二種。一菩薩。通在家出家得道果者。二聲聞。或局出家得道果者。或通在家。見諦已去有理和故。一切佛法者。謂依佛法中。修福慧行者。皆是勝田。謂十法行。及造寺齊會等。師僧謂或師及受業等。尊宿謂在家出家中年耆徳艾者故。種種眾生謂外道闡提神天鬼等故。已上田中或有一身但應一田。或有一身應二三四等。思之可見。余文易了。

二回向行中二。先牒前起後。後所謂下正顯。顯中十願。初中二。覆蔭故佛田故。二蔭覆故變顯離或覆心故。三中三。覆蔭故辟塵故遮執故。四中三。物及心勝故。由內心善友言善令他見面愛樂故。由蓋覆身令淨潔令見者愛樂故。五中由定持心蔭覆不失壞一性故。六中觀身無生忍爲蓋。辟除有所得故。七佛田所致故。八蓋辟塵故。九堪爲蔭覆眾生者故。十佛智蔭覆更無上故。

三結前二行可知。

四回向意中有三十種。一由施輪王自在行十善者蓋故。願令得佛自在智蓋。住持善法。令見者皆得此。亦專持善法。如持蓋者用心也。二中以蓋處處爲佛事故。三以蓋處處爲嚴。爲供故。四中並幢幡處處同供佛故。五莊殊勝處處蔭覆供養。六廣大蔭覆令發心故。七多蓋供多佛故。八得佛所用蓋。供諸佛故。九得摩尼等六種蓋。普覆一切佛故。十得佛無障礙智者。謂一切佛。同以此智爲身故。云爲蓋覆諸佛也。十一物第一故。十二嚴勝故。十三施心欲願淨故。十四約因。則大寶嚴蓋。此寶亦名心王寶蓋。是尊人所用。卽是自在所有。依主可名自在。約果則佛智是寶王。可貴故。自在故。方便善巧無有限量故。云無量無邊。十五團圓之相。是滿足義。自在如前。十六善根利物故。十七所施最勝故。十八辧施持蓋者力故。十九稱法性施故。二十所施物。是行十善法輪王之蓋故。此中自在是自在者物施故。並有前義故。二十一施行發自輪王心故。威徳者故。蓋顯尊威故。二十二隨覆不離。令身安淨。智有此能故。二十三隨用一期蔭身安淨。福有此能故。二十四庇身安樂。福有此能故。二十五普心施故。二十六等心之施。智有此能故。二十七願令如巧回向故。二十八所施不爲己故。二十九願令皆得大菩提故。三十皆令願得回向果故。

第二十施幢幡中四。一明施行。二以此下明回向行。三是爲下雙結二行。四爲令下回向意。

初中二。先列所施物。後菩薩摩訶薩下正辧施相。前中按幢與幡。幡是幢上嚴具故。文云眾寶爲竿。寶繒爲幡。乃至廣說諸嚴具等。準此卽非二事合說。詳後願中亦但說幢。文云隨諸世界等者。菩薩隨願生處。所感依果。種種異故。徧大地等者。不但於一世界行施利生故。

後施相中二。先明能施之心。謂於十田生淨信勝解。定無疑故。後或施下列十類田。可知。

二明回向行中二。先牒前起後。可知。後所謂下正明回向。依幢等十義。起十種願。一植如金剛福。以不可壞義故名幢。二修行佛法。以尊重等四行建立得自在故名幢。三於佛所說菩薩藏法。書寫護持故名幢。四髙幢置明珠寶施故。五幢能摧伏義故。六幢能不爲他壞。如智度論二十一說帝釋幢及二侍者幢故。七幢上有光明寶。相續照曜故。八髙幢珠寶光遠及故。九嚴事多故。供心廣故。十能摧伏他故名幢。佛能摧邪故佛卽是幢。言九十六種外道者。余處有說九十五種。如涅盤十一及藥師等。但有都數而無別名。若依九十五種外道防難經。𨿽列別名。但有九十二種。初名裸形。最後名湣陀旃陀利。其經亦名九十五種耶道神咒目錄疑僞。又有別本云。佛臨涅盤時。梵忘須跋陀羅問佛。佛爲說其名字。與前令異。其數具足。初名時咒術。乃至第九十五名多誦外書種種方術求解脫。具如別錄。恐繁不載。問何故此文言九十六耶。

答由有聖教說二乘人同外道故。寶性論第二云。犢子等見身中有我。不信第一義諦。不信眞如法空。佛說彼人無異外道。又七卷楞伽第一云。大慧。云何爲外道惡見。謂不知境界自分別現。於自性第一義。見有見無。而起言說。釋曰。二乘人旣取心外法有實自性。不信惟心。卽外道也。又彼第二云。復有說言。見一切法因作者有此是涅盤。大慧。彼無解脫。以未能見法無我故。此是聲聞及道種性。於未出中。生出離想。應懃修習捨此惡見。

三結。

四回向意。並準可知。

第二十一開藏施寶中。文四同前。

初明施行中三。一出眾寶。二施多田。三心無吝。如文可知。

二以諸此下回向行中二。先牒前起後。後所謂下正顯。顯中。依佛法等十種。皆有可貴希難得義。俱名爲寶。約施因緣。起十種願。一寶有光照使離暗不迷故。二寶有光照令成守護故。三寶能雨物周給。如輪王珠寶故。四施寶心重堅信故。五施心稱理決定故。六施寶及照用故。七同前體用及回向故。八施寶照用及心稱理不亂。言十六智寶者。古來三釋。一云此卽見道十六心。始從觀欲界四諦境苦法忍爲首。終至無色界四諦道類智爲後。莫不皆是出世之心。可貴難得稱爲寶也。二辧法師云。地前明得明增眞義一分無間。地上大乘光明集福徳王賢首健行等八定。各有自分勝進。依此十六定所友生智爲十六也。三本疏云。佛地四智。智各有四。爲十六也。𨿽有三說。初解稍勝。然助一釋。菩薩初地相見道時。有十六觀智。謂八觀眞如。八觀正智。此十六智𨿽皆擬眞見道立。然是無漏究竟智體故。此文云究竟成滿等。前十六心依觀下上諦境別立法類。今依觀所取能取別立法類。十六種心如成惟識及雜集各第九卷

說。九供佛因故。或於余田翻顯說故。十所施寶。是眾寶中尊。故有光明。顯現於物故。

三雙結。

四回向意。並易知。

第二十二施莊嚴具中四。一明施行。二行布施時下明回向行。是爲下雙結二行。四爲令下明回向意。

初中四。一總標施名。二所謂下別顯嚴具。三菩薩下明施意。四以如是下總結行施。並顯可知。

三回向行二。先牒前起後。可知。後所謂下。正回向中十願。一妙寶嚴具有光照用故。二磨瑩鮮明施故。三嚴身同於身相故。言百福相者。其因諸說不同。肇法師法華疏云。十善爲本。一善以九善莊嚴故。瑜伽決擇分說百福行者。謂十善業道。少分離煞。乃至少分離耶見。是名初十行。若多分離煞。乃至多離耶見。是名第二十行。若全離煞。乃至全離耶見。名第三十行。若少時離煞乃至少時離耶見。名第四十行。若多時離煞。乃至多時離耶見。名第五十行。若盡壽離煞。乃至盡壽離耶見。名第六十行。若自離煞。乃至自離耶見。名第七十行。若勸他不煞。乃至勸他不耶見。名第八十行。若稱揚贊述不煞。乃至稱揚述不耶見。名第九十行。若見離煞慶喜大悅。乃至見離耶見慶喜大悅。名第十十行。以此百行。成百福相。又涅盤經第二十四云。菩薩修不煞或。有五種心。謂下中上上中上上。乃至正見亦復如是。五十心名初發心。具足決定。成五十心。是名滿足。如是百心名爲百福徳。具足百福。成於一相。乃至具足三十二相。釋曰。若依第十一說。三十二相其因各別。又此且約化身相說。若依此經相海品等說。佛有十華藏剎海塵數相。一一相以一剎塵數福成。非但百福成一相。相有三十二相。此約十身相說故。上文妙嚴品普興雲幢主水神頌云。淸淨慈門剎塵數。共生如來一妙相。一一諸相莫不。然是故見者無厭足。四施心應理不亂故。稱身所宜施故。皆新妙故。五施耎言慰安屈辱來取慚謝等故。六施時贊彼。不憚己勞。成我檀行故。七施時隨應爲說正法故。八施時照三輪淨心不亂故。九施時心攝一切波羅蜜故。十施時明照法界故。

三結。

四意。並可知第二十三施寶冠及髻珠中四。一施行。二以彼下回向行。三是爲下雙結。四爲令下回向意。

初中可知。

二回向行中二。先牒前起後。可知。後所謂下正顯。顯中十願。皆云智慧者。以髻珠有光明照見義故。二中云具足頂髻等者。梵本中云。得佛螺髻成第一智。餘同八中。寶海等者。佛智尊貴稱寶深廣如海。第九中云至大地頂者。菩薩地盡處故。余文約頂及冠成就最勝等。思之可見。

三結。

四意。並可知。

第二十四施妻子財寶及身救獄囚中四。一施行。二佛子下回向行。三是爲下結。四爲令下顯意。

初中三。一無畏施。二旣救下財施。三然後下法施。無畏施中二。先明所救者受苦。可知。後菩薩見已下明救苦。救中三。一捨難捨物。二於牢下救難救苦。三如大悲下引例證成。初中三。一財寶。二妻子。三自身。引古中。此行菩薩𨿽多。略舉一俗一道爲首。亦顯菩薩通達道俗化故。已下並準此知。余文並可知。

二回向行中二。先牒前起後。後所謂下正顯。顯中十願。一救脫撿系身故。二救死令生願證不生死智故。三救脫地牢暗心憂惱苦故。四救脫系閉等故。五救脫系縛憂惱不自在故。六救脫禁時憂惶萬計起故。七救遂不樂禁系心故。八救遂樂出獄心及法施故。九救遂厭惡禁閉不得自在故。十入獄法施及脫苦故。

三結。

四意可知。

第二十五捨身代死囚中四。一施行。二佛子下回向行。三是爲下雙結。四爲令下顯意。

初中四。一明所救者受苦。二菩薩見下作念捨身代彼。三如何逸下引例證成如前說。四菩薩爾時下正明捨身救苦。於中四。一陳救意。二顯不救失。三徵四釋並相顯。

二回向行中二。先牒前起後。後所謂下正顯顯。中十願。一救脫命斷逸夭災故。二依菩薩力得預不死者數故。三救脫死怖畏故。四救脫不令命不死故。令得證無死智境界。五菩薩攝護免死難故。六救脫造惡行刀劍死故。七救脫死怖因及令得降四魔故。八無畏施時亦法施故。因及令得淨信離大眾畏決定說法。九救脫系閉身心不自在故。十救脫死畏苦故。

三結。

四意可知。

第二十六施連膚頂髻中四。一明施行。二菩薩摩訶薩下明回向行。三是爲下總結。四爲令下顯意。

初中二。先牒起章門。後如寶髻下正顯。顯中二。先明寶髻等諸菩薩同修此行。後是故我應下明此同彼一切菩薩隨其施行。前中二。先標修行者。於中亦二。先略顯別名。後及下通結多數。其無量兩字。梵本中。但是諸色顯其多故。後菩薩是時下明所修行相。文中二。先明行前方便。後便執下正明行相。前中四。一見者喜。以彼與己成檀行故。二而語之下明喜心不易。無吝以畏苦等故。三不念下明無畏救。謂不希現在名利報當來貪樂及二乘果。四明正所求中二。先明涅盤。後釋精勤下明求菩提。後正明行相中十種行施。一忍苦。二恭敬。三仰念尊徳。亦此行故。四歡喜。五勝志樂。六月開解故。七於苦受心不著。八知五受無體。九知五受受本不起。十知五受從因緣起。亦皆變異爲行所遷後己亦應同。一切菩薩修此行中二。先總謂同三世菩薩修此施行。後別中五。一發深信。二染樂。三求一切智。四勤勇。五悟無師理。

二回向行中二。先牒前起後。後所謂下正顯。顯中十願。一得正見等者。謂令得出世因果二位中勝相。一佛果無見頂相。二菩薩如塔發相。此通二義。一菩薩髮髻盤環層級如塔形。故二其發堪受人天供養。得如供塔福故。若準梵本。應云得菩薩髻爲世間塔無能見頂。二中色紺徳剛體細耎。徳剛者。非相遷不可壞故。此但標三事。卽是願令作佛也。下八願中所願者。皆是佛發。應知。三中準梵本。應云願一切眾生得潤澤發。稱於髻額。頭面圓滿。如補那伽吒。此云滿瓶。其瓶肚圓。今但取肚之圓相。不取瓶頂及底也。四中可解。五中準梵本。令得二相發。謂室利﹝革﹡未﹞瑳相發。塞嚩悉底加相發。此以如音義中釋。六中得佛相發者。梵本云。得難提迦勿多相發。余文同。七八願中可知。九中梵本云得堪爲友提應供頂發。余文同。釋曰。堪安支提。堪爲應供。卽是佛發。安佛舍利發爪等。名支提故。十中可知。

三雙結。

四回向意中三益。一定。二持。三佛十力智。

第二十七施眼中四。一施行。二以此下回向行。三是爲下結。四爲令下顯意。

初中二。先起章門。後如歡喜下正顯中二。先引例證成。後菩薩摩訶薩下正明行相。於中三。一於行起治瑩心。二於其乞者下明行所爲。三佛子菩薩下。於乞者起益己心。初中二。先標人。後起請下明用心。用心有七。一淨三輪相。二不取相。三依教生解光明。破不解暗故。四中道字。按梵本云。菩提謂觀菩提現前見故。五回向佛智。六與一切菩薩同施故。七於佛無﹝得﹣彳﹞眼信心難壞故。二行所爲中三。初總標。次爲究竟下別顯所爲。後於如下總結。別中五句。並易可了。三於乞者起益己心中十句。初一總。餘九別。別中。一以愛樂益己爲設會。二以愛爲法故增行法。三以愛是無緣捨世愛見。四以不起世愛捨放逸。五以法愛除欲縛。六爲成行而愛卽是修菩提。七以遂物心爲自安。八令意充足。前句隨何物。此句隨幾除。九順無差別施。

二回向中二。先牒前起後。後所謂下正顯。顯中五十願。所令得眼皆是佛眼。與此下離世間品說十眼。但一二別。餘多相似。文顯可知。

三結。

四意亦易了。

第二十八施耳鼻中三。一通顯施行。二佛子下別明回向行。三是爲下通結二行。初中三。一牒起二章。二如勝行下引例證成。三菩薩如是下正顯行相。初中可知。二引例中二。先列名數。後布施之時下明彼行相。前中二。先列。後通可知。後行相中十五句。初一總。餘皆別。於中具佛種性者。十解已上也。生如來家者。初地已去也。其淸淨兩字。配諸根及功徳並智慧。余文並可解。三正顯行中十一句。初一句總牒前起後。後十句正別顯。入大施海者。卽是此回向中所說八十七門。或盡人間所有一切情非情類金輪王所管內物。或云無量無邊。或云隨眾生所須。阿僧祇等色類之物也。余文易了。

二別明回向行中二。先施耳回向。後佛子菩薩下施鼻回向。前中四。一牒前起後。二所謂下正顯。三是爲下結。四爲令下顯意。初中可知。二正顯中十願。初二及七。皆名無﹝得﹣彳﹞耳者。準梵本。初名無著耳。二名無﹝得﹣彳﹞耳。七名無所住耳。四中云不因耳處生分別心者。謂不因耳能聞聲卽執耳有體性。執有體是分別心耳。是十二處中耳處故。由離分別。名淸淨也。五中今蒙昧識畢竟不生者。使明利耳常現行故。八云無壞耳者。梵本中。名無斷耳。善知諸論。無能斷者。九十云廣大淸淨爲諸耳王者。謂於諸能遠聞耳及離分別耳中。無﹝得﹣彳﹞自在最勝故。十中梵本云。願一切眾生具足天耳。得成佛耳。余願及結意等可知。

後施鼻回向中四。一牒前起後。二所謂下正顯。三是爲下結。四爲令下顯意。初可知。二正顯中有二十願。前十正願。後十相從願。何故施鼻願中說面者。謂鼻於面最爲中樞。好丑由生故。此施鼻發願得面也。就前十願中。二云得隨好鼻者。八十種好中云鼻兩孔不現故。三云善相者。謂有大人相故。如下相海云。如來鼻有大人相。名一切神道智慧云。淸淨妙寶以爲莊嚴。眾寶色光彌覆其上。於中出現無量化佛。坐寶蓮華。往諸世界。爲一切菩薩一切眾生。演不思議諸佛法海。六云隨順所宜現。非定一故。八云伏怨者。魔見婦伏故。九善見者。見必發善心故。余願可知。後十中二云一切法面者。面是正向義。謂心正向諸法性故。善見隨順。同前鼻說。余願及結可知。四顯意中有十門。謂鼻香所入故。攝受香故。了知香持香气住故。覺香气如眼見色故。合中知如觸證故。於香辧了。卽是有所成就故。根照識了故。香爲供養嚴潔等故。五分法身皆名香故。

三通結可知。

第二十九施牙齒者。以此二物業果相似。故合說也。文中四。一施行。二菩薩爾時下回向行。三是爲下雙結。四爲令下顯意。

初中三。一標起章門。言安住堅固自在地中者。智度第十四云。如象王牙齒是法身菩薩故。二猶如下引例證成。言六牙象王菩薩者。十輪第四云。乃往過去有迦奢國。王名梵授。敕旃荼羅。有大象王。名靑蓮目。六牙具足住雪山邊。汝可往彼拔取牙來。若不得者。汝等五人。定無活義。乃至云。時大象王。卽自拔牙。施旃荼羅。廣說如彼。三菩薩摩訶薩下正顯施行。於中二。先標。後所謂下明起得心希有難得。有十二種。一無竟期。二畢竟無礙。三永無悔。四貪瞋癡不起。五無餘吝。六爲大菩提。七利有情。八有二種。一上大。二無上大。上大亦名無等。謂於諸施。余無與等。無上亦名無等等。謂於諸無等施中。互相齊等故。九於諸施中最故。十亦名妙。以自在智施爲勝故。十一亦名極妙。謂離一切煩惱。自在施爲最勝故。十二闕己濟物。喜過濟己故。

二明回向行中二。先牒前起後。後所謂下正顯。顯中十願。願得佛牙齒。以堪起塔受供故。二願得佛三十二相中齊平相齒。三舉心取智。言總意別。或依主。或鄰近也。智能調柔。或柔則善趣彼岸之行。而牙能調食。食熟則堪充資身力之用。四是佛三十二相中白淨相齒。五如相海品說。右輔上下牙及齒相。皆有眾寶香華光明等莊嚴及現佛神力說法等。悉是可憶念事故。六是佛三十二相中四十齒相。七梵本云願一切眾生得牙齒。文理如勝蓮華。塞縛悉底迦相難提迦物多相。皆悉成就。八及十亦多分同前所引相海品說。九易了。

三雙結。

四顯可知。

第三十施舌中四。一施行菩薩。二爾時以諸下回向行。三是爲下結。四爲令下顯意。

初中三。一標能施者。二若有下引例證成。三佛子菩薩下正顯行相。初可知。二引古中二。先明安布其心。後猶如下正引。三正顯中二。先明能施者趣中逢乞者。後菩薩爾時下明施時三業。初明意業十種心。二兩膝下明身業。慈心耎語下語業。

二回向行中二。先牒前起後。後所謂下正顯。顯中十願。一同下相海品廣長舌徧覆一切世界。乃至云。佛放光中現佛演法。徧一切剎。三亦同前引相海品說所緣願。並。

三結。

四意並可知第三十一施頭中文四。同前。

初施行中三。一牒起章門。二如最勝下引例證成。又如報恩第五云。過去阿僧祇劫。波羅柰國王名大光。施婆羅門頭。云云。三佛子菩薩下正顯行相。初可知。二引例中二。先舉名數。後爲欲下明施行所爲。爲中十種。三是佛一切智。六是佛地地位智也。七是佛一切智智。十堅固智。智爲前導故。同首也。後正顯行相中二。先總辧。後於諸下別顯。前中云安住是法者。住此回向法故。入諸佛種性者。成就道種性。余文易了。後別中十種。一信佛長善。二施喜。三離相。四度彼。五照法。六發心。七往捨。八自悅。九善欲。十好施。

二回向行中二。先牒前起後。後所謂下正顯。顯中十願。一如來頭者。此初句總相故。二無見頂相。三無能映。四得上首淨土。亦於淨土聖眾中上首。五準梵本云。頭如本那伽吒相。發如難提迦物多相。光淨潤澤。六卍字嚴飾。準梵本中是第八云室利﹝革﹡未﹞瑳相嚴飾。七世所希有。八具足佛首者。同三世佛具足無缺故。九成就智首。一切世間最第一首者。梵本中。但云最第一。無復首字。十爲具足首。已上總是一願。梵本云具足淸淨首智圓滿成熟故。爲坐道場之言。譯家謬置。以其同一曼荼聲故。

三結。

四顯可知。

第三十二施手足中三。一施行。二佛子菩薩下回向行。三是爲下結。

初中二。先牒起章門。後如常下正顯。顯中四。一引例證成。二於諸下略明施行。三願得下明行所爲。四佛子菩薩下明施時用心。初中可知。二略明施行中二。先明施處。後以信下正顯修行。三明行所爲中八句。一以願力得雨寶之手施之。二施必契菩薩道。三不曾暫吝。按西域方儀。呼舒手爲不慳。縮手爲慳。其擬將廣慧四字。勘梵本。云恆作施心。四不怖難捨。五無少疑心。六不擬休歇。七慈悲心施故。惡道苦滅也。八智慧心施故。菩提因成也。四施時用心中二。初總。後別。別中十句。應一一皆帶總句。一爲與眾生開解脫方便故。二爲證佛深廣智故。七爲法身無斷故。八爲智身無壞故。此義云何客塵隔斷法身故。愚癡損壞智身故。十爲與古今諸菩薩同此行。如前引例是也。余文易了。

二回向行中二。先牒前起後。後所謂下正顯。顯中大位十願。細分有三十四願。謂初中四。二中五。三中十一。四中三。謂往諸佛土。摩諸界。持彼眾。五中二。謂妙相施光。六中三。謂覆護眾。成佛。鋼手銅爪。七中三。謂覆生。求菩提。生功徳。八九十各一。其二中云自然神通者。報得神通足故。三中無邊無量者。如何僧祗品所說數。普是無盡。九是證佛所證。十是供佛成主伴善根。余文及第三雙結並可知。

第三十三壞身出血施中三。一明施行。二以諸下明回向行。三是名下結。

初中三。一牒起章門。二引例證成。三於諸下正辧施行。起十二種心。文顯可知。

二回向行中二。先牒前起後。後所謂下正顯。顯中十願。二無功用故。三非有爲色故。四有機斯應故。五出世相嚴故。六證法性而生離一切故。七身如寶光故。八身是智之藏。佛界是常。名不死界。於彼示無常。名爲自在故。九見無不益。身如出寶之海。十身如虛空。世苦不及。三雙結二行中。以十種心。成施行。用回向。欣悅是加行。慶幸是正施。歡喜是施後。余文顯可知第三十四施身髓肉中四一。施行。二佛子菩薩下回向行。三是爲下雙結。四爲令下顯回向意。

初中二。先標章略顯。後如饒下依標廣釋。前略可知。後廣中三。一引例證成。二於諸下正顯行相。三佛子菩薩下施時運心。初引可知。二行相中二。先明施處。後歡喜下正辧行施中。有十四句。十云審觀等者。有諸法從緣耶。無體可緣耶。從緣與無緣體前後耶。十四平等行不感差別果故。余文易了。三運心中十種。一一皆有標釋。其文顯不煩解解。

二回向行中二。先牒前起後。後所謂下正顯。顯中十願。三中云意生身者。此有兩釋。一依成惟識第八解云。隨意願生故名意生。二依七卷楞伽第二解云。譬如意去速疾無礙。名意生身。然此身類有其三種。一三昧樂。二覺法自性。三種類俱生。無行作。若廣分別如別行章。四中以百福成一相。計三千二百福。成三十二相故。帶說百福。已如前解三十二相。及後五中八十種好。並如別章。八中如下出現品說。一切諸佛身惟是一法身等。其義如十色藥相作十佛配十方等。廣說云云。十是三世間身。余文及三結四意並可知。

第三十五以心施中四。一施行。二以諸下回向行。三是爲下結。四爲令下顯意。

初中二。先牒起章門。後如無悔下明修行。行中三。一引例證成。二學自下正顯起行。三菩薩摩訶薩下明行所爲。初引可知。二正顯中作十種心行施。一不爲慳所礙故。三於波羅蜜慣習。四中成就是圓滿亦究竟。七於一切施慣習。八無儔伴施。余文可知。三所爲中二。先總。後爲度下別。應知總句配別六句。文顯。

二回向行中二。先牒前起後。後所謂下正顯。顯中二十願。初二中。有願一切眾生五字。余並略無。於中。一藏是堅義。其猶樹藏。金剛亦堅。卽是地智。此智非世法能壞。如下佛不思議法品中說十種廣大力大那羅延幢勇猛法。第一中云。一切諸魔天龍八部等。盡力雨大金剛。如須彌山及鐵圍山。徧三千界一時俱下。佛無驚怖等。廣如彼說。二中卍字相者。準梵本。應云室利﹝革﹡未﹞瑳相。次雲莊嚴金剛界心者。十地品說。第十地菩薩。受智職位。坐大寶蓮華時。十方所有受職菩薩。皆於金剛莊嚴臆徳相中。出大光明等云云。佛不思議法品十種大力大那羅延幢勇猛法第六中云。一切諸佛皆以徳相。莊嚴胸臆。猶若金剛不可損壞等云云。離世間品說十種心中。第十名﹝王﹣十﹢巾﹞字相。金剛堅固勝藏莊嚴心。一切眾生數等魔來。乃至不能動一毛等云云。釋曰。界是性義。金剛之名。從心智立。謂佛心智。體性堅固不可損壞。然能損壞難壞惑障。其室利﹝革﹡未﹞瑳相。莊嚴胸臆。近心所依處故。從鄰近名莊嚴金剛界心。第九回

向中說金剛界根金剛焰根者。義亦同此。所以者何。淸淨心王。於無分智等。有所依增上義故。如在因位八識名根。謂同境分別染污通依等。離世間品說十種根。於中。亦有金剛焰等二種根名同前會釋三四五六八九十一十二十四十五二十。此後十一心與前第一心。大同小異。具檢下文。皆有其相。又六云大勇猛幢者。下文七十八中云。菩提心者如猛將幢降伏一切諸魔軍故。七云得如那羅延堅固幢者。三十涅盤一云。菩薩修於定慧。如帝釋幢。不可移轉。釋曰。不可移動是堅固義。第十六云。被金剛甲冑者。是大誓願心。余心文及三結。四意並可知。

第三十六施腸腎肝肺中四。一施行。二佛子菩薩下回向行。三是爲下結二行。四爲令下回向意。

初中三。一牒起略顯。二如善施下引例證成。三行此下廣釋。前二可知。廣釋中二。先總。後以愛眼下別。別中四。一爲菩提施。二不中悔施。三觀不堅施。四觀穢污施。梵本中從作是觀下與漢經少異。彼云作是觀時。知身穢污畢竟無常。如是思惟。知法體已。見乞者來。心生歡喜。起善知識想。謂欲易我不堅固身與堅固身。下同。

二回向行中文二同前。願一切下正顯中十願。初智藏者。此願佛身。佛身所攝無非皆智故。二亦願佛身。謂無漏福資無漏慧得此身故。任持義也。三五六七是因位。四八九十是佛果。然六七是八地已上。余文及三結。四意並可知。

第三十七施支節諸骨中四。一施行。二菩薩摩下回向行。三是爲下結。四爲令下回向意。

初中二。先牒章略顯。後如法下廣釋。釋中二。先引例證成。後施其下正明施行。行中二。先總標。後生愛下別顯。別有九心。可知。

二回向行中。文二同上。後二所謂下正顯中有二十願。一佛所化人本非骨肉故。二三四五十一是佛身。八十四十七十九通三賢位。二十惟初地。生佛家故。餘皆八地已上。三中云無系界生者。佛果非界系等生故。生字爲異二乘。從無生忍淨法界生故。六中無散壞者。非分段故。八中具那羅延支節者。諸支節頭。鉤鎖相支結故。九十相續不斷絕者。變易無定限故。十一不空三業故。十三中有感則形。無別自住故。又亦不依內外中間根境識故。十六中有二義。一說法之身故。二如鏡面現諸法故。余文及三結。四意可知。

第三十八施身皮中四。一施行。二菩薩爾時下回向行。三是爲下雙結。四爲令下回向意。

初中二。先明修行。後猶如下引例證成。前中二。先標章。後心生下正顯。顯中四。一歡喜施。先法後諭。二逢迎下恭敬施。三而作下難遇施。四歡喜下慰安施。引例中金脇鹿王者。菩薩本緣集經第四云。菩薩住世墮畜生中。而爲鹿身。兩脇金色。背似璢璃。余處雜廁。種種難名。髀如車渠。角如金精。其身莊嚴。如七寶藏。身色光焰如日初出。爲諸羣鹿而作饒益。於大暴河見人欲溺。投身救之。其人得濟。後遂背恩。告王將兵欲煞鹿取皮。將王及兵至鹿指示。兩臂俱落。王知背恩。發心禮鹿。謝過而去。廣說如彼。

二回向。行中二。同前。後所謂下正顯。顯中十願。皆是佛果所得。文顯。三結。四意並可知。

第三十九施手足指中四。一施行。佛子下回向行。三是爲下結。四爲令下回向意。

初中二。先牒起章門。後如堅下廣釋。釋中二。先引例證成。後菩薩爾時下正顯。顯中十句。一慰乞者心故。二不退轉故。三不起見故。十惟趣向大菩提故。余。文可知。

二回向行中二。先牒前起後。後願一切下正顯。顯中十願。皆是願得佛指。五中隨好者。十指端皆千輻輪相也。十力者十種大力也。七中。梵本云。願一切眾生得十指端。裏面皆有千輻輪相。所餘節中。裏面皆有本那伽吒及以塞嚩悉底迦相。相間莊嚴。八中。梵本云。願一切眾生得如大蓮華難提迦物多相指十力業報相好莊嚴。釋曰。十力業報者。身手營爲。皆十指力。施指爲因。得十大力大那羅延幢勇猛法。相好莊嚴者。好謂赤銅爪甲相。卽細湧指間。余文及三結。四意並可知。

第四十爲求法施連肉爪甲中四。一施行。二菩薩爾時下回向行。三是爲下結。四爲令下顯意。

初中三。先顯行相。次如求下引例證成。後爲求下明施所爲。初中二。先明施緣。後若有下正顯施行。次引例。後所爲求。文顯可知。

二回向行。文二同上。後所謂下正顯中十願。皆是佛爪。一中云赤銅相者。相是小相。以赤銅是好故。二云隨好者。卽赤銅光潤故。五中云。於世無染著者。有二種。一佛爪赤色非染成故。二約智爪於境無所取故。八入一切等者。亦智爪故。九云得善生爪者。善生之言。西域語方儀語法。語之端正也。余文及三結。四意可知。

第四十一求法入火坑文中四。一求法入火行。二菩薩爾時下回向行。三是爲下結。四爲令下回向意。

初中二。先標章略顯。後有能下正明行相。相中二。先問答顯行。輕身重法。後如求下引例同修。並文顯可知。

二回向行中文二同上。後所謂下正顯中十願。初及第九緣求法願。餘八皆緣入火願故。云離惑苦險難恐怖得樂等。中間文及三結。四意並顯可知。

第四十二爲眾生求法受眾苦中四。一求法受苦行。二以此下回向行。三是爲下結。四爲欲下回向意。

初中二。先舉能修行人。後爲求下明所修行。修行中三。一明修行所爲中十一句。初句總。次九句別。後一句結爲受苦。總中爲字。貫別九句。文並相顯。二如求下引例證成。三爲求下正顯行相中三。初標受苦所因。次乃至下明代惡人受苦。舉重顯輕故云乃至也。三以求下結受苦所以。並可知。

二回向行中文二同上。後所謂下正顯中十願。三云得照現身者。梵本中云。缽攞底婆﹝上﹞娑﹝上﹞鄔簸忙。此云得如影像身。言恆受安樂者。謂八地已上得如鏡像身。隨機照現。益物爲樂故。四超苦獄者。出三界故。成智行者。佛因滿故。余文及結並意可知。

第四十三處王住求正法。能捨海內一切所有中四。一求法施行。二菩薩爾時下回向行。三是爲下結。四爲令下回向意。

初中三。一明求法行。二能悉下明施行。三如大勢下引例證成。初中三。一處王位有三義一髙可勵下故。二具施物故。三顯法尊故。二求法時下顯非余爲故。言乃至等者。舉少況多故。三生難一句。明重法極故。按諸經說此行菩薩乃有眾多。今略顯少分。一如菩薩本行經說。處闍那伽梨王爲求一偈。剜身千燈。二如大品說。薩陀波侖菩薩。往曇無竭菩薩所。求法割身肉賣。三如法華提婆達多品說。有王求法。於阿私陀仙。捨身爲奴僕牀座。四涅盤二十二云。佛昔爲菩薩時。爲於佛所聞如來證涅盤一偈。賣身割肉。日取三兩。滿足一月。其瘡苦痛。以佛神力平復如故。三十三說。菩薩爲求正法。身釘千釘。五如薩埵王子。爲求半偈。髙嚴捨命。六如慈力王。於五夜叉邊求法。任就身上食熱肉血。七下文入法界品中。普賢謂善財言。我法海中。無有一文一句非是舍轉輪王位乃至一切所有而求得者。如此等文。廣如別錄。恐繁不具也。三能悉下正顯行施。可知。二施行所爲中。云一切智道者。道字梵本中是菩提也。三引說證成中二。先舉人。後勤求下顯行。行中十一句。初一總。餘十九別。九云離世戲論者。戲論有二種。一四謗中第四句。二但法隨言詮。卽爲戲論。余並相顯。

二回向行中二。先牒前起後。後所謂下正顯。顯中十願。初二惟施行願。三六七兼求法行願。余並惟求法行願。九云菩提光明者。謂無師智光照性成行故。余文及三結。四意並可知。

第四十四辧爲王斷屠煞中四。一施行。二以此下明回向行。三是爲下雙結。四爲令下回向意。

初中二。先總。後別。總中三。一行所依身。謂王身施法令自在故。二普行下明無畏施。三普施一句結後。別中九句。一不恃自在欺陵奪命。二廣修大行。三禦物以慈。四不恃勢侵惱。五令眾生安。如如意寶。六志願菩提。七自住三聚戒。八令他住三聚戒。九令不能持三聚戒者令住五戒。防初最切。

二回向行中二。先牒前起後。後所謂下正顯。顯中十願。於中。皆有等流願。願壽命長。而差別者。由施無畏離惶怖失念故。初及第十中願得智慧也。由施無畏令彼歡喜故。第二第八中願得供養恭敬佛。由施無畏。令彼不恐怖斷命顏色不衰變不受苦命盡故。第三第四第十中願修及得不老病死。由施無畏。令彼不恐怖故。第三中願離災毒。由隨彼意。再得壽命故。第四中願得壽命自在。然隨意住。並第七中願得成滿大願。由依王教命。得存歡喜故。第九中願得學佛學得法喜。由王教。於斷命畏。得無畏故。第十中願得勇猛精進。第六中云壽命門者。卽此施無畏。爲壽命之方便故。卽從此施。長佛善根。余文及三結。四意並準可知。

第四十五救損男形中四。一明施行。二菩薩爾時下回向。三是爲下結。四爲令下回向意。

初中三。一惟無畏施。二菩薩爾時下以財法施成無畏施。三復以下惟法施成無畏施。初中三。一見所救境。二見是下明能救心。三令閻浮下正成救行。並可知。二中三。一珍財施成無畏施。二汝之下法施成無畏。三作是語下正財施成無畏施。文並易了。三惟法施成無畏施中二。先標。後所謂下釋。前說法令悅等慈俱救故。後釋中二。先釋爲說妙法。後彼人下釋令歡悅。前中三。一示苦因果。令畏苦斷集。能息流轉。名寂靜法。二修行淨業一句。示果令修道。名淨業。三互起下勸攺前心。翻怨成親。後釋令悅中。法旣稱悅。如說行故。捨罪惡也。此是菩薩善巧救生慈悲平等。不爾但救被損見苦。不救損他當苦。菩薩行於眾生。何愛增也。今令歡悅者。卽聞法解怨。非王勢抑。又捨惡業苦果。此彼親和。菩薩自行復立。展轉相因。共成道伴。擬行菩薩道者說之。二回向行中二。先牒前起後。後所謂下正顯。顯中十願。一一中。皆有與前行等流之願。文顯可知。而差別者。初願中令得成佛故。云得馬陰藏相。二中以想不具者心怯弱故。不成修持梵行故。故云發勇猛等。救行旣令免彼怯等故。回向還令得似彼所免。三中具丈夫智。可爲主導。餘同前。四中離欲。同前梵行。五中善男子法同前修梵行。有智亦如前說。六中根不具者。身力心志多不能堅彊。故云具大人力等。七中翻彼無志力不能堅修故。非世所有之物智故。八中同前修梵行。九卽是佛智能伏物。令宗信故。十望於九。是因位丈夫故。

三結可知。

四回向意中。十一句分三。初一總。次九別。後一結意。總中云具丈夫形者。此有二義。一具男子根故。二具丈夫根故。二根何別。謂男子但異女人。丈夫兼顯道徳。今意取後故云丈夫。不言男子也。涅盤十八云。一切男女。若具四法則名丈夫。一近善知識。二能聽正法。三思惟其義。四如說修行。又二十三云。若有人能供養父母。恭敬沙門及婆羅門。修治善法。所言誠實無有欺誑。能忍諸惡。惠施貧乏。名大丈夫。言守護等者。由護眾生。不令壞男形。是故回向令能守護。行丈夫行者。使其不退生佛菩薩家等。次別中。一令自修丈夫行成。二修丈夫勝行者。卽此章中救苦施無畏行也。三有丈夫者。卽此功能顯示七丈夫道也。道字。勘梵本云。揭底。底音丁夷反。此云業。七丈夫者。古來三說。一云是七賢聖也。一隨信行人。在修行地中。由他得廣隨他而行故。從方便時爲名。二隨法行人。在因時。以依法隨法而行。從本爲名。三信解脫人。由信根而得度故。四見到人。由慧根而得度故。五身證人。滅定無心。由身克證第八解脫故。六慧解脫人。但離無明等諸煩惱障。慧得解脫故。七俱解脫人。離煩惱及定二障。得慧解脫及滅盡定故。此七人。初二在見道。三四五在修道。六七在無學道。此七人。梵本名補路沙。此云丈夫。舊翻爲人。問何故回向爲令眾生成小果耶。

答此但願令成七人事業。由此事業。是丈夫行故。非是願令得彼小果。一云此依七地分別名七丈夫。一種性地。二勝解行地。三淨意樂地。四行正行地。五決定地。六決定行地。七到究竟地。此中初二地前。次一初地。次一從二地至七地。次一八地。次一九地。後一十地及佛地。一云依本業經。分因果位地。亦有七類丈夫。一十信。二十住。三十行。四十回向。五十地。六等覺。七妙覺。上三說中。若據名順。則初釋爲勝。若約理當。則後二爲勝。四具足等者。種字。梵本中是形字。謂如師子王身故。五教令嚴笈故。六三時不惜身命故。七代眾生受阿鼻獄苦。𨿽無邊劫。無暫退故。八善決斷決釋故。九淨治惑障故。後一總結意可知。

第四十六嘆佛出世中四。一法施行。二佛子菩薩下回向行。三是爲下雙結二行。四爲令下顯回向意。

初中三。一見佛興說法。二以大音聲下法施益生。三以無數下結所作業。初中可知。二法施益生中六。一令聞佛名離我慢益。二復更下勸速見成六種行益。三復爲下說佛難遇令得淨信等四益。四復於下令得聞諸佛名等四益。五爾時下令得淸淨等二益。六彼諸下令彼得愧恩益。三結所作業。及前文並顯可知。

二回向行中二。先牒前起後。後所謂下正顯。顯中十願。一以勸往行令得不待勸往。二以勸見佛令得自常樂見。三以聞法令得智慧受持等。四令聞法修行回向。五令憶念佛及觀察佛回向。六令速見佛回向。七同前觀察。然差別者。乃佛徧空界。無在無不在故。八令感起相應回向。九令遇佛聞法回向。十以嘆佛出興回向。

三結。

四意可知。

第四十七布施大地中四。一施行。二菩薩摩訶下回向行。三是爲下結。四爲令下顯意。

初中三。一總顯所施地可。二或施諸佛下別辧施處。約田有十四類。謂佛菩薩善知識眾僧父母別人聲聞獨覺貧孤四眾塔廟。此或十七種。謂四眾卽爲四故。別人謂自有資財者。如不思議境界經說。菩薩通一切故。善知識局是益我者故。問準此文。及施蓋車僮僕等中田類除重。總有二十五種。謂此有十七。施蓋中名聞法師一切佛法種種眾生師僧尊宿初發菩提心者。施僮僕中。病苦正法等。其一切佛法之言。通備十法行者。種種眾生之言。通神天鬼等。若施食飲等中。通有畜生故。後總結諸施行中。云種種趣生皆來集會。若約回向施善根田。則徧通法界。一切聖凡數類難量。問且如上諸田。望三種田。如何配攝。答此有二門。一正。二兼。若惟正攝。則佛法菩薩聲聞獨覺塔廟眾僧四聚眾名聞法師一切佛法尊宿師僧初發心等皆是敬田。父母恩田。貧孤病畜是悲田。若約兼攝。有八句。一是敬非恩悲。謂聲聞獨覺合四眾僧一分。二是恩非敬悲。謂父母俗善友。三是悲非恩敬。謂貧孤病。四是悲敬非恩。謂前初句有病者。五是恩敬非悲。謂父母入道及出家善友。六是恩悲非敬。謂前第二句有病者。七是敬亦恩悲。謂出家菩薩貧病。八非敬非恩悲。謂別人自有資財。或外道故。問諸田相望。勝劣云何。答此事繁廣不可備載。如別記說。三於如是下。明施好處地及施處中營具所須。按此中回文。稍異梵本。梵本中云。於如是等所施之處。感備資生。令隨意用。其處悉是安隱無畏。無諸怨賊毛豎等怖。菩薩下同漢本。

二回向行中二。先牒前起後。後所謂下正顯。顯中十願。地有多義。謂生成住持。不能分別等。一是生成義。諭無分別佛智生成人天二乘菩薩行果故。二三是持義。四無中分別義。五中持成義。六七八九是住持義。十是生成義。

三結。

四意可知。

第四十八施僮僕中四。一施行。二菩薩爾時下回向行。三是爲下雙結。四爲令下顯意。

初中二。先總顯。後供養下別辧。別辧中三。一明所施田。二以百千下所施物。三又皆下明感因。初中可知。次物中二。先明數量。後其諸下顯三業徳能。文易。後感因中二。先辧其因是淨業。謂同行菩薩道以願力回向諸善根所得。非是竊盜罪業所感故。後才𨿽明徳能。然欲顯是淨業所感方有此能故。從感因判文。

二回向行中二。先牒前起後。後所謂下正顯。顯中十願。約所施僮僕性調順。順主教命善事順宜等。於中。初願約性調順作益事。二約順主以事受持故命。三約一向歸主。四約勤順行事。五約勤事。六約受教不忘亦無違拒。七約於主信樂敬護。八約淨業所感施時不戀。亦約亡相。九約一向樂主無背捨心。十約信順教命行事。

三結。

四意可知。問以僮僕施他。還令作僮僕。何如放之從良善根回向益。

菩薩行海。無善不修。此二善根。皆須修習。但放從良。有三義關。一行海不具。二彼僮僕本願不滿。三佛果闕此應機之徳。

第四十九施自身爲給侍中四。一施行。二菩薩爾時下回向行。三是爲下結。四爲令下顯意。

初中二。先標所施身。後布施之時下明能施之心。前中準梵本。應云以身布施爲給侍時。其能施心中。梵本云布施之時生謙下心。生地敷心。生大地心。悉能忍受一切諸苦。不取自在生。給侍眾生下同依現。文中三。初布施之時一句總。次生謙下六句別。後安住下結。並可知。

二回向行中二。先牒前起後。後所謂下正顯。顯中四十願總分爲三。身是總相。願通多種。準釋易知。初十願中三。云義利者。現當益故。世出世益故。離惡稱善故。福慧故。五中了菩薩行一法性故。六在三賢數故。七言必契眞故。八令自他具信。他中得淨佛法者。淨卽信也。余文可解。次文此下十願欠一。於中前八別明願。後一總結。謂一供佛。二解法。三受。四持。五讀。六誦。其不忘等釋上持字。七自調行。八不調下調他行。後結可知。後又以下十願。一塔者。具云窣堵波。此曰歸宗之所。今此願云令與眾生作歸依。尊崇田中第一故。五云第一好施處者。如好地少種多收故。十中證得第十法界無量回向行。如風行空。無所障礙。證字取契會相應之義。余文及三結。四意並可知第五十聞法喜悅身供佛中四。一聞法以身供佛行。二菩薩爾時下回向行。三是爲下結。四爲令下顯意。

初中二。先明以身施佛。後佛子菩薩下結前重顯。前中二。先聞法施身行。後心常憶下法施利他行。前中二。先明施身。後欣樂下聞法自利。前中二。先施身所因。謂聞法喜信故。後能以下正顯施行。後聞法自利中十種。一聞法欣。二樂。三信。四解。五尊敬說者。六讀。七誦。八受。九持。十行。謂由修行。普入諸法善根方便故。此句亦是總結。上九種各多善根。悉能趣求獲得。故云善入。後法施利他中三。一同佛敷演。二說佛果乘。三利物根熟。後結善重顯中三。一結前聞信善。二安住下結前聞法自利。三亦令下結前法施利他。於中八。一斷疑。二心悅。三福具。四利物心恆。五成十地智。六近佛。七修淨土行。八供佛行。

二回向行中。文二同前。後正顯中十一願。多分依前四行發。一由聞法。二法施。三施身。四供佛。初二願但依三四行。第三願通四行。第四願依一二四行。第五願依一二三行。謂聞說此義。施身。復爲他說此義。所聞何義。謂聞佛身應現。常一常多。非一非多。機見無來。機謝無去。如水鏡中影。悉能分身。梵本云悉能普現。第七願同第六。然無功用。第八願依三四二行。謂但有佛身處。卽隨往生。在佛眾會。第九願同第六。然三忍中諦察力大。依此爲因。故不可壞。余文及三結。四意並可知第五十一以身施一切眾生中四。一施行。二菩薩爾時下回向行。三是爲下結。四爲欲下顯意。

初中二。先明施身。後爲不欲下明所爲中二。先爲眾生所得有二。謂一爲令修善圓滿。二爲令修善不忘。後菩薩摩訶下爲自身所作有十種。一能法燈照。二法樂攝。三法藏持。四法光覺。五隨應現。梵本云爲世影像。六爲行增上緣。七爲解增上緣。八行平等慈。九行無緣悲。十普隨所應各令獲益。

二回向行中。文二同前。正顯中十願。旣捨身與眾生。而願中乃多分屬佛者。翻劣成勝故。初中施身與眾生。卽是近他屬他家。今翻彼故近佛。入佛地下翻準。此二翻順愚拒施行。三翻處凡家不調慳。四翻不依教行施。五翻迷教理不得涅盤。六知足是佛。今施身具知足者之行。故生佛家。七捨受身癡欲。得樂佛身之淨欲。八施身是生勝善。九害慳身賊。十依教施身。是護持行法。

三結。

四意可知。

第五十二施身給侍佛中四。一施行。二菩薩爾時下回向行。三是爲下結。四爲欲下顯意。

初中二。先標施行。可知。後於諸下釋所爲。所爲十句。三云護佛菩提者。謂爲紹繼佛所得法故。余文可知。

二回向行中。文二同前。正顯中十願。初二約侍佛用心。三約近佛。八翻勝劣之差及劣不自在故。余文及結。並回向意中十二句。並可知。

第五十三施國中一切物及王位中。文四同前。

初施行中二。先總標施物。可知。於後於諸下顯施所爲。於中十一句。初一句總。餘十句別。總中云於世事自在是標。無系下釋。標中世事者卽王徳等。釋中無系者。心不系住。無縛者。爲彼所捨物縛心故。無戀者。愛心不起故。無著者。不取其相故。別中。一但爲益生。不爲惡業。二爲了業果無實。三爲不樂世富貴等。四不貪上二界勝生等。五但爲利生處。非爲自身故。云非此處生。梵本云𨿽住世間而無所依。六不執蘊等實有自體可得故。無依住如前所引智度論說。七可解。八未曾之言。於所爲不便。應同常不遠離九。十兩句易知。

二回向行中文二回向同前。正顯中十。此旣施王位。王復法令自在故。皆願成法王轉法輪等。二中梵本與三中同。佛王於覺中最自在故。又王降賊故。五中王子繼紹王位故。六中成就菩薩。亦準五說。七中及國土施故。八九亦準七說。余文及結意等可知。問若有人與他人有怨。從王乞其王位。若得擬害彼怨菩薩施不。

答瑜伽四十九云。若有上品逼惱眾生行暴惡業者。來求王位。終不施與。

第五十四施王都中四。一施行。二以此下回向行。三是爲下結。四爲令下顯意。

初中二。先標所施物。後心無下顯能施心。初中可知。後能施心中三。一明施所依心。二發心下明施所爲。三而行布施一句。通前兩伴心。初所依心中五句。若分慈悲則有六句。二所爲心中。前十一句。三於智求證據能證說故。四淨修者。一一離相對治故。八自然覺者契無師故。余文可知。

二回向行中。文二同前。正顯中十願。王京都嚴飾是勝住處故。喧﹝〦／丙﹞故。願中初及第十。依勝處也。二三四願。翻喧﹝〦／丙﹞處也。五七兩願。但施得捨也。六八兩願。約住處愛著也。九約京都中無邊塞山野等災怖也。

三結。

四意可知。

第五十五施內宮眷屬中四。一施行。二菩薩爾時下回向行。三是爲下雙結二行。四爲欲下顯回向意。

初中二。先明所施物。後菩薩爾時下明施行所爲。前中二。先明施物勝。後而於下辧畜物心。有十種。七云無分別無簡報故。余文易了。後所爲中十句。其回向兩句。皆應安爲欲下。謂修此善根。爲將回向欲令眾生得出離等故。回文者不曉此文。將謂是後回向行語。又此亦能令人謬解。謂是釋回向所由。解文可知。

二回向行中十願。皆云得三昧者。謂翻美色妾樂。得禪悅故。釋文及結可知。四回向意中有十五種。初不壞者。不爲他人所離間故。三云滿足佛法者。有眷屬是圓滿義故。四準三說。五得無上智者。施有材能女故。八具福智者。施中有福智故。九淸淨。翻施女是染著相故。十一淨法身者。翻施以女故。十二辧才等者。施能談哭歌詠女故。如理翻彼無記談等。十三捨等滿善成無漏行故。十四同前滿足義釋。十五以法得明爲嚴。翻彼眷屬嚴故。

第五十六施妻子中四。一施行。二佛子下回向行。三是爲下結。四爲令下顯意。

初中三。一明所施物。二猶如下引例證成。三菩薩爾時下明能施心。初中可知。二引例中。具如須達拏太子經說。現莊嚴王者如大王莊嚴經說。三施心中二。先施所依心。後菩薩摩訶下施所爲心。前中九句。初一總。餘八別。總中行一切施四字。通下八句。應知。後所爲心中二。先結前生後。後自觀下正顯。顯中十二句。一觀身緣成無有適主。況有妻子。二中四。法諭合結。三作第一婦處。四同一子想。五除惑熱。六與樂。七誓與一切智。八爲成無上田願。願字應在末。九以守護生。爲自利。十解法智光照世。十一十二可解。

二回向行中。文二同前。正顯中十一願。一妻子是己所有。同於起變化多身故。二由於我身能捨故。又同前故。三由施於妻子不愛貪。於乞不憎恚故。四約施子願。五妻子被施如自開許。無違皆故。六同五說。七妻子比王是未極自在。翻彼爲願故。八離愛貪惑故。九妻子施劣。法施願成勝故。十妻子被施心無違背。決相順故。十一同初等說。

三結。

四意可知。

等五十七施宅舍等中四。一施行。二菩薩爾時下回向行。三是爲下結。四爲令下顯意。

初中先標所施物。可知。後行布施法下明能施心。心有十二種。一不取著家宅之相而施。文中句例。梵本云。如理行施。於家無著。二不起尋伺。云是我家宅。余並可知。

二回向行中文二同前。正顯中十願。一自施捨宅而願他捨妻子者。依假說眞故。系縛家在妻子故。二云入非家者。道門無縛。非是家故。六云得無﹝得﹣彳﹞法者。觀如幻故。七得自在位。示生三界故。八善說不離家之過。盡化誘令離故。九十兩句。同前七說。余文及三結。四意可知。

第五十八施園林等中四。一施行。二佛子下回向行。三是爲下結。四爲令下顯意。

初中二。先標所施物。可知。復作是念言下明施行所爲。於中二。先辧施所爲心。復佛子下明廣菩提心。前中二句。一作善友園林令得可愛善行華果。故云好也。離世間品云。示現一切菩薩威力自在神通。是菩薩園林。以大神力。轉正法輪。調伏眾生。無休息故。此總句。下兼並從此開顯。第十慈父者。常覆護故。十一施資具者。令得成佛道具故。余文可知。後明廣菩提心中二。先牒前起後。後於惡下正顯。顯中十句。一本爲惡眾生。發心修行。今何疲歇。二悞尙無況有故也。三本不求彼恩。彼不知何恨。四𨿽不求彼恩。然求彼苦滅。五心如虛空。香臭不能燻。毀贊俱不著。六觀法無性。七誓滅物苦。八志願廣大。九滅身邊等見。十普爲物修故。諸樂菩薩道者。思此十句。二回向行中十願。一心園林中無間生善艸木等。二園林是遊戲散亂處。今翻彼令得定心故見佛。三得遊法園五樂。四得定心見佛神足遊戲化生之樂。五得佛智眞俗非卽離境大菩提樂。六得菩薩神通足。遊戲往佛剎會。七以轉變自在。化生多。劫不厭生。死八以多佛爲園林住中瞻仰故。九以園林之遊戲令得徧往佛剎。十園林是遊戲快樂莊嚴之處。令翻彼無記不善故。云願得善欲等。

三結。

四意並可知。

第五十九大施會中四。一施行。二菩薩爾時下回向行。三是爲下結。四爲令下顯意。

初中二。先標所施會。後普令下明施行所爲。前中二。先舉會廣大數量。後一切下舉會營緣如法。後所爲中十五句。一離惡。二成智。三開施門。安置淸淨福田。七三時決定印持無相。余文可解。

二回向行二同前。正顯中十四願。一亡二我爲眾生故。二中九施。初是總句。謂卽大會施時自但有物竭盡施故。不選田故。勝物施故。無過故。起超下故。與超下者手齊故。離我我所故。卽前之施稱佛心故。三中云第一諦主乃至證自境智者。謂法施令脫苦。乃至令得證無智外之境故。四由施所要。彼心安靜。或施食得命。施乘得通。或爲說法得慧地等。十中云應時者。隨時隨欲故。十一佛是施行之果故。諸願中多雲到彼岸者。各隨所應。皆究竟故。余文及結意等並可知。

六施資生中二。先明施行。後佛子下回向行。前中三。一標所施物。二心無下施所依心。三爲欲下施所爲。二中五句。三中一句。並相顯可知。後四向行中十願。資具多種故願亦多。此中略顯。隨事準知。一施沐浴調身資具願。二施掃拭資具願。三施舟船願。四施造食資具願。五施成就損補二藥資願。六施車乘資具願。七說法時資具願。八施修行者道具。九施具解行者資具願。十亦施法師資具願。

上來第二別明以諸善根成回向行竟。然其六十門內。第十林座但一牀敷無二物也。施車中並有駿馬象師子座采女百千丈夫十萬幢幡所愛男女女寶伎女童女太子十五類。施象馬中二種。施幢幡中二種。施冠中及髻珠二事。救囚中並財寶妻子眷屬自身七事。施耳中及鼻二事。施牙中並齒二事。施手中並足二事。施體中並肉二事。施腹腎肝肺中四事。施手足指中二事。施爲法中施國土城邑人民庫藏園池屋宅樹林華果珍奇妙物宮殿樓閣妻子眷屬王位二十一事。施大地中並造精舍塔廟什物等五事。施國土中一切諸物乃至王位中物類無量不可知數。且總相爲二種。施京都中城闕防輸稅四事。施內宮眷屬中伎女侍女二事。施妻子中二事。施宅舍資具中二事。施園林臺榭中二事。施大會中色類甚多。且爲一事。施資生中旣云一切資生。其類難名。亦且爲一。此上除重已外粗相。且有一百七類。爲據施國土中一切物及大會施並一切資生中。一一名數。則無量無邊也。

第三總結前諸施行。成回向行所爲中二。先總結前施行所爲。彼佛子菩薩摩訶薩以此善根爲欲下。總結前回向行所爲。

前中三。一結前施所爲。二時十方下結前所施田。三菩薩見已普下結前能施心。

初中二。先總。二牒前施物種數。後爲令下正顯所爲。前中言阿僧祇者。總相之稱。非克定量。卽如上說。施國土中一切資生等是也。後所爲中十句。前七句通令自他得如是。後三句。惟令他眾生得如是。文相易了。

二結田中。回文不次。應云種種趣生形類福田求索。以趣中辧生。生中辧等故。

三結心中三。一正明能施心。有八可知。二時諸下明受施者心中。謂大慶傳贊遠近歸。三菩薩見已歡喜下明施者心喜中二。先假說比況。後菩薩摩訶薩見乞下明由喜獲益。前中三。初標喜。次假使下正況。後悉不下結勝。初可知。正比況中始從帝釋於百千那由他劫受樂。乃至淨居天受不可說劫樂。此則舉九三所受決樂。皆不如此菩薩見乞者受施稱心歡喜時其心慶悅。此中色天排次。闕第二禪少光天等。又依阿僧祇品。從那由他數。直越其末後十大數中。闕不可量排次。正當第二禪王。此應梵文欠脫也。問何不以不可說轉不可說轉數配無色界天受樂耶。

答此回向菩薩慶樂之心。猶未究竟故。無色攝報。非顯現故。本業上卷。配攝報果。亦到淨居。問四禪已上。捨受相應。如何此說彼地有樂。

答此有兩說。一云彼地無報樂。有禪樂故。禪定必有調暢適悅故。一云此但假設非實有樂故。問金輪王。但王一四天下。何故此云王三千樂。

答此亦兩說。一云此假使言。非有實金輪王王三千界故。梵本云。假使轉輪王受用三千界中人間一切資具快樂。經不稱劫。一云準本業經上卷。輪王有十五種。謂從十住菩薩作銅輪王。乃至第十五佛果爲千輻輪相。此中是第十四覺徳光相輪。作三界王。當等覺菩薩也。後明由喜獲益中。有十種。文顯可知。

二總結前諸回向行所爲中十句。一利益。二安樂。三中義字是利益。利字是安樂。此三句相望。但總別爾。更無別相。具如上釋。余文可知。上來隨相回向了。

第二離相回向者。前正隨相時。卽作此離相。同時成就。然以言不並彰。依發教之施設故。致此前後爾。文中五。一廣顯三輪相離。二何以故徵。三無有下釋。四菩薩如是下會違。五佛子此菩薩下結。

初中二。先標二章。後無眾生下別釋。前中。一三業解脫。二三業無著。三三業無系。系卽縛也。身口二業。與縛著相應者。此俱離故。別釋中準標分三。一顯於施者受者及施物中一分。假者我差別相。心無縛著。二佛子菩薩摩訶薩如是下。明於前假者所依蘊及施物一分非情色法心無著。三佛子菩薩摩訶薩若能下。明於蘊等不著故亦無縛。初中二。先明於成成差別相無縛著。後如是下顯其成行。前中有十八句。謂菩薩行施及回向時。於施受及物一分有情謂妻子等上。一一不起此諸見故。若施自身時。離二事縛著。釋我差別相。具如別章。後顯成行中五對十句。初如是兩字。貫下諸句。如是等者。牒前無眾生等離我差別相。謂前云無者。卽是於眾生等。了無縛解等。由此故成回向行也。初二句。了生等性離而不縛。故亦不解。次二句了其因果。亦本無實。次二句。能了之心。非一向見故。次二句。施及回向。無貪思並行後思。皆與法性相應故。後二句。與前相應思心王。亦同思準。二於假者所依蘊及施物一分非情色法相離中二。先總牒修行時心。後不著內外下別顯。顯中八對十六句。初兩句約自他身。或情與非情中一分說。次兩句約心境說。次兩句約因果法體。次兩句約眞俗或俗眞。謂以有生滅事行。回向無生滅時。俱不著故。次兩句回向業思及思離相。次約色蘊。三句成對。謂法體及生滅。後約心蘊。三句成對亦爾。此皆通前施物中說。三由於蘊等無著故亦無縛中二。先牒前起後。後則不下正顯。顯中二。先明不縛。後若能下顯不解。前中五蘊各三。謂體及生滅。文顯可知。縛著何別者。久染曰著。久著名縛。謂於施行及回向行中三事人法蘊體及生滅等。離彼縛著等故。後顯不解中兩句。初句牒前了法本無生滅故云不縛。後句正顯。謂了本無縛故亦無解。

二徵意云。聖教現說從業生果。心爲能著。境爲所取。何以此云無業果。能緣所緣等故。

三釋中二。先總顯。後非一下別釋。前中二。先別釋。後一切下總結。前中三。一以法無性故。三世推不得。言無少法者。如沙中少油亦無故。二以法無性故境無可取。三以法無性故。心無能著。後總結中二。先結前無生等體相。後無有下顯前無性義。言無有自性者。謂諸法從緣有。此有卽不有。故云無自性。性卽體也。言自性離者。謂有此性成性卽離故。後別辧中十對二十句。第九句是勝義世俗法故。余文可知。

四會違者。前徵云聖教自說有業果能所生等。何以今乃皆說無故。故此會云。聖教說有。約隨俗說故。今說無者。約勝義說。各據一義不相違也。文中三。初法說。次了知下諭顯。後解一切下總結。初中二。先明菩薩依勝義諦觀。說諸法空。後言語下明教隨世俗說業果不失。前中云一切法非法者。諸法當相離故。後隨俗中二。先總顯之。非法爲法者。謂於離名言法。以名言說故。後不斷下別釋中二。一不斷壞世諦因果。二不退舍出世因果。文顯可知。次諭顯中二。先諭顯勝義。後而亦下法說隨俗。前中四諭。一業緣感果。𨿽歷然不失。然如夢所見。覺已都無。二說法音聲𨿽利物成用。然應緣如響音。竟無作者。三眾生果相。從因所起。如影起質。自體非眞。四諸有爲法。如約緣成本來無實。後法說隨俗中二。先明勝義時不乖世俗。後了知下明非直了眞不乖於俗。亦乃由了此故知業廣大。亦可由此了故方是廣大。了知業用。以了業實體故。三總結者。上來約眞俗會違。顯非卽離。非約各別說也。此中初句云一切諸法皆無所作者。此顯眞不離俗故。正起作時相盡離作非不作。名無作也。後句云行無作等者。此顯俗不離眞故。正起作相盡時不滅壞起作之相故。乃至云未曾暫廢。言行無作道者。道行也。

五大段總結者。總結上來所有回向心。皆安住離相中三。一明能回向心安住離相。二若處下明所有善根。皆向佛果處者。謂與無漏心相應修故。非處者。有漏心修及二乘心修故。三於一切下明所有回向皆悉離相。言不退轉者。離相心常現前故。

第三釋此回向名中二。先總徵名。後永度下依徵別釋。前中可知。

後釋中三。一釋回向二字。二佛子菩薩摩訶薩如是回向時則爲隨順下。釋隨順二字。三佛子菩薩摩訶薩如是回向時則爲了達下。釋堅固一切善根六字。初中十釋。一回可破壞虛僞因。向不可壞無虛僞果故。此總句。後皆別依總建立。二回有擔累因。向無擔累果。三回依語言因。向離言果。四回取相心因。向離取相心果。五回有身見因。向無身見果。六回有所依因。向無所依果。七回有有功用因。向無功用果。八回有漏善根因。向無漏善根果。九回向有所取著因。向無取著果。十回世所有諸法因。向出世所有應生諸法果。彼岸之名。是究竟義故。贊以果名。釋以因言。前所回施行也。二釋隨順中二。先標。後釋。釋有十義。皆準回向所說。謂若如前回向之所向。則具十義故。一順佛果。二順教法。三順正智。四順圓智所證眞俗非卽離境。五順教所詮隨機分別。六順三世佛回向方便。七順所爲境。八順道諦。九順眞如。十順斷障。皆云住者。一一依彼修行故。三釋堅固一切善根中十句。分二。初四句總標。後六句別釋。前中一由能隨順回向故。則已了達理教行果眞俗諦法。二由能隨順回向故。則已承事一切佛故。三事一切佛故。上二何別者。前但隨順回向則當事佛。後實承事。故別顯示。四供理教等法。後六別釋者。別釋前初了達之言。如何了達。一了無滅壞以本不生故。二了無乖違。如性無異故。三了好法好無。故無可貪。四了惡法無惡。故無可顯。五了內外法有少滅壞。違因緣道。不壞俗諦故。大法力等者。眞諦常存故。上來第二大段依徵廣釋竟。

自下第三大段依釋結名。可知。上來第一大段。明位行了。

自下第二大段。明位果中。明得十種堅固不退。初一總。餘九別。別依總故。於中四能順教及所詮。八凡所生處卽具此回向修行緣。九云一切金剛等者。準梵本。應云堅如金剛。一切不能壞。謂諭此中回向志願也。十於五欲境。不爲貪愛等所縛著。故云自在。余文中可知。上來第一大段長行了。

自下第二大段。偈頌中二。先明說頌因緣。後菩薩現身下正顯偈頌。前中四。一標說偈者名。二觀察下說頌儀式。三入於下說頌所爲。四承佛下說頌所依。初中可知。二儀式中三。一顯無漏心故。二彰說稱根。三表說順理。三說頌所爲中九。一爲依教契理。二爲修大心。三爲悲覆世。四爲長佛種性。五爲所修行與佛功徳冥契無二。六爲成佛自在力身。七爲知所化欲樂。八爲隨機善根而成就。九爲現法性之色身。四顯頌有憑可知。

後正顯偈頌中。總四十一頌分二。先三十五頌半。頌前位行。後隨順思惟下五頌半。頌前位果。前中二。先五頌。頌前行所依身。後飲食下三十頌半。頌前依身起行。前中可知。後依身起行中二。初一十九頌。頌隨相回向。後菩薩觀察下十一頌半。頌離相回向。其中第七頌云諦觀等者。梵本中云諦觀己身十八界六根六塵及五蘊。釋曰。準梵本。文義無乖殊。若依漢經。乃違大意。此中大意。頌前隨相回向中施身時。觀身蘊處界體性非有。豈曾觀外及自身耶。又十二處言爲起滿七字。而云十二種處者。此潤文之因也。讀漢經者。將梵本中有此種字。不敢輙論。今見乃知。余文準釋。

第七等隨順一切眾生回向中二。先長行。後偈頌。前中二。先明位行。後菩薩摩訶薩成就此下明位果。

前中三。一牒名徵起。二佛子此菩薩下依徵廣釋。三佛子是爲下依釋結名。

初中云等隨順一切眾生者。等是平等。能隨順心。一切眾生是所隨順境。謂於一切時處。以一切物。施一眾生。如是一一眾生所施亦爾。此卽等之隨順。依主釋也。若依本業釋云。以觀善惡父母無二一相一合相故。釋曰。善父母者親也。惡父母者怨也。謂觀怨親平等。俱生法身。故皆父母。依此釋者。應名平等隨順回向一切眾生。

第二依徵廣釋中三。一施行。二佛子摩訶薩以所積集下明回向行。三佛子菩薩摩訶薩修行如是下明行所成益。

初中二。先明積集過現善根。後佛子摩訶薩復作是念願我下。明以願積集未來善根。

前中三。一列所積集善根名字。二佛子菩薩摩訶薩於此下。明前善根積集成徳。三佛子菩薩摩訶薩以得下。明積集堅固集前諸善根。

初中有三十一句。晉本有四十句。光統法師判云。初十是行出自中。次十起從緣發。後十功成在己。本疏云。初十直說善根體。次十約境以明善根。後十約度以明善根。今謂此文布列前後猶依梵本未回文也。若回應以初十一句爲第三段。次佛境界等十句。依定爲第二段。後勤修一切下十句。爲第一段。所以者何。十度卽明善根體故。須先說也。佛境界等。是生善緣故。次應列也。小善根等。是前善根分齊數量。故宜後也。若不爾者。十度等善應無。小大等善應別有體。佛法僧等應不能作善根緣故。如是一一廣說。應知排次。𨿽爾釋。且依文。初段中前四及第六句。約分量說。餘七約數量說。前中初云小者。謂如施行中施粗物少物輕心簡田劣田等。或中五。或一分二分等。余行準知。二大者。翻前可知。三廣者。普爲眾生平等施故。或等準知。四多者。所施未至無量已來。皆名爲多。五名無量者。阿僧祇轉阿僧祇轉也。六種種者色類眾故。微塵數者一三千界塵數也。阿僧祇者至至也。無邊際者。無量轉無量轉也。不可思者。不可稱轉不可稱轉也。不可量者。不可思轉也。此中數名。準阿僧祇品。不令次第。應知中十句皆名境界者。凡所屬齊若親若疎。但此攝者。則此境界。七云心者通八識。所以者何。末那不令違方成似無漏。賴耶不受燻善根無種故。八九內外者想塵故也。余文及後十句。準釋可知。

二明前善根積集成徳中二。先明修時所起方便。後得堪下正辧積集成徳。前中十種。初一總可知。餘九別。一正修時住作意。二加行。三修成攝屬。四收攝眷屬相因起者。五修善根時辧諸緣具。六聽法得解。七修時亡相。八說法勸發他心時此十方便不惟局在修一菩提。乃至總相述一切也。後正辧積集成徳中三十七句分二。前二十二句明自利。後於虛下十五句。明利他。前中初云得堪忍心者。成諦察法忍故。十雲長佛善根者。增長成佛之善根故。二十二云住究竟道者。梵本云具道資糧。利他中云嚴淨大道者。梵本云淨治佛道。余文易了。

三明積集堅固前善相中二。先牒前可知。復作是念言下正顯。顯中十句。初一標起念所在。次五善根所從。次三善根所爲。復作是念時下一句結念成益。

後明以願積集未來善根中二。先總標願心。後願令下依標別顯。前中謂以願攝持前諸善根。盡未來劫所感依正。令與施行爲資及以回向故。後別顯中二。先明外施願。後佛子菩薩摩訶薩復作是念我爲下。明內施願。前中四。一別所願施施物。略列十種。皆阿僧祇世界施滿者。顯廣大施故。二假使下明無限施。有三種。一時無限盡未來故。二心無限未曾厭倦故。三乞者無限一切眾生故。三佛子菩薩摩訶薩如是下。明施心行相。略顯十種。前五離過。後五順理。可知。四佛子菩薩摩訶薩以諸下。結前無限。後明內施者。內謂有情。簡外非情故。王位。依有情內身故內攝也。文中四。一列願所施物。二菩薩摩訶薩以如是下。明無限施。三大悲普下結前六種無限施行。四菩薩摩訶薩如是施時下。明施心行相。初中略列十種施。一眾生。二無限施。有六無限。一物無限。如經以如是等種種諸物故。十顯無盡故。二時無限。如經盡未來劫故。三心無限。如經安住廣大一切施心故。四乞者無限。如經如施一眾生盡眾生界一切眾生皆如是故。五隨求無限。如經如是給施一切眾生皆令滿足故。六施處無限。如經如於一世界於盡虛空徧法界一切世界中悉亦如是故。三結前六種無限施行中文卽爲六。一處無限故。大悲普覆。二時無限故。終無間息。三乞者無限故。普加哀湣。四隨求無限故。隨其所須供給供養。五物無限故。不令施行遇緣而息。亦心無限故。乃至不於一彈頃生疲倦心。準此內施有六無限。前外施中當知亦爾。略故不說。或應文通。四施心行相中二。先牒前起後。可知。後所謂下正顯。顯中有十九心。一不染施因。或此行不爲心著。二不系施緣。或不爲緣緣縛。三前二俱離。四施行不可令退壞。五與法性相應。六巧施攝生。七不與二執相應。八於能施者。不見現在存活之相。或不見有接後之相。九巧治我所。十與定相應。十一不起身命之計。十二梵本云。具種種寶性心。具是獲得在己義。種種者。諸菩薩種種知解心可貴如寶。卽此可貴心成種性故。云性心也。十三施不望報。或不見當果有實自性。十四明教法。十五具如此品上下文說。十六違所詮。十七令得佛正體智。十八以教法照機。十九令得佛後得智。

第二明回向行中二。先明隨相回向。後佛子菩薩摩訶薩如是回向時不著下。明離相回向。前中二。先明自以善根回向眾生。後又勸眾生下。明令他以善根回向眾生。

前中二。先正明回向。後佛子菩薩摩訶薩如是回向時發歡喜下。明回向所爲。

前中二。先牒前中二先牒前起後。可知。後所謂下正顯。顯中十句。皆約前所施內外物等流回向。一約前施財貨及寶。二約前施善根所感依正果報。悉施眾生。及以善根回向。乃至六種無限施。是無盡功徳藏。三約前施牀座。準梵本中。具臥具牀數。四約前施行皆爲眾生。是順菩薩道業。五約前施物皆殊勝皆離相。六約前施象馬寶。七約前施象馬迅速巡遊四天下故。八約前施伎女及男女。翻顯染情及恩愛故。九約前施心平等無簡擇故。十約前施身頭眼血肉骨髓奴婢作使等難處。有苦不自在。施身肉忍苦。奴等不自在。願眾生得生無苦之處。自在無礙故。

後明回向所爲中二。先正顯所爲。後佛子菩薩如是悲湣下結前所爲。前中二。先牒前起後。謂牒前回向時智所回善根眾生定得故發生歡喜。後爲令下正顯。顯中有一百一十句。依本疏。科分爲六段。一從初有二十三句。爲令修善趣賢首位行。於中第十一句。云無悔者。施已慶喜故。無惱者。自樂施故。第十三云住隨順施心者。隨乞者所須。滿其意故。第十四云住攝取施心者。以施攝生故。第十九云住如金剛極大力施心者。施心堅固不可破壞故。第二十云住如日光明施心者。慧光破慳蔽障故。二十一淨三輪智成佛智故。二十二有二義。一以眾多善根爲眷屬故。二以具多善根者爲眷屬故。二十三巧能生長善根之智慧。相續現行故。余文易了。二從得不可壞淨心圓滿下。有八句。令成種性中修行。初句約令得信究竟故。三從成滿菩薩無量淸淨神通。下有十。句令成解行位中修行。第十句無量心者。四無量也。廣大心者。無限量也。最勝心者。無加過也。悉淸淨者。皆與無我相應也。余文可知。四從成就淸淨等施心下。有八句。令成十地位中修行十度等行。第七句令得成就純淨無漏無邊體事。此是理事理事無﹝得﹣彳﹞法界。余文可知。五從住平等行積集善法悉圓滿下。有十句。令於等覺位修行。第九句令證得巧生功徳之智。第十句令成同體大悲所生善根。乘薩婆若。來化有情。是一切智乘。余文易了。六從嚴淨一切諸佛國土普圓滿下。有五十一句。令成佛果行。第四句云。令得六十種音聲。發言誠諦皆可信受。百千種法而以莊嚴。如來無量功徳妙音悉圓滿者。下文佛不思議品云一切諸佛皆悉具足六十種音聲。一一音有五百分。一一分有無量百千淸淨之音。以爲嚴好。是也。大莊嚴論第六云。如來有六十種不可思議音聲。如佛祕密經中說云。寂靜慧如來具足六十種聲語。所謂潤澤柔軟可言言樂淸淨等。如是廣說。此中潤澤者。眾生善根能攝持故。乃至第六十名宣諸徳音。釋曰。祕密經者。卽密迹力士經也。論文但五十八種。經中數足。具顯如章。第六句明佛無盡辧逗機說法。第八句眾生一聞說法。不墮二乘中故。第十句應時佛物修利他行故。第十一句中等字是皆義。第十二句云於一莊嚴無量莊嚴者。佛依正二果中一一皆爾嚴故。第十三句等入等者。皆令入三世佛境界盡故。第十七句云行不動業得無﹝得﹣彳﹞果者。其因有四。一就機法施。二無障礙願。三悲心亡已。爲物受生。四修法性鎔融行。感三業無功用。盡眾生界。同時普應。無所障礙。第十八句諸根者眼等根也。第十九句云一相者謂無相也。知一切法皆無相故。第二十五句云大力田者如出現品說。於如來所。種少善根。能壞一切有爲煩惱。乃至究竟如來涅盤智慧故。第二十六句云堅固第一等者。悲願決定不可破壞故。第三十二句以一行願。普滿一切行願。三十八云以一心知一切心。四十三云於一處出興。一切處出興。四十四云嚴淨一眾會。一切眾會皆嚴淨。四十五云於一佛土。普見一切佛土等者。皆一卽一切。一切卽一故也。四十九云得非一等者。此有二義。一修因。謂觀有爲無爲非一異故。修諸善根。二得果。謂由前因得法性相應神通轉變一切染淨體事相卽相作等非一非異自在無礙。此依業用門說。上來且約一相分。此六段。理實不然。所以者何。第六段令成佛果位中。第三十一四五六等句內。方說令得修菩薩行遇善知識等故。故知諸句一一各別回向所爲。不必依位排次而說故。不可科段配位也。後結前所爲中二十句。初一句總牒前能爲心。後咸令下正結前所爲。將此一十九句。屬前一百一十句。流類可知。恐繁不述。

後明令他以善根回向眾生中三。一略明回向之善根。二爲令一切眾生悉得安住下。明回向所爲。三又以諸下正顯回向。問何故明菩薩自以善根回向中。則先明回向。後辧所爲。今此令他以善根回向中。則先明所爲。後回向。

答理實不別。爲異自他。故作是說。言不別者。如言爲此事故回向。或云回向爲此事故。此但語言異勢義無別也。就初略明善根中三。又勸下八字。標簡前文教他非自。次普爲下明修善根。後方便下八字。顯所修善。爲將回向。初後可知。修善根中有二。先八字是大悲伐苦行。後以大下是大智觀察行。可知。二明所爲中有六句。初句令住佛果果位徳海。皆是殊勝純無漏故。二中性體也義用也。功能也。余文易了。三正顯回向中二。先牒前起後。後所謂下正顯。顯中十願。初云安隱者。非相遷故。三云安樂者。適悅故。余文可知。

後明離相回向中二。先正明回向。後佛子菩薩摩訶薩如是回向時以此下。明以回向善根復將回向。前中二。先牒前隨相。後不著下正明離相。前中何故牒前者。以正隨相時有此離相故。後正離相中十句。一離施因。二離施果。三離內施。四離外施。五於起行處離。六於起行方所離。七於足者離常。八於乞者離斷。九於所施物及行等離有見。十於前句境離無見。後明以離相回向善根復將回向中二。先明牒前善根將施。後願一切下明以施善根回向眾生。於中六。一果智圓。二惑障盡。三智明。四定心。五離緣縛。六成佛種。

第三明行成利益中二。先正顯利益。佛子菩薩摩訶薩如是修習下校量顯勝。前中二。先牒前。後超出下正顯。顯中十一種。一超世間。二普修下修下修普行。三悉能下見多剎無障。於中二。先詣後見。四又能下見多剎菩薩修行。五以善下巧說深法。於中二。先義辧。後得陀羅下無斷辧。六念念於下供多剎佛。七念念嚴下嚴多剎。於中二。先果嚴。後修行下因嚴。八念念令下淸淨成就多剎眾生。九於彼下。多剎中勤修諸度。攝眾生。成淨業。十得無礙耳下。聞多剎佛轉法輪。不生厭心。十一住無所得下住菩薩無所得神通。於中二。先辧名。後於下顯用。言與諸菩薩等同一見者。因一無所得無依無作著見故。後校量顯勝中二。先正顯校量。後一切佛剎下逐難重釋。前中二。先舉劣。後況復下顯勝可知。後逐難重釋者。謂前舉劣中。云尙能成就無量不可說淸淨功徳之言。恐余未解故重別顯。文中分三。一明得法門。二如是回向時眾生不違下。明成就行。三佛子菩薩摩訶薩如是回向時得業下。明觀利益。初中二。先別說。後佛子菩薩摩訶薩如是回向時得一切下。總結。前中十句。各約同類法互望一性無差別故。皆云淸淨平等。余文及結可知。二成觀行中有十五對。分三。初六對明異類事事互望無﹝得﹣彳﹞。次法性下兩對。明同類理事互望無﹝得﹣彳﹞。後剎平等下七對。明異類事理四句無﹝得﹣彳﹞。初中。一依正。二二業果。約引業說。三王所。四二能所緣。五滿業果。六業道是業所依因。卽五六識中造引滿相應思。由思能造業。業依思故。晉本云業不違迹迹今道也。本疏云。決定思是身口業所遊履處。名爲業迹。又初剎那思爲道。引發第二剎那思。爲業體。道卽迹也。又思體爲業。燻在本識。成種子。爲業迹。又思爲業。業有感諸道果報功能爲業道。道卽迹也。隋遠法師云。解惑等心起業所依。名爲業迹。辧法師云。方便造作名業。根本業道名迹。次兩對理事無﹝得﹣彳﹞中。前一性相互融。後一生無生互融。後七對事理四句互融者。謂如初對中。一剎望眾生。爲兩事相對。二兩事各有平等。爲一理相對。三剎望剎平等。爲理事相對。四眾生望眾生平等。亦爲理事相對。分相𨿽此句四。互融觀中。一一句卽具餘句。無所障礙。其離欲際句。亦是單理事無﹝得﹣彳﹞中攝。余文準可知。三明觀剎益中二十句文易可知。

第三依釋結名可知。

後明位中果中二先。牒前回向行成。可知。後則能下正顯。顯中一十九句。一以勝解力摧四魔。一摧伏煩惱。二慈心增上摧天魔。三了蘊實性不能爲障道。四深解不生非死能系。二貪欲爲刺。欲傷戒足無漏菩提路。三得成初地歡喜因故。四住中道實性故。五敬福漸增故。六悲心深厚故。七攝福自在故。八現通自在故。九遊剎無礙故。十勝解契入卽事理故。十一以一切身修行故。十二隨願所修皆成故。十三了教法。十四爲供事佛至一切佛土。勘梵本中。𨿽但云悉能徧一切佛剎。然其徧字之下往至之義。十五十六可知。十七凡所緣皆生善根。十八心常平等。十九得一性體。此與第四。體同。方便異行。總結可知。

第二偈頌中二。先經家長行標舉。後菩薩所作下正顯。顯中二十一頌分三。初一頌通顯一切善根悉以回向。末後一頌通結上來回向之意。中間十九得正頌前文。於中分三。初三頌。頌前施行。二菩薩爲度下四頌。頌前回向行。三菩薩回向到彼下十二頌。頌前行成利益。

第八眞如相回向中二。先長行。後偈頌。前中二。先明位行。後菩薩摩訶薩住此下明位果。前中三。初徵起名字。二佛子此菩薩下依徵廣釋。三佛子是爲下依釋結名。

初中云眞如相回向者。謂以所回善根。願同眞如體相業用。多分說相故偏爲名。此卽眞如之相。眞如相之回向。依主釋。勘梵本中。名眞如相自在性回向。謂相是徳相。性卽體性。然性與相非卽非離。故雙舉也。本業經釋云。常照有無二諦。一切法一合相。故名如相回向。

第二依徵廣釋中二。先明隨相回向。後佛子菩薩摩訶薩以此善根下。明離相回向。

前中二。先明觀察先修善根回向。後佛子菩薩摩訶薩見可樂下。明觀現境發願善根回向。

前中三初明善根成就本末。二以諸善根下正明回向。三佛子菩薩摩訶薩恆以下。明回向所爲。

初中二。先明善根行相。後菩薩爾時下明觀察善根。前中有十四對。一念堅明。二無染修。三無功用業迹。四堅趣佛果。五勇求大法。六二利行。七超凡小。八悲智行。九憶持佛法。十堅信樂十行。十一成多無漏善。十二對行福慧。十三調物生善。十四功巧能回向。後觀察善根中三。初總辧。次其諸下別顯。後其中下總結。別顯中二。先明修時眾生緣。後如是下明眾緣中復各多種。可知。後總結中三。一皆依向佛乘心成。二皆已回向佛果。三皆悉一性。

二正明回向中二。先明回向自身。後如爲己身下明回向眾生。前中三。初總標。次所謂別顯。後佛子菩薩摩訶薩以諸下總結。別顯中二十願。初身業應機無﹝得﹣彳﹞。二語業隨樂無﹝得﹣彳﹞。三意業住無我我所。四不與四惑相應故無﹝得﹣彳﹞。六得教法明智演說無﹝得﹣彳﹞。七達智境照悲境是菩提心。八常念法界性惟心現前。十二厚悲化物。久而不疲。惡而不厭。十三有二義。一三慧性中無量善巧思慧方便以修菩薩道。二得尋何體性思慧體性爲說法方便。𨿽有兩說。前釋爲勝。十六智契諸法本淨性。見世相卽常住。十七得見利平等智一多無﹝得﹣彳﹞。十九諸剎各同示卽理之事法界。此上或有約徳相。或有約業用。詳之可見。余文可知。後總結中略舉三願。攝前二十願。謂初一嚴剎願。攝前第十一十二二十。次一徧剎願。攝前第十五十八十九。後一智慧願。攝餘十四願。其身口二願。以隨智轉。云淸淨也。後回向眾生中二。先牒前起後。後所謂下正顯。問此文旣云先回向自身。後回向眾生者。與此經上下文及涅盤經說如何會通。故第八難得行雲。我於眾生。無所適莫。乃至云。盡未來劫修菩薩行。未曾一念自爲於己。欲度脫一切眾生。第一回

向中云。我所修行。欲令眾生皆悉得成一切智王。不爲自身而求解脫。又云我爲救度一切眾生。發菩提心。不爲自身求無上道。涅盤二十一云。佛告璢璃光言。若聞法已當生敬信。乃至云亦莫生念。我聽法已。先自度身。然後度人。乃至云應生常樂我淨之想。先爲他人。然後爲身。

答此中先回向己身。後以回向一切眾生者。此亦無違。所以者何。回向自身亦爲眾生回向。亦爲眾生。旣俱爲眾生。何先何後。後正顯中八願除八難業。五得佛無垢智光照機。六三慧中得了如思慧。八展轉示智斷果處。余文可解。

三明回向所爲中二。先結前可知。後爲令下正顯。顯中十句。初二逢佛。三心卽是藏。藏卽名堅。入此堅菩提心藏。自護不退故。六得水月鏡像身。應現無﹝得﹣彳﹞。故云自在。八不起分別。名無動搖。余文易了。

第二觀現境發願善根回向中三。一觀現境隨應發願。二菩薩爾時下正明回向。三佛子菩薩摩訶薩修習下。明回向利益。

初中二。先明觀現見種種境界。後見是事已下明隨應發願。前中見種種境者。如淨行品說。後發願中二。先牒前起後。後爲諸下正顯。前中牒前可知。起後中以方便等。卽如淨行品中隨境發等流願出生勝妙功徳。亦如彼品云。能得一切勝妙功徳。是也。後正顯中十句。一勤求善。二不造罪。三廣集善。四以善覆生。五作生善依。六離相回向。七示善令修。八智觀機。九心境生善境。十常修等如回向。

二正回向中二。先牒前起後。後所謂下正顯正回向。顯中三十一願。一得佛平等見。六得受樂見善知識眼。七見三性境皆成菩薩道緣。八寶愛證如智。九證智增照。十能捨施心是可愛。十四善觀眞俗不合不散。十七於無差別法隨根說差別。是方便也。二十無漏聞燻成金剛種。二十三有堪化機處是可愛樂剎。二十五得知諸法無本之方便。二十六知諸法無二。卽是離欲除無能所之斷故。卽是斷障。二十七同前門。但無斷障。二十八有二義。一於諸法。無非有非無之戲論。二但於法無所分別。卽爲無戲論。令取後義。二十九金剛藏者堅固義也。智道者佛因也。三十法性相應善根是無礙善。余文並可知。

三明回向益中二。先牒前修回向時。可知。後得智慧下正顯。顯中十句。一得智明。二善友攝。三佛慧照心。四滅癡。五策勤。六修學入十地智。七由回向離相故布善滿法界。八由回向離相故。能盡因行源。應知以智回向四字通上下句。九智契善巧回向海。十成廣大福慧。

第二明離回向相中三。明初回向時離相。二譬如眞如下正顯回向。三佛子等摩訶薩如是回向時得一切下。明回向益。初中有三十六句。一不著器世間。二不取眾生世間。三心無所依。四離分別見。五不捨智慧。六順三世佛回向門。七順無差別法。八不壞佛眞相。九觀三世眾生等無相。十行順佛所行道。十一巧說。十二解義。十三證他智。十四悟眞理。十五智圓。十六信堅於業性權實雙行。十七了法如幻化。十八知法無自性。十九觀境及行隨世言無著。二十餘執。二十一知如實理。二十二觀法性寂滅。二十三了諸法一實相二十四知諸法相不相違。二十五與諸菩薩同出。二十六修道攝生。二十七入三世菩薩回向門。二十八聞佛深法心不驚怖。二十九以四無量心令眾生淨。三十不起我我所執。三十一不分別世間。三十二不染著諸境。三十三勤修出世行。三十四了世法無性。故云無依。無依故無可執取。又無依。謂不依根塵識和合有故。三十五於深理正見堅。三十六離妄了眞。

二正顯回向中。有一百門。古來諸徳。莫裕意炬等法師。並科此文。作十段。配屬位地。然復各殊。遠法師判爲二分。初十門配地前。余屬地上。本疏云。今謂諸門各是一法。並收眞如體相用盡。不可相從。科爲分段。今按諸說科分段者。說無聖教。文非明白。不可詳用但依本疏。不科爲定。所以者何。此略顯眞如無量徳相中。始一百門。得卽將配地位耶。若爾者百外所餘徳相。更配何處。益蓋知不也。然今諸門多辧如相。少論體用。相是徳相。如起信論云。眞如相大者。具足無量性功徳故。此中且顯百也。又此一一相中。文有三句。一標所同之如。如經。譬如眞如徧一切處。無有邊際故。二舉能同回向善根。如經。善根回向亦復如是故。三合所同如相。如經。徧一切處無有邊際故。或總作兩句。謂束後二句爲一句故。下諸門並準此知。其初句云譬如者。勘梵本中。但應云如。非譬如也。所以者何。梵本只云曳他。不言烏簸忙故。曳他卽是指前準後之詞。是曳他之下。必對怛他之語。此謂亦然。若不對曳他。則是如也。此門顯示善根回向願同如之徳相徧處無限。二回向了諸法實性。三隨緣之不變。六證如之智不退轉。八卽智之如爲卽如之智證會故。云離境界等。九十皆是隨緣眞如。十七如有大智光明義徧法界義。二十二法性力故。一切行法皆向菩提故。同明眼也。二十三無分別故。二十四無倦故。二十五如曾不以一法有性而爲性故。二十六諸法相卽無相是如體性故。非出現。三十四非有相心行無相行。三十六隨緣卽不變故。本來不取作。五十一如能內燻令起厭求。問此百門中亦說如體及用。何故都名眞如相耶。

答眞如尙與一切諸法。同其體性。不相捨離。無所不在。況於相中。無體用耶。是故無﹝得﹣彳﹞也。七十了有無無性同如在有無中七十一無﹝得﹣彳﹞故明無餘惑故潔也。七十九四無﹝得﹣彳﹞解智全如爲性。九十五云捨離諸漏者。勘梵本云。阿那含薩攞嚩。此云無有諸漏。九十七云過去非始等者。晉本云過去非同未來非故現在非異。古徳於此。盡妙思。沈研鉆極。

範法師云。此破小乘三世之執。謂彼執過去爲有。若是有者。便同現在。今旣滅無。故云非同。言未來非故者。小乘亦執未來有法流至現在。若爾應是故法。今旣未來緣未至故。畢竟無法。故云非故。現在非異者。彼執現在決定是有。今明待緣假合。推之則無故。不異過未之無。故云非異。

裕法師云。過去非同者。集起而無集起。未來非故者。轉變而非轉變。現在非異者。相別而非相別。發起新新稱過去也。除滅生死者。同未來也。淸淨生者。似非異也。

遠法師云。過法無常。同歸盡滅。於理本無。故曰非同。來法新生非本有性。故曰非故。現法皆空故曰非異。名此三非。以之爲如。

炬法師云。過去非同者。明如體離。𨿽在過去。而非遷滅。不同於無。未來非故者。𨿽復集起而無起相。明已起之處非故。現在非異。𨿽在現在。而無形處。不異過未。

莫法師云。過去滅法與如相似。名之爲同。今明依如起新行願不同彼無。故曰非同。微塵故業當報方受。名之爲故。今明證如捨彼故業。故云非故。現在業結不同過未。名之爲異。今觀業結。本無造起。畢竟淸淨。故云非異。發起新新等釋過去也。除滅等釋未來也。淸淨等釋現在也。本疏云。泛論三世法有二門。一性空門。二成有門。性空門者。謂過去已滅故空。未來未生故空。現在不住故空。今此文內約成有門。謂前念法是過去滅。以能引起後念法生。是故過去非同一往惟斷滅也。後念是前念家未來。𨿽由前念滅令此後念生。然無前念法可傳至後念。故云未來非故。是故前念中舊法今無彼也。現在法望前念同未來。望後念同過去故。故云非異。是故前念謝滅。𨿽非同盡。然無法至後。後念續前。𨿽依前現。然法新非故。是故回向中發起新新菩提心者。以前念非同。令後念續起。令菩提心不斷也。由後念非故。所以念新。念新令菩提心不常也。除死淨生。顯心作業。又現在念念成正覺者。了達現在亦平等故。見理名覺。晉本此中錯翻後門入此門內。故有九十九今此勘出故一百足也。古徳不知此謬。又以同故之言難曉。𨿽各盡巧思。不符元旨。今此新譯文旣顯露。舊缺復令不待彽徊居然可了。言過去非始等者。謂眞如之性無彼三世初中後相。然不礙三世初中後相。是故過去非始。然不礙過去爲始。乃至現在非異亦然。現是始末之中望前後立故。名爲異也。回向云爲一切等者。謂菩提之體。非去來今。然不礙念念中起菩提行。故曰新新也。九十八回向同始於三世平等。九十九諸佛菩薩皆證如爲體。一百如不與惑俱。余文思準可知。

三明回向益中十句。一嚴剎。二爲物轉法。三與諸菩薩同智願。四觀佛體。五知不變如。六解世語無性。七善皆回向。八勸善無間。九照漏無漏善一性。十等順物現。通此十句。皆有標釋。文易可知。

第三大段。依釋結名可解。

第二大段明位果中三。初總標。次能爲下別顯。後佛子是爲下總結。初中云證得無量。而別顯中只列十者。是略舉爾。次別顯中十句。一得決定說辧。二得巧化辧。三得一多無礙身。四得一多無﹝得﹣彳﹞音。五小得正報中容廣依力。六得小依報中容廣多正報通。七得一凡正中容多聖正報解脫。八得一多無﹝得﹣彳﹞定三昧。九得一句卽無盡辧。十得徧法界示成佛化物神力。後結可知。

第二大段偈頌中二。先長行標舉可知。後菩薩志樂下正顯。顯中二十九頌分四。初六頌。頌前隨相回向。二以妙下九頌。頌前離相回向。三如是聰慧下九頌。頌位果。四若能下卻頌回向益。第二十九頌云菩薩觀心等者。梵本云。菩薩觀心不在內。於外亦復不可得。了知心體無所有。由分別有離卽無。

第九無著無縛解脫回向中二。先長行。後偈頌。前中二。先明位行。後菩薩摩訶薩住此下明位果。前中三。初牒名總徵。二佛子是菩薩下依徵別顯。三佛子是爲下依別顯以結名。

初中云無著無縛解脫回向者。總徵十種無著縛解脫。非別別徵故。不云心等釋名者。此菩薩於心等十法。作無著縛解脫。觀行所生善根回向願。成普賢所有三業等法。謂觀察時不隨相縛見著故。無著縛卽是解脫故。十願無盡。非只十法。此則無著縛解脫是能觀。十法是所觀。若據都徵名釋。無著縛卽解脫。無著縛解脫卽回向。皆持業釋。若據別顯名釋。則能所觀合說。應云無著無縛之心回向。乃至云智回向。通持業依主也。本業釋云。以諸法無二般若無生二諦平等三世一合相故。名無縛解脫回向。

二廣釋中三。一明所回善根。二以諸善根下正明回向。三菩薩摩訶薩如是回向時如三世下。明行成利益。

初中二。先明尊重諸善根。後佛子菩薩摩訶薩於彼下。明尊重善根益。前中三。初總標尊重諸善。二所謂下別顯所尊諸善。後於如是下總結尊重。初中何故一切皆尊重者。以其悉是菩提因故。若闕一。則佛功徳海不滿足故。別顯中九句文顯。及結並可知。

後尊重得益中二。先牒前。後究竟下正顯。顯中一於諸善根歡喜愛樂永無休息。二於諸善根勝解不可壞。三能自修行。四亦令他行。五離相修。六積集純就。七意樂殊勝。八心住眞俗鎔融境。九善根力增時。十悉了種種善根因緣。準梵本中。初一句總。餘九句別故。彼云隨順忍可時。究竟欣樂依正彼善根時。堅彼善根時。運致自身於彼善根時。於彼善根安立威徳大心時。於彼善根心無著時。於彼善根能積集施得自在時。於彼善根成勝志樂無滅壞時。令彼善根安住如來境時。普見彼善根得勢力增長時。以彼善根。如是回向。下同。

第二正明回向中。有十門無著無縛解脫回向。一心。二身。三口。四業。五根。六世間。七佛剎。八眾生。九法。十智。於中。初一門廣攝。餘九門準同然。初門中二。先牒前起後可知。後所謂下正顯。顯中二。先明隨相回向。後佛子菩薩摩訶薩以無著無縛解脫心回向不分別下。明離相回向。

前中有六十一願。但依文相別分爲十段。初有三願。回向前諸善根。願成普賢身口意業。二有一願。願能起普賢勤行。三有四願。願得普賢總持。四有十二願。願成普賢自在力用。五有十八願。願成普賢行。六有一願。願成普賢法門。七有三願。願成普賢方便。八有三願。願修成普賢行。九有三佛。願修成普賢智。十有一願。住菩薩行。十一有一願。願修賢賢智。十二有十一願。亦願修成普賢行。

初中三。願如次身口意業皆卽之事法界果因故。

二中一願。顯任運無間勤故。

三中四願。願得總持。一可知。二諸佛常現前。三了他言同他言。四普徧時處修行。

四中十二願。願得自在力。一徧時及眾生身中修行。二普現身佛會。三成十身中因果無﹝得﹣彳﹞力用。於一門者。隨於一化方便中現故。此純門也。四雜門方便。餘同前。五令眾生住十力者。自在力加持故。六於眾生身中現佛通。並令住行。七令一切言中各作一切言。皆令住佛地。八令一一身容一切身。自謂是佛。餘四願可知。

五中十八願。成普賢行內。第五云不違等者。有六句。顯能說法不違能詮詞無﹝得﹣彳﹞樂說無礙等。六云入一等者。一卽一切卽故智契於一時。卽契一切。言放光者。智照教法故。七有五句。到於等者。謂說法時。皆以四無﹝得﹣彳﹞解智。觀察演說。名莊嚴到岸。九得法光明等者。得諸菩薩行法智。十得智一切方便中二。先總標可知。後所謂下別顯十句。初二知數量。次二知果因。次一知根。次一知法。次一應時。次一巧說。次一廣說不畏盡。後一說皆了義。十一有五句。身業稱機現故。十二有三句。文顯。十三有八句。廣大眾生等者。根器廣大。堪爲說廣大教故。廣大莊嚴圓滿等者。實教修多羅藏。顯理無缺故。十四有十句。境界等者。智卽是印。印佛境故。十五有總別。總云諸根等者。根謂二十二根中。除男女外。所餘皆通。別中十四句。一慧。二定。三四亦慧。於教自在故。解法無盡義故。五勤。六慧。七勤。八慧。謂妙觀察智相應意識。識卽是根。如前第六回

向中說。釋界及金剛。並如前說。此句惟就照理而說故。云金剛界根。了知一切佛法故。離世間品解十根中。云如金剛根。證知一切諸法性故。九釋根名一同前。說境異前。了法性。此照佛智。故云金剛焰根。光照一切如來智慧故。離世間品云金剛光焰根普照一切佛境界故。前第六回

向施心中云金剛界心。與此相類。釋曰。此上兩句。願得普賢與法性及諸佛智非卽離之智慧。十知根無礙智。十一調化方便智。十二稱法界器。十三因極。十四障垢盡。十六有標列。列中十種神力。於中第八定無功用示現。第九依性觀。余可解。十七有總別。別中五。一一身速入多土。二多土在一身。三嚴土智。四觀土智。五絕小心。十八有總別。別中六。第六了卽理之事。餘可知。

六中一願。成淨法門。此卽不思議解脫法門。依業用說。文顯可知。

七中成普賢方便。內有三願。一一念心中現一切眾生多劫心念。二以徧法界身一一納一切眾生身。三捨三倒。常見一切佛身相。嚴口說法令機受持了悟。

八中修普賢行有三願。初有總別。別中二。先明剎相入。後而亦下明本相如故。前中明一念中十種入剎。前六辧一剎入多剎。後四顯多剎入一剎。十中初二可知。三四二句。共明一層中三重展轉遞相繞如网之剎。五當一剎種上二十層內諸剎。由此剎種在華藏剎海內。如天帝网。次第行布故。從此所依攝處。而云以因陀羅网分別方便。謂以帝网布列諭。方便顯示故。六盡剎海中所有剎故。云普分別一切法界。七眾雜類剎。入一剎。入多入一。九盡法界剎入一剎。十盡空界剎入一剎。後本相如故十對應度者現之。故云悉令見。二有二。先明知諸想。後斷一切下明知想益。前中三。初總明知想所因。次所謂下別顯想名。後如是等下結知行相。初中謂願成普行得灌頂。乃至能了知諸想。次別顯有五十二相。後結能知行相中二。先結知速。後而離下明離取相。二明知益中八句。文顯可解。三有三。初顯修行得他心智。次於一一下別顯。隨彼何心智。皆能智有七類心可知。後種種下總結知之行相。

九中成普賢智有三願。一於一切處中。各知多處。二於一切業中。各知無量業。三於一切法中知多法。多法中知一法。

十中住菩薩行有一願。於一切言音中。各知多言音。十一中修普賢智有一願。文中三。一因智成行。二由行住位。三依位說法。說法中七。一一一法中各說多法。二多法中一一各多差別。三一一法攝化多相應機。四攝化多時。五相應有四。一欲。二解。三根。四時宜。六由欲等令多眾喜。七一切佛眾各滿法界令得益。文家且顯一佛。余略不說。得益有七。一立勝志。二生廣慧。三了諸行。四住普賢位。五證所說。六剎那增長多智。至盡未來。七一切剎中修行成滿。

十二中修普賢行。有十一願。初中有總別。別中三。一一一根知多根。二了多欲樂。三生多行有二。先明得細境之智。後而心下顯能知行相。亦是了知之益。前中三。初總標。次得色下別顯。顯十細境智。後如是等下結能知速。別顯中云微細者。準無性攝論釋。微細名由難知故。後能知行相中。云不恐怖者。境𨿽微細。不怖難知故。余文準釋。三有三。初總標。次能知下別列十細境。後如是等下結。能知下別顯境智。後如是等下結能所知。

別顯中有二十一門。前十一門。明細智。後菩薩見前境下明細智。前境中。初九名智者。亦是境故。﹝勘梵本﹞余文易了。五有二。先明細境。後成就下明了知之益。前中三。初總標。次悉知下別顯細境。中間有云智者。亦是所智境故。後如是等下總結能知。就前顯中。四十一門分二。前三十門約因。後十一門約果。前中三。初十明一生菩薩身智行位等事。次十明補處菩薩在天宮事。後十明最後身菩薩降生人間事。中間文及結。並可知。後了知益中。有二十四句。一於世現身。八數見道緣。九修行巧無障。十一得因位極。十四十九。凡修行一一無盡。同法性故。二十於一念間。知一切眾生生滅心。心法卽如藏。如藏卽生滅。心心法爲無爲非卽離如幻現如通示。二十四能示四業用。一眾生。二劫數。三隨妄心立語言。四依願起通。余文易了。六有二。先明細境之智。後廣攝下明知境利物。前中三。初總標。所謂下別顯。別顯中。九智可知。後如是等下結能知。能知中。一知速。二稱境。後利物中五。一法施攝。二示法愛語攝。三利行攝。四同事攝。五令悟攝﹝五勘梵本﹞七有二。先明細境之智。後如是了知下明能知利益。前中二。先總標。後所謂下別顯。顯中二十一向分二。前九句約所化處。後十二句約能化人法。前九中五云無比者。最勝妙故。如勝蓮剎密嚴土等。余文可知。後能化十二句中。一總顯知佛出。二知說法。三現身業。四放光。五等通。六一音卽多。七入會。八多作一。九一作多。餘三知理性。後能知益中十三句。二云入普賢行等者。謂智行通行。九十十一。亦皆云想者。是決定心。非取境之想。余文可解。八有二。先明所知境。後於法自在下顯能知行相。前中二。先總。後演說下別。此中皆約卽理之事。名法界。別中二。先列所知。後如是下縛能知攝境知。故云如實。余並可解。後能知中十句。一云普行令攝修。二於能所詮離取捨。三出生一相智。四於爲無爲。離存壞。五不染世。六墮世言。七開示眞寂。八不依住境。九見法界相。十了諸法無性。九有二。先明境智。後得諸下明知益。前中先總。後別。別中先列十智。九云非劫者。謂日月歲時不名劫故。余文及結能所知並可解。後知益中得十種心。一云行王者中行最尊貴故。五云世界网者。眷屬剎故。余文可知。十有二。先明境智。後得入下明能知成益。前中二。先總。後別。別中二。先列十智。後如是等結能所知。前中。八云非法者。諸法無性故非法也。九云無法者。以無性理有諸法故。余文可了。後結中云與彼同等智稱境知故。後能知益中十種。一入卽理之事諸法界一一中定心不散起行。二眼等皆具佛智。三得佛善權。四得佛廣大善根。五入佛身。六現身業。上兩句或共一義。謂能入佛身中。現菩薩身業。七順時處語說法。八得佛力加意業。九生善巧慧。十以佛智釋法。上三句或共一義。謂佛力加得一切智善巧。簡釋諸法。十一有二。先明境智。後生如影下辧知益。前中二。先總。後別。別中二。先列。後修菩薩下結稱知境。故云文義皆如實知。前中十一種。末後中如來道等三个道字。今勘梵本。皆是道路之道。此亦義言意取所行故。後知益中。得十智可解第二明離相回向中。有十對不分別。三中云出離道者。道是能修智。行是智所修成。梁攝論云。不見菩薩所行行及能行道。此之謂也。上來別顯十種無縛中。初一無著縛心訖。從此下應辧餘九。準例同故。但列名爾。初𨿽已說。相從故同列也。

第三彰行成利益中十句。分四。初三同行法。次一同教法。次一同理法。後五同果所有法。就初三中。一總顯行同類。故云如也。二古行應學。未行當成。現行正住。住卽是行。住其修行故。三於行恆修同三世故。云安住不捨隨順等。安住亦行也。次一同教法中。同昔說勤行。同未說當成。同現說了知。次一同理法中。同昔佛證理圓。同當佛證理當成。同現佛證理正住。後五同三世佛果所有法中。一佛果應機體徳業用。惟佛自境。於昔已得令行彼因。當佛未得今同住彼行。今佛現行得齊其所因。或齊所得。就一體說故。二得善根。三具種性。四住所行。謂無礙行。無有住處。普爲眾示所行等。廣如出現品說。五順境界。謂非境界境界等。亦如出現品說。

第三依別釋結名者。上來但別釋。初一無著縛心回向故云心也。

第二大段。明位果中十二句。初二及七準身業。三六八準意業。權魔業是摧自造四魔因故。四九十一十二通三業。依十通說。具三業故。五惟語業。並可知。上來長行了。

第二大段偈頌中二。先標舉說大。後正顯。正顯中五十一頌分二。先四十九頌。頌位行。後二頌頌位果。前中三。初三頌頌所回善根。二所修下四十四頌頌回向行。三過去下二頌頌行成利益。初中第二頌內云不爲自己及他人者。此有二義。一不以情私爲自他故。二不見自他有所爲故。二正頌回向行中初一頌。頌普賢因位究竟。余頌因圓滿。果滿中初一頌。頌知世間後細智。次一頌頌知眾生趣微細智。次一頌頌知世界智。次一頌頌知心智。次一頌頌知根欲性。次二頌知業。次二頌入劫智及知心行。次十方世界一切佛下二十七頌。頌菩薩所住成滿大用。於中。初一總頌。次一頌住兜率天。次一頌入胎是微細故。胎中具八相也。次二頌初生。次四頌行笑吼成佛各一頌。次一頌在宮及出家。次五頌坐道場降魔成佛正覺。次五頌說法。次三頌余趣現自在。次一結此菩薩善根回向。次三頌回向大果之行儀。次有數無數下四頌。頌入劫及剎菩薩所行行。次二頌出生無餘智。於中。前頌第四句。梵本云住行力已皆了知。謂住普賢行之力故。次一頌眾生性微細智。後二頌行成益。又後二頌位果。並可知。

第十等法界無量回向中二。先長行。後偈頌。前中二。先明位行。後菩薩摩訶薩以法施等下。明位果。前中三。一牒名徵起。二佛子此菩薩摩訶薩以離垢下。依徵廣釋。三佛子是爲下。依釋結名。

初中云等法界無量者。等是能等回向行。法界無量是所等事。謂盡十方虛空所攝事法界無可限量。今迥法施等善根。令成無漏體徳用。願彼所得數量等彼事法界故。準後十六門回向中。或願能起等法界無量行。或願成等法界無量徳。或願感等法界無量果。此皆是等彼之法界無量。從所等爲名。依主釋。若總言之。卽等法界無量之回向。亦依主釋。本業云。覺一相法第一義諦中道無相。一切法皆一相照故。名法界無量回向。

二依徵廣釋中三。初明所回向善根。二以此善根下明用前善根成回向行。三佛子菩薩摩訶薩如是回向時安住下。明回所成徳。

就初中三。一行所依身。二廣行下依身起行。三佛子此菩薩摩訶薩以法施下。依行所成善根。

初中住法師位者。如第十地菩薩得離垢三昧。受智職位。由得此定。灌心首故。外示表彰以白繒系頂。繒名離垢。從諭稱爾。

二依身起行中十二句。一法施。二起二大心。三令他住大心。四以出世利利物。五大心養善根。六調生示正因。七破迷眞實義愚之智。八等心利物。九心心所淨離見縛修行故名自在。十導眾正道。十一導眾法行。十二作眾眞友。

三依行所成善根中。略舉六善根。此六於前十二種行。或通徧。或別屬。通徧可知。別屬者。一由前初行故。發生自他淸淨無漏善也。三由前第三行故。得攝受眾生趣向佛智之心善根。三由前二五八九行故。得勝願堅固善根。四由前第四行故。得增益威徳善根。五由前第十二行故。得於善友心無諂誑善根。六由前六七十十一行故。得觀察一切智無邊境界善根。謂佛果所有應眾生法。無邊限故。名無邊境界。余文可知。𨿽有通別兩判。約通爲勝。

二用前善根。成就回向行中二。先明隨相回向。後佛子菩薩摩訶薩又以此善根如是回向所謂以住法界下。明離相回向。前中二。先正顯回向。後佛子菩薩摩訶薩以法施等所集下。明大段回向所爲。

前中有十六門回向。

就施初門中有七願。一於大菩提無礙智願修成增廣。此如下回向所爲中云。爲令一切眾生皆得無限量大菩提。周徧法界無所障﹝得﹣彳﹞。是也。二願於教法得授持說。三願得於多佛之憶念因行。四願得修彼多。五願得用前憶念佛善根施眾生成行。六願常見佛及善友。七願修行佛菩薩所說梵行。於中二。先明爲己修梵行。後佛子菩薩摩訶薩若能下。明爲眾生修梵行。準次後文。前是自修。後令他修。且依前判。前中二。先總標所行。後所謂下別顯行類。別中有二十八行。一離增上纏。二合具。三不雜見。四不雜愛。五不悞犯。六離障。七順教。八緣離。九果離。十對治離。十一同佛因修。十二稱法性。十三離取。十四離彼我。十五了不生。十六離危。十七超下乘。十八堅力任運之義。十九寂靜。二十忍力所成。後爲眾生修行中六。一牒前起後。二令一切下正顯。三何以故徵。四菩薩摩訶薩自於下釋。五何以故重徵。六菩薩摩訶薩住無下重釋。初中二。先牒前。後則能下起後。謂一一皆通爲己及物故。云若能等。二正顯。顯中十二句。並約梵行淸淨義爲眾生。可知。三徵。意云菩薩先應化物利行。何以先自利行耶。四釋。意云若不先自住行。則不可令他住行故。文中十句可知。五重徵。云軌物爲導。𨿽爾大悲齊物。云何故云何以故。六重釋。意云菩薩但身住無倒行。口說無倒行。三業說無倒淸淨則俱不違也。文中二。先總標。後菩薩摩訶薩下別顯。總意可知。別中十句五對。一得淨心。二修和忍。三離疑悔。四得淨信。五住正法。並顯可知。

第二回

向願得於無盡法門海分別演說。文中二。先明用前善根回向願得法門以施。後作是念言下回向願得等法界身業等。前中二願。一願得無盡法門稱機說法摧異道。二願得三世佛法海爲物演說。於中二。先明演說。後爲欲下明說所爲。前中二。先明所說教。後悉得下明能說辧。前中十相。一說法海時於一一法。先生起其端。後方正說。二所詮。三能詮。四立前後。五正說。六顯意。七趣入前方便。八正悟入。九觀意。此應在第七。七應在八。八應在九。十起盡法諭主客等分段各別故。後能說中。先明心。於彼一一中。悉得法無盡。後獲無畏下明辧說無窮。後說所爲中四。可知。後回向願得等法界身等中十種。初二云徧法界。餘八云等。從多分說。此第十回

向名。亦從此立。於中。六云住者所依住。此有二義。一外依住處。二內所住位。如十住等。十云入者。趣入回向門。亦隨順義。余文易了。

第三回

向願得見等法界無量佛十種及得十種平等文中二。先明用前善根回向之所爲。有九句。此第十回

向名。亦依此立。可知。後又願下正顯回向。於中二。先願得十種平等。後如我下以己所得願普同等。前中願得與佛無異。故名平等。

第四回

向願得如法界無量智慧中二。先牒前起後。後所謂下正顯回向。有十願。皆約眞如法界爲願。一得智。二見佛。三諸剎。四修行。五住佛智。六與眾生同一智性。七令眾生永淨。八令眾生順普行。九令眾生以普行爲嚴。十令諸菩薩不失淨行。文並易了。

第五回

向願得事一切佛皆令喜等中二。先牒前起後。後所謂下正顯回向。有十四願。文顯可知。

第六回

向願善根同眞如法界無起性正等中二。先牒前起後。後所謂下正顯。顯中十願。亦得眞如法界爲願。一不變如。二隨緣如。三諸法無性。四緣相離。五九世法一念顯現故。六空無煩故。七本來寂故。八不住方所故。九常堅故。十平等故。

第七回

向願眾生成法師中二。先牒前起後。後所謂下正顯。顯中有二十願。一從菩提心發言佛必護念故。二令眾生得佛智故。四令得了教理智故。五從無分別智中出巧辧說故。七令得現証之辧。如眼識現量緣境。非如意識待五識引故。若據梵本。乃云爲眼法師非是如也。謂爲眾生眼。令見正道故。八得念持力。不違佛說句義故。九無相之相是妙相故。十一說實教大乘。是建無勝幢。十二巧說法彼諸疑暗故。十三智於法藏。顯出義理。自在無﹝得﹣彳﹞故。十九以無我我所心。傳法攝生故。二十菩薩說法皆願回向安世間故。余不釋者。並準知。

第八回

向願得離諸取著修回向行文中二。先牒前起後。後所謂下正顯中十句。於業等皆不以取著而爲回向。可知。

第九回

向願得爲成一切智不爲世間故回向文中二。同前。正顯中二十八句分二。前十七句。變顯。後但爲教化下順釋。前中二。初二於六塵不耽。四不求。五不著。八不求樂。十一不求樂緣令和合。余文可知。後順釋中。七證無生極故。八眾行海嚴種性現成果故。九求明教法無﹝得﹣彳﹞智故。余文可知。

第十回

向本性平等心等文中二同前。正顯中三十句分二。前十句明能回向心。後又爲下二十句。明回向所爲。前中一了諸法緣成來卽無差別。二了諸法無自體。四無諍者無此彼故。五了諸法不生。六了不失因果分位十地智心。余文可知。後所爲中。七云入十力輪者。證佛十力智。摧魔。如聖王輪摧敵故。八淸淨行法之願。十四無畏菩提心者。其心勇猛。不畏生死拘礙違順動搖。不畏菩提難成眾生難度苦行難行故。余文易了。

第十一回

向願得正念淸淨回向等文中四。一牒前所回向善根。二正念下明回向所爲。三佛子菩薩摩訶薩如是回向時不應下。明回向不應爲。四佛子菩薩摩訶薩如是回向時得淨下。明回向利益。初中有二十二種。初三皆應有爲字。略故不說。十云離二著者。謂人法二執。或我我所著。十一思惟緣起故。有緣起故無。有無無礙。非卽非離。如是觀察。如是演說。十二云勇猛者。入生死海。運度眾生。不畏諸難。如帝釋幢降怨勇猛。十三幢。卽帝幢。怨不能勝。爲建立十地智幢。更無能勝。藏是堅義。余文可知。三不應爲中三。一標。謂不應貪有等回向。二何以故徵。徵意云。菩薩大悲願常處三有。何以不回向耶。三菩薩摩訶薩下釋。釋意云。若貪著五欲回向。非大悲也。是故應以無貪等而爲回向。文中九句。可知。四將回向利益中十句。一得淨信。二於菩薩行歡喜忍受。三修淨大菩提道。文云大菩薩道者。恐是寫人誤錯。四具佛種。五佛得智。六捨惡。七離魔業。八近善友。九已成大願。十請與眾生設會。

第十二回

向音聲文中二。先牒前起後。後所謂下正顯中。願令眾生得四十四種音聲。第十四十五十六十七。加智字者。依智發聲故云智。意亦在聲。二十七總持金剛句音。謂此句音中。攝持多法門。而能壞災危。不爲天人魔梵等音所制持故。二十八於其聲中演出多字句。故名智藏。余文可了知。

第十三回

向願眾生得離過惡身等十法文中二。先牒前起後。後所謂下正顯。顯中七願令得了信等善巧智。八信解者勝解也。信中深忍是勝解故。余文可知。

第十四回

向願自得十種身文中二。先牒前起後。後所謂下正顯。顯中三。一列所願得願身。二於一切下明依身現三業化。三菩薩摩訶薩下總結現身利益。初中有十身。一全體是光。二不暗昧。三水不沾污。四性自淸淨。五淨中之極。六不爲塵坌。七極微亦不著。八常無垢穢。九具相可愛。十有機斯應無限近遠。二依身現三業化中二。先總顯示。諸眾生大菩提下別辧。前中二。先約處彰現。後如何明下明所現任運。前中三。一剎中現身業。二世間現語業。三宮殿中現意業善巧安立諸事。後任運現中。各隨所應。不待作意。稱其現故。後別辧三業化中。有十種分三。初六語業。次三身業。後一意業。三總結現身利益中。皆令得佛身。

第十五回

向自得不空身等文中二。先牒前起後。後願身下正顯。顯中二。先明願得道器三業。後入一切眾生下明契語諸法。前中十種。一不空身業。二無厭修。三大悲廣。四恆契說。五常念發。六念佛常現前。七實心修善。八置物於道。九得教法智用。十得廣受持修。後契悟諸法中二。先明所契悟。後於此下一句。結依十入以修行。前中十句。一悟物實性。七悟菩薩能生眾生善根智。八悟菩薩觀法性智。餘句可知。

第十六回

向淨土中二。先牒前起後。後願一切佛剎下正顯。顯中二。先總顯。後其一一下別辧。前中七。一剎淨。二剎嚴。三剎量。四純善。五淨光。六佛現。七諸剎淨境中各互現諸剎。後別辧中二。先明寶等十二種。外物各九十四阿僧祇嚴。及無限量菩薩人寶爲嚴。如法華云。大寶莊嚴剎。以菩薩爲大寶故。後次第乃至下明前寶等十二種各九千四百阿僧祇嚴及無限量人寶爲嚴。前中二。先廣說寶嚴具嚴及人寶爲嚴。後如寶莊嚴下略列餘十一種嚴物名字。前中三。初總標等法界寶嚴。二所謂下別顯九十四阿僧祇外物寶及人寶嚴剎。三是爲菩薩摩訶薩以諸下。總結善根回向成。二寶嚴剎。初標云悉以者。同用如此數量寶嚴故。等法界者。其嚴具難量故。以事法界數爲其量故。二別顯中二。先外寶嚴。後佛子菩薩摩訶薩於彼下。明菩薩人寶嚴。前中二。先十五阿僧祇別結贊勝。言寶樓閣廣博崇麗延袤遠近者。梵云寶樓閣廣博嚴麗見者悅意諸佛遊往。次後第四云寶多羅形如半月眾寶集成者。梵本云寶多羅樹半月形寶爲葉莊嚴。後七十九阿僧祇多分各別結贊。中間有顯具三業等者。以其皆從人法理事無﹝得﹣彳﹞觀修善根感故。後人寶嚴中二。先明一剎中數量。後如一佛剎下。結通盡虛空界剎中乃至一毛頭處數量。三總結寶嚴。可知。後略列餘十一種嚴物名字。文顯易了。後總明寶等十二種各九千四百阿僧祇嚴。亦易了第二明回向大段所爲文中。通此十六及前十五段。於中有三十七門分二。先二十三門明爲眾生。後十四門明自爲成就佛事。前中第四爲令信心不壞故。十云眼者智也。十一是宿住智相應念。十三形對二乘菩提有限量故。十四得與一切佛及大地菩薩同體善根。如上第一卷

贊菩薩徳中云。皆從如來善根海生。是此義也。十七同體淨剎。如上文云。普賢身依如住。是也。後爲自成就佛事中。先種。後顯。文易可知。上來第一明隨相回向了。

自下第二明離相回向。於中二。先牒前標舉。後所謂下正顯。顯中二十九句。此中云法界者。皆理事無﹝得﹣彳﹞法界也。初云無量住者。智依無量行法住故。五云色平者。以其卽事之理故。皆準此。十內十一外者。情非情故。十二發起者。方便令起行故。十四善根方便。二十二教法。二十八事法界。上來第一明用前善根成回向行了。

自下第三明回向行所成徳文中二。先牒前。後安住下正顯。顯中十句。皆言安住者。能得故。法界無量者。事法界數量多故。平等會相歸性故。九云能以等者。得佛圓音故。十住於等者。得佛力無畏等功徳故。

第三依釋結名可知。

自下第二大段。位果中二。先牒前標起。後成滿下正顯。顯中三。一總標。二於念念下別顯。三如是等下總結在己。

初中二。先兩句。自利果。謂成多行願。嚴多佛剎。後令一切下兩句。利他果。謂前句。同前得二利。後成就下一句。了多法智。

二別顯中二。先總標。後所謂下別顯。總中兩句可知。別顯中二。先見佛自在力。後又得下明得佛淸淨。前中有十四句。一徧法界。二離相。三任志。四事事無﹝得﹣彳﹞。五淨其惑障。六現剎。七隨應言。八隨時通。九任通智。十說窮法界。十一法界眼照用。十二問持耳。十三稱法界身。十四證法圓智。後得淸淨中二。先總。標後所謂下別列。別中十句。言淸淨者。智照於境。明淨無障故。三一切處徧智知者。一切至處道智也。余並可知。

三總結在己中十句。一圓滿。二辧已。三淨已。四於前諸境。無自在不自在淸淨不淸淨故。五如對面。六審了。七證契。八簡擇。九明自。十究竟。上來明第十回

向中長行了。

自下第六大段。瑞應分中二。先動地。後佛神力故下明興供。前中三。一動因。如經。爾時佛神力故。故二動處。如經。十方各百萬佛剎塵數世界故。此望住行勝故。云百萬也。三動相。有二。先總標。如經。六種震動故。後別顯如經。所謂動徧等。具顯如前世主品末說。後興供中二。先明供因。有二種。如經。佛神力故。法如是故。後明供事。有二。一空中雨華香幡蓋等外事供。二阿僧祇下雨諸天三業供。謂語贊等音。身敬禮作樂放光現化身等供。心希佛功徳等供。文顯可知。

第七大段。結通十方中二。先牒前。後用徧下結通此文。或結前瑞應分。﹝勘梵本﹞。

第八大段證成分中八。一證因。如經。爾時復以佛神力故。二證來處。如經。十方各過百萬等故。此望住行勝故。以百萬表之爾。三來眾數。如經。各有百萬佛剎塵數等故。四贊說回向。如經。咸作是言等故。五述己及彼佛同名並來處剎名。如經。佛子我等皆同等故。六述本剎中說法同此。如經。彼諸世界等故。七述己來意。如經。我等皆承等故。八結通十方。如經。如我來此等故。此上瑞應結通證成三分。皆應在偈頌後安。所以者何。有五因故。一瑞應等三分。通十回向。而後偈頌。惟局第十回

向故。二未說第十偈頌。則是經猶未了。不應預瑞豫證故。三瑞證本爲說經。旣瑞證長行。而不瑞偈頌。則應偈頌非經故。四證不應云彼諸世界以佛神力悉說是法。文詞句義。皆亦如是。無增減故。五若許二分合在頌前。卽應頌中頌此二分。借使梵本如此安置。卽合譯者回文。文說不回。致令文有殊誤。此譯人之謬。非結集之過。上來長行了。

自下第二大段偈頌分中二。先敍說偈意。後菩薩成就下正顯。前中二。先總標有二。謂一顯無我慢。如經承佛力故。二顯無偏心。如經觀察十方等故。後善知下別顯。於中十句。一爲善知文義。乃至第十爲現淸淨妙色身。並顯可知。

後正頌中有四十七頌分五。初九頌。頌前所回善根。二隨所下兩說頌。通頌前十六門回向。三十方佛剎下二十三頌。前別頌前大段回向所爲。四過去未來下十一頌。贊勝勸修。五一切眾生下兩頌校量功徳。頌回向所爲中分七。其頌不次。應知。初一頌。頌爲嚴淨一切佛剎。二有一頌。頌爲令眾生皆成滿淸淨一切智。三有一頌。頌獲一切法大神通智。四有一頌。頌爲令一切眾生皆得同於普賢行。五有一頌。頌爲一切眾生皆得無能過淸淨功徳。六有兩頌。頌普入一切眾會道場。七有十六頌。頌欲於一切眾會道場親近供養爲一切眾生演一切法咸令歡喜。余文並可知。

續華嚴略疏刊定記卷第八

續華嚴略疏刊定記卷第九

十地品第二十六

將釋此品。四門同前。

初釋名中二���辧品��前中他化自在天會。元言他化�樂具。具得受用。�任同一法筵相遇。故名會等。於此天宮。說十地者。表眞智證如。自他存泯。非卽離故。

後辧品名中二。先總後別。總中亦二。先得。後釋。前中十地者。仁王上卷云。入理般若名爲住。住生功徳稱爲地。本業下卷云。地名持。持百萬阿僧祇一切功徳。亦名生成一切因果。成惟識云。與所修行。爲勝依持。令得生故。十地論云。復此十地生成佛智住持故。後釋名者。諸說𨿽異。統收不出十地論釋生成住持也。�����十是��總言十地。卽帶數釋。若廣分別。如別行章。後釋別名者。如後本分中顯。

二來意中二。先會來。後品來。前中二義。一前會明賢位終極。今辧��入聖位。故次來也��前會顯證相之因�。此會明教相之果成故。無性攝論云。此聞燻習。𨿽是有漏。而是出世心種子性。二品來者。前明以行回向。今此辧回行成證故來也。問旣前會明賢。此會辧聖。何故地前尙辧圓融行願。地上乃顯行布行願者何。答圓融是行布之圓融。行布是圓融之行布。若地前說行布。地上說圓融。令受持者生二謬解。一品謂前後淺深義次第爾。二謂行布圓融各別教行。不知圓融只融行布。不知行布行彼圓融。是故當知。地�������。如說色空非卽離義。法性教行。理必應爾。故世親菩薩。於六相門融教義是也三宗趣中二。先會宗者。以淨治地智斷惑證如爲宗。爲成佛果�門趣。�趣名義通於寬��謂通別部會品章段義等。必不可將寬說挾用狹說寬。亦不可榮古陋今依人棄法。學者得意。詳而用之。二品宗有二種。一卽同前會宗所說。以品卽會故。二以隨地修行寄位行相爲宗。卽此以顯圓融無﹝得﹣彳﹞行相爲趣。或此後義亦通會宗。

四釋文中二。先料簡。後正釋。前中以晉朝經本脫十定品。其品乃是第七重會之首。離世間品還居前處。爲第八會。由此古來造疏諸徳。皆云此會有十一品經。今旣文隨會別故。此會中惟十地一品。就此品中分二。先明此土所說十地。後爾時復以下明他方菩薩來證此說。前中二。先明此界所說十地。後如此世界下。結通十方無�世界說此十地。

前中十地不同卽爲十段。依十地論別�十地。總共有四十八分。謂初地八。二地二。三地四地九地各四。五地六地各三。七地五。八地七。十地八。所以偈不分者。由其但述前文無別相故。然古徳云。此四十八分地地中通有者。此解難用。縱使準義應有。據文不通。謂初地中。不說戒故無彼二淨。不說禪枝無起厭等故。不說解法慢對治等故。不說身淨我慢對治故。不說取染淨法對治故。不說樂無作行對治故。不釋第八地各等故。無法法師方便等故。不釋第十地名等故。假令欲於初地等說慳對治等。釋地名等者。更須金剛藏重說一本十地經也。夫科截分段。本只依文。在文旣無。如何融易。故難依也。今按可通者。初地八中前六。第十地八中後二。餘皆偈也。問初地說分豈不通邪。

答說分但說初地。不說餘地故。論云。已說請分。自此已後。正說初地故。若許通者。此一品經總有九分。無四十八無四十八也。以除初地八中前六並第十地八中後二。餘皆是說故。旣存除分。復欲存說。義甚相違。故不可也。是故約通數之。初地十分。二地十分。三四九地各十二分。五六地各十一分。七地十三分。八地十五分。十地十四分。總一百二十分。據通𨿽爾。今且依論別釋其文。從此已下。引十地論。但言論云。卽是十地。

就初地中八分者。一序分。二爾時金剛藏菩薩承佛下三昧分。三入是下加分。四摩頂已下起分。五普告下本分。六爾時金剛藏菩薩說此下請分。七佛子若有下說分。八佛子菩薩住此歡喜地能成下。校量勝分。

就初中。顯五種勝。以表法勝。

一教起時勝。如經爾時故。爾是也。是前始成正覺時故。此品論經云。婆伽婆成道未久第二七日故。

二教主勝。如經世尊故。於世特尊無與等故。

三教起處勝。如經在他化自在。所表已如前說。言天王宮者。王亦自在義。自在者所居處。表地智。是佛果所依生成住持故。摩尼寶藏殿者。寶顯地智可貴之極故。能隨出生世出世間善因果故。故言摩尼寶藏等。殿亦依義。與所出生。爲依處故。

四時勝。謂初成道第二七日在如是時處。說此法者。表所說十地勝彼小乘及地前教故。論云。時處等校量顯示勝故。此法勝故。在於初時及勝處說。此處宮殿等勝是名處勝。釋曰。勝下天宮殿等故。若爾已上更勝何不彼說者。彼無機感故。論云。何故不色界說此處感果故。釋曰。機爲能感。果爲所感也。問若二七是初表法勝者。初七最初何不表說耶。

答初七非是說法時初故。論云。何故不初七日說。思惟行因緣行故。釋曰。思惟行因行者。謂思惟昔行菩薩時所有善根回向菩提成菩提已廣度眾生故。思惟行緣行者。謂今旣成佛。依彼往願。思所化緣。欲行度行故。此如仁王上卷說思緣放光同也。論云本爲利他成道。何故七日思惟不說。顯示自樂大法樂故。何故顯己法樂。爲令眾生於如來所增長愛敬心故。復捨如是妙樂。悲湣眾生。爲說法故。何故惟行因緣行。是因緣行。顯示不共法故。釋曰。不共法者。謂三業無失等十八種及善戒第三說相好力無畏等一百四十。此法不共菩薩及二乘故。言不共菩薩者。謂此惟是佛果所得。非菩薩有故。二乘得果。入無餘依涅盤界。身智永滅。無所利樂。佛今得果方大利樂事非預二乘故。云顯示不共法也。問此所思惟。旣爲利樂。何故論主乃更徵云本爲利他成道。何故七日思惟不說。

答此但徵其七日不說。不徵思惟行因緣行。謂云旣思惟行因緣行。何不卽說。乃經七日邪。故後答云。爲令於佛增愛敬故。

五眾勝中三。一簡異。二住一切下嘆徳。三其名曰下列名。初中四。一簡尊異卑。於中二種。一簡下位。如經大菩薩故。二簡下乘。如經菩薩故。二簡多異少。如經大眾俱故。後列名中云無數無量等是也。三其諸下簡住異退。問此中菩薩是何位地。而言於阿耨菩提不退轉耶。若依實行。旣非地前。非位不退。旣因位極。非證不退及無功用。又論經云皆一生得阿耨菩提者。若依示現。此諸菩薩一切悉是他方諸佛。依何說爲一生不退。應作是說。文𨿽通二。示現爲正。言通二者。且實行中。以最後身是一生故。依仁王經。此一生正得下寂滅忍。於菩提不退者。不復退入無生忍故。依本業經。得中寂滅忍故。言示現者。旣此皆是他方諸佛。其身卽是十身之中菩薩身故。此佛菩薩不限地位。通作一切菩薩身故。是故通諸不退。亦通一生。由此論經無自違也。若不爾者。一身具有不退一生。甚相違故。退之與轉。有差別者。彌勒問經論云。自分堅固名爲不退。勝進不壞名爲不轉。﹝勘﹞四簡新異舊。亦簡主異客。如經悉從他方世界來集故。

二嘆徳中二。先別顯。後一切下總結。前中十七句。一下徧因位。謂此眾皆是佛菩薩十身中菩薩故。故云住一切菩薩智行住境。境有二種。一理。謂所觀眞性。二事。卽所化眾生。二中入有二義。一以智貫達。二行彼境中二境同前。勤行不息者。意彰無聞入。非顯功用常。三隨宜轉變神境之事。故曰善能。四調化應時。五無障﹝得﹣彳﹞願徧時處修。六福圓益生無闕。七巧慧至極。八權實雙行。九中二。先列徳。後諸所下辧業。前中如論第五釋云。禪者四禪。解脫者四無色。三昧者四無量。三摩缽底者五神通。釋曰。言解脫是四無色者。謂八解脫中後五。皆依無色界故。所以者何。謂空處識處無所有處非想非非想處。此四解脫。皆約離緣空等心拘﹝得﹣彳﹞名解脫。第五約能觀心。有勞慮過患厭之。乃至令前非非想細心種不現行。約防心不起名想受滅解脫故。具顯如章。論主今者從多分說故。云解脫者四無色也。三昧是四無量者。以慈等作意皆依定故。三摩缽底是五神通者。以三摩缽底此云等至。卽是定根本。由加行力。伏沈掉故。至定根本故。然發五通。皆依四禪根本定故。未至中間慧多定少。四無色地慧少定多。無支相助不發此通。婆沙瑜伽亦同此說。若準論釋第三地中。無色亦有四支相助。然今但約定多慧少不發五通。非約無支助也。若依雜集。𨿽通四禪。多依第四明智者。無分別智斷惑照理故。又明謂三明十明。智卽三智。後辧業者。謂依前禪解脫等作利眾生事。並任志成就故。云皆自在也。十無功用神力速詣諸佛會。十一上首請法。十二弘護教法。十三供事諸佛。十四勤修勝行。十五身業普現世。十六說法徧法界。十七心照三世。

後總結中二。先結修行圓。後於不可下結徳量廣。並可知。

三列名中三。一列名。二如是等下結數。三金剛下顯眾首。

初中總有三十九菩薩。前三十八同名藏者。表將說地地有堅義。藏卽堅故。其猶樹藏。後一名解脫月者。謂請法上首。除眾疑暗。其猶夜月獨除暗冥。此則托名表法月有脫暗之能。名解脫。

二結數中略列九數。謂於一百二十三數中。從第一百五數。至第一百二十一數。仍於中間。各隔一轉。具如下說。

三顯眾首中。名金剛藏者。表所說法故。論云一切煩惱難壞此法能破。善根堅實猶如金剛故。不異名說。又藏卽名堅。其猶樹藏。人如懷孕在藏。是故堅如金剛。如金剛藏。是諸善根。一切余善根中。其力最上。猶如金剛。亦能生成人天道行。諸餘善根所不能壞故。名金剛藏。釋曰。言煩惱難壞者。欲顯要待無分別智方能斷故。善根堅實者。無漏善法至佛果故。不異名不異所說故。一切余善根者。謂地前菩薩及二乘等善根故。

第二三昧分中二。先釋文。後辧意。前中二。初明能入定所依。後菩薩下顯所入定名。前中云承佛力者。顯能入定。非自力故。入者心與理冥一境性故。菩薩者。簡異果定故。說因行故。菩薩名義具如上說。大智等者。謂二無我智。異二乘故。亦異地前菩薩智慧。故云大也。又力能斷惑證理生佛果。故名大也。卽此決斷簡擇成斷證。故名智慧。光明三昧名義具如上說。

後辧意者。略有二種。一爲受加故。如經得此三昧法如是故。釋曰。若不入定散心無能住持佛加。二爲顯法離著故。論云。顯示此法非思量境界故。因定所生淨覺。方說非散尋伺。爲加行故。

第三加分中三。初總明作加所因。二欲令汝下辧加所爲。三善男子汝當下正顯加相。

初中三。一明佛加。二以毗盧下顯加所因。三依論問答。

初中二。先一句牒前。後卽時下正顯。顯中二。先現身同名。後作如是下同贊顯加。前中六。一卽時者。明正在定故。二十方者。顯教通方故。三各過等者。明來處數量故。四各有等者。顯佛數量故。望前會。加十倍以百萬爲億。約第二等數故。五同名者。爲令剛藏增勇悅故。六現身者。爲令眾睹於法生殷重故。後同贊中三。一贊得難得定故曰乃能。二顯能加佛數。三正明作加。

二顯加所因中三。一毗盧宿願。二現在威神。三亦是下一句是剛藏自力。

三問答者。何故多佛加。爲顯於法及法師增長恭敬心故。何故同名金藏加者。本願力故。何故如來作如是願者。顯示多佛故。本行菩薩時。皆名金剛藏。同說此法。今成正覺。名金剛藏故。不異名加。又是菩薩。聞諸如來同己名已。增勇悅故。何不言過無量世界者。方便顯多佛故。釋曰。言何故作是願顯示多佛故者。謂彼多佛因時同依此十地行願故。言方便顯多佛故。此中方便有二種。一者不以一二三四及至百千等數數。但數剎塵爲量者。是善巧顯多也。二者不以多數顯多。但說十則顯多。是善巧顯多也。何故定言十億佛土者。爲說十地故。此經多說十數故。言同名佛加以本願故者。謂十方及此佛。𨿽皆有本願加卽同時。然以不失主伴義故。亦得說爲此佛先加余佛後加。論云盧捨那佛本願力故加。

第二明加所爲中二。先總顯。後所謂下別辧。

前中云欲令等者。總明加所爲意。言爲一切菩薩者。是所被機。論云謂住信行地菩薩此通二種。一者三賢菩薩自來證如。一向依教生信修行故。二者大地菩薩𨿽聞此教。然是自證見如生信修行故。言說不思議佛法者。分別出世間道品故。出世間是無漏義。道是智。品是流類。謂等流無漏教法從佛無漏智所流。名不可思議佛法。地前菩薩聞已還生見道無漏智。地上菩薩聞此教已智更增明。此智是佛無漏智品類等流。故名道品。言光明者。論云。見智得證故。遠法師云。見智得證。義一名異。其猶眼目別。則見智是其觀解。得證是行。解有始終。見始智終。推求名見。決斷名智。行有始終。得始證終。法顯在心。名得心。冥合如名證。今釋此文。宜總相說。若摘字解。便失本意。謂光明有破暗合空二義。似無分別智有斷惑證理二義故。以法釋諭故。雲光明者。智見得證。智見卽是斷障。得證卽是契如。若依解深密第三。智爲總緣。見爲別緣。此中論意顯二種機聞教利益。若地前菩薩聞此教已能生見道無分別智。斷惑證理故云入者。信樂得證。如無性攝論云。此聞燻習。𨿽是有漏。而是出世心種子性。若地上菩薩。聞此法已。地證增明。斷惑證理故。云明者見智得證。今爲說此地上見智得證法故。云說不思議等也。

後別辧中有二十二句。前十句明自利。後又令下十二句明利他。大判𨿽爾。若細分別。俱通二利。故論云菩薩教他眾生。卽是自成佛法。是故利他亦名自利。前中初十句。準論經。與前總句同。是一句。論於初句開出後九。初云令入智地者。智地卽十地智。令入者入猶得也。亦趣入義。謂令諸菩薩得入四位。卽後九句寄配顯示。一初四句。令地前信樂位菩薩得入於地。二次一句。令得見位。三次三句。令得修位。於中初句從初地相見道十六心後至七地。次句八九地。後句第十地。四後一句。令得究竟位。若九句別釋。一云攝一切等者。聞慧中攝一切善根故。二簡擇是思慧。於一切道品中。智善巧故。三於所思諸法中。得智無量種義故。四隨所思義名字具足巧說故。五見道時中無分別智證諸法一如故。論云平等也。智分別離故。經云淸淨也。六論云修道時中離一切煩惱障故者。理實修位亦離所知障。附文釋義故作是說。謂不染世法。是離煩惱障故。七出世間道品無貪等三善根無漏。故云淨也。八於第十地勝進時等覺位中得佛智祕密。然此祕密非下位言念及。故名不思議。此祕密智卽境界。或密智所知之境界。此至菩薩地極。如下文大盡分中說。第十地菩薩入如來十祕密智。是也。九得佛位究竟智。此亦智卽境界。智之境。通二同前。然與前別因果殊故。上來九別句與前初總句。非卽非離。今但爲顯地智有差別次第轉勝義故。作是別說。故論主用後六相。顯前總別非卽離義故。言除陰界入等事者。惟約等流無漏教淨緣起說。亦是眞如隨緣出世法。不據有漏三科等。故云除也。論云。總者是根本入。別者餘九入。別依止本。滿彼本故。謂總與別爲依。無總別不立。由別方成總。無別孰爲總。同相者入故。謂別皆同本。有入義故。異相者增相故。謂皆彼同入取名異相。成相者略說故。謂諸句和合爲一略故成也。壞相者。廣說故。彼諸句合爲一時。一一推徵。無能成者。各住自位。如是廣徵不成。故壞也。如此融攝教文十句。顯於無﹝得﹣彳﹞非卽離相。餘一切法皆隨所應方便類釋。廣顯六相。如別章中。

後明利他十二句者。論經合六七兩句爲一句。余按次同。初句總。餘句別。論云此句是根本始終。謂十地中皆有始終故。云令得菩薩十地始終者。始謂先發信樂十地法門。親近善友。聽受所說。終者謂依善友說憶持不忘。就別中。十一句寄配三位。初三地前思修利他。次一見道。餘七修道。此十一始終狹前十八。前中前說聞慧。後攝佛盡。此不同者。以聞慧及佛俱非正。地前旣已明。故不重辧。理實皆通如前。自利中有聞慧者。自成聞慧故。聞已方能爲他說故。今此利他中有思慧者。思已爲他說故。由思惟自增慧故。初云如實說等者。謂思慧智隨所聞十地差別義。受持稱機理說故。云如實說。二令緣念一切佛法證入故。三修慧觀時。於地上無漏道品。起意言分別。帶相解故。四見道時。法無我智巧分別法我不可得。名善擇光明。卽以善巧成此智名。莊嚴過小故名大也。五修道位中。後所得智。巧能趣入。能所詮方便決定無疑故。論云出世間智力得入法義故。上來寄從二地至七地。從此已下六句。論說菩薩於菩提有障對治。寄從八地至佛地。對彼說障。障在七地乃至十地。七地有初障故。不得入八地。八地有一障。不得入九地。九地有二障。不得入十地。十地有一障。不得佛地。其能治道卽經文。是所治障如論顯。後釋當知。六句中。一初二句合爲對治一障。謂不能破邪論障故。云隨所住等。謂隨彼邪見心住著之處處。卽彼所宗。如聲生等執所生聲是常住等。對彼以無過三支。次第顯說。立聲無常等。此於七例。是體。據莊嚴。由立無過。心無所畏。是論出離也。後句是論多所作法。謂宜正之詞。邪莫能制。能破邪暗。故曰光明。故論云隨彼所著。顯己正義。對治邪執。無畏辧才。性無暗故。二住大等者。對治不能答難障。謂九地中。得四無﹝得﹣彳﹞大智。巧決斷故。論云證大無﹝得﹣彳﹞智地故。三憶念等者。謂常憶念求大菩提。救薩埵心無忘失。對治樂著小乘障。四成熟等者。對治九地中化生懈怠障。五能徧等者。一切處是五明處。此菩薩智悉能徧至決了。開悟未解者。此對治無方便智障。上來明加所爲竟。

第三明加相中三。謂口意身此三次第有二差別。一約他方佛加。則口意身爲次。二約此界佛加。則意身口爲次。

前中謂加持正在說法。是以先須口加說法。必賴說因故。次與其智力在定未可宣除故。身加觸令起說。是則口加以益辧。意加以塔威。身加而令覺。或一一業如後分別。遠云口先加者。乘前諸佛顯加所爲因卽勸說故。後此佛加次第中。本疏云。爲令得定。定由意力。是故居先。身光照觸以增威徳故。次如雲臺說偈。口業加教方能有說故。後加就前先口加中。十一句。初句總。餘句別。總云汝當辧說等者。辧謂法義。說謂詞樂故。論云辧才者。隨所得法義。憶持不忘說故。此法門者。謂十地法。差別者。種種名相故。此法善巧成故。云善巧法。後十句分二。初一句總。餘句別。前總云承佛等者。顯他力辧才。謂剛藏得佛明智神力如持令說不暗昧故。後別中皆顯自力辧才。於中。前四顯四種淨。後五明三種盡。前中。一淨自善根者。有作善法淨也。謂不動第一義。而依世俗言說分別法相。約法相邊。名有作也。二普淨法界者。無作法淨也。謂依世俗言說。卽顯不動第一義。約第一義邊。名無作也。三普攝眾生者。化眾生淨也。謂能化眾生令淨故。四深入法身智身者。身淨也。入證契也。此句中二種。一屬前。二攝後。前中謂第十地菩薩勝進行。等覺菩薩因行至極。惑盡智圓。法報二身。俱非心意識所依。惟智依止。後攝後者。後五句皆此句攝。同在第十地故。束五句爲三種盡。謂初二句是菩薩盡。前句云受一切等者。現報利益。後句得一切世間等者。後報利益。現報利益者。第十地菩薩勝進行時。受佛職位。因位未轉。名現報。一切佛放光。名益一切智入此菩薩頂故。云受佛灌頂。後報益者。轉前因位。至成佛處。言世間最髙大身者。謂色形所居大自在宮最髙故。色形尊大中彼王最大故。智度論第二云。摩酰首羅天。韋紐天。鳩摩羅天。此三各自稱大。自言一切智。有從其學一切經書者。亦言是一切智。若依此經。彼王有大自在智故。名大自在。故賢首品云。摩酰首羅智自在。大海龍王降雨時。悉能分別數其滴。於一念中皆辧了。問經初云佛在摩竭國。始成正覺。此何說於自在天得。

答成佛應機不局方所。隨有感化卽說在玆。是故前據所應。此依引攝。諸乘報佛閻浮所成是報身故。不信界外有佛土故。是以權指第十地菩薩攝報果處有報佛也。二次二句。是二乘不同盡中。上句云超一切世間道者。勘梵本。道字乃是趣字。謂惑業苦是世間趣攝。非出世攝。今此菩薩至等覺位。惑業苦盡。故云超。阿羅漢獨覺未盡彼三故。云二乘不同盡故。世親佛性論第三云。二乘涅盤有三種余。一無明住地惑。二無漏業。三意生身。下句云淸淨等者。二乘涅盤有三餘故。不名淸淨。今此菩薩所得涅盤彼三盡故。不同二乘故。三後一句云滿足一切智智者。是佛盡盡無餘也。謂等覺菩薩。徳海𨿽滿。猶未能捨劣無漏等。今佛位彼三盡無有餘故。論云於一切智入智故。

二明意加中。有二十句。前十句。明正加。亦顯他力。後十句釋偏加所以。彰自力堪加。

就前中二。初一句通總別。餘九句惟是別。總中二義。一與上勝威徳無畏色身。如王處眾自在無畏。如經與金剛藏無能映奪身故。悉爲他映奪。則無威徳。不得無畏。此總句也。二與上勝辧才無畏名身。此別句有九種。一與無﹝得﹣彳﹞等者也。謂不著辧。說法不斷。無滯﹝得﹣彳﹞故。著是﹝得﹣彳﹞住義。今此反彼。卽言詞流美。中無謇訥。稱根令樂故。言名身者。名有二種。一者表義。二者顯境。前則依聲假立之名。能詮表於義。辧門所攝。後則依諸心品。能取於境。爲辧所依。辧門所攝。問意加與智。何故初句明色身勝。答由加智力。令色身增威故。又準上下文。不必口惟加口。意惟加意。身惟加身。所以者何。前口加中。通加三業故。謂加菩薩盡二乘不同盡佛盡等中說故。今此意加中。與無能映奪身無﹝得﹣彳﹞樂說辧善分別淸淨智等故。後身加中令定心起故。又以經中但云口加意加身加。而不言加口加意等故。是故通勝局劣也。二與善分別淸淨智者堪辧也。謂善能分別因緣非因緣法。成不成相。善達不昧不昧。名爲淸淨。論云善淨堪智有四種。謂緣法作成。遠法師云。此文人解非一。此言定依相續解脫不得。余釋依彼經中有四種成。一者以有成。以有因緣名想言說。諸法得成。二者所作成。一切所作各有成辧。三者法成。一切諸法性相成立。四者助成。以智言說助成諸法。今言緣者。是彼以有成也。以有因緣諸法得成故。名爲緣法者。是彼法成。作者是彼所作成也。成者是彼助成。今勘解深密第三。譯彼四成名四道理。謂觀待作用證成法爾。經自解云。觀待者。若因若緣。能生諸行。及起隨說。作用者。若因若緣。能得諸法。或能成辧。或復生已作諸業用。證成者。若因若緣。能令所立所說所慓義得成立。令正覺悟。此有二種。一者淸淨有五相。二不淸淨有七相。廣說如彼。法爾者。如來出世若不出世。法性安立法住法界。釋曰。此經𨿽與相續解脫。同一梵本。譯文旣異。義還隨別。是以古徳解作助二種。似有影響釋。緣法兩相。全爲落莫。今解堪智與道理相會。略爲二釋。一依解深密會釋此論。二直解論文以會本意。前中。一經云觀待者。論名爲緣。緣卽因緣。謂凡是因緣之法。必相待藉有故。二經云作用。論名爲作。論文略也。謂諸因緣法起已。各隨所應。有業用。有成辧故。三經云證成。論名爲成。論文略也。謂諸因緣法中。須有成立。以宗因諭等。令得成立故。四經云法爾。論名爲法。亦論略也。謂前三道理皆約因緣。此後一種。不待因緣法應如是。又前三種惟是有爲。而此第四通爲無爲。謂無爲之法法爾自體不待因緣。有爲之法法爾如是因。待如是緣。得如是果。又因法爾作因。不得作果作緣。緣法爾作緣。不得作因作果。果法爾作果。不得作因作緣。今論云堪辧者。堪謂堪能。菩薩得此善淨堪智。依四道理。堪能辧說一切諸法。若是緣成。若非緣成。後直解論者。堪謂堪能。菩薩得善淨堪智。堪能辧說緣成之法。成不成相。不過此四。一成果諸緣。二緣成果法。三依法興功。四緣合成果。若於此四。隨闕其一。必不成故。三與善憶等者。任放辧也。謂說不待次。言詞不斷。處處隨意。不妄名義故。中𨿽具說。結歸不失本義爾。四善決等者。能說辧也。謂隨所應度。種種譬諭。能斷疑故。能以諭顯正。五與至一切等者。不雜辧也。謂三種同相智常現前故。三同相者。金剛仙云。知一切無常苦及無我。別翻本云。知一切法自相同相及不二相。釋曰。同共也。共有二種。一者有漏色心是苦等三相共所依故。二者法性眞理。是彼三相眞實共依故。其眞諦譯本惟初義。別翻本通二義。以自相卽苦等三故。共相卽色心故。不二卽法性故。六與成等者。教出辧也。謂得佛十力不壞。於可度者。令斷煩惱故。七與如來等者。不畏辧也。得佛決定無畏。於他言說。不怯弱故。八與一切智人等者。無量辧也。於一切智隨順宣說修多羅等法。六種正見故。金剛仙云。一眞實義正見。謂能知理法。二行正見。能知行法。三教正見。能知教法。四顯二邊正見。知前理法。不同情取。五不思議正見。知前行法成壞出情。六根欲性正見。知前教法說隨物心。九與一切如來等者。同化辧也。得一切佛無畏身等三種教化。隨所度者。顯示殊勝三業神化故。後十句偏加所以及顯自力堪加中二。先徵起。後得此下正顯。前中徵意云。諸佛有力能與。有慈悲能普。何以以此十種無畏身。惟加金剛藏。不加餘者故。

後正顯中十句。初一句總。餘句別。總云得此等者。總顯偏加由得此定。余無此定。故不得。如。言法如是者。無有得此定不得者。如善惡因苦樂果等。別中九句。準論得定法有二種。一本願所起。謂金剛藏宿願成就現前故。二三昧身攝。功徳有八種。前四自利。後四利他。一善淨深心者。因淨也深心。趣菩薩地盡淸淨故。深心者。謂信樂至極。卽是一切善法根本因故。二善淨智輪者。輪是圓滿義。此智淨也。謂趣菩薩地盡修位眞如觀。內智圓滿。普照法界。如日輪光徧世界故。三善積集助並者。身轉淨也。謂生生輪勝善行圓滿故。四善修治所作者。心調伏淨也。謂善斷煩惱習故。五念其無量法器者。聞攝淨也。謂堪能受持一切如來所說祕密法故。六知其淸淨信解者。通淨也。謂得勝通自在故。七得無錯謬總持者。辧才淨也。謂善知陀羅尼門。巧說法義。於一一字。中攝無量名句字身。前後無違故。論中舉悉曇初音攝一切書字數說等諭此總持者。至脫月第三請處。當廣分別。八法界智印善印者。離慢淨也。謂眞智教授不異故。論主引教配前四句自利因云。一精進因。二不忘因。三勢因力。四彼不染因。配後四句利他因云。一斷疑因。二敬重因。三轉法理因。謂法若壞時。假余尊法誦持故。四教授出離因。可知。

第三身加中。一十方佛者。顯加所爲十方同故。二各由者。顯法界身此彼體用非卽非離不離本處而摩此故。三右手者。表加所說皆稱順故。四摩頂者。表授與力至心頂故。

第四起分中二。先牒前。後金剛下正顯。顯有四義須起。一三昧事說。謂受加竟故。二得勝力加堪說法故。三說法時至故。四定無言說故從定起也。

第五本分中三。一明六決定以彰地。二佛子何等下標列地名。三佛子我不見下顯地要勝。

初中二。先總。後無雜下別。何故此中不待請說。若不自說眾則不知出定說法爲不說法。又復不知欲說何法。是故自說十地名體。嘆勝令請。總中二。先告眾。後諸菩薩下正顯。言願善決定者。願是初地中說發菩提心。卽此本分中願。簡地前願。故云決定。決定卽是證智眞實。是故決定卽是善。善卽是決定。依地持說決定有三。一種性地決定爲佛種故。二解行決定能發心故。三初地已上決定證智故。今是第三也。後別中六。一不雜者是觀相善決定。謂眞如觀一味相故。此卽正體緣如境智一味不帶相觀。故云不雜。二不可見者。眞實善決定。謂非一切世間境界。出世間故。此卽超世可壞法。故名眞實。三廣大如法界者。是勝善決定。論中兩解。先別釋廣大二字。後合釋二字。前中以眞如法界有廣大二義。此證眞之智亦然。故云廣大如法界。一法界體大包含平等不增減故。故云大法界。故二法界用廣能令一切眾生厭生死求涅盤故。云一切佛根本故。後合釋二字中二。先約訓釋字義異名一體。以顯合釋。後引例證成。前中謂法界有大義。此大卽廣。廣卽大故。此智亦爾。故云廣大如法界。勝及以髙字。訓義皆然。訓釋道理法爾如是。後引例證成中三。一引法界大眞如觀勝。諸凡夫二乘智等淨法法爾故。此大眞如觀等大字。亦得名廣名勝等。以此名法爾如是通故。二引法界大方便集地。謂說大乘法。此中大字。亦同前。通廣勝等爾如是。三引法界大白法界善法此大字。亦同前。通廣勝等法爾如是。是故廣大或同。皆言復者。於一所證法界中。具三義故也。四究竟如虛空盡未來際者。是因善決定。此有二種。一成無常愛果因。此因如虛空。生諸色。色不盡故。二常果因。得涅盤道故。謂由此智。修起一切波羅蜜行故。成報化身因。對治一切惑障盡故。成涅盤因。經宗報化。豈無常乎。隨彼於報化身愛無常者。所現影像。故作是說。彼是誰耶。謂凡夫二乘及大乘權教根器。所以知愛彼聞有爲無爲非卽非離不信愛故。聞四智菩提有爲無漏。生歡喜故。見佛久住不能生於難遭想故。見佛入滅。便生悲感戀善根故。不爾世親造論違經。依空生色。色𨿽不盡。非不生滅。眞智證會法性之色本非有生。故亦不滅。取其無盡少分爲諭。則可然矣。遠法師云。諸佛菩薩得大涅盤。不捨世間是無常愛隨世生滅。故曰無常。大悲作用理是可樂。名爲愛果。二種涅盤是其常果。釋曰。此解但會化身隨世生滅。而未會報身也。五徧一切佛剎救護一切眾生者。是大善決定。謂隨順作利益他行。卽次前常果因善是卽悲之智故。𨿽得涅盤。非一向住。前無常愛果因善與此行是卽智之悲。𨿽得菩提。亦非一向住。旣其俱是非一向住故。此二文亦得互言爾。其非一向住言。乍謂俱住。不如雲不住生死不住涅盤。斯言無濫。六爲一切諸佛所護入過去未來現在諸佛智地者。是不怯弱善決定。謂入大地菩薩證佛無漏聖性之分佛無分別智明所照故。名諸佛護。由此護故。名入三世諸佛智地。卽復由此入佛智地。得諸佛護故不怯弱。

第二標列地名中四。一寄問發起。二佛子菩薩摩訶薩智地下。舉數嘆勝。三何等下依數列名。四佛子此菩薩下結名顯勝。嘆勝者。以此地是成佛根本故。三世諸佛及今同說。三依數列中二。先牒前起後。後一者下正顯。顯中依十地論等。略釋其相。初歡喜者。論云成就無上自利利他行。初證聖處。多生歡喜故。此有三義。一二利創成。二眞理初證。三聖位新得。遂本期心。故多喜也。二離垢者。謂離能起悞心犯戒煩惱垢。淸淨戒具足故。此亦三義。一離悞起犯戒惑。二離悞起犯戒業。三離悞犯戒果。謂具淨戒故。三發光者。論經名明。成惟識云。成就勝定大法總持發妙慧光。名發光地。十地論云隨聞思修。照法顯現。故名明地。依成惟識。有三義。依十地論。有二義。謂三慧是能照明。所聞等法是所照明。合一明名也。四焰慧者。不妄煩惱薪智火能燒故。此惟一義。謂根本智火燒前地所起聞持慢障故。問餘地豈亦不有燒惑薪邪。

答各依一相。不可例難。若準下文。更有一義。謂上彼智法明摩尼寶光明中放阿含光明。入無量法門義。光明智處。普照示現見故。此地釋名爲焰。此約後得安立教說。五難勝者。得出世間智方便善巧。能度難度故。此有二義。一得出世智者。緣眞智也。二方便善巧者。緣俗智也。能度難度者。度由達也。卽正智了眞時達俗。後得了俗時違眞。眞俗二智行相交徹。非卽非離。於斯難達。而能達故。余莫難勝。故名難勝。莊嚴論云此地有二難。一勸化眾生心無惱難。二生不從化心無惱難。此菩薩能退二難。於難得勝。故名難勝。問豈不餘地亦有難度能度及退二難。答望前此勝。望後此初故。六現前者。般若彼羅蜜行有間大智現前故。此惟一義。謂摩訶般若證眞行相。有間現前。非如七地已上常現前故。七遠行者。善修無相行。功用究竟。能過世間二乘出世間道故。此有二義。一此地善修離有無相行故。云善修無相行。此釋行字也。二功用究竟等釋遠字。於中三義。一功用至極後邊故云究竟。二望前三地起隨有行相同世間。今此望彼爲己超過故。云能過世間。三望四五六地。修道品諦觀緣起相。同二乘出世間位。今此過彼故。云能過二乘出世間道故。八不動者。報行純熟。無相無間故。此有三義對劣顯勝。一勝前功用故。云報行純熟。謂智任運起。不待加行。如報所得。純熟現前。二勝前有相行故云無相。三勝前有間斷故云無間。卽此無間通於二行。無功用行無間故。非功用所動也。無相行無間故。非相所動也。九善慧者。無﹝得﹣彳﹞力說法成熟利他行故。此有二義。一徳。二位。前中二。謂一此菩薩成熟四無﹝得﹣彳﹞解智。善能說法。名爲善慧。二卽由此善說法故成熟利他。名善慧也。十法云者。得大法身具足自在故。此亦二義。一能受諸佛雲雨說法。名大法身。二能雨法雨。無限量故。名大法身。後位者此菩薩因位究竟受佛智職。具足自在。勝前菩薩故。論云如是受法王位。猶如太子於諸王子而得自在。若廣分別。具如別章。四結名顯勝者。以地是成佛根本。準前可知。

第三顯地要勝中三。初標舉同說。謂但是佛土無問報化必說此法。說此爲令機渴仰故。二何以故徵。意云地前教亦是說菩提行。何惟顯此爲要勝故。三此是下釋。於中二。先總釋。後所謂下重明。前中兩句。上句云此是菩薩等者。謂菩提行法𨿽通地前。然此於彼。是其最上。下句云亦是等者。謂非但此能親生佛果。望前最上。亦是證相大乘。超彼教相。此能顯彼趣無分別。故曰淸淨光明法門。後重明中二。先所謂分別業者。再明前地前教相大乘故。論云顯示世間智所知故。後佛子此處不可思議所謂諸菩薩隨證智。再明前證相大乘故。論云顯示出世問智故。

第六請分中二。先明金剛藏說已嘿然待三家五請。後爾時金剛藏菩薩觀察十方下。明請說儀畢剛藏許說示說分齊。

前中三。一請說所因。二是時下眾起疑念。三解脫月菩薩知眾下正顯請詞。

初中二。先牒前說名。後嘿然下彰不解釋。論云何故嘿然。欲令大眾渴仰請。說故。復增菩薩尊敬法故。此句應云復何須請此略故也。

二眾疑念中二。先顯聞名不聞釋起念所因。後作是下正明疑念。於中兩說。一云何因者。內因也。謂剛藏但知名不知義故不釋耶。何緣者外緣也。謂聽法眾不堪聞故不釋耶。二云何因者。謂因何說名耶。何緣者。緣何不釋義耶。

三正請中三。初明解脫月請。二爾時諸大菩薩下。明大眾請。三爾時世尊下明諸佛同於光明云网臺中以頌勸說。問此說十地正是答前第二會初所問。何故此中乃問耶。

答此中但爲說名。不釋生疑。致請非更別問。問何故脫月先請。答論云彼眾上首故。余問則亂眾調伏故。何故偈請。少字攝多義故。諸贊嘆者。多以偈頌故。

就初解月請中三。一騰眾疑請。二爾時解脫月聞是下嘆眾重請。三爾時解脫月菩薩重問下嘆法重請。初中二。先脫月請。後爾時大智下剛藏答。前中二。先標請所因。謂知眾心念。後何故下正顯。顯中五頌。大意顯示說聽無過應說。於中分二。初兩頌贊徳徵嘿。後三頌贊徳請說。前中初頌明說者淨覺無過。後頌明聽者無過。

前中二。謂上兩字及下兩句徵嘿中間淨等八字贊徳。徳中二。先嘆有說因。後功徳具下嘆離諸過。前中論云何故惟嘆淨覺。淨覺是說因故。覺觀是口言行旣有淨覺。何故不說。故云何故淨覺人等。問二禪已上尙無尋伺。八地已上無思成事。何故剛藏有尋伺耶。

答二禪已上無尋伺者。是地法無。非永無也。八地已上無有思者。顯無加行純無分別。非無任運無分別思。不爾佛果十八不共無不擇捨意業智導皆非有故。擇捨是慧意業。業是意俱思故。嘆淨覺有二種。一攝對治。二離諸過。前中二種。一對治雜覺。二對治雜覺因。憶想分別故。雜是不淨。卽執之異名。因法執有人執故。人執但名雜。法執名雜覺因。卽是其不淨尋伺。金剛藏。先具念處生空觀。對治凡夫常等四例雜覺故。眞如無相智法空觀。對治二乘無常等四雜倒覺因故。故云念智。具翻彼。卽贊淨覺也。後功徳等者。顯離諸過則不能說。旣離過則能說。何故不說。離過有三。一具無嗔貪善根功徳故。離嗔嫉他勝己及貪惜法不說之過。二具精進善根功徳故。前說十地名離懈怠不說過。三前不待請說地名故。有樂說辧力功徳故。離不樂說過。旣具諸功徳。不應不能說。上來嘆能說者無過竟。

後頌約聽者無過。徵贊中。論云此嘆同法決定。同法卽是同生眾。簡末後兩頌彼異生眾故。決定之言。明有根器異。第三頌彼但欲樂故。

就初頌中分二。上半嘆徳。下半徵嘿。前中決定者。於此法中一向信故。勇猛者。能爲法不惜身命等故。無怯弱者。堪聞深法無所畏故。一切減言通其三處。下半可知。若依論經。再釋稍別。彼經第二句云。菩薩大名稱。論釋云決定者。黠慧明了故。決定有三種。一上決定願大菩提故。二名聞決定他善敬重故。三攝受決定彼說者善知故。偈言菩薩故。大名稱故。說地名故。如次三句應知。後三頌嘆徳請中。初頌顯有欲樂故。論云前𨿽有決定堪受法器。心不欲聞。亦不說。謂有欲無根。𨿽樂聞聞不能解。若有根無欲。聞時𨿽解然不樂。今旣根具足。願爲分別。請意如是。文中二。上三句嘆徳。下一句請說。前中上二句嘆有欲。下一句嘆具二智。前中論云有阿含決定。非證決定。有非現前決定。無現前決定。如是決定。法器不滿足故。不能聽受者。謂此眾有證相大乘宿根現欲。正能聽受十地妙義。願爲分別。現前是欲。非現前是根。互鬥不能聽。如前頌釋。余文可知。下句嘆具二智云。其心無怯弱者。論經云佛子智無畏。今此心言卽攝彼智智心所故。或此心言卽是彼智智心法故。論云智有二種。一證法故。二現受故。釋曰。此眾皆根本後得二種智故。聞此地義。能受能證故。願分別。上來嘆聞法眾徳請竟。

自下頌嘆異生眾淨請中二。上一句總嘆。下三句別嘆。上總云悉淸淨者。眾中無有一人不離懈怠等濁故。下別嘆中離六種濁。一離懈怠者。離不欲聞法濁故。二嚴者。離威儀不恭肅不嚴整濁故。三潔者。離五蓋濁。一離爲名利貪故聽法。二離嫉恚他勝己故聽法。三離疑心聽法。四離聽法時睡眠。五離聽法時掉舉故。四能堅固不動者。離異想濁。謂於說法者。不起妬忌心欲求其過來就聽故。又不爲欲詰難令退屈破壞徒眾。敬重贊嘆故來聽法。五具功徳者。離不足功徳濁。謂眾皆具多善根故。心專樂聽。六具智慧者。雜愚癡濁。謂於所說法。不迷暗故。

後一頌顯二眾淸淨堪聞請。於中上半。明敬法無雜。下半諭顯敬仰轉深。前中初二字及下句。明二眾專心齊一無雜念故。中聞感等三字。明二眾敬心齊一無輕慢故。下半諭顯中。上句云如蜂等者。按梵經本云。如人念蹻達邏蜜。蹻達羅者蜂名也。其蜂黑色。所造蜜。气香味美。而無蠟。勝餘一切蜂所造蜜。從依屬聲故。呼蜜以稱。據實而稱。應名勝蜜。言如人念。不言如蜂念者。非餘一切蜂念此蜜故。此兩句顯敬仰轉深者。夫思甜欲蜜。患濁念水。非過越思念也。此乃念最勝蜜。思於甘露。是過分也。而此眾希聞地義。過越思念。亦其然矣。故云轉深。遠云齊心趣證如蜂熟蜜。專意求教如渴思露。此亦無違。上來明解脫月初請竟。

自下明剛藏初答。於中二。先長行序意。後正以偈義。

前中二。先明剛藏聞請。言大智無畏者。聞前徵請。答不難故義。不難有二種。一堪酬答故云大智。二不怯弱酬答故云無畏。後欲令下明智眾悵根欲述不說所由。令其悅豫故。

後正偈答中五頌。述其不說所由也。論經有六頌中。初頌卽是此經長行序意也。就今五頌中分五。初一頌顯法難說。次二頌明法難聞。次半頌諭難說聞。次半頌合難說聞。後一頌舉結難顯嘿。此上五頌。但顯地法難說。非爲自無智力而不能說。由此遣眾何因之疑。又但明地法難聞。非爲眾不堪聞而不爲說。由此遣眾何緣之疑。是故令眾歡喜也。

就初頌中。文與論經。𨿽少前部。大意不殊。總相意云。菩薩出世間智最難故難顯示。菩薩勝行事未曾有難故難分別。何以智及行事。如是難者。以是覺證佛智之根本故。故論釋云菩薩行者。是出世間智。地事者諸地菩薩行事最上及分別說等。釋云說勝故。何者菩薩行引偈諸佛之根本故。佛者覺佛智故。讀疏者旣知此頌大意。文𨿽前部但取釋配屬四句。盡縱橫皆得也。

第二明難聞中有二頌。初頌內分三。初兩句明法難證。以惟根本智境。此境依微細等四義。及顯非四心境界。次一句順釋明是正體智境界。末句出非境界之狀。初中微細者。非聞慧境界。難可見者。非思慧境界。離念非修慧境界。論云示現三界心心數法分別。世間修道智非境界故者。此簡地前修慧也。超心地者。論云示現報生善得修道智非境界者。此簡八地已還加行。所以者何。彼惟有漏。此惟無漏。瑜伽五十五說修道位中。有出世斷道。世出世斷道護法論師云。復得𨿽不親證眞理無力能斷迷理隨眠。而於安立非安立相明了現前無倒證故。亦能永斷迷事隨眠。次句顯正境界。云此誰境界者。謂旣非余境。是誰耶。故引頌云智境界。智字此經云佛。何者是智見實義故。﹝義是境義﹞何故非余境界。此無漏故。無漏者。是出世間義。此義非世聞智境界。此經出生是論經出世。﹝勘梵本﹞末句顯非境界之狀。云若聞等者。謂隨有所聞。卽作聞解故。不得無所聞理。執心不了名迷悶也。後頌同前。明難聞中二。初句總。餘句別。前中云持心等者。謂持聽法心。堅如金剛。方堪聽此法故。後別中二。先兩句。明堅相。後一句辧堅業。前中有二種。先上句明信堅。後下句明證堅。上句中云深信等者。謂於佛菩薩勝智所知所說無邊化眾生法隨所化異說或相達。於其教中。仰推以信。言此惟是諸佛所知。非我境界。如此推時。少無自信。全信於佛。是名深信。信深難動。故名爲堅。如根深難拔名堅固根。勝鬘經說三正智中。初名仰推。卽同此也。下句云智心地等者。智字應安句末。此證堅也。於中二種。一所證。謂心地。二能證。謂無我智。前中論釋云。隨心所受三界中報。又隨心所行一切境界。釋曰。前是內五根身。後是外六塵境。皆爲所證。皆是心所依。托名心地也。後無我智者。論云我空法空如實知故。釋曰。內外諸法。𨿽通二無我。此約一相。故作是說。此約結證也。菩薩具此二堅。方堪聞此法。斯則但顯難聞。非不可聞。

第三諭顯難說聞中半頌。上句諭前難說。下句諭前難聞。謂於空中彩畫處。及風行處。其相皆不可見。以於空中畫風行故。筆彩與風俱不住故。然此空中非無彩畫及風行處。以不同於余虛空故。此中空諭證智。筆諭能詮名句字。風諭音聲。用此四法。詮證眞空智。詮時能詮不住相故。所詮本無相故。如是能所相契合時。非有非無。謂能詮所詮俱離相故。非有也。不無詮顯十地義故。非無也。如是方爲說十地義。

第四法合中有半頌。上句標名。下句釋義。標云牟尼智如是者。牟尼此云寂嘿。謂智相卽性故寂。相性同時離說故嘿。卽用此義。以名其智故。晉本云。寂滅無無漏智如是者。指法同諭故。魏譯論者錯謂牟尼是釋迦牟尼佛故。翻爲佛智故。彼偈云智如是分別難見佛無無漏。長行釋云。如是佛智言說顯示等。下句釋云。分別甚難見者。分別是說也。見是聞也。說者甚難說。聞者甚難聞。以其非有非無故。說者不可作有無說。聞者不可作有無聞。金剛藏正說此時。卽是難說說。眾依此聞時。卽是難聞聞。如是方爲十地說聞。問所難說聞。爲是果分。爲是因分。

答古徳皆云是果分。以不可說故。今謂不然。是因分故。所以者何。由四義顯。一三家五請本不惟請說果分故。不爾諸佛則應不知果分是不可說。而彊請故。二若是果分。剛藏不應嘿住待請。以其果分永不可說故。三若爲果分難說聞而待請者。五請事畢卽含說果分。何乃許說因分。四若難說聞不是因分者。許說因分中不應同前還說其難。謂云是境界難見可知。不可說故。問若爾者。何故說大中云我今說少分。論經云我但說一分。

答只言說一分。不云說易分。故不相違。其定因分果分之義。後說大中當廣分別。

第五舉難結嘿中。一頌分二。上三句舉。下一句結嘿。前中二。初句及次二字。難所說地智離相非說聞所及故。云佛慧最勝等。名此爲佛慧者。如前釋。後次三字及下句。全明聞者。謂世間難有證信者故。云難思議不能受等。受卽信受故。何故名眾爲世間者。眾生世間故。又古人譯地前爲世間故。下句結嘿可知。

自下脫月第二嘆眾重請中二。先請。後爾時金剛藏義。前中二。先長行。後偈頌。何故此請復嘆眾者。以前云世間證信者難得故不說。今此顯眾有堪能故請說。前中三。初牒前起後。二佛子今此下嘆眾生講。三善哉下結請。

正請中二。初句總顯。後善潔下別辧。初總云善淨深心者。善淨謂教淨證淨。深心謂樂廣修行。教證二淨。各通二義。教謂順教修行故。地前所行故。證謂證理起行故。地上所成故。

次別辧中九句。前五教淨。後四證淨。前中一善潔思念是欲淨。謂隨所念教。得淸淨善巧思念不雜取相故。二善修諸行是求淨。謂得身口隨順諸佛敬養起求法行故。三善集助道是生得淨。謂以助道善根。願得所生益眾生處。名上上生勝。又隨所生處。大菩薩念常現在前。名念勝故。四善能等者。是受持淨。謂於多佛聞法。皆憶不忘名善能親近故。五成熟等者。是行淨謂求地眞證法故。習行少欲頭陀離著行。積集成熟多功徳故。後證淨四者。一捨離癡惑。是得淨。謂初地眞見道。斷分別惑。無分別智現證決定非意言故。眞相見道具足現行。名爲見道。初照眞如體會理故名爲得淨。見所斷惑𨿽通二障。煩惱障中執徧計所執實我薩迦耶見而爲上首。百一十二根本煩惱。及彼等流諸隨煩惱。此皆擾惱有情身心。能障涅盤名煩惱障。所知障者。謂執徧計所執實法薩迦耶見而爲上首。見疑無明受恚慢等。覆所知境。無顚倒性能障菩提。名所知障。二障惑名。略顯如前。數總一百一十二者。謂欲界四諦所斷。各有根本十種煩惱。合有四十。上二界四諦各十中除嗔。各三十。六合七十。二通界合有一百一十二。此等諸惑皆有二用。若執我用煩惱障攝障。若執法用。所知障收。今此但云捨癡惑者。以諸惑中癡爲根本。從本說故。二無有垢染。是不行淨。謂修道中一切煩惱不行故。從相見道十六心後至金剛心位。總名修道。數數修習無分別智故。此中煩惱名數。多分同前見道。而差別者。於彼數上。更加十六。謂欲界有六。卽貪嗔癡慢薩迦耶見邊執見。上二界除嗔各五。總有十六。並同前數。合有一百二十八種。皆是俱生。於中分名煩惱所知。亦如前說。今此云一切煩惱不行者。惟說煩惱障中現起之惑及彼粗重。不言其種故。成惟識第十卷

云。煩惱障中修所斷種。金剛諭定現在前時一切頓斷。彼障現起地前漸伏。初地已上能頓伏盡令永不行。如阿羅漢。由故意力。前七地中。𨿽暫現起。而不爲失。八地已上畢竟不行。乃至云𨿽於修道十地位中皆不斷滅煩惱障種。而彼粗重亦漸斷滅。三深心信解。是無厭足淨。此有二種。一於法。謂不樂小乘。得大乘上勝悕望心。二於佛。謂念佛功徳悕樂決定。四於佛等者。是不隨他教淨。謂於菩薩位極處所行。皆依自證。非依教說修故。上來正請竟。

後結請中二。先請承力。後明眾堪。謂眾旣內具教證二淨。更得承力。爲說此地義。必能證知。或此諸下是總結。上別顯九句。以云於如是等故。若不爾者。如是牒何等言等何。後偈請中二。先長行標。後願說下正顯二頌。初頌舉法請。上半舉法願說。下半明說有益。後頌嘆眾請。上半顯教淨。下半明證淨。

後明金剛藏答中二。先長行。後偈頌。前中二。先明剛藏舉損以違。後我湣下結嘿。前中二。先牒前所嘆舉徳兼失。故云𨿽也。後然有下舉損以違。違中三。初明所湣眾。謂法深機淺。藥病失宜。其餘劣解之言通有四類。謂樂凡夫聲聞緣覺小心菩薩法者。次多生疑惑者湣起苦固。後於長夜下湣受苦果。結嘿可知。後偈頌中二偈分二。前一頌。頌前牒上所嘆。謂隨教信堅如須彌。定心證理。猶大海。後一頌。頌前舉損以違。行未久者小菩薩也。解未得者二乘人也。隨識等者。凡夫人也。余準可知。

自下脫月第三嘆法重請中二。先長行。後偈頌。前中二。先正請。後是故下結請。何故須此再三請者。有二義故。一不可以其疑念避之不說。二若避不說。不得成就一切佛法故。前中五。一通前推難致嘿令顯不難故請。二何以故徵。三說十地下釋。四何以故重徵。五此是下重釋。初中二。先勸承佛說者。顯說者佛護說無難故。後此人下明聽者佛護聞信受故。二徵意云。若由佛護。能令信受。何故說有謗正法人。釋云。有二眾生。非佛能護。一感報定故。二作業定故。此眾非彼。故可護念。若爾者。佛無偏心。何惟護念說聽此法者。故三釋意云。但說十地處。說聽法爾感佛護念。此由法力。非余因緣。此十聽者佛護有二種益。一聞說信受。二速能修行故。云能生勇猛。四重徵意云。十地望余。何所別異。有此感故。五重釋云。由二義故。一以此地法是菩薩最初所行教行故。二以此他法得證智故。能究竟成就一切智。就前最初義中有三。初法說。次譬如下諭況。後佛子一切下法合。初中云最初者。有二義。一首二本義。首謂上首望地前故。本卽根本望地後。此𨿽通二。故取後爲正。謂此地行望成佛果。是親正因。眞無流故。故名根本因。初果。後次第名小決。諭況中二。先諭果以因爲本。後字母下諭因能滿果。前中云書者字也。謂字形相。亦名字體。如呼師子爲﹝凹／凵／﹝乳﹣孚﹞﹝訶孕﹞多故。﹝凹／凵／﹝乳﹣孚﹞字像形似師子頭尾也。字者。字音卽阿﹝入﹞阿﹝去﹞等。一十四音也。數者謂名句二法。是數義也。說者語也。皆以字母爲本者。謂以十四音各別。加於迦佉等三十三字體上。和合成母。因此轉生一切字一切音一切語言名句義等。故名爲母。十四音者。謂阿﹝入呼一﹞阿﹝去呼二﹞縊﹝去四﹞烏﹝入五﹞烏﹝去六﹞訖嘿﹝二合七﹞紇﹝口﹡梨﹞﹝二合八﹞裏﹝九﹞梨﹝十﹞曀﹝十一﹞藹﹝十二﹞污﹝十三﹞隩﹝十四已上十四音也﹞喑﹝經呼﹞阿。﹝重呼上二字是界畔字也﹞字體者。有三十四。謂迦﹝上﹞佉﹝上﹞仰﹝虐我﹞伽﹝按聲掣呼﹞昂﹝俄朗﹞者﹝之我﹞﹝奢﹡多﹞﹝冒我﹞﹝糸﹡若﹞﹝若我﹞扚﹝時何﹞壤吒﹝擿我﹞吒﹝折我﹞荼﹝搦我﹞荼﹝宅何﹞曩﹝撰﹞仰﹞﹝打﹣丁﹢袲﹞﹝多我﹞他﹝上﹞娜陀﹝按聲掣呼﹞曩簸叵麼﹝化﹞復是麼音呼似婆字﹞婆﹝按﹝摩﹞制呼﹞莽﹝經呼﹞邪﹝余我﹞囉﹝捲舌呼﹞攞嚩﹝無我﹞爍﹝傷我﹞屣﹝使我﹞娑﹝上﹞賀﹝上﹞叉﹝楚我﹞如是字母。爲書等根本。亦名爲初章故。諭地行最初義也。後諭因能滿果中。由字母令書等究竟故。彼書等不離字母攝也。後法合中二。先合前初義。後十地究竟下合前究竟。成就書等義。此亦釋得證智也。後結請者。結請者結前說聽。旣爲佛護念。是故願說。

後偈頌中三。初半頌頌前願承力說。二次半頌頌前護念。上並可知。後一頌頌教行證智。文中三。一前半法說。二半上句諭顯。三下句法合。初中上句頌前證智成就一切佛法故。云亦究竟。下句頌前教行是最初根本。後兩句可知。上來脫月三請竟。

自下大段第二大眾同請者。上來脫月爲眾先請。𨿽說眾堪樂欲聞法。然要自陳。請儀方具。又顯重法故。此共請文中二。先長行標舉能說頌人。後上妙下正顯偈頌。頌中二。前四頌半嘆人請。一頌嘆法請。前中二。前二頌嘆說者。余嘆聽者。前中二。前五句嘆剛藏具證教二徳。後三句嘆剛藏能令聽者入證入教。前中二。前四句嘆證力辧才成就。後一句嘆教力辧才成就。以此二力。方能有說。故偏贊爾。論云以證力等。是故贊嘆。前中上者是總。總有二義。一寬。謂該二力以顯勝故。二狹。謂惟就證力。以顯勝故。論云。又復上者顯證力等。此中嘆辧。有三種。一妙無垢智者。是正體智。此勝二乘智故。二無邊分別辧者。是辧體成就。無量義辧故。三宣暢深美言第一義相應者。是辧果。謂訓釋言詞字義成就。又是以深美言詞顯勝義諦。後一句嘆教力辧中。念持等者。受持顯說故。是菩薩於正教中。淨慧無疑故。後三句令聽者入證入教中。初句明入證。言十力者。令已地者得佛力智故。集功徳者。未入地者令入地故。後二句明入教。謂今得無﹝得﹣彳﹞辧演說受持十地法故。嘆說者。成就二力竟。後二頌半。嘆聽者中三。初一頌明求教及證。次一頌諭顯。後半頌法合。初中下句是總。言惟願者。有二種。一求教。二求證。謂專求此二故。云惟願。上句云定戒者。是第二句中我慢二使不堪聞教。能對治行。謂由我慢。於法及法師。不生恭敬。由有定則心調伏故。離我相也。由有戒則善注威儀故。離通慢也。旣離二使堪聞也。又上句中集正心。及第二句中見字。並是第二句中耶字。及第三句疑念字之二使。不堪得證能對治行。其集字。論經作深字。謂細意善思惟則得深義故。今此雲集者。謂由細意故。於善思惟。能積集也。心字。論經作意字。心意識三據通一也。耶字。論經作妄。妄卽妄想耶見借名。今作耶字。正當顯稱。旣有正見。則善思於義故。離顚倒見也。旣有正心。則聞不思議。得證智境。歡喜信樂。離疑念也。次一頌諭顯中諭四種義。一思水諭聞慧。謂初聞受持未尋思故。如饑水者不呾嚼故。二念食諭思慧。謂於所聞法。思惟得味。益智力故。如喫食者呾嚼得味益身心力。三服藥諭修慧。謂已具聞思。如法修行。離諸煩惱及余習气。如服藥。藥行病得除愈。四如蜜諭果。謂蜜是眾蜂所依樂處。三慧之果。是眾聖所依所樂處故。後半頌法合可知。上來嘆說聽等竟。

後一偈嘆所說法利益請中二。先善哉兩字是總。餘皆是別。前中謂所說法中善具足故。稱善哉也。別中三。一廣大智者。謂諸地所依。二願說入諸地者。謂說諸地未曾說法。此卽地體。入字。論經作勝字。謂校量地勝故。此校量勝。是趣入方便故。三成十力等兩句。是地果。謂具佛十力無﹝得﹣彳﹞智所證果法。此得論文。此經本云一切行者。謂佛智所行之境。文𨿽少異。大意同也。﹝勘梵﹞。

自下大段第三。諸佛加請中二。先長行。明此界與十方佛光互照。顯身業加持。眉間是身故。後時光臺下。明光臺說偈。顯語業加請故。此則長行但加無請。偈頌亦請。惟論判文。長行及頌。總顯光有八業二身。今科少異。多依論釋。問脫月及眾請儀已具。何更待佛。

答爲顯法勝故。問前加分中已有佛加。今何復加。

答此有二義。一前是加。今此請加爲異。菩薩以加爲請故。二前顯主伴故。則十方佛具三業加。而毗盧但同意加。今欲具故。更身語加也。此中身加者。此光照十方佛所加說法菩薩故。卽後文云。又亦照此娑婆乃至金剛藏身。是也。問何故前不加眾。今此加耶。

答前已剛藏簡眾違請。上首𨿽卽嘆堪眾。未自陳根欲。今以次前自述故此加也。問何故不以常身語請。以光代耶。

答爲重法故。是以有請。爲不輕尊位故。不以口求請。不以曲躬請。故以光代也。

就前長行中二。先明此佛光照十方佛及大眾菩薩說法菩薩。後時十方下。十方佛光照十方及照此界佛等。

前中論經明光有八業二身。今此七業二身。略無降伏業。言七者。一眉間出淸淨光明。名菩薩力焰明者。是覺業。謂此光照諸菩薩身已。自覺如來力加故。二百千下是因業。謂因主光出伴光故。三普照下是捲舒業。謂舒照十方捲入常光故。此中卷者。有二義。一略故不說。二或取如日身一分義。是此卷業。謂云作前三照十方事已。於上空中。成云网臺住故。四三惡道下是止業。謂止息一切惡道苦故。五又照一切下是敬業。謂照諸佛眾會。現不思議佛神通力。令物敬故。六又照十方下是示現業。謂如十方佛所加說菩薩大會令此眾見故。上來六業竟。第七請業如後頌。是二身者。一卽此總結前業。云作是事。已下是如日身。謂於上空成网臺住故。二前第三第五第六業中。皆雲光照十方者。是流星身。謂往十方故。

後十方佛光照十方及此界中二。先明彼十方佛各光照自各十方諸剎如此照彼。同前所說六業二身。如文可見。後又亦照下明彼十方佛光照此佛及大眾並說法菩薩。𨿽略無光名眷屬息苦等。惟別應具。按上此彼互照之相。此則但照十方。彼則照十方又列照。此顯主伴異故。論主將爲證同不復別釋者。應畱後代令箋之也。

後明光臺說偈顯語業加請中二。先長行標說頌所依。後佛無等下正顯第七請業。於中。先略釋業名。後釋頌文。

前中謂光臺發聲說偈請故。後釋頌中五偈分四。謂初一頌顯能加者勝。次一頌明加所爲。次二頌明請說法有利他三益。後一頌明教剛藏依三漸次說觀證修。初中二。先總顯能加勝意。謂能加請者。非尊則不彰法勝。而所加不說。可知。

後正釋文。此中約義取文故。不按次。於中分四。

一第三句全。及第四句內。加於彼三字。並顯能加。就中加持彼是總相。第三句全。亦總亦別。以此句亦入前眷屬攝。長行中十方佛是此眷屬故。論云諸眾首者。佛於世間最勝故。余文別相。總云加於彼。諸佛能加。加金剛藏。加有二種。一令同諸佛一法身。二令同諸佛具證佛果能加諸佛。是法王故。如世人王有四種勝。一自在勝。二力勝。三眷屬勝。四種姓勝。人王自在者。所作無能爲﹝得﹣彳﹞故。力勝者。能降怨。不爲怨伏故。眷屬勝者。有二種。一內地眷屬勝。二鄰國眷屬勝。種姓勝者。承藉王冑故。佛王四勝者。一初句全。是自在勝。此有二種。一佛無等等是一切智故。卽慧解勝自在勝。二如虛空是世法不能染。勝無明煩惱習气威故。卽心解脫自在勝。言無等者。非餘眾生能與等故。重言等者。諸佛此彼互齊等故。

二次句。初二字云十力者。是力勝。謂處非處等十種智力降魔怨故。論經有無畏兩字故。釋中云能伏一切耶智等。

三次云無量諸功徳五字。及次後句全。是眷屬勝。此有二種。一菩薩眷屬勝。於菩薩聲聞諸眾中。此眾是第一。以具無量諸功徳故。二佛爲眷屬勝。論云諸眾首者。佛於世間最勝上故。故後句全。亦眷屬攝。通入總別二相中故。

四第四句中。釋師子法四字種姓勝。此有二種。一生家種姓。二法家種姓。初釋師子三字。是生家勝。釋謂釋迦。世爲於代輪王冑族。師子諭名佛於三界獨步無畏故。以別簡通故。云釋師子。又種姓姓字宜從豎心。以釋迦之稱是族望。非姓望故。智度第二云。釋迦道人姓瞿曇故。佛名經云。我釋迦牟尼佛姓瞿曇故。𨿽一切佛生家皆勝。今且據主佛現在此故。後法之一字。顯法家勝。謂一切佛皆證一如。得大菩提。因此如姓生佛身故。超過二乘智所證處。名法家勝。

第二有一頌。明所爲中二。先顯所爲意。後正釋文。前中意者。爲聞顯法王最勝藏故。後釋文中二。先一句爲遮外疑。諸佛不能自說。生輕慢心故。故勸承佛力令開也。後三句。正顯法王藏中二。先法王最勝藏五字。總標名。後兩句別釋。釋中二。先上句雙字義二藏。謂諸地廣智者字藏也。上妙行者。義藏也。上謂神力勝。妙謂眞實智。行謂諸菩薩初道行法也。後句云以佛等者。總結請說。論云分別者。說十地差別故。

第三兩頌。明請說法利他有三時益中。分三。初半頌明聞時益。次半修行時益。後一頌明轉生時益。初聞時益者。謂佛力加故。聞法入心。是能受持也。次修時益者。謂十地行漸次修滿。得佛十力。成菩提故。此顯因圓果滿也。後轉生時益中一頌分二。初半頌順釋信益。後半頌反顯不信損。前中二。初𨿽之一字。總顯福而有難難不能爲。後住海下別辧難福。謂上句中六字明在難處。下句全彰福勝難劣難不能爲。前中論長行釋有二。初總相通釋。後就世界長壽下舉頌別配。前中云惡道善道難處生必得聞此法者。惡道難處生。謂在大海龍世界故。善道難處生。謂在色界光音天故。後配中二。先龍世界等。配頌中初句內上四字。後𨿽在色界光音天等。等配前四字。下三字前別配。初云就世界長壽者。按此長壽之言。或恐是後色界長壽之語。若不爾者。則三惡道難。應惟長壽者。是難短命者非難故。﹝此文要勘梵本﹞又論主釋劫盡火中云。𨿽在尼界光音天等。亦得聞此經。下句明福勝中云堪受等者。謂於過去。曾聞此法。生決定信。由餘業故。生彼難處。由前信故。成此根器。故𨿽在難而堪受此法。故云得聞。後反顯中二。先上句總標。翻前生信故。云生疑等。後下句正顯其損。故云永不聞。謂得聞由信。無信有疑。則永不聞。準此道理。無問生在難非難處。皆不得聞。云何知然。謂如智度論第九說云。捨衛城內有九億家。佛住其中二十五年。三億家眼見佛。三億家耳聞有佛。眼不見。三億家不聞不見。釋曰。後三億家𨿽非八難。但是未種決定信根不疑根故。問據論主釋。住海水是龍世界惡道難者。此難豈惟在海及皆不聞。

答經依一分故作是說。非謂一切不爾。余畜應無難故。佛會應無龍等眾故。問論經頌云劫盡火中。如何論主釋爲光音天是長壽難。今此經本旣無盡字。復云何通。

答盡字。晉經亦有。而今本自略。論主釋光音等爲長壽。是劫火盡中者。廣經意也。謂經說劫盡火中。則處惟局上二界。時通前後。一切時皆難。乃至劫災。但遮劫盡水風災中二三禪處。不遮初禪。以初禪是長壽之首。舉初括後故。云劫盡火中。論主受別生理故。釋光音爲長壽之首。故置等言。卽由劫盡火中之言。復通劫火盡中之勢。此卽處爲二禪已上。爲長壽天。惟遮初禪。時局劫火盡時。遮彼初禪劫火燒時。彼時初禪無天住故。不可說有在中聞法。不爾初禪。何非長壽。問如何得知長壽天難通上二界。

答以多教說長等各異。然皆不離彼二界故。卽此經文是初禪故。論主釋爲光音等字。等上更無限故。大智度論三十八云。長壽天者。謂非想非非想處。以萬大劫故。或有人言一切無色定通名長壽。以無形可作故。不任得道。常是凡夫處故。或說無想天名爲長壽。亦不任得道故。或說從初禪至四禪。除淨居天皆名長壽。以著禪味耶見。不能受道故。梁攝論及成實論皆同智度第三師說。釋曰。按前諸說及余聖教具二義故。名長壽難。一是上二界形待欲界名長壽故。二沈著禪味。不任受道故。然此通論總有四句。一是長壽堪受道而非難。如此經及仁王經等說。上二界中有預佛會者故。二是長壽不堪受道。正八難攝。具上二義故。三非長壽不堪受道。謂所餘七難及欲界人天中。有於法不信。未種聞法根欲。並未熟故。四非長壽堪受道。謂所餘七難中有曾決定信此法。根欲已熟。及欲界人天中聞法根欲熟者故。廣說八難。如別章中。

第四佛教剛藏說十地中三漸次內。一頌分二。謂先三句正明三漸次。後一句明說利益。前中二。初應說兩字總顯教說。謂云汝應如是如是說故。諸地下別辧。於中三句如次。卽爲三種漸次。謂初句是觀漸次。次句是證漸次。後句是修行漸次。言漸次者。謂一一地中。皆有從初至終行次第故。初中云諸地勝智道者。論謂十地勝智道。說此十地。若觀若依止。能生諸地智故。此釋加行智緣影像如故名爲觀。依止此加行。生根本智故。名勝智亦之道。依主釋也。次句云入住等者論云入者。入地故。住者未轉向餘地故。展轉者。地地轉所住處故。此釋根本智親證眞如。名爲入等。初證名入。在證名住。將轉趣後。名展轉也。次修習者。通三漸次。次第修行故。後句雲從行等者。論云行者。入住展轉成就故。境界者。此行種種異境界故。此釋後得智。謂此智行相依二處起。一從緣世俗種種異境界起。二從仿法根本智入住展轉生故。云法智生也。所以須此教說者。爲顯菩薩所說一切皆因佛力。又合後代生正信故。

問若此地正體智親證眞如。後九地中不應更親證如。無二無異故。

答古人解云。如𨿽一味。約智明昧故。有十親證。今解不然。所以者何。先難古非。後顯正釋。難古非者。謂境智互相如約智證十如何名境智互相如約境一證如。又難加行。後智非親證可說。彼智有明昧。正體緣如不變影。何得說此有明昧。又難能證有分限所證無分限。以限證無限境智。豈相如。後顯正釋者。應知親証之言。但望當地加行後得故。名爲親。不望後地說爲親故。不相違也。若不爾者。一向名親。則智生惑滅。證如同佛。不用後諸地。若一向非親證。則應同餘二智。涅盤經說第十地菩薩猶未了見於佛性。如隔羅縠者。是也。問十地中旣無究竟親證眞如有斷惑不。

答旣望當地。有親證。還卽但斷當地惑。望後非親證。不斷後地惑。上來請分兩段中。明第一段剛藏說本分已嘿然待三家五請訖。

自下第二明剛藏許說未說分齊。於中二。先長行敍意。後如來下正以頌顯。

前中二。先觀察等明說相。後欲令等顯說意。論云何故觀察十方。等無我慢無偏心故。此釋有別有通。別中二種。一觀十方佛欲承力說故示無我慢。二察十方機欲令同入十地故示無偏心。二通中亦二種。一約承力。二約授記。前中承力示無我慢。普觀顯無偏心。後中欲顯受佛勸教說地依命觀機故。無我慢十方皆觀故。無漏心觀察之言。通心及眼。後顯說意中。云增淨信者。有二義。一前剛藏解脫月初請已令眾悅。令更決明故云增信。二前來違請皆顯法深。大眾已信今此受請。更示深令信故云增也。

後正顯頌中有十二偈。分二。前七頌明義大。後五頌明說大。義大者所證故。所以故。名爲義。深故廣故名爲大。偈頌中二。先長行敍意。後如來下正顯偈頌。前中論云何故觀察十方示無我慢無偏心故。欲令大眾重增踴悅深生正信。是故說偈示說。正增益聞者。堪受義故。踴悅者。心淸不濁故。踴悅有三種。一義大。踴悅爲得義故。二說大。踴悅因此說大。得彼義故。又眾聞爾說分齊鳥迹諭之義生喜故。又聞許說因分難說故。生喜故。謂前敍意中二。先明觀方。後欲令下顯說頌意。前中二種。一觀十方佛。二觀十方菩薩。前中二種。一觀佛承力故。不敢違請故。示無我慢也。二十方皆觀示無漏也。後觀菩薩亦二種。一觀器堪聞不輕夢故。示無我慢。二十方皆觀示無漏心也。後說頌意中云重增踴悅深生正信者。顯眾先聞地名已生信喜。今說正地。顯眾堪聞故。重增信喜爲得二大。生此信喜。一者義大。卽所詮地義。此義深故名大義。義卽是大。持業釋也。說大者。謂能詮教以所詮是大故。名說大。大之說故。有財釋也。

後正顯頌中十二偈。分二。先七頌明義大。後五頌明說大。前中分五。初二頌總顯地微。二次二頌別顯微相。三次一頌舉例顯微。四次一頌寄對彰微。五後一頌引諭辧微。

就初二頌中二。先明難知甚微。亦是說時甚微。後求見下明難得甚。微亦是證時甚微。前中二。初兩句總顯。後一句別辧。總中云微妙者。謂諸佛也。標果取因故。云如來大仙通。通是因。因卽地。論云修行此道。能到聖處故。大仙者。離染諭名世仙。暫離染不得名大故。難可知者。彼微妙之道難說故。後別辧中云非念者。轉釋前難知謂非分別境界故。離諸念者。自體無念故。故聖道名甚微也。

後難得甚微中二。先總顯。後無生下別辧。總云求見不可得者。難證得故。謂若有所求。則不證故。別中有四甚微。一無姤濁是觀行甚微。謂觀智中不雜無明故不同世間定也。二聰慧人智所行處是依止甚微。謂依佛智所證第一義處。菩薩地智依彼生故。此中約三智總別分別。總者通名見實諦智故。別謂加行勝解故。正體巧證本不生故。後得隨聞明了知故。三性淨恆寂然是淸淨甚微。謂性自離惑。非先有後離故。上一不同外道不依智者。所行及六行伏惑執先有後離也。四無生亦無滅是功徳甚微。謂此地智出世間故無生也。爲不舍利益眾生非一往滅故無滅也。此不同二乘果人一往住涅盤故。

二別顯微相中。二頌分二。初兩句明同相涅盤。後六句明不同相涅盤。相卽體也。性淨涅盤空無相體一切諸法凡聖同故。方便淨涅盤。聖有凡無。因聖分得。果聖圓證。由同相故。凡聖一體。不同相故凡聖恆殊。二相非卽離故。凡夫卽佛而非佛。佛卽凡夫而非凡就同相中。初句總顯。後向別辧。總云自性本空寂者謂此地智本來卽如空寂爲自體。與一切法同故。名爲本空寂爲本。本何空寂。因緣生法。此豈空寂。若不空寂無因緣故。空寂豈非所執性耶。所執執依他識。依他執遣。便識圓成實。不依他性識。所執終不滅故。無性攝論第五釋圓成性云。於依他起上。所執永無。顯眞性故。此智豈是因緣生耶。因緣無生之所生故。無生生法豈非因緣耶。因緣豈非無生生耶。不識無生者。不識因緣故。後別辧中云無二亦無盡者。此顯總。顯中智空寂義。遠離地前菩薩三亂意空。一離損減謗空。二離異體空。三離滅盡空。初無二。顯離前二空。後亦無盡。顯離後一空。前中一以智空有無二故。智空不﹝得﹣彳﹞智有。故非損減。一以智空卽智有。智有卽智空。無二體故。非離異也。後一以智空是卽有之空非卽滅方空故。離滅盡故。論釋初不同兔角一向是無。二非智外別有空。三非轉滅。論經偈中加一有字。此無二中攝盡不相違也。寶性論中亦有此說故。彼第四云。此以何義。初發心菩薩起如是心。實有法斷滅。後時得涅盤。以是菩薩失空如來藏修行。又復有人以空爲有物我應得空。又生如是心。離色等法。別更有空。我應修行。令得彼空。釋曰。二處三空。前後𨿽異。大意不殊。準釋可知。

後六句明不同相中二。先總顯。後於諸下別辧。

總中云解脫者。謂於三種雜染得遠離故。分別煩惱見道斷故。捨異生性得聖性故。

別中二。初三字明所脫離染。後五句明能脫體。

前中云於諸趣者。六趣也。惑爲趣緣。業種趣因。生爲趣果。六趣修環。不出此三。此智離彼故云解脫。

後明脫體中五句。卽爲五相。

初云涅盤等者。此得平等相。謂觀世間與涅盤平等一性。非如二乘不知此理背世求出世。

二次一句云非初等者。是斷惑相。謂此智斷惑三時非斷斷有斷不可斷故。論云非初非中後前中後取故。遠法師悞取此文。將爲三時總具方成斷惑。一一各別。則不能斷故。釋云治必階漸。非定始終故。言非初中後。今謂不然。先定三時。後釋此文。言初中後者。有通有局。局謂一一地中所應斷惑。正斷惟在無間道中一剎那時。卽於此時。說初中後。若依雜集說。十六心一一剎那經多時分故。彼第九云心剎那者。謂於所知境。智生究竟。名一剎那。非惟於本無今有生時名心剎那。何以故乃至於所知境。能知智生所究竟名一剎那。若約通論如集論說。地別四通。於中前三正是當地治惑因緣。後一勝進爲後方便故。彼第五云。云何加行道。謂由此道。能捨煩惱。是名修道中加行道。云何無間道。謂由此道。無間永斷煩惱。令無所餘。云何解脫道。謂證由此道證斷煩惱。所得解脫。云何勝進道。謂爲斷余品煩惱。所有加行無間解脫道故。後釋文者。經宗法性。斷惑依宗。不宜異釋故。論以前中後取之言。釋經非初中後之意。謂經說非三時者。顯能所斷無。自性無。非說情無。而言非也。爲遮謬解故。反經而釋卽由非故智離常。卽由取故智離斷。離斷常故。智生惑滅。此時何有二體可得同不同時。雜集第七亦同此說。故彼中釋三種無上云。智行解脫。如次依止見修無學。卽復問云。從何而得斷耶。

答不從過去已滅故。不從未來未生故。不從現在道不俱故。然從諸煩惱粗重而得斷。爲斷如是如是品粗重。生如是如是品對治。若此品粗重滅。平等平等猶如世間明生暗滅。由此煩惱離系。令未來煩惱住不生法中。是名爲斷。集論第四亦同此說。問照惑無性。惑卽滅。照智無性。智應三。

答照無性理。順智違惑。故不同也。然此斷惑諸宗不同。依薩婆多。無間道時。惑得猶在。若無現得。使無所斷。由此無間。斷現在得。依經部宗。無間道時。所斷惑種應生不生。說之爲斷。依大乘宗。自有兩說。一云二眞見道現在前時。彼二障種心不成就。如明與暗定不俱生。如稱兩頭低昂時等。諸相違法。理必應然。是故二性無俱成失。此如成惟識第九卷

說。一說卽此經等非初中後之初中後斷。廣如前辧。問大乘二說何者究竟。

答成惟識說。爲引攝小根。權立斷義。名同實教斷故。說道惑不俱義。同小宗斷故。說秤低昂諭。半同實教。半同小宗。方成引攝。若全同異。則引攝不成故。名大乘權教。又小宗說。斷能所相敵。權大顯後有俱成失。權教自立。如秤低昂。還卽不離俱成之過。謂秤衡兩頭終是一體。無能所治。不相違害。道惑不爾。一向相違。體非是一。若合同一體。則有明暗相乖。離別異軀。互不相及。何以爾者。依一向有能所治體。欲離俱成失。不可得故。其俱成而無失。惟法性宗爾廣如前說。具顯斷或。如別行章。

三次一句云非言等者。是觀行相。謂此無分別觀智非世間言說所及。又不同聲聞依聲悟道。

四次一句云出過等者。是轉依相。謂此地智依止眞如常住法身。以是究竟轉依教。或初地已上。轉六七識。得妙觀察平等性故。此智證如依如而成。能依所依俱是常故。出於三世遷動相故。爲簡地前未轉依故。論釋云依止常身故。非如無常意識智依止無常因緣法。謂未轉依時。智依生滅識故。智亦生滅。今依常身。智亦常故。勝鬘云。如來色無盡。智慧亦復然。一切法常住故。此經上文十藏品云。此菩薩於諸佛一向堅信。乃至云。知彼諸佛智慧不增不減不生不滅。乃至廣說。

五末後一句云其相等者。是解脫相。謂二乘果智。𨿽離我惑。猶有法執故。彼解脫猶有障﹝得﹣彳﹞。今此不爾。二障並習迷皆都盡故。云如虛空無障淸淨也。

三次一頌舉例顯微中。上半牒前深妙。下半類顯地微。前中云寂滅等者。舉二涅盤。寂是同相。謂諸法本寂故。滅是不同相。謂滅惑者所顯故。佛所行者。行證也。寂滅之智佛圓證故。下句顯上離言。下半類顯。云地行者。地智行相觀理行事悉同上離言。

四次一頌寄對彰微中。上半顯難所由。下半標對反顯。前中初句云智起佛境界者。正體智中。觀眞如而得起故。眞如惟佛親證境故。大地菩薩無親證耶。彼親當地此約圓滿。次句云非念等者。顯地智不可說故。非念謂不同思慧境。離心道者。不同報生意識智境彼皆可說。智非彼境故不可說。此亦反顯。下半反顯中。上句明地智難說。不同蘊等彼是色心可言說故。地智不爾。惟可內證。下句顯難聞中。云非心及者。非耳識知故。非意及者。非意識思量故。

五末後一頌舉諭顯微中。上半諭顯。下半法合諭。云如空中鳥迹者。證成前頌惟可內證不可說聞之義。謂空中鳥飛之迹。離四句故。難說難示。一迹相同空。空所攝與空無差別故。難說有爲。二不無空飛之處故。難說爲無。三惟一迹相故。難說爲亦有亦無。四法應如是故。難說爲非有非無。卽由此故。不可示他令見下法合。云十地義如是等者。謂菩薩地證智難說示故。由於證眞空智處以不住相之名等詮故。此詮相難說示。四句同前。一詮相同於證眞空智空智所攝故。難說爲有。論云非如聲性故。二非無名等詮地差別故。難說爲無。論云非無地智名句字身。三惟一詮相故。難說爲亦有亦無。四法應如是故。難說爲非有非無。卽由此故。不可以示他令見。見謂聞見或此四句中。但取前二句離有離無。其義亦顯。金剛藏菩薩。正說此時。卽是難說說。難示示。誡眾依此難聞聞如是。乃爲說聞十地之義。今此旣是示說分齊。應知此品所說地義施戒禪支道品四諦六度緣生等法。乃至一句一字。莫不皆如空中鳥迹離四句相。若不作此解。未識十地。古人云。此十地所說淺於地前者。應不將鳥迹諭意照後所說故爾。遠法師云。風畫諭中。舉畫爲諭相故。合之以說。今舉迹處爲諭相故。合之以證。有斯左右爾者。此𨿽善議。然復詳核。或無左右。所以者何。前合文云牟尼智如是分別甚難見故。牟尼此云寂嘿。謂卽證智也。古人錯謂牟尼是釋迦牟尼佛。故翻爲佛智。比來疏家。𨿽亦解此佛智卽是地智。然不如此本存其梵言。以此校量。前後無別。問地難說聞前已廣顯。今何復說。

答前顯嘿因。今爲誡眾。令其用心稱迹諭聽不得逐語失意。所望各異。無重言過。因此而論。上下說難。非欲不說。爲顯三義。一說難行相示眾便已顯地義故。二爲顯於法固請尊重難得故。三爲令眾捨見著故。若不捨著。隨聲取義。有五種過。一不正信。二退勇猛。三誑他。四謗佛。五輕法。初不信者。聽旣逐教而不會意。從此生信。信不正也。二由信不正故。則無勝解。於說深意。不能決定。名退勇猛也。三由將自逐教之解爲他說言此是深意。四由爲他說自謬解云是佛說。五將本深說同己謬解。又謬解成性後聞深不重故。上來釋義大了。

自下明說大中五頌分二。先別顯三種成熟大。後此處下兩句總結許說分齊。但是因分。

前中顯三成熟文卽爲三。初一句明因成就大。謂悲願燻心爲起行因故。二出生下明因漸成就大。謂聞等慧漸次修行。生出世智故。三圓滿下明教說修成就大。謂實智證眞。名言不及。假言寄顯故。名教說修。問此三俱是說大中開出。何故前二不名教說。又俱是因中。何故後一不名因耶。

答前二生後功能顯故。同得名因。體非玄妙。不待言簡。不名教說。後一證智幽微濫同佛果故。以言簡名教說修。問三成就位差別如何。

答前二在地前。後一在初地故。論云聞思慧等次第。乃至能生出世間智因故。初地智生旣爾。後後諸地。當知亦然。

就初因成就中。慈謂等教眾生修善。是等與喜樂因果也。悲謂等教眾生不造惡。已造者教除滅。是等拔憂苦因果也。願謂爲眾生故求大菩提。上三不同二乘狹自度及不等度故。俱稱大也。

二因漸成就中。應云次第出生入地行。依梵語故倒也。謂先聞。次思。後修。次第行爲能生入地之因行。

三教說修中。有二種修。一滿足修。二是境界下明觀修。前中云圓滿心者。圓滿是所滿正智。心是能滿淨心。智行非慮境者。謂證智非聞思慧等緣慮之境。聞等但是彼智因行不能滿彼智地。要出世淨心方能滿彼故。後觀修中二。初明觀境難見難說。後佛力下明說聽之過。誡眾敬聽。前中云是境界難見者。謂正體智境非分別能見故。次云可知不可說者。自心淸淨惟可證智不可言說故。心淸淨者。無分別故。離諸漏故。眞如非是有漏心境故。

後明說聽過誡眾敬聽中。有三頌分二。先半頌標離三過。後三頌重顯前三。初中二。先明二種過。後汝等下誡聽。前中云佛力故開演者。謂說者聽者皆離二過故。不離則不得證故。說者二過者。一佛不隨喜。二不平等說。聽者二過者。一見諍過。言我法是彼法非。如是執著種種諸見故。二於說法者不恭敬過。前中由佛力開演故。離佛不隨喜過。由誡眾云汝等應受故。離不平等說過。後誡聽中云汝等應敬受故。離二種過。謂一由敬受故。離此彼是非見諍之過。二由敬受故。離不恭敬說法者過。

後重顯前三中分三。初一頌重顯開演。次一句重顯敬受。後五句重顯佛力。

初中三。先一句總標地法。次二句明說廣略。後一句明略攝廣。初中云如是者。牒舉地法。言智入行者。智入是因解。行是因行。眾生以智解行行因。得入地法。次說廣略云億劫等者。謂智行廣故。說之難盡。今但略說。後略攝廣中。云眞實等者。眞實是如實。謂智入之行𨿽多。今但說其要略稱實理者。還卽攝彼廣多行法悉盡故。云義無餘也。

二重顯敬受。云一心恭敬待者。一心有二種。一身異心同故。二前後無間故。又有二種。一身正恭敬。如威儀住。堪受說法故。二心恭敬待。如法決定堪能憶持故。

三重顯佛力中五句分二。先三句。明承力所作。後二句顯承力分齊。前中初句明承力。云我承佛力說者。示已無諂憍慢故。承佛力者。示非己力。無增上慢故。次二句顯所作。云勝法等者。謂以妙音善字說勝法故。勝法謂地義與諭相應說故。善字有二相。一隨方言音善隨順故。二字句圓滿不增減與理相應故。後明承力分齊中。初句顯多佛力。後句明力入身中。易可知也。上來別顯三成就大了。

後總結許說分齊中。上句牒所請說難說。下句示說分齊。前中云此處者。指三家所請之處。卽十地義也。難宣示者。廣如前說。此牒彼言。後示分齊。有二種。一示說因分。二示後所說皆如鳥迹諭意。問因分果分之義。分齊云何。

答古來諸徳。多說不同。略敍四說。余不足論。一云諸地加行爲因。正證爲果。二雲約漸增門名因分。十地差別可說故。苦就圓滿。名果分。十地無相差別可說故。三云教相名因。證相名果。四本疏云。釋有兩重。一云此十地有二分就。實十地。惟佛所知。佛智所行名爲果分。上論云。此智是誰證。偈言佛所行故。又上文云。智赴佛境界故。又加分中云不思議佛法故。又如鳥迹依太空爲果海等。二隨相十地菩薩所知菩薩所行名爲因分。是則果分懸絕。當不可說。因分約機。是則可說。此通一部經中大意。又云問菩薩證智豈可說耶。

答教說修中滿足修等是也。二云十地有二分。一約妙智正證智如境故。離相離言故名果分。則不可說。如彼鳥迹同空不可說也。二約方便寄法顯地差別。如下初二三地寄同世間。四五六地寄同二乘等。又寄禪支道品諸諦緣生。以顯地別。令眾因此表解地義故名因分。如空中迹。約鳥說異。名爲因分。同空無別名爲果分。一迹通二故爲二分。又云問約鳥。約空迹。皆離相。云何有說。有不可說。

答迹𨿽離相就鳥得說。就鳥得說所說常離也。迹同虛空。理不可說。所說地智。準此可知。此釋局斯地品故。云𨿽爲難卽是一分也。今復助釋。或此二分。惟在十地。非預佛果。於一證智。不壞相邊。可言說故。名爲因分。相卽無相。非言及邊。名爲果分故。此二句非一非異。論云如鳥行空中迹處不可說相亦不可見。何以故虛空處鳥迹相不可分別故。非無虛空行迹。如是鳥迹住處。名句字身住處。菩薩地證智所攝。不可得說。不可得聞。何以故非如聲性故。非無地智名句字身。又云是地所攝有二種。一因分。二果分。釋曰。論旣判云二分。地攝故。知果分非佛果也。不爾佛果是菩薩故。問若爾者。本疏引教。當云何通。

答前所引教。或不成證。所以者何。謂佛所行者。益智所證二滅果因非說佛智。不爾二滅十地圓滿。滿處佛行故作此說。又智起佛境界者。謂地智所契眞如。惟佛窮証之境故。地智從佛境起。非說地智卽是佛智。不爾十地無十親證。又加分中云。欲汝令爲一切菩薩說不思議諸佛法光明者。論釋云。不可思議諸佛法者。是出世間道品。釋曰。佛法之言。通相之語。此中卽是十地佛法。非地前佛法。亦非佛地佛法。如前論釋。又鳥迹所依太空者。論云。如鳥行空中迹處不可說相亦不可見。何以故。虛空處鳥迹相不可分別故。乃至合云菩薩地證地所攝不可得說不可得聞。釋曰。空攝鳥迹。與空不別。諭菩薩證智攝名句等。與證智不別。不曾說太空諭果海也。問若爾者。十山依海。復云何通。

答彼文但說十山依海。不說大海卽是十山。上來明第六大段請分了。

卍按。大段第七說分已下。約半捲散逸。

續華嚴略疏刊定記卷第十﹝本末合﹞﹝盡第五地﹞

第二地中二。先略料簡。後正釋文。

前中二門。一釋名。二來意。

前中成惟識第九云。具淨尸羅。遠離微細犯戒垢故。名離垢地。十住毗婆沙云。行十善道。離諸垢故。攝大乘雲。由極遠離犯戒垢故。世親釋云。性戒成就。非如初地思惟護戒故。無性同世親。瑜伽同攝論。

二來意者有三。一此經論云。如是已證正位。依出世間道。因淸淨戒說第二菩薩離垢地。釋曰。已證正位者。初地也。依此出世修三學行。戒最居先。故次說此。二前地創證眞如。猶有微細悞犯戒障。不能性自不待思擇護持淨戒。要至此地方能故。三前施。此戒。義次第故。諸門分別廣如別章。第二依文正釋中三。一偈贊請說分。二爾時金剛藏下正明本地分。三爾時金剛藏欲重下重頌分。

初中五頌分二。先三頌述眾度聞前地。於中。一心喜。二身踴。三語贊。後二頌明解脫月正請後地。一知眾樂聞後地。二正爲請。

第二明本地分中二。初論主約淸淨戒。明其地行。後佛子菩薩住此離垢地下。顯其位果。前中二。先辧發起淨。後佛子菩薩住離垢下。明自體淨。趣地方便生後地中三聚淨戒。名發起淨。三聚淨戒地中正行。名自體淨。

前中三。一結前舉後。二何等下正列十心。三菩薩以此下結行功能能入離垢。初中三。先結前。次欲入下舉後。後當起下勸修趣入。二正列中二。先徵。後列。列中初一總。餘九別。若通科之。初六攝律。次二攝善。後二攝生。總云正直者。性自離惡。淸淨成就。此於三聚發起方便中。爲初本故。列之居首也。列中一柔耎者。不雜無記不善。持戒惟善性故。二堪能者。能受他惱故。三調伏者。善守諸根。不令悞犯。猶如良馬性調伏故。復正地中不待守護。性自不悞故。與此別。四寂靜者。不髙己持。不賤彼犯。離髙下散動故。五純善者。他惱不壞持戒之心。如純眞金。𨿽遭打練。色不失壞。斤兩固存。六不雜者。一向進求。不暫厭足。又惟修遠離行。不雜童蒙故。七無顧戀者。不眷顧生死中豪貴勢要。而持戒故。若爾者。回向品說。彼云何通。彼爲眾生。此依自說。如後句。八廣者。大悲利物。受生三有。願盡來際無竟期故。九大者。大智處有。隨而不染故。

第二大段自體淨中。三種淨戒。卽爲三段。一攝律儀戒。論名離戒淨。亦名正受戒淨。二復作是念下明攝善法戒。三佛子十不善業道下明攝眾生戒。就初中三。初總標戒所依地。二性自下別顯遠離十不善業。三佛子菩薩摩訶薩如是下總結。初中云住離垢地者。具釋如章。二別顯中。離十業道。卽爲十段。

初段中二。先總。後不畜下別。前中云性自等者。隨修此戒任運成故。列中三。一因離。二於一切下對治離。三是菩薩尙不下果行離。初中二種。一離受畜因。二不壞不離起因。前中於緣名因。如十因中相應等。此中刀杖藥咒等。是損命因緣。皆不受不畜。名遠離。後起因中不懷等者。此中三。一離瞋殺。謂於怨家不懷怨恨故。二離癡煞。謂有羞恥故。崇賢人。重善法故。輕暴人。拒惡法故。三離貪皮肉等殺。謂恕物同己。愛命怖死。此惑同初。仁是慈忍翻瞋心故。二對作離者。此對治卽離。不同因離等。於中二。先總舉所對境。後常生下別辧。辧中二。初云利益者。是安隱心。謂以善法教化令住善道。及修涅盤因故。後慈念者。是慈心。謂令得人天報乃至得涅盤樂果故。此上二種。是於因果。不顚倒求故。離邪癡煞生祠祀等。三果行離者。攬因成煞故名果。捨此所作名離。於中二種。一微細心念害。二何況下粗重身行惱害。此以細況粗。細念猶無。況有粗行。此中粗行有五。一身謂於他故。二事謂眾生故。二想謂起眾生想故。四行謂以重意故。五體謂行煞害故。梵本中云。彼菩薩尙不起微少惱想。何況廣大。

第二離盜中二。先總。後菩薩下別。前中如前別中三離。名字同前。初因離。二於他下對治離。三若物屬他下果行離。初離中云於自等者。此菩薩具無盡財。爲離盜因故。此何不說離起因耶。有二義故。一準前可知。略故不說。二卽此句中具二因故。謂一具外財故。離初因。二內知止足不起貪故。離後因。論經云自資財滿足故。二對治離中。於他等者。他有二種。一他身。二他世。於他身慈恕。治瞋心損壞他財。由今不損他財。令自當來得不可侵損財也。三果行離中。有粗細二行。先於屬他物乃至艸葉。不起盜心。是細行離。後何況下粗行離。以細況粗。顯離極故。

第三離耶淫中。先總可知。後菩薩下別中三。初因離。二不求他下對治離。三於他下行果離。初中離不足因。妻有三種。一示同事妻謂此地攝報作輪王身。自妻第一故。不求餘人妻。二得法喜妻。謂法味稱根。身心徧悅。不求二乘人所樂法故。云於自妻知足。三梵行樂妻。謂此菩薩。梵行具足。身心常安樂。不求世樂故。如有頌言。持戒最爲樂。身不受眾苦。睡眠得安隱。窹則心歡喜。二對治離中不求他者。他亦二種。一他世妻。謂菩薩修戒不求當來人天得多妻果故。二他人妻。後當說。三果行離中二。先約身。顯無粗犯。後尙不生下約心。明無細犯。前中三。一不正。二及爲法下非時。三況於下非處。初中五。一他妻妾者。是不共護女。惟夫護故。二他前護女者。是共護女。謂無父母諸親共護故。三親者。有父母護故。四族者。髙勝族望護。非下族迮故。五媒定者。謂己受他財。乃至許致要談故。智度十五。多同此說故。彼云若女人父母兄弟姊妹夫主兒子世間法王法守護。若犯皆名邪淫。二非時中。準智度。有三非時。一修梵行時。縱自夫妻。若受八戒時。二婦人懷孕厭本習時。三乳養時。今此名故惟說法護同彼初一。後約心明離細犯中。以細況粗。謂內心尙不生微細染念。何況外相身行粗受。三非處者。謂口隱二道。況於者有二義。一謂於五護三非時女。正處尙不起染心。況於如是女非處從事。二謂於彼五護三非時女。正處尙不從事。乃至不起染心。況於如是女非處從事。此卽以正處。況非處。亦是以輕況重。以正處犯者是等分煩惱。非處犯者多貪煩惱。非分理故。輕尙不犯。何況重犯。若不爾者。況字無從。又此非處。亦是約身。離粗犯故。不爾此應不離染心。上來三戒約身業說。三中初後境惟有情中。一通於淸非情境。

第四離妄語中先總。復菩薩下別。別中二。先對治離。後乃至下果行離。此中何無因離者。以對治離中實語等離妄語之尋伺。是因離故。就對治離中。實語者依心說故。眞語者不虛妄故。時語者隨時方便故。此有二義。一知時發言。如法師知時等。後當具顯。二爲護正法。爲救眾生。設言不實。事成利益。非妄語故。亦是時語。如涅盤二十一云。佛爲諸梵志。將佛說無我而是斷滅故。佛告言。我說眾生皆有佛性佛性是我。彼聞獲益。然則佛性豈是彼於所計我邪。𨿽卽非是。然非妄語。法華經三車誘諭。理亦同此。菩薩持戒。本欲安生。若護妄語。不護眾生。是凡小戒。非菩薩也。若由妄語。能脫物苦。設入惡道。歡喜願入。如是持戒。非二乘測。二果行離中。亦以細況粗。細中云不忍作覆藏語者。論云覆見忍見。大婆沙云覆相妄語名爲覆見。覆心妄語名爲覆忍。得本見前事。實生見想。誑言不見。此覆己所見。又實不見前事。妄生見想。誑言不見。於事𨿽實。於見有違。故名忍見。此忍已見故。知不知等準之。

第五不兩舌中。先總可知。後菩薩下別中二。先對治離。後不作下果行離。前中二。先離離間心語。後未破下明離離間差別。前中二種。一由欲令眾生和順故。離離間心語。不將此語向彼說等。二由欲令眾生安樂故。離惱害心。不將此語向彼說等。復離離間差別中三。一離離間身。二離離間心。三離離間業。此亦卽是果行離。初中二種。一先未離間者不令離間。二先已離間者不令增長。二中亦二種。一未離間者不欲樂其離間。二已離間者不喜其離間。不隨喜故。三中亦二種。一細。二粗。細者如實傳。粗者不如實傳。謂於兩處有實相毀語。尙不傳說。何況加減傳不實語。

第六離惡口有二種。先果行離。後常作下對治離。前中離十七語。先列。後如是下結離。前中分四。一初四語語體粗鄙。二次四語約對面。不對面。對面鄙惡庸賤。不對面亦爾。或對面庸賤。不對面庸賤等。三次三語語能違行。前二違他行。後一瞋惱違自行。最後六語能違情。於中前五。翻喜生瞋。復一違樂致苦。就前五中。未起瞋者能令生瞋。令聞時不愛憶時不樂。胸心閉塞故。聞時不愛故心火燒。憶時不樂故心熱惱。後一能令己有同意樂事自身失壞。令他生壞。他聞背已。失同友故自壞。彼失我故壞他。後結可知。後對治離中。作十種語。同前分四。初一潤澤對前果行中初四語。二次二對。前第二節

四語。三次四對前第三節

三語。可樂聞對前不可樂聞。聞者喜悅。對前聞者不悅。善入人心風雅典則對前瞋忿。四次三對前第四節

。於中前二。翻嗔生喜。後一違苦致樂。或總通二第七不綺語中。先總顯往可知。後菩薩下別。別中二。先對治離。後是菩薩下果行離。前中八語分三。初二教化語。化令生信。二次三教授令起行。三後三教誡勸成徳。初中發言再覆不縱猝暴故。言合時宜自他不損故。次教授中。無倒故。有義利故。授法令行故。後教誡中。準地持。此開爲五句。初一是彼第二有罪者制故。二是彼第一無罪者聽故。三隨前制聽有缺減者。如法舉故。四數數犯者。折伏與念念卽是此籌量故。五有實徳者。稱贊令喜。卽是此決定稱實贊故。後果行中。以輕況重。可知。上來語業四戒竟。

第八離貪欲中。初總可知。後菩薩下別。別中惟明對治離。上身業中具顯三離。次語業中具治果二離。今此意業。惟一治離者。有二義故。一文影略故。二此貪等是業道本。更無所依故。非果故。不可對之更立異因故。無因行以非果故。離此貪等。不名果離。以無因故。不可除之說爲因離。文中三。一他財物者。是事簡非己物故。二他資用者。是物體簡資與用別故。資是衣食可以資身。用是所用。謂金銀等。三不生等者。是行差別。謂始欲名貪。次希得屬己名願。後往取名求。悉治離之故。皆云不也。

第九離瞋中。先總可知。後菩薩下別。別中三。一初六句治瞋心。二永舍下離瞋障。三常思下對治行益。初中一切眾生者。總明爲對治六種眾生。一於怨讎多瞋故。起慈對治。二於惡眾生應危害之故。起利益對治。令修善獲安。三於貪不足順緣者。起哀湣對治不與樂。四於苦眾生違緣逼者。起令脫得喜對治不拔苦。五著樂眾生。以出世法。調潤對治令捨。六於發大心眾生。起攝受對治故。二治離障中。永捨瞋恨怨害熱惱者。此對前慈等六種所治障說故。然惱是妄想。欲令他惱故。熱是妬忌。他勝己心熱故。準論經。此文應回前後。一於未生怨者能生。已生者隨順增長。二未生親者令不生。已生者令不增長。三於自身中善法。未生者令不生。已生者令滅。四於不善法。未生者能生。已生者令增長。五於他身中不愛事。未生者令生。已生者令增長。六愛事未生者令不生。已生者不念隨順。不起隨喜相順之念。於中一約怨生長是瞋力。二約親不生是恨力。三約自善不生是怨力。論經名垢。四約不善生長是害力。五約他不愛事等是熱力。論經名妄想。六約愛事不生等是惱力。論經名垢。此六望前能治。六種通相而說。非一一別屬。遠法師攝爲三對。初二以己對他。明瞋恨怨之與親望己說故。次二惟就於己。釋其垢害。後二惟就於他。彰其妄妬初對中生怨爲瞋。敗親名恨。未怨生怨已怨令增。此是瞋也。未親不生。已生不增。此是垢過也。不善法未生令生。已生令增。是害過也。後對中苦他爲妄。壞樂名妬。於他身有不愛事。未生令生已生令增。是妄想也。苦者。是他不愛等欲令他苦衰敗劣已。倒惑之甚。過中最重。偏名妄想。於他身中。所愛之事。未生不令生。已生不令增。是妬過也。三對治行益中。常思順行仁慈佑益者。謂一切時思念眾生。隨順行仁慈。與眾生福樂助益也。

第十離邪見中。總句不言性離者。影略準前故。菩薩下別顯中。依正見有七種。分三。初四見對梵行求眾生說。次二見對欲求眾生說。後一見對有求眾生說。就初四中。一菩薩住正道者。心住大乘故。此對治二我見。二不行占卜者。對治虛妄分別見。此治邪見。不信因果信占卜妄分別故。三不取惡戒者。治戒禁取見。謂受外道烏雞等戒。非善防過。名惡戒。執取惡戒爲淨。名惡見。四心見正直者。此治見取。謂外道執己邪見爲正見。此卽非正謂正故。次二見對欲求眾生者。一云無誑者。對治覆藏見。謂於追求時。藏過顯善。求利養故。二無誑者。對治詐現不實見。謂無實徳詐現有故。後一見對有求眾生樂著三有不能於佛法僧起決定信。今此治彼非淸淨見故。雲起決定信。上來第二別顯離十不善業道。護持十善業道竟。

第三總結中二種護持。一數圓滿護持具持。十戒不缺減故。二時相續護持。常無間斷故。上來第一明離戒亦名攝律儀戒竟。

自下第二明攝善法戒中二。先別顯行相。後如是方便下總結勸修前中四。一明知。二是故我當下明願。三佛子此菩薩摩訶薩復作下明觀。四是故我今下明行。

初中文二。先明知者果處。於此句中。更開出一句依身生苦。後明知者因。菩薩自離無因他因。知眾生亦爾。謂墮惡由不善故。非無因也。由十不善墮惡故。非他因也。

二願中文三。一牒前起後。謂依眾生不能自離惡行者果起願心欲救故。云是故我當自住等。二何以下徵。徵意云欲救眾生。卽須往拔。何以乃卻自住善故。三若自下釋。釋意如文易知。

三觀中文二。先思十不善墮惡道。是所治障。復十善業道下明五重十善。是能治行。前所治十惡。具如別章。後能治五種中。一人天可知。二聲聞十善中文三。初總標。次心狹下別顯。後成下一句總結。初中云智慧修者。實相觀相應。乃成上品故。謂總觀十惡及人天十善。具四諦理故。苦集離是滅。能治苦集是道。又迷眞實義愚是善道苦集因。離彼愚是滅。能治彼愚是道。卽眞實義智也。善惡道𨿽殊。同是苦業諦。無差別也。次別中四句。初有二義。一性因。本性狹劣故。二習因。謂宿習狹劣故。狹劣謂但爲自身修善根是微少故。若存五性。則一因差別。先性後習。若不存五性。則二因同一。先習後成性故。今經意不存五性。故惟說習。二怖等者。厭患生死故。三闕等者。捨眾生故。四從等者。從師學故。若依論主。分此句爲二。謂從他爲一句。聞下爲一句。聞聲謂念我眾生等但有名。從聞此聲生解。證人無我。不能證法無我。後一句結名可知。三緣覺十善中三。初總標。次不從下別辧。三成獨一句結名。初中治淨乃成上品故。別中三。一不從等者。不假佛菩薩說法。惟自覺故。二大悲等者不樂說法利眾生。亦無巧說法習故。三悟解等者。觀深細緣生境行故。論名少者不依教故。深細者自覺故。後結名可知。四菩薩十善中文三。初總標。次心廣下別顯。後成菩薩下總結。初中治淨故。乃上品也。別中八句分四。一因集。二用。三明力。四地。前三句各一。後五句合一。前各一中。初云心廣等者。此有三義。一依一切善根起行故。二依一切眾生利益行故。三大乘心廣無量故。此三釋因集。謂自行他行行體也。二具足等者。謂見諸眾生習行苦因及受苦所起悲湣故。依彼眾生利益。是菩薩用也。三方便等者。謂四攝法是善行力。攝眾生故。復五合一中。初發生等者。初地是初阿僧滿處名淨深心地。發十大願故。二不捨等者。是第八地第二阿僧祇滿處。名不退轉地。得寂滅行已。不捨解脫。以不住大寂法界故。三希求等者。是第十地第三阿僧祇滿處。名受大位地。是故求證佛廣大智。受大位者。受灌頂位也。四淨治等者。菩薩地淸淨斷二十二愚故。五波羅蜜淸淨除諸蔽障。淨三輪故。此後兩句。論經。攝入第三希求句中。後一句總結可知。五佛十善中文三。初總標。次一切種下別顯。後一切佛法下總結。初總可知。別中二。初一切種等者。所有十不善業道及習气皆滅。得一切智故。二乃至證十力無畏者。超諸功徳直至說十力無畏。故云乃至。力無畏有二義。一降魔摧外力自在故。二捨二乘劣力不自在故。後一句結可知。上來第三明觀竟。

四明行中二。先牒前起後。顯自具行十善。後應令下明令他具足淸淨。古徳釋此文。有二義。一近望佛善以結求心故。論名無厭足。二上旣通觀善有五重。今乃結已應行十善。惟求佛善。後如是方便下總結勸修可知。問向來五重十善與前律儀戒何別。

答前望止惡。今約作善。故分二位。問十善翻十惡。十惡旣惟一。十善何得有五重。

答善惡相翻。亦應是一。但以十善通世出世四位。故有五種。十惡不爾。故不齊也。問十善旣五重。所翻十惡亦應爾。

謂人天十善。翻惡道十惡。聲聞十善翻人天十惡。乃至如來十善翻菩薩十惡邪。答不爾。謂翻善之惡。違理損物。不善相粗。不通上位。故惟一也。反惡之善。順理益物。福隨於智。乃通上位。故有五種。是故五位所離惡同。故惟一種。所成善異。故有五重。此卽止同作別故。此地是菩薩十善。尙異二乘。況同凡位。若約寄言。亦攝凡位。攝善法戒竟。

第三攝眾生戒。亦名利益眾生戒。亦名饒益有情戒。中文五。一顯智。謂善知眾生苦因果故。二是故菩薩下明願。謂依智起願。願爲眾生自修善故。三自位下明行。謂依願起行。如誓修故。四佛子此菩薩下明集。謂依行攝生悲爲益本故。五作是念下明集果。謂依悲成正攝生行故。

初中三。初總明苦因。二於中下別顯苦果。三佛子十不下總結。初中𨿽於一境上。復是一人心造罪。乃成上中下者。此由造時心異。成此差別。自余別境別心成差別者。蓋不足論。今就細說。名時差別。問雜集等皆說畜下鬼。此何別邪。

答依正法念經。三惡趣各有邊正謂。大海下無間等八大是正。在鐵圍山等諸處者名邊。其鬼趣如波吒迦鬼鑊腳鬼鬼子母等名正。若在人間遊行者名邊。其畜生如熱沙龍苦等名正。若在人所畜養等名邊。然此三趣地獄邊正。望於鬼畜。一向苦故。更無異說。若邊鬼望正畜。則畜重鬼輕。斯經就此而說。若正鬼望邊畜。則鬼重畜輕。雜集等約此而說。各據一義不相違也。

二別顯中。論名三途報。爲報果。後人中受殘報。名爲習气果。雜集論等名三途報爲異熟果。人中受殘報爲等流果。等流中開出感外報。爲增上果。今用自論釋兩果。並取雜集等釋增上果。初報果者。正讎前因。名爲報故。十相無異故。皆言同墮三道。不更釋也。後習果者。正報殘餘其猶習气。十相有異故文各別顯。於中初煞內云短命等者。由本煞時命未盡令他相續受苦故得多病。由令他壽命不相續故得短命。亦本將被煞時怖畏。及死已皆無精光。感外器資具等之少光澤。二盜中。由本令他財少故。用不得故。貧窮及共財不自。若增上果。感田苗遭霜雹。損耗他財故。三邪淫中。由本令他妻不貞故。亦由令他妻不隨夫意故。外增由污穢他身。居塵坋處。四妄語中。由本於他作不實語。感被妄說有惡。又由誑感外增上。由口出覆藏之言。外感應須蓋覆之气。五兩舌中。由本令他分張故。令他相惡故。外增上。由出不平之言故。六惡口中。由本口出他不喜聞語故。由欲與物競方出惡言故。外增上。由語粗惡。感咸鹵磽確下惡田土。七綺語中。由本綺錯之言。惑他不令解。今感發言於他他不領受。又感不分明。亦由本不令他解。增上由變正成綺故。感外時候乖變。八貪欲中。由本常求欲事故。感不知足。又多求欲境故。無厭。外增上由本多貪。感果實鮮少。九瞋恚中。由本不忍他善惡故。又由惱害他故。外增上。由本惱害於他。令不安隱。所感果實其味辛苦。十邪見中。由本愛樂邪眷屬故。又由愛樂不正理故。外增上果。所感果實其味辛苦。或全無果。邪因苦報故。無利勤苦。故。

三總結。云無量無邊眾大苦聚者。明差別果習气果總別合觀故。

第二明願中二。先牒前起後。謂前智知已。欲依智發願故。云是故等。復我當下正顯願。前中二。先願離不善。後以十下願愛樂善。

第三明行中二。先明自修行。後亦勸下明依自行成攝生行。此依智願起也。

第四明集中。依增上悲。念眾生故。生十種心。文中二。先總標起。後由生利益下別顯。此十心復爲八種眾生。初利益心者。論經中是第一心。謂於外道眾生欲令現信佛法故。二安樂心者。於苦眾生。欲令樂具不盡故。三慈心者。於怨增眾生。不欲加報故。四悲心者。於貧窮眾生。欲令遠離彼苦故。五憐湣心者。於樂眾生。欲令不放逸故。六攝受心者。是論經中第一安隱心。謂於惡行眾生。欲生住善行故。攝受安隱。語異意同。理無違故。七守護心者。於同行眾生。欲令不退轉故。八自己心者。於一切攝菩提願眾生取如己身。是諸眾生卽是我身故。九師心十大師心者。觀彼眾生乖大乘道者。敬之如師。集進趣集具功徳者。重之如大師。

第五明集果中二。先別明攝生。後佛子菩薩如是下總結。前中救攝亦有十類眾生。文相有二。先舉所化。後明能化。前集中爲分釋十。以寄前十種眾生。以釋差別。今此十類。一一生所皆有。如前十心救拔。論分爲四。初一明他顚倒眾生違理乖境故。二又作下五段。明化欲救眾生求外五欲故。三又作下兩段。明化有求眾生求三有中果故。四又作下兩段。明化梵行求眾生妄求出道故。今依論判攝十爲四段定。

就初中二。先舉所化。後我應下明化益。前中三。初至邪見是總。次惡慧下別。後惡道下結。初總云邪見者。顚倒推求非淨謂淨故。別中惡慧者。論經名惡道。按梵本中。意云未那。慧云未底。聲勢相近。字形相似。故致謬爾。今依慧爲正。此卽妄推有我淨也。惡欲者。妄謂無常無樂。法以爲常樂故。後結云惡道等者。皆非正路故。稠林者。謂煩惱使多而難分故。後明化益中二。先云令住正見者。通顯治前邪見邪四倒。後云行眞實道者。治前行惡道稠林。

第二明化欲求眾生五中。初明化受不共財眾生。有二種。一於現五欲受用生過。此約受果時。二於未得五欲時追求起過。此約因時。前中三。一受不共財者。謂己得之物不與他共。於費用時。起瞋過。二受無厭足財者。求時無厭生貪過。三受貯積財者。貯而不用。順生三毒。增於癡過。就初中二。先明過。後我當下明治。前中二。先明斗諍於言中。後瞋恨下明對怨於心中。亦可分別。彼我一句亦是心中也。能治中爲治瞋故。令住慈也。

二明化受無厭足財眾生中二。先所化。後我當下明能作前中二。先貪取等者。明貪於心中。後惟求下辧於身口中計秤妄語等方便侵奪。後能化中。住淸淨等者。令彼眾生隨順對治淨三業正命活故。

三明化受貯積財眾生中。先所化有二。初明因貯生三毒。後種種下明結過屬癡。論云因體過等。釋經因字謂貯種與貪爲因故。下別釋。彼染著故者。解貪也。散用起瞋者。釋瞋也。彼寶玩等。釋癡也。數爲下釋結成癡過。謂不見火燒。不求對治。後能治中淸涼處是涅盤治前大火。上來三門。是化起煩惱眾生。下二門。化造業眾生。謂追求生過。於中二。初明追求現報造諸惡業。後明追求後報造有漏善業。

四明化追求現報習諸惡行眾生中。先所化有四句。一爲愚癡等者。是無明覆心過。謂由無明迷不見現報是苦。妄生樂想。求此妄樂。造重罪業。又不知此罪當受大苦。二入翳下是增惡遠善過。謂由此迷異熟愚故。造三惡道業。論中是愚癡因等者。下釋此第二過文。謂依癡起貪瞋等使滿足名癡。爲使之因。言善行障。卽是遠善。令離無流智順處故。不善行是造惡業。三失智慧下明受至大對過。此卽受苦報過失。論釋云受此業因。納果名受。到果名至。所受苦多有對礙。故名對。對極名大。又大對有二種。一受彼苦身。二至彼苦處。四行曠野下明多作罪因過。此卽增邪見過失。論釋云由多作罪因。於臨終時。見惡報相。心生悔。𨿽見其罪相。不能集彼正見對治。後能化中三。一化令得無礙淨眼。二由得淨眼。見法如實相。三由見法如實故。不隨他教。以見一切法惟自心故。

五明化追求後報習行善行眾生。謂由迷眞實義愚。造福不動業。求當來人天報故。先明所化中九句分三。初在於等者。是險道自體。謂善根旣少令人天報危。易可顚墜。名爲險道故。次將墜等者。是險道障礙。於中有七句。一求出。而隨順世間。墮三惡趣故。如世險道臨危故。二入惡等者。入苦果网中。妄生樂想故。如世險道有藤葛縱橫幹蘭難度。謂於五欲境。妄謂爲實。句畱難出故。三爲愚癡等者。黑暗稠林所覆。因彼癡使所覆故。爲說苦因而不覺。如世險道有稠林遮障道路。生死中癡暗所覆。不見苦因故。四隨逐等者。隨逐虛妄道行顚倒行故。如世險道多有惡獸等徑欲進反回。生死中邪法滿世。欲進乃回故。五譬如等者。盲冥得果貪著愛欲所盲故。如世人在險道復無眼錯行謂正。凡夫無慧目。著人天樂。癡愛覆心故。六非出等者。是希涅盤乃趣異處。謂梵天等梵世間等以爲出世正見。如人在險難處迷道誤入余道。此生死中欲求涅盤。誤求梵天正報梵世依報。言等者。等上三禪四無色等。彼並謂爲涅盤故。七入魔等者。怨賊行魔境著諸欲。劫功徳盡。令不集故。如人在險難處恐賊侵擾難得出離。生死中亦爾。五欲惡魔干擾。五妙欲是魔境。貪等是魔心。貪著名隨順。已有功徳劫令盡。未有功徳不令集。名惡賊。上來初一次七八句。古人將配四諦。亦有少理。在論無斷。不煩彊立。後一句雲遠離佛意者。明險道失。論經有三句。此中惟有一句。明作善智識地。謂失出世善法。若起順佛心。名爲佛意。違背名離。上來三段九句總明所化了。後能化中二。先拔出等。治前險道自體。後令住等。治前障礙及失。上二門明造業差別竟。上來五段。總明第二大段化欲求眾生竟。

第三大段明化有求眾生中。有兩段。一道差別。謂五趣流轉過。二界差別。三界系閉過。

前中二。先明所化。後我當下明能化。前中初句總顯。後入欲下別辧。總中沒在大河過。謂五趣漂溺煩惱瀑流。如大河水。求有沒中。是其過。別辧中十三句。論攝爲三。初煩惱是五趣河體。二處多損害名起難。三離出世道名失。又初名惑體。二明障道。三失善友。初中五。一入欲流等者。顯貪深且多。以是大河具四流故。二生死等者。往反旋環隨流不斷。煩惱常行故。三愛河等者。愛水所沒故。愛比余惑。流轉力勝。故偏得名。四滿馳等者。漂急故。如渡流水。水緩則易出。急則難過。煩惱緩聖道可生。若無間起惑。聖道難發。不暇觀察。無對治故。五爲欲覺等者顯廣。渡如河水。若狹𨿽急猶可渡。此旣多起惡覺故難渡。亦如河無毒虫則易渡。此有惡覺虫害故難出。

次身見等者。自下明第二起難。有四種。此卽第一。謂執著我我所窟宅。不能動離故。二將其等者。先捨欲已還復轉入欲念中故。三於所等者。於受用時求欲等樂著故。上二是愛。一於種子不滅還來。二約現行染著故泥溺。四住我等於用事時我等最勝。三種我慢自髙輕彼。最後一種是慢。如人在河水有四事難出。一彼執住。二被回流。三爲泥溺。四滯枯洲不到彼岸。謂愛令心下諭河深流不證涅盤山也。慢令心舉諭陸地燋枯法水不沾也。論舉我等。等取三種。如下三地中一我慢。二大慢。三憍慢。初是於下自髙。二於等自大。三於上不恭。後安六處等者。

自下第三明失也。於中三。一無出意失。二無救失。三異處去失。此卽初也。謂善道中無出離心故。二無善救等者。處惡道中無人濟拔。三無能等者。生諸難處不值佛世。

後明能化中二。先於彼等者。明起化心。後以諸等明成化行。行中四。一令無等者。離苦果故。二離染著。離苦因故。三寂靜者。令得涅盤故。四住於等者。令得菩提故。

後明界差別中。先所化內三。初總。謂處三界。如在牢獄難出。次別中五種過隨逐。一苦事。二財盡。三愛離。四者縛。五障礙。此示五難。一多諸等者。無病難。多諸病苦妄想愁惱故。二常懷等者。資生難。於愛不愛事中。憎愛所縛故。三自生等者親難。親愛壞憂悲增長故。四貪欲等者戒難。𨿽生色無色中。暫離犯戒。不免戒行相違。愛欲使縛故。五無明等者見難。得世間智彼相違。無明使覆蔽故。後能化中令彼永離等者。有二種。一治前難出。二治前系閉。上來兩段。明化有求眾生竟。

第四大段。明化梵行求眾生中。文有兩段。一化邪梵行求。令捨邪歸正。二化正梵行求。令捨小入大。

就前段中二。先明所化。於中七句分三。初一句總。次五句別。後一句結。初總云執著於我者。是取我相過。此是余見根本故偏舉。通俱生分別也。次別中五句。一於諸等者。彼諸眾生欲趣涅盤城。以有我故。於五陰捨不能動發。二依六處等者。依持我想。欲起涅盤。虛妄我見。住六入聚落。三起四倒等者。欲行正道。以顚倒故。行彼耶道。四爲四大等者。受三八等苦。厭之欲離不得。恆隨身。五五蘊等者。陰怨隨逐不相放捨。後一總結。云受無量苦者。常爲種種諸苦隨逐。此亦是外苦也。後能化中二。初令住等者。令住道諦。治前執我相。後所謂下令證滅諦。治前別中五句過及結句中過。

後明化正梵行求同法小乘過二。先明所化內三。一其心等者。是不樂大因過。謂於多眾生應作利益。而乃懈怠不能廣度。二不行等者。是依小乘心願過。願小乘故。上二是求心過。三𨿽欲下是修行過。謂不定聚眾生。實有大乘出離之法。而反樂修小乘行法故。是其過。後明能化中二。初云令住等者。治前小乘心願過。謂令住微妙無上佛法廣大心故。後云廣大等者。治前修行。謂依持戒行故。得此戒力。能作善法。善巧起諸善行故。依持戒行著者。謂依前持律儀戒攝善戒起。此攝生戒力。論名依持戒行。得此戒力。是故能作善法。善巧起攝生善行故。云廣生大慈悲心。梵本中云。菩薩如是成就戒力善能增長慈悲之心。上來兩段。明化梵行求眾生竟。上來十段。攝爲四段。總明集果竟。上來智願行集集果等。總明第三攝眾生戒竟。上來第二別明三種戒竟。

自下佛子菩薩下。總結可知。上來三戒明地體了。

自下第二明位果中三。果名同前地。初調柔果中三。一調柔相。二佛子此菩薩下明別地行相。三佛子是名下結名。

初中三法諭合也。法中三。初見諸佛爲練行緣。二於諸佛下明能練行。三是菩薩下明所練淨。能練行中二。先供佛。後於諸佛下受法。以戒地受十善法。論云有者同者。調柔等三同前地故。無者應知者。應知者。應知無發趣果。此中勝事者。調柔中勝過前地故。三所練淨中。謂於多劫。離慳嫉破戒垢心。成就施戒淨等諸勝事故。此地二戒俱性成淨。前地戒未性淨。令施亦未淨。若爾何故前名施增上。彼望前爲上。今至此轉勝。然諸地行有四義。一就別顯異。初地惟檀。乃至第十惟智增上。二辧勝過劣。初地檀勝。二地菩薩勝。三地三度勝。乃至十地十度勝。皆是以後兼前故。後勝前。前不兼後故。前劣於後。三約實行修行。一一地中皆具十度。四約證理行。惟平等平等非一非多。下諸地準之。諭及合中並可知。二別地相中離口四過故。兼愛語也。攝報果中金輪過前。前百此千者。瑜伽云當知威力過前十倍。餘如前地及論可知。

第三大段重頌分中。有十五頌分六。初一頌。頌前十種直心。二有二頌。頌律儀戒。三有二頌半。頌攝善法戒。四有四頌半。頌攝眾生戒。五有四頌。頌調柔苦果。六有一頌。結嘆所說。第二地竟。

第三地中二。先略料簡。後正釋文。

前中二門。一辧名。二來意。

初中。成惟識第九云。成就勝定大法總持。能發無邊妙慧光故。名發光地。釋曰。勝定卽等持等至。大法是教總持是聞持。念慧爲體。妙慧光是聞思修。謂由總持。治忘失障。能發緣法聞思二慧。及發依定緣法修慧。此地能發如是妙光。從果名也。金光明云。無量智慧光明三昧。不可傾動。無能摧伏。聞持陀羅尼。爲作本故。名明地。攝大乘雲。由無退轉等持等至所依止故。大法光明所依止故。名發光地。世親釋云。由此地中與三摩地三摩缽底。常不相離。無退轉故。於大乘法。能依光明。名發光地。無性釋云。靜慮名等持。無色名等至。或等持者心一境性。等至者正受現前。大法光明所依止者。於大乘法。得智光明。此地是彼所依因故。名發光地。解深密及瑜伽意同攝論。顯揚云證得靜慮三摩地蘊大智光之所依止。十住毗婆沙云。展轉多學爲眾說法。能作照明。故名明地。智度論名爲光地。仁王經名明慧地。十地論如前釋。

二來意者。有三。一前戒次定義次第故。二前位能持微細戒。然未圓滿世間等持等至。及未圓滿聞法總持。爲得此故。故說此地令勸修學。如深密說。三謂初三地寄世間施戒修。前已辧施戒。今此顯修故來也。諸門分別廣如別章。

第二正釋文中三分。一贊請分。二爾時金剛藏下正說分。三爾時金剛藏欲重下重頌分。

初中六頌分二。先三頌慶聞前地。後三頌請說後地。前中三。初半頌總標前聞。次一頌半三業供養。後一頌顯說意。後請聞後地中二。先兩頌諸菩薩請。後一頌解脫請。前中初一總請三地行。後一別請十度行。後解脫請中。贊剛藏說地義。如師子吼。得無畏故。下句云柔和等者。謂此地菩薩得等持等至故。

就第二正說中二。先依論主科前四分。後佛子是菩薩住此發光下明位果。前中四者。一起厭行分。二佛子菩薩摩訶薩住第三下明厭行分。三此菩薩得聞法已下明厭分。四佛子此菩薩心隨下明厭果分。此地修禪。厭伏煩惱。名爲厭地。初入地心修起彼厭名爲厭行。趣地加行起彼厭行名起厭行分。所起地初名厭行分。正住地中修八禪等。名厭分。地滿足故。名厭果分。又四分如次。加行無間解脫勝進四道也。

就初分中三。一結前起後。二何等下正明十心。三菩薩以是下結行入地。就十心中。一淸淨者。依前淨戒起。此趣禪淨深心冠下九句。二安住者。堅住自大乘不捨故。三厭捨者。志求勝法起善方便能厭當欲故。二地滿已趣向三地名求勝法。四離貪者。依現在欲不貪故。上二據當貪未起但可厭。現貪交捨。名爲離貪欲障禪。是故厭離。五不退者。依不捨自乘進行故。六堅固者。依自地煩惱不能破壞故。自地者。此第三地也。遠法師云。是前二地。辧法師云。是四禪四空。並難依也。七明盛者。依等至自在故。謂定根本是通所依。明盛卽是自在異名故。八勇猛者。依禪定自在有力。𨿽生下地。而不退失故。謂𨿽修得上定。不隨禪生。𨿽生散地。不退定心。此明修定淳熟有力自在故云勇猛。九廣者。依欲界生煩惱不能染污故。謂智力旣廣。尙用煩惱。爲佛事故。十大者。依利益眾生不斷諸有故。謂大悲不舍利生。常處有故。三結可知。

第二厭行分中三。初明厭離有爲。名護煩惱行。二見如是下捨狹劣心。名護小乘行。三菩薩如是厭離下明修方便攝行。初中二十句。明觀一切行無常無救。前十句。觀無常。知法體性。後十句。觀無救。就人顯過前中二。先總標所觀說。後所謂下別釋。

前中云如實相者。謂稱有爲法自體觀無常故。論云命行不住故者。謂色心相續。一期分位。剎那生滅故。此卽總相無常觀。

後別釋中。八句分二。先六句。明有爲無常法自體。後兩句明彼法上無常之義。前中前四句。約正報。後二句約依報。前中一無常者。依不護諸惡力橫夭壽。等謂以不避履險喰毒之力。致損命故。此句冠下諸句。謂苦無常不淨無常等。二苦者依身轉時力生三種苦故。謂身命將轉時。其報體念念生滅故。𨿽樂住而不自在。故生行苦。此時與所愛內外別離故生壞苦。正轉報時受力風解形故生苦苦。三不淨者。依飲食好惡力令形色增損。又飲食轉變成不淨故。四不安隱者。依輪回六趣無暫停故。謂不停是不安。不安卽無常故。五敗壞者。依前世間成力滅壞故。謂依成力。得有壞故。六不久住者。依資財無定力能住一主處故。後明無常義中二句。初句云剎那生滅者。少時無常故。謂生與滅俱少時。不常住故。後句云非從等者。自性不成實無常故。謂三世因果無常。皆無自性。不成實。無常。如過去因生現果時。推無能所生故。現在因生當果時。推無去向後。現在法正現前時。推無住者故。是以三世法流轉。卽無流轉轉。以無無常爲無常體。維摩云。一切法不生不滅。是無常義故也。

二明無救中二。先總。後無救下別。前中云又觀此法者。牒前所觀無常行法。今此重觀。故云又觀。後別中分四。初四句約起說無救。次二句約於外受求事中說無救。次三句約老少病中說無救。後一句通顯前九皆無實不可救。就初四中。一無依者。少壯時死未至。望後死至。無告詐依托相救令免故。二與憂者。無常旣至。無能救者。多無憂苦故。謂慮恐死名憂。憂是心法。共心相應。名與憂苦。相續名多。三與悲者。中間同悲故。與義如前。謂生蘊轉壞死相現前。名中間。憂增名悲。悲與心同故。四苦惱同住者。同苦惱事中憂悲隨逐。其力虛弱。轉增熱惱故。謂正死時同苦事中增熱惱也。次二句明於外受求事中無救。初句云愛增所系者。追求資生時。欲所愛事。不欲不愛事。如是妄想愛增常護。後句云憂戚轉多者。受用時中樂少苦多故。謂求得已守護多彼侵害。乃至失命損惱。多於貧窮時苦。後三句約老等。明無救。初云死有停積者。身老時。望少壯。盛色不可復集故。謂老無常。無救令免。二云貪恚等者。於少壯時具三種受。貪等常燒故。謂樂受生貪。苦憂二受生瞋。三受俱生癡。常受三受故。常起三毒火。常燒自善根。不息。是常義也。三云眾患等者。於年衰時。無量病苦增長故。謂病𨿽通老少。然老時增多。故就老說。此病苦至。無救令免。四末後一句。云如幻不實者。通顯前九皆無實體不可救故。謂如幻人𨿽示。老少病相及受求外事等。皆無眞實。無可救故。

第二明護小乘行中三十句。前十句明護小心。後菩薩如是見下二十句。明護狹心。前中二。初總。後見佛下別。總中云見如是等者。牒前起後。謂於一切有爲行。生厭離已。趣向佛智慧。厭心過前。故云倍增。別中十句分二。前五句明依佛智攝功徳大。後五句依佛智淸淨大。前中一見佛等者。神力攝功徳大故。二無等者。無比攝功徳大。無有敵對故。三無量者。大義攝功徳大。廣能利益無量眾生故。四難得者。無譏嫌攝功徳大。希有難得故。五無雜者。不同攝功徳大。諸外道不雜故。後五淸淨大中。一無惱者。離煩惱使苦。得涅盤故。離煩惱使者。離煩惱習。無明不雜故。二無憂者。論經云。無苦。謂苦根本盡。憂悲隨盡故。苦憂在身心異。逼迫義同。隨一盡時。余卽隨盡。皆通無違。三至無畏城者。得涅盤果故。四不復退還者。菩薩至涅盤城。不復退還。五能救無量苦難眾生者。至彼城不退故。而能利益眾生。得世間出世間涅盤勝事。得人天善化。名得世間。三乘法化名得出世涅盤勝事。又福徳名世間。智慧名出世。此二同是涅盤勝事。以見此益。菩薩求之也。

後獲狹心中。初十句起悲。後十句救度。亦可前十悲心。後十慈心。前中二。先牒前起後。舉數總標。謂見佛智勝益見有爲多過故。於眾生哀湣。後何等下正顯。於中初句是別中之總。余是別中之別。言孤獨無依者。論云無救。救卽是依。眼目異爾。世間無父曰孤。無子曰獨。今此則一切眾生皆佛之子。遠佛慈父曰孤。無善心子曰獨。由此孤獨苦無依救故可湣。此句徧在下諸句下。別中九句。初二依欲求眾生。次三依有求眾生。後四依邪梵行求眾生。初二中一云貧窮等者。求財無厭。常懷不足。名貧窮困乏。二云三毒等者。於他資財。求無止息。名三毒火然。謂初求生貪。散用生瞋。貯積生癡。三毒燒心名火然。次三有求中。一諸有等者。系在苦果未免故。二煩惱等者。苦因未斷故。三不善等者。無善觀爲對治故。後四邪梵求中前三小乘。後一外道。初一無善等者。不求大菩提因。惟樂小善故。二失諸等者。不求大果。妄取小果。恃爲究竟。增上慢故。三隨生等者。不求大涅盤界。𨿽入無餘依涅盤界。乃是三昧住寂。猶有三餘。無明住地惑。無漏業變易生死。由隨此轉。名隨生死流。後一求外道過。妄行邪法。怖眞涅盤。後十句明救度中二。先牒前起後。總明度心。後作是念下別明度心。前中謂見眾生多苦。起精進行故。別中初一是別中總。總明救度心。後九是別。分三。初三除三障。顯度處。次五授三學。明度行。後一令苦滅。是度果。就初三中。一脫彼業結。二淨彼惑染。三度彼苦報。次五中初二授三學。後三授法利益。前中一云應著等者。勸之置持戒處故。二云安住者。勸住定慧處。令安住故。定慧合此一句內者。以前地戒成就分戒別辧。後地明慧位未至故。慧從定說。故合云爾。論云三昧地故定慧合說。後三句中初二。約戒。後一約定。前中初云歡喜者。謂受戒者。令除戒疑。信重戒徳。歡喜樂受故。二云知見者。謂彼受戒已。示以持犯。令知見所應不應故。後一云調伏者。約定說。謂定如行。伏於沈掉。引得身心安和位故。後一云涅盤者。度彼令得苦滅果故。

第三修方便攝行中二。先述意。後釋。

前中菩薩因前三種觀故。便知生死多過難處眾生離佛智。有大利益。眾生未得。復念眾生墮在惑業苦中。以何方便。而能拔濟。令住究竟涅盤樂。卽知不離無障礙智。無礙智者。是如來智。智由何生。卽知不離八地已上如實覺起。覺由何生。卽知不離四地已上無行無生行慧。慧由何得。卽知不離三地禪。由何得。不離聞法。是故菩薩先求正法。旣聞法已。靜處思惟。思已起修。入禪無色。依此禪定。觀法無生。起出世慧。依無生慧。起如實覺。依彼實覺。得無礙智。旣得智已。便能拔去出生死。得涅盤樂。

後釋文中方便有五。一起觀方便。牒上三心起後觀求。二欲依如來下明標趣方便。謂標佛慧。顯行所起三作是思惟下明觀求方便。得觀察推求度眾生法。四便作是念下明正知方便。謂佛智能救眾生。乃至知禪。由聞慧得。五菩薩如是觀察下明攝修方便。謂修間法行。攝取正法。

初中三。初牒上護煩惱行故。云如是等。二牒上護狹心行故。云湣念眾生。三牒上護小心故。云知一切智等。論主依此三心。能起後行。故說此三。爲三種因。初一是離妄想因。善厭離一切有爲行故。二不捨一切世間因。湣念一切眾生故。三發精進因。知一切智智有勝利益故。於中知利益勝者能修行彼道故。湣念者。善化眾生故。

二標趣中。欲依佛慧救度眾生者。此三地中方便攝持。以知不離無障礙智。能度眾生故。欲依自當成佛智救度眾生。非但依他佛智也。

三觀求中集上厭離湣念知益三心爲因。起此觀故。菩薩思惟眾生墮惑苦中者。論經中及說業。今此略故。問前救度十心中。欲於惑業苦中救度。今思眾生墮之。以何方便。而求度行。向前已知三學爲救度行。何故今云以何拔邪。答前𨿽知彼戒等度法。然未知用何智慧能授此法。問若爾。前護小心中。已知如來智慧有大勢力。能救眾生。何故今云以何拔濟。答前𨿽見佛智能救。然佛果在當。未可現用。而謂佛智之外更有餘法能救濟不。故云以何方便。此中簡小涅盤同彼化城。非是究竟樂。故云令住等。

四正知方便中二。先牒前起後。後不離下正顯。顯中五法四對。論攝爲三。言五者。一住無障礙解脫智。二一切法如實覺。三無行無生行慧光。四禪善巧決定觀察智。五善巧多聞。言四對者。一從多聞起禪。二依禪起無生慧。三依無生慧起如實覺。四依實覺起無行無生行慧。論攝爲三。初無障礙智說爲證盡。末後聞慧說爲第三。彼起依止行中間。從聞起禪。乃至實覺起無障礙智。攝爲第二起上上盡。謂佛無礙智證中窮極名畢竟盡故。起上上證。畢竟盡者。聞起禪定。乃至實覺起無礙智。名之爲起。起中漸增名爲上上。終窮佛慧名爲證盡故。彼起依上行者。聞慧爲彼起行所依止故。言不離等者。謂救濟眾生。令住大涅盤。要得佛無礙智。方證其智等。名云何得。佛智出垢染名無障礙。徳用自在稱爲解脫。此智要依八地已上。一切法如實覺起。謂此地菩薩於佛所說一切法中。得稱實教理。覺了現前故。一切法有二種。一於三地聞一切法中。得如實覺。謂八地中十無生忍及深行等。二於七勸一切法中。得如實覺。謂八地中無量身等及淨佛土十自在也。如實覺有二種。一稱實性而覺了故。二稱佛所說覺了故。言無行等者。亦有二種。一染淨諸法集起名行。四地已上證空平等。見染淨行不生不滅。以無染行可斷滅故。名無行。若具應言無滅行。略不言故。以無淨行可修起故。名無生行慧。實覺依此故。名不離。一云謂八地無生慧。是無功用行慧。慧任運應用名光。言禪善巧等者。謂三地菩薩修厭行時。卽於中。修起善巧決定觀察智故。禪善巧者。得勝進禪故。決定者。於他四地。決定向故。觀察智者。是自在智慧。非從此後所生智故善巧。多聞謂於所聞法得卽心自性。不由他悟之聞慧故。

五攝修方便中二。初牒前起後。後日夜下正顯。

前中謂先爲救度發大精進。今觀知已倍。於正法勤求修習。修習卽是此求法行。

後正顯中二。先明求法行。後菩薩如是下顯重法心成。前中十句。初云日夜等者。常勤求法。無怠慢故。二喜法者。不爲妬勝喜他求故。三樂法者。自愛玩而問。非所伏他問故。四依法者。依大乘教。自求取正見。不忘失故。五隨法者。依讀誦隨文。不失次第故。六解法者。依爲他說令解故。七順法者。依靜處思義。隨順觀順觀察故。八赴法者。依修行定赴究竟故。九住法者。依出世間智住故。十行法者。依諸佛解脫法。隨順彼行故。此中求正法行。當求聞法。此初二句顯道勤行故。喜法已下顯正修行故。餘如論釋。後明重法心成中二。先明能求法因。後如其所聞下顯所求行因。前中爲重法。捨內外所有。略舉十事。於中。初二明捨外。後八明捨內。前中初一牒前起後。云由求法殷懃故無所惜。二不見下明世財易得法寶難遭。後八中。初一總句。結前捨外。顯後捨內故。云爲求佛法能捨內外財。二無有恭敬及隔句云承事。明捨身行所作。三無有憍下明捨髙大意故。四無有懃下明捨所應護者。謂眾生皆自護身。不欲受苦。今能受苦是舍其護也。五若聞一句下明重法心成。於聞少法。喜受相應。勝財多勝妙財所生喜受故。六若聞一偈下明寧聞少法而舍人中最勝王位樂受故。七若得一偈下明寧聞少法而捨天中最勝王位樂受故。八若有人下明求法能入滿三千界火及地獄中火受苦惱。是舍身命故。梵本中。六七兩事合爲一事。八中文復少異故。彼云若聞一偈。未聞正法。獲得釋梵轉輪王位。多千劫住亦不能及。若有人來作如是言。我有正等覺句淨治菩薩行句。汝能投身大火坑者。當爲汝說。復作是念。我爲一句法故。設有火坑等三千界。尙從梵天而自投下。況彼小坑而不能入。設住一切地獄受苦。猶應求法。何況暫受人間小苦。梵漢有此不同。可知。此上聞偈句是聞教淨聞菩薩行是聞義。後明所求行因者。明依寂靜處思惟正觀故。

第三大段厭分中三。初牒前起後。二佛子是菩薩下正明厭體。三但隨順下明入禪等意。

初中謂聞說法意。次思所聞及念修行。以不但口說。亦得淨故。梵本云非但口業能得淸淨。此顯他因也。

二顯體中二。先據所住地。後卽離下正顯。顯中二。初明四禪。後超一切下顯四空處中先以義料簡。後正釋文。義中二門分別。一釋名。二出體。

名中。先通。後別。通者小宗。大婆沙一百四十一云。問此四何緣說爲靜慮。答靜謂寂靜。慮謂籌慮。此四地中定慧平等故。稱靜慮。余隨有闕不得此名。此依主釋也。亦可從果爲名。又婆沙八十云。以何義故名爲靜慮。有作是說。以能斷結故。問諸無色定亦能斷結。應名靜慮。

答若定能斷不善無記二種結者。名爲靜慮。諸無色定惟斷無記。非不善故。不名靜慮。復有說者。以能正觀。故名靜慮。問若爾欲界三摩地亦能正觀。應名靜慮。

答若三摩地具有定名定用。能正觀者。名爲靜慮。欲界三摩地。𨿽有定名。而無定用。如泥椽梁有名無用。故非靜慮。如是說者。要具二義。方名靜慮。謂能斷結。及能正觀。欲界三摩地𨿽能正觀。不能斷結。謂無色定𨿽能斷結。不能正觀。故非靜慮。復次諸無色定有靜無慮。欲界三摩地有慮無靜。色定俱有。故名靜慮。靜謂等引。慮謂徧觀。故名靜慮。依大乘宗。意同正理。初復次釋。瑜伽三十三云。於一所緣系念寂靜。而審思慮。故名靜慮。言別名者。瑜伽云依順次數說名爲初。乃至第四。小宗正理。亦同此說。

二體性者。小乘宗中大婆沙第八十云。四種靜慮各以自地善染無覆無記五蘊爲性。又彼一百四十一云。四靜慮體有二種。一修得。二生得。修得者。卽彼地攝心一境性並助伴。卽五蘊爲性。生得者。隨地所系餘五蘊爲性。今大乘宗。大同婆沙。有生及定生卽善染無記五蘊爲性。善用有漏無漏五蘊爲性。上來略顯二門竟。若廣分別。具如別章。

二釋文者。前四禪中。支類多少𨿽有異同。然皆勒爲四義分別。一離障。二對治。三利益。四彼二所依。

初禪中。初云離欲等者。一離障也。謂離五欲故名離欲。斷十惡故名爲離惡。除五蓋故名離不善法。如毗曇中說。若依成實。斷貪欲心名離欲。以離欲故亦捨殺等。名離惡不善法。智度云離五欲故名離欲。除五蓋故名離惡不善。又諸欲發惡行。隨極惡處名欲惡。違生善品故。或總謂欲界諸不善俱捨離故。雜集第八云。能斷欲界欲恚害等。二有覺有觀者。是修對治。論云譬如振鈴。粗聲諭覺。細聲諭觀。新譯經論。名爲尋伺。皆是惡慧爲性。然粗細異。尋求伺察欲界過患能除滅故。瑜伽十一云。以不淨治欲。以慈治恚。以悲治害故。修三行。治三患。入初定也。三離生喜樂者。是利益故。雜集第八云。由尋伺支。治可治已。離生喜樂。謂離彼所治生喜樂故。悅心名喜。悅身名樂。四住初禪者。是彼二所依。謂定心是能對治及利益所依止故。何不說與所離爲依者。彼是所斷非是支故。雜集第一云心一境性。是彼二所依自性支。依止定力尋等轉故。心與境合如一體故。名心一境性。

二禪中初云滅覺觀者。是所離障。謂覺粗動發生三識擾亂。二禪如靜水波動。則無所見故。二內淨等者。是能對治。顯揚十九云。內等淨。以捨念正知三法爲性。卽是彼三禪中支也。瑜伽六十三亦同此說。一心無覺觀者。舍利弗毗曇云。欲界地中心行六處。六識身取六塵故。初禪地中心行四處。以四識身取四境故。初禪已上。無鼻舌識故。二禪已上心行一處。惟意識身緣法塵故。又相續不斷。亦名心一等。三定生喜樂者。是修行利益支。前初禪中。創背離欲惡。慶離生喜。此第二禪中。法從內生慶得生喜樂。喜樂同前。四住二禪者。是二所依止定。

第三禪中離喜者。是離障。謂二禪喜。以分別想生動故多過。三禪轉寂。故須除遣。如貧得寶則生喜。若失則深憂莫。若憂喜俱絕。方爲快樂。二住舍有念正知者。是能對治支。謂捨是行舍。捨彼喜過。有念者。念前喜過守心一境故。正知者。分別喜過。明見其失。又此三深細寂靜。下地喜踴躍浮動。動靜相違故。是所治。顯揚云住舍者。於已生喜。不忍可故。平等正直無動安住。念盲。於喜不行中。不忘明記故。正知者。或時失念喜行。於此正知。而住三身。受樂者。是利益支。謂喜在意地。樂在五識故。云身受。又樂受有二種。一下品適悅在心。亦上品適徧身心。就所徧處。從末爲名故。云身受。言諸聖所說能捨者。顯樂深勝。惟諸聖能說爲過。堪能捨離。非凡所能。四有念樂受住三禪者。是彼二所依止定。謂常念自地。樂受利益。住此禪也。

第四禪中。初斷樂先除苦憂喜滅者。是所離障。謂三禪勝樂𨿽是樂利益。與第四禪。極相妨害。如重病人。觀妙音樂。爲障四禪。故須除遣。若爾應俱除樂。何須更置先除苦言。釋曰。理實苦根二禪已離。此中更標者。爲顯此位。五受中惟有捨受。是不動故。諭伽十一云。初靜慮出離憂根。第二靜慮出離苦根。第三靜慮出離喜根。第四靜慮出樂根。又云問何故苦根初靜慮中說未斷耶。

答彼品粗重猶未斷故。問何緣生苦。初靜慮者苦根未斷。而不現行。

答由其助伴相對。憂根所攝諸苦。彼已斷故。若初靜慮已斷苦根。是則行者入初靜慮。及第二時受所作位差別應無所由。二俱有喜及樂故。釋曰。以初二定俱有喜樂。若齊離苦。則二受不殊故。初不斷苦之粗重。然無現行故。有樂支。又小宗此但是輕安非受故。又初禪喜劣。猶爲苦根粗重所隨故。不名滅苦。二禪喜勝滅苦粗重名滅苦根。二不苦不樂者。是利益支。余禪中皆先明治。今此先明利益者。以我前斷苦斷樂。對之則明不苦不樂。彰益義便故。理實在後。問此只遣樂。何不但言不樂。而云不苦不樂。

答爲明捨受不同苦樂故。問前離障。云喜憂滅。何不亦言不憂不喜。

答有二義。一非此正滅。亦非苦樂相對故。不類苦。二若攝五受爲三受。憂喜攝入苦樂中故。以苦樂寬故。是故捨受對彼。但名不苦不樂。三捨念淸淨者。是對治支。前三禪中。爲樂所覆故。捨念不淨。今此離彼下地樂受故。云淸淨也。捨念與樂受相違故。成對治。四住第四禪者。是彼二所依止定也。

後明四空中二。先以義料簡。後正釋文。前中略以二門分別。一釋名。二出體。

釋名中二。先通。後別。通者小宗婆沙一百四十一云。問何故此四說名無色。答此四地中超過一切有色法故。違害一切有色法故。色法於彼。無容生故。說名無色。此無他受稱。言別者。婆沙八十中有四復次釋故。彼云初空定者。但由加行名空無邊處定。謂初業者。先無思惟墻上樹上岸上捨等上諸空之相。取此相已。假想勝解。觀察照了無邊空相。以先思惟無邊空相。而修加行。展轉引起初無色定故。說此名空無邊處。復次法爾初遠離地名空無邊處。復次法爾初解脫色故。地名空無邊處。從此定出。必起相似空想現前。曾聞苾芻出此定已。便舉兩手。捫摸虛空。有見問言。汝何所覓。苾芻答曰。我覓自身。彼言汝身卽在牀上。如何余處更覓自身。故從此出起虛空想。此想卽是定之等流。是故名爲空無邊處。具說如彼。俱捨意同初釋。正理及顯宗同婆沙初三。復次第二識無邊處者。大婆沙云。但由加行。名識無邊處定。謂初業者。先應思惟淸淨眼等六種識相。取此相已。假想勝解。觀察照了無邊識相。以先思惟無邊識相。而修加行。展轉引起第二無色。故說此名識無邊處。復次依等流故。說此定名識無邊處。謂瑜伽師從此定出必起相似識想現前。謂於識想歡悅而住。是故名爲識無邊處。廣說如彼。俱捨意同初釋。正理顯宗同婆沙。第三無所有處者。大婆沙云。問此何故名無所有處。答此中無我無我所故。問一切地中。無我我所。何獨此名無所有處。答無有餘地能令我執及我所執羸劣穿薄勢力減少如此地者。故此獨名無所有處。復次此地無有眞實常恆不變易法損伏常見勝諸餘地故。此獨名無所有處。復次此地無有所趣所歸屋舍室宅能爲救護。摧伏憍慢懈怠放逸。勝諸餘地故。此獨名無所有處。順正理云。若由勝解。捨一切所有。加行所成。名無所有處。謂無邊行相粗勤爲令厭捨。起此加行。是故此處名最勝捨。以於此中不復樂作無邊行相。心於所餘。捨諸所有。寂然住故。顯宗同此。第四非想非非想處者。大婆沙云。問此何故名非想非非想處。答此地中無明了起相。亦無無想相。故名非想非非想處。無明了想相者。非如七地有想定故。亦無無想相者。非如無想及滅定故。由此地獨寂靜羸劣不明了不決定故。名非想非非想處。俱捨正理及顯宗等意並同此。順正理云。此四無色。皆言處者。以是諸有生長處故。謂此四處爲有生長種種業煩惱故。爲明妄計彼是涅盤故。佛說爲生長有處。依大乘宗。瑜伽三十三云。復次以於虛空起勝解故。所有靑黃赤白等相應顯色相由不顯現故。及厭離欲故。皆能超越除遣如是有色有計種種想已。起無邊相虛空勝解。由已超過近分加行。究竟作意。入上根本加行究竟果作意定。當知此中依於近分。乃至未入上根本定。惟緣虛空。若已得入上根本定。亦緣虛空。亦緣自地所有諸蘊。又近分中亦緣下地所有諸蘊。若有欲入識無邊處。先捨虛空無邊處相。卽於彼識次起無邊入行相勝解。爾時超過近分根本空無邊識處。由彼超過識無邊處所有近分。乃至加行究竟作意。入彼根本加行究竟果作意定。復次從無所有。求上進時。由於無所有相起粗想故。便能棄捨無所有處起想先入無所有處定時。超過一切有所有想。今復超過無所有想。是故說言非有想。識或有所有想。或無所有想非無想。謂非無想及滅盡定。一切諸想。皆悉滅盡惟有微細想緣。無相境轉。卽於此處起勝解時。超過一切近分根本無所有處及非想非非想處近分。乃至加行究竟作意。入彼根本加行究竟果作意定。若廣說如顯揚第三。

第二出體者。依小宗。順正理七十七云。四無色體總相亦善時攝心一境性以爲自性。然助伴中。此除色蘊無色蘊無色無有隨轉色故。是故四蘊以爲自性。依婆沙八十四說。有其二種。謂定及生。定謂無色定。生者有說無色界生。若生彼處。無覆無記受想行識。此言說彼四蘊異熟。以爲自性。婆沙一百四十一。大意同此。依大乘宗。盡相出體。同薩婆多。而顯別者。亦有色蘊定境果色通無色故。上來二門略顯名體。若廣分別。具如別章。

第二釋文中四空五義。然此經略無對治行。論主準義安之。初空處中。初云超一切乃至種種想者。是所離障。成實論云。遠離香味觸想。滅有對者。滅色香味觸之想。以色等對礙故。不念別異想者。滅緣聲想。以聲藉眾緣擊發生故。故名別異。此依大乘。不同前說。謂色𨿽多種。統攝爲六。謂五塵及法處。要略惟三。一可見有對。眼識所行故。二不可見有對。餘四識所行故。三不可見無對。意識所行。無表色等故。此中超一切者。離眼識所行可見色想故。何不但言超色。而云超想邪。釋曰。以在色地修起此定。未捨色形故。何故但言滅想。不言余心法耶。釋曰。理實通余。以想取相彊故。二滅有對想者。離餘四識所行不可見有對四境色故。三不念種種想者。離意識所緣法處色想故。論云。意識分別一切法故。𨿽通諸法。此中簡取緣色邊意識。想滅緣余意識。此中不遣。問香味之想。初禪已離。色聲觸想二禪已除。今何故言空定滅耶。

遠法師云。對治有四種。一壞對治。謂方便道觀下有漏無常等故。二斷對治。謂無礙道正斷下過。三持對治。謂解脫爲首。及後一切無間解脫。時彼無爲。不令失壞四遠分對治。謂解脫爲首。及後一切無礙解脫。遠令前障畢竟不起。今此空定據第四治。故說此離。本疏云。今更釋於二禪中𨿽無色聲觸想。得借初禪三識之心。見聞覺觸。是故乃至第四禪中猶有此想。今得空定故。說滅之。若爾香味二想。何故亦說。釋有二義。一亦有借故。二以與聲觸同是不可見有對聲故。同辧如第四禪滅憂苦等惟之。二卽辧於所離鄣體。顯能所行。謂三句超色境等境界想者。空定離彼色等境想。故名超也。云何超。以不分別故。云何不分別。以見無我故。此明實治也。問此中旣有修行對治爲有支不。

答依本業經。四無色定。各有五支。謂想護止觀一心。今依雜集等。諸無色定奢摩化一味相故。無支分建立也。四入無邊虛空者。是修行利益。謂三色想絕廓爾無邊也。五住虛空無邊處者。是彼二所依定。二中初超一切虛空無邊處者。是所離障。二見外之念粗分別過患。是修對治。謂外緣虛空心念粗患故。能見此失。而除彼想故。三入無邊識者。是修行利益。謂捨外住內故。五住識無邊處者。是定體性無中。初超識等者。是離障。二見其粗事分別過想。是修對治。謂猶見住識爲粗患故。三入無少所有者。是修利益。謂前捨外住內。猶爲粗念。此卽內外俱離。都無所有方利益。四住無等是定體可知。四中初超一切等。是離障。二見彼住無所有想粗念過故。能治彼想。是對治。三勘晉本云。知非有想非無想安隱者。是修利益。此本脫也。謂粗想盡故名非有。細想未盡名非無。約聖智說非。謂世定覺此非無四定體。可知。三明入禪等意中。云但隨等者。謂入此八定。非是自行所樂爲。俱爲隨順所化生故。上來八定。略釋厭行了。

第四大段厭果分中三。初明四無量名行方便果。二佛子此菩薩得下明五神通。是行功用果。三此菩薩於諸下總結自在。

初中二。先略顯義。後正釋文。

前中四無量義。略顯二門。初釋名。謂緣無量境。起無量行。故名無量。四是數卽帶數也。二體性者。雜集十四云。四種莫不皆以定慧爲體。又慈能與樂。無瞋爲性。悲能拔苦。不害爲性。喜慶他樂。不嫉爲性。令他捨惑。則善捨爲性。諸門分別。廣如別章。

二釋文中二。初顯悲無量行。後住悲下略指餘三。前中又有十三句分三。初一句總。次十一句正。後一句結。初云此菩薩等者。謂慈心隨順眾生起故。次別中分三。初八明緣眾生慈。論中念念卽緣念也。次一明緣法慈。後二明無緣慈。就初緣眾生中。八句分四。初四與樂。次二治障。次一淸淨。後一攝果。就初與樂四中。一廣者。與欲界人天一切樂故。與欲樂寬。故名廣也。二大者。大是髙大義。與初二禪。同喜樂故。此中樂者喜得俱起故名同也。三無量者。與三禪已上不同喜樂故。此中離苦及喜故。名不同也。樂極故。名無量也。四不二者。以前三樂等與眾生故。次二治障中。一無怨者。治不愛障。謂於怨不加損害故。二無對者。治與愛障。謂於親與樂故。若有偏情。則有怨對故。次一無障者。謂離五蓋。具慈定淸淨。謂慈依禪起。於色界受正果慈行餘勢。後攝果中無惱者。於欲界受其習果。無苦惱事。安隱喜樂。如修慈經說。又如經云。修慈定者。臥安覺安。天護人愛。不毒。不兵。水火不喪。眠無惡夢。死生梵天。在所得利。緣眾生慈竟。次一句。云徧至一切處者。緣法慈也。涅盤云。緣利生法。名爲法緣。地持云。緣法眾生俱是五陰因緣法名爲法緣。今此地論具二義。先知凡聖眾生法。及知眾生心所起分別法。卽用化之。後二句云盡法界虛空界者。明無緣慈。此有二種。一前句自體無緣觀法無我。世間中最。故云盡。此明體無緣也。二後句徧至無盡觀。此明分齊無緣也。後一句云徧一切世間住者。住字兩用。一屬前慈無量結句。一屬後三行。結前句者。住亦行義。謂徧一切世間行。結成無量之義第二明行功用五通果中二。先料簡。後釋文。前中二。先釋名。後辧體。

前中先通。後別。通者妙用難測曰神。自在無﹝得﹣彳﹞名通。五是數。卽帶數釋也。別名者。一神境智通。謂運用不測名神。內身外色爲通。所緣名境。決定推求名智。神境卽願。通者神之境境之願。依主釋也。若以智體卽通。持業受稱。或名神足通者。以欲勤心慧爲神通之足。通依定。定依欲等故。或以神爲足。能往能還。神卽足故。神足卽通故。皆持業釋。二天眼者。光明名天。見色稱眼。通依眼根。照矚無﹝得﹣彳﹞。名天眼之通。依主釋也。三天耳通者。天義同前。聞聲名耳。慧依耳根。能無滯礙名通。亦依主也。四他心通者。他心是所緣。通是能緣。亦依主釋。五宿住隨念通者。謝往之事名宿。事屬謝往名住。宿住之事是所緣。通是能緣。亦依主釋。

二辧體者。依百法中。以別境慧爲性。若依三科。以行蘊法處法界少分爲體。若依二智。俱以後得智爲性。緣俗境故。何無漏盡通者。表初二三地寄同世間故。略顯如是。若廣分別。如別行章。

二釋文中五通卽爲五段。

初神足通中。有十一句分三。顯得三種自在。謂初總句。此菩薩乃至大地等是世間自在。能動世界大地故。後別中。初二句是身自在。上句云一身等。是合散自在。下句云或境等。是隱顯自在。後八句是身作業自在。一石壁下是傍行無礙。二於虛空下上行自在。三入他等是上行。若依論經云。入出於地。是上下行也。四履水下是涉水不沒。五身出下是熾然。六復兩下身能住水。七日月下身能摩捫。八其身下明自在乃至梵世間器世間隨意轉變自在。

二天耳通中三。初標得通者。次天耳下顯通體。後悉聞下辧通業。初標可知。二體中云淸淨者。顯了分明故。過人耳者。能聞人不聞處故。後業中。若天上人間遠近小大音聲悉能聞故。

三他心通中三。初總標人通業。次所謂下別顯通業。後菩薩如是下總結。總云以化心智等者。於他本質影像二種心。知何心耶。所以者何。若知本質唯唯識理。若知影像。何名化心。由此兩義故。二十惟識頌云。他心智云何。知境不如實。如自心智。不知如佛境。卽依此義。護法安慧。立宗各異。取執不同。謂護法云。佛他心智。知他心極似本質。菩薩不極似。故云不知如佛境。安慧云。佛智知彼本質。菩薩影像緣。故云不知如佛境。次別顯中有二十六心。古人云。有十三心。以每心皆有有無一對故。合之爲十三。今謂𨿽是相對。乃是相反。三對行相天求故。依差別。爲二十六。論攝爲八。謂初貪等六心名隨煩惱。以隨緣現起故。於現起心。有間斷名離故。離亦名煩惱。後皆準此。遠法師云。離非煩惱相對故來也。又名隨煩惱者。𨿽標貪等。意取小惑隨貪等起者故。二次二心名使。以是性成煩惱。隨人名使故。今謂卽是十使大煩惱也。三次四名生。約所生處相以名故。人中心小。故名小心。欲天以廣於人。故名廣。色天心大於欲天心。故名大。無色天中。初二空定心緣無邊空境無邊識境故。能緣心亦無邊量。故名無量。此二心是八解脫中二解脫定心也。復二解脫定心由捨前無邊心境。但觀無所有及微細想。緣無相境。非緣邊量境界分齊。故不名無量也。四次四心名字三昧。一創習定未深名略。二久習能熟漸明得名非略。三不專住習定名散心。四專住習定名不散也。五次二心名得三昧。謂得心一境性故。名定心。不得心一境性故名非定心。六次二心名得解脫者。有縛無縛。謂已脫二障者心。未脫二障者心。七次二心名妄行正行。名於名聞中現起希望。順不順故。謂順希望名聞是妄行也。不順希望是正行。論經中云求心不求心是也。今此經略無此二心。或卽此云雜染心非雜染心是也。八未得四心名余凡夫增上慢者。粗細習行故。謂有上無上廣非廣等。此𨿽隔雜染心。排次應爾。粗細習者。外凡慢粗。內凡慢細。細慢是彼粗家之餘。名爲粗細。對粗辧細。不收彼粗。此細是彼粗家殘气。故曰習行。上云如實知稱境不謬故。

四宿命通中三。初總舉。次所謂下別顯。後如是過去下總結。總中顯能念知之智。別中解所知之境。境中二。先明念知自身本生數。後成劫下念知自身本事。本事中有十一種。初一劫成壞數。乃至第十一知言音並易知。

五天眼通中二。先總。後見諸下別顯。總中雲天眼者。顯能見智通故。淸淨者。審見故。過人眼者。遠見故。後別中四。一見生死時。二好色等見別報色相。三善趣等見總報。四隨業下廣明造善惡業及所受果。如第二地中所說。可知。

第三此菩薩於諸下總結自在。於中二。先明悲自在。謂修定𨿽純熟出入自在。然不隨此因而受禪生。後但隨下明智願自在。謂𨿽不隨定因而受禪生。然爲滿菩提分故。亦以願力而生其中。前中云諸禪等者。論云。禪者四禪。解脫者四無色定。今略無此句。由四無色定是八解脫數中故名解脫。三昧者四無量。三摩缽底者五神通。謂三摩缽底此云等至。等至卽是定位身心安和平等。由前加行伏沈掉力。令身心至此平等位。卽從此定位起五神通。以果名因故。謂等至爲五通也。

自下第二明位果。於中三果卽爲三段。初調柔果。二菩薩住此下攝報果。三若以菩薩下願智果。

初調柔果中四。一調柔行體。二此菩薩忍辱下明忍行位。三此菩薩於四攝下別地行相。四佛子是名下結說相。初中三。先法。次諭。後合。法中云此菩薩觀一切法不生不滅因緣而有者。論云於淸淨中。不見增煩惱。妄中不見滅煩惱。因緣集生故者。此故字有二義。一由緣集故無增減故。云不生滅也。二由緣集故有增減故。云有生滅也。此一緣集之因成其二義。是故常起因緣對治離染成行。而恆不見有生滅相也。見縛先滅。乃至云皆轉微薄者。此四縛。謂欲界一切煩惱。除無明見。名欲縛。色無色界一切煩惱。除無明見。名有縛。三界無明名無明縛。三界諸見名見縛。由此四種系縛眾生。故名爲縛。又能漂流眾生。亦名爲流。又能令眾生爲苦所厄。亦名爲厄也。三界分別惑見道斷故。云見縛先滅也。斷一切修道欲色無色界所有煩惱及因同無明習業。皆漸微薄遠離故。云皆縛微薄。此是貪等煩惱障現起行並種故。云及瞋因。與當地所知障種同此位滅故。云同無明習業皆微薄。未全盡故但云薄也。不復集斷三毒者。以斷細不斷粗故。二忍行徳中有十三心。一忍辱者。爲他加惡甘受故。二柔和者。能護他心不發嗔故。作惡懷疑者。謂有人曾損惱菩薩。由此猜疑菩薩懷恨。然菩薩將護故。彼與其同事愛語誘接故。云現同伴等。此釋諧順心悅美心。身被加惡不報名不嗔。口辱不報名不動。忍時不憂名不濁。無髙下者。久修不慢下。就善言。於己不髙於化不下故。不望報心者。不希望他恭敬故。報恩心者。有恩及己常欲報故。不諂心者。非不實心作利益行及偏心等作利益故。不誑心無險詖心者。微細隱覆垢心皆悉遠離故。別地行相及結可知。

攝報果願智果如初地說。

自下第三大段重頌分中一十八頌分五。初一頌頌起厭行分。二有十二頌頌厭行分。於中初二頌頌護煩惱行。次三頌頌護小乘行。後七頌頌方便攝行。三有一頌頌厭分及行果。四有三頌頌位果。五末後一頌頌結說。第三地了。

第四地中二。先料簡。後釋文。

前中二門。一辧名。二來意。

前中。成惟識第九云。安住最勝菩提分法。燒煩惱薪慧焰增故。名焰慧地。攝論云由諸菩提分法。焚燒一切障故。無性釋。由此地中有焰慧故。名爲焰地。世親釋云。能燒一切根本煩惱及隨煩惱。皆爲灰燼。名焰慧地。莊嚴論云。以菩提分慧爲焰自性。惑智二障爲薪自性。此地菩薩能焰慧。燒二障薪。名焰慧地。金光明云。能燒煩惱。以智慧大增長光明。修修行道品依處故。名爲焰。解深密雲。由所得菩提分法。燒諸煩惱。智如火焰故。瑜伽七十八顯揚第�。大同此說。大智度云。施戒多聞威徳熾盛。故名焰地。

二來意者有三義。一準解深密經。前地明定。從此地已下明依定所發慧。故來也。

二依十地論。前三地寄同世間。此地寄出世。故來也。

三亦準解深密經。前地𨿽得世間定及總持。而未能得菩提分法捨定愛法愛故來也。略辧如此。諸門分別。廣如別章。

後釋文中三。一以偈贊請分。二正明地相分。三以偈重頌分。

初中六偈分五。初一偈明菩薩聞法歡喜供養。二次半偈明說法感應。三次半偈天女喜贊。四次三偈天主慶前請後。五最後一偈脫月請後。

二正明地相中二。先依論顯依前地淨定總持令此地如實智淨故說焰地。後佛子菩薩住此焰慧地下明位果校量勝。前中論科此地差別有四分。一淸淨對治修行增長因分。謂是入地方便故云因。二佛子菩薩住此焰慧地則能下明淸淨分。謂是初入地出障行故淸淨。三佛子菩薩住此第四下明對治修行增長分。謂是正住地道品等行能有所除故。對治進修上上故。云修行增長。四佛子住此焰慧地所有身見下明對治修行增長果分。謂是地滿卽彼淸淨對治修行增長之果。又初一是地因。後一是地果。中二是地相。又初一加行道。次一無間道。次二解脫道。後一勝進道。何故解脫名對治耶。以斷障顯地故。

就初分中三。一結前標後。二何等下正顯十門。三菩薩以此下結法功能。初中法明門者。法者眾生界等十種。明者四地中證智。門者方便義。論經名入。卽此眾生界等十法與證智。作入地方便故。謂由觀察十法。得入四地故。問若爾何故古人釋此十法爲門。是所入。非能入。爲智明所入故。

答十法若是所入門經不應言欲入第四地尙修十法明門。乃至云。以此十法得入第四地。十中分二。前五句推能依乃至所依。謂初一觀正報假名。二觀正報所依染法。三觀依報。四觀世界所依空無盡境。五總觀依正所依心識。謂本識是染淨法所依故。復五句明超滅染因。謂前三句明觀煩惱使染故成三界。後二句明觀廣大信解成三界因廣大心信解故。煩惱不染故。煩惱不染大心信解故。不捨眾生。此二皆超二乘境界故云廣大。言信解者。謂於諦寶深忍樂欲。忍卽勝解決定印持故。

第二淸淨分中三。初總顯。次何等下別例。後是爲十者總結。初中四。一標得住地。二住地故能以十智成熟眾生。三成熟故得內法。四得內法故生如來家。內法者有二種。一就人顯法。卽佛自體所具之法故。二辧法成人。以法顯佛故。論云如來自身所有諸法。以是法故顯示如來。謂十種法智教化成熟故。生如來家者。此地寄位出世之首故。同初地云生佛家。二別例中先徵。後顯。顯中十句攝爲四。初深心不退者。謂自住處畢竟智。此卽大乘法。是菩薩住處。住於大乘。心不退轉。名畢竟智。二於三寶等者。同敬三寶畢竟智。謂於三寶得信不壞。故云畢竟。三諸行下二句明證如正智。前句觀諸行等者。此生滅觀。假者惟是蘊聚本無有人。攬蘊而立。隨蘊遷流。故名諸行。後句觀諸法等者。此法空觀。謂法從緣生自無有生。緣亦如是。言無生者。理實前觀亦有無生。後觀亦有遷流。爲顯二別。文又影略。故互舉爾。四觀世間成境下六句是分別所說智。卽後得緣俗智。或攝爲二。謂染及淨。或爲三。謂一染。二染淨。三淨。或爲四。謂初二句依正二報是苦諦以隨煩惱生故。次一句中半句生死。論名世間。卽是集諦故。云以隨煩惱。次半句涅盤是滅諦故。云所有淨。後三句是道諦故。云隨所淨。又初中以煩惱等順感器世間故。眾生世間。由從業等因生故。云同因。次分別生死涅盤者。是集滅二諦。亦是染淨雙觀。𨿽全體不二。然兩法不雜故。云分別。下三句道諦。亦隨顯涅盤淨法故。云隨所淨。一於佛世界中教化眾生成菩薩自業差別故。云隨所淨故。云觀眾生國土業。謂於眾生所淨成已差別之業。二前際是生死染法。後際是涅盤淨法故。云煩惱染及淨。三於前際染中不見一法可損。以卽空故。後際淨中不見一法可增。以性自滿故。又釋觀前後際色心已滅未至之境。此卽無性。與現在緣生無性之性。平等。後觀現緣無生之性。與彼二際已未之性。無不別故。簡非滅盡之盡故。云無所有盡。

第三大段明對治修行增長分中有二。初明護煩惱。是異凡夫行。亦自利行。後菩薩修行如是下明護小乘行。是異二乘行。亦是利他行。

前中明菩提分法。先略顯名體。後正釋文。前中先通。後別。

通名三十七菩提分。菩提梵言此云覺。謂三乘無學盡無生智照境窮了故。分者因義。此三十七能爲覺因故。又云道品。道謂果智。品是類義。因爲果類故。總名三十七菩提分。帶數釋也。

後別名中七。謂四念處四正勤四如意足五根五力七覺分八聖道。

初謂身受心法。身等四法是所觀境。慧是能觀。與念俱故。鄰近名念處。是所觀境。卽觀智所住之處故亦名念住。以五根大等積聚名身。領納順違名受。集起名心。軌持稱法。

四正勤者。亦名正斷。惟一精進隨義立四。謂於已生未生惡不善法令滅不起。於已生未生善法令長令生。於四用中。約斷自所除懈怠障故。名四正斷。皆精進力。斷彼懈怠故。名正勤。勤卽斷故。持業釋也。

四神足者。妙用難測名神。欲等四定能爲彼依名足。瑜伽二十九云。問何因緣故。說名神足。答如有足者能性能還踴躍勇健能得能證世間所有殊勝之法。世殊勝法說名爲神。此等四皆能到此故。名爲神足。其四者何。謂欲勤心觀。於境樂欲名欲。止惡進善名勤。集起名心。又包攝心故名心。於境簡擇名觀。此四皆是神通因故。神之足故。依主釋也。或名如意足者。所作從心故名如意。

五根者。增上義名根故。瑜伽二十九云。信於何增上。答能於生起出世間法。而爲上首。及於能起精進念定慧。爲其增上。其五教者。謂信精進念定慧。信者。於諦寶境中忍可淸淨勇悍造修稱爲精進。念者。於境憶持。定者。專注所緣。慧者。簡釋得失。信卽是根。乃至於慧。皆持業釋。

五力者。五名如前。力者不可屈伏故。瑜伽二十九云。問誰不能伏。答此淸淨信。若天。若魔。若沙門。若婆羅門。若諸世間。無有能引奪者。諸煩惱纏亦不能屈故。此爲上首。此爲前行。余精進等亦名爲力。皆持業釋也。

七覺支者。謂擇法精進念喜輕安定。謂觀察得失。修善退惡。於境明記。於意適悅。遠離沈掉。平等寂靜。調暢身心。專住所緣擇法。乃至於定。而是覺支皆持業釋。

八聖道者。無漏在心名聖。開通涅盤名道。或名八正道。道離八邪故。謂正思惟。正語。正業。正命。正精進。正念。正定。正見。籌量義理名正思惟。語離四非名正語。身離三過名正業。無漏身語離五邪命名正命。修善斷惡勇悍堪能名精進。明記所緣。攝心不亂。推察諦理。如次。正念定慧。謂正思惟乃至正見。卽是道支。皆持業釋。

二體性中略就二門。一約三科。二依五聚。前中三蘊法處法界爲性。三蘊。謂正語正業正命。是無表戒色蘊所攝。喜覺支。體卽受蘊。餘三十七行蘊所攝。三十七法。總以色受三蘊爲性。法處法法界少分所攝。以無表色法處法界少分攝故。二依五聚者。一心所三色四不相應五無爲。菩提分法。於此五聚。惟二爲性。謂心所及色。卽四念處乃至八道支中念定精進見及思惟。此三十四以心所爲體。正語業命此三。是色聚中無表爲性。大小宗同。諸門廣辧。如別行章。

二釋文中。先總標舉能修觀者。可知。後內身下明所修觀者。文有七段。謂四念處乃至八聖道。就一一中。皆有名體助伴所緣修習果等。此中不必總具。隨要略顯。或二三四。應知。

初念處中二。前廣說身念處。後知是下略顯餘三。就前觀中。復有三觀。一內身修身。二外身修身。三內外身修身。初內身者。謂自身中五根內處攝故。有情數故。修身觀者。以分別影像身與本質身相似。循觀於身發毛爪等三十六物污露不淨。由審觀影像質故。重言身也。勤勇念知者。修觀之心專精勵故。除世間貪憂者。明觀利益故。智度云。行者此時爲多生貪憂故偏除之。謂創棄五欲念本所愛是生貪未得道法。是故生憂。所以除也。又貪者。凡夫多起。著境難捨。受生之本。三毒之初。故煩惱中。偏說除貪憂心。一向貪欲者。起障定最重。禪中先離故。五受中偏說除憂。是故若說除貪。余結隨遣。若說除憂。諸受隨殄。如破竹破初節。二云觀外身者。謂外五塵外五處攝非有情數故。名爲外。余文如前。三內外身者。謂自身中五根扶根塵是有情數故名內。外處攝故名外。又於他身中所有內色處。約處建立名內。約身建立名外。余亦同前。二受念處中。內受者。因內身所生受緣眼等處。爲境界故。外受者。因外身所生受緣色等處。爲境界故。此約他身說故。內外受者。緣自身中外處爲境生受故。緣他身中內處爲境生受故。心法亦爾。於受心法。修習修觀。各隨所應。可知。廣說此義。如雜集第十。何故要有此內外等三種觀者。修此觀人有三類故。一謂一人前後起貪難卽不定。且依著內。先說謂計自身爲淨。生貪著故。二依他身計淨生著。三計自他俱淨貪著。二約一人次第修觀。先內。次外。後合觀。三約三類人修觀各異。謂或有多分貪著自身爲淨。二或有多分貪著他身爲淨。三或有俱貪爲淨故。後三念處中內外之言。並準此釋。二受念處中。自有通別。謂若觀行苦。則通五受。皆是變異行所隨故。若觀苦苦。惟在五識。若觀壞苦。惟在意地。憂稍重故。名之爲苦。三心念處中。通於八識。皆無常故。小教六識。四法念處中。五蘊性空。空故無我。名法無我。小宗蘊上假者無生宰故。法之無我名法無我。

第二四正勤中二。先標能修行者。後未生下正顯行相。行相中四。初二勤斷是止行。後二勤修是作行。就前止行中。初行內二。先標所斷惡法故。云未生諸惡不善法爲不生故。後欲生下正顯勤斷行相。謂欲者希望也。生者起也。希望正斷彼惡法故。發起精進行也。後一斷已生惡法。準前可知。後二勤修中。但正行與正斷爲善。余文可準。有處云四正斷者。勤修二善斷懈怠故。

第三四神足中。先舉能修行者。後修行下正顯行相。行相中二。先別辧初一。後修行精進下通顯餘三。前中云欲定者。欲是此中定助伴能起此定果。從緣以立稱。此卽行體故。雜集第十云。神足助伴者。謂欲勤心觀及彼相應心心法等。欲定者謂。猛利樂欲猛利恭敬。方得此定。勤定者。謂常精進。無時暫間。方證此定。心定者。謂由前生數修定力。令彼種子功能增長。由令心任運於定隨轉變。速能證定。觀定者。謂由聞他教法。內自簡擇。證得定也。斷行者。顯行業用。謂由定行能斷結故。又涅盤名斷。此行是斷之行故。成就神足者。就前欲定。明其所修習依止厭等者。雜集云。隨其次第。顯四諦境。修習神足。所以者何。若緣苦體。爲惱苦時。於苦境界。必求厭故。名依止厭。若緣愛相苦集。爲苦集時。於此境界。必求離故。名依止離。若緣苦滅。爲苦滅時。滅時於此境界。必求作證故。名依止寂滅。回向於捨者。謂由此趣苦滅行勢力。棄捨苦故。是故若緣此境時。於此境界。必求修習故。名回向於捨。有處云。四如意足者。所作妙用皆從心故。如欲定旣爾。餘三亦然。

第四五根中二。初標能修行者。後修行下正顯行相。行相中二。先別辧信根一行。後精進下餘四同顯。前中信及根義。後同顯中說依止等。四句義如前說。後同顯中此五修習者。信謂於諸諦理起忍可行。進謂於諸諦。忍已爲覺悟故。起精進行念者。於諸諦發勤修已起不忘行。定者於諦系念已起心一境性行。慧者於諸諦。心得定已起簡擇行。果者由此能速發生諦現觀故。名根者。此增上力不久能生見道故。又能修治暖頂法故。引發忍及世第一法故。卽於此身。入順決擇分位故。依止厭等四句同前。

第五五力中。判文釋義。並同根說。而差別者。此能損滅不信等障。勝過前故。𨿽與五根緣境相似。然義有別。謂不可屈伏故。依止厭等。亦同前說。

第六七覺分中。先舉能修觀者。後修行下正顯行相。行相中二。先別辧念覺分一行。後修行擇法下通說餘六。前中念者。後修習中與餘六同辧。依止厭等。準前可知。修習念者。是所依支。由系念故。令諸善法皆不忘失。擇法者。是自體支。是覺自相故。精進者。是出離支。由此勢力。能到所到處故。喜者。是利益支。由此勢力。身調適故。猗定舍者。是不染污支。由此不染污故。依此不染污故。體是不染污故。由輕安不染污。能除粗重過故。依止於定。得轉依故。捨是不染污體。永除貪憂。不染污位爲自性故。修習四句厭等。準前。果謂見道所斷煩惱永斷。由七覺支是見道自體故。

第七八聖道支中二。先標能修行者。後修行正見下正顯行相。行相中二。先別明正見一行。後修行正思惟下通顯餘七。前中正見者。後與餘七同釋。依止厭等明修習。如前說。後同釋中。正見者。是分別支。如先所證眞實簡釋故。正思惟者是誨示他支。如其所證。方便安立。發語言故。正語業命者。是令他信支。如其次第。令他於證理者決定信。有見戒正命淸淨性故。所以者何。由正語故。隨自所證。善能問答。論議決擇。由此了知。有見淸淨。由正業故。身業進止正行具足。由此了知。有戒淸淨。由正命故。如法乞求佛所聽許衣缽資具。由此了知。有命淸淨。正精進者。是煩惱障支。由此永斷一切結故。正念者。是淨隨煩惱障支。由此不忘失正止舉相等。永不容受沈掉等隨煩惱故。正定者。是能淨最勝功徳障支。由此引發神通等無量勝功徳故。助伴及修習。如前七覺中說。果謂分別誨示。欲令信煩惱及隨煩惱義勝功徳等障淨故。此中所緣境。卽此後明四諦實性。由見道後所緣境界。卽先所見諸諦實性爲體故。上來明護煩惱行了。

二明護小乘行十句中。初一句是總。餘句是別。前中謂菩薩修此道品。惟爲不舍利益眾生。非如二乘爲自益而行。別中九句。論攝爲四。一始。二益。三希。四行。前三護心。後一護行。前中初一句。始者爲起行所依故。以本願爲始。二次二句。益者以慈悲益物憐湣心故。三次一句。希者爲眾生故。希求佛果故。云思念一切智智故。後行中有五句。一成就莊嚴等者。修淨土行故。二成就如來等者。修起佛法行故。三求於上上等者。修彼地方便無厭足行故。四隨順等者。修入不退轉地行故。五思惟等者。修教化眾生行故。

第四大段對治修行增長果分中。論判有六種果。一煩惱染生遠離果。二此菩薩若見業下明業染生遠離果。三佛子此菩薩隨所下明於勝功徳中生增上欲心果。四此菩薩知恩下明說法等中說報恩心果。五此菩薩如是下明方便行中發勤精進果。六是菩薩心界下明彼增上欲本心界滿足果。六中初二是離障果後四是成就果。

就前二中。初明離惑障果。於中三。初標得離障之者。次所有身見下正顯行相。後於如是下結其所離。然論於正顯中分五。一從身見至出沒有八法。三句明本。二思惟一句明起。三觀察一句明行。四治等三句明護。五著處一句明過。就初本中。身見是起慢之本。亦是六十二見本故。我知是能知大知是所知大法此是三地中解法慢也。我修是能修。復計禪定是我所修。此是三地正受慢也。於中我人等是人執。蘊界等是法執。出謂三昧起者計有出定。沒謂三昧滅計有入定。又出謂修起諸禪。沒謂退失禪定。遠法師云出者修起諸定。沒者定所除滅。二思惟者。明第二起也。謂起不正思惟。欲起定慢也。觀察者。明第三行觀。心行於緣中。於己所得八禪等法。求覓勝相。欲令他知故。治故等三明第四護也。治謂數數觀察故。我所謂起我想故。財物謂受用護持故。著處故者。明第五過也。謂堅執自所得定。心安處諸事故。云著處。此定愛也。後結除斷可知。問何故於此說斷惑耶。

答準成惟識。此是第六識中。俱生身見等及所起過。得第四地出世道品。能除滅故。於此說也。又釋。若約寄位。前地寄世間。此當出世。爲分世出世故。此說斷。若依此釋亦得。是分別所起。以仁王經說四地名爲須陀洹位故。

第二業染生遠離果中二。先明捨離不可作業。後若見業是順下明修行可作業。前中。論云所有不可作業。有二種事不應作。一尊敬如來佛不贊嘆故。二畏惡名聞生煩惱故。後修可作事中所有可作有二種事。一見無惡名利隨順菩薩行故。二尊敬如來佛贊嘆故。

第三於勝功徳中生增上欲心果者。自下明後四種成就果。此卽第一文中二。先牒前起後。後如是而行下正顯。前中牒前護小乘處。智慧方便故行此道品等故。此中先標轉起欲樂者。可知次云隨所起等。牒前所修所爲。論云隨所隨所方便智所起修行者。不捨一切眾生修行故。如前說。重言隨所者。隨所修行非一故。修集於道者。道正體也。及助道分者。一切菩提分法是道支故。後正顯中十心分二。初一是總。餘九爲別。總者依前所起三心。正明欲樂心。由前策勤所修力故。於上功徳。見其實利。是故轉起殊勝意樂。令心柔和。求彼上法。﹝六七二心中有轉字故﹞論云成潤益心者。以見勝徳能潤益故。起深欲心故。云深欲愛敬。今此云潤澤者。意無別也。後九心別者。於總開出故。論云彼潤益心有三相。一柔耎者。謂證法悅心名樂行勝。二調順者。調謂調和。順卽隨順。謂定與相應法。更相隨順。無所乖違。名三昧自在。緣此上二行是行體。三利益安樂者。離過對治勝。此是行用。從此心開出下六心。總明離過堪任有用故。下別顯離六過。一無雜染者。此治爲食過。或說法中妬心過。二求上上勝法者。此治少欲功徳過。不樂布施頭陀等。三求殊勝智慧者。此治少欲知過。不好求勝智故。四救一切世間者。此治懈怠過。不勤作眾生故。五恭敬尊徳無違教命者。此治自見取過。於尊教法心不隨順故。六隨所聞法皆善修行。此治捨爲首過。不隨說行故。如說而行。比於聞思爲首爲勝。今捨爲首故。是過也。

第四明說法尊中起報恩心果者。謂前地中。從師聞法故。稱彼師爲說法尊。卽從前地來。依法修行。令得成辧。稱彼作意。故名報恩。文中二。先標修行者。後知恩下正顯。顯中二。初一句總。後九句別。總云知恩者。謂知恩報之心也。別中初知報恩者。謂有恩者。徧行報恩行故。二心極和善。同住安樂者。依同法者。起將護心。謂順說法者意。無所違故。三質直柔耎者。依法行隨順受教反事能忍故。四無稠林行無諂曲者。依受用食。於施主所。自過不覆。不忘說己徳故。五無有我慢者。依自勝功徳。不起髙心故。六善受教誨者。依教正受語故。七得說者意者。依教不顚倒受故。上第三句準論經分爲二句。第四句下準論此欠一句云無有諂曲。是故並前七句別中有九句。

第五發勤精進果中二。先牒前生後。後得不體下正顯。前中二。先結前。後作意下生後。前中二。先別顯三行。後總結三行。前中一忍成就者。於彼尊所修報恩行成。謂能忍難事成報恩果故。二調柔成就者。是前對治修行增長。謂彼對治於此成就故。三寂滅心成就者。謂對治修行增長力。卽前二遠離果。爲寂滅心。謂前護煩惱對治力也。後總結前三。文願可知。後正顯中十句分二。初得不休息一句是總。餘九句別。總中不休是不可令轉故。別中一離增減過謂非懈怠非耽染精進故。二堅住自我乘故。三廣念利他故。四爲無邊眾生作利益願故。五熾然者。論經名猛利。謂勇悍難制故。六比劣無齊與勝齊故。七一切魔煩惱行不能破壞故。八成熟者。攝取故。九有義。一能斷他疑二降伏他言正修習故。

第六本心界滿足果者。滿足今云淸淨。文中二。先標修行者。後心界下正顯。顯中二。先一句總。後九句別。前中心界淸淨者。菩提分欲樂心滿故。後別中一深心不失者。求道品心。由前勤修行增益故。云不失深心。二悟解明利者。於勝上證中轉生決定故。三善根增長者。彼上証之因治過行增故。四離世垢濁者。除滅諸障故。五斷諸疑惑者。除此地祕密疑事故。六明斷具足者。以除疑故。於余處決定故。七喜樂充滿者。無依眾生力。謂佛力加能化眾生故。八佛親護念者。依勝行內證相應故。九無量志樂皆悉成就者。依現無量三昧心得智障淸淨故。

自下第二明位果中三。一明調柔果。二菩薩住此地多作下明攝報果。三若以菩薩殊勝下明願智果。初中四。一調柔行。二如摩下教智淨。三此菩薩於四下別地行。四佛子是名下結說。初中。先法。次諭。後合。法中先見佛爲練行緣。二皆恭等下爲能練行。三又更下明所練淨。能行中有出家等者。於中五。一近佛。二聽法。三受持。四修行。五出家。此地寄出世故。辧出家攝報果不便故不言。前二地寄人王報故有出家。三地天王出家不便不言也。調柔中五地同金嚴具者。論云諭阿含現作證智莊嚴顯示得證故。二摩尼諭教智淨。前法地無者爲寄世間故。別地行相中二。先四攝。後十度。皆是第四者依地配故。餘如論。

第三重頌分中。一十七頌分六。初一頌頌前初增長因分。二次二頌頌前淸淨分。三次四頌頌前對治修行增長分。於中。初二頌頌護煩惱行。後二頌頌護小乘行。四次四頌頌前對治行增長果分。於中六種果。分配可知。其最後頌中云轉更精勤不退轉者。轉更兩字。惟梵本中。應云彌益。五次五頌頌前調柔等三果。六末後一頌顯名結說。於中云功徳義智共相應者。梵本云。功徳義智相應故我已爲彼佛子說。謂我已爲功徳義智相應者說故。若依漢本。則不知功徳義智之言屬在何也。第四地竟。

第五難勝地中。先料簡。後釋文。

前中略顯二門。一釋名。二次第。

前中依成惟識論第九云。眞俗兩智行相互違合令相應。極難勝故。名難勝地。世親攝論云。由此地中眞實諦智是無分別智。世間工巧等智是有分別。此二相違。應修令合。能合難合令相應故。名極難勝地。梁攝論及無性釋。並同此說。瑜伽云。今此地中顯示菩薩於諸聖諦決定妙智極難可勝。名難勝地。金光明云。是修行方便勝智自在難得故。見思煩惱不能伏故。名難勝地。解深密雲。由卽於彼菩提分法方便修習最極難。名極難勝地。莊嚴論云。於五地有二種難。一勸作無惱難。二生不從心無惱難。此地菩薩能退二難。於難得勝故。名難勝。顯揚云。證得極淨緣諦所知諸法微妙慧成極難成。不住流轉。寂靜聖道。名極難勝。十住論云。第五地中功徳力成。一切諸魔不能壞故。名難勝地。問仁王云。初地菩薩四天王雙照二諦平等道。何故余處皆云五地。古徳云。據實。初地二智雙照。約任運得處故說五地。今解不然。初地創得圓滿在此故不相違。

第二次第者。有三義。一約四五六地。總寄二乘。如其次第。初果第四果辟支佛但舉初後。不寄中二。此約十地論等。問若爾何故仁王云七地得阿羅漢耶。

答十地論約所觀行相。以配二乘道品。四諦通二乘行故。第六緣生通緣覺行故。第七十度惟菩薩行故。仁王下卷。纓絡上卷。約人配位。前之三地相同凡夫故。復後四地配於四果。以顯四別七地未離分段故寄同下位。二約二乘行中。道品居先。四諦居後故。四地後明此地也。三約前地。𨿽得出世未能隨順世間。五明攝化。今此地中修證彼法。故致此爾。上來略顯法門分別。廣如別章。

後正釋文中。三分同前。

初贊請分中。有九頌半。分四。初一頌明菩薩眾三業供養。二有一頌。明天王及眾光云供佛。三有六頌半。明天樂及言贊佛。於中三。初一頌總標。次四頌半別顯。後一頌總結。總贊可知。別顯中五。初一頌標二利果。次前半自利。後半利他。次一頌別明利他果用。言大海今始動者。佛果應機。如海卽現。現用爲動也。次一頌半別明自利果。初半福備智圓黑暗等滅故。後一頌二障俱淨超出二乘。後一頌嘆佛爲世勝田徳。四有一頌眾首正請。

第二正說分中二。先約論科文。後佛子菩薩住是難勝地下明其位果。前中論分爲三。初明勝慢對治。二佛子此菩薩摩訶薩如實下不住道行勝。三佛子菩薩摩訶薩住此下明彼果勝。此三分用此地加行道及初住地分無間道。合爲初分。二以正住地分解脫道。爲第二分。三以地滿分勝進道爲第三分。

就初分中。勝慢對治者。遠釋云。慢有二種。一他地慢。謂前四地中。得出世智。取彼勝相。名爲勝慢。下以十平等心。翻彼名治。二自地憍。謂於此十心。希求勝相。復以爲慢。下以如道行對治。本疏云。今釋前地解法慢障正地中對治此地所治身淨我慢障。是前地中。得出世淨。取以爲慢。此地加行觀十平等。正伏彼障。初入地時。無間道中。正斷彼種。是故此二俱名勝慢對治。以勝前地初說治障。至正住地。但修緣行。於世出世間無漏住著。故能隨世以攝眾生。

於初分中分二。先明地加行。後佛子菩薩摩訶薩住此第五下明初住地。

前中三。初結前舉後。次何等下徵起正顯。後菩薩下結能入地。初後可知。正顯中明十心平等者。謂於平等中心得淸淨故。云平等心。此十平等與後六地中平等別。由於前地取淨法爲慢故。此偏觀淨法平等。後地通觀染淨平等。此等並是地背相捨法也。十心。論分爲二。初三名諸佛法卽果法也。謂三世十力悉皆平等。又釋舉力等。取余功徳法。後七名隨佛法卽因法也。若開見疑句。卽有八也。於中。前六自利。後一利他。前六約行。令爲三學。初一戒次一定。餘四慧行。離爲七淨。一戒淨。二定淨。三見淨。四度疑淨。上二同一句。五道非道淨。此前五種大小名同。後二名異小教。六名行淨。七名行斷淨。以彼宗中趣盡滅故。大乘六名行斷。七名思量菩提分法上上淨。以此宗中依其行斷起勝求故。若就位辧小宗。初二在見道前。次三在見道。行淨在修道。行斷在無學道。大乘行斷思菩提分。俱在修道。余悉同前。何故初二在道前。謂要依戒定。方能發彼無漏聖慧。何故次三在於見道。以見道中斷身見故。得見淨。斷疑故得度疑淨。斷戒取故得道非道淨。入見道時十使俱斷。何故言三。涅盤經說。此三重故。謂十使中五見及疑。局障見道。餘四通見修。就六中。三本。三隨。謂身見爲本。邊見隨。戒取爲本。見取隨。疑爲本。邪見隨。是故三結三隨轉斷此三結。立三淨。復二在修道者。以修道中斷障成徳故。有其二。餘如論辧。

後明初住地者。論名如道行。文中二。先總顯。後隨頌下別辧。總中云以善修等兩句。是牒前四地所修覺分依起此地十深淨心。第三第四兩句。云復求等者。是復依此深淨心。轉求此地。是不住道行勝破慢。謂前四地取道生慢。卽淨爲治。又淨心希此勝道。復卽是慢。隨如爲治。以隨順如行。於如法中。不取著故。亦名不住道行勝。後別辧者。從前隨順如中。開出八句。一願力等者。是修習菩提心故。二於一切等者。不疲倦故。三積集等者。得善根力故。四精勤等者。不捨眾行故。五出生等者。正修行故。不正修行非善根故。六觀察等者。無厭足故。謂於自他無飽足故。轉轉向上觀照。七受如來等者。得地勝力故。行轉勝故。得他佛力加持。八念智等者。徳成在己。自得勝力故。成就不退轉心故。謂修慧觀無障礙故。

第二明不住道行勝中二。先釋名。後解文。前中二種。一所知法中智淸淨勝。是自利。護煩惱行。不住世間也。二佛子此菩薩摩訶薩得如是諸論下。明利益眾生勤方便勝。是利他。護小乘行。不住涅盤也。此二說時前後。行必同時亦不與時。相應說爲同時。故名不住。若不爾者。初應住涅盤。後應著世間故。知俱也。

就前所智皆淨勝中。先明四諦實法分別。後善知俗諦下明十諦化生差別。於前四諦。作此十種觀察故。成十諦。瑜伽住品云。此地於四聖諦。由十行相。如實了知故。

前中略以二門分別。一釋名。二辧體。

前中二。先總。後別。總者聖謂無漏在心。諦謂如所說相不捨離故。由斯觀察。到究竟淸淨故。決定眞實故。謂世出世二種因果。必無虛妄。不可差失。如是決定眞實相應淸淨事理。惟聖智境故。名聖諦。此卽聖之諦故。依主釋也。總言四聖諦。帶數釋也。別中逼迫名苦。生長名集。寂靜名滅。出離名道。

第二辧體者。諸名色是苦諦。業煩惱是集諦。煩惱盡是滅諦。止觀是道諦。諸門分別。具如別章。論中名此爲實法者。苦集二諦。有佛無佛。體是世間雜染因果。滅道二諦。性是出世淸淨因果故。

後明十諦中。遠法師依論四句分別。一制立。二開合。三對實法辧通別。四釋文。

初謂四諦門中。義含法界。菩薩於中。照達無餘。且就一周之數。說此十諦。廣辧難窮。此並菩薩自所知境。寄所化以顯其別。是故論名所知法中智淸淨也。

二開合者。或總爲一。謂化眾生分別故。或隨所化大小分二。初九化小。後一化大。或隨作所起分之爲三。初五化生令其生解。次四化生令起行。後一化令入證。或約人不同。離爲七分。謂初一化根未熟者。二化根已熟者。三化疑深法者。四化謬解法者。五化離正念者。六七八九化正見者。十化於大乘可化眾生。或隨法不同。分之爲十。

三對實法辧通別者。此之十門。於前四諦。一一皆通。一俗諦者。通觀四諦法相差別。二通觀四諦體空。三通觀四諦非有非無。四通觀四諦有無各異。五通觀四諦緣起集成。六通觀四諦由迷成於苦事。七由迷四諦起作集。八通達四諦得諦滅。九通解四諦得成道智。十窮達四諦緣起眞性淸淨法界故。成大乘菩薩因果。

四釋文中二。先列十名。後次第釋。此中兩三名。𨿽新舊稍異。於義無違。會釋可知也。論云小乘可化眾生者。非是化眾生令入小乘。謂化小乘眾生。令入大故也。初一根未熟不堪入大。爲說四諦十二行等。名知世諦。此是四重二諦中。第三重內世諦也。瑜伽云。依曉悟他故。本疏云。此經及瑜伽。通諸根器。論文偏約根未熟者。二爲根熟小乘堪入大故。爲說第一義法空。經云。一乘者令小入大。更無餘乘故。又理無二故。亦名一相。瑜伽依自內智。三有人不解第一義諦。謂一向斷滅。名爲疑惑深法眾生。知相諦者。謂知諸法非有非無一實相故。又釋旣聞眞諦。將謂斷滅於俗故。名疑惑深法。令爲分別法自相歷然。故云相諦。瑜伽。依俱處所名。爲此說。解云。卽前眞俗名俱處所。四爲謬解等者。聞一實諦。謂定是一。名謬解等。今知二諦差別非一。前則疑一。此則迷異。五旣聞差別。便爲各有體性。乖違正道。名爲離正念者。知說成諦者。知前差別四諦諸法。但隨言說因緣集成。無有自性故。云說成。瑜伽云。依於契經調伏本母名由此說。六爲正見眾生者。令得知苦斷集證滅修道。瑜伽云。依於現在眾苦自性。依於未來苦因生性。依於因盡彼盡無生性。依於修習彼斷方便性。經云。至不二法者。謂道諦智。能至無二滅理故。十爲大乘可化者。謂直進菩薩不從二乘來者。知菩薩因果。於果位而知者。但是信解力影像觀智。非是佛果無盡智知。此簡分髙下。離世間品中亦如是簡。彼文約行。此中就解。

後明利益眾生勤方便勝中二。先總顯。後佛子菩薩摩訶薩得如是智力下。別辧。

前中亦二。先觀有爲過。後菩薩爾時下明起慈悲。前中虛妄者。觀內五蘊妄想常等不相似無故虛。此明所取非實常非我想慢事故。爲此顯能取不眞是妄是僞。謂於前虛相。妄取爲我等。詐爲誑惑等者。觀外六塵。謂世法盡壞故誑。此明所取不實。但是虛誑世法似續似。若有利而實速滅無可得。而言有者。但虛誑爾。世法牽引愚癡凡夫故詐。此顯能取迷眞。謂由妄取。令彼世法隱虛詐實。令世貪取。誑惑愚夫者。總結內外不實。就人彰過。謂妄境引心名爲誑。心迷前境稱爲惑。於前有爲內外之中各境爲誑。心爲惑。論文牒釋可知。凡夫者。依止彼正取我慢身。余處有譯爲異生。下明正起慈悲。於中悲者。憐湣彼眾生故。大者勝地前悲故。轉勝者不住道行勝故。慈者勝利益示現故。光明者救眾生方便知成就故。

後別辧中二。先牒前起後。後常求佛智慧下正顯。

前中云得如是智力。是牒前知有爲過也。不捨等。是牒前慈悲轉勝也。

後正顯中。常求佛智慧者。是救一切眾生義。於中二。先明大悲觀。後佛子此菩薩摩訶薩復作是念此諸眾生下。明大慈觀。

前中悲有二相。一觀苦因緣集。二佛子此菩薩摩訶薩復是念此諸凡夫下。明觀深重苦。

前中云觀一切有爲行前際後際者。總觀先際因後際果也。知從下別觀也。別中先觀前際。後如前際下類顯後際。前中二。初觀流轉。後無我下顯無我我所。前中但言無明有愛者。顯流轉因。是凡非聖。理實亦有業等諸緣。何不說者。以無明與愛是發潤生之本。故偏舉爾。生者有三種眾生生。謂欲求。妄梵行求。有求等。此明先際果也。生死流轉者。是欲求眾生也。於諸蘊宅等者。是妄梵行求眾生。此是外道。非是小乘故。云妄也。言不能動出者。梵本云。無求出意增長苦聚者。是有求眾生。後顯無我中二。先四句明無我。後一句明無我所。前中初一句依總義立名。余約別義云稱。總云無我者。謂諸蘊中推求假者不可得故。別中無壽者者。謂推求和合現存活者不可得故。無養育者者。謂推求許有我人假藉衣食得增長者不可得故。無更數取後趣身者者。謂推求數數往所諸趣無厭者不可得故。後一句明無我所者。謂我尙不可得。何況有我所。後類顯後際中。謂如前際以何因牒彼癡愛也。隨所有眾生牒前果故。隨所有苦行牒前無我。謂但有苦果及苦因行而本無我我所故。云後際亦如是。皆無所有虛妄者。苦果貪著者集因。斷盡者滅果。出離者道因也。若有若無皆如實知者。滅道眞實故有也。苦集虛妄故無也。於此有無境。皆稱順而知。離顚倒也。

後明觀深重苦大悲者。謂無量世隨逐是深苦。種種苦事是重苦。初觀眾生可湣。後如是盡滅下牒前呵後。明種種苦。前中二。先明可湣。後有無數下顯可湣所由。云可湣者有二義。一受苦不知厭離。二於無所有中而生貪著故。云愚癡無智。後可湣所由。謂以無明癡故。受無數生死身。已今當滅者。是無量世隨逐苦也。後明受種種苦者。謂於苦不能生厭。已是可湣。況更造集令苦增長。機關苦事者諭顯。無實受苦者。如彼木人。隨生死流等者。集愛也。於諸蘊等者。愛樂苦蔭。違離滅道。不知憂畏等者。明有病苦因。四大乖違火熱水冷風輕地重。如四蛇同穴相違相螫。不能拔出等者。明具集因故。此有四句。一妄梵行求眾生不能拔出憍慢見箭。二欲求眾生受欲者不能亦滅貪恚癡火。三欲求眾生行惡行者不能破壞無明黑暗。謂爲見少利。行大惡行。後受大苦。名爲黑暗。其破壞兩字。梵本中除滅字。四有求眾生不能乾竭愛欲大海不求十力等者。遠離滅諦。謂大般涅盤故。入魔意等者。明離道諦失道緣故。於生死海等者。乖道因故。由不善尋伺淨出離故。上來二悲觀了。

後明大慈觀中二。初明湣物修善。後佛子此菩薩摩訶薩以如是下明發願益生。

前中二。先牒苦眾生處在孤獨無救等明湣物。後我今下明修善。前中十句。初一句總標其苦。餘九句別顯苦狀。一孤窮困迫者。有二義。一於彼逼迫中。無救拔故。二於已受未受苦中。無救扶故。又世間有眷屬財物能爲救苦。若孤若貧卽苦無救者。無救者無有能令脫煩惱故。無有令得大安隱故。三無依者。離善知識故。四無洲者。離寂靜思惟故。五無捨者。離聞正法故。﹝論經此句是第四句﹞六無導者。離善知正道者故。論經云無究竟者。謂離正見故。七無目者。彼障諸舊煩惱及客塵煩惱常起邪念不聞正法等故。八無明覆翳者。內𨿽先有無師自然智。然爲黑暗纏裹不得顯現。後爲物修善中二。初牒前所爲苦眾生。後修行下正顯修行。於中三。一正明修行。二獨一下修行勇志。不待儔伴。而獨救法界眾生。三以是下修爲所求。求中初令成人天因。後乃至下成涅盤因。畢竟淸淨者。勝世間淸淨故。得十力者。降魔怨故。得無礙智慧者。得勝聲聞辟支佛淨智故後明發願益生中二。初總。後皆爲下別。前中謂牒前於苦無救眾生。菩薩以正觀察智回自善根盡皆與之爲救護故。後別中十一句。一救護者。拔一切苦惱故。此救護有十種。一利益者。住不善眾生令住善法故。二安樂者。住善法眾生令得樂果故。三哀湣者。住貧之眾生與一切資生具故。四成就者。住修行多障礙眾生令得具足故。五解脫者。世間禁閉眾生令得出離故。六攝受者。令諸外道信解正法故。七離諸等者。住病苦及諸外緣所惱眾生皆令除斷故。﹝論經此句是第四句﹞八令普得等者。疑惑眾生善決定斷疑故。九令調伏等。已住決定眾生勸修三學故。十令入般涅盤等者。已住三學眾生得涅盤故。上來初二句爲救未來苦。餘句救現在亦救未來。上來總明不住道修行勝竟。

自下第三大段。明不住道修行勝果中。有四種勝。一攝功徳勝。二名爲無厭足者下修行勝。三佛子菩薩摩訶薩如是勸修下教化眾生勝。四佛子此菩薩摩訶薩爲利益下起隨順世間智緣。前二種勝是自利。是前所知法中智淸淨果。初自分。後勝進。後二種勝是利他。是前勤方便果。初化他行。後化他智。

就初中。初三句。論作二釋。先配三慧。可知。次配二巧。謂初句總舉。二別知法。三別知義。亦是文義二持。以總攝別。是故論中名攝聞勝也。次二句明戒攝勝。初於微犯能悔。後能堅持不犯。前中𨿽爲他舉過。以柔和故。能忍其辱。卽生慚愧。悔責受罰。由此自罪滅故。自護也。令他得成無相覆故。護他也。後中由無微缺名堅心不捨也。下五句攝智勝。一因緣集智。謂由果因名是處。反此名非處。此治無因。又善因樂果惡因苦果名是處。反此名非處。此治倒因。達此之智。名爲覺者。二證理智。謂理外分別名爲魔事。證智能治名不隨他。三知義智。謂知正義非正義及正不正相雜。簡邪得正。名爲隨慧。此曰知義。論云說教有斯差別。四神通智。能治邪歸令向正故。五化眾生智。謂隨所宜方便攝故。

第二修行勝中。有十一種。一集福無厭故。二求慧不休故。三悲化無倦故。四爲物勸修涅盤行故。五勸求大菩提故。六莊嚴佛土行心具能化法所化生故。七勸修正報相嚴行故。八勸修佛三業作用因故。九敬法重人親近供養故。十不染三有樂生三有故。十一遠自利樂化生故。

第三教化眾生勝中有九段。初一總明四攝攝生。二示現下明同事應物。三演說下別顯愛語。四於菩提不知修方便示修菩薩行。五示佛果大用令樂修因。六爲欲求有。求者示世過患。令不樂求。七爲小乘正梵行求不信大乘者。贊佛大智利生。八爲外道無智邪梵行求者。示身通語業。令捨邪入正。九總結行成四句。一勤方便者結前四攝攝生。二心恆等爲化眾生求佛勝力。三所作等所得福智皆不退失。四常勤等。彼所修行。欲令增勝勤行也。

第四明隨順世智勝中二。先總。後所謂下別。別中七段。一文字等十種。二療病中五種。三文筆等八種。四國城等十六種。五金銀等藏八種。六日月等十種。七持戒行處禪定神通四無量四無色定等五種。總計有六十二。論攝爲十句。一知經書等。二金石等。三治病等。四伎樂等。五日月等。六施戒等。此六正是隨世間智。七不惱事。八安生事。九哀湣令出。十令入佛法。此四結意。此與論經。次第前後。𨿽少有異。多分無別。但於義無違。會釋卽得。不可攺動其文。就前六中。初五是障治。後一是染治。以戒等離染故。就前中。初句內治四種障。一書治所作事中忘障取與等事中障也。聞法等中解障作不作等行業中障。一作不作者。善作惡不作。二於善於中。有已作未作。三於未作中隨時益生應作不應作。二經者論經名論。因論治邪見。以格量正理故。聲論治耎智。以解了文章聲字。生勝智故。三論經印者。印記分明不假守護故治彼障。又技藝當印。又是六藝等文章亦是聲論。四以數知多少算記其位令不生疑故治彼障。上總是因聲二論也。二金石等者。是工巧論能治貧也。三治病下是醫方論。病有三種。謂乾消等內四大不調相。鬼著等是外眾生相。虫毒等通內外。亦四大艸毒故亦眾生相是蛇毒故。此等或但成病。或令致死。故爲因也。咒藥二種通別治也。四技樂等治憂惱障。國土等治不喜樂障。金銀等世間系閉等障。五日月等能治報分過作惡因障。謂睹災相修善排惡。故說治也。曜等攝者。謂日月五星爲七曜也。五星謂東方歲星等二十八宿。謂角亢等。日月五星於中宿故。論云入八業果者。一日。二月。三星。四宿。五鳥鳴。六地動。七夢吉凶。八身相休咎。身相者愛不愛果行故。謂由過去愛不愛果之因。令此世有好相惡相。六布施等是內明。是染對治有六句。一施治慳染。二戒治破戒染。三禪治貪欲染。四神通治邪歸染。五四無量心治妄行功徳染。謂殺生祭祠求福名妄行功徳。六四無色定治妄修解脫染。謂有外道妄計。無色爲解脫故。下明後四。此起世間智。有四種相。一諸不惱等是異障中無障。謂無捕獵等惱眾生障。二安眾生是與無過樂。不生罪故。名無過。三哀湣等發起淸淨。𨿽令眾生無苦有樂。而著欲放逸。是故湣彼令離放逸。四令入等是所用淸淨。謂𨿽不放逸。不求出道。是故令入佛法受用淨也。又釋此四句。從後向前。結前六句。謂此令入佛結前第六施戒。二哀湣等結前第五以示日等災祥。令離放逸。三安眾生事結初四門以同與樂。四諸不惱眾生事。結前六中初三後二。以此五門。卽五明所攝。能除暗障。俱能生智故。論釋前三句。超舉後二。其第四但爲與樂。而非生智故。非此結。

自下第二明位果中。有調柔攝報願智等三果科。釋同前。能練中云。旣出家已。又更聞法。得陀羅尼。爲聞持法師者。此障非得義持。對後顯劣也。教智淨中云。以車渠摩瑩金器等者。諭依淨教增長智慧光明轉勝前地也。以方便慧思惟觀察。故慧轉勝。以方便智成就功徳。故福轉勝。方便之言。皆是眞俗合觀。而修行故。卽是不住道行勝報中。所作自在等者。由善五明故也。餘皆準前。

第三重頌分中。二十二頌分五。初五頌半頌前勝慢對治。於中初一頌頌前十平等。次一頌頌前道品。次一頌頌勝行爲嚴諭。次一定等功徳爲身說法爲師子吼。後一頌前初住地同念不退心。論名如道行。第二佛力所加下七頌。頌不住道行勝。於中。初二頌半頌所知中智淸淨。後四頌半頌教化眾生勤方便。於中初三句頌總觀虛僞生慈悲二心。次一頌三句頌前悲中觀緣集苦。次一頌半頌觀深重苦。後半頌頌大悲觀。第三名爲有念下五頌頌不住道修行勝果。於中初一頌頌攝功徳勝。次一頌頌修行勝。次一頌頌教化眾生勝。後二頌頌起世智勝。第四如以下三頌半頌地果。初一頌半調柔。二次半頌頌攝報果。三後一頌半頌願智果。第五末後一頌結說究竟。難勝地了。

續華嚴略疏刊定記卷第十

續華嚴略疏刊定記卷第十一﹝本末合﹞﹝盡第十地﹞

第六現前地中二。先料簡。後釋文。

前中略顯二門。一釋名。二次第。

初釋名者。攝論云。由緣起智。能令般若波羅蜜多現在前故。名現前地。世親釋云。謂此地中。住緣起智。由此智力。令無分別智而得現前。悟一切法。無染無淨。無性論師亦同此釋。謂由加行智。觀察緣起。引根本智。證無染淨法界現在前故。解深密雲。現前觀察諸行流轉。又於無相。多修作意。方得現前地名現前。莊嚴論云。不住生死涅盤。觀慧現前。名現前地。十住論云。除魔事已。菩薩道法。皆現在前。成惟識論同攝大乘。瑜伽同深密。

二次第者。有三義。一前地寄聲聞。此地寄緣覺。約寄超前故。二四地𨿽顯出世。不能隨世。五地能隨。而不能破染淨見。此地觀察無染淨法界。破見故。三無相觀者。成惟識云。前五地中。有爲觀多。無相觀少。第六地中。無相觀多。有相觀少。第七已去。純無相。令此地中於無相觀進少入多故。諸門分別。廣如別章。

後釋文中三分同前。

初贊請分中有九頌分五。初一頌。菩薩聞法歡喜雨華等供佛。二次有一頌。天眾歡喜散寶等��。����。��天王等。以寶云供佛。四次五頌。天女歌樂贊佛說法益。初一頌除惑。次一頌半顯法性。後二頌半明說法所爲。五末後一頌。結前請後。

第二正說分中。論說三分。一勝慢對治。二佛子此菩薩摩訶薩如是觀已下。明不住道行勝。三佛子菩薩摩訶薩以如是十種下。明彼果勝。此與四地何別者。四地以趣地方便及初住地。同名勝慢對治。此中初住地入不住道行勝攝。以漸勝故。論云四地中說眾生我慢解法慢對治。五地中說身淨分別慢對治。此六地說所染淨法分別慢對治。初勝慢對治者。以前五地觀四諦法染淨相故名取染得障。是故十平等通一切法平等。

文中三。初牒前起後。二何等惟正顯十門行。三菩薩如是下。結行入地。

就正顯中三。初八句約無破有。次一句約有破無。後一句有無雙破。又初一句總。後九句別。總云一切法無相者。論云。一切法謂十二入。釋曰。入是識所依緣。今但言入。卽已攝界及蘊。下皆準此。

言無相者。一切法自性無相平等故。謂相是妄想所作。無別自性。由此十二入差別之相卽是無相故。云平等。後中九句。論主立九種相對治。以顯無相故。說相無。然旣想能現相想應是有。論破云。十二入自相想故。謂十二入之相。從自相起。無別自體故。

二無生者。外轉立云。想從相起。可夫無體念別追憶。豈非有生。破云。展轉行相故。謂念因前想。後方得記。但是想之展轉行相。無別有生故。

三無成去。外轉云。旣念因前想後起非有亦可者。因集起之應不成。何故現見成就。論破云。生展轉行相故。謂苦是集果。集從念念從想。如是展轉行相成故。

四本來淸淨者。外轉救云。若由展轉等乃至無成者。世俗因果。豈斷壞耶。論破云。淨相故。謂彼因果相。本來性淨。非待斷懷說爲不成故。此文準論經。是第六句。

五無戲論者。外轉立者。雜染因果可從相想等無體。本來淸淨因果應是實有。論破云。分別相故。謂淸淨因果非分別相。由分別心取之爲有。還非實有故。

六無取捨者。外轉立云。若染淨名義皆空。何故菩薩捨染求淨。論破云。出沒相故。謂淨法可取名出。染法可捨名沒。妄法卽空。無可捨卻。眞性離念。不可取得。無捨求但約出沒相爾。理實無取捨故。攝論云。於生死非捨非不捨。於涅盤非得非不得。維摩云。若達生死性卽是涅盤。於其中不取捨者。是爲入不二法門中。皆此義也。

七寂靜者。此文準義次第。及論經應在第四句。謂外轉立云。苦是所生可說爲空。集是能生。豈非是有。論破云。染相故。謂惑業與苦。皆是妄法緣起。無性本寂。非實有故。

八如幻等者。前來於眞妄法起有見故。以無破之。今於二諦見並非有。應無過失。論破云。我非有相故。謂二諦因果離有。眾生之我離無。我體亦爾。如幻夢。若一向無。便是斷也。問此非有我。豈不正理。何故以爲所治相耶。答此我非有相。若卽是我非無相。不一不異。則非所治。由執一向非有。便爲斷見故。是所謂。

九有無不二者。外轉立云。前旣有無各別。不得今有無並立。應無過失。論破云。成壞相故謂成之與壞。是相違法。不得同時。有無亦爾。謂有是無之有。無是有之無。有無無有非一非異故。名不二平等。問法非一異。今云不二。非異何在。

答但解非一。卽解非異。以將非一作非異非異作非一故。又有與無非一異。無與有。非一異。相望無別故。云無二平等。

三結行入地中二。先總結入位。後自性下別結。前總中。牒前所觀十平等法觀。後別中五。一自性淨者。遠離障垢故。二隨順平等眞如法故。三無違等者。不生分別想違無生故。四得明利者。微細慢對治故。前四五二地同。此地得順忍。除障未細。不名明利。以四地解法慢最粗故。得耎品忍。五地除身淨慢障中庸故。得中品忍。此地取染淨所分別慢故。得上品忍。故名明利。下品能治對上品所治。乃至上品能治對下品所治。障治相翻。理必然故。五隨順忍者。耎中忍故。順者隨順無生法忍故。未得無生忍者。以七地已上是無生忍位。此非彼地故。云未得。然此順彼名爲隨順。理實初地卽得無生。爲寄五忍配諸地故。分滿異故。謂仁王經說。三賢法中名伏忍。初二三地名信忍。七八九地故名無生忍。十地及佛地名寂滅忍。若瓔珞經。寂滅忍位。亦有三聖。謂別前二加等覺故。又於初地。分得非滿。七地已上圓滿得故。勝幔對治竟。

第二大段。不住道行勝中二。先約初住地。明不住行。二作是念下。就正住地。以明不住。前地劣故。惟正住地。方名不住。此地勝故。初住地時。卽明不住。

就初住中二。初牒前起後。二大悲等正顯不住。於中四句。初三明能觀之心。後一明觀所觀生滅。然此三以作六重釋。一辧相者。湣心創起故云悲首。論意釋以殊勝大悲攝三世眾生故。二求果殷至稱爲增上。又上求佛果故。論意釋於所知緣起令知淨智。爲佛果本故。三厭離有爲心。論意釋觀一切種微細因緣。以生厭離。緣觀細極故云滿足。二次第者。我前觀空。須念眾生虛妄所纏故。先起悲。以悲念故。求佛果智。以益眾生。以起增上。佛智必由離果而成。是故末後起觀緣生過患終極。三約二利者。初一利他。後二自利。四約二護者。前二護小乘。一護狹心。二護小心。後一護煩惱。五約因果者。初後攝因中一求果。六約不住者。初一不住涅盤。後一不住生死。中一俱無所住。就所觀生滅中。十二緣生順生逆滅故。云觀世間生滅。此是總觀。亦以十門。別觀彼法。

二就正住地。明不住中。廣顯緣起。於中有二。先以義分別。後依文正釋。

前中總有二十八門。於中。前一十八門。引余教別說。後之十門。隨當部文便釋前一十八門義。具如別章。

後依文正釋中二先。料簡其文。後正釋文。

前中有三。一就經本。二依釋論。三經論相對。

初中。本經內二重。先別明十觀。後顯名重結。前中十觀者。一有支相續。二一心所攝。三自業差別。四不相捨離。五三道不斷。六分別三際。七三苦分別。八因緣起。九生滅。十隨無所有盡觀。於中各有順逆觀。以爲不住行故。

二依釋論者。論以三門。一就有爲門中。釋此十番。此卽是前大悲滿足觀。二就深念眾生心中。釋此十番。名大悲隨順觀。此卽是前大悲爲首觀。三約求佛心中。釋此十番。名一切相智分別觀。此卽是前大悲增上觀。此與前三。次第少異者。謂前約生心次第。今據正行次第。謂先自利過。次念眾生。後求大果。故與前別。於此三門。各觀十番。成三十門。復各有逆順。成六十門分別緣起觀。

三經論對攝者。有二門。一相對。二相攝。前中。論但取經初住地處三心分別十門緣起。各各具逆順。成六十門。若將下文。彼果分中三解脫門觀因緣集。歷前六十門。乃有一百八十門。顯緣生觀。論主更依初住地三心。一一各通。有此十觀。是故經論合舉。物爲四重釋。此緣生一一各十。卽爲四十門。又各有逆順。卽爲八十門。以三空觀之。總成二百四十門分別緣生法。二相攝者。論初門內。開爲三段。一名成答相差別。此攝經中初一有支相續觀。二名第一義差別。此攝經中第二一心所攝中半門觀。三名世諦差別。此攝經中後八門半。於此三中。初一顯於妄我非有。二眞俗非無義理圓修。第二大悲隨順觀中。攝十爲四。一名觀眾生愚癡顚倒。攝十中第一門。二名余處求解脫。攝第二門。三名異道求解脫。攝次後四門。四名求異解脫。攝後四門。第三一切相智分別中。攝十爲九。一名染淨分別觀。攝初半門。二名依止觀。攝初中後半門及第二門。三名方便觀。攝第三門。四名因緣相觀。攝第四門。五入諦觀攝第五門。六力無力入依觀。攝第六門。七增上慢非增上慢信入觀。攝第七門。八無始觀。攝第八第九門。九種種觀。攝第十門。釋相可知。

後釋文中。釋此十門。卽爲十段。一一段中。皆四門釋。一依經別釋。二約論厭離有爲釋。三約大悲隨順釋。四約一切相起分別釋。如是四重。依經及論。收攝方盡了。

就第一段中四門之內。先約經文。名有支相續觀者。此中正顯有支無我觀。於中二。初明倒執有我妄起緣分。後佛子菩薩摩訶薩復作是念下。約迷諸諦理起緣次第。前中三。一明無我。二復作是念下成緣起。三菩薩如是結依位行。初中二。先云世間受生皆由著我者。反舉惑情執我非理。若理有我。則起我者。應得出世。旣生世間。明知執我非理。復云若離著我。則無生處者。此順舉。若理有我。則離我。理應生世間。旣得出世。明理無我。二迷諦起緣者。迷於無我勝義。起彼有我。於中二。先順觀緣起。後此因緣故集下逆觀緣起。前中。初云凡夫無知等者。此無明支體用。謂無知卽是無明體。余是業用。求有無。愛斷常故。二不正思下明行支。謂不正思者。示無明因故。起妄行者。於解脫處不正行故。行邪道者。示菩薩勝義故。菩薩𨿽行於有。不名妄行。由迷隨無明故。起罪行。由迷眞實義無明故。起福不動行。謂感三惡道業及人天別報苦業皆是惡行。感欲界人天業名福行。感色無色界業名不動行。三積集下明識支。餘論說此識支。有二種。一是所引。本識中異熟識種子。二是能引。謂五果種所依。本識名爲識支。卽現行第八。今此說後。不論其前。以行支。爲能引。引起識中五果種子令至有故。云積集增長。乃至復起後有順義。此文應云。於諸行中。植心種子。積集增長有漏有取。復起後有。謂隨三行種植識中。五果種子積集漸增。乃至令熟至有故。此是能引所引一對言有漏有取復起後有有生老死者。謂由愛取有故。生生老死。此是能生所生一對。以五果是名言種子通無漏位。今行所引。明非無漏故云有漏也。無愛字者略故。四所謂下明識生名色等。然有六緣。如世福田種植。一業爲田者。望所生根。爲增上緣故。二識爲種者。五果種子。爲彼親因故。如種子。但以能依種子不離所依之識故。云識如種子。此舉所依。通取能依故也。三無明暗覆者。謂受生時無明迷父母。如世種植。地中𨿽有種子。要上有土覆。四愛水潤者。於父母。起染愛心。潤其受生。如種植𨿽有土要須濕潤。五我慢漑灌者。計有己身能有所依。如𨿽濕潤須人漑灌。六見网增長者。以我我所及慢我生不生等種種見网蓋覆。夫無漏法不能侵損。如種子入土以网覆護不令眾鳥侵奪。五生名色身者。次上六緣了。自下明識緣名色。此卽顯所生果隨識入胎時。五果種子。爲無明業引愛水潤故。並熟生果。𨿽同潤同熟。然現起則有前後。皆前引後起故。云名色增長生五根等。此但增上。非謂名色是諸根親因。余亦如是。後六緣起。及憂悲等。文易可知。後逆觀中。以因緣集卽無集故顯無我。此非對治性自滅故。三結位所行相顯。後約迷諦理起緣次第中二。先順觀。後如是但有下逆觀。前中。云於第一義諦不了故名無明者。此有二義。一通舉。第一義諦是十二有支所依之本。明依眞起妄。顯有支無體。以無明最初故。無明依起。余支類皆依眞起。二別顯。此是無明所迷。謂此無明。由二諦。造於三行。是故論經名諸諦第一義。前段明所造三行。此中顯所迷二諦。文綺互爾。由各爲增上緣力。所前起後。令相續成立故生。四取蘊者。能引所引諸教四說。一此經以二支爲能引。四蘊名色等五種爲所引。此約識支。有二義故。一若賴耶爲識支。余識卽屬名色支中。名支者攝也。若通第六識。亦入識支者。卽色受想行四蘊爲名色支。今依後義。或同集論。故作是說。二依成惟識說。能引二支。謂無明行。所引五支。謂五果種者。以本識內親生五果。名言種子是因緣性。爲曾業種是增上緣故。三集論所說。三支能引。五支所引者。依本識中有二種說。一以業種爲識支故。二異熟識種是名色攝故。四緣起經上卷云。於諸分中。無明與行。及識一分。名爲能引。後一分識及名色六處觸受。名所引者。此異所說。通取二種。爲識支。非如集論偏取。問彼經亦用業種爲識。如何種非名色攝。論主爲通此難故。出彼經意說。識是名色依。非名色攝故。後逆觀中。無作者。是人空。無作事。是法空。依經釋了。

第二依論。約相諦分別釋中。三段內。初門名成答相差別。於中。門別有四相。相從爲三。要攝爲二。總別爲一。四者。一舉彼解惑顯成無我門。二論經愚癡下。經本凡夫無智下。責情顯理門。三依論經無智下。依經本行邪道下。名辧相顯實門。四不知第一義下明依實辧相門。二相從爲三者。四中。初一名成。謂釋成無我。以二名答。顯無我。後一名相。謂依諸諦理。立緣生相。要攝爲二者。前之三門宗顯無我故。一處舉釋。後之一門宗顯緣生依眞起相故。別舉別釋。總爲一者。謂第一成答相差別也。論云五道中所有生死等者。釋世間所有生處等。下開三門。就初釋成中四句。一總釋成無我。二一切世門下牒舉。經卽無我義成者。但攝經卽見顯成無我義。三若第一義下卽事顯成無我三義有二句。一若實有我不成凡夫過。二若我實有不成聖人過。何者若第一義中。實有我者。定其所取著我之心卽爲第一義。智者辧定能取也。不應世間生者。正出過。謂若第一義中實有我相者。凡應是聖。此爲立宗。以有能證第一義中實我智故。此出因。如諸凡夫者。同法諭。此則凡同聖智過。應無凡夫。現見不爾。明知無我。又二聖應同凡。立宗。以理實有我。聖證爲無違理。倒或非聖智故出因。如諸凡夫。應生世間。舉同諭。此則聖同凡倒過。應無聖人。理旣不爾。明知無我。此境失中準前。此文欠一句。應云離著我心卽應非是第一義智。無我旣非第一義諦。離我之心豈可得名第一義智。言應常生世間者。以理正徵。謂若離我。以非勝義智。應不證涅盤。常生世間故。別句中凡者。旣有第一義智。屬道諦攝。應得涅盤。不在世間。此文顯於無我眞理。顯然可見。四顯示下舉經對顯。第二釋答中。謂難在文外。故云答也。此有兩難二答。初執情徵理難。情乖正理答。難云。若理實無我。云何著我。旣著於我。不著無我。明知有我。如虛空無人。豈有計人。立量亦可知下答。以癡所盲故。於無我處。而執爲我。如目有翳。空中見華。豈可空中實有華也。比量可知。二如是實無有我下。執相徵實難。相不依我答。難云。若當有我可令無明作緣行次第。旣云無我。我誰爲次第。乃至老死。此示現下舉經正答。由癡造業業行起識。乃至老死。如世種植相生次第。何用我耶。答意如此。於中。希常爲有。求斷爲無。希求是愛。無知是癩。煩惱𨿽廣。以此二種是有支根本故。偏舉爾。次釋行中三句。一釋邪念。二邪道。三妄行。以菩薩行有不妄行故。以釋識支等。先儀舉經文。是中下釋。以異熟賴耶正是報體故。云示生老死體。又釋。種子識爲彼因故。云體也。又釋。如來藏賴耶爲生死性故。謂此識體。復能隨順攝持余支種子。令得成就能所引生故。云隨順攝取等也。罪福等業爲地。遠釋云。以如是住者是色。如是生心者是名色支。結所生名色也。本疏云。今更釋。如是住者。是識種業地。如是生心者。是癡覆愛潤。此結上四文。又釋。此物標經中我心灌等。謂作如是安住。生如是心我。是我所等。謂見已爲我。如男子受生見父精爲己有故爲我所。又見母爲己妻。亦是我所。女人反此。言我我想是慢者。牒前我及我所二想爲慢。自見與父共競女色。謂己得勝。便起想慢。女人反此亦爾。言我生等。釋見网。遠云見己惟在此處生不余處生故云我生不生。又云。見常爲我生。見斷爲不生。本疏云。今釋。見己正報以爲我生見所遊戲依報名爲不生。以受胎時。或見遊華林。或居殿堂等。異見非一故。云種種。以見執難捨。如网网覆也。下游逆觀。以緣起法無性故滅。非是智力斷故名滅。下結前生後。若緣無我。更依何法。緣相得住。下舉經對顯。明緣起相。依眞而空。論中無明作業稱名色者。遠引婆沙云。名色有二種。一方便名色。二報名色。若言名色緣識。是方便名色。若說識緣名色。報名色。今旣說行以爲名色故。知是彼方便名色。言彼依止者。阿賴耶識是彼名色等所依止故。此約依持門說。二名色與識共生者。是相生義。三相依義。謂色由名色得起。名色由識得起。下釋逆觀作者作事人法皆空。是名結。前云何云彼證此眞諦得解脫。答今舉緣生以辧彼觀故。

三約論大悲隨順。四段之內。此名第一愚癡顚倒者。不解無我名曰愚癡。謬執有我。稱爲顚倒。論中總釋。謂菩薩觀此第一門十二有支想是癡倒。隨順菩薩大悲之心故。云此事觀也。下別釋中。先解愚癡。後一切凡夫下釋顚倒。前中先辧癡相。謂著我故生。離我故不生。舉離不生。顯著是癡。次釋癡名。云何問也。無明暗者。先無慧明體是暗故。名爲愚癡。經帖可知。二釋倒中。癡盲著我如是倒者。是取我之倒。有相支中疑惑倒者。是取我所倒。此釋經中無智求等。乃至盡此一門皆是顚倒。菩薩觀此。於諸眾生。深起大悲。

四約一切相智分別者。明此十二有支。總是一切種智所知之法。攝十爲九。此初門中。前半名染淨分別觀。謂著我爲染。離我爲淨。然此一文具含多意。且舉四釋。謂經中明是妄取我故。知此緣生次第之相。二論家初意。舉此解惑。以顯無我。成無我觀。三舉離我不生。顯我是癡。順成悲觀。四取此解惑。以爲所知染淨之法。下半門以是依眞起故。屬彼依止觀攝。釋初門竟。

第二就一心所攝中。亦四門同前。初約經文釋。分爲三段。初總標。二何以故徵。三隨事下釋。總中二。先顯義。後如來於此下引說證義。前中云三界所有惟是一心者。謂十二緣起是三界所有。此無別體。惟是一心。此一心言。通有二種。一者同類一。謂八識心品。同能積集。燻變種子。成因感果。此則所變現境。依能變心起。攝境從心。名一心故。二者一性一。謂卽前所明八識心品。及所變現三界所有。總是生滅虛妄緣集。緣集無性。卽是一心。此則會妄歸眞。攝相從性。名一心故。若爾世諦云何差別。若無差別。一心亦無。要由俗諦得證眞故。論云隨順觀世諦。卽入第一義諦故。云何隨順觀。觀世緣生故。云何卽入第一義諦。觀世緣成時。便顯無性故。後引說中。云如來於此者。於此緣生門中故。皆依一心者。眞心隨緣成有支故。前云惟是一心。則約會事歸理。後云皆依一心。則爲以理從事。其義是一。言左右爾。二徵。意云十二有支旣作一心。則有支皆無自性。旣爾何有前後相緣。三釋。意云一心不壞世諦緣生相故。論云。此是二諦差別一心雜和合因緣集觀。謂二諦差別一心等者。是生滅與不生滅和合。非一非異。爲阿賴耶識。故云二諦雜和合因緣集也。隨事者。隨其行業。於何趣中。從中陰內。起求生愛心故。云生欲心。此心起時。與本識中識支種子。同時起。至生陰時。此求生心滅。惟本識托哥羅邏等。如外種依牙生等故。云心是識。論經云貪欲心生者。謂第六識中求生時。貪欲共阿賴耶識。同時起故。於中陰末。貪惑心續。名爲受生。彼所造行。變爲境界。謂殿堂等。名爲誑心。以不知故。𨿽取之爲實。名曰無明。此是受生無明。非發業無明。此中大意。明受生時。行事是能引。欲心是能潤。此二於識支前故名誑心。無明亦是能引心。誑故令取亦是能潤。此二居後。引潤本識中五果等種。生所生果。現起分位有次第故。說名色等。是故十二有支。皆惟是識。

二約厭離有爲。就相諦分別者。論釋。此是染依止觀。言二諦差別者。論主意。將所依心體是眞諦能依有支是俗諦故。此一文名爲二諦。此釋總標文也。言一心雜和合因緣集觀者。釋所以者何下文。如別釋竟。

三約大悲隨順分別者。論名余處求解脫。是諸凡夫。如是愚癡顚倒。常應於阿賴耶識及阿陀耶識中求解脫者。此是舉正顯耶。言乃於余處我我所中求解脫者。此顯邪乖正。以諸愚夫背正從邪。深爲可湣故。此對治下舉經顯治可知。

四約一切智分別者。論名依止觀。謂分別有支依止有二種。謂眞性及依止識。此中二諦通爲二緣。明是大智所了之法。

第三自業差別中。亦四門同前。初約相用分別。此十二有支。皆有二義。一明自行相。二助成彼用。謂令眾生迷於所緣故。是無明自相。與行作生死因。是助成業用。論經名自業成。問此十二支。於四緣中。具有幾緣。

答成惟識第八云。諸支相望增上定有。所餘三緣。有無不定。契經依定。惟說有一。愛望於取有望於生有因緣義。若說識支是業種者。行望於識。亦作因緣。余支相望。無因緣義。而集論說。無明望行。有因緣者。依無明時業習气說。無明俱故。假說無明。實是行種。瑜伽論說。諸支相望無因緣者。依現愛取惟業有說。無明望行。愛望於取。生望老死。有餘二緣。有望於生。受望於愛。無等無間緣。有所緣緣。余支相望。二俱非有。此中且依鄰近順次不相雜亂。實緣起說異此相望爲緣不定。本疏解云。緣起經說。惟增上緣。一切定有因緣。有四位。謂二是實。一但增愛爲取。無別種故。二有支中望五果種。望生。有親生義。若說業以爲有支。則無因緣。二是假說。無明時行種。識爲業種。等無間緣四位。謂無明行愛取生老死。所緣緣有六位。於前四。加有望生受望愛。所餘六支。總無所緣及等無間。

二約厭有爲分別者。於染因觀內。名他因觀。以前支望後。異故名他。前能起後。與他爲因。故云他因。若辧行相顯他義名能生。後顯因義。論釋死支以不見知。令相續者。此是無明。何故屬死。釋此是死時無明因死而起故。

三約大悲分別中。四門內。此當第三異道求解脫。於顚倒因中。求解脫。倒因三種中。此文治彼自性因故。云不應如是求。何以故者。將欲廣釋故徵也。謂我佛法中。因前支起後支。斷前因故後果不生。卽得解脫。汝說冥性爲因。縱知之何由可脫。故云不應。言因緣有支等者。總舉經文。

四約一切相智分別中九門之內。此當第三名方便觀。因緣有支二種業能起因緣事者。略釋顯。謂前巧起。後名方便等。余文可知。

第四不相捨離觀中。亦四門同前。初約不相離者。謂前能起後。離前無別。後依前起。離前無後。不相離故。各無自性。無性緣起。如心現前。此爲順觀逆成一眞理平等觀經文可知。

二約厭有爲分別。論名自因觀。無相等自生因。觀緣事故者。謂無明生行是自生因。問無明行異。云何名自。答以行賴無明。無自體故。緣力全攝。非是分故。前明不卽故說他因。此顯不離名爲自因。有人引此子果之文。證無明支有種子現行者。非此文意。又遠法師。以五義釋此文。明子時是前無明。能生後無明令行不斷。與行別時。果時是後無明。從前生助成行故。與行同時等。本疏云。今尋此文意。只發行無明爲子時。所發之行爲果時。以行是無明果故說無明有二時。問無明望行。無親因義。云何說行卽是無明果時。

答無明是行增上緣故。名爲子時。行是無明增上果故。名爲果時。文中有四。初開義門。二自因下釋不相離義。三若不離下釋不卽義。四自生下總類結。初中。先開。後是中下釋。言子時令行不斷者。以無明爲行因故。二種義緣事示現者。以子時爲緣。果時爲事故。余文二義。類此可知。故云余因緣分等。二釋不相離義中三句展轉釋成。初自因者不相離故。二云何不離以現見離前支無後支故。此顯離子無果故。說果爲子果。三云不離無明則成行者。此順釋不離子無明成果故名離三釋。不卽義中無明二種過失。後引中論頌釋成。言不卽因以是所生非能生故。不異因者。從於能生生所生故。以果不卽因故。果不斷因不常。以不異因故。果不常因不斷。又以不卽因果俱不斷不異故。因果俱不常。又亦反此思之。又以不離是不卽故。卽不常爲不斷。四總類結可知。

三約大悲分別者。謂邪見眾生執顚倒因內自在天。爲眾生因。爲可傷湣。今此文中。顯無明行等故。對治彼執。故爲因觀。

四約一切相智分別者。當第四因緣相觀。有支無作故者。明此有支非直後依前故後無性。亦乃前能作後前亦無作故。諸緣起是種智境界。

第五三道不斷中四門同前。初約經爲三道不斷者。此中煩惱有二。謂能發能潤。𨿽諸煩惱皆能發潤。然發業位無明力增。潤業受生愛取力勝。是故偏說。由元燻發。立一無明。數數漑灌故。分相顯名。行業立生因。愛取已潤近生當果。立名爲有。此約惟業有說。在名有二。謂在因及果。識等五種惟是報因。生等二位但是報果。以就所引因位難。去差別相故。據當果位。別顯立支。謂續生時因識相顯。次根未滿名色相增。次根滿時六處明盛。依斯發觸。因觸起受。爾時乃名受果究竟。依此位立因。爲五支。果位易了。差別相故。總立二支。以顯三者然所生若在未來。爲生厭故。說生老死。若至現在。爲令了知分位相生。說識等五。具如成惟識第八卷

顯。又此惑業苦三。爲流轉之相。如淨意菩薩所造十二因緣論頌云。煩惱初八九。業二及與十。餘七說爲苦。三現十二法。從三故生二。從二故生七。從七復生三。是故如輪轉。一切世間法。惟因果無人。但從諸空法。遂生於空法。此依三道顯二無我也。

二約厭離有爲分別者。論名攝過觀。所謂三道攝苦因苦果深厭離故。

三約大悲分別者。論名異道求解脫內對治苦行因。謂邪苦行但是煩惱業妄想因故。非樂因故。如經無明愛等。

四約大智分別者。觀名入諦觀。三道是苦集諦故。是大智所知法也。瑜伽云。幾支苦諦攝。及現識爲苦。答二。謂生及老死。問幾支苦諦攝。當成爲苦。答五。謂識乃至受種子性。問幾支集諦攝。答所餘支。謂餘五因二果。俱是苦諦。惑業五是集諦攝。又成惟識第八云。皆苦諦攝。取蘊性故。五集諦攝。業煩惱性故。此中苦通十二。以是取蘊性故。集惟攝五。

第六分別三際中。亦四門同前。初約經。分別先後際者。此十二支。初二是能引。次五是所引。次三是能生。後二是所生。於中。分別三際。諸聖教中。略有三說。一依此經。開能所引分先後中際。合能所生。總爲後際。以行遠故開之。生近故合之。二依成惟識論。開能所生。合能所引。是故前十現在。後二未來。以十因二果。分二世故。三生引俱開。如智度論。初二過去。次八現在。後二未來。故成三世。如成惟識等十因二果定不同世。因中。前七與次三。或同或異。若二三七各定同世。如是十二。一重因果。足顯輪轉及離斷常。又由此三際因果輪轉。人法二我永無所有。問何故此經不言生老死耶。答略故不說。

二約厭離有爲者。論名護過觀。謂外人與此緣道理。出三種過。一一切身一時生者。列過名。何以故者。外人自徵立過所以。無異者釋立過相。以無我異同。何爲不得五道之身一時並生。二中列釋名徵立可知。無作者故者。釋立過相。若無我作業。誰受來報。三中別徵可知。釋中旣無有我。誰持是業令夫至果。是故應知。前不受報據前望後說。此中失業據後望前說。此三種下總牒顯護。謂過現因別名爲異。以此答前三種難故名爲答。亦通取下句未果異因云何得有一時生過。又差別因得差別報。云何乃言有不受報。差別之報由異因生。云何得有生業之過。下釋文中。先釋過去內無明緣行。是見過去者。牒舉經文。下釋中二句。初明過因能作現二果。由過因說現識等以爲當來。此中但從過去因卽足。何須彼說現爲其當。欲以因果相屬防三過故。卽是見下釋已總結過去是因義。二釋現在中。言識乃至見現在者。牒經文。釋中二句。初明現由過因。二復能下明過因得現果。現在是彼過去之未來故。云得未來果。三愛取下。釋未來中。先牒文。言後有生者釋。從愛取等起有生死。名有生也。問前釋過現皆二世相對。今解未來。何故不然。

答以彼過現經中自分爲兩世故。須相屬。以成護過。經中自說愛取有三從果。爲未來不假論主相屬故不論也。言一往定結別前文。以上來所說是一分三世。名一往現數。如是稱爲定下釋展轉三世相。生無盡故。云復有彼世生轉故也。此說何義下釋相護過。有三義。一泛明業不得果。二舉經明得。三雙結得不。前中先總舉。由三義故。令過去業不能得報。一或有未作者。就過去求愛所有等爾時未作故。於現在不得生老死果。本疏云。問觀此文意。以說過去無明未作業行。何因乃云愛等未作。

答若無明未作業。何因乃言過去業。三義故不得報。言式有已作未得報者。就現以求愛取有等。𨿽已作竟。以未熟故。現在不得生老死果。或於此生。若得聖果者。斷愛取故。今已熟業。卽便燋亡不得報。二是中無明下舉經三義得報。謂過去旣有無明緣行。故知已作不同愛等現在得識等五果。明知則是業已得果。由現在愛取。無聖道斷。令未來生死相續不絕。三是故下雙結中。已作是行支。未作是有支。已得果是識支。未得果是生支等。聖人已斷凡夫未斷下正結。護業旣有如是差。何容有一切身一時生過。謂有作未作。何緣一時有得報未得。云何一時有斷未斷。如何一時。若示下重牒顯示。非一切當受者。是前已斷也。亦非不受者。是前未斷。亦非一時者。顯前作未作得未得。若自作下護。第二不受報過。謂自作自受。何不他受以他不作故。三離彼三事護第三失業過。謂由離於三種不得。是故諸業無不得果故。無失業過。下結可知。

三約大悲分別者。菩薩見諸外道行異道求解脫中計無因等。起大悲心。觀此緣生。救彼邪見執。論言先中際因者。過去二支是先際與現在識等中際爲因。言及中後際因者。中際愛取有與未來後際爲因。言中際前後二際故者。於中際內。識等五果分屬前果。愛等三因分屬後際。旣有此因。云何言無。是故結云。若無如是同事。則種種眾生果事亦無也。

四約大智分別者。名力無力信入依觀。過去二支望現有力。望後無力。愛等三支望後有力。望前無力。又釋過二有力。現五無力。現三有力。後二無力。以皆能生爲有力。所生爲無力。菩薩舉此化人令離。入正故。云信入依。菩薩智照故云觀也。言先中後化緣者。重釋成。先中後是力無力。化緣是信入。謂照三際。以化眾生。爲種智故。

第七三者聚集中亦四門。初約經。明此有支皆是苦聚。將釋三苦因。辧受俱分別。瑜伽云。幾果受俱行。謂除二所餘。卽除受及老死。餘十有樂受。以受不與受俱故。老死位中。多無樂故。幾苦受俱行。謂卽彼及所除中一。卽惟除受支。餘十一是苦受。幾是舍受俱行。如樂受說。以老死位多無容捨故。幾不與受俱行。謂所除中一。卽受支。以受不與受俱故。成惟識中。亦同此說。次三苦分別有二門。一理實徧通門。如瑜伽中。壞苦攝十支全及受支中一分。謂樂受除受支中苦及老死支苦苦攝。十一支全及受中一分。謂苦受行苦攝苦。攝苦皆是行苦。或有十苦。非二支所攝。謂不苦不樂受。是故行苦通攝十二。成惟識第八同此。二隨相增顯門。如此經說。謂初五支遷流相顯。故稱行苦。觸受二種觸對生苦。故云苦苦。余爲壞苦者。但壞樂名壞苦。老死支旣無樂可壞。何故名壞者。釋曰。壞有二種。一樂壞爲苦。望所壞說。二以壞卽是苦。故名壞苦。此老死支。能壞生故。屬壞苦也。余文可知。

二約厭離有爲。論主。世諦觀。亦種種中。此當第五。名不厭厭觀。謂凡夫不厭。菩薩厭故。云不厭厭。此約粗苦。又二乘不厭。菩薩能厭。此約細苦故。云種種微苦。以分別此等皆苦故。及厭種種粗苦者。二乘所厭。菩薩亦厭。又亦得前細是行苦此粗是彼餘二苦故。

三約大悲隨順分別者。湣諸外道。不達眞理。求異解脫。眞脫有四。舉正顯邪。一離一切苦相者。涅盤樂徳也。二無爲相者。是是常徳。三離流相者。是淨徳。四出世相者。是徳。涅盤云。於世間法自在遠離名爲我。言彼諸行苦下辧邪異正。於下四段經文。各配一義。今此當初。言苦事隨逐乃至無色有轉者。舉此三苦。顯彼外道求非想等爲涅盤者。菩薩觀之。皆是十二緣生三苦之法。何有涅盤樂徳之義。故順起悲。

四約一切相智分別者。此當第七。增上慢非增上慢信入觀者。聲聞人不覺細者。自謂無苦。名增上慢。然覺粗苦。名非增上慢。舉此彼二乘信入大乘緣生微細苦事。菩薩照此故名爲觀。不如實知下釋成慢相。此之一門。前約大悲。以化外道。今就大智。以攝二乘。以文言多意。論重善取故也。

第八因緣生行者。亦四門。初約經文。理實無明望行。無因緣義。而言因緣生行者。有二義。一自種爲因。無明爲緣。合說故。云因緣。然隱彼親種。顯此勝緣。故云無明因緣。二但彼增上緣。望自增上果。還是親因。故說無明爲引因緣。余亦如是。欲明果不自起要從因。因緣形奪復各無性。是故言因緣生乃顯無生。此從順觀逆觀一泯非生不生可知。

二約厭離有爲中世諦觀六門內。此當第六。名深觀。此深觀中。攝後三門。合成四句。一不自生。二不他生。三不共生。四不無因生。釋此四句。諸論不同。略有三說。一約破外道。謂諸法非自性生故。云不自生。二不從梵天自在天等生故。云不他。三亦非劫初極微和合生。故云不共。四不無因生。離因緣外。無別果法故。云不無因生。二約因緣形奪。雜集云。自種有故不從。待眾緣故非自作。無作用故不共生。有功能非無因。凡諸緣起但亡雙苦已爲甚深。況總亡四句。是故緣起最極甚深。三約緣起無礙門。但因緣生果。因緣相望。各有二義。一全有力。二全無力。謂因望於果。有全不生。緣必全生故。因不生緣生故。二緣望果。亦全不生因必全生故。云緣不生。自因生故。三二力不俱故不共生。四二無力亦不俱故。不無因生。言無明因緣生諸行者。論經云。無明緣行生也。此彰因起果。明非他作。言因緣能生行者。明果由因。顯非自作。又以無明是行自因故非他作。亦先無行體。在無明中。後還生行故。非自作。余亦如是。準思之。此門中。論主開爲不自不他二句也。

三約大悲分別者。明諸外道求異解脫中。顯彼所求非想天等以爲涅盤。觀之但是有支緣生法。非是無爲涅盤常徳。是故菩薩隨起大悲也。

四約一切相智分別者。於九門內。以第八第九二門。合爲一無始觀。遠法師云。是眞諦觀。見法緣集無本性故。名爲無始。本疏云。因緣起法。約無元本。依之始起。故云無始。維摩中。依無住本。立一切法。同此也。中際生故後際生者。舉法釋成。謂此緣生卽是不生。故名無始。是謂大智所知之法。

第九生滅系縛者。亦四門。初約經無明緣行是生滅系縛者。謂此十遞互相望。順則相生。逆則相滅。然生與滅。不離有無之縛。若觀相生無生。則滅亦無滅。方離於縛。經意在此。文中先明順觀。後無滅下明逆觀。可知。

二約厭離有爲深觀四門中。此是第三不共作。言非二作者。或因爲自。以緣爲他。或果爲自。以因緣爲他。此二自他。俱不作故。若自他俱不作。何得爲緣生。爲釋此疑故。云但隨順生。謂隨俗說生。理實無生。言無知者。正由因緣互相待故。各無自能可以相共也。豈無成辧果耶。正成辧時卽無成辧。故云作時。

三順大悲分別者。謂諸外道求異解脫。以非想等。爲涅盤。菩薩觀之。但是有支。非離染縛。失於涅盤眞淨三徳。故生大悲。故云如是復染生縛也。

四約一切相智分別門無始觀中。名隨順縛故。謂生滅惟縛。隨順無本故。

第十無所有盡觀中。亦四門。初約經。明此有支虛相旣盡隨順無所有緣。至第一義。此顯不壞俗而恆眞故。云無明因緣諸法行生。是隨順無所有。問無明生行是順有。何故言順無所有耶。

答乘諸行次第至此。顯無明正生行時卽順無生入理故。問順觀旣爾。逆復云何。

答生旣性盡。則所有無所有俱離故。云隨順無所有。盡觀思之。

二約厭離有爲中名第四。非無因作隨順有故。何故經中順無。論名順有。釋經意。以緣歸理說。論意以性從相說。各顯義別。不相違也。又論中順有意。顯無生。是故與經意亦不別。下別破無因中。一縱破。謂應常生。二奪破。謂恆不生故。三此非法下呵詰破。謂說無因最大邪見。若爾下結非無因。是名下釋訖。總結言相諦者。相是前成答相也。諦是前二諦差別。

三約順大悲分別者。謂諸外道求異解脫。以爲涅盤我徳。菩薩湣此順起大悲。

四約一切相智分別者。此是第九。名種種觀。謂三有總別各多類狀。云種種也。隨順下釋顯其相。此是三有世俗之境。大智照此故。以爲門。上來別釋十門竟。二如是逆順下總結十章。旣云逆順十種。明知前十門中。皆有逆順。前文中有無逆觀者。是略故也。一有別行別。二攝歸一心。三力用相生。四前後相屬。五三道輪還。六三際因果。七三苦過失。八從因無性。九似有若無。十泯同平等。配結前十文皆可見。釋不住道行竟。

第三大段。彼果勝中二。先明彼果勝。後佛子菩薩住此現前地已下。明位果。前中論分爲五。一得治行及離障。是前勝慢對治果。二佛子此菩薩摩訶薩大悲轉增下。得修行勝。是前不住道行果。三佛子菩薩住此現前地得入下。得三昧勝。望前治勝以說果。謂前修三脫。以說對治。彼治轉增故。四佛子菩薩住此現前地復更下。得不壞心勝。望前離障以說果。由滅障故。三昧之心不可破壞。五佛子菩薩以此心順佛菩提下。明得自在力勝。謂望前修行心說果法依。前修行上進無礙名自在力。釋此五果。卽爲五段。

就初文中二。無明治勝。後菩薩如是下。顯離障。前中三解脫門義。五門分別。一辧體。二釋名。三治障。四攝行五差別初體者。以前壞中定教爲性。二釋名中二。先得名。後釋名。前中初通後別。前通者通名解脫。卽出離涅盤。門者方便之義。謂此定門。是涅盤前方便故。解脫之門。依主立稱。若總言三解脫門。帶數釋也。後別者。若依薩婆多宗。約四諦苦下空無我行。名空門。滅下四行名無相門。所餘十行。名爲無願。依大乘中。徧計所執生法無我名爲空。緣此三摩地。名空解脫門。相謂十相。卽色聲香味觸男女生老死等。涅盤無此法相故。名無相。緣此三摩地。名無相解脫門。願謂求願。觀三界苦。無所願求。故名無願。緣此三摩地。名無願解脫門。具如佛地論說。又智度第六云。知一切地實相畢竟空名空三昧。知是空已。不觀諸法若空不空若有若無等。名無作三昧。知一切無有相故。於一切法。不受不著。名無相三昧。復次十八空名空三昧。於種種有中。心不求。名無作三昧。於一切法相。知破壞。不憶念。名無相三昧。此中釋名。初從解脫行及壞爲名。後二皆據無他受稱。余門分別。如別行章。門中二。先總顯前十門有支皆有此三空觀門。後知無我下正顯。顯中先明空門。論分有三。初三句明生體空。言知無我者。主寄無故。無人者。人以現住爲義。觀現住者。不可得故。無壽命者。壽以攝後爲義。觀從此壽命與後壽命相攝者不可得。二次一句自性空者。此顯法體空。三後兩句無作者受者者。此顯前生法上用空卽得。結名可知。二云滅此事下明無相門亦三義。一滅障者。觀彼有支自性滅故云滅此事。問此與前無我何別。

答前就諸法以明無我。此中欲遣能取相心故。不同也。二得對治者。論經云。常解脫現前。經云在畢竟解脫也。三相念相不行者。見因緣處。無少法相可生故。云余不相續。遠曰。此三中初滅障者。取性心亡。二得理爲治。三取相心滅。不見少法生故。離分別取相之心。前滅取性。不同凡夫。今離取相。不同二乘。三知此下明無願門亦三。一前二則是無願所依故。云依止。二受不樂有者。顯無願故。云體性。三惟大悲等緣出二乘故。云勝。二明離障初中。初離彼我等。是空門所離也。二離有相者。是無相所離也。三離無相者。是無願所離故。云離有無相。以不取無相故。說無願。心無相故。無所願求。論云。如是次第。於前五地下。舉劣顯勝。初舉五地。顯此空門離我之勝。此文是倒。若正應云。以十平等深淨心故遠離。卽遠離四地身淨我慢。令以深空滅彼二我故。此勝也。二舉四地離障。此文中離作者受者勝。三此六地等舉此地初十平等處破有無等。顯今地滿無相無願。破遣有無。一切蘊盡故。云勝故。

第二明修行勝中二。初正修行。後卽得下明修行勝。前中二。初明勇猛修行。後菩薩如是觀下明丈夫者修行。言勇猛修行者。初修更絕故。丈夫者修行者。果決修成故。前中二。初修行心。謂以三空。觀彼有支。湣諸眾生處而不覺故。云悲心轉增。由悲增進是利他心。未滿菩提等是自利心。下明修行勝中二。先修智不著有爲。後他眾生下。修悲不住無爲。前中亦二。先知。後厭。就知中。煩惱業生合散具闕有增有減。二旣知此法有是過患。卽生厭離。不應令合故。云我知有爲等故。論云知有爲法多過。遠離生業煩惱等。下修悲化生可知。後文者志修行中。先智。後悲。智中。論名厭對觀者。有爲名對。見多過觀者重釋成也。滅對者。明有爲性滅故。云無性等。後明修行勝中二。先勝相現前。論云。智及大悲勝隨順者。牒前二行中。各有悲智。能上順也。依不住道。無礙般若現前者。明依前悲智不住之道。令佛地無礙智光現前。知有爲與涅盤平等。解智悲不住。所以不共住者。解不住義。謂智不共有爲法住故。云而亦不住等。又悲不共無爲法住故。云亦不住其中等。彼助道行不滿故者。釋不住所爲。爲滿智助道不住有爲。功徳助道不住無爲故。云欲具足等。

第三明三昧勝中二。先明空定。後顯餘二。前中先舉十空上首。後結多門。此中一萬。論經名百千萬也。前十空中。論攝爲四。一觀是觀解。二不放逸者。依解起行。離過爲名。三得增上者。因修成徳。得上功徳。四因事者。依徳起用。三昧是大用本故。故名因事。初中除第四三昧。餘五名觀。一生空觀。二法空觀。三合取二空名第一義。四依本識觀。二種如來藏中。是空如來藏故。云大空。五觀七轉識。不離如來藏。和合而起。皆無自性故。云合空。楞伽云。七識亦如是。以俱和合生。又云不壞相有八。無相亦無相。是也。二不放逸者。分別對修。是自分也。修行無厭足。勝進也。二修滿足故云究竟。三得增上功徳者。勝徳依空。生起現前故。云生空。四因事去餘三三昧。一依此空定。令智障淨。因是事故。名如實離妄。二依空起悲。不捨眾生。是故論經名不捨空。三依空三昧。願在三有。遠離染著。名離分別。然隨順有離不分別。余文可知。

等四得不壞心勝中。十句分二。初一總。深心者。深微難動。論經不壞心者。謂堅固不退。餘九爲別。一於理信觀。二行堪受調。三於深祕密法。心不驚怖。四自分不失。五勝進無歇。六不嫉他徳。不破己戒。二行普淨故。云廣心。七慈普益生。八求上地智。九巧化眾生。

第五自在力緣中三。初標舉信行滿更起進之心。次滿足下正顯。後佛子菩薩以此下總結。標中。云後更等者。修無厭倦故。正顯中。十心分二。初一總。餘九別。總中開出故。一下伏力。二解力。三捨小力。四信深力。五摧魔力。六治惑力。七徧治力八巧他力九治障力。並如論顯。三結可知。

自下第二明位果中。三果同前。初調柔中三。調柔行內。聽受正法。如說行者。論經得三昧慧光。釋以得義持能如說行。因事彼者。因彼義持事。是故說此依勝三昧。得奢摩他。是如實三昧。毗婆捨那。是前智慧光明勝行。行已憶持者。能持彼行故。所練淨中。云是人乃至明淨者。解脫彼障。釋所練淨。證彼義故。釋知佛法藏。釋諭中出世間智增上者。顯證智體淨光明勝者。亦現用勝。以顯體。以教智光勝。顯證智。亦增上乃至以方便智等。釋合諭文。無礙般若是佛智光明也。方便是前不住道智。二釋教智淨中。前地取月輪諭故小。此地取月光諭。寬大故勝前。隨順四流是魔所引故。云魔道。此名惡魔。是彼魔道。三是名下結說相攝報願智。準前可知。

自下第三大段。重頌分中三十四頌分五。初二頌頌前十平等法勝慢對治。二次有十一頌。頌不住道行勝。於中。初有一頌。頌初住地心總觀緣起。二有二頌。頌初因緣分次第觀。三有一頌。頌一心所攝。四有一頌。頌自業差別。五有半頌。頌不相捨離。六有半頌。頌三道不斷。七有一頌。頌三苦差別。八有一頌。頌三際差別。九有半頌。頌生滅轉觀。十有半頌。卻頌第八緣起觀。十一有一頌。頌隨順無所有盡觀。十二有一頌。頌結十門名。三次四頌。頌彼果勝。於中。初二頌。頌前對治勝。次一頌。頌修行勝。次半頌。頌不壞心勝。次半頌。頌自在力勝。四次四頌位果。於中初二頌。頌調柔果。後二頌。頌攝報果。略不頌願起果。五後一頌。嘆勝結說。第六地竟。

第七遠行地中。釋有二種。一料簡。二釋文。

前中。略以二門分別。一釋名。二來意。

初釋名者。略有三種。一約功用盡故爲名。攝大乘雲。至功用行最後邊故。世親釋云。謂此地中。於功用行。得至究竟。𨿽一切不動搖。而於無相猶名有行。二約二義。解深密雲。能遠證入無缺無間無相作意與淸淨地無相鄰接。故名遠行。本疏云。無缺無間遠於前六。鄰接淨地近後第八。三約三義。成惟識云。至無相住功用後邊。出過世間二我道故。故名遠行地。同十地論釋。金光明云。無攝無間無相思惟解脫三昧遠修行故。是地淸淨。無障無礙。名遠行地。莊嚴論云。菩薩七地中近一乘道。名爲遠行。問誰遠去。答功用方便究竟。此遠能去。由此遠去故。名遠行地。十住論云去三界遠。近法王位故身地。仁王經名遠達地。於遠已達故。

二來意者。今三義。一前寄二乘。今顯菩薩。漸次第故。二於無相觀前地未純。今此觀進入無相故。三前地功用未滿。今此滿故。更有諸門分別。如別行章說。

後釋文中三分。一贊請分。二爾時金剛藏下正說分。三重頌分。

就初贊請中。十二頌分四。初三頌明供贊。於中。前二天眾供寶贊說法主。後一天王香光供佛。二有一頌。天眾自慶贊得聞地法。三有六頌。明佛力令天女樂中贊佛。初一述贊所依。後五正顯贊詞。詞中。初一頌明無住行三業。次一明無取行三業。次一興供三業。梵本中云。由得智慧自在故。剎佛我想皆除滅也。次一二剎三業。後一離過三業。四有二頌。明請法。於中。前一結前供贊生後有欲。後一贊眾請說心得願說有想有欲。

第二正說分中二。先明地行。論分爲五。一樂無作行對治分。二佛子菩薩摩訶薩住此第七地已入無量下。彼障對治分。三佛子此菩薩以深智下。發行分。四爾時解脫月問下。前上地勝差別分。五何以故菩薩從初地下。彼果差別分。初云樂等者。前六地中愛著三空名樂無作。此地隨有不著於空。故名對治。此是地皆修捨法也。二彼障等者。前加行中。𨿽治前地樂空之心。以其有量有功用故。卽復是障。是故初住地時修無量無功用行。以爲對治故。以爲名。三發行者。垢障旣除。上觀俱運故。四前上等者。此地功用過前六地。勝後三地故。五彼果者。地滿足故。前發行究竟故名彼果。自下廣釋。

就前初分內有三。初結前舉後勸修趣入。二何等下正顯行相。三菩薩以如是下結行功能。

初中二。先總舉前地樂無作障。後當修下能治方便者。不捨眾生。法無我智對治。攝取增上行。此治無作行中生樂心也。修十種等者。此行修空不滯空。行有不著有。由此能治一向住無作行故。名方便慧。能成此地智故。云殊勝道因也。又此行。於前世出法中最勝。彼皆劣此故云此勝。卽初二三地寄配世間。四五六地寄配出世故。

二正顯中。先徵。後釋。釋中十行。一一皆是權實發行法無我慧。論中明四種功徳。攝十行。爲四門。謂初三各別一徳。後七合爲一徳。此中。初句云𨿽善修空等者。論經大同。但無量與助道稍異爾。此初功徳。謂財及身勝因事。隨所須隨意取得財及身勝因功徳集故。言財及身勝因事者。舉方便智。謂菩薩無盡財果。無礙身根。由不滯寂福行所成。故說方便。爲彼勝因。隨所須是財。隨意取是身。謂隨意受生故。二云𨿽得諸佛等者。論經云入諸法無我無壽命無眾生而不捨。起四無量故。準論。後釋與此經異。謂此文意。顯證得己身之佛平等三慧。然不礙樂常供佛。論經乃是明護惡行因事。得勝無量修。於眾生中。不起妄行。言護惡行因事者。舉方便智。謂慈不惱眾生。名爲護惡。方便與此爲因。故名也。以卽空而起悲。名不妄行。此是有第二功徳也。三入觀空等者。此中。先空智。後集福徳。論經先起福徳。後觀無所取。文𨿽稍異。大意同也。此是第三功徳。謂護善根因事。得彼勝因增上故。功徳法增上行。以波羅蜜行。謂以方便智。攝護善根。令得生長。故以爲因。下明發起勝行。言得彼勝因增上者。牒前起後。言功徳增上等者。正顯勝相故。云廣集等。論主判意。前三句自利行。後七句利他行故。同名攝眾生因事。俱以方便智。爲攝生因。七中。初一此云𨿽遠離等者。隨物受生。次二他令離障下四攝令住善。初中願力受生作彼上首故。雲莊嚴三界。論經云。莊嚴三界行故。何故惟作首。以將眾生隨逐受化故。二畢竟下令離煩惱障。說對治故去。斷惑之智。必不見有惑可斷也。故畢竟寂滅諸煩惱焰也。正此不見惑。正是斷之行相故。斷不斷不相礙故。言𨿽也。三𨿽知諸法如幻等者。令離智障故。四𨿽知一切國土等。明爲物嚴土集起法會。維摩云。𨿽知諸佛國及以眾生空。而常修淨土。教化諸眾生。同此說也。五知諸佛法身等者。爲物現正報三業。先辧自業。法離相何故現色者。爲與眾生化生福五緣故。一見。二聞。三親近。四供養。五受法修行故。六知諸佛等者。語業爲生轉法輪故。七隨諸佛等者。意業了差別多時不離一念。然不礙隨機種種別說。

三總結勝能。可知。上來釋殊勝。下釋方便智。論云。此十發起勝行共對者。明共方便智對。謂於空不著名方便智。卽空之有名殊勝行。今明釋方便智攝取對治者。明不礙空而起有行故。此有行方能對治樂空之心。是爲方便智所攝故言攝取。下略舉經。初二句以對顯。餘皆等之也。

第二明彼障對治分中。二種相。一修行無量種。二此無作是念下明修行無功用行。

前中修行無量種者。前樂對治有量爲障故。修無量爲能治。後修無功用行者。前樂對治作意修習功用爲障故。修無功用爲能治。先明修無量中二十句。攝爲十對。一一對中。皆先明所應境。後明能隨行。準論。十對修行。以六句攝。皆云入者。隨也。謂能隨化者業。隨所所化之故。皆云入也。初一對。云眾生界諸佛教化等者。是隨所作。利益何等眾生。謂於無量眾生界中。以無量業教化故。此亦總句也。二次一對。云世界网諸佛淨土等者。是眾生經何處。謂於無量世界中。令依淨土行故。三次二對。是以何等智慧。謂一云種種差別法諸佛現覺智。二云劫數諸佛覺了三世智等。謂以無量種種法界智慧覺故。無量劫數通達三世。亦入智慧覺故。四次二對是以何等心。謂一云眾生差別信解諸佛樂現種種名色身。二云眾生欲樂諸根等諸佛語言等。謂有眾生。信種種天。身以隨同行。隨彼信說故。知過去心習。耎中利根。如應說法故。五次一對。是以何等行。謂云眾生種種心行。諸佛了知廣大智徳隨眾生心。說對治故。此一或屬前三品心內利也。六次三對。是置何等乘。謂一聲聞乘中信解。諸佛智通令信解故。二辟支佛中信解。諸佛說甚深智慧門令入故。三諸菩薩方便行。諸佛說大乘集成事。令菩薩入故。謂於三乘中。各隨應運置故。

後無功用行中二。先明觀解方便。後佛子此菩薩下正顯修行。前中亦二。先舉修行無量中諸佛無量境界可知。後我迷應下起趣求心。於中。云無分別者。論經云自然。不以分別等。論釋云自然者。自性緣無分別故。謂八地已上無功用心。名自然等。以純任性。能起善行故。名自性。依彼能起佛境勢力。是故修習。以分別心。不能亡緣等。照法界不成。要以無分別。不取相故。卽無功用也。後正修行中。修習方便慧者。是前十種方便智。何故前以爲障。今復爲治。謂治障有二種。一染爲障淨爲治。二行生爲障。行熟爲治。今約後說。以前是創修。勵力而起功用。故是障。今此段修純熟故。是治。此是修學無功用故。不同八地也。安住不動者。行堅不退。不同八地功用不動也。

第三發行分中四。一二行發無間。二常不舍下是信勝。三此菩薩於念念下。能作大義。四佛子此十波羅下明菩提分差別。論主判此大義結文。入菩提分中。似錯。所以者何。若此十度菩提分攝。大義亦應名菩提分。俱十度故。𨿽然且依論主。此四段中。初一自分。後三勝進。初謂內證行熟止觀俱現名二行發。外修常續名無間。

前中三。初一念等明二行發現無礙故。論云一念中奢摩他毗婆捨那二行現前故。二行位等明二行無間常起。論云一切行中彼修行時無間不斷不息行故。不斷者不全停絕故。不息者不暫休癈故。三乃至睡夢等。明離惡住善。

二信勝者。始起信心。於上決定名勝。論云。彼無量智中殊異義莊嚴相現前專念故。謂於隨佛所現應機境。專注故。云常不捨於如是想念。

三能作大義者。依信起行。行有義利。義利勝名大修稱作故。於中二。先總標。後何以故下別釋。別釋中先釋能具之智。後所有下釋所具十度。前中二。先徵。意云十度行廣。何故念念中。能得具足。後釋中。以大悲爲首者。救眾生也。修行等者。求菩提也。後別釋所求十度中。一念念捨己善根與生名檀度。卽此念中能息煩惱。名戒。悲物不損名忍。進求無厭。不起異念。忍法無生。巧起此行。大願轉增。異論不壞。妙達所宜。是故一念起一施時。卽具十度。余念相續皆爾。𨿽前諸地皆欲修此。要到此地。最勝成就。論釋後四度。釋方便中。雲起無量智事者。釋方便體相。以是下釋方便功能。謂以方便。能起施等無量行時。能以願力具足攝故。二起上上智者。釋願體相。以是下釋願功能。謂以願功能。能起上上智。以此智。能起彼施等。令上上行生。皆攝取殊勝故。三魔等不壞。顯力體相。以是能離施等障者。是力功能。四如實前法者。顯智體相。以是下明智功能。謂由智力。顯施等差別。以化眾生故也。

四菩提分差別中四。一依大乘行。謂十度自利故。二依他眾生者。謂四攝攝生故。上二明攝善行。下二明離過行。三依煩惱障淨。謂住菩提分法。以般若觀。修三解脫門。照於障理。淨煩惱障。淨障苦果。此淨煩惱障因緣。都名四家。亦名四持。四別名者。謂般若二諦捨煩惱苦淸淨家者。各住分位義故。亦名持。住持自分不相離故。四依智障淸淨。謂依一切菩提分法。於念中。具足修故。

第四明前上地勝差別分中二。初明六地。後明勝三地。

就前中二。先問。後答。答中先總。後別。總中先標。次何以故下釋。謂旣諸地齊具菩提分法。何故此地獨名爲勝。下釋中以此地中功用行滿故。云功行具足能入第八無功用道。論經云得入智慧神通行。舊經入智慧神通道。今此經云得入智慧自在行。行與道俱是因義。自在與神通名用有殊皆無違也。智慧是八地證智因行等名卽是此地也。下別釋勝相中。論主先總問起雲。何此地中方便行滿足者。方便行是功用行。彼餘下更起殊勝行。舉此第七。是故下結勝劣。初地願力緣徧滿眞如。名爲大法。二地戒除以惡。三地求於佛慧。以益生。名轉增得。四地智光名得法明。四地入出世道。五地還能隨世。六地入深緣起。上六各是一行中具一切。今此地中一切中具一切故。過別也。論中下地上等。是結前也。云何下生起後。彼修行下略顯智方便。是前方便慧。菩提分是前所起菩提分行。於此地中。功用行滿。總結滿也。

二何以故下正顯勝。後地前中二。先明此勝過。後解脫月下因辧諸地染淨之義。前中先徵。意云旣言此地菩提分勝。故得名勝此勝前。後有何業用下釋中。先法。次諭。後合。初中慧所行道是發行之道。以此力下正顯勝相。謂以此勢力。令八地已上任運之行自然成。更無加行。二世界者。無功用位。如淨世界有功用位。如染世界隔位難超故。以此諭。又前六地諭染界。後三地諭淨剎。諭第七地。名染淨位。以能超染。到此淨處。旣染由此越。淨由此到。是故此地極爲安勝。合中云行雜道者。是染淨道故。論經名染淨世界也。

後因辧諸地染淨義中。先問。後金剛藏言下答。答中二。先通明諸染淨之相。後佛子此第七地無超下。別明此地染淨相。前中有法諭合。法中先總標。次徵責。云前言是流。今復云淨。此有何義。下釋。以回向菩提。名離煩惱業。論中二句釋一向菩提大心故名離染業。二隨道行。如是深心故。名離煩惱。諭中二。先舉輪王。諭於七地未名純淨。後舉梵王。諭後三地乃名爲淨。合輪王中五句。一菩薩亦如是。以合輪王。二始從等合乘象。三知法等合知貧者。四不爲等合而不爲等。五然未名超煩惱行等。合然未名超過人等。合梵王諭。準釋可知。後別明此地染淨相中二。初明此地離障勝前故。云過多貧等。後住此地下明此形前望後。得名不定。以不能常在純無漏觀。是故出觀求佛。以爲煩惱故。

第五彼果分。亦名發行果。於中二。先明彼果分。後佛子菩薩成就如是智慧下。明位果。

前中理實此果通前諸分。以彼發行是正地體故。名彼果。於中。論分爲四。一業淸淨。是前彼障對謂果。二佛子菩薩住此地入下。明得勝三昧。是發行果。三是菩薩得此三昧善治下。明過地。是前上地勝果。四解脫月菩薩言佛子菩薩從何地來下。明得勝行。是前樂無作作對治果。以彼方便。及起勝行。滿足在此故。初中四。一戒淨有二種。一就具明戒故。言以深淨心等。二待行明戒。謂斷惡修善故。云所有一切不善等。二世間所有下明世間智淸淨勝。三於三千下明自身勝。論云心行二平等無與等者者。謂深心及妙行爲二也。四諸禪下明得勝力得禪等。現前勝者。略釋。謂等取神通等。禪是四禪。定是滅定故。云寂滅等行。故云滅定。三摩缽底此云等至。謂作意專注惟在定。心。不同等持通於五識。謂定位身心安和平等名等。此由定力。令身心至此等位。又等義如前。由於加行。伏沈掉力。令身心至此等位故。名等至。神通依根本定起故。云等至神通也。

二明得勝三昧中二。先別列十門。後總結多類。前中。先五起解分別。後五成行分別。前五中。一依未之義伏心令觀。二依己之義。重更審思上二知理法。三依義持力。一句無量義進益心慧。四由文持力。依一義。說無量名故。能分別義也。上二知教法。五依通一切五明處智。此知事法故。云如實分別。後五中。初一煩惱障淨顯其行深。後四智障淨顯其行廣。初中以眞如觀堅固不壞故。治惑障。後四謂智障中。一勝功徳障者。謂不能發起智通勝徳故。以爲障。對治可知。二不能具起無礙法界自在業行故。以爲障。依定起此故。以爲治。三前深上佛法怯弱障者。謂如來所說深玄之法。情礙不入故。以爲障。對治可知。四不住行障者。不能寂用無礙俱行故。以爲障。對治中皆二種生死向無住涅盤故。結可知。

三明過地中三。初行修善巧過。二佛子菩薩住此地善淨無量下。明作業廣大過。二佛子菩薩住此第七地得甚深下。明行修勝業過。初中四句。一巧智。二深悲。三過聲聞等。對下彰出。四趣佛智對上彰入。謂能入八地已上法流水中。止觀俱現。任運流注。入佛果海故。二作業廣大中二。先正顯過相。後解脫月下彰過分齊。前中亦二。先對下彰出過二業故。後得無生下對上明入。前中。論云無量三業無相行。論云入定遠離相無量。聲聞緣覺亦有淨業遠離相。然無量不能利益一切眾生故。此釋過二乘。後次此無量勝餘下地者。此顯過於六地等。後對下明入。云得無生忍等者。得八地無生忍光明相故。能照明也。後彰過分齊中。先問。後答。問中脫月將後同前難。剛藏簡後異前答。答中法諭合。法中二。先彼超過是縱也。後然但下奪也。奪中先簡非。後今第下顯是。論云方便行盡念觀住故者。方便慧及殊勝行滿足名盡。於上境界。念觀相應。名爲位。合中。求大法者。求佛身所得法。二乘無心求。此故超也。三行修勝入過中。云甚深名遠入故者。能上入故遠離。名彼障滅者離前障故。無行者。彼余出世間地。不能行故。言身口等者。論云。聲聞辟支佛𨿽離彼。相業不如是。得少爲足。不求上行故。謂二乘𨿽亦離相業用。不如菩薩。以少爲足。不求上故。𨿽行實際等是雙行果過二乘地也。

四明得勝行中二。先明三摩缽底勝行。謂在空不住故。後佛子此菩薩得如是下。明發起勝行。謂起殊勝行故。前中先問。後答。答中。從六地等。明得法分齊。生住此地等。辧勝過劣。於中有法諭合。法中。先總明得而不證。後此菩薩下別顯。以不捨眾生。卽寂起用故。云成就不思心等。諭合知。具釋滅定。如後十通品第十通中。

後發起勝行中。十句分二。初一句明能發起緣。爲後九行所依。亦名爲總。後九行是所發起行。爲其能依。亦名爲別。謂由定慧力。而得善巧。於生死涅盤等眞俗界。俱無住著故。皆言𨿽。𨿽者卽是非一向義。亦名權實發行義。以此言之。十句共是一向一義也。然論中。攝此十句爲八者。以後三句。合爲一故。八種行共對治攝者。謂此八行皆共所治俱而不污。又障能治俱而常立。如示現生死而恆住涅盤等。以能所治俱故。名共對治。二門互收故。後云攝初中三昧智力是能發起。𨿽現下是所發起行。二旣現世間。以何等身。謂上首之身。方攝生故。三旣處世間。何得不染。謂以願力取有故。四處世不染者。與世迥異。作不染耶。釋云。不爾示有妻子。名家不斷。在斯熾然。而不爲燒。五不惟同凡而行攝化。亦得能轉二乘上入佛智。故名入行。六示資生行。謂飲食資身睡眠長養皆順生是魔境界。七示有衰退老病死三是魔所行。上二轉魔行。八轉行者。轉諸凡夫煩惱之行。所轉煩惱。不出三種。謂見愛無明故。有三句。初化轉見。謂外道著見名爲見貪化。離名轉。轉亦滅義。二化轉無明。謂智不能達世及出世。名障礙化。三令離爲轉。三化轉貪結。菩薩現受勝妙樂具。過天龍等。受而不著。爲令覺之生尊重。以卽便令彼捨貪五欲故。名攝取。轉彼貪心。又此三亦是菩薩自行。常正欲明菩薩處邪恆正。居礙不礙。在貪不貪。俱名轉也。

自下第二明位果中三果科釋同前。練行中云護持正法。論云。於三千界得爲大師。故能護法。次二句釋師義。方便行滿者。功用行終自行勝故。守護上首利他行勝。故堪爲師。所練淨中。云利益眾生法忍淸淨者。法忍轉顯也。此地釋名應知者。謂利生是有中殊勝行。法忍是空中方便起。此二發行。名善修無相行。言善根勝者。修行功用盡至故名遠行。言盡至者。是功用畢極故。諭中眾寶嚴金者。亦顯一切菩提分法方便行功用滿足故。釋教起淨中。日光如前地說者。前地取日光勝月輪。今取日光。不取輪義。同前地月光故。指彼也。此地勝者。日勝月故。余文準釋。

第三大段。重頌分中。此一頌分七。初四頌頌十妙行樂無作行對治。於中。第二頌𨿽等如來者。梵本云。𨿽行平等勤供佛。次云𨿽觀等者。梵本云。𨿽了法空福無厭。二次二頌頌彼障對治分中無量行。略不頌無功用行。三次三頌頌發行無間分。於中。第二頌內斯字。梵本是爲字。卽字是是字。四次五頌頌上地勝分。於中。初頌云攀緣者。梵本云緣念。五次三頌半頌發行果。於中。第二頌。云菩薩等者。準梵本。應云智者住。於第七地。超過聲聞緣覺行昔願利物。今智成辧。如王子力具足。次頌云成就等者。梵本云得甚深法又進行。六次二頌半頌住果。七末後一頌嘆勝結說。第七地釋竟。

第八地中二。先義料簡。後正釋文。

前中。略以二門分別。一釋名。二來意。

前中二。先得名。後釋名。得名中三。一攝論云。由一切相有功用行不能動故。名不動地。無性釋云。第七地中。行動相不動。今此地中行相俱不動。世親同此。金光明云。無相正思惟修得自在。諸煩惱行不能令動。故名不動。成惟識云。無分別智任運相續相用煩惱不能動故。解深密雲。由於無相。得無功用。於諸相中。不爲現行煩惱所動故。名不動。十住論云。若天魔梵沙門婆羅門。無能動其願。故名不動。後釋者。攝論有二義。一無他受攝無彼功用故。二有財釋。謂功用是所有。不爲彼動故。餘多同此。

二來意者有三。一寄世出世。謂初三地直寄顯世間。四五六地寄出世間。從彼此已去寄出出世間故。二行用差別。謂前地𨿽純無相觀。然有功用作意現前。此地任運不待加行故。三分段變易有差別故。若廣分別。如別行章。

後正釋文中有三分。

初贊請分中。有十二頌分二。初三頌天王天眾慶法興供。次九頌天女歌樂贊徳供養。於中分四。初一頌經家標能所供贊。次一頌佛力令樂音說法。次六正顯法詞。於中。一小處有多佛。二小中有多剎。三小處有多眾生。四於前第二頌多剎中有佛爲能化。五於前多剎中有生爲所化。六神力化。末後一頌經家述眾聞樂音法已嘿住欲聽後地。後一頌上首贊眾請法。

第二正說分中二。先明地行。論分爲七。後佛子菩薩住此不動已下。明位果。前中七者。一總明作集地分。二入一切法本來無生下淨忍分。三佛子菩薩成就此忍下得勝行分。四佛子界住此第八地以大下。明淨佛國土三世間自在行分。五佛子菩薩成就如是身智已得命下明自在分。六此菩薩如是入已下明大勝分。七佛子此菩薩智地名下明釋名分。就七分中。初二是趣地方便。謂前是遠方便。總前七地。作起此地集成方便故。彼是近方便。前地所得無生忍光明至此。修熟令深淨故。第三是初住地行。依前淨忍發起勝修故。第四是正住地。初依前勝行。更起淨修佛國土行。第五是正住地滿。由淨土行。成徳無礙。第六是地滿行。此地望前。通皆是勝。今復地滿足。勝中之勝。故云大勝。第七約徳顯名。徳通始終。釋在地滿。就初分中。總攝七以爲二相。諸地通行名爲同相。諸地異修名爲別相。同中三句。妙行慧者。是證道。謂二無我上上證故。從初地來。證二無我。轉勝至此。故云上上。二方便道淨者。是不住道淸淨。謂悲智俱遊。無偏住著。三善集助道法者。彼方便智行攝滿足助菩提分法。謂行是前證方便。智是前不住。彼二所攝助道之法。下明別相有七。一初地十大願能令心住。二地中行十善等行。是佛力護也。三地中厭得不退禪定等者。等取神通無量等。名自善根力也。得通達故。名得力也。四地中所說十種法起教化眾生前者。論中名智障淨勝也。念通達佛法者。釋此同彼。謂彼十法智此名佛法。五地中十種深淨心平等。名直深心。六地中前大悲爲首。及大悲增上也。觀因緣集。是大悲滿足。亦是舉成觀法成就福智。釋此同彼。七地二句。初是前空中方便智。有中殊勝行。言不捨眾生者。釋彼同此。謂大悲等。二以無量眾生界故。入無量智道。是前十種無量也。何故前六各惟一句。此第七地有二句耶。釋云。以是近方便。或可但求於理。語言多少。不煩問答。問何故於此。總集前地。

答聖教中。其例有四種。一十住初總集十信。如本業經說。此約成位不成位分際故。二初地加行。總攝地前。如前回向品說。此據此證分際故。三第八地初總集前七地功行。如此義說。此就功用無功用分際故。四第十地初總集前九。如下說。此約因位成滿。總攝前因分際故。又初約十千劫滿。二約初祇滿。三約二祇滿。四約三祇滿。故有此說。

第二淨忍分中。文有三。初十句正明無生忍。次四句明眾生忍淨。後一句結忍入位。論中。但釋前二。攝爲四種。一破相。二破性。三因泯。四果離。又前二破相入如。後二證實捨相。又約寄法。初一加行。次一在正體。後一在後得。其數差別。一種通始終。佛法論三性品云。如經中說。若人旣得無生法忍。則不退墮。此云何成立者。由三性故。則得成立如來。爲約分別性故說本來無生忍。約依他性。說自性無生忍。約眞實性故說垢苦本性無生忍。就初事無生中。論攝爲七。初四明不增。後三明不減。卽是無增減法界。四中第一立七實。對治此實。以顯無生。一入一切法本來無生者。對治計淨分法中本有實。謂計自性住性。爲有爲事物故。二無起者。對治新新生實。謂斗習所成性爲實故。三無相者。治計前二性所生行相故。四無成者。治計後際實。謂於佛果。計後際出纏故。無實纏可出故。無成佛也。五無壞者。治計先際實染分中煩惱故。對佛果後際說。佛凡夫時實有惑本淨先壞故。論經云不失失壞。義不相違。六無盡者。治盡諸眾生實向涅盤故。般若云。如是滅度無量眾生。入無餘涅盤界。實無眾生得滅度者。七無轉者。治雜染實淨分中。謂修法中。背染向淨。來實無來。論經云不行行。與轉義不相違。第二自性無生中。云無性爲性者。是法無我。自體無性故。論經云。非有有性。文異義同。論云彼觀事故等者。明理不無。謂前諸地諸觀事故。亦是此地所忍法故。不得言無。下明理不二。謂非事外故名不二。同上文。有不二不盡。第三數差別無生中云。初中後際皆悉平等者。謂於三時中。染淨法不增減故。第四作業差別無生中。云無分別如如智之所入處者。謂於眞如中淨無淨分別佛智故。如是下總結十句釋無生忍。次釋四句無生忍淨者。一離一切心意識分別想者。一切有二種。一離報心境想分別故。云現行遠離等。二離方便心境想分別故。云攝受分別性相故。想者遠離障法想。非無作法想者。簡無濫也。彼治想。於下地中。有三種勝事。一無所取著者。謂無功用自然行故。云無所取著。謂於上佛果。不待起貪求。任運起行故。二徧一切法相者。顯能治廣故。云猶如虛空入一切法。三入眞如不動自然行故者。顯治深也。故云入一切法如虛空性。此入一切位四字。論通前後句。共用應知。

第三明得勝行分中二。初明深行勝。謂對別彰出。二佛子此地菩薩下明發起勝。謂對後障入。

前中二。先總明深行。謂此位行玄奧故。下別有七相。從爲三。初三一分。明此地中境分殊絕。次二一分明此地中正行廣大。後二一分。明此地中離障寂滅。諭中有三。從後向前。諭此三分七中。一難入深故。名深行菩薩。二同行深。諸淨地菩薩同故。謂純無漏位名爲淨地。與此位人同故。云難可知差別。如麥在麥聚中不測無差別故。論經名無能分別。三境界深。能取可取不現前故。云離一切相等。言護一切障想者。防護一切障法之想。爲簡持法想故。名離執著。四修行深。自利利他廣大故。云無量無邊。五不退深。謂彼二乘不能形奪壞其勝故。云一切聲聞等。六離障深。謂離功用障故。云離法喧諍。七對治現前。謂能治之常現在前故。云寂滅現前。下釋三諭。諭前所說滅盡。諭中示彼行寂滅故者。釋顯諭意。釋諭中。云無彼依止故者。謂滅盡定中心王不行想等心數無所依故。亦不行也。此亦傍顯菩薩滅定與此差別。以得無功用自然行者。釋勤方便。三業行息滅故。論經報行成有二釋。一約教道故。云得彼相違法。二約證道故。云善住阿賴耶眞如法中者。謂本識有二分。凡時住妄染分。今此住眞淨分。若至佛地。惟住眞如。不云梨耶眞如。今此爲有變易報在。是故雙舉釋。第二夢窹諭中。示此行護彼過想。有正智想者。如從夢窹。𨿽無夢想。而有窹想。所諭如是。𨿽捨前地妄修過想。非無此地正智之想。言此行寂滅者。顯此正智卽用常寂故不同。別顯此深行故。是中依下重分別。依淸淨世間涅盤。二心不行者。此釋經中二行相。行悉不現前。謂夢中度河。此岸諭世間。彼岸諭涅盤。旣覺窹已。此彼已名依淸淨故。云二行不現前。釋第三生梵天諭中。云如生梵世。六結不行下地心。一向不行得報地故者。對此彰得說離勝。結明諭意。下重分中。順行是世間心。不順行是出世間心故。名二分也。心等者。舉心。等取意之與識及憶想等。卽是順行。佛等者。舉佛。等取菩提涅盤等。卽是不順行也。就不順行分中。更開三門。經中但就大乘。論主對辧大小。一言差別者。非是大小不同。但是大小乘中生法兩異。二言大小乘中眾生生法差別。非生法異名差別。明此大小乘中生生行自異法法自別。三言無學學行差別者。就小乘中。辧人差別。非學無學不同。但學學不同。無學亦爾。上開門竟。佛等涅盤差別說者。舉經對顯。謂菩薩心是第一句等取中間二句。涅盤是第四句。應知何故世間行中而不開異。出世行中開此差別。以出世是大人所求。恐有染取。故委釋令離。下釋顯中。先釋順行。後釋不順行。中言大小差別。是總舉。下別中大小同。佛菩薩是人。涅盤是法。小乘中涅盤是法。羅漢是人。二釋人法各差別。小乘羅漢者。如毗曇中。六種不同。謂退思護住勝進不動。成實有九。廣說如彼。

二明發起勝中二。先明本願力住諸佛勸發。後若諸佛不與下明勸利益。

前中二。初本願住。後諸佛世尊下明勸發。

前中本願力故者。釋住地所由。準論經云。本願力住故。謂從前地來。同求此地無生忍門。名爲本願。得己心息。故名爲住。然住義釋有二門。一顯義。二說意。前中明諸菩薩住與不住。泛釋有四。一觀入分別。謂初時不住。終則樂住。從前地來。求趣無生。以未得故。是以不住。今旣得樂之故住。二起用分別。謂初時樂住。終則不住。今此地中。初得無生樂寂故住。後以佛勸發起勝行。所以不住。三就寂分別初終常住。謂佛菩薩隨所證入。無暫時捨。四起用分別。謂諸佛菩薩。一切不住。常隨世間。利益眾生。今此文中。約後二說。二明說住意。亦有四義。一爲漸悟菩薩有寂習故云。本願力住。二爲引定性二乘。明菩薩此地大寂滅處。猶有觀起。況彼所得。豈無究竟。三爲顯此地甚深玄奧。難捨故住。四但有此深奧法流之處。必有諸佛。作七勸指。是故無有一人墜墮。

後明勸發中三。一總勸。二作如是下別勸。三佛子諸佛世尊下結勸。

初中法流門中者。在無生忍。不起功用。任運起行。趣於佛果。如大河水不待人力流趣大海。何不前地與智。以得法未深故。何不後地與。以依此勸發修不住故。何故惟與智。理實通與余行。以智是行主故。何故在此位與。以此忍門攝徳本故。下文云。亦莫捨此忍門。依此力能成大行故。何故與如來智。以約果說故。

後別勸中二。先嘆所得第一是上法。後然善男下明所未得勸令修習。於中七勸攝爲二。前六舉多未作。轉其住心。後一明其少作能成增其去心。凡勸如是。前六中攝爲三對自利利他。初對中。一明自總未成。後一所成未出。第二對中。一化願未滿。後一身得未勝。第三對中。一明化業未廣。後一明自得法未窮。

初中句別有三。初舉力等彰其未得。二爲得正勸修習。論云不得修。釋此句。三亦莫捨等。明起行所依。論云若不捨此等。明反釋可知。依彼有力能作者。順釋。

第二勸中云汝𨿽得此等。明自所得。然諸凡夫下明他未出。於中亦三。初就凡夫。總勸名依彼眾生無利益事。二種種煩惱下顯其過失。謂在家去種種煩惱覺觀侵害恆現行故。三汝當湣念等結勸。

第三勸中二。初總。後別。總云汝當憶念者。追憶明記本發誓願故。別中顯本誓願。有二種。一普大等欲利益眾生。是廣心願下化有情故。二皆令得等。令得不思議智。是大心願。上求佛慧。論中伏願化生。釋上句。智行廣釋下句。能轉者。依前二義勸持。名依名轉。

第四勸中三句。初此諸法法性等。舉所得理法爾常事。不令將爲奇生於樂著。二諸佛不以等。明上未得於佛。謂佛具大用。非惟寂滅。三一切二乘等者。明下同二乘。謂定性住寂捨離益生。此爲抑挫之言。論云不共義者。釋第二句。功行疲者。釋第三句。有此二過。名爲彼垢。依此勸轉。名依名轉。

第五勸中二。初云汝觀等者。舉佛六種化業。後汝今宜應下結勸起修。論中牒舉經文。彼佛法成就有力者。彼身等佛法修成之時。明此有能化眾生力。言示現依利益眾生者。辧定其行。謂其六法皆依利他而說。次此利益眾生事下廣釋六種皆爲化生。於中。攝伏者。謂善者以光攝之。惡者以輪伏之。謂三輪也。二如來作無量下釋結勸起修之文。

第六勸中亦三。初云汝今適得等明所得勸之令起。論中三種。謂入作轉。入是所入法門。作是法門業用。轉是業用不斷。余準知。

第七勸中明少所作在增其心。於中三。初舉三種無量。次悉應下勸通達。論云少作去。望佛果不遠。故云少在。隨所見等。釋三無量也。少觀卽成。釋如實通達。以此增其者心故云轉也。

後佛子諸佛世尊下結勸。自下第二明勸利益中二。先對上本願住彰不勸之損。論釋卽入涅盤者。又云與如是等無量無邊起智門等者。此釋經意。謂舉此滅爲顯佛與智故。二以諸佛下對上佛勸彰勸之益。於中有法諭合。法中亦三。初明佛與智者。論釋彼行中攝功徳因緣者。明與智所依。謂彼發起行之無生法忍。攝功徳同最勝故。佛與智也。同作教授說者。正解與智。諸佛共勸。名同教授。二於一念下明由勸故起行速疾。三何以故下問答辧釋。謂向前二大阿僧祇所修。比此一念所起之行不及者何。下釋中。先以一身等。明知不及。今此無量者辧過前。問前初地百身二地千身。何故言一。

答實報惟一變化百等故非實也。於中十一句。初無量身者。一切菩薩信解。如自身故者。勝解力故。以身身合同一切菩薩身故。是故一切所修是自修也。此是同體智力。又釋以勝解力。令自身無量如一切菩薩所量分齊等。此豈非是變化耶。釋以此菩薩旣不出觀。卽攝法界。而起身云。實徳非化。此是文意。音聲等類身。應知。言此十句。一依化眾生者。十中初六利他。二依助道者。次二句自利行。三依障淨者。明後二句徳用淨。應知十句有此三義。下別顯之。隨身住者。是無量身。謂隨住法。當現彼身。如觀世音住大悲身等。二隨說者。是無量聲。謂隨所說法音聲亦多。三隨依起多隨所知故。四隨所取生者。多生形類異。此是種類俱生無行作意生身也。五隨何國土者。多得國。六得教化眾生多化眾生。次釋二句明徳用淨。一神通障淨。二無量大會。明正覺障淨。以於大會知根說法等故。言此一切處隨順無量身口意業等。此釋結文。無間不斷釋不動義。二釋諭中。中船行疾應知因緣勝者。顯疾所因。以無生忍是行勝因。令行疾。三善集下釋合文。善集等是前七地中所修行助發於此。故曰資糧。余文可知。

第四淨佛國土分中。有三自在行。一器世間自在行。二佛子此菩薩隨諸下明眾生世間自在行。三佛子此菩薩遠𨿽下明智正覺世間自在行。初是化處。二是所化。三是能化。具後二淨方淨土。於此三種。知化無礙故名自在。

就初中二。先總標舉。後所謂下別顯。

前中云大方便善巧智者。是此地無功用智因也。所起等者。此地智也。觀者智用也。等一切等者。卽器等。是佛所行境故。

後別顯中。論分爲五。第一所謂觀世間成等。是隨心所欲彼能現及不現。此有二義。一於此世界。隨自己心。欲知卽知。二隨眾生心。欲知卽知。此是智自在也。彼能現及不現者。是通自在。此亦二義。一能現是成不現是壞。二能現是能壞不現反上。由此業下明隨何欲彼能現。謂隨何業成及壞。卽知能現同前。業集故成。業盡故壞。智能彼知故。云業集盡智。三幾時成等下明隨時欲。彼卽時現故。謂隨世間幾成壞。成住壞住卽能隨現及知。智能隨知故。云皆如實知。論釋名隨世間成壞智。四又前地界下。明隨廣狹欲彼能現故者。於中二。先明外四大差相。後隨何下通顯內外。前中後二。先粗。後知微下明細。前中四相。初三名境界相後一名起相。前中一小相者。非定地故謂欲界所知境狹故。二大相者。定地故。謂上二界所知境廣故。三無量相者。謂佛所知境。無限量故。上三俱約所緣分齊。同名境界。知彼之智。名境界智。後一差別相者。謂自相同相互望別故。自相者。謂四大色。是變礙爲相故。同相者。諸有爲法。同一無常故。空相故。同亦名共。知此相之智。名爲相智。後明細中。細是小相。差別同前。餘二相略而不說。並準前知。後通內外中三。初總標。二隨何下別辧。三知眾生身下逐難重釋。初中云隨何者。通相之言。不定方所故。於中二種塵聚者。塵集成事物故。差別者。不集別住故。二別辧中三。一顯知差別塵聚塵。二顯內大塵。三顯前內外所依世界塵。三逐難重釋者。謂前略標眾生身言。今此廣顯故。於中二。先顯大小身塵。後辧六趣塵數。此中大身小身者。論經名粗身細身。此是三界差別。論云。身粗細者。色粗。無色細。色中欲界粗。色界細故。云如是次第。準此文。大乘宗。無色界中。亦有微塵。此乃定自在生色。以知六道身微塵成者。以假想慧。分折所成顯塵。無實性故。第五又知欲界下明隨心幾許欲。於中三。一知三界成壞。二知欲界下知大小等相。三佛子此菩薩後起下。知眾生隨之現化。初知成壞者。如俱捨世品中說。可知。後二。論釋云。欲界等境界智相。智者亦開二門。舉欲界等取上二界。於此三界知事分齊境界。智知法分齊。名相智。知三界小相等者。謂欲界人境界名小相。天境界名大相。色界初禪有覺有觀。中間禪惟覺無觀。名小相。二禪已上無覺無觀名大相。言無色界佛法中等者。爲簡外道。彼將無想天報。爲得涅盤故。云佛法中凡夫境小相。聲聞菩薩大相。一切三界是佛所知境。寬廣故。云無量相差別相。結準前復可知。三知眾生隨之現化中三。初眾生。二隨其所應下隨知現化。三此菩薩下起化自在。論釋。初中先牒文。善知身不同。總釋所知眾生。方便等者釋現化巧同彼生也。異生同生差別應知者。是所現同類身也。諸佛國土下。彼處處去身體示現者。釋起化自在身徧三千界等。法諭合可知。

第二明眾生自在行中三。一總明自。二所謂下別顯自在。三佛子如是下總結自在。論云彼調伏自在者。是總釋其相。以此菩薩調眾生中得自在故。能作種種方便。言彼行化眾生者。此釋經中隨眾生信解於大會現皆往示現。名行化生。言身自同事。釋別文同化同物身。謂菩薩自身隨眾生心。以自己身。同形事故。云身心自同事也。言身心等示現者。此釋經中化物。應以菩薩隨身隨眾生心稱機而現。名爲等分。如雲等分煩惱稱境起故。此中稱所化。現於世。出形類。且略顯一十九種。若盡菩薩化力分齊。其類無邊故。下文云此菩薩能放光明。照百萬佛剎微塵數世界。令諸眾生滅煩惱火而得淸涼故。

第三明智正覺世間自在行中有二。初明第一義諦智。後佛子此菩薩下明世諦智。

前中遠離一切身想分別者。於身取相之分別。悉遠離故。住於平等者。顯得身平等。於自他身不見二故。謂己身爲自。十身爲他。照同一性。故不分別。何故說此。欲顯法身相作所由故。此不同二乘第一義諦智。以二乘第一義諦智。不知無差別身卽差別身差別身卽無差別身勝義世俗不一異故。菩薩久修此觀。觀得成就。三昧通明總持不思解脫。能以諸身相作無礙。

後明世諦智中三。一列所知十身。二此菩薩知下明法身相作。三此菩薩知眾生業下廣顯十身義。初中。十身內初三是染分。次六是淨分。後一是不二分。皆言分者。同一法界中分別爲十故。論重分別中染分三身內。云彼二生因業煩惱者。是第三業報身。顯前二身生起之時因煩惱業故名爲報。言是染分者。結其三身也。次明淨分中。云三乘淨者。聲聞乃至如來四身也。此三乘隨何智者。舉智身。隨何法者。舉法身。是彼能知及所知法彼顯示者。結上六種是淨分。虛空非前二相故。名不二分。二諸身相作中。以十身及此地菩薩自身。轉次互作計十一身。有十一翻。合起一百十一身。今文家略示四翻。餘可思準。四翻。謂一以十中初身爲首。作自身。及作餘九。二以國土爲首。作自及餘九。三以業報身爲首。作身身。及作餘九。四越第十虛空身。以自身爲首。作眾生身。及作餘九。其相作義。廣如懸談第九門顯義中說。論云以眾生身作自身者。彼自在中所作攝取行故。種種示現者。謂起正覺中。作攝他行。法身相作名種種示現。皆隨物心現也。三廣顯十身義中。初釋眾生身內五句。一業。二生。三煩惱。此三亦名雜染。四色。五無色界差別。二國土身有十相。論云千等者。千是小千。等是等中大二界。卽初三相。謂小相。大相。無量。如次應知。淨不淨差別者。釋染淨相。廣等釋余。指同初地。然有異前。須此會釋。謂云普入者。入是趣入。意彰入剎。由路普是都言欲顯諸剎趣入。方网者。十方諸剎。如因陀羅网故。次四身假名差別者。論云自相差別假名分別無我人故。謂諸身各各當體名自相。而假名義齊名同相。若就人說假。佛身之處何不說耶。以佛勝徳超餘人故。七如來身自有十身。一菩提身。示成正覺故。二願身者。願生兜率故。三化身者。所有佛應化故。四力持者。自身舍利住持故。五相好莊嚴身者。所有實報身故。六威勢身者。所有光明攝伏眾生故。七意生身者。所有同不同世間出世間心得自在解脫故。謂隨意現生示同世間故名同。理實出世故名不同。次釋所由。云以於出世自在解脫故能現同。以於世間自在解脫。能示不同。八福徳身者。所有不共能作廣大利益因故。謂福超凡小。名不共。因此大福。廣現無量身財等相。廣攝眾生。九法身者。所有如來無漏果故。謂諸佛斷徳名無漏界。卽十佛中涅盤佛。又是如來內證法身。名無漏界。十智身者。謂佛所有無障礙智故。此智能作一切事。彼事差別。皆悉能知。謂能作一切。釋無障礙義。彼事下結能知。八智身者。論經有八釋。初二句三慧分別。一思量者。聞思慧。二善如實觀相是修慧。三果行所攝者。因果分別所得名彼因名行。四世出世者。就位分別。道前名世。見道已上名出世。五三乘者。大小分別。六共不共者。粗細分別。粗則因修。細則惟大。七乘不乘者。種性分別。已習三乘種性名乘。未習非乘。八學無學者。約修分別。習求名學。果極無學。第九法身者。有五句。一平等相者。無量法門明等一法身故。謂佛無量法明同一法身。故云平等。此是理法。二不壞相者。如聞取故。此是教法中實教。稱理而聞。故云如聞。三隨時隨俗假名差別相者。謂隨所化根性。相應時。說差別故。隨彼世俗言音所宜。差別說故。四眾生非眾生者。謂有根性堪可授法名眾生。不堪授法。同於木石。名非眾生。五知三寶者。名知第一相。謂三寶殊勝故。十虛空身有六句。一無量相者。廣大無限故。二周徧相者。周匝徧滿色法故。三無形相者。不可見故。四無相者。一切處同故。五無邊相者。無初際後際故。六顯現色身相者。能通容受相因色彼分別。謂因於色顯空。成此處彼處等差別故。

第五自在分中二。先牒前。亦是顯得此自在所因。後得命下正明自在。於中十自在義。六門分別。一釋名。二辧體。三對治。四行相。五顯因。六問答。初中二。先總。後別。總名十自在者。謂於命等十種。隨應轉變之力。在自。不在於他。此卽在之自故。是依主釋。都云十自在。帶數釋也。後別中。一命者。謂隨悲願力住壽分位非隨業轉故。又能令壽隨所欲樂爾許時住故。二心者。證智定故。又隨所樂。於諸三昧。入出無礙故。三財者。資用無限故。又令淨土莊嚴及變化財寶隨應現故。四業者。造淨因故。五生者。隨益物處受報故。六願者。隨所希求必稱遂故。七解者。於所緣境得決定故。又隨自勝解轉大地等爲金銀等故。八如意者。隨心現通故。現神攝化有情皆遂故。九智者。隨應成正覺故。又於法義訓釋言詞無滯辧說圓滿究竟故。十法者。隨宜宣教無障﹝得﹣彳﹞故。又以無量種名句文身。建立素怛纜等無上教法。隨其所應故。上十種名。有其通別。若直云命以等。卽爲別名。自在之目。是其通稱。十中惟如意一名。是有財釋。謂如所意樂故。所餘之名皆一字故。非六釋攝。若依通稱。皆依主釋。謂命之自在。乃至法之自在故。依攝大乘兩家釋論。並云忍爲勝解因。精進爲願因。卽合解是第六願是第七。今此第八地中。經本。乃願在第六。解在第七。此回文者誤也。又第九第十。惟此第八地。云第九是智。第十是法。離世間品及十地論等。皆云第九是法。第十是智。其因旣同。是般若於義者無違也。又解是勝解。廣略可知。十地論名信解者。亦勝解也。以勝解是信深忍故。又此第八自在名如意。余處皆神力。世親釋云。神力者五通所攝。準無違。余門分別。具如別章。

第六明大勝分中二。初牒前。亦是顯得大勝所因。後則爲下正顯。於中三。一智大。二此菩薩如是下明業大。三佛子菩薩住此下明彼所住功徳大。初中四句。初句總。謂於生死涅盤俱不住故。寂用難測名不思議。後別中三。一修盡至不思議證理甚深。二所知不思議照境廣大。三除障不思議破取相極。二業大中二。先牒前。後畢竟下十二句正顯業大。於中。初三句。明三業淨是業大。體下九句。約修辧業攝爲四。一起能起起同時者。謂前三業是所起智慧。起彼是能起。彼業起竟。共慧相隨。名曰同時。故名身業隋智行。二般若下智攝。不染作利眾生行等者。明智悲一對。故云般若增上大悲首等。三善起願下因攝。自行他行因等者。此能感所感爲一對。謂自起大願名自行。此自行與他佛行。能加爲因。故名他行因等。故云善起願善爲佛護。四常勸下作業所持者。謂三業行成不壞名持。於中三句。初二利他成就。一說法益生。二普住下淨土神通化。後一自行增。三明彼二所住功徳大中。十三句。於中。前十句正釋。後此菩薩下三句結成。前中。論攝爲七。初四爲一。是住徳體故。名善住道功徳。後六各一。是約修辧徳。前中四句。初二自行。一淨心離障。二深心攝善。不離道故名對治堅。後二利他慈悲不捨救也。後約修辧徳中。一不忘徳。是意業總持徳。二成就語業說徳。三定以自在。是身業徳。依定發通故。四依願力起行。五修行成就者。明行力集法。六與智者。行成證入佛境。名佛與智。此後六及前一合七也。後三句結定者。初智力者。牒前智大。無增愛不分別眾生有惱無惱故。能現下牒前作業大。謂平等作業故。無過咎者。是前彼二所住功徳大。以得前七種功徳故。法行事中無過矢也。

第七釋名分中二。先顯地釋名約法明位。後佛子菩薩成就下辧智者釋名約人彰得。

前中十句。論攝爲六。謂第三第八各爲一。餘八兩兩爲一。故有六也。一初二句明染對治。一下地功用行小乘願諸魔業故名不動。二謂煩惱習行故名不轉。二次一句明能得難得甚深無生故名難得。三次二句明發行淸淨。一友淨。謂如童子無染欲之過。純無漏慧。世莫能測故。論經云。王子者。如王子生在王家。尊貴無有譏嫌卑門之過。菩薩亦爾。得在此地。一切所作無功用失。二行得者。住生地所欲事自在成就故。四次二句明世間出世間有作淨勝。謂教道修起名有作。有作名成。福徳名世間。慧名出世。出世之慧善決擇智障淨故。名究竟。五次有一句。明彼二無作淨勝。謂證道眞理非修行作。梵云無與變化相似故。二譯致異由願非滯寂故云變化。六以二句明菩薩地勝。謂位分過前故。一力持者。願力任持故。論經名加地者。願力所持。如他力加故。由先願護持故。他不能動。由先善起導行。今得無功用也。此勝六地者。發起殊勝行故。此顯過前也。他事念動故。彰前劣也。此卽六地觀空。以有爲他。動其空觀。今則不爾。故過前也。二先修善名無功用地者。明勝七地有功用。顯前劣此。此地善起等。彰此勝彼。余文可知。

後明智者釋名中二。先總牒前所成能起前後。後入佛下正顯。前中謂何故此菩薩得名不動。有二義故。一一向不動。謂行修上順故。二一體不動。謂與諸菩薩行同體故。後正顯中二。先廣釋二種不動。後於無量下總結。前中二。先明一向不動。後佛子菩薩如是入下顯一體不動。前中十四句。先四句釋明一向義。後十句明不動義。前中初云入佛境界者。論經名入佛性。由梵云。馱都。此云界。亦云性故。二處譯異。然義無別。言此菩薩智契佛所證境界故。滿足勝者。近同佛果故。隨順因者。標後三句隨順佛因也。二佛功徳照者。名攝功徳善淸淨義故。明觀解攝徳。三順佛威儀者。名爲正行故。依解起修。四佛境現前者。近佛境故。佛卽是境。非佛之境。後十句釋不動者。初一是總。常爲等者。上果下加故。餘九是別。論攝爲五。謂前四各一。後五爲一。前中。一釋梵等者。是供養功徳。明感天供養。二金剛等。守護功徳。先來密護。從此現形護。三恆不等。依止功徳。謂依定成徳。四能現等。國土淸淨功徳。謂前淨土分中現身差別也。次五句五。一者是化眾生功徳。於中。一於一一等。是願取諸有中生。此身業化益。二報徳等。是報心便智。智力能知眾生諸根欲煩惱等。此意業化也。三三昧自在者。是無量法力轉法輪故。此語業化。依定證法。以此法力。能轉法輪。故云語業。四能受無量記者。是受力。謂堪能領受多佛記故。此句。論經有。今此脫。﹝勘梵本﹞五隨有等者。是護力。謂示現成佛說法度人。後明一體不動中十句。初一句總。餘九別。別依總開出。總中云入大乘會者。謂此菩薩得預此無功用位菩薩大會眾數。言入大乘眾數者。是不破義。後別中九句。一獲大神通者。是智不壞。以內證法實故。二數大等者。是說不壞。以依證起說故。三入無礙等者。解脫不壞。以無礙法界業用自在。四知世界等者。佛國土淸淨不壞。以於諸佛大自在無礙故。曰善知。五示現等者。入大乘不壞。意業入法能示現。六隨意等者。神通不壞。是身業。七善能等者。能解釋義不壞。是語業。八普伏等者。坐道場不壞。謂降魔怨。九深入等者。正覺不壞。心能現佛說法。後總云心修行得不退轉無礙不斷絕故。名不動地菩薩。

第二明位果中。三果同前。就調柔法說中。云受世界差別等者。等取眾生及智正覺二世故。以依此三能無量淨土作用名爲法明故。說所受爲彼因相。諭中依人顯勝。謂得淸淨地身心勝故。卽純淨無漏也。善根光明更明淨示現者。釋教智淨。攝報果中。云能與聲聞辟支佛諸菩薩波羅蜜道者。梵本中無諸字道字余準可知。

第三大段重頌分中。二十二頌分九。初一頌半頌前方便作業地分。二有一頌半頌淨忍分。三有七頌頌勝行分。於中。初二頌頌勝行。後五頌頌發起。卽七勸等。於中。初一頌第三句。梵本云語言我等佛法力智廣。謂佛法廣大。力廣大。智廣大。四有六頌頌淨佛國土分。於中。初二頌頌器世間。次二頌頌眾生世間。後二頌頌智正覺世間。五有半頌頌自在分。六有一頌頌大勝分。七有一頌頌釋名分。八有二頌半頌位果分。九末後一頌結說分齊。釋不動地竟。

第九善慧地中二。先義料簡。後正釋文。

前中二門。一釋名。二來意。

前中亦二。先得名。後釋名。前中七釋。一攝大乘雲。由得最勝無量智故。名善慧地。世親釋云。由無﹝得﹣彳﹞解智。說名爲慧。此慧妙善。故名善慧。無性釋云。謂得最勝四無礙解。無﹝得﹣彳﹞解智。於諸智中最爲殊勝。智卽是慧。故名善慧。二莊嚴論云。於九地中。四無礙慧最爲殊勝。於一剎那。三千世界所有人天異類異音異義異問。此菩薩。能以一音。普答眾問。徧翻眾疑。由此說言。名爲善慧。三金光明云。說法自在無患累故。增長智慧自在無礙故。名善慧。四解深蜜云。於一切種。說法自在。獲得無罪廣大智慧。故名善慧。五瑜伽住品云。由此地中一切有情利益安樂淸淨。建得菩薩無﹝得﹣彳﹞解慧。由此善能宣說正法。是故此地名善慧地。六十住論云。其慧轉明。調柔增上。名善慧地。七成惟識云。成就微妙四無礙解。能徧十方。善說法故。名爲善慧。

第二來意中三。一前地𨿽得無相中無功用行。而未能以四無礙解隨機說法。今此進修令彼證法。二爲知眾生三性等諸法行隨其化故。三爲知眾生心業等諸稠林。隨應化故。略說如是。若廣說者。乃至爲無量因緣故。諸門分別。具如別章。

後依文釋中。三分同前地。

初贊請分中。有十三頌分四。一初二頌顯前地益。二有二頌。明菩薩天王供養。三有八頌半。辧天女供贊。於中。初二頌述天女喜樂音贊佛。次有三頌。嘆說法菩薩。於中初頌云寂靜等者。後半頌。梵本云。利益十方得自在心如行空演佛行。次有三頌。嘆說法菩薩應機巧說。後有半頌。結諸天女美贊佛。四末後有半頌。顯上首請說。

第二正說分中二。先明地行。論分爲四成就。後佛子菩薩住此第九地下。明位果。前中四者一法師方便成就。二佛子菩薩摩訶薩住此善慧地如實知下。明智成就。三此菩薩以如是智慧如實知眾生心下。明入行成就。四住此地已了知眾生諸行差別下。明說成就。

初成就名者。此地能起辧才說法師地趣地行。立名方便成就。文中二。先牒前起後。後欲更下正顯。前中謂無量智者。是前八地深廣之智。後正顯方便中。依他利自利。一一五三句示現者。初一句利他。次一句自利故。云一一也。次五句亦利他。後三句亦自利故。云五三示現也。初云求轉勝寂滅解脫者。依無色得解脫根。可化眾生作利益故。化彼令得眞涅盤故。二復修等者依未得究竟佛智自利益故。下五句亦明利他。三入如來等者。化根熟菩薩。令入深蜜。四觀察等者。化耶念修行可化眾生。令得正念之行。五淨諸等者。化未知眾生。轉法輪令得。謂總持定智皆是說法所依故。大具廣等者。以大神通。化耶歸依眾生。令入正法。七入差別等者。以通達世界。八修力無畏等者。欲得佛內證正覺大智等故。九隨諸等者。欲得外化攝生法輪大智。十不捨等者。欲得佛無住涅盤不捨悲願。後入結可知。

第二智成就者。知法智成故。文中二。先總標。後有漏下展轉別聞。前中總知三性淨染不二。後轉別開中有三重一就前淨中。開漏無漏。謂見道前善名有漏。見道已上善名無漏。或我我所心修善行名有漏。爲此相違名無漏。就無漏中。復開世出世。謂依修阿含行名世間。正證眞行名出世間。或加行所修行名世間。正體智證眞行名出世間。後得智所修行法名世出世間。又若行法是可破壞墮虛妄中名爲世間。與此相違名出世間。二復就彼淨中。開思不思。謂地前可思。地上不可思。就可思中。間定不定。若大乘權教十回向已名定。已下名不定。若依實教。十住已去名定。已下名不定。故仁王受持品云。習忍已前行十善菩薩有退有進。譬如輕毛隨風東西。乃至云是不定人。三復就淨中。開出三乘。謂四諦緣生六度等法行故。云彼復於三乘中也。就三乘中。開爲無爲。謂能證修起名有爲。所證眞理名無爲。又若約教分別。大乘權教。依事觀修行。名有爲法行。依理觀修行名無爲法行。若大乘實教。依卽理之事觀修行。名有爲法行。依卽事之理觀修行。名無爲法行。若雙觀爲無爲非卽離性而修行。名有爲無爲非一異法行。言依順行者。謂依三乘法各隨順行故。

第三入行成就者。知所化器故。文中三。初略標十一章門。二此菩薩如實知下依章廣釋。三佛子菩薩隨順下總結安住。

就初標章中。論釋有三。初略解。二別釋三結釋名義。

初中一依共者。是心稠林。以是染淨所依故。名爲共煩惱業是次二也。生是第九以與煩惱業是三。雜染次第故向前列也。次言共者。是根解性欲此四根似故。名爲共。共同故。次云染者。是隨眠雜染種子。次云煩惱染淨等者。是習气。此卽是前種子殘餘。气分未斷絕故。謂之根續。次云依定不定等者。舉三聚稠林也。二別釋相似義。言根次第者。明依根起解等故。言次第。何故依起。以相似故。云何相似。謂宿習爲根。依根生解。解必似根。論經名信者。信之深忍。是勝解故。又卽由深忍。方起樂欲。卽由樂欲。數習成性。由後後得起必依前前故。實相以信等。後解欲性三故後起必依於前名定。能依所依名字時分別故名爲不定。故云依定不定時。三結釋名義中。眾多釋林。誰知釋調者。應作四句。此是亦多亦難知句也。行是不正信義者。遠云。法理證信。能滅心根。心根滅故。一切不行。由無證信。心等集起。故名爲行。問此行一字。貫通十一章。如遠所云。則此菩薩。但能了地前菩薩及凡小等心等諸法。不能了知地上菩薩心等諸法。所以者何。由彼地前無證信故。又心集起。旣釋行義。根等旣不名集起。應非是行。又心章中淸淨相。論云自性不染故。幻所作相是因相。諸菩薩願力生故。知此二不是地上證信菩薩心耶。

今助一釋。謂此所有心等諸法。相是有爲。性卽無爲。由未究竟契會爲無爲非一異故。是不正信。名之爲行。若反此者。一切契會。是離不正信。不名行也。

第二依章別釋中。卽爲十一段。

初知心稠林中三。初一句總標。二所謂下別釋。三如是下總結。標中云種種者。略顯則十種。廣辧則有百千萬億故。是中一一皆云相者。行相義也。別中。論經有九。攝之爲八。令有十句。可攝爲九。謂前八各一。後二爲一。遠云。八中。前四忘心。後四眞心者。此判未定。所以者何。謂三中不壞非惟妄故。四無形覺。論云第一義相故。又論云以自性淸淨心故。第六第七染不染故。心練故。此二句煩惱染示現。第八句隨道故生染示現。釋曰。詳論所解眞妄明矣。就九中。初云雜起者。雜相故。謂八識緣境各異名雜。雜卽差別。並頭生名起故。云心意識六種差別。謂心及意並六識故。釋心意識異同如常。可知。二速轉是行相者。謂四相遷流。是行剎那生滅。一滅已是遷速。況一剎那。復有九百生滅。此速轉極也。三壞不壞者。前句顯行心速轉故名壞。此句顯行心正爲生等相轉時。能轉所轉俱不可得故。名不壞。此句。論經元脫。全本與晉並有故。前科十句。論攝爲九。此與古說不同是也。四無形質是第一義相者。觀彼心離心。心身不可得故。五無邊是自相者。順行無量境界取故。謂心隨境界。無限而取。此惟心之所能。故云自也。六淸淨是自性不染者。謂本性淸淨故。七垢無垢是同煩惱不同煩惱者。在纏而不染故。八縛不縛是同使不同使者。謂心與貪相應。同緣愛境。境縛心故。名爲同使。與此相違。名不同使。余使余縛。準此應知。下二句合爲第九句。言幻所作隨諸趣生同是因相者。謂菩薩以悲願受生。餘眾生隨身業生。此二受生心俱是感當報之因故。然菩薩不自爲己求於生處。但有利樂眾生處。願生其中。生旣不定。方所隨緣而現故。雲幻所作也。餘眾生生皆隨自業。業不離系故。云隨諸趣生。

第二知煩惱行稠林中。文三同前。別釋中九句。論攝爲三。謂初二各一。後七爲一故。初一久遠隨行者。謂遠入乃至有頂故。小宗中說。惑最後邊。是有頂地故。依大乘宗。至金剛心。但緣界說非根地惑爲最後邊。大小通說。理亦無違。二無邊引起者。修諸善根時。煩惱隨行難知故。謂惑因修善起此惑細難知也自下七句分三。初三明煩惱深。次二約生顯煩惱。後二約業明煩惱妄根。初三中。一俱生不捨者。是隨所縛故。謂所緣縛心不得自在。由貪等俱不相捨故。二眠起一義者。是以何縛故。謂隨眠與現起種現各別。惑性是一故。此中現行是使。以有使故。不得解脫。言煩惱使一義者。舉經會釋。謂此辧煩惱何故說使。以是一義故。若一義者。何故下文復明使行。使但有系縛義及隨逐義。此依前義。下約後義。故不相違。三與心相應不相應者。是所縛事。謂若心與惑不相應者。可得解脫。不爾縛。次二句約生明煩惱。一隨趣受生而住。二三界差別者。論合釋云。謂身是生道界因故。上句道生。下句生界。後二句約業顯煩惱妄根。一愛見癡慢如箭深入過患者。於三分中。業因障解脫故。謂愛是欲求。癡是有求。見是耶梵行求。俱障解脫。其過如箭入木深難出。彼入惡道亦爾。二三業因緣不絕者。隨順世間身口意業故。不斷起因故。謂憍慢愚癡造重罪業。而煩惱是三業造罪因故。云是不斷起因也。後總結中。云八萬四千者。依賢劫經。世尊一代施化。總有三百五十度功徳。始從先輝光極度。終至分布舍利度。一一各以六度爲用。則爲二千一百。以此對治四大六衰十種惱患。卽成二萬一千。四大是內報。六衰是外塵。衰損善法故。以此二萬一千。各化四種眾生。一多貪。二多瞋。三多癡。四等分。總成八萬四千諸度法門。能障之惑卽是八萬四千煩惱。下業等諸門亦爾。並準知之。

第三知業稠林中。文三同前。就別顯中十句。初善等者。道因差別故。謂通說三性。爲六趣因。故云差別。引業惟善惡。滿業通三性。名言燻習中。表義惟無記。顯境三性故。又準俱捨十七。以三性因。對五種果。分別說有無記業故。彼頌云。善等於善等。初有四二三。中有二三四。後二三三果。五果謂異熟。等流。士用。增上。離系也。論曰最後所說皆如次言。顯隨所應徧前門義。且善不善無記。一一爲因。如其次弟。對善不善無記三法。辧有果數。後例應知。乃至釋第四句云。後無記業以善法爲二果。諸士用及增上。以不善爲三果。除異熟及離系等流。云何謂有身見邊執見品。諸無記業。以諸不善爲等流故。以無記爲三果。除異熟及離系。二有表示等者。自性差別故。此有二種。一籌量時。二作業時。籌量在意地。有審慮決定二思。作業在身語。各惟動發思。此中意顯三業業體皆思爲性故。云自性別也。又若通說三乘。則惟身語。若惟菩薩。則通在意地。表業如此。又小宗身語二表。卽色處聲處。以爲其性。身語色聲。卽二業體。意相應思爲意業體。大乘不爾。色聲二處。是身語表。而非二業。以身語二業思爲性故。成惟識云。動身之思名爲身業。發語之思名爲語業。以身語色聲是無記故。若廣分別。如余處章。三與心同生等者。方便差別故。謂心共生燻心不別生果故。明此業思與意識共生。隨其善惡。生已卽燻本識。成種種似能燻故。云不別生果。此釋不離義也。四因自性剎那壞而次第集果不失者。盡集果差別故。謂無始時業自然念念滅壞。而集果不失故。云有爲作業者。釋自然滅壞。謂有爲法必無常故。因盡集者。顯功能不已。釋集果次第。此念念滅因全能引果也。五有報等者。已受果未受差別故。謂過去報業現在已受。名爲有報。過去後報果現在未受名。爲無報。非謂全無。約已未說故。六受黑黑等眾報等者。對差別故。謂黑業對白業。白業對黑業。不黑不白業。對二業。二業對不黑不白業。此中重言黑白者。各因果二故。言對二業者。前單黑白業故。雜集第八云。有四種業差別。一黑黑異熟業。謂不善等由染污故。不可愛異熟故。二白白異熟業者。謂三界善業不染污故。可愛異熟故。二黑白黑白異熟業。謂欲界系雜業善不善雜故。如何一業亦善不善。此約意樂及方便故。總說一業。非據一剎那業卽善不善。謂或有業。意樂黑。方便白。謂如有一。爲誑他故。先現其相。令他信已。行於慧施。方便黑意樂白者。謂如有一。欲令於門徒等遠危處安。由憐湣故。現發種種身語粗惡。遂於此時。發生雜染。四非黑非白無異熟業者。謂無漏業故。又俱捨第十六云。諸不善業一向名黑。染污性故。異熟亦黑。不可意故。色界善業一向白不雜惡故。異熟亦白。是可意故。契經中說。有處亦說。欲界善業名爲黑白。惡所雜故。異熟亦黑白。愛非愛果雜故。此黑白名依相續立。非據自性。以無一業及一異熟是黑亦白互相違故。七如田無量者。因緣差別故。謂隨多因緣。皆能起業故。八凡聖差別者。未集已集差別故。謂出世業未集。世間業已集故。九現受生受後受者。定不定報差別故。謂現作現受名現報業。現作次來生受名生報業。現作至第二生已後受名後報業。於三種時。定不定故。十乘非乘定不定故。乘者三種乘定不定故。非乘者世間定不定故。謂有退不退故。於非乘者。於世間中。易度難度。爲定不定故。論經於乘非乘。各有定不定樂。下結八萬等可知。

第四知根稠林中二。先別說後略說。下總結。前中十句。論主攝爲九。謂五六兩句合爲一句故。一耎中勝者。說器差別故。謂說法時授法之器也。耎下也勝上也非二中也。亦名鈍中利。速受名利。遲受名鈍。非二名中也。二先後際等者。根轉差別故。前後根者。釋先後際根也。前根下增平故者。釋別異不別異。謂前是能生。後是所生。所生若增前根則下。所生若下前根則增。根以則平。三上中下者。三性差別。謂三乘性。上者菩薩乘。中者獨覺乘。下者聲聞乘。四煩惱等者。煩惱染差別故。謂喜樂等五受根隨煩惱習使染故。云俱生不相離故。俱捨第三云。於雜染中。樂等五受。有增上用。所以者何。由契經說。於樂受貪隨增。於苦受嗔隨增。於不苦不樂受無明隨增故。釋曰。增上用是根義。五乘非乘者。定不定相。淳調柔相者。定不定差別故。於三乘中。於世間中者。釋乘非乘也。定不定熟不熟故者。總釋也。謂大乘中。熟者定。不熟者不定。小乘中熟中不定。轉向大故。於三乘中。各定者。各於自乘中解脫故。云一一乘等也。報定者。捨者。於世間中。定不可化令入道故。捨者暫捨也。謂依三乘。各在自乘。未發增進時說故。六隨根网輕轉懷者。有三種順行。一依身順行。遞共相轉。六入展轉故。此釋隨根轉也。二生滅順行輕壞故。此釋易壞也。三觀行取相故者。此釋深取相相。七增上等者。聲聞淨差別行增上障滅能成義故。望凡爲行增此釋初句次斷障行成釋不可壞八退不退差別者。菩薩淨差別。地前轉。地上不轉。又前七名轉。八地已上名不轉。九遠隨等者。示一切根攝差別故。謂始行方便報熟根差別也。卽根與行。俱名爲共生。以行有始終。根亦隨爾。後結可知。

第五知解稠林。解謂勝解。於所緣境使卽持故。

第六知性稠林。性謂積習成性故。

第七知樂欲稠林。於所樂境。起希望故。此中三章。皆各略顯耎中上一句。卽云略說等結者。論云如是性入故。此釋不廣說所由。以根等四法性相順入故。惟廣說根。餘皆略者。以其相似無別義故也。

第八智隨眠稠林中二。先總標。後所謂下別顯。前中晉本及論經。皆名爲使。彼依現行。此約種子故。然按文意。通取爲勝。使者從諭爲名。如使逐賊得便系縛。煩惱亦爾。隨逐眾生。得便系縛故。隨眠者。謂二障種子。隨逐行者。眠伏不起故。信等善種不名隨眠故。瑜伽第二云。若信等善巧品所攝種子。不名粗重。亦非隨眠。何以故。此法生時。所依自體。有所堪能。非不堪能故。後別顯中十二句。論攝爲二。謂前六句名何處隨逐。後六句名以何隨逐。前中初二句。論經合爲一。言與深心等者。報非報心故。此約心明所隨處。謂報生心名深。以久遠來有故。修行心新有不名深也。今云此使常修行心相違起故。故云心不離現事故。二相應等者。欲色無色上中下差別故。謂約界明所隨處。欲界下。色界中。無色界上。言不離相者。惟與異界心相應故。不相應者。不與異界心相應故。又當界起心名相應。異界相望名不相應。使仍不爾。一切相應故。云不離相也。三久遠隨行者。隨順乃至有頂故。此約位明所隨處。謂非想地惑窮盡處已來故。四無始不拔者。無邊世界惟智。怖畏如怨賊。未曾有聞思修智。是故不滅。謂此使與三慧爲畱難。知常怖畏恆隨系縛惱眾生故。五與一切禪乃至相違等者。世間禪定等不能滅心隨順行故。此約行明所隨處。謂由此使故。令禪解脫等不得出世。禪等名義。如五地中釋。後明以何隨逐六句中。一三界等者。有不斷隨逐。以有不斷相似使作轉故。謂以有使故。能令三有相似相續。故云三界系。此約前處以明隨逐。二令無邊心等者。遠時隨逐故。謂無始來心𨿽無邊。然念念相續未曾間斷。爲使逐故。所作共集相續旣起亦無間也。三開諸處門者。諸處卽內六處。論經名入。與此同也。一身生隨逐者。使徧一身根識境故。眼等諸入門六種生集識同生隨逐者。依根生識所集與使同生故。及阿賴耶燻故隨遂者。依識緣塵。燻本識。成種時。亦隨逐故。四堅實難謂者。不實隨逐對治實義故。謂不得其實。以爲對治也。五地處成就等者。微細隨逐。於九地中。六入處煩惱身隨逐故。謂徧三界九地一切處。隨逐難除。無想非想處不成就。此使行相微細難可知故。六惟以聖道拔出者。離苦隨逐出世間行。余行不能離故。謂此使最極微細。惟無分別智起對治出離非六行等也。

第九知受生稠林中二。初總標。後所謂下別顯。總中云種種者。受種種身形類異故。別中八句。從前總中開出故。亦卽顯前受種種生之所因。一隨業者。由業種種身種種故。二六趣等者。住處故。謂六道也。三有色等者。色想上下種種故。謂約界上下有色無色也。四有想等者。想無想上下故。五業爲田乃至後有身等者。同外色因種種故。謂類同艸木依地等生故。云業爲因等。六名色等者。自相種種故。謂名色共色生。是報自體故。云名色共等。七癡愛等者。本順生因種種故。謂順本生因。從癡愛生。還順彼故。云癡愛。八欲愛等。此下兩句。合是一義。集苦諦種種故。謂現在能集未來之苦。三求眾生集苦不同名種種言欲受者。樂貪共取受受求故。此是欲求眾生以貪及取。處處追取故。欲生者。後有樂有眾生愛自身他身心著相往來上下界取著故。此是有求眾生愛。自他身者。自界他界也。由心著相上下往來也。無始樂著相等。是耶梵行求眾生。謂大無量。是通顯貪求欲色無色界。此中實無出離。妄謂有出。無想相出有輪者。彼將無根是涅盤云三有輪轉。而實而諦展轉不離也。

第十知習气稠林中。文二同前。此中習气者。非種子。非無堪任。但是慣習故名爾。別顯中十句。一行不行差別者。與果現在非現在差別故。謂過去慣習。如恆河女惡口習。舍利佛蛇習故。聞佛訶責食不平等。所食吐出。大迦葉聞乾闥婆王鼓璢璃琴起舞習等。此中云行不行者。謂𨿽有宿習。有現起不現起者故。二隨趣燻習者。道燻差別故。謂隨六道中後受生趣有受前趣中習。如人曾生地獄受苦。見同受罪者。𨿽不憶識。然見之不喜。或怖畏。若見曾同人天中受樂者。歡喜樂見愛。淨習不淨習。臥樂仰覆等習。乃至廣說應知。三隨眾生行者。親近眾生重故。如人狎習善人則善。狎惡則惡。惟上智下愚。其性不易。其中庸者。畜亦有之。如說戰象近寺安之卽不復肯戰。近屠安之戰鬥如故。四隨業煩惱者。功業煩惱重故。謂內心放逸。或由富貴自恐好行淫欲飲酒等言成就慣習。如涅盤云。如人好眠眠則滋多。貪淫嗜酒亦復如是。五善不善等者。三性業重故謂凡所營業。不出三性。營善業者。通漏無漏。不善業及無記者。一向有漏。此三性業人。乃至夢中。亦營習其業。六隨入後有者。中陰重故。謂在中陰時。有前本有習。如人樂修梵行。至中陰中。亦無欲染故。七次第重者。與果次第重。故謂隨一慣習。於諸趣中。次第受身。皆有彼習故。八不斷煩惱等者。離世間禪因重差別。遠入重不斷煩惱煩惱掌故。差別下釋上句。謂由禪中不斷煩惱煩惱掌故。生於上界。猶有彼習故。雲遠入也。九實非實等者。同法異。外道行解脫重者。謂以諸外道不同佛法故。名爲異。彼取無想以爲解脫。於此邪正。各有習气故。云有實不實。實是小乘。不實是外道。十見聞等者。乘重差別故。謂大小相對。三乘人法隨有見聞親近。皆有重習故。

第十一三聚稠林中。文二同前。別中五。一約種性以分三聚。謂無涅盤法者。是邪定。有涅盤法者是正定。正定中三乘各別一向各自定。離此二種是不定性。論約位言。非定五性不會意者。妄紛淨爾。二約解惑以分三聚。謂正見是善行因。三善根中正見一種。定起善業名爲正定。無貪無瞋不定起善。名爲不定。邪見是惡行因。謂煩惱中邪見一種。定起惡業。名爲邪定。余名不定。三約行業。以分三聚。謂五逆中一一逆罪。定招惡道。名爲邪定。梵本中。名五無間。邪定相者。此但因果。名義不相違。信等五根定感善趣。名爲正定。與上相違。名爲不定。四約邪正二位。以分三聚。謂翻八正名爲八邪。因此以立外道邪位。名爲邪定。正性離生名爲正位。因此以立聲聞正位。名爲正定。五直約大乘菩薩得失。以分三聚。言染著邪法邪定者。論經妬吝惡行不轉邪定相。謂捨可化機名妬。不善施財名爲壞波羅蜜。相違者此中六蔽障六度行故。名相違。謂妬障後三慧定進。吝障施行。惡行障於戒忍二行。由此障故。令諸菩薩正行不成。說爲邪定。正定不定。準卽可知。

第三總結上三種成就。結善安住地。可知。

第四明說成就中二。先總標。後佛子此菩薩善能下別顯。

前中知眾生諸行者。牒前。入行知法器令得解脫者明稱根說法故。

後別顯中四。一智成就。二佛子菩薩住此善惡地作大下。亦智成就。亦口業成就。三以無量下惟口業成就。四佛子菩薩住第九地下法師成就。

初中二。先明隨所知者是所說法。後一切行處下明隨所依。是所逗器。前中云善能演說聲聞乘等者。說解脫器得熟故。謂說化法令眾生解脫器熟也。解脫體正度故。解脫差別。以三乘法。乃至令得佛果解脫故。後隨所依中三。初總明隨器說法。二能隨下別顯所說。三令生信解下總結化益。初中云一切處行者。隨所對器心等所行處故。﹝玆﹞入行成就中有心調林此中脫也﹞智隨行故者。謂就說者智隨彼器者。心等行處行故。論云何者隨所依說所法對器故。名釋隨根等。言於隨應者授對治法故者。釋論經隨使。謂隨使對治故。上二句是化法。﹝卽此中總句是也﹞言所說法器成者。明法器。釋隨根等。以器成說法故。隨根隨信而爲說法。此義二句說者此是。末後結文。二別顯中。能隨眾生四字。及後而爲說法四字。徧配中間十句。此文與前入行稠林大同。略無心行。與論經多少數異。名目有殊。此經有十稱。論經有十三種。一心者。論經有。此經前文亦有。明此文無。二使者。此中云眠縛。三根者此彼同有。四信者。此云解。前已會釋。五境界差別種種行習气者。此是樂欲。謂於可愛事起希望故。差別者。與不希須境異故。種種行者。境非一故。六隨順一切境界智者。此是報生智通三性。非聞思修。七性。八生。九煩惱。十業。十一習气。十二三聚等六此彼同有。十三乘者。此無也。論總科爲六種器。一初五名譬諭器。然後卽引第五句。證以前四。若無樂欲。爲器不成故。所以者何。聞重聚集成教體中。只言隨墮樂欲聞者識。不云隨余心所法故。言譬諭器者。謂若化物令成器性。如稼穡法具五因緣彼所種物成就堪用。一種有心堪生者。此諭心王。二除生礙緣諭治使。三有根增益益生力。諭信等根。四是決定究竟生諭勝解。五種已後根等運運速能長進此諭樂欲故。名譬諭器。二次一隨順一切境界智。名種種異行器者。此是報生智。通有漏善等三性故。三次一隨順性行稠林名乃至得成就器。此是譬諭器家果。彼是此因。從因數習究竟成性故。云乃至成就。四次一隨生煩惱業習气。名隨詞辦器者。謂彼起生煩惱業。三障與作。同行功辧化之重。成習令轉故。五次一隨聚差別名定不定根轉器者。謂隨其所宜。轉令勝進故。六後一隨乘信名隨乘因能乘出器者各依自所乘。乘之出離故。此文是今經木總結前諸器隨自乘獲益也。三總結前諸器。由隨順信解。增益智慧。各隨自乘解脫也。

二亦智成就亦口業成就者。論中先微問口業。結云智成。從前爲智。知說儀故從後口業。具二十種法師徳故。論中說者是口業。入深義也。持者。是智成就。顯守護法也。二十種法師。具如論說。

三惟口業成中二。先明無﹝得﹣彳﹞智能起語言。後何等下正顯四無﹝得﹣彳﹞。

前中四。一明法師行。謂護法。二以無量等者。名前所說。爲善巧智。以能起此四辧故。知菩薩四辧不依尋伺。從淨覺起。三用菩薩等者。言詞柔耎故。四常隨等者。一切時所說不離無礙智故。後廣分別中。四無礙解。略以四門分別。一釋名。二辧體。三所依。四漏無漏。初釋名中二。先總。後別。言無礙者。說法稱根自在成就。總名四無礙。帶數釋也。別者。法義詞辧辧亦樂說。軌生物解。及持自性。名法。教所詮顯。名爲義。剖折明白。名爲辧。亦說稱物根。令其生喜。名樂說。四是所緣境。解是能緣智。謂卽能緣教法之智。於所緣一名句等中。能現一切能詮句故。此法之無礙解。依主釋也。餘三準知。余門分別。具如別章。

後正顯四無礙中。先略明。後廣釋。

前中二。先徵。後所謂下釋。釋中先列四名。後此菩薩下正顯。此四無礙體。但一後得智。就所緣境。分爲四種。一法體者。明法自體。二依境界體者。於法體上。有差別義。三正得與眾生者。依自所得。說與眾生。四正求與無量門者。隨諸眾生正求差別。與無量門。下重釋中。初釋法無礙。內遠離二邊生所攝者。遮余法故。名離二邊。表自體故。名生法攝。如色礙相。舉例顯示。等餘一切。二釋義無﹝得﹣彳﹞中。彼遠離等。牒舉前法。如實智下就法辧境。菩薩住彼。約人辧境。如色下亦舉類顯虛妄分別。正顯差別之義。若小乘。說色有苦無常等義。今約大乘。說此色法。但是妄情。理實本無是色之言。三釋詞中。隨他所喜言說正知者。解於他所樂之言。釋正智也。隨他等釋與也。四釋樂說中。先牒舉前詞無量。後約辧樂說無量種義。語是詞中差別。釋無量門也。隨知下釋與也。亦名辧無礙解者。謂剖折分明令他樂說故。

自下廣釋中。理實此四於一切法隨說皆具。今約一周圓數之則列其十門。以顯無盡。一自相。二同相。三行相。四說相。五智相。六無我慢相。七小乘大乘相。八菩薩地相。九如來地相。十作住持相。於中。初五泛知理教。後五知三乘淨徳。前中。初四正就所知。明無﹝得﹣彳﹞。後一約能知智。前中初三知義。後一知教。前中一約知事法。事法緣別。各住不雜。名爲自相。二知理法。理法徧通。名爲同相。此二當相明法。三約時辧法。謂三世遷流故名行相。四對機宣教名爲說相。五約能知智。分四無礙。非是知於智故。名爲智相。後五中。初一總知三乘離相淨證。名無我慢。後四。前中。一通知小大。餘三別知大乘菩薩地因。後二知果。一體。二用。可知。下次第釋中。釋此十章。卽爲十段。

就初自相中。法義是總別一對。於緣生法。總知自相。別知差別。詞及樂說廣略一對。少名顯法名爲詞。眾多異名。堅固彼義。令他愛樂。名爲樂說。言想堅者。想是起言所依。是故餘論中。或云想。或云聲。或云名。或云字。或云施設。皆是名之異稱。以言名顯義。令義堅固。故名想堅。想堅多種。名想差別。重釋中不壞牒詞。隨所覺明自解。此云無錯謬說也。隨彼等顯應機說也。次第不斷名不息者。是常說也。無量眾多等。於一一法。就以無量異名廣說也。爲堅彼義者。謂以異名多說意。成本義故。令堅固也。

第二下明同相。於中法義約二諦分。後二約廣略分。初一切法同。一無性。二有爲法。同無常相。三假名同者。法同無。俱假以說。四假名假名同者。復以假名更重顯之。下重分別無常入無我者。釋義順法。謂觀無常卽解無我。是故第二門入初門智境。如第六地中云隨順觀世諦。卽入第二義諦。是也。次牒詞文。於前假名法上。復以余假名。隨應根說故。云不斷。次不壞無邊者。牒樂說文。不壞前假名。而能以余異假名說。謂異名𨿽說。不乖前詞。故云不壞也。

第三明行相。了知一念緣生現行名法。知過未緣生行名義。於前二法假設名字詞。卽以此名宣說彼事。名樂說。下重釋中。一一世現在故者。通論過未。各有現在故。云彼彼世間攝。是一一世中各有多門異說。言見過未知現在者。釋義順法。如是菩薩下結後成前。謂以後義成前法無礙境。下釋樂說。言事行相不出三世者。釋前所說事。經中一一世皆不出三世。言無邊法明者。異法明。異法明則是聞思慧照法故。

第四明說相中。就教本釋。以分法義。約所隨心言。分詞樂說。謂隨物言音說故。云隨順說。隨心異說。意義不殊。故云相似說。余文可知。

第五明智相中。法義約現比智。以分詞與樂說。約淺深。以分故。論云。一現見智。二比智。三欲得方便智。四得智謂計智。現前見法謂四行相境。境非一故差別也。比智不現前見。比類知故。餘如前說。然法比二智。諸宗說異。菩薩婆多宗。最初證知諸法眞理故名法。後智境智與前相似名爲類智。如俱捨二十三說。若經部宗。知現在世名法智。知餘殘名比智。如成實論二十六說。依大乘宗。法類差別自有三對。一三心法類。依別總緣於生法假故。謂治二障。各分二品。一內遣有情假緣智。能除耎品分別隨眠。二內遣諸法假緣智。能除中品分別隨眠。三徧遣有情諸法假緣智。能除一切分別隨眠。前二是法智。是無間道。後一是類智。是解脫道。除二障上品隨眠。如成惟識第九卷

說。二二種十六心法類。約能取所取別故。八觀眞如八觀正智故。亦如惟識及雜集第九說。三據觀現不現境。辧法類異。謂欲界及上二界故。亦如惟識第九及瑜伽十六說。此中法有二義。一教故。二所緣理法故。類有一義。謂種類故。今此論文通諸說。以現見之言。卽是緣現所取如境。亦緣欲界現在境故。詞中云欲得方便者。謂詞說世諦。與得第一義。作方便故。樂說中云得智者。說第一義。令正證得故。重釋中。釋初法智。云知諦差別者。是二諦不同。又一義如前釋。言不異方便者。釋不壞方便。謂見不異法。名不壞法智等。舉經對顯。釋比智。云如此如實等。釋顯此義。以現所知類余知法。釋樂說中非顚倒異說者。稱理說故也。

第六明無我相中。眞俗二觀。以分法義。謂觀眞一相無我不壞故。觀俗蘊界等方便入無我故。說中勝妙分詞樂說。謂令世歸敬故。說法言詞愚智共識。名易解了。音聲慈耎聞者皆欣。名爲美妙。樂說中理漸深益轉多故。下重釋內。釋初無礙中。先順釋。謂無我不壞故下反顯。謂取己能解名爲我知。取己能得名爲我證。如是壞。則明不取名爲不壞也。陰等方便下釋義順法。謂觀陰等以爲方便。得入眞諦無我法故。是故下結後成前故。是菩薩智境也。一聚積下釋顯無我。謂迷陰故計聚積我。以迷界故計異因我。以迷入故計欲著我。以迷四諦緣生故計作者我。說此陰等。對四我。以顯無我。雜集第一中。廣顯蘊等所治之義。云云。

第七明大乘相中約權實以分法義。謂同觀惟是一乘。約權異性。說三差別詞及樂說。依總別以分。總說三乘令得解脫。名詞無礙。隨物心念。於一一乘。無量種說名樂說。下重釋中。文顯可知。

第八明菩薩地相中。約地體相。以分法義。詞與樂說。同體義分。謂說地名爲詞。詞中差別名樂說也。智相是地體。說相是地相。謂隨相說十地故。巧授十地。名與方便。隨物心樂。於一一地。以無量門。令具入也。下重釋中。釋菩薩行內。法行智行示者。以此二行。合爲菩薩行。謂證法成行名法行。卽智成行。名智行。以此智行。能入地故。名隨智行。言觀智說故者。釋所由。謂何故智行是菩薩行。答以說觀智爲菩薩行故。釋義無礙中。云十地差別。謂心者此出地體。謂地別由心說爲口言。釋門中。云不顚倒釋不壞說。教授釋隨順地道。

第九明如來地相中。約佛體用。以分法義。依彼廣略。以分詞樂。初一念證得名法身相。二時處應現名色身相。三謂前二身中智徳差別名正覺相。四隨物樂。廣顯佛徳無量差別。名爲說相。下重釋義中。隨何等劫成何等佛者。釋事中。言隨以何國是成道處也。隨何等佛。是現佛身。釋相中云。隨名所記可得見聞者。謂如名所記。身土聲色。可見聞故。釋詞無礙中。云隨正覺等者。以十佛中最初名爲正覺佛。故云依說。

第十明作住持相中。依知佛說總別。以分法義。卽說法義名詞。詞中差別名樂說。初覺相者。是佛起說住持徳。二差別相者。是佛隨機現差別徳。三說相者。依前差別。爲眾生說。四彼無量相者。隨物心樂異說故。下重釋中。佛語者。此本云如來語。謂能說故。力是神力。破憍慢眾生故。無畏降邪不共異小。悲能常說智爲說依。轉法則是隨順正說。此上皆是一切智攝。釋義無礙中。隨心性者。是種性差別根欲可知。言諸佛智行等者。釋樂說中。智行名法身。此行利生不壞名圓滿。隨彼信等。釋隨信說故。

第四大段明法師成就中四。一持成就蘊法在心。二此菩薩得如是百萬下說成就依持起從。三佛子此菩薩假使下問答成就善答他問。四佛子此菩薩後更下受持成就能更受勝法。爲他宣說。

初中二。先牒前起後。後得義陀羅下正顯總持。於中。先略列十名並依樂用。後如是下牒略結廣。謂初三起意。一業知義。二知教。三知起化通。次三起身業。一身放光性善耎者。慈光攝取。二性剛彊者。以威巧攝。三上供佛下攝貧乏。後四起口業。一於大乘中。狹劣眾生。示大乘教救拔威徳。令捨劣歸趣不難故。二無間斷障礙常說故。三無盡樂說。四種種義樂說廣說也。後牒略結廣。可知。

第二明說成就中三。初明能受多法。二此菩薩得如是陀羅下明能隨樂廣說。三此菩薩受於法座欲以下。明能起說自在。於中。云初見於佛等者。梵本云。才禮佛時。卽於無限佛所。得無量法門光明。所得法門下同。次後云坐於法座而說於法。準梵本。應云而演說法。

第三問答成就中二。初明一世界答難。後如是乃至下明一切世界答難。

第四受持成就中二。先於一毛端處。後如一毛下。類一切處。領受可知。

自下第二明位果。三果同前。不煩重說。

第三大段重頌分中。二十四頌分六。初二頌頌法師方便。二有二頌。頌智成就。三有七頌。頌入行成就。於中。初頌云若欲等者。梵本云。智者能入無邊識。推求眾生心稠林。種種心行速疾轉。以微細意得是智。第二頌初兩句云煩惱等者。梵本云。隨眠起作趣相續此速。爲一句也。

第四頌中第三句。云與者等者。梵本云。意樂隨眠同伴主。謂同伴及同生故。第四句云常等者。梵云與心相隨練不斷。第五頌云但等者。梵本初句同。下三云不住於心亦不離。𨿽難可了禪能退除。金剛道余無斷。第七頌第四句。云惑溺等者。梵云𨿽行智道溺諸見。四有九頌。頌說成就。於中。第八頌。云十方等者。梵本云。十方所有諸眾生。一切咸來同會坐。一念悉知其意樂。能以一音使充滿。五有三頌。頌地果。六末後一頌嘆深結說。第九地釋了。

第十法云地。二門分別。先以義料簡。後依文正釋。

前中略顯二門。一釋名二來意。

前中略有六處。一攝大乘。說法云地者。大法智云。含眾徳水。譬如大云。無性論師。自有三釋。一由得總緣一切法智。總緣一切契經法等。不離眞如。此一切共相境智。譬如大云。陀羅尼門三摩地門譬如法水。智能藏彼。如雲含水。有能生彼勝功徳故者。此通二釋。若智云含功徳法水。名法云。是有財釋。若依共相境智含徳水。名法云。是依主釋。前釋爲勝。二又如大云蔽。如空粗重。猶如大云隱覆虛空。如是總緣一切法智。隱覆如空廣大無邊惑智二障。言隱覆者。斷義隔義者。此總緣一切法智名法。卽此智法如雲隔斷廣大二障虛空。此法卽智故。持業釋也。三又如大云注淸冷水充滿虛空。如是總緣一切法智。出生無量殊勝功徳。充滿所謂無依法身者。若依總緣一切法智云出功徳法水。此卽從所出名法云。是有財釋。若依所充滿法身名法云。是依主釋。後釋爲勝。二依成惟識第九。三釋同前。不煩重敍。三金光經云。法身如虛空。智慧如大云。徧覆一切故名大云。眞諦釋云。如虛空者譬三如如虛空有三義。一容受義。譬自性法身不礙生死故。二無邊義。譬顯了法身。𨿽得顯了。猶未究竟。如空有淸淨處有塵霧處。譬道中法身通解惑故。三淸淨無塵霧空。譬聖果法身也。智慧如雲者。譬如如智有三道。一道前性得。二道中修得。三道後至得者。𨿽有三釋。經意本詮障盡智圓證法身滿。名法云。此卽智從所證得名。依主釋也。四莊嚴論第十三云。二門如雲徧雨法雨。名法云者。菩薩第十地中由三昧門及陀羅尼門。攝一切聞燻習因徧滿阿梨耶識中。譬如浮雲徧滿虛空。能以此聞燻習云。於一一剎那一一相一一好一一毛孔。雨無量無邊法雨。充足一切所化眾生。由能如雲雨法雨故。名法云地者。二門如雲能受。佛法雨復能與所化。降法雨。此卽法雨之雲。名爲法云。通二釋。望受上法。是依主釋。望下降法雨。是有財釋。五解深密第四云。粗重之身。廣如虛空。法身圓滿。譬如大云皆能徧覆。故名法云。依梁攝論。由二重障不得圓滿法云地。一六神通慧無明。二入微細祕密佛法無明。此二無明所感生死。名粗重身。滅此障已。入第十地等者。此依斷障證法身故。名法云。卽從所證得名。依主釋也。六十住論云。此菩薩。於無佛世界。能雨法雨。名法云地者。此卽能說者名云。所說名法。有財釋也。上來六處十釋中間。除惟識。三釋全同攝論。

二來意者。略有五種。一前地𨿽得巧辧廣說。然未能證法身圓滿。爲於此地圓證現前故。二爲令地滿足故。三欲令修行智覺滿故。四爲得受一切智勝職位等百萬阿僧祇三昧故。五爲得受職位。故來也。略此二門料簡。更有諸門分別。如廣章辧。

後依文正釋中三分。一贊請分。二爾時金剛藏菩薩摩訶薩告解脫月菩薩言下。明正說分。三爾時金剛藏菩薩觀察十方下。明重頌分。

初中十六頌分五。初一頌明淨居天眾供佛。二次一頌明菩薩眾燒香燻眾爲供。三次頌自在天王及眾天衣供佛。四次十一頌天女供佛贊佛。於中四。初半頌明供佛。次八頌半贊佛。次一頌勸修利益。後一頌結贊嘿住。初半可知。次贊佛中二。初半頌標贊詞所從。後正明贊。贊中。先八頌贊佛體用無礙徳。於中分三。初五法說以半諭況。後二半法合。就法說中三。初一頌明一身卽多身。次一頌贊毛孔光滅眾生惑。後三頌贊佛。以八相等應機。於中。云或現出家等一句。梵本云。爲諸世間現出家。次半諭顯可知。後法合中四。初一頌明隨俗卽眞。次半頌明於眞現俗。次半頌明卽俗依眞。次半頌明眞俗平等。次觀修及後結贊嘿住。並可知。結贊第三句云身心等者。梵本云。心樂止息諸攀緣。末後兩頌。明上首請。

自下第二正說分中。論科爲八分。一方便作滿足地分。謂攝前九地所修諸行。總爲方便。滿此地故。二佛子菩薩摩訶薩以如是智慧下。明三昧滿足分。謂初住地行行徳無量。以此地受職必依三昧。故偏舉之。三此三昧現在前下得受位分。謂正住地行。依止勝定。能攝佛智故。四佛子菩薩摩訶薩住此法云地如實下。入大盡分。謂此地望前諸地。已是窮盡。就此地中。此復是地滿之行。此旣盡中之極故。名大盡也。五佛子此菩薩摩訶薩通達如是下。地釋名分。謂地學窮辧徳顯稱故。六佛子此地菩薩智慧下。神通力無上有上分。謂地滿足已。妙用不測。用過前地。名無上。比如來神通力故。名有上也。已下二分。𨿽通十地。由將前攝後故。此地攝也。七佛子此菩薩摩訶薩十地行相下。地影像分。謂以諭顯法。如因像知質故。八佛子此集一切種下。地利益分。謂彰說勝益勸信趣入故。

就初分中二。先總標告。後以如是下正顯。顯中二。初總說。後善滿下別辧。前中云無量等是廣智。已善思惟等是深智。前諸地中。具起此二。通名善擇智業。卽是從初地至九地。妙慧使擇故。後前辧中十句。論攝爲七種相。一初三句名善修行相。謂於諸地。皆同善修證助不住似前八地中同相也。一善滿足白法者。是證道。二集無邊等者是助道。三增長等是不住道。不住無故。論云。此三句次第相釋者。謂何因得證。由起助道故。何因成助。由不住道故。二次一句。廣行大悲者。是隨順自利利他相。謂普徧釋廣。余通釋大。悲行以自利亦爲救眾生故。此句攝前七地二利行相。第八地初已辧七地差別之行故。此總攝一句顯之爾。三次一句知世界差別者。是合佛土淨相。謂此顯第八地修淨佛國土行故。自下四句別舉第九地中行。初一句自分行。後三句勝進行。初句卽是從前第四句。入眾生界稠林者。是教化眾生相。謂此顯第九地中自分化眾生行故。五次二句入如來所行處等者。是善解相。謂解佛所行眞如境處。又順佛解證寂滅行故。六次一句當觀等者。是無厭足相。謂當觀趣求力無畏不共法等故。七次一句名爲等者。是七地盡至入相。謂十地位極名地盡。依行證名至入。以此地中受佛智職故。云一切種一切智智受職位。

自下第二三昧分中二。初牒前起後。後卽得下正顯所得。所得中四。一別顯十種。二如是下通結百萬無數。三菩薩於此下明於三昧乃入出及善知業用。四其最後下顯定名。表位極故。初中。論意舉初等後。故云離垢等。舉後百萬等故。方眷屬離煩惱釋顯其相。以此位中是障盡極處故。不加功力。任運相應故。餘九是別。以六七二定共離垢一故。離垢有八種。一入法界差別。是入密無垢。謂法界深奧。名爲密處。二莊嚴道場。是近無垢。是行近佛果。三一切種華光。謂身光業。四海藏者。是口辧總持。五海印者。是意業起通。六虛空界廣大。七觀一切法自性者。二句俱顯淨土。無量者釋廣大也。觀一切者。釋觀也。上來明自利徳。八知一切眾生心行者。是化眾生。謂利他徳。上二利是自分行。九一切佛等者。是正覺無垢。是勝進行。上覺名正覺。謂將成菩提時。一切諸佛。遞共現前。證知如此。下文受職受說二通結可知。三巧入出等。善知定方便及所作故。四定名表位極中。一切智智無分別者。釋前文一切種正體智也。一切智智平等受位者。釋後得智受職位也。

第三明受位分中六。一隨何等座者。如世王子受職位時。在閻浮金白象寶座。菩薩亦爾。受佛職時。在大寶蓮華王座。二何等身者。如輪王子。玉女寶生。具足王相。爲得位身。菩薩亦爾。姝殊之形。爲受職身。三隨何等眷屬者。如輪王子受位時。文武百僚。咸共輔弼。菩薩如是。受佛職時。諸大菩薩。共所圍繞。四隨何等相者。如王子受位時。嚴治國內。懸繒幡蓋。鳴鐘擊鼓。宣布遐邇。菩薩亦爾。受佛職時。震動大地。惡道休息。光明普照。世界嚴淨。以此爲相。五隨何等出受者。如世王子受王位時。告令宰臣。思赦天下。大施無畏。令脫苦厄。賞錫羣臣。菩薩如是。十受放光。休息惡道。菩薩增行。六隨何所得位者。如輪王子。受國位時。父王手執金鐘。盛四大海水。灌太子頂。爾時得名灌頂輪王。菩薩如是。受佛職時。十方諸佛。於白毫放一切智光。入菩薩頂。此時名爲受佛職位。此六段中。前三論同處釋。次二亦同處釋。後一別釋。

就初座中。有十相。一華王是主相。以自在故。二周圍等是量相。以廣大故。三眾寶等是勝相。以具徳故。四超過等是地相。以是生處故。五出世等是因相。以從彼生故。六知諸法等是成相。以空慧所成故。如世蓮華種植成故。七恆放光等。是第一義相。如世蓮華開敷四照。菩薩華座善照法界。八非諸等是功徳相。是所照所生果故。九璢璃等體相。以華等爲體故。十其華常等是莊嚴相。以徳修故。

二爾時下明隨何等身。身相妙大。稱可華座。

三無量下明隨何眷屬。謂受座得定心敬目瞻。

四佛子此大下明隨何等相。其相有九。一光音充徧。二動地。三息苦。四嚴界。五眾集。六奏樂。七益物。八供佛。九佛現。

五佛子此下明隨何等出處。以出光明故。此總釋時出處也。文中有三。一十五處放光中間二二同者。合名一光。總是十光。二爾時諸佛下明因光明照諸佛菩薩咸覺知。三佛子是時下明由覺知故下位菩薩俱來供養。初中此十光明。論攝爲三。一前九是利益業。於中。初五是凡夫。次二益二乘。後二益菩薩。又八九十。此三名發覺業。以第八能發覺初發心。及乃至第九地者故。第九能發覺第十地菩薩。第十光能發覺諸佛故。又八九二光名攝伏業光。謂第八光能攝九地已還菩薩。令咸來供養。第九光名能伏業光。能使魔宮隱蔽。就第十頂光中。有四初照十方。二成光細。三設供養。四入佛足下。初二可知。就供養中三。一顯供勝。二正供佛。三見知者益。言於阿耨菩提不退者。論二釋。一於地中決定義。謂於地決能證故。二後有異義。定不放逸所作之事決定心故。謂定能離惡集善故。言入佛足下者。遠法師三釋。一就教相頂光入足顯深敬故。二約相顯實菩薩智光證入佛境。從下趣入。名入足下故。論名爲平等智攝。三約實論菩薩自己因行趣求果時。從下證入。名入佛足。第二由光照佛菩薩智覺中文易了。第三知己佛菩薩來中二。先下地菩薩。來此與供。後常爾之時下同位菩薩徳光相助。前中二。先供。後得益。後相助中。亦先光入徳相。後明益。此表示內徳圓滿。而外彰其相。其相。梵名室利﹝革﹡未﹞瑳。此曰吉祥海云。眾徳深廣。利物如雲。海云卽吉祥。吉祥卽海云。古人誤譯洛剎曩。爲惡剎攞。遂謂相爲字。又以相表利物深廣多故。稱之爲萬。理實此中無萬無字。惟云金剛莊嚴臆室利﹝革﹡未﹞瑳相。其萬字之言。都爲謬妄爾。

第六明隨所得位中四。謂法諭合結。初中亦四。一放光。二入頂。三得益。四結位。初中光有十業。一名益智是利益業。二眷屬是因業。三照示佛力。令他恭敬。名敬業。四開悟是勸進等名勸進業。五十方等名震動業。六滅除惡道苦是止業。七蔽魔宮是降伏業。八示一切下示現業。如是普照下卷舒業。十示現下。論經有示大神通光明之言。此本闕。此名變化業。二入頂者。事光入身頂。亦表法光入心頂增位故爾。論名如來光明彼菩薩遞互智平等授者。謂菩薩頂光入佛足。是上進故。佛光入菩薩頂者。下攝故。因果遞合故。云平等身光。卽知故云智。三得益可知。四結位中入佛境所證。同於十力行徳因故。隨在佛數。如才出家。𨿽未受具。卽墮僧數。諭合結位並可知。

第四明大盡分中五。一智大。依正覺實智義故。二佛子菩薩摩訶薩住此地卽得下解脫大。依心自在義故。三如是乃至下。三昧大。依發心。卽成就一切事義故。四無量百千下。陀羅尼大。依一切世間隨利益眾生義故。五無量百千下。神通大。依堪能度眾生義故。前二自利。一內知。二外用。後三利他。一意業用。二依發語用。三身業變化用。

就初智大中七種智。一集智大。謂智法緣集智力斷疑。二佛子此菩薩摩訶薩以是下。明應化智大。謂化智業用。依身而起。三又如實知佛持下。明加持智大。謂化業住持化用非一故。重言如是常化不絕。名轉行力。四又如實知諸佛下。明入微細智。謂一法中現一切法。是難知境界故。於示成佛八相中。一現一切故。依彼應化等。牒前三智。依顯微細。一化。二如。三集。合此三智。名爲不二。依此成佛故。名爲作。正是微細。五又入如來祕密處下。明密處智者。此是祕密隱顯門。謂將獲初心根未熟者。顯粗隱細。令彼不怖。依彼說此微細智也。六又知諸佛所有入劫下。明入劫智。謂善解諸劫互相涉入。名入劫智。時劫相續。說爲命。遷流名行。一攝一切。名曰加持。一入一切。名爲捨。癈己隨他故。劫隨心轉。名自在意。七又知如來下。明入道智。謂知諸世法。堪爲出世對治用。名爲入道。

初集智大者。論釋云因緣集智。應知。彼復隨所有。分染或淨或滅者。此是總釋。於中有六重。一或惟染。謂初三句及識集眾生集一分世界集諸見煩惱集。二或惟淨。謂涅盤集及聲聞等集。三或惟滅。謂虛空集。四染淨合。謂世界集有爲界集及一分識集。五通淨滅。謂無爲及涅盤。六通染淨及滅。謂法性集。論經名法界。卽不善法界名染。善法界名淨。無爲法界名滅。論別釋中。言隨所有三界處者。釋三句可知。隨所有眾生者。釋眾生集可知。隨所有染淨等心者。釋識集可知。隨所有有爲無爲法無知知故者。釋有爲有心故名爲知無爲無心故名無知。隨所有處虛空等者。釋虛空集。次是世界等所依處故。隨所說正不正法者。釋法界集。卽淨法名正。染名不正。等取滅也隨所證不證等者。釋涅盤集。以聖人所證故。隨所邪見下明不證。卽釋邪見等集。謂何因不證。以邪見故。是誰邪見。謂餘外道等。彼不能證故。隨所有器世間成壞者。準釋可知。隨所有二乘彼集差別者。釋聲聞等。應知。結文可知。

第二釋應化智中三。初標。次眾生下別顯。後如是下總結。別中十句。初三句明眾生世間自在化。謂化現眾生。及所化業。化現貪等。及示諸惡見故。論云應示煩惱染見作故。謂現起貪瞋等十使煩惱。諸見等化令眾生見名見作。次一句是器世間自在化。法界化者。所說法行故。謂作法師處眾說十二分教等。名法界化。彼應化故。次四句是智正覺世間自在化。化現三乘皆有有覺義故。末句結云一切分別等者。此有二釋。一云分別化者。化作有情類故。無分別化者。化作非情類故。一云作意現化名分別化。任運現化名無分別化。𨿽有兩釋。前釋爲勝。

第三明加持智中。文三同前。別中十一句。初三是境界持。謂常化不絕。名佛持。法僧亦爾。後八是行持。初二是運行持。如觀佛三昧海經第七。佛爲化諸淫女。現馬陰藏相。化作三男童子。與淫女行欲。令厭發心。又爲降伏外道令發心故。現馬陰藏相故。煩惱持者。如罵調達爲食小旣故。此皆加持所應度者故。皆示現故。如論應知王示瞋害相。婆須密多示貪欲相故。皆示煩惱相。任持行故。次五句是順行任持。謂多時積行名時持。由願起行名願持。由於佛所供養福力。成金剛種。任持究竟。不毀滅故。依行起行名行持。依說劫令樂修。卽此說爲能持故。一切智智名爲智持。謂佛後得智緣俗化世。論云此智能作一切定故。

第四明入微細智者。謂知佛化用。於一法現一切法。炳然顯現。難知之境。佛智能知彼微細境。名微細智於中文三同前。別中十句。初是示出家修苦行故。二示命有盡故。三示王宮生故。乃至住壽命者。示八十闕一故。般涅盤者。爲隨所宜種戀佛善根法事故。余並可解。

第五明入佛祕密處智。謂知佛所示祕密義等。於中文三同前。別中初三樂密者。一身量密。量卽無量。在此卽在彼故。二語密。一言應一切言。尋聲無邊際故。三意密。如來心識無有所作。然能成就。隨時隨根不失其宜。如來所有施作佛事。猶如化人無心想念而能成就。廣說如密迹力士經。四籌量根器生熟堪度未度時故。善根微故。遠故。劣智不測故。云祕密。五授記密者。謂爲誘進實聲聞人。與變化者授記。或恐有退。非時與記等。六攝眾生密者。呵罵調達愛語羅睺等。七種種乘密者。如法華云。𨿽後說三乘。但爲化菩薩。此之謂也。八知根行密者。謂信等五根。或二十二中。隨其所應。或利鈍等差別多種。非下位能測。故名爲密。九業所作密者。或過去所行遠難知故。或於一事。三性同造。或多業同時造異時熟。或同時熟。如是無量。十得菩提行密者。或逆順起故。或依法性。相應所修。非二乘凡夫等境界故密也。

第六明入劫智中八句。論總相釋云。是中入者。平等解脫一切劫遞相入故。謂知諸佛依業用門不思議解脫法力。能以互差別時分。彼此相入不異。名平等。第二句云有數劫入無數劫者。有兩釋。一云有數劫者。是僧祇劫。卽是阿僧祇品中第一百二數也。無數劫者。卽是阿僧祇劫。是彼第一百五數也。一云有數劫者。可以此剎中劫數量所及故。無數劫者。是阿彌陀剎等已上諸剎中劫故。第四句云劫入非劫非劫入者。此約劫時分與不至劫之時分。說相入廣顯。古釋順違並釋余文。並如上發心功徳品說。

第七明入道智者。善識眾生入道不入道方法故。文三同前。別中十四句。一入毛道智者。依凡夫地。有微信心。感道緣發。爲說世間聞等三慧等法故。二入微塵智者。爲我慢眾生。此有二釋。一云爲恃異術起髙慢眾生。佛將彼入塵中。彼不知己所往。示之令知。摧伏故。一云爲我慢者。令觀色蘊但是聚塵。破其慢故。三入國土身智者。依信生天者。智現淨土令見。轉彼信天爲勝之心故。四五六入眾生身心行三種智者。依覺觀眾生。謂煩惱亂心通名覺觀。隨說對治故。七入隨順等者。謂眾生萬品對各異故。總言之。一切處故。八入示現徧行智者。眾生思覺心多。佛悉徧至彼心所至。先與同。後說過斷故。九順行等者。眾生造順世間行者。亦先同後斷故。十逆行等者。無漏行能違生死。佛久修滿今示修故。十一十二十三十四等。皆是爲眾生故說同。其事同世故思議。所作難測故名不思議。余準思釋。

自下第二明解脫大中三。初標。次略辧。後此十下結廣。略辧中十句。一不思解脫者。謂依神轉變外事妙用難測故。二無礙者。以願智力。能速至十方無量世界。而無礙故。三淨觀察者。淨智所知故。淨行有三。一知世出世。約位分別。二知學無學。約因果分別。三知聲聞等。隨人分別。此是所知自在。前二是通。後一是智。此知三乘根性有障無障。上知佛。下知二乘。智優劣故。並是淨境故。名淨智差別。四普照明者。隨意轉事。謂隨眾生。於一切色像門。示現種種自在身故。五如來藏者。是法陀羅尼。謂所知眞性蘊恆沙徳故。六隨順等者。能破他言。而不退故。七通達等者。於三世劫。隨意回轉故。八法界藏解脫解脫者。梵本惟有一筒解脫。無重言也。謂一切法一切種因緣集智。此中法者。世諦萬有非惟一故。名一切法。眾生所迷多在世諦生著。不會眞諦。要善達世諦因緣。稱虛實而知。得名善化。此同上集知。九光明輪者。光不離身而普照故。十無餘境界者。依一切時。知無量世界眾生心故。後結可知。

第三三昧大。第四總持大。第五神通大。並準前解脫大中。略廣標結等應知。大盡分竟。

自下第五大段。釋名分中三。一能受諸佛雲雨說法故。名法云地。二佛子此菩薩以自願力下明能注法雨滅眾生煩惱塵焰。名法云地。三佛子此地菩薩於一下明能注法雨生物善根。名法云地。

初中若從所受。應名法雨。若從能受。應名法海。今但就彼受法之處。名法云地。是故論釋。一云法相似以徧覆故。此地中聞法相似者。此所聞法寬廣徧覆。是故名云。與法相似也。言如虛空身徧覆故。明能聞法身。謂受云出處。其惟虛空故。說能受法身如空。若隨對於佛。則佛身如雲。說法如雨。此所受若雨。能受如海。若對所說法。如雲徧覆。則所受若云。能受如空。二滅塵。三度生。論顯可知。

就初中。先總明成就念力者近說受持義。二於一念下明能受法。於中三。初於佛所聽受多法。二佛子譬如大海下於多佛所聽受正法。三解脫月下。問答顯前二分齊。

就初中。有法諭合。論釋中二。先總釋。謂十方諸佛同時說名說眾多故。後別中三。一釋初法說內無量法明也。二入如來微密處釋合中微密法雨。三速疾釋一念須能受。以此地中聞勝故。能多受法。所受𨿽多。若是粗淺。不足爲難故復云密。法𨿽多密。若積時漸受。亦不爲難。今復一念速疾能受故。是勝也。論云。是中無量下別釋前三。初二是所聞法。後一顯能聞之徳。先解所聞法。謂性故作故開爲二相。謂三慧所知。名法自性。說授眾生。名之爲作。別釋性中。大法明是聞思智攝受故。大法照是修慧智所攝受故。云何作大法雨。如大云與他法雨故。下釋能聞。起信名受。領教名安。是文持取義名攝是義持也。攝受前文義不失名持。論經名安爲堪。名攝爲思。

第二釋於多佛所受法中。大海諭有四義。相顯可知。

第三問答辧分齊中二。先問。後答。答中亦二。先授量顯示所聞廣大。顯前初段。二如一佛所下。類多佛。顯前第二段也。前中云三世法藏者。論釋於法界中三種事藏。謂明照雨爲三種。蘊在法界。名爲藏也。

第二釋名中二。初寄云電等。以顯菩薩能化之徳。後一念等下明化時促。於上等處。明化處廣。余是化益勝。又云雷電等。如論應知。

第三釋名中。八相現成漸增物善。文易可知。

第六大段。明神通力無上有上分中。論開爲六。一依內者。通依內徳。此有四種。謂一不思解脫。二三昧。三起智總持。四神通。此亦是前大盡分中五種大。以智與陀羅尼大合。說爲四。以並是此地徳用故。同說此文略也。二隨其心念下。依外大神通業用依外境起三卽前門中互相作力名自相。謂轉變作用是神通相。此後二門。經文是一。義開二釋。故爲二門。四或隨心念相一念中示現下。作住持相。常用不絕。五爾時會中下。是令喜相斷眾疑惱。六佛子此菩薩摩訶薩已能安住下。是大勝相超過前地。

就第二依外通業用中。外事地等是所動。剎依報故也。復有外事自他身等。是後現身等。卽正報也。何故身等說爲外邪。釋以對前解脫大等。是內得故。說此身等以爲外事。

三自相亦二種。一轉外事等云及他身俱名外等。二應化自身等此二亦攝此一段文也。初轉外事有三。一是同類略廣轉。二垢淨異事轉。三塵容世界等是自在轉。第三自相可知。

第四作持中三。初總標。次示現不可說下別後佛子總結。別顯中十。一者身語供贊。二八相應機。三身現三世之事。四身內容剎。五毛孔出風。六海華現佛。七身光徧照。八口噓地動。九示起三災。十身剎作相。後結可知。

第五令喜者斷疑故。此有二種。一顯示自體通力以斷眾疑。二佛子此菩薩住如是智慧下。明說法以斷眾疑。前中有二問答。前問答顯神力無上令眾歡喜。後解脫月菩薩言佛子若菩薩下。明後問答。是神力有上令眾歡喜。前中亦二。先大眾疑。謂舉佛疑菩薩非是疑佛也。後解脫月領疑爲請。剛藏答中四。一人定斷疑。二爾時解脫月下顯定名字。三又問下業用分齊。四佛子菩薩住法云下類顯廣多。就初中亦四。一法主入定。二眾現入身。三身內見佛。四攝用還本。二顯名中。先問。後答。前入定時已顯其名。何故更問。釋云當時法主嘿然入定。後結集家。取以安之。旣當時不顯。故此問也。答中言佛國土體性者。入此三昧。能現佛國故。三業用分齊中二。先問。後答。答中非但如前現一切剎其身乃能現過恆沙剎塵佛剎。四類顯廣中三。一所得廣多。謂此地所得非一二故。故云得如是無量等。二故此下明業用難測。於中十二種分二。先別說。後略說總結。初三業業具難測。二神通是前神通大。三觀三世是三達智。四三昧是前三昧大。五智力是前智大。六遊戲解脫門是解脫大。七變化等是變化外事等。及後結並可知。

第二明有上問答中二。先問。後金剛藏下答。前中舉菩薩疑與佛齊。問詞同上疑意有準答可知。後正答中二。初總呵問非。後復次下別顯問非。前中二。先諭況。後法。諭中。一塊土者。論經云二三豆土。余並可知。後顯中二。初總明佛不可以法云徳比。後佛子我今下方便顯其非比之相。前中先諭。後法。諭云如四天下取少許土者。此諭前來說法云地徳。餘者無量者。此諭前說之外多未說者也。後法中。此法云等者。卽是合前余未說者也。況如來者。具說菩薩地徳當無量劫。況今始說少說。卽欲比如來邪。此中有三重。一豆許土。二四天下土。三無邊世界地土。將四天下土比無邊世界土。當自不可。況以豆許土比邪。以法云具徳當不比佛。況其少分比如來邪。後方便顯非比中二。先總標。後佛子假使下正顯。顯中二。初能比。後此一如來下所比。前中三。一所依處多。諸十方各無邊剎數剎。二能依人位髙。謂得此地菩薩。三彼位髙者多。謂於前多剎中。肩排相次住。如稻麻等。四彼多菩薩各是多時積行。謂百千億那由他劫。後所比中二。初明以多比少。謂多位髙者。多劫之行。比一如來故。後百分下明猶非其比。謂非直前多望一非其比。亦乃相一佛徳中百分之內比一分乃至少相近分比亦不及。後明說法斷疑中二。初明調柔行。後此地菩薩智慧下教智淨。上二文皆有法諭合。並準可知第六大勝二二。初明說自在。後佛子是名下結其地相。前中二。初明神通勝。後攝報中若勒行下算數勝。以此二空勝前諸地。故名大勝。前中二。先牒前。後諸佛下正顯。顯中六句。初五別。後一總結。別中五句。論攝爲三。初二各一。後三爲一也。一三世智者。是斷疑行。以通三世爲出世道。故名道義。二法界智者。是速疾神通行。聞說如來祕密法故。三下三句名等作助行。謂於眾生平等化益故。於中。一徧等者。作淨佛國佛平等化眾生故。二照等等者。作法明平等是教智化故。三慈念等者。作正覺平等證智化故。後一句總結可知。

第七大段。地影像分中四諭。諭地四徳。前三阿含。後一證也。前中前一池諭修行功徳。謂諸地中起修之行。二山諭上勝功徳。謂依前修成徳。徳位髙出。三海諭難度能度大果功徳。謂前修所成徳能至大果。度取到義。四珠諭轉盡堅固功徳。謂從初地進階法云故。名爲轉。位極障盡名爲轉盡。證理終極名爲堅固。就初修徳中。有法諭合。法說中。始從歡喜終至法云。名次第行。因成大果。名趣一切智。諭中阿耨達池。此名無熱惱池。從龍王得名。此表地徳。離障惱故。出四河者。勝鬘經出八河。阿含經云二十河。下出現品中。但云閻浮出二千五百河水流入大海。不言出處。出四大河。據根本說故。俱捨十一云。此瞻部洲。從中向北。三處各有三重黑山。有大雪山。在黑山北。大雪山北。有香醉山。雪北香雨有大池水。名無熱惱。出四大河。余略同下十定品說。而十定最具。尋卽可知。其二十河者。大婆沙云。四河去池。各四十里外。復各分四。從池一匝。各於本方。流入大海。是故並四根本。成二十也。﹝檢﹞法合中四攝利他合四河。滿足無盡至一切智增成自利得大菩提。合入大海。論云依本願力修行者。釋菩提心流出善根大願之水。以四攝作利益他行者。釋彼四攝滿眾生自善等。釋自利可知。

第二山諭上勝功徳中三。一總舉法。二如因下諭顯。三佛子此十下總結。初中十地因佛智故有差別者。謂由佛智。爲所依因。超此十地。此則佛智一味平等。爲十地差別所依。如大地平等爲髙下山之所依。論云依一切智增上行故。二諭顯中二。先列十山名。後佛子如雪山下。一一別合。前中云﹝鞥﹣合﹢﹝白﹣日﹢田﹞陀梨等諸山梵名並如音義上卷中顯。後別合中。初藥艸者。諭初地聖智善五明故。二諸香者諭二地或香故。上二不約慧爲名故。以土山爲諭。餘八依慧立名故。皆取寶山爲諭。三地是定。以三慧爲體故。亦慧攝故。云諸寶諭者。諭八種地。又厭地善淸淨者。從三地已上八地是寶。此重顯也。三一切眾寶者。彼以淨禪。厭離煩惱。此禪與慧皆可貴故。四五通神仙者。諭四地出過世間。神仙人間超勝故。五夜叉神者。諭五地。於眞俗善巧。難合能合。通自在故。六諸果者。因緣集觀。寄聲聞果故。七龍神者。諭七地空方便智。寄獨覺果故。又此上二地前寄聲聞。菩薩超彼。說彼果證。問答不可窮盡故。彼山出果無盡諭此也。後寄獨覺。菩薩超彼。說彼果證。問答不可窮盡。彼山出大力龍神無盡諭此也。八諸自在眾者。諭八地不起功用普應如水鏡像。得十自在故。九阿修羅者。諭九地菩薩巧攝生大力之相故。十諸天者。諭殊勝義。第十地於餘地中最勝故。論云復次諸山下。釋諸山中所有物。謂神仙等是眾生數。藥寶等是非眾生數。其藥等。能資內報。名受用事。謂除病名增損對治。香果資身名長養事。其寶體非是資身。但可貯積以除貧乏。名守護等。言依雪山等者。指定其處。謂初三及第六。是非眾生數。所依下釋是眾生數。於中治六種難。一五通福田供。以得富治貧難。諭四地菩薩。行道品。化治身見貧窮。益眾生故。二夜叉威制眷屬不令害眾生故。治死難。諭五地菩薩。行不住道。𨿽俱無住。常在生死。救苦故。三龍降雨治儉難。諭七地功用究竟行十度益生治功用儉故。四得自在眾治不調伏難。此諭八地菩薩。有二義故。一得密迹金剛現形守護剛彊眾生見之受化故。二得十自在調眾生故。五阿修羅說咒治惡業難。諭九地菩薩。得四十無礙辧才善說法況治惑業故。六大威徳諸天。論云自在四天王治怨敵難。經論說異名。經云大威徳。是顯帝釋等三十三天王能降阿修羅怨敵故。論云治四天王怨者。鄰近釋故。諭第十地受佛位時得力無畏降伏魔怨外道故。論云此一切山集在其中者。如所從事能生一切物故。謂諸山中所有物也。言集在其中諸不可窮盡者。順行不斷不休息故。謂次第相續名順行。不永斷故。名不斷。非暫無故。名不休息。下釋山海相因名者。謂山因海故。得髙勝名。海因山故得深廣名。前說依地。今說依海者。由彼十山依此二處故互舉爾。釋法同諭。謂佛智如海。依起十地。髙深相顯故。云因果相顯。此則一一山下皆有大海。一一地內悉有佛地。當知佛體徧在諸地。若爾佛身亦卽徧在十地諸菩薩身。此依性相非一異義說。

第三大海十相顯難度能度大果功徳。於中二。先諭顯。後菩薩行下法合。各有總別。前中總云不可移奪者。謂此十相同一大海不可移易奪其一味。地法亦爾。同一佛智。義分爲十。不可移奪令異。論云難度能度大功徳者。因果相順故。十地如大海能度難度。得大菩提果故。謂能度世海。得無價寶故。下釋別中。攝十爲八。以六七爲一。以九十爲一。故成八也。一易入功徳。初地漸起大願故。二淨功徳。二地不與破戒死屍住故。三平等功徳。三地諸世間假名數故。四護功徳。四地護自一味。恆無失故。五利益功徳。五地無量方便。起世間所作。多利樂故。六不竭功徳。六地觀甚深緣起集法故。七地卽空方便廣大無量故。七住處功徳。八地菩薩一念分身徧十方。如船入海因風濟故。得等眾生類身故。具足十身故。名爲大身。此地如海。如此大身者住處故。八護世間功徳。九地菩薩應機說法不失時。受佛說法無厭足。如海潮不過時受百川水不厭足故。第十地菩薩能受一切大雨無厭足故。

第四寶珠十事諭轉盡堅固功徳。於中二。先諭。後佛子當知下合。各有總別。諭中。論先釋總內。轉盡堅固功徳者。大摩尼寶諭過十寶性。謂摩尼寶過毗璢璃等。以出故取者。此是經中初句。謂從大海出故取之爲用。放光是第九。示現是第十。越中取後。故云乃至。攝十爲八。以合六七八故。此八中。初後二句諭顯法。余但釋諭。初出海益物故。云功徳以善觀者。顯法也。謂初地聖智。出煩惱海。善觀察故。二體色明巧匠治故。三形相圓妙故。四無垢穢故。五光淨明徹故。六異相莊嚴名爲起行。三句合釋。七神力放光故。八隨王意雨寶。是無護惜也。能與一切眾生一切寶物。正智受位故。一切眾生同善根藏故。過十聖性者。過聲聞辟支佛等四向四果八種行性故。並可知。影像分竟。第八明地利益分中三。初顯法利益。二如此世界下結通十方。三爾時復以下他方來證。若依論經。更有第四如來隨喜第五結說究竟。今且依此。初中有二。先明生信功徳。後雨華等起供養功徳。前中二。初聞經益。後爾時下動地。明起生信功徳。謂以神通力動地。令生信故。前中二。初總舉法難聞。後問答顯益中二。先正顯。謂舉類法舉法類聞。後何以故下釋成。以得至一切智地要由聞此法故。釋十八相震動。具如前說及別行章。結通證成等。亦並如前初會中釋。

自下第三大段。重頌分中二。先長行。明說偈意。十種所爲。釋同前會。後正說頌中。有四十二頌。分九。初十三頌半。頌方便作滿足地分。於中。初三頌半總頌九種地中善擇智。初頌第三句。梵本云。遠離諸垢住智道。次一頌半別頌初地。次半頌頌二地。次半頌頌三地。次一頌頌四地。次一頌頌五地。次一頌頌六地。次一頌頌七地。梵本中。第二句云我體無受離有無。次一頌頌八地。次二頌半頌九地。二有一頌半。頌三昧分。三有五頌半。頌受位分。四有三頌半。頌大盡分。五有三頌。頌釋名分。六有四頌。頌神通力無上有上分。初頌云神通等者。梵本云。大威徳住此地。現佛境界滿十方。神通無量億千數。世思其行皆迷惑。次後云舉一足等者。準梵本中。此是前頌中。於十方說佛神變。七有二頌半。頌調柔行等。八有七頌半。頌地影像分。於中三。初三頌半。頌山諭。初半頌云如是等者。梵本云此具功徳淨者地。常住佛智如山王。次頌第二句。梵本云。三如毗陀多妙華。次後頌初句。梵云。五如乾陀不思議。次二頌。頌海諭。後二頌。頌珠諭。余他及地利益等。並略不頌也。九末後一頌結說無盡。第十地釋竟。

續華嚴略疏刊定記卷第十一

續華嚴略疏刊定記卷第十二﹝盡佛不思議法品﹞

十定品第二十七

將釋此品。四門同前。

初釋名中二。先解會名。後明品稱。

前中。此名重會普光明殿會。謂前第二會。已於此會。今復來此。故云重會。普光等言。義如前說。何重此耶。前來歷會答問。問是此起。今答將結歸於本。故還來此。又顯果不離因故。得果不捨因。異二乘故出現。所說何結歸耶。因前方成出現世故。此正得果不捨因也。

後釋品中二。先得名。後釋名。前中。按梵本內。名爲如來十三昧品。具三昧與定。𨿽非敵對。然以三昧離於沈掉。專注一境。持心不散。是定住義。故以等持而名爲定。如來兩字。譯家在略。此𨿽菩薩定。由是等覺。亦得名如來故。依十標稱。帶數釋也。別行經本名等目菩薩所得三昧經。

第二來意中二。先會來者。謂前說十地正位。今辧位後勝進及所成果。或前明十地位。今顯等覺位及妙覺位。故來也。問勝進等覺。今此依何。

答二俱無礙。所以然者。此但名殊而行相無別。約開合故。諸教說異。謂仁王經以第十地位中位後二行合故。不立勝進。亦無等覺故。彼上卷教化品云。五忍是菩薩法。伏忍上中下。信忍上中下。順忍上中下。無生忍上中下。寂滅忍上中下。乃至云寂滅忍。佛與菩薩。同用此忍。入金剛三昧。下忍中行名爲菩薩。上忍中行名爲薩婆若。共觀第一義諦。釋曰。寂滅忍。旣惟有上下。佛與第十地。同用此忍。卽明不立等覺位也。若依本業經。開彼二行。立等覺位故。彼上卷初品諸菩薩請雲開示我意。佛本纓絡。十住十行十回向十地無垢地妙覺地。爲我說要等。云云。又賢聖學觀品云。六種性者。所謂習種性。性種性。道種性。聖種性。等覺性。妙覺性。復名六堅六忍六慧六觀。並十住等六位名。總有六六三十六名。名名差別。廣說如彼。瑜伽亦同。開出等覺故說八義。與佛不同。﹝勘﹞若依此經。自有兩種。一同前仁王及余教說。惟立五位故。此品等所明行相旣異地中又非佛果。然不別標等覺之稱。𨿽此後文說此菩薩卽名佛等。然云於此十大三昧得成就者也。二同前本業瑜伽等說。許有六位。具標其稱故。下離世間品說十種智慧助道。其第三中云。常隨順住六堅固法。如前具顯。由是此位應名等覺也。問此位菩薩旣名等覺。卽是佛齊更有何劣。非妙覺耶。

答依仁王經。與佛同用寂滅忍入金剛定中。但得其下忍。不得上忍。故不名佛。又云無相名薩云若覺。有相名等覺故。又瑜伽菩薩地云。此菩薩𨿽已修行功徳海滿。由未能捨三種法故。不名妙覺。一由未能捨劣無漏法。二由未捨白淨無記法。三由未捨有漏善法。謂佛身不得有劣法故。不得有無記法故。不得有有漏法故。此三不障道故。能至於此障佛果故。於此須捨。捨此三已。方名妙覺。﹝勘﹞二品來中有二義。一此品是十地後勝進行。六品中第一故。二其六品明等覺位行。前明十地位行。今辧等覺行中初品故。先來也。

第三宗趣中。先會宗者。顯第十地勝進行相並其果相爲宗。明生解因果及與出現因果所依爲趣。

第四釋文者。就此會中。有十一品經。於中。前九品明生解因修及所成果。後二品明出現因果。前中初六品。明第十地勝進行亦等覺位行。後三品明佛果徳相。前中分五。一初二品明業用廣大。二次一品明行相深奧。三次一品約能數數顯所數多行。四次一品約時以彰行廣。五後一品約處以明行徧。就初二品。卽分爲二。前一品依定時用。後一品據智辧用。

就前品中。分爲三分。一序分。二爾時普眼下明請分。三普眼普賢菩薩下明示說者分。

就初中二。先辧時主處等三種成就。後與十佛剎下明眾成就。

前中二。初總相舉三種成就。後始成等下別顯時等三種成就。前總相釋具如初會。後別顯中。初始成等約主顯時。亦如上釋。二於普光下約主顯處。問此會旣在普光明殿。何故經首云阿蘭等。

答此義如上第二會初已廣分別。三入剎那下。別嘆主成就中。十二句分四。一明能現。二現如來下明所現。三能合下明益物。四恆住下總結現因。初中二句。初一顯定名體是能發起。後一辧智及通。是所發起。前中名剎那際者。有二義故。一爲顯所說行相。是於有爲界修行。行至後邊際故。本業下卷云。菩薩爾時住大寂門中品忍觀功行滿足登大山臺。乃至云。惟有累果無常生滅。行過十地。解與佛同。坐佛坐處。其智見常無常一切法境界。當知如佛名爲學佛。下地一切菩薩。於此菩薩。不能別知。於佛名菩薩。於此下菩薩名爲佛。二爲說有爲行相卽眞際故。後所發起中二。初一顯正體智。故云一切。後一明佛神通。故云自也。此通爲二能。一能顯自三業。二能令他見不應見故。不應見有二種。一上非下境故。二意業非眼境故。二次二所現中七句。於中。初三身業。先一總舉。後二別顯。別中前一無障。後一無著。問佛身元不隱。何故言現耶。

答現其身中三業作用故。初但云身者。言總意別故。次二意業中。前一離緣外境。後一內住於止。次一身業。謂福慧內充而外威敬畏。後一意業。謂常處世而不著世。三次二益物中。初一正明令見聞悟益不應見見故。後一益悟應時。謂感赴合符。然有二種。一稱根漸頓故曰隨宜。二相會如期故云不失於時。四末後一句結總上所現不離定心定心恆住一法性故。上來辧三成就竟。

第二明眾成就中五。一舉數。同前會釋。二靡不下嘆徳。三其名下列名。四如是等下結數。五往昔下集意。就第二嘆徳中。十句分二。初五嘆自分徳。後五嘆勝進徳。前中初一時位極故云灌頂。若依仁王經。此是第十地。若依本業經。則爲等覺位。此經通二。廣如前說。二行修滿足。如文可知。三明所具之行深而且廣。此行旣廣無邊量也。四成就大定普見無涯故。云獲諸等。上明自徳深廣。五大悲等明悲徳廣大利物難量。後明勝進徳中五句。初三同佛三業。一身通用同佛果。二深智入際語演實義。三意業種智降伏四魔。後二明無住行。初釋後結。前中不住涅盤故入世間也。不住世間故心恆寂也。下句結徳屬人。此是彼菩薩無住解脫。三列各。四結數。並可知。五集意者。謂此皆是往昔與佛同行。故令預會。餘同前。序分說竟。

自下第二大段。明請分中四。一普眼請問。二佛言普眼下許問。三普眼菩薩言下正顯所問。四佛言善哉下嘆問利益。

第三大段。明示說法者分中二。先示法所屬人。後爾時如來下答前所問法。

前中。文有十段。一示人令問。二爾時會中下聞名獲益。三爾時普眼白佛下重問重示。四佛言如是善男下顯普質徳深不見。五爾時普眼菩薩聞下聞普賢徳獲三昧益。六佛言如是如是下重顯普賢解脫自在。七善男子若有下見聞普賢獲益。八爾時普眼及一切下眾於普賢渴仰。九爾時佛告普眼下教起方便。十爾時普賢下爲現令見。

就初段中三。一示入令問。於中復三。一示其處。二已能下嘆徳。三汝應下教問。初中可知。二嘆徳中十句。一成勝通。二出過下最上難過。三從於下兩行生身。四大願已淨。五行成不退。六度。七據。八辧。九悲益物。十本願無盡。三教問中令見其意故。

第二段中三。初得十種益。二其請下希欲見然不見。三此由下釋隱所以。爲欲令希仰普賢重獲勝益。

第三中同前不見可知。

第四中二。初徵不見。後善男子下釋爲徳深不見。有十句。一住離言眞如故。云甚深不可說。二智徳無邊。三大定奮迅。四勝通自在。五入最淸淨無礙際。一切三世間等並在其內。六生十力智。七法性爲藏。一切三世間等並在其內。八諸佛共與力。九念頃證諸佛平等智。十是故下總結不見。

第五中普眼聞普賢深徳。獲三昧。卽用此定。觀彼不見。白佛申意。

第六中三。一初一句標不思解脫。二普眼於汝下以法諭。於中二。先諭況。後佛言下法說。前中二。先問。後答。問意雲幻字中諸相住處有能說耶。

答意雲幻相無實。彼無住處。故云不也。後法說中二。先牒前幻相。是虛假粗淺境界猶不可說。普賢三業俱祕密境而可入見。入謂意識觀察趣入。見謂眼睹。三何以下重徵釋前能入是言。於中二。先徵。後普賢下釋。前徵意云。普賢旣是因位。有何深徳。不可入見。後釋中十一句分二。初一句總。後十句別。總中三。一贊徳深超言慮。二贊徳廣過數量。三過量故。不可具述。俱應舉要而言。別中。一以金等者。慧力威猛照相。皆云如世執金剛杵者。以杵擬須彌等使碎爲塵。此亦如是。如上文云。以金剛智。普照境界。同一法性。是也。二於剎常行而無行。由前慧力故。三無住者。義如行釋。上三據依果辧。四知眾生身等者。身相泯故。五無去來者。於剎中能行者不可得故。上二約正報說。六得通名無斷盡者。化用無息故。無差別者。平等化故。自在者。所作無礙故。七無依者。通加行心回寄首離根境識故。八無作者。離於功用成辧業故。九無動轉者。往還變現相故。十至於等者。法界無餘故。上來十句。初舉普入。末舉至際。是舉要言之。所餘無量。略而不論。

第七中明於普賢見聞等十種事皆益不空。文易可知。

第八中眾於普賢。心渴。口稱。身禮。並亦可解。

第九中二。先教。後行。前中二。初十句明正教。後若能下總結。正教中。一教禮求請。二普觀十方。三想念其人。四思徧法界。五欣徳厭失。六誓同行願。七入不二法門。八身普現在。九悉知下知法器。十徧一切下徧修普行。後總結可知。第二行中。謂依教而行爾。

第十中有四。一以解脫力爲現色身者難見已表得應現故。二令彼下正明得見。於中四。一見在此處。二見余處來。三見彼說法。略明五種。一說行法。二說佛後得智隨世俗方便化。三明菩薩通。四說菩薩威徳。五現三世佛境。四是時普眼下。眾菩薩見普賢身及前狀已喜躍頂禮尊如見佛。三是時以佛下。其文兩勢。一由眾見普賢現身等狀慶喜之瑞。二爲普賢將說十定。豫先瑞應。𨿽通二種。今且依後。文中二。先明瑞因。後自然下正明瑞應。前中可知。後瑞應中七。一興雲雨物。故雲雨雲。先總。後別。可知。二不可說下動剎。三奏下鼓樂。四放下放光。五令下息苦。六嚴下淨剎。七令不可說下益眾。於中三。一創相應者名入。二先已習者名成。三久修者圓滿。四爾時普眼下嘆普賢徳。於中二。先普眼嘆。後如來印述。前中十句。約人住位。以顯其徳。皆是果位名字。初名如前釋。二除佛所餘無與齊等。三眾惡已斷。四眾徳無退異二我故。五等現眾生。六言教眞實。七大悲隨俗。八大智稱如。九善巧調禦。十解脫業用。後如來印述中。亦有十徳。於中二。先印述。後普賢下正顯。顯中二。初總顯無數。後所謂下別說十種。皆約數數。顯其多徳。數名如阿僧祇品說。一誓願。二法財。三戒。四忍。五身業應感。六語業稱揚三寶。七意業思法。八但顯數不明徳。﹝檢梵本﹞九同諸佛徳。十無盡善根。上來答第一示法所屬人問竟。

第二答前所問法中二。初列名。嘆勝佛教令說。卽爲本分。二爾時普賢菩薩承如來下依教廣陳。卽爲說分。

前中四。一舉益令說。二何者下列名示法。三此十下嘆其功徳。四是故普賢下結勸令說。

初中二。先佛誡普賢說益此眾。後諸菩薩下後益三世菩薩﹝此文須勘梵文﹞令出離。前中初始善入。後終令成滿普賢行願。

二列名中。此十定是因滿者之定故。皆云大。顯定加行共爲名故。皆結云三昧善巧智。列普光等名。卽爲答前何定問也。顯其十數。答前幾定問也。一普光明者。有二義。由住此定。了知身心無有實體。其身普住一切佛境。以佛智光明。修菩提行故。二由住此定。觀察法身。見諸世間。普入其身。於中明見一切世間及世間法。釋曰。普是外境。光明是內智。𨿽有兩釋。前釋爲勝。二妙光明者。由住此定。能現多身。放多光明。現多妙用故。三次第徧往諸佛國土神通者。菩薩由住此定。能以神通。徧往十方。各過阿僧祇剎塵剎中。皆入此定故。四淸淨深心行者。由住此定。能知一一佛身等眾生數。見阿僧祇世界塵數如來。一一佛所。皆以深重淸淨心。種種供佛。請法稱贊故。五知過去莊嚴藏者。此菩薩住此定故。能知諸佛出世。卽爲莊嚴國界。從佛出生無盡善法。是故佛卽是藏。依過去門。顯佛比徳故。名爲過去莊嚴藏。亦名過去淸淨藏者。佛是淸淨者故。能淨世間故。餘如前說。六智光明藏者。由此菩薩住此定故。能知未來一切世界一切劫中佛所有事業。能以智慧。皆悉了知。依智起於照用故。曰光明。七了知一切世界佛莊嚴者。此菩薩住此定故。於現在世。能次第入十方世界。皆見諸佛示現種種佛事利益世間。八一切眾生差別身者。此菩薩住此定故。入定起定內身入外身起外身入內身起等。差別多門。𨿽亦通依三種世間。且依眾生一相而說。九法界自在者。菩薩住此定故。知事法界邊際與理法界邊際不一不異。得如是知見自在無礙故。十無礙輪者。此有二義。一由此菩薩入此定時。能住無礙三業等。能圓滿佛果。卽初十句。釋無礙義。得菩薩下十。一一句牒前起後能成圓滿佛果釋輪義。二但取初十句。釋無礙輪。謂住前九種無礙故。能成就第十轉無礙淸淨法輪也。

三嘆徳中三。初總嘆。謂大人能入三世間說。二若諸下別嘆行人所得功徳。三是故普賢下結勸令說。別嘆行人徳中二。先明受行。後如是之人下顯得益。前中略舉四種。一於十定深生愛樂。二尊崇貴重。三習學修行。四精勤不懈。後明得益中五。一上同佛果。二此菩薩下周徧普入。三此是諸菩薩下明該攝諸法。四若菩薩入此下明勝徳無限。五得法界故下明智徳自在。此五段中各有十種。初中十種。皆是佛果異名。準釋可知。二周徧普入十中。一普入世界通帝网等處下諸句皆通帝网準知。二普入眾生界。三普入法身。四普入卽理之事法界。五普近三寶。初佛。次法。法中二。後僧之中二。六普得三世佛知。七普知三世法。八普說佛教。九普轉法輪。十普成菩提。三該攝諸法十中攝爲五。初二境智一對。次二因果一對。次二三業一對。次二佛法一對。後二嚴土攝生一對。四勝徳無限十中。一稱法界力故云無盡。二行等虛空。三位齊法王。四智無不達。五十力圓滿。六心無不寂。七大悲自在。八智力有餘。名爲丈夫。九燃正法燈。破無明暗。十結徳無盡非二乘了。五智徳自在十中。一理智不動。二量智隨俗。三無相入相。四得種性家生。五說別了無。六法施知時。七開悟名智。八攝生令淨。九示得果而不捨因。十得果智巧現通。

四結勸令說。可知。上來本分竟。

第二說分中三。一承旨總告。二佛子云何下別釋十定。三末云佛子此是下總結。

初總可知。

二別釋中十定。則爲十分。一一分中復各三分。謂徵名釋義結名。

就初定中。初徵可知。二別釋中四。一智無盡。二佛子此菩薩摩訶薩發下明無邊心。三佛子此菩薩摩訶薩有十種入三下明入定差別。四佛子此菩薩摩訶薩有十種入大下明入定善巧智。於此四中。末後一段文。明入定方便。次前一段明定業用。又次前兩段明定利益。此四段文。倒安布者。隨方語言儀式異故。未回文也。今且依文。次第解釋。於四段中。各有十種。就初兩段二十種同辧定益中。初十明智無盡。後十明發無邊心。前中。初二品能化所化智無盡。次二任運應現照徹無性智無盡。初二善攝不退智無盡。次二能轉所轉智無盡。後二始修智無盡。後明發十種無邊心中。初二救生事佛。次二供佛見佛。次二轉法現通。次二爲得果不捨因。以入微細智說法。次二入佛不思境。於佛辧起志樂領受法。末後一現自在身入一切佛會。此增數十故。三明定業用十中。約諸方入出不同故。云差別。從加行心。共名故。復云智其十種者。約四方四維方及上下方相望入出故。四明定方便善巧智十種中二。先十種法說。後佛子如羅睺下諭況。前中十內。一依定起巧智現大蓮華。二身徧華坐。三身內現大千界。以是百億个百億故重言爾。此數亦合著小百億成大百億也。六於彼下現菩薩修行。七一一菩薩下牒行生勝解故。云決定解。八一一決定下牒解令根性滿。九一一根下牒根成法業。十就所現總結自在。後諭況中二。初修羅自在諭。後佛子譬如比丘下觀身不淨諭。前中二。先諭。後法。何況菩薩說法。以劣況勝。前諭可知。後法說以劣顯勝。於中十句。初五句約諭顯法。後見如實下五句。就法辧徳。可知。二觀身不淨諭中。有法諭合。並可知。上來釋說。是名下結名。可知。釋初定竟。

第二妙覺定中三。初徵。次釋。後結。初徵可知。次釋中二。

初就法說。後約諭辧。前中十句。明妙光定力。令菩薩身於諸世界能入能納。於中。前六重身云重入爲調伏眾生。七是爲下別明所知所入諸雜世界。八是諸世界亦悉下明卽彼所入世界還卽入於菩薩身內。九身所入界界亦入自界內身中。而無雜亂。十種種法亦不壞滅。

後約諭辧說中。有六諭。一寶山光影諭。二佛子譬如幻下明幻現時處諭。三如有幻師下時幻事不壞本法諭。四如世幻者下明幻必依處諭。五菩薩摩訶薩得不思議下明同佛幻智諭。六如彼幻師下明幻師不迷幻事諭。

就初諭中二。先諭顯。後佛子菩薩下法合。前中有四。一日照七寶山現影後照山間水內影現。二其寶山上已下明山上日影共山間水日影互相照現故。云更相影現。三或說下明相現名出入。謂此影現彼此名出。彼名入。彼影現此。準之。又本日出時。謂從山等處出。本日沒時謂於山等處入。四但此下時互無初際。體實非有。相現非無。不住山等。結山上也。不住水等。結山間也。次法合中二。先明相入而不壞。後觀一切下釋所由。以世界在身內。不壞世界。不滅諸法。又以世界在身中故。云不住世界內以身還在身內世界中。故云不住世界外。以同時俱現。卽不住內外世界。與身不可分別故。云無所分別。而亦不壞世界本相。後釋所由中。謂一相無相故得相入。𨿽無相而不滅虛相故恆不壞也。眞性不礙於虛相故。云住眞恆不捨也。此是法性融通門也。

第二諭中。先諭。後菩薩摩訶薩下法合。前中四。一總舉幻事。二別顯幻時長短。三隨其下明幻處。四不以下彰幻與本法互不相礙。後法合中五。一此云現者。準下結中。能以無數剎入一剎。二其阿僧下明彼剎中三世間染淨人物等同入也。三菩薩於此下明入時相狀。四何以故下徵釋所由。五佛子菩薩如是下結成上義。初二段可知。三入時相狀中二。先明能見。後不以下明所現。前中三。初一句總標。次五句別顯。後一句總結。初云菩薩於此者。於此多剎入一剎也。別中。普明見者。謂同時頓見前三世間淨染人物等故。下普字並準此。二入者頓見入故。三觀者。頓觀諸剎佛會故。四慧者。頓聞諸剎佛說法。頓思惟故。五了者。旣思惟已。頓解了故。後總結。云以無盡智者。常智故。如實智者。稱境知故。後所現中兩句。先明多入於一一不爲多所逼破。後顯一容於多多不爲一所損滅也。四徵釋所由中二。先徵。意云以何義多入於少。各本相如故。而不相壞故。後釋中有九義。約九觀九名以顯。若開第一第五中各二名。則名有十一也。其我差別名。諸聖教中。或依人執說。或約法執說。今此通二。顯二無我。初云菩薩知等者。二無我觀也。入無命法者。法無我也。謂命是不相應行法。行蘊所攝故。智度論云。命謂計有我眾生等命根成就故。言眾生者。顯五蘊故。無作法者者。人無我也。智度云。作者謂計有我人用手足等作眾事故。入字通人法兩處。謂俱證會故。二菩薩於一切等者無諍觀也。謂勤修二無我行時。不見人法中有二相之諍故。住無我法者。瑜伽云。我謂於五取蘊我我所現行故。今此言無。照彼空故。二菩薩如實等者。緣起觀也。照身從眾緣而起。無能起者故。云如實見身也。住無眾生法者。智度云。眾生見謂計有我人依於五陰和合而生故。今照彼陰無和合故。智住此理故。云住。住亦名行。行此理故。四菩薩知等者。無生觀也。觀有爲法剎那生滅。不得自在。何能爲因。而生於果。補特伽羅者。瑜伽釋云。數數往取諸趣無厭故。謂不厭其果而數數造因。造因故數受其果。令知彼惟是一聚有爲生滅。了無造因往趣之者。五菩薩知法等者。性平等觀也。意生者。勘梵本中。名摩努闍。謂有作此計云。我是意生者。依止於意。或髙或下生故。摩納婆者。此云儒童。謂少小而有學植者。仍要是四姓中婆羅門種。不爾𨿽小有學。但名俱摩羅。此云童子也。今此知諸法性平等故。意生髙下。及四姓中髙皆不可得故。並云無。以其二名義類同故一處列也。六菩薩知一切者。等性寂觀也。菩薩觀無明風擊藏識海。𨿽生死洪涉爛汗三界。而有爲本寂初未嘗動。七菩薩知一切一相者。無相觀也。住無分別法者。分別亦是差別之言。謂一切法同一無相故。名一相。一相故無差別。相通體相及相狀相。上來七門。是會相歸性。顯理事無礙。便顯事事無礙。依展轉說。八菩薩知法界等者。法界無差別觀也。謂卽理之事。此彼互望。相有差別。由解脫業用。令互鎔融。相卽在等。同一無礙。名無差別。住不思等者。從無礙業用爲名。亦通徳相。文云菩薩知故。此正合前多入於一事事無礙法界。九菩薩勤等者。大悲觀也。是前菩薩勤以方便對應度者。現此事事無礙境界。是極大悲調機也。此位菩薩寧有勤耶。𨿽無功用。約化不息。名爲勤爾。五結成上義中三。初牒前然現。二智無數下略明前三世間淨染人物等。三亦自見下明無礙行相。初中可知。二中五。一牒前諸國土無量眾生等。二無數菩薩者。牒前菩薩眾會等。三觀無數佛等者。牒諸佛出興。四彼諸如來所說等者。顯前句中佛興說法。五諸菩薩等者。顯前菩薩句眾會總法。此則略牒結也。三明無礙行相中二。先明行相。後常勤下明修觀。前中三。一此菩薩自身在自定境界中二。然不舍下顯法界無礙體用。謂體一故不捨此彼。不礙用故見在此彼。約體不異。約用不一。二彼身下惟就體顯不異。三入法界故一句結歸所依。謂菩薩見身及處得此不一不異。無障礙者。由證入法界無礙體用故也。

第三諭中二。先諭說。後菩薩摩訶薩下法合。諭中可知。法合中二。先正合諭。後菩薩了知下。類知諸法皆同幻化。於中二。先總。後知法下別。別中七句。三重展轉遞起。一牒前起後。謂由知世幻故。知此能知智亦幻。二由了能知智幻故。此智起業用亦幻。三由知智及業幻故。後以幻智觀所起業用也。

第四諭中。先諭。後菩薩摩訶薩下法合。諭說可知。法合中。世間依空。合彼依所。有標起徵釋。可知。此中虛空是眞性之空是非事虛空也。菩薩能於空中見世。亦能於空修業者。以了如幻。於無處現有故。又一念現多。不令念廣者。皆如上幻與本法無礙故也。

第五諭中三。先法說。次思惟下諭顯。後決定下法合。初中三句。一明所住神力業用究竟故。云到彼岸。二住幻際者。際謂邊際。智契卽有卽無之理極處也。三於世中諸法。並在幻數。菩薩善達故。云入也。二諭顯中四句分二。先一句總。後三句別顯。前中凡所思莫不皆然故。又此幻法恆不離心故。云思惟也。別中一不違幻世者。不礙存也。盡幻知者。不礙亡也。凡是幻法。要具此二義。是故約境智。互舉存泯。理實齊具。二了知下明境智不異也。三決定下心是幻法不可其邊際也。次如諸下引佛幻智爲諭。後摩訶薩下合法。同諭可知。

第六諭中。先諭。意雲幻師身𨿽不同彼幻。而明了於幻。後法中。菩薩心𨿽不我入法。而明了於法。離常斷故。不壞眞俗故。後結可知。上來第二定了。

第三次第徧往諸佛國土神通定中三。先徵。次釋。後結。初徵可知。次釋中三。謂法諭合。中五。一於一切處入定。二或剎那下於一切時入定。三若久下總結差別。四菩薩於彼下明不起心念。五𨿽離下不癈起用。並可知。第三竟。

第四淸淨深心行定中三。先徵。次釋。後結。初徵可知。次釋中二。先法說。後佛子如散動下諭顯。前中三。初廣知諸佛。次於彼下廣興供養。後然於下了無所得。就供養中二。先十種外事供。後於彼一一下明內三業供。初身業。次語業。後入下意業。後了無所得中可知。第二諭顯中有三諭。初明應念無知諭。諭合可知。二如日中下明陽焰非水似水諭。諭合可知。三佛子此三昧名爲下。寤憶夢事諭。有法諭合。合中二。初合不忘。後而以此下明以所憶法利益眾生。後結名可知。第四定竟。

第五知過法莊嚴藏定中三。先徵。次釋。後結。初徵可知。次釋中五。一知過去佛出現所作次第之相。有十句。可知。二佛子此菩薩摩訶薩得下。明增廣智。前所知剎益。於中十句內。第五云知法者。有二義。一知教法。二知世出世法。余並可知。三佛子此三昧名下。明一念入劫。從少至多。有十三重。可知。四佛子彼菩薩下。明𨿽入過去定而不滅現在法。亦不作功用緣於過去故。云不緣過去。何以不滅現在者。若滅現在者。卽無過去可緣。所以者何。九世尙卽一念。一念卽是九世。況惟過去與現。不俱耶。五明出定獲益中三。初總辧舉數。謂位終成果名領受不思灌頂法。二屬己名得。三得淨治名淸淨。四究竟名成就。五契合名入。六證會。七圓滿。八住持。九平等普知。十三輪淨者。三業離障也。二何等下別中十內。初四是四無礙解。可知。二心言無失。次二於未受苦者爲依令免。已受苦者救令得脫。後二因善勝果位妙。三結得時達。法諭合可知。結名易解。第五定竟。

第六智光明藏定中三。初徵。次釋。後結。初徵可知。次釋中有十門。前六正明此定業用。後四明住定得益。前中初一總知未來諸佛。二所謂下別知名號。有九句。三常出現下。明佛所作事業有十二句。初二出現利生。次二作法王。紹繼先佛。及降魔伏外等。次二說世出世福。次二說進善治惡正分者。善惡二分中。善是自分故。次二明於相修無相。後二位滿成果。四彼諸如來下明智。彼佛因圓果滿十句可知。五彼諸如來名姓下時亦知彼佛出生名姓所作事說入涅盤等。六此菩薩下。於一念中能入如是無盡劫者。釋上所知未來諸佛所出劫數故。言入大千世界塵數劫入佛剎塵數劫。此文須梵本準第八定中。從大千後至百千億那由他大千界故。上來正明三昧事畢。後四門明住定得益者。一得入持門益。二佛子菩薩摩訶薩住此下得善功益。上二自利也。三佛子菩薩摩訶薩如是下得不空益。四佛子菩薩摩訶薩住此下敬養益。上二利他也。初中有十種。一心憶持佛佛護念故。二心住持法得總持辧。三住持行令願滿。四神力無能伏。五智力持所行法無礙。六以悲持法爲物說故。七巧持句字令法明淨。八不畏生死流轉。卽受生三界。名師子受生法持。謂心如此勇猛。大菩提志。不避淤泥。方出淤泥也。九以智力持行不休息也。十善友力任持淨多機故。十一無住之力所持能入多劫。十二以善巧智知諸法性淨。此不入法之力任持也。二法得善巧益中有三。初法說。次佛子譬如日出下諭顯。後此大三昧下法合。初中有十二種。初二巧住時處處。次三巧知眾生根類。次三巧知眾生根行思念。次二巧知說法及佛興。後二巧知通慧。次諭顯中。明日光無念諭。後法合可知。三得不空益中十種。謂若有眾生。於此菩薩三業所作見聞同住等。皆獲勝益。無空過者。故名不空。其文易可知。四由於眾生有此不空益故。遂得天等十王賀恩供養並易了。第六定竟。

第七了知一切世界佛莊嚴定中三。初徵。次釋。後結。初中兩重徵者。初徵義。後徵名。後釋義中。先釋其名。後爲釋義。謂住此定故。能次第入十方世界。是了知一切世界也。皆見諸佛出興現神力等。是佛莊嚴也。於中二。先明此定體。後佛子菩薩摩訶薩住此三昧成就下。明得定利益。前中八。一明住此定能入十方世界者。是現在世界。以異前二定明過未故也。二皆見下。明於彼十方諸世界中廣見諸佛出現業用十事。然非是一佛有十事。乃至通十方多佛。同皆有此。爲顯無盡故。明十也。下諸門並準此知。三亦見諸佛眾會下。明見諸佛眷屬徒眾所被機等。十類差別可知。四亦見眾會其量下。見眾會多少。數量不同。二十門欠一可知。五亦見諸佛於彼下。見彼諸佛各於自眾會中。各示異相。以化眾生故。云種種相。住時多少故云種種時等。十種並準可知。六菩薩摩訶薩亦見自往彼下。明菩薩往諸眾中。或說法持法。乃至自見入諸法等十九門。七如是見時下。明在定𨿽見而心不動。亦無分別。法諭合。法中八句可知。諭中明所詮諸法自不能分別自性。然不捨自性。能詮音聲名字亦爾。不自分別。亦不滅名字。合中從後合不捨於行行。謂菩薩自行合自性不捨捨。隨世所作合名字不滅也。而於此二無所著者。合前二住各無分別也。八佛子菩薩摩訶薩見佛無量光色下。明見佛色量不同。於中五。初見分明。二或見佛身種種光下。十種明見佛身色不同。三或見佛具量下。明見佛身分量不同。四佛子菩薩如是見下。約所見佛身色形業用。五佛子菩薩如是見於佛身下。明見有差別佛無增減。於中有三諭。一空無增減諭。世人將芥子檜中虛空。與多世界中虛空。寬狹不同。而眞空不爾隨事大小。理各無限。亦無二相。故無增減。合諭可知。二月無增減諭。法合可知。三受生心現諭。謂善業見淨。法合可知。梵本中云譬如眾生命終之後。將欲受生。憶念所從心淨無礙。菩薩摩訶薩。亦復如是。住此三昧。以佛智故。知諸世界種種莊嚴心淨無礙。佛子下同。上來時三昧體用竟。第二明得定利益中。有七種。一得速成行願益十句準釋可知。二佛子此菩薩下得法印同佛益十種中。初二福慧同。次二二諦境同。次二體用同。次二無住同。上句不住生死。下句不住涅盤。後二善巧平等同。三佛子菩薩摩訶薩成就此下。明以徳成人益。於中二。初總標定名。顯修成憱。後是老師下。正明其益。於中。皆先標人者。後釋徳用。初二爲一對。一自徳不由他。二大志能悟他。次二爲一對。一內達性淨。二外救世間。次二爲一對。一安慰恐怖。二令住種性。次二爲一對。一智實。二言實。後二爲一對。一法藏內滿。二法雨外灑。四佛譬如下。得廣大知藏益。於中二。先諭。後法。諭中明天帝髻珠諭。有十勝相。可知。法中十內。初二照剎知生智。次二變化入佛身智。次二佛法淨法智。次二令入法身見法智。後二到岸無餘智。五佛子菩薩摩訶薩住此下。得寂淨威徳身益。謂身放光。及變化現自在故名也。十中。一照剎。二令淨。三調生。四近佛。五事佛。六供佛調生。七成就眾生。八遠方請法。九令見聞不空。十開祕密法。六佛子菩薩摩訶薩得此下。明得利他圓滿益。於中二。先牒前起後。後何等爲十下。明正顯。顯中十益。初二令見佛信佛。次二令聞法知剎。次二令見佛力業力。次二令定圓入佛淨境。後二令發心智圓。梵本中云。能令眾生得十種加持圓滿。七佛子菩薩摩訶薩令眾生下。明轉利他令得作佛事益。於中二。先牒前起後。後何等爲十下正顯。顯中。初二以聲色開覺眾生。次二內以憶念。外動世界。次二覺中方便夢中現相。次二以光照修行。次二以成佛轉法輪。後二以住壽入滅爲佛事。此有十二種。是增數十也。後結名可知。第七定竟。

第八一切眾生差別身定中三。先徵。次佛子菩薩摩訶薩住此下釋。後是名下結。初徵可知。次釋中三。一以住此定徳十無著法。準釋可知。二佛子菩薩摩訶薩於此下。明入出三昧之相。於中。初問。後釋成。釋成中有法諭合。法中略總辧有十類。或於正報眾生六趣形。互爲入出。或依報事物中入出。或依正相對入出。或約數多少入出。或眾生數多少中入出。或染淨眾生互入出。或於眼等諸根入出。或於微塵多少中入出。或異聖身入出。或念劫入出。或於理事中入出。次佛子譬如有人下。以四諭。略合前法。初明鬼力持人諭。法合可知。二咒起死屍諭。法合亦可解。三羅漢現通諭。法合可知。亦易了。四地一苗多諭。法合準諭。三佛子菩薩摩訶薩住此下。明住定得益相。於中五。一得贊同佛果益。十種可知。梵本云。住此三昧。以十種稱贊法得所稱贊。二得光明照曜益。亦十稱可知。三得無所作益。亦十種。並明業用無作。可知。四佛子菩薩摩訶薩住此下。明於此三昧入出自在大用境界中二。先法說。後譬如幻師下。以六諭。諭其大用。前法說可知。諭中。一幻現六境諭。二修羅潛入藕絲諭。上並法合可知。三農夫下種諭。諭菩薩一多自在徳。四受胎生長諭。諭菩薩三昧成事徳。五龍下云上諭。六梵宮普現諭。諭並法合可知。五佛子此菩薩下。明到十通岸。可知。後結名易了。第八定竟。

第九法界自在定中三。先徵。次佛子此菩薩下釋。後是名下結。初徵可知。次釋中三。初正顯定體用。二菩薩如是善知下。明得定所成益。三佛子譬如無熱惱下。明諭況前二。初中四。一於自身諸根毛孔入定。了三世間法。二菩薩於彼下。明多劫修行。三又於下。明於彼多劫入出三昧及作所作並釋成。以於法界得自在故。四善分別下。明以於法界自在故能善分別六根等盡其邊際。可知。第二明得定成益中。有十種。一生起成就十千億功徳。有二十一句。可知。二佛子此菩薩摩訶薩復有下。復得無盡功能。有二十句。於中。初十明所具之能。後十明能具之相。三佛子菩薩摩訶薩住此下。明爲十方佛攝受。於中三。初爲佛所攝。二爲現說法。三令修下令獲益入法。四佛子菩薩摩訶薩住此下。結彼諸佛護念成益。五佛子菩薩摩訶薩住此下。得十海自在益。可知。六復得十能益易了。七復得十力益。於中二。先別明十力。後通能多力。八佛子菩薩下結。具如上諸勝能十句。可知。九此菩薩功能下。明無能說此菩薩功能邊際。十此菩薩所獲下。明功能廣多說不能盡。上明利益竟。第三諭況前二中三。初法說。次正諭。後法合。初中二。先了知乃至不可說不可說三昧。二亦了彼一一定中所知所作。並可知。二正諭中。略辧三義。一池出四河。二河間華艸。三法寶影現。廣有多義。如下合處辧。三佛子無熱下合法。於中有十二門。一以四辧合四河。先總合。後別合。於中。無盡辧是樂說力也。余並可知。二如四大河下。合菩薩三業隨智。流注四方入果海合四河繞池入四海。菩薩四方者。一見佛。二聞法。三智圓。四悲滿。三如四大河間華等。從菩提心說法調生。令見嚴土。合之可知。四如無熱池下。以菩提心無邊。合彼縱廣淨善充滿無濁離垢。可知。其於菩提心中間六字。梵本云。於所化境中。五如無熱池下。明菩提智寶嚴岸並散善香對合可解。六如無熱池底下微妙智等。合金沙。種種法寶合種種摩尼等。七阿那下菩薩現生無染合龍王無惱。八四河潤等下。以菩薩四智。潤澤人天。令入佛海。一願智。二行智。三寶智。四悲智。對合可知。九如四大海下。明菩薩行終極入佛果海。十如四河下。明行智入佛海無能爲障。十一如四河下。明行入佛海無疲厭。十二佛子如日光下。明菩薩於一一毛孔見不可說不可說剎塵等佛。合彼金沙等互相影現。二何以故下徵釋涉入所由有十門可知二。佛子菩薩摩訶薩𨿽能下。菩薩權實雙行自在門二十句可知。第三句云𨿽善入剎那等者。梵本云。𨿽善入剎那際定利益眾生下並同也。次後云譬如虛空等者。梵本云。譬如虛空𨿽能容受一切諸物而離有無想。後結名。釋第九定竟。

第十無礙輪定中三。先徵。後佛子菩薩摩訶薩入此下釋。三佛子此是下結名。初徵可知。二釋中二。先明入定時三昧業用。亦卽顯此定名。後佛子菩薩摩訶薩住此下。明出定時三昧業用。前中二十句內。初十一句。約因行辧用。後九句就果門辧用。第二出定時業用中六。一觀佛智用。二佛子此菩薩摩訶薩有一蓮華下。明現事成行用。三佛子菩薩入如是下。明證入諸法用。四佛子此菩薩摩訶薩住普賢下。明住普賢行用。五佛子菩薩摩訶薩以此三昧下。明上攝果用。六佛子菩薩摩訶薩住此下。明正同佛果用。

初中三。初正觀佛智。二何以下徵。三此菩薩下釋。初中九句。初一結前生後此總句。次二觀緣眞智。三觀緣俗智。四緣眞智用。五緣俗智用。六常緣體用不捨。七八由常緣故。常見二智。九由常見二智見果不捨因鎔融行願。於中二十句。初十體廣。後十用恆。二徵意云。何以得此如佛體用故。三釋意由成就大願等故。於中五。一法說。二諭說。三法合。四徵。五釋。初中八。一成大願。此亦總句。二起大行。三入方便海。四巧慧照行。五覆因神變。六同佛護念。七常悲眾生。八得佛常法。二諭況可知。三菩薩摩訶薩下法合。言成就智慧以爲心寶者。合前巧慧照諸菩薩行。如摩尼寶。觀一切智。普皆明現者。合前觀一切智常見見。然不捨於菩薩行者。合前得不捨因。如摩尼𨿽同衣色不捨自性。四徵意云。旣成如來不變異法。此卽因修果滿。何以復須行菩薩行。五釋意云。菩薩無障礙願法應爾故。但隨眾生所須卽應。不惟現佛。不惟菩薩。乃至一切。於中五。初法說。二諭況。三徵。四釋。五合。初中九。一發願。此爲總句。二益生。三度生。四事佛。五嚴剎。六慰生。七契深法。八財法施。九照世如幻。心常不失不易。不倦不滿故。云不退等也。二諭。三徵。四釋。並可知。五合中五。一正合前法諭。二佛子譬如涅盤下諭前合中無倦。三徵。四釋。可知。五合中五。一正合法諭。二佛子如薩婆下諭況。三何以下徵。四一切智下釋。五菩薩摩訶薩下合。上來初段竟。

第二現事成行中三。一現神通事。二佛子菩薩摩訶薩住此下。會事成行。三佛子菩薩摩訶薩以此開示下。證行勝能。

初中二。初明依果殊勝。後菩薩摩訶薩於此華下。顯正報自在。前中二。先明相嚴。後此大蓮華下。明能。並可知。後正報自在中二。先明身量廣大。後一切諸佛下。明佛加放光。前中可知。放光中文有二十重。一一中數。皆百萬億那由他不可說佛剎塵數等。然始從菩薩一一毛孔。乃至眾生調伏展轉遂現數倍漸增至第二十難可量也。

二會事成行中。七十五句分二。初明證體。後成就下明證用。前中六句。一牒前起後。此亦是總句。謂會前所現事通力緣現無性稱眞故。不生染著。二安住等者。於中二。初標法體。後無去來下。重自釋。標中云安住者。證會相應故。無邊等者。謂中邊相盡不可說故。自住性從證門說故。性淨等者。不爲客塵汗故。如來種者。聞燻此性。成佛性故。無礙等者。體無際限故。釋中云無去來等者。釋性淨故。彼無底釋無際。現量等釋安住。心不迷等轉釋悟字。三諸佛印可。四還源。五正智緣眞。六後得了俗。二證用中七十句分四。一依證善巧行。二功能下廣大法界行。三所證下證菩提行。四入不二下。明無住行。初中九句。初八別說。後一總結。一示如來藏。二緣俗智境。三語業化物。四出到菩提成滿鄰向佛住故。云趣丈夫。五無間道智所斷境。微細礙等不能爲礙。六得等覺正智。能起安立思擇等法智。七以本願力。受隨類生。八現通化物。九總結善巧。二廣大行中十六句。初別說。後一句總結。別中。一福慧圓淨。二智用廣。三觀佛境。四住願堅。五福無盡。六於如來藏及佛所覺能覺常觀。以增明其智故。云積智寶。七淨無明住地。八不空三業。九見多佛。十照染法相盡。十一照淨法究竟。十二以主伴同善根行故。隨佛所在攝法上首。十三佛護念故成法身。十四得無忘失。十五定心絕寄。十六總結廣大。三證菩提行中六句。一所證廣能證離。二益世。三證眞故達俗。四境離三輪名淨施。此解不動。名住心。從此慧成名淨種。淨種是成佛正因故。順生菩提也。五中初標善巧。後具徵下釋。謂離過力堅。六知佛威神。四無住行中三十八句分二。初一句總標。餘皆別釋。初中總標總釋。謂住無相法四字。釋入不二門四字。此中住無所住無所住。次別釋中。一無說說。二了欲等永無而常調生。三身卽法界。法界卽身。四智無盡。五勤難壞。六見佛福源。七了劫。八法化。九住剎。十嚴土。十一中。初標。後演下釋。十二示大悲法。十三示善趣行。十四所生見佛。十五得等覺智因位極。十六能齊佛故。攝受次鄰佛位故。未來入佛數。十七克遂到此。皆諸佛力。十八福慧俱勝。十九受說皆如大云。二十證會究竟故。更無有礙。二十一行無分別故心不動。二十二斷微細著等。二十三知教法盡。二十四受隨類生。二十五了深無作。而用周法界。二十六常說而無說。二十七知假。二十八無著。二十九了空。三十成法界行。三十一眞不礙俗。三十二多徳一顯一卽一切。三十三學佛所行。大乘同性經。佛有十地毗盧遮那智海藏等證契經同。三十四由智免生死泥溺。至佛果。三十五照盡法性。三十六深達地義。三十七大願究竟。

三證行勝能中二。初總顯十句。後𨿽一切時下別辧。初句前中。初云以此者。謂此前證行也。開示者。顯其勝能。云何勝能。謂由證行能顯無分別法性。云何能顯。謂於一切法。有不礙無。無不礙有。卽由此能名爲方便。是行遊入名爲門。下九句可知。後別辧。前總句中有無無礙義。總四十一句分二。初一句明有不礙無。以其有是無之有故。亦卽二而不二之義。後四十句。明無不礙。有以其無是有之無故。亦卽不二而二之義。文並可知。

第三明證入用中四。一顯證功用。二而此下。明用離念。三何以下徵。四菩薩三昧下釋。初中十句。初一句總標定名。後九句別釋定用。名中正應云大威徳智輪三昧經。依梵文。勢隔越故。以智輪兩字。安三昧下。大威徳者。因定之中。此定勢力最勝故。智輪者。有二義。一所依義。如四輪相依。謂此定爲智所依。能發金剛會故。二摧伏義。謂此定所發之智。能摧如金剛惑故。別釋用中九句。皆是佛地之法。此菩薩得此定故。卽能克證彼。是故皆云卽能也。於中。一證佛所證法性。二契教同佛。三成神通同佛。四果圓同佛。五積行究竟同。六斷惑盡同。七住聖天梵住同。八十力智明同。九照境一法性同。二用離念中十二句分二。初兩句明能得定人及所得定法。可知。後十句明念所離。於中。一是前積集究竟。二三兩是前淸淨。四是前成就。五是前了達。六是前安住。謂四禪四無量三空等。皆依思惟故。七是前證得。八是前趣入。九是前與一切法自性相應。三徵意有三。一者何以此三昧用要離能所念故。二者何以入一定。然得多果法故。三者何以入因定能得果法故。釋中二。先正釋前徵。後此三昧下轉釋第三殊勝。前中次第。釋前三徵。一謂此定體離念故。用亦如體。二此定𨿽一。而徳用無邊故。能得多果法。如一心力生種種法。三𨿽是因定。而威力殊勝故。能得佛所得。後轉釋第三殊勝中二。初略舉三徳。後所謂下廣釋第三徳。言境界者。定所緣故。威力者。得勝果教。深入者契徹故。後廣釋第三深入中二十八句。一無盡智。智卽是門。二諸無相忍。三多彼岸行。謂離三輪故。四諸定。五智包法界。六見如來藏恆沙徳。七所度境。八證信等。九迅疾通。十所證理境。十一得平等見佛眼。十二積普行。十三堅智身。十四說佛智廣。十五起多神變。十六生諸佛無盡智門。門卽巧方便也。十七諸佛現前觀。十八淨普智。謂令障盡故。十九開普法門。謂一卽一切等。二十智微細法界。二十一境微細法。界二十二智勝用。二十三到神通。岸二十四隨宜巧說。二十五智身周法界。二十六八相化物徧法界。二十七差別定。二十八知諸佛心第四住普賢行用中四。一校量顯勝。二佛子菩薩摩訶薩入普賢下住定加。三佛子此菩薩摩訶薩如是下。住定勝益。四佛子此菩薩摩訶薩已到下。明到普賢行際。

初中五。一舉劣顯勝。二何以下徵。三知一切下釋成。四佛子如如意下諭況。五佛子菩薩摩訶薩如是修行普賢下。結前定用歸普賢行。初中云此菩薩住普賢等者。謂若不入普賢三昧。𨿽入餘多定。終不見普賢三昧境界及佛境界。菩薩行嚴前際等。具如後十句顯。二徵意云。何以入多定。不見普賢定境界等故。三釋意云。余定𨿽多。所知有盡。而普賢三昧緣境無盡故。於中十句。一知法。二知剎。三知眾生。四知前際。五知未來。六知現在。七知佛境。八知菩薩行。九知佛所說境界。十知幻心所緣。此上初一總。餘九別。且略說十。理實無邊。然知此十及更無量。皆是無盡。四諭況中有三諭。諭定用無盡。一如意珠諭。諭定應境用。二凡夫生心諭。諭定緣境用。三龍王降雨諭。諭定入法用。就初諭中四。一舉諭諭隨應無盡而珠力不竭。二法合。合定心如殊生諸境界。隨應遺。三徵意云。定心旣如幻。生境非實。何以能應而無盡耶。四釋意云。由菩薩得普賢無礙行智觀幻境隨應無盡。謂觀境界從緣有故。如幻隨緣應故如影像。應緣無來故無增。緣謝無去故無減。無增減故無盡也。二凡夫生心諭中四。一舉諭凡夫各各三世生心緣境數多難測。二法合可知。三徵意云。何以一定而多用難思。四釋意。以了普賢普幻門故。三龍王降雨諭中三。一舉諭。二菩薩摩訶薩亦復下法合。三是故諸菩薩下結勸修定。初中四。一降大雨滴。二雨多無際。三云體無盡。四龍王無作境。難陀等梵語可知。二法合中四。一正顯法合。二爲一切下業用成徳。三何以下徵。四譬如下釋。初中四。一住定業用。二於一念下業用時分。三如是入時下業用多定心廣。四不疲下業用無作。初初中二十一句。初一總。余別。此合前際大雨滴。總中應云菩薩住此三昧亦復如是。今須梵本故也。別中皆雲門者。通智遊入故。就中略釋三五。餘可知準。言自在者。離世間品云。智慧能入阿僧祇諸三昧故。神變者。化現難測故。如離世間品說十種變化。謂變化一切眾生一切剎等。神通者。於所知所作境。無擁故。難測故。如離世間品說十種神通。謂宿命天耳等。幻网等者。謂諸法各多因緣親疎相續集成如网。無能獨立。似有如幻。言世界有體無體等者。謂淨業所成故名有體。妄業所成故名無體。余並準知。二業用時中。云於一念等者。顯定力勝用。於促時緣多法。復皆攝境。

此合前降雨時。三業用多定心廣雙合前雨無際云無盡。四業用無作合前龍無作境。於中十句。一由無功用故無疲。二無疲故無厭故。三無厭故無間斷。四無疲厭故無休息。五究竟故無退。六純熟故無失。七善達處非處。八思生死涅盤。九等等持。十趣果無間。二業用成徳中七句。一爲世燈。二轉多法輪。三請法無限。四示成多佛。五調生不捨。六常勤普行。七現多色身。三徵意云。菩薩豈無行滿成佛。何以業用無際限耶。四釋意云。菩薩本爲眾生修行。非爲自求作佛。所爲眾生旣無際無盡故。菩薩業用不可盡也。文中六。一舉諭顯。二菩薩摩訶薩下理釋通。三何以下徵。四此菩薩摩訶薩下重釋。五是故下結勸勤修。六佛子下總結修成。初中諭意火隨緣起滅。二以理釋中二。初標其大心。後乃至別顯廣業。前中觀三境知空際。初爲眾生旣爾。菩薩行願無終極也。後別顯廣心業用中六。初一念頓等。舉小類多也。謂於一念間。能至爾所佛邊故。二於彼多佛所。各入多世俗智境。三化爾所多境。淨信等根故。四令多未至普門者得至故。五以多巧慧人多三世三災大劫。六於多三災世間。起多悲願。調生令盡離。三徵意云。何以一念起爾所多業用耶。四釋意云。普度眾生界。淨普賢行願智。五結勸勤修中。初是故諸菩薩五字是前。後應於下勸修。前中謂結前住定業用緣境二十門也。後勸修中二。先明所應修法。卽前住定所緣法也。後三昧之中下。顯能修行相。前中十一句。初種類者。是前入普賢三昧。由於三昧中入三昧故。云種類。二境界者是前法。三威徳是前神通變等。四廣大是前廣佛剎。五無量是前不可說菩薩充滿。六不思議是前幻化等。七普照明是前智。八諸佛現前住是前見諸佛及親近塵數如來。九佛護念是前加持。十成就往昔等是前知眾生根。謂根由往昔習。起今知已。而成就故。十一心不動是前心自在。二能修行相中二。初正顯能修行相。後所謂下逐難重釋。前中初一句總。餘十四句別。總云三昧中者。明修所依。勤加修者。正顯勤詞。別中略釋一二。余可準知。言入難思智地者。上攝佛位。同性經云。如來有十地。一名甚深難知廣明智徳地。乃至第十名毗盧遮那智海藏地。今此卽是彼初地名難思。是難知是智徳。余文略也。言諸法智等者。法智卽是二十一功徳中。盡一切疑功徳。謂佛能知器根有善法無善法智。於佛此智。但宜定住一味。不應分別境智之異。後逐難重釋者。謂前句言略難解。顯理未盡。故此重明。於中三十句。一近佛開悟。二說法益物。三令物捨邪歸正。四願觀出離。五淨三輪成諸度。六信佛。七觀理。餘句可知。五總結。前是定用歸普賢行十一句。初一總余是別。此應準前釋普賢三昧緣境無盡十句配釋。

第二住定佛加中四。一正顯加持。二佛子菩薩摩訶薩如是滿足下。加以成用。三何以下徵。四佛子下釋。初中三。一加所依。謂住定時。二十方下顯能加者。謂多諸佛。三與如來下。正顯加相。前二可知。加相中十句。一佛境之念。二知能詮慧。三所詮慧。四果智。五因盡智。六常化智。七無礙辧。八神通。九圓音。十不空三業。二加以成用中二。先牒前兩段中。一前成滿普賢行。二次前佛加相。二淨出離下。正顯成用。於中七句。一滅障。二成果智。三輪化。四成果福。五普賢明淨。第六句可知。七說法盡未來。三徵意云。普賢行旣滿足。何以更須盡未來行調生行邪。四釋意云。菩薩無障礙願法爾故。於中二。初正釋可知。後卽爲下顯願所作。於中十句。一法師。二法日。三智月。四須彌。五智海。六法燈。七示徳。八順佛願。九修普行。十勸眾生住定現用。

第三住定勝益中二。初牒前加相中令得十法。準配可知。後證不思下正顯獲益。於中八句。一證不思解脫。此依三昧。不依勝解。二正安住。三因滿至果。四因中習學。若據次第。第四是第一。第三是第二。第一是第三。第二是第四。思之可見。五證卽理之事。參而不雜。六於普賢多定。出入無礙。七住自在定發智。八恆住十法藏。此第八中有四。一標。二徵。三釋。四佛子下。難勝標藏者。法門之藏。多所包含故。如後影勝說釋中。第六云平等相菩提者。三世佛所覺法同一味故。第十云觀察等者。時微細法界故。彰勝中。云難忍受者。廣大難可領受故。余並可知。

第四列普賢證中三。初正顯益。二何以下徵。三菩薩下釋。初標行體勝。後開示下行用勝。體中可知。用中六句。一開示善。二增勢力。三滿巧徳。四成行。五聞義持。六眞俗無礙。二徵意云。旣常住實際。何以還隨世俗故。三釋意云。住定者。法合如此。謂本觀眞俗無礙成故。

第五上攝佛果用中三。一正顯攝果。二何以下徵。三菩薩摩訶薩下釋。初中十句。一得廣智。二得廣辧。三得無畏。四得定方便智。五得善巧。六法光照到安世岸。七知根生熱。八照世令生智。九具福爲世範。十示定令生慧。二徵意云。菩薩正修定時。何故復能起業用耶。三釋意云。此定無礙故。文中三。一正擇在定不礙業用。二於此下顯業用行相。三佛子下逐難重釋。初中十二句分二。初句云菩薩等者。標修定時。後十句別顯可知。二業用行相中。十句分三。初句牒前作業此簡持也。次六句正顯作業時行相。一無厭。二不易緣。二不易解。四不懈。五不疑。六解緣俱不易。後三句約前作業用。此六心思惟作業乃至究竟。三逐難重釋者。謂前十句中。初云不作餘業。此未廣顯故。此重明文中三。初標略起。次何以下徵。後譬如下廣顯。初標中二。初標人。後無異下標行。行中兩句。初反顯。後隨釋。文中難據。利物相顯。具說身語。理實通意。二獲三業無異。何故菩薩卽得此耶。三諭釋意云。菩薩本依行得名。若無行。從何立稱。文中十諭。卽爲十段。一金剛難壞諭。諭菩薩由不離法行爲名。二眞金妙色諭。諭菩薩不離善業爲名。三日有光明諭。諭菩薩不離慧爲名。四須彌四岸諭。諭菩薩不離善根。五大地能持諭。諭菩薩不離大悲。六大海含水諭。諭菩薩不捨大願。七軍將明戰諭。諭菩薩慣習三昧行。八輪王護世諭。諭菩薩依定度生。九植種令生諭。諭菩薩令物增善法。十雲雨生種諭。諭菩薩依定修行令物成佛。前九諭中各二。初諭況。後法合。並可知。就第十諭中四。一諭況。二菩薩摩訶薩下法合。三何以下徵。四菩薩摩訶下釋。初諭可知。二法合中二。先明菩薩法施合前降雨。後乃至下顯法施益。合前增長種子。諭合可知。後合中十四句。十煩惱障盡。二得斷果。三得智果。菩提願滿故安隱也。四平等法身波羅蜜果。位成滿也。五永離五怖等。六了根生熟。七堪爲應供。入令行離蔽障。檀度攝余故惟說施。九教證二法不可轉動。或無功用位。十緣眞俗無礙。如大般若第九說。十一離二障所依趣。十二四智十智圓滿。十三得佛所覺果法。十四展轉佛果益。此最後兩句。或合爲一。是諸菩薩等所成智。謂依佛智聞法爲先得生智已。後展轉說法後後菩薩生智。三徵意云。菩薩依何行力說法。然成此廣大益物。四釋意。由成無量證法界行故。文中二。先標。後釋。標中四。一標人得法。二由得法令慧明了。三由慧明證入法界。四證法界成多勝行行。釋中二。初略顯八種功徳。並可知。後佛子下結其廣多。結廣中二。先正結行廣。後於如是等下結前成行所因。於中十句。略釋一二。言入智慧地者。謂十地。言同分善根。謂回向法性故。成主伴因故。超世間等者。與法性相應所修成故。余準可知。

第六正同佛果用中二。初正顯用同佛果。後爾時普賢下。問答分別。前中三。初總舉同佛。次何者下總徵。後所謂下別顯。初二可知。別顯中一十句。一相嚴。二放光。三神變。四普身圓音。五應現淨土。六普攝語言。七無盡辧才。八說法無畏。九念入三世。十示佛莊嚴等。二問答分別中二。初普眼問。後普賢下答。前中二。先牒前同佛。後何故不名下辧違。前中十一句可知。後答中二。初贊問縱難。後佛子此菩薩摩訶薩已能下正答。答中五。一說法。二佛子譬如下諭說。三佛子菩薩摩訶薩亦復下法合。四何以下雙徵因果相違。五欲以下雙釋。初中十一段。次第答前十一句問。普易可知。二諭況中三。一明象王依正勝。嚴二若天帝釋下。明象王神變。三佛子彼伊羅下。明於本處身不至天上爲供帝釋故變現。三法合中三。一具眾行嚴。二爲欲下明因果無礙行。合前至天下爲供帝釋故變現。三佛子菩薩摩訶薩本身下。明菩薩身不動而應現。合前不變象身而於天上種種現化。初中十句可知。二因果無礙行中二。先明修無礙行所爲。後不捨普賢下。正顯無礙行相。前中二。初明爲無礙果。後大悲下明爲無礙因。後正顯行。於中二。先總標。後現不可下別顯。前中云不捨普賢現成最正覺者。此法界因果不一不異無障礙也。後別顯中二。先別顯因果。後復於一切下別顯果門因行。前中七句。一智果。二說法果。三般若相應集諸善根果。四斷果。五多處現果。六多善屬果。七多時現果。就時略顯十時。理實無限。並可知。後別顯果因行中。有十四句。可知。四雙徵因果相違。意云。何故因門現果果後作因。五別釋二門。初釋果作因意。後佛子汝應觀下。釋因現果意。中前十句。文易可知。後因現果中四。一法說。二如伊羅下諭顯。三佛子菩薩摩訶薩亦復下法合。合中十句分二。初一標人。次二明不捨因行。後七現果。四佛子菩薩摩訶薩安住下嘆勝。上來第二釋相竟。

第三總結可知。

上來別釋第十定訖。自下總結十段。可知。十定品釋了。

卍按。已下十通品。十忍品。阿僧祇品。壽量品。菩薩住處品。及不思議品。之釋。闕而不傳。惜哉。

續華嚴略疏刊定記卷第十三﹝本末合﹞﹝盡出現品﹞

如來十身相海品第三十四

釋此品文。四門同前初釋名者。按梵本。名如來十身相海。如來之名。廣如前釋。十身者。如上文第八地中兩種說十身。一眾生身國土身等。二菩提身願身等。廣說如章。相海者。內徳外彰。標表超勝。其數繁廣。難可測量。此則如來之十身。十身之相海。正當依主亦帶數釋也。

二來意者。有二種。一遠答第二會初後佛果徳問。二近望前品。總明果法。此品別顯相徳。故來也。

三宗趣者。辧佛果無邊相海爲宗。顯差別因成差別果爲趣也。

四釋文中三。一誡聽許說。二如來頂上下。略說九十七相。三佛子毗盧遮那下。廣結十華藏塵數相。

就第二略說中。顯相依處有四十六。若細論之。相所依處與相數等。以無重疊者故。其一一相文中。或五四三二等。五謂一相所依處。二相名。三莊嚴。四業用。五成益。具與不具。文各自顯。此中最初明頂相。後辧足相者。依觀佛三昧海經說。觀佛有逆順。今此是順觀。若先從足觀。是逆觀也。問此明大相。相福與後品所說好福何厚薄邪。

答善生經中自有校量故。後文云。一切世間所有福不及如來一毛功徳。如來一切毛功徳不及一好功徳。聚合八十種好功徳不及一相功徳。一切相功徳不及白毫相功徳。白毫功徳復不及無見頂相功徳。

就初相中三。先總標相依所處及通嚴。次其中下別顯。後佛子下總結。就別顯中。同前依處有三十二相。初相文三。謂一名。二一切妙下莊嚴。三一一下業用。二中三中四中五中。皆同初文三也。六中嚴內二。先明菩薩以寶焰摩尼爲冠。後明具佛力等寶爲鬘。業中可知。七中三可知。八中嚴內。如意寶與摩尼寶別者。摩尼單名意故。業中三海約三業也。九中三同前加。益物十中三。十一中三。同前。十二中。業有益世獲淨剎斷妄想。十三中三同上。十四中。業用云四菩薩行者。謂四攝行也。十五十六十七十八。文並易了。十九具足千輪者。梵本云具千輻輪。業用中云發明智日者。智日卽是佛之別稱。謂光中出聲。贊佛功徳故。二十可知。二十一業用中云。顯現諸佛菩薩智慧妙藏者。謂光中出聲。說佛菩薩智慧善巧說法應機故。二十二二十三二十四。文並可知。二十五業中云舒大焰网。乃至示諸眾生一切業海者。光中出聲說善惡業決定不亡。或說一一眾生業海繁廣故。二十六二十七。並可知。二十八業中。光現三世間故。二十九中略無莊嚴。業中有明利益。可知。三十中亦無莊嚴。業中令得見無所見益。三十一中。亦無莊嚴。三十二中同上。有名嚴業。上來別明頂相竟。三佛子如來下總結可知。上來諸相表名中皆稱云者。舊經解云。是周徧義。潤益義。無體義。無礙義。現相義。降雨義。今謂上下文中說諸供具。或佛菩薩。或能化佛事等。多用此語。皆同一義。所謂應感則形形必成益。而來無所從。感畢則謝。謝無停止。具玆五徳。如世間云。故名云爾。

自下第三十三眉間有一相文四。謂依處名嚴業也。第三十四眼有一相。第三十五鼻有一相。並文四同眉間。第三十六舌有二相。前相文七。一相依處。二名。三嚴。四因。五依處分量。六業用。七利益。後相三十七云。如來舌復有等者。準梵本。復字是相字。文中五。一依處。二名。三依處體狀。四嚴。五業。業中云其光普照一切佛剎惟塵所成者。梵本云。一切佛剎自性。離於塵相。以光威力。令色相土無和合相。顯散塵相。隨應度者。見此獲益。此光卽是爲菩薩時說因緣法。無和合者。無有自體之所致爾。第三十八舌端有二相。前一文中五。一依處。二名。三嚴。四業。五利益。後相三十九中文五同前。第四十。上齶有一相。文四。謂所依名嚴業可知。第四十一右輔下牙有一相。文四易了。第四十二右輔上牙文四同前。第四十三左輔下牙有一相。文四。第四十四左輔上牙有一相。文四。業用中云流布法乳等者。法謂教菩薩法。能長養其胎故名乳。令勝解成就故名燈。令依勝解成行故。此可貴故。名寶。此三同是伏忍位中。或別配三賢。第四十五齒有一相。文四同前。第四十六唇有一相。文中三。一依處。二名。三業。第四十七頸相文四。莊嚴中紺蒲成就。如音義說。四十八右肩有二相。前文三。謂依處名業。後相四十九文四。謂依處名體業。第五十右肩有三相。初相文四。謂依處名嚴業。次相五十一文四。謂所依名字莊嚴業用。後相五十二文四。依名嚴業。第五十三胸臆相文六。一依處。三形狀。形如卍字者。梵本云室利﹝革﹡未﹞瑳。三名字。四莊嚴。五業用。六利益。第五十四吉祥相。右邊有五相。謂五十四五六七八也。惟第二相文中五。餘四文各四。五謂如前依處乃至利益。四謂除利益一種。第五十九吉祥相。左邊五相。謂五十九六十六十一六十二六十三也。文中各四。如前所說。第六十四右手有五相。謂六十四五六七八。文中各四。皆同前說。六十六中。云成變化网者。梵本云放光化成网也。第六十九左手有四相。謂六十九七十七十一七十二也。文中亦各有四。第七十三右手指相文四。第七十四左手指相文四。第七十五右手掌相文五。謂處名嚴業益。第七十六左手掌相文中亦五同前。第七十七陰藏相文四。第七十八右臀相文四。第七十九左臀相文中四。第八十右﹝月﹡坒﹞相文五。五中第四明﹝月﹡坒﹞相狀。餘四同前。第八十一左﹝月﹡坒﹞相文中五。五中初四同前第五利益。第八十二右腨相文中五。於中第五形相。餘四同前。第八十三左腨相文中五。五中第四明色相。餘四同前。第八十四寶腨相文中四。一依處。二名字。三相狀。四業用。第八十五足下相者。此中略無左右以標。譯家脫漏。復勘梵本。文中四。一依處。二名。三色相。四業用。第八十六右足上相文中四。依名嚴業也。第八十七左足上相中四同前。第八十八右足指間相文中四。同右足上相。第八十九左足指間卍字相者。梵本云室利﹝革﹡未﹞瑳相。文中五。同右足上四外並有利益。第九十右足跟相。第九十一左足跟相。文中並同右足。上九十二右足趺相。第九十三左足趺相。文並同前右足上四。第九十四右足四周相。第九十五左足四周相。文中皆四。同前可知。第九十六右足指端相。第九十七左足指端相。文皆四同前可知。上來大段。第二依佛身四十六處。略顯九十七相竟。

自下大段。第三以別說難周故。次總結無盡故。云毗盧遮那如來有如是等十華藏世界海微塵數大人相等也。十身相海品。略分文指。當一二了。

如來隨好光明功徳品第三十五

釋此品文四門同前。

初釋名者。如來。謂乘如實道故。隨好者。隨逐大相益加姿好故。光明者。顯曜除冥故。功徳者。行成攝益故。此卽標人以顯相。因相而發光。因光以獲益。總名如來隨好光明之功徳。亦隨好之光。亦如來之隨好。皆依主釋。若隨好等。是如來所有。名如來之隨好等。卽皆有財釋也。

二來意者。前品明大相。今此辧隨好。好有勝益。相因顯也。

三宗趣者。有二義。一辧好爲宗。顯相爲趣。二說好爲宗。彰益爲趣。

四釋文中二。先明果隨好。後佛子我爲下辧因隨好。前中二。初告上首菩薩。後如來下正說隨好。

前中告寶手者。寶功徳也。手信心也。將說好光功徳。非深植信根者。不被故。此表也。

後正說中。佛自說者。好是微相。其用乃廣。非佛自陳。恐難信受。故古徳云。阿僧祇品是差別因滿處。此品是差別果滿處。各是究竟故。佛自說者。此或不然。所以者何。十定品旣不同彼。於中亦佛自說。文中三。一好名。名圓海王者。令見聞者生究竟自在福故。二此隨下顯光名。名熾盛者。徳殊勝故。三七百下辧光眷屬。後明因好中。文有六段。一菩薩於兜率放光相。二佛子菩薩足下下。明足下隨好放光利益。三天子汝等應發下。勸發大心。四淨治其意下。勸懺除障。五說此法時下。時眾聞法得益。六爾時諸天子以上眾華下。展轉利益。

就初段中五。一放光時。二放光處。三光名字。四光照處。五彼世界下光所照益。益中四。一脫地獄苦。二得十眼耳等。三生天。四聞天鼓說得生天因緣。於中四。一不放逸故。二於種福故。三昔近善友故。四佛威神力故。

第二足下隨好光益物中三。一相輪名。二此有下隨好名。三常放下明好業用。業用中二。先標總數。後中有下別舉其一。存略故也。別舉中三。一光名。二能照下光所照。三隨諸下光所益。益中四。一隨機成就。二離苦趣。三得生天。四聞天鼓說法。說法中二。先勸誨。後如我說我下正顯。前中三。一天鼓勸誨。二爾時諸天子下。怪鼓聲尋所因。三是時天鼓下鼓爲說因。因卽諸天子善根也。後正顯中六。一鼓無我所說我所。諭佛證無我所說我所。文中諭法可知。二如我音聲下鼓聲緣感無所從。諭緣起無來處。文中諭法可知。三譬如汝等下。地獄及身無所從。諭光及聲無所來。文中二。初諭。二合。問諭中云但由於汝顚倒等。生地獄身。此卽現有來處。何故乃云此無根本。答從緣之法。皆無自性。卽是無根本也。余文同此者。準知。四譬如須彌下。樂具無從諭。諭鼓無所從。文中諭合。五譬如億那下。一音說法應多諭。諭菩薩一隨好光現多自在力。合中二。先正合。後一切聲聞下顯勝。前中云大歡喜者。各稱根欲故。𨿽多時說。不生疲厭。爲多眾說。不生退怯。𨿽多恭敬。不生憍慢。𨿽多安樂。不生放逸。六諸天子汝當往詣下。勸供養離欲。文中二。先勸。後時諸天子下。依勸供養。前中二。先總勸。後勿復下別勸。前總者。令往菩薩所供養。此有二意。一能暫別五欲。二能報恩徳。後別中三。一說五欲過。令離無善根障故。文中三。法諭合可知。二汝等應當下。明報恩損益。文中四。一勸報恩益。二其有下明不報恩損。三汝等今者下。雙結損益。謂若離不報修於報行。回損向益。故云宜疾回向等也。四如我天鼓下。因爲說法。於中二。先說二空觀。後汝等若能下結觀成益。前中二。初明生空中。先諭。後法。法中非男女者。卽男女相不可得。此顯離斷常故。後如我天鼓下。明法空中。亦先諭。後法。法中。五蘊不生者。非常故。不滅者。非斷故。後結觀成益。云則入無依印者。印是決定之義。謂此定無寄。不依根境識等。一切諸法。以此無依印印。一切法皆無依故。後依勸修供中七。一聞天鼓勸。二卽皆下身化出興。三卽共下欲供不逐。四時有下。諸天子聞菩薩下生母胎。五時諸天子以天眼下。見菩薩處母胎。六諸天子眾下。諸天子各將眷屬諸菩薩起居。七時天鼓中下。鼓顯菩薩諸生假實。於中二。先諭況。後法說。說中云離分別者。令菩薩示現受生非實生歿故。除憍慢者。令不自謂天宮勝。故無染著。令捨五欲求菩提故。

第三勸發大心中。大心。梵名阿耨等者。此云無上正徧知覺心。心體有三。具如上釋。

第四勸懺除障中三。初明勸懺罪障。二聞是語下問其懺法。三爾時天鼓下爲說懺法。

初中四。一略標身意二業爲能懺緣。言淨治意者。令離垢淨分別故。住善威儀者。令修善行相儀不住相故。二懺除下列所懺障。障有四種。一業者。小宗五逆業障聖道。今此七逆。加和上阿闍梨故。二煩惱障者。小宗九十八使並十纏爲障。今此以分別俱生所執實我薩迦耶等一百二十八根本煩惱及彼等流。能遮見修二種。其道及道方便故。總名障。三報障者。小宗以三惡道北郁單無想天等報。能遮聖道故。爲障也。今此更加四果四向。皆能於大菩提。見修二道。極成障故。攝大乘雲。非往諸惡趣極障大菩提如住於聲聞及以獨覺地。又諸大乘經論。廣明此理。具如別行章說。四見障者。此惟所知不同小宗但說煩惱。若不爾者有重言失。前煩惱中有五見故。此行相者。謂於眞俗理事別執由迷眞如隨緣不變二分之義。乃至執佛四智菩提有爲無漏。涅盤第二云。外道邪見可說如來同於有爲。持戒比丘不應如是。若言如來是有爲者。卽是妄語。當知此人死入地獄。乃至云。應知如來卽是無爲。三以盡法界下。重顯三業廣大懺悔。文中四句分三。初兩句廣前善住威儀修五輪禮儀。初句身者。顯兩肘兩膝四輪也。後句頭者明頂輪。通前五也。次一句舌者。廣明語業。陳說罪障自性無依。後以盡法界乃至善身業等下。總結三業。皆盡法界眾生數者。由昔來起障旣未曾治。於境攀緣。造作莫限。是故障緣徧眾生界。今欲懺除故。還數等於彼也。

第二問懺法中二。先聞能所懺喜。後而問下正顯也第三爲說懺法中二。先顯說因。後諸天子下正說。正說中二。初總說。後諸天子如我下別顯。前中三。一舉能識業障體。若不識則不能除故。何以偏舉菩薩。以諸天子賀菩薩恩深信重故。次不從東方下正明懺相。問此中問懺四障。何故惟說業耶。

答此有二義。一以四障展轉相緣不相離故。見障是煩惱所依。依煩惱而起於業。依業感報故。二由同是從緣無自性觀故。以一觀通治四障若依此解障無不起。不待除亡。三菩薩結善識障體苦故。後別顯中二。先別以六門。明懺除障法。各有諭法。後若如是知下總結懺法眞實之相。前中六者。一鼓聲說業無說說。諭佛無說而有說。二天鼓聲無生滅能隨悟。諭業能隨報。三鼓恆出聲離斷常。諭佛恆說無斷常。四鼓隨心樂皆得樂聞。諸佛亦爾。隨心悉令見。五頗梨鏡現器情影。諭業現果無出入。六幻師幻惑餘人眼。諭業現果然無實。後總結中云若如是知者。牒前總別所說四障如幻緣生無體。是眞實懺悔者。對小乘權大執有能所治體。彼非眞實故。一切罪惡悉淸淨者。彼見能所治令滅者。非眞實淨以障除障故。

第五時眾聞法得益中四。一餘剎兜率天子得無生忍。二諸六欲天子發無上菩提心。三諸六欲天女皆捨女身。亦發大心。四爾時下。此處兜率天子得益。於中六。一得證地益。二得三昧益。三得多淨三業益。四懺除四障。五見眾多佛菩薩。六而猶未現等益分齊。謂𨿽得十地。當未究竟故。云未現少分之力。

第六展轉益中四。一華供佛菩薩普雨香益。二若有眾生見其蓋下見蓋益。三若有暫得下見前輪王放摩尼光益。四成就如是肉眼下以諭重顯。並聞說諭益。

初中有法諭合。法中三。一以上眾華者。上字是梵本中前字。謂是諸天子。前欲詣遮那菩薩供養時。所化作華香樂幢蓋贊等中之華也。二復於身毛孔。化出多華。共以供佛。散億佛身者。表散華者行必感果故。三以前香雨諸剎於彼益生。諭中諭蒙香者。業障銷滅。得解脫樂故。非隨第四禪中有變實受樂。不爾彼地非捨受故。諭取少分相似邊說。合中云若有聞者者。還只是前身蒙香者爾。此文有四。一香舉前蒙香者。二彼諸下顯滅惑數。三了知下明伏害差別。四成就下辧得善根益。問旣六種皆益。何偏言聞。

答因香獲益故。明惑數中。此八萬四千煩惱。但有都名而非巨細。致使昔來諸徳種種安立。初一云眾生根本煩惱有十。然一惑力復各有十。卽爲一百計。應分爲九品。但上品重故。開爲三品。中下輕故。各爲一品。合爲五品。卽是五百。復於外內境起。謂以自五塵爲內。以他五塵爲外。一一各五百。卽爲五千。別迷四諦。則成二萬。並本一千。則有二萬一千。依多三毒及等分故。爲八萬四千。二云以十惡爲本。展轉相成。一一各十故。成一百。迷自五塵爲五百。迷他亦爾。合有一千。正迷十諦法門。謂四諦三諦二諦一諦。或約迷說誠諦等十諦。空有不同。分成二萬。或約十善二諦。亦是二萬。並本一千。總爲二萬一千。依三毒多分及等分故。成八萬四千煩惱也。三依賢劫經。別有八萬四千。如上九地記中釋。𨿽有三說。今依前二。前二依此經文內外等故。三伏害文中云。了知如是悉是虛妄者。此但了知六根境等是妄。伏惑不起。非害斷也。或可害斷了法悉妄相盡理卽是斷惑證如。亦無違也。四得善根可知。

二見蓋益中。有法諭合。初中二。先明種一恆河沙數輪王善根。按梵本中。非但一王一恆善根。乃是一恆輪王善根故。梵本云恆河沙齊等也後佛子菩薩住此下明得此王位所化利益言於百千等者正明境分齊。按本業經上卷云。初地菩薩作四天王。有一萬子百法身百佛國土中化十方天子。二地菩薩作忉利天王。有二萬子。從此後諸地子數皆同。略無化境。初地旣徧百佛國土。當知後後漸增。乃至第十地菩薩作淨居天王。準其化境。與此一恆沙數个淸淨金网輪王同等。以是菩薩攝報位極故。次諭及合中。明但聞彼佛名必生彼佛土。顯此但見第十地菩薩蓋卽得十地位爾。

三見前輪王身光益中。有法諭合。法中云若暫遇光者。謂前輪王放摩尼光明也。彼𨿽未轉分段。必定得法云地位故。言以先修行善根者。顯此勝益。非無因緣。非小因緣。必由宿植。此大教善根見聞信樂等故。諭中云𨿽未命終見梵天處等。又云得諸禪等者者。類上三靜慮也。合中二。先明放光。後若有眾生下重明得益。於中五一得第十地位。二成就無量智慧光明。三得六根各十種淸淨。四得具無量深定。五假使下以諭重顯。並聞說諭益中二。先明諭顯。後若有善男子下。明聞說諭益。前中重顯上來見蓋見光皆是肉眼肉眼所見蓋及光明。只是障內之色。何有乃得如是益耶。文中𨿽說以菩薩善根及金网輪王三昧福善。終自難信故。

諭重顯文中二。先假設譬諭。顯輪王肉眼所見剎塵廣多。後亦見百億下。明見佛廣多。前中五。一見億那由他剎塵數剎。復末此剎爲塵。十方各行。如上塵數剎。乃下一塵。十方各爾。下剎塵皆盡。又以前所下塵及不下塵數剎。總成一剎。二寶手於汝下問答顯廣。三若有眾生下明聞說諭得益。顯剎難思故。四寶手設復下。重積前數。以顯剎廣。謂以前廣剎。積至千億剎塵數剎。復末爲塵。依前諭下塵盡總攝共成一土。復末爲塵。如是經八十反。五如是一切下明業報肉眼一念中見前一切廣剎之微塵。後見佛廣多中有法諭合。文顯可知。釋隨好品了。

普賢行品第三十六

﹝按梵本中。名說普賢行品﹞。

釋此品文。四門分別。

初釋名中二。先得名。後釋名。前中。此品約人標稱。言普者徧也。賢善也。道也。因也。謂此菩薩身徧法界。若依若正。乃至微塵毛端等剎故。具滿眾善徳海故。𨿽成正覺。不捨因行。徹窮來際。常修利樂。無竟期故。故普賢三昧品云。普賢徧住於諸剎。坐寶蓮華眾所觀。又云。普賢恆以種種身。法界周流悉充滿。又云。一切佛身所有剎。悉現其形而詣彼。又云。普賢廣大功徳海。徧往十方親近佛。一切塵中所有剎。悉能詣彼而明現。又云。佛子能以普徧身。悉詣十方諸國土。眾生大海咸濟度。法界微塵無不入。又云。入於法界一切塵。其身無盡無差別。譬如虛空悉周徧。又理趣般若云。普賢菩薩自體徧故。釋曰。此普與賢。各是別義。相違釋也。若總言之。是依主釋也。普賢之行故。

二來意者。上來從名號品。至隨好品。明差別因果。從此品下。明出現因果。於中。普賢行品辧因。出現品明果故。次來也。

三宗趣者。此下二品俱是自在果成。爲物出現因果爲宗。徹窮來際利樂爲趣。

四釋文中二。先長行。後偈頌。前中亦二。先正說。後爾時佛神力故下辧瑞。前中亦二。先敍說所因。後佛子我不見下正顯。

前中三。一指前所說是隨器略說。謂是前所說差別因果。二何以故徵。徵意云。何以將彼差別因果。爲略少故。三諸佛下釋。釋意云。由差因俱是因因。其行未普。差別果但是因果。略顯相好。未可廣陳。若出現因果則因。是因一一行量盡法界。果是果果境界如空。因果俱盡。未來利樂無竟故。前云略少。若爾何不惟說出現因果。故此釋云。諸佛世尊爲惡眾生出興故。將說出現時。先說差別故。云爲諸眾生無知乃至隨流遠道故。出興也。然此說差別所由中。略顯十種。一無智無明者。通獨頭相應二種。二作惡諸纏者此有八種十種。八者。謂昏沈。睡眠。此二障止。掉舉惡作二障觀。嫉慳障捨。無慚無愧障尸羅。十者。謂於前八加忿覆二種。此皆現起。纏繞於心。令不自在故。廣如章釋。三我我所者。此通生法見修二種。具如別章。四身見者。謂五見中。惟薩迦耶故。五。三四七八倒者。三謂心想見。四卽常謂無常。乃至淨謂無淨。七謂前三四。八謂前四乃無常謂常等四。六疑者。謂心猶豫故。七邪見者。五見中乖僻正理之見故。八結者。有三五九種。三謂身見戒禁取疑。五謂愛恚慢嫉慳。九謂愛慢無明見取疑慳嫉。九縛者有二種四種。二謂相及粗重。相者有二說。一云相是相分。由有漏得相。令彼見分不得自在。名爲相縛。此相卽是縛。名爲相縛。一云第七末那。爲相縛體。由第七識。余眼等識。於所緣相。不得自在。若依此說相之縛。名爲相縛。粗重縛者。亦有二種。一云有漏法上無堪任性。名粗重縛。與有漏法。非一非異。無別體故非實。斷不斷別故非一。二云。二障種子通名粗重。𨿽有二說。取種爲勝。或有說云一切漏相分名爲相縛。由彼令見分不自在故。卽彼相分上能縛諸惑。名粗重縛。行相粗故。若總言之。所緣相分名相縛。能緣見分貪等諸惑名粗重縛。四者貪欲瞋恚戒取我見。十隨流遠道可知。後一句結。結意云。世尊爲此多惑障眾生出興。是故先須說差別因果後爲說出現因果也。

後正顯中二種。一先辧所治廣多有百萬障。後佛子我不見有下。明能治廣大有六十種行。前中三。初總舉。二何等下別顯。三佛子若菩薩下結。初中三。先標。次徵。後釋。初中。按梵本云。佛子諸菩薩過失中我不見有一法過菩薩於他菩薩起瞋心者。釋曰。𨿽諸煩惱皆能通障一切聖道。然瞋一種。具有二義故。偏舉之。一親障菩薩不能攝受饒益眾生。二於菩薩道諸障之中。最尢重故。決定毗尼云。菩薩寧起百千貪心。不起一瞋。違害大悲。莫過此故。善戒經說。與此同也。二別顯中。先徵。後顯。顯中有一百門。寄位分五。初障十信行。二不樂佛法下明障十住行。三不得菩薩諸根下障十行。四樂誹謗一切智語下障十回向大願行。五不樂與菩薩同住下。障十地眞證行。此中亦耳不聞無礙法故者。梵本云。耳不聞法處受身障。釋曰。謂生於無佛處故。菩薩萬行不過此故。五位起一瞋心。一切頓障。又以所障法界如帝网重重。令能障同於所障亦皆無盡。起一瞋成百億障。理實無盡。結中三。初正結。次何以故徵意。後佛子我不見下釋成。亦卽是後辧能治廣大也。就辧能治廣大中三。初躡前總顯。次是故諸菩薩下別明。後佛子菩薩摩訶薩聞此下結勸。初中可知。次別顯中有六位。皆依前起後。初中三。一牒勸修治。二依勸徵問。三所謂下正顯。顯中十句。攝爲五對。初二約人。前不舍下。後不慢上。次二約法。一不誹教。二不迷事。次二約心行。一樂行。二堅心。次二約降制伏使。前降。後制。後二悲智。前悲。後智。第二淸淨中三段同前。初謂依前正法行成離染勝故。云淸淨十句亦攝爲五對。初三於教法淨。一信。二求。三護。次二於理法淨。一廣大。二甚大。次二於化淸淨。一了器。二僧福。次二於時劫淨。一不著。二勸察。後一結成性。第三廣大智者。由離染障。令智廣大故。此十句亦爲五對。初二了所化智。次二知化法智。一能詮。二所詮。次二知持辧智。次具身語業用智。後二照依正智。第四入十普入者。由得廣智能普契所知令互相入故。十句中各自多少爲對。初二大色小處互相入。次二多身一身互相入。次二多劫一念互入。次二多法一法互入。次二多處一處互入。次二多根一根互入。次二多根與境互入。次二多想一想互入。次二多言音一言音互入。後二三世一世互入。第五住十勝妙心者。轉變無礙應機成益故。心得勝妙。正顯中。一住離言。二住離念。三住無常愛果因。四住常果因。五住祕密深。六住平等深。七住滅猶豫。八住諸世平等。九住三世佛平等。十住佛十力四無量。第六得十一種佛法善巧智者。依前勝妙心。起此巧智。正顯中。一了理法。二出生行法。三宣說教法。四證果法。五明了三乘法。六悟解一乘法。七巧言詞說法。八純門說法。九雜門說法。十知別不別二二不二不二二十一於第一義諦惟識門究竟故。三明結勸中三。初正顯勸。二何以故徵意。三菩薩摩訶薩釋意。由聞此法得佛果故。功徳海滿故。利生等故。

第二辧瑞中二。先感瑞。後爾時佛神力故下明證成。前中二。先此土。後如此世界下結通十方。前中二。先顯瑞因。因有二。謂佛力及法爾。後明瑞相。相中二。先動地。後雨諸色云。並可知。後證成中亦二。先此土。後如此道場下結通十方。問此感瑞自是重會普光明殿會中。何故結通乃云菩提樹下菩提場菩薩宮殿中耶。

答以菩提樹是本故。前後諸會。不一不異故第二偈頌中二。先敍意。後正頌。

前中二。初示相。謂自他二力是所因也。觀十方者。念所化故。觀法界者。思所說故。後欲開下述意。謂爲欲述此十種意故。說此偈頌。一明因行。二顯果徳。三說大願。四行起時處。五機熟願佛。六稱機授法。七所說利益。八明因得果。九果淨身。十語業開現。此十種義。下偈頌中。普具顯之。正頌中。有一百二十一頌分二。初二十二頌顯說分齊。餘九十九頌正辧普賢行相。此並不是重前文。但與綺互共顯普賢行用。謂前是略明。此是廣說。前體後用故。前中。初二頌誡聽許說。二亦說諸劫下八頌。明此菩薩學過去佛弘誓願行。三於一賢劫下十一頌。明學相。學現未修三輪行。於中。初七舉現未佛。後四學成三輪淨行。四行者下一頌結說分竟。

第二正顯普賢行相中亦二。初六十九頌明自徳大智行。後未安者令安下三十頌。明外化大悲行。前明普賢大智行中十種。一初七頌明善入帝网大智行。二深入微細下十七頌。明深入時處微細智行。三世界及如來下五頌。明了三世佛心祕要行。謂世界名及佛名。此等最粗。猶於多劫說不能盡。況佛心中所知境界。謂眞妙法界等。然此菩薩亦能了知成普賢大智行。四如是未來世下四頌。了未來攝化業行。五現在所攝下四頌。通達現在佛境界行。六出生無﹝得﹣彳﹞眼下五頌。明六根化用行。七諸佛甚深智下十頌。明器世間自在行。八了知諸世間下六頌。明智正覺世間自在行。九如來法身藏下五頌。明非身示法身行。十譬如工幻下六頌。明非量不量淨心行。上來自徳智了。第二外大悲行中亦十行。初六頌化物令發菩提心行。二眾生身無量下二頌。贊嘆現佛攝生行。三諸佛能現身等一頌。明分布過去舍利行。四如是未來等一頌。明能起未來佛徳行。五如是三世下四頌。明法輪深入行。六無量無邊下五頌。了物心器染淨行。七眾生皆妄下三頌。了物業報緣起行。八眼耳鼻舌下五頌。了達根境無﹝得﹣彳﹞行。九佛說等一頌。了知三輪三世中說法行。十末後二頌。明三世相行。普賢行品釋了。

如來出現品第三十七

釋此品文。四門分別。

初釋名中二。先得名。後釋名。前中如來者。略有二義。一智乘因行而來成果。此智卽如。故𨿽來未曾來也。金剛般若云。如來者。卽諸法如義故。二果智契理一如時。不礙常應所化。故來也。仁王教化品云。超度世諦第一義諦之外。爲第十一地薩云若覺。非有非無。湛然淸淨。常住不變。同眞際。等法性。無緣大悲。教化一切眾生。乘般若乘。來化三界故。今此出現是後非前也。後釋名者。或如之來。或如卽來。或如來之出現。或如來卽出現。初二而者。謂如之與來。非一非異。故𨿽如不壞來此。來是如之來。依主釋也。𨿽來不失如此卽是來。持業釋也。後二句者。一正來卽如時。而不礙乘一切智乘。來化三界。此卽如來之出現。依主釋也。二正乘一切智來化之時。此卽如來復卽出現。持業釋也。問晉本名爲性起。今此乃曰出現。何故爾耶。答舊翻如來性起四字中。如來兩字正依梵本。性字全無。起字或通。以溫缽底言正譯爲生。爲現通有起義故。

二來意者。前品明果因出現。此品辧果果出現。義次第故來也。

三宗趣者。此品顯果果出現爲宗。以徹窮來際利樂有情無竟期爲趣。

四釋文者。此品長科有七分。一加分。二爾時如來性起下本分。三時性起妙徳下請分。四爾時普賢菩薩摩訶薩告下說分。五佛子此法一名爲如來祕密下。顯名受持分。六爾時佛神力故下表瑞證成分。七爾時普賢菩薩承佛下。偈頌總攝分。

初中二。先毫光加請法主。後爾時如來卽於口中下。口光加持說法主。前中二。先長行。後偈贊。前中二。先光加。後時此道場下明眾益。前中有十。初光出處眉間者。表證道離二邊故。白毫者。表中道法界爲諸教本故。二顯光名如來出現者。欲表諸佛無障﹝得﹣彳﹞。顯果果出現故。三無量等者是光因業。四其光者是舒業。五右繞等者是敬業。六覺悟等是覺業。七除滅等者是正業。八映蔽等是降伏業。九顯示等是示現業。十作是事已下明捲業。入妙徳頂者。正明加相。何故加此菩薩者。欲令問果法故。爲顯金剛種性義故。後明眾益中二。先得喜踴益。後復作如是下。知光是說法先相。後偈贊中二。初標說頌之人。後正覺下正顯。顯中十頌分六。初一頌嘆佛申禮。二有五頌。嘆佛放光。三有一頌。嘆前光益。四有一頌。嘆眾有堪聞之徳。五有一頌。嘆佛悲智利世故先放光將說法。六末後一頌。請佛示說法意。何不直請佛說法乃轉請示餘人者。此有二意。一光入身時已令知覺佛不自說故。二同上多例佛不自說故。後口光加持說法意者。前旣請示。故今示爾。於中二。先加。後其光下加益。前中有十。初光出處。口放者表教道得通故。二光名無﹝得﹣彳﹞者。表辧才不滯故。無畏者。不懼深而難說故。顯其已離眾威徳故。餘同前說。入普賢口者。令說如佛說故。口傳授故。何故加普賢者。表此所說是普賢法故。不入頂者。以兼教故。後加益中云過本百億者。顯加力故。及過餘者簡異故。惟除佛者顯尊卑故。加分竟。

第二本分中二。先問。後普賢菩薩摩訶薩言下答。答中二。一引昔類今。後說是語下現瑞表相。相有二種。一動地者。顯普賢引昔相應故。二出問法光者。表有問法菩薩名表所問故。謂說佛果出現法門。令所問者生起種性勝徳故。云如來性起妙徳菩薩。

第三請分中二。先長行。後偈頌。前中二。先總相舉法請。後善哉佛子下列十門請。前中三。初舉法請。二佛子此諸下嘆眾請。三佛子汝已下嘆說者請。初請可知。二中三。初嘆眾大。二皆久下嘆徳髙。三具如是下結眾集。初可知。嘆徳中十種。一淨戒久。二三念慧成。四誓願極。五具佛儀。六憶念佛。七大悲觀。八了通境。九得佛加。十受佛法。三結可知。三中二。先別顯。後總結。前中十種。一事佛多。二成妙行。三定自在。四證祕密。五知教法。六除眾疑。七佛力加。八知物根。九隨樂說。十順佛智。後結可知。後別列十門請中三。初贊徳總牒請。次身相下別列中門云轉法者。梵本云轉法輪。後如是下結。後偈頌中十偈分三。初一頌標嘆說聽。二菩薩云何下正頌別列問請。三此說下嘆徳勸。就正頌別列中。四頌分七。初半偈頌如來出現法。次一句頌身語心境界。語謂音聲。次一句頌佛行。次一句頌成菩提。次一句頌轉法輪。次一句頌般涅盤。次二頌一句頌見聞親近出善根。三嘆徳勸說中。五頌分六。初半頌嘆眾敬法重人。次半頌贊普賢徳請說。謂是聽者生功徳海之境界故。亦是能淨治眾生惑障者故。次一頌舉六事請。謂以因諭證明。與理相應。聞已發心疑除智淨。次一頌舉四事請。謂以因諭巧說示佛身如是十方佛身無異。前半舉例。後半請問。次一頌嘆眾希有請。謂十方佛土無量劫中難可得見如今所集之眾。次一頌嘆眾仰法敬人請。以淨心具演出現法。上來請分竟。

第四說分中。答前十問。卽爲十段。一一各二。謂先長行。後偈頌。十中初答如來出現之法。法是出現所依之因緣。後答身等九種。正顯能依出現之相。猶如因果非是因果。以並是果中所現法故。

就初長行中三。先法說。次佛子譬如下諭顯。後佛子菩薩摩訶薩知如來下。約法通結。此三各有十門。然初十。一一通中間十門故。此因緣總有四重。一云十種者。據初略也。二云百者。以初十入中十故。則一一具十有百門也。三云千者。以後結十一一結前百故。有千門也。四無量阿僧祇者。彼千門中後各容有多因緣故。如四智風輪十光明等。又亦通攝身等九中諸因緣故。文中二。先總告眾令知。後此處下正顯。顯中二。先嘆。後何等下正說。前中四。一嘆難言念。二所謂下辧難所由。三何以故重徵所以。四非以下顯難差別。差別中二。先反顯。後以十無量下順釋。釋意。謂此但數量繁廣故。云不可思議。非約理性言絕也。數量者。如前分別十百千等四重展轉。余文可知。後正說中三。初徵起。次所謂下正顯。後佛子下總結。顯中一多大心攝生成故。二多淨勝志樂成故。三多慈悲成故。四多行願成故。五福智無厭成故。六多二利行成故。七多巧慧成故。八多淨徳藏成故。九多智慧嚴成故。十多說實法成故。結中云成於如來。此結出現因緣。非說成佛因也。

第二諭顯中有諭。一一有三。先諭。次合。後結。前請中云。願以因緣及譬諭者。前法說卽是因緣。此下明其譬諭。十諭中。

第一大千興造諭。諭佛眾緣成出現。顯此諭中有二。先約緣相諭出現因緣。後法性如是下待緣性諭出現因緣。前中三。初總舉多因緣。二所謂下別辧多因緣。三佛子如是等下總結多因緣。初中二。先反顯。後以無量下順釋。前中云非以一緣等者。梵本云曩翳系糸垢囊。此云非以一因也。曩翳系囊迦後云以無欏囊此云非以一事緣也。若惟是緣則應云缽欏底耶。文旣不爾。故知事緣爲。後云以無量者。準前可知。別中二。先舉四風輪。後如是皆由下。出所因。前中二。先總顯四輪相依。後其四者下別辧四輪。謂依雲雨起四風輪。一名能持者。眾生業力。於空劫處。世界將成。於上空中。先起雲雨。若無風持雨。水無停處。壞余世界。是故業力起初風輪。水若不減。無由得起諸天宮殿。是故業力起第二風輪。𨿽能消水。處起無由。是故業力起第三風輪。減一節水。起一層天宮。如是漸下。至起須彌及大地等。𨿽起總處。不能辧彼別類莊嚴。故彼業起第四風輪。令此世界乃至圓滿先起器世間。後起有情世間。廣如俱捨分別世品中說。後出所因中三。應眾生外增上業共感其中有共中共共中不共可知。二諸菩薩善根所起者。此約淨染染淨二類界說。所以者何。純染界中無菩薩故。純淨界中無眾生故。二種可得故。就二類中。染界容有菩薩。悲願現彼。除純苦趣。故賢首品云。或有剎土無有佛。於彼示現成正覺。或有剎土無有法。於彼示現說法藏等。三令於下通顯前同處異感各隨所應。如維摩云。譬如諸天共寶器食餅色異等。下文第六十六中大光王告善財言妙光城所住眾生皆是。三佛子下總結可知。後明緣性出現中三。初法性如是一句是總顯。二無有下四句。明卽相而性故不礙生作知成卽無生等。卽性而相故𨿽無生等而不礙生等。二法合中。合前緣相緣性及相性中各三相。顯其四種大智風輪者。一任持不失智持法雲雨。次二依法起自利行所成智。一滅惑。二成徳。後一依利他行所成智。余文可知。三總結中結及勸。前文相易了。

第二洪澍大千諭三段同前。此中是前風所持雨諭。諭佛深廣難知徳。謂得無盡陀羅尼力。說此成就如來出現法。一切二乘不堪容受。惟除大乘菩薩。所以者何。此菩薩信佛有無障礙願力。至果方乃相續利樂無竟期故。故云惟除諸大菩薩心相續力者也。此論根器不可限。以位地分爾。則八地已還非所被故。第三大雨無從諭。此中大雨同前所說。眾生業力感龍雲雨。然無來去諭。諭佛出現無來無去。此有多釋。一應機無來。機謝無去。二從因緣現故。現時無來。來旣不來。滅盡無去。三從初現來則已不來不去以是從因緣現故。

第四大雨難知諭。亦名摩酰數渧諭。此亦是前成劫大雨諭。諭佛出現大機堪受徳。古徳釋云。此有四義。一教廣。二行大。三因深。四果遠故。非二乘所預。

第五大雨成敗諭。諭佛滅惑成智徳。各有五種。初能滅炎熾。二能起處所。三能壞大水。四能成海中一切眾寶。五能莊嚴大千界處。法中初二滅惑成福。次二滅障成智。後一以法照機。

第六一雨隨別諭。諭佛一味隨器徳。

第七有二諭。初先成色界諭。諭佛勝緣先際徳。二後諭釋疑。就二諭中。前先成由業力。後法異由機殊。余益可知。

第八諭中三。先諭。二佛子大云下結。三佛子如來下合。初中二。先顯水輪生華。後爾時於中下。明風輪起。前中依五卷大悲經第三卷

云。何故名賢劫。阿難。此三千大千世界劫欲成時。盡爲一水。淨居天。以天眼觀見。此世界惟一大水。見有千枝諸妙蓮華。一一蓮華。各有千葉金色之光。大明普照香气芬燻。甚可愛樂。彼淨居天因見此事。心生歡喜。乃至贊言奇哉希有。如此劫中。常千佛出世故。號此爲賢劫。釋曰。華名如來出現者。先召之名也。後風輪中。每一節水減。一風輪起。成一處所。十風次第成處滿足。二結中。善根異故。風及剎殊。而雨無別。三法合。佛成辧大事徳。文中二。先正顯合。後佛子一切如來下釋疑。前中四。一如出現令水。二放智光授菩薩記。合華生。表佛出數。三佛子如來出現下。合十風。此表佛徳應機不同。四佛子如來大悲下。合上結文。後釋疑中三。一順前文辧正理勸知。二眾生念言下舉偏執之疑。於機緣緣成之中一句謂佛獨辧不應道理故。云此非也。三佛子乃至下具顯緣成。便彰無作之義。文中三。先辧菩薩依佛種善根。後但以下顯佛因菩薩有善根故。方以威力。令其具佛徳。三而佛下顯前根緣互應。是緣成無能所作。故無成。無成故無壞。無成壞故。無差別也第九四輪相依諭諭。佛體用依持徳然。水輪所依之風。有四義。一持水名安住。二不可搖撼名不動。三成直至劫壞名究竟。四體質不可損傷名堅固。其厚有十六洛叉。法合中。初合四風。後合四輪。前中。一攝取。二授法。三守護。四照實。有配四攝合四風。理可通矣。合四輪中。饒益慈悲合前地輪。大方便合水。如來合風。無礙慧光合寶遞依持。準釋。

第十大千饒益諭化興世利生徳令明三學益。慧中。一內得眞理。二外用照明。余準可知。

第三結勸中十一句。一一皆通結前十門。謂一行多。二周徧。三離相遷。四離分別。五永寂。六無主寄。七無窮已。八無休息。九佛智無礙。十觀爲無爲非一異。十一回向願得滿足。

第二偈頌中三十七頌分三。初十四頌頌嘆深許說。頌上總答。二譬如世界下二十二頌。頌上十諭。三有一頌。頌嘆難說。說初中二。初十二頌。頌嘆法難量。後是故下二頌明除說分齊。前中亦二。先十一頌嘆所知甚深。後若有欲知下一頌。頌嘆能知器淨。前中亦二。初一頌總顯佛徳深廣難量。後十力功徳下十頌。別頌佛徳十門難量。各一頌顯佛一徳。初一顯佛難思徳總舉。後九別辧。皆先諭。後法。二末塵諭。諭佛無限徳。三量空諭。諭佛廣大徳。四數心諭。諭佛無量徳。五法界諭。諭佛甚深徳。六眞如諭。諭佛離相徳。七實際諭。諭佛無礙徳。八法性如空諭。諭佛性淨徳。九法性離言諭。諭佛離說徳。十法性寂如鳥迹諭。諭卽寂而用非色顯色徳。次一顯能知淨中。前半總相勸。後半別顯。下二許說中。初一誡聽許說。後一略示九門。第二頌上十諭中。初二頌頌初諭。先一頌諭。後一頌合。二有二頌。頌第二諭。三有二頌。頌第三諭。四有二頌。頌第四諭。五有二頌。頌第五諭。惟除於世自在人者。梵本云惟除於世自在主。六有二頌。頌第六諭。七有二頌。頌第七諭。八有四頌。頌第八諭。九有二頌。頌第九諭。十有二頌。頌第十諭。三末後一頌嘆出現法難諭說說。上來十門中。第一明能出現因緣法竟。

第二別答大段九門所出法中。先明身業。以是後八所依故。就長行中三。先總標舉。二佛子菩薩摩訶薩應於下釋相。三以心無量下結勸顯。

釋相中有五百門分別謂初約法總顯有五門。後所諭別辧有十身。卽爲五十。三通結能知亦十門。卽爲五百也。準例亦應有千門。但以總中略故也。初中二。先總標徳廣。後何以下釋成。於中二。先反顯。後應徧下順釋。前中五。一法是事所依。事卽行事。二行是能行故。三身是行所成。四剎是身所依。五眾生是所化。各盡法界故皆無量。後依諭別辧中。略明如來出現十身。一周徧無身身。二無別令別身。三大用成益身。四平等應機身。五密益身劣根身。六超劣隨應身。七一多無﹝得﹣彳﹞身。八無功成事身。九體用成益身。十隨願令滿身。爲顯此十身。舉十諭以辧。於一一中各三。謂諭合結。

就初中。明虛空周徧至不至諭。以此虛空無形故。無可量也。又卽由無形﹝得﹣彳﹞故。無所不至也。諭佛法界身非有非無故。本爲眾生而有其身。非自有故。名非有身。又願以此爲眾生身。爲自身故。名非自身。前徵諭云。旣徧一切處等。何故復非至耶。釋曰。以無自身故。身是聚義故。後徵法。準諭可知。余文易了。

第二虛空非色現色諭。諭佛無別令別身。具標釋結可知。

第三日光饒益諭。諭佛大用成益身。文中諭有十義。第五義廓徹虛空者。梵本云。照徹虛空。合中四。謂總別徵釋。別中十種。一滅惡生善。二治障發慧。三與樂拔苦。四授法長道。五令心淨除疑。六見聞四諦理事無盡。七令自他死此生彼。八見無性理。不損無漏善根。九覺菩提開智照。明梵本云。爲諸眾生放光益智光。令諸弟子功徳華敷。釋曰。智日照菩提心華開敷。如日光照赤蓮華也。經云令智修明者。修長也。永照故。十依大菩提心成於萬行。三徵四釋。義可知。

第四諭中有二諭。一日光等照諭。諭佛平等應機身。合中有六位。謂三乘及三聚眾生無念而照益。二日月隨照諭。諭佛隨根應現身意者。釋前疑。云若機有異法不異者。何故現見聖教差別種種耶。釋云。教亦彼希望施設故致異爾。

第五日照生盲諭。諭佛密益身劣根身。諭中二。先無見。後密益。合中二。先略合。後佛子如來下廣顯。顯中二。先辧能益光明。後五百光明普照下方下。明所益眾生。前中二。先列十光。初二成施行。次一成戒行。次二聞慧。次一思修。次二成證智。後二成淨智。後結廣云千種者。古人釋云。五百照下者。是五位自分行。五百照上者五位勝進行。後所益中四。一利益菩薩。得普賢位十十之徳。後因得彼法。成就種智。於中諸處者。是前十眼耳等也。二住二乘下益二乘。令垢滅者以不求種智故。三其餘下益生盲。謂人天中不知有出道。令得三益。一身樂。二心調。三行成其堪道器。四地獄下益惡道中。先身光救惡道。二慈音破邪見。又釋有七。一拔苦與樂。二佛子彼諸下因起邪見。謂初願力後釋梵作。三是時下妙音示正。四彼諸下回向邪知正。五心喜故下起報恩行。六佛與授記。七結光利益。

第六月光奇特諭。諭佛起劣隨應身。合中。明佛此身有四奇特。一無明現起。二常身卽延促。三住體恆現彰。四一身普現對。言菩提器者。眾生堪授道之心有定水故。現佛影像故。

第七梵身普應諭。諭佛一多無﹝得﹣彳﹞身亦無起念等。

第八醫王巧術諭。諭佛無功成事身。諭中二。先顯醫王現徳。後彼大醫王下明歿後持身如本救物。合中亦二。初醫現徳。後於無量下。合咒覺藥持身等。文中三初皆到彼岸等。合命終以生死永盡。二善能等合藥塗咒持隨有報化住持不絕。三無思等合無功成事。

第九摩尼利物諭。諭佛體用成益身。合中二。先體。後法用。合可知。

第十寶王應念諭。諭佛隨願令滿身。梵本云。復次佛子譬如大海有大如意珠王。余文易了。後惟除下釋疑。若有眾生因見等者。梵本云若有眾生應見佛身而成就者。如來爾時爲成就故。示現其身。

第三結勸知中十句。一信十方佛。二所行自在。三徧證法界。四住法深。五時不遷。六世無實。七無分別。八度無竟。九嚴剎。十嚴身。

第二頌中二十偈。依次頌十種身。惟第八有四頌。餘九各二頌可知。

第三出現語業中。長行內三。初徵起。二佛子菩薩摩訶薩應知下釋相。三佛子如來應正下總結。

就釋相中三。一略說十種聲徳。二佛子菩薩摩訶薩如來音聲非量下。廣顯前十種。一一有十種故成百門。三復次佛子應知如來音聲有十種下。通結前別顯百門成一千門。巨細言之。各各無量也。就初說中。約徳辧聲有十種。一體廣。二稱欲樂。三稱勝解。四應時。五體常隨應。六業集緣起。七難度。八正眞。九無門。十無攺。第二廣顯中三。初總標。次何以故徵。後佛子譬如下釋。就標中有三對六句。初對非量等者。佛聲非限故。隨限故。次對非主等者。從緣起故。後非示等者。相而性故。性而相故。二徵意云。何以非限非主非示三聲而不﹝得﹣彳﹞有緣故。三釋中三。初諭。次佛子如來下合。後佛子是爲下結。下九諭文同有此三。

此前第一劫盡唱聲諭。諭佛緣起有無聲卽一聲上具。前標中三對義故。此劫盡時空中聲。準俱捨第二云生無色界。有二因。一因謂近習及數習。二業力謂上界後報業果報將至故。若生色界。有三因。二因如前。更加法力。但器壞時法爾有聲故。又不得越次生二禪等。仍待火至初禪。方生二禪。乃至風至三禪。方生第四。法合中。佛將破壞生死世間。亦出四種聲說法而聲。體平等。無主無作。余文可知。

第二響聲隨應諭。諭佛無方應現聲。文三同前。合中從眾生欲解緣。合前山谷。地中應有佛以慈悲本願。略故不說。

第三天鼓開覺諭。諭佛教誡放逸聲。合中二。先辧能開覺。後無數下明所開覺。前中三。初總。次所謂下別。後以此下結。別中有十一種聲於中初二通大小教。次六惟小。後三惟大。餘可知。後所開覺中三。初總標。二所謂下別顯。三佛子是爲下總結可知。

第四天女善口諭。諭佛圓音聲。謂佛一圓音出無量眾生相應音聲。於彼一一音聲之中。復說無量法。各隨解了。

第五梵聲各聞諭。諭佛根熟獨聞聲。不出眾外者根未熟故。

第六水隨器別諭。諭佛一異無﹝得﹣彳﹞聲。

第七龍王降雨諭。諭佛長養善根聲。不從外來者。離佛無聲。不從內出者。離機無聲故。

第八龍王漸雨諭。諭佛漸教說法聲。亦是審根說法聲。合中二。先現法云等合前先起大云等。此明說擁小教也。後得其熟已者。合前普降甘露等。此時說大乘實教。普得令同一實果故。梵本云。若諸眾生善根未熟。未雨法雨。若卽說深法。眾生恐怖。是故如來先興法云。成就眾生諸根。就已然後廣樹甘露法雨。

第九龍王連注諭。諭佛種種差別聲。隨聲異說異。並從淨法界流故。無異之異也。

第十徧降諭。諭佛普雨法界聲。諭中有六。一云。二電。三雷。四風。五雨。六結。合中先合十身云。初一總。後九別。別中。初四約外相。次四內功徳。後一稱性。二合依身云放十電光。三合雷震中言三昧者。明依定起說從所依爲名。十種可知。四合風。謂將說法時。先從慈悲起。後知警覺加被。令身心柔耎。以成法器。然後說法。五合十法雨。初坐道場菩薩者。正坐覺樹臨將成佛者也。法雨名法界無差別者。此有二種。一理事無差別。謂理卽事事卽理故。𨿽此亦有不一之義。今依不異說故。二事事無差別。謂此事彼事互望。亦約不異義說。菩薩𨿽從初地已來常聞說此。然未極說。今此最極故偏說爾。二最後身者。是已處胎出生。未坐道場故。法雨名遊戲等者。此有二義。一現道卽爲說法故名密教。二現通亦爲說密教。密教者甚深祕密聲聞對坐而不聞故。三一生所系者。是未處胎前同彌勒等。法雨名淸淨等者。謂說斷果將滿。智果欲圓。並令圓滿故。已上並等覺位。四灌頂者。是第十地菩薩。十方佛同以法水。灌其智頂。授佛職位故。法雨名如來莊嚴具嚴者。卽法水灌頂是也。五得忍者。忍有五種。莫不同一無生之理。今言得者。正在七八九地。法雨名功徳寶等者。說大悲大智非一異行。是福慧無﹝得﹣彳﹞功徳寶故。六住向者。三賢菩薩趣向正證故。法雨名入現前等者。說勝解力變現境界故。七初發心菩薩者。十住初心也。法雨名出生如來等者。說菩薩心慈悲爲本。如來從此故。八爲獨覺深知緣起等者。依分相說故。無明行感識等果故離斷果。起因謝故離常。亦顯順觀離斷逆觀離常。由此得解脫果故。言不壞也。九爲求聲聞者。說大智慧劍等者。說入空慧爲劍。四住惑爲怨。害之爲究竟故。十爲積集善根等者。此三聚眾生也。一正定。二邪定。三不定。法雨名能令成就等者。各隨所應說令行法得成故。歡喜也。六結中二。先結十雨充法界。後結佛心等。合龍王心平等。餘可知。

第三結前十聲中二。先直結前十種。後復次下結十種各有無量。前結可知。後結可知。後結中三。一總舉。二何等下別顯。三佛子如來下結數。就別中。先徵。後列。列中十種無量。一一各通結前十聲。於中。各先舉諭顯。後釋義。義顯可知。上來總以一千門分別如來音聲竟。

後頌中有二十頌。頌前十段文。一一各二頌。如次應知。然第九頌。梵本云。譬如梵王一言音。能令眾生皆歡喜。其音惟在梵眾中。令普得聞除憂惱。上來總答如來音聲竟。

第四意業中。長行內二。先徵起。後佛子如來下釋相。釋相中三。初約法總辧。二譬如虛空下別顯。三佛子菩薩摩訶薩應以如是等下總結。初中云如來心意識下此簡法體遮非顯是。謂佛無心等。但有智故。然於此文。三說不同。一云佛地無有有漏心及法。而具有淨分心及法。今言無有心意識。但應以智無量故者。依淨分中。無彼染心等故。無漏位中智彊識劣故。不爾無王。所依何立。故成惟識第三。引如來功徳莊嚴經云。如來無垢識是淨無漏故。解脫一切障。圓鏡智相應。一云以無分別故言無。謂無體故。攝大乘第八云。無分別智所依。非心非思義故。亦非非心爲依止。心種類故。以心爲因數習勢。引得此位。名心種類。一云佛果實無心意識及余心法。惟有大智我故。梁攝論云。佛果無有色聲粗相功徳可得。惟如如及如如智特存。佛地論云。法攝大覺地。謂四智及如如。不言更有餘法。若依成惟識第十佛地四智。已辧八識所作之業。不藉心王及余心所。謂鏡智純淨圓徳現種依持能現能生身土智影。此辧第八識作用也。平等智。觀一切法自他有情。悉皆平等。能隨樂。現受用身土影像。此翻顯末那。辧彼作用。餘二智辧五六作用如論應知。一云諸經論說土𨿽似實眾異無盡。所以者何。說無心等者。依無染分說。說有心等者。依有淨分說。若不爾者。旣令聖教互致列違。亦使佛無能現不現。若一向無者。色聲亦應不有。若一向有者。離染亦應無。上來𨿽有多說。今依第四也。

二就諭顯中。略舉十種大諭。諭佛十種大智。

一虛空無依諭。諭佛平等無依智。謂能與化作增上緣故。能與他爲依。不依他故。依是何義。復言無耶。謂從因緣而得起故。說依因緣。因緣無體則無依也。然卽不壞因緣。不失智體。是故常有能所依。而常無也二法界無攺諭。諭佛性無增減智。合能依後得隨世虧盈所依眞智無有增減。

三大海潤益諭。諭佛益生無念智。謂加持眾生。資其念力故。云流入眾生心中也。

四寶珠出生諭。諭佛用興體密智。合中六。一佛海合大海。二智珠合寶珠。三福智能生三乘道果。合能生眾寶。四引四寶名。合四珠。辧法師釋此四寶。配屬四乘。謂三乘及天乘。衍法師等配云。初是證道智。斷惑障。二助道智。斷業障。三是不住道智。捨報障。上三自利。四利他。此釋並非經意。所以者何。此中顯已成之佛。何得配三道智耶。故今不爾。謂一巧便無著智。二於爲無爲不一異智。三於性相融無﹝得﹣彳﹞智。四應時化物智。五此四智下合深勝凡夫龍神等皆不見。此同法華王髻明珠有功勛臣方見。亦此四智下合端嚴方正等。

五珠消海水諭。諭佛無功用等智。文中三。先諭況。後佛子如來下法合。三佛子是爲下總結。初中二。先明海有四寶。後佛子若大下。辧寶業用。前中二。先通顯四寶。後何等下別列其名可知。後業用中二。先明要用。後佛子此下正顯珠業。若依俗書。自有兩說。一云大海內近東有沃燋石。常能消吸海水。令盡不溢。一云彼沃燋東。有大壑。其名尾閭。海水注中。故常無異。若小宗中起世經及大婆沙說。於大海下。有阿鼻獄。猛火吞消爍海水便不盈溢。餘同此者。爲究竟說。實則非了。余文可知。合中二。先合前列名。後佛子諸菩薩下合後業用。前中。古徳將此四智。配大乘光明集福徳王賢護首楞嚴等三昧智。亦有配屬禪定方便如理如量等智。此並訛言。不堪憑信。今但依文。文自有解。可怙。古人凡見一文。卽將舊語。以屬配之。何必一切皆是舊言。古人之中往往有此。本疏云。初能除流散染業障。二能除味定著淨障。三能除根本無明障。四障盡成果智。今謂此四智。乃是佛果。出現門中。辧四種智業。覺悟菩薩令行增進。不應妄配地前地上三昧智等。初滅一切等者。謂佛以智光。照觸菩薩。令住定心修善。滅散修故。此照地前令入地。至三地也。二除一切等者。以智光照菩薩。令捨著禪味。起廣神通故。此從三地至五地也。三慧光等者。以智光照菩薩。令捨廣通。住功用行故。此從五地至六七地也。四與如來等者。以智光照菩薩。令捨功用依無功用故。此從八地至如來地也。三結文及余文並可知。

六虛空含受諭。諭佛起住無﹝得﹣彳﹞智。三門同前。合中釋云。如來智慧徧一切故等者。謂佛智徧一切眾生心中。而眾生從自心內種性生智。卽是從佛智生。還依佛智住。是故𨿽容無量智。無分別也。三結可知。

七藥王生長諭。諭佛種性深廣智。諭中有六。初明樹生處及名。梵本中名無退根。二明從生因深。三樹功廣大。以能生一切樹根等故。四此藥王下釋樹名。五佛子彼下簡非生處。六然亦下明無捨厭。晉本云然亦不捨生性。次合中二。初總。後別。前中舉法同諭總言亦如是。後別中四。一合樹身生長乃至成果。二佛子如來下合釋樹名。三佛子如來下合令一切樹根生等。四佛子如來下合簡非生處。初中七。一以過去等大智願悲三法。此習所成性也。合樹根。二於一切下合從生因深。謂從諸法無性中生此性種也。三堅固下合樹莖。謂以善巧精進爲身故。四徧法界下合樹枝。隨所引生諸度行故。五禪定下合樹葉。謂以四禪八定三空等故。六總持下合樹華。謂以總持辧才菩提分等故。七究竟下合樹果。謂以大菩提常樂故。二合釋名中二。先總標徵釋。後以究空下別顯。顯中三。一以菩提心一發無休息時故。二得果不捨因故無斷也。三以前前菩薩行。成後後如來體。如是展轉無窮盡。三合令一切樹根等。生等有六。並文顯可知。四合簡生處中三。初總標非處。二所謂下別顯三類。墮無爲坑者。住小見故。闕大悲水緣不同生長利益故。此合地獄坑有火無水故不生。問豈此許彼住無餘依。不爾如何遮言墮坑。

答此有二義。一怖令勇猛故。二令無迂回故。二及壞等者。住耶見故斷善根故。信不具足。不住法器。永沈生死貪愛長流。此合水輪中有水無土緣故不生也。三不捨生性中。云然亦等者。舉前闕緣。𨿽卽不生。生性不無。故云亦也。曾無厭捨者。佛菩薩性。不厭生死。不捨眾生。其性旣在故。云無厭捨故。前住耶小位。只說闕緣不生。言三無性不生。近有一僧。指前墮坑溺水之語。卽謗此經說畢竟無性義。不觀此後句然亦之文乃是顯有佛性之理。此僧大與末代眾生。作惡知識。持少世聽。誦得法相章句。而於數科成佛要義。皆作畱難。是知佛所懸記。期爲可驗。經云。我滅度後之時分後五百歲。魔作比丘。滿閻浮提。壞亂我法。後總結可知。

八劫火燒盡諭。諭佛知不盡智。合中略舉四境無不斷盡。釋中云智慧平等悉明達者。證彼一切法一時性分明了達故。

九劫風持壞諭。諭佛巧令畱惑智。謂佛有此善巧方便。令諸菩薩畱惑潤生生於三界。由此畱惑。惑方至盡。得一切智。不同二乘速出故斷惑令盡不生三有。具明畱惑。如別行章。

十塵含經卷諭。諭佛性通平等智。於中文四。一法說。二佛子譬如下諭況。三佛子如來下合。四佛子是爲下結。初中三。先標。謂佛果智徧在眾生中。卽因性本覺也。此卽在纏之因具出纏果法。二何以下徵。意云。眾生界中。經說有五種種性。何以總說因果等有三無一。下釋意云。此中惟除艸木瓦礫。無有一因性與果智別。此中文二。先反解。謂但由無明覆故。將爲有別。以後若離下順釋。謂若除無明。佛智便現。非始生也。二諭顯中五。一總明經卷分量。二所謂下別顯經中所錄。三此大下明器。前𨿽大潛在一塵。四如一下準知余塵。五時有下出經益物。三合中一合經在塵。謂佛智在眾生煩惱身中。二但凡愚下合經在塵而不知者無益。三爾時下合出經益物。謂佛示眾生各自身具有佛慧教修聖道離妄見自佛慧。四佛子下結成可知。

三總結大段可知。

第二大段重頌中。有二十二頌分二。初二頌。頌前約法總辧佛心智等。後二十頌。每二頌頌前一諭。益準釋可知。

第五通出現境界中長行內。一法說。二佛子如大龍下諭顯。三佛子菩薩摩訶薩爲入下總結。

初中三。一舉能知知所知。二佛子如一切下舉所知多以顯能知多。三佛子菩薩摩訶薩應知下會釋心智不異。初中所知有十種。一一切世間者。謂諸可破壞法墮虛妄中故。二一切三世間遷流可壞故。三一切剎者。器世間故。四一切法者。心心法故。五一切眾生者。諸蘊上假者故。已上並世俗諦攝。六眞如無差別者。無性一味故。七染淨實體故。八純淨邊際故。九無質﹝得﹣彳﹞性故。十所緣實性故。已上勝義諦攝。上來十種由佛所知之境界也。二明所知多顯能知多者。能知無障﹝得﹣彳﹞智一味平等。若不舉所知差別之境。無以顯能知多故。十種準前。但翻顯爲異。三會釋心智不異者。十中準舉初門顯無量義。文中二。初總顯心智不異。後何以故下徵釋。前中二。先標心之境卽是智境。後如心下舉心緣多境無縛無脫。智緣多境亦爾。言無縛脫者。謂勸此菩薩知心本無體無能隨。知相本不生無所隨。旣不隨相。則無相縛。先旣無縛。後亦無脫。相縛義廣如前普賢品中說。此心與智。王所不離故。如王旣爾。其所亦然。或此亦爲鄰近釋也。後中先徵意云。佛智緣境。平等一味。無有多小。何以言無量故耶。後釋意云。佛緣境平等。必不壞差別多少。是故隨彼種種分別思惟。有種種多境界也。

第二諭顯中三。

一大龍降雨諭。諭佛境界無所從。此則顯前徵意與釋意無違。謂佛境離平等一味。然不壞種之相。

二海水心起諭。諭佛智海昔願起。此則顯前釋意與徵意無違。謂佛智海𨿽無分別。往昔大願無差失故。上二諭皆先諭後合。並文顯可知。

三海水無量諭。諭佛智海四種無量。於中二。先諭。後佛子於汝下合。前中二。先別明水多。後如是下通顯四多。前中一四洲中水。二十龍王雨海水。三海龍王太子雨滿水。四十龍王宮殿中水。五海龍王太子宮殿中水。六海龍王雨海水。七海龍王宮殿中水。上七種水皆後水陪多前水入大海中。後通顯四多者。一水。二眾寶。三眾生。四大地。後法合中二。先問答。後佛子此大海下正顯。顯中二。先合別顯。謂從百分中一分。乃至比對分不及一。此皆有數量語言及故。所諭佛海乃至一極微皆不可比。以非數量法故。非語言及故。故云非譬所及。一復合通顯四多中。一得初等者。合海中水多。二一切菩提等者。合海中寶聚多。三所經眾生等。合海中眾生多。四住等者。合海中大地多。

第三大段總結可知。

後重頌中五頌分五。初一頌頌法說。次二頌頌初二諭及合。後二頌頌第三諭及合。並如文可知。

第六出現行中長行內三。初牒前徵起。二佛子菩薩摩訶薩應知下正顯。三菩薩摩訶薩應以如是下總結。

能顯中二。先法說。後佛子如眞如下諭顯。

前中二行內。一無﹝得﹣彳﹞行者。是卽理之事行。他用自在故。二眞如行者。是卽事之理行常化無化故。

後諭顯中兩說。一云初一諭諭後行。後四諭諭前行。一云五諭通二行。今依後說。其中各有法合。初諭合中。云不生等者。謂如爲三際依。非三際合行。過未非緣故。不生不動也。現在離緣故不起也。二法界諭合中。云非量等者。謂染淨法所顯眞性之行。非少可量。又非多不可量。以非形質故。然因法顯界不無故。三鳥飛諭合中。云無邊際等者。謂畢竟無窮盡行。然非不行故。四金翅諭合中。云住無﹝得﹣彳﹞等者。謂無分別無﹝得﹣彳﹞行故。五日月諭合中。云性本寂等者。謂離作念行故。然非不運行故。余文並顯可知。

後偈中五頌各頌一諭可知。釋行了。

第七出現菩薩中長行內三。初牒前徵起。二佛子菩薩摩訶薩應知下正顯。三佛子菩薩摩訶薩如是下總結。

初中云成正覺者。此有四義。一彰此差別。謂晉本名此爲菩提故。準梵本中。若言菩提則惟是境。若云勃陀。則惟是智。今云成正覺。便爲境智總合之稱。二具釋三字者。謂境是眞俗二諦不一不異故。智是究竟圓滿無分別大智故。境智合稱者。謂智卽境境卽智。仍不離非卽離故。三字簡異三類眾故。一異眾生。眾生無正無覺故。二異二乘。二乘有覺無正故。三異菩薩。菩薩有正有覺。而未成故。惟佛具三故名之爾。四種類中三。初就菩提中五。一有二種菩提。大品云性淨菩提修成菩提故。二有三種。涅盤第四十云下智觀故聲聞菩提。中智觀故緣覺菩提。上智觀故無上菩提。三有五種。大品云。發心菩提。伏心菩提。明心菩提。出到菩提。無上菩提。此中初一是十解初住。二是三賢。三是初地見道。四是修道滿。五是佛果究竟。四有十菩提。如離間說。五通一切法。維摩云。一切法卽菩提相故。二就勃陀中。或二或四或十。具如諸經及此經上下文說。三就合說者。卽如此文也。

第二正顯中有十段。一體無過失。二出過下明業用。三佛子諸佛菩提下明甚深。四佛子如來應正下明廣大。五佛子如來成正覺時下。明現因果。六佛子譬如虛空下。明體離虧盈。七假使有人下明用無增減。八如來成正覺時下明依定起用。九佛子菩薩摩訶薩應知如來身一毛下。明佛周徧法界身。十佛子菩薩摩訶薩應知自心下。明徧心中有佛。

初體無過失中有九。是減數十故。謂一佛智於境無所觀觀故。二於平等法性隨緣不變二分中無猶豫故。三無二者。無二念故。亦曰不二現行。亦云二行永絕。世親釋云。於所知一向無障功徳。非如二乘亦有障亦無障故。無性兩釋。一釋曰前二云此中無有二處現行。謂生死涅盤。親光釋云。謂諸異生住著生死。二乘聖者住著涅盤。如是二障。世尊無故。四無相者。無性爲性故。五無行者。非生滅故。六無止者。無住著故。七無量者。是多功徳故。八無際者。後邊無故。九遠離二邊等者。離斷常故。

第二明業用中三。謂法諭合。初法說中九。亦減數十也。一出過文字書記故。二出過言說故。三知眾心行。四知根。五知性。六知欲樂。七知煩惱。八知習气。九一念中知三世一切法也。二諭況中明大海印現諭所現。如後可知。三法合中。心念諸根等。皆現佛大智海中。略舉十境也。而無所現者。此有三義。一不持作意現故。二所現無故。三無別體而不﹝得﹣彳﹞別故。卽自體顯照。名之爲覺。起信云。諸佛如來離於見相。無所不徧。心眞實故。卽是諸法之性。自體顯照一切妄法。有大智用無量方便。隨諸眾生所應得解。自體開示種種法義。是故得名一切種智。釋曰。此則無思顯照同體之境。名菩提智業用。不同余法有能所取故。

第三明甚深中四。初三別。後一總。前中一非文宣故深。二非聲及故深。三非語說故深。後一總者。前三但是方便遮詮非表詮故。故云但隨等也。

第四廣大中三。初舉身廣大。二佛子如所得下類顯結心。三得如是總結。初中有十三種身。此增數十也。一是眾生世間。謂得能同一切眾生身之身故。諸句中皆云量等身者。量分也。等齊也。謂佛身令作彼諸身。然不動彼故。云分等。身者依義聚義諸身隨應。配可知。二通方執無方軌。三器世間。四徳相世及不相應行遷流性依色心立。與三摩耶爲依故。五隨諸智正覺隨應之身故。六徳相語言及世間語言。七諸法無性性。八染淨法所顯眞性。九事空無質﹝得﹣彳﹞體故。十得事事無﹝得﹣彳﹞法界徳相及業用故。十一得諸大願身故。十二得功徳海滿行身故。十三大涅盤界身故。二類顯中依辧語心。語心亦十三種身可知。三總結中。身等一一各等法界故云無量等也。

第五明現因果中三。初總顯。二無盡下別辧。三知一切下總結。初中四。一標一性。二略釋。三徵何性。四重釋。無相性相卽體也。以菩提身等於眾生。是故眾生悉於中現。以彼所現同能現故。是故眾生無不成佛問此中所現眾生爲約事。爲約理耶。設爾何失。二俱有過。若約事者。何故釋中云皆同一性所謂無性耶。若約理者。何故標中云普見成正覺等耶。答此中所現約事理。所以者何。因修法性觀。果成事理無﹝得﹣彳﹞事事無﹝得﹣彳﹞徳相故。謂理卽事事卽理及此事彼事相在等時。皆不壞本相。自他非一異。三世相望。非一非異。當知悉然。是故佛心中有一切眾生。佛所發心乃至涅盤。卽是眾生發心乃至涅盤。此卽自他非一異門。常是佛。常不是佛。思之可見。二別辧中十一句。以顯此義。一眾生染相本性自無。二有二義。一無物可盡故。二常故。三本來不生故。四亦無期滅故。五我性自空故。六非我性亦無故。七眾生緣之生非是生故。八卽前非生之性亦不可得故。九所證菩提無所得故。十所依法界亦無性故。十一本性空界本無體故。十二能證智體無能得故。三總結中三。初結前知無性。二得下明由智故得大智悲。若不爾者。悲智非大。三由此悲智能度眾生到究竟故。

第六顯體離虧盈中二。先諭。後合。諭中明虛空常性。顯菩提無增減。由體常滿足。成與不成。等無二故。

第七明用無增減中三。先諭顯。二普賢下法合。三佛子下總結。初中化現無形顯菩提成不平等。言化多心者。諭各各修多因故。心化作如來者。諭成多果故。以此因果俱無色相。是故化與不化等無異。合結可知。

第八明依定起用中三。初惟舉一定。定名驚覺者。順理警機故。依此定出眾生數等菩提之身。二如一下類顯。謂如一定中出旣爾。餘一一定亦然。如多定旣爾。餘一一法門亦然。謂大悲大智大總持等。則知菩提之身無盡無盡不可稱說也。三佛子下結可知。

第九明周徧法界中三。先標。二何以故下徵釋。三隨其下結。初中三。先一毛孔者。此有二種。一云於佛身生毛之處孔中。卽於此處。見前門中眾生數等菩提之身無不圓滿。二云於佛身上毛內孔中見也。上下文中有此毛孔之者。並準此二釋。二類顯一切毛道皆爾。三類顯一切法界處悉重重普徧。二徵釋中。先徵。後釋。釋成周徧。三結法屬人。謂毗盧遮那。於此座上坐時。卽徧周法界處。現種種身也。

第十明徧心中二。先明自心例他。後如自心下例他心亦爾。前三。謂標。佛菩提果徧在菩薩身心中。非是菩薩有菩提因性以此正辧佛菩提故。二徵意云。何以將同理性說事亦同故。三釋意云。佛果卽以無性理成故。故云如來不離此心成正覺故。此義具顯。如前第六門中。復例他心中二。先例可知。後悉有下結徳。言廣大等者。徧一切處也。不離是相卽不斷是不壞本相故。入不思等者。卽理卽事卽因卽果故。

第三總結中者。結前十門勸菩薩應知。

後偈中六頌。初頌頌初體無過失。次頌頌第二業用。次頌頌第六體離虧盈。次頌頌第七用無增減。次頌頌第八依定起用。後一頌卻頌第九顯現因果。及頌初門業用中說法。其末後一頌。云如三世等者。梵本云。三世諸劫剎眾生。及心根欲一切法。悉於佛身平等現。是故正覺亦無量。門略無頌。釋菩提了。

第八明出現轉法輪中。長行內三。初牒前徵起。二佛子菩薩摩訶薩應如是下正顯。三佛子諸菩薩下總結。

就正顯中七。一體相。二一切文字下廣深。三佛子譬如下是無盡。四佛子如來法輪悉入下無住。五一切眾生種種語下分齊。六復次佛子下出生。七能如是知下顯知法益。

初中十種。一知以心自在力者。是法輪因宿願故。無起無轉者。是爲眾生轉。非自爲也。二知一切法等者。是所轉之法。對緣方起故。恆無起。三以三種轉等者。示相勸知。別證三中偏舉斷業。余略可知。四知一切法離邊見者。是業用能破見故。五離欲際非際者所破者不見愛體而離愛故。六入虛空際者。畢竟無實故。七無言說者。離言說故。八不可說者。說前離言亦不可說故。九究竟寂滅者。永無而有故。十涅盤性者。圓滿寂靜利樂紛然無竟期故。

第二明廣深中四。一廣。二深。三四皆俱廣深。各有標釋。初中前標。後如來下釋廣徧也。二標說聲如響釋了實性是深也。三標一音出多是廣釋以無主深也。四標無遺盡是廣釋無著深也。

第三明無盡中二。前文字無盡諭。後合法輪無盡可知。

第四明無住中三。初法說。謂佛法輪不定住一處。二諭況可知。三法合。略舉五類佛語。用彼說法故。云善入也。

第五明分齊中二。前中二。前標。後何以下徵釋。先徵意云。眾生語言但是執染。何以得作淨法輪故耶。釋意云。執染卽實相。實相是法輪故。於中二。先標。後釋。皆約體用。得成法輪也。

第六復次佛子下明出生。於中四。一標門。二何等下徵起。三佛子如來下總舉。四何以下別釋。釋中。先通辧。謂欲轉法輪入此三昧者。是所依門故也。無﹝得﹣彳﹞者是辧才。無畏者無怯懼。二入此下正顯多音。釋成總中出隨眾生心行欲樂音也。令一切眾生等者。稱根授法故。皆歡喜也。

第七能如是知下。明知法益。謂如上而知。卽順大菩提。不爾卽非也。

三總結可知。

後頌五偈。初半頌頌初體相。次半頌頌第三無盡。次一頌頌第四無住。次二頌頌第六出生。末後一頌卻頌第二廣深。其第五第七略不頌。釋轉法輪了。

第九明出現涅盤中。長行內三。初牒前徵起。二佛子菩薩摩訶薩欲知下。正顯。顯中長分有八。一體實眞常。二佛子如來下簡異灰斷。三佛子諸佛下不﹝得﹣彳﹞出沒。四佛子譬如日出下。隨器虧盈。五佛子譬如火大下起世隨緣。六復次佛子譬如幻師下。存沒俱存。七復次佛子如來應正等覺示涅盤時下。用窮來際。八佛子如來住於下總結能知相。

就初中三。先舉法勸知。卽根本自性。次云如眞如等也。二如眞如下正辧所知。先標眞如。次會涅盤。謂卽雙林示滅。卽同眞如平等一味不生不滅故。云如眞如涅盤如來涅盤亦如是。下九例然並是如之異名。意顯涅盤同彼眞性令明淨故。約此多門顯也。三何以故下指諭同法。先徵。後釋。徵意云。何不直說如來涅盤非永滅度。乃至當須了知根本自性如眞如眞如涅盤。乃言如眞如際等耶。釋意云。若先識眞如等根本自性是不生義。卽知畢竟無滅。如來涅盤亦爾。若不知根本。卽不知無滅之深故。云若法無生無出則無有滅。

二簡灰斷中三。先標。次徵。後釋。標中云如來不爲等者。約人顯實故。謂於二乘。亦說如來永斷滅故。今就實教大機盡理而談故。不爲說。次徵意云。眾生亦有宜聞永滅得何以不爲說故。三釋意言。𨿽有益生是小非大。今爲令見常現前故等。亦不起二不二根者。謂佛界有二不二。二者應現時有已滅未滅故。不二者一切皆己佛事說如此想亦不起故。次復徵意云。縱事非有想何得無。釋意。根因事起。此實教中菩薩。從發心來。初無燻習。彼現由何起。故云永離一切想著也。

三不﹝得﹣彳﹞出沒中三。先標。謂應機有出沒不﹝得﹣彳﹞。二徵意云。何以作此不定故。三釋云。據佛自體常住隨物示滅。

四隨器虧盈中二。先諭。後佛子如來下法合。前中舉日影隨器現不現諭。顯佛隨器有虧盈。如無性攝論第十云。問若如來是常住者。於一切時。何故不現。

答眾生罪故不現。故彼頌云。眾生罪不見。如月於破器。徧滿諸世間。由法光如日。釋曰。如破器中無水。月影不得住。此非月過。是器之失。眾生身中無奢摩他淸深定水。佛影不現。非如來過。是眾生失。

五起盡緣起中三。初諭。次合。後結。諭中火事隨薪有無燒不燒別。佛隨彼化緣有起盡故。攝論第十云。或涅盤如火者。如世間火有處燒然有處息滅。諸佛亦爾。於諸善根未成熟者。現等正覺。令其成就。速得解脫。於諸善根已得成熟已解脫者。現般涅盤。無所爲故。

六存沒俱存中三。謂諭合結。諭中舉幻師隨捨不捨。顯佛隨機有滅有存。法界身恆徧。言善知等者。明佛此身卽是法界身故。

七用窮來際中十二。初定力現佛。二佛身放光。三光出華蕊。四蕊有莊。五依莊有佛。六佛數等所化。七佛徳具願海。八佛應機化益。九佛窮來際。十佛體離有無。十一佛常住所由。十二正結知見。此並如來雙林示滅之時有此事也。

八總結能知相中十句。一無量者。結上簡異灰斷彰大涅盤功用無邊。二無﹝得﹣彳﹞者。顯隨緣起盡。明滅不滅無﹝得﹣彳﹞。三究竟法界者。爲萬行所依。結存歿俱存。四虛空界者。結不﹝得﹣彳﹞出沒。上云其實如來無有出世。亦無涅盤。是故同虛空也。五眞如法性無生滅者。結隨器虧盈。上云其實如來不生不滅也。六實際者。結前最初體實眞常。結上實際等十義。七爲諸眾生隨時示現者。通結諸門因應機現用也。八本願持故無有休息。不捨一切眾生。九不舍利。十不捨法。此上三結末後用窮來際。謂願力持故。盡窮來際等。可知。

後頌中六偈。初頌頌第四。明日等者。梵本云。譬如日光照世間。器壞水流影隨滅。佛智日光照法界。無信正見見涅盤。次頌頌第五。次頌頌第六。次二頌頌第七。說一頌頌初門。余略不述。涅盤出現了。

第十出現見聞親近所種善根中。長行內三。一見聞信向益。二佛子我今告汝下見聞不信益。三佛子如來下簡諭異法。

初中二。

先總法說。後佛子譬如丈夫下諭顯。然一一中。皆有徵合等。初中十一句。先一句總。後十句別。總中云於如來所乃至覺慧故者。謂見佛色身。聞佛名號。受佛戒香。得佛法味。若佛光觸。若憶念佛。皆種善根。生無盡覺慧。覺慧謂大菩提智也。若供佛曾行地及佛塔廟。亦具善根。滅惑得樂。乃至𨿽見聞佛。由業障纏覆。不生信樂者。亦種善根。無空過。乃至畢竟大般涅盤。後別中。一斷果。二窮來際利樂。三不錯謬。四大願滿。五了有爲性。六所行與無爲合。七所作生眞慧。八所修皆無限。九所行皆佛正因。十所行皆八地已上不動因。上來初惟斷。後惟智。中皆通。如文可知。

二諭顯中三諭。

一吞小金剛諭。諭於佛種少善根畢竟得大菩提涅盤益。文中六。一諭金剛性堅利非肉身腹內所能銷化。故云食少許。終竟不銷。要穿身過出在外。舊經云。下入至金剛際乃住。二何以故徵。意云。何以至彼方住耶。三釋意云。身業非金剛住處故。四合云。佛所種少爲非一異善。不住一切有爲行等身中。要至爲卽無爲智處住。五重徵云。何以少許卽能如此。故六重釋云。多少𨿽殊。其性是一。必不與一切有爲法同性住故。

二小火燒薪諭。諭於佛種少善必斷二障益。文中六。一諭謂小火能燒大艸積。二徵云艸積極大火體極小。何以小火能燒大積艸。故三釋。意云。以火是性能燒物。漧艸性是易燒故。小能燒多也。四合云。於佛種少善。必燒一切惑盡。至大涅盤。五徵。六釋並易。

三藥樹多療諭。諭於佛積少善不空過益。文中一諭佛爲眾生六根境益物不空。文中二。先約佛現在。後若有眾生下約佛滅後。前中見者眼得淨等可知。與寶性論大同故。彼論云。諸佛身如虛空無相。爲諸勝智者。作六根境界。示現微妙。出於妙音聲。令嗅佛戒香。嘗佛妙法味。使覺三昧觸。令知深妙法。後明佛滅後中。取彼地土者。諭後世遇遺教及供塔廟等益。二佛子如來下法合。文顯可知第二見聞不信益中二。先正顯業障。眾生𨿽見聞佛及滅後遇經教供塔廟等。由惡業障纏覆。不生信樂者。亦種善根。後佛子菩薩下並前信向等總結。問如何不信。亦名種善根。不名造罪耶。

答且據得益邊說。謗罪非無故。文殊巡行經云。文殊師利言我由過去謗般若故。無量劫墮三惡道。卽由謗時聞般若故。今得解脫。又如來祕密藏經云。譬如罵藥服之。還得病愈。罵沈燒之。還發香气。於佛瞋罵。猶勝恭敬贊嘆外道。

第三簡諭異法中三。初標云無有譬諭能說此法。二何以故徵意云。向來惟約諭顯諸法。今何以言非。故三釋云。但隨眾生心見聞愛樂處。且作是說。令漸得入。理實不只如此故。云心智路絕等。上來總明大段第四說分竟。此門偈頌在後顯名受持下。此是教相中。相第塔鉤鎖義故。

第五大段顯名受持分中三。先顯名。次佛子此時門下辧受持。後佛子菩薩摩訶薩成就下結益。

前中名有十種。一如來祕密者。於佛所說中。見幽奧義。所謂理事事事無﹝得﹣彳﹞法非權小所及故。二世不能知。權小尙迷。何況世間故。三入佛印者。佛印卽是一切法無性故。四開大智門者。佛果大智。此教爲門。於此開悟。是爲方便。得佛智故。五示佛種性者。佛體惟是無性理故。六成就菩薩燻此種性成故。七不能壞者。燻成金剛種子。非人天中受銷故。八一向隨順佛境者。佛以眞俗非一爲境故。九能淨眾生界者。悉淨治故。十演說等者。此教惟說隨緣不變眞性。此爲諸佛根本故。

後辧受持中四。一定所爲受持。二是故菩薩下舉益勸修。三若得聞此下信順成益。四菩薩摩訶薩聞此經已下。勸修成益。

初中三。謂法諭合。法中二。先明爲非。後佛子下明受非受。前中二。初不爲餘者。謂權小凡故。後惟爲等者。謂大乘實教菩薩故。於中有二。先明地前名。趣向大乘無分別智爲乘體故。後是十地菩薩乘名不思議。此乘非彼權小凡等所思議故。又乘是運載義。若從信至賢。從賢至聖。是可思議。今乃十信滿心。十住初位。卽是佛果故。名不思議乘也。後受非受中二。先明不能受。後惟菩薩下顯能受。不能受中云不入手者。手信也。上文賢首品云。信爲道元功徳母。乃至爲淸淨手受眾行。諭中五句可知。合中亦五。一此經等合七寶。二不入手合無堪持也。三惟除眞子從種性中生者。合第一夫人所生太子。四種如來相等者。合具聖王相。五若無此等者。合若無太子。七寶散滅以無修行故。教法不行名爲經滅。般若論云。法欲滅時者。修行滅故。何以故下釋無眞子經滅所由。

第二舉益勸信中二。先明聞信之益。後佛子設有下明聞信難得。前中有標及徵釋。標云。菩薩聞此應大喜頂受。二徵意云豈佛所說有勝有劣有聞不大喜等者耶。三釋意云。由菩薩聞此生於信樂。卽疾得菩提故。後聞信難得中二。先顯眞菩薩。後以不能下釋成。初中三。初明但依權教修行不約實教燻習爲因故。云設多劫修六度菩提法也。後若未聞下明前旣無因故後無果。故云未聞或聞不信等。不順者不能依教行故。不入者由無行故不能證會故。後釋成中意。若依實教。畢有證會之時。得名眞實。而生信尙無。竟何證會得名眞實耶。

第三信受利益中。文有十一句。一聞實教法名如來等者。此惟諸佛無盡祕藏解脫大智境界故。二聞已能信解等。乃至住佛家故。無性攝論釋云。生如來家者。謂佛法界。於此證會故名爲生。世親釋云。由此能令諸佛種性不斷絕故。十住毗婆沙第一云。今此菩薩行如來道相續不斷故。更有多釋。廣如彼說。三順佛智境眞俗鎔融。四悲智行具。五住境佛界。此亦於佛所化能化故。六無諸雜染。七能增長佛果所行。八諸菩薩化生法皆了達。九於佛神通作用不疑。十億無師自然智。十一於佛無﹝得﹣彳﹞解脫證會故。

第四修行成益中亦十句。一大智普智一性法故。二眞心念眞如故。三現見諸佛故。四以加行力入平等觀。五由神通念力遊多世界。或於諸事物中以自在念力。身徧其中。六以智導眾福。七由無師自然智永離世染。八以菩提心入十方网救護眾生。方网者。謂一剎海中。有十不可說剎種。一一種上。有二十層。從最下層。有一佛剎塵數。乃至最上層有二十佛剎塵數。總有二百一十剎塵數剎。此剎一一各有十佛剎塵數廣大剎繞。又此廣剎。一一各有十剎塵數眷屬剎繞。如是三重諸剎遞如网。以其上下四方四維皆相當。相去近遠亦有相似故。其一一層中諸方相望旣爾。故名方网。總相觀之。狀如网故。九知三世佛同一體。如此知之。名大觀察。十以善根回向之智。能普入諸法。謂凡觀一法。必具一切。然智入時。以無能所緣而入故。名無入之入也。若依梵本。應言佛子菩薩摩訶薩聞此法已。應以普徧隨行智入。應以積集中無量意樂隨行心入。應以離一切分別計度勝意樂入。應以一切如來現前作意入。應以了知平等如虛空殊勝念入。應以菩薩無中邊法界意業樂行入。應以普徧一切功徳成就神通智自然智入。應發除滅一切世間垢濁心入。應以盡一切方网菩薩普徧觀入。應以善根回向三世諸佛同一體性智入。應以此諸法入然無所入不於一法而有攀緣。應以一法觀一切法。釋曰。此上十種入是聞此法已。從如是十種方便法入此法。不同新譯經文。思之。

後頌中四頌。此但頌前第十大段見聞等益。不頌顯名受持也。四頌分四。初一頌法說。次三頌各頌前一諭。如次應知。

第六大段表瑞證成分中二。先表瑞。後是時十方下證成。

前中二。先此土。謂動地雨供表法眞實。後如此下結徧通十方。卽明一說一切說也。此亦通結前所說法皆順根成利益故。

後證成中二。初明果人證。後爾時十方下明因人證。前中二。先明證法。後令此會中下舉益。證中四。一現身證。二而作下贊說。三佛子我等下別意說。四如我下類通說可知。後舉益證中五。一得因位滿益。謂一生菩薩。得十通蒙記盡現一生成佛故。二佛剎下佛剎塵數眾生。發菩提心。一記多劫成佛同號佛勝境者。同緣佛出現境界故。三我等爲令下明佛護持經久住。四如此下類結前度生益。五出前徧益所因中略顯十因。一十方佛現在力故。二當處佛本願力故。三有此法起處卽合有此益故。四彼得益者自善根力故。五佛加持令起不虛加故。六根緣契會故。七隨可驚覺時卽驚覺故。八往因不失故。九令成普行故。十顯佛智自在。後明因人證中二。先明此處作證。後如我表此下類徧十方。前中二。先釋文。後問答。前中有十六節。一乘處遠近。二有十不可下眾數。三來詣下明充滿法界而來。四現菩薩莊嚴相。五放光。六動剎。七壞魔宮。八滅惡道苦。九顯歌贊佛徳。十雨諸色雨。十一現諸色身。十二受無量法。十三以佛下贊說法者。十四佛子下自述同名及來處。十五彼一切下述彼同此所說法同。略有六種。文句義理。宣說決定。決定卽是益物。十六我等下顯來意作證故。略出二因。佛力故得。法故得。類通可知。後問答者。問如上發心品中。惟佛證成所餘會中菩薩作證。今此品內通因果耶。答發心品中說初發心卽是佛故。證此難信佛自證。余會惟菩薩者。爲證所說諸菩薩行。一卽一切一切卽一故。今此相顯出現行等。皆是果位所行之行。此則𨿽得佛道。而不捨菩薩行故。通因果也。

第七大段重頌分中分二。先辧意。後正顯頌。前中二。初觀眾。後欲重下顯意。顯意中有十句。一佛出現等明總句。出現正法。二如來正法等是語業音聲。三無量善根是身業。四諸佛出世業是菩提。五善能等是心業。六隨應等是轉法輪。七出諸菩薩等是於佛見聞敬養。八一切諸佛自在等是境界。九一切一身等是涅盤。十從本大行等是出現行也。後正顯頌中四偈。初一頌頌前說分。次二頌頌前顯名受持分。後一嘆勝勸持。

續華嚴略疏刊定記卷第十三

續華嚴略疏刊定記卷第十四﹝本末合﹞﹝盡離世間品﹞

離世間品第三十八

將釋此品。四門同前。

初釋名中三。一分名。名托法進修成行分。謂由仗托行法修成正行故。二會名。上三。一約處。名普光明殿重會。二約人。名普慧普賢問會。三約法。名說二千行法會。問第二會後歷忉利等四處。後來普光可名重會。七八兩會中聞不曾暫起復來。何名重會。答重會之名。通於多種。謂時處人法。皆有重義。前約處明。此授法說。謂前六會同顯生解因果。令重辧彼解所成行故名重會。三品名有四。一下文有十義。至彼當辧。二別行本名度世經。三又有別行本。名普賢菩薩答難二千經。四今此名離世間者。略有二種。一約位。二得名釋名。前中謂人天爲世間。二乘爲離。二乘爲世間。菩薩爲離。菩薩分假變易俱爲世間。佛果言彼爲離。二釋名者。謂五取蘊可破壞故名爲世。此可破壞蘊。墮三世中故名爲間。此世卽間。持業釋也。若總言離世間是無他受稱。或持業釋。世間性離故世間卽離世間也。故上文力林菩薩頌云。三世五蘊法。說名爲世間。彼滅非世間。如是但假名。

第二來意中三。一分來。謂前明修因契果生解分。則依信起解。今明說法進修成行分。則依解起行。故次來也。二會來。謂前第七會明生解終因。及顯其果。今辧依彼解成行故。次來也。三品來。謂前明出現品是生解果之作用。今顯彼作用所依之行。作用惟在生解。會說義如前辧。

第三宗趣者。頓影六位爲宗。爲證入法界爲趣。

第四釋文中二。先辧長行。後偈頌。前中有八謂一序分。二爾時普賢菩薩摩訶薩入廣大下三昧分。三入此三昧時下發起分。四然後下起分。五爾時普慧菩薩知眾下請分。六爾時普賢菩薩告普慧等下說分。七佛子此法門下經勸分。八說此品時下來證分。

序分中三。一器世間圓滿。二妙悟下智正覺世間圓滿。三與不可說下眾生世間圓滿。

初器同前二七會說。

第二智正覺中。明佛二十一種殊勝功徳。攝論第五佛地論第二。並約惟受用身說。此經依十身顯。就二十一位中。初一句是總。後皆爲別。

前句總云妙幢皆滿者。親光三釋。一於一切有爲無爲所應覺境正開覺故。二於一切所應覺淨妙圓滿正覺故。三就眞俗以依二諦攝境盡故。

後別句中。依無性論總爲二。先總料簡。後各別釋。前中分二。初四位明自利。後十六徳明利他。前四分四。一智徳。二斷徳。三恩徳。四作用平等徳。後各別釋中。一云二行永絕者。無性三釋。一於所知障一向無障轉功徳。非如聲聞獨知亦有障亦無障。二或二處現行。此中無有二處。謂生死涅盤。三或約未得神通者。於內外處有障現行。佛無此故。

二達無相法者。世親釋云。淸淨眞。謂趣入。卽是於有無。無二相。眞如最勝淸淨能入功徳。謂此眞如非有相。無性爲相故。亦非無相。自相有故。於此眞如最勝能入故。淸淨能入故。彼釋趣字是此經達字。無性兩釋。一同世親。一云無住涅盤名爲無相。不住生死涅盤相故。

三住於佛住者。世親釋云。謂佛住所處卽是無功用佛事不休息住功徳。謂此住中常作佛事。無有休息。無性釋云。謂不作功用。於諸佛事有情等中。能無間斷。隨其所應。恆正安住聖天梵住。非如聲聞要起功用方能成辧。非如外道𨿽有所住而非殊勝。天住謂四靜慮。梵住四無量。聖住謂空無相等。

四得佛平等者。世親釋云。於法身中所依意樂作業無差別功徳。無性論云。所依無差別者。一切皆依淸淨智故。意樂無差別者。同有利樂勝意樂故。作業無差別者。同作受用變化利他故。非如聲聞惟有所依五到無障處者。世親釋云。卽是修一切障對治功徳。謂一切時常修覺慧。對治一切障故。親光兩釋。一顯示世尊永斷所治殊勝功徳。謂已證得解脫一切煩惱所知二障智故。及以永斷一切障故。二已慣習一切煩惱及所知障對治聖道。一切種智定自在性。已到永離一切習气所依趣處。

六不可轉法者。世親釋云。卽是降伏外道功徳。無性爲二釋。一謂教證二法。皆不爲他轉勸。無勝此故。二謂佛正法。諸魔等不能令退轉故。

七所行無﹝得﹣彳﹞者。世親釋云。卽是生世間不爲世法所﹝得﹣彳﹞功徳。謂𨿽現世間。不爲世間八法所染污故。無性兩釋。一同世親。二云於諸者情。所作利樂。無有髙下。結爲勿礙。

八立不思議者。世親解云卽是安立正法功徳。由契經等正法無量不思議。非諸愚夫所能解故。無性釋云。謂十二分教名所安立。安立自共相故。如是安立。非諸愚夫覺所行故。出世界故。不可思議。

九普見三世者。世親云。卽是授記功徳。無性兩釋。一謂於三世平等法性。能徧遊涉。以於三世平等性中能隨解了過未曾當轉事。如現授記故。二於三世佛剎有情事皆相似故。

十身恆充滿一切國土者。世親釋云。卽是於一切世界。示現受用變化身功徳。無性釋云。謂隨所化徧諸世界。亦現兩身。利樂彼故。

十一智恆明達一切諸法者。世親解云。卽是斷疑功徳。無性釋云。於一切境善決定故。非於諸法自不決定。能決定化疑非。決定能斷疑故。

十二了一切行者。世親釋云。卽是令入種種行功徳。親光兩釋。一顯示世尊於一切乘所作能隨有情所應示現自身殊勝功徳。謂徧了知一切有情性行差別。如其所應。現自身故。後釋同世親。

十三盡一切疑者。世親解云。卽是法生妙智功徳。謂知當來如當來。如是法生如來妙智。無性釋云。謂聲聞言此全無小分善根而棄捨者。佛知彼善法當生現證。知彼餘生微少善根種子所隨逐故。釋曰。如經說。有人求入道。諸阿羅漢。觀此人。前八萬劫來未曾有一會善。遂不度。佛知有善。度之得初果。佛說此人昔定光佛時。爲采樵人。於城門首。聞人說佛能救苦厄稱名者蒙救。彼人行至山。逢虎將欲被食。急欲稱佛。遂忘。但得一憶念南謨。向者城門首聞者。由有此善。今熟可度故。如是細遠。二乘不知。惟佛達也。親光兩釋。一顯示世尊妙善了達一切法智。能隨所應。恆正教誨殊勝功徳。謂於諸法疑惑者無能隨應教誨。惟佛證見諸法智善決定。能隨所應。無倒教誨。無休度。餘一同無性。

十四無能測身者。世親解云。卽是如其膳解示現功徳。親光釋云。顯示世尊能正攝受無染自體殊勝功徳。一謂佛身非虛妄分別所起。無煩惱業生雜染故。故云不可分別。二佛𨿽無分別如末尼珠。然由佛增上力及自勝解力。見佛如金色等。而佛無有分別。

十五一切菩薩等所求智者。世親解云。卽是無量所依調伏有情加功徳。謂無量菩薩所依。能作調伏諸有情事。無性兩釋。一謂由無量菩薩所依。爲欲調伏有情。發起加行。佛增上力聞法爲先。獲得妙智異類菩薩攝受付屬。展轉於後。無間而轉。故證此智。二引攝住持不定種性聲聞菩薩故。贊大乘爲顯此事故。次說言一切等所求智。

十六到佛無二究竟彼岸者。世親解云。卽是平等法身波羅蜜多成滿功徳。謂無二法身名平等法身。卽於如是無二法身。得淸淨波羅蜜多。無性兩釋。一謂無二故名平等。依平等法身波羅蜜多。果徳成滿故。二果位六度無增減故。名爲平等。

十七具足如來平等解脫者。世親解云。謂於無雜如來智中。勝解究竟。此中勝解。卽是隨其勝解。示現差別佛土功徳。無性兩釋。一謂觀眾生勝解差別。現金銀等種種佛土。不相間雜。世尊勝解現在前時。隨眾所樂。悉皆顯現。無不了知。二間一切佛得平等言。卽謂一故應一同性。爲遮此疑故。次說言如來解脫妙智究竟。

十八證無中邊佛平等地者。世親解云。卽是三種佛身方處無分限功徳。謂佛法身。不可分限爾所方處用變化。亦不可說爾所世界。無性兩釋。一謂如世界無中邊佛地功徳方處無有分限。或世界方處無邊佛三身。卽於身中平等徧滿。或法身等於佛地平等徧滿無中邊分限。復徧一切處饒益眾生。然非自性無中邊佛地平等。

十九盡於法界者。世親解云。謂極淸淨法界。是名極。於法界卽是盡究竟。窮生死際。常現利樂有情功徳。無性釋云。謂此法界最淸淨故。能起等流契經等法。極此法。於當來有情。隨應利樂。彼論極字。是此經盡字。

二十云等虛空者。解深密等。皆云盡虛空性窮未來際。此兩句中下句諸教或有或無有者。或分或合。若依此經。總別合有二十一句。若解深密等。則有二十二句。初總同前。則中自有二十一句故。世親無性開此第二十句。爲兩句別釋。親光合爲一釋。世親釋云。盡虛空性者。卽是無盡功徳。謂佛智無盡如虛空故。無性釋云。如彼虛空。無邊際。無盡滅。無生。無滅。無變易。一切時容受一切質礙。法身亦爾。常作利樂爲相。盡一切界徧作饒益。常無休息。窮生除者。世親釋云。卽是究竟功徳。無性釋云。謂此功徳常無間斷。窮於未來無際之際。顯佛功徳永涅盤窮盡所化有情永無盡故。親光合釋。仍爲兩解。一云二種殊勝功徳。顯示世尊功徳無盡。盡虛空性。顯示世尊自利利他二徳無盡。謂如虛空。經成壞劫。性常無盡。如來一切眞實功徳。亦如是。常無間斷。如來際無有盡期。利他功徳亦如是。窮未來。常作一切有情利樂。二云世尊無盡究竟殊勝功徳。謂如虛空常無窮盡。法佛法界所起功徳亦爾。無窮盡故。如未來際無有盡期。利樂加行亦無休息。上來略顯二十一徳。若具顯別名法釋同異及法門分別。廣如別章。

第三眾生世間圓滿中二。先舉數嘆徳。二其名曰下列名嘆徳。前中二。初舉數簡定。後悉具下嘆顯勝徳。前中四。一不可說等舉數。二菩薩等簡大異小。三一生等簡勝異劣。四他方等簡客異主。亦可通。後分二。謂先不可說等舉數。後皆一生下嘆徳。嘆徳中三。一嘆位髙徳。皆一生等故。二嘆求法徳。不遠而至故。三具方便智慧徳。於中三。先總標。次所謂下別顯。後成就下總結。初總云具方便者。有巧度生法故。具智慧者。巧度法所依故。次別中十九句。初九句嘆因位自分徳。二於一念下嘆果位能進徳。前中二。先四句嘆巧慧徳。後五句嘆攝生徳。前中一觀小乘熟。以調伏方便。令住大乘。二觀法佛土方便悉往禮供聽法。三觀樂涅盤眾生。爲說如來般涅盤無生無滅離法戲論方便。常修妙行。四巧以四攝方便攝受眾生。五以四無量方便。化法眾生。六知業果與無性不相違反。七知眾生根欲心使等境。持三世佛法。隨應爲說。八於世出世法知實安住。九於爲無爲。善觀無二。後勝進中十句。一念得三世佛知與多劫修得不珠故。云一念中得。二念念中眾生有須成佛處則成故。三化物發心成佛。四知物心所緣境。五得果不捨因行。六知所作行本無所行。七爲一一眾生各住多劫修行不倦。八爲眾生多劫不出令生難遇渴仰善根。九說法調生不應損。十具三世佛行願。後結可知。

二列名嘆徳中三。初列中相莫不皆同普賢自徳故。同名普。二結數可知。三嘆徳十句。初一總。謂具普賢自體如行及願。別中一攝法上首。二受持正行。三化物令不斷種性。四知法佛出皆與菩薩授記。次第五知法菩薩成說法。六能於無佛界成佛。七能化染我令淨。八能除菩薩業障。九令證法界行。此上九句。望初句。亦行亦願。宿願故現行。

第二三昧分中二。先標能入人。後顯定名。前中普賢入者。由是會主故。表此行法普同徧故。從此出彼無邊行故。後名華嚴者。欲說成行分故。

第三發起分中二。先總謂入定時。後別中四。一所動處謂十方等。二動相謂六種十八相。三出聲。四所爲機。問何故發起在入後出前。

答以是定中勢力。警現在機。令起決定信樂故。問若爾何不出後發起耶。

答先發覺令起信心。後出卽爲說故。問何故此無加分者。以此行法依前解起無別法故。若爾何故更入定。釋曰。以抄解成行故須入定。法不異前故不須加。

第四起分者。有三義。一三昧事訖故。說時至故。定無言說故。故須起也。

第五請分中三。初總標諸問。二何等爲菩薩摩訶薩下別問端。三善哉佛子下結請問前法會皆於定前請問。何故此不爾耶。

答前諸會從相入實。成正解故。今此依體發起成於正行故。不同也。何故普慧問者。表徧法界慧方堪發起故。何故一人問者。表此行法專在己修。不同於解可傳多人解故。言知諸菩薩雲集者。知問時至故。起法之緣具故。此明問何依也。問普賢者無盡行法從一法界流出故。

二別別問端中。有二百句。而別行本度世經中。作六翻問答。古來諸徳依彼科段。今亦依彼。長科爲六。謂初二十句問十信行。二從何等爲發普賢心下二十句。問十住行。三從何等力持下三十句。問十行行。四從何等爲如實住下三十句。問十回向行。五何等爲身業下五十句。問十地行。六從何等爲觀察下五十一句。問佛果究竟位中行。上下文中總三度說六位。今此是第二度說也。以普賢行該六位。是故度世經云。此經惟爲解說爲菩薩行。從始至終。令無疑也。彼經六段文。𨿽不配屬信等六位。盡雲從始至終。復於末後。明成佛果。故知最初信行爲始。此文明矣。

第六大段。明說分中二。初總告。後菩薩摩訶薩有十種下正答。答中有二千句。晉本但有一千九百九十九句。以中間闕。每十句答前問中一句。是故二百句有二千句答也。釋此二千普賢行法。略以五門分別。一因果。二行位。三普別。四互攝。五行相。

初中四向。一約大位。謂前五位爲因行。後成佛等總爲果行。二克體辧二百門行一一皆徹佛果。是故法文之末。悉結云卽問佛也。此卽皆通因果二位。三或總屬因位。以普賢位中亦現成佛攝生故。四或總屬果。以下文多雲𨿽得成佛而不斷菩薩所行。是故此行皆是果行。

二行位者。謂二千法約修名。行授分稱。行位相望。非卽非離。位無別位。積行成位。行無別行。各別稱行。

三普別者。謂此中一行必徧一切。然恆不雜故。別義常徧而不生別。普義永殊而不乖。至若錦文。常普常別。要由別而成普。必賴普而成別。極違成順。極順成違。當知此中行相亦爾。若然者此卽普別不相離異。何獨名爲普賢行耶。釋曰。此普卽是別故。但名普賢。若捨普更名別。卽不名普賢。如言大方廣。法界具大小故。但言大不言小。離大更無別小故。如言我聞。我卽無我故。但言我聞。若捨我別云無我聞者。卽我外有無我。我不卽是無我也。

四互收攝者。有四重。一以住收位。六位之內。一一各收一切位故。是故一位卽具二千。爲萬二千也。二以門收門。卽二百門中。一一各收一切門故。則成二百个二百。爲四萬行也。三以行收行。卽二千行內。一一行各攝一切行故。則成二千个二千。過億等也。四以略攝廣。如此中說二千行等。下頌結云。如大地一塵。是也。以此塵之略說不離十方之廣地。是故攝廣亦不盡。此乃等無極之法界。越無際之虛空。下云虛空可度量菩薩徳無盡。是也。

五行相者。就此二千行中。依前六位。卽分爲六。如前所顯。初二百答前二十問。明信行中分三。初九十句。明自分行滿。二從入法菩薩下八十句。明勝進行圓。三從差別知下三十句明二行究竟。

就初明依者。以是行起所依最居首故。晉本加果字者。譯家誤。文中四。一舉數標名。二依名徵數。三依徵別釋。四是爲結勸下。諸文中多具此四。或有增減。至文當顯。言依者。簡非外器。及非內親因故但云依。十句一一各有標釋。其初句是總。以菩提心是萬行之本故。此二千行首。先建其名。此心於修行時曾不暫離。離則法行無依故。二𨿽內有勝心。若無善友。行亦不成。故云和合。如一一謂同一心也。三上二行依自宿善根。或修諸行時。皆由先有善根爲依。所修則得增長。四所修之行。若不照三輪淨爲依修行。但感三有勝果。不結成就無上菩提。五若不識一切法實性。不得究竟出離。六菩提行得增。要由大願。上文云一切佛事大願爲本。七功徳海滿乃成菩提故依諸行成就。八與諸菩薩更互爲依。彼此俱同一無生慧故。九淨信佛心依供佛行生。十惟佛爲究竟。以就於正教授故。四結勸。勸中諸佛所作無非智導。故說依知。菩薩依此十法。當亦得彼故云也。

第二奇特想者。此十各於自所緣相。就其最勝。決定作解故。前依因緣以成諸行。今約勝想以攝善根。四門同前。初二可知。三列名中。一於他善根等者。菩薩勸自他無二故。於善根決定知同一也。二於諸善根想彼是成佛因。或有正因故。或有相資故。或展轉故。三於一切等者。眞如用大常燻眾生厭生死求涅盤故。眾生心中具有無師自然智故。多聞燻習。與阿賴耶識中解性識知爲聖因故。四一切菩薩與己事願願性同故。五故一切雜本來性淨故。亦知自他無別。就善說故。七知諸法實性佛證此成正覺故。八佛說法語言。皆同眾生語言而說故。彼語言堪法輪攝。九菩薩受皆由從佛聞燻所感。是故佛爲菩薩慈父。十一切佛與己同無性爲體故無二也。四應結勸。若得此想。則得能轉一切法之想。以一切法隨想轉故。此是佛位也。

第三十種行者。以依決定心起大行故。三別釋者。十中。一攝生令熟。二爲行求法。晉本令物求法。三於善根令增長。四心一境性。五所觀皆了。六於所修行皆能。七修嚴剎。八於善友敬養。九於佛尊事。上來九句。晉本十句。令脫第三善學一切戒。四結勸可知。

第四善知識者。令我於未知善令知未識惡令識故名善知識。廣顯如章。行起必藉善友故。次明也。別釋中十句。初一令住三種心。謂深直悲等。具顯如上。二令於一切境界巧起善根。三令於一切行照三輪淨。四令善說法。五令稱根勤說。亦令如應巧說勝解。七令知世如幻等。八令常起行不倦。九令行普行。十令證大菩提。

第五勤精進者。𨿽遇善友。若不策勤。無由進行故。次明也。別釋中十句。一勤化物。二於一切法證無生故。三修嚴利故。四同法菩薩所修故。五化物滅惡因故。亦息物受苦果故。七摧魔業故。八令物明見善惡故。九修供佛福故。十廣行二利。常受利樂故。結勸可知第六心得安隱者。晉本名正悕望。謂加行時悕望故。果遂時心安故。三別釋中。初云自住等者。自他心住深心等故。二自他行無諍行。三自他離凡小行心。成惟識云。凡謂無性。愚卽趣寂。此亦凡夫樂三有。小乘厭三有。菩薩不爾故。皆云離。四可解。五波羅蜜道者。道卽出離因行。此波羅蜜卽是道。六自他俱證法性家故。具釋如前。七自他深證無生性故。八文顯可知。九爲自他願滿菩提。十自他深證諸佛智藏。謂佛六智包攝法界故。出生菩提二乘人天道行果證故藏也。勸可知。

第七成就眾生者。此有二種。一通。二別。通謂此十。一一通用成就一切眾生。不謂此中十法各用成一類眾生。一爲慳貪貧窮眾生。二爲恃色形起慢眾生。三爲愚癡眾生。四佷﹝仁﹣二﹢戾﹞眾生。五貪愛眾生。亦樂二乘眾生。七不厭世間眾生。八信幻術力眾生。九邪歸依眾生。十信外道咒術眾生。用上十法。如次教化。令其入道故。云成就。

第八戒者。依前成就眾生惡無不離善無不積故。次明也。十中初謂失壞菩提心。則破菩薩戒。乃至第十若取著佛身。卽是犯戒。余亦如是準之。此十隨應三聚所攝。

第九自知受記法者。依前離過徳成。自驗己行。必當得果。決定無疑故。云有知受記。一爲眾生故發心。名殊勝自知。此發是眞實發故。自知受記。二多劫常行菩薩難行。初無厭心。亦不放捨。三多劫修行不以爲多。四佛所有法悉能具修。五深教法亦修。修眾善令圓滿。七能安受眾生佛菩提中。八一切所作皆順善友。同心無二。九於善友作佛想。十於本大願。常憶在前。於此十行。自驗有一。卽知定當得佛授記。瑜伽菩薩地云。菩薩由六種相。得佛授記。一安住種性未發心位。二已發心位。三現前住。四不現前。五有定時限。謂示所證菩提。六無定時限。謂不說時限與授記。善戒經云。非但種性人得授記。釋曰。如不輕菩薩與四記。約非種性人遠當得故。如十信中記是種性人。以約種性決定故。如發心已去決定不退故。是三賢位也。如梁攝論云。十行菩薩名授記者是也。初地已去證如成就故受記。如十地論云。第八地中受記是無功用行成故。如本師於然燈所得記等。此中十種約通諸位。始在十信中。餘如前說。上來九十句。明自分行竟。

次第二從十種入下。有八十句。明勝進行。於中初十入諸菩薩者。前旣自分行成。以應明勝進入所入處。自下有五門。皆言入者。三門多約心能入境。謂觀察彼故。如前心得安隱中說。後二門多約身入彼中。然以身心相卽故。心入身入亦無礙也。入者證也。相應也。謂菩薩於此願等十種證徹故。相應故。一與本願相應。二行相應。三與八萬四千法聚相應。四十度等行相應。五所行與三輪淨相應。六隨事隨行差別願相應。七勝解相應。八嚴剎相應。九隨宜神力相應。十於示剎諸生相應。結益可知。

二次有十種。入諸如來者。前明因位。今辧果位故也。於中。一示多成佛。二示多時處說法。三多巧隨根。四多隨音聲。五多隨宜調伏。六多神力用。七示多身。八入多定。九多力無畏。十示多時處涅盤。結進可知。

三次有十種入眾生。初三三世行。次二二性。次四心根解惑習气。後一於時非時化伏。結進可知。

四次十種入世界者。前顯正根。今辧依果故也。別列中。初二約染淨。次四約粗細。言微細者。非以小故得名。世親無性皆云。微細者。以難知故。謂於一事物一向現他非如相在此彼樂容。次二約止住形勢。後二約化主有無。結可知。勝進云普入者。非如前十有各各別入。此則同時頓入前十也。

五次十種入劫者。前明所依處。今辧所依時故也。別列中。前五直明入。後五約相無明入。前中初三約三世各別入。後二約少多各別入。後五中。一入少卽是入。多二入多卽是入少。三入一切劫卽入非劫者。一切劫謂小中大等小中刀兵等大中有多種。仍重不定。如壽量品說。婆娑中大劫望後惟小。賢勝剎中望惟諭大中間諸剎內劫。亦小亦大。上下互望故。卽非劫者。謂入彼小大等劫時。卽是入彼非劫故。非劫有二種。一者日月年歲等。未至劫故。不以劫名之故。名非劫。十定品第三定中說。至百千那由他億年已去。方以劫量故。二依壽量品說。賢勝佛剎已去。但是佛徳相外器減彼常時。無有劫量。是故彼時亦名非劫。古徳釋云非劫者會相歸性。性作是劫故。又彼釋云。此相入是相攝者。良恐不然。此文其顯。不知古人何意是說。今但傍文。如前略顯。若不爾者。理望於事。不是兩物。何故相卽耶。又徳相業用中。相卽世等。皆是此事彼事相望。以顯事事無礙。非理事無礙法界也。四入非劫卽一切劫者。惟前翻顯可知。五入一切等者。延促相卽一法性故。結進文易。

六次十種說三世者。前劫此時故也。於中四。初牒問總標。二何等下依標徵數。三依數列名。四是爲下結及勝進。初二可知。三列中。前九別說。後一總顯。前中對三世各三成此九世結現世。現世中以一念之法性。與前九世法性一故。故前九世卽是此一無也。又前中未來說未來盡是無盡。而過去說過去何不爾耶。釋云。未來非是滅法故說無盡。過去是已滅。是故不同。又現世說現。旣與現不殊。卽云平等。過未說過未。何不亦然。釋云。過未之過未。一向是無。現世是有故。世是有故不同爾。法門分別。具如別章。約文易了。不更釋也。

七次有十種知三世者。舊經名入三世間。今此以前旣了時劫無礙。今辧知彼中法故。列中初一知彼彼中器世間諸安立事。二知彼彼中眾生能詮語言。三知彼彼中能論議論。四知彼彼中執議法明。五知彼彼中所有名因表召。六知彼彼中眞法斷惡。七知彼彼中所立名字皆假安立。八知彼假體卽當故無盡。九知彼無盡法本不生故寂滅。十知彼寂滅法無性故空也。四結及勝進可知。

八次有十種發無疲厭心。舊名捨離憂惱心無厭悔。大同新深悔字少異。前無知法悉曲故互無疲厭。列中分四。初四自利行。謂供佛近發求法聞法故。次三利他行。謂說法調生令物行佛因故。次一重明二利行廣。次一重明化廣。後一重明思惟入理自利行也。結及勝進可知。上來八十句。明信中勝進行竟。

第三從十種差別知下三十句。明前二行究竟。舊名不可壞知。

於中初十明差別智者。謂於彼諸境。巨細悉知。名差別智。於中知眾生等。約勝境知。佛法等約淨境知。世界等通勝淨知。法界約非勝淨。約並可知。

第二有十種陀羅尼者。前旣悉知諸法差別之相。今持彼不妄生故也。於中。初持教法。二持行法。三四持理法。四亦約法。先照用滅惑等。五持定法。六持圓音說法。於一字中。了一切字義故。七持三世法。八持辧才說。九持能聞一切佛取說法耳根。十持一切佛法住佛力無畏故。約文可知。

第三次說十種佛者。前明持法。今辧解佛故。列中今略釋名。一具足開悟故。二大願成滿故。三萬行因感故。四久住持遠法故。五應化示滅故。六攝理普周故。七隨物心理故。八現言因方見故。九眞性不變故。十任機取欲故。約文可知。又釋將下文十種見佛。釋此可知。上來二百句。答前二十句問。明十信中行純熟竟。

自下大段第二從十種發普賢心下。有二百句。答前二十句十住內行法。於中分四。初六十句別明解中初發心住義。二從十種波羅蜜下六十句。明餘九住中所成內徳行。三從說十種法下三十句得諸住位中外化攝生行。四從十種勝法下五十句。明無礙殊勝行熟。

初中創得住位。以大心爲本。是故最初明發普賢心。釋普賢。如前。

列中初十心皆有標釋。初三心明下救濟。次二心上求果行。次一堅心歷多生而不忘前三心故。次一於修善無飽心如海吞流故。以一忍心不可動搖故。次一心施安。後一心慧極故。結及勝進可解。

二次有十種普賢行法。依前大心起廣行故。舊經加行字。於中前九。明因行廣。後顯成果廣。以普一多卽因果故。前中初二自行廣。次一益生廣。余過二行廣。皆廣立大願修行無限也。

三有十種大悲者。依前普賢行法中。別辧大悲。以深要故。次明也。用此悲心。緣念眾生。未曾暫廢故。舊經有常字。列中一傷無善友可以倚賴。二性行佷戾。三貧無法財。四爲昏沈所速。五設欲求出乃習邪法無利勤苦。六𨿽不習邪。乃與愛欲相修善。七𨿽不與欲愛相應修。乃爲色無色修禪定故。云沒生死海。八眾惑病纏不示善行。十身名無師智不能觀察故。余文可知。

四有十種菩提心因緣。先觀悲境。次顯能起悲直深等三心。故明也。列中前五下爲含識爲因緣。後五上以佛果爲因緣。此則正顯菩薩之稱。前五中。初一總。餘四別。別中前二除苦與樂。後二遺愚與智。後中。亦初總。後別。別中前二順教見相。後二順義顯位。余準釋。

五有十種親近供養善知識者。旣發心已宜近善友。念心增長故。次明也。又釋此上五十門行。悉並同時。說有前後。謂以依善友方能發心等故。於中五。一標意。二徵責。三總釋。四和物。五結段。

別中十內。一身業是更。二悅意。三順教。四依從。五不求恩澤。六無進退。七與善友和合不二。八與善友俱期和物。九與善友同乘如實道。又重善友如佛。十與善友行互無差別。又前六事發。後四同修。六有十種淸淨者。依前發心。得此淸果故。此長髮心之近果。皆有標釋。於中。初六三業淨。謂前三體淨。後用淨。次二主伴淨。後二願行淨。結文可知。上來別明初住位竟。

第二從十種波羅蜜下有六十句。通明住中所成內依行。於中初十正明法住取行之行。於中十度並先標。後釋。釋依法性相應三輪永淨也。

初云悉捨等者。乃至捨亦捨故。二三云佛戒忍者。輪淨同佛故。四云所作等者。非惟事中策勤不轉。乃至於妄策勤。亦不起有無見。五一境謂專一離有無境。六正體直一向照實性故。七以智方便。證佛十力故。八普賢願滿故。九力度作用任志成故。十後得智證諸佛法故。前次三度因。後得作用也。結進準釋。

二次有十種智隨覺者。由前行成。能於所知。無倒了達故也。列中一知依果大小染淨轉變等。二知正果總別種種多類。三知前二門依正染淨諸類入一。一入諸類。此依業用門。四知諸事事無礙法界。五知事空果。六七八知諸剎入過未現。現如何入。現更相入故。九知諸佛多行願同一智中圓。十知三世佛同一行。此上二門非約同類相似故名同一。何以故一智一行卽是一切智行。一切智行卽是一智行。多卽一時。多亦不減。一卽多時。一亦不增。何以故。本位不生故。一非令多。無是多一故。多亦非令一。本是多一故。思之可知。依徳相門說。結可知。勝進云於一念。次解一切佛成正覺者。由知理事無礙法界故。一念法性與一切佛法性不二不異。知自身當卽是佛。況但解了而不能也。

三次有十種證知者。由前隨順無倒覺知故。得此十種證知。舊經名決定智。列中初三知諸法。謂一是多一故。二知多不壞多故。三知彼一多不離不念。顯近遠亦不離一心故。四知眾生心行無礙者無不知者。知云無﹝得﹣彳﹞也。五知根同一無差別故。六知惑習气行。七知心使行。八知善不善行。九知菩薩願行自在住持變化。十知諸佛十力智成正覺。結進準釋。

四次有十種力者。由前旣已證知有所堪能故助力也。列中初一總。餘九別。別中一體從緣生故。二緣生之相無而忽有故。三緣生似有如幻故。四知諸法實性故。五知無性故不染著。亦於前無性理不昧故。七知解法不昧由善友故尊重不離。八由善友故令善根感佛果。九由善友信佛堅固。十由善友求佛不退。結進可知。

五次有十種平等者。旣有智力堪能於諸境界平等觀故。次明也。列中一情伏怨親。二眞俗一味。三染淨理均。四無有出離第一義心。五同命一性。六同一道故。七同菩提願故。八但淨三輪故。九無一菩薩於諸行中闕一不修者故。或行體無一不具一切行故。或無有一行非淨三輪者故。言平等十無等等故。又上文云。一切諸佛身。惟是一法身。一心一智慧。力無畏亦然。由此諸悉平等也結等餘文易可知。

六次有十種佛法實義句者。前旣平等理事故。此顯實法句。晉中云方便佛法句。列中初一假標稱號故。二似有如幻故。三稱資現故。四無自從緣故。五染淨俱本淨。六如文字先不自立依擊顯自擊後非常故。本末無實也。此上約依他起性。七八九十等約圓成實性。余文可解。上來內徳成訖。

第三十種說法下有三十句。明外化攝生行。於中初十於教理等法結。次說十於法中功能。後十辧說諸法。

就初十中。初一說理法。二說方廣行用等法。三說餘十一分教。四說果法。五說行法。六說佛力作用法。七說與三世眾生根欲性相應法。八說堅進法。九說贊佛法。十說菩薩學佛於所化境平等相應調化法。余文可知。

二有十種持法者。前旣宣唱。今蘊於心故也。列中初一持善種。二持佛言教。三持譬諭。四持理。五持總持教文。六持問答法。七持法行。八持佛說釋定法。九持慧照用法。十持佛神通法。余文準知。

三有十種辧才者。前明說持。今顯宣說故也。列中初一亡見。二業喪。三離執。四達無相。五不昧於性。六爲佛爲持。七師不離心。八隨相不斷。九說無性。十說稱報故喜也。餘可知。上來外化攝生行竟。

第四從十種自在下有五十句。明無礙珠行。亦當位成滿行。於中初十自在者。前以辧才無滯遂顯業用出過凡小故。云自在。晉本勝法。列中一調化。二照理。三修善。四知廣。五無依。或亦回向菩提。七精勤。八摧魔。九隨樂令發大心。十隨應現佛。余文易了。

二次有十種無著者。由前行徳超升故。於境無執故也。又前於境自在令於境無著。此十皆是自心顯現意言所化故云智慧。於中不著。一於所化處。二於所化者。三於所化法。四於化業。五化所得善。六隨化受生。七於所發願。八於修行。九於同隨伴。七於所供事佛所離執故。於上諸境皆無所著。結及勝進準釋。

三次有十平等心者。由前成無著智故。於眾法中心無差別故。此與前十平等實者。別得於境此授心辧故。別中前八於因等。後二於果等。前中一於所長養。二於所發願。問願旣差別何名平等。

答平等爲物故。差別發。三於化生身。四於所化業釋。五於能化法。六於依染淨剎。七於所化解。八於所化行。後二約果中。前功徳智。後根本智。此十於法皆無分別故。云平等心也。余文可解。

四次有十種出生智慧者。從前根本無分別。出生後得智慧故云也。列中一知所化解。二知淨土差別。如壽量品說。三知世界綱。謂一剎種中三重徧相繞故。已如上釋。四知剎止住正不正。五知諸法純雜及廣大體。六知眾生身差別多類。七世間倒忘故不差。八知出離者皆依一道。九知佛力能普入一切法界。十知三世眾生由眞如因燻力皆能厭生死繼佛種故。結進準知。

五次有十種變化者。前依根本。今依後得起自用故。次明也。實眾生等化爲余法。或變餘物化爲眾生等。下並準之。列中一一切眾生。二一切身。如文殊變大迦葉等。三於剎。四供養五者聲。六行願。七調化眾生。如無厭足王。八一切成正覺。九一切說法。十一切加持。結等可知。此中具三相應化。思準之。上來四段二百句文總是釋十住位竟。

自下大段第三從十種力持下。有三百句。答三十句十行位中行法。於中分三。初六十句明大志曠遠行。二從十種不思議下九十句。明定慧業用行。三從十種園林下有一百五十句。勝徳成滿行。

就初中二。先二十句明依起大嘆行。後四十句明依起勝念行。

前中初十持標行所依。謂此住持力方能起大志。此中通攝十地中十持。總釋應知。於中初三。卽三寶力持。眾生爲僧寶者。一切菩薩皆眾生世間故。眾生之名。簡佛及法故。四大悲所作名業持。五大願力令行相續。亦由願力。佛果作用。盡未來際。六十度行力住持余行。七眾生及菩提爲所緣境持起菩薩悲智心。八化物不失時。由此不失之力。能多利樂。九善根力能有住持。十智力住持。此上皆有勝力能任持故名也。問旣此中云佛法僧力持者。何預此菩薩耶。

答由此菩薩與所爲爲增上緣令加持故。如佛弟子。若自爲有緣。若教他。自作禮佛念佛轉經供僧等福。卽令彼象三寶獲益。便是加持之義。問此持與前十陀羅尼及十受持。各何別耶。

答陀羅尼是總持文義等受持後領納不失。此中約加持依持等。各有所授。不相違也。

二次有十一種大欣至者。依前持力。於所欣樂。得稱心安至故。晉本名大正希望。列中一念發心盡事未來諸佛令喜。二念以上供供未來諸佛。三念於彼諸佛所示誨等。四念必當得住菩薩地位。五念多劫修行等。六念自發心來無五怖畏等。七念令眾生盡成佛等。八念當類一切剎等。九念斷物疑惑等。十念佛難值如優曇華等。十一念當成佛時神力應諸剎等。具顯如文。

三次有十種深入佛法者。謂欣至不已。便能深入佛法故也。

下四十句中。初二十句爲所依。後二十句爲所起。

前中初此十深入是內證。晉本經自有句皆諸云是爲第一第二等。列中初四入器世間佛法。次二入眾生世間佛法。次三入智正覺世間佛法。後一總就法界入於佛法。初中前三三世各一。後從世界數下爲一授。晉本前三種明現在一切世界入過未現。後一種數行說等入一切世界體淸淨。若依今本。但明智入剎淨性。言數者剎數故。行者剎因故。說者爲他分別故。次二中前同前器中數說體。後同器中行。次三中初知三世智正覺次第出世。次國土兩字該通諸佛及國土。從眾會已下是眾生世間。從知下是。後一總就法界入於佛法。言理知等者。謂法徳離言。不癈常言。此是權實變行法故。悉入法界無入入也。次云如至法說無所取差者。此釋雙行離言常言故。結及果準知。

二次有十種依止者。前辧行深入。今顯所說緣起也。列中。一依佛修行。二依調生行行。三依善友行行。四依集善根行行。五依嚴土行行。六依不損眾生行行。七依深入三輪淨行行。八依圓滿願行行。九依能求佛果心行行。十依所證果法行行。謂眞俗非卽離故。結進可知。

三次十種發無畏心者。由前有所依故。行心深勝。於可畏事。得無畏心。以無難作而不能作故。列中。以勇猛故。於難非事中而悉能非。一業障欲滅。二遠法難護。三法魔難降。四身余難捨。五外道難摧。六眾生難喜。謂根業難識惟佛能知故。七大眾難喜。謂眾心難一故。八八部難調。謂心皆﹝怡﹣臺﹢龍﹞捩故。九二乘難回。謂已入正性離生者故。十上行難隨多劫勤苦故。於此十難。心皆無畏。結及果可知。

四有十種發無疑心者。前以於難無懼。卽自知所作易故無疑也。列中。一以六度四無量攝生。決能得此四字。下九皆同。恐繁不載。二供佛。三嚴土。四誓盡未來劫。以實教調化過諸算數眾生。悉令成就。此一段文回消前智。五滿本大願。六作世燈。七說一切法皆是佛法悉令眾生開悟。八了法法不可得乃至成佛。九知世法皆是出世。以無類類一切。於此了無心外師。十於諸法成第一覺者。離於倒侍對數量言說。住不可說境界際。於上十種。決作了知故。無疑也。結進可解。上來六十句。明十志曠遠行竟。

自下第二從十種不可思議下九十句。明定慧業用。於中分三。初三十句明融慧超情行。次十三昧下二十句。明深定普周行。後十法門下四十句業用自在行。

就初中。初十約行。次十約語。後十約智。

約行中有十種不思議者。由前心決無疑故。於所修難測也。列中一乃至一念善根悉有佛果故。云不思議。如尼拘陀子子小辧大。二由本願力。或無思任運果用無如定前等願力。三知諸法如仍非有似有。四菩薩於善根𨿽不分別。然不失壞。五𨿽深入法性。而不證寂滅願理盡未來實二乘故。六𨿽行菩薩行。而示八相成道。七𨿽現佛果自在。而不捨菩薩化眾生行。八知法雙行無礙相中五對十句。一約迷悟境。謂凡無相妄見有相。聖相凡有悟見無相。又一卽相是無相。無相卽是相。一事雙離知難思也。餘四準之。九知心與菩提及眾生。三法互望平等由無性一故。上文覺林菩薩頌云。如心佛亦爾。如佛眾生然。當知佛與心。一切皆無盡。釋曰。無盡卽法性也。古徳辧此心字。爲初發心者。與覺林頌中前後流例。甚不相當故。今不爾也。晉本初二句同前三四兩句。云心佛及眾生是三無差別。次云亦不生等者。由知一眞性之理。三倒不生。三倒義如回向品及列行業廣釋。十中四句。一𨿽入滅定。盡流亦不盡流。以流體本自盡。不得盡方盡故。二𨿽知諸法本來無漏。而亦不境斷惑惑滅。三𨿽知眞俗互卽。而亦互不雜。分別者差別也。次一切佛法下結釋。𨿽諸法常與法性合然無可合故。四知諸法卽法性不二不變故。結及果可知。

二有十種巧密語者。正以內行難測故。發言巧密。本疏云。惟論密語有五種。一證深密法故。如上出現品名如來密藏故。二以一言說一切法。上文云如來於一語言中等故。三𨿽近說而不聞。如鶖子如就子等。𨿽遠聽而同近聞。如因達約擊等。四言近意遠。如說三乘爲密意故。五以異言說實法。如說覺不堅爲堅等。今此文惟約初義說。列中。一約教法如說意玄故無同實故。二於不受生處。不云我今眾生。惟雲實生。然非妄語。三於現道成佛。皆言是實。不云示現。然非妄語。四𨿽知眾生業報虛妄。而說因果是實。然非妄語。五於眾生所造染淨業。還說是實。此意同前。六說事事無礙法。七說十方盡空界有無間世界。此爲對非下根所知過說故。名密語。八約說微塵中世界內有佛示八相事。亦非下根所知邊。名密語。九約眾生𨿽卽涅盤。然以不捨本。令修證得故。說卽涅盤。是密語。以非妄語故。十𨿽知心外無他。然常說不捨。善友轉尊重佛與發善根同。回向同。所作同。體同。出離同故。結及果準知。

三有十種巧分別知者。前旣語巧。今顯意巧故也。晉本名巧方便分別智。列中一入剎。二入眾生欲樂。三入心行。四入根。五入業報。六入聲聞二諦觀行。七入獨覺緣生行。八入菩薩諸度行。九入有漏善法。十入無漏法。於上十法。皆智解明了。悉名入也。結及果如文可知。

第二有十種入三昧下二十句。明深定普周行。於中初十明定體。晉本名正受三昧。後十明業用。亦可知。初明深定。後顯普周。前中。一入定受剎。二觀眾生身爲定境。三諸法爲定境。四觀佛爲定境。五觀劫爲定境。六從定起現多身入定爲境。七觀諸佛身爲定境。八悟諸眾生皆一性爲定境。九念次入多菩薩定智爲定境。十念次以無礙智成諸菩薩行願入定無休爲境。此上諸入學並同前釋。結及果易了。二有十種徧入者。前明入定。今辧從定起周徧一切處故也。晉經名一切處。列中。一所緣悲境。二彼身依處。三世間諸事物體。四五火水災。六佛身。七佛剎嚴。八佛功徳身。九種種說法。十於諸佛諸供養智。於此十皆解明了明達故名爲入。余文準釋。上來深定普周行竟。

第三有十種解脫門下四十句。明業用自在行。

於中。初十準梵本。是毗木叉此勝解脫。謂所作自在故。今但云解脫者。略也。晉經名法門。別中十。一明身徧一切剎。二於諸剎示種種色相。三以多剎入一剎。四加持諸眾生。五以法佛嚴身而嚴滿諸剎。六於正中見依。七念頃往諸剎。八一剎中示多佛出。九一身徧諸法界。十念間現諸佛遊戲。此十皆授解脫業用門說。結等可知。

二有十種神通者。前是作用自在無﹝得﹣彳﹞故解脫。今是神通所緣無﹝得﹣彳﹞故。次明也。列中。一宿命。二天耳。三他心。四天眼。五神足。六隨物心現通。七一身普現多剎。八念頃徧入多剎。九出生多嚴具嚴多剎。十現多化身。十一隨多物心於多剎現成菩提。結及果如文易了。

三有十種明者。前通此明也。列中。一知物業果。二知物心中無師智等本成寂靜。然物不能觀察境故不現前。佛及大菩薩已能觀察得現前故。故云知境界寂滅。出現品中有此云爾。三知招化諸所緣境皆是一性。所謂無性。此性堅若金剛。四語業徧十方。五滅心染著。六等受生不受生。七授根受境由根令心取相由受立於禪。今捨此二。故不住相不味禪或依根受滅定。七捨離。八有四對。一知一切非相非無相。謂眞性不失。俗相不壞。二者一知一切法一性卽是無性。三𨿽知諸法無有差別。然知不礙有種種法。九有十五對。一了遠受生知生本無生故。二知因緣事事卽果也。三境行。四生滅言說。謂言說說生滅。或此一別。五迷離迷。六倒離倒。七染淨。八生死涅盤。九得非得。十執無執。十一住動。十二去來。十三起坐。十四失壞出離。謂失善根故不得出離。十五所成就及所調根並能調行。後別。結名可知。十有初於佛法剎眾生四句不起著心。次不見有眾生下有十五句。謂不見有實眾生。然不捨化伏故。大悲故。大願故。說法故。聞法故。修行故。依佛種善根敬養故。神力動剎故。知法藥知根病知差別故。知苦果生滅。知諸行如影像。不礙行行故。𨿽永斷受生根本。爲救護故。亦不礙受生行行。無所行故。順佛種性。發山王心故。知諸妄倒入種智門。故智廣難動成佛生死中等濟度故。別結及果如文可知。

四有十種解脫者。前辧大願巧明。今顯惑障離縛故。列中。一貪等。前離五鈍使。後離五利使。初離三見故。後離二取故。四蘊等三科中離擔累得無取蘊故。五離二乘法執故。或捨彼烏波提涅盤故。六捨法有生觀無生故。七於四種境離著故。八離二邊住故。九離分別故。念頃知三際故。此離不了知三世迷異熟愚故。結及勝進文易。上來四十句明業用自在行竟。

自下第三從十園林下有一百五十句。明勝徳成滿行。於中四。一初四十句明徳圓滿行。二十種發不動心下二十句明心住深行。三十種智慧觀察下五十句。明智徳殊能行。四從十種不可稱量下四十句徳重髙深行。

前中初十遊賞園林。次十猶正宮殿。次十於中悞樂。後十將在束帶故曰莊嚴。

就初園林中。一一皆初舉園林名體。後以義釋成。謂遊適悅故也。初七自分用行。後三勝進果行。前中初二利他行。後五自利行。一時。二處。三違。四順五修行。以道等從佛流出故。云慈父境也。後三中。一念果法。二現神通。三成正覺。結及果可解。

二有十種宮殿者。前園林是外遊。今宮殿是內安故。次明也。亦並先標名。後顯義。列中二。初一總。後九別。總謂菩提心爲眾生行本。若忘失則法行無依故。後別中。初七利他行中。初四化三界眾生。一化色界分。二初四梵住者。謂聖天梵佛也。住空無相無願聖行也。住四靜慮天行也。住慈悲喜捨梵行也。住常作佛事。然無功用佛行也。二五淨居天未斷五上分結。爲斷彼故。菩薩生彼。故云一切煩惱不染也。五結者色貪無色貪無明慢二五淨居掉舉也。次三通化中。一爲染剎眾生。菩薩爲彼作隨類身故。云令一切斷煩惱。二爲化昔同行。現生王宮。三化憍慢。後二自行成滿。一修因。二得果。余文可知。

三有十種所樂者。前旣住宮欣樂勝益故也。列中。初八因法中樂。後二果法中樂。前中初六自利法。或第五亦是利他。後二利他法。

第四有十種莊嚴者。旣欣樂心熟故。以勝徳自嚴也。列中。初二力無畏。次二義法辧。次二願行嚴。次二攝剎雨法。後二持行現化。上來根徳圓滿行竟。

第二有二十句明心住堅深行。

於中初十發不動心。別中。一捨所有心堅。二向法。三供佛。四悲觀。五慈攝。六與求法。七常修。八信堅有根信者生佛果故。無濁者。不雜疑故。淸淨者。不雜二乘故。極淸淨者。正證理故。離垢者。不求持戒有故。明徹者。不迷因果故。恭敬供養一切佛者。向果故。不退者。因行堅故。不可盡者。心無限故。無壞者。外緣不動故。大歡喜者。稱本期故。不動心乃至方便道等者。令果智滿也。聞一切菩薩等。因行圓也。

二有十種不捨深心者。以前之行堅不動。乃能窮達深理故云也。別中。一智。二悲。三顯化意。四近友。五供佛。六求法。七持淨戒。八攝同行。九持佛法。十修願行。

下第三有十種智慧觀察下五十句。明智徳勝能行。於中。初十者。以心重不捨。則智慧巧觀所作。列中觀教法。二行法。三通力法。四巧觀所詮義。五法佛。威力者約用。是佛神力。加持約體。法身任持萬徳。六內持。七外說法。八觀深。九觀廣。十觀法法智光照用無﹝得﹣彳﹞也。余文可知。

二有十種說法者。前觀察。次說法故也。晉經名分別。列中。初二說依他起性一法一諭。次一知所執性無物可以違諍知。後七說圓成實性。一恆沙功徳。二體實無依。三堅若金剛。四無是法身。五法身體寂。六證道所攝。七體相一味。結等可知。

三有十種淸淨者。由簡擇深法。除障淸淨。晉本云無始。列中。一無異求。二無疑惑。三無耶見。四無所障。五無不欲佛果。六無訥言。七無性弱。八彰大悲。以是菩薩所住故。又若住智無惟住涅盤。非於一處。俱無住著故。九無染污故。十無微細著礙故。無上諸垢故。皆云淨。結等如文。

四有十種印者。由淸淨徳堅決定無易故名爲印。晉本云智印。列中。古徳十忍配屬。一於安受苦境。忍智不動故。名印也。初中十種。一初三苦。謂苦苦。卽三受中苦受。及順苦受法。有漏蘊已是行苦所隨處。加苦觸故。重言苦苦也。二境苦。謂與樂受及順樂受法。相違故苦也。三行苦。謂與捨受及順捨受法相順。性遷流。違蘊樂住故苦也。二求法不怠。三修無疲。四聞深法不驚。五不畏。六不恐。七不怖。八不捨願。九佛智。十堅至菩提。二於他不饒益。忍行決定。三於深佛法。信忍決定。卽諦察法忍也。四決定成佛當度眾生。五決定解脫教等諸佛法故。六大欲決定。有十一句。初善欲是總。餘十是別。七決定不惜身命求佛果。八於善根未熟眾生令生長故。九已熟眾生令入法。十因圓果滿。上諸句中。各有多之義。隨所應釋。結等可知。

五有十種智光照者。前行體決定令照用無﹝得﹣彳﹞故也。列中皆先明所照。後顯能照。初二求果見佛。次二見機後法。次二依友示佛。次二攝生說法。後二佛通行滿。

下第四有十種無等住下四十門。明徳量髙深行。於中。初十明尊重行。次十勇修行。次十髙勝行。後十深廣行。

就初十中。明行用難測。下藏能等故云也。列中。一住眞不證難。二成善不取難。三知化行難。四長劫無怠難。五得滅不住難。又釋四不厭生死難。五不住涅盤難。六了劫相盡立相難。七知法無作說有作難。八了三界三世惟是一心然不專無量無邊。九爲一一眾生多劫住修行不生疲厭。十因滿讓果難。由此難測。超過下位也。

二有十種無下劣心。晉本名無懈怠心。言無下劣行用超過勇猛無間故。列中。初二破耶授正。次一巧誘令喜。次一自成徧行。次二福慧果圓行。次二說法現身調化行。次一爲物修內外施行。後一有五。三世下舉所解之法有十門。二如是下對能解之相。於中六。謂以相應專了彼性相故知也。悟其境界故覺也。分明現前故見也。見無不徹故證也。無善不進故修也。無息故斷也。三然於下明能緣心行相。有十句可知。四次不二下轉釋。謂旣於彼無有分別。如何得說能可所緣耶。於中。約知有十二句。約示現有五句。約入有一句。入是相應義。智解明了義。約證有一句。

三有十種。於大菩提如山增上心者。正以勇猛行成。大心決定。向大菩提。不可傾動。故云也。列中初一修能證智決定。二觀諸法從本已來非性。爲性決定無故。證無所得。爲究竟證。三願修稱法性行無漏智知見故。白淨也四決定成就爲物求法。不希名利等。無異求也。非從他聞法。自言我解故。無盜法心也。爲法能捨難捨。所有離慢。奉事說法者故。等心故生尊重未曾有心也。五大忍度生行。遇違境乃處增忍行者。以其於諦察中得平等捨故。如師子兒聞母哮吼時。非但不怖。乃處增威爾。六成超魔境行。於中四。初成勝報。有十句。二𨿽後下。不著此勝。總別有五句。三但深下惟在於法。有十三句。準前淨行品釋。可知。四佛子舉因釋成。於中。標徵釋三亦可知。七精進勇修行。攝大乘雲。愚修𨿽少時。怠心疑已久。佛於無量劫勤勇謂須臾。八不捨忘人行。九無倚伴勇修行。十權實雙行行。謂𨿽一切法畢竟無一可得。而不捨勤修善。

四有十種入阿耨菩提如海智等者。前顯志髙難仰故以山稱。今辧智深叵測故以海名爾。列中十種。一入眾生界無量。二入世界。三入虛空界。四善入法界釋入有七種。入是知解明了如前顯。五入三世佛邊善根界。六七八入三世諸佛界。九能供多佛。十能求多法。上來總相答。第三十行位中行相竟。

自下大門第四從十種如寶住至十種身。有三百句。答前三十句問。明十回向位中行相。古徳以問中十一句自在內。初一爲總。餘句爲別。分總爲別。更無有總故。云答前二十九句問也。今旣問及答中自在惟一。餘句名無﹝得﹣彳﹞用。此則無彼總別之事。可除其總。是故此後答中。以二百句。答前問中三十句。正相當也。就此三百句中。分三。初一百一十句。明回向中行體堅固義。二從十自在下一百二十句。明自在無﹝得﹣彳﹞義。三從十種遊戲下七十句。明行徳圓滿義。

就初行體中。分二。初四十門明行體成就髙樓彼岸。二從十不壞不信下七十門。明行體離障攝法勝徳。就前中。初十種如寶住者。住於正法可貴之所。故云寶住。又以無住爲住。亦名寶住。於中。一近佛。二聞法。三自在受生。四知法從一生多。多竟歸一。說皆無﹝得﹣彳﹞。五知則自在。謂資糧道厭離。加行道止息。無間道除斷。其文不次。勝進道防護。防護卽恐同二乘滯寂。而不取證。不證爲菩薩修行。不證爲到實際彼岸者法無我際方便善巧無。前不證修行又是權實雙行行。善學所學者。戒學令法者成無障﹝得﹣彳﹞願。身不疲倦者。爲物多劫受生死身故。六眾生心𨿽無處無作。爲調化故。亦說有也。七知理事無﹝得﹣彳﹞法。八知理無。不﹝得﹣彳﹞起行。九於空善巧所願不虛。十聞多佛異說善能會通。謂以四意趣四悉檀等而決了故。

二有發十種如金剛大乘誓願心者。能於大乘無限﹝得﹣彳﹞法。以堅固心。窮盡其際故也。於中。一知三世無際限法。二引多菩薩以自策勵。三嚴無際限剎。四以福慧沾及無際眾生。五以善根供無際佛。六見佛聞法。喜不著自及佛。知非一切。不壞一切。徵釋云。佛非一切取故。七能忍無際限苦惱。斬著爲級。多劫忍多苦。不癈修行攝生。徵釋云。觀法無二相故。八無際時處行菩薩道。九期心要成無際大行。十寂而常用。於中四。一於境無所得。二而亦不舍下不等起事行。三何以故下舉本願釋成。四𨿽後了達下雙融大願。

三有十種大發起者。於所作大事令發起現前故云也。於中。初三化福業大。次三化業大嚴土爲攝生也。次二明勝進攝福。九成佛。十說法。

四有十種究竟大事者。前大事但能起現前。今明所作成滿故。云究竟。於中。一敬奉佛。二逐機求救。三專求佛法。四次二集善思法。次二願行成滿。後三事友詣佛聞持佛法。

第二有十種不壞信下有七十門。明行體離障攝法勝徳。於中。初四十門明信慧善巧。後三十門顯心行攝徳。就前中。

初十明不壞信者。於深人法淨信不信障。初六信行緣。後四信行體。前中信眾生者。信是所化悲境故。又信其有如來藏性等故。

二有十種得受記者。內懷堅信。外蒙記莂故有授記。前明自知授記。辧佛與其記別也。於中有。一深解悟與密教合懸與佛意同。二聞此大教隨順種善根。如上文第三會中眾生蒙記。是也。三能達大志修廣大行故。四身在佛前與記故。五懸與記故。六初地證眞故。七第八地得無生忍得記故。八能調化得記故。如記龍樹馬鳴然正法炬等。是也。九二大阿僧祇劫滿故。十得自在位故。

三有十種善根回向者。以己善根順同善友故云也。於中。初二同願心。次一同行。次二同修事理。次二同活。謂正念能對治故。淸淨所治淨故次一同位。後二同得究竟。

四有十種得智慧者。以回向徳成熟故。次應無分別智故云也。列中。初二自在施深解法。三入佛智。謂分明了達。四能遣疑。五入智者境界。六解佛善巧音說法。七解種少善能滿白法。八成菩薩不思位。九於一念能住不可說剎。十覺佛菩提。入一切法界。聞持一切佛法。入一切如來種種莊嚴言音。

第二有十種發無量無邊廣大心者下三十門明心行攝徳。於中。初於無限之境發稱境之心。故云也。一廣念所求。二廣念所度。次廣念所顯。謂一念事。二顯理。次二廣念因果位。七廣了業根。八廣嚴剎。九入大眾。十觀圓音。

二有十種伏藏者。由先大心普周故。使徳窮行奧故。次明也。於中。一知諸法是能起功徳。二知是所思。三知是所持。四知是辧說。五知是能覺離言眞。六知佛通是示所觀。七知法是巧生平等。八知法見佛因緣。九善了劫如幻住。十知佛菩薩是生信喜緣。此上十皆有含攝蘊積。同名藏也。

三有十種律儀者。謂積徳盈滿堪爲調伏。故云也。於中。一離謗。二離疑。三捨慢。四捨自見。五背下乘。六離不堅。七捨不仁。八進善行。九降魔。十離獘。上來釋行體堅竟次第二十種自在下有一百二十門。明自在無﹝得﹣彳﹞行中二。初十句明自在行。後一百一十句明無﹝得﹣彳﹞行。

前中自在者。所作任而成故。此中多同前第八地。有差別者。此云資具。彼名財。此云受生。彼但名生。此云神力。彼名如意。所餘同也。然一一句。有標有釋。文顯可知。

後無﹝得﹣彳﹞用者。所作由己成故。於中三。先總標十章。次佛子云何下依章別顯。後佛子下總結。

初中三。初標舉。次何等下徵數。後所謂下正列名。謂始從眾生無﹝得﹣彳﹞用乃至力無﹝得﹣彳﹞用。

後依章別顯中二。初總徵起。後佛子下別顯十章。卽爲十段。一一章中又四。一標。二徵。三列。四結。

就初。明十種眾生者。是所化故。於中。初二依觀成用。二事卽理故。眾生卽無也。二有二義。一惟心。二勝解。惟心者根爲心加行行。觀眾生。不離自心故。云但根所持。二勝解者。菩薩勝解力決定印持眾生卽無故。三爲眾生說法合時故。四能現眾生故。五內一切眾生於自毛孔故。六現他土眾生令此見故。後四示現八部等二乘菩薩及佛身相故。

二明十種國土者。所化依果故。於中。一多作一。二多入一毛。三知無盡。知無盡有二種。一觀知多剎故。二觀知剎體卽同無爲相無盡故。四生滿一切剎。五身內現一切剎。六動剎不怖生。七多剎嚴嚴一剎。八一剎嚴嚴多剎。九以一眾會徧一切剎。十以九類剎。徧諸方网。示所應度眾生令見。方网者。諸二十層剎中。一一層內。三重主伴。徧相繞剎也。廣剎者。橫長剎也。深剎者微細剎也。以難知故名微細。名甚深爾。

三明十種法者。謂所詮諸法故。於中。一一多相入而不壞本相故。云而亦不違眾生心解。二從般若慧分別演說一切法。三知一切法離文字。然令因文悟入。四知諸法入一相。而能說多法相。五知諸法離言。然能多說。六於諸法善以字輪轉變其義。七以諸法入一法。多劫說不盡。然不相違也。八以世法入佛法。令皆悟解。九知諸法無邊。十知諸法無﹝得﹣彳﹞如幻网差別。

四明十種身者。能修行身也。於中。初二他自自他多一一多互入。次二佛身多一一多互入同前。次一依入正。次一正滿三世諸法中。次一一身現多身入定。次一一身現多身成佛。次一於多眾生現作一身。於一現作多。次一於多眾生身現法身。法身現作多眾生身。

五有十種願者。於中。一以他因願作自願。二以他成果願作自成果願。三利他成自利。四無障﹝得﹣彳﹞願盡未來際劫。五轉識得智時。以無所得得故。是俱不著。然以願力。現種種身。六令他身獲益。七令他聞法。上二皆以自願令他願滿。八大願故多修行不斷。九以願力故於自一毛孔中。現成佛徧諸佛國。如爲一眾生爲不可說世界眾生亦爾。十以願力故。說一句法。充洽徧法界眾生界。

六十種境界者。各有分齊故。於此十種勝劣之境。轉變自在。於勝現劣故。名無﹝得﹣彳﹞。一理事。二正耶。三染淨。四因果。五靜亂。六眞妄。七凡聖。八智悲。九住定慧等現於世界。十住佛境界現二乘相儀。

七明十智者。智不自彰。約所知以彰自也。於中。初二約能化智。一辧。二持。次三知所化智。一知根。二知心行。三欲樂等藥病。六上入佛力。七下知三世。八示成佛。九於一根知一切業。十於一眾生音解一切語。

八有十種神通中。一一身示多身。二於一佛會聽法受多佛會聽法。三於一念中成不可說大菩提。開悟眾生。四於一音現一切言音。各令隨解。五於一念現前際業果各令自見。六令諸剎具嚴。七普入三世。八放法光現佛菩提眾生行願。九守護天龍等二乘菩薩等所有善根及如來十力善根。十準晉本。云佛子略說菩薩平等觀察一切諸法通自在自在令應名無﹝得﹣彳﹞用。令此本脫。宜勘。

九有十種神力中。一一塵中著多剎。二於一塵中現多剎。三一毛孔中置諸海水。十方往來不嬈眾生。四以多剎內自身現通。五一毛系多山。持行諸剎。不怖眾生。六一多劫互相作示現成壞。不令眾生怖。七於諸剎中。現三災等。然不惱眾生。八一切剎三災時護眾生資具。不令損。九以一手持多剎。擲多剎外。不令眾生驚怖。十說諸剎同空。令眾生悟解。

十有十種力者。是悲智無﹝得﹣彳﹞力用故。於中。一調生。二嚴土。三令身入無身。四常劫修行。五開覺眾生。六一行攝一切行。七度脫眾生。八自覺諸法。九以一切智成正覺。十不捨眾生。

第三總結中四。一略結。二悉有下辧益。三徵。四釋。上來明自在無﹝得﹣彳﹞義竟。

從此下第三十種遊戲等七十門。明行徳圓滿。於中分二。初二十門明行徳殊勝。後五十門明行徳圓備。前中。初十明任志行成遊賞無﹝得﹣彳﹞。故名也。於中。初二明染正與依互相作。次二中。初佛身現二乘身。後二乘身現佛身。次二菩薩身現佛身。佛身現菩薩。次二於涅盤現生死。生死現涅盤。次一正入定時現四威儀。後一正在一佛所問持時。卽於多佛會。身徧聞持。亦不分身。亦不起定。如是念念相續。劫可窮盡菩。薩行不可盡也。

二有十種境界者。晉名勝行。今言境界者。因遊所有故也。於中。一示諸法界門令眾生入。二現諸剎嚴事令眾生悟法。三知眾生界生悉如化。方便開悟。其化往之言。須勘梵本。次三明互出。一佛身菩薩身。二虛空界世界。三生死界涅盤界。後四明三業。初一眾生世俗言中出諸佛法言。二多身作一身一身作多身。三一身滿法界。四一念令眾生發心各現多身成佛。

第二有十力下五十門。明行徳圓備中。初十力者。正以徳勝智用堪能故云力也。皆有標釋。於中。初七自分因力中。初三自行。一不雜世情。二不捨佛法。三修善究竟。次四利他行。一知物心二滿物願。三常化修。四現乘。後三勝進行。一毛孔現淨利及佛出。二令眾生發心成佛。三說一句法。稱一切眾生根欲性。

二有十種無畏者。前以福智力勝故。次無懼也。於中。初二具持文義。答難不畏。三了知二空無不解畏。無作作者等。廣說如章。四威儀無缺畏。五三業無失畏。六於魔外道等能無障畏。七得無有不能聞持畏。八由願力於生死無貪著畏。九示同二乘於退墮無畏。十機感現前。無不能應現畏。

三有十種不共法。前明無畏。今辧不共。有二義。一不共凡小。二無他可共故。其十句皆云不由他教也。於中。一自修六度。不待師教。二普能攝生。三巧回向行。四巧便行。於中七。一不厭世俗巧。二不著己樂巧。三於禪自在巧。四不簡生處巧。五備世枝能巧。六現小不失大巧。七現果不斷因巧。五權實雙行。於中有十種。一涅盤現生死。二知無生而勸化。三入滅現惑。四一身現多身。五入定示受欲。六離三界不捨樂生。七內受法樂。外示無樂。八相嚴身現陋形。九積善示生三惡。十得果不捨因智。六三業隨智行。七代物受三塗苦。八物見無厭。九誓自堅淨亦堅淨他。十成自覺境智無師自悟。

四有十種業者。前成不共徳。今辧所作業故。次云也。於中。初一約處。次三約人。次一約時。次二約用。一自行。二身光。後三約準持。一護法。二說法。三隨願令滿。各有標釋。

五有十種身者。先業因。後身果故也。此亦回向位滿所得十身。於中。初二約體。一來相盡。二本無來故亦無去故。求不得也。次五約用。一如將爲實故。不實也。二以實理示世故。不虛也。三盡無盡住故。四不可壞故。五不可動故。後三約相。一福相。二無相相。三果相。此有第九行中。十身有同異中有相攝如章。上來三百句。答十回向中行相竟。本疏云。此上十業十身。古徳多將入後十地位收。然按別行本度世經。六翻問答中。此在第四翻內末。今依彼經。科判此文。入回向攝也。

自下大門第五。從十種身業下有五百句。答前五十句問十地位中行相。於中分四。初一百二十門。明十地中三業殊能行。寄在初地。二從十種勤修下九十門。明造修離障行。寄二三地。三從十種離生道下九十門。明造修能熟行。寄在四地已上位。四從十種足下二百門。明報相圓備行。寄八地已上。

就初中分三。初二十句明身業行。二次四十句明語業行。後六十句明意業行。

就初中二。先十種中。一一身徧一切受。二三一身起一切機。三一身一切趣受生。四遊諸剎。五詣諸佛。六一手覆諸剎。七一手碎諸剎金剛山爲微塵。八身中現諸剎成壞。九身容眾生界。十身中現淨剎眾生成道。

二後有十種者。此約行法爲身說不同前門直就無生理體說也。於中。一六度行。二四攝行。三代苦悲行。四救護慈行。五饒益福行。六同體慧行。七法非趣攝行。八有感便應行。九現通行。十示成佛行。

第二有十種語下四十句。明語業體。應名語業。以語是身分攝故。於中。一離粗獷故云柔耎。二離熱惱。謂兩破亂令心熱故。云甘露悉淸涼。次二離妄語。餘六離綺語。此皆約遮釋。若約表。則十種各顯一徳。

二有十種淨修語業者。約修因名故。於中。初二樂聞佛菩薩徳行。次二離過行。次二語業供佛行。次二法施行。後二重法輕身事發行。

三得十守護者。由發言誠諦。龍天等敬護。八部外更加梵王眾及佛法王爲十。可知。

四能成辧十大事者。由內因誠實。外緣加護。逐使所言廣大成辧所作故也。於中。一能斷眾疑。二能普詣。三了眾生。四淨諸勝解。五能斷眾惑六令離習气。七令欲樂淨。八令修善廣。九徧覽卽理之事法界。十普證圓寂。

第三有十種心下六十門。明意業。於中。初十句明意業體。後五十句明意業用。就前中。一廣心。二深心。三勝心。四淨心。五利心。六堅心。七無染心。八希有心。九智慧心。十無邊心。此並意樂之心也。

二有十種發心者。心體充滿理宜發起勝用故也。於中。初六明利他心。次二自利心。後二勝進分中利他。又釋初一總。餘九別。然並利他。可知。

三有十種周徧心者。前旣發心。終成所作。徧滿法界。故云也。於中。一悲心廣。二智契深。三依心辧業用念頃一心知三世多心。四徧佛境八相悉了。五徧知根欲習气。六隨諸慧所了法界。七知諸心所造如幻网。八徧知諸作無生觀者識其體性。九徧無﹝得﹣彳﹞心不住自他心故。十徧諸自在心一念成佛故。

四有十根者。由前心滿堪爲法器。能出生故名根也。於中。一信根。二淨欲根。三進根。四定根。常住修行。五慧根。六根續至究竟故。七堅利證徹法性故。八證智照用到佛境故。九照諸佛同一性故。十無礙慧到無障際處。此卽是佛十力根本處故。云深入等。此上從慧根已下並是慧。但異名顯示。

五有十種深心。晉名直心。今深心者有二義。一於諸行殷至詣極故。二心恆樂修一切善行故。於中。初二不染雜凡小。次二了能所境智。五於違不動。六圓智淨修。七受持所聞。八於受生處無著。九具難知境智。十修善無厭。

第六有十種增上深心。晉但名深心。今名增上者。行過前故也。於中。一進善堅。二了密教。三願行能持正法。四到義幽奧。五於教自在。六到諸安立教門。七於諸修行成辧。八定及用勝。九令本願滿。十利他究竟。上來初地行相竟。

下第二十種勤修普名方便下九十門。明二地已上行相。於中分三。初三十句。明智慧勤修行。二從十決定解知眾生界下三十句。明慈悲勤修行。三從十種修下三十句。明悲智究竟行。

初中。初勤修者。心得增上行。乃勤修故也。於中。初六勤修六度行。後四勤修攝生行。知物無性。爲說名慈。知物蘊空。代苦名悲。示佛十力令語名喜。轉不退法輪至物心名捨。捨生死故。

二有十種決定解。於諸善行。起決定勝解故也。一樂勝善。二樂異嚴三樂廣大。四樂甚深。五樂普徧。六堪受加持。七樂慈忍。八明了業果。九隨應現通。十受記莂。

三有十種決定解知諸世界者。旣內心解了決定故。亦知外器互入無礙也。於中。一知多入一。二知一入多。三知一佛華座徧諸剎。四知諸剎如空。五知諸剎具佛嚴。六知諸剎菩薩滿。七知諸剎入一毛孔。八知諸利入一眾生身。九知一樹王一道場徧諸剎。十知一音徧諸剎皆令物解了。

第二有十種決定解知眾生界。晉名入眾生性下三十句。明慈悲勤修中。初十明無緣悲深解物性故。名決定解知眾生界之者性也。謂卽無性。於中。一知物性以無實爲性。二諸性入一身。三知諸染之性入淨因身。四知諸染之性入本淨性。五知一染身入諸染之性。六知諸染之性堪佛法器。七知諸染之性能隨根欲現釋梵身。八知諸染之性能隨現二乘身。九知諸染之性能隨現菩薩身。十知諸染之性現如來身。

二有十種習气者。解染淨人法之實性積行慣習气分故也。於中。初二自利。謂習大心故。習諸善行故。三化利他故。四自曾慣觀察故。五曾數於淨剎中受身故。六慣多修施等故。七慣多發願故。八慣淨三輪。九慣數思惟一性之法。十於諸境界各別慣習故。

三有十種取者。前明慣習气分。今顯前彼增故。此慣習之智。於境增明顯了。如緣生中愛增名取故。晉名熾燃。熾燃卽是增盛之義。於中。初二攝生嚴土。次二依緣成善。次二悲慈。次一亡相。次一示相。次一得無所得智。後一總結。於諸法取由慧。於境分明照了故。三有十種修下三十句。明悲智圓滿行。於中。初十修者。修行各至究竟故。晉名趣者。所趣向處。與所至。略同也。於中。初一諸度亡相。二持犯學所。三決擇。四所詮境。五能詮教。六治淨。七現通。八策進。九成佛。十說法。二有十種成就者。令諸佛法悉圓滿故。晉云爲事。於中。初二依人教。次二信法回向。次二知境界。次二念理遠耶。後二念佛求智。三有十種退失佛法應當遠離者。旣於佛法。悉令圓滿。便能修道。在勝不退故也。於中。初四失利他行。後六失自利行。勸令遠離。

下第三有十種離生道下九十句。明四地已上至七地來出世間行。於中分三。初三十句因行體廣。二從十種大丈夫名號下二十句。明行用殊勝。三從十種無量道下三十句。顯行徳成就。

初中。初離生道者。離過患故。謂見等惑未調。如生食在腹。惱亂故。對治道起已。惑滅心柔。名離生。離生卽道。名離生道。或是見道。見道之離生。依主也。今此中。非惟離惑之離。亦有離慧等。緣用之生澀故。總名離生。於中。一眞俗雙緣純熟故。二自他見離俱時成就故。三不念不著俱時故。四起過復在中熟故。五離惑與惑者居故。六離欲與欲者居故。七樂靜與眷屬居故。八離界系業而現死此生彼故。九不染世不斷世故。十得果不捨因行故。

二有十種決定法者。由離生彊澀剛等。得決定當成故也。於中。初五自分。後五勝進。前中一生佛種中。二住佛境界。三知所應作。四住亡相。五預佛會。後中。一顯佛種性。二住佛力。三入佛所證法。四與諸佛同一身。五與諸佛同止。

三有十種出生佛法道者。於法決定故。能從緣出生聖道故也。於中。初二順人信法。次二願善不虛。忍謂勝解。次二時處廣長。次二悲增及慈等念徧空界。後二本行堅樂發心。

第二有十大丈夫名號下二十句。顯行用殊勝中。初十以實徳內充喜名外著故云也。菩提是所求果法。薩埵是能求有情。於中。初一通約所求能求以立名。後九惟依能求以標稱。就後九中。一簡非小宗菩薩。二首故。三尊故。四尊極故。五超下故。六上極故。七知十力故。八無近偶故。九心言到故。又諭伽第四十六云。一切菩薩。隨徳假名。有十六種。所謂名爲菩提薩埵摩訶薩埵。乃至十六名爲法師。顯揚第八莊嚴十二。皆同此說。然莊嚴云。此十六種。皆名依義立。一切菩薩總有此名。又商主天子經。有義名。一於菩提分住持入故。故名菩薩。二入大乘故。滿大智故。故名摩訶薩。三不可求法智徳入故。故名最勝薩埵。四不與煩惱共住。爲諸眾生滅煩惱故。發精進故。故名淨薩埵。五令諸眾生行淨道故。故名遊淨薩埵。

二有十種道者。旣名徳稱實。乃成菩提之道。道卽因行故也。於中十句。約增數以辧。初句有三義。一約行本。以菩提心爲菩薩萬行本故。二約願力。謂願得佛果一平等智境。如初地第十願云。以一三菩提。知一切法界。卽涅盤相。梵本中云。以一正覺智。普證一切法界故。三約無儔伴。大悲行故。如上文云。惟我一人志獨無侶。是也。二中是二智徳。然有兩說。一云正體智。名眞實智。緣實境故。卽此出生。是也。從此出生後得智故。二後所得智。名爲方便。善巧方便化眾生故。一云正體後得名爲眞實。能緣眞俗二實境故。加行智名爲方便。由能引生正體智故。此卽正助二智行也。三約三空定。出三界行。故道也。四約四行除四障故。一業障。二嫉妬障。三謗法障。四樂世障。亦是異求障。大智度云。行是悔過等四行。疾至阿﹝鞥﹣合﹢﹝白﹣日﹢田﹞跋地故。五約五根。六約六通。七約七念。於六念上加念眾生。是大悲心也。八約八正道。九次第定者。並是菩薩寂用修。又行行始從初定。乃至想受滅定。聖者依此。次第起諸功徳。二利定法。故名也。

於中。初云離欲恚害等者。謂此中覺觀。卽是菩薩無分別淨覺。對治欲界恚害等。顯此地有覺觀故。云說無礙也。二滅除覺觀等者。謂前定能治覺觀。爲此內淨所治。內淨卽捨念正知。由此對治前覺觀故。令不發生眼耳身三粗動之識。此中𨿽無粗動分別。然以無分別智覺觀爲說因也。三捨離喜愛者。愛亦名樂。此喜樂是前地利益支。乃是此地所治。由以此中捨念正知。治彼令離故。捨離喜樂受。無所受相應故。一切佛心喜也。四離世間樂等者。世間極樂惟第三禪。然是變異有易耶故。今此以捨念淸淨。爲此能治。治前地所有樂受。爲得淸淨不苦不樂故。云離也。隨順出世樂者。謂寂滅法樂也。第五無邊處定者。瑜伽三十三婆沙八十四等大同此說。云但由加行。而立此名。謂初業者。先應思惟樹捨等上諸空空相。後以假想勝解觀察照了無邊空相。由此加行。起初無邊定。故。說此名空無邊處。復次法爾初解脫色故。地名空無邊處。從定出爲起相似空想現前。曾聞苾芻出定已。便兩手捫摸虛空。有聞者言。汝何所覓。答曰。我覓自身。彼言汝身卽在林上。如何余處覓耶。從此出已起虛空想。此想卽是定之等流故。名空無邊處。第六識無邊處者。婆沙云。但由加行而立此名。謂初業者。無應思惟淸淨眼等六種識相。取此相已。假想勝解脫觀照了無邊識相。以先思此加行故。展轉引起第二無邊空故。名識無邊處。復次依等流故。說此定。名識無邊處。謂瑜伽師。從此定出。必起相似識想現前。謂於識相歡悅而住故。第七無所有處者。婆沙云。問何故名爲無所有處。答此中無我無所故。問一切地中。無我我所。何獨此名無所有處。答無有餘地能令我執及我所執羸劣穿薄勢力減少如此地者。故此獨名也。乃至廣說。第八非想非非想處。答此地中無。明了想相。亦無無想相故。名非想非非想處。無明了想相者。非如七地有想定故。無想相者。非如無想及滅定故。由此地想暗鈍羸劣不明了不決定。故名也第九滅盡定者。此有二種。一依權教大乘。二依實教大乘。前中定加行以止息想作意。爲先滅不恆行諸心心法及第七識染污一分。由此止息身心勞逼。安和名定。又由偏厭受想滅故。亦名想受滅定。依非想地微微心時厭心種上。假立非實。又得人多少等諸門分別。廣說如章。後教中加行。以悲智利樂一切有請作意。爲先滅恆不恆行諸心心法。然不滅盡。無分別心爲佛事。未曾暫息。菩薩從現前地已去。能入此定。以其初得無生忍故。至遠行地。能念念入出。然不作證。住此定時。隨心住劫。至不可說不可說身不變異。𨿽於有無悉無所作。而能成辧諸菩薩事。所謂恆不捨離一切眾生。教化調伏。未曾失時。神通變化無有休息。譬如光影普現一切。而於三昧。寂然不動。乃至廣說。十力道中知欲樂。先知後爲說法現身等。余並可知。

第三有十種無量道下四十句。明行徳成就於中二。先標列四名。後佛子菩薩摩訶薩有。十種無量道下。依標名顯。

初中。一事空。二理事無礙。三正報。四依報。五劫量。六語法。後四是佛三業力。謂十力一切智智者。通根本後得。

二助道者。以前門十道並爲菩薩道所依緣故。前所緣旣廣大無際等故。合顯能依六爾。故皆言如也。

三修道者。對緣修行故。初三別約三無性修。一無相觀中不見所執法來去相。二於無生觀中。不見染分可滅淨分可增。以無生理實故。三於無性性觀中。不見前二性爲有。不見爲無。又眞如相非有。體非無。上約正體智。四約後得智中。別就依他性。以成修行。觀惟識如幻等。成不顚倒行。五作三空觀。不離三界。爲欲處中長善根故。六於教法不著。七於理法恆沙功徳不壞。八於眞體平等。九起行勇猛。十於佛徳平等不疑。

四莊嚴道者。謂修行互相發起爲莊嚴故也。於中。初五自行無際。一在亂常定。次二處小常大。次二在欲行禪。次三隨有攝化。一化行樂世。二化耶道。三化犯戒救苦。九自行成滿。於中三。初得法滿。二爲一切眾生下巧便示現。三何以故下釋成善巧。十因圓果滿。於中三。先因圓得果。二而亦不斷下。明得果不捨因。三何以故下釋成行相。可知。

下第四從十足下二百門。明八地已上報徳純熟行。於中分五。初二十句明手足外用。二從十腹下三十句。明內徳盈滿行。三從十莊嚴下二十句。外用修行。四從十頭下七十句。明六根業用行。五從十行下六十句。明四威儀動止行。

就初中。十足行用進涉表其腳足。從下爲初。是故先辧。於中。初二約行。一戒一進。次二約通。一總二別。次二約心。一願一誓。次二約法。一教一聞。後二約徳。一說一行。

二有十手者。行用取與表其身手。於中。初四自行。一取。二與。三敬。四養。次四利他。一除疑惑。二拔欲泥。三濟四流。四授正法。後二行滿。一除惑病。二破無明。

第二有十腹下三十句。內徳盈滿中。初腹者。含容一切淨法故諭名也。於中。初三約戒淨。一離諂。二離僞。三離佞。次一離貪。次一離癡。次一離垢穢。次一觀法味。次一觀離作性。次一樂善行立。次一離有無見。後一一念包容法界。

二有十藏者。前總明腹。今別顯藏。其猶五藏故。次明爾。此亦取其攝藏之義。於中。初六下攝眾生。後四上攝佛果。前中。初三總攝。一授解。二令行。三成徳入不退法輪故。後三別攝。三聚眾生信根已定者。赴感同時不增減。於一念令其成就。未決定者使信心相續堅固不退。於耶定者。起悲爲作未來生信因緣。涅盤眾生。𨿽無菩提之心。法聲光明入毛孔故。而能爲作菩提因緣。後四上攝中。一攝佛十力。二攝四無畏。三攝不共法。四攝佛了知四種境智。

三有十念者。道通顯腹內諸藏。今別明心藏爲最勝故。於中。初二攝善心。一勤策心。二滅惡心。一摧耶。一除惑。次二成行心堅。一不退。一無著。上六自行。次二攝生心。一令悟。一慈救等。大梵住心者。梵住卽是四無量也。後二成徳心。一深定。一告相。梵本云。室利﹝革﹡未﹞搓相。

第三從十種被甲下二十句。明身持甲仗。初十句被身以甲。防敵傷故。表慈悲等以自防護不令惑賊傷害。於中。初二慈悲甲。次二被願求甲。次三被攝生甲。後三被攝徳甲。二有十種器仗者。兵刃通稱表施戒等用摧慳等。於中。初五順仗破垢。次三違仗破垢。如用賊器仗還以害賊。後二成徳建功仗可知。

第四有十種首下七十句。明六根業用行。先明首者。以身之上故。於中。初一斷徳。次一敬徳。次一解徳。次一福徳。次一悲徳。次一尊徳。後四智慧徳。

二有十眼者。行徳淨勝照了所緣故。同眼也。於中。初五名同權教。大乘體用全別。如別章。後五中智眼分別事法無礙眼者。見理事無礙法界故。一切智眼者。見帝网境界故。餘可知。

三有十耳者。初二聞順遠音。離於愛恚。次二捨小欣大。次二湣虛苦離妄樂。次二徳圓行。後二了俗皆眞。

四有十種鼻者。領嗅行香依鼻增故云也。於中。初四聞香體不隨境轉。次三非但不隨境轉。乃復善了知。知身及資具等並轉。知彼惑者此道力也。知有頂香者。此香準此類菩薩聞也。後三各隨所益。一令小住佛智。二令因入果地。三無障礙願香得果不捨因行。

五有十種舌者。明語業自在。依之增善根故也。於中。初五約辧說顯徳。後五約順用顯徳。

六有十身者。明身業自在應物現形故。於中。初三現凡夫。次五現三乘身。後二現體用身一用一體。

七有十種意者。明意業自在。於中。一福。二信。三解。四知樂。五不離。六離塵。七應時。八釋處。九調伏。十無我我所。

第五有十種行下六十門。明四威儀動止行中。初十行者。謂發動遊行故。於中。初二能聞能說。次一自調。次二化物。二界各一故。次一成慧。次二化物供養。後二得果存因行。一涅盤卽生死故。故不斷生死是涅盤行。一佛功徳滿仍不捨菩薩行。

二有十種住者。行有止息故。次明住也。於中。初一住行本。二住行相。三住正慧。四住定處。五住戒相應行。次二信法近人。次二智忍圓。後一住果滿。

三有十種坐者。四威儀中次第三故。於中。初四說世主。以表法。後六依名義以顯法。一無畏說。二巧稱根。三不退說。四與樂說。五伏共說。六降魔摧外。

四有十種臥者。四威儀之第四也。於中。初四表臥是寂嘿義。以顯法。次四表臥是安隱義。顯以法。後二表臥是畢無作義。以顯法。並思之可見。

五有十種所住處者。智有所緣處故。前明能住。此顯所住。又前彰身住。今辧心位故也。於中。初四住四無量。次一住一切度。次三住三空。後二住念慧滿及諸法平等。

六有十種行者。遠釋云。前行是利他。今此自利也。正云前明始修方便故。以樂聞等爲行。今明純熟修故。以正念等爲行。本疏云。前約身義。此約心行。若爾何故前十亦有心智行耶。釋云。此經云菩薩身等外事並就內行。以顯其相。例皆如是故。不疑也。今按諸徳各解不同。只爲經文先未具備。今旣分明。云所行處義。卽決定不煩異釋。於中。初四自行。一加行。二覺法理趣。三後智順佛。四諸度亡相修到佛智。次四攝生行。一總舉。二同事。三本語示同貪等後覺悟故。四利行。後二二行成滿。上來總五百二十句。明上第五大段十地位中行相竟。

自下大門第六從十種觀察下五百一十句。答上第六因圓果滿行。於中分二。初三百二十句。明因圓究竟行。亦是等覺位。二有十種住兜率天宮下一百九十句。現果圓滿行。亦是妙覺位。就前中三。初有一百四十門。明因行體性。二從十種義下八十門。明方便造修行。三從十種魔下一百門。明因行除障。

就前中二。初四十句明起行方便。二從十種施下明十度行體。

就前中。初二十句明意業觀察。次十句身業奮迅。後十句語業哮吼。前中。初十種觀察者。觀解方便故。善達所行通塞相故。於中。初三觀所化。一知業。二知報。三知根。知而不取相。次六觀法寶。一理事無﹝得﹣彳﹞法。二果法。三教法。四行。五六位法。一滅惑。二成徳。後一化法。

二有十種普觀察者。徧審之故。於中。初六令眾生得六度行故。次一順友教。次一證聞法。次一拔苦。後一成智。

三有十種奮迅者。梵音也。翻曰自在無畏。謂如師子王於羣獸中得無所畏。出入往來。無有障礙。於中。禦菩薩乘故。言映蔽一切也。二調心運物故。三興大法教故。四滅惑故。五摧魔外道故。六滅惑故。七示法相性故八稱根說故。九速說隨樂令喜故。十一念普令各得道果故。

四有十種師子吼者。決定無畏故也。涅盤云師子吼有十一事。具說如彼。此下一菩提心。二大悲。三報恩。四堅誓。五持戒。六求福。七求智。八修行。九無生忍。十示生。亦是如說而作。

第二有十種淨施下一百門明十度行。

初十施者輟己惠人故。一一相施。二遂求施。三不虛。四任須。五不著報。六無不應。七無不施。八離邊施。九不捨施。十亡相施。

二有十種戒者。防十支故。於中。初七自分。後三約勝進。前中。初三律儀戒。次三攝善戒。於中。一過劣。二背小。三順大。後一攝眾生戒。巧撥毀禁。名爲微細。後勝進中。亦三聚戒也。

三有十種忍者。於順違境。欣耐受故。於中。初三耐怨害忍。忍他三業所惱故。次三安受苦忍。一捨卑小見。二捨命救物。三勿輕未知。後四諦察法忍。一見身如幻無苦故不嗔。二若見自他有犯報故。三見境非實故惑不隨起。四若有能所教別。則諸法有生故。

四有十種精進者。順理勤策故。於中。初五明三業精進。一供事尊田。二贊佛說法。三有三種。一入出諸定。二離諸不實。三進趣佛智。六不空過精進。七滅惑精進。八智導精進。九平等精進。十示現八相度生精進。

五有十種禪者。心一境性故。於中。初二約自他身。顯靜緣說。次二約處靜緣說。次二約心調寂以顯。次二覺悟定體。後二定用。上初五得定緣。次三定體性。後二定作用。又上八現法樂住禪。九利益眾生。十引發禪。

六有十慧者。委細決擇故也。於中。初三解法。一解因惑果亦然。二解脫集。一緣至一法生多亦爾。如一色法十緣至時。其十法共集。各各不同。常知彼所集法。得緣變攺。各各差別。如色旣爾。聲香等一切法。當知亦然。三緣所起離有無。次四攝生慧。一亡見。二了幻。三讎對。四非耶小境。後三。一見相知性。於中。一見法身。二見如來藏性。三諸法實性。四見剎相盡。二持辧善巧利樂究竟。三得斷微細礙著究竟智。

七有十種慈者。與樂意樂故。於中。一等攝心。二隨樂。三同體。四恆念。五令滅惑。六求佛果。七普照世。八徧救護。九證如法故。此不同常說。十無所緣證離生眞性故。

八有十種悲者。拔苦作意。於中。一救苦無侶。二代苦無度。三生難處。令不空聞故。四生善趣。令止放逸故。五爲令發心故。多劫何便虛令發四生。六惟與他樂。七恩不求報。八離倒。九知法性淨。十知諸法如鳥迹以空爲性。悲物不能了故。

九有十種喜者。度物得喜起不離喜作意故。於中。一度自發心。二慶捨所有。三度化破戒人。四慶能忍使造惡人。五慶能捨身求法。六慶能欲樂樂法樂。七慶令眾生捨資生樂樂法樂。八慶敬養佛無厭。九慶他得定。十慶自順行菩薩道證佛定慧。

十有十種捨者。心無戀著故。於中。一捨敬養。二於輕毀不瞋。三不爲八法染。四於法器待時。於非器不嫌。五不求二乘因行果法。六恆遠順流。七不稱美乘厭生死。八遠離一功障菩薩道語。九小根已熟大根未熟待時化。十於菩薩結緣。菩薩成佛時彼方堪化。此亦待時故。十一菩薩於前二人平等無異故捨。上來明因行體性竟。

第二有十種義下八十門。明造修方便行。於中。初四十門明自分行。二從十種明足下四十門。顯勝進行。

前中。初十義者。所證旨趣故。依前義以成行故。於中。一依教行故。二釋教故。三思理故。四寂滅故。五離言故。六世一性故。七諸法無故。八智契無性故。九無性究竟故。十依斷顯性故。

二有十種法者。自性軌持成熟行故。於中。初一稱眞說行故。次四離障法。次三離相法。後二對小成行。觀本來自性。一捨二乘無餘。烏波提者。此云有苦。準世親佛性論第三說。二乘不得無餘涅盤。以有三種余。謂無明住地惑未斷故。無漏業未盡故。變易生死未捨故。此卽惑業苦在故。名有苦涅盤。

三有十種福徳助道具。此皆成福之緣故。云助道具也。於中。一勸物發大心。二順修十向。三以正慧教化。四悲心不倦。五能捨身財。六勤修相好。七不輕小善。八不蔑小人。九敬養大人。十捨施廣大。

四有十種智慧助道具者。成智因緣故云也。於中。一近眞善友。不違教令。得智名具。下並準之。二調要順善。三念善覺惡。涅盤十八云。六念者。念佛法僧戒施天。六敬者。謂六和敬。身語意戒見行行亦有云施。有云學。謂身語意同。行慈同。菩薩戒同。正見同。學波羅蜜故。六堅者。本業上卷云。解行回向十地等覺妙覺。釋曰。準此六堅。卽明此經從十地已後至佛不思議法品已前中間諸品。並是等覺位也。承前諸徳判十地已後諸品俱是十地勝進行。無等覺位者。正由不見此文及本業經故。此中今正是等覺位也。又此六堅。亦名六種性六忍六慧六觀。六堅。謂堅信。堅法。堅修。堅順。堅覺也。六種性謂習種性。性種性。道種性。聖種性。等覺性。妙覺性。六忍。謂信忍。法忍。修忍。正忍。無垢忍。一切智忍。六慧。謂聞。思。修。無相。照寂。寂照。六觀。謂十住觀。十行觀。十回向觀。十地觀。無相觀。一切種智觀。廣說如彼。十種智者已如前說。四捨世語論。遠小入大。樂能所證。爲樂無厭足。五心專六度行。四種梵住者具顯如前十宮殿初說隨順明法者。隨問爲通故。余文可知。六已絕欲恚害三種覺故。了第一義諦心。余文準知。七觀三科如幻焰等非斷常無生滅。八深信寂滅。九恆住止觀。生法平等。此彼性離。十見緣起法故。見一切本來淸淨。自分行竟。

第二有十種明足下四十門。明勝進行。於中。初十顯明足者。委解曰。明周備稱足。又惑暗盡故明也。智用滿故足也。涅盤十八云。云何明行足。明者名得無量善果。行名腳足。釋曰。準此解。彼明行足。卽此明足也。又云善果者。阿耨多羅三藐三菩提。腳足者名爲戒慧乘戒慧足。得阿耨多羅三藐三菩提。又明者名咒。行者名吉。足者名果。又咒者名爲解脫。吉者名阿耨菩提。果者名大般涅盤。又明者名光。行者名業。足者名果。又光者名不放逸。業者名六波羅蜜。果者名阿耨菩提。又明者名爲三明。一菩薩明。二諸佛明。三無明明。菩薩明者。卽是般若波羅蜜。諸佛明者。卽是佛眼。無明明者。卽畢竟空。行者於無量劫。爲眾生故。修諸善業。足者明見佛性。釋曰。今此正在等覺位中。通因果也。於中。初七句約行。後三別顯。三明可知。

二有十種求法者。依求正法成勝行故。於中。初二離過。一離曲。一離慢。次一重法。次二爲物成戒獲安。次二爲菩提涅盤。次二令物發心斷疑。後一爲滿足一乘。

三有十種明了法者。此菩薩爲令所化於法明了故。此十句皆約利他也。於中。初一童蒙凡夫者。此不定聚人。未能修出離行。且隨世俗教。令生長人天善根故。二隨信行者。此至相見道十五心中鈍根者。但隨他人。信他語。修行故。三隨法者。同前。在十五心中。然利根解法。自依法行故。此上二人。於七人中及二十七賢聖中。皆初二也。四第八人者。此有兩釋。一云離耶見等八向正見八行。此八行究竟。總名第八也。一云八謂八解脫也。遠離外色拘礙。乃至遠離心之謗逼如癰如箭。皆是離障。棄背名遠離。皆對治趣解脫名爲向。第八人者得想受滅人也。或舉後攝前。以勝收劣。總云第八人也。五初果滅眾結者。滅八十八結見所斷惑。斷惡道生死漏。六第二果人觀欲味是患者。已斷六品故。余未盡故。七第三果人不樂三界等者。總意別故。於受生等。斷五下分結。不來生欲界故。八第四果六通八解脫九次第定四辧等。並如薩遮尼健子第五卷

說。此麟角諭宿習力自思修悟故。十大智利根樂度物力無畏等滿。此等覺菩薩也。

四有十種修行法者。依法修行故。於中。一敬重善友。二天覺悟。三常慚愧佛。四常處三有。五修善畢竟。六念隨大乘心菩薩。七離耶求正。八摧魔及惑業。九知根說法。乃至令住佛地。十住理事無﹝得﹣彳﹞法界。令滅惑身淨。上來造修行竟。

第三有十種魔下一百門。明離障行。分二。初五十門明離障成行。後五十門離障加持。

前中。初二十句明所離障。次十句明離障方便。後二十句明見佛成行。

初中。初十魔者。與道爲障故。於中。一取蘊擔累修道多礙。二諸惑能障見修究竟。三不善諸業皆能障道。四慢髙陵物我甚故障。五由見生故。六與眾生作樂三界緣。七由見諸法有實體性執取。八樂著輕安。九偏於一人情戀著故。法謂所得法。智卽能證智。有智有得是法智障也。

二有十種魔樂者。前體此用故也。一魔樂生死。此旣癈棄亡相善而集有漏福不得出生死故。是其業也。二惡心施等。並是有流心福捨惡性等。違菩提心故。成其業。三求利貨法。無心得燈。亦失菩提心。四不樂亡相。亦不專勤。五遠善近惡。樂小入滅。六瞋菩薩求過斷供。七謗法不樂。不重說法。八樂世文詞。隱大說小。授深非器。住耶離正。九親已安。遠未安。十自髙不敬。惱害蔽固。

三有十種捨離者。對障修治故云捨離。於中。一敬養善友。二離自稱舉。三信深法。四專恆憶佛。五勤不放逸。六求菩薩法。七說法無倦。八歸佛救護。九信佛加持。十與諸菩薩同善根。

四有十種見佛者。所障旣離。佛境現前故云也。於中。一佛𨿽現世成。而無所成。如是見佛乃爲見佛。二見佛從願赴感。非但因生。三爲物深信現果讎。如是見佛方爲見也。四爲令遺法久住不滅。佛力持住。如是隨順知。名見舍利形像佛。五爲令眾生憂悲感慕戀佛善根。故示涅盤。至實如來不生不滅。如是知者。名見涅盤佛。此見深入佛境界故。六知佛身無處不至。法界體故。七住第一義諦心惟識理者。此人見佛不離此心故。八知無依義者。此人見佛佛證無依成故。無量者於一切法皆無依故。九本以無性爲性。今分明見本性卽爲見佛。十佛非自爲成。爲物作故。今知是隨一切意爾。而現其身者。此人見佛普受者普爲隨示者此身故。

五有十種佛業者。前體。今業故。於中。一一切諸佛皆以化物爲業。二宿於佛種善業。令善覺悟故。三未聞經謂了義令聞了義故斷疑也。四爲有我造罪而生疑悔不能自出。說本無我罪等可得故。纏卽現行疑惱纏心。五爲諸惑垢小心等者。樂相嚴身。令增福滅障故。六法難聞時令聞普能多益故。七方便去魔難。及令益故。八不證二我位根未熟者邊。不說自證處。九惑能𨿽盡不捨菩薩行。十了己及物本來已寂。然勸修無厭。知無造作。造作不亡。知無相而瞻相。知無師而求發。知剎空而嚴淨。知無生而化生。不動現通。成果修因。知法離言。而常說。示滅更生。此皆權實雙行業。

下五十句明離障加持行。於中。初二十句成障離障行。後三十句明外加持行。前中。初十舉障。後十顯徳。

前中十慢業者。謂恃舉於他髙舉爲性。生苦爲業。於中。一於所尊及有徳所。心不教故。二於有徳及法亦不敬故。三於所聞妙法。口不稱美故。上三及後六八。準八慢中。是第八憍慢。亦名徹慢。並於所尊境。不肯敬禮故。四通慢者。謂於等計己勝。如是心髙舉爲性。此是慢過慢之異爾。六不贊有徳。七自求憍慢也。髙座等者。謂實無徳。自謂爲有。此耶慢也。八見有徳人嚬戚等者。此同前第六。九見有聰慧等者。此由執著自體有實主宰。不肯暫屈取長安示。爲我慢吞滅故也。十復有眾生等者。此由慢覆心故。於增上法。未得謂自已得故。設逢佛世。亦不能親近。上來若約七九攝於配屬可知。

二有十智業者。顯對治行也。前旣知惑今對治故也。於中。初一信因果不亡。二依菩提心念佛。三敬養善友。四示能所詮。會正違耶。五於物離我慢想。菩薩爲佛。惜法如身。護佛如命。六三業恆善。七知事理。得事故不壞緣起。離邪見等。八順修十回向。想諸度亡相爲母方便父。信心入深直悲中。九懃集施戒聞慧定等。十勤修一切佛所贊法。

第二有十種魔所攝持下三十句辧外加持行。就中。初十句魔攝持者。盡爲怨障任持不離障﹝得﹣彳﹞故。於中。一懈怠背精進。能策萬行到菩提故怠爲魔攝。二志示狹劣。是二乘心。此違大菩提。故是魔攝。三修少行不至佛徳海滿故。此少行違佛菩薩行海。是魔所攝。四旣一非餘者。梵本中云。但於一處忍受不能徧於一切處忍受故。五不發廣度眾生求大菩提願故。六同二乘所示故。七速入涅盤故。八不能爲物修苦行故。九不能爲化物久流轉故。十疑大乘實傷故。

二佛所攝持者。旣離耶攝故。佛攝也。於中。初二約菩提心。一創發爲難。一深發數習。次二爲起行。次二約悲智。次二隨化悟非卽離。後二權實雙行也。

三有十種法所攝持者。捨己從法故。於中。初四卽四法印法。梵語去殟馱那。此曰印。亦曰標相。謂無常是有爲法標相。苦是有漏法標相。無我是一切法標相。寂靜涅盤是無爲法標相。廣說如四優陀那菩薩藏經。次二。知十二緣生。一總相觀。一逆順觀。次二知三乘出生。一小三脫出二乘。一大度攝出大乘。後二知菩提涅盤。上來總三百二十門。明圓究竟說。

第二住樂天所作一百九十門。明果用圓滿行。此等多約八相現化。以明佛用。於中分六。初二十句明在天成行。二從十種示現處胎下二十句。明處胎微細趣行。三從十種生下。明出胎行。四從十種大莊嚴下。四十句明在家同俗行。五有十種出家下六十句。明出家求道行。六有十種成如來力下四十句明成佛果徳行。

就初中。初十在天所作行。後十在天將下時行。

前十中。一化欲界天。二化色天。三化三千界眾生。四與十方同類菩薩。遙互相共論說下生八相法。五爲十方來集菩薩隨其所應說法令善。六善巧降魔。七方便教化欲界天子。八詣十方佛聞法。九供多佛。十多身益生。

二在天將下時行者在天事說物降故次明。故大乘方便經下卷云。菩薩如其本願。處兜率天宮。能得阿耨菩提。轉於法輪。非爲不能。菩薩思惟閻浮提人不然至此兜率天上聽受法教。兜率天能下閻浮提聽法。是故菩薩捨兜率天。於閻浮提成佛。於中。有十種。一足光滅在觸彼令知。二毫光警覺宿在府緣。三手光嚴剎從置非器。四膝光覺事令供隨逐。五於心藏室利﹝革﹡未﹞瑳相中放光覺諸力士。六毛孔放光覺諸助化。七殿光垂照當生之處眷屬同生。八樓閣等光明照母腹。九足光延壽。十少相中光應現八相。

第二示現處胎有十種事下二十句中。初十句明處胎。後十句明甚微細趣。前中十種處胎者。於中。一化小根故。二攝眷屬故。三入住出時念不亂故。四現廣益物故。五依願化眾故。六同人處胎故。七令應見機如瞻鏡像。八同類後身悉來集會。九胎中現勝莊嚴宮殿。十供佛聞法。

二有十種甚微細趣者。明胎中廣攝幽密難知故。名微細趣。智境心所趣故。於中。一現本因行。次八現八相。後一現神力。並在胎內時常現。

第三有十種生者。於右脇出時。有此十種。一離癡亂。二放光明。三未來更無此生。此最後邊故。四攝理而生。五如幻似生。六頓現十方。七具正後二智身生。八光普覺悟生。九定慧滿。十利益生。

第四以十事現微笑下四十句。明在家行。於中。初十句明初生未行之前現微笑相故也。於中。一濟欲泥中者。二智眼導盲。三得徧三世身。四智眼觀諸天教化。五接退屈。六令大益。七見佛力。八覺同行。九救滯流轉。十欣得佛光觸。

二有十事示行七光者創趣遊行顯示自在。於中。一示俱生力。二顯在家具輪王七寶出家具七聖財寶。三滿他本願。四顯異人天。五顯超象王等行。六履處皆是金剛。七小卽能行。表能與眾生勇力。八表已具行七覺分故。九顯所證得是無師故。十顯世中無雙故。

三有十事現處童子地者。約表無染示學攝生故。於中。初三示具藝能。次二顯三業無過。次二顯色力超過。次一令他捨妄樂眞。次一顯重法供佛。後一顯法光加。

四有十事現處王宮顯行無染。於中。一爲化同行彩女等故。二不同二乘善根。王宮生故。三顯有勝資具故。四順同濁世故。五顯喧恆靜故。六滿願意故。七滿父母親等願故。八顯示音供佛故。九於宮定時現八相故。十順護法故。上來在家行竟。

第五以十事故示現出家下六十門。明捨家求道行。於中。初十句明出家內。初二爲厭捨故。次二顯樂勝道徳故。次二顯見離言故。次二顯離界系家系故。後二順果同因故。

二爲十種事樂行苦行者。明示同實道摧諸邪見。於中。一有小根眾生拘泥。菩薩生在王宮。未經苦行。何能練神得道。故示彼世。二外道邪見以自餓爲道。菩薩樂餓六年猶不得道。後食乳糜方悟菩提故。以此激破彼邪見。三化執無業現邪見眾生。如大乘方便經第二卷

說。佛於往昔迦葉佛時。爲化外道五人令得無生忍故。次爲人罵迦葉言。禿道人。何有禿道人能得菩提。實以般若觀空。而發此語。樂示現此業。得現不實苦行六年令解。眾生信知一生菩薩方便之業。猶有此現。況我等耶。乃至廣說。四順五濁者。謂五濁眾生皆有重罪。受惱覆心。不得解脫。爲除彼憂。示此業報。令彼念言。菩薩謗佛尙得解脫。況我等耶。卽常悔除。亦如彼說。五策懈怠。六令求法。七令離欲我樂。八顯殊勝者。示此苦行。非是正故。對顯菩薩之勝行也。九根未熟者待時故。

三往詣道場有十種事者。顯捨邪趣正。亦是因滿趣果。於中。初二現處。次一現身。次一覺同行。次二嚴處。次一見佛入定成佛。次一八部供養。後一因行滿成佛。此共是趣詣道場時有此十事。

四坐道場有十事。此處成正覺故也。於中。初二嚴剎。次一滅苦。次二嚴坐處。次二明心量身相。次二住定受加。後一自力加他。

五坐道場時有十種奇特未曾有事者。大果將應。奇相先現故也。於中。初二諸佛贊加。次二情非情得向。次二得三昧總持。次二興供了相。後二身滿業普。

六坐道場忖觀十種義示現降魔者。假對魔怨。顯於勝力故也。依方便經下卷云。若非佛力召至。彼等何容近佛。爲欲界中此最尊。最尊若降。餘皆隨伏。波旬四兵滿三十六由旬。周菩提樹。言作畱難。菩薩住慈悲智慧。以手指地。一切散壞。八萬四千八部大眾。發阿耨菩提心。乃至廣說如彼。應知。此是化魔眷屬也。諸天本見魔王現滅。將謂勝佛。爲決彼疑故云降也。於中。初二爲眾生樂勝故。三調化魔儻故。四爲應以此住化者故。五顯菩薩力無等故。六爲增滿佛者心勇故。七湣末世故。八顯坐道場當有魔嬈嬈乃起故。九顯善彊感劣故。十順濁世行故。

第六有十種成如來力下四十門明成佛攝化。於中。初十句成佛。次二十句轉法輪。後十句入涅盤。

就初中。成如來力者。前降魔當無間道斷障也。此當解脫道證果也。初中魔是惡緣。煩惱是惡因。此二是所離障。由超過彼之所作業故。顯成佛力也。次二得定自在。次二自他徳滿。次三三業具。後二同諸佛。一三業同。二十力同。是故經名如來。不名菩薩也。

二如來轉法輪有十種事。大覺旣圓。機熟時至故。開甘露門。授以正法。余經此中具梵王請。此略不說。於中。初十明所轉法輪。後十顯能轉之因。前中若小乘法輪四諦下。各爲有見知明覺四行。今此十行以顯無盡。又彼四行旣苦諦下。今此亦應苦十諦下來一百行法輪也。於中。一具無畏。二出四辧。三說四諦相。四順無﹝得﹣彳﹞解知。五令聞必信。六信必益。七悉願持。八色徧十方。九說無斷。十能發道品等也。

三佛轉法輪時以十事故。於眾生心中種白淸淨無空過者。顯能因。是佛無漏淸淨法界故。云白淸法。此等流無漏法。轉入眾生心中來。聞燻種子無空過者。旣無不從佛流至眾生心。是故無不還證佛也。於中。一由佛本願力故。二大悲因故。三常念眾生故。四隨示說故。五應時故。六隨宜說。七知三世故。八身無等故。九言難測故。十必開悟故。

四如來作佛事已觀十種義故。示般涅盤者。化緣旣畢。息因歸眞故。示涅盤也。於中。初二顯有爲是患。次二顯涅盤爲徳。次二有爲法非可壞非不可壞。次二顯三有與涅盤堅不堅別。次一顯非生法而有生滅。後一應所作已法爾示滅。經文可知。上來一百九十句。明第六究竟位中行訖。上來總辧二千行內。六位差別明大行。第五普賢說分竟。

第七大段明結勸修學分。於中二。先結義勸修。二從佛子此一切菩薩下結名勸學。

前中亦二。先標名贊勝。後佛子若有眾生下贊聞利益。後結名勸學中二。初顯名。後應尊重下勸學。前顯名中有十名。一一切菩薩功徳行處者。教諸菩薩生功徳之處故。二決定義華者。結決菩薩行義故。三善入一切法者。令諸菩薩智契諸法故。四普生一切智者。生諸菩薩智故。五起諸世間者。依此教行者必超世故。六離二乘道者。皆菩薩行故。七不興一切眾生菩薩者。此中皆違眾生行故。八悉能照了法門者。顯諸法門正義故。九增長出世善根者。所說皆是離相善故。十離世間者。所行皆非世間攝故。

次勸學中有八法行。可知。

第八大段表瑞證來分中二。先表瑞。後爾時十方下證來。

前中二。先瑞因二種。佛力故法力故。後正顯瑞二種震動光照。

後證成中三。一諸佛現身贊說。二勤持。三我等下隨喜護持。前中三。先現身贊說。略舉前四名。後勸持可知。隨喜中通舉自他佛世界護持中。準上可知。

自下第二大段偈頌分中。總有二百一十五頌半。分爲四節。初有八頌。現其徳廣難說。二從其心下有一百三十一頌半明。略示行徳差別之相。三從依於佛智下有四十頌正頌前二千行相略顯也。四從𨿽令下有三十六頌。頌前結勸修學。

就初八頌中。每以一頌爲一結。卽爲八事。一多劫苦行成二利。二所成二利復亡相。三離魔惑業具徳滅癡。四說法現化爲物。五令物發心解脫憂惱。六修六度四無量。七捨己益物。八總結廣多。

第二略示行徳差別中分二。初六十七頌半。明托事表法行相殊勝。二從一身能示現下六十四頌。明行用廣大。

就前中。有十五種行相。初八頌半。明法樹鳥獸等諭行。二菩薩爲商主下四頌。明導迷徳惑行。三菩薩爲法王下四頌。明行法輪王行。四菩薩智慧海下四頌。明大海須彌行。五菩薩如金剛下四頌。明金剛法雨行。六菩薩正法城下五頌。明法城金翅行。七菩薩正法日下四頌。明日月照臨行。八菩薩大法王下四頌。明法王梵主行。九菩薩自在天下四頌。明離過成徳行。十菩薩方便地下四頌。明四大寶纓行。十一菩薩徳華下四頌。明華香衣帳行。十二菩薩無﹝得﹣彳﹞乘下四頌。明鷲將燈行。十三菩薩功徳河下四頌。明河船園業行。十四菩薩等於佛下六頌。明等聞佛果行。十五如是等功徳下三頌半。正明障盡徳圓行。余半頌能勸令聽。

後明行用廣大中。六十四頌。分爲十行。初六頌明三業深廣行。二菩薩身無邊下五頌。明供佛受法定慧行。三示現下四頌。明逆順行成信滿行。四或現聲聞相下五頌。明隨類現身難思行。五或現在天宮下八頌。明八相念劫法師行。六菩薩知眾生下六頌半。明了眾生根欲行。七一念得菩提下七頌半明身心迅用甚深行。八如人睡夢中下六頌。明智悲廣大玄絕行。九觀色如聚沫下十一頌。明智徳圓明照法行。十廣知下五頌。明結徳殊勝無盡行。

第三正頌前二千行法。略舉中有三十九頌。卽約六位。分爲六段。初四頌。頌前信位中二百門行。二發於普賢心下四頌。頌前十住位中二百門行。三住持下六頌。頌前十行位中三百門行。四如實下六頌。頌前回向位中三百門行。五諸身及身業下十頌。頌前十地位中五百門行。六徧觀下十九頌。頌前因圓果滿究竟位中五百門行。

第四約觀修學中有四十七頌分三。初一頌總結所說。謂結前二千行。名說少分。二𨿽令下三十二頌。頌前別結徳用。三末後四頌。結廣勸修。就前別結中二。先二十一頌別結徳用廣大。二身語下十一頌別結行徳殊勝。前中分五。初五頌明於剎自在。二無量鐵圍下六頌。明三業自在。三過去一切下三頌。明三世間自在。四深知下五頌。明身智自在。五示現下二頌。結自在無盡。二別結行徳殊勝中三。初六頌明輪王七寶城郭等。二總持下三頌。明林泉遊觀等。三此諸下二頌結上諸行多劫修得。三末後四頌中。初二結徳無盡。後二舉益勸修。上來略釋離世間品了。

續華嚴略疏刊定記卷第十四

續華嚴略疏刊定記卷第十五﹝本末合﹞

四與��等者。別彰��。������。���三。諸世主。初菩薩中。舉數。列名。��。���。���賢文殊者。是助化中之首故。釋名如���。���五百數。惟一百四十一人大位。十十中間有增�。��同名幢者。顯徳行髙出故。二十同名威力者。福智感動故。三十同名藏者。具徳含攝故。四十同名明者。眼照法界故。五十同名冠者。表勝徳嚴於心頂故。六十同名髻者。表徳尊髙故。七十同名光者。身智二光照內外故。八十同名幢者。前約獨出。今依降伏。各據一義。前後別列故。九十同名音者。妙響體故。十十同名上者。無上故。十一十同名勝者。無劣故。十二十同名自在王者。業用無礙故。十三十同名音者。無礙應機故。十四十同名覺者。悟佛境故。三結數可知。

三嘆徳中二。先一句總。後十句別。初總云普賢行願者。卽後別十十句皆是普賢行願也。於中。一緣諸佛境。二身徧親近。三睹佛神變。四普至覺樹。五智照法海。六顯說多劫無盡。七廣智緣境悉極。八從無依慧現應機身。九了生無生。滅不了見。十廣智普照一切法界法故。二聲聞眾中亦三。一舉數。二顯類。三悉覺下嘆徳。前二可知。嘆徳中十句。皆具二分。一菩薩分二聲聞分。當知此是諸佛密語。顯詮聲聞法。密詮菩薩法。以每句中含二義故。所以者何。如來不思議境界經云。時有他方諸佛。爲欲莊嚴毗盧遮那道場眾故。示菩薩形。來在會座。乃至云。復有無量千億菩薩。現聲聞形。亦來會坐。其名曰舍利弗大目健連等。廣說如彼。釋曰。準此故知句通二分。初覺眞諦者。謂四眞諦。此一一諦下。證生空如故。亦是眞俗二諦中。眞諦通大小乘俱有故。言含顯顯密也。對於俗諦故。名眞諦。二實際者。二空眞如自體無限。然與有爲住際畔故。故以邊際觀標其名爾。三入法性者。證一切法無性之體故。顯密同前。四出有海者。二乘身出行不出。灰斷永滅。惟淨法界故。菩薩行永出身不出故。取二出同義故云也。五依佛功徳者。二乘有爲無爲功徳。與菩薩無邊福慧。皆依佛成故。六離結使縛者。大小宗四縛九結十使大小多同。準小宗中。見取結縛。大乘名我見縛。餘皆相似故。此一句會於大小。成顯密也。七住無礙處者。就小顯說。坐臥空中神通無礙。就大密詮。得無礙解脫神通業用。八心寂靜如空者。能證二空。智各如境故。無自猶空也。九於佛徳海未滿嘆盡故。十於佛智海生深信也。三諸世主眾中二。先舉數可知。後悉曾下嘆徳。於中十句。一久供多佛。二利物出世。三不請而友。四護物善根。五願常處有。六生勝聞慧。七護理教行。亦卽護果。八發大菩提願。還燻佛種。九願證初地。十志向佛慧。上來序竟。

第二請分中三。一標眾起念。二如來下顯所念。三惟願下請說。

初中三。一眾同作念故云咸也。問準此經上下文。皆云一切二乘不聞此經。何乃今與菩薩等同念法請。

答意法師云。理處不隔故。得同疑。未積大心故。不測其次。又之表同在祇洹故。同念請。普眼未照故盲等。今解不然。應如前嘆徳中說。

二顯所念法中。總有六十句。古徳意法師判云。前三十句明佛自入法界。後三十句明佛令他入法界。本疏云。六十句中。初十念請果法。何以得知。所請是果。謂次十明下位不能測量故。旣盡下不能知。云何令欲請。謂次十明因緣力具。或亦明知識力具得。前未知此眾有知力不。謂次十顯此眾根器力具。若無佛力。亦無能知。謂次十明佛利他因具。𨿽利他因滿。若無現起利他果用。亦無由今知故。次十顯果用攝生。旣盡此緣具故。

結請云惟願現等。又云初三十句念法請。後三十句念徳請。今評經意。乃是直言。不煩多釋。謂前三十句請隨所疑說。後三十句請隨所宜說。前中三。初十句明佛果法。次十句明於前果法下類不測故。後十句明下旣不測待上力加。就初十中。一佛所知境。如出現品說。一切世間境界等十種境界。又如佛不思議法品說。十種境界。謂一者一切諸佛一加趺坐。徧滿十方一切世界等。乃至廣說。二如來智行者。簡異不相應行故。云智行。佛智所行故。出現品云無礙行。是如來行等。廣如彼說。三如來加持者。佛威神力護助故。四如來力者。處非處等十種力也。又佛不思議法品云。廣大力乃至無能動力等。五無畏者。四無畏十無畏是菩薩此中說佛何故引耶。引彼果故。故彼因未云若諸菩薩安住此法卽得諸佛無上大無畏。而亦不捨菩薩無畏。釋曰。得佛果無畏時。不待捨菩薩無畏。是故菩薩無畏卽是佛無畏。卽佛無畏卽是菩薩無畏。六三昧者。謂十定品說。十種定用。及佛不思議法品中十三昧等。七所住者。佛不思議法品云。如來有無量住。謂常住大悲等十種云云。又云一切諸佛有十種住。一切法。謂覺悟一切法界等。八自在者。佛不思議法品云。有十種自在法。謂於一切法。悉得自在明達種種句身味身等。九身者。謂三身十身。具顯如章。十智者。謂四智十智也。此中十問與初會所問果徳大同也。次十句明於前果法下不能測中二。先總標人天不能測可知。後無能過下別顯不倒八相。於中有十種。一於彼法中心有權滯。二自無慧足可以進詣。三心不決定。四心未明曉。五不能印可容納。六未得委照。七未細分別。八不能顯爾眾。九不能分別陳述。十不能令他解了。後十句明下旣不測待上力加中二。先總標簡。後加被下別顯。一加被。謂神力任持故。二通力。三威力。四願力。五宿善力。六善友攝力。七深淨心力。八解心明達力。九淨心向果力。十求果願力。後三十句請隨宜說中二。初別顯三十句。後如是等下總結請說。前中二。初總標。後種種下別顯。顯中二。初十一句嘆機堪受。後二十句正明請說。前中。一希望。二明了。三照知。四言說。五任業化。六住位。七宿淨器。八思量作業。九心所緣。十托佛諸徳。十一堪受佛現一切法門。後二十句中二。初十句請說住因圓滿。後十句請說果徳用。前中二。初顯等四字是總貫諸句故。後往昔下別顯。於中。一心求佛智。二菩薩願。三淨三輪。四入位。五因行滿。六行善巧。七修諸度。八修對治。九起通。十所經事。後十嘆說果徳用中。十事五對。一成佛說法。二嚴土調生。三開智城示物路。四入物界受物施。五說施福現佛像。後總結請說可知。

第三三昧分中二。先問答。後釋文。

前中。問何故入定爲佛。

名顯法界身云故。問前諸會皆先集眾。後入定。此何先入定耶。

答此有二義。一前明從相入實故。今顯依體起用故。二明前是因人入定。今彰果徳自在故。問何故此會佛自入定。

答爲表法界解脫。惟佛窮了故。

後釋文中四。一入定緣。二大悲爲身下入定因。三入師子頻申下正入定。四入定意。初中知心念者。以他心智。領前疑念。卽入定之緣。二以四種大悲。明入定因。謂入定益物。要以大悲爲本故。以爲因。一身者。利物之身積悲而立。卽三昧所依之身也。二門者。佛以大智大定大悲等。爲方便引物令入法獲益。故名爲門。三首者。盡旣益物。諸所造作。皆以大悲先導故。四以大悲法爲方便。充滿虛空者。悲𨿽爲首。若無善巧。悲卽滯有。不得入法界。三正入定者。明定業用。從諭爲名。如師子頻申。言頻申者。梵音訛略也。具正應云堅實稟多。此翻爲自在無畏。如師子王入出羣獸之中自在無畏無障礙也。此定亦爾。能得之者入出一切諸三昧中自在無礙。依涅盤經第二十六師子吼菩薩品意。多同此故。彼中云。善男子如師子王。自知身力。牙齒鋒鋩。四足據地。安住巖穴。振尾出睹。若有能具如是諸相。當知是卽能師子吼。眞師子王。晨朝出穴。頻申欠﹝去﹡欠﹞四向領望。發觀震吼。爲十一事。乃至廣說。如彼云云。三昧之稱如上具顯。舊名奮迅者。梵音旣違。又未譯其言也。

第四現淨土分中三。初現器世間圓滿。二所謂見如來身下。明智正覺世間圓滿。

初中二。先明逝多林現嚴淨土。後如於下頻通十方。前中亦二。初正顯莊嚴。後何以故下出嚴因。前中二。先總標。後於時此下別顯。顯中三。初樓閣廣嚴。二爾時後以下明逝多林莊嚴。三時逝多林上虛空之中下。顯虛空莊嚴。初中二。先廣處。後顯嚴。前中忽然廣博者。顯佛力自在故。後顯嚴中有十種。一金剛地。二地上散華及寶。三璢璃柱大光寶嚴。四金及意寶周匝莊柱上。五樓閣棟宇室階並寶嚴作物像。其階墀合是樓閣前地。今文家來在一處也。六寶网霞。七建幢幡。八道場外階際欄楯。二逝多林廣博嚴中二。先舉因。後正顯。顯中。先總。後一切妙寶下別。別中十一句。一寶間飾。二寶徧地。三寶墻。四寶樹。五香河。河中曲有七句。一香水。二湍。三澓。四華隨流。五出法音。六華布水上。七華樹列岸。六臺榭。如音義說。七寶网覆臺。八多寶放光。九寶嚴地。十燒香。十一建種種幢。曲有十五句。文易可知。三虛空嚴中十二句。初一標。次十別。後一結。別中一天宮。二香樹。三須彌山。四枝葉。五蓮華。六寶坐。七天王像。八白眞珠。九赤珠嚴閣具。十金剛珠。後結可知。第二出嚴因中二。先徵記何門有此諸不可說嚴事故。後如來下釋。釋中十句。一宿因。二現果純淨無漏故名自法。三福徳威。四約業用內。顯一卽一切也。五約業用內。顯依正入正。六約業用門。於少現多。於小現大。此亦通徳相。七於一正少分。現多令分。亦現在無礙故。云現過去佛。八約正業用轉顯一卽多。九約正少分。出多依果具分。十約正少分現多具分依果成住等。後結通十方。文易可知。問逝多林園近人造立。何乃結通十方法界。

答此中俱論稱法不稱。不論新舊等一切諸法。若與法界相應時。凡一體事。卽大小遠近新舊等。相卽相在等。無所障礙故。此林園非惟徧在十方法界一切世界。亦彼一切剎等在此林園中。思之。

二智正覺世間。云見佛身住逝多林者。見卽此普徧之林園中佛。

三眾生世間中二。初顯眾滿林園可知。後見普雨下明雨供。於中有十四種供云現可知。上來現淨土分竟。

第五集新眾分中二。初明所集眾。後皆是如來威神力下。顯集眾因。

前中二。初別集十方。後如是十方下總嘆其徳。前中十方卽爲十數。就中。初二及第六。各有九門。余方各有十。初東方九義者。一來處遠近。謂過不可說剎塵數剎海外。表法深遠故。二有世界名聖燈云幢者。聖燈略有二義。一破暗。二照現云。亦二義一蔭涼。二含水。三佛號毗盧遮那。義如上說。勝謂殊勝。徳卽功徳。王者自在故。四菩薩名初同前。願光明者。本願照物故。五眷屬俱來。六興供云。七詣佛禮供。八依本方化樓並華座而坐。九寶网霞身。顯勝徳自在。若準下殊方。餘如第十。或髻珠。或天冠。表勝相故。余方世界佛名等。準釋可知。南方持供來供內。云悉以神力充徧等者。依業用門。供徧諸剎海。西方供中。云須彌山云者。皆髙廣妙好。有淸涼利物之能故。充滿法界義如前說。釋北方供中同名衣者。表依慚愧行故。東北方供中同名樓閣。表二利行相因成髙位故。東南供中同名圓滿光者。表內因行說眞實教資物圓滿慧故。西南方供中同名焰者。表因內行令他成就治淨慧火燒惑薪故。西北方供中。以三世間形像者。爲顯世出世境界皆同形像。以有非眞故。卽相無相故。下方供中同名音睹者。此有二義。一顯語言文字皆緣成無適主宰。二顯音睹語言𨿽假安立而能善巧入深法門。上方供中。顯諸菩薩於六處中現三世佛及眾並現昔十度本事。問小宗有部。過未色心有體無用。現在五蘊體用見存。大乘現法體用俱有。過未體用皆卽是無。何得此云本事猶在。

答此中本事者。是昔修行稱理之行。非但除蔽名淨三輪。持應治見。事理融會。由此不壞眞俗二諦。於一依他起。非眞非俗。依此修行照生滅法與不生滅和合非一非異。由此行故。漸退生滅染法。分得無生滅淨分故。密嚴第三云。金剛藏菩薩。現種種形。說種種法。乃至云淨所依止入於佛地。如來蘊界常無變易。大乘權教。卽無此事。從本已來。理事別修故。問菩薩證如已。所感依正。自各有因。何須此耶。

答彼卽是此更何別也。斯卽徳相門之體事爾。

第二嘆徳中三十七句分三。初一句總嘆。次以淨下三十五句別嘆。後如是等下結。初總中云皆從等者。同修普徳而生其身。所謂證徧自體修顯行故。次別中二。初兩句。上緣佛境。已得下自力所成。前中。初一句見佛法界身。後一句聞佛法界法。後自力成中。初兩句通三業自在。二親近下明身業自在。三知一切眾生下意業自在。四勇猛下語業自在。五於虛空下亦意業自在。初通三業者。神通通三業故。二親近者。身近佛也。一身充滿等者。一卽一切。不待分徧。此徳相門。或通業用。一塵等者。身所依中。一小處現多大處故。一毛等者。於正報少小處。現多大音故。三意業中七知生如幻者。了因果似有非實有故。知佛如影者。隨機質勝劣應故。趣如夢者。暫有昧略境而無究竟眞實故。業報如鏡像者。隨質現故。諸有生如陽焰者。緣合暫起故。知剎如化者。本無如是如是廣狹形狀因緣力故。先無令有。同無忽有故。此約一分故。言他也。力無畏智皆意業。義如上說。四語業中三。師子吼者無畏說故。無盡辧者。涼演不窮。稱根機故。得言辭海智者。𨿽言得智用。在隨類說故。五意業中十六種。初隨意卽欲往。皆無難故。二知法速達。三通皆離障。四降魔怨。五知了三世。六知法無達離取。七無求而求。八無觀而觀。九了法無性不乖性。十於無差別而明了差別。十一於業用門顯互相入。十二隨物受生。十三了知剎形。十四小大無礙。十五得佛加。卽得諸佛如。十六十方佛剎网乃至重重照皆明見。後一句結歸佛力。逝多𨿽狹悉能容也。

第六舉劣顯勝分中三。初顯能不見人。二皆悉下明所不見境。三何以故下釋不見所由。

初中據前列名大數五百。今此略標上首十人。具釋名字。如音義下卷。

二明所不見境中二。先彰不見佛果境界。後亦復不見下明菩薩境界。前中十句。與上大眾念請。多分同也。問此若非器請中不應菩薩同旣列念今何不見。

答法名是一。義通淺深。前據淺同。今約深別。廣如前顯。十中。初一總。余別。總云神力者。無礙作用業用門中相卽在等。別中一十華藏剎海相及隨好故。二境界者如前引出現品說。三遊戲者。依十通化生遊戲故。四神變者。神力變現種種境界故。五尊勝者。攝三世間具十身故。六妙行者。亦如前引出現品說。七威徳者。功徳海滿福力令驚畏故。八住持者。謂佛力所持令住在故。如佛舍利形像浮圖塔廟袈裟等。九淨剎者。卽娑婆是華藏等故。後明不見菩薩境界中三十一句。初一句總。餘句別。後一句結。初總云境界者。如離世間品云。菩薩有十種境界及十境界無礙用。廣說如彼。余別中。一云大會者。一會卽是一切會故。二普入者。菩薩入一會時。卽入一切會故。三普至者。至一會。卽至一切會故。四普詣者。往一會時。卽往一切故。五神變者。離世間品云。菩薩有十種神通及十種神無礙用神通變化。卽神變故。六遊戲者。離世間品云。菩薩有十種遊戲。謂三昧力。對應化者。種種現化。令彼獲益。名遊戲故。廣說如彼。七眷屬者。十方菩薩來此會。各剎海塵數所現所作悉是廣深。非二乘知見故。八方所者。於彼來處。莫識何方。九莊嚴師子莊諸嚴具。非彼能識。十宮殿者。離世間品云。菩薩有十種宮殿。廣說云云。或是來時。十一住處者。離世間品說。菩薩有十種住處。如彼云云。十二所入三昧自在者。三昧定體自在定用。離世間品云。菩薩有十種入三昧。如彼應知。十三觀察者。離世間品云。菩薩有十種觀察應知。十四頻申者。得定自在。具如前說。十五勇猛者。菩薩一生成就三劫所行。是勇猛義。俱非二乘測量境界。十六供養者菩薩供養一華一香。卽徧法界。供一如來。卽爲供養一切如來故。十七受記者。離世間品云。菩薩有十種自知受記。此亦不是二乘所及故。十八成就者。菩薩觀知根欲性。應時說法。令解脫故。十九勇猛者。一念徧至十方諸佛會故。二十法身淸淨者。證性淨如故。此會菩薩他方佛故。惑垢永淨故。法身顯故。二十一智身者。十智具足故。二十二願身者。無障礙願成就故。二十三色身者。隨形應物故。二十四諸相者。二十八相或同佛相故。二十五常光者。常隨照身種種色故。二十六放大光网者。隨遠近照廣大交絡故。二十七起變化云者。變身多種益物如雲。二十八身徧者。隨十方中堪化應故。二十九諸行圓者。因行畢故。後一句結可知。

三釋不見所由中三。初徵。次以善下正釋。後如來等事下總結。

初徵意云。諸大聲聞盡預坐會中。何以不得見故。

次正釋中二。先以法說。後佛子下諭顯。前中四。一行劣故不見。二如是下總相指由境勝不見。三何以故下依小教行故不見。四是故下總結不見。

初行劣中十九句。初一句總。餘句別。初句通言善根者。順理益物生見佛增上緣因故。不同者。異菩薩故。別中一無見佛無障因。二無贊淨土因。三無贊佛神變因。四無自發大心因。五無勸他住大心因。六無念佛種不斷因。七無攝眾生因。八無觀他修到彼岸因。九無勸他求佛智眼因。十無自習佛智因。十一無無漏因。十二無嚴土通智因。十三無菩薩眼境因。十四無求超世不共菩提因。十五無發菩薩大願因。十六無佛加持生因。十七無知法如幻因。十八無知菩薩如夢因。十九無得菩薩廣大法喜因。

二境勝不見中二。初明徳勝故不見。後復次下正顯勝徳名體。

前中三。初兩句總標。次以是下別顯。後是故下總結。初中上句。云普賢菩薩眼境界者。約行顯勝。謂體事業用等境。惟智能知。非余境界。下句云不與一切等者。約乘教顯勝。謂此大乘實教所顯。非小乘及大權劣境故。次別顯中十句牒前。餘句正顯顯中不能見等者。旣無普眼等故。後總結。約前不見句也。

後正顯勝徳名體中五。一顯勝名體。二是故下重成前義十種不能。三能何以故徵。四諸大弟子下釋成。五是故下總。

初中二。先明無自利所成徳。後又亦下顯無利他業用。前中二。初十句顯無勝徳。後是故下結成前不能義。前中通佛菩薩。初善根者。謂普賢行因。具如前說。二智眼同前。三三昧者。佛不思議法品云。佛有十種佛三昧十定等。亦如前顯。四解脫者。謂佛不思議法品中。佛有十種無礙解脫。離世間品云。菩薩有十種解脫。五神通者。亦如上說。六威徳者。佛及菩薩。皆具勝福。外感驚畏。亦如前顯。七勢力者。勝力乃能展轉加持。有所成壞。八自在者。神通業用。已如上顯。九住處者。如前所引離世間品說。十境界者。亦如前說。

後結成前不能義中二。先明自行不能。後又亦不能下明利他不能。前中十句。初二可知。三入者。分明了達故。四證者。契合相應故。餘句準釋。後不能利他中十句。準前思釋。

三徵意云。此諸聲聞並是佛大弟子。旣復預會。何以不得聞見彼境界故。

四釋意云。此等𨿽是佛大弟子預會座中。內燻習異故不得見聞。初四句謂依教聖道修行得果別故。五於無有諦者。生空法有故。六常住實際者。如上釋。七究竟寂靜不住自事者。捨生死位無餘依行故。八於彼下十句捨菩薩悲智行願等。

五結𨿽會中坐不見也。

後諭顯中有十諭。遠法師等諸徳。皆將此諭配前所迷佛果十句功能。惟第九二無諭。諭上第二如來莊嚴。餘皆次第融釋可知。本疏云。就十諭見與不見。三義分別。一第一第五第十此三諭二乘不見佛果功徳。二第二三第四。此三諭菩薩能見果徳。餘四諭如來自見果徳。亦見二乘等法。又云此十別相者。鬼對恆河諭。諭二乘有所知障故不見勝境。辧法師云。如餓者諭二乘人不得菩薩法界行食。故云餓也。鬼者似人非人。諭二乘所得涅盤似而非眞也。裸形者。以無菩薩慚懃行眼故。饑濁者。不得無二理觀沾至神故。舉體燋然者。四相所遷不息故。烏鷲豺狼競來搏撮者。此與舊文稍異。此諭有業餘故。爲諸無漏業所債不自在故。爲渴所逼。欲求水飲者。諭諸聲聞本無大悲水故。爲渴逼也。內旣無悲水。外復臨河。而不見河故。猶渴也。見枯竭者。梵本。又云。或睹灰河。謂但見聞自分之境證有苦煩惱也。次徵意。何以住在會中不見故。釋意可知。二覺夢境諭。諭二乘守劣乖勝故不見。於中。先諭。後一切菩薩下法說。法說中。先總。次別。後結。別中九句。一久積善。二發大願。三學佛徳。四行菩薩嚴果行。五滿果智。六滿普行願。七趣十地。八顯定業用化物。九修事事無﹝得﹣彳﹞觀。後結中二。先結菩薩。後結聲聞。三愚對雪山諭。諭二乘心狹無悲故不見。四地有伏藏諭。諭二乘無巧方便故不見。五盲人不見寶洲諭。諭二乘無深定故不見。六有得淨眼諭。諭二乘無深智故不見。七徧處定境諭。諭二乘無深定故不見。此中十二處者。前八觀欲界色處作無邊行解觀故。第九第十。余處各別觀作無邊空行解無邊識行解。今此合觀爲一。名天徧處也。十名種種眾生身者。身業故。十一名語言音聲。是語業故。十二名一切所緣徧處者。意業故。依小宗中。前八在第四禪。第九第十在空處識處。通凡聖修。惟有漏道也。八醫形自見諭。諭二乘無深行故不見。九二天隨人諭。諭二乘無密相故不見。十滅定無見諭。諭二乘住位息求故不見。舉劣顯勝分竟。

第七以偈贊徳分中。十方菩薩說偈贊。卽爲十頌。

就初頌中二。前五頌述前頻申業用。後五頌諸來菩薩徳。前中初頌上半正贊定用所依。謂佛道卽法法卽三昧。下半嘆於林現通。次一頌嘆用多勝非下了。次一頌嘆定深非世測。次一頌嘆佛以無相爲相。後一頌嘆定用非言及。後嘆菩薩中。初頌述來。次頌嘆徳具嘆量。次頌嘆非二乘境。後二頌嘆位極徳堅業用廣大。

第二菩薩十頌分二。前七頌嘆菩薩。後三頌嘆佛。前中五。初一頌勸眾具二行。次一嘆慧明善定智境難量。次二頌嘆處眾集。次二頌嘆悟深離障垢智堅實業。次一頌嘆身不分而來。後三頌中一嘆佛感眾來。二法深此眾能通。三後一嘆佛證一性說差別。

第三菩薩十頌分二。初三法說嘆佛。一嘆佛說法應時。二嘆佛力用摧邪。三嘆佛超情量。後七諭顯佛徳。一智達三際。二悲徳圓滿。三神變無息。四現化無礙。五法輪爲依。六佛法速徧。七智輪爲本。

第四菩薩十頌分九諭顯。一佛山益世諭。二悲海除炎諭。三山佛出法海。四五二頌無師智寶在佛海中。五巧現應機。六隨願能滿。七普智照緣。八隨方等照。九智水淨根。

第五菩薩十頌分四。初一頌嘆佛身令見者成佛因。二次六頌嘆佛現通。於中一徧法界塵內現淨諸菩薩。二次嘆通力現菩薩境界非世測。三次一神力顯相嚴身僧菩薩行位。四次一於多淨剎現成佛。五次一現多神通。六後一頌現諸菩薩行。三次一贊菩薩修行法界智。四末後二頌嘆佛圓智說法淨世。

第六菩薩十頌分三。初三明勝境非凡小能知。二次四正顯所不知勝境。一深智。二勝通。三善巧。四應化。後三顯能知勝者。一大願。二懃。三修調廣。

第七菩薩十頌分二。前六嘆佛身。後四嘆佛菩提智。前中初二嘆身。後四嘆身業。就嘆身中。初一顯身是智身不礙色相故非思及。後一彰身因。後嘆身業中。初二身光。一法說。二諭顯。後二明光用。一淨三有。二現多色。後四嘆菩提智中。一會覺諸法。二念達三世。三嘆菩提智難思。四嘆超言。

第八菩薩十頌分三。初二智徳。一依思。二依修。次三堅行。一嘆。二信。三向。後五斷徳。於中。初二離染成自行。後三離染成利他行。

第九菩薩十頌分五。初一嘆佛難聞若近必益。二次一嘆意業。三次二身業利益。四次二身語業雙益。後四利益見聞。

第十菩薩十一頌分五。初一嘆佛身。見者獲益。二次一轉法輪。三次五嘆佛大悲。佛大悲爲物忍苦。四次一釋忍苦所由。五後三明見佛成益。

第八普賢開發分者。爲令眾生發生信故。於中二先。長行。後偈頌。

前中三。初明說意。言普觀等者。謂前明教主入定廣現其事未有言說。今辧普賢廣以語言資開發前定所示業用令諸菩薩同入此法故。二以等法界方便下明所顯事廣多善巧。有十一句。一以等法界方便者。謂事法界法之界法。或卽界數量廣多應機現事善巧廣多數量同此故。二等虛空界者。謂太空是事空。𨿽體無質礙。然隨所包容分量。廣多應機。下同前。餘句亦爾。三等眾生界方便者。有情數多故。四等三世者。三際時分多故。邊畔難知故。五等一切劫者。一切剎中劫量數多故。知娑婆等望安樂等剎長短旣多同類又廣說復大中小等也。六等一切眾生業者。眾生當多況各各業都計皆廣也。七欲。八解。九根。十成熟。成熟者令從因至果故。十一等一切法光影方便者。光影之名。簡異水影觀雜故。謂水等二影依明顯己。光影一種映明現己。前可諭現身。後可諭因緣法成壞同時。三爲諸菩薩下正顯說彼廣多善巧。於中四。一標。二徵。三釋。四佛子此十下結。初中亦四。一標爲菩薩。二標數以十法句故。三標以言說故。四標定名頻申故。二徵可知。三釋中十門。初云標說能示現者。此有二義。一今以言說說前所示現事故。二今於言說中示現前事等法界者。如前說一切佛剎等。並是所示現事也。自下九句中顯示並同初門釋。四結中二。先顯略結廣。後結非余境。惟佛境故。

後偈頌中二。初敍意。後正頌。前中承佛力者。顯非自力故。觀如來者。有所稟故。觀眾會者。有所爲故。餘句觀其所說。此等並是佛差別徳故。正頌中十頌。初中。上半頌前等法界剎塵等。下半頌佛興等。二中上半頌等空界佛剎。下半頌盡未來佛處座贊佛徳。三中上半頌等空界佛剎。下半頌佛出世菩薩圍繞聽。四中上半頌等空界佛剎。下半頌菩薩眾會。五中上半頌毛孔出三世佛化身。下半頌充滿法界。六中初句頌平等現。下三句頌一身滿一切剎。七中上半頌前第八內一切剎塵現中三世諸剎塵數佛。下半頌種種神變經多劫。八中上三句頌前第七內現三世佛神變。卽修行法海行是也。下句頌諸境界中。九中上半頌毛孔出生三世佛智奇音。下半頌化道菩薩。十中上半頌令佛座量同法界。下半頌菩薩眾會中盡未來轉法輪。上來開發信心分竟。

第九毫光示益分者。令眾證法界故。於中三。初舉佛放光。爲示法之緣。二時逝多林下明依緣見法。三其有此下明見法得益正入法界。

初中五句。一標卽意欲令菩薩因人隨分亦得此三昧故。又此三昧中所現事。卽是大眾前所疑問故。佛答問入此定令眾亦得方爲答也。二放白毫光者。顯中道平等白淨法界。是前三昧攝生業用。三名普照等者。依義立名。謂徧照三世法界門悉顯現故。今諸菩薩皆證入故。四以不可說下明攝眷屬。具主伴故。五普照十方下顯攝化分齊。

二依緣見法中二。先舉能見人。謂普雲集此通新舊二眾。後明所見法中亦二。初見此方法界。後如此會下類通十方。前中亦二。先見一切世界中現身說法。後或現在天宮下明見一切宮殿中現身說法。前中先舉所說之處。後如是等下正明現身說法具三世間。可知。二就天宮等中亦二。先所現處。卽前世界中塵內十種天宮等。後現種種性下明現身說法。亦有十種。此等所現。並是通答前所疑問。謂如來境界等。可準思之。二類通中三。先舉此會。後如是下類通。三不壞下明自在。初舉此會可知。二類通中二。初粗類十方世界中器世間及眾生普是實報顯現故名也。後一切虛空下細類毛孔中可知。三明自在中。初一句不壞廣事。謂𨿽在毛孔微細之中。而亦不壞三世九世廣大無邊眾生界等差別儼然。次四句業用。謂一隨心現像。二隨樂說法。三普入眾會。現身種種。而智無差別。四隨應教化無竟期也。

三見法得益中二。先顯見法因緣。後或入法身下正明得益。

前中二。初約緣。佛有宿緣故見。二或是見聞下約行。已修其徳方便。前中二句。一佛通以一切善根攝。二佛惟以四攝攝。後約行中二。初明二利。後結入法。前中二。初三自利。謂見聞等故。發大心故。故與佛同種善故。後一利他。謂以成菩提法化故。後結入法界者。謂然由前得入後益。此句亦是後所入之初爲總也。

後正明益中三。初明因見得法。二其諸菩薩下因法成徳。三爾時諸菩薩下因徳起用。

初中三。初一句結前生後。屬前末後初如前分別。然此意標所得佛地大三昧。以此中眾並是普賢位中諸菩薩故。是故所得。無漸惟頓。卽皆究竟也。二或入下顯其所得。於中三。先總標所得。略列十門。於中。初六明得菩薩行位究竟。後四明得佛果自在成滿。二後諸菩薩下行結略顯廣。於中二。初結名。後結數。名中十種。初解者明了故。二道者大行願故。三門者方便故。四入者。於中分明解悟故。五理趣者所顯理故。六順隨者無違逆故。七智慧者決斷擇法故。八助道者三十七品等法。九方便者加行故。十三昧者定體故。後結數中有二種。一此十爲首。乃至有十不可說佛剎塵數。二卽此十不可說佛剎塵數余等。一一復有爾所數量。以後廣明百門定。末結云菩薩以如是等不可說佛剎數三昧。入毗盧等故。三云何種種下偏顯定廣。於中三。初一句總牒徵數。二所謂下別列一百二門。三菩薩以如是下總結。就別中二。先百門顯自分因終。後二門約勝進果滿。此中何故偏廣三昧。以諸門種種皆依定現故。又前文云欲令諸菩薩安住師子頻申三昧故。一百二中。初一名普莊嚴法界者。無盡行海嚴平等法界。便出纏究竟圓明具徳故。入如來力者。梵本中云十力解釋。次云一切法界旋轉藏者。梵本中云一切法界理趣旋腹。中間諸定。隨文思釋。三總結者。結前一百二定通果定故。上來因見得法竟。

第二因法成徳中二。先別顯徳。後其諸下總結。前中有十門顯徳。一成深智徳。二爲諸眾生下了法爲師徳。三知諸世間下隨緣無著徳。四徧入一切下成就眾生徳。五示眞實際下解深具行徳。六具三昧力下得法智能徳。七證分別下巧便勝智徳。八得一切法無礙下理智契眞徳。九放淨法光下攝生見佛徳。於中。初攝生成益。後普見下見佛得益。十一身充滿下三業自在徳。於中五。一一身普徧。二乘大智下。智慧無礙決了佛地甚深定趣者。梵云甚深所行。三以無盡句下演法無盡。四獲大智下念成就。五恆以下轉顯業用益物定慧神變。後總結可知。

第三因徳起用中三。初總顯。次所謂下別顯。後是諸菩薩下總結。初中二。先明前所得。後各於下正顯起用。次別中十事差別可知。後結中云得法光明等者。是此法力也。上來第九毫光示益分竟。

第十文殊述徳分中三。初長行敍意。二正頌其徳。三爾時彼諸下明諸菩薩以佛三昧光照得入此定。

初中略述頌意可知。

二正頌中。十三偈分二。初五頌嘆逝多林中所顯示法。於中。初二頌嘆林中器世間自在用。次二頌嘆眾生世間自在用。後一頌嘆智正覺世間自在用。後八頌嘆諸菩薩等得法業用。於中。初一嘆林上空中說菩薩徳。次一頌林中樹說眾生業海。次頌林中諸事內現佛神通。次一頌一方國土入佛毛孔。次一頌林中諸事內顯佛放光。次一頌林中諸事體廣徧十方。次一頌三世佛嚴事皆現此林諸事中。後一頌總結諸菩薩多劫嚴事皆現此林諸嚴事中。

三諸菩薩以佛三昧光照得入此定中三。初明所得行體。謂由佛三昧光照。得此大悲爲利物行體。二於其身上一一下。明所得行相。謂毛光現菩薩所化之形。三普爲下明行勝用中二。初總顯大用徧滿法界。後或現不可說下別顯悲用。於中六。一顯能化法。二往詣一切下所化處。三以平等大悲下能化心。四或有見已下明化令益。五佛子此逝多下現住處。六佛子此諸菩薩下現能化身。初中二。先別說。後以如是等下結數。前中。初八以欣厭門化。二或現不可說檀下十度門化。初中可知。十度中。一先八門明六度化。七八二種慧度攝故。次一或現隨諸眾生時善等。是方便度。次一或現降魔等是力度。次七門或現知一切工巧等下皆是智度。後結可知。二住所化處中二。先結前生後卽爲總句。後所謂下別顯中。十四處可知。三能化心中四。謂悲願智方便也。四化益中八種。文顯可知。五現所住處中四句。初一標。次二別略顯。後一不離本處。此中類結不離者。意顯於後文殊出會遊化亦不離本處故。六現能化身中初一總標。末後而亦下總結。中間從所謂下別顯。一現身中有十種。可知。二往詣下現形。三威儀。四音聲。五言論。六住處。七修行。八說法。說法中五句。並準可知。上來從會初至此十數總明本會竟。

第二大段明末會者。亦名菩薩會。以菩薩爲會主故。前本會亦名佛會。佛爲會主故。然此本末鎔融非卽非離。爲一無障礙法界會也。就此文。初略有二種。先明文殊爲能化起機。二爾時尊者舍利弗下明所化就應。

前中三。一總標文殊出閣。二與無量下別明同異眷屬。三文殊師利下結前生後往人間也。初中顯吉祥妙慧證眞了俗故。說文殊出閣也。二別明眷屬中。先顯同生眾者。卽是會初所列者也。後及常下顯異生眾。於中。有二十三眾。各依行標稱。令亦隨釋。一衛護故。二爲物化彼成行爲供故。三恆隨足下布華故。四樂植善種於心因故。五悲涼水除熱惱故。六智火光照故。七冠蔽風塵故。八知方土儀式故。九照生死暗故。十明佛自在故。十一嚴法界空故。十二度有海眾故。十三積集髙大助道法故。十四護物心城故。十五守護法城故。十六勤護物命故。梵本訓釋藥叉此曰苦活。故十七尋逐如來。於定慧香生歡喜故。十八以己所離令物離故。十九生死海中拔出天人龍故。二十成佛大身故。二十一喜嘆故。二十二厭有樂佛故。二十三重供贊故。三結前生後中二。先牒前二眾略贊其徳。後出自下明了俗順機由先內證故。乃至云辭佛南行。

二明所化就應中四。初明六千比丘會。二爾時文殊菩薩下明諸龍會。三復有無量下明諸乘人漸增作入大乘宗教方便故。四時福城人下明善財會。福城者。梵本云馱寧阿羯羅。若以長聲呼馱寂。卽雲谷也。謂多出穀米之處故。若以短聲呼。云但寂。卽云福也。是福徳之處故。今梵本中有此多處呼召不同故。譯從長存福爲正也。

就初中三。一明文殊從善住閣出下見友之遠緣也。二時尊者下鶖子與自眾隨逐文殊者。此明六千見發之近緣也。三此六千下正明六千見先發鶖子指授。

於中四。一明經家敍六千名徳。於中二。先略列十名及徳可知。中間自所住處者。同在聲聞教法中住故。出家未久者。發心摝出三乘家來近故。後嘆徳中。先嘆。後結。前中七。一福深望淺說故。二解廣。三信徹。四觀佛境。五了法自性。六益物以出世。七求成佛徳。後結並因文殊化成。

二爾時尊者下鶖子教六千觀文殊十種徳。一身嚴。二光益物。三光网滅苦。四菩薩眾會。五行處平恆。六道場常隨。七行修福嚴左右伏藏。八供佛善流樹間出嚴藏。九諸世主雨供。十十方佛將說法先放光照身入頂。後結可知。

三後諸比丘下明六千聞贊文殊徳獲益中二。先敍。後彼諸下顯益。益中十六句。一心淨。二信堅。三獲喜。四體柔。五根悅。六憂苦除。七垢盡。八常見佛。九求正法。十具菩薩力。十二發大悲。十三發大願。十四入廣深境。十五佛海常現。十六深信樂一切智。

四卽自下諸見勝緣中五。一白尊請引見。二時舍利弗下指授六千。三爾時文殊下文殊觀彼六千。四時諸比丘下明六千發願。五爾時文殊下明勸成十法。初二文觀可知。三文殊觀六千者。顯其根性堪進入法界故。言如象王回者。謂身首俱轉現前事重攝受相故。問六千豈不本大乘耶。答本是小乘有堪入大性。如不定性故。四中發願亦可知。五中四。一勸成十種趣大乘法者。回入實教心無疲厭故。於中。一積善。二見佛聚事。三求法。四修離三輪。五滿諸定。六入三世入卽明解也。七普嚴剎。八調化一切。九諸剎劫中成就菩薩行。十爲成就一眾生故。修剎塵等行。成佛一力。如是爲成就一切眾生故成就如來一切力也二比丘若若善男下明能深發前十心得益。一長養善根。二捨生死。二超世種性。三不墮二乘地。四生佛家。五具菩薩願。六習佛功徳。七修菩薩諸行。八得佛十力摧魔伏外。九滅惑。十入菩薩位近佛果。

三時諸比丘下明六千同前勸進獲三昧益。由得此定得無礙眼。由得此眼故。能成二十五種益。一能見一切佛境界。二見無量剎佛道場。三見彼諸趣。四見彼諸剎差別。五見彼諸剎微塵。六見彼眾生宮殿。七聞彼剎中種種佛言音說法。八觀察彼剎中眾生根欲心。九能憶念彼中眾生前後十生。十憶彼剎中過未各十劫事。十一憶彼佛十本生事。十二成正覺。十三轉法。十四十神通。十五十說法。十六十教誡。十七十辧才。十八成十千菩薩菩提心。十九十千定。二十十千三輪淨。二十一得大智。二十二光明圓滿。二十三得菩薩十通。二十四身心調暢故。云柔耎微妙也。二十五住菩薩心堅固也。

四爾時文殊下結前。下勸進六千究竟所得中八。一住普賢行。二入願海。三成大願海。四心淸淨。五身淸淨。六身根利。七得神通。八由大通故。𨿽在文殊邊。然普徧十方所現身成就佛法。

第二攝龍眾會中四。初結前起後可知。二漸次下詣後化處。於中二。先標名。後往昔下贊勝。於中三。一昔佛曾住。二今佛昔修行處。三八部等常供養。三文殊下明說法。於中。先顯經名。後說此下顯益。前中經名普照法界者。說十眼圓明頓見理事理事無礙法界故。釋法界名。義具如別行旋澓章說。後顯益中。先顯類。謂諸龍眾。後明益中二。初百千億龍厭捨龍身生人天。後一萬龍不退菩提。

第三攝諸眾會漸增進位入實教之因緣。具如教被機中說。諸餘別分如常可知。

第四攝善財會中二。先以義料簡。後正釋文。前中略以八門分別。一會數開合。二說聽起就。三科爲五相。四會主類別。五南行不定。六嘆問有無。七推讓後勝。八問答分別。

初門中二。先敍晉本。後依唐譯。前中依光統師等云。此中善知識總四十四人。初文殊一人配十信。次四十人配十住十行十向十地。次二人配等覺位。後一人配妙覺位。若依五臺山論及意法師等。總不配位。亦無科截。但隨諸會。依文散釋。後依唐譯者。始從文殊終至普賢。總五十三會。童子童女同一問答故。徧友有問無答不成會故。文殊前後𨿽是一身。兩會別故。

二說聽起就者。此有三類。一由能化者。依大悲行。住不請友故。文殊正趣等起聽而化也。二由令所化者行敬法行。要待就請說故。海雲海幢等待求問方說也。三由具前二行故。觀自在菩薩安住地神等。善財未聞先卽贊嘆。此同不請友也。然復有請爲說此同敬法行也。彌勒後文殊普賢等皆亦同此也。

三科爲五相者。此中總有五十五位。若依本疏。初四十一人明寄位修行相。次從摩耶下有九會十一人。明會緣入實相。三彌勒一人明攝位成因相。四後文殊一人明智照無二相。五普賢一人明顯因廣大相。若依今本。大都無異。中間少別者。謂從文殊至第四十一瞿婆。總名寄位修行相。寄歷諸位。顯修行故。二從摩耶至童子童女同得幻住解脫。總名會緣入實相。謂寄男女相別。以幻住理。會其差別。入平等實性故名也。若依位判。此是十地勝進位。後三相是等覺位。但以初歷位多。從多名小爾。三彌勒菩薩處得入三世一切境界不忘念智莊嚴解脫。名攝徳成因相。謂攝三世境在念無忘失智。以成應化佛徳之因故。四後文殊師利。得無量大智光明總持大願三昧神通智慧。入普賢道場。住文殊所住。名智慧無二智。謂善財至此。乃入普賢所入。住文殊所住。與二聖同照一境界故。五普賢菩薩處得普賢諸行願海。與普賢等。與諸佛等。一身充滿一切剎等。行正覺等。神通等。法轉等。辧才等。言辭等。音聲等。力無畏等。佛所住等。大慈悲等。不可思議解脫自在。悉皆同等。名顯因廣大相。謂當來大果今成彼因福彼廣大果之因故。

四會類別者。總有二十類。一比丘。二醫人。三長者。四優婆夷。五仙人。六婆羅門。七童女。八童子。九居士。十人王。十一外道。十二船師。十三比丘尼。十四女人。十五菩薩。十六天神。十七地神。十八夜神。十九林神。二十先生也。

五南行不定者。梵音呼南曰馱器尼。依西域訓釋。南是右義。右是順義。以彼城邑宮殿園苑屋宅菩提樹等皆面向東則南爲右。人多右穩。穩便爲順。右繞等事。皆因此言。故於此中。顯文殊順化善財順求。皆曰南行爾。古人釋云。善財南行。表中道法界離東西二邊故。又表是正指南之說故。若爾者向使教從此起可取此國司南之正用。指南之義。盡教從西起。何不依彼訓釋南義。蓋知不然。應取順義故。此經淨行品云。右繞於塔。當願眾生所行無逆。成一切智。晉本離世間品云。攝右法是不違一切佛所說故。今本云隨順。是不盡一切尊者教故。按隨順言。卽梵云馱器尼。此云右也。尊婆須密論。亦同此說。此表善財所求善友一一隨順。不盡其教。由此南行。是右行故。右行卽是隨順義故。是故中間設往忉利天宮菩提場等。皆不違於南行之義。以彼悉是順教行故。

六嘆問有無者。此有二義。一由菩提是諸菩薩敬重故。聞其能發。無不稱嘆。二由有別緣故。而無嘆也。別緣有三。一善財善友時正受故。如解脫長者海幢比丘等。二善財於善友。說自發心已。善友不卽隨答嘆美。乃述自所得故。此門多是脫略也。三由善友示逆相化。若說聞發心而卽稱贊者。便與逆相相違故。如無厭足王勝熱婆羅門婆須密多女等。所餘善友。無此三緣故。皆嘆爾。

七推仰後勝者。此諸位中。惟後文殊及普賢菩薩。無別推勝者。顯其人尊位極。除斯以往。餘皆有推。中設無者。脫略故也。無別所以也。

八問答分別者。問此等諸會。並無佛說。何得爲經耶。

答此等並是傳法菩薩。結集當時求法說法諸菩薩事。同上本會所顯逝多林園自在等法。令彼大眾見已入法。𨿽無佛語。豈卽非經。問前本會中佛𨿽無說。諸所顯事。並在佛會之中。今此遠方異處。又非佛說。後不對佛。豈得爲例。

答𨿽在遠處。而不離本會。是故常在佛前。如上文逝多林內一一境界當攝十方一切佛剎說。此處而不攝耶。是故此五十三會不出本會故。名爲一會。謂入法界品也。旣此諸處。並在逝多。下文善財應見普賢及佛大眾在此國。下何故乃見在金剛道場。答以覺樹金剛。爲九會本故。是故不動覺樹徧諸會處。尋末見本。還在此故。又此會初普賢及佛。在逝多林處。更無移動。見在覺樹。卽是逝多。亦在樹下。思之。上來略分別竟。

後正釋文者。依前五相以釋其文。

就初相中。有四十一人。於中。初文殊一人寄當十信。表信非位。故但一也。二從徳云比丘至慈行童女。寄十住位。三從善見比丘至徧行外道。寄十行位。四從鬻香長者至安住地神。寄十回向位。五從婆演底夜神至瞿婆。寄十地位。就初文殊一人寄十信善友者。本業經上卷云。未上住前。有十心名字菩薩。常行十心。所謂信心。念心。精進心。慧心。定心。不退心。回向心。護心。戒心。願心。釋曰。信名彼此𨿽同。然行相境界二經全別。如上賢首品等已顯。今此文中分六。一集眾分。二爾時文殊童子下觀機授說分。三爾時文殊下觀已爲說分。四爾時文殊如象王回下。贊觀攝受分。五善男子於此下指示後友分。六爾時善財下念思辭變分。初中二。先總舉。後時有下別顯。別顯中四眾。一優婆塞。二優婆夷。三童男。四童女。形各五百。於中。初二眾通稱優婆夷等者。是梵音。此云近事男近事女。謂男子親近承事比丘僧故。女人親近承事比丘尼故。列別可知。

二觀機分中二。初通標說意可知。後復於下文殊別觀善財。於中二。初先明現在。後又知下明宿生。前中四。一明入胎時現奇寶。次善財下明身相具足。次其七下具顯寶物。後以此下總結立名。二明宿生中。略顯十徳。一昔曾供佛。二信解心廣。三樂善友。四三業無過。五菩薩行淨。六求佛智。七成法器。八淨心如空。九回向行。十得無障門。

三爲說分中二。先明爲說法。後爾時善財下明說偈求濟。

前中三。一時觀察善財慰諭發起可知。二而爲演說下正爲說法。三爾時文殊下結說勸進。就說法中二。先總標。後所謂下別顯。別顯中十句。一多行學。二不斷絕。三說佛出前後。四說佛會淨。五說佛法輪化導。六說佛身相好。七說佛法身。八說佛詞教。九說佛光照。十說諸一味。三結說中可知。

後善財說偈求濟中二。先長行述意可知。後正說頌中總三十四頌分二。先四頌自述在纏。後三十頌贊文殊徳以求濟。前中初頌。明依三界恃倨慠出入不離五趣之門。由以深愛自溺也。次頌三毒覆燒互生死如臣事王。次頌會貪繩系縛諂誑轡勒疑遮慧眼入耶道。後一頌慳嫉﹝憍﹣﹝夭／口﹞﹢右﹞因入三惡受八苦也。後三十頌中。一一分二多分。上三句贊文殊徳。下一句求運濟。前中。一智日悲月。二智月慈日。三法界輪王遊法界眞空法寶導前。四福慧商主勇求佛寶利物。五智忍伏魔。六定慧證法頂。七滅地獄因淨三有果。八離三惡趣果成淨善因。九見八倒行正八。十了耶正無疑惑。十一住佛見長佛樹行佛。十二如三世佛日出現。十三智慧決定染淨業三乘行。十四悲願信忍爲輪轂轄。十五持箱慈蓋辧鈴震。十六淨行三昧法鼓音。十七四攝徳寶慚愧嘆。十八施輪戒香忍辱華。十九禪方便不退轉。二十願持堅力智慧成。二十一普行悲皆無吝。二十二堅善巧無礙。二十三與生極淨等空樂。二十四淨業惑斷行苦摧魔外。二十五滿智徧嚴剎普沾善願。二十六除愛見淨如空利一切。二十七住定普運願力速。二十八運生如水如地不動。二十九四攝總持日光。三十入法城。著智冠。系法繒。四贊勸攝受分中三。初贊述發心。二善財白言下重請解脫。三爾時文殊下正答所問。

初中二。先贊發心。言如象王回者。前已略顯。此由內有審諦之量外無淺促之儀。回面向機。表攝受相故。後復欲下述意勸勉。於中二。先述。後勸述中三句。一近友。二求解。三修行。後善男下勸中二句。先牒前近養是成佛初因故。涅盤第二十云。一切眾生得阿耨菩提近因緣者。莫先善友。乃至廣說。後結勸中爲成佛。亡勞謗懈也。

二重請中同下教問。準梵本中。有十二句。一問學。二問信受。三趣向。四修行。五成就。六淨。七入。八出生。九隨順。十憶念。十一增廣。十二圓滿普賢行。其第二問云何修菩薩行者。梵本云缽還提簸多綿彌鹽及。此云修。亦曰信受。此文十一句分三。初一學解修次九正修。後一究竟。就正修中。初一總問亦離惡。二專趣向行。三進善。四亡相。五於行分明解悟。六悉具定。七不違理事。八憶持前修。九習前令廣。十勸巧速圓。

三文殊正答中二。先以偈。後爾時文殊下長行。重贊發心教求善友。前中十頌分二。初一總嘆善財具福悲物求佛如來。後九嘆善財已具大願大行。於中。一爲滅物苦發願修行。二文殊勸云若不厭生死此是爲物具普賢行堅也。三中上半嘆善財福能滅苦。名光也。福能摧障。名威力也。生處顯寶名福處也。亡相福廣名淨海也。下半結是爲物願行。四中上半見多佛。下半聞法不忘。五中上半見多佛。下半願海成具修行。六中上半明住位中善巧修行攝同佛果故。文云初發心時卽與三世佛等故。乃至廣說。下半重顯上半常濟佛果不壞本位故。云隨學當來也。七中嘆善財徧剎塵劫修普賢行道成。八中嘆善財多剎劫修普行願滿。九中述多眾聞善財願發大心願學大法問善財是何位人。

答經無明文。人斷難依。古𨿽多說。不足記錄。若準下文。安住地神處眾神相。謂云此人已生法王種中者。斯文可定。然釋不同。一云此據智契法性生在佛家名生法王種中。此卽是已入大地菩薩也。一云此據多聞燻習勝解眞性成就佛種。名生法王種中者。此卽是三賢位內種性菩薩也。問若屬信攝。此偈所說廣大見聞願行等。當云何通。

答此言信者。不同本業經中所說信也。

後長行重贊發心教求善友中四。初重贊發心教求眞友。二善男子於此下指示後友。三爾時善財下戀思辭退。四向勝樂下依教趣求。

就前初門中三。一嘆能發心二已後更求行行難中之難故。云信也。三善男子正教求友。此得法也。於中二。先教求後誡勸。前中二種。一樂成佛果故。云一切智智。二要求眞友。言眞善知識者。謂能令於未知善法得知。於未識惡法得識。名善知識也。言眞者。略顯有四種。一令識三惡苦得免。令知人天樂得生。此𨿽善知識。非眞也。二令識生死苦可厭。令知涅盤樂可欣。此𨿽善知識。非眞也。三令識有爲有漏法可捨。令知有爲無漏法可欣。此𨿽善知識亦非眞也。四令知生死非離染涅盤非寂靜。然常遠離雜染。恆修離相行。令如是知者。爲眞善友也。若廣分別。如別行善知識章說。後誡勸中四。一𨿽歷多所爲重法故身心亡倦。二𨿽晝夜親近爲重法故愛無飽足。三於所曉誨聞必奉行。四逆行方便推非己境何見過也。

二指示後友中四。一國勝樂者。位勝過前。可欣樂故。二山妙峯者。謂前心離過位髙故。妙峯也。比丘徳云者。比丘三義。一乞士。二破惡。三怖魔。今創發大心。魔宮震動故。其徳如雲含法雨故。四教宮震動故。問中十一句同前故。云乃至。

三念思辭戀中二。初念聞法故喜躍。後離別法音故悲淚也。問文殊師利觀識善財根欲等。皆見旣足。得爲說一切佛法。何乃多人令轉別問。答此非無意。略有五焉。一爲現在未來作軌範故。二顯修萬行要必先求眞友故。三明修行不自用故。四顯依善友不局一故。五顯求友無選擇故。問善財求法稱分行足。何要博訪多事多知。

答菩薩爲救眾生。求於多聞。不惜身命。若不徧學徧修。徳海不滿。何以隨應也。古來諸徳此辧善友處文。或作三分四分五分六七八九十等。今則不爾。但隨文作其分數。不可勒限也。上來二十五種相中。第一寄位修行相內。第一明文殊師利寄十信竟。

自下第二明十信善友中。第一徳云比丘。寄初發心住善友。於中六。

初依教趣求中二。一依教尋覓國山釋說。言經於七日者。本疏云。先淨七支見善友故。徐出經行者。伴思行故。二見已往詣下明請問。於中四。一設敬儀。二作如是下述自發心。三而未知下正顯問。問同前。四我聞下結問請說。

三時徳云下正明答。於中二。先嘆發心求法。後善男子我得下明自所得法。前中二。初嘆發心。後能下嘆問修行法此嘆有十一句。皆有求字。一求行法總問也。二所行分齊。三行對治因。四行出離因。此亦是果。五已淨大心。六得自在用。七示解脫方便。八示同事業。九知他心。十不住行。十一求爲無爲非一非異。二明自所得法中二。先明所得法體。後往詣十方下明業用。前中二。先標體。後信眼下釋相。前中自在者。作用無礙故。決定解力者。解謂勝解。決定印持由此名力。謂於境界決定印持轉變無﹝得﹣彳﹞也。後釋相有三。一信。二智。三結釋。謂由淨信卽眼卽境轉變決定無﹝得﹣彳﹞也。二由智光徧照於境無障﹝得﹣彳﹞故。自在也。三結釋。由此知外善觀信內明徹淸淨行具故勝解力決定自在也。後明業用中二。初略標四業。後所謂下廣明第四業。前中。一詣十方剎敬養佛業。二常作念佛業。三總持諸佛正法業。四常見諸佛現在業。後廣明第四業中二。先總說見佛。後一一方下明別見佛種種事。前中二。先展說東方。謂始從見一佛乃至見不可說不可說佛剎微塵數佛。後九準初。略說可知。中間云見三千世界微塵佛佛剎微塵佛者。引梵本中云。娜奢勃陀憩怛羅缽羅忙奴攞闍。此云十佛剎微塵數。漢本脫十字。也後別見佛種種事。前中二。先佛能應。後隨眾生下明所應。前中十種。始從色相乃至壽命可知。後所應中三。一隨機樂。二現成佛。三說法。

四謙己推勝中二。先謙己惟知一法。卽牒前念佛門。後豈能下推勝於他。前中云憶念諸境界者。謂十方佛數量分齊。佛卽所觀境故。智慧光明者。無分別智所照故。普見者。盡照見故。法門者。總結屬故。創入住位光明念佛三昧廣見佛者。依佛爲本故。故初住中云此菩薩見佛形貌等也。後推勝中三。初一句總。次所謂別顯。後而我下一句結。總中無邊智慧等者。照無盡佛境故。行無邊佛行故。別中有二十一句。各先舉得定。後明業用差別。初十念佛勝徳圓備。後十一念佛妙用自在。前中。一具見諸佛主伴徳。故云常見諸佛國土等。二念佛令眾生離倒之徳故。云淸淨。三念佛是處非處等十力等之徳。四念佛於法無倒能說能授。亦是菩薩心於法無倒故。能念見佛已聞法受持。五已達佛海智見諸佛剎無異。六念微細境中佛見彼中佛自在用。七念諸劫中佛無間見。八念諸時中佛一切時親近不離。九念諸剎中佛咸見殊勝身。十念諸世中佛隨心普見。後明妙用自在中。一念佛徧諸差別境界中次第現。二念佛示涅盤相。三念佛於一日中從自所住處出去無間。四念佛身充滿諸法界。五念多佛於一毛端現悉承事。六念佛一切處現成佛示自在。七念佛出現放智光轉法。八惟心念佛知佛隨心樂現像。九隨樂念佛隨心樂知眾生業隨彼業所所集善現形。十念佛神力現身坐華徧法界。十一念佛實徳如虛空身嚴法界空。後結可知五指示後友中。二先指示見人。後善男子海云下指示得法。前中五。一指方準前。二示國海門者。謂修徳心海之方便故。曰海門。此國正當南海口故。三比丘海云者。比丘義如上。海云謂此比丘內含法水。深廣如海。外應機說。如雲降雨。四勸往問法。五海云比丘下贊彼善說並易知。彼指示得法中九句。一令得實教助道。如薩遮尼乾子經說。二得成一切智因。三聞說發大心因。四得生實教慧見。五得能修與法性相應行。六能行普賢行海。七得成滿普賢願。八得淸淨誓願方便。九得生無緣大慈悲力。

六念恩難捨觀察辭退。第一住竟。

第二海云比丘治地住善友中七。一念前所說。二漸次下依教尋覓。三作如是言下見已問法。四時海云比丘告下正答。五善男子我惟知下謙己推勝。六善男子從此南行下指示後友。七時善財下念徳瞻退初中十一句。初一句總。餘句別。別中。一智照用。二無礙用方便。三定方便。四菩薩大眾。五觀佛現前。六觀佛所住。七觀諸他儀準則。八觀佛界廣。九觀佛出現次第。十觀佛入巧化。上十句門者皆方便義故。

二依教尋覓中三。初至處。二向海云所。三頂禮下明問法。於中三。初設敬儀。二作如是下述已發心。三而未知下正顯問辭。於中十句。一捨世俗生出世。二過無明入智明。三離凡入聖。四斷順流入逆流。五破三有輪轉。成就大悲願輪。六滅樂雜染。行離染行。七竭貪愛海。長大悲海。八塞三惡八難開人天涅盤門。九出三界城入佛智城。十捨諸玩好悉益眾生。

四正答中三。一本審發心。二海云言下嘆發心難得。三善男子我住此下辧其觀行。

初中。先審問。後善財言惟下答也。

二嘆難得中三。初逆難。次順難。後發菩提心者下別釋。初逆云若不種善則不能發也。次順難中十一句。前十句別明。末一句總結。前中。一云要得普門善根光明者。謂修一行卽一切行。一一行時智明了故。光明也。二具眞實道三昧智光者。稱法性修定生智光明。三生廣福。四增長無漏中無間斷故。云無懈怠也。五重法故事友亡疲。六重法故不惜所有也。七普願荷載。八普欲秡苦。九與樂不捨濟拔。十恆觀佛境。末句結可知。

後別釋中二。先總標。後所謂下別顯。有十一句。一一句中皆有標釋。初是拔苦。二佑是與樂以福助護令不離樂故。三滅苦。四離惡法。五守護不令怖畏。六離諸障﹝得﹣彳﹞。七滿法界。八等空界。九竟遠見多佛。十於三世境悉隨順知。十一普照境界皆入智海。

三辧行中四。一觀海爲能詮方便。二善男子我思惟時下得見法界無﹝得﹣彳﹞依正。三時此如來下領受所流無邊教法。四若有眾生從十方下傳授眾生。同入法界。就初中二。先總標。後所謂下別辧。總云住此十有二年者。古人有云。謂觀十二因緣故。或古釋云。住於菩薩十二住故。或有釋云。卽此十住中之第二故。云十二也。常以海爲所觀故。云境界。後別中十句。一廣大教。二甚深理。三漸次住。四多法寶嚴。五積大悲水。六隨機拔異。七所化多類。八教海所容諸佛菩薩。九教海包容所詮義理。十教海湛然。化多滅度生界不滅。不化多滅生界不增。

二得見法界無﹝得﹣彳﹞依正中二。先明見依果。後滅時見彼下明見正果。前中二。初明現果。後此大下明宿因。前中二。先明現華所因。於中有四句。可知。後正明所現依果中二。先牒作念。後此海下正明所現果。現果中二。初辧華出處及時處。謂大海中時謂正作念時忽然出。後以無能勝下明嚴。嚴中二。先明當體嚴。後百萬阿修下外中嚴。前中五。一莖。二華三葉。四臺。五髻。後外事嚴中。有二十二種。於中。十一句雜嚴諸王有情執持。十一句非情爲嚴。並可知。後明宿因中十句。前九句別時。末一句總結徳無盡。前中。一無漏因。二諸菩薩隨喜。三四如幻夢等觀行因生。五淨業。六無諍定因。七觀無爲。八住自在用。九觀佛深境。十結。後明見正果中二十句。一見華上佛。二蓮座。三道場。四諸相。五隨好。六神變。七色相淨。八無見頂相。九舌相廣長。十巧說。十一圓音。十二十力。十三四無畏。十四辧才。十五宿因。十六示成佛。十七演法。十八普現諸嚴。十九隨見各異。二十所益皆滿。

三領受教法中二。先明伸右手摩海云頂。後爲我下正顯說經。前中右手摩頂者。身業加持隨順攝受之相。後說經中三。先明經之業用。二我從於彼如來下聞經受持。三善男子我於佛下受持時法多少。就初中二。先顯經名。言普眼者。依此所詮成普眼故。所謂照見平等一法界故。後業示下顯經業用。於中十句。一佛境。二菩薩行。三攝法輪。四能淨佛土。五能摧邪。六滅魔軍。七令眾生喜。八能照物心。九能了物根。十隨心令悟。二聞經授持中二。先明成就六法。後假使下校量多少。前中。一納法在心故。二各不失故。三對文宣唱故。四背文宣陳故。五追記不忘故。六思惟明審故。後校量中。以多筆墨書寫一品中乃至一句。尙不得少分者。顯其法門廣大故也。三受持時法多少中二。初一句總。後於日日下別。前中云於千二百年受持者。顯一部故也。後別中十句日日皆爾。一一皆是無數品故。知一部有十無數也。一聞持總持光明故領受無數品。二寂靜明故趣入。三旋明故普入。四隨地明故分別。五威徳明故普攝。六蓮華明故引發。七淨音明故開演。八空華明故顯示。九光聚明故增廣。十海藏總持光明故。辧折無數品。

四傳授眾生中二。先明十類王及民眾來聽可知。後如是下正明爲說法。於中二。先顯能說有四句。一樂示。二解釋。三稱揚。四贊嘆。後咸令下。明利物中三句。一愛樂。二趣入。三安住。

五謙己推勝中二。先謙己知一。釋法門名如前。後如諸下推勝知多中十一句。前十句別明。後一句總結。前中。一悟解行海發願修行入字是悟解義下同。二悟解大願多劫住世。三悟解眾生隨樂益。四悟解心海生力智光。五悟解物根調化。六悟解嚴剎。七懈悟解佛體常供。八悟解法教而解悟分明。九悟解福業具明。十悟解物言音說法。後一句結勝所知非己能斷。

六指示後友中六。一南行如前可解。二六千由旬者。古徳釋云。修六度行故。三楞伽道邊者。向彼山之路次也。四有一聚落者人眾所居也。五名海岸者。南海之北岸也。六比丘名善住者。身住虛空。表內心住於眞性故。七時善財童子下念徳瞻退可知。第二住竟第三善住比丘修行住善友中六。一依教趣求。二善財童子下正明問法。三時善住比丘下正明答。四善男子我惟下謙己推勝中。五善男子從此下指示後友。六時善財下眷徳辭退。

就初中二。先念前所聞中十句。一念指示教。二念所示法。三念佛加持。四念持法句。五分明悟解法海門。六思法差別。七悟解法界至深處。八頓悟解一切法性空。九治淨法執。十觀法空所從來處。後正明趣求中二。先辧其所趣處。可知。後見此比丘下明見所趣人。於中二。先見比丘空中經行。後無相諸天下明諸異類眾各申供養。於中十類。一天。二龍。三緊那。四摩睺。五修羅。六迦樓。七羅剎。八夜叉。九梵王。十淨居天。二明善財正問中二。初牒前所見。後作如是下起後。起後中二。先自述已發大心。後而未知下正陳所問。問中二。先十一句。聞佛之法。後十句不捨諸法。前中初十句別問。後一句結前問。復前中。一起行。二聚斂不令散失。三務令具足。四於善知識數數聞法。五漸使益廣。六括撮。七令得至終。八有垢治淨。九審細再治。十盡所滯礙。後一句結前問。復者通前後兩數問故。後十句一一皆云不捨者。於彼十法。無暫離心故。一見佛常勤修故。二菩薩同善根。三佛法明證故。四大願普益生故。五眾行無疲厭故。六佛剎普嚴淨故。七佛力見佛自在故。八於有爲不捨。不住於有。示變化身。九聞法受正教故。十智光悟解三世一故。

三正答中二。先審問善財發心。及能問法。可知。後善男子我已下正述己所得。於中三。初顯所成解脫。二若來下明能成解脫方便。三知一切下顯解脫業用。前中名菩薩無礙解脫者。因位所得名菩薩所作。自在名無礙也。方便中二。初明修習。後卽時下彰得解脫。其智慧光明。卽是無礙解脫之別名爾。三業用中三。初別明十二句無礙。次徵後釋。初中一知物心行。二知物死生。三知宿命。四未來劫事。五知現在事。六知言音。七決疑問。八知諸根。九隨應化時。十知一切時分。謂剎那等。剎那等者。仁王經云。九百生滅爲一剎那。九十剎那爲一念。按俱捨等。謂時之最少名一剎那。一百二十剎那名一怛剎那。六十怛剎那名一羅婆。三十羅婆名一牟呼栗多。三十牟呼栗多爲一晝夜。十一知三世流轉。十二身徧往十方。次徵意云。何以得此。於諸法中無障礙故。後釋意中二。先顯由此解脫是無住等通力故可知。後善男子我以下轉釋於空顯通多種作用。於中二。先總標可知。後於虛空中下別顯。別顯中二十數。一行等無礙。二隱顯無礙。三現身一多。四穿度。五加趺來往。六入地水。七身出煙焰。八動地。九手捫日月。十髙升。十一現香等大云。十二於一念行過一剎乃至不可說不可說佛剎塵數剎。十三於前所經剎中佛所聽法。十四於彼佛所各顯無量佛剎塵數身。十五彼一身各無量佛剎塵數供云。所謂下略列十種。可知。十六一一如來下聞受彼諸佛說。十七一一國土下彼諸國所有嚴事悉憶。十八結十方皆題此通。十九如是一切下明上諸剎中眾生見其身者皆決定得菩提。二十隨彼彼眾生示同類身化。

四謙己推勝中二。先明謙己惟知一。後如諸下推勝知多。前中名普速等者。謂爲成就眾生行解證故。速疾普供法界佛邊也。推勝多知中。略明二十一句。前二十句別顯持菩薩戒。始從大悲終至離垢。皆約持心行相。以爲其名。準釋可知。末一句如是下顯非己知。

五指示後友中四。一國名達裏鼻荼者。此曰銷融。謂銷融謬解。依教正知。從聖教生。名生貴住也。二城名自在者。旣得生貴名自在也。三善友名彌伽者。此翻爲云。謂智含法水。廣利生故。四汝詣下令問法。

六時善財童子下念徳辭退。修行住善友竟。

第四醫人彌伽生貴住善友中七。一念前所聞。二漸次下求友得見。三時善財童子下正明問法。四爾時彌伽告下正明答。五善男子我惟下謙己推勝。六善男子從此下指示後友。七爾時善財下重友悲辭。

初中十句。一念前法門思惟生勝解悟解分明。二念佛力三寶常存。三嘆眞實從貪所顯。四念善友恩。五照三際平等。六憶念救生願。七知有爲性故。八思諸性。九嚴剎。十不著佛眾。

二求友得見中二。先明求覓。後乃見下明得見。可知三正明問中二。先明述已發心。後而我下正問。問中十二句。初二句總。謂上句學。下句修。後別中。一身𨿽勝轉而心不依轉。二得一性。三得離染心堅。四拔苦無疲。五明悟總持。六生大智用。七顯力決明深義。八念力悟異異法輪。九諸趣說法。十智力決斷諸法義理。

四正明答中七。一審問發心。二善財言惟下答其已發。三彌伽遽卽下明嘆發心下座禮善財華香供贊發心。四善男子若有下贊發心利益。五善男子應知下贊菩薩所作難等。六彌伽如是贊下明彌伽放光召眾說法。七彌伽於是下答自所得法。就初審問者。嘆顯發心非率爾事。儻能實發。世中奇特。將欲顯敬。令普智聞。故審問也。二中直爾曉對故言惟也。三敬發心中急下座禮善財。散種種華香供贊。四贊發心利益中二。初贊成益。後所謂下釋前安隱。前中二十二句。初一句總。所餘句別。應知發阿耨等十一字。徧歷諸句。由菩提心具三心故。佛種不斷也。具深直心故嚴剎也。大悲心故成就眾生也。直心故達法性也。深直心故悟解業種相性也。深心故滿諸行也。三心故大願不絕。直心故稱實性離貪。深直心故見三世相性。於諸法得勝解亦爾。具三心故。諸佛護持。佛憶念亦爾。菩薩平等亦爾。具此三心爲世依故。賢聖護。梵王禮。天主供。夜叉護。羅剎侍。龍王迎。緊那贊。世主稱。令物普安。後釋前安隱中十一句。一捨四惡趣。二出八難。三斷人中貧窮因。四生天樂因。五遇善友。六聞持正法。七發大心。八發亡相大心。九見菩薩行路。十於菩薩智悟解分明。十一安住十地。五贊菩薩難中二。先標。後爲一切眾生恃怙下釋。前中四句。一所作難。謂興物爲依故。二難出。謂待機感故。三難值。謂非薄福能遇故。四見者倍難。謂見菩薩所見處故。後釋中十七句。一一句具前四難。或分爲四。初七句釋前所作難。次三句釋難出。謂智光出過眾星燈大小光。徳髙出眾山。菩薩與二乘比徳亦爾。次二釋難值。謂薄福未合受榮故。不得見王及將。若遇菩薩。必成行徳。後五句釋見菩薩所見必聞法生信。免漂度有也。六彌放光中二。先明放光集眾。後彌伽大士下明爲說法令聞者不退菩提。言輪字品者。本疏云。日照三藏解云。輪有多義。略顯三釋。一約字相。楞伽中字輪圓滿猶象迹故。二約所詮。盡理周備如輪滿足。三約業用。所言不虛故。如文可知。七答己所得中二。先明遽升座。所以敬重法人故。遽下座卻禮善財。令顯師資之禮。還爲敬法升座方說。後善男子下正明得法。得法中二。先標法名。謂妙音陀羅尼。後能分別知下正釋。謂能分別知名妙。諸天等語言。名音陀羅尼彌伽智中總持此故。余並可知。

五謙己推勝中二。初謙己知一。後如諸下推勝知多。前中十四句。先十三句別顯。末一句結非己知。別中施設者。威儀也。究竟者。終畢也。上句者勝句也。上上句者勝中之勝故。字輪際者。輪如前釋。際者卽邊際。字輪之極處故。

六指示後友中二。先顯名等。後汝詣勸令問法。前中聚落義如前。名住林者。具眾徳。以建立故。長者者。年耆徳艾事長於人故。解脫者於自所得法門業用無礙故。後勸問中四句。可知。

七深重善友瞻戀辭退。生貴善友竟。

第五長者解脫方便具足住友中七。一念前所得法。二漸次遊行下明依教趣求。三旣得見已下正明問。四爾時解脫長者卽入下正明答。五善男子我惟下謙己推勝。六善男子從此南剎下指示後友七時善財童子下戀徳悲辭。

就初中四十一句分二。前十一句正念先所得法。後誓願下三十句自勵其心令依所教。前中。初一句總標前法門名字。後十句別。別顯中。一深悟解語言。二念知難知行之加行。三觀離過心。四成照益善根。五能發心淨。六磨礪攝生智。七堅牢廣志樂。八任持勝志樂。九淨徳信解。十思菩薩修行心。後自勵中。初十句堅志護持。次十句了差別境卽無差別。後十句了身心入境境入身心。

二依教趣求中。十二年者。古人釋云。修自分勝進。各六度行故。城等釋名。並如前顯。

三正明問中四。一設敬儀中三。初自度獲利。次徵。後釋。釋中有標顯結標。結可知。顯中十句。難出現者。明解菩薩道者世間希出故。承接者。承近接納故。喜悅者。常順教命故。余準可知。二述已發心中三。初正述先發心。二爲欲事下明發心所爲。三聖者我今下明爲前所爲作意業等心。三我聞聖者下贊能誘誨諸菩薩。四惟願下正請宣說。初中可知。二述已。三中先亦可知。二發心所爲中三十一句。於中分四。一前十三句欲窮盡佛寶境界故。二爲欲聞下五句欲窮盡法寶境界故。三爲欲與一切下五句欲窮盡僧寶行願故。四爲欲得下八句明欲窮盡十藏故。一一並準釋可知。三句爲前所爲中十句。初一總。餘九別。並亦可知。三贊能誘誨中二。先總舉。後示意道路下別顯。別顯二十七句分三。初三句指示修行方便要法。二令除下十三句令離過患。三令其速下十一句令獲利益。一一準釋應知。四正諸說中二。先一句標。後四句略請。

四正明答中三。初明入定。二爾時解脫長者從三昧下明出定。三告善財下述己所得法門。初中三。先明定所依因緣有三。一過去自善根爲因。二佛神力爲緣。三文殊念力爲緣。二卽入下明定名。名普攝一切佛剎無邊旋陀羅尼者。謂攝多剎隨智而持。所轉攝在能轉智中。名總持也。三入此三昧已下明定業用。於中。初明身內現佛三世間身。二或於一世界處下現八相成道。三善財童子悉能下明善財入彼身所顯剎中佛所聽法。二明出定者。定事訖故。將欲說法故。定無言說故。三述己所得法門中三。初明解脫名體。二善男子我出入下明其業用。三善男子當知菩薩下勸修令入。初名如來無礙莊嚴者。是現果徳定故名如來也。無礙者。本疏有四義。一一切如來各具無礙莊嚴故。二者一一如來互徧無礙故。三一切如來莊嚴悉入此長者身內故。四長者徹見十方佛海。今更助一釋。謂此三昧力能令得者。見十方佛及國土眾會出入。皆無障礙故。二明定業用中二。初明見十方各一佛。後善男子下總結見十方各十佛剎塵數佛。前中。初一總標出入此定時。後卽見下別明見十方佛及道場眾會。後總結見多佛中四。一總標佛數。二彼諸下標見佛不待往來。三我若欲下明欲見諸佛欲見卽見。如前不待往來。略列九佛。四釋見不待往來所由。云知佛及自心。如夢故。如水影故。如幻故。如響故。所見由心故。三勸修令入中二。先舉所作得法。後如是下明所作之因。前中十一。初一句總舉後淨諸下十句別顯。後明作得之因中二。先一句云一切皆由心者總標。後是故下別辧。辧中十句。初云扶助者。相資故。怛蕩者寬平故。知證潔自者。牢徹故。鈍淨不雜也。解易可知。

五謙己推勝中二。先謙己知一。後如諸下推勝知多中十三句。初十二別顯。後如是妙行下一句總結非己所知。

六指示後友中三。先顯處。次彼有下辧友。後汝詣下明遣問法。初中云閻浮畔者。此洲南際故。國名梵音。此所未詳。二善友海幢者。智慧深廣故如海也。解行髙出眾歸故。如幢也。

七時善財下戀徳悲辭於友有九事。一憶念依位。二承事。三恭敬。四由得佛智。五不盡逆。六無諂誑七。常隨順。八慈母想。九慈文想。第五住善友竟。

第六比丘海幢正心住善友中九。一念前長者教。二漸次下依教趣求。三周徧求覓下海幢入定。四善財贊言下贊定業用。五聖者下問定名。六善財童子言下問定境界。七善男子我惟下謙己推勝。八善男子從此下指示後友。九時善財下戀徳辭退。

就初數中。有十三句。一正念彼教故。二觀察。三憶念。四思惟。五深入。謂深悟解。六趣向。七明見。八解了。九分別。十思惟。謂再審所由。十一了達。十二修行。十三發起。並顯可知。

二依教趣求中至其國境邊。亦此洲南際。如前解。古人釋云。所以得般若。是六度之後邊故。云畔也。

三海幢入定中曲有五門。一定名。二從其足下下。明定業用。三海幢比丘下於身毛孔出光明网等。四善財一心下思彼入定。五如是住立下明其出定。

初中定名入滅受想故。云離出入息無別思覺身安不動也。一定業用者。皆是定加行時發願力也。於身所現。有十四處。一足下出長者等。明修行之初以施爲首。二從兩膝出剎帝利等眾。以愛語同事攝生。三從腰出仙人者。以此不信宿因乃信導餌得暫延年將之爲道。此旣信中途外緣不信本因故。從腰出仙者。此顯離染欲故。隨應爲說梵行法也。淮梵本中。此是齊輪出仙也。故梵經云﹝女﹡耶﹞髀曼荼羅。此云齊輪也。向若是腰卽合云迦胝故是誤也。四從脇出龍者。以龍之業用多以膊脇之力。今隨慣習所作相似化導故。雨諸香華等。五從胸室哩﹝革﹡未﹞搓中出阿修羅者。室哩﹝革﹡未﹞搓相是出世中奇勝。修羅能現幻術。是雜類中奇勝也。此顯大力降魔。震搖山海等故。六從背出二乘者。由彼與大乘相背故也。七肩出夜叉等者。現大筯力者背樘肩努膊。今欲現此筯力而化故。從肩出也。𨿽顯種種可畏之形。多以守護眾生及諸賢聖之業。八從腹出緊那乾闥王及女。各隨所能。奏樂爲供。歌贊三寶。九從面門出輪王眾。行十善化。問女色不施此何許。

答此約十善。但斷耶淫。白衣五戒。非授入道緇服者也。十從目出日輪者。目能照用同日光故。隨其照用。作諸利益。謂照地獄離苦故。幽暗得明故。捨愚暗等故。十一從眉白毫中出帝釋眾。表於佛正法純信淸白常以正法化自天眾。或彰福力慧力。乃至成顯眾生事業。十二從額出梵王眾者。額在身之髙處故。梵王居在色初禪故。以色相威儀美音利世。勸佛轉法輪等。十三從頭出菩薩。說十度法門。隨所應化。十四頂出佛身者。顯最尊髙故。

於中二。先總明三業。後爲一切下別顯語業。前中二。初一句總標。後其身下別明三業。三業中初身業有三句。一相好莊嚴。二威光熾盛。三光照十方。二語業一句妙音滿法界。三意業現通。

後別顯語業中二。先一句總標。後所謂下三十二句別顯。末後一句總結周徧。初標可知。二別顯中分二。前十二句爲諸菩薩說法。後二十句爲諸眾生說法。前中。一普知平等法者。觀等覺菩薩普知諸法一性平等速成妙覺故。二入普門法者。勸灌頂菩薩學佛十種智三世平等。謂於智所緣。皆普悟解分明故。三普莊嚴法者。勸法王子菩薩學知法王處善巧法王處執度等。於彼境界。悉徧學知爲莊嚴故。四堅固山法者。勸童眞菩薩學知佛剎乃至一剎那中供多佛等。於此知見不可攺易故。云堅固。梵行髙峻諭名爲山。五海藏法者。勸不退菩薩學十種廣大法。謂於法界徳相一一境界包攝色心等大小一多卽在等無﹝得﹣彳﹞無盡故。海藏法復名廣大海。六普境界法者。勸正心菩薩學知一切法無相無體等。標十以顯無盡。是普境故。七自性門法者。勸方便具足菩薩知眾生自性無邊無量。乃至知眾生無自性故。八隨順世間法者。了知眾生及器行果隨順說故。九普悲湣法者。勸修行菩薩學觀眾生及法界四大三界。於中徧起悲湣。十積集藏法者。勸徳地菩薩學誦習多聞乃至遠迷不動等。此中若誦行等。皆有修習生徳之義故。名積集藏。新學卽是創治心地發利益等十心也。十一攝眾生法者。勸初發心菩薩學勸供佛樂住生死主導世間故。云攝眾生法也。十二無盡境界普現前法者。勸信解菩薩勝進修行十種信心觀彼境界令增勝分明故。曰現前信是解資故。名信解也。問準此處文。十住滿後。卽到坐道場菩薩等覺之位。不爾何故不說十行等耶。

答此卽顯法性大宗約位上下相融攝義。廣如上懸談第九顯義門說。

後二十句爲眾生說法中。爲色界說普門法者。彼著色身爲謂自勝。今令普觀無色法故。二普藏法者。慈生梵世。宿習多慈。𨿽憐不普。惟己眷屬。今爲說普。普生廣福故。三爲大自在天說生力法者。謂此天王智力自在一念能知大千界中雨滴數。更無勝者。今勸求佛智力故。云生力也。四爲魔眾說心幢法者。此他化自在天攝。謂說慈心如幢。降諸魔眾故。名慈心爲幢也。五爲化樂天說淨念法。謂彼天自化樂受用。今還隨說自念淨法故。六爲兜率天說生定法者。謂於出世法。生喜足意故。七爲夜摩天說歡喜法者。爲說應機合時之法。令歡喜故。八爲忉利天說疾莊嚴虛空界法者。謂居天以嚴空界爲奇故。說福智嚴法性空界故。九爲夜叉說歡喜法者。謂夜叉羅剎多現可畏恐怖之形。今爲說眾生見形令歡喜法也。十爲乾闥婆說金剛輪法者。此類事王不得自隨喜。爲說得自在法。謂持咒者。作金剛曼荼羅。或凡欲作法。悉得自在。此亦如是故名也。十一爲阿修羅說大境界法者。謂此類自恃身貌長大。起於髙慢。今爲說佛身相周徧法界故。名大境界法也。十二爲迦樓羅說無邊光明法者。謂此鳥但能觀一洲四大海。照見諸龍知有離命。今爲說佛智光明。照法界眾生。悉知根欲性等故。十三爲緊那說一切世間殊勝智者。此類以世歌樂爲殊勝伎能。今隨彼根說出世勝智。十四爲人王說無樂著法者。世間諸王多著欲樂。今隨其病。說無樂著。十五爲龍說歡喜幢法者。諸龍多患三苦逼。今爲說其離憂苦法故。云歡喜幢。十六爲摩睺羅說大休息法者。此類蟒身爲性毒惡。今隨病爲說令止息惡毒故云也。十七爲地獄眾生說正念莊嚴法者。謂彼眾生眼見苦具。身爲苦逼。惶怖心亂。無暇正念。今爲說法令心安正。此卽爲莊嚴也。十八爲畜生說智慧藏法者。因爲說法令彼捨患生智故。此所說法。卽名爲藏。十九爲閻羅趣說無畏法者。彼界常以熱鐵融銅爲其所食。今爲說其離彼炎畏故云也。二十爲厄難眾生說普安慰法者。謂諸厄難者。若身若心。晝夜憂苦。今爲說其身安心樂法故名也。

末後一句總結周徧可知。

三海幢身毛孔出光网中六。一能現光毛孔。二光网數。三光色相。四光莊嚴。五光境界。六光事業滿法界四思彼入定中十句。初一總。餘九別。總中由見善友。前定業用。思見出定。欲有啟問故。渴仰也。別中。一憶前定用。二思得彼定人。三思定利生。四思定普嚴依正勝境。五思定嚴法界智。六思得定佛加智。七思定生無﹝得﹣彳﹞用神力。八思定加行願力。九思定能增行力五明出定中二。先顯立住思察所經時分。後過此下正明出定。前中始一日夜乃至六月六日。本疏釋云。是第六住故。後明出定者利益事訖故。

四贊定業用中。有四十一句。前十一句標勝。後所謂下二十句出因。前中。初一句總。餘十句別。別中。一近而不知頂故。二稱法界故。三分齊難量。四力用叵測。五光用無變。六嚴事數多。七力勢不可止。八所緣無二。九照用普徧。十益物無窮。後二十句出因者。通顯前十各由此因故。曰甚深等。一離貧苦。二離地獄苦。乃至能令安住一切智智境界中。並文易可知。於中。第八。有本云。能令增長有爲樂故者。今勘梵本。乃晉朝經。皆云能令厭離有爲樂故。

五問定名中二。先問。後海幢下答。答中二。先答定名。後善男子下答得定所由。前有三名。一普眼捨得者。以平等慧照法界故。捨者障無不盡故。得者理無不證故。二名般若等者。以離垢慧光照淨境故。三名普嚴等者。以淨善根爲方便。莊嚴智慧故。後答得法所用中二。初得三定。後得此下明得眷屬三昧也。

六問定境界中二。先問。後海幢言下答。答中有二十三句。明於諸剎佛眾生境無所障﹝得﹣彳﹞。初一句總。後了知下別。別中分五。初六於剎無障礙。謂一了知。二往詣。三超過。四莊嚴。五修治。六嚴淨。二有十句。明於佛境無障礙。一見佛。二觀佛威徳。三知佛自在力。四證佛廣大力。五入佛功徳海。六受佛妙法。七入佛法修行。八證佛轉法輪平等智。九入佛道場眾會。十觀十方佛法。三有二句。於眾生無礙。一大悲攝生。二大悲充滿。四有一句。見十方佛無厭足。五有三句。於眾生境無礙。一入眾生海。二知眾生根海。三知眾生諸根差別智。

七謙己推勝中二。先謙己知一。後如諸下推勝知多。前中如前釋。後知多中有二十一句。前十句顯彼勝者所知。後而我下明非己能知。前中十句成五對。一智悟巧化徧法界淨。二了達多剎諸趣根欲。三知蘊諸法入無礙定。四起無漏通善說無已。五巧演地義。與物爲依。後而我下顯非己知中有十一句。初妙行者。利他善巧故。三所行者。自所修故。六入要門者。悟解旋澓義處故。八道分者。行位故。九十心境者。知他心境故。余並可知。

八指示後友者中三。一處。二善友。三令聞法。初中海潮者。善友住處。近南海北岸潮所至處。表不退住中二利行不失限故。林名普莊嚴者。依正二果皆殊勝故。善友休捨者。梵本正云呼捨羅。此曰希望。亦云意樂。亦云滿願。謂隨諸眾生來求法者。皆遂希求。滿其願故。三令聞法可知。

九念思辭戀中二。先述得益。後五體下正辭。前中十一句。初一總舉。次九正明獲益。後一結益歡喜。後正辭中十三句可知。第六住竟。

第七優婆夷休捨不退住善友中七。一念前善友教謙思。二漸漸下依教求覓。三爾時善財童子入下明見友問法。四休捨告言下正答所問。五善男子我惟知此下謙己推勝。六善男子於此南方下指示後友。七時善財童子頂禮下念思悲辭。

就初中二。先念教詔思得見解增明故。云蒙力等。於中四句。一蒙力。二蒙教。三念語。四深愛樂友。後作是下念因善友展轉利益。於中五句。一令見佛。二令聞法。二令益勝行。四令普見眞佛體。五令得成佛華。

二依教求覓中二。先明至前所指處。前已具釋。後眾寶下二。先明外人物嚴。後時休舍下明正報嚴。前中二。初明依報嚴。後百萬天子下明有情嚴。前中有八段。一寶壚周繞有一句。二一切寶樹下明眾寶樹嚴。三其地下明地殿堂等嚴。四園中復有下明宮殿地柱樓閣及宮殿十寶華座嚴。五園中復有下眾寶帳嚴。六有百萬大寶网下眾寶网嚴。七有百萬大光下眾摩尼寶光嚴。八常雨百萬嚴具下明香華纓等雜供養嚴。後明有情嚴中三段。一天子。二采女。三菩薩。後明正報嚴中二。先明正報受用嚴。後其有見此下明業用益生。前中金座珠冠寶釧寶网嚴寶璫寶纓眾敬十方欲色界天及人非人來敬。後益生中十五句。一除病。二滅惑。三拔見。四摧障。五悟解大用。六增善根。七分明悟解智方便。八總持方便。九定方便。十大願方便。十一行方便。十二福方便皆現前。十三心廣。十四具通。十五身普徧至。

三見友問法中二。初明見友可知。後往詣下正明問法中二。初自述已發心。後而未知下正發問辭。並易了。

四正答中八。一自述惟得一法。二若有見下顯益物。三善男子下明難得見。四善男子下究竟益物。五善男子東方下徳髙感佛佛恆不離。六善男子我此下明同行眷屬及余利物。七善財白言下問發心久近中二。先問先發心時。後善財言聖者下問當成佛時。前中二。先問可知。後益中三。初略顯從燃燈佛等前十佛。二善男子我憶下明過去多劫多生經三十六恆沙事養聞授修行。三善男子菩薩下明發心限量難知。於中十一句。一充滿一切法界故。謂此心無有少分色心時處等。一切境界不徧故。二悲心普入世間故。三大願畢法界故。四大慈普覆物故。五一切時處中修行故。六定力令道不退故。七陀羅尼力住持世間故。八智光力證入三世平等性故。九通力普顯於一切剎网者。謂凡於一剎種中。有二十層。於中。一一剎皆三重展轉遞繞遙觀如网故。十顯力一普令一切悉解故。十一淨身悉徧一切佛剎故。八善財言聖者下問當得成佛時中。先問。後答。答中三。初不爲限齊故發心。二欲教化調伏下正爲作無限齊事故發心。於中各有十四事。相翻可知。三是故善男子下但然修行無有限齊不答成佛。問若爾豈竟無成。

答只此無成方是成佛意。以無所得得菩提故。五善財童子言下問答解脫名離。名憂安隱幢者。大心多劫。盡苦無憂。懃修正行。心安無倦。徳髙眾歸故。名爲幢也。

六善男子我諭下謙己推勝。前中謙惟知一。後如諸下推勝中十一句。前十正顯勝者所知。後而我下一句彰非己知。

七善男子於此下指示後友中三。初處那羅索者。此云不懈墮。二善友名毗目瞿沙者。具稱應曰毗沙摩烏多羅涅盤瞿沙。言毗沙摩者。此云無怖畏也。烏多羅者上涅盤也。瞿沙者出聲也。謂此善友常爲眾生出增上無怖畏聲。三汝諸下令往問法可知。

八時善財童子下眷徳辭退中三。初正明辭儀。次作是下顯善友處。有十種難。可知。末一句正辭。第七住竟。

第八仙人毗目瞿沙童眞住善友中八。

一念前友教思惟作意。於中十二句。初二句順前修行法。後十句依彼生增進心福慧等。初二可知。後十中。一增福心。二增見佛。三出生佛心。四增願心。五見法心。六照法實性心。七散障心。八法界無暗心。九淨意寶心。十摧魔心。

二依教求覓中二。先至國。後周徧下見依果。可知。

三時善財下明見正果。於中二。先明領眾及服飾。後明見。善財見已下設禮贊友。贊友中十一句。初一句總標。後十句別顯。標中云眞善知識者。如前已釋。釋眞實道者。實教大乘故。夷險道者。善惡道。亦生死涅盤二道故。大悲海潮故。不失時故。余文可知。

四作是語已下問法中三。初設禮。二述已發心。三而未知下正問。

五時毗目下時答。答中四。初贊發心所爲。二時諸化下敬養發心。三住如是下顯發心當果。四時毗目下正答所得法。初中二。先總告。後此童子普施下正顯。顯中十一句。文易可知。二敬養發心中。先外物供。後內身供。三贊當果中二。先十四句別明時。後時毗目下結贊當果。前中滅苦蘊者。絕行蘊故。破無明暗者。斷無明住地惑故。福徳輪園者。功徳滿足故。顯淨智日者。大智圓明故。開示善根法藏者。示法苦樂令避龍故。後結贊當果中二。先通顯一切。後此善男下別指善財。四正答得法中二。先述己所得法門。名無勝幢者。此住勝進應勸學知於器世間動轉。觀詣遊等。超過前住。彼莫能逾故。曰無勝。又應勸學受諸佛說法。顯自在用。大音徧吼。事養多佛。由此降伏耶論異道。使歸從故。如帝釋幢也。或此能降伏外道耶小。彼莫逾此。亦曰無能勝幢也。二善財白下。問境界中二。先問。後時毗目下神力加持今自證見。於中五。一仙人摩頂執手。二令善財自見身往十方佛剎數剎。見彼佛會。聞佛會彼說。達其文義無雜。又知十種化眾生法。三爾時善財下明爲十種法門照得十種三昧。可知。四時彼仙人放下善財自見在本處。五仙人問善財下問答定中所見。

六仙人言下謙己推勝。推勝中二十一句。初十句明彼勝者所能得。後十一句顯己不能知。初一句總舉。餘十句別顯。

七善男子於此下指示後友。於中三。初處。次人。後令往問法處中。聚落名伊沙那者。此曰長直。謂此處里巷徑迂延永也。人中名勝熱者。處五熱。身中不爲所因。非只安然無患。亦乃成於勝行故。令問中可知。

八時善財下念徳辭退。第八住竟。

第九婆羅門勝熱法王子住中十二數。初明得前解脫力用。二念善下依教趣求。三時善財童子下正問。四婆羅門言下授自所行。五時善財下生疑念。六作是下諸梵天等勸。七爾時善財聞如是下生悔過心。八爾時善財下依前教命。登山入火。九善男子我惟下謙己推勝。十善男子於此下指示後友。十一汝詣彼下令往問法。十二時善財下戀徳辭退。

初中二。先一句明得前解脫力用。後三十句明彼解脫光照任持力用。於中分三。初六句明所得。一得佛神力。二菩薩法門通智。三菩薩定慧用。四時定慧用。五知境依想定慧用。六得了俗慧用。二次十二句依前所得用而起。一現身。二說法。三照境。四聞法忍受。五了法。性六能修行。七求佛智不退。八得十力用。九求法無厭。十修行悟佛境。十一誓嚴。十二願淨。三後十二句明知剎度生成行。於中初三句標三章。後九句各別顯。於中。初六句以無窮智。知世界境界。了菩薩行。後三句以無性心度生。了菩薩行。

二依教趣求中二。先明至處。後顯見人登刀山入火聚。

三時善財下述自發心。問菩薩道。

四婆羅門言下令善財依婆羅門登刀山入火。

五時善財下生疑念。於中二。先總。後別。別中二十一句分三。初十二句惜身難得。不得可輙捨。次此將非下三句。正明可疑之狀。後而欲下六句顯作畱難行相。

六梵天等勸中。有十三眾。悉述己爲勝熟隨應說法。獲其利益。一梵天眾。二魔眾。三自在天眾。四化樂天眾。五兜率天眾。六三十三天眾。七龍王眾。八夜叉王眾。九乾闥婆王眾。十阿修羅王眾。十一迦樓羅王眾。十二緊那羅王眾。十三欲界諸天眾。就初眾中四。一勸不生疑。二今此下贊彼徳用。十句。一得定光。二發懃勇。三度生無倦。四斷渴愛海。五截見网。六燒惑薪。七照惑林。八斷盡死怖。九壞世障。十放法光。皆言欲作。三善男子下自述耶見。四見婆羅門下蒙化除疑。二魔眾中三。一散寶供養。二告善財下贊彼徳用。三我與下顯彼化力。三自在天眾中三。一散華供養。二作如是下贊彼徳用。三卽與下顯彼化力。令得八種自在者。取作由己皆遂志故。初心者。慈悲等故。受生者。出入住胎明了故。業障者。速能離故。嚴具者。能示現故。長短者延促任意故。佛法者。明了文義故。余並可知。四化樂天王眾中三。一天樂供養。二作如是下贊彼徳用。三卽與下十三句明聞法獲益。五兜率天王眾中三。初雨香供養。次作如是下述彼徳用。後共詣下聞法得益。六三十三天王眾中四。一雨天華供。二作如是下述彼徳用。三共詣下聞法樂菩提。四又善男下述怖發心。七龍王眾中二。初雨香華奏天樂爲供。二作如是下贊彼徳用。有十句。一光照處所。二離沙怖。二離鳥怖。三滅患。四身涼。五心無垢。六聞法解。七厭其趣。八悔障。九發大心。十住果智。八夜叉王眾中三。初雨諸供供及善財。二作如是下贊彼徳用。於中三。一身及眷屬並羅剎鳩盤等生慈心。二不害物。三不樂自宮。三卽與不聞法發心。九乾闥婆王眾中二。初贊婆羅門徳用。於中二。先光照住處。後受多快樂。後是故下明聞法發心不退。十阿修羅王眾中三。初明禮敬。二作如是下贊彼徳用。震動宮海地。令捨憍逸。三是故下聞法利益。十一迦樓羅王眾中三。初明勇力持王化形在空。二嗢如是下贊彼徳用。放光照宮震動恐怖。三是故下聞法利益。十二緊那王眾中三。初贊彼徳用。於中三。一明諸聲出處。謂宮中諸樹等。二善男子下明比校數多。三善男子下聞法利益。十三欲界諸天王眾中二。初明妙供養供。次唱如是下贊彼徳用。於中三。一光照地獄。二我等下見光生信。三從彼下還生彼天。後爲知下明聞法利益。

七生悔過中三。初明善財聞上十三眾所說以勸曉歡喜。二唱如是下請恕疑心。三時婆羅門下顯無疑獲益。

八依前教命中三。初登山入火。二未至下得益。益中二。先明暫始到火時得善住定者。善能安住焚惑性故。後得靜樂通定者。得離喧適悅定起無﹝得﹣彳﹞用故。三善財下贊其定緣。逆順翻顯故曰甚奇。

九謙己推勝中。謙己惟名菩薩無盡輪解脫者。謂以精進誓願如風輪轉住諸行不令退轉故。推勝有三。初總云大功徳焰者。卽福之慧能燒我見故。次必不下六句別顯。後而我下一句結自所不知。

十指示後友中。師子奮迅者。如上具顯。童女名慈行者。善知眾生受生等十種行故。起慈饒益行故。

十一汝詣彼下令問法可知。

十二時善財下戀徳辭退。第九住竟。

第十童女慈行灌頂住善友中八。

初念前善友恩。生極尊重意中。有二十四句。此卽總句。後皆別顯。於中。一廣淨解。二念我。三求智。四願見佛。五觀法。六無礙智常現。七決了法實際。八常住際。九剎那際。十如空際。十一無二際。十二無分別際。十三義無障際。十四劫無壞際。十五佛無際際。十六於佛心無別。十七破想网。十八離執。十九不取佛眾會。二十不取淨國。二十一知生無我。二十二知聲如響。二十三知色如影。

二依教趣求中二。初至彼城推覓。二善財入已下見彼依果。可知。

三其慈行童女下明見正報聞法。可知。

四時慈行下正答。答中二。一令善財觀其宮殿。於中二。先總顯。後周徧下別顯。別中二。先明能現壁等諸事。初有十一句。後走見下明所現一切佛從發心至佛果事。二爾時善財下明善財意問童女懸領以言答。答中三。先答法門名。二答本得法處。三答得法時入方便名般若普莊嚴者。慧心如空福徳成滿故。

五善財白言下問境界中二。先問。後童女答言下正顯。顯中二。初總答。謂入此門思惟等時。得普門總持故。後所謂下別明。明中有一百二十句總持。分爲十段。一初八理事總持。二福徳下十門。明願行持。三業不下十門。明業持。四三昧下六門。明定用持。五心海下五門。明知他心持。六知眾生下十二門。明知所化持。七大悲下十五門。明能起化持。八世界下十七門。明知世界持。九見諸佛下二十五門。明佛海自在持。十菩提心下十二門。明知菩提心因果行願智淨等總持。

六謙己推勝中。謙己可知。推有十五句。明推勝者能知。末句結已不知。

七指示後友中三處人可知。令問法可知。

八仰徳辭奉可知。第十住竟。

續華嚴疏刊定記卷第十五

