續藏經禪林備用淸規

元弋咸編

外。放形骸。黜邊幅。守禮者。莫能與之辧。而其從心不踰矩。卒有合於自然。是則繕性之效。略外以理內。於斯見之矣。淫欲嗔恚。皆謂之道。大雄氏托言爲諭。將以語夫上知。愚者不察。悉得以自恣。職教者憂之。於是爲淸規。而曲爲之防。數百年來。遵守罔替。世愈薄。而俗愈侈。奇邪美﹝曼﹣又﹢萬﹞。充滿區宇。澤山咸大師始輯。廣其未備。詢於耆舊。證於編簡。作備用十卷。以拯其極壞。其勤苦之志。於是書足以見之。余嘗聞。咸師縛律以爲禪。守其師說。不肯以從於人。淸嚴峻整。講。道不輟。頑薄敬避。其死也尢奇偉。余湣夫吾儒之教。淪獘若是。使有若咸師一正之。斯得矣。序其書。所以識吾徒之未能也。

泰定二年六月

淸容居士袁桷敍

禮於世爲大經。而人情之節文也。沿革損益以趨時。故古今之人情。得綱常制度。以撥道。故天地之大經在。且吾聖人。以波羅提木叉。爲壽命。而百丈淸規。由是而出。此固叢林禮法之大經也。然自唐抵今。殆五百載。風俗屢變。人情不同。則沿革損益之說。可得已哉。近者大川笑翁二祖。唱道南北山。日用軌則。盛於當代。至元戊寅。依石林和尙於南屏。猶得見其遺風餘烈。及友云明西堂出所藏抄本。究心訪問。編集成帙。始此書之作。或以爲僧受戒首之。或以住持入院首之。壬午依覺庵先師於承天。朝夕扣問。因得以祝聖如來降誕二儀冠其前。其餘門分類聚。釐爲十卷。然猶未敢以傳學者。丙戌夏。畱雪竇。千峯琬西堂論其詳。丁亥春。溪西澤和尙正其舛。得於見聞者稔矣。而尙以未身行之爲愧。壬辰夏。首眾雙徑。小座湯。有位次髙下之爭。諸方往往。廢而不舉。愚以西堂一出。首座再出。都寺三出。後堂四出。藏主維那知客侍者。隨職爲位。請於雲峯伯父力行焉。訖事無敢嘩者。元貞乙未。備員永嘉天寧。大徳庚子。補番易永福。乙巳主廬山東林。皆行之無易。庶幾人情爲折中。然視古之淸規。不幾於繁縟乎。蓋塊桴土鼓。不可作於笙鏞間和之秋。污樽杯飲。不可施於犧象駢羅之日。目曰禪林備用淸規。備而不用之謂也。知我罪我。其惟春秋。

至大辛亥秋

廬山東林壹咸書

禪林備用淸規

禪林備用淸規捲目於後。

廬山東林大平興龍禪寺住持比丘壹咸編卷之一

天聖節升座諷經

地旦望祝聖升座

玄藏殿祝贊諷經

黃朝廷祈禱

宇如來降誕

宙成道涅盤

洪達摩忌

荒百丈忌

日開山忌

月諸祖忌

盈嗣法忌

﹝吳﹣口﹢日﹞﹣大﹢﹝一／八﹞送法衣

卷之二

辰坐禪

宿坐參﹝晚參﹞

列五日上堂

張小參

寒入室

來告香

暑普說

往念誦

秋四節念誦

收請益

冬秉拂

卷之三

藏楞嚴會

閏眾寮結夏

餘眾寮楞嚴

成新掛搭入寮茶

歲入夏戒臘茶

律掛艸單

呂出圖帳

調排被缽位

陽戒臘牌

云方丈小座湯

騰僧堂特爲湯﹝四節﹞

致結制行禮

雨方丈特爲首座大眾茶

露庫司特爲首座大眾茶

結首座特爲﹝後堂大眾﹞茶

爲旦望巡堂茶

霜講兩巡茶

金方丈點行堂茶

生頭首點行堂茶

麗庫司點行堂茶

卷之四

水專使請住持

玉西堂頭首住持

出受請眾請升座

昆西堂頭首受請升座

崗煎點住持當代

劍煎點西堂頭首新命

號山門管待﹝新命當代專使﹞

巨西堂頭首受命管待

闕辭眾上堂茶湯

珠見職首座西堂﹝次頭首辭眾﹞

稱入院古法

夜入院新法

光請齋

果開堂祝壽

珍巡寮

李特爲茶湯

柰小參

菜檀越升座

重管待專使

芥畱請兩班

姜參訪出入

海交割什物

卷之五

咸煎點住持

河兩班寢堂煎點

淡諸山辦事﹝法眷小師煎點﹞

鱗尊宿相訪

潛諸山法眷﹝尊長嗣法相訪﹞

羽官員相訪

翔施主請升座齋僧

卷之六

龍請立僧首座

師請名徳首座

火兩班進退

帝掛缽請知事

鳥侍者進退

官方丈特爲新舊兩班湯

人堂司特爲新舊侍者湯茶

皇庫司特爲新舊兩班湯藥石

始送缽位

制管待新舊兩班

文住持垂訪點茶

字方丈特爲新首座茶

乃新首座特爲後堂大眾茶

服交代茶

衣入寮出寮茶

裳頭首江湖茶

推寮主副寮進退

位諸莊監收

遜頭首寮捨交割什物

卷之七

國百丈龜鏡文

有住持

虞前堂

陶後堂

唐都監寺

弔書記

民藏主

伐維那

罪知客

周知浴

發知殿

商侍者﹝燒香書狀請客衣缽聖僧﹞

湯列項職員﹝副寺典座直歲莊主寮元寮主副寮望寮延壽堂主街坊水頭炭頭磨頭園頭樹頭淨頭﹞

坐百丈規繩

卷之八

朝持犯軌儀

問遊方參請

道相看

垂掛搭歸堂

拱大相看

平大掛搭歸堂

章小掛搭歸堂

愛西堂首座掛搭

育諸方名勝掛搭

黎法眷辦事掛搭

首拋香相看掛搭

臣謝掛搭

伏回禮

戎謝掛搭茶

卷之九

羌當代住持涅盤

遐遺囑遺書

邇入龕念誦

壹主喪

體請佛事

率移龕

賓掛眞舉哀致祭奠茶湯

歸祭次

王對靈小參念誦奠茶湯

鳴出喪掛眞奠茶湯

鳳秉炬掛眞

在入塔

樹全身入塔

白唱衣

駒管待

食孝服

場上祭資次

化念誦﹝入龕初夜宿夜起龕涅盤臺全身入塔法嗣小師﹞

被兩班悼住持

艸遺實式

木佛事資次

賴估唱衣單式

及下遺書

萬嗣法師遺書至﹝並遺書式﹞

方住持後事

蓋病僧圓寂

此浴亡

身諷經

發分剽

四請佛事抄札

大鎖龕念誦致祭

五出喪

常茶毗

恭唱衣

惟入塔

鞠亡僧後事

養念誦式﹝保病病重宿夜起龕茶毗唱衣﹞

豈口詞

敢衣單式

毀表經錢榜式

傷三等板帳

卷之十

女日用淸規

慕十威儀頌

貞日用偈章

潔月分標題

男百丈沙彌受戒文

效新戒參堂

才訓童行

良行堂普說

知警眾法器

禪林備用卷之一

廬山東林太平興龍禪寺住持比丘壹咸編

天聖節升座諷經

啟建屆期。僧行不給假。堂司整備黃榜。上殿經單。輪差僧簿。維那先五日。粥了備柈袱鑪燭香小片紙。詣書記寮。插香觸拜。缺員書狀侍者。同當還香。拜稟云。﹝天○節。拜請制右語﹞制了。先呈方丈。親送堂司。還觸拜。維那染疏用黃紙。僉貼○○處。如法嚴整。隔宿備柈袱鑪燭香合。維那具威儀。行者帶人力。拓柈。上方丈僉疏。行者覆住持。出卽炷香。稟云。﹝來日啟建○節。拜請和尙僉疏﹞呈疏僉了而退。行者就覆方丈。來早諷經。掛諸處諷經牌。燒香侍者覆方丈。來早上堂。正日僧堂徧食槌浚。再槌一下云。﹝白大眾。粥罷。聞鍾聲。各具威儀。詣大佛殿。啟建天壽聖節。謹白﹞復槌一下。往住持前問訊。面北巡堂一匝。至外堂下間至上間。歸內堂中問訊出。正日行香了。侍者覆住持。粥了上堂。客頭掛上堂牌。大殿排香燭湯茶鐃鈸手鑪。堂司報方丈。客頭先覆住持。覆侍者鳴鼓。堂司預鳴眾寮前板三下。集眾坐堂。單寮蒙堂諸寮。並外堂坐。住持出寢堂坐。侍者問訊東班立。行者西立。轉鼓。侍者下法堂上角立。頭首下地。聖僧前問訊。領眾出堂。上法堂。座前一字立問訊。歸立西班。大眾雁列於後。

行堂。鳴板三下。參頭領眾。列庫堂前。或土地堂前。俟。問訊知事。班集法堂。西班歸班已。亦一字列座前問訊。都寺引班歸左。朝揖立定。

眾行者至法堂上間。左列迎住持。侍者入請住持。住持轎到眾前。行者列知事後。眾去頭袖。問訊。住持和南。登座。侍者隨上座。香合蓋盛香。鼓絕捧呈。住持祝香了。侍者接香。以左手。插鑪中。右手拈從香一炷。蓋合。住持上腳踏問訊。斂衣趺坐。侍者下座。先末班引過座下。一字列問訊。燒香侍者引班歸位。次首座領班。座前一字列。大眾同問訊。歸班。次東班出班。行者隨問訊。歸位。有東西堂。座下出班問訊。﹝叉手出班。合掌歸位﹞侍者登座。開合。左手上香一炷。蓋合。轉身。提坐具。問訊住持。謂之請法。側立拱聽。問答回向。提綱。不許敍謝官貴。況語餘事。結座。白雲。﹝大眾各具威儀。詣大佛寶殿。啟建○○節﹞下座。鳴大鐘。眾到殿。點茶湯。侍者下畢鳴行香鈸。維那轉身鑪前。揖住持上香。侍者捧香合。次東堂西堂出班。兩序對出。無借香問訊。若﹝堂中立僧﹞首座。大方西堂。先於立班西堂前出班也。東序右手上香。左轉歸位。西序左手上香。右轉歸位。出班畢。大眾同展三拜。此拜佛。爲告天祝壽也。住持不收具。就跪鑪。非法。維那白佛宣疏。至右伏以。住持再燒香。展拜跪鑪。知客跪進手鑪。侍者跪進香合。宣疏畢。知客跪接鑪。住持收具。

或住持受州縣關請。上首知事。偏位跪鑪。庫司客頭跪進手鑪。復跪接鑪。庫司茶頭跪進香合。

惟那舉楞嚴回向。啟建。堂司行者。隔日將轉僧簿。請住持頭首眾僧。僉書上下字名。具寫差單。輪排經目於上。揭掛殿內。至日。住持同眾上殿看經。各務嚴肅。鳴大鐘。上殿。各炷香三拜。歸位看經。維那當詣殿。燒香一炷。大展三拜。知客躬當點湯茶。庫司嚴設香燭點心湯茶。堂司行者。供送恐有缺典。維那時當照拂。至晚。鳴大鐘。下殿。每日僧員。依戒輪定。堂司庫子。直殿行者。時時守防官員到來。拈香鳴鐘。集眾諷經。方丈庫司迎送聖節內。遇八。佛殿念誦。巡廊鳴板。眾集。相對雁立。住持至。鳴大板。卽鳴大鐘。燒香歸位。維那出班念誦。式見後。誦畢。鳴僧堂前鐘三下。眾散。先不請湯也。凡遇聖節啟散。暫到客司給由。隨身照證。住持領眾看經。知事營供表嚫。祝一人壽。務在處誠。當報水土之恩也。滿散節目。並同。堂司制疏。具列經文。例畱交割準備刷具。凡住持公出。歸日不問近遠。鳴鍾集眾。門迎。詣方丈。人事。眾散。住持更不相巡寮報禮也。

升座回向﹝前同榜意。今辰啟建。住持臣僧。升於此座。舉唱宗乘。所集洪因。端爲祝延聖壽萬安者﹞白佛偈﹝玉毫騰輝。金色炳耀。具大人相。號正徧知。瞻之仰之。福滿沙界﹞。

又﹝大圓滿覺。應迹西乾。心包大虛。量周沙界﹞。

回向﹝上來諷誦。洪因。祝延

聖壽萬安。金剛無量壽佛。仁王菩薩云云﹞。

佛殿念誦﹝皇風永扇。帝道遐昌。佛日增輝。法輪常轉。爲如上緣念。淸淨法身毗盧遮那佛﹞。

路由﹝暫到一僧。某甲上座。今月幾日。恭遇天○節。已於本寺。啟散訖。憑此爲照者。年月

日。某寺知客。某押給﹞。

右語。

﹝啟﹞伏以。紅日升時。四海賴照臨之慶。白雲深處。常年伸祝頌之誠。以不可思議之功﹝烈﹣列﹢勛﹞。倍無有算數之壽量。

皇帝陛下。恭願。淵獻珠。山獻玉。令夷夏之歸仁。車同軌。書同文。盡山川之一統。但臣僧﹝某﹞。下情無任瞻天望聖。激切屏營之至。謹疏。

﹝散﹞天開閶闔。慶流虹繞電於斯辰。人效華對。悉望日瞻云於此際。爰畢三旬之華藏。聿嚴萬歲之山呼。恭願。歷數在躬。文明至治。九五福曰富曰壽。無彊爲休。八千歲爲春爲秋。自今而始。

地旦望祝聖升座

預晚燒香侍者。詣方丈咨稟。上堂。次早。問訊時。提起令客頭行者。掛牌報寮。早粥不鳴下堂鐘。方丈客頭。敷陳法座。茶頭秉燭裝香。堂司行者覆首座。眾寮前鳴板三下。﹝報眾坐堂。首座與眾頭首。立僧堂前。候鼓初鳴入堂。首座居後入。轉鼓首座領眾詣法堂。兩班問訊法座。各東西列班。住持登座。祝香了出班﹞聖節同禮。古之學者。有疑未決。出眾請問。宗師答話。貴在解粘去縛。今之索話。已失古意。先大慧深非之。

住持舉揚。端祝一人之壽。有官客。略以敍陳。激發學者。細大因緣。則在五參升堂。山門大小事務。方丈會茶講議。晚參訓習童行。各有其時。法堂演唱宗乘。不可敍談世諦。厭眾聽也。

玄藏殿祝聖諷經

夫旦望藏殿祝聖諷經者。期帝道遐昌。法輪常轉也。粥罷。行者報堂。鳴鐘集眾。鳴鼓轉藏。行者鳴鈸。維那舉云。﹝稱念摩訶般若波羅密多﹞住持領眾繞藏行道三匝。以表法輪三轉。立定。維那舉大悲咒。

回向﹝大圓照中。有華藏海。功超造化。道絕名言。三光電捲。而實相閒。六合雷奔。而湛然寂。不思議法。難盡贊揚。某州某寺。住持臣僧。月旦令辰。謹集合山僧眾。恭趁藏殿。繞旋行道。稱念摩訶佛母聖號。諷誦祕章。所集洪因。端爲祝延今上皇帝。聖壽萬安。金剛無量壽佛。仁王菩薩。云云﹞。

又﹝三轉法輪於大千。其輪本然常淸淨。天人得道斯爲證。三寶從玆現世間﹞。

黃朝廷祈禱

凡遇焚修祈禱。須虔誠齋沐。如法鋪陳。華果新鮮。香燭殊勝。殿宇時時灑掃。僧眾整肅威儀。官員拈香。加禮迎送。住持知事。無涉他緣。耆舊寮捨。常切嚴淨。期必致效。功有攸歸。山門祈禱。庫司先覆住持。意旨預呈維那。堂司行者報寮掛牌。二時集眾諷經。啟散嚴設供養。遇夏祈禱。楞嚴會。不得就便。回向指日告功。每日早粥。下堂到殿。諷經輪日。回向隨方毗尼。有處五參升堂。則不諷經。非法也。若旦望下堂。須必祝聖。諷楞嚴咒。須結咒心。漸次方緩緩舉咒。克期功效。各冀專誠。

宇如來降誕

將屆誕期。堂司行者。率眾財具數送櫃頭。營供養。此古法也。在住持講行。維那命書記制右語。僉疏。並與聖節同。庫司預令行者。嚴設毗藍園。內安太子銅像。煎香湯安二小杓。盆內。大佛前敷陳供養。至日粥罷。住持升座。祝香提綱。回向結座。下座云。﹝大眾各具威儀。詣大佛殿浴佛諷經﹞大眾同到殿。住持上香三拜。不收具。進前獻湯進食。侍者下竟。復位三拜。上香下嚫。點茶三拜收具。鳴鈸。維那揖香。住持上香。侍者捧合。兩班無借香問訊。出班了。大眾同禮三拜。詳爲聖節禮同。

如或住持它緣。首座偏位跪鑪。聖僧侍者堂司庫子。跪進手鑪香合。方丈侍者亦得﹝爲法重也。古宿公論。惟佛祖忌。當首座代住持。爲傳法故聖節知事代。爲山門也。大慧笑翁皆行之。維那白佛。宣疏了。舉浴佛偈。行道。浴佛。須備銅錢。浴佛將畢。舉楞嚴會上。起咒。諷了。回向云。上來諷經功徳。回向眞如實際。莊嚴無上佛果菩提。四恩等報。三有齊資。十方三世云云﹞。

升座回向﹝某州某寺。四月初八日。恭遇本師釋迦如來大和尙。降誕之辰。比丘眾。率長財入常住。營備香羞。以伸供養。遺教遠孫

比丘某甲。升於此座。舉唱宗乘。所集殊勛。上酬慈蔭者﹞。

白佛偈﹝一月在天。影涵眾水。一佛出世。各坐一花。白毫舒而三界明。甘露灑而四生潤﹞。

浴佛偈﹝我今灌沐諸如來。淨智莊嚴功徳聚。五濁眾生令離垢。同證如來淨法身﹞。

右語兜率天宮不起於座。而常說是法。毗藍園內乘大願輪。而示現受生。顧上下與四維。稱獨尊於三界。芳流像教。屬此日之誕彌。瑞湧龍淵。效當年之灌沐。本師釋迦如來大和尙。伏願。運甚深之智海。回旣倒之狂瀾。盛世光明。上延聖主無疆壽。微塵含識。同證如來淨法身。謹疏。

宙涅盤成道

凡疏語回向。卽﹝涅盤成道﹞之辰。預日制疏。率眾財回供養。出班展拜。佛誕禮同。

惟涅盤升座。先當早粥。下堂。藏殿拈香諷經。祝聖。

佛誕涅盤成道。常住設供。無嚫﹝惟佛誕。涅盤。成道香。住持懷中取出。自插鑪中﹞白佛偈﹝淨法界身。本無出沒。大悲願力。示有去來。正覺山前。睹明星而悟道。大千界內。駕慧日以流輝﹞回向﹝上來諷經功徳。回向眞如實際。莊嚴無上佛果菩提。四恩普報。三有齊資。法界有情。同圓種智。十方三世一切諸佛。云云﹞。

右語千百億身。徧塵區而不滅。七十九載。順世相以無常。想滿月之慈容。對中春而殞涕。慨此拈花之微旨。漸成蔓艸以難圖。供效純陁誠伸追遠。本師釋迦如來大和尙。伏願。覺天空闊。蕩蕩乎無能名焉。慧日流暉皓皓乎。不可尙矣。盡眾生法界。契涅盤妙心。

﹝成道﹞雪覆千山。大地春回寒谷。星明午夜。覺天雲散長空。示六年苦行之因。證歷劫進修之果。﹝某﹞等叨承末運。忝嗣宗猷。深懷麻麥之餐。玆焉有愧。虔奉蘋蘩之供。理亦難忘。本師釋迦如來大和尙。伏願。餘光照臨。開發蒙昧。大千國土。永延聖主福壽康寧。一切眾生。咸證如來智慧徳相。

洪達摩祖師忌

將屆諱辰。堂司預命。制疏僉疏。佛誕禮同。旣尊佛祖。禮宜一體。今尙簡無疏。非尊祖重道之意。住持專誠。山門執事。備辧。維那侍者。提點。法堂敷陳玩具書畫參頭差行者。排辦守直。法座掛眞。嚴設祭筵。鑪瓶香幾。一一如儀。上間卽設禪椅拂子衣架掛法衣。下間設椅子經桉鑪瓶香燭經卷而已。設牀榻者非。堂司行者覆方丈諸寮。當晚諷經。並覆來日半齋。各具威儀。散忌諷經。參前鳴僧堂前鐘。集眾鳴鼓。獻特爲湯。住持上香三拜。不收具。進前上湯。侍者下竟。復位三拜。進前勸湯。問訊三拜。收坐具。行者鳴手磬。維那出班念誦。式見後。誦畢。鳴僧堂前鐘三下。眾散。昏鐘鳴。集眾諷經。住持上香。維那舉楞嚴咒。回向。次參頭領眾。排前喝參。禮拜諷經。作寮排列聲喏。參拜諷經。次日早粥罷。住持如常。上香上湯。維那舉大悲咒。回向。半齋。鳴僧堂前鐘。集眾。法堂上下間。面祖排立。住持上香三拜不收具。點湯進食。侍者下竟。復位三拜。進前燒香。下嚫三拜。收具。鳴鼓。講特爲茶禮。燒香。揖茶三拜。鳴鼓三下。住持舉拈香佛事畢。行者鳴行香鈸。維那轉身鑪前。揖住持上香。侍者捧合。次東堂西堂兩班。出班畢。無借香。大眾同展三拜。維那白眞宣疏。跪鑪。疏畢。舉楞嚴。回向。

山門設供。無嚫。有品食三拜者。恐禮過成謟。

念誦式﹝切以。悲願深重。道大難名。忝借潤於餘波致有光於後裔。仰憑大眾念。淸淨法身毗盧遮那佛。十號了上來念誦功徳。奉爲初祖菩提達摩大師。上酬慈蔭。十方三世一切云云﹞。

初夜回向﹝淨法界身。本無出沒。大悲願力。示有去來。仰冀眞慈俯垂昭鑑。今月初五日。伏值菩提達摩大師。示寂之辰。比丘眾。率長財。入常住。營備香羞。預伸供養。諷誦大佛頂萬行首楞嚴神咒。所集殊勛。上酬慈蔭。伏願。羣機有賴。報揚少室之家風。妙智無窮。成就大乘之根器。十方三世一切諸佛。云云﹞。

散忌回向﹝上來諷經功徳。奉爲初祖菩提達摩大師。莊嚴無上佛果菩提。十方三世云云﹞。

右語西竺國無邪見師。大破六宗之惑。東震旦有大乘器。肇開五葉之春。爰逢﹝療﹣﹝日／小﹞﹢土﹞履之辰。敢效蘋蘩之供。菩提達摩大師。伏願。彌堅本誓。不墜單傳。俾四七二三之道愈光。歷百億千萬之年永茂。

荒百丈祖師忌

昔白雲端禪師。立祖堂。綱紀序云。吾道盛於此土。菩提達摩之綱焉。創立禪林之制。百丈大智之紀焉。此實天下之共知。而柰何天下祖堂中。各以開山傳次者爲其祖。殊不思乃宗乃祖。所傳所持之最者乎。嗚呼教來五百年後。達摩始來。向之諸家之賢者。豈不知性卽乎聖。何爲竟自以性以聖之泥乎。乃須少林之後猶彈指頃。不假文字語默有無。釋然亡其所待而自得還其本。又古之巖居穴處者。但以法爲勝爲味。殊不慮。今日其間者驕獨大智禪師慮之。而廓以禪林之度。由是資之。而少林之風。至今靄然於天下。吾欲天下祖堂中。以達摩大智正其位。以開山傳次者倍之。貴來者尊其始歸其大。豈不然乎大哉白雲禪師。發揚祖宗。潛徳幽光。若揭日月。俾天下學者。知所宗仰。今諸方叢林。遇大智忌。而不能設。爲主法者。盍思白雲之意。正月十七日正忌。維那預制疏僉疏。法堂鋪設。預夜諷經。上食。拈香佛事。大眾拜。跪鑪。諷經。散忌。與達摩忌。禮一同。

右語大智洞明。十日照臨。百世眞機。普赴六趣。攝化羣生。叢林聿新。斯文未喪。百丈大智禪師。伏願。巍巍乎疊矩重規。瞻在前忽在後。轟轟乎朝鐘暮鼓。老者安少者懷。闡爾宗猷。繩其祖武。謹疏。

日開山祖忌

當遵舊典。不忘厥祖。可力行之。若檀越建寺。就請開山。例當修忌。或立事巧於山門者勿拘也。須當於法堂中間。鋪設。集眾。諷經。出班。展拜。與達摩忌同禮。

回向﹝寶明空海。湛死生漩澓之波。大寂定門。融今古去來之相。仰冀眞慈俯垂昭鑑。今月某日。伏值開山某人和尙。示寂之辰。常住營備齋羞。以伸供養。比丘眾。諷誦大佛頂萬行首楞嚴神咒。稱揚聖號。所集殊勛。奉爲眞慈。

伏願。曇花再現。重開覺苑之春。慧日長明。永燭昏衢之夜。十方三世一切諸佛。云云﹞。

月諸祖忌

道行崇重。功宰山門。隔日法堂鋪陳。不可越例。若列祖如常。粥罷諷經。當請牌座。法座敷設供養。依法出班。住持兩班展拜。侍者班尾拜。借香問訊。或大眾拜。有見。只就祖堂。下食一位。諷經﹝甚非禮也﹞。

回向﹝仰冀眞慈。俯垂昭鑑。今月巳日。山門伏值前住當山第幾代。某人和尙。示寂之辰。營備香羞。以伸供養。諷誦大悲神咒。所集殊勛。奉爲眞慈增崇品位。十方三世。一切諸佛。云云﹞。

盈嗣法師忌

先徳惟以激唱宗乘。發明自己。誨示方來。知有授受。以報徳也。巴陵三轉語。作忌。不墮流俗。後世道不及古。務在廣設祭筵。修營厚供。可無愧乎。近代大川做浙翁和尙忌。橫川設天目和尙忌。方丈設位。置食一分。燒香一炷。大展九拜。不許諷經。二大老深有意焉。

然尊師重道。禮不可虧。忌辰當須設供衣合中。預計錢物。歸常住。置祭設供。法堂鋪陳。法座掛眞。達摩忌同。

講特爲湯。請名徳西堂光伴。列坐之右。無則已之。住持行禮。鳴鼓三下。退座。

堂司行者覆參前諷經掛牌。報諸寮。並報來日半齋。各具威儀。散忌諷經。昏鐘鳴。集眾。諷經。侍者令方丈客頭。預請兩班耆舊。伴眞湯果。於法堂上間設位。行者計位鋪排。如法眷尊長同門兄弟。皆當請之。小師師孫不可同席。

無量壽禪師設忌。第三座小師。伴眞湯果。非禮也。

僧眾諷經散。侍者揖請兩班耆舊。住持引入座。坐定。住持離位。眞前上香上湯。復位。侍者燒香。下湯。行湯果。

次早粥罷。上香上湯。住持展拜。僧眾諷大悲咒回向。鄕人法眷。隨卽舉咒。

半齋。鳴僧堂前鐘。集眾。住持展具三拜。上香下食三拜。下嚫鳴鼓。行特爲禮。燒香下茶三拜。鳴鼓三下。退座收具。出班燒香。侍者捧合。住持舉佛事。兩班出班。不借香。大眾同禮三拜。蓋在﹝座下。皆曰參學﹝諷經散忌。凡諷經時。住持只立眞左。有法眷同列。齋時入堂。住持燒香一炷﹞大展三拜入位。侍者行嚫。多見法堂諷經。表嚫。甚非禮度。

﹝吳﹣口﹢日﹞﹣大﹢﹝一／八﹞送法衣

專使首到客司人事。知客同專使。上侍司。煩通報方丈。或卽相接。或在來早。侍者令客頭報請兩班。專使插香。先通客禮。起鑪前謝茶畢。再插香兩展三拜。免則止之。柈袱托呈。法衣信物。入座。光伴獻茶罷。轉特爲位。獻湯。兩班同送安下。侍者引巡寮。別日致祭。上堂拈衣。有佛事。禮與下遺書同。

禪林備用卷之一

禪林備用卷之二

廬山東林太平興龍禪寺住持比丘壹咸編

辰坐禪

每日粥了。堂司行者。先覆首座。僧堂眾寮前。各掛坐禪牌。報眾。令供頭僧堂內裝香。點琉璃。堂司覆首座鳴眾寮前板一下。大眾卽歸被位坐禪。堂司見被位有太半人。覆眾頭首鳴第二下板。少緩。鳴第三下板。寮元閉眾寮門。覆首座坐禪。鳴首座寮前板三下。初下首座出寮門。二下約半途。三下將入僧堂門。聖僧前。燒香一炷。自下間至上間。巡堂一匝。歸被位。謂首座曾出世。先上間同住持者。非法。次覆住持坐禪。鳴方丈前板三下。詳緩與首座同。住持入堂。燒香一炷。巡堂一匝。歸位。兄弟方許起身抽脫。又須看上下肩位。或先起者。待回方可起身。免見單位空疏。近日兄弟。置袈裟在被上。竟去閒處。打雜。相習成風。深爲痛借。堂中單位空者。住持首座須當撿察。如眾頭首起位抽解。惟前堂首座。從住持面前出入。其餘皆從出入板出入。供頭候可開供時。堂司行者覆首座云。放禪。堂司行者從聖僧龕後。右出前門。撐起簾。下坐禪牌。撼聲覺眾。堂司右立俟問訊。住持。首座。眾頭首。出堂。

或遇迎送。或有普請。或送亡。或淨發。則皆不坐禪。

宿坐參

至午後。堂司行者覆首座坐參。僧堂眾寮前。各掛坐參牌。僧堂內裝香。點琉璃。打板。坐參。覆眾頭首覆住持。打首座寮方丈板。各三下。並與坐禪一同。但促鳴板耳。蓋不起抽解故也。放參粥熟。堂司行者覆首座放參。行者轉龕後。右出前門。鳴僧堂前鍾三下。住持出堂。次首座眾頭首出堂。大眾和南問訊。下牀。各出半單。歸眾寮喫粥。

前輩坐參。不待鳴板。先歸堂坐。集眾坐故。方丈不鳴板也。放參住持頭首同歸眾寮藥石。今也不然。甚失古意。

若晚參。

堂司行者不覆首座。不鳴僧堂前鍾。方丈客頭鳴法堂鼓。住持出堂。首座頭首領眾。隨至法堂或寢堂。隨方毗尼。上座坐定。侍者出班。兩班東西堂。各出班問訊。晚參畢。眾散。各歸寮藥石。

若大放參。

堂司行者鳴首座寮前板三下。大眾轉身面外坐。首座離被位。下地。徑從住持面前。出後門。復轉從前門入堂。聖僧前。燒香一炷。從下堂至上堂。巡堂一匝。歸被位坐。堂司行者卽進首座前問訊云。堂頭和尙今晚放參。堂司行者復從聖僧廚後。轉右。出僧堂前。令喝食行者。進前門限裏。中立問訊。長聲喝云。﹝放參﹞鳴堂前鐘三下。大眾和南。首座曾出世。先下地出門。次住持出堂。頭首出堂。眾僧各出全單。下地。歸寮藥石。

諸方謂放參不披袈裟。轉身方搭衣。非法也。惟徑山寺。古規不墜。披衣坐參。當力行之。

或不坐參。供頭出首座單。每日首座下地。後堂首座與次頭首伴。眾折被。前堂被。系供頭折蓋。參罷。眾寮前鳴板三下。出寮歸堂。昏鐘鳴。次頭首先入堂。首座待鐘轉二通入堂。燒香巡堂。歸位。次住持入堂。定鐘鳴。住持出堂。次頭首出堂。如坐再請禪。住持後門入。歸位。不巡堂。頭首隨眾。或抽解者。卽歸被位。更深。住持從後門出。次第頭首下堂。開枕。睡重者。就睡。道念兄弟。不以此拘。三板鳴。眾起。聖僧侍者堂內牽手巾。驚酣眠者。洗面。眾歸堂已。先首座次住持。入堂。燒香。巡堂。歸位。四鼓。住持出堂。行香。鐘鳴首座下地。僧眾換衣。換頭袖。抽解。卽歸守被位。鐘絕開小靜。方可折被。爲生死事大。禮拜燒香。亦雜用心也。

列五日上堂

若尊宿相訪。不拘時。五參上堂。座不敷設。兩序徑歸班立。小參禮同。開發學者。致謝道舊。

古宿朝夕激揚此道。晚參曾不越宿。今時遇五上堂。單提正令。亦不易得也。

眾僧凡遇升堂。各賫坐具。禮不可廢。

侍者隔宿。通覆。致謝來客。多則具目子。失記名者。須用提起。

早晨侍者。令客頭掛牌。報諸寮。尊宿。若致謝官員。當對座設位。住持趺坐了。令請客侍者揖引入位。官客受禮而已。坐則妨眾也。

張小參

百丈謂之家訓。古法只就寢堂箴誨。垂示。委曲提撕。若其緘口亡言。倚目玄綱墜地。前輩時時激揚宗旨。開發後昆。楊岐逼慈明晚參。豈爲他哉。汾陽以夜寒罷參。胡僧至而請之。頌云。﹝胡僧金錫光。爲法到汾陽。六人成大器。勸請爲敷揚﹞今之四節臘。敍謝兩班執事。非古法也。

凡遇小參。放參不鳴僧堂前鍾。

午後。侍者令客頭報寮掛牌。

昏黃行者覆侍者。次覆住持鳴鼓。茶頭秉燭裝香。侍者離班。出法堂。候眾集。兩班徑歸位。立定。無對座問訊。侍者入請。住持出據位。小參鼓鳴一通。鼓鳴眾卽集法堂。出班。並五日升堂禮同。結座。住持記請頭首秉拂。單寮四寮。並雜職。一一敍陳。委曲詳盡。失記處。侍者提起。庫司預備湯果。送上方丈。下座。客頭行者喝請云。﹝方丈請。兩班。西堂。單寮。大耆舊。蒙堂。侍者。禪客。卽今就寢堂獻湯云﹞參前出免人事榜。客頭貼僧堂前上間。

榜式﹝來日結制解冬年。升堂罷普觸禮三拜。人事並免。到方丈。伏希眾悉。住山某咨稟﹞。

寒入室

開大鑪韝。煆煉方來。眞正舉揚。克盡厥責。曉昏不拘時也。近代三八。聊應故事。漸寂無聞。可不痛心耶。

凡開室之時。粥前。侍者令客頭行者。眾寮僧堂前掛入室牌。寢堂設達摩像。前列香燭。拜席。客頭敷設室內。茶頭秉燭裝香。拜席設左側。喫粥。下堂。不諷經。客頭卽緩擊鼓三下。住持達摩前炷香三拜。侍者隨後拜。據室。侍者當面問訊。班左立。行者問訊。班右立。頭首領眾。達摩前。各炷香三拜。如班聯接首座後。後至者。須待次炷香展拜。接排而立。自右趲。至室前。不許攙先。亂眾倫序。侍者燒香一炷。問訊。出外揖。首座舉左足入。左手上香一炷。進步。當前問訊。至禪椅右側。立聽舉話。侍者再揖次人入。歸班立。首座下語。或不下語。過禪椅右。問訊退步。觸禮一拜。舉左足出。揖次人入。次第進退。如品字勢。若首座是大方西堂。或宿徳。入燒香次。住持當引揖送出。升堂說過後次免之。後堂領眾。暫到皆當入室。若大方西堂。名徳首座。同參。老成來預入室。當下座辭免。令侍者送出。侍者最後入室已。炷香列住持前。大展三拜。行者插香三拜。

按大慧竹庵雲門議集。入室罷。住持復出達摩前炷香。大展九拜。仰遵遺教。俯謝證明。令法久住。

來告香

四月五日。告香。開示方來。眾推參頭一人。維那和會定。同眾詣侍司稟云。新掛搭兄弟。欲求和尙告香普說。敢煩侍者咨稟。者云。﹝容某候覆。卻當相報﹞方丈允已。堂司預出告香圖。依戒排寫。式具後。預集眾習儀。堂司行者率大眾錢。買香大小三片。付參頭收。至日侍者令客頭。於寢堂或法堂。鋪設掛罳椅子。香幾三隻。燭臺三對。當椅前。一字間列。外設小拜席。堂司預晚掛告香牌。牌左云。﹝告香罷普說﹞逐一報寮。至時諸寮鳴板三下。眾集。依圖位立。侍者白雲。﹝奉堂頭和尙慈旨。出世西堂。名徳首座。並免告香﹞各備小香合。坐具。參頭同維那侍者。入請住持出。參頭歸位。同眾問訊。進前云。﹝請和尙趺坐﹞參頭復位。同眾問訊。插大香一片。復同眾問訊。各大展三拜。收具。復問訊。參頭徑右入椅側。問訊。稟云。﹝某等。爲生死事大。無常迅速。伏望。和尙慈悲。開示因緣﹞住持舉話三則。隨轉語了。歸位問訊。插香一片。復同眾問訊。就位。叉手而立。東西各三人出班。東第一第二。過東鑪前。第三人中鑪前立。西邊第一第二。過西鑪前。第三人中鑪前立。兩兩炷香。問訊。東邊三人。西邊三人。徐行各巡接班尾。三三出班。﹝叉手出班。合掌歸位﹞次第趲至元位。各大展三拜。不收具。參頭進前云。﹝某等伏蒙和尙慈悲開示。下情不勝感激之至﹞復位三拜。進前云。﹝卽日孟夏。謹時。恭惟。堂頭和尙。尊候起居萬福﹞復位三拜。各收具。客頭鳴鼓五下。兩班轉身立班。參頭立西班下手。東西轉身。隨班對立。聽普說竟。仍各面裏立。參頭插香。同眾大展三拜。免則觸禮三拜。進云。﹝某等夙生慶幸。獲蒙和尙慈悲開示。下情不勝感激之至﹞普同問訊而退。

參頭領眾。法堂下間。謝維那侍者。觸禮一拜。次眾人謝參頭。觸禮一拜。

請客侍者預日令客頭至。堂司。具新到戒次。寫茶狀。客頭備卓袱。告香罷。列法堂下間。請茶。備筆硯。僉名。請首座光伴。齋退鳴鼓。住持接眾人歸位。立定。兩侍者行禮。與特爲茶禮同。當晚方丈請參頭維那侍者藥石。首座光伴。次早請參頭茶。及請點心。維那侍者同。若大眾均預告香。首座爲參頭。特爲茶。止請參頭兩班光伴。住持入院後。人事定。庫司備香。首座領眾。詣方丈懇請。爲眾告香。然後開室。古法未預告香。不許入室。

狀式﹝某甲上座。某甲上座。依戒書名訖。方丈和尙。齋退。就法堂。特爲點茶。伏希雲集﹞﹝今月

日。侍司某甲。請客侍者名。拜請﹞。

暑普說

凡普說時。侍者令方丈客頭。掛普說牌。於僧堂眾寮前。並諸寮鋪設。寢堂或法堂。粥罷。堂司行者覆侍者。次覆方丈。鳴鼓五下。緩擊。侍者出寢堂候眾集。入請住持。出據坐。普說與小參禮同。

洞下尊宿。每遇朔望。眾寮設位。爲眾普說。惟大慧和尙。宗通說通。不拘時節。不擇方所也。

往念誦﹝三八﹞

結夏依戒次寫圖。至日僧堂前掃灑。午後。堂司行者覆方丈諸寮。掛念誦牌。分付鐘頭。至參前撿點聖僧前。及諸殿堂。香燭完備。先覆維那侍者方丈庫司首座頭首單寮。鳴照堂板三下。次巡廊鳴板。再上覆方丈打板。眾集。依圖立定。暫到侍者下肩立。住持到大殿燒香。鳴大板三下。次鳴大鐘。兩班預集僧堂外。大板鳴。方歸圖位。次住持入堂。供頭鳴堂前鐘七下。住持聖僧前燒香。侍者捧合。請客侍者卽往西班人前。巡問訊。請云。﹝方丈和尙請。念誦罷。寢堂。獻湯﹞請東班。同就歸圖位立。住持出堂前。面外立。燒香侍者隨出歸位。維那先離位。至門首。面住持立。合掌念誦畢。歸班位。住持入堂。次首座入。西堂隨首座後入。在聖僧板頭立。次頭首接後。次第三三。聖僧前。問訊。轉身。問訊住持。面北巡堂問訊。依圖位。合掌立。暫到眾人。末侍者。隨後入。至聖僧龕後。面門立。暫到面龕立。次知事入堂。巡問訊出堂。暫到侍者隨出。堂司行者。往首座前。覆放參。從龕後轉。出前門。供頭鳴鐘三下。住持出。兩班隨出。堂前謝湯。

下八赴湯。寢堂鳴板。侍者燒香行禮如常式。湯罷。藥石。古法。三八皆有湯。上八中八則免藥石﹝不坐參。至晚坐堂則如常﹞。

念誦式。﹝上八中八﹞皇風永扇。帝道遐昌。佛日增輝。法輪常轉。伽藍土地。護法護人。十方檀那。增福增慧。爲如上緣念。淸淨法身毗盧遮那佛﹝十聲。聖號了。回向﹞。

﹝下八﹞白大眾。如來大師。入般涅盤。至今至治元年。已得二千二百七十載。是日已過。命亦隨減。如少水魚。斯有何樂。眾等當懃精進。如救頭然。但念無常。愼勿放逸。伽藍土地護法護人。十方檀那。增福增慧。爲如上緣念。淸淨十號。

秋四節念誦

結制。解制。冬節。歲除。土地堂嚴設供養。庫司客頭覆維那。堂司行者覆方丈。兩班諸寮。掛念誦牌。報眾。禮與三八同。眾集。相對雁立。住持大殿炷香三拜。鳴大板三下。鳴大鐘。住持至。大眾合掌。俛首迎之。侍者當叉手。隨行。入土地堂燒香。出外立。維那鑪前面外揖。住持上香。侍者捧合。次兩班對出。有借香問訊。出班畢維那面裏念誦。回向了。鳴齋鼓一通。眾歸堂赴湯。與結夏茶禮同。

念誦式。﹝結夏﹞切以。燻風扇野。炎帝司方。當法王禁足之辰。是釋子護生之日。恭裒大眾。肅詣靈祠。誦持萬徳洪名。回向合堂眞宰。所祈。加護得遂安居。仰憑大眾念。淸淨法身毗盧遮那佛﹝十聖號了﹞。

回向云。上來念誦功徳。回向當山土地﹝列位﹞。合堂眞宰。所冀。神光葉贊。發輝有利之勛。梵苑超隆。永錫無私之慶。再勞大眾念。十方三世一切諸佛﹝云云﹞。

﹝解夏﹞切以。金風扇野。白帝司方。當覺皇解制之辰。是法歲周圓之日。九旬無難。一眾咸安。誦持萬徳洪名。仰答合堂眞宰。仰憑大眾念。淸淨法身﹝云云﹞。

﹝至節﹞切以。時臨亞歲。節屆書云。當一陽來復之辰。乃萬匯發生之始。恭裒大眾。肅詣靈祠。誦持萬徳洪名。回向合堂眞宰。仰憑大眾念﹝云云﹞。

﹝除夕﹞切以。化工密運。歲歷云周。咸忻四序之安。將啟三陽之慶。恭裒大眾。肅詣靈祠。誦持萬徳洪名。回向合堂眞宰。仰憑大眾念。淸淨法身﹝云云﹞。

收請益

投情請益。先詣侍司詳稟。侍者咨覆住持。厶甲上座。今晚欲詣方丈請益。如允所請。定鐘後。詣侍司伺候。侍者隨住持坐處。令秉燭裝香。引入問訊。插香一片。大展九拜。收具進前。問訊云。﹝某爲生死事大。無常迅速。伏望。和尙慈悲。方便開示﹞肅躬側立。下手。諦聽法誨。垂問來歷。從實稟答了。進前問訊。出鑪則。插香一片。大展三拜。謂之謝因緣。免則觸禮。次詣侍司致謝。

冬秉拂

至日午後。侍者令客頭攜主杖牌拂。僕隸托柈袱。鑪燭。報上首知事。維那同詣頭首寮。炷香觸禮一拜。申請云。﹝方丈和尙。令某等。詣寮拜請。今晚爲眾秉拂﹞一一請已。首座同受請。次頭首令行者將牌拂主杖。卽詣方丈稟辭。住持勸請了。送出。首座轉身。借法座法鼓。

秉拂人。卽令茶頭行者。請聖僧侍者禪客茶。復燒香一炷云。今晚秉拂。煩侍者燒香。禪客﹝問話﹞。方丈分付客頭。請頭首藥石。參前齋赴。堂司行者排辦法座前。敷掛罳椅子。設住持位。昏黃時。行者覆秉拂人。次覆方丈。鳴鼓一通。眾集。小參禮同。住持歸位前立定。都寺維那侍者。同至秉拂人前。問訊。歸位。秉拂人。往住持人前問訊。次從知事班上首。問訊。巡至班末。轉同班上首問訊。巡揖至班末。舉手與大眾。普同問訊。卽登﹝座。坐定。秉拂侍者。出班。次兩班出班。東堂西堂出班。住持出班。當起身受禮。秉拂人云。侍者請堂頭和尙﹞趺坐。侍者往住持前。問訊。登座。燒香一炷。提坐具問訊。側立。秉拂人。索話。問答了。提綱。敍謝方丈合山﹝眾已﹞。舉方丈小參公桉。拈頌畢。下座。住持前問訊。復元位。次人如前行禮。登座。秉拂竟。客頭喝請湯果。下座。卽懷香同詣方丈。拜謝。就座湯果。次日方丈請茶。都寺辦齋。並請茶。半齋點心。別日置管待。上堂敍謝。

今諸方若解夏之熱。除夕之寒。免之。廢禮。後學無所觀望。或請立班大方西堂。在第三夜。住持小參時。委曲勸請。舉揚隨息。拈頌公桉。遞相激揚此道。豈細事哉。

禪林備用卷之二

禪林備用卷之三

藏楞嚴會

堂司預備香燭。如儀。躬稟書記制疏。與啟建禮同。預出圖帳。半月日前。和會。有音聲兄弟。爲楞嚴頭。維那引詣方丈問訊。次到庫司人事。皆請點心。維那光伴。至期。堂司行者掛牌報寮。巡廊鳴板。鳴僧堂前鐘。集眾。依圖位立。拈香出班。侍者捧合。次立班西堂。次兩班拈香。不借香。大眾大展三拜。

克期取證。非常事也。今以香燭礙不拜。非法。

維那白佛宣疏。至右伏以。住持跪鑪。度鑪。進合。禮與佛誕同。疏了。﹝楞嚴頭喝楞嚴會上佛菩薩。三聲。眾和了。起爾時世尊云。舉咒。諷畢。維那回向云。﹞上來諷經功徳。回向眞如實際。莊嚴無上佛果菩提。四恩等報。三有齊資。云云。十方三世一切云云﹞。

旦望藏殿祝壽外。楞嚴會。卻當祝壽。卻系維那回向。

每日普回向偈。書揭兩邊。令初心者易見。

滿散。楞嚴頭須結咒心。維那宣疏。禮與啟建同。

古法。放參後。山門首諷誦。眞歇和尙住徑山。謂眾不專誠。則在粥罷。每日堂司行者。覆維那首座庫司方丈諸頭首。巡廊鳴板三下。鳴僧堂前鐘。大眾集大殿。依圖位立。諷誦。普回向偈。眞歇和尙自制。信知。名行尊宿一舉。四海一律也。

白佛偈﹝妙湛總持不動尊。首楞嚴王世希有。銷我億劫顚倒想。不歷僧祇獲法身。仰冀洪慈俯垂昭鑑某州某寺住持某。今月十五日。伏值本師釋迦如來大和尙。結制之辰。預於十三日。恭就大佛寶殿。啟建楞嚴勝會。營備香華燈燭。以伸供養。比丘眾。諷誦大佛頂萬行首楞嚴神咒。稱揚聖號。所集功徳。獻神位了。右伏以云﹞。

普回向。偈上來現前比丘眾。諷誦楞嚴祕密咒。回向護法眾龍天。土地伽藍諸聖造。三途八難俱離苦。四恩三有盡沾恩。國界安寧兵革銷。風調雨順民康樂。一眾重修希勝進。十地頓超無難事。山門鎭靜絕非虞。檀信皈依增福慧。十方三世一切佛。諸尊菩薩摩訶薩。摩訶般若波羅蜜。

右語。﹝啟建﹞右伏目。湧寶光於無見頂相。有化佛之宣揚。建勝幢於室羅筏城。銷摩登之幻妄。永嚴祕典。誓畢弘持。屬長期之安居。爰開端於此日。同聲敷暢。林木池沼皆演法音。一利普資。蠢動含靈俱蒙饒益。恭願聖天子永嚴睿算。過大椿一萬六千。給孤氏允輔昌朝。慶奕棄光明盛大。海眾了單傳之旨。祇園集永固之祥。但厶甲。下情無任激切屏營之至。謹疏。﹝年月散﹞灝气淩空菩提場。九旬制滿。香風散曉首楞嚴。萬行功圓。與十方如來。持此咒心。故一眾比丘。得全道力。敬將殊利。仰答恩休。本師釋迦如來大和尙。伏顧。普扇眞風。盡掃淸於魔壘。霶施法雨。滋暢茂於焦枯。樂。

至化以無爲。傳正宗而有永﹝云云﹞。

楞嚴勝會圖

閏眾寮結夏

四月初間寮元排經櫃圖。茶湯圖。戒臘牌。入寮資次牌。淨發牌。依戒分排。經櫃分四桉頭。人多則小戒者共櫃。或老者自占兩櫃。令小戒者共櫃。非法也。夏中具行茶湯瓶盞圖。兄弟有結緣者。隨意書名。結眾人緣也。堂司出圖帳後。粥罷。眾人和南。時出圖於穿堂。﹝諸圖牌。諸方具有常式﹞。

餘眾寮楞嚴

四月十二日午後。堂司行者覆方丈兩班諸寮掛牌。報眾。諷經。寮元掃灑寮內外。預具狀。請闔寮尊眾。特爲湯。鋪設照牌。小座湯照牌。觀音前供養。上下間香燭。預煎湯。先請小座湯。特爲寮主副寮行瓶盞。兄弟楞嚴頭請寮長光伴。揖入座揖香揖湯。寮元親送方丈湯。分送諸寮﹝湯。小座湯了。鳴﹞寮前大板。寮長大眾入座。預請維那侍者光伴。揖入座。寮元對面寮長位分手光伴。四桉大眾位。寮主副寮分桉行禮。揖坐。揖香。揖湯。三巡畢。寮長進鑪前。謝湯了。鳴寮前板三下。退座。兩班入寮。首座與都寺燒香。歸班位立。寮元門外右立。伺迎住持。入寮。炷香畢。舉楞嚴咒。回向了。送住持出門。七月十二日。散禮。同前。

狀式﹝守寮比丘。某。右某啟取今晚就寮。煎湯一中。特爲合寮尊眾。聊旌結制之儀。伏望眾慈同垂光降。謹狀

年

月

日。守寮比丘

某狀﹞。

﹝可漏﹞狀請合寮尊眾禪師守寮比丘厶甲。謹封回向。妙湛總持不動尊。首楞嚴王世希有。銷我億。

劫顚倒想。不歷僧祇獲法身。某州某寺。旃檀林。守寮比丘。某甲。今月十五日。恭遇本師釋迦如來大和尙。結制之辰。預於今辰。營備供儀。以伸供養。集比丘眾。諷誦大佛頂萬行首楞嚴神咒。稱揚聖號。﹝所集殊勛。先用祝延﹞今上皇帝。聖壽萬安。次伸回向。眞如實際。莊嚴無上佛果菩提。祝貢護法諸天。大權眞宰。三界萬靈。十方聖眾。住持本命星官。僧眾建生乾象。嶽瀆山川。府城當境。近遠廟貌。看望神明。當山土地﹝列匝寺位﹞先願皇風永扇。帝道遐昌。佛日增輝。法輪常轉。次冀。山門鎭靜。中外咸安。火盜公私。諸緣吉慶。現前僧眾。修行有序。進道無魔。般若智以現前。菩提心而不退。四恩普報。三有齊資。法界有情。同圓種智。十方三世一切。

成新掛搭。入寮茶

入寮後。照例納部寮錢。候寮元輪排。當何日點茶。掛牌報眾。﹝左書云。齋退。某甲上坐點茶﹞須備好香。具威儀。候同日點茶人。先掛缽出堂。預集眾寮前。下間列立。聞下堂槌鳴。茶頭卽鳴寮前大板。揖迎大眾。歸寮。各依元排圖位立定。隨入門裏。一字排立。問訊揖眾坐。又問訊。各進鑪前。兩兩燒香。人多中鑪四人退步須詳緩。又一字列問訊。復進四板頭問訊退。仍一字列問訊而立。謂之揖香。鳴寮內小板二下。行茶徧。瓶須從穿堂而入。問訊進四板頭。問訊退。一字問訊而立。鳴小板一下。收盞。眾下地立定。寮元出鑪前。對點茶人謝茶。代眾人謝也。眾人就位。同時問訊。謝畢。寮元復位。再各分四版頭。問訊。謝眾臨屈。遞相恭敬之義。蓋僧堂點茶。特爲。亦三巡也。眾仍一字問訊。鳴大板三下。大眾和南而散。寮元令茶頭請點茶。眾人喫茶。免者。非禮也。

歲入夏戒臘茶

入寮茶畢。逐日依戒具名﹝點茶。禮並同前﹞。

律掛艸單

大方叢林。三月一日。出艸單。止掛搭。堂司依戒排寫僧數。堂司行者先呈首座。次呈方丈兩班。備卓子筆硯。陳列僧堂前。或眾寮前。凡三日。或有差誤。望自攺正。或涉關系詳稟。維那方便撿察。不許私讎。惱亂大眾。毀壞叢林法也。

艸單式﹝淸眾戒臘威音王戒陳如尊者堂頭和尙至元年戒某甲上座並依戒次排寫了﹞。

﹝右具如前。恐有差誤。望自攺正。伏幸

眾悉﹞。

﹝今日

日。堂司某甲具﹞。

呂出圖帳

艸單定已。依戒寫楞嚴。念誦。巡堂。被位。缽位。圖戒臘牌。惟缽位圖。分十六板頭。論名位髙下。輪排定已。預具艸本。與首座謀議。呈方丈看過。僉押。圖內庶免臨時喧爭。諸圖正本。令堂司行者一一呈方丈。首座兩班。惟缽位圖。呈單寮蒙堂前資寮。浴佛日。並陳佛殿前。令眾通知。被缽位圖。又須先出。

調排被缽位圖

當日早粥。未過堂時。僧堂前後門。貼批子。用燭照之。下堂圖。列堂前﹝批式。粥罷。排被缽位。伏幸眾悉。堂司某甲白﹞。

陽戒臘牌

堂司侍司眾寮。預依戒臘寫牌。於十四日午後。堂司牌列僧堂前上間。侍者列法堂下間。眾寮列寮內。各有卓袱香燭。供列。大眾﹝各炷香。展拜畢。仍各收持﹞。

云方丈小座湯

前輩四節講行。近惟結夏一次。兄弟恃彊。位爭髙下。因而止之。叢林蔑聞。良可嘆也。住持當在夏前上堂。委曲勉諭。俾遞相恭敬。六和共聚。按式有三座。第一座分二出。東堂西堂首座光伴。第二座四出。兩班耆舊頭首一出。知事二出。西班耆舊三出。東班耆舊四出。西堂光伴。第三座位。多分六出。本山辦事。諸方辦事。首座光伴。隨職髙下。分坐。職同者。次之。侍司預備艸圖。呈方丈。議定。略有差池。各須容忍。

至日依名勝。書照牌。午後備卓袱。作一二三座。陣列寢堂下間。東西堂前堂都寺請客侍者各詣寮。觸拜請之。免則稟云。﹝堂頭和尙。請今晚就寢堂特爲獻湯﹞余頭首諸寮方丈客頭行者稟云。﹝方丈和尙。參前拜請就寢堂特爲獻湯﹞寢堂釘掛排位。秉燭裝香竟。客頭行者覆侍者。次覆方丈。鳴鼓。初座客集。侍者迎揖住持。接敍寒溫。入位立定。侍者特爲人前。巡揖坐問訊。坐已歸中。燒香一炷。往特爲人前。揖香問訊。歸中立。鳴板二下。行湯。復進特爲人前。揖湯問訊。歸中。燒光伴香。鳴板一下。收盞。鳴鼓三下。退座。第二座。客集。迎入位立。兩侍者上下相望。巡問訊。揖坐燒香一炷。分位頭巡揖香揖湯。燒光伴香。收盞。鳴鼓三下。退座﹝展具謝湯。免則觸禮。每座同﹞。

第三座。客集。迎接行禮。並同前。此座位多分位頭。巡問訊。須要倫序。庶雅禮法。

騰僧堂特爲湯

四月十四日。齋退。庫司客頭行者具湯榜。伴袱。鑪燭。上首知事詣方丈請湯。進住持前。插香。展具云。﹝今晚就云堂。特爲首座大眾。點湯。伏望。和尙慈悲。特垂降重﹞二展寒溫。觸禮三拜。住持答一拜。免禮則觸拜稟請而退。卽帶客頭行者到首座寮。人力放柈卓上。都寺進前插香。首座還香。知事展具勢。免則觸拜。稟云。﹝今晚就云堂特爲首座大眾點湯。伏望。慈悲。特垂光降﹞以榜呈首座。接已就令客頭付供頭。貼僧堂前下間。客頭隨覆云。﹝庫司拜請湯罷。就座藥石﹞次頭首寮耆舊蒙堂諸寮。眾寮僧堂前。各掛點湯牌。一一請已。僧堂前排照牌。首座住持對面設位。上下安大眾牌。令供頭排特爲掛罳卓椅。搭席椀楪。菜盞匙筯。差行者守直特爲人湯。土地堂念誦畢。卽鳴庫堂前齋鼓一通。大眾歸缽位。頭首一班歸。前板。知事隨入揖。首座離位揖。次頭首上位。送首座。歸特爲位。問訊。龕後右出。迎住持入堂。供頭緩鳴前堂鍾七下。知事送入位問訊。轉身特爲人前。問訊。右出。從首座板頭巡問訊。一匝。出外堂。先下間至上間。歸堂中立問訊。眾坐。進前燒香。次上下間。外堂。歸堂蓋合已。卽往特爲人前問訊。右出。住持前問訊。巡堂問訊一匝。及外堂。歸中問訊。側立。鳴堂前鍾二下。先進特爲人湯。行大眾湯。瓶出。歸中問訊。往特爲人前。問訊。右出。聖僧前大展三拜。巡堂一匝。出外堂。引全班入。住持前行禮。初展云。﹝此日粗湯。特沐和尙降重。下情不勝感激之至﹞二展云。﹝卽日孟夏謹時。恭惟和尙尊候。起居萬福﹞卽觸禮三拜。住持答一拜。復位。知事一班。從聖僧廚後。轉右。徑出堂前上手。依次第排立。首座隨右出。相對觸禮一拜。謝湯。復入。從廚後轉左。入位。知事歸中。燒香一炷。而退。堂司行者喝云。請大眾下缽。行者進住持特爲人卓。大眾展缽已。行藥石。食畢。鳴鼓三下。退座。

不鳴下堂鍾。侍者列知事板外。俟住持出堂。問訊。隨出。眾散。

余節並同此禮。

惟冬節。湯罷行果子。方行藥石。

榜式○庫司今晚就○云堂。點湯一中。特爲○首座大眾。聊旌○結制之儀。伏望○眾慈同垂○光降

今月

日。庫司比丘

某甲敬白。

作七行書。字如小錢。素紙華箋不拘。

致結制行禮

四月十五日。淸早。侍者曾辦事人小師行者皆當插香禮拜。若見僧堂前。出免人事榜頭。諸人不必早到方丈人事。住持到諸殿堂行香。方丈客頭。放僧堂前眾寮蒙堂四寮。掛上堂牌。報眾。頭首並耆舊單寮。覆云。粥了方丈和尙上堂。結座時。住持詳說行禮始末一徧。令知云。

下座。先與東堂人事。次與西堂人事。觸禮三拜。人事罷。與知事人事。兩展三拜。次與首座大眾。人事。兩展三拜。人事了。知事先歸庫司。首座領大眾詣庫司人事。觸禮三拜。人事罷。首座歸僧堂前上間。後堂首座領大眾。歸僧堂前下間。與首座人事。觸禮三拜。人事了。依念誦圖立定。

首座領眾入堂。巡堂。依位立定。首座禮謝大眾。觸禮三拜。次知事入堂。燒香一炷。大展三拜。巡堂一匝。知事禮謝大眾。觸禮三拜。出堂。住持入堂。燒香一炷。大展三拜。巡堂一匝。歸位。與大眾人事。觸禮三拜。然後。大眾普同作禮。次第俟巡寮下座。客頭行者卽進香幾鑪燭。一字前列。先東堂人事。次西堂人事。次知事一班。進前插香。初展詞云。﹝此際安居。獲依巾錫。切仗和尙法力。資持。無諸難事﹞一展詞云。﹝卽日孟夏謹時。恭惟堂頭和尙。尊候起居萬福﹞卽觸禮三拜。住持答一拜云。﹝此者得同安居。亦冀法力資持。無諸難事﹞知事一班歸庫司。讓先行禮者。爲接首座大眾故也。首座領眾。進前插香。兩展三拜。次蒙堂四寮。插香兩展三拜。詞語並與知事同。每展住持答拜。次道舊。鄕人。法眷。人事。插香展拜畢。

方丈客頭行者進掛罳椅子。住持卽趺坐。侍者一班。進前插香。九拜。次辦事小師。插香九拜。﹝今三拜者。爲妨隨眾。非法也﹞次參頭行者領眾行者插香。禮三拜。若冬年節。寮前老郎。方丈轎番。直廳。供過人僕等。皆當聲喏參拜。

首座領大眾。詣庫司人事。知事門候接入。庫堂鑪前問訊。對觸三拜。詞云。﹝聖制斯臨。獲同安居。惟仗道力資持。無諸難事下情不勝感激之至﹞知事答云。﹝斯者聖制。荷沐同居。切仗首座大眾法力資持。無諸魔事﹞送眾出。

次後堂首座領眾。於僧堂前下間。立定。前堂首座轉上間。堂司行者喝云。﹝大眾與首座人事﹞對觸禮三拜。進云。﹝法歲履端。獲同安居。切仗法力資持。無諸魔事﹞答云。﹝獲同安居。恐三業不善敢冀包荒。共成法社﹞人事罷。首座領眾。依念誦圖立定。次第巡堂。歸位立。﹝侍者巡半堂。行者喝﹞云。﹝首座禮謝大眾﹞普同觸禮三拜。次知事一班。入堂。燒香一炷。大展三拜。巡堂一匝。排立鑪前。喝云。﹝知事禮謝大眾﹞普觸禮三拜。知事出堂。侍者一班接後出堂。次住持入堂。供頭鳴堂前鐘七下。住持炷香展三拜。巡堂一匝歸位。小師但叉手低頭。立出後門。回避者紊亂。喝云。﹝堂頭和尙與大眾人事﹞普觸禮三拜。又喝云。﹝大眾普同作禮﹞普同觸禮三拜。侍者歸中問訊。揖眾坐。進中鑪上下間燒香。並外堂燒香。合安元處。退身。當中問訊。上下間外堂問訊了。歸中立。鳴鐘二下。行茶瓶出。復巡問訊。如前中立。鳴鐘一下。收盞。又三下。下堂。

次第俟巡寮。侍者設椅卓於法堂上間。鳴方丈板三下。住持出從東廊巡。至西。候至寮前。肅入插香。住持答香。送出。聽叫收所插香。卽移香幾於門前。隨後接巡去。侍者小師。寮內不當答香。

庫司蒙堂前資眾寮列門外下手立。接住持入。插香。眾送住持出。列門外。俟巡寮人後接巡去至法。堂上。住持鑪邊立定。次第三人一引。問訊而過。各及寮前立定。漸次巡訖無有遺也。解夏酷熱。冬年嚴寒。免禮。非法也。

雨方丈特爲首座大眾茶

四月十五日。粥罷。請客侍者。寫茶狀。客頭行者備柈袱鑪燭。托詣首座寮。炷香觸拜。請之。首座答香答拜。侍者稟云。﹝堂頭和尙。今辰齋退。就云堂點茶。特爲。伏望慈悲降重﹞卽以榜呈。首座接已。送侍者出。就令客頭持付供頭。貼僧堂前上間。次頭首寮洎蒙堂諸寮客頭掛牌報請。惟知事一班云。請光伴。請客侍者預囑。緩打長板。至時入堂。燒香一炷。大展三拜。巡堂一匝。至外堂。先下間至上間。歸堂內。中問訊而退。預報燒湯出盞茶具。齋退。燒香侍者令方丈客頭。僧堂前排特爲照牌。首座住持對面設位。上首知事住持分手。次位維那。下首知事特爲人分手位。上下安二个大眾牌。排設定已。撿視香幾燭臺。差行者直特爲光伴人盞。客頭覆侍者。次覆方丈。鳴鼓。集眾。依缽位立定。侍者外堂俟頭首一班歸前板。次首座入堂。揖請。離位揖。次肩上位。卽送首座歸特爲位。從龕後出堂前。報住持入堂。鳴堂前鐘七下。住持歸位。侍者往特爲人前。問訊。從龕後。轉首座板頭。巡問訊一匝。外堂自下而上間。歸中問訊。大眾就坐。

圓照和尙會中。盛講此禮﹝先名送歸位。住持入堂後。方名楫坐﹞月坡和尙住天童力行此禮。﹝今時妨眾久立。不往特爲人前問訊。�禮可興。其可廢乎﹞侍者先中鑪上下間外堂燒香了。歸中問訊。徑往首座前問訊。右出。從一板頭。巡問訊一匝。至外堂。歸中問訊。側上手立。供頭鳴鐘二下。先下特爲人茶。大眾茶徧。瓶出。往特爲人前問訊。右出鑪前。大展三拜。巡堂一匝。中問訊。側立。先收首座住持盞。首座至住持前。行禮。初展云。﹝玆者特蒙和尙煎點。下情不勝感激之至﹞二展寒溫。觸禮三拜。每展。答一拜。首座轉身龕後。右出。住持略送復位。執盞。陪眾。燒光伴香一炷。鳴鐘一下。收大眾盞。鳴鼓三下。退座。首座先於法堂伺候住持。謝茶。就接免詣方丈。

榜式﹝堂頭和尙。今辰齋退。就云堂點茶一中。特爲首座大眾。聊旌

結制之表。仍請諸知事。同垂光伴。冬年則云。陳賀之儀。作七行書

今月

日。侍司某甲。請客侍者名字。

敬白﹞。

露庫司特爲首座大眾茶

十六日粥罷。庫司客頭行者具茶榜。用柈袱鑪燭香。知事詣方丈插香。請茶。詞云。﹝今辰齋退。就云堂點茶。特爲首座大眾。伏望和尙慈悲降重﹞次詣首座寮請茶。諸寮掛牌報請。候長板鳴。巡堂請茶。排照牌。並﹝方丈十四日。湯禮同。但揖茶了。知事聖僧前。大展三拜。巡堂一匝出。引全班。住持前。兩展三拜。從龕後右。出堂外。首座對觸拜。謝茶。知事入堂問訊。收盞。無光伴香。榜式。湯榜同。只攺茶字﹞。

結首座特爲後堂大眾茶

十七日粥罷。首座懷香。詣方丈拜請云。﹝今辰齋退。就云堂。點茶。特爲後堂大眾。伏望和尙。慈悲降重﹞二展寒溫。觸禮三拜。免則觸禮拜。請次備柈袱鑪燭香合。托詣後堂寮。炷香觸拜。請之。後堂還香。稟已。度狀。送出。就付茶頭。令供頭貼僧堂前下間。封皮粘狀前。次令堂司行者諸寮掛牌。請茶。鋪照牌。方丈茶禮同。齋時傳語下肩。過堂唱食。候長板鳴。炷香。大展三拜。巡堂請茶。齋退。鳴鼓。集眾。行禮畢。茶徧。首座至住持前行禮。初展詞云。﹝此際粗茶。特蒙和尙慈悲降重。下情不勝感激之至﹞二展寒溫。觸禮三拜。住持每展。答拜。尊大眾也。住持復位。先出。非法。首座龕後右出堂前。上首後堂隨出。對觸一拜。謝茶而出﹝受請人。詣首座寮拜謝。前堂歸堂中問訊。收大﹞眾盞。無光伴香。

狀式﹝前堂比丘某。右某啟取今辰齋退。就云堂點茶一中。特爲後堂大眾。聊旌結制之儀。仍請諸知事。伏望眾慈。同垂光降。謹狀

年

月

日前堂比丘某甲狀。九行書。可漏﹞狀請後堂首座大眾

前堂比丘某謹封。

爲旦望巡堂茶

升座罷。首座領眾。僧堂前。依念誦圖立定。首座和南入堂。西堂徑歸聖僧板頭立。次頭首大眾。巡入大眾後。暫到侍者巡入。侍者面門立。古法。小師後門出。住持入堂。鳴鐘七下。炷香巡堂一匝。歸位。小師再入堂。今來諸方徒弟。多出入。似乎喧亂。爲師者。戒以低頭叉手。伺巡堂猶見整肅。次知事一班問訊聖僧。轉身住持前問訊。巡堂一匝。暫到隨出堂。侍者接出。燒香侍者問訊。揖眾坐。進前中鑪。上下間外堂燒香。復如前問訊。中立。鳴鐘行茶。復如前問訊。揖茶。收盞。鳴鐘三下。退座。如不巡堂。粥罷。就座喫茶。住持他出。二時茶。並系知事燒香。住持不赴堂。侍者不燒香。非法也。

霜講兩巡茶

叢林古法。結制。僧堂。講大座兩巡茶。鳴鼓集眾。行禮。並與特爲同。至揖茶。往首座前。問訊。聖僧前不拜。內外巡堂一匝。收首座盞。大眾放盞席上。叉手而坐。侍者再燒香。行禮如前。再行茶瓶。出往首座前。揖茶。方轉聖僧前。大展三拜。巡堂一匝。次收首座盞。至住持前。行禮。詞語與特爲同。龕後轉右出。住持略送復位。執盞。侍者再燒香。上下間外堂如前問訊。而退。鳴鐘收盞。鳴鼓三下。退座。

金方丈點行堂茶

旦望節臘僧堂茶罷。侍者同客頭。至行堂點茶。客頭預報參頭。掛牌。報眾。燒湯出盞。請典座光伴。方丈預送茶。侍者至庫司。典座接入。參頭。堂主領眾門迎。侍者居主位。代住持也。典座右位。侍者出中鑪。燒香一炷。復位。以手揖眾坐。行茶畢。典座送出。參頭堂主門送卽詣方丈謝茶。

生庫司點行堂茶

方丈行堂點茶罷。知事詣行堂點茶。知事居主位。典座光伴。方丈禮同。送出門。喝云。﹝參頭大眾。詣庫司謝茶﹞報云。﹝知事傳語。免謝茶﹞。

麗頭首點行堂茶

僧堂點江湖茶罷。令堂司行者報參頭。掛牌報眾。燒湯出盞。請典座光伴。頭首居右位。禮並同前。喝謝茶。復喝免。

禪林備用卷之三

禪林備用卷之四

水專使請住持

凡住持補處公拈已定文命下寺。庫司會兩班耆舊茶。卜日通先書命制山門疏。茶湯榜。缺書記擇才徳人用絹素制榜。當修廣如法。庫司送紙諸寮作書。差能事行者老郎通書。次請人充專使。或上首知事耆舊。後堂書記藏主。和會已定。若耆舊頭首充專使。知事一人同去。掌財議事。具寫本寺該管田產什物須知。迎接從儀。一切畢備。管待專使一行人。至起程日。詣諸寮人事。帶行僕從聲喏。大眾門送。山門講茶湯。上首知事去下首知事行禮。頭首去上首知事行禮。揖坐了燒香。揖香了歸位。點茶。再起燒香揖香。點湯。收盞了。便上轎行。山門下釘掛面裏設位。請兩班耆舊。光伴專使。到彼寺。先見知客。同到庫司。接送安下。備門狀。見頭首單寮。無門狀。詣侍司。詳稟來歷。侍者令客頭寢堂鋪設卓袱。安疏帖。侍者入方丈呈門狀。住持出。專使問訊請趺坐。住持廟立。專使插香大片。展具三拜。進前云。﹝某蒙山門使令。攀屈尊嚴。得奉尊顏。下情不勝感激之至﹞又三拜。詞云。﹝卽日孟夏謹時。恭惟新命堂頭大和尙。尊候起居多福﹞復三拜。收具。住持各答一拜。詞云。﹝叨膺請命。有玷宗風。且廑遠來。不勝多感﹞專使呈疏帖。住持領已。侍者揖坐。喫茶了。送客位。堂司行者鳴鐘。首座領眾詣方丈申賀。庫司送香。首座知事。各插香一片。初展詞云。﹝法門多幸。伏喜榮遷。喜勛叢林。下情不勝感激之至﹞二展詞云。﹝卽日孟夏謹時。恭惟某處堂上大和尙。尊候起居多福﹞觸禮三拜。住持各答一拜。詞云。﹝自揆疎謬。誤膺此選。禮意過廑。不勝多感﹞眾散。知客領專使。巡寮畢。次第呈納本寺須知。從儀什物。如住持未允所請。再三勸請。允命行禮同前。當晚特爲湯罷藥石。夜湯果。皆請兩班耆舊光伴。庫司排辧。

玉西堂頭首住持

專使到寺。先見知客。同到侍司。引見方丈。插香展拜。相看禮同喫茶。送客位。次詣諸寮人事了。稟侍者。同詣方丈咨稟。厶寺今請厶人住持。稟訖。侍者同詣受請人寮中。相見。插香行禮。同前。如不允。卽詣方丈咨扣。同伸勸請。受請了。方丈請新命。及兩班耆舊茶。新命送客位。次第受賀。巡寮人事。當晚方丈請新命專使。特爲湯。藥石湯果。兩班光伴。

出受請眾請升座

受請已。次日請升座。禮與旦望同。大方公定遷住。古法皆然。升座委曲上下提撕學者致謝。專使次第。點對簿書交割物件。煎點。卜日起程。

昆西堂頭首受請升座

專使議定。來日煎點。詣新命前。插香拜請。方丈引座。詞云。﹝拜請和尙。來日爲新命和尙引座﹞至日。法座右邊。排列疏帖。座前左設住持位。住持升座。日望同。致謝新命勸請舉揚。令法久住。下座。專使同侍者知客。同問訊請新命。卽出住持前問訊。舉話有無不拘。掩室受請。松源引座。松源受請。笑庵引座。皆不舉話。簡堂受請。石橋引座。淳庵受請。息庵引座。皆舉話。有無在人。若頭首是入室弟子。至住持前問訊。付法衣。有法語。新人披衣。亦有語。抽衣了。卻披法衣。住持趺坐。大展三拜。詞云。﹝一生取辦。仰愧先賢。來請旣勤。難逃上命。下情無任惶懼之至﹞又三拜。詞云。﹝卽日○○謹時。恭惟堂上。本師大和尙。尊候起居多福﹞又三拜。收坐具。進前問訊。住持云。﹝囊錐已露。花雨難難。幸是當人。伏惟歡慶﹞次拈疏帖。各有語。若非法嗣。或西堂。卽出座前。與住持問訊。徑歸座右。拈衣。拈疏帖。各有語專使先稟維那。請宣疏帖。人宣畢。升座垂語。問答。提綱。敍謝。結座。下座到住持前。兩展三禮。免則云。﹝叨膺請命。有玷宗風。仰荷玉成。下情不勝感激之至﹞住持答云。﹝喜慶人天之請。榮膺佛祖之光。下情不勝喜躍之至﹞次第知客侍者。引巡寮。致謝。嗣法。下座當兩展三拜云。﹝言詞鄙俚。有玷尊聞。下情不勝感激之至﹞又三拜。寒溫了。巡寮。謝禮同前。

崗煎點住持當代

專使先當與住持。議定。齋嚫。輕重合禮。兩班耆舊。鄕人法眷辦事。貼嚫齋料費用。專使親送納庫司置齋。至日。專使詣方丈插香拜請。初展詞云。﹝今辰午刻。就云堂特爲。伏望慈悲降重。下情不勝感激之至﹞二展寒溫。觸禮三拜。住持答拜。兩班單寮。方丈客頭。同專使行者。一一詣寮稟請。掛牌報請四寮。僧堂鋪設主席。知客板頭。排專使位。至齋時。專使僧堂前。伺住持入堂問訊。接送歸位。揖坐歸中問訊。揖眾坐。中鑪上下間外堂。燒香了。往住持前問訊。上下間。堂外問訊了。中央問訊。食徧燒香一炷。下嚫了。出堂外。歸位齋了。折水出鳴鼓。專使入堂。燒香中鑪上下間堂外已。往住持前問訊。上下間外堂了。行茶徧。如前問訊了。收住持盞。專使行禮。初展云。﹝此日水飯。伏蒙和尙降重。下情不勝感激之至﹞二展寒溫。觸禮三拜。送住持出。再歸堂。燒香一炷。大展三拜。巡堂一匝。並堂外。歸中問訊。收盞。鳴鼓三下。退座。專使詣庫司。謝辦齋。次請住持。至晚藥石。夜湯果。皆當請兩班耆舊光伴。

劍煎點西堂頭首新命

專使詣新命前。議定方丈嚫施。引座謝禮。堂嚫貼嚫。宣疏帖人陪嚫。至日粥罷。專使詣方丈。稟請云。﹝今辰午刻。就云堂備水飯。特爲新命和尙。伏望慈悲。俯垂降重﹞答云。﹝謹遵來命﹞復詣新命前。稟請同前禮。方丈客頭同專使行者。請諸寮齋。時覆新命赴堂。堂前俟住持同入堂。問訊。隨入。先揖住持歸位。次揖新命歸住持分手位。燒香。行禮並同前。下食行嚫。茶畢。先收新命盞。專使至前行禮。初展云。﹝此日水飯。特蒙和尙慈悲降重。下情不勝感激之至﹞二展寒溫。觸禮三拜。答拜。送新命出後門。專使入。住持前行禮。初展云。﹝此日伏蒙和尙降重。下情不勝感激之至﹞二展。觸禮三拜。答拜。送住持出前門。歸堂炷香。展拜。巡堂一匝。並外堂中問訊。收盞。鳴鼓三下。退座。晚湯果藥石。光伴同前。

號山門管待新命當代專使

眾知事會議。管待。嚫禮。食品如儀。上首知事。隔日詣新命前。插香拜請。次詣客位。稟請專使。令庫司客頭請兩班耄舊光伴。詞語行禮。並特爲同。釘掛寢堂鋪設。住持廟位。專使住持上首。兩班住持左右。耆舊對面。侍者接知事下位。遠接僕從面飯。當支犒勞。

巨西堂頭首受命管待

亦就寢堂敷設。住持主位。新命對面位。專使新命分手位。兩班耆舊光伴左右位。詞語行禮。並同前。

闕辭眾上堂茶湯

當代住持起離日。上堂致謝兩班耆舊。大眾下座。鳴鼓三下。面法座立。普與大眾觸禮三拜。鳴樓鐘等法器。送出。僧眾門送。兩班由近及遠。行僕外排立候。送山門首。預當釘掛設廟位。面裏坐。西堂大耆舊。分手光伴。首座居主東西班兩邊朝坐。首座行禮。揖坐揖香。歸位。點茶收盞。再起燒香。揖香。點湯。湯罷。便上轎。兩班耆舊。備轎遠送。住持當力免之。專使一行人。先詣諸寮辭別。鳴樓鐘。俟住持轎隔遠。方可止之。

珠見職首坐辭眾

須令專使詣方丈。稟借法座。上堂辭眾。座不敷設。下座。先辭住持。觸禮三拜。次面座立。普同觸禮三拜。辭大眾。山門首設位。講特爲茶湯。兩班耆舊光伴。上手知事行禮。鳴樓鐘。送出門。若西堂次頭首辭眾臨行先同專使。上方丈插香。觸禮三拜。稟辭。次方巡寮辭別。山門首講茶湯。兩班光伴行禮。鳴大鐘送。並同前禮。

稱入院古法

挑包頂笠而至。如遇迎接。下笠問訊。或值官貴。放包祗揖。到山門首。下包笠。炷香。有法語。至僧堂前。歇包後架。濯足。回僧堂前。取衣披搭入堂。有參隨人同進。聖僧前。大展三拜。巡堂一匝。參隨先出。維那送歸缽位。觸禮三拜。掛搭已。到佛殿。有語禮拜。次土地堂祖堂有語。知事請入方丈據室。次開堂祝壽。近自大川和尙赴淨慈。笑翁和尙入育王后。篾聞也。

夜入院新法

新命到來。當看安泊處近遠。近則眾往祗迎。遠則兩班耆舊而已。專使預當計稟批免勞眾。兩班耆舊。炷香人事罷。光伴湯果。至日入院。庫司當一一排辦。堂司行者。隔宿掛牌。至時鳴大鐘等法器。大眾門迎。行僕列外。新命到門。炷香舉語。至佛殿燒香法語。大展三拜。斂鐘歸僧堂掛搭。眾入堂已。新命入堂炷香。大展三拜。參隨人同展三拜。維那引巡堂一匝。參隨先出。送歸缽位。掛搭。觸禮三拜。﹝少林和尙住淨慈靈隱時。並要兩班。送歸缽位﹞次土地堂祖堂炷香。皆有法語。入方丈據室。侍者燒香。一炷。問訊了垂語。知事先具狀。備卓袱。問訊。行者呈寺記印。新命看封。付知事開封。視篆訖。就狀﹝先僉押。書日子﹞打印。過付衣缽侍者收。知事全班。列前。上首知事。插香。初展云。﹝玆蒙和尙光據法筵。下情不勝感激之至﹞答云。﹝叨據名藍。下情愧悚﹞二展寒溫。觸禮三拜。諸山各插香。艸賀。﹝卻當免香﹞首座領眾。插香展賀。耆舊各插香。鄕人道舊法眷。隨賀於後。客頭揖請諸山。兩班耆舊。就座獻湯。次請官客諸山。升座前點心。若前代別遷未赴。或退作東堂。據室之前。講交代禮。受賀了。鳴僧堂前鐘。新命躬送前代歸寮。﹝對觸一拜。炷香人事﹞次首座領大眾人事。行僕眾皆當參拜。

呈寺記狀式﹝當寺庫司比丘某。寺印一顆。右謹申納新命堂頭大和尙。伏候慈旨年

月日當寺庫司比丘某狀﹞。

光請齋

據室人事了。知事預具狀。備柈袱鑪燭。詣方丈插香。請齋。初展云。﹝午刻就云堂備水飯。秪迎。伏望尊慈。特垂降重。下情不勝感激之至﹞二展寒溫。觸禮三拜。住持答一拜。呈狀。方丈客頭收。庫司客頭。鋪設僧堂住持位。管待禮同。

狀式﹝當寺庫司比丘某。右某啟取今辰午刻。就云堂聊備水飯。祗迎。伏望尊慈。特垂降重。謹狀

年

月

日。當寺庫司比丘。某等狀﹞。

﹝狀請新命堂頭和尙。大禪師。尊座前。具位某等謹封﹞。

果開堂祝聖

古者輦下列剎。朝廷差官。馳命惇請。就某寺開堂。官給錢料設齋。近來開堂。座下設位。至時侍者分付客頭。鋪設法座。報寮掛牌。覆升堂了。巡寮。具寫官員諸山名位。預呈方丈。專使分付。座左鋪卓袱。排列疏帖。和會宣讀人。先送看過公文。例系維那宣。山門疏。首座宣。余疏。次頭首宣。庫司備香。送上方丈。預請諸山白槌。座前對面。排官員位次。裝香秉燭。覆侍者。次覆方丈。鳴鼓集眾。禮與旦望同。侍者同專使入請住持。行者鳴鈸。花旛挑燈。從引至法堂位前。如受請時。未拈衣。當舉話披法衣。次專使插香行禮。初展云。﹝此日伏蒙和尙光據法筵。下情不勝感激之至﹞二展寒溫。觸禮三拜。住持各答一拜。先呈公文有語。付維那宣白。行者扛疏。次山門諸山江湖疏。一一呈拈。舉話。宣讀。若見任官疏請開堂官員。須先親自呈疏。次山門疏。住持指座有語。升座拈香祝聖。次拈府縣官僚香。若建寺捨田大檀越。當拈香。﹝侍者逐一度香﹞惟法嗣香。懷中拈出。拈了自插鑪中。據坐。侍者燒香下座。兩班出班問訊畢。侍者登座。燒香問訊。禮與旦望同。座右白槌云。﹝法筵龍象眾。當觀第一義﹞垂語問答。提綱。敍謝。官員諸山云。﹝開堂祝一人壽。不敢贊徳﹞專使兩班耆舊。大眾略提過。謝在小參時也。結座白槌云。﹝諦觀法王法。法王法如是﹞下座。略送一兩步。知事接送客位管伴。客頭行者。卽進鑪燭。一字排前。先專使人事。堂司行者喝云。﹝諸山人事﹞次西堂人事。﹝當免香禮﹞知事一班。兩展三禮。次首座耆舊。蒙堂前資。諸寮。各插香。同大眾。兩展三禮。次莊庫庵塔。法眷鄕人。暫到。先同眾﹝行禮﹞已。若免禮。觸三拜。通用詞云。﹝伏蒙和尙。光據法筵。下情不勝感激之至﹞答云。﹝叨據名藍。不勝愧竦﹞進掛罳椅子。據坐。侍者插香。大展九拜。小師插香。大展九拜。皆無詞語。次諸山行者。方丈行者。親隨人六局。次參頭。領眾插香。禮三拜。轎番直廳。莊甲作頭。諸寮供過老郎。寮主領頭參拜。住持卽往客位。致謝官員諸山。以盡禮也。

珍巡寮

諸寮捨。敷陳香幾位次鑪燭香。各具威儀。次第俟巡寮。方丈客頭。先行通覆。住持至。寮主先於門前下手立。迎入。請趺坐。插香。住持答香。略敍寒溫。致謝送出。聽叫收香。蒙堂四寮眾。皆列門外下手。同接入。同送出。謂眾寮人眾。只寮元接送。非法。次第巡寮畢。歸方丈。照拂官客諸山。

李特爲茶湯

住持若要省事。預批免茶湯榜。庫司寫請狀。備柈袱鑪燭。詣方丈插香。行兩展三禮。免則觸拜。請云。﹝齋退就云堂點茶。特爲。伏望慈悲降重﹞請已呈狀。令客頭請兩班耆舊光伴。掛牌報寮。僧堂鋪設住持位。齋時聞長板鳴。炷香展拜。巡堂請茶。齋退鳴鼓集眾。上首知事。揖住持入堂。歸位揖坐。燒香一炷。住持前揖香。中問訊立。行茶畢。瓶出。往住持前。揖茶。退身。龕後右出炷香。展三拜。出堂。引全班。至住持前。行禮謝茶詞語。送出。復歸堂炷香。上下間問訊。收盞退座。並與結夏特爲茶禮同。

有榜當先安下處呈新命。入院日掛僧堂前。上下間茶湯。只炷香稟請。但請湯罷。覆就座藥石。

狀式﹝當寺庫司比丘某。右某啟取。今辰齋退。就云堂點茶。用伸陳賀之儀。伏望尊慈。特垂降重。謹狀湯狀。只攺湯字。並同

年

月

日。當寺庫司比丘某甲狀﹞。

﹝可漏﹞﹝端狀拜請新命堂頭大和尙尊座前當寺庫司比丘某謹封﹞。

柰小參

湯罷。侍者覆住持。令客頭報寮掛牌。具寫專使兩班耆舊。四寮。莊庫庵。塔暫到行堂。入院侍者禪客。參隨。或有宿山外客。逐一條列。預呈新命。復收。至敍謝。行者秉燭。侍者捧呈。詳申謝悃。官員諸山畱宿。當設位。下座。方丈客頭喝請云。﹝方丈和尙。請諸山和尙。兩班西堂。大耆舊。蒙堂。侍者禪客。卽今就寢堂獻湯﹞知事送官客。歸客位。眾散而後。湯果。請專使參隨人光伴。

菜檀越升座

建寺捨田。大檀越。知事須隔宿覆方丈。次早侍者。令客頭掛牌報寮。庫司差人。嚴設祠堂。備供養。粥罷。特爲上堂。下座。集眾詣祠堂。知事先到燒香。點茶湯。上供養。住持至。炷香歸位。維那舉經。回向。然隨方毗尼也。

重管待專使

知事預稟住持。專使厚嚫。宣疏帖人嚫。衣缽合備貼嚫。重輕合節。至日寢堂釘掛鋪設位次。請兩班耆舊光伴。中設專使特爲位。請客侍者躬請專使。餘人則方丈客頭稟請。禮與前特爲同。

芥畱請兩班

兩班俟管待專使畢。午後俱詣方丈。咨稟告退。﹝首座報集西序。都寺報集東序﹞方丈垂情。委曲送出。侍者令客頭。備柈袱鑪燭湯具。住持同侍者。一一詣寮。點湯勉畱。客頭先報寮。出門外右邊。迎住持入門。居主位分坐。侍者燒香行湯收盞。住持詳盡勸勉已。送出門。諸寮庫司同。若職滿俟久。亦當詣諸寮。點湯勉畱。盡主禮也。候住持參訪罷。再上稟辭。次第進退。

姜參訪出入

入院之先。未參府縣官屬。當卽具門狀參見。次謁檀越寄居官貴諸山。亦用門狀。合訪及處在知事逐一稟覆。住持出門。令行者傳語。首座維那。諸頭首知事。當詣方丈。候送。庫司當探計住持歸期。令堂司掛牌報眾。俟入山。鳴堂前鐘。集眾門迎。住持出轎。問訊云。﹝勿勞大眾﹞卽往佛殿土地堂燒香。首座領眾。至方丈。接已眾退。客頭揖請兩班耆舊獻湯。略敍話而退。方丈行者。插香禮拜。次參頭領眾禮拜。住持須巡寮報禮。城郭近便朝暮出入無時。不必講行。凡公出遠歸。首座領眾迎接。住持傳語。免到方丈。或密歸缽位。巡堂一匝。而上方丈。或密回方丈。兩班﹝耆舊﹞皆當詣方丈問起居。無準和尙住徑山日。化緣多出入。每闞齋粥時。徑歸缽位。伴眾食。掛缽了。方丈客頭喝云。﹝方丈和尙巡堂人事﹞眾下地。住持燒香一炷。巡堂一匝。出堂喝云。﹝堂頭和尙傳語。不煩訪及﹞兩班耆舊。亦當詣方丈省問。當炷香獻茶。欵曲敍話而散。

海交割什物

方丈請兩班大耆舊茶。詳說家務。次至庫司恭。眼同撿視禦書寶器。砧基物件。先呈方丈。次呈頭首耆舊。逐一點對交割。計算財谷。簿書分明。見管若干。具呈方丈。參照須知。諸莊佃戶換契。住持備榜。諸莊曉示。諸方多於住持交換之際。執事作獘。苛取錢物。後患非輕。可不審諸。庫司此日備點心。

禪林備用卷之四

禪林備用卷之五

咸煎點住持

若法嗣到寺煎點。令帶行知事到庫司會議。造食。計算錢物送納。隔宿先到侍司咨稟命通覆住持。具威儀詣方丈。插香展拜請。免禮則觸拜。請云。﹝來辰就云堂。聊具菲供。伏望慈悲。特垂降重下情不勝感激之至﹞稟侍者。令客頭。請兩班單寮四寮。掛牌報請。至日鋪設住持缽位卓袱。分手煎點人位。火板鳴。大眾赴堂。煎點人隨住持。入堂揖坐。中燒香一炷。住持前問訊。轉龕後出。住持引手。揖煎點人坐堂司行者。喝云。﹝請大眾下缽﹞食徧。煎點人燒香下嚫問訊。住持揖復位。命人行嚫。食畢。廚司開齋。袱缽了。退住持卓。煎點人燒香一炷。住持前問訊。龕後出鑪前問訊。鳴鐘行茶徧。往住持前。勸茶。復龕後出。進住持前展。具云。﹝此日薄禮屑瀆。重辱降重。下情不勝感激之至﹞二展寒溫。觸禮三拜。答一拜。出堂送出。煎點人復歸堂。燒香一炷。上下間問訊。以謝光伴。復中問訊。鳴鐘收盞。次詣方丈謝降重。住持隨到客位致謝

若諸山煎點。齋辦同住持赴堂。揖住持坐。當免行禮。揖煎點人歸位。坐定起燒香一炷。到住持前問訊。下嚫。表眾人嚫。燒光伴香一炷。歸位行食。茶禮則不講也。茶罷。同上方丈。住持須先到客位致謝。

河兩班寢堂煎點

至日煎點。首座知事耆舊。詣方丈插香。拜請住持已。次請侍者小師。住持廟位。兩班耆舊如常坐。小師內坐。至時首座請住持出。揖坐行禮。若免禮從鑪右出。燒香一炷。進前問訊。卽下嚫。首座同前三人問訊歸位。坐食畢。首座起身燒香。免禮。就座獻茶。

淡諸山寢堂煎點

分手設位。如常式。煎點人詣方丈插香。請住持已。次令客頭。請兩班。耆舊。蒙堂。侍者。小師。光伴。至時請出寢堂。鑪前略敍寒溫。住持免禮。則不揖坐也。入位了。燒香一炷。下嚫。住持起身。揖煎點人坐。食畢。獻茶了。鑪前致謝降重。住持送兩班幾步。卽詣安下致謝。

若辦事法眷小師煎點。隔日詣方丈。拜請。及兩班耆舊蒙堂辦事。法眷鄕人。小師。寢堂鋪設廟位。餘人位次準常。小師內坐。請坐茶禮。並與僧堂煎點禮同。

若法眷長上煎點。余禮並免。但燒香下嚫而已。

鱗尊宿相訪

山門探知到寺。預報維那掛牌迎接。到時先通門狀。至方丈。卽鳴大鐘。大眾門迎。若免接禮。潛入寺。方通門狀。寢堂裝香秉燭。若法眷尊長。卽斂僧堂前鐘。隨至方丈人事。插香。住持免之。大眾未至先請坐。侍者禮拜燒香。喫茶。眾至。首座知事。插香人事了。侍者方插香禮拜。客頭揖請兩班耆舊。光伴喫茶。茶罷。帶行行者。炷香禮拜。次直廳轎從參拜。方丈行者禮拜。參頭領眾禮拜。直廳轎番參拜了。侍者燒香獻湯。送客位。主居右送入。插香。客辭免。略敍寒溫而出。兩班各插香人事。參隨別送安下了。客頭令備轎。住持同引巡寮。侍者隨行。客頭預報諸寮。巡已。住持同入方丈敍話。

。如鄕人道舊。人事歸安下相接。請客侍者具狀。請特爲湯。詣客位。插香拜請。免則觸禮云。﹝方丈拜請和尙。今晚就寢堂特爲獻湯。伏望慈悲降重﹞呈狀了。客頭覆云。﹝請和尙。湯罷就座藥石﹞寢堂釘掛排照牌。設特爲光伴位。催客行禮。湯罷藥石。送出。並前特爲禮同。客頭詣客位。請云。﹝方丈請和尙今晚湯果﹞請兩班光伴。

侍者覆來早上堂致謝。次早請湯。侍者燒香。行者問訊。僕從聲喏。請粥了茶。侍者覆上堂。半齋點心。

首座眾頭首。上方丈稟白勸請。升座開示法要住持先到客位。炷香陳意。首座具狀。兩班大眾同詣客位。插香拜請云。﹝拜請和尙。爲眾開示﹞次請方丈云。﹝拜請和尙引座﹞堂司令行者報寮掛牌。鋪設法座。座下排二位至時覆鳴鼓。住持同下法堂位前立。住持先引座下座。兩班詣尊宿前問訊。尊宿往住持前問訊。歸中普問訊。登座。兩班出班。侍者登座問訊。開示畢下座。住持前問訊。普問訊謝眾。住持卽詣客位。插香拜謝。兩班大眾。隨詣插香拜謝。

請客侍者具狀。請特爲管待。山門造食備嚫。衣缽合備貼嚫。燒香侍者行禮。湯禮同。兩班光伴。若弟侄法孫。泛常已下。禮勿過勤貽笑作者。

湯狀﹝當寺住持比丘某。右某輙以今晚。就寢堂點湯特爲。伏望尊慈。特垂降重。謹狀﹞﹝年

月

日。當寺住持比丘某狀﹞。

管待狀﹝當寺住持比丘某。右某輙以來日。就寢堂聊備水飯。伏望尊慈。俯垂降重謹狀﹞﹝年

月

日。同前﹞。

兩班狀﹝當寺首座比丘某。右某輙以來日。拜請舉揚宗旨。開示後學。伏望尊慈俯垂開允謹狀﹞﹝年

月

日當寺首座比丘某等狀﹞。

﹝可漏﹞﹝狀請某處堂頭和尙大禪師當寺比丘某等謹封﹞。

潛諸山相訪

若探知掛牌。相接相見。人事禮。同前。比近鄰封見訪。止宿方講湯禮。省事者徑到方丈免動眾迎接。此古法也。

若法眷尊長垂訪。請據廟位立定。插香禮拜。還法眷禮。次講諸山相見禮。方丈內坐。當讓主位迎接。如尊宿獻湯躬行禮。力辭。侍者行禮。

若嗣法辦事法侄相訪。當躬至方丈。住持卽令鳴僧堂前鐘集眾人事。先請住持廟坐。行法眷禮。次講諸山禮。接送同前。但特爲湯管待。不具狀。請客侍者。炷香陳請。又看年臘髙低。臨時通變。

羽官員相訪

山門掛牌報眾。探候迎接。將及門。鳴樓鐘。眾接入大殿拈香。方丈獻茶湯了。送歸客位。請點心罷。陪從遊覽。庫司備湯果祇待。敍話中多談出塵之語。山門稍有急切之事。方便善巧言之別詣懇及。若畱宿須上堂致謝。若卽別鳴堂前鐘。集大眾送出門。

翔施主請升座齋僧

施主到門。知客接見。引上方丈。獻茶湯。送安下。若官貴大施主。當鳴鐘集眾接。卻請知事商議。同上方丈。炷香拜請升座。至日鋪設法座。﹝座前﹞設施主位。掛上堂牌。報眾。鳴鼓集眾。知客同施主。上方丈。請住持。須備燈旛鐃鈸。迎至座前。令長敬心。施主座前設拜。知客揖引。入位聽法。﹝但受禮坐。則慢法也﹞下座。拜謝住持。若齋僧。須與知事議定。齋料用費。維那實具僧行數目。嚫資隨心均表。逼抑令彼退心。彼我無益矣。僧堂內。設施主位於住持分手。齋畢。住持知事。同到客位致謝。

或寄錢齋僧。住持須責付知事。盡數辦供表嚫。勿移別用。當思因果歷然。豈無憂懼。昔湖南云蓋寺智禪師夜坐方丈。見一僧項帶鐵枷。身纏猛火。倚門限告智曰。守顒前住此山時。因將施主齋僧錢。移起僧堂。受此苦報。望和尙慈悲。與厶甲齋﹝增塡﹞還。庶免此罪。遂從其請。後果得釋。楊岐祖師全身。塔於玆山。

禪林備用卷之五

禪林備用卷之六

廬山東林太平興龍禪寺住持比丘壹咸編

龍請立僧首座

大方西堂。名徳首座。人天師範。言行相應。一眾投情。方可舉請。其事嚴重。委曲控陳。如蒙允許。集眾升堂。此間多眾。須得當人。相與建立法幢。開大鑪韝。以慰眾望。山中幸有某人。知見髙明。慧命所寄。下座。兩班大眾。同伸拜請。爲眾開室。伏望慈悲。特垂開允。下座。方丈客頭陳設香幾。住持插香。同眾攀請。詞云。﹝大眾傾心。久思示誨。伏望慈悲。特賜開允﹞答云。﹝旣蒙堅請。不敢固辭﹞普同觸禮一拜。請已。客頭行者。呈納普說入室二牌。先用拌袱盛之。受已。堂司行者收牌。乃上方丈炷香。觸禮致謝。住持免禮。謝詞云。﹝某甲幸獲依棲。貴圖藏拙。旣蒙見舉。不敢有違﹞答云。﹝象駕旣臨。法輪常轉。不合奉煩。冀以法道爲。重。爲眾開示﹞平交立僧詞云。﹝方圖侍誨。豈復爲人。尊命下臨。寸心多愧﹞答云。﹝佛法寄重。仰丐垂情﹞法眷參學詞云。﹝此蒙旨揮。令受兄弟問訊。𨿽無深證。不敢固辭。下情無任愧悚﹞答云。﹝旣有餘光。望以佛法爲謝﹞謝已。堂司行者。鳴僧堂前鐘。大眾同送歸寮。住持對觸禮一拜。送出。次與大眾人事。更若名徳之士。受此請。住持座上說及。卽抽身歸寮閉門。下座。領大眾扣門。開門接。住持入。插香。同眾觸禮一拜。呈納普說入室牌。次與大眾人事了。維那詣寮。議請侍者一人。有處祇和會聖僧侍者燒香。非法。昔破庵和尙在徑山爲立僧。無準和尙爲侍者。後世其家。蓋有由也。

掛牌普說。鋪設照堂。禪椅拂子。鑪燭。鳴齋鼓一通。眾集立定。立僧歸位。維那出班問訊。燒香一片。眾同觸禮一拜。當約免。趺坐。普說竟。維那同眾。觸禮一拜。申謝。立僧卽詣方丈。插香展具。住持當免。隨觸禮一拜。答前拜也。參學法眷謝。當兩展三拜。詞云。﹝旣蒙使令。勉顏承領。慈悲包荒。不勝愧悚﹞次堂司行者。引至庫司。諸寮人事。

方丈備艸飯。請特爲湯藥石。至晚湯果。兩班光伴。立僧侍者同席。次早方丈請僧堂特爲茶。請客侍者具茶榜。詣寮插香拜請。與特爲新首座茶同。立僧當特爲下手人茶。與特爲新後堂茶同。別日方丈管待。兩班光伴。

此職請受兩難。皆當任重。昔徑山蒙庵之請破庵。靈隱松源之請掩室。遞相激揚。令法久住。破庵室中舉話寶上座無啟口處。遂卽坐脫立亡。遺囑頂骨舍利呈首座。可謂了事丈夫。殊不知。破庵機路圓活。卒難湊泊。人所宗仰。

師請名徳首座

住侍須預稟露。如有允意。先方丈請茶。兩班光伴。卽鳴鼓升座。更不掛牌報眾。住持委曲以佛法爲念。殷懃致懇。下座同大眾。觸禮一拜。陳請。鳴鐘送歸缽位。送歸寮。並有觸禮一拜。次兩班大眾作賀。茶湯管待。禮與前同。進退不混。兩班無交代也。

火兩班進退

或解制。或年夜。爲期。隨處常式。頭首人材。當於夏中。審知所學。量才補職。知事戶門事務。莊庫歲計。並須審細。至職滿日。預上方丈稟退。擇人旣定。欲來日進退。侍者密報兩班。昏鐘鳴。知事一班。詣方丈插香。普同觸禮一拜。而退。就中或再畱者。挑燈住持送歸庫司。侍者燒香點湯。五更鐘鳴。頭首一班。上方丈插香。觸拜而退。或再畱者。先一日晚。住持詣寮。侍者燒香點湯。勉畱。請選頭首。從眾名勝。老成采議。萬不失一也。知事則訪問公心耆舊。上手知事。住持須著面和會。已次諸職則委心腹左右人和會。逐一預定。方行舉請。切見古人。於東序一職。最涉重荷。爲住持者。近來多徇私情。不擇可否。請歸庫司。靡不爲也。克削常住。丰己篾公。凡供眾修造。山門系重之事。略不關懷。誠可痛也。觀此當集大眾。協心公議。名實相當者。眾請龍神作證。大小執職。一例公同。鬮拈。庶絕私意。叢林不致廢弛。爲住持者。審諸。

前堂首座。住持躬詣寮中。侍者燒香點茶。盡禮惇請。乃叢林表率故也。已次頭首。亦預存卹。

至日進退。侍者密覆住持。具請人目子具名。令客頭行者請茶。候僧堂粥再請。分差行者守請喫茶。人到寢堂請西堂大耆舊光伴。勸請。舊知事一班。候粥徧。從後門入。上首白槌一下云。﹝白大眾。某等是蒙堂頭和尙慈旨。令歸庫司。一年已滿。心力疲倦。告退歸堂。謹白﹞再鳴槌一下。從龕後左。出住持前。兩展三禮。初展云。﹝某等昨蒙甄錄。自愧非材。下情無任愧悚之至﹞二展寒溫。觸禮三拜。退身。龕後右。出聖僧前。大展三拜。轉身住持前問訊。面北巡堂一匝。中間問訊而退。

粥罷不諷經。一一守請至寢堂。住持接已獻茶畢。躬起燒香一炷。歸位序請意。侍﹝某拜白大眾。前兩班告退。不可缺人。拜請某人。充某頭首。﹝侍者呈目子。住持白請訖。至鑪前。侍者揖請。新﹞頭首。一一至鑪前受請。如未允請。眾耆舊力當勸勉已。住持先觸禮。頭首隨對觸一拜了。白請知事一班訖。頭首一班。進前行禮。初展云。﹝某等自慚匪器。過蒙甄錄。下情不勝愧悚﹞二展寒溫。觸禮三拜。住持各答一拜。住持復位。分座喫湯。新東西班。住持對面。耆舊上下間列坐。侍者燒香下湯。

有處揖坐揖香揖湯。非法。此湯在當晚。講特爲禮也。

供頭斂僧堂前鐘。大眾入堂內立。新知事一班。歸西堂對板排立。住持送前堂歸缽位。對觸禮一拜。次頭首隨對觸禮一拜。次送後堂歸缽位。對觸禮一拜。如缺前堂。別日上堂。說及。後板方轉前板。插單唱食。

住持歸位立定。如維那知客退已。侍者往住持前。問訊側立。住持付目子與之。當面問訊。從龕後轉槌邊。白槌一下云。﹝前知事告退。此務不可缺人。適奉堂頭和尙慈旨。令某人充某職。謹白﹞復鳴槌一下。客頭卽揖請。新受職人。一班至住持前。觸禮一拜。受職侍者。白雲。﹝請知事訖﹞又鳴槌一下。知事一班行禮。初展。二展﹝詞語寒溫。並首座同﹞普同觸禮三拜。住持答一拜。知事轉龕後右出聖僧前排立。大展三拜。侍者引至住持前問訊。面北巡堂一匝。歸中問訊。橫退三兩步。西堂板頭立。堂司行者喝云。﹝新知事。與大眾人事﹞普同觸禮三拜。又喝云﹝大眾禮賀新知事﹞普觸禮三拜。又喝云。﹝新知事禮謝大眾﹞普同觸禮三拜。喝云。﹝大眾送新知事歸庫司﹞供頭鳴僧堂前鐘。送新知事。前堂並維那。舊前堂都寺。乃止鐘。知事一班。庫司門外右立。住持送入。對觸禮一拜。送住持出。次與舊人交代。舊居左。觸禮一拜。新轉左。觸禮一拜。各敍寒溫作賀。首座領大眾至。卽接入問訊致賀。送出。喝云﹝大眾送新首座歸寮﹞右接住持入。對觸禮一拜。送出。次交代。互相賓主對觸禮一拜。送出。次頭首領眾致賀。喝云﹝首座大眾送新維那歸寮﹞住持送入。對觸禮一拜。送出。交代作賀同前。又喝云。﹝請首座大眾。送舊首座都寺歸單寮﹞又喝云。﹝請兩班耆舊。送後堂書記藏主知客歸寮﹞逐一白送訖。喝云。﹝送舊頭首知事。歸蒙堂前資寮。住持送入。普對觸禮一拜。送住持出。居主位接侍者作賀。送出。接兩班大眾作賀。送出。居右位與寮﹞主人事。

新舊兩班。卽詣方丈拜請新舊都寺首座。各插香。系庫司備送。﹝新舊兩序同巡寮。半齋點心。齋時艸飯並就方丈。西堂耆舊光伴。莊庫職務不﹞在覆替。先審詳已。就便請人。寮元延壽堂主淨頭鑪頭炭頭水頭。列項雜職。待請兩班了。別日詣堂司告退。擇道心人。次第交替。方丈問訊。庫司人事。隨例點心管待。

帝掛缽請知事

大慧簡堂道徳崇重。凡請知事。先不和會。粥罷。堂司行者喝云。﹝請大眾小立﹞維那聖僧前。燒香一炷。巡堂一匝。往住持前問訊。側右立。接目子。當面問訖。龕後轉槌邊。白槌一下云。﹝適奉堂頭和尙慈旨。令某人充某職﹞逐一白請訖。客頭揖受請人。至住持前。受職。與前禮同。次會頭首耆舊茶。勸勉。請訖送禮。並同前。

鳥侍者進退

頭首退已。侍者一班。具威儀咨稟。住持預當擇人。請兩班已。侍者一班。詣方丈插香。同大展三拜。稟退。住持批下堂司。卽令行者。請受職人。到堂司喫茶。人至揖入。炷香獻茶已。再起身燒香一炷。復位立。白雲。﹝適奉堂頭和尙慈旨。令某甲上座。充某職﹞逐一白請訖。受請人。進前。普觸禮一拜。轉位獻湯。維那行禮。揖坐揖香揖湯。請寮元光伴。湯罷。同上方丈接已。侍者一班列立定。燒香侍者插香。同大展三拜了。維那送侍者歸寮。觸禮一拜。送維那出。與舊人交代頭首禮同。方丈行者插香禮拜。轎番直廳參拜。

若名徳之士。住持初接免行禮。躬送入寮。對觸禮一拜。維那人事而已。堂司行者。引新舊侍者巡寮。

聖僧侍者。﹝別日﹞維那入寮已。卽和會。有道心兄弟充職。維那引上﹝方丈﹞禮拜。免則問訊而退。隨例湯茶。點心管待。

當日批下堂司。請舊侍者茶。送歸眾寮。維那上首對觸禮一拜。對轉觸禮一拜。送維那出門。次與寮元人事。

官方丈特爲新舊兩班湯

請客侍者。令客頭備柈袱鑪燭。詣新舊前堂首座前炷香。首座還香。觸禮一拜。還拜。稟云。﹝堂頭和尙。請參前就寢堂特爲獻湯﹞次新舊都寺前。炷香。無拜。詞語同前。次兩班新舊。並耆舊光伴。客頭請釘掛寢堂鋪設。位頭西堂首座光伴。新頭首一班一出。新知事二出。舊頭首三出。舊知事四出。耆舊西班五出。耆舊東班六出。人多分接坐之。燒香侍者預排照牌。至時鳴鼓客集。兩侍者行禮。小座湯禮同。至晚湯果。

來早僧堂請茶。新舊隨所請之。無光伴。如常式。庫司請茶。不及赴免之。方丈茶罷。同到庫司致謝。半齋點心。日次庫司點心。庫司送舊。首座都寺粥飯。五味椀楪。動用什物。客頭照例分送。三日送歸缽位

圖位與小座第三座。六出位同。

人堂司特爲新舊侍者湯茶

艸飯罷。維那令堂司行者。詣新舊侍者前。一一申請。並請聖僧侍者。參前就寮獻湯。至晚堂司設位。排照牌。請寮元光伴。催客鳴寮前板。接入揖坐行禮。與庫司湯禮同。當在方丈特爲之先。妨侍者行禮也。

方丈僧堂特爲茶罷。堂司講茶禮。

新舊侍者。次日詣堂司致謝。

皇庫司特爲新舊兩班湯藥石

艸飯罷。令客頭備柈袱鑪燭。上首知事。詣新首座寮炷香。首座還香。詞云。﹝今晚方丈湯罷。就庫司特爲獻湯。伏望降重﹞客頭請云﹝湯罷。就座藥石﹞次請新舊大小職事耆舊。光伴。庫司釘掛設位。排照牌。西堂光伴。無則耆舊首座。位分六出。新頭首一出。舊頭首二出。知事三出。莊庫四出。次第接排坐之。新知事主位之下不赴坐。新維那上首知事鄰肩。西班東班耆舊五出六出。各依照牌立定。都寺從一出頭一字問訊。直巡徧。中央問訊。眾坐。復進前。燒香二炷。從一出頭。當面問訊。巡至位末。又當面問訊。復從二出三出四出五六出。如前問訊。巡訖。歸中問訊。燒光伴香一炷。就位坐。與眾朝揖。下湯。湯罷。起身。新舊兩班上首各一人。出詣鑪前。謝湯。各抽衣。就位藥石。

始送缽位

兩班退職三日後。未開小靜時。堂司行者人力。挑燈請舊首座都寺。就維那寮獻湯。接入炷香下湯。白意云。﹝淸職旣圓。山門禮當延送缽位﹞維那預定缽位板頭。先送首座入缽位。對觸禮一拜。次接都寺送缽位。對觸禮一拜問訊。維那從前門而出。首座都寺掛缽過堂。若名徳西堂。到寺掛搭。住持請湯。同赴堂送歸缽位。有東堂則送後堂分手板缽位。諸方前堂都寺掛搭。讓本山一人。次第間排後堂書記。監寺藏主。排副缽位。隨山門髙下。大川和尙住淨慈。如此間排東叟石林二老祖住日。同首座上板頭。都寺下板頭。

制管待新舊兩班

住持特爲升座。敍謝新舊兩班下座。眾進前致謝住持。庫司預覆方丈。制造食品。請客侍者。令客頭行者。備柈袱鑪燭香合。詣新舊首座都寺處炷香。陳請云。﹝方丈和尙。午刻請就寢堂管待﹞當還香。次兩班新舊職事人。並耆舊光伴。並客頭請。寢堂釘掛設位。排照牌。系燒香侍者提點。未齋先催客齊集。住持接問訊。次接光伴人。各入座。依照牌立定。兩侍者行禮。巡揖坐燒香。須分出頭。揖香了下湯。分出頭揖湯。進卓。侍者一班。列住持前問訊。入位下飯。燒香侍者離位燒香一炷。下嚫重輕照常式。

食了鳴鼓。講茶禮。侍者燒香。兩侍者分出頭。揖香揖茶。與特爲湯禮同。但無揖坐一巡也。茶罷。鑪前致謝。住持送出。次送光伴人。

文住持垂訪點茶

山門茶湯禮畢。住持齋罷。垂訪諸寮點茶。意在溫存。照覷寮捨不便處。什物缺典。責付庫司措辧。前堂寮知客寮。茶頭人力。例免普請。維那寮人力。結夏免普請。諸寮人力普請。不及公界。須當詳審通容。多因瑣屑。致傷和气。客僧到來。不以時限。齋過須當打飯延接。庫廚執事。不可懱裂。茶湯五味。隨宜均送。紙筆果實之屬。衣缽侍者。時當照拂。住持事繁。在左右賢賢可也。

字方丈特爲新首座茶

方丈管待了。次早燒香侍者覆住持。客頭備柈袱鑪燭香。請客侍者寫茶榜。詣首座寮炷香。﹝首座還香﹞觸禮一拜。﹝還拜﹞稟請云。﹝方丈齋退。就云堂特爲點茶。伏望降重﹞客頭報寮掛牌。請知事光伴。僧堂住持對面。設特爲位。分手光伴位。維那與都寺鄰肩。次知事與特爲位分手。四板頭不安香幾。差行者直特爲人盞。候長板鳴。請客侍者。至聖僧前大展三拜。巡堂內外一匝請茶。齋退。客頭鳴鼓集眾。燒香侍者行禮。西班全班歸前板。侍者揖前堂。歸特爲位。卽揖下肩上位。送入位已。龕右出外。報住持歸堂。供頭鳴鐘七下。侍者燒香一炷。徑往特爲人前問訊。右出中立。鳴鐘二下。先下特爲人茶。次行大眾茶了。至首座前揖茶。右出中立。先收首座住持盞。首座直趨住持前行禮。初展云。﹝此日特蒙煎點。禮意過勤。下情不勝愧悚﹞二展寒溫。觸禮三拜。各答一拜。首座龕右出前門。住持相送。復位執盞。侍者燒光伴香一炷。鳴鐘一下。收盞。鳴鼓三下。退座。

榜式﹝堂頭和尙。今辰齋退。就云堂點茶一中。特爲新命首座。聊表陳賀之儀。仍請諸知事光伴

今月日侍司某

請客侍者名敬白﹞。

乃新首座特爲後堂大眾茶﹝無後堂。次頭首﹞

方丈茶了。次早具狀。備柈袱鑪燭。首座詣後堂寮。燒香一炷。﹝還香﹞陳請云。﹝今辰齋退。就云堂點茶。特爲。伏望降重﹞呈狀。接已送出。

就令茶頭付供頭。貼僧堂前下間。封皮粘狀前。

令堂司報寮掛牌。設位鋪照牌。長板鳴。僧堂請茶。鳴鼓集眾行禮。躬詣方丈請茶。並前特爲茶禮同。

狀式﹝前堂比丘某。右某。今辰齋退。就云堂點茶一中。特爲後堂首座。用伸陳賀之儀。仍請諸知事。同垂光訪

今月

日前堂比丘

某狀﹞。

﹝可漏﹞﹝狀請後堂首座。洎大眾前堂比丘某謹封﹞。

服交代茶

叢林盛禮也。諸方今免茶禮。特設點心一分。非法也。頭首僧堂茶了。講交代茶禮。具威儀懷香。躬往交代人前插香。觸禮一拜。陳請云。﹝齋罷。拜屈尊重。就寮獻茶﹞隨令茶頭請兩班耆舊光伴。

寮內鋪設中設特爲位。左右分手光伴人位。知事主席分手位。次第排坐。堂司行者。報參頭差行者直位行茶。

齋退鳴寮前板。接揖特爲人。次接光伴人。入位。掛罳下手。燒香揖香。再問訊燒光伴香。入位坐下茶。茶畢。交代人詣鑪前。還前請香。觸禮一拜。相謝而退。送出。次送光伴人。

次日半齋。令堂司行者請交代人點心。耆舊一人光伴。或云。前堂則可請耆舊光伴。若庫司一班交代。各請對職。無則已之。只作一日講行。請西堂大耆舊。西班頭首光伴。庫堂釘掛。面裏設特爲位。左右光伴位。頭首分賓位。同序隨班位坐。首座赴妨知事也。禮與前同。西班知客。東班止於維那。

侍者交代。只請寮元光伴。位次禮儀同前。

衣入寮出寮茶

入蒙堂位者。白寮主。掛點茶牌。只請本寮。備好香茶燭。普同揖坐。起身燒香。揖香了。入位坐點茶。收盞。起鑪前相謝。入眾寮者。點茶禮。與出寮茶同。但不可入位坐。

蒙堂出者。點交代茶罷。令茶頭報寮長。掛點茶牌。牌左小紙貼云。﹝某拜請合寮尊眾。齋退就上寮﹞寮長分付人力。燒湯出盞。送茶燭好香。齋退。鳴寮中小板。右立揖眾入寮。鑪前問訊。寮長揖點茶人入。分手位坐定。卽起燒香一炷問訊寮長。又揖坐。獻茶了。起身鑪前致謝。送出門。眾寮受職人點茶。令茶頭預報寮元掛牌。燒湯出盞。送茶燭。齋退。先到眾寮門外右立。揖眾入位立定。問訊揖坐。又問訊。進前燒香上下間。復上下間及兩邊問訊。仍中央問訊。寮元引揖入。對面位坐。鳴小板二下。行茶。又鳴小板一下。收盞。寮元出鑪前。致謝送出。

裳頭首江湖茶

出寮茶已。具茶榜。令茶頭貼眾寮前下間。具威儀。詣方丈請茶。四寮掛牌。諸寮報請。報供頭燒湯出盞。庫司討茶燭。僧堂四板安香幾折水。出入堂四板。外堂。炷香問訊。行茶。旦望茶同。

榜式﹝某寮捨湫隘。不敢坐邀。今辰齋退。就云堂點茶一中。伏望眾慈。同垂降重﹞﹝今月

日。某職比丘某

拜請﹞。

﹝本山辦事禪師鄕人道舊禪師江湖名勝禪師合寮尊眾禪師

九行書花素紙不拘﹞。

推寮主副寮進退

寮主一旬職滿。五更鐘鳴時。詣堂司稟退云。﹝某昨蒙尊旨。令充寮主。一旬已滿。告退歸堂﹞卽觸禮一拜。維那送出門。令堂司行者請副寮。粥罷。就堂司獻茶。副寮至接入。坐定。燒香喫茶如常式。維那再起身。燒香一炷。白雲。﹝舊寮主已滿。此務不可缺人。煩充寮主。幸乞允從﹞卽觸禮一拜。送歸眾寮。堂司行者鳴寮內小板三下。維那上間送入門。對觸禮一拜。互轉身。對觸禮一拜。寮主送維那出門。次與舊人。交互轉。對觸禮。如前。寮元相接。燒香喫茶。堂司行者請新寮主。齋罷。堂司獻茶。笑翁和尙住靈隱。新舊寮主。講交代茶。至今講行。

副寮之職。於末戒者先做。系寮元請。如常。燒香喫茶。再起身。燒香一炷。白雲。﹝舊副寮已滿。不可缺人。煩充副寮。幸乞允從﹞謝茶了。卽送歸副寮合。問訊了。送寮元出門。

望寮之職。卽排鄰戒者。具名上牌。遞相成全。預知寮中細大事務。臨時庶得現成兄弟實迫他緣。預稟寮元。將下肩者趲上。後次當職。

位諸莊監收

監收之職。眾人命脈。貴在擇人。當請公心大小耆舊。無任小師鄕人。苟用非其人。不識因果。隱瞞常住。苛取佃甲。無所不至。非特歲計不足。抑且累及山門。晦堂見黃龍有不豫之色。因逆問之。龍曰。監收未得人。晦堂薦感副寺。龍曰。感暴。恐小人謀。晦堂又曰。化侍者廉謹如何。龍曰。化𨿽廉謹。不若秀莊主。有量而忠。靈源問晦堂曰。黃龍請一監收。何過慮如此。晦堂曰。有國有家者。未嘗不本此。豈特黃龍爲然。先聖多誡之。至哉斯言。諸莊成熟時至。審細和會。廉謹久歷大小耆舊。或十方兄弟定已。至日請兩班大耆舊茶。勸率寢堂一一請已。轉位獻湯了。送歸客位。兩班領眾作賀。次第巡寮。艸飯。特爲湯。庫司特爲湯。藥石。進退兩班禮同。惟天童諸莊。古式不墜。監收無入已望望畏之。每年至再和會。加禮惇請。特爲了。至下莊日。山門首釘掛。講茶湯禮。鳴樓鐘集眾。門送上轎。至今遺風在焉。

遜頭首寮捨交割什物

庫司通置總簿一面。具寫諸寮交割什物。庫記印縫。知事僉過。呈方丈。僉諸寮各置小簿兩相對同。凡頭首交替。庫司令上下庫或客頭對號交什物。動使損者須交元物。失者決要本寮供過塡陪缺典之物。遇亡僧時。打入當庫司。措辦公界眼對。卽抵號上簿。或增添號。庶免漏失。每見多處進退之際。動是什物缺典。具單需索。庫司付之不采。住持又不提點。非任賢意。爲頭首者。又當相體。旣居寮捨。亦須整葺。將更替時。件件點對。或者自畱物件添號。並畱五味之屬。便益後人。此住院之根本。後人之模範。如其掃蕩一空。貽誚有識。得不愧心者哉。方丈庫司僧堂皆各有簿。交割僧堂物件。維那時當提督。須以眾人究心。因錄及此。

禪林備用卷之六

禪林備用卷之七

國百丈龜鏡文

夫兩桂垂陰。一華現瑞。自爾叢林之設。要之本爲眾僧。是以開示眾僧。故有長老。表儀眾僧。故有首座。荷負眾僧。故有監院。調和眾僧。故有維那。供養眾僧。故有典座。爲眾僧作務。故有直歲。爲眾僧出納。故有庫頭。爲眾僧典翰墨。故有書狀。爲眾僧守護聖教。故有藏主。爲眾僧迎待檀越。故有知客。爲眾僧請召。故有侍者。爲眾僧看守衣缽。故有寮主。爲眾僧供侍湯藥。故有堂主。爲眾僧洗濯。故有浴主水頭。爲眾僧禦寒。故有炭頭鑪頭。爲眾僧乞丐。故有街坊化主。爲眾僧執勞。故有園頭磨頭莊主。爲眾僧滌除。故有淨頭。爲眾僧給侍。故有淨人。所以行道之緣。十分備足。資身之具。百色現成。萬事無憂。一心爲道。世間尊貴。物外優閒。淸淨無爲。眾僧爲最。回念多人之力。寧不知恩報恩。晨參暮請。不捨寸陰。所以報長老也。尊卑有序。舉止安詳。所以報首座也。外遵法令。內守規繩。所以報監院也。六和共聚。水乳相參。所以報維那也。爲成道業故。應受此食。所以報典座也。安處僧房。護惜什物。所以報直歲也。常住之物一毫無犯。所以報庫頭也。手不把筆。如救頭然。所以報書狀也。明窗靜桉。古教照心。所以報藏主也。韜光晦迹。不事追陪。所以報知客也。居必有常。請必先到。所以報侍者也。一瓶一缽。處眾如山。所以報寮主也。寧心病苦。粥藥隨宜。所以報堂主也。輕徐靜默。不昧水因。所以報浴主水頭也。緘言拱手。退己讓人。所以報炭頭鑪頭也。忖己徳行全缺應供。所以報街坊化主也。計功多少。量彼來處。所以報園頭磨頭莊主也。酌水運籌。知慚惜愧。所以報淨頭也。寬而易從。簡而易事。所以報淨人也。是以叢林之下。道業惟新。上上之機。一生取辦。中流之士。長養聖胎。至如未悟心源。時中亦不虛棄。是眞僧寶。爲世福田。近爲末世之津梁。畢證二嚴之極果。若或叢林不治。法輪不轉。非長老所以爲眾也。三業不調。四儀不肅。非首座所以率眾也。容眾之量不寬。愛眾之心不厚。非監院所以護眾也。修行者不安。敗羣者不去。非維那所以悅眾也。六味不精。三徳不給。非典座所以奉眾也。寮捨不修。什物不備。非直歲所以安眾也。畜積常住。減克眾僧。非庫頭所以贍眾也。書狀不工。文字滅裂。非書狀所以飾眾也。幾桉不嚴。喧煩不息。非藏主所以待眾也。憎貧愛富。重俗輕僧。非知客所以贊眾也。禮貌不恭。尊卑失序。非侍者所以命眾也。打疊不勤。守護不謹。非寮主所以居眾也。不閒供侍。惱亂病人。非堂主所以卹眾也。湯水不足。寒暖失宜。非浴主水頭所以浣眾也。預備不前。眾人動念。非鑪頭炭頭所以向眾也。臨財不公。宣力不盡。非街坊化主之所以供眾也。地有遺利。人無全功。非園頭磨頭莊主所以代眾也。懶墮並除諸緣不具。非淨頭所以事眾也。禁之不止。命之不行。非淨人所以順眾也。如其眾僧輕師慢法。取性隨緣。非所以報長老也。坐臥參差。去就乖角。非所以報首座也。意輕王法。不顧叢林。非所以報監院也。上下不和。鬥諍堅固。非所以報維那也。貪婪美膳。毀訾粗餐。非所以報典座也。居處受用。不思後人。非所以報直歲也。多貪利養。不卹常住。非所以報庫頭也。事持筆硯。馳騁文章。非所以報書狀也。慢易金文。看尋外典。非所以報藏主也。追陪俗士。交結貴人。非所以報知客也。遺忘召請。久坐眾僧。非所以報侍者也。以己妨人。慢藏悔盜。非所以報寮主也。多嗔少喜。不順病緣。非所以報堂主也。桶杓作聲。用水無節。非所以報浴主水頭也。身利溫暖。有妨眾人。非所以報鑪頭炭頭也。不念修行。安然受供。非所以報街坊化主也。飽食終日。無所用心。非所以報園頭磨頭莊主也。涕唾墻壁。狼藉東司。非所以報淨頭也。專尙威儀。宿無善教。非所以報淨人也。蓋以旋風千匝尙有不周。但知捨短從長。共辦出﹝尺瑞反﹞寅之事。所冀獅子窟中。盡成獅子。旃檀林下。純是旃檀。令斯後五百年。再睹靈山之會。然則法門興廢。系在僧徒。僧是福田。所應奉重。僧重則法重。僧輕則法輕。內護旣嚴。外護必謹。設使粥飯主人。一期主化。叢林執士。偶爾當權。常宜敬侍同袍。不得妄自尊大。若也貢髙我慢。私事公酬。萬事無常。豈能長保。一朝歸眾。何面相看。因果無差。恐難回避。僧爲佛子。應供無殊。天上人間。咸所恭敬。二時粥飯。理合精丰。四事供需。無令闕少。世尊二千年遺蔭。蓋覆兒孫。白毫光一分功徳。受用不盡。但知奉眾。不可憂貧。僧無凡聖。通會十方。旣曰招提。悉皆有分。豈可妄生分別。輕厭客僧。旦過寮三朝權住。盡禮供承。僧堂前暫爾求齋。等心供養。俗客尙猶照管。僧家忍不逢迎。若無有限之心。自有無窮之福。僧門和合。上下同心。互有短長。遞相蓋覆。家中醜惡。莫使外聞。𨿽然於事無傷。畢竟減人瞻仰。如獅子身中虫。自食獅子肉。非天魔外道。所能壞也。若欲道風不墜。佛日常明。壯祖域之光輝。補皇朝之聖化。願以斯文。爲龜鏡焉。

有住持

佛祖傳持。延洪慧命。軌範三界。開鑿人天。明向上事。轉大法輪。居金粟如來方丈之位。得善現尊者長老之名。入室升堂。告香普說。世出世間。法如法說。行說俱到。名實相當。舉古明今。師承有據。或單提直截。對接上根。或設化隨機。誘勸中下。成就勝緣。權衡縱奪。致若行道說法之暇。勾稽錢谷簿書。丰儉隨宜。供眾修造。𨿽曰世間餘事。古今亦號難齊。苟能兼濟。斯謂全才。不及此者。竭力運謀。修造盡心。供眾安僧。列職任賢。庶毋曠役。斯謂三等住持。良非細事。焚修祈禱。貴在專誠。臨眾閒居。無宜慢易。叢林之設。老病爲先。照拂矜憐。尢須介念。方來髙士。加禮送迎。率身以先。無事不辦。如密庵披衣夜臥。代先師持戒。克振家聲。地藏指石說心。與弟子投機。得大智慧。此皆千古典刑。佛法重任也。

虞前堂

表率叢林。人天眼目。分座說法。開鑿後昆。喫粥飯。赴茶湯。顧後瞻前。訓兄弟。行典刑。中規合矩。坐禪領眾。悉有條章。齋粥精粗。分付執事。亡僧後事。撿察主行。赴眾稍違。傳語下肩。唱食方來。請益委曲開示之。繩繩百世。豈細事哉。如靈樹之有雲門。圓悟之有大慧。名位烏可輕任者耶。

陶後堂

位居後板。輔贊宗風。軌則莊端。晚生標格。行叢林事。訓責兄弟。屬在前堂。如闕前堂。仍後堂板送缽位。別日上堂。說及卻轉前板。插單唱食。打板坐禪。眾寮前第三下板絕。歸堂。燒香一炷。卽上被位坐禪。旣攝前堂。餘事一體。

唐都監寺

山門重任。貴在得人。百丈監院。幹辦公私。今都寺是也。大剎多職。書記方任荷負。貴得翰墨淸新。黼黻宗社。朝夕勤於香火。歲計考於簿書。參辭官員。賀謝檀越。出納收支。準備供眾。齋粥常運。勝心待物。不可輕易。行僕有犯。量過行移。罪亡重科。誠告聽恕。莊庫職務。擇舉公心。尊賢容眾。和气靄然。供眾缺乏。竭力運謀。修造事務。盡心成美。同事才徳。推揚行止。涉私密諭。或大過累及山門。密覆住持。毋聞淸眾。方便處置。萬不失一也。二時撥忙赴堂。他營語及同事。公私纖粟分明。種種愛護常住。如楊岐之佐慈明。石窗之輔宏智。異日遇緣卽宗。人天模範。盛大光明。未可量也。

弔書記

聲名淸雅。翰墨典嚴。制文須合古規。發語當爲新鑑。悚動觀聽。輝映林泉。

若曰佛祖慧命。豈在玆乎。黃龍南和尙。遇雲峯悅禪師。指見慈明。方決大事。謀西江。華藏遁庵會下。充書記。代赴張循王府。升座。到府門。問曰。書記若會禪。家間自有教授。謀卽歸寺。焚卻所畜文字。徑造天童。默耕此道。凡十年不出僧堂。方了大事。後住雪豆。至天童法道大振。任重致遠。叢林共知。

民藏主

掌握金文。嚴設幾桉。常備湯茶香燭。延迎。兄弟看經。初入經堂。先白堂主。同到藏司相看。送歸桉位。對觸禮一拜。此古法也。今人物駢集。藏列東西。務在馳名。所職何事。直須宗乘洞達。聖教該通。點對出入經卷。書塡殘缺字畫。焙拂補粘。盡心成美。亦爲報佛之恩。名寶無辜矣。

伐維那

梵語維那。唐言悅眾。叢林典則。一一舉行。位列東班。職居淸要。送往迎來。禮須勤重。病僧將息。令得其宜。兄弟粗心。委曲調護。掛搭歸堂。撿示度牒。上簾收帳。閉鑪打扇。當計寒暖。亡僧衣物。務要公明。念誦舉經。詳緩合節。

二時打錘。堂前鐘鳴。離位入堂。左手上香一炷。退兩步半。問訊合掌而入。槌邊立。先看逐日回向神示。鐘絕。打槌一下。眾展缽。再鳴槌一下。合掌默回向當日神明。聲微緩引至淸淨法身處。左手作蓋勢。側按槌墩。右手打槌。髙不過五寸。聲絕方下槌。急緩合度。首座唱食。至有無字。朝龕轉身。退立板頭。食徧進前。打錘一下。合掌至門限裏。轉身面聖僧。問訊合掌。歸缽位。

若施主齋僧。徧食槌後。從龕後。轉左邊。朝首座問訊。復轉打槌一下。請施財。

若楞嚴會。化香燭。或有它緣。戒臈簿假簿。當送過客司。並請假煩打槌回向。細大事務。列諸條章。凡僧堂關系。水頭炭頭供頭。一一提點。便眾爲懷。若夫興化會裏。克賓棒下罰錢出院。百世標準也。

罪知客

官貴檀越尊宿。諸山門子報及。預當門迎。次報方丈庫司。知客卽同引見接禮。輕重臨時變通。送安下已。相引人事。遊山披覽。不得妄談鄙事。接迎方來兄弟。茶湯管顧。如儀。施主入山。須預引接。維那假出叢林事一體行之。或自有他緣。須白侍者。事同一也。旦過寮常備燈油柴炭。僧堂前撿點行益客人粥飯整齊。遇亡僧。同侍者把帳。暫到死。主其喪事。雪豆在大陽。禪月石霜會下。皆典此職。垂烈百世。

周知浴

凡遇開浴。齋前掛牌。寒月五日一浴。暑熱每日淋汗。粥了發火。鋪設浴室。掛手巾。出面盆拖鞋。鋪腳布。參頭差行者直浴。半晚浴頭覆首座方丈維那。鳴鼓三下。浴聖。桶內皆著湯。次第巡廊鳴板三下。鳴鼓開浴。一通僧眾。二通頭首。三通知事行者。四鼓人力監作。彈壓浴次刊揭門首。住持二鼓前後。

室內小牌。白字一湯。二水。三滿。打小板。

出浴。看有設浴施主課經回向。蓋妙觸宣明。成佛子住。前念是凡。後念是聖。則功不浪施矣﹝古來住持。例在三鼓入浴。用屏風者。遮行者也。藏室和尙住溫州能仁。因幹在二鼓入浴。浴罷。請罪於頭首﹞。

發知殿

嚴淨幾桉。常滿燈油。聖像時當拂塵。供養隨宜修設。施主香錢油錢。無移互用。責令行僕勤奉香燈。或遇風起。須滅鑪火。結起幡腳。勿近琉璃。

朔望節。假開設殿門。士庶往來。隨心瞻仰。

大剎佛殿。成道涅盤。諷經了煎湯。毋得多重抄覓燈油錢。令生厭心。返招惡果也。

商侍者

燒香之職。近侍左右。聽教朝昏。期法道集大成。舉賢能合輿論。相看通覆。委曲周旋。尊宿諸山。送迎合禮每事博問先知。不致貽笑。上下方丈。如子侍父。余時不可預坐方丈。行僕失事。時時誡之。住持事繁。是事關抱。維那知客他出。回向打槌。事同一也。亡僧輪把帳。

住持暫不赴堂。立班諷經如常。久出則歸眾也。

諸山相訪。在兩班後。人事插香展拜。

官員到來。拱聽答對。住持恐有失應答處。當代言之。

上堂佛事。請益因緣。隨卽錄呈。慶喜之侍瞿曇。香林之侍雲門。佛祖寄重。其可忽諸。

書狀之職。英財特立。黼黻宗門。官員書尺往還。山門制疏作榜。方丈命下具艸。稟呈。如無書記。文翰一體。乃贊輔住持也。旣不預回向打錘。亡僧不應把帳。然亦隨方毗尼。當究宗乘。期出生死。毋事筆硯。虛度一生。如石田之侍破庵。不尙翰墨。慧命重焉。

請客之職。出類拔萃。毗贊叢林。官貴尊宿。諸山相訪。須當具禮欵延。節臘茶湯。特爲管待。先當具請狀。書自己名。燒香侍者他故。回向打槌把帳。一同。上位到門。或住持未知。首先迎接。早晚咨參。克成道業。異日領袖叢林。自玆發軔矣。

衣缽之職。諳歷叢林。老成之士。乃任厥責。諸方通用晚輩。敗徳悞事非輕。進納賢良。忠諫過失。應緣接物。不可違時。方丈一應禮節。究心提點。頭首寮捨缺典。一一以時照拂之。兩序進退。須預咨謀。貴在得人。庶符輿論。如佛照和尙。兩主育王。皆元庵主侍左右。浙翁退知客後。韜晦前資十七年。元異顧之。

密庵和尙住華藏。松源嶽司藏鑰。脾疾赴眾缺典。庵叱之。後赴靈隱。不得侍行。如侍者掌衣缽合。左轉右旋之。二大老後世其家。住持者可不審諸。

聖僧侍者。貴在道心。二時下供。打下堂槌。朝夕交點被缽位。中夜剔燈。同維那交收亡僧錢。住持遷化。系把帳。上首不過堂入堂打槌。供頭上供。參頭打下堂槌。本山侍者名字退耕和尙。自此職歷至前板。然後出世。此是前輩立身之模範也。

湯列項職員

副寺之職。職小任重。眾人命脈所系。米麵當須細潔。粥飯貴得精丰。醬黃豆豉。合辦及時。鹽醋姜油。滿足供眾。缺乏預謀上首。克落常愼下流。無徇私情。勿圖己計。推情保惜。如護眼睛。先徳分司列任。本爲眾人。今昧原深加刻削。粗飯薄粥。臭醋淡韲。非惟任責者之無知。實在住持之有過。

典座之職。無眞心供養者。不宜徇關節妄請之。當與前堂首座謀議。從眾擢用。萬不失一也。當廣種蔬菜力除艸穢。四時合種雜物。勤看老圃須知。園丁當以私惠優其寒暑。調和羹菜。五味須全。油醬椒料。常住有限。須出己囊助辦堂供。一人辦心。諸天辦供。多見所在。假名職圖監收。園地半占。栽麻薴以爲園丁補洗。遞代相承。習以成獘。廚中不許棄賤諸物。執役選用苦行老成。若設大齋。食次與上首知事商議。過多減除皆不可也。行者不律。誨而至再。不受訓者。責之罰之。同利均表。粥飯上桶。焚香。望僧堂設拜。常把眾人頂在頭上。自獲福利。不汝欺也。

直歲之職。日生事務。無爽其時。護惜山林庇風水。牧養火佃。成褫常住。掃灑廊廡。疏決溝渠。措辦柴薪。巡警火盜。灰記漏迹。待晴整捉。凡大修造。各有司存。勤苦向前。以盡厥職。古人一日不作。一日不食。思之。

莊主之職。提督農務。不可失時。撿察田段。牧養客佃。頑暴者懲戒之。貧病者優補之。單丁者以時差役之。旱澇災氛。課誦禳保。勿縱淫祀。恣害物命。諸佃重過。具申山門。暫到經過。溫存食宿。毋尙刻剝。竭力運謀。使火佃有追思之心。常住有羨余之益。方爲善美矣。

寮元之職。隨處毗尼。江左叢林盛時。大慧掛牌普說。班列西序之下者。當知所自也。

每日早粥下堂。茶頭鳴寮前大板三下。大眾歸寮問訊。寮長分手。寮主副寮對面左右位。副寮出燒香一炷。歸位。茶頭當中立。喝云。﹝不審﹞大眾和南了。各回寮捨問訊。

朔望系寮元自燒香。令掛點湯牌。燒湯出盞。鳴寮前大板。大眾如常入位。寮長分手。寮元起。燒香中鑪上下間。問訊了。復位坐。行湯畢。起鑪前謝湯。每日督備茶湯。冬月炭火。暑天熟水。燒湯泡衣。洗衣濯足。收拾動用什物。經書玩具。爲眾如己。何事不辦。事事準繩合度。人人禮貌可觀。所謂旃檀叢林。旃檀圍繞也。

寮主之職。爲眾結緣。遞相恭敬。維那拜請。送歸寮捨。撿點經書玩具。夏中兄弟借看。具名上單。中夏收起。兄弟入寮。系接迎之。公界坐禪看經。看守經櫃。夜間同寮元巡視經桉。或失鎖者。畱記鎖之。天明白之。遇節臘。舉經回向。一旬職滿。退白堂司。寮元它出。餘事一同。

副寮之職。其事繁重。寮中什物。逐一交割分明。職務一旬。關攝諸事。粥前參後。不許登閣。有急切幹者。須白寮主書日書名。打板上閣。庶免後患。時時提點湯瓶。夜看火燭賊盜。掃地拭桉。換水添香。勿容外人止宿。寄賣物件。子細收藏。衣竿熨斗。洗衣桶。眾人所用之物。各收元處。善用其心。獲勝妙功徳也。

望寮之職。先輩深有意焉。受職到寮。預知寮中細大。副寮出盞點茶。相與收拾。放參藥石。行醋行鹽。結緣邊事也。

延壽堂主。奉養病僧。常備姜棗。油燭五味。以時管遇。病者呻吟。當生湣念。病稍輕安。勿縱補益。恣啖無厭。久占房榻。病是眾生良藥。當攺過日新。孤燈獨照時。正好著力。

街坊之職。緣化施主添助常住。隨彼施心。毫釐無易。緣事若多。不可重扣。初檀令生厭賤。世尊乞食。不越七家。如阿難之歷街切。貧女寄破氈。奉佛。生難遭想。則可也。

水頭之職。每朝燒湯。眾人洗面。手巾漧淨。冬月焙烘。常備燈燭牙藥。更點未出。鋪排面盆。候洗面畢。覆盆元處。揭起手巾。妨污染也。盆畱一二隻。舊巾一條。以待後來者。預積柴薪。善緣爲念。

炭頭之職。暑月做造炭團。辦積白炭。或化施主。或出庫司。預當究心備準足用。開鑪後。粥了參前。更點未出。裝鑪。齋後隨宜添之。無失常度。以道爲懷。可也。

磨頭之職。淸眾喉噤。麥用淘洗。乾濕令均。羅廚細密。面分頭次。舂米潔白。篩簸糠碎。依時出糶。或歸庫司。或表同利。務在公明。爲眾辦事外。修持道業。如東山。妙用縱橫。火中蓮也。

園頭之職。勤苦率先。灌漑地段。栽布蔬苗。存撫園丁。朝夕無怠。收種下子。及節依時。火種刀耕。以古爲念。忽然拋下鐝頭歸去。豈不快哉。

樹頭之職。山門松徑。蔭樣竹木。護惜山林。備修造。常切巡視。栽補及時。因果歷然。功無浪施。人少松枯再來良未晚也。

淨頭之職。果自因生。每朝掃地。裝香及時。剔燈點燭。換籌洗廁。出桶拖鞋。手巾漧淨。湯水寬容。澡豆頻添。灰土常滿。或時狼藉打並。宜勤討柴洗籌。俯卹人力。觸邊明淨。道業圓成。雪豆在靈隱。牧庵妙喜寶峯會中。皆服勤斯務矣。

坐百丈規繩頌

按百丈大智禪師。以禪宗肇自少室至曹溪以來。多居律寺。𨿽則別院。然於說法住持未合軌度。故常爾介懷。乃曰祖宗之道。欲誕布化。冀其將來。永不泯者。豈當與諸部阿笈摩教。爲隨行耶。﹝梵語阿含。今云阿笈摩。卽小乘教也﹞或曰。瑜伽論瓔珞經大乘戒律何不依隨耶。師曰。吾所宗。非局大小乘。非異大小乘。當博約折中。設於制範務其宜也。於是創意別立禪居。頌曰。

昔時居律寺

別院啟禪門

大智禪師後

方知祖道尊

大哉大智禪師之立法也。尊住持以隆道徳。列班序以顯才能。綱紀叢林。昭烈今古。貴要人人遵守。祖道愈光。設或悖法亂倫。斯文喪矣。因立制令。區別賢愚。見賢思齊。庶成保社。

一堂中及寮內。去失衣物等。須具衣物色數。時節處所。聞白主事。驗認有無虛實。如情重者。白堂司集眾。搜堂及寮。犯者公行。妄者辧眾。頌云。

眾中如去失

色件要分明

物重須搜撿

情輕事可評。

一聖眾內。或有盜竊酒色。及斗諍污眾。喧亂不律等事。皆集眾棄逐出院。不從。卽聞公。頌云。

盜財並斗諍

酒色污僧倫

速遣離淸眾

容畱卽敗羣。

一或有假號竊形。混於淸眾。並別致喧撓之事。堂司維那撿舉。抽下本位掛搭。擯令出院。貴安淸眾也。頌云。

不信天眞佛

來爲假比丘

卽時抽掛搭

去矣莫回頭。

一或有重犯。玷辱同倫。並院門。卽須集眾。以拄杖杖之。焚燒道具。逐從偏門而出者。示恥辱也。頌云。

犯重焚衣缽

應須集眾人

山藤聊示恥

驅擯出偏門。

一堂內淸眾。如不充主首。掌握山門。但隨眾齋粥參請外。當各自省己守分。積徳隆道。用光叢席。不可已外幹管院務。擅自更張生事。走扇是非。有撓淸眾。無令安靜。違者。卽準院令。頌云。

三條椽下客

自了一身休

幸有僧知事

何須彊出頭

詳此條制。有四種益。﹝一﹞不污淸眾。生恭信心。故三業不善。不可共住。準律合用梵壇法治之。當驅出院。淸眾旣安。恭信生矣。﹝二﹞不毀僧形。徇佛制故。隨宜懲罰。得畱法服。後必悔之。﹝三﹞不擾公門。省獄訟故。﹝四﹞不泄外護。綱宗故。四來同居。凡聖孰辧。且如來應世。尙有六羣之黨。況今像末。豈得全無。向見有輩。但見一僧有過。便雷同譏誚。殊不知。輕眾慢法。其損甚大。今禪門若無妨害者。宜依百丈叢林格式。量事區別。𨿽立法防姦。未爲賢士。然寧可有法而無犯。不可有犯而無教。推百丈大智禪師。護法之益。其爲大矣。

禪林備用卷之七

禪林備用卷之八

朝持犯軌儀

三世諸佛。歷代祖師。嚴淨毗尼。恢弘祖道。戒定慧三學也。戒是本根。由定生慧。誓斷一切惡。誓修一切善。誓度一切眾生。秉發三心圓淨。戒法小乘四分律。病若用藥。初說開遮。大乘梵网經。寧死不犯。楞嚴楞伽痛責痛戒。法華經云。精進持淨戒。猶如護明珠。

問遊方參請

慕道參歷叢林。務在辦集道具。前輩頂笠。或者挑包。三衣缽具無虧。主丈戒刀。合用隨身物件。寒暑所需。到處掛搭。收藏嚴身。悉遵規矩。身安心樂。進道修禪。非賢不友。非聖不宗。圖報四恩。莫負自己。切宜勉力。遺訓昭然。

道相看

名勝相看方丈。當在粥罷參前。預到侍司。侍者接入。分坐獻茶。略敍來歷。而起鑪前謝茶。卽稟云。﹝某等特來禮拜和尙。輙煩髙侍通覆﹞者云。少坐。詳詢來歷。曾與方丈道舊。或法眷鄕人辦事者。云。﹝欵坐少時。容某通報﹞卽覆住持。或官客。或迫冗稍緩。卽須相接。侍者令裝香秉燭辦茶。報新到。住持出寢堂。侍者引揖。住持接進鑪前。新到云。﹝請和尙趺坐﹞免。卽插香展具。又免。卽觸禮三拜。入座坐。侍者燒香點茶。敍話。起鑪前謝茶。卽送客位。還香。回禮。蓋全賓主之禮。須兩展三拜。俾遞相恭敬規示後學。卽到侍司。致謝云。﹝適煩神用。特此拜謝﹞者云。﹝適間禮合。何廑降重﹞卽回安下客頭請半齋點心。參前特爲湯。湯罷藥石。來辰粥了。請獻茶。別日置管待。古法受香禮管待不可遺。近來諸方。辦事兄弟。經行遊覽。隨處歇泊。住持亦當俯臨報謝。盡主禮也。

垂掛搭歸堂

百丈建立之初。首到客司相看。次往堂司掛搭。單位經桉定已。後到方丈人事。後來叢林鼎盛。則不同也。初到旦過。如客司有榜。﹝待請茶湯一並人事﹞在來早請湯相看。無榜。卽到客司。眾推熟叢林者。爲參頭。領眾具威儀。列門右。白雲。﹝暫到相看﹞知客卽接入。詞云。﹝卽日恭惟。知賓尊長禪師。尊候起居多福。久欽道譽。獲奉瞻際。下情不勝感激之至﹞答云。﹝山門多幸。特荷遠來﹞揖坐。燒香喫茶。略詢來歷。卽起謝茶。歸旦過。知客尋往回禮。參頭接入。普問訊。知客云。﹝移刻恭惟諸位尊長禪師。尊候起居多福。適承降重。特此拜謝。下情不勝感激之至﹞答云。﹝禮合拜看。何勤降重﹞參頭自送出門。次詣侍司相看。如前禮了。稟云。﹝某等。特來禮拜和尙。敢煩侍者通覆﹞侍者當詢來由。或鄕人法眷辦事。分明。侍者云。﹝且回安下。容某咨覆﹞卽上方丈咨覆云。﹝某人特來禮拜和尙﹞允已。卽報。﹝相看未允﹞早鐘鳴。侍者挑燈詣安下。報禮。就報相看。粥了寢堂相接。參頭領眾。住持接入。參頭進前云。﹝請和尙趺坐﹞轉身左手插香。退身。同眾行禮。初展云。﹝某等久聞道風。此日獲奉尊顏。下情不勝感激之至﹞二展寒溫。觸禮三拜。若入室弟子法眷。別香行禮。在主者意。就坐。侍者燒香。喫茶。問夏在何處。鄕裏下字。各須實答。不可多語。起身鑪前。謝茶云。﹝重承煎點。特此拜謝﹞住持送出。參頭云。﹝和尙尊重﹞隨至侍司。致謝云。﹝有煩神用。敬此拜謝﹞歸旦過外下手排立。俟住持回禮。同問訊接入。詞云。﹝移刻恭惟。堂頭和尙。尊候起居多福。適來禮拜。不專。返辱降重。下情不勝感激之至﹞住持云。﹝安下不便。幸望寬懷﹞眾送出。參頭轉上手。揖侍者入。同眾問訊云。﹝移刻伏惟。髙侍禪師。起居多福。禮合詣寮拜看。返辱降重。下情多感﹞者云。﹝山門多幸。特荷遠臨。報謝旣遲。下情多愧﹞半齋點心。當晚特爲湯了。就座藥石。行者燒藥石香一炷。若請頭首光伴。藥石。自起燒香。並伴湯行者。燒香獻湯。住持自伴湯。方盡禮也。食了報住持送客。次日粥了。請獻茶。參頭領眾。排立寢堂前。候住持諷經回。卽趨前問訊云。﹝經宿恭惟。堂頭和尙。尊候起居多福。重承寵呼。下情不勝感激﹞入座。侍者燒香喫茶。起至鑪前。兩展三禮謝茶。展云。﹝某等重辱煎點。特此拜謝。下情不勝多愧﹞二展云。﹝卽日○○謹時。恭惟。堂頭和尙。尊候起居多福﹞住持送出兩三步。參頭回身進住持。稟云。﹝某等爲生死事大。無常迅速。特來依附和尙。伏望收錄﹞卽普觸禮一拜云。﹝謝和尙掛搭﹞若未允眾情。先掛搭參頭。次第求討允意。至侍司附名。﹝適奉方丈慈旨。令就上寮附名﹞住持須令行者。引詣侍司。如自到。﹝附名﹞侍者回覆。方發榜頭。下堂司。維那令行者請新到茶。歸堂上牀歷。近來叢林寥落。禮法不一。所合詳列於後。

拱大相看

例於九月初一日。預詣﹝侍司﹞附名。各備大香一片。書兩字名於香上。納侍者處。

近見多處。臨相看時。參頭率買大香一片。得掛搭已。卻各納香。或率錢。皆非法也。眾推辦事。或熟叢林者。爲參頭。至日侍者付香一片與參頭。寢堂秉燭裝香。眾人排立鑪外。侍者請住持出。參頭進云。﹝請和尙趺座﹞方丈垂語。參頭下語已。退步。同眾問訊。搜香。行兩展三禮。詞語並同前。語不契機。參頭不當先得掛搭。卽到侍司致謝。方丈客頭請。來日粥罷。就寢堂獻茶。住持並在謝掛搭時回禮。茶罷送出三兩步。參頭回身。同眾討掛搭。詞云。﹝某等爲生死事大。無常迅速。特來依附和尙。伏望收錄﹞掛搭已歸堂。大剎辦事。依職書名。次第發榜。下堂司。

榜式﹝奉方丈慈旨。掛搭一僧某甲侍者某甲上坐﹞﹝今月日。侍司某報﹞。

平大掛搭歸堂

堂司承侍司榜頭。卽令堂司行者。請新到茶。各懷度牒。參頭備香合。領眾詣堂司接入。對觸禮一拜。敍寒溫。入座燒香喫茶已。起身稟云。﹝某等。適奉和尙慈旨。令依附左右。伏望甄錄﹞答云。﹝山門多幸。同守寂寥﹞參頭取度牒。付與維那。對觸禮一拜。眾人上牀歷已。各還度牒。只畱參頭度牒。行者喝云。﹝請眾首座。歸堂掛搭﹞參頭領眾。前門入堂。先舉左足。聖僧前排立。參頭燒香。同眾大展三拜。巡堂一匝。自上堂至下堂。仍如前排立。問訊。從班尾先移步退。立聖僧板頭。維那入堂燒香一炷。上間立。堂司行者用柈袱。托度牒。維那付還。參頭同眾。對觸禮一拜。參頭領眾。自鑪前轉上首。對觸禮一拜。參頭送維那出。齋前出後門。齋了出前門。參頭不出門限。維那預發諸寮報榜。行者引至眾寮。鳴板三下。寮主相接入門。對觸禮一拜。寒暄了。人事。寮元對觸禮一拜。敍寒溫。燒香獻茶。送出。茶頭請云。﹝寮元請眾首座。今晚就寮。獻湯﹞答云。﹝就此告免﹞次詣首座寮庫司眾頭首寮人事。堂司行者通報。相接鑪前。對觸禮一拜。敍寒溫。送出。今來多不相接。傳語。非法也。蓋謝掛搭時。兩班回禮。通有拜也。侍司無拜。回禮。亦不拜也。

榜式﹝掛搭一僧某甲上座

今月日。堂司某報﹞﹝某州某甲上座某戒。侍司申。尊住持也前堂眾寮侍者具州戒﹞。

章小掛搭歸堂

冬後歲前。不拘時也。方丈掛搭已。侍司發榜。下堂司。隨卽請茶。維那接入。觸禮一拜。燒香喫茶了。稟云。﹝某等蒙和尙令依附左右。伏望甄錄﹞答云。﹝山門多幸。同守寂寥﹞取度牒。付與維那。對觸禮一拜。上牀歷已。維那付度牒還。參頭對觸禮一拜。各收度牒。同到眾寮維那上間入。對觸禮一拜。對轉對觸禮一拜。詞云。﹝玆者多幸。重辱溫存。下情不勝感激之至﹞答云。﹝寮捨不便。幸乞寬處﹞參頭送維那出。眾出寮外右立。堂司庫子。鳴寮內小板三下。寮主接入。對觸禮一拜。燒香喫茶。謝茶了。稟云。﹝適蒙維那令歸上寮。依附左右。伏望甄錄﹞答云。﹝玆者多幸。同守寂寥﹞對觸禮一拜。參頭轉左。對觸禮一拜。眾一字列鑪前問訊。寮主引巡桉一匝。仍一字列。問訊而散。次寮元相接﹝對觸禮一拜﹞敍寒溫。燒香獻茶。次詣寮舍人事。並庫司。通有觸禮一拜。

愛西堂首座掛搭

大方西堂。名徳首座。欲作住﹝計。語次露意。住持當勉畱。次日請茶了。稟云。某甲爲生死事大。特來依棲。卽觸禮一拜。住持當答拜。還賓主禮也。別日或卽會兩班茶。住持躬起燒香一炷。卽復元位立。白雲。某處西堂首座不棄來此。同守寂寥。煩兩班。相送歸寮。受送人卽進前云。某甲特來依棲。重荷甄錄。住持兩班送歸單寮。若辭卽蒙堂亦兩班相送。住持居主位。對觸禮一拜。詞云。卽日恭惟。堂頭和尙。起居多福。宿生慶幸。仰荷﹝冰﹣水﹢〡﹞﹡又﹞錄。住持詞云。山門多幸。同守寂寥。送住持出。受送人。居主揖侍者入。作賀。送出。揖兩班。進作賀。轉右位。與寮主人事。詞云。宿生多幸。且喜同守寂寥。答云。多幸得獲依附左右。卽懷香。詣方丈謝牀位。堂司庫子。引詣庫司。諸頭首寮耆舊寮。人事。旦望茶。並同耆舊列﹞。

育諸方名勝掛搭

相看人事。欲求掛搭。赴茶罷。稟云﹝某等爲生死事大。特來依附和尙。伏望﹝冰﹣水﹢〡﹞﹡又﹞錄﹞普觸禮一拜。住持云。﹝特荷不棄。同守寂寥﹞卽請首座都寺維那喫茶。住持躬起。燒香一炷。白送意如前。受送人。進云。﹝某等。重蒙和尙﹝冰﹣水﹢〡﹞﹡又﹞錄。只歸僧堂隨眾﹞答云。﹝山門禮當延送﹞卽送歸蒙堂。住持居主。對觸禮一拜。送出門。卽侍者作賀。送出。進與寮主人事了。轉主位立兩班人事了。受送人。卽懷香。詣方丈謝榻位堂司行者引至庫司諸頭首。人事而已。

黎法眷辦事掛搭

到不拘時。先訪侍者。詳說來歷。令覆住持。相看。插香行禮。若弟侄已下。法眷辦事。曾執侍者。皆當受禮。揖香獻茶。送客位。回禮。或歸堂掛搭。或送寮捨。禮與前同。

首拋香相看掛搭

實迫緣故。來不及時。或止掛搭。或侍者艱阻。卽拋香相看。不拘所在。輕置香於住持前云。﹝暫到禮拜和尙﹞卽觸禮一拜。住持或不顧而去。隨自收香。從此討掛搭。不拘時也。或問來歷。從實祇對。俟得掛搭。附名歸堂已。巡寮人事罷。參頭領眾。詣堂司致謝。就稟云。﹝被位缽位。何處安頓。卽望悅眾。不吝慈悲﹞答云。﹝謹依來命﹞卽同入僧堂指排位次。或迫結制。添名入圖本。若告假。須滿堂儀半月。或父母師長訃至。或迫急幹緣故。誠稟公界人。然遊方參請。志在究明生死。如慈明三年易服隨軍伍。往見汾陽務猥職。而後發明大事。癡絕松源會中九个月日。方得掛搭。今時兄弟。朝東暮西。豈可同日而語。

臣謝掛搭

叢林盛時。掛搭歸堂。卽時謝掛搭。佛照和尙自育王赴徑山。權孤云。爲入院侍者。照尊愛之。以謝掛搭禮繁。並在夏前報謝也。凡來日謝掛搭。侍者粥了。出榜頭。貼眾寮前上間。堂司行者。寫榜率錢。付侍者回香。侍司預會茶。從眾推一人。爲參頭。至日。侍司付大香一片。與參頭。寢堂嚴設香幾鑪燭。參頭領眾。依圖列立。三人一引。每引一人。小參頭。詳記詞語。進退儀則。預須一處習儀。庶臨時成現。

至時侍者同參頭入。請住持出。廟立。參頭歸眾。同問訊。﹝泳﹣永﹢復﹞進前云。﹝請和尙趺坐﹞從鑪裏轉復位。同眾問訊。進鑪前。懷中取香。左手搜香。復位。同眾問訊。參頭同本引三人展具。參頭進云。﹝某等宿生慶幸。獲奉依棲。下情不勝榮幸之至﹞再展寒溫。觸禮三拜。一齊問訊。過右邊。直接班尾。三三趲上。禮語同前。俟各行禮畢。普問訊而退。歸眾寮。候回禮。諸方每謝掛搭。普同行禮。蓋圖省事。後學無聞。至理漸寂。良可惜也。

榜式﹝新歸堂兄弟。來日粥罷。詣方丈。謝掛搭今

月日。侍司某報﹞。

率香小榜﹝謝掛搭首座各率錢一伯文。買香

堂司行者某取覆紙長五六寸﹞。

伏回禮

至日謝掛搭。方丈客頭。堂司庫子。各寫回禮榜。貼眾寮前。方丈榜貼上間。兩班下間。寢堂謝掛搭了。參頭領眾。眾寮前下間排立。候接住持入寮。問訊云﹝移刻恭惟。堂頭和尙。尊候起居多福。禮合拜謝。反﹝木﹞降重。下情不勝感激之至﹞眾送住持出。隨入寮。轉上間立。參頭接侍者入。詞云。﹝某等獲依左右。玆沐降尊。下情不勝感激之至﹞答云。﹝拜謝不專。下情不勝感激之至﹞參頭送出。接兩班入。對觸禮一拜。﹝還歸堂時一拜也﹞詞語同前。眾轉下間。副參謝參頭觸禮一拜。

方丈榜式﹝堂頭和尙。粥罷。回禮新歸堂首座。今月日。客頭行者某。承準﹞。

兩班榜式﹝頭首知事。粥罷。回禮。新歸堂首座今月日。堂司行者某。拜覆﹞。

戎謝掛搭茶

請客侍者照戒臘。寫茶狀。具雙字名。來辰洗面時。備卓子筆硯。列照堂。請各名下書云。﹝某甲謹拜尊命﹞如掛搭西堂首座。亦依戒次。寫入茶狀。預晚方丈客頭先持詣寮。命僉狀。

燒香侍者令客頭排位。請首座光伴。如名徳西堂首座。與住持對面位。參頭次位。多處不遜。甚至喧聒。殊失禮度。住持預於升堂時。說及。蓋受送者。先謝掛搭已。此同茶也。至日齋了。鳴鼓集眾。燒香侍者揖入住持。接敍寒溫。次接光伴人。問訊。詞語﹝尋常茶同﹞各依照牌入位。照牌預稟住持看定。燒香侍者同請客侍者行禮。與結制小座﹝湯禮同﹞次日。庫司客頭行者依戒具茶狀。列眾寮前。請僉名書云。﹝某敬依來命﹞狀與方丈同。只書下字名。庫堂設位。首座光伴。齋了。鳴庫堂前板。上首知事。與維那行禮﹝同前﹞次日堂司行者具茶狀。請僉名。與前同。照堂排位。上首知事光伴。鳴照堂板。頭首一班行禮。或四人六人列位頭問訊。如五人前堂首座。只燒香中立。西班行禮。止於知客揖香了。燒光伴香。就座同茶。

三日講行。此古法也。諸方今作一日。知事頭首。並在早晨僉狀。就方丈借座。知事頭首下主一位。方丈茶鳴鼓。知事頭首茶鳴板。互爲主伴。方丈茶眾起謝。知事頭首茶。只參頭離位謝。然貴圖省事。非叢林法也。

方丈狀式﹝新掛搭某甲上座某甲上座今

辰齋退。就寢堂點茶一中。特爲伏希雲集﹞﹝今

月日。侍司某

拜請﹞。

兩班狀式﹝新掛搭某上座某上座右某今辰齋退。就某處點茶一中。特爲。伏望眾慈。同垂降重﹞﹝今月

日

首座比丘某知事比丘某拜請﹞。

禪林備用卷之八

禪林備用卷之九

羌當代住持涅盤

夫佛祖示滅。棺殮禮儀。有經無爽。雙林十大弟子。哭泣憂悔。波羅柰釋梵天龍。哀號躄踴。淚如膏軸。迦葉還自外國。興兵分舍利。建塔。豈非禮乎。

按大慧竹庵議集云。百丈喪禮而降。至政禪師。可謂備矣。於應大師。五圖芟繁。實爲法門備用。百丈繩制。凡亡僧衣物。盡行支破。營喪具。奏以聞。勑入藏。爲定式。

世尊住世。時有古佛。號烏波難陁。示迹入滅。世尊勑集眾。將衣缽。對眾估唱。使四眾觀察。啟悟此身無常。證二果者。不可勝數。蓋對治他緣。當修己行。

先輩遷化。紙袋封畱法衣一頂。備請住持。非付法也。以表世尊付衣。待彌勒應世說法。後之來者。審所自也。

遐遺囑遺書

尊宿示疾。遷化可期。預請兩班耆舊。封定行李。準﹝畱浴﹞殮。隨身衣服。若小長物。遺戒小師。不許披麻慟哭。請首座主喪。一切佛事並免。首座同眾。舉無常偈云。﹝圓寂堂頭某人和尙。卽今將赴荼毗〡〡〡〡〡〡〡〡〡〡

〡〡﹞大眾舉無常偈。眾念﹝諸行無常。是生滅法。生滅滅已。寂滅爲樂﹞三徧。卽起龕。茶毗。了了明明。以驗生平。若衣缽丰儲。王臣贈葬。須盡禮講行。衣缽只畱方丈庫司。差公心僕隸。看守。估唱了。則已。愼勿將無作有。空費常住。外護檀越。諸山道舊。遺囑遺書。皆先畢事。

邇入龕念誦

凡示疾書偈。入滅。不拘早晚。侍者卽令客頭行者。下僧堂報眾。白槌一下云。﹝堂頭和尙。傳語大眾。風火相逼。不及面違﹞又鳴槌一下。次報諸寮。堂司行者鳴僧堂前鐘。集眾。上方丈弔慰﹝未可舉哀﹞首座同兩班耆舊。商議發書。請人主喪。須擇鄰封老成。或法眷尊長。或只請首座。如有遺命。卽當遵行。孝子侍者。親隨人。安排洗浴。著衣淨發。入龕。遺偈貼龕左。維那孝子。就方丈炷杳。請首座做入龕佛事。安排寢堂。置龕鑪燭。幾筵供養。至時鳴僧堂前鐘。集眾。舉入龕佛事已。維那念誦云。﹝切以。美權普示。分化迹於人天。妙體獨存。起玄機於佛祖。恭惟。堂頭和尙。孤圓智月。俄﹝冰﹣水﹢〡﹞﹡又﹞萬水之波。廣大悲心。卻應十方之感。瞻顏無地。披志有歸。是集眞徒。贊揚聖號。爲如上緣念。淸淨法身毗盧遮那佛。十聖號了﹞舉大悲咒。回向云。﹝上來念誦諷經。功徳奉爲。堂頭和尙。無生報地。妙極莊嚴。十方三世一切諸佛﹞再舉楞嚴咒。回向云。﹝諷經功徳奉爲堂頭〡。增崇品位﹞當夜集眾念誦云。﹝白大眾。堂頭和尙。已歸眞寂。眾失所依。但念無常。愼勿放逸。爲如上緣念。十號。回向。同前﹞二時上粥飯。三時上茶湯。大眾諷經。見職維那回向。

壹主喪

夫主喪者。非老成宿徳。詎可當其請。如圓悟與開福寧和尙接月庵果承當後事。寔爲標格。主喪人至。鳴大鐘。大眾門迎。至龕前炷香了。兩班大眾人事。眾散。兩班耆舊送客位。兩班插香人事。當辭免。主喪主位。首座分手。首座起身燒香一炷。復位獻茶。孝子卽排前問訊。插香。大展三拜。主喪答拜。次方丈行者禮拜。次參頭領眾插香禮三拜。次方丈僕從參拜了。獻湯。送兩班出。半齋。庫司備點心。兩班光伴。次第巡寮。

體請佛事

巡寮已。兩班耆舊孝子。隨到客位。呈衣缽簿遺墨等物主喪。就會茶。議請佛事式列後。及請喪司一行人。先議孝服。無布折量分表。如主喪路遠。三日未至。請次頭首移龕佛事。主喪至。須與首座私計衣缽多少。作三分。約一分。表眾人經錢齋錢。謝喪司一行人。一分佛事孝服。喪司日逐支遣。一分做齋出喪諷經。須與首座同主其事。主喪者。只可舉哀小參二佛事。帶行僧行不可干預執職並佛事。衣盂丰甚。議請鄰封老成。本寺耆舊西堂首座。每日表嚫諷經。奠茶湯。不拘兩班大耆舊。各請一人管財。庶絕浮議。接客喪儀。亦請耆舊。喪司書記維那知客從眾議公請。聖僧侍者把帳。喪司公差庫子客頭茶頭一行人管事。仍請見職維那。同議請佛事。見職知客門接外客。喪司合千人僕。排單揭示。移龕舉哀。

率移龕

入龕後三日揜龕。庫司措辦事儀法堂上間。顏色幃幙。嚴設牀榻。架列受用衣物。左右砂羅器具。桉上列筆硯語錄。鑪瓶供養。湯瓶火鑪。茶湯皿具。執役行者。看守。中間廣設祭筵。生絹幃幙。鋪設法座。掛眞以備上祭。下間置龕。麻布幃幙。座安位牌。前列幾桉素花供養。二時下湯茶粥飯諷經。香燭不絕。排列挑燈。鐃鈸花旛。鳴鐘集眾。做佛事已。移龕下法堂。請鎖龕佛事。

賓掛眞舉哀。致祭奠茶湯

移龕已。卽法堂掛眞佛事了。侍者捧遺書。呈首座主喪大眾云。﹝堂頭和尙。臨終遺首座大眾書﹞主喪接書。呈首座。首座以書鑪上燻。卽授維那讀畢。喪司行者貼法堂中間上手幙上。主喪白雲。﹝堂頭和尙歸寂。理合舉哀﹞佛事已。舉哀三聲。大眾發哭。孝子列幙下哀泣。主喪炷香。請奠湯佛事。喪主致祭。知客宣祭文已。請奠茶佛事。孝子列眞前。禮拜已。歸幙下。主喪再炷香禮眞。孝子皆答拜。主喪入幕下弔慰。孝子隨禮三拜。次慰兩班大眾。詞云。﹝法門不幸堂頭和尙。遽戢化權。敢冀大眾。玉成後事﹞首座詞云。﹝倚賴和尙。玉成後事﹞兩班大眾慰孝子。詞云。﹝山門不幸。和尙歸眞。旦望節哀。以盡大事﹞。

歸祭次

掛眞已。喪司具目子。列排祭次。貼法堂下間幙上。式見後。每日兩次。或三次。上祭諷經。諸山檀越致祭。不在此限也。若法眷嗣子上祭。備孝服到門內。知客接已。卽報喪司。送孝服而後上祭。助葬儀物用了。餘者當歸常住。蓋諸山轎從。皆擾常住也。喪司集。兩班耆舊。抄札衣缽見數。從公議畱遺囑外喪司默計新舊短長。價貫多少。庶臨時成現。

王對靈小參念誦奠茶湯

掛眞已。維那同孝子詣客位。拜請主喪。迨夜﹝迨夜者。乃宿夜﹞法堂面眞設座。對靈小參。昏鐘鳴鳴鼓集眾。兩班出班如常式。無親隨人。聖僧侍者燒香。小參了。孝子羅拜。致祭。首座卽領眾龕前上香。山門維那念誦。式見後。舉大悲咒。回向。山門知客平舉楞嚴。回向了。兩班奠茶湯。致祭。別靈。次孝子致祭諷經。眾散。參頭領眾。喝參禮拜。諷經。作下寮參拜聲喏。諷經方丈行者參頭大眾。參隨人力。守夜。

鳴出喪掛眞。奠茶湯

喪儀津送之禮。應須合節。計衣盂之多寡。審天气之炎涼。十日半月。取於事辦也。知事喪司提調喪儀。香亭眞亭。幢幡唄樂。裝習十大弟子。列龕左右。龕前傘椅書籠。湯鑪挑燈。竹篦主大。拂子。香合。法衣。孝子隨龕。鳴樓鐘。木魚。鼓板。送喪。龕至山門首。彩亭掛眞。有佛事。奠茶湯有佛事。兩班大眾。門列俟龕出已。山門維那面裏。傘下合掌。而立舉念往生咒。或四聖號。主喪領眾。兩兩排行。送喪。左右分雪柳柴枝。毋得挨肩交語。各懷悲感。喪司維那都寺押喪。知客侍者表行喪剽頭。

鳳秉炬掛眞

喪至涅盤臺。喪司維那俟都寺炷香了。進前燒香。請秉炬佛事。佛事已念誦。喪司知客平舉楞嚴咒。回向。式並見後。次鄕人舉經。大眾須同諷念了。首座領眾歸寺齋。鄕人法眷孝子。伴燒龕。收骨。齋了集眾。備從儀。迎骨回寢堂。掛眞供養諷經。二時上粥飯。三時上茶湯。或十日半月。眾到諷經。骨入塔則止之。

在入塔

至日備儀從。集眾請起骨佛事。送骨至塔所。入塔有佛事。諷經了。迎眞回寢堂。掛眞供養。主喪炷香禮眞。次諸山兩班大眾孝子。禮眞畢。孝子插香大展三拜。謝主喪。次兩班大眾。謝主喪。詞云。﹝山門不幸。先堂頭和尙示寂。仰荷主盟後事﹞主喪云。﹝仰荷匡扶。得逃曠敗﹞主喪同喪司一行人。巡寮致謝。次孝子巡寮拜謝。維那送見職守喪侍者歸眾寮。每日山門三時上茶湯。集眾諷經。牌位入祖堂則止之。或待新住持。方入祖堂。

樹全身入塔

喪儀如前。只分雪柳入塔。念誦式見後。咒塔諷經回向。式具後。迎眞回寢堂供養。

白唱衣

衣缽新舊。價直髙下。默已估定。上單見數。於法堂上間。敷設坐位。外橫安長﹝片﹡兆﹞筆硯大磬。鳴僧堂前鐘。集眾。主喪首座分手。兩班垂手坐。大眾次第分坐。喪司維那知客面主喪位。念誦式。﹝見後﹞先開籠出衣缽。依號排席上。請提衣佛事。語絕。維那卽白雲。﹝夫唱衣之法。蓋稟常規。髙則不過七分八分。低則不過一唱二唱。且道不作貴不作賤。又作麼生商量。提衣云。一唱五伯﹞若不請佛事。卽提衣云。﹝如來正法眼。金襕僧伽梨。展開也通變大千。斂聚也絲毫不隔。蓋千尺之軀不長。覆丈六之身不短。𨿽然庾嶺傳來。爭柰今日猶在。示寂某人和尙。化緣已畢。撒手便行。信手拈來。對眾估唱。提衣云。一唱五伯﹞若法衣多總畱遺囑。次第呈衣。維那接唱。喪司合干人。貴在公心。主行。維那眼親手辦。定價打磬。庫子目視上下。喝定名字。上單。侍者依單發剽。唱衣畢。結定鈔數。主喪僉單。交鈔取衣。不得順情退減。主喪力主其事。

駒管待

預在抄札時。作三分料定。下遺書。入祖堂。管待喪司一應執事人。嚫利均平。息紛爭也。次山門管待主喪一行人。有嚫。兩班耆舊。光伴如常。管待禮同。

食孝服

侍者小師﹝麻布直裰﹞兩班頭首﹝薴布直裰﹞主喪﹝生絹直裰﹞法眷親密尊長﹝生絹直裰﹞次法眷師孫﹝生絹腰帛﹞辦事鄕人﹝生絹腰帛﹞諸山﹝生絹腰帛﹞檀越﹝生絹頭巾腰帛﹞方丈行者﹝麻布道服﹞方丈僕從﹝麻布服巾﹞眾行者﹝薴布頭巾﹞甲幹火佃﹝麻布頭巾﹞作頭﹝麻布服巾﹞。

場上祭資次

知事頭首主喪西堂耆舊蒙堂前資老宿眾寮辦事舊侍者鄕人法眷莊頭庵塔小師師孫方丈行者六局行堂待詔方丈直廳方丈轎番老郎莊甲火佃修造﹝諸色作頭有祭﹞。

化念誦式

﹝宿夜﹞白大眾。堂頭和尙。入般涅盤。是日已過命亦隨減。如少水魚斯有何樂。眾等當勤精進如救頭然但念無常愼勿放逸。恭裒大眾。肅詣龕幃。誦持萬徳洪名奉爲增崇品位念。淸淨法身毗盧遮那佛。﹝十聖號了﹞舉大悲咒回向云。上來念誦諷經功徳。回向示寂堂頭和尙。伏願。不忘願力。再現曇花。棹慈航於生死逝波。接羣迷於菩提彼岸。再勞大眾念。十方三世﹝云云﹞。

﹝起龕﹞金棺自舉。繞拘尸之大城。幢旆搖空。赴茶毗之盛禮。葬則云﹝難提﹞。仰憑大眾。稱念洪名。用表攀違。上資覺路念。淸淨法身﹝十號了便起行﹞。

﹝化壇﹞堂頭和尙化緣已畢。遽返眞常。靈棺徧繞於拘屍。性火自焚於此日。仰憑大眾。資助覺靈。南無西方極樂世界。大慈大悲阿彌陀佛。﹝十聲﹞上來稱揚聖號。恭贊化儀。體格先宗。機峻不容於佛祖。用開後學。悲心乃攝於人天。收幻化之百骸。入火光之三昧。茶傾三奠。香爇一鑪。奉送雲程。和南聖眾。

﹝全身入塔﹞切目。雙趺示相。紹靈鷲之遺規。只履顯宗。表少林之垂化。呈機隱顯。成法始終。仰憑大眾。資助覺靈。南無西方極樂世界。﹝十號了﹞惟願慧鏡分輝。慈云廣布。四生界內。開示不生不滅之因。六趣道中。談說無我無人之法。茶傾三奠﹝云云﹞﹝同前﹞。

﹝法嗣﹞切以。恩逾鞠育。義越遺金。鬻心未就於鳳棲。鼯鼠遽飛於鶴樹。理畢竟於生滅。孝當悼於莊嚴。薄具薦修。聊伸攀慕。伏願。定力矗地摩云之聳。其祚增髙。法海滔天沃日之波。其淵愈廣。再勞大眾念。十方三世一切諸佛﹝云云﹞。

﹝小師﹞粉骨碎身。略未酬於攝受。殞星徹電。忽奄入於死門。追趨庭之訓何懸。念封樹之嚴愈遠。仰瞻覺苑。無任悲哀。伏願。升禪大地。流智水以潤枯林。開道回心。印曉月而光重疚。再勞大眾念。十方三世﹝云云﹞。

入塔諷經回向上來諷經功徳。加持寶塔。有大功勛。劫石可銷。威稜益振。祥光普燭。幽暗頓明。盡令沈滯之徒。俱登菩提之岸。十方三世一切﹝云云﹞。

被兩班悼住持

五葉聯芳。福慧資於幽顯。只履垂化。悲哀動於林泉。𨿽法化無有去來。在輔﹝弓﹡丙﹡弓﹞合伸薦悼。伏願。眉間毫相。舒剎剎之光明。舌上風雷。說塵塵之記莂。

艸遺囑式

某寺住持。某年幾歲。世緣報謝。風燭不停。所有隨身衣缽。檀信施利。非常住物。煩兩班抄札。端請某人。主行喪事。余表眾僧看經。行喪母致煩多。侵常住。用幸察此意。幸希悉及。

年月

日住山某人押﹝大意若此。不拘﹞。

木佛事資次

入龕移龕鎖龕法堂掛眞舉哀奠茶湯對靈小參山門首彩亭掛眞奠茶奠湯秉炬安骨提衣起骨入塔入祖堂全身入塔撒土﹝衣缽丰。每日奠茶湯一次﹞。

賴估唱衣單式

堂頭和尙歸寂。謹具衣物估唱鈔貫。收支幹後一天字一天二一天三。

右具如前。公支外。見管若干。齋七追崇看經。表眾外。余無剩。伏希眾悉。今

月日。喪司庫子某甲具。繳納度牒狀式某寺知事僧某甲。右某甲。本寺住持長老。於今年某月某日。因病順寂。遂於幾日。依法茶毗。﹝或安厝﹞平日所得施利。置到衣缽。對眾估唱。津送後事。所有本名度牒一道。謹具狀繳申。

某處官司。伏乞照驗。謹狀。年月日。某寺知事僧。某狀。

訃狀式某寺喪司比丘某甲。右某甲。山門不幸。堂頭和尙。今月幾日。遽爾歸眞。謹具訃。告聞。謹狀年

月日。喪司比丘某甲狀。

封皮訃告某處堂頭和尙。大禪師﹝某寺喪司比丘某﹞謹封。

及下遺書

喪事畢。主喪請侍者辦事人。充專使。分路馳送諸山。同參。檀越。官貴。遺書。惟尊宿書。相見下語。須擇能事人。充專使。如大慧見無盡。叢林未致寂寥。諸方專使。首到客司人事。知客引上侍司人事。預備柈袱。盛書物。侍者詣方丈通覆住持。當卽相接。令請兩班。專使進前。問訊云。﹝請和尙趺坐﹞若住持垂語。須下語。插香且通客禮。展具。住持免之。人事。入座喫茶。起鑪前。謝茶了。插大香一片。初展云。﹝某此際。獲奉尊顏。下情不勝榮幸之至﹞再展。寒溫。觸禮三拜。起稟云。﹝某處和尙。幾月幾日歸寂。遺書遺物。令某馳納﹞卽呈書物。住持云。﹝法門衰落。不勝哀感﹞方丈行者接收之。兩班集問訊。首座分手就坐。專使住持對面。退一位坐。喫茶。起身。住持白雲。﹝法門不幸。某處和尙歸寂。不勝哀感﹞行者備書剪。托書物呈住持。侍者取書。住持接書。鑪上燻。付侍者。送與維那。行者過剪開緘。宣讀已。侍者揖專使。上住持對面位。點湯如常禮。送專使歸﹝安下﹞先住持人事。次侍者兩班人事了。知客引巡寮。先到庫司。次頭首寮單寮蒙堂四寮。蓋各致祭故也。當晚侍者。稟請特爲湯。湯了。藥石。至晚湯果。大方遺書至。兩班光伴。次者兩班頭維那光伴。侍者請書記面議來歷。作祭文。方丈祭文。多住持自述。江湖法眷辦事。皆當具祭備香。侍者一一提點。次早方丈請湯。喫粥了。請茶。法堂下間。釘掛排祭。侍者覆上堂。行者報寮。掛上堂牌。座下備卓袱。盛書物。座前左排住持位。行者覆方丈鳴鼓眾集。住持出法座下位前立。鼓絕。進香卓。知客引專使。住持前行禮。插香。初展云。﹝某輙持遺墨。乃木。禮意過勤。下情不勝感激之至﹞二展寒溫。觸禮三拜。呈遺書。住持接書。鑪上燻。付侍者。送與維那。宣了。專使問訊住持。歸知客班後立。住持升座下座。詣祭前。炷香點湯。上祭點茶。展拜。專使座右還拜。維那出班揖住持。燒香侍者捧香合。兩班上香。有借香問訊。出班畢。住持兩班展拜。維那宣祭文。住持復展拜。專使答拜。舉楞嚴咒。回向與諸祖忌同。兩班。四寮。江湖。辦事。鄕人。皆致祭畢。舉大悲咒。回向。法眷小師。辦事已下。專使不答拜。專使出靈前。兩展三拜。謝住持。免則觸禮。次巡寮致謝。山門卽管待專使。兩班光伴。山門大小法眷。髙低禮須合節。已次諸山四寮江湖。無祭。

萬嗣法師遺書至

方丈開書。兩班先當慰住持。法堂中間設祭。祭前拈香有語。舉哀三聲。諷經。首座領眾行道。回向畢。上祭。三拜。上湯三拜。進食了。鳴鼓講特爲茶三拜。收坐具。有品食三拜者。兩班四寮。江湖鄕人。法眷小師。皆致祭畢。首座領眾。住持前弔慰。禮並與前同。

遺書式。

﹝癡絕﹞幾處住山。無補宗教。微疾弗起。有負叢林。偶風火以交煎。望雲山而增戀。面違弗及。珍重是祈。

﹝法眷﹞叨濫住山。有愧同門之友。因循老病。將爲畢世之人。敬奉手書。聊申面別。覬親聞之嫡嗣。當力荷於先師。匇匇遂行。伏惟珍重。

﹝鄰封﹞住山無補。依鄰壁之有光。夢境元空。幸世緣之已了。莫諧面別。但切心馳。祈佛日以增輝。使宗風而益振。匇匇不謹。伏惟珍重。

﹝尊宿﹞早忝遊從。柰合離之有數。中遭推挽。遂黽勉於微緣。電露俄空。雲山益眇。敢祈保護。以壽斯文。拜禱不備。

封皮。

﹝端書拜覆某寺堂頭大和尙某寺住持比丘某甲﹞謹封。

方住持後事

補處住持。兩班集大眾會議。須擇宗眼明白。徳劭年髙。行止潔白。堪服眾望者。眾狀保申。須合諸山江湖公選。方爲輿論。知事耆舊。毋擅私情。叢林得人。令法久住。若倚財勢。營生結好。冒名進銳。斯道喪矣。名位烏可輕任。

蓋病僧圓寂

病勢困重。直病人。率鄕社道舊。對病拓前。排列香燭。佛像念誦。﹝式見後﹞如病革。卽白延壽堂主。同稟維那。請封行李。堂司庫子。覆首座知事侍者。同到病人前。抄寫口詞。直病人。同公界人。收拾經櫃函櫃衣物。成處封鎖。畱裝亡衣服。或說不及。維那首座亦須主行。衣裰數珠。香合腳絣。坐具鞋襪。淨發巾。收骨袱綿子。合用之物。並作一包。堂主同直病人。收掌。無行李者。亦須盡叢林禮津送。在住持首座力主之。封行李畢。鎖匙封僉。納首座處。衣缽四寮人力扛歸堂司。若單寮。只畱本房。須差人看守。亡僧無親書。不可擅自遺囑衣物。大川和尙住淨慈時。首座維那自作亡僧遺囑衣物。被退職出院。深可後人爲戒。

此浴亡

病僧气絕。堂主報維那。令堂司行者報燒湯。覆首座知客侍者。庫司差人。扛龕浴船。安排浴亡。維那探湯冷熱。浴畢。拭浴衣被表浴亡人。淨發手巾。付待詔。維那提督著衣入龕。置延壽堂中。鋪設椅卓位牌。香燈供養。隨﹝現在﹞僧眾諷經回向。夜點長明燈。堂司行者造雪柳位牌﹝新圓寂某甲上座覺靈﹞。

或西堂云。﹝前住某寺某人西堂大和尙﹞辦事者。隨職稱名。

身諷經

每日直靈行者上粥飯。知事三時上茶湯。拈香。早粥大殿諷經退。堂司行者鳴引磬。首座領眾到龕前。知事先上茶拈香。住持拈香。維那舉大悲咒回向。次鄕人舉咒。鄕長出。燒香一炷。每日三時同。出喪後三日諷經。而止。

回向云。﹝上來諷經功徳。奉爲新圓寂某甲上座。莊嚴報地。十方三世云云。除公界。只稱一字名﹞。

發分剽

置龕了。維那知客侍者帶堂司行者。詣首座寮。造剽印。押見數封。畱首座處。或早或午。知客侍者就缽位。眼同表剽。僧眾暫到共若干人。覆維那首座知數。余剽毀之。衣缽丰。表剽諷經行喪。

四請佛事抄札

堂司撿前單。依次第請佛事。備柈袱鑪燭香合。維那帶行者詣方丈。請秉炬。插香稟云。﹝某甲上座圓寂。幾日茶昆。拜請和尙秉炬﹞諸寮請禮同。報兩班就堂司抄札。大亡僧須請耆舊。眾集呈籠封出衣物。排席上。堂司行者逐件呈過。公界人眼同計所直。知客上單。排天地玄黃字號。侍者發貼衣上號。半新曰舊。半舊曰破。密估價直。毋聞眾人。書籍佛像。經卷玩具。結緣鬮拈。動使什物公界寮捨缺用者。打歸上簿交割。直病人小師。或人力。有心力者。當勞之。有抄札點心。

大鎖龕念誦致祭

來早出喪。今晚堂司行者報方丈。首座掛牌報諸寮。預報櫃頭造祭食。庫司差人釘掛祭筵。鄕人法眷。到櫃頭納錢回祭。作祭文。合備小香二片。若西堂大耆舊。方丈兩班致祭。系維那宣祭文。放參了。鳴僧堂前鐘。集眾。龕前念誦。知事先上食茶湯了。住持燒香了。維那出班燒香一炷竟。請做佛事人。復位。受請人。出班位燒香一炷。側右問訊。往住持前問訊。次知事前問訊。巡至班末。次西班亦然。與大眾普問訊。從西序班末。入龕右立。堂司庫子柈托鎖子。做佛事已。行者鎖龕。卽歸元位。若見職只自班位入。做佛事。維那揖出班燒香。住持出班上香。侍者捧合。兩班有借香問訊。出班畢。維那面龕念誦。舉大悲咒回向。知客平舉楞嚴。回向了。住持立知事上首。上祭人。右出炷香問訊。從西班末入。龕右上湯茶。行者下。出鑪前插香。退身問訊。展拜。龕右宣祭文畢。舉大悲咒回向。次參頭領眾諷經。作寮諷經。鄕人伴靈諷經。

五出喪

預令監作辦柴化亡。並行喪柴枝。差人力扛龕。執旛幢香桉鼓樂。喪儀齊備。預夜覆方丈。兩班掛牌報諸寮。送亡。早粥徧食槌後。再鳴槌一下云。﹝粥罷。聞鐘聲。普請送亡。除直堂守寮外。並皆齊赴。謹白﹞遇聖節不巡堂。復鳴槌一下。至聖僧前問訊。轉身住持前問訊。巡堂一匝。外堂自下堂至上堂。入堂內問訊而退。粥罷。整備喪儀次第。堂司庫子覆方丈兩班侍者。鳴僧堂前鐘。集眾。到龕前。維那念誦。式見後。請起龕佛事已。鳴鈸擡龕。出山門首。﹝若奠湯茶轉龕﹞龕面裏歇。首座領眾兩行排立。維那面裏傘下立。合掌舉往生咒。或西方四聖號。首座領眾念咒。隨龕。行者排立合掌低頭。待揖僧眾行盡。隨後送亡。都寺侍者押喪。維那隨龕。

常茶毗

喪至涅盤臺。住持上香。知事上湯茶。維那上香。請住持秉矩。住持燒香。和南大眾。進前立。人力把傘。直歲問訊。度火把。秉炬畢。維那做山頭佛事。上首知事。上茶上香。知客平舉楞嚴咒。回向。鄕人舉經。﹝卽江湖經也﹞道舊鄕人。伴化亡。維那往來撿視。堂司行者。送化亡人飯。收骨。迎回延壽堂供養。諷經三日。

恭唱衣

叢林古法。骨歸寺。次日方唱衣。近來卽日唱衣。化亡。收骨。其誰目之。宜審之。如齋退唱衣。堂司行者粥罷覆方丈。兩班侍者。掛唱衣牌。報諸寮。鋪排僧堂前。卓凳繩牀。住持首座分手。兩班垂坐。門裏。橫安長﹝片﹡兆﹞。列筆硯算子。掛絡。席鋪地上。差四寮人力。扛衣籠。列席上。堂司行者覆方丈兩班維那侍者。鳴僧堂前鐘。集眾。維那知客侍者眾後同入堂問訊。入位坐。行者一字列問訊。扛籠兩班前。巡呈封看。過出鎖匙。開籠。堂司行者取衣物出。依號排席上。空籠開倒地。維那鳴磬念誦。﹝式見後﹞了。白雲。﹝夫唱衣之法。蓋稟常規。新舊短長。自宜照顧。不須足陌。無以新錫相兼。磬聲斷後。不許翻悔。謹白﹞抽袈裟。安磬內。披掛絡。拈度牒云。﹝亡僧度牒一道。對眾剪破。繳納歸官﹞於書名處。橫剪三刀。以指穿破處。呈眾一遭。鳴磬一下云。﹝剪破訖﹞次第依號呈衣唱衣。維那提起衣云。﹝天字一號。缽盂一副。一唱五百文﹞堂司行者隨接唱云。五百。唱伯至貫。唱貫至十貫。爲則。次第唱價到打磬。行者喝定名字。報知客上單。侍者對單發衣剽。該寫鈔數。貼堂司庫子。送剽與唱衣人。衣入籠交鈔取衣。不許退減。唱畢回向。眾散。結唱衣帳。首座僉過﹝維那收鈔﹞付衣。聖僧侍者收衣。剽限三日取足。不到者申舉催取足造帳。表眾經錢。依後三等板帳爲定式。若耆舊田土金穀。悉歸常住。遠年債負。量情勾銷。新債徵本。常住抽分。百貫抽十貫。百貫不滿無抽。兩班諸寮。具單表送經錢。暫到半分。不送亡者不系。做板帳眾人。經錢二伯文。佛事錢壹貫。方丈佛事錢對陪。堂司行者抽分錢。只於眾僧經錢。貫數三分爲準。不許妄立修造等項名色。打錢引惹紛爭。首座住持力主其事。

惟入塔

造板帳畢。堂司行者。呈方丈兩班僉了。或粥罷齋了。鋪單帳僧堂前。備筆硯算子。令眾看過。差誤者攺正之。單定。堂司行者覆方丈兩班。掛牌報眾。送灰。備香燈從儀。鳴僧堂前鍾。眾集。延壽堂知事燒香。住持炷香。維那請起骨佛事。與出喪同。預報三塔裝香。掃灑骨至塔。知事上香茶。住持燒香。維那請入塔佛事。舉大悲咒。知客平舉楞嚴。鄕人舉經回向。

鞠亡僧後事

夫有身兩間。誰無生死。衣缽丰儉。津送合規。佛事一應舉行。儉者結緣成美。板帳三等永爲定規。凡亡僧口詞。衣單並畱堂司交割。終七或五七。頇出諸寮經單制疏。或設位。或就槌頭宣懺。用嚴亡者。陰報感驗。非輕。公界不宣懱裂。藏叟和尙住徑山。維那告以無亡僧結拆寮捨。卽時退職出院。叢林共知。百丈建立叢林。爲老病無歸者設。今則不然。故違厥始。務在丰衣盂。廣徒黨。貧病者眇視之。當如何哉。

養念誦式

﹝保病﹞佛身充滿於法界。﹝四句偈了﹞贊嘆三寶。恭請證明。今辰則有在病比丘﹝某甲﹞。奉爲釋多生之冤對。懺累劫之愆由。特運丹情。恭裒淸眾。稱楊聖號。蕩滌深殃。仰憑大眾念。淸淨法身毗盧遮那佛。﹝十聖號了﹞伏願某人一心淸淨。四大輕安。壽命與慧命延長。色身與法身堅固。再勞尊眾念。十方三世一切諸佛﹝云云﹞。

﹝病重﹞阿彌陀佛身金色。﹝八句偈了﹞今辰則有抱病比丘﹝某甲﹞。奉爲釋多生之冤對。﹝同前﹞念西方四聖尊號。或﹝百聲千聲﹞。伏願諸緣未盡。早遂輕安。大命難逃。徑生安養。再勞大眾念。十方三世一切諸佛﹝云云﹞。

﹝宿夜﹞切目。生死交謝。寒暑疊遷。其來也。電激長空。其去也。波澄大海。是日則有新圓寂﹝某甲﹞上座。生緣旣盡。大命俄遷。了諸行之無常。乃寂滅而爲樂。恭裒大眾。肅詣龕幃。誦諸聖之洪名。薦淸魂於淨土。仰憑大眾念。淸淨法身毗盧遮那佛。﹝十聖號了﹞舉大悲咒。上來念誦諷經功徳。奉爲新圓寂﹝某甲﹞上座。伏願神超淨域。業謝塵勞。蓮開上品之花。佛授一生之記。再勞大眾念。十方三世﹝云云﹞。

﹝起龕﹞欲舉靈龕。赴茶毗之盛禮。仰憑尊眾。誦諸聖之洪名。用表攀違。上資覺路。念淸淨法身﹝十聖號了。便起行﹞。

﹝茶毗﹞是日則有新圓寂﹝某甲﹞上座。旣隨緣而順寂。乃依法以茶毗。焚百年弘道之身。入一路涅盤之徑。仰憑尊眾。資助覺靈。南無西方極樂世界。大慈大悲。阿彌陀佛。﹝念十徧了﹞上來稱揚聖號。資助往生。惟願慧鏡分輝。眞風散彩。菩提園裏。開敷覺意之花。法性海中。蕩滌塵心之垢。茶傾三奠。香爇一鑪。奉送雲程。和南聖眾。舉大悲咒了。上來念誦諷經功徳。奉爲新圓宿﹝某甲﹞上座。茶毗之次。莊嚴報地。十方三世一切諸佛﹝云云﹞。

﹝唱衣﹞浮雲散而影不畱。殘燭盡而光自滅。今玆估唱用表無常。仰憑大眾念。淸淨法身毗盧遮那佛。﹝十聖號了﹞唱衣了念。上來唱衣念誦功徳。奉爲﹝某甲﹞上座。莊嚴報地。十方三世一切諸佛﹝云云﹞。

豈口詞

某寺抱病僧﹝某甲﹞。右﹝某甲﹞本貫某州人。氏族姓某。年幾歲。於某年買到某處度牒。爲僧。何時到寺掛搭。今來忽然某疾作楚。恐風燭不期。所有隨身行李。合行對眾抄札。身死後。依叢林法。津送後事。

年月

日

抱病僧某甲押

口詞。

敢衣單式

口詞聯粘在前天字一號天二號天三號。

右具如前

年月

日﹝喪司行者某具﹞。

﹝侍者某押知客某押維那某押主喪某押﹞。

估唱衣缽錢。收支單式。

今具估唱﹝某甲﹞上座隨身衣缽鈔貫。收支於後一收鈔若干一支鈔若干。除支。見管若干。表眾諷經右具如前。伏幸眾悉。

年月

日喪司行者﹝某甲﹞具。

﹝把帳侍者某押知客某押維那某押

知事列名僉頭首列名僉

住持押﹞。

毀表緣錢榜式

亡僧﹝某甲﹞上座估唱衣物鈔貫。共計若干。除版帳。常住照例抽分。諷經外。僧眾幾員。每人各表經資若干。通計若干。伏幸眾悉。

年月

日堂司

某甲

敬白。

奠狀式。

某寺住持比丘某。謹目香燭湯茶祭食。﹝一字排寫﹞右謹專致奠於新示寂某處堂頭大和尙。伏惟覺靈。俯垂歆納。謹狀年

月日﹝具位某﹞狀。

典喪比丘某奠儀如目。右伏蒙尊慈。爲堂頭和尙歸寂。特沐遣奠。謹祇領。對靈焚白外。存沒俱感。謹修狀。上謝。謹狀年

月日。具位某狀。

傷三等板帳

大板帳。千貫二千貫爲式。耆舊田土金穀。歸常住。唱衣錢不抽分。依式做板帳。外均表僧眾。經錢。佛事錢。表嚫諷經。頭首正嚫二十貫爲則。若三千五千貫已上。量增議助龕局。典座設供。其餘不可妄用。抽分百貫抽十貫。貼佛事錢貳貫。貼壹貫。中板帳四百貫五百貫。抽分表眾佛事。並準前式小板帳二百貫百貫。乃至十廿貫者。除回龕扛龕。雜支外。一切結緣。住持首座力主之。庫司備辦之。大眾湣念之。須盡禮津送。其誰無死。

大版帳中板帳小板帳。

貳拾貫文﹝回龕﹞乙十貫文伍貫文。

壹拾貫文﹝納度牒﹞乙十貫文。

貳拾貫文﹝秉炬﹞五貫文。

貳拾貫文﹝西堂首座奠茶湯﹞一十貫文。

伍拾貫文﹝鎖龕。起龕。安骨。入骨。起骨﹞二十五貫文。

參拾貫文﹝侍者知客維那把帳﹞一十五貫文。

十五貫文﹝抄札點心﹞伍貫文參貫文。

參貫文﹝主喪﹞一貫伍伯文伍伯文。

參貫文﹝押喪﹞一貫伍伯文伍伯文。

參貫文﹝山頭佛事﹞一貫伍伯文伍伯文。

貳貫文﹝舉經﹞一貫文參伯文。

壹貫文﹝燈油﹞伍伯文貳伯文。

伍貫文﹝回祭﹞貳貫文一貫文。

伍貫文﹝設粥﹞貳貫文一貫文。

一十貫文﹝方丈貼佛事分﹞。

四十貫文﹝八人貼佛事﹞。

一十貫文﹝貼奠茶湯佛事﹞。

壹貫文﹝打鈸﹞伍伯文貳伯文。

伍貫文﹝行堂諷經﹞貳貫文壹貫文。

肆貫文﹝作寮諷經分﹞壹貫伍壹貫文。

伍伯文﹝庫司客頭報造食﹞參伯文壹伯文。

伍伯文﹝堂司庫子唱衣﹞參伯文壹伯文。

伍伯文﹝庫司貼茶上茶湯﹞貳伯文壹伯文。

伍伯文﹝遞唱衣榜頭﹞貳伯文壹伯文。

伍伯文﹝貼堂司提衣﹞參伯文壹伯文。

伍伯文﹝貼供頭呈衣﹞參伯文壹伯文。

貳貫文﹝聖僧侍者收衣分﹞壹貫文伍伯文。

壹貫文﹝浴亡﹞伍伯文參伯文。

伍伯文﹝燒湯浴亡﹞二伯文壹伯文。

壹貫文﹝設浴﹞伍伯文貳伯文。

壹貫文﹝淨發﹞伍伯文參伯文。

貳貫文﹝首座維那知客侍者四寮茶頭﹞壹貫文肆伯文。

壹貫文﹝堂司庫報堂諷經﹞伍伯文參伯文。

伍伯文﹝堂司人力報廊板﹞參伯文壹伯文。

壹拾貫文﹝舁龕﹞伍貫文參貫文。

壹貫文﹝直歲度火把﹞伍伯文參伯文。

壹貫文﹝化亡﹞伍伯文參伯文。

伍伯文﹝參頭差撥﹞貳伯文壹伯文。

伍伯文﹝出給造祭﹞貳伯文壹伯文。

三貫文﹝香亭。馳旛挑燈﹞貳貫文壹貫文。

貳貫文﹝方丈轎番直斤﹞壹貫文伍伯文。

伍伯文﹝聽叫捧香合﹞貳伯文壹伯文。

壹貫文﹝四寮人力扛凳唱衣﹞伍伯文貳伯文。

貳貫文﹝買雪柳紙﹞壹貫文伍伯文。

貳貫文﹝催亡僧分﹞。

伍伯文﹝人力表柴枝雪柳﹞參伯文壹伯文。

壹貫文﹝釘掛祭筵﹞伍伯文參伯文。

參伯文﹝直靈上粥飯﹞三伯文壹伯文。

壹伯文﹝管計出椀楪﹞伍伯文貳伯文。

伍伯文﹝買造單帳剽頭紙。並筆墨﹞三貫文貳貫文。

參貫文﹝主磬唱衣﹞壹貫伍伯文。

伍伯文﹝監作叫夫﹞參伯文壹伯文。

壹貫文﹝擡亡下洗浴﹞伍伯文參伯文。

伍拾貫文﹝表眾諷經行喪人若干﹞。

陸伯貫文﹝表眾僧經錢﹞貳伯貫文。

右具如前。永爲定式。不許花支巧破。若曰助龕局設堂供。須通眾公議。眾曰可。方可舉行。𨿽是隨方毗尼。當準此爲通例。

禪林備用卷之九

禪林備用卷之十

女日用淸規

無量壽禪師。嘉定間。分座信之龜峯時述也。玆筆以備日用。序云。脫塵離族。圓頂方袍。大率經歷叢林。切要洞明規矩。舉措未諳法度。動止不合律儀。縱有善友良朋。詎肯深錐痛札。循習成獘。攺革故難。致令叢席荒涼。轉使人心懈怠。屢見尋常目前過患。遂習百丈成現楷模。原始要終。從朝至暮。要免頭頭敗闕。直須一一遵行。然後敢言。究己明心。了生達死。世間法卽是出世間法。行腳人可貽未行腳人。庶幾不負出家身心。抑亦同報佛祖恩徳。﹝謹列於後﹞入眾之法。睡不在人前。起不落人後。五更鐘未鳴。輕輕擡身先起。將枕子安腳下。未要拗折。恐響驚鄰單。抖搜精神。將被裹身端坐。不得扇風令人動念。覺睡來。將被堆腳下。取手巾轉身下地。巾搭左手。想念偈云。﹝朝從寅旦直至暮。一切眾生自回互。若於足下悞傷形。願汝卽時生淨土。唵逸帝律儀娑婆訶﹞輕手揭簾出後架。不得拖鞋。咳嗽作聲。古云。﹝揭簾須垂後手。出堂切忌拖鞋﹞輕手取盆洗面。湯不宜多。右手蘸齒藥揩左。左手蘸揩右。不可再蘸。恐牙宣口气過人。漱口須低頭。吐水以手引下。直腰吐水。恐濺鄰桶。不得洗頭。有四件自他不利。﹝一污桶。二膩巾。三枯發。四損眼﹞不得鼻內作聲。不得噴水撲面。不得髙聲嘔吐。不得以涕唾污面桶。古云。﹝五更洗面。本爲修行。嘔吐拖盆。喧堂聒眾﹞拭面不得爭址手巾。不得以巾拭頭。用畢須攤掛。或焙火上。在上堂左足先入。在下堂右足先入。上被位眠單收一半坐定。若換直裰。須將新者覆上。抽去舊裰。不得露白。不得扇風。燒香禮拜。宜於鐘未鳴時。披袈裟。先合掌頂戴。念偈云。﹝善哉解脫服。無相福田衣。我今頂戴受。世世常得披。唵悉陀耶娑婆阿﹞折袈裟之法。先折搭手。後解環。不得以口銜袈裟。不得以頦勾袈裟。折了置之。問訊而去。殿堂禮拜。不得占中央。﹝尊住持也﹞不得出聲念佛。不得行禮拜人頭邊過。五更住持首座坐堂。前門。不許出入。開小靜方折被。拗枕折折被之法。先尋兩角。以手理直。不得抖擻作聲。不得扇風。不得橫占鄰單位。先折面前一半。次折近身一半。蓋巾被上。或殿堂禮拜。或歸眾寮。次第﹝過堂﹞板鳴歸缽位。須上肩順轉。﹝左肩上肩﹞上牀不得背人。若入前門從南頰入。不得中央北頰入。﹝尊住持也﹞歸缽位。低躬問訊上中下座。若已先坐。上中下座來。須合掌。古云。﹝不敬上中下座。婆羅門聚會無殊﹞登牀偈云。﹝登此無礙解脫牀。人等智慧淸淨光﹞聞長板鳴。下缽擡身。起令正立定。然後轉身。﹝亦順上肩﹞合掌念偈云。﹝執持應器。當願眾生。成就法器。受人天供﹞取缽。左手托缽。右手解環。左手提缽。轉身令正。蹲身放缽。免將腰背撞人。堂前鐘鳴。下牀問訊。﹝迎住持也﹞須進前一步。莫令袈裟搭牀弦。不得探坐三淨地。不得以手左右搖曳。仍低細上牀。不得頓身坐。取缽安面前。聞槌聲合掌。想念偈云。﹝佛生迦毗羅。成道摩竭陀。說法波羅柰。入滅俱絺羅﹞展缽之法。先合掌。想念偈云。﹝如來應量器。我今得敷展。願共諸眾生。等三輪空寂﹞然後解袱。展淨巾。覆膝上。折轉袱三角。莫令垂下。次展缽單。仰手取缽。安單上。以兩手頭指拼定。取饙子。從小次第展開。不得敲磕作聲。護第四第五。爲觸指。折缽拭。橫身前上橫放。匙筯袋。放缽拭下。出則先匙。入則先筯。把處爲淨頭。向上肩。缽刷安第三饙縫中。出半寸許。盛生飯。匙筯頭不可出生飯。不過七粒。大小爲慳食。維那念佛。手指不得參差。須髙低當﹝離﹣蹂﹢月﹞得中。不得以手托口邊。古云。﹝參差合掌不當﹝離﹣蹂﹢月﹞。十指交加插鼻中。拖履揭簾無細行。嘔聲泄气逞英雄﹞兩手捧缽受食。想念偈云﹝若受食時。當願眾生。禪悅爲食。法喜充滿﹞若見缽滿。念偈云。﹝若見缽滿。當願眾生。具足飽滿。一切善根﹞要食多小。起手止之。聞徧食槌。看上下肩。以面相朝。揖食。不得正面以手搖兩邊。揖罷。想念偈云。﹝此食色香味。上供十方佛。中奉諸賢聖。下及六道品。等施無差別隨。感皆飽滿。今施受等得。無量波羅密﹞作五觀。﹝一計工多少量彼來處。二忖己徳行全缺應供。三防心離過貪等爲宗。四正事良藥爲療形枯。五爲成道業故應受此食﹞出生偈云。﹝汝等鬼神眾。我今施汝供。此食徧十方。一切鬼神共﹞喫食之法。不得將口就食。不得將食就口。取缽放缽。拈匙放筯。不得有聲。不得咳嗽。不得畜鼻涕。若發噴嚏。當以衣袖揜之。不得抓頭。恐風屑落鄰單缽中。不得挑牙。不得嚼飯啜羹作聲。不得挑缽中央食。不得大摶飯食。不得將口待飯食。不得遺落飯食。不得手把散飯食。如有菜滓安屏處。使扇不得扇鄰肩。如自己怕風。白維那。堂外坐。不得手肘枕膝上。隨量受食。不得請折。頭缽不得盛濕食。不得將羹汁。頭缽內。淘飯食。不得挑菜頭缽內。和飯食。食時須看上下肩。不得太緩。未再請。不得先刷缽。不得吮缽刷作聲。食未至。不得生嗔逼討。古云。﹝呆呆四顧起悲嗔。念念吞津咳嗽頻。摝粥啜羹包滿口。開單展缽響諸鄰﹞洗缽之法。頭缽盛水。不許在內洗匙筯。次第洗饙子。不得灌漱。不得吐水缽中。不得先盛熟水洗缽。未折水。不得先收蓋膝巾。不得將膝巾拭汗。不得瀝水地上。折水偈云。﹝我此洗缽水。如天甘露味。施汝諸鬼神。悉令得飽滿。唵摩休羅細娑訶﹞收缽。以指按定。次第而入。袱了。合掌。念食訖偈云。﹝飯食已訖色力充。威振十方三世雄。回因轉果不在念。一切眾生獲神通﹞鳴槌一下。住持下地。次第掛缽。出堂。

上殿諷經了。歸眾寮鳴大板三下。問訊。不歸輕侮大眾。入門分四版頭。依位立定。寮主出燒香一炷。復位。茶頭中立。喝云。﹝不審﹞大眾和南。

若赴茶。不得垂衣坐。不得聚頭語笑。不得只手揖人。不得包藏茶末。古云。﹝登牀宴坐不可垂衣。只手楫人。是何標格。私藏茶末。取笑傍觀﹞時中鄰桉道人。切忌交頭接耳。若看經。不得長展經。﹝謂二面也﹞不得把經寮中行。不得垂經帶。不得出聲。不得背靠板頭。古云。﹝出聲持誦。吵噪稠人。背靠板頭。輕欺大眾﹞坐禪。預歸堂。不待打板。抽脫古例披五條。巾搭左手。或無巾解絳系笐上。折掛絡直裰令整齊。絆定仍各懸尺許爲記認。不得在外催逼。不可共人語笑。右手提水入廁。換鞋不得參差。安淨桶當前。鳴指三下。驚啖糞鬼。蹲身須正。不得努气作聲。不可隔壁共人語。古云。﹝戶局只合輕彈指。人擁那堪亂作聲入處用籌分觸淨。出時須水忌縱橫﹞不得以水澆兩邊。洗淨護大指二指。不得多使籌子。古云﹝浴湯小使。籌子休拈﹞有者使了。洗安廁邊空處。人多防眾不宜也。淨桶仍安舊處。乾手將內衣入袴口。出門。右手。提桶。換鞋。濕手不得拏門扇並門頰。右手挑灰後挑土。濕手不可拏灰土。不得吐唾和泥。洗手須用皂角。洗至肘前。出廁入廁。須逐一念眞言。入廁。唵﹝恨魯陀耶娑訶﹞洗淨。﹝唵賀曩密律帝娑訶﹞洗手。唵﹝主迦羅耶娑訶﹞淨身。﹝唵室利酰婆酰娑訶﹞去穢。唵﹝拔枳羅腦迦吒娑訶﹞按律小遺亦洗淨。用水漱盥。仍嚼楊枝。歸堂坐禪。火板未鳴。不得先歸堂。齋前不許洗衣。齋前參後。不可開函櫃。急切須白主事人。眾寮登衣閣白寮主。上名打板三下。上閣開籠。僧堂內不許共人語笑。況看冊子。不得上下間行。不得穿堂直過。不得席上穿鍼穿錢。不得牀弦垂足坐。牀前一赤爲三淨地。﹝一展缽。一安袈裟。三頭所向﹞不得牀上行。不得跪膝開函櫃。不得腳踏牀弦下地。艸履遊山。不許經行佛殿。古云﹝衩袒不許登殿。艸履莫踐法堂﹞回互耆宿。赤腳不許著僧鞋。不得把手行談世諦是非。古云。﹝別了雙親棄本師。訪尋知識擬何爲。不曾說著宗門事。白首無成過在誰﹞不得殿前倚靠欄幹。不得猖狂急走。古云。﹝行須緩步。習馬勝之威儀。語要低聲。學波離之軌範﹞殿塔內不許閒行。古云。﹝無事不須登佛殿。等閒休向塔中行。不因換水添香火。縱有河沙福也傾﹞齋了洗衣。不許衩袒。不得傾用湯瓶。竹竿熨斗。使了仍安元處。濯足不許爭盆。如有瘡疥。須落後。或屏處。洗之。﹝各行方便。免動眾念﹞莫待打板。次第歸堂。坐參了。各出半單下地。或大放參。首座寮前板鳴。卽﹝轉身﹞面外。赴眾須及時。小板鳴不許入堂。不得堂外立。住持首座出堂。下牀問訊。各就桉位藥石。不得先起盛食。不得呼索。食畢出寮。不許出三門。不得入小寮。不得衩袒歸僧堂並廊下行。莫待打出寮板。預披衣歸被位坐禪。期成道業。黃昏鍾鳴。合掌念偈云。﹝聞鍾聲煩惱輕。菩提長智慧生。離地獄出火坑。願成佛度眾生﹞不得弄數珠。不得共鄰單語笑。鄰單生疎。善言誘諭。勿起嫌心。不得前門出入。喝火過放禪下地。抽脫淨手。不坐再請禪。待首座開枕。睡重者。方就睡。袈裟以巾裹安枕邊。今安腳下。於理不便。辦道兄弟。晝三夜三。正好用工。禮拜燒香。須待更深。懺悔求願。起坐不可驚動鄰單。睡須右脇。仰爲屍睡。覆爲淫睡。多惡夢。

如開浴。浴具攜右手。須下間入浴院。門內問訊。目視空處。歸位須揖上下肩。了先搭巾。次搭五條笐上。展浴袱。取浴具。放一邊。解上衣。脫下裳。以腳布圍身。系浴裙。褌袴折袱內。次掛直裰與五條。一處系定。上衣入袱包已。拖鞋入浴。古云。﹝三通浴鼓入堂時。觸淨須分上下衣。語笑髙聲皆不可。莫將粗行破威儀﹞不可赤腳入浴室。浴須下間空處。待次而浴。上間讓。﹝頭首耆宿故也﹞勿令湯水濺人身上。不得桶內泡腳。不得室內小遺。洗僻處。不得將腳閣桶上。不得槽上揩腳。不得語笑。不得戽水。不得掇桶澆身。當遮護渾身。不得水濺拭浴人身上。不可多用湯水。腳布不可離身。有腳不入桶者。或洗炙瘡用疥藥。宜後入浴。不得將公界手巾。拭頭面。出浴須揖上下肩而坐。次第著上衣。先以直裰披身遮蓋。卽著下裳。解裙衫腳布。須安裙衫中。免濕袱角。不得將濕腳布搭手上。仍揖左右而出堂。看有設浴施主。隨意課經。回向。

團鑪向火先坐團凳。轉身面火。問訊就坐。不得脫鞋凳外。不得弄火筯香﹝匙﹣匕﹢巳﹞。不得撥火。不得挨肩交頭語笑。不得煨點心。不得烘鞋襪。不得彈垢膩火中。不得烘衣被。不得攪起直裰。露袴口。禮儀疎怠。有動眾念。

日用軌則聊筆其略。赴眾法律。各有條章。舉措看他上流。愼勿隨於庸鄙。叢林貴要整肅。一日三省吾身。自古今佛祖。可曾一發輕違者哉。匪敢聞於宿徳。聊筆策於初機。玆不贅聞。統祈照悉。

慕十威儀頌

笑翁和尙力行古道。第恐學者。逾越規矩之外。筆示十頌。簡而易知。深意有在也。

日亦然兮夜亦然。睡時宜後起宜先。收單折被候開靜。動止回旋向左肩。

晨朝洗面莫猖狂。盥漱低頭少使湯。頭若癢時須待浴。手巾乾。淨不相妨。

禮拜看經遣睡魔。不須將此當嘍囉。一朝突出娘生眼。執藥方知病轉多。

寂靜身心展缽時。出宜先筯入先﹝匙﹣匕﹢巳﹞。食巾收折須臨後。左右和南禮莫虧。

粥了和南齋了茶。放參藥石莫喧嘩。出堂入戶淸規合。要見叢林有作家。

入室升堂念誦時。從規自合具威儀。近來一輩無羞恥。直裰中間小袖兒。

座元門首板丁當。是甚禪和敢入堂。油罰百錢猶自可。髙懸一榜最難當。

脫著衣衫貴整齊。掩門須緩放籌低。密持咒語輕彈指。淨桶常將右手提。

入浴披衫貴靖恭。需湯擊板合從容。不應腳布安槽上。雙腳如何著桶中。

頂笠挑包號水雲。尋師切勿嘆辛勤。法門冷淡宜防護。莫學尋常救火軍。

貞日用偈章

夫釋子沙門。心形異俗。潛行密用。凡聖罔知。宿徳耆年。皆爲剩語。初機後學。其可捨諸。筆錄大藏經中金口遺誡。日用淸規諸偈。玆不重述。願依而行之。謹具於後。

睡時﹝若就睡時。當願眾生。一切安穩。得大自在﹞。

起時﹝睡眠始寤。當願眾生。一切智覺。周顧十方﹞。

登混﹝大小便利。當願眾生。棄貪嗔癡。蠲除罪垢﹞。

洗手﹝事訖就水。當願眾生。出世法中。速疾而往﹞。

洗面﹝以水法面。〡〡〡〡。得淨法門。永無垢染﹞。

登殿﹝若見佛時。〡〡〡〡。得生礙眼。見十方佛﹞。

登閣﹝上升樓閣。〡〡〡〡。升正法樓。徹見一切﹞。

瞻塔﹝見佛塔時。〡〡〡〡。尊重如塔。受人天供﹞。

禮塔﹝頂禮於塔。〡〡〡〡。一切天人。無能見頂﹞。

濯足﹝若濯足時。〡〡〡〡。具足神力。所行無礙﹞。

洗浴﹝洗浴身體。〡〡〡〡。身心無垢。內外光潔﹞。

受食﹝若受食時。〡〡〡〡。具足成滿。一切菩提﹞。

施粥﹝粥有十利。饒益行人。果報無邊。究竟常樂﹞。

施齋﹝三徳六味施佛及僧。法界有情。普同供養﹞。

食﹝齋若小飯食時。當願眾生。粥禪悅爲食。法喜充滿﹞。

食訖﹝○﹡○﹞食已訖。〡〡〡〡。所作皆辦。具諸佛法﹞。

受一﹝切若受味時。〡〡〡〡。味得佛上味。甘露滿足﹞。

摘艸﹝淨摘艸手中挪。還同水上波。手此處無淨水。淨處薩婆訶﹞。

禮佛﹝能禮所禮性空寂。感應道交難思議。我此道場如帝珠。諸佛菩薩影現中。我身影現諸佛前。頭面接足歸命禮﹞。

贊佛﹝容顏甚奇妙。光明照十方。我昔曾供養。今復還親覲﹞。

還經﹝瑯函歸寶所。了義實難思。願共諸眾生。同入薩婆海﹞。

請經﹝三塗永息長時苦。六趣休隨汩沒因。無邊含識悟眞如。一切有情登彼岸﹞。

開經﹝無上甚深微妙法。百千萬億難遭遇。我今見聞得受持。願解如來眞實義﹞。

下佛天供咒。唵﹝摩休陀羅細娑婆訶﹞。

五觀。

一計工多少。量彼來處﹝耕墾布種收獲舂磨淘汰炊煮﹞。

二忖己徳行全缺應供﹝坐禪。看經。教營三寶事全又云得無賊果。全應供。出入緣故缺﹞。

三防心離過。貪等爲宗﹝出家之人。防心有三過。上味起貪。中味起癡。下味起嗔。不知慚愧。墮三惡道。地獄餓鬼畜生也。貪上味爲宗﹞。

四正事良藥。爲療形枯﹝人身地水火風。四大假合。一大不調。則生百一種病。四百四病客病。饑渴爲主病。須假飲食。爲之療治﹞。

五爲成道業。故應受此食﹝若不假飲食。則無力進道。故應受此食。營三寶事﹞。

十利﹝一色二力三壽四樂五詞淸六辦道業七宿食消八風除九消饑。十消渴﹞。

三徳﹝一輕軟二淨潔

三如法﹞六味﹝一甘二辛三咸四苦五酸六淡﹞。

潔月分標題

正月分。殿堂香燭茶果供養。官屬檀越。致賀門狀。或兩序進退。山門一應禮節。輕重合宜。不可違例。庶免敗缺之誚。隨方毗尼。毋易毋局。

二月望。佛涅盤。循例堂司行者率眾嚫錢。送櫃頭。造供養。早晨先於藏殿拈香轉藏。行道諷經。祝壽。諸方例閉鑪。若山寺深寒。不在此限。

三月分。寒食。屆期祖堂祠堂鋪陳供養。照例諷經。掃灑祖塔。禁采茶筍。蔭﹝木﹡養﹞山林。維那當出艸單。

四月旦。鎖旦過門。若告香。預排圖。免告香。亦須普說。佛誕。庫司嚴設毗藍園。浴佛諷經。出圖帳。排被缽位。方丈叫喚江湖點心。維那備香燭。十二日眾寮煎湯。起楞嚴。十三日大殿起楞嚴。大眾俱有拜。五祖和尙力行之。今以香燭礙不拜。非法也。十四日小座湯。罷土地堂念誦。僧堂煎湯藥石。小參。十五日結制上堂。十六日晚。秉拂。僧堂下暖簾。上涼簾。

五月分。建靑苗會。預出諸寮經單。梅雨愆期。開溝整漏。掛僧堂帳。方丈點夏茶。兩班單寮。各作一日。諸庵塔中。有老成。亦當溫存。

六月分。酷熱頭首抽被。中夏做面。兄弟坐臥不拘。生死事大。克期取證。住持時時鞭逼學者。此非細事。松源大川笑翁和尙。長夏中陪眾。晝三夜三。曾不小間。維那提點。打炭團。曬僧堂薦。

七月分。十二日眾寮散楞嚴。十三日。大殿散楞嚴。十五日解制。建盂蘭盆會。預出諸寮經單。報父母恩。

八月旦。開旦過門。知客曬席薦。糊窗。延迎方來。兄弟出入。參訪裝寒覲省。愼勿失矩遺規。

九月旦。諸方大相看。掛搭。打板坐禪。排整被位。糊窗。上暖簾。

十月旦。開鑪。常備炭火。初五日修達摩忌。

十一月。長至節。照例辦冬齋。官屬檀越。循例饋送。

十二月。佛成道。住持計算錢谷簿書。搬量米麥五味之屬。或兩序進退。每事循例。世法佛法。其揆一也。

男百丈和尙。沙彌受戒文

當寺行者。初受度牒。以柈袱。托呈本師兩班各處。插香禮三拜。選日設供剃度。﹝按律。選處設座。令於露地。香水灑之。周匝七尺。四角懸旛。今時多在大殿。須面佛。或相對設座。若法堂中。須設像幡花香燭。如儀。今僧堂﹞維那和會戒師梵師引請。侍者隔宿剃頭。須畱周羅頂心發。次日鋪設戒師座。與住持分手。卓上安手磬。淨瓶。戒文。戒尺。對面設梵師位。卓上安大磬一口。聖僧鑪前。鋪排袈裟。直裰。度牒。自行堂鳴鈸。引迎剃頭人。自行堂土地堂祖堂佛殿各處炷香。禮三拜。列立。僧堂前鳴鍾集眾。戒師梵師入堂。大展三拜。入位。引請侍者入堂。聖僧前問訊。至戒師前。大展三拜。胡跪合掌。問云。僧集不。答云。﹝已集﹞和合不。﹝和合﹞僧今和合。何所作爲。爲當寺行者。剃頭受戒。可爾。引請收坐具。起身鳴磬。引剃頭人入堂。聖僧前三拜。次戒師前三拜了。就跪。梵師作梵云。﹝神仙五通人。作者於咒術。爲彼慚愧者。攝諸不慚愧。如來立禁戒。半月半月說。以說戒利益。稽首禮諸佛﹞云何梵。﹝云何於此經。究竟到彼岸。願佛開微蜜。廣爲眾生說﹞作梵者止息喧亂也。梵訖云。爲剃頭受戒者說戒。師起身。大眾下地。戒師執鑪白雲。戒香。定香。解脫香。解脫知見香。光明雲臺徧法界。供養十方無量佛。十方無量法。十方無量僧。見聞普燻證寂滅。爲剃頭受戒者說。卽將今辰剃頭受戒。開啟功徳。先願皇帝萬歲。臣統千秋。天下太平。法輪常轉。伽藍土地。增益威光。護法護人。無諸難事。十方施主。福慧莊嚴。合道場人。身心安樂。師長父母。道業超隆。剃頭沙彌修行無障。三塗八難。咸脫苦輪。九有四生。俱登覺岸。仰憑大眾念。淸淨法身毗盧遮那佛﹝十聖號了﹞大眾就坐。引請侍者秉鑪白雲。﹝請師言句。汝合自陳。汝若不能。隨我聲道。凡稱某甲處。當稱自己名﹞大徳一心念。我某甲。今請大徳。爲剃頭受戒阿闍梨。願大徳。爲我作剃頭受戒阿闍梨。我依大徳故。得剃頭受戒。慈湣故。剃頭人禮一拜。第二。二慈湣故。禮二拜。第三。三慈湣故。起身禮三拜。胡跪合掌。戒師云。善男子。卽應諾。云心源湛寂。法海淵深。迷之者永劫沈淪。悟之者當處解脫。欲專妙道。毋越出家。放曠諭如虛空。淸淨同於皎月。修行緣具。道果非遙。始從克念之功。畢證無爲之地。所以大覺世尊。捨金輪之寶位。子夜逾城。脫珍禦之龍衣。靑山斷髮。容鵲巢於頂上。掛蛛网於眉間。修寂滅而證眞常。斷塵勞而成正覺。三世諸佛。不說在家成道。六代祖師。阿誰行染度人。所以佛佛授手。祖祖相傳。不染世緣。方成法器。故得天魔拱手。外道歸心。上酬四重之恩。下濟羣生之苦。所以云。﹝流轉三界中。恩愛不能脫。棄恩入無爲。眞實報恩者﹞出家之後。禮越常情。不拜君王。不拜父母。汝今可離此座。想念國王水土之恩。父母生成之徳。專誠拜辭。後不拜也。就禮一拜。引請侍者鳴磬。引出堂外。面北拜辭國王。次拜父母。各禮三拜。想念親闈。卽換裙衫。引入聖僧前三拜。轉身戒師前一拜。胡跪合掌。戒師執瓶灌頂。以指滴水少許於頂上。把刀剃頭。眾同誦偈云。﹝善哉大丈夫。能了世無常。棄俗趣泥洹。希有難思議﹞三說了。沙彌退禮一拜。引請引沙彌。本師前。胡跪合掌。本師執刀云。﹝最後一結。爲之周羅。惟師一人。乃能斷之。我今爲汝除去。汝今許不﹞答云﹝可爾﹞。做佛事了。大眾同誦落髮偈云。﹝毀形守志節。割愛無所親。棄家弘聖道。誓度一切人﹞三說。就禮三拜。互跪合掌。本師持袈裟。做佛事。眾同誦偈云。﹝大哉解脫服。無相福田衣。披奉如來戒。廣度諸眾生﹞三說。付衣披袈裟。禮本師三拜。禮聖僧三拜。禮戒師三拜。互跪合掌。戒師云。善男子。法如大海。漸入漸深。汝旣出家。當先受三歸五戒。方得近事大僧。次受沙彌十戒。乃可同僧利養。事在專誠。不得慢易。我今爲汝。召請三寶。證明佛事。秉鑪請云。一心奉請。無邊佛寶。海藏金文。十地三賢。五果四向。同垂感降。共作證明。﹝三召﹞云。善男子。欲求歸戒。先當懺滌愆瑕。如人浣衣。然後加色。汝今至誠。隨我懺悔。﹝我昔所造諸惡業。皆由無始貪嗔癡。從身語意之所生。一切我今皆懺悔﹞沙彌三拜。互跪合掌。善男子。汝旣淨治身口意業。歸依佛法僧寶。歸依佛。歸依法。歸依僧。歸依佛無上尊。歸依法離欲尊。歸依僧眾中尊。歸依佛竟。歸依法竟。歸依僧竟。如來至眞等正覺。是我大師。我今歸依。從今已往。稱佛爲師。更不歸依邪魔外道。慈湣故。﹝自歸依佛。通誦三徧﹞每一徧。沙彌隨禮一拜。至第三徧。大展三拜。就互跪合掌。戒師云。善男子。汝旣捨邪歸正。戒已周圓。若欲識相護持。應受五戒。

盡形壽

不殺生

不偸盜

不淫欲

不妄語

不飲酒

是五戒相。汝能持不答云能持。

上來五枝淨戒。一一不得犯。汝能持不。答云。能持。是事如是持。沙彌三拜。互跪合掌。戒師云。善男子。五戒爲入道之初因。出三塗之元首。次受沙彌十戒。卽形備法儀。此稱勤策。依師而住。受利同僧。是爲應法沙彌。應當頂受。

盡形壽

不殺生

不偸盜

不淫欲

不妄語

不飲酒

不花鬘瓔珞。香油塗身

不歌舞作倡。故往觀聽

不坐臥髙廣大牀

不非時食

不捉金銀錢寶

是沙彌戒相。汝能持不答云能持。

上來十支淨戒。一一不得犯。汝能持不。答云。能持。是事如是持。沙彌三拜。互跪合掌。

善男子。汝今受戒之後。當須頂戴奉持。不得違犯。所持戒律。供養三寶。勤種福田。於和尙阿闍梨。一如教法。於上中下座。心常恭敬。精進行道。報父母恩。衣取蔽形。不以文彩。食取支命。不得嗜味。花香脂粉。無以近身。好色邪聲。一無視聽。徐言動止。勿宣人短。倘有爭者。兩說和合。男女有別。艸木無傷。非賢不友。非聖不宗。法服應器。常與人俱。非時不食。非法不言。精勤思義。溫故知新。坐則禪思。起則諷誦。閉三惡道。開涅盤門。於比丘法中。增長正業。菩提心而不退。般若智以長明。廣化眾生。祈成正覺。用心如此。眞佛弟子。

戒師秉鑪回向云。上來剃頭受戒功徳。奉祝護法天龍伽藍眞宰。各軫威稜安神護法。堂頭和尙。常爲苦海津梁。執事髙人。永作法門梁棟。合堂淸眾。同乘般若之舟。剃頭沙彌。速至菩提之岸。四恩總報。三有齊資。法界有情。同圓種智。十方三世一切諸佛。諸尊菩薩摩訶薩﹝云云﹞。

梵師鳴大磬云。處世界如虛空。如蓮花不著水。心淸淨超於彼。稽首禮無上尊。

歸依。

佛得菩提。道心常不退。

法薩婆若。得大總持門。

僧息諍論。同入和合海。

上來剃頭受戒功徳。無限殊勝良因。散周沙界。和南聖眾。引請侍者鳴手磬。至梵師作處世界如虛空。沙彌卽禮戒師三拜。轉身禮聖僧三拜了。問訊出堂外。下手立。引請同出堂。戒師梵師聖僧前。大展三拜。出堂。堂司行者鳴僧堂前鐘三下。大眾下堂禮賀。住持戒師梵師詣方丈致謝。初展詞云。﹝蒙差受戒。不敢告辭。人事荒疏。有淹尊重﹞二展詞云。﹝卽日○○謹時。恭惟堂頭和尙。尊候起居多福﹞觸禮三拜。答云。﹝沙彌剃頭。有煩神用﹞侍者小師展賀。大展三拜。不收坐具。進云。﹝沙彌得度。舉眾同歡。仰對尊嚴。下情不勝感激之至﹞又三拜。寒溫三拜了。收具。次沙彌大展三拜。不收坐具。進前詞云。﹝某等叨圓頂相。幸掛四衣。不處塵勞。永離愛网。下情不勝感激之至﹞三拜。寒溫三拜。收坐具。次住持巡寮報禮。次沙彌巡寮禮謝。祇就沙彌寮安下。俟時登壇受戒。謝戒詞云。﹝某等獲登戒品。濫廁僧倫。仰荷芘休。特此拜謝﹞答云。﹝宿承佛記。僧戒圓成。堅忍受持。力扶宗教﹞次第參堂。

效新戒參堂

沙彌得戒已。覆住持參堂。次稟首座維那。早粥徧食槌後。新戒參頭領眾入前門。鑪前排立。問詞插香。同展具三拜。進云。﹝某等獲廁僧倫。攀附淸眾。此日參堂。下情無任戰栗之至﹞退身。同又三拜。詞云。﹝卽日恭惟。堂頭本師大和尙。首座尊眾大禪師。尊候起居多福﹞又同三拜。收坐具。問訊。轉身住持前排立。問訊面北。巡堂一匝。至外堂。先下間。轉上間。歸堂內。鑪前問訊。參頭引眾出前門。

才訓童行

五參上堂罷。當訓童行。參頭行者。令喝食行者報各局務行者。行堂前掛牌報眾。昏鍾鳴。行堂前鳴板三下。集眾。行者上寢堂排立定。參頭入方丈。請住持出。就座。參頭進前插香。鳴參。同問訊。九拜。進前屏息。拱聽規誨已。又同眾三拜。珍重而退。預令寢堂裝香秉燭。系侍者提調。

良行堂普說

參頭預詣侍司。插香禮拜。稟侍者咨覆住持。若允所請。參頭卽鳴板集眾。排立寢堂。參頭隨侍者入請住持出。據坐。參頭同眾問訊。進前插香。喝食行者喝云。﹝不審﹞同眾禮九拜。問訊。參頭進云。﹝某等久思和尙示誨。伏望慈悲。開示因緣﹞退身問訊而退。次日行堂掛普說牌。報眾。面裏設座。香幾燭臺。參頭報請兩班立班。副參領眾。門迎兩序。入堂。參頭堂主詣侍司。同請住持下行堂。眾接迎入堂。據坐。侍者一班問訊側立。兩班如常。出班問訊畢。侍者燒香�炷。問訊住持。請法亦如常。參頭領眾。雁列插香。喝參三拜。退分東西班後。雁立。諦聽法誨。開示已。參頭領眾。如前排立三拜。卽出門外右立。揖送住持兩班。隨至寢堂。插大香一片。九拜而退。次詣侍司。插香三拜。參頭副參同往兩班人前。一一拜謝。當免香禮。

知警眾法器

夫鐘魚鼓板。警眾。朝昏不越準繩。千古號令。雲興水赴。濟濟可觀。禪寂深扃。聞聲領解。焚修赴眾。整肅雍容。及候依時。終毋違失。上殿下殿。迎送官員。尊宿諸山。檀越施主。念誦。昏曉。齋粥。各鳴樓鐘。曉鐘者。破長夜警睡眠。昏鐘者。覺昏衢蘇蒙昧。引杵須緩。揚聲漸長。每通三十五下。起煞各三下。三通總一百八下。六道三塗。停酸息苦。如欲鳴鐘。先念偈扣擊。偈云。﹝願此鐘聲超法界。鐵圍幽暗悉皆聞。聞塵淸淨證圓通。一切眾生成正覺﹞南無觀世音菩薩。髙僧傳云。﹝如法持念菩薩聖號。鳴鐘聲震地府。受苦之者。皆得解脫﹞又付法傳云。﹝罽賓吒王死作千頭魚。常被劍輪斫首。痛不可忍。惟聞鐘聲。劍輪不下。晨昏扣擊。厥功博哉﹞僧堂前鐘者。不以時限。維那主之。堂司行者須覆維那鳴之。說法鼓轉三通。小參長擊一通。入室三下。普說五下。皆須緩擊。小座湯。特爲茶。各鳴一通。退座三下。秉拂一通。若借座借鼓。鳴法堂下間鼓齋粥二時。鳴鼓三槌。九擂上磉。須三槌九擂。鼓之號令各有其所。升座小參。普說。法鼓。轉藏有藏鼓。開浴有浴鼓。齋粥齋鼓。茶湯茶鼓。發更更鼓。務令知時。大普請齋粥。打大木魚。廚司普請小木魚。開靜各鳴寮前板三通。齋粥鳴大板三通。木魚後鳴大板者。名長板也。若請茶湯。須緩擊。照應行禮。請茶念誦三下。方丈請茶湯。鳴寢堂板。庫司茶湯庫堂前板。坐禪坐參。鳴照堂板。出寮入寮茶。朔望茶湯。早晨和南。鳴眾寮前板。報眾鳴諸寮前板。殿堂行香。各處有鐘。不許亂倫乖違法令。玆筆其略。垂於無窮。所謂鐘鳴鼎食。三代禮樂。備於斯矣。

禪林備用淸規卷第十﹝終﹞

禪苑淸規。始自百丈制禮作樂。防人之失。禮以立中道。樂以導性情。香燭茶湯。爲之禮。鐘魚鼓版。爲之樂。禮樂不失。猶网之有綱。衣之有領。提綱挈領。使無顚亂。行之。在乎師匠。無其人。則綱网衣領顚亂矣。東林澤山和尙。采前後尊宿。講行叢規禮法。品分十卷。目曰禪林備用。威儀細行。詳釋盡美。擬鏤板流通。惜乎歸寂。臨終。囑門人付藏主。竭力全其事。將濟頹緒。爲千古矜式。

延佑丁巳解制日

天童比丘云岫謹題

澤山和尙。爲見百丈淸規。日久傳訛。乍入眾者。易見難識。錘拂之餘。摭取古今宿徳。成現準繩。行於世者。曰禪林備用。具載刊行。流芳季紹。光明盛大之傳。又從玆始矣。

辛酉至治攺元。四月旦書

育王徳明

