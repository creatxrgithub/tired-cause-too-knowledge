續藏經百丈淸規證義記

淸儀潤說義百丈海禪師贊

巍巍大雄峯

全是黃金鑄

一喝三日聾

牙爪從玆露

撥轉野狐禪

分付下堂句

引出赤須胡

聖賢俱罔措

百丈淸規原序

翰林學士開國侯楊億述

百丈大智禪師。以禪宗肇自。少室。至曹溪以來。多居律寺。𨿽列別院。然於說法住持。未合規度。故常爾介懷。乃曰。佛祖之道。欲誕布化元。冀來際不泯者。豈當與諸部阿笈摩教。爲隨行耶。或曰瑜伽論瓔珞經。是大乘戒律。胡不依隨哉。師曰。吾所宗。非局大小乘。非異大小乘。當博約折中。設於制範。務其宜也。於是創意。別立禪居。凡具道眼者。有可尊之徳。號曰長老。如西域道髙臘長。呼阿闍黎等之謂也。卽爲教化主。處於方丈。同淨名之室。非私寢之室也。不立余殿。先樹法堂者。表佛祖親囑受。當代爲尊也。所裒學眾。無多少。無髙下。盡入僧堂。依夏次安排。設長連牀。施椸架。掛搭道具。臥必斜枕牀唇。右脇吉祥睡者。以其坐禪旣久。略偃息而已。具四威儀也。除入室請益。任學者勤怠。或上或下。不拘常準。其合院大眾。朝參夕聚。長者上堂。升座。主事徒眾。雁立側聆。賓主間酬。激揚宗要者。示依法而住也。齋粥隨宜。二時均徧者。務於節儉。表法食雙運也。行普請法。上下均力也。置十務寮捨。每用首領一人。管多人營事。令各司其局也。或有假號竊形。混於淸眾。別致喧撓之事。卽當維那檢舉。抽下本位掛搭。擯令出院者。貴安淸眾也。或彼有所犯。集眾公議行責。卽以拄杖杖之。遣逐從偏門而出者。示恥辱也。詳此一條。制有四益。一。不污淸眾。生恭信故。二。不毀僧形。循佛制故。三。不擾公門。省獄訟故。四。不泄於外。護宗綱故。大眾同居。聖凡孰辧。且如來應世。尙有六羣之黨。況今像末。豈得全無。但見一僧有過。便雷例譏誚。殊不知輕眾壞法。其損甚大。今禪門若稍無妨害者。宜依百丈叢林規式。量事區分。且立法防姦。不爲賢士。然寧可有格無犯。不可有犯無教。惟大智禪師。護法之益。其大矣哉。禪門獨行。自此老始。淸規大要。徧示後學。令不忘本也。其諸軌度。集詳備也億。叨睿旨。刪定傳燈。成書圖進。因爲序引。

淸規證義記序

國家治民。律及例也。佛祖範僧。戒律淸規也。釋律類儒律。惟佛說而無餘說也。淸規同世例。從祖述而取合宜也。然淸規始於梁僧法云。住光宅寺。奉詔所制。今逸梁而著唐者。梁時禪教未盛。至唐。法備僧盛。百丈重集。故特彰其名也。全部九章。初祝釐。乃稱慶攄誠之義。次報恩。皆裕民福國之心。次報本。飲水知源。次尊祖。承恩追遠。次住持。明出令行止之重。次兩序。列各執分任之宜。次大眾。詳六和止作共持。次節臘。遵佛制結解應時。末殿法器。人天號令。於是乎在。更綴水陸淸規。會入儀軌。以廣流通。大哉。天下師表。惟百丈大智一人而已。本山閣記云。佛之道。以達摩而明。佛之事。以百丈而備。𨿽世殊事異。張弛不一。文質損益之間。或不能不變通以盡利。至於宏綱巨目未有不取法於玆規者。惜乎。流傳旣久。眞僞雜糅。又以佛法秋衰。戒律寢廢。嗟此淸規。勢將髙擱。救時之獘。莫急於斯矣。﹝儀潤﹞於是參閱諸本。惟此最妙。見其綱目。與藏本同。又與列祖提綱目錄相合。文簡而明。義微而著。事理圓融。旣醇且備。詢爲利鈍均益時地不礙者矣。然恐初學未詳。復引古徳成言。疏通而證明之。使文之要義愈顯。名曰百丈叢林淸規證義記。其著述緣起。詳凡例元義中。書成。蒙諸仁者。付梓流通。謹序簡端。以告時賢云爾。

道光三年歲次癸未解夏自恣日苾芻儀潤源洪書於苕上回龍眞寂寺之耆舊寮

百丈淸規。條例大備。能行者間有之。精此義者絕少。或謂但具事儀。無理學深談。抑知護戒之類。非理趣之不可思議乎。或謂。辭富事多。而難記憶。抑知九門之中。具一切法。猶嫌簡少。敢刪煩乎。是書大槪惟止作二持。止持如武庫兵卒之宜備。作持如文廟禮樂之莫遺。特文淺義深。未可爲粗浮者道也。仁和芝塘沈徵士。以眞寂比邱源洪法師所著證義記見示。觀其涉獵內典。薈萃成書。末附水陸儀軌。凡隱含關鍵處。無不搜剔科儀。闡明羲蘊。俾讀者開卷了然。誠佛祖救世之宏文。眾生普度之寶筏也已。

欽命浙江副都統署將軍事加三級長白松齡序

癸未冬。余友沈芝塘徵君。以源洪師所著淸規證義記。囑余敍。讀之知能深契夫明心見性之理。宜其海內聞名。久爲當代推重。是書爲佛祖遺規。剖晣叢林當用之事。最精且備。依此行持。得有紀律儼然。靈山一會。至今未散。不皆爲佛祖之遠裔乎哉。𨿽然淸規義記。特其緒餘耳。祇以心存普利。故知言詮。若夫三學精思。六度妙諦。其理未可淺窺。惟學者。事理交融。名實兼顯。則源師殷殷著述之心。亦可無負矣。原任江蘇巡撫錢唐陳桂生序。

序

大哉。百丈淸規之詳美也。忠君也。孝親也。事師也。尊祖也。報施恩也。行禮儀也。禪教律也。典章大備。條約分明。嘆觀止矣。晚近。三學衰微。叢林艸艸。於是舊制漸湮。前型半廢。幸佛教猶畱。祖文未敝。苾芻源洪。諱儀潤者。吾之教授師也。每睹古今典籍。各塹本宗。遇抑揚處。未免互謗。如法苑碎金之類。𨿽非偏滯。未免雜糅。若欲和而不雜。分而不異。似有待焉。於是吾師。匯成全璧。綜計百餘十卷。目曰緇門命脈記。各系證義。分十二集。子集敍三寶並緣起。次之十集。卽南山。懺摩。天臺。賢首。慈恩。法性。禪定。密部。翻譯。淨土也。百丈淸規等。殿於亥集。所集旣多。刻行有待。惟淸規水陸。先付剞劂。書成。盥誦。恍入法筵。以淸規之重顯。得證義之新彰。目擊道存。心領神會。其鎔鑄古今。發明精蘊。不能增減一字也。惟願人人從事於斯。則淸乎流者。濁不能混。規爲圓者。矩卽以方。遵此舊章。布之叢席。堪與經律論共爲後學之津梁也夫。

道光二年四月佛誕日詔徵孝廉方正前陜西六品軍功受菩薩優婆塞戒

仁和弟子芝塘沈起潛了生稽首敬題

敍

夫行以規而成圓。規以淸而不紊。此叢林有淸規一書也。淸規作於梁之法云奉詔而述。於唐之百丈禪師。至今千百餘年。時代旣遙。傳聞非一。得源洪大師之證義。而所記乃備。夙曾持奉全編。於九章中。而見君親之仰戴及水陸之兼資。其爲叢林軌範。益莫大焉。吾杭自庚申後。兩遭兵燹。經帙全淪。憫初參之無所行持也。將體證義者。手訂之意。重梓是書。乃邀慧月和尙慧機師。共募刻資。遂於三壇正範天臺內集開雕之先。親督繕刊。逾年而竣事。置之經房。以廣流通。願人從事於斯。不特旨參淸淨。動協規模。將老祖遺書叢林體制。胥於是在。夫明心見性。本不泥以言詮而循規。以端作止二持。始繹祖文。繼宣佛教。上契歷代之心源。無不於此肇之。後之學者。其知法門。有大體歟。

同治十年歲次辛未仲秋之月海潮寺後學淸道普照氏序

予自咸豐紀元僻居海上。裹足不出者十年矣。辛未初夏。杭州海潮主人普照和尙。持重刻淸規證義示予。且囑殿數語於後。固辭之。不獲已。乃濡筆書曰。竊聞。大聖人應現無方。動止皆成模範。下愚者知識有限。涓埃俱獲咎過。況法丁像季。去聖時遙。似窮子之走失他鄕。倉皇莫辧。如擔夫之迷入險道。皂白不分吾教淸規一書。始成四卷。乃作於唐之中葉洪都百丈山大智懷海禪師。當時叢林。卽奉爲左劵。以迄於今。千有餘﹝示﹡冀﹞。迨至國朝道光初年。杭州瓶窯回龍眞寂寺源洪大師者。宗教兩通。儒釋一貫。因念古人尙質。今人尙文。殆非質無以存其朴。非文不能暢其辭。爰搜輯歷代古徳語錄中。凡有裨益於重興始創耕種市井持律參禪講教諸門庭者。因事因人。因時因地。無不條分縷晰。一一增入。以便有志斯道者。隨宜采用。庶免臨時慞惶首鼠兩端之誚。累成一十六卷。付之剞劂。儲於西湖經房流通。咸豐庚辛之際。疊遭兵燹。一切藏板毀滅盡淨。而普公亟尋舊本。首傾缽囊。繼募眾善。翻刻成帙。仍貯經房。其費貲若干。姑置弗論。嘉其勤勤懇懇一片利物利人之心。當與此書垂諸永久。是爲跋。

吳中後學願定和南

百丈叢林淸規證義記目錄

卷首

原序

證義序

松序

陳序

沈序

目錄

凡例

五重元義﹝一。人諭法爲名。二。權實相須爲體。三。扶律內護爲宗。四。依法辦事爲用。五。乳酪並用爲教相﹞

祝釐章卷第一﹝凡六事﹞

聖節啟建

正節早祝

聖節圓滿

皇后千秋

受敕奉旨

景命四齋

報恩章卷第二﹝凡十三事﹞

國忌

供天

護日護月

﹝附﹞中秋祀月

祈晴

祈雨

﹝附﹞祈雪

遣蝗

祈禱韋馱

﹝附﹞韋天聖誕

﹝附﹞伽藍誕

祭竈

報本章卷第三﹝凡十二事﹞

釋迦佛降誕

佛成道

佛涅盤

藥師佛誕

彌陀佛誕

彌勒佛誕

準提聖誕

文殊聖誕

普賢聖誕

觀音聖誕

勢至聖誕

地藏聖誕

尊祖章卷第四﹝凡十二事﹞

初祖達摩忌

百丈祖師忌

智者大師忌

賢首法師忌

道宣律祖忌

慧遠祖師忌

開山祖忌

嗣法師忌

﹝剃度授經﹞二師忌

﹝附﹞父母忌

禮塔

設斛普薦

掃塔

住持章卷第五﹝凡五十五事﹞

上堂

晚參小參

朔望

入室請益

巡寮

普說

告香

念誦﹝附念誦規約﹞

設斛

燻塔

點藥師塔燈

普佛

肅眾

訓童行規誨

爲行者普說

受法衣

掩關

啟關

迎待尊宿﹝六禮。迎待看單。升座。落堂。請齋。參堂巡寮。回山﹞

護法至

到宗剎諸山

慶生

飯僧

施齋田

供羅漢

放生﹝附生所規約﹞

供法衣

受煎點

通嗣書﹝法眷書。遺書等。附﹞

請新住持﹝附請啟式﹞

入院

住持出入

退院

板賬

遷化

入棺

停棺

茶毗

入塔

估唱

安牌

裝造佛像﹝附開光式﹞

修整經典

修造僧坊

兩序章卷第六﹝凡八十一執共九十四條﹞

執事單西序

一禪堂﹝首座。西堂。後堂。堂主。書記。知藏。藏主。維那。悅眾。參頭。淸眾。香燈。司水﹞

二淨業堂﹝規載大眾章。執事同禪堂﹞

三侍寮﹝祖侍。燒香。記錄。衣缽。湯藥。請客。侍者。聖僧侍者。行者。淨人。此二列執。附前住持章﹞

東序

四庫房﹝都監。監院。副寺。知事。庫司。庫頭。米頭。炭頭兼鑪頭。印房。擔運帶貼庫。庫房規銘﹞

五客堂﹝僧值。知眾。知客。照客。茶頭。行堂帶碗頭。門頭。客堂規約﹞

六廚房﹝典座。貼案。飯頭。二飯。菜頭。大火。小火。水頭。磨頭。雜務。香燈。廚房條規﹞

七山寮﹝值歲。知山。巡山。柴頭。山寮香燈。山寮規約﹞△﹝知浴。浴堂規約。淨頭﹞△﹝知屋。監修。化主﹞

八收供寮﹝化飯。收供。收供寮規。或有田。設田房。卽用莊主。監收等執﹞△﹝園頭。園房寮規﹞△﹝下院執事約﹞

九旦過堂﹝寮元。旦過堂規﹞△﹝閒住。耆舊堂規﹞

十香燈寮﹝殿主。法堂香燈。藏樓香燈。內塔主。外塔主。祖堂香燈△巡照分日夜。打掃﹞

請兩序執

班首秉拂﹝分二。一新請受執。二八節奉命﹞

請齋茶

兩序辭執

大眾章卷第七﹝凡七十五事。分上下兩卷﹞上卷

剃度正範﹝分四﹞△﹝一。遵律十例。卽分十則﹞△﹝二。崇正辯訛﹞△﹝三。五戒元基。又分十。導引。啟白。請師。開導。請聖。懺悔。問遮難。授皈戒。發願。誡囑回向﹞△﹝四十支正範又分爲十則。通白敷座集眾請師。遣求度者出。和僧羯磨。召求度者入。開導。辭謝君親。剃髮。授沙彌戒。勸誡回向。附剃度規約。上供疏式﹞

付戒﹝貼報單。預備禮物。預請諸執。預習佛事。酌定戒期。右師泒白。受戒堂規﹞

布薩節要﹝分十。綱目十節。懺悔羯磨。僧法誦戒。略誦戒式。對首誦戒。心念誦戒。比邱律顯是明非。菩薩僧眾誦戒。菩薩律顯是明非。居家布薩﹞

五篇六聚

護戒

道具

﹝附﹞式叉摩那辯

﹝附﹞尼八敬法﹝上卷竟。下卷起﹞

掛單

安單

普請

日用軌範﹝內分總別共十一則﹞

修身十事

戒不祥事

共住規約

淨業堂規約

佛七規約﹝附回向疏﹞

分衛

拾遺

省行堂規約

﹝附﹞看病執

龜鏡文

付法﹝南嶽三支。靑原一支。附天臺一支。賢首一支。南山一支﹞

節臘章卷第八﹝凡二十八事﹞

安居

夏中﹝念佛﹞

講經

講堂規約

座主條約

蘭盆儀軌摘要﹝開啟壇儀。淨壇繞經。上蘭盆供。眾僧受食。蘭盆會約﹞

解夏

坐禪恆規﹝分六。早課第一。上午第二。下午第三。晚課第四。夜香第五。禪堂規約第六﹞

孟冬貼單

結冬

起禪七

解禪七

解冬

月分須知﹝元旦。上普供。五月端陽。冬至。除夕﹞

法器章卷第九﹝凡六事﹞

鍾

板

木魚

犍椎

磬

鼓

﹝附﹞地輿名目

﹝附﹞列祖提綱錄總目﹝四十二卷﹞

卷首

敍

緣起

凡例

祝釐

聖節啟建

正節日

聖節滿散

景命四齋

攺元

登極

千秋節

受敕

奉旨

降香到

受師號並紫衣

聖主請升座

天眷請升座

宗藩請升座

詔汰

詔復

報恩

聖忌

聖後忌

祈晴

祈雨

謝雨

祈雪

謝雪

報本

佛降誕

佛成道

佛涅盤

涅盤日先期率眾財

尊祖

初祖忌拈香

百丈忌

開山忌

嗣法師忌

嗣法師翁忌

掃歷代祖塔拈香

受業忌

父母忌

住持日用

上堂

晚參

小參。有結制。解制。冬夜。歲夜。對靈之別

普說。有告香。夏前。中夏。特請之異

念誦

水陸會

肅眾

訓童行

爲行者普說

受法衣

病起

掩關

啟關

迎待尊宿。分引座敍謝兩種

護法至敍謝

到宗剎諸山

施主請升座

慶生

祈嗣

飯僧

施齋田

供羅漢

放生

供法衣

供法帔

供寶蓋

資冥

受煎點

通嗣書至

法眷書至

嗣法師遺書至

二親遺書至

歸省受業△受請升座

拈衣

拈敕黃

拈護法疏

拈公帖

指法座

登座

受請

當晚小參

辭眾

頭首受請

住持引座

頭首受請借座升座

當晚小參

借座辭眾

△入院炷香佛事

三門

佛殿

伽藍

祖堂

據室

到院上堂

△開堂祝聖佛事

拈敕黃

捧禦香

拈札付

拈公帖

拈護法疏

拈方外交疏

拈山門疏

拈諸山疏

拈三宗疏

拈宗剎疏

拈江湖疏

指法座

拈祝太上皇皇太后等香

拈祝聖香

拈護法香

拈報謝香

燒懷香

白椎後垂語

請就別剎開堂

入院後請開堂

入院日請開堂

再住入院

當晚小參

爲建寺檀越升座

管待專使

畱請兩序

報謝出入

報謝回寺

白眾出隊

出隊歸

立聖像胎骨

入腹髒

開光明

聖像成

請藏經

捨經函

迎經

開經

焙經

補經

營建劈艸

開基

立磉

豎柱

上梁

掛寺額

落成

鑄鑊

結竈

進火

法座成

建寶塔

上塔珠寶索

相輪

合尖

建壽塔

定基

開基

立石

開閉

請行橋並謝

開田並謝看

退院辭眾

退院再歸

△爲住持遷化佛事

入龕

移龕

鎖龕

法堂掛眞

舉哀

奠茶湯

大夜對靈小參

起龕

全身入塔

闍維奠茶湯

秉炬

安骨

起骨

轉骨

煆骨

靈骨入塔

撒骨

入祖堂安牌

估唱

下遺書

尊宿訃至兩序

請西序頭首

請兩堂首座

畱首座

請藏主侍者

請東序知事

請監寺

提點

請典座

請修造

請化主

發化主

請監收

舉名徳兼法嗣立僧

立僧後秉命普說

秉命入室後普說

兩序進退

掛缽時請知事

請兩序

謝西序頭首

謝兩堂首座

謝書記藏主

謝知殿侍者

謝東序知事

謝都監監院

謝維那

謝典座

謝化主

謝莊主

謝諸莊監收

謝兩序

大眾

剃髮執刀垂示

付衣垂示

度僧

付戒

辦道具

大掛搭歸堂

名勝掛搭

普請

爲亡僧鎖龕

起龕

奠茶湯

住持爲亡僧秉炬

起骨

煆骨

入塔

撒骨

爲尼起龕

秉炬

入塔

爲優婆塞起棺

秉炬

起骨

入壙撒土

點主

爲優婆夷起棺

秉炬

煆骨

入塔

撒骨

點主

節臘

建楞嚴會

結制

中夏

建蘭盆會

解制

頭首四節秉拂

住持謝四節秉拂

元旦

立春

元宵

寒食

鋪帳簟

端午

建靑苗會

散靑苗會

炙茄會

立秋

開旦過

中秋

重陽

開鑪

冬至

法器

鑄法鐘

掛法鐘

鳴法鐘

施法鐘

掛板

掛鐘板

掛木魚

制法鼓

﹝按此之列祖提綱一書。備錄歷代宗師法語。其名目校淸規爲詳。第無事儀耳。今此目後。復附其目錄者。備是書未備之事目也。此書系康熙初年。武林理安。杲翁悅和尙所輯。彼蓋廣搜諸祖遺集而成。故極詳備。其凡例云。是書大要。以淸規諸事爲綱。列祖提綱作目。又云。諸祖俱有聖節滿散語。恐至元以前。古淸規內。有此成式。不敢遽遺云云。據此。則淸規本中。所遺多矣。辛得呆翁一番搜索。𨿽褐有法語而無作法。然因此。猶得見老祖遺規。詳細若此。顧目思義。重有賴焉。是呆翁之功也。爰備錄總目。用資觀覽。提綱又云。一以使後學。知法門有此大體。以待後來好古者補行。亮哉言矣﹞

凡例﹝十三條﹞

淸規。自唐迄今。時相去者。千餘年。僧例有古今之殊。鄕風有南北之異。是以未能盡合時機。規之增減。行之通塞。有自來也。然今流通諸本。非失於太繁。卽失於太簡。太繁。則不暇靜修。太簡。則不能治務。惟玆本。繁簡得中。儀文周備。而條理井然。便於行持。又甚合時宜。允堪垂範。

百丈至今。時代旣遙。淸規原本。無從考核。卽今藏本。頗多後世事迹。可知百丈手訂原本。失傳久矣。然不可謂玆本中。遂無百丈乎。訂之規。但不能確指耳。其參以近代事者。系歷代知識。隨時隨地而爲更易。蓋禮應從宜。變而通之。以盡利也。故曰言無古今。合理者勝。恐閱者。見有近代事。疑非百丈原本。而生輕忽。特發明於此。

淸規。原本九章。今依次列捲。惟水陸一種。原在住持章內。以文太富。今分本另行。

淸規名目。有古今不同者。如古稱頭首。今名首座。或號座元。古稱監寺。今名監院。以及書狀。攺名書記。僧堂。攺名禪堂之類。俱攺其名。而不攺其義。又規條中。古有而今無者。如點茶拋香之類。古無而今有者。如祖忌增百丈等。水陸增雲棲等。及不許喫煙之類。

淸規流傳旣久。不無以訛傳訛。如執事之執。歷考內典。無職宇者。蓋執者。執持之義。執其事而謹其行也。𨿽如列職之各守其職。然以執爲職。終屬牽彊。其他如三衣之謬。施食之舛等。玆皆更正。

集中義無不備。而文有詳略。如祝釐詳於首章。卽略於四節。祈禱詳於元旦。卽略於朔望之類。又於平日所常行者。卽不悉載。所謂書不盡言。言不盡意。在人之善會而已。

叢林佛事𨿽多。不出四種。所謂止持。﹝卽諸規戒﹞作持。﹝卽諸行儀﹞念誦。﹝卽轉法輪﹞說法。﹝示第一義﹞或惟以一事。或兼二兼三。或一事並具四種。惟在住持隨宜設施。兩序和衷共濟。古賢軌則。不難再見於今矣。

此書。自方丈以至執事。固無人不當備閱。而初學爲尢要。果能熟記行持。不惟臨事無疑。又且得以束其形儀。燻其心識。現在可免放逸之咎。他日可作軌範之師。其益大矣。誠宜人奉一編。以備觀覽。

此書。三根普被。利鈍均沾。一往觀之。似文淺易明。再四參詳。寔義深難曉。粗心浮气。於斯懵焉。玆集於義深難曉處。則以證義引申而暢明之。以便初參學者會取。

證義之作。或隨文釋題。或卽事顯理。﹝如祀月淨頭等﹞或補其要義。或推廣衍說。閱者皆宜畱意。

證義𨿽出潤手。而言多引古。良以卽古證今。人易生信。故所引某人某書。必先載其名目。若斷章取義。不便錄其名目者。則佚之。非敢掠美。

集中一切文疏。似非百丈所述。故他本或有不錄者。然吾釋子。𨿽不當以詞藻爲工。分心習學。而據事命辭。不能不期於妥適。故玆仍照原本錄出。俾用者得其現成。不復鼓弄意識。亦不無小補耳。

淸規。除藏本外。世鮮刻本。致鈔錄者。或無心舛誤。或任意增減。以訛傳訛。漸失本眞。關系老祖遺規。叢林體制。甚非細故。潤獲此編。較之藏本。似爲妥貼。而大旨則不相違背。因思有此善本。急宜流通。遂不揣譾陋。各綴一說於下。以證明之。俾閱者開卷了然。無復疑義。復請諸老宿。再三校正。乃敢刻行。倘蒙諸方知識。深體祖意。妙合時機。而教正之。則更幸甚。百丈叢林淸規元義

古杭眞寂寺苾芻儀潤述義

越城戒珠寺住持妙永校閱

將爲淸規證義。先明五重元義。一。人諭法爲名。二。權實相須爲體。三。扶律內護爲宗。四。依法辦事爲用。五。乳酪並用爲教相。

初。人諭法爲名者

﹝初釋人。百丈二字。人也。百丈。本山名。俗呼大雄山。在洪州龍興路。去郡治三百里。今屬南昌府。奉新縣。懷海大師。福州。長樂王氏子。﹝卯﹞歲落髮於西山慧照和尙。進具於衡山法朝律師。得法於江西馬祖大寂禪師。乃南嶽下二世正宗也。住此山大智壽聖禪寺。盛宏禪宗。兼崇律制。嘗以梁朝光宅寺。法云奉詔所集僧制。未盡協用。遂重閱律藏。博約折衷。設規制範。務合時宜。又自維以身作則之義。於是每日力作。爲眾標榜。有勸止者。師曰。我無徳以勞人。眾阻之。遂不食。故有一日不作。一日不食之語。流播寰宇。元和九年。正月十七日寂。壽九十五歲。以元和十三年。葬於玆山。長慶元年。敕謚大智禪師。塔曰大寶勝輪。流通淸規。宋大觀元年。加謚覺照。塔曰慧聚。重刊淸規。元。元統三年。加謚宏宗妙行禪師。敕僧徳輝重修淸規。頒行叢林。昔司馬頭陀。嘗爲百丈山銓記。內有法王居之。天下師表之句。師實應焉。按輿圖。百丈爲山名者數處。此洪州之百丈也。又自唐以來。百丈爲人名。而顯著者數人。此懷海老祖之稱百丈也。略釋人竟。﹞

﹝△次釋諭。叢林二字。諭也。叢林乃艸木葺聚之義。諭僧坊爲眾僧所止之處。行人棲心修道之所。能生植道芽。趣登聖果。福利羣生也。又此名義。具見經律。華嚴離世間品頌曰。菩薩妙法樹。生於直心也。信種慈悲根。智慧以爲身。方便爲枝榦。五度爲繁密。定葉神通華。一切智爲果。又法華藥艸諭品。亦以卉木叢林。諭隨機受化。又律中。凡四僧已上。乃至百千。同住一處。作法辦事如水乳合。皆名叢林。推之比邱而稱苾芻者。西域謂此艸有五徳。一體性柔軟。諭僧定徳。折伏身心。不致粗獷故。二。引蔓傍布。諭僧慧徳。傳法度人。綿延不絕故。三馨香遠聞。諭僧戒徳。戒香芬芳。爲眾所重故。四。能療疼痛。諭僧解脫徳。能斷煩惱。毒害不起故。五。不背日光。諭僧解脫知見徳。常向佛日智慧光明。解脫一切邪見邪業故。故比邱稱苾芻也。據此木艸二諭。可見爲僧者。全賴修行爲本。所謂住持有道徳。則叢林日安。無則叢林日危。眾僧有五徳。則名實皆得。無則名實盡喪。然則叢林豈易住。而苾芻豈易稱哉。略釋諭竟。﹞

﹝△次釋法者。淸規二字。法也。先約事釋。謂以澄澈潔白之模範。布於日用。而護佛教法也。又淸規。卽法之制度品節也。根本有部百一羯磨第十卷

。佛言。且如有事。我於先來。非許非遮。若於此事順不淸淨。違淸淨者。此是不淨。卽不應行。若事順淸淨。違不淸淨者。此卽是淨。應可順行。四分律云。是佛所制者不應卻。非佛所制者不應制。凡此皆淸規之義。百丈重集之意也。又梵网經云。請僧福田求願之時。應入僧坊。問知事人。今欲請僧求願。知事報言。次第請者。卽得十方賢聖僧云云。注曰。僧坊。卽叢林也。知事人。卽執事也。應次第請。卽淸規也。又四分戒本。第十尼薩耆波逸提云。大徳。今爲汝故。送是衣價。受取。是比邱應語彼使如是言。我不應受此衣價。我若須衣。合時淸淨當受。彼使語比邱言。大徳。有執事人否。須衣比邱。應語言有。若僧伽藍民。若優婆塞。此是比邱執事人。常爲諸比邱執事云云。注曰。不敢自持衣價。令執事人代收。待合時淸淨當受。守淸規也。又藥師經云。有𨿽不破尸羅而破軌則。注曰。梵語尸羅。此翻戒。軌則。卽淸規也。故知叢林淸規。皆佛世已有。卽我東土。漢明帝已來。聚集眾僧。叢林也。如律行持。淸規也。至唐世百丈時東土淸規行世。已六百餘年矣。法久獘生。祖適丁此。乃重加整頓。以惠後世。華嚴經回向品云。菩薩以法施爲首。發生一切淸淨白法。攝受趣向一切智心。老祖之謂也。次約理釋者。戒珠妙永云。淸規者。乃吾心本具圓常之妙道也。夫心本圓明。良由迷悟之異。隨成十界依正之別。然法性同也。具也。乃吾心之規也。具也者。包十界依正而無餘也。同也者。感迷悟因果而無差也。規也者。成萬法事理而無偏也。無偏者。中也。無餘者。假也。無差者。空也。空也假也中也。卽吾心之三觀。三觀者。乃能規之用也。空者。照眞。絕纖塵。假者。照俗。該萬有。中者。照二不住二。眞則一眞一切眞。無俗無中而不眞。俗則一俗一切俗。無眞無中而不俗。中則一中一切中。無俗無眞而不中。眞也俗也中也。卽吾心之三諦。三諦者。乃所規之體也。由斯本體之難復。故立法以繩之。在佛爲之律藏。在儒謂之律例。在百丈則謂之淸規也。𨿽世出世之不齊。其止惡生善。皆異其名。而同其義者也。是所謂淸規者。法也。略釋法竟。廣見下大眾章。護戒條說﹞。

二。權實相須爲體者

﹝天池法聚雲。道本乎實際。而禮樂法制者。攝化之權也。非權。則教無以立。而道不行矣。是故孔子作春秋。述禮記。備法制之權也。欲無言。一以貫。顯覺際之實也。卽吾佛洪範三界。軌持萬化。一皆發乎自覺聖智之所現量。用開遮持犯之權實相須。顯信。解行証之體用一致。夫靈山一會。眾盈百萬。雍穆無違。不啻水乳之合。所謂不治而不亂。不言而自信。覿金容而感化。宜不待夫誘掖告誡之諄諄矣。及其護善遮惡。而爲毗尼之制。則條陳縷析。纖悉不遺。於涅盤顧命。則曰汝等比邱。於吾滅後當尊重波羅提木叉。是汝之師。然則。王化大千。而垂範後世者。總不越乎理事不二之爲訓也。明矣。正法之餘。教始東被。其時佛法隆盛。事儀之節。固其可緩。自達摩來後。單傳心旨。實證者固多。而其中不無蹈虛之子。致墮豁達之空。遂以儀容進止爲不足爲。品節制度爲不足學者。不知會權歸實。實豈離權。於是大智有淸規之作。用以翊贊毗尼。紀綱法席。蘭若肅淸。龍象蹴踏。信乎。理不遺事。而佛事門中。不捨一法。故以權實相須爲體也﹞。

三。扶律內護爲宗者

﹝大小二乘。毗尼律藏。一言以蔽之曰。止作雙持。玆淸規亦然。各堂條約禁過防非等。止持所攝也。種種禮儀參禪念佛等。作持所攝也。具此止作。與律相扶。外以儀徳感人。而生正信。內則守護正法常轉法輪。不期然而然。自利利人矣。此所謂扶律內護爲宗也。如其戒律不持。淸規不行。卽是魔黨。自破佛法。梵网經謂。佛法非外道天魔能破。如師子身中虫自食師子肉。楞嚴經云。云何賊人。假我衣服。裨販如來。造種種業。皆言佛法。卻誹出家具戒比邱爲小乘道。由是疑誤無量眾生。墮無間獄是故佛臨涅盤扶律談常。大意謂持戒比邱。能呵責驅遣破戒者。名眞持戒。今此淸規。義亦遵此。故以扶律內護爲宗也﹞。

四。依法辦事爲用者

﹝事有二種。一者時事。元旦。淸明。乃至佛誕。祖忌等。有定時而作故。二者非時事。慶生。祈禱。進院。退院等。以前後行止不定故。其事𨿽多。此二攝盡。皆卽事以明理。明理以垂化。然事或滯礙。又當善於通變所化乃周。邇來僧眾罕知此義。非棄置不行。卽儀文舛錯。其拘迂者。又或固執不通。以致隔礙難行。重爲淸規病。無惑乎。法道漸以陵夷也。將欲挽回流獘。先當闡揚其義。潤。不揣鄙陋。宗此善本。附以證義暢其說而明其義。俾人人得睹老祖遺規。精詳若是。苟能依法辦事。將見攺魔爲佛。轉邪成正。除匪類。安大眾。齊禮儀。養道徳。興叢林。化眾生。無有不周。所謂僧寶慧命。非戒律淸規。不能久住者。信矣﹞。

五。乳酪並用爲教相者

﹝天臺智者。用涅盤經。從牛出乳。乃至醍醐五味。以判如來一代時教爲五時。初。華嚴。諭乳。次。阿含。諭酪。三。方等。諭生酥。四。般若。諭熟酥。五。法華涅盤。諭醍醐。故玆淸規。亦借用判經之例。判乳酪並用者。五時之教。梵网與華嚴同時。粗妙混融。剎剎塵塵。無非一眞法界。所謂治世語言。資生業等。皆順正法是也。今此淸規。義遵梵网。上根行之。理事無礙。處處圓融。堪擬乳味。至如阿含。𨿽專說生滅四諦。而小乘之規。卽寓無生無作大乘之理亦猶醍醐之出於酥酥之出於酪也。今此淸規。例比阿含。卽亦範彼小乘。俾其謹守繩墨。有基勿壞。如人身四支不缺。美服可彰。如繪事粉素無虧。彩色可繼。堪擬酪味。故以乳酪並用爲教相也。昔宗願云。禪門事例。𨿽無兩樣毗尼。衲子家風。別是一般規範。若也途中受用。自然格外淸髙。如其觸向面墻。實爲減人瞻敬。是以經歷叢席。徧參諸方。凡有補於見聞。悉備除於綱目。以此莊嚴寶社。建立法幢。所謂佛事門中。缺一不可。亦猶菩薩三聚。聲聞七篇。豈立法之喜繁。實隨機而設教。初機後學。冀善參詳。上徳髙流。幸垂證鑑﹞。

百丈叢林淸規證義記卷第一

唐洪州百丈山沙門懷海集編

淸古杭眞寂寺苾芻儀潤證義

越城戒珠寺住持妙永校閱

祝釐章第一

述曰。人之所貴在明道。故自古聖君。崇吾西方聖人之教。不以世禮待吾徒。尊其道也。欽惟國朝。優遇尢至。特蠲賦役。使安厥居。而期以悉力於道。

聖恩廣博。莫可名言。爲僧者。必也悟明佛性。謹守戒律。庶不負盛朝隆重之至意。而又朝夕祝釐佛慈冥加。天心默眷。俾我

後。導民於無爲之化。躋世於仁壽之域。然後可以仰報萬一也。其見諸日用者。謹恭錄而存夫軌度焉。

聖節啟建

欽遇

聖節。啟建金剛無量壽道場幾日。﹝長短隨宜﹞僧不給假。示敬也。啟建之先三日。客堂備紙。詣書記寮。知客觸禮一拜。﹝白雲﹞某日啟建聖節。煩制疏語。﹝書記缺。記錄代。俱缺。用現成疏。見後﹞書記制畢。具單。呈住持閱已。親送客堂。觸禮一拜。答先禮也。知客用黃紙。書榜。並聯額。及疏等。啟建之先一日。客堂請維那。共商念誦僧眾。以次輪流派定。呈住持看畢。卽請住持。來早殿上。領眾諷經祝

聖。當使殿主。灑掃殿上。啟建金剛無量壽道場。鋪設莊嚴懸諸聯額。榜文張山門之左。卽掛牌。﹝牌云﹞某月某日。恭逢

萬壽聖誕。合院大眾師。早課齊詣大殿。宣揚祕咒。持念誦藥師佛號。伏願佛日洞明。

聖壽無疆﹝餘事。禮儀同上。但隨攺某事名﹞其念誦牌。每日多則二十四僧。少則十名。照次輪開。建首日。殿中陳設諸供物。上供黃紙證明疏。是日住持說法。或上堂。或小參。隨宜而行﹝儀見下住持章﹞。

○﹝附證明疏。及額聯句。又榜疏中六經一懺。隨宜若干。當各書塡數目﹞。

伏以。景運宏開。

聖人作而萬物睹。

湛恩普洽。

一人慶而兆民賴。

覆燾無私。乾坤孰測其髙厚。

照臨有赫。日月莫諭其光華。知贊仰之難窮。欲補報而無極。惟托鈞陶之內。義重四恩。故竭忠愛之心。虔恭三祝。爰有一四天下。南贍部洲。大淸國。某省府縣寺。﹝續入職員某。臣僧某﹞今於本年某月日。恭逢

天壽聖節。本寺預於本月某日。謹就

大佛寶殿。啟建金剛無量壽道場幾日。逐日輪僧上殿。披閱大方廣佛華嚴經大佛頂萬行首楞嚴經大乘妙法蓮華經大方廣圓覺修多羅了義經金剛般若波羅密經仁正護國般若經慈悲道場梁皇懺法。於中加諷諸品眞詮。宣持密號。所萃洪因。端爲祝延

今上皇帝聖壽萬歲。萬歲。萬萬歲。伏願斗樞電繞龍象筵開。帝网百億山河。咸歸

聖量。華藏三千世界。益衍丕圖。更祈。夔龍登用。景星耀而泰階平。玉燭常調。民气樂而邦本固。右疏恭申佛日洞明。龍天昭格。年月日住持﹝臣﹞僧某甲具。﹝若當道官員。爲請主。並宜一一具書姓名﹞。

△﹝此疏卽作榜。交用。榜頭加﹞

萬壽無疆。﹝四个大字。又疏當於正節日。壇內上午供時。眾齊念﹞南無無量壽佛﹝化疏。

聖節滿日另有回向疏。當預供壇內﹞。

萬壽無疆金輪與法輪同轉。福越三祇。

舜日與佛日齊輝。壽延億劫。﹝此一聯額。懸大殿前軒中﹞

普天同慶一人有慶。云戴日。星拱辰。照臨海宇。

萬壽無疆。龍負圖。鳳巢閣。永固邦基。山門

遙瞻北極八表來朝。同歸化育。

萬邦入貢。共樂升平。經壇

證義曰

聖節亦名

萬壽節。或稱

天壽。以此日爲

聖人誕降之佳節也。中峯本云。但生植於天地之間者。莫不被其澤。惟我釋氏之流。乃被其澤之尢者也。何以爲然。蓋孤虛柔弱。而不能自立也。言孤則遠離親族。不營世家。言虛。則寄食檀門。淒遲林麓。言柔。則潛心空寂。守節循規。言弱則守護性眞。不與物競。自非聖人不忘佛囑。曲垂外護。則僧園資具。安能永爲常住。而不遭陵奪於他人之手乎。由是吾儕。安居暇食。一時一刻咸出聖恩。𨿽天覆地擎。不足云諭。使盡形求法。終身向道。至若忘軀畢命。亦不足以酬其萬分之一。豈容懈怠懶惰。虛延白日。而更馳情於利欲者乎。故玆

聖節。理合如法啟建照疏念誦。以報國恩矣。

正節早祝

正節日。﹝早課。燒香侍者傳鑪。大眾雲集。住持拈香。維那舉香贊云﹞寶鼎爇名香。普徧十方。虔﹝已下眾和﹞誠奉獻法中王。端爲

皇王祝

聖壽。地久天長。﹝後二句。重一徧﹞南無香雲蓋菩薩摩訶薩。﹝三稱。住持禮佛已。贊完。維那押磬。悅眾鳴引磬。齊念﹞聖無量壽光明咒。﹝三徧。其引磬。一二徧慢板。第三徧快板。念畢煞下引磬。維那押磬。慢舉云﹞藥師如來。﹝左班同稱﹞藥師如來。

皇帝萬歲。﹝念完左默﹞藥師。﹝右班齊稱。維那押磬出班。悅眾代執磬椎﹞。如來。﹝維那居中問訊。長跪﹞藥師如來。﹝拈香三派。起立。問訊。轉身展大半具。唱云﹞

皇帝萬歲。﹝一拜﹞藥師如來。﹝左右同。和。維那第二拜﹞藥師如來。﹝維那。第三拜﹞

皇帝萬歲。﹝問訊。長跪。合掌。監院隨住持後長跪。合掌。維那髙聲祝云﹞大圓滿覺。應迹西乾。心包太虛。量周沙界。一四天下。南贍部洲。大淸國。某省某府某縣某寺。宏法沙門某甲。監院比邱某甲等。玆當某年某月某日。恭逢

天壽聖節。﹝余節隨攺﹞良辰。雲集現前僧眾。登臨大雄寶殿。諷演祕章。稱揚嘉號。所集洪因。端爲祝延今上

皇帝聖躬。﹝下三句。左右一齊合掌。同祝云﹞

萬歲萬歲。萬萬歲。﹝維那。同監院一叩首。此處悅眾鳴引磬兩下。左右對面一問訊。悅眾又押磬。維那擡頭再祝云﹞

皇后齊年。太子千秋。文武官僚。髙增祿位。﹝悅眾打引磬一下。又一押﹞伏願。堯風永扇。舜日長淸。八方歌有道之

君。四海樂無爲之化。仰勞大眾。同念金剛無量壽。﹝鳴大魚子。大眾接念﹞護國仁王菩薩摩訶薩。﹝此下接念楞嚴咒。從﹞薩怛他蘇伽多耶云云。﹝維那監院起立。三拜。起具。歸位。念至﹞檀信皈依增福慧。﹝句。接藥師偈云﹞藥師如來琉璃光。焰网莊嚴無等倫。無邊行願利有情。各隨所求皆不退。南無東方淨琉璃世界。藥師琉璃光如來。﹝繞念﹞南無藥師琉璃光如來。﹝千聲。歸位展具。左右唱和禮拜﹞南無藥師琉璃光如來。﹝十二拜﹞南無日光徧照菩薩。南無月光徧照菩薩。南無藥師海會佛菩薩。﹝各三拜。拜畢。三歸依。祝護法竟。鳴大鐘三下。維那云﹞大眾師。齊上法堂。﹝或方丈。眾至肅立。左右排列次第。侍者通白住持。住持出。升座。拈香。維那舉香贊。贊畢。喝﹞展具。尙答隨具。﹝維那云﹞頂禮和尙三拜。﹝尙云﹞一拜。﹝禮畢。起具。仍歸位對面立。左右悅眾。次第鳴引磬三陣已。待住持說小參竟。維那云﹞禮謝和尙三拜。﹝尙云﹞一拜。﹝禮畢。回堂﹞是日輪次念誦。仍如常儀。上午上堂。並上供。宣證明疏。午齋腐飯﹝俱載住持章﹞。

證義曰。淸規首冠祝

聖者。欽遵佛敕而報國恩也。按大乘本生心地觀經。佛說國恩。彰有十徳。今吾僧眾。恭逢淸平盛世。幸值

英明聖君。

恩如日月照臨。

徳同天地覆載。要而言之。更有十大

恩護。一。隆重三寶。不忘佛囑故。二。修建佛剎。爲大檀護故。三。印行藏典。流通佛法故。四。給僧戒牒。參學無阻故。五。蠲免度牒。出家得便故。六

欽賜墨寶。莊嚴佛剎故。七。追

封古徳。褒崇眞修故。八。年

賜香燈。永作福田故。九。另設僧官。俗不辱僧故。十。不使僧役。專心辦道故。有此十

恩。理宜知報。佛言。我今五眼。明見三世一切國王。皆由過去。侍五百佛。得爲帝主。是爲一切聖人羅漢。來生其國。作大利益。我使五大力菩薩。五大士。五千大神王。往護其國。是故我今三寶。付囑一切國王云云。如大涅盤經等。俱有佛敕外護之文。故首舉也。

聖節圓滿

聖節圓滿日。﹝客堂預先一日。白住持。及請當道宰官拈香已。正圓滿日。輪次念誦。仍照常儀﹞上午住持上堂。﹝至念誦經懺竟。宰官到已。眾集。維那舉香贊。宰官住持。次第拈香。眾合掌。跪誦晚課內之﹞大懺悔支﹝誦畢。起立合掌。維那舉回向偈云﹞十方法界至人口。法界所有卽其舌。只憑此口與舌頭。祝吾

君壽無間歇。億萬斯年注福源。如海滉漾永不竭。獅子窟內產狻貌。鸑鷟定出丹山穴。爲瑞爲祥徧九垓。艸木昆虫盡歡悅。稽首不可思議事。諭若眾星拱明月。故今宣暢妙伽陀。第一義中眞實說。祝釐功徳殊勝行。無邊勝福皆回向。普願沈溺諸眾生。速往無量光佛剎。十方三世一切佛。一切菩薩摩訶薩。摩訶般若波羅密。﹝此偈。維那兩句一拜。眾隨和。共十拜一問訊已。鳴樂器。眾齊念﹞南無大乘常住三寶。﹝三稱。維那長跪。宣回向疏云﹞天上無雙日。閻浮一

至尊。萬年松不老

聖壽等乾。坤爰有

聖節圓滿回向文疏。對佛披宣。仰望慈悲。俯垂證鑑。伏以。優缽羅華。瑞世同佛降生。閻浮提樹。連陰與天齊壽。故毓夙成之

睿質。克承丕顯之

聖謨。大哉元至哉元體元居正。會其極。歸其極。建極立中。今據﹝續入鄕貫寺名。人名以及起首年月日﹞啟建祝釐道場。至今某月日。圓滿回向。於中虔誦諸經。頂禮懺法。伏願

垂拱無爲。天地位而萬物育。鈞陶有象。陰陽理而四時平。

壽考萬年

本支百世。更祈吾道之大同。有俾

聖時之至治。山林鐘鼓。樂化日之舒長。艸木昆虫。被

膏澤之沾濡。祥開震旦。頌祝華封。右疏恭申佛日洞明。龍天昭格。年月日。住持﹝臣﹞僧某甲具疏﹝若當道官員爲請主。並宜一一具書姓名﹞。

○﹝宣畢。鳴諸法器。齊誦﹞南無無量壽佛﹝化疏。化畢維那舉贊云﹞普賢行願。功徳周圓。普資恩有利人天。福壽廣增延。滅罪無邊。同願禮金仙。南無圓滿藏菩薩摩訶薩﹝三稱。向佛舉三歸依已。眾又三拜竟。各回本處。殿主收拾莊嚴等物。各還原處。少頃。維那領眾搭衣持具。上方丈頂禮住持三拜。回堂。大眾謝維那。普禮一拜﹞。

證義曰。祝釐者是爲

皇饗佛之辭。以此悅佛神。而報

皇恩也。按仁王梵网等經。佛遙鑑未來。慮僧家之微弱。恐佛法衰殘。是以金口囑累。教海仗

皇以流通。玉手撫摩。僧輪憑

帝而熾盛。若

帝王臣宰。少金湯之志。則眞教陵夷。惠風掩扇。人懷侮慢。法雨難施矣。是知城塹當時。津梁後進者。莫尙王臣擁護。蓋

皇以覆護恩徳被僧。僧以明道燻修報答。此乃法門第一要事。故須日日祝延

聖壽。事事祝延

聖壽。方盡衲子報恩之誠。今正殿佛前。常供

萬歲牌。卽是此意。故首舉之。昔後宋僧曇宗。在靈味寺。嘗爲武帝行菩薩五悔法。帝曰。朕有何罪。而爲懺悔。宗對曰。昔虞舜至聖。猶云。予違汝弼。湯武亦云。萬方有罪。罪在朕躬。聖主引咎。蓋以軌世。陛下齊聖往古。履道思衝。寧得獨異。武帝善之。噫。曇宗之語。可謂報恩師表也。然僧又當知。各爲本分事重。努力燻修。庶幾佛恩國恩。兩無所忝。不可徒崇虛文。而有荒實踐也。

皇后千秋

遇皇后千秋日。﹝客堂隔宿﹞掛念誦牌。﹝誦金剛經一日。仍如常儀。正日早課前祝

聖已。維那白雲﹞今某月某日。恭逢皇后千秋令節。謹集僧眾。登殿諷誦。所萃良因。敬祝皇后懿算千秋。伏願。八方天神來密佑。更資遐算助我

皇。仰勞大眾。同念金剛無量壽云云。﹝與前﹞

聖節儀同。

證義曰皇后母儀天下。助我

皇共致太平。故叢林有千秋之祝。稱揚淑徳。求佛冥加。臣僧之義。所當然矣。

受

敕奉

旨

凡朝廷

旨臨山。先差能執六人。﹝卽監院。知客。衣缽等﹞預備龍亭。出寺五里迎接。時至。住持領眾山門外。兩邊立定。不得參差失儀。殿上設香案。鳴鐘鼓。候

旨到。齊跪俯伏

旨過。一齊起立。隨後。龍亭供奉殿中。眾僧於殿前丹墀。兩序排定。﹝知客髙聲呼云﹞

皇恩禦詔臨山。大眾頂禮三拜

萬歲。拜已。一齊俯伏。書記捧

詔。向東邊髙立。宣讀畢。仍供

龍亭。住持至亭前。拈香三拜已。再同眾僧謝

恩九拜。問訊已。齊鳴法器。及大鐘鼓。誦南無無量壽佛。捧

詔登

禦書樓。藏供已。維那收佛號。﹝隨舉贊云﹞

天龍聖主。護世周全。

皇恩深重莫名言。奉報在心田。眾僧虔虔。頂戴

萬徳詮。

南無吉祥王菩薩摩訶薩。﹝三稱。眾向上問訊。各回本處﹞住持陪官﹝見下住持章說﹞或當日。或隔宿。住持上堂謝

恩祝釐。

證義曰。受

敕奉

旨。如

降香

賜衣

賜號

賜詩文

詔升座等。並附祝釐者。皆謝

恩祝

聖故。按元大徳七年八月二日。護持聖旨到山。住持元叟端禪師。領眾望闕謝恩罷。上堂云。平生抱愚拙。心意安林丘。盤陀一片石。松下聊優遊。回鸞五色詔。瞥爾來巖幽。天恩浹肌骨。淺薄將何酬。願君爲堯舜。願臣爲伊周。金枝與玉葉。光耀千千秋。萬民贍秔稌。四海銷戈矛。竺仙正法眼。如水常東流。又明太祖皇帝。賜元極頂禪師紫衣。師謝恩上堂云。內使傳宣出紫宸。賜衣何幸及微臣。金襕照耀天人喜。白﹝疊﹡毛﹞鮮明雨露新。光寵山林同佛日。暖除霜雪布陽春。餘生受用流傳遠。萬歲宗門沐至仁。

景命四齋

月旦。月望。初八。念三。名景命四齋日。隔宿客堂掛諷經牌。﹝朔望誦梵网。遵佛敕也。初八念三誦仁王。護國裕民也﹞正日早課先祝

聖。﹝維那白雲。某月日良辰。某省府縣寺。住持傳法臣僧。謹集僧眾。恭趨寶殿。諷誦祕典。稱揚聖號。所萃宏因。祝延

今上皇帝聖壽萬安。仰勞大眾。同念金剛無量壽護國仁王菩薩摩訶薩云云﹞課畢。住持說小參。朔望粥後。齋堂集眾。誦﹝四分戒本﹞。飯後誦﹝梵网。儀詳下布薩條﹞行堂師先於案上。中供一佛。香燭齊備。兩邊桌上。備律本魚磬等。候開小靜。鳴鐘三下。侍者傳鑪。眾集。展具拜已。住持拈香。維那舉香贊。住持拜畢登座。兩序亦挨次撩衣而坐。維那鳴磬開經乃至誦竟回向。下座。眾展具三拜。各回本處。若值冬月在禪堂內者免誦。侍寮收誦戒牌。初八念三誦仁王般若同此。又古規。朔望日早粥二板後。齋堂用普茶。宣規約。今禪宗權開非時食戒。普茶移在晚二板。見下住持章朔望條說﹝卽此朔望誦戒。亦禪宗之權宜所開。若依律制。當於黑白月之盡日爲正。又古規。每日齋粥二時下堂僧眾登殿。維那舉無量壽咒三徧。回向祝延

聖壽。又每月。有四齋日。六齋日。十齋日。每年正五九爲善月。俱念誦祝聖。於每日早課。至心經畢。賜大祝延贊﹞。

證義曰。四齋稱景命者。始於隋開皇三年。詔天下正五九。並四齋日。各寺建祈禱道場。不得殺生命。取藏經中有毗沙門天王。每歲巡按四大部洲。正五九月。治南洲。故禁屠宰。而唐之藩鎭。每上任。必犒士卒。須大烹宰。故以正五九不上官。爲禁殺也。今誤爲忌者非。卽四齋念誦。亦遵佛教敕。令人解義。照自心源。有則攺之。無則加勉。非但爲誦經釋愆報恩也。噫。念誦釋愆報恩。𨿽未解義。猶存其禮。今有絕棄不行。違背甚矣。按續髙僧傳。及雲棲崇行錄。釋僧云者。住寶明寺。以講演著名。四月十五日。臨誦戒時。白眾云。戒乃人人誦得。何勞數聞。可令一僧豎義。使後進開悟。眾無敢抗。遂廢誦戒。七月十五日眾集。忽失云所在。四出追覓。乃於古冢中得之。流血被體。問其故。則云有猛士執大刀。厲聲呵云。僧云。爾何人斯。敢廢誦戒。妄充豎義。卽以刀劊我身。痛毒難忍。因扶掖還寺。竭誠懺悔。經於十年。至心盡敬。依式誦戒。臨終之日。異香來迎。欣然而逝。時咸嘉其卽世懲革云。雲棲蓮池云。今時尙經論。而輕戒律。二千年來。半月誦戒。無復有舉行者。予不揣。與廢墜於山中。人猶未之信也。果報炳然。於云公有徵。願覽者思之。

百丈叢林淸規證義記卷第一

百丈叢林淸規證義記卷第二

唐洪州百丈山沙門懷海集編

淸古杭眞寂寺苾芻儀潤說義

越城戒珠寺住持妙永校閱

報恩章第二

述曰。禮重祭祀。所以報恩酬徳。而一切恩中。國恩爲最。欽惟盛朝崇佛。爰及僧倫。所以體卹之者。極至

聖聖相承。罔或有間。釋子追慕。其容已乎。國忌之規。所以立也。至若諸天。有護法之恩。於是有齋天之規。日月有照臨之恩。於是有護日護月之規。檀越有信施之恩。於是有祈晴。祈雨。遣蝗之規。凡此皆報恩也。又有兼求恩者。則祈禱韋陀是也。以天尊。現天身而護法。願力宏深。有感斯應。故南山贊云。韋陀將軍。最多洪護。若見魔屬。惑亂比邱。則淒惶奔赴。應時剪除。可謂善於形容天尊護法之心矣。今叢林中。凡遇災難等事。祈禱韋陀。無不靈應。知求恩。自知報恩。故以附於報恩一章。竈神以大眾飲食所賴。本爲五祀之一。故殿於卷末也。

國忌佛事

逢本朝。

先聖忌辰。﹝卽

賓天日。又稱升遐﹞隔宿。客堂掛牌。﹝牌云﹞某日恭逢

﹝某﹞皇帝升天忌辰。早課。大眾師。齊詣大殿。諷楞嚴咒念佛。伏願

聖心垂鑑。佛日增輝。

○﹝用黃紙寫﹞

﹝某﹞皇帝聖位。供大殿佛前。設香花燈燭。果供幾筵。正日早課。僧眾雲集燒香傳鑪。住持拈香。維那舉香贊。課誦如常。是日大殿。設壇諷金剛經。知客請住持拈香。上供時。住持上香。上茶湯。念誦畢。維那回向云。某州某寺。住持傳法﹝臣﹞僧某甲。於今某月某日。恭遇

﹝某﹞皇帝聖忌之辰。謹集僧眾。諷誦經咒。所萃殊利。謹伸回向。伏願

神遊八極。乘雲車風馬逍遙。

位證中天。受玉殿瓊樓快樂。十方三世一切佛﹝云云﹞。﹝舉贊﹞敬維

先主。護法周全。葵忱傾向莫名言。奉報在心田。眾志虔虔。唱誦利

先天。柰麻升天界菩薩摩訶薩﹝三稱﹞。

證義曰。此

先帝。陟天道場。理合舉行。

供天﹝若但供天。客堂預日。掛供天諸師牌。若兼經懺。卽懺牌加五鼓供天。預晚嚴淨發符﹞

凡供天法事。預日。知客於法堂。命香燈師。打掃潔淨。及張掛幢旛燈彩。莊嚴供具等事。堂正中上首。設髙座。供佛法僧三牌位。次於左右兩傍。鋪設香案。桌圍供器。奉供光明會上。侍從諸人。及三界司事神祇等。四十六牌位。亦羅列香花。燈燭等事。次於丹墀下中間。設天仙位。供物俱同。凡供菜面飯。俱要丰盛如法。切不可用生冷不可食物。反招不恭過愆。如是齊備。前一日晚。止靜後。鳴鼓三下。知客通知維那等齊集。次請齋主拈香。眾師嚴淨已。卽發符牒。預達諸天。儀如常式。但加結末﹝贊云﹞光明會上。護法諸天。日月星斗曜人間。持國賜安然。供奉心虔。福壽永綿綿。南無登雲路菩薩摩訶薩﹝三稱各回﹞。

○次日五更。懺師潔躬祇候。法堂燈燭供獻俱備。知客鳴鼓三下。領眾師齊集。知客請齋主拈香。餘事載科儀玆不贅。科儀有詳略二種。詳本別行。略載禪門日誦。惟四十九牌位式。列左。柰摩中天教主。本師釋迦牟尼文佛。﹝牌中﹞東方阿閦佛。南方寶相佛。西方無量壽佛。北方微妙聲佛。過去寶華功徳海琉璃金山照明佛。寶勝佛。無垢熾寶光明王相佛。金焰光明佛。金百光明照藏佛。金山實蓋佛。金花焰光相佛。大炬佛。寶相佛。﹝共十四佛。寫作一个牌位。上中﹞柰摩金光明海。微妙法炬。最勝經王。﹝上左﹞柰摩光明會上。諸大菩薩。信相菩薩。金光明菩薩。金藏菩薩。常悲菩薩。法上菩薩。﹝共六位寫作一个牌位。上右﹞婆婆界主。號令獨尊。大梵天王。並諸眷屬之位。﹝左一。以下每位末。俱添並諸眷屬之位六个字﹞地居世主。忉利中王。帝釋尊天。﹝左二﹞東方護世。乾達婆主。持國天王。﹝左三﹞南方護世。鳩盤茶主。增長天王。﹝左四﹞西方護世。大龍王主。廣目天王。﹝左五﹞北方護世。大藥叉主。多聞天王。﹝左六﹞親伏怨魔。誓爲力士。金剛密迹尊天。﹝左七﹞特尊之主。居色頂天。摩酰首羅尊天。﹝左八﹞二十八部。統領鬼神。散脂大將尊天。﹝左九﹞能與總持。大智慧聚。大辯才尊天。﹝左十﹞隨其所求。令得成就。大功徳尊天。﹝左十一﹞殷憂四部。外護三洲。韋馱天將尊天。﹝左十二﹞增長出生。證明功徳。堅牢地神尊天。﹝左十三﹞覺場垂蔭。因果互嚴。菩提樹神尊天。﹝左十四﹞生諸鬼王。保護男女。鬼子母神尊天。﹝左十五﹞行日月前。救兵戈難。摩利支尊天。﹝左十六﹞百明利生。千光破暗。日宮太陽尊天。﹝左十七﹞星主宿王。淸涼照夜。月宮太陰尊天。﹝左十八﹞祕藏法寶。主執羣龍。娑竭羅王尊天。﹝左十九﹞掌幽冥權。爲地獄主。閻摩羅王尊天。﹝左二十﹞五嶽居東。泰山府君。天齊仁元尊神。﹝左二十一﹞鐵圍兩山。十八獄主。十殿冥王尊神。﹝左二十二﹞空神。地神。晝神。夜神。一切護身諸神等眾。﹝左二十三﹞無色四空。非非想處。無所有處。識處。空處。諸大天王。﹝右一﹞色界四禪。五那含天。色究竟。善現。善見。無熱。無煩。諸大天王。﹝右二﹞色界四禪。外道所居。無想天王。﹝右三﹞色界四禪。居凡夫位。廣果。福生。無雲天上。諸大天王。﹝右四﹞色界三禪。徧淨。無量淨。少淨。諸大天王。﹝右五﹞色界二禪。光音。無量光。少光。諸大天王。﹝右六﹞色界初禪。天主大梵。次及梵輔。梵眾。諸位天王。﹝右七﹞欲色之間。示爲波旬。五帝大魔。及諸魔天。﹝右八﹞欲界居頂。他化大自在天王。﹝右九﹞欲界居次。恆受化樂。自在天王。﹝右十﹞欲界居中。兜率陀天。知足天王。﹝右十一﹞欲界空居。夜摩天王。﹝右十二﹞居須彌頂。四方各八。三十二大天王。﹝右十三﹞居須彌腰。四方四部。諸天天子。﹝右十四﹞因本空居。應世吉凶。諸星宿天。﹝右十五﹞須彌山下。如次三級。常憍天。持鬘天。堅首天。諸天天子。﹝右十六﹞光明會上。迹示八部。緊那羅王。迦樓羅王。摩睺羅伽王等。一切神王。﹝右十七﹞光明會上。迹掌器界。尼連河神。主雨大神。大飲食神。風水諸神。火神等神。﹝右十八﹞東西兩土。十八伽藍。本寺伽藍。護法聖眾。﹝右十九﹞天干地支。六十太歲。十二宮神。諸大星君。﹝右二十﹞值年太歲。本命宮曹。業道冥官。一切星君。﹝右二十一﹞某省省主。某府府主。某縣縣主。城隍尊神。﹝右二十二﹞當山土地正神。某坊土地正神。﹝卽齋主所住土地。右廿三﹞凡供天法儀。略如日誦本中。常儀行之。玆備疏式云。伏以靈山會上。受如來付囑之音。摩竭場中。證世主妙嚴之品。羣生有賴。三界髙居幸蒙降臨。希垂朗鑑。爰有一四天下。南贍部洲。大淸國省府縣都圖土地祠下居住。奉佛修齋供天。爲祈保何事云云。﹝略書意旨二語﹞信﹝某甲﹞。﹝或有司爲請主。或鄕宦。或士庶。各具名姓﹞是日稽首拈香。至心皈命光明會主。釋迦文佛。金光會上。諸佛菩薩。天龍八部。權實聖賢。金蓮座下。恭通情者。伏爲何事云云﹝詳書所求心願﹞特選今月某日。敬陳簠簋之淸齋。徧奉權輿之天主。望垂天恩。俯納下誠。伏願佛心哀湣。天徳宏敷。隨本願以施恩。示感應之如響。人心克一。天聽斯聰。大顯威神。用資法化。右疏恭奏三寶諸天。速疾垂恩。無任惶悚激切之至。年月日。某某具疏。

證義曰。金光明經。藏有三譯。一。北涼。曇無讖譯。四卷。卽今流通本。二。隋僧寶貴。與天竺志徳合入。有八卷。三。唐僧。義淨譯。十卷。文義周足。名金光明最勝王經。今之供天。但宗北譯。供二十諸天。太略矣。此有四十九位。乃並宗三譯足見古規。詳細甚妙。今摘錄金光明最勝王經第八卷

。大辯才天女品偈一段。以證古規。經云。我今皆召請。佛之聲聞眾。皆願速來至。成就我求心。所求眞實語。皆願無虛誑。上從色究竟。及以淨居天。大梵及梵輔。一切梵王眾。乃至徧三千。索訶世界主。並及諸眷屬。我今皆召請。惟願降慈悲。哀憐同攝受。他化自在天。及以樂變化。睹史多天眾。慈氏當成佛。夜摩諸天眾。及三十三天。四天王眾天。一切諸天眾。地水火風神。依妙髙山住。七海三神眾。所有諸眷屬。滿財及五頂。日月諸星辰。如是諸天眾。令世間安隱。期等諸天神。不樂作罪業。敬禮鬼子母。及最小愛兒。龍天藥叉眾。乾達阿蘇羅。及以緊那羅。莫呼洛伽等。我以世尊力。悉皆申召請。據此經文。當依此古規備供。方能感通也。後之髙賢。其畱意焉。

護日護月

凡遇日蝕。月蝕。客堂預日掛牌。﹝牌云﹞某日某時日蝕。﹝或月蝕﹞合院大眾師。聞鐘聲。齊詣大殿前護日。﹝或護月﹞時至。庫司向日﹝或月﹞設供。大眾聞鐘聲雲集。住持拈香。維那舉香雲蓋三稱畢。齊念。

柰摩日光徧照菩薩。﹝護月。攺念月光﹞至光還圓。上供。先念心經。次變食甘露眞言等。乃至供畢。維那宣疏。護日疏云。

伏以。此日而食。占五紀之或乖。畏天之威。虞六沴之將作。故徇民情而救護。謹依佛力以禱禳。由是現率眾僧。謹發誠心。齊誦東方琉璃世界。日光徧照菩薩聖號。用伸救護。所冀日精。速賜還光。伏願。五色開而黃道明。照臨下土。羣陰消而陽徳盛。昭回於天。﹝宣疏畢。舉日光贊云﹞圓光周徧。聖徳難量。森羅海印煥天章。沙界被恩光。普濟冥陽。同慶大輪王。柰麻日宮太陽尊天菩薩﹝三稱。各回護月疏云﹞。

伏以。月耀陰精而主夜。所賴照臨。天示咎徵於下民。於焉薄蝕。旣戒旣懼。以禱以禳。由是率領僧眾。謹發誠心。齊誦東方璢璃世界。月光徧照菩薩聖號。用伸救護。所冀月華。速賜淸光。伏願。妖氛滅迹。一輪現大地山河。玉兔長生。萬象納廣寒宮殿﹝宣畢舉贊﹞香飄桂粟寶鏡團圞。銀河淸冷眾星環。光明照耀寬。缺處重圓。敬禮利人天。柰麻月宮太陰尊天菩薩﹝三稱畢各回散﹞。

證義曰。此報日月照臨之恩也。所謂蝕者。日月交會。日爲月掩則日蝕。日月相望。月與日亢則月蝕。亦名薄蝕。黑气往迫爲薄。日月黃赤無光。如有物逼迫之象也。形色虧缺爲蝕。日月虧缺被侵。如虫食葉也。然此薄蝕。亦七難中之一難。人與萬物。皆受照臨之恩。故須護。護者。乃下土凡民。各盡誠心。以回天象之意云爾。或曰。護本界日月。何故念東方菩薩名。答曰。名義相符故。稱彼洪名。救我日月。且佛法無邊。天心效順。稱之宜矣。結贊仍稱日宮。月宮者。仍從其本稱也。若約理言。日者。實也。常充實故。以實智照眞如理。徧滅眾生一切迷暗。令登涅盤山。暫時不覺。如同死人。故須護也。月者。缺也。有盈缺故。以權智照世俗事。徧除眾生一切煩惱。令遊淸涼海。一念執滯。墮坑落塹。故須護也。若午後護月。不須上供。以諸天早食。不受午後供。然淸茶香燭。自可供。

附中秋祀月

八月十五日。晚粥前。客堂掛牌。﹝牌云﹞是晚。合院大眾師。聞鐘聲。齊詣大殿前拜月。

○黃昏二板。庫司於大殿前。對月設供位。供品惟香華淸茶燈燭。知客鳴鐘三下。眾集。傳鑪。住持拈香。維那舉香雲蓋﹝三稱已。舉﹞。

月宮太陰菩薩。﹝三稱﹞誦藥師咒。二十一徧。展具。禮月宮太陰尊天菩薩。二十四拜。拜畢。起具。舉贊。

雲開空淨。獨露嬋娟。皎潔無瑕體自圓。一月一周天。普照無邊。恩光被大千。柰麻月宮太陰尊天菩薩。﹝三稱﹞各回本寮。聞鼓聲。齊集齋堂喫普茶。每人加月餅一个。

證義曰。中秋。相傳是月誕。故舉世皆祀之。約佛教而論。祀月上供。宜在上午。蓋月類天。諸天不受午後供也。足以淸規。但設供位。具花香燭水而已。不具食物上供也。邇來叢林。祀月同俗。訛謬已久。甚至有稱禮月光徧照菩薩者。或稱禮解脫月菩薩者。更有上供時。用齋佛儀者。尢爲謬悞。愚者不識。以訛傳訛。諸方髙明宜更正之。或曰。日月運行。其徳無二。今只祀月。未見祀日。何也。答比從俗之禮。俗不尙祀日故。又月者。陰幽藉其輝映。萬匯資其淸涼。論其功。爲日之亞。若其徳。則大有近於吾佛之道者。靈照自如。虧蔽不能損其光。何其明也。影現眾水。大小未嘗異其照。何其公也。容光必照。何其圓也。淸淨自若。何其寂也。入污濁而不染。何其貞也。循環不息其運。何其恆也。盈虧不爽其時。何其信也。光被萬象。而無應心。何其虛也。映星宿而獨耀。何其熾也。咸對一切目前。何其普也。若能因月而悟心。則本覺自照。障不能昏。非之月明乎。廣利無方。恩冤不二。非月之公乎。頭頭是道。法法全彰非月之圓乎。處喧囂而常靜。非月之寂乎。居塵穢而獨潔。非月之貞乎。自彊不息。非月之恆乎。孚及豚魚。非月之信乎。物來順應。非月之虛乎。惟其近於佛道若此。故靈鷲說法。常以月爲諭。寒山則云。我心似秋月。無物堪比倫。嗚呼月之徳。可謂盛矣。今中秋之交稱爲月誕。𨿽系俗傳。而天髙气爽。分外增明。大圓鏡智。如對目前。於此時而專祀之。不亦宜哉。或又曰。佛制比邱。不拜天人等。今月宮亦類諸天。何以拜耶。答曰。律制。約迹而論。彼是俗神。未登道果。故不許拜。拜則恐損彼福故制。淸規約本而論。凡諸天神。多聖賢應化。今乃禮其徳。敬其護法。故可拜。若無徳無護。不涉於佛教者。應遵佛制。不拜爲正。若爲名利。而阿謏曲媚於世禮者。則自他俱損。不祥甚矣。

祈晴

祈晴儀軌。具載金剛光焰止風雨經。是佛睹說。但此經。惟大藏有。世難舉行。今且隨世而行。久雨不晴。客堂先白方丈。次掛牌於山門上正中。﹝牌云﹞祈晴。又用黃紙牌位。牌書柰摩金剛光焰止風雨經。光焰會上佛菩薩。十七字爲一蓮座。設於某處。須如法嚴治壇場陳設供養。住持專心加謹。僧眾各務整肅。或有官員拈香。或常住發心祈求。皆務各竭眞誠。以期挽回天意不可虛應故事。至期書記先付意旨。維那知會堂司。客堂報眾。掛祈晴念誦牌。如常式。齋粥二時。後鳴鐘。集眾諷經。或三日。五日。七日。隨時而行。輪僧十員。或數十員。分作幾引。接續諷誦。謂之不斷輪。必期感應。方可滿散懺謝﹝凡有祈禱皆應如此﹞。

○﹝每日二時臨供回堂後聞禪堂鳴二板。知客鳴大鐘三下。本壇卽焚香燭。禪堂止靜卽開小靜。內外大眾搭衣持具進壇。住持拈香眾唱﹞大悲聖主。中道神章。圓融無礙妙難量。結界淨壇場。眾等宣揚。熱惱化淸涼。柰麻淸涼地菩薩﹝三稱畢。隨舉﹞柰麻大悲觀世音菩薩。﹝三稱﹞持大悲咒二十一徧。念觀音聖號千聲。﹝或持藥師咒四十九徧。念藥師琉璃光如來千聲﹞旋繞念畢。鳴引磬二下。歸位。向上立。維那鳴磬。收佛號已。﹝次舉祈晴疏云﹞天關久鎖不開容。日夜滂沱鼓黑風。爲除民災求吉歲。應時迸出一輪紅。爰有一四天下南贍部洲。大淸國。某省。某府。某縣。某寺住持某甲。﹝如有當道官員。爲請主。當一一具名姓﹞是日。至心拈香。皈命

娑婆教主。釋迦文佛。光焰會上。諸佛聖賢。天龍八部。司事尊神。諸蓮座前。恭通情旨。仰祈垂光。俯賜感應。﹝某等﹞切見淫雨爲戾。物用不成。百川橫流。民無寧處。蓋眾生共業所感。惟上帝好生爲徳。由是。謹發誠心。啟建祈晴道場。每日眾僧。諷誦神咒佛號。仰叩諸聖。祈求晴霽。速賜感彰。伏願。掃迷雲於四野。陰沴潛消。麗杲日於中天。容光必照。俾五行各順其序。而萬匯悉遂其生。右疏。恭請佛天洞鑑。龍神施行。年月日。住持某甲等具疏。﹝宣畢。次舉贊云﹞諸佛如來。憫念眾生。爲求杲日破濃陰。久雨得新晴。徧地光明。萬類樂欣欣。柰麻光焰會上佛菩薩。﹝三稱。大眾。齊展四拈具。維那押磬。舉腔。拜﹞柰麻本師釋迦牟尼佛。﹝三拜﹞藥師璢璃光如來。﹝三拜﹞日光徧照。月光徧照。大悲觀世音。﹝各三拜﹞南無金剛光焰止風雨經。光焰會上佛菩薩﹝三拜。三歸依畢回堂﹞。

○卽換第二引僧眾。如前諷誦。如是輪替。魚音不絕。凡上供。如常儀。此疏當寫二道。建首日。初時回向。焚化一道。上奏三寶諸天。以求速應。一道。供壇上佛前。每時回向。宣讀一徧。至天晴。大回向焚化。

證義曰。生物者日。日盛爲枯焦之由。潤物者水。水淹爲腐爛之始。故非時風雨。及過時不雨。皆爲災難。理合虔求。以冀風調雨順也。

祈雨

久晴不雨。山門上。掛祈雨牌。

○次依大雲輪請雨經文。陳設結壇。擇潔淨地。方廣十二步。以爲道場。築壇其中東向。髙一尺。方十步。取潔淨黃土。泥壇四周。壇中設牀。方廣二丈。爲髙座。覆以靑幄。幄中。設主壇僧座一。髙桌一。兩傍設誦經矮座。並矮桌。如其人數。凡座褥。桌幃。皆以靑色。從髙座東。量三肘外。設靑幃。髙桌一。桌上設供器。及乳糜雜果。﹝南。西。北。並同﹞供龍王一身三頭。並諸眷屬。西向。從髙座南。量五肘外。供龍王。一身五頭。並諸眷屬。北向。從髙座西。量七肘外。供龍王。一身七頭。並諸眷屬。東向。從髙座北。量九肘外。供龍王。一身九頭。並諸眷屬。南向。壇四角。各豎靑旛七。一旛下。各燃油燈一。燈前四角。各設花瓶。插諸鮮花。壇之四周。或一步。或數步外。以席爲墻。四面有門。門各畫二行龍。守護。卽用以結界。經云。或灰。或水。以爲界畔者。今以此代之。龍首皆向門而蜿蜒。其尾。互相鉤結。門外有屏。亦以席爲之。選髙行持戒僧。一人主壇。兩序。亦擇戒行淸淨僧唪經。又選僧二人。入壇爲侍者。以供添香注水之役。僧皆靑衣。燻沐齋祓。悉如經說。晝夜嚴淨。虔誠結願諷誦經文。至一七日。或二七日。遠至三七日。自然感召天和。甘霖應禱矣。

證義曰。此先總說也。壇用黃土。代﹝牛﹡秦﹞牛糞耳。﹝牛﹡秦﹞牛。卽雪山白牛。純食雪山香艸。其糞香潔。可用。余牛皆臭穢。不堪用。我東土。不能取此。故用淨黃土代之。又莊嚴。經所云靑色者。靑蓋北方黑色。取水徳也。又一肘。卽今裁尺一尺。三肘。卽三尺耳。

次四方龍王像說。龍王像。畫於插屏上。屏髙。二尺六寸。寬。一尺六寸。屏座。髙一尺二寸。屏心。蒙以絹素。各按方位。照經中法相頭數。繪於畫上。在東方者。一身三頭。在南方者。一身五頭。在西方者。一身七頭。在北方者。一身九頭。並各畫諸眷屬圍繞。下爲海濤。上有雲气。龍王眷屬甚眾。不能悉畫。今每方。各繪四眷屬。站立左右。頭數各依中主。

次經幄說。經幄設於壇之正中。東向以覆髙座。方廣二丈。檐髙九尺。中隆起。如屋。用靑色布爲之。支以黑漆木柱。又染索令黑。系於四角。分絆於地。檐之四周。皆垂瓔珞。淸淨莊嚴。儼如寶界矣。

次主壇桌座說。主壇僧。東向。桌座各一。以木爲之。設於髙座中稍西。桌髙。二尺六寸。方三尺。幃以靑布。置經其上。用靑羃蓋經。誦則揭之。座髙。一尺六寸。方二尺。藉以靑褥。

次兩序桌座說。兩序桌座。設於主壇兩傍。南北相對。或二。或四。如其人數。桌髙九寸。方。二尺。亦以木爲之。幃。及經羃。皆與主壇同。坐則就地。敷靑褥。方。二尺。

次香花燭說。香鑪一。以供炷香。燭臺二。以燃蠟燭。又於其前。設香鑪一。用末香。假香燃熾其中。以爇瓣香。旁置二盤。沈速檀等。種種妙香。令侍者。時時添爇。晝夜不絕。以表誠敬。花瓶四枚。分設於壇四角旛燈之前。瓶髙。一尺五寸。圓徑。一尺二寸。可容水三斗。以黑釉瓷爲之。下有座。並用黑漆。中插種種艸木鮮花。用石黛。和水注滿。每日別注。毋使隔宿。花亦日用新好。使淸芬不絕。祈龍天歡喜。

次食果說。乳糜。每供。各五器。雜果。亦每供。各五器。器皆有托。髙下大小。各隨其宜。其果並取鮮好珍品。足稱上供者。

次旛說。旛用二十八竿。設於壇之四角。每角各七。以新靑布爲之。長一丈。竿用黑漆。竿首。飾以銅鉤。鉤旛。下用黑座。其安設一竿。正當壇之四角。左右各三。曲抱如矩。整齊均一。四面皆同。

次置燈說。凡二十八盞。設於壇四角。各隨七旛爲位。以銅爲之。髙五寸四分。上盤深一寸六分。圓徑五寸。承以層臺。下各一座。刻爲龍文。中燃淨油。晝夜光明。照映一切。

上來壇法已竟。次當依經作法。經云。我今召集此會。一切諸龍王等。據此。將欲祈雨。先當召請。結壇已。僧眾俱齋戒。沐浴。內外皆潔淨入壇。主法。與二表自。及住持僧。服靑色。及搭靑衣。卯時至。詣大殿拈香。禮佛三拜已。主法。舉。

瑤天玉露。覺海金波。大千沙界散芬陀。三昧滌沈痾。少水成多。一滴淨山河。南無淸涼地菩薩摩訶薩。﹝三稱畢。表白。持淨水杯。舉云﹞柰摩大悲觀世音菩薩﹝三稱。舉偈云﹞。

菩薩柳頭甘露水。能令一滴徧十方。鮏羴垢穢盡蠲除。加持壇場悉淸淨。教有密言。謹當持誦。﹝眾。齊持大悲咒。表白灑淨。緩緩而行。先從大殿內。右繞。至殿外。右繞一匝。漸從壇下。旋繞至壇上。三匝畢。各歸位。立定已。主法鳴磬結咒。舉﹞柰摩甘露王菩薩摩訶薩﹝三拜。少頃。先主法出位。至中。拈香。次表白。次住持。俱拈香已。歸位向上立。唱香贊云﹞。

田疇龜拆。旱魃爲殃。羣黎虔禱共奔忙。禾稼苦遭傷。祈沛瓊漿。徧界獲淸涼。香雲蓋﹝三稱。表白舉云﹞一心頂禮。十方法界常住三寶﹝三拜。法師靜心入觀。想十方諸佛。菩薩。及龍王聖眾。皆以天眼遙見。天耳遙聞。他心悉知。知此大淸國。某省某府。久旱無雨。爲玆如法建壇。依經召請。悉來降臨。運想來已。卽白雲﹞。

恭開如來演法。嘗宣請雨之經。輪蓋啟端。妙顯行慈之義。設髙座而鋪黃土。虔結淨壇。爇明燈以映靑旛。依經請召。由是苦滅樂施。諸龍靈感。云興澤沛。眾姓歡。騰據今大淸國。某省某府。某年某月。亢旱已久。田禾半枯。將成荒歉。由是依經建壇。求降甘雨。以救萬民。然恐壇儀有錯。僧戒有虧。求不如法。難以感通。切聞。大輪明咒。能除此咎。眾等虔誠。齊持大輪明王咒七徧。以安壇儀﹝咒見施食儀軌。誦七徧已。法師與表白及住持。皆揭開經首。召請經序中一百八十八位龍王。一齊執香鑪。焚香。表白舉云﹞。

一心召請。某某龍王云云。﹝每十位一合召。召舉。接結句云﹞惟願。以他心智。運神足通。上遵佛敕。下湣有情。來玆某省。速降甘雨。

乃至最後一合。召畢。法師長跪。合掌。依經直白行大慈法。及施一切樂咒文已。法師與表白師。卽振鈴緩緩朗誦咒三徧已。動鼓鈸竟。法師。鳴磬一下。又直白經句已。再依經本。奉請諸如來。一齊執香鑪。焚香。表白舉云。

一心奉請。某某如來。﹝每十位一合請。請畢。接結句云﹞惟願。諸佛如來。運無緣慈。敕玆某省。速降甘雨。

共五十四位。作六翻召請。至最後一翻請畢。法師仍長跪。合掌。鳴磬一下。直白經文感應。及持咒效驗已。起立。與表白卽振鈴。同音。緩緩朗誦咒。三徧。鳴磬。動鼓鈸畢。法師立白。及誦咒。共十一番。俱各咒三徧。畢。鳴磬。動鼓鈸已。法師撫尺。髙聲白經中敕文。共六番。每番。咒三徧。畢。鳴磬動鈸已。法師長跪合掌。鳴磬一下。依經白結壇儀軌。圓滿已。起立。與表白執香鑪。舉回向偈。每句一拜。表白齊和。

求雨功徳殊勝行。無邊勝福皆回向。普願亢旱諸州縣。速得甘雨皆充滿。此乃救急如火燃。爲求滅障速降雨。惟願三寶及龍天。慈湣有情雨應時。十方三世一切佛。一切菩薩摩訶薩。摩訶般若波羅蜜﹝三歸依畢。卽下壇﹞。

此壇香燈師。當盡心守護。不得使一切閒雜人亂闖。下午。二板後。法師。與二表白。及住持。其四人入壇。鳴﹝木﹡魚﹞朗誦請雨經。如是上午請。下午誦。日日無間。至得大雨乃止。除此壇外。另於附近殿宇中。依次。輪差僧十人。最少四人。輪誦大悲咒。二十一徧。觀音聖號。一千聲。回向拜觀音十二拜。三皈畢。換第二班接魚。如是輪替。晝夜不絕。以求速雨。上供等事。一如常儀。其牌位書。

柰摩無邊莊嚴海云。威徳輪蓋龍王。並諸眷屬之位。﹝上供畢。舉贊云﹞龍王聖眾。威徳難量。欽承佛敕散瓊漿。大慈臨壇場。潤澤淸涼。注滴滿十方。柰麻雲輪會上。龍王聖眾菩薩。﹝三稱。附祈雨疏稿。此疏當書四道。於建首日。作三處化。或制紙符官三位。同三道疏。各放在紙符官手上化更妙。一奏三寶。一奏諸天。一奏諸龍王。畱一道每日宣讀。至雨足。大回向日。焚化。疏云﹞。

伏以。亢陽爲災。百物就槁。斯上天之降罰。由下民之多愆。惟諸佛開慈悲之門。而神咒。有祈禳之應。由是謹發誠心。啟建祈雨道場。謹陳情懷。仰希垂聽。今據大淸國。某省某府。某縣某寺。住持僧某甲。﹝若當道官員爲請主。當一一具書姓名﹞是日至心拈香。皈命大雲輪主。釋迦文佛。請雨會上。諸佛聖賢天龍八部。司事尊神諸蓮座下恭通情旨。蓋因本處。時值某時。亢旱日久。少降時雨。泉源消竭。萬物枯槁。庶民百姓。其苦如熬。有司執事。其憂如煎。切聞佛教。有大雲輪請雨經咒。最爲感通。由是某甲等。於某日啟建。依法祈禱。雲集僧眾。加持經咒。然恐事理不周。儀不如法。難感龍天赦宥。未能卽霈甘霖。由是謹貝表章。先奏三寶聖眾。次奏三界諸天。次奏龍玉聖眾。乞求俯垂鑑照。憐湣有情。宥其同業之愆。賜以平等之澤。起雲雷於山川。牌滂沱矣。拯生靈於塗炭。厥惟艱哉。次祈風伯雨師上承下佑。稼神地主。盡職關心。庶玆多稼。亦乃有秋。時和歲稔。萬民樂業。謹竭丹誠。稽首上疏右疏﹝第一道疏﹞恭奏三寶證明。金蓮臺下。﹝第二道疏﹞諸天洞鑑寶座下。﹝第三道疏﹞龍神諸神寶座下。年月日。住持某甲等。九頓謹奏附額聯。

大雲輪壇﹝此額掛本壇廊下正中。連兩傍聯句。俱用黑紙白粉。書正楷字﹞。

大霈甘霖。田疇得而滋育。

洪敷惠澤。艸木被以生成。

證義曰。祈雨儀軌。俱從佛經錄出。惟結壇設座旛惺圖像等。經費浩繁。若系宰官舉行。固屬易辦。倘爲僧眾發心。可用紙木代金帛。祇須虔誠整齊而已。然經有若泛雨時。亦能令止之句。可見此經。亦可祈晴而用。但攺經文中降注二字。爲速止二字。攺請雨爲請晴。並另換疏語可也。此潤鄙見私議。謹質髙明。又另壇誦大悲咒。助其速賜感通。所謂一切所求。若不果遂者。不得爲大悲心陀羅尼也。倘於山鄕僻野。非當道官員所辦者。但請遠近眞實髙僧。隨其所專。至誠求達。亦能致雨。雲棲華嚴感應略記云。僧道英者陳氏子。蒲縣人。年十八。親爲之娶。五載同居。誓不相觸。後從並縣。炬法師。聽華嚴經。便落髮。入太行由。柏梯寺。修行止觀。屬亢旱。講華嚴經以祈甘澤。有二老翁。各二童侍。時來聽講。英異而問之。乃知海神。因曰。今爲檀越。請下微雨。翁敕二童。童卽從窗孔中出。須臾大雨霶霈。遠近咸賴。此講華嚴經。而感時雨霶流也。又法華持驗紀云。梁雲光法師。普通二年。召於內殿講法華經。天雨寶華。天監中。帝以亢陽問志公。公曰。云能致雨。帝因請講法華。至其澤普洽。雨卽大澍。髙下沾足。此講法華。經而感雨也。又云。隋靈應南天竺寺。釋眞觀。錢塘範氏子。少有奇相。舌紫羅紋。左右手有仙人字。誦法華經。日定一部。開皇十四年亢旱。時請講海龍王經。驟雨滂注。此講海龍王經而致雨也。又云。宋明州釋中立。鄞之陳氏子。丱歲出家。賜號明智。熙寧中居南湖。繼神智席。日宣止觀。元佑中。再主延慶寺。修法華懺法七年。行法將圓。一日於禪觀中。見大舟。師座其中以行。自是辯慧泉湧。師誦法華踰萬部。禳救災旱。靡不神驗。此誦法華經。並修懺而致雨也。又云。宋會稽。道味山釋宗利。旣具戒。往姑蘇。依神悟修法華滿三載。俄見普賢。乘空過前。尋詣新城碧沼。專修念佛三昧。政和元年。天旱禱雨。奪龍王現金色身。甘雨沾足。此念佛而致雨也。又金剛持驗紀云。唐呂文展。開元三年。任閬中縣丞。雅好佛典。尢專心持誦金剛經。至三萬餘徧。靈應奇異。年旣衰暮。三牙並落。忽生如舊。在閬中時。屬亢旱。刺使劉浚。令祈雨。才持一徧。遂獲沛然。又若霖潦。別駕又令誦經祈晴。照時開霽。此誦金剛經致雨也。又明季。杭州。蓮池大師。參學回杭。欲覓一深山養道。見雲棲塢幽靜。遂駐錫結茆。屬時亢旱。村民請師求雨。師云。老僧在此。只知念佛。並無祈雨法術。村民云。只要大師念佛。允請出山。在田阪念佛。雨遂至。村民感徳而樂助。遂成梵剎。此亦以念佛而致雨也。故知祈雨全賴髙僧平日功勛。方能感通。亦須請主。如法虔禱。方應。若請主不齋戒。僧眾無道徳。但爲應酬故事。難感天和矣。甚至喧鬧雜穢。酒肉遊戲。匪惟不感。更多愆也。

附祈雪

儀軌無傳。私謂。可以祈雨法。變通行之。五祖演嘗有念誦開首偈云。一年只餘此月。天道未嘗降雪。奉告三界龍神。各自遞相報說。普天普地鋪銀。且要應時應節。更望大眾慈悲。爲念神咒助力。附錄於此。

遣蝗

凡遇遣蝗。事急如火。藏無遣蝗之經。古有求天之儀。客堂先白方丈。次掛牌。﹝牌云﹞遣蝗。﹝此牌懸山門上。又客堂前掛牌云﹞本月某日。護法某甲。爲遣蝗事。誦金光明經幾日。至某日五鼓供天。頂禮金光明懺法幾日。爲祈蝗淨年丰。萬民樂業。諸師芳名。開列於左。某師某師其餘儀軌。見後住持章念誦條說。今錄疏式

今據

大淸國。某省某府。某縣某寺。住持某甲。﹝或當道卒官爲請主。或鄕人。或仕宦。隨請具書姓名﹞是日稽首拈香。皈命金光會主。能仁慈尊。光明會上。寄位諸天。梵釋四王。天龍八部。器界諸神。司事聖眾。諸寶座下。恭通情旨。切念。飛蝗蔽天。惟凶荒之可慮。遺孽入地。恐滋蔓之難圖。匪假神功之驅除。𨿽極人力而罔措。由是卽於本月某日。謹發誠心。啟建遣蝗保苗道場。每日命僧。諷誦金光明經。五鼓供天。禮金光明懺。伏願。以此功徳。消殄災虫。滌之風雨。掃種類以無遺。投之江河。隨業感而自化。民安其業。物遂其生。某等不勝急切。仰望之至。年月日。住持某甲。當道有司某甲。九頓謹奏﹝此疏建首日。先焚一道。以奏天庭。一道。供在壇中。每日宣讀。至蝗止散。回向焚化。凡宣疏畢。舉贊云﹞。

保苗護稼。司事尊神。驅逐蝗虫遂民生。秀實滿田塍。蔬果時新。護養謝思深。柰麻消災障菩薩﹝三稱﹞。

其餘上供等事。並如常儀。至蝗止回向。他本保靑苗會。亦在此攝。

證義曰。蝗虫。天災也。古規誦金光明經。拜金光明懺。奉供諸天。得捷疾感應。按金光明經第二卷

。四天王品云。此經能照諸天宮殿。是經能與眾生快樂。乃至是經能除谷貴饑饉云云。又功徳天品云。以是因緣。增長地味。地神諸天。悉皆歡喜。所種穀米。芽莖枝葉。果實滋茂云云。又堅牢地神品云。以是之故。閻浮提內。藥艸樹木。根莖枝葉花果玆茂。美色香味。皆悉具足云云。又鬼神品云。是經力故。諸天歡喜。百谷果實皆悉滋茂云云據此。可見此經。眞能遣蝗。悉皆丰熟。理合廣徧流通。處處持誦。常常。不絕。則天下太平。消災增福。無過於此經。故唐譯稱最勝經王也。惜乎。邇來除水陸堂外。世罕見聞。若山野僻地。無此經者。可將禪門日誦內。有齋天法儀。從瑤天玉露起。至佛慈廣大贊止。全捲禮誦亦可。但攺一心奉請。爲一心頂禮而已。金光明經感應記云。宋僧從禮襄陽人。居臺州平田精舍。愼重莊默。喜怒不形於色。平居必虔誠持戒。梁乾化年中夏旱。眾請師祈雨。遂誦金光明經。感雨三日。時錢武肅王聞之。召入府。建金光門懺道場云云。據此。旣能致雨。亦必能遣蝗矣然必須有徳髙僧。易於感通。非艸艸庸輩之所能爲也。抑或虔心持大悲咒代之亦可。所謂一切所求。若不果遂者。不得爲大悲心陀羅尼是也。但取眞實處求。法法皆能感應。

祈禱韋馱

凡遇荒歉。常住將絕糧。或爲建造。或修理等事。維那及兩序。白住持已。預定日期。外則請化主通白檀那。內則報客堂掛牌。﹝牌云﹞本月某日起。聞鐘聲。大眾師搭衣。齊詣大殿。﹝或韋馱殿﹞持善天女咒。祈禱韋馱。

○客堂請書記。預制疏二道。﹝所爲何事。辭當合宜﹞一。起首宣化。告達聖聰。一。圓滿宣化。每時披讀。每日二板後。﹝或開小靜﹞鳴鐘三下。眾集。知客請住持拈香。維那舉香贊已。稱柰麻護法韋馱尊天菩薩。﹝三徧﹞卽鳴大魚。每時誦善天女咒繞殿。﹝或繞韋馱﹞計咒一百八徧。﹝極少四十九徧﹞末徧鳴引磬二下。一齊歸位。咒畢宣疏。住持再拈香。維那舉韋馱贊贊畢。眾三拜。各回本處。每日六時。起止同上。事急者。晝夜十二時。再急者。日夜調班誦。誠心而虔禱。每日上供如常儀。至事成就。日回向化疏。謝護法恩﹝附助米上供疏﹞。

伏以。佛爲出世慈父。念念不忘僧云住世福田。生生欲種。爰有一四天下。南贍部洲。大淸國省府縣寺。奉佛回向信施助米。住持某甲。﹝增入施米諸姓名字﹞切念某等。﹝用住持名﹞資生幻質。須憑飲食以充腸借假修眞。寧免饔﹝歹﹡又﹞／食﹞而飽腹。故法輪未轉。先展食輪。而六度將修。先資檀度。玆因寺糧屢空。僧眾待哺。爰起募於某日。迄於某日。共募米若干。麥若干。荳若干。錢若干。此𨿽檀越之宏施。實賴韋天之感應。用薦馨香。聊申敬謝。伏願。天眼洞鑑。照察無私。顯示慈恩。果因不昧。俾樂助之家。隨施之人。現生之內。五福駢臻。他報之中。二嚴克備。右疏恭申韋天證明。謝施回向文疏年月日住持某甲具疏﹝餘事隨攺﹞﹝附募化齋米引﹞﹝蓋聞某寺者。某朝某師所建。相繼以來。迄今若干歲矣。今棟宇𨿽堅。緇侶甚眾。無柰缺乏資糧。朝午莫恃。兼逢歉薄。香積難充。淸泉野果。不足療饑。空倉冷竈。將何實腹。旣無策之可籌。計惟賴於檀護。伏願。仁人長者。大施拯濟之功。其廣釜鐘之惠。或捨﹝壴﹣士﹢止﹞麥。可充三粥。或施菜米。味入六和。一斛百斛。隨力緣而喜捨。千升萬升。憑歡喜以捐輸。一言一物。無非功徳。或捐或勸。總是善因。憑盞飯以結淨緣。喜周禪悅贈少黍而登善簿。福不唐捐。從此僧眾焚修。晨昏誦禱。佛神默佑。定獲嘉祥。須急允行。延一寺之慧命。勿吝心力。爲三寶之勛臣是爲啟﹞若爲建造修理等事。於緣滿日。俱應上供。告白韋天。以報施護之恩。

證義曰。此祈禱古規也。蓋古人以道徳修行爲家務。叢林絕無經懺等事。大眾衣食。全賴韋天默護感化十方。但有修行。決不餓死。脫有急難。但合誠懇禱韋天。默相輔佑。從無勉彊募緣之事。今者多有愚癡匪僧。爲化緣事。以磚砌墻圍。僅容其身。植立於中。如刀在鞘。如等在殼者。或四面釘釘。號釘關站七日者。或斬斷一手。灰布膠漆示諸人者。或掘地作坑。倒埋其頭。雙腳向天者。有巨磚自捶其背至靑腫者。有用鎖自穿鎖其觜唇者。有喫水爲齋。不食五穀者。有雙足立橋欄上拜經。人見之無不驚者。有拖鐵索。或拖小船等重百十觔者。如是過爲苦行。顯異惑眾者。種種不一。非貪卽愚。眞可憐憫。我叢林中。決定不許行此等魔事。但謹守淸規。依教修行。韋天決不負汝矣。

﹝附﹞韋天聖誕

六月初三日。﹝或云十三。未知孰是﹞韋天聖誕。早粥客堂掛牌。﹝牌云﹞是日恭逢韋天聖誕。大眾師。聞鼓聲。韋殿上供。

○午梆鳴。知客鳴大鼓三下。眾集。上供儀規。並載禪門日誦。玆不贅惟異白詞云。

蓋聞。三洲感應護法韋馱尊天菩薩。行齊佛化。徳攝天人。居髙聽卑。善惡隨僧俗之感。興悲運智。威慈等菩薩之權。妙證無爲。功超有漏。伏念末法僧眾。福根淺薄。道力衰微。匪資韋天以護持。曷使外魔而不嬈欣逢聖誕。特獻傲芹。伏願。君民獲福。普天海晏河淸。國土。淸寧。徧界風調雨順。佛日增輝。法輪常轉叢林安靜。剎土多賢聖之徒僧海調和。法筵挺龍象之眾。檀那衍慶。道侶沾恩。凡所希求。吉祥如意。

證義曰。韋天。惟金光明經。及諸天傳。出其名。而未詳其本迹也。或曰。卽密迹力士。或曰。是樓至佛。

﹝附﹞伽藍誕

按大灌頂經等。西域伽藍神。一十八位。我東土伽藍。多供華光。關帝。龍王等。華光誕或云九月二十八日。龍王誕不著。關帝誕。俗以五月十三日。依本傳。乃六月二十四日。華光龍王。聖迹不多見。惟關帝。或顯聖於玉泉山。或示現於黃梅院。今﹝則無地不﹞顯威靈。故僧坊尊爲護法伽藍神。其誕曰上供。儀同韋天﹝惟白詞爲異﹞。

伏維大帝。匡扶聖教。招提气象常新。俯順凡情。率土生靈攸賴。凜神威之遠鎭諸方橫兆何生。惟正直而聰明。一切邪非自息。是以法王嘉寵。恆隨金殿之間天帝隆旌。屢降寶籙之旨。欣逢嶽誕。共效涓忱。敬獻香饈。伏惟慈鑑從玆肅淸覺地。並除隱顯愆尢。允宜徳。被含生。等視內外緇白﹝此文。維關帝前用。若通白伽藍。應用下詞﹞。

恭聞。伽藍聖眾菩薩。智燭三界。光照十方。以伽藍爲歸依。塵塵助護。與法王爲城塹。處處分身。屏翰僧倫權衡佛事。某甲等。﹝用住持各﹞身投寶剎。依本界以爲歸。恭遇誕辰。共攄誠而設供。伏願。不忘佛囑。徧坐道場。翼輔正輪。廓淸魔路。檀那蒙顯佑之功。家庭葉慶。僧眾托威權之護。覺路亨通。法幢建處。宗風振起於千秋。僧海和時。道果圓成於曠劫。

證義曰。西域十八伽藍名。出七佛經等。一。美音。二梵音。三。天鼓。四。嘆妙。五。嘆美。六。摩妙。七。雷音。八。師子。九。妙嘆。十。梵響。十一。人音。十二。佛妙。十三。嘆徳十四。廣目。十五。妙眼。十六。徹聽。十七。徹視。十八。徧視。東土伽藍。隨機不定。或一。惟華光。或關帝。或三。或五。其名位設相。憑開山最初所定。今時又多以關帝與韋天並列。實因其靈應等也。熙願贊云。關聖大帝。威神普應。誓願宏深。尢切護法。是也。

祭竈

六月廿四。十二月廿四。﹝或廿三並﹞八月初三誕辰。客堂早粥前掛牌。﹝牌云﹞今日恭逢祭竈良辰。開午梆。聞鼓聲。大眾師詣監齋聖前上供。

○廚房香燈師。到監齋位前設香案已。往庫房取供果香燭等。午梆。知客鳴鼓三下。眾集。燒香傳鑪。住持拈香禮拜。維那舉香雲蓋三稱。乃至咒食畢。儀與韋天同。惟上供時。監院拈香。獻茶。設拜。至普供養咒竟。維那至中拈香。三拜。問訊長跪。合掌白雲。

恭聞。監齋大士。智超空劫。妙應時機。陳粢盛以忘功。一粒現須彌之相。居云廚而不宰。大身周法界之門。福護僧倫。權衡佛事。仰賴威徳。特設齋筵。伏願。以乘願之神明。鑑虔恭之將事。隨意化身。示有相而原非色相變生爲熟。卽食輪而助顯法輪。使開廚而證入。顯發羣機。令觸味以知歸。冥加提持。僧眾調和。人人行門精進。咸餐法喜。在在永播眞風﹝一拜歸位。舉贊畢。齊問訊而退﹞。

證義曰。祭竈𨿽同。僧俗神異。佛門是監齋大聖。迹同諸天。應早晨祭。所謂諸天早食也。今規約午祭。亦可矣。邇來僧坊。同俗晚祭。此於鬼食。甚爲不可。非時而祭。神不受享。徒費無益。又河南府誌云。唐。至正初。少林寺。向有一僧。蓬頭祼背跣足。止著單棍。在廚中作務。數年。殷懃。莫曉法名。至十一年。頴州紅巾賊。率眾突至少林。欲行劫掠。此僧乃持一火棍出。變形數十丈。獨立髙峯。賊見驚怖。僧大叫曰。吾緊那羅王也。言訖遂歿。人始知爲菩薩化身塑像寺中。遂爲少林伽藍。天下僧坊。遂以此人爲監齋。而肖像供廚上也。

百丈叢林淸規證義記卷第二

百丈叢林淸規證義記卷第三

唐洪州百丈山沙門懷海集編

淸古杭眞寂寺苾芻儀潤證義

越城戒珠寺住持妙永校閱

報本章第三

述曰。霅溪仁嶽大師嘗云。儒家者流。有終身之憂者。考妣遠日之謂也。釋氏子。豈不然乎。彼所以思生我劬勞之親。此所以懷度我慈悲之父。其徳罔極。其孝攸同。觀夫夙世。出家之徒。具沙門之。形奉釋迦之姓。至佛涅盤日。不能齋莊致禮者。眾矣。予竊傷之。觀師此言。其所以警吾徒者甚至是卽淸規中。報本一章之意也。涅盤如是。降誕亦然。涅盤。盡追遠之誠。降誕。慶曇華之現故同入報本。其意深矣。至如藥師。彌勒。文殊普賢。觀音。勢至。地藏。準提。誕辰儀軌。亦附列者。以諸佛菩薩。悲願宏深。舉世所共欽故。

釋迦佛誕

四月初八日。佛誕。客堂預日掛牌。﹝牌云﹞明日恭逢本師釋迦文佛。降誕之辰。是晚。合院大眾師。聞鐘聲。搭衣。持具。齊詣大殿禮佛。﹝是晚二板。鳴鐘三下。眾集住持拈香。維那唱香贊畢。呼﹞展具。﹝舉贊佛偈云﹞天上天下無如佛。十方世界亦無比。世間所有我盡見。一切無有如佛者。﹝偈畢。唱﹞柰麻本師釋迦牟尼佛。﹝十二拜或數十拜﹞文殊。彌勒。十方諸佛。十方菩薩﹝各三拜﹞三皈依﹝畢。三拜。回堂。正日早課。祝

聖。乃至上方丈說法。儀。與

聖節同。早課畢客堂掛牌牌云﹞午前。啟請上堂。午飯後。合院大眾師。聞鐘聲。齊詣大殿前。稱揚聖號。浴佛。伏願。佛日增輝。法輪常轉﹝粥後二板。上堂。儀軌見住持章。是日午梆。大殿上供如常儀。止靜後。鳴大鐘三下。大眾齊詣殿前。庫司嚴設花亭。中供佛降生爲悉達太子小像。於香湯盆內。安二小杓。佛前一切供器。俱移量他處。以便浴佛。卽余聖像。是日俱沐浴。眾集。維那舉香贊住持拈香拜已。維那至中。拈香展具。三拜已。歸位喝云﹞釋迦如來。﹝二稱﹞九龍吐水。灌沐金軀。﹝維那一唱。大眾齊和已。維那舉咒。大眾齊音同持﹞

唵。旖暮伽。廢嚕者娜。摩訶畝陀囉摩抳。缽頭麼。入縛攞。跛囉襪嚲野﹝合﹡牛﹞。﹝眾持七徧已。住持浴亭中太子降生像。大眾散位。各浴一佛。或二三人共沐一像。凡浴佛人。各自帶缽帚淨布取水浴時。口誦咒曰﹞。

唵。底沙底沙。僧伽。娑訶。﹝念到浴完。乃止。大眾各歸本位。維那長跪。合掌。髙聲白安位文云﹞

恭聞。法身現相。祥光靄淨飯之宮。化佛應眞瑞气擁迦維之國。金軀生處。便能一手指天。寶體浴時遂感九龍吐水。四方徧顧。七步成蓮。稱上下之獨尊。受人天之交贊。不戀王宮富貴。直趣雪嶺修行。十九學道出家。三十降魔成佛。演經至五千餘卷。住世於八十多年。開三乘方便之門。導七趣菩提之路。憶昔周昭王甲寅。二十四載。我佛降臨。當今大淸朝之幾十幾年。眞風遠被。眾等荷生成之徳。今辰竭慶賀之誠。冰潔道場。云臻梵侶。金盆髙捧。喜觀悉達太子之金容。聖水頻傾。仰見摩耶夫人之聖徳。欲覲我佛之光輝。須仗雷音之唱和。﹝維那白竟。舉偈。眾和﹞天上天下無如佛。十方世界亦無比。世間所有我盡見。一切無有如佛者。毗藍園內降生時。龍與諸天咸灌沐。如來所有吉祥事。我今灌沐亦如是我今灌沐諸如來。淨智莊嚴功徳聚。五濁眾生令離垢。同證如來淨法身。香花燈塗妙莊嚴。供養如來法報化。惟願慈悲受供養。窮未來際作佛事。﹝眾唱。和畢。將佛聖像。各歸本位。安妥。維那唱獻寶座。大眾齊和﹞眾寶莊嚴微妙座。諸珍間錯作花臺。準教加持將奉獻。惟願。慈悲哀納受。

唵。旖暮伽。缽頭摩。遜娜隸。馱羅馱羅抳。漫拏隸吽。﹝三徧。念畢。將一切供物器皿。仍歸佛座前已。維那舉供養偈。眾同作梵。唱誦云﹞。

願此香花燈徧滿十方界。供養佛法僧。受用作佛事

唵。誐誐曩三婆縛。伐日囉斛。﹝三徧畢。眾唱贊﹞。

九龍吐水。沐浴金身。天上天下獨爲尊。七步寶蓮生。威徳光明。法界永沾恩。柰麻吉祥會菩薩摩訶薩﹝三稱回向偈云﹞願消三障諸煩惱。願得智慧證明了。普願災障悉消除。世世常行菩薩道。﹝三歸依竟。各回本處是日念誦浴佛經懺如無。用他懺代掛念誦牌及設壇。如常。聯句附後﹞。

功圓萬徳。位證一乘。是天中天。上無二上。

橫徧十方。豎窮三際。成佛頂佛。尊惟獨尊﹝佛前﹞。

本以迹彰。首羣靈而成正覺。機因時應。從五濁而示降生﹝山門﹞。

○脫珍服。著敝衣。扇眞風於末世。捨化城。登寶所。揭慧日於中天﹝大殿檐下﹞。

○無佛無魔。剎剎宣揚正法。非垢非淨。塵塵灌沐金軀﹝經懺堂外﹞。

證義曰。邇來僧坊。但供太子降生之像。未聞浴佛之舉。殊爲缺典。浴﹝佛經﹞出﹝明淸﹞藏﹝才知﹞字函。準經所說。先作方壇。中以淨泥。和香水作。日卓一張。敷浴牀座上安浴盆。盆內安小浴牀。牀上供悉達太子像。人各以二指。取少許水浴佛。口誦偈咒。浴佛之水。各自洗頭。名吉祥水。浴竟用棉拭潔。仍供座上云云。此之佛事。包括如來一代時教。今備錄源委。以示初學。按天竺。分東南西北中五大國。佛生中天竺迦維國。帝皇家。姓剎帝利。氏瞿曇。梵語瞿曇。此翻甘蔗。其始祖王仙。爲獵人射死。血入地生甘蔗二本。日炙開。一生男。號甘蔗王。一生女。善賢妃。生子作轉輪王。以日炙。又名日種。傳七百世。至淨飯王。佛以累劫。功行滿足。從兜率天。降神皇宮。於摩耶夫人腹。時。周昭王二十四生。或謂二十六年甲寅歲。四月八日生。名薩婆悉達。七日。母升忉利。賴姨母摩訶波闍波提乳養。至一十九歲。踰城。往跋伽仙林中。取劍斷髮。脫身寶衣。從獵師貿袈裟爲比丘。參學仙人數處。復北渡恆河。至伽闍山靜坐。六年苦行。日食一麻一麥。以續精气復自念。若以羸身而取道者。彼外道。則言自饑。是涅盤因。乃浴於尼連河。受牧女乳糜。至菩提樹下。釋提桓因。以吉祥艸敷坐。跏趺於上。自誓。若不成道。不起於座。魔王波旬。欲伽迫害。百計不能少撓。作是言曰。汝今宜可速起還宮若不爾者。當持汝足。擲大海外。爾時菩薩。如師子王。心無驚畏。告言波旬。汝曾供養一辟支佛。受八戒齋。由斯福故。得爲天王。然我已於阿僧祇劫。具足成就難行苦。行。大地未有如鍼鋒許。非吾昔日修苦。行處。假使魔眾。如恆河沙。不能傾動我之一毛。云何汝今。欲以吾身擲大海外。魔復言曰。我於往昔。施辟支佛。得爲天王。斯事可明。今汝所說。以何爲證。於是菩薩伸手指地曰。此知我。爾時地神。從金剛際。踴身而出。合掌白言。誠如尊教。有此地來。我爲其神。此地無有如鍼鋒許。非是菩薩本行之處。魔聞斯言。顚倒而墮作禮悔罪而去。破魔軍已。二月八日。明星出時。豁然大悟。得無上道。成最正覺。世傳以臘八日。謂周正建子故。時年三十歲矣。於摩竭提國。阿蘭若菩提場中。爲大。乘菩薩演說華嚴。小乘不見不聞。猶如聾瞽。以梵釋勸請。乃詣鹿苑。爲憍陳如等五人。說四諦法。及人天因果。歷十二年。時四十二歲。至方等會上。以大乘教。轉大法輪。說六度法。淘汰弟子。說維摩楞伽等經。歷八年。佛五十歲。多說般若。淘汰執情。又二十二年。時佛七十二歲。說法華經。乃至八年。以諸弟子。皆可任重。授記作佛。方暢本懷。爲穆王五十三年壬申歲。時佛七十九歲。將示涅盤。先往仞利天。爲母說法。佛姨母大愛道等。五百比邱尼。舍利佛。目犍連等。七萬阿羅漢。不忍見佛涅盤。同時入滅。至次年二月十五日。佛在拘屍那城外。涅盤時至。十界悉集。各獻妙供。佛俱不受。最後純陀獻供。佛受之。爲諸比邱。說常樂。我淨。及敕依戒爲師。依四念處住。復言。無上正法。悉已付囑摩訶迦葉。當爲汝等。作大依止。猶如如來。又以阿難在娑羅林外。爲魔所嬈。乃敕文殊云。阿難吾弟。給事我來。二十餘年。得八不思議。聞法受持。如水注器。欲令受持是涅盤經。文殊奉敕。以咒降魔。攝阿難歸。佛言。有梵志須跋陀羅。年百二十。未捨憍慢。汝可告之。如來中夜。當般涅盤。卽與同回。聞佛說法。得阿羅漢。佛告大眾。自我得道。度憍陳如。最後度須跋陀羅。吾事究竟。二月十五日夜中。說遺教經。復伸告誠。汝等比邱。於我滅後。當尊重波羅提木叉。是汝大師。如我住世無異云云。卽在雙樹下。右脇而臥。寂然無聲。入次第定。順逆出入。共二十七反。三回告大眾。以大般。若眞空實相爲本源。便般。涅盤。弟子阿那律。升忉利天。告摩耶夫人。自天而下。世尊起棺。說法慰母。復語阿難。當知我爲後世不孝眾生故。從金棺出。問訊於母。至七日。迦葉。出定。知佛涅盤。與五百弟子。自耆闍崛山步行至。悲哽作禮。佛現雙足出棺。時已二七日。人天等各持香木。至茶毗所。化火自焚。七日乃盡。眾收舍利。滿八金壇。阿闍世等八國王。共爭奪舍利。後聽諫止。八國各請一金壇。回國供養。至一百年後。阿育王復收諸舍利。敕諸神力。一夜造成八萬四千塔。每一塔。藏一舍利。復敕羅漢耶捨尊者。放八萬四千光。隨光分送舍利塔。人天八部。悉皆分徧。我震旦國。考古相傳。有十九塔。今最靈著者。寧波阿育王寺。一塔也。

佛成道﹝他本凡佛菩薩前上供。皆唱香贊已。卽白供文。白竟。然後上供。與此相倒﹞

﹝十二月初八日。佛成道。客堂預日掛牌。晚二板禮佛。正日祝

聖。乃至上堂說法。與佛誕日同。是日開午搒佛前上供。眾集。燒香傳鑪。住持上香。維那舉贊。住持三拜。不收具。長跪。獻茶。獻菜等。皆侍者遞送。知客置幾。上舉。三拜而立。至念普供養咒。仍跪。維那出班。上香。展具三拜。長跪合掌。作白。凡佛菩薩前上供。皆同此。惟攺白文﹞。

恭聞。如來無量劫來成佛。豈假進修。爲憫眾生。日用不知。示以先覺。覺自覺。他而成覺道。世出世間。而稱世尊。闡一代之化儀。遵先佛之遺軌。坐菩提樹。魔宮隱而無光。現優曇花。法輪熾然常轉。故始諭初日先照。而末示拈花正傳。顧末裔之何知。誦遺言而有愓。於今月八日。恭遇如來成道之辰。現前大眾。少伸供養。所願。色空明暗。咸宣微妙法音。蠢動含靈。共證智慧徳相。﹝白已。一拜。起具。復位。舉贊云﹞臘月八日。覺帝揚靈。菩提場內道初成。夜半睹明星。普救迷情。幽暗悉光明。﹝禪悅藏三稱畢是日若設壇念誦。儀軌如常。聯句附後﹞。

正覺山前。睹明星而悟道。

大千界內。揭慧日以流輝。

證義曰。釋尊初成道。嘆云。奇哉。一切眾生。具有如來智慧徳相。但以妄想執著。不能證得。噫。可見此道。人人能成也。人之不能成者。溺於五塵情欲妄想耳。故耳𨿽日聞道。猶聾者之於鍾鼓也。目𨿽日見道。猶盲者之於日月也。夫道之大也。天地不足以爲量。故無範圍天地之量者。不足以入道。道之貴也。軒冕不足以爲榮。故無塵視軒冕之度者。不足以入道。道之遠也。沙劫不足以爲期。故無一念萬年之識者。不足以入道。故曰。說道易。成道難。道非難也。人自難之耳。古云。使道而可獻。莫不獻之君。道而可進莫不進。之親。道而可與。莫不與之子孫。確哉言乎。所謂自性自度也。故吾釋子。於斯日也。當深思皆有智慧徳相之言。不應自輕而退屈矣。

佛涅盤

二月十五日。佛涅盤日。客堂預日掛牌。﹝牌云﹞明日恭逢本師釋迦文佛涅盤之辰。是晚大眾師。聞鍾聲。齊搭衣持具。詣大殿禮佛。﹝晚二板禮佛。與佛誕同。正日祝

聖等。與朔望同。惟繞佛畢禮釋迦佛十二拜爲異。早課後大殿鋪懺壇。客堂掛牌。牌云﹞是日聞鼓聲。大眾師。依派班次。詣大殿。禮釋迦如來。涅盤禮贊文懺。並誦遺教經。﹝客堂與維那派班。每班十人。挨次上殿。早粥後上堂。儀軌見下住持章。午梆上供。儀與成道日同。惟換文云﹞恭以能仁應世。寂默證眞。廓千界以居尊。撫四生而爲子。形隨物現。元同非相之身。教逐機興。詎異無言之道。爰自法輪載轉。化迹彌隆。半字初談。譬擊蒙而靡倦。百金後寄。猶贖命以惟勤。普令煩惱之儔。安住如來之藏。四心告滿。三徳雲歸。所謂不令一人獨得滅度。皆以如來滅度。而滅度之。是故入於涅盤。不可得而思議。我等鶴林旣遠。痛失於前緣。像法猶存。忝遵於遺訓。今值中春之日。緬懷北首之儀。澗藻溪蘋。聊表薦羞之禮。升香嘆徳。少申哀慕之誠。惟願洪慈。俯垂昭鑑。﹝白已。一拜。復位。舉贊﹞大慈悲父。無上醫王。爲憐病子設權方。示現已云亡。法性眞常。壽命實難量﹝禪悅藏三稱。餘照朔望例。開晚梆回向。經懺畢。卽回堂。不上方丈﹞。

○囿於化者終於盡順世無常寓諸幻而返諸眞。是名寂滅﹝貼經懺堂﹞。

○大定恆常。永住恆河沙劫。圓機普應。示現千百億身﹝佛前﹞。

﹝原本述曰。性者。人之大本也。振天地。而莫知其始。窮萬世。而莫知其終。佛與眾生。均有是性。悟之而登妙覺。迷之而流浪生死。從劫至劫。六道異趣。業報展轉無有窮已。所賴聖訓洋洋。堪作依怙。吾徒忝形服。預法系。遵其行之爲律。宣其言之爲教。傳其心之爲禪而循吾所謂大本者。以同夫佛之全體妙用。始可稱佛子。而續慧命也。其於諱日追悼。豈世禮哉﹞。

證義曰。按大般涅盤經。佛涅盤日。獻供如雲。揮淚如雨。噫。何其哀也。又讀淸明藏。馳實字函中。釋迦如來涅盤禮贊文。摹寫如來涅盤相貌。如在目前。備戀慕之意。近時人罕知之。絕而不舉。大忘本矣。惟思齊大師。倡涅盤會於寧波阿育王。集眾禮懺。朝舍利。歲爲常例。或問曰。吾聞諸佛法身。徧一切處。本無出世。及以涅盤。何用忌日。至於禪宗門下。單提正令。佛祖尙無。涅盤何有。今乃於無生滅中。妄見生滅上供禮懺。豈非著境迷心。不達理性耶。師答曰。子知法身常住。而不知應迹云亡。知法體徧周。而不知應迹有所。不有應迹。安顯法身。不有舍利。誰知應迹。旣言法身常住。豈有間於應身。旣曰法體徧周。寧獨隔於舍利。子欲撥事求理。棄有談空。事相尙迷。況理性耶。昔大迦葉。將入雞足山。必徧禮諸塔。後方入定。夫迦葉。禪宗之初祖也。豈其不達理性而然耶。當知如來涅盤。不可思議非常非斷。非有非無。不應以偏見。而生分別。蓋子所執法身常住。不達如來善權方便。利益眾生之事。良由不深明理教而致然耳。嗚呼。自師倡爲此會。後人踵而行。迄今不替。俾人人知我佛之恩。而盡報本之誠。師之功徳。其可量哉。然禮舍利。不必拘定要在此會。欲求懺罪報恩。不拘何時。皆可也。雲棲崇行錄云。唐。子鄰。範氏子。母王氏。不信三寶。鄰逃東都。依廣壽寺。慶修律師出家。忽思親。歸寧。父失明。母已故三載矣。因詣嶽廟。敷坐具。誦法華誓見嶽帝。求母生處。其夜。嶽帝召。謂曰。汝母禁獄。現受諸苦。鄰悲泣。請免。帝曰。可往鄮山禮育王塔。庶可救也。鄰卽詣塔。哀泣禮拜。至於四萬。俄聞有呼鄰聲。望空中。見母謝曰。承汝之力。得生忉利天矣。條然不見。蓮池贊曰。目連感佛教以供僧。子鄰感神教以禮塔。至孝通神明。詎不信夫。此爲救親禮塔而獲益者。至於己躬罪垢。以禮塔而復還淸淨者。不可勝數。又舍利色相隨人隨時。變化不測。歷歷見聞。不能盡述。以見佛之威神悲願。二俱不可思議也。惟當確信不疑。至敬盡禮。決有妙應。

藥師佛誕

九月三十日。藥師佛誕。早課。燒香傳鑪。住持拈香。維那舉香贊。至繞佛畢。禮藥師佛號十二拜。客堂於早粥時掛牌。﹝牌云﹞今日恭逢藥師如來降誕之辰。開午梆。聞鼓聲。大眾師搭衣持具。齊詣藥師殿上供。﹝已下凡佛聖前上供皆同此。惟攺念誦及聖號﹞時至。集眾如常。舉香贊已。先稱柰麻藥師琉璃光如來﹝三稱。卽鳴魚誦﹞。

柰麻薄伽伐帝。﹝鞥﹣合﹢﹝白﹣日﹢田﹞殺社窶嚕。薜璢璃。缽喇婆。喝囉闍也。怛他揭多也。阿囉喝帝。三藐三勃陀也。怛侄他。

唵﹝鞥﹣合﹢﹝白﹣日﹢田﹞殺逝。﹝鞥﹣合﹢﹝白﹣日﹢田﹞殺逝。﹝鞥﹣合﹢﹝白﹣日﹢田﹞殺社。三沒揭帝莎訶﹝誦四十九徧須記數。極少二十一徧誦竟。卽誦變食咒二十一徧。甘露咒。普供養咒。各三徧已。維那宣白詞○按施食經。佛說變食眞言供佛聖。俱誦二十一徧。供天仙。十四徧施鬼神食。誦七徧﹞

恭聞。東方世界。藥師如來。功徳智慧。無量莊嚴。放淨光明。過於日月。一切剎土。淨如琉璃。與西方界。等無有異。十二大願。利樂有情。凡有所求。皆隨其心。受持佛名。與佛無異。具大丈夫相。及八十隨形。一切惡趣無量災難。以佛威神。皆得解脫。弟子﹝眾等﹞願得無上菩提。生生世世。行菩薩道亦如藥師琉璃光如來。所發十二大願。利樂一切有情。卽此娑婆世界。身心剎土。皆如琉璃面見我佛及阿彌陀。所願。法界有情。東西相泯。二見永忘。於中道義。共證眞常。﹝維那白畢。舉藥師贊云﹞藥師海會。琉璃相光。八大菩薩降吉祥。七佛廣宣揚。日月威光。功徳實難量。

柰麻藥師琉璃光如來﹝三稱。又三拜各回本處﹞。

證義曰。直解云。藥師者。藥以療病爲功。師以訓道爲義。卽法界大師。無上醫王也。爲眾生。有種種病苦。故諸佛。有種種法藥。如十惡是病。十善是藥。四倒是病。四念處是藥。多貪是病。不淨觀是藥。多瞋是病。慈悲觀是藥。多癡是病。因緣觀是藥。多散是病。數息觀是藥。多障是病。念佛觀是藥。六蔽是病。六度是藥。乃至八萬四千塵勞是病。八萬四千法門是藥云云。琉璃光者。梵語吠琉璃。此云帝靑寶此寶明淨。可諭佛身。而言光者由淨故光也稱如來者。十號之一也。約應身。乘如實道。來成正覺也約報身。第一義諦名如。正覺名來也。約法身。無所從來亦無所去。故名如來也。本經云。若有淨信男子女人。得聞藥師琉璃光如來名號。聞已誦持。乃至供養形像等。須知以念佛因行爲能感。果佛護念爲能應。由感故應。感應道交。故得所求願滿。乃至成佛也。誦咒感應義與持名相類。

彌陀佛誕

十一月十七日。彌陀佛誕﹝掛牌上供等儀。與藥師佛同。但換彌陀經。及白詞云﹞恭聞。五梅花綻。乃周正建子之時。兩策蓂飄。正覺皇誕辰之會。竊念某甲。﹝住持名字﹞等。愛纏濁國。業系幻軀。得值眞乘。觀花輪而矢志。專修淨念。望寶地以馳神。欲酬母憶之悲心。不勝孺慕之誠悃爰設道場。敬修微供。持萬徳之洪名。宣一乘之祕典。所願。紺瞵垂照。金臂流光。寶樹林中。遙聽梵音談實相。金繩界內。儼瞻妙相記往生。伏望洪慈。俯垂鑑納﹝白已。一拜。復位。舉樂邦教主贊竟。三稱聖號。三拜而退﹞。

證義曰。阿彌陀佛。娑婆眾生之大怙恃也。執持名號。淨土諸典。已詳言之。而聖誕佛事。未見通行。殊爲缺典。釋迦如來。稱揚淨土。指我還家。而阿彌陀佛。則我家中之慈親也。我等憐﹝怡﹣臺﹢屏﹞異域。久勞倚門之望。今遇慈親誕降之辰。漠不在意。可乎。故此之佛事。當與釋迦如來並重。又邇來念佛者。平時名爲專修。至於禱壽命。攺藥師經。解罪愆。攺梁皇懺濟厄難。攺消災咒。求智慧攺觀音名。向所念彌陀。置之髙閣。不思念彌陀。能感報受命無量。況現身百年壽命乎。念彌陀。能滅八十億劫生死重罪。況目前罪垢厄難乎。彌陀經云。我以智慧光。廣照無央界。況時人所稱智慧乎。故阿彌陀佛。如雪山藥王樹。總治萬病。非獨求生淨土。如眾生願也。按山庵雜錄云。元朝至正十五年冬。張士誠侵湖州。江浙守禦。獲賊兵四十餘人。夜宿西湖鳥窠寺。黎明適前住饒州。天寧寺僧謀大猷。徐步廊廡間。囚者見謀師。持誦不輟。皆求曰。長老救我。師曰我救你不得。你若極誠。念柰麻救苦救難。阿彌陀佛。卻救得你。中有三人。極誠信受。髙聲稱念。日夜不輟口。旣而。官司取發眾囚。易枷鎖。至此三人。因缺刑具。但系以繩。旣到。審囚官獨鞠勘此三人。一人供正治麥畦被虜。二人供原是明州鋸匠。來此傭作被虜。三人遂獲縱免。乃到鳥窠寺。拜謝謀師而去。由此觀之。卽當大辟。念佛可免。況余乎。並附錄於此以爲念佛不專者勸。

彌勒佛誕

正月元旦日彌勒佛誕。﹝掛牌。上供。儀與藥師佛同﹞。先稱。

柰麻當來下生彌勒尊佛﹝三稱次誦﹞。

大方廣佛華嚴經。八法界品﹝彌勒章。善財童子。贊彌勒偈云﹞。

佛子住於此。普現眾生前。猶如日月輪徧除生死暗。佛子住於此。普順眾生心變現無量身。充滿十方剎。佛子住於此。徧遊諸世界。一切如來所。無量無數劫。佛子住於此。思量諸佛法。無量無數劫。其心無厭倦。佛子住於此。念念入三昧。一一三昧門。闡明諸佛境。佛子住於此。悉知一切剎。無量無數劫。眾生佛名號。佛子住於此。一念攝諸劫。但隨眾生心。而無分別想。佛子住於此。修習諸三昧。一一心念中。了知三世法。佛子住於此。結跏身不動。普現一切剎。一切諸趣中。佛子住於此。飲諸佛法海。深入智慧海。具足功徳海。佛子住於此。悉知諸剎數。世數眾生數。佛名數亦然。佛子住於此。一念悉能了。一切三世中。國土之成壞。佛子住於此。普知佛行願。菩薩所修行。眾生根性欲。佛子住於此。見一微塵中。無量剎道場。眾生及諸劫。佛子住於此。一切塵亦然。種種咸具足。處處皆無礙。佛子住於此。普觀一切法。眾生剎及世。無起無所有。觀察眾生等。法等如來等。剎等諸願等。三世悉平等。佛子住於此。教化諸羣生。供養諸如來。思惟諸法性。無量千萬劫。所修願智行。廣大不可量。稱揚莫能盡。彼諸大勇猛。所行無障礙。安住於此中。我合掌敬禮。諸佛之長子。聖徳慈氏尊。我今恭敬禮。願垂顧念我。﹝一徧接誦﹞柰麻當來彌勒佛。﹝一百八徧。次誦變食咒。甘露水咒。普供養咒。皆與藥師同。維那白雲﹞恭聞。彌勒大士位登補處。現處兜率天宮。佛繼釋迦。當生閻浮世界。受能仁之遣付。爲眾生之導師。無三災之逼陵。妙嚴國土。有五福之康泰。澤潤羣生。龍華樹下。悉聞三會之圓音。寶蓮座前。得預一生之授記。今值春元。恭逢聖誕。謹設微供。敬禮稱揚。伏願。現在慈風。光滿人寰。當來降迹。大轉法輪。﹝白畢舉贊﹞。

法身示現。樓閣重開。龍華三會運慈悲。廣度出塵埃。稽首蓮臺。補處在當來柰麻當來彌勒尊佛﹝三拜。各回﹞。

證義曰。今此上供偈。出華嚴第七十九卷

經之中。梵語彌勒。此翻慈氏。不食肉經云。過去世。有世界。名勝華敷。佛號彌勒。恆以慈心。教化一切。彼佛說經。名慈三昧光大悲海云。時彼國中。有仙人。名一切智光明。聞此經功徳。願於未來成佛。亦號彌勒。於是舍家。深山修道。後遇荒年。不得乞食。時彼林中。有母子二兔。見仙人七日不食。恐佛法慧命斷絕。願自捨身命。奉仙人食。自投火中。時有樹神。白仙人言。兔王母子。爲供養故。投身火中。今肉已熟。汝可食之。時彼仙人。聞樹神語。悲不能言。以所誦經。書置樹葉。又說偈言。寧當然身破眼目。不忍行殺食眾生。諸佛所說慈悲經彼經中說行慈者。寧破骨髓出頭腦。不忍啖肉食眾生。如佛所說食肉者。此人行慈不滿足。當受多病短命身。迷沒生死不成佛。時彼仙人。說此偈已。因發誓言。願我世世不起殺想。恆不啖肉。乃至成佛。制斷肉戒。作此語已。自投火坑。與兔並命。光照國中。國人見光尋至。旣見仙人及二兔。死在火中。見所說偈。並得佛經。持還上王。王聞傳告共宣。令聞此者。一切皆發無上正眞道心。佛告式乾。汝今當知。爾時白兔王者。今現我身釋迦牟尼佛是。時兔兒者。今羅睺羅是。時仙人者。今彌勒是。我涅盤後。五十六億萬歲當成佛道云云。又華嚴部。另有修慈分一卷。亦彌勒請法。從是以來。號曰彌勒。彌勒。卽慈氏也。廣如經藏。不能具引。是則釋迦爲現在主。彌勒爲當來主。皆眾生之怙恃也。縱生樂邦。面見彌陀。向入娑婆。仍事彌勒。豈可忽也。或曰。彌勒何時成佛。答曰。大約而言。今此世界有成。住。壞。空。各二十劫。此乃是住劫二十小劫中。之第九小劫。自萬四千歲始。每過百年減一歲。減至二萬歲時。迦葉佛出。迦葉佛滅後。又百年減一歲。減至人壽百歲。身長一丈時。釋迦佛出世。釋迦滅後。減至人壽三十歲時。佛法滅盡。惟阿彌陀經。多畱世間一百歲。至人壽十歲。身長一尺餘。刀兵劫起。互相誅戮。世人將盡。刀兵劫後。天人下降。人壽漸增。至一百歲。人喜修善。時有十六位大羅漢。與諸眷屬復來人中。宏揚佛法。如是。乃至此洲人壽六萬歲時。佛法尙盛至七萬歲時。釋迦佛法。永滅不現。從此有七萬獨覺。一時出現。時此世界。變穢爲淨。無諸荊棘。溪谷堆阜。平王潤澤。金沙覆地。處處皆有淸池茂林。名花瑞艸。及眾寶聚。更相耀映。甚可愛樂。人皆慈心。年成丰熟。具如彌勒成佛經說。至人壽八萬四千增極。又復遞減至八萬歲。彌勒降生。乃至成佛爲聲聞眾。三會說法。令出生死。得證涅盤。第一會。度九十六俱胝聲聞眾。第二會。度九十四俱胝聲聞眾。三會度九十二俱胝聲聞眾。然此三會所度者。皆是釋迦佛正法像法末法中。一切眞實持戒。修行。布施作福等人。按藏中。說彌勒之經有六種。外有彌勒懺。龍華懺。兜率龜鏡等流通。又前齊。建武四年丁丑。五月八日。彌勒降迹在婺州義烏縣。姓傅。名翕。年十六。納劉氏女名妙光。生普建普成二子。在梁武帝時。多顯神通並禪機。有雙林傅大士語錄行世。別號善慧。後知其彌勒應化也。又五季時。寧波奉化縣。有一布袋和尙。不知何許人。自稱契此。常以杖荷一袋而行。時號長汀子。往往以禪機示人。而人少領悟者。貞明三年三月三日。示寂於奉化嶽林寺。今天下僧坊山門。皆供此像。爲彌勒佛也。

準提聖誕

三月初六日。準提佛母聖誕。﹝集眾等儀與藥師同﹞先稱。

柰麻七俱胝佛母大準提菩薩摩訶薩﹝三稱。卽誦﹞

唵囕嚙﹝口﹡臨﹞吽﹝二十一徧﹞

唵。麼尼缽訥銘吽。﹝一百八徧﹞

稽首皈依蘇悉帝。頭面頂禮七俱胝。我今稱贊大準提。惟願慈悲垂加護。﹝一徧﹞

柰麻颯哆喃。三藐三菩馱。俱胝喃。怛侄他。

唵。折隸主隸準提娑婆訶。唵部林。﹝誦一百八徧已。誦變食咒。甘露水咒。普供養咒。與藥師同﹞。

維那白雲。

恭聞準提佛母。爲二十五部之總領。所說神咒是諸佛菩薩之種智。不揀染淨。持念無妨。不拘具缺。虔誠必應。三根均益。萬類咸宜。今於本月初六恭逢佛母。降誕之辰。雲集僧眾。敬獻微供。伏願。十度普攝。定慧現前。五蘊皆空苦厄盡度。總持妙湛。神咒加持。與諸眾生。同歸祕藏。﹝維那白畢。舉準提贊云﹞大哉佛母。洪號準提。演說三密陀羅尼。妙應在誠祈。功徳希奇。諦信永無疑南無七俱胝佛母大準提菩薩﹝三稱。三拜。各回本處﹞。

證義曰。準提一咒。爲二十五部之總領者。密部分五故。一。佛部。中方毗盧遮那佛爲主。咒多佛說。二。金。剛部。東方阿閦佛爲主。咒多金剛菩薩說。三。寶部。南方寶生佛爲主。咒多諸天說。四。蓮花部。西方阿彌陀佛爲主。咒多諸菩薩說。五。羯磨部。北方成就佛爲主。咒多化人鬼神說。此五部中。部部各具五。成二十五也。唵囕。名淨法界。若想若誦。能令三業淸淨。一切罪障。悉皆消除。隨所住處。悉得淸淨。衣服不淨便成淨衣。身不澡浴。便當澡浴。若得外緣具者。先沐浴。次著淨衣。更誦想此。入囕字鮮白色。放光如月。照自身心。則內外俱淨更妙。嚙﹝口﹡臨﹞。名護身。誦之能除一切病苦。災障惡夢。邪魅鬼神。諸不祥事。

唵麼尼缽訥銘吽。

卽唵嘛呢叭﹝口﹡彌﹞吽。名六字咒。是觀音微妙本心。當與準提。次第誦持。利益更大。又準提佛母。見眾生居此濁世。難成齋戒。故說此咒。不拘葷酒。不揀淨穢。但志心持誦。能使短命眾生。增壽無量。一切病苦。皆得消滅。凡有所求。一切隨心。若依法誦滿一百萬徧。報滿便得往生淨土。歷事諸佛。普聞妙法。得證菩提。未加唵部林者。如其持誦。恐不成就。卽用此咒。同上眞言。一處持誦。決定成就。一百八徧誦竟。卽回向。惟上供時。加變食。甘露。普供各三徧回向偈云。

我今持誦大準提。卽發菩提廣大願。願我定慧速圓明。願我功徳皆成就願我勝福徧莊嚴。願共眾生成佛道。﹝此約出世回向也。若求世法。當攺云﹞奉佛持準提咒。弟子某甲。爲求某事。令我早得成就云云﹝凡奉持準提咒者。每日六時。極少早晚二時。如一生長持。隨意散誦。不必記數。但用準提鏡一面。除早晚二時。對鏡持誦外。卽以囊盛鏡。佩帶在身。任意持誦。久久必獲感應。除藏中諸準提經外。有顯密圓通成佛心要集。準提淨業集要等書流通﹞。

文殊聖誕

四月初四日。文殊大士聖誕。集眾等儀。與藥師聖誕同。先稱南無大智文殊師利菩薩摩訶薩﹝三稱。次誦﹞。

大方廣佛華嚴經。入法界品。觀文殊章。爾時尊者舍利弗。在行道中。觀諸比丘。告海覺言。海覺。汝可觀察文殊師利菩薩淸淨之身。相好莊嚴。一切天人。莫能思議。汝可觀察文殊師利圓光映徹。令無量眾生。發歡喜心。汝可觀察文殊師利。光网莊嚴。除滅眾生無量苦惱。汝可觀察文殊師利。眾會具足。皆是菩薩往昔善根之所攝受。汝可觀察文殊師利。所行之路。﹝左右﹞八步。平坦莊嚴。汝可觀察文殊師利。所住之處。周回十方。常有道場。隨逐而轉。汝可觀察文殊師利。所行之路。具足無量福徳莊嚴。左右兩邊。有大伏藏。種種珍寶。自然而出。汝可觀察文殊師利。曾供養佛。善根所流。一切樹間。出莊嚴藏。汝可觀察文殊師利。諸世間主。雨供具云。頂禮恭敬。以爲供養。汝可觀察。文殊師利。十方一切諸佛如來將說法時。悉放眉間白毫相光。來照其身。從頂上入。﹝一徧念完。卽誦曼殊室利菩薩。八字陀羅尼咒。一百八徧﹞

唵。痾末囉﹝合﹡牛﹞卻浙囉。﹝咒畢。誦變食眞言。甘露水眞言。普供養咒。如常。維那白雲﹞。

恭聞大士。本爲七佛之師。故稱大智。迹居五頂之勝。號曰淸涼。寂光眞境。到處爲家淨妙色身。因緣而現。緬維曼殊大願之所持。如幻三昧之所運。無方無體非色非空。是以焚香稽首。咸資般若之光。歌唄贊揚。悉植菩提之種。玆維淸和初四日。值大聖降誕之辰。雲集僧眾。圍繞供養。伏願。昏昏業識。望影全消。汩汩煩心。觀光豁爾。

﹝維那白畢。舉文殊贊云﹞。

迹居五頂。身跨靑獅。慈云普覆法雨施。妙演毗耶離。七佛之師。普化到今時。

南無大智文殊師利菩薩摩訶薩﹝三稱。眾三拜各回本處﹞。

證義曰。梵語文殊師利。或云曼殊室利。梵音楚夏也。此翻妙徳。亦云妙吉祥。以萬徳圓明。皆徹性源。故稱妙徳。持名誦咒。見聞獲益。故稱妙吉祥也。首誦觀文殊章。出華嚴經第六十一卷

。次誦咒。出文殊師利根本咒經。佛告金剛手菩薩。此八字大威徳陀羅尼者。乃往過去。無量恆河沙諸佛所說。爲擁護一切十善國王。令得如意。壽命長遠。福徳無比。兵甲休息。國土安寧。能大利益一切眾生。斷三惡道遂諸願求。若人暫聞憶念此咒。卽滅四重五逆等罪。何況常念。是人福徳。十地補處。所不能奪況余天等。若持咒人。事緣匆迫。但能禁制身口意業。十惡永絕。卽持此咒。亦得成就。除不正心。不發菩提心云云。五頂。卽五臺。名淸涼山者。大華嚴經菩薩住處品云。東北方有處。名淸涼山。從昔已來。諸菩薩眾。於中止住。現有菩薩。名文殊師利與其眷屬。諸菩薩眾。一萬人俱。常在其中。而演說法。又寶藏陀羅尼經云。佛告金剛密迹主言。我滅度後。於南贍部州東北方。有國名大震那。其中有山。名曰五頂。文殊童子。遊行居住。爲諸眾生。於中說法。及有無量天龍八部。圍繞供養等。此山在代州五臺縣。具如志說。又文殊爲七佛師者。心地觀經等俱如是說。又處胎經云。昔爲能仁師。今爲佛弟子。二尊不並化。故我爲菩薩是也。華嚴經彌勒菩薩告善財言。文殊師利。所有大願。非余無量百千億那由他。菩薩之所能有。善男子。文殊師利童子。其行廣大。其願無邊。出生一切菩薩功徳。無有休息。善男子。文殊師利。常爲無量諸佛之母。常爲無量菩薩之師。教化成就一切眾生云云。以上皆約本說。若約迹說者。文殊般泥洹經云。佛告跋陀羅。此文殊師利。以大慈悲。生此國多羅聚落。梵徳婆羅門家。其生之時。家內屋宅。化如蓮花。從母右脇而生。身紫金色。墮地能言。如天童子。有七寶蓋。隨覆其上。現十種瑞。相。乃至云此菩薩。住首楞嚴三昧力故。於十方界或現初生。或現滅度。饒益眾生。故有偈云。文殊大菩薩。不捨大悲願。變身爲異道。或冠或露禮。或處小兒叢。遊戲於聚落。或作貧窮人。衰容爲老病。及現饑寒者。巡方而求乞。令人發一施。與滿一切願。令發信心已。爲說波羅密。統領萬菩薩。居住五頂山。放億種光明。見者罪消滅。又云。佛滅度後。四百五十年。文殊師利菩薩。當至雪山。爲五百仙人。宣揚法化。令成熟已。師與諸仙。飛騰虛空。至本生地。尼拘樹下。結跏趺坐。入首楞嚴三昧。現諸瑞相。同五百仙人。各現神變。皆入涅盤其餘種種神用。說種種法要。種種利行。種種感應。廣載經律論中。不能具述。

普賢聖誕

二月廿一日。普賢大士聖誕。集眾等儀。與藥師聖誕同。先稱南無大行普賢菩薩摩訶薩﹝三稱次誦﹞。

觀普賢菩薩行經章。有一菩薩。結跏趺坐。名曰普賢。身白玉色。五十種光。光五十種色。以爲項光。身諸毛孔。流出金光。其金光端。無量化佛。諸化菩薩。以爲眷屬。安祥徐步。雨大寶花。至行者前。其象開口。於象牙上。諸池玉女。鼓樂弦歌。其聲微妙。贊嘆大乘。一實之道。行者見已。歡喜敬禮復更讀誦。甚深經典。徧禮十方。無量諸佛。禮多寶佛塔。及釋迦牟尼。並禮普賢。諸大菩薩。發是誓願。若我宿福。應見普賢。願尊者徧吉。示我色身。﹝一徧。接誦﹞柰麻大行普賢菩薩﹝一百八徧。次誦變食。甘露。普供咒。與藥師同。維那作白雲﹞。

恭維大士。乃華藏之輔聖。作法界之津梁。剎塵國土。皆大行之所經。百千法門。悉大願之所持。與華嚴而作長子。理事圓融。爲極樂而作導師。智力廣大。今則仲春二十一日。值大士降誕良辰。雲集僧眾。陳設供養。伏願。普門徧入大乘力。普利一切眾生界。滅除障垢無有餘。一切妙行皆成就﹝維那白畢。舉普賢贊云﹞。

普賢行願。福聚無邊。如是智慧號普賢。一切悉皆圓。萬徳莊嚴。利益徧人天。

南無大行普賢菩薩摩訶薩﹝三稱。眾三拜各回本處﹞。

證義曰。約華藏而論。中毗盧。左普賢。右文殊。蓋華嚴會上。以普賢諭長子。文殊諭幼男也。約智行而言。文殊表大智。普賢表大行。行以智爲先導。故文殊居左。普賢居右。今之奉供聖像。並依智行爲定位。則先文殊。而後普賢也。是故域中四大名山。第一五臺。文殊居之。第二峨眉。普賢居之。第三普陀。觀音居之。第四九華。地藏居之。按悲華經。往昔劫中。阿彌陀佛爲轉輪王時。觀音爲第一太子。名曰不眴。勢至爲第二太子。名曰尼摩。文殊爲第三太子。名曰王眾。乃至第八太子。名曰泯圖。卽今普賢菩薩是也。是則本迹相同。因果相類。所有徳相。神用。說法。利行禮誦感應。皆徧三藏。非此筆墨所能具錄。卽唐時天臺。寒山拾得二僧。屢著靈異。各有詩集傳世。咸以爲文殊普賢化身。古今相傳。亦奇迹也。

觀音聖誕

二月十九日。觀音聖誕。﹝掛牌上供等儀。與藥師同﹞先稱。

柰摩大悲觀世音菩薩﹝三稱。次誦﹞。

○妙法蓮華經。觀世音菩薩普門品偈曰。世尊妙相具。我今重問彼。佛子何因緣。名爲觀世音。具足妙相尊。偈答無盡意。汝聽觀音行。善應諸方所。宏誓深如海。歷劫不思議。侍多千億佛。發大淸淨願。我爲汝略說。聞名及見身。心念不空過。能滅諸有苦。假使興害意。推落大火坑。念彼觀音力。火坑變成池。或漂流巨海。龍魚諸鬼難。念彼觀音力。波浪不能沒。或在須彌峯。爲人所推墮。念彼觀音力。如日虛空住。或被惡人逐。墮落金剛山。念彼觀音力。不能損一毛。或值怨賊繞。各執刀加害。念彼觀音力。鹹卽起慈心。或遭王難苦。臨刑欲壽終。念彼觀音力。刀尋段段壞。或囚禁枷鎖。手足被杻械。念彼觀音力。釋然得解脫。咒詛諸毒藥。所欲害身者。念彼觀音力。還著於本人。或遇惡羅剎。毒龍諸鬼等。念彼觀音力。時悉不敢害。若惡獸圍繞。利牙爪可怖。念彼觀音力。疾走無邊方。蚖蛇及蝮蠍。气毒煙火然。念彼觀音力。尋聲自回去。云雷鼓掣電。降雹澍大雨。念彼觀音力。應時得消散。眾生被困厄。無量苦逼身。觀音妙智力。能救世間苦。具足神通力。廣修智方便。十方諸國土。無剎不現身。種種諸惡趣。地獄鬼畜生。生老病死苦。以漸悉令滅。眞觀淸淨觀。廣大智慧觀。悲觀及慈觀。常願常瞻仰。無垢淸淨光。慧日破諸暗。能伏災風火。普明照世間。悲體戒雷震。慈意妙大云。澍甘露法雨。滅除煩惱焰。諍訟經官處。怖畏軍陣中。念彼觀音力。眾怨悉退散。妙音觀世音。梵音海潮音。勝彼世間音。是故須常念。念念勿生疑。觀世音淨聖。於苦惱死厄。能爲作依怙。具一切功徳。慈眼視眾生。福聚海無量。是故應頂禮﹝一徧。接誦觀音聖號一百八徧。余儀如常。但攺白雲﹞。

伏以。中和屆節。水月彰自在之容。夾鍾應律。曇華現圓通之瑞。顯悲願於三十二應。娑婆赤子盡稱名。舒慈光於十萬億程。極樂導師常輔化。切念某甲等。泛塵勞海。羈煩惱鄕。六根橫流。徒有奔塵之失。三慧長翳。未見旋性之功。倘非大悲之慈親。孰救憐﹝怡﹣臺﹢屏﹞之窮子。玆逢聖誕。敬薦馨香。祈鑑微誠。哀憐攝受﹝白已。一拜歸位舉贊云﹞手持楊枝。頂戴如來。跏趺端坐寶蓮臺。救苦甚悲哀。一念能回。無量慈門開﹝舉聖號三稱畢。三拜是日或禮懺。或持名﹞。

證義曰。觀音救苦度生。持名感應。法華楞嚴。旣皆詳說。別典紀載。亦難悉數。玆姑就僧中感應之最顯者。略錄數條。見靈迹之昭昭。類如是矣。山庵雜錄云。昔徑山古鼎和尙。生稟侏儒。唇褰縮。齒露齦。聲嘶燥。膚腠皴臘相工相之曰。以爾之四賤相。萃乎侏儒之軀。平生不言可知矣。師誓禱觀音。日持聖號無算。夜禮聖像計千。如是二十年。賤相化爲福相。唇舒緩而齒隱。聲圓潤而膚光。後遇向之相工。賀曰。師今相好。當踞法座。大振宗風。其年出世隆教。乃至居徑山十二年。壽七十九。此誦拜觀音。易賤夭而爲貴壽也。又溫州壽昌寺。絕照輝。坐夏浮慈。寮房掛聖像。每夜虔禮。一日忽見淨瓶水。從壁湧出。通身歡悅。從此造詣益深。智鑑益明。此誦禮感智慧也。又天童寺照寮元。素多病。洪武丙辰。病日篤。勉藏主。勸持觀音聖號。照日誦萬聲。明年十月十七午時。自念病勢。去死不遠。莫如攺念阿彌陀佛。方興此念。忽見一婦人。持淨瓶。而現其前。照驚訝失措。旣而定心諦觀。乃是菩薩示相。照涕泣。露罪求哀。須臾不見。越五日。病苦盡脫。此禮誦除病也。髙僧傳云。義熙初。山陰嘉祥寺。慧虔。自知將盡。乃屬想安養。誠祈觀音。預睹聖相。疾𨿽綿篤。神色如平日。侍者咸聞異香。頃之人寂。道俗見聞者。莫不嘆美。此禮誦感生淨土也。要而言之。觀音大士。於眾生緣念甚深。信久行篤。眞誠懇至。若拜若誦。皆獲感通。菩薩之願力。固有不可思議者矣。

勢至聖誕

七月十三日。勢至聖誕。集眾等儀。與藥師同。先念南無西方極樂世界。大勢至菩薩摩訶薩﹝三稱。次誦﹞。

佛說觀無量壽佛經。勢至觀章。次觀大勢至菩薩。此菩薩身量大小。亦如觀世音。圓光面各百二十五由旬。照二百五十由旬。舉身光明照十方國。作紫金色。有緣眾生。皆悉得見。但見此菩薩一毫孔光。卽見十方無量諸佛。淨妙光明。是故號此菩薩。名無邊光。以智慧光。普照一切。令離三途。得無上力。是故號此菩薩名大勢至。此菩薩天冠。有五百寶花。一一寶花。有五百寶臺。一一臺中。十方諸佛。淨妙國土。廣長之相。皆於中現。頂上肉髻。如缽頭摩花。於肉髻上有一寶瓶。盛諸光明。普現佛事。余諸身相。如觀世音。等無有異。此菩薩行時。十方世界。一切震動。當地動處。有五百億寶花。一一寶花。莊嚴髙顯。如極樂世界。此菩薩坐時。七寶國土。一時動搖。從下方金光佛剎。乃至上方光明王佛剎。於其中間。無量塵數。分身無量壽佛。分身觀世音。大勢至。皆悉雲集極樂國土。畟塞空中。坐蓮花座。演說妙法。度苦眾生。作此觀者。名爲觀見大勢至菩薩。是爲觀大勢至色身相。觀此菩薩者。名第十一觀。除無數劫阿僧祇生死之罪。作是觀者。不處胞胎。常遊諸佛淨妙國土。﹝一徧。接朗誦﹞南無大勢至菩薩。﹝一百八徧﹞。誦竟。念變食。甘露。普供咒﹝各三徧已。維那白雲﹞。

恭聞。勢至大士。本昔因地。以念佛心。入無生忍。今於此界。攝念佛人。歸於淨土。是以爲西方弼聖。嘗示念佛三昧。憶佛念佛。現前當來。必定見佛。如染香人。身有香气。此之法諭。誠爲諄切。今值聖誕。敬修供養。伏願大士。憐念眾生。如母憶子。常蒙加被。亦如大士。淨念相繼得三摩地。盡此報身。生極樂國﹝白畢。舉贊云﹞。

勢至大士。寶瓶巍峨。攝受念佛誓宏多。剎海盡包羅。弼侍彌陀。度苦出娑婆。

南無大勢至菩薩﹝三稱。三拜各回本處﹞。

證義曰。西方三聖。彌陀居中。觀音居左。勢至居右。今此上供。用觀經文。而觀大士。以圓通義。而顯本因也。熙願云。大勢至菩薩。於河沙劫前。以念佛入三摩地。常在此世界中。攝取念佛眾生。往生淨土。楞嚴經中。佛問圓通。菩薩自敍一章甚明。是當世所稱蓮宗遠公諸祖。尙系支那傳法之祖。而大勢至菩薩。則沙劫傳念佛法門之祖也。章內所言念佛之法。已極盡無餘。而母子相憶等語。尢爲肫懇曲至。余初。一見生感。不能自已。再三諷誦。感極涕零。愈嘆佛菩薩之恩難報。自此以後。每當念佛。先朗誦此章一徧。奉爲常課。一回持誦。一回省發。受益不小。我旣奉此法門。而得加被。願諸善人。亦如是行持。每於念佛時。先誦此章。念佛更爲得力。果是行持。每於念佛時。先誦此章。念佛更爲得力。果能如法修行。必蒙接引往生矣。熙願卽於此章。略加疏釋。見遠公忌中。爲念佛起首。並十念門。睡時入觀文。觀經第十三觀。又附勸言四則。一。勸發心念佛。二。勸實心念佛。三。勸求生淨土。四。勸正助雙修。如此合訂。名曰念佛切要。刻印流通。誠爲切要宜廣布焉。

地藏聖誕

七月三十日。地藏聖誕﹝早課。燒香傳鑪。住持拈香。維那舉香贊。至繞佛舉。拜地藏聖號十二拜。早粥。客堂掛牌等儀。與藥師誕同﹞。先稱。

柰麻大慈地藏王菩薩﹝三稱。次誦﹞。

地藏菩薩本願經。見聞利益品偈曰。吾觀地藏威神力。恆河沙劫說難盡。見聞瞻禮一念間。利益人天無量事。若男若女若龍神。報盡應當墮惡道。志心皈依大士身。壽命轉增除罪障。少失父母恩愛者。未知魂神在何趣。兄弟姊妹及諸親。生長以來皆不識。或塑或畫大士身。悲戀瞻禮不暫捨。三七日中念其名。菩薩當現無邊體。示其眷屬所生界。縱墮惡趣尋出離。若能不退是初心。卽獲摩頂受聖記。欲修無上菩提者。乃至出離三界苦。是人卽發大悲心。先當瞻禮大士像。一切諸願速成就。永無業障能遮止。有人發心念經典。欲度羣迷超彼岸。𨿽立是願不思議。旋讀旋忘多廢失。斯人有業障惑故。於大乘經不能記。供養地藏以香花。衣服飲食諸玩具。以淨水安大士前。一日一夜求服之。發殷重心愼五辛。酒肉邪淫及妄語三七日內勿殺害。至心思念大士名。卽於夢中見無邊。覺來便得利根耳。應是經教歷耳聞。千萬生中永不忘。以是大士不思議。能使斯人獲此慧。貧窮眾生及疾病。家宅凶衰眷屬離。睡夢之中悉不安。求者乖違無稱遂。志心瞻禮地藏像。一切惡事皆消滅。至於夢中盡得安。衣食丰饒神鬼護。欲入山林及渡海。毒惡禽獸及惡人。惡神惡鬼並惡風。一切諸難諸苦惱。但當瞻禮及供養。地藏菩薩大士像。如是山林大海中。應是諸惡皆消滅。觀音志心聽吾說。地藏無盡不思議。百千萬劫說不周。廣宣大士如是力。地藏名字人若聞。乃至見像瞻禮者。香花衣服飲食奉。供養百千受妙樂。若能以此回法界。畢竟成佛超生死。是故觀音汝當知。普告恆沙諸國土。﹝一徧。次誦﹞

唵。三陀囉伽陀娑婆訶﹝一百八徧。餘如常儀。維那白雲﹞。

伏以。金風載發。肇開金容之祥。玉露將濡。適顯玉毫之瑞。率土傳誕降佳辰。秋月初盡。普天仰和煦聖徳。杲曰正中。切念眾等。身居末世。罪結多生。求脫苦輪。必藉仁風之披拂。欲登樂地。全依慈照以逍遙。玆值。曇花示現之期。敬舉芹藻薦馨之典。眾等。伏願。金錫重光。明珠流焰。癡狂頓歇。開無始之鐵城。熱惱驟除。出眼前之火宅。人天普利。幽明咸資﹝白已。一拜。歸位。舉贊﹞。

地藏大士。誓願宏深。明珠照破鐵圍城。金錫振幽冥。禮像稱名。沙界布陽春。柰麻大慈地藏菩薩。

證義曰。地藏度生之事。地藏菩薩本願經。地藏十輪經。占察善惡業報經中廣說。今舉東土示迹者。神僧傳云。佛滅度一千五百年。地藏降迹新羅國主家。姓金。號喬覺。永徽四年。年二十四歲祝發。攜白犬善聽。航海而來。至江南。池州府東。靑陽縣。九華山。端坐九子山頭。七十五載。至開元十六年。七月三十夜成道。計年九十九歲。時有閣老閔公。素懷善念。每齋百僧。必虛一位。請洞僧﹝卽地藏也﹞足數。僧乃乞一袈裟地。公許。衣徧覆九峯。遂盡喜捨。其子求出家。卽道明和尙。公後亦離俗网。反禮其子爲師。故今侍像。左道明。右閔公。職此故也。菩薩入定二十年。至至徳二年。七月三十日。顯聖起塔。至今成大道場。現果錄云。吳門。王建。一日無疾忽終。靑衣引至冥府。閻君鞠勘。系是誤攝。乃山東王建也。由是出冥殿。見地獄黑焰蔽空。叫如雷吼。三老僧。趺坐樹抄。以淨水灑之。獄人痛聲停寢。近前詢之。卽觀音。普賢。地藏也。據此可見地藏經中所說。持地藏名。禮地藏像。獲福消罪。眞有不可思議者。

百丈叢林淸規證義記卷第三

百丈叢林淸規證義記卷第四

唐洪州百丈山沙門懷海集編

淸杭州眞寂寺苾芻儀潤證義

越城戒珠寺住持妙永校閱

尊祖章第四

述曰。人各祀其祖。重其形生之始也。形生。始於愛。然形有時而化。愛有時而盡。惟性之靈然不昧者。不恃生而存。不偕亡而亡。故佛教人必明性。而後之學者。復膠於名言。不得其指歸。自教流東國之後。得其傳者蓋寡。及吾祖達摩至。示以直指之道。而人始廓然。見夫自性之妙。由是以來。相傳不絕。後之傳祖道。嗣祖位者。如火之薪。水之器。繼繼承承。以至於今。可謂盛矣。然則祖功宗徳。其可忘耶。忌日追享之禮。其可廢耶。至於百丈大智禪師。作淸規以範吾徒。而叢林爲之一振。其功實可與初祖並傳不朽。故海會端公謂。叢林祖堂。宜祀達摩於中。百丈陪於左。而本寺之開山祖配焉。今並載智者諸師忌辰禮儀者。以演教扶律。原原本本之恩。亦不可忘也。

初祖達摩忌

十月初五日。初祖忌。客堂預日掛牌。﹝牌云﹞明日恭逢逢磨老祖示寂良辰。是晚。明早。課畢。聞鐘聲。齊詣祖堂禮祖。午前上供。﹝預日。祖堂香燈師。赴庫取香燭茶供供祖像前。次取供器。莊嚴祖堂。晚課畢。知客令鐘頭。鳴鐘三下。眾集祖堂。住持上香。三拜。不收坐具。上茶。退身三拜。再進前問訊。增茶。復位。三拜。收具。維那云。展具。眾禮祖三拜。回堂。次日早課舉。禮祖獻茶同上。聞午梆。知客鳴大鐘三下。眾集祖堂。住持上香維那舉﹞柰麻香雲蓋菩薩摩訶薩﹝三唱。眾和次眾齊稱﹞。

柰摩禪定宗主菩提達摩尊者﹝三稱。接誦﹞。

楞伽阿跋多羅寶經。一切佛語心品。不生句生句。常句無常句。﹝名﹞相句無﹝名﹞相句。住異句非住異句。剎那句非剎那句。自性句。離自性句。空句不空句。斷句不斷句。邊句非邊句。中句非中句。常句非常句。緣句非緣句。因句非因句。煩惱句非煩惱句。愛句非愛句。方便句非方便句。巧句非巧句。淨句非淨句。成句非成句。譬句非譬句。弟子句非弟子句。師句非師句。種性句非種性句。三乘句非三乘句。所有句無所有句。願句非願句。三輪句非三輪句。﹝標﹞相句非﹝標﹞相句。有品句非有品句。俱句非俱句。緣自聖智現法樂句。非現法樂句。剎土句非剎。土句。阿﹝少／兔﹞句非阿﹝少／兔﹞句。水句非水句。弓句非弓句。實句非實句。數句非數句。﹝神通﹞數句非﹝神通﹞數句。明句。非明句。虛空句非虛空句。云句非云句。工巧伎術明處句。非工巧伎術明處句。風句非風句。地句。非地句。心句。非心句。施設句。非施設句。自性句。非自性句。陰句非陰句。眾生句非眾生句。慧句非慧句。涅盤句非涅盤句。爾焰句非爾焰句。外道句非外道句。荒亂句非荒亂句。幻句非幻句。夢句非夢句。焰句非焰句。像句非像句。輪句非輪句。揵闥婆句非捷闥婆句。天句非天句。飲食句非飲食句。淫欲句非淫欲句。見句非見句。波羅密句。非波羅密句。戒句非戒句。日月星宿句。非日月星宿句。諦句非諦句。果句非果句。滅起句非滅起句。治句非治句。﹝占﹞相句非﹝占﹞相句。支句非支句。巧明處句非巧明處句。禪句非禪句。迷句非迷句。現句非現句。護句非護句。族句非族句。仙句非仙句。王句非王句。攝受句非攝受句。寶句非寶句。記句非記句。一闡提句。非一闡提句。女男不男句。非女男不男句。味句。非味句。事句非事句。身句非身句。覺句非覺句。動句。非動句。根句非根句。有爲句。非有爲句。無爲句非無爲句。因果句非因果句。色究竟句非色究竟句。節句非節句。叢樹葛藤句。非叢樹葛藤句。雜句非雜句。說句非說句。毗尼句非毗尼句。比邱句非比邱句。處句非處句。字句非字句。大慧是百八句。先佛所說。汝及諸菩薩摩訶薩。應當修學﹝一徧。接誦變食咒十四徧。甘露咒。普供咒。各三徧。此念誦時。住持三拜。不收坐具。進鑪前。獻茶。獻食。從東序遞供至住持。一舉已。住持遞西序。至祖位側。捧獻幾上。獻畢。退歸位三拜。再添香。再歸位三拜。時眾僧念誦畢。住持再拈香。說法。說畢。維那至中展具三拜。長跪。合掌白雲﹞。

恭維初祖。迹現西天。一葦航來。開化東土。大哉正傳。紹覺皇之宗裔。廓然無聖。破義學之膏肓。百川到海。迥絕異流。杲日麗天。罄無側影。指人心而成佛。契妙道以忘言。旣大振其宗風。有殊功於時教。現濁世優曇花。實爲鼻祖。取神州大乘器。盡作兒孫。玆逢葬履之辰。爰效采蘩之薦。所願。信衣表佛祖之重。力任千鈞一花開劫外之春。芳聯萬世。謹運丹忱。虔申微供。伏惟尙饗﹝白竟。一拜。起具。歸位。舉贊。眾齊唱云﹞。

拈花悟旨。祖道初興。綿延四七演眞乘。六代遠傳燈。奕葉相承。正法永昌明。柰摩禪定宗主菩提達摩尊者﹝三稱。眾三拜。起具。問訊。各回本處。○若住持有事。班首代獻。下同此﹞。

證義曰。初祖。南天竺國。香至王第三子也。姓剎帝利。本名菩提多羅。後遇二十七祖。般若多羅尊者。知師密迹。因試。令與二兄。辯所施寶珠。發明心要。旣而尊者謂曰。汝於諸法。已得通量。夫達摩者。通大法之義也。宜名達摩。因攺名菩提達摩。此翻覺法。師乃白尊者曰。我旣得法。當往何國。而作佛事願重開示。尊者曰。汝𨿽得法。未可遠遊。且止南天。待吾滅後六十七載。當往震旦。設大法藥。直接上根。愼勿遠行。衰於日下。梁普通八年。丁未歲九月二十一日。至南海廣州。刺史蕭昂。表聞武帝。遣使詔迎。十月一日至金陵。與帝語不契。是月十九日渡江北。十一月二十三日。屆於洛陽。當魏孝明太和十年也。寓止於嵩山少林寺。面壁而坐。終日默然。人莫之測。謂之壁觀婆羅門。此時震旦。義學相髙。多滯名相。間有學者。來扣宗旨。祖斥相指心。無有能領略者。末遇神光。斷臂安心。付其衣缽。並授楞伽經。以爲印心。至太和十九年。丙辰歲。十月五日。端居而逝。是歲十二月二十八日。葬熊耳山。起塔於定林寺。其後魏使宋云。蔥嶺回。見祖杖履一隻。西行而去云唐。謚圓覺大師。塔曰空觀今上供仍誦楞伽經百八句者。是禪宗心要故。梵語楞伽。此翻不可往。其所詮義。謂禪宗自覺聖智境界。離心意識妄想。非邪智可到故。梵語阿跋多羅。此翻無上。謂究竟覺際。更無有上。故稱寶也。一切佛語心者。佛佛道同。一卽一切故。蓋一經所明。詳顯此心之義。卽達摩直指之心。亦卽世尊拈花。所云涅盤妙心。是以付囑二祖云。楞伽四卷。可以印心。今此百八句。乃世尊總答大慧所問。每句中。皆上半句拈其問相。下半句隨掃之。依心眞如門。掃一切相。故皆曰非。曰無。曰離。總標此心之外。無法可說。故令深信修學。上供念誦。亦此意也。徑山妙喜曰。禪之宗裔。始於釋尊。在靈山拈花惟迦葉。微笑。世尊云。吾有正法眼藏。涅盤妙心。付囑於汝。由此代相授受。而至達摩。磨至此。不立文字。直指人心。見性成佛。是爲禪宗也。又曰。夫禪與教律。本一禮也。譬如百千異流。同歸於海。而無異味。若教律家。只依著文字語言。不達元旨。未也。若是禪宗。𨿽坐破蒲團。未得證悟。亦未也。據此。可見禪教律。異派同源。不宜互相詆呰。

百丈祖師忌

正月十九日。百丈祖忌。﹝容堂掛牌。獻茶。乃至上供等事皆與達摩祖忌同。先舉云﹞柰麻南嶽二世。百丈懷海禪祖﹝三稱。接誦﹞。

大方廣佛華嚴經梵行品。爾時正念天子。白法慧菩薩言。佛子。一切世界。諸菩薩眾。依如來教。染衣出家。云何而得梵行淸淨。從菩薩位。逮於無上菩提之道。法慧菩薩言。佛子。菩薩摩訶薩。修梵行時。應以十法。而爲所緣。作意觀察。所謂身。身業。語語業。意。意業。佛。法。僧。戒。應如是觀。爲身是梵行耶。乃至戒是梵行耶。若身是梵行者。當知梵行。則爲非善。則爲非法。則爲渾濁。則爲臭惡。則爲不淨。則爲可厭。則爲違逆。則爲雜染。則爲死屍。則爲虫聚。若身業是梵行者。梵行則是行。住。坐。臥。左右顧視。屈。申。俯。仰。若語是梵行者。梵行則是音聲風息。唇舌喉吻。吐。納。抑。縱。髙。低。淸濁。若語業是梵行者。梵行則是起居問訊。略說。廣說。諭說。直說。贊說。毀說。安立說。隨俗說。顯了說。若意是梵行者。梵行則應是覺是觀。是分別。是種種分別。是憶念。是種種憶念。是思惟。是種種思惟。是幻術。是眠夢。若意業是梵行者。當知梵行則是思。想寒。熱。饑。渴。苦。樂。憂。喜。若佛是梵行者。爲色是佛耶。受是佛耶。想是佛耶。行是佛耶。識是佛耶。爲相是佛耶。好是佛耶。神通是佛耶。業。行是佛耶。果報是佛耶。若法是梵行者。爲寂滅是法耶。涅盤是法耶。不生是法耶。不起是法耶。不可說是法耶。無分別是法耶。無所行是法耶。不合集是法耶。不隨順是法耶。無所得是法耶。若僧是梵行者。爲預流向是僧耶。預流果是僧耶。一來向是僧耶。一來果是僧耶。不還向是僧耶。不還果是僧耶。阿羅漢向是僧耶。阿羅漢果是僧耶。三明是僧耶。六通是僧耶。若戒是梵行者。爲壇場是戒耶。問淸淨是戒耶。教威儀是戒耶。三說羯磨是戒耶。和尙是戒耶。阿闍黎是戒耶。剃髮是戒耶。著袈裟衣是戒耶。乞食是戒耶。正命是戒耶。如是觀已。於身無所取。於修無所著。於法無所住。過去已滅。未來未至。現在空寂。無作業者。無受報者。此世不移動。彼世不攺變。此中何法名爲梵行。梵行從何處來。誰之所有。體爲是誰。由誰而作。爲是有。爲是無。爲是色。爲非色。爲是受。爲非受。爲是想。爲非想。爲是行。爲非行。爲是識。爲非識。如是觀察梵行法不可得故。三世法皆空寂故。意無取著故。心無障礙故。所行無二故。方便自在故。受無相法故。觀無相法故。知佛法平等故。具一切佛法故。如是名爲淸淨梵行﹝一徧。接變食甘露等。與達祖忌同。惟換白詞云﹞。

恭聞。一言爲天下法。中矩中規萬世知師道尊。有綱有紀。以叢林禮樂之盛。卜法筵龍象之興。禪教並馳。富擬石渠天祿。經律相濟。嚴如金科玉條。允宜陪禪祖以享祀。故遵諱日而營齋。伏願。不壞俗諦。感來淨妙之身。長續慧燈。照燭昏蒙之夜﹝白竟。一拜。起具。歸位。舉贊。眾齊唱云﹞天下師表。宏紹正宗。𨿽修妙行住眞空。禪律自圓通。百丈宗風。萬古作磨礱。柰麻南嶽二世。百丈懷海禪祖﹝三稱。余儀同達祖忌﹞。

證義曰。祖堂。中供達摩。左供百丈。右供開山。𨿽爲僧坊定例。然只可禪宗如此。若律宗。中供曇無徳。左供道宣。右開山。懺摩宗。中志公。左悟達右開山。天臺宗。中龍樹。左智者。右開山。賢首宗。中杜順。左賢首。右開山慈恩宗。中玄奘。左窺基。右開山。法性宗。中僧肇。左道安。右開山。密部宗。中金剛智。左大廣智。右開山。翻譯宗。中迦葉摩騰。左竺法蘭。右開山。淨土宗。中慧遠。左優曇。右開山。如是方顯各家宗主。十家門庭不濫。其各祖忌辰。詳髙僧傳等書。摶者自見。嗚呼。邇來祖堂。久失宗尙。所供不識是何祖。忌辰不知是何日。枝派不知是何宗。忘本至此。佛法何能。興哉。其百丈行實。已詳前元義玆不重出。今上供念誦梵行品者。蓋九章淸規。行𨿽不同。總以持戒防非爲其體相。以無所得理觀爲其自性。理觀若明梵行自淨。心純是法。與法相應。是乃不爲塵境之所障礙。事理雙修。眞俗不二則此梵行一品。實有助於禪觀。亦有助於淸規。非獨上供以爲念誦亦當時參其語句也。

智者大師忌

十一月二十四日。天臺宗主。智者顗祖忌。﹝儀同達祖忌。先舉云﹞柰麻天臺宗主。智者大師﹝三稱。接誦﹞。

妙法蓮華經。如來壽量品偈曰。自我得佛來。所經諸劫數。無量百千萬。億載阿僧祇。常說法教化。無數億眾生。令入於佛道。爾來無量劫。爲度眾生故。方便現涅盤。而實不滅度。常住此說法。我常住於此。以諸神通力。令顚倒眾生。𨿽近而不見。眾見我滅度。廣供養舍利。咸皆懷戀慕。而生渴仰心。眾生旣信伏。質直意柔軟。一心欲見佛。不自惜身命。時我及眾僧。俱出靈鷲山。我時語眾生。常在此不滅。以方便力故。現有滅不滅。余國有眾生恭敬信樂者。我復於彼中。爲說無上法。汝等不聞此。但謂我滅度。我見諸眾生。沒在於苦惱。故不爲現身。令其生渴仰。因其心戀慕。乃出爲說法。神通力如是。於阿僧祇劫。常在靈鷲山。及余諸住處。眾生見劫盡。大火所燒時。我此土安隱。天人常充滿。園林諸堂閣。種種寶莊嚴。寶樹多華果。眾生所遊樂。諸天擊天鼓。常作眾伎樂。雨曼陀羅華。散佛及大眾。我淨土不毀。而眾見燒盡。憂怖諸苦惱。如是悉充滿。是諸罪眾生。以惡業因緣。過阿僧祇劫。不聞三寶名。諸有修功徳。柔和質直者。則皆見我身。在此而說法。或時爲此眾。說佛壽無量。久乃見佛者。爲說佛難值。我智力如是。慧光照無量。壽命無數劫。久修業所得。汝等有智者。勿於此生疑。當斷令永盡。佛語實不虛。如醫善方便。爲治狂子故。實在而言死。無能說虛妄我亦爲世父。救諸苦患者。爲凡夫顚倒。實在而言滅。以常見我故。而生憍恣心。放逸者五欲。墮於惡道中。我常知眾生。行道不行道。隨所應可度。爲說種種法。每自作是意。以何令眾生。得入無上慧。速成就佛身﹝一徧。接變食甘露等。與達祖忌同。惟換白詞云﹞。

恭聞。如來一代時教。重賴後哲宣揚。眾生六識癡迷。仰藉宗師覺悟。是以至人應化。迹降荊州華容。聖徳預彰。夢現香煙五彩。神奇屢示。品格非常。誦法華而入定。見靈山以儼然。機感金陵。就瓦棺而演法。體翹臺頂。住金地以轉輪。從玆教法流傳。永劫不替。迨至色身示寂。五品暫居。玆逢追遠之辰。特設時新之供。伏惟照鑑。佑啟後人。﹝白竟一拜。起具。歸位。舉贊眾齊唱云﹞靈山囑累。金口親承。如來所遣任非輕。三觀自昭明。祖祖相承。臺教續千燈。柰麻天臺宗主。智者大師﹝三稱。眾三拜。各回本處﹞。

證義曰。宗主諱智顗。字徳安。姓陳。頴川原籍。父梁散騎益陽公陳起。母徐氏。一生事迹。具見續髙僧傳第二十一卷

。及別傳所載。年六十七歲。寂於隋開皇十七年十一月二十四日未時。按大師讀法華。至藥王品。是眞精進。是名眞法供養如來句。豁然大悟。頓證法華三昧。遂宗法華。判如來一代時教。引信解品。以判五時化儀要之。如來故白毫一光。光中頓現十法界。六度萬行。所謂示佛知見。早已和盤托出了也。因眾中不悟。舍利弗三請說法。佛以開權顯實。開口就說惟以一大事因緣故。出現於世。無非爲眾生開示悟入佛之知見。至此如來壽量品。徹底窮源。爲諸人道破了也。然佛示現涅盤。而智者亦是示現滅度。今於追遠之辰。上供誦此者。正顯非惟佛祖而不涅盤。卽吾凡夫。何曾有眞生死耶。所受生死輪回苦者。乃妄想因緣耳。若離妄想。三身四智。本是現成。涅盤生死。等於空花。卽此念誦。而開示悟入佛之知見也。

賢首法師忌

十一月十四日。賢首宗主。國一藏祖忌﹝儀同達祖忌。先舉云﹞。

柰麻賢首宗主。國一法師﹝三稱。接誦﹞。

大方廣佛華嚴經。如來出現品。佛子。菩薩摩訶薩應云何知如來應正等覺般涅盤。佛子。菩薩摩訶薩。欲知如來大涅盤者。當須了知根本自性。如眞如涅盤如來涅盤亦如是如實際涅盤。如來涅盤亦如是。如法界涅盤如來涅盤亦如是。如虛空涅盤。如來涅盤亦如是。如法性涅盤。如來涅盤亦如是。如離欲際涅盤。如來涅盤亦如是。如無相際涅盤。如來涅盤亦如是。如我性際涅盤。如來涅盤亦如是。如一切法性際涅盤。如來涅盤亦如是。如眞如際涅盤。如來涅盤亦如是。何以故。涅盤無生無出故。若法無生無出。則無有滅。佛子。如來不爲菩薩。說諸如來究竟涅盤。亦不爲彼示現其事。何以故。爲欲令見一切如來。常住其前。於一念中。見過去未來一切諸佛。色相圓淸。皆如現在。亦不起二不二想。何以故。菩薩摩訶薩。永離一切諸想著故。佛子。諸佛如來。爲令眾生生欣樂故。出現於世。欲令眾生生戀慕故。示現涅盤。而實如來無有出世。亦無涅盤。何以故。如來常住淸淨法界。隨眾生心。示現涅盤。佛子。譬如日出。普照世間。於一切淨水器中。影無不現。普徧眾處。而無來往。或一器破。便不現影。佛子。於汝意云何。彼影不現。爲日咎不。答言。不也。但由器壞。非日有咎。佛子。如來智日。亦復如是。普現法界。無前無後。一切眾生淨心器中。佛無不現。心器常淨。常見佛身。若心濁器破。則不得見。佛子。若有眾生。應以涅盤而得度者。如來則爲示現涅盤。而實如來。無生無歿。無有滅度。佛子。譬如火大。於一切世間。能爲火事。或時一處。其火息滅。於意云何。豈一切世間。火皆滅耶。答言。不也。佛子。如來應正等覺。亦復如是。於一切世界。施作佛事。或於一世界。能事已畢。示入涅盤豈一切世界。諸佛如來。悉皆滅度。佛子菩薩摩訶薩。應如是知。如來應正等覺。大般涅盤。復次佛子。譬如幻師。善明幻術。以幻術力。於三千大千世界。一切國土。城邑聚落。示現幻身。以幻力持。經劫而住。然於余處。幻事已訖。隱身不現。佛子。於汝意云何。彼大幻師。豈於一處。隱身不現。便一切處。皆隱滅耶。答言。不也。佛子。如來應正等覺。亦復如是。善知無量智慧方便。種種幻術。於一切法界。普現其身。持令常住。盡未來際。或於一處。隨眾生心。所作事訖。示現涅盤。豈以一處示入涅盤。便謂一切悉皆滅度。佛子。菩薩摩訶薩。應如是知。如來應正等覺大般涅盤。復次佛子。如來應正等覺。示涅盤時。入不動三昧。入此三昧已。於一一身。各放無量百千億那由他大光明。一一光明。各出阿僧祇蓮華。一一蓮華。各有不可說妙寶華藥。一一華藥。有師子座。一一座上。皆有如來。結跏趺坐。其佛身數。正與一切眾生數等。皆具上妙功徳莊嚴。從本願力之所生起。若有眾生。善根熟者。見佛身已。則皆受化。然彼佛身。盡未來際。究竟安住。隨宜化度一切眾生。未曾失時。佛子。如來身者。無有方處。非實非虛。但以諸佛本誓願力。眾生堪度。則便出現。菩薩摩訶薩。應如是知。如來應正等覺。大般涅盤。佛子。如來住於無量無礙究竟法界。虛空界。眞如法性。無生無滅。及以實際。爲諸眾生。隨時示現。本願持故。無有休息。不捨一切眾生。一切剎。一切法。

﹝一徧。接變食甘露等。與達祖忌同。惟換白詞云﹞。

恭聞法師。迹後天臺。號稱賢首。爲華嚴之宗主。成一家之教觀。燃一指於岐州。佛乘誓悟。講大乘於唐代。左道回心。從此十門頓啟。五教常存。作千秋之指南。爲萬世之師法。玆逢圓寂之辰。聊奉瓣香之供。伏願。慧燈永照。祖印重光。佑啟後人。長衍宗系。﹝白竟。一拜。歸位。唱贊﹞大哉賢首。垂範萬世髫年燃指立宏誓。志求法源底。懸辯離微。著述傳勿替。柰麻賢首宗主。國一法師﹝三稱。眾三拜。各回本處﹞。

證義曰。宗主。諱法藏。字賢首。賜謚號。國一。爲東土華嚴宗。第三祖也。俗姓康氏。康居國人。當唐。貞觀十七年。十一月初二日降誕。與天臺智者。先後相去。將二百年。專宏華嚴。經中有品名賢首。又十首菩薩中。有一菩薩。亦名賢首。故以賢首二字立字。亦卽以此立宗名也。所立教觀。與天臺大同小異。上供用出現品涅盤章。取其本教。所宗而又恰與忌事相合也。天臺用法華壽量品亦此意。邇來諸忌。念誦多用心經。往生咒。或用彌陀經。若在凡俗靈前。宜矣。如諸家祖師髙僧。早已出於三界。豈亦如凡夫之賴超度耶。故今諸祖。各隨其宗。而爲念誦。如達摩祖前。誦楞伽百八句。取禪宗印心。無如此百八句者。百丈祖師。前誦華嚴梵行品取與淸規相合。再如道宣律祖。誦梵网偈。蓮社遠祖誦大勢至章。庶各家門庭。不致混濫。兒孫旣各明其所宗。而諸祖之靈。亦復增其愛樂。義取關會。不致儱侗。循名考實。允合機宜。𨿽新訂於後人。實無悖於前哲。諸家宗主。旣念誦有別。於後嗣歷祖亦然。則源源相繼。而各有攸歸矣。

道宣律祖忌

十月初三日。南山宗主。道宣律祖忌﹝儀同達祖忌。先舉云﹞。

柰麻南山宗主。道宣律祖﹝三稱。接誦﹞。

佛說梵网經。菩薩心地品偈曰。明人忍慧彊。能持如是法。未成佛道間。安獲五種利。一者十方佛。湣念常守護。二者命終時。正見心歡喜。三者生生處。爲諸菩薩友。四者功徳聚。戒度悉成就。五者今後世。性戒福慧滿。此是諸佛子。智者善思量。計我著相者。不能信是法。滅壽取證者。亦非下種處。欲長菩提苗。光明照世間。應當靜觀察。諸法眞實相。不生亦不滅。不常復不斷。不一亦不異。不來亦不去。如是一心中。方便勤莊嚴。菩薩所應作。應當次第學。於學於無學。勿生分別想。是名第一道。亦名摩訶衍。一切戲論惡。悉從是處滅。諸佛薩婆若。悉從是處出。是故諸佛子。宜發大勇猛。於諸佛淨戒。護持如明珠。過去諸菩薩。已於是中學。未來者當學。現在者今學。此是佛行處。聖主所稱嘆。我已隨順說。福徳無量聚。回以施眾生。共向一切智。願聞是法者。疾得成佛道。﹝一徧。接變食甘露等。與達祖忌同。換白雲﹞恭聞。毗尼住世。聖道鎡基。波離結集於西乾。大師應身於東土。宗承智首。教啟終南。支那共仰戒光。震旦咸稱律主。感天人之侍衛。授佛牙以表揚。依佛制而造戒壇。後世永賴。隨天語以集傳記。末法咸資。今逢歸天之忌。特薦精潔之羞。伏願。律風永振。祖印重光。戒香芬馥於九州。法雨沾濡於七眾。﹝白竟。一拜。起具。歸位。舉贊。眾唱﹞波離再現。律學中興。南山教主震雷音。三聚二持新。戒海澄淸。正法永昌明柰麻南山宗主。道宣澄照律師﹝三稱。眾三拜。各回本處﹞。

證義曰。宗主。諱道宣。字實相爲震旦初興律祖。唐髙宗時。詔敕天下寺院。圖形塑像奉祀。懿宗敕謚澄照聖師。具載宋髙僧傳。第十四卷

。今上供。念誦梵网經末偈者。分三段。初十六句。乃贊獎持戒利益之義。次二十四句。乃觀察實相戒體之義。後十六句。乃勸護淨戒。及回向自利利人之義。願上供者。因此念誦。而銘於心也。亦可誦第三十五六。不發願誓兩戒。見下住持章告香條。須熟誦時省。而自勉之。

慧遠祖師忌

八月初六日。淨土宗主慧遠老祖忌﹝儀同達祖忌。先舉云﹞。

柰麻蓮宗初祖慧遠祖師﹝三稱。接誦﹞。

大佛頂如來。密因修證了義。諸菩薩萬行首楞嚴經。大勢至法王子。與其同倫。五十二菩薩。卽從座起。頂禮佛足。而白佛言。我憶往昔。恆河沙劫。有佛出世。名無量光。十二如來。相繼一劫。其最後佛。名超日月光。彼佛教我念佛三昧。譬如有人。一專爲憶。一人專忘。如是二人。若逢不逢。或見非見。二人相憶。二憶念深。如是乃至。從生至生。同於形影。不相乖異。十方如來。憐念眾生。如母憶子。若子逃逝。𨿽憶何爲。子若憶母。如母憶時。母子歷生。不相違遠。若眾生心。憶佛念佛。現前當來。必定見佛。去佛不遠。不假方便。自得心開。如染香人。身有香气。此則名曰香光莊嚴。我本因地。以念佛心。入無生忍。今於此界。攝念佛人。歸於淨土。佛問圓通。我無選擇都攝六根淨念相繼。得三摩地。斯爲第一。﹝接誦往生咒三徧。念佛百聲。次誦變食咒十四徧。甘露。普供。各三徧。維那合掌。白雲﹞。

恭聞。淨業宗主。實爲遠公。現迹雁門。開法匡廬。統一百二十三人。一意西歸。維七月二十八日。合辭共誓。東林社啟。天下咸仰其髙風。西教流芳。萬世共沾其惠澤。玆當蓮開吉日。眾等敬薦心香。伏願。不忘本誓。隨彌陀以提攜。普運慈航。度眾生於安養。﹝白竟。一拜。歸位。唱贊﹞第一大願。觀想彌陀。四十八願度娑婆。九品湧金波。寶网交羅。度眾生出愛河柰麻淨業宗主。遠公祖師﹝三稱。眾三拜。各回本處﹞。

證義曰。宗主列傳。出髙僧傳第六卷

。玆不贅。上供誦大勢至念佛圓通章者。以此篇開示。最直截也。幽溪釋曰。念佛三昧者。念佛人以心緣佛。以佛系心。心心相續。無有間斷。爾時內心不起。外境無侵。旋元自歸。返流全一。正不受諸受而得乎正受。故稱念佛三昧也。初立諭。一專爲憶者。諭佛時念眾生。如何度出三界苦也。一人專忘者。諭眾生惟貪五塵。甘受六道苦也。如是二人。若逢不逢。或見非見者。諭佛常逢見眾生。而眾生常不逢見佛。此諭眾生不念佛之失也。二人相憶者。諭佛時念眾生。眾生亦時念佛。方謂二憶念深。能如是念則生生常見佛。土土覲如來。故曰。如是乃至從生至生。同於形影。不相乖異也。次合法。舉親諭而貼合之。如來憐念眾生。如母憶子者。貼合一專爲憶。若子逃逝。𨿽憶何爲者。貼合一人專忘。此貼合不念佛之失。次貼合念佛之得。子若憶母者。教以憶母之方。當如母憶時謂念佛人。用眞切工夫。不得一刻念世五欲。是謂系念。方得名爲如母憶時。母子歷生。不相違遠也。又憶佛。是恆審思量也。念佛。是心注一境也。現前當來。必定見佛者。現前。如遠公三見聖相之類。當來。如臨終佛迎。乃至花開見佛之類。去佛不遠者。謂念佛人。不惟見佛。亦去佛不遠。不久定當成佛也。不假方便。自得心開者。謂舉念卽緣佛境。事理圓融。能所絕待。所謂我本因地。以念佛心。入無生忍。苟非如此。焉令卽契無生。不假方便。信不誣也。如染香人者。諭眾生本非佛。因念佛而頓有佛香也。名香光莊嚴者。蓋佛因念顯。念因佛燻。謂以諸佛法身之香气。而莊嚴乎眾生之色身也。我本因地三句。結自行因果相符。今於此界三句。乃果後利人。旣以此自度。卽以此教人。亦以此力而攝生焉。我無選擇。都攝六根者。念屬意根。正論修處。亦傍攝諸根根根念佛也。意根若淨。諸根皆攝。故無選擇也。日用之間。惟彌陀是念。惟淨土是求。無有間斷。卽淨念相繼也。如是法門。實超勝余門。故曰入三摩地。斯爲第一。

開山祖忌

凡遇本寺開山老祖忌。及歷代祖忌。知客預先一日。通白住持已。卽掛牌。﹝牌云﹞明日恭逢某祖忌曰。大眾師是晚明早課畢。聞鍾聲。齊詣像前頂禮。午梆上供。

○侍者於影堂。懸某祖像。隨報供獻。凡果菜。須一二品隨時者。所謂薦其時食也。設香燭茶供。晚課畢鳴鐘三下。眾集像前。住持拈香獻茶。拜已。維那呼展具。禮祖三拜。收具云。頂禮尙尙。禮畢回堂。或有禮誦佛事。維那與知客預請諸師。懸牌已。通知殿主。鋪設經壇。

○次日早課畢。禮儀同前。惟開山祖。及嗣法師。午前上堂。余但上供而已。午梆上供。眾集。住持問訊。拈香。維那舉香贊已。隨舉南無蓮池海會佛菩薩。﹝三稱﹞眾接彌陀經。候住持三拜將畢。首座。西堂。先至住持兩邊側站。次兩序執每邊站六人。原班上下。近前半步。站齊首座。西堂。住持。三人八字式跪下。知客二人。侍立像傍。次第料理。接傳供獻。先茶。次筯。自東班序首。一一挨次。傳至首座首座端捧送住持。住持舉獸已。遞於西堂。一一挨次。傳至西班序首。交於知客安擺。其菜。湯。點。飯。悉照方丈齋欵。擺齊。兩邊起立歸位。候住持八拜畢。彌陀經方完。誦咒。及念佛百聲竟。住持拈香。說法已。維那白祭文。舉贊﹝文贊隨名家所撰。玆不備﹞待住持奠茶。拜已贊畢。維那呼展具。大眾禮祖三拜。拜畢。呼頂禮和尙。禮畢。呼起具。各回本處。此惟開山。中興。嗣法。受業。﹝卽剃度師﹞之禮。其餘諸祖。不設壇諷經。不一一跪獻供。但上供奠茶而已。然此影堂。須有功本寺。及以法住持者。方許入位。受大眾禮拜。非同等閒。其忌辰單。客堂。庫房。維那祖侍各貼一紙。庶不有誤。

證義曰。此報創建之徳與繼守之功。飲水知源。禮合享祀。不宜忘忽。

嗣法師忌

凡遇嗣法本師忌辰。﹝獻供等事。已載前說。但此佛事。須住持自出己財。送庫司辦祭設供。並諷經。命書記具回向疏一道。倘不及另具。卽依此疏式寫。先具鄕貫生死日期﹞敬惟本師。性生慈善。相絕我人。繼規範於叢林。行同百丈。著謀猷於禪席。徳越萬峯。傳臨濟幾十幾代之心燈。標直指而披云睹月。享降迹幾十幾年之世壽。謝塵勞而返朴歸眞。今值忌辰。門人某甲。殊愧靑藍之諭。徒承衣缽之恩。由是延眾。諷某經一日。申懇欵於慈尊。啟人天之法席。以此功徳。敬申酬報。伏願鷲嶺峯前。髙超妙覺之位。寂光土內。常樂非相之身。年月日。門人某甲等具疏﹝餘如念誦常式﹞。

證義曰。此報傳法之恩也。父母生我色身。先師生我慧命。色身虛假不實。慧命利益無窮。是父母之恩固難報。先師之恩。更難報也。區區芹藻之薦。安得不畱意耶。卽如巴陵三轉語。爲雲門作忌。先輩用心之厚如此。乃今末法之中。不惟忌祭。漫不關心。竟有圖於名位。負心忘本而另嗣他人者。尢可慨矣。禪宗祕要云。五祖演禪師座下。有一學人。名開聖覺。初參長蘆夫鐵腳。久無所得。聞演師法道徑造席下。一日室中問云。釋迦彌勒。猶是他奴。且道是阿誰。覺云。胡張三。黑李四。演師然其語。時圓悟和尙爲座元。師舉此語似之。悟云。好則好。恐未實。不可放過。更於言下搜看。次日入室。垂問如前。覺云昨日向和尙道了。演師云。道甚麼。覺云。胡張三。黑李四。演師云。不是不是。覺云。和尙爲甚。昨日道是。演師云。昨日是。今日不是。覺於言下大悟。覺後出世。住開聖。見長蘆法席大盛。乃嗣夫鐵腳。不原所得悟人。拈香時。忽覺胸前如搗。遂於痛處發癰成竅。以乳香作餅塞之。久而不愈竟卒。噫此辜負重恩。而別嗣之苦報也。後之學者。幸勿蹈此覆轍。又云淒崇行錄云。宋懷志。金華人。幼業講。因一禪者激發。棄講參方。晚至洞山。得法於眞淨文禪師久之辭去。眞淨囑曰。子禪𨿽逸格。惜緣不勝耳。志拜受命。至袁州州人請住持楊岐。掣肘而去遊湘上潭牧請住上封北禪。皆不受。庵於衡嶽二十餘年。有偈曰。萬機休罷付癡憨。蹤迹時容野鹿參不脫麻衣拳作枕。幾生夢在綠蘿庵。晚投龍安。龍安。處之最樂堂。遂終老焉。蓮池贊曰。顯達人之所欲。遵遺命而力拒諸請。可不謂難乎。今人嗜名利。棄禮義。不請而往者紛如矣。尙何憶乎師命。

剃度授經二師忌

遇剃度授經二師忌。﹝如前儀。亦須住持自出己財。送庫司辦祭。並諷經咒。惟回向疏有異﹞切念某甲。百劫於生。虛生浪死。幸蒙剃染。﹝受經則攺云慈教﹞得入佛門。﹝授經則攺云法門﹞緬維莫重之恩。實有難酬之嘆。溯自曩日。一靈歸寂。沒憂海之深波。惟玆忌辰。五內淒惶。痛昊天之罔極。由是延眾。諷經一日。少申忱悃。伏願。佛日垂光。爍破有生之罪障。慈風普扇。吹殘無始之愆尢。彈指生極樂國中。隨念坐蓮華臺上。菩提不退。般若常明。年月日。不孝徒某甲具疏。

證義曰。剃度與授經。卽五種阿闍黎之前兩種也。此𨿽不得法。而曾從剃染。或授經等。舉此示不忘本也。然古之爲弟子者。師沒而信愈堅。今之弟子者。師存而守已易況憶忌辰耶。良由最初出家。實非欲依止眞師。決擇生死。蓋一時偶合而已。是以其心。見利則易。逢惡友惑之則易。瞋其師之訓以正也則易。甚而棄正入邪。罷僧仍俗者有之矣。佛法何其衰哉。按律中佛制。弟子離師。不得太早。若師實愚。或不守戒方許離之。雲棲崇行錄云。唐。淸江。幼悟幻泡。禮曇一律師爲親教師。諷誦經法。觸目而通。識者曰。此緇門千里駒也。嘗與師稍忤。捨而遊方。徧歷法筵自責曰。天下行半。如我本師者。鮮矣。乃回師所。當僧集時。負荊唱言。淸江。再投和尙。惟願攝受。時一師詬罵。淸江雨淚懺謝曰。前念無知。後心有悟。望和尙大。慈施與歡喜。求哀再四。律師憫之。遂爲師資如初。一師沒。謁忠國師。得傳心要焉。蓮池贊曰。捨聖賢而知非。當詬罵而不退。可謂明且誠矣。終傳心印。不有由乎。彼淺信之流。小嫌則長往不返。微呵則銜恨不忘。空遇明師。竟有何益。如逢帝主。不獲一官。惜哉。

﹝附﹞父母忌

﹝父母之忌。儀稍不同。惟是我親。非關眾也。住持預日命侍者。送祭儀於庫房。代辦祭筵。若舉念誦。侍者卽白維那客堂。客堂卽掛牌。牌云﹞明日堂頭和尙。爲父諱日追薦。﹝或母忌。誕曰隨攺﹞諷某經一日。請經師幾位。開列於左。﹝某某﹞師﹝某某﹞師﹝晚課上殿時。住持命侍者。於方丈左傍設供位。具香花燈茶。供於牌前已。晚課回堂。住持獨自往山門外。隨向俗家方位。運心默召云。我釋男某甲。明日逢嚴父。或慈母。諱日之忌。是以今於寺中設位供奉。惟願我父我母。以不思議。天性相關。應時知覺。卽知我男。在此啟請。隨請而來。懇禱之至。應三請請時。應觀想父母形容音聲。儼若隨請而來。想父母來已。卽默云。我父我母相偕進寺來。想已。隨卽進寺。到設位前四揖。拈香。獻茶。想父母儼然坐已。歡喜快樂。再四揖而退。是夜。住持自用蒲團。坐在設位下邊。默念地藏菩薩聖號萬聲。次日早課畢。住持一人。仍向設位拈香。獻茶。午梆上供。卽煩誦經幾位諸師。到設位前上供。儀與前同。而不一一跪獻奉。亦不行禮。設拜。待說法竟。舉贊回向已。維那云。頂禮和尙。各回本處。至晚念誦畢。回向如常。向佛白薦疏一通云﹞伏以。釋天調禦覺海導師。瑯函三藏靈文。金地六和上士。敢傾私慕之誠。仰瀆圓明之鑑。﹝續入俗居鄕貫云云﹞祠下居住。奉佛誦經薦父。﹝或薦母﹞比丘﹝某甲﹞。專爲追薦先考﹝某某﹞府君一位之靈。﹝若母。攺先妣某氏某孺人。或父母雙薦。二人名並用﹞是日至心拈香。歸命兩土化主。彌陀釋迦。極樂國中。諸佛聖賢。金蓮座下。恭通情旨。伏爲先考﹝某某﹞。享壽幾十幾歲。原命﹝某某﹞。相﹝某﹞月﹝某﹞日﹝某﹞時受生。大限歿於﹝某﹞年月日時去世。﹝或薦母或雙薦。隨攺﹞切念嚴君﹝爲母攺云慈親雙薦攺云父母﹞徳重。若泰山之彌髙。養育恩深。似滄海之難量。不幸早經見背。未報捐埃。日月交馳。光陰易邁。玆今本月﹝某﹞日。俄臨幾周忌辰。仰憑大覺之功。上酬劬勞之徳。由是延僧幾員。念誦﹝某﹞經幾部。用資雲程。早離幽趣。伏願。已在人天者。轉增五福。任意逍遙。未離諸趣者。超升九品。隨心自在。右疏恭請三寶證明。誦經薦親回向文疏。年月日。比丘﹝某甲﹞具疏﹝事畢。住持命一侍者。代謝誦經諸師﹞。

證義曰。此報父母養育之恩。及聽許出家之恩也。按大乘本生心地觀經。佛說四恩。而父母恩爲第一。梁皇懺法云。次復應須思念父母養育之恩。懷抱乳哺。愛重情深。寧自危身。安立其子云云。佛言。天下之恩。莫過父母。夫捨家人。未能得道。惟勤學業。爲善莫廢積徳不止。必能感報劬勞之恩。又言。其中若有父母。少便孤背。難可再遇。空想悠然。旣未得神通天眼。不知父母捨報神識。更生何道。惟當競設福力。追而報恩。爲善不止。功成必致。經言。爲亡人作福。如餉遠人。若生人天。增益功徳。若處三途。或在八難。永離眾苦。若具眞信。受正法教。卽得超悟七世父母。歷劫親緣。憂畏悉除。同得解脫。是爲智者。至慈至孝。最上報恩。據此。則作法追薦。遵佛訓也雲棲崇行錄云。梁。法云。陽羨人。七歲出家。爲莊嚴寺寶亮弟子。雋朗英秀。於妙音寺。開講法華維摩二經。學者輻輳。性誠孝。勞於色養。居母憂。毀瘠過禮。累日不食旻法師謂曰。聖人制禮。賢者俯就。不肖者豉及。且毀不滅性。尙出儒宗。況佛有至言。欲報生恩。近則時奉顏儀。遠則啟發菩提。以導神識。宜速思遠理。使有成津。何可恣情。同於細近。云乃割哀。微進饘粥。蓮池贊曰。曾子之母死。水漿不入於口者七日。卽云公之居喪。𨿽曾子。何加焉。語曰。釋氏棄其親。豈理也哉。又曰。後周。道丕。長安貴冑里人。唐宗室也。七歲出家。十九值駕幸洛京。長安焚蕩。乃負母入華山。安止巖穴。時谷湧貴。丕自辟穀。惟乞食供母。母問食未。恐傷母意。必曰已齋。母曰。汝父霍山戰沒。骨暴霜露。能收取歸葬乎。遂往霍山。拾聚白骨。晝夜誦經。咒之曰。昔人精誠所感。滴血認骨。願羣骨之中。有動轉者。卽吾父遺骸也。一心注想。目不輕捨。數日間。有髑髏從骨聚躍出。搖曳良久。丕躄踴抱持。賫歸見母。是夜母夢夫歸。明晨骨至。人以爲孝感所致。後應制論道。多居元席。朝野歸重。蓮池贊曰。絕粒而餉母饑。誦經而獲父骨。可謂大孝。兼乎存歿。而至行超於古今者矣。嗚呼異哉。其次如僧道紀。母必親供。陳尊宿。織蒲供母等。釋氏之孝其親。反過於世人。傳記所載。蓋歷有明徵。今猶有病釋氏無親者。三種不才僧之罪也。安享十方之供。而不念其親者。一也。髙坐閒暇而俾其親勞力如工僕者。一也。割愛出家。而別禮他人爲父母者。三也。生旣如此。死不薦悼。無庸言矣。忘本至斯。尙何望其振興佛法乎。

禮塔

凡新正﹝除夕。冬至。隨攺﹞禮塔。期定。客堂預日掛牌。﹝牌云﹞明日早粥後。﹝或小食後﹞聞鍾聲。大眾師各搭衣持具。齊詣諸祖塔前禮塔。

○卽命照客。通知塔主。灑掃諸塔前後。及路徑。

○時至。知客鳴大鍾三下。禪堂開小靜。內外大眾塔衣持具。在殿前候齊。依次序徐至開山祖塔前。班次站定。塔主燃香燭已。住持拈香。三拜。繞塔三匝。再拈香。大眾合班。展四折具。鳴引磬。住持同禮塔三拜。收具。問訊。分班。次至某祖塔。某祖塔。俱如前禮。惟普同塔。住持不去。監院拈香。禮畢而回。若路遙。或天雨。在影堂集眾。禮祖九拜。候天晴擇日。住持與兩序執事補禮。以便巡查蔭木無損。塔地無傷。

設斛普薦

淸明節。﹝中元節或﹞正日。﹝或先一日﹞晚。設放普薦祀祖斛食。所有設位開列於左。﹝一﹞本寺堂上。開山老祖。上某下某禪師。次及中興某某禪師。並諸歷代住持。諸祖之位。﹝此是正中一行。兩邊附列祖名。下皆同此﹞﹝二﹞本寺兩序。先賢後哲。有功權執。及諸能執諸位覺靈之位。﹝三﹞本寺列執。並及先亡後化。諸比邱眾。次及諸沙彌輩覺靈之位。﹝四﹞本寺同居各剃度師。及壇上十師。並引禮眾。已故覺靈之位。﹝五﹞本寺一派。先遠至今。在外法眷。及剃度派。並諸眷屬覺靈之位。﹝六﹞現前同居。緇素大眾。各人已故二親﹝男公處士。女氏孺人﹞之位。﹝七﹞本寺捨基。諸捨田地。及諸捐助。一切檀那。﹝男公處士。女氏孺人﹞之位。﹝八﹞本寺開山。從古至今。在冥途者。受戒歸依。居家弟子。並諸護法﹝男公處士。女氏孺人﹞之位。﹝九﹞本寺地主。異姓先靈。前後左右。遠近髙鄰﹝男公處士。女氏孺人﹞之位。﹝十﹞本寺近事。先遠至今。傭工淨人。執勞運力。諸方處士之位。﹝以上十位中。從六至九。應男女另立位。使靈各便。亦順世出世間之大禮。不得合寫合供。以亂禮體。蓋陰陽一致也。次附疏一通﹞伏以。大士興緣。廣設冥陽之會。阿難啟教。宏開甘露之門。天人鬼畜。咸從个裏超升。緇素宗親。盡向此中解脫。爰有大淸國。某省某府某縣某寺。秉釋迦如來遺教奉行主修祀祖法事沙門某甲。今據本寺年例。每逢淸明佳節。﹝余時隨攺﹞設斛普薦。祀祖後裔。住持某甲。監院比邱某甲。曁在寺眾僧人等。是日至心拈香。歸命瑜伽會主。釋迦文佛。顯密會上。諸佛聖賢。金蓮座下。恭通情旨。切念眾等。叨父生母育之巨恩。賴師傅施護之洪徳。旣年例而資濟。亦時屆而淒愴。願承甘露之緣。長潤冥泉之渴。均資法喜。齊上蓮舟。由是謹於本月幾日。屆當某節之辰。先於今夜設壇。如法普薦。伏願。化佛來迎。諸慈垂照。放光接河沙餓鬼。統歸平等法筵。施食周六道四生。受用無邊佛事。釋氏宗派固不饑虛。儒門善信。頓沾利樂。同登淨土。咸感蓮胎。回此功徳。陰超陽泰。恭請三寶﹝云云﹞。

○時至。香燭供果等。皆齊備已。法師在施食壇前。舉贊起香。舉佛號。隨表白同至孤魂臺前。法師拈香。三問訊。誦往生咒三徧已。念柰麻面然大士菩薩。﹝三稱已。合掌對大士立。白文云﹞淨極光通達。寂照含虛空。卻來觀世間。猶如夢中事。仰白面然大士統領法界六道。九種十類孤魂。自他先亡家親眷屬等眾。﹝法師一問訊云﹞惟願同承三寶力。各悟一眞心。虛靈不昧。飽餐法味於斯時。業識無羈。迥脫塵勞於永劫。如斯利益。惟神導引。﹝白已。眾同唱贊云﹞孤魂佛子。莫住泉鄕。少隨法水悟眞常。直下自承當。返照回光。何處不天堂。﹝贊畢﹞念佛諸設位前。各各上香問訊已。仍歸壇前。並照常例﹝施食辯訛。見下住持章。施食條證義﹞。

證義曰。普薦之義。以父母師長等。不能盡出三界。故有資於薦拔。於淸明中元順俗而行。所以開死者之神識。而盡生人之孝義也。至若供𨿽不丰。務存精潔。所謂事死如事生也。孔子曰。菲飲食而致孝乎鬼神。觀夫致孝之言。則自奉𨿽儉。祭祀必丰可知矣。近時頻見僧俗。以人所不堪食者供之。無孝敬之意。招褻慢之愆。恆用慨然。

掃塔

淸明節。客堂預日掛牌。﹝牌云﹞明日淸明掃塔。大眾師聞鍾聲。搭衣持具。齊詣塔前上供﹝卽命塔主。灑掃諸塔前後。及諸路徑﹞知客上方丈。請問住持時分。定時已。卽通知維那。庫房。正淸明日。早課畢。鳴鐘三下。祖堂禮祖。或住持說小參。或命班首秉拂。候方丈傳牌施行。早粥後。祖堂。影堂檀那祠堂。皆先上供。小食後掃塔。及土地堂。並孤魂壇上供。﹝塔主取供。見下兩序章。執事條中說﹞時至。知客鳴大鍾。乃至住持拈香禮儀。俱見禮塔條說。三拜畢。住持執帚掃塔頂。次至塔基已。放帚。轉身下階。至供桌再拈香。維那舉香雲蓋三稱。接念柰麻淸淨法身毗盧遮那佛三稱。次誦心經等上供。祖侍跪獻。供畢。住持說法。﹝惟開山塔。及嗣法師塔。說法。餘皆隨宜﹞說畢。結贊已。眾向上展具。鳴引磬三拜已。起具。問訊分班。次至某塔。儀式同前。至最後塔畢。大眾往普同塔。住持回寺。監院拈香拜掃。眾誦彌陀經全捲。往生咒三徧等。上供末。結唱蓮池海會贊畢。眾三拜。往土地堂。及孤魂臺上供而回。﹝或列祖塔多。或遠。另日住持。與兩序執事。再掃上供。大眾不去﹞如本支。或戒子。或剃度。由別處來掃塔。客堂接待。問其尊卑。若在住持之長。行尊宿禮。﹝見下住持章。尊宿條說﹞若同輩已下。通白住持。及庫房維那。請定時已。供儀備齊。掃搭上供等儀。與前同。仍請大眾念誦。住持陪掃。或惟掃一塔。二塔。隨其本人所宜。或彼辭眾。不須念誦。或辭住持。不敢煩勞。俱聽其便。尊宿禮儀。行止隨宜。知客俱當預先問明。

證義曰。禮塔。掃塔。皆時敬祖先。看塔石之堅壞。閱蔭木之損益。上妥祖靈。下安常住。甚有關系。不可忽也。近時多廢此舉。匪惟忘本。更慮祖蔭有虧。卽常住有事。儒釋有別。祭掃禮同。多見常住不幸。人口不安。皆由不勤祭掃。祖靈不妥之所致也。

百丈叢林淸規證義記卷第四

百丈叢林淸規證義記卷第五

唐洪州百丈山沙門懷海集編

淸杭州眞寂寺苾芻儀潤證義

越城戒珠寺住持妙永校閱

住持章第五

述曰。住持者。主持佛法之名也。叢林立住持者。藉人持其法。使之永住而不滅也。夫法者。大聖之道也。戒定慧者。持法之本也。僧園眾務者。持法之事也。本立而事乃治。事治而本愈固。故住持之人。其關系最重大也。粵稽靈山住持。大迦葉統之。竹林住持。舍利弗主之。自佛教入中國肆百年。而達摩至。又八傳而至百丈。其時惟以道相授受。𨿽與眾同居。而規則簡略。儀文未備。未有禪宗住持之名。百丈以禪宗寖盛。上而王臣。下而士庶。皆向風問道。統宗會元。勢不能不專於一人。而此一人者。苟不稱其位。則道不明。不崇其體。則法不立。於是始奉出類拔萃之一人。爲禪宗住持。而稱之曰長老。以齒徳俱尊也。復作廣堂。以居其眾。設兩序。以分其執。而制度粲然矣。然住持之體𨿽尊。至於作務。猶與眾均其勞。賢如百丈。而有一日不作。一日不食之節。則住持之義可知。故當其時。由眾所推。或命之官。而猶有辭聘。舉而不赴者。誠重其任。而無所希慕於其間也。至於今。則庾廩之富。輿僕之安。皆住持私之。無怪乎貴鬻豪奪。視若奇貨矣。嗚呼。住持苟非其人。一寺廢蕩。且遺害於後世。至於數十百年。而不可復。豈細故哉。後之舉其人者。幸審之。處其位者。宜愼之。誠得其人。以居其位。則明道立法。分執蒞事。一切成辦。

上堂

凡上堂。預日下午掛牌。﹝牌云﹞啟請。

△或晚課下殿。或晚二板。或開小靜。客堂鳴序板三陣。集眾。預備序嚫。知客令請主向上。拜眾僧三拜已。知客白眾云。﹝今某省某府。某縣某姓名護法來寺。特請兩序。恭詣方丈。啟請和尙。明日上堂﹞白已。悅眾鳴引磬二下。眾問訊。兩序先至方丈。左右排立。次使照客捧香儀。置方丈法座上。次知客領請主執香。至方丈。侍者通白住持。持臨座。眾僧隨具一拜。仍兩傍站定。知客令請主中央拜已。退後。知客居中一觸禮合掌白雲﹝仰白和尙。大慈忍聽。今有某省某府某縣。某甲護法。爲某事來山飯僧。謹同兩序大眾。懇請和尙。明日上堂。爲眾說法。惟願和尙。不吝慈悲。默然允許。懇禱之至﹞白已。一拜。知客歸本位立。請主再上香。設拜。住持默允。禮畢。維那云。兩序大眾師。頂禮和尙。眾隨具一禮。禮畢。末後先行。回客堂。請主謝畢眾回堂。次日早粥二板。﹝再鳴序板。集眾上方丈。請主上香與前同。請後。堂師回堂﹞當值侍者。搭衣持具。傳上堂牌。至禪堂門外。鳴小板二下。暫立。待堂師齊站班。侍者進堂。捧牌立中。上舉已。香燈師接牌。供於禪堂佛前。侍者行十方禮。出堂。維那令香燈師。捧牌送法堂前。﹝或大殿前﹞正中懸掛。卽鋪設法座。午梆開靜。香燈師徐徐鳴七星鍾。大眾齊至法堂。方可結椎。燒香侍者傳鑪。置法座上。排檀香三瓣在案上。俟住持拈香用。復轉下。行十方禮。禮圓。鳴鐘擂鼓。大眾分左右班走。鳴引磬上方丈迎請。眾集請主上香。設拜。以及兩序禮畢。維那呼﹝末後先行﹞。客堂預請二位爲末首領。眾行不可參差。其引磬。在執拂侍者之前。次捧鑪。次執具。記錄。共四人。次請主執香。次住持執如意。而拄杖隨住持後。餘人俱隨後。眾至法堂。﹝或殿上﹞左右排立。知客與請主。側立於下。住持至中間問訊。登座。侍者立左右。維那鳴磬一下。鐘鼓齊歇。唱香贊。知客領請主上香。設拜。住持拈香。侍者接香插鑪。唱柰麻云來集菩薩摩訶薩。至第三徧上。加海會二字。唱畢。維那呼展具。﹝頂禮和尙﹞尙答﹝不展具﹞。眾隨具一拜。禮畢。起具。照位對立。左右悅眾輪次。鳴引磬三陣。燒香侍者拈香三派。展大具。三拜。次眾侍者齊展具三拜。起具問訊。歸位已。維那鳴磬三下。又壓磬已。白椎云。﹝法筵龍象眾。當觀第一義﹞。鳴磬一下。住持垂示。隨機開導。座下欲叩問。須誠謹眞實參究者。出眾。向座隨具一拜。起具。合掌問之。語首須淸朗和雅。問答畢。住持說法。或住持不垂釣。卽不出問。待上座說法竟。維那白椎云。﹝諦觀法王法。法王法如是﹞。鳴磬一下。卽呼﹝展具頂禮和尙。尙答不展具﹞眾隨具一拜。禮畢。呼﹝末後先行﹞眾出。鑪。杖。拂。如前隨後。至方丈。知客領請主禮謝和尙。及兩序已。眾僧向上。維那呼﹝展具。頂禮和尙。尙答不展具﹞眾隨具一拜。禮畢回堂。侍者齊出班。頂禮和尙。或免禮。上供等事。見下飯僧儀軌

聖節。元旦。佛誕成道。結冬。解夏。無齋亦上堂。監院爲請主。事儀同上。惟無香信序嚫齋嚫公嚫等。凡上堂等佛事。冬月眾去帽﹝施主請升座。儀同此﹞。

證義曰。凡登座說法。須至心聽記。不可作難會想。生退屈心。亦不可作串聞想。生容易心。須虛懷聞思。必有機發。不得隨學語者。但取口辯。所謂蛇飲水成毒。牛飲水成乳。信學成菩提。戲學成生死。是也。卽主法非其人。亦不得於彼生輕薄想。反障自心。所謂依法不依人也。故聞法時。靜耳目而聽。攝根塵而會。倘有疑情。咨詢不厭。以道爲懷。掃除習气。打並一心。勤修而觀力轉深。煉磨而行門益淨。如是久久。定慧發。可見自心性矣。至說法者。須提綱要。學者請益。遂形問答。總爲生死事大。直截決疑。不可以盲引盲。誤人誤己倘自諒非其人。不妨轉煩能者。請一賢明首座。以代可也。又禪客發問。切須虔誠。眞實吐露。倘賣才弄巧。必招惡報。禪宗祕要云。按禪書。天臺韶國師座下。興教明和尙問曰。飲光持釋迦丈六之衣。在雞足山。候彌勒下生。將丈六之衣。披在千尺之身。應量恰好。祇如釋迦身長丈六。彌勒身長千尺。爲復是身解短耶。衣解長耶。師云。汝卻會。明拂袖便出去。師曰。小兒子。山僧若答汝不是。當有因果。汝若不是。吾當見之。明歸七日。吐血。浮光和尙勸曰。汝速去懺悔。明乃至方丈。悲泣曰。願和尙慈悲。許某懺悔。師云。如人倒地。因地而起。不曾教汝起倒。明復曰。若許懺悔。某當終身給侍。師爲出語曰。佛佛道齊。宛爾髙低。釋迦彌勒。如印印泥。據此。可見發問不易。暫時弄巧。斧在口中。可不愼諸。

晚參小參﹝附五參﹞

住持日用。宏法爲務。除不時上堂外。朔聖說法。必不可怠。若五參升座。兩序至座下。徑歸班立。住持登座不拈香。又所謂參者。凡集眾開示。皆益於參。古人匡徒。使之朝夕咨叩。無時而不激揚此道。故每晚必參。謂之晚參。或早課後。眾上方丈。儀同上堂謂之小參。又凡遇結制。解制。冬夜歲夜。對靈等。皆說小參。初無定所。看眾多少。或就方丈。或就法堂。在齋堂前。預掛小參牌。如四時八節。請班首於課完。在大殿秉拂亦可。亦須預掛秉拂牌。牌邊另貼紅紙一條。請某某大師。

證義曰。昔汾陽昭禪師。住汾州太子院。以並汾地苦寒。故罷夜參。有異比丘。振錫而至。謂師曰。會中有大士六人。柰何不說法。言訖。升空而去。師密記以偈云。胡僧金錫光。爲法到汾陽。六人成大器。勸請爲敷揚。時楚圓。守芝。號上首。楚圓。卽慈明也。後住石霜時。揚岐會公爲監寺。勸請夜說法。慈明曰。暮而升座。從何得此規繩。會徐對曰。汾州晚參。非規繩乎。慈明頷之。

朔望﹝附茶話﹞

每月十四三十放假。集禪堂前剃頭。淨衣。午飯後開小靜洗浴。晚課畢。禮祖上方丈。或說晚參。回堂聞鼓。聲喫普茶。聽宣規約。回堂。方丈另請兩序茶。一則察問學人見解。二則評論常住去事﹝依律。布薩在此二日﹞。

朔望早課傳鑪祝

聖祈禱。維那喝雲集。禮祖上方丈。小參。與元旦相彷。惟禱四聖。在大殿唱贊佛偈已。接念佛時。大悅眾。同鳴法器數人。然後出殿。到四聖前。咒贊祈禱。早粥時。客堂掛上供牌。﹝牌云﹞大眾師聞鼓聲。齊詣大殿。及四聖前。並影堂上供﹝余見前祝釐章。景命四齋中說。及見後大眾章。布薩條詳明﹞。

入室請益

每月初三。初八。十三。十八。二十三。二十八日。方丈掛入室牌。入室者。乃師家勘辯學人。策其未至。正其邪執。如金鑪煉金。鉛汞不存。玉人治玉。珷玞盡廢。不拘昏曉。不擇處所。皆可行之。學人入室請益。必須誠心搭衣持具。先白維那已。悅眾領至室外立。侍者彈門三下。通白住持。住持允。則領學者進室展大具。三拜。長跪合掌。乞求開導。將自己平生參學。盡情發露。毫無隱藏。不得自己妄逞知見。狂造異說。胡言亂語。和尙自然慈心。痛爲鍼札。提持進步。開示畢。起立拜謝。退出。向侍者問訊。回堂。不可放逸自恣。空延歲月。孤負平生發心參學之志。

證義曰。入室之事。學者須眞實請益。師家須婆心指點。方爲不負。若學者參學不實。師家道眼不明。縱然依樣畫貓兒。實應酬故事而已。近日諸方。除一二眞修禪林外。並入室事。亦少行之。尢可慨也。

巡寮

古規每逢初三。二十八。念誦仁王等。一年四節巡寮。僧堂前掛巡寮牌。報眾。各寮中央。設住持位備拈香。及茶湯。伺候住持至。鳴小板。集本寮眾。於門外排立。問訊。隨住持入寮。寮主燒香敬住持。同眾一拜。問訊而坐。住持詢問老病。點檢寮捨缺乏。敍話而起。眾當展坐具。拜謝臨訪。免則問訊相送。或朔望巡寮。則不掛牌。今則四節巡寮。三八念誦。俱不行。每逢朔聖。祈禱四聖等處。以代念誦。至於巡寮之事。住持每日早晚課誦念佛時。禮合寺各堂聖像。隨便詢老問病。檢點院事。

證義曰。僧祇律云。世尊以五事故。五日一按行僧房。一。恐弟子著有爲事。二。恐著俗論。三。恐著睡眠。四。爲看病僧。五。令年少比丘。觀佛威儀。生歡喜故。今住持遵佛遺儀。故亦巡寮也。

普說

普說起止之儀。與小參彷佛。小參惟住持說。語須直截。類於上堂。普說語有多種不同。住持說者。或遇告香。或夏前告香。或中夏。或特爲某事。或因請開示。或爲求決疑。或爲行者說。或警策於學者。或激揚於古道。故文長義足。名普說也。抑或命人人各說。隨其語言。而勘辯之﹝記錄卽用紙。正楷寫法語實貼齋堂廊下﹞。

告香

﹝古之叢林。依律結夏。每夏前告香。未預告香。不許入室。其告香在方丈。或法堂。今則禪宗。於結冬貼單日。早粥客堂掛牌。牌云﹞告香。﹝小食二板後。鳴大鐘三下。庫司到韋馱座前。設供。香燭輝煌。候禪堂止靜開小靜。合院大眾。搭衣持具。齊詣韋馱殿左右。次序集已。住持拈香。維那﹞舉柰麻香雲蓋菩薩摩訶薩。﹝三徧。照常上供畢。齊展具三拜已。仍對面立。住持髙聲白眾云﹞

暗室虧心。神目如電。善惡報應。似影隨形。但有早遲。終無漏网。謹白大眾。各諦思惟。惟兢惟惕。戒之愼之。﹝白已。至韋天前。拈香三派。三拜。長跪。合掌。髙聲告白﹞我住持﹝某甲﹞。若叢林不治。法輪不轉。克眾益己。侵損常住者。使我現生之內。折祿減壽。惡疾纏身。或遭惡難。示報大眾。臨命終時。墮落三途。諸惡趣中。惟神鑑臨。以警來者。﹝自下諸誓。各須預熟。以便告香。告已。一拜。退立本位。四班首。同至韋天前。居中拈香。齊拜已。長跪。合掌。齊聲告曰﹞我首眾﹝某甲﹞。若三業不勤。四儀不肅。恣縱威暴。辜負常住者。使我現生云云。﹝告已。一拜。退立本位。下皆同此。次維那拈香三派。三拜。長跪。合掌。髙聲白曰﹞我維那﹝某甲﹞。若私心偏護。規勢欺壓。辜負眾人。不盡執事。使我現生云云。﹝次都監。監院。副寺。衣缽等。凡財帛飲食經手者。齊至韋天前。居中者拈香三派。齊三拜。長跪。合掌。髙聲告曰﹞我監院﹝某甲﹞。若容眾量窄。愛眾心薄。侵公益私。瞞昧因果者。使我現生云云。﹝次知眾。知客。僧值等。凡調眾辦事者。齊至同上﹞我知眾﹝某甲﹞。若憎貧愛富。重俗輕僧。過費常住。圖自適意者。使我云云。﹝次禪堂淸眾某甲等。若人多。十人一班。齊至同上﹞我淸眾﹝某甲﹞。若懈怠偸安。不辦己事。虛消信施。辜負常住者。使我云云。﹝次列執等。亦十人一班。齊至同上﹞我列執﹝某甲﹞。若不盡本執。有誤眾人。費常住物。而取自安者。使我云云。﹝合院人俱告香已。仍左右對立。合掌。悅眾鳴小魚子。誦梵网經不發誓願二戒﹞佛說梵网經。菩薩心地品。若佛子。常應發一切願。孝順父母師僧。願得好師。同學善知識。常教我大乘經律。十發趣。十長養。十金剛。十地。使我開解。如法修行。堅持佛戒。寧捨身命。念念不去心。若一切菩薩。不發是願者。犯輕垢罪。若佛子。發十大願已。持佛禁戒。作是願言。寧以此身。投熾然猛火。大坑刀山。終不毀犯三世諸佛經律。與一切女人。作不淨行。復作是願。寧以熱鐵羅网。千重周匝纏身。終不以此破戒之身。受於信心檀越一切衣服。復作是願。寧以此口。吞熱鐵丸。及大流猛火。經百千劫。終不以此破戒之口。食於信心檀越百味飲食。復作是願。寧以此身。臥大猛火羅网。熱鐵地上。終不以此破戒之身。受於信心檀越百種牀座。復作是願。寧以此身。受三百矛刺身。經一劫二劫。終不以此破戒之身。受於信心檀越。百味醫藥。復作是願。寧以此身。投熱鐵鑊。經百千劫。終不以此破戒之身。受於信心檀越。千種房舍。屋宅。園林田地。復作是願。寧以鐵錘。打碎此身。從頭至足。令如微塵。終不以此破戒之身。受於信心檀越。恭敬禮拜。復作是願。寧以百千熱鐵刀矛。挑其兩目。終不以此破戒之心。視他好色。復作是願。寧以百千鐵錐。劖刺耳根經一劫二劫。終不以此破戒之心。聽好音聲。復作是願。寧以百千刃刀。割去其鼻。終不以此破戒之心。貪嗅諸香。復作是願。寧以百千刃刀。割斷其舌。終不以此破戒之心。食人百味淨食。復作是願。寧以利斧斬斫其身。終不以此破戒之心。貪著好觸。復作是願。願一切眾生成佛。菩薩若不發是願者。犯輕垢罪。﹝誦畢。齊聲唱回向偈曰﹞叩禱韋天尊。威靈賞罰明。善良多降福。姦惡盡遭橫。叩禱韋天尊。威靈賞罰明。公忠多降福。私曲盡遭橫。叩禱韋天尊。威靈護叢林。有人壞規矩。立刻殃其身。叩禱韋天尊。嚴槎眞假情。現前告香者。誓要記分明。叩禱韋天尊。嚴槎眾誓盟。一句應一句。句句報分明。佛說梵网經。有發誓願戒。持戒因此勵。破戒因此醫。若說心存正。何必用立誓。飾此言詞人。欲安心取利。怕立神前誓。何須住叢林。韋天杵可畏。須謹莫自欺。負心人告香。硬著頭皮來。叩禱神靈顯。加他三倍災。叢林若將衰。姦邪漸進來。叩求神聖力。速賜剪除開﹝誦畢。舉韋馱贊。大眾三拜。起具。各回本處。晚課畢。巡寮。又新住持入院後。執事請定。爲眾告香。然後開堂告香回後。住持命侍者。令客堂掛普說牌。其儀軌。與小參彷佛。住持爲眾開示。下座已。或命班首。乃至參頭止。挨次一一激揚此道。卽以此勘排學人﹞。

證義曰。告香立誓者。誓。是必固之心。始行心弱。宜須防持。故發願誓。以自防也。若誓願心意不發。道何由成辦乎。增一阿含。三十八經云。比丘不發誓願者。終不成佛道。誓願之福。不可稱計。得至甘露滅盡之處。故護持叢林。必須告香。以表淸白。然淸白與否。惟己自知。人不及知。人𨿽不知。神實知之。倘有愚僧。誑妄對神。自謂神是泥木。或可欺瞞。欲望僥幸。逃於惡報。縱使暫時未報。終必受殃。無能逃者。可不懼哉。或曰。願。多期望之語。誓。類咒詛之辭。似非修行所宜。答曰。誓。願中之勇烈意也。咒詛。怨中之毒害意也。柰何以勇烈爲毒害乎。卽如四宏誓。非誓乎。菩薩修行。非四誓。則成佛無基。亦將以爲咒詛而疑之乎。總之告香之典。關系於叢林不小。告香行。而人人知懼。縱有飾詞者。亦寡矣。告香廢而梟鸞不別。縱有特立不變者。亦寡矣。故叢林將興。告香行也。叢林將衰。告香廢也。興衰之機於是卜之。愚庵摭古云。慈航朴禪師。主天童二十年。食不背眾。𨿽病不違。奉己甚約。待眾甚丰。有小師。知庫畢。歸。拜師曰。某竭力營轉。增一倍贏。不敢自有。納之常住。朴怒曰。汝所贏者。悉從巧取。不義之物。常住淨財。容汝不義物乎。不納。並逐其人。噫小師私財。納之常住。已罕見聞。猶怒不納。並逐其人。守斯。告香。淸之至矣。古道若是。堪作師表。告香者知之。

念誦

凡念誦。或常住自辦。或施主發心。俱當預定。今約施主例。尊官到。知客同住持迎接。﹝儀見後說﹞若非尊官。客堂接待。﹝與飯僧同﹞預日設壇嚴淨。﹝乃至滿散。見祝釐章﹞掛牌。﹝牌云﹞本月﹝某﹞日﹝某﹞職﹝某﹞護法。爲﹝某﹞事。誦﹝某某﹞經。頂禮﹝某﹞懺。共若干日。諸師挨次輪日。每日幾名。開列於左﹝某甲﹞首座師。﹝某甲﹞西堂師﹝云云﹞。

△或逐日輪差。或三日一換。從班首至淸眾。內外均派。嚴淨時。經師先上方丈。頂禮和尙。請開示已。進壇。知客請施主拈香。嚴淨已。知客呼﹝請主禮謝眾師三拜﹞。各回。若系尊官。則從權免禮。次日開經。知客令請主拈香。正日宣疏上供。圓滿上方丈回復。凡經懺師。不許在外應酬。其經嚫。公嚫等。隨各家古例。

原本。念誦條後。接水陸規約九門。今移於後。另捲。

﹝附﹞念誦規約﹝凡十一條﹞

古之叢林。髙蹈絕俗。除祝釐外。不通應酬。政爲大事不明。剪爪不暇。那肯應酬。散其道念。又若自未度。何以度人。故經云。瑜伽一事。乃登地菩薩。利生之事。非初心凡夫所宜。然恐叢林淡薄。缺乏所須。衲子懈修。法門衰減。不得已。乃略應念誦。必也進壇。生道場想。對經像。如對佛想。誦其文。思其義。行其事。踐其實。必使身與口合。口與心合。不昏沈。不散亂。不懈怠。不貪利。知因果。知慚愧。競競業業。若是。則不期度人。而自度人。不期利益。而自利益。所謂。人以財與我。我以法與人。等施無異。猶可權爲。若鼓橐鑰。﹝不出聲也。或不識字﹞而看經。舂杵碓﹝不觀想也。全無誠意﹞而禮懺。身對尊像。而目視他方。口誦經懺。而心存別念。如是。必招現前叢林道衰。未來自靈受苦。使自利利他之法寶。反成自誤誤人之罪案。可不愼哉。所有規約。謹陳於左。

誦經人。先日見牌上有名。卽沐浴。次早誦經懺。須眼到。口到。心到。不得於誦經懺時夾閒雜語。亦不得經住便說話。若雜談戲笑於經懺中。罰銀壹錢八分。在經懺歇後戲談者。罰銀八分。

念誦時。不得回頭轉腦。看人看物。一心稱念。字字分明。不出聲者。完時罰重念過。嚴淨不至者。罰銀三分。誦過一頁方至者。罰銀六分。經懺須補誦。

主法人。不得散心妄想。宜一一依文。精誠作觀。

表白人。不得急遽簡略。宜一一依文。次第宣誦。其鐘鼓等亦宜莊雅。不宜繁碎。

經懺及施食等。不得法事未竟。先收佛像莊嚴器物。

施食。要一一依文。精誠結印。誦咒。作觀。三業相應。不得含糊彈舌。急促了事。白文亦然。

內外香燈行人。俱要誠潔。火燭小心。水陸堂中。尢宜加倍愼重。

香燭供果等。倘落地者不用。已供過者亦不用。

蔬菜飯食等。必熟得味。不得塡底。不得用乾物生物。

犯斗諍者。罰銀八分。因爭失威儀者。罰銀一錢八分。不服者出院。所罰之銀。另簿記數。待修補經懺佛像用。

庫房要用心打點整理。合用諸物。不得苟簡。

○以上條約。須信受遵持。不然。自取殃禍。現有淸規罰汝。後復決有因果。可不愼哉。

○年月日○住持﹝某甲﹞重錄。

證義曰。凡有念誦。爲轉法輪。邇來僧眾。此多苟簡。罪戾不小。雲棲法匯云。昔烏鎭。利濟寺。有僧。師徒二人。俱稱謹厚。記以經懺者。日益眾。因致饒裕。而吝嗇。不自享用。亦不布施。後得疾。族人迎歸調治。俄而謝世。平生積貯。盡爲族有。十年後。現夢於所親曰。經懺未完。陰府考較甚急。苦不可言。世人所傳。電閃光來。認字讀還。信不誣也。筆之以誡夫應緣者。又雲。水陸。頭尾相連。經懺。接繁不斷。求經次。汲汲如選官。請經師。忙忙如報喜。經懺日興。道徳日衰。叢林至此。不振甚矣。可爲浩嘆。

設斛

凡淸明。中元。十月朝。除夕。設斛祭先。卽日下午。客堂懸牌。﹝牌云﹞是晚某節良辰。於法堂設斛。﹝或施主有事。隨攺﹞中座堂頭和尙。﹝或班首代。隨攺﹞表白。﹝某甲﹞師。﹝某甲﹞師。共四位。侍座。﹝某﹞師。﹝某﹞師。共二位。

△中座。於權執。班首中選舉。表白。於客堂。藏寮。侍寮。悅眾。輪派。或有嚫資。中座。表白。侍座。寫疏。知客。廚房。值壇香燈。茶頭。照客。辦供等。俱照各家舊例。

證義曰。設斛之事。至於今日。其訛多矣。略言有十。按密部儀軌。將欲施食。當先結界。以成淨地。結界之法。用木四方定椿。以繩攔之。使人畜不得進界。然後設施食壇。鬼神壇。俗呼寒林臺。又呼孤魂臺。及設兩旁薦位於界內。其施食壇。至孤魂壇。中間用白布三疋。作三道寶街。待戌時初。法師同表白。先持大悲咒。四方灑淨水。想此界內。以神咒力。及觀想力。變成淨地。以爲壇基。誦咒三徧已。法師施食壇前。中間立定。表白輔弼左右。法師隨想界內。淨地廣大無邊。眾動鼓鈸。用七星板。如唱阿彌陀佛身金色腔。齊唱淨地偈云。一切方隅所有地。瓦礫砂磧等皆無。琉璃寶地平如掌。柔軟微妙願安住。猶如極樂國莊嚴。妙寶爲地眾花敷。園林池沼無缺少。以大法音願具足。從出世間復能現。種種七寶之所成。無量光明徧照處。諸佛菩薩願安住。唱畢。煞下鼓鈸一陣。法師自舉偈云。先結大輪明王印。加持壇場悉淸淨。我今依教誦密言。令我所作皆成就。白已。卽默誦大輪明王咒。二十一徧。咒詳施食儀軌。咒畢。卽起香雲云。玆者密部絕響。結界不行。其訛一也。

○又準本經。佛說是摩伽陀國所用之斛。此食。此水。量同法界。食之無盡。今據我國。一斛。當五斗。凡施食。應用五斗米飯。以成飯山。五斗桶煮熟得味菜。以成菜山。五斗缸淸潔冷水。以成乳海。方合佛制。祀孤已。次日淸晨。將此菜飯。分爲三分。一施水族。卽放生池。或大河海。二施毛羣。卽放生所。或山野處。三施他方。卽乞丐流。或貧苦人。若無放生處。卽施遠地貧苦者。近見飯不滿一杯。菜不敷一筯。或詰之以食太少。則曰七粒徧十方。而水全無。殊不知七粒徧十方。是僧眾二時臨齋。出生之法。乃常行之。其勢不能多。施食。則專爲此事而設。故須事相全備。依佛敕。用摩伽斛法。故云設斛修齋。加以神咒法力。能令一食。變無量食。充足河沙品類。皆得飽滿。又恐眾類。以貴輕賤。以彊陵弱。擁遏孤幼。令不得食。使不均平。越佛慈濟。故請三寶。及諸神祇。監壇敕令。使我所施。一切無礙。無髙無下。不擇冤親。平等普徧。邇來多不如法。只用斛手。不設斛飯。正是食物未周。終成虛設。其訛二也。

○又施食之事。全重在有戒。有定。有觀慧。有手印。有眞言。至於敲唱。助道而已。玆者。不擇戒定。不熟觀想。手印訛舛。眞言模糊。惟將唱腔。以爲正務。匪惟赴應庸僧如此。卽叢林髙徳。亦習而不察。甚至以酒爲敬。桃橊爲供。不知其過。其訛三也。

○又祀孤。原以施食爲名。則重在飯多。菜多。水多。可徧濟饑渴。至於冥資紙衣之類。亦施道而已。今者反是。菜飯水。不合佛制之供而主家飲啖。反多縻費。全無誠意感通不濟苦鬼饑渴。舉世皆然。不覺顚倒。其訛四也。

○又設壇祀孤。召諸鬼來。重在三檀等施。施其飲食。資生施也。施其破獄摧罪等。無畏施也。施其三皈七如來名等。法施也。然此三施。俱在壇前獲益。卽有冥錠亦應在壇前。待誦尊勝咒完後。方可焚化。使諸眾食足。法足。財足。旣濟饑渴。復轉善道。方爲有益。乃邇來焰口。鬼未召完。先往沿路焚化冥錠。使彼鬼眾三不得全。愛冥資者。失其聞法受食。愛法食者失其冥資。又不在壇前焚化。則無神祇監管。諒彼鬼眾以彊欺弱。在所不免。施不平等。又或橊桃樹邊卽化紙散食。是鬼畏懼。不敢來受。或火未盡掃灰。破碎難用。舉世不知其非。其訛五也。

○又施食法壇。全出密部。今略言之。用大方桌兩張。前一張。爲供佛壇。最前一行。香鑪。燭臺。花瓶。第二行。花香燈塗果樂。六天母像。此六天母像。或用木雕。或用銅錫。細裝顏色。六位各一色。一面四手。少年窈窕。兩腳左舞右跪。兩手各持本供。面向於佛。花母持花。衣淡紅色。表施。香母持香。衣黃色。表戒。燈母持燈。衣紅色。表忍。塗母持水。衣白色。表進。果母持果。衣紅黃色。表定。樂母持樂器。衣靑祿色。表慧。像下俱踏蓮花。花下俱一◇吽字。書於立腳臺面。大眾唱吽字湧出贊時。法師不必做手勢結印。但澄心閉目。想六天母色相。各從一吽◇字湧出。旣湧出已。面手放光。各持香花等。供養三寶。此名運想供養。第三行供佛亭在中。恰似寶塔形。中供毗盧遮那佛。佛亭後插一銅竿。上用小鉤。懸旛一首。寫中央毗盧遮那如來。又四方供四佛。面面向中央佛。蓮座火焰後。亦各插一銅竿。上用小鉤。各懸旛一首。寫東方阿閦如來。南方寶生如來。西方無量壽如來。北方不空成就如來。中佛兩傍。再點大燭一對。中佛後。卽後八仙桌第一行。用鏡架。置大圓鏡一座。卽準提經所說鏡壇也。鏡前供曼怛。所謂曼怛者。梵語曼怛。此云壇。此壇約一世界總論。非但爲南洲一洲言。壇如世界中之須彌山。法師座處如南洲。四洲皆朝須彌。南洲。坐南向北。在下。就南而論。須彌在北。南北之位旣定。則東洲應在右。西洲應在左。卽依此鋪米入觀。師前鈴杵花米盤。兩傍隨置儀軌共四本。此正制也。邇來壇前。訛用五方童子。壇中訛用水果等。不知佛過午不食。奚用食果。鋪曼怛誤以南上北下。西右東左。其訛六也。

○又施食文卷重在下半捲所有偈文咒印。俱當緩誦。前半捲從開首至召請地藏。皆爲求佛法僧。三寶作證。乞濟度拔苦而已。所有偈文。可直聲快誦。今者反是。先在壇下諸設位前。種種念誦。次及上壇。乃至別別召請嘆孤。種種敲唱。延緩良時。直至破獄。召請餓鬼乃至尊勝咒。正當運心作觀。緩緩持誦。反急如風。至於法事未完。先收壇儀。上則輕慢佛聖。下則虛誑鬼神。舉世不覺。其訛七也。

○又施食。結界上壇應在西末戌初。蓋戌亥二時。乃純陰之際。鬼神無畏之時。施其法食。則受益良多。一交子初。則陽气轉。而陰气衰。鬼卽有畏。縱施法食。彼不來受。邇來有戌末尙未登壇。至五更方完者。或一夜登二登三者。是則虛耗財物。空騙鬼神。惟了心願。不諒陰靈。其訛八也。

○又施食。普結鬼緣。當先施其無畏。是故先結界限。不許人畜進界者。使其安位也。蓋人。陽也。鬼。陰也。陰常畏陽。故施食壇前。人不得走。設不得已。當從壇後行之。邇來或以蘭盆勝會彰名。或以保佑平安爲號。盛懸燈彩。廣掛紙神。招搖男女聚集。如看美戲。如觀奇伎加以大鑼音樂。喧鬧塵囂。純以人之陽气逼之。匪惟遠處鬼神。不敢赴召。卽本地祖先。亦驚往他方矣。如此。則徒設財食。難結鬼緣。反結鬼怨。舉世不覺。其訛九也。

○又考藏中。施食最初緣起。惟佛說救拔焰口餓鬼陀羅尼經。是不空譯。又實叉難陀譯。名佛說救面然餓鬼陀羅尼神咒經。卽前經重譯俱。惟有變食眞言而已。不空又譯出。瑜伽集要。救阿難陀羅尼焰口儀軌經。嗣有阿闍黎。復依此經。節爲瑜伽集要。焰口施食儀軌。北捲現見藏中。簡要直捷。只有一條法界六道總召請。及召請餓鬼印咒等儀。無柰時人。愛飾口耳。加別別召請嘆孤等事行世。俗稱海上焰口。是也。致使藏中原捲。寢擱不行。嗣天機大師。目睹海上所行。有違佛制。節去繁蕪。不意後人。仍加繁瑣。卽今流通本。是也。又按雲棲本。考正本等。並無五方結界者。邇來好事者。請五位法師。設東西南北中五个法壇。旣然稱五方結界。應當如前結界所說。而結界之。卽四方四位法師。亦應各持一咒。東北楞嚴。東南大悲。西北尊勝。西南隨求。今但四方空坐。而不持咒假稱作觀。其訛十也。

○有此十訛。不惟無益。而恐有損。俗語云。短壽焰口。正在此耳。主施食者。可不愼乎。是故欲學施食。外當反此十訛而成十眞。內則發無上大菩提心。先習觀智及諸印咒。皆令精熟。不得謬悞。若稍謬誤。不成印契。賢聖不喜。凡所祈求。不獲成就。作法者知之。廣如諸家施食疏釋所說。

燻塔﹝燻塔者。齋主與諸師。各侍香煙而繞。故名燻塔。今但念誦。而不執香。失所敬也﹞

齊主至。客堂接待。與飯僧例同。卽掛牌。﹝牌云﹞卽日某時。某護法燻塔。請師幾位。列名於左。﹝某某﹞師云云。﹝卽通知塔主。上下內外。掃灑潔淨。行單二人。詣庫房領燈油燈艸。共燈若干盞。每盞油滿。燈艸七枝。時至。集燻塔師。知客請齋主拈香。維那唱香贊。施主三拜已。維那舉繞塔偈云﹞敬心觀塔。當願眾生。諸天及人。所共瞻仰。右繞於塔。當願眾生。所行無逆。成一切智。繞塔三匝。當願眾生。勤求佛道。心無懈歇。﹝偈畢維那舉腔。悅眾鳴魚。眾齊誦﹞柰麻多寶如來。柰麻釋迦牟尼佛。﹝從第一層。右繞三匝。次至第二層。右繞三匝。乃至最上末層。俱各繞三匝。又從上。次第下來。亦各三匝已。維那收佛號。卽舉禮塔偈云﹞頂禮於塔。當願眾生。一切天人。無能見頂。﹝偈畢。維那舉腔﹞一心頂禮。多寶如來。釋迦牟尼如來。﹝眾齊拜四十八拜。極少十二拜。在上午可上供。若下午不上供。或一日三次。二次。隨意。至晚點燈。迨第二日天明。再如上燻塔一次。回向熄燈。維那宣疏云﹞。

伏以。睹舍利之光明。靈蹤彌布於法界。瞻浮圖之髙廣。剎幢徧照於人天。灑香水以敬掃塗。燭明燈而遙稱拜。罄玆誠切。仰瀆圓明。﹝續入鄕貫。年庚。謹爲某事﹞切念﹝某甲﹞。積劫伶俜。不悟法華之變土。多生輪替。罔逢雙樹之潛輝。幸寶塔之在處巍然。信如來之法身常住。欣修行願。用展虔恭涓於今月﹝某﹞日。謹備油香。恭詣﹝某﹞寺頂禮寶塔。稱揚聖號幾次。點燈幾夜。集此微因。仰酬慈蔭。伏願。寶蓋旋空。天樂奏梵音之深妙。金蓮湧地。旃檀雜花雨之繽紛。現瑞相於娑婆。使羣生咸知歸仰。放毫光於塵剎。俾萬匯盡出苦輪。以今稱禮之因。願成菩提之果。﹝如有願求之事。於此加入。但不得近俗事。而違遠佛法。致成褻慢﹞右疏恭請三寶證明。燻塔文疏。年月日。﹝某甲﹞具疏﹝宣畢。化疏如常儀。次舉﹞燻塔功徳殊勝行雲云﹝結三自歸。三拜。各回本處。然此。亦可僧中。或一人。或多人。私自稱禮。不必燃燈﹞。

證義曰。此中繞塔四偈。出華嚴淨行品。又藏中有繞塔功徳經一卷。佛說繞塔勝妙。不可思議。古云。無事莫登三寶殿。等閒休向塔中行。若非掃地添香水。總有輪王福也傾。蓋寶塔。諸佛法身所在。須信歸敬。則生善滅惡。而登禮有福不可戲笑登遊。筆之以告今之遊觀者。三寶殿亦然。

點藥師塔燈

點藥師塔燈者。經云。若有病人。欲脫病苦。當爲其人。七日七夜。受持八分齋戒。﹝卽八關齋戒﹞應以飲食。及餘資具。隨力所辦。供養苾芻僧。晝夜六時。禮拜行道。供養彼藥師璢璃光如來。讀誦此經四十九徧。燃四十九燈造彼如來形像七軀。一一像前。各置七燈。乃至四十九日。光明不絕。造五色彩旛。應放雜類眾生。至四十九日。可得過度危厄之難。不爲諸橫惡鬼所持﹝據此經文。壇儀甚爲明易。今攺作藥師塔燈。是依大灌頂部成式。若無塔燈。仍依經點。又若無七位佛像。亦可依七佛藥師經。而供七佛名位。上懸十二藥義大將五色神旛。及諸莊嚴。或誦經。或禮懺。或一日。三日。七日。乃至四十九日。隨齋主意。回向疏云﹞。

伏以。慧日圓明。燭十方之世界。智燈晃昱。破大地之昏蒙。入二六之願門。越三祇之果海。﹝續入鄕貫。年庚謹求某事﹞恭惟。一十二願。誓度沈淪。四十九燈。光明普徧。七層洞徹於天宮。三徳普沾於沙界。延壽量以無窮。述宏功而罔測。玆今月某日。恭詣某寺﹝云云﹞伏願。無明頓破。本覺開明。常瞻滿月之金容。恆睹義天之玉軸。慈輝照處。災難全消。願輪轉時壽年綿遠。恭請三寶證明燃燈文疏。年月日具疏﹝宣畢化疏。次舉燃燈功徳殊勝行雲云。亦可燃燈度亡。具如本經所說﹞。

證義曰。可供七佛名位者。據七佛藥師經。

﹝一﹞柰麻善明稱吉祥王佛。

﹝二﹞柰麻寶月智嚴光音自在王佛。

﹝三﹞柰麻金色寶光妙行成就佛。

﹝四﹞柰麻無憂最勝吉祥佛。

﹝五﹞柰麻法海雷音佛。

﹝六﹞柰麻法海勝慧遊戲神通佛。

﹝七﹞柰麻藥師琉璃光佛。

藥義十二神旛者。

﹝一﹞金龍身首威光同王。宮毗羅大將。

﹝二﹞執金剛杵。長壽童顏。伐折羅大將。

﹝三﹞腰束金帶。多種福善。迷企羅大將。

﹝四﹞住持十山。有大名聞。安底羅大將。

﹝五﹞身如淨珠。戒香光嚴。頞你羅大將。

﹝六﹞首冠花鬘。現石女形。珊底羅大將。

﹝七﹞能爲天主。護持田地因達羅大將。

﹝八﹞名號鯨魚。具諸幻術。波夷羅大將。

﹝九﹞行同龍蟒。執日戲樂。摩虎羅大將。

﹝十﹞頭有一角。人見起疑。眞達羅大將。

﹝十一﹞威嚴若殺。身光如月。招杜羅大將。

﹝十二﹞廣尋善藝。教諸字本。毗羯羅大將。

又本經云。以此善根。願生西方極樂世界。無量壽佛所。聽聞正法。而未定者。若聞世尊藥師璢璃光如來名號。臨命終時。有八大菩薩。乘空而來。示其道路。卽於彼界。自然化生。或有因此生於天上。乃至還生。人間云云。據此。稱名可以度亡。而薦往生。燃燈亦可以度亡。而薦往生。不僅現世消災延壽而已也。上供儀軌。見前報本章。藥師佛誕同。

普佛

接待齋主。照飯僧例。卽掛牌。﹝牌云﹞。普佛。

△時至鳴大鐘三下。巡照打催板一轉。眾集殿。知客領齋主上香。行禮。維那舉香贊。誦彌陀經。大懺悔。繞行稱佛名千聲。拜彌陀十二禮。觀音勢至。海眾。各三禮。三皈依。宣疏回向。散嚫。﹝或有宣疏。移在前香贊之後﹞若度亡。念佛完。卽往靈前上供。化設位。回向竟。知客命齋主禮謝大眾。各回。

肅眾

凡叢林有公事。客堂鳴序板三陣。兩序齊至客堂。遵規議定。呈問住持。住持準行則行。不準。再議。若爲諍斗行者。首眾舉。知客卽舉罪事云云。各照事情。重輕罰之。若犯根本大戒者。或生事惹禍重大者。白方丈公議。或稟有司。或自公擯。將擯條實貼頭山門。貼擯條時。鳴大鼓三下。以杖攻出。被擯之人。只許從偏小門而出。如魔黨私護者。一同出院。

○若交拳破口斗諍者。不論有理無理。並皆出院若一髙聲動手。一默然不動者。據理論。理虧。又髙聲出院。理正。能默然。不罰。若理虧默然。與髙聲者。並罰齋供眾。倔彊者擯出院。或求懺悔。於大眾臨供時。長跪齋堂。僧值看眾食竟。白眾云。﹝今者某甲犯某過。現在僧前。求眾懺悔﹞。大眾齊答﹝阿彌陀佛﹞。住持開示犯規人云﹝某甲。汝旣住叢林。應當謹守淸規。廣修善法。云何反作此無恥之事云云。汝今旣求眾懺悔。宜眞實悔過自新。若再犯者。內有僧規擯罰汝。外有國法栲治汝。死有三途苦報汝。可不懼哉。汝能眞實悔過否﹞。彼答曰。蒙﹝和尙慈論。我某甲實心懺悔﹞。說畢。再禮住持三拜。尙云。﹝眾僧在內﹞。拜畢。結齋回堂。

○又輕者。罰跪香幾枝或罰腐供眾。

○余犯闖靜等事。俱本堂罰跪纖香一炷。或錯打鐘板。搭衣持具。跪齋堂。或上方丈。四寮。本堂。求懺悔而止。

○凡跪香。堂中犯。本堂跪。堂外犯。或佛殿。或齋堂。須眾人共見之處跪之。跪必合掌豎腰。如敢放逸者。加以杖責。具載下各堂規約所說。

○又堂外有犯。在知客罰。堂內有犯。在維那罰。出普不到。避懶偸安。不聽知眾監收催督。在值歲罰。如山野不遵規矩在知客先舉。呈方丈教訓。

證義曰。僧徒自當恪遵佛制。豈可有犯淸規。若有犯者。除刑名重罪。例屬有司外。若僧人自相干犯當以淸規律之。若斗諍犯分。若污行縱逸。若浸漁常住。若私竊錢物。宜從家訓。無揚外醜蓋悉稱釋氏。準俗同親。應守祖規。隨事懲戒重則集眾箠擯輕則罰腐罰齋。而榜示之。如關系錢物則責狀追部。惟平惟允。使自悔艾。古規繩頌云。盜財並鬥爭。酒色污僧倫。速遣離淸眾。容畱卽敗羣。又云。犯重焚衣缽。應當集眾人。山藤聊示恥驅擯出偏門。昔大慧禪師。住育王時。榜示堂司。僧爭無明。決非好僧。有理無理。並皆出院。或議有理而亦擯。疑若未當。殊不知僧當忍辱。若執有理而爭者。卽是無明故同擯之所以重僧規也。愚庵摭古云。昔圓通法云禪師座下明水遜爲侍者。適琳禪師掛搭遜爲請新到茶。琳他出。遜托之鄰榻僧。移時忘之。比會方丈。座無琳。圓通趣請至。乃令去座。立眾前。責之曰山門禮數。以表尊特。故爲怠慢。何也。琳曰。固聆鼓。忽內逼。故後之。非敢慢也。圓通色厲而呵曰。我鼓非巴荳。擊著你便尿耶。遜前請曰。遜失執。當受罰。鄰榻僧出眾曰。此非侍者罪。新到亦不知。某受托而失憶當代罰出院。三人任過。不已圓通髙其義。並宥之。噫。如是肅眾。如是任過。髙風可仰。允稱師表矣。或曰。有惡僧也。顯諫之。則不從默擯之則不諭。幹世綱常。冒國憲典。不可以僧法治者。則如之何。答曰。此在權其事宜。不可執一。執於護法。反至滅法者有矣。與其全一人。而辱及三寶。孰若全三寶。而殃止一人。若稍無妨害者。宜依淸規。量事區分。若有妨害。或倔彊犴狡。不可化導只可送官用王法處之。不得免也。或曰。佛心主慈仁。今淸規甚嚴密。無乃非佛意乎。答曰。子不知淸規之嚴。非嚴厲之嚴。是嚴正之嚴也。以嚴正攝僧則僧眾端以嚴正持法。則法門立。以嚴正攝心。則心地正。故責之。擯之。皆慈也。以嚴爲慈。是大慈也若夫現奇特以要譽。逞凶暴以示威。與淸規之嚴正實霄壤矣。不可不辯。此之問答。出雲棲法匯。

訓童行﹝古規知隨照客輩俗人爲之故稱童行今叢林用僧者則不應稱童行須辧﹞

童行。卽叢林知隨。照客之類也。亦名隨眾。古者於外來發心出家。或求習學之人。恐其立志有詐。眞僞難辧。故先與三皈依。名爲童行。亦號淨人。標其已入三寶淨行。而無五欲濁穢也邇來局爲執勞運力。承事之流。濫稱道人。從無爲之說三歸者。悞矣。佛印禪師示訓曰。自小離於父母。第一皈依佛祖。寅朝禮念精專。夜靜堂中莫語。普請作務殷懃。常住什物愛護。一粒米重千斤。口裏應聲須顧。觸事不要猖狂。出言低聲慢舉。出入束斂身心。行步威儀詳序。廊下逢僧問訊。叉手旁邊待去。旣然捨卻俗緣。遵奉叢林規矩。師長訓誨之時。不得髙聲辭訴。白日無事學書。聖教經文記取。謹愼遞相作事。且莫欺瞞常住。衣衫黑黲直裰。莫騁尖新麗楚。仔細約束身心勿令世情染污。深思六道輪回。警策應當恐怖。出家要秉佛言。不信三途受苦。小心侍奉師僧。恭敬三寶福助。童行上下謙和。酒肉賭錢莫覷。閒話不要論量。聖教時時思慕。豈可虛度光陰。死後將何憑據。不惟辜負四恩。亦乃帶累先祖。辭親割愛投師。本欲出塵濟度。慷慨決志修行。省察輪回不住。萬劫得个人身。慚愧須知來處。去除懶隋睡眠。調伏身心寬裕。從小戒行眞實。長大爲僧堅固。參禪報答佛恩。誓願須求頓悟。今生幸得出家。不可遇而不遇。念念不退善根。心心長成覺樹。若能如是修行。必證菩提之路﹝此規誨。當寔貼於本寮。以便觸目警心﹞。

證義曰。童行。乃學道護僧之執也。故亦名道人。或稱淨人。是故於童行。要鉗轄嚴威。庶不爲惡。山庵雜錄云。千瀨。住嘉興天寧。淨人盜街坊人狗。煮而食之。於瀨得煮狗名。又荊石。住姑蘇承天。駕舟赴檀家。講經墅落。淨人盜居民羊煮而食之。荊石得喫羊名。噫。盜狗盜羊。出於下人私爲。何故住持當其惡名。蓋尋常失於教訓。且不畱心察看耳。爲住持淨宜時愼之。

爲行者普說

行者。有通。有別。通。則不但外單名行單。凡一切修行人。皆名行者。故有普說之佛事也。別則此執在方丈。乃服勞運力之人。蓋前訓童行。乃在家小眾。此行者。是出家小眾。須髮心求福者充之古有普說之名。而無普說之文。大都在住持。隨機設教耳。其行者所執之事。附錄於此早四板。法座點燈。打開水。淨面水。住持禮佛。執燈籠。淸晨內外打掃。拭桌。取水。料理內外客房牀帳桌地等。須潔淨。並運茶取齋等事。及洗碗收拾。凡呼喚卽至。誤事者罰。須勤儉次第。勿避辛苦。細心行之。

證義曰。三世諸佛。諸大菩薩。皆從行門而出。凡有道之人。未嘗不有隱於執勞運力之類者。愚庵摭古云。雪竇典客太陽時。與客夜話。雌黃古今。及趙州因緣。往復不已。傍立行者。匿笑之客退。雪竇呼行者。責之曰。對賓客敢爾耶。對曰。知彼客辧核古今。柰無定古今眼。故敢笑。雪曰趙州意。汝奚會。行者對以偈曰。一兔橫身當古路。蒼鷹才見便生擒。後來獵犬無靈性。空向枯椿舊處尋。雪竇大驚。乃與定交。或云。行者是承天宗。又云韓大伯。噫。古人具正知見如此。猶隱於行者之流。可見於諸行者。不當以其服勞運力而輕之。而身爲行者。亦應志求出世。借行以助道。不可安於服勞運力。而無遠大之志也。

受法衣

凡專使送法衣至。客堂先以客禮待茶點。卽命照客通白住持。或住持當日親往客堂相接。或時晚。送上客房。來早相見。先用盤。托呈法衣。信物。置法座上。然後知客陪上。見住持。行相見禮已。專使致詞云。﹝上﹞某﹝下﹞某老和尙法衣表信。專此奉上﹝云云﹞。卽方丈請茶點。送歸客房。次日早課畢。說受衣小參。或升座。或上堂。﹝若送別物不須說法﹞。或嗣法本師已寂。法堂右間。卽設靈幾。下座致祭。用祭文。諷經。如遺書至之禮。見後說。

證義曰。此行尊師之禮也。匪惟法衣爲然。乃至師賜呵策。亦須誠敬而受。方盡法子之禮。雲棲崇。行錄云。晉。法遇。事道安爲師。後止江陵長沙寺。講說眾經。受業者。四百餘人。時一僧飲酒。遇師罰而不遺。安遙聞之。以竹筒貯一。荊杖。封緘寄遇。遇開緘見杖。卽曰。此由飲酒僧耳。我。訓領不勤。遠貽憂賜遂鳴推集眾。以筒置前。燒香致敬。伏地。命維那行杖三下。垂淚自責境內道。俗。無不嘆息因此勵業者甚眾。蓮池贊曰。噫。使今人發安老之緘。其不碎筒折杖而誶語者寡矣聖師賢弟子。千載而下。吾猶爲二公。多之。

掩關

掩關之模。始是圓覺經中。佛爲修禪觀。行者。制期而設也。然上期止。一百二十日。至於東土掩關。多以三載爲期。乃行腳得意後。養道。之事也﹝時至。集眾於大殿。及韋殿。本關上供。維那舉香贊。關主拈香設拜。殿之佛前上供畢。維那宣疏。關主俯伏在維那後。疏云﹞。

伏以。研眞斷妄。孤髙晏座深林。修觀明心。守志藏形靜處。精勤不退。乃善道之初門。放逸多疲。是愆尢之根本。﹝續入鄕貫年庚及所求事﹞切念。旣超俗染。應離憒鬧之方。已忝僧儔。當處淸閒之境。一關施設。特爲某事之專。三載爲期。兼修誦禮之助。玆今月某日爲始。至某年某月某日告圓。在於某寺。掩關如法行住。伏願。慮從靜得。一眞之本昭然。慧自定生。萬行之苗增長。一塵不染。閉門卽是深山。十智同眞。離念便登覺地。右疏恭請三寶證明。掩關吉祥文疏。年月日具疏﹝至本關上供已。關主搭衣持具。往方丈請住持封關。住持出。關主展具三拜。請住持至關房門外。正中立。一拂一杖。侍立左右。關主立在住持後。維那。舉贊。贊畢。引磬對鳴三陣已。住持說法。說完。住持送。關主進關。封鎖關門已。卽以法語貼關壁外。結韋馱贊畢。各回本處﹞。

啟關

啟關時至﹝仍集眾至關房門前。先說法開關已。然後上供。維那宣圓關疏云﹞。

伏以。安居祕藏。悉彰化道規模。入定那伽。徧現威儀進止。常恆不變。何妨應用機緣。靜極而通。豈礙行周法界。﹝續入鄕貫年庚。及所求事﹞切念﹝某甲﹞質類盲龜。智猶爝火。望一乘之至道。似窮子之遠牛車。閉三歲之空關。如兔株而迷象徑。虛糜信廩。唐擲光陰。身苟安於斗室。全叨佛力以護持。期已畢於解關。特仗懺功而酬謝。爰擇﹝云﹞伏願。以此圓關功徳。上祝皇圖鞏固。帝道遐昌。民物阜安。風雨時若。六道均躋於六度。三界永息於三災。先親證果往生。檀施沾恩獲福。更祈住持﹝某甲﹞。道風遐被。法算增長。叢林昌熾。海眾安和。徳業均修。福慧具足。右疏恭請三寶證明。圓關謝安文疏。年月日﹝某甲﹞具疏﹝回向如常儀。關主禮謝。眾師已。各回關主上方丈頂禮和尙。及往謝諸寮﹞。

證義曰。古云。趙州八十猶行腳。只爲心頭未悄然據此半偈。信知掩關。乃了悟後養道之事。雲棲崇行錄等。皆載元。髙峯妙禪師。頓悟後。在龍須九年。縛柴爲龕。冬夏一衲。後造天目。西巖石洞營小室如船。榜曰死關。上澑下淖。風雨飄搖。絕給侍。屏服用。並日一食。晏如也。洞非梯莫登。去梯斷緣。𨿽弟子罕得瞻視。噫。如斯掩關聖賢之道。豈不成就。較今掩關。百色現成。實天淵矣。何怪乎道衰也。

迎待尊宿﹝六禮﹞

迎待看單第一

凡別剎尊宿至。守門人卽報客堂。客堂白方丈。知會禪堂。維那白雲。﹝某寺和尙到。眾位搭衣持具迎接﹞外鳴鐘出堂至山門。候客至。維那云。﹝大眾師。頂禮某和尙﹞禮畢。住持陪尊宿至方丈。住持拈香。設拜畢。維那呼眾云。﹝展具。頂禮某和尙﹞禮畢。復云。﹝頂禮方丈和尙﹞禮畢。回堂值日侍者上茶果。衣缽照應尊宿寮房。被帳牀褥。及說法座已。次知會客堂送單。知客至。合掌向住持云。送單。請某和尙。住持隨送。禮畢各相安坐。晚課掛牌﹝牌云﹞聞鐘聲。看某和尙單。各帶具上殿。

○晚課畢。鳴鐘。詣尊宿座前。候住持。座前拈香。禮畢。維那呼眾展具云。看某和尙單。禮畢。仍立定。或住持方便請尊宿開導。如不請開導。卽回堂。侍者排班拜畢。次上茶點。凡賓主晤談法門中事。侍者澄心敬聽。可記者卽錄之。

證義曰。自迎請至送回。皆敬師友。重道徳之禮儀也。標稱尊宿者。其道徳可尊也。𨿽其道徳不可知。而旣系尊客有主賓義禮當敬故。且令學人。習慣敬長之道。離狂傲故。愚庵摭古云。雪巖滿禪師。與勝默爲參友。嘗跪受呵斥。或怪問之。師曰。今諸方或師資法屬。諍訟招譏。獅子身中虫。自食獅子肉。可悲也。予思以激勸之耳。噫。古人事友。如是髙風千古。則於他方尊宿。其可慢乎至所嘗受業之尊宿。不更重乎。

升座第二

看單後。命知客至尊宿前一禮。合掌云。﹝方丈和尙。兩序大眾。明晨請某和尙。慈悲升座﹞尊宿如允遂一禮。覆方丈。或住持親請。不論登髙座小參升座。次日早課時。送紅衣到尊宿處。傳升座牌。早課畢。鳴鐘上方丈排立。住持登座。不拈香。不舉贊。維那呼﹝展具。頂禮和尙﹞隨具一拜。禮畢。住持云。﹝今者某和尙。道徳髙超。法眼圓明。今至此處。乃大眾宿緣有幸。虔請開專﹞維那云。﹝頂禮和尙﹞一禮畢。鳴引磬。燈籠前行住持。大眾。次第至尊宿處。住持拈香。若尊宿與住持同輩。卽監院拈香。或班首代拈拈畢。維那呼﹝展具頂禮某和尙此時住持先回﹞禮畢。呼﹝末後先行﹞至法座。尊宿登座。拈香。舉贊乃至說法開導。儀與上堂同。惟登髙座說法。則鳴鐘鼓白椎﹝餘皆同上﹞。

證義曰。此上敬下導。互相激揚之禮也。摭古頌云。昔悅禪師至雪竇。齒正壯。辯論奇逸。雪竇常下之茶會。必設榻以尊異。於是聲價踴貴。洎悅出世。有蘭上座。來自雪竇悅勘之。大驚譽於眾。相從彌年而去。前輩不以派異推轂。後進可想見矣。愚庵贊曰。悅禪牙爪新獅子。雪竇巖前能反擲。見賢不敬非禮也。雁翅開筵進香液。我鼓瑟兮君撫琴。仁風道望化蠻貉。蘭公蘭香來雲峯。雪竇茶筵今反璧。

落堂第三

果系大尊宿。應更請落堂粥畢。住持親請。尊宿如允。卽令值曰侍者。通知客堂掛牌。﹝牌云﹞請某和尙落堂開示。

△卽通知維那。那白眾云。﹝今請某和尙。落堂開示。眾同參師。各具威儀伺候﹞佛前備香燭。知客白住持云。﹝堂中齊備已。請某和尙落堂﹞住持陪尊宿至禪堂門口。知客鳴報板二下。班首維那鳴擊出接。餘者立定。尊宿或參堂行禮。或單禮佛已。住持遜客入座。尊宿亦遜住時入座。賓主謙恭坐次。維那云。﹝大眾師。頂禮二位和尙﹞禮畢。仍兩邊立定。住持云。﹝諸人特到此處。專爲己躬下事。無柰我某甲。智淺力薄。不能爲汝等抽釘拔楔。有負來志。今者某和尙駕到此。實乃宿緣慶幸。某和尙於道。辛苦多年。具正法眼。汝等當作難遭之想。虔心求請開示。惟望某和尙。垂慈悲於彼等一一開導。萬望。萬望﹞尊宿開導畢。維那云。﹝諸同參師。禮謝某和尙﹞禮畢。又云。﹝諸同參師。送某和尙﹞若免。卽止。住持陪回方丈。侍者上茶。茶畢。送回寮。或尊宿不允落堂。諸班首等。各搭衣持具。詣尊宿寮。請求開示。

證義曰。古之住持待學者。惟以此一事相淘汰。故賓主相見。才入門。便以此一事相懇。代爲提持。何其盛也。今者法門不幸。賓主雜談。大抵世諦。開示辦道。希有其事。致使學人。漫遊千里。空費參詢。遐哉古規。何日復矣。噫。

請齋第四

凡請尊宿齋。侍者先於方丈設香案。桌椅。茶果次第。住持先命班首。伺候一同陪齋時至。令班首一人。侍者一人。至尊宿座前一禮。合掌云。﹝方丈請某和尙用齋﹞尊宿至賓主行禮。送正位坐。拈香。獻茶。禮畢。尊宿至住持座前。拈香。回禮。坐次。班首齊向尊宿座前爲禮。次向住持禮畢。各照本執陪坐。侍者齊出班作禮。如免。卽一拜。次上茶。上果。一桌侍者二人。一一上菜。各具威儀。用心伺候。不得使鞋履碗筯作聲。齋畢。賓主禮次。淨手。嚼楊枝。漱口已。送歸客寮。侍者卽送茶照常伺候。

證義曰。昔髙庵云。教化之大。莫先道徳禮義。住持尊道徳。則學者尙恭敬。行禮義。則學者恥貪競。住持有失容之慢。則學者有淩暴之獘。住持有動色之諍。則學者有攻斗之禍。先聖知於未然。遂選明哲之士。主於叢林。使人具瞻。不諭而化。卽此尊客待賓威儀柔嘉。發言舉令。皆可爲後世之範模。其用意良厚矣。近時一槪苟簡。賓主互輕。禮義道徳。漸滅殆盡。悲夫。

參堂巡寮第五

凡尊宿參堂巡寮。客堂先掛牌。﹝牌云﹞某和尙於二板後。參堂巡寮。

△次知會維那班首。維那白眾云。﹝今日某和尙參堂諸同參師。各具威儀﹞禪堂備坐椅一張。知客領尊宿至堂外。鳴報板二下。云。﹝某和尙參堂﹞候尊宿參堂。行十方禮已。悅眾將坐椅。設中間。首眾請尊宿坐。維那云。﹝大眾師。頂禮某和尙﹞如免。卽止。禮畢。尊宿出堂。知客鳴引磬。至各寮慰問。知客白雲。﹝某寺某和尙巡寮。問訊某某師﹞巡畢。請回方丈。用茶敍談。

證義曰。此尊宿答接待。看單之禮也然此答禮中。或有轉煩客堂報庫房設齋供眾者或但設腐供眾者。或卽以此巡寮爲答禮。而不供眾。者。此古禮也今則不然。若看單而不供眾將羣起而嘩矣噫。

回山第六

尊宿將回山。知客預先掛牌。﹝牌云﹞大眾師聞鐘聲。送某寺某。和尙回山。

△候時至。客堂先上方丈。向尊宿一禮云。﹝大眾師。山門俟候送某和尙回山﹞尊宿乃行。住持送尊宿至佛殿。尊宿禮佛畢。卽鳴鐘鼓。維那呼眾云。﹝展具。頂禮某和尙﹞如免。卽止。同送至山門排班。合掌立送。候去少時。望不及。眾乃回寺。維那云。﹝大眾師上方丈。頂禮和尙﹞住持免云。﹝總請回堂坐香﹞維那領眾回本堂。

證義曰。尊宿往來之禮。是重道徳。非重名位。果眞尊宿。𨿽無名位。亦應如是重法。以勵學人。愚庵摭古云。昔羅漢南禪師。嗣法云居。未爲人知。後至東林。照覺鳴鐘集眾。出迎於淸溪之上眾大驚。南師之名遂顯。又佛印再住云居時。靈源叟禪師。自龍山來。匿迹眾居。佛印知之。升座。請源爲座元禮敬優沃。眾皆觀感。道學日新。又宋紹興間。竹庵珪禪師。奉詔開山雁蕩能仁寺。時眞歇了禪師。居江心。聞竹師至。恐其緣未熟。時過江。迎竹師歸方丈。大展九拜。以誘溫人。由是翕然歸敬。噫。如斯三住持。可謂重道徳。而盡迎待尊宿之禮矣。後之覽者。當仿效也。

護法至

凡尊官至寺。守門人報客堂。客堂白方丈。住持同班首。及監院等。在山門候接。數人搭衣。在佛前排立。候官拈香時唱香贊。住持鳴磬。禮畢。請方丈用茶住持陪伴應對。行時。仍同班首監院等。候送出山門。其餘一切檀護至。皆須禮儀周到。不可輕慢。令外護灰心也﹝若遠方明眼居士至。如檀護法。送單後。輪今班首禪僧詣寮。盤桓道要。亦勿錯過。均以賓主禮相見﹞。

證義曰。城市鄰近叢林。多有此事。總須威儀齊整。令人生敬而已。至於臨機施設。則存乎其人。山庵雜錄云。杭州下天竺。鳳山儀法師。元延佑間。髙麗駙馬沈王。被旨禮普陀觀音。過杭出貲就明慶寺設齋。齋諸山住持。時至。沈王居座上。眾官以次班座下。諸山列兩廡。鳳山趣上。問王曰。今日齋會爲何。王曰。齋諸山。鳳山曰。大王旣言齋諸山。主人合無位。而王自處尊位。諸山列兩廡。至有席地而坐者。與邏齋何異。於禮恐不然。王聞之惶愧。請謝。卽時下座。前揖諸山。分賓主。而眾官退就兩廡之位齋畢。王握鳳山手曰。非吾師。幾不成禮。此所謂臨機施設。而能開人之心者。鳳山是也。今世人好諛惡直。此法不可輕用。然古人芳規。亦不可不知。

到宗剎諸山

前之尊宿六禮。是彼來也。此之到宗剎諸山。我往彼也。彼我𨿽異。其禮自同。見上迎待尊宿禮可知矣。有不同者。見不住持出入所說。玆不錄。

慶生

凡遇住持壽誕。預先一日。庫房請香燭送各堂。知客上方丈。問住持。明日念誦否。若念誦。卽掛牌﹝云云﹞若不念誦卽止。次日早課。各帶具。合寺香燭煒煌。燒香傳鑪。住持拈香。維那舉寶鼎爇名香贊。不祝延。卽誦楞嚴。繞佛如常。歸位展具。禮釋迦佛三拜。藥師佛十二拜。日光。月光。海會。各三拜。起具。課畢。鳴鐘三下。維那云。﹝大眾師齊上方丈慶賀和尙壽誕﹞至已。左右依次站定。維那請住持。住持升座。維那喝云。大眾師。敬祝和尙壽誕。頂禮三拜。拜已或說法。或不說法。昨晚間定。說則照小參常規。不說卽於拜畢起具。回堂。早梆。大眾用面。午梆上供。照朔望式。齋堂設腐。慶賀等事。槪不準行﹝若舉念誦。儀軌見上。惟異疏云﹞。

伏以。寶燭初明。晃耀金光搖壽嶽。瑯函乍起。汪洋法水湧靈濤。依佛法之常住。慶我生之遭逢。﹝鄕貫。名。年庚。事﹞切念﹝某甲﹞。荷佛祖之光輝。衣缽有忝於寶剎。稟凡夫之分段。善緣實起於慈幃。玆值母難之辰。有懷罔極之痛。是以敬集同袍。齊詣寶殿。頂禮某懺。諷誦某經。伏願。聖基永固。叢席興隆。俾師長父母。而過現沾恩。冀祖禰宗親。而遐邇獲福。更祈﹝某甲﹞。道行堅修。智悲普運。色身康泰。晚節淸娛。生生披萬善以莊嚴。品品證六通而自在。更願以此功徳。情識均超。咸憑一善之資。成就無窮之福。右疏恭請三寶證明。﹝幾﹞旬慶生文疏。年月日。比丘﹝某甲﹞具疏﹝回向時。住持當令一侍者代謝諸師。余儀如常﹞。

證義曰。此順世禮。敬住持報宏法之徳也。昔唐文皇。萬乘之主。生日不爲樂。況僧乎。故曰。在眾宜行。在主宜止。行則念誦亦可。止則絕喧爲正。

飯僧

飯僧施主至。客堂應酬。卽報方丈。次令照客。捧香儀點明。送方丈香案上。交代衣缽侍者。次領施主至方丈。見住持作禮。住持以禮接待。稱美數語。茶畢。知客送單。或當日來去。卽不送單。若仕宦。當鳴鐘集眾門迎。﹝見前護法至說﹞方丈命監院。照施主之資。備大眾齋嚫。不得侵損常住。不得克苦大眾。酌中施設。掛上供牌。﹝牌云﹞大眾師。聞鼓聲。齊詣大殿。及韋殿上供。開午梆上供時。掛飯僧牌。﹝牌云﹞某處某護法。爲某某事。設齋供眾﹝若上堂齋。預日掛牌。若設如意大齋。應三日前。掛山門外﹞。

△至臨齋時。知客領施主拜齋已。領至廚庫謝代勞。謝畢。方丈請齋。監院陪齋。﹝或一二班首。或都監亦可﹞凡齋銀。任憑發心。平等表散。公嚫序嚫客送等。隨施主心。客堂不許索較。齋銀五兩已下。則無公嚫。若但設腐飯。槪無嚫。亦不上供。六兩至十兩外。每兩出銀一錢。以爲公嚫。照各家舊例。疏語亦隨事通達。

證義曰。稽古略云。宋。居士洪慶善。任江東節度使。宿池州愚耶。宗禪師迎之。相與夜話。洪間。飯僧見於何經。宗曰。四十二章經云。飯凡人百。不如飯一善人。飯善人千。不如飯一無住無作無証之者。則是正念獨脫。能飯斯人功齊諸佛。前輩知此旨者多矣。洪曰。其爲誰乎。宗曰。且以近說。如秦少遊貶藤州。自作挽章。有誰爲飯黃緇之句。東坡旣聞秦訃。以書送銀五兩。囑範元長爲秦飯僧。及東坡北歸。至毗陵。以病不起。太學生裒錢於東京慧林飯僧。黃門撰東坡墓志。首載之。洪曰。嚫金有據乎。宗曰。公豈不見毛詩小雅。鹿鳴燕羣臣。嘉賓也。飲食之。又實幣帛筐篚。以將其厚意蓋飲食不足以盡敬。而加贈遺。以致殷勤也。洪曰。今聞師言。知飯僧之義。吾每歲。於禪剎飯僧矣或問。飯僧錢不得作餘事。何謂耶。答。因果不合也昔湖南。云蓋山。智禪師夜坐丈室。忽聞焦灼气。枷鎖聲。視之。乃有荷火枷者。枷尾倚於門閫。智驚問曰。汝爲誰。答曰。前住當山某也。不合將供僧物錢造僧堂。違信施心。令因果不相應。故受此苦。望爲估值僧堂。塡設僧供。乃可免耳。智以己資。如其言爲償之。一夕夢某謝曰。賴師力。獲免地獄。生人天中。三生後。復得爲僧。今門閫燒痕猶存。夫以供僧物作僧堂。皆僧受用。尙受悞用之報如此。今多有竊常住爲己有者。其受報。宜何如哉。然此就受施而言。至於信施發心。亦宜平等。按大智度論。昔有信施飯僧。但供老而不供少。時諸羅漢。以湣念心。用神通力。皆現老相。彼敬喜而供養之。至於咒願竟。將受食。盡復本形。是年少比丘。受食已。隨機說法。令心平等。又西域樹提長者。嘗設大如意齋七日。以求賓頭盧尊者應供用鮮花置於聖僧位坐墩之下。又案上供鮮花一瓶爲驗。若聖僧應供。則七日事周。而鮮花不萎。不然。花則枯萎。至於七日事竟。花俱枯萎。長者不滿所願。且憂且悔。復再舉之。以求如願。仍不果遂。心大慚愧。無策可設。遂發大誓。必求降臨。若不果遂。以死爲期。至第七日。痛哭哀求。以冀感通。時有丐者。指鄰坐乞士。謂長者曰。此非尊者賓頭盧乎。長者喜而頂禮。賓頭盧云。第一會我欲赴之。而汝守門者。以我微寒。身不遮衣。力阻拒之。打我頭右。肉碎成瘡。汝第二會。我又來赴。守門者。以我衣破裸形。又阻拒之。今者湣爾誠篤。我於親友。借一衣衣身。方能赴會。今而後。汝欲眞僧應供者。當發平等心。不擇微賤。普施無遮。福無涯矣。又寒山詩云。擇佛燒好香。揀僧歸供養。羅漢門前乞。趂卻閒和尙。不悟無爲人。從來無相狀。封疏請名僧。嚫錢兩三樣。雲光好法師。安角在頭上。汝無平等心。聖賢俱不降。凡聖皆混然勸君休取相。又地藏經指營齋度亡。亦須精勤護淨。奉獻佛僧。方能存亡獲利。

施齋田﹝施山。施地。施蕩。施屋。儀皆同此。但攺施物﹞

接待施主。儀式同上。住持命侍者。請兩序班首。及知會客堂。庫房。書記。知產。﹝此是總名。若別稱之。掌山名知山。管田名知田﹞齊到方丈酬謝施主。卽寫捨書。以爲憑照。施主。住持。及在。會者。俱簽押。並給原契劵。親供。糧串。稅票。俱收齊已。住持上堂說法。以報施恩。事竟。在會眾人。與施主同往看產。隨帶竹簽十餘枝。以插標記。使界限分明。不得浸混他界。以致爭訟。每年春季。會兩序眾執。同看界限一次。當年監院。將捨契報稅。卽過寺戶。勒石。入萬年簿﹝立捨書日。佛前上供。及上韋馱供。如常儀。

疏云﹞。

伏以。菩提樹髙廣無邊。盡十方而布蔭。優曇花芬芳莫比。徧剎土而敷春。欣瞻大覺之伽藍。俯殫檀那之敬信。﹝續入施主鄕貫年庚。以及捨田爲某某事﹞住持﹝某甲﹞。切念施主﹝某甲﹞。在家系縛。隨業輪回。𨿽通一綫之覺路。未出塵勞。幸依萬徳之慈尊。略開善信。玆因欲植於善根。敬捨良田爲僧產。爲此擇於今日。恭詣殿下。敬獻半簋淸供。並達回向微因。伏願。﹝某甲﹞﹝卽施主名﹞夙業消除。福壽加增供佛及僧。千劫因功不替。捨貪作福。三生果報常新統一家而胥慶。盡合戶以沽恩。藉此福田。終成佛果。右疏恭請韋天證明。捨田回向文。疏年月日。住持﹝某甲﹞具疏。﹝此疏佛前上供畢。通陳已。韋馱前上供畢更須通曰韋。天已。卽煉化﹞若施主有祖先牌位。或自長生祿位。入報恩堂者。是日登位。亦當備供祭奠。儀如常式。

證義曰。施齋田上施也。護持三寶宏法利生。俱賴是。乃眞正福田。蓋設齋飯僧。止於一時。若施齋田。延於敷世。功徳尢大。施地。施蕩。施屋。類此可推。故當上供陳疏。以報旋恩也。昔疎山性禪師。爲施主施田上堂云。人人一坐具方圓儼今昔。行坐不曾移。歲寒消劫石。更不屬陰陽。又不輸糧役。四至旣分明。契劵親委悉。復證者田地。大自在休息。那个不具足。受用無窮極。如是布施汝。如何不感激。養十方佛種。常生大智食。轉施諸凡聖。不思議功徳。不是有心求。不是無心得。須悟春風意。莫認春山碧。無上大因緣。知恩念來歷。因果旣無差。宜應全道力。較彼來處功。羹飯銅鐵汁。驀然畫斷三輪。虛空爭覓蹤迹。燈籠露住秋收。依舊山堆嶽積。柳絮隨風。葵花向日。如此說法。可謂不負施主也。

供羅漢

接待齋主。同飯僧例。預日客堂掛牌。﹝牌云﹞明日早粥後。齋供羅漢。香燈師五人。上供十人。列名於左。﹝某某﹞師﹝某某﹞師﹝以上五人爲香燈﹞﹝某某﹞師﹝某某﹞師﹝以上十人候上供﹞。

△庫房預備燭臺二百五十對。香鑪二百五十个。小碗一千五百个。竹筯五百雙。茶鍾五百隻。飯菜水果齊備。至正日淸晨。廚房人齊相﹝邦／巾﹞。燒菜一大鍋。可盛小碗五百。煮飯一大鍋。可盛小碗五百。天明時。香燈五人。先往庫房取水果取碗取短燭五百枝。﹝卽四兩頭﹞燭臺二百五十對。香鑪二百五十个。每人管一百位羅漢。每位前一茶。一雙筯。一果。一菜。一枝燭。香鑪兩位合一个。茶。筯。果。俱供周已。方點香燭。次茶。次飯。又堂之正中面前。置大方桌。兩張橫﹝打﹣丁﹢品﹞。可供十六大羅漢等牌位。設香花燈塗果。並用十菜。每一牌位。一茶。一雙筯。一飯。又面前離三尺許。用長桌三張並擺。上供疏牌十三位。見下上供中。亦置香燭。及供羅漢科儀十部。每部用經蓋覆之。手鑪十把。俱齊備已。時至。知客先請上供師。搭衣持具。進羅漢堂。次請齋主拈香。到已。十師展具三拜。齋主先至中間普供位前拈香。﹝眾唱香贊云﹞香才爇。云騰寶鼎中。旃檀沈乳眞堪供。香雲繚繞蓮花動。十方諸佛下天宮。天臺山羅漢。來受人間供。

柰麻香雲蓋菩薩摩訶薩。﹝三稱。維那舉云﹞一切恭敬﹝眾齊執香鑪。作梵唱云﹞。

一心頂禮。十方法界常住三寶﹝拜已。維那按磬白雲﹞。

伏以。人分七方便。自加行至於停心。位列四沙門。由無學訖於見道。是皆知苦斷集。帶果行因。爲析法之權根。會人空之眞理。至若證已辦地。入大乘門。其所學般。若同。是故與菩薩共。內祕大心之行。外聞佛道之聲。旣皆爲賢聖之僧。故應受人天之供。惟願妙堪佛囑。熟此方震旦之緣。允副凡情。受玆日檀那之供。密回慧照。俯運悲懷。冀普度於迷流俾咸登於樂土。﹝大眾和云﹞故我一心。虔誠奉請﹝白已。眾僧施主一拜﹞。

一心奉請。盡虛空。徧法界。十方常住諸佛法僧。

一心奉請。娑婆教主。本師釋迦牟尼文佛。

一心奉請。盡虛空徧法界。十方常住諸聲聞僧。並諸眷屬﹝以下尼位。俱上加一心奉請。未結並諸眷屬句。同此﹞。

常隨佛後。千二百五十五大阿羅漢。

鹿苑先度五比丘。最後須跋陀羅諸阿羅漢。

世尊髙弟。大迦葉。阿難陀等。十大弟子。

靈山聞法。大比丘眾萬二千大阿羅漢。

靈山得記學地無學地。諸大聲聞眾。

五時聞法學地無學地。諸大聲聞眾。

世尊滅後。結集三藏。阿難陀等諸阿羅漢。

世尊滅後。正像法中。歷祖所度諸阿羅漢。

住世十六大阿羅漢。萬六千九百弟子眾。

某州某縣。﹝卽本處地名﹞某寺﹝卽本寺名﹞住世。五百大阿羅漢。

惟願不違本誓。哀憫有情。是日今時。降臨法會﹝請畢一拜。三請時。維那想一切羅漢。皆以天眼照見。大耳遙聞。他心悉知。嚴肅威議。從空而至。○他本未加慧俱。通教二位。卽前十位之別出。似不必加。必請畢唱贊偈﹞。

初度五人僧寶始世尊髙弟飲光倫靈山一會實多徒萬二千人無學侶須跋陀羅居最後五時聞法數難知涅盤已過眾聲聞三藏遺言俱結集十六眞人親受囑未來爲世福田師十方常住聖賢僧於此一時俱奉供﹝贊畢。煞下鼓鈸一陣。維那舉緩腔。悅眾鳴小魚。眾齊聲緩緩念﹞。

柰麻本師釋迦牟尼佛﹝眾師。施主。俱向上一問訊。徐徐緩行。將合堂羅漢前。右繞經行一匝。施主每鑪中。上香一炷。一問訊。香燈師持香。隨施主後。待上香畢。俱歸位立定。收佛號。煞下鼓鈸一陣。施主再拈香。設拜。長跪。合掌。悅眾鳴引磬。一字一擊。齊聲上供云﹞。

柰麻常住十方佛法僧。柰麻本師釋迦牟尼佛。南無盡虛空。徧法界。十方常住諸聲聞僧。柰麻常隨佛。後千二百五十五大阿羅漢。柰麻鹿苑先度五比丘。最後須跋陀羅諸阿羅漢。柰麻世尊髙弟大迦葉。阿難陀等。大阿羅漢。柰麻靈山聞法大比丘眾。萬二千大阿羅漢。柰麻靈山得記。學地。無學地。諸大聲聞眾。柰麻五時聞法。學地。無學地。諸大聲聞眾。柰麻世尊滅後。結集三藏。阿難陀等。諸阿羅漢。柰麻世尊滅後。正像法中。歷祖所度。諸阿羅漢。柰麻住世十六大阿羅漢萬六千九百弟子羅漢。柰麻本寺堂內。住世五百。大阿羅漢﹝三徧。次舉變食咒。二十一徧。甘露咒。普供養咒。各七徧卽舉﹞。

柰麻十方常住三寶﹝三稱。維那宣疏云﹞。

伏以。栴檀林裏。元無異嗅之香。獅子窟中。盡是驚羣之吼。敢通誠款。仰吁慈悲。今據大淸國云云居住。奉佛營齋。供呈羅漢。祈恩錫慶弟子﹝某甲﹞。端肅投誠。至心上叩。中天至聖。牟尼世尊。常隨聖眾。諸大羅漢。金蓮座下。恭通情旨﹝年庚及所求事﹞切念。智超無漏。道契眞空。神通來往。示瞬息於天上人間。祕現幽深。忘優劣於聲聞大乘。欣逢勝事。瞻聖相以登堂。敬潔香饈。迎寶旛而赴供。希垂慧眼。允納虔衷。由是涓今年月日。恭詣某寺。敬輸淨資。仗憑僧眾。嚴淨齋廚。誠修禪悅。上供佛法僧常住三寶。本寺堂中半千應供羅漢。應化大士。證聖尊者。總此香齋。普同供養。伏願。法門挺異。祖焰添輝。檀那衍慶。海眾安和。冀副凡情。總憑慈力。右疏恭請三寶證明。供奉羅漢文疏年

月日﹝某甲﹞謹疏﹝宣畢。結回向贊云﹞。

△﹝若施主別有祈求心願於疏中加入﹞。

福田應供。行徳汪洋。內祕外現永流芳。代佛廣宣揚。受敕難忘。住世作舟航。柰麻諸大阿羅漢尊者﹝三稱已。三拜。各回本處。知客領齋主到客堂用茶。香燈五人。卽速收供菜。回廚房。以應午齋大眾用。水果歸庫房。候設齋時。散供大眾。其餘仍照飯僧儀軌。所說。小食後。上供十人。往羅漢堂中禮羅漢。每時一百。第一時。先總禮共十二位。見前上供巾。次禮十六住世羅漢﹞。

一心頂禮。賓度羅﹝翻不動。字也﹞跋囉惰闍﹝翻捷疾。姓也﹞尊者﹝以下每位。上加一心頂禮。下添尊者。同此﹞。

△﹝此尊者。與千阿羅漢。多分住西瞿耶尼洲一﹞迦諾迦伐蹉。﹝與五百羅漢。多住北方迦濕彌羅國二﹞。迦諾迦跋釐惰闍。﹝與六百羅漢。多住東勝洲三﹞蘇頻陀。﹝與七百羅漢。住北俱盧洲四﹞諾詎羅。﹝翻鼠狼山。與八百羅漢住南贍部洲五﹞跋陀羅。﹝翻好質。與九百羅漢。多住耽沒羅洲六﹞迦哩迦。﹝與千羅漢。住僧伽茶洲。七﹞伐闍羅弗多羅。﹝與千一百羅漢。住缽剌拏洲。八﹞戍博迦。﹝與九百羅漢。住香醉山。九﹞半托迦。﹝與千三百羅漢。住三十三天。十﹞囉怙羅。﹝翻執日。與千一百羅漢。住畢利揚瞿洲十一﹞那伽犀那。﹝與千二百羅漢。住半度波山十二﹞因揭陀。﹝與一千三百羅漢。住廣脇山中。十三﹞伐那婆斯。﹝與千四百羅漢。住可住山。十四﹞阿氏多。﹝與千五百羅漢住鷲峯山。十五﹞注茶半托迦﹝與千六百羅漢住持軸山。十六﹞。

五百之第一

一心頂禮。阿若憍陳如尊者。﹝一每位。上加一心頂禮。末添尊者。皆同此﹞。阿泥樓﹝二﹞。有賢無垢﹝三﹞。須跋陀羅﹝四﹞。迦畱陀夷﹝五﹞。聞聲得果﹝六﹞。旃檀藏王﹝七﹞。施幢無垢﹝八﹞。憍梵般提﹝九﹞。因陀得惠﹝十﹞。迦那行那﹝十一﹞。婆蘇盤豆﹝二﹞。法界四樂﹝三﹞。優樓頻螺﹝四﹞。佛陀密多﹝五﹞。那提迦葉﹝六﹞。那羅延目﹝七﹞。佛陀難提﹝八﹞。末田底迦﹝九﹞。難陀多化﹝十二﹞。優波鞠多﹝廿一﹞。僧迦那捨﹝二﹞。教說常住﹝三﹞。商那和修﹝四﹞。達摩波羅﹝五﹞。迦那迦葉﹝六﹞。定果得業﹝七﹞。莊嚴無憂﹝八﹞。憶恃因緣﹝九﹞。迦那提婆﹝十三﹞。破邪神通﹝卅一﹞。堅持三字﹝二﹞。阿﹝少／兔﹞樓陀﹝三﹞。鳩摩羅多﹝四﹞。毒龍皈依﹝五﹞。同聲稽首﹝六﹞。毗羅胝子﹝七﹞。伐蘇密多﹝八﹞。闍提首那﹝九﹞。僧伽耶捨﹝十四﹞。慈湣世間﹝一﹞。獻花提記﹝二﹞。眼光定力﹝三﹞。伽耶捨那﹝四﹞。莎底苾芻﹝五﹞。婆闍提婆﹝六﹞。解空無垢﹝七﹞。伏陀密多﹝八﹞。富那夜捨﹝九﹞。伽耶天眼﹝十五﹞。不著世間﹝一﹞。解空第一﹝二﹞。羅度無盡﹝三﹞。金剛破魔﹝四﹞。願護世間﹝五﹞。無憂禪定﹝六﹞。無作惠善﹝七﹞。十劫惠善﹝八﹞。栴檀得香﹝九﹞。金山覺意﹝十六﹞。無業索淨﹝一﹞。摩呵剎利﹝二﹞。無量本行﹝三﹞。一念解空﹝四﹞。觀身無常﹝五﹞。千劫悲願﹝六﹞。瞿羅那捨﹝七﹞。解空定空﹝八﹞。成就因緣﹝九﹞。堅通精進﹝十七﹞。薩陀波侖﹝一﹞。乾陀訶利﹝二﹞。解空自在﹝三﹞。摩訶注那﹝四﹞。見人飛騰﹝五﹞。不空不有﹝六﹞。周利盤特﹝七﹞。瞿沙比丘﹝八﹞。師子比丘﹝九﹞。修行不著﹝十八﹞。畢陵伽蹉﹝一﹞。摩利不動﹝二﹞。三昧甘露﹝三﹞。解空無名﹝四﹞。七佛難提﹝五﹞。金剛精進﹝六﹞。方便法藏﹝七﹞。觀行輪月﹝八﹞。阿那邠提﹝九﹞。拂塵三昧﹝十九﹞。摩訶俱絺﹝一﹞。辟支轉智﹝二﹞。山頂龍眾﹝三﹞。羅网思維﹝四﹞。劫賓覆藏﹝五﹞。神通億旦﹝六﹞。具壽俱提﹝七﹞。法王菩提﹝八﹞。法藏永劫﹝九﹞。善往﹝一百﹞。

第二百起

一心頂禮。除憂尊者。﹝一百一位﹞。大忍﹝二﹞。無邊自在﹝三﹞。妙懼﹝四﹞。嚴土﹝五﹞。金髻﹝六﹞。雷徳﹝七﹞。雷音﹝八﹞。香像﹝九﹞。馬頭﹝十﹞。明首﹝十一﹞。金首﹝一﹞。敬首﹝三﹞。眾首﹝四﹞。辧徳﹝五﹞。孱提﹝六﹞。悟達﹝七﹞。法燈﹝八﹞。離垢﹝九﹞。境界﹝十二﹞。馬勝﹝一﹞。天王﹝二﹞。無勝﹝三﹞。月淨﹝四﹞。不動﹝五﹞。休息﹝六﹞。調達﹝七﹞。普光﹝八﹞。智積﹝九﹞。寶幢﹝十三﹞。善惠﹝一﹞。善眼﹝二﹞。寶湧﹝三﹞。寶見﹝四﹞。惠積﹝五﹞。慧持﹝六﹞。寶勝﹝七﹞。道仙﹝八﹞。帝网﹝九﹞。明网﹝十四﹞。寶光﹝一﹞。善調﹝二﹞。奮迅﹝三﹞。修道﹝四﹞。大相﹝五﹞。尊往﹝六﹞。持世﹝七﹞。光音﹝八﹞。權教﹝九﹞。善思﹝十五﹞。法眼﹝一﹞。梵勝﹝二﹞。光曜﹝三﹞。直意﹝四﹞。摩帝﹝五﹞。慧寬﹝六﹞。無勝﹝七﹞。曇摩﹝八﹞。歡喜﹝九﹞。遊戲﹝十六﹞。道世﹝一﹞。明照﹝二﹞。普等﹝三﹞。慧作﹝四﹞。助歡﹝五﹞。難勝﹝六﹞。善徳﹝七﹞。寶涯﹝八﹞。觀身﹝九﹞。華王﹝十七﹞。徳首﹝一﹞。喜見﹝二﹞。善宿﹝三﹞。善意﹝四﹞。愛光﹝五﹞。華光﹝六﹞。善見﹝七﹞。善根﹝八﹞。徳頂﹝九﹞。妙臂﹝八十﹞。龍猛﹝一﹞。弗沙﹝二﹞。徳光﹝三﹞。散結﹝四﹞。淨正﹝五﹞。善觀﹝六﹞。大力﹝七﹞。電光﹝八﹞。寶伏﹝九﹞。善星﹝九十﹞。羅旬﹝一﹞。慈地﹝二﹞。慶友﹝三﹞。世友﹝四﹞。滿宿﹝五﹞。闡陀﹝六﹞。月淨﹝七此�第一百二十四位同名﹞。大天﹝八﹞。淨藏﹝九﹞。淨眼﹝二百﹞。

第三百起

一心頂禮。波羅密尊者﹝二百一位﹞。俱那含﹝二﹞。三昧聲﹝三﹞。菩薩聲﹝四﹞。吉祥咒﹝五﹞。缽多羅﹝六﹞。無邊身﹝七﹞。賢劫首﹝八﹞。金剛味﹝九﹞。乘味﹝十﹞。婆私吒﹝十一﹞。心平等﹝二﹞。不可比﹝三﹞。樂覆藏﹝四﹞。火焰身﹝五﹞。頗羅墮﹝六﹞。斷煩惱﹝七﹞。薄俱羅﹝八﹞。利婆多﹝九﹞。護妙法﹝二十﹞。最勝意﹝一﹞。須彌燈﹝二﹞。沒特伽﹝三﹞。彌沙塞﹝四﹞。善圓滿﹝五﹞。波頭摩﹝六﹞。智慧燈﹝七﹞。栴檀藏﹝八﹞。迦難畱﹝九﹞。香焰幢﹝三十﹞。阿濕毗﹝一﹞。摩尼寶﹝二﹞。福首﹝三﹞。利婆彌﹝四﹞。捨遮獨﹝五﹞。斷業﹝六﹞。歡喜智﹝七﹞。乾陀羅﹝八﹞。莎伽陀﹝九﹞。須彌望﹝四十﹞。持善法﹝一﹞。提多迦﹝二﹞。水潮聲﹝三﹞。智慧海﹝四﹞。眾具徳﹝五﹞。不思議﹝六﹞。彌遮仙﹝七﹞。尼馱伽﹝八﹞。首正念﹝九﹞。淨居提﹝五十﹞。梵音天﹝一﹞。因地果﹝二﹞。覺性解﹝三﹞。精進山﹝四﹞。無量光﹝五﹞。不動意﹝六﹞。修善業﹝七﹞。阿逸多﹝八﹞。孫陀羅﹝九﹞。聖峯惠﹝六十﹞。曼殊行﹝一﹞。阿利多﹝二﹞。法輪山﹝三﹞。眾和合﹝四﹞。法無住﹝五﹞。天鼓聲﹝六﹞。如意輪﹝七﹞。首光焰﹝八﹞。無比校﹝九﹞。多伽樓﹝七十﹞。利利婆多﹝一﹞。普賢行﹝二﹞。持三昧﹝三﹞。威徳聲﹝四﹞。利婆﹝五﹞。名無盡﹝六﹞。阿那悉﹝七﹞。普勝山﹝八﹞。辧才主﹝九﹞。行化國﹝八十﹞。聲龍種﹝一﹞。誓南山﹝二﹞。富伽耶﹝三﹞。行傳法﹝四﹞。香金首﹝五﹞。摩拏羅﹝六﹞。光普現﹝七﹞。惠依正﹝八﹞。降魔軍﹝九﹞。首焰光﹝九十﹞。持大醫﹝一﹞。藏律行﹝二﹞。徳自在﹝三﹞。服龍王﹝四﹞。闍夜多﹝五﹞。秦摩利﹝六﹞。義法勝﹝七﹞。施婆羅﹝八﹞。闡提魔﹝九﹞。王住道﹝三百﹞。

第四百起

一心頂禮。無垢行尊者﹝三百一位﹞。可波羅﹝二﹞。聲歸依﹝三﹞。禪定果﹝四﹞。不退法﹝五﹞。僧伽耶﹝六﹞。達摩眞﹝七﹞。持善法﹝八﹞。受勝果﹝九﹞。心勝修﹝十﹞。會法藏﹝十一﹞。常歡喜﹝二﹞。威儀多﹝三﹞。頭陀僧﹝四﹞。議洗腸﹝五﹞。徳淨悟﹝六﹞。無垢藏﹝七﹞。降伏魔﹝八﹞。阿僧伽﹝九﹞。金富樂﹝二十﹞。頓悟﹝一﹞。周陀婆﹝二﹞。住世間﹝三﹞。燈道首﹝四﹞。甘露法﹝五﹞。自在王﹝六﹞。須達那﹝七﹞。超法雨﹝八﹞。徳妙法﹝九﹞。士應眞﹝三十﹞。堅固心﹝一﹞。聲向應﹝二﹞。應赴供﹝三﹞。塵劫空﹝四﹞。光明燈﹝五﹞。執寶炬﹝六﹞。功徳相﹝七﹞。忍生心﹝八﹞。阿氏多﹝九﹞。白香象﹝四十﹞。識目生﹝一﹞。贊嘆願﹝二﹞。定拂羅﹝三﹞。聲引眾﹝四﹞。離諍語﹝五﹞。鳩捨尊﹝六﹞。郁多羅﹝七﹞。福業除﹝八﹞。羅余習﹝九﹞。大藥尊﹝五十﹞。勝解空﹝一﹞。修無徳﹝二﹞。喜無著﹝三﹞。罥蓋尊﹝四﹞。栴檀羅﹝五﹞。心定論﹝六﹞。庵羅滿﹝七﹞。頂生尊﹝八﹞。薩和壇﹝九﹞。眞福徳﹝六十﹞。須那利﹝一﹞。熹見尊﹝二﹞。韋藍王﹝三﹞。提婆長﹝四﹞。成大利﹝五﹞。法首﹝六﹞。蘇頓陀﹝七﹞。眾徳首﹝八﹞。金剛藏﹝九﹞。瞿伽利﹝七十﹞。日照明﹝一﹞。無垢藏﹝二。此與第三百十七位同名﹞。除疑网﹝三﹞。無量明﹝四﹞。除眾憂﹝五﹞。無垢徳﹝六﹞。光明网﹝七﹞。善修行﹝八﹞。坐淸涼﹝九﹞。無憂眼﹝八十﹞。去蓋障﹝一﹞。自明尊﹝二﹞。和倫調﹝三﹞。淨除垢﹝四﹞。去諸業﹝五﹞。慈仁尊﹝六﹞。無盡慈﹝七﹞。颯陀怒﹝八﹞。那羅達﹝九﹞。行願持﹝九十﹞。天眼尊﹝一﹞。無盡智﹝二﹞。編具足﹝三﹞。寶蓋尊﹝四﹞。神通化﹝五﹞。思善識﹝六﹞。喜信淨﹝七﹞。摩訶南﹝八﹞。無量光﹝九﹞。金剛惠﹝四百﹞。

第五百起

一心頂禮。伏虎施尊者。﹝四百一位﹞。幻化空﹝二﹞。金剛明﹝三﹞。蓮花淨﹝四﹞。拘那意﹝五﹞。賢首尊﹝六﹞。調定藏﹝七﹞。利益羅﹝八﹞。無量光﹝九。此與第三百九十九位同名﹞。無垢稱﹝十﹞。大音聲﹝十一﹞。大威光﹝二﹞。自在王﹝三此與第三百二十六位同名﹞。明世果﹝四﹞。最上尊﹝五﹞。金剛尊﹝六﹞。蠲慢意﹝七﹞。最無比﹝八﹞。超絕倫﹝九﹞。月菩提﹝二十﹞。持世界﹝一﹞。定華智﹝二﹞。無邊勝﹝三﹞。最勝幢﹝四﹞。棄惡法﹝五﹞。無礙行﹝六﹞。普莊嚴﹝七﹞。無盡慈﹝八。此與第三百八十七位同名﹞。常悲湣﹝九﹞。大塵障﹝三十﹞。光焰明﹝一﹞。智眼明﹝二﹞。堅固行﹝三﹞。澍雲雨﹝四﹞。不動羅﹝五﹞。普光明﹝六﹞。心觀淨﹝七﹞。那羅徳﹝八﹞。法上尊﹝九﹞。師子尊﹝四十﹞。精進辧﹝一﹞。樂說果﹝二﹞。觀無邊﹝三﹞。破邪見﹝四﹞。師子翻﹝五﹞。無憂徳﹝六﹞。行無邊﹝七﹞。惠金剛﹝八﹞。義成就﹝九﹞。善住義﹝五十﹞。信證尊﹝一﹞。行敬端﹝二﹞。徳普洽﹝三﹞。師子作﹝四﹞。行忍慈﹝五﹞。無相空﹝六﹞。勇精進﹝七﹞。勝淸淨﹝八﹞。有性空﹝九﹞。淨那羅﹝六十﹞。法自在﹝一﹞。師子頰﹝二﹞。大賢光﹝三﹞。摩訶羅﹝四﹞。音調敏﹝五﹞。師子臆﹝六﹞。壞魔軍﹝七﹞。分別身﹝八﹞。淨解脫﹝九﹞。質直行﹝七十﹞。智仁慈﹝一﹞。具足儀﹝二﹞。如意雜﹝三﹞。大識妙﹝四﹞。劫賓那﹝五﹞。普焰光﹝六﹞。髙遠行﹝七﹞。得佛智﹝八﹞。寂靜行﹝九﹞。悟眞常﹝八十﹞。破魔賊﹝一﹞。滅惡趣﹝二﹞。性海通﹝三﹞。妙法通﹝四﹞。慜不息﹝五﹞。攝眾心﹝六﹞。道大眾﹝七﹞。常隱行﹝八﹞。菩薩慈﹝九﹞。拔眾苦﹝九十﹞。尋聲應﹝一﹞。數劫空﹝二﹞。注法水﹝三﹞。得法空﹝四﹞。惠廣增﹝五﹞。六根盡﹝六﹞。跋陀羅﹝七﹞。思薩埵﹝八﹞。注茶迦﹝九﹞。缽利羅﹝五百﹞。願事眾﹝五百一位﹞。

○﹝拜竟。少頃。回向。香燈師預焚香在手。知客領施主中間拈香。設拜。眾師唱香贊畢。維那舉﹞天上天下無如佛。﹝四句偈已。仍如奉請時。出位右繞。仍念釋迦佛名。施主各各上香。問訊已。歸位。收佛號。宣疏。化疏。舉福田應供云云。羅漢贊見前。維那舉云﹞修齋功徳殊勝行﹝回向偈已。三皈依畢。各回本處﹞。

證義曰。三藏法數云。梵語阿羅漢。華言無學。謂其生死已盡。無法可學。又云無生。謂其斷見思惑盡。無復三界受生。又云應供。謂其應受人天供養。又云殺賊。謂其能殺煩惱之賊。以其皆具三明六通無量功徳。故稱爲大。此阿羅漢。承佛敕故。以神通力。延自壽量。住於世間。守護正法。至今猶未入滅。若遇世間。設大施無遮會時。卽同諸眷屬。蔽隱聖儀。同於凡流。密受供養。令施者得勝果報。法華經云。我等今者。眞是聲聞。以佛道聲。令一切聞。我等今者。眞阿羅漢。於諸世間。天人魔梵。普於其中。應受供養。據此。供養羅漢。福徳果報。俱不可思議。昔無相眞禪師。供羅漢頌曰。應供眞人著眼髙。海山來往不辭勞。也知爲瑞爲祥處。惹得天花上毳袍。石梁方廣路非遙。檐卜堂中信手招。尊者半千誰是主。海天云靜月輪髙。

放生

﹝生命隨到隨放。不可拘時。恐傷物命。宜向外設案。安楊枝淨水。醒尺。法師施主作禮。眾等以。慈眼視諸異類。念其沈迷。深生哀憫。復念三寶有大威力。能救拔之。作是觀已。法師執鑪白雲﹞。

一心奉請。光明會上。諸佛菩薩。十方慈父。廣大靈感。觀世音菩薩。天龍神祇。現在道場。加持此水。具大功勛。灑沾羣品。令彼身心淸淨。堪聞妙法。﹝遂舉﹞柰麻觀世音菩薩。﹝三稱。眾和。齊誦大悲咒三徧。法師執鑪白雲﹞仰白。

十方三寶。釋迦本師。彌陀慈父。寶勝如來。觀音菩薩。流水長者子。天臺。永明。諸大士等。惟願慈悲。證知護念。今有諸眾生等。爲他网捕。將入死門。幸值﹝某甲﹞。﹝稱施主名﹞修菩薩行。發慈悲心。作長壽因。行放生業。救其身命。放使逍遙。比邱﹝某甲﹞。仍順大乘方等經典。授與三歸。稱揚十號。復爲宣說十二因緣。但以此類眾生。罪障深重。神識昏迷。仰乞三寶威徳冥加。哀憐攝受。﹝法師撫尺一下。髙聲說三歸依﹞現前諸眾生等。歸依佛。歸依法。歸依僧。﹝三說。眾等三和﹞歸依佛竟。歸依法竟。歸依僧竟。﹝三說。三和﹞從今已往。稱佛爲師。更不歸依邪魔外道。稱法爲師。更不歸依外道典籍。稱僧爲師。更不歸依外道邪眾。﹝三說。三和﹞諸佛子等。歸依三寶已。今當爲汝。稱揚寶勝如來十號功徳。令汝得聞。如彼十千遊魚。卽得生天。等無有異。﹝遂舉﹞柰麻過去寶勝如來。應供。正徧知。明行足。善逝。世間解。無上士。調禦丈夫。天人師。佛。世尊。﹝三說。眾三和已。法師撫尺一下。白雲﹞諸佛子。我今更爲汝。說十二因緣生相滅相。令汝了知生滅之法。悟不生滅。同於諸佛。證大涅盤。﹝白已遂舉﹞所謂無明緣行。行緣識。識緣名色。名色緣六入。六入緣觸。觸緣受。受緣愛。愛緣取。取緣有。有緣生。生緣老死憂悲苦惱。無明滅。則行滅。行滅。則識滅。識滅。則名色滅。名色滅。則六入滅。六入滅。則觸滅。觸滅。則受滅。受滅。則愛滅。愛滅。則取滅。取滅。則有滅。有滅。則生滅。生滅。則老死憂悲苦惱滅。﹝三說。法師撫尺一下。白雲﹞諸佛子。我今依大乘經。授汝三歸十號。十二因緣已竟。今當爲汝。對三寶前。發露罪愆。求哀懺悔。願汝罪業。一切消除。得生善處。近佛聞法。汝當至心。隨我懺悔﹝白已。遂舉﹞。

往昔所造諸惡業皆由無始貪瞋癡從身語意之所生一切罪根皆懺悔﹝三說。眾三和已。遂唱﹞柰麻淸涼地菩薩摩訶薩﹝三唱。眾三和已。一僧向佛作禮畢。遂執水盂。徧灑諸物身上已。法師白雲﹞。

惟願放生以後。永不遭遇惡魔吞啖网捕。優遊自在。獲盡天年。乘三寶﹝力﹫﹑﹞。寶勝如來。本願慈力。命終之後。或生忉利。或生人間。持戒修行。不復造惡。信心念佛。隨願往生。更祈施主﹝某甲﹞。現生如意。他報隨心。菩提行願。念念增明。救苦眾生。當如己想。以是因緣。得生安養。見阿彌陀佛。及諸聖眾。證無生忍。分身塵剎。廣度有情。俱成正覺。現前大眾。齊聲念華嚴十回向經。往生淨土神咒﹝白已。悅眾鳴小木魚。大眾齊聲。朗誦經咒﹞。

大方廣佛華嚴經。十回向品。隨順堅固一切善根回向。佛子。菩薩摩訶薩。作大國王。於法自在。普行教命。令除殺業。閻浮提內。城邑聚落。一切屠殺。皆令禁斷。無足二足。四足多足。種種生類。普施無畏。無欲奪心。廣修一切菩薩諸行。仁慈蒞物。不行侵惱。發妙寶心。安隱眾生。於諸佛所。立深志樂。常自安住三種淨戒。亦令眾生。如是安住。菩薩摩訶薩。令諸眾生。住於五戒。永斷殺業。以此善根。如是回向。所謂。願一切眾生。發菩提心。具足智慧。永保壽命。無有終盡。願一切眾生。住無量劫。供一切佛。恭敬勤修。更增壽命。願一切眾生。具足修行。離老死法。一切災毒。不害其命。願一切眾生。具足成就無病惱身。壽命自在。能隨意住。願一切眾生。得無盡命。窮未來劫。住菩薩行。教化調伏一切眾生。願一切眾生。爲壽命門。十力善根。於中增長。願一切眾生。善根具足。得無盡命。成滿大願。願一切眾生。悉見諸佛。供養承事。住無盡壽。修習善根。願一切眾生。於如來處。善學所學。得聖法喜。無盡壽命。願一切眾生。得不老不病常住命根。勇猛精進。入佛智慧。是爲菩薩摩訶薩。住三聚淨戒。永斷殺業。善根回向。爲令眾生。得佛十力圓滿智故。﹝接誦往生咒三徧已。法師白雲﹞上來放生功徳。四恩普報。三有均資。法界眾生。同圓種智。十方三世一切佛。一切菩薩摩訶薩。摩訶般若波羅密﹝舉三歸依畢。各回本處﹞。

﹝△以上略明放生儀軌竟。若放生而兼念誦。或兼飯僧等事。並見前儀。惟回向疏文隨施主所求事﹞。

證義曰。放生儀涼譯金光明經如此。若據隋唐二譯。俱有咒語。梵网經亦有放生之條。又考律藏。凡士女先授三歸。次傳五戒。不許獵等。故今放生。似應但說三歸。不必添說五戒。或間雲棲蓮池師云。說法對人。人猶未信。勸畜發心。畜則何知。師答曰。性在含靈。不可思議。安期畜類。終無覺心。蛤之生天。鵬之敬律。虎之弭耳避地。蟒之垂淚革心。如斯比類。曷勝枚舉。縱彼業重無知。亦爲未來善種。譬如嚴冬下種。春暖自然發芽。但以慈心向說。行人自當獲福。故應教化。無間人畜也。至於放生感應。內典甚多。今略舉最古者數條。金光明經第四卷

。流水長者子。路見一池。水涸。有十千魚。將入死門。四向宛轉。是時長者。施水並食。而救其命。復入池中。爲魚說十二因緣法。並稱南無過去寶勝如來名。後十千魚。俱生忉利天。自識前生爲魚。流水長者子。與我等水。及以飲食。復爲我等解說十二因緣。並稱寶勝如來名號。以是因緣。令我等輩。得生此天。於是爲報恩故。各持眞珠瓔珞。到流水長者子家。奉寶散花。流水長者子。卽今釋迦牟尼佛是。十千魚。卽十千天子。並蒙佛授菩提記。隋朝。天臺智者大師。居臺州修禪寺。以身衣資。勸人贖﹝竺﹣二﹢﹝一／屍／邑﹞一所。爲放生池。嘗於其上。講金光明經。忽一日。法堂前。見黃雀無數。翔集半日。悲鳴而去。大師見之曰。乃江魚化爲黃雀。來謝吾恩耳。今大慈寺是也。又隋計詡。任臺州郡守。嘗請天臺智者於江上。講金光明經流水品。漁者聞法。皆好生去殺。詡後還都。坐罪下獄。臨當伏法。遙祈大師。一伸救護。乃夜夢羣魚。吐沫相濡。明旦降敕。持原詡罪。據此。則金光明經中。流水長者一段。爲放生最初典型。故此經爲放生切要尊法。後賢當知之。

﹝附﹞生所規約﹝凡十五條﹞

佛言。情多想少。流入橫生。故知彼等異類。昔以暗蔽愚癡。不修正念。今則羽毛鱗甲。受此劣形。水陸飛空種種不一。吾等當遵佛敕。宜隨力放生。並捨糧艸。願彼異類。盡此報身。往生淨土。管生靈者。發恆慈心。盡己所執。隨宜調法。所有規條。開列於左。

凡送來生靈。問已說三歸否。若未說。卽移至佛前。焚香說三歸放生法。飛禽水族。卽念佛放去。牛羊雞鵝等。別其雌雄。另攔關放。不得混作一處。

各生頭。﹝如管雞名雞頭師。余例此﹞管生靈出入。各登簿記。晨昏槎數淸楚。倘有死者。白庫房客堂看驗。然後埋葬。

生所。常使漧淨。不得任其臭气難聞。牲口身穢。

新放生至。必另置一處。待夜方入羣。

糧艸。一日早晚二食。食畢卽收食盆。不得任糞泥。踐污盆食。

生頭打生靈致損者。照大小罰錢。歸入生所公用。致死者。罰已擯出。失管致被惡獸傷害。惡人盜去者。亦照大小罰錢。放牧損人苗稼等。照數賠錢。

米糠麥麩等。凡黴濕卽曬。或烘。不得任其虫生爛壞。

凡施生糧錢。不得作別事用。

池中不可放黑魚。鮎魚。汪剌。黃﹝乏﹣之﹢虫﹞﹡善﹞團魚等。恐殘害他魚故。亦不放螺螄。靑魚食螺螄故。宜另設池放之。

不得以洗刮油膩。及糟糠等物入池中。

魚食靑艸。宜不時與之。

池中不得浸柴竹黃篾等一切物件。

池水不得挑動別用。常使盈滿淸淨。

凡水陸生口至。各生頭所值。自有常住舊例分規。不得私向施主索取財物。違者得一償二。以買生糧。

雞鵝鴨蛋。所賣之錢。仍買生糧。私賣入己者罰。

○年月日○住持﹝某甲﹞重錄。

證義曰。生所規約。護生靈而修慈行也。梵网經云。若佛子。以慈心故。行放生業。一切男子是我父。一切女人是我母。我生生無不從之受生。故六道眾生。皆是我父母。而殺而食者。卽殺我父母云云。又放生是作善。慈心不殺。具諸戒行是止善。止作雙持。是眞護生也。或問蓮池師云。墨子兼愛辟爲異端。云何眾生。皆以作我父母觀之耶。師云。儒道止談今世。佛法乃論前身。受身旣列多生。托胎必徧諸趣。六道眾生。皆我父母。豈不然乎。惟拘近迹。不審遠緣等之異端。其過甚矣。

供法衣﹝法帔。寶蓋。幢旛等法器。皆同此﹞

供法衣之儀。與前不同。前之受法衣。乃門人受嗣法師之衣。或尊長所賜之衣。故須住持。往客堂親接。及至方丈見禮。答拜不受。此之供法衣。乃施主供住持也。待客之儀。如飯僧例。然住持。乃一寺之主。凡施主所供法衣等。一切法器。須上堂白眾。入萬年簿。交莊嚴衣缽。收歸莊嚴廚。上記年月日。及施主名。不得以施主供我。私自受之。有違佛制。

證義曰。施主施法衣。住持若預知者。當訊其造法。不得繡佛在衣上。雲棲正訛集云。近世袈裟上。徧繡諸佛。云千佛衣。此訛也。佛像止宜頂戴在首。負荷在肩。懸掛胸膈。已涉褻慢。況羅綴一身。自腰膝而下。皆佛也。其過可勝言哉。輪王福傾。諒非虛語。而成風久襲。不自覺知。願髙明俯察芻蕘。愼勿著此。或曰。然則千佛衣。果無之乎。曰。有之。卽今二十五條衣者。千佛相傳之衣也。佛告比邱。我此僧伽黎。過去未來諸佛。皆著此衣。而得解脫。是其證也。或繡壽字。名萬壽衣。亦屬非是。或繡以花。名千華衣。亦非所宜。又千華之名。犯千華臺上盧捨那佛之義。亦恐折福矣。

受煎點

煎是燒煮之意。點乃小食之稱。煎點之禮。或住持回祖剎而行。蓋住持回祖庭省覲。彼必以尊宿之禮。待之。住持亦應以禮。回敬祖庭之眾。設此煎點。卽設齋也。至臨齋之際。仍命侍者代拜。不敢親詣以動眾。又或以上待下。下敬上。或比肩轉敬。或特爲。或謝法。或報恩。或答禮。或發心。或行罰而設。此則輕重。各隨己力。其中或設齋。或設腐。或設茶。均謂煎點。儀與飯僧同。

通嗣書。嗣法書至。遺書至

初爲住持。必通嗣書。不忘本也。若法嗣通書至。則住持必升座。咨問專使法要。隨機說法。蓋爲同建法化。互相酬唱。令法久住也。若嗣法師﹝剃度師。授經師同﹞遺書至。卽刻於法堂左。﹝或方丈左﹞設香案。掛師眞。供靈位。住持出己財。命侍者送庫司代辦祭。並素淨莊嚴訖。卽知會兩序大眾。或當日。或隔宿。上堂白眾。﹝上堂儀見前﹞說哀嘆法。下座。到靈幾拈香。舉哀。設念誦壇。集眾念誦。﹝念誦某經及念誦日數。隨意行之﹞首日上供。須跪獻﹝見前尊祖章。開山忌說﹞二親遺書至。儀亦同此。惟立靈位。﹝宜設於幽靜之處﹞不掛眞。上供不須跪獻。不搭衣。不拜。但問訊。心喪而已。其安待專使。詳兩序章客堂規約說。

○附薦嗣法師疏云。

伏以。靈源湛徹。觀泡影以識浮生。法乳汪洋。遡道風而思本始。訃音忽至。敬展孝誠。仰歸調禦之尊。俯答先覺之徳。切念圓寂先師。﹝某甲﹞和尙。﹝續入先師鄕貫寺名。及生死日時﹞示生滅相。如明鏡無來去之痕。契佛祖機。似吹毛具殺活之用。續慧命於將墜之際。振宗風於末法之秋。祖道重光。眞燈復耀。方能事之已畢。悼法幢之忽摧。﹝某甲﹞猥膺付矚。幸沐燻陶。痛鑪韝之先規。謦咳已杳。想巾瓶之遺澤。追慕難忘。爰陳蘋藻之齋。持諷梵网之典。﹝經典隨攺﹞仰憑慈力。用報師恩。伏願。先師某和尙。大寂光中。等毗盧而受用。一眞法界。踞寶藏以莊嚴。回施法雨。普潤羣機。冀叢林之鼎盛。祈道化以流通。恭請三寶證明。諷經薦師文疏。年月日。不肖嗣法門人﹝某甲﹞具疏﹝文中須加序本師徳行。玆不錄。薦剃度。授經師。酌攺用之。余儀如常﹞。

證義曰。愚庵摭古云。眞淨和尙。有時喚侍者。請老和尙來。侍者請南禪師眞。展開淨。以手加額。嘆云。不是者老和尙。豈能如此。輙顰蹙半晌。卻戒收之。潛庵源和尙。每見南禪師眞。卽淚下。噫。斯二人。可謂孝思不匱者矣。附錄於此。

請新住持

凡十方寺院。住持虛席。須細訪有道徳髙僧。方可舉請。宜集眾共議定已。監院具須和一冊。載明本寺所有田產物業。及迎接儀從。一切畢備。卽請二三班首。及施護二三人爲專使。至起程日。詣眾寮相別。客堂候時至。鳴大鐘三下。集眾。門送啟行。專使到彼寺。客堂以客禮接待。用茶點。一知客白方丈。及通告庫房。維那。次將請啟。須知。禮物。供法座上。次領專使見住持。行禮畢。坐次。上茶。陳白請啟緣由畢。若路遙遠。專使送上客房。﹝當日可回。卽不送房﹞若不允所請。則回辭帖。然請住持。宜預討允否意旨。允則發使。否則止。或允自臨。或轉薦班首。若自受請已。卽通告兩序眾執。次早掛升座牌。早課畢。眾集法堂。升座。說受請法竟。專使待爲受請住持煎點。﹝卽設齋供眾﹞受請人。亦設特爲席。欵專使已。新住持。卽擇數親信人。同專使到彼。收萬年簿。及文契莊嚴。錢米用物等。惟盤結文契。不淸不接。以常住文契關重也。擇日定已。至起程日。新住持早粥。齋堂白眾告辭。次卽上堂。致謝兩序耆舊。臨起程時。鳴鐘鼓。大眾齊集殿前候住持搭祖衣。與大眾登殿。禮佛三拜。大眾頂禮住持三拜。住持同拜。大眾先行。在山門外兩傍。整齊對立。合掌恭敬。住持禮伽藍。韋馱。彌勒已。命眾回堂。辭退而去。大眾望去遠而回。

若請班首住者。余儀同前。專使先見住持。行禮已。合掌白雲。﹝某處某寺盧席。今具禮儀。恭請座下某師爲住持。伏望和尙。慈悲允許。並祈勸請﹞。﹝白已。眾使同一拜﹞住持答云。﹝敬奉來教﹞卽賓主同坐。用茶。命侍者先行。通知所請。住持與班首。及諸專使。同往彼寮。專使行禮。與請住持同。共坐次。陳請啟云云。如不允。眾爲勸請。受請後。住持請受請者。並專使茶。次待方丈齋。次日專使請住持。爲受請者引座。儀與升座同。令侍者請受請者趺坐。勸請舉揚。爲法而出。慰眾渴仰。褒美語畢。舉話有無不拘。下座。住持歸座左。向外而立。知客領專使。往受請者前。作禮畢。受請者往住持前作禮。次與兩序大眾作禮。若受請者是門人。住持付法衣。有法語。受請者搭衣。向住持展具三拜。白雲。﹝早蒙陶鑄。仰愧先宗。來請旣動。難辭公命。下情無任惶恐之至﹞。又三拜。起具問訊。住持答云。﹝斯道所寄。一﹝慈﹣﹝前﹣刖﹞九鼎。不忝當仁。惟冀保任﹞。說已。住持起。歸寢室。受請者。令侍者同專使詣方丈。稟借法座。乃升座。說受請法畢。下座。到住持所。禮謝三拜。次與兩序大眾作禮已。知客引受請者。巡寮致謝。專使特爲受請者煎點。至起程時鳴鐘鼓。大眾齊集殿前候。受請者搭祖衣。與大眾登殿禮佛畢。大眾與受請者作禮。受請者回拜。大眾先行在山門外候送。受請者復詣住持禮辭。住持一同送出山門。受請者禮伽藍韋馱彌勒已。乃收祖衣。同專使等。辭別住持大眾而去。

附請新住持啟﹝凡請啟。宜各隨境緣而作。倘無人作。依此成式。修攺用之﹞

伏以。史占寶气。西方之聖瑞宏開。帝夢金身。東土之法輪常轉。莊嚴覘妙相。毫光照世界三千。梵唄演大乘。圓音貫牟尼百八。故知由來聖教。端以緣興。竊謂自古僧園。必由人顯。恭惟﹝上﹞某﹝下﹞某大和尙。某地名僧。某寺宿徳。參眞如之妙諦。笑合拈花。證最上之菩提。印同立雪。一缾一缽。不妨到處垂慈。六妙六通。可以隨身應化。今吾裏某寺。某代名藍。某方古剎。藏經臺在。紀創垂者若干年。香積廚開。綿慧命者若干世。自某師歸寂。﹝若退院去。攺歸寂二字爲別行﹞法席已虛。𨿽無天魔混擾。其柰覺路彌漫。不遇痛棒當頭。誰識寶珠在額。用是共竭丹忱。勤彼白足。伏乞不辭素履。惠我元風。振祖席之宏猷。俯慰兒孫之望。爲某山之大樹。羣叨庇蔭之恩。從玆舊布黃金之地。大開甘露之門。靈山佳會。儼然未散於今時。選佛道場。允矣觀光於此日矣。敬陳短啟。聊竭鄙誠。無任寅心。統祈丙鑑。右啟上﹝上﹞某﹝下﹞某大和尙蓮座。護法﹝某﹞。檀那﹝某﹞。前住﹝某﹞。兩序﹝某﹞頓首拜。

證義曰。叢林興衰。在乎住持。住持美惡。在乎舉請。荷擔常住。在此一舉。敗壞常住。亦在此一舉。而受請者。之禍福升沈亦因之。是故兩者。俱不可不愼。山庵雜雜云。奕休庵。揚州人。嘗客天童寺。穿破衲。日一餐。夜不寢。儼有古徳之風。時奉化上雪竇虛席。眾請奕住持。奕欣然攜一笠而往。不周一年。盡變所爲。向之壞衲今輕裘。向之一餐今列鼎。左右稍有犯。必瞋怒自起撲。犯者僕地。用拳舂腳搗心暢始休。旣而。盡括常住羨余。就鄞城買民屋爲庵而居。日以資生爲事。與竹林寺僧爭屋。訟於官。對理不直。牢死。噫。常住敗壞矣。而奕休庵。竟何如哉。此皆因舉請之人。不察眞僞。而聽信近時外貌。率爾轉薦。率爾延請。故其害至於如此。又云。東巖年八十一。江西人。僧俗共請住天童。維時天童隳弛。巖思年老。承此重任。不遑安居。召徒東。圓。慶。三人。分司寺事。不五年而百廢具舉。計餘資就象山置田。以贍常住。俗喜僧寧。觀此二事。可知梟鸞旣別。成敗判然。則舉請之關重。不可不愼也。明矣。

入院

擇日定已。當計兩寺相去遠近。近則首座領眾往迎。遠則兩序執事往迎。專使當預白新住持。若固辭。卽止。凡進院齋茶香燭等。俱當預備。預日掛接住持牌。﹝牌云﹞明日某時。合院大眾師。聞鐘聲。各搭衣持具。在山門外。迎請新住持入院。

△正日時至。鳴鐘鼓。焚香燭。處處煒煌。大眾門迎。由遠至近。兩傍對立。合掌恭敬。新住持搭祖衣而來。前用錫杖幢旛。提鑪香盤。拂子。如意拄杖。行列整齊。到山門。分兩邊站定。新住持說法。﹝諸處說法。儀皆同此﹞次彌勒。次韋馱。次佛前。次伽藍。次祖堂。乃至合寺像前。俱拈香說法。禮拜。惟大殿佛前。舊住持接具。送蒲團位。﹝若無舊住持。本寺法派尊長送位。方丈位。齋堂位。皆同此﹞入室。舊住持接具。送方丈法座位已。新住持對座前。說法數句。卽登座位立。拈香。維那舉贊。至唱云來集竟。方坐。大眾作禮已。悅眾對鳴引磬三陣時。燒香師至座前。拈香三瓣。展大具三拜。﹝或四折具﹞歸位。新住持說法竟。眾作禮已。各回本處。知客卽領新住持。參堂巡寮。﹝儀見前尊宿條﹞巡畢。歸方丈。少頃。客堂鳴序板。兩序舊執大眾。請新住持上堂。啟請等儀。見前上堂條。所不同者。惟至座前。說法度啟。維那宣啟畢。新住持指座。說法數句。卽登座。祝

聖。次拈當道官僚香。侍者逐一接香置鑪。惟嗣法本師香。住持懷中拈出。自插鑪中。斂衣趺坐。眾拜已。對面立。鳴引磬三陣時。燒香至座前。拈香三瓣。展大具。三拜。起具上座臺。代侍者執拄杖。眾侍者齊下臺。展具三拜。起具。問訊。仍登臺侍立。燒香下臺歸位。班首白椎。住持說法。乃至下座。歸方丈已。茶頃。專使拜賀。次送進院人等。先緇後素。次班首眾執。次庫房。次客堂。次禪室。次廚房。次下院。次各堂寮。次侍寮。俱拜賀而退。聞鼓聲上普供。﹝若事忙。惟佛及四聖。普供在第二日上午亦可﹞新住持一一拈香頂禮。午梆鳴。舊住持候送新住持齋堂位。齋畢。舊住持同專使。護法。諸房。兩序。請新住持驗看文契莊嚴。及諸器皿。並金穀等事。晚課畢。眾上方丈。請新住持說小參﹝儀見前小參條﹞禮畢。舊住持率眾。爲新住持看單。舊住持預退居東堂。新住持亦率眾。回看舊住持單。﹝儀見前尊宿條﹞看畢。各回本處。晚二板。聞鼓聲。齊詣齋堂用普茶。宣規約畢。眾退。舊住持富晚請新住持茶。新住持回敬舊住持。及兩序等茶。凡專使。及送進院人。一一俱請茶。乃至各各送房。安單竟。次日早粥二板後。合寺上普供。午齋舊住持請新住持方丈齋。新住持亦回敬舊住持。及兩序眾執。俱方丈齋。凡請齋茶。使侍寮俱一一預請已。臨時再請。午後。知客領新住持謁四鄰。第三日早課畢。爲建寺檀那升座。粥罷。庫司差祖堂香燈。嚴飾檀那案位。並諸供器。知客白維那。請堂師十八上供。新住持點茶湯。問訊。午齋方丈設齋謝專使。並酬勞大眾。或人多。送齋於各堂寮亦可。行單及執勞運力之人。須酬勞金。每人若干。是日卽當掃開山。及諸祖塔。如掃塔儀。距遠則另日。晚課畢或有告退執者。新住持當畱。若執意求退。亦須過數日。待新住持稍暇。再辭。

證義曰。一夢漫言云。邇來諸方堂頭。一入院。莫不分收檀施。香儀卽入方丈。齋資乃歸庫房。抑或單奉香儀。則銀錢畜爲己有。欵客仍出常住。累當家七事之憂。不思常住屬我。我物卽是常住物。𨿽香儀。亦宜歸常住。若萬不獲已。必須私用。亦當以情白眾。而不惟自便。斯乃住持本分行履也。昔東山空禪師。答余茂才借腳夫書。其略云。書中就覓腳夫。不知出於常住耶。空上座耶。若出於空。空亦何有。若出常住。是私用常住。一涉私。則爲盜。豈有知識。盜用常住乎云云。又山庵雜錄云。云外和尙。晚住天童。以常住爲己任。百廢俱新。不倨傲。不貪積。不私食。得施利隨與常住。接眾惟謹。𨿽於後生下執。亦略無疎慢之意。二時粥飯。必掌缽赴齋堂。身𨿽眇小。才徳皆優。至於圓寂。毫無私畜。學者感徳。遐邇稱贊。噫。如斯住持。堪爲師法矣。

住持出入

凡住持有事遠出。客堂先一日掛牌。﹝牌云﹞明日某時。方丈和尙公出。往某處。大眾師。聞鼓聲。齊集恭送。

△住持預日。午飯。在齋堂白眾告假。卽晚。方丈設兩序茶。囑托院事。監院與衣缽。備住持出門應用之物已。次日時至。知客鳴鼓四下。卽上方丈。合掌白雲。﹝大眾師送和尙﹞。住持到祖堂禮祖。次至大殿禮佛畢。卽鳴鐘鼓。維那云。展具。頂禮和尙。禮畢。隨送出山門而回。凡住持在外。朔望等節。不掛免禮牌。至回山信到。侍者先報客堂。客堂掛牌。﹝牌云﹞卽日某時。方丈和尙回山。大眾師聞鼓聲。齊集迎接。候住持至山門。維那云。﹝大眾師頂禮和尙﹞。住持說免禮。卽回堂。然此乃遠出半月一月之禮。若早出晚歸。或三五日之期。但告知衣缽庫房客堂而行。大眾不迎送。又凡遇住持回山。大眾不及迎接。卽於晚課畢上方丈。頂禮慰安。並請開示。儀與晚參同。

證義曰。此之住持出入。卽古之公事出隊。及出隊歸也。古之住持。領眾辦道。非常住公事。未嘗敢出於寺。今則身爲住持。不知領眾辦道。逐日夤緣奔走。以求名聞利養者。其失可勝道哉。然又有養尊處優。憚於勞苦。𨿽遇公事當出。而亦置之不理者。厥失維均。愚庵摭古云。昔奉新慧庵院。臨洪洲孔道。郡牧移書眞淨。擇人主之。一眾憚行。時惠淵首座。孤硬自立。𨿽於眞淨有契證。泯泯作息。人無知者。以眾不應是命。乃白眞淨曰。惠淵何如。淨曰。汝去得。遂舉之。淵得公牒。卽辭去。湛堂問曰。公如何住持。淵曰。惠淵無福。負栲栳。打街供眾。湛堂作偈餞之。旣住慧安。如所酬。如此三十年。風雨不易。百廢俱舉。終於慧安。闍維得六根不壞者三。獲舍利無算。異香累日。噫。從古至今。常以打街供而爲住持者。惟師一人而已。故錄之。爲喜逸惡勞者勸。

退院

住持或受別寺請。或年老。或有疾病。或世緣不順。自忖福薄。卽宜知退。密與兩序班首權執商定已。齋堂表眾。說要退緣由。凡舉後住。預察眞實有道徳者。或宗眼明白。或行止廉潔。允服眾望。始可接住。若有數人堪授。而一時難定者。卽於韋馱前。對眾以鬮卜之。若住持得人。法道尊重。寺門有光。決不可私商於里人老堂人及房頭等。當知彼不以常住爲重。恐有樹黨狥私。互相攙奪之獘。切宜愼之。若所請允許。卽將常住錢谷器物等項。登記簿書。一一分明。具須知單目。一樣三本。住持班首。權執。各簽押。用常住圖記印之。新舊住持。並庫房。各收一本爲執照。至後住持進院前一日。在齋堂。辭眾。隨上堂。說退院法已。移居東堂。公請名徳一人。看守方丈。待後住持至。再同兩序交楚。新住持須詳詢合寺事務。將所交。逐一對淸。倘前住持遺失。必須賠補。兩序執事。倘有告假等事。須候新舊交代明白。若不候新住持到而先去者。惟班首權執是問。至居東堂者。新住持當盡。禮溫存以商正事。

證義曰。叢林興衰。在進退交關。倘一顢頇常住虧損矣。故不可不詳愼也。至退院一節。有道徳人。皆淡泊居心。不肯貪戀。禪宗祕要云。世奇首座。參龍門佛眼禪師。洞臻元奧。眼命分座。師固辭云。此非細事也。如金鍼刺眼。毫髮若差。睛則破矣。願生生居學地。而自煆煉。眼因以偈美之曰。有道只因頻退步。謙和元自慣回光。不知已在靑雲上。猶更將身入眾藏。又福州大章山。契如庵主。素蘊孤操。志探祖道。預元沙之室。頴悟幽旨。元沙記曰。子禪已逸格則。他後。要一人侍立也無。師自此不務聚徒。不畜童侍。隱於小界山。刳大朽杉。形若小庵。但容身而已。又杭州南蕩。法空禪師。久侍死心。得旨後欲辭去。死心記曰。汝福薄。宜以道自養。後出世南蕩。不踰月。而院被火。了無孑遺。師嘆曰。吾違先師之言。故見今日之難。又愚庵摭古云。感禪師。住黃龍。有郡守臨牧。以事侵之。感笑作偈投之。不揖而去。偈曰。院是大宋國裏院。州是大宋國裏州。州中有院不容住。何妨一缽五湖遊。守使人追之。已渡江矣。觀此四事。固以見古人之美節。亦可知住持之任最重。不可使無福慧者處之。而凡應是舉者。宜自審量也。

板賬

凡住持病覺沈重。監院預集班首權執等人至室。﹝若系餘人。移歸病堂﹞監院白雲。抱病堂頭和尙。﹝餘人攺云。某某執事師﹞諱﹝某甲﹞。字﹝某甲﹞。年幾十幾歲。系﹝某﹞省﹝某﹞府﹝某﹞縣籍。於﹝某﹞年﹝某﹞月﹝某﹞日。住持本寺。領眾辦道。﹝餘人則云。本寺安單。在眾學道﹞於今年﹝某﹞月﹝某﹞日。偶值病緣。恐風火不測。於今﹝某﹞月﹝某﹞日。移居東堂。﹝餘人則云。入省行堂﹞所有隨身衣缽。請書記師抄錄板賬。以便後事。伏希眾悉計開﹝某﹞衣﹝某﹞衣共若干。﹝某﹞物﹝某﹞物共若干。年月日。首座﹝某甲﹞押。監院﹝某甲﹞﹝餘人則添寫﹞省行堂主﹝某甲﹞押。維那﹝某甲﹞押。知客﹝某甲﹞押。知庫﹝某甲﹞押。書記﹝某甲﹞押。看病﹝某甲﹞押。物件仍畱方丈。命公謹有徳人看守。﹝餘人寄存內庫房﹞待病愈。憑眾歸原人。否則以俟估唱。

證義曰。自古聖賢臨終。屢有爲惡疾所纏。而不能免避者。皆由夙緣業報而致也。然不害其爲聖賢。凡小師看痛。當存謹孝。勿以惡疾而存輕忽之意。愚庵摭古云。死心頎。南公之子。夢神語。師當感惡疾。果患大瘋。屏院事。歸小庵養病。頎小師克慈著名楊岐。歸庵侍疾。乞食村落。謹孝不倦。頎謂慈曰。吾之嗣黃龍。以其道行兼重。不意半生。感斯惡緣。吾不因此。怎有今日。如今把住放行。總得自由。噓一聲而逝。闍維香徧野。舍利無數。愚庵頌曰。大聖示夙愆。雙樹亦背痛。吾師業可懲。神人預爲夢。小師聞事罷參請。得得歸來視定省。柴門積葉蒼苔靜。艸砌無人靑雀騁。掩扉持缽走村捨。病僧檐下曝孤影。歸廬火斷病僧饑。怨鼠跳梁情耿耿。久病難爲人。至性吾所秉。頎公幸有廖。淹淹殘陽景。臨行噓一聲。日射松窗冷。又病者。正念或不能持。則看病者。當以十念往生法門委曲開導。斷不可少。

遷化

臨寂時至。凡伴病者。齊聲念佛。以助往生。寂後一枝香盡。方理後事。或有標撥表散物件。須令均平。以免爭競。若衣缽微薄。務宜從儉。遺戒小師。不得披麻慟哭。請首座主喪。﹝餘人應客堂庫房料理。無主喪者﹞一切佛事。隨宜而行。同亡僧例。無費常住。無勞大眾。若住持有功常住。﹝執事亦然﹞僧眾念其遺澤。抑或衣缽稍丰。俱當從厚薦悼。

證義曰。平日功勛。在臨終看驗。不必有疾苦。亦不必無疾苦。惟觀其自在不自在而已。禪宗祕要云。洞山良價禪師示寂時。問眾曰。離此殼漏子。向什麼處與吾相見。眾無對。隨命剃髮。澡身。聲鐘。辭眾。儼然坐化。時大眾號慟。移晷不止。師忽開目。謂眾曰。出家人。心不附物。是眞修行。勞生惜死。哀悲何益。乃令主事。辦愚癡齋。延七日。食具方備。師亦隨眾齋畢。乃曰。僧家無事。大率臨行之際。勿須喧動。歸坐丈室。端坐長往。又翠巖可眞禪師。將入滅。示疾甚勞若。席稿於地。轉側不少休。喆侍者垂泣曰。平生訶佛罵祖。今何爲乃爾。師熟視訶曰。汝亦作此見解耶。卽起趺坐。呼侍者燒香。煙起。遂示寂。此二古徳臨終。俱有病苦。而乃自由自在若此。豈非功勛之驗。又經言。人欲終時。聞鐘磬聲。增其正念。要鳴在气未絕已前。今時直待亡者气絕良久。至入棺時。方乃念誦擊磬。已無及矣。𨿽然。此乃後人之事。若亡人在日。修行淨業。至此時。更得他人力助。則如錦上添花。若亡人在日。不修淨業。至此時全仗他力。正使從气未斷絕以前。直念擊至入棺以後。𨿽亦蒙益。而其益有幾。然則助道。固不可少。而辦道安可緩耶。但臨終之際。糾集同志。分班念佛。助其正念往生。待气盡一枝香而止。不可少也。

入棺﹝棺。他本俱攺作龕。大誤。詳證義中辯﹞

凡病危。棺先預備。其棺材料。較俗減薄。以便焚化。气盡久已。再魚引念佛送入棺。預請別剎住持至時說法封棺。或卽班首說法。須跪說。﹝凡嗣法小輩。俱合掌跪說﹞封棺已。﹝餘人卽本寺住持說法封棺。或命班首。隨所宜﹞維那白雲。﹝上來念誦功徳。奉爲新圓寂堂頭大和尙﹞﹝餘人攺某執事。某甲上座﹞﹝入棺之次。莊嚴報地。十方三世一切佛。一切菩薩摩訶薩。摩訶般若波羅密﹞。客堂卽掛牌。請大眾師。四人一班。輪次相接。到靈前。誦彌陀經念佛。晝夜連接。至起棺止。早晚課誦。大眾齊到念誦。維那回向云。﹝亡靈所造諸惡業。皆由無始貪瞋癡。從身語意之所生。一切罪根皆懺悔。惟願亡靈神不亂。正念直往生安養。面奉彌陀及聖眾。修行十地證常樂。十方三世一切佛云云﹞。若亡僧有遺資。加誦梵网經等。

△按古制僧寂入棺。著浣淨舊服。外搭常用七衣。上露頂。下赤足。數珠掛手。坐具疊足前。入已卽用灰漆封固。𨿽親族至。不得更開。不張羅孝堂。不廣列聯挽。不披麻帶白。不四出報訃。不糾集施主眷屬。不作俗格道場。但照常念誦。衣缽之類。盡以供眾﹝住持尙如此。餘可例知矣﹞。

證義曰。近日坐龕一事。相習成風。而不知有違佛制。按涅盤經後分。世尊在拘屍那城。雙林樹下。眠臥而寂入棺而化。嗚呼。佛爲三界至尊。尙眠臥入棺。僧宜學佛。亦應用棺。明矣。是故六祖壇經云。死去臥不坐。只此一句。可見當六祖時亡僧亦臥棺也。坐脫之事。總由好名而起。若果平日禪定力深。能坐脫立化。坐龕無礙。如若一生外務。不學趺坐。命終彊使坐龕。費幾許气力。且亡識未全離。難免大苦。愚庵摭古云。鎭州。普化和尙。唐咸通初。將示滅。向人乞一直裰。人或與披襖。或與布裘。皆不受。臨濟令人送與一棺。笑而受之。乃辭眾曰。明日普化去東門死也。郡人相率出觀。師曰。今日葬不合靑烏。明日出南門遷化。人亦隨之。又曰。明日出西門吉。人出漸稀。出已還反。人意稍怠。第四日。自擎棺。出北門外。振鐸入棺而逝。此亦用棺之一證。

停棺

旣入棺已。丈室停棺。止間掛幃幙。設諸供器。如事生禮。中間法座上掛眞安靈位。逢七陳列祭筵。余時鑪瓶。素花香燭二時上茶湯粥飯供養。若諸山長老。及士宦等行奠。小師在眞左答拜。夜守棺幃。停棺三七日。火化入塔。塔髙三尺不得侈費石工及舉殯無益之事。如彩亭音樂等。俱不應用。但眾僧念佛導引而已。其住持一切規模。皆仍其舊接諸來者。不失常則。莊嚴什物等。不得移屬他處。凡嗣法。戒子。剃度。俱心喪而已。六祖壇經云。吾滅度後。莫作世情悲泣雨淚。受人弔問。身著孝服。非吾弟子。亦非正法。此是祖訓。宜遵守也。若兩序重病。入上客堂。命終停棺四日。凡淸眾外單重病。入省行堂。死後停省行堂一日。卽燒化。不作餘事。亦不設供位。

證義曰。雲棲蓮池師云。心喪者。但略其哭踴。非不展哀苦也。按大涅盤經。𨿽並無服制。然佛當涅盤時。眾撫膺大叫而血現。今吾徒臨喪。可不哀乎。但不可同於世俗號叫喧亂耳。又見近來住持圓寂。其弟子爲具帖。求名家銘其塔。必書生時父母得異夢云云。死後火化。某處不壞。舍利無數云云。豈無此數端。不成尊宿乎。曰吾宗所重者。惟戒定慧之眞修。有禪教律之實徳。餘皆末事也。至若火化而間有諸根不壞。舍利流注者。蓋其平日所修純淨之驗。亦豈易得哉。蓋棺論定。金鍮自分。縱欲妄美。人豈可欺哉。徒作一時笑據耳。並記於此。以告世之哀其師。而不得其道者。愚庵摭古云。雲門偃禪師。說法如雲雨。絕不喜記錄。見必罵逐曰。汝口不用。反記我語。他時必販賣我去。今室中機語。皆香林以紙爲衣。隨所聞書之。噫。法語尙不喜記錄。況妄飾余語乎。

茶毗

凡起棺燒化。客堂預日下午掛牌。﹝牌云﹞明日早粥後。聞鼓聲。請大眾師搭衣持具。送新圓寂堂頭大和尙茶毗﹝若餘人。則通稱亡僧。大眾師不必持具﹞。

○次日早粥二板後。鳴大鼓三下。雲集棺前。誦彌陀經一卷。乃至上供說法畢。唱贊已。維那白雲。﹝欲舉靈棺赴茶毗之盛禮。仰憑大眾誦彌陀之洪名。用表寸沈。上資覺路。大眾念佛。送至化壇。白已。卽舉西方極樂世界云云﹞。首眾卽前念佛導行。眾齊步隨之。各懷悲感。監院隨棺倘路遙。一知客路傍阻眾。但送一二里卽回。隨表散嚫。惟兩序眾執十餘人。監院隨棺。送至化壇前。上供說法如常。名徳舉火已。維那白雲﹝新圓寂堂頭大和尙﹞﹝餘人則云某甲上座﹞﹝旣隨緣而順寂。乃依法以茶毗。化百年宏道之身。入一路涅盤之境。仰憑大眾。稱揚佛號。資助覺靈﹞。白已。起佛偈念佛。約時久暫。念畢。眾唱贊已。維那回向云。﹝上來念誦。資助堂頭和尙﹞。﹝餘人則云某甲上座﹞﹝往生淨土。惟願慧鏡揚輝。眞風散彩。菩提園裏。開敷覺意之花。法性海中。蕩滌心塵之垢。茶傾三奠。香爇一鑪。奉送雲程。和南尊靈﹞﹝白已。眾皆同上問訊。各回﹞。

證義曰。佛制亡僧燒化者。令其離分段之假。而證常住之法身也。俗人見不及此。語以燒化。則謬爲不情猶可。今竟有僧畏燒化。而遺命不燒者。愚之甚矣。又誤傳爲一代住持者。則不燒化。亦訛。若果如曹溪六祖等。已證堅固不壞身。畱供不妨。若未能不壞。焚化爲宜。昔楚石禪師。示寂於洪武三年。時禁火葬。師遺語欲遵佛制。明太祖特爲開例。噫。聖君明達若此。愚僧當慚愧無地矣。或問蓮池師云。有欲臨終活燒。可乎。師答曰。活燒之法。大乘所開。小乘所禁。大乘悲願旣重。忍力已充。故可開。小乘祇知自利。悲願輕微。兼以忍力未充。倘臨危而失其正念。則其害可勝道哉。況或貪身後之名。或因一時之激。旣非正念。必招苦果。可弗禁歟。又有爲魔所著者。平日趣向不正。狂知邪見。與魔相近。魔因附之。初動其燒身之念。繼成其燒身之事。以魔力所加。端坐火中。似無所苦。無何。魔去。慘毒痛苦。不可云諭。百劫千生。爲橫死鬼。良可悲悼。故知死而不燒。及未死而燒。皆非正制。末法僧徒。切宜秉正而行。又爲亡僧說法。恐其見道不明。靈魂有所滯著。實欲開發之也。凡住持圓寂後。一切佛事。俱請名徳說法。其餘僧眾。封棺。起棺等事。維那與首座。稟問住持。或自說。或命班首代說。惟秉矩。卽舉火。須住持親說。今時亦命班首。有違古制。至於因名打字說法。乃古徳一時觸機而說。非拘拘有意爲之。山庵雜錄云。無準住徑山。爲觀上座下火。云。觀大海者難爲水。窮盡波瀾一漚爾。卽今海滅漚亦亡。回頭踏著自家底云云。打名說法。自此始。後賢名勝因效之。至今叢林以打名字爲定式。牽綴逗合。絕無宗眼。而所謂開發亡者。果何在也。又不但爲亡僧說法打名字。卽付法偈。亦多因名按境。而言。旣非性地本色。惟向尖巧詼諧。縱說得十成。亦屬綺語而已。有何益耶。

入塔

燒化第二日入塔。客堂預日掛牌。﹝牌云﹞明日小食後。聞鼓聲。請大眾師集住持塔前。﹝餘人則攺集普同塔前﹞送靈骨入塔。

△次日小食二板後。鳴鼓三下。維那領眾送入塔。若路遠。不掛牌。但請兩序執事一二十人。到塔前站班。禮拜。唱贊畢。維那白雲。﹝是新寂堂頭大和尙﹞。﹝餘人則攺某甲上座﹞﹝旣依法以茶毗。乃藏骨而入塔。裂百年塵勞之网。入一路涅盤之門。仰憑淸眾。恭謹念誦。資助覺靈﹞。白已。誦彌陀經一卷。往生咒三徧。待別剎長老。﹝或名徳﹞說法竟。﹝餘人則本寺班首說﹞眾念佛。知客開塔。將骨用繩垂入塔已。仍鎖塔竟。維收佛號。唱彌陀贊回向。維那白雲。﹝上來念誦。資助往生。惟願艸盡街頭。花間碓嘴。寂光土裏。無見頂相常圓。娑婆世間有漏塵軀永脫。茶傾三奠。香爇一鑪。奉送雲程。和南尊靈﹞﹝白畢。眾皆向上問訊。各回﹞。

證義曰。按古例。惟開山祖師。及中興祖師。於常住大有功者。方另造塔。其平常住持。卽入普同塔。中間。歷代住持塔而已。凡塔院位。或三。或五。或七。或九之不同。若惟造三塔者。中間住持塔位。左本寺及十方比邱之普同塔。右本寺及十方沙彌之普同塔。其尼塔仍歸尼庵。不許附僧寺也。或用五塔者。中間住持塔。左中本寺比邱。右中十方比邱。左邊本寺沙彌。附優婆塞。右邊十方沙彌。亦附優婆塞。或有七塔者。五塔同上。惟分出優婆塞兩種。另爲兩塔。近來左末加比邱尼塔。右末加沙彌尼與優婆夷合塔。共成九塔。又邇來尼塔。大都附於男寺。不時祭掃往來。流獘百出。不可不鑑。

估唱

入塔後。庫房齊會兩序執事。監院。維那。知客。值歲。庫頭。知浴。衣缽等。將亡者行李。﹝除遺命贈人物﹞請監院維那。每件估價。﹝照時價七折算﹞書記上簿。知客編號已。值歲點數。酌畱一二件犒勞看病之人。凡衣具被帳等。有四角者。應歸常住。餘者卽寫號條。第幾號某件價若干。縛於本件之上。俱定價登簿已﹝若餘人。則應白住持﹞客堂掛牌。﹝牌云﹞估唱。

△小食二板後。眾集齋堂。坐已。維那舉香贊畢。白雲。﹝浮雲散而影不畱。殘燭盡而光自滅。畱衣表信。乃列祖之芳規。以法破慳。稟先達之遺範。今玆估唱。用表無常。仰憑大眾。念淸淨法身毗盧遮那佛﹞。遂舉佛號百聲。鳴磬收佛號已。白雲。﹝今白大眾。唱衣之法用表常規。新舊短長。各宜照顧。領物繳價。各照號條。磬聲斷後。不許返悔﹞白已。藍院照號取號條。唱一件價。維那鳴磬一下。要者稱名收號條。書記塡某號﹝某甲﹞收。知客僧值照應。或當時錢物兩交。副寺照號收錢。知客給物。或另日往庫房繳錢取物。凡衣物。先讓行單領買。其亡僧所遺銀錢。亦登估唱簿。若丰厚。分作三分。一分準喪事另用。及燈燭之費。一分歸常住陪貼供養。一分請眾僧念誦。並佛事等用。﹝如亡者淡薄常住固宜賠墊。大眾師亦不得心存苟簡﹞估畢。念佛回向。維那白雲。﹝上來念誦唱衣功徳。奉爲圓寂堂頭大和尙﹞﹝餘人則云某甲上座﹞﹝莊嚴報地。十方三世一切佛云云﹞﹝白畢各回﹞。

證義曰。估唱一事。可以覘亡者之道心。道心重者。資財自輕。資財厚者。道心必薄。其勢然也。愚庵摭古云。昔有尊宿。宗教之輩尊仰之。晚年被旨住院。雅爲朝廷賞遇。臨終上震悼。詔賜祭葬。侍臣奏以此僧衣缽太富。現訟有司。上不悅。遂寢前命。愚庵頌曰。君不見。雪山童子金輪子。寶位棄之如獘屣。艸居露宿六春秋。瘦骨稜稜近於死。又不見。迦葉老頭陀。日中一食衣粗疎。百萬叢中奪錦標。兩土師尊居首科。尊宿宗教師。說法當如何。尊宿寵眷隆。上﹝烈﹣列﹢奴﹞衣缽多。

安牌

五七送牌位入祖堂。﹝餘人於大眾牌中。添一名字﹞在七七日內追薦隨宜。每逢七期。或嗣法。或剃度設薦。或常住設薦。﹝餘人遇七期。當設靈位。前上供﹞入位時。祖堂上供。

證義曰。梵网經第三十九輕戒云。父母兄弟。和尙阿闍黎。亡滅之日。及三七日。四五七日。乃至七七日。亦應講說大乘經律。是追薦之禮。佛所教勅。豈可忽焉。但當丰儉合宜。不可過費。以損常住耳。

裝造佛像

三歸正範云。佛滅度後。以刻鑄圖繪如來遺像。是爲佛寶。遺像旣爲住持佛寶。是我所依。理合敬奉。使其金色晃耀。神气常新。如有故損。宜自行裝修。惟恐常住乏貲。不能不資募化。或有歸敬檀信。發心願裝者。亦可矣。切不可彊之。令彼不樂。兩無利益。又今時僧家。裝造佛像。更有二獘。一。借裝造爲由。廣募信施。而入私槖。正犯楞嚴第三明誨。偸心之咎。一。檀信所施裝佛之貲。卽以充常住別事之用。亦犯涅盤所言盜佛物罪。有此二罪。故宜戒此獘也。愚僧但貪現利。不懼苦報。輙謂僧是佛子。衣食俱仗佛光。恣意妄爲。自謂得計。實可憐憫。至若裝造之法。𨿽不能一一具備相好。但亦須大段。不致舛謬。今我震旦。於肉髻。白毫。卍字三處。全失如來本相。按如來三十二相內。肉髻一相。當在正頂。色紅髙顯。所謂無能見頂也。今多偏在前。又不甚髙。誤之甚矣。至白毫卍字二相。則從無造作者。西藏所造之像。惟肉髻得法。卍字間有之。至白毫。亦從來未見。又西像佛腰俱細。頗爲得法。東國則腰粗。非相矣。此數處俱關大體。且甚易造作。後人裝造佛像。切須畱意。內惟白毫一相。恐匠作不知。卽嵌一水晶珠。於兩眉中間。亦得。此乃外相可見。匠力可作。故摘錄之。以備如法裝雕。儼如眞佛。凡裝造佛像。常住主人。於開工日。先當具疏上供。以祈吉祥。﹝疏云﹞。

伏以。瞻紫磨之金身。軌範全彰於法界。現玉毫之瑞相。光明普照於閻浮。敢緣傾仰之誠。特備金﹝土木﹞之用。爰有一四天下﹝云云﹞。切念﹝某甲﹞不逢像教。憐罪罟以深纏。渴想慈容。幸善根以緣起。恭就某寺。造立南無本師釋迦牟尼文佛。妙像一軀。左範迦葉。右儀阿難。﹝或裝別佛菩薩。隨攺﹞俾人人仰望。咸生禮敬之心。在在瞻依。廣作津梁之福。特涓今月某日某時。先起洪規。伏乞加被。自今立模之始。逮至成像之日。百動無虞。諸緣順助。威神昭著。潛通伶俐之功。妙相希奇。傑出巧匠之手。端嚴無比。耀四八之靈儀。依正圓成。變百億之淨土。兼祝風調雨順。國泰民安。檀那沾恩。叢林鼎盛。龍神衛護。道俗蒙光。右疏恭請三寶證明。造佛開工文疏。年月日。﹝某甲﹞具疏﹝若修舊佛。待上供已。然後匠人封光﹞。

證義曰。輔弼侍佛。俗云阿難。迦葉。是隨禪宗所名。其經律論所指。佛常隨侍。實是舍利弗。大目健連。非迦葉阿難也。按大毗婆沙論。第一百三十五卷

中。鄔波鞠多尊者。自以未曾睹佛儀容。令魔王變現佛像以觀。魔應允。卽自化身作如來像。右舍利子。左大目健連。此魔乃曾親見佛者。愈足徵信矣。然而禪宗侍佛。以迦葉。阿難爲尊。講宗侍佛。以舍利子。大目健連爲尊。推之律宗。應以優波離。大迦葉爲尊。隨各家所尊宗緒設像。亦理之可通者。所謂法無一定也

裝造佛像功徳法華經云。若人爲佛故。建立諸形像。雕刻成眾相。皆已成佛道。或以七寶成。鍮鉐赤白銅。白鑞及鉛錫。鐵木及與泥。或以膠漆布。嚴飾作佛像。如是諸人等。皆已成佛道。華嚴經賢首品云。又放光明名歡喜。此光能覺一切眾。令其愛慕佛菩提。發心願證無師道。造立如來大悲像。眾相莊嚴坐華座。恆嘆最勝諸功徳。是故得成此光明。廣如樓閣正法甘露鼓經。及造像功徳經等所說

如來身相。有三十二佛說大乘百福相經云。一者足下安平。二者手足千輻輪网。三者手足指纖長。四者手足柔軟。如兜羅綿。五者足跟滿好。六者手足指网縵。七者足趺髙平。與跟相稱。八者﹝跳﹣兆﹢專﹞傭長。如伊尼鹿王。九者平身端立。垂手過膝。十者陰藏不現。十一者身縱廣等。如尼拘陀樹。十二者一毛孔有一毛生。十三者身毛上靡。靑色柔軟而右旋。十四者身色微妙。勝閻浮金。十五者身光一丈。十六者皮薄細滑。不受塵垢。十七者兩肩圓好。十八者身廣端正。十九者臆如師子王。二十者兩腋下滿。二十一者牙白而大。二十二者四十齒。二十三者齒白齊密而根深。二十四者七處滿足。二十五者方頰如師子王。二十六者味中得上味。咽中二處津液流出。二十七者舌軟薄。能覆面至髮際。二十八者梵音深遠。如迦陵伽。二十九者眼如優缽羅華。三十者眼睫如牛王。三十一者眉間白毫。色如珂雪。三十二者頂肉髻成。又有八十隨形好。始自肉髻髙顯。無能見頂。乃至發長。不亂。右旋。靑紺。具如經說。又有八十隨相。玆亦不錄。共有一百九十二相

由裝佛取利。犯楞嚴經。第三決定淸淨明誨者。經言。六道眾生。其心不偸。則不隨其生死相續。偸心不除。塵不可出。我教比邱。循方乞食。令其捨貪。成菩提道。諸比邱等。不自熟食。寄於殘生。旅泊三界。示一往還。去已無返。云何賊人。假我衣服。裨販如來。造種種業。皆言佛法。卻誹出家具戒比邱爲小乘道。由是疑誤無量眾生。墮無間獄

取裝佛利。亦犯涅盤盜佛物大般涅盤經後分上卷云。若佛滅後。一切信心。所施佛物。應用造佛形像。及造佛衣。七寶旛蓋。買諸香油寶華。以供養佛。除供養佛。余不得用。用者則犯盜佛物罪。噫。施供佛物。尙不得作別用。況裝造佛錢。豈可作余用耶。因果昭彰。升沈皆自招矣。

﹝裝佛圓工。擇日開光。正開光日。時至。焚香燃燭。及諸莊嚴。六塵妙供。俱齊備已。先請裝佛工人。開點光明。眾師與齋主三拜已。齋主上香。眾唱香贊畢。維那髙聲喝云﹞。

釋迦如來。﹝二稱。眾和﹞蓮座降臨﹝余佛菩薩隨攺。下皆同此﹞。

大迦葉尊者。阿難陀尊者。﹝俱二稱﹞輔弼蓮座。﹝眾和畢。維那振鈴。眾齊唱偈云﹞佛面猶如淨滿月亦如千日放光明圓光普照於十方喜捨慈悲皆具足如於此會見佛坐一切塵中悉如是佛身無去亦無來所有國土皆明現﹝偈畢。煞下鐘鼓。維那宣開光文﹞。

伏以。紺目金容。現四八之妙相。玉毫卍字。放百億之寶光。信瑞應於斯時。實祥開於季運。伏念﹝某甲﹞﹝或稱眾等﹞幸蒙世尊教法。實渴仰於勝淨妙明。仰賴大慈開迷。敢圖報於紫金光聚。旣已和土範金。圓成寶相。用是諏吉選日。開點靈光。伏願。現眞實相。放無量光。巍巍蓮座。作羣生低頭禮敬之因。昱昱金軀。示弟子瞻仰取足之教。歸依則三途盡拔。秉教乃九品頓超。﹝白已。一問訊。維那舉香花。大眾各執手鑪。齊聲隨請云﹞。

香花迎。香煙請。弟子﹝某甲﹞﹝用住持名﹞等。一心奉請南無娑婆教主。千釋迦。千百億釋迦牟尼佛。﹝余佛菩薩。隨攺﹞惟願不違本誓。哀憫有情。分身現相。居玆蓮座﹝一拜三請。三拜。維那與請主等。皆運想釋迦佛。隨請而來。儼然安居寶座已。齋主拈香。眾唱獻座偈咒﹞。

佛身充滿於法界普現一切眾生前隨緣赴感靡不周而恆處此菩提座

唵。旖暮伽﹝一﹞缽頭摩。遜娜﹝上／示﹞﹡﹝又／米﹞﹝二﹞馱囉馱囉﹝牛﹡尼﹞﹝三﹞漫拏﹝上／示﹞﹡﹝又／米﹞﹝合﹡牛﹞﹝三徧畢。煞鼓鈸一通。維那再宣大迦葉尊者開光文云﹞。

伏以。靈標遐寄。千秋想雞足之風。慧命長扶。一脈衍龍華之緒。恭惟西天初祖。迦葉尊者。靈山會上。悟妙旨於拈花。多子塔前。播淸風於椎拂。作古今傳燈之標準。開東西付法之淵源。衣缽流芳。人天欽仰。伏念﹝某甲﹞耽迷積劫。莫睹微笑之慈顏。慨慕聖容。特肖飲光之瑞像。敬諏吉日。開點靈光。伏願。普圓明之照。金色徧法界以流輝。廣慈護之恩。錦襕統羣生而覆幬。使祖道以重光。令正法而久住。﹝白已。一問訊。維那舉香花。大眾齊聲隨請﹞香花迎。香煙請。弟子﹝某甲﹞﹝稱住持名﹞等。一心奉請南無頭陀第一。拈花得旨。禪宗初祖。大迦葉尊者。惟願不違本誓。哀憫有情。分身現相。居玆蓮座。﹝三請。三拜。維那想大迦葉尊者。隨請赴座。眾唱獻座偈咒﹞南無禪宗最初祖。摩訶迦葉大尊者。惟願隨佛來降臨。受此輔座恆供養。

唵。旖暮伽﹝一﹞缽頭摩遜娜﹝上／示﹞﹡﹝又／米﹞﹝二﹞馱囉馱囉﹝牛﹡尼﹞﹝三﹞漫拏﹝上／示﹞﹡﹝又／米﹞﹝合﹡牛﹞﹝四。三徧畢。動鼓鈸一陣。維那再宣阿難開光文﹞。

證義曰。梵語摩訶迦葉。此翻大飲光。姓也。佛弟子中。有十力迦葉。優樓頻羅迦葉等同姓。故標大字以別之。名畢缽羅。此菩提樹名。父母禱樹神而生故從樹立名。羅閱祇國人。此云王捨城。父迦毗羅。世稱大富長者。迦葉因中。與一貧女。同修毗婆屍佛像。共誓常爲夫婦。身眞金色。是以迦葉身眞金色。具三十相。其婦亦報得金色。𨿽爲夫婦。了無欲意。後出家值佛聞法。卽得無漏。年已百二十歲。其婦亦得四果。迦葉受乞食法。行頭陀行。至老不捨。佛言。汝年老根獘。可捨乞食及受長衣。迦葉答曰。我當盡壽。行頭陀行。佛言善哉。若迦葉行頭陀行在世者。我法久住。法華會中。蒙佛授記。未來世中。當得成佛。名曰光明如來。至涅盤會。佛告諸比邱。我今所有無上正法。悉已付囑迦葉。當爲汝等作大依止。佛滅後。在王捨城。結集三藏。宏持正法。至二十年。以法藏付囑阿難。徧禮佛塔。卽往雞足山。持佛所囑衣。入定住身。以待彌勒佛出世。付衣已。乃入寂焚身。

﹝阿難開光文云﹞伏以。師資慶遇。夙欽耆闍之遺風。法藏親聞。欣受靈山之付囑。恭惟啟教阿難陀尊者。功髙結集。貫妙義於千花。慧洽多聞。傳一水於異器。感巾瓶之夙緣。示天倫於如來愛弟悟剎竿之倒卻。領心印於迦葉師兄。追思至教。樂瞻如銀之淸標。渴慕眞儀。特倩範金之巧匠。爰諏吉日。開點寶光。仰望聖師。俯垂感格。伏願。眞燈晃耀。齊日月無量之光。法乳汪洋。等江河有源之水。兒孫不替。祖禰常存。﹝白已。一問訊。維那舉請。眾同請﹞香花迎。香煙請。弟子﹝某甲﹞﹝稱住持名﹞等。一心奉請南無多聞第一。爲佛侍者。禪宗二祖。阿難陀尊者。惟願不違本誓。哀憫有情。分身現相。居玆蓮座。﹝三請。三拜。維那想阿難陀尊者。隨請而來。儼然居此弼座已。眾唱獻座偈﹞南無禪宗第二祖。結集三藏阿難尊。惟願隨佛來降臨。受此弼座恆供養。

唵旖慕伽一缽頭摩遜娜﹝上／示﹞﹡﹝又／米﹞﹝二﹞馱囉馱囉﹝牛﹡尼﹞﹝三﹞漫拏﹝上／示﹞﹡﹝又／米﹞﹝合﹡牛﹞﹝四。誦咒三徧畢。煞鼓鈸一陣﹞。

證義曰。梵語阿難陀。此翻慶喜。以佛成道日生。王心歡喜。合國欣慶。故名慶喜。是佛叔父白飯王次子。卽調達之弟也。面如滿月。眼若靑蓮。八歲出家。三十侍佛。多聞第一。法華會中。蒙佛授記。未來世中。當得作佛。號山海慧自在通王如來。復告諸菩薩曰。我與阿難。於空王佛所。同時發菩提心。阿難常樂多聞。我常精進。是故我已得成菩提。而阿難護持我法。亦護將來諸佛法藏。至涅盤會。佛贊阿難。有八不可思議功徳。及諸勝妙。敕文殊降魔。領阿難赴會。受持大般涅盤經。佛滅度後。大迦葉結集法藏。令阿難升師子座。宣說諸經。迦葉將入滅時。法付阿難住持。阿難遊行宣化二十年。嘗至王捨城外。竹林中。聞比邱誦偈云。若人生百歲。不見水潦涸。不如生一日。時得睹見之。阿難慘然曰。此非佛偈。當云。若人生百歲。不解生滅法。不如生一日。而得解了之。比邱向其師說。師曰。阿難老朽言不可信。阿難後時。聞彼比邱。猶誦前偈。卽自思惟。今此比邱。不受吾教。於世無益。宜入涅盤。卽詣王宮。告辭闍王而行。王追至恆河。阿難乘船。在河中流。王稽首白言。三界明燈。願勿涅盤。時雪山有五百仙人。觀見阿難。將欲涅盤。飛空而至。乞求出家。阿難卽以神力。化恆河變成金地。爲末田地諸仙人說法。成阿羅漢。時末田地。欲先涅盤。阿難囑云。佛記汝當於罽賓國。建立佛法。遂不涅盤。其餘俱時入滅。阿難湧身虛空。作十八變。入風奮迅三昧。分身四分。一分與釋提桓因。一分與娑伽龍王。一分與毗捨離子。一分與阿闍世王。四處各起寶塔。供養舍利。

﹝維那白雲﹞上來奉請本師釋迦牟尼佛。迦葉阿難。二大尊者。﹝余佛菩薩。隨攺﹞天眼遙見。天耳遙聞。他心悉知。身通自在。一念能感。聖應昭然。更誦密言。用伸殷重。我佛如來。有奉請眞言。謹當宣誦。

柰麻三滿多。母陀南。

唵。烏佐缽囉諦。賀多諦。薩縛怛多孽多。俱捨冒地。

唵。娑哩野沒哩。布羅迦也薩訶。﹝維那振鈴。緩誦三徧想一佛二尊者。在蓮座上。光明交映。維那白雲﹞。

願因祕密。俱蒙光臨。齋主拈香。虔誠頂禮﹝眾師齋主。同禮三拜。齋主拈香。眾師齊誦吉祥偈安聖位﹞。

歸命世尊無有上。迦葉阿難共垂慈。我今依教安聖位。惟願慈悲哀納受。迦葉如來具大悲。諸吉祥中最無上。彼佛曾來入此殿。是故此處最吉祥。拘那牟尼見無礙。諸吉祥中最無上。彼佛曾來入此殿。是故此處最吉祥。迦羅鳩馱如金山。諸吉祥中最無上。彼佛曾來入此殿。是故此處最吉祥。毗捨浮佛無三垢。諸吉祥中最無上。彼佛曾來入此殿。是故此處最吉祥。屍棄如來離分別。諸吉祥中最無上。彼佛曾來入此殿。是故此處最吉祥。毗婆屍佛如滿月。諸吉祥中最無上。彼佛曾來入此殿。是故此處最吉祥。弗沙明達第一義。諸吉祥中最無上。彼佛曾來入此殿。是故此處最吉祥。提捨如來辯無礙。諸吉祥中最無上。彼佛曾來入此殿。是故此處最吉祥。波頭摩佛淨無垢。諸吉祥中最無上。彼佛曾來入此殿。是故此處最吉祥。然燈如來大光明。諸吉祥中最無上。彼佛曾來入此殿。是故此處最吉祥。﹝誦偈畢。卽上供。其齋佛儀。載禪門日誦。玆不具錄。回向疏附此﹞。

伏以。佛身應現。隨眾生而結歡喜之緣。妙相端嚴。恆不動而升光明之殿。爰有一四天下云云。﹝入鄕貫姓名﹞切念﹝某甲﹞。前於﹝某日﹞發心。虔造釋迦如來。迦葉。阿難。聖像三軀。﹝余佛菩薩隨攺﹞玆於﹝某日﹞成就欣承至聖之範。不同漢寢飛光。得被道樹之陰。儼若祇園敷座。歸依有幸。踴躍曷勝。敬涓今月﹝某日某時﹞。安位蓮臺。圓成法相。﹝若拜懺誦經。當續入於此﹞以此功徳。謹申回向。伏願寶座分身。普應羣生之機感。玉毫現瑞。廣開法界之因緣。俾低頭合掌。皆種善根。或心念口稱。俱沾福慧。更祝皇圖永固。法道昌隆。叢林安靜。濟濟來賢聖之徒。僧海調和。綿綿挺龍象之子。右疏恭請三寶證明。造像圓成。升座開光文疏。年月日。某甲具疏﹝宣疏畢。誦消災吉祥咒化疏。齋主奠茶作禮。焚疏畢。結咒已。仍向上立維那舉回向咒。用鼓鈸。眾僧齊唱偈咒三徧﹞。

唵。娑摩囉。娑摩囉。彌摩曩。斯哈囉摩訶咱哈囉吽﹝三徧﹞

願晝吉祥夜吉祥。晝夜六時恆吉祥。一切時中吉祥者。願諸。

上師哀攝受﹝初徧﹞。

三寶哀攝受﹝二徧﹞。

護法常擁護﹝三徧畢。三皈依竟﹞。

﹝其餘如裝造藥師。彌陀。文殊。普賢尊聖像。凡開工。開光。回向。儀俱同此。已酌攺文偈。其華嚴十佛吉祥偈。惟諸佛可用。造佛殿上梁。圓成。亦可用﹞。

○﹝是日。卽稱釋迦佛名。或別佛菩薩。亦隨新裝所攺稱﹞。

證義曰。吉祥偈。出華嚴經第十六卷

。系世尊初升須彌山頂。帝釋天主。爲佛敷座。請佛納受已。頌此十佛吉祥偈也。今開光亦誦此偈。以安聖位者。以標佛像新成。世尊初降亦如天主請佛納受。而表此處最吉祥。以辟除諸不祥也。又按華嚴經。佛升夜摩。升兜率。彼彼天主。請佛納座。皆先頌十佛吉祥偈。何況人間。豈可忽焉。予私意。凡新裝佛。或新造佛殿。當寫此十佛吉祥偈數張。實貼殿上。仗此經語。禦捍邪崇。猶如俗人書貼紫微黃道之意也。

修整經典

三歸正範云。貝葉黃卷。三藏聖教。是爲法寶。經卷旣爲住持法寶。是我所依。理合敬奉。使其裝訂整齊。次第不亂。乃或長閉經廚。致虫蠧朽爛。或篇幅脫落。部帙失次。急宜修補。或募施主修整亦可。但不得作別用。夫佛以法爲師。僧不重法可乎。梵网經。第四十四。不供養經典戒云。若佛子。常應一心。受持讀誦大乘經律。乃至云。若不如法供養者。犯輕垢罪。是故叢林立知藏藏主二執。專司其事。凡函帙安置。修補殘缺。以及經本出入等事。俱知藏總其綱。而藏主分其執也。凡經書。以不出山門爲限。夏季風日暄明。晾曬諸經。查理字號。候冷收櫥。本寺僧眾有請看者。須登牌。某月某日某人。請某字函經。還則消賬。若其人告假並餘事欲去者。先查取。遺失者。罰抄賠已。出院。若失於查取。則知藏藏主二俱受罰。照數賠補。若私借與外人。卽無失亦罰。凡交替執事。須會客堂庫房及知藏到。一一檢點淸楚。對眾淸交新執。若有流通經版。安版處。須明暗適中。近風日則易裂。太陰閉則易朽。凡裝印紙墨。以及書而訂綫等。俱以潔淨堅固爲佳。斷不可惜費省功咎同輕法也。

證義曰。修整經典。乃表敬法寶。此事系慧命攸關。故此執。亦爲一寺重任。而尢要在住持不惜貲費。則修整爲易。卽執事之人。亦因之而愼重矣。至於叢林。刻印經典流通。乃興起佛法之第一大事。愚意與其畫柱雕梁之多多益善。不如黃卷赤軸之源源不竭。利益後人。誠非淺鮮。卽如今日緇白。各得書本經典閱誦者。乃嘉興楞嚴寺。刻印大藏方冊之遺惠也。假使無此一翻刊刻。則書本必少。梵本旣難購。且不便攜帶。豈非僧俗之一大缺陷乎。故凡叢林住持。有心宏法者。若果宗教精明。自可隨機利人。倘或住持事繁。無暇及此。則於現在切要經典。隨力刊刻數種。印送無力禪和。功徳無量。華嚴經賢首品云。又放光名法自在。此光能覺一切眾。令得無盡陀羅尼。悉持一切諸佛法。恭敬供養持法者。給侍守護諸賢聖。以種種法施眾生。是故得成此光明。又每見叢林之有經藏者。住持漠不關心。任其雨濕虫蠧鼠殘。而不一料理。住持如此。則執事可知。若是者。罪過亦無量。愚意凡有藏經之處。宜供一閱藏之僧。使其日日翻閱看誦。卽是法輪常轉。誠爲叢林吉祥善事。又有益於學人。倘其日新有功。卽可延佛慧命。豈不美哉。第恐閱者。有名無實。或私行借賣者有之。此則住持。當不時稽查爲妙。愚庵摭古云。棲賢諟禪師。性髙簡。律身嚴動不違法。暮年閱藏三次。以坐閱不恭。則立誦行披。愚庵頌曰。寶函藏。眞舍利。積劫定慧。深爲法施。迢遙來眞丹。徵役非容易。豈但立誦行諷。圖報碎身猶愧。

修造僧坊﹝卽寺院也。從古立名。故稱僧坊﹞

三歸正範云。剃髮染衣。嚴淨毗尼。紹宏佛化。是爲僧寶。旣常宏化。必依處所成就僧坊。卽其處也。梵語僧伽。此翻和合眾。卽出家五眾也。梵語伽藍。此翻眾園。卽僧眾所居也。今名僧坊。乃華梵兼舉耳。然此中。卽供佛奉法之所。而以僧坊爲稱者。佛殿法堂。無獨立故。梵网經不修福慧戒云。若佛子。常應教化一切眾生建立僧坊。山林園田。立作佛塔。冬夏安居。坐禪處所。一切行道處。皆應立之﹝云云﹞。夫旣應立處所。修造之工費。不能已也。故叢林有知屋之執。專司其事。凡各處屋宇。本無而新造者。謂之造。已有而或傾頺損壞。須重修者。謂之修。凡所修造。當於必不可已者。若其可已。則已之。蓋爲修道而出家。非爲修寺而出家也。或在家檀信。發心爲之。則可。若出家人。斷斷不宜孳孳而爲。當知以己躬下事爲要緊。此上等出家子之立志也。至若志不及此。而以造寺爲功徳者。𨿽非性分中功徳。而有相莊嚴亦不可少。但須不昧因果。深知罪福。不可克減常住藏匿信施。或不圖利而貪名。以興建叢林爲有光。遂至運謀結勢。巧奪彊取。令人吞聲輸納。叢林未必遂興。而已結若干怨憤。人心若此。佛意可知。卽守分僧。苦行善募。而未暗律學。但知戒不私用則已。遂乃移東就西。將甲補乙。或挪還急債。或饋送僧俗。不知磚錢買瓦。僧糧作堂。枉受辛。勤。反招惡報。所謂天堂未就。地獄先成也。豈不悖哉。又有住持。𨿽不外募。而別僧假名私募者。當於寺外貼告帖一張。上書本寺修造某處。系本寺自行竭力修造。靜聽檀越發心相助。並無人在外募化云云。一則免其修名募化。造業墮罪。一則免其或因此。滋生事端。貽累常住。

證義曰。雲棲法匯云。建立叢林爲眾。固是美事。然須己事已辦。而後爲之。不然。或煩勞神志。或耽著世緣。致令未有所得者。望洋而退。已有所得者。中道而廢。𨿽欽工禦建。事事優裕。尙勞神費心。自損不少。況盡心力而募求乎。或曰。果如子言。則佛像凐沒。誰其整之。塔寺崩頹。誰其立之。僧餓於道路。而不得食。誰其濟之。人人惟辦己事。而三寶荒蕪矣。豈不聞修慧不修福。羅漢應供薄乎。答曰。不然。但患一體三寶荒蕪耳。世間三寶。自佛法入中國以來。造佛建殿齋僧者。時時不休。處處相望。何煩子之私憂。而過計也。又愚庵摭古云。延恩法安禪師。至黃山如意院。敗屋破垣。安住十年。大廈化成。卽棄去。所至不倦利濟。晚居延恩。屋廬牀簣。破敗尢甚。殊樂之。令尹糾豪右將新之。安哂曰。檀法本於度人。今非其發心而彊之。是名作業。不名佛事也。每謂人曰。萬事隨緣。是安樂法。愚庵頌曰。威之以行惠。非出其誠心。催科作檀度。何異晝攫金。我先如意院。無意成叢林。今之老也延恩院。蔽風遮雨有茆苫。君子居之有何陋。蓬戶桑樞樂原憲。破屋且勝樹下居。聖師老衲皆茆廬。顧我過之矣。繹古發長噓。按法匯摭古二條。後人須善會其意。法匯謂立志參學人。己事去辦。不可因此而自荒學。非謂世間三寶之可荒蕪也。特慧命爲重耳。摭古謂大修行人。自不圖安居大廈。非謂佛殿之可任其傾頺。且惡募彊求。有違佛制。故不爲也。今之住持。或不然。旣未嘗立志參學。終日爲利夤緣。只求自己之安飽。不顧佛殿之傾頺。有之。稍圖體面者。又或仗勢假威。惡募彊求者。亦有之。殊可慨矣。夫旣不能莊嚴自己一體三寶。果能莊嚴世間三寶。亦還救得一半。此法匯未言之意也。𨿽自己可以茆廬而居。而三寶則當金碧以處。但須有子來之風。不可有催科之行耳。此摭古未言之意也。

百丈叢林淸規證義記卷第五

百丈叢林淸規證義記卷第六

唐洪州百丈山沙門懷海集編

淸杭州眞寂寺苾芻儀潤證義

越城戒珠寺住持妙永校閱

兩序章第六

述曰。兩序之設。爲眾辦事。而因以提綱唱道。黼黻宗猷。乃至司帑庾。歷庶務。皆所以輔弼門庭。關系甚重。故夫世出世法。無不閒習。成己成物。全體備用。尙矣。次之或守一材。效一能。盡執無忝。叢林亦嘉賴焉。序列𨿽分。古每易位而交執。無彼此之別。無崇卑之嫌。今則判然不相代謀。又單異內外。班列崇卑。亦時會所趣。事𨿽不古。理尙無舛。至於擅事權。結朋黨。獨斷而羣嘩。岌岌乎不相容。豈不謬歟。此在主者。愼擇所任。復時申祖訓以戒之。納諸條約而善調之。庶幾眾無棄材。人無廢事。或馳驅於僧務。或坐禪而勤修。老祖風規當不遠於今日耳。

執事單

東序

都監

監院

維那

副寺

知眾

知客

知事

悅眾

值歲

知浴

典座

監收

衣缽

湯藥

請客

侍者

知屋﹝帶知器﹞

監修

知山

莊主

庫司

列執

化主

收供

化飯

庫頭

米頭

炭頭﹝兼鑪頭﹞

擔運

茶頭

行堂﹝碗頭﹞

門頭

貼案

飯頭

二飯

菜頭

火頭

水頭

磨頭

雜務

﹝廚房香燈﹞

巡山

柴頭

﹝山寮香燈﹞

淨頭

園頭

照客

知隨

西序

首座

西堂

後堂

堂主

書記

知藏

藏主

參頭

祖侍

燒香

記錄

聖僧侍者

列執

殿主

寮元

鐘頭

鼓頭

印房

夜巡

淸眾

香燈

司水

﹝法堂香燈﹞

﹝藏樓香燈﹞

﹝佛塔塔主﹞

﹝塔院塔主﹞

﹝祖堂香燈﹞

耆舊

閒住

看病

打掃

行者

佛子

淨人

僧值﹝此執不在兩序之內。當錄在單之正中央﹞年月日住持某甲重錄。

證義曰。古之淸規。佛法爲重。故先西而後東。今之叢林。辦事爲能。故先東而後西。其兩序執名。此據大槪而已。各家增減。先後隨宜。不以此爲拘也。亦名執事榜。實貼齋堂。每執若干。另用小條書人名而加貼之。又客堂用大牌一塊。照齋堂單而具書之。書法從中至邊橫列。上書序執。下書列執。字須正楷。右之邊行書題。左之邊行。年月日。及住持某甲重錄。蓋叢林人眾。難盡知識。或有事舉。難以稽查。一視斯單。人執了然。是故執事進退。先於此單出沒名條。使一眾了了。不致錯誤也。他如律堂講堂。另有執名。此不錄入者。原本無故。非敢遺漏也。又凡充執事。無論崇卑。鹹宜竭盡心力。輔翊常住。不當以人我榮辱。自生分別。苟能取捨情忘。聖凡念寂。搬柴運水。總是禪機。執爨負舂。無非妙用。頭頭顯惟心之三昧。法法了惟識之圓融。所謂智慧了辦。行願無虧也。

○兩序分十寮。見首卷目錄。

西序

首座

乃西序首領。表牽叢林。輔翊住持。分座說法。開示後昆。坐禪領眾。謹守條章。齋粥精粗。勉諭執事。僧行失儀。依規示罰。老病亡歿。垂卹送終。凡一眾事。皆得舉行。如衣有領。如网有綱也。𨿽諸方尊宿。住持能以禮致之。亦樂充此執。謂之退位爲人。如文殊爲七佛之師。猶助釋迦揚化。爲眾上首。故此執必擇其己事已辦。眾所服從。徳業兼修者。充之﹝在講堂。卽都講之執﹞。

西堂

亞於首座。其才其徳。可爲班首者也。然𨿽居班首之位。猶同參學之人。須循謹謙雅。不可我慢貢髙。貽譏大眾。在講堂。卽科主之執。

○後堂

位首後班。以首座居前班。爲前堂。故此爲後堂。扶贊宗風。爲眾模範。不理常住雜務。方丈命則爲之。

○堂主

此執各堂有之。以掌理其本堂之事。兼理病人。然爲一堂之主。亦須才徳兼長。慈悲爲眾者。充之。至於禪堂堂主。兼有開示之責。同稱班首。所關尢重也。

證義曰。叢林以前四執。目之爲四班首。然四中之最重者。首座也。蓋長老住持事繁。不無分心之處。若其專事爲人開示警策。勘辧剿絕。以不辜來學者。全在首座之得人矣。昔靈樹之於雲門。待至多年。方補此位。何其愼歟。若西堂諸位。旣同其在。允宜虛己從公。共勷厥事。庶幾祖燈。傳於無盡耳。

書記

執掌文翰。一切書寫。當盡其心。不可粗率潦艸。並教初學經典。儒釋兼通者。可充此執﹝禪堂貼單﹞。

證義曰。古人惟以了脫生死爲大事。間有拈弄文字。皆了事後遊戲。以咨發後人眼目。非專以詞藻爲工也。乃近日僧中。竟欲以此見長。甚或畱神書畫。寄興琴棋。名爲風雅。全忘淸修。生死到來。毫無用處。摭古云。峨嵋白長老。作頌古千首。以壓雪竇。太和山主。面唾曰。此鴉臭當風。气已觸人。矧欲勝人乎。愚庵頌曰。爲僧僧醉文字酒。參禪禪在頌千首。曾知文不在紙上。又道談元不開口。君不見。大藏數千卷。書藏充二酉。文章末技耳。明道爲樞紐。孔子之見溫伯雪。飲光一笑無何有。秀上座。獦獠叟。一是不識丁。一爲文字藪。衣法是誰傳不朽。雪竇百之我千之。野幹鳴。獅子吼。噫。爲書記者宜知之。自長老以下。皆宜知之。

知藏

兼通義學。藏主。乃其所屬。須協衷保護經藏。凡函帙安置。修補殘缺。以及經本出入等事。俱知藏總其綱。而藏主分其執也。

○藏主

執經櫥鑰匙。凡經書不借出。以山門爲限。夏季。風日暄明晾曬諸經。收櫥時。查理字號。不可紊亂。凡請看者。須登牌。某月某日某人請某字函經。還則消賬。若其人告假。並餘事欲去者。先查取。遺失者。罰抄賠已。出院。凡交替執事。必須客堂。庫房。及知藏到。一一檢點淸楚。對眾淸交新執。缺少者賠﹝二執禪堂貼單﹞。

證義曰。法者。三寶之一。而佛以法爲師。則法尢首重也。二執掌理法寶。最當敬愼。

維那

綱維眾僧。曲盡調攝。堂以內事。一人掌之。堂以外事。二時功課。率眾領班。上堂說法。白椎示眾。又如一切舉唱回向。以音聲爲佛事。其任頗重。凡堂中失儀。遵規舉罰。不得狥情。故須諳練正直之人爲之。卽住持有犯。亦毫無私諱。若表和尙堂者。手拿堂規香板。跪本位下表。

○悅眾

乃維那之副。此執凡有數人。﹝以大二三四別之﹞若維那不在堂。皆須帶管。堂中七期。輪流料理。並二時課誦。外有事。二板赴客堂。報堂中人名。朔望。查收堂中什物。教初參禮法。一切佛事。唱念分明。禮儀熟諳之人。可安此執。

○參頭

乃一堂參學之首。看驗功夫。開示後學。護助參禪。不理餘事﹝禪堂貼單。凡堂中。自首座起。至參頭止。應說之話。俱可說。但不得越次。首座在。西堂已下俱不得說。西堂在。後堂以下皆不許說。乃至悅眾在。參頭則不說﹞。

證義曰。按翻譯名義集。梵語維那。此翻次第。謂知僧事之次第也。三寶感通錄云。劉宋時。太始中。揚州瓦官寺。釋慧果者。少誦法華經。及華嚴十地品。忽於圊廁。見一鬼出現。致敬云。某甲昔爲眾僧作維那。小不如法。墮地獄。今生啖糞鬼中。法師慈悲。願助拔濟。昔有錢三千。埋在柿樹下。願取爲福。慧果告眾掘錢。爲誦法華。設會後。夢見前鬼云。已得攺生。大勝昔日之苦報也。其餘如僧護經。梁皇懺等。並明感報。充斯執者。鑑之。愼之。其餘各執。例此可知矣。

淸眾

有內外。在堂內名淸眾。一切照堂規隨眾。不理事務。惟坐靜香。﹝禪堂貼單﹞在堂外名聽用。卽公務也﹝不貼單﹞。

證義曰。大約成佛作祖者。均從堂內淸眾而出。古則內外諸執。無不以參究爲事。今𨿽不乏其人。而收其發心辦道者。置之堂中。坐香結制。常住諸務。不累絲毫。惟欲其人人成辦己事而已。噫。此是選佛場。爲淸眾者。當如何激昂奪發也耶。若藉此以爲偸安地。殊爲可惜。甚或蕩檢踰閒。不受約束。尢爲可憐湣矣。然長老班首。祇宜常示其迷津。不得故苛其香板。且勿彊受執事以違其初心。多派經懺以撓其正念。使之功勛間阻。日久而無成也。至堂外聽用。凡常住差撥。無得推故躲避。差不公者。對眾白。

禪堂香燈

焚香。供水。點燈。息燈。晚課眾上殿時。掃地。拭桌。照管堂師行李。喫二堂粥飯。半月到庫房取香濁油紙。五日取艸鞋鍋粑。七期散糕果。燒放參。遇上堂。則掛牌。餘照堂規隨眾。﹝禪堂貼單﹞。

○司水

每日淸晨打麵湯。三時漱口水。出坡淨腳水。應時打掃前後丹墀。及小淨溝。以洗面等水沖之。勿令作气。堂中有事。相﹝邦／巾﹞。燒放參小食。收拾器皿等事。閒時采楊枝。倘侍寮不在。早午齋堂出生。晚課殿上出生。餘照堂規隨眾﹝禪堂貼單﹞。

○﹝以上第一寮見下大眾章﹞。

證義曰。香燈。司水乃專爲禪堂執事之人。夫了畢大事。淸眾最便。爲眾充執。實勢所不得已也。然充此執者。當知汲水焚香。盡可參究。掃塵洗腳。時露消息。但須除心。何必執定除境動處薦得。反勝靜中工夫耳。

祖侍

兼影堂香燈。侍奉先祖。故爲序位。影堂不時灑掃。凡上供。入廚庫取供。朔望取香燭油。早晚點路燈。開山祖塔上供。祖侍跪獻。﹝一﹞茶果。﹝二﹞箸。﹝三﹞菜。﹝四﹞點心。﹝五﹞湯。﹝六﹞飯。﹝七﹞淸茶。其餘塔前上供。祖侍提茶。凡諸祖忌辰。預白方丈上供。列祖忌辰單。實貼本寮。失誤祖忌不白者罰。

燒香

乃侍寮之首領。凡住持說法。如上堂小參等。鳴三陣引磬時。出位拈香三瓣。展大具三拜。起具問訊歸位。又上堂。上供。祈禱。掃塔。小參等事。當預燒鑪候用。雙手髙捧齊眉。在住持前行。

證義曰。古人親近知識。多在侍寮。以長老尋常接人機語。不離左右。可以隨處薦取故也。昔南泉垂問。來日設馬祖齋。馬師來否。洞山對曰。待有伴卽來。云居侍者持燈至。見影在壁上。僧問兩个相似時如何。云居曰。一个是影。今祖侍中。有此伶俐漢否耶。潙山侍百丈次。丈云。汝撥鑪中有火否。潙撥云。無火。丈撥得少火。示云。此不是火。潙發悟。今燒香中。有此伶俐漢否耶。

記錄

外則書記。內則記錄。凡遇小參上堂等事。則傳牌。出門。則執杖請拂。方丈說法。則寫法語實貼。班首秉拂。則寫牌懸掛。一一皆其所執。故長老語錄。多出其手也。此執以謹愼精細爲要。

證義曰。叢林中得文字法味者。首推記錄。資須敏達。品重恪恭。雲棲崇行錄云。唐。終南山。至相寺。智正禪師。住山二十八年。不涉世諦。弟子智現。伏承法教。正。凡有著述。瑞坐思惟。現。執紙立侍。隨出隨書。常鎭日不坐。一日足疼心悶。不覺僕地。正曰。昔人翹足七日。汝今才立顚墜。心輕故也。噫。古人忘軀爲法。風規若此記錄之執。不當如是耶。

衣缽

外則監院。內則衣缽。掌理常住莊嚴法器財物等事。故須老成者爲之。立心端謹。遇事通融。庶幾上下雍肅。故輕佻與拘執之人。俱不可用。所有寮規。當執記取。凡七條。

莊嚴法器。出入淸楚。

銀錢出入。隨登賬目。每月兩算。

果品食物。愛惜收藏。精潔奉客。

住持公出。內外照應。更須畱心。

客至方丈。所爲某事。自有知客交明。監院定奪。惟或點。或飯。見機欵待。香信禮物。不得私開。

待同寮。及行者等。須端嚴正直。不得言語嬉戲。

客房物件。或用。或藏。各得所宜。不致損失。

○年月日方丈示。

證義曰。衣缽爲住持心腹之人。行住相隨。財物重托。凡住持名譽。資財損益。全在此執。不可不愼。摭古云。石窗恭師。道行孤峻。優於才力。久依天童宏智。細大執務。靡不歷試。歸省時。其母曰。汝爲人主事。苟不明因果。將累我於地下。恭曰。某於常住。毫髮不欺。無足慮也。噫。充執務而能毫髮不欺者。斯無愧矣。

湯藥

外則典座。內則湯藥。應時供奉住持湯點。左右應接。佐助衣缽。撫卹行者。此執須丰儉得宜。尢嚴戒背眾飲食。

○請客

外則知客。內則請客。此執原在禪堂。輪日二人在方丈。一爲當值。不離丈室。凡客來。一面接待。遂白住持。或須齋點。聽衣缽語。報廚庫房。不得貽誤。或有信物。淸交衣缽。粥飯過二堂。一爲監值。早晚法座焚香點燈。亦隨侍住持。不相離遠。以禮儀閒雅爲要。

證義曰。按僧護經。梁皇懺等載。一沙彌盜果子七枚。一人盜餅二番。一人盜石密漿少許。俱受三途苦報。緣此是常住物。或私食。或私與人。俱犯盜戒。又禪宗祕要云。僧照禪師。南嶽髙弟。辯才無礙禪定第一。嘗用眾鹽一撮作齋。飯後入定。忽見相起計三年。增至數十斛。急賣衣買鹽償眾。其相方滅吁。可畏也。

侍者

隨侍之義。有通。有別。通則自燒香起。至聖僧止皆名侍者。別則此執。專侍住持。以勤謹爲要。每日先於方丈。及法堂內。佛前裝香換水。拭桌掃地。一切齊潔已。然後伺候住持。盥沐茶湯。收換衣履早晚問安出入侍立。服勞執役。先意承迎客至奉茶齋堂出生有事二板赴客堂議事。送執與客堂同安列執。領是住持。上下通話。如孝子之事親則得矣。此執不得過幼以年長者充之。

證義曰。古來一切髙人。其初侍師側時。皆能忍難忍之勞苦方可得無得之妙法。此乃重法輕身。自古然也。具如律藏。及沙彌要略說。文雲棲崇行錄云。唐。招賢通。少爲六宮大使。因詣鳥窠。求出家。窠不納堅求。乃爲剃落執侍左右。勤劬不替。經一十六年不蒙開示。欲辭去。窠問。何之。曰諸方學佛法去。窠曰。佛法此間亦有少許。遂拈起布毛吹之。通忽。大悟。因號布毛侍者。蓮池云。人見侍者於布毛下悟去。不知一十六年忍勞之力也。匪多載辛勤。焉有今日事。遇明師者幸無以躁心乘之。

聖僧侍者

堂內安單。住持落堂。拂座。獻茶。拂拭竹篦香板。打七照應住持面前香鑪。及放參茶果等事。二時過堂。及晚課出生。

○已上侍寮共八執。俱禪堂貼單﹝以上第三寮竟﹞。

證義曰。聖僧。卽禪堂中所供之神僧像也。禪堂古名僧堂因眾僧共居一堂故。此僧堂中所供奉。是阿若憍陳如大聖僧也。此聖僧侍者之執。專在堂中。事奉聖僧之香火。住持落堂。兼事住持茶香等事。故名聖僧侍者。邇來禪堂中多供佛。則聖僧之像。寂無供者。又攺僧堂之名爲禪堂。而聖僧二字之義。無著落矣。以上侍寮共八執。常與住持親近。又邇時。多以靑年者充之。故應遵守規範。不得在住持前訟人之短。不得在同寮中戲笑。不得懈怠偸安。此三事。尢當謹戒。摭古云。別峯印住雪竇。有小師訴頭首過。峯厲聲責曰。汝是我小師。包含上下則可。反暴人短。居左右。必敗吾事。杖逐之。聞者嘆服。又宏智在淳禪師爲侍者。寮中與僧徵詰。智不覺大笑。淳適過。聞之。至夜詢之。智曰。偶與僧語話而粗。不禁發笑。淳切責之。又眞如晢侍者。習坐禪困。極以圓木爲枕。睡。酣則枕轉。覺而復起。安坐如故。率以爲常。或謂用心太過。哲曰。我於般若緣分素薄若不刻若勵志。恐爲妄習所牽。況夢幻不眞。安得爲長久計。噫。卽此三事。當謹之前鑑也。

○以上西序竟。行者淨人。

二列執。附前住持章。

東序

都監

亦名都寺。上古無之。後因叢林人多事煩。故復設此執。乃上輔住持下匡監院者也。𨿽不如監院之勞苦理事。而大端則須總持。是故亦名總理。其位次大殿站在東邊末。跪在維那並肩左。行在監院後。齋堂坐位在監院上。在常住教十年監院之勞。方充此執。乃酬勞安享之位。與首座平肩。在堂外也﹝證義見後﹞。

○監院

爲東序首領。住持右肩執總庶務。如栽培田園辦糧收租。出納錢米。會計賬簿大眾粥飯施主應酬一切皆其執也。然凡事必會議。稟住持妥貼方行。勿得任性自專。訓誨行單工人。無縱威暴。設使莊庫執務。必須公平。無用私黨。總之必具五長。可充此執。一者慈悲。恩顧大眾。二者公直。毫無偏私。三者謹愼。小大無慢四者勤勞。不圖安逸。五者敏達。事無畱難。如此監院。常住所賴也。反此。則損可知。其位次。大殿站在西班末。跪在住持後。

○副寺

卽監院之副。其所管執。與監院同。凡事與監院和衷共濟。一切煩雜瑣碎之事。監院不及照管之處。賴副寺治理。財米出入。隨上日記。收管支用。令庫頭每日。具收支若千。簽定飛單。呈方丈。謂之日單。十日合次。謂之旬單。一月一結。一年通結。或每月十四。三十。到客堂會兩序。逐一結算。有無兼管。謂之日黃總簿。方丈庫房各一本。

○知事

亦名知糧。正理糧差。出入官府。兼管田地山場界限等事。每年錢米。須早完納。不致差役入寺。爲第一要事。完糧串票。交住持藏貯。不可自藏。

證義曰。此之四執事旣關重。因果亦重不可不愼也。禪宗祕要云。昔天臺拾得禪師。於國淸寺莊牧牛。寺僧說戒。拾得驅牛至僧堂前。撫掌大笑曰。悠悠者聚頭。首座呵云。瘋人。何得喧礙說戒。拾得曰。我不牧牛也。此羣牛者。多是此寺。執事僧人也。一一各呼亡僧號。牛各應聲而過。舉眾錯愕。咸思攺過。噫。可不鑑哉。摭古云。昔寶壽師。在五祖寺庫房充執。住持戒公。偶疾服藥。須生薑。行者就庫取。寶叱之戒知之。令將錢回買。寶始與。後洞山缺人。郡守書。托戒舉所知。戒曰。賣生薑漢去得。壽出世住洞山。遂有寶壽生薑辣萬年之句。流傳於世云。

庫司

料理庫房錢物茶果等項。以及公用醬菜等物皆其料理。四要廉謹之人。並掌倉庫鎖匙。

證義曰。僧庵雜錄云。混源在紫籜爲庫司。精勤充執。於庫房規則。綫毫無犯。然猶恐有過。復題其寮壁云。滴水粒米。盡屬眾僧。務悅人情。理難支破。當思披毛帶角歲旦久長。明因果人。幸宜知悉。

庫頭

專掌支發。收檢一切食用等物。蓋庫司下之任力任勞者也。謹厚之人。可充此執。

證義曰。此執敍詞太略。今遵他本以補之曰。油鹽等物槪不亂髮。大眾食菜。鮮腌有異。照各家舊例。以爲準定。一切執事發油。並照常規。禪堂艸鞋。五日一發行單艸鞋三日一發。朔望發各處油燭。茶葉。綫香。艸鞋等。隨報而發凡上供。菜果俱五色。惟影堂。祖塔。加湯點攢菜。有齋。發下院腐物。庫內有事。相﹝邦／巾﹞料理照管門戶。及諸器物。要秉公無私之人。可充此執。

米頭

米到過數上倉。篩淨沙谷。不時照看。勿使煤爛此執。以勤力潔淨爲主舂米精粗得宜。勿雜糠屑稻顆。令人難食。又五穀糧食。及諸用器。俱務收曬如法。庶不暴殄。客飯客面。照例平發。

證義曰。古者內外諸執。原無大小。六祖爲米頭而得法。莫以外單而輕也而充斯執者。亦勿自小其量焉。

炭頭﹝兼﹞鑪頭

預備柴炭。以禦寒事。或問化主。或出寺產。須令足用。亦勿浪費。兼管圍鑪。小心火燭。

證義曰。兼管圍鑪者。蓋公界圍鑪。易於光陰虛度。各宜修道。不得檢閱外書。及書畫等。不得談笑諍論。不得烘焙鞋襪。及彈垢膩於火中。不得撥火飛灰。不得久停亂擠。須挨班進。違者白客堂行罰。

印房

掌理經書語錄等板。常要看視淸理。不致壞爛紊亂。不許人私刻印記。安板處。須明暗適中。近風日。則易裂。太陰閉則易爛。凡裝印。用紙用墨。以及書面釘綫等項。俱以潔淨堅固爲佳。不得私索銀錢。各種定價。不得私意增減。應用流水簿。登記明白。或按季按年。交白住持結算。此系流通法寶之執。各宜發心。盡力料辦。因果不誣。愼之勉之。

證義曰。印房掌理刻印。必須眼目明利。識書邪正。緣近日。多有愛可癡僧。彊引佛祖遺言。錮執邪見。自以爲是。編爲語錄。輒化檀信刻行。倘若不識邪。正。曲狥情面。一經刊傳。誤人不淺。山庵雜錄云。千江照。直指圓。休庵奕。三人俱是博地庸僧。絕無正見。妄自刻語錄。又如暉藏主。將金剛經。每分析段。妄爲之頌。刻板流通。時恕中慍。在桐谷。暉來謁慍慍問暉。此經以何爲宗。竟瞢無曉。此非欺世盜名而何。當今名徳尊宿。護法士大夫。遇有如斯疏錄。切宜斥而止之。萬勿市情曲譽。爲之序跋。當思謗大般若。報在阿鼻。凜之。至於邪教五部六冊等書。久奉嚴禁。自不敢混行送入。或有續出之書。妝點佛祖言句。雜入邪教妄謬之詞。如煉丹出神等類。或將心經金剛經等。荒謬注解。附印流傳。均難逆料。尢當呵拒銷毀。扶護正法。以弭後患也。

擔運﹝帶﹞貼庫

庫房外買物件。並挑運柴米竹木等。必要交收明白。遺失。照物數賠。庫房有事。閒卽相﹝邦／巾﹞。

證義曰。他本補云。若挑物人多。立一人領眾記管出則貫珠行。歸則散步走。領眾失管缺物。罰照價賠。凡路費泛濫混用者。查出一賠十。

附常住財物出入規銘﹝並條﹝給﹞共十八條﹞

愛惜常住物。如護眼中珠。興利莫若除獘。盡公自爾無私。信施脂膏。沾染便成業海。伽藍因果。明察卽是福基。銘曰。物屬招提。絲毫難犯。守在爾躬。必敬必憚。淸若澄潭。正如直幹。無曲無私。何憂何患。一有差池。龍天較勘。

監院。是大眾所倚。須髮大好心。扶持叢林。獘端要革。利益要興。不可糊塗過日。只圖虛名。如所爲悖理。眾勸不從者罰已出院。

眾執。皆有人充。監院管何事。須總理一切。時時覺察。處處巡行。莫誤眾事。若眾執有事。俱白監院。不白者罰。誤事者出院。若監院自專。不與兩序共議。輕則罰。誤事。罰已出院。

副寺。出納常住財物等。登記明白。失記者罰。牽混不明者罰。凡田山等。花利銀錢至通兩序同看。驗過封記。用時對眾開封。私開者罰。

庫司。管各色器物屬何務者。交付彼本務明白。彼退務時。同監院等。照前。一一點明交代。違者罰。若失壞者。記彼賬名令賠。若忘記卽代賠。其賠銀仍買原物無混。違者罰。

庫頭。管諸物件。內外出入。當與而不與者罰。不應與而私與者倍罰。

給發香燭。油米果菜等。不照規例。狥私加減者罰。

買賣收租。暗中索利者罰賠。出院。

米麥等至。查收明白。卽記賬聽用。此系大眾慧命所關。不許出還鋪店貨賬及糶。如有違者。大眾公擯。

一切財物。若以公濟私。及私情挪借易換。不白明者。賠罰。

飲食背眾。及恣意多費油燭等物者罰。

飲食等。不時揀點。若以餿爛招病之物供眾者罰。朽壞者賠償。

亡僧物。不得誤用。病人買物。必與。多寡從公。違者罰。

各處應用之物。如香燭之類。預時置辦。應時不齊者罰。

凡罰繳銀錢。俱歸公用。其免坡務。仍歸坡務用混用者罰賠。

監修。料理匠作器用。凡物件出入。隨手記明。不記者罰。失者罰賠。如偸安不監查工匠。及錯誤工賬不淸者罰。

每月十四三十。集兩序算賬。書記報賬若失算者罰。

每年糧稅串票。呈方丈收藏。私藏者罰。

庫房執事。凡交執。須一一對眾點明。交付新執違者罰。

○年月日○住持某甲重錄﹝以上第四寮竟﹞。

證義曰。按律部。僧物有四種。一者常住。常住。謂眾僧捨宅什物。樹木田園。人畜米麥等物。以體局當處。不通余界。但得受用。不許分賣。故重云常住。二者。十方常住謂寺中供僧成熟之飲食等物體具十方。非局本處善見律云。不打鐘食。犯偸盜罪。蓋明十方僧俱有分故也。三者。現前常住。此有二種一。物現前。二。僧眾現前。但此物。惟施此處現前僧眾故也。四者。十方現前常住。謂亡僧之物體同十。方。以十方現在僧得分故。毗婆沙論云。盜亡僧物。則於誰處得根本罪。答云。已作羯磨者。於羯磨眾處得。若未作羯磨者。普於一切諸善說法眾得。今詳分。亡僧物。十方來僧。在羯磨數前。卽得。羯磨後來。不得也懶庵云。此四種常住之物。不可絲毫有犯。其罪非輕。先聖後聖。叮嚀至切。山僧或出或處未嘗不以此。切切介意。猶恐未至。作偈自警云。十方僧物重如山。萬劫千生豈易還。金口共談曾未信。他年怎免鐵城關。人身難得好思量頭角生時歲月長堪笑貪他。一粒米。等閒失卻半年糧。摭古云。宏禪師。秀峯祥公之嗣。住啟霞山。有貴人卜葬所親。比柩至。宏堅臥其穴。不克襄事。郡守仇待制。遣人諭之曰。千年常住一朝僧。長老何苦爭耶。宏曰。不可以一朝僧。壞千年常住。竟寢其事。

僧值

原無實位。取僧眾輪值之義。亦取僧中最直之意。充此執者。應不阿諛。不委曲。不回護。不偏黨。代方丈監當其所不及。早晚出入。內外大眾。皆當嚴畏。故亦名紏察。自班首起。至參頭止。凡五日一換。新舊交執。在大殿晚課念佛畢。舊僧值先請竹篦。放佛座前課畢。舊僧值行十方禮。禮畢。請竹篦下來。對新僧值一舉。交過。一問訊。新僧值受竹篦。行十方禮。禮畢。各歸本處。每早三板。催點路燈。從方丈。以及各寮。催眾上殿。各處嚴查天明看開山門。大眾過堂上殿。照看門戶。粥飯喫二堂。兼禁放逸。大眾出坡回。安置各物如法。晚課催眾齊上殿。日沒少頃。看關山門上鎖。俟堂內起香。催點路燈。及各處琉璃。二板有事。客堂議事。無事則已。止靜後各處巡查。四枝香開大靜後。禁止點燈。六枝香完看息路燈。細看廚房茶房火燭。凡遇禪七。堂外事事料理。此執母論住持。及諸執事。有過則舉。有失卽罰。不順私情。乃叢林公直之執。必須居心如水。執法如山。方能使眾僧威儀次第。出入循規。坡事不怠。坐香俱到。過堂上殿齊集無誤。鐘鼓分明。內外有禮。倘方丈不遵。祖堂跪香。大眾不遵。上白方丈。遵規處罰。此執得其人卽。可恆充。不須更換。其請。在齋堂粥飯時。知客先將竹篦。置齋堂中。住持案前。新僧值向上展具。頂禮三拜。知客至座前。一問訊。將竹篦一舉。下對新僧值。一舉。交過竹篦。對面問訊。新僧值向上一問訊知客卽將齋堂門外。預備僧值燈籠。親持交與。其餘禮儀。仍照請執事條所行。

證義曰。所謂僧值者。叢林人眾。理須整肅。故擇眾中之梗直不阿者爲之檢點。於其間。事甚繁碎。恐一人精力不及。難於久在。故令兩序挨次輪值。是名僧值也。至若關系叢林大事。不可遲誤者。無論內外執事。皆得隨時經管。有當言者。亦可各﹝打﹣丁﹢子﹞所見。直言無隱。不必待輪僧值。卽住持有犯。亦可在齋堂粥飯時。對眾跪白。所謂君有諍臣。父有諍子若細小事務。與眾無礙。不害常住者。卽僧值亦當善權處之。蓋人人不免小過耳。禪宗祕要云。惟佛一人。無有過失。餘人誰能無者。弟子見師之過。若實若虛。其心自壞。不復能得法利。應作是念。我先世福徳不具足故不得值佛。今值是雜行師。我不應念其過失。而自妨般若。師之過失。不著於我。我但從師。受般若法。譬如狗皮囊盛好實物。不應以囊故。而棄其寶。如獘人執燭照道。不可以人獘故。而棄其明。自墜溝壑。所謂依法不依人也。若不可依。勢難共處。一期住滿我可他去。胡用多言。

知眾

爲知客之首。外應檀那。內調大眾。旣欲和光同塵。又須任勞任怨。時察大眾賢否勤惰。舉直錯枉。不得愛憎不公。凡客堂外單巨細事務。畱心照管。凡送新執。必開示彼本執所宜。令彼警心。以期稱執。

證義曰。他本補云。知眾正理客情。及一切牌面。有齋散嚫。派理執事等。凡送新執。具茶。送單。問訊云云。出坡催督避瀨並收理不盡坡務。

知客

執典賓客。凡客到。或僧或俗。不曾識面者。無論髙下。俱要謙和盡禮。請問姓號居處。及其來意。不可怠慢。或遇可疑之人。又當外禮內防。不可一例輕信。以致失事。若遠僧求住。或生客寄宿。宜詳審來蹤。看光景體貌。不可畱者。卽好語卻之。儻若緇素上客至。一面接待。隨令照客通白住持。然後引上相見。次者就客堂欵待。只宜閒談佛理。不可妄談世事。臧否人物。余見客堂規約所說。

證義曰。知客一執。須明曉世緣。兼通文墨。方可應酬無礙。蓋來往雅俗不一。故知客得人。不惟佛法尊重。亦使僧眾無譏。不可忽也。

﹝附列執﹞照客

料理外客房。潔淨整齊。客至。伺候茶飯。捧香信禮物到方丈。交當值侍者。客宿。則照應單被等項。並管客房行李燈火等事。執掌鎖鑰。若失物者罰賠。凡侍客。不許私索客送等事。違者查出重罰。凡知客陪客茶飯等事。須殷勤站侍。不得有失威儀。凡呼喚卽到前。合掌恭立。無事靜居本寮。不得離遠。茶點客飯等。依知客語而行。

○茶頭

三板。夜巡送燈。燒開水。麵湯。候殿主先打供水。粥罷止靜。燒開靜茶。及四枝香燒開水。午飯罷燒二板茶。止靜燒開靜茶。四枝足香。燒開水。晚課後燒開水。候二板茶。小靜茶。四枝香茶。如打禪七。加六枝香八枝香開水。有佛事不定照管洗面。至天明復取湯洗面者不許。除老病及尊客。手巾宜洗潔淨。非時索開水洗衣服者不聽。

○行堂﹝帶﹞碗頭

凡粥飯未開梆前。齊鋪碗筯。值日案上焚香。盛菜飯。不得粗蠢。致碗磕作聲。結齋畢。方許收碗。值日者喫頭堂。候喫二堂人到。值日。行堂。食罷淨碗筯。須畱心收拾。失遺損壞者賠。遇普茶。到禪堂領茶壺茶鐘。茶畢卽還。遇齋。鋪蒲墩。拜過卽收。齋畢。貼齋單。地三日一掃。隨眾半坡。值日看寮。凡打禪七喫放參。點柱燈。鳴小板三下。放參完。收碗畢。卽息燈。凡值日者。免晚課誦。余隨眾。

門頭

日夜照應門戶。以時啟閉。不得有誤。出入人等。畱心照看。防小人混竄。偸竊物件。或夜扣山門。先通知同寮。然後同開。有尊宿官員士夫等將到。速報知客。遠方僧俗隨喜者勿拒。值日者看寮。守門不移步。

證義曰。古有門頭偈云。凡爲門頭者。見客便起迎。切莫分貧富。皆當禮待人。門庭勤灑掃。語笑莫髙喧。鄰里宜尊敬。兒童須照看。叢林門大開。遊人不必忌。若故攔阻人。無私卻有獘。黎明卽早起。旣晚便關門。小心防火燭。定例不然燈。旣已充此執。身不離山門。將晚須嚴察。休容生面存。凡有經懺事照規給公嚫。若再私索化。察出定遷擯。少年諸婦女。莫與共閒談。三寶淸淨地。切須避疑嫌。乞丐匪僧輩。休教入門來。恐生叢林事。亦恐不雅觀。日中紛出入。尙要常著眼。夜靜若出入。更要細查點。莫道此執小。門頭關系深。眼明心細者。方可掌山門。

附客堂規約﹝二十七條﹞

擔囊負缽。本爲參尋。撥艸瞻風。曾無別事。旣垂見訪。宜禁喧囂。諸事安排。百凡隨眾。動靜凜乎人表。閒忙卓乎眾先。有法可嚴。有儀可範。如此法器。可謂髙流。所有規約。幸相共鑑。

客至。茶湯點心單被。一一調停。若不識面。卽請問名號住處。不得疎慢失誤。違者罰。

值日知客。不拘有事無事。必須客堂靜候。失候者罰。

早晚上殿。若無僧值。卽知客照應。路燈。及大殿蒲墩。並照管諸師站立行列。如不到者。查問公事有無。誤者罰。

聞梆聲。諸師過堂。若無僧值。卽知客照應打板。接滚板。及站齋堂照應。誤者罰。

遇班首秉拂。或八節犒勞。或兩序公幹出寺等。須知客自請一次已。然後使照客請。

官員來往。帖到卽差照客白住持。知客先爲侍陪奉茶。乃至跟住持候送。誤者罰。

凡二板。客堂議事。副寺舉買賣用費事。值歲舉坡事。悅眾報堂中事。侍者舉白住持。上下通事。知客開時節人情當作一切大小等事。議畢。同白住持。

內外諸師。有事白客堂。值日知客理直。置不理者罰。若口角相爭白客堂者。秉公直言。如不服者。請眾知客公議處罰。倘再不遵。公擯出院。若徇私情。斷事不公者。一並議罰。

外遊閒雜人。在寺鬧事者。知客協勸。如值日坐視。畏縮不前者罰。

知客無事。過堂上殿出坡不到者罰。除有疾病。

諸師出入。不到客堂告假銷假者。及在外閒遊放逸。執事人知而不舉者同罰。

客堂一應事務。或有專權自任。或同寮互相嫉妬。及私情偏袒者。白眾同寮議罰。

知客𨿽非值日。亦不得在外閒遊。違者罰。

禪客至。不得一例。諸方耆徳。安上客房。舊執回來。素有功於常住者。安上客房。五日作客。次安賢者寮。遠來禪衲。及久住者。三日作客。初參晚學。一日作客。卽隨眾行事。至於江湖混雜之輩。早到一食。晚到一宿。卽請別行。不安客房。混誤者罰。

別剎。長老至。請淨面。更衣。喫茶。卽報住持。然後領見。乃至齋畢巡單。客方丈後。安侍者一位。余安客房。彼若參堂巡寮。大眾齊禮。法堂右設一座。若看兩序。另外看單。彼不參堂巡寮。大眾不禮。惟兩序看單。彼亦回看兩序。

施主設齋散嚫等事。副寺協同知客。公議如式。

齋供小食。除客堂待賓客。內外一例。散嚫。單嚫雙嚫照規。

客眾及法眷道友到者。俱客寮暫住。然後斟酌送堂。如混送入堂者罰。

凡求住者。令先看共住規約。欲進堂者。先看禪堂規約私商眾執。察其立志。的系參學好人。可許安單。若邪知邪見。或粗野頑劣人。皆不許入堂妨眾。混送者罰。

客房牀帳等一切物件。俱宜撿點如法。不得私借一切外單。及諸閒住。如有以舊兌新者。照一賠二。不能賠者。責已遷單。

凡有佛事。命照客預掛牌。失誤者罰。

凡書信至或禮物至。問明送某處卽登簿。或當時收送交代。仍將回書付來手。失誤者罰。

客堂眾執犯諍鬧者。卽時抽單逐出。勿論是非。或恃彊偏見。障礙同寮等執。不肯和同商議。有礙常住事。倍罰出寮。

凡起單者。細查單物。防錯攜常住物件如失誤者罰。

凡求戒者。問其來歷。並經律衣缽。香信席銀等。俱齊備。引彼見書記登簿。若不如法而誤許者罰﹝香信等。見第七卷

戒期條說。俱如法已。引見住持。卽送進堂。先自禮佛。行十方禮已。次招求戒進堂。禮佛三拜已。次呼作禮諸師三拜。拜已。引禮呼求戒。禮謝引進師三拜。答云禮佛一拜卽出堂﹞。

應用人情錢物。及公署禮節等。須兩序同商議。若執己見而行者罰。失誤重罰。

僧值條例見前執事中明。

﹝○年月日○住持某甲﹞重錄。

證義曰。施主往來。銀錢進出。多從客堂手。善惡因果。昭然不爽。行護云。昔揚州。白塔寺道昶。掌知僧物。自在侵用。忽冥官數人。白日入寺。曳昶下地。欲斷其頭。昶驚叫乞命。官厲聲言。合房資財。並送還僧。當放汝活。昶叩頭言。不敢違命。卽鳴鐘集眾。盡捨衣物。造像設齋。冥官三日。復至。見昶一缽一衲不言而去。昶自是勉勵進修。卒成明行。故寶梁經云。寧自啖身肉。不得盜三寶財物。洞山價云。常住須憑戒力扶。莫將妄用恣貪圖。掌他三寶門中物。惜似雙親兩眼珠。暗裏縱能機巧算。冥中自有鬼神誅。絲毫若也無私取。免至來生作馬驢。

○以上第五寮竟。

典座

古云首座調性。典座調命。掌眾飲食。勿視等閒。一切供養。務在精潔。護惜常住。不得暴殄。就廚粥飯。不得異眾。粥飯上桶。先望齋堂。焚香拜已。方發過堂。餘如廚房寮規所說。﹝下皆同此﹞。

○貼案

凡上供供菜。須制熟得味。不得先嘗。不得用生菜等塡底。褻瀆佛神。罪咎不小。不得私造偏眾飲食。若大眾菜。及客菜。應先嘗味。使調和得宜。不得粗心失味。亦不得私做人情。與者受者俱罰。除病人要不罰。此執兼打呼板。滚板若無典座。俱屬帶管。

證義曰。按僧護經佛言。汝見第二瓨者。乃至爲僧當廚。軟美供養。在先食啖。粗澀。惡者。僧中行付。以是因緣。入地獄中。作大肉瓨。火燒受苦。至今不息汝見第三瓨者。迦葉佛時。是僧淨人。作飲食時。好者自啖。或與婦兒。粗澀。惡者。持僧中行。以是因緣。在地獄中。作大肉瓨。火燒受苦。至今不息。

飯頭

香到開梆。打粥飯先盛供。次齋堂。客堂。山寮。園房。塔院。老堂。病堂。餘外私給者罰。夏季粥飯。宜量人眾之去來。扣水米之加減。如有餘。宜早調理。不得致餿惡。

○二飯

﹝卽客飯頭﹞每日料理小食。飯頭相﹝邦／巾﹞。或客堂。或侍寮。報客數已。入庫取米。小食鍋粑歸庫房。俟行單發心用。客飯鍋粑。照單三處輪日發。一。客堂。二。禪堂。三。方丈。

○菜頭

三時菜。俱商之典座。料理淸潔。切大眾菜。一齊相﹝邦／巾﹞。勿使狼藉。

證義曰。僧護經云。汝見第一瓶者。迦葉佛時。是出家人。爲僧當廚。應朝食者。畱至後日。後日食者。至第三日。以是因緣。入地獄中。作大肉瓶。火燒受苦。至今不息。

火頭

﹝分大小執﹞。

大火頭

每早。三板後。燒粥鍋禪堂板香止靜。燒飯鍋。熟後。仍坐管。不許諸人取火。開梆後。無阻。小食客飯。亦大火燒晚粥同。

○小火頭

候禪堂送香。燒菜鍋。小食客菜。小火燒。有齋煎腐。若蒸饅頭。一齊相﹝邦／巾﹞。凡除火。卽掃竈前。謹防火燭。竈下不得積薪。每晚收拾。打掃漧淨。煙惚內。每月朔。掃一次。

證義曰。僧護經云。汝見肉樹。迦葉佛時。是出家人。爲僧當薪。以眾僧薪。房中自然。或與知識。以是因緣。入地獄中。作大肉樹。火燒受苦。至今不息。又禪宗祕要云。西域。達摩密多尊者。智慧深遠。功徳具足。善能通達三昧定相。南天竺國。有二比邱。心意柔和素樂善法。聞尊者坐禪第一。卽共相將。往詣其所。於其住處。有三重窟。爾時二人。至下窟中。見一比邱。著獘壞衣。形貌醜陋端坐竈前。爲僧然火。時二比邱問言。長老。達摩密多。爲在何處。答言。今在最上窟中。汝等宜可急往見之。爾時二人。進至上窟。見向比邱。已於中坐。時一比邱。語其伴曰。此老比邱。云何乃似向所見者。時伴比邱。聰慧機悟。卽語之曰。今此尊者。尙能流布名聞。豈不能至此而坐。卽前爲禮。問曰。大徳威名。世間希有。何故自屈。爲僧然火。達摩密多曰。子今當聽。我念生死。受若長遠若使頭手。可得然者。吾當爲僧。而盡然之。況余身分。及以然火。何足爲難。吾念往昔五百世中。常受狗身。饑窮嬴乏。未曾再飽。乃於昔時。值一人醉。嘔吐委地。我食得足。又昔曾。有夫妻二人。糜熟出外。我見無人。頭入器中。食糜得足。頭不得出夫妻回家。瞋食其糜。卽斷吾頭。於五百世。受斯狗身。𨿽一飽滿。而失身命。以是思惟。生死長久。周徧五道。受苦無量。故吾今者。不憚勤勞。躬爲眾僧。而自然火。時二比邱。聞是語已。深觀生死無量過患應時逮得須陀洹道。

水頭

掌理廚房。茶房。及各堂缸水。常令盈滿淸潔。所應需用。勿使缺乏。亦不得慳護不與。或更嗔怒。水桶挑畢卽覆。夏月用濾水囊置傍。以便濾用。隨眾過堂。尊客往來。兼挑行李。須親交明。力金照常住舊例。私索校量者罰。

證義曰。僧護經云。汝見水中立人。迦葉佛時。是出家人。爲僧掌水。見僧用水。小復過多。逐可意處。卽足其水。餘者不給。以是因緣。入地獄中。水中獨立。唱言。水。水。受其大苦。至今不息。

磨頭

有乾。有水。乾者。磨米麥等。﹝隨庫房使用﹞水者。作豆腐等。凡磨事。須收拾潔淨。不得狼藉踐踏。或私與人者罰。

○雜務

兼桶頭。淨齋堂桶。收供飯桶。淨器皿。淨鍋大眾油醬。客菜作料。聽典座貼案語。入庫聽發。廚房人喫飯。雜務行堂菜頭行菜。凡廚下應做之務。不得推委。及勤換洗器水。

○香燈

打掃廚房內外。打茶。催本寮人課誦上殿。除公事若止靜不到者。白典座。朔望到庫房。取廚神供果香燭。及廚用茶葉。

○廚房十執。須壯健。有公忠道心者充之。

附廚房條規﹝凡十條﹞

寸薪粒米。當知來處之艱難。滴水殘齏。須念作時之。非易旣不肯暴殄於天物。更當思調和夫眾口。酸醎適味。香軟得宜。愼重烹飪。勿生輕忽。以供養爲懷。不貪果腹。𨿽隨眾作務。常抱道心。粥飯三時。不得一朝失誤。晨昏二課。何妨數刻淸修。銘曰。雪峯飯頭潙山典座。古徳芳風。於今未墮。攝爾狂心。愼爾口過。運水搬柴。母忘者个。堂內坐禪。堂外禪坐誰知傳衣。不離碓磨。故此行門。佛天所喜。求福則得造業則失。勤謹廉隅求福之本。偏眾懈怠。造業之基謹遵規銘。爲汝良師。

廚房共住者。粥飯小食俱在廚下。同眾甘苦。一槪不許別處私食。及私畱鮮美自食者罰。早課不上殿者罰。竊取常住油米食物者。倍罰出院。

菜頭。洗切大眾菜。聽典座調理。辦齋等事。一齊相﹝邦／巾﹞。不到者罰。

飯頭煮大眾粥飯。洗鍋。二飯相﹝邦／巾﹞擡飯器。﹝俗呼。飯匾﹞飯器亦飯頭洗。有齋開大鍋。飯頭三人。隨宜分派。推諉失事者罰。

貼案。收拾客菜。小火頭燒火。雜務洗鍋。畱私菜者重罰照應開梆接板。及神前點香。失誤者罰。

雜務。到庫房取客菜。偸取私畱者重罰出院。

除當值。坡課不隨眾者罰。

廚房髙聲大叫者罰。飲酒賭博者。重罰出院。﹝新增﹞喫煙者罰。

設齋日頭堂所剩腐菜。晚粥再供大眾。不得棄擲。違者罰。

不得將滚湯潑地上。傷虫蟻命。違者罰。

香燈照看眾人行李。失則罰賠。

○年月日○住持某甲重錄○﹝以上第六寮竟﹞。

證義曰。三世佛祖。皆從行門而出。如雪峯義存禪師。初在徳山會下。充飯頭。後主雪峯。爲一千五百人善知識。潭州潙山。靈佑禪師。初在百丈會下。爲典座。後居潙山。亦領眾一千五百。故今規銘。舉此二人。以爲行單勸發。並見古人序列。原無上下內外之別也。雲棲法匯云。邇來年少。十指不點水。百事不幹懷。坐香則曰腿酸。行行則曰腰痛。早夜勤修。則曰吾體弱多病或詰之。則又曰。愚者用力。智者用心。愚修福。智修慧噫。果若是言。將見迦葉以頭陀愚。六祖以米頭愚雪峯潙山。以飯頭。典座愚至佛不捨穿鍼之福。得無佛亦愚耶。又崇行錄云。宋。云居簡。初謁膺。膺與語三日。大奇之。而誡令刻若事眾。於是簡。操井曰。司樵爨。徧掌寺務。不妨商略古今。噫。古哲髙風如此。聞之。令人興起。然此不獨爲廚房十執勸。一切行單。皆當知此義。

值歲

正理坡務耕種。收租等事。有事。二板赴客堂議事。兼管常住竹木。或修房屋。必須用大材料者。果眾議僉同。上白方丈。奉命。然後斫伐。若私伐一株。罰賠出院。或私行售賣及私情與人者。倍罰出院。於一切坡務。耕種。收租等。怠惰偸安。不實心辦理者。罰出院。

證義曰。他本補云。夏備梅雨一月之柴。冬備陰雪數旬之爨。最爲要緊。斫伐柴薪。須要擇地。並畱樹秧以俟長髮。凡柴頭上山斫柴。大眾出坡等。皆要親到不得偸安刀斧繩索匾挑等物。時時檢點。慣住深山者。可安此執。

知山

﹝管田名知田總管名知產﹞須識常住產業。界限分明。不得侵混他界。以致爭訟每年春季。會兩序眾執。同淸理界限一次。田畝應時開懇種植。怠慢者罰。若有私獘。倍罰出院。花息成交。親到庫房。交收明白。凡新受斯執客堂庫房及前執。領看界限認熟。喫二堂粥飯。以防偸竊。若拿獲偸者送至客堂辦理。不得私行拷打。致釀事端。

○巡山

隨知山行事。竹木茶筍等。皆所照管。凡有偸竊竹木之人。不得私自放走。查出重罰。粥飯亦喫二堂。

○柴頭

﹝卽小工﹞每日斫柴。若干爲定。多則加錢。少則除賬。全日不斫。扣除飯錢。若開山斫柴。商之值歲知山。不得硬自作主。柴薪不得私賣。查出罰賠。刀繩家夥。俱自辦。遇亡僧輪流擡棺。收力金。並辦應用柴薪。此執多俗人爲之。

○山寮香燈

打茶水粥飯火缸。越三日到庫房取艸鞋。朔望取香燭茶葉。上供入廚庫取供。打掃本寮。看行李。如有失誤者賠。

附山寮規約﹝凡七條﹞

夫山阜爲一寺之龍脤。林樹爲一寺之庇蔭。木竹花果。僧坊所資。土嶺石峯。風水攸賴。一切無損。則合寺興隆。僧眾適悅。而安於居矣。所以一切竹木。不可忽亂砍伐。一切土石。不得任便采取。此山寮大綱也。其餘規條。開列於後。

巡山。不論風雨。時在山中。四圍上下巡查。不得偸懶。致有盜取等事。如懶惰偸安者。察出重罰。

山中竹木花果柴艸。不得私賣。如犯者。重罰出寮。

小工須聽知山吩咐。砍伐柴木枝條。不得任意伐去樹頭。或伐盡不畱遺種。違者罰。

小工。若常住有事。卽聽呼喚。如違者罰。

山寮賭錢。不論僧俗。犯者出寮。

山寮相打相罵。不論僧俗。犯者出寮。

知山管理山寮諸人。須賞罰均平。如偏私者罰。

○年月日○住持某甲重錄﹝實貼山寮﹞。

證義曰。凡附近叢林竹木。與山門作景致。宜畜培茂盛。護持龍胝蔭藏風水。則叢林日茂。山气日靈不惟人傑。亦壯觀矣。

知浴

正理浴堂兼管病人湯藥等事。或但管浴室中什物。所用柴艸等。須預備漧燥﹝此屬序執﹞。

附浴堂規銘﹝凡十三條﹞

蕩滌盡也。未是本來面目盥沐潔矣。終非無位眞人。未達色空。秪道塵來身外了知冷暖。方明自性本靈。果有一絲不掛底禪客。正好向這里摸索。銘曰。山巍路遠。致其柴薪。瀹金燃火。效其勞勤。昧者不知。浴事偏緊。年少嬉笑。沸湯交淋。凡此暴褻。永宜自箴。洗心滌慮。日新又新。何以報徳。忽悟水因。其或未然。且遵規銘。

凡浴日。淨頭挑浴水深五寸。知浴料理然火。水熱。設監浴公位已。焚香。默禱聖僧臨浴。少頃。先請住持。次請尊客。﹝三﹞擊梆三下。頭首兩序。﹝四﹞鳴頭通梆。禪堂等堂師。﹝五﹞鳴二通梆。列執。﹝六﹞鳴三通梆。客舊普浴。不候梆聲彊入者罰。

尊客至。或爲經懺等燒浴者。先尊客。次懺師。及香燈。並作用人。次重務擔力人。後普浴。

自谷雨至夏至五日一浴。夏至至處暑。一日一浴。處暑至秋分。五日一浴。秋分至谷雨。半月一浴。

浴室內掛小板一塊。湯冷。鳴板二下。湯熱。鳴板三下。須添水。鳴板一下。不得髙聲大喚。違者罰。

凡浴者各宜聽梆次序。不得參差。其﹝執單年幼﹞者在最後違者罰。

左右顧視及談笑嚷鬧涕唾等罰。

脫衣。穿衣。各宜回互。不得肆縱。違者罰。

浴時。各宜自諒。不得堂中久戀。致礙後來。違者罰。

用皂角者罰。

有瘡癬。各宜回互後浴。不得在前。違者罰。

僧值監浴。畱心照察。有犯者。照例罰之。失照者罰。

○年月日○住持﹝某甲﹞重錄﹝實貼浴室外墻﹞。

證義曰。佛制浴室。濯其色身。堪以載道。佛敕布薩。沐其戒身。定慧發生。倘臨浴放逸。則身垢未淨。心垢先生。是無慚愧人也。又爲僧者。遺尿。澡浴。須避天光。洗浣下裳。勿曬當路。按佛祖統紀。僧如寶。在霅川覺華寺。聞古徳有以浴僧功徳。回向淨土者。遂治浴室供眾僧至年八十一。請眾啜茶。言別而逝。據此。可見知浴一事。功徳良多。或從慕化。或出常住。隨宜施設。不可缺也。

淨頭

三時過堂時。關鎖後門。四板點路燈。課誦上殿時。挑各處淨桶。﹝北方多不用淨桶。只用圊房。須打掃潔淨﹞勤換洗手水。洗曬手巾。晚課罷。送各處淨桶。凡浴日。若無知浴。卽行代辦。照浴室規約燒浴鍋。或園頭帶此執亦可。

證義曰。圊廁最穢。而淨頭稱者。兼有事理兩義。事則律中。多以破戒懺罪比邱爲之。謂其常打掃穢處潔淨。能令眾僧歡喜。以除破戒垢穢。而還得淸淨戒也理則大乘止觀云。凡大小便利。亦有止觀所言觀者。當於穢處。作是念言。此等不淨。悉是心作。有卽非有。我今應當變此不淨。令作淸淨。卽想此穢處。作寶池寶渠。滿中淸淨香水。或滿酥酪。自想己身。作七寶身。所棄便利。卽香乳酥密等。復知此淨相。惟是心作。虛相無實。是名觀門。所言止門者。知此不淨之處。及身所棄不淨之物。惟是過去惡業燻心。故現此不淨之相可見。然此心想。有卽非有。惟是一心平等無念。卽名止門。問曰。上來所有淨不淨法。𨿽是心作皆由過去業燻所起。何得現世假想變之。卽從心轉。答曰。心體具足一切法性。而非緣不起。是故混中穢。由過業而得現。寶池酥酪。無往緣而不發。若能加心淨想。卽是寶池酥酪之業燻心故。淨相得生。厭惡之心。空觀之心。卽是除滅不淨之緣。淨燻心故。穢相隨滅。此蓋過去之業。定能燻心起相。現世之功。亦得燻心顯妙用也。如此於大小便處。假想燻心而攺變之其餘一切淨穢境。須如是假想燻心。以攺其舊相。故得現在除去憎愛云云。藕益云。便利穢作淨想。則能除憎受食淨作穢想。則能除愛。憎愛悉除。便成漏盡假想純熟。法隨念轉。出世方便。孰過於此。若能悟此淨穢本源。則可以悟大千世界。不在心外。從此垢盡心淨。不知吾身之爲法界。法界之爲吾身。我身法界。非一非二。則三毒自去。罪法自除也。此非惟爲淨頭者。當作是觀。一切人皆可作是觀。

知屋﹝帶﹞知器

凡殿堂寮捨廚廠。各處屋宇。時時看視。或漏者宜早修蓋。或修。或造。預白監院。及時整理。老祖塔及塔院。下院。乃至道路衝塌。器皿朽損。商之監院客堂。速爲修理。凡遇修造。一切門向。皆須愼重。不宜輕攺。若實不得已須請髙明堪輿。看過方可。凡池井不得亂塡。亭閣不得亂造。竹木不得亂斫。地土不得亂掘。若故意執抝。塡掘造斫。破風水者。知屋與主事執。同罰出院。若住持硬作主者。兩序統同內外法眷公議。若剛愎者。另換住持。

○監修

乃知屋之副執若無知屋。則監修正理修造。督管匠人。及諸工賬財物木料等事。此執須習於工作。老成練達者充之﹝此二皆序執﹞。

△﹝此條證義見前住持章修造僧坊條說﹞。

化主

種種不同。凡叢林淡薄無產。或遇荒年糧不足當請米麥化主。或系。大修殿宇。當請修造化主。此外更有菜化主。鹽化主。艸鞋化主。香燭化主等。凡化主募化財物。各認地方。弗使重疊。惟須隨喜樂助。不可勉彊。如下順人心。卽上合佛心矣。語言應對。切宜大方。若有私毫苟且。倍罰出院。總之必不得已。始行募化。若其可已。卽不必立此執。如有私在外。冒名募化者。立擯出院﹝以上第七寮竟﹞。

證義曰。邇來叢林。多安化主。廣給募疏。住持。贊美牢籠。執事獎勞崇敬。遂至矜功欺眾。把持當家。或畜私財。大錯因果。退息檀信。佛世有諸弟子。自遠遊歸。所過聚落。望而閉戶。問其故。謂畏眾僧之募化也。噫。可以鑑矣。不知所謂化者。以徳化人之謂。非只募人財物之謂。故宜顧名思義。華嚴淨行品云。見不舍人。當願眾生。常不捨離。勝功徳法。見能舍人。當願眾生。永得捨離。三惡道苦。據此二偈。於不舍人尙發慈心豈肯於已捨財存利己意。作化主者其知之。

化飯

此執與前化主不同。此但化飯也。猶有乞食之遺意。化允作記。以交收供。此執多與人熟識。不可因此閒遊閒語。或管人事務。或到他家屏處與女人說話。寄物往來等。犯者罰。

證義曰。化飯。亦名化主。此執多近俗人。故誡其不可屏處與女說話。外避譏嫌。內護自心。法華經云。若有因緣。須獨入時。但一心念佛。若爲女人說法。不露齒笑。不現胸臆。乃至爲法。猶不親厚。況復餘事。此金口切誡又。華嚴淨行品云。見嚴飾人。當願眾生。三十二相。以爲嚴好。見無嚴飾當願眾生。捨諸飾好。具頭陀行。乃至云。見端正人。當願眾生。於佛菩薩。常生淨信。見醜陋人。當願眾生。於不善事。不生樂著。夫嚴飾端正於女。相爲多。故此四偈爲化主者。所當切記。非惟化主。乃至一切僧眾。亦當切記也。

收供

卽收擔此已化之飯。人以此飯供僧。僧卽以此飯供佛。故謂之收供。此執多系發心苦行之人充之。亦有兼利而爲者。蓋今叢林中。多系將此飯計觔給錢若干。假如收供每日能擔三四十觔。卽可得錢若干。錢因力取。尙無大礙。況因此供養大眾。卽有功徳。惟當實心。實力行之。余見下規約說。收圓滿飯。客堂請大眾師﹝邦／巾﹞挑。﹝或小工挑﹞元旦日每人領監院單帖若干。初二日淸晨。上方丈喫飯菜六色。銀六分。出門送帖賀施主年。凡常住秤飯。單銀。每觔二分半算。每季首。初十內外。請僧值客堂。衣缽。監發。庫房。知客登賬。每月散給艸鞋豆腐錢。一人六十文。初二一半。十六一半。有齋俱到齋堂隨眾。

證義曰。旣充收供之執。以代眾僧乞食之勞。當因收供之事。而究自己修性之義。夫佛世芳規。惟乞食爲正命食。梵語比邱。此云乞士。所謂乞者。內乞法以養性。外乞食以資身。乞食資身。見下分衛條說。乞汝養性者。我。乞卽通於彼乞。華嚴淨行品云。入裏乞食。當願眾生。入深法界。心無障礙。到入門戶。當願眾生。入於一切。佛法之門。入其家已。當願眾生。得入佛乘。三世平等。據此三偈。則事顯義幽。正好參究。所云入深法界者。卽俗顯眞。卽事明理。法界卽眾生身心之本體也。從本已來。靈明廓徹廣大虛寂。惟一眞之境而已。無有形貌。而森羅大千。無有邊際。而含融萬有。昭昭於心目之間。而相不可睹。晃晃於色塵之內。而理不可分。非徹法之慧目。離念之明智。不能見自心如此之無障礙也。此謂入於一切佛法之門。此之謂得入佛乘。三世平等。如是乞法養性。終日收供。而不見所收之供。終日勞苦。而不見勞苦之相。其於福慧。豈可思議。此所謂收供之義也。

附收供寮規﹝凡十八條﹞

三世諸佛。皆從行門而出。況收供一執。帶水拖泥。衝寒冒暑。誠非眞心供眾。常懷道念者難任此執。古人云。收十方施主之供。增。彼福慧齋十方僧侶之眾。成其道業。非發大願者不能。旣發願行此。須要豎精進幢。被忍辱衣。乘久遠輪。懷利濟心。則將來福報。自然過人。第恐日久獘生。放逸念起。將成佛因。爲地獄案。悔之晚矣。故須淸規。以保其志。今特派寮首二人。早晚出入。秉公警察。有過必舉。小則白客堂。大則白方丈。若寮首。知而容隱被余執察出者同罰。規條如左。各宜遵守。

在外誹謗常住者。重罰出院。

收供回。洗足歸寮靜坐。不得閒談闖寮。違者罰。

同行。人互相吵鬧者重罰。

飯桶。每年新正一修。如任意損壞屢索修整者。罰。

挑唆鬥爭。攪羣亂眾者。出院。

凡有事務。先白頭單。轉上方丈。違者罰。

私募財物。或以飯易錢米者。出院。

因辦私務致荒廢飯者。罰。

風雨寒暑。失飯擔者。罰。

在外與人爭鬥生事者。罰。

將常住竹木花果等物送人者罰。

飯食不隨眾。過費。常住薪水。及私運柴薪。寮內私造飲食者。罰。

無故一日不收供者。罰如飯數。若有病。自請人代。至半月不愈交擔。違者罰。

私畱僧俗寮內食宿。及私行在外過宿。或將飯與人者。罰。

寮外髙聲語笑。夏月赤膊拖褲。違犯寮規。頭單不舉者。同罰。

不候開梆。擅打粥飯。及三餐餘食菜飯。不卽回廚房。過時回出者。罰。

○年月日○住持某甲重錄﹝實貼在收供寮中堂﹞。

證義曰。佛世分衛乞食。乃爲正制。惟今東土。所施甚微。數家不足供一僧之食。又僧眾多雜。漫無威儀。若齊遊乞。未免駭眾。且妨道業。故立斯執。代眾行乞也。然收供旣代眾勞。眾僧何以安享。故律制受食。須存五觀。五觀者。

﹝一﹞。計功多少。諒彼來處。

﹝二﹞。忖己徳行。全缺應供。

﹝三﹞。防心離過。貪等爲宗。

﹝四﹞。正是良藥。爲療形枯。

﹝五﹞。爲成道業。應受此食。

由是五觀相應增進道業可成。所謂身依食住。道由身修也。如此庶不虛消信施。不然。難免償還。禪宗祕要云。昔提婆尊者得法後。至迦毗羅國。有長者名梵摩淨徳。一日園樹生耳。如菌。味甚甘美。惟長者。與第二子。羅睺羅多取食。取已隨長。余親屬皆不能食。提婆知其宿因。遂至其家。長者問其故提曰。汝曾供一比丘否。然此比丘。道眼未明。虛沽信施。報爲木耳。惟汝與子。精勒供養故得享之。提問長者年多少。答七十九。提曰。學道不通理。轉身還信施汝年八十一。此樹不生耳。後如其記。梵网經云。寧以此口。常吞熱鐵丸及大流猛火。經百千劫。終不以此破戒之口。食信心檀越百味飲食云云。此諸佛誠言。僧受供者。宜自思之。

莊主

亦名靜主。乃靜室之主也。俗呼下院當家。凡莊田一切事務。俱其專主。田界莊捨。農具。悉屬檢點。修理。些小事體。隨時分遣。或關大體。須白常住定奪。收納租例。一以公平。勿致主佃互虧。如更換佃戶。先要查明佃人好歹。白常住商定。始令領田。勿得貪小利。而以私心表給。致貽後患。

○監收

凡出入租息穀米等物。詳細交納。勿得舛錯。以多報少。以少報多。凡收租事皆其執此莊主監收二執。其獘最多。須廉正耆舊發心輔佐住持者充之﹝古規莊主。監收。皆系列執。今攺爲序執矣﹞。

證義曰。僧護經云。汝見第一地者。迦葉佛時。是出家人。眾僧田中。爲己私種。不酬僧直。時持律比丘依戒呵責。汝今云何不酬僧直。是人爾時。依恃王勢。不受教誨。答諸比丘。我是汝奴。汝若有力。何不自種。以是因緣。受火地獄苦。至今不息。汝見第二地者。迦葉佛時。是白衣人。在僧田種。不酬僧直。以是因緣。墮地獄中。作大肉地受諸苦惱。至今不息。

園頭

經理園地。四季栽種。不可荒蕪。一切物產。以時灌漑。勿致有名無實。不濟大眾。凡時鮮瓜菜等。不得﹝私行﹞先食。或將園菜私賣私送。查出重罰。

證義曰。華嚴淨行品云。見修園圃。當願眾生。五欲圃中。耘除愛艸。據此一偈。卽事顯理。爲園頭者。非惟盡力耘種。亦可發大心。而致於悟大道。按禪書。昔梁山觀和尙會下有个園頭。參得禪眾中多有不信者。一日有僧去撩撥他。要其露个消息。乃問園頭。何不出問堂頭一兩則話結緣。園頭曰。我除是不出問。若出。須教者老漢下禪牀立地在。比及梁山上堂。園頭果出問。家賊難防時如何。山曰。識得不爲冤。頭曰。識得後如何。山曰。貶向無生國裏。頭曰。莫便是他安身立命處也。無。山曰。死水不藏龍。頭曰。如何是活水龍。山曰。興波不作浪。頭曰。忽然傾湫倒嶽時如何。梁山果然從法座上走。下。把住曰。闍黎莫教濕著老僧袈裟角。大慧杲曰須知悟底人。與悟底人相見。自然縱奪可觀噫。彼亦園頭也。出語令人可與。邇來胡爲不然。

附園房寮規﹝凡九條﹞

捨身勤勞。如法栽種。園有四時不斷之蔬。地無三尺未墾之土。日日勤力灌漑。朝朝黽勉耰鋤。上供三尊。積來多少功徳。下充眾口。結就普徧因緣。當思盡執。毋自怠荒。所有寮規。允宜遵守。

私賣蔬菜等物者責擯。私情送人。及私食者罰賠。

遺失器具家夥種子等物者賠。

頭單領眾種作如有躲懶偸安。或出外遊蕩。或不聽調遣者。責擯出寮。

除頭單。每人輪值日。打粥飯茶水若推諉者罰。

澆灌失時。有名無實者罰。

各寮私取菜瓜等物。頭單容情。不白常住私許者。同罰。

招畱僧俗到寮內。私與粥飯者罰。

喫葷酒賭錢等事者。責擯。

如上條約。若有犯。頭單應舉。知而不舉者同罰。

○年月日○住持某甲重錄。﹝實貼園房﹞。

證義曰。按律中。自種田園。殊違佛制。然末法之際。資生艱難。有不得不然者。惟旣領此執當思大眾色身攸賴。卽慧命所關。實心管理。實力勤作。庶幾無愧。福報亦多。若能以此田地諭我心田心地。則福慧可兼。如華嚴經。第七十七卷

。彌勒贊善財偈云。善財見眾生。心田甚荒穢。爲除三毒刺。尊求利智犁。今仍以偈釋。我心如田園。諸種靡不納。靑黃與白黑。隨其所種生。菩提譬嘉禾。種之卽有秋。持戒爲彊理。忍辱勿忘助。布施以糞漑。精進以耘﹝耒﹡予﹞。智慧爲雨露。及時資潤澤。治心如治田。荒廢芽乃焦。若不違斯諭。是名知田園。

附下院執事約﹝卽莊主園頭。另住之處。就稍遠者言。故名下院。凡九條﹞

夫下院𨿽系行。行之地。亦宜不忘燻修。庶不辜負出家之心。莫謂執事之外。更無所營。須知運水搬柴。無非佛事。舂米作飯。正好參求。古來。行單中。知識髙人不少。卽稟性愚魯。念佛个个皆能須各努力。莫負初心。旣爲一家法屬。卽應恪守祖訓。幸相體悉無忝家風。

施主到。一切物件。下院當家細心經理。一一照數暫停。卽使工人通信。一面照應施主。如法禮待。

共住規約與常住同。一例遵守。如違者罰。

莊主。貼案。園頭火頭水頭雜務。共六執。每一執。每月鹽米若干。每季單銀若干。隨各家定式。有齋雙嚫。

莊主。凡下院大小事。俱其專管。責任綦重。除公事。不許出外。早晚領眾課誦。不得放逸。不許私情畱客食宿。一切執事人等有過。輕則教訓。重則白常住議罰。

貼案料理下院大眾菜飯。開梆打板。灑掃廚下。與水火頭。俱隨眾課誦。

園頭料理園地。應時種植。不得怠惰荒蕪兼帶淨頭。並燒浴鍋。

火頭息炭謹愼火燭𨿽寒槪不許取火。違者白莊主罰。

水頭兼破柴。雜務兼行堂。及諸洗掃。並管門戶。聽往常住取物。

常住執事。惟監院。副寺知客監收等。有事許在下院食息。其餘槪不許攪擾違者莊主白常住罰。

○年月日○住持﹝某甲﹞重錄﹝實貼下院﹞。

證義曰。下院路隔稍遠。同其艱辛。𨿽未廣納眾賢。實乃大小一體。或曰。下院旣充執作。心無二用。淸規中令其燻修。何謂也。答曰。若以靜坐默觀爲是。舉止執作爲非者。未免觸途成滯。雲棲崇行錄云。宋圓照本禪師。參永安升。升道崇重。衲子歸者如雲。本。敝衣垢面。操並曰。典炊爨以給之。夜則入室參道。升曰。頭陀荷眾良苦。亦疲勞乎。本曰。若捨一法。不名滿足菩提。必欲此生親證。豈敢言勞。蓮池師云。掌眾務。而不礙商量古今。典炊爨而不妨入室參道。今沙門袖手受供。曰。吾辦道者也彼行務者也。是何其與古異也。故道日衰矣。

○﹝以上第八寮竟﹞。

寮元﹝前之各寮列執。各附序執後。今此一科。不涉諸寮故另列於此﹞

古者掌眾寮之經文什物。茶湯柴炭。請給供需。灑掃浣濯。剃髮椸巾之類。今則。專主旦過堂。﹝亦名雲水堂﹞凡客師到。以禮相接。一東一西送單。指示客師規約。常住道風。住人臧否。皆在寮元。須擇老參修行者爲之。

附旦過堂規﹝卽雲水。堂凡十三條﹞

者裏放得下。不妨當處知歸。明日又擔去。依舊石頭路滑。暫投一宿。賓主歷然。入眾三餐。精粗須辦。溪山各異。終非究竟因緣。雲月𨿽同。未是到家消息。个中不了。寸香聊供同參。白業兼修。二課切須共到。可住卽住。愼勿虛延。欲行便行。毋勞擬議。須知負笈擔簦。爲明己事。勿以形勞而少安。勿以力倦而多懈。云堂禪堂。要具規模無二。自心自性。何妨隨處提撕。所有規條。謹列於左。

本堂安單。一東一西。凡課誦坐香止靜等。並隨禪堂規式。早午二時板香。晚間四枝香開大靜後放參。違者罰。日逐祇圖在外閒遊者罰。睡眠時談笑者罰。

近午到。午飯隨眾。近晚到。晚粥隨眾。時過始到。補喫。晚到一宿。次日午飯卽行。天雨待雨止。有病待病愈。

輿疾至者。審其來歷分明。方納。卽寫板帳。另簿記。

眾中有不守淸規者。寮元善勸。不聽。卽白眾查明。跪香。不服者白客堂遷單。若不白眾。徑自亂嚷。亂罵者罰。亂打者重罰。

本堂香燈師。照應客師茶水。如無寮元。卽爲帶管。

隨喜出外。久不歸堂者罰。

聞普梆。不隨眾出坡者罰。

威儀不整肅者罰。

喫煙者罰。﹝新增﹞喫酒者出院。

議論諸方知識長短好惡者罰。好逞機鋒者罰。

過堂上殿。不搭衣者罰﹝除未受戒﹞。

若去時。察眾中有單身老弱可虞者。白客堂方便護送。

遇有來蹤詭異。言辭閃爍人。卽須縱細查問。恐有匪徒托迹。致啟禍端。顢頇失察者罰。

○年月日○住持﹝某甲﹞重錄。

證義曰。十方衲子。有依止行腳兩種。依止者。棲以禪堂。行腳者。安置雲水。其中有明徹大事。隨緣行腳者。有己事未明尋師訪友者。有機緣不對。另參知識者。有朝山進香。隨喜結緣者。有性喜雲遊。不專爲道者。旣到此地。總須接待。充寮元者。當盡心照應。所謂有緣共住。理合和平寬厚。方能接度同參。如果眞爲生死。發心辦道者。領向客堂討單。客堂卽通白住持。送入禪堂。或余寮蓋叢林與衰。惟在得人。則六和共住。外無間言。至於堂名旦過者。取其晚到二宿。次日午飯卽行之意。今攺名爲雲水者。則取其去畱無定之象也。

閒住

﹝卽空住寮房。無執事之閒僧。乃耆舊之人。耆則老年。舊則曾久充執事。有功常住者也﹞。須全坡﹝老年則免﹞。凡課誦隨眾。若進堂坐香。照堂規行。齋堂受食。及課誦繞佛。在禪堂執事後。無事不得亂闖。蓋古之叢林。無單寮獨榻。故此寮房。只許年老無歸。或久充執事。而力疲告退者居之。然亦必閱藏念佛禮拜者方準。否則不準也。

證義曰。僧護經云。汝見第一肉﹝土﹡瓦﹞者。迦葉佛時。是眾僧上座。不能禪誦。不持戒律。飽食熟睡。但能論說無益之語。精肴供養。在先飲食。以是因緣。入地獄中。作大肉﹝土﹡瓦﹞。火燒受苦。至今不息。

附耆舊堂規﹝耆舊。與耆宿異。舊。乃年老久住之人。宿。是長老有徳之類﹞

叢林耆舊堂者。古之東堂也。﹝俗呼老堂﹞凡進此堂。須生慚愧。當想此身。目暗耳聾。發白面皺。背傴腰曲。骨痛筋攣。步履龍鍾。精神昏塞。故知此身不久。必赴死門。前路茫茫。畢竟何往。若果己事成辦。何勞多言。其或未然。守規念佛。

年滿七十。在寺愼修無過者。方可送入。八十者量處。九十者不論﹝量處者隨宜。不論者徑送﹞。

老人所需湯藥飲食等。庫頭。飯頭。典座。執吝不與者罰實不該與。對眾辯明。若私意厚薄。不公者罰。

老人無齒。若生硬不能隨眾。宜另與軟熟食物。

老人衰頺。早課來否不論。晚課隨眾。不到者罰。八十者量處。九十者徑免。

在堂中屢屢諍嚷。及外遊生事者出堂。

老堂香燈。較別處爲辛苦。除點燈打水。灑掃浣濯。更加扶老煎藥等事。故須精壯力健。發心事老者充之。旣充而怠惰偸安者罰。

○年月日○住持﹝某甲﹞重錄﹝以上第九寮竟﹞。

證義曰。耆宿。徳髙臘。長之稱也。此處只可稱耆舊惟臘。長耳。毗尼母論云。從無夏至九夏名下座。十夏至十九夏。稱中座。二十夏至四十夏。號上座。五十夏以上。僧眾所尊。總稱耆舊。此依受戒年次論準二十歲方受戒。故年七十。耆舊位也然叢林之設。原爲老病。禪林寶訓中。髙庵云。貧道嘗閱藏教。諦審佛意。不許比丘坐受無功之食生懶惰心。起吾我見。每晨持缽乞食。不擇貴賤。均可植福。後稱常住。本爲老病不能行乞者設非少壯可得而食。逮佛滅後。至我中國。推能者爲之。卽收供也。所得利養。聚爲招提。以安廣眾。今聞數剎住持。不識因果。不安老病背戾佛旨。削弱法門。苟不住院。老將安歸。昔世尊在日。或不赴請。徧巡僧房。看視老病。一一致問。仍勸比丘。遞相恭敬云云。此卽慰老病楷模。

殿主

早四板供淨水。焚香。聽大鐘完。點燭開梆供粥。鳴磬三下。粥罷拂拭塵埃。嚴潔几案。灑掃佛殿。及廊下丹墀。香客香燭有餘畱備課誦應用不得私賣私送。午梆供飯。晚點琉璃。朔望及節日早課。預送鐺鈸小鼓在殿。凡上供取供回供。有經懺到衣缽寮領莊嚴法器。一一點明。鋪設整齊。小心照管燈燭。經懺畢一一點明。交還原處。出半坡。佛聖像半月一拂拭。一年一浴。依浴佛規見前。若帶鐘頭見下第九法器說。

○法堂香燈

打掃法堂。內外潔淨。住持行禮鋪蒲團早晚。焚香然燈。晚點兩廊路燈。開大靜熄。早晨四板點。天明熄。遇上堂。掌擂大鼓。坡事半坡。隨眾過堂課誦。

○藏樓香燈

早晚焚香然燈。打茶水。灑掃。看閱藏諸師行李。喫二堂。遇上堂。鳴大鐘凡上供。取供回供余與法堂香燈同。

○內塔主

惟管佛塔香火灑掃等事。隨眾上殿過堂。有燻塔者。一切料理。無佛塔處無此執。

○外塔主

打掃一切祖塔。及時拔艸。晨昏勤事香火。凡淸明等上供。例與前諸香燈同。凡亡僧入塔。料理如法。倘外方入塔。須白客堂而行。若受私禮而偸入者罰。

○祖堂﹝卽賢者寮﹞香燈

每晚定香止靜等事。與禪堂同余與藏樓香燈同。

○﹝余處香燈。事𨿽各異。然燈燒香。禮敬皆同。早晚焚香。漱口洗手。次誦鑪香乍爇香贊已。接誦咒曰﹞

唵。什筏栗多末你。阿缽羅句吒。蘇破囉尼。毗迦知。虎﹝合﹡牛﹞。﹝三徧。次誦獻香咒曰﹞

唵。薩婆怛他揭多。杜婆。布闍瞋伽。三慕達囉。窣﹝癹﹣又﹢文﹞囉拏。三末曳。﹝合﹡牛﹞。﹝三徧。敬香誦咒。想此香雲。徧滿十方佛剎。一切聖賢。咸起。護念。所謂鑪香乍爇法界蒙燻。諸佛海會悉遙聞。隨處結祥雲。誠意方應。諸佛現全身。若先然燈。或焚燭。當誦獻燈咒曰﹞

唵。薩婆怛他揭多。你婆。布闍瞑伽。三慕達囉。窣癹囉拏三末曳﹝合﹡牛﹞﹝三徧敬油燈。或燈燭。亦誦咒想起燈云。至各聖賢之前。所謂玉燭乍輝法界普光。誦此三咒。則然香焚燭。能滅罪消災。增福無量。若不誦咒觀想。又無誠心。𨿽焚香燭。恐三寶天神。亦不受矣﹞。

證義曰。殿主。爲眾香燈之首領。代眾僧勤事佛陀者也。余處香燈。義亦同此。香花燈塗果樂。六種供養中。以香燈爲名者。五濁穢世。臭不可聞。當夜暗時。黑不可見。欲求三寶天神。常居於此。護念我等。故常焚妙香。以解其穢。遇暗然燈。以明其物。使無臭暗之障。而成微妙之香。光明之臺。此香燈之義也。故此執。全在心誠。方成敬獻所謂香從心生。心由香達。不居三際。可徧十方。燈照佛慧照心。易明至理。又必賴誦咒心想而成。方盡敬獻。乃充香燈之大要也。此不獨香燈爲然。一切人皆宜如是。不但三寶如斯。凡敬天神皆宜如斯。金光明經四天王品云。是妙香气。於一念頃。卽至我等諸天宮。其香卽時變成香蓋。其香微妙。金色晃耀。照我等宮。釋宮。梵宮。乃至諸佛世界。於諸佛上。虛空之中。亦成香蓋。金光普照。亦復如是。華嚴經賢首品云。又放光明香莊嚴。種種妙香集爲帳。普散十方諸國土。供養一切大徳尊。又放光明未香嚴種種未香聚爲帳。普散十方諸國土。供養一切大徳尊。據此全賴誠心觀想。以爲供養。則一瓣香。徧滿十方。成光明毫。奏天音樂。焚天寶香。呈天肴膳設天寶衣。演大法義。一一互徧。彼彼無礙。惟誠心觀想所成如是朝夕進香。如是朝夕課誦。如是念誦禮拜。如是懺悔求願。則三寶天神。感應如響。是以每日。恆用香花燈水。朝夕承事。當極誠敬。其所得福報不可思議。又凡誠心然燈。以感勝報者。如闍王受決經云。王請佛飯已。曰。更復何宜。耆婆言。惟宜燃燈。王敕具百斛麻油膏。從宮然至祇洹。時窮母感激。乞得兩錢買油。主曰。母大貧。何不買食。母曰。今見王作大功徳。𨿽實貧窮。欲燃一燈。作後世本。主嘉益三合。凡得五合。計不足半夕。誓言。若我後世得道如佛。膏當通夕。光明不消。明旦。目連以次滅燈。母一燈三滅不盡。乃以威神。引隨嵐風吹燈。燈更熾盛。佛告目連。此當來佛光明。非汝威神所滅。此母宿命。務以經法。未暇修檀。故今貧窮。卻後三十劫。當得作佛。號須彌燈光如來。又施燈功徳經云。若人於佛塔廟。施燈明已。臨終得三種明。一者。臨終時。先所作福悉皆現前。憶念不失。心生踴悅。二者。因此便能念佛。能行布施。得欣喜心。無有死苦。三者。因此便得念法之心。又臨終時。更得四種光明。一見日出。二見月出。三見諸天。四見佛坐菩提樹。及見自身。合掌敬佛。見四種已。便生三十三天。華嚴賢首品云。又放光明名照曜。映蔽一切諸天光。所有暗障靡不除。普爲眾生作饒益。此光覺悟一切眾。令執燈明供養佛。以燈供養諸佛故。得成世中無上燈。據此。香燈一執。速能成就無量功徳。

巡照

有日夜之別。

日巡

是序執。正管常住雜事。相﹝邦／巾﹞僧值。不時勤催各處打掃潔淨。不許僧眾在山門外遊戲。凡官長至。預白客堂。隨喫二堂。

○夜巡

是列執。日暮定香。候香到鳴三板。送茶房燈。開水好。鳴四板。點廚房燈。停一寸香。五板。定香須準。如遲早失時者。早粥過堂時。罰跪齋堂。日課。聞大鐘三下。打催板。普佛亦然。晚課。聞禪堂報鐘三下。打催板。課誦隨眾上殿。晚開大靜後。打催板一轉。暇時仍﹝邦／巾﹞殿主作事。若帶鼓頭。見下第九法器章說。

○打掃

每日灑掃上下東西內外路道。及前後廊廡丹墀。俱要拔艸潔淨。兼帶天王殿香燈之事﹝以上第十寮竟﹞。

證義曰。根本部律云。給孤長者。每於晨朝。往逝多林掃地禮佛異日。長者他緣。不遑入寺。世尊見地不淨。卽自掃地。特舍利子等。悉皆掃地。徧掃除已。入堂共坐。佛告諸苾芻。凡掃地有五勝利。一因地掃自心淸淨。二他見地無塵垢。令他心淨。三諸天歡喜。地淨無塵。卽去憍慢塵也四植端正業。調伏心故。五因掃寺地。功徳增長。命終之後。當生天上。禪林寶訓云。入寺路徑開辟。廊廡修整。以此知其爲好長老也。

請兩序執﹝請列執。不用此禮﹞

凡請序執。預日客堂與維那。開眾僧名冊。及各所宜。呈住持閱。住持若許。卽畱維那知客。另差侍者請悅眾。同受執之師。進方丈。行禮已。命坐。敍話。量才安執取其所宜。次日早粥過堂。齋堂內念供。請執事。送位。﹝四班首。及監院。都監。副寺。住持送位。其餘知客送位﹞預先掛牌。﹝牌云﹞奉和尙命。請某甲師。爲某某執事﹝云云﹞二板後。鳴序板。新請序執。搭衣。持具。舊執不搭衣。齊到客堂。知客卽依次宣執單。﹝云云﹞宣畢。白眾云。恭喜諸位師傳普禮一拜。舊執先到方丈。兩邊站班。次知客領新執到方丈。前云。新請執事展具。頂禮和尙。三禮畢。新執退廊下。舊執出位。向座排班。舊執首眾云。頂禮和尙。禮畢。住持云。參堂。舊執先至堂兩邊站班。知客鳴報板三下。云。新請執事師。參堂行禮。﹝乃至﹞禮圓。四班首住持送位已。﹝住持卽退出﹞其餘維那接具。依次照執送位。一一送畢。維那云。恭喜諸位師傅。一拜。拜畢。各照本位調單。次第而坐。是日晚課。大殿送蒲團位。送寮。課畢。維那云。新請執事師。出位行禮。禮畢。班首秉拂見下。﹝云云﹞維那云。新請執事師。上祖堂禮祖。﹝不鳴鐘﹞次上方丈。禮畢。知客領新執巡寮鳴引磬云。新請眾執事師巡寮。問訊某某師。乃至巡畢。各回已。客堂鳴序板。眾集看單。回堂。方丈請茶。茶畢。回堂。依位坐香。將到止淨前。散香坐畢維那云。新請執事師。出位行十方禮。若系班首。則行禮時。諸序執應下單。在本位立。獨淸眾。不隨諸執還禮因此禮。蓋爲序執而設也。禮畢。維那復云。兩序師傅代諸位師傅看單。﹝白已﹞維那同眾執。看本堂單。東西各一拜。禮畢。各照本位坐止靜。

○所請執事。堂內貼單者。進堂行禮。若侍寮只記錄參堂。影堂侍者𨿽貼單。而不參堂。又如都監監院。知客等。俱不參堂。

○凡安列執。監院。維那。知客。侍者。其四人同送進寮。送單已。客堂請新執茶飯。

○又四班首名聖執。佛世文殊普賢等。皆爲輔弼故。監院知客維那等。名賢執。佛世一切賢聖皆爲故。書記。侍寮。典座等。名能執。能辦世出世間諸佛事故。是等皆須力竭爲人。推心護眾。彼此互益。不負所執矣。

證義曰。叢林充執。佛法不通。難調慧命。世法不諳。難理常住。故要恰當。然後爲美。大凡選執。如初到客師。不能深知其人。可安爲兩序閒執。日久自見底裏。知之無疑。方可重托。至受執之人。惟當勉盡己執。不可畏難推諉。三寶地果能盡心竭力。不愁無好處也。摭古云。雲峯悅禪師。初到大愚。入室請開示。愚令作街坊化主。化訖。又以雪寒令爲眾乞炭。師亦順命。事罷。巖復以堂司缺人。今以煩汝。師黽勉受之。偶坐後架。桶箍忽散。自架墮落。忽開悟頓見巖用處之妙。披衣入室。巖笑曰。維那且喜。師再拜不及吐一辭而出。噫。易三執而桶底脫。執豈負汝耶。

班首秉拂﹝分二﹞

一新請受執

首座叢林標榜。人天眼目。坐禪領眾。提唱宗風。其人難得。凡請首執。住持預日齋堂表眾云。﹝今有某甲大師﹞。﹝或某和尙﹞才徳兼備。﹝眾所推服。知見髙明。慧命所寄。佇俟法雨普沾。少刻。大眾師恭請。伏望悲允﹞。午後二板鳴寮板。眾集。客堂恭請。﹝請儀見前﹞請畢。上方丈。禮畢參堂。住持送位。眾禮畢。送寮。是晚課時。侍者傳秉拂牌。牌右上貼紅簽。﹝簽上寫云﹞請某首座和尙。﹝或稱大師。余執隨攺﹞住持命侍寮傳鑪。紅衣。拄杖。到首座寮。課畢。首座搭衣。侍者執杖隨後。維那云。﹝迎請首座師﹞。鳴引磬。迎至座前。首座行禮。禮圓登座。侍者侍立兩傍。維那舉贊首座拈香畢。維那云。﹝頂禮首座師﹞。師云。﹝不消﹞卽止。說法竟。維那云。﹝頂禮首座師﹞。禮畢下座。眾送歸寮。辭送卽止。首座上方丈。禮住持。呈稿已。謝侍者一拜。方丈待茶。記錄寫法語牌懸掛。次日首座出己資。請庫房設煎點供眾。﹝若首座淡薄。常住代資﹞凡朔望及時節。先禮住持。次禮首座。或新請班首。受執秉拂。儀同此。課畢在大殿設平座香案爲異。

二八節奉命

若四時八節。請班首秉拂者。預日住持命都監。知客。侍者往某班首寮請。明日上午。爲眾秉拂。正日早粥二板後。都監等。賚牌拂。再至彼寮。都監敬香。與眾作禮已。侍者白雲。方丈和尙慈命。令某等謹賚牌拂。專此拜請。卽午爲眾秉拂。班首卽同侍者上方丈。禮座。受命已。復酬禮眾執。卽回寮。使本寮行者掛牌。法堂正中設平座。又另設一座在左邊上首。爲方丈位。時至。鳴鐘三下。都監執香。同兩序至寮。一觸禮。迎至法堂。班首行十方問訊禮。復至方丈位前一觸禮。轉身登座。都監上香。大眾一觸禮。班首不酬禮。燒香侍者上香。若十方名徳爲班首。方丈至秉拂座前問訊。秉拂人起身側立。仍復座云。侍者請和尙趺坐。說已就坐。悅眾鳴引磬三陣。乃至說法畢下座。復至方丈位前一觸禮。﹝卽禮兩序及侍者。兩序送班首歸寮﹞辭送卽止。班首上方丈謝秉拂。回寮。都監令庫司。送茶果一桌至彼寮。是日客堂。請秉拂班首。用客飯一日。卽晚二板。方丈待秉拂茶。

證義曰。首座古稱頭首。亦號座元。或請名徳。須稱和尙。或是法嗣。應呼大師。山庵雜錄云。饒州永福寺。浩靈江爲首座秉拂。僧問。進一步時如何。答。撞墻撞壁。問。退一步時如何。答。墮坑落塹。問。不進不退時如何。答。立地死漢。或曰。首座答三轉語。盡赴來機。好。住持古林曰。好在什麼處。不見道。一句合頭語。萬劫系驢橛。𨿽然。切不得便恁麼。又翔鳳山。湛天淵爲首座秉拂云。翔鳳山前。行看白雲。乍舒乍捲。禺泉亭上。坐聽流水。或抑或揚。眼處作耳處佛事。耳處作眼處佛事。便見非惟觀世音。我亦從中證。住持一源曰。有便見二字。是與別人說話。無此二字。方是自家說話。天淵云。還丹一粒。點鐵成金。堂頭之語也。觀此二則秉拂。住持與秉拂人。點撿贊美。互相舉揚。毫無諛諂。貢髙之意。是秉拂之芳規也。

請齋茶

凡方丈請齋。﹝或請茶﹞堂中首眾預表堂云。今日方丈和尙請齋。﹝或請茶﹞﹝諸師各具威儀﹞。外諸寮執事。集至客堂。候侍者請。會齊堂師。照執次序。同上方丈排立。住持臨座。維那云。﹝大眾師頂禮和尙﹞。禮畢。分次序座。各具威儀。勿得言語。杯盤碗箸。不得作聲。齋畢。﹝或茶畢﹞若住持有說。聽畢。一齊起立出位。向上排立。維那云。﹝大眾師禮謝和尙﹞。禮畢。各回本處。又兩序。爲內外綱維。大眾領袖。互相體重。綱領振矣。凡結制。解制。冬至。除夕。元旦等。大節。住持當請方丈齋。及犒勞兩序新舊茶湯。點果五色。凡退執隔一期者不預。一表常住禮。一表酬勞也。其餘諸小犒勞。有功必酬。須隨意合宜而已。其外單列執犒勞俱在客堂。或隨其本寮。若果眞淡薄。有眞道心者。𨿽淸眾外單。亦須另眼犒勞衣物。使其一心修行。不致起妄念也。

證義曰。方丈請齋請茶。事非一端。此只言節序普請序執之規也。或新安單。或新請執。或別有事。均有齋茶之設。大約住持之待眾也。愼以擇之。誠以推之。各執之匡主也。忠以襄之。和以商之。卽有意見不同。總以理長則就。惟冀利益於常住而已。

兩序辭執

凡兩序。有辭執者。午後先上方丈。作禮辭執。至晚。參堂。列執。期滿要退到客堂辭執。不上方丈。亦不參堂。堂內淸眾告假。在維那前先辭。維那允。午後到方丈。及客堂禮辭。至晚參堂。今多攺在晚課畢。告假。次日起單行。淸眾一齋。客堂茶飯。序執。方丈茶飯。茶飯畢候送。至期滿告假。還伊進堂香信。以作路費。

證義曰。執事辭退。須看其人。如系可有可無之人。不妨聽其辭退。如其人爲可靠之人。不應輕聽。蓋人才難得。有關常住。往往因一人之去就。而常住之興衰隨之。正不妨委曲攀畱。當以常住爲重也。必其人實有不能不辭之勢。始聽之。

百丈叢林淸規證義記卷第六

百丈叢林淸規證義記卷第七之上

唐洪州百丈山沙門懷海集編

淸杭州眞寂寺苾芻儀潤證義

越城戒珠寺住持妙永校閱

大眾章第七之上

述曰。歸虛之水。鄧林之木。以聚者。眾也。今夫大坊居眾千百。倒廩而炊。赭山而爨。亦其所聚也。而四方之來如歸。若己所固有者。果何爲哉。蓋佛以人之流轉三界。出沒生死。思拔其苦。而與其樂。故傳其徒。以垂其教。蚩蚩民生。𨿽不能盡遵其教。而心向其道之足以怙恃於我。又因其道。以尊其徒。於是經營屋宇以奠厥居。輸粟裹糧以足其食。𨿽摩肩接踵而至。惟恐奉之不及。不以其眾。而少怠也。不然。則有以尺地斗粟。而相爭者多矣。豈其獨愚。甘委其貲。以廣吾居。輟其飱。以食吾徒。吾徒之食於斯。居於斯。果何爲哉。果何爲哉。

剃度正範

重校此範。大分分四。初。遵律十例。二。崇正辯訛。三。五戒元基。四。十支正範。

初。遵律十例

﹝分十﹞。一。師遴徳臘。二。機擇信志。三。剃度白僧。四。護世譏嫌。五。稱量老小。六。防禁越濟。七。濟度無私。八。道業元基。九。訓策苦行。十。敷設儀式。

一。師遴徳臘者

﹝五徳克備。二攝可依。十臘靡周。眾徒難畜。若也自乳未斷。安得令人斷乳。聖制森嚴。人師詎易。準律藏第二分。受戒犍度中。時諸比邱。未滿十夏。輙便度人。不知教授。有十夏滿。復愚癡故。弟子不被教誡。威儀莫諳。而諸比丘。具陳白佛。佛言。聽僧與度人授具者。白二羯磨。彼欲度人者。應往僧中偏祖右肩。脫革屣。禮僧足。長跪合掌。至誠三乞。若不堪教授。復無法。及衣食攝取者。僧當語云。大徳且止。愼勿度人。若有智慧。又以二事攝者。僧當和集。與度人法。白二羯磨。故知人師。必欽佛制。與法。全憑僧忍。律中豈但度人授具。遴選若斯。卽依止闍黎。亦復如是。蓋爲不坑陷他家男兒。俾生長法身。琢磋道器。所謂師恩罔極。法乳難酬者。良由此也。其乞白羯磨。詳明律藏﹞。

二。機擇信志者

﹝出家事業。靡類尋常。必須深信彌堅。可企入道。且徳行文章。尙不負庠中士子。況戒定慧學。豈無逐世外丈夫。第恐浮信出家。不恆念道。形同釋子。意注俗緣。皓首唐喪光陰。甘心坐待老死。如斯之流。縱度千萬。何益法門。是故凡求出家。先審因地。苟信志決定。誓願不更。再詰履歷分明。方可克期濟度。若機中下。念涉躊躇者。暫寄行寮密察動止。或一載三年。俟信增堅。懇乞情切。剃髮未晚。所以師家。貴乎具眼。苟一子拔萃。何在眾多馬鳴菩薩云。彼師及弟子。當互審其器。若不先觀察。同得越法罪﹞。

三。剃度白僧者

﹝師資緣契。皈禮待時。教法隨機。應用復別。若獨止無侶。法在其師。苟與眾同居。教有明制。按律中。時諸比邱。輙私度人。共住苾芻。咸無知者。彼親往尋。詰問未獲。遂後見子。削髮爲僧。入裏分衛。故生譏嫌。佛知制云。若欲在僧伽藍中剃髮者。先當白一切僧。若僧不得和集。可房房語令知。然後剃髮。若僧得和集者。單白已竟。次方剃髮。旣今叢林紊糅。度人乖準。願崇律制。誠爲末運。善能住持正法也。所云單白羯磨者。乃不現前法。於下儀中自顯﹞。

四。護世譏嫌者

﹝僧倫肅靜。內衛無瑕。至道昌宏。外歸有徳。須卽世法。以建立佛法。必由出家。而慈護在家。若但知化導出俗。苟不勸白辭君親者。則招世譏誚。取辱梵侶。於道何昌。於僧何益。是故凡遇爵位貴人。名族子弟。禮師求度。樂作沙門者。應先委婉詢情。察確緣起。若果君親放遊。世纏獲脫。可登四級重樓。接入六和淸眾。而於臨時作辦。遙空拜辭。一者。不忘君親深重之恩。二者。以盡臣子最後之禮。斯則不越佛法。顯揚世法。若問俗緣未訖。理宜勸慰歸家。𨿽弗允受出家三聚。生定發慧以修行。亦可爾稟居家五禁。剪惡積善而植徳。斯則不離世法。建立佛法。如是方便護世。可謂光顯法門。按律中。時有波斯匿王。勇健大臣。不白君主。私入伽藍。求僧出家。比邱輙度。王后知已。嚴立國禁。又諸比邱。多度釋種親愛童子。白淨飯王。啟白世尊。父母於子。多所饒益乳養瞻視。待其成長。奉侍終身。繼嗣不乏。願佛大慈。敕諸比邱。父母不聽。不得剃度。以是因緣。佛制不得度王臣。父母不聽子。亦不得度準僧祇律。王臣有四。或有名無祿。或有祿無名。或有名有祿。或無名無祿。是中有名無祿。有名有祿者。此國不聽出家。余國亦不聽度。有祿無名者。此間不聽。余處可聽。無名無祿者。此處聽度。余處亦聽。子有三種。一。親子。父母所生。二。養子。從小畜養。三。自來子。依附作兒。是中親子。此國不聽出家。余國亦不聽度。其養子。自來子。此間不聽。余處得度。若準義例者。就親子中。亦可開四。方便濟拔。聖必垂慈。或父母在堂子多。或父存母亡一子。或母存父亡子多。或父母雙亡一子。是中父母在堂。母存父亡多子者若有一二。遠至他方。具信出家。求師剃髮。初去。𨿽未稟命於親。後歸。仍復陳情乞允。親悅放捨。師度無咎。其父存母亡一子者。事義亦爾。若父母雙亡一子者。旣無二親可白。修行願報深恩。斯則彼此俱聽。任意出家。然四分律。君親未允。不聽剃度。依僧祇律。臣子料揀。內開出家。凡知律明師。須善故敠。切勿就開逃遮。循情侮制﹞。

五。稱量老小者

﹝剃髮異俗。棄利捐名。不矜其貴。惟重於徳。所以侍師執役。與眾服勞。受經問義坐禪習觀。若太小者不諳。太老者難堪。精進。則萬行俱成。懈怠。則百事靡。辦按僧祇律云。若減七歲。若滿七歲。解知好惡。若過七十。若滿七十。能修善業者。咸聽僧度。若減七歲。若滿七歲。不知好惡。若過七十。若滿七十。臥起須人者。俱不聽度。是則朽木不雕。良珵可琢。嗟今時當法秋。聖訓罔聆。眞淨法門。遂成流獘。或因執勞須使。剃髮莫分老稚。或以賄售貧丁。出家不爲修行。乃至攢單養老。借教安身。濫廁緇衣。諍矯淸眾。如斯之儔。根器旣非龍象。種姓實是獅虫。又何況分寮別院。就市依城。愛畜戀乳嬰兒。喜度思親孺子。盧同勤策。未諳息慈。致使欲升返墜捨苦入苦。儻有好心出家。實爲生死者。幸諸同仁如律剃度﹞。

六。防禁越濟者

﹝發心剃度。如上所明。外道出家。更宜酌量。必須邪毒吐盡。甘露可飲。異執不除。正信奚發。若率爾允肯剃染。猶恐仍尙邪宗。斯則因佛出家。壞佛正法。名曰越濟。亦云破內外道。按律中。有一裸形尼乾子。善能論義。逢舍利弗。以深義詰問。遂莫能答。因是求度。願作沙門。彼獲剃度。受具戒已。後著袈裟。還入外道。諸比邱僧。啟白世尊。佛言。聽與外道。僧中四月共住。白二羯磨若於共住中。厭離外道。及白衣法。聞人說外道過。毀訾不善者。彼亦毀訾不善。聞人說三寶徳。贊嘆歡喜者。彼亦歡喜贊善。如是可與受具爲僧。若仍習外道。及白衣法。聞說外道事業不善。三寶事業善者。彼復嗔恚。返不喜悅。如是不聽受具爲僧。然今此方。𨿽未有六師徒黨。偏邪等論。顯異導化。憎障法門。然不無五部六冊白蓮等教。冥集宣唱。愚惑人心。由其邇來。邪風廣扇。城野受燻。須欽聖制。善加自衛。苟法道端嚴。則王化有補﹞。

七。濟度無私者

﹝出家割愛。在俗存情。解脫至道。不立人我。無諍法門。泯滅疎親。所以羅云禮鶖子爲師。慶喜拜采菽作範。法王子弟。垂式若斯。況後代沙門反無遵效。良由去聖時遙。人多情愛。或以五邪貪積。慮其物廣乏承。或因孑影獨居。憂其身老無顧。遂爾頻頻剃度。數數招徒。如是旣無佛法傳宏。慧命云何繼續。究其所由。過歸爲己。自悞害他。深可慨息。僧祇律云。比邱不得立心爲己故度人。應念當使彼人。因我度故。修諸善業。得證道果。此則聽度。若自不能降。欲降伏他。不能自調。令他調伏。不能自解。令他解者。無有是處﹞。

八。道業元基者

﹝居家汩沒。昏煩不覺。出家虛寂。覺照有基。謂基卽戒。定慧依生。定具則昏煩澄。慧發。則惑障斷。所以大聖設化。首重毗尼。又戒攝七眾。四級漸登眞俗𨿽殊。元基無二。薩婆多律論云。若不受五戒。不得受十戒。不得受具足戒。若不受如是三種戒。不得受菩薩戒。五分律中。佛敕舍利弗度羅睺羅。令先與授優婆塞五戒。後與剃髮。授沙彌十戒。應知階列四級。示行布之不紊。授制二時。顯眞俗之有分。若夫剃落。未沾戒品。𨿽云出家。但名形同沙彌。必也削髮。從師稟戒。方眞出家。名曰法同沙彌。苟淨戒未具。體是白衣。非堪福田。四事艱納。設能勤修。三界難出。首楞嚴經云。縱有多智禪定現前。若不嚴持禁戒。必落魔邪等道。故知戒爲元基。凡學佛之徒。詎可輕棄而不信受﹞。

九。訓策苦行者

﹝恣縱身心。耽染五欲。怯怖勞苦。惜養四支。乃多劫之習气。世愚之常情。故知在家樂事。俱屬苦因。出家苦行。必致樂果。律云。若初欲出家者。先爲說出家苦事。一食。一住。一眠。多學問。若答能者。聽僧剃度。否則不聽。所以爲師度人。先應依律訓勉。觀機策進。寧可始難。不可初易。譬若欲采海寶。決不憚風波之險。況求佛道。豈可畏苦行之難。苟不諄切開發朦朧。咎則歸師。旣聆詳訓指示。彼當奮發精勤。庶無自負靈根。不違慈命﹞。

十。敷設儀式者

﹝就中有二。一。卽事顯法。二。設座安位凡求剃度之處。當擇露地。中往四方。各去七步。散灑香水。蠲除塵垢。四角樹幢。周匝懸旛。其壇所設諸議。言卽事表法者。以香表信。水表淨潔。非淸淨之信。莫克消除諸煩惱故。須擇露地者。表出三界故。四角周匝。樹懸幢旛者。表住。行。向。地位。漸歷周圓故。四方各七步者。表出家修行。經四十賢聖位。福慧兩足故。涅盤經云。佛初生時。卽周行七步。唱如是言。我於天人阿修羅中。最尊最上。南行七步。示現欲爲眾生。作上福田故。西行七步。示現生盡。永斷老死。是最後身故。北行七步。示現已度諸有。喪生死故。東行七步。示現欲爲眾生。而作導首故。二設座安位者。其壇中央。供本師釋迦牟尼佛。正東敷聖僧座。正西敷和尙座。正北設國王位。正南設父母位。各列香花燈燭之供。若逢天雨。乃有餘緣。不能露地敷設者。或於法堂。或就方丈。其五處座位。列供精嚴。必不可少。而斯求度剃髮者。謂之舍世俗家。生如來家。諸凡整肅僧體方尊。一事苟簡。出家泛常。所以發心勝固。全籍助緣﹞。

二崇正辯訛

所謂崇正辯訛者。﹝剃度一事。緇流首務。佛有明制。祖有程規。後代多舛因循罔究。律中有一外道。求度出家。比邱輙度。與之授具。遂後厭惡。不欲爲僧。諸比邱具陳白佛。佛言。若欲度人。與剃髮者。應於頂上。畱一周羅。問。若能出家者。方爲剃去。梵語周羅。此云小結。亦云頂髻。謂以頂心畱少許發。綰一小結也。藏有淸規。是唐百丈海禪師所集。蓋爲垂訓叢林。梵修典要。原師初訂。自必事義周圓。後因歷朝。重增修補。遂致事義。多違佛制。且舉沙彌得度篇中。略述訛謬。以證將來。彼云。擇期旣定。隔宿剃頭。頂心畱髻。次日集眾請師。令剃頭者。禮拜長跪。維那作梵舉唱。大眾接和云。神仙五通人。造設於咒術。爲彼慚愧者。攝諸不慚愧。如來立禁戒。半月半月說。已說戒功徳。稽首禮諸佛。作是唱和訖。與剃髮竟。卽將袈裟。置彼頂上。以沙彌十戒相。與近事五戒。卽一時頓受。深乖律制。必非祖規原儀至所云隔宿剃頭。頂心畱髻。次日請師。與剃髻者亦復謬誤。須知事在當朝。理無隔宿。應於剃髮之日。始自請師升座。乃至開導竟。拜辭君親已。令以水灌其發。師未舉刀。先與綰髻。次則從下。周旋剃上。至頂髻邊。師乃停刀。叮嚀三問。彼亦三答能出家者。與斷頂髻。始爲形同沙彌。又維那舉唱之偈。出自四分律藏首卷。一百八十六句頌文。彼截末後八句。用爲剃髮之偈。然此偈。是優波離尊者。同五百羅漢僧。結集律藏時。先禮三寶。祈求加被。頌敍戒益。弁之卷首。謂佛在世。以正法戒。攝取於僧。令慚愧守持。具足梵行。非若外道。造設咒術。邪引迷癡。增長貪愛。是故如來制立布薩。令諸比邱。半月半月。和合一處。如制說戒。說戒。卽誦戒也。彼以此布薩誦戒之偈。而用爲剃度沙彌舉唱者。爲再誤也。又剃度竟。以五戒十戒相。一時授受者。由於未嘗考五分律中。佛令於未剃髮前。先授在家優婆塞五戒。恐彼返悔。令植善根。儻信志不退。道念愈堅。方與剃髮。後授沙彌十戒。故不以在家五戒。而與沙彌十戒同授也。又旣剃髮。形同沙彌。非是居俗優婆塞故。上來論事。則所辦之事有殊。論人。所應之人有別。論法。是剃度法。非布薩法。卽此一事。人法事三。皆輕違聖制。幹非不少。今如有初發道心。求師剃髮者。當遵五分律制。亦不可以誦戒之偈。舉唱。若是已受五戒。來求剃度者。當遵四分。僧祇。十誦。根本等律。卽爲授沙彌十戒。亦不必再授五戒。後授十戒。而謬行五分。應知正制難紊。訛規須核﹞。

三五戒元基

﹝分十﹞。

第一導引

﹝詳閱毗尼。諸有所作。若順情彼許。多須乞詞。今剃度沙彌。依五分律。佛言。先授優婆塞五戒。後與剃髮。授沙彌十戒。所以準義加儀。便於行用。若有發心求度允彼出家。克期旣定。於前一日。知賓師。應將求度者至維那。及引禮諸師所。令彼作禮三拜。起立合掌。白雲﹞。

我﹝某甲﹞知身是苦。了世皆空。不逐塵緣。願歸佛道。心𨿽如是無更。於儀尙未慣習。今懇諸師。曲垂示訓。方便導引。

△維那師云。

善哉可爾。汝旣法門初入。儀規罔諳。今當爲汝。啟白方丈。述誠懇請。汝應端意肅恭。隨我而往。

﹝彼求度者。聞已。一觸禮而起。維那及引禮師先行。彼隨於後﹞。

第二啟白

﹝諸師導彼。至於方丈。安住門外。先通侍者。卽於方丈。拂嚴法座。香花燭供。請佛升座。次則二引禮鳴手磬。請和尙出室。和尙出已。禮佛。升座。拈香。就座而坐。維那向和尙。展具三拜。長跪。合掌。白雲﹞。

彼﹝某甲﹞曾蒙慈允。克期剃度厭世之心已決。學道之志愈堅。故今恭詣座前。焚香頂禮。惟願和尙。大悲攝受。先施優婆塞戒。令彼由初級。而登四級之址。後乞剃髮披緇。自居家以入出家之眾。行布靡躐。如律奉持。下情無任懇禱之至。

﹝作是一白訖。一拜起具復還本位而立﹞。

第三請師

﹝此儀不同戒期受戒。而令執香。今則維那爲彼啟白。彼身住立門外。但呼近座。拈香三派。若求度者多。𨿽呼同進。亦以一人。近座拈香。餘皆兩列。立定已。引禮師呼云﹞。

善男子。緣右而進。﹝彼進已﹞近法座前。﹝至已﹞合掌鞠躬。長跪。拈香三瓣。

﹝維那舉香贊。眾同唱。引禮呼彼﹞。聞磬聲。頂禮三拜。

佛慈廣大。普度悲深信者方能采法音。三歸體納心。求稟五禁。鑪爇妙香雲。

﹝香贊畢。三拜竟。引禮師呼彼﹞。長跪。合掌。一心諦聽。

﹝維那師云﹞。

夫居家具信。似火裏蓮生。戴發歸依。如水中月現。汝今欲受三歸五戒。而爲出世之元基者。理須恭請明師。護諸徳本。今爲汝焚香敷座。伸請﹝某﹞堂上﹝某﹞和尙爲汝作三歸五戒本師。請師之語。汝合自陳。恐汝未能。我今教汝。稱自己名。﹝稱已﹞。其餘言詞。皆隨我道。

大徳一心念。我弟子﹝某甲﹞。今請大徳。爲三歸五戒本師願大徳。爲我作三歸五戒本師。我依大徳故。得受請淨戒。慈湣故﹝三請。三叩。未徧稱大慈湣故﹞。

第四開導

﹝和尙鳴尺云﹞。

善男子。汝旣至誠三請。可以爲汝作五戒本師。所有語言。汝當諦聽。原夫戒徳難思。冠超眾象。爲五乘之軌道。實三寶之舟航。禪定智慧。以戒爲基。菩提涅盤。以戒爲本。發趣方行戒爲宗主。戒爲卻惡之前鋒。入道之初章。譬如世間造樓閣相似。必先固其基址。若無基址。徒架虛空。必不成就。遺教經云。當尊重波羅提木叉。如暗遇明貧人得寶。戒是正順解脫之本。若人能持淨戒。諸善功徳。皆悉得生。當知戒爲安隱功徳之所住處。然戒有多品。汝今求受五禁。乃是趣善之元首。出苦之要津也。善生經云。此戒甚難得。能爲沙彌。大比邱及菩薩戒。而作根本。是故我今。未與汝剃髮出家。先授汝優婆塞五戒。不可以輕慢之心領受。應當生恭敬之心守持。汝能依教而行否。﹝答﹞能依教奉行。

第五請聖

﹝和尙鳴尺云﹞。

善男子。汝旣能依教奉行。欲受此根本五戒者。理須迎請三寶。慈悲證盟。次屈萬靈。威神鎭衛。汝起立合掌。隨我言音。作觀運想。一心啟請。稱自己名。

﹝和尙起座。拈香。作梵伸請維那。引禮。同聲唱利。專注一境。以。求感通﹞。

香花迎。香花請。弟子﹝某甲﹞一心奉請娑婆教主。本師釋迦牟尼佛。西方接引。阿彌陀佛。當來下生。彌勒尊佛。盡虛空徧法界。一切諸佛。惟願不違本誓。慈光攝照。證盟受戒﹝三請。三叩。下請準此﹞。

香花迎。香花請。弟子﹝某甲﹞一心奉請大小二乘。毗尼律藏。五篇三聚。解脫木叉。十二分經。權實教典。離欲眞淨。甚深法寶。謹運一心。歸命頂禮。

香花迎。香花請。弟子﹝某甲﹞一心奉請觀音勢至。文殊普賢。淸淨海眾。諸大菩薩。律藏會上。優波離尊者。西天東土。歷代祖師。傳南山宗。諸大律師。中興律祖慧云馨公大和尙。﹝以下再入座上師得戒本師和尙諱﹞惟願不違本誓。慈光攝照。證盟受戒。

香花迎。香花請。﹝某甲﹞一心奉請﹝此請不稱弟子﹞光明會上。寄位諸天。梵釋四王。天龍八部。伽藍土地。護戒神王。金剛力士。幽顯靈祇。惟願不違本誓。監壇護戒﹝如是一一三請。三叩首已。和尙就座而坐﹞﹝引禮呼彼﹞。長跪合掌。誠諦而聽。

第六懺悔

﹝和尙鳴尺云﹞。

適間迎請三寶。證盟受戒。今則三寶垂慈。光明攝照。如鏡當臺。靡不徹鑑。竊恐汝從曠劫至今。造諸惡業。爲戒障緣。不堪領受。宜增深信。向三寶前。求哀懺悔。譬如染新色。而浣洗垢衣。盛甘露而蕩除穢器。懺悔之語。汝合自陳。恐汝不能。我今教汝。稱自己名。﹝稱已﹞所有言詞。隨我求悔。﹝下偈。和尙舉二句。引禮教彼說二句。每二句一叩首。言音明了﹞。

我弟子﹝某甲﹞從於無始以至今生﹝叩﹞毀壞三寶。

作一闡提

謗大乘經

斷學般若

弒害父母

出佛身血

污僧伽藍

破他梵行

焚毀塔寺

盜用僧物

起諸邪見

撥無因果

狎近惡友

違背良師

自作教他

見聞隨喜

如是等罪

無量無邊

故於今日

生大慚愧

克誠披露

求哀懺悔

惟願三寶

慈悲攝受

放淨光明

照觸我身

諸惡消滅

三障蠲除

復本心源

究竟淸淨

﹝如是三徧懺悔﹞

南無普賢王菩薩摩訶薩﹝三稱三拜﹞。

﹝此偈乃廣陳懺悔。若時促。仍用大經四句。見下正範。誠敬則四句消除。不誠則縱廣難懺﹞。

第七問遮難

﹝和尙鳴尺云﹞。

汝今旣已懺悔往愆竟。當遵善生經。先問七種遮難。然後與汝受戒。有無實答。勿得覆隱。

第一。汝曾盜現前僧物否﹝若無。當答無。若有當答有。下皆準此﹞。

第二。汝曾於六親男女中行淫否。

第三。汝曾污破僧尼梵行否。

第四。汝曾於父有病時。捨去不顧否。

第五。汝曾於母有病時。捨去不顧否。

第六。汝曾於師長有病時。捨去不顧否。

第七。汝曾殺害發菩提心眾生否。

第八授歸戒

﹝和尙鳴尺云﹞。

善男子。汝於現生之中。旣無七種遮難。身心皎潔。道器完美。我可以爲汝。先授三歸發體。次宣五戒令持。所言三歸者。薩婆多律論云。以三寶爲所歸。欲得救護。不得侵淩故。歸依佛者。歸依法身。謂一切智。無學功徳。五分所成也。歸依法者。歸於自他淨處。謂斷欲離欲。滅諦涅盤也。歸依僧者。歸於第一義僧。謂良佑福田。聲聞學無學功徳也。而此三寶。眞淨徳用。能淸淨三業。能障閉三塗。能破除三障。能不漏三有。能超越三界。能趨證三乘。所以佛法。以斯三歸爲本。通發一切戒品。成就一切功徳故。汝當以殷重慈護心。徧緣法界情非情境。於所緣境上。誓斷一切修惡。誓一切善。誓度一切眾生。若果能發如是廣大上品心。其所受者。是上品三歸五戒。今正是汝受三歸。感發戒體之時。汝當至誠運想。緣境發心。隨我語受。先稱自己名﹝稱已。待和尙說一句畢。引禮教新戒隨說一句。不得參差快接﹞。

我。﹝某甲﹞盡形壽歸依佛盡形壽歸依法盡形壽歸依僧﹝如是三番皈依。三叩首畢﹞﹝和尙鳴尺云﹞。

上來三歸。正是納體。更加三結。謂之羯磨。汝當至心。隨我語道。﹝向下結文。待和尙說一句。新戒隨說一句。準善生經。說畢一叩首佛法僧。各三徧﹞。

我﹝某甲﹞歸依佛竟。寧捨身命。終不歸依自在天魔等。歸依如來至眞等正覺。是我世尊。慈湣故。

我﹝某甲﹞歸依法竟。寧捨身命。終不歸依外道典籍。歸依如來所說。三藏十二部。一切經典。是我所尊﹝慈湣故﹞我﹝某甲﹞歸依僧竟。寧捨身命。終不歸依外道邪眾。歸依淸淨福田僧。是我所尊。慈湣故。

﹝次正宣戒相和尙鳴尺云﹞。

我已爲汝。結顯三歸竟。汝已得五戒之體。再爲宣五戒之相。而令汝識相守持。謹護其體稱自己名。﹝稱已﹞。

第一不殺生

第二不偸盜

第三不邪淫

第四不妄語

第五不飲酒

是優婆室戒。汝盡形壽能持否。答能持﹝如是三宣戒相。三叩首已。再總結一問答﹞。

善男子。此五戒是諸戒之根本。入道之階梯。趨解脫門。證菩提果。始從不殺。乃至第五不飲酒。汝能具足持否。﹝答﹞能具足持。

第九發願

﹝和尙鳴尺云﹞。

阿含經云。受五戒已。當教發願。良以行願相資。福慧方成。猶如寶車。若無其輪。終難運載。是故我今教汝。汝隨我語觀想三寶。恭對佛前。志心發願。稱自己名。﹝稱已卽云﹞我﹝某甲﹞志心發願。願此五戒功徳。不墮三塗八難。持此功徳。惠施法界一切眾生。皆發菩提心。同生極樂國。花開見佛。得聞佛乘。蒙佛授記。還入娑婆。化導有情。俱生淨土。永離諸苦。上品上生﹝待和尙說一句。新戒隨一句。如是三番。三叩首﹞。

第十誡囑回向

﹝和尙鳴尺云﹞。

善男子。由汝宿植徳本。今遇良緣。而於五濁惡世。得生正信人家。歸依三寶。受持五戒。謹愼愛護。不可違犯。如驪龍護珠。犛牛愛尾。如守護堤塘。勿令滲漏。防禦城塹。勿使毀缺。若犯斯五中前四重者。譬如死屍。大海不納。破戒之人。戒海不容。更不得受沙彌十戒。比邱具戒。菩薩大戒。以根本破壞故。善法難生故。汝今能一一守持否。﹝答﹞能如法守持。﹝和尙云﹞旣能如法守持者。來朝僧中。爲汝剃髮。自火宅而拔至淸涼。從迷途而接歸正道﹝和尙鳴尺。起座。合掌。回向云﹞。

以此授戒功徳。布周沙界。大眾同音。念佛回向﹝念佛號數百聲﹞。

﹝引禮呼受戒者。禮謝三拜。起立一傍﹞﹝維那師舉回向﹞﹝大眾齊聲同和﹞。

授戒功徳殊勝行無邊勝福皆回向普願沈溺諸有情速往無量光佛剎十方三世一切佛一切菩薩摩訶薩摩訶般若波羅密。

﹝和尙下座禮佛畢。回向偈竟。二引禮前行。受戒者次之。送和尙歸方丈。禮儀如常。復至座前。拜謝引禮已。徐各還本所△知客師領新戒。到祖師前禮拜。及一切尊長比邱等。俱應作禮而畢。又律中女人出家。請尼師說五戒十戒。維那。引禮。俱尼師。正範中善男子攺善女人。沙彌下添一尼字﹞。

四。十支正範

﹝分十﹞。

第一。通白敷座

﹝已上授優婆塞五戒。此下剃髮。授沙彌十戒。期有前後。法作二時。是以別立科目。便於設座集眾。若遇余緣。與夫時促。只可一日者。亦須別寅午二時△彼求剃髮者。次日晨朝。先至維那。及引禮師所三拜。起立。合掌白雲﹞。

我﹝某甲﹞昨承諸師引導。得入近事之名位。五戒已登。欲脫居家之俗儀。十戒未進。今復懇請。再施方便。令﹝某甲﹞須髮剃落。僧相早成。佩徳無涯。終身荷感。

﹝維那師云﹞。

善男子。律已楷定。法當次第。我今爲汝。擇處敷座。鳴椎集僧。恭請和尙。臨座證盟。與汝剃髮授戒。汝聞犍椎聲時。以俟作辦。

﹝彼復一拜而卻。維那卽同引禮。擇處敷座。或於露地。或在法堂。或就方丈。命淨人灑掃淨潔。其所敷座。如前設儀中明﹞。

第二集眾請師

﹝彼求度者。聞犍椎聲。持縵五七二衣及缽。隨所依剃髮師。與眾俱集已。維那將彼所持衣缽。置之聖僧座右。戒刀淨瓶。安於和尙座上。洗髮盆器。一一備之﹞。

﹝維那師云﹞。

善男子。法座已敷。大眾已集。汝當至中向上。恭謹作觀。一心頂禮。

十方三寶。三拜。以求慈悲攝受﹝彼拜訖。又云﹞。

向東聖僧座前。頂禮三拜。以求證盟﹝彼拜訖。又云﹞。

向左右現前。雲集大僧。各禮三拜﹝彼拜訖。又云﹞。

汝於一傍立定。其爲剃髮師者。出眾執香。往詣方丈。迎請和尙。

﹝二引禮鳴手磬前行。執香者隨次。入室。禮儀如常。和尙受請。出室。至座前。二引禮近佛座前。左右對列。執香者在前側立。和尙展具禮佛三拜畢起具。至聖僧座前。展具三拜畢。侍者起具。和尙升座。拈香。維那舉。眾同和﹞。

南無雲來集菩薩摩訶薩﹝三稱﹞﹝引禮師云﹞。

執香者。近佛座前。﹝到已﹞長跪。上香。﹝插香已﹞復位。居中。聞磬聲。至誠頂禮三拜。起具。向東聖僧座前。﹝到已﹞展具。聞磬聲。作禮三拜。﹝拜訖﹞起具。向西和尙座前。﹝到已﹞展具。聞磬聲。作禮三拜。﹝拜訖﹞起具。復歸本位﹝卻退於左班而立﹞。

第三遣求度者出

﹝維那師云﹞。

善男子。今者和尙升座。海眾云臻。將秉羯磨。和僧作法。汝且出。至見處不聞處立。待呼召時。方可入眾。

﹝彼度者至中一拜而起一引禮導於見處不聞處立定。引禮復還眾中。聽僧羯磨。此遵律制。名曰不現前羯磨法﹞。

第四和僧羯磨

﹝和尙鳴尺云﹞。

僧集否。﹝維那答云僧已集﹞和合否。﹝答云和合﹞未受大戒人出否。﹝答云已出﹞不來諸比邱。說欲來。﹝若無說欲者。答云。無。若有者。彼受欲比邱。卽答云。有。出眾向上一拜。長跪。合掌。說云﹞﹝大徳僧聽某甲﹞比邱。我受彼欲。彼如法。

﹝僧事。與欲羯磨座上和尙答云。善

彼應云。爾。一叩而起。卻還本位﹞﹝所謂欲者。欲。卽急事。不能隨眾。故托人代說。某甲欲有事﹞。

僧今和合。何所作爲。﹝答云。與剃髮羯磨﹞今此眾中。誰能羯磨。﹝其羯磨師。於眾中合掌。答云我某甲比邱堪能﹞長老旣能。出眾秉白。

﹝羯磨之制。坐則俱坐。立則俱立。若羯磨者立。聽者坐。若聽者立。羯磨者坐。皆犯非法。羯磨不成。行臥亦爾。是以和尙。問知有羯磨人。應起立而聽。其羯磨者。出眾向中。三拜起立。合掌作白雲﹞。

大徳僧聽。彼﹝某甲﹞欲求﹝某甲﹞比邱剃髮。若僧時到。僧忍。聽與﹝某甲﹞剃髮。白如是。作白成否。﹝現前大僧。合掌齊答云﹞成。

﹝羯磨師如是白竟於中向上一拜而起。復歸原位。其爲剃髮師者。聞僧忍可。允聽剃度。卽當出眾。向中對佛座。展具三拜。復向東西二座。各三拜。起具。退立本位﹞。

第五召求度者入

﹝僧和作法竟。維那移步向外。對求度者。招手召云﹞。

善男子汝來。﹝彼隨召而來至一傍立定﹞適間秉白羯磨。僧皆忍聽。可令汝於僧伽藍中剃髮。汝應至中向上。﹝至中已﹞近佛座前。至誠長跪。拈香三瓣。懇禱十方三寶。慈悲庇佑。

﹝彼近前長跪。拈香。維那舉香贊。大眾合掌齊和。引禮呼彼起立。轉下居中。聞磬聲。至誠頂禮三拜﹞。

佛生西域。教法流東。奧旨深談物我空。因信出樊籠君親允同。遭際實難逢。

南無香雲蓋菩薩摩訶薩。﹝三稱。三拜畢。香贊竟。呼云﹞長跪合掌。

﹝次正請師﹞﹝維那師云﹞。

夫凡心。卽聖証之體。惟覺乃知。幻軀。爲載道之器。非修莫任。汝今。旣具信出家。樂修梵行者。理應乞求明師依﹝湧／心﹞慈範。今爲汝恭請﹝某﹞堂上。﹝某﹞和尙。爲汝作證盟剃髮受戒本師。而況此師精嚴毗尼。善訓後學。汝當端秉一心。隨我伸請。請師之語。汝合自陳。恐汝未能。我今教汝。稱自己名。﹝稱已﹞其餘言詞。皆隨我道。

大徳。一心念我弟子﹝某甲﹞。今請大徳。爲證盟剃髮受戒本師。願大徳爲我作證盟剃髮受戒本師。我依大徳故。得剃髮受戒。慈湣故﹝三請。三叩首。末徧稱大慈湣故﹞。

第六開導﹝文出古壇儀﹞

﹝和尙鳴尺云﹞。

善男子。今汝殷勤三請。可以爲汝。作證盟剃髮受戒本師。所有語言。汝當諦聽。原夫心源湛寂。法海淵深。迷之者。永劫沈淪。悟之者。當處解脫。欲傳妙道。無越出家。放曠諭如虛空。淸淨同如皎月。修行緣具。道果非遙。始從克念之功。畢證無爲之地。所以大覺世尊。捨金輪之寶位。子夜踰城。脫珍禦之龍衣。靑山斷髮。容鵲巢於頂上。掛珠网於眉間。修寂滅而證眞常。斷塵勞而成正覺。三世諸佛。不說在家成道。歷代祖師。阿誰行染度人。所以佛佛授手。祖祖傳心。不染世緣。方成法器。故得天魔傾伏。外道歸降。上酬四重之恩。下濟羣生之苦。所謂。流轉三界中。恩愛不能捨。棄恩入無爲。眞是報恩者。出家之後。禮越常情。不拜君王。不拜父母。汝今可離我座。想念君親恩徳。專精拜辭。然此一拜謂之最後拜也。

第七辭謝君親

﹝引禮師云﹞。

善男子。一拜而起。隨我詣南北位前。先以世俗之禮。辭謝君親。次以出世之儀。歸投佛教。

﹝一引禮。導彼求度者。至北位前立。呼云﹞。

善男子。汝可端身望北。存想國王水土深恩。至誠鞠躬。作禮四拜﹝彼四拜畢。復導至南位前立。呼云﹞。

善男子。汝可端身向南。注念父母生成厚徳。至誠鞠躬。作禮四拜﹝彼四拜畢。復導至正中而立。呼云﹞。

善男子。汝已辭謝君王。拜別父母。歸投三寶。爲佛弟子。應端身合掌。至誠作觀。聞磬聲。頂禮十方常住三寶九拜﹝彼九拜畢。復至和尙座前立。引禮皈本位已。呼云﹞。

善男子。向和尙座前。聞磬聲。至誠作禮三拜。長跪。合掌。

第八剃髮

﹝和尙鳴尺云﹞。

善男子。斯時諸緣皆具。眾僧同慶。我今離座。先以甘露灌汝之頂。令汝心地淸涼。煩惱不侵。次以戒刀。斷汝之發。令汝情塵永滅。梵行增長。此乃曠劫多生之善因。非今朝偶爾之僥俸。汝當愈加深信。生大歡喜。

﹝和尙手攜淨瓶。離座。至求度者前。用前瓶水。以指三滴其頂已。一侍者接和尙淨瓶。一侍者取座上戒刀奉和尙。尙接刀在手。舉偈祝之。大眾接和﹞。

善哉大丈夫

能了世無常

棄俗趣泥洹

希有難思議

﹝此偈出古儀中﹞

﹝和尙舉偈祝竟。以刀過與求度者捧之。和尙復坐維那師云﹞。

善男子。今座上和尙。以刀付汝。汝當一拜而起。至汝剃髮師前。雙膝著地。兩手捧刀。求師剃度﹝拜起。至剃髮師前已引禮師云﹞。

一拜。長跪。奉刀與汝師。所有乞詞。恐汝未能。我今教汝。隨我言道。﹝不必作梵。但直說明了﹞大徳。一心念。我弟子﹝某甲﹞。今求大徳。爲剃髮阿闍黎。願大徳爲我作剃髮阿闍黎。我依大徳故。得出家。慈湣故﹝三乞。三叩首﹞﹝剃髮師云﹞。

善男子。待我先禮。

本師釋迦牟尼世尊。及東西座已。與汝剃度。汝且起一傍。以水洗髮﹝彼起洗髮。其師禮中佛座。及東西二座。各三拜畢。長跪和尙座前。合掌白雲﹞。

今承和尙主座開導。灌頂證盟。我比丘﹝某甲﹞。正爲﹝某甲﹞剃髮。﹝和尙答云﹞善哉。如法。﹝其師答云﹞爾﹝一拜而起。轉下至中。居左而立。其求度者。洗髮已。手捧發板。長跪師前。師當以彼頂中少許發。綰一小髻。舉刀從下。周旋剃上。維那師舉淨發偈。每句舉已。大眾接和﹞。

剃除須髮當願眾生遠離煩惱究竟寂滅。

唵悉殿都漫多囉跋陀耶娑婆訶

﹝三舉。三和。剃髮至頂。偈畢。停刀。師問彼云﹞。

我已爲汝。削除頭髮惟有頂髻。汝當諦審決定。若不能忘身進道。忍苦修行者。少發猶存。仍同俗侶。放汝歸家。未爲晚也。故我今於大眾之前問汝。汝果能決志出家。後無悔退否。﹝彼答云決志出家。後無悔退﹞汝果能決志出家。後無悔退否。﹝如是三問。彼亦如是三答﹞旣能決志出家。而無悔退者。斷頂髻於刀下。愛纏永絕。修梵行於僧倫。福慧漸增﹝彼師與剃髮竟。復至和尙座前。手捧戒刀。白雲﹞。

我比邱﹝某甲﹞。今仗和尙慈悲證盟。爲彼﹝某甲﹞剃髮已竟。﹝和尙答云﹞善﹝作是白已。將刀送至座上。一觸禮而起。退歸原位﹞。

﹝彼得度者。一拜而起。至於一傍。抖盡殘發。整理衣服訖。仍於本處。長跪。合掌。一引禮近東座聖僧前。取先所置二縵衣及缽。送安和尙座上﹞。

第九授沙彌戒

﹝和尙鳴尺云﹞。

善男子。汝頭髮旣除。儀表異俗。但名形同沙彌。若受十支淨戒。身居伽藍。依師而學。食共大僧。著衣而﹝歹﹡又﹞／食﹞。方名法同沙彌。是故我今先示汝沙彌衣缽。次授汝沙彌十戒。以便行用。不乖律儀。﹝和尙手持縵五衣云﹞此是汝沙彌所著縵條五衣。縵者。謂非割截縫成。而無長短條相。此衣汝凡出入往來寺中執役。與眾服勞。一切時中恆披。不離其身。所以名曰作務衣。﹝放下五衣。持七衣示云﹞此是汝沙彌所著縵條七衣。凡一切入眾淸淨時應披。所以名曰入眾衣。﹝放下七衣。持缽示云﹞此是汝沙彌所持之缽。梵語缽多羅。翻云應量器。凡受食時應用。往來出入。當掛右肩。護隱在腋。﹝放下缽云﹞善男子。汝衣缽如法。戒可以受。汝自無始。乃至今生。妄想障覆心源。識情貪愛塵境。不知諸法。本無自性。於中種種取捨。廣造惡業。身心旣穢。淨戒安受。是以汝今。恭對。

十方三寶前。求哀拔濟。願無始未修之善。從今精修。一往所作之惡。更不再作。三寶垂慈。庶幾納戒。汝隨我語。生大慚愧。洗心懺悔。稱自己名﹝稱已。上舉偈。下隨懺。一句一叩﹞。

往昔所造諸惡業。┌─一切罪障皆懺悔。

皆由無始貪瞋癡。├─今對佛前求懺悔。

從身語意之所生。┴─一切罪根皆懺悔。﹝如是三懺。十二叩首﹞。

懺悔已竟。我今先爲汝。秉宣三歸。正是汝納體之時。汝當發上品心。受上品戒。所言上品心者。今對三寶前。發斷惡修善利他之心。徧緣法界。一切情與非情境。而於所緣境上。誓斷一切惡。無惡不斷。誓修一切善。無善不修。誓度一切眾生。無生不度。能發如是心。爲之上品心。所得沙彌戒。爲之上品戒。汝當內發如是心。緣如是境。外隨我語。諦想領受。不得余覺餘思。稱自己名﹝稱已。待和尙說一句已。求度者隨說一句。勿得錯亂﹞。

我﹝某甲﹞盡形壽。歸依佛歸依法歸依僧我今隨佛出家某甲爲本師﹝本師者。卽座上和尙。自說己名﹞如來至眞等正覺是我世尊慈湣故﹝如是三說。三叩。末徧加大慈湣﹞上來三歸。正是納體於心。再加三結。得法圓滿。謂之三番羯磨。稱自己名。﹝稱已﹞隨我所道。

我﹝某甲﹞歸依佛竟歸依法竟歸依僧竟我今隨佛出家已某甲爲本師如來至眞等正覺是我世尊慈湣故﹝如是三結。三叩﹞。

善男子。三歸三結竟。汝已得淸淨戒體。今爲汝宣十戒之相。令汝識相守持。以護其體。稱自己名﹝稱已﹞。

﹝和尙云﹞。

受戒旣畢。汝今已具沙彌之性體。應著縵五七二衣持缽。以表沙彌之外相。引禮大徳。可爲彼著衣誦偈。教知行持﹝引禮將座上衣缽取與。彼先自掛缽肩。次著縵五衣。教誦偈云﹞。

善哉解脫服。無上縵五衣。我今頂戴受。世世不捨離。

唵。悉陀耶娑訶﹝又爲著縵七衣。教誦偈云﹞

善哉解脫服。無上縵七衣。我今頂戴受。世世常得披。

唵。度波度波娑訶﹝又教彼向座展具。誦偈云﹞

臥具尼師壇。長養心苗性。展開登聖地。奉持如來命。

唵。檀波檀波娑訶﹝令彼三拜。維那師舉。大眾同音齊和云﹞

南無寶曇華菩薩摩訶薩﹝三稱三拜﹞。

第十勸誡回向

﹝和尙鳴尺云﹞。

汝沙彌。今得鬢髮落地。袈裟著身。入於善法聚中。出其塵囂境內。日新道業。永捨攀緣。我今示汝五徳十數。壯悅道志。依而奉行。所言五徳者。福田經云。一者。發心出家。懷佩道故。二者。毀其形好。應法服故。三者。永割親愛。無適莫故。四者。委棄身命。遵崇道故。五者。志求大乘。爲度人故。所言十數者。僧祇律云。一者。一切眾生。皆依飲食。﹝今者食存五觀。戒貪瞋癡故﹞二者。﹝知﹞名色。﹝是假悟我法二空故﹞三者。﹝識﹞痛癢想。﹝是妄心分別斷煩惱障。及所知障故﹞四者﹝明﹞四諦。﹝知苦。斷集。慕滅。修道故﹞五者。﹝照見﹞五陰﹝皆空故﹞六者。﹝知身虛僞猶如空聚﹞六入﹝村落。結賊所住故﹞七者。﹝善用﹞七覺支﹝故﹞。八者﹝常行﹞八正道﹝故﹞。九者。﹝了﹞九界眾生居。﹝皆不免苦。空無常無我故﹞十者。﹝觀﹞十一切入。﹝本自不生。性無和合故﹞此是沙彌。法應如是。旣聞知已。恆記莫忘。若能精學躬行。沙彌十支戒淨。二十四門威儀。五徳漸立。十數通修。將來十師登壇。白四受具成比邱僧。入三寶數。紹隆聖種。功徳難思。從斯已去。倍增淨信。勿得怠惰。恣縱身心。能如是依教奉行否。﹝答﹞依教奉行。﹝和尙云﹞旣能依教奉行。以此剃髮受戒功徳。上報四恩。下濟三有。大眾同音。念佛回向。﹝和尙鳴尺一聲起座。合掌念佛。引禮呼彼沙彌禮謝和尙。三拜。起立於傍﹞維那師。舉回向偈﹝大眾齊和﹞。

授戒功徳殊勝行無邊勝福皆回向普願沈溺諸眾生速往無量光佛剎十方三世一切佛一切菩薩摩訶薩摩訶般若波羅密﹝和尙下座禮佛訖。如常儀送和尙歸方丈。隨喜雲集大眾。禮佛三拜。彼沙彌仍到座前。禮謝左右大眾。及維那引禮師竟。候大眾去畢。彼剃髮師將沙彌。回至祖堂禮祖已。卽往客堂庫房等。處處拜謝畢。卽收拾壇場﹞。

證義曰。如來涅盤時。扶律談常。囑諸比邱。以戒爲師。所謂續僧伽命脈。正法得久住。全在持戒也。然制律之初。首創五戒。出家之始。先說十支。百丈集錄於淸規中。爲剃度正範。眞至要也。邇來藏本多訛。久置髙閣。流通善本。世亦罕見。剃度說戒。闃寂無聞。何怪乎佛法衰微也。玆者幸獲眞規。得睹斯範。系金陵。寶華山見月律師校正。宜廣流通。挽回時獘。俾剃度沙彌。得聞正範。卽老戒比邱。亦須玩省。咸遵佛敕。毋使遺忘。所冀見聞受持。共爲苦海津梁。傳佛正行。永作法門柱石。內崇聖教。得正法以恆隆。外翊王化。保山河而永固。幸勿輕視斯儀。致同搬演故事。此篇但便作法授受。故不贅錄證義記文。所貴體達佛意名實相應。則不負君親允度之深恩矣。

﹝附﹞剃度規約﹝凡八條﹞

夫叢林之設。本爲十方衲子。辦道修行。不畜驅烏徒眾。恐成流獘。故童年剃落。多在庵堂靜室。但請叢林住持。爲說戒本師耳。若或壯年志道。欲爲衲子。求叢林剃度。此沙彌得度。卽大眾之始事也。所關旣重。則不得不愼爲檢擇。以立賢聖之基。所有條約。備列於左。

父母不許者。不畱。﹝如果眞心出家。須囑其祈請父母允許後。再度﹞。

犯法脫逃者。不畱。

身爲他拘者。不畱﹝如有職役乃至僮僕之類。若道心堅固。或令其求主恩放。或代爲告其主人。行慈成就。必須主允。方度﹞。

身歸邪教。混入佛門敗壞正法者。不畱﹝邪教。如無爲。白蓮。長生。天主之類。若其人眞悔前非。畱寺年餘。察其確實。方允剃度。如系道家。攺從釋教。勘無他心。卽可落髮﹞。

無親人送來。履歷不明。無保薦者。觀機定奪。若不遠千里。眞心求出家者。與其三歸。延數月。加其五戒。延一年。或至三年。方許剃度。

允畱後。熟讀課誦。勤儉無過。方爲剃髮。考審不應者。不許。

旣來求度。於禮儀淸規等。當一一遵守。若縱恣放逸。匪類爲朋。屢誡不攺者。不畱。

叢林出家。遵古禁例惟依住持一人。僧眾並不得各受。違者。師徒俱出院。

○年月日○住持某甲重錄。

﹝附﹞上供疏式

伏以。世尊斷髮。視王位如弁髦。聖僧出家。似翔鳥而脫絆。俾從凡以入聖。願自度而利生。上宏佛祖家風。永作人天眼目。爰有大淸國。某省。某府。某縣。某寺。依止。奉佛剃度比丘某甲。求度沙彌某甲。是日至心拈香。歸依娑婆教主。釋迦文佛。靈山會上。諸佛聖賢。金蓮座下。恭通情旨。蓋因求度沙彌。俗姓﹝某名﹞﹝某甲﹞。年幾歲幾月幾日﹝某﹞時建生。於今﹝某某﹞年月日。在於﹝某﹞寺。歸依﹝某甲﹞比丘爲弟子。攺名﹝某甲﹞。剃染受戒。切念新度沙彌﹝某甲﹞。久滯世羅。未曉出塵之徑。近參大教。漸知入道之門。嗟業系於凡籠。愧身羈於俗网。發心脫白。立志染緇。幸遇勝緣。遂玆深願。由是敬獻淸齋一簋。聊陳葵藿寸衷。伏望洪慈。俯垂昭格。所願慈光圓照。法雨普滋。使新度沙彌。披衣持缽。作佛法之棟梁。聽教參禪。翻死生之窠臼。色身康健。魔障無侵。眞操實履。到不思議之妙門。出世爲人。振向上機之元旨。如斯陳願果遂是期。右疏恭請三寶證明剃度受戒文疏。年月日。剃度比丘﹝某甲﹞。率新染沙彌﹝某甲﹞具疏。

證義曰。古人謂。出家乃大丈夫之事。非將相所能爲。雲棲蓮池師云。將以武功定禍亂。相以文學興太平。天下之事皆出將相之手。而曰出家非其所能。然則出家。豈細故哉。按雲棲之言。引而不發。蓋將以越生死流。登菩提岸。曠劫羈鎖。一朝解脫。自利利他。度生無盡。而創始於出家一著。此所以非細故也。古之髙人。以有見於此。故出家爲莫大因緣。十分慶幸。如魚縱壑。似鳥飛空。旣具斯心。故縱於一切行門。乃至十戒。二百五十戒。十重。四十八輕等。遵奉行持。無有疲厭。今則不然。或父母因貧苦。而捨之空門。或本身爲事故所迫。而勉求剃染。其初原未嘗發眞實心。故其後亦不樂眞實行。全賴爲師者。先納之於戒律之中。而又時加訓誨。俾之習气漸除。則道心漸固。中人之性由教而入者居多。庶幾可望其習與性成。而日進於髙上耳。五分律。佛敕舍利弗度羅睺羅。先與授優婆塞五戒。後與剃髮。授沙彌十戒。此剃度授戒最初之模範。柰何今之出家者。旣多非發心之人。而爲師者。復不代爲根本之慮。師之所以教。弟子之所以學。仍是名聞利養之心。應酬世故之事。求其實爲生死自度度人者。鮮矣。卽間有之。無如始基不立。終歸廢棄。語以受戒一事。則以當俟三壇總授爲辭。無論衣缽無資。或事故耽擱。年復一年未沾戒品者不少。卽幸而身登戒壇。而習慣非法。反以法事爲故事。旅進旅退。勉彊支持。至於滿散而已。噫。受戒千百。得戒幾人。法門之衰。由是之故。竊謂此中。師徒均有過咎。而師之過咎。似爲偏重。禪林寶訓。黃龍云。父嚴則子敬。今日之規訓。後日之模範也。譬治諸地。隆者下之。窪者平之。彼將登於千仞之山。吾亦與之俱。困而極於九淵之下。吾亦與之俱。伎之窮。妄之盡。彼則自休也。又云。姁之。嫗之。春夏所以生育也。霜之。雪之。秋冬所以成熟也。師無訓約可乎。按目連問佛經云。迦葉佛時。有比丘度弟子。不教誡。多作非法。命終生火龍中。火龍法。七日一對。火燒其身。肉盡骨在。尋後還復。復則更燒。不能堪苦。卽觀宿命。自見本作沙門。不持禁戒。師亦不教。便瞋本師。念欲傷害。後師與五百人渡海。龍來捉船。眾問。何爲捉船。答曰。汝等下此比丘。放汝使去。問曰。此比丘。何預汝事。都不索餘人。而獨索此。答言。本是我師。不教誡我。今受苦痛。是故索之眾見勢不可已。將捉比丘。以著水中。比丘言。我自入水。不須見捉。投水喪命。眾乃得全。以此驗之。不教徒眾。爲害非細。又優婆塞經云。寧受惡戒一日中斷無量命根。終不畜養獘惡弟子。不能調伏。善戒經云。旃陀羅等。及以屠兒。𨿽行惡業。不能破壞如來正法。不必定墮三惡道中。爲師不能教呵弟子。則破佛法。必墮地獄。由此觀之。沙彌受戒。誠爲法門之切緣。受而不持。尙有失教之過。況師不教授。但令形同沙彌。實是白衣。不特始基不立。終無岑樓巨閣之望。行將日獘日壞。而有偭規越矩之行。豈非爲師者之大咎哉。今此剃度正範。乃江南華山見月律師所校正。上合佛敕。下合時宜。意美法良。凡我釋門。當共寶而遵行之。

付戒

﹝戒列三壇。先一壇爲未受沙彌戒者而設。若已受沙彌剃度十戒。則一切佛事仍隨眾。惟初壇懺摩。卽須另審十戒貼報單預備禮物預請諸執預習佛事酌定戒期右師派白﹞。

初。貼報單

○本寺。謹擇月

日。開新戒堂。傳授千佛大戒。凡欲求戒者。預備三衣。缽。具。經。律等。宜早來山。進堂演習律儀。毋使臨期倉卒。特此預聞

○○寺監院﹝某甲﹞告白。

證義曰。此章報單。數月前。實貼山門外。乃古規也。近來遠近徧貼。咸使周知。亦屬可行。報單上。有加兩序恭請方丈傳戒者。或有請本常住﹝某﹞和尙者。書明亦可。若但貼今﹝春冬﹞傳戒四字。似屬太簡矣。

次預備禮物

○凡求戒者。自預備三衣。經。律。缽。具。衣囊。缽囊。缽帚。布。食巾。缽墊等。又備和尙香信三錢。二師香信二錢。戒堂香信二錢。知客香儀一錢。照客使金三分。戒牒十師齋銀共三錢。刻印戒錄六分。戒堂燈油五分。禮佛香燭三錢二分。通共一兩五錢六分正。俗呼攢單銀。是也。若在常住允執日久者。攢單銀減一半。余俱照例。其餘小食。剃頭。燒浴。納坡。堂內香燈。值壇。乃至應用物件。應各諒力。不得勉彊。其十師齋銀。至期。教授諒其多少。令本堂送入庫房。香燭牒銀等項。教授與本堂合辦。戒堂內小食等項。一應開堂辦理。若設齋設腐等事。俱交庫房辦理。不涉本堂之事。

證義曰。他本首列常住應備物件。卽戒期所用莊嚴法器之類。次列堂內香燭茶點等物。乃新戒所用。然此二條。各處各色不同。難以劃一。故玆佚之。惟錄求戒預備禮物香信等項。並先備三衣等物件。此等之必求備者。是堅其志耳。華山見祖著一夢漫言。自述云。昔朝雞足山。宿寂光寺。訪問山中明師。聞獅子巖。有大力白雲二位老和尙。精修淨業。三十年不下山。於十八日。同妙宗暗初。到巖禮拜。哀乞剃髮。力老和尙詳詰根由。幸垂慈允。令備衣缽。暗初云。旣承攝授還極。其衣缽齋供。俱在弟子。白雲老和尙言。吾觀此人。終成大器。不可艸艸恐出家易。持戒不堅。須是自己沿門乞化。折其我慢。驗其心志。化得衣缽。再來披剃。思二善知識。一攝一折。令人敬畏。據此。可見三衣缽具等。必須預備齊全。方許求戒律中止許自辦。嚴禁借貸破損等。良有以也。近來戒期如此等物。或借或貰。得之甚易。求戒旣易。則輕忽之心生。而不樂爲持戒之難。佛法衰微。其先兆矣。

次預請諸執

執有尊卑大小。法是合辦。要在和合。況共任一期之事。上下俱互相商。在戒期前。演習純熟至於臨堂。循循導引。使新戒誠敬篤恭。生其正信。爲人師範。不可辜負後學也。倘有錯處。宜互相維持。不得當場呵責。殊不雅觀。凡唱導須響喨。音淸語緩。使彼聞者。入耳燻心。永爲道種。諸師異稱。謹辯於左。

○梵語和尙。此云力生。或稱長老。或稱住持。或稱方丈。俗呼堂頭。亦名壇主。

○羯磨梵語。此翻作法。卽輔座。俗呼二師。亦名左師。或稱左寮。與禪堂首座同。

○教授唐言。卽弼座位。亦稱二師。或呼右師。又稱右寮。與禪堂西堂同。

○尊證。是班首位。亦名七師。或稱七證。亦稱諸師。與禪堂後堂堂主同。

○開堂。卽大引禮。或稱本堂。亦號首師。爲一堂首領。與禪堂維那同。

○倍堂。卽二引禮。亦稱本堂。或名次師。與禪堂參頭同。

○大作法。卽三引禮。或稱左班。與禪堂悅眾同。

○二作法。卽四引禮。或稱右班。與侍寮同。

○其餘引禮。不論多寡。通名引贊。俗呼站班引禮。亦隨五六七八次序而稱師傅。皆序執位。

○香燈值壇。位在列執。凡新戒。亦稱某師傅。

○凡執事小一級。見大一級。起立。讓坐。行則讓行。

○凡沙彌見老戒。如敬上座。淸眾見列執。列執見序執。俱分上下。具如前兩序章說。

○凡戒堂有事。先白本堂開堂。平論不服。方白兩序。再三事大。分斷不下。可投方丈。如不白開堂。亂驚兩序。擅白方丈。並髙聲驚眾者重罰。

證義曰。古時傳戒惟律宗。自列朝頒敕後。禪教並開。正座代時宣揚。一方主位。兩序分三等。二師七師是聖執。菩薩戒中文殊彌勒所爲故。引禮是賢執。十方菩薩爲同學伴侶故。香燈值壇。及諸佐助爲能執。能辦眾事故。江南焦山。性海禪師拾遺集持犯論。或問。時居末法。授戒者。博和尙之名。受戒者。博戒僧之名。其戒俱置之不論。其犯戒不可勝數。果有罪也耶。抑無罪也耶。答曰。無戒而授戒。如非冢宰而假八柄。以置天下之吏。受戒而犯戒。如受官職而方命以虐民。天下將置之不問乎。抑必置之於刑罰乎。吾知其必置之於刑罰矣。是故授戒者。已有一戒。方可授人一戒。已有二戒。方可授人二戒。無戒而授戒。一戒必招一戒之報。如白衣而弄天子之權。豈有不遭誅戮者乎。受戒者。受一戒。必持一戒。犯一戒。則招一戒之報。如爲官而不治其事。豈有不遭黜罰者乎。斯理易明。不待智者而知也。是故已有一戒。則可授人一戒。無則不必授人戒也。能持一戒。則可受一戒。度其不能。則可還於其師。佛有明訓。所當依從。不可貪虛名而招實禍。

次預習佛事

今先總舉三壇。

初壇。一。教缽。二。請戒。三。查驗次缽。四。懺摩。五。回復。六。說戒。七。發願。八。背誦毗尼日用。

二壇。一。授沙彌律。二。教威儀門。三。散簽。四。請戒。五。示衣缽名相。六。投柬。七。懺摩。八。回復。九。上供。十。請齋。十一。說戒。十二。發願。十三。授四分戒本。

三壇。一。請戒。二。懺摩。三。回復。四。開示苦行。五。燃香。六。說戒。七。發願。八。授梵网。九。給牒。十。回復。

﹝共三十一事﹞見三壇傳戒正範等書。

次別分四△一。正座。初壇。發露復命。請戒。回復。說戒二壇。請戒。投柬。回復。上供請齋。說戒三壇。請戒。回復。示苦行。說戒。普示。﹝共十六事﹞尼眾。﹝別發露。別說八棄別說八敬。別開示﹞在家。﹝則說五戒。加說六重二十八輕﹞見三壇內集二。輔座。初壇。發露。請戒。懺摩。回復說戒二壇。請比丘戒。投柬。懺摩。回復。說戒。﹝贊禮偈八句。和僧偈四句。請聖四則。差右師單白。乞詞後單白。問遮難全篇。白四番羯磨。以上皆須熟記﹞三壇。請菩薩戒。懺摩。回復。說戒。﹝共十四事﹞尼眾。﹝別發露。三次皆別懺摩。別問尼遮難﹞見三壇輔事三。弼座。初壇。教缽。﹝禮儀緣起。俱要熟記﹞請戒。查驗衣缽。說戒。授律。背毗尼。散簽二壇請比丘戒。示衣缽名相。投柬。上供。請齋。說戒。﹝贊禮偈八句。和僧偈四句。請聖四則。遮難全篇。向白二行。呼拈香二行。壇上呼拜乞詞。俱要熟記﹞授四分戒本三壇。請戒。說錫杖經。唱偈下壇。傳杖。授梵网經。給牒。﹝共十九事﹞尼眾﹝別教缽。別過律。別過尼戒本。別過梵网。別給牒﹞凡期內辦白詞。齋銀。戒錄稿。二道榜文。十師柬。戒牒。佛位等。俱宜畱心。親眼驗過。見三壇弼事四。引禮。引禮之執有五。一。開堂。二。陪堂。三。大作法。四。二作法。從五以下。皆名弘贊。開堂引禮者。教導新戒禮儀也。先自將諸同寮。赴教授寮。禮右師。請教禮儀。所謂排班。站班。出入。拜立。合掌。觀鼻雁行。翔步。胡跪。起立。問訣。分班出堂。回堂。恭立。端坐。抄手。觀心。取筷。取碗。安筷。安碗。喫粥不響。掩口挑牙。嚼楊枝。嚼畢禮佛。禮誦。穿衣。大便。小解。各稱法名。答師尊諱。合掌欲拜。恭立讓路。應阿彌陀佛。行十方禮。鳴鐘起落。板魚起落。引磬小魚拜式。搭衣。折衣。開四折具。一字具。﹝又名隨具。卽觸具也﹞展大具。展半具。掩具。應缽。拈香方法上香儀式。多人圓禮。入堂寮法。請詞音調。白詞音調。答頂戴受持。答依教奉行。一拜而起。一拜起具。散杯。收杯。乃至輪交當值監值等事。一一俱在右師前演習。演習純熟。時至。進堂。教諸新戒又引禮者。引磬最重。取其禮。誦。止。作。得整齊也。凡一切引磬。﹝左在勺打﹞急緩得中。和尙拜。二師拜。大眾拜。引禮拜。新戒拜。引磬俱同。第一拜。第二拜。均一擊則拜。一擊則起。﹝第三拜。起兩擊﹞問訊四擊﹝拜緩擊亦緩。拜急擊亦急﹞唱請詞。﹝宜和緩響喨﹞每句畢四擊。慈湣故句。引磬煞尾前緩喨。後急咽。約十三四擊。﹝凡引磬煞落皆同此﹞迎請來去鳴磬法。在作法處動身。二人齊向上問訊。四擊。路上行。二人輪擊。聲絕方續。到了不問訊。四擊。師起身。一擊。請到作法處。歸位。不問訊。四擊歸位凡分請。路上不鳴引磬。到師寮。自先禮佛。次向師見禮已。方取出引磬。呼班禮佛及拜師。用引磬三擊。用過仍袖。到法堂。歸位巡寮鳴法。每一拜。一擊。問訊。二擊。路上行。與迎請同凡自拜佛。頭要著地。引磬在頭頂前。鳴小魚子。亦同此凡戒堂引禮。法堂動身。不用引磬。到本堂門口。新戒進堂已。袖中取引磬在手。拜起。問訊。用過仍袖凡捧缽。捧律。捧衣。捧完站班。鳴引磬二擊。卽出堂。不用舉。亦不問訊。若回堂。安手中物件。再站班。方圓禮凡止靜。三拜。每拜一擊。問訊一擊。凡開小靜。二擊。開大靜。共﹝十一擊半﹞凡講經律。凡上堂。小參等。香贊完。對面輪鳴三陣。須寬緩爲度。三通畢。方啟口凡請聖。供佛。齋天等。俱一字一擊凡上殿。過堂。路上不鳴引磬凡做佛事出堂。入堂。雁行。除路上迎請。不用引磬凡法堂呼班。聲要自在髙亮。左右輪呼。若左邊停口多時。仍左邊先呼凡隨具。不呼撩衣凡集法堂大殿。齋堂。方丈。槪不問訊。若當問訊處。引禮仍呼凡懺摩。並初壇第三壇正說。眾引禮到。先禮佛凡新戒集法堂。不禮佛開堂引禮。乃一期權執。凡戒期禮儀佛事。當須精熟。上白三師定時。中會同寮熟演。下教新戒如法陪堂。引禮者。領眾上殿。過堂。眠。起。凡戒期做佛事。總聽開堂作主。或有未妥。和言商議。眾有不調。善調警勸大作法引禮者。一切首領。呼班節次。初壇請戒白詞。說戒白詞。請詞。請聖。懺悔。二壇請戒內。語答上。投柬三則白詞。說戒白詞。請詞。贊禮偈。和僧偈。呼班。呼照位。請聖。遣歸堂。乃至末後。先領眾跪送等。三壇請戒白詞。說戒白詞。請詞。請聖。乞戒語。錫杖偈。俱要熟記二作法引禮者。此執與站班引禮同。惟加接呼班。與大作法合。其中節次。必須熟記站班引禮者。亦名引贊。三壇香贊。禮祖單及贊。三次懺悔文。請聖正詞。論派白詞。錫杖偈咒。三師引磬。迎請引磬。一切音調。新戒引磬。分請儀式。迎請儀式。以上俱須熟演熟記。見三壇補遺。及引禮廣儀等書具明。此引禮師。卽五種阿闍黎。第四授經阿闍黎也﹝五種闍黎者。一。剃度阿闍黎。卽剃度本師。及說剃度戒者。二。羯磨阿闍黎。卽受戒壇上得作羯磨者。三。教授阿闍黎。凡受戒中教授威儀等事者。四。授經阿闍黎。教誦經律。講明義理。卽引禮之類也。五。依止阿闍黎。卽諸方住持。吾曾在彼座下。受其法益。或受食益。乃至依住一宿者。按瑜伽師地論。第七十卷

中。謂戒師須具五徳。一。戒行無失徳。寧捨身命。終不毀犯淨戒。常能堅持無失故。二。善建立法徳。於佛說律藏。善能采集。取捨投機。立諸妙法。令人易學。可無違犯故。三。善制立所學徳。於經律中。當學之法。善能裁制安立。注釋明顯。令無差謬故。四。善斷疑惑徳。於經律論。所立法中。隨人所學。並所問。善能開講。令彼斷疑。合如來正制故。五。教授出離徳。以佛經律。教授於人。令人如法受持。成就聖道。出離生死故。比丘具此五徳。如來聽其爲人阿闍黎。所謂﹝五﹞徳師也。又四分律藏。第三十四卷

。有五法不得授人戒。一。無信。戒必不堅。萬善之本旣無。眾徳之基何立。二。無慚。必肆情破戒。慚恥之心尙無。正見之念何有。三。無愧。必顯露造業。犯戒不悔。羞愧旣無。何能攺過。四。懶惰。必無修行。不識經律。邪正尙迷。持犯何曉。五。多忘。必不彊記。忘諸戒法。讀誦尙缺。解義何存。比丘犯此五法。佛不聽其爲人師﹞。

證義曰。三壇傳戒正範。原系律藏。山律藏文富。古人撮其要文要義。成玆正範。無柰年久有訛。華山見祖。重將古本正範。較定刻行耳。杭州新板。題上加見祖二字。失考。按見祖自述一夢漫言中有云。崇禎十年。余在丹徒。海潮庵。三昧和尙座下受戒。無錢請律讀。終日默坐單上。聽同戒眾讀律。不犯堂規。引禮呵曰見月。此處非坐。不語禪。爲何不請律熟念云云。至臨背時。執簽九人。至教授師前。拜已。餘一气朗聲背終云云。據此。見祖自說。可知見祖受戒時。亦從此正範事儀而行也。至於正範外。三壇輔弼。補遺廣儀等。亦是活套。在作爲臨事變通。何也。如華山等大壇場。人眾旣多。可以如法敷衍。若人眾寡少之處。豈可泥定。但熟煉訓儀。令新戒策發道心。得上品戒。卽是金繩覺路。若師資怠惰。上下偸安。有名無實。卽是黑繩邪業。然有不可攺者。則萬不可苟簡擅攺也。又邇來請戒。說戒。赴齋等事。禪律有異。律宗輔弼。至法座前。待和尙出室。或登座已。輔弼展具。三拜已。正座坐。輔弼立。禪宗。但觸具一拜。或三師前後立定同拜。輔弼側坐。此中各有所宜。不可拘泥。若正座是師長。輔弼是小輩。三拜。登座側立。以示後學。敬事師長之義。則可。若正座與輔弼同輩。或同參。或正座小而補弼長。只宜捉具一禮或三人品字立。同拜。登座側坐正以見佐助法化之重。又如臨齋。正座是長輩。九師俱小輩。相見告退等。正座可受拜。新戒禮九師。九師應遜待。以尊長在前。不敢受禮也。若九師中有數位與正座同輩。或長。或客。相見告退等。正座應答禮。新戒拜九師。九師應受禮。以師資道尊故。

次酌定戒期

按律中。並無三壇頓受之期。亦無拘定之日。但隨師資緣會授受。又律中佛說比丘戒。只許三人一壇。若四人。卽不得戒。關系非小。應遵佛制。我東土。多三壇頓受。故立期從權。分爲春冬。春期者。二月初八日開堂。先令值壇香燈。灑掃鋪設已。知客領引禮上方丈隨送進堂。﹝禪門開堂陪堂。和尙送位﹞次求戒進堂。引禮細問來歷。查淸籍貫。至三月十四日。二師寮掛號。晚課畢巡寮。晚二板。本堂發露。十五日。左師發露。方丈呈罪。十六日起懺。辦理香燭等物件。掛初壇懺摩。請戒。受戒牌。至二十日。右寮泒引禮白詞。二十一日。完懺。送牒錄銀。取莊嚴。二十二日。復命。教缽。私演請戒。受戒。二十三日。請戒。查驗衣缽。開示除蓄。是晚演受戒儀。二十四日。剃頭沐浴。是晚懺摩。禮通宵。二十五日。回復。鋪戒壇莊嚴。說戒。發願。巡寮。開示堂規。﹝戒堂規約見後﹞二十六日。送戒錄稿。散遮難文。背所讀律。發願。巡寮。二十七日。過沙彌律。掛二壇牌。發願。巡寮。二十八日。送壇簽。演投柬。演請齋。二十七日。貼圓具榜。七師榜。散簽。大演儀。三十日請戒。示衣缽名相。投柬。送柬。沐浴。剃頭。懺摩。禮通宵。巡寮。﹝若月小。俱上前一日﹞四月初一日。回復。上供。請齋。鋪戒壇莊嚴。是夜說戒。發願。巡寮。收莊嚴。初二日。過四分戒本。掛三壇牌。初四日。大演儀。初五日。請戒。備香頭。貼出入用賬。懺摩。禮通宵。初六日。回復。剃頭。沐浴。初七日。開示苦行燃香。鋪戒壇莊嚴。初八日。說戒。發願巡寮。過梵网。初九日。給牒送錄。開蓄。回復。告假。巡寮。一期事畢。

冬期。十月十八日。開堂。﹝事宜見前說﹞至十一月初十日。二師掛號。晚課畢。巡寮。晚二板。本堂發露。十一日。左師發露。方丈呈罪。十二日。起懺。辦香燭物件。掛初壇牌。十四日。右師派白詞。十七日。懺完。私演儀。十八日。復命。取莊嚴。教缽。演儀。開示除蓄。十九日。請戒。查驗衣缽。剃頭。沐浴懺摩。禮通宵二十日。回復。鋪莊嚴說戒。發願。巡寮。開示堂規。二十一日。背律。送牒錄銀。掛二壇牌。二十二日。送錄稿散遮難文。二十三日。送壇簽。取柬。二十四日。補辦物件。二十五日。演投柬。二十六日。送齋銀。私演儀。二十七日。演獻齋。二十九日。貼圓具榜。散簽。大演儀。三十日請戒。貼七證榜。示衣缽名相投柬。送柬。﹝若月小。俱上前一日﹞十二月初一日。上供。請齋懺摩。禮通宵。初二日。回復剃頭。沐浴。鋪莊嚴。是夜說戒。發願。巡寮。收莊嚴。初三日。掛三壇牌。過四分戒本。初五日。備香頭。初六日。請戒。懺摩。禮通宵。貼出入用賬。初七日。回復。剃頭。沐浴。開示苦行。燃香。初八日。鋪戒壇莊嚴。說戒發願巡寮。過梵网。收莊嚴。初九日。給牒。送錄開蓄。回復。告假巡寮。一期事畢﹝冬期少十日﹞。

證義曰。比丘戒。佛制三人一壇。乃至白四羯磨竟。其四棄。四依等。仍合眾同說。惟尼另說也。此春冬二期。亦古人所定依一夢漫言所說。見祖在丹徒。海潮庵。三昧和尙座下求戒。亦是二月初八日起。至四月初八日圓戒。是也。若依佛制。隨時可受。如崇禎十年。泰興縣。毗尼庵請三昧和尙開戒。是八月十五日起期。至十一月十五日圓滿。是也。次受髙郵承天寺請。卽十二月初一日起期。至開春正月十五日圓滿。又正月二十日。在善慶庵起期。至三月中圓滿。據此。可見古人有定在春冬者亦有不定時期者。但隨宜從緣。可矣。

次右師派白

新戒起懺已。右師預書白詞題目。開堂師。備點心四色人多兩桌。令新戒打茶。於右寮處。集眾引禮。喫茶派詞。並問藉貫。以登冊也。其白詞。從大作法派起。至末引禮止。凡說戒。及小白詞等。一切呼班。俱在﹝大二﹞作法合辦。凡跪白詞。輪到那一位。就那位跪在中間。拜過。仍歸本位。凡站立白詞。卽在本位。站白。但合掌。不問訊。所有詞題開後。初壇請戒。白左師。﹝亦﹞白右師。查驗衣缽。白右師。懺摩。白左師。說戒。白和尙二擅請戒。白和尙。﹝亦﹞白左右師。示衣缽名相。白右師。投柬。白和尙。﹝亦﹞白二師。﹝亦﹞白七師。懺摩。白左師。說戒。白和尙三壇請戒。白二師。﹝亦﹞白和尙。懺摩。白左師。示苦行。白和尙。說戒。白和尙。共十九白詞。輪次熟白。

證義曰。此亦約引禮多位言也。若人寡。亦隨宜變通。可矣。請十師齋。定在說具戒之前。午時之初爲正。邇來或有先說戒。而後請齋者非。在午後請齋者大非。爲右師者。宜力正之。

受戒堂規﹝凡十四條﹞

三世諸佛。皆曰出家成道。六度菩薩。無弗珍敬尸羅。誠以嚴淨毗尼。方能宏範三界。楞嚴經云。攝心爲戒。因戒生定。因定發慧。是名三無漏學。乃成佛正因。萬行根本。是故求戒者。如人采寶。心心戀慕。念念思得。當勤持誦。時束身心。倘有故犯。現罰不恕。攝心模範。開列於後。

受戒之法。應持經律。三衣缽具。進堂。若舊破貰借槪不準納。其餘衣物𨿽舊。瀚淨亦可。

五更聞四板一響。當值者揭起帳幔齊起。著衣下單。倘有疾病。須告假。令眾人知。日間無事。不得放下帳幔。違者罰跪香。

四時止靜。齊集站班。威儀整肅。不得戲笑雜話。行禮畢。方歸位坐。違者跪香。

演習時。畱心熟記。暇卽讀律。不得閒談雜話。凡輪流值日。關心看票。莫相推委。違者跪香。

諸師出入。站起。合掌。師坐。方坐。

桌上惟有經律。不得安置衣服雜物。喫茶飯時。必掩經律。不得正食說話。不得髙聲咳吐。違者跪香。

安單各有東西。行坐各有本位。不得東西亂闖。不得穿堂直過。及言語髙聲。

上單脫鞋。撥近擺好。不得廣占他席。不得脫裏衣睡。不得鄰單共語。及器響動眾。臥必右脇。不得酣呼。抽解出入。須輕行。違者跪香。

不得抖被作聲衣被折齋。上單下單。不得粗莽。違者跪香。

上殿過堂。及一切佛事。依次序行。不得攙前落後。須眼觀鼻。端身正肅。違者跪香。

私事出堂。路遇和尙。或二師。諸師。乃至老戒。俱禮拜。合掌。側立讓路。卽同戒共行。亦須威儀靜默。違者跪香。

淨面。不得水濺旁人。禮佛。不得久占時位。看堂要小心。同戒須照應。不得爭鬧。違者罰。

尊長進堂。須起立。當拜。卽拜。令坐。乃坐。

爲己事出入。須告假消假。在外不得閒闖堂寮。及失威儀。違者跪香。

○以上規條。當須謹遵。如有違犯。本堂行罰。

○年月日○住持某甲重錄﹝實貼戒堂﹞。

△﹝具載沙彌律儀。二十四威儀門。及大比丘三千威儀門等律。五夏以內。當一一具學﹞。

證義曰。經云。尸羅不淸淨。三昧不現前。又云。無礙淸淨慧。皆依禪定生。故知戒爲定慧之前茅。戒行不淨。則定慧無由而生。所以佛制五夏以前。專精戒律。專精者。豈徒威儀而已。律中第一要務。在常攝其心。念無錯亂。謂四念處行道也。四念處慧佛法總關。靈峯宗論云。無念處慧。著袈裟。如木頭幡禮拜。如碓上下。六度萬行。皆同外道苦行。無與眞修。何故。不攝心非戒也。若依念處行道。則持戒功徳。現能獲四沙門果。乃至圓十地。克獲無難。何故因攝心而易得也。第二要務。在洞明二百五十戒開遮持犯之致。否則二六時中。徒有持戒之名。反多誤犯之罪。或曰。小乘所制。大乘悉開。比丘所執菩薩悉融。此說從何。答曰。靈峯宗論云。開者。開其小乘自度之心。而發大乘誓願心也。融者。融其未化法執。而歸無量諦理也。所以出家菩薩。無別戒法。同秉比丘律儀。但發心自度。卽名二乘。發心度人。斯名菩薩耳。邇來謬解。多違律意。昔釋尊涅盤之時。囑諸比丘。以戒爲師。又曰。吾法若壞。始自毗尼。誠先見矣。柰何誤解開融。致同謗法也哉。

布薩節要

﹝分十﹞。

綱目十節第一

黑白半月。兩乘布薩另本。江南寶華山。司律學沙門。讀體之所重訂也。原本兩卷。上卷綱目。﹝二十七頁﹞下卷正範。﹝四十四頁﹞今於綱目中。再撮大綱。錄其十節之要。

一。總論兩乘者

﹝一。大乘。二小乘。其小乘七眾者。一曰眞諦。卽比丘。比丘尼。式義摩那。沙彌。沙彌尼之五眾也。二曰俗諦。卽優婆塞。優婆夷之二眾也。其大乘七眾者。卽前眞俗二諦。發大菩提心。受菩薩大戒。是也﹞。

二。崇正辯訛者

﹝佛制每月。以十五日。爲白半月布薩。以三十日。爲黑半月布薩。若月小。以二十九日。爲黑半月布薩。今一往以來。每月朔望二日。爲黑白布薩者。則白半月兩番誦戒。於黑半月。全不布薩矣。究來斯規。未審錯自何時。致令先行後效。習以成風。按律中說戒犍度云。犯者不得誦戒。犯亦不得聞戒。不得向犯者求懺。犯亦不得受他悔。應向淸淨者。懺悔誦聽。此蓋明未布薩之前。應作露過羯磨之法儀也。故余準律正訛恆以白半月。十四日先懺悔。十五日正布薩。黑半月。二十九先懺悔。三十日正布薩。若逢月小。則以二十八日先懺悔。二十九日正布薩。爲定例﹞。

三。如教遵古者

﹝若比丘住處。違制而棲者。則布薩誦戒。諸凡作辦之事。咸無成濟之功。反招越法之罪。以所依旣非。而能依亦非矣。故四分律云。若作羯磨。必先結界。其僧祇。五分。十誦。根本等。𨿽五部各尙其宗。至於羯磨一法。莫不皆依結界爲之首務。然界有二。一。作法界。以集眾立標。唱相。問和。秉白。忍可。先結受戒場。次結大界畔。後準大界標相。而結不失衣界也。二。自然界有四。一。聚落。二。蘭若。三道行。四。水處。此四各有自然勢分所及爲限。不用標相白忍而成也。其比丘尼僧所依之界。亦準如上。若夫菩薩比丘等結界亦如上。按地持經云。菩薩比丘僧。不結界者。則輕慢佛言。若不護僧制。且凡所作辧。皆不成矣。何也。以不結戒場。則十師白四。無有受戒公所故。不結大界。則布薩誦戒。不能和僧說欲故。不結衣界。則人依不攝。如鳥無其羽翅故。由是故知菩薩比丘僧等。凡所住集之處。以例比丘僧法。二白羯磨結界也。其三小眾。隨屬二大僧界內﹞。

四。稱徳量人者

﹝黑白布薩。爲明作法之定期。僧集誦戒。須擇堪能之模範。若徳臘雙兼。學滿五夏志識不昧。辯決眾疑者。聽僧中白二羯磨差之。是故凡司兩乘戒法者。必須熟研四分。梵网。其兩乘選差。旣諳如是。又於中通局成善。各有不同。局則小乘七眾。偶緣共集。誦本所受戒者。若在比丘僧界內。卽差請一能誦比丘誦之。其比丘尼。乃至優婆夷。悉無誦聽之分。若在比丘尼僧界內。卽差請一能誦比丘尼誦之。其比丘乃至優婆夷等。悉無誦聽之分。故曰局也。通則大乘七眾。偶緣共集誦梵网者。不論何界。須請菩薩比丘眾中一人誦之。若無比丘。惟次六眾者。卽請菩薩比丘尼眾中。一人誦之。乃至若無上六眾。惟是菩薩優婆夷者。卽請彼中一人誦之。以其大乘七眾。皆許誦聽。故曰通也﹞。

五。淨堂和眾者

﹝按律中令布薩日。掃灑敷座。備燈火。水器。捨羅。爲上座者。當教年少比丘。而年少者。依教如法作辧。若上不教。下不辦。皆犯越毗尼罪。其所敷座有二種。一是髙座。爲誦者登。一是下座。爲聽者設。其髙座當以香花莊嚴法席。燈火須防夜暗。水器有二。一。洗足。一。淨手。捨羅云籌。乃記數之軌。知僧數而受襯食也﹞。

六。敬法謙人者

﹝𨿽大小同住誦菩薩戒時。依大乘戒次。若誦比丘戒時。仍依僧臘序之。釋簽云。菩薩在小乘眾。還依小乘戒次而坐。在大乘眾則依大乘戒次而坐也。又其人先受比丘戒。後受菩薩戒者。卽用比丘戒臘。若先受菩薩戒。後受比丘戒者。於大乘中。依先菩薩戒次。於小乘中。依後比丘戒次。其比丘尼。亦復如是。其三小眾。則有二種。小乘論生年。大乘論戒次。在家二眾。亦復如是。若七眾菩薩。一界共集者。先菩薩比丘。次比丘尼。次式義。次沙彌。次沙彌尼。次優婆塞。次優婆夷。其戒序尊﹝白﹣日﹢田﹞／廾﹞之禮如是。然堂規出入之儀。已詳前說﹞。

七。集同揀異者

﹝約有五種。一者世諦俗人誤入伽藍。若遇布薩宜將禮卻。二者。淨信士女。如界內演經豎義。當誘之聞而思修。若僧中誦戒羯磨。必訓之遠爲自避。三者出家小眾。𨿽云剃染。猶未近圓是以凡作羯磨。宜遣之見不聞處。不得盜聽。四者犯戒比丘。不得聽誦。必俟悔已淸淨。方可忍也。五者尼稱亞僧。而布薩之堂則與比丘僧異。所以半月往請教誡。正是比丘布薩之晨次期復問可否。始是尼眾誦戒之日。律云。比丘十五日布薩比丘尼十六日布薩是也﹞。

八。奉法請教者

﹝按律自佛成道後。十四年間。姨母等五百釋女求度佛令阿難。傳宣八敬。度尼已。咸令比丘尼。半月布薩日。應往比丘僧中。求請教誡。復問可否。而比丘僧於誦戒時。應問誰遣尼來請教誡。若有。則如法差之。詳後自見。若能依教奉行者。正法還得住世千年﹞。

九。界成法應者

﹝以界爲事法所托之地。僧乃能秉法事之人。小乘所宗。曇無徳部約有一百八十四種羯磨法。攝盡一切時非時事。若夫大乘比丘僧。其半月布薩之儀。亦同小乘其所異者。大乘尼等七眾。皆可同聽梵网也。苟厭其繁瑣遂置小乘法而不學者。則終非佛子。實是癡人。地藏十輪經云。癡慢號大乘。無有智慧力。尙迷二乘法。況能解大乘。是則菩薩僧。未有不遵比丘僧法者也。其正誦戒。有四種別一。惟大兼小。二。惟小兼大。三。惟小無大。四。惟大無小。今約當機。且置前三。第四惟大無小者。若一界中咸是菩薩比丘僧共住。逢布薩日。先集布薩堂。誦比丘戒。次於佛殿內誦菩薩戒。設遇難緣。去界尙遠。則先略誦比丘戒。次廣。誦菩薩戒。若難垂近。兩乘俱略。若難逼近。卽略誦亦不得者。當云。諸大徳。今十五日布薩。各正身口意。莫放逸。如是說已。各隨意去。此爲難緣尙爾然絕未聞受戒而不誦戒。得名菩薩比丘者也。梵网經云。若受菩薩戒。不誦此戒者。非菩薩。非佛種子。蓋住持僧寶。非比丘毗尼。則不能紹隆佛種。逾菩薩。木義則不獲矣﹞。

十。大儀小例者

﹝欲持淨戒。須精其十支無染從此三聚始圓。故薩婆多論云。若受五戒犯已。不得更受五戒十戒。若犯十戒者。不得更受具足戒。是故沙彌𨿽遇布薩之期。實無誦戒之法。至於省察持犯。誡勉修行。半月一集。允爲當也。是以準義。凡遇布薩之前懺悔。應先召入沙彌。逐一審過僧集誦戒之時。亦召沙彌入堂禮僧。及遣出已。然後起集白誦。使彼小眾亦例大僧半月一集。警策進修。而令憶所持之戒也﹞。

○﹝以上綱目十節竟。以下布薩正範﹞。

證義曰。毗尼要務。半月布薩。是爲總持。善見律言云何得知正法久住。布薩法不壞是。此布薩法。律藏世希。難以構得。今杭州昭慶經房。有沙彌律儀述義兩冊。毗尼切要香乳記兩冊羯磨儀式兩冊梵网初津四冊。又江南華山有布薩綱目黑白正範。共二卷。又有大乘元義十二門等律。並宜請閱。

略明懺悔羯磨法第二

﹝若一界內。惟比丘共住者。遇白半月。於十四日先懺悔。黑半月。於二十九日先懺悔。逢黑半月小。於二十八日先懺悔。應差一二年少比丘。詣羯磨堂敷座燃燈。於正座後。傍設一桌。一書記候錄人事。恐名同事異。以便詳察。至開晚靜時。鳴椎集眾。一首領執香。請堪能羯磨一淸淨上座爲眾懺悔。至堂升座。眾禮三拜。起立一傍。若有五戒。十戒沙彌依住者。維那呼云。諸沙彌進堂。向上排班。頂禮大僧三拜。長跪。合掌﹞。

上座鳴尺云。

諸沙彌。汝等旣捨五欲親緣。受持十支禁戒。爲佛弟子。號曰息慈。理宜嚴護身口業道過非。精學隨律威儀教法。戒體若淨。眾善方生。少有染污。至道難入。今乃﹝黑白﹞半月布薩之前。僧集會懺悔之際。汝等各於本所受持戒品。應當諦審忖思。從前半月以來。至今半月中間。若有犯者。向我一一說露。以便依律作法。浣染成淨。若有犯而不言者。則自欺增罪。非釋種子。﹝鳴尺一下問云﹞諸沙彌。第一不殺生戒有犯否﹝無則答無。有則答有。下九戒。皆如是問答﹞。

﹝△五戒。十戒。見前剃度正範內﹞。

﹝一一直言答竟。座上師稱量人事及法。若有犯前四性業者。依律作不現前。白四羯磨法。以滅擯之。彼非釋子。非沙彌。不得共淸淨沙彌同事。亦不得依附比丘僧住。若作而不成者。與應懺突吉羅。作對首羯磨法悔除。若遭命難事緣者。律有明訓。若犯後六遮菜者。有心則輕慢佛語。與應懺突吉羅。作對首羯磨法悔除。無心悞犯。則不善持守。與責心突吉羅。作心念羯磨法悔除。若犯二百五十隨律威儀戒者。須審犯緣。仍分故悞而懺除之。若無犯者當默然。一一作法畢。維那呼云。諸沙彌等。一齊三禮。次第出堂。聽揵椎聲。同眾上殿禮佛。然此法範。預列於此。有沙彌則用。若無五戒十戒。惟集比丘懺悔﹞。

座上鳴尺問云。

僧集否。﹝維那答已集﹞和合否。﹝答和合﹞未受具戒者。出否。﹝答已出﹞。

僧今和合。何所作爲。﹝答﹞。懺悔羯磨﹝此集問。與常所行事。作法無異但不問說欲也。律制發露。必須自言。若不自言。不應治罰。是以不問與欲爲異﹞。

諸大徳。今是﹝黑白﹞半月未布薩之先。我等和集一處。人各撫臆。自忖三思。從前半月誦戒以來。乃至於今十四日中。﹝若黑月小。攺云十三日中﹞若有千犯佛制。污染戒身者。當生慚愧。速求淸淨。向我直言發露。切勿覆隱。故未曾有經云。前心作惡。如雲覆日。後心起善。如炬消暗。是知淨染由心。懺悔憑律。若不能生深信之心。具大怖之念。縱佛在世。亦難懺除。汝諸大徳。願淨五篇。成就五分法身。冀嚴三聚。不系三界生死者。有犯則出眾說過。無犯則默然淸淨。﹝鳴尺一下。問云﹞今問諸大徳。現前有犯者否﹝戒相名目。見三壇傳戒正範等書。凡有犯者。次第出班。向上三拜。長跪。合掌。說所犯事。而座上師。詳究因心。及所犯事緣。書記一一錄明﹞。

﹝維那白雲。大眾普禮三拜。舉懺悔功徳殊勝行雲云。大眾同和。禮拜回向竟。師同維那書記將犯者引至方丈。羯磨師先禮住持一拜。維那書記同一拜。呈上所犯人名及事。住持看明。維那呼發露者。作禮三拜。長跪。合掌。住持再問羯磨師已。依律輕重制斷。如教令悔已。更令犯者。隨自意加持念誦。仗佛慈悲力。羯磨懺悔力。俾罪障冰消。善法日茂。如是教之已。禮辭而退。其無犯者。聞揵椎。一齊上佛殿。禮本師釋迦牟尼佛。若有倍加精猛者。隨各方便。通宵禮誦而爲善。不厭其繁。則愈佳矣﹞。

﹝若作法界中。皆菩薩比丘僧居者。於斯半月布薩之先懺悔。準義分二。一者。𨿽半月恆集。菩薩僧懺悔。仍依比丘僧法。羯磨寧有身戒不淨。而云心戒淸白者耶。非謂棄大就小。而菩薩善護僧制故。二者果是大機淨戒。偶爾習種突發。而於熟境難禁。設有犯者。方遵梵网地持二經。作大乘懺悔。如大乘十二門分別中所明。此不繁引﹞。

先明僧法羯磨誦戒第三

﹝若作法界。黑白半月。正布薩日。四人以上僧。乃至百千人僧共住者。恐臨時難聚。律制先白集已。後便往會。一上座於大食小食上白雲﹞。

大徳僧聽。今﹝黑白﹞月十五日﹝黑月小十四日﹞布薩。白眾僧集某處誦戒﹝一說。卽止。而爲上座者。應差二三年少比丘。至布薩堂。掃灑敷座。設供香燈。辦捨羅。安水器。時至。鳴楗椎集眾。凡聞聲者。來則速來。不來與欲。斯謂一界法食。皆同六和。不聽別眾故。其與欲法。實有三寶。及病因緣等事所羈。不能親至僧中者。應詣一淸淨堪能受欲比丘所。作禮三拜。長跪合掌。如是白雲﹞。

大徳一心念。我某甲比丘。如法僧事。與欲淸淨。

﹝一說卽止。一拜起去。若與欲者是上座。受欲者是下座。一拜起立。作如是白。白已。一拜而去。僧祇律云。不應趣爾與人欲。應與堪能持欲至僧中說者。行事鈔云。凡作僧法。必須身心俱集方成和合。設有緣。不開心集。則機教不投。何以濟拔。故須傳心口。以應僧前事。方能彼此具辦。緣此故開與欲。惟結界。及滅諍羯磨。不聽與欲。餘一切羯磨。皆聽與欲於垂誦戒時。鳴椎三下。大眾整儀。普集布薩堂。各依戒次序坐。爲首領者執香。請一淸淨具徳臘上座誦戒。入堂升座已。其迎請者。作禮三拜。卻就本位。律云。僧集已。比座比丘。共相檢校。知來者不來者。若有沙彌。維那呼云。諸沙彌等。次第進堂。向上排班。聞磬聲禮大僧三拜。長跪。合掌﹞座上鳴尺教誡云。

諸沙彌等諦聽。人身難得。戒法難逢。時光易過。道業難成。汝等各淨身口意。勤學經律論。愼勿放逸。﹝沙彌答云﹞。

如教奉行﹝維那呼云。諸沙彌等。一拜而起。次序出堂。沙彌出已。大眾各揭開四分戒本。維那舉。大眾同和云﹞。

南無本師釋迦牟尼佛﹝三稱。卽舉開律偈云﹞。

別解脫經難得聞經於無量俱胝劫讀誦受持亦如是如說行者更難遇﹝座上鳴尺問云﹞。

僧集否。﹝答已集﹞和合否。﹝答和合﹞未受具戒者出否。﹝答已出﹞不來諸比丘說欲及淸淨。﹝若無答無。若有說欲及淸淨者。彼受欲比丘應云。有。卽離本位。至座前。向上一拜。長跪合掌。作如是說﹞

大徳僧聽。某甲比丘。

我受彼欲淸淨。彼如法僧事。與欲淸淨。﹝一說。座上應云﹞善。

﹝說欲比丘。一拜起已。復歸本位。坐聽誦戒。若能憶姓種名相者。隨意許受多少人欲。若不能記者。但云。眾多比丘。與欲淸淨。若持欲比丘。自有事起。不及詣僧中。聽轉與余比丘欲。應至一淸淨比丘前。具儀說云。大徳一心念。我某甲比丘與眾多比丘受欲淸淨。彼及我身。如法僧事。與欲淸淨。一說。其受轉欲者。至僧中。亦如上說﹞。

誰遣比丘尼來請教誡﹝若無。答云。此處無尼來請教誡。若有者。彼受囑授比丘。從本位起。至座前。向上一拜。長跪。合掌。而爲尼眾傳請云。大徳僧聽某處比丘尼僧和合。僧差比丘尼某甲。半月頂禮比丘僧足。求請教尼人。如是三白。一拜。起已。至第一上座前。請云。大徳慈濟。能教授比丘尼否。若此上座能教者。答能。若不能教者。答不能。自二十夏以上。一一俱問。若皆無能者。還至第一上座前。一拜。跪白雲。我比丘某甲。徧問僧中。無有堪能教誡比丘尼者。而上座。卽應說略教誡法。告彼受囑比丘云。大徳。此眾旣無堪教尼師。明日尼來請可否時。應報彼言。昨夜爲尼僧中徧請。無有堪能教誡尼者。𨿽然。上座有語。告諸比丘尼眾。精勤行道。謹愼莫放逸。其受囑比丘答云。爾。一拜歸位。蓋律制具徳。方許教尼也。今但取座上問請。以明當時軌則。其尼僧差使。白二羯磨往請等法。廣詳四分律藏第二分中。玆不全錄﹞。

僧今和合。何所作爲﹝答曰。誦戒羯磨誦戒者先單白和僧。作如是白雲﹞。

大徳僧聽。今僧﹝黑白﹞月十五日。﹝黑月小十四日﹞布薩誦戒。若僧時到。僧忍。聽和合誦戒。白如是。﹝鳴尺一下﹞諸大徳。春分。

三月日爲一時。半月日已過。﹝正月十五日誦戒爲半月日已過。正月盡誦。爲一月日已過。二月十五日誦。爲一月半日已過。二月盡誦。爲兩月日已過。三月十五日誦。爲兩月半日已過。三月盡誦。爲三月日已過。其餘夏秋冬三時。準此攺之﹞少一夜。余有一夜。

二月半在﹝少一夜者。逢其月小誦戒。無三十日。在二十九日誦者。可言少一夜。若遇月大。在三十日誦者。此句不必言矣。余有一夜者。若於白晝誦戒。本日之夜。還在未盡。可言余有一夜。若有因緣。白晝不誦。於初夜分誦。應攺云。余有半夜。若初夜分不誦。於中夜分亥時誦者。此句亦不必言。以布薩本日夜分已盡。故律制不得後夜布薩也言二月半在者。是應上文正月十五日誦戒。春分旣過半月。惟存兩月半在。若正月盡誦。應云二月在。二月十五日誦。應云一月在。二月盡誦。一月在。三月十五日誦。半月在。三月盡誦。此句全不用。其夏秋冬。例此可知﹞。

老死至近。佛法欲滅。諸大徳。爲得道故。一心勤求精進。所以者何。諸佛一心。勤求精進故。得阿耨多羅三藐三菩提。何況余善法。各趣彊健時。努力勤修善。如何不求道。安可須待老。欲何樂乎。是日已過。命亦隨減。如少水魚。期有何樂。

﹝座上如是從戒經序。四波羅夷。乃至卷終。一一朗誦。令聽眾領解。回向下座。維那舉偈。眾同和云﹞。

誦戒功徳殊勝行雲云﹝其先迎請者。起座。作禮三拜。送師歸寮已。大眾各各安詳出堂。原受差敷座辦具者。一一收拾。勿得遺失。若有請教誡僧。堪能教授者。誦戒已竟。眾未起座。卽白二羯磨差使。如常問和說欲。善羯磨者。作如是白大徳僧聽。若僧時到。僧忍。聽僧差某甲比丘。教誡比丘尼。白如是大徳僧聽。僧差某甲比丘。教誡比丘尼。誰諸長老忍。僧差某甲教誡比丘尼者默然。誰不忍者說。僧已忍。差比丘某甲教誡比丘尼竟。僧忍。默然故。是事如是持﹞。

復明僧法略誦戒第四

﹝律中佛言。若有王。賊。水。火。病。人。非人等難。及余緣者。若牀座小。露濕。天雨。布薩夜分將盡。或斗諍說法等久。聽略誦戒。其誦者。善知時宜。稱量難緣。今依毗尼母論云。若誦戒序竟問淸淨訖。應告眾云﹞。

諸大徳是。

四波羅夷

十三僧伽婆屍沙

二不定

三十尼薩耆波逸提

九十波逸提

四波羅提提捨尼

一百眾學﹝卽應當學﹞

七滅諍

法。僧常聞。半月半月說戒經中來。今問諸大徳。是中淸淨否﹝三問﹞。諸大徳。是中淸淨默然故。是事如是持。

﹝已上依文。告略問淨之法。若是難事因緣卒至。不能略誦至七滅諍者。應隨告至處云﹞。

諸大徳。已誦至﹝某﹞處。餘者僧常聞﹝各隨意去﹞。

﹝若遇難緣不違。將逼近誦戒時。其戒序亦不能誦者。當準摩訶僧祇律云﹞。

諸大徳。今﹝黑白﹞月﹝十五十五﹞日布薩。各正身語意。莫放逸。

﹝一說卽止。各隨意去然斯略誦。乃布薩之切要。成善之奇方。若於初受具戒。不熟背四分戒本者。縱使全誦。領解且難。況但提綱。而能諦了。是故受後當學。學已須行。若作應事一期之會。終無二利之益。今此三略明制。我佛方便時機。而爲僧者。孰謂事緣無暇。以廢布薩也﹞。

次明對首法羯磨誦戒第五

﹝律制一比丘住處。於布薩日。應淨潔堂中。敷座辦具。若客比丘來。若四人。四人以上。準前作僧法羯磨誦戒。若但三人。不得受欲。先以一比丘具儀。向餘二比丘三拜。長跪合掌云﹞。

二大徳。憶念。今僧十五日誦戒。我某甲淸淨﹝三說﹞。

﹝餘二比丘亦如是。展轉對首三說。若二比丘共住。亦準斯法。若中有犯者。應向淸淨者。發露懺悔已。文中方加淸淨二字。若有罪不發露者。不應加淸淨之句﹞。

後明心念法羯磨誦戒第六

﹝律云。若一比丘。於布薩日。如前灑掃辦具待。若無來者。自具威儀。作如是言﹞。

今僧十五日誦戒。我某甲淸淨﹝三說如前。加法可知﹞。

比丘律顯是明非第七

﹝律明比丘所行。一百八十四羯磨法。於法法之中。各具七非。以非則違制。名曰緣壞。作法不成。是則如制。名曰緣成。作法有濟。所謂稱量人。及法。事。須應爲當爲。可爾。今就布薩羯磨一法之中。略明從是揀非。俾之生善遮惡也﹞第一人非。﹝謂一界共住。聞椎集眾。應來者不來。應與欲不與欲來。不揀人眾。將尼滿數。或誦聽有犯集白問和。或三人髙座。同誦作梵。或各己房中。別眾私誦等。名之緣壞。布薩不成。反此緣成。誦戒有益﹞第二法非。﹝謂四人僧。先白集。後和。誦過四人不白集。惟和誦。或以三人。受第四人欲。及僧𨿽眾多。說欲過半。不同集和。戒次顚倒。文句脫落。言音不解。無緣在開。隨情告略等。名曰緣壞。布薩不成。反此緣成。誦戒如法﹞第三事非。﹝謂眾僧同居。不結法界。或先結大界。後結戒場。若地等伽藍。唱結衣界。乃至小界。立標永存。大界不立標相。𨿽界如法。誦戒缺具等。名曰緣壞。布薩不成。反此緣成。誦戒有托﹞第四人法非。﹝謂事合律制。人法兩乖。例前自曉。故不再陳﹞第五事法非。﹝謂人和應緣。事法俱壞。取上證斯。布薩不成﹞第六人事非。﹝謂法無干過。人事又違。如先所定。終無善益﹞第七人法事非﹝謂三俱犯制。一無所成。縱集布薩。空勞無功﹞。

△﹝對首布薩。亦顯七非。若有僧不集。故意別秉。名人非。二人及三。廣誦告略。名法非。三人及二。別結小界。名事非。其第四人法非。第五事法非。第六人事非。第七人法事非。取前三非。合後四壞。反此緣成。布薩如律﹞。

○﹝心念布薩仍具七非。若眾多人。各各別秉。是爲人非。自問和集廣略獨誦。是爲法非。在佛像前。作斯心念。是爲事非。其四。五。六。七之非。合取成壞。對揀可知﹞。

正明菩薩僧法羯磨誦戒第八

﹝若一界內。大小同居者。其菩薩比邱僧。先與比邱僧等。同集布薩堂。如前僧法。誦四分戒本竟。回向下座各散。復於異時。在佛殿中敷座。辦具。集大乘眾。誦梵网經布薩。若無比邱眾。惟是菩薩眾者。亦先集菩薩比邱僧詣布薩堂。誦四分戒。然後再集菩薩眾。於佛殿誦大乘戒。設遇開緣。則先略誦四分戒本。次廣誦梵网經。若難事卒至。不能兩時集眾。二部各誦者。卽於佛殿。先集小略誦四分。後集大略誦梵网。然𨿽在佛殿誦比邱戒。乃方便開除。豈謂恆軌也其無難緣。廣誦大乘戒者。一菩薩比邱上座。於大食小食上。先白集眾云﹞。

大徳菩薩僧聽。今﹝黑白﹞月﹝十五十五﹞日布薩。白菩薩眾。集某佛殿誦菩薩戒﹝一說如是白已。卽差菩薩沙彌。或年少菩薩比邱亦可。往誦戒殿中。莊嚴敷座。備以香。燈。水器。捨羅已。於正誦之時。大乘小眾。鳴椎已下。聚大乘眾。其菩薩比邱等。先整儀入殿。序臘就位畢。一首領執香請一菩薩比邱具徳學者。誦戒。彼臨座。禮佛就位已。迎請者。作禮三拜。各歸本座。維那舉眾同和云﹞。

南無千華臺上盧捨那佛﹝三稱。卽舉開經偈云﹞無上甚深微妙法云云﹝倡畢﹞座上鳴尺問云。

菩薩比邱僧集否。﹝維那答已集﹞和合否。﹝答和合﹞未受菩薩戒者出否。﹝答已出﹞不來諸菩薩說欲及淸淨﹝無則答無。有則同前說欲法。但攺比邱。爲菩薩比邱耳。此中不必問尼請教誡。設逢有比邱尼者。若未受菩薩戒。理宜先揀去之。若已受菩薩戒比邱尼。仍攝所集菩薩僧中。若菩薩比邱尼。住近比邱僧界及逢菩薩僧。集誦比邱戒時。半月不往請教誡者。則犯三過。一。是輕慢佛語。故違八敬。犯波逸提罪。二。若病。及余緣。不往禮僧。犯越毗尼罪。三。則隨情廢小。不護僧制。犯輕垢罪。須知菩薩比丘尼。在小則當問。當請。在大則不問不請也﹞。

僧今和合。何所作爲﹝答誦菩薩戒羯磨。誦者先單白和僧。作如是白﹞。

大徳僧聽。今僧﹝黑白﹞月﹝十五十五﹞日布薩。若僧時到。僧忍。聽和合誦戒。白如是

﹝單白已。維那呼云。諸已受菩薩戒沙彌等進。聞磬聲。作禮三拜各就本戒次序位而坐﹞座上鳴尺云。

諸佛子等。合掌至心聽。我今欲說諸佛大戒序。眾集。默然聽。自知有罪當懺悔。懺悔則安樂。不懺悔罪益深。無罪者默然。默然故。當知眾淸淨。諸大徳諦聽。佛滅度後。於像法中。應當尊敬波羅提木叉。波羅提木叉者。卽是此戒。持此戒者。如暗遇明。如貧得寶。如病者得瘥。如囚系出獄。如遠行者得歸。當知此戒。則是眾等大師。若佛住世。無異此也。怖心難生。善心難發。故經云。勿輕小罪。以爲無殃。水滴𨿽微。漸盈大器。剎那造罪。殃墮無間。一失人身。萬劫不復。壯色不停。猶如奔馬。人命無常。過於山水。今日𨿽存。明亦難保。眾等各各一心。勤修精進。愼勿懈怠懶墮。睡眠縱意。夜卽攝心。存念三寶。莫以空過。徒設疲勞。後生深悔。眾等各各一心。謹依此戒。如法修行。應當學。

歸命盧捨那。十方金剛佛。亦禮前論主。當覺慈氏尊。今說三聚戒。菩薩咸共聽。戒如大明燈。能消長夜暗。戒如珍寶鏡。照法盡無遺。戒如摩尼珠。雨物濟貧窮。離世速成佛。惟此法爲最。是故諸菩薩。應常勤護持。

﹝其座上。如法朗誦梵网經下卷。從始至終已。回向下座已。維那同眾舉贊畢。結末云﹞。

南無千華臺上盧捨那佛﹝三稱。復舉回向偈云﹞誦戒功徳殊勝行雲云﹝偈畢。原迎請者。起位出眾。向上三拜。分班兩立。誦者下座。禮佛三拜。送歸本寮。余諸聽眾。序班禮佛三拜。各各安詳次第。從東西兩門頰出。其初敷設者仍須收拾座器。不得有失僧物。在後而去﹞。

菩薩律顯是明非第九

﹝其大乘七非。更須酌量。苟無所犯。方成應法﹞第一人非。﹝謂不揀未受菩薩比丘眾而驅。已稟菩薩戒沙彌等。當集不集應與欲不與。戒次不分尊﹝白﹣日﹢田﹞／廾﹞。坐位猶如兵奴。容俗參入。許小在中等。名曰緣壞。布薩難成若反斯者。是爲如律。誦戒有功﹞第二法非。﹝謂不問集和。詢請教誡同菩薩式義摩那。菩薩沙彌沙彌尼。菩薩優婆塞。優婆夷輩。單白羯磨和僧。或誦聽不解。文句顚倒。或三人登座。和唱美音。一期無緣。略誦任意。或普同跪讀經文。廢絕座誦制範。及作對首心念。三單更互。倒同小等。各曰緣壞。誦戒難濟。若反斯者是爲應法。布薩乃成﹞第三事非。﹝謂地未作法。界無所依。或防學難緣。𨿽結小界。立標唱相。結而不解等。名曰緣壞。布薩不淨。若反斯者。是爲護制。誦戒善能﹞第四人法非。﹝謂事界善護。人法皆違。準上知成。如壞稱量﹞第五人法非。﹝謂人無其過。事法俱乖。例前明曉。作辦獲益﹞第六人事非。﹝謂法如聖教。人事輕侮。取先得失。自了成壞﹞第七人法事非。﹝謂一無合律。三皆有過。反前如制。布薩可成。斯例比丘毗尼。定揀成壞。其諸對首。心念。大乘無此。故不繁引。過招臆說。律檢之過也﹞。

附居家二眾布薩第十

﹝其大乘在家二眾。所受戒相有殊。一是梵网十重四十八輕。此則眞俗菩薩。七眾同受。一是優婆塞戒經。六重二十八輕。惟攝居家。不收出家。而世尊應機制止。施法由人。若受十重並輕者。半月布薩。當詣有菩薩僧界聽誦。倘如近處無有僧界。本宅佛堂。許自誦之。若受六重二十八輕者。惟於己捨像前跪誦。縱是近有僧界。不得聽誦。以戒相不同故。是以先列十重輕戒。後序六重輕戒。俾知明條便於布薩也。○兩經戒相並載三壇傳戒正範內﹞布薩竟。

五篇六聚

﹝比丘僧二百五十戒。加偸蘭遮十七尼三百四十八戒加偸蘭遮二十五﹞。

第一篇

。四波羅夷法

比丘尼有八波羅夷法。是根本性重。又名第一聚也﹝配死屬土﹞持此則生他化天上。犯此則墮焰熱地獄。

第二篇

。十三僧伽婆屍沙法

尼有十七僧伽婆屍沙法。又名第二聚也﹝配流屬水﹞持此則生化樂天上。犯此則墮大嗥叫地獄。

第三聚偸蘭遮法

僧有十七法﹝非四分律之尼薩耆波逸提三十法﹞尼有二十五法﹝非四分律三十﹞斯惟以從生之名論聚也。持此則生兜率天上犯此則墮嗥叫地獄。

第三篇

。波逸提法

僧有一百二十法。﹝四分律。分二前三十。名尼薩耆波逸提﹞尼有二百零八法。﹝四分律。亦分二前三十與比丘同﹞又名第四聚也。﹝配徒屬金﹞持此則生夜摩天上犯此則墮眾合地獄。

第四篇

。四波羅提提捨尼法

尼有八法。又名第五聚也。﹝配杖屬火﹞持此則生忉利天上犯此則墮黑繩地獄。

第五篇

。一百式叉迦羅法

卽眾學法。﹝亦名應當學﹞比丘尼所制同此。又名第六聚也。﹝配笞屬木﹞持此則生四王天上。犯此則墮等活地獄。

證義曰。華山見祖。釋五篇六聚義云。諸部毗尼。並無正譯。但用義翻。按僧祗律。惟明五篇。準四分律開爲六聚。又云七眾持律者。須知篤聚。方能開遮得所守護有方。淨三業業。斯爲首務。所言篇者。篇乃徧也。謂出情鋪事。明而徧也。所言聚者。聚會也謂收諸等流。合而會也第一波羅夷。此云棄。謂僧於此四棄中。隨犯一戒。卽棄出佛海邊外。永無道果分也尼有八棄。僧祇律義當極惡。以三意釋之。一者退沒。由犯此戒。道果無分故。二者不共住非但失道果。亦不得於說戒羯磨二種僧中住故。三者墮落。捨此身已。墮在阿鼻地獄故。根本有部又名波羅市迦義翻他勝。謂暫犯之時。被他淨行者。所欺勝故。又被他煩惱所摧勝故。出家受具戒爲除煩惱。今破禁戒。反被他降伏。銷滅善品故。又復能生惡趣之罪。故名他勝也五百問經云。犯波羅夷罪。如他化自在天壽。十六千歲墮焰熱地獄。中。以人間一千六百年。彼天一晝夜。準此數算。則墮地獄中。年歲可知矣所謂思地獄苦。應發菩提心。持戒者。豈不愼歟。此第一聚也第二僧伽婆屍沙。此云初殘。若犯此罪。初於僧前。與覆藏羯磨未後與出罪羯磨也。毗尼母論云。僧殘者。如人爲他所斫殘。有咽喉故。名爲殘。理須早救也。經云。犯僧殘罪。如不憍天壽八千歲。墮大嗥叫地獄中。以人間八百年。彼天一晝夜。準此數算。則墮獄年歲可知。名第二聚也。第三聚。偸蘭遮此云大障言障善道後墮惡道也。明了論云。偸蘭遮。此翻粗過。謂不依佛所立戒而行。明過粗有二種。一是重罪方便。由其成初二兩篇罪故。二能斷善根體是鄙惡不善也。又有獨頭偸蘭遮。分輕重九品。如隨機羯磨懺悔篇說四。分律之尼薩耆波逸提。此云捨墮謂此三十法。多從貪愛而墮。若捨此貪愛。卽不墮。故名捨墮。經云犯偸蘭遮罪。如兜率天壽四千歲。墮嗥叫地獄中。以人間四百年。彼天一晝夜準此數算。墮獄年歲可知矣第三篇

。波逸提此云墮。十誦律云。墮在燒煮覆障地獄。八熱通爲燒煮八寒黑暗等。通爲覆障。前之三十舍墮。合此九十單墮。成一百二十。經云。犯波逸提罪。如夜摩天壽二千歲墮眾合地獄中。以人間二百年。彼天一晝夜。準此數算。獄中年歲可知矣此第四聚也。第四篇

。波羅提提捨尼。此云向彼悔。僧祇律云。此罪應發露。言發露者。向一一比丘說悔也。經云。犯波羅提提捨尼。罪如忉利天壽一千歲。墮黑繩地獄中。以人間一百年。彼天一晝夜準此算數墮獄年歲可知矣。此第五聚也第五篇

。眾學法。亦名突吉羅。此云惡作。或翻守戒。謂此一百戒。微細。持之極難。故隨學隨守。名應當學也。經云。犯突吉羅罪如四天王天壽五百歲。墮等活地獄中。以人間五十年。彼天一晝夜。準此數算墮獄年歲可知矣。此第六聚也。或爲七聚者。卽將此第六聚。分爲二聚在身名惡作。當第六聚。在口名惡說。卽當第七聚也。又其中二不定法。攝於前三篇。及上四聚中。最後七滅諍。攝於九十波逸提中。又此中第三聚偸蘭遮法。出於四。分律二百五十戒之外又此五篇戒相。判分三破者。若犯初二兩篇名破戒。若犯後三篇。名破威儀。若犯九十中。第六十八邪見生謗戒。名破見也。廣如毗尼作持。及毗尼止持。布薩綱目正範等詳釋又藕益大師。有重治毗尼事義集要行世。又另有四分戒本津要如釋。摭要等書行世。又有梵网直解。合注。發隱等書。𨿽未入藏。俱宜尋閱也。

護戒

梵語布薩。此翻我對說。謂相向說罪。乃約半月懺摩而翻也又翻淨住善宿。謂捨濁惡而證淨善。得身心淸淨。如戒而住也亦翻說戒。謂半月集眾說戒。能長善法。持自心故。故知布薩。實爲護戒之要則。梵网經云。我今半月半月。自誦諸佛法戒。汝等一切發心菩薩亦誦。乃至十發趣。十長養。十金剛。十地諸菩薩亦誦。是故戒光從口出。有緣非無因故光。光非靑黃赤白黑。非色非心。非有非無。非因果法。是諸佛之本源行菩薩道之根本。是大眾諸佛子之根本。是故大眾諸佛子。應受持。應讀誦。應善學。玆所謂護戒也。護戒有體。相之別。半月布薩乃至道具。護其。相也。受戒只一期。持戒在終身。新戒於諸戒條。如沙彌之十戒。二十四威儀。比丘之二百五十戒。梵网之十重四十八輕等。在戒堂已經熟讀開遮持犯。亦聞講演。稍發心者。豈不遵守。所慮出堂之後。漸近匪人。漸聞邪說違背布薩。而不持戒梏喪眞心。遂成魔事。始非時食。繼而飲酒。甚而食肉。又甚而淫賭。無所不爲。悲哉。袈裟之下。竟失人身矣回思出家受戒。所爲何事。是故佛言。汝等比丘。當自摩頭也。摩頭者。自思我是佛子。當依佛語。以戒爲師依四念處住。寧有法死。不無法生。尸羅淸淨。善法自生。故經云精進持淨戒。猶如護明珠。是爲依。相而護戒也。次言依體而義戒者。始是五戒。終至三聚。一切戒相。等同一體。故律制凡說戒前。皆云。今爲汝秉宣三歸羯磨。令汝感發戒體。乃至結末云。上來三歸。正是納體於心故知三歸爲一切戒體。所謂體者。三歸正範云。以實相慧。覺了諸法。非空非有。亦空亦有雙忘雙照。三智圓覺。是自性佛寶。所覺法性之理。三諦具足。是自性法寶。此覺慧與理事和合。是自性僧寶。如是三歸。名爲戒體。又請比丘戒正範云。卽是來朝。於十師座前。正秉羯磨時。爾等發上品心之思業力用。運想法界。徧緣一切塵境。而境從心現。然所現之境。非有表色卽法界一切塵境之體。亦得戒之因。若未緣想領受已前。此塵境體。於汝無系。但一發心緣想領受已後此法界塵境體。恆依汝等自心。念念不忘。時時守護是以戒爲能依。心是所依。心法和合。名爲戒體。此體卽梵网所謂。非靑黃赤白黑非色非心。非有非無。非因果法。本無可護。由皆覺合塵迷失本眞著於邪見所謂身見。邊見邪見戒取見取。因此五見生六十二見。因是諸見。生死不絕是故持戒。防之不近。是爲依體而護戒也。其中十纏十使。乃至八萬四千塵勞妄想。皆當守護。令其寂滅楞嚴經云。一切眾生。皆由不知常住眞心。用諸妄想。此想不眞。故受輪轉華嚴經云。我今普見一切眾生。具有如來。智慧徳相。但以妄想執著。不能證得。若離妄想一切智無師智。自然現前。所謂知見立知。卽無明本。知見無見。斯卽涅盤。如是覺察。是爲護戒。其或未能臻極。且依四念處觀。亦庶幾可矣。

證義曰。戒有七眾。今舉比丘一眾。而例諸眾也。此中以戒爲師依四念處住。寧有法死。不無法生。四語已括盡一切戒條。今更略舉數條。以明護戒一事。於巨細重輕之間。均當加意精持。而不可忽。如楞嚴經。佛告阿難。汝修三昧。本出塵勞。淫心不除塵不可出。縱有多智禪定現前。如不斷淫。必落魔道。上品魔王。中品魔民。下品魔女彼等諸魔各各自謂成無上道云云。又言。汝修三昧。本出塵勞。殺心不除。塵不可出。縱有多智禪定現前。如不斷殺。必落神道。上品之人。爲大力鬼。中品則爲飛行夜叉。諸鬼帥等。下品當爲地行羅剎。彼諸鬼神亦有徒眾。各各自謂成無上道云云。又言。汝修三昧。本出塵勞偸心不除。塵不可出縱有多智禪定現前如不斷偸。必落邪道上品精靈。中品妖魅。下品邪人。諸魅所著。彼等羣邪。亦有徒眾。各各自謂成無上道云云。又言。三行已圓若大妄語。卽三摩地。不得淸淨。成愛見魔。失如來種。所謂未得謂得。未證言證。是一顚迦消滅佛種。如人以刀斷多羅木。佛說是人。永殞善根云云。此護戒之最巨最重者也。禪宗祕要云。昔五云伏虎逢禪師。一日晏坐。倐有一神人。跪膝於前。師問。汝其誰乎曰。護戒神也。師曰。吾患有宿愆未殄。汝知之乎。曰。師有何罪。惟一小過耳師曰。何也。曰。凡折缽水。亦施主物。師乃傾棄。非所宜也。言訖而隱。師自此洗缽水盡飲之。又大智度論。有一比丘。在林中蓮花池邊經行。聞蓮花香鼻受心著池神現形言。汝何捨禪偸香。以著香故。諸結使臥者。今皆覺起時更有人。取花掘根而去。神無所言。比丘云此人破池取花。汝都無言。我但聞香。便見呵責。池神云。世間惡人。常在罪垢糞中。不淨沒頭。我不共語也。汝是禪行好人。而著此香。破汝好事。是故呵汝。譬如白﹝疊﹡毛﹞鮮淨。而被黑物點污。人見皆惜。彼惡人者。譬如黑衣點墨。誰見惜耶。此護戒之極微極細者也。噫。必如是。始可謂之持戒。始無負求戒之初心矣。至如依體而護。當廣學般若。及華嚴梵行品。大涅盤梵行品。乃至臺宗教典。俱宜習行。所謂因戒生定。因定發慧。其或未臻先觀四念處者。一。觀身不淨。二。觀受是苦。三觀心無常。四觀法無我。此四念處觀。乃修行之根本。護戒之器仗。故爲結勸也。

道具

道具菩薩比丘戒僧之資生。順道增善之具。按梵网經十八種。與律稍異。今當合而述之。一。安陀會。﹝卽五衣﹞二。郁多羅僧。﹝卽七衣﹞三。僧伽黎。﹝卽大衣。有三品。上品廿五條。廿三條。廿一條。中品十九條。十七條。十五條。下品十三條。十一條九條田衣緣起。僧祇律云。佛住帝釋石窟前見稻田畦畔分明。語阿難云。過去諸佛。衣相如是。從今依此作相。增輝記云。田畦貯水。生長嘉苗。以養形命法衣之田。潤以四利之水。增其三善之苗。以養法身慧命。故云福田衣也﹞四。尼師壇。﹝卽坐具。亦名隨坐衣五分律云爲護身。護衣。護僧牀褥。故蓄坐具﹞五。僧祇支。﹝卽偏衫。亦名覆膊衣。又號掩腋衣﹞六。泥縛些羅。﹝卽禪裙。俗呼金剛褲。坐禪衲子。尢爲利用﹞七。直綴﹝俗呼袍子。亦名海靑。以上三物。出比丘律﹞八。缽多羅﹝此云應量器。蓋西域僧。皆以托缽乞食。此缽隨自量。而應大小。以一缽食飽爲度。故云應量器也﹞九。隙棄羅。﹝卽錫杖。按經有二種。一種四股十二環。今時所用。一種二股六環。形細小。重一斤許。佛世比丘所用﹞十。拄杖﹝毗柰耶云。佛聽蓄拄杖。爲老瘦無力。或病苦嬰身所用也﹞十一。拂子。﹝律云。比丘患艸虫。聽作拂子。僧祇云。佛聽作綫拂。棕拂。若馬尾並金銀寶物裝柄者。皆不可執也﹞十二。數珠。﹝俗呼念佛珠。多用木槵子。一百八粒爲一掛。隨身也。○以上三物。出比丘律﹞十三。捃雉迦。﹝卽軍遲。常貯水隨身。以用淨手。寄歸傳云軍遲有二。瓷瓦瓶是淨用。銅鐵瓶是觸用﹞十四。澡豆。﹝卽皂角洗淨用﹞十五手巾。十六。火燧。﹝卽火刀。火石。火紙等﹞十七。濾水囊。﹝增輝記云。爲器𨿽小。其功甚大。爲護生命故。用細密絹爲之。水虫可濾淨也﹞十八。戒刀。﹝卽剃刀類﹞依梵网經加楊枝。﹝擦牙齒用﹞繩牀。﹝東土卽棕蒲。團。以代繩牀﹞鑷子。香鑪奩。經。律。佛像。菩薩像。﹝梵网重在行腳遠遊。故用經律佛像等。律藏重在分衛乞食。故用拄杖拂子數珠等。合用之。共二十六物﹞凡行腳僧。此二十六物。如鳥二翼。常隨其身。故名道具也。

證義曰。律學綱維云。護戒道具。十八種物。常隨身者。楊枝淨口。澡荳潔身。超俗染。則三衣蔽形。斷邪食。則一缽支命。具開聖地。缾注法泉。錫杖豎賢聖之標。香鑪。示淸淨之體。漉囊救物。巾布拂塵。刀用降魔。燧資破暗。鑷子拔除煩惱。繩牀脫略貢髙經契一心律規三業。佛像表果。菩薩明因。又按藕益戒衣辯訛云。出家有戒衣。猶居官有公服也。戒旣七眾不同。衣豈一槪無別佛制三衣。一僧伽黎。本九條。或十三條。貧窶無措。事不獲已。乃用二十五條。名後後品。非上上品也。二。郁多羅僧。惟用七條三。安陀會。惟用五條此三。皆名袈裟。以是壞色。非彩色故。又名福田衣。以其形似水田。又僧爲人世福田也。爲比丘尼。須具五衣三衣如上。加掩腋衣。覆肩衣也。爲沙彌則制二衣。一。上衣。卽無縫袈裟亦名縵條衣。色與比丘同。制與比丘異。但直縫之。不許刺葉。律云求寂之徒。縵條是服。輙披割截。深爲罪濫。蓋沙彌𨿽已出家。尙未人僧寶數是故五條。猶不割截。況七條。九條等乎。二。內衣。卽尼加掩腋覆肩也。爲菩薩近事。卽優婆塞。夷。則令畜無縫五衣。制與沙彌同。惟入壇行道。方許披之。平日不得披著。所以與沙彌別也。今僧衣違制。其訛有九受沙彌戒。便令具足三衣。一訛也。沙彌擅披割截七條。竟與比丘無別。二訛也。前人無知妄作。輙令近事得披三衣。後人矯枉過正。並禁近事不畜縵五衣。三訛也。一切衣制。皆以豎三肘。橫五肘爲度縱稍稍增減。咸須隨身隨手。今豎三橫六。謬云折時取方。四訛也。田衣但取形似畦畔。今謬云須通水路。五訛也。五條七條等。乃隨所得舊布大小。而成條多寡。今謬云某塊表須彌。某塊表日。某塊月某塊表四天王等。六訛也。僧伽黎。本翻大衣。或名合重衣。或翻雜碎衣。亦隨所得布而作。今謬用綾紬。或更繡華於上。名千華衣。七訛也。三衣之制。千佛所同。故卽名千佛衣。雲棲正訛已辯。今有繡佛於衣者。八訛也。一切出家所用衣服臥具。俱用壞色。今反以五彩紬爲之。九訛也。又按尼師壇。西域惟有坐臥之別。東土專爲禮拜所用。未知起於何時。按四分律第十五捨墮中。凡作新坐具。須用故舊具貼上障新。今訛用鮮色新布。貼四角上。名四天王。其誤甚矣缽多羅翻應量器。乃隨僧食量也佛許用鐵瓦所成。今訛用銅錫。或磁或木。皆違佛制。又律載缽用藥物燻者。盛物不餿。不染油膩故今徒知啖羹不得污缽。而不知預用藥燻之條。遂有曲箸從缽下轉入口者。更失儀也。又戒條禁持金銀寶物。故大乘曼殊校量數珠經中。以蓮子本槵子。菩提子爲最妙。今數珠多用金銀寶物以爲分嵌莊飾。長自貪愛。易於盜失凡此皆訛誤之不可不辧正者也。至於其餘道具絕而不用。內無護戒之心。外無護戒之儀。柰何僧規不淪替耶。願我釋子。共扶正法挽回流獘。化導僧倫。咸遵佛制。期於自利利人。勿謂此是著相。躲身於無相坑中。亦勿謂我是禪宗奚用此頭陀物也。審如是。大迦葉爲禪宗初祖。何故行頭陀行爲第一也。

附式叉摩那辯正

今時傳戒訛誤頗多。至於式義摩那一種。尢爲訛誤之甚。玆不可以不辯。按佛世諸尼。輙度人出家受具。以不知戒相故。造作非法。佛言。應與二歲學戒羯磨。令先習學已。然後受具。一切大尼戒。皆應學之。除自手取食。授食與他。故諸經律。及梁皇懺中。出家五眾次第。式叉尼居沙彌之上。以其具學大尼戒故。所謂比丘。比丘尼。式叉摩那。沙彌。沙彌尼是也。至眾集會時。佛以儀式不便。𨿽大尼亦列沙彌之後。式叉尼列大尼後。故僧祇律云。在比丘尼下。沙彌尼上坐。自有明中葉。封閉戒壇。尸羅軌則。幾不可聞。不惟學戒之法久廢。而式叉名義。亦罔聞知。至謂未剃髮閨女。求受五戒者。爲式叉摩那。以訛傳訛。至今不攺。按大智度論。佛在世時。有一長者婦不覺懷妊。出家受具足戒。其後身大轉現。諸長者譏嫌比丘尼。因此。制有二年學戒受六法。然後受具足。﹝文﹞據此。則婦亦可作式叉摩那。不專指童女言矣。又論云。式叉摩那有二種一者十八歲童女受六法。二者。夫家十歲。得受六法。﹝文﹞此則指童女言。夫家十歲。解者謂。或因母亡。或母家貧苦。不能護養。卽將小女。歸於夫家。已養十年。情竇漸開。又在夫家。難無欲事。又十八童女。𨿽未嫁而年已長。故須預防也。然不必論是女是婦。其爲已出家者。則決定無疑。至其位次。在沙彌之上。比丘尼之下者。以其出家。志求具足。不過因妨嫌之意暫遲二年。以爲學戒之地。不比沙彌等之尙無具足志也又此受六法。不同優婆夷只有五戒。今備錄式叉尼學戒法。以存其本﹝按道宣師。所集四分律隨機羯磨。第三諸戒受法篇。尼眾授戒法內。亦載受沙彌尼戒已。次授式義摩那尼法。再於尼十師前授本法。往大僧中。受具足戒。但隨機羯磨。授式義之戒。校此爲順。稱本法者。卽大比丘尼。本所受持之戒法是學戒女。爲比丘尼之前階。故攺稱本法尼。又升進式義尼一位也。曹魏沙門曇諦。所集羯磨卷下。在方冊藏婦字函第九卷

沙彌尼受戒後云。聽童女十八。受沙彌尼戒者。二年學具戒。年滿二十。僧中受大戒云云。又式義摩那受六法文云﹞沙彌尼。應往比丘尼眾中。偏露右肩。脫革屣禮比丘尼僧足已右膝著地﹝合掌白如是言﹞。

大姊僧聽。我沙彌尼﹝某甲﹞。今從僧。乞二歲學戒。和尙尼﹝某甲﹞。願僧濟度我。慈湣故。與我二歲學戒。

﹝第二。第三。亦如是說。應將沙彌尼。至離聞處。著見處已眾中差堪能作羯磨者白言﹞。

大姊僧聽。此﹝某甲﹞沙彌尼。今從僧。乞二歲學戒。和尙尼﹝某甲﹞。若僧時到。僧忍。聽僧今與﹝某甲﹞。沙彌尼二歲學戒。和尙尼﹝某甲﹞。白如是。﹝此是單曰﹞﹝以下三白﹞。

大姊。僧聽。此﹝某甲﹞沙彌尼。今從僧。乞二歲學戒。和尙尼﹝某甲﹞。僧今與﹝某甲﹞。沙彌尼二歲學戒。和尙尼﹝某甲﹞。誰諸大姊忍。僧與﹝某甲﹞沙彌尼二歲學戒。和尙尼﹝某甲﹞。者默然。誰不忍者說。是﹝初二三﹞羯磨。﹝如是三說﹞。

僧已忍。與﹝某甲﹞沙彌尼二歲學戒。和尙尼﹝某甲﹞竟。僧忍默然故。是事如是持﹝應如是與六法﹞。

某甲諦聽。如來無所著等正覺。說六法。不得犯不淨。行淫欲法。若式叉摩那。行媱欲法非式叉摩那。非釋種女。與染污心男子。共身相磨觸。缺戒。應更與受戒。是中盡形壽不得犯。能持否。﹝答﹞能。

不得偸盜。乃至艸葉。若式叉摩那。取人五錢。若過五錢。若自取。教人取。若自斫。教人斫。若自破。教人破。若燒。若埋。若壞色。非式叉摩那。非釋種女。若取減五錢缺戒。應更與受戒。是中盡形壽不得犯。能持否。﹝答﹞能不得過斷眾生命。乃至蟻子。若式叉摩那。故自手斷人命。持刀授與人。教死。勸死。贊死。若與非藥。若墮胎﹝示﹡厭﹞禱咒術。自作。教人作者。非式叉摩那。非釋種女。若斷畜生不能變化者命。缺戒應更與受戒。是中盡形壽不得犯能持否。﹝答﹞能。

不得妄語乃至戲笑若。式叉摩那。不眞實。非己有。自稱言得上人法。言得禪。得解脫。得三昧正受。得須陀洹果。斯陀含果阿那含果。言天來龍來。鬼神來。供養我。此非式叉摩那。非釋種女。若於眾中故作妄語。缺戒。應更與戒。是中盡形壽不得犯。能持否。﹝答﹞能。

不得非時食。若式叉摩那非時食。缺戒。應更與戒。是中盡形壽。不得犯。能持否。﹝答﹞能。

不得飲酒。若式叉摩那。飲酒。犯戒。應更與戒。是中盡形壽不得犯能持否。﹝答﹞能。式叉摩那。於一切尼戒。中應學。除爲比丘尼過食。自受食食。此中前四若有犯。名四重。應滅擯。若犯與染心男身相觸。盜減五錢斷畜生命。小妄語。非時食。飲酒者。名爲缺戒。以前所行行法皆壞。應懺悔已。更乞二年羯磨。重復行之。若犯大尼所學諸戒。悉應如法懺悔。於二年中學戒。淸淨已。方於二部僧中受具足戒。

證義曰。若犯六法。乃至悉應如法懺悔者。三壇傳戒正範。第三次審戒遮前例中。審第二種人云。若是式叉摩那。此云學戒女。佛制令學三法故。若審懺時。應一一逐問。一。學根本。四重戒是。二。學六法謂染心相觸。盜減五錢。斷畜命。小妄語。非時食。故飲酒是。三。學行法謂大尼諸戒。中威儀是也。若是沙彌沙彌尼惟審本戒十章。其七遮重罪。三眾俱問。如斯三眾之中。或根本七遮有犯。一一依律擯。除。若學戒女六法不淨。更與二年羯磨。由彼旣受式叉摩那戒。卽非沙彌尼眾所攝。復於式叉摩那缺學。又非眞淨學戒之女。而兩無攸歸。三聚基乏。故不能進受菩薩戒也。其小三眾。惟此學戒女所制。倍嚴於沙彌沙彌尼。惟其階近大尼戒故也蓋律制將受菩薩戒前。審戒分四種。一。出家比丘比丘尼。二。出家式叉摩那。沙彌沙彌尼。三。居家男女樂修十善。或受五戒。從階級而進。謂之漸受。四。忽發大心。受菩薩戒。謂之頓受。據律所制。式叉摩那。的系出家尼。非在家閨女戒也。按華嚴經。善財詣安住王都大城。欲參不動優婆夷。不知處所。無量人眾。咸告之言。不動優婆夷。身是童女。在其家內。父母守護﹝云云﹞。據此。可見童女。亦稱優婆夷。明矣。

附尼八敬法

按事鈔尼眾篇。引善見律云。佛初不度女人出家。爲減正法五百年。後爲說八敬。聽出家。依教行故還得千年。今時不行。隨處法滅。會正記云。佛成道十四年。姨母大愛道。同五百釋女。來求出家。佛不許度。阿難爲陳三請。佛令阿難傳八敬。向說。若能行者。聽汝出家彼云。頂戴受持。是以白四羯磨竟。說八棄戒已。卽說八敬法八敬法者。一者。百歲比丘尼。見初受戒比丘。當起迎接。禮拜。問訊。請令坐。二者。比丘尼不得罵謗比丘。三者。不得舉比丘罪。說其過失。比丘得說尼過。四者。式叉摩那已學於戒。應從眾僧求受大戒。五者。尼犯僧殘。應半月在二部僧眾。行摩那埵。六者。尼半月內。當於僧中求教授人。七者。不應在無比丘處夏安居。八者。安居竟。應詣比丘僧中求三事自恣。謂見。聞。疑。如此八法。應尊重恭敬贊嘆。盡形壽不應違。

證義曰。此乃度尼眾最初垂範也今之授受者。尙不知此法。況行持乎。然第七敬。謂不應在無比丘處夏安居者。此約大界而言。蓋律中制結大界。方十里。或至四十里內。無比丘大叢林者。不得夏安居耳。故第八敬。謂安居竟。應詣比丘僧中。求三事自恣。謂見聞疑。據此第八敬所云。尼與大僧。不在一寺同住可知矣昭慶書玉律師。述二部僧授戒儀式緣起雲。丁未春。昆山密照尼和尙。同徐太夫人上華山設供。眾學戒女。隨來求具。行持半月。略諳威儀。先老人命密照尼爲和尙。揚州超塵尼爲羯磨。眞州圓證尼爲教授。遴選徳臘尼爲七證統諸受戒尼四十餘位。出界往山南一葉庵。集彼部尼僧。先授本法。次日。和尙尼鳴槌集眾。通白如來教敕已。同壇上九師。領眾尼登山。乞受大戒。老人卽集二部僧尼。爲彼作法圓具。此是先老人遵佛制二部僧。爲尼授戒之儀式也。卽引禮值壇皆尼眾。據此。出界往山南一葉庵。集彼尼眾。可見第七敬。不應在無比丘處夏安居。乃指大界內而言。非謂比丘同處安居也。又一夢漫言下卷云。順治十年二月中。楚漢陽府。尼心聞。年五旬。志在持戒。同徒等九人。不憚險遠。十眾登山。乞求安居三月。供米六十石。銀二十兩。觀彼意誠言切。遂憐湣。許之。於設齋日。不肯入堂禮拜齋畢。集眾。呼彼語云。汝發心遠來學戒。爲何不進齋堂禮僧。律制比丘尼。縱年百歲。當禮初夏比丘。今自大慢僧。非學戒者。彼云。某在楚中。若有善知識。俱往設齋。方丈皆以客禮相欵。並不禮拜。余云。彼貪圖利養。敗壞法門。凡見有緣法尼。敬如生母。以望更得厚供。是獅子虫。非眞善知識。吾華山。今𨿽淡薄。寧絕糧斷餐必不敢違制邀利。今日所設之齋。作常住自用。其銀還汝。米在下院。可將別去。彼作無明會。接銀領徒。卽下後山住出水洞靜室。有弟子古潬。入室白雲。彼尼。遠來。常住空虛。和尙且方便攝受。一則不退彼心。次則大眾有半月之供。余正色云。但肯眞實修行。大眾自不懸缽。樹立法門。正在淡薄時操履律師行律。豈見利而違聖制耶。古潭愧顏。作禮而退。至三日後。心聞復領徒上山齊跪方丈門外。涕泣。謂在楚朦朧如此。實非自大慢僧。懇和尙慈悲容懺悔。所有言教。盡行遵依。諸首領爲其拜求。由是令在鹿山莊。結界安居遣闍黎等。半月往彼教誡。爲講本部毗尼。因此發起集教誡比丘尼正範一卷流通。古徳風規。堅決詳愼如此。聞之令人興起。

百丈叢林淸規證義記卷第七之上

百丈叢林淸規證義記卷第七之下

唐洪州百丈山沙門懷海集編

淸杭州眞寂寺苾芻儀潤證義

越城戒珠寺住持妙永校閱

大眾章第七之下

掛單

掛單。卽古之掛搭。蓋僧行腳。惟帶衣缽。故名掛搭。卽掛所搭之衣也。今之參學。兼帶行李。攺名掛單。凡掛單僧至。客堂以禮接待。詢問來歷明白。隨宜送單。如諸方班首。兩序。送尊客寮。客堂欵待。參學禪和。送上客。堂。隨眾過堂。上殿。如無衣缽戒牒行李。以及面貌可疑之人。槪不畱單。具見客堂規約。及寮元條說。

證義曰。按梵网經冒難遊行戒中。衲子行腳有二時。一。從正月十五。至三月十五。二。從八月十五。至十月十五。是二時中。原爲學道而遊。不遠千里。參師訪道。出一叢林。入一招提乃至窮遊徧歷。曾不休息。掛單之事。由是來也爲知客者。隨宜送單不得輕慢。爲住持者。具慈悲心。勿輕止單。常住道風佛法久住。全在於此雲棲蓮師云。予單丁行腳時忍饑渴。衝寒暑。備歷諸苦。今幸得把茆蓋頭。𨿽不識修行。而識慚愧。雲水乍到。供事惟勤。己身受用。不敢過分。所謂曾爲浪子偏憐客也。

安單

安單。卽大掛搭。歸堂之僧。一宿三飧。﹝一二﹞日卽行。名曰掛搭。若在客單畱住數旬。名大掛搭。因久掛搭。知其行履。可以共住。卽送歸堂。名安單。遇此等求住者。客堂詢問來歷明白。可畱則畱。送客單。客堂請齋。令隨喜上殿。或一日。二日。三日後。請白和尙允可。隔宿通知維那。始掛號簿﹝記云。某甲字某甲。年幾十幾歲。系某省府縣藉。某氏子。在俗何業。於某年月日。在某處出家。禮某諦爲徒。於某年月日。在某寺某和尙。座下受具。今於某年月日至本寺云云﹞。次日早粥二板後。具香儀。領上方丈門外立。侍者通白住持。住持臨座。知客合掌白雲。﹝有某甲師。特來親近和尙﹞。次新客進。展具三拜。拜畢。住持有問。實答。問答畢。領至禪堂門首。鳴報板三下。監值捲簾。眾皆站定。知客先行十方禮已向新進堂師云。同參師。進堂行禮。禮圓。﹝知客退歸﹞維那接具送位。一東一西送單。卽隨眾行坐。候開小靜。維那問號。登簿。令挑行李進堂安單。晚課。新參帶具上殿課畢。維那云。新進堂師﹝出眾行禮﹞禮畢。回堂。悅眾領上方丈。禮畢。回堂。維那。領至本寮。敍話。晚二板。方丈請新參茶。悅眾陪。次日上安單牌。至起香後。三板止靜前。交散香。眾坐畢。維那呼云。﹝新進堂師。出位行﹞禮新參禮佛三拜。向住持座三拜。禮圓。向兩邊各一拜。眾皆照應。不下位。禮畢。維那領到班首。悅眾。香燈。司水處作禮畢。卽拜維那。歸位止靜。若方丈請齋。悅眾陪。或隨住持別請陪者。

證義曰。安單。本爲求道而來。賓主。須兩不辜負。住持要有眞實道徳。看驗惟勤。學者要有眞實參求。忍心耐苦。摭古云。昔汝州。葉縣。廣教院。歸省禪師。爲住持。嚴冷枯淡。衲子畏敬之。浮山遠。天衣懷。聞其髙風。特往參叩。時值雪寒。省呵罵驅逐。至以水潑地。衣服皆濕。他僧怒去。惟遠與懷。復坐。少頃。師又呵曰。你更不去。待我打你。遠曰。遠懷二人。數千里。特來參和尙禪豈以一杓水潑之。便去。師笑曰。你兩个果來要參禪。令知客送單。遠充典座。眾苦枯淡。省出寺。遠取油面作五味粥。方熟。省歸。粥罷召典座。遠至。省云。汝取油面。系盜用常住。遠曰實取油面。願乞責罰。省令估衣缽償所值。復仗三十逐之。省一日出外。見遠在寺廊下。省曰。此是院門廊下。你在此復久。曾還。屋租否。復追租。遠無難色乞諸市還之。仍不去省謂眾曰。遠。眞意參禪。遂令歸。上堂。對眾付衣云云。噫。古人親師擇友。曉夕不敢自怠。至於執爨負舂。陸沈執役。未嘗憚勞。今人茶飯淡薄。便思他徙。坡事勞苦。別圖安逸。又安能學道乎。至若今之住持。惟以俗務自纏竟不知勘驗造勵學人。如上髙風。不可復睹。誠爲賓主兩辜負矣。可勝慨哉。

普請

凡普請出坡。客堂先掛牌。﹝牌云﹞大眾師聞梆聲。至某處爲﹝某某﹞坡事。普請出坡。

○庫司。監收先將所用器物齊備。待聞梆聲三陣畢。禪堂若遇二板。站板。抽解。卽照規止。如早。維那卽卓香板出坡。前後次第出堂。不得閒語嬉笑放逸。各守自己本分話頭。坡畢回堂。

證義曰。普請之法。上下均力也。山中梵剎。坡事尢多。遇期。鳴梆齊行。𨿽住持。亦不得好逸推勞。有病則不勉彊。至老方可歇息。同居大眾。開遮亦爾。按唐。同州。志超。馮翊人。依並州開化寺贊禪師出家。旋爲木寺住持。潔正身心。勤理眾務。安僧數百。衣食恆備。每有苦役。必以身先噫。古之住持。類多如是。故叢林興盛。今之住持。則養尊處優。勞人自逸。欲得叢林復整。難矣哉。

日用軌範

日用軌範者。前之六卷。已顯別別各業。此大眾章。乃示人人當行。不拘何人何執總當一一無犯。那管內單外單。咸須各各遵守。一。惇尙戒徳。爲菩提之根本。作涅盤之基址。二。須甘淡泊。安貧樂道。保護道心。三。寂淨純一。省緣務本。無分其心。四。去私擯邪。奉公守正。五。桑和忍辱。愼事敬人。六。隨眾聽命。威儀整肅。七。勤修行業。無怠無荒。八。遵規處眾。耿直不阿。九。安分小心。無得妄爲。十。隨順規制。共勷法門。上來十種略總善法大綱。不厭委陳。尙有禁例條日。謹列如左。

證義曰。古云。說得一丈。不如行取一尺。說得一尺。不如行取一寸。鳥窠謂白居易曰諸惡莫作。眾善奉行。居易曰。三歲孩兒。也恁麼道。師曰。三歲孩兒𨿽道得。八十老翁行不得。至言哉。

不得破根本大戒不得於誦戒時。無故不隨眾不得不孝父母不得欺陵師長不得故違朝廷公府禁令不得習近女人不得於受戒之後。不知戒相不得親近邪師不得飲酒賭戲右九事不犯。名惇尙戒徳。若犯輕者罰。重者出院。

證義曰。如來最後。以扶律談常爲宗。苟廢事談理。理成烏有。禪教諸家。無不戒行冰霜。方堪垂範千古。豈可以毒器令貯醍醐。是故欲扶佛法不衰。持戒爲急。所謂千里之行。始於一步。一步未足。不名到家。謂千里只一步。可也從今身。至佛身。卽此一步。然決不容守而不進蓋進。則此一步。念念保全止。則此一步。當下衰息。非一步卽千里也。夫進步之法。在捨無始故步。故步卽貪癡瞋等。其中各有偏滯。當須自悟。自調伏也。

不得營辦美食不得著艷麗衣服不得泛攬經事不得爭嚫錢不得田蠶牧養不得聚集男女。做世法齋會右六事不犯。名爲安貧樂道。若犯輕者罰。重者出院。

證義曰。此之六條。房頭赴應僧住靜室僧有慚愧。者尙不敢犯況住叢林乎。蓋食美食。被味塵所拘著艷服。被色塵所縛攬經爭嚫。溺於貪毒田蠶牧養大破殺戒。集眾作會。百獘俱生。又前四事眾僧易犯。後二事。惟戒主事者。此等皆是怨根苦本梁皇懺云。何者怨恨苦本。眼貪色。耳貪聲鼻貪香舌貪味。身貪細滑。常。爲五塵之所系縛所以歷劫長夜。不得解脫故須安貧樂道也。

不得無故在外閒遊。數歸俗捨不得習學應赴詞章吹唱雜藝不得習學天文地理。符水鑪火等外事不得習學閉气坐功。及無爲白蓮等邪道不得好興無益工作等右五事不犯名爲省緣務本若犯輕者罰。重者出院。

證義曰。古人云一寸光陰一寸金此警學道人。當知時光易過。不可孤負也。若犯此五事。匪惟唐喪光陰。實乃自壞心術。豈可不戒歟。梁皇懺云。宜各人人。起覺悟意。念世無常。形不久住。少壯必衰。勿恃容姿。自處污行。萬物無常。皆當歸死。若非勤行勝業。無由出離故須省緣務本也。

不得非理募化不得侵克信施不得擅用招提之物不得廢壞器用不賠償不得背眾食不得不白眾動無主僧物右六事不犯。名奉公守正。若犯輕者罰。重者出院。

證義曰。公則不私。約財利而言正則不邪約愛欲而言。然此六條。多約財物而說者經律所言。若物屬他。他所守護於他物中。一艸一葉。不與不取。何況竊盜。蓋由眾生惟見現利。故以種種不道而取。致使未來。多受殃累。是故常須存公正之心。守此六例。古偈云。吾心似秤錘。斯乃謂之公。吾心如壁立。斯乃謂之正。公正令人服。公正乃道基。奉公守正者其潔誰能緇。

不得破口相罵。交拳相打不得受辱不忍見於辭色不得威力欺壓人不得侮慢耆宿右四事不犯。名柔和忍辱。若犯輕者罰。重者出院。

證義曰。修行障道。莫若瞋慢。所謂一念瞋心起。百萬障門開。慢如髙山。法水不停。又非理瞋粗而易除。執理瞋細而難斷。世出世事莫不成於慈忍。敗於瞋忿。故君子以慈育徳。以忍養心。小不能忍。大謀斯亂。刀兵劫濁。積瞋所招。皆由我執。所以積瞋。然何嘗有實我哉。識得我執本空。瞋慢自斷。現前當來。必證無我之體矣。摭古云。紹興雲門。散木澄和尙。有僧依座下者幾十年。優以殊禮。至於延譽分座。初不以左右言。一移其顧盻之眷。後僧信讒致書不遜。極其詆醜。師對眾焚之曰。是非臧否。惟神知之。竟不問。噫。昔與其恩。今酬以怨。我譽彼徳彼詆我醜。能忍不辯。可謂忍辱柔和之至矣。梁皇懺云。於諸眾生。等無差別。入平等觀。無怨親想。常以愛眼。視諸眾生。若眾生懷怨於菩薩起惡逆心者。菩薩爲眞善知識。善調伏心爲說深法。譬如大海。一切眾毒。所不能壞。菩薩亦爾。愚癡無智。不知報恩。如是眾生。起無量惡。不能動亂菩薩道心。是名忍辱柔和也。

不得戲笑無度不得髙聲談論不得裝模作樣不得坐立斜倚右四事不犯名威儀整肅。若犯輕者罰。重者出院。

證義曰。威以徳顯。非勢力之威也。儀爲心表。非詐現之儀也。又威者。由嚴持戒行。則眾徳威嚴。儀者由動靜合式則進退安詳。所謂淨行成於道儀。淸白圓於戒品。比邱雍容行道。感俗土以信樂出家。佛子安詳乞食。攝外道而反邪歸正。故曰威儀。乃無言之教也。又威儀。名爲調禦。謂調身不妄動。口不妄言。心不妄想。如是三業調善。則六根自攝矣。摭古云。法云本禪師。平居作止。直視不瞬。臨眾三十年。未嘗輕發一笑。凡所住。見行立聖像卽不坐。饌以魚肉名者卽不食。蓋一身威儀整肅。不愧出家相狀。內軌範僧眾。外利益歸信。則威儀二字。豈可忽哉。

不得無故不禮誦不得執事怠慢不得惡人警策不得作無益害有益右四事不犯。名勤修行業。若犯輕者罰。重者出院。

證義曰。勤修行業者。勤則不怠。修則修功補過。時不虛棄。精進度也。行業有世出世之分。而以出世行業。爲本爲要。經言。莫輕小善以爲無福。水滴𨿽微。漸盈大器。小善不積。無以成聖。莫輕小惡。以爲無罪。小惡所積。足以滅身。此是諸佛所說。誰敢不信。故須勤修出世善行業也。

不得挑唆鬥爭不得樹立朋黨不得機詐不實不得謗訕名徳不得誣毀淸眾不得狥私偏袒右六事不犯。名遵規處眾。犯輕者罰。重者出院。

證義曰。梁皇懺云。所餘口過。復是一切怨禍之門。故諸佛誡不得兩舌惡口。妄言綺語。當知謟曲華辭。構扇是非。爲患不輕。招報實重。夫人處世。心懷毒念。口施毒言。身行毒行。以此三事。加害眾生。眾生被毒。卽結怨恨。誓心欲報。或現世從願。或終後從心。如此怨對皆資三業。三業之中。口業實重。乃至獲報。備諸楚毒。是故處眾。當依古偈云。第一和爲貴。方能人眾安。莫開兩舌口。須戒無益言。凡爲執事者。切莫狥人情。請托紛紛至。叢林百獘生。凡爲執事者。莫市一人好。市了一人好。各事皆顚倒。

不得大膽生事不得謬說經論不得妄拈古徳機緣不得無知著述誤人不得招納非人不得自立徒眾不得擅畱童幼及沙彌不得己事不明。好爲人師不得哄誘他人弟子。背其本師不得無大故擅入公門不得妄識時政得失是非不得輕心謗斥先聖先賢不得以常住產業等與人不得侵占人產業不得另爲煙爨右一十五事不犯。名安分小心。若犯輕者罰。重者出院。

證義曰。安分小心。更有二十語。僧院以無事爲興盛修行以合機爲穩當。精進。以持戒爲第一。疾病。以減食爲湯藥。煩惱。以忍辱爲妙解。是非。以不辯爲解脫。待人。以誠實爲眞情。執事。以盡心爲有功。語言。以減少爲直截。上下。以慈和爲進徳。學問。以勤習爲入門。因果。以明白爲無過。老病。以無常爲警策佛事。以精虔爲切要。敬客。以謙益爲供養。門庭。以朴實爲莊嚴。凡事。以預辦爲不勞。處眾。以愼言爲常禮。遇險。以不亂爲章程。濟物。以慈悲爲根本。如是小心。則寡過矣。古偈云。吾等出家兒。大半田家子。須記貧苦時。謹守安分事。縱是富貴人。落在空門裏。當識空門義。原要你心死。人恐不死心。死心貧也好。守得安分貧。終身無煩惱。

不得令之不行。禁之不止不得有過。罰而不服不得在寺名不入僧次不得挭法。不容執事人行事不得爲執事。更變成規不得不白師友。恣意妄爲不得故與有過擯出人文右七事不犯。名隨順規制。若犯輕者罰。重者出院。

證義曰。通前十科。共六十七事。皆持而不犯。名隨順規制。又詳言之。自三歸。五戒。沙彌戒。比邱戒。菩薩戒。百丈淸規。乃至禮儀三百。威儀三千。六度萬行。世間律例無犯總名隨順規制。不僅此七事也。

附蓮池修身十事﹝出雲棲法匯﹞

不得欺心。不得貪財。不得使姦。不得用謀。不得惹禍。不得侈費。不得近女。不得外騖。不得避懶。不得失時。﹝原注云。所謂欺心者。凡盜常住物。騙施主物。裝佛。印經。齋僧。起會造寺。鑄鐘。修橋。砌路。如是財物。私己用度。乃至瞞人瞞官。瞞天瞞神。暗昧等事。皆名欺心。𨿽不盜騙如前所言。但好積財帛慳吝不施。置產收息。放債取利。皆名貪財。當言之時。隱忍不言。當諫之過坐視不諫。外示癡呆。內藏譏貶。皆名使姦。不安天命惟運人謀。或謀住居。或謀徒眾。或謀經懺。或謀檀施。或謀作法主。或謀作戒師。乃至交結惡友。出入衙門。情識厚薄。私心好惡。策畫營爲。悖理等事。皆名用謀。輕人笑人。叱人謗人。妬人之能。揚人之惡。收人走失。占人產業。好興詞訟。不肯讓人。皆名惹禍。廣造房屋。丰富飲食。華麗衣服。多置產業。精制器用。輕賤五穀。恣意佚遊。畜養奴僕。賄厚狂朋等。有一不知慚愧。皆名侈費。年少尼僧。結爲道友。人間婦女。拜作干娘。數往族家探親望眷。不避譏嫌。皆名近女。趣蹌富室。干謁貴門。或乞詩文。或求匾額。或假權勢。或索錢財。終日奔波。不思靜守皆名外騖。晨昏禮誦。屢致愆違。行務勤勞。慢不隨眾。皆名避懶。命存呼吸。時不待人。大事未明。寸陰可惜漠然空過。是名失時。此前九事。切宜戒之。最後一言。努力加勉﹞。

附出家人﹝戒﹞不祥事﹝三十二條。出雲棲法匯遺稿中﹞

佛前安坐。受人禮拜。不祥佛前罵人。不祥法座上。呵叱人。及輕口斥前賢錯謬。不祥褻衣受人禮拜。不祥當食罵人。不祥對食分別好惡。起憎嫌心。不祥綾羅錦綺。作僧家日用衣服。不祥臥牀用重褥。重席。綾絹被。紗羅帳。不祥淸晨罵詈人。不祥憎嫌信施輕少。不祥買奴僕供役使。如富貴家。不祥人勞。我獨逸。不祥人窮。我獨富饒。不祥年少作講法師。作施食師。作住持師。不祥少年恃小聰明。輕忽老宿。不祥恃年臘髙。輕忽後進。不祥無故得重施。不祥人以至誠待我。我以巧詐對之。不祥好談他人過失。及隱微事。不祥以常住公物。利濟俗家。不祥寵厚沙彌弟子華衣美食。不祥出言動輙粗重。令人難當受。不祥多諸護法。多諸信施。卽便妄自尊大。不祥無病使人出溺器。不祥病中瞋怒服事人。不祥著褊衫小解。不祥逢水旱等。怨恨天地。不祥欠人債負。聞其死。心生喜悅。不祥未語先笑。不祥無事時作愁嘆。不祥粗通教理。妄議古人。藐視時人。不祥具少知見。以宗師自任。不祥以上折福折壽。多招殃咎。故云不祥。當相與共戒之。

證義曰。禪宗祕要云。玉泉承皓禪師。參北塔。發明心要。得大自在三昧。制犢鼻。俗呼牛頭褲。書歷代祖師名字。乃曰。惟有文殊普賢。較些子。且書於帶上。故叢林因呼晧布褌。元丰間。首眾於襄陽谷隱有鄕僧亦效之。師見詬曰。汝具何道理。敢以爲戲事耶。嘔血無及耳。尋於鹿門。如所言而逝。噫此卽不祥之榜樣也。齊玉法師。宣和六年。居上竺。一僧失規。責之曰。汝無知。乃畜生耳。已而悔曰。彼𨿽不肖。罵爲畜生。有玷三寶。自是三年。對佛悔過。如此庶幾能轉不祥而爲祥者。然何如當初之愼言耶。學者鑑之。

共住規約﹝實貼齋堂﹞

棲心息影。端藉名藍。修道循規。必須同志。久參耆宿。以遊歷深。而百緒從生。後進時流。因知見淺。而初心漸退。以致网宗失旨。模範多乖。習以爲然。積成流獘。﹝某甲﹞住持玆山。自慚薄徳。空懷佛制。無報法門。欲挽已往頺風。惟冀方來賢眾。共遵佛說戒律。祖制規繩。調治三業。折伏過非。住斯叢林。原爲遵行。如或不然。無勞共住。

犯根本大戒者出院。

禪貴眞參實悟。弄口頭禪者。出院。

三五成羣。山門外遊戲雜話。並閒坐者罰。不服者。出院。

喫葷酒看戲者。罰已出院。若重病。非酒莫療者。白眾方服。﹝新增﹞喫煙者罰。

故與有過人往復。思害叢林。攪亂好人者。出院。

鬥爭是非。破口相罵。交拳相打。不論曲直出院。一理正而忍。一過犯而瞋。理正者不罰。過犯者責出院。

米麥等物。不白住持。私賣用者。罰賠償已。出院。

侵損常住財物。及砍竹木花果送人者。賠已出院。

施護入寺。執事私化緣者。量事輕重處罰。不服者。出院。

無公事私走檀護及本俗者。定非潛修人。卽令出院。知而不舉者同罰。

己眼不明。妄評他人見地。出語不自知非者。卽令出院。

課誦。坐香。出坡。不隨眾者罰。除公事。有病。不服者。出院。

禪堂講話者罰。本堂不舉。待堂外舉者。堂內執事同罰。

除公事。不在本寮。至各寮縱意放逸者罰。或博奕賭錢者。重罰出院。執事不舉者同罰。

無事不得喫二堂。食時不得談笑。不得爭坐位。不得不照位坐。不得未結齋先起。不得自檇碗入廚取食。違者罰。

遇普茶。聽規約。除公事不隨眾者罰。不得托人取茶果歸寮。與者。取者。同罰。

常住經書。莊嚴器皿。槪不借出。違者罰。若不得已。白眾方借。

輕視耆徳。惡聞直言。妄生誹謗者出院。

不聽執事人約束遣調。及不滿期告假者罰。

非重病。背眾飲食者罰。私畱親友歇宿者罰。

各寮聞報鐘不起者罰。恃己有功。不順調伏者重罰。

凡受信施物。不白執事人知照。卽受者。倍罰。除親戚鄰友。

長養須髮。槪不畱單。暑天赤膊。不縛褲腳。冬天烘火。並戴小帽者罰。

常住錢物出入卽登記。朔望兩序公算。失記及含糊者罰。

堂中出外生事者嚴擯。借事起單。永不復入。

保畱有大過人。及年輕者。或私招徒眾者出院。

叢林無僧值。則內外不正。獘何能除。法何能立。爲僧值宜盡心紏察。不得狥情。如有犯者。照欵罰。失罰者僧值受罰。

○以上條約。眞實辦道之規則。同居大眾宜珍重。

○年月日○住持﹝某甲﹞重錄。

證義曰。佛祖設教。建立叢林。匡徒集眾。淸淨焚修。報答四恩。自淨三業。故住持不惜身命。拖泥帶水。所以養育才器。陶鑄聖凡。其門庭不得不峻。禮法不得不嚴。規矩不得不立。規矩立。則上下安。禮法嚴。則姦宄斂。門庭峻。則師道尊矣。夫謙光接物。山容海納者。住持之髙風。至於臨機施設。不得不鐵面無情。防其微杜其漸。庶可使內外安。而無事後之變也。然欲調護他人。先須調護自己。調護得自己一分習气。方調伏得他人一分習气。視人猶己。捨己從人。老祖規矩。方始行也。摭古云。南蕩空禪師。天資精悍。知見甚髙。律身精嚴。外請不赴。有欲迎師到捨受齋。施財造山門。師曰。荷公捨財固佳。然背眾而食。柰何自我破戒耶。竟不赴。愚庵頌曰。崇覺被回祿。勤劬事土木。請齋復許建山門。二事一舉雙輪福。汝所欲福。我所遵戒。山門成有壞。金剛戒無敗。一供事最微。浮囊損一芥。從玆一隙漏金堤。寶覺全身由汝賣。君不見。文殊再世淸涼師。十律終身不敢懈。我爲何等人。敢不爲頂戴。

禪堂規約。及坐禪恆規。見下第八節

臘章。

淨業堂規約﹝凡十五條﹞

夫生死海深。非念佛焉能濟度。菩提路遠。非淨土孰可依憑。故今大眾同轍。但專持乎六字洪名。齊志合堂。惟致力乎一心不亂。第恐時長行久。懈怠易生。實喪名存。劬勞徒設。不加鞭策。無以約束身心。必有條章。方能齊一彼此。幸相規而相勸。無爭我以爭人。俾淨業速成。花臺早就。見彌陀於卽世。證三昧於此身。誠如是則所願不虛矣謹開規約於左。

每日課程。十時念佛。以九時作觀﹝作觀卽念佛念字從心非徒口也旣以心念卽兼觀想﹞。一時禮懺。𨿽嚴寒酷暑。勿得暫虧。

黑白半月。諦四分戒本。少頃。卽諷誦梵网畢。長跪。誦發願文。回向西方。

遇阿彌陀佛。及觀音勢至誕期。虔設供獻。﹝按思齊大師。加釋迦佛降生。成道日。涅盤日。僧自恣日﹞。

每年於正臘兩月。俱起念佛七期。以新正萬物更新之象。臘晝寓人命無常之意也。

每夜黃昏。將出生飯。持變食眞言四十九徧。念佛千聲。以濟鬼神。

每日念佛受齋俱搭衣。

宜禁止遊行。不得出寺觀望。上街閒走。除爲父母師長看病因緣。或可暫時告假。余俱不可。

告假須克定日期。若過期還者。罰跪香。宜謝絕迎送。尊客相看。略敍道話數語。以寸香爲度。若有問法因緣。不在此例。

○一。宜屏棄雜務。凡經書筆墨詩偈文字。一切置之髙擱。不應重理﹝他本增凡常住一切坡事俱免亦不派其執事﹞。

不應酬外間經懺。縱到寺來。亦不輙許。設不得已。祇念彌陀經。禮淨土懺。念佛而已。

堂中除念佛外。一切不應雜話。縱有要事問答。亦宜低聲。

念佛昏沈時。用小旛一首巡香。互相警策。行旛至。不起身者罰香。

有過不懺悔。屢諫不止者罰香。動气發粗。彼此鬥爭者同罰。一人忍。一人瞋。瞋者罰香。

凡有過。宜互相規諫。令其卽時懺悔。不得隔日隔夜隔時。

無故闖寮。聚談雜話者罰香。非要事。止靜不歸堂者罰香。

○以上條約。有犯者。悅眾應舉。舉而不服。出堂。知而不舉。同罰跪香一枝。

○年月日。住持﹝某甲﹞重錄。

證義曰。淨業立宗我東土始於廬山慧遠法師。師勸人捨娑婆。而求淨土。其教以金銀爲染心之穢物。以爵祿爲羈身之苦具。以女色爲伐命之斧斤。以華衣。美食。田園屋宅。爲墮落三界之坑阱。惟願脫人世而胎九蓮當欣淨而厭穢。故集劉雷等十八髙賢。刻蓮漏。禮。六時。精神捆切。臨終各獲所願。自此以後。遵其教。修淨業。生樂國者。代不乏人。然其中。有名無實。唐器劬勞者。亦復不少。迨至今日。人根旣漓。情僞日生。聚集多人。冒名蓮社。假求衣食者。或男女雜踏生出事端。往往有之。故蓮社中人。宜少不宜多。至於男女雜而同社。此則古所未有。女人自宜在家念佛。勿雜男羣。遠世譏嫌。護佛正法。不可忽也。按思齊大師。淨業堂銘曰。堂名淨業。其義惟何。惟精惟一。專念彌陀。心苟不一。業則不淨。惟昏與散。適生厥病。咨爾眾等。出入斯戶。宜時檢察。爲勤爲惰。惰宜發憤。勤宜進步。盡此一生彌陀決睹。又北京。紅螺山。資福寺。徹悟禪師云。心能造業。心能轉業業由心造業隨心轉。心不能轉業。卽爲業縛業不隨心轉。卽能縛心。心何以能轉業。心與道合。心與佛合。卽能轉業。業何以能縛心。心依常分。任運作受。卽爲業縛。一切現前境界。一切當來果報。皆惟業所感。惟心所現。惟業所感故。前境來報皆有一定。以業能縛心故。惟心所現故。前境來報。皆無一定。以心能轉業故。若人正當業能縛心。前境來報一定之時。而忽發廣大心。修眞實行。心與佛合。心與道合。則心能轉業。前境來報。定而不定。又心能轉業。前境來報不定之時。而大心忽退。實行有虧。則業能縛心。卽前境來報。不定而定。然業乃造於已往。此則無可柰何。所幸發心。其機在我造業轉業。不由別人。如吾人卽今發心念佛。求生極樂。或觀依正。或持名號。念念相續觀念之極。則心與佛合。合之又合。合之其極。則心能轉業。而前境之娑婆。轉爲極樂胎獄之來報轉爲蓮胞。便是樂邦自在人矣。若正恁麼時其心或偶然失照。或忽生退悔。不與佛合。則業能縛心。而前境仍舊來報依然還是忍土苦眾生也。然則我輩有志出離。求生淨土者。可弗惕然而警。奮然而發也。

佛七規約﹝實貼本堂。凡二十二條﹞

夫佛七者。原爲了辦生死之期。七日爲期。六時無間始於一七。二七。乃至三七。四七。四方緇素俱集。一時勝會宏開第恐懈怠易生。精勤難致。若無約束。何以策我身心。不有規模。何以生他敬信。謹酌事宜。略陳如左。

七日之中。須將萬緣放下。必使功不唐捐。切要一心不亂。審如是。現前卽蓮池一會也。

五更聞鐘聲。一齊下單。洗面後。齊進堂念佛。無得安。臥。不起。避懶偸安。

明相旣出。卽用粥。粥後嚼楊枝畢。卽入堂念佛。候一寸香過。起身經行。打大木魚。至香餘一寸時。歸位。坐念。香到。緊念百餘聲。緊鐘魚三陣末。一齊止音。少頃。用茶畢打小魚子兩下。起身抽解。

坐香過一寸。東西二首領起立。對面一問訊向上一問訊徐徐走上取旛雙手執好。兩邊相對而行。少頃。魚引二人。相照而行不得參差紊亂。見昏沈者。行旛人髙聲念佛覺之。將旛與彼。彼卽經行。其遞旛者。就坐彼位。接旛者行念遣睡。如是展轉警策至香餘一寸時。魚引先歸本位。旛亦歸位。從兩邊相對。至架插旛已。問訊歸位。香完如前。

行旛要細看若見眼𨿽閉。端坐頭直。口隨眾念。此或系淸昏。或正當得意之際。不必與旛。不應與而與者罰。若頭垂昏沈者。將旛與之。

昏沈人。見遞旛到。瞋心不接旛者。罰跪念香一枝。

接旛在手。任性亂走者罰。

持旛見人昏散。當與不與者罰。

行香須次第走。無得紊亂。挨前擠後。擺腦掉頭者罰。若避懶偸安。躲入堂寮閒談雜話者。倍罰。

內外執事。除公事外。稍空卽一例念佛。若聚首閒談者罰。若藉事出外閒遊者。查出重罰。倘有公事不能到者。須句首領等告假方去。違者罰。

每一枝香完。當值者兩邊斟茶。次第喫茶。不得茶腳潑地違者罰。碎杯者賠償。喫茶已。方可起立。若先起者罰。

抽大解。限香一寸。小解限香半寸。同人出入。不得戲笑交頭接耳等。違者罰香。

坐香過二寸。兩邊悅眾巡查。有不到者。移彼蒲團在佛前。候其到時令合掌跪念。香完。開靜。起身拜佛。回身禮住持。自將蒲團歸本位。

初學不能盤膝。支柯亦可。必須正身端坐。

念佛聲音。要歷歷分明。不得太髙髙則不久。不得太低。低則昏沈。但字字出於唇舌之間。心念口稱。耳聽。乃至行住坐臥。無不是一句阿彌陀佛。如是始信有聲聲攝念念念攝聲的功夫。久久自然打成一片。

堂中適有病緣。須信阿彌陀佛。是無上醫王。若能努力不懈病魔卽退。如實不能支持。要歇息者。向主七等告假次總向大眾告假。撒去蒲團方出堂。不得故托病緣。虛費淨業。如有私出堂。不告假者重罰。

眾中或有去就乖角語言相爭。攪羣亂眾者。移單出堂。

眾中有過。悅眾舉。舉而不服者罰。知而不舉。者同罰。

會中有老病者。自應方便隨順。不拘規例。或隨喜念佛。暫來卽去者。亦不在此例。

粥後三枝香。用小食。四枝香用午飯。飯後四枝香用點。六枝香用晚食。夜間四枝香用點。五枝香半。卽向上長跪。稱念刻許。乃稱觀音。勢至海眾各百聲。誦小淨土文禮彌陀佛十二拜。三菩薩各三拜。三皈依禮祖畢。飲茶。少頃﹝合掌經行﹞念觀佛﹝隨聲作觀。謂之觀佛﹞千聲。﹝聲聲如對佛前。加緊策勵。念畢﹞作梵跪念回向偈。各歸養息。默念而睡。餘日例此。克定時候。不宜錯誤。

第七夜圓滿回向。念西方文。跪念佛菩薩。各一炷香。禮佛四十八拜。三菩薩各三拜。三皈依畢。禮祖。上方丈。頂禮住持三拜。候開示畢。禮謝已。各回本處每七完放香半日。或坐或臥。俱默念佛。切忌閒談雜話。二七三七。皆例此。

凡規中言罰俱是罰跪香念佛。所謂因地而倒。還因地而起也。但宜一倒卽起。不可旋起旋倒。自誤不淺。

○年月日○住持﹝某甲﹞重錄。

證義曰。淨業堂規與佛七規約。𨿽分兩段警策。大槪實無別異佛七則加行也。思齊大師曰。念佛無難事。所難在一心一心亦無難。難在斷愛根。當觀此身體。臭穢難具論。內外及中間。無一淸淨物。己身旣加此。他身亦復然。深生厭。惡心。愼勿生。貪著當觀極樂國。純是蓮花生。不假父母胎。壽命原無量。一念念佛時。蓮花卽化生。若能無間。斷決定生。安養。又云。南無阿彌陀。何人不會念。𨿽念不相應母子難相見行住及坐臥。時將此心斂。念念自相續。念來成一片。如此念彌陀。彌陀自然現。西方決定生。終身無退轉。

附佛七回向疏

伏以。紺目澄淸。剎塵睹靑蓮之瑞玉毫宛轉。人天懸滿月之輝。廣開六八願門。無一機而不接。攝化恆沙品類。卽十念而往生。妙應無方。慈緣普覆。爰有佛七告圓文疏。對佛披宣。仰望慈悲。俯垂證鑑。今據大淸國。﹝某﹞省﹝某﹞府﹝某﹞。縣﹝某﹞寺。秉釋迦如來遺教奉行。主修淨業法事。沙門﹝某甲﹞。據本府﹝某﹞縣﹝某﹞坊居住。奉佛修齋供聖啟建佛七。住持比丘﹝某甲﹞。在會比丘﹝某某﹞優婆塞淸信士﹝某某﹞若在尼庵攺比丘尼優婆夷淸信女﹝某某﹞曁在會人等。是日稽首拈香。一心皈命兩土聖主。彌陀釋迦。觀音勢至。諸大聖賢。金蓮座下。恭通情旨。蓋因眾等身命不同心念是一。切思托生末法。流欲浪以忘歸。去聖時遙觸慈光而莫睹。爰依叢林。啟建佛七。期七日之要功。願一心而不亂。由是擇於某月﹝某﹞日起。﹝至﹞某日告竣。延請四眾。雲集本寺。持念阿彌陀佛萬徳洪名七晝夜。伏願。經聲徹處淨除根塵。佛號宣時。頓增福慧。若僧若俗。咸結九品之因。或女或男。同期三輩之果。如斯願求。伏惟攝受。右疏恭請三寶證明。佛七回向文疏。年月日。住持﹝某甲﹞具疏。

證義曰。按重訂西方公據云。乾隆五十三年五月朔。蘇州陸近堂。降壇示諸子曰。有一件最切己事。人人不能逃人人都忘卻者。汝知之平。現前爾等。四大輕安。精神彊健。曾不思一旦臥病於牀。魂魄離散。東西不辧。南北不分。前路茫茫。毫無把握。隨業輪轉。受苦無窮。惟有平生虔修淨業者。到時自見如來接引。生蓮花中。受諸快樂。壽命無量。諸子有志斯道者。當講信行願三端耳。信者。信西方之有淨土。猶此城之有閶胥。娑婆在東。猶此城之有婁葑。娑婆旣實實是有。淨土豈不實實是有。同在圓明覺海之中。舉念可到亦猶同處一城之內。舉足可到也。旣信得淨土決定可到。又須信念佛法門。如穿衣喫飯一般。穿衣免凍。喫飯免饑。念佛免生死。今日信。明日不信未爲眞信。終身信。一念忽然不信。未爲眞信。從今日去。直至命終。一信到底更無纖毫疑惑。方爲眞信。旣信有西方矣。又信有念佛法門矣。空言贊嘆。何益生死。故凡發信心者。卽當如教奉行。今日信。今日卽行。明日信。明日卽行。乃至願之一字。尢爲要緊。世間信佛念佛者。固不乏人。然或求現生富貴。或求來世福壽得好人身。不至墮落。此爲背佛意旨。佛教你出生死。你偏要入生死。佛教你生極樂。你偏要住娑婆。一生信念付東流。譬如種田者。下了稗子。而望其生苗也。有是理乎。故發眞信者。當行眞行。行眞行者。當發眞願。盡此一生。決定不生天上人間。決定要生西方淨土。如此念佛方爲隨順佛語。不至唐喪光陰諸子勉之。

分衛

按佛世。眾僧日以分衛乞食。東土未能遵此制。故叢林。或有田園爲資。或藉收供以給。每冬季夏季或逢荒年。住持率眾托缽一次。時至。知客維那監院。同上方丈。定日已。或早或晚。二板後。住持命侍者。請收供。知客。用茶。商議化齋點。客堂預日掛牌。﹝牌云﹞本月﹝某﹞日起。普請大眾師聞鐘聲。搭衣。齊詣大殿。候出寺托缽﹝某﹞日﹝某﹞處護缽﹝某甲某甲﹞投帖知客﹝某甲﹞擔運淨人﹝某甲云云﹞。

○每日早飯二板後。鳴大鐘三下。眾集大殿燒香傳鑪。知客請住持拈香。維那舉香贊。住持禮佛。並禮韋天已。悅眾鳴引磬。大眾齊禮佛三拜畢。班首持錫杖前行。眾依次而走。侍者捧缽在住持前。住持居未。而拄杖又在住持後。收供與知客兩岸募乞眾僧一綫緩行。威儀庠序。站則齊站。行則齊行。不得參差。若須抽解。當先收衣。付於同參。擇幽僻處抽解已。洗淨盥掌。卽追前搭衣入眾。若遇施主施茶點。或施午齋。臨坐受食。更須威儀次序。使彼觀者。生恭敬心。發喜捨願。乃至回寺。仍到大殿。如常站班。維那鳴磬。大眾齊唱香贊。住持拈香禮佛。禮韋天大眾齊禮佛三拜。回堂。是晚大眾腐飯。直至圓滿日。例此可知。擔運挑米回。監院與米頭。點石記數。入倉。呈單白住持。並懸牌告大眾。此系眾僧慧命。路中執事。當鑑察。不致有獘。以錯因果。或常住足食。卽止。

證義曰。分衛者。西域每寺僧多。不能一家共食。須隨施主可以多少。而分散乞食。故名分衛也。乞食。之義。見兩序章。收供條證義說。蓋能仁出世。誡諸釋子。不蓄餘物。預杜貪心。恐妨道業。惟存一缽隨身。三衣著體。每逢食時。統諸弟子。人間乞食。不擇淨穢貴賤。平等行化。此先佛托缽之遺風也。焦山性海云。比丘之戒。以四棄四依爲本。四棄所當戒。四依所當守。所謂四依者。一曰常行乞食。二曰著糞掃衣。三曰蘭若樹下坐。四曰病以腐爛藥治。非乞食。則皆系邪命自活。厥後涅盤經中。四僧以上其住。開受入不淨物。則僧中淨食。可以免於乞食。伽藍共住。可以免於樹下。施主施衣。可以免於糞掃。長施藥物。可以免於腐爛。則四依俱開雲棲蓮池云。佛世分衛乞食正家風也。東土叢林。不能復行。非敢廢墜。亦時勢使然也。夫城市囂塵。男女生聚。空山寂寞。衲子淸修分之則得。合之則混。加以眾中。龍蛇混雜。易生事故。反累淸名。故古來尊宿。每於寒巖絕壑中。耕田鋤地。一食資身。無別妄想。卽城市叢林。亦各有專司募化。不致大眾逐日奔波。荒其道業。𨿽非佛制。亦合佛心。至於每年。托缽一次。亦存其模範而已。若乃行腳遊僧。正不妨單丁行乞儀潤云叢林住持。謹遵佛制。常行持缽者今舉其一。以例余也。康熙間。南源信禪師。住維揚西方寺。領眾三十載。不登謁。不慶弔。不事世法。惟道是任。冬夏一衲。寒暑一缽。平等乞食。率以爲常。壽髙古希之外。猶未嘗一日稍怠。除語錄外。另有托缽偈一卷行世。今錄十首。使後世學者。知夫先佛之儀式猶在云。

△金仙所制惟持缽。我效匡徒不二機。道本無傳誰解繼。月穿潭底浪花肥剃艸披緇不憚勞。效顰乞士慕孤髙。如今老病頺初志。九鼎單絲望爾曹天然乞食豈淸貧。帶水拖泥不染塵。缽裏蓮花非本艸。眼中瞳子是何人不慚薄福少材能。一缽終年不外塵。朽質隨緣兼守分。了無劫外有長春長街一缽外親疎。動靜徐徐扣有無。貧富隨緣皆種福。功圓果滿只須臾終年莫謂頻持缽。粒米能消累劫狂。鬧市無交塵自靜。閒中瀟灑念人忙乞食人間豈憚勞。愩髙我慢逐時消。事繁理靜惟持缽。百倍家風願力饒鬧市初晴滑似油。專心乞化已亡愁。流通佛制無餘事。破惡降魔信自由乞食宏宗成大智。門庭个事賴堅心。非憑行力傳三界。誰信綱宗祖道深智慧何曾別處來。傳家一缽絕疑猜。所知煩惱都消盡。是我同參定不乖。問。托缽不礙參禪乎。答。正賴參禪。以表托缽儀式。豈有礙耶。昔世尊一日。敕阿難。食時將至。汝當入城持缽。阿難應諾。世尊云。汝旣持缽。當依過去七佛儀式。阿難遂問。如何是過去七佛儀式。佛喚阿難。阿難應諾。世尊云持缽去。據此。佛以禪機爲托缽儀式明矣。今之有志於道者當托缽時果能遵守力行。儀同佛世。何礙參禪也。

拾遺

凡僧眾拾得遺物。卽白監院。付庫收貯。掛拾遺二字牌。以便失物人知之。若拾遺不送入庫房者。重罰出院。凡失物者貼票。票上寫。﹝我某甲。於某日遺失某物﹞如見拾遺牌。赴庫。審明付還。若冒認者。重罰出院。

證義曰。拾遺者。偶有拾遺棄之物。歸庫掛牌。乃一時暫掛。非長懸耳。邇來叢林。於齋堂兩邊後柱。長貼拾遺二字。大非。應攺貼余序二字爲正。蓋佛制盜戒。一艸一物。不與不取。若拾遺私藏。非與而取。亦犯盜戒。以長貪毒。違佛制也。儒道君子。尙不取無義之財物。況僧藏拾遺。而長貪乎。是故歸庫掛牌。令彼知也。雲棲崇行錄云。隋。僧富上。嘗依益州淨徳寺止宿。曰住路邊讀經。人以解脫名傳之。時陵州刺史趙仲舒聞之。故往試。騎馬過之。佯落貫錢。僧讀經自若。如未曾睹。去遠。舒令人取錢。僧亦不顧。少頃。舒回。問僧曰。貫錢在地。見人持去。何不止之。僧曰。非貧道物。何爲妄認。舒下馬作禮。嘆服而去。

﹝附﹞省行堂規﹝亦名涅盤堂。西域稱無常院。俗呼病堂。凡例共十五條﹞

設此堂以處病者。因眾生貪著。至死不覺。佛教移處。令知無常將至。使興心念猛省過。而急修行也。處斯堂者。當思人命無常。促於呼吸健人尙爾。何況病乎。又當觀此身。四大不調。百骸欲散。飲食漸減。醫藥少靈。便利牀敷。呻吟枕席。譬之魚遊釜內。倐忽焦糜。燈在風前。剎那熄滅。故知此身不久。必赴死門。前路茫茫。畢竟何往。若己事已辦。原不著忙。其或未然。早求淨土。決志往生放下萬緣。一心念佛。別有條例。開列於左。

堂中長單安輕病。獨單安重病若紊亂者罰。

病人放下帳幔。避風遮醜。如違者。乃無恥人。又受寒難醫。下帳立看病人。

重病進堂者。佛前先備香燭。監院。書記。後堂。維那等送入。讀病人囑訖。卽寫板帳。不照式寫。隨自增減者罰。病人不欲寫者不安單。若輕病不板帳。但佛前香燭。監院送入。

病堂堂主。須壯健誠慈者爲之。作簿記﹝某﹞月﹝某﹞日。﹝某甲﹞進堂。後記﹝某﹞月﹝某﹞日﹝某﹞愈出堂。或身故。若失記者罰。

堂中宜隨時灑掃潔淨。病人衣裳宜隨時洗哂藥餌宜畱心煎制。不可疎忽怠惰。

堂中病人只一二。卽香燈師帶看。如多。客堂卽普請發心看病者。若三請無人。照執逐寮輪看。三日一換。或病人願出錢請人者聽。

僧眾有明醫理者。立爲執事。未明而妄用藥者罰。害人者出院。貪利者出院。

病人所需湯藥飲食。庫頭。飯頭。典座湯藥。執吝不與者罰。若不當與而不與者。對眾辯明。若私意厚薄不公者罰。

重病入堂。便應付托後事放下萬緣。一心念佛。又看重病。須二三人輪時。晝夜不離。凡出坡等亦免。若將臨終。卽白客堂。知客卽派數人念佛送終。並依藏中。無常經。臨終方訣辦。遵佛制。亡僧換淨服。入棺時。茶毗時。入塔時。俱撒毗盧咒沙在內。不得忘忽。此沙當預請髙僧持咒。多多爲妙。極少一千八十徧。咒曰。

唵。旖暮伽。廢嚕者娜。摩訶畝捺囉麼抳。缽頭麼。入縛攞。波囉野哆耶吽。

按經文。以咒沙撒屍上亡者獲益。不可思議。

輕病人宜靜住念佛。若不知保重。在外閒遊多事者出堂。

病堂堂主。及看病人。莫嫌憎穢惡。莫違逆其意。以致增病。莫久離牀榻。令有求不應。莫貪狡居心。或哄騙財物故。故與作難。卽病人煩瑣。亦勿起瞋厭。惟一心作福。莫貪病人酬謝。須知八福田中。看病第一。須踴躍盡執。

凡病重。每有臭惡之气。須用艾葉蒼朮。松栢葉等。用文火微微煙燻。不致延害餘人。

雲水僧。及他處輿疾至者。客堂審其來歷明白。方納。卽寫板帳。另作簿記之。

亡僧佛事。始自重病板賬。終於祖堂登位。俱見前住持章。略爲增減斟酌用之。

○年月日○住持﹝某甲﹞重錄。

證義曰。昔超然居士趙令矜。撰南嶽法輪寺。省行堂記云。嘗謂諸苦之中。病苦爲深。作福之中。看病爲最。是故古人。以有病爲善知識。曉人以看病爲福田。今叢林中。凡有病。使歸省行堂。不惟修省攺行以退病。亦欲人於夜靜孤燈之際。究索大事。豈徒然哉。旣命堂主以司藥餌。又誠常住以足供須。此先佛之規制。近世不然。病者不自省咎。或加煩惱。堂主則名存實廢。或反厭嫌常住則急於日用。殊不存撫。輕病由是變重。重病至死。不亦悲哉。故常住執事等。當知看病爲福田。而慈悲方便。拔苦回生。病者則當明因果。省躬念罪。悔心動處。卽是生機。心旣淸寧。病將自已。更於頭痛額熱之時。聲冤叫苦之際。密密究思。是誰受病。人旣不見。病從何來。人病雙忘。復是何物。直饒見得分明。正好爲他將息。又規約中。亡僧撒毗盧咒沙者經云。以是眞言。加持土沙。撒其身上。及以塔基。彼所亡者。若在惡趣。應時卽得光明及身。除諸罪報。令所苦身。生極樂國云云。

附看病人

四分律。佛言。自今以去。應看病人。應作瞻病人。若欲供養我者。應先供養病人。及至路值五眾出家人病。佛制七眾。皆令往看。若捨而不看。皆結有罪。誠以四大難調。宿業難消。捨俗出家。孤遊獨宿。貧病交加。無人侍衛。若不互看。命將安寄。又僧祇律云。若道逢出家五眾病人。卽應覓車乘馱載。如法供養。乃至死時。亦應闍維殯埋。不得棄捨。凡瞻病之人。恆與善語。勿傳惡言。以臨終時。多有惡業相現。不能立志排除。是故瞻病之人。特須方便。善巧誘言。令其念佛。或不能作聲。但令心念。並令念念相續。剎那不駐。乘此福力。作往生淨土之因。故智度論云。從生作善。臨終惡念。便生惡道從生作惡。臨終善念。而生天上。更將經像。﹝經須彌陀經。像須彌陀像﹞至病人所。題其經名像名。語令開目睹見。俾其惺悟。如是看病。功徳宏矣。

證義曰。按藏中。佛說生經。第二十六。疾病章云。給孤獨園。有一病比邱。獨自一身。無衣食醫藥。不能起居。污露自出。身臥其上。四向顧視。無來救濟者。時阿難見之。往白佛。佛卽親往病比丘所。而問之曰。今得疾病。有瞻視醫藥牀臥具乎。病比丘白佛言。孤獨無人。無衣食醫藥。去家甚遠。佛言。卿彊健時。頗瞻視訊問有疾者否。答曰。不也。佛言。卿彊健時。不瞻視人。不訊問疾病。誰當瞻視卿乎。善惡有對。罪福有報。恩生往返。義絕希疎。佛扶起之。欲以水洗。時天帝欲洗浴之。佛言。卿在天上香潔之中。安能救洗穢濁病人天帝答曰。佛爲十方一切之救。功徳具足。尙瞻視病。況我罪福未斷而不興福耶。時佛手洗。天帝水灌。還復臥之。飲其醫藥。卽時除愈。爲說經法。卽時得道。世尊說偈曰。人當瞻疾病。訊問諸危厄。善惡有報應。如種果獲實。又禪林寶訓。云昔髙庵住云居。聞衲子病。移省行堂。咨嗟嘆息。如出諸己。朝夕問候。以至躬自煎煮。不嘗不與食。或遇天气稍寒。拊其背曰。衣不單乎。或值時暑。察其色曰。莫太熱乎。不幸不救。不問彼之有無常住盡禮津送。執事或他辭。髙庵叱之曰。昔百丈爲老病者立常住。爾不病不死耶。雲棲蓮師云。經稱八種福田。看病第一。豈不以衲子無家。孤單湖海。伶仃疾苦。眞可悲憐。作僧坊主。而病不於我調。死不於我殯。豈慈悲之道乎。凡住持者。宜自勉以勉人焉。

大眾龜鏡文﹝慈覺大師賾公述﹞

結集淸規。大眾爲本。其餘八門。皆從此生。故於卷末。總出其義。夫兩桂垂蔭。一花現瑞。自爾叢林之設。要之本爲眾僧。是以開示眾僧。故有長老。表儀眾僧。故有首座。荷負眾僧。故有監院。調和眾僧。故有維那。供養眾僧。故有典座。爲眾僧作務。故有值歲。爲眾僧出納。故有庫頭。爲眾僧典翰墨。故有書記。爲眾僧守護聖教。故有藏主。爲眾僧迎待檀那。故有知客。爲眾僧請召。故有侍者。爲眾僧守護衣缽。故有寮主。爲眾僧供侍湯藥故有堂主。爲眾僧浣濯。故有浴主水頭。爲眾僧禦寒。故有炭頭鑪頭。爲眾僧乞資。故有化主。爲眾僧執勞。故有莊主。園頭。磨頭。爲眾僧滌除。故有淨頭。爲眾僧給侍。所有淨人。所以行道之緣。十分備足。資身之具。百色現成。萬事無憂。一心爲道。世間尊貴。物外優閒。淸淨無爲。眾僧爲最。回念多人之力。寧不知恩報恩。晨參暮請。不捨寸陰。所以報長老也。尊卑有序。舉止安詳。所以報首座也。外遵法令。內守規繩所以報監院也。六和共聚。水乳相參。所以報維那也。爲成道業。應受此食。所以報典座也。安處僧房。護惜什物。所以報值歲也。常住之物。一毫無犯。所以報庫頭也。手不把筆。專意道業。所以報書記也。明窗淨案。古教照心。所以報藏主也。韜光晦迹。不事追陪。所以報知客也。居必有常。請必先到。所以報侍者也。一瓶一缽。處眾如山所以報寮主也。寧心病苦。粥藥隨宜。所以報堂主也。輕徐靜默。不昧水因。所以報浴主水頭也。緘言拱手。退己讓人。所以報炭頭鑪頭也。忖己徳行。自慚應供。所以報化主也。計功多少。量彼來處。所以報莊主。園頭。磨頭也。酌水運籌。所以報淨頭也。自愛惜福寬而易從簡而易事。所以報淨人也。是以叢林之下。道業惟新。上上之機。一生取辦。中流之士。長養聖胎。至如未悟心源。時中亦不虛棄。是眞僧寶。爲世福田。近爲末世津梁。畢證二嚴極果。若或叢林不治。法輪不轉。非長老所以爲眾也。三業不調。四儀不肅。非首座所以率眾也。容眾之量不寬。愛眾之心不厚。非監院所以護眾也。修行者不安。敗羣者不擯。非維那所以調眾也。六味不精。三徳不潔。非典座所以奉眾也。寮捨不修。什物不備。非值歲所以安眾也畜積常住。減克眾僧。非庫頭所以贍眾也。書札不工。文字蔑裂。非書記所以飾眾也。几案不嚴喧煩不息。非藏主所以助眾也。憎貧愛富。重俗輕僧。非知客所以贊眾也。禮貌不恭。尊卑失序非侍者所以通眾也。打疊不勤。守護不謹。非寮主所以居眾也。不閒供侍。惱亂病人。非堂主所以卹眾也湯水不足。寒暖失宜。非浴主。水頭。所以淨眾也。預備不全。眾人動念。非鑪頭。炭頭。以暖眾也。臨財不公。宣力不盡。非化主所以供眾也。地有遺利。人無全功。非莊主。園頭。磨頭。所以代眾也。並除失時。諸緣不具。非淨頭所以事眾也。禁之不止。命之不行。非淨人所以順眾也。如其眾僧。輕師慢法。取性隨緣。非所以報長老也。坐臥參差。去就乖角。非所以報首座也。意輕王法。不顧叢林。非所以報監院也。上下不和。鬥諍堅固。非所以報維那也。貪婪美膳。毀訾粗餐。非所以報典座也。居處受用。不思後人。非所以報值歲也。多貪利養。不卹常住。非所以報庫頭也。好弄筆墨。馳騁文章。非所以報書記也。慢易經律。看習外典。非所以報藏主也。追陪俗士。交結貴人。非所以報知客也。遺忘召請。重勞傳命。非所以報侍者也。損壞什物。慢藏誨盜。非所以報寮主也。多瞋少喜。不順病緣。非所以報堂主也。桶杓作聲。用水無節。非所以報浴主。水頭也。自貪溫暖。有妨眾人。非所以報鑪頭。炭頭也。不念修行。安然受供。非所以報化主也。飽食終日。無所用心。非所以報莊主。園頭磨頭也。涕吐墻壁。狼藉東司。非所以報淨頭也。聲色暴厲。使令無節。非所以報淨人也。以上羅列要文。未全凡聖之規。但願捨短從長。共辦出家之事。所冀師子窟中。盡成師子。栴檀林下。純是栴檀。令斯後五百年。再睹靈山一會。當知法門興衰。系在僧徒。僧是福田。所應奉重。僧重則法重。僧輕則法輕。內護旣嚴。外護斯謹。設使粥飯主人。一期旺化。叢林執事。偶爾當權。常宜敬待同袍。不得妄自尊大。若也貢髙我慢。私事公酬。萬事無常。豈能長保。一朝歸眾。何面相看。因果無差。恐難回避。夫僧爲佛子。應供無殊。天上人間。咸所恭敬。世尊二千年遺蔭。蓋覆兒孫。白毫光中一分功徳。受用不盡。但知奉眾。不可憂貧。僧無凡聖。通會十方。旣曰招提。悉皆有分。豈可妄生分別。輕厭客僧。旦過寮﹝卽雲水堂﹞三朝權住。盡禮供養。僧堂前。暫爾求齋。等心供給。俗客尙肯逢迎。僧家豈不照管。若具無量之心。自有無窮之福。僧門和合。上下同心。互有短長。遞相蓋覆。家中醜惡。莫使外聞。𨿽然於事無傷。畢竟減人瞻仰。譬如師子身中虫。自食師子身中肉。非天魔外道所能壞也。若欲道風不墜。

佛日長明。壯祖域之光輝。補

皇朝之聖化。願以斯文爲龜鏡焉。

證義曰。明教嵩禪師尊僧篇云。教必尊僧。何謂也。僧也者。以佛爲性。以如來爲家。以法爲身。以慧爲命。以禪悅爲食。故不恃俗氏。不營世家。不修形骸。不貪生。不懼死不溽乎五味。其防身有戒。攝心有定。辯明有慧。語其戒也。潔淸三惑。而畢身不污。語其定也。恬思慮正神明。而終日不亂。語其慧也。崇徳辧惑。而必然以此修之謂因。以此成之謂果。其於物也。有慈有悲。有大誓。有大惠。慈也者。常欲安萬物。悲也者。常欲竭眾苦。誓也者。誓與天下見眞。諦。惠也者。惠羣生以正法。神而通之。天地不能掩。密而行之。鬼神不能測。其演法也。辯說不滯。其護法也。奮不顧身。能忍人之不可忍。能行人之不能行。其正命也。丐食而食。而不爲恥。其寡欲也。衲衣綴缽。而不爲貧。其無爭也。可辱而不可輕。其無怨也。可動而不可損。以實相待物。以至慈修己。故於天下也普敬。其語無妄。故爲信也至。其法無我。故爲讓也誠。有威可警。有儀可則。天人望而儼然。能福於世。能導於俗。其忘形也。委禽獸而不吝。其讀誦也。冒寒暑而不廢。以法而出也。遊人間。徧聚落視名若谷響。視利若遊塵。視物色。若陽焰。平瓦合輿儓而不爲卑。以道而處也。𨿽深山窮谷。艸衣木食。晏然自得。不可以利誘。不可以勢屈。謝天子諸侯而不爲髙。其獨立也。以道自勝。𨿽形影相弔而不孤。其羣居也。以法爲屬。會四海之人而不爲混。其所學也。𨿽三藏十二部。百家異道之書。無不知也。他方殊俗之言。無不通也。祖述其法。則有文有章也。行其中道。則不空不有也。其絕學也。離念淸淨。純一眞如。不復有所分別也。僧乎。其爲人至。其爲心普。其爲徳備。其爲道大。其爲賢。非世之所謂賢也。其爲聖非世之所謂聖也。出世殊勝之賢聖也。僧也如此。可不尊乎。嗚呼。大法下衰。去聖逾遠。披緇𨿽眾。謀道者稀。競名利爲己能。視佛法爲兒戲。遂使法門罕開。教綱將頹。實賴後昆。克荷斯道。汝曹虛心請法。潔己依師。近期於立身揚名。遠冀於革凡成聖。再興像法。捨僧而誰。故須修身踐言。愼終如始。勤爾學問。謹爾行藏。避惡事良。奉師盡禮有善無自矜。起過務速攺。守仁義而確乎不拔。處貧賤則樂以忘憂。見賢思齊。當仁不讓。名利不足動於懷。死生不足憂其慮。智足以照惑。慈足以攝人。窮則獨善其身。達則兼善天下。便眞風息而再振。慧炬滅而復明。可謂大丈夫也。可謂如來使矣。豈可身棲僧寶。迹混常徒。始則慕彼上賢。終則淪於下愚。如斯之輩。誠可悲哉。讀斯龜鏡。深當自思。佛法興衰。在僧行履。所謂僧重則法重。僧輕則法輕。欲出世報佛恩者。勉之。

付法

付法。原名付衣。從上祖祖相傳。藉衣表信。至東土六祖。以此爲爭端。止而不付。近來付法。亦謂付衣者。持仍其名耳。法卽是心。心不可見。豈有儀軌可彰。果其師資道合。以心契心。則付法已畢。至於授柬分座。其末務也。故玆不錄。惟略敍禪宗源流。俾後人知法源之有據。並以示鼓舞之意云。按禪宗源流。始於釋尊在靈山會上拈花。摩訶迦葉破顏微笑。世尊云。我今所有無上正法。涅盤妙心。實相無相。微妙法門。付囑於汝。汝當善自護持。毋令斷絕。偈云。法本法無法。無法法亦法。今付無法時。法法何曾法。遂爲禪宗初祖。祖祖相傳。今當具述。初祖摩訶迦葉。傳阿難。難傳商那和修。修傳優波鞠多。多傳提多迦。多迦傳彌遮迦。遮迦傳婆須密。密傳佛陀難提。提傳伏馱密多。多傳脇尊者。者傳富那夜奢。奢傳馬鳴。鳴傳迦毗摩羅。羅傳龍樹。樹傳迦那提婆。婆傳羅睺羅多。多傳僧伽難提。提傳伽耶捨多。捨多傳鳩摩羅多。羅多傳闍夜多。夜多傳婆修盤頭。頭傳摩拏羅。羅傳鶴勒那。那傳師子。子傳婆捨斯多。斯多傳不如密多。密多傳般若多。羅。羅傳第二十八代祖。菩提達摩。始至東土。爲第一祖。祖傳慧可神光。光傳僧璨鑑智。智傳道信大醫。醫傳宏忍大滿。滿傳惠能大鑑。鑑傳二支。一支爲﹝湖廣南嶽﹞大慧懷讓。一支爲﹝靑州靑原﹞行思。

證義曰。付法源流。出付法藏經。達摩多羅禪經等。下續諸支。出諸禪書。南嶽接臨濟。靑原接洞山。禪宗行世。此二最盛。五家宗派一書。集法派偈。已掛一漏萬。更宜再集續。不可茫忽。蓋付法之傳。𨿽以心印心。若無法派偈。支次紊亂。傳持無準。致使法門失緒。行第顚錯。五家宗派一書。須各備焉。遡流尋源。須各究焉。具詳正名錄所辯。按潤州。金山。江天寺。志學通語錄第九卷

。遡流尋源圖說云。

祖道戒定宗。方廣證圓通。行超明實際。了達悟眞空。此乃碧峯金禪師下。祖定禪師。入閩住雪峯寺。從碧峯下第四十七。祖字起。另立一支。計二十字並非臨濟本宗演出。及至幻有傳祖下。傑出天童悟。磬山修二支。方用起圓字。以延今日。目下空字。將完。眾心不一。或用龍山祖派。或另立一支。或原偈從祖字再起。或於空字下贅續。然而終非至當吾宗諸大宗匠。互興衍唱。當思木本水源。務求其實。自有正宗正派。則源遠流長。不致祖牒混誵。得歸正派。此乃五家宗派一書可考。西湖經房。已久流通。非余臆見。是名遡流尋源也。謹錄臨濟正宗第二十四世。海舟永慈禪師。演出濟宗法派頌曰。普永智廣宏勝徳。淨慧圓明正法興。性海澄淸顯。密印。大乘妙道悟心燈。佛恩浩滿流芳遠。祖行超宗續嗣深。戒定彌堅通義理。規成謹守鎭常新。翼善昌榮因達本。禎祥隆盛復傳增。功勛寂照融眞際。寶鏡髙懸體用親。饒益靈文舒景秀。信持元記濟時珍。了然無繼空諸幻。覺樹開敷果自馨。

﹝此頌一百十二字。從海舟慈祖。永字輩與碧峯派定字同輩。從定字到空字。與此頌淸字同輩。冀後賢於了達悟眞空字完。卽從此頌。顯密印。顯字起是爲臨濟正宗正派。不須贅續。及另立等。若從先祖傍出諸支。已另有法派偈。當知自派某字輩。應與此正宗派某字輩同。則遡流尋源。不致舛錯矣。至於書付法卷當從釋尊傳迦葉起。有從東土初祖起。乃至但從近代小支書起者。棄祖之罪甚大。兼且忘本。所以承嗣少賢。祖道日衰矣﹞。

﹝次略辯源流者。宗門以一念不生爲正見。斥文字爲所知障。縱悟後爲人。棒喝臨機。亦重見地。而輕事迹。適逢訛舛。亦不細究姦僞碑傳。由是出也。然僞舛謬妄。博學是識。禪宗源流。誤於佛祖通載中小注。載丘玄素碑記。另有天王悟。出馬祖下。雲門法眼。亦歸馬祖下。嗣後五燈會元。指月錄。皆小注附後存疑。元。至元間云壑瑞輯心燈錄。引丘符諸碑。紊亂宗統。費隱容撰五燈嚴統。霽侖永集五燈全書。皆本此僞。又移南嶽在前。靑原在後。先大慧杲。次虎丘隆。弟兄倒列。遠門柱集五燈續略。靑原支誤將鹿門覺五代。系長翁如淨之下。祖孫倒置世次疊訛。繼燈纘續諸書。皆本此誤。南嶽支諢兩海舟爲一。誤六無聞爲一。噫源流世次。祖道攸關豈可紊亂。康熙甲戌幸有衡陽潞河。智楷禪師者。史筆秉直。出正名錄一書。乃廣悞祖父舊章。兼采後人新條。準以歷朝甲子編年。考其州郡分野。人代後先。師資授受。宗支來源。述古辯今事重言復不顧繁瑣。務期正訛。可謂用心之極。正大之辯。其筆勇硬。實無私謬。於霽侖永之五燈全書。若兩陣操戈。餘如木陳忞之禪。燈世譜。潭吉忍之五宗救。山曉晢之崇正錄。及寶積錄。濟水洸之顯正說。梅谷悅之臨濟正宗錄。石源云之辟妄說。山茨際之東明祖燈錄。巨靈融之續僧寶傳。繼起儲之南嶽勒古。相雨蔭之宗統編年。樂讀先之續指月錄。篛庵問之續燈存稿。密雲悟之辟妄救。及夢說錄等凡涉海舟慈。寶峯瑄無聞聰等誤諢者。無不抗折。第一卷

至第四卷

。辯二支五宗來源考。移正靑原思在前。南嶽讓在後。先兄後弟也。又辯天皇悟只一人。與藥山儼兄弟。同出石頭遷之門。悟傳龍潭信。信傳徳山鑑。鑑傳雪。峯存存傳二人。曰元沙備曰雲門偃。所謂。雲門宗者。靑原七世也。元沙備傳羅漢琛。琛傳淸涼益。所謂法眼宗者。靑原九世也藥山儼傳雲巖晟。晟傳洞山價。所謂洞山宗者。靑原五世也。南嶽讓傳馬祖一。一傳百丈海。海傳二人。曰黃檗運。曰潙山佑。運傳臨濟元。所謂臨濟宗者。南嶽五世也。佑傳仰山寂。所謂潙仰宗者。亦南嶽五世也。此乃五宗的傳。眞正根柢。第五卷

至第七卷

。辯洞宗世次備考。洞山至芙蓉楷。楷傳鹿門覺。覺傳靑州辯。辯傳磁州寶。寶下一派。相傳至今。又楷傳丹霞淳。淳傳崇先了。了傳天童玨。玨傳雪竇足庵智鑑。鑑傳天童長翁如淨云云。此二支。宋至明末。五百餘年。從無異說。續略誤將鹿門覺五代。謬接如淨之下。此皆辯正。八卷至十四卷。辯濟宗世次備考。如興化於臨濟。雪巖於無準。明聰於天奇。皆遙嗣也。辯海舟普慈。是萬峯時蔚之嗣。與寶藏持。兄弟也。海舟永慈。是東明旵之嗣。系前海舟普慈法侄孫也。據正宗源流。應接萬峯之嗣前海舟普慈。慈傳寶峯明瑄。瑄傳天奇本瑞。今有源流。從寶藏持。東明旵而來。法派偈有翼善二字。是後海舟永慈。無疑矣翼善寺。後海舟永慈所住也源流旣從寶藏持。是萬峯下傍出一支矣。然光澤無聞明聰。乃遙嗣天奇。則寶藏持。東明旵。後海舟永慈三代。是誤錄疊出。應刪又辯同名無聞聰者。有六七人。後世不識名同人異誤認他祖爲自祖。隨使典藉僞舛。以訛傳訛。要而言之。傳笑巖之無聞明聰者。姓奚。閩之邵武府。光澤縣人也。據正宗錄。載邵武無聞。生明正徳九年甲戌。十二月五日子時。年十七出家。在嘉靖九年庚寅。年二十受具。癸巳年三十三參學丙午。又五載出世住隨州關子嶺龍泉寺。在嘉靖三十年辛亥。考五燈全書載。天奇示寂。在宏治十一年戊午。至嘉靖辛亥。計五十有四年。豈有親付邵武無聞明聰乎。故知明聰的系遙嗣。識此是遙嗣。一切訛謬傳載。判然自釋。不須爭論矣。須知此之無聞。決定不可加絕學二字。又諱是明聰。非正聰。不可渾濫。明聰傳笑巖月心徳寶寶傳幻有。有下出四人。日天童密雲悟雲門雪蟜信磬山天隱修。抱撲蓮。然嗣最盛。天童磬川。正名錄辯幻有非笑巖的傳其說𨿽有出處。其心貶斥太甚。𨿽無聯芳偈可憑。於笑巖有契悟。機緣。笑巖付有斗笠。不須貶斥也。問。正名旣先靑後南。何故此中。亦倒置耶。答。正名重傳燈世次。先兄後弟。禮也。今仍先南嶽後靑原者。後世重淸規之法。爲天下師表。禪教律。皆重其書。先尊其祖。又問。寶藏。東明。後海舟。𨿽傍支疊出而不刪。前海舟普慈𨿽正宗漏失而不補。何也。答流傳旣久且廣。在歷祖神位世次。及後世付法代數已徧宇內。在正名時。勢尙難攺。況今又百餘年。更難攺矣。歷祖𨿽無分別之心。在正名不得不辯。在付捲理宜攺正。今原板不敢攺。但略辯訛舛。於前而已矣﹞。

○南嶽支。讓傳﹝江西普照大寂﹞馬祖道一。一傳﹝洪州百丈﹞大智懷海。海傳﹝洪州黃檗﹞正覺斷際希運運傳﹝臨濟眞常﹞慧照義玄。爲臨濟宗第一世。濟傳﹝魔府興化﹞廣濟存獎。獎傳﹝汝州南院﹞慧顒顒傳﹝汝州風穴﹞延沼。沼傳﹝汝州首山﹞省念。念傳﹝汾州太子﹞無徳善昭。昭傳﹝潭州石霜﹞慈明楚圓。圓傳﹝袁州楊岐﹞方會。會傳﹝舒州白雲﹞守端端傳﹝蘄州東山五祖﹞法演。演傳﹝成都昭覺﹞圓悟佛果克勤。勤傳﹝平江虎丘﹞紹隆。隆傳﹝明州天童﹞應庵曇華。華傳﹝明州天童﹞密庵咸傑。傑傳﹝夔州臥龍破庵﹞祖先密印。印傳﹝杭州徑山﹞無準師範佛鑑。鑑傳﹝袁州仰山雪巖﹞祖欽慧朗。朗傳﹝杭州天目﹞髙峯原妙。妙傳﹝杭州天目﹞中峯明本。本傳﹝烏傷伏龍﹞千巖元長。長傳﹝蘇州鄧尉﹞髙峯時蔚。蔚傳﹝蘇州鄧蔚﹞寶藏普持。持傳﹝杭州東明﹞虛白慧旵。旵傳﹝杭州東明﹞海舟永慈。慈傳﹝南京﹞寶峯明瑄。瑄傳﹝煢絕﹞天奇本瑞。瑞傳﹝隨州關子嶺﹞無聞明聰。聰傳﹝北京笑巖﹞月心徳寶。寶傳﹝宜興龍池﹞幻有正傅。傳傳﹝明州天童﹞密雲圓悟。及﹝宜興磬山﹞天隱圓修﹝自大徳起。至此爲三十四世﹞。

從圓悟克勤。傍出一枝。爲﹝杭州徑山﹞大慧宗杲普覺。覺傳﹝福州西禪﹞懶庵鼎需。需傳﹝福州鼓山﹞木庵安永。永傳﹝杭州淨慈﹞晦翁悟明。明傳﹝太原﹞苦口良益。益傳﹝汾州﹞筏渡普慈。慈傳﹝洛京相國﹞一言道顯。顯傳﹝西京﹞小庵行密。密傳二仰圓欽。欽傳﹝壽州﹞無念智有。有傳荊山懷寶。寶傳﹝秦嶺﹞鐵牛徳遠。遠傳﹝敍州朝陽﹞月明聯池。池傳﹝忠州聚雲﹞吹萬廣眞。眞傳﹝忠州治平慶忠﹞鐵壁慧機。機傳﹝忠州髙峯﹞三山燈來﹝自大鑑起。爲三十一世﹞。

從無準師範。傍出一枝。爲﹝杭州淨慈﹞斷橋妙倫。倫傳﹝臺州瑞巖﹞方山寶堅。堅傳﹝臺州華頂﹞無見先睹。睹傳﹝處州福林﹞白雲智度。度傳﹝金陵天界﹞古拙俊。俊傳﹝東普﹞無際明悟。悟傳月溪澄。澄傳夷峯寧。寧傳﹝杭州天目﹞寶方進。進傳﹝嘉興東塔﹞野翁曉。曉傳﹝嘉興﹞無趣如空。空傳﹝蘇州車溪﹞無幻古湛性衝。衝傳﹝嘉興興善﹞南明慧廣。廣傳﹝嘉興鴛湖﹞普明妙用。用傳雲峯鉤。﹝自大鑑起爲三十五世﹞以上南嶽支。

靑原支。思傳﹝衡山﹞石頭希遷。遷傳﹝澧州﹞藥山惟儼。儼傳﹝潭州﹞雲巖曇晟。晟傳﹝瑞州﹞洞山良價。爲洞山宗第一世。價傳﹝洪州﹞云居道膺。膺傳﹝洪州鳳棲山﹞同安丕。丕傳﹝洪州﹞同安志。志傳﹝鼎州﹞梁山緣觀。觀傳﹝郢州﹞太陽警玄。玄傳﹝舒州投予山﹞義靑。靑傳﹝山東溯州﹞芙蓉道楷。楷傳﹝襄州。鹿門山。萬壽寺﹞慧定自覺。覺傳﹝靑州天寧﹞大覺普照希辯。辯傳﹝磁州﹞大明寶。寶傳﹝太原﹞王山體。體傳﹝磁州大明﹞雪巖滿。滿傳﹝燕京報恩﹞萬松琇。琇傳﹝少林萬壽﹞雪庭福裕。裕傳﹝嵩山﹞靈隱文泰。泰傳﹝寶應﹞還源福遇。遇傳﹝香嚴﹞淳拙文才。才傳﹝南陽萬安﹞松庭子嚴。嚴傳﹝嵩山﹞凝然了攺。攺傳﹝嵩山﹞俱空契斌。斌傳﹝西京定國﹞無方可從。從傳﹝嵩山﹞虛白月舟文載。載傳﹝北京小山﹞宗鏡大章宗書。書傳﹝嵩山﹞大千幻休常潤。及廩山常忠。﹝自大鑑起。爲三十四世﹞以上靑原支。

證義曰。按五燈會。元續燈存槁。止源略集等書。濟洞二支。傍出諸家。不可勝記。玆者但錄正宗一派。以明源委。至南嶽下。正宗外。復錄大慧杲。及斷橋倫二支者。以其人。爲舉世所推重故。又從大鑑下四世。出潙山佑。佑傳仰山寂。是爲潙仰宗。又從大鑑下七世。出雲門偃。是爲雲門宗。又從大鑑下九世。出法眼文益。是爲法眼宗。然此此三宗。俱已無傳故不出其源委。

附天臺教觀一宗

天臺一宗。盛宏法華。按智者觀心論云。歸命龍樹師。驗知智者。遙稟龍樹爲初祖。近稟。北齊。慧文爲二祖矣。文傳南嶽。慧思爲三祖。思傳智顗徳安智者爲四祖。﹝大宏一念三千空假中圓乘教觀。𨿽歷住瓦官光寶等諸剎。而歸老天臺國淸。故名天臺宗﹞顗傳章安。灌頂非凡爲五祖。凡傳法華。智威爲六祖。威傳天宮。慧威爲七祖。威傳左溪。玄朗慧明爲八祖。朗傳荊溪。湛然爲九祖。然傳國淸。道邃興道爲十祖。道傳國淸。廣修至行爲十一祖。行傳國淸。物外正定爲十二祖。定傳國淸。元琇妙說爲十三祖。說傳淸竦髙論爲十四祖。論傳螺溪義寂。常照爲十五祖。照傳明州寶云。義通惟遠爲十六祖。遠傳四明。知禮約言法智爲十七祖。智傳南屏。梵臻爲十八祖。臻傳從諫慈辯爲十九祖。辯傳車溪擇卿爲二十祖。卿傳竹庵宜翁可觀爲二十一祖。觀傳北峯。元實宗印爲二十二祖。印傳佛光法照爲二十三祖。照傳子庭師訓爲二十四祖。訓傳東溟。慧日爲二十五祖。日傳普智無礙爲二十六祖。礙傳南天竺。林慧爲二十七祖。慧傳東禪。月亭徳爲二十八祖。徳傳妙峯。眞覺百松尊者爲二十九祖。中興教觀。立﹝天臺教觀法派偈云﹞眞傳正受。靈嶽心宗。一乘頓觀。印定古今。念起寂然。修性朗照。如是智徳。體本玄妙。因緣生法。理事卽空。等名爲有。中道圓融。淸淨普徧感通應常。果慧大用。實相永芳。﹝又立表行偈云﹞大教演繹。祖道徳宏。立定旨要。能所泯同。功成諦顯。了達則平。萬象海現孰分二三。初門悟入。化法遂行。己他益利。究極明彰。源深流遠。長整紀綱。百千之世。恆作舟航。﹝此下支繁今祇錄靈峯一枝﹞百松傳天臺幽溪。無盡傳燈爲三十世祖。燈傳曉峯靈峯。藕益智旭素華爲三十一世祖。﹝立靈峯教觀一支法派偈﹞智淨眞如行。全性起妙修。匯本分河息。歸源覺海周。守信培因裕。宏願振先猷。扶律談常旨。法道永千秋旭傳蒼輝淨晟。晟傳警修眞銘。銘傳履源如洪洪。傳素蓮行珠。珠傳慧覺全成。成傳宏海性輔﹝自龍樹起。爲三十七世﹞。

○﹝此乃略序臺教正宗源委。其餘支繁。不及一一詳載﹞。

證義曰。臺宗源流一書。與指源集。諸祖均有小傳。惟第二十八祖。源流中爲。禪傳明翁。指源中爲。月亭徳公。按東禪明翁。沒於萬曆初年。百松生於嘉靖丁酉。二十二歲。往東禪聽法華。𨿽同在一時。而東禪講主。乃月亭法師。非明翁也。故指源集。以百松出於月亭徳公之門。惟源流。直接明翁爲二十九世。尙須闕疑。再考嘉與漏澤寺。出臺宗世系一書。直以妙峯百松爲十八祖。上接四明。則以嗣興臺宗爲遙接矣。總之世代遙遠。兒孫失於紀載。以致系派。無從稽考。此不獨臺宗爲然。今臺宗法派。均各盛傳。復有指源集。世系。源流。諸書可考。爲其嗣法者。當隨時隨地。畱意記錄。以綿延於無盡矣。至於百松法派偈。用以定名。表行偈。用以立號。故法派之眞傳等。卽表行之大教等。法表兩並。無先後也。

附賢首教觀一宗

賢首一宗。盛宏華嚴。自文殊結集。乃至龍樹。親往龍宮。徧讀華嚴。我東土。賢家五祖。遙相承接。則應如臺宗。遙稟龍樹爲初祖。杜順帝心。作華嚴法界觀爲二祖。順傳雲華。智儼至相。制華嚴搜玄義鈔爲三祖。相傳法藏。賢首國一。制晉譯華嚴探玄記。一乘教義分齊章等。著述百餘卷。大宏其教觀。名賢首宗。爲四祖。藏傳澄觀。大休淸涼國師。宗唐譯華嚴。制疏鈔爲五祖。淸涼傳圭峯宗密。著華嚴。行願品鈔爲六祖。密傳玄珪。眞奧徹微爲七祖微。傳海印月朗炳然爲八祖。然傳守燈徳現爲九祖。長水。子璇遙承爲。十祖。淨源寂海潛叟爲十一祖。希衝神鑑乘照爲十二祖。妙觀道鳴湛仁爲十三祖。師會歸元玉峯爲十四祖。了心深道慧珠爲十五祖。道悟本覺觀慧爲十六祖。淸介一如潔庵爲十七祖。慧瓊良璧珍林爲十八祖。妙萃超倫眞翠爲十九祖。際遇春谷力申爲二十祖。大同一云﹝普濟別峯﹞爲二十一祖。明山賢仙古峯爲二十二祖。棲巖慧進行成止翁爲二十三祖。廣通達庵爲二十四祖。魯庵普泰野庵爲二十五祖。眞圓大方徧融爲二十六祖。雲棲蓮池殊宏佛慧爲二十七祖。土橋紹覺廣承明理爲二十八祖。蓮居新伊大眞爲二十九祖寶輪徳水明源爲三十祖﹝此乃略序賢教正宗源委。其餘支繁。不及一一詳載﹞。

證義曰。束土講宗最顯者三宗。所謂天臺。賢首。慈恩是也。今慈恩一宗。僅畱所宏惟識之法。而無其人。其支派繁衍無盡。惟臺賢二宗耳。而南方臺宗尢盛。然名位顯達。多出北方賢宗。是亦運數之使然歟。

附南山律宗

南山律宗。盛宏毗尼。毗尼此云滅。能滅身口之惡故。亦律法也律惟佛制。而結集分合。不一其人。初大迦葉等。五百聖眾。於畢缽羅窟內。命優波離結集。名上座部。次婆屍迦等。一千凡聖。窟外結集。名大眾部。此二通稱摩訶僧祇律也。自迦葉。阿難。末田地。商那和修。優波鞠多五代體權通道。故不分教。後優波鞠多。有五弟子。各執一見。遂分律藏爲五部焉。﹝一﹞曇無徳部卽四分律。﹝二﹞薩婆多部。卽十誦律。﹝三﹞迦葉遺部。卽解脫律。﹝四﹞彌沙塞部。卽五分律。﹝五﹞婆蹉富羅部。律本未來此土。妙樂云分一律藏。以爲五部。如析金杖。不失金用也。按如來十大弟子。優波離持律第一。今我東土持律一宗。應以優波離尊者爲初祖。輾轉相傳至曇摩迦羅。﹝此翻法時。西竺沙門﹞於魏嘉平二年。到東土翻譯四分律。是爲東土傳律之始祖。北臺法聰。﹝元魏。孝文時人。學僧祇律。因考受體。首傳四分爲二祖﹞聰傳雲中道覆。﹝覆最初撰疏科六卷。釋四分律。爲三祖﹞覆傳大覺惠光﹝光通四分律。撰疏十卷。爲四祖﹞光傳髙齋道云暉願。﹝撰疏鈔九卷。判釋廣文。爲五祖﹞願傳河北道洪。﹝亦著疏文。爲六祖﹞洪傳宏福智首。﹝撰疏二十卷。爲七祖﹞首傳終南山西明寺道宣實相澄照。﹝律宗至此大盛。故時人咸。稱律。名南山宗。爲八祖。以後遞遞相傳。而爲祖位﹞照傳﹝京師﹞崇聖文綱。爲九祖。綱傳崇福滿意。爲十祖。意傳﹝長安觀音﹞大亮道省。爲十一祖。省傳﹝紹興開元﹞曇一。爲十二祖。一傳﹝蘇州開元﹞辯秀。爲十二祖。秀傳章信道澄。爲十四祖。澄傳﹝東京相國﹞澄楚。爲十五祖。楚傳﹝杭州昭慶﹞允堪眞悟。爲十六祖。悟傳﹝西湖靈芝﹞元照湛然。爲十七祖。然傳﹝京城大普慶寺﹞實相圓明光教。爲十八祖。教傳﹝北京。西山。戒臺寺。萬壽寺﹞道孚如幻。爲十九祖。幻傳﹝金陵天隆寺﹞如馨古心慧云。爲二十祖。﹝此時律法中興。煥然明備。相傳。爲優波離應化云﹞云傳﹝金陵寶華山隆昌寺﹞寂光三昧。爲二十一祖。﹝律宗至此益盛。出法派偈云﹞如寂讀徳眞常實。福性圓明定慧昌。海印發光融戒月。優曇現瑞續天香。支岐萬派律源遠。果結千華宗本長。法紹南山宏正脈。燈傳心地永聯芳。昧傳讀體見月。爲二十二祖。月傳徳基定庵。爲二十三祖。庵傳眞義松隱。爲二十四祖。隱傳常松閔。緣爲二十五祖。緣傳實﹝王﹡永﹞珍輝。爲二十六祖。輝傳福聚文海。爲二十七祖。海傳性言理筠﹝乃略序律門正宗源委。其餘支繁。不及一一詳載﹞。

證義曰。剃度者大眾之始事也。付法者。大眾之終事也。非剃度。無由而入僧倫。旣爲僧矣。乃徒以二時粥飯。隨例功課。唐喪光陰。而不爲生死大事。直取向上一著。以期授記傳心可乎。故玆特殿以付法一事。而歷敍禪宗傳人。以示先型。所以提醒當人者。至矣。乃若教爲明心之助。律爲定慧之基。亦附列焉。合之而宗教律全。大眾之事斯備。

百丈叢林淸規證義記卷第七之下

百丈叢林淸規證義記卷第八

唐洪州百丈山沙門懷海集編

淸古杭眞寂寺苾芻儀潤證義

淸越城戒珠寺住持妙永校閱

節臘章第八

述曰。僧不序齒。而序臘以別俗也。西域三時。以一時爲安居。﹝自五月十五日。至九月十五日﹞出入有禁止。凡禪誦行坐。依受戒先後爲次而制以九旬。策進於道。以三旬營資身之具。﹝共四月﹞使內外均養。身心俱安。克期進修。不捨寸陰。護惜生命。行兼慈忍。旨哉聖訓。萬世永遵。而五竺地廣。暑寒霖潦。气候之弗齊。故結制有以四月五月十二月。然皆始以十﹝四五六﹞日。因地隨時。惟適之安。或曰坐夏。或曰坐臘。戒臘之義始此。今叢林結夏以四月望。解夏以七月望。此三月爲安居。又結冬以十月望。解冬以正月望。以此三月專務禪那。成規久立。化在隨宜。千餘年來周旋規矩。聳觀龍象之筵。主賓唱酬。疊聞獅子之吼。猗歟盛哉。

安居﹝亦各結夏。亦名結制。今先行籌。次安居法﹞

按律所制。安居事詳。今從權便。四月十六日結夏。客堂預日掛牌。﹝牌云﹞安居。

○十五日。知客知會維那。及各堂。將各人名號。戒臘。開齊。以便登冊。再派悅眾。收籌。行籌。迎請。各人認定。庶臨時無有紊亂。其外單沙彌淨人。亦傳掛號已。知客令法堂香燈師鋪蒲團。﹝若無法堂。卽在齋堂﹞量人數多少鋪畢。正中上首。方桌一張。供釋迦佛小像一軀。無像卽供牌位。﹝上寫安居會上。中天教主。本師釋迦牟尼佛﹞再於右邊。前廊下傍。官桌一張。供韋馱。住持之座。在佛桌左傍。又堂中央。置小桌一張。可放籌盤。空盤。外有大籌三枝。待行佛。韋馱。住持三處。如法備已。

小食止靜後。知客鳴大鐘三下。眾各搭七衣持具。集法堂。悅眾二人。請住持到。佛前拈香三拜。轉身至韋天。拈香。三問訊已。歸位。班首上香已。鳴引磬。大眾禮佛三拜。轉身向韋天三問訊。再向上頂禮住持三拜。﹝尙云。一拜。拜已﹞各照位坐。住持開示。乃至云。今差悅眾某師行籌。悅眾某師收籌我今集僧後。次第作法。﹝律制此處。有一單白羯磨。白已﹞悅眾起立。禮佛三拜。問訊。各拏籌盤。至佛前左右對立。維那將籌盤。放空盤上禮佛三拜。問訊。長跪。取一大籌。雙手橫捧。髙聲白雲大淸﹝某某﹞幾年。夏三月。安居會上。中天教主。本師釋迦牟尼佛。受第一籌。說已。放香鑪上。起立一拜。收者以空盤。放彼籌盤上。禮佛三拜。問訊長跪。雙手收籌。置空盤上。再禮佛一拜。然後持盤各行。分左右。從住持上座起。次第而行。受者應蹲身取籌。放於空盤內。如是依次行已。再至韋天前。對而立定。維那仍將籌盤。放收盤上。三問訊。雙手捧一大籌。髙聲白雲大淸﹝某某﹞幾年。夏三月。安居會上。護法韋馱尊天。受最後籌。說已。放在桌上。再一問訊。收籌者。以盤放行籌盤上。向韋天三問訊已。雙手取籌。放盤內。再一問訊。收籌人。齊至韋天前。共算人數若干。又說欲﹝在會。未在會人﹞報數。亦查明已。末後先行。至佛前。上下兩班站定已。維那髙聲白雲。大淸﹝某某﹞年。夏三月。安居會上。座中比邱﹝幾﹞百幾十﹝幾﹞人。沙彌若干人。報已。盤放桌上。維那又云。爲僧行舍羅竟。﹝住持答云﹞善。﹝維那云﹞爾。﹝齊一問訊。歸位﹞住持云。同居大眾。已知此處。今夏有若干人安居。以後誦戒期中。不必行籌。各人收攝身心。九旬之中。努力爲道。受籌已竟。念偈回向。悅眾鳴引磬。眾念回向偈已。各人起座。住持禮佛。問訊韋天已。歸方丈。大眾禮佛。問訊韋天已。齊上方丈。頂禮和尙。若免。卽止。各回本處。知客令香燈。送佛韋天至本處已。住持上堂。及眾誦戒。如黑白常儀﹝或在十六安居後。上堂。亦可﹞。

○次日十六。早粥止靜後。鳴大鐘三下。眾集大殿。燒香傳鑪。住持拈香。維那舉贊畢。﹝出位至中﹞拈香。展具。禮佛三拜。長跪。合掌。唱云。

釋迦如來。﹝二稱﹞結夏安居。﹝眾和畢﹞維那合掌作白雲。

禁足安居。乃如來之儀軌。識心達本。是釋子之行門。道在人行。功由日進。玆者四月十六日。屇當我佛結夏安居之辰。雲集眾僧。登臨寶殿諷演祕章。結起期制。自今以後。發十願起三心。開明智性。報四恩。拔七趣。消滅障緣。受持佛號。存想聖容。不得冒熱遊行。傷害生命。稟七支之戒。皎如冰霜。持三律之儀。淨無瑕穢。定水澄淸。慧月朗照。內契眞源。外敷梵行。長般若之靈苗。成菩提之妙果。由此法門隆盛。海眾安和。天龍擁護。人物欽崇﹝曰竟。一拜。歸位。悅眾鳴引磬。大眾齊唱安居文云﹞。

大徳。一心念。我比丘﹝某甲﹞。今依﹝某某﹞寺。僧伽藍大界內。夏三月結制安居﹝三唱竟。眾念大悲咒三徧。繞殿。歸位。次念偈咒﹞。

眾生無邊誓願度煩惱無盡誓願斷法門無量誓願學佛道無上誓願成

唵。缽囉末憐陀﹝寧﹡頁﹞娑婆訶﹝三唱。三和畢。跪念怡山文已。起立結贊云﹞。

安居期結。道體先成。殷勤發願猛修行。教論作規繩。戒律圓明。頓證法王身歡喜地﹝三稱﹞﹝次舉﹞結夏功徳殊勝行﹝云云。偈畢。三拜。回堂﹞。

證義曰。結夏安居。自佛制已來。不拘宗教。未有不遵者。邇來宗門。置之度外。亦可慨矣。卽如列祖提綱一書。載禪宗結夏法語。有九十則。彰彰可考。今略舉數則。以見大意。白雲端云。安居之首。禁足爲名。禁足之意。意在進道而護生。眞淨文云。十方聚會。三月一結。息狂妄心。除苦惱熱。獲勝淸涼。證大寂滅。到波羅岸。出生死轍。以此聖制。故不虛設。又云。玆日夏首。眾僧結制之辰。泐潭山比丘克文。與淸淨大眾。踞菩薩乘。修寂滅行。以大圓覺。爲我伽藍。身心安居平等本際。涅盤自性。無系屬故。今我敬請。不依聲聞。當與十方如來。及大菩薩。三月安居。爲修菩薩無上妙覺大因緣故。離諸垢染。淸淨梵行。若能如是。所謂如蓮華不著水。心淸淨超於彼。五祖演云。此夏居白雲。禪人偶聚會。三月九旬中。尊卑相倚賴。粥飯與茶湯。精粗隨分耐。逐意習經書。任運行三昧。彼此出家兒。放教肚皮大。石屋珙云。今朝四月十五日。行腳師僧念頭息。艸鞋乾曬待秋風。金錫罷遊畱靠壁。鸕鶿偏愛守空池。鳳凰豈肯棲荊棘。平生肝膽向人傾。相識猶如不相識。噫。如是說法。豈非禪宗軌範。何今之不然也。

夏中念佛

結夏已。欲安禪者。仍照常例坐禪。若不坐禪。卽便以念佛爲常課。期內每日早課如常。粥後上殿。念楞嚴經中勢至圓通章一徧。大悲十小咒心經一徧。佛號五百聲。回向作梵。唱一者禮敬諸佛十句願偈。三歸依。各回。

○小食止靜後。念十六觀經中雜想觀章一徧。往生咒三徧。佛號五百聲。禮彌陀佛十二拜。三菩薩各一拜。三歸依。各回。

○午飯後。念大懺悔文。佛號五百聲。三歸依。回堂。

○晚課彌陀經。放蒙山。仍照常。

○黃昏止靜後。念十六觀經。上品上生章一徧。往生咒三徧。佛號千聲。拜彌陀十二拜。三菩薩各三拜。三歸依畢。

○凡夏中。嚴禁雜話。並出入等事。犯遮逆者不共住。破重戒者依律治。

○凡禪堂堂師。喜學健椎法器。並在寺習學經律者聽。

○凡犍椎法器。依次輪擊。

○凡經律論。宜互學習。

○凡不隨眾者依規罰。

○眾欲聽經。維那白住持。請講楞嚴經。余經亦得。

證義曰。結夏安居。乃佛法住世根本。梵网經言。冬夏坐禪。所以淸規。以安居。解夏。結冬。解冬。爲四大節也。邇來禪宗。只結冬而不結夏。殊違佛制。夫修行之要。無過禪淨兩途。今旣以結冬坐禪。卽可以結夏。講經學律等。皆夏中所有事。而以念佛爲首務也。

夏中講經﹝講律。講論。儀皆同此﹞

將講某經。預日大眾。先具禮儀。面請住持。﹝或命某某代講。卽轉請某某師﹞搭衣持具。禮請開講。﹝另有講堂規約見後﹞初開講日。早粥後。法堂香燈。鋪設講經法座。﹝座前供佛像一。及兩邊聽經桌﹝柷﹣口﹢登﹞。若無法堂。卽在齋堂。小食過堂後。方可鋪設﹞小食後。鳴大鐘十下。收鐘二下。聽經者。搭衣持具。法堂兩邊站。住持命侍者三人。一傳牌。一傳經。一傳鑪。到法堂。行十方圓禮已。隨卽鳴大鐘鼓。聽經者。持具上方丈。請法師升座。引磬先行。眾隨後。監院執香居末。到方丈。眾兩邊照位對立。侍者與維那請法師出。登座已。監院出位上香。展大具。三拜。次大眾向上。展四折具。三拜已。仍引磬前行。眾隨後。監院執香。在大眾後。法師又在後。侍者隨從。到法堂。維那候法師。至中立定。打磬一下。鐘鼓齊歇。隨舉偈云。﹝降伏魔力冤。除結盡無餘。聞此妙響音。盡當云來集﹞。﹝候法師三拜。問訊。偈畢。隨卽舉﹞南無雲來集菩薩摩訶薩。﹝四稱。末後於云來上。加海會二字﹞法師登座拈香三瓣。維那呼眾頂禮三拜已。眾各歸位坐。入定少頃。維那鳴磬三下。﹝或鳴手鐘三陣亦可﹞按磬唱云。﹝鐘聲傳三千界內。佛法揚萬億國中。功勛酬帝主深恩。利益報檀那厚徳﹞。﹝偈畢舉﹞﹝今爲講某經說者。舉﹞南無本師釋迦牟尼佛。﹝眾同三稱﹞次舉開經偈。眾作梵唱已。各將經揭開。然後開講。乃至講竟。法師云。﹝向下文長。付與來日﹞。眾唱回向偈云。﹝講經功徳。沙界難量。情與無情。同圓種智﹞。偈畢。遂鳴鐘鼓。法師下座。禮座上佛三拜。大眾齊送。法師回方丈登座。大眾作禮三拜。若免送。卽止各回本處。期內。自是以後。禮儀小異。不鳴鐘鼓。亦不監院迎請。聽經者。亦不上方丈。惟站法堂俟候。時至。鳴大鐘三下。眾集。用悅眾二人。當值二人。講小座一人。持具至方丈。迎請法師。﹝若班首代講。卽在本寮請﹞師登座已。當值一人拈香。迎請五人拜。餘皆合掌立。又夏中盛暑免衣。或大眾一拜已。卽就坐聽講。

建首日。與圓滿日。上供儀如常。惟當各用一疏。疏語應切合所講經義故不備。

證義曰。律中謂五夏已前。專精戒律。五夏已後。方乃聽教參禪。故我釋尊廣說經律。旨歸拈花。至於法流東土。亦先經律而繼禪宗。可見經律與禪宗並重。住世模範。所以冬參夏學。相須而不相違也。今之禪宗。於經律二者。漠不畱意。誤矣。至聽經學律。須明五要。第一要信諸佛境界。吾人各具。本無差刖。不生退怯。第二要會歸自己。不可說食數寶。第三要虛心樂善。稍有長者。皆師友之。所謂擇其善者而從之。無友不如己者。第四要悲湣一切。凡堪以此意相警者。不惜苦口。第五要恕人責己。人不如法。發哀湣心。勿見其過。若自生放逸。長憍慢。則斷斷不可。每見世人。欲學經律入講肆者。有種種障難。汝今遇良緣。反慕浮淺。豈不惜哉。又凡講經者。須會佛祖意。莫只依文解義。反障學者見地。當知代佛宣揚。人天矚目。不可忽也。按正法念處經說。凡人間講經。受戒。修道。證果。及舉行佛事。從地神報空神。如是展轉上報三界諸天。乃至諸佛。禪宗祕要云。隨余法師講維摩經。有李錄事者。死後。其鬼時依附人。共人言論。師問曰。今講此經。感何人聽。答曰。自人頭已上。便是鬼神。上及諸天。重級充滿。然見諸天。聞法師酒气。皆回面而聽。余。卽悔過。不復飲。鬼又曰。非惟此會獨感諸天。但有法事。無不來降。據此。凡作法事。允宜誠敬。

講堂規約﹝凡一十二條﹞

夫禪之與教。非有二也。教爲禪詮。禪爲教髓。執文義而守詮。禪亦爲教。離文義而契心。教亦名禪。卽行儀以彰眞如。依模範而成妙道。善財徧法界參求。釋尊示有學成覺。爲參學標榜。作後昆楷模故知由信解以行證。因開示而悟入。典至重矣。非有條章。莫由持守。謹列於左。幸各式遵。

講經期內倘有破根本戒者。飲酒放逸者。諍人我是非者。毀謗講法。及法師同學等者。以上若犯一法。卽擯出院。

托故在外閒遊。及應經懺者出院。

不隨眾者罰。

出入衣冠不正者罰。

每日早粥後。聽經者到大殿。搭衣誦本經一卷。或禮懺一時。以求消障增慧。

每日小食後。請師講經。須齊到聽講。講大座經。三回不到者出堂。

別經雜典。槪不許看。違者出堂。

預日先細閱大座所講經文。庶聽講時。易於領會。有不解處。下座後請問。如懈怠不看。聽講時。昏沈放逸者出堂。

聽經須解義。可期開悟。只圖消文。而不解義。決無悟期。若並文亦不消。隨行逐隊。虛應故事者出堂。

講小座。先鳴鐘三下。內外俱到。倘小座講錯含糊處。不得戲笑輕慢。有貢髙不聽者罰。

講小座人。上方丈告座。乃至大眾前。總告座。大眾亦同站班。當值一人亦上香。小座人須回禮至講完後。仍如前告座。

每日輪次小座外。抽簽講小座。以驗日進。除眞愚鈍者。

○以上條約。各宜遵守。有疾病者。或尊客等隨喜聽者。不拘常例。年月日。住持某甲重錄。

附座主條約﹝凡九條﹞

夫講堂規約。皆學人事。竊謂座主。亦有當守之則。當悉之義。良以講經一事。乃代佛宣揚之時。人天拱聽之地。理宜敬愼。昔阿難結集法藏。登座執筆。感得相好如佛。集經講經。其義一也。是非遠離諸過。豈易爲萬一之稱哉。故約例九條以肅威儀。以昭誠敬。

須具大慈悲。誨人不倦。說法平等。無有髙下。不擇冤親。不計供養。

當著淸淨衣。內外俱淨。不得褻衣登座。𨿽大暑。亦必搭衣。柔和忍辱。並不得因坐久。去衣。

澄心寂照。觀諸法空。梵響遠聞。人天交集。當體卽假。照空不空。照假非假。當體卽中。攝事歸理。才堪入妙理。

坐宜端正莊重。不得斜身踞坐。言笑粗野。

不得置正義不講。多說枝葉。若發揮奧旨。引諭的確。𨿽世諦語言。不相違背。

凡講經固當提要鉤元。暢明其義。然消文。乃是入手功夫。不可詳義而略文。令淺識茫然不解。

不得於所見不眞之處。穿鑿附會。或彊經就我。貽悞後人。若遇此等處當直言不知。不彊其爲知。

不得因引諭事迹。縱談淫邪等趣。以法爲戲。有尼女在會。更宜愼。

不得憚煩偸安。敷衍了事。

○以上各條。乃爲明曉經義之法師。防其過咎。若自量經義。不甚了了。則此座豈易登。人天羅列。因果昭彰。各宜愼之。

證義曰。天神聽經。已見前釋。又凡叢林中。卽閒談偶語。亦皆有鬼神來聽察。摭古云。宋光孝安師。住淸泰寺。不樂從務。日惟晏坐。儼然在定。偶於定中見二僧倚欄而語。初有天神。擁衛傾聽。久之散去。俄而惡鬼吐罵。仍掃腳迹。安乃出定。詢其故。初論佛法。次及世諦。末談資養。安師以二僧事自礪。終身未嘗言及世事。寂後火化。舌根不壞。柔軟如紅蓮花葉。雲棲崇行錄。亦載此事。噫。倚欄而談。尙有神聽。況登講經。可不愼乎。

蘭盆儀軌摘要﹝全捲見蘭盆會纂中﹞

七月十五日。設蘭盆供。預日於山門貼匾云。蘭盆勝會。

○卽打掃大殿。並內外丹墀。及辦供器莊嚴諸什物等。一一齊備。

○次日早課。祈禱等事。照元宵解冬例。詳後。玆不贅。早晨。普請成蘭盆壇。丹墀上共設桌五行。每行方桌一張。條桌四張。最上第一行。中間。方桌。供一大錫缽盂飯。左右四長桌。並列果品。各十餘盤。第二行中間。供盂蘭盆一座。以經彰名。表法殊勝。盆內旋疊甘美熟蔬菜。二十四色。不得菲淺。兩邊條桌。仍如上式。供果品等物。第三行中間方桌。供一大碗淨水。碗內浸鮮花幾朵。條桌仍如上式。供果品等物。第四行中間方桌。供一大瓶荷花。條桌仍如上式。供果品等物。第五行中間方桌。供設香案。將自恣僧物。置條桌上。條桌仍如上式。安擱餘物。四邊用木柵欄圍。庶食葷酒人不得混入。南北兩傍開小門。可眾僧施主出入。各使二人守之。禁閒闖。﹝壇之四邊多貼禁條。其禁條云﹞。此系淸淨供壇。恭迎三寶天神降臨之所。各宜誠敬。凡飲酒喫葷者莫入﹝此建壇儀式也﹞。

△早粥二板後。知客鳴大鐘三下。禪堂卽三板止靜。開小靜。大眾搭衣持具。齊入壇已。二行者持引導旛。二悅眾鳴引磬。首領執事八人執小旛。到方丈分班。對面立定。鳴引磬四下。住持出室。不拜。卽末後先行。二引導旛在小旛前。引磬在和尙前。一侍者執手鑪。一侍者捧香碟。隨住持後引導旛入壇。兩角站定。小旛分開。住持至香案前。拈香。維那舉贊。眾和。

淨壇繞經﹝卽繞誦盂蘭盆經﹞

目連啟教。世尊宣揚。缽和羅飯利存亡。脫苦往天堂。妙樂無疆。孝行永流芳南無香雲蓋菩薩摩訶薩。﹝三稱。住持禮佛畢。接手鑪。問訊。舉云﹞南無大悲觀世音菩薩。﹝三稱。維那持淨水杯。舉淨壇偈﹞菩薩柳頭甘露水能令一滴徧十方鮏羴穢垢盡蠲除加持壇場悉淸淨教有密言謹當持誦。﹝卽舉大悲咒繞壇。悅眾鳴大魚子。大眾同誦。維那酒淨。其四角擺小桌一張。各設蘭盆經一卷。四悅眾在四桌。合掌髙聲。同誦。引導旛至大殿階下。對面而立。小旛前行。和尙接行。一侍者捧香碟隨行。班首隨後。大眾各執事。次序而行。從壇右繞。上殿。從佛右繞而下。持咒灑淨一匝。不止步。卽誦佛說盂蘭盆經云云。誦經三徧。繞畢。大眾照課誦位。排班。住持至香案前。經完。侍者接手鑪。大眾跪下。合掌。住持合掌祝云﹞我等同孝志。修行淨土因。懺除三障罪。報答二親恩。存者獲福壽。亡者得超升。同生安養國。度盡眾冤親。﹝祝已一齊起立。俱合掌。維那舉﹞南無本師釋迦牟尼佛。﹝十二拜﹞南無文殊師利菩薩。﹝三拜﹞南無彌勒菩薩。﹝三拜﹞南無十方諸佛。﹝三拜﹞南無十方菩薩。﹝三拜﹞南無蘭盆啟教大目犍連尊者﹝三拜。三皈依竟。三拜而退。各回本處。收衣。抽解。飲茶用點﹞。

上蘭盆供

﹝飲茶用點已。少頃。卽鳴鐘三下。眾皆入壇禮佛三拜。住持拈香。維那舉獻供贊。眾齊唱云﹞。

蘭盆會啟。普度門開。恭迎三寶降臨來。一一坐花臺。惟願慈哀。受我妙香齋南無齋供養菩薩摩訶薩﹝三稱。維那至中拈香已。展具三拜已。長跪。合掌。白雲﹞。

恭聞法身常寂。本無去以無來。妙智圓融。實非空而非色。靈明絕待。覺海難量。俯潤迷蒙。時彰影響。今屬如來歡喜。僧眾自恣。當爲七世父母。施設百味蘭盆。儀遵充國。孝效目連。黍稷惟馨。覺王斯格。願降慈光。受我供養﹝白已。一拜。起立。舉云﹞。

三身如來﹝眾和﹞奉獻蘭盆。上供三寶﹝說已。執鑪白請詞云﹞。

大雄出世。同赴齋於捨衛城中。正法流行。共應供於匿王宮內。旣隨機而現相。亦普濟於羣生。今辰眾等謹設蘭盆。志心頂禮。專申奉獻。

千華臺上。百寶光中。三十二相之能仁。八十種好之大覺。盡十方。徧法界。過現未來。無量佛寶。惟願不捨慈悲。受斯供養﹝三白。三拜。次舉供佛偈。鳴鐘鼓鐺鈸。齊唱三徧。或一徧﹞。

南無蓮座天人師威徳端嚴無與等惟願佛寶大慈悲受此盂蘭盆供養南無香水海。花藏界。蘭盆供獻眞如佛陀耶﹝眾唱竟。維那執鑪。髙聲請法云﹞今辰眾等。謹設蘭盆。志心頂禮。專爲奉獻。

西乾竺國。白馬馱來。修多羅了義上乘。十二部眞空妙典。盡十方。徧法界。過現未來。無量法寶。惟願不捨慈悲。受斯供養﹝三白。三拜。次舉供法偈。仍鳴鼓鈸等。唱三徧。或一徧﹞。

南無相應最勝法成就菩提涅盤果惟願法寶大慈悲受此盂蘭盆供養南無香水海。花藏界。蘭盆供獻。海藏達摩耶。﹝眾唱竟。維那執鑪髙聲請僧云﹞今辰眾等。謹設蘭盆。志心頂禮。專爲奉獻。

三明八解。五果六通。分身於此界他方。應供於人間天上。盡十方。徧法界。過現未來無量僧寶。惟願不捨慈悲。受斯供養

﹝三白三拜。次舉供僧偈。仍鳴鼓鈸。或三唱。或一唱﹞南無自在眾中尊栴檀林內澄心者惟願僧寶大慈悲受此盂蘭盆供養南無香水海。花藏界。蘭盆供獻福田僧伽耶﹝唱竟。維那歸位。住持拈香。悅眾鳴引磬。大眾齊聲緩誦云﹞。

南無常住十方佛。南無常住十方法。南無常住十方僧。南無本師釋迦牟尼佛。南無藥師琉璃光佛。南無過去覺花定自在王佛。南無淸淨蓮花目佛。南無多寶如來。南無寶勝如來。南無妙色身如來。南無廣博身如來。南無離怖畏如來。南無甘露王如來。南無阿彌陀如來。南無世間廣大威徳自在光明如來。南無佛說盂蘭盆經。南無大慈地藏王菩薩。南無大悲觀世音菩薩。南無大勢至菩薩。南無護法諸天菩薩。南無伽藍聖眾菩薩。南無歷代祖師菩薩。南無蘭盆會上佛菩薩。南無古往自恣緣覺聲聞僧。南無大孝目犍連尊者。南無三界聖凡幽顯尊神。﹝三請已。誦變食咒二十一徧。甘露咒七徧。上供文如常。又普供養咒七徧已。維那至中。三拈香。展具三拜。問訊長跪。合掌。用鐘鼓。齊聲念﹞。

南無十方常住三寶﹝三稱畢。維那宣疏時。住持與大眾。俱長跪合掌﹞。

伏以。誦世典蓼莪之章。難罄情於罔極。參聖教蘭盆之旨。敢竭念於燻修。望度慈航。爰伸誠悃。﹝鄕貫寺名。住持等名﹞眾等切念。早割塵緣。長辭親愛。或嚴慈而早喪。頓乏蒸嘗。或星鬢而在堂。永違菽水。無自利利他之行。尙空受於人施。有仰愧俯怍之情。敢置懷於源本。生身旣托於親恩。訓教無踰於師徳。本始無窮。不遣累劫之宗緒。圓心普度。總超法界之有情。爰披瀝於丹衷。汲水采花而獻供。敬歸依於寶帙。亙天彌地以流恩。盡拔苦輪。咸躋覺道。由是擇於本月某日起。至某日告圓。雲集僧眾。登臨寶殿。諷某經禮某懺。﹝或大眾發心。各有持誦。一一齊登﹞伏願慈光輝映。娑婆無處不圓明。法海汪洋。大地有情俱潤澤。我等多生父母。歷劫親姻。及以師長。並諸眷屬。存者加增福慧。歿者髙證蓮胎。普滋一善之良緣。均利恆沙之苦趣。更冀山門寧靜。海眾安和。凡所止作。願皆如意。右疏。恭請三寶證明云云﹝若會中有俗姓士女。當更宣俗人所祈之疏云﹞。

伏以。教演盂蘭。捨衛之芳猷未散。功超天壤。目連之孝行常稱。欲資七世於蓮胎。當禮三身於華座。﹝鄕貫寺名。在會士女等名﹞眾等切念。唱一味之圓音。隨剎土。隨眾生。盡入平等嘉會。演千秋之孝旨。或善男。或信女。咸遵捨衛遺風。仰悲濟之宏猷。救倒懸之極苦。是以於本月某日。恭遇某寺。崇建蘭盆勝會。普超恩有含生﹝某等﹞深追罔極。少答善因。躬叩法筵。仰求慈濟。由是各備香儀。薄陳芹供。仗苾芻之威徳。仰三寶之恩光。超度先靈。福資現在。﹝所有各各念誦。皆當一一具錄﹞伏願。眞慈赴感。聖人隨機。一雨普滋。大千蒙潤。俾我等多身父母。歷世親緣。同承冥福之資。俱解三途之苦。歿世證生天之樂。在堂稱難老之春。五福日新。三災電捲。凡所祈求。願皆果遂。右疏云云﹝宣畢一齊起立。眾唱贊云﹞。

五果百味。香色淸新。自恣會上獻能仁。願親出沈淪。普濟幽冥。沙界布陽春南無普供養菩薩摩訶薩。﹝三唱。若此會七日。或五日。三日者。此二疏。待回向化。若但設齋供。而不念誦作會者。此疏卽時化。大眾念佛送疏。住持三奠茶。設拜。維那舉回向云﹞以此蘭盆供善根報答父母劬勞恩存者福樂壽無疆亡者離苦得超升四生九有諸含識八難三途苦眾生各各悔過洗瑕疵盡蒙慈濟出沈淪﹝念偈時。住持禮佛三拜。問訊偈畢。引導旛前行。小旛隨後。二悅眾鳴引磬。二侍者執手鑪。構香碟。送住持歸方丈。眾各回本處﹞。

眾僧受食

上供竟。悅眾將自恣僧物。﹝謂檀越所施之物。如手巾。麻綫鞋襪等類﹞安置一處。是日齋堂外。多鋪﹝柷﹣口﹢登﹞桌碗筯。以便客師受食。其供普果菜。不論客舊。平等普分。於齋堂事。俱齊備已。開午梆。鳴大鐘三下。住持搭衣持缽。先至齋堂坐。大眾搭衣持缽進堂。坐齊。執事人。先行果已。住持云。﹝大眾師。先用供果食畢﹞方鳴云板。執事人將蘭盆蔬菜及供飯。勻入大眾菜內。行堂盛菜飯已。大眾舉缽念供養咒。至當願眾生。﹝句卽攺念﹞﹝過去父母。七世超升。現在二親。永無病惱。自他饒益存歿沾恩。永離惡道。究竟常樂﹞。﹝念畢出生。不唱五觀。住持云﹞﹝大眾先行禪定意。然後受食﹞。﹝大眾入觀。觀自心內外中間。皆不可得。默坐少時。住持白雲﹞大眾受食。﹝大眾食畢﹞維那起坐。將自恣物。﹝卽手巾襪底綫帶之類也﹞先奉一分和尙位前。頂禮一拜。復同悅眾。將自恣物。分作兩盤。東西各行。從上至下。客舊次第勻分。散畢歸位。結齋已。僧值云。﹝大眾所食供果。及自恣物。各自藏缽﹞。﹝或置袖內﹞眾齊起立捧缽。各回本處。

證義曰。蘭盆大齋。佛敕解夏舉者。謂一夏安居。九旬加行。不階四果。亦得功勛。此日設供。其徳大矣。年年行之者。蓋父母結愛。旣念念不去心。孝子報恩。須年年不絕供也。又經意。以拔苦報恩爲主。與世俗異。世俗之孝。在順其情。此則兼順其性。世俗之孝。惟資其形。此則兼資其神。世人不知不信。輙曰釋氏無君親。亦未之深考也。夫順性資神之道。固所難明。而形情之間。亦豈遠於人哉。如釋尊謁母於忉利。送父而負棺等。其孝爲何如也。梵网經以孝爲戒曰。孝順至道之法。四十二章經云。凡人事天地鬼神。不如孝二親。二親。最神也。律中。父母不聽者。不許出家。觀無量壽佛經。首稱孝養父母。爲成佛正因。大報恩經。心地觀經。廣說父母恩重。及至孝之法。睒子一經。全彰孝事。地藏因孝母而立誓度生。至於我佛訓弟子。謂父母與補處菩薩等。許弟子減衣缽之資。養其父母。父母有正信者可恣與之。無正信者。可稍與之。若自無物。許轉化與之。藏中勸孝之語。層見疊出。豈不以孝爲。首務哉。特其教。兼於順性資神。固非世法可及耳。今此儀軌。全遵佛敕。誦經猷供。修懺設斛。俾七世親靈超冥漠之界。出思議之表。冥罰有所不能制。業苦有所不能拘。其法利殊常。豈但五鼎之丰。三猷之勤之孝而已。故知教孝之旨。惟佛教爲獨深也。以上乃一日簡便行法。若七日五日。當依下會約行之。

蘭盆會約﹝凡二十一條﹞

切聞。蘭盆佳節。大施門開。仰憑有力大檀。營辦無遮妙味。法喜徧享乎佛僧。禪悅普資於凡聖。現行財施法施。當來福足慧足。模範次序。條列於左。

每年七月朔。識字者。詣藏主寮。領蘭盆注釋。藏主問名登簿。至初六日。或起佛七。或不舉。但每日講蘭盆經注一時。客堂。山門。俱貼捐資牌。除施主大分外。不拘緇素內外。隨各人所捐供銀。或助飯僧。或爲薦先。俱一一開明示眾。以廣度眾之心。方合佛意﹝期畢。注釋仍還藏主消號﹞。

斯會不拘道俗。皆可入會。念佛聽經。但不許年少尼女入寺。恐壞名聞故。

古規用大殿前。丹墀爲供壇。上覆篷限。下圍木柵。以在會人。及供物多故。若人物俱少。在殿上亦可。

古規白詞。俱維那與住持預熟讀念。近時僧少熟習。故立內壇。用法師表白。以便看文展讀。﹝俱詳蘭盆儀軌中明。另有流通本行世﹞但蘭盆經。人人預宜熟習。

舊盆缽可用卽用。若無。預制一大盆。用木爲之。狀如香亭。底如盆式。中作四格。每格安菜六味。共疊二十四味。皆用熟美。供畢齋僧。盆大方三尺許。其下施架。復制一大錫缽。可容斗米之飯。供畢齋僧。

此會佛敕。惟供三寶。故內壇不似水陸。兼列下堂。

凡供事。但取誠敬。不必僞飾富盛。亦不得惜錢物。苟簡太甚。隨人貧富。誠心而行。可也。

供獻依本經。具五果百味者。乾果十。湯菜十。水果十。瓜筍十。糕餅十。糖色十。油貨十。漧菜十。荳色十。醬貨十。﹝亦不可太拘。各隨地之宜。備辦可也﹞次飯。次茶。凡素品皆可供獻。供畢齋僧。但凡佛事。本無定法。若人眾財多。則具百味。供千僧。誦經懺。並可增益。若人寡財乏。但具三果六菜。乃至只供十僧皆可。所謂富羅天下奇珍。貧竭一己力量。但取誠敬而已。

新會略同水陸。內壇供佛。﹝惟無下堂﹞外壇宜誦華嚴經普賢行願品二十四卷。妙法蓮華經十二部。地藏經十二部。觀無量壽佛經十二部。金剛經二十四部。藥師經二十四部。金光明經十二部。佛說阿彌陀經一百八卷。佛頂尊勝陀羅尼經二十四卷。佛說盂蘭盆經。愈多愈妙。或純禮蘭盆懷七日亦可。

此會𨿽薦父母宗親。兼度六凡。又六道輪回。互爲眷屬。凡夫不識。佛敕放生以助功徳。宜廣勸眾施。於圓滿日買放。切不可廢。

若禮懺者。十三日起懺。莊嚴沐浴等事。見前念誦規條說。結界更須嚴護。勿令人畜不淨雜物闖入。設有入者。依法重結。

懺壇僧眾。不得混雜。如比丘結壇。咸須比丘。若尼眾結壇。俱用尼眾。在家男隨比丘眾。女隨比丘尼。不得混亂。若尼不能主壇。請一二耆年髙徳比丘。在壇外主懺教之。不得同壇。觀堂香燈。不得混雜亦然。進供壇拈香禮拜。進內壇拈香禮拜。亦然。

懺期內登廁時。入浴時。不得以淨衣與觸衣相雜。先脫淨衣。淨鞋。置在淨處。乃著觸衣鞋入廁。次洗淨。洗手畢。脫觸衣觸鞋入浴。乃著淨衣鞋歸堂。洗手面。漱口入壇。

期內。不與外人接對。不得私其語言。亦不得看余教典。

上供。用得味熟食。供畢卽收。淨抹供桌。惟供香花淨水。

此齋供。佛敕在解夏節者。謂僧安居九旬。果新戒淨。堪度餓鬼。凡懺師等。皆須淸淨過午。同八關齋。不得遲延時刻。以破齋法。

禮懺。五更香到洗面用茶。入壇爲第一時。日出喫早粥。粥後二板。入壇爲第二時。出壇後。約燃綫香一炷。於中抽解已小食。小食後。入壇爲第三時。午飯後。燃行香一炷。於中用二板茶。抽解。止靜已。再燃坐香半炷。開靜。喫茶。入壇爲第四時。出壇後。坐香半炷。用非時漿畢。入壇爲第五時。出壇後。用茶。坐香半炷。入壇爲第六時。出壇後。安臥養息。

出壇後坐香。皆須精修禪觀。不得縱恣昏沈。倘不能坐香入觀。或默念經咒佛菩薩名俱可。不許放逸髙談嘻笑睡眠等。

每聞鐘鳴。卽抽解盥澡。一聞長鐘。卽依次站班。勿得先後參差。

觀堂中設案。用香燭桌圍上供。南無蘭盆會上啟教大士。大孝大目揵連尊者蓮座。其中惟許香燈給侍。設有要事。止可依事直說。不得因事。牽發余語。倘有喫葷酒人閒遊。知客當好語使遠看。不得亂闖。

懺至十五日子時。大眾沐浴更衣。乃至獻供臨齋。見前儀軌所說。若無蘭盆懺。用大悲懺或淨土懺可代。

○年月日○住持﹝某甲﹞重錄。

證義曰。蘭盆注釋。藏中只見唐圭峯宗密法師疏一卷。後宋依此疏。出孝衡鈔二卷。明末。臺宗藕益法師。出新疏一卷。律宗書玉律師。出合釋一卷。板存昭慶經房。然儀軌規約。久不行矣。世人誤以施鬼神食。爲盂蘭盆齋。此訛也。雲棲正訛集云。蘭盆緣起目連。謂七月十五日。眾僧解夏自恣。九旬參學多得道者。此日修供。其福百倍。非施鬼神食也。施食自緣起阿難。不限七月十五。所用之器。是摩竭國斛。亦非蘭盆。蓋一則上奉聖賢。一則下濟餓鬼。悲敬異田。惡可等混。今淸規有中元施食之條。則是日獻蘭盆。奉敬三寶。夜施斛食。普濟鬼神。乃兩全之法也。

解夏

七月十六日解夏。客堂預日掛牌。﹝牌云﹞明日自恣。

○次日解夏儀式。如結夏同。住持定時已。時至。鳴大鐘三下。眾集大殿燒香傳鑪。住持拈香。維那舉贊畢。至中拈香。展具。禮佛三拜。長跪。合掌白雲釋迦如來。﹝二聲﹞休夏自恣﹝眾和已。維那合掌髙聲白﹞。

休夏自恣。誠佛門之要道。懺愆悔過。實僧行之良謀。善因培植。樂果圓證。不憑戒定之航。曷到涅盤之岸。玆者七月十六日。屆當我佛解制休夏之辰。雲集眾僧。登臨寶殿。諷演祕章。解開期制。自今已後。破四重。蹈十惡。恣任自陳。起三毒。犯七遮。隨從他說。若見。若聞。若疑。一一須悔。或身。或口。或意。重重當懺。根塵纏縛。聲色牽連。積諸罪累。障閉心源。若不宣揚。何由雪淨。特開懺摩之門。廣滌自他之罪。懺則懺於已往。悔則悔其將來。故云。已作之罪。願乞消滅。未作之罪。不敢更作。故今解制。自恣懺悔。﹝白竟一拜。維那歸位。悅眾鳴引磬。大眾齊唱云﹞大徳。一心念。眾僧。今日自恣。我比丘某甲亦自恣。若見聞疑罪。大徳長老哀湣故。語我若見聞疑罪。當如法懺悔﹝三唱竟。或一一說竟大眾念大悲咒三徧繞殿。念畢。各歸本位。維那舉懺悔偈。大眾唱云﹞往昔所造諸惡業皆由無始貪瞋癡從身語意之所生一切罪根皆懺悔

唵。三陁囉伽陀娑婆訶﹝三唱已。跪念大懺悔文畢。舉回向贊云﹞。

自恣休夏。佛果圓成。一切業障頓冰淸。覺海性圓澄。智慧光明。法界盡蒙恩南無求懺悔菩薩摩訶薩﹝三稱。次舉回向偈云﹞解夏功徳殊勝行﹝云云﹞

﹝唱偈時。住持禮佛三拜。問訊偈畢。卽回方丈。大眾鳴引磬。禮佛三拜。上方丈頂禮和尙。若免。卽回堂﹞是日晚課畢。解制。維那鳴引磬。上方丈。巡寮。告假等事。與解冬同例﹝若不據蘭盆勝會。十五日解制告假﹞。

證義曰。解夏自恣者。蓋比丘當初夏時。結制安居。不令乞食。名休夏。今朝滿期解制。自知有過。恣其自陳。自不知過。恣任僧舉。故名自恣。或問蓮池師曰。許僧自恣。何謂也。師答曰。有過如病人。舉過如醫王。諱病而惡醫。是名大愚癡。則知有過而舉之之爲是矣。或又曰。自舉或可。他人舉之。不畏起爭端乎。答曰。律載僧有過。傍僧白佛。佛召本僧。種種呵責。因制爲律。叢林逐日直言。據此也。此遵佛制。非出私意。何有爭端。且世法猶云。君有爭臣。父有爭子。士有爭友。故曰。興王賞直諫之臣。聖主立誹謗之木。況爲僧修出世法。可不須友以成其徳乎。若惡直言。則讒謟面諛之人至矣。拒諫飾非。損徳敗業。非小失也。因復作頌曰。古自恣。協金蘭。今自恣。生棘刺。口談他過忿起諍。目對毗尼盲不視。何怪乎正法衰。魔軍熾。雲棲主人發長嘆。一則傷我心。一則慰我志。君不見。愛禮故存羊。宣尼曾告端木賜。禪宗祕要云。昔闍夜多尊者。至羅閱城。敷揚頓教。謂徧行曰。吾適對眾抑挫。仁者得無惱於衷乎。曰。我憶念七劫前。生常安樂國。師於智者月淨。記我。非久當證斯陀含果。時有大光明菩薩出世。我以老故。策杖禮謁。師叱我曰。重子輕父。一何鄙哉。時我自謂無過。請師示之。師曰。汝禮大光明菩薩。以杖倚壁畫佛面。以此過慢。遂失二果。我責躬悔過以來。聞諸惡言。如風如響。況獲飲無上甘露。而反生熱惱耶。噫。此可謂自恣之龜鏡矣。

坐禪

分五。

早課第一

中秋起。加香。五鼓夜巡鳴四板。香燈點燈。司水擔水監值揭帳幔。眾起。維耶鳴香板三擊。眾人下單。抽解。淨面。監值兩邊鋪棕韉。各人隨閒禮佛三拜。各歸本位。五板畢。香燈接報鐘三陣。徐徐敲半枝綫香。監值灌開水兩壺。用熱水洗杯。將杯提至監值位所。散香散杯。悅眾點手照。監值行開水。眾用開水畢。散香收杯。香燈煞報鐘。掛一板一鐘。當值聞大鐘完。接二板一鐘。監值捲門簾。關門。中擺蒲墩。收中間棕韉。聞大鼓完。接三板一鐘。止靜。當值行小十方禮。禮佛三拜。此中悅眾鳴引磬共四下。當值行禮拜佛畢。悅眾鳴引磬一下。開小靜。監值收中問蒲墩。開門。當值行十方禮。悅眾鳴引磬共十二下。此中監值打板三陣。鳴鐘三擊。接外呼板。眾人上殿。課畢回堂。監值在門外。候眾人歸堂。放下門簾。眾人各於本位前立定。當值行十方禮。到中間一問訊。再向新值問訊交值。監值立本位交監值牌問訊。新監值將門簾拉起。新當值打﹝木﹡魚﹞一下。眾人出外小解畢。將門簾放下。順行一匝看眾人坐定。然後熄燈歸位。若時早。打﹝木﹡魚﹞三下止靜。歸位。監值掩門。聞梆聲。當值打﹝木﹡魚﹞一下開小靜﹝或不止靜亦可﹞。

上午第二

早梆鳴。監值下位捲門簾。提茶壺至楊枝瓶所。司水擔漱口水。維那敲香板三下。眾人放腿。或小淨聽便。卽回。候齋堂板鳴。悅眾鳴引磬過堂。香燈打掃佛前及住持位。粥畢回堂散香請散香篦。眾圓禮。當值掛一板一鐘。鳴起香﹝木﹡魚﹞二下。於西南接散香篦三下。繞至東北又三下。定行香一枝。眾人去衣。脫袍。穿艸。鞋徐徐出堂漱口。嚼楊枝畢。監值收杯。當值候香過將半枝。掛二板一鐘。眾人立定。小停寸香。當值至東北角。打催板二下。經行香餘一寸。維那喝起。提香板催行。首領監香緊隨和之。至香六分。維那揮香板下垂。當值打抽解﹝木﹡魚﹞一下。眾人立定。監值拉起門簾。與散香至門首。一邊一位站定小停一刻。逆巡一匝。維那歸本位卓香板。監值進來擺蒲團。散香師敲散香篦三陣。眾人小解畢歸位。監值關兩邊小門。復敲散香篦一陣。監值放下門簾。散香師回堂順行。交散香牌。卓篦一下問訊。至中央問訊。插散香篦。復至中央問訊。歸位。當值搭衣持具。打三板一鐘止靜。行十方禮。禮佛三拜。悅眾鳴引磬四下。問訊出堂。翻止靜牌。東邊出。西邊進。問訊。至維摩單所。禮和尙一拜。歸位。監值收蒲團關門。鋪韉當值推香盤。散香師出位。至中央問訊。從東邊上請香板。西邊下一拱。逆行一匝當值看香到。拉至香盤。悅眾鳴引磬一下。開小靜。﹝此節應移在交香板後﹞維那敲香板三下。放腿。巡香師交巡香牌。至中央問訊。交香板。散香師出位。至中央問訊。從西邊上。請散香篦。至東邊下問訊順行半匝。卓散香一下。當值打經行魚二下。經行香半炷。站板一下。站香寸數。打催板二下。經行香完。鳴魚一下。抽解。監值捲門簾。候交散香。當值鳴魚三下。止靜。監值關門。請香板如上。

下午第三

聞午梆鳴。當值打魚一下。開小靜。維那敲香板三下。穿鞋。著衣畢。悅眾鳴引磬一下。各本在位立。當值出位。行十方禮。翻牌。悅眾鳴引磬。監值鳴板三陣。接鐘三下﹝磬三下﹞。眾禮佛一拜。坐定。聞呼板鳴。擊引磬過堂。飯畢結齋時。監值香燈。司水。先回堂。開門。候眾人回堂圓禮。請散香照前。當值打一板一鐘。鳴起香﹝木﹡魚﹞二下。定行香一炷。眾漱口。嚼楊枝畢。經行。監值收楊枝杯。用熱水洗。當值候香過將半枝。打二板一鐘。眾立定。監值打茶。候維那歸位卓香板。眾隨便坐下。散香師將散香竹篦靠佛前。然後散杯。監值行茶三四匝。茶畢。散香與監值收杯。關門已。然後在監值寮洗杯畢。回堂經行。香完。當值打抽解﹝木﹡魚﹞一下。眾照前立。維那歸位卓香板。監值開門。拉門簾。鋪蒲團散香三陣。小解看淨房無人。再散香一陣。回堂。照前交散香。監值收門簾歸位。當值打三板一鐘。行禮時。悅眾鳴引磬四下。止靜。監值收蒲團。關門。當值推香盤。散香師照前巡香。香到。當值鳴引磬一下。開小靜。巡香師照前交。監值開門。打茶二壺。巡香師散杯。從維那位起。和尙在堂。散杯五个。大悅眾送和尙茶。復散悅眾位。照人散杯。從班首散起。一對一對擺。監值茶來。用簽攪幾攪茶巡四五匝。眾人茶畢。巡香與監值收杯。散香師照前行事。當值鳴﹝木﹡魚﹞二下。經行香半炷。打站板一下。小停寸香。打催板二下。經行香完。鳴﹝木﹡魚﹞一下。抽解。候交散香牌。當值鳴﹝木﹡魚﹞三下。止靜。散香關門。香完。開小靜。喫茶。經行等一一照前行坐。

晚課第四

聞晚梆鳴。當值鳴﹝木﹡魚﹞一下。開小靜。悅眾鳴引磬。眾立班首出位拱手後悅眾鳴引磬共十二下。監值鳴板三陣。鐘三下。﹝磬三下﹞當值行禮翻牌。聞云板鳴。眾過堂。當值監值在堂掃地。當值擺蒲團﹝鋪棕韉﹞。粥罷回堂。嚼楊枝時。當值監值喫二堂。畢。各搭衣。禮佛三拜。各歸本位。當值鳴報鐘三下。監值收蒲團﹝棕韉﹞。候鳴引磬一下。眾出位站班。當值打報鐘三陣。眾上殿。將課畢。三皈後。監值。香燈。司水。先回開門。監值放兩單幔帳。眾回堂。圓禮。當值打一板一鐘。打抽解﹝木﹡魚﹞一下。眾束衣抽解。監值在門外。候放門簾。拉起後。眾回堂。盡上單。當值鳴﹝木﹡魚﹞三下。止靜。歸當值位坐。定香一枝。監值關前後門。靠單順行一匝。然後窗門。上單養息。當值不養息。

夜香第五

當值不見窗外亮影。打﹝木﹡魚﹞一下。開小靜。香燈下單。點各處燈。監值捲兩單幔帳。開中間門。維那敲香板三下。眾下單。當值定坐香一枝。鳴起香﹝木﹡魚﹞二下。散香師照前請散香竹篦。當值候香將半枝。打二板。眾人立定。監值打茶。維那歸位。卓香板。隨便坐下。散香師將竹篦靠佛前。散杯在各人手。監值行茶一二匝。散香師。監值師。各收一邊。散香師拿散香。篦在手。順行半匝。復卓一下。當值鳴催板二下。經行。監值關門。香到。當值打抽解﹝木﹡魚﹞一下。眾人立定。照前行事。監值開門。拉門簾。進擺蒲團。照前散香關門。當值止靜。行禮。悅眾鳴引磬四下。監值關門。巡香請香板。香完。鳴引磬一下。開小靜。交巡香板。香放參。喫畢。當值鳴﹝木﹡魚﹞二下。經行香半炷。當值鳴站板一下。停香一寸。鳴催板二下。經行。香完鳴﹝木﹡魚﹞。一下抽解。監值扯門簾。候交散香板。當監值﹝木﹡魚﹞三下。止靜。散香關門。香完。當值鳴﹝木﹡魚﹞一下。開小靜。巡香交板。開門。悅眾鳴引磬開大靜。當值行禮。監值打板三陣畢。仍照前散香起香雲云。乃至第六枝香。打抽解﹝木﹡魚﹞。監值鋪棕韉鳴擊禮佛三拜。監值放兩單幔帳。眾抽解上單。香燈師點琉璃。熄監值寮燈。監值關前後門戶。復順行一匝。關格子門。熄佛前燈。然後上單。一日事畢。此逐日恆規。初參後學。必須熟記。以便輪行。然此五番。若細全錄。文多一半。此旣是略。易可精熟。余可目視心會。

禪堂規約﹝凡三十二條﹞

古規失檢。怠惰成風。時獘多端。提持貴密。𨿽則現成公案。要須大眾共知。行解相應。則無愧於先宗。道徳兼資。乃有利於末學。是在同心。共相遵守。

鐘板參差者。巡寮。跪香。行禮。不服者。出堂。

挑唆是非者。交拳。破口者。出堂。

除老。病。公事。私自逃單者。掛牌。不許復住。

禪堂內外。閒談雜話者罰。靜中響動驚眾者罰。不服者出堂。

鳴﹝木﹡魚﹞小板等。參差不淸者罰。

不顧本分。交頭接耳者。重罰。

上堂小參等。各搭衣持具。齊集法堂。次第而立。有問則出。不得參差。違者罰。

不滿期。不許出堂。除充公執。私自告假者罰。不遵者重罰。

偸看典章者罰。非時私睡者罰。

出入不白執事者罰。止靜不到者罰。

行香坐香不到者罰。失悞散香巡香者罰。

值日交代不淸者罰。破壞什物者罰賠。

不顧本參。亂逞機鋒者罰。妄作拈頌。評論公案者罰。

堂中出入。次第而行。違者罰。若攛單亂位。穿堂直過。並無事闖寮者重罰。

私借堂內什物出外者罰。

滋事失儀。不聽執事規諫者罰。不服者出堂。

行坐課誦受食出坡等。不隨眾者罰。

檢點他人是非。攪羣亂眾者重罰。

警策昏散。三香板不下單者罰。

故縱昏沈者罰。爭香板者罰。不服者出堂。

警策後。昏沈如故者立參。再三警策。昏沈如故者跪參。不服者出堂。

經行縱橫。談笑涕吐。或鞋物作聲者罰。不服者出堂。

出外不穿直裰﹝俗呼海靑。亦名偏衫。又號袍子﹞者罰。

有事他出。歸期失限者罰。

尊客參堂。各依位次。不得失儀。違者罰。

擅入客堂。與人雜話者重罰。

開大靜後。語笑者。在監值寮者。在外寮閒闖者罰。

私造飲食者罰。﹝新增﹞或喫煙者重罰。

闖靜者罰。

巡香狥情。或以公報私。故打者罰。違者重罰。

小恙給假三日。重病者出堂調養。不得故畱妨眾。違者罰。

○以上條約。本分攸關。如或不遵。自失善利。同居大眾。戒之勉之。

○年月日○住持﹝某甲﹞重錄。

證義曰。禪堂乃陶鑄賢聖之所。了生脫死之場。欲透向上一關。捨此無由得入。所謂十方同聚會。个个學無爲。此是選佛場。心空及第歸。是也。旣學無爲。卽應諸緣屏息。專精參究。若仍然散誕。依舊隨情。不但不能學無爲。亦恐反增異見。所謂無規矩。不能制其邪。無精勤。不能成其志。是也。經云。因戒生定。因定發慧。二語盡矣。禪宗祕要云。昔有族姓子。出家學道。優波鞠多爲說法要。尋便見諦。得須陀洹。作是念言。我斷三結。更何求進。遊縱自在。可至七生。尊者告曰。生死之法。甚可惡賤。猶如糞穢。多少皆臭。卽便將至旃陀羅村。見一小兒。體生惡瘡虫血雜出。甚大苦惱。問言。比丘見此兒否。此小兒者。是須陀洹。佛昔在世。有一羅漢。身小患癢。搔之有聲。維那瞋曰。今汝身有蛆虫瘡耶。宜可出向旃陀羅村。羅漢語言。今汝得罪。莫出斯言。時此維那。卽便懺悔。精進修習。得須陀洹。後自懈怠。不求上進。故生此家。受斯苦惱。小復前行。見有一人。爲火所燒。身體焦爛。苦痛難忍。轉更前進復見有人。犯王憲法。以身貫著大木標上。發聲哀號極生苦惱。爾時尊者問比丘言。汝見此二人否。比丘言。惟然已見。尊者曰。此前人者。是斯陀含。後所見者。阿那含也。咸皆懶惰。不求上進。故生人中。受斯楚毒。是故汝今。宜自精勤早求解脫。比丘聞已。日夜修學。不久便得阿羅漢道。嗚呼。據此數人。皆有道果。因得少爲足。懈怠懶惰。仍墮苦報。今之禪和。才結幾冬。便言我是老參。何復汲汲於此。未知此老參曾證幾果耶。若不精進修行。大有。苦報著你在。

孟冬貼單

十月初旬。維那命悅眾。令當值。監值。香燈。司水。掃捨宇。揭單票。糊門窗。各單加艸。及收拾香板號。簽等事。客堂與維那。預將合寺人名。開淸戒臘久近。呈方丈閱過議定充執已。命記錄裁單票。書記端楷寫成。東西兩盤排淸。不得前後紊亂。上用盤袱界尺壓之。至十四日。客堂於早粥掛牌。﹝牌云﹞貼單。

○侍者將單票兩盤擺法座上。二板。鳴大鐘三下。大眾先集禪坐。維那令當值監值。於佛座左右鋪席。堂師俱將行李安席上。佛前設公位。維那白雲。﹝今日請和尙。爲大眾師貼單﹞。白已。兩班齊立。悅眾鳴引磬。領二淸眾。上方丈。眾云。住持臨座。悅眾云。﹝展具頂禮和尙﹞。禮畢云。﹝末後先行﹞侍者二人。捧單票前行。拂子。拄杖隨後。進堂。住持禮佛。登座。維那舉贊時。到座前拈香三瓣。展大具三拜。起具。歸位。至三稱云來集菩薩畢。維那云。﹝頂禮和尙﹞。眾展具三禮已。二悅眾次第鳴引磬三陣。住持說法。說竟。眾齊立。班首單條住持貼。貼竟。維那云。﹝大眾師禮謝和尙﹞。住持出堂。維那復云。﹝大眾師送和尙﹞。若免卽止。餘者維那貼。兩序。以執大小爲次序。同執以戒先後爲次序。堂中各照自己名位次序安行李。送單。晚課畢。上方丈謝貼單。小食後告香。見前住持章中。

證義曰。按梵网經乖尊卑次序戒。及律藏臥具法等。俱明位次。蓋兩序論執。同一執論戒。是佛正制今叢林安單。不問戒不問臘。於一執中。先來在前後來在後。似是而非。違佛敕先受戒者在前坐。後受戒者。在後坐之律。

結冬

十月十五日結冬。乃衲子九旬辦道之期也。內外肅嚴。內不放出。外不放入。屏除一切。專精辦道。於早課前。燒香傳鑪。大眾雲集。維那舉贊。住持拈香。祝聖祈禱乃至上方丈。住持說法等。並照元旦式。其所別者。此日晚課畢。上祖堂。上方丈。維那鳴引磬。巡寮云。﹝結制巡寮。問訊某某師云云﹞。巡畢回堂。對面展具。三拜。拜畢歸位。少頃。齋堂喫普茶將訖。維那宣共住規約。晚二板。本堂宣堂規。是晚起禪七。

證義曰。孟冬結制。正爲生死。若不打掃心地明白。只管看鼻頭。做模樣。有甚用處。人看你似參禪及至打開肚裏。黑漫漫地。可憐生不知禪是个甚麼。只管要你去扭捏他。你若肯將偸心頓然放下。到有幾分相應。古人云。做工夫不得力。病在多知多解。穿鑿公案。習气膠粘。打脫不下。所以不得洞明佛性。若眞正爲生死的人。無雜用心。一个話頭。如咬鐵丸相似。定要嚼碎。嚼不碎。拚命嚼。寧將身心墮地獄。終不放捨話頭。具如是信力。如是疑情。日深歲久。正眼迸開。光明普照。物物頭頭。了無差別矣。或曰。從上諸祖。多以機用接人。今何授人以死話頭。死工夫。答曰。噫是何言歟。夫參話頭之法。自黃蘗肇端。諸師遵承。而大慧尢主張之。大慧中興濟北之道。豈其機用弗具。而開示來學。以一句話頭。塞其咽喉。消其伎倆。然後顯大機大用。激策精進。而獲證者。四十餘人。蓋師家機用。學者工夫。必兩相宜。而有成也。若不策進其工夫。惟機用接人。則上根利機。當下知歸。能有幾人。中下之流永失法利。而掠虛者。乘風接響。達摩一宗。掃地盡矣夫。達摩西來。九年面壁。可謂壁立萬仞。乃其接引神光。亦用方便。語曰。汝但外息諸緣。內心無喘。心如墻壁。方可入道。此卽死工夫之說也。蓋工夫不死。情識橫生。非逐名利。卽膠知解。𨿽有機用。將安施乎。故今請安禪結制者。看一个死話頭爲正務。幸無以機用公案雜用心也。然所謂看死話頭者。正爲用工在話頭上。名看死話頭。非兀然空坐觀靜也。禪宗祕要云。西域崛多法師。遊五臺。至定襄縣。見一僧結庵而坐。法師問曰。汝孤坐奚爲。曰。觀靜。師曰。汝出誰門耶。曰。神秀大師。法師曰。我西域異道。最下根者。不墮此見。兀然空坐。於道何益。

起禪七﹝不拘何時可起七不專在十月望日﹞

凡起禪七。前一日。維那。悅眾同到庫房。啇酌一切應用等物。及請護七。酌派已。聽悅眾料理。其看香。監香。候方丈示牌。起七日。午飯後。開小靜。維那云。﹝今晚起七。上單養息﹞。晚課。持具上殿。課畢。鳴鐘。禮祖。上方丈。住持說法。開示畢。維那云。﹝禮謝和尙﹞。禮畢。鳴引磬云。﹝起七巡寮。問訊某某師云云﹞。巡畢。回堂。安息。至晚二板前。維那鳴香板三陣。令香燈護七。各理本務。次於齋堂前鳴香板三陣。令各堂寮共集禪堂。眾坐齊。次看香鳴。二板喫。茶茶。畢。維那表堂規云云。表畢。維那令悅眾捧香板。維那送監香板畢。鳴香板三下。眾皆起立。護七師收地上坐位。維那云。﹝諸同參師。作禮首座師。西堂師。後堂師。堂主師。香燈師。護七師司水師﹞。三拜。首座繼云。﹝拜維那師﹞。禮畢。令監香師行禮。次呼寄七師禮佛。拜兩序。﹝凡本山法眷。及遠近庵院。來寄七者。卽進堂附後。若居士寄七仍安單在外。凡寄七者。二例隨眾。期滿方許出堂。尼女不許進堂。或尊客。或施主。隨喜坐香。不在此例。但不可放逸耳﹞拜畢。悅眾鳴引磬。一對燈籠。迎請和尙。若住持傳牌。卽依牌請班首到。維那云。﹝兩序同參師。頂禮某某大師﹞。禮畢。說法起七。二枝香小點心。四枝香齋堂。用普放參。﹝或飯。或面。隨便﹞仍廚房人燒煮。護七人照應。六枝香淸茶。八枝香每人炒糯米一杯。十枝香養息。養息一枝香。打巡照四板。淨面。各歸位坐。飲糖湯。每人糖餅一个。聞廚下接板。卽經行。二三悅眾。輪流上殿應酬課誦大殿繞佛打抽解課完熄燈聞早粥梆開靜﹝小粥後二枝香開小靜用﹞米糕四塊午飯止靜靑果茶四枝香點心六枝香聞晚梆晚課完﹝開靜遇堂回堂行香雲云﹞。上單養息。晚起香二板。腐乾一塊﹝一夜一日如是﹞以後六日亦然。﹝若期內。施主有零星小食供眾。隨時散之﹞至圓滿時。悅眾仍領二淸眾上方丈。請住持考功解七。或請班首代考解。凡禪七。師家考功惟提本參。學人請益。單問話頭。不許亂統公案凡站香。香站大半枝。站須雙足並齊。不得八字參差。雙手垂下。不許叉手。行忌袖手。坐忌垂足凡禪七。乃刻期取證。了辦生死之日。專以參究爲事。首眾不得多語。有妨正務。過堂。起香。放香。站香。維那俱鳴香板三下。凡香板式。巡香板。﹝長二尺﹞惟打昏沈。監香板。﹝長一尺八寸﹞兼帶掉舉。班首策香。專看工夫。住持看香。惟是直下會取而已。故巡香。須是兩手捧持。不許一手垂下。監香一手擎。一手垂。不得將香板拖下。應作供養想。班首則上下不拘。不論昏沈掉舉。盡皆可打。又看香板。﹝長二尺二寸﹞散香竹篦﹝長三尺六寸﹞。

證義曰。叢林長年坐香參禪。何爲又有禪七。蓋欲克期成辦之意耳。學者於此時。當猛著精彩。較平日。當加倍用心參究。參究者。卽參此一个話頭也。參話頭。不外起疑情。所謂小疑小悟。大疑大悟。不疑不悟。疑。卽參也。夫疑之之念。固爲覺體之障。而因其勢。而善用之則反可假之。以爲破障之術。蓋以疑之與悟其機相待。其勢相因。故求悟者。必貴疑也。夫人心之機不凝結。必不能開豁。如隆冬閉塞。實釀泰元。若气泄。而不完。則其發生。也必無力。故貴疑者。疑。則凝結也。法界之源不深研。必不能遠到。故凡疑者。必深研也。是知疑爲悟因。悟爲疑果。殆若暗必有明。吸必有呼矣。可無疑乎。可無疑乎。至於由疑而悟。則悟且不存。疑於何有。而煉磨之功成矣。

解禪七

或一七。或二七。三七。圓滿已。方丈傳牌至。維那白眾云云。白畢。鳴引磬。奉和尙命。請某某大師爲眾解七。三拜畢。說法解七竟。維那白雲。﹝多日辛苦。兩序同參師。禮謝首座師云云。乃至護七師。司水師﹞禮三拜。洗腳安息。晚課畢。鳴鐘禮祖。上方丈。禮畢巡寮云。﹝解七巡寮。問訊某某師云云﹞。乃至巡畢回堂。余儀如常。寄七回本處。

證義曰。所謂解七者。但解幾七之期。非解參禪也。或曰。參禪之義。已聞命矣。然未知參禪之事。起於何時。答曰。楞嚴經云。當在此中。精研妙明。又曰。內外研究。又曰。研究深遠。又曰。研究精猛。非參乎。其中七處徵心。八還辧見。飛光。舉拳。垂手。作喝等。皆示疑也。自後凡教看公案。起疑情。皆從此生。其餘如華嚴經之梵行品。楞伽圓覺等經。皆有禪也。至於言之最詳明者。莫若鵝湖大義禪師云。若人靜坐不用工。何年及第悟心空。又云。直須提起吹毛利。要剖西來第一義。又云。剔起眼睛豎起眉。反覆看渠渠是誰。如是等言。參禪人當書諸紳。𨿽然。若向語句中。推測穿鑿。情識上。卜度博量。則又錯會其曰用功。曰剖。曰反覆看之意矣。則與靜坐默默者。事不同。而其病同矣。亦不可不辧。要而言之。禪宗門下。無意識領略底禪。無逐假商量底禪。亦無漸次習得底禪。所以要汝拍盲做將去。不許胡思亂想。妄生知解。若信得過。便如是參究。不必問東問西。蓋大事未明。盡千七百。孰非可疑。只要在一則上拚命拶去。若一則過得。百千則。無不過得也。勉之。

解冬

正月十五日。解冬。佛聖前焚香燭。是晚燻塔早課祈禱。乃至升座。與元旦同。說法畢。維那鳴引磬巡寮云。﹝解制巡寮。問訊某某師云云﹞。巡畢。回堂。行禮。上供等事。仍照朔望例。若告假者。至晚課畢。搭衣持具。先白維那已。悅眾領到客堂告假。次領上方丈。排班。候住持臨座。各展具。頂禮和尙三拜。起具。問訊。合掌白雲。﹝某甲告假﹞。住持允假。回堂。晚二板後。方丈令侍者到禪堂。白維那云。﹝請告假諸師用茶﹞仍悅眾陪上。喫茶回堂。止靜前行禮。禮圓。仍照位坐。不得閒談雜話。次日早小食。方丈請齋。還香信。回堂。起單。若未到期去。方丈不待齋。香信亦不還。行李不出堂。到期取行李。若私走者。客堂掛逃單牌。﹝牌云﹞今日某時某執某甲。私自逃單。

證義曰。佛制從正月十五。至三月十五。是解冬行腳之期。從八月十五。至十月十五。是解夏行腳之期。今禪和多有終年行腳者。殊違佛制。卽安居結制者。亦多虛應故事。少有實在行持。雲棲解冬頌曰。庭前爆竹聲初歇。又是上元告假節。彈指流光去不停。衲衣下事何時決。細尋思。堪痛切。各各者回須猛烈。提起陳年舊話頭。直教打破疑團徹。

月分須知

﹝前八卷詳明者。皆刪出不錄﹞。

正月

元旦。預日掛牌。﹝牌云﹞明日恭逢元旦新節。合院大眾師。聞鐘聲。齊詣大殿禮誦。祝釐三日。伏願

皇圖永固

帝道遐昌佛日增輝法輪常轉。

○元旦。較平日早一炷香。打三板。廚房人。於監齋聖前。掃灑潔淨。擺香案。庫司設供。客堂維那等十人。燒香傳鑪至。舉香贊。住持拈香。拜畢。監院拈香。設供。獻茶。化紙。回堂候開靜上殿眾集。燒香傳鑪至。維那舉寶鼎爇名香。祈禱祝

聖。並與首卷祝釐條同。至念楞嚴咒時。悅眾領監院。同十餘人出殿。至四聖前。次第祈禱。初至韋殿。左右分立。二悅眾鳴引磬。先誦善天女咒三徧。監院問訊。拈香。轉出檻外。長跪。大悅眾亦問訊。拈香。展具三拜。長跪。隨舉南無護法韋馱尊天菩薩三稱畢。此稱鳴鐺鈸鈴鼓。﹝下皆同此。但換聖號﹞大悅眾白雲。神功叵測云云。次伽藍。次祖師。次監齋。儀皆同。但攺祈禱念誦。並載禪門日誦中。玆不錄。祝四聖畢。回大殿。隨眾繞佛。乃至歸位。大眾向上展具已。鳴磬止佛聲。維那押磬舉腔。拜南無本師釋迦牟尼佛十二拜。南無文殊師利菩薩。南無彌勒菩薩。南無十方諸佛。南無十方菩薩。各三拜已。不念回向文。卽三歸竟。維那髙聲云。﹝無勞起具﹞。鳴磬云。頂禮西天東土。歷代祖師三拜。天下宏宗演教諸大善知識三拜本寺開山老祖三拜。﹝以下續禮本枝一派歷代祖師﹞各人得戒和尙。及壇上諸師三拜各人剃度恩師三拜各人代爲父母禮佛三拜頂禮方丈和尙三拜。拜畢。對面展具。維那按磬白雲。皇淸﹝某某幾﹞年﹝幾﹞月。﹝某某﹞良辰。大眾師雲集。普禮三拜。至第三拜云。﹝無勞起具﹞。卽俯伏偈云。﹝某某師三拜云云﹞。內外執事。俱照執事單。次第喝禮畢。云。﹝再禮方丈和尙三拜。起具問訊﹞。雲集祖堂禮祖。禮畢。上方丈。次序對面站定。維那與侍者請住持出。臨座。眾向上排班。維那云。﹝展具。頂禮和尙﹞。禮畢。呼起具。問訊。分班對立。舉贊。乃至說法竟。維那呼﹝展具。頂禮和尙﹞。﹝已上每月朔望。及諸節日同此。惟元旦﹞住持卽云。﹝大眾師同詣大殿前普禮﹞。眾集。展具。住持云。﹝我某甲。與大眾師賀新節。普禮三拜﹞。首眾繼云。﹝頂禮和尙﹞。禮畢。回堂。兩單對拜。一切內外。不許行私禮。惟除師長。﹝結冬。解冬。結夏。解夏。立春等。皆如是﹞元旦天明。照客到庫房。取喜神紙。知客命鐘頭。鳴鐘三下。知客焚香一把在手。立彌勒前。分與大眾師。人各執香一枝。出山門。次序到喜神方。舉香。舉已。插地上。鳴引磬三下。三問訊。化紙元。卽化於插香處。次序各歸本處早晨。齋堂饅頭腐湯。﹝或年糕。或團子。或面。俱可﹞三板止靜後。卽啟請上堂。﹝見住持章﹞上堂畢。殿主於殿傍。設各人同居父母師長。及十方檀那護法等供位。﹝或除夕日先設亦可﹞及果菜香燭。俱陳列已。小食二板茶後。卽止靜。鳴鐘三下。大眾分班上普供。供畢回堂。﹝宜先派定班數處所。可預讀普供贊。附末﹞少頃。飲茶抽解已。再鳴鐘三下。眾集大殿。誦咒念佛。每日六時。﹝或四時﹞至初三日。早小食止靜後。大眾聞鐘聲。照原班上普供。午飯後。念佛回向。化牌位。凡新年。除夕不放假。禪堂不請茶。日午油腐白米。早晚白腐常米。晚課畢。禮祖上方丈已。行堂師到禪堂監值寮。問當值取茶鐘茶壺。晚二板。聞鼓聲。大眾齊至。齋堂。悅眾二人。鳴引磬請和尙至。行堂將茶。次第斟齊。茶果二人合一桌。擺齊已。﹝或每人一碗亦可﹞悅眾鳴引磬二下。監院卽云。﹝和尙請茶。大眾師請茶﹞。少頃。監院又云。﹝和尙請用果品。大眾師請用果品﹞。普茶畢。免宣規約。悅眾鳴引磬二下。齊起各回。三板止靜。上殿念普佛。回堂已。禪堂放香。至初三日止。仍照常行坐。﹝禮塔。掃塔。見第三卷

﹞住持。監院。知客。當分往熟處賀新歲。凡初十內。或諸山遣執。或施護遣使。來賀者。待以六色茶菜。初十外四菜飯。不用茶果。

凡元旦。小年。除夕。入院等事。客堂於早粥掛牌。﹝牌云﹞大眾師。聞鐘聲。照派名處上普供。

○知客與維那。將眾師分作幾班。每班幾處。分派各處上供人數定。開單實貼齋堂知會。或早或小食。鳴二板。卽鳴鐘三下。三板止靜。開小靜。搭衣持具。齊集大殿上供已。隨依派分班。各處上供。一班住持拈香。一班監院拈香。其餘或都監。或副寺。或諸班首。皆可代拈香。上供畢。各回本處。凡供菜煮熟得味。不塡底。果用三乾兩水。俱要潔淨。供畢卽收。惟供花香淨水。蓋佛聖過午不食。常供不收。乃俗人嚴飾。非僧所宜。甚違佛制。

初九。帝釋尊天誕﹝卽玉帝也﹞。

證義曰。普供世間諸聖凡者。一。正覺世間。佛菩薩等四聖也。二。有情世間。天人修羅等六凡也。三。器世開。三界依報中。司地。水。火。風等。諸類神祇也。今供四聖中。如彌陀。彌勒。文殊。普賢。觀音。勢至。準提地藏及達摩。百丈。天臺。賢首。南山。遠公。乃至齋堂。田園土地等。皆前八卷已出者。玆不重錄。凡上四聖供。不用紙元。用則反不敬。上六凡供。須用紙元。又。門神。廁神。田園神等。須用紙元。內惟圊房廁神。但供食。物紙元等。而不念誦。至於父母師長鬼神上供。須念誦用冥錠。此之三例。幸勿混濫也。

附各堂結贊﹝除上普供外。亦可隨宜所用﹞

﹝禪堂﹞大乘了義。當體全空。見聞知覺卽空中。示迹顯金容。精進加功。撒手脫樊籠南無毗盧遮那佛。

﹝觀音菩薩﹞圓通教主。常住洛伽。隨緣赴感總無差。火宅救迷邪。楊枝露灑。一滴徧天涯南無觀世音菩薩。

﹝藏經樓﹞諸佛海會。圓應大千。慈悲湣念濟人天。聖教義幽元。三藏宏宣。解行證金仙禪悅藏。

﹝華嚴閣﹞華嚴海會。捨那如來。蓮花藏海坐花臺。諸佛嘆奇哉。萬象昭回。幽暗一時開華嚴海會佛菩薩。

﹝戒壇﹞千華臺上。捨那慈尊。各還本界濟沈淪。心地戒爲因。千億佛身。一曲和陽春南無盧捨那佛。

﹝藥師殿﹞藥師佛。延壽王。光臨水月壇場。悲心救苦降禎祥。免難消災障。懺悔檀那三世罪。願祈福壽綿長。吉星髙照沐恩光。如意永安康消災延壽藥師佛。

﹝藥師塔燈﹞贊禮東方。滿月世界。琉璃妙境非常。焰网輝煌因中誓顯昭彰。藥師佛。大展祥光。滅除眾生災障。降吉祥。現前眾等歌揚。福壽無疆。現前眾等稱揚。福壽無疆南無藥師琉璃光如來。

﹝大悲樓﹞慈威等濟。同體大悲。通身手眼現千支。演說陀羅尼。諸佛嘆奇。功徳妙難思大悲觀世音。

﹝羅漢﹞九天漏盡。果證無生。供受人天赴感誠。錫福降祥禎。虎伏龍迎。萬古聳聲名阿羅漢尊者﹝東﹞。

﹝羅漢﹞梵行具足。了解眞空。正定遊戲現神通。克振佛家風。聞者歸崇。利濟永無終阿羅漢尊者﹝西﹞。

﹝懺堂志公﹞鳥巢應迹。梁代尊師。曾於寶華現威儀。山號寶公基。法化難思。萬古懺摩依度人師。

﹝普庵祖師﹞普庵靈應。大徳名稱。天龍八部永隨身。地境悉和平。妙法欽聞。善果植升恆度人師。

﹝出生臺前﹞大鵬金翅。鬼子母天。息惡歸拜世尊前。受戒護心源。誓願宏堅。分向曠野邊生天界。

﹝米房倉神庫房財神﹞資緣進道。五正食先。檀那無吝破其慳。信敬植福田。布施涓涓。感應仰龍天護法藏。

﹝關帝殿﹞忠心報國。勇猛丈夫。呵護佛法外魔除。僧眾永安居。進道無虞。萬古作金堤護法藏。

﹝三官殿﹞三官大帝。功徳難量。雲臺山上放毫光。賜福降禎祥。赦罪除殃。解厄保安康護法藏。

﹝天王殿﹞持國增長。廣目多聞。匡扶國界定安寧。法苑作金城。擁護僧倫。道化永遠行護法藏。

﹝山門門神﹞報居器界。司戶尊神。願護僧垣保安寧。承佛大威靈。驅邪逐混。災障永無侵護法藏。

﹝同居人各父母師長位前﹞叢林寶社。六和同居。父母師恩時憶知。仗憑覺王慈。勉力修持。法食平等施生天界。

﹝放生所﹞胎卵濕化。多劫沈迷。歸依三寶發菩提。籠网永出離。海躍天飛。盡報生忉利生天界。

證義曰。普供。諸家增減不同。然要以誠敬爲本。今之叢林。𨿽依例供獻。多艸率。從事。或用生冷不可食物。但了人事而已。不思供禮從心生。禮節苟簡。其心可知。心旣不誠。何勞供獻。如是供獻。是將誰欺。是直以禮爲戲也。其獲咎甚矣普願天下緇素。共反此習。

○正月建寅。曰攝提格。又曰太簇。又曰孟陬。又十一月冬。至一陽生。乃至四月名六陽。今正月。名三陽月也。

二月

初一日。封止火鑪。或山寺寒冷。無拘。

二月建卯。曰單閼又曰夾鐘。又云仲春。又稱芳春。

三月

三月建辰日執徐。又曰姑洗。又曰莫春。曰晚春。曰杪春。又稱宿月。

四月

候天气暖時。僧堂內。下暖簾。上涼簾。單上艸並運出十五日。藥王菩薩誕﹝他本作二十八日﹞。

四月建巳。曰大荒落。又曰仲呂。亦名麥秋。又稱淸和。亦名葵月。又稱孟夏初夏等。

五月

端陽節。早課畢。或住持說小參。或命班首秉拂。候方丈傳牌而行。早粥分粽。每人四枚。午梆大殿上供。齋堂喫腐。是月疏浚溝渠。建靑苗會。念誦保苗。僧堂內掛帳。

證義曰。我宗門中。無一事。無一節。不以說法提撕於人。今錄端午法語一則。以例其餘湛然澄禪師端午上堂云。五月五日天中節。赤口白舌盡消滅。桃符艾虎插滿頭。雄黃菖蒲和酒噎。酩酊不知歲月移。千妖百怪昏驅絕。誰管魔來與佛來。一齊都把腦門揭。大眾。何故如此。不見道。護生須是殺。殺盡始安居。要知殺底道理。趁此良辰。以艾葉爲旗。以菖蒲爲劍。以猛利心。挺英雄膽。不管是非得失。聖凡眞妄。乃至貪瞋癡愛。一切諸煩惱賊提起一刀兩斷。直得淨裸裸。赤灑灑。圓陀陀活潑潑。作个世出世間大丈夫。兄弟。還有恁麼人。眞得恁麼地麼。若不得恁麼地。山僧有个護身符子。相送去也。拈拄杖云。看。看。太上老君。急急如律令。敕。

○五月建午曰惇牂。又曰蕤賓。或名天中節。或修月。又稱臯月。蒲月。艾月。橊月等。夏至一陰生。

六月

六月建未曰協洽。又曰林鍾。又號稱且月。荷月。

七月

二十四日龍樹菩薩誕。

七月建申曰涒灘。又曰夷則。亦名孟秋。又稱相月。巧月等。

八月

二十二日。然燈古佛誕。

八月建酉曰作噩。又曰南呂。或名淸秋。又稱壯月。桂月等。

九月

九日重陽。早課畢。說小參。與端午節同。

九月建戌曰閹茂。又曰無射。或名季秋暮秋。深秋。杪秋。又稱元月。菊月等。

又夏秋二熟。至收租時。莊主先點各莊租簿。斗斛等項齊備。次白方丈。赴莊收租。公平正直。不可欺壓佃人。亦不得市恩侵損常住。租畢回寺。將租資賬目。並呈住持閱過入賬。事畢。卽獻新上供。大眾喫新加腐。與朔望日同。

十月

初一日開鑪。

證義曰。開鑪乃開各堂之火鑪。今借以打禪七爲開鑪也。

○十月建亥日大淵獻。又曰應鐘。或名孟冬。開冬。小春。亦稱陽月良月等。

十一月

冬至節。客堂預日掛牌。﹝牌云﹞冬至良辰合院大眾師。於早課畢。禮祖。上方丈。

○次日早課傳鑪。住持拈香。祈禱。祝

聖。繞佛歸位。禮釋迦佛十二拜。課畢。禮祖名號已。對面展具。雲集。鳴鐘。普禮三拜。到祖堂禮祖。上方丈。住持說法竟。維那云。﹝頂禮和尙﹞禮畢。住持下座云。﹝某甲與大眾師拜節﹞。維那云。﹝大眾師頂禮和尙﹞。禮畢回堂。對面展具。維那云。﹝拜某師云云﹞。班首師云。兩單對拜。普禮三拜。拜畢。侍寮回方丈。頂禮和尙。午梆上七處供。﹝大殿。四聖。影堂。老和尙像﹞齋堂喫腐。或掃塔祀祖。與淸明同。

十一月建子日困惇。又曰黃鐘。或名仲冬。亦稱辜月。至月等。

十二月

二十九日。華嚴菩薩誕。

除夕前三日。客堂掛牌云。歲暮在邇。合院佛聖殿堂。並及前後廊廡。內外丹墀。俱灑掃潔淨。

○預日禮塔。詳見前。

○除夕日小食白腐午飯油腐攢菜。早粥掛牌云。合院大眾師聞鼓聲。各處上普供﹝見前元旦﹞。

○下午掛牌云。是晚二板。聞鐘聲。齊詣大殿念普佛。新年三日同此。

○晚課各帶具。課畢。禮祖。上方丈。升座說法。或普說竟。住持云。﹝兩序大眾師。同詣大殿前普禮辭歲﹞。眾至殿前。對面展具。住持在下。向上展具云。﹝我某甲與大眾師辭歲﹞。首眾卽云。﹝大眾師頂禮尙尙。普同﹞三拜。拜畢。大眾到方丈辭歲。頂禮和尙。禮畢。回堂。展具三拜畢。掛鐘板。有師長者。卽行私禮已。回堂。聞鼓聲。大眾齊至齋堂喫普茶。悅眾鳴引磬請和尙。普茶畢回堂方丈請執事茶。晚二板念普佛。至佛千聲已。到各人﹝父母師長﹞位前。住持拈香。眾誦心經往生咒。舉回向贊偈。仍念佛。各歸本位。收佛號。展具。禮佛十二拜。文殊。彌勒。諸佛諸菩薩各一拜。三歸依回堂。開大靜。放香。安息。新年三日同此。余見前元旦條說。是月歲終結呈諸色簿書。

證義曰。古人以除夕當死日。蓋一歲盡處。猶一生盡處。昔黃檗禪師云。預先若打不徹。臘月三十日。到來。管取你熱亂。然則正月初一。便理會除夕事不爲早。初識人事時。便理會死日事不爲早。那堪荏荏苒苒。悠悠揚揚。不覺少而壯。壯而老。老而死況更有不及壯且老者。豈不重可哀哉。故須將除夕無常。時時警惕。自誓自要。不可依舊蹉跎去也。者个打徹一事。不可容易看過。不是通幾本經論當得徹也。不是坐幾炷香。不動不搖。當得徹也。不是解幾則古徳問答機緣。作幾首頌古拈古。當得徹也。不是酬對幾句口頭三昧滑澑。當得徹也。古人謂於此事。洞然如桶底驟脫。爽然如大夢得醒更無絲毫疑處。才有幾分相應。如一僧常於神廟紙鑪中宿。有別僧潛入紙鑪。俟其來宿。攔胸把住。便問如何是祖師西來意。答云。神前酒臺盤。又一僧。人言其得悟。元沙故與偕行。至水邊。忽推之落水。急問牛頭未見四祖時如何。僧曰。伸腳在縮腳裏。似此二僧。可謂預先已打。徹。則胸中七穿八洞千了百當。隨呼隨應。能於倉卒忙遽。做手腳不疊時。出言吐語。如是的當。如是自在。若閒時以意識博量卜度。酬機作頌。非不粲然可觀。至於病到無常。如到了除夕相似。腳忙手亂。一場懡﹝怡﹣臺﹢羅﹞。可不惜哉。願吾人常以此自警方至。八苦交煎總不妨。其或未然。難免自悞。昔天臺智者大。師。得法華三昧。習定華頂。忽於後夜。大風雷震。魑魅千羣。狀極可畏。師安心空寂。自然退散。復作父母師僧之形。悲哽流涕。師深念實。相。尋復消殞。至滅度時門人請日。不審師入何位。沒此何生。師曰。吾不領眾。必淨六根。爲他損己。只五品位耳。又誠維那曰。人命將終聞鐘磬聲。增其止念。惟長惟久。气盡爲期。哭泣喪服。皆不應爲。言訖。如入。三昧。噫。智者大師。尙說爲他損己。況吾輩乎。豈可不自警哉。

○十二月建丑。曰赤奮若。又曰大呂。或名季冬。杪冬。亦稱臘月。除月等。

百丈叢林淸規證義記卷第八

百丈叢林淸規證義記卷第九

唐洪州百丈山沙門懷海集編

淸古杭眞寂寺苾芻儀潤證義

淸越城戒珠寺住持妙永校閱

法器章第九

述曰。上古之世。有化而無教。化不足。而禮樂作焉。擊壤之歌。不如九成之奏。窪樽之飲。不若五齊之醇。固已。然文生於質。當思其本。吾天竺聖人。最初示化。謂人人妙覺。本無凡聖。物物全眞。寧有淨穢。無假修證。不涉功用。而昧者。茫然自失。有若聾瞽。於是隨機設教。擊犍椎以集眾。演之爲三藏。修之爲禪定。迄於四十九年。而化儀終矣。梵語犍椎。凡瓦木銅鐵之有聲者。若鐘磬鐃鼓。椎板螺唄。叢林至今。仿其制而用之。於以警昏怠。肅教令。導幽滯。而和神人也。若夫大定常應。大用常寂。聞非有聞覺亦非覺。以考以擊。元風載揚。無思無爲。化日自永。雍雍乎。仁壽之域。淸泰之都矣。

鐘

鐘。有小。大。報。之別。大鐘。叢林號令資始也。曉擊。則破長夜。警睡眠。暮鳴則覺昏衢。疏冥昧。引杵宜緩。揚聲欲長。凡三通。緊緩各一十八椎。總一百零八下。起止三下稍緊。與大鼓。報鐘。互相照應。凡鳴鐘。先默誦願偈云。願此鐘聲超法界。鐵圍幽暗悉皆聞。聞塵淸淨證圓通。一切眾生成正覺誦竟。方執椎。執椎已。誦云。洪鐘初扣。﹝二通三通。隨攺二扣三扣﹞寶偈髙吟。上通天堂。下徹地府﹝擊第一椎﹞。

○上祝當今

皇帝。大統乾坤。文武官僚髙僧祿位﹝二椎﹞。

○三界四生之內。各免輪回。九有十類之中。悉離苦海﹝三椎﹞。

○五風十雨。免遭饑饉之年。南畝東郊。俱沾堯舜之日﹝四椎﹞。

○戰馬休徵。地利人和。陣敗傷亡。俱生淨土﹝五椎﹞。

○飛禽走獸。羅网不逢。浪子孤孫早還鄕籍﹝六椎﹞。

○無邊世界。地久天長。遠近檀那。增延福壽﹝七椎﹞。

○沙門興盛。佛法長升。土地龍神。安僧護法﹝八椎﹞。

○父母師長。存亡並利。歷代祖禰。同登彼岸﹝九椎﹞。

○南。無淸淨法身。毗盧遮那佛﹝十椎﹞。

○南無圓滿報身。盧捨那佛﹝十一椎﹞。

○南無千百億化身。本師釋迦牟尼佛﹝十二椎﹞。

○南無當來下生彌勒尊佛﹝十三椎﹞。

○南無極樂世界。阿彌陀佛﹝十四椎﹞。

○南無五臺山。大智文殊師利菩薩。﹝十五椎﹞。

○南無峨嵋山。大行普賢菩薩﹝十六椎﹞。

○南無九華山。大慈地藏王菩薩﹝十七椎﹞。

○南無普陀山大悲觀世音菩薩﹝十八椎﹞。

○﹝次誦緊十八偈。一字一椎。卽十八椎﹞所願。皇圖永固。帝道遐昌。佛日增輝。法輪常轉。﹝如是緊緩二通共成一百八椎﹞。

﹝△或在報鐘前後。隨各家準定﹞若爲度亡。撞幽冥鐘。須晝夜響聲連接。不緊不緩。亦須念佛。或念菩薩。或誦經咒。隨誦隨扣。其利甚大。故鐘頭爲度生妙執也。凡集眾。各家鳴法。隨其準定。如禮祖。普佛。並戒期佛事等。俱三下。堂司主之。如接送尊宿住持官員。不以數限。庫司主之上堂與大鼓相宜。亦不定數限。亦堂司主之。其餘佛事。隨各家鳴法。但須各有準則。不得違亂。報鐘。見前禪堂恆規中說。小鐘。凡唱贊念佛等用。須劃定正板。不得參差亂擊。

證義曰。大鐘。晨昏每一百八者。卽事顯理。由是百八愚癡。聲聲喚醒。百八三昧。椎椎打就。聲須緩長者。昔志公借梁武道眼。見地獄苦相問。何以止之。志曰。惟聞鐘聲。其苦暫息。帝遂詔天下寺院。凡擊鐘。令舒徐其聲也。鳴時念誦者。增一阿含經云。若打時。願一切惡道諸苦。並皆停止。若聞鐘聲。兼說佛咒。得除五百億劫生死重罪。又金陵志云。民有暴死。陰司。見五木縲械者告之。曰。吾南唐先主也。爲宋齊丘所誤殺。和州降卒千餘。人致此。每聞鐘暫息吾苦。仗汝歸。白嗣君。爲吾造鐘。民還。具聞後主。因造大鐘於淸涼寺。鐫曰。薦烈祖孝髙皇帝。脫幽出厄。又雲棲崇行錄云。隋僧智興。居大莊嚴寺。執掌鐘頭。大業五年。同住僧三果者。有兄從駕道亡。其妻夢夫謂云。吾至彭城病死。墮地獄中。賴莊嚴寺鳴鐘。響振地獄。乃得解脫。欲報其恩。可奉絹十疋。妻奉絹。興以散眾。眾問。扣鐘何以致感。興曰。吾扣鐘。始祝曰。願諸聖賢。同入道場。乃發三下。及長扣。又祝曰。願諸惡趣。聞我鐘聲。俱離苦惱。嚴冬極凍。皮裂肉皴。掌內凝血。無所辭勞。或以此故。能冥感護所祝願耳。又鐘者。聚也。故凡集眾。須用之。

板

板。有內外之異。鐵木之別。報鐘下本板。﹝擊法隨各。家準定﹞禪堂內外。俱有小板。堂外名報板。進堂擊之。﹝和尙進堂。鳴板一下。尊客進堂。鳴板二下。堂師進堂。鳴板三下。隨攺﹞堂內站香名站板。行香名催板。擊法見禪堂恆規。及規約中。客堂懸序板。亦木爲之擊法見客堂規約中。夜巡有板。亦大爲之。擊法見兩序章。夜巡執事條。廚房大板。鑄鐵爲之名呼板。二時齋粥。及早課擊之。又小木板。送香擊之。又浴湯熱時浴頭擊小木板云云﹝載浴堂規約﹞。

木魚

圓木魚。念誦用之。相傳謂魚晝夜常醒。刻木象形。念誦擊之。所以警昏惰。抑以齊眾音也。長魚卽梆。懸齋堂。二時粥飯。及晚課。廚房擊之。普請出坡鳴三通。﹝客堂主之﹞又浴室懸梆。擊法見浴堂規約。然鳴梆。亦諸家有小異。各隨宜攺擊。

犍椎

犍椎。梵語也。聲論翻爲磬。或翻鐘。增一阿含經云。阿難升講堂。擊犍椎者。此是如來信鼓也。又諸律論。並作犍槌。或作犍椎。槌。音地。羯磨疏中。直云犍地。故五分律云。隨有瓦木銅鐵。鳴者。皆名犍地。由此觀之。則凡取音齊眾者。皆是耳。至於上堂說法前擊磬。謂之白椎。﹝白椎云。法筵龍象眾。當觀第一義﹞說畢擊磬。謂之結椎。﹝結椎云。諦觀法王法。法王法如是﹞昔世尊一日升座。大眾集定。文殊白椎云。諦觀法王法。法王法如是。世尊便下座。此卽結椎也。

磬

圓磬。念誦所鳴。維那主之。凡住持。或尊宿。仕宦。施護等禮佛。皆鳴三下。匾磬。石爲之。形似云板。懸方丈廊外。有客見住持。知客鳴三下。又小手磬。﹝俗呼引磬﹞禮佛誦請。皆鳴之。爲起止之節。具見大眾章付戒條說。又有鐃鈸鐺鉿等。皆唱誦佛事所用。並宜和雅。勿亂爲準。

鼓

大法鼓。與大鐘相偶。晨昏擊時。先重手三轉四下。然後重手徐徐發擂。中邊得所。使其緊慢相參。輕重相應。音聲知暢。起復連環。隱隱轟轟。若春雷之震蟄。第一通。沿聲長擊。少歇。轉第二通連聲稍促。更不歇聲。就轉第三通。一向纏聲擊之。完敲鼓磉二下。起止互相照應。凡上堂。說戒。迎送尊宿官員等事。與大鐘同時起止。凡佛事。隨各家擊法。宜各有常度。無令失準。又鐘鼓是人天號令。須熟手充之。中鼓。小鼓。念誦用之。亦與小鐘相偶。並須擊於中正。亦宜和雅勿亂。使誦持者。音與口合。口與心合。恍然入寂。念誦自在。此亦法器之一助也。

證義曰。金光明經。信相菩薩。夜夢金鼓。其狀姝大。其明普照。踰如日光。光中得見十方諸佛。眾寶樹下。坐琉璃座。百幹眷屬圍繞。而爲說法。一人似婆羅門。以抱擊鼓。出大音聲。其聲出懺悔偈。信相菩薩。從夢寤已。至於佛所。以其夢中所見金鼓。及懺悔偈。向如來說云云。又楞嚴經云。阿難。汝更聽此祇園中。食辦擊鼓。眾集撞鐘鐘鼓音聲。前後相續云云。可見從來。皆以音聲而作佛事也。

百丈叢林淸規證義記卷第九﹝終﹞地輿名目﹝一十九省﹞

淸古杭眞寂寺苾芻儀潤輯錄

述曰。是書之錄。有四緣也。一行腳安單。易尋貫籍。二新戒牒錄。可無謬舛。三披閱墳典。了知處所。四每。臨書札。不致訛錯然此就今名而言。其中古目。傳寫稍有互異末知孰是。

盛京省

﹝領二府。四州。八縣。轄寧古塔。黑龍江﹞。

奉天府﹝名藩州。領二州。六縣﹞承徳縣﹝名樂郊。附府﹞遼陽州﹝襄平﹞海城﹝臨溟﹞蓋平﹝蓋州﹞復州﹝懷徳﹞寧海﹝金州﹞開原﹝扶余﹞鐵嶺﹝挹婁﹞。○錦州府﹝名遼西。領二州。二縣﹞錦縣﹝名徒河附郭﹞寧遠州﹝集寧﹞廣寧縣﹝險﹝泳﹣永﹢實﹞義州﹝同昌﹞岫巖城﹝新﹝言﹡受﹞。

直隸省

﹝十一府。六直隸州。十九州。一百二十四縣﹞。

須天府﹝名燕山。五州。十九縣﹞大興﹝析津。附府﹞宛平﹝商都。附府﹞良鄕﹝中都﹞固安﹝方城﹞永淸﹝益昌﹞東安﹝安次﹞香河﹝武淸﹞通州﹝潞縣﹞三河﹝臨﹝月﹡旬﹞武淸﹝雍邱﹞寶坻﹝泉州﹞寧河﹝梁城﹞昌平州﹝燕平﹞順義﹝範陽﹞密雲﹝檀州﹞懷柔﹝溫陽﹞涿州﹝涿鹿﹞房山﹝奉元﹞霸州﹝益津﹞文安﹝丰利﹞大城﹝平舒﹞保定﹝新鎭﹞薊州﹝尙武﹞平谷﹝漁陽﹞。○遵化州﹝名北平。領二縣﹞玉田﹝經州﹞丰潤﹝平陽﹞。○保定府﹝名莫州。領二州。一十五縣﹞淸苑﹝樊興附府﹞滿城﹝永樂﹞安肅﹝遂城﹞定興﹝範陽﹞新城﹝新泰﹞唐縣﹝解虞﹞博野﹝博陵﹞望都﹝武定﹞容城﹝漢縣﹞完縣﹝燕平﹞蠡縣﹝彖州﹞雄縣﹝歸義﹞祁州﹝安國﹞束鹿﹝鹿城﹞安州髙陽﹝髙平﹞新安﹝安全﹞。○易州﹝名易水。領二縣﹞淶水﹝永陽﹞廣昌﹝飛柢﹞。○承徳府﹝新設。一州。五縣﹞灤平﹝縣﹞平泉﹝州﹞丰寧﹝縣﹞建昌﹝縣﹞赤峯﹝縣﹞朝陽﹝縣﹞。○永平府﹝名孤竹。頷一州。六縣﹞盧龍﹝新昌。附府﹞遷安﹝安昌﹞撫寧﹝新安﹞昌黎﹝遼西﹞灤州﹝海陽﹞樂亭﹝大定﹞臨楡﹝平州﹞。○河間府﹝名瀛海。領一州。十縣﹞河間縣﹝武垣﹞獻縣﹝樂城﹞阜城﹝漢阜﹞任邱﹝鄭州﹞肅寧﹝東州﹞交河﹝中水﹞寧津﹝保安﹞景州﹝廣川﹞吳橋﹝安度﹞故城﹝淸河﹞東光﹝永寧﹞。○天津府﹝名津門。領一州。六縣﹞天津﹝章武﹞靑縣﹝水安﹞靜海﹝曾川﹞滄州﹝長蘆﹞南皮﹝渤海﹞鹽山﹝髙城﹞慶雲﹝樂陵﹞。○正定府﹝名恆山。領一州。十三縣﹞正定﹝東垣。附府﹞獲鹿﹝鹿泉﹞井陘﹝威州﹞阜平﹝泜州﹞欒城﹝開縣﹞行唐﹝玉亭﹞靈壽﹝燕州﹞平山﹝蒲吾﹞元氏﹝槐渠﹞贊皇﹝房子﹞晉州﹝鼓城﹞無極﹝魏昌﹞稿城﹝廉州﹞新樂﹝新市﹞。○冀州﹝名信都。領五縣﹞南宮﹝東陽﹞新河﹝堂陽﹞棗彊﹝廣州﹞武邑﹝觀津﹞衡水﹝桃縣﹞。○趙州﹝名慶陽。領縣五﹞柏鄕﹝鄗邑﹞隆平﹝廣河﹞髙邑﹝慶元﹞臨城﹝趙國﹞晉﹝髙梁﹞。○深州﹝名下博。領縣三﹞武彊﹝武遂﹞饒陽﹝博陵﹞安平﹝谷邱﹞。○定州﹝名中山。領縣二﹞曲陽﹝恆陽﹞深澤﹝滋河﹞。○順徳府﹝名襄國。領縣九﹞邢臺縣﹝名龍江附府﹞沙河﹝亦名溫州﹞南和﹝名和州﹞平鄕﹝名封州﹞廣宗﹝西經﹞巨鹿﹝南欒﹞唐山﹝名堯山﹞內邱﹝名靑山﹞任縣﹝廣鄕﹞。○廣平府﹝名武安。一州。九縣﹞永年縣﹝名平千。附府﹞曲周﹝斤漳﹞肥鄕﹝淸漳﹞雞澤﹝量邨﹞廣平﹝長樂﹞邯鄲﹝趙都﹞成安﹝斥邱﹞威縣﹝洛水﹞淸河﹝信成﹞磁州﹝隆陽﹞。○大名府﹝名陽平。領一州。六縣﹞元城縣﹝名貴鄕。附府﹞大名﹝廣晉。附府﹞南樂﹝樂昌﹞淸丰﹝頓邱﹞東明﹝離狐﹞開州﹝名澶州﹞長垣﹝匡城﹞。○宣化府﹝名上谷領二州八縣﹞宣化縣﹝名廣寧。附府﹞赤城﹝望云﹞萬全﹝寧縣﹞龍門﹝女祁﹞懷來﹝沮陽﹞蔚州﹝靈邱﹞西寧﹝安塞﹞懷安﹝下落﹞延慶州﹝夷輿﹞保定州﹝涿鹿﹞。

江南省

﹝舊名南京﹞﹝分江蘇八府。三直隸州。三小州。六十二縣。分安徽八府五直隸州。四小州。五十縣﹞。

○江寧府﹝舊名應天﹞﹝名金陵。領七縣﹞上元縣﹝名建業。附府﹞江寧縣﹝名白門。附府﹞句容﹝江乘﹞溧水﹝髙平﹞江浦﹝臨滁﹞六合﹝瓦梁﹞髙淳﹝淳溪﹞。○蘇州府﹝名姑蘇領九縣﹞吳縣﹝名平江。附府西﹞長洲﹝茂苑。府東﹞元和﹝鴻城。附府﹞昆山﹝鹿城﹞新陽﹝南武﹞常熟﹝南沙﹞昭文﹝琴山﹞吳江﹝松陵﹞震澤﹝龐山﹞。○太倉州﹝名婁江。領四縣﹞鎭洋縣﹝金山。附州﹞崇明﹝海門﹞嘉定﹝膠城﹞寶山﹝吳淞﹞。○松江府﹝名云問。領七縣﹞華亭﹝名前京。附府東﹞婁縣﹝名胥蒲。附府西﹞奉賢﹝靑邨﹞金山﹝柘﹞上海﹝滬瀆﹞南﹝洭﹣王﹢倠﹞﹝川沙﹞靑浦﹝靑溪﹞。○常州府﹝名毗陵。領八縣﹞武進縣﹝名姑幕。附府﹞陽湖﹝名莒縣。附府﹞無錫﹝錫山﹞金匱﹝梁溪﹞江陰﹝曁州﹞宜與﹝陽羨﹞荊溪﹝臨津﹞靖江﹝馬州﹞。○鎭江府﹝又名京口﹞﹝名潤州。領縣四﹞丹徒﹝京江。附府﹞丹陽﹝曲阿﹞金壇﹝金沙﹞溧陽﹝安水﹞。○淮安府﹝名淮陰。領六縣﹞山陽﹝射陽附府﹞阜寧﹝黃浦﹞鹽城﹝鹽瀆﹞淸河﹝角城﹞安東﹝連水﹞桃源﹝淮濱﹞。○海州﹝名胊山領二縣﹞贛楡﹝祝其﹞沐陽﹝厚邱﹞。○揚州府﹝名維楊﹞﹝名廣陵。領二州。六縣﹞江都﹝邦溝。附府﹞甘泉﹝與縣。附府﹞儀徵﹝眞州﹞髙郵州﹝臨澤﹞興化﹝白塗﹞寶應﹝安宜﹞泰州﹝蒲濤﹞東臺。○通州﹝名崇州。領二縣﹞如臯﹝山﹡亶﹞山﹞泰興﹝東陽﹞。○徐州府﹝名彭城。領一州。七縣﹞銅山﹝濮陽附府﹞蕭縣﹝龍城﹞碭山﹝杼秋﹞丰縣﹝大澤﹞沛縣﹝湖陸﹞邳州﹝下邳﹞宿遷﹝柵淵﹞睢寧﹝取盧﹞。

安徽省

﹝從江南分出﹞。

安慶府﹝名皖城領六縣﹞懷寧﹝熙州附府﹞桐城﹝樅陽﹞潛山﹝梅城﹞太湖﹝習熙﹞宿松﹝髙塘﹞江﹝新治﹞。○徽州府﹝名新安。領六縣﹞歙縣﹝北野附府﹞休寧﹝海陽﹞婺源﹝星江﹞祁門﹝昌酉﹞黟縣﹝橫江﹞績溪﹝梁安﹞。○寧國府﹝名宣州。領六縣﹞宣城﹝逡遵﹞寧國﹝宛陵﹞涇縣﹝安吳﹞太平﹝畱邨﹞旌徳﹝鳧山﹞南陵﹝靑弋﹞。○池州府﹝名康化。領六縣﹞貴池﹝秋浦。附府﹞靑陽﹝定陵﹞銅陵﹝義安﹞石埭﹝廣陽﹞建徳﹝堯城﹞東流﹝和城﹞。○太平府﹝名姑孰。領三縣﹞當塗﹝平江。附府﹞蕪湖﹝襄垣﹞繁昌﹝春谷﹞。○廬州府﹝名汝陰。領一州。四縣﹞合肥﹝平梁。附府﹞廬江﹝舒縣﹞無爲州﹝臨湖﹞巢縣﹝槖泉﹞舒城﹝龍舒﹞。○鳳陽府﹝名濠州。領二州。五縣﹞鳳陽縣﹝灌邱附府﹞懷遠﹝平阿﹞定遠﹝陰陵﹞壽州﹝壽春﹞鳳臺﹝下蔡﹞宿州﹝符離﹞靈璧﹝谷陽﹞。○頴州府﹝名順昌。領一州。縣五﹞阜陽﹝富波。附府﹞頴上﹝愼縣﹞霍邱﹝史水﹞毫州﹝小黃﹞太和﹝雜陽﹞蒙城﹝山桑﹞。○廣徳州﹝名石封。領一縣﹞建平縣﹝吉原﹞。○滁州﹝名頓邱。領二縣﹞全椒﹝甘譙﹞來安﹝永陽﹞。○和州﹝名烏江領一縣﹞含山﹝龍亢﹞。○六安州﹝名盛唐。領二縣﹞英山﹝蘄春﹞霍山﹝北浦﹞。○泗州﹝名淮平。領三縣﹞旰﹝日﹡臺﹞﹝南延﹞天長﹝石梁﹞五河﹝澮河﹞。

江西省

﹝領十三府。一直隸州。一州。七十六縣﹞。

○南昌府﹝名洪都。爲省會一州。七縣﹞南昌縣﹝名灌城。附府﹞新建﹝升平。附府﹞丰城﹝富城﹞進賢﹝鍾陵﹞奉新﹝新吳﹞靖安﹝雙溪﹞武寧﹝像寧﹞義寧州﹝亥市﹞。○饒州府﹝名吳州。領七縣﹞鄱陽﹝廣晉附府﹞余幹﹝玉亭﹞樂平﹝翥山﹞浮梁﹝新平﹞徳興﹝銀城﹞安仁﹝長城﹞萬年﹝荷溪﹞。○廣信府﹝名信州。領七縣﹞上饒﹝南屏。附府﹞玉山﹝懷玉﹞弋陽﹝葛陽﹞貴溪﹝薌溪﹞鉛山﹝鵝湖﹞廣丰﹝二巖﹞興安﹝橫峯﹞。○南康府﹝名西寧領四縣﹞星子﹝星渚﹞都昌﹝都邨﹞建昌﹝海昏﹞安義﹝永修﹞。○九江府﹝名潯陽領五縣﹞徳化﹝柴桑﹞徳安﹝歷陵﹞瑞昌﹝盆城﹞湖口﹝上甲﹞彭澤﹝樂城﹞。○建昌府﹝名建武領五縣﹞南城﹝盰江﹞新城﹝東興﹞南丰﹝嘉禾﹞廣昌﹝平西﹞瀘溪﹝鶴城﹞。○撫州府﹝名昭武領縣六﹞臨川﹝臨汝﹞金溪﹝珊城﹞崇仁﹝巴山﹞宜黃﹝黃塡﹞樂安﹝安浦﹞東鄕﹝孝岡﹞。○臨江府﹝名章山領四縣﹞淸江﹝吳平。附府﹞新淦﹝市南﹞新諭﹝渝水﹞峽江﹝巴邱﹞。○瑞州府﹝名筠州領三縣﹞髙安﹝建城。附府﹞新昌﹝宜丰﹞上髙﹝望蔡﹞。○袁州府﹝名宜陽。領四縣﹞宜春﹝秀江。附府﹞分宜﹝鈐岡﹞萍鄕﹝萍川﹞萬載﹝陽樂﹞。○吉安府﹝名吉州。領九縣﹞廬陵﹝髙昌。附府﹞泰和﹝西昌﹞吉水﹝文江﹞永丰﹝陽丰﹞安福﹝平都﹞龍泉﹝泉江﹞萬安﹝遂興﹞永新﹝廣興﹞蓮花廳﹝琴水﹞永寧﹝勝業﹞。○贛州府﹝名虔州領九縣﹞贛縣﹝雙江附府﹞雩都﹝昌邨﹞信丰﹝南安﹞興國﹝平固﹞會昌﹝九州﹞安遠﹝濂江﹞長寧﹝尋邱﹞龍南﹝示﹡兆﹞水﹞定南廳﹝蓮塘﹞。○寧都州﹝名虔化。領二縣﹞瑞金﹝象湖﹞石城﹝陂陽﹞。○南安府﹝名章水。領四縣﹞大庾﹝嫡﹣女﹢山﹞城。附府﹞南康﹝南野﹞上猶﹝益漿﹞崇義﹝橫水﹞。

浙江省

﹝領十一府。一州七十六縣﹞。

○杭州府﹝名武林。領一州。八縣﹞錢塘﹝枷浦附府﹞仁和﹝錢江﹞海寧州﹝鹽官﹞富陽﹝富春﹞余杭﹝舊倉﹞臨安﹝臨水﹞於潛﹝潛州﹞新城﹝新登﹞昌化﹝金昌﹞。○嘉興府﹝名攜李。領七縣﹞嘉興縣﹝由拳。附府﹞秀水﹝秀州附府﹞嘉善﹝魏府﹞海鹽﹝武源﹞石門﹝禦兒﹞平湖﹝東泖﹞桐鄕﹝殳山﹞。○湖州府﹝名吳興。領七縣﹞烏程﹝菇城。附府﹞歸安﹝霅溪﹞長興﹝義鄕﹞徳淸﹝余不﹞武康﹝餘英﹞安吉﹝故彰﹞孝丰﹝原鄕﹞。○紹興府﹝名東越。領八縣﹞山陰﹝鑑湖。附府﹞會稽﹝若耶。附府﹞蕭山﹝余曁﹞諸曁﹝義安﹞余姚﹝姚江﹞上虞﹝始寧﹞嵊縣﹝剡城﹞新昌﹝沃州﹞。○寧波府﹝名四明。領六縣﹞鄞縣﹝鄖山﹞慈溪﹝句章﹞奉化﹝仁湖﹞鎭海﹝蛟門﹞定海﹝昌國﹞象山﹝彭姥﹞。○臺州府﹝六縣﹞臨海﹝章安。附府﹞黃巖﹝蒼溪﹞天臺﹝始丰﹞仙居﹝安洲﹞寧海﹝白嶠﹞太平﹝橫湖﹞。○金華府﹝名寶﹝婺﹣矛﹢牙﹞。領八縣﹞金華縣﹝長山附府﹞蘭溪﹝谷水﹞東陽﹝吳寧﹞義烏﹝綢州﹞永康﹝麗州﹞武義﹝武成﹞浦江﹝浦陽﹞湯溪﹝仙舟﹞。○衢州府﹝名三衢。領五縣﹞西安﹝盈川。附府﹞龍遊﹝龍邱﹞江山﹝須江﹞常山﹝定陽﹞開化﹝芹嶺﹞。○嚴州府﹝名睦州。領六縣﹞建徳﹝云岫。附府﹞淳安﹝雉山﹞桐廬﹝桐江﹞遂安﹝新定﹞壽昌﹝桂邨﹞分水﹝武盛﹞。○溫州府﹝名東歐。領五縣﹞永嘉﹝鹿城附府﹞瑞安﹝安固﹞樂淸﹝樂成﹞平陽﹝橫陽﹞泰順﹝羅洋﹞。○處州府﹝名括蒼。領十縣﹞麗水﹝南明附府﹞靑田﹝芝田﹞縉雲﹝東樓﹞松陽﹝白龍﹞遂昌﹝平昌﹞龍泉﹝劍州﹞慶元﹝蒙州﹞云和﹝篛溪﹞宣平﹝鮑邨﹞景寧﹝鴉峯﹞。

福建省

﹝領十府。二州。六十二縣﹞。

○福州府﹝名三山。爲省會。領縣十﹞閩縣﹝東野附府﹞侯官﹝道山。附府﹞古田﹝懷安﹞屏南﹝新分﹞閩淸﹝海溪﹞長樂﹝福唐﹞連江﹝溫林﹞羅源﹝永安﹞永福﹝九溪﹞福淸﹝南臺﹞。○泉州府﹝名武榮。領五縣﹞晉江﹝瑞桐附府﹞南安﹝丰州﹞惠女﹝崇武﹞安溪﹝淸溪﹞同安﹝髙浦﹞。○建寧府﹝名鎭武。領七縣﹞建安﹝辰山附府﹞歐寧﹝五溪。附府﹞建陽﹝嘉禾﹞崇安﹝武夷﹞浦城﹝漁梁﹞政和﹝關隸﹞松溪﹝松源﹞。○延平府﹝名南劍。領六縣﹞南平﹝劍浦﹞將樂﹝金泉﹞沙縣﹝沙邨﹞尢溪﹝翠帷﹞順昌﹝富屯﹞永安﹝斗山﹞。○汀州府﹝名金沙。領八縣﹞長汀﹝新羅。附府﹞寧化﹝黃運﹞上杭﹝金丰﹞武平﹝梁野﹞淸流﹝三港﹞連城﹝文溪﹞歸化﹝珩溪﹞永定﹝晏湖﹞。○興化府﹝名南肅。領二縣﹞莆田﹝廣業。附府﹞仙遊﹝淸源﹞。○邵武府﹝名熙春。領四縣﹞邵武縣﹝烏阪。附府﹞光澤﹝財寅﹞泰寧﹝靑簾﹞建寧﹝綏城﹞。○漳州府﹝名南州。領七縣﹞龍溪﹝鄕江。附府﹞漳浦﹝綏安﹞南靖﹝蘭永﹞長泰﹝長岡﹞平和﹝南勝﹞詔安﹝懷恩﹞海澄﹝嵩峽﹞。○福寧府﹝名溫麻。領五縣﹞霞浦﹝長溪。附府﹞福鼎﹝北嶺﹞福安﹝韓洋﹞寧徳﹝東洋﹞壽寧﹝犀溪﹞。○永春州﹝名桃源。領二縣﹞徳化﹝龍孱﹞大田﹝均溪﹞。○龍巖州﹝名藿溪。領二縣﹞漳平﹝古際﹞寧洋。○臺灣府﹝名東寧。領四縣﹞臺灣縣﹝赤嵌。附府﹞鳳山﹝半屏﹞嘉義﹝武巒﹞彰化﹝令﹡黃﹞溪﹞。

湖北省

﹝領十府。一直隸州。七知州。六十縣﹞。

○武昌府﹝名鄂渚。爲省會。一州。九縣﹞江夏﹝少羨。附府﹞武昌﹝樊山﹞嘉魚﹝沙陽﹞蒲圻﹝上雋﹞咸寧﹝淦川﹞崇陽﹝唐年﹞通城﹝下雋﹞興國州﹝富川﹞大冶﹝梅山﹞通山﹝鎭南﹞。○漢陽府﹝名漢江。領一州。四縣﹞漢陽縣﹝沌陽。附府﹞漢川﹝江川﹞孝感﹝孝昌﹞黃陂﹝黃城﹞沔陽州﹝州陵﹞。○安陸府﹝名郢中。領四縣﹞鍾祥﹝萇壽。附府﹞京山﹝角陵﹞潛江﹝白伏﹞天門﹝竟陵﹞。○荊門州﹝名長林。領二縣﹞當陽﹝麥城﹞遠安﹝髙安﹞。○襄陽府﹝名漢川。領一州。六縣﹞襄陽縣﹝南鄕。附府﹞宜城﹝鄢陵﹞南漳﹝臨沮﹞棗陽﹝蔡陽﹞谷城﹝筄陽﹞光化﹝乾徳﹞均州﹝武當﹞。○鄖陽府﹝名魏興。領六縣﹞鄖縣﹝鄖鄕附府﹞房縣﹝房陵﹞竹山﹝上庸﹞竹溪﹝安城﹞保康﹝光遙﹞鄖西﹝上津﹞。○徳安府﹝名安洲。領一洲。四縣﹞安陸﹝吉陽。附府﹞云夢﹝曲陽﹞應城﹝應陽﹞隨州﹝烈山﹞應山﹝永陽﹞。○黃州府﹝名齊安。領七縣﹞黃岡﹝西陵﹞黃安﹝邾城﹞蘄水﹝蘭溪﹞羅田﹝義城﹞麻城﹝信安﹞蘄州﹝皆春﹞廣濟﹝甲州﹞黃梅﹝新蔡﹞。○荊州府﹝名荊南。釐七縣﹞江陵﹝郢都。附府﹞公安﹝南平﹞石首﹝建寧﹞監利﹝丰都﹞松滋﹝髙城﹞枝江﹝旌陽﹞宜都﹝夷都﹞。○宜昌府﹝名彜陵。領二州。五縣﹞東湖﹝硤州。附府﹞歸州﹝稊歸﹞長陽﹝陸州﹞興山﹝稊城﹞巴柬﹝信陵﹞長樂﹝五峯﹞鶴峯州﹝柘維﹞。○施南府﹝名建平。領六縣﹞恩施﹝沙渠。附府﹞宣恩﹝貢水﹞來鳳﹝蕉溪﹞咸豐﹝瀑泉﹞利川﹝革井﹞建始﹝業州﹞。

湖南省

﹝領九府。七州。六十四縣﹞。

○長沙府﹝名三湘。爲省會。領一州。十一縣﹞長沙縣﹝常丰。附府﹞善化﹝湘西。附府﹞湘潭﹝湘南﹞湘陰﹝羅州﹞寧鄕﹝新康﹞瀏陽﹝淮州﹞醴陵﹝莊埠﹞益陽﹝益水﹞湘鄕﹝連道﹞攸縣﹝陰山﹞安化﹝梅山﹞茶陵州﹝南陵﹞。○嶽州府﹝名嶽陽。領四縣﹞巴陵﹝巴邱。附府﹞臨湘﹝陸城﹞華容﹝安南﹞平江﹝昌平﹞。○澧州﹝名澧陽。領五縣﹞石門﹝天門﹞安鄕﹝作唐﹞慈利﹝零陽﹞安福﹝婁水﹞永定﹝大庸﹞。○寶慶府﹝名昭陵。領一州。四縣﹞邵陽﹝昭陽。附府﹞新化﹝髙平﹞城步﹝巫水﹞武岡州﹝都梁﹞新寧﹝扶夷﹞。○衡州府﹝名江東領七縣﹞衡陽﹝臨蒸。附府﹞淸泉﹝永陽﹞衡山﹝白茅﹞來陽﹝肥水﹞常寧﹝新平﹞安仁﹝宜溪﹞酃縣﹝沐泉﹞。○桂陽州﹝名漢寧領三縣﹞臨武﹝隆武﹞藍山﹝南平﹞嘉禾﹝倉禾﹞。○常徳府﹝四縣﹞武陵﹝漢壽。附府﹞桃源﹝沅南﹞龍陽﹝漢索﹞沅江﹝藥山﹞。○辰州府﹝名黔安。領四縣﹞沅陵﹝三峿。附府﹞瀘溪﹝南溪﹞辰溪﹝辰陽﹞漵浦﹝義陵﹞。○沅州府﹝名潭陽。領三縣﹞芷江﹝巫山。附府﹞黔陽﹝龍標﹞麻陽﹝招諭﹞。○永州府﹝名眾陵。領一州。七縣﹞零陵﹝泉陵。附府﹞祁陽﹝永昌﹞東安﹝應陽﹞道州﹝昌浦﹞寧遠﹝冷道﹞永明﹝謝沐﹞江華﹝馬乘﹞新田﹝春陵﹞。○靖州﹝名國成。領縣三﹞會同﹝朗溪﹞通道﹝羅蒙﹞綏寧﹝蒔竹﹞。○郴州﹝名惇州領五縣﹞永興﹝髙亭﹞宜章﹝義章﹞興寧﹝漢寧﹞桂陽﹝汝城﹞桂東﹝嚴溪﹞。○永順府﹝名溪州。領四縣﹞永順縣﹝大鄕附府﹞龍山﹝鄨冰﹞保靖﹝遷淩﹞桑植﹝九溪﹞。

河南省

﹝領九府。四直隸州。六州。九十七縣﹞。

開封府﹝名大梁。領二州。十四縣。一廳﹞祥符﹝浚儀。附府﹞都畱﹝小黃﹞杞縣﹝雍邱﹞通許﹝成平﹞尉氏﹝蔡陂﹞洧川﹝宋樓﹞鄢陵﹝彪岡﹞中牟﹝圃田﹞蘭陽﹝東明﹞儀封廳﹝儀邑﹞鄭州﹝管城﹞榮陽﹝成臯﹞榮澤﹝廣武﹞汜水﹝東虢﹞禹州﹝康城﹞密縣﹝曲梁﹞新鄭﹝廿／處﹞陵﹞。○陳州府﹝名鎭安。領七縣﹞淮寧﹝宛邱。附府﹞商水﹝泳﹣永﹢殷﹞水﹞西華﹝長平﹞項城﹝袾陵﹞沈邱﹝平興﹞太康﹝陽夏﹞扶溝﹝北陳﹞。○許州﹝名許昌。領四縣﹞臨頴﹝隱彊﹞襄城﹝鄭汜﹞郾城﹝召陵﹞長葛﹝長社﹞。○歸徳府﹝名宋州。領一州七縣﹞商邱﹝睢陽﹞寧陵﹝己吾﹞鹿邑﹝眞源﹞夏邑﹝黍邱﹞永城﹝太邱﹞虞城﹝古虞﹞睢州﹝襄邑﹞柘城﹝古傿﹞。○彰徳府﹝名鄴那領七縣﹞安陽﹝附府﹞湯陰﹝相州﹞臨漳﹝淦水﹞林縣﹝林盧﹞內黃﹝繁陽﹞武安﹝陽邑﹞涉縣﹝刈陵﹞。○衛輝府﹝名朝歌。領十縣﹞汲縣﹝牧野附府﹞新鄕﹝新樂﹞獲嘉﹝寧邑﹞淇縣﹝古殷﹞輝縣﹝淇城﹞延津﹝酸棗﹞浚縣﹝黎陽﹞滑縣﹝京城﹞封邱﹝封父﹞考城﹝戴國﹞。○懷慶府﹝名殷國。領八縣﹞河內﹝邢邱。附府﹞濟源﹝土屋﹞原武﹝捲縣﹞修武﹝山陽﹞武涉﹝安昌﹞孟縣﹝大基﹞溫縣﹝平臯﹞陽武﹝白溝﹞。○河南府﹝名東都領十縣﹞洛陽﹝伊關附府﹞偃師﹝緱氏﹞鞏縣﹝芝田﹞孟津﹝河淸﹞宜陽﹝甘棠﹞登封﹝崇髙﹞永寧﹝熊耳﹞新安﹝東垣﹞澠池﹝俱利﹞嵩縣﹝陸渾﹞。○陜州﹝名硤石。領三縣﹞靈寶﹝恆農﹞閿鄕﹝湖城﹞廬氏﹝欒川﹞。○南陽府﹝名宛山。領二州。十一縣﹞南陽縣﹝村衍附府﹞南召﹝云陽附府﹞鎭平﹝課陽﹞唐縣﹝西淮﹞泌陽﹝慈邱﹞桐柏﹝俊陽﹞鄧州﹝臨湍﹞內鄕﹝菊潭﹞新野﹝漢廣﹞浙川﹝丹水﹞裕州﹝方城﹞舞陽﹝定陵﹞葉縣﹝汝墳﹞。○汝寧府﹝名洨南一州。八縣﹞汝陽﹝保城附府﹞正陽﹝愼陽﹞上蔡﹝武津﹞新蔡﹝銅陽﹞西平﹝定頴﹞遂平﹝吳房﹞確山﹝明陵﹞信陽州﹝平春﹞羅山﹝實城﹞。○光州﹝名弋陽。領四縣﹞光山﹝西陽﹞固始﹝廖國﹞息縣﹝新息﹞啇城﹝雩婁﹞。○汝州﹝名臨汝。領四縣﹞魯山﹝魯陽﹞陜縣﹝龍山﹞寶丰﹝雉陽﹞伊陽﹝練溪﹞。

山東省

﹝領十府。二直﹝隸﹣木﹢上﹞州。九州。九十六縣﹞。

○濟南府﹝名齊州。領一州。十五縣﹞歷城﹝平陵。附府﹞章邱﹝朝陽﹞鄒平﹝梁鄒﹞淄川﹝般陽﹞長山﹝武彊﹞新城﹝髙茹﹞齊河﹝祝河﹞齊東﹝固均﹞濟陽﹝著縣﹞徳州﹝鬲津﹞徳平﹝平昌﹞禹城﹝源陽﹞臨邑﹝累陰﹞平原﹝釋幕﹞陵縣﹝臨齊﹞長淸﹝山荏﹞。○泰安府﹝名汶陽。領一州六縣﹞泰安縣﹝名梁父附府﹞東平﹝須胸﹞東阿﹝設鎭﹞平陰﹝楡止﹞新泰﹝平陽﹞萊蕪﹝夾谷﹞肥城﹝蛇邱﹞。○武定府﹝名棣州。領一州。九縣﹞惠民﹝厭次。附府﹞陽信﹝渤海﹞海丰﹝無棣﹞樂陵﹝鬲津﹞濱州﹝大瑩﹞利津﹝永門﹞沾化﹝將陵﹞蒲臺﹝隰沃﹞靑城﹝東鄒﹞啇河﹝枋縣﹞。○兗州府﹝名東魯。領十縣﹞滋陽﹝瑕邱附府﹞曲阜﹝闕裏﹞寧陽﹝平原﹞鄒縣﹝嶧山﹞泗水﹝卞縣﹞滕縣﹝合鄕﹞嶧縣﹝蘭陵﹞汶上﹝平陵﹞陽谷﹝上巡﹞壽張﹝竹口﹞。

○濟寧州﹝名亢父。領三縣﹞金鄕﹝東緡﹞嘉祥﹝愛戚﹞魚臺﹝湖陵﹞沂浙州府﹝名瑯琊。領一州。六縣﹞蘭山﹝卽邱。府附﹞剡城﹝東海﹞費縣﹝顓臾﹞莒州﹝城陽﹞沂水﹝東莞﹞蒙陰﹝新泰﹞曰照﹝海曲﹞。○曹州府﹝名葭密。領一州。十縣﹞荷澤﹝呂都附府﹞曹縣﹝巳氏﹞濮州﹝鄄城﹞範縣﹝序﹣予﹢﹝酉／示﹞邱﹞觀城﹝衛國﹞朝城﹝武陽﹞鄆城﹝淸澤﹞單縣﹝單父﹞城武﹝楚邱﹞定陶﹝濟陰﹞巨野﹝乘氏﹞。○東昌府﹝名南翼。領一州。九縣﹞聊城﹝武水﹞堂邑﹝發幹﹞博平﹝寬河﹞荏平﹝冀邱﹞淸平﹝貝邱﹞莘縣﹝陽平﹞冠縣﹝淸泉﹞館陶﹝毛州﹞恩縣﹝漳南﹞髙唐州﹝靈臬﹞。○臨淸州﹝名沙邱。領三縣﹞武城﹝侯城﹞夏津﹝貝川﹞邱縣﹝平恩﹞。○靑州府﹝名北海。十一縣﹞益都﹝柳泉。附府﹞博山﹝顏神﹞臨淄﹝營邱﹞博興﹝博昌﹞髙苑﹝建信﹞樂安﹝瑯槐﹞壽光﹝閭邱﹞昌樂﹝營陵﹞臨胊﹝朱盧﹞安邱﹝輔唐﹞諸城﹝姑慕﹞。○登州府﹝名東牟。領一州。九縣﹞蓬萊﹝崮山。附府﹞黃縣﹝徐鄕﹞福山﹝育黎﹞棲霞﹝陽﹝阿﹣可﹢童﹞招遠﹝羅峯﹞萊陽﹝昌陽﹞寧海州﹝牟平﹞文登﹝不夜﹞榮城﹝成山﹞海陽﹝大嵩﹞。○萊州府﹝名東萊。領二州。五縣﹞掖縣﹝當利。府附﹞平度州﹝膠東﹞濰縣﹝平壽﹞昌邑﹝下密﹞膠州﹝黔陬﹞髙密﹝夷安﹞卽墨﹝不共﹞。

山西省

﹝領九府。十直隸州六州。八十七縣﹞。

○太原府﹝名並州。領一州。十縣﹞陽曲﹝狼孟。附府﹞太原﹝晉陽﹞楡次﹝山﹝言﹡爾﹞太谷﹝陽邑﹞祁縣﹝云州﹞徐溝﹝塗水﹞交城﹝靈川﹞文水﹝大陵﹞岢嵐州﹝嵐谷﹞嵐縣﹝合會﹞興縣﹝臨泉﹞。○平定州﹝名上艾。領二縣﹞孟縣﹝烏河﹞壽陽﹝受州﹞△忻州﹝名秀容。領二縣﹞定襄﹝晉昌﹞靜樂﹝汾源﹞

代州﹝名雁門。領三縣﹞五臺﹝臺州﹞﹝山﹡﹝厚﹣日﹢白﹞縣﹝唐林﹞繁峙﹝鹵城﹞。○保徳州﹝名定羌。領一縣﹞河曲﹝隩州﹞。○平陽府﹝名平河。領一州。十縣﹞臨汾﹝白馬。附府﹞洪洞﹝禽昌﹞浮山﹝神山﹞嶽陽﹝安澤﹞曲沃﹝沃國﹞翼城﹝北﹞太平﹝東敬﹞襄陵﹝乾壁﹞汾西﹝巨﹣匚﹞﹫一﹞／﹝└﹫矢﹞﹡匕﹞縣﹞鄕寧﹝北屈﹞吉州﹝耿州﹞。○霍州﹝呂鄕。二縣﹞趙城﹝永安﹞靈石﹝冷泉﹞。

○蒲州府﹝名河中。領六縣﹞永濟﹝蒲阪。附府﹞臨晉﹝北解﹞虞鄕﹝南解﹞榮河﹝寶鼎﹞萬泉﹝薛通﹞猗氏﹝桑泉﹞。○解州﹝名解梁。領四縣﹞安邑﹝虞州﹞夏縣﹝翠巖﹞平陸﹝大陽﹞芮城﹝浢水﹞。○絳州﹝名東雍。領五縣﹞垣曲﹝毫城﹞聞喜﹝左邑﹞絳縣﹝南絳﹞稷山﹝髙京﹞河津﹝龍門﹞。○隰州﹝名龍泉。領三縣﹞大寧﹝五城﹞蒲縣﹝昌州﹞永和﹝樓山﹞。○潞安府﹝名上黨。領七縣﹞長治﹝夾寨。附府﹞長子﹝樂陽﹞屯畱﹝余吾﹞襄垣﹝史水﹞潞城﹝黃泉﹞壺關﹝壺口﹞黎城﹝刈陵﹞。○汾州府﹝名汾陽。領一州。七縣﹞汾陽﹝玆氏。附府﹞孝義﹝吐京﹞平遙﹝淸世﹞介休﹝隨城﹞石樓﹝上軍﹞臨縣﹝北和﹞永寧州﹝西河﹞寧鄕﹝中陽﹞。○沁州﹝名陽城。領二縣﹞武鄕﹝湟﹣王﹢工﹞氏﹞沁源﹝谷遠﹞。○澤州府﹝名長平。領五縣﹞鳳臺﹝丹川。附府﹞髙平﹝泫氏﹞陽城﹝薄﹝泳﹣永﹢﹝采﹣木﹢幸﹞陵川﹝光狼﹞沁水﹝端氏﹞。○遼州﹝名遼陽。領二縣﹞和順﹝梁楡﹞楡社﹝偃武﹞。○大同府﹝名雲中。領二州。七縣﹞大同縣﹝恆安。附府﹞懷仁﹝錦屏﹞渾源州﹝淳山﹞應州﹝金城﹞山陰﹝湍﹣而﹢王﹞陶﹞陽髙﹝白登﹞天鎭﹝廣牧﹞廣靈﹝平舒﹞靈邱﹝廿／﹝方﹡氏﹞泉﹞。○寧武府﹝名神武。領縣四﹞寧武﹝樓煩。附府﹞偏關﹝美稷﹞神池﹝武州﹞五寨﹝秀容﹞。○朔平府﹝名朔方。領一州三縣﹞右玉﹝玉林。附府﹞朔州﹝鄯陽﹞左云﹝云川﹞平魯﹝中陵﹞。

陜西省

﹝領七府。五直隸州。五州。七十三縣﹞。

○西安府﹝名關中。領一州。十五縣﹞長安﹝鎬京。附府﹞咸寧﹝霸陵。附府﹞咸陽﹝石安﹞興平﹝茂陵﹞臨潼﹝新丰﹞髙陵﹝鹿苑﹞鄂縣﹝杜亭﹞藍田﹝玉山﹞涇陽﹝鼎州﹞三原﹝鹿原﹞﹝執／皿﹞屋﹝恆州﹞渭南﹝南鄭﹞富平﹝頻陽﹞醴泉﹝溫秀﹞同官﹝役祤﹞耀州﹝華原﹞。○啇州﹝名上洛。領四縣﹞鎭安﹝安業﹞雒南﹝上雒﹞山陽﹝丰陽﹞商南。○同州府﹝一州八縣﹞大荔﹝附府﹞朝邑﹝臨晉﹞合陽﹝古莘﹞澄域﹝長寧﹞韓城﹝夏陽﹞白水﹝栗邑﹞華州﹝古鄭﹞華陰﹝寧春﹞蒲城﹝重泉﹞。○乾州﹝名好疇。領二縣﹞武功﹝美陽﹞永壽﹝古幽﹞。○邠州﹝名新平。領三縣﹞三水﹝石門﹞淳化﹝云陵﹞長武﹝永康﹞。○鳳翔府﹝名岐陽領一州。七縣﹞鳳翔﹝扶風。附府﹞岐山﹝三龍﹞寶雞﹝苑川﹞扶風﹝偉川﹞郿縣﹝邵劬﹞麟遊﹝林陵﹞汧陽﹝兪康﹞隴州﹝康泰﹞。○漢中府﹝名漢川。領一州。八縣﹞南鄭﹝義光﹞褒城﹝褒谷﹞城固﹝樂城﹞洋縣﹝定淳﹞西鄕﹝丰寧﹞鳳縣﹝隴西﹞寧羌州﹝武都﹞沔縣﹝沔陽﹞略陽﹝順政﹞。○興安府﹝名安康。領六縣﹞安康﹝安陽附府﹞平利﹝長利﹞洵陽﹝洵州﹞白河﹝天池﹞紫陽石泉﹝上庸﹞。○延安府﹝名梁綏。領十縣﹞膚施﹝金明。附府﹞安塞﹝新樂﹞甘泉﹝大陸﹞保安﹝永康﹞安定﹝汾州﹞宜川﹝丹陽﹞延長﹝廣安﹞延川﹝文安﹞定邊﹝縣﹞靖邊﹝縣﹞。○鄜州﹝名雕陰。領三縣﹞洛川﹝敷城﹞中部﹝芳州﹞宜君﹝宜州﹞。○綏徳州﹝名上都。領三縣﹞米脂﹝定安﹞淸澗﹝白土﹞吳堡﹝定湖﹞。○楡林府﹝名勝州。領一州。四縣﹞楡林﹝新興。附府﹞神木﹝云川﹞府谷﹝永安﹞葭州﹝正鄕﹞懷遠。

甘肅省

﹝領九府。六直﹝隸﹣木﹢上﹞州。三廳。七州。五十縣﹞。

○蘭州府﹝名武始。領二州。四縣﹞臯蘭﹝附府﹞金縣﹝楡中﹞狄道州﹝武街﹞渭源﹝首陽﹞靖遠﹝租厲﹞河州﹝抱罩﹞。○平涼府﹝名隴東。命二州三縣﹞平涼﹝朝那。附府﹞靜寧州﹝阿﹝阿﹣可﹢妻﹞華亭﹝化平﹞降徳﹝邪洛﹞固原州﹝蕭關﹞。○涇州﹝名爰得。領三縣﹞崇信﹝烏支﹞靈臺﹝鶉﹝卸﹣ㄗ﹢瓜﹞鎭原﹝臨涇﹞。○鞏昌府﹝名襄武。領一州。八縣﹞隴甫﹝源道。附府﹞安定﹝定西﹞會寧﹝屈吳﹞通渭﹝平襄﹞漳縣﹝武陽﹞寧遠﹝新興﹞伏羌﹝當亭﹞西和﹝水南﹞岷州﹝赤水﹞洮州廳﹝臨潭﹞。○階州﹝名武都。領二縣﹞文縣﹝陰平﹞成縣﹝倉泉﹞。○秦州﹝名望恆。領五縣﹞秦安﹝街泉﹞淸水﹝治坊﹞禮縣﹝蘭倉﹞徽縣﹝河池﹞兩當﹝廣香﹞。○慶陽府﹝名環慶。領一州。四縣﹞安化﹝郁郅。附府﹞臺水﹝樂蟠﹞環縣﹝方渠﹞正寧﹝羅川﹞寧州﹝棗社﹞。○寧夏府﹝名懷遠。領一州。四縣﹞寧夏﹝保靜。附府﹞寧朔﹝欱汗。附府﹞平羅﹝新堡﹞靈州﹝靈武﹞中衛﹝鳴沙﹞。○西寧府﹝名鄴州領三縣﹞西寧﹝廣威附府﹞碾伯﹝浩﹝疊﹣畾﹢﹝〦／﹝目﹡目﹞大通。○涼州府﹝名西涼。領五縣﹞武威﹝姑臧附府﹞鎭番﹝白亭﹞永昌﹝焉支﹞古浪﹝壻次﹞平番﹝允街﹞。○甘州府﹝名鎭夷。領二縣﹞張掖﹝舟﹡樂﹞得附府﹞山丹﹝仙堤﹞。○肅州﹝名酒泉領縣一﹞髙臺﹝表是﹞。○安西州﹝領二縣﹞惇煌﹝附府﹞玉門﹝晉昌﹞。○鎭西府﹝二縣﹞宜禾奇臺。○迪化州﹝三縣﹞昌吉阜康綏來。

四川省

﹝領十一府。九直隸州。十一州。百十一縣﹞。

○成都府﹝名益州三州。十三縣﹞成都﹝錦裏。附府﹞華陽﹝寧蜀。附府﹞雙流﹝廣都﹞溫江﹝萬春﹞新繁﹝繁江﹞金堂﹝懷州﹞新都﹝始康﹞﹝郫﹣卑﹢﹝白﹣日﹢田﹞／廾﹞縣﹝犀浦﹞灌縣﹝汶山﹞彭縣﹝九溪﹞崇寧﹝唐昌﹞簡州﹝陽安﹞崇慶州﹝江源﹞新津﹝武陽﹞漢州﹝廣漢﹞什邡﹝方亭﹞。○資州﹝名日山。領四縣﹞仁壽﹝普寧﹞資陽﹝資中﹞並研﹝武陽﹞內江﹝漢安﹞。○綿州﹝名巴西。領四縣﹞徳陽﹝徳州﹞安縣﹝坤泉﹞綿竹﹝育熙﹞梓潼﹝潼川﹞。○茂州﹝名汶江。領二縣﹞汶川﹝絲虎﹞羅江﹝薛城保縣﹞。○雜谷廳﹝維州﹞。○寧遠府﹝名西寧。領一州三縣﹞西昌﹝邛都附府﹞冤寧﹝臺登﹞鹽源﹝定笮﹞會理州﹝三絳﹞越雋廳﹝邛部﹞。○保寧府﹝名巴西。領一州。七縣﹞閬中﹝閬內。附府﹞蒼溪﹝漢昌﹞南部﹝新安﹞廣元﹝石葭﹞昭化﹝萌葭﹞巴州﹝梁廣﹞通江﹝諾水﹞南江﹝曲細﹞劍州﹝劍閣﹞。○順慶府﹝名果州。領二州。八縣﹞南充﹝安漢。附府﹞西充﹝新興﹞蓬州﹝相如﹞營山﹝郎池﹞儀隴﹝大寅﹞廣安州﹝寶城﹞渠縣﹝流江﹞大竹﹝巖渠﹞鄰水﹝潾山﹞嶽池﹝和溪﹞。○敍州府﹝名戎州十一縣﹞宜賓﹝外江附府﹞慶符﹝曲州﹞富順﹝江陽﹞南溪﹝南廣﹞長寧﹝淸州﹞髙縣﹝髙州﹞筠連﹝騰州﹞琪縣﹝恊州﹞興文﹝宜州﹞隆昌﹝樓峯﹞屏山﹝馬湖﹞馬邊龐﹝龍湖﹞。○敍永廳﹝名丹崖。領一縣﹞永寧﹝定水﹞雷波廳﹝新攺﹞。○重慶府﹝名渝州。領二州。十一縣﹞巴縣﹝江州附府﹞江津﹝棘／火﹞溪﹞長壽﹝樂溫﹞永州﹝英井﹞榮昌﹝昌元﹞綦江﹝南平﹞南州﹝隆化﹞合州﹝赤水﹞湆州﹝漢平﹞銅梁﹝巴川﹞大足﹝昌州﹞壁山﹝油溪﹞定遠﹝不照﹞。○酉陽州﹝名思州。領縣三﹞秀山﹝龍酉﹞黔江﹝丹興﹞彭水﹝漢葭﹞。○忠州﹝名臨江。領三縣﹞酆都﹝南賓﹞墊江﹝桂溪﹞梁山﹝南浦﹞。○夔州府﹝名云安。領六縣﹞奉節﹝魚復。附府﹞巫山﹝建平﹞靈陽﹝月﹡旬﹞忍﹞萬縣﹝安鄕﹞開縣﹝漢丰﹞大寧﹝巫溪﹞。○石砫廳。○綏定府﹝名宜漢。附四縣﹞達縣﹝通川﹞東鄕﹝小蒲﹞太平廳﹝東關﹞新寧﹝浣城﹞。○龍安府﹝名龍門。領四縣﹞平武﹝馬盤。附府﹞江油﹝剛氏﹞石泉﹝北川﹞彰明﹝漢昌﹞松潘廳﹝翼鍼﹞。○潼川府﹝名椊州。附八縣﹞三臺﹝安城。附府﹞射洪﹝通泉﹞鹽亭﹝髙渠﹞中江﹝伍城﹞遂寧﹝小溪﹞蓬溪﹝巴興﹞樂至﹝普慈﹞安嶽﹝隆康﹞。○眉州﹝名眉山。領三縣﹞丹稜﹝齊樂﹞彭山﹝武興﹞靑神﹝思蒙﹞。○嘉定府﹝名嘉州。領七縣﹞樂山﹝靑衣﹞峨眉﹝緩山﹞洪雅﹝車岡﹞夾江﹝云吟﹞犍爲﹝玉津﹞榮縣﹝治官﹞威遠﹝婆山﹞。○邛州﹝名臨邛領二縣﹞大邑﹝江原﹞蒲江﹝廣定﹞。○瀘州﹝名涇南領三縣﹞納溪﹝江陽﹞合江﹝安樂﹞江安﹝漢安﹞。○雅州府﹝名蒙山。領一州。五縣﹞雅安﹝漢嘉﹞天全州﹝徙陽﹞名山﹝百丈﹞榮經﹝嚴道﹞蘆山﹝靈關﹞淸溪﹝沈黎﹞打箭鑪﹝魚通﹞。

廣東省

﹝領十府。三直﹝隸﹣木﹢上﹞州。七州。八十縣﹞。

廣州府﹝名羊城。十四縣﹞南海﹝胥江附府﹞番禺﹝熙安。附府﹞順徳﹝龍潭﹞東莞﹝南頭﹞從化﹝橫潭﹞龍門﹝東澗﹞新寧﹝上川﹞增城﹝綏寧﹞香山﹝陽江﹞新會﹝盈允﹞三水﹝髙安﹞淸遠﹝中宿﹞新安﹝寶安﹞花縣﹝花山﹞。○連州﹝名熙平。領二縣﹞陽山﹝陰山﹞連山﹝廣潭﹞。○韶州府﹝名廣興。領六縣﹞曲江﹝桂山。附府﹞樂昌﹝平石﹞仁化﹝光澤﹞乳源﹝雲門﹞翁源﹝翁水﹞英徳﹝浛洭﹞。

○南雄府﹝名淩皆。領二縣﹞保昌﹝漬昌﹞始興﹝正階﹞。○惠州府﹝名梁化。領一州九縣﹞歸善﹝西平。附府﹞博羅﹝羅陽﹞長寧﹝新丰﹞永安﹝神江﹞海丰﹝陸安﹞陸丰﹝圭山﹞龍川﹝雷鄕﹞河源﹝古云﹞連平州﹝密峯﹞和平﹝新浰﹞。○潮州府﹝名瀛州。領九縣﹞海陽﹝金山。附府﹞丰順﹝鴨湖﹞潮陽﹝練江﹞揭陽﹝南康﹞饒平﹝雙溪﹞惠來﹝武寧﹞大浦﹝萬川﹞澄海﹝鳳山﹞普寧﹝南山﹞。○嘉應州﹝名梅州。領四縣﹞長樂﹝熙寧﹞興寧﹝齊昌﹞平遠﹝平陽﹞鎭平﹝焦嶺﹞。○肇慶府﹝名信安。一州。十二縣﹞髙要﹝端溪﹞四會﹝江州﹞新興﹝臨允﹞陽春﹝春州﹞陽江﹝海安﹞髙明﹝淸泰﹞恩平﹝南平﹞廣寧﹝化注﹞開平﹝始康﹞鶴山﹝盆允﹞徳慶州﹝普康﹞封川﹝封興﹞開建﹝南靖﹞。○髙州府﹝髙梁一州。五縣﹞茂名﹝越堂。附府﹞電白﹝良徳﹞信宜﹝竇江﹞化州﹝石龍﹞吳川﹝髙涼﹞石城﹝濂江﹞。○廉州府﹝名環珠。領一州。二縣﹞合浦﹝大廉。附府﹞欽州﹝安州﹞靈山﹝南賓﹞。○雷州府﹝名雷陽。領三縣﹞海康﹝南合。附府﹞遂溪﹝椹川﹞徐聞﹝杏磊﹞。○瓊州府﹝名珠崖。領三州。十縣﹞瓊山﹝瓊臺。附府﹞澄邁﹝通朝﹞定安﹝昌建﹞文昌﹝平昌﹞會同﹝永丰﹞樂會﹝溫泉﹞臨髙﹝臨幾﹞儋州﹝占儋﹞昌化﹝昌江﹞萬州﹝萬安﹞陵水﹝順潮﹞崖州﹝古陽﹞感恩﹝九龍﹞。○羅定州﹝名廣熙。領二縣﹞東安﹝安遂﹞西寧﹝威城﹞。

廣西省

﹝領十一府。二直頴州十六州。四十九縣﹞。

○桂林府﹝名建陵。領二州。七縣﹞臨桂縣﹝錫山﹞﹝附府﹞興定﹝臨源﹞靈川﹝上塘﹞陽朔﹝歸義﹞永寧州永福﹝理定﹞義寧﹝寧州﹞全州﹝湘源﹞灌陽﹝灌水﹞。○柳州府﹝名龍城。領一州。七縣﹞馬平﹝附府﹞雒容﹝神女﹞羅城﹝融水﹞柳城﹝龍川﹞懷遠﹝祥附﹞來賓﹝循徳﹞融縣﹝澑中﹞象州﹝壽陽﹞。○慶遠府﹝名麗水。領四州。四縣﹞宜山﹝龍水。附府﹞天河﹝北陵﹞河池州﹝懷徳﹞思恩﹝滯溪﹞東蘭﹝藺州﹞忻城﹝蕓州﹞南丹﹝州﹞那地州。○思恩府﹝名邕州。領三州三縣﹞武緣﹝嶺山﹞賓州﹝臨浦﹞遷江﹝邕州﹞上林﹝澄江﹞田州陽萬分州。○泗城府﹝名利州。領一州。二縣﹞淩雲﹝縣﹞西隆州﹝安隆﹞西林﹝安定﹞﹝縣﹞。○平樂府﹝名照潭。領一州。七縣﹞平樂﹝始安附府﹞恭城﹝樂州﹞富州﹝富水﹞賀縣﹝臨慶﹞荔浦﹝蒙州﹞修仁﹝建陵﹞昭平﹝富平﹞永安州﹝蒙山﹞。○梧州府﹝名蒼梧。領五縣﹞蒼梧﹝廣信。附府﹞藤縣﹝藤州﹞容縣﹝普寧﹞岑溪﹝南儀﹞懷集﹝懷遠﹞。○郁林州﹝名定州。領四縣﹞博白﹝南昌﹞北流﹝陵城﹞陸川﹝合平﹞興業﹝石南﹞。○潯州府﹝名潯江。領四縣﹞桂平﹝三山﹞﹝附府﹞平南﹝武城﹞貴縣﹝廣郁﹞武宣﹝中澑﹞。○南寧府﹝名晉興。領六州三縣﹞宣化﹝封陵。附府﹞新寧州﹝南陵﹞隆安﹝榜山﹞橫州﹝簡陽﹞永淳﹝武羅﹞上思州﹝遷龍﹞歸徳州東化州忠州。○太平府﹝名麗江。領十六州。二縣﹞崇善﹝崇山附府﹞養利州﹝歷陽﹞左州﹝銀甕﹞永康州﹝康山﹞羅陽﹝福利﹞萬承州﹝萬陽﹞思陵州﹝昌樂﹞寧明州﹝太平﹞憑祥州太平州﹝匏明﹞安平州﹝波州﹞茗盈州結安州﹝舊嗣﹞信倫州﹝邦夔﹞龍英州﹝應山﹞都結州﹝渠望﹞龍州州江州﹝波漢﹞。○思州﹝名明江。領﹞上下凍州。○鎭安府﹝名扶蘇。領五州。一縣﹞天保縣﹝附府﹞下雷州﹝州﹞奉議﹝州﹞歸順﹝州﹞向武﹝州﹞都康﹝州﹞。

雲南省

﹝領十四府。四直隸州。二十七州。三廳。三十九縣﹞。

○雲南府﹝名滇南。領四州。縣七﹞昆明﹝建佮。附府﹞富民﹝秦臧﹞宜良﹝大池﹞嵩明州﹝邵甸﹞晉寧州﹝滇池﹞呈貢﹝歸化﹞安寧州﹝連然﹞羅次﹝扶雅﹞祿丰﹝姚陵﹞昆陽州﹝三泊﹞易明﹝洟門﹞。○大理府﹝名南詔。領四州。三縣﹞太和﹝楪楡。附府﹞趙州﹝白厓﹞雲南﹝勃弄﹞鄧川州﹝遼備﹞浪穹﹝鳳羽﹞賓川州﹝白霞﹞雲龍州﹝三崇﹞。○臨安府﹝名鉤州。領三州。五縣﹞建水﹝實山附府﹞石屏州﹝石平﹞阿迷州﹝河寧﹞寧州﹝藋﹣隹﹢﹝黍﹣禾﹞州﹞通海﹝秀山﹞河西﹝西宗﹞嶍峨﹝萃秀﹞蒙自﹝自則﹞。○楚雄府﹝名城。楚。領三州四縣﹞楚雄﹝威州附府﹞定遠﹝剃州﹞姚州﹝梇棟﹞南安州﹝摩芻﹞鎭南州﹝石鼓﹞廣通﹝路睒﹞大姚﹝靑臨﹞。○澄江府﹝名羅。伽。領二州二縣﹞河陽﹝兪元附府﹞江川。﹝步確﹞路南州﹝彌沙﹞新興州﹝研和﹞。○景東龐﹝開南﹞。○廣南府﹝名特麼。領一縣﹞寶寧﹝羅佐。附府﹞。○廣西州﹝名阿盧。領二縣﹞師宗﹝匿弄﹞彌勒﹝陀峨﹞。○順寧府﹝名慶甸。領一州。一縣﹞順寧﹝縣﹞云州﹝孟佑﹞。○曲靖府﹝名郎州。領六州。二縣﹞南寧﹝永縣。附府﹞沾益州﹝交水﹞陸涼州﹝陸郎﹞羅平州﹝宛溫﹞馬龍州﹝通泉﹞尋甸州﹝濯梧﹞平彜﹝平巒﹞宣威州﹝沾益﹞。○武定州﹝名羅石領二縣﹞元謀﹝環州﹞祿勸﹝石舊﹞。○麗江府﹝名巨津。領二州。一縣﹞麗江﹝縣﹞鶴慶州﹝順州﹞劍川州﹝羅魯﹞。○元江州﹝名玉臺。領一縣﹞新平﹝平甸﹞。○普洱府﹝名產裏領一縣﹞寧洱﹝玉屏附府﹞。○蒙化廳﹝蒙捨﹞。○永昌府﹝名峽口領一州二縣﹞保山﹝不章附府﹞平永﹝勝瑯﹞騰越州﹝勝衛﹞。○永北龐﹝北勝﹞。○開化府﹝名甸町。領一縣﹞文山﹝波些。附府﹞。○東川府﹝名閟畔領一縣﹞會澤﹝堂環﹞。○鎭沅州﹝名銀生。領一縣﹞恩樂﹝猛摩﹞。○昭通府﹝名竇地。領一州。二縣﹞恩安﹝杪窩。附府﹞水善﹝米貼﹞鎭雄州﹝芒部﹞。

貴州省

﹝十二府。十四州。三十四縣﹞。

○貴陽府﹝名黔陽。領三州。四縣﹞貴築﹝甕蓬﹞龍裏﹝羅甸﹞貴定﹝且蘭﹞修文﹝敷勇﹞開州﹝垂西﹞定番州﹝定遠﹞廣順州﹝古城﹞。○思州府﹝名務州。領二縣﹞玉屏﹝平溪﹞淸溪﹝淸浪﹞。○思南府﹝名黔州領三縣﹞安化﹝思玉。附府﹞婺州﹝都濡﹞印江﹝思邛﹞。○鎭遠府﹝名獎州。領三縣﹞鎭遠﹝邛水。附府﹞旋秉﹝偏橋﹞天柱﹝郎溪﹞。○黃平州﹝狼洞﹞。○銅仁府﹝名渭陽。領一縣﹞銅仁﹝常丰附府﹞松桃龐﹝家阜﹞。○黎平府﹝名誡州。領三縣﹞開泰﹝五開。附府﹞錦屏﹝銅鼓﹞永從﹝杏州﹞。○安順府﹝名普裏。領二州。三縣﹞普定﹝習安。附府﹞鎭寧州﹝安莊﹞永寧州﹝杏城﹞淸鎭﹝威淸﹞安平﹝平埧﹞。○興義府﹝名幹矢。領二州。三縣﹞興義﹝黎峨﹞貞丰州﹝安降﹞普安州﹝宛碗﹞普安縣﹝盤水﹞安南﹝隋唐﹞。○都勻府﹝名都云。領二州三縣﹞都勻﹝合江附府﹞麻哈州﹝麻峽﹞獨山州﹝紫泉﹞淸平﹝鑪山﹞荔波﹝捧峨﹞。○平越州﹝名平月。領三縣﹞甕安﹝艸塘﹞湄潭﹝義泉﹞餘慶﹝費州﹞。○石阡府﹝名夷州。領一縣﹞龍泉﹝都上﹞。○大定府﹝名大方。領三州。一縣﹞平遠州﹝比喇﹞黔西州﹝水西﹞威寧州﹝烏撒﹞畢節縣﹝烏蒙﹞。○遵義府﹝名播州。領一州。四縣﹞遵義﹝恭永。附府﹞桐梓﹝珍州﹞綏陽﹝洋川﹞正安州﹝樂源﹞仁懷﹝符縣﹞。○仁懷廳﹝懷陽﹞。

證義曰。叢林眾僧。稱十方者何。以其貫籍各異。隨緣依止也。貫籍有名同而處別者。如太平府。有二處。一在徽州。一在廣西。又廣西有太平州。四川綏定有太平廳。又江南寧國與浙江臺州俱有太平縣。是太平卽有六處。其保定。寧海。新安。臨安等。皆一名而數處旣有名別而處同。﹝卽有﹞處別而名。同籍貫之誤。傳記之舛。由此來也。可不細心乎。於是錄此地輿總目。詳注其名。使臨用者備考。亦決疑之一端云爾。

地輿名目﹝終﹞

