開元釋教錄卷第一

庚午歲西崇福寺沙門智昇撰

夫目錄之興也。蓋所以別眞僞明是非。記人代之古今。標卷部之多少。摭拾遺漏刪夷駢贅。欲使正教綸理金言有緒。提綱舉要歷然可觀也。但以法門幽邃化网恢弘。前後翻傳年移代謝。屢經散滅卷軸參差。復有異人時增僞妄。致令混雜難究蹤由。是以先徳儒賢製斯條錄。今其存者殆六七家。然猶未極根源尚多疎闕。昇以庸淺久事披尋。參練異同指陳臧否。成茲部帙。庶免乖違。幸諸哲人俯共詳覽。

稽首善逝牟尼尊無上丈夫調御士亦禮三乘淨妙法并及八輩應眞僧我撰經錄護法城三寶垂慈幸冥祐惟願法燈長夜照迷徒因此得慧明正法遐久住世間依學速登無上地

自後漢孝明皇帝永平十年歲次丁卯。至大唐神武皇帝開元十八年庚午之歲。凡六百六十四載。中間傳譯緇素總一百七十六人。所出大小二乘三藏聖教。及聖賢集傳并及失譯。總二千二百七十八部。都合七千四十六卷。其見行闕本並該前數。

新錄合二十卷。開爲總別。總錄括聚羣經。別錄分其乘藏。二錄各成十卷。就別更有七門。今先敍科條餘次編載。

右從漢至唐所有翻述。具帝王年代并譯人本事。所出教等以人代先後爲倫。不依三藏之次。兼敍目錄新舊同異。

右別錄之中曲分爲七。一有譯有本。二有譯無本。三支派別行。四刪略繁重。五拾遺補闕。六疑惑再詳。七僞邪亂正。就七門中二乘區別三藏殊科。具悉委由兼明部偶。

總括羣經錄上之一

從明帝永平十年丁卯至獻帝延康元年庚子。凡一十一帝一百五十四年。緇素一十二人。所出經律并新舊集失譯諸經。總二百九十二部。三百九十五卷﹝於中九十七部一百三十一卷見在一百九十五部二百六十四卷闕本﹞。

以爲後漢經錄云。於中直云帝者爲眞。兼斥名者是僞。年代甲子依唐司隸甄鸞成均博士。王道珪二家年歷參定﹝後漢﹞。

新舊諸失譯經﹝一百四十一部一百五十一八卷五十九部七十六卷舊集八十二部八十二卷新附﹞

沙門迦葉摩騰。或云竺葉摩騰。亦云攝摩騰。羣錄互存未詳孰是。先來不譯所以備彰。中印度人婆羅門種。幼而聰敏博學多聞。思力精拔特明經律。嘗遊西印度有一小國。請騰講金光明經。俄而隣國興師而來。旣將踐境。輒有事礙兵不能進。彼國兵眾疑有異術密遣使覘。但見羣臣安然共聽其所講大乘經明地神王護國之法。於是彼國請和求法。明帝以永平七年甲子。夢見金人身長丈六項佩日輪光明赫奕飛在殿前。明日博問羣臣。此何神異。通人傅毅進奉對曰。臣聞西域有得道者。號之曰佛。陛下所夢將必是乎。帝以爲然。詔遣郎中蔡愔郎將秦景博士弟子王遵等一十八人。往適天竺尋訪佛法。於大月支國與摩騰相遇。時蔡愔等固請於騰。遂與同來至于洛邑。明帝甚加賞接。所將佛經及獲畫像。馱以白馬同到洛陽。因起伽藍名白馬寺。諸洲競立報白馬恩。騰於白馬寺出四十二章經。初緘蘭臺石室第十四間內。自爾釋教相繼雲興。沙門信士接踵傳譯。依錄而編。卽是漢地經法之祖也。舊錄云。此經本是外國經抄元出大部。撮要引俗。似孝經十八章。出舊錄及朱士行漢錄僧祐出三藏記等。道安錄中不載。騰以大化初傳人未深信。蘊其妙解不卽多翻。且撮經要以導時俗。騰後終於洛陽。載其由委備如朱士行漢錄及髙僧傳等。昇尋錄之源始意述譯經。譯經之來須有由致。故傍採眾說以廣異聞。𨿽於文爲繁而僧事備矣。

沙門竺法蘭亦中印度人。自言誦經論數萬章。爲天竺學者之師。時蔡愔旣至彼國。蘭與摩騰共契遊化。遂相隨而來會。彼學徒留礙。蘭乃間行而至。旣達洛陽與騰同止。少時便善漢言。初共騰譯四十二章經。騰卒。蘭自譯十地斷結經等四部。昔前漢武帝穿昆明池底得黑灰。問東方朔。朔云。非臣所知。可問西域胡人。法蘭旣至。追以問之蘭云。此是劫燒時灰。朔言有徵。信者甚眾。又秦景使還於月支國得釋迦佛像。是優塡王栴檀像師第四作也。來至洛陽帝卽勅令圖寫。置淸涼臺及顯節陵上供養。自爾丹素流演迄今。蘭後終於洛陽。時年六十餘矣。

又長房等錄云。蘭譯二百六十戒合異二卷者不然。細詳名目非蘭所翻。委求同異如下別錄闕本中述。

右二十三部六十七卷﹝雜譬諭上一十一部二十六卷見在大集經下一十二部四十一卷闕本﹞。

沙門支婁迦讖。亦直云支讖。月支國人。操行純深性度開敏。稟持法戒以精勤著名。諷誦羣經志在宣法。桓靈之代遊于洛陽。從桓帝建和元年丁亥。至靈帝中平三年景寅。於洛陽譯道行等經二十三部。審得本旨曾不加飾。可謂善宣法要弘道之士也。河南淸信士孟福張蓮筆受。而舊譯云胡般泥洹者竊所未委。上代翻經已來賢徳筆受。每至度語。無不稱云譯胡爲漢。胡乃五天邊俗類此之有氏羌今乃稱胡。豈關印度。深爲楚越。可不詳焉。但佛所說經皆合稱爲梵本。梵者此言淸淨。昔劫初時梵世光音天來下。彼土有食地肥者。身重不得復去。因遂爲人。卽五天之本祖也。仍其天號而立稱焉。若彼稱胡。理將何出。但彼稱梵語。如此土所謂漢言。蓋有所憑。非爲謬耳。如舊日僧悉稱俗姓。起符秦世有沙門道安。獨拔當時居然超悟云。旣剃落紹繼釋迦子而異父。豈曰承襲。今去出家宜悉稱釋。及翻四含其文果云。四姓出家同一釋種。眾咸歎伏﹝四姓者一剎帝利二婆羅門三吠舍四戍達羅﹞而安正當晉秦之世。刊定目錄刪注羣經。自號彌天楷模季葉。猶言譯胡爲秦。有五失三不易。此蓋通人一蔽未盡美歟。上代已來有胡言處今並攺爲梵字。庶無紕謬使談者得其正焉。又長房等錄支讖譯中。復有大寶積經一卷。今以與佛遺日摩尼寶經旣是同本不合再出。又尋文句非讖所翻。別錄之中皆爲失譯。今依別錄爲正。故讖錄除之。

右九十五部一百一十五卷﹝方等要慧下五十四部五十九卷見存無量壽經下四十一部五十六卷闕本﹞。

沙門安淸字世髙。安息國王正后之太子也。幼懷淳孝敬養竭誠。惻隱之仁爰及蠢類。其動言立行若踐規矩焉。加以志業聰敏剋意好學。外國典籍莫不該貫。七曜五行之象。風角雲物之占。推步盈縮悉窮其變。兼洞曉醫術妙善鍼脈。覩色知病投藥必濟。乃至鳥獸鳴呼聞聲知心。嘗行見羣燕忽謂伴曰。燕云應有送食者。頃之果有致焉。眾咸奇之於是儁異之名被於西域。遠近隣國咸敬而偉之。髙𨿽在居家而奉戒精峻。講集法施與時相續。後王薨將嗣國位。乃深惟苦空厭離名器。行服旣畢遂讓國與叔出家修道。博綜經藏尢精阿毘曇學。諷持禪經略盡其妙。旣而遊方弘化徧歷諸國。以漢桓之初始到東夏。髙才悟機敏一聞能達。至止未久大通華言。慨正法微廣事宣譯。髙窮理盡性自識宿緣。多有神迹世莫能量。初髙自稱先身已經爲安息王子。與其國中長者子俱共出家。分衛之時。值施主不稱。每輒懟恨。髙屢加訶諫。終不悛攺。如此二十餘年。乃與同學辭訣云。我當往廣州畢宿世之對。卿明經精勤不在吾後。而性多恚怒。命過當受惡形。我若得道必當相度。旣而遂適。廣州值寇賊大亂。行路逢一年少。唾手拔刀曰眞得汝矣。髙笑曰。我宿命負卿故遠相償。卿之忿怒。故是前世時意也。遂申頸受刃容無懼色。賊遂殺之。觀者塡路。莫不駭其奇異。而此神識還爲安息王太子。卽今時世髙身是。髙遊化中國宣經事畢。值靈帝之末關洛擾亂。乃振錫江南云。我當過廬山度昔同學。行達﹝邱﹣丘﹢共﹞亭湖廟。此廟舊有靈威。啇旅祈禱乃分風上下各無留滯。嘗有乞神竹者。未許輒取。舫卽覆沒。竹還本處。自是舟人敬憚莫不懾影。髙同旅三十餘船奉牲請福。神乃降祝曰。船有沙門可更呼上。客咸驚愕請髙入廟。神告髙曰。吾昔外國與子俱出家學道。好行布施而性多瞋怒今爲﹝邱﹣丘﹢共﹞亭廟神。周迴千里並吾所治。以布施故珍玩甚豐。以瞋恚故墮此神報。今見同學悲欣可言。壽盡旦夕。而醜形長大。若於此捨命穢污江湖。當度山西澤中。此身滅後恐墮地獄。吾有絹千疋并雜寶物。可爲立法營塔使生善處也。髙曰。故來相度何不出形。神曰。形甚醜異眾人必懼。髙曰。但出眾不怪也。神從床後出頭。乃是大蟒。不知尾之長短。至髙膝邊。髙向之梵語數番讚唄數契。蟒悲淚如雨須臾還隱。髙卽取絹物辭別而去。舟侶颺帆。蟒復出身登山而望眾人。舉手然後乃滅。倏忽之頃便達豫章。卽以廟物造東寺。髙去後神卽命過。暮有一少年。上船長跪髙前。受其呪願忽然不見。髙謂船人曰。向之少年卽﹝邱﹣丘﹢共﹞亭廟神得離惡形矣。於是廟神歇滅無復靈驗。後人於山西澤中。見一死蟒頭尾數里。今潯陽郡蛇村是也。髙後復到廣州。尋其前世害己少年尚在。髙徑投其家說昔日償對之事。并敍宿緣歡喜相向云。吾猶有餘報。今當往會稽畢對。廣州客悟髙非凡。豁然意解追恨前愆。厚相資供隨髙東遊遂達會稽。至便入市正值市中有亂相。打者誤著髙頭。應時殞命。廣州客頻驗二報。遂精勤佛法具說事緣。遠近聞知莫不悲歎。明三世之有徵也。髙以桓帝建和二年戊子至靈帝建寧三年庚戌二十餘載。譯大乘要慧等經九十五部。並義理明柝文字允正。辯而不華質而不野。凡在讀者等斖斖然而不勌焉。世髙本旣王種名髙外國。所以西方賓旅猶呼安侯至今爲號焉。天竺自稱書爲天書語爲天語。音訓詭蹇與漢殊異。先後傳譯多致謬濫。惟髙所出爲羣譯之首。安公以爲若及面稟不異見聖。列代明徳咸贊而思焉。其釋道安錄。僧祐出三藏記。慧皎髙僧傳等。止云髙譯三十九部。費長房錄便載一百七十六部。今以房錄所載多是別生從大部出。未可以爲翻譯正數。今隨次刪之。如後所述。

右八光經等八十五部八十五卷。長房等錄皆云安髙所出。今按隋開皇仁壽二本眾經錄及新括出別生抄經等。此等並從諸經別生。或非安髙所出。不合足爲翻譯之數。今爲實錄故總刪之。

沙門竺佛朔。經後記云。竺佛朔印度人也。識性明敏博綜多能。以靈帝光和之初。齎道行等經來適洛陽。轉梵爲漢。譯人時滯𨿽有失旨。然棄文存質深得經意。月支沙門支讖傳語。河南孟福字元士張蓮字少安筆受。並見經後記法鏡經二卷﹝安公云出方等部初出與寶積郁伽長者會等同本或一卷沙門嚴佛調筆受康僧會注見僧祐錄﹞阿含口解十二因緣經一卷﹝亦云斷十二因緣經亦直云阿含口解舊錄云安侯口解凡有四名同是一本內典中安髙安玄俱出口解者誤也﹞。

優婆塞安玄。安息國人也。志性貞白深閑理致。秉持法戒毫釐弗虧。博誦羣經多所通習。漢靈帝時遊賈雒陽。有功號騎都尉。性虛靜溫恭。常以法事爲己務。漸練漢言志宣經典。常與沙門講論道義。世所謂都尉者也。玄以光和四年辛西。與沙門嚴佛調共出法鏡等經。玄口譯梵文佛調筆受。理得音正盡經微旨。郢匠之美見述後代。祐云法鏡佛調出者。據其共譯以說。又稱阿含口解世髙譯者。此乃姓同相濫也﹝舊錄旣名安侯口解計亦合是世髙出也﹞。

沙門支曜西域人。博達羣典妙解幽微。以靈帝中平二年乙丑。於洛陽譯成具光明等經十部。長房等錄又有首至問佛十四事經﹝或無佛字﹞余親見其本乃是經抄已編別生錄內。此刪不載。

沙門康臣﹝或作臣字未詳孰是﹞西城人。心存遊化志在弘宣。以靈帝中平四年丁卯。於洛陽譯問地獄經。言直理詣不加潤飾濡首菩薩無上淸。

沙門嚴佛調﹝亦云浮調據僧祐錄及髙僧傳合是沙門長房等錄云淸信士者非也﹞臨淮郡人。綺年穎悟敏而好學信慧自然。遂出家修道通譯經典見重於時。調以靈帝中平五年戊辰。於洛陽譯濡首菩薩等經五部。世稱安侯都尉佛調三人傳譯號爲難繼。安公稱佛調出經省而不繁全本巧妙焉。又長房等錄更有迦葉詰阿難經。亦云佛調所譯。余親見其本乃是諸經之抄。有數條事。隨眾經錄云出雜譬諭。安世髙聶承遠錄內並有此經。錄家誤也。旣是別生抄經。不合爲翻譯正數。又有沙彌十慧經云。佛調自撰并注序。旣非聖言。又闕其本。今並刪之。

沙門康孟詳。其先康居國人。有慧學之譽。以獻帝興平元年甲戌至建安四年己卯。於洛陽譯遊四衢等經六部。安公云。孟詳所翻弈弈流。便足騰玄趣也。

沙門竺大力西域人。情好遠遊無憚艱險。以獻帝建安二年丁丑三月。於洛陽譯修行本起經。其經梵本亦是曇果與康孟詳。於迦維羅衛國齎來。康孟詳度語。

沙門曇果西域人。學該內外解通眞俗。於迦維羅衛國齎經梵本屆于洛陽。以獻帝建安十二年丁亥譯中本起經。康孟詳度語。內典錄中以曇果與孟詳共出。遂與孟詳太子本起瑞應合爲一本者非也。二經全異不可合之。祐云。中本起康孟詳出者。據其共經故耳。

已上存已下闕般舟三昧念佛章經一卷﹝是行品別翻第四出﹞。

右五十九部七十六卷﹝准房錄本數合有七十七卷其分別功徳論錄云五卷今有四卷故七十六菩薩名上一十六部二十六卷見在般舟下四十三部五十卷闕本﹞。

長房等錄漢後失譯。總有一百二十五部一百四十八卷。今以餘六十六部七十一卷子細讎校非是失源。具述委由列之如左。

右佛遺日下六十六部七十二卷。或翻譯有憑。或別生疑僞。今旣尋知所據故非漢代失源。同舊重編恐成繁雜。今並剛也。長房錄云。已上一百二十五部一百四十八卷。並是僧祐律師出三藏記撰。古舊二錄及安錄失源。并新集所得失譯諸經卷部甚廣。讎校羣目蕪穢者眾。出入相交實難詮定。未覩經卷空閱名題。有入有源無入無譯。詳其初始非不有由。旣涉遠年故附此末。冀後博識脫覩本流。希還正收以爲有據。瀅澄法海使靜波濤焉。今尋長房此言未可依據。委求同異如前所述。

右八十二部八十二卷﹝初拔陂等三經見在餘者並闕﹞並是僧祐錄中集安公古典經。旣云。古典明是遠代。今者編於漢末以爲失源。安公本錄古典總有九十二經。今以餘之十經檢尋羣錄。或標譯主或是別生。彼中旣載故此除之。

通前舊失譯經五十九部七十六卷。總一百四十一部。一百五十八卷。並爲漢代失源云。

自文帝黃初元年庚子。至元帝咸熙二年乙酉。凡經五帝四十六年。沙門五人。所出經戒羯磨。總一十二部。合一十八卷﹝於中四部五卷見在八部一十三卷闕本﹞。

沙門曇柯迦羅。魏云法時。中印度人。家世大富常修梵福。迦羅幼而才悟質像過人。讀書一覽皆文義通暢。善學四韋陀論。風雲星宿圖讖運變莫不該綜。自言天下文理畢己心腹。至年二十五入一僧坊看。遇見法勝毘曇。聊取覽之茫然不解。殷勤重省更增惛漠。乃歎曰。吾積學多年。浪志墳典遊刃經籍。義不再思文無重覽。今覩佛書頓出情外。當理致鉤深別有精要。於是齎牒入房請一比丘略爲解釋。遂深悟因果妙達三世。始知佛教宏曠俗書所不能及。乃棄捨世榮出家精苦。誦大小乘經及諸部毘尼。常貴遊化不樂專守。以文帝黃初三年壬寅來至洛陽。于時魏境𨿽有佛法。而道風訛替。亦有眾僧未稟歸戒。止以剃落爲殊俗耳。設復齋懺事同祠祀。迦羅旣至大行佛法。諸僧請出毘尼。迦羅以律藏曲制文言繁廣。佛教未昌必不承用。遂以齊王芳嘉平二年庚午。於洛陽白馬寺出僧祇戒心且備朝夕。於是更集梵僧立羯磨受戒。東夏戒律始自乎此。迦羅後不知所終。

沙門康僧鎧印度人也。廣學羣經義暢幽旨。以嘉平四年壬申。於洛陽白馬寺譯郁伽長者經等三部。髙僧傳中云譯四部不具顯名。竺道祖魏晉錄僧祐寶唱梁代錄等。及長房道宣靖邁三錄並云二部。餘二旣不顯名。校閱未見。今更得一部。餘欠一經。檢亦未獲。

沙門曇無諦亦云曇諦。魏云法實。安息國人。善學律藏妙達幽微。以髙貴鄕公正元元年甲戌屆于洛汭。於白馬寺譯曇無徳羯磨一部。

沙門白延西域人也。才明蓋世深解踰倫。以髙貴鄕公甘露三年戊寅。遊化洛陽止白馬寺。出無量淸淨等經五部。長房等錄又有平等覺經一卷。亦云白延所出。今以此經卽是無量淸淨平等覺經。但名有廣略故不復存也。

沙門安法賢西域人。藝業克深慧解尢峻。振錫遊邦自遠而至。譯羅摩伽等經二部。羣錄並云魏世。不辯何帝之年。今依編于末。又別錄亦載諸失譯經。總於吳錄後列。

開元釋教錄卷第一總錄之一

開元釋教錄卷第二

庚午歲西崇福寺沙門智昇撰

總括羣經錄上之二

從孫權﹝諡大祖文皇帝﹞黃武元年壬寅。至孫皓﹝無諡﹞天紀四年庚子。凡經四主五十九年。緇素五人。所出經等并及失譯。總一百八十九部。四百一十七卷﹝於中六十一部九十二卷見在一百二十八部三百二十五卷闕本﹞。

沙門維祇難吳云障礙。本印度人。世奉異道以火祠爲上。時有天竺沙門。習學小乘多行道術。經遠行逼暮欲寄難家宿。難家旣奉異道猜忌釋子。乃處之門外露地而宿。沙門夜密加呪術。令難家所事之火歘然變滅。於是舉家共出啟請沙門入室供養。沙門還以呪術變火令生。難旣覩沙門神力勝己。卽於佛法大生信樂。乃捨本所事出家爲道。依此沙門以爲和上。受學三藏妙善四含。遊化諸國莫不皆奉。與同伴竺律炎發自西域因到江左。以孫權黃武三年甲辰。於武昌郡共竺律炎出阿差末等經二部。而祇難及炎旣未善方音。翻梵之際頗有不盡。志存義本辭近朴質。

沙門竺律炎印度人也。解行淸厲內外博通。與維祗難同遊吳境。維祗卒後。以孫權黃龍二年庚戌。於楊都譯摩登伽等經四部。其名羣錄不同。或云將炎。或云持炎。或云律炎。未詳孰是故備列之。

右八十八部一百一十八卷﹝惟日雜難經上五十一部六十九卷見在摩訶般若呪下三十七部四十九卷闕本﹞。

優婆塞支謙字恭明。一名越。大月支人也。祖父法度以漢靈帝世率國人數百歸化。拜率善中郎將。越年七歲騎竹馬戲於隣家。爲狗所囓脛骨傷碎。隣人欲殺狗取肝傅瘡。越曰。天生此物爲人守吠。若不往君舍狗終不見囓。此則失在於我不關於狗。若殺之得差尚不可爲。況於我無益而空招大罪。且畜生無知豈可理責。由是隣人感其言至遂不復殺。十歲學漢書。十三學婆羅門書。並得精妙兼通六國語音。初桓靈世支讖譯出法典。有支亮字紀明。資學於讖。謙又受業於亮。博覽經籍莫不明練。世間藝術多所綜習。其爲人細長黑瘦。眼多白而睛黃。時人爲之語曰。支郎眼中黃形體𨿽細是智囊。其本奉大法精練經旨。獻帝之末漢室大亂。與鄕人數十共奔於吳。初發日惟有一被。有一客隨之大寒無被。越呼客共眠。夜將半客奪其被而去。明旦同侶問被所在。越曰。昨夜爲客所奪。同侶咸曰。何不相告。答曰。我若告發卿等必以劫罪罪之。豈宜以一被而殺一人乎。遠近聞者莫不歎服。後吳主孫權聞其博學有才慧卽召見之。因問經中深隱之義。越應機釋難無疑不折。權大悅拜爲博士。使輔導東宮甚加寵祑。越以大教𨿽行而經多梵文莫有解者。旣善華戎之語。乃收集眾本譯爲吳言。從權黃武二年癸卯至亮建興二年癸酉三十餘載。譯大明度等經八十八部。曲得聖義辭旨文雅。又依無量壽中本起經製讚菩薩連句梵唄三契。注了本生死經。皆行於世。後太子登位。遂隱於穹隘山不交世務。從竺法蘭道人更練五戒。凡所遊從皆沙門而已。後卒於山中。春秋六十。吳主孫亮與眾僧書曰支恭明不救所疾。其業履冲素始終可髙。爲之惻愴不能已已。其爲時所惜如此謙所出經部卷多少諸說不定。其僧祐三藏記惟載三十六部。祐錄謙傳云出二十七經。慧皎髙僧傳乃有四十九經。長房錄中便載一百二十九部。今以房錄所載多是別生或異名重載。今隨次刪之如後所述。

右大慈無減經等三十八部三十八卷。長房等錄並云謙譯。今按隋代二本眾經錄及新括出別生抄經等。此等並從諸經抄出。不合足爲翻譯之數。今存實錄故並刪之。

沙門康僧會其先康居國人。世居印度。其父因商賈移于交阯。會年十餘歲二親並亡。以至性奉孝服畢出家厲行甚峻。爲人弘雅有識量篤志好學。明解三藏博覽六經。天文圖緯多所綜涉。辯於樞機善屬文翰。時孫權稱制江左而佛教未行。先有優婆塞支謙宣譯經典。旣初染大法風化未全。僧會欲使道振江左。興立圖寺。乃杖錫東遊。以吳赤烏十年初達建業。營立茅茨設像行道。時吳國以初見沙門。覩形未及其道疑爲矯異。有司奏曰。有胡人入境自稱沙門。容服非恒事應檢察。權曰。吾聞漢明夢神號稱爲佛。彼之所事豈其遺風耶。卽召會詰問。有何靈驗。會曰。如來遷迹忽逾千載。遺骨舍利神曜無方。昔阿育王起塔乃八萬四千。夫塔寺之興所以表遺化也。權以爲誇誕。乃謂會曰。若能得舍利當爲造塔。如其虛妄國有常刑。會請期七日。乃謂其屬曰。法之興廢在此一舉。今不至誠後將何及。乃共潔齋靖室以銅瓶加持燒香禮請。七日期畢寂然無應。求申二七亦復如之。權曰。此寔欺誑將欲加罪。更請三七。權又特聽。會謂法屬曰。宣尼有言文王旣沒文不在茲乎。法雲應降而吾等無感何假王憲當以誓死爲期耳。三七日暮猶無所見莫不震懼。旣入五更忽聞瓶中鎗然有聲。會自往視果獲舍利。明旦呈權。舉朝集觀五色光焰照曜瓶上。權自手執瓶寫于銅盤。舍利所衝盤卽破碎。權肅然驚起曰。希有之瑞也。會進而言曰。舍利威神豈直光相而已。乃劫燒之火不能焚。金剛之杵不能碎。權命令試之。會更誓曰。法雲方被蒼生仰澤。願更垂神迹以廣示威靈。乃置舍利於鐵鉆上使力者擊之。於是砧鎚俱陷舍利無損。權大嗟服卽爲建塔。以始有佛寺故號建初寺。因名其地爲佛陀里。由是江左大法遂興。至孫皓卽政法令苛虐廢棄淫祀。乃及佛寺並欲毀壞。皓曰。此由何而興。若其義教眞正。與聖典相應者。當存奉其道。如其無實皆悉焚之。諸臣僉曰。佛之威力不同餘神。康會感瑞大皇創寺。今若輕毀恐貽後悔。皓遣張昱詣寺誥會昱雅有才辯難問從橫。會應機騁詞文理鋒出。自旦至夕昱不能屈旣退。會送于門時。寺側有淫祀者。昱曰。玄化旣孚此輩何故近而不革。會曰。震霆破山聾者不聞非音之細。苟在理通則萬理懸應。如其阻塞則肝膽楚越。昱還歎會才明。非臣所測。願天鑑察之。皓大集朝賢以馬車迎會。會就坐。皓問曰。佛教所明善惡報應何者是耶。會對曰。夫明主以孝慈訓世。則赤烏翔而老人見。仁徳育物。則醴泉涌而嘉禾生。善旣有瑞惡亦如之。故爲惡於隱鬼得而殺之。爲惡於顯人得而誅之。易稱積善餘慶。詩詠求福不回。𨿽儒典之格言卽佛教之明訓。皓曰。若然則周孔已明何用佛教。會曰周孔所言略示近迹。至於釋教則備極幽微。故行惡則有地獄長苦。修善則有天宮永樂。舉茲以明勸助不亦大哉。皓當時無以折其言。皓𨿽聞正法而昏暴之性不勝其虐。後使宿衛兵入後宮治園。於地得一金像髙數尺呈皓。皓使著不淨處至四月八日以穢汁灌之。共諸羣臣笑以爲樂。俄爾之間舉身大腫陰處尢痛叫呼徹天。太史占言。犯大神所爲。卽祈祀諸廟而苦痛彌劇。婇女先有奉法者。因問訊云。陛下就佛圖中求福不。皓舉頭問曰。佛神大耶。婇女云。佛爲大聖天神所尊。皓爲心悟具語意故。婇女卽迎像置殿上。香湯洗數十過燒香懺悔。皓叩頭于枕自陳罪狀。有頃痛間遣使至寺問訊。諸道人請會說法。會卽隨入。皓具問罪福之由。會爲敷析詞甚精要。皓先有才解欣然大悅。因求看沙門戒。會以戒文祕禁不可輕宣。乃取本業百二十五願分爲二百五十事。行住坐臥皆願眾生。皓見慈願廣普益增善意。卽就會受五戒旬日疾瘳。乃於會所住更加修飾。號爲天子寺。宣示宗室莫不必奉。會在吳朝亟說正法。以皓性兇麁不及妙義。惟敍報應近事以開其心。至吳天紀四年四月晧降晉。九月會遘疾而終。是歲晉武太康元年也。至晉成咸和中蘇峻作亂焚會所建塔。司空何充復更修造。平西將軍逍誘世不奉法傲篾三寶。入此寺謂諸道人曰。久聞此塔屢放光明。虛誕不經所未能信。若必自覩所不論耳。言竟塔卽出五色光照曜堂剎。誘肅然毛竪由此信敬。於寺東更立小塔。遠由大聖神感近亦康會之力。故圖寫厥像傳之于今。孫綽爲之贊曰。會公簫瑟寔惟令質。心無近累情有餘逸。厲此幽夜振彼尢黜。超然遠詣卓矣髙出。會以權太元元年辛未。於所創建初寺譯六度等經七部。並妙得經體文義允正。又傳泥洹唄聲淸靡哀亮一代模式。又長房等錄更有阿難念彌經鏡面王經。察微王經梵皇王經上之四經𨿽云會譯。然並出六度集中。不合爲正譯之數。今載別生錄中。復有法鏡經注解二卷道樹經注解一卷安般經注解一卷。已上三經會兼製序。三經會𨿽注解本非僧會所翻。故亦不爲會譯之數。兼前七部今並刪之。

沙門支彊梁接。吳云正無畏。西域人。以孫亮五鳳二年乙亥。於交州譯法華三昧經。沙門竺道馨筆受。長房內典二錄編於曹魏之代。今依交州及始興地割入吳錄。

右八十七部二百六十一卷﹝不思議等四部六卷見在蜀普曜等八十三部二百五十五卷闕本﹞。

長房等錄魏吳失譯。總有一百一十部一百九十一卷。云並是古舊二錄失譯諸經。今經附此以彰遠年無所依據。今以餘二十三部三十卷。或翻譯有源。或別名異號。或大部流出。或疑僞非眞。今並刪除庶免繁雜。備述如左。

起武帝太始元年乙酉至慜帝建興四年景子。凡經四帝五十二年。緇素一十二人。所出經戒集等及新舊集失譯諸經。總三百三十部合五百九十卷﹝於中一百五十六部三百二十一卷見在一百七十七部二百六十九卷闕本﹞。

右一百七十五部三百五十四卷﹝法觀經上九十一部二百八卷見在新道行經下八十四部一百四十六卷闕本﹞。

沙門竺曇摩羅察。晉言法護。其先月氏國人。本姓支氏。世居燉煌郡。年八歲出家事外國沙門竺髙座爲師。遂稱竺姓﹝秦晉已前沙門多隨師稱姓後因彌天道安遂總稱釋氏﹞誦經日萬言過目則能。而天性純懿操行精苦。篤志好學萬里尋師。是以博覽六經遊心七籍。𨿽世務毀譽未嘗介抱。是時晉武之世。寺廟圖像𨿽崇京邑。而方等深經蘊在葱外。護乃慨然發憤志弘大道。遂隨師至西域歷遊諸國。外國異言三十六種書護皆徧學。貫綜詁訓音義字體無不備曉。遂大齎梵經還歸東夏。自燉煌至長安。後到洛陽及往江左。沿路傳譯寫爲晉文。起武帝太始二年景戌至慜帝建興元年癸酉。出光讚般若等經一百七十五部。淸信士聶承遠。及子道眞竺法首。陳士倫孫伯虎虞世雅等。皆共承護旨執筆詳校。而護孜孜所務惟以弘通爲業。終身寫譯勞不告倦。經法所以廣流東夏者護之力也。末隱居深山。山有淸澗恒取澡漱。後有採薪者。穢其水側俄頃而燥。護乃徘徊歎曰。人之無徳遂使淸泉輟流。水若永竭眞無以自給。正當移去耳。言訖而泉流滿澗。其幽誠所感皆此類也。故支遁爲之像贊云。護公澄寂道徳淵美微吟。穹谷枯泉漱水邈矣。護公天挺弘懿濯足流沙領拔玄致。後立寺於長安靑門外精勤行道。於是徳化遐布聲蓋四遠。僧徒數千咸共宗事。及晉惠西幸長安。關中蕭條百姓流移。護與門徒避地東下至澠池。遘疾而卒。春秋七十有八﹝護於懷愍之世仍更出經傳云。惠帝西幸長安。護公避亂東出至澠池卒者或未然也。護世居燉煌而化道周洽。時人咸謂之燉煌菩薩也。眾錄或云月支菩薩。亦云天竺菩薩者。斯皆重其徳稱美其號也。然法護者。此土翻名曇摩羅剎。西方梵稱。而梁僧祐錄及隋法經錄內立爲二人云各別出經小非詳審也。今詳檢羣錄。護所出經多少不定。長房錄中其數彌眾。今細尋括多是別生等經。有非護公所出不可足爲正譯之數。今爲實錄故總刪之如後所述﹞。

寶女下二十七經並是別生抄經從大部出。今並刪之。

沙門彊梁婁至。晉言眞喜。西域人。志情曠放。弘化在懷。以武帝太康二年辛丑。於廣州譯。

沙門安法欽。安息國人。學贍眾經幽鑑無滯。以武帝太康二年辛丑訖惠帝光熙元年丙寅。於洛陽譯。道神足等經五部。

沙門無羅叉﹝經後記云無叉羅﹞于闐國人。以惠帝元康元年辛亥五月十五日於陳留倉恒﹝經記作垣﹞水南寺譯放光經一部。至十二月二十四日訖。河南居士竺叔蘭口傳。祝太玄周玄明筆受。其經梵本。元是頴川沙門朱士衡。嘗於洛陽講道行經。至於深義往往不通。每歎此經大乘之要而譯理不盡。誓志捐身發心尋取。遂以曹魏甘露五年庚辰。發迹雍州西度流沙至于闐國。寫得正品梵文九十章六十萬餘言。以晉太康三年壬寅。遣弟子弗如檀﹝晉言法饒﹞等十人送還洛陽。未發之間于闐小乘學眾。遂以白王云。漢地沙門欲以婆羅門書惑亂正典。王爲地主若不禁之將斷大法聾盲漢地王之咎也。王卽不聽齎經。士衡憤慨乃求燒經爲證。王欲試驗乃積薪殿庭以火燒之。士衡臨階而誓曰。若大法應流漢地者經當不燒。若其無應命也如何。言已投經不損一字。皮牒如故更覺光鮮。大眾駭服稱其神感。遂送達到洛陽住三年。復至許昌二年。後至陳留水南寺。眾請無羅叉等譯出。而竺道祖僧祐王宗寶唱李廓法上靈裕等諸錄。並云朱士衡出者。此蓋據其元尋之人推功歸之耳。今據經後記支敏度錄諸雜目等。乃是無叉羅竺叔蘭等共譯。其朱士衡停在于闐年八十而卒。依西方闍維法薪盡火滅而尸骸猶全。眾咸驚異乃呪曰。若眞得道法當毀壞。應聲碎散。遂斂骨起塔焉。旣在于闐終亡。其經定非其譯也。

優婆塞竺叔蘭﹝今准僧祐錄中朱士行傳竺叔蘭傳放光經後記支敏度合首楞嚴記皆云叔蘭是白衣居士長房內典等錄云是沙門首誤也﹞。

本天竺人。祖父婁陀篤志好學淸簡有節操。時國王無道百姓思亂。有賊臣將兵得罪懼誅。以其國豪呼與共反。婁陀怒曰。君出於微賤而任居要職。不能以徳報恩。而反爲逆謀乎。我寧守忠而死不反而生也。反者懼謀泄卽殺之而作亂。婁陀子達摩尸羅﹝晉言法首﹞先在他國。其婦兄二人並爲沙門聞父被害國內大亂。卽與二沙門奔晉居于河南生叔蘭。叔蘭幼而聰辯。從二舅諮受經法一聞而悟。善梵晉語及書亦兼諸文史。然性頗輕躁遊獵無度。嘗單騎逐鹿值虎墮馬折其右臂。久之乃差後馳騁不已。母數訶諫終不攺。爲之蔬食乃止。性嗜酒飲至五六升方暢。嘗大醉臥於路傍。仍入河南郡門喚呼。吏錄送河南獄。時河南尹樂廣與賓客共酣已醉謂蘭曰。君僑客何以學人飲酒。叔蘭曰。杜康釀酒天下共飲何有僑舊。廣又曰。飲酒可爾何以狂亂乎。答曰。民𨿽狂而不亂。猶府君𨿽醉而不狂。廣大呼。時坐客曰。外國人那得面白。叔蘭曰。河南人面黑尚不疑。僕面白復何怪耶。於是賓主歎其機辯遂釋之。頃之無疾暴亡三日還蘇。自說入一朱門金銀爲堂。見一人自云是其祖父。謂叔蘭曰。吾修善累年今受此報。汝罪人何得來耶。時守門人以杖驅之入竹林中。見其獵伴爲鷹犬所啄齧流血號叫求救於叔蘭。叔蘭走避數十步值牛頭人欲扠之。叔蘭曰。我累世佛弟子常供二沙門何罪見治。牛頭人答。此𨿽受福不關獵罪。俄而見其兩舅來。語牛頭曰。我等二人恒受其供。惡少善多可得相免。遂隨道人歸。旣而還蘇。於是攺節修慈專志經法。以晉惠帝元康元年。與無羅叉出放光經。後於洛陽自出異毘摩詰等經二部。旣學兼梵晉故譯義精允。後遭母艱三月便欲葬。有隣人告曰。今歲月不便可待來年。叔蘭曰。夫生者必有一死。死者不復再生。人神異塗。理之然也。若使亡母棲靈有地則烏鳥之心畢矣。若待來年恐逃走無地何暇奉營乎。遂卽葬畢。明年石勒果作亂寇賊蹤橫。因避地奔荊州。後無疾忽告知識曰。吾將死矣。數日便卒。識者以爲知命。

右一十六部一十八卷﹝賢者五福上五部六卷見在嚴淨佛土下十一部十二卷闕本﹞。

沙門白遠字法祖本姓萬氏。河內人父威達以儒雅知名。州府辟命皆不行。祖少發道心啟父出家。詞理切至父不能奪。遂攺服從道。祖才思俊徹敏朗絕倫。誦經日八九千言。研味方等妙入幽微。世俗墳索多所該貫。乃於長安造築精舍以講習爲業。白黑宗稟幾亘千人。晉惠之末太宰河間王顒鎭關中。虛心敬重待以師友之敬。每至閑辰靜夜輒談講道徳。于時西府初建俊乂甚盛。能言之士咸伏其遠達。祖旣博涉多聞善通梵晉之語。於惠帝代譯菩薩逝經等一十六部。後忽謂弟子及諸道人云。我數日對當至。便辭別作素書分布經像及資財訖。時張輔爲秦州刺史祖與俱往。明晨詣輔共語。忽忤輔意遂爲所害。時人以爲知宿命矣。後少時有人姓李名通。死而更蘇云。見祖法師在閻羅王處爲王講首楞嚴經。云講竟應往忉利天。又見祭酒王浮及道士基公。次被杻械求祖懺悔。昔祖平素之日與浮每爭邪正。浮屢屈旣瞋不自忍。乃作老子化胡經以誣謗佛法。殃有所歸故死方思悔耳。又長房等錄更有七經亦云祖出。今以並是別生故刪不立。謂。

沙門釋法立。不知何許人也。智道弘拔。悟物爲先。於惠帝代。共法炬等。於洛陽譯諸徳福田等經四部。

右四十部五十卷﹝比丘避女上二十四部二十四卷見在福田經下一十六部二十六卷闕本﹞。

沙門釋法炬。亦未詳氏族。器量髙峙遊化在懷。於惠帝代初與法立同共出經。法立沒後炬遂自譯優塡王等經四十部。又長房等錄更有諸經並云炬出。今以皆是別生之經錄家誤上。今並刪之如後所述。

魔女下八十九經並從大經抄出別生錄載此中除之。

淸信士聶承遠。明解有才篤志務法。護公出經多參正文句兼執筆承旨。後於惠帝代自譯超日明等經二部。又長房等錄云。承遠更譯迦葉詰阿難經。此乃雜譬諭抄非是別翻。又漢世佛調世髙及此承遠三錄俱載誤之甚也。

右二十四部三十六卷﹝菩薩受齋上六部六卷見在大方廣下一十八部三十卷闕本﹞。

淸信士聶道眞卽承遠息。父子淸悟皆以度語爲業。從武帝太康初至懷帝永嘉末。其間詢稟諮承法護筆受之外。及護歿後眞遂自譯無垢施應辯等經二十四部。誠師護公眞當其稱。頗善文句辭義分炳。一又長房等錄更有二十九經亦云道眞所出。今以並是別生抄經。故刪之不存也。

又長房等錄云。優婆塞衛士度。於惠帝代。出摩訶般若波羅蜜道行經二卷云。從舊道行中刪攺略出﹝僧祐錄云眾錄並云道行經二卷衛士度略出﹞旣取舊經刪略卽非梵本別翻。今載別生錄中。此不復存也。

沙門支法度。未詳何許人。於惠帝代永寧元年辛酉譯逝童子經等四部。

又僧祐長房等錄。於惠帝時沙門支敏度合兩支﹝支讖支謙﹞兩竺﹝竺法護竺叔蘭﹞四本﹝房錄更加一白爲五本今准祐錄及合經記但四本合成無白延也﹞首楞嚴爲八卷﹝祐云或爲五卷﹞合一支﹝支謙﹞兩竺﹝竺法護竺叔蘭﹞三本維摩爲五卷。旣非梵本別翻。復闕其本故此錄中刪而不載。

沙門若羅嚴。外國人也。譯時非時經一部經。後記云。外國法師若羅嚴。手執胡本口自宣譯。涼州道人于閴﹝或作釬𤫞﹞城中寫記。房等皆云法炬譯者謬也。旣莫知於帝代。且附西晉錄中。

右三部三卷﹝其本並闕﹞長房等錄西晉失譯總八部一十五卷云。吳別二錄並單注元康年中出不顯譯人。詳覽羣錄未見指的。所以別件猶殊失譯。今以餘之五部一十二卷檢尋羣錄兼閱經文。皆有所憑卽非失譯。具述由委。列之如左。

右五十五部五十六卷﹝治意經上一十九部一十九卷見在彌勒當來下三十六部三十七卷闕本﹞。

梁僧祐錄云。安公錄中失譯經惟祐錄載房等並闕。祐載安公失譯總一百四十二經。今以餘八十七部檢尋諸錄多題譯主。或是別生抄經及人撰傳記。旣有所憑故刪不載。安旣不標時代。今且附於晉末。

通前舊失譯經三部三卷。總五十八部五十九卷。並爲西晉失源云。

開元釋教錄卷第二﹝總錄之二﹞

開元釋教錄卷第三

庚午歲西崇福寺沙門智昇撰

總括羣經錄上之三

從元帝建武元年丁丑。至恭帝元熙二年庚申。凡一十一帝一百四年。緇素十六人。所譯經律論并新舊集失譯諸經。總一百六十八部四百六十八卷﹝八十五部三百三十六卷見在八十三部一百三十二卷闕本﹞。

沙門帛尸梨蜜多。羅晉言吉。友西域人國王之子。當承繼世而以國讓弟。闇軌太伯。旣而悟心天啟遂爲沙門。蜜天姿髙朗風神超邁。直爾對之便卓出於物。況其聰辯言悟者乎。西晉永嘉中始到此土。仍過江左止建初寺。丞相王導一見而奇之。以爲吾之徒也。由是名顯。太尉庾元規。光祿周伯仁。太常謝幼璵。廷尉桓茂倫。皆一代名士。見之終日累歎。披襟致契。導嘗詣蜜。蜜解帶偃伏悟言神解。時尚書令卞望之亦與蜜致善須臾望之至。蜜乃斂襟飾容端坐對之。有問其故。蜜曰。王公風道期人。卞令軌度格物。故其然耳。諸公於是歎其精神灑屬皆得其所。桓廷尉嘗。欲爲蜜作目。久之未得。有云。尸梨蜜可謂卓朗。於是桓乃咨嗟絕歎以爲標題之極。大將軍王處冲。時在南夏。聞王周諸公皆器重蜜。疑以爲失鑑。及自見蜜乃欣振奔至。一面盡虔。王公嘗謂蜜曰。外國有君一人而已耳。蜜笑而答曰。若使我如諸君今日豈得在此。當時以爲佳對。蜜性髙簡不學晉語。每與諸公言論。𨿽因傳譯。而神領意解盡其傳致。以爲自然縱拔非常情所測也。蜜善持呪術。所向皆驗。時人呼爲髙座法師。於元帝代譯灌頂等經三部。又授弟子覓歷髙聲梵唄。傳響迄今。年八十餘。咸康中卒諸公聞之痛惜流涕。蜜常在石子崗東行頭陀。旣卒因葬于此。成帝懷其風。爲樹剎塚所。後有關右沙門。來遊建康。廼於塚處起寺。陳郡謝琨贊成其業。追旌往事仍曰髙座寺也。

沙門支道根。履味遊方懷道利物。以成帝咸康元年乙未譯阿閦佛剎等經二部﹝長房等錄並云阿閦佛經太康年譯其太康年在西晉武帝代與咸康相去向六十年同是一人兩朝出經者恐時太懸也此應傳寫差誤多是咸康耳﹞。

右六十一部六十三卷﹝佛般泥洹上二十四部二十四卷見在犢牛經下三十七部三十九卷闕本﹞。

沙門竺曇無蘭。晉云法正。西域人也。以孝武帝太元六年辛巳至太元二十年乙未。於楊都謝鎭西寺譯採蓮違王等經六十一部。見長房錄。又長房等錄更有四十八經。亦云法正所譯。今以並是別生抄經。或是疑僞。故並刪之。如後所述。

沙門瞿曇僧伽提婆。晉言眾天。或云提和。音訛故也。罽賓國人。入道修學遠訪明師。學通三藏多所誦持。尢善阿毘曇心洞其纖旨。常誦三法度晝夜嗟味。以爲道之府也。爲人俊朗有深鑑。儀止溫恭。務在誨人恂恂不怠。符秦建元中來入長安宣流法化。譯論二部。備於秦錄。後以晉孝武帝世太元十六年辛卯遊化江左。先是廬山慧遠法師。翹勤妙典廣集經藏。虛心側席延望遠賓。聞其至止卽請入廬岳。卽以其年請出阿毘曇心及三法度等。提婆乃於般若臺。手執梵文。口宣晉語。去華存實務盡義本。今之所傳蓋其文也。至安帝隆安元年丁酉。來遊建康。晉朝王公及風流名士。莫不造席致敬。時尚書令衛軍東亭侯琅瑘王珣﹝准髙僧傳僧祐錄長房錄等竝云王珣中含經序乃云王元琳元琳多是珣之字也﹞雅有信慧荷持正法。建立精舍廣招學眾。提婆旣至。珣卽延請。仍於其舍講阿毘曇。名僧畢集。提婆宗致旣精詞旨明析振發義奧。眾咸悅悟。其冬珣集義學沙門釋慧持等四十餘人。更請提婆。於其寺譯中增二阿含。罽賓沙門僧伽羅叉執梵本。提婆翻爲晉言。至來夏方訖。豫州沙門道慈筆受。吳國李寶唐化共書。提婆於廬山建康二處。共出五部一百一十八卷。提婆歷遊華戎備悉風俗。從容機警。善於談笑。其道化聲譽莫不聞焉。後不知所終。

沙門迦留陀伽。晉言時水。西域人。弘諭有方懷道遊國。以孝武帝太元十七年壬辰。譯十二遊經一部。

沙門康道和。戒徳有儀。軌範羣物。以孝武帝太元二十一年景申。譯益意經一部。

右一十三部一百二十五卷﹝文殊發願上八部一百一十六卷見在新無量壽下五部九卷闕本﹞。

沙門佛陀跋陀羅。晉言覺賢。本姓釋氏。迦維羅衛國人。甘露飯王之苗裔也。祖父達摩提婆﹝此云法天﹞嘗商旅於北天竺。因而居焉。父達摩修利耶﹝此云法日﹞少亡。賢三歲孤。與母居五年復喪母。爲外氏所養。從祖鳩摩利。聞其聰敏。兼悼其孤露。乃迎還度爲沙彌。至年十七。與同學數人俱以習誦爲業。眾皆一月。賢一日誦畢。其師歎曰。賢一日敵三十夫也。及受具戒修行精勤。博學羣經多所通達。少以禪律馳名。甞與同學僧伽達多共遊罽賓同處積載達多𨿽服其才明。而未測其人也。後於密室閉戶坐禪。忽見賢至驚問何來。答云。暫至兜率致敬彌勒。言訖便隱。達多知是聖人。未測深淺。後屢見賢神變。乃敬心祈問。方知得不還果。常欲遊方弘化備觀風俗。會有秦僧智嚴。西至罽賓。覩法眾淸僧。乃慨然東顧曰。我之同輩斯有道志。而不遇眞匠發悟莫由。卽諮訊國眾孰能流化東土。僉云。有佛陀跋陀者。出生天竺那呵梨城。族姓相承世遵道學。其童齓出家。已通解經論。少受業於大禪師佛大先。先時亦在罽賓。乃謂嚴曰。可以振維僧徒宣授禪法者。佛陀跋陀其人也。嚴旣要請苦至。賢遂愍而許焉。於是捨眾辭師裹糧東逝。涉驟三載綿歷寒暑。旣度葱嶺路經六國。國主矜其遠化。並傾懷資俸。至交阯乃附舶循海而行。經一島下。賢以手指山曰。可止於此。舶主曰。客行惜日調風難遇。不可停也。行二百餘里。忽風轉吹舶還向島下。眾人方悟其神。咸師事之聽其進止後遇便風同侶皆發。賢曰。不可動。舶主乃止。旣而有先發者一時覆敗。後於闇夜之中忽令眾舶俱發。無肯從者。賢自起收纜惟一舶獨發。俄爾賊至。留者悉被抄害。頃之至靑州東萊郡。聞鳩摩羅什在長安。卽往從之。什大欣悅共論法相。振發玄微多所悟益。因謂什曰。君所釋不出人意。而致髙名何耶。什曰。吾年老故耳。何必能稱美談。什每有疑義必共諮決。時秦主姚興專志經法。供養三千餘僧。並往來宮闕盛修人事。惟賢守靜不與眾同。後語弟子云。我昨見本鄕有五舶俱發。旣而弟子傳告外人。關中舊僧咸以爲顯異惑眾。又賢在長安大弘禪業。四方樂靜者並聞風而至。但染學有淺深。得法有濃淡。澆僞之徒因而詭滑。有一弟子因少觀行。自言得阿那含果。賢未卽檢問。遂致流言大被謗讟。將有不測之禍。於是徒眾或藏名潛去。或踰牆夜走。半日之中眾散殆盡。賢乃夷然初不介意。時舊僧僧﹝契﹣大﹢石﹞道恒等謂賢曰。佛尚不聽說己所得法。先言五舶將至。虛而無實。又門徒誑惑互起同異。旣於律有違理不同止。宜可時去勿得久留。賢曰。我身若流萍去留甚易。但恨懷抱未申以爲慨然耳。於是與弟子慧觀等四十餘人俱發。神志從容初無異色。識眞者咸共歎惜。白黑送者數千人。姚興聞去悵恨乃謂道恒曰。佛賢沙門挾道來遊。欲宣遺教。緘言未吐。良用深慨。豈可以一言之咎令萬夫無導。因勅令追之。賢謂使曰。誠知恩旨無預聞命。於是率侶宵征南指。廬岳沙門惠遠素欽風徳。乃遣使入關致書祈請後至廬岳忻然如舊。遠以賢之。被擯過由門人。若懸記五舶止說在同意。亦於律無犯。乃遣弟子曇邕致書姚主及關中眾僧解其擯事。遠乃請出禪數諸經。賢志在遊化居無求安。停山歲許。復西適江陵。遇外國舶主旣而訊訪。果是天竺五舶先所見者也。傾境士庶競來禮事。其有奉施悉皆不受。持鉢分衛不問豪賤。時陳郡袁豹爲宋武帝太尉長史。宋武南討劉敦。豹隨府屆于江陵。賢將弟子慧觀詣豹乞食。豹素不敬信待之甚薄。未飽辭退。豹曰。似未足且復小留。賢曰。檀越施心有限。故今所設已罄。豹卽呼左右益飯。飯果盡。豹大慚愧。旣而問慧觀曰。此沙門何如人。觀曰。徳量髙邈非凡所測。豹深歎異以啟太尉。太尉請與相見。甚崇敬之資供備至。俄而太尉還都。請與俱歸。安止道場寺。賢儀軌率素不同華俗。而志韻淸遠雅有淵致。楊都法師僧弼與名徳沙門寶林書曰。鬭場禪師甚有大心。便是天竺王何風流人也。其見稱如此。先是沙門支法領。於于闐國得華嚴梵本三萬六千偈。未有宣譯。到義熙十四年。吳郡內史孟顗。右衛將軍褚叔度。卽請賢爲譯匠。乃手執梵文。共沙門法業慧嚴慧義等百有餘人。於道場寺譯出詮定。文旨會通華戎妙得經體。故道場寺猶有華嚴堂焉。又沙門法顯於天竺所得僧祇梵本復請賢譯。賢從安帝隆安二年戊戌。訖宋永初二年辛酉。於楊都廬山二處。譯華嚴等經總一十三部。並究其幽旨妙盡文意。賢以宋元嘉六年泥洹。春秋七十有一矣﹝又僧祐長房二錄復云賢出新微密持經卽出生無量門持經是不合雙載對彼支謙先譯故加新字又有菩薩十住及本業經此之二經並是華嚴別品覺賢旣譯大部不合別出此經其本業一經周入藏錄有未見其本且復存之十住一經刪之不立也﹞。

沙門曇摩。晉翻云法。善於律學。以安帝隆安四年庚子三月二日。於楊都尚書令王法度精舍。沙門釋僧遵等二十餘徳。請譯雜問律事序具卷首。明佛法僧物互相交涉。分齊差殊甚要須善防護。

沙門卑摩羅叉。晉云無垢眼罽賓國人。沈靜有志。幼出家履道苦節成務爲人眼靑。時亦號爲靑眼律師。先在龜茲弘闡律藏。四方學者競往師之。鳩摩羅什時亦預焉。及龜茲陷沒。乃避地烏纏。頃之聞什在長安大弘經藏。叉欲使毘尼勝品復洽東國。於是杖錫流沙冒險東入。以姚秦弘始八年達自關中。什以師禮敬待。叉亦以遠遇欣然。及羅什棄世。叉以安帝義熙年中。乃出遊關左。逗于壽春止石澗寺。律徒雲聚盛闡毘尼。羅什所譯十誦五十八卷。最後一誦謂明受戒法。及諸成善法事。逐其義要名爲善誦。叉後攺善誦爲毘尼誦。故猶二名存焉。復出三卷律序置之於後。總成六十一卷﹝髙僧傳及長房錄乃云開前五十八卷爲六十一卷者小非詳審也其毘尼序三卷或有近代經本編在第九誦後第十誦前卷當第五十五六七者非也今檢古十誦本乃在第十誦後卷當第五十九至六十一今者依古本爲正﹞。

頃之南適江陵於辛寺夏坐。開講十誦。旣通晉言善相領納。無作妙本大闡。當時析文求理者其聚如林。明條知禁者數亦殷矣。律藏大弘。叉之力也。後出雜問律事二卷。道場慧觀筆受﹝髙僧傳云道場慧觀深括宗旨記其所制內禁輕重撰爲二卷送還京師僧尼披尋競相傳寫時闇者諺曰卑羅鄙語慧觀才錄都人繕寫紙貴如玉今謂雜問律事乃是道場慧觀於教有疑隨事諮問卑摩爲決聞便錄之撰成二卷流行於世卽非別有梵本卑摩譯之其曇摩出者亦卽此是錄家誤載也﹞。

叉養徳好閑棄諠離俗。其年冬復還壽春石澗。卒於寺焉。春秋七十有七。

沙門釋法顯。本姓龔。平陽武陽人也。顯有三兄。齠年次喪。其父恐懼。及顯數歲便放出家。居數年病篤欲死。因送還寺信宿便差。不肯復歸。母欲見之不能得。爲立小屋於門外以擬去來。十歲遭父憂。叔父以其母寡獨不立。逼使還俗。顯曰。本不以有父而出家也。正欲遠塵離俗故入道耳。叔父善其言乃止。頃之母喪至性過人。葬事旣畢仍卽還寺。嘗與同學數十人於田中刈稻。時有飢賊欲奪其穀。諸沙彌悉奔走。惟顯獨留語賊曰。若欲須穀隨意所取。但君等昔不布施故此生飢貧。今復奪人。恐來世彌甚。貧道預爲君憂故相語耳。言訖卽還。賊棄穀而去。眾僧數百人莫不歎服。及受大戒志行明潔儀軌整肅。常慨經律舛闕誓志尋求。以安帝隆安三年。與同學慧景道整慧應慧嵬等發自長安。西度沙河。上無飛鳥下無走獸。四顧茫茫莫測所之。惟視日以准東西。人骨以標行路耳。屢有熱風惡鬼。遇之必死。顯任緣委命直過險難。有頃至葱嶺。嶺冬夏積雪。有惡龍吐毒風雨沙礫。山路艱危壁立千仞。昔有人鑿石通路。傍施梯道。凡度七百餘梯。又躡懸絙過河數十餘處。皆漢時張騫甘父所不至也。次度小雪山遇寒風暴起。慧景噤戰不能前。語顯云。吾其死矣。卿可時去勿得俱殞。言絕而卒。顯撫之泣曰。本圖不果命也柰何。復自力孤行遂過山險。凡所經歷三十餘國。至北天竺次往中國。未至王舍城三十餘里。有一寺逼暮仍停。明旦顯欲詣耆闍崛山。寺僧諫曰。路甚艱險且多黑師子。亟經噉人何由可至。顯曰。遠涉數萬誓到靈鷲。身命不期出息非保豈可使積年之誠旣至而廢耶。𨿽有險難吾不懼也。眾莫能止。乃遣兩僧送之。顯旣至山中日將曛夕。遂欲停宿。兩僧危懼捨之而還。顯獨留山中燒香禮拜翹感舊迹如覩聖儀。至夜有三黑師子來蹲顯前。舐脣搖尾。顯誦經不輟一心念佛。師子乃低頭下尾伏顯足前。顯以手摩之呪曰。汝若欲相害待我誦竟。若見試者可便退去。師子良久乃去。明晨還反路窮幽深。榛木荒梗禽獸交橫。正有一徑通行而已。未至里餘忽逢一道人。年可九十容服麁素。而神气俊遠。顯𨿽覺其韻髙。而不悟是神人。須臾進前逢一年少道人。顯問曰。向耆年是誰耶。答曰。頭陀弟子大迦葉也。顯方惋慨良久。旣至山前。有一大石橫塞室口。遂不得入。顯乃流涕致敬而去﹝今謂顯所陟者是雞足山大迦葉波入寂之所非佛舊居處鷲峯山也﹞又至迦施國。精舍裏有白耳龍。每與眾僧約令國內豐熟。皆有信效。沙門爲起龍舍并設福食。每至夏坐訖日。龍輒化作一小蛇。兩耳悉白。眾咸識是龍。以銅盂盛酪置於其中。從上坐至下行之。似若問訊。徧乃化去。年輒一出。顯亦親見此龍。後却至中天竺。於摩竭提巴連弗邑阿育王塔南天王寺。得摩訶僧祇律。又得薩婆多律抄。雜阿毘曇心綖經。方等泥洹等經﹝此方等泥洹卽六卷大般泥洹經之梵本也准經後記名爲方等大般泥洹經非謂三卷方等泥洹也﹞。

顯留三年。學梵書梵語躬自書寫。於是持經像寄附商客。到師子國。顯同旅十餘或留或亡。顧影惟己常懷悲慨。忽於玉像前見商人。以晉地一白團扇供養。不覺悽然下淚。停二年復得。彌沙塞律長雜二阿含。及雜藏本。並漢土所無。其師子國中有佛齒。每年三月彼之國王。預前十日莊嚴白象。遣一貴重辯說智臣。著王衣裳象上擊鼓。大聲唱言。如來在世四十五年。說法度人無量億數。眾生緣盡乃般泥洹。自爾已來一千四百九十七載。世間長昏眾生可愍。却後十日佛齒當出無畏精舍。可辦香華各來供養。時正當晉義熙元年。計從義熙元年太歲乙巳。至今開元十八年歲次庚午。便成一千八百二十二載矣。旣而附商人大舶。循海東還。舶有二百許人。值大暴風舶壞水入。眾人惶怖卽取雜物棄之。顯恐商人棄其經像。惟一心念觀世音。及歸命漢土眾僧。舶任風而去得無傷壞。行九十日達耶婆提國停五月。復隨他商侶東趣廣州。舉帆月餘日。夜忽大風合舶震懼。眾共議曰。坐載此沙門。使我等狼狽。不可以一人故令一眾俱亡。欲推棄之。法顯檀越厲聲訶商人曰。汝若下此沙門亦應下我。不爾便當見殺。漢地帝王奉佛敬僧。我至彼告王必當罪汝。商人相視失色僶俛而止。旣水盡糧竭。惟任風隨流。忽至岸見藜藋菜依然知是漢地。但未測何方。卽乘小船入浦尋村。遇獵者二人。顯問此何地耶。獵人曰。是靑州長廣郡牢山南岸。獵人還以告太守李嶷。嶷素敬信。忽聞沙門遠至。躬自迎勞。顯持經像隨還。頃之欲南歸。時刺史請留過冬。顯曰。貧道投身於不反之地。志在弘通。所期未果不得久停。遂南造建康。於道場寺。就外國禪師佛陀跋陀羅。譯大般泥洹經等六部。撰遊天竺傳一卷。顯旣出大泥洹經。流布教化咸使見聞。有一家失其姓名。居近楊都朱雀門。世奉正化。自寫一部讀誦供養。無別經室。與雜書共屋。後風火忽起延及其家。資物皆盡。惟泥洹經儼然具存。煨燼不侵卷色無異。楊都共傳咸稱神妙。後到荊州卒于辛寺。春秋八十有六。眾咸慟惜焉。

右二十三部四十五卷﹝初二部三卷本在大智度下二十一部四十二卷本闕﹞。

沙門祇多蜜。或云祇蜜多。晉云謌友。西域人。識性通敏聰達宏遠。志存弘化無憚遠遊。爰於晉代譯菩薩十住等經二十三部。諸錄盡云祇多蜜晉世譯。未詳何帝。若非咸洛應是江南一部。見僧祐錄。房云已外並彰雜別諸錄。又有寶施女經﹝出大集經﹞摩調王經﹝出六度集﹞旣是別生。刪之不錄。

居士竺難提。晉翻云喜。西域人。志道無倦履遠能安。解悟幽旨言通晉俗。以恭帝元熙元年己未。爰曁宋世譯大乘方便經等三部。

沙門竺法力。西域人。業行淸髙智道崇峙。善通方語妙稱經微。以恭帝元熙元年己未二月。譯無量壽至眞等正覺經一部。

沙門釋嵩公。或云髙公。於晉末譯日難等經三部。羣錄並云晉末。不知何帝之年。

沙門釋退公。譯迦葉禁戒經一部。云於晉。未詳何帝之年。

沙門釋法勇。譯梵志阿颰經一部。云晉末出。亦未詳何帝之年。

右二部三卷。長房等錄東晉失譯。總有五十三部五十七卷。今除二部三卷之外。餘五十一部五十四卷並是房錄上。或後漢失譯錄中已載之者。及有譯人別生經等。委列如左。

前三十六部四十二卷。並是入藏見經。莫知譯主。諸失譯錄闕而未書。似是遠代之經。故編於晉末。庶無遺漏焉。

通前舊失譯經二部三卷。總四十部四十八卷。並爲東晉失源云。

起符健﹝諡爲明帝﹞皇始元年辛亥。至符登﹝無諡﹞太初九年甲午。凡經五主四十四年。沙門六人。所譯經律論等。總一十五部。合一百九十七卷﹝於中七部六十五卷見在八部一百三十二卷闕本房云皇始元年甲寅延初元年丁酉與諸家年曆不同校二年向後准安公增一序勘其甲子房錄錯矣﹞。

沙門曇摩持。或云侍。秦言法慧。或云法海。西域人。善持律藏妙入契經。以符堅﹝諡莊烈天王﹞建元三年丁卯四年戊辰。於長安譯十誦戒本等三部。竺佛念傳語。慧常筆受﹝安公僧戒序云。佛念寫其梵文。道賢爲譯慧當筆受。其比丘尼戒。僧祐錄云。晉簡文帝時沙門僧純於西域拘夷國得梵本。到關中令佛念曇摩侍慧常共出。謹按長房等錄。皆以慧常爲其譯主。與曇摩持竺佛念共譯。今以秦僧慧常元不遊於天竺。常𨿽共出尼戒執本乃是曇摩佛念傳譯常爲筆受與其僧戒。何別此乃別標慧常。推校本末。事乃分明。常爲助翻。曇摩爲主故。入曇摩之錄。慧常不別存焉﹞。

沙門鳩摩羅佛提。秦言童覺。西域人。以符堅建元十八年壬午八月。於鄴寺譯阿含暮抄一部。冬十一月乃訖。佛提執梵本佛念佛護譯爲秦文。沙門僧導僧叡曇究筆受。

沙門僧伽跋澄。或云跋橙。秦言眾現。罽賓國人。毅然有淵懿之量。歷尋名師修習精詣。博覽眾典特善數經。暗誦毘婆沙貫其妙旨﹝毘婆沙卽鞞婆沙是非大毘婆沙也﹞常浪志遊方觀風弘化。符堅建元之末來入關中。先是大乘之典未廣。禪數之學甚盛。旣至長安咸稱法匠焉。堅祕書郎趙政字文業。博學有才崇仰大法。甞聞外國宗習毘婆沙。而跋澄諷誦。乃四事禮供請譯梵文。澄以建元十七年辛巳。至二十一年乙酉。共名徳法師釋道安等。譯婆須蜜等三部。涼州沙門竺佛念。外國沙門佛圖羅剎傳語。沙門敏智慧嵩。祕書郎趙文業筆受。安公法和對共校定。跋澄戒徳整峻虛靖離俗。關中僧眾則而像之。後不知所終。佛圖羅剎不知何國人。徳業純粹該覽經典。久遊中土善達秦言。其宣譯梵文見稱當世﹝祐等羣錄並云鞞婆沙論僧伽提婆譯今准安公論序云僧伽跋澄譯今准論序爲正祐等羣錄復云跋澄譯雜阿毘曇毘婆沙論十四卷者卽鞞婆沙論是也﹞。

沙門曇摩蜱。秦言法愛。印度人。器宇明敏志存弘諭。以符堅建元十八年壬午。譯般若鈔經一部。佛護譯傳﹝佛護卽佛圖羅剎也﹞慧進筆受。安公校定。共傳云。與大品放光光讚同本者。或恐尋之未審也。

沙門僧伽提婆﹝或云提和亦云僧迦禔婆蓋是言音楚夏耳﹞秦言眾天。罽賓國人。姓瞿曇氏。以符堅建元十九年癸未。遊於長安。沙門法和請令翻譯。起十九年。訖建元末。出八揵度等論二部﹝其鞞婆沙十四卷准安公序是跋澄譯今此除之﹞。

涼州沙門竺佛念譯傳。慧力僧茂筆受。法和理其指歸。安公製序。後以晉孝武帝太元十六年。遊於廬山及往建康。更出經論。具如晉錄所顯。

沙門曇摩難提秦言法喜。兜佉勒國人。髫年離俗。聰慧夙成研諷經典。以專精致業。徧觀三藏闇誦中增二阿含。博識洽聞靡所不練。是以國內遠近咸共推服。少而觀方徧涉諸國。常謂弘法之體宜宣布未聞。故遠冒流沙懷寶東遊。以符堅建元二十年。至于長安。難提學業旣優道聲甚盛。符堅深見禮接厚致供施。先是中土羣經未有四含。堅侍臣武威太守趙政志深法藏。乃與安公共請出經。政於長安城內集義學僧。寫出二含梵本。方始翻譯。佛念傳語。慧嵩筆受。提以符堅建元二十年甲申。至姚萇建初六年辛卯。譯中含等經五部。提後還西域不知所終。

開元釋教錄卷第三﹝總錄之三﹞

開元釋教錄卷第四

庚午藏西崇福寺沙門智昇撰

總括羣經錄上之四

起姚萇﹝諡爲昭武皇帝﹞白雀元年甲申。至姚泓﹝無諡﹞永和三年丁巳。凡經三主三十四年沙門五人。所出經律論等。總九十四部合六百二十四卷﹝於中六十六部五百二十八卷見在二十八部九十六卷闕本准大智度論後記云弘始三年歲在辛丑王道珪云庚子一本亦云歲在辛丑房及甄鸞更差一載今依後記爲正次第排之﹞。

右一十二部七十四卷﹝出曜上七部六十一卷見在持人下五部一十三卷闕本﹞。

沙門竺佛念。涼州人。弱年出家志業淸堅。外和內朗有通敏之鑑。諷習眾經粗涉外典。其蒼雅詁訓尢所明練。少好遊方備觀風俗。家世西河洞曉方語。華戎音義莫不兼釋。故義學之譽𨿽闕。洽聞之聲甚著。符氏建元年中有曇摩持。鳩摩羅佛提。僧伽跋澄。提婆難提等。來入長安。安公趙政等請出眾經。當時名徳莫能傳譯。眾咸推念以爲明匠。自安髙支謙之後。莫踰於念。在符姚二代爲譯人之宗。故關中僧眾咸共嘉焉。念於符姚二代。自譯十住斷結等經一十二部﹝長房錄中別存十地斷結經十卷者非也住之與地二義無別今存十住十地刪之﹞後遘疾卒于常安。遠近白黑莫不歎惜。

右七十四部三百八十四卷﹝提婆菩薩傳上五十二部三百二卷見在法界體性經下二十二部八十二卷闕本﹞。

沙門鳩摩羅什。秦言童壽﹝一名鳩摩羅耆婆外國製名多以父母爲本什父鳩摩羅炎母字耆婆故兼取爲名也﹞。

天竺人也。家世國相。什祖父達多。倜儻不羣名重於國。父鳩摩炎聰明有懿節。將嗣相位乃辭避出家。東度葱嶺。龜茲王聞其棄榮捨俗。甚敬慕之。自出郊迎。請爲國師。王有妹年始二十。才悟明敏。過目必能。一聞則誦。且體有赤黶法生智子。諸國娉之並不行。及見炎心欲當之。王聞大喜逼以妻焉。遂生於什。什之在胎其母慧解倍常。往雀梨大寺聽經。忽自通天竺語。難問之辭必窮淵致。眾咸歎異。有羅漢達摩瞿沙曰。此必懷智子。爲說舍利弗在胎之證。旣而生什。岐嶷若神。什生之後還忘前語。頃之其母。出家修道學得初果。什年七歲亦俱出家。從師受經日誦千偈。偈有三十二字。凡三萬二千言。誦毘曇旣過師授。其義卽自通解無幽不暢。時龜茲國人。以其母王女利養甚多。乃携什避之。什年九歲進到罽賓。遇名徳法師槃頭達多。卽罽賓王之從弟也。淵粹有大量。三藏九部莫不縷貫。亦日誦千偈。名播諸國。什旣至仍師事之。遂誦雜藏中長二阿含。凡四百萬言。達多每與什論議深推服之。聲徹於王。王卽請入。集外道論師。共相攻難。言气始交。外道輕其幼稚言頗不順。什乘其隙而挫之。外道折服愧惋無言。王益敬異。日給鵝腊一雙粳麵各三斗酥六升。此外國之上供也。所住寺僧乃差大僧五人沙彌十人。營視灑掃有若弟子。其見尊崇如此。至年十二其母携還龜茲。至月氏。北山有一羅漢。見而異之。謂其母言。常當守護。此沙彌若至三十五不破戒者。當大興佛法度無數人。與優波毱多無異。若戒不全無能爲也。正可才明俊詣法師而已。什進到沙勒國頂戴佛鉢。心自念言。鉢形甚大何其輕耶。卽重不可勝。失聲下之。母問其故。答曰。我心有分別故鉢有輕重耳。什於沙勒國誦阿毘曇。六足諸門。增一阿含。及還龜茲名蓋諸國。時龜茲僧眾一萬餘人疑非凡夫。咸推而敬之莫敢居上。由是不預燒香之次。遂博覽四韋陀五明諸論外道經書。陰陽星算莫不究曉。妙達吉凶言若符契。爲性率達不厲小檢。修行者頗非之。什自得於心未嘗介意。後從卑摩羅叉學十誦律。又從須利耶蘇摩諮稟大乘。乃歎曰。吾昔學小乘。譬人不識金以鍮石爲妙矣。於是廣求義要。誦中百二論及十二門等。有頃什母辭往天竺。謂龜茲王白純曰。汝國尋衰吾其去矣。行至天竺進登三果。什母臨去謂什曰。方等深教應大闡眞丹。傳之東土惟爾之力。但於自身無利。其可如何。什曰。大士之道利彼亡軀。若必使大化流傳洗悟矇俗。𨿽復身當鑪鑊苦而無恨。於是留住龜茲。止王新寺得大品經。始就披讀魔來蔽文。惟見空牒。什知魔所爲誓心逾固。魔去字顯仍誦習之。後於雀梨大寺讀大乘經。忽聞空中語曰。汝是智人何以讀此。什曰。汝是小魔宜時速去。我心如地不可轉也。停住二年。廣誦大乘經論洞其祕奧。龜茲王爲造金師子座。以大秦錦褥鋪之。令什陞而說法。後往罽賓。爲其師槃頭達多具說一乘妙義。師感悟心服。卽禮什爲師。言我是和上小乘師。和上是我大乘師矣。西域諸國服什神俊咸共崇仰。每至講說。諸王長跪座側。命什踐而登焉。其見重如此。什道震西域聲被東國。符氏建元十三年歲次丁丑正月。太史奏有星見外國分野。當有大徳智人入輔中國。堅素聞什名乃悟曰。朕聞西域有鳩摩羅什。將非此耶。十九年堅遣驍騎將軍呂光等。率兵七萬西伐龜茲及烏耆諸國。臨發謂光曰。聞彼有鳩摩羅什。深解法相善閑陰陽。爲彼學之宗。朕甚思之。若剋龜茲卽馳驛送什。光軍未至。什謂其王白純曰。國運衰矣。當有勍敵。日下人從東方來。宜恭承之勿抗其鋒。純不從而戰。光遂破龜茲殺純獲什。光性疎慢未測什智量。見其年尚少乃凡人戲之。什被逼旣至。遂虧其節。或令騎牛及乘惡馬。欲使墮落。什常懷忍辱曾無異色。光慚愧而止。光還中路置軍於山下。將士已休。什曰。不可在此必見狼狽。宜徙軍隴上。光不納。至夜果雨洪潦暴起。水深數丈死者數千。光始加敬異。什謂光曰。此凶亡之地不宜淹留。推數揆運應速言歸。中路必有福地可居。光從之。至涼州聞符堅已死。遂割據涼土制命一隅焉。什停涼積年。數言未然後皆如說。呂光父子旣不弘道。故蘊其經法無所宣化。符堅已亡竟不相見。姚萇聞其髙名虛心要請。諸呂以什智計多解。恐爲姚謀不許東入。及萇卒子興﹝諡爲文祖皇帝﹞襲位復遣敦請。弘始三年歲次辛丑三月有樹連理生于廟廷。逍遙一園葱變爲茞。以爲美瑞。謂智人應入。其年十二月二十日什至常安。興待以國師之禮。甚見優寵。悟言相對則淹留終日。研微造盡則窮年忘勌。自大法東被始於漢明。歷涉魏晉經論漸多。而支竺所出多滯文格義。興少崇三寶銳志講集。什旣至止。仍請入西明閣及逍遙園。譯出眾經。什率多闇誦無不究達。轉解秦言音譯流利。旣覽舊經義多乖謬。皆由先譯失旨不與梵本相應。興使沙門僧肇僧﹝契﹣大﹢石﹞僧邈僧叡等八百餘人。諮受什旨更令出大品。什持梵本。興執舊經。以相讎校。其新文異舊者義皆圓通。眾皆愜服莫不欣讚焉。興以佛道冲邃其行惟善信爲出苦之良津。御世之洪則。故託意九經遊心十二。乃著通三世論。以勗示因果。王公已下並欽贊厥風。興宗室常山公顯。安成侯嵩。並篤信緣業。屢請什於常安大寺講說新經。什以弘始四年壬寅。至十四年壬子。譯大品小品金剛等經七十四部三百八十餘卷。並暢顯神源發揮幽致。于時四方義學沙門不遠萬里。名徳秀拔者。才暢二公乃至道恒僧標慧叡僧敦僧弼僧肇等三十餘僧。稟訪精研務窮幽旨。廬山慧遠道業冲粹。乃遣使修問。龍光道生慧解洞微。亦入關諮稟。盛業久大至今仰則焉。初沙門慧叡才識髙朗。常隨什傳寫。什每爲叡論四方辭體。商略同異云。天竺國俗甚重文藻。其宮商體韻以入絃爲善。凡覲國王必有讚徳。見佛之儀以歌歎爲尊。經中偈頌皆其式也。但攺梵爲秦失其藻蔚。𨿽得大意殊隔文體。有似嚼飯與人非徒失味。乃令人歐噦也。什嘗作頌贈沙門法和云。心山育徳薰。流芳萬由旬。哀鸞鳴孤桐。淸響徹九天。凡爲十偈辭諭皆爾。什雅好大乘志存敷演。嘗歎曰。吾若著筆作大乘阿毘曇。非迦旃延子比也。今在秦地深識者寡。折翮於此將何所論。乃悽然而止。惟爲姚興著實相論二卷。出言成章無所刪攺。辭諭婉約莫非淵奧。什爲人神情映徹傲岸出羣。應機領會鮮有其匹。且篤性仁厚汎愛爲心。虛己善誘終日無勌。時有沙門僧叡。興甚嘉焉。什所譯經叡並參正。昔竺法護出正法華受決品云。天見人人見天。什譯經至此。乃言曰。此語與梵本義同。但在言過質。叡應聲曰。將非人天交接兩得相見乎。什大喜曰。實然。而叡與什共相開發皆此類也。嘗聽秦僧道融講新法華。什乃歎曰。佛法之興融其人也。俄而師子國有一婆羅門。聰辯多學。西土俗書罕不披誦。而爲彼國外道之宗。聞什在關大行佛法。乃卽慨然謂其徒曰。寧可偏使釋氏之風獨傳震旦。而令吾等正化之典不洽東國。因遂乘駝負書遠涉來入常安。姚興見其口眼便僻。頗亦惑之。而婆羅門乃啟興曰。至道無方各尊其事。今故遠來。請與秦僧捔其辯力。隨有優者卽傳其化。興卽許焉。于時關中四方僧眾相視缺然。莫敢當者。什謂融曰。此之外道聰明殊人。捔言必勝。豈可得使無上大道。在於吾徒爲彼而屈。良可悲矣。若使外道肆情得志。則是我等法輪摧軸。豈可然乎。如吾所覩在君一人。道融自顧才力不減。而彼西域外道經書未盡披讀。乃密令人寫婆羅門所讀經目。一披卽誦。其後剋日將就論義。姚興自出公卿皆會。關中僧眾四遠必集。爾時道融與婆羅門擬相詶抗。鋒辯飛玄彼所不逮。時婆羅門𨿽自覺知辭理已屈。然意猶以廣讀爲誇。道融乃列其所讀書。并更通論秦地經史名目。卷部三倍多之。什仍乘勢因嘲之曰。君可不聞大秦廣學。那忽輕爾遠來。婆羅門心生愧伏頂禮融足。旬日之中無何而去。像運再顯鳩摩羅什道融力焉。又杯度比丘在彭城。聞什在常安。乃歎曰。吾與此子戲別三百餘年。杳然未期。遲有遇於來生耳。什臨終力疾與眾僧告別曰。因法相遇殊未盡伊心。方復異世惻愴何言。自以闇昧謬充傳譯。若所傳無謬。使焚身之後舌不燋爛。以秦弘始中卒。卽於逍遙園依外國法焚尸。薪滅形化惟舌不變。信弘法之有徵也﹝什公卒時諸記不定。髙僧傳云。弘始十一年八月二十日卒於常安。或云七年。或云八年。傳取十一爲正。此不然也。准成實論後記云。大秦弘始十三年歲次豕韋九月八日尚書令姚顯請出此論。至來年九月十五日訖。准此十四年末。什仍未卒。又准僧肇上秦主姚興涅槃無名論表云。肇在什公門下十有餘載。若什四年出經十一年卒始經八載。未滿十年。云何乃言十有餘載。故知但卒弘始年中。不可定其年月也﹞然什出經部卷。眾說多少不同。長房錄中其數彌廣。今細參驗多是別生。或有一本數名。或是錄家錯上。具件如左。今悉刪之。

沙門弗若多羅。秦言功徳華。罽賓國人。少出家以戒節見稱。備通三藏。而專精十誦律部。爲外國師宗。時人咸謂已階聖果。以弘始十年振錫入關。秦主興待以上賓之禮。羅什亦挹其戒範厚相崇敬。先是經法𨿽傳律藏未闡。聞多羅旣善斯部。咸共思慕。以弘始六年甲辰十月十七日。集義學沙門六百餘人。於常安中寺。延請多羅。誦出十誦梵本。羅什譯爲秦文。三分獲二。多羅遘疾奄然棄世。眾以大業未卒而匠人殂往。悲恨之深有踰常痛。次有西域沙門曇摩流支﹝秦云法樂﹞棄家入道。偏以律藏持名。以弘始七年秋達自關中。廬山釋慧遠聞支旣善毘尼。希得究竟律部。乃遣書通好曰。佛教之興先行上國。自分流以來四百餘年。至於沙門徳式所闕尢多。頃西域道士弗若多羅是罽賓人。其諷十誦梵本。有羅什法師。通才博見爲之傳譯。十誦之中文始過半。多羅早喪中途而寢。不得究竟大業慨恨良深。傳聞仁者齎此經自隨。甚欣所遇。冥運之來豈人事而已耶。想弘道爲物感時而動。叩之有人必情無所吝。若能爲律學之徒。畢此經本。開示梵行。洗其耳目。使始涉之流不失無上之津。參懷勝業者日月彌朗。此則惠深徳厚。人神同感矣。幸願垂懷不乖往意。流支旣得遠書及姚興敦請。乃與什共譯十誦都畢。研詳考覈條制審定。而什猶恨文煩未善。旣而什化不獲刪治。流支住常安大寺。慧觀欲請往楊都。支曰。彼土有人有法。足以利世。吾當更行無律教處。於是遊化餘方。莫知所之。

沙門佛陀耶舍。秦言覺名。或云覺稱﹝耶舍是名稱義髙僧傳中翻爲覺明義稍乖也﹞。

罽賓國人。婆羅門種世事外道。有一沙門從其家乞。其父瞋怒令人歐之。父遂手脚攣躄不能行止。乃問於筮師。對曰。坐犯賢人鬼神使然也。卽請此沙門竭誠悔過。數日便瘳。因令耶舍出家爲其弟子。時年十三。嘗從師遠行於曠野逢虎。師欲走避。耶舍曰。此虎已飽必不侵人。俄而虎去。前行果見餘肉。師密異之。至年十五。誦經日得五六萬言。所住寺常於外分衛廢於誦習。有一羅漢。重其聰敏。恒乞食供之。十九誦大小乘經數百萬言。然性簡慠頗以知見自處。謂少堪己師。故不爲諸僧所重。但美儀止善談笑。見者忘其深恨。年及受戒莫爲臨壇。所以向立之歲猶爲沙彌。乃從其舅學五明諸論。世間法術多所通習。二十有七方受具戒。恒以讀誦爲務手不釋牒。每端坐思義。不覺虛中而過。其專精如此。後至沙勒國。時太子達摩弗多﹝秦言法子﹞見其容貌端雅。問所從來。耶舍詶對淸辯。太子悅之。仍請宮內供養。待遇隆厚。羅什後至從其受學。甚相尊敬什隨母東歸。耶舍留止。頃之王薨太子卽位。時符堅遣呂光攻龜茲。龜茲王急求救於沙勒。王自率兵救之。使耶舍留輔太子。委以後任。救軍未至而龜茲已敗。王歸具說羅什爲光所執。乃歎曰。我與羅什相遇𨿽久。未盡懷抱。其忽羈虜相見何期。停十餘年王薨。因至龜茲法化甚盛。時什在姑臧遣信要之。裹糧欲去。國人請留復停歲餘。後語弟子云。吾欲尋羅什。可密裝夜發勿使人知。弟子曰。恐明旦追至不免復還耳。耶舍乃取淸水一鉢。以藥投中呪數十言。與弟子洗足卽便夜發。比至旦行數百里。問弟子曰。何所覺耶。答曰。惟聞疾風之響。眼中淚出耳。耶舍又與呪水洗足住息。明旦國人追之。已差數百里不及。行達姑臧。而什已入常安。什聞其至姑臧。勸興迎之。興未納。頃之命什譯出經藏。什曰。夫弘宣法教宜令文義圓通。貧道𨿽誦其文。未善其理。惟佛陀耶舍深達經致。今在姑臧。願下詔徵之。一言三詳然後著筆。使微言不墜取信千載也。興從之卽遣使招迎。厚加贈遺悉不受。重信敦諭方至常安。興自出候問。別立新省於逍遙園。四事供養。並不受。至時分衛一食而已。于時羅什出十住經。一月餘日疑難猶豫。尚未操筆。耶舍旣至。共相徵決辭理方定。道俗三千餘人皆歎其賞要。舍爲人髭赤。善解毘婆沙。故時人號曰赤髭毘婆沙。旣爲羅什之師。亦稱大毘婆沙。四輩供養衣鉢臥具滿三間屋。不以關心。興爲貨之於城南造寺。耶舍先誦曇無徳律。司隸校尉姚爽﹝或云姚奭﹞請令出之。興疑其遺謬。乃試耶舍。令誦羗籍藥方各四十餘紙。三日乃執文覆之。不誤一字。眾服其彊記。卽以弘始十年戊申。譯四分律并長阿含等經。至十五年癸丑方訖。涼州沙門竺佛念譯爲秦言。道含筆受。譯畢解坐。興嚫耶舍布絹萬匹。悉皆不受。佛念道含布絹各千匹。名徳沙門五百人皆重嚫施。耶舍後還罽賓。不知所終﹝四分序云。壬辰之年有晉國沙門支法領。西越流沙遠期天竺路經于塡。會遇曇無徳部體大乘三藏沙門佛陀邪舍。才艷博聞明練經律。三藏方等皆諷誦通利卽於其國廣集諸經於精舍。還以歲在戊申始達秦國秦主姚欣然卽以其年請出律藏。時集持律沙門三百餘人於長安中寺出卽以領弟子慧辯爲譯。其壬辰年卽秦建初七年也戊申歲卽弘始十年也。又有說云。耶舍與佛念等共勘法領所將梵本然後翻出。眾說少殊未詳孰王。又准僧肇長阿含序及髙僧傳並云。四分弘始十二年出者。此或據部終時說也﹞。

沙門曇摩耶舍。秦言法稱﹝髙僧傳翻爲法明義乖也﹞罽賓國人。少而好學。年十四爲弗若多羅所知。長而气幹髙爽雅有神慧。該覽經律明悟出羣。陶思八禪。遊心七覺。時人方之浮頭婆馱。孤行山澤不避虎兕。獨處思念動移宵日。嘗於樹下每自剋責。年將三十尚未得果。何其懈哉。於是累日不寢不食。專精苦到以悔先罪。乃夢見博叉天王。語之曰。沙門。當觀方弘化曠濟爲懷。何守小節獨善而已。道假眾緣復須時熟。非分彊求死而無證。覺自思惟。欲遊方授道。旣而踰歷諸國冒涉艱危。以晉隆安中。初達廣州住白沙寺。耶舍善誦毘婆沙律。人咸號爲大毘婆沙。時有淸信女張普明。諮受佛法。耶舍爲說佛生緣起。并爲譯出差摩經一卷。至義熙中來入常安。時姚興僭號。甚宗佛法。耶舍旣至深加禮異。會有天竺沙門曇摩掘多﹝秦言法藏﹞來入關中。同气相求宛然若舊。因共出舍利弗阿毘曇。以秦弘始九年丁未書出梵文。停至十六年甲寅。經師漸閑秦語令自宣譯。至十七年乙卯方訖。凡二十二卷。秦太子泓親管理味。沙門道標爲之作序。又出樂瓔珞經一卷。耶舍後南遊江陵。止于辛寺大弘禪法。其有味靖之賓披榛而至者三百餘人。凡士庶造者𨿽先無信心。見皆敬悅。自說有一師一弟子。修業並得羅漢。傳者失其名。又嘗於外門閉戶坐禪。忽有五沙門來入其室。又時見沙門飛來樹端者。往往非一。常交接神明而俯同矇俗。𨿽道迹未彰。時人咸謂已階聖果。至宋元嘉中辭還西域。而不知所終。

從乞伏國仁﹝諡宣烈王﹞建義元年乙酉。至乞伏慕末﹝無諡﹞永弘四年辛未。凡經四主四十七年。沙門一人所譯經。及三秦代新舊失譯經律論等。總五十六部一百一十卷﹝於中三十二部七十九卷見在二十四部三十一卷闕本﹞。

右一十五部二十四卷﹝婦人遇辜上十部一十二卷見在方等主下五部一十二卷闕本﹞。

沙門釋聖堅。或云法堅。亦謂堅公。未詳孰是故備列之。器量弘普利物爲心。以乞伏秦太初年間。於河南國爲乾歸﹝諡武元王﹞譯羅摩伽等經一十五部。尋其聖堅遊化。隨處出經。旣適無停所。弗知附見何代世錄爲正。今依法上總注。入乞伏秦世錄云。

長房錄云。並是沙門僧祐出。三藏集錄釋道安所記關中異經。今還附入三秦世錄。總爲失譯時代處。云房錄復有梵本經四卷﹝脚下注云似是長安中出﹞後漢失譯錄中已有。此中復載。旣是重上刪之不存也。

僧祐錄云。安公關中異經。長房等錄。並闕不載。祐載安公關中異經。總二十四部二十四卷於中七部如房錄中列。今更出一十四經通有二十一部。餘之三部。長房等錄皆標譯主。故此闕之。

右二十部六十五卷。並是見入藏經。似是秦時譯出﹝數本經中並有秦言之字﹞諸失譯錄並未曾載。今附此秦錄。庶免遺漏焉。

通前舊失譯經七部七卷。及新附安公關中異經等。總四十一部。合八十六卷。並爲三秦失譯云。

從張軌﹝諡爲武王﹞永寧元年辛酉至天錫﹝秦封驃騎大將軍涼州牧﹞咸安六年景子凡經八主七十六年。外國優婆塞一人譯經。四部合六卷﹝於中一部一卷見在三部五卷闕本﹞。

優婆塞支施崙。月支人也。博綜眾經特善方等。意存開化傳於未聞。奉經來遊達於涼土張公見而重之。請令翻譯。以咸安三年癸酉﹝從晉年號也﹞於涼州州內正廳堂後湛露軒下。出須賴等經四部。龜茲王世子帛延傳語。常侍西海趙潚會水令馬亦內侍來恭政三人筆受。沙門釋慧常釋進行同在會證。涼州自屬辭不加文飾也。出須賴經後記及首楞嚴經後記﹝前涼之代應更出經後進遇之幸續編附﹞。

自蒙遜﹝諡武宣王﹞永安元年辛丑。至茂虔﹝魏封河西王﹞承和七年己卯。凡經二主三十九年。緇素九人所出經律論等。并新舊集失譯諸經。總八十二部。合三百一十一卷﹝於中二十五部二百九卷見在五十七部一百二卷闕本﹞。

沙門釋道龔。虛心廣運弘利爲道。以北涼河西王﹝蒙遜僭號﹞永安年間。於張掖爲蒙遜譯寶梁等經二部。

沙門釋法眾。髙昌郡人。亦以永安年中。於張掖爲河西王蒙遜。譯大方等陀羅尼經一部。寶唱錄云。在髙昌郡譯。未詳孰是。

沙門僧伽陀。涼言饒善。西域人。意存兼濟化誘居懷。亦以永安年中。於張掖爲蒙遜。譯大善權經一部。見始興錄及法上錄。

右一十九部一百三十一卷﹝所行讚上一十二部一百一十八卷見在勝鬘經下七部一十三卷闕本﹞。

沙門曇無讖。或云曇摩懺。亦云曇謨懺。蓋取梵音不同故也。涼云法豐。中印度人。婆羅門種。讖六歲父亡。母以傭織養讖。見沙門達摩耶舍﹝此言法稱﹞道俗宗敬豐於利養。其母羨之。故以讖爲弟子。十歲與同學數人讀呪。聰敏出羣。讀經日得萬餘言。初學小乘兼覽五明諸論。講說精辯莫能詶抗。後遇白頭禪師。共讖論議。習業旣異交諍十旬。讖𨿽攻難鋒起。而禪師終不肯屈。讖服其精理。乃謂禪師曰。頗有經典可得見不。禪師卽授以樹皮涅槃經本。讖尋讀驚悟方自慚恨。以爲坎井之識久迷大方。於是集眾悔過。遂專業大乘。至年二十所誦大小乘經二百餘萬言。讖從兄善能調象騎。殺王所乘白耳大象。王怒誅之。令曰。敢有視者夷三族。親屬莫敢往讖哭而葬之。王怒欲誅讖。讖曰。王以法故殺之。我以親而葬之。並不違大義。何爲見怒。傍人爲之寒心。其神色自若。王奇其志气遂留供養。讖明解呪術。所向皆驗。西域號爲大神呪師。後隨王入山。王渴乏須水不能得。讖乃密呪石出水。因讚曰。大王惠澤所感。遂使枯石生泉。隣國聞者皆歎王徳。于時雨澤甚調百姓稱詠。王悅其道術深佳優寵。頃之王意稍歇待之漸薄。讖怒曰。我當以甖水詣池呪龍入甖令天下大旱。王必請呪。然後放龍降雨則見待何如。遂持甖造龍。有密告之者。王怒捕讖。讖懼誅乃齎大涅槃經本前分一夾并菩薩戒經﹝地持經也﹞菩薩戒本奔龜茲。龜茲國多少乘學不信涅槃。遂至姑臧止於傳舍。慮失經本枕之而寢。有人牽之在地。讖驚謂是盜者。如此三夕。聞空中語曰。此如來解脫之藏。何以枕之。讖乃慚悟別置髙處。夜有盜之者舉不能勝。乃數過舉之遂不能動。明旦讖持經去。不以爲重。盜者見之謂是聖人。悉來拜謝。河西王沮渠蒙遜聞讖名。呼與相見接待甚厚。蒙遜素奉大法。志在弘通。請令出其經本讖以未參土言又無傳譯。恐言舛於理。不許卽翻。於是學語三年方譯。初分十卷。是時沙門慧嵩道朗獨步河西。值其宣出法藏。深相推重轉易梵文。嵩公筆受。道俗數百人疑難縱橫。讖臨機釋滯未嘗留礙。嵩朗等更請廣出餘經謂大集大雲悲華地持等兼涅槃經總十九部。讖以涅槃經本品數未足。還國尋求。值其母亡遂留歲餘。後於于塡更得經本。復還姑臧續譯成四帙焉。讖以玄始三年甲寅創首翻譯。至十五年丙寅都訖﹝房云玄始十年訖者此乃涅槃竟時非餘經也准優婆塞戒經後記云丙寅年出此卽十五年中猶出經也讖至義和三年癸酉三月方卒中間六載應更出經錄中不言故未詳也﹞讖嘗告遜云。有鬼入聚落必多災疫遜不信欲躬見爲驗。讖卽以術加遜。遜見而駭怖讖曰。宜潔誠齋戒神呪驅之。乃讀呪三日。謂遜曰。鬼北去矣。旣而北境之外疫死萬數。遜益敬憚禮遇彌崇。會魏太武皇帝聞其道術遣使迎請。且告遜曰。若不遣讖便卽加兵。遜自揆國弱難以拒命。兼慮讖多術。或爲魏謀己。進退惶惑。乃密計除之。初讖譯出涅槃卷數已定。而外國沙門曇無發云。此經品未盡。讖嘗慨然誓必重尋。蒙遜因其行志。乃僞資發遣厚贈寶貨。未發數日乃流涕告眾曰。讖業對將至。眾聖不能救矣。以本有心誓義不容停。行四十里。遜密遣刺客害之。時年四十九。眾咸慟惜焉。旣而遜左右常白日見鬼神以劍擊。遜至四月寢疾而終﹝遜以義和三年三月害讖卽其年四月遇疾而終信哉報應不虛如影之隨形也房云讖在處世承和四年卒者非也其義和三年卽魏延和二年歲在癸酉也﹞初讖在姑臧。有張掖沙門道進。欲從讖受菩薩戒。讖云。且悔過。乃竭誠七日七夜。至第八日晨詣讖求受。讖忽大怒。進更思惟。但是我業障未銷耳。乃戮力三年且禪且讖。卽於定中見釋迦文佛與諸大士授已戒法。其夕同止十餘人。皆感夢如進所見。進欲詣讖說之。未至十步。讖驚起唱言。善哉善哉已感戒矣。吾當更爲汝作證。次第於佛像前爲說戒相。時沙門道朗振譽關西。當進感戒之夕。朗亦通夢。乃自卑戒臘求爲法弟。於是從進受者千有餘人。傳授此法迄至于今。皆讖之遺則。有別記云。菩薩地持經。應是伊波勒菩薩傳來此土。後果是讖所傳譯。疑讖或非凡也。

安陽侯沮渠京聲。卽河西王蒙遜從弟。爲人彊志疎通敏朗。少有智鑑。涉獵書記善於談論。幼稟五戒銳意內典。所讀眾經卽能諷誦。常以爲。務學多聞。大士之盛業也。少時甞度流沙到于塡國。於瞿摩帝大寺。遇天竺法師佛陀斯那﹝涼言覺將﹞安陽從之諮問道義。斯那本學大乘。天才秀出。誦半億偈明了禪法。故西方諸國號爲人中師子。安陽從受禪法諸祕要術。口誦梵本東歸於涼。以茂虔承和年中。譯禪法要解一部。

沙門浮陀跋摩。或云佛陀跋摩。涼言覺鎧。西域人也。幼而履操明直聰悟出羣。習學三藏偏善毘婆沙。常誦持此論以爲心要。承和年中達于姑臧。先有沙門道泰。志用彊果。少遊葱右徧歷諸國。得毘婆沙梵本十有萬偈。還至姑臧。側席虛襟企待明匠。聞跋摩遊心此論。請爲翻譯。時蒙遜已薨。子茂虔襲位。以虔承和五年丁丑四月中旬。於涼州城內閑豫宮寺。請跋摩譯焉。泰卽筆受。沙門慧嵩道朗與義學僧三百餘人考正文義。至七年己卯七月方訖。凡一百卷。沙門道挻爲之製序。有頃魏太武帝西伐姑臧。涼土崩亂經書什物皆被焚蕩。遂失四十卷。今惟有六十存焉。跋摩避亂西反。莫知所終﹝序云乙丑歲出卽蒙遜玄始十四年也丁卯歲訖卽玄始十六年也與錄不同未詳何以﹞。

沙門釋智猛。京兆新豐人。稟性端明厲行淸白。少襲法服修業專至諷誦之聲以夜續晝。每見外國道人說釋迦遺迹。又聞方等眾經布在西域。常慨然有感馳心遐外。以爲萬里咫尺千載可追也。遂以姚秦弘始六年甲辰之歲。招結同志十有五人。發迹長安。渡河跨谷三十六所。至涼州城。旣而西出陽關入于流沙。二千餘里。地無水艸路絕行人。冬則嚴厲夏則瘴炎。人死聚骨以標行路。驝駝負糧理極辛阻。遂歷鄯鄯龜茲于塡諸國。備觀風俗。從于塡西南行二千里。始登葱嶺。而同侶九人退還。猛與餘伴進行千七百餘里。至波淪國。同旅竺道嵩又復無常。將欲闍毘忽失尸所在。猛悲歎驚異。於是自力而前。與餘四人三度雪山。氷崖皓然百千餘仞。飛絙爲橋乘虛而過。窺不見底仰不見天。寒气慘酷影戰魂慄。復南行千里至罽賓國。再渡辛頭河。雪山壁立轉甚於前。下多瘴气惡鬼斷路。行者多死。猛誠心冥徹履險能濟。旣至罽賓城。恒有五百羅漢住此國中。而常往反阿耨達池。有大徳羅漢。見猛至止歡喜讚歎。猛諮問方土。爲說四天子事。具在猛傳。猛先於奇沙國見佛文石唾壺。又於此國見佛鉢。光色紫紺四際盡然。猛香華供養頂戴發願。鉢若有應。能輕能重。旣而轉重力遂不堪。及下案時復不覺重。其道心所應如此。復西南行千三百里。至迦維羅衛國見佛髪佛牙及肉髻骨。佛影佛迹炳然具存。又覩泥洹堅固之林降魔菩提之樹。猛喜心內充設供一日。兼以寶蓋大衣覆降魔像。其所遊踐究觀靈變。天梯龍池之事不可勝數。後至華氏城。是阿育王舊都。有大智婆羅門名羅閱宗舉族弘法王所欽重。造純銀塔髙三丈。沙門法顯先於其家。已得六卷泥洹。及見猛至問云。秦地有大乘學不。答曰悉大乘學。羅閱驚歎曰。希有希有。將非菩薩往化耶。猛就其家得泥洹梵本一部。又尋得摩訶僧祇律梵本一部及餘經梵本。誓願流通。於是便反。以甲子歲發天竺。同行四僧於路無常。惟猛與曇纂俱還涼州。以虔承和年中譯出泥洹成二十卷。猛以宋元嘉末卒。昇歷尋遊方沙門記列道路時或不同。佛鉢頂骨處亦乖爽。將知遊往天竺非止一路。頂鉢靈遷時屆異土。故傳述見聞難以例也。

沙門釋道泰。才敏自天冲气疎朗。博聞奇趣遠參異言。往以漢土方等旣備。幽宗粗暢。其所未練惟三藏九部。故杖策冒嶮爰至葱西。綜覽梵文義承髙旨。并獲婆沙梵本十萬餘偈及諸經論。東歸於涼。遂遇浮陀跋摩。共翻毘婆沙論。泰後自譯大丈夫論等二部﹝又長房內典二錄云於其涼代復有沙門曇覺於髙昌國譯賢愚經一部。卽當宋元嘉二十二年也。今謂不然。元嘉十六年己卯涼國已絕如何二十二年乙酉仍有譯經。故知二錄誤也。今依靖邁經圖編在元魏之代魏宋𨿽並宋居建業魏都恒安以地而論合屬魏錄﹞。

沙門釋法盛。髙昌人也。亦於涼代譯投身餓虎經一卷。故前髙僧曇無讖傳末云。于時有髙昌沙門法盛。亦經往外國有傳四卷。其投身餓虎經後記云。爾時國王聞佛說已。卽於是處起立大塔。名爲菩薩投身餓虎塔。今見在塔。東面山下有僧房講堂精舍。常有五千眾僧四事供養。法盛爾時見諸國中。有人癩病及癲狂聾盲手脚躄跛。及種種疾病悉來就此塔。燒香燃燈香泥塗地。修治掃灑并叩頂懺悔。百病皆愈。前來差者便去後來。輒爾常有百餘人。不問貴賤皆爾。終無絕時。今詳僧傳之文及閱經記之說。法盛遊於西域此事不虛。復云親覩靈龕故應非謬。若非盛之自譯何得著彼經。終旣能自往西方。豈有不傳經教。考覈終始事乃分明。今爲盛翻編載斯錄。

長房等錄並云。是沙門僧祐新集。釋道安涼土異經。今還附入涼世目錄爲失譯源。庶知時代顯譯有無卷部多少出之處所。

僧祐錄云。安公涼土異經。長房等錄闕而不載。今還附入涼錄。以爲失譯祐載安公涼土異經總五十九部。於中五部房錄已載。今更出四十七部。通前五十二部。餘有七部一十四卷。謹按長房等錄。皆有所憑。卽非失譯。是故此錄刪之不存。今具條件列之如左。

通新及舊總五十三部。合七十五卷。並爲北涼失源云。

開元釋教錄卷第四﹝總錄之四﹞

開元釋教錄卷第五

庚午歲西崇福寺沙門智昇撰

總括羣經錄上之五

自武帝永初元年庚申。至順帝昇明三年己未。凡八主六十年。緇素共有二十二人。所出經律論等并雜集失譯諸經。總四百六十五部七百一十七卷﹝於中九十三部二百四十三卷見在三百七十二部四百七十四卷闕本﹞。

沙門佛陀什。宋言覺壽。罽賓國人。少受業於彌沙塞部。專精律品兼達禪要。以廢帝義符景平元年癸亥七月屆於楊都。先沙門法顯於師子國得彌沙塞律梵本。未及翻譯而顯遷化。建業諸僧聞什旣善此學。於是請令出焉。卽以其年冬十一月。集龍光寺譯。稱爲五分律。什執梵文。于塡沙門智勝傳語。龍光沙門竺道生東安沙門釋慧嚴共執筆參正。宋侍中瑯瑘王練爲檀越。至來年十二月方訖。仍出戒心及羯磨文等。並行於世。什後不知所終。

沙門畺良耶舍。宋云時稱。西域人性剛直寡嗜欲。善誦阿毘曇博涉律部。其餘諸經多所該綜。𨿽三藏兼明。而以禪門專業。每一遊觀或七日不起。常以三昧正受傳化諸國。以元嘉元年甲子。遠冒沙河萃于建業。文帝義隆深加歎異。勅止鍾山道林精舍。沙門寶誌崇其禪法。沙門僧含請譯觀無量壽及藥王藥上。觀含卽筆受。以此二經是淨土之洪因。轉障之祕術故。沈吟嗟味流通宋國。平昌孟顗承風欽敬。資給豐厚。顗出守會稽固請不從。後移憩江陵。元嘉十九年西遊岷蜀。處處弘道禪學成羣。後還卒於江陵。春秋六十矣。

右一十二部一十七卷﹝五門禪經上七部七卷見在無量壽經下五部十卷闕本﹞。

沙門曇摩蜜多。宋言法秀。罽賓人也。年六七歲神明澄正。每見法事輒自然欣躍。其親愛而異之遂令出家。罽賓多出聖達。屢值明師。博貫羣經特深禪法。所得之要極其微奧。爲人沈邃有慧解。儀軌詳整。生而連眉。故世稱連眉禪師焉。少好遊方誓志宣化。遊歷諸國遂適龜茲。未至一日王夢神告曰。有大福徳人明當入國。汝應供養。明旦卽勅外司。若有異人入境必馳奏聞。俄而蜜多果至。王自出郊迎延請入宮。遂從稟戒。盡四事之供。蜜多安而能遷不滯利養。居數年蜜有去志。神又降夢曰。福徳人捨王去矣。王惕然驚覺。旣而君臣固留莫之能止。遂度流沙進到燉煌。於曠野之地建立精舍。植﹝木﹡柰﹞千株開園百畝。房閣池林極爲嚴淨。頃之復適涼州。仍於公府舊寺更營堂宇。學徒濟濟禪業甚盛。常以江左多民志欲傳法。以元嘉元年展轉至蜀。俄而出峽停止荊州。於長沙寺造立禪館。翹誠懇惻祈請舍利。旬有餘日遂感一枚。衝器出聲放光滿室。門徒道俗莫不更增勇猛人百其心居頃之沿流東下至于建業。初止中興寺。晚憩祇洹。其道聲素著傾都禮訊。自宋文袁皇后及皇子公主莫不設齋。桂宮請戒。椒掖參候之使旬日相屬。從元嘉元年甲子至十八年辛巳。譯虛空藏神呪等經一十二部。常以禪道教授學徒。凡所歸投不遠千里。四輩遠近皆號大禪師焉。會稽太守孟顗深信眞諦。以三寶爲己任。素好禪味敬心慇重。及臨浙河請與同遊。乃於酇縣之山建立塔寺。東境舊俗多趣巫祝。及妙化所移比屋歸正。自西徂東無思不服。後還建業憩定林下寺。禪師天性凝靜雅愛山水。以爲鍾山鎭岳特美嵩華。常歎下寺基構未窮形勝。於是乘髙相地揆卜山勢。斬石刊木營建上寺。殿房禪室肅然深遠。實依俙鷲巖髣髴祇樹矣。於是息心之眾萬里來集。諷誦肅邕望風成化。爰自西域至于南土。凡所遊履。靡不興造檀會敷陳教法。初禪師之發罽賓也。有迦毘羅神衛送。遂至龜茲。於中路欲反。乃現形告辭禪師曰。汝神力通變自在遊處。將不相隨共往南方。語畢卽收影不見。遂遠從至于楊都。故仍於上寺圖像著壁。迄至于今猶有聲影之驗。潔誠祈福莫不享願。以元嘉十九年七月六日卒于上寺。春秋八十有七。道俗四部行哭相趨。仍葬于鍾山宋熙寺前。

右一十部三十一卷﹝四天王經上四部一十二卷見在普曜經下六部一十九卷闕本﹞。

沙門釋智嚴。西涼州人弱冠出家。便以精勤著稱。納衣宴坐蔬食永年。每欲博事名師廣求經誥。遂周流西國進到罽賓。入摩天陀羅精舍。從佛馱先比丘諮受禪法。漸染三年功踰十載。佛馱先見其禪思有緒特深器異。彼諸道俗聞而歎曰。秦地乃有求道沙門矣始不輕秦類敬接遠人。時有佛陀跋陀羅比丘。亦是彼國禪匠。嚴乃要請東歸欲傳法中土。跋陀嘉其懇至遂共東行。踰越歲時達于關內。恒相依附共止長安。頃之跋陀橫爲秦僧所擯。嚴與西來徒眾並分散出關。仍憩山東精舍。坐禪誦經力精修學。晉義熙十三年宋武西伐姚泓。剋捷旋旆塗出山東。時始興公王恢從駕遊觀山川至嚴精舍。見其同志三僧各坐繩床禪思湛然。恢乃彈指。三人開目。俄而還閉。不與交言。恢心敬其奇。訪諸耆老。皆云。隱居積歲未嘗輒出。恢卽啟宋武延請還都。莫肯行者。屢請旣至。二人推嚴隨行。恢道懷素篤禮事甚備。還都卽住始興寺。嚴性虛靜志避囂塵。恢乃於東郊之際更起精舍。卽枳園寺也。嚴前還於西域。所得梵本眾經未及譯寫。到元嘉四年丁卯。乃共沙門寶雲。譯出無盡意等經十部。嚴在寺不受別請常分衛自資。道化所被幽顯咸服。嚴淸素寡欲。隨受隨施。少而遊方無所滯著。稟性冲退不自陳敍。故𨿽多美行世無得而盡傳。嚴昔未出家時。曾受五戒有所虧犯。後入道受具足。常疑不得戒。每以爲懼。積年禪觀而不能自了。遂更汎海重到天竺。諮諸明達。值羅漢比丘具以事問。羅漢不敢判決。乃爲嚴入定。往兜率宮諮啟彌勒。彌勒答云得戒。嚴大喜躍。於是步歸。行至罽賓無疾而卒。時年七十八。彼國凡聖燒身各處。嚴𨿽戒操髙明。而實行未辯。始移屍向凡僧墓地。而屍重不起。攺向聖墓則飄然自輕。嚴弟子智羽智遠故從西來。報此徵瑞俱還外國。以此推嚴信是得道人也。但未知果向中間若深淺耳。

調伏眾生等四部五卷。長房等錄皆云嚴譯。今以前三別生後一疑僞。今爲實錄故並刪之。

沙門釋寶雲。涼州人也。弱年出家精勤有學行。志韻剛潔不偶於世。故少以直方純業爲名。而求法懇惻忘身殉道。誓欲躬覩靈迹廣尋經教。以晉隆安之初遠適西域。與法顯智嚴先後相隨。涉履流沙登踰雪嶺。勤苦艱至不以爲難。遂歷于塡天竺諸國。備覩靈異。乃經羅剎之野。聞天鼓之音。釋迦影迹多所瞻禮。雲在外域徧學梵書。天竺諸國音字詁訓悉皆貫練。後還長安。隨禪師佛陀跋陀受業。修學禪門孜孜不怠。及禪師橫爲秦僧所擯。雲亦奔亡。會廬山遠公解其擯事。共歸楊都安止道場寺。僧眾以雲志力堅猛弘道絕域。莫不披衿諮問敬而受焉。初共智嚴同出諸經。嚴旣遷化雲獨宣譯。以元嘉年中譯佛本行經等四部。雲手執梵本口自宣譯。華戎兼通音訓允正。雲之所定眾咸信服。初關中沙門竺佛念善於宣譯。於符姚二代顯出眾經。江左練梵莫踰於雲。故於晉宋之際弘通法藏。沙門慧觀等咸友而善之。雲性好幽。居以保閑寂。遂適六合山寺。山多荒民俗好艸竊。雲說法教誘。多有攺惡禮事供養。十室而九。頃之道場慧觀臨卒。請雲還都總理寺任。雲不得已而還。居道場歲許。復還六合。以元嘉二十六年終於山寺。春秋七十有四。其遊履外國別有記傳。

沙門伊葉波羅。宋云自在。西域人。妙通三藏明解四含。以元嘉三年景寅遊於彭城。爲北徐州刺史太原王仲徳。譯雜阿毘曇心。譯至擇品。緣礙未竟遂輟。但成十卷。刺史親自筆受。至八年辛未更請求那跋摩續譯。都訖成十三卷。

右一十部一十八卷﹝龍樹說法要偈上八部一十六卷見在善信二十二戒下二部二卷闕本﹞。

沙門求那跋摩。宋言功徳鎧。本剎利種。累世爲王治在罽賓國。祖父呵梨跋陀﹝此云師子賢﹞以剛直被徙。父僧伽阿難﹝此云眾喜﹞因潛隱山澤。跋摩年十四便機見俊達深有遠度。仁愛汎博崇徳務善。其母嘗須野肉令跋摩辦之。跋摩啟曰。有命之類莫不貪生。夭彼之命非仁人矣。母怒曰。設令得罪吾當代汝。跋摩他日煮油誤澆其指。因謂母曰。代兒忍痛。母曰。痛在汝身吾何能代。跋摩曰。眼前之苦尚不能代況三塗耶。母乃悔悟終身斷殺。至年十八相工見而謂曰。君年三十當撫臨大國南面稱尊。若不樂世榮當獲聖果。至年二十出家受戒。洞明九部博曉四含。誦經百餘萬言。深達律品妙入禪要。時號曰三藏法師。至年三十罽賓王薨絕無紹嗣。眾咸議曰。跋摩帝室之胤又才明徳重。可請令還俗以紹國位。羣臣數百再三固請跋摩不納。乃辭師違眾林栖谷飲。孤行山野遁迹人世。後到師子國觀風弘教。識眞之眾咸謂已得初果。儀形感物見者發心。後至闍婆國。初未至一日闍婆王母夢見一道士飛舶入國。明旦果是跋摩來至。母敬以聖禮從受五戒。母因勸王曰。宿世因緣得爲母子。我已受戒而汝不信。恐後生之因永絕今果。王迫以母勅卽奉命受戒。染習旣久專精漸篤。頃之隣兵犯境。王謂跋摩曰。外賊恃力欲見侵侮。若與鬭戰傷殺必多。如其不拒危亡將至。今惟歸命師尊不知何計。跋摩曰。暴寇相攻宜須禦捍。但當起慈悲心勿興害念耳。王自領兵擬之。旗鼓始交賊便退散。王遇流矢傷脚。跋摩爲呪水洗之信宿平復。王恭信稍殷乃欲出家修道。因告羣臣曰。吾欲躬栖法門。卿等更擇明主。羣臣皆拜伏勸請曰。王若捨國則子民無依。且敵國兇彊恃險相對。如失恩覆則黔首奚處。大王天慈寧不愍命。王不忍固違乃就羣臣請三願。若許者當留治國。一願凡所王境同奉和上。二願盡所治內一切斷殺。三願所有儲財賑給貧病。羣臣歡喜僉然敬諾。於是一國皆從受戒。王後爲跋摩立精舍。躬自引材傷王脚指。跋摩又爲呪治有頃平復。道化之聲播於遐邇。隣國聞風皆遣使要請。時楊都名徳沙門慧觀慧聰等。遠挹風猷思欲飡稟。以元嘉元年九月面啟文帝求迎請跋摩。當卽勅交州刺史令汎舶延致觀等。又遣沙門法長道沖道儁等往彼祈請。并致書於跋摩及闍婆王婆多伽等。必希顧臨宋境流行道教。跋摩以聖化宜廣不憚遊方。先已隨商人竺難提舶欲向一小國。會值便風遂至廣州。故其遺文云。業行風所吹遂之於宋境。此之謂也。文帝知跋摩已至南海於是復勅州郡令資發至都。路由始興經停歲許。始興有虎丘山。山形聳峭峯嶺髙絕。跋摩謂其髣髴耆闍崛。乃攺名靈鷲。於山寺之外別立禪室。去寺數里磬音不聞。每至鳴椎跋摩已至。或致雨不沾。或履泥不濕。時眾道俗莫不肅然增敬。寺有寶月殿。跋摩於殿北壁手自畫作羅云像及定光儒童布髪之形像。成之後每夕放光久之乃歇。始興太守蔡茂之深加敬仰。後茂之將死。跋摩躬自往視說法安慰。後家人夢見茂之在寺中與眾僧講法。實由跋摩化導之力也。此山本多虎災。自跋摩居之晝行夜往。或時值虎以杖按頭弄之而去。於是山旅水賓去來無梗。盛徳歸化者十有七八焉。跋摩嘗於別室入禪累日不出。寺僧遣沙彌往候之。見一白師子緣柱而立。亘空彌漫生靑蓮華。沙彌驚恐大呼。往逐師子豁無所見。其靈異無方類多如此。後文帝重勅觀等復更敦請。乃汎舟下都。以元嘉八年正月達于建業。文帝引見勞問慇懃因又言曰。弟子常欲持齋不殺。迫以身殉物不獲從志。法師旣不遠萬里來化此國。將何以教之。跋摩曰。夫道在心不在事。法由己非由人。且帝王與匹夫所修各異。匹夫身賤名劣言令不威。若不剋己苦躬將何爲用。帝王以四海爲家萬民爲子。出一嘉言則士女咸悅。布一善政則人神以和。刑不夭命役無勞力。則使風雨適時寒暖應節百穀滋繁桑麻欝茂。如此持齋齋亦大矣。不殺亦眾矣。寧在闕半日之餐全一禽之命然後方爲弘濟耶。帝乃撫几歎曰。夫俗人迷於遠理。沙門滯於近教。迷遠理者謂至道虛說。滯近教者則拘戀篇章。至如跋摩法師所言。眞謂開悟明達。可與談於天人之際矣。乃勅住祇洹寺供給隆厚。公王英彥莫不宗奉。俄而於寺開講法華及十地。法席之日軒蓋盈衢。觀矚往還肩隨踵接。跋摩神府自然妙辯天絕。或時假譯人而往復懸悟。跋摩卽於祇洹寺譯菩薩善戒經等十部﹝其善戒經長房等錄並云十卷。下注云後弟子於定林更出二品成三十卷者非也。今但九卷或云十卷。應是傳寫差誤加其二字。僧祐錄中只云十卷。故知餘錄傳寫誤也。又按髙僧傳云。祇洹慧義請出菩薩善戒。始得二十八品。後弟子代出一品成三十品。房等錄云續成三十卷者誤之甚也。又長房等錄復云跋摩譯雜阿毘曇心十三卷。今以伊葉波羅譯出十卷跋摩後續成其十三。非謂跋摩更別翻出。二處俱載此亦不然。今此刪之載於前錄﹞。

並文義詳允梵宋弗差。時影福寺尼慧果淨音等共請跋摩云。去六年有師子國八尼至都云。宋地先未經有尼那得二眾受戒。恐戒品不全。跋摩云戒法本在大僧眾發。設不本事無妨得戒。如愛道之緣。諸尼又恐年月不滿苦欲更受。跋摩稱云善哉。苟欲增明甚助隨喜。但西國尼年臘未登又十人不滿。且令學宋語別因西域居士更請外國尼來足滿十數。其年夏在定林下寺安居。時有信者採華布席。惟跋摩所坐華彩更鮮。眾咸崇以聖禮。夏竟還祇洹。其年九月二十八日中食未畢先起還閣。其弟子後至奄然已終。春秋六十有五。未終之前預造遺文偈頌三十六行。自說因緣云。已證二果。手自封緘付弟子阿沙羅云。我終後可以此文還示天竺僧。亦可示此境僧也。旣終之後卽扶坐繩床顏貌不異似若入定。道俗赴者千有餘人。並聞香气芬烈。咸見一物狀若龍蛇可長一匹許。起於屍側直上衝天莫能名者。卽於南林戒壇前依外國法闍毘之。四部鱗集香薪成﹝卄／積﹞。灌之香油以燒遺陰。五色焰起氛氳麗空。是時天景澄朗道俗哀歎。仍於其處起立白塔。欲重受戒諸尼悲泣望斷不能自勝。初跋摩至宋。文帝欲從受菩薩戒。未及諮稟。奄而遷化。以本意不遂。傷恨彌深。乃令眾僧譯出其遺文云﹝遺文在傳恐繁故止﹞。

沙門僧伽跋摩。宋言眾鎧。印度人也。少而棄俗。淸峻有戒徳。明解律藏尢精雜心。以元嘉十年癸酉。步自流沙屆于建業。風宇宏肅道俗敬異。咸宗而事之。號曰三藏法師。初景平元年平陸令許桑捨宅建剎。因名平陸寺。後道場慧觀以跋摩道行純備請住此寺。崇其供養以表厥徳。跋摩共觀起塔三層。行道諷誦日夜不輟。僧眾歸集道化流布。初三藏法師深明戒品。將爲影福寺尼慧果等重受具戒。是時二眾未備。而三藏遷化。俄而師子國比丘尼鐵薩羅等至。眾乃共請跋摩爲師繼軌三藏。祇洹慧義擅步楊都謂爲矯異。執志不同。親與跋摩拒論翻覆。跋摩標宗顯法理證明允。慧義遂迴其剛褊靡然推服。乃率其弟子服膺稟戒。僧尼受者數百許人。宋彭城王義康崇其戒範。廣設齋供四眾。殷盛傾于都邑。頃之名徳大僧慧觀等。以跋摩妙解雜心諷誦通達。先三藏𨿽譯未及繕寫。以十一年九月。於長干寺。招集學士更請出焉。寶雲譯語觀自筆受。研校精悉周年方就。續出摩得勒伽等凡五部。跋摩遊化爲志不滯一方。旣傳經事畢將還本土。眾咸祈請。莫之能留。以元嘉十九年隨西域賈人舶還外國。莫詳其終。

右五十二部一百三十四卷﹝賓頭盧上二十六部一百卷見在虛空藏下二十六部三十四卷闕本﹞。

沙門求那跋陀羅。宋言功徳賢。中印度人也。以大乘學故世號摩訶衍。本婆羅門種。幼學五明諸論。天文書算醫方呪術靡不博貫。後遇見雜心尋讀驚悟。乃深崇佛法焉。其家世外道禁絕沙門。乃捨家潛遁遠求師匠。卽落髪攺服專志學業。及受具戒博通三藏。爲人慈和恭順事師盡勤。頃之辭小乘師進學大乘。大乘師試令探取經匣。卽得大品華嚴。師喜而歎曰。汝於大乘有重緣矣。於是讀誦講義莫能詶抗。進受菩薩戒法。乃奉書父母勸歸正法曰。若專守外道則𨿽還無益。若歸依三寶則長得相見。其父感其至言遂棄邪從正。跋陀前到師子諸國皆傳送資供。旣有緣東方。乃隨舶汎海。中塗風止。淡水復竭。舉舶憂惶。跋陀曰。可同心并力念十方佛稱觀世音何往不感。乃密誦呪經懇到禮懺。俄而信風暴至密雲降雨一舶蒙濟。其誠感如此。元嘉十二年乙亥至廣州。時刺史車朗表聞文帝。遣使延接。旣至楊都。勅名僧慧嚴慧觀於新亭郊勞見。其神情朗徹莫不虔敬。𨿽因譯交言。而欣若傾蓋。初住祇洹寺。俄而文帝延請深加崇敬。琅瑘顏延之通才碩學束帶造門。於是宋都遠近冠蓋相望。大將軍彭城王義康。丞相南譙王義宣。並師事焉。頃之眾僧共請出經。於祇洹寺集義學諸僧。譯出雜阿含經。東安寺出法鼓經。後於丹楊郡譯出勝鬘楞伽經。徒眾七百餘人。寶雲傳譯。慧觀執筆。往復諮折妙得本旨。後譙王鎭荊州。請與俱行安止辛寺。更創殿房。卽於辛寺出無憂王過現因果小無量壽央崛魔羅相續解脫波羅蜜了義現在佛名第一義五相略八吉祥等諸經。并前所出凡五十二部。多是弟子法勇傳度。譙王欲請講華嚴等經。而跋陀自忖未善宋語愧歎積旬。卽旦夕禮懺請乞冥應。夢有人白服持劍擎一人首來至其前曰。何故憂耶。跋陀具以事對。答曰。無所多憂。卽以劍易首更安新頭。語令迴轉曰。得無痛耶。答曰。不痛。豁然便覺心神喜悅。旦起言義皆備領宋語。於是就講。弟子法勇傳譯。僧念爲都講。𨿽因譯人而玄解往復。元嘉將末。譙王屢有怪夢。跋陀曰。都中將有禍亂。未及一年而二凶構逆。及孝建之初。譙王陰謀逆節。跋陀顏容憂慘而未及發言。譙王問其故。跋陀諫爭懇切乃流涕而出曰。必無所冀。貧道不容扈從。譙王以其物情所信。乃逼與俱下。梁山之敗火檻轉迫。去岸懸遠判無濟理。惟一心稱觀世音。手捉笻竹杖投身江中。水齊至膝以杖刺水水深流駛。見一童子尋後而至以手牽之。顧謂童子。汝小兒何能度我。恍惚之間覺行十餘步。仍得上岸。卽脫納衣欲賞童子顧覓不見。舉身毛竪方知神力焉時王玄謨督軍梁山。孝武帝駿勅軍中。得摩訶衍善加料理。驛信送臺。俄而尋得合舸送都。孝武卽時引見顧問委曲。曰企望日久今始相遇。跋陀對曰。旣染亹戾分爲灰粉。今得接見重荷生造勅問。並譙爲賊。答曰。出家之人不預戎事。然張暢宗靈秀等並是驅逼。貧道所明但不圖宿緣乃逢此事。孝武曰。無所懼也。是日勅住後堂供施衣物給以人乘。初跋陀在荊州十載。每與譙王書疏無不記錄。及軍敗簡檢無片言及軍事者。孝武明其純謹益加禮遇。後因閑談聊戲問曰。念丞相不。答曰。受供十年何可忘徳。今從陛下乞。願爲丞相三年燒香。帝悽然動容。義而許焉。及中興寺成勅令移住。爲開三間房。後於東府讌會王公畢集。勅見跋陀。時未及淨髪白首皓然。孝武遙望顧謂尚書謝莊曰。摩訶衍聰明機解。但念老期已至。朕試問之。其必悟人意也。跋陀上階因迎謂之曰。摩訶衍不負遠來之意但有一在。卽應聲答曰。貧道遠歸帝京垂三十載。天子恩遇銜愧罔極。但七十老病惟一死在。帝嘉其機辯。勅近御而坐。舉朝屬目。後於秣陵界鳳凰樓西起寺。每至夜半輒有推戶而喚。視不見人眾屢魘夢。跋陀燒香呪願曰。汝宿緣居此。我今起寺行道禮懺常爲汝等。若住者爲護寺善神。若不能居各隨所安。旣而道俗十餘人同夕夢見鬼神千數皆荷擔移去寺眾遂安。大明七年天下亢旱。祈禱山川累月無驗。帝遂請令祈雨必使有感。如其無効不須相見。跋陀答曰。仰憑三寶陛下天威冀必降澤。如其無獲不復重見。卽往北湖釣臺。燒香祈請不復飲食。默而誦經密加祕呪。明日晡時西北角雲起。初如車蓋。日在桑楡。風震雲合。連日降雨。明旦公卿入賀。勅見慰勞嚫施相續。跋陀自幼以來蔬食終身。常執持香爐未嘗輟手。每食輒分食飛鳥乃集手取食。至明帝之世禮供彌盛。到太始四年正月覺體不平。便預與明帝及公卿等告辭。臨終之日延佇而望云。見天華聖像。禺中遂卒。春秋七十有五明帝慟惜賻送殷厚。公卿會葬榮哀備焉。

般泥洹等二十三部。二十三卷。或是別生抄經。或非跋陀所出。今爲實錄故總刪之。

沙門釋法勇。梵名曇無竭。本姓李氏。幽州黃龍國人也。幼爲沙彌便修苦行。持戒諷經爲師所異。甞聞法顯寶雲諸僧躬踐佛國。慨然有忘身之誓。遂以宋永初之元。招集同志沙門僧猛曇朗之徒二十五人。共齎幡蓋供養之具。發迹北土遠適西方。初至河南國仍出海西郡。進入流沙到髙昌郡。經歷龜茲沙勒諸國。前登葱嶺雪山。棧路險惡驢馬不通。增氷峨峨絕無艸木山多瘴气。下有大江浚急如箭。於東西兩山之脇繫索爲橋。相去極遠十人一過。到彼岸已舉烟爲識。後人見煙知前已度方得更進。若久不見煙則知暴風吹索。人墮江中。行葱嶺三日方過復上雪山。懸崖壁立無安足處。石壁皆有故弋孔。處處相對。人各執四弋。先拔下弋手攀上弋。展轉相代三日方過乃到平地。相待料撿同侶失十二人。進至罽賓國禮拜佛鉢停歲餘。學梵書竟便解梵語。求得觀世音受記經梵文一部。無竭同行沙門餘十三人。西行到新頭那提河﹝此云師子口﹞緣河西入月氏國。禮拜佛肉髻骨及覩白拂木船。後至檀特山南石留寺。住僧三百餘人雜三乘學。無竭便停此寺受具足戒天竺沙門佛陀多羅﹝此云覺救﹞彼方眾僧云。其已得道果。無竭請爲和上。漢沙門志定爲阿闍梨。於寺夏坐三月。日復北行至中天竺。曠遠之處常齎石蜜爲糧。其同侶八人路亡五人俱行屢經危棘。無竭所齎觀世音經常專心繫念。進涉舍衛國中野逢山象一羣。無竭稱名歸命。卽有師子從林中出象驚怖奔走。後渡恒河復值野牛一羣。鳴吼而來將欲害人。無竭歸命如初。尋有大鷲飛來野牛驚散遂得免害。其誠心所感在險克濟皆此類也。後於南天竺隨舶汎海達廣州。所歷事迹別有記傳。元嘉末年達于楊都。手自宣譯觀世音受記經一部。今見傳于世。後不知所終。

右二十八部二十八卷﹝迦葉禁戒上一十五部一十五卷見在菩薩誓經下一十三部一十三卷闕本﹞。

居士沮渠京聲。卽北涼河西王蒙遜從弟安陽侯也。魏併涼後南奔于宋。晦志卑身不交世務。常遊止塔寺以居士自畢。丹陽尹孟顗見而善之請與相見。一面之後雅相崇愛。亟設供饌厚相優贍。京聲以孝武帝孝建二年乙未於楊都竹園寺及鍾山定林上寺。譯彌勒上生經等二十八部。通習積久臨筆無滯。京聲居絕妻孥無欲榮利。從容法侶宣通經典。是以建業白黑咸敬而嘉焉。以大明之末遘疾而卒。

普明王等七經六是別生。一云疑僞。今爲實錄故並刪之。

沙門釋慧簡。未詳何許人也。以孝武帝大明元年丁酉。於鹿野寺譯五天使者等經十部。

眞爲沙門等一十五部。長房等錄並云慧簡所出。今以多是別生等經。故刪之不存也。

沙門功徳直。西域人也。道契旣廣善誘日新。以孝武帝大明六年壬寅。遊至荊州寓禪房寺。沙門玄暢請出念佛三昧等經二部。暢刊正文義詞旨婉密。而暢舒手出香掌中流水莫之測也。後適成都止大石寺。卽是阿育王塔。乃手自作金剛密迹等十六神像傳至于今。直留荊數年後不知所終矣。

沙門釋僧璩。姓朱吳國人。出家爲僧業弟子。總悅眾經尢明十誦。兼善史籍頗製文藻。始住吳虎丘山。孝武欽其風聞勅出楊都爲僧正悅眾。止于中興寺。璩以大明七年癸卯撰十誦羯磬一部。

沙門釋法頴。俗姓索氏燉煌人。十三出家爲法香弟子。住涼州公府寺。與同學法力俱以律藏知名。頴伏膺已後學無再請記在一聞。研精律部博涉經論。元嘉末至建業止新亭寺。孝武以頴學業兼明勅爲都邑僧正。後辭任還多寶寺。常習定閑房亦時開律席。後移住長干寺。以明帝彧太始年中。集出十誦尼戒一部。兼出羯磨流行於代。

沙門竺法眷。印度人也。志性弘簡開利爲務。以明帝彧太始年中。於廣州譯無盡意等經六部。

沙門釋翔公。亦云朔公。在南海郡譯濡首菩薩經一部。羣錄直云宋世不顯年名。未詳何帝。

沙門釋道嚴。於宋世譯佛藏方等經等二部。羣錄直云宋世出不顯帝年。

沙門釋勇公。於宋世譯梵女首意等經三部。羣錄𨿽云宋世不顯帝年。

沙門釋法海。於宋世譯寂調音等經二部。羣錄注云宋世譯出。旣不顯年未詳何帝。

沙門釋先公。於宋世譯月燈經一部。羣錄注云宋世不顯譯年。未詳何帝。

沙門僧伽跋彌。師子國人也。譯彌沙塞律抄一部。大周錄中指寶唱錄不言帝代。其寶唱錄尋本未獲。且寄於宋錄以彰有據耳。

右三百七部三百四十卷﹝惟初九部九卷有本餘者並闕﹞並是梁代沙門僧祐錄中新集失譯諸經然僧祐本錄祐所新集。總一千三百六部一千五百七十卷。今細檢括餘九百九十九部。一千二百三十卷。多是諸別生經。或長房等失譯錄中已載。及有代錄之中標其譯主。除此之外有三百七部三百四十卷。檢括長房等錄皆未曾載。今新集於此以爲失源。然祐錄中但云失譯不標年代。今且附於宋錄之末。庶免遺漏焉。

開元釋教錄卷第五﹝總錄之五﹞

開元釋教錄卷第六

庚午歲西崇福寺沙門智昇撰

總括羣經錄上之六

自髙帝建元元年己未至和帝中興二年壬午。凡經七主二十四年。沙門七人。所譯經律總一十二部三十三卷﹝於中七部二十八卷見在五部五卷闕本﹞。

沙門曇摩伽陀邪舍。齊言法生稱。中印度人。悟物居情導利無捨。以髙帝道成建元三年辛酉。於廣州朝亭寺譯無量義經一部。邪舍手善隸書口解齊言傳受經人。武當山沙門慧表永明三年齎至揚都。繕寫流布。

沙門摩訶乘。西域人也。栖心妙道結志弘通。以武帝賾永明年中。於廣州譯五百本生經等二部。

沙門僧伽跋陀羅。齊言眾賢。西域人。懷道放曠化惠無窮。師資相傳云。佛涅槃後優波離旣結集律藏訖。卽於其年七月十五日受自恣竟。以香花供養律藏。便下一點置律藏前。年年如是。優波離欲涅槃持付弟子陀寫俱。陀寫俱欲涅槃付弟子須俱。須俱付弟子悉伽婆。悉伽婆付弟子目揵連子帝須。目揵連子帝須付弟子旃陀跋闍。如是師師相付至今三藏法師﹝不出其名﹞三藏法師將律藏至廣州。臨上舶反還去。以律藏付弟子僧伽跋陀羅。跋陀以武帝永明六年戊辰﹝房云己巳﹞共沙門僧禕。於廣州竹林寺譯出。名爲善見律毘婆沙。因共安居。以永明七年己巳歲﹝房云庚午﹞七月半受自恣竟。如前師法以香華供養律藏訖卽下一點。當其年計得九百七十五點。點是一年。趙伯休梁大同九年於廬山值苦行律師弘度。得此佛涅槃後眾聖點記年月訖齊永明七年。伯休訪弘度云。自永明七年已後云何不復見點。弘度答云。自此已前皆是得道聖人手自下點。貧道凡夫止可奉持頂戴而已。不敢輒點。伯休因此算。至梁大同九年癸亥歲。合得一千二十八年。昇依伯休所計推。至大唐開元十八年庚午之歲。合得一千二百一十六年。若然則是如來滅度遠近參差未堪取行﹝此墨點記與法顯所傳師子國佛牙精舍唱記年歲全懸此云優波離集律藏竟自恣了已手自下點年年如是展轉相付流傳至今者此或不然尋此善見婆沙非是波離所集乃是部分已後二十部中隨彼所宗釋一家義撮要而解非全部毘尼也卽此撰集已後年下一點此或如然若言波離手自下點者未可卽爲指南也﹞。

沙門達摩摩提。齊言法意。西域人。悟物情深隨方啟諭。以武帝。永明八年庚午。爲沙門法獻於楊都瓦官寺譯提婆達多品等二部。獻時爲僧正。初獻以宋元徽三年遊歷西域。於于塡國得經梵本并及佛牙。有迦毘羅神衛護還宋。經至齊永明中共沙門法意譯出。佛牙安置鍾山上定林寺﹝佛牙可長三寸圍亦如之色帶黃白其牙端﹝穴／甲﹞凸若今印文而溫潤光潔頗類珠玉謹按內經佛有四牙一在忉利天一在龍王宮一在師子國一在烏萇國此卽烏萇國牙也後忽失之乃現于塡獻於于塡請還﹞。

到梁普通三年正月。忽有數人並執器仗。初夜扣門稱臨川殿下奴叛。有人告云。在佛牙閣上請開閣檢視。寺僧從其言主帥至佛牙座前。開函取牙作三禮已。錦巾盛牙繞東山去。後尋却得還安定林。隋文併陳仍在鍾岳。至仁壽三年內使令豫章王暕。從楊州將獻文帝。其年五月十五日勅送東禪定寺供養。佛牙靈異具如僧祐佛牙記。此不復廣。其東禪定寺卽今大莊嚴寺是也。

沙門求那毘地。齊言徳進。中印度人。弱齡從道師事天竺大乘法師僧伽斯。聰慧彊記勤於諷習。所誦大小乘經十餘萬言。兼學世典明解陰陽。其候時逢占多有徵驗。故道術之稱有聞西域。建元初來至江淮止毘耶離寺。執錫從徒威儀端肅。王公已下競相請謁。初僧伽斯於天竺國。抄集修多羅藏十二部經中要切譬諭。撰爲一部凡有百事以教授新學。毘地悉皆通誦兼明義旨。以武帝永明十年壬申秋九月。譯爲齊文卽百諭經也。復出須達及十二因緣。自宋大明已後譯經殆絕。及其宣流法寶世咸美之。毘地爲人弘厚有識度。善於接誘勤躬行道夙夜匪懈。是以外國僧眾萬里歸集。南海商人悉共宗事。供贈往來歲時不絕。性頗福積富於財寶。然營建法事已無私焉。於建業淮側造止觀寺。重閣層門殿房整飾。養徒施化徳業甚著。以中興二年冬卒。

沙門釋曇景。不知何許人。於齊代譯摩耶經等二部。羣錄直云齊世譯出。旣不顯年未詳何帝。

沙門釋法化。以廢帝寶卷永元年中。誦出腹中女聽經一部。眾錄相承並云誦出。未詳誦意依而列之。以有先譯故免疑失。

﹝又長房內典等錄云。齊時江州沙門道政刪攺彌勒成佛經一卷。此或不然。如後大乘錄中廣述。又房等復云。齊代沙門法度於楊都出灰河經一卷。毘跋律一卷。今以灰河經出雜阿含。其毘跋律隋法錄云。法度僞造以濫律名今廢不立。房等又云。齊代沙門釋法尼譯益意經二卷。今以此經卽是齊末梁初僧法尼閉目誦出者。今見有本文理差舛不可流行。若言齊末出者。祐錄何故不載。今編疑部正錄不存。房等又云。齊代沙門道備出九傷等經五部五卷。羣錄並疑。今依舊爲定也﹞。

自武帝天監元年壬午至敬帝太平二年丁丑。凡經四主五十六年緇素八人。所出經律論及諸傳記等并新集失譯諸經。總四十六部二百一卷﹝於中四十部一百九十一卷見在六部十卷闕本﹞。

沙門釋僧祐楊都建初寺僧也。本姓兪氏。其先彭城下邳人。父世居建業。祐年數歲入建初寺禮拜。因踊躍樂道不肯還家。父母怜其志且許入道。師事僧範道人。年十四家人密爲訪婚。祐知而避至定林投法達法師。達亦戒徳精嚴爲法門梁棟。祐師奉竭誠。及年滿具戒執操堅明。初受業於沙門法頴。頴旣一時名匠爲律學所宗。祐迺竭思鑽求無懈昏曉。遂大精律部有勵先哲。武帝衍深相禮遇。凡僧事顧疑皆勅就審決。年衰脚疾勅聽乘輿入內。爲六宮受戒。其見重如此。及齊竟陵文宣王子良梁臨川王宏南平王偉儀同陳郡袁昂永康定公主貴嬪丁氏等。並崇其戒範盡師資之敬。凡白黑門徒萬有餘眾。祐洞明律藏兼善文藻。搜集記錄撰爲部帙。庶尋覽之者功省而博達。實法門之綱要釋氏之元宗也。自蕭齊末爰及梁代。撰釋迦譜等三部。自外法苑集世界記師資傳等。以非入藏故闕不論。並如三藏記等具顯。

沙門曼陀羅仙。梁言弱聲。亦云弘弱。扶南國人。神解超悟幽明畢觀。無憚夷險志存開化。大齎梵經遠來貢獻。以武帝天監二年癸未屆于梁都。勅僧伽婆羅令共翻譯。遂出文殊般若等經三部。𨿽事傳譯未善梁言。故所出經文多隱質。

右一十部三十二卷。其本並在﹝並見長房錄續髙僧傳中都有部數名不備列﹞。

沙門僧伽婆羅。梁言眾鎧。亦云僧養。扶南國人也。幼而頴悟早附法津。𨿽經論具探而偏習對法。聲聞漸布垂譽海南。具足已後廣精律藏。勇意觀方樂崇開化。聞齊國弘法隨舶至都住正觀寺。爲天竺沙門求那跋陀弟子。復從跋陀研精方等。未盈炎燠博涉多通。乃解數國書語。值齊曆亡墜道教陵夷。婆羅靜潔身心外絕交。故擁室栖閑養素資業。大梁御宇搜訪術能。以天監五年被勅徵召。於梁都壽光殿華林園正觀寺占雲館扶南館等五處傳譯。卽以天監五年景戌至普通元年庚子。譯文殊般若等經十部﹝其梵本並是曼陀羅獻者長房等錄復云婆羅更出育王傳五卷者非也前育王經卽是其傳不合重載﹞初翻經日於壽光殿武帝躬臨法座筆受其文。然後乃付譯人盡其經本。勅沙門寶唱慧超僧智法雲及袁曇允等相對疏出。華質有敍不墜譯宗。天子禮接甚厚引爲家僧。所司資給道俗攺觀。婆羅不畜私財。以其嚫施成立住寺。太尉臨川王宏接遇隆重。普通五年因疾卒于正觀寺。春秋六十有五。

沙門釋寶唱。梁都莊嚴寺僧也。俗姓岑氏吳郡人。僧祐律師之髙足也。博識洽聞罕有其匹。武帝甚相崇敬。天監年中頻勅撰集皆愜帝旨。十五年景申又勅撰經律異相一部。唱又別撰尼傳四卷。房錄之中復有名僧傳等七部。非入藏故闕不論。餘竝備在續髙僧傳。

沙門釋明徽。梁都建初寺僧也。戒行精苦習彌沙塞部。徽以宋代覺壽譯彌沙塞律。但出比丘戒本而無尼戒。遂以武帝普通三年壬寅。於大律內抄出尼戒一卷。卽今見行者是﹝撰錄者曰檢此戒中眾學之後無七滅諍律本𨿽略准義合安豈可尼僧有諍不殄祇律正文與僧同有故彼律第四十云眾學法中惟除污艸及水七滅諍法隨順法並同比丘彼師不安理不通也﹞。

王子月婆首那。中印度優禪尼國王之子﹝此優禪尼國或云在南天竺亦云在西天竺未能定矣或可此國據在中天之維博西近南故傳說差誤不定一方也﹞。

生知俊朗體悟幽微。專學佛經尢工義理。洞曉音韻兼善方言。先於東魏興和年中譯經三部。梁大同中從魏之梁武帝留住。勅遣總知外國使命。因譯頂王經一部。

已上並見長房內典等錄右一十一部二十四卷﹝如實論上六部一十五卷見在仁王經下五部九卷闕本﹞。

沙門波羅末陀。梁言眞諦。或云拘羅那他。此曰親依。並梵文之名字也。本西印度優禪尼國人。婆羅門種姓。頗羅墮景行澄明器宇淸肅。風神爽拔悠然自遠。羣藏廣部罔不厝懷。藝術異能偏素精練。𨿽遵融佛理而以通道知名。遠涉艱關無憚夷險歷遊。諸國遂止中天。梁武大同中勅直省張氾等。送扶南獻使返國。仍遣聘中天竺摩伽陀國。請名徳三藏并求大乘諸論雜華經等。眞諦遠聞行化儀軌聖賢。搜選名匠惠益氓品。彼國乃屈眞諦并齎經論恭膺帝旨。旣素蓄在心渙然聞命。以大同十二年八月十五日達于南海。沿歷險闊仍滯兩春。以太淸二年閏八月始屆都邑。武皇面申禮敬安置於寶雲殿竭誠供養。帝欲傳翻經教不羨秦時。更出新文有逾齊日。屬道銷梁季寇羯憑陵法爲時崩。不果宣述乃步入東土。又往富春令陸元哲創奉問津將事傳譯。招延英秀沙門寶瓊等二十餘人。翻十七地論適得五卷。而國難未靜側附通傳。至大寶年爲侯景請還在臺供養。于斯時也兵飢相接法幾頹焉。會元帝啟祚承聖淸夷。乃止于金陵正觀寺。與願禪師等二十餘人翻金光明經。三年二月還返豫章。又往新吳始興。復隨蕭太保度嶺至于南康。並隨方翻譯栖遑靡託。諦於梁代所出經論總十一部。梁末入陳復出經論如後所述。

長房內典等錄有十八部論一卷亦云諦譯。今尋文句非是諦翻。旣與部執本同不合再出。今此刪之如別錄中述。復有金光明疏等六部二十六卷。並是眞諦所撰亦並刪之﹝長房內典等錄復云天監十五年木道賢獻優婁頻經一卷直云獻上不辯委曲且編疑錄此刪不載﹞。

沙門釋慧皎。未詳氏族。會稽上虞人。學通內外博訓經律。住嘉祥寺春夏弘法秋冬著述。撰涅槃梵网義疏。又以唱公所撰名僧頗多浮冗。因遂開例成廣著髙僧傳一部。始于漢明帝永平十年終至梁天監十八年。凡四百五十三載。二百五十七人。又傍出附見者二百三十九人。都合四百九十六人。開其徳業大爲十例。其序略云。前之作者或嫌以繁廣刪減其事。而抗迹之奇多所遺削。謂出家之士處國賓王。不應傲然自遠髙蹈獨絕。尋辭榮棄愛本以勵俗爲賢。若此而不論竟何所紀。又云。前代所撰多曰名僧。竊謂名之與髙如有優劣。至若實行潛光則髙而不名。寡徳適時則名而不髙。名而不髙本非所紀。髙而不名則備之今錄。故省彼名音代以髙字。謹詳覽此傳義例甄著文詞婉約。實可以傳之不朽永爲龜鏡矣。

右一十四部二十五卷除五陰論餘並入藏經房等失譯錄中闕而不載。尋其文句非是遠代。故編梁末以爲梁代失源云。

始從道武帝皇始元年丙申﹝卽東晉太元二十一年也﹞終東魏孝靖帝武定八年庚午。凡一十三帝一百五十五年﹝五帝都恒安至孝文帝太和十八年南遷七帝都洛陽一主都鄴﹞緇素一十二人。所譯經論傳等。總八十三部二百七十四卷﹝於中七十三部二百五十五卷見在一十部一十九卷闕本﹞。

沙門釋慧覺。一云曇覺。祐云曇覺涼州人。牆仞連霄風神爽悟。戒地淸拔慧鑑通微於于闐國得經梵本。以太武皇帝太平眞君六年乙酉。從于闐還到髙昌國。共沙門威徳譯賢愚經一部。見靖邁經圖﹝按梁沙門僧祐賢愚經記云。河西沙門釋曇覺威徳等凡有八僧。結志遊方遠尋經典。於于闐大寺遇般遮于瑟之會。般遮于瑟者漢言五年一切大眾集也。三藏諸學各弘法寶說經講律依業而教。覺等八僧隨緣分聽。於是競習胡音。析以漢義。精思通譯各書所聞。還至髙昌。乃集爲一部。旣而踰越流沙齎到涼州。于時沙門釋慧朗河西宗匠。道業淵博。總持方等。以爲此經所記源在譬諭。譬諭所明兼載善惡。善惡相翻卽賢愚之分也。前代傳經已多譬諭故。因事攺名號曰賢愚焉﹞。

沙門釋曇曜。未詳何許人也。少出家攝行堅貞風鑑閑約。以魏和平年中住北臺。昭玄統。綏緝僧眾妙得其心。住恒安石窟通樂寺。卽魏帝之所造也。去恒安西北三十里武周山北面石崖就而鐫之建立佛寺。名曰靈巖。龕之大者舉髙二十餘丈可受三千許人。面別鐫像窮諸巧麗。龕別異狀駭動人神。櫛比相連三十餘里。東頭僧寺恒供千人。碑碣見存未卒陳委。先是太武皇帝太平眞君七年。司徒崔皓邪佞謏詞。令帝崇重道士寇謙之拜爲天師。珍敬老氏殘害釋種焚毀寺塔。至庚寅年太武感致厲疾方始開悟。兼有白足禪師來相啟發。生愧悔心卽誅崔皓。埋之都市以口爲廁令眾穢之。至壬辰年太武云崩。孫文成立。卽起塔寺搜訪經典。毀法七載三寶還興。曜慨前陵廢欣今重復。以和平三年壬寅故於北臺石窟集諸徳僧。對天竺沙門譯吉義等經三部。流通後賢意存無絕。

沙門吉迦夜。魏云何事。西域人也。遊化在慮導物爲心。以孝文帝延興二年壬子。爲昭玄統沙門曇曜譯大方廣十地等經五部。劉孝標筆受。

沙門曇摩流支。魏云法希。亦云法樂。南印度人。棄家入道偏以律藏傳名。弘道爲務感物而動。宣武帝世遊化洛陽。以景明二年辛巳至正始四年丁亥。爲宣武帝譯信力等經三部。沙門道寶筆受。見長房等錄。

沙門釋法場未詳何許人也。亦以宣武帝時於洛陽譯辯意經一部﹝撰錄者曰謹按髙僧等傳並云晉時道安出家數載方啟師求經師創付辯意經一卷可五千言一覽便誦又安公失譯復載其名准此東晉之時辨意已行於世如何至魏宣武始云法場出也﹞。

沙門勒那摩提。或云婆提。魏言寶意。中印度人。學識優贍理事兼通。三藏教文凡誦一億偈。偈三十二字。尢明禪觀意存遊化。以宣武帝正始五年戊子初屆洛邑。遂譯法華論等三部。沙門僧朗覺意侍中崔光等筆受。當翻經日於洛陽內殿。菩提留支傳本。勒那扇多參助。其後三徳乃徇流言。各傳師習不相訪問。帝以弘法之盛略敍曲煩勅三處。各翻訖乃參校。其間隱沒互有不同。致有文旨時兼異綴後人合之共成通部。見寶唱等錄﹝所以法華寶積寶性等論各有兩本耳﹞。

初寶意沙門神理標異。領牒魏詞偏盡隅隩。帝每令講華嚴經。披釋開悟精義每發。一日正處髙座。忽有持笏執名者形如大官。云奉天帝命來請法師講華嚴經。意曰。今此法席尚未停止。待訖經文當從來命。𨿽然法事所資獨不能建。都講香火維那梵唄咸亦須之可請令定。使者卽如所請。見講諸僧旣而法事將了。又見前使云奉天帝命故來下迎。意乃含笑熙怡告眾辭訣。奄然卒於法座。都講等四僧亦同時俱逝。凡所聞見歎未曾有。

沙門菩提留支。魏言道希。北印度人也。徧通三藏妙入總持。志在弘法廣流視聽。遂挾道宵征遠莅葱左。以魏永平之歲至止東華。宣武下勅慇懃敬勞。後處之永寧大寺供待甚豐。七百梵僧並皆周給。勅以流支爲譯經之元匠也。其寺本孝明帝熙平元年靈太后胡氏所立。在宮前閶闔門南御道之東。中有九層浮圖架木爲之。舉髙九十餘丈。上有金剎復髙十丈。出地千尺去臺百里已遙見之。初營基日掘至黃泉獲金像三十二區。太后以爲嘉瑞奉信法之徵也。是以飾制瓖奇窮世華美。剎表置金寶瓶容二十五斛。承露金槃一十一重。鐵鎖角張。槃及鎖上皆有金鐸如一石甕。九級諸角皆懸大鐸。上下凡有一百三十枚。其塔四面九間六窓三戶。皆朱漆扉扇垂諸金鈴。層有五千四百枚。復施金鐸鋪首。佛事精妙殫土木之工。繡莊金鋪驚駭心目。髙風永夜鈴鐸和鳴。鏗鏘之音聞十餘里。北有正殿形擬太極。中諸像設金玉珠繡。作工巧綺冠絕當世。僧房周接千有餘間。臺觀星羅參差間出。彫飾朱紫繢以丹靑。栝栢楨松異艸叢集。院牆周匝皆施﹝木﹡豕﹞瓦。正南三門樓開三道三重。去地二百餘尺。狀若天門赫奕華麗。夾門列四力士四師子。飾以金玉莊嚴煥爛。東西兩門例皆如此。所可異者惟樓兩重北門通道但路而置。其四門外樹以靑槐亘以淥水。京師行旅多庇其下。路斷飛塵。不由渀雲之潤。淸風送涼。豈藉合歡之發。乃詔中書舍人常景製寺碑文。故云須彌寶殿兜率淨宮莫尚於斯是也。外國所獻經像皆在此寺。寺旣初成。明帝及太后共登浮圖視宮中如掌內。下臨雲雨上天淸朗。以見宮中事故禁人不聽登之。時有西域沙門菩提達摩者。波斯國人也。越自西域來遊洛京。見金盤炫日光照雲表寶鐸含風響出天外。歌詠讚歎疑是神工。自云年一百五十歲。歷涉諸國靡不周徧。如此寺精廬閻浮所無也。訖佛境界亦無有比。口唱南無合掌連日。孝昌二年大風發屋拔樹。剎上寶瓶隨風而墮入地丈餘。復命工人更安新者。至永熙三年二月爲天所震。帝登陵雲臺望火。遣南陽王寶炬錄尚書長孫稚將羽林一千來救。于斯時也雷雨晦冥霰雪交注。第八級中平旦火起。有二道人不忍焚燼投火而死。其焰相續經餘三月。入地剎柱乃至周年猶有煙气。其年五月有人從東萊郡至云。見浮圖在於海中光明儼然。同覩非一。俄而雲霧亂起失其所在。至七月平陽王爲侍中﹝百﹡升﹞斯椿所挾西奔長安。至十月而洛京遷于漳鄴。先時留支奉勅創翻十地經論。厥初命章宣武皇帝親自筆受。然後方付沙門僧辯等訖盡論文。佛法隆盛英俊蔚然。相從傳授孜孜如也。三藏留支從洛陽宣武帝永平元年戊子。至鄴都孝靖帝天平二年乙卯。將三十年相繼翻譯。出金剛般若等經十地等論共三十部。帝又勅淸信士李廓撰眾經錄。廓學通玄素條貫經論雅有標擬。故其錄云。三藏法師留支房內。經論梵本可有萬甲。所翻新文筆受﹝葶﹣丁﹢呆﹞本滿一間屋。然其慧解與勒那相亞。而神悟聰敏洞善方言兼工呪術則無抗衡矣。嘗坐井口澡灌內空。弟子未來無人汲水。流支乃操柳杖聊撝井中。密加誦呪纔始數徧。泉水上涌平及井欄。卽以鉢酌用之灌洗。傍僧具見莫測其神。咸共嘉歎大聖人也。留支曰。勿妄褒賞。斯乃術法外國共行。此方不習謂爲聖耳。懼惑世間遂祕不恒。

沙門佛陀扇多。魏言覺定。北印度人。神悟聰敏內外博通。特善方言尢工藝術。以孝明帝正光六年乙巳至孝靖帝元象二年己未。於洛陽白馬寺及鄴都金華寺。譯十法等經十部。沙門曇林等筆受。

右一十八部九十二卷﹝解脫戒上一十五部八十九卷見在菩薩四法經下三部三卷闕本﹞。

婆羅門瞿曇般若流支。魏云智希。中印度波羅﹝木﹡柰﹞城淨志之種。少學佛法妙閑經旨。神理標異領悟方言。以孝明帝熙平元年遊寓洛陽。後京師遷鄴亦與時徙。以孝靖帝元象元年戊午至武定元年癸亥。於鄴城內在金華昌定二寺及尚書令儀同髙公第內。譯得無垢女等經一十八部。沙門僧昉曇林居士李希義等筆受。

又續髙僧傳云。當魏時有沙門菩提流支。與般若流支前後出經。而眾錄傳寫率多輕略。各去上字但云流支。而不知是何流支。迄今羣錄譯目相涉難得詳定。今搜訪實錄件注如前。餘所未見者俟諸後進耳。

王子月婆首那。魏言髙空。中印度優禪尼國王子。以孝靖帝元象元年戊午訖興和三年辛酉。於鄴都司徒公孫騰之第。譯迦葉等經三部。沙門僧昉筆受。首那從魏之梁。及於陳代更譯諸經。如別所述。

沙門毘目智仙。北印度烏萇國人。剎利王種釋迦之苗裔。曩者毘流離王壞迦毘羅城誅殘釋種。當斯時也有四釋子。忿其見逼不思犯戒出外拒軍流離遂退歸還本國城中不受。告曰。吾爲法種誓不行師。汝退彼軍非吾族也。旣被放斥遠投諸國。本是聖胤競宗樹之。四釋支離皆王一國。今烏萇梵衍王等並其後也。嗣胤相承于今不絕。智仙法師卽斯王種。妙閑三藏最善毘曇。與瞿曇流支同遊魏境。而瞿曇流支尊事爲師。以孝靖帝興和三年辛酉。於鄴城內在金華寺。共瞿曇流支譯寶髻論等五部沙門曇林筆受。驃騎大將軍開府儀同三司御史中尉勃海髙仲密爲檀越啟請供養。並見經前序記。而智仙法師遊方弘化。踰越沙險志在利生。旣啟梵文應多部卷。但余見淺狹尋覽未周。所覩五經件述如右。後進儻遇幸希續補。使法門無謬豈不善歟。自魏及唐傳錄非一。智仙法師未蒙編載。弘法之名莫著。髙行之迹靡彰。傷哉悲哉深可嗟矣。

沙門達磨菩提此云法覺。內典錄云。達磨菩提譯涅槃論。不顯帝代而編魏末。今亦同彼附於此中﹝復有涅槃論三卷亦題達磨菩提譯尋文乃釋前論或疑是人造也﹞。

從文宣帝天保元年庚午至髙恒﹝無諡﹞承光元年丁酉。凡經六主二十八年。緇素二人。所出經論八部五十二卷。

沙門那連提黎耶舍。齊言尊稱。北印度烏場國人。正音應云鄔荼﹝茶音持耶反奘法師云烏仗那唐翻云苑謂昔輪王之苑囿也﹞。

其王與佛同氏。亦姓釋迦。剎帝利種﹝齊云土田主也由劫初之時先爲分地主因卽號焉今所謂國王者是也﹞舍年十七發意出家。尋值名師備聞正教。二十有一得受具篇。聞諸宿老歎佛景迹。或言某國有鉢某國有衣頂骨牙齒神變非一。遂卽起心願得瞻奉。以戒初受須知律相。旣滿五夏發足遊方。所以天梯石臺之迹。龍廟寶塔之方。廣周諸國並親頂禮僅無遺逸。曾竹園寺一住十年。通履僧坊多值明徳。有一尊者深識人機見。語舍云。若能靜修應獲聖果。恐汝遊涉終無所成。爾日𨿽聞情無領悟。晚來却想悔將何及。耶舍北背雪山南窮師子。歷覽聖迹仍旋舊壞。乃覩烏場國主眞大士焉。自所經見罕儔其類。試略述之。安民以理民愛若親。後夜五更先禮三寶。香華伎樂竭誠供養。日出昇殿方覽萬機。次到辰時香水浴像。宮中常設日百僧齋。王及夫人手自行食。齋後消食習諸武藝。日景將昳寫十行經。與諸徳僧共談法義。復與羣臣量議治政。瞑入佛堂自奉燈燭。禮拜讀誦各有恒條。了其常業乃還退靜。三十餘年斯功不替。王有百子誠孝居懷。釋種餘風胤流此國。但以寺接山阜野火所焚。各相差遣四遠投告。六人爲伴行化雪山之北。至于峻頂見有人鬼二路。人道荒險鬼道利通。行客心迷多尋鬼道。漸入其境便遭殺害。昔有聖王。於其路首作毘沙門天王石像手指人路。同伴一僧錯入鬼道。耶舍覺已口誦觀音神呪。至百步追及已被鬼害。自以呪力得免斯厄因復前行。又逢山賊專念前呪便蒙靈衛。賊來相突對目不見。循路東指到芮芮國。值突厥亂西路不通反鄕意絕。乃隨流轉北至泥海之旁。南距突厥七千餘里。彼旣不安遠投齊境。天保七年屆於鄴都。文宣帝洋極見殊禮偏異恒倫。耶舍時年四十。骨梗雄雅物議彈之。緣是文宣禮遇隆重。安置天平寺中請爲翻經三藏。殿內梵本千有餘甲。勅送於寺處以上房。爲建道場供窮珍妙。別立厨庫以表尊崇。舍從文宣帝天保八年丁丑至緯﹝無諡﹞天統四年戊子。於鄴城天平寺譯菩薩見實等經七部。勅昭玄大統沙門法上等二十餘人監掌翻譯。昭玄都瞿曇般若流支長子沙門達摩闍那﹝齊言法智﹞及居士萬天懿傳語。舍於齊時大興正法弘暢眾心。文宣重法殊異躬禮梵本。顧謂羣臣曰。此乃三寶洪基故我偏敬。其奉信推誠爲如此也。耶舍每於宣譯之暇時陳神呪。冥救顯助立功多矣。未幾授昭玄都俄轉爲統。所獲供祿不專自資。好起慈惠樂興福業。設供飯僧施諸貧乏。獄囚繫畜咸將濟之。市﹝門﹫里﹞鬧所多造義井。親自漉水津給眾生。又於汲郡西山建立三寺。依泉旁谷製極山美。又收養厲疾男女別坊。四事供承務令周給。又往突厥客館勸持六齋羊斷放生受行素食。又曾遇病百日不起。天子皇后躬問起居。耶舍歎曰。我本外客徳行未隆。乘輿今降重法故爾。內撫其心愧懼交集。耶舍後至隋代更出諸經。備在隋錄具如彼述。

居士萬天懿。本姓拓跋。北代雲中人也。魏分十姓因爲萬俟氏。世居洛陽故復爲河南人也。後單稱萬氏。少曾出家師婆羅門。而聰慧有志力。善梵書梵語兼工呪術。由是應召得預翻傳之數。懿以武成帝湛河淸年中。於鄴都自譯尊勝菩薩所問經一部。見長房錄。

開元釋教錄卷第六

開元釋教錄卷第七

庚午歲西崇福寺沙門智昇撰

總括羣經錄上之七

從閔帝元年丁丑﹝依古無號直稱元年﹞至靖帝大定元年辛丑。凡經五帝二十五年。沙門四人。所出經論一十四部二十九卷﹝於中六部一十一卷見在八部一十八卷闕本﹞。

沙門攘那跋陀羅。周云智賢。波頭摩國人。𨿽善達三藏而偏精律部。以明帝二年戊寅。於長安舊城婆伽寺共闍那耶舍譯五明論一部。耶舍崛多闍那崛多等傳譯。沙門智僊筆受﹝又長房等錄云周武帝代天和四年己丑摩勒國沙門達摩流支周言法希爲大冡宰晉蕩公字文護譯婆羅門天文二十卷今以非三藏教故不存之﹞。

沙門闍那耶舍。周言藏稱。亦曰勝名。中印度摩伽陀國人。專修宴坐妙窮定業。共二弟子耶舍崛多闍那崛多。以武帝保定四年甲申。至建徳元年壬辰。爲大冡宰晉蕩公宇文護。於長安舊城四天王寺。譯大乘同性經等六部。桂國平髙公侯伏壽爲總監檢校。

沙門耶舍崛多。周言稱藏。優婆國人。共小同學闍那崛多。於武帝時爲大冡宰宇文護。於四天王寺及歸聖寺。譯金光明經等三部﹝靖邁經圖中又有大雲請雨經一卷亦云稱藏所譯今以此經卽是與前闍那耶舍共出之者不合別上二處俱存者誤也﹞。

沙門闍那崛多。周言志徳。北印度揵達國人。師徒同遊來達茲境。以武帝時於四天王寺。譯金色仙人問經。後隨譙王宇文儉往益州。於龍淵寺復譯普門偈等三部。崛多入隨更廣翻譯。備如後述。

自武帝永定元年丁丑至煬帝禎明三年己酉。凡經五主三十三年。緇素三人所出經律論及集傳等。總四十部一百三十三卷﹝於中二十六部八十九卷見在一十四部四十四卷闕本﹞。

右三十八部一百一十八卷﹝金七十論上二十五部八十二卷見在金剛論下一十三部三十六卷闕本﹞。

沙門拘羅那他。陳曰親依。或云波羅末陀。此云眞諦。並梵文之名字也。本西印度優禪尼國人。以梁武太淸二年屆于建業。頃屬梁季崩亂不果宣傳。𨿽翻經論栖遑靡託。逮陳武永定二年七月還返豫章。又上臨川晉安諸郡。眞諦𨿽傳經論道缺。情離本意不申。更觀機壤遂欲汎舶往楞伽修國。道俗虔請結誓留之。不免物議遂停南越。便與前梁舊齒重覈所翻。其有文旨乖競者。皆鎔冶成範始末倫通。至文帝天嘉四年。楊都建元寺沙門僧宗法准僧忍律師等。並建業標領欽聞新教。故使遠浮江表親承芳問。諦欣其來意乃爲翻攝大乘等論。首尾兩載覆疏宗旨。而飄寓投委無心寧寄。又汎小舶至梁安郡。更裝大舶欲返西國。學徒追逐相續留連。太守王萬奢述眾元情重申邀請。諦又且循人事權止海隅。伺旅束裝未思安堵。至三年九月發自梁安汎舶西。引業風賦命飄還廣州。十二月中上南海岸。刺史歐陽穆公顧延。住制旨寺請翻新文。諦顧此業緣西還無指。乃對沙門慧愷等翻廣義法門經及惟識論等。後穆公薨沒世子紇重爲檀越開傳經論。時又許焉。而神思幽通量非情測。嘗居別所四絕水洲。紇往造之嶺峻濤涌未敢陵犯。諦乃鋪舒坐具在於水上。加坐其內如乘舟焉。浮波達岸旣登接對。而坐具不濕依常敷置。有時或以荷葉𦶑水乘之而度。如斯神異其例甚眾。至光大二年六月。諦厭世浮雜情獘形骸。未若佩理資神早生勝壤。遂入南海北山將捐身命。時智愷正講俱舍聞告馳往。道俗奔赴相繼山川。刺史又遣使人伺衛防遏。躬自稽顙致留三日。方紆本情因爾迎還止于王園寺。時宗愷諸僧欲延還建業。會楊輦顧望恐奪時榮。乃奏曰。嶺表所譯眾部多明無塵惟識。言乖治術有蔽國風。不隸諸華可流荒服。帝然之。故南海新文有藏陳世。以太建元年遘疾少時。遺訣嚴正勗示因果書傳累紙。其文付弟子智休。至正月十一日午時遷化。時年七十有一。明日於潮亭焚身起塔。十三日僧宗法准等各齎經論還返匡山。自諦來東夏𨿽廣出眾經而偏宗攝論。故討尋教旨者通覽所譯。則彼此相發綺繢鋪顯。故隨處翻傳親流疏解。諦從陳武永定二年戊寅。至孝宣太建元年己丑。更譯金剛般若經等三十八部。微附華飾盛顯隋唐。見曹毘別歷及隋費長房錄唐內典錄等。餘有未譯梵本書。並多羅樹葉凡有二百四十甲。若依陳紙翻之則列二萬餘卷。今見譯訖止是數甲之文。並在廣州制旨王園兩寺。是知法寶弘博定在中天。識量玼瑣誠歸東夏何以明之。見譯藏經四千餘卷。生便棄擲習學全希。用此量情情可知矣。初諦傳度攝論宗。愷歸心窮括教源銓題義旨。遊心旣久懷敝相承。諦又面對闡揚情理無伏。一日气屬嚴厲衣服單疎。忍噤通宵。門人側席愷等終夜靜立奉侍諮詢。言久情諠有時眠寐。愷密以衣被覆足。諦潛覺知便曳之于地。其節儉知足如此。愷如先奉持逾久逾親。諦以他日便喟然憤气衝口者三。愷問其故。答曰。君等欵誠正法實副參傳。但恨弘法非時有阻來意耳。愷聞之如噎良久聲淚俱發。跪而啟曰。大法絕塵遠通赤縣。羣生無感可遂埋耶諦以手指西北曰。此方有大國非近非遠。吾等沒後當盛弘之。但不覩其興。以爲太息耳。卽驗往隔今統敷揚有宗。傳者以爲神用不同妄生異執。惟識不識其識不無慨然。

無上依經二卷﹝准經後記云梁代譯今編梁錄﹞又長房內典等錄。復有正論釋義等一十三部一百八卷。今以並是經論義疏眞諦所撰。非梵本翻故刪不錄。又內典錄中梁陳二代俱載起信論者非也。

王子月婆首那。陳言髙空。中印度優禪尼國王之子。從魏之梁譯業無輟。以梁太淸二年六月。有于闐沙門求那跋陀﹝陳言徳賢﹞齎勝天王般若經一部梵文凡十六品始洎建業。首那忽見徳賢有此經典。敬戀冥懷如對眞佛。因從祈請畢命弘宣。徳賢嘉其雅操虛心授與。那得保持以爲希遇。屬侯景作亂未暇翻傳。負戴東西諷持供養。民之所欲天必從焉。遂屬陳朝覇於建業。首那負笈懷經自遠而至。江州刺史儀同黃法氍。渴仰大乘護持正法。以文帝債天嘉六年歲次乙酉七月辛巳朔二十三日癸卯。勸請首那於州廳事略開題序設無遮大會。四眾雲集五千餘人。匡山釋僧果及遠邇名徳。並學冠百家博通五部。各有碩難紛綸靡不渙然氷釋。到其月二十九日還興業伽藍。揵搥旣響僧徒咸萃。首那躬執梵文譯爲陳語。楊州阿育王寺釋智昕暫遊彭匯。伏膺至教耳聽筆疏。一言敢失再三循環。撰爲七卷。訖其年九月十八日文句乃盡。江州僧正釋慧恭博通三學始末監掌。具經前序及長房等錄。那𨿽一身而備經涉歷元魏梁陳相繼宣譯。後不測其終。

沙門須菩提。陳言善現。或云善吉。亦云善業。扶南國人。解悟超羣詞彩逸俗。化物無倦遊方屆茲。於楊都城內至敬寺。爲陳主譯大乘寶雨經一部。

自文帝開皇元年辛丑。至恭帝義寧二年戊寅。相承三帝三十八年。緇素九人所出經論及傳錄等。總六十四部三百一卷﹝於中六十二部二百八十七卷見在二部一十四卷闕本﹞。

優婆塞達磨闍那。隋云法智。姓瞿曇氏。卽元魏般若流支長子。本中印度婆羅痆斯國人。婆羅門種。流滯東川遂鄕華俗。父子相承祖習傳譯。髙齊之季爲昭玄都。齊國旣平佛法同毀。智因僧職轉任俗官。冊授洋州洋川郡守。隋受周禪梵牒卽來勅召智還使掌翻譯。智旣妙善隋梵二言。執本自翻無勞傳度。以開皇二年壬寅。譯業報差別經一部。成都沙門釋智鉉筆受。文詞銓序義體。趙郡沙門釋彥琮製序﹝長房等錄並云於興善寺譯業報差別經今謂不然此經二年季春譯出季夏有詔始遷大興云興善寺翻小非譯審也﹞。

沙門毘尼多流支。隋言滅喜。北印度烏萇國人。不遠五百由旬振錫巡方來觀盛化。至止便召入令翻經。以文帝開皇二年壬寅。譯方廣總持等經二部。給事李道寶般若流支次子曇皮二人傳語。長安沙門釋法纂筆受爲隋言。并整比文義。沙門彥琮並皆製序﹝長房等錄亦云於興善寺出此亦不然過如前述﹞。

沙門那連提黎耶舍。隋言尊稱。北印度烏萇國人。先於齊國爲昭玄統。共昭玄都沙門法智譯經七部。備在齊錄。建徳之季周武克齊。佛教與國一時平殄。耶舍外假俗服內襲三衣。避地東西不遑寧息。五眾彫窘投厝無所。儉餓溝壑者減食施之。老病扶力者隨緣濟益。𨿽事力匱薄拒諫行之。而神志休彊說導無倦。屯負留難便歷四年。有隋御宇重興三寶。開皇之始梵經遙應。爰降璽書請來弘譯。二年七月弟子道密等。侍送入京住大興善寺。其年季冬艸創翻業。勅昭玄統沙門曇延等三十餘人令對翻傳。主上禮問殷繁供奉隆渥。年𨿽朽邁行轉精勤。曾依舍利弗陀羅尼具依修業。夢得境界自當作佛。如此靈祥雜沓其例非一。後移住廣濟寺﹝煬帝名廣攺爲弘濟今復避諱爲崇濟焉﹞爲外國僧主。存撫羈客妙得物心。忽一旦告弟子曰。吾年老力微不久去世。及今明了誡爾門徒。佛法難逢宜勤修學。人身難獲愼勿空過。言訖就枕奄爾而化。時滿百歲。卽開皇九年八月二十九日。初耶舍先逢善相者云。年必至百亦合登仙。中壽果終其言驗矣。登仙冥理猶難測之。然其形貌瓌奇。頂如肉髻。耳長而聳。目正處中。有異常倫特爲殊相。固是傳法之碩徳也。法主旣傾哀驚道俗。紹隆之事將漸墜焉。凡於隋代譯經八部。卽大集日藏大雲輪大莊嚴法門等經是也。並沙門僧琛明芬給事李道寶學士曇皮等。僧俗四人更遞度語。沙門智鉉道邃慧獻僧琨奉朝請庾質學士費長房等筆受。昭玄統沙門曇延昭玄都大興善寺主靈藏等。二十餘徳監護始末。至五年冬勘練俱了。並沙門彥琮製序。尋耶舍遊涉四十許年。國五十餘。里十五萬。瑞景靈迹勝寺髙僧駛水深林山神海獸無非奉敬。並預懲降事旣廣周未遑陳敍。沙門彥琮爲之本傳。具流於世。

右三十九部一百九十二卷﹝本行集上三十七部一百七十八卷見在聖善住下二部一十四卷闕本﹞。

沙門闍那崛多。隋云志徳。北賢豆﹝賢豆本音因陀羅娑陀那。此云主處。謂天帝釋所護故也。賢豆之音彼國之訛略耳。身毒天竺此方之訛稱也。而彼國人總言聖豆而已。約之以爲五方也。唐西域記云。正音印度印度者。唐翻爲月。月有多名。斯其一稱言諸羣生輪迴不息。無明長夜莫有司晨其猶白日。旣隱宵燭斯繼𨿽有星光之照。豈如朗月之明。苟緣斯致因而譬月良以其土聖賢繼軌導凡御物。如月照臨。由是義故謂之印度。印度種姓族類羣分。而婆羅門特爲淸貴。從其雅稱傳以成俗無云經界之別。總謂婆羅門國焉﹞揵陀囉國人也﹝隋云香行國﹞居富留沙富邏城﹝隋云丈夫宮也﹞剎帝利種。姓金﹝俱凡反﹞步﹝隋云項也謂如孔雀之項彼國以爲貴姓﹞父名跋闍邏娑囉﹝隋云金剛堅也﹞。幼懷遠量長垂淸範位居冡宰燮理有經。崛多昆季五人身居最小。宿殖徳本早發道心。適在髻年便求出離。二親識其誠量仍爲贊成。卽入大林伽藍因蒙度脫。其郁波弟耶﹝隋云常近受持者今所謂和上此乃于闐之訛略也奘法師云中天正音鄔波拕耶唐云親教亦云依學﹞名嗜那耶舍﹝隋云勝名﹞專修宴坐妙窮定業。其阿遮利耶﹝隋云傳授或云正行卽所謂阿闍梨也亦近國之訛略耳奘法師云阿遮利耶唐云軌範亦云教授﹞名闍若那跋達囉﹝隋云智賢﹞徧通三學偏明律藏。崛多自出家後孝敬專誠。教誨積年指歸通觀。然以賢豆聖境靈迹尚存。便隨本師具得瞻奉。時年二十有七受戒三夏。師徒結志遊方弘法。初有十人同契出境。路由迦臂施國淹留歲序。國王敦請其師奉爲法主益利頗周。將事巡歷。便踰大雪山西足。固是天險之峻極也。至厭怛國旣初至止。野曠民希。所須食飲無人營造。崛多遂捨具戒竭力供待。數經時艱冥靈所祐幸免災橫。又經渴囉槃陀及于闐等國。屢遭夏雨寒雪暫時停住。旣無弘演栖寓非久。又達吐谷渾國漸至鄯州。于時卽西魏後元年也。𨿽歷艱危心逾猛厲。發蹤跋涉三載于茲。同伴十人惟存四个。以周明武成之歲初屆長安止艸堂寺。師徒遊化已果來心。更登淨壇再受具足。精誠從道尢甚由來。旣處京華漸通隋語。名聞稍遠時輩所欽。被詔延入後園共論佛法。殊禮別供充諸禁中。思欲通法無由自展具情上啟。卽蒙別勅爲造四天王寺聽在居住。自茲已後乃翻新經及接先闕。旣非弘泰羈縻而已。會譙王宇文儉鎭蜀復請同行於彼。三年恒任益州僧主住龍淵寺。建徳墮運像教不弘。五眾一期同斯俗服。武帝下勅追入京輦。重加爵祿逼從儒禮。秉操鏗然守死無懼。帝愍其貞亮哀而放歸。路出甘州北由突厥。遇值中面他鉢可汗慇重請留。因往復曰。周有成壞勞師去還。此無廢興幸安意住。資給供養當使稱心。遂爾併停十有餘載。闍梨智賢還西滅度。未久之問和上遷化。隻影孤寄莫知所安。賴以北狄君民頗弘福利。因斯飄寓隨方利物。有齊僧寶暹道邃智周僧威法寶僧曇智照僧律等十人。以武平六年相結同行採經西域。往返七載將事東歸。凡獲梵本二百六十部迴至突厥。聞周滅齊併毀佛法。退則不可進無所歸。遷延彼間遂逢至徳。如渴值飲若暗遇明。因與同居講道相翫。所齎新經仍共尋閱請翻名題。勘舊錄目轉覺巧便有異前人。律等內誠各私慶幸。獲寶遇匠得不虛行。同誓焚香共契宣布。大隋受禪佛法卽興。暹等齎經先來應運。開皇元年季冬屆止。勅付所司訪人令譯。二年仲春便就傳述。季夏詔曰。殷之五遷恐民盡死。是則以吉凶之土制長短之命。謀新去故如農望秋。龍首之山川原秀麗卉木滋阜。宜建都邑定鼎之基。永固無窮之業。在茲可域。城曰大興城。殿曰大興殿。門曰大興門。縣曰大興縣。園苑池沼其號並同。寺曰大興善也。於此寺中傳度法本。于時崛多仍住北狄。至開皇四年大興善寺沙門曇延等三十餘人。以躬當翻譯音義乖越。承崛多在北乃奏請還京。帝乃別勅追延。崛多西歸已絕流滯十年。深思明世重遇三寶。忽蒙遠訪欣願交并。卽與使乎同來入國。于時文帝巡幸洛陽於彼奉謁。天子大悅賜問頻仍。未還京闕尋勅敷譯。新至梵本眾部彌多。或經或書且內且外。諸有翻傳必以崛多爲主。僉以崛多言識異方字曉殊俗。故得宣辯自運不勞傳度。理會義門句圓詞體。文意粗定銓本便成。筆受之徒不費其力。試比先達抑亦繼之。五年勅令崛多。共婆羅門沙門若那竭多。開府髙恭。息都督天奴。和仁及婆羅門毘舍達等道俗六人。令於內史內省翻梵古書及乾文等。于時廣濟寺惟獨耶舍一人譯經。別勅崛多使兼翻經。兩頭來往到十二年。翻書訖了合得二百餘卷進畢。爾時耶舍先已終亡。仍勅崛多專主翻譯。移法席就大興善寺。更召婆羅門沙門達摩笈多。并勅髙天奴髙和仁兄弟等同傳梵語。又增置十大徳沙門僧休法粲法經慧藏洪遵慧遠法纂僧暉明穆曇遷等。監掌翻事銓定宗旨。沙門明穆彥琮重對梵本再審覆勘整理文義。崛多曾傳。于塡東南二千餘里有遮拘迦國。彼王純信敬重大乘。宮中自有摩訶般若大集華嚴三部大經。並十萬偈。王躬受持親執鎖鑰。轉讀則開香華供養。又道場內種種莊嚴。誘諸小王令入禮拜。此國東南二十餘里山甚巖險。有深淨窟置大集華嚴方等寶積楞伽方廣舍利弗華聚二陀羅尼都薩羅藏摩訶般若八部般若大雲經等凡十二部。咸十萬偈。國法相傳防衛守護。又有入滅定羅漢三人窟中禪寂。每至月半諸僧就山爲其淨髪。此則人法住持有生之所憑賴。崛多道性純厚神志剛正。愛徳無厭求法不懈。博聞三藏遠究眞宗。徧學五明兼閑世論。經行得道場之趣。總持通神呪之理。三衣一食終固其誠。仁濟弘誘非關勸請。勤誦佛經老而彌篤。彊識先古久而逾詣。士庶欽重道俗崇敬。隋滕王遵仰戒範奉以爲師。因事塵染流擯東越。又在甌閩道聲載洽。身心兩救爲益極多。至開皇二十年便從物故。春秋七十有八﹝准添品法華序。仁壽元年辛酉崛多笈多二法師於大興善寺重勘梵本闕者添譯。旣在仁壽之元出此添品卽非開皇二十年卒也。又內典錄云仁壽之末崛多以緣他事流擯東越。續髙僧傳卽云開皇二十年卒。傳錄俱宣所撰而自相矛盾何也﹞。崛多自從西服來至東華循歷翻傳。自開皇五年訖仁壽之末出護國等經。總三十九部合一百九十二卷。並詳括陶冶理教圓通。文明義結具流於世。見隋唐二錄﹝護國菩薩經佛華嚴入如來徳智經大方等大雲請雨經東方最勝燈王如來經無所有菩薩經大乘三聚懺悔經已上六部內典錄云崛多所譯靖邁經圖云笈多出今依內典爲正大集譬諭王經移識經法炬陀羅尼經已上三部經圖之中崛多笈多二錄俱載者誤也今並載崛多之錄笈多錄內除之﹞。

沙門釋法經等。並大興善寺翻經大徳也。開皇十四年甲寅。文帝勅撰一切經錄。法經等二十大徳緝撰成之。總標綱記位爲九錄。區別品類有四十二分。合有二千二百五十七部五千三百一十卷。揚化寺沙門明穆。區域條分指蹤紘絡。日嚴寺沙門彥琮。覶縷緝維考校同異。見長房錄。又至仁壽二年勅所司。請興善寺大徳與翻經沙門及學士等。披檢法藏詳定經錄。隨類區辯總爲五分。單本第一重翻。第二別生。第三賢聖集傳。第四疑僞。第五見闕。都合二千一百九部五千五十八卷。別生疑僞不須抄寫。已外三分。入藏見錄。並沙門彥琮綜理裁定。見續髙僧傳。

沙門釋寶貴。大興善寺僧也。開皇十七年丁巳合金光明經一部。貴卽周世智度論師道安之神足。翫閱羣典見昔晉世沙門支敏度合兩支兩竺一白五家首楞嚴爲一部作八卷﹝今准祐錄及合經記四本合成無白延也﹞又合一支兩竺三家維摩爲一部作五卷。又沙門僧就合四家大集爲六十卷。諸此合經文義宛具。斯旣先哲遺蹤。貴遂依承以爲規矩。遂合涼世法豐﹝四卷十八品者﹞周朝稱藏﹝續演壽量大辯二品分爲五卷﹞梁時眞諦﹝更出四品謂三身分別品業障滅品陀羅尼最淨地品依空滿願品通前十八成二十四分成七卷﹞隋代志徳﹝復出銀主陀羅尼品及囑累品﹞前後所出。共二十四品分爲八卷。沙門彥琮重覆勘校品部究足。始自于斯文號經王。義稱深妙願言幽顯。頂戴護持﹝又長房錄云招提寺沙門僧就開皇六年合大集經成六十卷者今尋就所合經難爲憑准中有差舛如後大乘錄及刪繁錄中具述故此錄中存其別本合部之者刪之不存﹞。

沙門菩提登。外國人也。不知何代譯占察經一部。長房錄云。此經檢錄無目。而經首題云。菩提登在外國譯。似近代出。今諸藏內並寫流傳。而廣州有一僧行塔懺法。以皮作二枚帖子。一書善字一書惡字。令人擲之。得善者好得惡者不好。又行自撲法以爲滅罪。靑州亦有一居士同行此法。開皇十三年有人告廣州官司云是其妖。官司推問。其人引證云。塔懺法依占察經。自撲法依諸經中。五體投地如太山崩。廣州司馬郭誼來京向歧州具狀聞奏。勅不信占察經道理。令內史侍郎李元操共郭誼就寶唱寺問諸大徳。沙門法經等報云。占察經目錄無名及譯處。塔懺法與眾經復異不可依行。勅云。諸如此者不須流行。今謂不然。豈得以己管窺而不許有博見之士耶。法門八萬理乃多途。自非金口所宣何得顯斯奧旨。大唐天后天冊萬歲元年。勅東都佛授記寺沙門明佺等。刊定一切經錄以編入正經訖。後諸覽者幸無惑焉。

翻經學士費長房。成都人也。房本出家。周廢僧侶。及隋興復仍習白衣。時預參傳筆受詞義。以歷代羣錄多惟編經至於佛僧紀述蓋寡乃撰三寶。履歷帝年始自周莊魯莊至於開皇末歲。首列甲子傍列眾經。翻譯時代附見編綜。號爲開皇三寶錄。撰成陳奏下勅行之。其序略云。今之所撰略准三書以爲指南顯茲三寶。佛生年瑞依周夜明。經度時祥承漢宵夢。僧之元始城塹棟梁。毘贊光輝崇於慧皎。其外傍採隱居歷年國誌典墳僧祐集記諸史傳等僅數十家。摘彼翠零成斯紀翮。扇之千載風於百王。共秉智炬之光。照時昏暗。同傳法流之潤洽世燋枯。闡我皇猷導開厥始。昔結集之首並指在某國城。今宣譯之功理須各宗時代。故此錄體率舉號稱爲漢魏吳及大隋錄也。失譯疑僞依舊注之。人以年爲先經隨代而次。有重列者猶約世分。總其華戎黑白道俗合有一百九十七人都所出經律戒論傳二千一百四十六部六千二百三十五卷。位而分之爲十五軸。一卷總目。兩卷入藏。三卷帝年。九卷代錄。代錄編鑑經翻譯之少多。帝年張知佛在世之遐邇。入藏別識教小大之淺深云云。

沙門達摩笈多。隋云法密。亦云法藏。本南印度羅囉﹝力加反﹞國人也﹝內典錄及翻經圖並云北天竺烏場國人者非也﹞剎帝利種。姓獘邪伽囉﹝隋云虎氏﹞有弟四人。身居長子。父母留戀不聽出家。然以篤愛法門深願離俗。年二十三往中印度界鞬挐究撥闍城﹝隋云耳出﹞於究牟地﹝隋云黃華色﹞僧伽囉磨﹝隋云眾園舊云僧伽藍者訛略也﹞。笈多於此寺中方得落髪。攺名法密。年二十五方受具戒。其郁波弟耶名佛馱笈多。﹝隋云覺密﹞阿遮利夜名舊拏達多﹝隋云徳施﹞又一阿遮利夜名爲普照。通大小乘經論咸能誦說。行賓荼夜法﹝謂行乞食者舊爲分衛訛略也﹞入第耶那﹝隋云念修舊爲禪那及持訶那並訛僻也﹞。恒入此觀以爲常業。笈多受具之後。仍住三年。就師學問。師之所得略窺戶牖。後以普照師爲吒迦國王所請。從師至彼經停一載師還本國。笈多更留四年。住於提婆鼻何囉﹝隋云天遊也。天謂國王遊謂僧處其所王立故名天遊舊以寺代之。寺乃此土公院之名所謂司也廷也。又云招提者亦訛略也。世依字解。招謂招引。提謂提携。並浪語也。此乃西言耳。正音云招鬭提奢。此云四方。謂處所爲四方眾僧之所依住也﹞。於是歷諸大小乘國及以僧寺聞見倍多。北路商人頗至於彼。遠傳東域有大支那國焉﹝舊名眞丹振旦者並非正音無義可譯惟知是此神州之總名也﹞初𨿽傳述不甚明信未作來心。但以志在遊方情無所繫。遂往迦臂施國六人爲伴。仍留此國停住王寺。笈多遂將四伴於國城中二年停止。徧歷諸寺備觀所學。遠遊之心尚未寧處。其國乃是北路之會雪山北陰。商旅咸湊其境。於商客所又聞支那大國三寶興盛。同侶一心屬意來此。非惟觀其風化。願在利物弘經。便踰雪山西足薄佉羅國沙多叉挐國達摩悉鬚多國。此諸國中並不久住。足知風土諸寺儀式。又至渴羅槃陀國留停一年。未多開導。又至沙勒國。同伴一人復還本邑。餘有三人停在王寺。謂沙勒王之所造也。經住兩載。仍爲彼僧講念破論有二千偈。旨明三印多破外道。又爲講如實論亦二千偈。約其文理。乃是世間論義之法。又至龜茲國亦停王寺又住二年。仍爲彼僧講釋前論。其王篤好大乘多所開悟留引之心旦夕相造。笈多係心東夏無志潛停。密將一僧間行至烏耆國。在阿蘭挐寺講通前論。又經二年。漸至髙昌客遊諸寺。其國僧侶多學漢言。𨿽停二年無所宣述。又至伊吾便停一載。值難避地西南。路純砂磧水艸俱乏。同侶相顧性命莫投。乃以所齎經論權置道旁。越山求水冀以存濟。求旣不遂勞獘轉增。專誦觀世音呪。夜雨忽降。身心充悅尋還本途。四顧茫然方道迷失踟蹰進退。乃任前行遂達于瓜州。方知曲取北路之道也。笈多遠慕大國跋涉積年。初契同徒或留或歿獨顧單影屆斯勝地。靜言思之悲喜交集。尋蒙帝旨延入京城。處之名寺供給豐渥。卽開皇十年冬十月也至止未淹華言略悉。又奉別勅令就翻經。移住興善執本對譯允正寔繁。所誦大小乘論並是深要。至於宣解大弘微旨。此方舊學頻遣積疑。然而慈恕立身柔和成性。心非道外行在言前。誡地夷而靜。智水幽而潔。經洞字源論窮聲意。加以威容詳正勤節髙猛。誦響繼晨宵。法言通內外。又性好端居簡絕情務。寡薄嗜欲息杜希求。無倦誨人有踰利己。曾不忤顏於賤品輕心於微類。遂使未覩者傾風暫謁者欽敬。自居譯人之首惟存傳授。所有覆疎務存綱領。煬帝定鼎東都敬重隆厚。至於佛法彌增崇樹。乃下勅於洛水南濱上林園內置翻經館。搜舉翹秀永鎭傳法。登卽下徵笈多并諸學士並預集焉。四事供承復恒常度。致使譯人不墜其緒成簡無替。於時及隋綱云頹郊壘煙構。梵本新經一時斯斷。笈多蘊其深解遂闕陳弘。始於開皇中歲屆于京師。卽與崛多共參傳譯。于時崛多控權令望居最傳度梵隋。時惟稱美至於深義莫不反啟斯人。而容範滔然無涉世路。所以傳譯聲望抑己揚人。仁壽之末崛多以緣他事流擯東越。笈多乘機專主傳譯。從大業初年終大業末歲。譯大方等善住意等經九部。並文義澄潔華質顯暢。沙門彥琮明則行矩等筆受。至大唐武徳二年終于洛汭。沙門彥琮爲之作傳。初笈多翻金剛斷割般若波羅蜜經一卷及普樂經一十五卷。未及練覆值僞鄭淪廢不暇重修。今卷部在京。多明八相等事﹝今謂大唐日照三藏翻方廣大華嚴經一十二卷與舊普曜梵本是同於中亦明八相等事與此普樂經亦應梵本同也﹞。

開元釋教錄卷第七﹝總錄之七﹞

開元釋教錄卷第八

庚午歲西崇福寺沙門智昇撰

總括羣經錄上之八

大唐李氏都長安

自髙祖神堯皇帝武徳元年歲次戊寅。至開元神武皇帝開元十八年庚午之歲。兼天后代凡經一百一十三載。傳譯緇素已有三十七人。所出經律論及傳錄等。總三百一部二千一百七十卷﹝於中二百八十一部二千一百四十三卷見在一十部二十七卷訪本未獲﹞。

沙門波羅頗迦羅蜜多羅。唐言作明知識。略云朋友。或一云波頗。唐言光智。中印度人也。本剎利王種。姓剎帝利。十歲出家隨師習學。誦一洛叉大乘經可十萬偈。受具已後便學律藏。旣通戒网心樂禪思。又隨勝徳修習定業。因循不捨經十二年。末復南遊摩伽陀國那蘭陀寺。值戒賢論師盛弘十七地論。因復聽採。以此論中兼明小教。又誦一洛叉偈小乘諸論。波頗識度通敏器宇沖邃。博通內外研精大小。傳燈教授同侶所推。承化門人般若因陀羅跋摩等。學功樹勣深達義綱。相繼領徒本國匡化。爲彼王臣之所欽重。但以出家釋子不滯一方。六月一移任緣靡定。承北狄貪勇未識義方。法藉人弘敢欲傳化。乃與道俗十人展轉北行。達西面可汗葉護衙所。以法訓勗。曾未浹旬。特爲戎主。深所信伏。日給二十人料旦夕祗奉。同侶道俗咸被珍遇。生福增敬日倍於前。武徳九年髙平王出使入蕃因與相見。承此風化將事東歸。而葉護君臣留戀不許。王卽奏聞下勅徵入。乃與髙平同來謁帝。以貞觀元年歲次丁亥十一月二十日達京勅住興善。釋門英達莫不修造。自古教傳詞旨有所未諭者。皆委其宗緒括其同異。內計外執指掌釋然。徵問相詶披解無滯。乃上簡聞蒙引內見。躬傳法理無爽對揚。賜綵四十段并宮禁新納一領。所將五僧加料供給。重頻慰問勞接殊倫。至三年三月上以諸有非樂物我皆空。睠言眞要無過釋典。流通之極豈尚翻傳。下詔所司搜敡碩徳兼閑三教備舉十科者一十九人。於大興善創開傳譯。沙門玄謨僧伽等譯語。及三藏同學崛多律師證譯。沙門法琳惠明慧賾慧淨等執筆。承旨慇懃詳覆。審定名義具意成文。沙門慧乘法常慧朗曇藏智解智首僧辯僧珍道岳靈佳文順等證義。又勅上柱國尚書左僕射刑國公房玄齡散騎常侍太子詹事杜正倫禮部尚書趙郡王李孝恭等參助詮定。右光祿大夫太府卿蘭陵男蕭璟總知監護。百司供送四事豐華。至四年四月譯寶星經訖。後移勝光又譯般若燈論大莊嚴經論。至七年春勘閱旣周繕寫云畢。所司詳讀乃上聞奏。下勅各寫十部散流海內。仍賜頗物百段。餘承譯僧有差束帛。波頗意在傳法餘無挂懷。而時輩不詢。或生異議云。頗僥倖時譽取馳於後。故聚名達廢講經論。斯未是弘通者。時有沙門靈佳。卓犖拔羣妙通機會。對監護使具述事理云。頗遠投東夏情乖名利。欲使道流千載聲振上古。昔符姚兩代翻經學士乃有三千。今大唐譯人不過二十。意在明徳同證信非徒說。後代昭奉無疑於今耳。識者僉議攸同後遂不行。時爲太子染患眾治無効。下勅延頗入內一百餘日。親問承對不虧帝旨。疾旣漸降辭出本寺。賜綾帛等六十段并及時服十具。頗誓傳法化不憚艱危。遠度﹝葸﹣十﹢夕﹞河來歸震旦。經途所亘四萬有餘。躬齎梵文望並翻盡。不言英彥有墜綸言。大志頹然雅懷莫訴。因而遘疾自知不救。分散衣資造諸淨業。端坐觀佛遺表施身。下勅特聽。尋爾而卒於勝光寺。春秋六十有九。東宮下令給二十人。輿屍坐送至于山所。闍維旣了。沙門玄謨收拾餘骸爲之起塔於勝光寺。在乘法師塔東。卽貞觀七年四月六日也。有識同嗟。法輪輟軫。羣生無導。良可悲夫﹝內典錄云于斯時也大集梵文將事廣傳陶津後代而恨語由唐化弘匠不行致使梵寶無由分布故十載之譯三部獻功可悲深矣今考覈序中譯時年月三年三月創譯七年春獻功畢續髙僧傳云六年訖傳錄俱是宣修年月自矛盾也﹞。

沙門釋法琳。姓陳氏。頴川人。遠祖隨官寓居襄陽。少而出家遊獵儒釋博綜詞義。金陵楚郢從道問津。自文苑才林靡不尋造。而意存綱梗不營浮綺。野栖木食於靑溪等山。晝則承誨佛經。夜則吟覽俗典。故於內外詞旨經緯遺文。精會所歸咸肆其抱。而風韻閑雅韜徳潛形。气揚采飛方陳神略。隋季承亂入關觀化。流離八水顧步三秦。每以槐里仙宗互陳名實。昔在荊楚梗槪其文。而祕法奇章猶未探括。自非同其形服塵其本情。方可體彼宗師靜茲紛結。乃權捨法服長髪多年。外統儒門內希聃術。遂以義寧初歲。假被巾褐從其居館。琳素通莊老談吐淸奇。道侶服其精華膜拜而從遊處。情契莫二共敍金蘭。故彼所禁文詞竝用諮琳取定。致令李宗奉釋之典包舉具舒。張僞葛妄之言銓題品錄。武徳初運還莅釋宗。擁帙延光栖遑問道。以帝壞同歸名教。是則鼓言鄭衛易可箴規。乃住京師濟法寺。至武徳四年有太史令傅奕。先是黃巾深忌佛法。上廢佛法事十有一條云。釋經誕妄言妖事隱。損國破家未聞益世。請胡佛邪教退還天竺。凡是沙門放歸桑梓。則家國昌大李孔之教行焉。武皇容其小辯。朝輔未能抗也。時謂遵其邪徑通廢宏衢莫不懼焉。乃下詔問曰。棄父母之鬚髪。去君臣之章服。利在何間之中。益在何情之外。損益二宜請動妙適。琳憤激傅詞側聽明勅。承有斯問郎陳對曰。琳聞。至道絕言。豈九流能辯。法身無象。非十翼所詮。但四趣茫茫漂淪欲海。三界蠢蠢顚墜邪山。諸子迷以自焚。凡夫溺而不出。大聖爲之興世。至人所以降靈。遂開解脫之門。示以安隱之路。於是中天王種。辭恩愛而出家。東夏貴遊。厭榮華而入道。誓出二種生死。志求一妙涅槃。弘善以報四恩。立徳以資三有。此其利益也。毀形以成其志。故棄鬚髪美容。變俗以會其道。故去君臣華服。𨿽形闕奉親。而內懷其孝。禮乖事主。而心戢其恩。澤被怨親以成大順。福沾幽顯豈拘小違。上智之人。依佛語故爲益。下凡之類。虧聖教故爲損。懲惡則濫者自新。進善則通人感化。此其大略也。而傅氏所奏。在司猶未施行。奕乃多寫表狀。遠近公然流布。京室閭里。咸傳禿丁之誚。劇談酒席。昌言胡鬼之謠。佛日翳而不明。僧尼阻而無勢。于時達量道俗動毫成論者非一。各踈佛理具引梵文。委示業緣曲垂邪正。但竝是奕之所廢。豈有引廢證成。𨿽曰破邪終歸邪破。琳情性玄機獨覺千載。器局天授博悟生知。覩作者之無功。信乘權之有據。乃著破邪論二卷。用擬傅詞文。有三十餘紙。自琳之綴釆貫絕羣篇。野無遁賢朝無遺士。家藏一本咸誦在心。竝流略之菁華。文章之冠冕。茂譽於是乎騰廣。昏情由之而開尚矣。琳又以論卷初出意在弘通。自非廣露其情。則皂隸不塵其道乃上啟儲后諸王及公卿侯伯等。竝文理弘被庶績咸嘉其博詣焉。故奕奏狀因之致寢。遂得釋門重敞。琳寔其功。東宮庶子虞世南。詳琳著論。乃爲之序胤。而傅氏不愜其情。重施密譖。構扇黃巾用爲黨類。道士李仲卿上十異九迷論。道士劉進喜上顯正論。皆貶量佛聖塵點釋宗。昏冒生靈衒曜朝野。薰蕕旣雜時所疑焉。武徳九年春下詔京置三寺惟立千僧。餘竝放還桑梓。嚴勅旣下莫敢致詞。五眾哀號於槀街。四民顧歎於城市。于時道俗蒙然投骸無措。賴由震方出帝氛祲廓淸。素襲啟聞薄究宗領。登卽大赦還返神居。故佛日重朗於唐世。又由琳矣。琳頻逢黜陟誓結維持。道挫世情良資寡學。乃探索典籍隱括玄奧。撰辯正論八卷。頴川陳子良注之并製序。良文學雄伯羣儒仰戴。誘勸成則其從如雲。貞觀初。文帝捨終南山大和舊宮。置龍田寺。琳性欣幽靜就而住之。眾所推美舉知寺任。從容山服詠歌林野。三年勅波頗三藏翻寶星經及般若燈等論。召琳令執筆承旨兼詳覆名義。至十三年冬有黃巾秦世英者。挾方術以要榮。遂程器於儲貳。素嫉釋種陰陳琳論謗訕皇宗罪當誷上。帝勃然下勅沙汰僧尼。見有眾侶宜依遺教。仍訪琳身據法推勘。琳扼椀奮發不待追徵。獨詣公庭輕生徇理。乃縶以縲紲。下詔問曰。周之宗盟異姓爲後。尊祖重親寔由先古。何爲追逐其短首尾兩端廣引形似之言。備陳不遜之諭。圮毀我祖禰。謗讟我先人。如此要君罪有不恕。琳答曰。文王大聖周公大賢。追遠愼終昊天靡答。孝悌之至通於神明。𨿽有宗周義不爭長。何者。皇天無親竟由輔徳。古人黨理而不黨親。不自我先不自我後。𨿽親有罪必罰。𨿽疎有功必賞。賞罰理當故天下和平。老子習訓道宗徳教加於百姓。恕己謙光仁風刑于四海。又云。吾師名佛。佛者覺一切人也。乾竺古皇西昇逝矣。討尋老教始末可追。日授中經示誨子弟言。吾師者善入泥洹綿綿常存吾今逝矣。今劉李所述謗滅老氏之師世莫能知。著茲辯正論有八卷。略對道士六十餘條。竝陳史籍前言實非。謗毀家國。自後辯對二十餘列。並據琳詞具狀聞奏。勅曰。所著辯正論信毀交報篇曰。有念觀音者臨刃不傷。且赦七日令爾自念。試及刑決能無傷不。琳外纏桎梏內迫刑期。水火交懷訴仰無路。乃緣生來所聞經教及三聖尊名銘誦心府擬爲顯應。至于限滿忽神思彯勇橫逸胸懷。歡慶相尋頓忘死畏立待對問。須臾勅至云。今赦期已滿當至臨刑。有何所念。念有靈不。琳援筆答曰。自隋季擾攘四海沸騰。伇毒流行干戈競起。興師相伐各擅兵威。臣佞君荒不爲正治。遏絕王路固執一隅。自皇王弔伐載淸陸海。斯寔觀音之力。咸資勢至之恩。比徳連蹤道齊上聖。救橫死於帝庭。免淫刑於都市。琳於七日已來不念觀音惟念陛下。勅治書侍御韋琮問琳。有詔令念觀音。何因不念乃云惟念陛下。琳答。伏承觀音聖鑑塵形六道。上天下地皆爲師範。然大唐光宅四海九夷奉職。八表刑淸君聖臣賢不爲枉濫。今陛下子育恒品如經卽是觀音。旣其靈鑑相符。所以惟念陛下。且琳所著辯正論爰與書史倫同。一句參差任從斧鉞。陛下若順忠順正。琳則不損一毛。陛下若刑濫無辜。琳則有伏屍之痛。具以事聞。遂不加罪。有勅徙于益部僧寺。行至百牢關菩提寺。因疾而卒。時年六十九。沙門慧序經理所苦情結斷金。曉夕同衾慰撫承接。及命將盡在序膝上。序慟哭崩摧淚如駛雨。乃召諸關旁道俗。葬於東山之頂。髙樹白塔勒銘誌之。行路望者知便下淚。琳所著詩賦啟頌碑表章誄大乘教法并諸論記傳合三十餘卷。並金石擊其風韻。縟錦繢其文思流靡雅便騰焰彌穆。又善應機說導卽事騁詞言會宮商義符玄籍。其秦英竟以狂慝被誅公私怪其死。晚劉李傅氏相從化往。故其遺文往行。可爲萬代錧轄矣。

右七十六部一千三百四十七卷其本並在。

◎沙門釋玄奘。本名禕。俗姓陳氏。陳留人也。漢太丘長仲弓之後。曾祖欽後魏上黨太守。祖康北齊國子博士食邑周南子孫因家。又爲緱氏人也。父惠英潔有雅操早通經術。形長八尺美眉明目。拜江陵令解纓而返。卽大業年。識者以爲尅終。隱淪之候故也。有四男奘最小。幼而珪璋特達聰悟不羣。年八歲父坐於机側口授孝經。至曾子避席忽整襟而起問其故。對曰。曾子聞師命尚猶避席。某今奉慈訓豈宜安坐。父甚悅知其必成。召宗人語之。皆賀之曰。此公之揚烏也。其早慧如此。自後備通經奧。次兄長捷先出家住東都淨土寺。以奘少罹窮酷携以獎之。日授精理旁兼巧論。年十一誦維摩法華。東都恒度便預其次。自爾卓然梗正不偶朋流。口誦目緣略無閑缺。覩諸沙彌劇談掉戲。奘謂之曰。經不云乎。夫出家者爲無爲法。豈復恒爲兒戲。可謂徒喪百年。時寺有景法師講涅槃經。執卷伏膺遂忘寢食。又學嚴法師攝大乘論。一聞將盡再覽無遺。時年十三也。其後隋氏失御天下沸騰。昆季相携屆于京邑住莊嚴寺。是時武徳元年也。國基艸創兵甲尚興。所以京城未有講肆。然綿蜀之中法事甚盛。遂與兄從之經子午谷入漢川。遂逢空景二法師。停月餘日從之受學。仍相與進向成都。諸徳旣萃大建法筵。於是更聽基暹攝論毘曇道振迦旃延論。敬惜寸陰勵精無怠。二三年間究通諸部。年滿二十。卽以武徳五年於成都受具。夏坐學律五篇七聚之宗。一徧斯得。奘自惟曰。學貴經遠義重疎通。鑽仰一方未成探﹝阜﹣十﹢止﹞﹡責﹞。遂從蜀至荊詢求先徳。漸至相州造慧休法師質問疑礙。次到趙州謁道深法師學成實論。又入長安止大覺寺。就岳法師學俱舍論。皆一徧而盡其旨經目而記於心。𨿽宿學耆年不能出也。至於鈎深致遠開微發伏眾所不至。獨悟於幽奧者固非一義焉。時長安有常辯二法師。爲上京法匠。奘又諮稟。然其所有深致亦一拾斯盡。二徳並深嗟賞。乃謂奘曰。汝可謂釋門千里之駒。其再明慧日當在爾躬。恨吾輩老朽恐不見也。自是學徒攺觀譽滿京邑。僕射宋公簫瑀敬其脫穎奏住莊嚴。然非本志情栖物表。乃又惟曰。余周流吳蜀爰逮趙魏末及周秦。預有講筵率皆登踐已布之言。今𨿽蘊胸襟未吐之詞宗解籤無地。若不輕生殉命誓往華胥。何能具覿成言用通神解。一覩明法了義眞文。要返東華傳揚聖化。則先賢髙勝豈決疑於彌勒。後進鋒頴寧輟想於瑜伽耶。遂厲然獨舉詣闕陳表。有司不爲通引。頓迹京臯廣就諸蕃徧學書語。行坐尋授數日便通。側席面西思聞機候。會貞觀三年時遭霜儉。下勅道俗隨豐四出。幸因斯際徑往姑臧漸至燉煌。路由天塞裹糧弔影。前望悠然但見平沙絕無人徑。迴遑委命任業而前。展轉因循達于髙昌境。王麴文泰得信於佛殊禮供待請留弘法。奘告誠慇至遂任西行。厚相贈遺以充資什。仍勅殿中侍郎史。歡齎綾帛五百疋果味兩車。獻葉護可汗書二十四封。通屈支等二十四國。每一封書附大綾一疋爲信。給馬三十疋手力二十五人。送至突厥葉護衙所。以大雪山北六十餘國皆其部統故。重遺達爲奘開前路也。可汗遂勅所部諸國。令供給傳送。展轉遂達迦濕彌羅國。斯並髙昌麴王。葉護可汗之力也。奘周遊五印徧師明匠。至如五明四含之典。三藏十二之筌。七例八轉之音。三聲六釋之句。皆盡其微畢究其妙。初那爛陀寺大徳師子光等。立中百論宗破瑜伽等義。奘曰。聖人作論終不相違。但學者有向背耳。因造會宗論三千頌。融會瑜伽中百之旨。先有南印度王灌頂師。名般若毱多。明正量部。造破大乘論七百頌。奘申大乘義破之。名制惡見論千六百頌。諸師咸曰。斯論窮天下之勍寇也何敵當之。又東印度拘摩羅王因奘通化。初開信門請問諸佛何所功徳。奘讚如來三身利物。因造三身論三百頌以贈之。王曰。未曾有也。頂戴歸依。斯之三論義府幽奧。五印度境盛傳流布。是知道風昭著徳行髙明。學蘊三冬聲馳萬里。印度學人咸仰盛徳。旣曰經笥。亦稱法將。小乘學徒號奘爲木叉提婆。唐言解脫天。大乘法眾號摩訶耶那提婆。唐言大乘天。斯乃髙其徳而傳徽號。敬其人而議嘉名。又戒日大王五印臣伏。彼聞奘名遣人要請。奘初至止。王卽問云。聞彼支那國有秦王破陣樂歌舞之曲。秦王何人致此歌詠。奘曰。卽今正國之天子也。未登皇極之前封爲秦王。是大聖人。撥亂反正恩霑六合。故有斯詠。王曰。如此之人故天縱之爲物主也。王於奘所盡心師敬。欲使芳音布於遐邇。故於曲女城施大論場。集五印度沙門婆羅門能言之士令奘立論。竟十八日無敢問者。王大嗟賞施金錢一萬銀錢三萬上氈衣一百具。悉皆不受。五印度境戒日王等慇重請留用光玄化。奘志存弘益傳於未聞。確擬東旋拒而不受。王重請暫住觀七十五日大施場相。事訖辭還。王勅所部遞送出境。并施象一頭金銀錢各數萬。戒日拘摩羅等十八大國王流淚執別。奘便辭而不受。諸僧勸受象施。皆曰斯勝相也。佛滅度來王𨿽崇敬種種布施。未聞以象用及釋門。象爲國寶今旣見惠信之極矣。因卽衲象而返錢寶。然其象也其形圓大髙可丈三長二丈許。上容八人并諸什物。緣國北旋出印度境奘歷遊諸國觀禮聖迹及感靈應具如大唐西域記及續髙僧傳兼奘法師傳等備顯。奘於西域請得如來肉舍利一百五十粒。金佛像一軀通光座髙尺有六寸。擬摩揭陀國前正覺山龍窟影像。金佛像一軀通光座髙三尺三寸。擬婆羅痆斯國鹿野苑初轉法輪像。刻檀佛像一軀通光座髙尺有五寸。擬憍賞彌國出愛王思慕如來刻檀寫眞像。刻檀佛像一軀通光座髙二尺九寸。擬劫比他國如來自天宮下降寶階像。銀佛像一軀通光座髙四尺。擬摩揭陀國鷲峯山說法華等經像。金佛像一軀通光座髙三尺五寸。擬那揭羅曷國伏毒龍所留影像。刻檀佛像一軀通光座髙尺有三寸。擬吠舍釐國巡城行化像。大乘經二百二十四部。大乘論一百九十二部。上座部經律論一十四部。大眾部經律論一十五部。三彌底部經律論一十五部。彌沙塞部經律論二十二部。迦葉臂耶部經律論一十七部。法密部經律論四十二部。說一切有部經律論六十七部。因論三十六部。聲論一十三部。凡五百二十夾六百五十七部。並載之巨象還返帝城。初奘旣度葱嶺。先遣侍人齎表陳露違國化也。下勅流問。令早相見。行達于遁以象致死所齎經像交無運致。又上表請。尋下別勅令于遁王給其鞍乘。旣奉嚴勅駝馬相運至于沙州。又蒙別勅計其行程酬雇價直並不受而還。自爾乘傳二十許乘。以貞觀十九年正月二十四日屆于京郊之西。道俗相趨屯赴闐﹝門﹫壹﹞數十萬眾。如值下生。將欲入都人物諠擁取進不前遂停別館。通夕禁衛候備遮斷停駐道旁。從故城之西南至京師朱雀街之都亭驛二十餘里。列眾禮謁動不得旋。于時駕幸洛陽。奘乃留諸經像送弘福寺。京邑僧眾競列幢帳助運莊嚴。四部諠譁又倍初至。當斯時也復感瑞雲現于日北團圓如蓋。紅白相映當于像上。顯發輪光旣非遶日。同共嗟仰從午至晡。像入弘福寺方始歇滅。致使京都五日四民廢業七眾歸承。當此一期仰之彌髙終古罕類也。謁帝於洛陽宮見于儀鸞殿。特蒙慰問面奉天顏。談敍眞俗無爽帝旨。從卯至酉不覺時延迄于閉鼓。上卽事戎旃問罪遼左。明旦將發下勅同行。固辭疾苦不違其請。先是中印度菩提寺僧三人送經初至。下勅普請京城設齋。仍於弘福寺譯大華嚴等經。不久之間奘信又至。乃勅且停待到方譯。旣見洛宮深沃虛想。卽陳翻譯搜擢賢明。上曰。法師唐梵具瞻詞理通敏。將恐徒揚仄陋終虧聖典。奘曰。昔二秦之譯門徒三千。𨿽復翻傳猶恐後代無聞懷疑乖信。若不搜舉同奉玄規。豈以褊能妄參朝委。頻又固請乃蒙降許。帝曰。自師去後朕奉爲穆太后。於西京造弘福寺。可就翻譯。所須人物吏力並與玄齡商量務令優給。旣承明命返迹京師。遂召證義大徳諳解大小乘經論爲時輩所推者一十一人至。卽京弘福寺沙門靈閏。沙門文備。羅漢寺沙門慧貴。實際寺沙門明琰。寶昌寺沙門法祥。靜法寺沙門普賢。法海寺沙門神昉。廓州法講寺沙門道深。汴州演覺寺沙門玄忠。蒲州普救寺沙門神泰。綿州振響寺沙門敬明等。綴文大徳九人至。卽京普光寺沙門拪玄。弘福寺沙門明濬。會昌寺沙門辯機。終南山豐徳寺沙門道宣。簡州福聚寺沙門靖邁。蒲州普救寺沙門行友。棲巖寺沙門道卓。豳州昭仁寺沙門慧立。洛州天宮寺沙門玄則等。字學大徳一人至。卽京大總持寺沙門玄應。證梵語梵文大徳一人至。卽京大興善寺沙門玄謨。其年五月方操貝葉開演梵文。創譯大菩薩藏經。沙門道宣執筆并刪綴詞理。又復旁翻佛地經六門陀羅尼經顯揚聖教論。二十年春正月又譯大乘阿毘達磨雜集論。次譯瑜伽師地論。法師於論重加陶練。微有餘隙又出西域記十二卷。沙門辯機親受時事連比前後。自前代已來所譯經教。初從梵語倒寫本文。次乃迴之順同此俗。然後筆人亂理文句。中間增損多墜金言。今所翻傳都由奘旨。意思獨斷出語成章。詞人隨寫卽可披翫。于時駕返西京。奘乃進新譯經論并大唐西域記。表請題序。手勅答書。略云。朕學淺心拙在物猶迷。況佛教幽微豈能仰測。請爲經題非己所聞。其新撰西域記者當自披覽。又再三表請方蒙允許。遂謂駙馬都尉髙履行曰。卿前請朕爲父作碑。今气力不如昔。願作功徳爲法師作序。不能作碑。卿知之。貞觀二十二年春幸玉華宮。六月勅追法師赴宮見於玉華殿。帝問比翻何經論。答近翻瑜伽師地論訖凡一百卷。帝曰。此論甚大何聖所說復明何義。答曰。論是彌勒菩薩說明十七地義。又問。何名十七地。奘舉綱提目陳列大義。帝深愛焉遣使向京取瑜伽論。帝自詳覽覩其詞義宏遠非從來所聞。歎謂侍臣曰。朕觀佛經譬猶瞻天望海莫測髙深。法師能於異域得是深法。朕比以軍國務殷不及委尋佛教。而今觀之宗源杳曠靡知涯際。其儒道九流比之猶汀瀅之池方溟海耳。而世云三教齊致此妄談也。因勅所司簡祕書書手。寫新翻經論爲九本。頒與雍洛兗相荊楊涼益等九大州展轉流通。使率土之人同稟未聞之義帝先許作新經序。機務繁劇未及措意。至此法師重啟。方爲染翰少頃而成。名大唐三藏聖教序。神筆自寫勅貫眾經之首。帝居慶福殿百寮侍衛命法師坐。使弘文館學士上官儀以所製序。對羣寮宣讀。霞煥錦舒極褎楊之美致。天皇在春宮奉覩聖文。又製述三藏聖記。自此常參內禁扣問沈隱。翻譯相續不爽法機。帝又讀法師所進菩薩藏經。美之因勅春宮作其後序。秋七月夏罷勅賜雲納袈裟一領妙絕今古。又勅天下諸寺各度五人。弘福寺宜度五十人。維持聖種皆奘正言之力也。冬十月隨駕還京。勅所司於北闕紫微殿西。別營一所號弘法院。令奘居之。晝則帝留談說。夜乃還院翻經。更譯無性攝論。世親攝論。緣起聖道經。百法明門論。皇太子奉爲文徳聖皇后。於晉昌里置慈恩寺。度三百人。別造翻經院令法師移就翻譯。仍綱維寺任給新度弟子一十五人。弘福舊處仍給十人。皇儲親降製詩褒飾。二十三年夏四月駕幸翠微宮仍勅陪從。旣至處分之外惟談玄論道。問因果報應及西域先聖遺芳故迹。皆引經訓對。帝深信納數攘袂歎曰。朕共師相逢晚不得廣興佛事。逮髙宗嗣籙素所珍敬。追入優問禮殊恒帙。永徽二年請造梵本經臺。蒙勅賜物尋得成就。又追入內於修文殿翻發智等論。降手詔飛白書慰問優給。顯慶元年正月爲皇太子於慈恩寺設大齋。朝宷總至。黃門侍郎薛元超中書侍郎李義府曰。譯經佛法之大。未知何徳可以光揚耶。奘曰。公之此問常所懷矣。譯經𨿽位在僧。光價終憑朝貴。至如符秦時曇摩難提譯經。黃門侍郎趙文業執筆。姚秦時鳩摩羅什譯經。秦主及安成侯姚嵩筆受。元魏時菩提留支譯經。則宣武皇帝及侍中崔光錄文。齊梁周隋並皆如是。大唐貞觀初波頗翻譯。勅左僕射房玄齡。趙郡王李孝恭。太子詹事杜正倫。太府卿簫璟等監閱詳定。今並無之不足光遠。公等能爲致言則斯美可至二公許爲陳奏。尋下勅曰。慈恩翻譯文義須精。宜令左僕射于志寧中書令來濟禮部尚書許敬宗黃門侍郎薛元超中書侍郎李義府等時爲看閱。有不穩便處卽隨事潤色。若須學士任量追兩三人。冬十一月中宮在難。歸依三寶請垂加祐。法師啟曰。聖體必安和無苦。然所懷者是男。平安之後願聽出家。當蒙勅許。其月一日皇后施納袈裟一領妙勝前者并時服玩百有餘件。五日有勅令報法師。皇后分難已訖。端正奇特神光滿院自庭燭天。朕歡喜無已內外舞躍。必不違所許願法師護念。遂號爲佛光王。當卽受三歸被袈裟服。十二月五日滿月。勅爲佛光王度七人。仍請法師爲王剃髪。其佛光王卽中宗孝和皇帝初生之瑞號也。創登皇極勅爲法師。於兩京各置一佛光寺并度人居之。其東都佛光寺卽法師之故宅也。復內出畫影裝之寶輿。送慈恩寺翻譯堂中。追諡法師稱大徧覺。顯慶二年春二月駕幸洛陽宮。法師與佛光王駕前而發。并翻經僧五人陪從弟子各一事事公給。旣到安置積翠宮。召入大內麗日殿。翻觀所緣等論。夏四月車駕避暑於明徳宮。法師亦陪從安置飛花殿。譯大毘婆沙等論。五月勅法師還於積翠宮翻譯。法師初謁文帝已請於少林寺翻經。至是秋九月復請入少林。天皇手詔抑而不許。三年二月隨駕還京。秋七月西明寺成。勅法師居之。令給上房一口新度沙彌海會等十人充弟子。天皇以法師先朝所重。嗣位之後禮敬逾隆。中使朝臣問慰無絕。東國重於般若。前代𨿽翻文不周備。眾人更請委悉重翻。然般若部大京師多務。又人命無常恐難得了。請就於玉華宮翻譯。卽以四年冬十月徙於玉華宮。并翻經大徳及門徒等同去。其供給諸事一如京下。至彼安置肅誠院焉。五年春正月一日起首翻大般若經。梵本總有二十萬頌。佛於四處十六會說。文旣廣大學徒請刪略。如羅什所翻除繁去重。法師將順眾意。於夜夢中卽有極怖畏事以相警誡。覺已驚懼向諸眾說。還依廣譯。夜中乃見諸佛菩薩勝吉祥事。覺而喜慶不敢更刪。至龍朔三年十月二十日功畢絕筆。合成六百卷。合掌歡喜告徒眾曰。此經於此地有緣。玄奘來此玉華者經之力也。向在京師諸緣牽亂豈有了時。今得終訖並是諸佛冥加龍天擁祐。此乃鎭國之典人天大寶。徒眾宜各踊躍欣慶。中間又翻成惟識論辯中邊論惟識二十論品類足論等。至十一月二十二日令弟子窺基奉表奏聞。請御製經序。至十二月七日通事舍人馮義宣勅垂許。麟徳元年正月一日翻經大徳及玉華寺眾。慇懃啟請翻大寶積經。法師見眾情專至俛仰翻數行訖。便攝梵本停住告眾曰。此經部軸與大般若同。玄奘自量气力不復辦此。奘自貞觀十九年乙巳於弘福寺創啟梵文。訖麟徳元年甲子終於玉華宮寺。凡二十載。總出大小乘經律論等合七十五部一千三百三十五卷。又別撰西域記一部。自般若翻了惟自策勤行道禮懺。告翻經僧及門人曰。有爲之法必歸磨滅。泡幻形質何得久停。行年六十五矣必卒於玉華。於經論有疑者今可速問。又謂門人曰。吾來玉華本緣般若。今經事旣終吾生涯亦盡。若無常後汝等遣吾宜從省儉可以籧篨裹送。仍擇山澗僻處安置勿近宮寺。不淨之身宜從屏遠。門徒等聞之莫不哀鯁。奘生常以來願生彌勒及遊西域。又聞無著兄弟皆生彼天。又頻祈請咸有顯證。懷此專至益增翹勵。所造功徳皆願往生。至正月九日脚跌傷脛因卽寢疾。開目閉目見大蓮華鮮白而至。又見偉相知生佛前。遂命僧嘉尚讀所翻經論名目及造像寫經施僧濟乏然燈放生。具令讀訖自懷欣悅。總召門人有緣並集。於是罄捨衣資。更令造像及轉讀齋嚫。又命塑工宋法智。於嘉壽殿竪菩提像骨。對寺僧門人辭訣并遣表訖。便默念彌勒。又令傍人稱願生頌。至二月四日。右脇累足。右手支頭。左手申髀。曁于屬纊竟不迴轉。不飲不食至五日中夜。弟子法光等問云。和上決定得生彌勒內眾不。答曰。得生。言訖气息漸微少間神逝。侍人不覺屬纊。方委從足漸冷最後頂暖。顏色赤白怡悅勝常。過七七日竟無攺變亦無異气。自非定慧莊嚴戒香資被。孰能致此。又冥應眾多具於別傳。此略不述。時坊州刺史竇師倫奏法師已亡。帝聞之哀慟傷感。爲之罷朝曰。朕失國寶矣。時文武宰寮莫不悲咽流涕。帝言已嗚咽悲不能勝。翌日又謂羣臣曰。惜哉朕國內失奘法師一人。可謂釋眾梁摧矣。四生無導矣。亦何異苦海方割舟檝遽沈。闇室猶昏燈炬斯掩。帝言已嗟惋不怡。尋下勅移神柩歸京安置慈恩寺。葬事所須並令官給。又勅葬日聽京城僧尼幢蓋送至墓所。法師道茂徳髙。爲明時痛惜故。於亡後重疊降恩求之。古人無以加也。於是素蓋素幢浮空雲合。哀笳哀梵氛遏人神。四俗以之悲涼七眾惜其沈沒。以四月十五日葬於滻東白鹿原西十里中。皂素彌滿其塋與兄捷公相近。苕然白塔近燭帝城。禁中多見時傷聖慮。至總章元年四月八日。有勅攺葬﹝樊／區﹞川北原。與州縣相知供給吏力乃又出之。眾咸歎異。經久埋瘞色相如初。自非願力所持焉能致此。法師形長七尺板身赤白色。眉目疎朗體貌端凝。談論淸華音詞遠暢。使聽者無倦瞻者忘疲。或處徒眾。或對嘉賓。一坐半日略無傾動。服尚乾陀裁惟細﹝疊﹡毛﹞修廣適中。行步雍容直前而視輒不顧眄。滔滔焉若大江之紀地。灼灼焉類芙蕖之在水。加以戒範端凝始終如一。愛惜之志過護浮囊。持敬之堅超逾繫艸。性愛怡簡不好交遊。一入道場非朝命不出。又聞盛暑之辰體無霑液。祁寒之際貌不慘悽。又不夭不申不欠不啑。斯蓋未詳其地位何賢聖之可格哉。又北宮現疾之時徵應繁縟。將終之日色貌敷愉。亦難得而測也。及終後月餘日。有人齎栴檀末香至。請依西國法以塗三藏身。眾咸莫之許。其人作色曰。弟子別奉進止師等若不許請錄狀以聞。眾從之及開棺發殮已。人覺異香等蓮花之气。互相驚問。皆云若茲。向人除併殮衣惟留襯服。眾覩三藏貌如生。人皆號絕共視。向人塗香服殮蓋棺已俄失所在。眾疑天人焉。又其聽言觀行名實相守。精厲晨昏計時分業。虔虔不懈專思法務。言無名利行絕虛浮。曲識機緣善通物性。不倨不諂行藏適時。吐味幽深辯開疑議。寔當代之英賢。乃釋門之法將矣。且其發蒙入法特異常倫。聽覽經論用爲恒任。旣周行東夏挹酌諸師。披露肝膽盡其精義。莫不傾倒林藪更新學府。遂能不遠數萬諮求勝法。誓捨形命必會爲期。發趾張掖途次龍沙。中途艱險身心僅絕。旣達髙昌倍光來價。傳國祖送備閱靈儀。路出鐵門石門。躬乘沙嶺雪嶺。歷天險而志逾慷慨。遭凶賊而神彌厲勇。兼以歸稟正教師承戒賢。理逐言揚義非再授。廣聞異論包藏胸臆。致使梵侶傾心不遺其法。又以起信一論文出馬鳴。印度諸僧思承其本。奘乃譯唐爲梵通布五天。斯則法化之緣東西互舉。又西華餘論深尚聲明。奘乃卑心請決隨授隨曉。致有七變其勢動發異蹤三循廣論恢張懷抱。故得施無厭寺三千學僧皆號智囊護持城壍。及覩其脣吻聽其詞義。皆彈指讚歎何斯人也。隨其遊歷塞外海東百三十國。道俗邪正承其名者。莫不仰徳歸依更崇開信。可以家國增榮。光宅推遠獻奉歲至。咸奘之功。若非天挺英靈生知聖授。何能振斯鴻緒導達遺蹤。前後僧傳往天竺者。首自法顯法勇終于道邃道生。相繼中途一十七返。取其通言華梵妙達文筌揚導國風開悟邪正莫髙於法師矣。恨其經部不翻其數猶眾。年未遲暮足得出之。無常奄及惜哉。

沙門釋道宣。俗姓錢氏。吳興人也。彭祖之後胤。宣少尋教相長慕尋師。關之東西河之南北。追訪賢友無憚苦辛。外傅九流內精三學。戒香芬潔定水澄漪。存護法城著述無輟。尢工律藏刪補章儀常於終南山以堅其志。凡所修撰並行於代。護法綱要此錄載之。餘別行門在於內典。貞觀末年方事修緝。撰四分刪補羯磨等八部。內典錄中更有後續髙僧傳十卷。尋本未獲故闕。

沙門釋玄應。大慈恩寺翻經沙門也。博聞彊記鏡林苑之宏標。窮討本支通古今之互體。故能讎校源流勘閱時代。刪稚古之野素。削澆薄之浮雜。悟通俗而顯教。舉集略而騰美。眞可謂文字之鴻圖言音之龜鏡者也。以貞觀之末勅召參傳綜經正緯咨爲實錄。因譯尋閱捃拾藏經爲之音義。注釋訓解援引羣籍。證據卓明煥然可領。昔髙齊沙門釋道慧爲一切經音。依字直反曾無追顧。致失教義寔迷匡俗。應所作者全異恒倫。徵覈本據務存實錄。卽萬代之師宗。亦當朝之難偶也。恨敍綴纔了未及覆疎。遂從物故。惜哉。

沙門釋靖邁。簡州人也。以博學馳譽。大唐三藏翻譯眾經。召充綴文大徳。後大慈恩寺翻經堂中。壁畫古來傳譯緇素。靖邁於是緝維其事。撰成圖紀題之于壁。但略費長房錄續逮皇朝。直述譯經餘無所紀。

沙門釋智通。律行淸苦兼明經論。於總持門特所留意。通以隋大業年中出家。住京大總持寺。有遊方之志。遂於洛京翻經館。學梵書語早通精奧。唐貞觀中有北天竺僧。齎千臂千眼經梵本奉進。文帝勅通共梵僧相對譯出。勒成二卷。後於天皇永徽四年癸丑於總持寺又出千囀等經三部。

沙門伽梵達摩。唐云尊法。西印度人也。譯千手千眼大悲心經一卷。然經題云西天竺伽梵達摩譯不標年代。推其本末似是皇朝新譯。但以傳法之士隨緣利見。出經流布更適餘方。旣不記年號故莫知近遠。昇親問梵僧云有梵本。旣非謬妄故載斯錄。准千臂經序亦云智通共出。

沙門阿地瞿多。唐言無極髙。中印度人。學窮滿字行潔圓珠。精練五明妙通三藏。加以大士利生無悋鄕國。志弘像教罔懼艱險。遂西踰雪嶺東越沙河。載歷艱難來儀帝闕。以天皇永徽三年壬子正月。廣將梵本來屆長安。勅令慈恩寺安置。沙門大乘琮等一十六人。英公鄂公等一十二人。請髙於慧日寺浮圖院。建陀羅尼普集會壇。緣壇所須並皆供辦。法成之日屢降靈異。京中道俗咸歎希逢。沙門玄揩等遂固請翻其法本。後以四年癸丑至五年甲寅於慧日寺。從金剛大道場經中撮要鈔譯。集成一十二卷。沙門玄揩等筆受。于時有中印度大菩提寺僧阿難律木叉師迦葉師等。於經行寺譯功徳天法。編在集經第十卷內故不別存也。

沙門釋玄惲。本名世道。律學髙譽慕重前良。綴緝爲務兼有鈔疏注解眾經。西明創居召爲大徳。顯慶年中讀一切經。鈔諸要事撰成一部。名諸經要集。餘如內典錄載。

沙門釋彥悰。識量總敏博曉羣經。善屬文華尢工著述。天皇龍朔二年壬戌有詔令拜君親。恐傷國化令百司徧議。于時沙門道宣等共上書啟聞于朝廷。眾議異端所司進入。聖躬親覽下勅罷之。悰恐後代無聞故。纂斯事并前代故事及先賢答對。名爲集沙門不拜俗議。傳之後代永作楷模。牆壍法城玄風不墜也。兼撰大唐京師寺錄。行於代。

開元釋教錄卷第八﹝總錄之八﹞

開元釋教錄卷第九

庚午歲西崇福寺沙門智昇撰

總括羣經錄上之九﹝大唐傳譯之餘﹞

沙門那提。唐曰福生。具依梵言則云布如烏伐耶。以言煩多故此但訛略而云那提也。本中印度人。少出家名師開悟。志气雄遠弘道爲懷。歷遊諸國務在開物。而善達聲明通諸詁訓。大夏召爲文士。擬此土蘭臺著作者。性汎愛好奇尚。聞有涉悟不憚遠夷。曾往執師子國。又東南上楞伽山。南海諸國隨緣遠化。承脂那東國盛傳大乘佛法崇盛贍洲稱最。乃搜集大小乘經律論五百餘甲合一千五百餘部。以天皇永徽六年創達京師。有勅令於慈恩安置所司供給。時玄奘法師當途翻譯。聲華騰蔚無由克彰掩抑簫條般若是難。那提不蒙引致無由自敷。顯慶元年勅往昆崙諸國採取異藥。旣至南海諸王歸敬。爲別立寺度人授法。弘化之廣又倍於前。以昔被勅往理須返命。慈恩梵本擬重尋研。龍朔三年還返舊寺。所齎諸經並爲奘將北出。意欲翻度莫有依憑。惟譯八曼荼羅等經三部。要約精最可常行學。禪林寺沙門慧澤譯語。豐徳寺沙門道宣綴文并製序。其年南海眞臘國。爲那提素所化者。奉敬無已思見其人。互相牽率假途遠請。乃云。國有好藥惟提識之請自採取。下勅聽往返。亦未由曾有。博訪大夏行人云。那提三藏乃龍樹之門人也。所解無相與奘碩反。西梵僧云。大師隱後斯人第一。深解實相善達方便。小乘五部毘尼外道四韋陀論。莫不洞達源底通明言義。詞出珠聯理暢霞舉。所著大乘集義論可有四十餘卷。將事譯之被遺遂闕。夫以抱麟之歎代有斯蹤。知人難哉。千齡罕遇那提挾道遠至。投俾北冥旣無所待。乃三被毒再充南役。崎嶇數萬頻歷瘴氛。委命遭命斯人斯在。嗚呼惜哉。

沙門若那跋陀羅。唐云智賢。南海波凌﹝亦曰訶陵﹞國人也。善三藏學。往者麟徳年中益府成都沙門會寧。故遊天竺觀禮聖迹。汎舶西逝路經波凌國。遂共智賢譯涅槃後分二卷。寄經達於交州。會寧方之天竺。後至儀鳳年初交州都督梁難。敵遣使附經入京。三年戊寅大慈恩寺沙門靈會。於東安啟請施行。

沙門地婆訶羅。唐言日照。中印度人。洞明八藏博曉四含。戒行淸髙學業優贍。尢工呪術兼洞五明。志在利生來遊此國。以天皇儀鳳初至天后垂拱末。於兩京東西太原寺﹝西太原寺卽今西崇福寺是也東太原寺卽今大福先寺是也﹞。

及西京弘福寺譯大乘顯識經等一十八部。沙門戰陀般若提婆譯語。沙門慧智證梵語。勅召名徳十人助其法化。沙門道成薄塵嘉尚圓測靈辯明恂懷度等證義。沙門思玄復禮等綴文筆受。天后親敷睿藻製序標首。光飾像教傳之不朽也。

淸信士杜行顗。京兆人。儀鳳中任朝散郎行鴻臚寺典客署令。顗明諸蕃語兼有文藻。天竺語書亦窮其妙。于時有罽賓國僧佛陀波利。齎梵經一夾詣闕奉獻。天皇有詔令顗翻出。名爲佛頂尊勝陀羅尼。寧遠將軍度婆及中印度三藏法師地婆訶羅證譯。是時儀鳳四年正月也。此杜譯者有廟諱國諱皆隱而避之。卽世尊爲聖尊。世界爲生界。大勢爲大趣。救治爲救除。譯訖奉進。皇上讀訖顧謂顗曰。旣是聖言不須避諱。杜時奉詔以正屬有故而寢焉。荏苒之間杜君長逝。未遑攺正其經遂行。後日照三藏奉詔再譯。名佛頂最勝陀羅尼。大周錄云。佛頂尊勝陀羅尼日照三藏譯者誤也。

沙門釋復禮。京兆人。俗姓皇甫氏。少出家住興善寺。性虛靜寡嗜欲。遊心內典兼博玄儒。尢工賦詠善於著述。俗流名士皆慕仰之。三藏地婆訶羅實叉難陀等。譯大莊嚴華嚴等經。皆勅召禮令同翻譯。綴文裁義實屬斯人。天皇永隆二年辛巳。因太子文學權無二述釋典稽疑十條用以問禮請令釋滯。遂爲答之撰成二卷。名曰十門辯惑論。賓主酬答剖析稽疑。文出於智府義在於心外。如斯答對非此而誰。可謂龍猛更生馬鳴再出。權文學覩斯論已。眾疑頓遣頂戴遵行。此𨿽一時之酬答。寔爲萬代之龜鏡也。法師兼有文集行於代焉。

沙門釋慧立。本名子立。天皇攺爲慧立。俗姓趙氏。天水人也。遠祖因官徙寓新平。故爲豳﹝今攺爲邠﹞人焉。爰祖及父俱馳髙譽。立卽隋祕書郎毅之第三子也。生而岐嶷有棄俗之志。年十五貞觀三年出家住豳州昭仁寺。此寺卽破薛舉之戰場也。立識敏才俊神淸道遠。習林遠之髙風有肇融之識量。聲譽聞徹勅召充大慈恩寺翻經大徳。次補西明寺都維那。後授太原寺主。皆降綸旨令維寺任。天皇之代頻召入內。與黃冠對論皆愜帝旨。事在別傳。立以玄奘法師求經印度。若無紀述季代罕聞。遂撰慈恩三藏行傳。未成而卒。後弘福沙門彥悰續而成之。總成十卷。故初題云沙門慧立本釋彥悰箋。

沙門釋懷素。俗姓范氏。京兆人。世襲冠冕。貞觀十九年出家師奘法師爲弟子。而立性聰敏專尋經論。進具之後偏隸毘尼。依道成律師學四分律。不淹時序而爲上首。先居弘濟後住太原。學侶雲奔教授無輟。以先徳所集多不依文率己私見妄生增減。遂乃撿尋律藏抄出戒心羯磨。但取成文非妄穿鑿。可謂嗣徽迦葉繼軌波離而已焉。又別撰四分記鈔兼經論疏記等五十餘卷行於代。

沙門佛陀多羅。唐云覺救。北印度罽賓人也。於東都白馬寺譯圓覺了義經一部。此經近出不委何年。且弘道爲懷務甄詐妄。但眞詮不謬豈假具知年月耶。

沙門佛陀波利。唐言覺護。北印度罽賓國人。忘身徇道徧觀靈迹。聞文殊師利在淸涼山。遠涉流沙躬來禮謁。以天皇儀鳳元年丙子。杖錫五臺虔誠禮拜。悲泣雨淚望覩聖容。倐焉見一老翁從山中出來。作婆羅門語謂波利曰。師精誠懇惻何所求耶。波利答曰。聞文殊大士隱迹此山。從印度來欲求瞻禮。翁曰。師從彼國將佛頂尊勝陀羅尼經來不。此土眾生多造諸罪。出家之輩亦多所犯。佛頂神呪除罪祕方。若不將經徒來何益。縱見文殊何必能識。師可還西國取彼經來流傳此土。卽是徧奉眾聖廣利羣生。拯濟幽冥報諸佛恩也。師取經來至此。弟子當示師文殊師利菩薩所在。波利聞此語已不勝喜躍。遂裁抑悲淚向山更禮。舉頭之頃忽不見老人。波利驚愕倍增虔敬。遂返歸本國取得經來。旣達帝城便求進見。有司具狀聞奏。天皇賞其精誠崇斯祕典。遂詔鴻臚寺典客令杜行顗及日照三藏於內共譯。譯訖儭絹三十匹。經留在內。波利因乃垂泣奏曰。委棄身命志在利人。請布流行是所誠望。帝愍其專至。遂留所譯之經還其梵本任將流布。波利得經不勝喜躍。將向西明寺訪得善梵語僧順貞奏共翻譯。帝允其請。遂對諸大徳共貞翻出。名佛頂尊勝陀羅尼。與前杜令所翻之者。呪韻經文大同小異。波利所願已畢持經梵本入於五臺。于今不出莫知所之。比諸眾譯此最弘布﹝准經前序乃云。永淳二年迴至西京。具狀聞奏。其年卽共順貞再譯。名佛頂尊勝陀羅尼經。今尋此說年月稍乖其杜令譯者乃儀鳳四年正月五日也。日照再譯乃永淳元年五月十三日也。旣云永淳二年方達唐境。前之二本從何而得。又永淳二年天皇已幸東都。如何乃云在京譯出。其序復是永昌已後有人述記。却敍前事致有參差。此波利譯者不可依序定其年月也﹞。

沙門提雲般若。或云提雲陀若那。唐云天智。于闐國人。學通大小智兼眞俗。呪術禪門悉皆諳曉。以天后永昌元年來屆于此。卽以其年謁帝于洛。勅於魏國東寺﹝後攺爲大周東寺﹞翻經。以永昌元年己丑至天授二年辛卯。總出經論六部。沙門戰陀慧智等譯語。沙門處一等筆受。沙門復禮等綴文。沙門徳感慧儼法明弘景等證義。

沙門釋慧智。父印度人也。婆羅門種。因使遊此而生於智。少而精勤有出俗之志。天皇時因長年婆羅門僧。奉勅度爲弟子。本旣梵人善閑天竺書語。又生唐國復練此土言音。三藏地婆訶羅提雲若那寶思惟等。所有翻譯皆召智爲證兼令度語。智以天后長壽二年癸巳。於東都佛授記寺。自譯讚觀世音頌一部。

沙門釋明佺。東都佛授記寺僧也。尢精律學兼閑經論。天后天冊萬歲元年乙未勅刊定經目。佺首末條錄編比次序。與翻經大徳二十餘人同共參定。𨿽云刊定繁穢尢多。𨿽見流行實難憑准。中有乖舛如別所述。

右一十九部一百七卷﹝起信論上一十四部一百二卷見在摩訶般若隨心經下五部五卷闕本﹞。

沙門實叉難陀。唐云喜學。于闐國人。智度弘曠利物爲心。善大小乘兼異學論。天后明揚佛日敬重大乘。以華嚴舊經處會未備。遠聞于闐有斯梵本發使求訪。并請譯人實叉與經同臻帝闕。以天后證聖元年乙未。於東都大內大徧空寺譯華嚴經。天后親臨法座煥發序文。自運仙毫首題名品。南印度沙門菩提流志沙門義淨同宣梵本。後付沙門復禮法藏等。於佛授記寺譯。至聖曆二年己亥功畢。又至久視元年庚子。於三陽宮內譯大乘入楞伽經。及於西京淸禪寺東都授記寺譯文殊授記等經。前後總譯一十九部。沙門波崙玄軌等筆受。沙門復禮等綴文。沙門法寶弘景等證義。太子中舍賈膺福監護。至長安四年實叉緣母年老請歸覲省。表書再上方蒙允許。勅御史霍嗣光送至于闐。後和帝龍興重暉佛日。勅再徵召方屆帝城。以景龍二年達于茲土。帝屈萬乘之尊親迎於開遠門外。京城緇侶備諸幢幡逆路導引。仍裝飾靑象令乘入城。勅於大薦福寺安置。未遑翻譯遘疾彌留。以景雲元年十月十二日。右脇累足終于大薦福寺。春秋五十有九。緇徒悲噎歎法棟之遽摧。俗侶哀號恨羣生之失導。有詔聽依外國法葬。以十一月十二日。於開遠門外古然燈臺焚之。薪盡火滅其舌猶存。斯是弘法之嘉瑞也。至十二月二十三日。本國門人悲智勅使哥舒道元。送其餘骸及斯靈舌還歸于闐起塔供養。後人復於焚屍之所起七層塔焉。

婆羅門李無諂。北印度嵐波國人。識量聰敏內外該通。唐梵二言洞曉無滯。三藏阿儞眞那菩提流志等。翻譯眾經並無諂度語。於天后代聖曆三年庚子三月。有新羅國僧明曉。遠觀唐化將欲旋途。於總持門先所留意。遂慇勤固請譯此眞言。使彼邊維同聞祕教。遂於佛授記寺翻經院。爲譯不空羂索陀羅尼經一部。沙門波崙筆受。至久視元年八月。將所譯經更於罽賓重勘梵本方寫流布。

沙門彌陀山。唐言寂友。覩貨邏國人也。幼小出家遊諸印度徧學經論。於楞伽俱舍最爲精妙。志弘像法無悋鄕邦。杖錫而遊來臻皇闕。於天后代共實叉難陀。譯大乘入楞伽經。後於天后末年共沙門法藏等。譯無垢淨光陀羅尼經一部。譯畢進內辭帝歸邦。天后厚遺任歸本國。

沙門釋玄嶷。俗姓杜。名又。先是黃冠爲東都大弘道觀主。遊心七藉妙善三玄。黃宗之中此爲綱領。天后心崇大法弘闡釋宗。人遂歸心請求剃落。詔許度之住佛授記寺。後爲寺都兼預翻譯。悉彼宗之虛誕知正教之可憑。遂造甄正論一部指陳虛僞。主客問答極爲省要。

沙門阿儞眞那。唐云寶思惟。北印度迦濕蜜羅國人。剎帝利種。彼王之華胄。幼而捨家禪誦爲業。進具之後專精律品。復慧解超羣學兼眞俗。乾文呪術尢工其妙。加以化導爲心無戀鄕國。以天后長壽二年癸巳屆于洛都。勅於天宮寺安置。卽以天后長壽二年癸巳。至中宗神龍二年丙午。於授記天宮福先等寺。譯不空羂索陀羅尼經等七部。後至睿宗太極元年壬子四月。太子洗馬張齊賢等繕寫進內。至延和元年六月。勅令禮部尚書晉國公薛稷右常侍髙平侯徐彥伯等詳定入目施行。三藏自神龍二年已後更不譯經。惟精勤禮誦修諸福業。每於晨朝磨香爲水塗浴佛像後方飲食。從始至終此爲恒業。衣鉢之外隨得隨施。後於龍門山請置一寺。依外國法式製造呼爲天竺。已及門人同居此寺。精誠所感其數寔多。壽年百餘。以開元九年終於寺矣。

沙門釋義淨。齊州人。俗姓張字文明。髫齓之年辭榮落彩。於是徧詢名匠廣探羣藉。內外閑曉今古徧知。年十有五志遊西域。仰法顯之雅操。慕玄奘之髙風。加以勤無棄時手不釋卷。弱冠登具逾厲堅貞。咸亨二年三十有七方叶夙懷。遂之廣府初結誓同志數滿十人。洎乎汎舶餘皆退罷。惟淨堅心轉熾遂卽孤行。備歷艱難漸達印度。所至之境皆洞言音。凡遇王臣咸蒙禮重。鷲峯雞足並親登陟。祇園鹿苑咸悉周遊。憩那爛陀禮菩提樹。徧師明匠學大小乘。所爲事周還歸故里。凡所歷遊三十餘國。往來問道出二十年。以天后證聖之元乙未仲夏還至河洛。將梵本經律論近四百部合五十萬頌。金剛座眞容一鋪。舍利三百粒。天后敬法重人親迎于上東門外。洛陽緇侶備設幢旛兼陳鼓樂在前導引。勅於佛授記寺安置。所將梵本並令翻譯。初共于闐三藏實叉難陀翻華嚴經。久視已後方自翻譯。卽以久視元年庚子至長安三年癸卯。於東都福先寺及西京西明寺。譯金光明最勝王。能斷金剛般若。入定不定印。彌勒成佛。一字呪王。莊嚴王陀羅尼。善夜。流轉諸有。妙色王因緣。無常。八無暇有暇。長爪梵志等經。根本說一切有部毘柰耶。尼陀那目得迦。百一羯磨。及律攝等。掌中。取因假設。六門教授等論。及龍樹勸誡頌。已上二十部一百一十五卷。北印度沙門阿儞眞那證梵文義。沙門波崙復禮慧表智積等筆受證文。沙門法寶法藏徳感成莊神英仁亮大儀慈訓等證義。成均太學助教許觀監護繕寫進內。天后製新翻聖教序令標經首。曁和帝龍興神龍元年乙巳。於東都內道場譯孔雀王經。又於大福先寺譯勝光天子香王菩薩呪一切功徳莊嚴王等經上四部六卷。沙門盤度讀梵文。沙門玄傘筆受。沙門大儀證文。沙門勝莊利貞等證義。兵部侍郎崔湜給事盧粲等潤文正字。祕書大監駙馬都尉觀國公楊愼交監護。和帝心崇釋典製序褒揚。號爲大唐龍興三藏聖教序。帝御洛城西門。宣示羣辟淨所新翻並令標引。二年丙午隨駕歸京。勅於大薦福寺別置翻經院處之。三年丁未帝召入內。并同翻經沙門九旬坐夏。帝以昔居房部幽厄無歸。祈念藥師遂蒙降祉。賀茲往澤重闡洪猷。因命法徒更令翻譯。於大佛光殿譯成二卷。名藥師瑠璃光七佛本願功徳經。帝御法筵手自筆受。又至景龍四年庚戌。於大薦福寺譯。浴像功徳。數珠功徳。如意心。尊勝。拔除罪障。出家入胎。五蘊皆空。三轉法輪。譬諭。療痔病等經。根本說一切有部苾芻尼毘柰耶。毘柰耶雜事。二眾戒經。毘柰耶頌。雜事攝頌。尼陀那目得迦攝頌。惟識寶生。觀所緣釋等。已上二十部八十八卷。吐火羅沙門達磨末磨中印度沙門拔弩證梵義。罽賓沙門達磨難陀證梵文。居士東印度首領伊舍羅證梵本。沙門慧積居士中印度李釋迦度頗多等讀梵本。沙門文綱慧沼利貞勝莊愛同思恒等證義。沙門玄傘智積等筆受。居士東印度瞿曇金剛迦濕彌羅國王子阿順等證譯。修文館大學士特進趙國公李嶠兵部尚書逍遙公韋嗣立中書侍郎趙彥昭吏部侍郎盧藏用兵部侍郎張說中書舍人李乂蘇頲等二十餘人次文潤色。左僕射舒國公韋巨源右僕射許國公蘇瓌等監譯。祕書大監嗣號王邕監護。又至睿宗景雲二年辛亥。於大薦福寺復譯稱讚如來功徳神呪。佛爲龍王說法印。略教誡等經。能斷般若論頌。及釋因明理門。觀總相頌。止觀門頌。手杖等論。及法華。集量百五十讚。合一十二部二十一卷。沙門曷利末底烏帝提婆等讀梵本。沙門玄傘智積等筆受。沙門慧沼等證義。太常卿衛國公薛崇胤監護。合從天后久視元年庚子至睿宗景雲二年辛亥。都譯五十六部二百三十卷。又別撰大唐西域求法髙僧傳。南海寄歸內法傳。別說罪要行法。受用三水要法。護命放生軌儀。凡五部合九卷。又出說一切有部跋窣堵﹝卽諸律中揵度跋渠之類也梵音有楚夏耳﹞約七八十卷。但出其本未遑刪綴。遽入泥洹其文遂寢。淨又於一切有部律中。抄諸緣起別部流行。如摩竭魚因緣等四十二經四十九卷。旣是別生抄經。不合爲翻譯正數。今載別生錄中。如刪繁錄中具列名目。淨𨿽徧翻三藏而偏功律部。譯綴之暇曲授學徒。凡所行事皆尚其急。瀘漉滌穢特異常倫。學侶傳行徧於京洛。美哉亦遺法之盛事也。以先天二年卒。春秋七十九矣。

右此部經新譯舊譯四十九經合﹝古沓反﹞成一部。於中析取二十六會三十九卷。爲菩提流志新譯。餘二十三會八十一卷。並是舊譯勘同編入。已備餘錄故不重存。其新譯會名具如別錄。初第十一卷寶積部中依次編列。

沙門菩提流志。本名達摩流支。唐言法希。天后攺爲菩提流志。唐云覺愛。南印度人。婆羅門種。姓迦葉氏。聰叡絕倫風神爽異。生年十二外道出家。師稟波羅奢羅學彼經術。遂洞曉聲明尢閑數論。陰陽曆數地理天文呪術醫方皆如指掌。年登耳順自謂孤行撩僧論議﹝貝﹡爲﹞以身事。時有大乘上座部三藏。厥號耶舍瞿沙。知其根熟遂與交論。未越幾關詞理俱屈。始知佛日髙明匪螢燈並照。法海深廣豈涓渧等潤。於是沒身敬事專學佛乘。奉戒無虧志節髙峻。崇慧有在解學寬深。未越五年通達三藏。天皇遠聞雅譽遣使往邀。未及使還白雲遽駕。曁天后御極方赴帝京。以長壽二年癸巳創達都邑。卽以其年於佛授記寺譯寶雨經。中印度王使沙門梵摩同宣梵本。沙門戰陀居士婆羅門李無諂譯語。沙門慧智證譯語。沙門處一等筆受。沙門思玄等綴文。沙門圓測神英等證義。司賓寺丞孫辟監護。後於大周東寺譯實相般若。金剛髻。大乘伽耶頂。有徳妙慧。文殊不思議境界。妙徳女問佛等經。又於佛授記寺。譯護命法門。六字神呪。般若蜜多那。不空羂索呪心。智猛長者問。除鬼病那耶大陀羅尼。文殊呪法藏。一字呪王。摩尼。祕密善住等經。及般若六字三句論。已上一十九部合二十卷。沙門行感等同譯。後至和帝龍興神龍二年丙午隨駕歸京。勅於西崇福寺安置。遂譯廣大寶樓閣不空羂索神變。一字佛頂。千手千眼姥陀羅尼。如意輪。文殊寶藏。金剛光焰等經。及大寶積。此經都有四十九會。上代譯者摘會別翻而不終部帙。往者貞觀中玄奘法師往遊印度將梵本還。於弘福寺譯大菩薩藏經。卽是寶積第十二之一會。後於玉華宮寺翻大般若竟諸徳慇懃請翻寶積。奘法師云。譯寶積之功不謝於般若。余生涯已窮恐不終其事。固請不已遂啟夾譯之。可得數行乃嗟歎曰。此經與此土羣生未有緣矣。余气力衰竭不能辦也。因而遂輟。流志來日復齎其梵本。和帝命志續奘餘功。遂廣鳩碩徳并召名儒。尋繹舊翻之經。考校新來之夾。上代譯者勘同卽附。昔來未出案本具翻。兼復舊義擁迷詳文重譯。始乎神龍二年丙午創筵。迄于睿宗先天二年癸丑畢席。於中二十六會三十九卷。流志新譯。謂三律儀會。無邊莊嚴會。無量壽如來會。不動如來會。被甲莊嚴會。文殊師利普門會。出現光明會。佛爲阿難說處胎會。無盡伏藏會。授幻師跋陀羅記會。大神變會。優波離會。發勝志樂會。善順菩薩會。勤授長者會。優陀延王會。妙慧童女會。恒河上優婆夷會。功徳寶花敷菩薩會。善徳天子會。阿闍世王子會。淨信童女會。彌勒菩薩所問會。無盡慧菩薩會。勝鬘夫人會。廣博仙人會。創發題日於大內佛光殿和帝親御法筵筆受經旨。百僚侍坐妃后同觀。求之古人無以加也。逮睿宗嗣曆復於北苑白蓮華亭及大內甘露等殿。別開會首亦親筆受。並沙門思忠及東印度大首領伊舍羅直中書度頗具等譯梵文。北印度沙門達摩。南印度沙門波若丘多等證梵義。沙門慧覺宗一普敬履方等筆受。沙門勝莊法藏塵外無著深亮懷迪等證義。沙門承禮神暕雲觀等次文。太子詹事東海郡公徐堅邠王傅固安伯盧粲尚書右丞東海男盧藏用中書舍人野王男蘇﹝王﹡﹝普﹣﹝美﹣王﹣大﹞禮部郎中彭景直左補闕祁縣男王﹝王﹡﹝普﹣﹝美﹣王﹣大﹞太府丞顏溫之太常博士賀知章等潤色。中書侍郎平輿侯陸象先侍中鉅鹿公魏知古等監譯。前太常卿薛崇胤通事舍人弘農男楊仲嗣監護。繕寫旣了將本進內。睿宗外總萬方內崇三寶。御筆製序標於經首。前後總譯五十三部合一百一十一卷。三藏流志自翻寶積經了更不譯經。禪觀怡神金丹養志。壽𨿽過百道業無虧。持誦經行晨昏靡替。至開元十二年隨駕入洛。勅於長壽寺安置。以流志所住加號開元。至十五年九月。顧謂門人曰。泡幻之身日就衰朽。縱然久住終歸磨滅。吾生年攝養冀免衰獘。今漸遲暮徒更延時。遂從二十日不飲不食藥餌俱絕。𨿽向五旬神色不異。至十一月三日遂索香水洗浴換新潔衣。至四日晨朝。取梵本眾經手擎頂戴一一讚歎。至五日齋時。告諸侍人皆令四散。吾暫就靜汝勿喧聲。遂於淨室之中右脇而臥奄然而卒。春秋一百五十有六。自非積脩勝業脫屣塵勞。焉能保此遐齡。去留專己者也。旣聞天聽皇衷感慕慟歎久之。追贈鴻臚大卿。諡曰開元一切徧知三藏。詔遣內侍杜懷敬往東都監葬。勅內庫出物供葬所須務。令優贍無限其數。於是鹵簿羽儀幡幢華蓋。闐塞衢巷而不可數。遂遷窆於龍門起塔供養焉。

沙門釋愛同。俗姓趙氏。本天水人。代襲冠冤。同弱齡出家後以律學馳譽。講彌沙塞律遠近師稟。昔宋朝罽賓三藏覺壽譯彌沙塞律。因出羯磨一卷。時運遷移其本零落。尋求不獲學者無依。同遂於大律之內抄出羯磨一卷。彼宗學者盛傳流布。

沙門釋慧苑。京兆人。華嚴藏法師上首門人也。勤學無惰內外兼通。華嚴一宗尢所精達。苑以新譯之經未有音義。披讀之者取決無從。遂博覽字書撰成二卷。使尋讀之者不遠求師而決於字義也。

沙門釋智嚴。于闐國王之質子。姓欝持名樂﹝盧各反﹞幼至大唐早居榮祿。授左領軍衛大將軍上柱國封金滿郡公。而立性淳質貞信居懷。請捨宅置寺奉爲國家。神龍二年五月十一日勅允其所請。又自惟生居異域長自中華。幸得侍奉四朝班榮寵極。猶恐叨承厚祿濫沐殊恩。於是固請出家冀酬玄澤。神龍二年十一月二十四日墨制云。人之情也莫不貪惜祿位。卿之願也乃欲棄俗出家。襲蘭若之蹤起禪那之行。忽省來奏嗟賞兼懷。特遂所祈式成髙志。以景龍元年十一月五日和帝生日。捨家剃落法號智嚴。仍請住於終南山至相寺蘭若修道。猶是虛心靜慮宴坐經行。精苦居懷幽棲積念。加以經明唐梵智照幽微。寶積眞詮如來祕偈莫不屢承。綸旨久預翻詳。頻奉絲言兼令證譯。常於石鼈谷居阿練若習頭陀行。開元九年於石鼈練若及奉恩寺。譯決定業障經等四部。並文質相兼得其深趣。又譯尊勝陀羅尼呪一首及法華經藥王菩薩等呪六首。時有經本寫新呪入。幸勿怪之。

沙門跋日羅菩﹝上聲﹞提﹝地之上聲﹞唐云金剛智。南印度摩賴邪國人﹝此云光明國其國近觀音宮殿補陀落山﹞婆羅門種。幼而出家遊諸印度。𨿽內外博達而偏善總持。於此法門罕有其匹。隨緣遊化隨處利生。聞大支那佛法崇盛。遂汎舶東遊達于海隅。開元八年中方屆京邑。於是廣弘祕教建曼荼羅。依法作成皆感靈瑞。沙門一行欽斯祕法數就諮詢。智一一指陳復爲立壇灌頂。一行敬受斯法請譯流通。以十一年癸亥。於資聖寺爲譯瑜伽念誦法及七俱胝陀羅尼。東印度婆羅門大首領直中書伊舍羅譯語。嵩岳沙門溫古筆受。至十八年庚午。於大薦福寺出曼殊室利五字心及觀自在瑜伽要。沙門智藏譯語。又於舊隨求中更續新呪。智執總持契所至皆驗。祕教流傳寔斯人矣。

沙門釋懷迪。循州人也。住本州羅浮山南樓寺。其山乃仙聖遊居之處。迪久習經論多所該博。九流七略粗亦討尋。但以居近海隅。數有梵僧遊止。迪就學書語復皆通悉。往者三藏菩提流志譯寶積經。遠召迪來以充證義。所爲事畢還歸故鄕。後因遊廣府遇一梵僧。﹝未得其名﹞齎梵經一夾請共譯之。勒成十卷。卽大佛頂萬行首楞嚴經是也。迪筆受經旨兼緝綴文理。其梵僧傳經事畢莫知所之。有因南使流經至此。

沙門輸波迦羅。唐言善無畏。中印度人。釋迦之苗裔。風儀爽俊聰叡超羣。解究五乘行該三學。總持禪觀妙達其源。藝術異能無不諳曉。加以弘法爲務豈憚艱危。遂發迹中天來遊東夏。塗至北印度境。聲譽已達帝京。今上搜集賢良。發使迎接。以開元四年丙辰。大齎梵本來達長安。初於興福寺南院安置。次後有勅令住西明。至五年丁巳於菩提院譯虛空藏求聞持法一卷。沙門悉達譯語。沙門無著綴文筆受。其無畏所將梵本有勅並令進內。緣此未得廣譯諸經。曩時沙門無行西遊天竺學畢言歸迴。至北天不幸而卒。所將梵本有勅迎歸。比在西京華嚴寺收掌。無畏與沙門一行。於彼簡得數本梵經並總持妙門。先未曾譯。至十二年隨駕入洛。於大福先寺安置。遂爲沙門一行譯大毘盧遮那經。其經具足梵本有十萬頌。今所出者撮其要耳。沙門寶月譯語。沙門行筆受承旨兼刪綴詞理。文質相半妙諧深趣。又出蘇婆呼蘇悉地二經。無畏性愛恬簡靜慮怡神。時開禪觀獎勸初學。慈悲作念接誘無虧。人或問疑剖析無滯。

右上五部二十五卷。智昇所撰。昇早預釋流志弘大教。但才微力寡無遂本懷。俛仰之間亟經寒暑。曾未能宣傳正法荷擔菩提。而近閱藏經仍探眾錄。覩其差謬或所未安。狂簡斐然考成斯記。𨿽文詞靡敍而事有所憑。但鄙見未弘固多疏闕耳。其續內典錄等附於本部之末。幸諸來哲無貽誚焉。右從後漢逮至皇朝合一十九代。所出大小乘經律論并賢聖集傳。總二千二百七十八部。都合七千四十六卷。於中一千一百二十四部五千四十八卷見行入藏﹝其梁代曼陀羅譯文殊般若經般若部中已載寶積經中亦復編入故此一經錄中重載﹞據其實數。但一千一百二十三部五千四十七卷是見行數﹝其集傳中有四十部三百六十八卷並是此方撰集非梵本翻出﹞一千一百四十八部一千九百八十卷是闕本數。兩件見闕合有二千二百七十一部七千二十七卷﹝與前都數欠七部一千九卷。不同者其東晉無垢眼譯毘尼序合入十誦其蕭齊法意譯提婆達多品一卷。及周武帝代志徳譯普門品重誦偈一卷。並合入妙法華中。其隋朝崛多譯銀主品囑累品共一卷。合入金光明中。其北涼曇無讖譯四卷金光明。梁朝眞諦譯七卷金光明。周世崛多譯五卷金光明。隋朝沙門寶貴取前三本合成八卷。故上三經在刪繁錄加此七部一十九卷還與都數符同一無欠少﹞。

開元釋教錄卷第九﹝總錄之九﹞

開元釋教錄卷第十

庚午歲西崇福寺沙門智昇撰

總括羣經錄上之十

敍列古今諸家目錄

右尋諸舊錄。多稱爲古錄。似是秦始皇時釋利防等所齎經錄。

右似是前漢劉向校書天閣。往見有佛經。卽謂古藏經錄。謂孔壁所藏。或秦正焚書。人中所藏者。

右似是明帝時迦葉摩騰創譯四十二章經因卽撰錄。

右曹魏時頴川沙門朱士行。於洛陽講道行經因著其錄。後往西域求經。於彼而卒。

右西晉武帝代。長安靑門外大寺西域沙門竺法護翻譯眾經。因出其錄。

右西晉惠帝代。永嘉中淸信士聶道眞稟受護公之筆匠也。後自翻經。因出其錄。

右符秦代沙門釋道安所撰。自前諸錄但列經名。至於品類時代蓋闕而不紀。後人披覽莫測根由。安乃總集名題表其時代。銓品新舊定其制作。眾經有據自此而明。在後羣錄資而增廣。是知髙懷獨悟。足以垂範後昆。所撰之文。見僧祐錄。

右後秦姚興弘始年。長安沙門釋僧叡所撰。叡卽安公之弟子。神用通朗思力標舉。參譯什門多有撰緝。

右東晉廬山東林寺遠公弟子釋道流創撰。未就而卒。同學竺道祖續而成之。

右東晉成帝豫章山沙門支敏度撰。其人總校古今羣經故撰都錄。敏度又撰別錄一部。

右蕭齊武帝時。沙門釋王宗撰。見梁三藏記。

已前諸錄二十五家。長房內典二錄云。上件諸錄檢傳記有之。未見其本。故列名而已。

上下兩卷合有十篇。都一千八十九部。二千五百九十六卷﹝其下卷七錄部數勘同卷數少四百未詳所以﹞。

都十件。經律論眞僞。四百二十七部。二千五十三卷﹝部數勘與都數不同賸十五部未詳所以﹞。

總四卷都二十件。凡一千四百三十三部。三千七百四十一卷﹝此都部數與前數勘贍三百九十五部未詳所以﹞。

都八件。經律論眞僞。七百八十七部。二千三百三十四卷﹝此都數與前數勘欠十一卷不同未詳所以﹞。

從眾經別錄下四家目錄長房內典二錄具列篇題。今尋本未獲。但具存其目。

右內典錄中。引用云。唐舊錄未見其本。似取隋五卷眾經錄編新經入。餘者大同。

右從古錄已下三十一家。諸錄之中𨿽皆備述。欲尋其本難可備焉。且列名題知其有據﹝撰錄者曰又如長房錄中引一乘寺藏錄周錄之中引眞寂寺錄義善寺錄玄法寺錄福林寺錄上之五錄但引其名不言卷數又有陳朝大乘寺藏錄四卷並不知何人製作似是當寺藏經略記由委旣扃寺名爲錄未可通行故敍錄次闕而不載﹞。

其序略云。祐以庸淺豫憑法門。翹仰玄風誓弘末化。每至昏曉諷持秋夏講說。未嘗不心馳菴園影躍靈岳。於是牽課羸志沿波討源。綴其所聞。名曰出三藏記集。一撰緣記。二詮名錄。三總經序。四述列傳緣記。撰則原始之本克昭名錄。詮則年代之目不墜經序。總則勝集之時足徵列傳。述則伊人之風可見。並鑽析內經研鏡外籍﹝云云﹞。

﹝撰錄者曰。祐錄所撰條例可觀。若細尋求不無乖失。只如第一卷前後出經異記中。舊經怛薩阿竭阿羅訶三耶三佛。新經阿耨多羅三藐三菩提者。一誤。若新舊相對應云。舊經怛薩阿竭阿羅訶三耶三佛。新經多陀阿伽度阿羅訶三藐三佛陀。舊經阿耨多羅三耶三菩。新經阿耨多羅三藐三菩提。二義全殊不可交互。又如曇摩羅剎與竺法護乃是一人。曇摩云法。羅剎言護。分爲二人。二誤。異出經論錄中但名目相似卽云重譯。而不細料簡大小混雜。三誤。僧伽羅剎集序云眾護撰者。僧伽云眾。羅剎言護。眾護乃是集經之人。序是翻譯者作題云眾護。四誤。此諸眾作乖謬全甚此亦璠璵之一玷也﹞。

右九錄。合二千二百五十七部。五千三百一十卷﹝算得二千二百五十四部五千一百九十一卷細勘別錄部卷復與總錄不同﹞分爲六卷。總錄第七。合分爲七卷﹝撰錄者曰。余檢尋此錄。非無差錯。卽如曇摩羅剎晉言法護。總是一人。錄中分二。云各出須眞天子經二卷。編爲重譯。不識梵晉之言。一誤也。如律二十二明了論。總是一經錄中分爲二部。律二十二卷編在律中。明了論一卷在於是論錄。一經之題分二上錄。二誤也。其律二十二乃是明了論半題。今云二十二卷誤之甚也。眞諦攝論十二卷與十五卷者。二本不殊存其二部而言重譯。三誤也。以仁王經起信論等編在疑錄。四誤也。不能備陳。略述如此﹞。

從周莊王他十年甲午。至秦始皇帝子子嬰甲午年凡二十六主四百八十一載。

從前漢髙帝元年乙未。至後漢獻帝建安二十四年己亥。凡二十六君四百二十五載。

從魏文帝黃初元年庚子。至隋開皇十七年丁巳。凡四十四主三百七十八載。

右從明帝永平十年丁卯。至獻帝末年歷一十一主一百五十二年。華戎道俗十有二人。并古失譯合出經律三百三十四部四百一十六卷。

右魏吳兩代。道俗十人。所出經律羯磨并舊失譯。合三百一十二部四百八十二卷。

右西晉代。華戎道俗十有三人。并前失譯諸經戒等。合四百五十一部七百一十七卷。

右東晉代。華戎道俗二十七人。而所出經并舊失譯。合二百六十三部五百八十五卷。

右二秦之代。華戎釋種一十六人。合出經論傳等一百六十四部九百四卷。

右五代。緇素共二十七人。所出三藏及記錄等并及失譯。合二百三部八百五十五卷。

右宋代。華戎道俗二十三人。出經律論及傳錄等。凡二百一十部四百九十卷。

右三代。緇素共五十一人。出經律論及傳錄等。一百六十二部一千三百二十六卷。

右隋代。華戎緇素十有九人。所翻新文及雜舊本論傳法式。合七十五部四百六十二卷。

右兼總目共成一十五卷﹝其第十三十四大小乘入藏目錄合一千七十六部二千三百二十五卷房錄本數三千三百九十二卷者計數錯也﹞內典錄云。房所撰者。入藏之中瓦玉相謬。得在繁富未可覈通。非無憑准未可偏削﹝撰錄者曰。余檢長房入藏錄中事實雜謬。其闕本疑僞皆編入藏。竊爲不可。又如大乘錄中賢劫經賢劫三昧經。此是一經兩名。今存二部。一誤。須菩提品及長安品此並般若鈔之異名。今別存兩部。二誤。須眞天子經須眞天子問四事經亦一經兩名。重載二部。三誤。象步經卽無所希望經異名。二名各存。四誤。菩提無行經卽文殊問菩提經異名。存其二本。五誤。以僧佉外道論入大乘中。六誤。小乘錄中達摩多羅禪經與不淨觀經總是一經。其不淨觀約法爲名。達摩多羅就人立稱。二部俱存。七誤。十誦律六十一卷。十誦律五十九卷。二本不殊。其六十一卷者卑摩羅叉伽毘尼序置之於後。餘並無異。今云重譯。二本俱存。八誤。律二十二在於律中。明了論在於論錄。一題分二。九誤。其律二十二乃是明了論之半題。今存律二十二卷。誤中重誤也。眾事分阿毘曇論代錄之中卽言宋朝求那跋陀羅共菩提耶舍譯。入藏之內則言失源。前後差違十誤。餘者在錄。不能繁敍﹞。

其序略云。別生疑僞不須抄寫。已外三分入藏所收。至如法寶集之。流淨住子之類。還同略抄例入別生。餘有僧傳等。詞參文史體非淳正。事𨿽可尋義無在錄。內典錄云。卽今京輦通寫盛行。直列經名仍銓傳譯。所略過半未足撿尋﹝撰錄者曰。余檢尋此錄。非無差謬。只如弘道廣顯三昧經與阿耨達龍王經。此是一經兩名。俱云竺法護譯。存其兩本。一誤。又如普曜經八卷云西晉竺法護譯。闕本錄中復云普曜經八卷亦云竺法護譯。見闕俱載。二誤。又入藏錄中普曜經八卷卽云單本。闕本錄中復云重譯。闕本前後差舛。三誤。眞諦所譯攝大乘論十二卷者與十五卷者。卷𨿽增減文則不殊。今二本俱存。四誤。彌沙塞羯磨闕本錄中前後重載。五誤。以隨願往生經遺教論等編爲疑僞。六誤。餘在錄中。不能備記﹞。

都合一十八代。所出眾經。總有二千四百八十七部。八千四百七十六卷﹝其第一卷初都數與第十卷中都數多少不同又與諸本對勘數亦少多差別未詳何者爲正﹞。

右一錄爲第八卷﹝撰錄者曰尋此錄數與次前錄部卷有同者有不同者前錄出大乘律此合入經中又單重交雜前後差舛憑何准定﹞。

右一錄爲第九卷﹝撰錄者曰尋此中意上所列者是轉讀數諸重譯經但存一本餘並義理無異刪而不存﹞。

內典錄中。宣律師云。余少沐法流五十餘載。宗匠成教軌範賢明。每值經誥徳能無不目閱親謁。至於經部大錄欣悟良多。無論眞僞思聞其異﹝云云﹞故魏晉之後。騰譯欝蒸製錄討論居然非一。或以數列。或用名求。或憑時代。或寄參譯。各紀一隅務存所見。斯並當時稽古。識量修明而綴撰筆削。不至詳審者。非爲才不足而智不周也﹝云云﹞上集羣目取訊僧傳等文勘閱詳定。便參祐房等錄祐錄徵據文義可觀。然大小儡同。三藏糅雜。抄集參正。傳記亂經。考括始終莫能通決。房錄後出該贍前聞。然三寶共部僞眞淆亂。自餘諸錄胡可勝言。今余所撰望革前獘﹝撰錄者曰。宣公所撰類例明審實有可觀作者之風見於茲矣。然少有差雜未能盡善。述作之事誠謂難哉。今略敍數科以詳厥誤。非欲指陳臧否。實惟甄異是非。只如人代存亡錄中新小品等六經並云大品之同本者不然。義理𨿽通據會全異。而言同本。一誤。菩薩淨行經與寶髻菩薩經俱云竺法護譯。此是一經兩名。存其二本。二誤。弘道廣顯三昧經與阿耨達龍王經。亦是一經兩名。二本俱存三誤。須彌藏經二卷此是髙齊耶舍所翻。前後重上。四誤。攝大乘論眞諦譯者有十二卷本有十五成者二本俱存。五誤。般若鈔經大乘錄中及集傳內二處俱載。六誤。又如分乘入藏錄中。深密解脫經前後重上。前與菩薩處胎經同帙。後與解深密經同帙。七誤。以舊十輪經爲單本。新十輪經爲重譯。八誤。以起世經爲單本。樓炭經爲重譯。九誤。此類非一不能備舉。如舉要轉讀錄中信力入印法門經。𨿽是華嚴支類。大部中無同於度世漸備等經。攝歸大部不爲轉讀之數一不然也。諸部般若惟舉大品一經。放光等九部云重沓罕尋舉前以統大義斯盡玉華後譯大般若者明佛一化十有六會得存供養難用常行今謂不然豈可以凡愚淺智而堰截法海乎。人性不同所樂各異。豈以自情好略令他同己見耶。般若大經轉讀極眾。佛記弘闡在東北方而言難用常行竊爲未可。又小品大品據本全殊一廢一興二不然也。如須彌藏經等𨿽是大集別分大部中無攝而不行理爲未當。又須彌藏經前則攝歸大集。後卽別舉流行。前後差殊三不然也。如樓炭經等攝入長含起世一經別令轉讀起世之與樓炭梵本何殊。一廢一興四不然也。如安般守意與大安般無殊。此乃何緣二俱轉讀五不然也。如十八部論與部異執梵本不殊此復何緣俱令轉讀。六不然也。又云錄外有外道金七十論破外道涅槃論破外道四宗論未暇故闕者。如金七十論外道所撰非是佛法除之可然。涅槃四宗同彼刪削將爲未可。此是內論破於外宗。一例刪除。七不然也。又如人代存亡錄及舉要轉讀錄大乘錄中三藏備具入藏錄中大乘無律。豈可前後俱有。中間獨無。自爲矛盾。八不然也。如上所列非無乖舛而云革獘。或所未然差錯極多。卒難陳委。明達之輩幸自詳焉﹞。

歷代眾經傳譯所從錄﹝從麟徳元年甲子至開元十八年庚午前錄未載今故續之﹞。

大慈恩寺翻經堂內。壁畫古今翻譯圖變。靖邁因撰題之于壁。但略費長房錄。翻經之者紀之。餘撰集者不錄。逮至皇朝總成四卷。房所錯者此亦同然。更欲廣陳恐繁故止。

從奘法師後至輸波迦羅。前紀未載今故續之。

右兼僞錄總一十五卷﹝撰錄者曰。當刊定此錄法匠如林徳重名髙未能親覽但指撝未學令緝撰成之中間乖失幾將太半此乃委不得人過在於能使也。且如第十二卷闕本經數總四百七十八部。六百七十七卷。前十一卷中以合有訖今通計此數總成三千六百一十六部。八千六百四十一卷者。此不然也。妄增部卷推實卽無。諸餘交雜難可備記。刪繁錄中已述多少。更欲細委恐繁故止﹞。

合從古錄至開元釋教。新錄取續補舊闕。總有四十一家。具如前列。

右已上一百六十四部。二百五卷。並是舊譯。今見有本。大周入藏中無。今拾遺編入。

右已上九十六部。五百二十八卷。並是大周刊定錄後新譯。所以前錄未載。今補闕編入。

都計大小乘經律論及賢聖傳見入藏者。總一千七十六部。合五千四十八卷。四百八十帙﹝此入藏中大乘經部數與前廣錄部數不同者前以大寶積經諸部合成故存本數爲四十九部上錄此中合爲一部故欠四十八不同﹞。

開元釋教錄卷第十﹝總錄之十﹞

開元釋教錄卷第十一﹝別錄之一﹞

庚午歲西崇福寺沙門智昇撰

別分乘藏錄下

有譯有本錄第一之一

有譯有本錄中菩薩三藏錄第一之一

菩薩藏者。大乘所詮之教也。能說教主則法身常在無滅無生。所詮之理則方廣眞如忘名離相。總乃三藏差異。別則一十二科。始乎發心終於十地。三明八解之說。六度四攝之文。若是科條名爲此藏。始自漢明丁卯之歲。至我開元庚午之載。見流行者總六百八十六部。合二千七百四十五卷。二百五十八帙。結爲大乘法藏。總別條例具如後列。

大乘經重單合譯﹝四百三十二部一千八百八十卷一百七十九帙﹞

﹝尋諸舊錄皆以單譯爲先。今此錄中以重譯者居首。所以然者重譯諸經文義備足名相揩定所以標初也。又舊錄中直名重譯。今攺名重單合譯者。以大般若經九會單本。七會重譯。大寶積經二十會單本。二十九會重譯。直云重譯攝義不周。餘經例然。故名重單合譯也。又古譯經經首皆無。譯人時代年月浸遠尋討莫知。失譯之言寔由於此。今尋諸舊錄。參定是非時代譯人具標經首。失譯之者載之於錄。庶釋尊遺教終六萬之修齡矣﹞。

般若部﹝新舊譯本及支流經並編於此總二十一部七百三十六卷七十三帙﹞

﹝般若經建初者謂諸佛之母也舊錄之中編比無次今此錄中大小乘經皆以部類編爲次第小乘諸律據本末而爲倫次大乘諸論以釋經者爲先集解義者列之於後小乘諸論據有部次第發智爲初六足居次毘婆沙等支派編末聖賢集傳內外兩分大夏神州東西有異欲使科條各別覽者易知﹞。

右新譯重本。與舊大品放光光讚般若同本異譯。從四百一卷至四百七十八。比於舊經闕無常啼等品。餘意大同。

右新譯單本從四百七十九卷至五百三十七。

右新譯重本與舊道行小品明度長安品等同本異譯。從五百三十八卷至五百五十五。比於舊經亦闕常啼等品。餘意不殊。

右新譯單本。從五百五十六卷至五百六十五。

右新譯重本。與舊勝天王般若同本異譯從五百六十六卷至五百七十三。

第七會室羅筏城給孤獨園說曼殊室利分﹝二卷第三譯﹞。

右新譯重本。與舊兩譯文殊般若同本異譯。當第五百七十四七十五卷。

第八﹝重會﹞室羅筏城給孤獨園說那伽室利分﹝一卷第三譯﹞。

右新譯重本。與舊濡首菩薩分衛經等同本異譯。當第五百七十六卷。

第九﹝重會﹞室羅筏城給孤獨園說能斷金剛分﹝一卷第四譯﹞。

右新譯重本。與新舊四譯金剛般若同本異譯。當第五百七十七卷。

第十會他化自在天王宮說般若理趣分﹝一卷第一譯﹞。

右新譯重本。與後譯實相般若同本異譯。當第五百七十八卷。

第十一﹝重會﹞室羅筏城給孤獨園說布施波羅蜜多分﹝五卷﹞。

右新譯單本。從五百七十九卷至五百八十三。

第十二﹝重會﹞室羅筏城給孤獨園說淨戒波羅蜜多分﹝五卷﹞。

右新譯單本。從五百八十四卷至五百八十八。

第十三﹝重會﹞室羅筏城給孤獨園說安忍波羅蜜多分﹝一卷﹞。

第十四﹝重會﹞室羅筏城給孤獨園說精進波羅蜜多分﹝一卷﹞。

第十五﹝重會﹞王舍城鷲峯山說靜慮波羅蜜多分﹝二卷﹞。

第十六會王舍城竹林園中白鷺池側說般若波羅蜜多分﹝八卷﹞。

右三經。與大般若第二會同本異譯。其光讚般若比於新經三分將一。至散花品後文並闕。又按姚秦僧叡小品序云。斯經正文凡有四種。是佛異時適化廣略之說也。其多者云有十萬偈。少者六百偈。此之大品卽是天竺之中品也。准斯中品故。知與大經第二會同梵文也﹝龍樹菩薩造智度論釋大品經﹞。

符秦天竺沙門曇摩蜱共竺佛念譯﹝第六譯﹞

右一經長房內典二錄云。是外國經鈔者。尋之未審也。據其文理乃與小品道行經等同本異譯。故初題云。摩訶般若波羅蜜經道行品第一。但文不足三分過二。准道行經後闕十品。

右四經。與大般若第四會。同本異譯﹝其西晉三藏竺法護譯新道行經但有其名而無其本諸藏縱有卽與小品文同但題目異耳故不重出前後八譯五存三闕﹞。

右一經。亦名文殊般若波羅蜜經。初文無十重光。後文有一行三昧。文言文殊師利童眞者是。又編入寶積在第四十六會。爲與後經名同。恐有差錯。故復出之。

右一經。初文有十重光。後文無一行三昧。文言文殊師利法王子者是。初歎菩薩徳及列菩薩名。此本稍廣。又此二經亦互有廣略。

右二經與大般若第七會曼殊室利分同本異譯。

右一經。與大般若第八會那伽室利分同本異譯。新舊相比舊經稍廣﹝前後三譯二存一闕﹞。

右五經同本異譯。其第四本能斷般若。貞觀二十二年沙門玄奘從駕於玉華宮弘法臺譯。後至顯慶五年。於玉華寺翻大般若。卽當第九能斷金剛分。全本編入更不重翻。准諸經例合入大部者卽同別生。此錄之中不合重載。爲與沙門義淨譯者名同。恐有差錯。故復出之﹝三師造論同釋此經﹞。

右一經與大般若第十會般若理趣分同本異譯。而西域梵文有廣略二本。故實相理趣文意乃同況大小異。

右二經同本異譯﹝前後三譯二存一闕其般若心經舊錄爲單本新勘爲重譯仁王般若等三經大義𨿽通大部全本大部中無是支派攝非從彼出﹞。

寶積部﹝但諸會重本並次第編之總八十二部此以諸部合成故存本數上錄一百六十九卷一十七帙﹞

右此經新舊重單合譯共四十九會。合﹝古沓反﹞成一部﹝新舊共二十會單本新舊共二十九會重譯於中二十六會大唐三藏菩提流志新譯二十三會古譯及唐舊譯菩提流志勘梵本同編入會次具列如左﹞。

右新譯重本。與舊大方廣三戒經同本異譯。從第一卷至第三卷。

右舊譯單本。本名菩薩說夢經。新攺名淨居天子會。當第十五及十六卷﹝細詳文句與竺法護經稍不相類長房等錄皆云失譯法上錄中云竺護出今者且依法上錄定﹞。

右新譯重本與舊無量淸淨平等覺大阿彌陀無量壽經等同本異譯。當第十七十八卷。

右新譯重本與舊阿閦佛國經等同本異譯。當第十九卷及二十卷。

右舊譯重本。與姚秦童壽所譯法界體性經同本異譯。當第二十六二十七卷﹝秦譯本闕﹞。

右舊譯重本。與梁眾鎧所譯大乘十法經同本異譯﹝初云婆伽婆者是也﹞當第二十八卷﹝經本題爲僧伽婆羅譯者誤也﹞。

右新譯重本。與舊普門品經等同本異譯。當第二十九卷。

右唐舊譯單本。從第三十五卷至第五十四﹝其菩薩藏會准大周錄入重譯中云與三卷菩薩藏經同本異譯者誤之甚也名目𨿽同多少全異檢尋文義更復差殊其三卷菩薩藏經亦編入此中卽富樓那會是今攺舊轍以爲單譯﹞。

右新譯重本。與舊胞胎經同本異譯。當第五十五卷。

右唐舊譯單本。當第五十六卷及五十七﹝此入胎藏會本名佛爲難陀說出家入胎經在根本說一切有部毘柰耶雜事第十一十二卷三藏義淨析出別行本菩提流志勘梵本同編入會次旣不重譯故爲單本又與雜寶藏經難陀爲佛逼出家緣初𨿽少同後乃全異不合以爲重譯此會及前會據其文理合入聲聞藏內今爲編入寶積通在菩薩藏收﹞。

大唐天后代于闐三藏實叉難陀譯﹝第三譯勘同編入﹞

右唐舊譯重本。與舊文殊師利佛土嚴淨經同本異譯。從第五十八卷至第六十。

右舊譯重本。本名菩薩藏經。亦名大悲心經。與西晉竺法護所譯菩薩藏經同本異譯。從第七十七卷至第七十九﹝晉譯本闕﹞。

右舊譯重本。與法鏡經及郁迦羅越問菩薩行經等同本異譯。當第八十二卷﹝經本題爲康僧顗者誤也﹞。

右新譯重本。與舊幻士仁賢經同本異譯。當第八十五卷。

右新譯重本。與舊決定毘尼經同本異譯。當第九十卷。

右新譯重本。與舊發覺淨心經同本異譯。當第九十一卷及第九十二。

右舊譯單本。當第九十三卷及第九十四﹝此善臂會大周錄云與持人菩薩經及持世經善肩品經等同本異譯者非也尋其文理與持人經等義旨懸殊其善肩經從善臂經鈔出與法華經普門品同類旣有斯異故爲單譯﹞。

右新譯重本。與舊優塡王經同本異譯。當第九十七卷﹝新舊二經互有廣略﹞。

右新譯重本。與舊兩譯須摩提經及流志先譯妙慧童女經同本異譯。當第九十八卷。從初至半﹝其先譯妙慧經本在東都尋之未獲﹞。

右舊譯重本。與阿闍世王女阿術達菩薩經等同本異譯。當第九十九卷。

右舊譯重本。與離垢施女經及得無垢女經同本異譯。當第一百卷﹝經本題爲竺法護譯者誤也其離垢施女經是竺法護譯如後所顯﹞。

右新譯重本。與流志先譯文殊師利所說不思議佛境界經同本異譯。當第一百一卷。從半至末。

右舊譯重本。與如幻三昧經及聖善住意經等同本異譯。從第一百二卷至第一百五。

右新譯重本。與舊太子刷護太子和休二經同本異譯。當第一百六卷。從初至半。

右舊譯重本。與慧上菩薩問大善權經等同本異譯。從第一百六卷半至一百八卷盡﹝經本題云西晉者誤﹞。

右舊譯重本。本名移識經。新攺名賢護長者會﹝本移識經無證信序今寶積中者新加之﹞與顯識經同本異譯。當第一百九卷及一百一十。

右舊譯重本。本名彌勒菩薩所問經。與大乘方等要慧經同本異譯。當第一百一十一卷中﹝此八法會有釋論五卷其要慧經文少略耳﹞。

右新譯重本。與舊彌勒菩薩所問本願經等同本異譯。當第一百一十一卷末﹝經本題爲西晉竺法護譯者錯也其舊本願經是竺法護譯如後所顯﹞。

右舊譯重本。是舊單卷大寶積經。新攺名普明菩薩會。與摩訶衍寶嚴佛遺日摩尼寶二經同本異譯。當第一百一十二卷﹝此舊寶積經有釋論四卷﹞。

右舊譯單本。當第一百一十三卷及一百一十四。

右舊譯重本。與大般若曼殊室利分及眾鎧所譯文殊般若同本異譯。從第一百一十五卷中至一百一十六卷末﹝經本題爲僧伽婆羅譯者誤也﹞。

右舊譯重本。亦名菩薩淨行經。與大集寶髻品及康僧會所出菩薩淨行經同本異譯。當第一百一十七卷及一百一十八﹝此寶髻會有釋論一卷﹞。

右新譯重本。與舊勝鬘師子吼一乘大方便經等同本異譯。當第一百一十九卷。

右新譯重本。與舊毘耶娑問經同本異譯。當第一百二十卷﹝其新譯本比於舊經後文不足向少一紙或有將舊經續入者欲使意珠圓滿故也﹞。

右三經。與寶積第五無量壽會同本異譯﹝此第五會新舊十一譯七譯闕本天親菩薩依經義造論一卷﹞。

右一經。與寶積第六不動如來會同本異譯。

右一經。與寶積第九大乘十法會同本異譯。

右一經。與寶積第十文殊師利普門會同本異譯﹝周錄將爲法華支派者誤之甚也新舊三譯一譯闕本﹞。

右一經。與寶積第十三佛爲阿難說處胎會同本異譯﹝此胞胎經准舊錄中編爲小乘單本今以類相從附之於此﹞。

右一經。與寶積第十五文殊授記會同本異譯。

右二經。與寶積第十九郁伽長者會同本異譯。

右一經。與寶積第二十一授幻師記會同本異譯。

右一經。與寶積第二十四優波離會同本異譯。

右一經。與寶積第二十五發勝志樂會同本異譯。

右一經。與寶積第二十九優陀延王會同本異譯。

右二經。與寶積第三十妙慧童女會同本異譯。

右一經。與寶積第三十二無畏徳會同本異譯。

右二經。與寶積第三十三無垢施會同本異譯。

右一經。與寶積第三十五善徳天子會同本異譯。

右二經。與寶積第三十六善住意會同本異譯。

右二經。與寶積第三十七阿闍貰王子會同本異譯。

右一經。與寶積第三十八大乘方便會同本異譯。

右一經。與寶積第三十九賢護長者會同本異譯。

右一經。與寶積第四十一彌勒問八法會。同本異譯。

右一經。與寶積第四十二彌勒所問會同本異譯。

右二經。與寶積第四十三普明菩薩會同本異譯。

右一經與寶積第四十八勝鬘夫人會同本異譯。

右一經。與寶積第四十九廣博仙人會同本異譯﹝其序記云魏興和四年歲次壬戌月建在申朔次乙丑婆羅門客瞿曇流支沙門曇林尚書令儀同髙公第譯建初辛巳甲午畢功凡有一萬四千四百五十七字諸錄皆云勒那摩提譯或云菩提留支譯者二總誤也今依序記爲正此毘耶娑經舊錄爲小乘單本今勘爲大乘重譯﹞。

大集部﹝但是大集流類皆編於此﹞

謹按。梁沙門僧祐大集記云。有十二段說共成一經。第一瓔珞品。第二陀羅尼自在王品。第三寶女品。第四不眴品。第五海慧品。第六無言品。七不可說品。八虛空藏品。九寶幢分。十虛空目分。十一寶髻品。十二無盡意品。今檢經本與祐記不同。第一陀羅尼自在王菩薩品﹝亦有經本分爲瓔珞品者不然此是一段不合分二後大哀經卽是此品﹞第二寶女品。第三不眴菩薩品。第四海慧菩薩品。第五虛空藏菩薩品。第六無言菩薩品。第七不可說菩薩品。第八寶幢分。第九虛空目分。第十寶髻菩薩品。第十一日密分﹝尋檢羣錄此大集經卷無定准或云二十九或云三十或三十一或三十二或四十卷今時大集多分三十其日密分文不具足合少一卷其三十一卷者文應備具今尋求未獲﹞然僧祐記中。無日密分有無盡意品者不然。今以無盡意經𨿽是大集別分非無讖譯。又非次第不合入中。其虛空藏品祐在不可說後未詳所以。今從陀羅尼自在王品至日密分總十一分。其日藏經與日密分同本異譯。亦是第十一分﹝日密日藏初俱云說虛空目安那般那甘露門已次說此經。又日密分旣於虛空目後說。准義不合隔寶髻品今經本中有此品隔未詳所以。又日密日藏𨿽是同本其日密分文極撮略後文復闕可少卷餘﹞。月藏經是第十二分﹝或有經本題云大乘大集經月藏分第十二經初又云化諸龍眾說日藏經已次說此經﹞。十輪經是第十三分﹝初云說月藏經已次說此經此十輪後第十四分本在西方未流於此﹞。須彌藏經是第十五分﹝經初題云大乘大集經須彌藏分第十五﹞。第十六分合是虛空朵經﹝初云授功徳天記別法已次說此經。然須彌藏經因功徳天問如來方說。故知此經合居其次﹞。其日藏經初在迦蘭陀竹園說。次昇須彌頂。後因龍請往佉羅帝耶山。月藏等四經並在佉羅帝耶山說。次第如是。其念佛三昧賢護譬諭王無盡意經等。𨿽是大集別分。旣不知次第難可編記。然隋朝僧就合大集經。乃將明度五十校計經題爲十方菩薩品。編月藏後。及無盡意經成五十八卷者非也。旣無憑准故不依彼﹝其合大集經亦有六十卷成者三十一二兩卷重有寶髻品足成六十其寶髻品在日密前二十六七卷是此復重編未詳何意又日密日藏梵本不殊重重編載誤之甚矣﹞若欲合者。前大集中除日密分有二十七卷。以日藏分替處續次﹝日密日藏梵本𨿽同日密分中文略闕少故以日藏替之﹞次月藏。次地藏十輪﹝唐譯十卷成者﹞次須彌藏。次虛空孕。後之四經𨿽不知說次。以意合之亦將無失。虛空孕後次念佛三昧﹝以宋朝譯六卷者充其隋譯十卷者後闕二品﹞次賢護。次譬諭王。末無盡意總成八十卷。亦將契矣﹝其無盡意經初首題云大集經中無盡意菩薩說不可盡義品第三十二品卽分也是第三十二分然僧祐記中在寶髻品後及僧就所合大集編之於末者是非明矣又有善住意天子所問經詳其文義合是大集別分今已編入大寶積中不可雙載故此闕也﹞。

右一經與前大集經末日密分同本異譯﹝日密文略此中稍廣﹞。

右二經同本異譯﹝其舊十輪經大周錄云曇無讖譯出長房錄檢長房入藏錄中乃云失譯周錄誤也﹞。

髙齊天竺三藏那連提耶舍共法智譯﹝單本﹞上二經十卷同帙

右一經是大集經初陀羅尼自在王菩薩品異譯﹝出第一卷初至第五卷半﹞。

右二經同本異譯﹝其奮迅王經序記云。魏興和四年歲次壬戌月建在申朔次乙丑甲午之日啟夾創筆沙門曇林瞿曇流支於尚書令儀同髙公第。譯凡有一萬八千三百四十一字。諸錄皆云菩提留支譯者誤也。今依序記爲正。又上二經內典錄云。抄大集經陀羅尼自在王菩薩品異譯者不然。尋其文理懸絕不同。但可爲大集別分耳。或可此之二經非大集分。但以上代羣錄皆云異譯。抄陀羅尼自在王品勘檢𨿽則不同且記於大集之末﹞。

右一經內典錄云。是大集經別分﹝謹檢前大集經中寶幢分。佛於欲色二界中間大寶坊中重說此寶星陀羅尼經。故寶幢分初云佛在欲色二界中間大寶坊中告大眾言。我昔初得菩提已。住王舍城迦蘭陀竹林。爾時城中有二智人。一名優波提舍。二名拘律陀等。次第至末文意並同。此經可爲重說。不可爲重譯也。又舊錄中有寶髻菩薩所問經是寶髻品異譯。今編入寶積在第四十七會。旣入彼中此不重載。又有虛空藏經八卷檢無異本。卽是虛空藏品抄出別行。又有虛空藏問持經得幾福經云是虛空藏品別文抄出。旣是別生除之不錄。又內典錄及大周錄中更有大集經八卷。尋其文句卽是合部大集經第六帙也。初之兩卷名十方菩薩品。此品乃是明度五十校計經。不知何故編入此中。後之六卷乃是無盡意經。旣是繁重亦除不錄﹞。

華嚴部﹝華嚴本部及眷屬經皆纂於此﹞總二十六部一百八十七卷一十八帙

華嚴部﹝華嚴本部及眷屬經皆纂於此﹞總二十六部一百八十七卷一十八帙

右此經總七處八會。合三十四品。會列如左。

大唐天后代于闐三藏實叉難陀等譯﹝新編入錄大本再譯﹞

右二經同本異譯。其新譯經總七處九會。合三十九品。會列如左。

右一經。大周錄云。元魏三藏菩提留支譯﹝出長房錄今按長房等錄留支所譯無此經名今爲失譯附於秦錄又云與如來莊嚴智慧光明入一切佛境界經及度一切諸佛境界智嚴經同本異譯者誤也今尋文理義旨全殊名𨿽似同所詮乃異求其旨趣乃與佛華嚴入如來徳智不思議境界經等同本異譯故移編此﹞。

大唐天后代于闐三藏實叉難陀譯﹝新編入錄第四譯﹞

大唐天后代于闐三藏提雲般若譯﹝出大周錄第一譯﹞

大唐天后代于闐三藏實叉難陀譯﹝新編入錄第二譯﹞

大唐天后代天竺三藏菩提流志譯﹝出大周錄單本﹞

右二經同本異譯﹝前後五譯三譯闕本此菩薩十地經大周錄云是華嚴十住品異譯者謬也尋閱文句義旨懸殊但可爲華嚴眷屬耳﹞。

右信力入印法門等十一經。並與華嚴分有相似。是眷屬攝而非正部。以其三種世間嚴事劣故。

右一經是華嚴經如來名號品異譯﹝舊經在第五卷新經在第十二比於大本此經稍略﹞。

右二經是華嚴淨行品異譯﹝舊經在第六卷新經在第十四其支謙譯者兼十住品略無偈大周入藏錄中更有菩薩本業經一卷亦是異譯淨行品尋本不獲故闕之耳﹞。

右二經是華嚴菩薩十住品異譯﹝舊經在第九卷新經在第十六卷略無偈﹞。

右二經是華嚴十地品異譯﹝舊經從第二十五卷至第二十九新經從第三十四卷至第三十九天親菩薩造十地釋論一十二卷﹞。

右一經是新華嚴十定品異譯﹝從第四十卷至第四十三舊華嚴經無十定品此等目所問經周錄爲單本今勘爲重譯﹞。

右一經是舊華嚴寶王如來性起品及十忍品異譯﹝從第三十五卷半至第三十七卷盡。其十忍品在第三十卷。此略無偈不知何故前後差異﹞。新經名如來出現品﹝從第五十卷至第五十二。其十忍品在第四十四。舊錄中又有如來性起微密藏經二卷。卽是舊經性起品抄出別行。其文不異但取第二會初緣起標於經首加證信序。旣非別翻故不重載﹞。

右一經是華嚴離世間品異譯﹝舊經從三十八卷至第四十四新經從第五十三卷至第五十九﹞。

右一經是華嚴入法界品異譯﹝此羅摩伽經比於本品文闕不足於其中間譯出少分舊經從第五十一卷無上勝長者至第五十三卷初妙徳救護眾生夜天所其文卽盡新經從第六十七卷半至第七十卷初﹞。

右一經續舊華嚴經入法界品﹝或有經本續入大部之中在第五十七卷﹞。

涅槃部﹝及支派經並纂於此﹞總六部五十八卷六帙

﹝其涅槃經宋文帝代元嘉年中達于建業時有豫州沙門范慧嚴淸河沙門崔慧觀陳郡處士謝靈運等以讖前經品數疎簡乃依舊泥洹經加之品目文有過質頗亦攺治結爲三十六卷行於江左比於前經時有小異有論一卷略釋大經又論一卷釋本有今無一偈﹞。

大唐南海波凌國沙門若那跋陀羅共唐國沙門會寧於彼國共譯﹝出大周錄單本﹞

右一經。是前大般涅槃經之餘。憍陳如品之末。兼說滅度已後焚燒等事﹝義淨三藏求法傳云。益府成都沙門會寧麟徳年中往遊天竺。到南海訶凌國。遂與彼國三藏沙門若那跋陀羅。唐云智賢。於阿笈摩經抄出如來涅槃焚燒之事。非大乘涅槃經也。遺使寄來方之天竺。今尋此經與長阿含初分遊行經少分相似而不全同。經中復言法身常存常樂我淨。佛菩薩境界非二乘所知。與大涅槃義理相涉。經初復題陳如品末文勢相接且編於此。後諸博識詳而定之﹞。

右一經是大般涅槃經之前分盡大眾問品同本異譯﹝兼茶毘分前後七譯四譯闕本﹞。

右二經同本異譯﹝按羣錄中又有哀泣經二卷或三卷云與方等泥洹同本異譯亦不述其翻譯所由尋其文句卽是方等泥洹更無有異其方等泥洹初品名爲哀泣但取此品題目以作經名比於方等泥洹仍闕三品餘並無別旣是繁重刪之不錄也﹞。

五大部外諸重譯經

右二經同本異譯﹝其大莊嚴經周錄編爲單譯或有以普曜經在小乘藏者二俱誤也﹞。

上四經十一卷同帙﹝此妙法蓮華經第五卷初提婆達多品。蕭齊武帝時外國三藏達摩菩提共楊都僧正沙門法獻於瓦官寺譯其經。梵本是法獻於于闐將來。其第八卷初普門品中重誦偈周武帝時北天竺三藏闍那崛多。於益州龍淵寺譯。秦本並闕。後續編入。又第八卷中藥王菩薩等呪六首。大唐三藏玄奘重譯。在音義中此不別出﹞。

隋天竺三藏崛多笈多二法師添品﹝出經前序及內典錄﹞

右三經同本異譯﹝其添品序略云。正法護翻妙法什譯。檢驗二本文皆有闕。護所闕者。普門品偈也。什所闕者。藥艸諭品之半富樓那及法師等二品之初提婆達多品普門品偈也。什移囑累在藥王之前。二本陀羅尼並置普門之後。其間異同言不能極。竊見提婆達多品及普門品偈先賢續出補闕流行余景仰遺風憲章成範。大隋仁壽元年辛酉之歲因普曜寺沙門上行所請。遂共崛多笈多二法師於大興善寺重勘天竺多羅葉本富樓那及法師等二品之初斯本猶闕藥艸諭品。更益其半提婆達多通入塔品陀羅尼次神力之後囑累還結其終。字句差殊。頗亦攺正。儻有披尋幸勿疑惑。兼此添品總成六譯。三在三闕﹞。

右二經同本異譯﹝其序略云。而金光明見有三本。初在涼世有曇無讖譯爲四卷止十八品。其次周世闍那崛多譯爲五卷成二十品。後逮梁世眞諦三藏於建康譯三身分別業障滅陀羅尼最淨地依空滿願等四品。足前出沒爲二十三品寶貴每歎此經祕奧後分如何竟無囑累。舊𨿽三譯。本疑未周。長想梵文願言逢遇大隋馭寓新經卽來帝勅所司相續翻譯。至開皇十七年法席小間。因勸請北天竺揵達國三藏法師。此云志徳。重尋後本。果有囑累品復得銀主陀羅尼品在京大興善寺卽爲翻譯。并前先出合二十四品。寫爲八卷。學士成都費長房筆受。通梵沙門日嚴寺釋彥琮校諫。撰錄者曰。此合部經文義備足。其無讖四卷。眞諦七卷。崛多五卷。並皆有闕。故此三經無繁重載。謹按長房等錄。周武帝代天竺三藏那舍崛多譯出一本。名金光明經更廣壽量大辯陀羅尼經五卷成部。今詳此名。乃非全譯。但於無讖四卷經中續演二品。其壽量品更續其文大辯品中更廣呪法。餘品之中亦有續者。故云更廣壽量大辯陀羅尼經。故六卷合經。序云壽量大辯又補其闕。以此證知但是續闕。非是別翻。又經序云闍那崛多譯爲五卷。房等諸錄乃云。耶舍崛多者此二三藏乃是同師當時共翻互載皆得。其合部經有六卷本。與此八卷明同異者。其六卷經一品顚倒比校新經八卷者是又二經囑累文意全別。六卷囑累乃與法華囑累大呪相似。未詳所以。今勘八卷之者。亦與新經扶同二本少殊。不可雙載故存八卷爲正編之入藏。後尋覽者幸無惑焉。兼此合經總成五譯兩本在藏三本入刪繁錄﹞。

梁扶南三藏曼陀羅仙共僧伽婆羅譯﹝第一譯﹞

元魏婆羅門瞿曇般若流支譯﹝出序記第一譯右經初序記云魏興和四年歲次降婁月建在戌朔次甲子壬午之日瞿曇流支沙門曇林於尚書令儀同髙公第譯九千一百九十三字諸錄皆云菩提留支譯者誤也今依序記爲正﹞

上三經十卷同帙﹝按姚秦釋僧叡思益序云恭明前譯頗麗其辭迷其旨今按羣錄吳時月支國優婆塞支謙字恭明翻譯眾經而無思益同本之者其持心經與思益同乃是西晉竺法護譯叡云恭明先譯失之者誤﹞。

右一經是解深密經後二品異譯出四五二卷。

大唐天后代于闐三藏實叉難陀譯﹝新編入錄第四譯﹞

﹝第一卷灌頂三歸五戒帶佩護身呪經。第二卷灌頂七萬二千神王護比丘呪經。第三卷灌頂十二萬神王護比丘尼呪經。第四卷灌頂百結神王護身呪經。第五卷灌頂宮宅神王守鎭左右呪經。第六卷灌頂塚墓因緣四方神呪經。第七卷灌頂伏魔封印大神呪經。第八卷灌頂摩尼稟大神呪經。第九卷灌頂召五方龍攝疫毒神呪經。第十卷灌頂梵天神策經。第十一卷﹞。

右三經同本異譯﹝與前灌頂第十二卷拔除過罪生死得度經同本其三藏義淨所譯二卷者。更加六佛本願及呪。餘文大同奘法師譯者。其舊藥師經。羣錄皆云宋時鹿野寺沙門慧簡所譯。尋檢其文卽是灌頂第十二卷析出別行。更無異本。其隨願往生經。羣錄或云吳時支謙。或云西晉竺護譯。其見流行者卽是大灌頂經第十一卷普廣品。更無別本此之二經旣在大部之中。其別生流行者。刪之不錄﹞。

右三經同本異譯﹝前後六譯三譯闕本﹞上六經十卷同帙。

開元釋教錄卷第十一﹝別錄之一﹞

右此經。梵本都有二十萬頌。總四處十六會。唐言譯之成六百卷。重單合譯具列如左。

右新譯單本。梵文一十三萬二千六百頌。唐譯成四百卷七十九品。從第一卷至四百卷。

右新譯重本。梵文二萬五千頌。唐譯成七十八卷八十五品。與舊大品放光光讚般若同本異譯。從四百一卷至四百七十八。比於舊經闕無常啼等品。餘意大同。

右新譯單本。梵文一萬八千頌。譯成五十九卷三十一品。從四百七十九卷至五百三十七卷。

右新譯重本。梵文八千頌譯成一十八卷二十九品。與舊道行小品明度長安品等同本異譯。從五百三十八卷至五百五十五。比於舊經亦闕常啼等品。餘意不殊。

右新譯單本。梵文四千頌譯成十卷二十四品。從五百五十六卷至五百六十五卷。

右新譯重本。梵文二千五百頌。譯成八卷一十七品。與舊勝天王般若同本異譯。從五百六十六卷至百七十三卷。

右新譯重本。梵文八百頌。譯成二卷。無品。與舊兩譯文殊般若同本異譯。當第五百七十四至五百七十五卷。

右新譯重本。梵文四百頌。譯成一卷。無品。與舊軟首菩薩分衛經等同本異譯。當第五百七十六卷。

右新譯重本。梵文三百頌。譯成一卷。無品。與新舊四譯金剛般若同本異譯。當第五百七十七卷。

右新譯重本。梵文三百頌。譯成一卷。無品。與後譯實相般若同本異譯。當第五百七十八卷。

右新譯單本。梵文二千頌譯五卷。無品。從五百七十九卷至五百八十三卷。

右新譯單本。梵文二千頌。譯成五卷。無品。從五百八十四卷至五百八十八卷。

右新譯單本。梵文四百頌。譯成一卷。無品。當第五百八十九卷。

右新譯單本。梵文四百頌。譯成一卷。無品。當第五百九十卷。

右新譯單本。梵文八百頌。譯成二卷。無品。當第五百九十一至九十二卷。

右新譯單本。梵文二千五百頌。譯成八卷。無品。從五百九十三卷至第六百卷。

開元釋教錄卷第十二﹝別錄之二﹞

庚午歲西崇福寺沙門智昇撰

有譯有本錄中菩薩三藏錄之二﹝大乘經重單合譯下﹞

右一經出前大月燈經第七卷異譯﹝第一別譯單卷者本闕﹞。

右二經同本異譯﹝其求那跋陀羅所譯小無量壽經尋本不獲諸藏縱有卽與阿彌陀文同不異﹞。

﹝謹依長房內典二錄普云彌勒下生經。初云大智舍利弗者。其經先是長安沙門釋道標譯。蕭齊江州沙門道政刪攺。今詳此說或謂不然。其釋道標乃是什公門下詮義之僧。元非翻譯之主。縱使是標譯出。文義有何不周。降至齊朝政重刪攺。年月懸遠。敍述參差。彼云道政所刪難爲准約。經中子注乃曰秦言。故是秦翻無繁惑矣。什錄先載是其出焉﹞。

﹝右經初序記云魏興和四年歲次壬戌季夏六月朔次乙未二十三日丁巳創譯婆羅門客瞿曇流支沙門曇林在竇太尉定昌寺譯八千四百四十九字諸錄皆云菩提留支譯者誤也今依序記爲正其一切法髙王經周錄爲單本者誤也﹞。

﹝右經初序記云魏興和四年歲次壬戌九月一日甲子翟曇流支沙門曇林於尚書令儀同髙公第譯五千五百七十六字諸錄皆云菩提留支譯者誤也今依序記爲正﹞。

右二經同本異譯﹝其樂瓔珞莊嚴經。撿尋羣錄。或云姚秦羅什所翻。亦云宋朝法海所譯。今准經後記云比丘慧法於罽賓秦寺請毘婆沙曇摩耶施譯胡爲秦。其罽賓秦寺未詳其處。耶施譯出故應無謬。羣錄咸云曇摩耶舍善毘婆沙時人共號爲毘婆沙。故僧祐錄云舍利弗毘曇毘婆沙譯者卽其人也。舍之與施聲相近耳。今什錄中除附耶舍之錄前後四譯兩譯闕本﹞。

大唐中天竺三藏地婆訶羅於西太原寺譯﹝出大周錄第三譯﹞

右三經同本異譯﹝上之三經𨿽是同本而廣略全異。互有增減。又支謙譯中有申日經一卷云與月光童子經同本異譯。今檢尋文句。二經不殊。父名申日子號月光。約父子名以分二軸。兩本旣同故不雙出。其申日經或在小乘藏中。云出阿含。其增壹阿含中𨿽有尸利崛多長者緣起。無月光童子事編在彼中。亦將誤也﹞。

大唐天后代天竺三藏菩提流志譯﹝出大周錄第四譯﹞

右四經同本異譯﹝其沙門靖邁翻經圖中別載菩提經一卷大周錄中又有菩提無行經一卷此之二經並是什公所譯文殊問菩提經之異名無繁重載﹞。

﹝右此無上依經。謹按長房等錄。並云陳永定二年丁丑眞諦三藏於南康郡淨土寺出其經。後記乃云梁紹泰三年太歲丁丑九月八日三藏眞諦於平固縣南康內史劉文陀請令譯出。今尋諸家年曆。差互不同。長房年曆但至承聖五年丙子梁國卽絕甄鸞及王道珪年紀至紹泰二年丙子攺爲太平元年。太平二年丁丑攺爲永定元年。陳覇先立號爲陳國又有年紀不知何人所撰。彼云承聖三年甲戌攺爲大定元年逮於後梁凡經八載方攺年號。然四家年曆並無紹泰三年。四本旣並不同。未詳孰爲正說。或可梁紹泰三年丁丑卽是陳初永定元年也。曆中但紀後號不載前名。今者且依經記爲梁代譯也﹞。

大唐中天竺三藏地婆訶羅再譯﹝拾遺編入第二譯﹞

大唐中天竺三藏地婆訶羅於東太原寺譯﹝出大周錄第一譯﹞

大唐中天竺三藏地婆訶羅於弘福寺譯﹝拾遺編入第二譯﹞

右二經同本異譯﹝前後六譯四譯闕本其緣起聖道經周錄在單本中誤也又有聞城十二因緣經一卷卽與貝多樹下思惟十二因緣經文同不異但名別耳今存一本﹞。

大唐天后代北天竺婆羅門李無諂譯﹝新編入錄第二譯﹞

大唐天后代于闐三藏實叉難陀譯﹝新編入錄第一譯﹞

右二經同本異譯﹝其五千五百佛名經第一卷初十二佛號與前十二佛名同而不別又十二佛名經舊錄爲單本新勘爲重譯﹞。

右出金剛大道場經大明呪藏之少分也。撮要而譯﹝此集之中大般若呪經等有別行者錄不具顯人多生疑恐非正典今爲除疑故別條末列之如後﹞。

右二經。與前陀羅尼集經第四卷。十一面神呪經。同本異譯﹝而集經中印法稍廣﹞。

右一經是集經第十卷初摩利支天經少分異譯。

呪五首者﹝能滅諸罪千囀陀羅尼呪一六字陀羅尼呪二七俱胝佛所說神呪三隨一切如來意神呪四觀自在菩薩隨心呪五其千囀呪亦有別寫以爲一經旣在此中故不別出大周錄中分爲五經者非也﹞。

右千囀呪二首。與上集經第五卷初千囀觀世音呪。及雜呪中千囀陀羅尼。同本異譯。

大唐天后代天竺三藏菩提流志譯﹝新編入錄第四譯﹞

右一經。與上集經第六卷中文殊師利菩薩呪法。及呪五首經六字陀羅尼。并雜呪中六字陀羅尼呪。同本異譯。

右二經同本異譯﹝比於舊經新者稍廣然據梵文譯仍未盡呪五首中及雜呪內惟獨譯呪更無餘法﹞。

右此觀自在隨心呪。前呪五首經。及雜呪經中觀世音初隨心呪。并集經第五。並先譯出故編於此。

雜呪總二十三首﹝法華經內呪六首旋塔滅罪陀羅尼。一禮拜滅罪命終諸佛來迎呪。一供養三寶呪。一觀世音懺悔呪。一金剛呪蛇呪。一生禪安隱呪。一呪腫呪。一金剛呪治惡鬼病。一千囀陀羅尼。一觀世音隨心呪。四首七俱胝佛神呪。一隨一切如來意神呪。一與呪五首中者同本六字陀羅尼呪。一歸依三寶呪一﹞。

大唐中天竺三藏地婆訶羅於東都再譯﹝拾遺編入第四譯﹞

右八經同本異譯﹝長房等錄中覺賢經數更有新微密持經一卷卽是出生無量門持經是功徳賢經數復有出無量門持經一卷卽是阿難陀目佉尼訶離陀經是旣是重載故不別存新舊十一譯三譯闕本﹞。

大唐天后代于闐三藏實叉難陀譯﹝新編入錄第二譯﹞

右三經同本異譯﹝前二本略後經稍廣前後四譯三存一闕其最勝燈王經舊錄爲單本新勘爲重譯﹞。

大唐天后代天竺三藏菩提流志譯﹝出大周錄第三譯﹞

大唐天后代西域沙門彌陀山等譯﹝新編入錄第二譯又于闐三藏實叉難陀初譯名離垢淨光陀羅尼經尋本未獲故闕之耳﹞

前涼月支優婆塞支施崙譯﹝出經後記第三譯前後四譯三本闕﹞

大乘經單譯﹝一百三十一部二百九十三卷二十四帙﹞

上二經十五卷二帙﹝其三劫佛名出長房入藏錄中今合成一部其中賢劫佛名出賢劫經中合爲重譯今以上下佛名是其單本以類相從編之於此﹞。

上二經十卷同帙﹝其不思議功徳經大周錄云與不思議光菩薩所問經等同本者誤也﹞。

﹝右此觀佛三昧經大周錄云宋永初年求那跋陀羅譯出內典錄者謹按內典錄云是東晉覺賢所譯非宋代功徳賢周錄誤也又云與後秦羅什所譯單卷觀佛三昧經同本編爲重譯今以什公譯者久闕其本卷數全殊不可懸配今依諸舊錄編單本內﹞。

上二經十卷同帙﹝按大周錄中其七卷報恩經云與漢代支讖所譯單卷大方便報恩經同本其三卷菩薩本行經云與西晉聶道眞所譯單卷菩薩本行經同本今以單卷報恩及本行二經先是闕本卷數全殊不可懸配令依諸舊錄編單本內﹞。

﹝右一經仁壽大周等錄皆云與阿耨達龍王經同本異譯。二經俱云竺法護出。編爲重譯。按僧祐錄竺護所出但有阿耨達經二卷。下注云一名弘道廣顯三昧經。長房錄中竺護所譯有弘道廣顯三昧經二卷。下注云亦名阿耨達請佛經。唐內典錄護公所譯雙載二經。又長房內典二錄。西晉失譯。復有阿耨達龍王經二卷。今對勘二經文並無異。但以立名多種。致使羣錄差殊。或有雙載二經。或有互題名目。時無悟者。流濫日深。今一廢一存。庶無謬失。但留一本編入單中﹞。

﹝右此央崛魔羅經大周錄云與竺法護譯指髻等七經同本異譯者誤也不可以名目似同懸卽配爲重譯謹按隋錄其指髻經出增壹阿含中鴦崛悔過等六經從前大經抄出旣非同本異譯依舊編在單中﹞。

上五經十卷同帙﹝其大方廣如來祕密藏經大周錄云與大方等如來藏經同本異譯今尋文理義旨懸殊故爲單本﹞。

上五經十卷同帙﹝其大乘造像功徳經大周錄云與造立形像福報經同本異譯者誤也文意旣殊故爲單譯﹞。

大唐循州沙門懷迪共梵僧於廣州譯﹝新編入錄﹞

大唐中天竺三藏輸波迦羅共沙門一行譯﹝新編入錄﹞

﹝右此七佛神呪經大周錄中編爲重譯云與吳代外國優婆塞支謙所譯單卷七佛神呪經同本今以此單卷經久闕其本卷數復殊不可懸配今依舊錄編單本內﹞。

大唐天后代于闐三藏提雲般若譯﹝出大周錄﹞

大唐天后代北天竺三藏寶思惟譯亦云所得﹝出大周錄﹞

﹝右此遺教經舊錄所載多在小乘律中或編小乘經內今以眞諦法師譯遺教論彼中解釋多約大乘小宗不顯故移編此﹞。

上二十二經二十二卷同帙﹝其八部佛名經大周錄云與八吉祥呪經等同本異譯者誤也八數𨿽同說處全異所爲復別故爲單本﹞。

﹝右金剛淸淨經羣錄並云吳代外國優婆塞支謙譯漢後失譯復有其名師子月佛經羣錄並云西晉三藏竺法護譯今詳二經文句並非謙護所翻似是秦涼已來什公等譯今爲失源附於秦錄﹞。

右二經。法上錄中並云姚秦三藏鳩摩羅什譯。今詳二經文句並非什公所翻。似是晉魏代譯其法志妻經安公涼土異經錄中先有其名今亦附涼錄。薩羅國經附於晉錄。

右此長壽王經。大周錄等云出阿含。謹按四阿含內並無此經。𨿽增一第十六中有長壽王緣起文意全異。此乃大乘故編於此。

上二十三經二十五卷同帙﹝從優婆夷淨行經下十經舊錄之中皆編小乘部內今檢尋文理多涉大乘編在小中恐乘至理故移於此﹞。

菩薩調伏藏

夫戒者防患之總名也。菩薩淨戒惟禁於心。聲聞律儀則防身語。故有託緣興過聚徒訶結。菩薩大人都無此事。佛直爲說令使遵行。旣無犯制之由故闕訶結之事。諸大乘經明學處者摭之。於此爲菩薩調伏藏云。

﹝右一經初有歸敬頌出瑜伽論本地分中菩薩地。昔髙齊昭玄統沙門法上答髙句麗問云。地持是阿僧佉比丘從彌勒受得。阿僧佉者卽無著菩薩是也。又按梁沙門僧祐地持記云。菩薩地持經八卷有二十七品。分爲三段。第一段十八品。第二段四品。第三段五品。文中不出有異名而今此本或題云菩薩戒經。或題云菩薩地經。今檢尋經未亦有多名文云名爲菩薩地。名爲菩薩藏摩得勒伽。名摩訶衍攝。名不壞顯示名無障礙淸淨智根本。祐云不出異名者不然。又檢羣錄。曇無讖所譯別存菩薩戒經。或云菩薩地經者誤也﹞。

﹝右一經羣錄皆云與地持經同本異譯。今詳文理非不差殊。其善戒經前有序品。後有奉行。地持經並無。其地持戒品中有受菩薩戒文及菩薩戒本。善戒經卽無。自餘之外。文意大同。地持復出瑜伽諸錄成編入論。旣有差殊未敢爲定。又按梁沙門僧祐菩薩善戒經記云此名善戒。名菩薩地。名菩薩毘尼摩戒。名如來藏。名一切善法根本。名安樂國。名諸波羅蜜聚。凡有七名。第一卷先出優波離問受戒法。第二卷始方有如是我聞。次第別品乃有三十而復有別本題爲菩薩地經。今按尋經本與祐記不同。經初卽有如是我聞。而無優波離問受戒法。但有九卷。其優波離問受戒法卽後單卷菩薩善戒經。是若將此爲初卷卽與祐記符同。然此地經本離之已久乍合成十或恐生疑。此善戒經亦同地持作其三段。第一段名菩薩地有三十品。第二段名如法住有四品。第三段名畢竟地有六品。祐云次第列品者或恐尋之未審也﹞。

上二經十卷同帙﹝其淨業障經法上錄云竺法護譯詳其文句與護公譯經文勢全異故爲失譯﹞。

﹝右此優婆塞五戒威儀經羣錄編在小乘律中者誤也初是菩薩戒本後是受菩薩戒文及捨懺等法旣非小宗故移編此﹞。

大唐天后代于闐三藏實叉難陀譯﹝新編入錄單本﹞

上十四經十四卷同帙﹝謹按舊錄大乘律中有寶梁經迦葉經今爲編入寶積會中故不重出其大方廣三戒經與寶積三律儀會同本決定毘尼經與寶積優波離會同本今並編入寶積部中故此不載﹞。

菩薩對法藏

菩薩阿毘達磨有其二類。一者解釋契經二者詮法體相。舊錄所載和雜編之。今所集者分爲二例。釋契經者列之於前。詮法性者編之於後。庶無糅雜覽者易知。

大乘釋經論

右龍樹菩薩造釋摩訶般若波羅蜜經﹝什法師云若具足翻應有千卷秦人識弱故略之十分存一﹞。

右天親菩薩造釋十地經卽華嚴十地品是﹝論序云菩提留支勒那摩提在洛陽殿內二人同譯佛陀扇多傳語帝親筆受長房錄中留支摩提二錄俱載者不然今合爲一本在留支錄﹞。

右釋彌勒所問經。卽寶積經第四十一會是。

右釋舊單卷大寶積經。卽寶積第四十三會是。

右釋大集經寶髻品。今入寶積在第四十七會﹝論序記云魏興和三年歲次辛酉九月朔旦庚子之日烏萇國人剎利王種三藏法師毘目智仙中天竺國婆羅門人瞿曇流支護法大士驃騎大將軍開府儀同三司御史中尉勃海髙仲密愛法之人沙門曇林道俗相假於鄴城內在金華寺譯四千九百九十七字諸錄皆云菩提留支譯者誤也今依序記爲正﹞。

大唐中天竺三藏地婆訶羅譯單本﹝出大周錄上四論及頌造者𨿽異並釋金剛般若經又有金剛仙論十卷尋閱文理乃是元魏三藏菩提留支所撰釋天親論旣非梵本翻傳所以此中不載﹞

元魏中天竺三藏勒那摩提共僧朗等譯﹝第一譯﹞

元魏北天竺三藏菩提留支共曇林等譯﹝拾遺編入第二譯﹞

沙門達磨菩提譯不知年代﹝內典錄中附元魏代第一譯後本闕﹞

﹝右論初記云三藏法師毘目智仙婆羅門人瞿曇流支愛敬法人沙門曇林於鄴城內在金華寺魏興和三年歲次辛酉月建在戌朔次庚午十三日譯千百十言驃騎大將軍開府儀同三司御史中尉渤海髙仲密啟請供養守護流通諸錄皆云菩提留支譯者誤也今依序記爲正﹞。

﹝右論初記云魏驃騎大將軍開府儀同三司御史中尉渤海髙仲密善求義方選眞簡僞故請法師毘目智仙并其弟子瞿曇流支於鄴城內在金華寺興和三年歲次大梁建酉之月朔次庚子十一日譯三千九百四十二言沙門曇林對譯錄記諸錄皆云菩提留支譯者誤也今依序記爲正﹞。

大乘集義論

﹝右此瑜伽論梁代三藏眞諦譯者名十七地論只得五卷緣礙遂輟北涼三藏曇無讖譯地持論但成十卷乃是本地分中菩薩地此瑜伽論當第三譯前之二本部帙不終大唐譯者方具備矣﹞。

﹝右順中論序記云魏尚書令儀同髙公延國上賓瞿曇流支在第供養正通佛法對釋曇林出斯義論武定元年歲次癸亥八月十日揮辭丙寅凡有一萬三千七百二十七字諸錄皆云菩提留支譯者誤也今依序記爲正﹞。

上三論二十卷二帙﹝又按仁壽大周等錄復有攝論一本十二卷成部亦云眞諦所譯勘與此同今者但存一本﹞。

﹝右此決定藏論大周錄中乃云失譯而不指言何代翻出今詳此論文勢乃是眞諦所翻論中子注乃曰梁言前代錄家遺之不上今爲眞諦所譯編於梁代錄中﹞。

﹝右論序記云魏興和三年歲次大梁七月辛未朔二十五日驃騎大將軍開府儀同三司御史中尉渤海髙仲密敬請三藏法師烏萇國人中天竺國婆羅門人瞿曇流支釋曇林等在鄴城內金華寺譯四千八百七十二字序中三藏𨿽不列名準制卽是毘目智仙羣錄直云瞿曇流支譯者誤也今依序記爲正﹞。

﹝右此發菩提心論大周錄中經論二錄俱有其名今以菩薩所造編於論錄但存一本或云天親菩薩所造亦云彌勒菩薩所說未詳孰是﹞。

﹝右論序云魏興和三年歲次大梁建辰之月朔次癸酉辛卯之日烏長國人剎利王種三藏法師毘目智仙共天竺國婆羅門人瞿曇流支在鄴城內金華寺譯凡有一萬一千九十八字沙門曇林之筆驃騎大將軍開府儀同三司御史中尉勃海髙仲密啟請供養羣錄直云瞿曇流支譯者誤也今依序記爲正﹞。

大唐天后代于闐三藏提雲般若譯﹝出大周錄單本﹞

都計大乘經律論見流行者。總六百八十六部。二千七百四十五卷。二百五十八帙。

開元釋教錄卷第十二﹝別錄之二﹞

開元釋教錄卷第十三﹝別錄之三﹞

庚午歲西崇福寺沙門智昇撰

有譯有本錄中聲聞三藏錄第二

聲聞藏者。小乘所詮之教也。能說教主。則示生示滅應物隨緣。所詮之教。則九部四含毘曇戒律。善男善女。稟之而脫屣塵勞。緣覺聲聞。奉之而昇乎彼岸。蓋眞乘之小駕。乃菩提之化城。誘進初心莫斯爲勝。始乎仙苑迄彼金河。所詮半字之文。是謂聲聞之藏。洎乎百川同會三車共適。齊登妙覺俱證泥洹。豈有小大之異名。信爲我尊之漸誘者也。始自漢明丁卯之歲。終我開元庚午之年。小乘三藏見流行者。總三百三十部。一千七百六十二卷。一百六十五帙。結爲聲聞法藏。科條別顯具如後列。

小乘經重單合譯一百五十三部三百九十四卷三十一帙

小乘經重單合譯一百五十三部三百九十四卷三十一帙

四阿笈摩經小乘契經之本故標初首後列餘經。

右此部經凡有四分總三十經別﹝僧肇序云長含四分四誦合三十經以爲一部﹞。

右此部經凡有五誦。都十八品。總二百二十二經別﹝僧肇長含序云中含四分五誦﹞。

右此部經凡有五十品。總四百七十二經別﹝僧肇長含序云增一阿含四分八誦﹞。

右此部經。說事旣雜。故無品次誦等差別﹝僧肇長含序云雜含四分十誦﹞。

右此部經與前經文𨿽先後不次。子細尋究。不出前經此但撮要。故爲別部﹝佛般泥洹下諸經並是四含中別經異譯﹞。

右三經。出長阿含經。第二至第四卷。與初分遊行經同本異譯﹝其般泥洹經羣錄皆云宋代求那跋陀羅譯者非也尋其文句多是古譯與功徳賢所翻全不相類諸藏之中但有上卷無其下卷今爲失源編在晉錄或有經本其佛般泥洹經上卷與般泥洹經上卷文句全同者本錯也﹞。

右出長阿含經第十卷。與第二分大方便經同本異譯﹝此人本欲生經上代羣錄皆編在大乘經中者誤也﹞。

右出長阿含經第十一卷。與第二分善生經同本異譯﹝比於本經此稍略耳中阿含三十三卷中亦有此經﹞。

右出長阿含經第十三卷。與第三分阿摩晝經同本異譯。

右出長阿含經第十四卷。與第三分梵動經同本異譯。

右出長阿含經第十七卷。與第三分沙門果經同本異譯。

隋天竺三藏達摩笈多譯﹝出內典錄第六譯拾遺編入謹按大唐內典錄及靖邁經圖並云笈多三藏大業年中於東都上林園翻經館譯起世經十卷。今大檢尋諸藏。乃有兩本大意𨿽同文句稍異。至於品目時有差殊。前經初云婆伽婆在舍婆提城。後經乃云婆伽婆在舍囉婆悉帝城。若據梵言後經爲正。今謂崛多笈多各翻一本。又前經初首題云。崛多笈多二師同出。今以前爲崛多所譯。後是笈多再翻。二經文旣有殊。今故雙存二部。故緣生經亦云婆伽婆在舍囉婆悉帝城故知同是笈多譯也。恐二本相濫。題下別云起世因本焉﹞

右三經出長阿含經第十八至二十二卷。與第四分記世經同本異譯。

右出長阿含經第九卷與第二分十上經同本異譯﹝廣略少異﹞。

上三經十卷同帙﹝其中本起經題云出長阿含檢尋長含大本無此一經或恐梵文譯之未盡旣云出彼且編於末大周錄云與過去現在因果修行本起瑞應本起經等同本異譯者誤也又此中本起經羣錄咸云後漢代譯其經本中有翻梵語處乃曰晉言未詳何以﹞。

從佛般泥洹下一十三經並出長阿含中。別經異譯。

右出中阿含經第一卷。與初善法經同本異譯。

右出中阿含經第一卷。與水諭經同本異譯。

右出中阿含經第二卷。與漏盡經同本異譯。

右出中阿含經第七卷。與分別聖諦經同本異譯。

右出中阿含經第九卷。與瞻波經同本異譯。

右二經同本異譯出中阿含經第十卷。與本際經同本。

北涼天竺三藏曇無讖譯﹝拾遺編入﹞

右二經同本異譯出中阿含經第十一卷。與四洲經同本。

東晉西域沙門竺曇無蘭譯﹝拾遺編入﹞

右二經同本異譯。出中阿含經第十二卷與天使經同本﹝此於本經此稍略耳﹞。

右出中阿含經第十三卷。與說本經同本異譯﹝比於本經此文稍略﹞。

右出中阿含經第十八卷。與八念經同本異譯。

右出中阿含經第二十卷。與長老上尊睡眠經同本異譯。

右出中阿含經第二十一卷。與眞人經同本異譯。

右出中阿含經第二十二卷。與穢經同本異譯。

右出中阿含經第二十三卷。初與比丘請經同本異譯。

右出中阿含經第二十三卷。與水淨梵志經同本異譯。

右出中阿含經第二十五卷。與前苦陰經同本異譯。

右二經同本異譯。出中阿含經第二十五卷與後苦陰經同本。

右出中阿含經第二十六卷。與想經同本異譯。

右出中阿含經第二十七卷。與達梵行經同本異譯。

右出中阿含經第二十七卷。與阿奴波經同本異譯。

右出中阿含經第二十八卷。初與諸法本經同本異譯。

右出中阿含經第二十八卷。與瞿曇彌經同本異譯。

西晉沙門釋法炬譯﹝拾遺編入﹞

右出中阿含經第三十九卷。與瞻波經同本異譯。

右出中阿含經第三十卷。與行欲經同本異譯。

失譯在後漢錄

右二經同本異譯。出中阿含經第三十卷與降魔經同本。

吳月支優婆塞支謙譯

右出中阿含經第三十一卷。與賴吒惒羅經同本異譯。

右出中阿含經第三十三卷。與善生經同本異譯。

右出中阿含經第三十五卷。與算數目犍連經同本異譯。

右出中阿含經第三十七卷。與阿攝和經同本異譯。

右二經同本異譯。出中阿含經第三十九卷。與須達哆經同本﹝其慈心厭徳經文句稍略或有題云出增一阿含十二者非也﹞。

右出中阿含經第四十卷。與黃蘆園經同本異譯。

右出中阿含經第四十卷。與梵摩經同本異譯﹝比於本經此稍略耳﹞。

右出中阿含經第四十三卷。與釋中禪室尊經同本異譯。

僧祐錄云安公失譯經﹝今附西晉錄拾遺編入﹞

右二經同本異譯。出中阿含經第四十四卷。與鸚鵡經同本。

右出中阿含經第四十五卷。與心經同本異譯。

右出中阿含經第四十五卷。與後受法經同本異譯。

東晉西域沙門竺曇無蘭譯

右出中阿含經第五十三卷。與癡慧地經同本異譯。

僧祐錄中失譯經﹝今附宋錄﹞

右二經同本異譯。出中阿含經第五十五卷。與持齋經同本。

右出中阿含經第五十七卷。與鞞摩那修經同本異譯。

右出中阿含經第六十卷。與愛生經同本異譯。

後漢安息三藏安世髙譯

右出中阿含經第六十卷。與八城經同本異譯。

右出中阿含經第六十卷。與箭諭經同本異譯。

陳天竺三藏眞諦譯﹝第三譯三譯一闕﹞

右二經同本異譯﹝其廣義法門經初首題云是中含經一品別譯今檢中阿含大本無此一經或恐梵文譯之未盡旣云出彼且編於末其大周入藏錄中編爲大乘單本者誤也又普法義經作舍利日具法行經作舍利弗但此一字別餘文並無異﹞。

右七知經下五十三經。並出中阿含中。別經異譯

宋天竺三藏求那跋陀羅譯﹝拾遺編入﹞

西晉沙門釋法炬譯

吳月支優婆塞支謙譯﹝拾遺編入﹞

右出增壹阿含經第二十二卷。須陀品異譯﹝比於本經此稍文略﹞。

後漢安息三藏安世髙譯﹝拾遺編入﹞

右出增壹阿含經第二十四卷。善聚品異譯。

西晉沙門釋法炬譯

右出增壹阿含經第二十六卷。等見品異譯﹝比於本經此稍文略諸錄編在大乘藏中誤也﹞。

右二經同本異譯。出增壹阿含經第三十一卷力品﹝此文稍廣﹞。

右二經出增壹阿含經第三十六卷八難品異譯﹝本是一經別譯分二本經稍廣此出不盡﹞。

右出增壹阿含經第四十一卷。馬王品異譯﹝周錄編在大乘重譯中者誤也﹞。

右出增壹阿含經第四十五卷。不善品異譯。

右出增壹阿含經第四十六卷放牛品異譯﹝此文稍廣﹞。

右出增壹阿含經第四十六卷放牛品異譯﹝比於本經此文稍略周錄編爲大乘單本者誤也﹞。

右出增壹阿含經第四十八卷。禮三寶品初異譯﹝此十一想連有二經初十一事文意勘同後十一事尋之未見﹞。

右出增壹阿含經第四十八卷。禮三寶品異譯﹝本經稍廣﹞。

後漢安息三藏安世髙譯

右出增一阿含經第四十九卷非常品異譯﹝本經惟有四子餘意大同﹞。

右二經同本異譯。出增壹阿含經第五十卷。大愛道般涅槃品。

僧祐錄云安公失譯經﹝今附西晉錄拾遺編入﹞

右二經同本異譯。出增壹阿含經第五十一卷。大愛道般涅槃品。

後漢安息三藏安世髙譯﹝右阿難同學經經首題云出增壹阿含檢其大本無此一經旣云出彼且編其末﹞

從戒徳香經下二十四經並增壹阿含中別經異譯。

右出雜阿含經第二卷異譯﹝此五蘊皆空經根本說一切有部毘柰耶雜事第三十九卷中𨿽有此經然不例別生所以存而不廢此乃律引契經非是契經從律而生也﹞。

右出雜阿含經中異譯﹝此經首末有三十經初是七處三觀後名積骨以初標名故也其初七處三觀經出第二卷後積骨經出第三十四卷餘者散在諸文不次第一處﹞。

右出雜阿含經中。異譯﹝此經首末有二十七經初之三經出第四卷中而先後不次七處三觀經居其卷末文句大同前經此中稍廣其積骨經亦在其中未詳何以二經相涉餘者散在廣文自古羣錄皆云失譯尋閱文句與七處三觀辭理稍同似是安髙所出未見實錄且依舊爲失譯﹞。

右二經同本。出雜阿含經第十五卷。異譯﹝此三轉法輪經根本說一切有部毘柰耶雜事第十九卷中離有此經然不例別生所以存而不廢此乃律引契經亦非契經從律而生也其轉法輪經與其本經後同前異未詳所以﹞。

右出雜阿含經第三十卷。異譯﹝大本有二經此中合爲一其文稍廣舊錄在單本中今編於此﹞。

﹝右一經初首題云尊者舍利弗所問出雜阿含經阿練若雜事中今尋雜含大本無此等文或恐梵經譯之未盡旣云出彼且編於末然尋文理與大乘經微有相涉舊錄編在集傳中恐將乖僻也﹞。

從五蘊皆空經下一十六經。並出雜阿含中。別經異譯。

吳天竺沙門竺律炎共支謙譯﹝出法上錄第三譯﹞

後漢安息三藏安世髙譯﹝第一譯﹞

吳月支優婆塞支謙譯﹝第一譯﹞

僧祐錄云。安公關中異經在三秦錄﹝第二譯﹞

右二經同本異譯﹝其沙彌羅經大周錄云曇無讖譯出長房錄今檢房錄中無周錄誤也﹞。

僧祐錄云安公失譯經﹝今附西晉錄初出拾遺編入﹞

宋天竺三藏求那跋陀羅譯﹝第三譯﹞

後漢西域沙門竺大力共康孟詳譯﹝第三譯﹞

宋天竺三藏求那跋陀羅譯﹝第六譯﹞

姚秦三藏鳩摩羅什譯﹝出法上錄第三譯拾遺編入﹞

後漢天竺沙門迦葉摩騰共竺法蘭譯﹝第一譯兩譯一闕﹞

上九經十三卷同帙﹝其長者音悅經周錄之中編在大乘藏內今尋文理移之於此﹞。

﹝右此禪祕要經古舊羣錄之中皆編集傳之內今檢此經首末三分極以分明上下經文多明禪觀於中觀佛觀等明懺滅重罪事然與大乘微有相涉旣非製撰故多於此又羣錄中更有禪祕要經五卷云是宋代三藏曇摩蜜多所譯文甚交錯不可流行如刪繁錄中廣述﹞。

吳月支優婆塞支謙譯﹝第一譯三譯二闕﹞

吳月支優婆塞支謙譯﹝第一譯兩譯一闕﹞

西晉三藏竺法護譯﹝第一譯兩譯一闕﹞

西晉沙門釋法炬譯﹝拾遺編入第二譯兩譯一闕﹞

東晉西域沙門曇無蘭譯﹝第一譯兩譯一闕﹞

後漢安息三藏安世髙譯﹝第一譯兩譯一闕﹞

宋居士沮渠京聲譯﹝第二譯兩譯一闕﹞

宋居士沮渠京聲譯﹝拾遺編入第二譯三譯二闕﹞

宋沙門釋惠簡譯﹝第二譯兩譯一闕﹞

西晉三藏竺法護譯﹝第一譯兩譯一闕﹞

吳月支優婆塞支謙譯﹝第一譯兩譯一闕﹞

上二經七卷同帙﹝合從四十二章經下二十二經𨿽是重譯今見流行但有一本餘並零落尋求不獲﹞。

小乘經單譯八十七部。二百二十四卷。一十七帙

小乘經單譯八十七部。二百二十四卷。一十七帙

元魏婆羅門瞿曇般若流支譯

﹝右此正法念經大周錄中編爲重譯云與善時鵝王經同本異譯者誤也其善時鵝王經從此經抄出彼是別生此爲單本﹞。

隋天竺三藏闍那崛多等譯

﹝右此佛本行經大周錄中編爲大乘重譯云與七卷本行經同本異譯者誤也彼是偈讚與此懸殊諸錄或在大乘經中或編集傳之內恐將乖僻今移編此﹞。

後漢外國三藏康孟祥譯

﹝右此興起行經大周錄中編爲重譯云與木槍刺脚因緣經同本異譯者誤也比尋經本總有十緣其木槍刺脚經卽十緣之一緣也鈔出別行如觀世音經等類旣非再翻故爲單本﹞。

上三經十卷同帙﹝其業報差別經大周錄云與罪福報應經同本異譯者非也尋其文句義旨懸殊差異不同故爲單本﹞。

後漢安息三藏安世髙譯﹝拾遺編入﹞

後漢安息三藏安世髙譯

後漢安息三藏安世髙譯

吳月支優婆塞支謙譯﹝拾遺編入﹞

僧祐錄云安公古經﹝今附漢錄拾遺編入﹞

西晉沙門釋法炬譯

﹝右此時非時經羣錄皆云西晉沙門法炬所譯經後題云外國法師若羅嚴手執胡本口自宣譯涼州道人釬瑱城中寫記今依經記爲正旣莫知於帝代且附西晉錄中﹞。

東晉西域沙門竺曇無蘭譯﹝拾遺編入﹞

東晉西域沙門竺曇無蘭譯

東晉西域沙門竺曇無蘭譯

宋涼州沙門釋智嚴共寶雲譯

宋天竺三藏求那跋陀羅譯

宋天竺三藏求那跋陀羅譯

宋天竺三藏求那跋陀羅譯

﹝右大周錄中更有輪轉五道罪福報應經一卷今撿尋文句與此不殊但立名題廣略有異文旣無別但存一本耳﹞。

宋居士沮渠京聲譯

元魏沙門釋法場譯

元魏婆羅門瞿曇般若流支譯

﹝右出家功徳經有三本流行餘二𨿽有廣略並從賢愚抄出云佛在王舍城迦蘭陀竹園中說今並載別生錄中此本佛在毘舍離國爲梨車子鞞羅羨那說其中復云鞞羅羨那秦言勇軍𨿽不知譯人姓名必是秦朝譯也﹞。

僧祐錄云安公古典經﹝法上錄云羅什譯者非也今附漢錄﹞

僧祐錄云安公失譯經﹝今附西晉錄﹞

僧祐錄云安公失譯經﹝今附西晉錄﹞

僧祐錄云安公失譯經﹝今附西晉錄拾遺編入﹞

僧祐錄云安公失譯﹝今附西晉錄拾遺編入﹞

﹝右父母恩難報等三經大周等錄皆云出中阿含經撿其中含大本無此等經其增一阿含第二十四中𨿽有受歲緣起文意全異故編於此﹞。

東晉西域沙門竺曇無蘭譯

大唐天后代三藏義淨譯﹝新編入錄﹞

大唐天后代三藏義淨譯﹝新編入錄﹞

﹝右此略教誡經有云出根本說一切有部毘柰耶雜事第十九卷者誤也彼中𨿽有略教文意與此懸殊旣非別生故編於此﹞。

﹝右此療痔病經根本說一切有部尼陀那第二卷中亦有此呪或有編爲重譯今謂不然彼云告諸苾芻此痔病經我於餘處已曾宣說而所爲復別處亦不同此是重說非重譯也﹞。

聲聞調伏藏五十四部四百四十六卷四十五帙

聲聞調伏藏五十四部四百四十六卷四十五帙

調伏藏者。經云。勝故。祕故。佛獨制故。如契經中。諸弟子說法。或諸天說法。律則不爾。一切佛說。自古羣錄皆將摩得勒伽善見論等。編爲正毘柰耶藏。今者尋思恐將非當。此等並是分部已後諸聖賢等依宗贊述。非佛金口所宣。又非千聖結集。今之撰錄分爲二例。初明五部正調伏藏。次明諸論柰耶眷屬。庶根條不雜本末區分。幸諸達人重垂刊正。

右一經。是根本調伏藏。卽大眾部毘柰耶也。佛圓寂後尊者迦葉集千應眞。於王舍城竹林石室之所結也。

右一經。卽說一切有部毘柰耶藏。佛圓寂後三百年。初從上座部之所出也﹝此十誦律中毘尼序三卷或有經本編在第九誦後第十誦前從第五十五卷至五十七卷者錯也今檢古本皆在其末今者依古爲正﹞。

二帙

右四經與十誦律俱是說一切有部然其文理與十誦律非無有異。未詳所以。

右一經。卽化地部毘柰耶藏。佛圓寂後三百年中。從說一切有部之所出也。

姚秦罽賓三藏佛陀耶舍共竺佛念等譯﹝單本﹞

右一經。卽法密部毘柰耶藏。佛圓寂後三百年中。從化地部之所出也﹝其飲光部但有戒本律藏未翻﹞。

大唐三藏義淨譯﹝新編入錄﹞

大唐三藏義淨譯﹝新編入錄﹞

﹝其四分僧尼戒乃有數本流行而皆不依正文妄生增減今留姚秦耶舍譯本及太原祖師依文纂者餘皆簡棄不載錄中﹞。

僧祐錄中失譯經﹝今附宋錄﹞

大唐西太原寺沙門釋懷素依律集出﹝新編入錄﹞

﹝又羣錄中更有眞僞沙門經一卷云是宋代沙門慧簡所譯與迦葉禁戒經同本檢尋文句與禁戒經首末全同旣無異文故不雙出﹞。

右已上經律正調伏藏。已下論等爲順前宗故名眷屬。其戒心羯磨但依文纂要。無增減故列之於前。其律攝等據其本文。屢有增減輒編於後。

上二經二十卷二帙﹝其佛阿毘曇論羣錄並云九卷未詳所以今只有二卷舊錄編在大乘論中今者尋其文理多說度人受戒等事與此相應故移編此﹞。

上二經十卷同帙﹝其毘尼母經。大周錄云。東晉太安年符蘭譯出法上錄。謹按帝王代錄於東晉代無太安年。其太安年乃在西晉惠帝代其法上錄尋之未獲年代旣錯未可依憑。又檢文中有翻梵語處皆曰秦言。故是秦時譯也。今爲失譯編於秦錄。其三千威儀經。僧祐失譯錄中分爲兩部。部各二卷。房等諸錄並云兩本合之成其四卷。今只有二。餘二莫存﹞。

上二經十卷同帙﹝其明了論出正量部波羅提木叉論中。其大論未譯凡有六千頌。彼部法師阿那含人厥名覺護依律毘婆沙及是等造於中與律相應者略成一卷謂明了論。此論解釋律藏中二十二條眞實要義。能除正法人迷闇心。通達律義故稱明了。隋沙門法經錄及長房入藏錄中並分爲兩部律二十二卷編在律中。明了論一卷載於論錄。又律二十二乃是明了論半題。彼存二十二卷誤之甚也。誤之甚也﹞。

聲聞對法藏三十六部六百九十八卷七十二帙

聲聞對法藏三十六部六百九十八卷七十二帙

此對法藏諸部不同。流布此方比諸爲眾。今者據其有部根本。身論爲初。足論居次。毘婆沙等支派編末。餘部旣眾。難以科條。以俟將來。此無先後。

符秦罽賓三藏僧伽提婆共竺佛念譯﹝第一譯﹞

右上二論同本異譯。卽是說一切有部對法藏之根本。佛圓寂後三百年中。論師迦多衍尼子之所造也。後代傳人本有廣略。此發智論文義具足。傳習之者號爲身論。以餘六論各辯一支。有異於身故名爲足。次編於後諸部繼焉。

尊者大迦多衍那造﹝迦多此云剪剃衍此云種那是男聲婆羅門中一姓﹞其論未譯﹝上三足論並佛在世時造﹞

右一論佛圓寂後一百年中。尊者提婆設磨﹝唐云天寂﹞阿羅漢造。

右一論佛圓寂後三百年中尊者筏蘇蜜多羅﹝唐云世友﹞造。

宋天竺三藏求那跋陀羅共菩提耶舍譯﹝第一譯﹞

右一論佛圓寂後三百年中。尊者世友造。與上識身足論共十九卷二帙。

北涼天竺沙門浮陀跋摩共道泰等譯﹝第一譯﹞

右此論創譯百卷成部。沙門道挺製序。屬魏併涼失四十卷。今惟六十卷在。但畢第三揵度下五揵度時闕其本。新譯之者八蘊並足。其八十四卷本及一百九卷者。後人分此六十卷成。非是元來不闕。又按涼僧祐法苑云。天監十一年二月敕僧伽婆羅更出婆沙餘五揵度。𨿽有此說本仍未覩也。

右上二論同本異譯。卽釋上發智論。佛圓寂後四百年中。五百大阿羅漢等。於迦濕彌羅國造。

右二部論與俱舍論頌同釋異並眾賢造﹝眾賢尊者先述正理文廣難尋後造顯宗略而易曉所以重釋﹞。

右上三論俱名阿毘曇心。然其所釋廣略有異﹝雜阿毘曇心論第一卷初注云。諸師釋法勝。阿毘曇心義廣略不同。法勝所釋最爲略也。優波扇多有八千偈釋。又有一師萬二千偈釋。此二論名爲廣也和修槃頭以六千偈釋。又論初頌云。敬禮尊法勝。所說我頂受。我達摩多羅說彼未曾說故。上三論初四卷者是法勝本論。次六卷者是優波扇多釋。故彼論末云。大徳優波扇多爲利益弟子故。造此阿毘曇心論。故知此卽釋法勝論。非法勝造而論外題有法勝字者。或恐不然。論卷中題無此二字。羣錄皆云法勝阿毘曇。或云別譯法勝阿毘曇。後雜心論是法救造。比前二論文義稍廣﹞。

﹝右此三法度論有本有釋本有三章九眞度釋亦有九品廬山遠法師序云本是尊者山賢造釋是天竺大乘居士僧伽先撰經後記云大乘比丘釋僧伽先撰二說少殊未詳孰正﹞。

姚秦罽賓三藏曇摩耶舍共曇摩崛多譯﹝單本﹞

﹝右此一論釋增壹阿含經義從初序品至弟子品過半釋王比丘卽止法上錄云竺法護譯者不然此中牒經解釋文句並同本經似與增壹阿含同一人譯而餘錄並云失源且依此定僧祐錄云迦葉阿難撰者此亦不然如論第一卷中引外國師及薩婆多說故知非是二尊所撰﹞。

﹝右十八部論。撿尋羣錄。並云梁代三藏眞諦所譯。今詳眞諦三藏已譯十八部論。不合更譯部異執論。其十八部論初首引文殊問經分別部品後。次云羅什法師集後方是論。若是羅什所翻。秦時未有文殊問經。不合引之。置於初也或可准別錄中文殊問經編爲失譯。秦時引證此亦無疑。若是眞諦再譯。論中子註不合有秦言之字。詳其文理多是秦時羅什譯出。諸錄脫漏致有疑焉。其眞諦十八部疏卽部異執疏。是𨿽有斯理未敢指南後諸博聞請求實錄﹞。

有譯有本錄中聖賢傳記錄第三

傳記錄者。佛圓寂後聖賢弟子之所撰集。𨿽非三藏正典。然亦助揚玄化。於此之中總爲五類。一讚揚佛徳。二明法眞理。三述僧行軌。四摧邪護法。五外宗異執。讚佛徳者。所行讚傳釋迦譜等也。明法理者。修行道地經經律異相等也。述僧行者。龍樹馬鳴法顯玄奘等傳也。摧邪護法者。辯正弘明。破邪辯惑論等也。外宗異計者。數勝二論是也。以類科分莫過此五。五中所辯通大小乘。又於此中更開二例。梵本翻譯者居先。此土傳揚者於後。庶東西不雜。覽者除疑焉。

梵本翻譯集傳。六十八部。一百七十三卷。一十五帙

梵本翻譯集傳。六十八部。一百七十三卷。一十五帙

右大周錄編在大乘重譯經中。云與六十卷佛本行集經同本異譯者誤也。

謹按梁沙門僧祐賢愚序云河西慧覺等八僧遊方問道到于闐大寺遇五年大會八人分聽各記所聞還至髙昌乃集爲一部卽上賢愚經是上代羣錄皆編經藏今以共集所聞則非慶喜本誦與餘集等亦復何殊編入正經理將未當故今移附集傳錄中其出曜百緣二經亦是別集還非本誦亦附此焉

右一經是後修行道地經之少分異譯﹝准安法師序云沙門眾護撰述經要以爲一部二十七章世髙析護所集者七章以爲漢文今以章名與數二種皆同故知卽是安髙所出此經七章總十八紙羣錄皆云二卷者誤也﹞。

右二經同本異譯。佛圓寂後七百年中。西域沙門眾護所撰﹝眾護者是此方言天竺梵音名僧伽羅剎﹞舊錄編入經者理不然也。與後僧伽羅剎集經撰人不殊。何得一載正經一編集內。例旣如此故附此中。

又羣錄中。復有阿蘭若習禪法經二卷。云與坐禪三昧經同本異譯。亦云羅什法師所出。尋閱文句首末全同。但爲殊名分成兩部。旣非別譯未可雙行。

吳月支優婆塞支謙譯﹝拾遺編入單本﹞

僧祐錄云安公失譯﹝今附西秦錄單本﹞

僧祐錄云安公失譯經﹝今附西晉錄單本拾遺編入﹞

失譯﹝在東晉錄第一本兩譯一闕﹞

右達摩多羅及佛大先所造﹝先罽賓人也彼國禪匠佛陀跋陀羅之師智嚴往遊西域亦於先所學禪﹞從坐禪三昧下一十四經。周錄之中編在經內。今以並非佛說移之於此。其雜寶藏經𨿽集佛語兼雜餘緣。非全佛說故編集內。

姚秦三藏鳩摩羅什譯﹝拾遺編入第二譯兩譯一闕﹞

後漢月支三藏支婁迦讖譯﹝拾遺編入單本﹞

姚秦三藏鳩摩羅什譯﹝拾遺編入單本﹞

梁扶南三藏僧伽婆羅譯﹝拾遺編入第二譯﹞

右二傳同本異譯。佛圓寂後一百年餘。育王出世方有此傳。大周錄中編在大乘經中者誤也﹝長房等錄復云僧伽婆羅更出育王傳五卷者誤也前經卽傳不合重載﹞。

符秦天竺三藏曇摩難提於姚秦代譯﹝拾遺編入第二譯二譯一闕﹞

符秦西域沙門鳩摩羅什佛提等譯﹝拾遺編入單本﹞

阿毘曇毘婆沙論第一云。如法句經。世尊於處處方邑。爲眾生故種種演說。尊者達摩多羅﹝此云法救﹞於佛滅後種種說中。無常義者立無常品。乃至梵志義者立梵志品。故知此經是法救撰。周入藏錄編在大乘經中及集傳內。前後重載誤之甚也。

右與前法句經明同異者。前經但纂偈句不兼長行。今此後經兼說偈之由起有某因緣世尊方說。比前偈文此略不備。又前後偈文互有增減。周錄編在大乘經中者誤也。

後漢安息三藏安世髙譯﹝拾遺編入第一譯三譯二闕﹞

僧祐錄云安公涼土異經﹝今附北涼錄拾遺編入單本﹞

後漢西域三藏支曜譯﹝拾遺編入單本﹞

東晉天竺三藏佛陀跋陀羅譯﹝拾遺編入單本﹞

後漢失譯﹝拾遺編入單本﹞

大唐三藏義淨譯﹝新編入錄單本﹞

大唐天后代佛授記寺沙門釋慧智譯﹝出大周錄單本拾遺編入﹞

失譯﹝拾遺編入單本今附秦錄﹞

姚秦三藏鳩摩羅什譯﹝拾遺編入單本﹞

姚秦三藏鳩摩羅什譯﹝拾遺編入單本﹞

姚秦三藏鳩摩羅什譯﹝拾遺編入單本﹞

大唐天后代三藏義淨譯﹝新編入錄第三譯﹞

又有賓頭盧爲王說法經一卷。文與此同。故不雙出。

宋沙門釋慧簡譯﹝第二譯兩譯一闕﹞

僧祐錄中失譯經﹝今附宋錄單本拾遺編入﹞

右一論。外道迦毘羅仙人造。明二十五諦所謂數論經中云迦毘羅論是也﹝長房內典二錄眞諦譯中有金七十論三卷復有僧佉論三卷二目俱存者誤也﹞。

大唐三藏玄奘譯﹝出翻經圖單本﹞

右一論勝者慧月造明十句義﹝鵂鶹仙人本所造論但六句義慧月加四足成十句本末通論故名勝宗十句論也﹞經中云衛世師論是也﹝其數勝二論非是佛法諸外道宗此二爲上欲令博學之者委悉異道之宗故譯之耳﹞。

此方撰述集傳

四十部。三百六十八卷。四十二帙

蕭齊建初寺沙門釋僧祐撰﹝出長房錄新編入藏﹞

大唐西明寺沙門釋道宣撰﹝出內典錄新編入藏﹞

大唐西明寺沙門釋道宣撰﹝出內典錄新編入藏﹞

梁天監十五年勅沙門寶唱等操﹝出長房錄新編入藏﹞

﹝右一呪集大周錄中爲大乘單本復云失譯者不然尋撿其文乃是此方抄集而非梵本別翻所以知者如七佛神呪經及陀鄰尼鉢經等並是入朝所翻護諸童子陀羅尼經元魏菩提留支所譯又陀隣尼鉢經共最勝燈王經二是同本如此等經並皆集入故非梵本所傳必是此方撰集未知的是何人所撰故此述也﹞。

大唐西明寺沙門釋玄惲撰

梁建初寺沙門釋僧祐撰

隋開皇十四年勅翻經沙門法經等撰

隋開皇十七年翻經學士成都費長房撰﹝出內典錄新編入藏﹞

隋仁壽二年勅翻經沙門及學士等撰﹝出內典錄新編入藏﹞

大唐西崇福寺沙門釋智昇撰﹝新編入藏﹞

大唐翻經沙門釋靖邁撰﹝新編入藏﹞

大唐西崇福寺沙門釋智昇撰﹝新編入藏﹞

大唐天后勅佛授記寺沙門明佺等撰

大唐西崇福寺沙門釋智昇撰﹝新編入藏﹞

大唐翻經沙門釋玄應撰

大唐淨法寺沙門釋慧苑撰﹝新編入藏﹞

﹝出內典錄新編入藏﹞

大唐西崇福寺沙門釋智昇撰﹝新編入藏﹞

大唐弘福寺沙門釋彥悰撰﹝出內典錄新編入藏﹞

大唐三藏義淨撰﹝新編入藏﹞

東晉沙門釋法顯自記遊天竺事﹝出長房錄新編入藏﹞

梁會稽嘉祥寺沙門釋慧皎撰﹝出長房錄新編入錄﹞

大唐西明寺沙門釋道宣撰

大唐終南山龍田寺釋氏撰﹝出內典錄新編入藏﹞

大唐終南山龍田寺釋氏撰﹝出內典錄新編入藏﹞

大唐天后代佛授記寺沙門釋玄嶷撰﹝新編入藏﹞

大唐大興善寺沙門釋復禮撰﹝新編入藏﹞

大唐西明寺沙門釋道宣撰

大唐西崇福寺沙門釋智昇撰﹝新編入藏﹞

大唐三藏義淨撰﹝新編入藏﹞

梁莊嚴寺沙門釋寶唱撰﹝新編入藏﹞

大唐三藏義淨撰﹝新編入藏﹞

大唐三藏義淨撰﹝新編入藏﹞

大唐三藏義淨撰﹝新編入藏﹞

從釋迦譜下四十部。合三百六十八卷。並是此方賢徳撰集。然於大法裨助光揚。季代維持寔爲綱要。故編此錄繕布流行。若寫藏經隨情取捨。諸餘傳記𨿽涉釋宗。非護法者此中不錄。

都計小乘經律論及賢聖集傳見流行者。總四百三十八部。合二千三百三卷。二百二十二帙。

開元釋教錄卷第十三﹝別錄之三﹞

開元釋教錄卷第十四﹝別錄之四﹞

庚午歲西崇福寺沙門智昇撰

別錄中有譯無本錄第二之一

有譯無本者。謂三藏教文及聖賢集傳。名存本闕之類也。自聖教東移殆乎千祀。質文亟攺鍾鼎屢遷。重以周武陵夷緇徒喪滅。致使法燈藏耀慧日韜光。三藏要文多從散缺。或東都近譯未達西京。或創出本稀。尋求匪獲詎聞精奧。空閱名題引領旣勞撫膺奚及。今者討求諸錄備載遺亡。冀望名賢共垂詢訪合大小乘經律論及聖賢集傳闕本者總一千一百四十八部一千九百八十卷。

大乘經重譯闕本

二百部四百八十四卷

﹝第三譯﹞

西晉三藏竺法護譯

﹝又按長房等錄。竺法護譯中。更有小品經七卷者不然。護公旣有新道行經。不合別出小品。又道行脚注亦名小品。又義善寺錄中有大智度無極經四卷。亦云護公所出。旣與道行同本更亦不合別翻。旣並繁重故不存也﹞

東晉西域三藏祇多蜜譯﹝第五譯﹞

右三經與大般若第四會同本。前後八譯。五本在藏。三本闕﹝長房等錄羅什經數復有放光般若二十卷者不然什公旣譯大品不合重出放光有者誤也﹞。

﹝一名決了諸法如幻三昧經或一卷﹞

右一經與大般若第八會同本。前後三譯。兩本在藏。一本闕。

西晉三藏竺法護譯﹝第一譯﹞

梁天竺三藏眞諦譯﹝第三譯﹞

大唐天后代天竺三藏菩提流志譯﹝新編入錄第三譯﹞

右與大明呪經等同本。前後三譯。兩本在藏。一本闕。

後漢天竺沙門竺佛朔譯

右一經𨿽名道行卷部全小。不可與前道行等以爲同本。且別記之。

吳月支優婆塞支謙譯

大唐天后代于闐三藏實叉難陀譯﹝新編入錄﹞

從吳品經下十部二十七卷般若部中闕本。

後漢安息三藏安世髙譯﹝第一譯﹞

曹魏西域三藏帛延譯﹝第五譯﹞。又長房等錄帛延譯中更有平等覺經一卷卽是前經。無繁重載

西晉三藏竺法護譯﹝第六譯﹞

﹝一名樂佛土樂經一名極樂佛土經﹞東晉外國沙門竺法力譯﹝第七譯﹞

東晉天竺三藏佛陀跋陀羅譯﹝亦云宋永初二年出第八譯﹞

宋涼州沙門釋寶雲譯﹝第九譯﹞

宋罽賓三藏曇摩蜜多譯﹝出眞寂寺錄第十譯﹞

右七經與大寶積第五無量壽會同本。此經前後經十一譯。四本在藏七本闕。

東晉沙門支道根譯﹝第三譯﹞

右一經與第六不動如來會同本。前後三譯。二存一闕。

姚秦三藏鳩摩羅什譯﹝出法上錄第一譯﹞

右一經與第八法界體性會同本。前後兩譯。一存一闕。

東晉西域三藏祇多蜜譯﹝第二譯﹞

右一經與第十文殊普門會同本。前後三譯。兩存一闕。

右一經與第十五文殊授記會同本。前後三譯。二存一闕。

右一經。與第十七富樓那會同本。前後兩譯。一存一闕。

吳月支優婆塞支謙譯﹝第二譯﹞。又長房等錄。支謙所譯更有郁伽長者經二卷。卽法鏡經是。不繁重載

西晉河內沙門白法祖譯﹝第五譯﹞

宋罽賓三藏曇摩蜜多譯﹝第六譯﹞

右三經與第十九郁伽長者會同本。前後六譯。三存三闕。

大唐天后代天竺三藏菩提流志譯﹝新編入錄第三譯﹞

右一經與第三十妙慧童女會同本。前後四譯。三存一闕。

吳月支優婆塞支謙譯﹝第一譯﹞

東晉西域三藏祇多蜜譯﹝第三譯﹞

宋天竺三藏竺法眷譯﹝第四譯﹞

右三經與第三十二無畏徳菩薩會同本。前後五譯。二存三闕﹝又長房等錄竺法護更有阿闍世王女無憂施經一卷。此乃梵晉音異不合重上。阿術達是梵言。無憂施是晉語。二經雙載錄家誤也﹞。

後漢安息三藏安世髙譯﹝第一譯﹞

東晉西域三藏祇多蜜譯﹝第三譯﹞

前涼月支優婆塞支施崙譯﹝出首楞嚴後記第四譯新編入﹞

隋天竺三藏闍那崛多譯﹝第六譯﹞

右四經與第三十六善住意天子會同本。前後七譯。三存四闕。

後漢臨淮沙門嚴佛調譯﹝第一譯﹞

姚秦三藏鳩摩羅什譯﹝第四譯﹞

右三經與第三十八大乘方便會同本。前後五譯。二存三闕。

東晉西域三藏祇多蜜譯﹝第二譯﹞

右一經與第四十二彌勒所問會同本。前後三譯。二存一闕。

吳天竺三藏康僧會譯﹝別品初譯﹞

右一經與第四十七寶髻菩薩會同本。此是大集寶髻品。除其本經前後兩譯。一存一闕。

北涼天竺三藏曇無讖譯﹝第一譯﹞

右一經與第四十八勝鬘夫人會同本。前後三譯。二存一闕。

周宇文氏三藏禪師闍那耶舍譯

右一經𨿽云寶積旣無本可校。不知與何會同本。且記於末。

從無量壽經下三十部五十四卷。寶積部中闕本。

後漢月支三藏支婁迦讖譯

姚秦三藏鳩摩羅什譯﹝第二譯﹞

宋天竺三藏求那跋陀羅譯﹝第三譯﹞

後漢天竺三藏竺佛朔譯﹝第二譯﹞

後漢月支三藏支婁迦讖譯﹝出靜泰錄第三譯﹞

後漢代失譯﹝第四譯﹞

西晉三藏竺法護譯﹝第六譯﹞

吳天竺沙門維祇難譯﹝第一譯﹞

吳月支優婆塞支謙譯﹝第二譯﹞

宋天竺三藏竺法眷譯﹝第五譯﹞

右三經同本。前後五譯。二本在藏三本闕﹝又長房等錄竺法護譯中。更有無盡意經四卷。據其法護已。出阿差末經。不合再出無盡意。其阿差末經題云。晉曰無盡意。錄中脚注云。或四卷。此是梵晉名異。理實一經錄存二本。誤之甚也﹞。

乞伏秦沙門釋聖堅譯

右一經是大集虛空藏品異譯。藏中縱有乃是別生。虛空藏品無讖所翻。非異譯者﹝或卽是經是無讖譯。非聖堅出﹞。

周宇文氏三藏禪師闍那耶舍譯

從大集經下一十三部九十七卷大集部中闕本。

周宇文氏三藏禪師闍那耶舍譯﹝出翻經圖第二譯﹞

西晉三藏竺法護譯﹝第一譯﹞

西晉淸信士聶道眞譯﹝第二譯﹞

東晉西域三藏祇多蜜譯﹝第三譯﹞

大唐天后代于闐三藏實叉難陀譯﹝新編入錄單本﹞

大唐天后代于闐三藏實叉難陀譯﹝新編入錄單本﹞

右一經隋代沙門法經錄云。是華嚴經明難品異譯。今闕此經﹝舊經在第六卷新經在第十三﹞。

東晉天竺三藏佛陀跋陀羅譯﹝第三譯﹞

右兼本品前後五譯。四本在藏一本闕﹝其舊華嚴經旣是覺賢所譯。不合別出此本業經。以大周錄入藏中有未見其本。且此述之。又長房錄中支謙再出淨行品經者誤也。其淨行經脚注云。一名菩薩本業經﹞。

西晉淸信士聶道眞譯﹝第三譯﹞

右兼本品前後五譯。四本在藏一本闕﹝長房等錄更有菩薩十住經一卷。云是東晉佛陀䟦陀羅譯。詳其覺賢旣譯大本。不合別出此經。房錄誤也﹞。

西晉淸信士聶道眞譯﹝第二譯﹞

曹魏西域三藏安法賢譯﹝第一譯﹞

北涼天竺三藏曇無讖譯﹝第四譯﹞

右兼本品前後五譯。三本在藏二本闕從入如來智不思議經下一十二部二十七卷。華嚴部中闕本。

後漢月支三藏支婁迦讖譯﹝第一譯﹞

曹魏外國三藏安法賢略前品爲二卷﹝第二譯﹞

吳優婆塞支謙譯序品哀歎品爲二卷﹝第三譯﹞

北涼雍州沙門智猛於涼州譯

右兼涅槃大本及新譯後分前後七譯。三本在藏四本闕﹝又大周錄中指竺道祖錄云。東晉義熈十三年佛陀䟦陀羅於道場寺譯大般泥洹經一卷。或云十卷。是大本前分十卷。盡大眾問品今尋諸錄及傳記等。其法顯譯。大般泥洹亦是義熙十三年於道場寺譯。其法顯所出諸經並與覺賢共譯。諸錄題注多相參涉。時處旣同必非再出。今合爲一更不別存﹞。

從梵般泥洹經下四部二十六卷涅槃部中闕本。

宋沙門智嚴共寶雲譯﹝第三譯﹞

右二經與方廣莊嚴經同本。前後四譯。二存二闕。

宋天竺三藏求那跋陀羅譯﹝第一譯﹞

吳外國三藏支彊良接譯﹝出翻經圖第一譯﹞

西晉三藏竺法護太始年譯﹝第二譯。謹按長房等錄。其正法華是竺法護。太康七年譯。見聶道眞錄復云太始元年譯。薩芸芬陀利經六卷。出竺道祖錄同是一經不合再出。名目旣殊本復存沒。未詳所以。或可薩芸芬陀利是梵語。正法華是晉名。梵晉俱存。錄家誤也﹞

東晉沙門支道根譯﹝第四譯﹞

右三經同本。兼及添品前後六譯。三存三闕。

後漢臨淮沙門嚴佛調譯﹝第一譯﹞

西晉西域優婆塞竺叔蘭譯﹝第三譯﹞

西晉三藏竺法護譯﹝第四譯謹按僧祐錄中更有刪維摩詰經一卷。亦云竺法護譯。下注云祐意謂先出維摩繁重護刪出逸偈也。今意與前無異故不別存。又周錄中更有毘摩羅詰經二卷。亦云吳黃武年支謙譯。出長房錄撿長房錄無此經名。周錄誤也﹞

東晉西域三藏祇多蜜譯﹝第五譯﹞

右四經同本。前後七譯。三存四闕﹝其西晉沙門支敏度。合一支兩竺三本共爲五卷者以非別翻又闕其本故不存之﹞。

姚秦三藏鳩摩羅什譯﹝第二譯﹞

宋罽賓三藏曇摩蜜多譯﹝第三譯﹞

陳扶南國沙門須菩提譯﹝第二譯﹞

西晉河內沙門帛法祖譯﹝第二譯﹞

姚秦涼州沙門竺佛念譯﹝第二譯﹞

西晉安息三藏安法欽譯﹝第二譯﹞

西晉沙門支法度譯﹝第三譯﹞

北涼天竺三藏曇無讖譯﹝第一譯﹞

姚秦涼州沙門竺佛念譯﹝第一譯﹞

宋天竺三藏求那跋陀羅譯﹝第二譯﹞

西晉安息三藏安法欽譯﹝第三譯﹞

西晉三藏竺法護重譯﹝第四譯﹞

右竺法護太康七年譯晉超經。此後再翻故題更出﹝若准安錄。但有更出阿闍世王經。無普超三昧。對彼支讖。先譯。故云更出祐錄之中二本俱載﹞。

姚秦三藏鳩摩羅什譯﹝第五譯﹞

右三經同本。兼放鉢經前後六譯。三存三闕。

後漢安息三藏安世髙譯﹝第一別譯﹞

後漢月支三藏支婁迦讖譯﹝出法上錄第一譯﹞

東晉西域三藏祇多蜜譯﹝第三譯﹞

前涼月支優婆塞支施崙譯﹝出首楞嚴後記第二譯新編入﹞

右一經與大淨法門經等同本前後三譯。二存一闕。

右與後出阿彌陀偈同本前後兩譯。一存一闕。

宋罽賓三藏曇摩蜜多譯﹝出寶唱錄第二譯﹞

宋天竺三藏求那跋陀羅譯﹝第三譯﹞

右與阿彌陀經等同本。前後三譯。二存一闕﹝大周入藏錄中有小無量壽經其文乃與阿彌陀不異故爲闕本﹞。

西晉三藏竺法護譯﹝第一譯﹞

失譯﹝出寶唱錄乃紙今附東晉錄第二譯﹞

梁天竺三藏眞諦譯﹝第五譯﹞

後漢月支三藏支婁迦讖譯﹝出法上錄第一譯﹞

吳天竺三藏康僧會譯﹝第一譯﹞

右二經同本前後四譯。二存二闕﹝長房等錄中竺法護譯順權方便經二卷。又譯隨權女經二卷。其順權方便經下又注云。亦名順權女經。今以隨權順權二義相似故。僧祐錄云隨權女經。別錄所載安錄中無。故知卽是順權經是。多是諸家造錄名差誤耳。隨權女經今刪不立﹞。

姚秦三藏鳩摩羅什譯﹝第三譯﹞

元魏天竺三藏佛陀扇多譯﹝第二譯﹞

右一經與月光章子經等同本。前後四譯。三存一闕。

東晉西域沙門竺曇無蘭譯﹝第三譯﹞

東晉西域三藏祇多蜜譯﹝第四譯﹞

吳月支優婆塞支謙譯﹝第一譯﹞

簫齊沙門釋法化誦出﹝第五譯﹞

後漢安息三藏安世髙譯﹝第一譯﹞

後漢西域三藏支曜譯﹝第二譯﹞

西晉三藏竺法護譯﹝第四譯﹞

簫齊天竺三藏求那毘地譯﹝第五譯﹞

右四經同本前後六譯。二存四闕﹝其聞城經。藏中𨿽有其文卽與貝多樹下經同。又有十二因緣經一卷。乃出增一阿含第四十六卷。故此二經不寫入藏。別求異本﹞。

東晉西域三藏祇多蜜譯﹝第三譯﹞

宋天竺三藏求那跋陀羅譯﹝第三譯﹞

大唐天后代天竺三藏菩提流志譯﹝出大周錄第三譯﹞

東晉西域三藏帛尸梨蜜多羅譯﹝第一譯﹞

東晉西域三藏帛尸梨蜜多羅譯﹝第二譯﹞

東晉西域沙門竺曇無蘭譯﹝第三譯﹞

右三經同本前後八譯。五存三闕﹝前六本略後二本廣。其尸梨蜜再出。雜神呪經應是異本。旣未覩其經。難爲揩定﹞。

西晉安息三藏安法欽譯﹝第三譯﹞

西晉河內沙門白法祖譯﹝第四譯﹞

宋天竺三藏求那跋陀羅譯﹝第二譯﹞

右一經與持句神呪經等同本。前後四譯。三存一闕。

大唐天后代于闐三藏實叉難陀譯﹝第一譯。新編入錄﹞

姚秦三藏鳩摩羅什譯﹝第一譯﹞

後漢安息三藏安世髙譯﹝第二譯﹞

西晉三藏竺法護譯﹝第二譯﹞

曹魏西域三藏白延譯﹝第一譯﹞

吳月支優婆塞支謙譯﹝第二譯﹞

宋天竺三藏求那跋陀羅譯﹝第四譯﹞

失譯﹝出支敏度錄。今附東晉錄第二譯﹞

右一經與私呵昧經同本。前後兩譯。一存一闕﹝又長房等錄吳代康僧會注道樹經一卷。今以僧會注者卽是支謙所翻。此之注經不可爲翻譯之數﹞。

乞伏秦沙門釋聖堅譯﹝第二譯﹞

後漢安息三藏安世髙譯﹝第一譯﹞

後漢月支三藏支婁迦讖譯﹝出僧祐錄第一譯﹞

右一經與成具光明定意經同本。前後兩譯。一存一闕。

西晉淸信士聶道眞譯﹝第二譯﹞

吳月支優婆塞支謙譯﹝第一譯﹞

西晉沙門釋法炬譯﹝第二譯﹞

西晉沙門法立共法炬譯﹝第一譯﹞

西晉河內沙門帛法祖譯﹝第二譯﹞

周宇文氏天竺三藏闍那崛多譯﹝第二譯﹞

元魏天竺三藏曇摩流支譯﹝第一譯﹞

吳月支優婆塞支謙譯﹝第一譯﹞

姚秦三藏鳩摩羅什譯﹝第一譯﹞

宋天竺三藏求那跋陀羅譯﹝第二譯﹞

右二經同本前後三譯。一存二闕﹝藏中一本。合是元魏代譯。中有晉言之字。未詳所以﹞。

北涼天竺三藏曇無讖譯﹝第二譯﹞

後漢西域三藏支曜譯﹝第一譯﹞

曹魏西域三藏帛延譯﹝第一譯﹞

後漢月支三藏支婁迦讖譯﹝第一譯﹞

西晉三藏竺法護譯﹝第一譯﹞

西晉淸信士聶道眞譯﹝第二譯﹞

北涼天竺三藏曇無讖譯﹝第二譯﹞

後漢月支三藏支婁迦讖譯﹝第一譯﹞

吳月支優婆塞支謙譯﹝第二譯﹞

曹魏西域三藏白延譯﹝第五譯﹞

西晉三藏竺法護譯﹝第六譯﹞

﹝又僧祐長房等錄竺法護更有首楞嚴經二卷。今以首楞嚴與勇伏定梵晉名異二經不殊。故勇伏定經後記云。元康元年四月九日燉煌菩薩支法護。手執胡經。口出首楞嚴三昧經。優婆塞聶承遠筆受以此證知。首楞嚴經與勇伏定不合分二。賢劫經亦然。首楞嚴經今廢不立經後記言支法護者。據其本姓耳﹞

西晉西域優婆塞竺叔蘭譯﹝第七譯﹞

前涼月支優婆塞支施崙譯﹝出首楞嚴後記。第八譯。新編入錄﹞

右八經同本前後九譯。第九本存前八並闕﹝又撿祐房等錄。西晉惠帝代沙門支敏度合兩支兩竺四本經。共爲一部八卷者。旣非梵本別翻。不合入傳譯正數。故不別存也﹞。

東晉西域三藏祇多蜜譯﹝第一譯﹞

姚秦三藏鳩摩羅什譯﹝第二譯﹞

後漢安息三藏安世髙譯﹝第一譯﹞

後漢天竺三藏竺法蘭於白馬寺譯﹝第一譯﹞

右一經前後兩譯。一存一闕﹝又長房等錄竺佛念復譯十地斷結經十卷者誤也。卽十住斷結經是。地之與住其義大同。僧祐錄中但有一本。今依祐錄爲正﹞。

西晉淸信士聶道眞譯﹝第二譯﹞

姚秦三藏鳩摩羅什譯﹝出法上錄第一譯﹞

東晉西域三藏祇多蜜譯﹝第一譯﹞

西晉三藏竺法護譯﹝第一譯﹞

姚秦三藏鳩摩羅什譯﹝第二譯﹞

右一經前後兩譯。一存一闕﹝又長房等錄竺法護。經中更有颰陀劫三昧經七卷。今詳此名錄家誤也。颰陀與賢梵晉異耳。故賢劫經初云颰陀劫三昧經。晉曰賢劫定意。祐錄之中但有一本。存爲二經誤之甚也。今合爲一也﹞。

後漢失譯﹝房云。惟有佛名。與曇無蘭所出四諦經千佛名異﹞

宋天竺三藏求那跋陀羅譯﹝第三譯﹞

元魏昭玄統釋曇曜譯﹝第四譯﹞

右四經同本異譯並闕﹝大周入藏錄中有淨度三昧經三卷。尋其文詞疎淺義理差違。事涉人謀難爲聖典。故編疑錄。別訪眞經﹞。

後漢臨淮沙門嚴佛調譯﹝第一譯﹞

右二經同本異譯並闕﹝長房等錄並云。簫齊僧法尼譯益意經二卷者。多是錄家相傳誤也。其南齊末年大學博士江泌女小而出家名爲僧法閉目誦出二十一部。凡三十五卷。於中有益意經二卷。長房以爲熏習有由編在正錄。諸錄以非梵本傳譯。置在僞中存此一經。恐將乖也。其名或云。僧法尼。或云尼僧法。此之尼字或上或下。故使然也。祐是齊人錄中不載。故知餘錄並誤。周入藏中有益意經兩卷。尋其文義亦涉人疑下卷初有一紙半許文與前卷末文句全同。其益意菩薩兩重受記。名字國土各異不同。諸經之中皆無此類。故編疑品更訪眞經﹞。

西晉三藏竺法護譯﹝第一譯﹞

東晉西域三藏祇多蜜譯﹝第二譯﹞

吳月支優婆塞支謙譯﹝第一譯﹞

西晉三藏竺法護譯﹝第二譯﹞

後漢安息三藏安世髙譯﹝第一譯﹞

宋沙門釋勇公譯﹝第二譯﹞

吳月支優婆塞支謙譯﹝第一譯﹞

西晉三藏竺法護譯﹝第二譯﹞

從蜀普曜經下一百三十一部二百五十三卷。除五大部外諸重譯經闕本。

大乘經單譯闕本

二百八部三百一十七卷

後漢月支三藏支婁迦讖譯

後漢安息三藏安世髙譯

後漢安息三藏安世髙譯

後漢安息三藏安世髙譯

吳月支優婆塞支謙譯

吳月支優婆塞支謙譯

吳月支優婆塞支謙譯

吳月支優婆塞支謙譯

吳西域三藏康僧會譯

西晉三藏竺法護譯

西晉三藏竺法護譯

西晉三藏竺法護譯

西晉三藏竺法護譯

西晉三藏竺法護譯

西晉三藏竺法護譯

西晉河內沙門帛法祖譯

西晉河內沙門帛法祖譯

西晉河內沙門帛法祖譯

西晉河內沙門帛法祖譯

西晉沙門釋法炬譯

西晉淸信士聶道眞譯

西晉淸信士聶道眞譯

西晉淸信士聶道眞譯

東晉西域沙門竺曇無蘭譯

東晉西域沙門竺曇無蘭譯

東晉西域沙門竺曇無蘭譯

東晉西域沙門竺曇無蘭譯

東晉西域沙門竺曇無蘭譯

東晉西域沙門竺曇無蘭譯

東晉西域沙門竺曇無蘭譯

東晉西域沙門竺曇無蘭譯

東晉西域沙門竺曇無蘭譯

東晉西域沙門竺曇無蘭譯

東晉西域沙門竺曇無蘭譯

東晉西域沙門竺曇無蘭譯

東晉西域沙門竺曇無蘭譯

東晉西域沙門竺曇無蘭譯

東晉西域沙門竺曇無蘭譯

東晉西域沙門竺曇無蘭譯

東晉天竺三藏佛陀跋陀羅譯

姚秦涼州沙門竺佛念譯

姚秦三藏鳩摩羅什譯

姚秦罽賓三藏曇摩耶舍於晉代譯

北涼天竺三藏曇無讖譯

宋天竺三藏求那跋陀羅譯

宋天竺三藏竺法眷譯

宋天竺三藏竺法眷譯

簫齊西域三藏達摩摩提譯

元魏婆羅門瞿曇般若流支譯

元魏婆羅門瞿曇般若流支譯

周宇文氏天竺三藏闍那耶舍等譯

﹝右一經大周錄中編爲重譯云與佛頂尊勝經同本今以佛頂部中呪法極廣未覩其經不可懸配故爲單本﹞

周宇文氏天竺三藏闍那崛多譯

隋天竺三藏闍那崛多等譯

大唐總持寺沙門智通譯﹝大周入藏中有今闕西京縱有非是本經﹞

大唐天竺三藏那提龍朔年慈恩寺譯﹝周錄中遺今新編入﹞

大唐永隆元年三藏地婆訶羅譯﹝大周入藏中有今闕﹞

大唐天后代天竺三藏菩提流志譯﹝新編入錄﹞

大唐天后代天竺三藏菩提流志譯﹝新編入錄﹞

大唐天后代天竺三藏菩提流志譯﹝新編入錄﹞

大唐天后代天竺三藏菩提流志譯﹝新編入錄﹞

大唐天后代天竺三藏菩提流志譯﹝新編入錄﹞

大唐天后代天竺三藏菩提流志譯﹝新編入錄﹞

大唐天后代天竺三藏菩提流志譯﹝新編入錄﹞

大唐天后代于闐三藏實叉難陀譯﹝新編入錄﹞

後漢失譯

後漢失譯

魏吳失譯

魏吳失譯

僧祐錄云安公失譯經﹝附西晉錄﹞

僧祐錄云安公失譯經﹝附西晉錄﹞

僧祐錄云安公失譯經﹝附西晉錄﹞

僧祐錄云安公古典經﹝今附漢錄﹞

僧祐錄云安公關中異經﹝今附秦錄﹞

僧祐錄云安公關中異經﹝今附秦錄﹞

僧祐錄云安公關中異經﹝今附秦錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

十方佛名下五十二經並是梁僧祐錄中新集失譯經﹝今附宋錄﹞從梵本經下失譯諸經。羣錄之中但題名目久虧其本無可披。尋大小二乘實難詮定。且粗分判尚多參涉。幸諸明士詳而定之。

大乘律闕本

後漢西域三藏康孟詳譯﹝第一譯﹞

宋沙門釋智嚴譯﹝第二譯﹞

宋沙門釋道嚴譯﹝第三譯﹞

姚秦三藏鳩摩羅什譯﹝第一譯﹞

西晉淸信士聶道眞譯﹝第二譯﹞

西晉三藏竺法護譯﹝第一譯﹞

東晉西域三藏祇多蜜譯﹝第三譯﹞

姚秦三藏鳩摩羅什譯﹝第二譯﹞

西晉三藏竺法護譯﹝第二譯﹞

姚秦三藏鳩摩羅什譯﹝出法上錄第三譯﹞

後漢安息三藏安世髙譯﹝出法上錄第一譯﹞

西晉淸信士聶道眞譯﹝單本﹞

西晉淸信士聶道眞譯﹝單本﹞

東晉西域沙門竺曇無蘭譯﹝單本﹞

後漢失譯

大乘論闕本

元魏天竺三藏勒那摩提譯﹝第二譯﹞

陳天竺三藏眞諦譯

大唐三藏義淨譯﹝新編入錄訪本未獲﹞

陳天竺三藏眞諦譯﹝第二譯﹞

右與瑜伽論同本。異譯旣闕其本。十七地中未知與何地相應。

元魏天竺三藏菩提留支譯﹝第一譯﹞

﹝出陳朝大乘寺藏錄第一譯新附梁錄﹞

右陳錄云。陳太建四年五月沙門慧布北將來。前後兩譯。一存一闕。

東晉天竺三藏佛陀跋陀羅譯﹝第一譯﹞

陳天竺三藏眞諦譯﹝單本﹞

周宇文氏天竺沙門攘那跋陀羅譯﹝單本﹞

姚秦三藏鳩摩羅什譯﹝單本﹞

右長房錄云。什公弘始年譯未訖。卷末似六度集。見二秦錄﹝陳朝大乘寺藏錄云一名十住毘婆沙今疑卽是藏中十住毘婆沙也﹞。

大唐天后代南天竺三藏菩提流志譯﹝新編入錄﹞﹝單本﹞

﹝又法上錄云。梁太淸二年眞諦三藏譯攝大乘論二十卷者。此應誤也。多是十二。傳寫者錯。今按長房等錄。諦譯攝論在於陳代。梁錄旣無。故不存也﹞。

都計大乘經律論闕本者總四百五十部八百七十四卷。

開元釋教錄卷第十四﹝別錄之四﹞

開元釋教錄卷第十五﹝別錄之五﹞

庚午歲西崇福寺沙門智昇撰

別錄中有譯無本錄之二

小乘經重譯闕本

一百二十五部二百六十五卷

符秦天竺三藏曇摩難提譯

僧祐錄中失譯經﹝法經錄云出中含第十六卷異譯本﹞

右二經同本異譯。出長阿含第七卷。與蔽宿經同本。其本並闕。

西晉三藏竺法護譯

右兼長阿含第十一中善生經前後三譯。二存一闕。

東晉沙門釋法勇譯

右兼長阿含第十三中阿摩晝經。前後三譯。二存一闕。

西晉三藏竺法護譯

右兼長阿含第十四中梵動經。前後三譯。二存一闕。

西晉三藏竺法護譯﹝第一譯﹞

右兼長阿含第四分中記世經。前後六譯。四存二闕。

後漢安息三藏安世髙譯

後漢安息三藏安世髙譯

後漢安息三藏安世髙譯

後漢安息三藏安世髙譯

後漢安息三藏安世髙譯

後漢安息三藏安世髙譯

僧祐錄云安公失譯﹝經附西晉錄﹞

鳩摩迦葉經下一十四部二十八卷並是長含部分闕本。

右兼中含第七卷中分別聖諦經。前後四譯。二存二闕。

右兼中含第三十卷中降魔經。前後五譯。三存二闕。

右兼中含第三十一中賴吒惒羅經前後四譯。二存二闕。

東晉西域三藏祇多蜜譯﹝第二譯﹞

東晉天竺居士竺難提譯﹝第三譯﹞

宋沙門釋慧簡譯﹝第四譯﹞

右兼中阿含第三十三中善生經。前後六譯。二存四闕。

祐錄云安公失譯經﹝附西晉錄﹞

祐錄云安公失譯經﹝附西晉錄﹞

祐錄云安公失譯經﹝附西晉錄﹞

右一經疑與第三十一中賴吒惒羅經同本。

祐錄云安公失譯經﹝附西晉錄﹞

祐錄云安公古典經﹝令附漢錄﹞

祐錄云安公古典經﹝今附漢錄﹞

祐錄云安公古典經﹝今附漢錄﹞

西晉三藏竺法護譯﹝第二譯三譯一闕﹞

四諦經下一十四部一十四卷並是中含部分闕本。

宋居士沮渠京聲譯

右兼增一本經前後四譯。二存二闕。出第十八卷。

元魏優禪尼國王子月婆首那譯

右兼增一本經前後四譯二存二闕。出第二十六卷。

右兼增一本經前後五譯。三存二闕。出第三十一卷。

西晉三藏竺法護譯

右兼增一本經前後四譯。二存二闕。出第四十一卷。

宋居士沮渠京聲譯

右兼增一本經前後五譯。三存二闕。出第五十卷。

後漢安息三藏安世髙譯

右或云雜經四十四篇。旣不顯別名。未詳出何卷中。

後漢安息三藏安世髙譯

波斯匿王喪母經下七部八卷並是增一阿含部分闕本。

後漢安息三藏安世髙譯

右一經羣錄並云。出雜阿含諸藏中者。非是本經並是轉法輪論。其經闕本。

宋天竺三藏求那跋陀羅譯

宋沙門釋慧簡譯

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

﹝安公本錄從自見自知下有二十二經。云是阿含一卷於中五經已備。餘錄不復重載。安公云。是阿含一卷者。四種阿含之中而不的指何部。今且附此雜含之錄﹞。

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

色比丘念本起經下二十五經。安公云並出雜阿含。

僧祐錄云安公古典經﹝今附漢錄﹞

異處三觀經下四十五部四十五卷。並是雜阿含部分闕本。

右前後五譯。四存一闕﹝藏中摩鄧女經是世髙譯。今復有舍頭諫經。其摩鄧女與舍頭諫旣是同本不合雙出。今二本俱載未詳所以。或可此經卽是藏中含頭諫經。法護譯者錄家錯上﹞。

宋天竺三藏求那跋陀羅譯﹝第四譯﹞

右與阿難問事佛經等同本。前後四譯。三存一闕。

後漢西域三藏支曜譯﹝第一譯﹞

後漢外國三藏康孟詳譯﹝第三譯﹞

東晉天竺三藏佛陀跋陀羅譯﹝第五譯﹞

後漢天竺三藏竺法蘭譯﹝第一譯﹞

吳月支優婆塞支謙譯﹝第二譯﹞

西晉三藏竺法護譯﹝第二譯﹞

東晉西域沙門竺曇無蘭譯﹝第二譯﹞

宋天竺三藏求那跋陀羅譯﹝第一譯﹞

宋居士沮渠京聲譯﹝第二譯﹞

吳月支優婆塞支謙譯﹝第一譯﹞

宋罽賓三藏曇摩蜜多譯﹝第三譯﹞

右前後三譯。一存二闕﹝今有禪祕要經五卷文極交錯不可流行如刪繁錄中具述﹞。

乞伏秦沙門釋聖堅譯﹝第三譯﹞

東晉西域沙門竺曇無蘭譯﹝第二譯﹞

東晉沙門釋嵩公譯﹝第二譯﹞

宋天竺三藏求那跋陀羅譯﹝第三譯﹞

東晉西域三藏祇多蜜譯﹝第二譯﹞

後漢月支三藏支婁迦讖譯﹝第一譯﹞

宋居士沮渠京聲譯﹝第二譯﹞

吳月支優婆塞支謙譯﹝第二譯﹞

西晉沙門釋法炬譯﹝第一譯﹞

吳月支優婆塞支謙譯﹝第一譯﹞

宋沙門釋勇公譯﹝第三譯﹞

西晉沙門釋法炬譯﹝出法上錄第一譯﹞

宋居士沮渠京聲譯﹝第二譯﹞

東晉西域沙門竺曇無蘭譯﹝第二譯﹞

東晉沙門釋嵩公譯﹝第三譯﹞

後漢安息三藏安世髙譯﹝第一譯﹞

東晉西域沙門竺曇無蘭譯﹝第二譯﹞

後漢安息三藏安世髙譯﹝第一譯﹞

宋罽賓三藏曇摩蜜多譯﹝第二譯﹞

西晉三藏竺法護譯﹝第一譯﹞

東晉西域三藏祇多蜜譯﹝第二譯﹞

後漢安息三藏安世髙譯﹝第一譯﹞

西晉沙門支法度譯﹝第一譯﹞

東晉西域沙門竺曇無蘭譯﹝第二譯﹞

後漢月支三藏支婁迦讖譯﹝第一譯﹞

後漢安息三藏安世髙譯﹝第二譯﹞

後漢安息三藏安世髙譯﹝出法上錄第一譯﹞

吳月支優婆塞支謙譯﹝第二譯﹞

從舍頭諫經下四十三部六十一卷。除四阿含外諸重譯經闕本。

小乘經單譯闕本

四百八十部五百五十卷

後漢安息三藏安世髙譯

後漢安息三藏安世髙譯

後漢安息三藏安世髙譯

後漢安息三藏安世髙譯

後漢西域三藏支曜譯

後漢外國三藏康孟祥譯

吳月支優婆塞支謙譯

吳月支優婆塞支謙譯

吳月支優婆塞支謙譯

吳月支優婆塞支謙譯

吳月支優婆塞支謙譯

吳月支優婆塞支謙譯

西晉三藏竺法護譯

西晉三藏竺法護譯

西晉三藏竺法護譯

西晉三藏竺法護譯

西晉三藏竺法護譯

西晉三藏竺法護譯

西晉沙門釋法炬譯

西晉沙門釋法炬譯

西晉沙門釋法炬譯

東晉西域沙門竺曇無蘭譯

宋涼洲沙門釋智嚴譯

宋天竺三藏求那跋陀羅譯

宋天竺三藏求那跋陀羅譯

宋天竺三藏求那跋陀羅譯

宋天竺三藏求那跋陀羅譯

宋天竺三藏求那跋陀羅譯

宋居士沮渠京聲譯

宋居士沮渠京聲譯

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

僧祐錄云安公古典經﹝今附漢錄﹞

魏吳失譯

僧祐錄云安公失譯經﹝附西晉錄﹞

僧祐錄云安公失譯經﹝附西晉錄﹞

僧祐錄云安公失譯經﹝附西晉錄﹞

僧祐錄云安公失譯經﹝附西晉錄﹞

僧祐錄云安公失譯﹝附西晉錄﹞

僧祐錄云安公失譯經﹝附西晉錄﹞

僧祐錄云安公失譯經﹝附西晉錄﹞

僧祐錄云安公失譯經﹝附西晉錄﹞

僧祐錄云安公失譯經﹝附西晉錄﹞

僧祐錄云安公失譯經﹝附西晉錄﹞

僧祐錄云安公失譯經﹝附西晉錄﹞

僧祐錄云安公關中異經﹝今附秦錄﹞

僧祐錄云安公關中異經﹝今附秦錄﹞

僧祐錄云安公關中異經﹝今附秦錄﹞

僧祐錄云安公關中異經﹝今附秦錄﹞

僧祐錄云安公關中異經﹝今附秦錄﹞

僧祐錄云安公關中異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

僧祐錄云安公涼土異經﹝今附涼錄﹞

出要經下二百三十七經。並是梁僧祐錄中新集失譯經﹝今附宋錄﹞。

從頂生王因緣經下諸失譯經。羣錄之中但題名目久虧其本無可披尋。大小二乘實難詮定。且粗分判尚多參涉幸諸明士詳而正之。

小乘律闕本

曹魏天竺沙門曇柯迦羅譯﹝第一譯﹞

苻秦西域沙門曇摩持共竺佛念譯﹝第一譯﹞

東晉西域沙門竺曇無蘭合出﹝第二譯右長房錄云太元六年曇無蘭合僧純曇摩持竺僧舒三家本以爲一卷見寶唱錄謹按羣錄僧純於拘夷國得十誦尼戒梵本將來令曇摩持等譯出惟此僧純與曇摩持同是一本其竺僧舒羣錄無名不知合本從何而得未詳所以﹞

西晉三藏竺法護譯﹝第一譯﹞

苻秦西域沙門曇摩持共佛念等譯﹝第二譯﹞

姚秦涼州沙門竺佛念譯﹝第三譯﹞

﹝右長房錄云僧純於拘夷國得梵本佛念爲譯文繁後竺法汰刪攺正之見寶唱錄今疑佛念譯者與曇摩持同是尼戒所出何異而別存之﹞。

宋罽賓三藏佛陀什等譯﹝單本﹞

師子國沙門僧伽跋彌譯﹝不知年代出寶唱錄單本附宋﹞

東晉沙門釋退公譯﹝第一譯﹞

宋居士沮渠京聲譯﹝第二譯﹞

東晉西域沙門曇摩譯﹝第一譯﹞

東晉罽賓沙門卑摩羅叉譯﹝第二譯﹞

右二雜事同本異譯其本並闕﹝靜泰錄云。後秦曇摩蜱譯十誦律。譯雜事問二卷。寶唱錄云。後秦罽賓沙門曇摩耶舍譯十誦律雜事一卷。此之二說多是錄家人名差誤。或卽是前第一譯者。長房內典二錄並云東晉所翻。非秦代譯。依此二錄爲正。房錄又云曇摩譯者明佛法僧物互相交涉分齊差殊甚要須善防護。今藏中有五百問事經一卷有三十三紙亦明佛法僧物不得參涉。事然名目不同莫知所以。餘錄云出十誦律者卽五百問經中明三十九夜受日等事。卽與十誦符同。但以名目有殊。未爲尅定。後諸博見詳而正之﹞。

東晉罽賓三藏瞿曇僧伽提婆譯﹝單本﹞

苻秦西域沙門曇摩持共竺佛念譯﹝單本﹞

東晉西域沙門竺曇無蘭撰

﹝右合戒序云。晉太元六年辛巳六月二十五日。比丘竺曇無蘭在謝鎭西寺合此三戒到七月十八日訖。故記之。又長房內典二錄及靖邁經圖之中並云漢明帝時沙門竺法蘭譯二百六十戒合異二卷。今詳此說。理定不然。當佛法初興。戒律未備。戒之合異從何而來。今愚見所裁只是竺曇無蘭所合之者。二人名姓俱同。錄家誤上曇無卽法還是法蘭故髙僧傳法蘭所譯但標餘部無此戒名。今此錄中廢之不立。其曇無所合非是正翻。此錄之中亦不合載。但以二說差誤。故存而記之﹞。

簫齊西域三藏摩訶乘譯﹝單本﹞

西晉沙門譯法炬譯﹝單本﹞

宋天竺三藏求那跋陀羅譯﹝單本﹞

宋居士沮渠京聲譯﹝單本﹞

小乘論闕本

右據俱舍本論卽前偈是。今復言論本一十六卷。未詳所以。

苻秦罽賓三藏僧伽提婆譯﹝第一譯﹞

東晉沙門法顯共覺賢譯

宋外國沙門伊葉波羅等譯﹝第三譯﹞

﹝右長房錄云。宋文帝代外國沙門伊葉波羅譯至擇品緣礙未竟遂輟。後求那跋摩續譯都計成十三卷。見髙僧傳。房錄之中伊葉波羅及求那跋摩各存其本。唐內典錄及翻經圖同此。今以求那䟦摩但續前闕更不再翻。前後俱存。理爲未當。今合爲一。本其第四譯見流行者長房錄云。宋文帝代天竺沙門僧伽䟦摩元嘉十年屆自建善業律藏明雜心道場慧觀以跋摩妙解雜心諷誦通利先三藏等𨿽復譯出。未及繕寫。更請重翻。寶雲傳語觀自筆受。一周乃訖。故知見行之者是其後本也﹞。

苻秦天竺三藏曇摩難提譯﹝第一譯﹞

元魏婆羅門瞿曇般若流支譯﹝單本﹞

周宇文氏天竺三藏耶舍崛多等譯﹝單本﹞

聖賢集傳闕本

後漢安息三藏安世髙譯﹝第一譯﹞

苻秦天竺三藏曇摩難提譯﹝第二譯﹞

宋涼州沙門釋寶雲譯﹝第一譯﹞

元魏昭玄統釋曇曜譯﹝第二譯﹞

宋天竺三藏求那跋陀羅譯﹝第二譯﹞

宋天竺三藏求那跋陀羅譯﹝第二譯﹞

宋天竺三藏求那跋陀羅譯﹝第二譯﹞

後漢安息三藏安世髙譯﹝第一譯﹞

吳月支優婆塞支謙譯﹝單本﹞

右此修行方便經。詳其名目與達摩多羅禪經合是同本。而彼禪經亦名修行方便經。是東晉代覺賢所譯佛大先造。先罽賓人也覺賢之師。賢與支謙相去一百四十餘年。恐佛大先彼時未出。配爲同本或將未當。故爲單譯。

北涼安陽侯沮渠京聲譯﹝第二譯﹞

後漢安息三藏安世髙譯﹝第一譯﹞

西晉西域沙門彊梁婁至譯﹝第一譯﹞

宋天竺三藏求那跋陀羅譯﹝第三譯﹞

後漢月支三藏支婁迦讖譯﹝第一譯﹞

姚秦涼州沙門竺佛念譯﹝第三譯﹞

右前後三譯。一存二闕﹝姚秦建初六年辛卯佛念共難提出壞目因緣經二人共出合是一本二處俱存或恐誤也﹞。

吳月支優婆塞支謙譯﹝第二譯﹞

後漢安息三藏安世髙譯﹝第一譯﹞

西晉三藏竺法護譯﹝第二譯﹞

東晉沙門釋嵩公譯﹝第三譯﹞

後秦三藏鳩摩羅什譯﹝出翻經圖第一譯﹞

後漢安息三藏安世髙譯﹝出內典錄第一譯﹞

後漢安息三藏安世髙譯﹝單本﹞

東晉沙門釋法顯譯﹝單本出僧祐錄﹞

宋罽賓三藏求那跋摩譯﹝單本﹞

宋天竺三藏僧伽跋摩譯﹝單本﹞

宋天竺三藏求那跋陀羅譯﹝單本﹞

陳天竺三藏眞諦譯﹝單本﹞

僧祐錄云安公古典經﹝今附漢錄﹞

僧祐錄云。安公古典經﹝今附漢錄﹞

安公云。上二經出生經。祐按今生經無此章名。

僧祐錄云安公失譯經﹝附西晉錄﹞

僧祐錄云。安公失譯經﹝附西晉錄﹞

僧祐錄中失譯經﹝今附安錄﹞

都計小乘經律論。及聖賢集傳闕本者。總六百九十八部一千一百六卷。

開元釋教錄卷第十五﹝別錄之五﹞

開元釋教錄卷第十六﹝別錄之六﹞

庚午歲西崇福寺沙門智昇撰

別錄中支派別行經第三

支派經者。謂大部之中抄出別行。大般若第二會之類是也。夫法門浩廣罕究津涯。典籍紛綸靡窮邊際。故有隨宜化誘應物施緣。多於大部之中隨時略用。披尋者莫知所出。翫習者將義不終。今統集多端會歸當部。仍刪夷舊錄增減有無。具載名題備詳差互。庶使將來學者覽派知源。或恐未周用希來哲。

大乘別生經

右一經。長房等錄並云。西晉惠帝代優婆塞衛士度略出。從舊道行中刪攺。亦是小品及放光等要別名耳﹝撰錄者曰旣從大經略出卽類別生編正經中恐將乖誤故附斯錄﹞。

大般若第二會經下一十部一百一十九卷。般若部中別生經。

密迹力士經下一十三部一十五卷寶積部中別生經。

佛入三昧經下五十一部五十八卷大集部中別生經。

大方廣如來性起經下一十部一十一卷華嚴部中別生經。

陀羅尼法門經下二十部二十卷並出悲華經。

﹝右此一切施王經羣錄並云羅什所譯別生錄中名薩和檀王經漢後失譯亦有此經經云薩和檀者一切施也將彼經勘文同不異故編於此﹞。

﹝又舊錄中有車匿本末經一卷亦云出第八卷今撿其文卽是尸呵徧王經更無有異尸呵徧王經約初緣立名車匿本末經據後文立稱旣是一緣不可分二今存一名耳﹞。

右施度無極經下。四十四部四十四卷。並出六度集經。舊錄中有中心正行經一卷。亦云出六度經。文中撿無故闕之耳﹝其和默王經象王經菩薩爲鹿王經馬王經鏡面王經此之五經𨿽載羣錄名與此同並新編上﹞。

﹝僧祐錄云東晉沙門竺曇無蘭抄出千佛名初序云賢劫經說二千一百諸度無極以枸樓孫佛爲首此經有別譯本以拘那提佛爲首者是﹞。

三十七品等十經。祐錄云。抄而不指所出於中菩薩諸苦行經。撿見其本是抄不疑。亦未知出何經律。其六淨等四經。今並見其本還是抄經。又隋仁壽眾經錄中。大乘別生抄經。總有一百一十七部一百三十七卷。亦不指陳所出。今撿諸代錄中多已載訖。彼以護諸童子經陀隣鉢經等爲別生抄者。理不然也。旣無的據難可依憑。略述如前。餘刪不載。

大乘律別生

右一戒法經。錄中編爲失譯。今親見其本。𨿽未知出處是抄不疑。乃取五分戒序置之於初後方是戒。此是人集非翻譯出也。法經錄中更有十經云眾律抄。旣不陳所出故不存之。諸代錄中或有載者此中故闕。

大乘論別生

法經錄中更有十經云眾論抄。旣不陳所出。故不存之。諸代錄中或有載者。此中故闕。

小乘別生經

第一四門下四經並出十二大門經﹝祐云從第一四門至甘露調意凡四品並是大十二門經一部後人分品寫出遂成四經﹞。

大迦葉遇尼乾子經等一十四部一十四卷並是長阿含部分別生經。

福行經下二十四部二十四卷並出中阿含經﹝准隋開皇仁壽二眾經錄中更有七知經。離睡經。受歲經。梵志計水淨經。苦陰經。苦陰因事經。樂想經。阿耨風經。伏淫經。黃竹園經。尊上經。意經。應法經。鞞摩肅經。邪見經。箭諭經。上十六經亦云出中阿含。今與本經文勘乃是異譯非是別生已編入正錄訖。其父母恩難報經亦云別生今勘文不同且編見錄﹞。

飛鳥諭經下二十六部二十六卷並出增一阿含經﹝准隋開皇仁壽二眾經錄中更有三經。謂四人出現世間經。婆羅門避死經。四泥犁經。亦云出增一阿含。今撿是異譯本。非別生者。已編入正錄訖。故此除之。其增一阿含行七行現報二經。舊云出增一中言是異譯編入見錄。今撿是別生經非異譯者。其十二因緣經及彌勒下生經六衰事經亦出增一。故附斯錄﹞。

佛爲婆羅門說四法經下一百三十二經並出雜阿含經﹝准隋開皇仁壽二本眾經錄中。更有八經。謂七處三觀經。滿願子經。水沫所漂經。馬有八態經。相應相可經。此之五經勘文乃是異譯非是別生。又有數經。十一相思念如來經。身觀經。其數經。出中阿含。是異譯本。十一相經出增一中。亦是異譯。其身觀經文中撿無上之八經。並編見錄。故此除之。其戒相應法下三經大周錄中編單本內。今撿並出雜阿含中。其年少婆羅門下五經。周錄之中編闕本內。今撿得其本。勘與雜阿含同。於中獨富長者經半阿摩勒果經。隋眾經錄別生經中已載。今並相從編之於此﹞。

佛爲婆羅門說四法經下一百三十六部一百三十六卷並是雜阿含部分別生經。

那賴經下五十四部五十四卷。並出生經﹝此生經上下總有五十五經。其第五十五名譬諭經。於中離出薩和達及首達二經。合五十六。此五十六中除總持經孤獨經。除二經外有五十四經。上別生錄。又隋眾經錄別生經中。更有四經。謂命過神經象王經。猘狗經。八陽神呪經。並云出生經中。今撿生經之內總無此經。撿本旣無除之不上。此五十四經中有護諸比丘呪經。無懼經。鱉諭經。菩薩曾爲鱉王經。誨子經。馬諭經薩和達經。首達經。上之八經新編此錄。於中無懼鱉諭誨子馬諭首達等五經眾經錄云出雜譬諭護諸比丘呪薩和達二經。眾經錄云是大小乘抄未知所出。今以並與生經之中經名目同。編之於此菩薩曾爲鱉王經。祐云失譯者誤也。旣與此同故編斯錄﹞。

桀貪王經下一十四部。一十四卷。並出義足經﹝其摩竭梵志經。僧祐錄云出義足經。其須陀利經老少俱死經。彌勒難經。蓮花色比丘尼經。此之四經。祐云失譯其淫人曳踵行經。房云失譯。今勘並與此同。故編斯錄。撿其義足上下總有一十六經。今除優塡王經。異學捔飛經父子共會經。維樓勒誅釋經除此四外餘十四經離爲十四。具載斯錄﹞。

阿闍世王等九經。祐錄云。抄而不指所出。其二十八天等三經。撿見其本並是抄經。而未的知出何經律。又隋仁壽眾經錄中小乘別生抄經。總二百一十三部二百二十七卷。亦不指陳所出。今撿諸代錄多已載訖。彼錄以受十善戒經迦丁比丘經等爲別生抄者。理不然也。旣無的據難可依憑。略述如前。餘刪不載。

小乘律別生

摩竭魚下九經並出根本說一切有部毘柰耶中。

從摩竭魚因緣經下。四十二部四十九卷。並是說一切有部律中緣起。三藏義淨鈔出流行。旣是別生故編斯錄。

聖賢集別生

一百三十四部一百三十四卷

無常經下。七十五部七十五卷。並出出曜經中。其有眾生三世作惡經。周錄云。是異本編在藏錄者誤也。

人受身入陰經下一十三經並出修行道地經。

初受道下二十九經並出雜譬諭經﹝准隋仁壽眾經錄中有三十九經。今以罵意經一卷撿諸代錄云安髙譯。今編入藏。此中故闕其六人諭經。云出罵意。前已編上。故此除之。其得道挮撜經。亦云出雜譬諭。今以大本旣無且編入藏。其無懼經鱉諭經毒諭經誨子經馬諭經首達經。已上六經並出生經之中。舊云出雜譬諭者誤也。今編彼錄。此亦除之。其迦葉責阿難雙度羅漢諭經。卽迦葉詰阿難經異名。不合雙出。除此十經之外有二十九經。如前所列。旣云出雜譬諭未知止的出何者雙卷譬諭二本撿並無此等經。應出八十卷者或可出護公所譯雜譬諭三百五十首經。其經並在闕本錄內﹞。

開元釋教錄卷第十六﹝別錄之六﹞

開元釋教錄卷第十七﹝別錄之七﹞

庚午歲西崇福寺沙門智昇撰

別錄中刪略繁重錄第四﹝一百四十七部四百八卷﹞

刪繁錄者。謂同本異名。或廣中略出。以爲繁賸今並刪除。但以年歲久淹共傳訛替。徒盈卷帙有費功勞。今者詳挍異同甄明得失。具爲條目有可觀焉。

新括出別生經

右一經。是大集經中虛空藏菩薩品別抄流行。大周錄云。乞伏秦代沙門聖堅譯者謬也。彼聖堅譯者闕本。

右一經。亦是大集虛空藏品中別文抄出。諸錄皆云。姚秦三藏鳩摩羅什譯者謬也。

右一經。出六度集經施度無極中。諸錄皆云。姚秦三藏鳩摩羅什譯者謬也。

右一經。卽是舊華嚴經寶王如來性起品別出流行。初加證信序。及取第二會初緣起置之於首。長房等錄並云。西晉失譯者謬也。

右一經。是大灌頂經第十一卷普廣品。或有經本在第十二。長房等錄皆云。吳代優婆塞支謙譯。或云西晉三藏竺法護譯者。二俱謬也。

右一經。是大灌頂經第十二卷。或有經本在第十一。長房等錄皆云。宋代鹿野寺沙門慧蕳譯者謬也。

右二經。時俗共傳云。是三藏義淨所譯。別攺題目抄寫流行。撿尋淨公經目不曾別譯此經。及勘其文乃與大般若無異。恐不知委故此述之。

右一經。卽大般若第六會與舊勝天王般若。同本異譯。

右一經。卽大般若第七會曼殊室利分與舊文殊般若。同本異譯。

右一經。內典錄云失譯者非也。今尋其本乃出五卷密迹力士經中。從第四卷初第四紙五言偈。後第五行第五字下生起。至第五卷末文句全同。

右一經。出增壹阿含經第二十一卷。抄出二經。初明四梵福。次明四食。後明四辯。長房錄云。西晉沙門法炬譯者謬也。

右一經出增壹阿含經第四十六卷。周錄編在大乘藏中。云與貝多樹下思惟十二因緣經同本異譯者謬也。

右一經。出雜阿含經第三十卷。長房錄云。東晉西域沙門竺曇無蘭譯者謬也。

右一經。亦出雜阿舍經第三十卷。長房錄云。西晉沙門法炬譯者謬也。

右一經。出雜阿含經第四十六卷。長房錄云。後漢三藏安世髙譯者謬也。

右一經。出出曜經第八卷。長房錄云。西晉沙門法炬譯者謬也。

右一經。出賢愚經出家功徳品初。長房錄云。吳代優婆塞支謙譯者謬也。

右上五經。周錄之中編在闕本經內。今撿得其本並出雜阿含中。旣是別生除之不錄。

摩竭魚因緣下九經並出根本說一切有部毘柰耶中。

﹝此上二經文相錯涉其大臣告王經比於後經前文賸兩紙餘其分舍利經比於前經後文可賸三紙餘並無異鈔爲二經繁而未當﹞。

火生長者下三十三經。並出根本說一切有部毘柰耶雜事中。從摩竭魚因緣經下。四十二經四十九卷。並是說一切有部律中緣起。三藏義淨鈔出流行。旣類別生故並刪削。於中施物法非法經。弟子事師經。比於廣文𨿽少增減義旣不異於本。豈繁別爲部卷。類諸別生亦並刪也。

新括出名異文同經

右一經。卽薩遮尼乾子經之異名。周錄別載。復云闕本者誤也。

右一經。撿諸藏本並與小品般若文句全同者其本錯也。護公所譯新道行經時無其本﹝承聞東都有護譯本尋之未獲﹞。

右一經。唐內典錄及大周錄二錄俱載。今撿其文卽是合部大集經第六帙也。初之二卷名十方菩薩品。卽是明度五十挍計經。後之六卷乃是無盡意經。其明度五十挍計經不知何故編入大集。以有差殊今存別部之者。此旣重載今故刪除。

右一經。與弘道廣顯三昧經文句全同。但名別異。今存一本。

右一經。與方等般泥洹經文同名異。其方等泥洹初品名爲哀泣。乃取此品名目以作經題。比於方等泥洹。後闕三品文不足矣。

右一經。與慧印三昧經文句全同名廣略異。長房錄云。慧印三昧經亦名寶田慧印三昧經。周入藏錄二本俱載。一單一重誤之甚也。

右一經。與鹿母經文同名異。據其文義合從母立名。長房錄云。鹿子經吳代優婆塞支謙譯者謬也。

右一經。與阿彌陀經文同名異。其宋代三藏求那跋陀羅所譯小無量壽經。時無其本。

右一經。與貝多樹下思惟十二因緣經文同名異。此聞城經合有異本。尋之未獲。

右一經與大安般守意經文句全同名廣略異。羣錄之中存其二本者誤之甚也。

右一經。與大乘藏中月光童子經文同名異。父名申日。子號月光。約此不同立經名別。長房錄云。申日經吳代優婆塞支謙譯者謬也。

右一經。與栴陀越國王經文句全同名廣略異。周入藏中栴陀越經編在單本。栴陀越國王經在於重譯。二處載者誤之甚也。

右一經。卽迦葉禁戒經之異名文句全同。或云宋代鹿野寺沙門慧蕳譯者謬也。

右一經。撿無其本。諸經藏內皆以轉法輪論替之者誤也﹝近於東都尋得正本編入藏訖﹞。

右一卷與賓頭盧突羅闍爲優陀延王說法經文句全同名廣略異。

右一經。云是宋代三藏曇摩蜜多譯。云與姚秦三藏鳩摩羅什所譯禪祕要法同本異出。今撿尋上下文極交錯非是本經。初之一卷乃是治禪病祕要法文。仍不盡至半而止。第二卷已去卽是羅什所譯禪祕要法。從第一卷過半生起至第三卷末。文亦不盡欠十餘紙。均爲四卷通前成五。其曇摩蜜多譯者。時闕其本。

新括出重上錄經

右一經。亦名菩薩地持論。今此錄中編之爲律。存其經名除其論錄。周錄中云。菩薩地持經闕本者誤也。又周錄中此一本經旣有多名。前後差互凡六處重上錯之甚也﹝大乘經中一處上大乘律中二處上大乘論中一處上闕本錄中二處上﹞。

右三經。大周入藏錄中單本重譯二處俱載者誤也。今除單本編重譯中。

右一經。周入藏錄大乘經中及大乘論二處俱載者誤也。今以菩薩所造除其經名存於論錄。

右一經。周入藏錄大乘重譯及集傳內二處俱載者誤也。尋文並同不可分二。𨿽曾再譯一本闕無。今經中除編於集內。

右一論。隋開皇仁壽中眾經錄及唐內典大周錄等皆存二本。云與十五卷攝論同本異出俱是陳朝三藏眞諦所譯者誤也。今勘文句首末全同。卷𨿽多少有殊不可分爲二部。但存十五卷本。十二成者除之。

新括出合入大部經

五十二部一百四十一卷

陳三藏眞諦全譯﹝四品合成七卷﹞

周宇文氏三藏耶舍崛多續壽量大辯二品

右隋興善寺沙門寶貴。取前三本及闍那崛多所譯銀主囑累二品。總二十四品合成八卷。前之三本並合入中一無增減。其八卷成者留之入藏。上之三本旣重故略。

西晉三藏竺法護譯在第三會﹝或四卷或五卷或八卷﹞

在第四會﹝新攺名淨居天子會﹞

梁三藏曼陀羅仙譯

在第九會﹝加名大乘十法會﹞

在第十二會

大唐三藏義淨譯

大唐三藏實叉難陀譯

髙齊三藏那連提耶舍譯

在第十八會

姚秦三藏鳩摩羅什譯

西晉淸信士聶道眞譯

隋三藏達摩笈多譯

在第三十九會﹝攺名賢護長者會﹞

元魏三藏菩提留支譯

在第四十三會﹝攺名普明菩薩會﹞

在第四十四會

梁三藏曼陀羅仙譯

在第四十六會﹝般若部中重出一本此在次不可偏除故存其目﹞

西晉竺法護譯

右密迹力士經下合二十三部共八十一卷。並是大寶積經諸會舊譯。三藏菩提流志勘梵本同。更不重翻直編會次。旣合入大部別者刪之。

在第十三會

在第二十一會

在第二十五會

在第三十五會

在第三十七會

在第四十二會

在第四十九會

右三律儀經下。合二十六部共四十四卷。大唐先天二年南印度三藏沙門菩提流志﹝唐云覺愛﹞於西崇福寺譯。並是寶積諸會編在大部之中。亦有鈔寫別部流行。恐不知根源。故具條示﹝若新舊相合共成一百二十卷若各別分之則成一百二十五卷矣﹞。

別錄中補闕拾遺錄第五﹝三百六部一千一百一十一卷﹞

補拾錄者。謂舊錄闕題新翻未載之類。今並詳而具之也。所冀法輪無玷慧日增暉。永燭幽途恒霑沃潤者矣。

後漢三藏支婁迦讖譯

後漢沙門嚴佛調譯

右文殊問署經下一百六十四部合二百五卷。並是舊譯經律論經大周廣錄有目入藏之內並無。闕本錄中有載不載。或有周錄遺漏諸錄有者今並拾遺編入藏錄。

右花嚴經下。九十六部合五百二十八卷。並是大周刊定錄後新譯。所以前錄未載。今並補闕編入藏錄﹝小乘論錄後無新譯﹞。

右四分戒本下。並小乘律合六部十卷。然並撰述有據時代盛行。故補先闕編之見錄。

右釋迦譜下合四十部三百六十八卷並是此方所撰傳記然於大法裨助光揚故補先闕編之見錄。

開元釋教錄卷第十七﹝別錄之七﹞

開元釋教錄卷第十八﹝別錄之八﹞

庚午歲西崇福寺沙門智昇撰

別錄中疑惑再詳錄第六﹝一十四部一十九卷﹞

疑惑錄者。自梵經東闡年將七百。教有興廢時復遷移。先後翻傳卷將萬計。部帙旣廣尋閱難周。定錄之人隨聞便上。而不細尋宗旨理或疑焉。今恐眞僞交參是非相涉。故爲別錄以示將來。庶明達髙人重爲詳定。

右毘羅三昧經下八部九卷。古舊錄中皆編僞妄。大周刊定附入正經。尋閱宗徒理多乖舛。論量義句頗涉凡情。且附疑科難從正錄。或云。貶量聖教罪有所歸。佛有誠言此非責難。經云。於我所說若生疑者尚不應受況如是等。准斯道理須簡是非。仍俟諸賢共詳眞僞﹝上之八經舊錄編僞今此僞錄之次亦存而不削舊錄僞經周錄刊爲正者更有數部餘未見本故此不論﹞。

謹按長房等錄。竺法護所譯有法社經一卷。脚下注云。世注僞疑此應多是舊僞錄中小法社經。前經初題復云。皇鹵三藏翻胡經出。然尋此文意狀涉人情。題注參差難爲揩准且編疑錄待更詳之。

右二部五卷大周錄中編之入藏。尋閱文句亦涉人情。事須重詳且編疑錄。

右一經。長房內典二錄直云。梁天監十五年木道賢獻上。更不辯委曲。旣無其本眞僞難定。且附疑錄。

右一經。新舊之錄皆未曾載。時俗傳行將爲正典。細尋文句亦涉人情。事須審詳且附疑錄。

右一經。新舊諸錄並未曾載。然尋文理亦涉人謀。依而行之獲驗非一。復須詳審且附疑科。

別錄中僞妄亂眞錄第七

僞經者邪見所造以亂眞經者也。自大師韜影向二千年。魔教競興正法衰損。自有頑愚之輩惡見迷心。僞造諸經誑惑流俗。邪言亂正可不哀哉。今恐眞僞相參是非一槪。譬夫崐山寶玉與瓦石而同流。贍部眞金共鉛鐵而齊價。今爲件別眞僞可分。庶涇渭殊流無貽後患。

右一經時俗號爲馬頭羅剎佛名。似是近代所集。乃取留支所譯十二卷者錯綜而成。於中取諸經名目。取後辟支佛名及菩薩名諸經阿羅漢名。以爲三寶次第。總有三十二件。禮三寶後皆有懺悔。懺悔之下仍引馬頭羅剎僞經置之於後。乃以凡俗鄙語雜於聖言。經言。抄前著後抄後著前。前後著中。中著前後。此正當也。尋其所集之者全是庸愚只如第四卷中云南無法顯傳經。在法寶中列此傳。乃是東晉平陽沙門法顯。往遊天竺自記行迹。元非是經置法寶中誤謬之甚。又如第九卷云南無富樓那南無彌多羅尼子。此是一人之名分爲二唱。次云南無阿難羅睺羅。此乃二人之名合之爲一。如斯謬妄其數寔繁不能廣陳。略指如右。羣愚倣習邪黨共傳。若不指明恐穢眞教。故述之也。

右一經。不知何人所造。邪黨盛行。經初題云。三藏法師玄奘譯。按法師所譯無有此經。僞謬之情昭然可見。且述四件用曉愚心。

一僞經初云。王舍城靈鷲山者。靈鷲山名古譯經有。奘法師譯皆曰鷲峯。今言靈鷲一僞彰也。

一僞經初又云。靈鷲山屍陀林側者。按諸傳記。其鷲峯山在摩伽陀國山城之內宮城東北十四五里。豈有都城之內。而安棄屍之處。事旣不然二僞彰也。

一僞經中又云。佛說過去燃燈佛時初願捨身者。燃燈如來是釋迦牟尼佛第二無數劫滿授記之師。豈有得記當成方能死捨。事與理乖三僞彰也。

一僞經中又云。若有人殺害有情徧索訶界。四重五逆謗方等經。及盜常住現前僧物。如是等罪合墮地獄。若能捨身罪必消滅者。謗經造逆合墮阿鼻。死捨得除便無重報﹝如外道妄計殑伽河浴罪垢消除輕命自沈生天受福也言死捨除罪與彼妄計何殊﹞。

愚夫造惡用此除愆。智者審思勿被欺誑。永淪惡趣無解脫期。事與理乖四僞彰也﹝訛殊極多不能備記﹞。

右一經。卽舊僞錄中像法決疑經前文增加二品共成一經。初云佛臨涅槃爲阿難說法住滅品。此品乃取奘法師所譯佛臨涅槃記法住經。攺換增減置之於首。次是地藏菩薩讚歎法身觀行品。後是常施菩薩所問品。此品卽是舊經。據其文勢次第不相聯貫。景龍元年三階僧師利僞造。序中妄云。三藏菩提流志三藏寶思惟等於崇福寺同譯。師利云有梵夾流志曾不見聞。以舊編入僞中。再造望蠲疑錄。僞上加僞訛舛尢多。目閱可知不勞廣敍﹝撰錄者曰余曾以此事親問流志三藏三藏□云吾邊元無梵夾不曾翻譯此經三藏弟子般若丘多識量明敏具委其事恐時代綿遠謬濫眞詮故此指明以誡於後其僧師利因少鬭訟聖躬親慮特令還俗豈非上天不祐降罰斯人又臨終之時腹大如瓮惡徵遄及可不懼歟﹞。

右上四經並是妖徒僞造。其中說彌勒如來卽欲下生等事﹝謹按正經從釋迦滅後人間經五十七俱胝六十百千歲贍部洲人壽增八萬彌勒如來方始出世豈可壽年減百而有彌勒下生耶﹞以斯妖妄誘惑凡愚。淺識之流多從信受。因斯墜沒。可謂傷哉。故此甄明特希詳鑑耳。

右一經近代人造。忘其人名。緣妻嫉妬僞造此經以誑之。於中說嫉妬之人受報極重。

央崛經下。一十八部一十九卷。並義理乖背僞妄昭然。章疏共引靡知虛僞。故載斯錄傳示後賢。儻悟非眞希同革獘。又僞經之類其數寔繁。更待尋求續編此例。

從佛名經下。三十七部五十四卷。承前諸錄皆未曾載。今開元新錄搜集編上。

右定行三昧經下。二十五部二十八卷。苻秦沙門彌天釋道安錄中僞疑經﹝安公僞錄本有二十六經今以寶如來三昧經翻譯有源以曾兩譯編之正錄故此除之﹞安公云。外國僧法學皆跪而口受。同師所受若十二十轉以授後學。若有一字異者。共相推劾得便擯之。僧法無縱也。經至晉土其年未遠。而憙事者以沙糅金。斌斌如也而無括正。何以別眞僞乎。農者禾艸俱存。后稷爲之歎息。金匱玉石同緘。卞和爲之懷恥。安敢豫學次。見涇渭淆雜龍蛇並進。豈不恥之。今列意謂非佛經者如右。以示將來學士。共知鄙倍焉。

僧祐錄云。此經前題云羅什出。祐按經卷舊無譯名。兼羅什所出又無此經。故入疑錄。

右一經余親見其本。似是漢魏之代此方撰集。非梵本翻。周錄之中編之入正。今以名濫眞經。依祐編之僞錄。

右一十二部經記。僧祐錄云。或義理乖背。或文偈淺鄙。故入疑錄。庶耘蕪穬以顯法寶﹝祐錄又有灌頂藥師經一卷云宋代慧蕳依經抄撰今以此經本出灌頂新舊已經四譯所以僞錄除之﹞。

右比丘應供經下。一十四部一十六卷。梁僧祐錄中僞經。祐錄略云。祐挍閱羣經廣集同異。約以經律頗見所疑。夫眞經體趣融然深遠。假託之文辭意淺雜。玉石朱紫無所逃形也今區別所疑注之於錄。并近世妄撰亦標干末。並依倚雜經而自製名題。進不聞遠適西域。退不見承譯西賓。我聞興於戶牖印可出於胸懷。誑誤後學良足寒心。旣躬所見聞寧敢默已。嗚呼來葉愼而察焉﹝祐錄又有菩提福藏法化三昧經一卷眾經要覽法偈二十一首一卷並云沙門道歡所撰准長房等錄道歡更有僞經故從於後一處編上﹞。

右五部五卷。長房錄云。簫齊沙門釋道備撰。備後攺名道歡。𨿽見眾錄。然並注入疑經。今依舊編﹝長房錄中道備更有安墓呪經一卷祐錄𨿽不題造人以顯僞錄此不重載﹞。

右二十一種經凡三十五卷如前所列并得三十四卷梁僧祐錄云。齊末太學博士江泌處女尼子所出。初尼子年在齠齓。有時閉目靜坐誦出此經。或說上天。或稱神授。發言通利如有宿習。令人寫出俄而還止。經歷旬朔續復如前。京都道俗咸傳其異。今上勅見面問所以。其依事奉答不異常人。然篤信正法少修梵行。父母欲嫁之誓而弗許。後遂出家名僧法。住靑園寺。祐旣收集正典撿括異聞。事接耳目就求省視。其家祕隱不以見示。惟得妙音師子吼經三卷。以備疑經之錄。此尼天監年三月亡。有好事者得其文疏。前後所出定二十餘卷厥舅孫質以爲眞經。行疏勸化收合傳寫旣染毫牘必存於世。昔漢建安末濟陰丁氏之妻。忽如中疾便能胡語。又求紙筆自爲胡書。復有西域胡人見其此書云是經莂推尋往古不無此事。但義非金口。又無師譯取捨兼懷。附之疑例﹝長房以爲熏習有由置之正目仁壽錄及內典等錄以非梵本翻傳編於僞錄今依仁壽等定亦編僞中﹞。

右一經。昔元魏天平年中。定州募士孫敬徳。在防造觀世音像。年滿將還在家禮事。後爲賊所引。不堪考楚遂妄承罪明日將刑。其夜禮懺流淚。忽如夢睡見一沙門教誦救生觀世音經。經有諸佛名令誦千徧得免苦難。敬徳驚覺如夢所緣了無參錯。遂誦一百徧。有司執縛向市。且行且誦臨刑滿千。刀下斫之折爲三段皮肉不傷。易刀又斫。凡經三換刀折如初。監司問之。具陳本末。以狀聞承相髙歡。乃爲表請免死。因此廣行于世。所謂髙王觀世音經也。敬徳還設齋迎像。乃見項上有三刀痕。見齊書及辯正論內典錄等﹝撰錄者曰此經周錄之內編之入藏今則不然此𨿽冥授不因傳譯與前僧法所誦何殊何得彼入僞中此編正錄例旣如此故附此中﹞。

右一經。僧祐錄云。梁天監九年郢州投陀道人妙光。戒歲七臘矯以勝相。諸尼嫗人僉稱聖道。彼州僧正議欲驅擯。遂潛下都住普弘寺造作此經。又寫在屏風紅紗映覆香花供養。雲集四部嚫供烟塞。事源顯發勅付建康。辯覈欵狀云。抄略諸經多有私意。妄造借書人路琰屬辭潤色。獄牒妙光巧詐事應斬刑。路琰同謀十歲讁戍卽以其年四月二十一日。勅僧正慧超令喚京師能講大法師宿徳。如僧祐曇准等二十人共至建康前辯妙光事。超卽奉旨與曇准僧祐法寵慧令慧集智藏僧旻法雲等二十人於縣辯問。妙光伏罪事事如牒。眾僧詳議依律擯治。天恩免死。恐於偏地復爲惑亂。長繫東治。卽收拾此經得二十餘本及屏風於縣燒除。然猶有零散恐亂後生。故復略說﹝薩婆若陀長者是妙光父名妙光弟名金剛徳體弟子名師子撰錄者曰餘錄之中略述由委今具明者欲使委悉根源共同鑑勗﹞。

右按長房等代錄及失譯錄俱有此經。僧法尼誦中復有阿那含經二卷。旣並無本詮定眞僞難分。且各存其目。

右空寂所問經。謹按羣錄已經兩譯。恐濫竊眞名。故兩存其目。又有法滅盡經一卷。卽此異名不復重載﹝其法滅盡經大小二乘僞錄皆載者誤也﹞。

右按安世髙譯處有小般泥洹經。此旣名同。復無本可定。且二處俱載。

右此經更有一本。題云大佛頂陀羅尼經。初云婆羅門三藏流支譯。加呪一首餘文大同﹝撰錄者曰經題流支未詳何者若其流支再譯經語與舊全殊今乃呪異餘同未能令人除惑推尋無據不可妄編故依舊錄列之於此﹞。

右此單卷法社經曾見三本。說處𨿽同文辭全異。尋其義理並是人造﹝一本三紙名爲法社罪福報應經一本兩紙一本一紙餘少許﹞。

右按長房等代錄及失譯錄俱有此經。旣並無本詮定寔難。且各存其目﹝撰錄者曰此經余𨿽不覩全本見所引者多是人造﹞。

右按梁僧祐錄隋費長房錄唐道宣錄等。並云齊武帝時沙門釋法度出而不言譯。未詳出字其意云何。爲是集出爲是僞出。其本復闕詮定寔難。且依法經錄中載之僞錄。

右阿那含經下。八十六部一百四十一卷。隋開皇十四年勅沙門法經等所撰眾經錄內僞疑經錄云。並名號乖眞或首掠金言而末申謠讖。或初論世術後託法詞。或引陰陽吉凶。或明神鬼禍福。諸如此比僞妄灼然。今宜祕寢以救世患﹝然法經錄中以隨願往生經藥師經梵天神策經仁王經寶如來三昧經占察經梵网經五苦章句經安宅神呪經遺教論等並編疑僞者不然其隨願往生等三經出大灌頂仁王等七經並翻譯有源編爲疑僞將爲未可今編正錄此中不載﹞。

右金剛藏經下。一十一部四十一卷。隋仁壽二年勅請興善寺大徳。與翻經沙門及學士等共。定眾經錄內僞疑經﹝撰錄者曰此爲錄中復有大光明菩薩百四十八願經僧祐錄內注云抄經今別生錄載僞錄除之﹞。

右大法王經下。二十二部八十七卷。大唐麟徳元年京師西明寺沙門道宣所撰內典錄中僞經。宣云。諸僞經論人間經藏往往有之。其本尚多待見更錄。

﹝撰錄者曰內典中復有金棺囑累經一卷卽是法經錄中敬福經是故不重載又有占察經遺教論並翻傳有據文義可觀編之爲錄將爲未可已編正錄爲中不載﹞。

右諸佛下生經下。八十部一百一卷大唐天后天冊萬歲元年。勅東都佛授記寺沙門明佺等。刊定眾經錄中僞經。周錄云。古來相傳皆云僞謬。觀其文言冗雜。義理澆浮。𨿽偸佛說之名。終露人謀之狀。迷墜羣品罔不由斯。故具疏條列之如上﹝撰錄者曰此八十經自古僞錄皆未曾載周錄獨編𨿽云古來相傳皆云僞謬而不別顯出何錄中且依周錄件之如上﹞。

右三階法都有四部。初是四卷三階。次是三卷三階。三是兩卷三階。後是一卷三階。後之三本入集錄數。

右三階法及雜集錄。總三十五部四十四卷。隋眞寂寺沙門信行撰﹝長房錄云總三十五卷內典錄云都四十卷大周僞錄但載二十二部二十九卷並收不盡其三階興教碑云四十餘卷而不別列部卷篇目今細搜括具件如上﹞。

信行所撰𨿽引經文皆黨其偏見妄生穿鑿。旣乖反聖旨復冒眞宗。開皇二十年有勅禁斷不聽傳行。而其徒旣眾蔓莚彌廣。同習相黨朋援繁多﹝卽以信行爲教主別行異法似同天授立邪三寶﹞隋文𨿽斷流行不能杜其根本。我唐天后證聖之元有制令定僞經及雜符錄。遣送祠部集內。前件教門旣違背佛意別稱異端。卽是僞雜符錄之限。又准天后聖曆二年勅。其有學三階者惟得乞食。長齋絕穀持戒坐禪。此外輒行皆是違法逮。

我開元神武皇帝。聖徳光被普洽黎元。聖日麗天無幽不燭。知彼反眞搆妄出制斷之。開元十三年乙丑歲六月三日。

勅諸寺三階院並令除去隔障。使與大院相通眾僧錯居不得別住。所行集錄悉禁斷除毀。若綱維縱其行化誘人。而不糺者勒還俗。幸承明旨使革往非。不敢妄編在於正錄。並從刊削以示將來﹝其廣略七階但依經集出𨿽無異義卽是信行集錄之數明制除廢不敢輒存故載斯錄﹞。

右二部二卷。梁僧祐錄云。齊武帝時比丘釋法願。抄集經義所出。𨿽弘經義異於僞造。然旣立名號則別成部卷。懼後代疑亂故明注于錄﹝長房錄云世皆共引用爲疑經故復載傳後葉識源幸同鑑最﹞。

右一部五卷。梁僧祐錄云。齊武帝時比丘釋王宗所撰。抄集眾經有似數林。但題稱佛制。懼亂名實故注于錄﹝長房錄云首題經名編預於錄旣非正經世所疑惑﹞。

右一部一卷。隋翻經學士費長房錄云。簫齊武帝代永明五年常侍庾頡採經意撰﹝撰錄者曰採意爲頌不同爲造旣別立經名恐濫於聖典隋仁壽錄及大周錄編在爲中今亦同彼編於爲錄﹞。

梁僧祐錄云。從華嚴經至貧女爲國王夫人經。凡三十六部。並齊竟陵文宣王所抄凡抄字在題上者。皆文宣所抄也。

右成實論。梁僧祐錄云。永明七年文宣王。請定林上寺釋僧柔小莊嚴寺釋慧次等。於普弘寺共抄出。

右華嚴經下。四十三部二百九十八卷。勘挍羣錄並是南齊司徒竟陵文宣王蕭子良所抄﹝長房錄云。王愛好博尋躬自緝撰儉忘擬歷不謂傳行後怠。學人相踵抄讀。世人參雜惑亂正文故舉本綱庶知由委。但上題抄字者悉是其流類例細尋始末自別。內典錄云。旣異本經題抄顯別令後尋者知有所因然。風味彌通義理愜附接蒙俗之繁博考性欲之殊途。有道存焉。義非疑妄。而僧祐長房等諸錄並注疑經。莫不恐涉澆浮餘波失本故也﹞。

右從佛法六義下。五十四部五百一卷。並名濫眞經文句增減。或雜糅異義別立名題。若從正收恐玉石斯濫。若一例爲僞而推本有憑。進退二途實難詮定。且依舊錄編之僞末。後學尋覽幸詳得失耳。

開元釋教錄卷第十八﹝別錄之八﹞

開元釋教錄卷第十九﹝入藏錄上﹞

庚午歲西崇福寺沙門智昇撰

合大小乘經律論及聖賢集傳見入藏者。總一千七十六部。合五千四十八卷。成四百八十帙。

大乘入藏錄上﹝大乘經律論總六百三十八部二千七百四十五卷二百五十八帙此直列經名及標紙數餘如廣錄﹞

大乘入藏錄上﹝大乘經律論總六百三十八部二千七百四十五卷二百五十八帙此直列經名及標紙數餘如廣錄﹞

大乘經五百一十五部二千一百七十三卷二百三帙

大乘論九十七部五百一十八卷五十帙

大乘經重單合譯

三百八十四部。一千八百八十卷。一百七十九帙

大乘經單譯

一百三十一部二百九十三卷二十四帙

大乘律

大乘論

九十七部五百一十八卷五十帙﹝二十一部一百五十五卷釋經論七十六部三百六十三卷集義論﹞

都計大乘經律論見入藏者。總六百三十八部。合二千七百四十五卷。二百五十八帙。

與前廣錄部數不同者。前廣錄中以大寶積經諸部合成分爲四十九部上錄。此合爲一部。故欠四十八部不同。

開元釋教錄卷第十九入藏錄卷上

開元釋教錄卷第二十﹝入藏錄下﹞

庚午歲西崇福寺沙門智昇撰

小乘入藏錄下﹝小乘經律論總三百三十部一千七百六十二卷一百六十五帙賢聖集傳附此卷末此直列經名及標紙數餘如廣錄﹞

小乘入藏錄下﹝小乘經律論總三百三十部一千七百六十二卷一百六十五帙賢聖集傳附此卷末此直列經名及標紙數餘如廣錄﹞

小乘經重單合譯

一百五十三部三百九十四卷三十一帙

小乘經單譯

八十七部二百二十四卷一十七帙

小乘律

五十四部四百四十六卷四十五帙

小乘論

三十六部六百九十八卷七十二帙

賢聖集

一百八部五百四十一卷五十七帙﹝六十八部出四十部一百七十三卷三百六十八卷梵本翻此方撰﹞

都計小乘經律論及賢聖傳見入藏者總四百三十八部合二千三百三卷二百二十二帙。

右密迹力士經下二十二部合八十卷並編入大寶積經藏中故無別本。

右二部一十一卷與藏中八卷者文句不異其八卷本品數備足故留入藏此二皆闕故不存之﹝其八卷本有二十四品﹞。

右新道行等一十九部共四十二卷。或是一經兩名。或可時無正本故存一經重者不錄。

右六部一十八卷周錄入藏重載兩本今但存一。

從虛空藏下一十五部二十四卷。旣從大經流出卽是別生。准眾經錄別生之經不須抄寫。故入藏錄除之不載。

從摩竭魚因緣經下四十一部四十七卷。並是說一切有部律中緣起。三藏義淨鈔出流行。旣類別生亦不編載。

幻師下三部九卷。並是周錄入藏見經今尋本未獲。所以錄中不載其新譯經。未得本者不能繁記。

淨度經下十部一十五卷。並是古舊錄中僞疑之經。周錄𨿽編入正文理並涉人謀。故此錄中除之不載。

已上都有一百一十八部二百四十七卷。多是諸錄見入藏經。今以皆是繁重或有尋求未獲。故並不爲定見之數。恐不知委且略述之。若欲委知根由。並如刪繁錄中廣述。

大唐不空三藏新譯眾經論及念誦儀軌法等目錄

大唐不空三藏新譯眾經論及念誦儀軌法等目錄

總一百三卷爲八帙經目一卷三紙入第八帙

新譯論目錄

興元元年八月一日於正覺寺新寫入藏便作此目錄。

已上并目一百四卷用紙總一千二百一十紙。

開元釋教錄卷第二十

開元釋教目錄卷第十九﹝入藏錄上之上﹞

唐西崇福寺沙門智昇撰

合大小乘經律論及聖賢集傳見入藏者。總一千七十六部。合五千四十八卷。四百八十帙。

大乘入藏錄上﹝大乘經律論總六百三十八部二千七百四十五卷二百五十八帙此直列經名及標紙數餘如廣目錄﹞

大乘入藏錄上﹝大乘經律論總六百三十八部二千七百四十五卷二百五十八帙此直列經名及標紙數餘如廣目錄﹞

大乘經五百一十五部。二千一百七十三卷。二百三帙。

大乘經重單合譯

三百八十四部一千八百八十卷。一百七十九帙

開元釋教目錄卷第十九﹝入藏錄上之下﹞

唐西崇福寺沙門智昇撰

大乘經單譯﹝一百三十一部二百九十三卷二十四帙﹞

大乘律

大乘論

九十七部五百一十八卷五十帙一十一部一百五十五卷釋經論七十六部三百六十三卷集義論

都計大乘經律論見入藏者總六百三十八部合二千七百四十五卷二百五十八帙﹝與前廣錄部數不同者前廣錄中以大寶積經諸部合成分爲四十九部上錄此合爲一部故欠四十八不同﹞。

開元釋教目錄卷第十九﹝入藏錄上之下﹞

開元釋教目錄卷第二十﹝入藏錄下﹞

唐西崇福寺沙門智昇撰

小乘入藏錄下﹝小乘經律總三百三十部一千七百六十二卷一百六十五帙賢聖集傳附此卷末此直列經名及標紙數餘如廣錄﹞

小乘入藏錄下﹝小乘經律總三百三十部一千七百六十二卷一百六十五帙賢聖集傳附此卷末此直列經名及標紙數餘如廣錄﹞

小乘經二百四十部六百十八卷四十八帙

小乘經重單合譯

一百五十三部三百九十四卷三十一帙

小乘經單譯

八十七部二百二十四卷一十七帙

小乘律

小乘論

賢聖集

一百八部五百四十一卷五十七帙﹝六十八部一百七十三卷梵本翻出四十部三百六十八卷此方所撰集﹞

上一集三十卷分爲四帙﹝第一帙十卷第二帙七卷第三帙七卷第四帙六卷﹞。

都計小乘經律論。及賢聖傳。見入藏者。總四百三十八部。合二千三百三卷。二百二十二帙。

