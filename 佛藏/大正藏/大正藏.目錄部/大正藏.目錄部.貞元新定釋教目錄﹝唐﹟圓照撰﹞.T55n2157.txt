貞元新定釋教目錄卷第一

西京西明寺沙門圓照撰

謹按舊錄云。夫目錄之興也。蓋所以別眞僞明是非。記人代之古今。摽卷部之多小。摭拾遺漏刪夷駢贅。欲使正教合理金言有緒。提綱舉要歷然可觀也。但以法門幽邃化网恢弘。前後翻傳年移代謝。屢經散滅卷軸參差。復有異人時增僞妄。致令混雜難究蹤由。是以先徳儒賢製斯條錄。今其存者殆六七家。然猶未極根源尚多疎闕。昇以庸淺久事披尋。參練異同指陳臧否。成茲部帙。庶免乖違。幸諸哲人俯共詳覽。今觀先賢所撰冠絕羣英。伏從庚午以來增七十祀。三藏繼踵于今四朝。聖上欽明翻譯相次。一百餘部經律特明。累降。

鴻私許令修述。圓照等才智短淺思不延文。祇奉。

皇恩俛仰恭命。今所譯者約以類分。隨三藏文相次附入。自惟以索繼組。以礫次金。疑則闕之。以俟來哲也。

稽首善逝牟尼尊無上丈夫調御士亦禮三乘淨妙法五部祕密總持門并及八輩應眞僧普賢妙徳諸菩薩五眼三身咸照世至誠歸命願加威我撰經錄護法城三寶垂慈幸冥祐惟願法燈長夜照迷徒因此得慧明正法遐久住世間依學速登無上地

自後漢孝明皇帝永平十年歲次丁卯。至大唐聖神文武皇帝貞元十六年庚辰之歲。凡七百三十四載﹝內從開元十八年庚午至今庚辰加七十一歲也﹞中間傳譯緇素總一百八十七人。所出大小二乘三藏聖教。及賢聖集傳并及失譯。總二千四百四十七部﹝內新加一百三十九部矣﹞合七千三百九十九卷。其見行闕本並該前數﹝內新加三百四十二卷﹞。

新定目錄合三十卷。開爲總別。總錄分二。初奉承恩制。次總集羣經。別錄亦二。初分乘藏差殊。次明賢聖集傳。總中分爲一十九卷。別中分成一十一卷。就別分乘藏中更有七門。今先敍科條餘。次編載。

大佛名經一部等三。斯皆特降絲綸。許編目錄。具列如左。

帝王年代并譯人本事所出教等。以人代先後爲倫。不依三藏之次。兼敍目錄新舊同異。

右別錄之內典分爲七。一有譯有本。二有譯無本。三文派別行。四刪略繁重。五拾遺補闕。六疑惑再詳。七僞邪亂正。就七門中。二乘區別。三藏殊科。具悉委曲。兼明部偶。

右集傳之內有二不同。一梵本翻譯。謂集自西方流傳東夏。三藏碩徳翻譯奉行。二此方撰述。謂此土髙僧撰成傳記。三寶三藏悉以甄明。神異感通戒定慧行。備如文列詳而鏡諸。

第一特承恩旨錄有三者

初華嚴經

左右監門衛將軍知內侍省事馬承倩奏。臣得光宅寺寫一切藏經院撿挍寫經。僧智通狀稱撿藏經開元目錄。上都華嚴寺沙門玄逸撰集釋教目內未入藏經數。

中書門下牒。右街功徳使牒。奉勅宣令所司附入目錄牒。至準勅故牒。

貞元十五年九月八日牒中書侍郎平章事鄭餘慶。

三朝先於京城等處翻譯。未入開元目錄經。總二百三十二卷﹝又新編上十卷﹞四十卷新譯華嚴經等准。

勅見入目錄。次一百九十一卷先翻譯請准華嚴經例入目錄。又新編上十卷。玄宗朝三藏無能勝等譯大威力等經五卷。

肅宗代宗朝三藏大廣智不空譯。金剛大教王等經一百四十二卷

今朝罽賓國三藏般若等譯大乘理趣新花嚴等經七十卷。

已上二經共十卷。並于闐三藏尸羅達摩於北庭譯。右句當右街功徳所都句當右街諸寺觀釋道二教事。千福寺上座增靈邃進狀。前件經謹具分析如前。其新譯花嚴經狀。准今年九月八日勅。入開元目錄。其先翻譯及安西所進經得翻譯。臨壇大徳圓照等狀上件經未入目錄。伏緣是三朝翻譯時乞聞奏。請同新花嚴經例入開元目錄。則天下諸寺依目傳寫皆入一切經藏。庶免失墜金言廣敷。仍請攺舊目爲貞元新定釋教目錄。豈惟事超昔帝。抑亦道冠眞宗。介福無窮上資皇祚。

勅右街功徳使牒都句當大徳靈邃三朝先翻譯未入目錄經一百七十三卷。

牒奉進止。前件經宜令都句當大徳靈邃與西明寺僧圓照。同取前件經。送光宅寺。令寫入藏經者。准勅牒都句當大徳靈邃者故牒。

貞元十五年十月二十三日牒使右監門衛將軍第五守亮。

三大佛名經寺

左右監門衛將軍知內侍省事馬﹝承倩﹞奏前件經目等未入藏目。

牒奉勅宜令所司附入目錄。牒至准勅故牒。

第二總集羣經錄中分爲一十九卷。起第一盡十九﹝此粗顯綱條若一一具明在十九卷內﹞。

第一卷﹝後漢明帝初譯經至四不可得經爲第一卷所謂漢魏二代緇素譯人所出經戒羯磨等及新舊失譯并附出譯人別傳﹞

第三卷﹝吳晉二代緇素譯人所出經戒等并新舊失譯諸經同前附出譯人別傳初從吳孫氏至西晉代更出阿闍世王經二卷﹞

別錄二文下之中初別分乘藏錄中分爲一十一卷。

第二十七卷﹝刪略繁重別生同本異經等刪除目錄補闕拾遺舊譯大小經律論大周入藏中遺漏不上目錄及新譯大小乘經律論集傳等新編入藏目錄﹞

第二十八卷﹝疑惑再詳目錄僞妄亂眞新編僞經及羣經錄中僞經并諸家集鈔等目錄并准勅除附正錄﹞

二總集羣經錄上之一

從明帝永平十年丁卯。至獻帝延康元年庚子。凡十一帝一百五十四年。緇素一十二人。所出經律論并新舊集失譯諸經。總二百九十二部三百九十五卷﹝於中九十七部一百三十一卷見在一百九十五部二百六十四卷闕本﹞以爲後漢經錄云於中直云帝者爲直兼斥名者是僞。年代甲子依唐司隸甄鸞國子博士王道珪二家年曆參定。

新舊諸失譯經一百四十一部一百五十八卷。五十九部七十六卷舊集。八十二部八十二卷新附。

沙門迦葉摩騰。或云竺葉摩騰。亦云攝摩騰。羣錄互存未詳孰是。先來不譯所以備彰。中印度人。婆羅門種。幼而聰敏。博學多聞。思力精拔。特明經律。嘗遊西印度有一小國。請騰講金光明經。俄而隣國興師而來。旣將踐境輒有事礙兵不能進。彼國兵眾疑有異術密遣使覘。但見羣臣安然共聽其所講大乘經明地神王護國之法。於是彼國請和上求法。明帝以永平七年甲子。夢見金人身長丈六項佩日輪光明赫奕飛在殿前。明日博問羣臣。此何神異。通人傅毅進奏對云。臣聞西域有得道者。號之曰佛。陛下所夢將必是乎。帝以爲然。詔遣郎中蔡愔郎將秦景博士弟子王遵等一十八人。往適天竺尋訪佛法。於大月支國與摩騰相遇。時蔡愔等固請於騰。遂與同來至于洛邑。明帝甚加賞接。所將佛經及獲畫像。馱以白馬同到洛陽。因起伽藍名白馬寺。諸州競立報白馬思。騰於白馬寺出四十二章經。初緘蘭臺石室第十四間內。自爾釋教相繼雲興。沙門信士接踵傳譯。依錄而編。卽是漢地經法之祖也。舊錄云。此經本是外國經抄元出大部。撮要引俗似孝經十八章。出舊錄及朱士行錄僧祐出三藏記等。道安錄中不載。騰以大化初至人未深信。蘊其妙解不卽多翻。且撮經要以導時俗。騰後終於洛陽。載其由委備如朱士行漢錄及髙僧傳等。昇尋錄之源始意述譯經之來。須有由致故傍採眾說以廣異聞。𨿽於文爲繁而緣敍備矣。

沙門竺法蘭。亦中印度人。自言誦經論數萬章。爲天竺學者之師。時蔡愔旣至彼國。蘭與摩騰共契遊化。遂相隨而來會。彼學徒留礙蘭乃間行而至。旣達洛與騰同止。少時便善漢言。初共騰譯四十二章經。騰卒。蘭自譯十地斷結經等四部。昔前漢帝穿昆明池底得黑灰。問東方朔。朔云。非臣所知可問西域胡人。法蘭旣至追以問之。蘭云。此是劫燒時灰。朔言有徵。信者甚眾。又秦景使還於月支國得釋迦像。是優塡王栴檀像師第四作也。來至洛陽帝卽勅令圖寫。置淸涼臺及顯節陵上供養。自爾丹素流演迄今。蘭後終於洛陽。時年六十餘矣。又長房等錄云。蘭譯二百六十戒合異二卷者不然。細詳名目非蘭所翻。委求同異如下別錄闕本中述。

右二十三部六十七卷﹝雜譬諭上一十部二十六卷見在大集經下一十二部四十卷闕本﹞。

沙門支婁迦讖。亦直云支讖。月支國人。操行純深性度開敏。稟持法戒以精懃著名。諷誦羣經志在宣法。桓靈之代遊于洛陽。從桓帝建和元年丁亥。至靈帝中平三年景寅。於洛陽譯道行等經二十三部。審得本旨曾不加飾。可謂善宣法要弘道之士也。河南淸信士孟福張蓮筆受。而舊譯云胡般泥洹者竊所未安。上代翻經已來賢徳筆受。每至度語無不稱云譯胡爲漢。胡乃是西天邊俗類此之有氐羌今乃稱胡。豈關印度。深爲楚越可不詳焉。但佛所說經皆合稱爲梵本。梵者此言淸淨。昔劫初時梵世光音天來下彼土有食地肥者。身重不得復去因遂爲人。卽五天之本祖也。仍其天號而立稱焉。若彼稱胡理將何出。但彼稱梵語如此土所謂漢言。蓋有所憑非爲謬耳。如舊日僧悉稱俗姓。從符秦世有沙門道安。獨拔當時居然超悟云。旣剃落紹繼釋迦子而異父。豈曰承襲。今出家宜悉稱釋。及翻四含其文果云。四姓出家同一釋種。眾咸歎伏﹝四姓者一剎帝利二婆羅門三毘舍四戍達羅﹞。

而安正當晉秦之世刊定目錄刪經論。自號彌天。楷摸季葉。猶言譯胡爲秦有五失三不易。此蓋通人一蔽未盡美歟。上代已來有胡言處。今並攺爲梵字。庶無紕謬使談者得其正焉。

又長房等錄。支讖譯中復有大寶積經一卷。今以與佛遺日摩尼寶經旣是同本不合再出。又尋文句非讖所翻。別錄之中皆爲失譯。今依別錄爲正故讖錄除之。

貞元新定釋教目錄卷第一

貞元新定釋教目錄卷第二

西京西明寺沙門圓照撰

總集羣經錄上之二

右九十五部一百一十五卷﹝阿毘曇五法上五十四部五十九卷見在無量壽經下四十一部五十六卷闕本﹞。

沙門安淸字世髙。安息國王正后之太子也。幼懷淳孝敬養竭誠。惻隱之仁爰及蠢類。其動言立行若踐規矩焉。加以志業聰明尅意好學。外國典籍莫不該貫。七曜五行之象。風角雲物之占。推步盈縮悉窮其變。兼洞曉醫術妙善鍼衇。覩色知病投藥必濟。乃至鳥獸鳴呼聞聲知心。嘗行見羣燕。忽謂伴曰。燕云應有送食者。頃之果有致焉。眾咸奇之。於是俊異之名被於西域。遠近隣國咸敬而偉之。髙𨿽在居家而奉戒淸峻。講集法施與時相續。後父王薨將嗣國位乃深惟苦空厭離名器。行服歸畢遂讓國與叔出家修道。博綜經藏尢精阿毘曇學。諷持禪經略盡其妙。旣而遊方弘化徧歷諸國。以漢桓之初始到東夏。髙才悟機敏一聞能達。至止未久大通華言。慨正法深微廣事宣譯。髙窮理盡性自識宿緣。多有神迹世莫能量。初髙自稱先身。已經爲安息王子。與其國中長者子俱共出家。分衛之時值施主不稱每輒懟恨。髙屢加訶諫終不悛攺。如此二十餘年。乃與同學辭訣云。我當往廣州畢宿世之對。卿明經精勤不在吾後。而性多恚怒命過當受惡形。我若得道必當相度。旣而遂適廣州值寇賊大亂。行路逢一年少。睡手拔刀曰。眞得汝矣。髙笑曰。我宿命負卿故遠相償。卿之忿怒故是前世時意也。遂申頸受刃容無懼色。賊遂殺之。觀者塡路莫不駭其奇異。而此神識還爲安息王太子。卽今時世髙身是。髙遊化中國宣經事畢。值靈帝之末關洛擾亂。乃振錫江南云。我當過廬山度昔同學。行達﹝邱﹣丘﹢共﹞亭湖廟。此廟舊有靈威。商旅祈禱乃分風上下各無留滯。嘗有乞神竹者。未許輒取。舫卽覆沒竹還本處。自是舟人敬憚莫不懾影。髙同旅三十餘船奉牲請福。神乃降祝曰。船有沙門可更呼。上客咸驚愕請髙入廟神告髙曰。吾昔外國與子俱出家學道好行布施。而性多瞋怒今爲﹝邱﹣丘﹢共﹞亭廟神。周迴千里並吾所治。以布施故珍玩豐饒。以瞋恚故墮此神報。今見同學悲欣何言。壽盡旦夕。而醜形長大若於此捨命穢污江湖。當度山西澤中。此身滅後恐墮地獄。吾有絹千疋并雜寶物。可爲立法營塔使生善處也。髙曰。故來相度何不出形。神曰形甚醜異。眾人必懼。髙曰。但出眾不怪也。神從床後出頭乃是大蟒。不知尾之長短。至髙膝邊。髙向之胡語數番讚唄數契。蟒悲淚如雨須臾還隱。髙卽取絹物辭別而去。舟侶颺帆蟒復出身登山而望。眾人舉手然後乃滅儵忽之頃便達豫章。卽以廟物造東寺。髙去後神卽命過。暮有一少年。上船長跪髙前受其呪願忽然不見。髙謂船人曰。向之少年卽﹝邱﹣丘﹢共﹞亭廟神得離惡形矣。於是廟神歇滅無復靈驗。後人於山西澤中。見一死蟒頭尾數里。今尋陽郡蛇村是也。髙後復到廣州。尋其前世害己少年尚在。髙徑投其家說昔日償對之事并敍宿緣。歡喜相向云。吾猶有餘報今當復會稽畢對。廣州客悟髙非凡。豁然意解追恨前愆。厚相資供隨髙從遊遂達會稽。至便入市正值市中有亂。相打者誤著髙頭。應時殞命。廣州客頻驗二報。遂精勤佛法具說事緣。遠近聞知莫不悲歎。明三世之有徵也。髙以桓帝建和二年戊子。至靈帝建寧三年庚戌二十餘載。譯大乘要慧等經九十五部。並義理明析文字允正。辯而不華質而不野。凡在讀者皆斖斖然而不勌焉。世髙本旣王種名髙外國。所以西方賓旅猶呼安侯至今爲號焉。天竺自稱書爲天書。語爲天語。音訓詭。蹇與漢殊異。先後傳譯多致謬濫。惟髙所出爲羣譯之首。安公以爲難及面稟不異見聖列代明徳咸贊而思焉。其釋道安錄。僧祐出三藏記。慧皎髙僧傳等並云髙譯三十九部。費長房錄載一百七十六部。今以房錄所載多是別生從大部出。未可以爲翻譯正數。今隨次刪之。如後所述。情離有罪經﹝房云世注爲疑今亦在疑僞錄﹞。

右八光經等八十五部八十五卷。長房等錄皆云安髙所出。今按隋開皇仁壽二年眾經錄及新撿出別生抄經等。此等並從諸經別生。或非安髙所出。不合足爲翻譯之數。今爲實錄故總刪之。

沙門竺佛朔。經後記云。竺佛朔印度人。識性明敏博綜多能。以靈帝光和之初。齎道行等經來適洛陽。轉梵爲漢。譯人時滯𨿽有失旨。然棄文存質深得經意。月支沙門支讖傳語。河南孟福字元士張蓮字少安筆受。並見經後記。

優婆塞安玄安息人也。志性貞白深閑理致。秉持法戒毫釐弗虧。博誦羣經多所通習。漢靈帝時遊賈洛陽有功号騎都尉。性虛靜溫恭。常以法事爲己務。漸練漢言志宣經典。常與沙門講論道義。世所謂都尉者也。玄以光和四年辛酉。與沙門嚴佛調共出法鏡等經。玄口譯梵文佛調筆受。理得音正盡經微旨。郢匠之美見述後代。祐云。法鏡佛調出者據其共譯以說。又稱阿含口解世髙譯者。此乃姓同相濫也﹝舊錄旣名安侯口解計亦合是世髙出也﹞。

沙門支曜西域人。博達羣典妙解幽微。以靈帝中平二年乙丑。於洛陽譯成具光明等經十部。長房等錄又有首至聞佛十四事經﹝或無佛字﹞。

余親見其本乃是經抄。已編別生錄內。此刪不載。

沙門康臣﹝或作巨字未詳孰正﹞西域人。心存遊化志在弘宣。以靈帝中平四年丁卯。於洛陽譯問地獄經言直理詣不加潤飾。

右五部八卷﹝前四部七卷本闕後一部一卷見在﹞沙門嚴佛調﹝亦云浮調據僧祐錄及髙僧傳合是沙門長房等錄云信士者非也﹞。

臨淮郡人。幼年頴悟敏而好學。信如信慧自然。遂出家修道通譯經典見重於時。調以靈帝中平五年戊辰。於洛陽譯濡首菩薩等經五部。世稱安侯都尉佛調三人傳譯号爲難繼。安公稱佛調出經者。省而不繁全本巧妙焉。又長房等錄更有迦葉詰阿難經。亦云佛調所譯。余親見其本乃是諸經之抄有數條事。隨眾錄云。出雜譬諭。安世髙聶承遠錄內並有此經。錄家誤也。旣是別生抄經。不合爲翻譯正數。又有沙彌十慧經。云佛調自撰并注序。旣非聖言又闕其本。今並刪之。

沙門康孟詳。其先康居國人有慧學之譽。以獻帝興平元年甲戌。至建安四年己卯。於洛陽譯遊四衢等經六部。安公云孟詳所翻譯流便足騰玄趣也。

沙門竺大力西域人。性好遠遊無憚艱險。以獻帝建安二年丁丑三月。於洛陽譯修行本起經。其經梵本亦是曇果與康孟詳於迦維羅衛國齎本。康孟詳度語。

沙門曇果西域人。學該內外解通眞俗。於迦維羅衛國齎經梵本屆于洛陽以獻帝建安十二年丁亥譯中本起經。康孟詳度語。內典錄中以曇果與孟詳共出。遂與孟詳太子本起瑞應合爲一本者非也。二經全異不可合之。祐云中本起康孟詳出者。據其共譯故耳。

右五十九部七十六卷﹝準房錄本數合有七十七卷其分別功徳論錄云五卷今四卷故七十六菩薩名上一十六部二十六卷見在般舟下四十三部五十卷闕本﹞。

長房等錄漢後失譯。總有一百二十五部一百四十八卷。今以餘六十六部七十一卷。子細讐挍非是失源。具述委曲列之如左。

右佛遺日下六十六部七十一卷。或翻譯有憑。或別生疑僞。今旣尋知所據故非漢代失源。同舊重編恐成繁雜。今並刪也。長房錄云。已上一百二十五部四十八卷。並是僧祐律師出三藏記撰。右舊二錄及安錄失源并新集所得失譯諸經卷部甚廣。讎挍羣目蕪穢者眾。出入相交實難詮定。未覩經卷空閱名題。有入有源無入無譯。詳其初始非不有由。旣涉遠年故附此末。冀後博識脫覩本流。希還收正以爲有據。瀅澄法海使靜波濤。爰今尋長房此言未可依據。委求同異如前所述。

並是僧祐錄中。集安公古典經。旣云古典明是遠代。今者編於漢末以爲失源。安公本錄古典總有九十二經。今以餘之十經。撿尋羣錄或摽譯主或是別生。彼中旣載故此除之通前舊失譯經。五十九部七十六卷。總一百四十一部一百五十八卷。並爲漢代失源云。

自文帝黃初元年庚子。至元帝咸熙二年乙酉。凡經五帝四十六年。沙門五人。所出經戒羯磨。總一十二部合一十二卷。

沙門曇柯迦羅。魏云法時。中印度人。家世大富常修梵福。迦羅幼而才悟質像過人。讀書一覽皆文義通暢。善學四韋陀論。風雲星宿圖讖運變莫不該綜。自言天下文理畢已生腹。至年二十五。入一僧坊看遇見法勝毘曇。聊取覽之茫然不解。慇懃重省更增惛漠。乃歎曰。吾積學多年。浪志墳典遊刃經藉。義不再思文無重覽。今覩佛書頓出情外。當理致鈎深別有情要。於是齎牒入房請一比丘略爲解釋。遂深悟因果妙達三世。始知佛教宏曠俗書所不能及。乃棄捨世榮出家精苦。誦大小乘經及諸部毘尼。常貴遊化不樂專守。以文帝黃初三年壬寅來至洛陽。于時魏景𨿽有佛法。而道風訛替亦有眾僧未稟歸戒。止以剃落爲殊俗耳。設彼齋懺事同祠祀。迦羅旣至大行佛法。諸僧請出毘尼。迦羅以律藏曲制文言繫廣。佛教未昌必不承用。遂以齊王芳嘉平二年庚午。於洛陽白馬寺出僧祇戒心。直備朝夕。於是更集梵僧立羯磨受戒。東夏戒律始自乎。此迦羅後不知所終。

沙門康僧鎧印度人也。廣學羣經義暢幽旨。以嘉平四年壬申。於洛陽白馬寺譯郁伽長者經等三部。髙僧傳中云譯四部不具顯名。竺道祖魏晉錄僧祐寶唱梁代錄等。及長房道宣靖邁三錄。並云二部。餘二旣不顯名。校閱未見。今更得一部餘欠一經。撿亦未獲。

沙門曇無諦。亦云曇諦。魏云法實。安息國人。善學律藏妙達幽微。以髙貴鄕公正元元年甲戌屆于洛陽。於白馬寺譯曇無徳羯磨一部。

沙門白延西域人也。才名蓋世深解踰倫。以髙貴鄕公甘露三年戊寅。遊化洛陽止白馬寺。出無量淸淨等經五部。長房等錄又有平等覺經一卷。亦云白延所出。今以此經卽是淸淨平等覺經。但名有廣略故不復存也。

沙門安法賢西域人。藝業克深慧解尢峻。振錫遊邦自遠而至。譯羅摩伽等經二部。羣錄並云魏世。不辨何帝之年。今依編于末又別錄亦。載諸侯譯經總於吳錄後列。

貞元新定釋教目錄卷第二

貞元新定釋教目錄卷第三

西京西明寺沙門圓照撰

總集羣經錄上之三

緇素五人。所出經等并及失譯。總一百八十九部四百一十七卷﹝於中六十一部九十二卷見在一百二十八部三百二十五卷闕本﹞。

右二部六卷。法句經二卷見在。阿差末四卷闕本。

沙門維祇難。吳云障礙。本印度人世奉異道以火祠爲上。時有天竺沙門。習學小乘多行道術經遠行逼暮欲寄難家。旣奉異道猜忌釋子。乃處之門外露地而宿。沙門夜密加呪術。令難家所事之火欻然變滅。於是舉家共出。啟請沙門入室供養。沙門還以呪術變火令生。難旣覩沙門神力勝已。卽於佛法大生信樂。乃捨本所事出家爲道。依此沙門以爲和上。受學三藏妙善四含。遊化諸國莫不皆奉。與同伴竺律炎發自西域因到江右。孫權黃武三年甲辰。於武昌郡共律炎出阿差末等經二部。而祇難及炎旣未善方音。翻梵之際頗有不盡。志存義本辭近朴質。

沙門竺律炎。中印度人也。解行淸勵內外博通。與維祇難同遊吳境。維祇卒後。以孫權黃龍二年庚戌。於揚都譯摩登伽等經四部。其名羣錄不同。或云將炎。或云持炎。云律炎。未詳孰是。故備列之。

右八十八部一百一十八卷﹝惟日雜難經上五十一部六十九卷見在摩訶般若呪下三十七部四十九卷闕本﹞。

優婆塞支謙字恭明。一名越。大月支人也。祖父法度以漢靈帝世率國人數百歸化。拜率善中郎將。越年七歲騎竹馬戲於隣家。爲狗所囓脛骨傷碎。隣人欲殺狗取肝傅瘡。越曰。天生此物爲人守吠。若不往君舍狗終不見囓。此則失在於我不關於狗。若殺之得瘥尚不可爲。況於我無益而空招大罪。且畜生無知豈可理責。由是隣人感其言至遂不復殺。十歲學漢書。十三學婆羅門書。並得精妙。兼通六國語音。初桓靈世支讖譯出法典。有支亮字紀明。資學讖謙。又受業於亮。博覽經籍莫不究練。世間藝術多所綜習。其爲人細長黑瘦。眼多白睛黃。時人爲之語曰。支郎支郎眼中黃。形體𨿽細是智囊。其本奉大法精練經旨。獻帝之末漢室大亂。與鄕人數十共奔於吳。初發日惟有一被。有一客隨之。大寒無被越呼共眠。夜將半客奪其被而去。明旦同侶問被所在。越曰。昨夜爲客所奪。同侶咸言何不相告。答曰。我若告發卿等必以劫罪罪之。豈宜以一被而殺一人乎。遠近聞者莫不歎服。後吳主孫權聞其博學有才慧卽召見之。因問經中深隱之義。越應機釋難無疑不析。權大悅拜爲博士。使補導東宮。甚加寵秩。越以大教。𨿽行而經多梵文莫有解者。旣善華戎之語。乃收集眾本譯爲吳言。從權黃武二年癸卯至亮建興二年癸酉三十餘載。譯大明度等經八十八部。曲得聖義辭旨文雅。又依無量壽中本起經。製讚菩薩連句梵唄三契。注了本生死經。皆行於世。後太子登位。遂隱於穹隘山不交世務。從竺法蘭道人更練五戒。凡所遊從皆沙門而已。後卒於山中。春秋六十。吳主孫亮與眾僧書曰。支恭明不救所疾。其業履冲素始終可髙。爲之惻愴不能已。其爲時所惜如此。謙所出經部卷多少諸說不定。其僧祐三藏記惟載三十六部。祐錄謙傳云出三十七經。慧皎髙僧傳乃有四十九經。長房錄中便載一百二十九部。今以房錄所載多是別生。或異名重載。今隨次刪之如後所述。

右大慈無減經等。三十八部三十八卷。長房等錄並云謙譯。今按隋代二本眾經錄及新括。出別生抄經等。此等並從諸經抄出。不足爲翻譯之數。今存實錄故刪之。

沙門康僧會。其先康居國人。世居印度。其父因商賈移于交阯。會年十餘歲二親並亡。以至性奉孝服畢出家勵行甚峻。爲人弘雅有識量。篤志好學明解三藏博覽六經。天圖地緯多所綜涉。辯於樞機兼善文翰。時孫權稱制江左。而佛教未行。先有優婆塞支謙宣譯經典。旣初染大法風化未全。僧會欲使道振江左興立圖寺。及杖錫東遊。以吳赤烏十年初達建業。營立茅茨設像行道。時吳國以初見沙門。覩形未及其道疑爲矯異。有司奏曰。有胡人入境自稱沙門。容服非恒事應撿察權曰。吾聞漢明夢神號稱爲佛。彼之所事豈其遺風耶。卽召會詰問。有何靈驗。會曰。如來遷世忽逾千載。遺骨舍利神曜無方。昔阿育王起塔乃八萬四千。夫塔寺之興所以表遺化也。權以爲誇誕。乃謂會曰。若能得舍利者當爲造塔。如其虛妄國有常刑。會請期七日。乃謂其屬曰。法之興廢在此一舉。今不至誠後將何及。共潔齋靖室以銅瓶加几燒香禮請。七日期畢寂然無應。求申二七亦復如之。權曰。此寔欺誑將欲加罪。更請三七。權又特聽。會謂法屬曰。宣尼有言。文王旣沒文不在茲乎。法雲應降。而吾等無感何假王憲。當以誓死爲期耳。三七日暮猶無所見莫不震懼。旣入五更忽聞瓶中鎗然有聲。會自往視果獲舍利。明旦呈權舉朝集觀。五色光焰照輝瓶上。權自手執瓶寫于銅盤。舍利所衝盤卽破碎。權肅然驚起曰。希有之瑞也。會進爲言曰。舍利威神豈直光相而已。乃劫燒之火不能焚。金剛之杵不能碎。權命令試之。會更誓曰。法雲方被蒼生仰澤。願更垂神迹以廣示威靈乃置舍利於鐵砧上使力者擊之。於是砧鎚俱陷舍利無損。權大嗟服卽爲建塔。以始有佛寺故號建初寺。因名其地爲佛陀里。由是江左大法遂興。至孫皓卽政。法令苛虐廢棄淫祀。乃及佛寺並欲毀壞。皓曰。此由何而興。若其義教眞正與聖典相應者。當存奉其道。如其無實皆悉焚之。諸臣僉曰。佛之威力不同餘神。康會感瑞大皇創寺。今若輕毀恐貽後悔。皓遣張昱詣寺詰會。昱雅有才辯難問縱橫。會應機騁詞。文理鋒出自旦至夕。昱不能屈。旣退。會送于門。時寺側有淫祀者。昱曰。玄化旣孚。此輩何故近而不革。會曰。震霆破山聾者不聞非音之細。苟在理通則萬里懸應。如其阻塞則肝膽楚越。昱還歎會才明非臣所測。願天鑑察之。皓大集朝賢以馬車迎會。會就坐問曰。佛教所明善惡應報何者是耶。對曰。夫明主以孝慈訓世則赤烏翔而老人見。仁徳育物則醴泉涌而嘉禾出。善旣有瑞惡亦如之。故爲惡於隱鬼得而誅之。爲惡於顯人得而誅之。易稱積善餘慶。詩詠求福不回。𨿽儒典之格言卽佛教之明訓。皓曰。若然則周孔已明何用佛教。會曰。周孔所言略示近迹。至於釋教則備極幽微。故行惡則有地獄長苦。修善則有天宮永樂。舉茲以明勸沮不亦大哉。皓當時無以折其言。皓𨿽聞正法而昏暴之性不勝其虐。後使宿衛兵入後宮治園。於地得一金像髙數尺呈皓。皓使著不淨處。至四月八日以穢汁灌之。共諸羣臣笑以爲樂。俄爾之間舉身大腫陰處尢痛叫呼徹天。太史占言。犯大神所爲。卽禱祝諸廟而苦痛彌劇。婇女先有奉法者。因問訊云。陛下就佛圖中求福不。皓舉頭問曰。佛神大邪。婇女云。佛爲大聖天神所尊。皓爲心悟其語意故。婇女卽迎像置殿上。香湯洗數十過燒香懺悔。皓叩頭于枕自陳罪狀。有頃痛間。遣使至寺問訊諸道人請會說法。會卽隨入皓具問罪福之由。會爲敷析詞甚精要。皓先有才解欣然大悅。因求看沙門戒。會以戒文祕禁不可輕宣。乃取本業百二十五願。分爲二百五十事。行住坐臥皆願眾生。皓見慈願廣普益增善意。卽就會受五戒旬日疾瘳。乃於會所住更加修飾。號爲天子寺。宣示宗室莫不必奉。會在吳朝亟說正法。以皓性兇麁不及妙義。惟敍報應近事以開其心。至吳天紀四年三月皓降晉。九月會遘疾而終。是歲晉武太康元年也。至晉成咸和中。蘇峻作亂焚會所建塔。司空何充復更修造。平西將軍趙誘世不奉法徹蔑三寶。入此寺謂諸道人曰。久聞此塔屢放光明。虛誕不經所未能信。若必自覩所不論耳。言竟塔卽出五色光照曜堂剎。誘肅然毛竪。由此信敬於寺東更立大塔。遠由大聖神感。近亦康會之力。故圖寫厥像傳之于今。孫綽爲之贊曰。會公蕭瑟寔惟令質。心無近累情有餘逸。厲此幽夜振彼尢黜。超然遠詣卓矣髙出。會權大元元年辛未。於所創建初寺譯六度等經七部。並妙得經體文義允正。又傳泥洹唄聲。淸靡哀亮一代摸式。又長房等錄。更有阿難念彌經鏡面王經察微王經梵皇王經。上之四經𨿽云會譯。然並出六度集中。不合爲正譯之數。今載別錄中。復有法鏡經注解二卷道樹經注解一卷安般經注解一卷。已上三經會兼製序。三經會𨿽注解本非僧所翻。故亦不爲會譯之數。兼前七部今並刪之。

沙門支彊梁接。吳云正無畏。西域人。以孫亮五鳳二年乙亥。於交州譯法華三昧經。

沙門竺道馨筆受。長房內典二錄編於曹魏之代。今依交州及始興記判入吳錄。

右八十七部二百六十一卷﹝不思議等四部六卷見在蜀普耀等八十三部三百五十五卷闕本﹞。

長房等錄魏吳失譯。總有一百一十部一百九十一卷云。並是古舊二譯諸經。今結附此以彰遠年無所依據。今以餘二十三部三十卷。或翻譯有源。或別名異號。或大部流出。或疑僞非眞。今並刪除庶免繁雜。略述如左。

起武帝太始元年乙酉。至愍帝建興四年景子。凡經四帝五十二年。緇素一十二人。所出經戒集等及新舊集失譯諸經。總三百三十三部合五百九十卷。於中一百五十六部三百二十一卷見在。一百七十部二百六十九卷闕本。

西晉沙門竺法護一百七十五部三百五十四卷經戒集

新舊諸失譯經五十八部五十九卷﹝三部三卷五十三部五十六卷新譯﹞

貞元新定釋教目錄卷第三

貞元新定釋教目錄卷第四

西京西明寺沙門圓照撰

總集羣經錄上之四

右一百七十五部三百五十四卷﹝法觀經上九十部二百八卷見在新道行經下八十四部一百四十六卷闕本﹞。

沙門竺曇摩羅察。晉言法護。其先月氏國人。本姓支氏。世居燉煌郡。年八歲出家。事外國沙門竺髙座爲師。遂稱竺姓﹝秦晉以前沙門多隨師稱姓後因彌天道安遂總稱釋氏﹞。

誦經日萬言過目則能。而天性純懿操行精苦。篤志好學萬里尋師。是以博覽六經遊心七籍。𨿽世務毀譽未甞介抱。是時晉武之世。寺廟圖像𨿽崇京邑。而方等深經蘊在蔥外。護乃慨然發憤志弘大道。遂隨師至西域。歷遊諸國外國異言三十六種書亦如之。護皆徧學貫綜。詁訓音義字體無不備曉。遂大齎梵經還歸東夏。自燉煌至長安。後到洛陽及往江左。沿路傳譯寫爲晉文。起武帝太始二年景戌。至愍帝建興元年癸酉。出光讚般若等經一百七十五部。淸信士聶承遠。及子道眞。竺法首。陳士倫。孫伯虎。虞世雅等共承護旨執筆詳挍。而護孜孜所務惟以弘通爲業。終身寫譯勞不告倦。經法所以廣流東夏者護之力也。末隱居深山。山有淸澗恒取澡漱。後有採薪者穢其水側。俄頃而燥。護乃徘徊歎曰。人之無徳遂使淸泉輟流。水若永竭眞無以自給。正當移去耳。言訖而泉流滿澗。其幽誠所感皆此類也。故支遁爲之像贊云。護公澄寂道徳淵美。微吟窮谷枯泉漱水邈矣。護公天挺弘懿。濯足流沙拔領玄致。後立寺於長安靑門外精勤行道。於是徳化遐布聲蓋四遠。僧徒數千咸共宗事。及晉惠西幸長安。關中蕭條百姓流移。護與門徒避地東下。至澠池遘疾而卒。春秋七十有八﹝護於懷愍之代仍更出經傳云惠帝西幸長安。護公避亂東下出至澠池卒者。或未然也。護世居燉煌。而化道周洽。時人咸謂燉煌菩薩也。眾錄或云月氏菩薩。亦云天竺菩薩者。斯皆重其徳稱美其號也。然法護者。此土翻名曇摩羅剎。西方梵稱。而梁僧祐錄及隋法經錄內立爲二人。云各別出經。小非詳審也。今詳檢羣錄。護所出經多小不定。長房錄中其數彌眾。今細尋檢名是別生等經有非護公所出。不可足爲正譯之數。今爲實錄故。總刪之如後所述也﹞。

寶女下二十七經並是別生抄經從大部出今刪之。眾經目錄一卷﹝護公自撰非梵本翻敍目錄中列此不復存也﹞。

沙門疆梁婁至。晉言眞喜。西域人。志情放曠弘化在懷。以武帝太康二年辛丑。於廣州譯十二遊經一部。見始興錄及寶唱錄。

沙門安法欽。安息國人。學瞻眾經幽鑑無滯。以武帝太康二年辛丑。訖惠帝光熙元年景寅。於洛陽譯道神足等經五部。

右一部三十卷其本見在沙門無羅叉﹝經後記云無叉羅﹞。

于闐國人。以惠帝元康元年辛亥五月十五日。於陳留倉恒﹝經記作洹﹞水南寺譯放光經一部。至十二月二十四日訖。河南居士竺叔蘭口傳。祝太玄周玄明筆受。其經梵本元是頴川沙門朱士行。甞於洛陽講道行經。至於深義往往不通。每歎此經大乘之要而譯理不盡。誓志捐身發心尋取。遂以曹魏甘露五年庚辰。發迹雍州西度流沙。至于闐寫得正品梵文九十章六十萬餘言。以晉太康三年壬寅。遣弟子弗如檀﹝晉言法鏡﹞等十人送還。洛陽未發之間。于闐小乘學眾遂以白。王云漢地沙門欲以婆羅門書惑亂正典。王爲地主。若不禁之將斷大法。聾盲漢地王之咎也。王卽不聽齎經。士行憤慨乃求燒經爲證。王欲試驗。乃積薪殿庭以火燔之。士行臨階而誓白。若大法應流漢地者。經當不燒。若其無應命也如何。言已投經不損一字。皮牒如故更覺光鮮。大眾駭服稱其神感。遂送到洛陽住三年。復至許昌二年後至陳留水南寺。眾請無羅叉等譯出。而竺道祖僧祐王宗寶唱李廓法上靈祐等諸錄。並云朱士行出者。此蓋據其元尋之人推功歸之耳。今據經後記支敏度錄諸雜目等。乃是無羅叉竺叔蘭等共譯。其朱士行停在于闐年八十而卒。依西方闍維法薪盡火滅而尸骸猶全。眾咸驚異乃呪曰。若眞得道法當毀壞。應聲碎散。遂斂骨起塔焉。旣在于闐終亡。其經定非其譯也。

優婆塞竺叔蘭﹝今準僧祐錄中朱士行傳竺叔蘭傳放光經後記支敏度合首楞嚴記皆云叔蘭是白衣居士長房內典等錄云是沙門者誤也﹞。

本天竺人。祖父婁陀。篤志好學淸簡有節操。時國王無道百姓思亂。有賊臣將兵得罪懼誅。以其國豪呼與共及。婁陀怒曰。君出於微賤而任居要職。不能以徳報恩而反爲逆謀乎。我寧守忠而死不反而生也。反者懼謀泄卽殺之而作亂。婁陀子達摩尸羅﹝晉言法首﹞先在他國。其婦兄二人並爲沙門。聞父被害國內反亂。卽與二沙門奔晉居于河南生叔蘭。叔蘭幼而聰辯。從二舅諮受經法。一聞而悟。善梵晉語及書。亦兼諸文史。然性頗輕躁遊獵無度。嘗單騎逐鹿值虎墮馬。折其右臂久之差。後馳騁不已。母數呵諫終不能攺。爲之蔬食乃止。性嗜酒飲至五六斗方暢。嘗大醉臥於路傍。仍入河南郡門喚呼。吏錄送河南獄。時河南尹樂廣。與賓客共酣已醉。謂蘭曰。君僑客何以學人飲酒。叔蘭曰。杜康釀酒天下共飲何有僑舊。廣又曰。飲酒可爾何以狂亂乎。答曰。民𨿽狂而不亂。猶府君𨿽醉而不狂。廣大呼。時坐客曰。外國人那得面白。叔蘭曰。河南人面黑尚不疑。僕面白復何怪耶。於是賓主歎其機辯遂釋之。頃之無疾暴亡。三日還蘇自說。入一朱門金銀爲堂。見一人自云。是其祖父謂叔蘭曰。吾修善累年今受此報。汝罪人何得來耶。時守門人以杖駈之入竹林中。見其獵伴爲鷹犬所啄齧流血號叫求救於叔蘭。走避數十步值牛頭人欲釵之。敍蘭曰。我累世佛弟子常供二沙門。何罪見治。牛答。此𨿽受福不關獵罪。俄而見其兩舅。來語牛頭曰。我等二人恒受其供。惡少善多可得相免。遂隨道人歸。旣而還蘇。於是攺節修慈專志經法。以晉惠帝元康元年。與無羅叉出放光經。後於洛陽自出異毘摩詰等經二部。旣學兼梵晉故譯義精允。後遭艱難三月便欲遷葬。有隣人告曰。今歲月不便可待來年。叔蘭曰。夫生者必有一死。死者不復再生。人神異塗理之然也。若使亡母棲靈有地則烏鳥之心畢矣。若待來年恐逃走無地。何暇奉塋乎。遂卽葬畢。明年石勒果作亂。寇賊縱橫因避地奔荊州。後無疾苦忽告知識曰。吾將死矣。數日便卒。識者以爲知命。

右一十六部一十八卷﹝賢者五福上五部六卷見在嚴淨佛土下十一部十二卷闕本﹞。

沙門白遠字法祖。本姓萬氏。河內人。父威達以儒雅知名。州府辟命皆不行。祖少發道心啟父出家詞理切至。父不能奪遂攺服從道。祖才思俊徹敏朗絕倫。誦經日八九千言。研味方等妙達幽微。世俗墳索多所該貫。乃於長安造築精舍以講習爲業。白黑宗稟幾且千人。晉惠帝之末太宰河間王顒鎭關中。虛心敬重待以師友之敬。每至閑辰靜夜輒談講道徳。于時西府初建俊乂甚盛。能言之士咸伏其遠祖旣博涉多閑善通梵晉之語。於惠帝代譯菩薩逝經等一十六部。後忽謂弟子及諸道人云。我數日宿對當至。便辭別索書分布經像及資財訖。時張輔爲秦州刺史。祖與俱往。明晨詣輔共語。忽忤輔意遂爲所害。時人以爲知宿命矣。後少時有人。姓李名通。死而更蘇云。見祖法師在閻羅王處爲王講首楞嚴經。云講竟應往忉利天。又見祭酒王浮及道士基公。次被杻械求祖懺悔。昔祖平素之日與浮每爭邪正。浮屢屈旣瞋不自忍。乃作老子化胡經以誣謗佛法。殃有所歸故死方思悔耳。又長房等錄更有七經亦云祖出。今以並是別生故刪去之。

沙門釋法立不知何許人也。智道弘拔悟物爲先。於惠帝代共法炬等於洛陽譯諸福田等經四部。

右四十部五十卷﹝比丘避女上二十四部二十四卷見在福田經下一十六部二十六卷闕本﹞。

沙門釋法炬。亦未詳氏族。器量髙峙遊化在懷。於惠帝代初與法立同共出經法。立歿後炬遂自譯優塡王等經四十部。又長房等錄更有諸經並云炬出。今以皆是別生之經。錄家誤上。今並刪之。如後所述。

淸信士聶承遠。明解有才篤志務法。護公出經多參正文句。兼執筆承旨。後於慧帝代。自譯超日明等經二部。又長房等錄云。承遠更譯迦葉詰阿難經。此乃雜譬諭抄非是別翻。又漢世佛調世髙及此承遠三錄俱載。誤之甚也。

右二十四部三十六卷﹝菩薩受齋上六部六卷見在大方廣下一十八部三十卷闕本﹞。

淸信士聶道眞卽承遠息。父子淸悟皆以度語爲業。從武帝大康初至懷帝永嘉末。其間詢稟諮承法護筆受之外。及護歿後眞遂自譯無垢施應辯等經二十四部。誠師護公眞當其稱。頗善文句辭義分炳。

又長房等錄更有二十九經。亦云道眞所出。今以並是別生抄經故。刪之不存也。

右長房等錄云。優婆塞衛士度於惠帝代出摩訶般若波羅蜜道行經二卷。云從舊道行中刪攺略出﹝僧祐錄云眾經並云道行經二卷衛士度略出也﹞。

旣取舊經刪略。卽非梵本別翻。今載別生錄中。此不復存也。

沙門支法度。未詳何許人。於惠帝代永寧元年辛酉。譯逝童子經等四部。

又僧祐長房等錄於惠帝時沙門支敏度。合兩支﹝支讖支謙﹞兩竺﹝竺法護竺叔蘭﹞四本﹝房錄更加一白爲五本今準祐錄及合經記但四本合成無白延也﹞首楞嚴爲八卷﹝祐注云或爲五卷﹞合一支﹝支謙﹞兩竺﹝竺法護竺叔蘭﹞三本維摩爲五卷。旣非梵本別翻。復闕其本。故此錄中刪而不載。

沙門若羅嚴外國人也。譯時非時經一部。經後記云。外國法師若羅嚴手執胡本口自宣譯。涼州道人釬鎭﹝或作釬鎭﹞。

城中寫記。房等皆云法炬譯者謬也。旣莫知於帝代。且附西晉錄中。

右三部三卷﹝其本並闕﹞長房等錄西晉失譯。總八部一十五卷云。吳別二錄並注元康年中出不顯譯人。詳錄未見指的。所以別件猶殊失譯。今以餘之五部一十二卷。撿尋羣錄兼閱經文。皆有所憑卽非失譯。具述由委列之如左。

右五十五部五十六卷﹝治意經上一十九部一十九卷見在彌勒當來下三十六部三十七卷闕本﹞。

梁僧祐錄云。安公錄中失譯經。惟祐錄載。房等並闕。祐載安公失譯總一百四十二經。今以餘八十七部。撿尋諸錄多題譯主。或是別生抄經及人撰傳記。卽有所憑故刪不載。安旣不標時代。今且附於晉末。

通前舊失譯經三部三卷。總五十八部五十九卷。並爲西晉失源云。

貞元新定釋教目錄卷第四

貞元新定釋教目錄卷第五

西京西明寺沙門圓照撰

總集羣經錄上之五

從元帝建武元年丁丑。至恭帝元熙二年庚申。凡一十一帝一百四年。緇素一十六人。所譯經律論竝新舊集失譯諸經。總一百六十八部四百六十八卷﹝八十五部三百三十六卷見在八十三部一百三十二卷闕本﹞。

沙門帛尸梨蜜多羅。晉言吉支。西域人。國王之子。當承繼世而以國讓弟。闇軌大伯。旣而悟心天啟遂爲沙門。蜜天姿髙朗風神超邁。直爾對之便卓出於物。況其聰辯言悟者乎。西晉永嘉中始到此土。仍過江右止建初寺。丞相王導一見而奇之。以爲吾之徒也。由是名顯。太尉庾元規。光祿周伯仁。大常謝幼璵。廷尉桓茂倫皆一代名士。見之終日累歎披襟致契。導甞詣蜜。蜜解帶偃伏晤言神解。時尚書令卞望之亦與蜜致善。須臾望之至。蜜乃斂襟飾容端坐對之。有問其故。蜜曰。王公風道期人。卞令軌度格物。故其然耳。諸公於是歎其精神灑落皆得其所。桓廷尉甞欲爲蜜作目。久之未得。有云尸梨蜜可謂卓朗。於是桓乃咨嗟絕歎。以爲標題之極。大將軍王處沖在南夏。聞王周諸公皆器重蜜。疑以爲失鑑。及自見蜜乃欣振奔至一面盡虔。王公甞謂蜜曰。外國有君一人而已耳。蜜笑而答曰。若使我如諸君。今日豈得在此。當時以爲佳對。蜜性髙簡。不學晉語。每與諸公言論。𨿽因傳譯而神領意解盡其傳致。以爲自然。縱狀非常情所測也。蜜善持呪術所向皆驗。時人呼爲髙座法師。於元帝代譯灌頂等經三部。又授弟子覓歷髙聲梵唄。傳響迄今。年八十餘咸康中卒。諸公聞之痛惜流涕。蜜常在石子崗東行頭陀。旣卒因葬于此。成帝懷其風爲樹剎塚所。後有關右沙門。來遊建康廼於塚處超寺。陳郡謝混贊成其業追旌往事。仍曰髙座寺也。

沙門支道根。履味遊方懷道利物。以成帝咸康元年乙未譯阿閦佛剎等經二部﹝長房等錄並云阿閦佛經太康年在西晉武帝代與咸康相去向六十年同是一人兩朝出經者恐是大懸也此應傳寫差誤多是咸康耳﹞。

右六十一部六十三卷﹝佛般泥洹上二十四部二十四卷在犢牛經下三十七部三十九卷闕本﹞。

沙門曇無蘭。晉云法正。西域人也。以孝武帝大元六年辛巳。至大元二十年乙未。於楊都謝鎭西寺譯採蓮違王等經六十一部。見長房錄。

又長房等錄更有四十八經。亦云法正所譯。今以並是別生抄經。或是疑僞。故並刪之。如後所述。

沙門瞿曇僧伽提婆。晉云眾天。或云提和。音訛故也。罽賓國人。入道修學遠訪明師。學通三藏多所誦持。尢善阿毘曇心洞其纖旨。常誦三法度晝夜嗟味。以爲道之府也。爲人俊朗有深鑑。儀止溫恭務在誨人。詢詢不怠。苻秦建元中來入長安。宣流法化譯論二部。備於秦錄。後以晉孝武帝世太元十六年辛卯遊化江左。先是廬山慧遠法師翹勤妙典廣集經藏。虛心側席延望遠賓。聞其至止卽請入廬嶽。卽以其年請出阿毘曇心及三法度等。提婆乃於般若臺。手執梵文口宣晉語。去華存實務盡義本。今之所傳蓋其文也。至安帝隆安元年丁酉來遊建康。晉朝王公風流名士莫不造席致敬。時尚書令衛軍東亭侯瑯瑘王珣﹝準髙僧傳僧祐錄長房錄等並云王珣中阿含經序云王元琳元琳乃是珣之字也﹞。

雅有信慧。荷持正法建立精舍廣招學眾。提婆旣至珣卽延請。仍於其舍講阿毘曇。名僧畢集。提婆宗致旣精詞旨明析振發義奧眾咸悅悟。其冬珣集義學沙門釋惠持等四十餘人更請提婆。於其寺譯中增一阿含。罽賓沙門僧伽羅叉執梵本。提婆翻爲晉言。至來夏方訖。豫州沙門道慈筆受。吳國李寶唐化共書。提婆於廬山建康二處共出五部一百一十八卷。提婆歷遊華戎備悉風俗。從容機警善於談笑。其道化聲譽莫不聞焉。不知所終。

沙門迦留陀伽。晉言時水。西域人。弘諭有方懷道遊國。以孝武帝太元十七年壬辰。譯十二遊經一部。

沙門康道和。戒徳有儀軌範羣物。以孝武帝太元二十一年景申。譯益意經一部。

右一十三部一百二十五卷﹝文殊發願上八部一百一十六卷見在新無量壽經下五部九卷闕本﹞。

沙門佛陀跋陀羅。晉言覺賢。本姓釋氏。迦維羅衛國人。甘露飯王之苗裔也。祖父達摩提婆﹝此云法天﹞甞商旅於北天竺因而居焉。父達摩修利耶﹝此云法日﹞少亡賢三藏孤與母居。五年復喪母爲外氏所養。從祖鳩摩利聞其聰敏兼悼其孤露。乃迎還度爲沙彌。至年十七與同學數人但以習誦爲業。眾皆一月賢一日誦畢。其師歎曰。賢一日敵三十夫也。及受具戒修業精勤。博學羣經多所通達。少以禪律馳名。甞與同學僧伽達多共遊罽賓同處積載。達多𨿽服其才明而未測其人也。後於密室閉戶坐禪。忽見賢至驚問何來。答云。暫至兜率致敬彌勒。言訖便隱。達多知是聖人未測深淺。後屢見賢神變反敬心祈問。方知得不還果。常欲遊方弘化備觀風俗。會有秦僧明嚴西至罽賓。覩法眾淸勝乃慨然東顧曰。我之同輩斯有道志。而不遇眞匠發悟莫由。卽諮訊國眾孰能流化東土。僉云。有佛陀跋陀羅者。出生天竺那呵梨城。族姓相承世遵道學。其童齔出家已通解經論。少受業於大禪師佛大仙。仙時亦在罽賓。乃謂嚴曰。可以振維僧徒宣授禪法者佛陀其人也。嚴旣要請苦至。賢遂愍而許焉。於是捨眾辭師裹糧東逝。涉驟三載綿歷寒暑。旣度蔥嶺路經六國。國主矜其遠化並欣懷資俸至交阯。乃附舶循海而行經一島下。賢以手指山曰。可止於此。舶主曰。客行惜日調風難遇不可停也。行二百餘里忽風轉吹舶還向島下。眾人方悟其神咸師事之聽其進止。後遇便風同侶皆發。賢曰不可動。舶主乃止。旣而有先發者一時覆敗。後於闇夜之中忽令眾舶俱發。無肯從者。賢自起收纜惟一舶獨發。俄爾賊至留者悉被抄害。頃之至靑州東萊郡。聞鳩摩羅什在長安卽往從之。什大欣共論法相。振發玄微多所悟益。因謂什曰。君所釋不出人意而致髙名何耶。什曰。吾年老故耳何必能稱美談。什每有疑義必共諮決。時秦主姚興專志經法供養三千餘僧。並往來宮闕盛修人事。惟賢守靜不與眾同。後語弟子云。我昨見本鄕有五舶俱發。旣而弟子便告外人。關中舊僧咸以爲顯異惑眾。又賢在長安大弘禪業。四方樂靜者並聞風而至。但染學有淺深得法有濃淡。澆僞之徒因而詭猾。有一弟子。因少觀行自言得阿那含果。賢未卽檢問遂致流言。大被謗讟將有不測之禍。於是徒眾或藏名潛去。或踰牆夜走。半日之中眾散殆盡。賢乃夷然初不介意。時舊僧僧﹝契﹣大﹢石﹞道恒等謂賢曰。佛尚不聽說己所得法。先言五舶將至虛而無實。又門徒誑惑互起同異。旣於律有違理不同止。宜可時去勿得久留。賢曰我身若流萍去留甚易。但恨懷抱未申以爲慨然耳。於是與弟子慧觀等四十餘人俱發。神志從容初無異色。識眞者咸歎惜焉。白黑送者數千人。姚興聞去悵恨。乃謂道恒曰。佛賢沙門挾道來遊欲宣遺教。緘言未吐良用深慨。豈可以一言之咎令萬夫無導。因勅令追之。賢謂使曰。誠知恩旨無預聞命。於是率侶宵征。南指廬岳。沙門慧遠素飲風徳。乃遣使入關致書祈請。後至廬岳忻然如舊。遠以賢之被擯過由門人。若懸記五舶止說在同意。亦於律無犯。乃遣弟子曇邕致書姚主及關中眾僧解其擯事。遠乃請出禪數諸經。賢志在遊化居無求安。停山歲許。復西適江陵遇外國舶主。旣而訊訪。果是天竺五舶先所見者也。傾境土庶競來禮事。其有奉施悉皆不受。持鉢分衛不問豪賤。時陳郡袁豹爲宋武帝太尉長史。宋武南討劉敦。豹隨府屆于江陵。賢將弟子慧觀詣豹乞食。豹素不敬信待之甚薄。未飽辭退。豹曰似未足。且復小留。賢曰。檀越施心有限故今所設已罄。豹卽呼左右益飯。飯果盡。豹大慚愧。旣而問慧觀曰。此沙門何如人。觀曰。徳量髙邈非凡所測。豹深歎異以啟太尉。太尉請與相見甚崇敬之資供備至。俄而太尉還都。請與俱歸安止道場寺。賢儀軌率素不同華俗。而志韻淸遠雅有淵致。楊都法師僧弼與名徳沙門寶林書曰。鬭場禪師甚有大心。便是天竺王何風流人也。其見稱如此。先是沙門支法領於于闐國得華嚴梵本三萬六千偈未有宣譯。到義熙十四年吳郡內史孟顗右衛將軍褚叔度卽請爲譯匠。乃手執梵文共沙門法業慧嚴曇義等百有餘人於道場寺譯出。詮定文旨會通華戎妙得經體。故道場寺猶有華嚴堂焉。又沙門法顯於天竺所得僧祇梵本復請賢譯。賢從安帝隆安二年戊戌。訖宋永初二年辛酉。於楊都廬山二處譯華嚴等經總一十三部。並究其幽旨妙盡文意。賢以宋元嘉六年泥洹。春秋七十有一矣﹝又僧祐長房二錄復云賢出新微密持經卽出生無量門持經是不合雙載對彼支謙先譯故加新字又有菩薩十住及本業經此之二經並是華嚴別品覺賢旣譯大部不合別出此經其本業一經同入藏錄有未見其本且復存之十住一經刪之不立﹞。

沙門曇摩。晉翻云法。善於律學。以安帝隆安四年庚子三月二日。於楊都尚書令王法度精舍。沙門釋僧遵等二十餘徳請譯雜問律事。序具卷首明佛法僧物互相交涉分齊。差殊甚要須善防護。

沙門卑摩羅叉。晉云無垢眼。罽賓國人。沈靜有志力。出家履道苦節成務。爲人眼靑時亦號爲靑眼律師。先住龜茲弘闡律等。四方學者競往師之。鳩摩羅什時亦預焉。及龜茲陷沒。乃避地烏纏。頃之聞什在長安大弘經藏。又欲使毘尼勝品復洽東國。於是杖錫流沙冒險東入。以姚秦弘始八年達自關中。什以師禮敬待。又亦以遠遇欣然。及羅什棄世。又以安帝義熙年中乃出遊關左。逗于壽春止石澗寺。律徒雲聚盛闡毘尼。羅什所譯十誦五十八卷。最後一誦謂明受戒法及諸成善法事。逐其義要名爲善誦。又後攺善誦爲毘尼誦。故猶二名存焉。復出三卷律序置之於後總成六十一卷﹝髙僧傳及長房錄乃云開前五十八卷爲六十一卷者小非詳審也其毘尼序三卷或有近代經本編在第九誦後第十誦前卷當第五十五六七者非也今撿古十誦本乃在第十誦後卷當第五十九至六十一今者依古本爲正﹞頃之南適江陵。於辛寺夏開講十誦。旣通晉言善相領納。無作妙本大闡當時析文求理者其聚如林。明條知禁者數亦殷矣。律藏大弘叉之力也。後出雜問律事二卷。道場慧觀筆受﹝髙僧傳云。道場慧觀深撿宗旨訖其所制內禁輕重撰爲二卷。送還京師僧尼披尋競相傳寫。時閭里諺曰。卑羅鄙語慧觀才錄。都人繕寫紙貴如玉。今謂雜問律事乃是道場慧觀於教有疑隨事諮問。卑摩爲決聞便錄之。撰成二卷。流行於世。卽非別有梵本。卑摩譯之其曇摩出者。亦卽比是錄家誤載也﹞冬復遷壽春石澗卒於寺焉。春秋七十有七。

沙門釋法顯本姓龔。平陽人也。顯有三兄齠年次喪。其父恐懼及顯數歲。便放出家。居家數年病篤欲死。因送還寺信宿便差。不肯復歸。母欲見之不能得。爲立小屋於門外以擬去來十歲遭父憂。叔父以其母寡獨不立逼使還俗。顯曰。本不以有父而出家也。正欲遠塵離俗故入道耳。叔父善其言乃止。頃之母喪。至性過人。葬事旣畢仍卽還寺。甞與同學數十人於田中刈稻。時有飢賊欲奪其穀。諸沙彌悉奔走。惟顯獨留語賊曰。若欲須穀隨意所取。但君等昔不布施故此生飢貧。今復奪人恐來世彌甚。貧道預爲君憂故相語耳。言訖卽還。賊棄穀而去。眾僧數百人莫不歎服。及受大戒志行明潔儀軌肅然。常慨經律舛闕誓志尋求。以安帝隆安三年。與同學慧景道整慧應慧嵬等。發自長安西度沙河上無飛鳥下無走獸。四顧茫茫莫測所之。惟視日以准東西。人骨以標行路耳。屢有熱風惡鬼遇之必死。顯任緣委命眞過險難。有頃至葱嶺冬夏積雪。有惡龍吐毒風雨沙礫。山路艱危壁立千仞。昔有人鑿石通路傍施梯道凡度七百餘梯。又躡懸絙過河數十餘。皆漢時張騫甘父所不至也。次度小雪山遇寒風暴起。慧景噤戰不能前。語顯云。吾其死矣卿可時去勿得俱殞。言絕而卒。顯撫之泣曰。本圖不果命也柰何。復自力孤行遂過山險。凡所經歷三十餘國。至北天竺次往中國。未至王舍城三十餘里。有一寺逼暮仍停。明旦顯欲詣耆闍崛山。寺僧諫曰。路甚艱險且多黑師子亟經噉人。何由可至。顯曰。遠涉數萬誓到靈鷲。身命不期出息非保。豈可使積年之誠旣至而廢耶。𨿽有險難吾不懼也。眾莫能止乃遣兩僧送之。顯旣至山中日將曛夕遂欲停宿。兩僧危懼捨之而去。顯獨留山中。燒香禮拜翹感舊迹。如覩聖儀。至夜有三黑師子來蹲顯前舐脣搖尾。顯誦經不輟一心念佛。師子乃低頭下尾伏顯足前。顯以手摩之呪曰。汝若欲相害待我誦竟。若見試者可便退去師子良久乃去。明晨還反路窮幽深。榛木荒梗禽獸交橫。止有一徑通行而已。未至里餘忽逢一道人年可九十。容服麁素而神气俊遠。顯𨿽覺其韻髙而不悟是人。須臾進前逢一年少道人。顯問曰。向耆年是誰耶。答曰。頭陀弟子大迦葉也。顯方惋慨良久旣至山前。有一大石橫塞室口遂不得入。顯乃流涕致敬而去﹝今謂顯所涉者是鷄足山大迦葉波入寂之所非佛舊居處鷲峯山也﹞又至迦施國精舍裏有白耳龍。每與眾僧約令國內豐熟皆有信効。沙門爲起龍舍並設福食。每至夏坐訖日。龍輒化作一小蛇兩耳悉白。眾咸識是龍。以銅盂盛酪置於其中。從上坐至下行之似若問訊。徧乃化去。年輒一出。顯亦親見此龍後却至中天竺。於摩竭提巴連弗邑阿育王塔南天王寺。得摩訶僧祇律。又得薩婆多律抄雜阿毘曇心綖經方等般泥洹等﹝此方等泥洹卽六卷大般泥洹經之梵本也准經後記名爲方等大般泥洹經非謂二卷方等泥洹也﹞顯留三年學梵書語躬自書寫。於是持經像寄附商客到師子國。顯同旅十餘或留或亡。顧影惟己常懷悲慨。忽於玉像前見商人。以晉地一白團扇供養。不覺悽然下淚。停二年復得彌沙塞律長雜二阿含及雜藏本。並漢土所無。其師子國中有佛齒。每年三月彼之國王預前十日。莊嚴白象遣一貴重辯說智臣。著王衣服象上擊鼓大聲唱言。如來在世四十五年。說法度人無量億數。眾生緣盡乃般泥洹。自爾已來一千四百九十七載。世間長昏眾生可愍。却後十日佛齒當出無畏精舍。可辦香華各來供養。時正當晉義熙元年計從義熙元年太歲乙巳。至今開元十八年歲次庚午。便成一千八百二十二載矣。旣而附商人大舶循海東還。舶有二百許人。值大暴風舶壞水入。眾人惶怖卽取雜物棄之。顯恐商人棄其經像。惟一心念觀世音。乃歸命漢土眾僧。舶任風而去得無傷壞。行九十日達耶婆提國停五月。復隨他商侶東趣廣州。舉帆月餘日夜忽大風合舶震懼。眾共議曰。坐載此沙門使我等狼藉。不可以一人故令眾俱亡。欲推棄之。法顯檀越厲聲呵商人曰。汝若下此沙門亦應下我。不爾便當見殺。漢地帝王奉佛敬僧。我至彼告王必當罪汝。商人相視失色僶俛而止。旣水盡糧竭惟任風隨流。忽至岸見藜藿萊依然。知是漢地。但未測何方。卽乘小舶入浦尋村遇獵者二人。顯問此何地耶。獵人曰。是靑州長廣郡牢山南岸。獵人還以告太守李嶷。嶷素敬信。忽聞沙門遠至躬自迎勞。顯持經像頃之欲南歸。時刺史請留過冬。顯曰。貧道投身於不反之地志在弘通。所期未果不得久停。遂南造建康。於道場寺就外國禪師佛陀跋陀羅。譯大般泥洹等經六部。撰遊天竺傳一卷。顯旣出大泥洹經。流布教化咸使見聞。有一家失其姓名。居近楊都朱雀門世奉正化。自寫一部讀誦供養。無別經室與雜書共屋。後風火忽起延及其家。資物皆盡惟泥洹經儼然具存。煨燼不侵卷色無異。楊都共傳咸稱神妙。後到荊州卒于辛寺。春秋八十有六。眾感慟惜焉。

沙門祇多蜜。或云祇蜜多。晉云謌支。西域人。識性通敏聰達宏遠。志存弘化無憚遠遊。爰於晉代譯菩薩十住等經二十三部。諸錄盡云祇多蜜晉世譯未詳何帝。若非咸洛應是江南。一部見僧祐錄。房云。已外並彰雜別諸錄。

又有寶施女經﹝出大集經﹞摩調王經﹝出六度集﹞旣是別生刪之不錄。

居士竺難提。晉翻云喜西域人。志道無倦履遠能安。解悟幽旨言通晉俗。以恭帝元熙元年己未爰曁。宋世譯大乘方便經等三部。

沙門竺法力西域人業行淸髙智道崇峙。善通方語妙稱經微。以恭帝元熙元年己未二月譯無量壽至眞等正覺經一部。

沙門釋嵩公。或云髙公。於晉末譯日難等經三部。羣錄並云晉末。不知何帝之年。

沙門釋退公。譯迦葉戒經一部。云於晉末。未詳何帝之年。

沙門釋法勇譯。梵志阿颰經一部。云晉末出。亦未詳何帝之年。

右二部三卷。長房等錄東晉失譯。總有五十三部五十七卷。今除二部三卷之外。餘五十一部五十四卷。並是房錄錯上。或後漢失譯錄中已載之者。及有譯人別生經等。委列如右。

右三十八部四十五卷﹝末後二部三卷闕本餘並見在﹞前三十六部四十二卷。是入藏見經莫知譯主。諸失譯錄闕而未書。似是遠代之經故編於晉末。庶無遺漏焉。

通前舊失譯經二部三卷。總四十部四十八卷。並爲東晉失源云。

起苻健﹝諡爲明帝﹞皇始元年辛亥。至苻登﹝無諡﹞太初九年甲午。凡經五主四十四年。沙門六人。所譯經律論等。總一十五部合一百九十七卷﹝於中七部六十五卷見八部一百三十二卷闕本房云元始元年甲寅延初元年丁酉與諸家年曆不同校三年向後准公增一序其甲子房錄錯矣﹞。

沙門曇摩持。或云侍。秦言法慧。亦云法海。西域人。善持律藏抄入契經。以苻堅﹝諡莊烈天王﹞建元三年丁卯四年戊辰。於長安譯十誦戒本等三部。竺佛念傳語。慧常筆受﹝安公僧戒序云。佛念寫其梵文。道賢爲譯。惠常筆受其比丘尼戒。僧祐錄云。晉簡文帝時。沙門僧純於西域拘夷國得梵本。到關中令佛念曇摩持慧常共出。謹案長房等錄皆以惠常爲其譯主。今主與曇摩持竺佛念共譯。今以秦僧慧常元不遊於天竺。常𨿽共出尼戒執本乃是曇摩佛念傳譯。常爲筆受與其僧戒何別此乃引標惠常。推校本末事乃分明。常爲助翻。曇摩爲主。故入曇摩之錄。惠常不別存焉﹞。

沙門鳩摩羅佛提。秦言童覺。西域人。以苻堅建元十八年壬午八月。於鄴寺譯阿含暮抄一部冬十一月乃訖。佛提執梵本。佛念佛護譯爲秦文。沙門僧道僧叡曇究筆受。

右三部二十七卷其本並在沙門僧伽跋澄。或云跋橙。秦言眾現。罽賓國人。毅然有淵懿之量。歷尋名師修習精詣。博覽眾典特善數經。暗誦毘婆沙貫其妙旨﹝毘婆沙卽鞞婆沙是非大毘婆沙也﹞常浪志遊方觀風弘化。符堅建元之末來入關中。先是大乘之興未廣。禪數之學甚盛。旣至長安咸稱法匠焉。堅祕書郎正字文業。博學有才崇御大法。嘗聞外國宗習毘婆沙而跋澄諷誦。乃四事禮供請譯梵文。澄以建元十七年辛巳。至二十一年乙酉。共名徳法師釋道安等。譯婆須蜜等二部。涼州沙門竺佛念外國沙門佛圖羅剎傳語。沙門敏智慧嵩祕書郎趙文業筆受。安公法和對共校定。跋澄戒徳整峻虛靖離俗。關中僧眾則而像之。後不知所終。佛圖羅剎不知何國人。徳業純粹該覽經典。久遊中土善達秦言。其宣譯梵文見稱當世﹝祐等羣錄並云鞞婆沙論僧伽提婆譯今淮安公論序云僧伽跋澄譯今準論序爲正祐等羣錄復云跋澄譯譯雜阿毘曇毘婆沙論十四卷者卽鞞婆沙論是﹞。

沙門曇摩鞞秦言法受。印度人。器宇明敏志存弘諭。以苻堅建元十八年壬午。譯般若鈔經一部。佛護傳譯﹝佛護卽佛圖羅剎也﹞慧進筆受安公校定并製序。共傳云與大品放光光讚同本者。或恐尋之未審也。

沙門僧伽提婆﹝或云提和亦云僧祐禘婆蓋是言音楚夏耳﹞秦言眾天。罽賓國人。姓瞿曇氏。以苻堅建元十九年癸未。遊於長安。沙門法和請令翻譯。起十九年訖建元未。出八揵度等論二部﹝其鞞婆沙十四卷准安公序是跋澄譯今此除之﹞。

涼州沙門竺佛念傳譯。慧力僧茂筆受法和理其指歸。安公製序。後以晉孝武帝太元十六年遊。於廬山及往建康更出經論具。如晉錄所顯。

沙門曇摩難提。秦言法喜。兜法勤國人。髫年離俗聰慧夙成。研諷經典以專精致業。徧觀三藏闇誦中增一阿含。博洽多聞靡不該練。是以國內近共推服。少而觀方徧涉諸國。常謂弘法之體宜宣布求聞。故遠冒流沙懷寶東逝。以苻堅建元二十年至于長安。難提學業旣優道聲甚盛。符堅深見禮接厚致供施。先是中土羣經未有四含。堅侍臣武威太守趙政志深法藏。乃與安公共請出經。政於長安城內集義學僧。寫出二含梵本。亦始翻譯。佛念傳語惠嵩筆受。提以符堅建元二十年甲申。至姚萇建初六年辛卯。譯中阿含等經五部。提後還西域不知所終。

貞元新定釋教目錄卷第五

貞元新定釋教目錄卷第六

西京西明寺沙門圓照撰

總集羣經錄上之六

起姚萇﹝諡爲照武皇帝﹞白雀元年甲申至姚泓﹝兼諡﹞永和三年丁巳。凡經三主三十四年。沙門五人。所出經律論等。總九十四部。合六百二十四卷﹝於中六十六部五百二十八卷見在二十八部九十六卷闕本準大智度論後記云弘始三年歲在辛丑王珪云歲在辛丑房及甄鸞差其二歲今依道珪爲正次第排之﹞。

右一十二部七十四卷﹝出曜上七部六十一卷見在持人下五部十三卷闕本﹞。

沙門竺佛念涼州人。弱年出家志業淸堅。外和內朗有通敏之鑑。諷習眾經粗涉外典。其蒼雅詁訓尢所明練。少好遊方備觀風俗。家世西河。洞曉方語華戎音義莫不兼釋。故義學之譽𨿽闕。洽聞之聲甚著。符氏建元年中有曇摩持鳩摩羅佛提僧伽跋澄提婆難提等來入長安。安公趙政等請出眾經。當時名徳莫能傳譯。眾咸推念以爲明匠。自安髙支謙之後莫踰於念。在符姚二代爲譯人之宗。故關中僧眾咸共喜焉。念於符姚二代自譯十住斷結等經一十二部﹝長房錄中別存十地斷結經十一卷者非也住之與地二義無別今存十住十地刪之﹞後遘疾卒于常安。遠近白黑莫不歎惜。

右七十四部三百八十四卷﹝提婆菩薩傳上五十二部三百二卷見在法界體性經下二十二部八十二卷闕本﹞。

沙門鳩摩羅什。秦言童壽﹝一名鳩摩羅耆婆外國製者多以父母爲本什父鳩摩炎母字耆婆故兼取爲名﹞。

天竺人也。家世國相。什祖父達多。倜儻不羣名重於國。父鳩摩炎。聰明有懿節將嗣相位。乃辭避出家。東度葱嶺。龜茲王聞其棄榮捨俗甚敬慕之。自出郊迎請爲國師。王有妹年始二十。才悟明敏過目必能一聞則誦。且體有赤黶法生智子。諸國娉之並不肯行。及見炎心欲當之。王聞大喜逼以妻焉。遂生於什。什之在胎其母慧解倍常。往雀梨大寺聽經。忽自通天竺語。難問之辭必窮問致。眾咸歎異。有羅漢摩瞿沙曰。此必懷智子。爲說舍利弗在胎之證。旣而生什岐嶷若神。什生之後還忘前語。頃之其母出家修道學得初果。什年七歲亦復出家。從師受經日誦千偈。偈有三十二字。凡三萬二千言。誦此毘曇旣過師授。其義卽自通解無幽不暢。時龜茲國人以其母王女利養甚多。乃携什避。年九歲進到罽賓。遇名徳法師槃頭達多。卽罽賓王之後弟也。淵粹有大量。三藏九部莫不縷貫。亦日誦千偈名播諸國。什旣至仍師事之。遂誦雜藏中長二阿含凡四百萬言。達多每與什論議深推服之。聲徹於王。王卽請入集外道論師共相攻難。言气始交外道輕其幼稚言頗不順。什乘其隙而挫之。外道折服愧惋無言。王益敬異日給鵝腊一雙粳麵各三斗酥六舛。此外國之上供也。所住寺僧乃差大僧五人沙彌十人。營視灑掃有若弟子。其見尊崇如此。至年十二其母携還龜茲。至月氏北山有一羅漢見而異之。謂其母言。常當守護。此沙彌若至三十五不破戒者。當大興佛法度無數人。與優波毱多無異。若戒不全無能爲也。正可才明俊詣法師而已。什進到沙勒國頂戴佛鉢。心自念言。鉢形甚大何其輕耶。卽重不可勝失聲下之。母問其故。答曰。我心有分別故鉢有輕重耳。什於沙勒國誦阿毘曇六足諸門增一阿含。及還龜茲名蓋諸國。時龜茲僧眾萬餘人疑非凡夫。咸推而敬之莫敢居上。由是不預燒香之次。遂博覽四韋陀五明諸論外道經書陰陽星算莫不究曉。妙達吉凶言若符契。爲性率達不厲小撿。修行者頗非之。什自得於心未甞介意。從卑摩羅叉學十誦律。又從須利耶蘇摩諮稟大乘。乃歎曰。昔學小乘譬人不識金以鍮石爲妙矣。於是廣求義要誦中百二論及十二門等。有頃什母辭往天竺。謂龜茲王白純曰。汝國尋衰吾其去矣。行天竺進登三果。什母臨去謂什曰。方等深教應大闡眞丹。傳之東土惟爾之力。但於自身無利其可如何。什曰。大士之道利彼亡軀。若必使大化流傳洗悟曚俗。𨿽復身當鑪鑊苦而無恨。於是留住龜茲止王新寺。得大品經始就讀。魔來蔽文惟見空牒。什知魔所爲誓心逾固。魔去字顯仍習誦之。後於雀梨大寺讀大乘經。忽聞空中語曰。汝是智人何以讀此。什曰汝是小魔宜時速去。我心如地不可轉也。停住三年廣誦大乘經論洞其祕奧。龜茲王爲造金師子座。以大秦錦褥鋪之令什坐而說法。後往罽賓爲其師槃頭達多具說一乘妙義。師感悟心服卽禮什爲師。言我是和上小乘師。和上是我大乘師矣。西域諸國服什神俊咸共嵩仰。每至講說諸王長跪座側令什踐而登焉。其見重如此。什道震西域聲被東國。苻氏建元十三年歲次丁丑正月太史奏。有星見外國分野。當有大徳智人入輔中國。堅素聞什名。乃悟曰。朕聞西域有鳩摩羅什。將非此耶。十九年堅遣驍騎將軍呂光等。牽兵七萬西伐龜茲及焉耆諸國。臨發謂光曰。聞彼有鳩摩羅什。深解法相善閑陰陽爲彼學之宗。朕其思之。若剋龜茲卽馳驛送什。光軍未至什謂其王白純曰。國運衰矣當有勍敵。日下人從東方來。宜恭承之勿抗其鋒。純不從而戰光遂破龜茲殺純獲什。光性疎幔未測什智量。見其年尚少乃凡人戲之。什被逼旣至遂虧其節。或令騎牛及乘惡馬欲使墮落。什常懷忍辱曾無異色。光慚愧而止。光還中路置軍於山下。將士已休。什曰。不可在此必見狼狽。宜徙軍隴上。光不納至夜果雨洪潦暴起。水深數丈死者數千。光甚加敬異。什謂光曰。此凶亡之地不宜淹留。推數揆運應速言歸。中路必有福地可居。光從之至涼州聞符堅已死。遂割據涼土制命一隅焉。什停凉積年。數言未然後皆如說。呂光父子旣不弘道。故蘊其經法無所宣化。符堅已亡竟不相見。姚萇聞其髙名虛心要請。諸呂以什智計多解。恐爲姚謀不許東入。萇卒子興諡爲文祖皇帝襲位。復遣敦請。弘始三年歲次辛丑三月。有樹連理生于廟庭。逍遙一園葱變爲﹝卄／﹝〡﹡臣﹞。以爲美瑞謂智人應入。其年十二月二十日什至常安。興待以國師之禮甚見優寵。悟言相對則淹留終日。研微造盡則窮年忘勌。自大法東被始於漢明。歷涉魏晉經論漸多。而支竺所出多滯文格義。興少崇三寶銳志講集。什堅至止。仍請入西明閣及逍遙園譯出眾經。什率多暗誦無不究達。轉解秦言音譯流利。旣覽舊經義多乖謬。皆由先譯失旨不與梵本相應。興使沙門僧肇僧﹝契﹣大﹢石﹞僧邈僧叡等八百餘人諮受什旨。更令出大品。什持梵本興執舊經以相讎校。其新文異舊者義皆圓通。眾皆恢服莫不欣讚焉。興以佛道冲邃其行惟善。信出苦之梁津仰世之洪則。故託意九經遊心十二。乃著通三世論以勗示因果。王公已下並欽贊厥風興宗室常山公顯。安成候嵩。並篤信緣業。屢請什於常安大寺講說新經。什以弘始四年壬寅。至十四年壬子。譯大品小品金剛等經七十四部三百八十餘卷。並暢顯神源發揮幽致。于時四方義學沙門不遠萬里名徳秀拔者才暢二公乃至道恒僧標慧叡僧敦僧弼僧肇等三千餘僧。稟訪精研務窮幽旨。廬山慧遠道業冲粹。乃遣使循問。龍光道士慧解洞微。亦入關諮稟。盛業久大至今仰則焉。初沙門慧叡才識髙明常隨什傳寫。什每爲叡論西方辭體商略同異云。天竺國俗甚重文藻。其宮商體韻以入絃爲善。凡覲國王必有讚徳。見佛之儀以歌歎爲尊。經中偈頌皆其式也。但攺梵爲秦失其藻蔚。𨿽得大意殊隔文體。有似嚼飯與人。非徒失味乃令人歐噦也。什當作頌贈沙門法和云。心山育徳薰。流芳萬由延。哀鸞鳴孤桐。淸響徹九天。凡爲十偈。辭諭皆爾。什雅好大乘志存敷演。甞歎曰。吾若著筆作大乘阿毘曇非迦旃延子比也。今在秦地深識者寡。折翮於此將何所論。乃悽然而止。惟爲姚興著實相論二卷。出言成章無所刪攺。辭諭婉約莫非淵奧。什爲人神情映徹。傲岸出羣應機領會。鮮有其疋。且篤性仁厚汎愛爲心。虛己善誘終日無勌。時有沙門僧叡興甚喜焉。什所譯經叡並參正。昔竺法護出正法華受決品云。天見人人見天。什譯經至此乃言曰。此語與梵本義同。但在言過質。叡應聲曰。將非人天交接兩得相見乎。什大喜曰實然。而叡與什共相開發皆此類也。甞聽秦僧道融講法華。什乃歎曰。佛法之興融其人也。俄而師子國有婆羅門。聰辯多學西土俗書罕不披誦。而彼國外道之宗。聞什在關大行佛法。乃卽慨然謂其徒曰。寧可偏使釋氏之風獨傳震旦。而今吾等正化之典不洽東國。因遂乘駝負書遠涉來入常安。姚興見其口眼便僻頗亦惑之。而婆羅門乃啟興曰。至道無方各尊其事。今故遠來。請與秦僧捔其辯力。隨有優者卽傳其化。興卽許焉。于時關中四方僧眾相視缺然莫敢當者。什謂融曰。此之外道聰明殊人捔言必勝。豈可得使無上大道在於吾徒爲彼而屈良可悲矣。若使外道肆情得志。則是我等法輪摧軸。豈可然乎。如吾所覩在君一人。道融自顧才力不減。而彼西域外道經書未盡披讀。乃密令人寫婆羅門所讀經目一披卽誦。其後剋日將就論義。姚興自出公卿皆會。關中僧眾四遠必集。爾時道融與婆羅門擬相酬抗。鋒辯飛玄彼所不逮。時婆羅門𨿽自覺知辭理已屈。然意猶以廣讀爲夸。道融乃列其所書。并更通論秦地經史名目卷部三倍多之。什仍乘勢因嘲之曰。君可不聞大秦廣學。那忽輕爾遠來。婆羅門心生愧伏頂禮融足。旬日之中無何而去。像運再顯鳩摩羅什道融力焉。又杯渡比丘在彭城聞什在常安。乃歎曰。吾與此子戲別今三百餘年。杳然未期遲有遇於來生耳。什臨終力疾與眾僧告別曰。因法相遇殊未盡伊心。方復異世惻愴。何言。自以暗昧謬充傳譯。若所傳無謬焚身之後。舌不燋爛。以弘始十五年四月十三日薨于大寺。春秋七十。卽於逍遙園依外國法焚尸。薪滅形化惟舌不變。信弘法之有徵矣﹝什公卒時諸記不定。髙僧傳云弘始十一年八月二十日卒于常安。或云七十。或云八十。傳取十一爲正。此不然也。准成實論後記云。大秦弘始十三年歲次豕韋九月八日。尚書令姚顯請出論。至來年九月十五日訖。准此十四年末什仍未卒。又准僧肇上秦主姚興涅槃無名論表云。肇在什公門下十有餘載。若什四年出經。十一年卒。始經八載。未滿十年。云何乃言十有餘載。今准什誄癸丑之年四月十三日薨。其癸丑歲卽弘始十五年也﹞。

然什出經部卷眾說多小不同。長房錄中其數彌廣。今細參驗多是別生。或有一本數名。或是錯上。具件如左。今悉刪之。

已上都有三十五部一百三十六卷。

沙門弗若多羅。秦言功徳華。罽賓國人。少出家以戒節見稱。備通三藏而專精十誦律部。爲外國師宗。時人咸謂已階聖果以弘始中振錫入關。秦主興待以上賓之禮。羅什亦挹其戒範厚相崇敬。先是經法𨿽傳律藏未闡。聞多羅旣善斯部咸共思慕。以弘始六年甲辰十月十七日。集義學沙門六百餘人。於常安寺迎請多羅。誦出十誦梵本。羅什譯爲秦文。三分獲二。多羅遘疾奄然棄世。眾以大業未卒。而匠人殂往。悲恨之深有踰常痛。次有西域沙門曇摩流支﹝秦云法樂﹞棄家入道。偏以律藏馳名。以弘始七年秋達自關中。廬山釋慧遠聞支旣善毘尼。希得究竟律部。乃遣書通好曰。佛教之興先行上國自分流以來四百餘年。至於沙門得戒所闕尢多。頃西域道士弗若多羅是罽賓人。其諷十誦梵本。有羅什法師通才博見爲之傳譯。十誦之中文始過半多羅早喪中途而寢不得究竟大業。慨恨良深。傳聞仁者齎此經自隨。其欣所遇冥運之來豈人事而已耶。想弘道爲物感時而動。叩之有人必情無所吝。若爲律學之徒畢此經本。開示梵行洗其耳目。使始涉之流不失無上之津梁。懷勝業者日月彌朗。此則惠深徳厚人神同感矣。幸願垂懷不乖往意。流支旣得遠書及姚興請。乃與什共譯十誦都畢。研詳考覆條制審定。而什猶恨文煩未善。旣而什化不獲刪治。流支住常安大寺。慧觀欲請往揚都。支曰。彼土有人有法足以利世。吾當更行無律教處。於是遊化餘方莫知所之。

沙門佛陀耶舍。秦言覺名。或云覺稱﹝耶舍是名稱義髙僧傳中翻爲覺明義稍乖也﹞罽賓國人。婆羅門種。世事外道有一沙門從其家乞。其父瞋怒令人歐之。父遂手脚𨇼躄不能行止。乃問於筮師。筮師對曰坐犯賢人鬼神使然也。卽請此沙門竭誠悔過。數日便瘳。因令耶舍出家爲其弟子。時年十三。甞隨師遠行於曠野逢虎。師欲走避。耶舍曰。此虎已飽必不侵人。俄而虎去前行果見餘肉。師密異之。至年十五誦經日得五六萬言。所住寺常於外分衛廢於誦習。有一羅漢。重其聰敏恒乞食供之。十九誦大小乘經數百萬言。然性簡傲頗以知見自處謂少堪己師。故不爲諸僧所重。但美儀止善談笑。見者忘其深恨。年及受戒莫爲臨壇。所以向立之歲猶爲沙彌。乃從其舅學五明諸論。世間法術多所通習。二十有七方受具戒。恒以讀誦爲務手不釋牒。每端坐思義不覺虛中而過。其專精如此。後至沙勒國。時太子達摩弗多﹝秦言法子﹞見其容貌端雅問所從來。耶舍酬對淸辯太子悅之仍請宮內供養待遇隆厚。羅什後至從其受學甚相尊敬。什隨母東歸耶舍留止。頃之王薨太子卽位。時符堅遣呂光攻龜茲。龜茲急求救於沙勒王。自率兵救之。使耶舍留輔太子委以後任。救軍未至而龜茲已敗。王歸具說羅什爲光所執。乃歎曰。我與羅什相遇𨿽久未盡懷抱。其忽羈虜相見何期。停十餘年王薨。因至龜茲法化甚盛。時什在姑臧遣信要之。裹糧欲去。國人請留復停歲餘。後語弟子云。吾欲尋羅什可密裝夜發勿使人知。弟子曰。恐明旦追至不免復還耳。耶舍乃取淸水一鉢。以藥投中呪數十言。與弟子洗足卽便夜發。比至旦行數百里。問弟子曰。何所覺耶。答曰。惟聞疾風之響。眼中淚出耳。耶舍又與呪水洗足住息。明旦國人追之。已差數百里不及。行達姑臧。而什已入常安。什聞其至姑臧勸興迎之。興未納。頃之命什譯出經藏。什曰。夫弘宣法教宜令文義圓通。貧道𨿽誦其文未善其理。惟佛陀耶舍深達經致。今在姑臧。願下詔徵之。一言三詳然後著筆。使微言不墜取信千載也。興從之卽遣使招迎。厚加贈遺悉不受。重信敦諭方至常安。興自出候問。別立新省於逍遙園四事供養並不受。至時分衛一食而已。于時羅什出十住經。一月餘日疑難猶預尚未操筆。耶舍先至。共相徵決辭理方定。道俗三千餘人皆歎其賞要。舍爲人髪赤善解毘婆沙。故時人號曰赤髭毘婆沙。旣爲羅什之師。亦稱大毘婆沙。四輩供養衣鉢臥具。滿三間屋不以關心。興爲貨之於城南造寺。耶舍先誦曇無徳律。司隸校尉姚爽﹝或云姚奭﹞請令出之。興疑其遺謬乃試耶舍令誦。羌籍藥方各四十餘紙。三日乃執文覆之不誤一字。眾服其彊記。卽以弘始十年戊申。譯四分律并長阿含等。經十五年癸丑方訖。涼州沙門竺佛念譯爲秦言。道含筆受。譯畢解坐。興嚫耶舍布絹萬疋。悉皆不受。佛念道含布絹各千匹。名徳沙門五百人皆重嚫施。耶舍後還罽賓。不知所終﹝四分序云。壬辰之年有晉國沙門支法領西越流沙遠期天竺路經于闐會遇曇無徳部體大乘三藏沙門佛陀耶舍才體傳聞明練經律。三藏方等皆諷誦通利。卽於其國廣集諸經於精舍還以歲在戊申始達秦國。秦主姚欣然卽以其年請出律藏時集持律沙門三百餘人。於長安中寺出卽以領弟子慧辯爲譯。其壬辰年卽秦建初七年也。戊申歲卽弘始十年也。又有說云耶舍與佛念等勘法領所將梵本然後翻出。眾說少殊。未詳孰正。又準僧肇長阿含序及髙僧傳並云。四分弘始十二年出者此或據部終時說也﹞。

罽賓國人。少而好學。年十四爲弗若多羅所知。長而气幹髙爽雅有神慧。該覽經律明悟出羣。陶思八禪遊心七覺。時人方之浮頭婆馱。孤行山澤不避虎兕。獨處思念動移宵日。甞於樹下每自剋責。年將三十尚未得果。何其懈哉。於是累日不寢不食。專精苦到以悔先罪。乃夢見博叉天王。語之曰。沙門當觀方弘化曠濟爲懷。何守小節獨善而已。道假眾緣復須時熟。非分彊求死而無證。覺自思惟欲遊方授道。旣而踰歷諸國冒涉艱危。以晉隆安中初達廣州住白沙寺。耶舍善誦毘婆沙律。人咸號爲大毘婆沙。時有淸信女張普明諮受佛法。耶舍爲說佛生緣起。并爲譯出差摩經一卷。至義熙中來入常安。時姚興僭號甚崇佛法耶。舍旣至深加禮異。會有天竺沙門曇摩崛多﹝秦言法藏﹞來入關中。同气相求宛然若舊因共出舍利弗阿毘曇。以秦弘始九年丁未書出梵文。停至十六年甲寅。經師漸閑秦語令自宣譯。至十七年乙卯方訖。凡二十二卷。秦太子泓親管理味。沙門道標爲之作序。又出樂瓔珞經一卷。耶舍後南遊江陵止于辛寺大弘禪法。其有味靖之賓披榛而至者三百餘人。凡士庶造者。𨿽先無信心見皆敬悅。自說有一師一弟子。修業並得羅漢。傳失其名。又甞於外門閉戶坐禪。忽有五沙門來入其室。又時見沙門飛來樹端者。往往非一。常交接神明而俯同曚俗。𨿽道迹未彰。時人咸謂已階聖果。至宋元嘉中辭還西域而不知所終。

從乞伏國仁﹝諡宣列王﹞建義元年乙酉。至乞伏幕末﹝無諡﹞永弘四年辛未。凡經四主四十七年。沙門一人。所譯經及三秦代新舊失譯經律論等。總五十六部一百一十卷﹝於中三十二部七十九卷見在二十四部三十一卷闕本﹞。

右一十五部二十四卷﹝婦人遇辜上十部一十二卷見在方等王下五部一十二卷闕本﹞。

沙門釋聖堅。或云法堅。亦謂堅公。未詳孰是。是故備列之。器量弘普利物爲心。以乞伏秦太初年間。於河南國爲乾歸﹝諡武元王﹞譯羅摩伽等經一十五部。尋其聖堅遊化隨處出經旣適無停所。弗知附見何代世錄爲正。今依法上總注入乞伏秦世錄云。

右七部七卷﹝初沙彌羅經有本餘者並闕﹞長房錄云。並是沙門僧祐三藏集錄釋道安所記關中異經本。今還附入三秦世錄總爲失譯。時代處云。房錄復有胡本經四卷﹝脚下注云似是長安中出﹞後漢失譯錄中已有。此中復載。旣是重上刪之不存也。已下新附此錄。

僧祐錄云。安公關中異經長房等錄並闕不載祐載。安公關中異經總二十四卷。於中七卷如房錄中列。今更出一十四經。通有二十一部。餘之三部長房等錄皆標譯主。故此闕之。

右二十部六十五卷。並是見入藏經。似是秦時譯出﹝數本經中並有秦言之字﹞。

諸失譯錄並未曾載。今附此秦錄。庶免遺漏焉。

通前舊失譯經七部七卷。及新附安公關中異經等。總四十一部合八十六卷。並爲三秦失譯云。

從張軌﹝諡爲武王﹞永寧元年新譯。至天錫﹝秦封驃騎大將軍涼州牧﹞咸安六年景子。凡經八主七十六年。外國優婆塞一人。譯經四部合六卷於中一部一卷見在。三部五卷闕本。

優婆塞支施崙。月支人也。博綜眾經特善方等。意在開化傳於未聞。奉經來遊達於涼土。張公見而重之請令翻譯。以咸安三年癸酉﹝從晉年號也﹞於涼州內正廳堂後湛露軒下。出須賴等經四部。龜茲王世子帛延傳語。常侍西海趙瀟會水令馬亦內待來恭政三人筆受。沙門釋慧常釋進行同在會證。涼州自屬辭不加文飾也。出須賴經後記及首楞嚴經後記﹝前涼之代應更出經後進遇之幸續編附﹞。

自蒙遜﹝諡武宣王﹞永安元年辛丑。至茂虔﹝魏封河西王﹞承和七年己卯。凡經二主三十九年。緇素九人。所出經律論等并新舊集失譯諸經。總八十二部合三百一十卷﹝於中二十五部二百九卷見五十七部一百二卷闕本﹞。

沙門釋道龔。虛心廣運弘利爲道。以北涼河西王﹝蒙遜僭號﹞永安年間。於張掖爲蒙遜譯寶梁等經二部。

沙門釋法眾。髙昌郡人。亦以永安年中於張掖。爲河西王蒙遜譯大方等陀羅尼經一部。寶唱錄云。在髙昌郡譯未詳孰是。

沙門僧伽陀。涼言饒善。西域人。意存兼濟化誘居懷。亦以永安年中於張掖。爲蒙遜譯大。

右一十九部一百三十一卷﹝佛所行讚上一十三部一百一十八卷見在勝鬘經下七部一十二卷闕本﹞。

沙門曇無讖。或云曇摩讖。亦云曇謩讖。蓋取梵音不同故也。涼云法豐。中印度人。婆羅門種。讖六歲父亡。母以傭織養讖。見沙門達摩耶舍﹝此言法稱﹞道俗宗敬豐於利養。其母羨之故以讖爲弟子。十歲與同學數人誦呪。聰敏出羣誦經日得萬餘言。初學小乘兼覽五明諸論。講說精辯莫能酬抗。後遇白頭禪師共讖論議。習業旣異交諍十旬。讖𨿽攻難鋒起而禪師終不肯屈。讖服其精理乃謂禪師曰。頗有經與可得見不。禪師卽授以樹皮涅槃經本。讖尋讀驚悟方自慚恨。以爲坎井之識久迷大方。於是集眾悔過。遂專業大乘。至年二十所誦大小乘經二百餘萬言。讖從兄善能調象騎。殺王所乘白耳大象。王怒誅之。令曰。敢有視者及三族。親屬莫敢往。讖哭而葬之。王怒欲誅讖。讖曰。王以法故殺之。我以親而葬之。並不違大義。何爲見怒。傍人爲之寒心。其神色自若王奇其志气遂留供養。明解呪術所向皆驗。西域號爲大神呪師。後隨王入山。王渴乏須水不能得。讖乃密呪石出水。因讚曰。大王惠澤所感。遂使枯石生泉。隣國聞者皆歎王徳。于時雨澤甚調百姓稱詠。王悅其道術深加優寵頃之王意稍歇待之漸薄。讖怒曰。我當以甖水詣池呪龍入甖。令天下大旱王必請呪。然後放龍降雨則見待何如。持甖造龍。有密告之者。王怒捕讖。讖懼誅乃齎大涅槃經本前分一夾菩薩戒經﹝地持經也﹞菩薩戒本奔龜茲。龜茲國多小乘學不信涅槃。遂至姑臧止於傳舍。慮失經本枕之而寢。有人牽之在地。讖驚謂是盜者。如此三夕。聞空中語曰。此是如來解脫之藏。何以枕之。讖乃慚悟別置髙處。夜有盜之者舉不能勝。乃數過舉之遂不能動。明旦讖持經去不以爲重。盜者見之謂是聖人。悉來拜謝。河西王沮渠蒙遜聞讖名。呼與相見接待甚厚。蒙遜素奉大法志在弘通。請令出其經本。讖以未參土言又無傳譯。恐言舛於理不許卽翻。於是學語三年。方譯初分十卷。是時沙門慧嵩道朗獨步河西。值其宣出法藏。深相推重轉易梵文。嵩公筆受。道俗數百人疑難縱橫。讖臨機釋滯未曾留礙。嵩朗等更請廣出餘經。謂大集大雲悲華地持等。兼涅槃經總十九部。讖以涅槃經本品數未足還國尋求。值其母亡遂留歲餘。後於于闐更得經本。復還姑臧續譯成四帙焉。讖以玄始三年甲寅創首翻譯至十五年景寅都訖﹝房云玄始十年訖者此乃涅槃竟時非餘經也准優婆塞戒經後記云景寅出此卽十五年中猶出經也讖至義和三年癸酉三月方卒中間六載應更出經錄中不言故未詳也﹞讖甞造遜云。有鬼入聚落必多災疫。遜不信欲躬見爲驗。讖卽以術加遜。遜見而駭怖。讖曰。宜潔誠齋戒神呪驅之。乃讀呪三日謂遜曰鬼北去矣。旣而北境之外疫死萬數。遜益敬憚禮遇彌崇。會魏大武皇帝聞其道術遣使迎請。且告遜曰。若不遣讖便卽加兵。遜自揆國弱難以拒命。兼慮讖多術或爲魏謀已。進退惶惑乃密計除之。初讖譯出涅槃卷數已定。而外國沙門曇無發云。此經品未盡。讖甞慨然誓必重尋。蒙遜因其行志乃僞資發遣厚贈寶貨。未發數日乃流涕告日。讖業對將至眾聖不能救矣。以本有心誓義不容停。行四十里遜密遣刺客害之。時年四十九。眾咸慟惜焉。旣而遜左右常白日見鬼神以劍擊遜。至四月寢疾而終﹝遜以義和三年三月害讖卽於其年四月遇疾而終信哉報應不虛如影之隨形也房云讖在茂虔承和四年卒者非也其義和三年卽魏延和二年歲在癸酉也﹞初讖在姑臧。有張掖沙門道進。從讖受菩薩戒。讖云。且悔過乃竭誠七日七夜。至第八日晨詣讖求受。讖忽大怒。進更思惟但是我業障未銷耳。乃勠力三年且禪且懺。卽於定中見釋迦文佛與諸大士授己戒法。其夕同止十餘人皆感夢如進所見。進欲詣讖說之未至十步。讖驚起唱言。善哉善哉。已感戒矣。吾當爲汝作證。次第於佛像前爲說戒相。時沙門道朗振譽關西。當進感戒之夕朗亦通夢。乃自卑戒臘求爲法弟。於是從進受者千有餘人。傳授此法迄至于今。皆讖之遺則。有別記云。菩薩地持經應是伊波勒菩薩傳來此土。後果是讖傳譯。疑讖或非凡也。

安陽侯沮渠京聲。卽河西王蒙遜從弟。爲人彊志疎通敏朗。少有智鑑涉獵書記善於談論。幼稟五戒銳意內典。所讀眾經卽能諷誦。常以爲務學多聞大士之盛業也。少時甞度流沙到于闐國。於瞿摩帝大寺。遇天竺法師佛陀斯那﹝涼言覺將﹞安陽從之咨問道義。斯那本學大乘。天才秀出誦半億偈明了禪法。故西方諸國號爲人中師子。安陽從受禪法諸祕要術口誦梵本。東歸於涼。以茂虔承和年中。譯禪法要解一部。

沙門浮陀跋摩。或云佛陀跋摩。涼言覺鎧。西域人也。幼而履操明直聰悟出羣。習學三藏偏善毘婆沙。常誦持此論以爲心要。承和年中達于姑臧。先有沙門道泰。志用彊果少遊﹝葸﹣十﹢夕﹞右徧歷諸國。得毘婆沙梵本有萬偈。至姑臧側席虛襟企待明匠。聞跋摩遊心此論請爲翻譯。時蒙遜已薨。子茂虔襲位。以虔承和五年丁丑四月中旬。於涼州內閑豫宮寺請跋摩譯焉。泰卽筆受。沙門慧嵩道朗與義學僧三百餘人考正文義。至七年己卯七月方訖。凡一百卷。沙門道挺爲之製序。有頃魏太武帝西伐姑臧。涼土崩亂經書什物皆被焚蕩。遂失四十卷。今惟有六十存焉。跋摩避亂西返。莫知所終﹝序云乙丑歲出卽蒙遜玄始十四年也丁卯歲訖卽玄始十六年也與錄不同未詳何以﹞。

沙門釋智猛。京兆新豐人。稟性端明勵行淸白。少襲法服修業專至。諷誦之聲以夜續晝。每見外道人說釋迦遺迹。及聞方等眾經布在西域。常慨然有感馳心遐外。以爲萬里咫尺千載可追也。遂以姚秦弘始六年甲辰之歲。招結同志有十五人。發迹長安渡河跨谷三十六所至涼州城。旣而西出陽關入于流沙二千餘里。地無水艸路絕行人。冬則嚴癘夏則瘴炎。人死聚骨以標行路。駱駝負糧理極辛阻。遂歷鄯鄯龜茲于闐諸國備觀風俗。從于闐西南行二千里始登葱嶺。同侶九人退還。猛與餘伴進行千七百餘里至波淪國。同旅竺道嵩又復無常。將欲闍毘忽失尸所在。猛悲歎驚異。於是自力而前。與餘四人三度雪山。氷崖浩然百千餘仞。飛絙爲橋乘虛而過。窺不見底仰不見天。寒气慘酷影戰魂慓。復南行千里至罽賓國。再渡辛頭河。雪山壁立轉甚於前。下多瘴气惡鬼斷路行者多死。猛誠心冥徹履險能濟。旣至罽賓城恒有五百羅漢。住此國中而常往反阿耨達池。有大徳羅漢見猛至止歡喜讚歎。猛諮問方土爲說四天子事。具在猛傳。猛先於奇沙國見佛文石唾壺。又於此國見佛鉢。光色紫紺四際畫然。猛香華供養頂戴發願。鉢若有應能輕能重。旣而轉重力遂不堪。及下按時復不覺重。其道心所應如此。復西南行三百里至迦維羅衛國。見佛牙及肉髻骨佛影佛迹炳然具存。又覩泥洹堅固之林降魔菩提之樹。猛喜心內充設供一日。兼以寶蓋大衣覆降魔像。其所遊踐究觀靈變。天梯龍池之事不可勝數。後至華氏城。是阿育王舊都。有大智婆羅門名羅閱。宗舉族弘法王所欽重。造純銀塔髙三丈。沙門法顯先於其家已得六卷泥洹。及見猛至問云。秦地有大乘學不。答曰。悉大乘學。羅閱驚歎曰。希有希有將非菩薩往化耶。猛就其家得泥洹梵本一部。又尋得摩訶僧祇律梵本一部及餘經梵本誓願流通。於是便反。以甲子歲發天竺。同行四僧於路無常。惟猛與雲謩。俱還涼州。以茂虔承和年中。譯出泥洹成二十卷。猛以宋元嘉末卒。昇歷尋遊方沙門記。列道路時或不同。佛鉢頂骨處亦乖爽。將知遊往天竺非止一路。頂鉢靈遷時屆異土。故傳迹見聞難以例也。

沙門釋道泰。才敏自天冲气疎朗。博聞奇趣遠參異言。往以漢土方等旣備幽宗粗暢其所。未練惟三藏九部。故杖策冒險爰至葱西。綜覽梵文義承髙旨。并獲婆沙梵本十萬餘偈及諸經論東歸於涼。遂遇浮陀跋摩共翻毘婆沙論。泰後自譯。

大丈夫論二部﹝又長房內典二錄云於其涼代復有沙門曇覺於髙昌國譯賢愚經一部卽當宋元嘉二十二年也今譯不然元嘉十六年己卯涼國已絕如何二十二年乙酉仍有譯經故知二錄誤也今靖邁經圖編在元魏之代魏宋𨿽並宋都建業魏治恒安以地而論合屬魏錄﹞。

沙門釋法盛。髙昌人也。亦於涼代譯投身餓虎經一卷。故前髙僧曇無讖傳末云。于時有髙昌沙門法盛亦經往外國有傳四卷。其投身餓虎經後記云。爾時國王聞佛說已卽於是處起立大塔。名爲菩薩投身餓虎塔。今見在。塔東面山下有僧房講堂精舍。常有五十眾僧四事供養。法盛爾時見國中有人癩病及癲狂聾盲手脚躄跛及種種疾病。悉來就此塔燒香然燈。香泥塗地修治掃灑。并叩頭懺悔百病皆愈。前來差者便去後來輒爾。常有百餘人。不問貴賤皆爾。終無絕時。今詳僧傳之文。及閱經記之說。法盛遊於西域此事不虛。復云。親覩靈龕故應非謬。若非盛之自譯何得著彼經終。旣能自往西方豈有不傳經教。考覈終始事乃分明。今爲盛翻編載斯錄。

並云是沙門僧祐新集釋道安涼土異經今還附入涼世目錄爲失譯源庶知時代顯譯有無卷部多少出之處所已下新附此錄。

僧祐錄云。安公涼土異經。長房等錄闕而不載。今還附入涼錄以爲失譯。祐載。安公涼土異經總五十九部。於中五部房錄已載。今更出四十七部。通前五十二部餘有七部一十四卷。謹按長房等錄皆有所憑卽非失譯是。故此錄刪之不存。今具條佚列之如左。

通新及舊總五十三部合七十五卷並爲北涼失源云。

貞元新定釋教目錄卷第六

貞元新定釋教目錄卷第七

西京西明寺沙門圓照撰

總集羣經錄上之七

自初帝永初元年庚申。至順帝昇明三年己未。凡八主六十年。緇素共有二十二人。所出經論等并新集失譯諸經。總四百六十五部七百一十七卷﹝於中九十三部二百四十三卷見在三百七十三部四百七十四卷闕本﹞。

沙門佛陀什。宋言覺壽。罽賓國人。少受業於彌沙塞部。專精律品兼達禪要。以廢帝義符景平元年癸亥七月屆於楊都。先沙門法顯於師子國得彌沙塞律梵本。末及翻譯而顯遷化。建業諸僧聞什旣善此學。於是請令出焉。卽以其年冬十一月集龍光寺譯。稱爲五分律。付執梵文。于塡沙門智勝傳語。龍光沙門竺道生東安沙門釋慧嚴共執筆參正。宋侍中瑯瑘王練爲檀越。至來年十二月方訖。仍出戒心及羯磨文等。並行於世。後不知所終。

沙門畺良耶舍。宋云持稱。西域人。性剛直寡嗜欲。善誦阿毘曇博涉律部。其餘諸經多所該綜。𨿽三藏兼明而以禪門專業。每一遊觀或七日不起。常以三昧正受傳化諸國。以元嘉元年甲子遠冒沙河萃于建業。文帝義隆深加歎異。

勅止鍾山道林精舍。沙門寶誌崇其禪法。沙門僧含請譯觀無量壽及藥王藥上。觀含卽筆受。以此二經是淨土之洪因轉鄣之祕術。故沈吟嗟味流通宋國。平昌孟顗承風欽敬資給豐厚。顗出守會稽固請不去。後移憩江陵。元嘉十九年西遊岷蜀。處處弘道禪學成羣。後還卒於江陵。春秋六十矣。

右一十二部一十七卷﹝五門禪經上七部七卷見在無量壽經下五部十卷闕本﹞。

沙門曇摩蜜多。宋言法秀。罽賓人也。年六七歲神明澄正每見法事。輒自然欣躍。其親愛而異之遂令出家。罽賓多出聖達。屢值明師。博好羣經持深禪法。所得之要極其微奧。爲人沈邃有慧解儀軌詳整。生而連眉故世稱連眉禪師焉。少好遊方誓志宣化。周歷諸國遂適龜茲。未至一日王夢。神告曰。有大福徳人明當入國汝應供養。明旦卽勅外司。若有異人入境必馳聞奏。俄而蜜多果至。王自出郊迎延請入宮。遂從稟戒盡四事之供。蜜多安而能遷不滯利養。居數年蜜有去志。神又降夢曰。福徳人捨王去矣。王惕然驚覺。旣而君臣固留莫之能止。遂度流沙進到燉煌。於曠野之地建立精舍。植﹝木﹡柰﹞千株開園百畝。房閣池林極爲嚴淨。頃之復適涼州。仍於公府舊寺更營堂宇。學徒濟濟禪業甚盛。常以江左多民志欲傳法。以元嘉元年展轉至蜀。俄而出峽停止荊州。於長沙寺造立禪舘。翹誠懇惻祈請舍利。旬有餘日遂感一枚。衝器出聲放光滿室。門徒道俗莫不更增勇猛。人百其心。居頃之沿流東下至于建業。初止中興寺晚憩祇洹。其道聲素著傾都禮謁。自宋文袁皇后及王子公主。莫不設齋桂宮請戒椒掖。參候之使旬日相屬。蜜從元嘉元年甲子至十八年辛巳。譯虛空藏神呪等經一十二部。常以禪道教授學徒。凡所歸投不遠千里。四輩遠近皆號大禪師焉。會稽太守孟顗深信眞諦。以三寶爲己任。素好禪味敬心慇重。及臨浙河請與同遊。乃以鄮縣之山建立塔寺。東境舊俗多趣巫祝。及妙化所移比屋歸正。自西徂東無思不服。後還建業憩定林下寺。禪師天性凝靜雅愛山水。以爲鐘山鎭岳將美嵩華。常嘆下寺基搆未窮形勝。於是乘髙相地揆卜山勢。斬石刊木營建上寺。殿房禪室肅然深遠。實依俙鷲巖髣髴祇樹矣。於是息心之眾萬里來集。諷誦肅邕望風成化。爰自西域至于南土。凡所遊履靡不興造檀會敷陳教法。初禪師之發罽賓也。有迦毘羅神衛送。遂至龜茲於中路欲返。乃現形告辭。禪師曰。汝神力通變自在。遊處將不相隨共往南方。語畢卽收影不見。遂遠從至于楊都。故仍於上寺圖像著壁。迄至于今猶有聲影之驗。潔誠祈福莫不享願。以元嘉十九年七月六日卒于上寺。春秋八十有七。道俗四部行哭相趨。仍葬于鍾山宋熙寺前。

右一十部三十一卷﹝四天王經上四部一十二卷見在普曜經下六部一十九卷闕本﹞。

沙門釋智嚴。西涼州人。弱冠出家便以精勤著稱。納衣宴坐蔬食永年。每欲博事名師廣求經論。遂周流西國進到罽賓。入摩天陀羅精舍從佛馱先比丘諮受禪法。漸染三年功踰十載。佛馱先見其禪思有緒持深器異。彼諸道俗聞而嘆曰。秦地乃有求道沙門矣。始不輕秦類敬接遠人。時有佛馱跋陀羅比丘。亦是彼國禪匠。嚴乃要請東歸欲傳法中土。跋陀嘉其懇至遂共東行。踰越歲時達于關內。恒相依附共止長安。頃之跋陀橫爲秦僧所擯。嚴與西來徒眾並分散。出關仍憩山東精舍坐禪誦經力精修學。晉義熙十三年宋武西代姚泓。剋捷旋旆塗出山東。時始興公王恢從駕遊觀山川至嚴精舍。見其同志三僧各坐繩床禪思湛然。恢乃彈指三人開目。俄而還閉不與交言。恢心敬其奇訪諸耆老皆云。隱居積歲未甞輕出。恢卽啟宋武延請還都莫肯行者。屢請旣至三人推嚴隨行。恢道懷素舊禮事甚備。還都卽住始興寺。嚴性虛靜志避囂塵。恢乃於東郊之際更起精舍。卽枳園寺也。嚴前還於西域所得梵本眾經未及譯寫。到元嘉四年丁卯。乃共沙門寶雲譯出無盡意等經十部。嚴在寺不受別請分衛自資。道化所被幽顯咸服。嚴淸素寡欲隨受隨施。少而遊方無所滯著。稟性冲邈不自陳敍。故𨿽多美行世無得而盡傳。嚴昔未出家時甞受五戒有所虧犯。後入道受具足。常疑不得戒每以爲懼。積年禪觀而不能自了。遂更汎海重到天竺諮諸明達。值羅漢比丘具以事問。羅漢不敢判決。乃爲嚴入定往兜率宮諮啟彌勒。彌勒答云。得戒。嚴大喜躍。於是步歸行至罽賓。無疾而卒。時年七十八。彼國凡聖燒身各處。嚴𨿽戒操髙明而實行未辦。始移尸向凡僧墓地而尸重不起。攺向聖墓則飄然自輕。嚴弟子智羽智遠故從西來。報此徵瑞俱還外國。以此推嚴信是得道人也。但未知果向中間若深淺耳。

調伏眾生等四部五卷。長房等錄皆云嚴譯。今以前三別生後一疑僞。今爲實錄故並刪之。

沙門釋寶雲。涼州人也。弱年出家精勤有學行。志韻剛潔不偶於世。故少以直方純業爲名。而求法懇惻忘身徇道。誓欲躬覩靈迹廣尋經教。以晉隆安之初遠適西域。與法顯智嚴先後相隨。涉履流沙登輸雪嶺。勤苦艱至不以爲難。遂歷于塡天竺諸國備覩靈異。乃經羅剎之野聞天鼓之音。釋迦影迹多所瞻禮。雲在外域徧學梵書。天竺諸國音字詁訓悉皆貫練。後還長安隨禪師佛陀跋陀受業。修學禪門孜孜不怠。及禪師橫爲秦僧所擯雲亦奔亡。會廬山遠公解其擯事。共歸楊都安止道場寺。僧眾以雲志力堅猛弘道絕域。莫不披衿諮問敬而愛焉。初共智嚴同出諸經。嚴旣遷化雲獨宣譯。以元嘉年中譯佛本行經等四部。雲手執梵本口自宣譯。華戎兼通音訓元正。雲之所定眾咸信服。初關中沙門竺佛念善於宣譯。於符姚二代翻出眾經。江左莫踰於雲。故於晉宋之際弘通法藏。沙門慧觀等咸友而善之。雲性好幽居以保閑寂。遂適六合山寺。山多荒民俗好艸竊。雲說法教誘多有攺惡。禮事供養十室而九。頃之道場慧觀臨卒請雲還都總理寺任。雲不得已而還居道場。遂許復還六合。以元嘉二十六年終於山寺。春秋七十有四。其遊履外國別有記傳。

沙門伊葉波羅。宋云自在西域人。妙通三藏明解四含。以元嘉三年景寅遊於彭城。爲北徐州刺史太原王仲徳譯雜阿毘曇心。譯至擇品緣礙未竟。遂輟但成十卷。刺史親自筆受。至八年辛未更請求那跋摩續譯。都成十三卷。

右一十部一十八卷﹝龍樹說法要偈上八部一十六卷見在善信二十二戒下二部二卷闕本﹞。

沙門求那跋摩。宋言功徳鎧。本剎利種。累世爲王治在罽賓國。祖父呵利跋陀﹝此云師子賢﹞以剛直徙。從父僧伽阿難﹝此云眾嘉﹞因潛隱山澤。跋摩年十四便機見俊達深有遠度。仁愛汎博崇徳務善。其母甞須野肉令跋摩辦之跋摩啟曰。有命之類莫不貪生。夭彼之命非仁人矣。母怒曰。設令得罪吾當代汝。跋摩他日煮沺誤澆其指。因謂母曰。代兒忍痛。母曰。痛在汝身吾何能代。跋摩曰。眼前之苦尚不能代況三塗耶。母乃悔悟終身斷殺。至年十八相士見而謂曰。君年三十當撫臨大國南面稱尊。若不樂世榮當獲聖果。至年二十出家受戒。洞明九部博曉四含。誦經百餘萬言。深達律品妙入禪要。時號曰三藏法師。至年三十罽賓王薨絕無紹嗣。眾咸議曰。跋摩帝室之胤。又才明徳重。可請令還俗以紹國位。羣臣數百再三固請跋摩不納。乃辭師違眾林栖谷飲。孤行山野遁迹人世。後到師子國觀風弘教。識眞之眾咸謂已得初果。儀形感物見者發心。後至闍婆國。初未至一日。闍婆王母夢見一道士飛舶入國。明旦果是跋摩來至。王母敬以聖禮從受五戒。母因勸王曰。宿世因緣得爲母子。我已受戒而汝不信。恐後生之因永絕今果。王迫以母勅卽奉命受戒。染習旣久專精漸篤。頃之隣兵犯境。王謂跋摩曰。外賊恃力欲見侵侮。若與鬭戰傷殺必多。如其不拒危亡將至今惟歸命師尊不知何計。跋摩曰。暴寇相攻宜須禦捍。但當起慈悲心勿興害念耳。王自領兵擬之。旗鼓始交賊便退散。王遇流矢傷脚。跋摩爲呪水洗之信宿平復。王恭信稍慇。乃欲出家修道。因告羣臣曰。吾欲躬栖法門卿等更擇明主。羣臣皆拜伏勸請曰。王若捨國則子民無依。且敵國凶彊恃險相對。如失恩覆則黔首奚處。大王天慈寧不愍命。王不忍固違乃就羣臣請三願。若許者當留治國。一願凡所王境同奉和上。二願盡所治內一切斷殺。三願所有儲財賑給貧病。羣臣歡喜僉然敬諾。於是一國皆從受戒。王後爲跋摩立精舍。躬自引村傷王脚指。跋摩又爲呪治有頃平復。道化之聲播於遐邇。隣國聞風皆遣使要請。時楊都名徳沙門慧觀慧聰等。遠挹風猷思欲飡稟。以元嘉元年九月。面啟文帝求迎請跋摩。帝卽勅交州刺史。令汎舶延致觀等。又遣沙門法長道冲道俊等往彼祈請。并致書於跋摩及闍婆王婆多伽等。必希顧臨宋境流行道教。跋摩以聖化宜廣不憚遊方。先已隨商人竺難提舶欲向一小國。會值便風遂至廣州。故其遺文云。業行風所吹遂之於宋境。此之謂也。文帝知跋摩已至南海。於是復勅州郡令資發至都。路由始興經停歲許。始興有虎匝山。山形聳峭峯嶺髙絕。跋摩謂其髣髴耆闍崛。乃攺命靈鷲。於山寺之外別立禪室。去寺數里磬音不聞。每至鳴椎跋摩已至。或致雨不沾。或履泥不濕。時眾道俗莫不肅然增敬。寺有寶月殿。跋摩於殿北壁。手自畫作羅云像及定光儒童布髪之形像。成之後每夕放光。久之乃歇。始興太守蔡茂之深加敬仰。後茂之將死。跋摩躬自往視說法安慰。後家人夢見。茂之在寺中與眾僧講法。實由跋摩化導之力也。此山本多虎災。自跋摩居之晝行夜往。或時值虎以杖按頭弄之而去。於是山旅水賓去來無梗。感徳歸化者十有七八焉。跋摩嘗於別室入禪累日不出。寺僧遣沙彌往候之。見一白師子緣柱而立亘空彌漫生靑蓮華。沙彌驚恐大呼往逐師子豁無所見。其靈異無方類多如此。後文帝重勅觀等復更敦請。乃汎舟下都以元嘉八年正月達于建業。文帝引見勞問慇懃。因又言曰。弟子常欲持齋不殺。迫以身徇物不獲從志。法師旣不遠萬里來化此國。將何以教之。跋摩曰。夫道在心不在事。法由己非由人。且帝王與匹夫所修各異匹夫身賤名劣言令不威。若不剋己苦躬將何爲用。帝王以四海爲家萬民爲子。出一嘉言則士女咸悅。布一善政則人神以和。刑不夭命役無勞力。則使風雨適時寒暖應節。百穀滋繁桑麻欝茂。如此持齋齋亦大矣。不殺亦眾矣。寧在闕半日之飡全一禽之命然後方爲弘濟耶。帝乃撫几歎曰。夫俗人迷於遠理。沙門滯於近教。迷遠理者至道虛說。滯近教者則拘攣篇章。至如跋摩法師所言。眞謂開悟明遠。可與談於天人之際矣。乃勅住祇洹寺供給隆厚。公王英彥莫不宗奉。俄而於寺開講法華及十地。法席之日軒蓋盈衢。觀矚往還肩隨踵接。跋摩神府自然妙辯天絕。或時假譯人而往復懸悟。跋摩卽於祇洹寺譯菩薩戒經等十部﹝其善戒經長房等錄並云二十卷注云後弟子於定林更出二品成三十卷者非也。今但九卷。或云十卷。此是傳寫差誤加其二字。僧祐錄中只云十卷。故知餘錄傳寫誤也。又按髙僧傳云。祇洹慧義請出菩薩善戒始得二十八品。後弟子代出二品成三十品。房等云續成三十卷者誤之甚也。又長房等錄復云跋摩譯雜阿毘曇心十三卷。今以伊葉波羅譯出十卷。跋摩後續成其十二。非謂跋摩更別翻出。二處俱載。此亦不然。今此刪之。載於前錄﹞。

並文義詳允梵宋弗差。時影福寺尼慧果淨音等共請跋摩云。去六年有師子國八尼。至都云。宋地先未經有尼。那得二眾受戒恐戒品不全。跋摩云。戒法本在大僧眾發。設不本事無妨得戒。如愛道之緣。諸尼又恐年月不滿苦欲更受。跋摩稱云。善哉苟欲增明甚助隨喜。但西國尼年臘未登。又十人不滿。且令學宋語。別因西域居士更請外國尼來足滿十數。其年夏在定林下寺安居。時有信者採花布席。惟跋摩所坐花采更鮮。眾咸崇以聖禮。夏竟還祇洹其年九月二十八日。中食未畢先起還閣。其弟子至奄然已終。春秋六十有五。未終之前預造遺文偈頌三十六行。自說因緣云。已證二果。手自封緘付弟子阿沙羅云。我終後可以此文還示天竺僧。亦可示此境僧也。旣終之後。卽扶坐繩床顏貌不異似若入定。道俗赴者千有餘人。並聞香气芬烈。咸見一物。狀若龍蛇可長一尺許。起於尸側直上衝天。莫能名者。卽於南林戒壇前。依外國法闍毘之。四部鱗集香薪成﹝卄／積﹞。灌之香油以燒遺陰。五色焰起气氳麗空。是時天景澄朗道俗哀嘆。仍於其處起立白塔。欲重受戒諸尼悲泣望斷不能自勝。初跋摩至宋文帝欲從受菩薩戒。未及諮稟奄而遷化。以本意不遂傷恨彌深。乃令眾僧譯出其遺文﹝遺文在傳恐繁故止﹞。

沙門僧伽跋摩。宋言眾鎧。印度人也。少而棄俗淸峻有戒徳。明解律藏尢精雜心。以元嘉十年癸酉步自流沙屆于建業。風宇宏肅道俗敬異。咸宗而事之號曰三藏法師初景平元年平陸令許桑。捨宅建剎因名平陸寺。後道場慧觀以跋摩道行純備請住此寺。崇其供養以表其徳。跋摩共觀加塔三層。行道諷誦日夜不輟。僧眾歸集道化流布。初三藏法師深明戒品。將爲影福寺尼慧果等重受具戒。是時二眾未備而三藏遷化。俄而師子國比丘尼鐵薩羅等至。眾乃共請跋摩爲師繼軌三藏。祇洹慧義擅步揚都謂爲矯異。執志不同親與跋摩拒論翻覆。跋摩摽宗顯法理證明允。慧義遂迴其剛褊靡然推服。乃率其弟子服膺稟戒。僧尼受者數百許人。宋彭城王義康嵩其戒範廣設齋供。四眾殷盛傾于都邑頃之名徳大僧慧觀等。以跋摩妙解雜心諷誦通達。先三藏𨿽譯未及繕寫。以十一年九月於長干寺。招集學士更請出焉。寶雲譯語。觀自筆受。研校精悉周年方就。續出摩得勒伽等凡五部。跋摩遊化爲志不滯一方。旣傳經事畢將還本土。眾咸祈請莫之能留。以元嘉十九年。隨西域賈人舶還外國。莫詳其終。

右五十二部一百三十四卷﹝賓頭盧上二十六部一百卷見在虛空藏下二十六部三十四卷闕本﹞。

沙門求那跋陀羅。宋言功徳賢。中印度人也。以大乘學故世號摩訶衍。本婆羅門種。幼學五明諸論。天文書算醫方呪術靡不博慣。後遇見雜心尋讀驚悟。乃深崇佛法焉。其家世外道禁絕沙門。乃捨家潛遁遠求師匠。卽落髪攺服專志學業。及受具戒博通三藏。爲人慈和恭順事師盡懃。頃之辭小乘師進學大乘。大乘師試令探取經匣。卽得大品華嚴。師喜而嘆曰。汝於大乘有重緣矣。於是讀誦講義莫能詶抗。進受菩薩戒法。乃奉書父母勸歸正法曰。若專守外道。則𨿽還無益。若歸依三寶。則長得相見。其父感其至言遂棄邪從正。跋陀前到師子諸國。皆傳送資供。旣有緣東方。乃隨舶汎海。中塗風止。淡水後竭。舉舶憂惶。跋陀曰。可同心并力念十方佛稱觀世音。何往不感。乃密誦呪經懇到禮懺。俄而信風暴至。密雲降雨一舶蒙濟。其誠感如此。元嘉十二年乙亥至廣州。時刺史車朗表聞。

文帝遣使迎接。旣至楊都。勅名僧慧嚴慧觀。於新亭郊勞。其神情朗徹莫不虔敬𨿽因譯交言。而欣若傾蓋。初住祇洹寺。而文帝延請深加崇敬。瑯瑘顏延之。通才碩學束帶造門。於是楊都遠近冠蓋相望。大將軍彭城王義康。承相南譙王義宣。並師事焉。頃之眾僧共請出經。於祇洹寺集義學諸僧。譯出雜阿含經。東安寺出法鼓經。後於丹陽郡譯出勝鬘楞伽經。徒眾七百餘人。寶雲傳譯。慧觀執筆。往復諮祈妙得本旨。後譙王鎭荊州。請與俱行安止辛寺更創殿房。卽於辛寺出無憂王過現因果小無量壽央崛魔羅相續解脫波羅蜜了義現在佛名第一義五相略八吉祥等諸經。并前所出凡五十二部。多是弟子法勇傳度。譙王欲請講華嚴等經。而跋陀自忖未善宋語愧歎積旬。卽旦夕禮懺請乞冥應。夢有人白服持劍擎一人首來至其前曰。何故憂耶。跋陀具以事對。答曰。無所多憂。卽以劍易首。更安新頭。語令迴轉曰。得無痛耶。答曰。不痛。豁然便覺心神喜悅。旦起言義皆通備領宋語。於是就講。弟子法勇傳譯。僧念爲都講。𨿽因譯人而玄解往復。元嘉將末譙王屢有怪夢。跋陀曰。都中將有禍亂。未及一年而二凶搆逆及孝建之初譙王陰謀。卽跋陀顏容憂慘而未及發言。譙王問其故。跋陀諫爭懇切乃流涕而出曰。必無所冀貧道不客扈從。譙王以其物情所信。乃逼與俱下。梁山之敗火艦轉迫。去岸懸遠判無濟理。惟一心稱觀世音。手捉笻竹杖投身江中。水齊至膝以杖刺水水深流駛。見一童子尋後而至以手牽之。顧其童子曰。汝少兒何能渡我。愰惚之間覺行十餘步。仍得上岸。卽脫納衣欲賞童子顧覓不見。舉身毛竪方知神力焉。時王玄謨督軍梁山。孝武帝駿勅軍中。得摩訶衍善加料理驛信送臺。俄而尋得合舸送都。孝武卽時引見顧問委曲。曰企望日久今始相遇。跋陀對曰。旣染舋戾分爲灰粉。今得接見重荷生造。勅問。並誰爲賊。答曰。出家之人不預戎事。然張暢宗靈秀等並是驅逼貧道。所明但不圖宿緣乃逢此事。孝武曰。無所懼也。是日。

勅住後堂。供施衣物給以人乘。初跋陀在荊州十載。每與譙王書疏無不記錄。及軍敗簡撿無片言及軍事者。孝武明其純謹益加禮遇。後因閑談聊戲問曰。念丞相不。答曰。受供十年何可忘徳。今從陛下。乞願爲丞相三年燒香。帝悽然動容義而許焉。及中興寺成。

勅令移住。爲開三間房。後於東府讌會。王公畢集。

勅見跋陀。時未及淨髪白首皓然。孝武遙望顧謂尚書謝莊曰。摩訶衍聰明機解但老期已至。朕試問之。其必悟人意也。跋陀上階因迎謂之曰。摩訶衍不負遠來之意。但有一在。卽應聲答曰。貧道遠歸。

帝京垂三十載。天子恩遇銜愧罔極。但七十老病惟一死在。帝嘉其機辯勅延御而坐。舉朝矚目。後於𥘯陵界鳳皇樓西起寺。每至夜半輒有推戶而喚。視不見人眾屢魘夢。跋陀燒香呪願曰。汝宿緣居此。我今起寺行道禮懺。常爲汝等。若住者爲護寺善神。善不能居各隨所安。旣而道俗十餘人同夕夢見鬼神千數皆荷擔移寺去。寺眾遂安。大明七年天下亢旱。祈禱山川累月無驗。

帝遂請令祈雨必使有感。如其無効不須相見。跋陀答曰。仰憑三寶。

陛下天威。冀必降澤。如其無獲不復重見。卽往北湖釣臺燒香祈請。不復飲食。默而誦經密加祕呪。明日晡時西北角雲起初如車蓋。日在桑楡風震雲合連日降雨。明旦公卿入賀見慰。

勅見慰勞嚫施相續。跋陀自幼以來蔬食終身。常執持香爐未甞輟手。每食竟輟分食飛鳥。鳥乃集手取食。至。

明帝之世禮供彌盛。到太始四年正月覺體不平。便預與明帝及公卿等告辭。臨終之日延佇而望云。見天花聖像。禺中遂卒。春秋七十有五。

般泥洹等二十三部二十三卷。或是別生抄經。或非跋陀所出。今爲實錄。故總刪之。

貞元新定釋教目錄卷第七

貞元新定釋教目錄卷第八

西京西明寺沙門圓照撰

總集羣經錄上之八

沙門釋法勇。名曇無竭。本姓李氏。幽州黃龍國人也。幼爲沙彌便修苦行。持戒誦經爲師所異。甞聞法顯寶雲諸僧躬踐佛國。慨然有忘身之誓。遂以宋永初之元。招集同志沙門僧曇朗之徒。二十五人。共齎幡蓋供養之具。發迹北土遠適西方。初至河南國仍出海西郡。進入流砂到髙昌郡。經歷龜茲沙勒諸國。前登蔥嶺雪山。棧路險惡驢馬不通。層氷峨峨絕無艸木。山多瘴气。下有大江浚急如箭。於東西兩山之脇繫索爲橋。相去極遠十人一過。到彼岸已舉煙爲識。後人見煙知前已度方得更進。若久不見煙。則知暴風吹索人墮江中。行蔥嶺三日方過復上雪山。懸崖壁立無安足處。石壁皆有故弋孔處處相對。人各執四弋。先拔下弋手攀上弋展轉相待。三日方過乃到平地。相待料撿同侶失十二人。進至罽賓國禮拜佛鉢停歲餘。學梵書竟便解梵語。求得觀世音受記經梵文一部。無竭同行沙門餘十三人。西行到新頭那提河﹝此云師子口﹞緣河西入月氏國。禮拜佛肉髻骨。及覩自沸木船。後至檀特山南石留寺。住僧三百餘人雜三乘學。無竭便停此寺受具足戒。天竺沙門佛陀多羅﹝此云覺救﹞彼方眾僧云。其已得道果。無竭請爲和尚。漢沙門志定爲阿闍梨。於寺夏坐三月。日復北行至中天竺。曠絕之處常齎石蜜爲糧。其同侶八人路亡。五人俱行屢經危棘。無竭所齎觀世音經常專心擊念。進涉舍衛國中。野逢山象一羣。無竭稱名歸命。卽有師子從林中出。象驚怖奔走。後渡恒河復值野牛一羣鳴吼而來將欲害人。無竭歸命如初尋有大鷲飛來。野牛驚散遂得免害。其誠心所感在險克濟皆此類也。後於南天竺隨舶汎海達廣州。所歷事迹別有記傳。元嘉末年達于楊都。手自宣譯觀世音授記經一部。今見傳于世。後不知所終。

右二十八部二十八卷﹝迦葉禁戒上一十五部一十五卷見在菩薩誓經下一十三部一十三卷闕本﹞。

居士沮渠京聲。卽北涼河西王蒙遜從弟安陽侯也。魏併涼後南奔于宋。晦志卑身不交世務。常遊上塔寺以居士自畢。丹陽尹孟顗見而善之。請與相見。一面之後雅相崇愛。亟設供饌厚相優贍。京聲以孝武帝孝建二年乙未。於楊都竹園及鍾山定林上寺。譯彌勒上生經等二十八部。通習積久臨筆無滯。京聲居絕妻拏無欲榮利。從容法侶宣通經典。是以建業白黑咸敬而嘉焉。以大明之末遘疾而卒。普明王經梵摩皇經﹝上二經並出六度集﹞𡡉夷比丘經。優婆塞五法經﹝上二經並出中阿含﹞釋種問優婆塞經﹝出雜阿含﹞淸信士阿夷扇經﹝亦云阿夷扇持父經出生經﹞五百梵志經﹝羣錄注疑﹞普明王等七經。六是別生。一是疑僞。今爲實錄。故並刪之。

右一十一部一十一卷﹝請賓頭上七部七卷見在善生子經下三部三卷闕本﹞。

沙門釋惠簡。未詳何許人也。以孝武帝大明元年丁酉於鹿野寺譯五天使者等經十部。

眞僞沙門等一十五部。長房等錄並云慧簡所出。今以多是別生等經故。刪之不存也。

沙門功徳直。西域人也。道契旣廣善誘日新。以孝武帝大明六年壬寅。遊至荊州寓禪房寺。沙門玄暢請出念佛三昧等經二部。暢刊正文義詞旨婉密。而暢舒手出香掌中流水莫之測也。後適成都止大石寺。卽是阿育王塔。乃手自作金剛密迹等十六神像。傳至于今。直留荊數年。後不知所終矣。

沙門釋僧璩姓朱。吳國人。出家爲僧業弟子。總銳眾經尢明十誦。兼善史籍頗製文藻。始住吳虎丘山。孝武欽其風聞。勅出楊都爲僧正悅眾。止于中興寺。璩以大明七年癸卯撰十誦羯磨一部。

沙門釋玄頴。俗姓索氏。燉煌人。十三出家爲法香弟子。在涼州公府寺。與同學法力俱以律藏知名。頴伏膺已後。學無再請記在一聞研精律部博涉經論。元嘉末至建業止新亭寺。孝武以頴學業兼明。勅爲都邑僧正。後辭任還多寶寺。常習定閑房。亦時開律席。後移住長干寺。以明帝太始元年中。集出十誦尼戒一部。兼出羯磨。流行於代。

沙門竺法眷。印度人也。志性彌簡開利爲務。亦以明帝或太始年中。於廣州譯無盡意等經六部。

沙門釋翔公亦云朔公。在南海羣譯濡首菩薩經一部。羣錄直云宋世不顯年名。未詳何帝。

沙門釋道嚴於宋世譯佛藏方等經等二部。羣錄直云宋世。不顯帝年。

沙門釋勇公。於宋世譯梵女首意等經三部。羣錄𨿽云宋世。不顯帝年。

沙門釋法海。於宋世譯寂調音等經二部。羣錄注云宋世譯出。旣不顯年。未詳何帝。

沙門釋先公。於宋世譯月燈經一部。羣錄注云宋世。不顯譯年。未詳何帝。

沙門僧伽跋彌。師子國人也。譯彌沙塞律抄一部。大周錄中指寶唱錄不言帝代。其寶唱錄尋本。且寄於宋錄。以彰有據耳﹝又據僧祐法苑云晉義凞八年三月十日於廬山般若臺東精舍與師子國律師僧伽跋彌出眷屬律抄同集僧一百二十人已編此錄未暇移攺﹞。

並是梁代沙門僧祐錄中新集失譯諸經。然僧祐本錄。祐所新集。總一千三百六部一千五百七十卷。今細搜撿餘九百九十九部一千二百三十卷多是諸別生經。或長房等失譯錄中已載。及有代錄之中標其譯主。除此之外有三百七部三百四十卷。搜撿長房等錄皆未曾載。今新集於此以爲失源。然祐錄中但云失譯不標年代。今且附於宋錄之末。庶免遺漏焉。

自髙帝建元元年己未至。和帝中興二年壬午。凡經七主二十四年。沙門七人。所譯經律。總一十二部三十三卷﹝於中七部二十八卷見在五部五卷闕本﹞。

沙門曇摩伽陀耶舍。齊言法生稱。中印度人。悟物居情道利無捨。以髙帝道成建元二年辛酉。於廣州朝亭寺譯無量義經一部。耶舍手善隸書口解齊言傳受經人。武當山沙門慧表永明三年齎至楊都。繕寫流布。

沙門摩訶乘。西域人也。栖心妙道結志弘通。以武帝﹝阜﹣十﹢止﹞﹡責﹞永明年中於廣州譯五百本生經等二部。

沙門僧伽跋陀羅。齊言眾賢。西域人。懷道放曠化惠無窮。師資相傳云。佛涅盤後優波離旣結集律藏訖。卽於其年七月十五日受自恣竟以香華供養律藏。便下一點置律藏前。年年如是。優波離欲涅盤持付弟子陀寫俱。陀寫俱欲涅盤付弟子須俱。須俱付弟子悉伽婆。悉伽婆付弟子目揵連子帝須。目揵連子帝須付弟子旃陀跋闍。如是師師相付至今三藏法師﹝不出其名﹞三藏將律藏至廣州臨上舶反還去。以律藏付弟子僧伽跋陀羅跋陀以武帝永明六年戊辰﹝房云己巳﹞共沙門僧禕。於廣州竹林寺譯出。名爲善見律毘婆沙。因共安居。以永明七年己巳歲﹝房云庚午﹞七月半受自恣竟。如前師法以香華供養律藏訖。卽下一點。當其年計得九百七十五點。點是一年。趙伯休梁大同元年。於廬山值苦行律師弘度。得此佛涅盤後眾聖點記年月訖。齊永明七年。伯休訪弘度云。自永明七年已後云何不復見點弘度答云。自此已前皆是得道聖人手自下點。貧道凡夫止可奉持頂戴而已。不敢輒點。伯休因此舊點下推至梁大同九年癸亥歲。合得一千二十八年。昇依伯休所計推至大唐開元十八年庚午之歲。合得一千二百一十六年。若然則是如來滅度遠近參差未堪取行﹝此墨點記與法顯所傅師子國佛牙精舍唱記年歲全懸。此云優婆離律藏竟自恣了已手自下點年年如是展轉相付流傳至今者。此或不然。尋此善見婆沙。非是波離所集。乃是部分已後二十部中隨彼所宗釋一家義撮要而解。非全部毘尼也。卽此撰集後年下一點。此或如然。若言優波離手自下點者。未可卽爲指南也﹞。

沙門達摩摩提。齊言法意。西域人。悟物情深隨方啟諭。以武帝永明八年庚午。爲沙門法獻於楊都瓦官寺譯提婆達多品等二部。獻時爲僧正。初獻以宋元徽三年遊歷西域。於于闐國得經梵本并及佛牙。有迦毘羅神衛護還宋。經至齊永明中共沙門法意譯出。佛牙安置鍾山上定林寺﹝佛牙可長三寸圍亦如之色帶黃白其牙瑞﹝穴／甲﹞凸若今印文而溫潤光潔頗類珠玉謹案內經佛有四牙一在忉利天一在龍王宮一在師子國一在烏萇國此卽烏萇國牙也後忽失之乃現于闐獻於于闐請還﹞到梁普通三年正月忽有數人。並執器仗初夜扣門。稱臨川殿下奴叛。有人告云。在佛牙閣上請開閣捨視。寺僧從其言。主師至佛牙座前。開函取牙作三禮已。錦巾盛牙繞山東去。後尋却得還安定林。隋文併陳仍在鍾岳。至仁壽三年。內使令豫章王暕。從楊州將獻文帝。其年五月十五日勅送東禪定寺供養。佛牙靈異具如僧祐佛牙記。此不復廣。其東禪定寺。卽今大莊嚴寺是也。

沙門求那毘地。齊言徳進。中印度人。弱齡從道師事天竺大乘法師僧伽斯那。聰慧彊記勤於諷習。所誦大小乘經十餘萬言。兼學世典明解陰陽。其候時逆占多有徵驗。故道術之稱有聞西域。建元初來至江淮止毘耶離寺。執錫從徒威儀端肅。王公已下競相請謁。初僧伽斯那於天竺國。抄集修多羅藏十二部經中要切譬諭。撰爲一部。凡有百事。以教授新學。毘地悉皆通誦兼明義旨。以武帝永明十年壬申秋九月譯爲齊文。卽百諭經也。復出須達及十二因緣經。自宋大明已後譯經殆絕。及其宣流法寶世咸美之。毘地爲人弘厚有識度。善於接誘。勤躬行道夙夜匪懈。是以外國僧眾萬里歸集。南海商人悉共宗事。供贈往來歲時不絕。性頗畜積富於財寶。然營建法事已無私焉。於建鄴淮側造正觀寺。重閣層門殿房整飾。養徒施化徳業甚著。以中興二年冬卒。

沙門釋曇景。不知何許人。於齊代譯摩耶經等二部。羣錄直云齊世譯出。旣不顯年。未詳何帝。

沙門釋法化。以廢帝寶卷永元年中。誦出胎中女聽經一部。眾錄相承並云誦出未詳誦意。依而列之以有先譯故免疑失﹝長房內典錄云。齊時江州沙門道政刪攺彌勒成佛經一卷。此不然如後大乘錄中廣述。房等復云。齊代沙門法度於楊都出灰河經一卷。毘跋律一卷。今以灰河經出雜阿含。其毘跋律隋法經錄云。法度僞造以濫律名。今廢不立。房等又云。齊代沙門釋法尼釋益意經二卷。今以此經卽是齊未梁初僧法尼閉目誦出者。今見有本文理差舛不可流行。若言齊末出者。祐錄何故不載。今編疑部。正錄不存。房等又云。齊代沙門道備出九傷等經五部五卷。羣錄注疑。今依舊爲定﹞。

貞元新定釋教目錄卷第八

貞元新定釋教目錄卷第九

西京西明寺沙門圓照撰

總集羣經錄上之九

自武帝天監元年壬午。至敬帝大平二年丁丑。凡經四主五十六年。緇素九人。所出經律論及諸傳記等。并新集失譯諸經。總四十七部二百一十七卷。

本姓兪氏。其先彭城下頗人。父世居建業。祐年數歲入建初寺禮拜。因踊躍樂道不肯還家。父母怜其志且許入道。師事僧範道人。年十四家人密爲訪婚祐知。而避至定林投法達法師。達亦戒徳精嚴爲法門梁棟。祐師奉竭誠。及年滿具戒執操堅明。初受業於沙門法頴。頴旣一時名匠爲律學所宗。祐迺竭思鑽求無昏曉。遂大精律部有勵先哲。武帝衍深相禮遇。凡僧事碩疑皆。

勅審決。年衰脚疾勅聽乘輿入內。爲六宮受戒。其見重如此。及齊竟陵文宣王子良。梁臨川王宏。南平王偉儀同。陳郡袁昴永康定公。貴嬪丁氏等。並崇其戒範盡師資之敬。凡白黑門徒萬有餘眾。祐洞明律藏兼善文藻。搜集記錄撰爲部帙。庶尋覽之者功省而博達。實法門之綱要釋氏之元宗也。自蕭齊末爰及梁代。撰釋迦譜等三部。自外法苑集世界記師資傳等。以非入藏故闕不論。並如三藏記等具顯。

沙門曼陀羅仙。梁言弱聲。亦云弘弱扶南國人。神解超悟幽明畢觀。無憚夷險志在開化。大齎梵經遠來貢獻。以武帝天監二年癸未屆于楊都。勅僧伽婆羅令共翻譯。遂出文殊般若等經三部。𨿽事傳譯未善梁言。故所出經文句隱質。

右一十部三十二卷其本並在﹝並見長房錄續髙僧傳中都有部數名不備列﹞。

沙門僧伽婆羅。梁言眾鎧。亦云僧養。扶南國人也。幼而頴悟早附法律。𨿽經論具探而偏習對法。聲聞漸布垂譽海南具足已後廣精律藏。勇意觀方樂宗開化。聞齊國弘法隨舶至都。住正觀寺。爲天竺沙門求那跋陀弟子。復從跋陀研精方等。未盈炎燠博涉多通。乃解數國書語。值齊曆亡墜。道教凌夷。婆羅乃靜潔身心外絕交。故擁室栖閑養素資業。大梁御寓搜訪術能。以天監五年被勅徵召。於揚都壽光殿華林園正觀寺占雲舘扶南舘等五處傳譯。卽以天監五年景戌至普通元年庚子。譯文殊般若經等十部﹝其梵本並是曼羅獻者長房錄復云婆羅更出育王傳五卷者非也前育王經卽是其傳不合重載﹞。

初翻經日。於壽光殿武帝躬臨法座筆受其文。然後乃付譯人盡其經本。

勅沙門寶唱慧超僧智法雲及袁曇允等相對疏出。華質有敍不墜譯宗。天子禮接甚厚引爲家僧。所司資給道俗攺觀。婆羅不畜私財以其嚫施成立寺宇。大尉臨川王宏接遇隆重。普通五年因疾卒于正觀寺。春秋六十有五。

沙門釋寶唱。楊都莊嚴寺僧也。俗姓峯氏吳郡人。僧祐律師之髙足也。博識洽文罕有其匹。武帝甚相崇敬。天監年中頻。

勅撰集經律異相一部。唱又撰尼傳四卷房錄之中復有名僧傳等七部。非此入藏故闕不論。餘並備在續髙僧傳。

沙門釋明徽。楊都建初寺僧也。戒行精苦習彌沙塞部。徽以宋時覺壽譯彌沙塞律。但出比丘戒本而無尼戒。遂以武帝普通三年壬寅。於大律內抄出尼戒一卷。卽今見行者是﹝撰錄者曰檢此戒中眾學之後無七滅諍律本𨿽略准義合安豈可尼僧有諍不彌其律正文與僧同有故彼律第四十云眾學法中惟除污艸及水七滅諍法隨順法並同比丘彼師不安理不通也﹞。

王子月婆首那。中印度優禪尼國王之子﹝此優禪尼國或云在南天竺亦云在西天竺未能定矣或可此國據在中天之維博西近南故傳說差誤不定一方﹞生而俊朗體悟幽微。專學佛經尢工義理。洞曉音韻兼善方言。先於東魏興和年中譯經三部。梁大同中從魏之梁武帝留住。勅遣總知外國使命。因譯頂王經一部。

右一十一部二十四卷﹝如實論上六部一十五卷見在仁王經下五部九卷闕本﹞。

沙門波羅末陀。梁言眞諦。或云拘羅那他。此曰親依。竝梵文名字也。本西印度優禪尼國人。婆羅門種姓。頗羅墮景行澄明器宇淸肅。風神爽拔悠然自遠。羣藏廣部罔不厝懷。藝術異能偏素諳練。𨿽遵融佛理而以通道知名。遠涉艱開無憚夷險。歷遊諸國遂止中天。梁武大同中勅直省張汜等。送扶南獻使返國。仍遣聘。中天竺摩伽陀國。請名徳三藏并求大乘諸論雜華經等。眞諦遠聞行化儀軌聖賢。搜選名匠惠益氓品。彼國乃屈眞諦并齎經論恭膺帝旨。旣素蓄在心渙然聞命。以大同十二年八月十五日達于南海。沿歷險闊仍滯兩春。以太淸二年閏八月始屆都邑。武皇面申禮敬安置於寶雲殿竭誠供養。帝欲傳翻經教不羨秦時。更出新文有逾齊日。屬道銷梁季寇羯憑凌法爲時崩。不果宣述乃步入東土。又往富春令陸元哲創奉問律將事傳譯。招延英秀沙門寶瓊等二十餘人。翻十七地論適得五卷。而國難未靜側附通傳。至大寶年爲侯景請還在臺供養。于斯時也兵飢相接法幾頹焉。會元帝啟祚承聖淸夷。乃止于金陵正觀寺。與願禪師等二十餘人翻金光明經。三年二月還返豫章。又往新吳始興。後隨蕭大保度嶺至于南康。並隨方翻譯栖遑靡託。諦於梁代所出經論總十一部。梁末入陳復出經論如後所述。長房內典等錄有十八部論一卷亦云諦譯。今尋文句非是諦翻。旣與部執本同不合再出。今此刪之如別錄中述。復有金光明疏等六部二十六卷。並是眞諦所撰。亦並刪之﹝長房內典等錄復云天監十五年竺道賢獻優婁頻螺經一卷直云獻上不辯委曲且編疑錄此刪不載﹞。

右一部一十四卷其本見在沙門釋慧晈未詳氏族會稽上虞人。學通內外博訓經律。住嘉祥寺春夏弘法秋冬著述。撰涅槃梵网義疏。又以唱公所撰名僧頗多浮冗。因遂開例成廣著髙僧傳一部。始于漢明帝永平十年終至梁天監十八年。凡四百五十三載。二百五十七人。又傍出附見者二百三十九人。都合四百九十六人。開其徳業大爲十列。其序略云。前之作者或嫌以繁廣刪減其事。而杭迹之奇多所遺削。謂出家之士處國賓王。應傲然自遠髙蹈獨絕尋辭榮棄愛。本以勵俗爲賢。若此而不論竟何所紀。又云前代所撰多曰名僧。竊謂名之與髙如有優劣。至若實行潛光則髙而不名寡徳適時則名而不髙。名而不髙本非所紀。髙而不名則備之今錄。故省彼名音代以髙字。謹詳覽此傳義例甄著文詞婉約。實可以傳之不朽永爲龜鏡矣。

右一經時俗號爲馬頭羅剎佛名傳。出梁代未詳撰者名姓。開元錄云。似是近代所集乃取留支所譯十二卷者錯綜而成。於中取諸經名目。後取辟支佛名及菩薩名諸經阿羅漢名。以爲三寶次第。總有三十二件。禮三寶後皆有懺悔。懺悔之下仍引馬頭羅剎僞經置之。於後乃以凡俗鄙語雜於聖言。本經𨿽眞以有僞雜作此校量。編於僞妄亂眞錄中不得入藏。由斯可否已數百年。聖上文思聰明遠承付囑。崇闡釋教導揚眞乘。親驗其文許編入藏。貞元十五年十月二十三日乃頒制曰。大佛名經一部十六卷。左右監門衛將軍知內侍省事馬承倩奏。前件經未入藏目錄。勅旨宜令所司附入目錄。又舊錄云。尋其所集之者全是庸愚。只如第四卷中南無法顯傳經在法寶中列此。是行記元非是經。置法寶中謬誤之甚。古來語曰。𨿽閑三藏對事猶迷以傳爲經。斯其事也。以編集傳經請除之。又舊錄云。如第九卷云。南無富樓那﹝唐言具滿﹞南無彌多羅﹝唐言慈尼者子﹞大唐大徧覺三藏玄奘譯云滿慈子。經中分二今請合稱。又云南無阿難羅睺羅此乃二人。經中合一今請分二。亦何過焉。諸如此流伏請攺正。下順人望上副天心。編入貞元新定釋教目錄﹝傳出梁朝附於梁代﹞。

右一十四部二十五卷除五陰論。餘並入藏見長房等失譯錄中闕而不載。尋其文句非是遠代。故編梁末以爲梁代失源云。

始從道武帝皇始元年景申﹝卽東晉太元二十一年也﹞終梁魏孝靖帝武定八年庚午。凡一十三帝一百五十五年﹝五帝都恒安至孝文帝大和十八年南遷七帝都洛陽二主都鄴﹞。

緇素一十二人所譯經論傳等總八十三部二百七十四卷。於中七十三部二百五十五卷見在一十部一十九卷闕。

沙門釋慧覺。一云曇覺。祐云。曇覺涼州人。牆仞連霄風神爽悟。戒地淸拔慧鑑通微。於于闐國得經梵本。以太武皇帝太平眞君六年乙酉。從于闐還到髙昌國。共沙門威徳譯賢愚經一部。見靖邁經圖﹝按梁沙門僧祐賢愚經記云。河西沙門釋曇威徳等凡有八僧。結志遊方遠尋經典於于闐大寺。遇般遮于瑟者。漢言五年一切大眾集也。三藏諸學各弘法寶。說經講律依業而教徳等八僧隨緣分聽。於是競習胡音折以漢義。精思通譯。各書所問。還至髙昌。乃集爲一部。旣而踰越流沙齎到涼州。于時沙門釋慧明河西宗匠。道業淵博。總持方等。以爲此經所記源在譬諭譬諭所明兼載善惡相翻卽賢愚之分也。前代傳經已多譬諭。故因事攺名號曰賢愚焉﹞。

沙門釋曇曜。未詳何許人也。少出家攝行堅貞風鑑閑約。以魏和平年中任北臺照玄統。綏緝僧眾妙得其心。住恒安石窟通樂寺。卽魏帝之所造也。去恒安西北三十里武周山北面石崖就而鐫之建立佛寺。名曰靈巖。龕之大者舉髙二十餘丈可受三千許人。面別鐫像窮諸巧麗。龕別異狀駭動人神。櫛比相連三十餘里。東頭僧寺恒供千人。碑碣見在未卒陳委。先是太武皇帝太平眞君十年司徒崔皓邪佞諛詞。令帝崇重道士寇謙之拜爲天師。珍敬老氏殘害釋種焚毀寺塔。至庚寅年大武感致癘疾方始開悟。兼有白足禪師來相啟發。生愧悔心卽誅崔皓。埋之都市以口爲廁令眾穢之。至壬辰年大武云崩孫文成立。卽起塔寺搜訪經典。毀法七載三寶還興。曜慨前陵廢欣今重後。以和平三年壬寅故於北臺石窟集諸徳僧。對天竺沙門譯吉義等經三部。流通後賢意在無絕。

沙門吉迦夜。魏云何事。西域人也。遊化在慮導物爲心。以孝文帝延興二年壬子。與照玄統沙門曇曜譯大方廣十地等經五部。劉孝標筆受。

沙門曇摩流支。魏云法希。亦曰法樂。南印度人。棄家入道偏以律藏傳名。弘道爲務感物而動。宣武帝世遊化洛陽。以景明二年辛巳至正始四年丁亥。爲宣武帝譯信力等經三部。沙門道寶筆受。見長房錄等。

沙門釋法場。未詳何許人也。亦以宣武帝時於洛陽譯辯意經一部﹝撰經者曰謹按髙僧等傳並云晉時道安出家數載方啟師求經師創付辯意經一卷可五千言一覽便誦又安公失譯復載其名準此東晉之時辯意已行於世如何至魏宣武始云法場出也﹞。

沙門勒那摩提。或云婆提。魏言寶意。中印度人。學識優贍理事兼通。三藏教文凡誦一億偈。偈三十二字。尢明禪觀意在遊化。以宣武帝正始五年戊子初屆洛邑遂譯法華論等三部。沙門僧朗覺意侍中崔光等筆受。當翻經日於洛陽內殿。菩提留支傳本。勒那扇多參助。其後三徳乃徇流言。各傳師習不相詢訪。帝以弘法之盛略敍曲煩勅三處。各翻訖乃參校。其間隱沒互有不同。致有文旨時兼異綴後人合之共成通部。見寶唱等錄﹝所以法華寶積寶性等論各有兩本耳﹞初寶意沙門神理標異領牒魏詞徧盡隅隩。帝每令講華嚴經。披釋開悟精義每發。一日正處髙座。忽有持笏執名者形如大官。云。

奉天帝命來請法師講華嚴經。意曰。今以法席尚未停止。待訖經文當從來命。𨿽然法事所資獨不能建。都講香火維那梵唄咸亦須之可請令定。使者卽如所請。見講諸僧旣而法事將了。又見前使云。奉天帝命故來下迎意。乃含笑熙怡告眾辭訣。奄然卒於法座。都講等四僧亦同時俱逝。凡所聞見歎未曾有。

沙門菩提留支。魏言道希。北印度人也。徧通三藏妙入總持志在弘法廣流視聽。遂挾道霄征遠莅葱左。以魏永平之歲至止東華。宣武下勅慇勤敬勞。後處之永寧大寺供侍甚豐。七百梵僧並皆周給。勅以留支爲譯經之元匠也。其寺本孝明帝熙平元年靈太后胡氏所立。在宮前閶闔門南御道之東。中有九層浮圖架水爲之。舉髙九十餘丈。上有金剎復髙十丈。出地千尺去臺百里已遙見之。初營基日掘至黃泉獲金像三十二軀。太后以爲嘉瑞奉信法之徵也。是以飾制瓌奇窮世華美。剎表置金寶瓶容二十五斛。承露金盤一十一重鐵鎖角張。槃及鎖上皆有金鐸如一石甕。九級諸角皆懸大鐸。上下凡有一百三十枚。其塔四面九間六窓三戶。皆朱漆扉扇垂諸金鈴。層有五千四百枚。復施金鐸鋪首。佛事精妙彈土木之工。繡柱金鋪驚駭心目。髙風永夜鈴鐸和鳴。鏘鏘之音聞十餘里。北有正殿形擬太極。中諸像設金玉珠繡。作工巧綺冠絕當世。僧房周接千有餘間。臺觀星羅參差間出。彫飾朱紫繢以丹靑。括柏楨松異艸叢集。院臺周匝皆施椽瓦。正南三門樓開三道三重。去地二百餘尺。狀若天門赫奕華麗。夾門列四力士四師子。飾以金玉莊嚴煥爛。東西兩門例皆如此。所可異者惟樓兩重北門通道俠路而置。其四門外樹以靑槐亘以淥水。京師行旅多庇其下。路斷飛塵不由淹雲之潤淸風送涼。豈藉合歡之發。乃詔中書舍人常景製寺碑文。故云須彌寶殿兜率淨宮莫尚於斯是也。外國所獻經像皆在此寺。寺旣初成明帝及太后共登浮圖視宮中如掌內。下臨雲雨上天淸朗。以見宮中事故禁人不聽登之。時有西域沙門菩提達摩者。波斯國人也。越自西域來遊洛京。見金盤炫日光照雲表寶鐸含風響出天外。歌詠讚嘆疑是神工。自云年一百五十歲。歷涉諸國靡不周徧。如此寺精廬閻浮所無也。訖佛境界亦無有比。口唱南無合掌連日。孝昌二年大風發屋拔樹。剎上寶瓶隨風而墮入地丈餘。復命工人更安新者。至永熙三年二月爲天所震。帝登凌雲臺望火。遣南陽王寶炬錄尚書孫稚將羽林一千人來救。于斯時也雷雨晦冥霰雪交注。第八級中平旦火起。有二道人不忍焚燼投火而死。其焰相續經餘三月。入地剎柱乃至周年猶有煙气。其年五月有人從東萊郡至云。見浮圖在於海中光明儼然。周覩非一。俄而雲霧亂起失其所在。至七月平陽王爲侍中斛斯椿所脇西奔長安。至十月而洛京遷于漳鄴。先時留支奉。

勅創翻十地經論。厥初命章宣武皇帝親自筆受。然後方付沙門僧辯等訖盡論文。佛法隆盛英俊蔚然。相從傳授孜孜如也。三藏留支從洛陽宣武帝永平元年戊子。至鄴都孝靖帝天平二年乙卯。將三十年相繼翻譯出金剛般若等經十地等論共三十部。帝又勅淸信士李廓撰眾經錄。廓學通玄素條貫經論雅有標擬。故其錄云。三藏法師留支房內。經論梵本可有萬夾。所翻新文筆受﹝葶﹣丁﹢呆﹞本滿一間屋。然其慧解與勒那相亞。而神悟聰敏洞善方言。兼工呪術則無抗行矣。嘗坐井口澡灌內空。弟子未來無人汲水。留支乃操柳枝聊撝井中。密加誦呪纔始數徧。泉水上涌平及井欄。卽以鉢酌用之盥洗。旁僧具見莫測其神。咸共嘉歎大聖人也。留支曰。勿妄褒賞斯乃術法。外國共行此方不習謂爲聖耳。懼惑世罔遂祕不宣。

沙門佛陀扇多。魏言覺定。北印度人。神悟聰敏內外博通。特善方言尢工藝術。以孝明帝正光六年乙巳至孝靖帝元象二年己未。於洛陽白馬寺及鄴都金華寺。譯十法等經十部。沙門曇林等筆受。

右一十八部九十二卷﹝解脫戒上一十五部八十九卷見在菩薩四法下三部三卷闕本﹞。

婆羅門瞿曇般若流支。魏云智希。中印度波羅﹝木﹡柰﹞城淨志之種。少學佛法妙閑經旨。神理標異領悟方言。以孝明帝熙平元年遊寓洛陽。後京師遷鄴亦與時從。以孝靖帝元象元年戊午至武定元年癸亥。於鄴城內在金華昌定二寺及尚書令儀同髙公第內。譯得無垢女等經一十八部。沙門僧昉曇林居士希義等筆受。

又續髙僧傳云。當魏時有沙門菩提流支。與般若流支前後出經。而眾錄傳寫率多輕略。各去上字但云流支。而不知是何流支迄今羣錄譯目相攝難得詳定。昇今搜校實錄件注如前。餘所未見侯諸後進耳。

王子月婆首那。魏言髙空。中印度優禪尼國王子。以孝靖帝元象元年戊午訖興和三年辛酉。於鄴都司徒公孫騰之第。譯迦葉等經三部。沙門僧昉筆受。首那從魏之梁及於陳代更譯諸經。如別所述。

沙門毘目智仙。北印度烏萇國人。剎利王種釋迦之苗裔。曩者流離王壞迦毘羅城誅殘釋種。當斯時也有四釋子。忿其見逼不思犯戒出外拒軍。流離遂退歸還本國城中不受。告曰。吾爲法種誓不行師。汝退彼軍非吾族也。旣被放斥遠投諸國。本是聖胤競宗樹之。四釋支離皆王一國。今烏萇梵衍王等並其後也。嗣胤相承于今不絕。智仙法師卽斯王種。妙閑三藏最善毘曇。與瞿曇流支同遊魏境。至瞿曇流支尊事爲師。以孝靖帝興和三年辛酉。於鄴城內在金華寺。共瞿曇流支譯寶髻論等五部。沙門曇林筆受。驃騎大將軍開府儀同三司御史中尉渤海髙仲密爲。檀越啟請供養。並見經前序記。而智仙法師遊方弘化。踰越沙險志在利生。旣啟梵文應多部卷。但余見淺狹尋覽未周。所覩五部經件述如右。後進儻遇幸希續補。使法門無謬豈不善歟。自魏及唐傳錄非一。智仙法師未蒙編載。弘法之名莫著。髙行之迹靡彰。傷哉悲哉深可嘆矣。

沙門達磨菩提。此云法覺。內典錄云達磨菩提譯涅槃論。不顯帝代而編魏末。今同彼附於此中﹝復有涅槃論三卷亦題達摩菩提譯尋文乃釋前論或疑是人造﹞。

從文宣帝天保元年庚午。至髙恒無諡承光元年丁酉。凡經六主二十八年。緇素二人。所出經論八部五十二卷。

沙門那連提梨耶舍﹝七部五十一卷經論﹞居士萬天懿﹝一部一卷經﹞。

沙門那連提梨耶舍。齊言尊稱。北印度烏場國人。正音應云鄔茶茶音持耶反。奘法師云。烏仗那唐翻之苑。謂昔輪王之苑囿。其王與佛同氏亦姓釋迦。剎帝利種。齊云土田主也。由劫初之時先爲分地主因卽號焉。今所謂國王者是也。舍年十七發意出家。尋值名師備聞正教。二十有一得受具足戒。聞諸宿老歎佛景迹。或言。某國有鉢某國有衣頂骨牙齒。神變非一。遂卽起心願得瞻奉。以戒初受須知律相。旣滿五夏發足遊方。所以天梯石臺之迹。龍廟寶塔之方。廣周諸國並親頂禮僅無遺逸。曾寄竹園寺一住十年。通履僧坊多值明徳。有一尊者。深識人機見。語舍云。若能靜修應獲聖果。恐汝遊涉終無所成。爾日𨿽聞情無領悟。晚來欲想悔將何及。耶舍北背雪山南窮師子。歷覽聖迹仍旋舊壞。乃覩烏場國主眞大士焉。自所經見罕儔其類。試略述之。安民以理民愛若親。後夜五更先禮三寶香華伎樂竭誠供養。日出陞殿方覽萬機。次到辰時香水浴像。宮中常設日百僧齋。王及夫人手自行食。齋後消食習諸武藝。日景將昳寫十行經。與諸僧共談法義。復與羣臣量議治政。暝入佛堂自奉燈燭。禮拜讀誦各有恒條。了其常業乃還退靜。三十餘年斯功不替。王有百子誠孝居懷。釋種餘風胤流此國。但以寺接山阜野火所焚。各相差遣四遠投告。六人爲伴行化雪山之北。至于峻頂見有人鬼二路。人道荒險鬼道利通。行客心迷錯尋鬼道。漸入其境便遭殺害。昔有聖王。於其路首作毘沙門天王石像手指人路。同伴一僧錯入鬼道。耶舍覺已口誦觀音神呪。百步追及已被鬼害。自以呪力得免斯厄因復前行。又逢山賊專念前呪便蒙靈衛。賊來相突對目不見。循路東指到芮芮國值突厥亂西路不通。反卿意絕。乃隨流轉北至泥海之旁。南距突厥七十餘里。彼旣不安遠投齊境。天保七年屆於鄴都。文宣帝洋極見殊禮偏異恒倫。耶舍時年四十。骨梗雄雅物議彈之。緣是文宣禮遇隆重。安置天平寺中請爲翻經三藏。殿內梵本千有餘夾。

勅送於寺處以上房。爲建道場供窮珍妙。別立廚庫以表尊崇。舍從文宣帝天保八年丁丑。至髙緯﹝無諡﹞天統四年戊子。於鄴城天平寺譯菩薩見實經等七部。勅照玄大統沙門法上等二十餘人監掌翻譯。照玄都瞿曇般若流支長子沙門達摩闍那﹝齊言法智﹞及居士萬懿傳語。舍於齊時大興正法弘暢眾心。文宣重法殊異躬偏恭敬。其奉信推誠爲如此也。耶舍每於宣譯之暇時陳神呪。冥救顯助立功多矣。未幾授昭玄都俄轉爲統。所獲供祿不專自資。好起慈惠樂興福業。設供飯僧施諸貧乏。獄囚繫畜咸將濟之。市廛閙所多造義井。親自漉水津給眾生。又於汲郡西山建立三寺。依泉旁谷制極山美。又收養癘疾男女別坊。四事供承務令周給。又往突厥客舘勸持六齋羊料放生受行素食。又曾遇病百日不起。天子皇后躬問起居。耶舍歎曰。我本外客徳行未隆。乘輿今降重法故爾。內撫其心愧懼交集。耶舍後至隋代更出諸經。備在隋錄具如後述。

居士萬天懿本姓拓跋。北代雲中人也。魏分十姓因爲萬俟氏。世居洛陽故復爲河南人也。後單稱萬氏。少曾出家師婆羅門。而聰慧有志力。善梵書梵語兼工呪術。由是應召得預翻傳之數。懿以武成帝湛河淸年中。於鄴都自譯尊勝菩薩所問經一部。見長房錄。

貞元新定釋教目錄卷第九

貞元新定釋教目錄卷第十

西京西明寺沙門圓照撰

總集羣經錄上之十

從閔帝元年丁丑﹝依右無號直稱元年﹞至靖帝大定元年辛丑。凡經五帝二十五年。沙門四人。所出經論一十四部二十九卷﹝於中六部一十一卷見在八部一十八卷闕本﹞。

沙門攘那跋陀羅。周云智賢。波頭摩國人。𨿽善達三藏而偏精律部。以明帝二年戊寅。於長安舊城婆伽寺。共闍那耶舍譯五明論一部。耶舍崛多闍那崛多等傳。沙門智僊筆受﹝又長房錄等云周武帝代天和四年己丑摩勒國沙門達摩流支周言法希爲大冡宰蕩公宇文護譯波羅門天文二十卷今以非三藏教故不存之﹞。

沙門闍那耶舍。周言藏稱。亦曰勝名。中印度摩伽陀國人。專修宴坐妙窮定業。共二弟子耶舍崛多闍那崛多。以武帝保定四年甲申。至建徳元年壬辰。爲大冡宰晉蕩公宇文護。於長安舊城四天王寺。譯大乘同性經等六部。柱國平髙公侯伏壽爲總監撿校。

沙門耶舍崛多。周言稱藏。優婆國人。共小同學闍那崛多。於武帝時爲大冡宰宇文護。於四天王寺及歸聖寺。譯金光明經等三部﹝靖邁圖中又有大雲請雨經一卷亦云稱藏所譯今以此經卽是與前闍那耶舍共出之者不合別上二處俱存﹞。

沙門闍那崛多。周言志徳。北印度揵達國人。師徒周遊來達茲境。以武帝時於四天王寺。譯金色仙人問經。後隨譙王宇文儉往益州。於龍淵寺復譯普門偈等三部。崛多入隋更廣翻譯。備如後述。

自武帝永定元年丁丑。至煬帝禎明三年己酉。凡經五主三十三年。緇素三人所出經律論及集傳等。總四十部一百三十三卷﹝於中二十部八十九卷見在一十四部四十四卷闕本﹞。

右三十八部一百一十八卷﹝金七十論二二十五部八十二卷見在金剛論下十三部二十六卷闕本﹞。

沙門拘羅那佗。陳曰親依。或云波羅末陀。此云眞諦。並梵文之名字也。本西印度優禪尼國人。以梁武太淸二年屆于建業。頃屬梁季崩亂不果宣傳𨿽翻經論棲遑靡記。逮陳武永定二年七月還返豫章。又上臨川晉安諸郡。眞諦𨿽傳經論道鈌情離本意不申。更觀機攘遂欲汎舶往楞伽修國。道俗更請結誓留之。不免物議遂停南越。便與前梁舊齒重覆所翻。其有文旨乖競者。皆鎔冶成範始末備通。至文帝天嘉四年。楊都建元寺沙門僧准忍律師等。並建標領欽聞新教故使遠浮江表親承芳問。諦欣其來意乃爲翻攝大乘等論。首尾兩載覆疎宗旨。而飄寓投委無心寧寄。又汎小舶至梁安郡。更裝大舶欲返西國。學徒追逐相續留連。太守王万奢述眾元情重申要請。諦又且修人事權止海隅。伺旅束裝未思安堵。至三年九月發自梁安汎泊西。引業風賦命飄還廣州。十二月中上南海岸。刺史歐陽穆公顧延住制旨寺請翻新文。諦顧此業緣西還無指。乃對沙門慧愷等翻廣義法門經及惟識論等。後穆公薨沒。世子紇重爲檀越開傳經論。時又許焉。而神思幽通量非情測。嘗居別所四絕水洲。紇往造之嶺峻濤涌未敢凌犯。諦乃鋪舒坐具在於水上。跏坐其內如乘舟焉。浮波達岸旣登接對。而坐具不濕依常敷置。有時或以荷葉蹋水乘之而渡。如斯神異其例甚眾。至光太二年六月。諦厭世浮雜情獘形骸。未若佩理資神早生勝壞。遂入南海北山將捐身命。時智愷正講俱舍聞告馳往。道俗奔赴相繼山川。刺史又遣使人伺衛防遏。躬自稽顙致留三日。方紆本情因爾迎還止于王國寺。時宗愷諸僧欲延還建業。會楊輦碩望恐奪時勞。乃奏曰。嶺表所譯眾部多明無塵惟識。言垂治術有蔽國風。不隸諸華可流荒服。帝然之。故南海新文有藏陳世。以太建元年遘疾少時。遺訣嚴正勗示因果書傳累紙。其文付弟子智休。至正月十一日午時遷化。時年七十有一。明日於潮亭焚身起塔。十三日僧宗法准等各齋經論還返匡山。自諦來東夏𨿽廣出眾經而偏宗攝論。故討尋教旨者通覽所譯。則彼此相發綺繢鋪顯。故隨處翻傳親流疏解。諦從陳武永定二年戊寅。至孝宣大建元年己丑。更譯金剛般若經等三十八部。微附華飾盛顯隋唐。見曹毘別曆及隋費長房錄唐內典錄等。餘有未譯梵本書。並多羅樹葉凡有二百四十夾。若依陳紙翻之則列二萬餘卷。今見譯訖止是數夾之文。並在廣州制旨王﹝仁﹣二﹢國﹞兩寺。是知法寶弘博定在中天。識量玼瑣誠歸東夏。何以明之。見譯藏經四千餘卷。生便棄擲習學全希。用此量情情可知矣。初諦傳度攝論。宗愷歸心窮檢教源銓頭義旨。遊心旣久懷敞相承。諦又面對闡揚情理無狀。一日气屬嚴厲衣服單疎忍噤通霄。門人側席愷等終夜靜立奉侍。諮詢言久情諠有時服寐。愷密以衣被覆足。諦潛覺知便曳之于地。其節儉知足如此。愷如先奉侍逾久逾親。以他日便喟然憤气衝口者三。愷問其故。答曰。君等欵誠正法實副參傳。但恨弘法非時有阻來意耳。愷聞之如噎。良久聲淚俱發跪而啟曰。大法絕塵遠通赤縣。羣生無感可遂埋耶。諦以手指西北曰。此方有大國非近非遠。吾等沒後當盛弘之。但不覩其興以爲太息耳。卽驗往隔今統敷揚有宗。傳者以爲神用不同妄生異執。惟識不識其識不無然。無上依經二卷准經後記云梁代譯。今編梁錄。又長房內典等錄。復有正論釋義等一十三部一百八卷。今以並是經論義疏眞諦所撰。非梵本翻故刪不錄。又內典錄中梁陳二代俱載起信論者非也。

王子月婆首那。陳言髙空。中印度優禪尼國王之子。從魏之梁譯業無輟。以梁太淸二年六月。有于闐沙門求那跋陀﹝陳言徳賢﹞齎勝天王般若一部梵文凡十六品始洎建業。首那忽見徳賢有此經典。敬戀冥懷如對眞佛。因從祈請畢命弘宣。徳賢嘉其雅操虛心授與。那得保持以爲希遇。屬侯景作亂未暇翻傳。負載東西諷持供養。民之所欲天必從焉。遂屬陳朝覇於建業。首那負笈懷經自遠而至。江州刺史儀同共法氍。渴仰大乘護持正法。以文帝倩天嘉六年歲次乙酉七月辛巳朔二十三日癸卯。勸請首那於州廳事略開題序。設無遮大會。四眾雲集五千餘人。匡山釋僧果。及遠邇名徳。並學冠百家博通五部。各有碩難紛綸靡不煥然氷釋。到其月二十九日還興業伽藍。揵搥旣響僧徒咸萃。首那躬執梵文譯爲陳語。楊州阿育王寺釋智昕暫遊彭匯。伏膺至教耳聽筆疏。一言敢失再三循環。撰爲七卷。訖其年九月十八日文句乃盡。江州僧正釋慧恭。時通三學始末監掌。具經序及長房等錄。那𨿽一身而備經涉歷元魏梁陳相繼宣譯。後不測其終。

沙門須菩提。陳言善現。或云善吉。亦云善業。扶南國人。解悟超羣詞彩逸俗。化物無倦遊方屆茲。於楊都城內至敬寺。爲陳主譯大乘寶雲經一部。

自文帝開皇元年辛丑。至恭帝義寧二年戊寅。相承三帝三十八年。緇素十人。所出經論及傳錄等。總九十九部三百四十五卷﹝於中九十七部三百十一卷見在二部一十四卷闕本﹞。

優婆塞達磨闍那。隋云法智。姓瞿曇氏。卽元魏般若流支長子。本中印度婆羅痆斯國人。婆羅門種。流滯東川遂鄕華俗。父子相承祖習傳譯。髙齊之季爲昭玄都。齊國旣平佛法同毀。智因僧職轉任俗官。冊授洋川郡守。隋受周禪梵牒卽來。勅召智還使掌翻譯。智旣妙善隋梵二言。執本自翻無勞傳度。以開皇二年壬寅。譯業報差別經一部。成都沙門釋智鉉筆受文詞詮序義體。趙郡沙門釋彥琮製序﹝長房等錄並云﹞於興善寺譯業報差別經。今爲不然。此經二年季春譯出。季夏有詔始遷大興。云興善寺翻入非詳審也。

沙門毘尼多流支。隋言滅喜。北印度烏萇國人。不遠五百由延振錫巡坊來觀盛化。至止便召入令翻經。以文帝開皇二年壬寅。譯方廣總持等經二部。給事李道寶般若流支次子曇皮二人傳語。長安沙門釋法纂筆受爲隋言。并整比文義。沙門彥琮並皆製序﹝長房錄亦云於興善寺出此亦不然過如前述﹞。

沙門那連提黎耶舍。隋言尊稱。北印度烏萇國人。先於齊國爲昭玄統。共昭玄都沙門法智譯經七部。備在齊錄。建徳之季周武克齊。佛教與國一時平殄。耶舍外假俗服內襲三衣。避地東西不遑寧息。五眾凋窘投厝無所。儉餓溝壑者減食施之。老病扶力者隨緣濟益。𨿽事力匱薄拒諫行之。而神志休彊說導無倦。屯負留難便歷四年。有隋御寓重興三寶。開皇之始梵經遙應。爰降璽書請來弘譯。二年七月弟子道密等。侍送入京住大興善寺。其年季冬艸創翻業。勅昭玄統沙門曇延等三十餘人對翻。主上禮問殷繁供奉隆渥。年𨿽朽邁行轉精勤。曾依舍利弗陀羅尼具依修業。夢得境界自當作佛。如此靈祥雜沓其例非一。後移住廣濟﹝煬帝名廣攺弘濟今復避諱爲崇濟焉﹞爲外國僧主。存撫覉客妙得物心。忽一旦告弟子。吾年老力微不久去世。及今明了誡爾門徒。佛法難逢宜勤修學。人身難獲愼勿空過。言訖就枕奄爾而化。時滿百歲。卽開皇九年八月二十九日。初耶舍先逢善相者云。年必至百亦合登仙。中壽果終。其言驗矣。登仙冥理猶難測之。然其形貌瓌奇。頂如肉髪。耳長而聳。目正處中。有異常倫特爲殊相。固是傳法之碩徳也。法主旣傾哀驚道俗。紹隆之事將漸墜焉。凡於隋代譯經八部。卽大集日藏大雲輪大莊嚴法門等經是也。並沙門僧琛明芬給事李道寶學士雲皮等。僧俗四人更遞度語。沙門智鉉道邃慧獻僧琨奉朝請庾質學士費長房等筆受。昭玄統沙門曇延昭玄都大興善寺主靈藏等。二十餘徳監護始末。至五年冬勘練俱了。並沙門彥琮製序。尋耶舍遊涉四十餘年。國五十餘里十五萬。瑞景靈迹勝寺髙僧。駛水深林山神海獸。無非奉敬。並預徵降。事旣廣周未遑陳敍。沙門彥琮爲之本傳具流於世。

右三十九部一百九十二卷﹝本行集上三十七部一百七十八卷見在聖善住下二部一十四卷闕本﹞。

沙門闍那崛多。隋云志徳。北賢豆﹝賢豆本音因陀羅婆陀耶此云至處謂天帝釋所護故也賢豆之音彼國之訛略耳身毒天竺此方之訛稱也而彼國人總言賢豆而約之以爲五方也。唐西域記云。正音印度唐翻爲日月有多名斯其一也言諸羣生輪迴不自無明長夜莫有司晨。其猶白日旣隱宵燭斯繼。惟有星光之照。豈如朗月之明。苟緣斯致因而譬月。良以其土聖賢繼軌導凡御物如月照臨。由是義故謂之印度。印度種姓族類羣分而婆羅門特爲淸貴。從其稱傳以成俗無云經界之別總謂婆羅門國焉﹞揵陀囉國人也。﹝隋言香行國﹞居富留沙富邏城﹝隋云丈夫宮也﹞剎帝利種。姓金﹝俱凡反﹞步﹝隋云頂也謂如孔雀之頂彼國以爲貴姓﹞父名跋闍邏娑囉﹝隋云金剛堅也﹞幼懷遠量長垂淸範位居宰輔爕理有經。崛多昆季五人身居最小。宿殖徳本早發道心。適在髫年便求出離二親見其識量仍爲贊成。卽入大林伽藍因蒙度脫。其郁波弟耶﹝隋云常近受持者今所謂和上此乃于闐之訛略也奘法師云中天近音烏波陀耶唐云親教亦云依學﹞。

名嗜那耶舍﹝隋云勝名﹞專修宴座妙窮定業。其阿遮利夜﹝隋云傳授或云正行卽所謂阿闍梨也亦近國之訛略耳奘法師云阿遮利耶唐云軌範亦云教授﹞。

名闍若那跋達羅﹝隋云智賢﹞徧通三學偏明律藏。崛多自出家後孝敬專誠。教誨積年指歸通觀。然以賢豆聖境靈迹尚存。便隨本師具得瞻奉。時年二十有七。受戒三夏。師徒結志遊方弘法。初有十人同契出境。路由迦臂施國淹留歲序。國王敦請其師奉爲法主益利頗周。將事巡歷。便踰大雪山西足。固是天險之峻極也。至厭怛國旣初至止。野曠民希所須食飲無人營造。崛多遂捨具戒竭力供侍數經時艱冥靈所祐幸免災橫。又經謁羅槃陀及于闐等國。屢遭夏雨寒雪暫時停住。旣無弘演棲寓非久。又達吐谷渾國漸至鄯州。于時卽西魏後元年也。𨿽歷艱危心愈猛厲。發蹤跋涉三載于茲。同伴十人惟存四个。以周明武成之歲。初屆長安止艸堂寺。師徒遊化已果來心。更登淨壇再受具足。精誠從道尢甚由來。旣處京華漸通隋語。名聞稍遠時輩所欽。被詔延入後園共論佛法。殊禮別供充諸禁中。思欲通法無由自展具情上啟。卽蒙別勅爲造四天王寺聽在居住。自茲已後翻新經及接先闕。旣非弘泰羇縻而已。會譙王宇文儉鎭蜀。復請同行。於彼三年恒任益州僧主住龍淵寺。建徳墮運像教不弘。五眾一期同斯俗服。武帝下勅追入京輦。重加爵祿逼從儒禮。秉操鏗然守死無懼。帝愍其貞亮哀而放歸。路出甘州北由突厥。遇值中面他鉢可汗。慇重請留。因往復曰。周有成壞勞師去還。此無廢興幸安意住。資給供養尚使稱心。遂爾併停十有餘載。闍梨智賢還西滅度。未久之間和上遷。化隻影孤寄莫知所安。賴以北狄君民頗弘福利。因斯飄寓隨方利物。有齊僧寶暹道邃智周僧威法寶僧曇智照僧律等十人。以武平六年相結同行採經西域。往返七載將事東歸。凡獲梵本二百六十部迴至突厥。聞周滅齊併毀佛法。退則不可進無所歸。遷延彼間遂逢至徳。如渴值飲若暗遇明。因與同居講道相翫。所齎新經仍共尋閱請翻名題。勘舊錄目轉覺巧便有異前人。律等內誠各私慶幸。獲寶遇匠得不虛行。同誓焚香共契宣布。大隋受禪佛法卽興。暹等齎經先來應運。開皇元年季冬屆止。勅付所司訪人令譯。二年仲春便就傳述。季夏詔曰。殷之五遷恐民盡死。是則以吉凶之土制長短之命。謀新去故如農望秋。龍首之山川原秀麗卉木滋阜。宜建都邑定鼎之基。永固無窮之業。在茲可城曰大興殿。門曰大興。縣曰大興。園苑池沼其號並同。寺曰大興善也。於此寺中傳度法本。于時崛多仍住北狄。至開皇四年大興善寺沙門曇延等三十餘人。以躬當翻譯音義乖越。承崛多在北乃奏請還京。帝乃別勅追延。崛西歸已絕流滯十年。深思明世重遇三寶。忽蒙遠訪欣願交并。卽與使乎同來入國。于時文帝巡幸洛陽於彼奉謁。天子大悅賜問頻仍。未還京闕尋勅敷譯。新至梵本眾部彌多。或經或書且內且外。諸有翻傳必以崛多爲主。僉以崛多言識異方字曉殊俗。故得宣辯自運不勞傳度。理會義門句圓詞體。文意粗定銓本便成。受筆之徒不費其力。試比先達抑亦繼之。五年勅令崛多。共婆羅門沙門若那竭多。開府髙恭。息都督天奴。和仁。及婆羅門毘舍達等道俗六人。令於內史內省翻梵古書及乾文等于時廣濟寺惟獨耶舍一人譯經。別勅崛多使兼翻經。兩頭來往到十二年。翻書記了二百餘卷進畢。爾時耶舍先已終亡。仍勅崛多專主翻譯。移法席就大興善寺。更召婆羅門沙門達摩笈多。并勅髙天奴髙和仁兄弟等同傳梵語。又增置十大徳沙門僧休法粲法經慧藏洪遵慧遠法纂僧暉明穆曇遷等。監掌翻事銓定宗旨。沙門明穆彥琮重對梵本。再審覆勘整理文義。崛多曾傳。于塡東南二千餘里有遮拘迦國。彼王純信敬重大乘。宮中自有摩訶般若大集華嚴三部大經並十萬偈。王躬受持親執鎖鑰。轉讀則開香華供養。又道場內種種莊嚴。誘諸小王令入禮拜。此國東南二十餘里。山甚巖險有深淨窟。置大集華嚴方等寶積楞伽方廣舍利弗華聚二陀羅尼都薩羅藏摩訶般若八部般若大雲經等凡十二部。咸十萬偈。國法相傳防衛守護。又有入滅定羅漢三人窟中禪寂。每至月半諸僧就山爲其淨髪。此則人法住持有生之所憑賴。崛多道性純厚神志剛正。愛徳無厭求法不懈。博聞三藏遠究眞宗。徧學五明兼閑世論。經行得道場之功。總持通神呪之理。三衣一食終固其誠。仁濟弘誘非關勸請。勤誦佛經老而彌篤。彊識先古久而逾詣。士庶欽重道俗崇敬。隋滕王遵仰戒範奉以爲師。因事塵染流擯東越。又在甌閩道聲載洽。身心兩救爲益極多至開皇二十年便從物故。春秋七十有八﹝惟添品法華序。仁壽元年辛酉。崛多笈多二法師於大興善寺重勘梵本闕者添譯。旣在仁壽之元年出添品。卽非開皇二十年卒也。又內典錄云仁壽之末崛多以緣他事流擯東越續髙僧傳卽云開皇二十年卒。錄傳俱宣所撰而自相矛楯何也﹞。崛多自西服來至東華循歷翻傳。自開皇五年訖仁壽之末出護國等經。總三十九部合一百九十二卷。並詳撿陶治理教圓通。文明義結具流於世。見隋唐二錄﹝護國菩薩經佛。華嚴入如來徳智。大方等大雲請雨經。東方最勝燈王如來經。無所有菩薩經。大乘三聚懺悔經。已上六部內典錄云崛多所譯。靖邁經圖云笈多出。今依內典爲正。大集譬諭王經。移識經。法炬陀羅尼經。已上三部。經圖之中崛多笈多二錄俱載者誤也。今並載崛多之餘笈多錄內除之﹞。

沙門釋法經等並大興善寺翻經大徳也。開皇十四年甲寅撰一切經錄。法經等二十大徳緝撰成之。總標綱紀位爲九錄。區別品類有四十二分。合有二千二百五十七部五千三百一十卷揚化寺沙門明穆。區域條分指蹤紘絡。日嚴寺沙門彥琮。覼縷綱維考校同異。見長房錄。又至仁壽二年勅所司。請興善寺大徳與翻經沙門及學士等。披撿法藏詳定經錄。隨類區辯總爲五分。單本第一重翻。第二重別生。第三賢聖集傳。第四疑僞。第五見闕。都合二千一百九部五千五十八卷。別生疑僞不須抄寫已外三分入藏見錄。並沙門彥琮綜理裁定。見續髙僧傳。

沙門釋寶貴。大興善寺僧也。開皇十七年丁巳合金光明經一部。貴卽周世智度論師道安之神足。翫閱羣典見昔晉世沙門支敏度合兩支兩竺一白五家首楞嚴爲一部作八卷﹝今准祐錄及合經記四本合成無白延也﹞合一支兩竺三家維摩爲一部作五卷。又沙門僧就合四家大集爲六十卷。諸此合經文義宛具。斯旣先哲遺縱。貴遂依承以爲規矩。遂合涼世法豐﹝四卷十六品者﹞周朝稱藏﹝續譯壽量大辯二品分爲五卷﹞梁時眞諦﹝更出四品謂三身分別業障滅品陀羅尼最淨地品依空滿願通前十八成二十四分成七卷﹞隋代志徳﹝復出銀主陀羅尼品及囑累品﹞前後所出。共二十四分爲八卷。沙門彥琮重覆勘校品部究足。始自于斯文號經王。義稱深妙願言幽顯。頂戴護持﹝又長房云招提寺沙門僧就開皇六年合大集經成六十卷者今尋就所合經難爲憑准中有差舛如後大乘錄及刪繁錄中具述故此錄中存其別本合部之者刪之不存﹞。

沙門菩提登。外國人也。不知何代譯。占察經一部。長房錄云。此經撿錄無目。而經首題云。菩提登在外國譯。似近代出。今諸藏內並寫流傳。而廣州有一僧行塔懺法。以皮作二枚帖子。一書善字。一書惡字。令人擲之。得善者好。得惡者不好。又行自撲法以爲滅罪。靑州亦有一居士同行此法。開皇十三年有人告廣州官司云是其妖。官司推問其人。引證云。塔懺法依占察經。自撲法依諸經中。五體投地如太山崩。廣州司馬郭誼來京向岐州具狀聞奏。

勅不信占察經道理。令內史侍郎李元操共郭誼就寶昌寺問諸大徳。沙門法經等報云。占察經目錄無名及譯處。塔懺法與眾經復異。不可依行。勅云。諸如此者不須流行。今謂不然。豈得以己管窺而不許有博見之士耶。法門八萬理乃多途。自非金口所宣何得顯斯奧旨。大唐天后天冊萬歲元年。勅東都佛授記寺沙門明佺等。刊定一切經錄已編入正經訖。後諸覽者幸無惑焉。

翻經學士費長房。成都人也。房本出家。周廢僧侶權從儒服。及隋興復仍習白衣。時預參傳筆受詞義。以歷代羣錄多惟編經至於佛僧紀述蓋寡乃撰三寶履歷。帝年始自周莊魯莊至於開皇末歲。首列甲子傍列眾經。翻譯時代附見綸綜。號爲開皇三寶錄。撰成陳奏下。

勅行之。其序略云。今之所撰略准三書以爲指南顯茲三寶。佛生年瑞依周夜明。經度時祥承漢宵夢。僧之元始城壍棟梁。毘贊光輝崇於慧皎。其外傍採隱居歷年國誌典墳僧祐集記諸史傳等僅數十家。摘彼翠翎成斯紀翮。扇之千載風於百王。共秉智矩之光照時昏暗。同傳法流之潤洽世燋枯。闡我皇猷道開厥始。昔結集之首並指在某國某城。今宣譯之功理須各宗時代。故此錄體率舉號稱爲漢魏吳及大隋錄也。失譯疑僞依舊注之。人以年爲先經隨代而次。有重列者猶約世分。總其華戎黑白道俗合有一百九十七人。都所出經律戒論傳二千一百四十六部六千二百三十五卷。位而分之爲十五軸一卷總目。兩卷入藏。三卷帝年。九卷代錄。代錄編鑑經翻譯之少多。帝年張知佛在世之遐邇。入藏別識教小大之淺深。

沙門達摩笈多。隋云法密。亦云法藏。本南印度羅囉﹝力賀反﹞國人也﹝內典錄及翻經圖並云北天竺烏場國人者非也﹞剎帝利種。姓獘耶伽囉﹝隋云虎氏﹞有弟四人身居長子。父母留戀不聽出家。然以篤愛法門深願離俗。年二十三往中印度界鞬拏究撥闍城﹝隋云耳出﹞於究牟地﹝隋云黃花﹞僧伽囉磨﹝隋云眾園舊云於伽藍者訛略也﹞笈多於此寺中方得落髪。攺名法密。年二十五方受具戒。其郁波弟耶名佛馱笈多﹝隋云覺密﹞阿遮利夜名舊拏達多﹝隋云得施﹞又一阿遮利夜名爲普照。通大小乘經論咸能誦說。行賓茶夜法﹝謂行乞食者舊爲分衛訛略也﹞入第耶那﹝隋云念修舊爲禪那及持訶那並訛僻也﹞恒入此觀以爲常業。笈多受具足後仍住三年就師學問。師之所得略窺戶牖。後以普照師爲吒迦國王所請。從師至彼經停一載。師還本國笈多更留四年。住於提婆鼻阿囉﹝隋云天遊也天謂國王遊謂僧處其所王立故名天遊舊以寺代之乃此土公院之名所謂司也延也又云招提者亦訛略也世世依字解招謂招引提謂提携並浪語也此乃西言耳正音云招聞提奢此云四方謂處所爲四方眾僧之所依也﹞。

於是歷諸大小乘國及以僧寺聞見倍多。北路商人頗至於彼。遠傳東域有大支那國焉﹝舊名眞丹振旦者並非正音無義可譯惟知是此神洲之總名也﹞。

初𨿽傳述不甚明信未作來心。但以志在遊方情無所繫。遂往迦臂施國六人爲伴。仍留此國停住王寺。笈多遂將四伴於國城中二年停止。徧歷諸寺備觀所學。遠遊之心尚未寧處。其國乃是北路之會雪山北陰。商旅咸湊其境。於商客所又聞支那大國三寶興盛。同侶一心屬意來此。非惟觀其風化。願在利物弘經。便踰雪山西足薄佉羅國。沙多叉拏國。達摩悉鬢多國。此諸國中並不久住。足知風土諸寺儀式。又至渴羅盤陀國留停一年。未多開導又至沙勒國。同伴一人復還本邑。餘有三人停在王寺。謂沙勒王之所造也。經住兩載。仍爲彼僧講念破論有二千偈。旨明三印多破外道。又爲講如實論亦二千偈。約其文理。乃是世間論義之法。又至龜茲國亦停王寺。又住二年。仍爲彼僧講釋前論。其王篤好大乘多所開悟。留引之心旦夕相造。笈多係心東夏無志潛停。密將一僧間行至焉耆國。在阿蘭拏寺講通前論。又經二年。漸至髙昌客遊諸寺。其國僧侶多學漢言。𨿽停二年無所宣譯。又至伊吾便停一載。值難避地。西南路純砂磧水艸俱乏。同侶相須性命莫投。乃以所齎經論權置道旁。越山求水冀以存濟。求旣不遂勞獘轉增。專誦觀世音呪夜雨忽降。身心充悅尋還本途。四顧茫然方道迷失。踟蹰進退乃任前行。遂達瓜州。方知曲取北路之道也。笈多遠慕大國跋涉積年。初契同徒。或有留歿。獨顧單景屆斯勝地。靜言思之悲喜交集。尋蒙帝旨延入京城。處之名寺供給豐渥。卽開皇十年冬十月也。至止未淹華言略悉。又奉別勅令就翻經。移住興善執本對譯。允正定繁。所誦大小乘論並是深要。至於宣解大弘微旨。此方舊學頻遣積疑。然而慈恕立身柔和成性。心非道外行在言前。戒地夷而靜智水幽而潔。經洞字源論窮聲意。加以威容詳正勤節髙猛。誦響繼晨宵法言通內外。又姓好端居簡絕情務。寡薄耆欲息杜希求。無倦誨人有踰利己。曾不忤顏於賤品輕心於微類。遂使未覩者傾風暫謁者欽敬。自居譯人之首惟存傳授。所有覆疎務在綱領。煬帝定鼎東都敬重隆厚。至於佛法彌增崇樹。乃下勅於洛水南濱上林園內置翻經舘。搜舉翹秀永鎭傳法。登卽下徵笈多并諸學士並預集焉。四事供承復恒常度。致使譯人不墜其緒成簡無替於時。及隋綱云頹効疊煙搆。梵本新經一時斯斷。笈多蘊其深解遂闕陳弘。始於開皇中歲屆于京師。卽與崛多共參傳譯。于時崛多拱權令望居最。傳度梵隋。時惟稱美。至於深義莫不反啟斯人。而容範滔然無涉世路。所以傳譯聲望抑己揚人。仁壽之末崛多以緣他事流擯東越。笈多乘機專主傳譯。從大業初年終大業末歲。譯大方等善住意等經九部。並文義澄潔華質顯暢。沙門彥琮明則行炬等筆受。至大唐武徳三年終于洛納。沙門彥琮爲之作傳。初笈多翻金剛斷割般若波羅蜜經一卷及普樂經一十五卷。未及練覆值僞鄭淪廢不暇重修。今卷部在京多明八相等事。今謂大唐日照三藏翻方廣大莊嚴經一十二卷。與舊普曜經梵本是同。於中亦明八相等事。與此普樂經亦應梵本同也。

貞元新定釋教目錄卷第十

貞元新定釋教目錄卷第十一

西京西明寺沙門圓照撰

總集羣經錄上之十一

自髙祖神堯皇帝武徳元年歲次戊寅。至皇帝貞元十六年庚辰之歲。兼天后代凡經一百八十三載。傳譯緇素已有四十六人。所出經律論及傳錄等。總四百三十五部二千四百七十六卷﹝於中四百七部二千三百九十九卷見在二十七部七十七卷訪本未獲﹞。

沙門波羅頗迦羅蜜多羅。唐言作明知識。略云明友。或一云波頗。唐言光智。中印度人也。本剎利王種。姓剎帝利。十歲出家隨師習學。誦一洛叉大乘經可十萬偈。受具已後便學律藏。旣通戒网心樂禪思。又隨勝徳修習定業。因修不捨經十三年。末後南遊摩伽陀國。

那蘭陀寺。值戒賢論師盛弘十七地論。因復聽採。以此論中兼明小教。又誦一洛叉偈小乘諸論。波頗識度通敏器宇冲邃。博通內外研精大小。傳燈教授同侶所推。承化門人般若因陀羅跋摩等。學功樹勣深達義綱。相繼領徒本國匡化。爲彼王臣之所欽重。但以出家釋子不滯一方。六月一移任緣靡定。承北狄貪勇未識義方。法藉人弘敢欲傳化。乃與道俗十人展轉北行。達西面可汗葉護衙所以法訓勗。曾未浹旬特爲戎主深所信伏。日給二十人料旦夕祇奉。同侶道俗咸被珍遇。生福增敬日倍於前。武徳九年髙平王出使入蕃因與相見。承此風化將事東歸。而葉護君臣留戀不許。王卽奏聞下勅徵入。乃與髙平同來謁帝。以貞觀元年歲次丁亥十一月二十日達京。

勅住興善。釋門英達莫不修造。自古教傳詞旨有所未諭者。皆委其宗緒檢其同異。內計外執指掌釋然。徵問相酬披解無滯。乃上簡聞蒙引內見。躬傳法理無爽對揚。綵四十段并宮禁新納一領。所將五僧加料供給。重頻慰問勞接殊倫。至三年三月上以諸有非樂物我皆空。眷言眞要無過釋典。流通之極豈尚翻傳。下。

詔所司搜敡碩徳兼閑三教備舉十科者一十九人。於大興善寺創開傳譯。沙門玄謨僧伽等譯語。及三藏同學崛多律師證譯。沙門法琳惠明惠賾慧淨等執筆承旨。慇懃詳覆審定名義具意成文。沙門慧乘法常惠朗曇藏智解智首僧辯僧珍道岳靈佳文順等證義。又勅上柱國尚書左僕射邦國公房玄齡散騎常侍太子詹事杜正倫禮部尚書趙郡王李孝恭等參助詮定。右光祿大夫太府卿蘭陵男蕭璟總知監護。百司供送四事豐華。至四年四月譯寶星經訖。後移勝光又譯般若燈大莊嚴經論。至七年春勘閱旣周繕寫云畢。所司詳讀乃上聞奏。下。

勅各寫十部散流海內。仍賜頗物百段。餘承譯僧有差束帛。波頗意在傳法餘無挂懷。而時輩不詢。或生異議云。頗僥倖時譽敢馳於後。故聚名達廢講經論。斯未是弘通者。時有沙門靈佳。卓犖拔羣妙通機會。對監護使具述事理云。頗逮投東夏情乖名利。欲使道流千載聲振上古。昔苻姚兩代翻經學士乃有三千。今大唐譯人不過二十。意在明徳同證信非徒說。後代昭奉無疑於今耳。識者僉議攸同。後遂不行。時爲太子染患眾治無効。下勅延頗入內一百餘日。親問承對下。

帝旨。疾旣漸降辭出本寺。賜綾帛等六十段并及時服十具。頗誓傳法化不憚艱危。遠度蔥河來歸震旦。經途所亘四萬有餘。躬齎梵文望並翻盡。不言英彥有墜綸言。本志頹然雅懷莫訴。因而遘疾自知不救。分散衣資造諸淨業。端坐觀佛遺表施身。下。

勅特聽。尋爾而卒於勝光寺。春秋六十有九東宮下令給二十人。輿屍坐送至于山所。闍維旣了。沙門玄謨收拾餘骸爲之起塔於勝光寺。在乘法師塔東。卽貞觀七年四月六日也。有識同嗟。法輪輟軫羣生無導。良可悲矣﹝內傳錄云于斯時也大集梵文將事廣博陶津後代而恨語由唐化弘匠不行致使梵寶無由分布故十載之譯三部獻功可悲深矣今老覆敍中譯時年月三年三月創譯七年春功畢續髙僧傳云六年訖傳錄俱是宣修年月自矛楯也﹞。

沙門釋法琳。姓陳氏。頴川人。遠祖隨宦寓居襄陽。少而出家遊獵儒釋博綜詞義。金陵楚郢從道問津。自文苑才林靡不尋造。而意在綱梗不營浮綺。野栖木食於靑溪等山。晝則承誨佛經。夜則吟覽俗典。故於內外詞旨經緯遺文。精會所歸咸肆其抱。而風韻閑雅韜徳潛形。气揚采飛方陳神略。隨季承亂入關觀化。流離八水顧步三秦。每以槐市仙宗互陳名寶。昔在荊楚梗槪其文。而祕法奇章猶未探撿。自非同其形服塵其本情。方可體彼宗師靜茲紛結。乃權捨法報。長髪多年。外統儒門內希聃術。遂以義寧初歲。假被巾褐從其居館。琳素通莊老談吐淸奇。道侶服其精華。膜拜而從遊處。情契莫二共敍金蘭。故彼所禁文詞並用諮琳取定。致令李宗奉釋之典包舉具舒。張僞葛妄之言詮題品錄。武徳初運還莅釋宗。擁帙延光栖遑問道。以帝壞同歸名教。是則鼓言鄭衛易可箴規。乃住京師濟法寺。至武徳四年。有太史令傅奕。先是黃巾深忌佛法。上廢佛法事十有一條。云釋經誕妄言妖事隱。損國破家。未聞益世。請胡佛邪教退還天竺。凡是沙門放歸桑梓。則家國昌太李孔之教行焉。武皇容其小辯朝輔未能抗也。時謂遵其邪徑通廢宏衢。莫不懼焉。乃下詔問曰。棄父母之鬚髪。去君臣之章服。利在何間之中。益在何情之內。損益二宜請動妙釋。琳憤激傅詞側聽明勅。承有斯問。卽陳對曰。琳聞至道絕言。豈九流能辯。法身無像。非十翼所詮。但四趣茫茫漂淪欲海。三界蠢蠢顚墜邪山。諸子迷以自焚。凡夫溺而不出。大聖爲之興世。至人所以降靈。遂開解脫之門。示以安穩之路。是以中天王種辭恩愛而出家。東夏貴族厭榮華而入道。誓出二種生死。志求一妙涅槃。弘善以報四恩。立徳以資三有。此其利益也。毀形以成其志。故棄鬚髪美容。變俗以會其道。故去君臣華服。𨿽形闕奉親而內懷其孝。禮乖事主而心戢其恩。澤被怨親以成大順。祐沾幽顯豈拘小違。上智之人依佛語故爲益。下凡之類虧聖教故爲損。懲惡則濫者自新。進善則通人感化。此其大略也。傅氏所奏在司猶未施行。奕乃多寫表狀。遠近公然流布。京室閭里咸傳禿丁之誚。劇談酒席昌言胡鬼之謠。佛日翳而不明。僧尼阻而無勢。于時達量道俗動毫成論者非一。各疏佛理具引梵文。委示業緣曲垂邪正。但是奕之所廢。豈有引廢證成。𨿽曰破邪終歸邪破。琳情弄玄機獨覺千載。器局天授博悟生知覩作者之無功。信乘權之有據。乃著破邪論二卷用擬傅詞。文有三十餘紙。自琳之綴采貫絕羣篇。野無遁賢朝無遺士。家藏一本。咸誦在心。並流略之菁華。文章之冠冕。茂譽於是乎騰廣。昏情由之而開尚矣。琳又以論卷初出意在弘通。自非廣露其情。則卓頴不虛其道。乃上啟儲后諸王及公卿侯伯等。並文理弘被。庶績咸嘉其博詣焉。故奕奏狀因之致寢。遂得釋門重敞。琳寔其功。東宮庶子虞世南詳琳著論乃爲之序。而傅氏不愜其情。重施密譖搆扇黃巾用爲黨類。道士李仲卿上十翼九迷論。道士劉進喜上顯正論。皆貶量佛聖塵點釋宗。昏冒生靈衒曜朝野。薰蕕旣雜時所疑焉。武徳九年春下。

勅旣下莫敢致詞。五眾哀號於槀衢。四民顧嘆於城市。于時道俗蒙然投骸無措。賴由震方出帝氛﹝唚﹣口﹢禾﹞廓淸。素襲啟聞薄究宗領。登卽大赦還返神居。故佛日重朗於唐世又由琳矣。琳頻逢黜陟誓結維持。道挫世情良資寡學。乃探索典藉隱括玄奧。撰辯正論八卷。頴川陳子良注之并製序。良文學雄伯奉儒戴釋誘勸成則。其從如雲。貞觀初文帝捨終南山大和舊宮置龍田寺﹝龍田寺是大和宮之于大院今在翠微之南宮正院爲大和寺今并合入翠微寺焉﹞琳性欣幽靜。就而住之。眾所推美舉知寺任。從容山服詠歌林野。三年。

勅波頗三藏。翻寶星經及般若燈論。召琳令執筆。承旨兼詳覆名義。至十三年冬有黃巾秦世英者。挾方術以要榮。遂程器於儲貳。素嫉釋種陰陳。琳論謗訕皇宗。罪當誷上。

帝勃然下勅沙汰僧尼。見有眾侶宜依遺教。仍訪琳身據法推勘。琳扼腕奮發不待追徵。獨詣公庭輕主徇理。乃縶以縲紲。下詔問曰。周之宗盟異姓爲後。尊祖重親寔由先古。何爲追逐其短。首鼠兩端廣引形似之言。備陳不遜之諭。爬毀我祖禰謗黷我先人。如此要君罪有不恕。琳答曰。文王大聖周公大賢。追遠愼終昊天靡答。孝悌之至通於神明。𨿽有宗周義不爭長。何者。皇天無親竟由輔徳。古人黨理而不黨親。不自我先不自我後。𨿽親有罪必罰。𨿽疎有功必賞。賞罰理當故天下和平。老子習人訓導宗徳加於百姓。恕己謙光仁風形于四海。又云。吾師名佛。佛者覺一切人也。乾竺古皇西昇逝矣。討尋老教始末可追。日授中經示誨子弟言。吾師者善入泥洹綿綿常存。吾今逝矣。今劉李所述謗滅老氏之師。世莫能知。著茲辯正論有八卷。略對道士。六十餘條。並陳史籍。前言實非謗毀家國。自後辯對六十餘條並據琳詞。具狀聞奏。勅云。所著辯正論信毀交報篇曰。有念觀音者臨刃不傷。且赦七日令爾自念。試及刑決能無傷不。琳外纏桎梏內迫刑期。水火交懷。訴仰無路。乃錄生來所聞經教及三聖尊名銘誦心府。擬爲顯應。至于限滿忽神思彯勇橫逸胸懷。歡慶相尋頓忘死畏。立待對問。須臾勅至云。今赦期已滿當至臨刑。有何所念有靈驗不。琳援筆答曰。自隋季擾攘四海沸騰。疫毒流行干戈競起。興師相伐各擅兵威。臣佞君荒不爲正治。遏絕行路固執一隅。自皇王弔伐載淸陸海。斯寔觀音之力。咸資勢至之恩。比徳連蹤道齊上聖。救橫死於帝庭。免淫刑於都市。琳於七日已來不念觀音惟念陛下。勅治書侍御韋琮問琳。有詔令念觀音。何因不念乃云惟念。

陛下。琳答。伏承觀音聖鑑塵形六道。上天下地皆爲師範。大唐光宅四海。九夷奉職八表形淸。君聖臣賢不爲枉濫。今。

陛下子育恒品如經。卽是觀音。旣其靈鑑相符。所以惟念。

陛下。且琳所著辯正論。爰與書史倫同。一句參差任從斧鉞。

陛下若刑濫無辜。琳有伏屍之痛。具以事聞。遂不加罪。有。

勅迻于益部僧寺。行至百牢關菩提寺因疾而卒。時年六十九。沙門惠序經理所苦。情結斷金曉夕同衾慰撫承接。及命將盡在序膝上。序慟哭崩摧淚如駛雨。乃召諸關旁道俗。葬於山東之頂。髙樹白塔。勒銘鋕之。行路忘者知便下淚。琳所著詩賦啟頌碑表章誄大乘教法并諸論記傳合三十餘卷。並金石擊其風韻。縟綿繢其文思。流靡雅便騰焰彌穆。又善應機說導卽事騁詞。言會宮商義符玄藉。其秦世英竟以狂匿被誅。公私怪其死晚。劉李傳氏相從化往。故其遺文往行可爲萬代宗轄矣。

右七十六部一千三百四十七卷其本並在。

沙門釋玄奘。本名禕。俗姓陳氏。陳留人也。漢太丘長仲弓之後。曾祖欽後魏上黨太守。祖康北齊國子博士。食邑周南子孫因官。又爲緱氏人也。父惠英潔有雅操。早通經術。形長八尺美眉明目。拜江陵令解纓而返。卽大業年。識者以爲剋終隱淪之候故也。有四男奘最小。幼而珪璋特達聰悟不羣。年八歲父坐於机側口授孝經。至曾子避席忽整襟而起。問其故。對曰。曾子聞師命尚猶避席。某今奉慈訓。豈宜安坐。父甚悅知其必成。召宗人語之。皆賀之曰。此公之揚烏也。其早惠如此。自後備通經奧。次兄長捷先出家住東都淨土寺。以奘少罹窮酷携以將之。日授精理旁兼巧論。年十一誦維摩法華。東都恒度便預其次。自爾卓然梗正不偶朋流。口誦目錄略無閑缺。覩諸沙彌劇談掉戲。奘謂之曰。經不云乎。夫出家者爲無爲法。豈復恒爲兒戲。可謂徒喪百年。時寺有景法師講涅槃經。執卷伏膺遂忘寢食。又學嚴法師攝大乘論。一聞將盡再覽無遺。時年十三也。其後隋代失御天下沸騰。昆季相携屆于京邑住莊嚴寺。是時武徳元年也。國基艸創兵甲尚興。所以京城未有講肆。然綿蜀之中法事甚盛。遂與兄從之經子午谷入漢川。遂逢空景二法師。停月餘日從之受學。仍相與進向成都。諸徳旣萃大建法筵。於是更聽基暹攝論毘曇道振迦旃延論。敬惜寸陰勵精無怠。二三年間究通諸部。年滿二十。卽以武徳五年於成都受具。夏坐學律正篇七聚之宗。一徧斯得。奘自惟曰。學貴經遠義重疎通。讚仰一方未成探賾。遂從蜀至荊詢求先徳。漸至相州。造惠休法師質問疑礙次到趙州謁道深法師學成實論。又入長安止大覺寺。就岳法師學俱舍論。皆一徧而盡其旨。經目而記於心。𨿽宿學耆年不能出也。至於鉤深致遠開微發伏。眾所不至。獨悟於幽奧者固非一義焉。時長安有常辯二法師。爲上京法匠。奘又諮稟然其所有深致亦一拾斯盡。二徳並深嗟賞。乃謂奘曰。汝可謂釋門千里之駒。其再明慧日當在爾躬。恨吾輩老朽恐不見也。自是學徒攺觀譽滿京邑。僕射宋公蕭瑀敬其脫頴奏住莊嚴。然非本志情栖物表。乃又惟曰。余周流吳蜀爰逮趙魏。未及周秦預有講筵率皆登踐。已布之言今𨿽蘊胸襟未吐之詞宗解籤無地。若不輕生殉命誓往華胥。何能具覿成言用通神解。一覩明法了義眞文。要返東華傳揚聖化。則先賢髙勝豈決疑於彌勒。後進鋒頴寧輟想於瑜伽耶。遂厲然獨舉詣闕陳表。有司不爲通引。頓迹京臯廣就諸蕃徧學書語。行坐尋授數日便通。側席面西思聞機候。會貞觀三年時遭霜險。下勅道俗隨豐四出。幸因斯際徑往姑臧漸至燉煌。路由天塞裹糧弔影。前望悠悠但見平沙絕無人徑。迴遑委命任業而前。展轉因循達髙昌境。王麴文泰得信於佛。殊禮供待請留弘法。奘告誠慇至遂任西行。厚相贈遺以充資什。仍勅殿中侍御史。歡齎綾帛伍佰匹果味兩車。獻葉護可汗書二十四封。通屈支等二十四國。每一封書附大綾一匹爲信。給馬三十匹手力二十五人。送至突厥葉護衙所。以大雪山北六十餘國皆其部統故。重遺達爲奘開前路也。可汗遂。

勅所部諸國令供給傳送。展轉遂達迦濕彌羅國。斯並髙昌麴王葉護可污之力也。奘周遊五印徧師明匠。至如五明四含之典。三藏十二之筌。七例八轉之音。三聲六聲之句。皆盡其微畢究其妙。初那爛陀寺大徳師子光等。立中百論宗破瑜伽等義。奘曰。聖人作論終不相違。但學者有向背耳。因造會宗論三千頌。融會瑜伽中百之旨。先有南印度王灌頂師。名般若毱多。明正量部。造破大乘論七百頌。奘申大乘義破之。名制惡見論。千六百頌。諸師咸曰。斯論窮天下之勍寇也。何敵當之。又東印度拘摩羅王。因奘通化初開信門請問。諸佛何所功徳。奘讚如來三身利物。因造三身論三百頌以贈之。王曰。未曾有也。頂戴歸依。斯之三論義府幽奧。五印度境盛傳流布。是知道風照著徳行髙明。學蘊三冬聲馳萬里。印度學人咸仰盛徳。旣曰經笥。亦稱法將。小乘學徒號奘爲木叉提婆。唐言解脫天。大乘法眾號摩訶耶那提婆。唐言大乘天。斯乃髙其徳而傳徽號。敬其人而議嘉名。又戒日大王五印臣伏。彼聞奘名遣人要請。奘初至止王卽問云。聞彼支那國有秦王破陣樂歌之曲。秦王何人致此歌詠。奘曰。卽今正國之。

皇極之前封爲秦王。是大聖人。揆亂反正恩霑六合故有斯詠。王曰。如此之人故天縱之爲物主也。王於奘所盡心師敬。欲使芳音布於遐邇。故於曲女城施大論場。集五印度沙門婆羅門能言之士令奘立論。竟十八日無敢問者。王大嗟賞施金錢一萬銀錢三萬上﹝疊﹡毛﹞衣一百具。悉皆不受。五印度境戒日王等。殷重請留用光玄化。奘志存弘益傳於未聞。礭擬東旋拒而不受。王重請暫住觀七十五日大施場相。事訖辭還王勅所部遞送出境。并施象一頭金銀錢各數萬。戒日拘摩羅等十八大國王流淚執別。奘便辭而不受。諸僧勸受象施。皆曰。斯勝相也。佛滅度來王𨿽崇敬種種布施。未聞以象用及釋門。象爲國寶今旣見惠信之極矣。卽納象而返錢寶。然其象也其形圓大髙可丈三長二丈許。上容八人并諸什物。緣國北旋出印度境。奘歷遊諸國觀禮聖迹及感靈應。具如大唐西域記及續髙僧傳兼奘法師傳等備顯。奘於西域請得如來肉舍利一百五十粒。金佛像一軀通光座髙尺有六寸。擬摩揭陀國前正覺山龍窟影像金佛像一軀通光座髙三尺三寸。擬婆羅痆斯國鹿野苑初轉法輪像刻檀佛像一軀通光座髙尺有五寸。擬橋賞彌國出愛王思慕如來刻檀寫眞像刻檀佛像一軀通光座髙二尺九寸。擬劫比他國如來自天宮下降寶階像銀佛像一軀通光座髙四尺。擬摩揭陀國鷲峯山說法華等經像金佛像一軀通光座髙三尺五寸。擬那揭羅曷國伏毒龍所留影像刻檀佛像一軀通光座髙尺有三寸擬吠舍釐國巡城行化像大乘經二百二十四部。大乘論一百九十二部。上座部經律論一十四部。大眾部經律論一十五部。三彌底部經律論一十五部。彌沙塞部經律論二十二部。迦葉臂耶部經律論一十七部。法密部經律論四十二部。說一切有部經律論六十七部。因論三十六部。聲論一十三部。凡五百二十夾六百五十七部。並載之巨象還返。

帝城。初奘旣度蔥嶺。先遣侍人齎表陳露達國化也。下。

勅流問。令早相見。行達于闐以象致死所齎經像交無運致。又上表請。尋下別。

勅。令于闐王給其鞍乘。旣奉嚴勅駝馬相運至于沙州。又蒙別勅。計其行程酬雇價直。並不受而還。自爾乘傳二十許乘。以貞觀十九年正月二十四日。屆于京邦之西。道俗相趨屯赴闐﹝門﹫壹﹞。數十萬眾如值下生。將欲入都人物諠擁取進不前。遂停別館。通夕禁衛。候備遮斷停駐道旁。從故城之西南至京師朱雀之都。亭驛二十餘里。列眾拜謁動不得旋。于時駕幸洛陽。奘乃留諸經像送弘福寺。京邑僧眾競列幢帳助運莊嚴。四部諠譁又倍初至。當斯時也。復感瑞雲現于日北。團團如蓋紅白相映。當于像上。顯發輪光旣非遶日。同共嗟仰從午至晡。像入弘福方始歇滅。致使京都五日四民廢業七部歸承。當此一期傾仰之髙終古罕類也。謁帝於洛陽宮。見于儀鸞殿。特蒙慰問面奉。

天顏。談敍眞俗無爽。帝旨。從卯至酉不覺時延迄于閉鼓。上卽事戎旃問罪遼左明旦將發。下勅同行。固辭疾苦。不違其請。先是中印度菩提寺僧三人送經初至。下勅普請京城設齋。仍於弘福寺譯大嚴等經。不久之間奘信又至。乃。

勅且停待到方譯。旣見洛宮深沃虛想。卽陳翻譯探擢賢明。上曰。法師唐梵具瞻詞理通敏將恐徒揚仄陋終虧聖典。奘曰。昔二秦之譯門徒三千。𨿽復翻傳猶恐後代無聞懷疑乖信。若不搜舉同奉玄規。豈以褊能妄參朝委。頻又固請。乃蒙降許。

貞元新定釋教目錄卷第十一

貞元新定釋教目錄卷第十二

西京西明寺沙門圓照撰

總集羣經錄上之十二

帝曰。自師行後朕奉爲穆大后。於西京造弘福寺可就翻譯。所須人物吏力。並與玄齡商量務令優洽。旣承明命返迹京師。遂召證義大徳諳解大小乘經論爲時輩所推者一十一人至。卽京弘福寺沙門靈潤。沙門文備。羅漢寺沙門惠貴。實際寺沙門明琰。寶昌寺沙門法祥。靜法寺沙門普賢。法海寺沙門神昉。廓州法講寺沙門道深。汴州演覺寺沙門玄忠蒲州普救寺沙門神泰。線州振響寺沙門敬明等。綴文大徳九人至。卽京普光寺沙門拪玄。弘福寺沙門明濬。會昌寺沙門辯機。終南山豐徳寺沙門道宣。簡州福聚寺沙門靖邁。蒲州普救寺沙門行支。栖巖寺沙門道卓。邠州昭仁寺沙門惠立。洛州天宮寺沙門玄則等。字學大徳一人至。卽京大總持寺沙門玄應。證梵語梵文大徳一人至。卽京大興善寺沙門玄謨。其年五月方操貝葉開演梵文。創譯大菩薩藏經。沙門道宣執筆并刪綴詞理。又復旁翻佛地經六門陀羅尼經顯揚聖教論。二十年春正月又譯大乘阿毘達磨雜集論。次譯瑜伽師地論。法師於論重加陶練。微有餘隙又出西域記十二卷。沙門辯機親受事連比前後。自前代已來所譯經教。初從梵語倒寫本文。次乃迴之順同此俗。然後筆人亂理文句。中間增損多墜金言。今所翻傳都由奘旨。意思獨斷出語成章。詞人隨寫卽可披翫。于時。

駕返西京。奘乃進新譯經論并大唐西域記表請題序。

手勅答書略云。朕學淺心拙在物猶迷。況佛教幽微豈能仰測。請爲經題非己所聞。其雜撰西域記者當自披覽。又再三表請方蒙允許。遂謂駙馬都尉髙履行曰。卿前請朕爲父作碑。今气力不如昔願作功徳。爲法師作序不能作碑。卿知之。

貞觀二十二年春幸玉華宮。六月勅追法師赴宮見於玉華殿。帝問。比翻何經論。答近翻瑜伽師地論訖凡一百卷。

帝曰。此論甚大何聖所說。復明何義。答曰。論是彌勒菩薩說。明十七地義。又問。何名十七地。奘舉綱提目陳列大義。

帝深愛焉。遣向京取瑜伽論。帝自詳覽。覩其詞義宏遠非從來所聞。歎謂侍臣曰。朕觀佛經譬猶瞻天望海莫測髙深。法師能於異域得是深法。朕比以軍國務殷不及委尋佛教。而今觀之宗源杳曠靡知涯際。其儒道九流比之猶汀瀅之池方溟渤耳。而世云三教齊致此妄談也。

勅所司簡祕書書手。寫新翻經論爲九本。頒與豫雍洛兗相荊楊涼益等九大州展轉流通。使率土之人同稟未聞之義。帝先許作新經序。機務繁劇未及措意至此。法師重啟方爲染翰少頃而成。名大唐三藏聖教序。神筆自寫勅貫眾經之首。

帝居慶福殿百寮侍衛命法師坐。使弘文館學士上官儀以所製序對羣寮宣讀。霞煥錦舒極褒揚之美致。天皇在春宮奉覩。聖文又製述三藏聖記。自此常參內禁扣問沈隱。翻譯相續不爽法機。又讀法師所進菩薩藏經。美之因勅春宮作序。其後秋七月夏罷勅賜雲納袈裟一領妙絕今古。又勅天下諸寺各度五人。弘福寺宜度五十人。維持聖種皆奘正言之力也。冬十月隨駕還京。勅所司於北闕紫微殿西別營一所。號弘法院。令奘居之。晝則帝留談說。夜乃還院翻經。更譯無性攝論。世親攝論。緣起聖道經。百法明門論。

皇太子奉爲文徳聖皇后。於晉昌里置慈恩寺度三百人。別造翻經院令法師移就翻譯。仍綱維寺任給新度弟子一十五人。弘福寺舊處仍給十人。皇儲親降製詩褒飾。二十三年夏四月駕幸翠微宮。仍勅陪從。旣至處分之外惟談玄論道。問因果報應及西域先。

聖遺芳故迹。皆引經酬對。帝深信納。數攘袂歎曰。朕共師相逢晚。不得廣興佛事。逮髙宗嗣錄素所珍敬追入優問禮殊恒祑。永徽二年請造梵本經臺。蒙勅賜物尋得成就。又追入內於修文殿翻發智等論。降手詔飛白書慰問優洽。顯慶元年正月。爲皇太子於慈恩寺設大齋。朝寮總至。黃門侍郎薛元超中書侍郎李義府曰。譯經佛法之大。未知何徳可以光揚耶。奘曰。公之問常所懷矣。譯經𨿽位在僧。光價終憑朝貴。至如符秦時曇摩難提譯經。黃門侍郎趙文業執筆。姚秦時鳩摩羅什譯經。秦主及安成侯姚嵩筆受。元魏時菩提留支譯經。則宣武皇帝及侍中崔光錄文。齊梁周隋並皆如是。大唐貞觀初波頗翻譯。

勅左僕射房玄齡。趙郡王李孝恭。太子詹事杜正倫。大府蕭璟等。監問譯之。今並無之不足光遠。公等能爲致言則斯美可至。二公詳爲陳奏。尋下。

勅曰。慈恩翻譯文義須精。宜令左僕射于志寧。中書令來濟。禮部尚書許敬宗。黃門侍郎薛元超。中書侍郎李義府等時爲看閱。有穩便處卽隨潤色。若須學士任量追兩三人。冬十一月中宮在難。歸依三寶請垂加祐。法師啟曰聖體必安和無苦。然所懷者是男。平安之後願聽出家。當蒙勅許。其月一日。

皇后施納袈裟一領妙勝前者并時服玩百有餘件。五日有勅令報法師。皇后分難已訖。端正奇特神光滿院自庭燭天。朕歡喜無己內外舞躍。必不違所許。願法師護念。遂號爲佛光王。當受三歸被袈裟服。十二月五日滿月勅爲佛光王度七人。仍請法師爲王剃髪。其佛光王卽。

中宗孝和皇帝初生之瑞號也。創登皇極勅爲法師。於兩京各置一佛光寺。并度人居之。其東都佛光寺卽法師之故宅也。復內出畫影奘之寶輿。送慈恩寺翻譯堂中。追諡法師稱大徧覺。顯慶二年春二月駕幸洛陽宮。法師與佛光王駕前而發。并翻經僧五人。陪從弟子各一事事公給。旣到安置積翠宮。召入大內麗日殿。翻觀所緣等論。夏四月。

車駕避暑於明徳宮法師亦陪從。安置飛花殿譯大毘婆沙等論。五月勅法師還於積翠宮翻譯。法師初謁文帝。已請於少林寺翻經。至是秋九月復請入少林。

天皇手詔抑而不許。三年二月隨駕還京。秋七月西明寺成。勅法師居之。令給上房一口新度沙彌海會等十人充弟子。天皇以法師先朝所重。嗣位之後禮敬逾隆。中使朝臣問慰無絕。東國重於般若。前代𨿽翻文不周備。眾人更請委悉重翻。然般若部大。京師多務又人命無常恐難得了。請就於玉華宮翻譯。卽以四年冬十月徙於玉華宮。并翻經大徳及門徒等同去其供給諸事一如京下。至彼安置肅誠院焉。五年春正月一日起首翻大般若經。梵本總有二十萬頌。佛於四處十六會說。文旣廣大學徒每請刪略。如羅什所翻除繁去重。法師將順眾意。於夜夢中卽有極怖畏事以相警誡。覺已驚懼向諸眾說。還依廣翻。夜中乃見諸佛菩薩勝吉祥事。覺而喜慶不敢更刪。至龍朔三年十月二十日功畢絕筆。合成六百卷。合掌歡喜告徒眾曰。此經於此地有緣。玄奘來此玉華者經之力也。向在京師諸緣牽亂豈有了時。今得終訖。並是諸佛冥加龍天擁護。此乃鎭國之妙典人天之大寶。徒眾宜各踊躍欣慶。於中間又翻成惟識論辯中邊惟識二十論品類足論等。至十一月二十二日。令弟子窺基奉表奏聞。請御製經序。至十二月七日通事舍人馮義宣勅垂許。麟徳元年正月一日翻經大徳及玉華寺眾。慇懃啟請翻大寶積經。法師見眾僧專至俛仰翻數行訖。便攝梵本停住告眾曰。此經部軸與大般若同。玄奘自量气力不復辦此。奘自貞觀十九年乙巳於弘福寺創啟梵文。訖麟徳元年甲子終玉華宮寺。凡二十載。總出大小乘經律論等合七十五部一千三百三十五卷。又別撰西域記一部。自般若翻了惟自策勤行道禮懺。告翻經僧及門人曰。有爲之法必歸磨滅。泡幻形質何得久停。行年六十五矣必卒玉華。於經論有疑者今可速問。又謂門人曰。吾來玉華本緣般若。今經事旣終吾生涯亦盡。若無常後汝等遣吾宜從省儉。可以籧篨裹送。仍擇山澗僻處安置勿近宮寺。不淨之身宜從屏遠。門徒等聞之莫不哀鯁。奘生常以來願生彌勒及遊西域。又聞無著兄弟皆生彼天。又頻祈請咸有顯證。懷此專至蓋增翹勵。所造功徳皆願往生。至正月九日脚趺傷脛因卽寢疾。開目閉目見大蓮華鮮白而至。又見偉相知生佛前。遂命僧喜尚讀所翻經論名目。及造像寫經施僧濟乏然燈放生。具令讀訖自懷欣悅。總召門人有緣並集。於是罄捨衣資。更令造像及轉讀齋嚫。又命塐工宗法智。於嘉壽殿竪菩提像骨。對寺僧門人辭訣并遣表訖。便默念彌勒。又令旁人稱願生頌至二月四日右脇累足。右手支頭。左手申髀。曁于屬纊竟不迴轉。不飲不食至五日中夜。弟子光等問云。和上決定得生彌勒內眾不。答曰。得生。言訖气息漸微少間神逝。侍人不覺屬纊。方委從足漸冷最後頂暖。顏色赤白怡悅勝常。過七七日竟無攺變亦無異气。自非定慧莊嚴戒香資被。孰能致此。又冥應眾多具於別傳。此略不述。時坊州刺史竇師倫奏。法師已亡。帝聞之哀慟傷感爲之罷朝曰。朕失國寶矣。時文武宰寮莫不悲咽流涕。帝言已嗚咽悲不能勝。翌日又謂羣臣曰。惜哉朕國內失奘法師一人。可謂釋眾梁摧矣。四生無導矣。亦何異苦海方濟舟檝遽沈。闇室猶昏燈炬斯掩。帝言已嗟惋不怡。尋下勅移神柩歸京安置慈恩寺。葬事所須並令官給。又勅葬日聽京城僧尼幢蓋送至墓所。法師道茂徳髙。爲明時痛惜故於亡後重疊降恩。求之古人無以加也。於是素蓋素幢浮空雲合。哀笳哀梵气遏人神。四俗以之悲涼。七眾惜其沈沒。以四月十五日葬於滻東白鹿原四十里中。皂素彌滿其塋與兄捷公相近。苕然白塔近燭帝城。禁中多見時傷聖慮。至總章元年四月八日。有勅攺葬﹝樊﹣爻﹢ㄠ﹞／邑﹞川北原。與州縣相知供給吏力乃又出之。眾咸歎異。經久埋瘞。色相如初。自非願力所持。焉能致此。法師形長七尺板身赤白色眉目疎朗。形貌端凝。談論淸華。音詞遠暢。使聽者無倦。瞻者忘疲。或處徒眾。或對嘉賓。一坐半日。終無傾動。服止乾陀。裁惟細﹝疊﹡毛﹞。脩廣適中行步雍容。直前而視輒不顧眄。滔滔焉若長江之紀地。灼灼焉類芙蕖之在水。加以戒範端凝始終如一。愛惜之志過護浮囊。持敬之堅超逾繫艸。性愛怡簡不好交遊。一入道場非朝命不出。又聞盛暑之辰體無霑液。祁寒之際貌不慘悽。又不夭不申不欠不啑。斯蓋未詳其地位何賢聖之可格哉。又北宮現疾之時徵應繁縟。將終之日色貌敷愉。亦難得而測也。及終月餘有人齎栴檀末香至。請依西國法以塗三藏身。眾咸莫之許。其人作色曰。弟子別奉進止。師等若不許請錄狀以聞。眾從之及開棺發殮已。人覺異香香等蓮花之气。互相驚問。皆云若茲。向人徐併殮衣惟留襯服。眾覩三藏貌如生人。皆號絕共視。向人塗香服殮蓋棺已俄失所在。眾疑天人焉。又其聽言觀行名實相守。精厲晨昏計時分業。虔虔不懈專思法務。言無名利行絕虛浮。曲識機緣善通物性。不倨不謟行藏適時。吐味幽深辯開疑議。寔當代之英賢。乃釋門之法將矣。且其發蒙入法特異常倫。聽覽經論用爲恒任。旣周行東夏挹酌諸師。披露肝膽盡其精義。莫不傾倒林藪更親學府。遂能不遠數萬諮求勝法。誓捨形命必會爲期。發趾張掖途次龍沙。中途艱險身心僅絕。旣達髙昌倍光來價。傳國祖送備閱雲儀。路出鐵門石門。躬乘沙嶺雪嶺。歷天險而志逾慷慨。遭凶賊而神彌厲勇。兼以歸稟正教師承戒賢。現逐言揚義非再授。廣聞異論包藏胸臆。致使梵侶傾心不遺其法。又以起信一論文出馬鳴。印度諸僧思承其本。奘乃譯唐爲梵通布五天。斯則法化之緣東西互舉。又西華餘論深尚聲明。奘乃卑心請決隨授隨曉。致有七變其勢動發異蹤。三修廣論恢張懷抱。故得施無厭寺三千學僧皆號智囊護持城塹。及覩其脣吻聽其詞義。皆彈指讚歎。何斯人也。其遊歷塞外海東百三十國。道俗邪正承其名者。莫不仰徳歸依更崇開信。可以家國增榮光宅推遠獻奉歲至咸奘之功。若非天挺英靈生知聖授。何能振斯鴻緒。導達遺蹤。前後僧傳往天竺者。首自法顯法勇終于道邃道生。相繼中途一十七返。取其通言華梵妙達文筌揚導國風開悟邪正。莫髙於法師矣。恨其經部不翻其數猶眾。年未遲暮足得出之。無常奄及惜哉。至。

肅宗文明武徳大聖大宣孝皇帝有勅。於塔塋所置大唐興教寺。以旌傳譯之功。垂芳不朽﹝時至徳三載歲在戊戌二月五日攺爲乾元元年八月二日勅內出寺額度僧七人至十二月日白黑奉迎大唐興教寺額至於鬱川寺所安置耳﹞。

沙門釋道宣。俗姓錢氏。吳興人也。彭祖之後胤。宣少尋教相長慕尋師。關之東西河之南北。追訪賢友無憚苦辛。外博九流內釋三學。戒香芬潔定水澄漪。存護法城著述無輟。尢工律藏刪補章儀。常於終南山以堅其志。凡所修撰並行於代。護法經要此錄載之。餘別行門在於內典錄。貞觀末年方事修緝撰四分刪補羯磨等八部。內典錄中更有後續髙僧傳十卷。尋本未獲故闕。

沙門釋玄應。大慈恩寺翻經沙門也。博聞彊記鏡林苑之宏標。窮討本支通古今之五體。故能讎校源流勘閱時代。刪雅古之野素削澆薄之浮雜。悟通俗而顯教。舉集略而勝美。眞可謂文字之鴻囿。言音之龜鏡者也。以貞觀之末勅召參傳綜經。理經正緯咨爲實錄。因譯尋閱捃拾藏經爲之音義。注釋訓解援引羣籍。證據卓明煥然可領。昔髙齊沙門釋道慧爲一切經音。依字置反曾無追顧。致失教義寔迷匡俗。應所作者全異恒倫。徵覈本據務在實錄。卽萬代之師宗。亦當朝之難偶也。恨敍綴纔了未及覆疎。遂從物故惜哉。

沙門釋靖邁。簡州人也。以博學馳譽。大唐三藏翻譯眾經。召充綴文大徳。後大慈恩寺翻經堂中。壁畫古來傳譯緇素。靖邁於是緝維其事。撰成圖紀題之于壁。但略費長房錄續逮皇朝。直述譯經餘無所紀。

沙門釋智通。律行淸髙兼明經論。於總持門特所留意。通以隋大業年中出家。住京大總持寺。有遊方之志。遂於洛京翻經館學梵書語。早通精奧。唐貞觀中有北天竺僧。齎千臂千眼經梵本奉進文帝。勅通共梵僧相對譯出。勒成二卷。後於天皇永徽四年癸丑。於總持寺又出千囀等經三部。

沙門伽梵達摩。此云尊法。西印度人也。譯千手千眼大悲心經一卷。然題云西天竺伽梵達摩譯不標年代。推其本末似是皇朝新譯。但以傳法之士隨緣利見。出經流布更適餘方。旣不記年號故莫知近遠。昇親問梵僧云有梵本。旣非謬妄故載斯錄。准千臂經序亦云智通共出。

沙門阿地瞿多。唐言無極髙。中印度人。學窮滿字行潔圓珠。精練五明妙通三藏。加以大士利生無悋鄕國。志弘像教罔懼艱險。遂西踰雪嶺東越沙河。載歷艱危來儀帝闕。以天皇永徽三年壬子正月。廣將梵本來屆長安勅令慈恩寺安置。沙門大乘琮等一十六人。英公鄂公等一十二人。請髙於慧日寺浮圖院。建陀羅尼普集會壇。所須並皆供辦。法成之日屢降靈異。京中道俗咸歎希逢。沙門玄楷等遂固請翻其法本。後以四年癸丑至五年甲寅。於慧日寺從金剛大道場經中要鈔譯集成一十二卷。沙門玄楷等筆受。于時有中印度大菩提寺僧阿難律木叉師迦葉師等。於經行寺譯功徳天法。編在集經第十卷內。故不別存也。

沙門釋玄惲。本名世道。律學髙譽謨重前良。綴緝爲務。兼有鈔疏注解眾經。西明創居召爲大徳。顯慶年中讀一切經。鈔諸要事撰成一部。名諸經要集。餘如內典錄載。

沙門釋彥琮。識量聰敏博曉羣經善屬文筆尢工著述天皇龍朔二年壬戌有詔令拜君親。恐傷國化令百司徧議。于時沙門道宣等。共上書啟聞于朝廷眾議異端。所司進入聖躬親覽。下勅罷之。琮恐後代無聞故。纂斯事并前代故事及先賢答對。名爲集沙門不拜俗議。傳之後代永作楷摸。牆塹法城玄風不墜也。兼撰大唐京師寺錄行於代。

沙門那提。唐曰福生。具依梵言則云布如烏代耶。以言煩多故。此但訛略而云那提也。本中印度人。少出家名師開悟志气雄遠。弘道爲懷歷遊諸國務在開物。而善達聲明通諸詁訓。大夏召爲文士擬此士蘭臺著作者。汎愛好奇尚。聞有涉悟不憚遠夷。曾往執師子國。又東南上楞伽山。南海諸國隨緣遠化。承脂那東國盛傳大乘佛法崇盛贍洲稱最。乃搜集大小乘經律論五百餘夾合一千五百餘部。以天皇永徽六年創達京師。有勅令於慈恩寺安置所司供給。時玄奘法師當途翻譯聲華騰蔚。無由克彰掩仰蕭條。達名寔難。那提不蒙引到無由自敷。顯慶元年。

勅往昆崙諸國採取異藥。旣至南海諸王歸敬爲別立寺度人授法。弘化之廣又倍於前。以昔被勅往理須返命慈恩寺梵本擬重尋研。龍朔三年還返舊寺。所齎諸經並爲奘將出。意欲翻度莫有依憑。惟譯八曼茶羅等經三部。要約精最可常行學。禪林寺沙門惠澤譯語。豐徳寺沙門道宣綴文并製序。其年南海眞臘國爲那提素所化者奉敬無已。思見其人互相牽率假途遠請。乃云。國有好藥惟提識之。請自採取。下勅聽往返亦未曾有。博訪大夏行人云。那提三藏乃龍樹之門人也。所解無相與奘碩。反西梵僧云。大師隱後斯人第一。深解實相善達方便。小乘五部毘尼。外道四違陀論。莫不洞達源底通明言義。詞出珠聯理暢霞舉。所著大乘集義論可有四十餘卷。將事譯之被遣遂闕。夫以抱麟之歎代有斯蹤。知人難哉。千齡罕遇那提挾道遠至。投俾北冥旣無所待。乃三被毒再充南役。崎嶇數萬頻歷瘴氛。委命遭命斯在斯人。嗚呼惜哉。

沙門若那跋陀羅。唐云智賢。南海波凌﹝亦曰訶凌﹞國人也。善三藏學。往者麟徳年中益府成都沙門會寧。故遊天竺觀禮聖。迹汎舶西逝路經波凌國。遂共智賢譯涅槃後分二卷。寄經達於交州。會寧方之天竺。後至儀鳳年初交州都督梁難敵遣使附經入京。三年戊寅大慈恩寺沙門靈會。於東宮啟請施行。

沙門地婆訶羅。唐言日照。中印度人洞明三藏。博曉四含。戒行淸髙學業優贍。尢工呪術兼洞五明。志在利生來遊此國。以天皇儀鳳初至。天后垂拱末於兩京東西太原寺﹝西太原寺卽今西崇福寺是也東太原寺卽今太福先寺是也﹞。

及西京弘福寺。譯大乘顯識經等一十八部。沙門單陀般若提婆譯語。沙門惠智證梵語勅召名徳十人助其法化。沙門道成薄塵嘉尚圓測靈辯明恂懷度證義。沙門思玄復禮等綴文筆受。

天后親敷睿藻製序標首。光飾像教傳之不朽也。

淸信士杜行顗京兆人。儀鳳中任朝散郎行鴻臚寺典客署令。顗明諸蕃語兼有文藻天竺語書亦窮其妙。于時有罽賓國僧佛馱波利。齎梵經一夾詣闕奉獻。

天皇有詔命顗翻出。名爲佛頂尊勝陀羅尼。寧遠將軍度婆及中印度三藏法師地婆訶羅證譯。是時儀鳳四年正月也。此杜譯者有廟諱國諱皆隱而避之。卽世尊爲聖尊。世界爲生界。大勢爲大趣。救治爲救除。譯訖奉進。

皇上讀訖顧謂顗曰。旣是聖言不須避諱。杜時奉詔以正屬故而有寢焉。荏苒之間杜君長逝。未遑攺正其經遂行。後日照三藏奉詔再譯。名佛頂最勝陀羅尼。大周錄云。佛頂尊勝陀羅尼日照三藏譯者誤也。

沙門釋復禮京兆人。俗姓皇甫氏。少出家住興善寺。性靈靜寡嗜欲。遊心內典兼博玄儒。尢工賦詠善於著述。俗流名士皆慕仰之。三藏地婆訶羅實叉難陀等譯大莊嚴華嚴等經。皆勅召禮令同翻譯。綴文裁義實屬斯人。天皇永隆二年辛巳。因太子文學權無二述釋典稽疑十條用以問禮請令釋滯。遂答之撰成二卷。名曰十門辯惑蒙。賓主酬答剖折稽疑。文出於智府。義在於心外。如斯答對非此而誰。可謂龍猛更生馬鳴再出。權文學覩斯輪已眾疑頓遣頂戴遵行。此𨿽一時之酬答。寔爲萬代之龜鏡也。法師兼有文集行於代。

沙門釋惠立。本名字立。天皇攺爲惠立。俗姓趙氏。天水人也。遠祖因宦徙寓新平。故爲豳﹝今攺爲邠﹞人焉。爰祖及父俱馳髙譽。立節隋祕書郎毅之第三子也。生而破嶷有棄俗之志。年十五貞觀三年出家住豳州昭仁寺。此寺破薛舉之戰場也。立識敏才俊神淸道遠。習林遠之髙風。邁肇融之識量。聲譽聞徹。

勅召充大慈恩寺翻經大徳。次補西明寺都維那。後授太原寺主。皆降綸旨令維寺住。

帝旨。事在別傳。立以玄奘法師求經印度經無紀述季代罕聞。遂撰慈恩三藏行傳。未成而卒。後弘福寺沙門彥琮續而成之。總成十卷。故初題云沙門惠立本釋彥琮箋。

沙門懷素。俗姓范氏。京兆人。世襲冠冕。貞觀十九年出家師奘法師爲弟子。而立性聰敏專尋經論。進具之後偏隸毘尼。依道成律師學四分律。不淹時序而爲上首。先居弘濟後住太原。學侶雲奔教授無輟。以先徳所集多不依文率己私見妄生增減。遂乃撿尋律藏抄出戒心羯磨。但取成文非妄穿鑿。可謂嗣徽迦葉繼軌波離而已焉。又別撰四分記抄兼經論疏記等五十餘卷行於代。

沙門佛陀跋多羅。唐云覺救。北印度罽賓人也。於東都白馬寺譯圓覺了義經一部。此近出不委何年。且弘道爲懷務甄詐妄。但眞詮不謬豈假具知年耶。

沙門佛陀波利。唐言覺護。北印度罽賓國人。忘身侚道徧觀靈迹。聞文殊師利在淸涼山。遠涉流沙躬來禮謁。以。

天皇儀鳳元年景子杖錫五臺虔誠禮拜。悲泣雨淚望覩聖容。倐焉見一老翁從山中出來。作婆羅門語。謂波利曰。師精誠懇惻何所求耶。波利答曰。聞文殊大士隱迹此山。從印度來欲求瞻禮。翁曰師從彼國將佛頂尊勝陀羅尼經來不。此土眾生多造諸罪。出家之輩亦多所犯。佛頂神呪除罪祕方。若不將經徒來何益。縱見文殊何必能識。師可還西國取彼經來流傳此土。卽是徧奉眾聖。廣利羣生拯濟幽冥。報諸。

佛恩也。師取經來至此弟子當示師文殊師利菩薩所在。波利聞此語已不勝喜躍。遂裁抑悲淚向山更禮。舉頭之頃忽不見老人。波利驚愕倍增虔敬。遂返歸本國取得經來。旣達。

天皇賞其精誠崇斯祕典。遂詔鴻臚寺典客令杜行顗及日照三藏於內共譯。譯訖嚫絹三十匹。經留在內。波利因乃垂泣奏曰。委棄身命志在利人。請布流行是所誠望。

帝愍其專至遂留所譯之經還其梵本任將流布。波利得經不勝喜躍。將向西明寺訪得善梵語僧順貞奏共翻譯。

帝允其請。遂對翻經大徳圓測共貞翻出。名佛頂尊勝陀羅尼。與前杜令所翻之者。呪韻經文大同小異。波利所願已畢持經梵本入於五臺于今不出。莫知所之。比諸眾譯此最弘布。

﹝准經前序乃云永淳二年迴至西京具狀聞奏。其年卽共順貞再譯名佛頂尊勝陀羅尼經。今尋此說年月稍乖。其杜令譯者乃儀鳳四年正月五日也日照再譯乃永淳元年五月十三日也。旣云永淳二年方達唐境。前之二本從何而得。又永淳二年天皇已幸東都。如何乃云在京譯出。其序復是永昌已後有人迷記却敍前事。致有參差。此波利譯者不可依序定其年月也﹞。

貞元新定釋教目錄卷第十二

貞元新定釋教目錄卷第十三

西京西明寺沙門圓照撰

總集羣經錄上之十三

沙門提雲般若。或云提雲陀若那。唐云天智。于闐國人。學通大小智兼眞俗。呪術禪門悉皆諳曉。以天后永昌元年來屆于此。卽以其年謁。

勅於魏國東寺﹝後攺爲大周東寺﹞翻經。以永昌元年己丑至天授二年辛卯。總出經六部。沙門威陀惠智等譯語。沙門處一等筆受。沙門復禮等綴文。沙門徳威慧儼法明弘景等證義。

沙門釋慧智。父中印度人也。婆羅門種。因使遊此而生於智。少而精勤有出俗之志。

天皇時因長年婆羅門僧。奉勅度爲弟子。本旣梵人。善閑天竺書語。又生唐國。復練此土言音。三藏地婆訶羅提雲。若那寶思惟等所有翻譯。皆召智爲證義令度語。智以。

天后長壽二年癸巳。於東都佛授記寺。自譯讚觀世音菩薩頌一部。

沙門釋明佺。東都佛授記寺僧也。尢精律學兼閑經論。

勅刊定經目。佺首末條錄編此次序。與翻經大徳二十餘人同共參定。𨿽云刊定繁穢尢多。𨿽見流行實難憑准。中有乖舛如別所述。

右一十九部一百七卷﹝起信論上一十四部一百二卷見在摩訶般若隨心經下五部五卷闕本﹞。

沙門實叉難陀。唐云喜學。于闐國人。智度弘曠利物爲心。善大小乘兼異學論。

天后明揚佛日敬重大乘。以華嚴舊經處會未備。遠聞于闐有斯梵本發使求訪。並請譯人。實叉與經同臻帝闕。以天后證聖元年乙未。於東都大內大徧空寺譯華嚴經。

天后親臨法座煥發序文。自運仙毫首題名品。南印度沙門菩提流志沙門義淨同宣梵本。後附沙門復禮法藏等於佛授記寺譯。至聖曆二年己亥功畢。又至久視元年庚子於三陽宮內譯大乘入楞伽經。及於西京淸禪寺東都授記寺譯文殊授記等經。前後總譯一十九部。沙門波崙玄範等筆受。沙門復禮等綴文。沙門法寶弘景等證義。太子中舍人賈膺福監護。至長安四年實叉緣母年老請歸覲省。表書再上方蒙免許。

勅御史霍嗣光送至于闐。後和帝龍興重暉佛日。

勅再徵召方屆帝城。以景龍二年達于茲土。帝屈萬乘之尊親迎於開遠門外。京城緇侶備諸幢幡逆路導引。仍裝飾靑象令乘入城勅於大薦福寺安置。未遑翻譯遘疾彌留。以景雲元年十月十二日。右脇壘足終于大薦福寺。春秋有五十九。緇徒悲噎。歎法梁之遽摧。俗侶哀號。恨羣生之失導。有。

詔聽依外國法葬。以十一月十二日。於開遠門外古然燈臺焚之。薪盡火滅其舌猶存。斯是弘法之嘉瑞也。至十二月二十三日。本國門人悲智。

勅使哥舒道元。送其餘骸及斯靈舌。還歸于闐起塔供養。後人復於焚屍之所。起七層塔焉。

婆羅門李無諂。北印度嵐波國人。識量聰敏內外該通。唐梵二言洞曉無滯。三藏阿儞眞那菩提流志等翻譯眾經。並無諂度語。於。

天后代聖曆三年庚子三月。有新羅國僧明曉。遠觀唐化將欲旋途。於總持門先所留意。遂慇懃固請譯此眞言。使彼邊維同聞祕教。遂於佛授記寺翻經院。爲譯不空羂索陀羅尼經一部。沙門波崙筆受。至久視元年八月將所譯經。更於罽賓重勘梵本。方寫流布。

沙門彌陀山。唐言淑友。覩貨邏國人也。幼少出家遊諸印度徧學經論。於楞伽俱舍最爲精妙。志弘像法無悋鄕邦。杖錫而遊來臻皇闕。於天皇代共實叉難陀譯大乘入楞伽經。後於天后末年共沙門法藏等譯無垢淨光陀羅尼經一部。譯畢進內辭帝歸邦。

沙門釋玄嶷。俗姓杜。名乂。是黃冠。爲東都大弘道觀主。遊心七籍妙善三玄。黃宗之中此爲綱領。

天后心崇大法弘闡釋宗。又遂歸心請求剃落。

詔許度之。住佛授記寺。後爲寺都兼預翻譯。悉彼宗之虛誕。知正教之可憑。遂造甄正論一部。指陳虛僞。主客問答極爲省要。

沙門阿儞眞那。唐云寶思惟。北印度迦濕蜜羅國人。剎帝利種。彼王之華胄。幼而捨家禪誦爲業。進具之後專精律品。復慧解超羣學兼眞俗。乾文呪術尢功其妙。加以化導爲心無戀鄕國。以。

天后長壽二年癸巳屆于洛都。勅於天官寺安置。卽以。

天后長壽二年癸巳。至中宗神龍二年景午。於授記天宮福先寺。譯不空羂索陀羅尼經等七部。後至叡宗太極元年壬子四月。太子洗馬張齊賢等繕寫進內。至延和元年六月。

勅令禮部尚書晉國公薛稷右常侍髙平侯徐彥伯等詳定入目施行。三藏自神龍二年已後更不譯經。惟精勤禮誦修諸福業。每於晨朝磨香爲水塗浴佛像。後方飲食。從始至終此爲恒業。衣鉢之外隨得隨施。後於龍門山請置一寺。依外國法式製造。呼爲天竺。己及門人同居此寺。精誠所感其數寔多。壽百餘。以開元九年終于寺矣。

右此上從藥事下七部共五十卷。並從大周證聖元年。至大唐景雲二年。以來兩京翻譯未入開元釋教錄。今搜撿乞入貞元目錄。於內由欠三卷爲訪本未獲。旦附闕本錄中收。切依前遣失。兼誤爲別生。故重標於此耳。右六十一部二百三十九卷﹝法華論下二部九卷失本﹞。

沙門釋義淨。齊州人。俗姓張。字文明。髫齔之年辭榮落彩。於是徧詢名匠廣採羣籍。內外閑曉今古徧知。年十有五志遊西域。仰法顯之雅操。慕玄奘之髙風。加以勤無棄時手不釋卷。弱冠登具逾厲堅貞。咸享二年三十有七方叶夙懷。遂之廣府初結誓同志數滿十人。洎乎汎舶餘皆退罷。惟淨堅心轉熾。遂卽孤行備歷艱難漸達印度。所至之境皆洞言音。凡遇王臣咸蒙禮重。鷲峯雞足並親登陟。祇園鹿苑咸悉周遊。憩那蘭陀禮菩提樹徧師明匠學大小乘。所爲事周還歸故里。凡所歷遊三十餘國。往來問道出二十年。以天后證聖之元乙未仲夏還至河洛。將梵本經律論近四百部合五十萬頌。金剛座眞容一鋪。舍利三百粒。天后敬法重人。親迎于上東門外。洛陽緇侶備設幢幡兼陳鼓樂在前導引。佛授記寺安置所將梵本並令翻譯。初共于闐三藏實叉難陀翻華嚴經久視已後方自翻譯。卽以久視元年庚子。至長安三年癸卯。於東都福先寺及西京西明寺。譯金光明最勝王。能斷金剛般若。入定不定印。彌勒成佛。一字呪王。莊嚴王陀羅尼。善夜。流轉諸有。妙色王因緣。無常。八無暇有暇。長爪梵志等經。根本說一切有部毘柰耶。尼陀那目得迦。百一羯磨。及律攝等。掌中。取因假設。六門教授等論。及龍樹勸誡頌。已上二十部一百一十五卷。北印度沙門阿儞眞那證梵文義。沙門波崙復禮慧表智積等筆受證文。沙門法寶法藏徳感勝莊神英仁亮大儀慈訓等證義。成均大學助教許觀監護。繕寫進內。

天后製新翻聖教序令標經首。曁和帝龍興神龍元年乙巳。於東都內道場譯孔雀王經。又於大福先寺譯勝光天子香王菩薩呪一切功徳莊嚴王等經。上四部六卷沙門般度讀梵文。沙門玄傘筆受。沙門大儀證文。沙門勝莊利貞等證義。兵部侍郎崔湜給事中盧粲等潤文正字。祕書大監駙馬都尉觀國公揚愼交監護。

和帝心崇釋典製序褒揚號爲大唐龍興三藏聖教序。

帝御洛城西門。宣示羣品淨所新翻。並令標引。二年景午隨駕歸京。

勅於大薦福寺別置翻經院處之。三年丁未帝召入內。並同翻經沙門九旬坐夏。

帝以昔居房部幽厄無歸。祈念藥師遂蒙降祉。賀茲往澤重闡洪猷。因命法徒更令翻譯。於大內佛光殿譯成二卷。名藥師琉璃光七佛本願功徳經。帝御法筵手自筆受。又至景龍四年庚戌。於大薦福寺譯浴像功徳。數珠功徳。如意心。尊勝。拔除罪障。出家入胎。五蘊皆空。三轉法輪。譬諭。療痔病等經。根本說一切有部苾芻尼毘柰耶毘柰耶雜事。二眾戒經。毘柰耶頌。雜事攝頌。尼陀那目得迦攝頌。惟識寶生。觀所緣釋等。已上二十部八十八卷。吐火羅沙門達磨末磨。中印度沙門狀努證梵義。罽賓沙門達磨難陀證梵文。居士東印度首領伊舍羅證梵本。沙門慧積。居士中印度李釋迦。直中書度頗多等讀梵本。沙門文网慧沼利貞勝莊愛同思恒等證義。沙門玄傘智積等筆受。居士東印度瞿曇金剛。迦濕彌羅國王子阿順等證譯。修文館大學士特進趙國公李嶠。兵部尚書逍遙公韋嗣立。中書侍郎趙彥昭。吏部侍郎盧藏用。兵部侍郎張說。中書舍人李乂蘇頲等二十餘人次文潤色。左僕射舒國公韋巨源。右僕射許國公蘇瓌監譯祕書大監嗣號王邕監護。又至叡宗景雲二年辛亥。於大薦福寺復譯稱讚如來功徳神呪。佛爲龍王說法印。略教誡等經。能斷般若論頌。及釋因明理門。觀總相頌。止觀門頌。手杖等論。及法華。集量百五十讚。合一十二部二十卷。沙門曷利末底烏帝提婆等讀梵本。沙門玄傘智積等筆受。沙門慧沼等證義。太常卿衛國公薩崇胤監護。合從。

天后久視元年庚子。至叡宗景雲二年辛亥。都譯五十六部二百三十卷。又別撰大唐西域求法髙僧傳。南海寄歸內法傳。別說罪要行法。受用三水要法。護法放生軌儀。凡五部合九卷。又出說一切有部跋窣堵﹝卽諸律中揵度跋渠之類是也梵音有楚夏耳﹞約七八十卷。但出直本未遑刪綴。遽入泥洹其文遂寢。淨又於一切有部律中抄諸緣起別部流行。如摩竭魚因緣等四十二經四十九卷。旣是別生抄經。不合爲翻譯正數。今載別生錄中。如刪繁錄中具列名目。淨𨿽徧翻三藏。而偏功律部。譯綴之暇曲授學徒。凡所行事皆尚其急。濾漉滌穢特異常倫。學侶傳行徧於京洛。美哉亦遺法之盛事也。三藏道茂年衰示有微疾。至景雲三年壬子正月十九日攺爲太極元年。二月二十二日門人比丘崇勗摹三藏和上眞。和上時年七十八也。

猗歟釋種降迹閻浮三明備證六度圓修離空離有無作無求至徳孤秀嘉名罕儔﹝其一﹞

載涉山川屢移寒暑迹遠塵累情忘出處濟苦慈航除昏智炬梵典爰集門人攸敍﹝其二﹞

髙步寰中獨遊方外徧覩靈塔親觀法會足踐布金躬瞻獻蓋緬鑑澄什寔爲居最﹝其三﹞

以斯上士弘茲妙業拯俗不疲破魔寧怯遺揚震旦光敷像法勒美丹靑傳芳永劫﹝其四﹞

至五月十三日攺太極元年爲延和元年。並大赦天下。七月二十五日制傳位皇太子。八月二日皇太子卽位。上尊號曰太上皇。四日太上皇勅。自稱曰朕。處分事曰誥。皇帝自稱曰予。處分事曰制勅。五日攺爲先天元年。歲仍王子。二年癸丑三藏義淨臥疾。不愈欲歸齊州正月六日。

誥問。舜闍梨三藏義淨法師何日歸向已東報來。三藏道茂年衰卒難勝致。气力漸劣逮手中旬七日夜初。便命紙筆對諸弟子乃遺書曰。吾聞乾爲天也坤爲地也。百億日月翕闢照山河。百億閻浮幽明成晝夜。死生常道。惟聖人之能踰。衰變恒然。豈凡夫之能越。吾漸微弱汝等未安。慮忽臨終遺書敍意。吾稟气山岳養志經書。錯綜古今搜求圖籍。七歲念文舉之俊。念之日。不獨天生。十二見甘羅之才。念之日。應同我輩。英達君子𨿽未當仁。博識丈夫應權而動。少尋周孔。以禮樂爲常。長習老莊。將恬淡而爲樂。於國有益於人甚安。不知過去之因。不說未來之果。研精失慮據賾求微。枯木死灰之言。何足鑿其心眼。玉藻金縢之典。詎可瑩其精神。乍北乍南。每作栖遑之客。或隱或處。頻尚虛白之心。發願出家投身入道。一歸緇侶再沐。

皇恩。屬天子髙居公卿政事。盛揚佛日。自漢魏而不同。虔奉釋文。與周隋而全別。思之琳遠希欲連蹤。想之騰澄無妄接影。三藏教迹。將漢地而未圓。十二部經。想中天而可取。年始一十有七。思遊五印之都。歲臨三十有七。願到雙林之境。哀別南去遠達西征。海路波濤關山險阻。歷三十之外國。將四百之眞經。願爲眾生志存翻譯。辭八相之靈塔。歸九洛之神州。天子親迎羣公重法。歡心伇思盡力妄疲。五聖天波常遭覆蔭。百年天命漸自衰微。佛說涅槃。流傳十二分教。余見將死。寧無一二之言。遙想前途不知幾里。又思生路不知何年。吁吁嗟嗟。至無至之處所。到不到之境界。取證可知。生不生之形骸。於心尚惑。事旣忩迫恐無暇言。所譯之經虔敬無盡。未翻之典愧恨彌深。不得盡本心。不得終本願。不知天之故奪。不知神之故爲。桑公兪附之醫。昔年何有。扁鵲葛洪之手。今日何無。石火流光光銷難續。水花發彩彩不久停。負气吞聲銜悲茹泣。情旣恨恨乃述言焉。弟子門人不可具載。略而書矣。望遣傳燈。學戒學律之徒。莫違微細。學論學經之輩。須識邪疑。三學總成佛之上願。一行偏善吾未喜焉。具圓之人觸犯須愼。近圓之者尊卑有方。講律之流願無休恩。傳經之士冀見奉行。若爲寺主綱維。盡身盡命荷護。僧徒慈仁慈忍。尼眾禁戒分明。大須堅固。汝等如吾言行吾法。吾若爲石爲土也。卽爲汝之屋宅。吾若爲楸爲柏也。覆蔭汝之形容。吾若爲神爲鬼也。卽益資汝之精气。吾若爲花爲藥也。卽加備汝之靈壽。吾若爲天爲人也。卽以甘脆爲汝之飲食。吾若得道得果也。卽以威神令汝之安樂。汝若違吾語失吾言。吾若爲石爲土也。汝死而不爲丘墓。若爲楸爲柏也。汝死而不爲棺槨。若爲神爲鬼也。爲崇而不爲荷護。若爲花爲藥也。爲毒而不爲气力。若爲天爲人也。爲惡而不爲安穩若得道得果也。怖汝心而爲伴爲侶。慈之若此。悲之如斯。崇慶崇勗元廓玄秀玄叡慧神等聰明稟气特達奇神。須存鑿壁之功。無使面牆有分。剝皮爲紙。昔菩薩之大心。重法傳經。在汝等之用意。吾自病已久。鎭臥床枕旣不瘳損。無復聊生。惠奭悟道以下返道小者。扶侍辛苦慚愧惟深。文藝最處老生。汝等偏須優愛。梵本先有表文。付智積才藝等。百徳豐碑須爲我立。衣鉢錫杖持律者收。吾別有語。已屬才藝。京城貞法師莊法師傘法師恒律師昭上座海都師等。天骨神授器深智達。爲眾生之眼目。作。

佛法之棟梁。吾貴之重之感通千萬。東京玄秀懷秀十二。及諸州弟子門人法明敬忠慧福等。𨿽不相見如上處分。齊州孤妹諸親眷族並言好住。慧日阿湛相去旣遠。吾何忘之。各寫一本待諸後人。知吾之情稟吾之意。汝等努力吾亦自憂耳。先天二年正月十七日夜二更。鄔波弟耶付弟子門人智積崇俊玄暉曇傑寶嚴等。時二更遺書訖。至後夜分寂然而終矣。時門人號踊具狀上聞。至二十八日叡宗大聖眞皇帝令內侍伯趙元福宣奉誥問。舜闍梨三藏義淨法師何日葬於何處葬報來。至二十九日招福寺主寂狀進。

故翻經三藏法師義淨。右昨晨時內至口宣奉。

誥問。舜闍梨義淨三藏法師何日葬於何處葬報來者。爲正誥未行。不敢定日。具狀奏訖。其日未後。曹司奉。

誥。其葬事準例。又得門人等狀。師徒至重累劫恩深。攀號荼毒不勝悲戀。奉承。

恩誥不敢延停。請取來月七日。於京延興門東陳張村閣院內葬。謹錄狀進伏聽誥旨。同日中書令崔湜宣誥旨。故翻經三藏義淨宜贈鴻臚卿。賜物一百五十段葬事量。準例官供。正月三十日銀靑光祿大夫撿校中書令太子左庶子昭。文館學士上柱國中山郡開國公臣崔湜。宣門下。故三藏義淨道心惟微徳宇增峻。旣韞瀉瓶之智。方通慧鏡之明。幽詣絕域躬傳祕藏。遺文大備。比羅什之總持。析理入微。等生公之懸解。境對而現緣離示滅。嗟法雲之無影歎宗師之不留。𨿽道門恒寂。已證無生之忍而朝序褒賢。宜加飾終之命。可贈鴻臚卿。主者旋行。至二月六日。內品官馬孝忠掌扇劉普賜同送內出贈絹幡花等香花盤二十八輿。香花樹大小十八輿。幢四輿。錢財四輿﹝已上共五十四輿﹞百尺幡四口﹝并竿﹞夾侍幡八十口。四十九尺幡二十口。夾侍幡二百四十口。道場幡一百口。雜色大小幡一百口﹝并輿皅﹞已上五百四十四口。絹四百匹。像一鋪。牒奉。

誥出。上件香花盤輿幡及竿絹等。令品官馬孝忠劉普賜送薦福寺。付弟子崇俊等贈故義淨三藏法師謹牒。洎乎明日京城四眾。陳布威儀鹵簿供養香花。內出。

誥使弔贈。聖眷殊深錫賚增優。以旌傳法之功也。輟舂罷相悽慘郊衢。望焉慕焉終于掩坎。建乎反哭痛焉疑焉。門人萬餘或躄或踊。洎五月三日和上卒哭。中書令蕭志忠宣誥旨。故翻經三藏義淨宜爲度一七人。仍令所司准格試。至其月十五日靈塔修成。銀靑光祿大夫行祕書少監同安侯盧璨撰文。開業寺沙門智詳書字。題云。大唐龍興翻經三藏義淨法師之塔銘﹝并序﹞師諱文明字義淨。俗姓張氏。齊郡山莊人也。師特達英靈天生慧晤。弱冠圓具便講毘尼。慨七歲之文虧。歎五明之未具。迺裹糧負笈躡屩擔簦。以咸享二年發自全齊達于廣府。汎舶南海達指中天。周流三十餘國凡經二十五載。探貝葉微言四百餘部。得眞容舍利三百餘粒。傳燈願滿振錫而還。以證聖元年屆于東洛。勅命有司具禮兼遣。洛邑僧眾盡出城迎。緇素駢闐延于授記之寺。尋又。

勅加三藏之號。便於福先授記兩寺翻經。神龍二年駕幸西京。又勅薦福寺翻經。前後所翻經總一百七部都四百二十八卷。並勅編入一切經目。而夜舟潛徙朝景不留。奠楹之夢忽臻曳杖之歌奄及。以先天二年正月乙丑朔十七日辛巳。示疾終于薦福譯經之院。春秋七十有九。

恩誥贈鴻臚卿賻物一百五十段。爲度七僧。給羽葆鼓吹一部。加武賁班劍八十人。粵以二月乙未朔七日辛巳。葬于京城延興門東之平原。葬日。

誥遣中使弔慰。又內出花樹香盤幢幡蓋輿等六百餘事絹四百匹像一鋪。令充葬儀。及贈孝子門人動餘萬數。輟舂罷相悽慘城邑。聲明文物暉曜郊衢。弘法之功遠矣。哀榮之典備矣。門人智積等仰千仞之崇峻奄歎崩頹。挹萬頃之波瀾俄驚逝閱探遺美於緗簡。式言時於翠竭。其詞曰。彼徧知兮出現比利物乎大仙。有開士兮傳譯邁羅什於秦年。修多因而遠被毘柰。由是遐宣法方煥於朝景。舟忽移於夜川。明主悼兮流賻贈門人慕兮緝遺編。紀丹文於萬古。扃白日於三千。其時復有摩訶支那東都盟津北四由旬太行左麓。假名隱居撰頌徳碑。文廣不敍。至肅宗文明武徳大聖大宣孝皇帝乾元元年。於塔院所置金光明寺。以表譯經之最勝力也﹝時至徳三年戊戌二月五日攺爲乾元元年八月十二日勅度七人僧出額名金光明寺十二月日迎至寺所﹞。

貞元新定釋教目錄卷第十三

貞元新定釋教目錄卷第十四

西京西明寺沙門圓照撰

總集郡經錄上之十四

右此一部經新譯舊譯四十九會合成一部。於中折取二十六會三十九卷爲菩提流志新譯。餘二十三會八十一卷並是舊譯。勘同編入。已備餘錄。故不重存。其新譯會具如別錄初第十一卷寶積部中依次編列。

右五十三部﹝寶積二十六會卽爲二十六部﹞一百一十一卷﹝般若波羅蜜多那下一十二部一十二卷尋本未獲﹞。

沙門菩提流志。本名達摩流支。唐言法希。天后攺爲菩提流志。唐云覺愛。南印度人。婆羅門種。姓迦葉氏。聰叡絕倫風神爽異生年十二外道出家。師稟波羅奢羅學彼經術。遂洞曉聲明尢閑數論。陰陽歷數天理天文呪術醫方皆如指掌。年登耳順自謂孤行。撩僧論議﹝貝﹡爲﹞以身事。時有大乘上座部三藏。厥號耶舍瞿沙。知其根熟遂與交論。未越幾關詞理俱屈。始知佛日髙明匪螢燈竝照。法流深廣豈涓渧等潤。投身敬事專學佛乘奉戒無虧。志節髙峻崇慧有在。解學寬深未越五年通達三藏天皇遠聞雅譽遣使往要。未及使還白雲遽駕。曁天后御極方赴帝京。以長壽二年癸巳創達都邑卽以其年於佛授記寺譯寶雨經。中印度王使沙門梵摩同宣梵本。沙門戰陀居士婆羅門李無諂譯。沙門慧智證語。沙門處一等筆受。沙門思玄等綴文。沙門圓測神英等證義。同賓寺亟孫辟監護。後於大周東寺譯實相般若。金剛髻。大乘伽耶頂。有徳妙慧。文殊不思議境界。妙徳女問佛等經。又於佛授記寺譯護命法門。六字神呪。般若蜜多那。不空羂索呪心。智猛長者問。除鬼病那耶大陀羅尼。文殊呪法藏一字王。摩尼。祕密善住等經。及般若六字三句論。已上一十九部合二十卷。沙門行感等同譯。後至。

和帝龍興神龍二年景午隨駕歸京。勅於西崇福寺安置。遂譯廣大寶樓閣不空羂索神變。一字佛頂。千手眼姥陀羅尼。如意輪。文殊寶藏。金剛光焰等經。及大寶積。此經都有四十九會。上代譯者摘會別翻而不終部帙。往者貞觀中玄奘法師往遊印度將梵本於弘福寺譯。大菩薩藏經卽是。寶積第十二之一會。後於玉華宮寺翻大般若竟。諸徳慇懃請翻寶積。玄奘法師云。譯寶積之功不謝於般若余生涯已窮恐不終其事。固請不已遂啟夾譯之。可得數行乃嗟歎曰。此經與此土羣生未有緣矣。余气力衰竭不能辨也。因而遂輟。流志來日復齎其梵本。和帝命志續奘餘功。遂廣鳩碩徳并名儒等。繹舊翻之經考挍新來之夾。上代譯者勘同卽附。昔來未出按本具翻。兼復舊譯義擁文迷卽須重譯。始乎神龍二年景午創筵。迄于。

叡宗先天二年癸丑畢席。於中二十六會三十九卷流志新譯。謂三律儀會。無邊莊嚴會。無量壽如來會。不動如來會。被甲莊嚴會。文殊師利普門會。出現光明會。佛爲阿難說處胎會。無盡伏藏會。授幻師跋陀羅記會。大神變會。優波離會。發勝志樂會。善順菩薩會。勤授長者會。優陀延王會。妙慧童女會。恒河上優婆夷會。功徳寶華敷菩薩會。善徳天子會。阿闍世王子會。淨信童女會。彌勒菩薩所問會。無盡意菩薩會。勝鬘夫人會。廣博仙人會。發題日於內佛光殿。和帝親御法筵筆受經旨。百寮侍坐妃后同觀。求之古人無以加也。逮叡宗嗣曆復於北苑白蓮花亭及大內甘露等殿別開會首亦親筆受。竝沙門思忠及東印度大首領伊舍羅直中書度頗具等譯梵文。北印度沙門達摩南印度沙門波若丘多等證梵義。沙門慧覺宗一普敬履方等筆受。沙門勝嚴法藏塵外無著深亮懷迪等證義。沙門承禮神暕雲觀等次文。太子詹事東海郡公徐堅﹝利﹣禾﹢分﹞王傳固安伯盧粲尚書右承東海男盧藏用中書舍人舒王男蘇瑨禮部郎中彭景直左補闕祁縣男王瑨大府丞顏溫之太常博士賀知章等潤。色中書侍郎平輿侯陸象先侍中鉅鹿公魏知古等監譯。前太常卿薛崇胤通事舍人弘農男揚仲嗣監護。繕寫旣了將本進內。

叡宗外總萬方內崇三寶。御筆製序標於經首。前後總譯五十二部合一百一十一卷。三藏流志自翻寶積經了更不譯經。禪觀怡神金丹養志。壽𨿽過百道業無虧。持誦經行晨昏靡替。至開元十二年隨。

勅於長壽寺安置。以流志所住加號開元。至十五年九月顧謂門人曰。胞幻之身日就衰朽。縱然久住終歸磨滅。吾生年攝養冀無衰獘。今漸遲暮徒更延時。遂從二十日不飲不食藥餌俱絕。𨿽向五旬神色如常。至十一月三日遂索香水洗浴換新潔衣。至四日晨朝取梵本眾經手擎頂戴一一讚歎。至五日齋時告諸侍人皆令四散。吾暫就淨汝勿喧聲。遂於淨室之中右脇而臥奄然而卒。春秋一百五十有六。自非積修勝業脫屣塵勞。焉能保此遐齡。去留專己者也。旣聞。

天聽皇哀感慕慟歎久之。追贈鴻臚大卿。諡曰。開元一切徧知三藏詔遣內侍杜懷敬往東都監葬。勅內庫出物供葬所須務。令優贍無限其數。於是鹵簿羽儀幡幢花蓋。闐塞衢巷而不可數。遂遷窆於龍門起塔供養焉。

沙門釋愛同。俗姓趙氏。本天水人。代襲冠冕。同弱齡出家。後以律學馳譽。講彌沙塞律遠近師稟。昔宋朝罽賓三藏覺壽。譯彌沙塞律因出羯磨一卷。時運遷移其本零落。尋求不獲學者無依。同遂於大律之內抄出羯磨一卷。彼宗學者盛傳流布。

沙門釋慧苑京兆人。華嚴藏法師上首門人也。勤學無惰內外兼通。華嚴一宗尢所精達。苑以新譯之經未有音義。披讀之者取決無從。遂博覽字書撰成二卷。使尋翫之者不遠求師而曉於字義也。

沙門般剌蜜帝。唐云極重。中印度人也。懷道觀方隨緣濟度。展轉遊化達我支那﹝印度國俗呼廣府爲支那名帝京爲摩訶支那﹞。

乃於廣洲制旨道場居止。眾知博達祈請亦多。利物爲心敷斯祕蹟。以神龍元年龍集乙巳五月乙卯二十三日辛丑。遂於灌頂部中誦出一品譯成十卷。卽前萬行首楞嚴經是也。烏萇國沙門引伽釋迦﹝釋迦稍訛正云鑠佉此曰雲峯﹞譯語。菩薩戒弟子前正儀大夫同中書門下平章事淸河房融筆受。脩州羅浮山南樓寺沙門懷迪證譯。其僧傳經事畢汎舶西歸。有因南使流通於此。

沙門釋智嚴。于闐國王之質子。性欝持名樂﹝盧各反﹞幼至大唐早居榮祿。授左領軍衛大將軍上柱國封金滿郡公。而立性淳質貞信居懷。請捨宅置寺奉爲國家。神龍二年五月十一日。

又自惟生居異域長自中華。幸得侍奉四朝班榮寵極。猶恐叨丞厚祿濫沐殊恩。於是因請出家冀酬玄澤。神龍二年七月二十四日。

墨制云。人之情也莫不貪惜祿位。卿之願也乃欲棄欲出家襲蘭若之蹤起禪那之行。忽省來奏嗟賞兼懷。特遂所祈式成髙志。以景龍元年十一月五日。和帝生日捨家剃落。法號智嚴。仍請住終南山至相寺蘭若修道。由是虛心慮靜宴坐經行。精苦居懷幽捿積念。加以經明唐梵智照幽微。寶積眞詮如來祕偈。莫不屢丞。

絲言兼令證譯。於石鱉谷居阿練若習頭陀行。開元九年於石鱉練若及奉恩寺。譯決定業障經等四部。竝文質相兼得其深趣。又譯尊勝陀羅尼呪一首及法華經藥王菩薩等呪六首。時有經本寫新呪入。幸勿怪之。

沙門輸波迦羅。具足梵音應云戎婆揭羅﹝仙蒸反﹞訶。唐音正翻云淨師子。以義譯之名善無畏。中印度摩訶陀國人。住王舍城那爛陀寺。本剎利種。姓剎帝利。捨俗榮貴依佛出家。神气淸虛道業恢著。精通禪慧妙達總持。三藏教門一心遊入。五天諸國久播芳名。大悲利生有緣東漸。塗至北印度境。響振摩訶支那。我皇搜集賢良發使迎接。以開元四年景辰大齎梵本來達長安。初於興福南院安置。次後五年丁巳於菩提院。譯虛空藏求聞持法一卷。沙門悉達譯語。沙門無著綴文筆受。其無畏所將梵本有勅並令進內。緣此未得廣譯諸經。曩時沙門無行西遊天竺。學畢言歸。迴至北天不幸而卒。所將梵本有。

勅迎還。比在西京華嚴寺收掌。無畏與沙門一行於彼簡得數本梵經。並總持妙門先未曾譯。至十二年隨駕入洛。於大福先寺安置。遂爲沙門一行譯大毘盧遮那經。其經具足梵文有十萬頌。今所出者撮其要耳。沙門寶月譯語。沙門一行筆受承旨兼刪綴詞理。文質相半妙諧深趣。又出蘇婆呼蘇悉地二經。無畏性愛恬簡靜慮怡神。時開禪觀獎勸初學。慈悲作念接引無虧。人或問疑割析無滯。

沙門跋日羅菩﹝上聲﹞提﹝地之反上聲﹞唐云金剛智。南印度摩賴耶國人﹝此云光明國其國近觀音宮殿補陀落山﹞婆羅門種。幼而出家遊諸印度。𨿽內外博達而偏善總持。於此一門罕有其匹。隨緣遊化隨處利生。聞大支那佛法崇盛。遂汎舶東逝達于海隅。間八年中方屆京邑。於是廣弘祕教建曼荼羅。依法作成皆感靈瑞。沙門一行欽斯祕法數就諮詢。智一一指陳復爲立壇灌頂一行敬受斯法請譯流通。以十一年癸亥於資聖寺。爲譯瑜伽念誦法及七俱胝陀羅尼。東印度婆羅門大首領直中書伊舍羅譯語。嵩岳沙門溫古筆受。至十八年庚午於大薦福寺。出曼殊室利五字心及觀自在瑜伽要。沙門智藏譯語。又於舊隨求中更續新呪。智執總持契所至皆驗。祕教流傳寔斯人矣。復有灌頂弟子正議大夫行中書舍人侍皇太子諸王文章集賢院學士呂向。敬師三藏因而紀之曰。和上本中天竺國剎利王伊舍那靺摩第三子也。後因南天國王將軍米准那薦聞。遂稱南天竺人也。年始十歲於那爛陀寺出家。依寂靜智師學聲明論。年十五往西天竺國。經四年學法稱論。却迴於那爛陀寺。年二十受具戒。六年學大小乘律。又學南宗般若燈論百論十二門論。年二十八於迦毘羅衛城。就勝賢論師學瑜伽論惟識論辯中邊論。經三年至三十一往南天竺。於龍樹菩薩弟子龍智年七百歲今猶見在。經七年承事供養。受學金剛頂瑜伽經及毘盧遮那總持陀羅尼法門諸大乘經典并五明論。受五部灌頂諸佛祕要之藏無不通達。遂辭師龍智却還中天。尋禮如來八相靈塔。其後南天三年亢旱。其王捺羅僧伽補多靺摩遣使迎請和上。於自宮中建灌頂道場請雨。其時甘澤流澍王臣欣慶。遂爲和上造寺安置。經餘三載。國南近海有觀自在菩薩寺。門側有尼枸陀樹。先已枯顇。和上七日斷食行道。樹再滋茂。菩薩應現而作是言。汝之所學今已成就。可往師子國瞻禮佛牙。登楞伽山禮拜佛迹。迴來可往中國禮謁文殊師利菩薩。彼國於汝有緣。宜往傳教濟度羣生。聞是語已不勝忻慰。僧徒咸聞其語。寺眾乃曰。若菩薩降臨尼拘陀樹枝葉滋榮。去卽枯顇。以此爲侯經三七日。却迴辭其國王。將領弟子道俗八人。往師子國至楞伽城。王臣四眾以諸香花迎禮和上。至其宮側復往無畏王寺頂禮佛牙。持諸香花精誠供養。遂感佛牙放光空中成蓋普現。大眾咸覩斯瑞。便住其寺半年供養遂詣東南往楞伽山。逕中路禮佛眼塔。其時行道一日一夜。無願不果。次至七寶山城。次行至嚕呵那國國管寶山。其山土地足多羅樹。國王先信小乘。聞和上至出城遠迎。就王宮殿廣陳供養。經一月餘日和上爲說大乘理性。便能悟入信受欣喜。卽廣施雜寶和上不受云。本來意者頂禮佛迹非爲珍寶。遠來至此願示其路。王卽遣人持輿令和上乘。上送至山下。其山多諸猛獸師子毒龍野人羅剎。黑風苦霧常守護此山上珍寶。非是禮聖迹人。不可昇上得入此山。和上於山下焚香頂禮發弘誓願。願見昔佛在世說法之時山神。發願已畢天開霧散猛獸潛藏。遂與弟子於山北面近東渡水。而上却轉向西北又西南尋谷攀藤接葛。異種孤危至山中腰。近次北面有一泉水流出。其中總是紅頗梨瑟瑟金銀諸寶。又多寶性艸及曼陀羅花優鉢羅花。時逢龕崛皆是先靈修道之處。山中香花艸木不可稱計。不停不滯七日攀緣方至山頂。尋求靈迹見一圓石。可髙四五尺許方廣可有二丈。佛之右足隱在石上見有損缺。心卽生疑謂之非是佛迹。仰天號泣憶昔如來。遂感五色雲現及有圓光佛迹相輪分明顯現。聞有聲言。此眞佛迹。但爲往代眾生將來業重留此迹耳。聞已歡喜香花供養。入定一日。從定出已七日旋遶。把石尋緣行道。其佛迹外石上有數石盞。亦中然燈。時有野人將甘蔗子椰子蕉子署藥等來施和上。時弟子見之四散奔走。和上言曰。此來供養非損汝輩。便取所施與授三歸戒。其野人將小石施佛迹上打碎取喫。何謂如是損其心上。云治心痛。從此驗知佛迹漸損。其上多風不可久住頂上四望去。其山下五六十里外周有山圍繞。狀如域壁。山上總是白雲。國人號名楞伽城山。山外西北連師子國界。餘是大海。當觀望之時。和上不覺失脚砌下臨崖便住。不損毫毛。當知是佛不思議力。弟子等驚喜不已。遂復道而還。所有靈迹重禮辭迴。來去經一年却至南天竺國。具述上事聞於國王。王又請留宮中供養經一月日。和上白王。貧道先發誠願。彼支那國禮文殊師利并傳佛法。卽日辭王。王曰。唐國途逕絕遠大海難渡不得可到。住此教化足獲利益。再三請住。和上宿志不移。王曰。必若去時差使相送兼進方物。遂遣將軍米准那奉大般若波羅蜜多梵夾。七寶繩床。七寶金釧。寶鈿耳璫。雜物衣甲。綵緤。沈水。龍腦。諸物香藥等。奉進唐國。願和上撿校加持得達彼國。發來之日王臣四眾。香花音樂送至海濱。和上東向遙禮文殊。西禮觀音菩薩。便與徒眾告別登舶入海。得好風便一日一夜渡海。却到師子國勃支利津口。逢波斯舶三十五隻其國市易珍寶。諸商主見和上同心陪從。師子國王室哩室囉聞和上再至。又迎宮中一月供養。苦留不住。重禮佛牙便卽進路。王使道俗香花音樂餞送海岸。和上至發行日。是諸商主並相隨渡海。經一月至佛逝國。佛逝國王將金傘蓋金床來迎和上。緣阻惡風停留五月。風定之後方得進發。經過諸國小小異物及以海難洪波雜沸不可具述。計去。

唐界二十日內。中間卒逢惡風忽發雲气。叔闇毒龍鯨鯢之屬交頭出沒。是諸商舶三十餘隻。隨波流泛不知所在。惟和上一舶以持隨求得免斯難。又計海程十萬餘里逐波汎浪。約以三年緣歷異國種種艱辛。方始得至大唐聖境。行至廣府重遭暴雨。時節度使使二三千人乘小船數百隻。并以香花音樂海口遠迎。至開元八年中初到東都。親得對見所有事意一一奏聞。奉勅處分使令安置四事供養。僧徒請法王公問道。從是隨。

駕往復兩都。至十一年方事翻譯。於資聖寺薦福道場。所翻譯成四部七卷。時庚午歲開元十八年。已入開元釋教錄也。至十九年後又譯出。

南天竺國三藏沙門跋日羅﹝二合﹞菩提﹝唐言金剛合﹞譯。至二十四年隨駕西京。二十九年有勅放歸本國。行至東都現疾告終。天寶二年癸未之歲二月辛未朔二十七日丁酉龍門起塔。時有逸人混倫翁。撰文書題云。

大唐東京大廣福寺故金剛三藏。塔銘并序詞曰。

至道幽深玄宗湛邃。百靈間出大聖時遊。化滿三千位超十地。眞言遂闡像設斯行。

金剛三藏者中天竺國剎利王伊舍那靺摩第三子。以開元七年南天竺國因節度使將軍米准那表薦入朝。遂稱南天竺人焉。誕育靈奇幼有神異。懇請於父求之入道。年甫十歲於那爛陀寺。依寂靜智出家學聲明論兼九十四書。尢工祕術妙閑粉繪。大師號菩提跋析羅。當其開濟遊方爲務。往詣南天於龍智處契陀羅尼藏便會宿心。請建道場散藏五部經于七載。每至時飲食從空而下。金剛薩埵常現於前。又陟楞伽山頂觀如來脚迹。燒以酥燈。其燈明徹其迹微茫。當起少疑便現。深相靈契也若是。時南天竺有尼拘陀樹久而枯顇。大師繞樹行道七日斯須花葉如故。其眞應也如是。大師從南天持大菩薩教本二十萬言兼瑜伽梵夾而至矣。其靈感也若斯。因屆。

唐國建毘盧遮那塔。規摸意表思銳毫端代爲希有。其工異也如是。帝甚嘉之額出。

天書縑仍恩錫。以今方古未之有也。嘗登前佛壇受法王寶。號金剛智三藏。王公士庶無不宗仰。二十四年隨。

天恩放還本國。至東京廣福寺乃現疾。嗟有身之患坐而遷化。弟子僧智藏等請留遺教。頃間復還囑付畢曰。西國涅槃盡無坐法。隨師返寂右脇而眠。卽師子王經所載也。悟身非有蟬蛻遐舉。其年八月十五日證果矣。春生現滅哀傷於此。

帝坐悲惜感於士心。其年九月五日勅令東京龍門安置。至天寶二年二月二十七日。於奉先寺西崗起塔。其塔來也是漏盡阿羅漢建立。一名卒堵波。二名偸婆。憑巒據川皆能面伊審髙卑以合制。籌廣狹以中規。甃散排牙洩餘雨之瀸漏。牧危撮頂積流雲之奔影。掩乎石扇閉以金鎖。林松簫瑟峯碑岌峨。千齡之前川谷推移。百代之後人神莫知。乃爲銘曰。

峨峨法岫滔滔智田爲道之始則人之先名揚中國業善南天示曉示諭三千大千浮圖亞迹摩騰比肩眞寂有境生死無邊釋迦示現迦葉求緣無來無去何後何前猗歟叡哲運謝時賢風摧道樹浪沒慈船層塔虛設寶鐸空懸柏吟宵吹松生暮煙人世移易陵谷推遷惟餘石誄千年萬年

圓照自惟。微賤限以晚生。大師歿年始參。幼學翻譯應。

詔。殊未識知。謹依紀銘敍述前事。望祛情惑無嫌廣焉。博雅宏才幸無誚也。聞夫至道體也無欲爲先。福善之徵莫大有後。承其後者代有髙人。大興善寺三藏卽其人矣。昔事先師。法諱智藏。承旨譯語弘闡眞乘。洎。

肅宗臨朝彌加尊重。不斥名字號曰不空。此取登壇散花號也。代宗馭曆加號及官位鴻臚卿品。加特進號大廣智三藏不空。追贈先師錫諡官號。永泰元年歲在乙巳十一月一日乃頒制曰。

勅不空三藏和尚。故金剛三藏天資秀異气稟冲和。識洞四生心依六度。爰自西域杖錫東來。以梵行周身慈心濟物。覺花外照智炬內明。汲引羣迷證契圓寂。密傳法印示隱涅槃。衣鉢空存音徽長往。教能垂後禮有飾終。宜旌美名俾叶榮。贈開府儀同三司。仍贈號大弘教三藏。夫俗典有母以子貴。今釋氏乃師因弟榮。冀萬古千秋傳之不朽。又至大曆三年六月十二日奏。東京龍門故開府儀同三司大弘教三藏塔。所掃灑無名僧惠恒惠端行者趙元及法名惠翻田榮國法名惠濬童子李寶達。右特進試鴻臚卿大興善寺三藏沙門大廣智不空奏。前件無名僧等。先嘗奉事故大和上。服勤香火積有歲年。志性柔和堅固無懈。請與正名。便送塔額住彼灑掃。冀終罔極獲展師資。行者童子等並久習眞言兼誦經典。不離本院。業已成就。伏乞與度俾勵修持。勅旨依奏同日又奏請。

御書東京。龍門故開府儀同三司大弘教三藏塔額。

右故大和上感謝人間化歸地界音容緬邈。塔廟猶存。

陛下每懷徳不忘悼往。空積恩加錫贈寵延魂道。凡在有識罔不載荷。未懸雲牓敢冀。

天文。伏乞賜一塔額永垂標記。如天恩允許伏聽勅旨。上依所請御札親題。并於忌晨賜千僧供。至十三日修表陳謝。詞曰。沙門不空言。不空早侍先大和上猥承獎訓。愧無昇堂之誓謬忝入室之遇。曼茶羅灌頂壇者。萬行之宗密證之主。將涉覺路何莫由斯始先師所傳啟此方耳目。慧燈罷照日月將深。

陛下思續耿光不遺疵賤詔開灌頂俾建道場。纔髣髴於存年。豈歸依之補處。

皇慈乃﹝目﹡眷﹞渥澤累霑。降五僧紫泥封。雲隨髪落下千人天飯器香任風吹。況塔額親題。佳諸伊洛龍門之下。更攢崛起之峯月輪之間。恒聚冲飛之雁。無任載荷屏營之至。謹附監使李憲誠表陳謝以聞。謹言。

和上釋梵宗師人天歸仰。慈悲智力拯拔生靈。廣開壇場弘宣法要。福資國土慧洽有情。媿厚良多煩勞申謝。至八月十五日和上忌晨。奉。

勅賜茶一百一十串。充大和上遠忌齋用。修表謝聞。沙門不空言。伏奉。

恩命今月十五日故大弘教三藏遠忌。設千僧齋賜茶一百一十串。伏戴殞悲啟處無地。不空誠哀誠恐以悽以感。故大和上道被四生化遷十地。輝容緬邈經此忌晨。倍增霜露之悲。深積鶴林之痛。

陛下恭弘付囑遠念芳猷。分御膳以飯足千僧。流香茗而數盈百串。繽紛梵宇郁馥禪庭。凡在門生無任感荷。不勝悲戴之至。謹附監使奉表陳謝以聞謹言。

大和上法留諭筏照委傳燈。久證涅槃示存齋忌。永惟付囑深眷徽猷。薄施香茶有煩陳謝也。又至大曆六年六月十六日。奏東都廣福寺大弘教三藏和上院請抽諸寺名行大徳一七人。右不空先師在日特蒙玄宗置上件塔院。年月深久廊宇崩摧。香火闕供無人掃洒。今請抽諸寺大徳七人住持彼院。六時懺念爲國進修。三密瑜伽繼師資之舊業。同寺一切有部古石戒壇院。

請抽諸寺名行律師七人。每年爲僧置立壇場。

右件戒壇院是不空和上在日捨衣鉢興建。當不空進具之日。亦有誠願許同修﹝卄／﹝亡﹫口﹞／月﹞。不空叨承聖澤。冀玉鏡之重開。覩大師之舊規。望金輪之再轉。今請置一切有部戒壇院額。及抽名行大徳七人。四季爲僧敷唱戒律。六時奉國修行三密法門。以前特進試鴻臚卿大興善寺三藏沙門大廣智不空奏。前件院抽僧及一切僧事。並請放免不同諸寺。謹件如前。

勅旨依奏。梵网經云。孝順父母師僧三寶。孝順至道之法。孝名爲戒。曾子曰。愼終追遠民徳歸厚矣。

大弘教和上法流後嗣大廣智三藏。追遠愼終奉國盡忠。精持佛戒存沒不朽永播淸徽。哀榮之情光諸萬古矣。所譯經法不及得入開元目錄。今請准勅編入貞元新定釋教目錄。下皆例此。

於安西譯。開元二十年因法月三藏貢獻入朝。附上件經至于京邑。不及得入開元目錄。准勅編入貞元新定釋教目錄。

三藏沙門達摩戰涅羅﹝唐言法月﹞東天竺國人也。遊中印度。亦稱摩提國人焉。學通三藏善達醫明。利物隨緣至龜茲國﹝漢書云丘茲並訛謬﹞正曰屈﹝軍鬱反﹞支。教授門人。地戰﹝上﹞濕羅﹝唐言眞月﹞字布那羨。亦稱利言。使令記持梵本大乘月燈三摩地經滿七千偈。及曆帝記過一萬偈。瑜伽眞言獲五千偈。一聞於耳恒記在心。開元十四年受具足戒。自後聽習律論大小乘經梵書漢書唐言文字石城四鎭護密戰于吐火羅言。眼見耳聞悉能領會。便令譯語形影相隨。開元十八年安西節度使呂休林表薦入朝。利言隨師以充譯語。路次所歷烏耆大鎭伊西寺州摩賀延磧瓜沙甘肅轉次西涼本道節度使攝御史大夫牛仙客。至二十祀屆于長安。所司奏引對大內。進奉方術醫方梵夾藥艸經書。稱愜天心。或見宣政天騎迎送錫賚重重。弟子比丘利言隨師譯語。方藥本艸隨譯上聞。三餘之間遂譯普徧智藏般若波羅蜜多心經。與古舊二經中無少異。姚秦譯見名摩訶般若波羅蜜大明呪經。經中云。是大明呪無上明呪無等等明呪。經後略讚受持功徳。能除十惡五逆等罪文字少殊。大唐三藏玄奘譯者題云般若波羅蜜多心經。正宗經云。是大神呪是大明呪是無上呪是無等等呪。餘義無異。此之二經同本異譯。但有正宗並無序分及流通分。今法月所譯三分具全。正宗經文不異玄奘譯者。承旨翻經利言譯語。時。

聖上萬樞之暇注金剛經。至二十三年著述功畢。釋門請立般若經臺。二十七年其功終竟。僧等建百座道場。七月上陳墨制。依許八月十日安國寺開經。九日暮開西明齊集。十日迎赴安國道場。講。

御注經及仁王般若。法月三藏當其一焉。演梵本經利言譯語。凡是聽者虛往實歸。七難永淸七福咸集。洎乎明歲劉志成狂賊潛搆兇謀。卜日問於寶花三藏。天不長惡逆黨平除。凡是蕃僧詔歸本國。法月三藏恩尚延留。後忽思鄕請還本國。二十九年七月二十六日遠辭。

丹闕。路取西涼沙磧伊西烏耆疎勒望于天竺。轉次西行漸屆前程。至式匿國之乏騾嶺吉運鎭城。遇國賊興不由前進。旋騎退入疎勒城中。轉次東南行八百里。至于闐國住金輪寺。化利有緣一歲有餘道俗瞻覲。時因病疹漸染纏綿。藥石無徵奄從遷化。春秋九十一。法夏七十二。以天寶二年歲次癸未十一月二十三日卒於此寺矣。時本道節度副使大夫蒙零詧監護葬儀。弟子比丘利言等銜哀啜泣。擗慄茹茶燒香散花茶毘起塔所譯經法不及入開元目錄。准勅編入貞元新定釋教目錄。

右上五部二十五卷智昇所撰。昇早預釋流志弘大教。但才微力寡無遂本懷。俛仰之間亟經寒暑。曾未能宣傳正法荷擔菩提。而近閱藏經仍探眾錄。覩其差謬或所未安。狂簡斐然考成斯記。𨿽文詞靡敍而事有所憑。但鄙見未弘固多疎闕耳。其續內典錄等附於本部之末。幸諸來哲無貽誚焉。

貞元新定釋教目錄卷第十四

貞元新定釋教目錄卷第十五

西京西明寺沙門圓照撰

總集羣經錄上之十五

右一百一十部一百四十三卷其本見在大唐特進試鴻臚卿加開府儀同三司封肅國公贈司空諡大辯正大廣智不空三藏和上者。南天竺執師子國人也。法諱智藏。號不空金剛。不聞氏族故不書之。計當。

大唐神龍元年乙巳之歲而誕迹焉。天假聰明幼而慕道。遠離父母落髪壞衣。至開元六年歲在戊午年甫十四。於闍婆國見弘教三藏金剛智而師事之。隨侍南溟乘航架險。驚波鼓浪如影隨形。開元八年方至東洛。十二年甲子年。方弱冠於廣福寺依一切有部石戒壇所而受近圓。自此聽習律儀唐梵經論隨師譯語。稍得精通。隨。

駕兩京。應詔翻譯。不離左右請益摳衣凾丈問端斯須不捨。至十九年辛未。

天恩下降弘教三藏及弟子等放還本鄕。出自西京至于東洛。大師遘疾遂致薨焉。卽其年八月十五日也。卜擇吉日安葬龍門。飲血茹茶銜衷啜泣。如犢失母斯其諭焉。制命有限難以久停。拜辭墳塋卽赴前所。年始三十遭此險艱漸屆廣州附舶前進。遇好風便更不停留。未逾一年到師子國。王聞唐使禮接殊常。便令安置於佛牙寺因茲重學祕密總持。三密護身五部契印。曼荼羅法三十七尊。瑜伽護摩備皆精練。經餘三歲寢食無安。時彼國王稽首來請。憑獻方物往至。

大唐。所謂七寶燈樹花緤藥艸沈檀龍腦等。并自所獲金剛頂瑜伽經及大小乘論梵夾。與一小使彌陀。天寶五年歲在庚戌還至闕。下恩。

旨遂令居淨影寺。四事祇給出自天心。宰輔近臣往來接武。奉詔翻譯開灌頂壇。士庶星馳呈疑問道。九載己丑復有。

恩旨放令劫歸。發自京都路次染疾。不能前進寄止韶州。日夜精勤卷不釋手。扶疾翻譯爲國爲家。至癸巳天寶十二載。河西節度使御史大夫西平郡王哥舒翰奏。不空三藏行次染患養疾韶州。令河西邊陲請福疆場。上依所請勅下韶州。追赴長安止保壽寺。制使勞問錫賚重重。四事祇供悉皆天賜。憩息踰月令赴河西。至武威城住開元寺。節度使迎候是物皆供。請譯佛經兼開灌頂。演瑜伽教置荼羅。使幕官寮咸皆諮受。五部三密靈往實歸。時西平王爲國請譯金剛頂一切如來眞實攝大乘現證大教王經三卷。行軍司馬禮部郎中李希言筆受。又譯菩提場所說一字頂輪王經五卷。及一字頂輪王瑜伽經一卷。并一字頂輪王念誦儀軌一卷。並節度判官監察侍御史田良丘筆受。又承餘隙兼譯小經。至十三載甲午十月使牒。安西追僧利言河西翻譯時。四鎭伊西庭節度使安西副大都護攝御史大夫知節度事上柱國封常淸給家乘馬兩匹日馳六譯。十一月二十二日發安西域。路次烏耆摩賀延磧轉次行。過交河伊吾進昌酒泉屆武威郡。卽十四載二月十日也。

使司安置於龍興寺及報徳寺。同崇譯經。其年七月禍起范陽。時西平王奉。

勅追入。加官拜相部領潼關。十月上竊陷河洛。明年元日有制。皇太子監國。洎乎五月勅下河西追三藏入朝。住興善寺令開灌頂。轉禍禳災未遑止寧。潼關失守六月旬有二日胡馬入關。

肅宗撫軍建號靈武旋歸。整教迴駕鳳翔三藏𨿽陷賊中竊申報國。潛使來往具獻丹誠。

肅宗崇佛度僧孝理天下。纔踰周載咸洛底寧。

宗社復安萬姓歡慶。復還宮寢緇素又安。卽至徳二載丁酉十月二十三日也。三藏明日陳表賀焉。

惟天爲大。非元聖無以順天行誅。惟王法天。非興王無以代天育物。伏惟。

陛下功超玄極道冠混元。纘堯寶圖復禹不績。自頃元兇已殄殘蘖猶迷。

陛下義待倒戈恩先善伐。暫勞貔虎永滅貔狼。自京輦肅淸樓臺望幸。

陛下俯從人欲仰叶天心。山川不移園苑如舊。今鑾輿旣降聖政惟新。方將昭報昊穹濟斯仁壽。道上皇汾陽之駕。類。

上帝圓丘之壇。演沙劫而轉法輪。朗千界而懸佛日。智藏久霑王化重覩漢儀。生成已多報効何冀。不勝鳧藻之至。謹詣銀臺之門。奉表陳賀以聞。輕黷。

肅宗文明武徳大聖大宣孝皇帝批曰。狡猾之流久爲殘暴。天壓其禍卒以敗亡。顧城闕而依然。臨士庶而咸若。感慰之至深在朕懷。所賀知。上還西京士庶咸賀。復收東洛緇素歡康。二十七日就銀臺門又陳賀表。乃爲言曰。

大興善寺三藏沙門智藏言。伏承官軍獻捷收復東京。逆黨氷銷王師獨剋。生靈慶快抃躍失圖。智藏聞。逆徳者亡。已孽難逭。乘於竹葉。允是格言。自狂胡亂華向經三載。神怨人憤惡稔貫盈。

陛下旰食宵衣單醪等膳。遂使股肱畢力熊虎爭先。廟略無遺神功不再。以斯破竹會彼倒戈。一戎而三捷累臻。旬日而兩都咸復。斯實。

叡謀廣運英略殊常聖力匡持特髙列辟。方將勤崇東岱。昭報。

上玄。智藏行保昌明佇觀盛禮。不任抃躍之至。謹詣右銀臺門。奉表陳賀以聞。輕黷。

皇帝批曰。所賀知。是時也兩都旣復。宮室依然。萬姓昭蘇。

上皇在蜀。奉仰鑾駕至自成都。至徳二載十二月一日也。

肅宗以尊崇三藏不斥其名。自今以來但稱其號。明辰奉表陳賀以聞。詞曰。

沙門不空言。不空聞道惟帝先。帝道洽則神功不宰。孝爲徳本。至徳茂而克受元符。伏惟。

陛下膺天纘堯從人復禹。不易物而二儀。

貞觀。未浹辰而兩都底寧。功格昊穹徳超列辟。東揖羣后西迎上皇。垂帝服而更導。

先天後天。去閶闔而復歸九重。正乾綱而載安萬姓。斯實上皇垂訓。推功髙象帝之前。陛下乘時。至徳冠興王之首。足以暉華史冊髙視唐虞。不空生應。

昌期偶茲榮觀。不任慶悅之至。謹詣銀臺門。奉表陳賀以聞。輕觸。

掃淸氛祲底定寰區聖上旋歸以安宮闕。晨昏展敬喜慶殊深。所賀知。是月八日冊尊號。光天文武大聖孝感皇帝太上皇誥賜也。至徳三年戊戌正月三日不空三藏本院設齋。

恩賜名香又加存慰。修表奉謝恩以陳情。誓爲。

沙門不空言。中使吳遊巖至奉宣聖旨。以不空本院今日設齋特賜名香。兼。

天使。鴻私曲被欣躍難名。不空誠歡誠喜。不空託蔭法流恩弘密教。孤遊萬里徧學五天。凝想十方覲華藏之諸佛。精專五部窮柰苑之眞言。每布字觀心投身請獲。乘弘誓之力得值輪王出興。潔誠十年果會明聖。前載幽關未啟。

陛下養徳春宮。早奉徳音曲垂省問。兼賚香藥密遣加持。及陛下北巡。不空𨿽不獲陪侍。弟子僧含光等歸從西土。又得親遇。

鑾輿。崎嶇戎旅之間獲聞定冊之議。不空𨿽身陷胡境。常心奉闕庭。頻承密詔進奉咸達陛下叡謀獨運法力冥加。羣凶散亡宸象歸正。不空微質又忝朝恩。十月淸宮以建辟魔之會。正朝薦號仍臨灌頂之壇。塗飾上宮薰修別殿。旣許翻譯仍與度僧。渥澤已深報効何日。謹當三時浴像半月護摩。庶三十七尊保。

聖帝之威神。壽如南山永永無極。不勝感載欣荷之至。謹奉表陳謝以聞。沙門不空誠歡誠喜謹言。

師現身西方開法中國。在昔弘誓朕心悉知。經行恒沙致大福力。自須跋涉。常念因緣。而令比丘問道申願。今蓮華至淨貝葉重宣。微妙伏陀不思議也。崇無量礙是錫末香。奉持精修當不退轉。所謝知。其年二月五日攺至徳三載爲乾元元年。歲仍戊戌。至三月十二日。三藏表請搜訪梵夾修補翻傳。尋下。

制。曰中京慈恩薦福等寺。及東京聖善長壽等寺。并諸州縣寺舍村坊。有舊大徧覺義淨善無畏流志寶勝等三藏所將梵夾。右大興善寺三藏沙門不空奏。前件梵夾等承前三藏多有未翻。年月已深縚索多斷。湮沈零落實可哀傷。若不修補恐違聖教。近奉。

恩命許令翻譯。事資探討證會微言。望許所在檢閱收訪。其中有破壞缺漏隨事補葺。有堪弘闡助國揚化者。續譯奏聞。福資聖躬最爲殊勝天恩允許請宣付所司勅旨依奏。

明制依許。所在搜求先於南天所得梵夾約計部帙千卷有餘。六月十一日具狀上聞。尋頒。

制曰。陀羅尼教金剛頂瑜伽經等八十部。大小乘經論二十部。計一千二百卷。右大興善寺三藏沙門不空奏。不空聞纘帝堯者紹帝位。受佛囑者傳佛教省茲格言曾不攺易。流興萬代散葉分枝。不空杖錫挈瓶行邁天竺。尋歷山谷跋涉羣方。凡遇聖蹤投誠禮敬。輒聞經教罄竭哀祈。搜求精微窮博深密。丹誠鄙陋願言弘宣。遂得前件經論。自到中京竟未翻譯。旣闕書寫又乖受持。特望。

龍慈許令翻譯。庶得法筵重敷更雪住持之路。佛日再舉彌增演暢之功。天恩允許宣付所司。勅旨依奏。又至其年九月三日。進上功徳。具以上狀聞。詞曰。

虎魄寶生如來像一軀。梵書大隨求陀羅尼一本。

右昔者河淸啟運。摳電吉祥。方屬重陽之辰。遂誕千年之聖。以陛下允膺寶祚。像有寶生之名。以。

陛下興念隨通。明有隨求之號。像能光明洞徹。如。

陛下威降萬國。謹案金剛頂經。一切如來成等正覺。皆受寶生灌頂。乃至。

陛下玄功格天正法理國。事與時並若合符契。伏願少修敬念緘而帶之。則必持明照迴。廣至化於東戶。本尊敷佑。延聖壽於南山。無任歡慶云深。謹隨狀進。輕黷。

諸佛儀形優曇希現。如來密藏神呪難思。師大啟空宗能持祕印。以茲正法弘護朕躬。信受奉行深爲利益也。洎。

乾元三年閏四月十四日。宮苑都巡使禦侮校尉右內率府卒員外置同正員賜紫金魚袋內飛龍使驅使臣史元琮進狀。請大興善寺修灌頂道場。

右臣竊觀。度災禦難之法。不過祕密大乘。大乘之門灌頂爲最。今屬閏夏之月百花皆榮。伏望令三藏不空。於前件寺爲國修一灌頂道場。有息災增益之教。有降伏歡喜之能。奉此功力以滅羣兇。上資。

聖壽無彊。承此兆人淸泰。臣素無才行忝奉驅使。謹獻愚誠倍增戰汗。如天恩允臣所奏請降墨勅依。

閏月十九日攺爲上元元年。歲仍庚子。至八月二十五日。開府儀同三司判行軍李輔國宣奉勅。不空三藏并僧弟子三人。宜於智炬寺修功徳。二年辛丑九月二十一日大赦天下。除乾元光天等尊號但稱皇帝。又除上元之號但稱二年。以十一月朔爲歲之初但稱元年。又除正二三四等名。以月建爲號。元年壬寅建子月。建丑月。建寅月。建卯月。建辰月。建巳月。五日。

太上皇遺誥訖崩。至十五日楚州獻璧。是日攺爲寶應元年。歲仍壬寅。四月五月等並依常數。肅宗制皇太子監國恩宥一切囚徒也。其月十八日。

肅宗皇帝遺詔訖又崩。至二十日代宗卽皇帝位。至五月十六日大赦天下。至十月十三日。

大興善寺三藏沙門不空狀進。彫白檀摩利支像一軀﹝此云威光﹞梵書大佛頂陀羅尼一本。

降誕之晨。更遇金輪之日。伏惟陛下壽延寶祚。尊像有威光之名。以。

陛下百王爲首。眞言有佛頂之號。謹案大佛頂。一切如來成等正覺皆受此眞言。乃至金輪帝位莫不遵而行之。伏惟。

陛下承天踐祚聖政惟新。正法理國與隱合契。伏願少修敬念緘而帶之。則廣至化於東方。延聖壽於南山。無任歡慶之至。謹隨狀進。輕黷。

檀摩瑞像貝葉眞文。南天旣遙中國難遇。上人慈慜緘護而來。不祕桑門傳諸象闕。得未曾有。良以慰懷。寶應二年七月十日冊。

尊號寶應元聖文武皇帝。歲在癸卯。七月十一日攺爲廣徳元年。歲仍癸卯。十一月十四日。

大興善寺三藏沙門不空請爲國置灌頂道場右不空聞。毘盧遮那包容萬界。密印眞契吞納眾經。准其教宜有頓有漸。漸謂聲聞小乘登壇學處。頓謂菩薩大士灌頂法門。是詣極之夷途爲入佛之正位頂謂頭頂。表大行之尊髙。灌謂灌持。明諸佛之護念。超昇出離何莫由斯。是以剋己服勤不捨晝夜。誓志讚仰。豈敢怠遑。冀每載夏中及三長齋月依經建立。嚴淨花以開覺。使有識而歸眞。庶邊境肅淸。

聖躬萬壽。不勝懇念之至。謹詣右銀臺門。奉狀陳請以聞。如。

墨勅依。洎廣徳二年歲在甲辰正月二十三日。三藏沙門不空奏大興善寺與定國寺僧懷感等四十九人充大徳。有闕續塡。伏乞矜放諸雜差科。

勅旨依奏。又至十月十三日奉爲皇帝降誕。度無名僧惠通等一七人。至十九日勅旨依奏廣徳三年歲在乙巳正月一日攺爲永泰元年。歲仍乙巳。再譯仁王護國般若波羅蜜多經二卷。右一部二卷大興善寺三藏沙門不空所奏。此當第四譯也。此經自晉至唐凡有四譯。一晉武帝太始三年月支三藏法護譯爲一卷。名仁王般若經。二後姚秦興弘始三年三藏法師鳩摩羅什秦言童壽。於長安艸堂寺逍遙園西明閣譯爲二卷。名仁王護國般若波羅蜜經。方言尚隔。三梁元帝承聖三年西天竺優禪尼國三藏波羅末陀梁云眞諦。於洪府寶田寺譯爲一卷。名仁王般若經。隱而不行。三藏和上詳覽晉經校於梵本。文義脫略華夷語乖。錄表上聞再請翻譯。此卽第四譯也。

右興善寺三藏沙門不空奏。伏以如來妙旨惠洽生靈。仁王寶義崇護。

國家。前代所譯理未融通。潤色微言事歸明聖。伏惟。

寶應元聖文武皇帝陛下。睿文啟運濬哲乘時。弘闡眞言宣揚像教。

皇風遠振佛日再明。每爲黎元俾開講誦其仁王經。望依梵甲再譯舊文。貝葉之言永無漏略。金口所說更益詳明。仍請僧懷感飛錫子隣建宗歸性義嵩道液良賁潛眞應眞慧靈法崇超悟惠靜圓寂道林等。於內道場所翻譯。福資。

聖代澤及含靈。寇盜永淸寰區允穆。傳之曠劫救護實深。

仁王經望依梵甲再譯舊文。興善寺沙門三藏不空。

牒。奉中書門下勅牒如牒。至准勅。故牒永泰元年四月四日令史張濟牒。

恩旨頒下令譯斯經。爰集京城義學大徳應制翻譯。一十七人。三藏大興善寺沙門三藏不空譯梵本。大聖千福法花寺沙門法崇證梵本義。翻經大徳靑龍寺主沙門良賁筆受兼潤文。大安國寺沙門子隣潤文。大安國寺兼西明寺上座沙門懷感證義。荷恩寺沙門建宗。大聖千福法花寺沙門飛錫。大薦福寺沙門義嵩。大興善寺上座沙門潛眞。資聖寺沙門道液。大興唐寺沙門超悟。保壽寺沙門應眞。西明寺都維那沙門歸性。大興善寺主沙門慧靈。西明寺沙門慧靜等並證義。保壽寺沙門圓寂梵音。大興唐寺沙門道林讚唄。崇福寺沙門義秀校勘。寺主沙門弘照撿校。典內侍省內閽上柱國臣馬奉獻判官儒林郎行內侍省掖庭局官教博士員外置同正員臣楊利全副使特進右驍衛大將軍上柱國東陽郡開國公臣駱奉仙駕使開府儀同三司兼左監門衛大將軍仍兼知。處置神策軍兵馬事知內侍省事內飛龍廐弓箭等使上柱國馮翊郡開國公臣魚朝恩兼統其事翰林學士常衮柳枕等同崇翻譯。粵惟聖唐肅宗文明武徳大聖大宣孝皇帝。重昌堯化。革獘救焚。至憂黎元。澡心齋戒。請南天竺執師子國灌頂三藏法諱智藏號曰不空。翻傳眾經以安社禝。茲願未滿仙駕歸天。洎。

代宗睿文孝武皇帝。重明舜日再造乾坤。禮樂惟新四聰明達。恭嗣先訓恩累請焉勅於大明宮南桃園翻譯。起自月朔終乎月望。於承明殿灌頂道場。

詔曰。惟新舊經理甚符順所譯新本文義稍圓。斯則金言冥契於。

詔。翻傳先後其在茲歟。三藏言善兩方教傳三密。龍宮演奧邃旨聞天。

佛日再冲眞風永扇。諸大徳等學該三藏識達五明。性相圓通內外精博。恭膺。

聖慈曲臨推謝理絕。更今對校大乘密嚴舊譯長行梵本結偈。今依梵夾譯出伽陀。繕寫莊嚴謹同進奉。聖恩製序各列經初。披閱內官未宣中外。時京城大徳乘如等。翹想甘露如渴思漿。錄表上言。乃陳表曰。永泰元年八月八日大安國寺上座臨壇大徳沙門乘如等上表。沙門乘如等言。乘如聞。日月行於六合。求照者昆虫。甘露垂於九霄。希潤者艸木。允所謂覆載不間亭育無私。則蛟蚋可逸於長風。蛙﹝虫﹡﹝橐﹣﹝石／木﹞﹢黽﹞可游於滄海者也。伏惟。

寶應元聖文武皇帝陛下。慶承塵劫信植河沙。威懾魔界聲流佛剎。以寶位之重。崇寶偈之微。以金輪之尊。騰金口之教。百王千帝曷可同年而語哉。乘如等幸逢昌運叨寓玄門。常思諷誦以答。

恩旨請不空三藏義學沙門等。再譯仁王般若波羅蜜多經。教理兼著性相周圓。緘在。

龍宮未頒鹿苑。僧等昧死敢以請聞。伏願。

天慈示之法寶。兼欲依經請百法師置百髙座。同宣句味共殄祓氛。愚誠則然。裁惟。

聖旨。無任慊款翹渴之至。謹詣右銀臺門。奉表陳請以聞。輕冒天威伏深戰越。謹言。

仁王眞經理精義遠。化流賢劫福利蒼生。師等咸願敷陳助寧國土。所謂開講者依時有。

恩旨。取二十三日。於資聖西明兩寺共置百座。請百法師講仁王經。及百大徳轉密嚴經等。香花飲食鼓樂絃歌並出有司小得闕乏。時屬秋雨霖霪不休。所司奏聞請更延日。永泰元年八月二十二日左監門衛將軍知內侍省劉淸潭宣奉進止。兩寺百座先令二十三日迎經。爲霖雨宜攺至二十六日迎經開講。其諸司供料著人計會准攺日造。攺期甫至天雨未晴。

恩旨又延。九月一日。是日也。兩街大徳嚴潔旛花幢蓋寶車。太常音樂梨園仗內及兩教坊詣銀臺門百戲繁奏。時觀軍容使兼處置神策軍兵馬事開府儀同三司兼左監門衛大將軍知內侍省事內飛龍廐弓箭等使上柱國馮翊郡開國公魚朝恩與六軍使陳。天龍眾八部鬼神護送新經出於大內。其經適出彩雲浮空。郁郁紛紛照彰現瑞。洎乎己午兩寺開經。萬姓歡心祥雲方隱。緇素瞻仰獲慶非常。三藏不空上表陳謝。永泰元年九月二日大興善寺三藏沙門不空上表謝。

御製經序慶雲詞曰。沙門不空言。不空道乏前修學虧曩哲。猥承綸詔翻譯眞經。若履春氷猶臨泉谷。伏惟。

睿思風飛龍章玉潤。躬爲序述照煥大千。流法雨於九天。樹勝幢於百座。威儀容衛。宛釋迦之下鷲峯。士庶駢闐。猶波斯之詣王舍。慶雲呈瑞喜气浮空。是表太階之平。自叶無疆之祐。不勝荷戴之至。謹奉表陳賀以聞。沙門不空誠歡誠喜謹言。

和上遠自蓮宮親緘貝葉。敷演玄教利濟蒼生。翻譯旣成天人合會。朗三秋之霽景開五色之祥雲。闡揚眞乘符契妙理。須因指諭早結師資。覩此感通彌深頂敬。

貞元新定釋教目錄卷第十五

貞元新定釋教目錄卷第十六

西京西明寺沙門圓照撰

總集羣經錄上之十六

時左右六軍使覩此慶雲陳表奉賀。永泰元年九月三日特進右龍武大將軍知軍事上柱國徐國公臣劉仙智等上表。臣仙智等言。昨日迎新譯仁王護國般若波羅蜜多經。伏有慶雲應見瑞呈五色彩散一天。抱慧日而逾鮮。順祥風而表聖。伏惟陛下以大道賴物以至徳臨邦。精誠感神靈應斯降。臣等職忝侍衛。久沐淳風親覩禎祥。無任慶幸。謹詣右銀臺門。奉表陳賀以聞。臣仙智等誠惶誠恐頓首頓首謹言。寶應元聖文武皇帝批曰。不二之門早傳祕藏。重宣其義庶廣其言。將敷貝葉之文用啟蓮宮之會。天浮瑞色日麗慶雲。見以神通彰其瑞應。和平之兆慶慰同懷。所賀知。從是初日至白月終。兩上講經二時行道。飲食茶藥並出有司。六律五聲晝夜不絕。至十六日西明散齊。鼓樂絃歌百戲彌日。西明講終陳表奉賀。永泰元年九月十日西明寺上座沙門懷感等上表。西明寺上座沙門懷感等言。特奉恩命令開百座講仁王護國般若波羅蜜經。以今日經周設齋慶畢。凡是生靈不勝抃躍。伏惟陛下再造天地明齊日月。垂衣之暇重譯眞經。聖心佛心同歸一理。唐言梵語不隔殊方。貫花之偈備聞。傳燈之僧可覩。金繩之界彌勒下生。玉京之中輪王出見。秋天麗景稼穡將成。彩雲浮空祓氛必盡。吾君至聖佛力至慈。法潤恒沙天下幸甚。懷感等忝棲祇樹喜躍無涯。稽首焚香何堦上答。其功徳數別狀封進。謹奉表陳謝以聞。沙門懷感等誠歡誠喜謹言。寶應元聖文武皇帝批曰。師等演暢眞經弘宣妙旨。用滋仁壽拯護生靈。法會旣終當同慶也。時大寧郡王僕固懷恩分第列。士位至太師背逆天恩。遠自靈武合聚蕃醜馮陵涇陽。

勅下西明百座大徳。同赴資聖寺百座道場。永泰元年九月十七日。髙品李希逸奉勅。應先西明寺百座法師大徳。並赴資聖寺佛殿爲國轉經行道。其資聖寺百座法師良賁五十座。依前講說仁王般若護國密嚴等經普及蒼生。其京城諸寺觀僧道等並二時於當處轉經行道。仍令三綱差了事僧專知撿校。務在精修不得疏怠。爾時兩街大徳百座法師准勅咸皆萃資聖寺。二時講唱兩上轉經行道。午時及與日暮。供設音樂無易。於初夜後夜悉集大講堂內。齊聲稱念摩訶般若波羅蜜多。爲國爲家願無憂懼。京城寺觀轉念亦然。時制使關內河中副元帥司。徒兼中書令上柱國汾陽郡王郭子儀杖節出師。親總戎律發于帝里。洎彼涇陽馮恃天威。賴茲經力兩軍交對。列陣相望。鉦鼓發聲劍戟如雪。時汾陽王單騎直出挺立軍前。感激一言懷恩屏退西戎北狄各自相攻。浹旬之間王國大定。是知仁王護國般若。眞經聖心佛心子育萬姓其義一也。然後收軍整律振旅還京親對。天顏特蒙賜齎。勅資聖寺百座道場。取閏十月二十三日。設無遮齋以成慶散。是日也寺南門外陳布道場盡正一坊。東西街內弈幕雲布幡花麗天。尊容煥然光照人里。飯僧旣畢。六樂爭陳百戲充衢歌吹盡日。京城大徳各嚫三十。不空三藏賜九百匹絹帛綿綵以充數焉侍者小僧各十五匹。又特降恩旨賜資聖寺講堂。名爲永泰善法之堂。御札題牓。此卽萬古千秋法門故事也。自蕃戎入境。夜集僧徒於大講堂齊聲念摩訶般若波羅蜜多。一志一心更無異想。未盈累月果得淸平。此乃聖力經威感斯福應。翻經百座錫齎珍財。自佛法東流莫尚於茲日也。至十一月一日恩旨荐臻勅不空三藏和上。故金剛三藏可贈開府儀同三司。仍賜號大弘教三藏。已如前述。同日又降鴻恩延及不空三藏。勅不空三藏蓮宮釋種香界導師。性表眞如學精祕藏。承紺園之妙旨開示四依。譯金口之微言津梁六趣。身持梵夾遠涉流沙。傳燈益明甘露溥潤。散慈雲於火宅揚慧日於幽塗。頃者躬問勝因弘示方便。永決疑网滋予智芽。𨿽出塵之心齊謝於名位。而褒崇之典式旌於賢哲。俾應嘉命用叶朝章。可特進試鴻臚卿。仍賜號大廣智不空三藏。伏聞母以子貴俗禮恒規。師因弟榮釋門罕有。恭受榮命喜懼感懷捧戴屏營。陳表謝曰。永泰元年十一月五日特進試鴻臚卿。三藏大興善寺沙門大廣智不空表進。詞曰。三藏沙門不空言。奉今月一日制錫。故大和上金剛三藏可贈開府儀同三司仍贈號大弘教三藏。不空特進試鴻臚卿仍賜號大廣智不空三藏。一雨自天潤流根葉。圓毫發艶照及幽明。捧戴傍惶悲喜交集。不空誠歡誠喜以悽以懼不空聞。十號者表徳之殊稱。九卿者象河之重位。故大和上道洽傳燈。誠以彰其遺烈不空法慚紹搆。虛並荷於鴻私。猶燕石之混光。同齊竿之濫吹。榮兼存歿寵及師資祇奉兢驚瞻言靦恧。況出家落彩本志榮辱潔誠報國僧者通規。陛下廣運金輪曲收瓦礫。引安禪於中禁。旌褎崇之殊禮。𨿽負山無力而踐迹近賓。虧髙謝之法流。點少欲之淸躅。是以面奏三讓言煩九重。冀殷鑑於懇誠。豈礭然之不拔。羊車稚子慚廣智而茫然。鹿苑卑材愧鴻臚而甚矣。無任感戴之至。謹奉表陳謝以聞。沙門不空誠歡誠喜謹言。寶應元聖文武皇帝批曰。和上道祕雙林功超正覺。遠從天竺來布眞言。頃得歸依親承付囑。褎崇之典禮秩攸先。俾增印綬之榮。式重師資之敬。兼申寵贈庶表追榮也。表謝已訖答制又宣。存歿哀榮但增感慰。次譯。

右一部八卷。准永泰元年六月十八日勅。鄜坊等州都防禦使特進試太常卿使持節鄜州諸軍事鄜州刺史兼御史中丞上柱國鄭國公杜冕奏。宣州實封壹伯戶寶應元年五月十九日勅賜。臣素無功勳。曲霑恩渥謬踐寵錫。願答聖慈。今迴寶應元年已後至永泰元年。以前約計錢一萬餘貫。臣請爲國迴造功徳。其寶應元年封先請得二千五百餘貫到京分付興善寺不空三藏助翻譯佛經。其所請到封物錢請充給道場齋儭。翻譯抄寫糧食等用。其請未到者先差。弟紞請受望請。各下所由發遣續供。其佛經或有梵夾未翻。冀聞傳譯古本𨿽著義味不周。特望天恩。委龍武軍將軍李元琮句當與三藏及興善寺大徳潛眞。僉量京城義學大徳十人同參會翻詳。各寫二十一本。頒示諸道及京城大寺。卽傳諸千界流布萬年。使不臣者滅蜂蠆之形狂虜者掃犲狼之迹。伏惟陛下納無疆之福膺無疆之休。卽愚臣微誠生死願畢。特望聖慈允臣所請。勅旨依奏。從是翻譯諸大乘經。先仁王經及密嚴經及仁王經念誦法念誦儀軌。永泰二年景午十一月十二日攺爲大曆元年歲仍景午。次譯虛空藏經。此經從晉至。唐凡經五譯。一西秦沙門。聖賢或云法堅。或云堅公。初譯一本。名方等主虛空藏經。或加云所問經。或云勸發菩薩莊嚴菩提經。二北涼曇無讖三藏。又譯方等大集經六十卷。中與漢支讖及姚秦羅什出者並同。此卽大集經之一分也。舊錄合入大集經中。今以理義幽深。又別翻出耳。時大曆四年十二月十九日三藏不空及京城大徳具狀奏聞。尋有制曰。大聖文殊師利菩薩。右京城大徳特進試鴻臚卿大興善寺三藏沙門大廣智不空等奏。忝迹緇門久修梵行。習譯聖典頗悟玄門。大聖文殊師利菩薩大乘密教皆因流演。今鎭在臺山福滋兆庶。伏惟寶應元聖皇帝陛下。徳合乾坤明並日月。無疆之福康我生人。伏望自今已後令天下食堂中於賓頭盧上特置文殊師利形像以爲上座。諸聖典具有明文。僧祇如來尚承訓旨。凡出家者固合摳衣。普賢觀音猶執拂而爲侍。聲聞緣覺亦擁篲而居後。斯乃五天竺國皆然。非僧等鄙見。仍請永爲恒式。中書門下牒祠部牒。奉勅。大聖文殊師利菩薩法王之子威徳特尊爲諸佛之導師。洗羣生之心目康我兆庶是徳無邊。不有尊崇人何瞻仰。今京城大徳懇慈申奏。雅合聖典所請宜依。牒至准勅。故牒其虛空藏菩薩所問經。卽代宗睿文孝武皇帝大曆年中當第五譯也。特進試鴻臚卿大興善寺三藏沙門大廣智不空宣譯梵文。伏以三藏和上學藝崇深神儀秀邈。瑜伽三密獨步南天。專精一乘共推東夏。曉二方之世論尢善聲明。達五部之眞言妙窮法印。奉詔翻譯善得其眞。然此經是法性大乘文理照顯。傳譯𨿽久世未受持。若明珠繫於衣中金寶隱於室內。能發撣者其惟大師歟。前鄜坊防禦使兼御使中丞鄭國公杜冕。忠以奉主孝以寧親。重義輕財施封請譯。又請京城三學大徳同崇法會。講論大徳大安國寺上座沙門子鄜筆受。大興善寺上座沙門潛眞潤文。臨壇大徳西明寺上座沙門乘如證義。講論大徳章敬寺上座沙門奉國臨壇大徳千福寺沙門飛錫。講論大徳勝光沙門神曉西明寺主沙門道液。西明寺都維那沙門歸性。臨壇大徳大薦福寺沙門如淨。大興善寺主沙門圓敬等並同證義。譯語大徳千福寺沙門法崇證梵文。兼譯大虛空藏菩薩念誦法一卷。再三詳挍刊削繁蕪。函帙莊嚴光炫人目。至大曆六年十月十二日。特進試鴻臚卿三藏沙門大廣智不空。謹因代宗皇帝降誕之晨隨表進上。沙門不空言不空爰自幼年承事先師大弘教三藏和上。二十有四載稟受瑜伽法門。後遊五天尋求所未受者并諸經論更重學習。凡得梵本瑜伽眞言經論五百餘部。奉爲國家詳譯聖言廣崇福祐。天寶五載却至上都。奉玄宗皇帝恩命於內建立道場。所齎梵經盡許翻譯。肅宗皇帝配天繼聖。特奉綸旨於內道場建立護魔及灌頂法。又爲國譯經助宣皇化。累奉二聖恩勅。先代三藏所有梵文並使搜訪。其中有絙索脫落便令修補。其未經翻譯者續譯奏聞伏惟陛下纘承皇運大庇含靈。廣闢福田重明日月。恩波遠被法雨分流。四海宅心萬方欣戴。是知佛之付囑允在聖君。不空明承渥澤榮幸實深。日夜思之如何報國。先奉先皇聖制令闡微言。又奉陛下恩命恭遵遺旨。再遣翻譯利濟羣生。𨿽復四時精勤未酬萬一。是以區區於日夕詳譯眞言及大乘經典。冀効涓微上資皇道。其所譯金剛頂瑜伽法門是成佛速疾之路。其修行者必能頓超凡境達于彼岸。餘部眞言諸佛方便其徒不一。所譯諸大乘經典皆是上資邦國息滅災危。星辰不愆風雨順序。仰恃佛力輔成國家。謹纘集前後所翻譯訖者。自開元至今大曆六年。凡一百一卷七十六部并目一卷。及題筆受僧俗名字繕寫已訖謹因降誕之晨謹具進奉。庶得眞言福祐長護聖躬。大乘威力永康國界。其未翻梵本經中。但有護持於國澤潤生靈者續譯奏聞。不勝虔誠之至謹奉表以聞。沙門不空。誠惶誠恐謹言。寶應元聖文武皇帝批曰。和尚夙事先朝弘闡妙教。演茲貝葉廣示迷津。朕嗣纘丕圖恭承睿旨。和上再加詳譯今卷軸續畢。永濟生靈深可嘉歎仍宣付中外編入一切經目錄。至其月二十二日中使李憲誠奉宣勅旨。大徳比翻譯多勞也。不空三藏宜賜錦綵絹等共八百匹。同翻經十大徳各賜綵三十匹。敬問諸徳漸寒各得好在。時大徳等明日謝聞。大曆六年十月二十三日翻譯經大徳大興善寺上座沙門潛眞等上表。沙門潛眞等言。伏奉今月二十二日中使李憲誠至奉宣聖旨。翻經十大徳各賜綵三十匹者。潛眞聞。垂教者法王。王三界而示迹行教者。人主主四海而流傳。非法王無以開四句之文。非人主無以闡一乘之理。伏惟寶應元聖文武皇帝陛下。道合天地恩加艸木。轉輪馭極灌頂稱尊。運慈悲方便之門。當付囑弘宣之位。然所譯仁王虛空藏密嚴等八十部經者。並圓音至教寶界眞說。無來無去卽身爲常住之身。不滅不生諸佛是自心之佛。指虛空爲庫藏。現色相而莊嚴。演瑜伽之無窮。知眞言而不竭。自非才行兼美定慧俱融。安能發揚幽微弘宣祕奧。大廣智不空三藏和上。言善兩方行通三密。得淨滿如來加持之力。奉寶應明主弘護之緣。由是理義昭彰文句炳煥。潛眞等靈山細塵祇樹小葉。識智荒鄙學藝庸淺。幸蒙天睠濫在翻經。承聖力而俯被。得讚潤而終畢。𨿽曰愚瞽猶知慶慰。況上契天慈許宣中外。仍錫綵帛以光愚拙。凡在法門不勝慶幸。無任戴荷殊常之至。謹附中使李憲誠表陳謝以聞。謹言。寶應元聖文武皇帝批曰。師等道行精深智識弘遠。三乘奧旨十葉遺編。翻譯流行利濟國家。薄申錫命煩至謝恩。至大曆七年正月二十七日。特進試鴻臚卿大興善寺三藏沙門大廣智不空三藏。旣荷墨制特許流行。踊躍屏營。陳表奉謝。沙門不空言。中使李憲誠奉宣聖旨。送新翻經目錄。勅一道制答進經表。勅一道。特令中外施行。仍入一切經目錄奉戴。忻躍喜荷。無任誠歡誠悚再歎再愧。伏惟陛下承法王之付囑滿人心之志願。持普賢之密印。行天子之正教。浹辰之際朗慧日於八方。在於頃刻注洪澤于萬物。斯乃普天幸甚而況在不空者焉。然不空所翻聖典。四十餘年三朝已來贊修功徳志在宣傳。上資王室下潤生靈。豈意夙心一朝願滿。聖恩廣大累劫難酬。況更特許翻譯所是未翻梵本。倍增悲喜敢罄竭心力。承奉聖旨續譯進奉。不勝歡悚懷恩之至。謹因中使李憲誠奉表以聞。沙門不空誠喜誠媿謹言。寶應元聖文武皇帝批曰。和上久證菩提入佛知見。所翻經典皆洞精微。爰命施行式傳惠照。頒示寰宇廣濟含靈。未光慈航煩至陳謝也。又至其年十月十六日。中書門下牒不空三藏。牒奉勅。京城及天下僧尼寺內。各揀一勝處置大聖文殊師利菩薩院。仍各委本州府長官卽旬當修葺。并塑文殊像裝飾綵畫。功畢各畫圖具狀聞奏。不得更於寺外別造。牒至准勅故牒。其月二十七日三藏沙門大廣智不空上表謝曰。沙門不空言。伏見今月十六日特勅。京城及天下僧尼寺內。各棟一勝處置大聖文殊師利菩薩院。并塑文殊像裝飾綵畫者。不空聞。惟聖作法其徳動天。澤潤生靈懸之日月。不空誠歡誠荷載忻載躍。伏惟陛下開法王之玄造闢非常之福田。建文殊眞容使普天瞻仰。在於緇侶光幸光深。且文殊聖者卽諸佛祖師。大悲弘願不取正覺。大乘引導利益無垠。釋迦如來先有懸記。一乘典誥興在中華。當有至聖帝王必以大乘理國。八百餘載歷代帝王聖賢多矣。實未有如陛下者也。不空何幸生遇聖朝。分修大乘奉事文殊師利。常以此聖眞言奉爲國家。持誦每蒙護念。恩徳逾深。日夜思之無諧上報。不爲忽然天慈普洽垂沃宿誠。廢寢忘飡無任悲喜。不勝戴荷之至謹附中使楊貴珍奉表陳賀以聞。不空誠歡誠悅謹言。寶應元聖文武皇帝批曰。大聖文殊久登正覺。拯生人於三界。鎭毒龍於五峯。慈悲道深弘濟功遠。故令釋眾同此歸依。三藏梵域宗師當深慰愜也。所賀知洎大曆八年正月八日中書門下勅。新譯大虛空藏經﹝興善寺大徳潛眞法師請保壽寺講資聖寺大徳道液法師請西明寺講﹞右特進試鴻臚卿大興善寺。三藏沙門大廣智不空奏。前件經奉詔頒行。曾未開闡。若不稱讚寧表聖功。上件大徳並述疏已成。請東西兩街各於一寺常講此經。冀福河潛流上資聖壽。牒奉勅宜依牒至准勅。故牒。先於六年有勅。請三藏譯。

大聖文殊師利菩薩佛剎功徳莊嚴經按傳錄所說。此經自晉至唐凡經三譯。一西晉惠帝太熙元年庚戌之歲竺法護譯。名文殊師利佛土嚴淨經兩卷。亦名嚴淨佛土經。文勢多古語簡理幽。二皇唐天后久視元年庚子歲于闐三藏實叉難陀唐言喜學。於京淸禪寺譯。名文殊師利授記經三卷。玄範法師筆受。復禮法師潤文。體勢類於華嚴。梵旨近於巧略。三代宗睿文孝武皇帝大曆六年所譯者也。翻譯大徳與虛空藏經同。御史中丞杜冕捨封請譯。八年五月裝寫方成。端午之晨寶函封進。沙門不空言。伏奉恩旨翻譯大聖文殊師利菩薩佛剎功徳莊嚴經。天力護持卷軸功畢。證義筆受僧俗名字年月處所咸列終篇。今因端午之晨謹以進奉。不空誠歡誠悚。不空聞。開教者如來弘傳者君主。施行佛事非聖主而誰。伏惟陛下廻日月於黃道。垂雨露於蒼生。霑潤物情僧侶偏幸。循涯撫己未知何報。然此經者眾行之本源淨土之殊稱。菩薩大願功徳莊嚴三昧神通如來法印無不具足。暫聞隨喜福尚無窮。況讀誦受持功徳何限。冀茲法利酬恩萬一。特望天恩令天下大寺七僧小寺三僧於新置文殊院。長時爲國講宣讀誦。有闕續塡。務使法音相續傳燈不絕永康率土長護聖躬。不勝誠願謹奉表陳進以聞。沙門不空誠悚謹言。又至十月十三日三藏沙門大廣智不空狀進。

右不空先奉綸旨今譯此經。天恩曲臨並已成辦。參校唐梵譯定言音。年月處所筆受證義僧俗之名咸題卷中。文殊事迹緣起根由。始于發心至成正覺莊嚴淨土。此經具載。諸佛理體菩薩行門。法界有情無生實相。分明表示。功徳廣大餘經罕儔。願此勝因上資聖祚伏乞宣示寰宇以福生靈。特望天恩所是新置文殊院。大寺七僧小寺三僧。於文殊院中長時爲國講宣誦習。有闕續塡。是使法燈繼明不絕。靈神庶類孰不歡心。幸因輪王降誕之晨天人喜賀同歡之日。冀茲景福上益壽山。願以法流添於聖海。謹隨狀陳進以聞。天恩允許請降墨勅依。大廣智不空三藏和上。本諱智藏。號不空金剛。梵曰阿目佉跋日囉﹝二合﹞本西域人也。昔事大弘教金剛智三藏和上稟受眞言。二十四年摳衣請益。大師歿後還詣五天。梵本瑜伽備皆披閱。周遊徧覽旋赴帝京或化河西或居嶺表。或居關內或處王宮。翻譯眞經不遑寢食。屬天寶未歲胡馬入關。至徳二年剋復京洛。和上親承聖旨爲灌頂師。妃主降階六宮羅拜。三朝寵遇恒建道場詳考幽微卷不釋手。內宮譯者隨竟上聞。或已宣行或留中禁。其已得者具錄如前。其未獲者一心求訪耳。和上精勤不怠多歷歲時。洎大曆九年示有微疾制使勞問。天降名醫針藥相仍曉夕繼至。疾將未損宸極不安。天慈曲臨錫以官封。大曆九年六月十一日勅。大道之行同合於異相。王者至理總歸於正法。方化城之齊致。何儒釋之殊途。故前代帝王罔不崇奉法教弘闡與時偕行。特進試鴻臚卿大興善寺三藏沙門大廣智不空我之宗師人之舟檝。超悟三學坐離於見取。修持萬行常示於化滅。執律捨縛護戒爲儀。繼明善教之志來受人王之請。朕往在先朝早聞道要。及當付囑常所歸依。每執經內殿開法前席。馮几同膠序之禮。順風比崆峒之問。而妙音圓演密行內持。扣待如說自涯皆晤。滌除昏妄調伏魔怨。天人洗心於度門。龍鬼受識於神印。固以气消災厲福致吉祥。實惟弘我之多。寧止利吾之美。甞有命秩用申優禮而得師。爲盛味道滋深。思復彊名載明前志。夫妙界有莊嚴之土。內品有果地之殊。本乎尚徳敬順時典。可開府儀同三司仍封肅國公食邑三千戶。餘如故。三藏和上再蒙恩寵官封增新。然气力轉微無由謁見。至十五日開府儀同三司肅國公三藏沙門大廣智不空修表上辭。文曰。沙門不空言。不空幼事先師已過二紀。早承天澤四十餘年。演瑜伽之法門奉累聖之恩﹝盻﹣八﹞。自從陛下臨御殊私轉深。賜黃閤以宴居。降紫微而問道。積恩重疊日月相繼。𨿽復精懇豈酬萬一。而露電難駐蒲柳易衰。一從伏枕自春徂夏。陛下深睠存問再三。中使名醫相望道路。但以膏盲之病。𨿽針藥而難生。生滅之質寧戀惜而能固。忽從昨夜已來。頓覺气力彌惙身非己有。瞬息掩忽心神浸微。違謝聖朝不任戀慕不空者年過中壽未爲夭逝。但以往時越度南海周遊五天。尋其未聞集其未解所得金剛頂瑜伽十萬頌。諸部眞言及經論等五十餘萬頌。冀總翻譯少答國恩。何夙願之未終。忽生涯之已盡。此不空所以爲恨也。伏惟陛下。降諸佛之慈惠。下從人之所願。不空先進大聖文殊佛剎經。聖情尋許頒示中外。伏願哀愍念臨終之一言。冀福皇家滋吉祥之萬劫。實爲僧人生死榮幸。五鈷金剛鈴杵先師所傳。并銀盤子菩提子及水精念珠并合子並謹隨表進奉。臨紙涕泣悲淚交流。永辭聖代不勝戀慕之至。謹附監使李憲誠奉表陳辭以聞。沙門不空誠悲誠戀謹言。大曆九年六月十五日開府儀同三司肅國公三藏沙門大廣智不空上表。寶應元聖文武皇帝批曰。和上行登十地來自五天。敷演瑜伽宣流梵夾。周遊萬里踐歷三朝。光澤聖言親承師授。當下武之興運。繼前薪之火傳。而弘菩薩心爲眾生。病彌留有問震悼增深。宜依所請也。爾時開府儀同三司試鴻臚卿肅國公大廣智不空三藏和上上表陳情。聖恩垂涕墨制旋降。所請皆依和上情禮。獲申一心觀行。右脇累足怗然而薨。弟子號踊無算。中使奏聞聖上宸悼殊深廢朝三日。爰降中使詣于僧藍。宣慰眾徒乃錫賻贈。絹三百匹。布二百端。白米粳米各五車。白麵亦爾。柴十車。油七石。炭三車。並如京宣。索如無准擬奏來當別支送。至其月二十八日勅。內侍韋守宗送絹七百五十二匹。充先師造靈塔直。洎七月五日追贈司空。聖睠殊深。又錫諡號勅。寂滅爲樂。所以歸於眞。付屬有緣。所以尊其稱。修其故事其或彊名故開府儀同三司試鴻臚卿肅國公大興善寺三藏大廣智不空。徳盛道髙朕所師仰。心密法印行超度門。精微有說廣大無相。一雨之潤傳洽於羣生。百燈所傳徧明於正覺。傍達義趣博通儒玄。聖人之情合若符契。朕順風前席積有歲年。慈航不留梁木其壞。徽音永隔震悼殊深。論道之官追嚴師禮。仍加諡號用副名實。可贈司空仍諡號大辯正廣智不空三藏和上。洎六日癸卯陳設葬儀。遷神城南荼毘供養。皇帝遣內給事劉仙鶴。以香茶之奠敬祭于故大辯正廣智三藏和上之靈。惟靈智識明晤天姿聰達。夙植梵行生知勝因。挺秀五天周遊萬里。心蘊海藏音通華夷。貝葉傳經瑜伽演教。弘利兆庶出入三朝。道在不言理均無迹。涅槃常寂至聖同歸。焚香澡身與化而盡。朕頃承了義禮具師資。永訣之晨攸深震慟。香茶之奠有靈照之。是月也宰臣中貴神策六軍御史大夫及京兆尹尚書僕射侍郎列卿諸衛將軍各申奠祭。其餘緇素不可具陳。七日平晨又陳表謝。艸堂沙門惠朗等言。昨六日先師茶毘之夕。聖慈哀悼追贈司空。仍諡號大辯正廣智不空三藏和上。昭宣國禮寵光神道。三公之贈有越舊章。和上之稱先經未載是知髙天之澤浸江海而無涯。幽途之靈蒙日月而下照。凡百弟子數千眾人。悲感聖恩無任載荷。謹附中使李憲誠奉表陳謝以聞。沙門惠朗等誠惶誠愧謹言。寶應元聖文武皇帝批曰。和上發迹五天周遊萬里。宣演正法拯晤生靈。涅槃歸常考行崇諡。禮經斯在煩以謝恩。同日又奉勅語僧惠朗。專知撿挍院事兼及教授後學。一尊一契有次第者聞奏。其日僧惠勝附奏請於塔所供養三年。敢効丹勤常修香火。又奉勅語惠勝。和上在日阿師子偏得意旨。今聞於塔所焚香火守護。先於和上邊受得普賢念誦法與朕同尊。努力精修。三年滿後卽來對朕。與商量本尊法。所請任依。是時也火滅已後收得遺身。髏頂等中皆有舍利。光相瑩淨晈若琉璃。具以上聞。聖情哀悼內宮稽首置在道場。至十五日又勅語句當京城寺觀修功徳使開府儀同三司右龍武軍大將軍知軍事上柱國涼國公李元琮。故大辯正廣智不空三藏和上塔所修造宜令且停。別擇好地起修。洎八月二十八日又勅語元琮故辯正三藏荼毘得舍利。令於當寺院造舍利塔。至造塔畢建立豐碑。銀靑光祿大夫御史大夫上柱國憑翊縣開國公嚴郢撰文。銀靑光祿大夫彭王傅上柱國會稽郡開國公徐浩書字。

論曰。自古髙僧碩徳寵遇殊恩。生時則榮歿則已矣。今大辯正三藏和上則不如是。生承恩渥歷事三朝。授以列卿品加特進。及臥疾也勞問相仍。中使名醫晨夕相繼。特加開府封肅國公。洎乎薨焉上彌震悼。輟朝三日錫贈增優。授以司空諡大辯正仍號和上。先古未聞。城外茶毘寺中起塔不日不月悉成就焉。兼樹豐碑紀其徳行。冠絕今古。首出僧論。亞相作文。王傅書字。斯乃萬代不朽也。此之所述略舉大綱。若欲具知備如司空大辯正廣智三藏表制集中廣說。然所譯經一百一十部都一百四十三卷。無失一部一卷。事歷三朝准上勅文。編入貞元新定釋教目錄中矣。

貞元新定釋教目錄卷第十六

貞元新定釋教目錄卷第十七

西京西明寺沙門圓照撰

總集羣經錄上之十七

般若三藏續翻譯經記曰。昔秦主姚氏有連理樹生於朝庭。龜茲羅什踐西涼而入貢。今我皇濬哲。有合蔓瓜生於御苑。罽賓龍象汎南海以來朝。手持梵經六波羅蜜。大臣聞奏。帝兪其言制委有司。精選碩徳就西明寺譯訖。奏聞者卽三藏法師其人矣。法師梵名般刺若﹝唐言智惠﹞北天竺境迦畢試國人也﹝言罽賓者訛略﹞性喬答摩氏﹝言瞿曇者訛略不正﹞頴晤天假七歲發心。違侍二親歸依三寶。時依大徳名調伏軍。諷四阿含經滿十萬偈阿毘達摩二萬餘偈。又乃隨師詣迦溼蜜。至年二十具足律儀。諷薩婆多近四萬偈及俱舍論偈二萬八千并大婆沙。兼受其義。七年此國學習小乘。至二十三詣中天竺那蘭陀寺。受大乘惟識瑜伽中邊等論及聲明論。學與金剛經因明醫明工律論等。並依智護進友智友三大論師。時乃遊從雙林八塔。往來瞻禮一十八年。時聞南天尚持明藏。遂便往詣諮稟未聞。有灌頂師厥名法稱。受瑜伽教入曼荼羅。三密護身五部契印。如是承奉住經一年。諷滿三千五百餘偈。甞聞支那大國。文殊在中。東赴大唐誓傳佛教。汎海東邁架險乘航。垂至廣州風飄却返。至執師子國之東隅。又集資糧堅修船舶。備歷南海路次國中建中二年垂至廣府風吹舶破平沒數船。始從五更洎于日出。或漂或溺賴遇順風。所持資財梵夾經論。遭此厄難不知所之。及至海壖已在岸上於白沙內大竹筒中。宛若有神歎未曾有。知大乘理趣六波羅蜜經與大唐國中根緣熟矣。東行半月方達廣州。洎建中三年屆于上國矣。至貞元二祀訪見鄕親。神策正將羅好心卽般若三藏舅氏之子也。悲喜相慰將至家中。用展親親延留供養。好心旣信重三寶請譯佛經。乃與大秦寺波斯僧景淨依胡本。六波羅蜜經譯成七卷。時爲般若不閑胡語復未解唐言。景淨不識梵文復未明釋教。𨿽稱傳譯未獲半珠。圖竊虛名匪爲福利。錄表聞奏意望流行。聖上濬哲文明允恭釋典。察其所譯理昧詞疎。且夫釋氏伽藍大秦僧寺。居止旣別行法全乖。景淨應傳彌尸訶教。沙門釋子弘闡佛經。欲使教法區分人無濫涉。正邪異類涇渭殊流。若网在綱有條不紊。天人攸仰四眾知歸。分命有司乃下制曰。中書門下牒。王希遷牒奉勅釋教深微。道俗虔敬。皆因梵本法被中華。宜令王希遷與所司精選有道行僧。就西明寺重更翻譯訖聞奏。牒至准勅故牒。貞元四年四月十九日牒。及牒祠部准勅亦然。傳牒京城諸寺。大徳罽賓國三藏沙門般若宣釋梵本翰林待詔。光宅寺沙門利言譯梵語。西明寺沙門圓照筆受。資聖寺沙門道液。西明寺沙門良秀。莊嚴寺沙門圓照並潤文。慈恩寺沙門應眞。醴泉寺沙門超悟。光宅寺沙門道岸。西明寺沙門辯空並同證義。自六月八日欲剏經題。勅西街功徳使兼句當右神策軍使營幕使元從興元元從鎭軍大將軍行右監門衛將軍知內侍省事上柱國太原懸開國伯王希遷。親奉綸言。與奉天定難功臣驃騎大將軍行右神策軍大將軍知軍事檢校工部尚書兼御史太夫上柱國武都郡王孟涉寶應功臣元從驃騎。大將軍行右神策軍大將軍知軍事兼御史中丞上柱國靜戎郡王食實封五十戶馬有麟等。送梵本經至西明寺翻譯。恩錢一百千茶三十釧香一大合以充譯經院供養。開題名曰大乘理趣六波羅蜜多經也。其文十卷品十亦然。至八月六日本使奉宣勅旨。茶五十釧香一大合賜譯經院。至宜領取。秋涼敬問。諸大徳各得平安好在。又至二十四日翰林使張孝順奉宣勅旨。翰林院待詔官等宜命。每月假日兩度於西明寺禮謁翻經僧利言等。事了日停。至二十九日翰林學士左敬騎常侍歸崇敬金部郎中吳通微水部郎中徐岱京兆醴泉懸承王丕等同來瞻禮。洎九月二十日待詔徐承嗣郭紹楊絢楊季炎等二十餘人設供觀譯十月中旬譯文周畢。十一月十五日繕寫復終。二十八日錄表進上。翻經大徳西明寺主賜紫沙門良秀等言。伏以大雲含潤惟佛力之弘。玄穹造物惟帝功之大。伏惟陛下。徳備三靈威加萬寓。人歸壽域道濟福城。特降聖慈載敷像教。釋門覩惟新之運。緇侶荷再造之恩。良秀等誠歡誠喜。昨奉今年四月十九日恩勅翻譯六波羅蜜經。令精選有道行僧就西明寺翻譯訖聞奏者。良秀與梵僧般若法師道液超悟等十人。恭尋梵字對譯唐言。理奧必窮文深悉究。品章有敍音韻無遺。價類懸金聲敷琢玉。僧目作禮歡喜徧身。得逢聖朝重覩佛日。凡譯梵本九千五百頌。共一十品編成十卷。豈惟摩騰入漢爰啟金函。羅什歸秦方翻玉軸。以今況古實邁前修。竊以教迹尊崇法音祕密。陛下蘊如來護念之慈。當國王付囑之地。光揚聖義簡在天心。特乞殊恩。爲此經製序并宣附開元目錄。庶使人天迴向。拂輝日月之光。龍象禪林。獨降雲雨之霈。昔日太宗述聖教之序。玄宗注般若之經。皆炳煥天文發揮帝籍。其新譯大乘理趣六波羅蜜多經謹隨表進。陛下嗣祖宗之休烈。滋福壽之耿光。上知成佛之因。下念從人之請。僧徒何幸曲望殊私。塵黷扆旒載深兢惕。無任荷恩之至。謹詣光順門奉表陳請以聞。沙門良秀等誠歡誠恐謹言。帝省經表令功徳使王希遷奉宣勅旨。語諸大徳師等。自夏徂冬翻譯經誥功旣云畢。慶慰良多。亦大婁羅想勞心也。冬寒敬問。師等各得平安好。又宣恩旨語諸大徳。此有少許絹及衣物各賜師等。且於右銀臺門待進止。至宜領取。時西明寺翻經大徳沙門良秀等。請於西明寺爲國設無遮大齋慶經。右奉今年四月十九日聖恩。就西明寺翻譯六波羅蜜多經。伏以慈雲普潤佛日載揚。蠢動之情。欣感交慮。釋門道廣。緇侶力微。皇鑑曲臨。鴻私難答。請以十二月一日奉爲國設無遮大齋。嚴肅道場。燃燈萬盞。轉誦仁王護國般若等經。庶藉勝因。上資聖壽。空披誠於塵露。實有荷於乾坤。不勝懇欵之至。謹詣光順門陳請以聞。如天恩允許請降墨勅依貞元四年十一月二十八日譯經大徳西明寺主賜紫沙門良秀等狀進。又宣勅旨賜般若法師絹一百匹冬衣一副。餘之十人各五十匹衣一副。撿校二人各三十匹衣一副。以充嚫焉。三藏表謝。沙門般若言。伏以生自罽賓。十四離鄕。南遊天竺聞所未悟。二十餘年巡禮聖蹤雙林八塔。大小乘學誓報四恩。遠慕支那每思上達無由進獻。昨因表兄右神策軍十將新平郡王羅好心身參戎衛。遂與奏聞得徹聖聽。實爲多幸。陛下崇教信受大乘。命以緇徒許令翻譯。微僧至願斯以爲終。誓奉精修上資皇祚。謹詣光順門奉表陳謝以聞。沙門般若誠惶誠恐謹言。皇帝批曰。師夙詣澄源早觀祕藏。周遊西土歷訪大乘。得心地之遺言。是如來之妙行。期於宣布以廣玄門。遠負經文來傳中夏。經途萬里克達京師。載揚羅什之風。重繼摩騰之迹。眷言精懇朕甚嘉奇。爰命道流俾加翻譯。庶茲上法永以流行。省視表章煩有陳謝。同日譯經施主三藏表兄右神策馬軍十將奉天定難功臣開府儀同三司撿校太子詹事上柱國新平郡王臣羅好心。上表謝曰。臣好心言。表弟罽賓國沙門僧般若。先進大乘理趣梵夾六波羅蜜經。伏奉今年四月十九日勅。宜令王希遷精選有道行僧。於西明寺翻譯今經。帙已終者。臣好心誠歡誠喜頓首頓首。臣聞周星隱輝漢夢馳光。始知靈瑞而感人。必委明王而導化。是以再邀龍樹重闡眞宗。伏惟皇帝陛下。澤覃中外恩被生靈。聲教遠通無爲而理。微臣表弟十四離鄕。志慕緇流迹親僧侶。昨所進經本稽梵夾大乘理趣曰六波羅蜜。陛下信崇特令翻譯。功勤靡輟今帙告終。特賜幡花又令重進。微僧爲幸驚寵伏深。臣家西蕃得居中國。名參戎禁榮及私門。父子相歡實慚天地。僧人何徳更蒙。委曲洪私願爲修持福資皇祚臣之多幸。誓死答恩載喜載歡。無任抃躍之至。謹詣光順門奉表陳奏以聞。臣好心誠惶誠恐頓首頓首謹言。皇帝批曰。卿之表弟早悟大乘。遠自西方來進上國。宣六根之奧義。演雙樹之微言。念以精誠所宜欽重。是令翻譯俾可流行。卿夙茂忠功職司禁衛。省覽表疏具見乃懷所謝知。洎十二月二日將軍王希遷宣奉勅醴泉寺僧思惟院。宜與罽賓國進梵本六波羅蜜僧般若安置。又至二十三日勅。右神策軍判官內謁者監馮國淸宣送罽賓國僧般若院八尺床三張各夾帖及席褐官絕縟。白禪氈。白副手巾二枚。銅水瓶一。鐵鍋二枚。三斗釜一口。白瓷椀十枚。茶瓶一枚。蒲團一枚。新茶二十串。并茶碾子一副。於進經日先奉恩旨。令再譯六波羅蜜經中眞言契印法門。唐梵相對進來者。至五年二月四日繕寫畢功。與沙門良秀等進上。勅賜茶三十串。復以西明寺沙門圓照。於翻譯時承旨筆受。經中讚佛節節之中皆有八萬四千六百六十三種那羅延力。𨿽見此說未識其由。因請般若三藏法師翻茲祕典。名曰佛說大花嚴長者問佛那羅延力經。宣布譯語筆受潤文及證義。沙門並同六波羅蜜經更無增減。卽貞元四年二月十五日繕寫功畢。纔一紙餘。時爲修疏忩遽未得上聞。謹具委由勅編入。洎六年七月二十五日勅賜三藏名號及紫袈裟。勅罽賓國進梵夾六波羅蜜經。沙門般若宜賜名般若三藏仍賜紫衣。復有千福寺講論大徳沙門智柔。戒行精苦好樂大乘。傳花嚴經及大佛頂。又常諷味般若心經。此經羅什翻譯名曰大明呪經。玄奘法師當往西方臨發之時神人授與。路經砂磧險難之中。至心諷持災障遠離。是大神呪。斯言不虛。後得梵夾譯出無異。惟少序分及後流通。次於開元末年法月三藏復譯此經。二文並有。今遇般若三藏甲具有此。則與法月經同本異譯也。誠心懇請重出眞文。未及參詳三藏出使。八月十一日證義潤文繕寫功畢。修表進上意願流行。沙門智柔言。伏以聖智宏深藉弘演而彌廣。眞源妙極假言象而方傳。斯乃眾聖師宗羣經本母。曩者沙門玄奘已譯流行𨿽義滿無遺然文虧首。從昨遇罽賓國僧般若親覩梵文。固請傳通重加贊翼。始知鷲巖精舍實啟金言。諷者除疑眞風更遠。伏惟陛下。親承佛囑善無不從。道洽生靈人無不化。智柔不揆庸淺輒獻愚誠。冀補皇風願資聖壽。伏乞俯垂天監覽此金文。如或可從伏請頒示中外。則一切迷生永劫幸甚。不任罄竭丹誠之至。謹附表陳進以聞。沙門智柔。貞元六年八月十一日千福寺御注金剛經寶幢院撿校功徳沙門智柔表進。皇帝批曰。

般若心經大乘祕旨。頃者玄奘譯翻字義已周。其於首從或未詳備近因罽賓國僧般若來至中華。傳此遺文足相翼贊。師所陳請深爲允愜。今依來奏用廣眞經。

昔漢明帝金人入夢。出使求佛法於西方。今我皇聖化感通。南天竺王獻梵經於上國。𨿽代有今古。而信重無殊。論其感通不可同年語也。伏惟皇帝威加北狄。澤被東夷。南及八蠻。西洎天竺有覺徳行四國順之。詩之所言卽其事也。故獻經願文曰。南天竺烏茶國深信最勝善逝法者。修行最勝大乘行者。吉祥自在作淸淨師子王。上獻摩訶支那大唐國大吉祥天子大自在師子王中大王手自書寫。大方廣佛花嚴經百千偈中所說善財童子親近承事佛剎極微塵數善知識行中五十五聖者善知識入不思議解脫境界普賢行願品。謹奉進上。伏願大國聖王福聚髙大超須彌山。智慧深廣過四大海。十方國土通爲一家。書此經功徳。願集彼無量福聚。等虛空界一切世界海無盡眾生界一切皆如善財童子。得佛正見具足智慧。見不思議眞善知識咸生歡喜。得佛廣大普光明照離諸貪著。成就無垢普賢菩薩最勝行願。伏願書此大乘經典進奉功徳。慈氏如來成佛之時。龍花會中早得奉覲。大聖天王獲宿命智。瞻見便識同受佛記。盡虛空徧法界。廣度未來一切眾生速得成佛。伏准大唐西域記第十云。烏茶國周七千餘里。國大都城二十餘里。土地膏膄穀稼茂盛。凡諸菓實頗大。諸國異艸名花難以稱述。气序溫暑風俗獷烈。人貌魁梧容色黧。黮言辭風諷異中印度。好學不倦多信佛法。伽藍百餘僧徒萬餘人。並皆習學大乘法教。天祠五十所異道雜居。諸窣覩波凡十餘所。並是如來說法之處。無憂王之所建也。國東南境臨大海濱有折利但羅城﹝唐言登行﹞周二十餘里。入海商人遠方旅客。往來中止之路也。其城堅峻多諸奇寶。城外隣次有五伽藍。臺閣崇髙尊像工麗。南去僧伽﹝上﹞羅國﹝唐言執師子國﹞二萬餘里。靜夜遙望見彼國佛牙窣覩波上寶珠光明離離然如明炬之懸燭也。今此花嚴梵夾自彼烏茶國主手。自書寫乘航架海發使獻來。是知法王御曆不貴異貨珠珍。信重大乘以佛法僧而爲上寶。斯乃拯拔淪溺能證菩提。以貞元十一年歲次乙亥十一月八日。屆于長安進奉明主。帝覽所奏深生信焉。文字旣殊事須翻譯。般若三藏卽其人焉。三藏法師者號般若。罽賓人也﹝梵首訛略正曰﹞迦濕畢試。大唐西域記第一云。迦畢試國周四千餘里。北背雪山三垂黑嶺。國大都城周十餘里。宜穀麥多果木。出善馬欝金香。異方奇貨多聚此國。气序風寒人性暴獷。言辭鄙藝婚姻雜亂。大同覩貨邏國。習俗語言風教頗異。服用﹝疊﹡毛﹞衣兼皮褐。貨用金錢銀錢及小銅錢。規矩摸樣異於中國。王剎利種也。有智略性勇烈。威攝隣境統十餘國。愛育百姓敬崇三寶。歲造丈八尺佛像。兼設無遮大會。周給貧窶惠施鰥寡。伽藍百餘所僧徒六千餘人。並多習學大乘法教。窣覩波僧伽藍。崇髙弘敞廣博嚴淨。天祠數十所異道千餘人。或露形或塗灰。連絡髑髏以爲冠鬘也。般若三藏生是國中。俗姓喬荅摩。或從母族姓羅氏矣。天假聰敏十四離鄕。從師北天冠年具戒。習有部律俱舍婆沙。次遊中天學五明論及大乘教。住那爛陀寺中。時復巡瞻八塔靈迹。如是習學一十八年。次詣南天烏茶王寺。習瑜伽教登灌頂壇。五部眞言悉皆諮受。遠聞。曼殊大聖五髻童眞。住淸涼之五峯。息煩惱之炎熱。與萬菩薩眾保護大唐。乃航海梯山則持梵典。捐軀委命越度闍婆。建中未年屆于上國。貞元四祀奉詔翻傳六波羅蜜經。卽其事也具如別紀。洎于六祀奉使北天。貞元八年還歸闕下。自惟宿願未終。大聖曼殊不遑瞻禮。思其本志焚灼其心。儻恩旨無違誓當親往。十年三月發趨淸涼巡禮五臺至于秋首。十一年四月還至上都。洎十一月十八日。自南天竺烏茶國王。進奉大唐梵經兩夾。至于晦日勅下使司。令三藏法師與諸大徳參詳題目譯名進來。三藏乃以梵語翻作胡音。沙門智眞譯成漢語。以茲重譯狀上使司。梵本大方廣佛花嚴經總有六夾共有十萬偈。大唐已譯八十卷。當第二夾了。今南天竺國王所進當第三夾。有一萬六千七百偈。右件經當舊譯八十卷花嚴經第九會在室羅筏城說。罽賓國三藏沙門般若宣梵文。翰林供奉光宅寺沙門智眞譯語。西明寺翻譯經沙門圓照筆受。使司得狀具以奏聞。上覽其由制令翻譯。頻使催迫無譯語人。訪知東都有善語者。三藏表狀伏請奏進。使司得狀具錄奏聞。天恩允從。下河南府留守杜亞給劵赴朝。起三月十二日發自東洛。洎二十七日達于上都至西明寺。使司奏聞。四月二日中使張朝進宣慰奉勅語僧廣濟師。遠赴闕庭跋涉途路。想甚勞止。夏熱比得平安好。其日謹附中使張朝進謝聞。伏奉聖旨乘問感懼。非常中使却還謹以附謝。臣奉進旨宣慰譯語僧廣濟。謹附臣奏。微僧特蒙聖慈慰問不勝感戴。謹附謝以聞。爾時諸徳雲集共議翻經。旣得其人須得依處。西明地遠來往艱難。應遂便宜取崇福寺。具狀申上使司奏聞。天恩不違中使宣付。十二年六月四日中使張庭絢宣奉勅。梵本經夾宜卽翻譯訖進來。香三十五兩半茶五十斤賜譯經院供養。夏熱敬問。諸大徳各得平安好。箋云。緬尋大聖設教西方。隨化根宜流布東夏昔如來出代鹿苑轉於法輪圓寂雙林。結集畢鉢羅窟。自漢明馭寓法化此方。經晉魏周隋迄于今日。日月流邁向滿千年。未如我皇興建逾盛。後秦姚氏傳譯於艸堂。聖上尊崇翻經於崇福。代有今古正統全殊。四國欽風萬方仰徳。是日也爰剏經題名曰大方廣佛花嚴經卷第一入不思議解脫境界普賢行願品。至十四年二月二十四日進上。罽賓國三藏賜紫沙門般若宣梵文。東都天宮寺沙門廣濟譯語。西明寺賜紫沙門圓照筆受。保壽寺沙門智柔智通迴綴。成都府正覺寺沙門道弘章敬寺沙門鑑靈潤文。大覺寺沙門道章撿勘證義。千福寺沙門大通證禪義。大原府崇福寺沙門澄觀千福寺沙門靈邃詳定。專知官右神策軍散兵馬使衙前馬軍正將兼押衙特進行鄧州司法參軍臣南珍貢。右神策軍護軍中尉兼右街功徳使元從興元元從雲麾將軍右監門衛將軍知內侍省事上柱國交城縣開國男食邑三百戶臣霍仙鳴。左神策軍護軍中尉兼左街功徳使元從興元元從驃騎大將軍行左監門衛大將軍知內侍省事上柱國邠國公食邑三千戶臣竇文場等表。臣仙鳴言。伏見南天竺烏茶國王進花嚴經梵夾。恩旨令臣等句當罽賓國三藏沙門般若與京城大徳僧靈邃等同翻譯者。今譯成四十卷。爲一部義。與舊花嚴經第九會入法界品同譯。彼國語作此方言。玄關妙鍵廓然昭暢。道俗瞻仰稱讚如在會中。臣仙鳴等誠虔誠敬頓首頓首。臣聞。至教無言。非言無以通其旨。言惟導行。卽行成而立言。故得定慧兩通語默俱化。伏惟皇帝陛下覆載恩廣道被無垠。睿思發明成乎玄徳。斯實萬殊一貫三教同歸。仰彼蕃情慕化中國。深窮解脫之藏。掇貝葉於禪林。仍親手書更表虔至。梯航遠集未載記之。前聞非感通之冥契。豈能蹈滄波不測之險。越巨鯨吞食之災。遠盡九會圓明者歟。原其始則覺賢傳於晉。要其終則蕃王奉於今。七曜以之增輝。萬有欽其勝理。難可以智識之所能稱。至若作範垂訓體國安人。𨿽載祀綿長徳澤深遠。未有中興之盛。華戎率服。制禮樂之本。啟靈聖之符。河淸海晏。不獨爲秦翻譯。僧靈邃等。妍精祕奧虔奉聖謩。爲隸訓今約梵徵古。窮索微旨取證前修。豈惟格義九﹝跳﹣兆﹢﹝轍﹣車﹞獨擅名哉謹盛之寶函嚴飾崇重。香花圍繞天人捧迎。共詣右銀臺門奉進。伏惟乾靈廣運。以子育爲心爰念蒸人究津梁於覺路。臣仙鳴等偶逢昌曆得護眞宗。監統無能。謬奉南宮之獻。恩深難報。空增戰越之誠。其經伏望宣付中外。庶福上資皇祚下祐羣生。無任勤懇之至。謹奉表陳進以聞。臣仙鳴等。誠惶誠恐頓首頓首謹言。貞元十四年二月二十四日。右神策軍護軍中尉兼右街功徳使元從興元元從雲麾將軍右監門衛將軍知內侍省事上柱國交城縣開國男食邑三百戶臣霍仙鳴等進。右神策軍護軍中尉兼左街功徳使元從興元元從驃騎大將軍行右監門衛大將軍知內侍省事上柱國邠國公食邑三千戶臣竇文場同進。箋云。是日也上覽表章新經隨進。欻然雲收霧廊。聖日與朗日齊明。經卷適開。皇風與道風俱扇。韶光淑气媚景暄和。喜色浮空蒼生叶慶。爰降中使髙品馬侍詮。宣慰釋門。奉勅語三藏大徳等。比翻譯大方廣佛花嚴經省勞也。今畢進奉深愜朕懷。春暖師等各得平安好。般若三藏奉表陳賀。罽賓國三藏寄住上都醴泉寺賜紫沙門般若言。伏奉恩旨令與京城大徳靈邃等翻譯南天烏茶國王進花嚴經梵夾者。今譯成四十卷爲一部。妙理發明精義弘闡。緇侶雲集士庶星繁。憶念盈衢稱讚難紀。沙門般若誠歡誠慶。伏惟皇帝陛下天姿自內聖訓柔遠。殊蕃異俗同歸化源。至教旁通玄徳斯煥。遂乃烏茶王親扎梵夾恭進中朝。非睿感發於至理。車書一同豈越在滄溟流砂之外者而能格至哉。爰自東晉未如今之聖唐。美矣盛矣。𨿽漢明求月支之經不足儔也。所翻譯洞盡舊花嚴經九會入法界品義。詞微旨遠。取會理要﹝阜﹣十﹢止﹞﹡責﹞開祕密之門。備窮解脫之藏。微增行業虛劣難究道源。譯教何能。空慚帝力。伏惟昌運無爲哀以迷妄。將弘慈氏之眞典。拯郡品於津梁。虔慶之誠伏增惶越。謹附右策軍護軍中尉兼右街功徳。使霍仙鳴。謹奉表陳賀以聞。沙門般若誠惶誠恐謹言。皇帝批曰。梵旨深玄是資翻譯。法師閑承學業精識洞幽。通貝葉之微言。廣蓮花之淨戒。用和眞教允副予懷。所賀知。當進經已受旨放還。至二十六日天降中使髙品䄇仲良又宣進止。奉勅語三藏大徳等。久在道場翻譯有勞也。今賜師等法服縑茶至宜領之。春暖各得平安好。賜般若三藏紫單夾官絁綾絹衣一副共六事茶二十串絹一百疋。僧圓照紫單夾官絁綾絹衣一副亦共六事。餘九人各褐單夾官絁綾絹衣一副各六事。十人各茶十串絹五十匹。僧等附表陳謝。三藏沙門般若等言。伏奉今月二十六日右街功徳使霍仙鳴判官髙品䄇仲良宣。賜批詔并法服茶絹等者。天降殊澤恩光曲臨。重布堯雲中興釋氏。凡在緇伍伏深慶躍。伏惟皇帝陛下。天生聖徳雅尚無爲。遊心聖謩日仄忘僊。鼓鐘宸極寰海。梵經斯至文教知歸。般若等識非澄什理昧生融。特沐恩私謬茲翻譯。聖徳潛被部帙已終。陛下賜賚殊優以開獎勸。抃躍無地捧戴屏營。謹附右街功徳使霍仙鳴奉表陳謝以聞。沙門般若等誠惶誠恐誠歡誠懼謹言。是日謝恩表入。僧等退歸喜大教流行。勝矣美矣。准十五年九月八日勅。編入貞元新定釋教目錄。

右一部一卷龜茲三藏沙門勿提提犀魚﹝唐言蓮花精進﹞於安西城西蓮花寺譯。

右二部十卷于闐三藏沙門尸羅達摩﹝唐言戒法﹞於北庭州龍興寺。宣譯梵文兼漢語譯。

右新譯十地經及迴向輪經十力經等者。卽上都章敬寺沙門悟空。本名法界。因使罽賓於中天竺國之所得也。師以玄宗朝天寶十載辛卯之歲奉使罽賓。癸巳之年方達彼國。使還之日遘疾不瘳。後遂發心出家受戒。巡禮八塔至於中天。歷歲旣多發願歸國。於舍利越魔三藏所受得梵本十地等經迴至安西住蓮花寺。有三藏沙門勿提提犀魚。請令譯出十力經一卷。又至北庭被節度使御史大夫楊襲古與龍興寺沙門大震等。請于闐三藏沙門尸羅達磨譯出迴向輪經一卷十地經九卷。至貞元六年二月來屆上都。左街功徳使竇文場繕寫進奉訖。其本見在。准十五年十月二十三日勅。編入貞元新定釋教目錄。右從後漢逮至。

皇朝合一十九代。所出大小乘經律論并賢聖集傳。總二千四百一十五部。都合七千三百八十八卷。於中一千二百六十一部。都五千三百九十卷。見行入藏﹝其梁代曇陀羅譯文殊般若經般若部中已載寶積經中亦復編入故此一經錄中重載﹞據其實數但一千二百八十五部。五千四百二十卷。是見行數﹝其集傳中有七十七部四百五十八卷並是此方撰非梵本翻出﹞一千一百五十五部。二千三十卷。是闕本數。兩件見闕。合有二千四百一十五部。七千三百八卷﹝與前都數欠七部一十九卷。不同者其晉無垢眼譯毗尼序合入于誦。其蕭法意齊譯提婆達多品一卷及周武帝代志得譯普門品重偈誦一卷合入妙法蓮華中。其隋朝崛多譯銀主品囑累品共一卷合入金光明中。其涼代曇無讖四卷金光明。梁朝眞諦七卷金光明周代崛多譯五卷金光明。隋沙門寶貴取前二本合成八卷。故上三經在刪繁錄中加此七部一十九卷還與都數狀同一無欠少﹞。

貞元新定釋教目錄卷第十七

貞元新定釋教目錄卷第十八

西京西明寺三藏沙門圓照撰

總集羣經錄上之十八

敍列古今諸家目錄之一

右尋諸舊錄。多稱爲古錄。似是秦始皇時釋利防等所齎經錄。

右似是前漢劉向校書。天閣往往見有佛經。卽謂古藏經錄。謂孔壁所藏。或秦王焚書。人中所藏者。

右似是明帝時迦葉摩騰創譯四十二章經因卽撰錄。

右曹魏時頴川沙門朱士行。於洛陽講道行經因著其錄。後往西域求經。於彼而卒。

右西晉武帝代長安靑門外大寺西域沙門竺法護翻譯眾經因出其錄。

右西晉懷帝代永嘉中淸信士聶道眞稟受護公之筆匠也。後自翻經因出其錄。

右苻秦代沙門釋道安所撰。自前諸錄但列經名。至於品類時代。蓋闕而不紀。後人披覽莫測根由。安乃總集名題表其時代詮品新舊。定其製作。眾經有據。自此而明。在後羣錄資而增廣。是知髙懷獨悟。足以垂範後昆。所撰之文。見僧祐錄。

右後秦姚興弘始年長安沙門釋僧叡所撰。叡卽安之弟子。神用通朗思力標舉。參譯什門多有撰緝。

右東晉廬山東林寺遠公弟子釋道流創撰。未就而卒。同學竺道祖續而成之。

右東晉成帝豫章山沙門支敏度撰。其人總校古今羣經。故撰都錄。敏度又撰別錄一部。

已前諸錄二十五家。長房內典二錄云。上件諸錄。撿傳記有之。未見其本。故列名而已。

右上三錄總四百三十八部。九百一十四卷。

右下七卷錄。總六百五十一部。一千六百八十二卷。上下兩合有十篇。都一千八十九部。二千五百九十六卷。

都十件經律論眞僞。四百二十七部。二千五十三卷。

總四卷都二十件凡一千四百三十三部三千七百四十一卷。

都八件經律論眞僞七百八十七部二千三百三十四卷。

此都數與前數勘欠十一卷。不同未詳所以。

從眾經別錄下四家目錄長房內典二錄具列篇題。今尋本未獲。但具存其目。

右內典錄中引用云唐舊錄。未見其本。似取隋五卷眾經錄編新經入。餘者大同。

右從古錄已下三十一家諸錄之中。𨿽皆備述欲尋其本難可備焉。且列名題知其有據﹝撰錄者曰又如長房錄中引一乘寺藏錄周錄之中引眞寂寺錄義善寺錄法寺錄上之五錄但引其名不言卷數又有陳朝大乘寺藏錄四卷並不知何人製作似是當寺藏經略記由委旣局寺名爲錄未可通行故敍錄次闕而不載﹞。

其序略云。祐以庸淺豫憑法門。翹仰玄風誓弘大化。每至昏曉諷持。秋夏講說未嘗。不心馳菴園影躍靈鷲。於是牽課羸志沿波。討源綴其所聞。名曰出三藏記集。一撰緣記。二詮名錄。三總經序。四述列傳緣記。撰則原始之本克昭名錄詮則。年代之目不墜經序。總則勝集之時足徵列傳。述則伊人之風可見。並鑽柝內經研鏡外籍。云云。

出三藏記集卷第一﹝第一卷撰緣記第二至第五詮名錄第六至十二總經序第十三至第十五述列傳﹞

新集安公注經及新經志錄第四﹝四十八部二百五十九卷﹞

﹝撰錄者曰。祐錄所撰條例可觀。若細尋求非無乖失只如第一卷前出經異記中云。舊經怛薩阿竭阿羅訶三耶三佛。新經阿耨多羅三藐三菩提者。一誤。若新舊相對。應云舊經怛薩阿竭阿羅訶三耶三佛。新經多陀阿伽度阿羅訶三藐三佛陀。舊經阿耨多羅三耶三菩。新經阿耨多羅三藐三菩提。二義全殊。不可交互。又如曇摩羅剎與竺法護乃是一人。曇摩云法。羅剎言護。分爲二人。二誤。異出經論錄中但名目相似。卽云重譯。而不細料簡。大小混雜。三誤。以舊灌頂藥師爲宋朝惠簡抄撰編凝僞錄。四誤。又集序分之中與前譯人時有差互不細相比對。五誤。比諸眾作乖謬全尠此亦璠璵之一玷也﹞。

小乘修多羅藏錄二﹝六分合八百四十二部算得四十五部一千三百一卷算得三百四卷﹞

右九錄合二千二百五十七部五千三百一十卷﹝算得二千二百五十四部五千一百九十一卷細勘別緣部卷復與總錄不同﹞。

﹝撰錄者曰。余撿尋此餘非無差錯。卽加曇摩羅剎晉言法護。總是一人。錄中分二。云出須眞天子經二卷編爲重譯。不識梵晉之言。一誤也。如律二十二明了論。總是一經錄中分爲二部。律二十二卷編在律中。明了論一卷在於論錄。一經之題分二錄上。二誤。其律二十二乃是明了論半題今云二十二卷。誤之甚也。眞諦譯十二卷者。二本不殊。在其二部。而言重譯。三誤也。以仁王經起信論等編在疑四誤也。不能備陳略述如此﹞。

從周莊王代十年甲午。至秦始皇帝子子嬰甲午年。凡二十六主四百八十一載。

從前漢髙帝元年乙未。至後漢獻帝建安二十四年己亥。凡二十六君四百一十五載。

從魏文帝黃初元年庚子。至隋開皇十七年丁巳。凡四十主三百七十八載。

右從明帝永平十年丁卯。至獻帝末年歷一十一主一百五十二年。華戎道俗十有二人并古失譯。合出經律三百三十四部四百一十六卷。

右魏吳兩代道俗十人所出經律羯磨并舊失譯。合三百一十二部四百八十二卷。

右西晉代華戎道俗十有三人并前失譯諸經戒等。合四百五十一部七百一十七卷。

右東晉代華戎道俗二十七人而所出經并舊失譯。合二百六十三部五百八十五卷。

右二秦之代華戎釋種一十六人。合出經論傳等一百六十四部九百四卷。

右五代緇素共二十七人所出三藏記錄等并及失譯。合二百三部八百五十五卷。

右宋代華戎道俗二十三人。出經律論及傳錄等。凡二百一十部四百九十卷。

右三代緇素共五十一人。出經律論及傳錄等。一百六十二部一千三百三十六卷。

右隋代華戎緇素十有九人所翻新文。及新舊本論傳法式。合七十五部四百六十二卷。

歷代三寶紀第十三﹝大乘錄入藏目﹞五百五十一部一千五百八十六卷。

歷代三寶紀第十四﹝小乘錄入藏目﹞五百二十五部一千七百三十九卷﹝錄云七百一十二卷者誤﹞。

右兼總目共成一十五卷﹝其第十三十四大小乘入藏一千七十六部三千三百二十五卷房錄本數三千二百九十二卷者計數錯也﹞。

內典錄云。房所撰者入藏之中。凡互相謬。得在繁富。未可覆通。非無憑准。未可偏削﹝撰錄者曰。余撿長房入藏錄中。事實雜謬。其闕本疑僞皆編入藏。竊爲不可。又如大乘錄中賢劫經。賢劫三昧經。此是一經兩名。今存二部。一誤。須菩提品及長天子經須眞天子問四事經亦一經兩名重載二部。三誤。象步經卽無所希望經異名各存四誤。菩提無所行經卽文殊問菩提經。異名存其二本。五誤。以僧佉外道入大乘中。六誤。小乘錄中達摩多羅禪經與不淨觀禪徳總是一經。其不淨觀約法爲名達摩多羅。就人立稱二部俱存。七誤。十誦律六十一卷。十誦律五十九卷。二本不殊。其六十一卷者卑摩羅叉加毘尼序置之於後。餘並無異。今云重譯。二本俱存。八誤。律二十二在於律中。明了論在於論錄。一題分二。九誤。其律二十二乃是明了論之半題。今存律二十二卷。誤中重誤也。眾事分阿毘曇論代錄之中卽言宋朝求那跋陀羅共菩提耶舍譯。入藏之內則言失源。前後差違。十誤。餘者存錄。不能繁敍﹞。

單本﹝原來一本更無別翻﹞合三百七十部一千七百八十六卷。

重翻﹝本是一經或有二翻者乃至六重翻者﹞合二百七十七部五百八十三卷。

別生﹝於本部內抄出別行﹞合八百一十部一千二百八十八卷。

其序略云。別生疑僞不須抄寫。已外三分入藏所收。至如法寶集之流。淨住子之類還同略抄例入別生。餘有僧傳等詞參文史體非淳正。事𨿽可尋義無在錄。內典錄云。卽今京輦通寫盛行。直列經名仍銓傳譯。所略過半未足尋之﹝撰錄者曰。余撿尋此錄。非無差謬。只如弘道廣顯三昧經與阿耨達龍王經。此是一經兩名。俱云竺法護譯。存其兩本。一誤。又如普曜經八卷云西晉竺法護譯。闕本錄中復云普曜經八卷亦云竺法護譯。見闕俱載。二誤。又入藏中普曜經八卷卽云單本。闕本錄中卽云重譯。闕本前後差舛。三誤。眞諦所譯攝大乘論十二卷者與十五卷者。卷𨿽增減文則不殊。今二本俱存。四誤。彌沙塞羯磨闕本錄中前後重載。五誤。以隨願往生經遺意論等編爲疑僞。六誤。餘在錄中。不能備記﹞。

歷代眾經傳譯所從錄第一﹝謂代別出經及人述作無非通法並入經收故隨經出﹞。

後漢朝傳譯道俗十二人所出經律等﹝三百三十四部四百一十六卷失譯經一百二部一百四十八卷﹞。

後漢朝傳譯僧六人所出經律等﹝一十三部二十五卷﹞南吳孫氏傳譯道俗四人所出經傳等﹝一百四十八部一百九十五卷失譯經一百一十部二百九十二卷﹞。

西晉朝傳譯道俗一十三人所出經戒等﹝四百四十六部七百一十三卷失譯經八部十五卷﹞。

東晉朝傳譯道俗二十七人所出經傳等﹝二百六十四部五百七十四卷失譯經五十部五十四卷﹞。

前秦苻氏傳譯僧八人所出經傳等﹝四十部二百三十九卷﹞。

西晉乞伏氏傳譯僧一人所出經等﹝一十五部二十二卷失譯經八部一十二卷﹞。

後秦姚氏傳譯僧八人所出經傳等﹝一百二十四部六百七十六卷﹞。

北涼沮渠氏傳譯道俗九人所出經傳﹝三十四部二百七十卷失譯經五部一十七卷﹞。

宋朝傳譯道俗二十四人所出經傳﹝二百一十七部五百三卷﹞。

前齊朝傳譯道俗二十人所出經傳﹝五十二部三百九十六卷﹞。

梁朝傳譯道俗二十一人所出經律傳等﹝八十九部九百三卷﹞。

後魏元氏傳譯道俗一十四人所出經論傳﹝八十八部二百九十八卷﹞。

後周宇文氏傳譯道俗一十一人所出經論天文等﹝三十二部一百五卷﹞。

陳朝傳譯道俗三人所出經論傳疏等﹝五十四部二百五十一卷﹞。

隋朝傳譯道俗二十五人所出經論等﹝一百六部六百三十三卷﹞。

都合一十八代所出眾經總有二千四百八十七部八十四百七十六卷﹝其第一卷初都數與第十卷中都數多少不同又與諸本對勘數亦少多差互未詳何者爲正﹞。

歷代翻本單重人代存亡錄第二﹝謂前後異出人代不同又遭離亂道俗波迸今總計會故單重緣故敍莫知致傳失譯﹞。

大乘經單重譯本并譯有無錄﹝合三百八部一百五十二卷一千五百二十二紙﹞。

大乘律單重譯本并譯有無錄﹝合二十二部三十四卷四百六十二紙﹞。

大乘論單重譯本并譯有無錄﹝合七百二部五百卷九千二百二十紙﹞。

小乘經單重譯本并譯有無錄﹝合二百四部五百四十四卷七千六百七十四紙﹞。

小乘論單重譯本并譯有無錄﹝合三十三部六百七十六卷一萬二千一百七十七紙﹞。

眾經律論傳合百一部﹝三千三百六十一卷五萬六千一百七十紙三百二十六帙﹞。

右一錄爲第八卷﹝撰錄者曰尋此錄數與次前錄部卷有同者不同者同錄出大乘律此合入經中又單重交雜﹞。

歷代眾經舉要轉讀錄第四﹝謂轉讀尋翫務在要博繁本重義非曰被時故隨部撮與簡取通道自餘重本存而表暇﹞。

大乘律本二十部﹝三十二卷四百三十紙﹞大乘論本六十三部﹝四百四十五卷八千一百一十五紙﹞

都合大乘經律論合三百三十七部﹝千二百六十七卷二萬一千六百二十五紙﹞。

都合小乘經律論合一百八十二部﹝一千二百五十二卷二萬二千四百二十八紙﹞。

歷代眾經有目闕本錄第五﹝謂統撿羣經校本則無隨方別出未能通明今別題目訪之﹞。

歷代道俗述作注解錄第六﹝謂注述聖言用通未悟前已離顯未足申明今別題錄﹞。

歷代諸經支流陳化錄第七﹝謂別生諸經曲順時俗未通廣本且接初心一四句偈未可輕削故也﹞。

歷代所出疑僞經論錄第八﹝謂正法緣遠凡愚未達隨俗下化有﹝學﹡力﹞眞宗若不標顯玉石斯濫﹞。

歷代眾經應感興敬錄第十﹝謂經翻東夏應感徵祥而有蒙祐增信心故使傳持惟遠﹞。

內典錄中宣律師云。余少沐法流五十餘載。宗匠成教軌範賢明。每值經詰徳能無不目閱親謁。至於經部大錄欣悟良多。無論眞僞思聞其異﹝云云﹞。故魏晉之後騰譯欝蒸。制錄討論居然非一。或以數列。或用名求。或憑時代。或寄參譯。各紀一隅。務存所見。斯並當時稽古識量修明。而綴撰筆削不至祥密者。非爲才不足而智不周也﹝云﹞。

上集羣目取訊僧傳等文勘閱詳定。便參祐房等錄。祐錄徵據文義可觀。然大小儡同三藏糅雜。抄集參正傳記亂經。拷撿始終莫能通決。房錄後出該贍前聞。然三寶共部僞眞淆亂。自餘諸錄胡可勝言。今余所撰望革前獘﹝撰錄者曰。宣公所撰。類例明審。實有可觀。作者之風見於茲矣。然少有差雜。未能盡善。述作之事。誠謂難哉。今略序數科以詳厥誤。非欲指陳臧否。實惟甄異是非。如人代存亡錄中。新小品等六經並云大品之同本者不然。義理𨿽通據會全異而言同本。一誤。菩薩浮行經與寶髻菩薩經俱云竺法護譯。此是一經兩名。存其二本。二誤。弘道廣顯三昧經與阿耨達龍王經亦是一經兩名。二本俱存。三誤。須彌藏經二卷。此是髙齊耶舍所翻。前後重上。四誤。攝大乘論眞諦譯者有十二卷本。有十五卷成者。二本俱存。五誤。般若鈔經大乘錄中及集傳內二處俱載。六誤。又如分乘入藏錄中。深密解脫經前後重上﹞。

﹝前與菩薩處胎經同帙後與解深密經同帙七誤以舊十輪經爲單本新十輪經爲重譯八誤以起世經爲單本樓炭經爲重譯九誤此類非一不能備﹞。

﹝舉如舉要轉讀錄中信力入印法門經𨿽是華嚴支類大部中無同於度世漸備等經。攝歸大部不爲轉讀之數一不然也。諸部般若惟舉大品一經。放光等九部云重沓罕尋舉前以統大義斯盡玉華。後譯大般若者明佛一化有十六會得在供養難用常行。今謂不然。豈可以凡愚淺智而堰截法海乎。人性不同所樂各異。豈以自情好略令他同己見耶。般若大經轉讀極眾。佛記弘闡在東北方。而言難用常行。竊爲未可。又小品大品據會全殊。一廢一興。二不然也。如須彌藏經等𨿽是大集別分大部中無攝而不行。理爲未當。又須彌藏經前則攝歸大集後則別舉流行。前後差殊。三不然也。如樓炭經等攝入長含。起世一經別令轉讀。起世之與樓炭經。梵本何殊。一廢一興。四不然也。如安般守意與大安般無殊。此乃何緣二俱轉讀。五不然也。如十八部論與部異執梵本不殊。此復何緣俱令轉讀。六不然也。又云錄外有外道金七十論破外道涅槃論破外道四宗論未暇若闕者如金七十論外道所撰。非是佛法。除之可然。涅槃四宗同彼刪削。將爲未可。此是內論。破於外宗。一例刪除。七不然也。又如人代存亡錄及舉要轉讀錄大乘錄中。三藏備見入藏錄中。大乘無律豈可前後俱有。中間獨無自爲矛盾。八不然也。如上所列。非無乖舛。而云革獘。或所未然。差錯極多。卒難陳委。明達之輩。幸自詳焉﹞。

歷代眾經傳譯所從錄﹝從麟徳元年甲子至開元十八年庚午前錄未載今故錄之﹞。

大慈恩寺翻經堂內壁畫古今翻譯圖變。靖邁因撰題之于壁。但略費長房錄。翻經之者紀之。餘撰集者不錄。逮至皇朝總成四卷。房所錯者此亦同然。更欲廣陳恐繁故止。

從奘法師後至輪波迦羅前紀未載今故續之。

大小乘經律論及賢聖集傳合三千六百一十六部八千六百四十一卷﹝其見定入藏流行部卷不在此數﹞。

小乘律論賢聖集傳目卷第十﹝一百九十四部一千三百十一卷﹞

合大小乘三藏及賢聖集傳等八百七十四部四千二百五十三卷﹝上卷入藏大乘經律論五百六十三部二千五百三十二卷下卷小乘經律論及集傳二百九十九部一千六百二十卷﹞。

右兼僞經錄總一十五卷﹝撰錄者曰。當刊定此錄。法匠如林。徳重名髙。未能親覽。但指揮末學。令緝撰成之中間乖失。幾將太半。此乃委不得人過在於使能也。且如第十二卷闕本經數總四百七十八部六百七十七卷。前十一卷中以含有訖今通計此總成五千六百一十六部八千六百四十一卷者。此不然也。妄增部卷推實卽無。諸餘交雜。難可備記。刪繁錄中已述多少。更欲細委。恐繁故止﹞。

貞元新定釋教目錄卷第十八

貞元新定釋教目錄卷第十九

西京西明寺三藏沙門圓照撰

總集羣經錄上之十九

後漢傳譯緇素一十二人。所出經并新舊集失譯諸經。總二百九十二部合三百九十五卷﹝九十七部一百三十一卷見在一百五十五部二百六十卷闕本﹞。

曹魏傳譯沙門五人。所出經戒羯磨。總一十二部合一十八卷﹝四部五卷見在八部一十三卷闕本﹞。

吳代傳譯緇素五人。所出經等并及失譯。總一百八十九部合四百一十七卷﹝六十一部九十二卷見在一百二十八部三百二十五卷闕本﹞。

西晉傳譯緇素一十二人。所出經戒等并新舊集失譯諸經。總三百三十三部合五百九十一卷﹝一百五十六部二百三十一卷見在一百七十七部三百六十九卷本闕﹞。

東晉傳譯緇素一十六人。所出經律論并新舊集失譯諸經。總一百六十八部合四百六十八卷﹝八十五部三百三十六卷見在八十三部三百三十二卷本闕﹞。

符秦傳譯沙門六人。所出經律論等。總一十五部合一百九十七卷﹝七部六十五卷見在八部一百三十二卷本闕﹞。

姚秦傳譯沙門五人。所出經律論等。總九十四部合六百二十四卷﹝六十六部五百二十八卷見在二十八部九十六卷闕本﹞。

乞伏秦傳譯沙門一人所出經并三秦代新舊失譯經律論等。總五十六部合一百一十卷﹝三十二部七十九卷見在二十四部三十一卷闕本﹞。

前涼傳譯外國優婆塞一人。所出經。總四部合六卷﹝一部一卷見在三部五卷本闕﹞。

北涼傳譯緇素九人。所出經律論等并新舊集失譯諸經。總八十二部合三百一十一卷﹝二十五部二百九卷見在五十七部一百二卷本闕﹞。

宋代傳譯緇素二十二人。所出經律論等并新集失譯諸經。總四百六十五部合七百一十七卷﹝九十三部二百四十三卷見在三百七十二部四百七十四卷本闕﹞。

蕭齊傳譯沙門七人。所出經律。總一十二部合三十三卷﹝七部二十三卷見在五部五卷本闕﹞。

梁代傳譯緇素八人。所出經論及諸傳記。并新集失譯經律集等。總四十六部。合二百一十七卷﹝四十部一百九十一卷見在六部十卷本闕﹞。

元魏傳譯緇素一十二人。所出經論。總八十三部合二百七十四卷﹝七十三部二百五十五卷見在一十部一十九卷本闕﹞。

髙齊傳譯緇素二人。所出經論。總八部合五十二卷﹝並在無闕﹞。

周朝傳譯沙門四人。所出經論等。總一十四部合二十九卷﹝六部一十一卷見在八部一十八卷本闕﹞。

陳代傳譯緇素三人。所出經律論及集傳等。總四十部合一百三十三卷﹝二十六部八十九卷見在一十四部四十四卷本闕﹞。

隋朝傳譯緇素九人。所出經論傳錄等。總九十九部合三百一卷﹝六十二部二百八十七卷見在二部一十四卷本闕﹞。

皇朝傳譯緇素已有三十七人。所出經律論及傳錄等。總三百一部合二千一百七十卷﹝二百八十一部二千一百四十三卷見在二十部二十七卷訪本未獲﹞。

都計一十九代傳譯道俗等。總一百七十六人。所出大小乘經律論及賢聖集傳。二千二百七十八部合七千四十六卷﹝一千一百三十部五千四十八卷見在一千一百四十八部一千九百九十八卷本闕﹞。

合從古錄至開元釋教新錄及續補舊闕。總有四十一家具如前列。

別分乘藏錄下﹝上錄所辦總顯出經而大小未分三藏混雜此錄之內具件科條闕本等經續附於後﹞。

右已上一百六十部二百五卷。並是舊譯今見有本。大周入藏兼拾遺編入。

右已上九十六部五百二十八卷並是大周刊定錄後。新譯所以前錄未載。今補闕編。

大乘入藏錄上﹝大乘經律論總六百三十八部二千七百四十五卷二百五十八帙此直述注名及摽紙數餘如廣錄﹞

小乘入藏錄下﹝小乘經律論總三百三十一部一千七百六十二卷一百六十五帙集傳錄附此直述經名及摽紙數餘如廣錄﹞

都計大小乘經律論及賢聖傳見入藏者。總一千七十六部合五千四十八卷四百八十帙﹝此入藏中大乘經部數與前廣錄部數不同者以前大寶積經諸部合成故在本數爲四十九部上錄此中合爲一部故欠四十八不同﹞。

右此中所撰准舊。亦總分上下兩錄。具件如左。

後漢傳譯緇素一十二人。所出經律并新舊集失譯諸經。總二百九十二部合三百九十五卷﹝九十七部一百三十一卷見在一百九十五部二百六十卷本闕﹞。

曹魏傳譯沙門五人。所出經戒羯磨。總一十二部合一十八卷﹝四部五卷見在八部一十三卷本闕﹞。

吳代傳譯緇素五人。所出經等并及失譯。總一百八十九部合四百一十七卷﹝六十一部九十二卷見在一百二十八部三百二十五卷本闕﹞。

西晉傳譯緇素一十二人。所出經戒等并新舊集失譯諸經。總三百三十三部合五百九十一卷﹝一百五十六部三百三十一卷見在一百七十七部二百六十九卷本闕﹞。

東晉傳譯緇素一十六人。所出經律論并新舊集失譯經一百六十八部。合四百六十八卷﹝八十五部三百三十六卷見在八十三部三百三十二卷本闕﹞。

苻秦傳譯沙門六人。所出經律論等。總一十五部。合一百九十七卷﹝七部六十五卷見在八部一百三十二卷闕本﹞。

姚秦傳譯沙門五人。所出經律論等。總九十四部。合六百二十四卷﹝六十六部五百二十八卷見在二十八部九十六卷本闕﹞。

乞伏秦傳譯沙門一人。所出經并三秦代新舊失譯經律論等。總五十六部。合一百一十卷﹝三十二部七十九卷見在二十四部三十一卷本闕﹞。

前涼傳譯外國優婆塞一人。所出經總四部合六卷﹝一部一卷見在三部五卷本闕﹞。

北涼傳譯緇素九人。所出經律論等并新舊集失譯諸經。總八十二部。合三百一十一卷﹝一十五部二百九卷見在五十七部一百二卷本闕﹞。

宋代傳譯緇素二十二人。所出經律論等并集失譯諸經。總四百六十五部。合七百一十七卷﹝九十三部二百四十三卷見在三百七十三部四百七十四卷本闕﹞。

簫齊傳譯沙門七人。所出經律。總一十二部。合三十三卷﹝七部二十八卷見在五卷本闕﹞。

梁代傳譯緇素九人。所出經論。及諸傳記并新集失譯經律集等。總四十七部。合二百一十七卷﹝四十一部二百七卷見在六部十卷本闕﹞。

元魏傳譯緇素一十二人。所出經論總八十三部。合二百七十四卷﹝七十三部二百五十五卷見在一十部一十九卷本闕﹞。

髙齊傳譯緇素二人。所出經論。總八部合五十二卷﹝並在無闕﹞。

周朝傳譯沙門四人。所出經論等。總一十四部。合二十九卷﹝六部一十一卷見在八部一十八卷本闕﹞。

陳代傳譯緇素三人。所出經律論及集傳等。總四十部。合一百三十三卷﹝二十六部八十九卷見在一十四部四十四卷本闕﹞。

隋朝傳譯緇素十人。所出經論傳集錄等。總九十九部。合三百四十五卷﹝九十七部三百三十一卷見在二部一十四卷本闕﹞。

皇朝傳譯緇素已有四十六人。所出經律論及傳錄等。總四百三十四部。合二千四百六十三卷﹝四百十部二千三百八十六卷見在二十七部七十七卷訪本未獲足﹞。

都計一十九代傳譯道俗。總一百八十七人。所出大小乘經律論及賢聖集傳。總二千四百四十七部。合七千三百七十九卷﹝一千二百五十七部五千三百七十八卷見在一千一百五十五部二千四十八卷本闕內五十遺編律文七部五十卷闕三十卷故此重摽五十卷﹞。

右爲第十一十二十三十四十五十六十七卷。合從古錄至貞元新定釋教目錄及。續補舊闕。總有四十二家。具如前列。

別分乘藏錄下﹝上餘所辯總顯出經而大小未分三藏混雜此錄之內具件科條闕本等經續附於後﹞。

復就此錄更開爲二。一三藏差殊。二聖賢傳記。三藏復二。一菩薩三藏。二聲聞三藏。

右已上一百六十四部二百五卷並是舊譯今見有本。大周入藏中無。今拾遺編入。

右已上九十六部﹝五百二十八卷﹞並是大周刊定錄後新譯所以前錄未載。今補闕編入。

右撿舊錄。在僞妄亂眞錄中。今准勅編入貞元新定釋教目錄﹝此一朝傳出梁朝今准入錄年代唐朝年月日編在梁末﹞。

右開元錄。中禁斷。今再詳准勅編入貞元釋教錄。

又此方續開元釋教錄一部三卷。准勅編入貞元釋教錄。

又此方撰述目錄一部三十卷﹝准例編入貞元新定釋教目錄﹞。

大乘入藏錄上﹝大乘經律論總七百六十三部二千九百五十八卷二百六十七帙此直列經名及標紙數餘如廣錄﹞

小乘藏入藏錄下﹝小乘經律論總四百四十七部二千三百八十九卷一百七十帙傳錄附此未此直述經名及標紙數餘如廣錄﹞

小乘經﹝二百四十部六百一十八卷四十八帙﹞小乘律﹝六十一部四百九十三卷五十帙﹞小乘論﹝三十六部六百九十八卷七十帙﹞賢聖集﹝一百一十二部五百九十一卷六十四帙﹞

都大小乘經律論及賢聖傳見入藏者。總一千二百五十六部。合五千三百七十八卷。五百九帙。此入藏中大乘經部數與前廣錄數不同者。前以大寶積經諸部合成。故存本數爲四十九部上錄。此中合爲一部。故欠四十八。不同。

貞元新定釋教目錄卷第十九

貞元十五年十月二十三日奉勅修撰。至十六年四月十五日畢進。上五月十日勅下流行。

翻經都句當右街諸寺觀釋道二教事千福寺上座沙門靈邃奏撰。

翻經臨壇西明寺賜紫沙門圓照等奉勅撰右神策軍中尉兼右街功徳使金紫光錄大夫行右監門衛將軍賜紫金魚袋第伍守亮等進。

右神策軍護軍中尉兼左街功徳使元從興元開府儀同三司行左監門衛大將軍知內侍省事上柱國頒國公食邑。

貞元新定釋教目錄卷第二十

西京西明寺沙門圓照撰

別分乘藏下

有譯有本錄第一之一

此有本錄中。復有二錄。初別分乘藏。二賢聖集傳。乘藏有二。

有譯有本錄中菩薩三藏第一之一

菩薩藏者。大乘所詮之教也。統論教主。則法身常在無滅無生。所詮之理。則方廣眞如亡名離相。總乃三藏差異。別則一十二科。始乎發心終於十地。三明八解之說。六波四攝之名。如是科條名爲此藏。始自漢明丁卯之歲。至我貞元庚辰之年。見流行者。總八百八部合二千九百八十八卷。二百六十七帙。大乘法藏總別條列。具如後列。

大乘經重單合譯﹝五百五十四部二千九十卷﹞二百八十八帙

﹝尋諸舊錄皆以單譯爲先。今此錄中以重譯者居首。所以然者重譯諸經文義備足名相揩定。所以摽初也。又舊譯中直名重譯。今攺名重單合譯者。以大般若經九會單本。七會重譯。大寶積經二十會單本。二十九會重譯。直云重譯攝義不周。餘經例然。故名單重合譯也。又古譯經首皆無譯人時代年月浸遠尋討莫知。失譯之言寔由於此。今尋諸舊錄。參定是非。時代譯人具摽經首。失譯之者載之於錄。釋尊遺教終六萬之修齡矣﹞。

般若部﹝新舊譯本及支派經並編於此﹞

﹝般若經建初者謂諸佛之母也舊錄之中編比無次今此錄中大小乘經皆以部類編爲次第小乘諸律據本末而爲備次大乘諸論以釋有經者爲先集解義者列之於後小乘諸論據部次第發智爲初六足居此毗婆沙等支派編末聖賢集傳內外兩分大夏神州東西有異欲使科條各別覽者易知﹞。

右此經梵本都有二十萬頌。總四處十六會。唐言譯之成六百卷。重單合譯具列如左。

右新譯單本梵文一十三萬二千六百頌。唐譯成四百卷。七十九品。從第一卷至第四百。

右新譯重本梵文二萬五千頌。唐譯成七十八卷八十五品。與舊大品放光光讚般若同本異譯。從四百一卷至四百七十八。比於舊經闕無常啼等品。餘意大同。

右新譯單本梵文一萬八千頌。譯成五十九卷。三十一品。從四百七十九卷至五百三十七。

右新譯重本梵文八千頌。譯成一十卷二十九品。與舊道行小品明度長安品等同本異譯。從五百三十八卷至五百五十五。比於舊經亦闕常啼等品。餘意不殊。

右新譯單本梵文四千頌。譯成十卷二十四品。從五百五十六卷至五百六十五。

右新譯重本梵文二千五頌。譯成八卷一十七品。與舊勝天王般若同本異譯。從五百六十六卷至五百七十三。

第七會室羅筏城給孤獨園曼殊室利分第二譯。

右新譯重本梵文八百頌。譯成二卷無品。與舊兩譯文殊般若同本異譯。

第八﹝重會﹞室羅筏城給孤獨園說那伽室利分第三譯。

右新譯重本梵文四百頌。譯成一卷無品。與舊濡首菩薩分衛經等同本異譯。當第五百七十六卷。

右新譯重本梵文三百頌。譯成一卷無品。與新舊四譯金剛般若同本異譯。當第五百七十七卷。

第十會他化自在天王宮說般若理趣分第一譯。

右新譯重本梵文三百頌。譯成一卷無品。與後譯實相般若同本異譯。當第五百七十八卷。

第十一﹝重會﹞室羅筏城給孤獨園說布施波羅蜜多分。

右新譯單本梵文二千頌。譯成五卷無品。從五百七十九卷至五百八十三。

第十二﹝重會﹞室羅筏城給孤獨園說淨戒波羅蜜多分。

右新譯單本梵文二千頌。譯成五卷無品。從五百八十四卷至五百八十八。

第十三﹝重會﹞室羅筏城給孤獨園說安忍波羅蜜多分。

右新譯單本梵文四百頌。譯成一卷無品。當第五百八十九卷。

第十四﹝重會﹞室羅筏城給孤獨園說精進波羅蜜多分。

右新譯單本梵文四百頌譯。成一卷無品當。第五百九十卷。

第十五﹝重會﹞王舍城鷲峯山說靜慮波羅蜜多分。

右新譯單本梵文八百頌。譯成二卷無品。當第五百九十一九十二卷。

第十六會王舍城竹林園中白鷺池側說般若波羅蜜多分。

右新譯單本梵文二千五百頌。譯成八卷無品。從五百九十三卷至第六百。

右三經與大般若第二會同本異譯。其光讚般若比於新經。三分將一。至散花品。後文並闕。又按姚秦僧叡小品序云。斯經正文凡有四種。是佛異時適廣略之說也。其多者云有十萬偈。少者六百偈。此之大品卽是天竺之中品也。准斯中品故。知與大經第二會同梵文也﹝龍樹菩薩造智度論釋大品經﹞。

右一經長房內典二錄云。是外國經。鈔者尋之未審也。據其文理乃與小品道行經等同本異譯。故初題云摩訶般若波羅蜜經道行品第一。但文不足三分過二。准道行後闕十品。

後漢月支三藏支婁迦讖譯

姚秦三藏鳩摩羅什譯

吳月支優婆塞支謙譯

﹝其西晉三藏竺法護譯新道行經但有其名而無其本諸藏縱有卽與小品文同但題目異故不重出前後八譯五存三闕﹞。

陳優禪尼國王子月婆首那譯

二卷或一卷

梁扶南三藏曼陀羅仙譯

右一經亦名文殊般若波羅蜜經。初文無十重光。後文有一行三昧文言。文殊師利童眞者。是又編入寶積。在第四十六會。爲與後經名同。恐有差錯。故復出之。

梁扶南三藏僧伽婆羅譯

第二譯

右一經初文有十光文。無一行三昧文言。文殊師利法王子者。是初歎菩薩徳。及列菩薩名。此稍廣。又此二經亦互有廣略。

右二經與大般若第七會曼殊室利分。同本異譯。

宋沙門翔公南海郡譯

右一經與大般若第八會那伽室利分同本異譯。新舊相比。舊經稍廣﹝前後三譯二存一闕﹞。

姚秦三藏鳩摩羅什譯

元魏天竺三藏菩提留支譯

陳天竺三藏眞諦譯

大唐三藏玄奘譯

大唐天后代三藏義淨譯

第五譯

右五經同本異譯。其第四本能斷般若。貞觀二十二年沙門玄奘從駕於玉華宮弘法臺譯。後至顯慶五年於玉華寺翻大般若。卽當第九能斷金剛分。今本編入更不重翻。准諸經例。合入大部者卽同別生。此錄之中不合重載。爲與沙門義淨譯者名同。恐有差錯。故復出之﹝三師造論同釋此經﹞。

大唐天后代天竺三藏菩提流志譯

出大周錄

右一經與大般若第十會般若理趣分同本異譯。而西域梵文有廣略二本。故實相理趣文意乃同。況大小異。

姚秦三藏鳩摩羅什譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺大廣智不空奉詔譯

貞元新入目錄

姚秦三藏鳩摩羅什譯

大唐三藏玄奘譯

東天竺國三藏沙門法月譯

貞元新入目錄

罽賓國三藏賜紫沙門般若奉詔譯

貞元新入目錄

大興善寺三藏沙門大廣智不空奉詔譯

大興善寺三藏沙門大廣智不空奉詔譯

罽賓國三藏般若譯

寶積部

﹝但諸會重本並次第編﹞總八十二部﹝此以諸部合成故存本數上錄﹞一百六十九卷一十七帙

大唐南天竺三藏菩提流志譯

新編入錄

右此經新舊重單合譯。共四十九會合﹝故沓反﹞成一部﹝新舊共二十會單本新舊共二十九會重譯於中二十六會大唐三藏菩提流志新譯二十三會古譯及唐舊譯菩提流志勘梵本同編入會次具列如左﹞。

大唐三藏菩提流志新譯

右新譯重本與舊大方廣三戒經同本異譯。從第一卷至第三卷。

大唐三藏菩提流志新譯

西晉三藏竺法護譯

西晉三藏竺法護譯

右舊譯單本名菩薩說夢經新攺名淨居天子會當第十五及十六卷﹝細詳文句與竺法護經稍不相類長房等錄皆云失譯法上錄中云竺法護出今者且依法上錄錄之﹞。

大唐三藏菩提流志新譯

右新譯重本與舊無量淸淨平等覺阿彌陀無量壽經等同本異譯當第十八卷。

大唐三藏菩提流志新譯

右新譯重本與舊阿閦佛國經等同本異譯。當第十九卷及二十卷。

大唐三藏菩提流志新譯

梁三藏曼陀羅仙譯

右舊譯重本。與姚秦童壽所譯法界體性經同本異譯。當第二十六二十七卷秦譯。

元魏三藏佛陀扇多譯

勘同編入

右舊譯重本。與梁眾鎧所譯大乘十法經同本異譯﹝初云婆伽婆者是也﹞當第二十八卷﹝經本題爲僧伽婆羅者誤也﹞。

大唐三藏菩提流志新譯

右新譯重本與舊普門品經等同本異譯當第二十九卷。

大唐三藏菩提流志新譯

大唐三藏玄奘譯

右唐舊譯單本從第三十五卷至第五十四﹝其菩薩藏會准大周錄入重譯中與三卷菩薩藏經同本異譯者誤之甚也名目𨿽同多少全異撿尋文義更復差殊其三卷菩薩藏亦編入此中卽富樓那會是今攺舊輒以爲單譯﹞。

大唐三藏菩提流志新譯

右新譯重本與舊胞胎經同本異譯當五十五卷。

大唐三藏義淨譯

右唐舊譯單本當第五十六卷及五十七﹝此入胎藏會本名佛爲難陀說出家入胎經。在根本說一切有部毗柰耶雜事第十一十二卷。三藏義淨析出別行。今菩提流志勘梵本同編入會次旣不重譯故爲單本。又與雜寶藏經難陀爲佛逼出家緣初𨿽少同後乃全異。不合以爲重譯。此會及前會據其文理合入聲聞藏內。今爲編入寶積通在菩薩藏收﹞。

大唐天后代于闐三藏實叉難陀譯

第三譯

右唐舊譯重本。與舊文殊師利佛土嚴淨經同本異譯。從第五十八卷至第六十。

髙齊三藏那連提耶舍譯

姚秦三藏鳩摩羅什譯

勘同編入

右舊譯重本本。名菩薩藏經。亦名大悲心經。與西晉竺法護所譯菩薩藏經同本異譯。從第七十七卷至第七十九晉譯本闕。

隋三藏闍那崛多譯

勘同編入

曹魏三藏康僧鎧譯

右舊譯重本與法鏡經及郁伽羅越問菩薩行經等同本異譯。當第八十二卷﹝經本題爲康僧顗者誤也﹞。

大唐三藏菩提流志新譯

大唐三藏菩提流志譯

右新譯重本與舊幻士仁賢經同本異譯。當第八十五卷。

大唐三藏菩提流志新譯

元魏優禪尼國王子月婆首那譯

勘同編入

大唐三藏菩提流志新譯

右新譯重本與舊決定毘尼經同本異譯當第九十卷。

大唐三藏菩提流志新譯

右新譯重本與舊發覺淨心經同本異譯。當第九十一卷及第九十二。

姚秦三藏鳩摩羅什譯

勘同編入

﹝此善臂會大周錄云與持人菩薩經及持世經善肩品經等同本異譯者非今尋其文理與持人經等義旨懸殊其善肩經從善臂經鈔出與法華普門品同類旣者斯異故爲單譯﹞。

大唐三藏菩提流志新譯

大唐三藏菩提流志譯

大唐三藏菩提流志譯

右新譯重本與舊優塡王經同本異譯當第九十七卷﹝新舊二經互有廣略﹞。

大唐三藏菩提流志新譯

右新譯重本與舊兩譯須摩提經及流志先譯妙慧童女經同本異譯。當九十八卷從初至半﹝其先譯妙慧經本在東都尋之未獲﹞。

大唐三藏菩提流志新譯

右舊譯重本與阿闍世王女阿術達菩薩經等同本異譯當第九十九卷。

西晉居士聶道眞譯

右舊譯重本與離垢施女經及得無垢女經同本異譯。當第一百卷﹝經本題爲竺法護譯者誤也其離垢世女經竺法護譯如後所顯﹞。

大唐三藏菩提流志新譯

大唐三藏菩提流志新譯

右新譯重本當與流志先譯。文殊師利所說不思議佛境界經同本異譯。當第一百一卷從半至末。

隋三藏達摩笈多譯

右舊譯重本與如幻三昧經及聖善住意經等同本異譯。從第一百二卷至第一百五。

大唐三藏菩提流志新譯

右新譯重本與舊大子刷護大子和休經同本異譯。當第一百六卷從初至半。

右舊譯重本與慧上菩薩問大善權經等同本異譯。從第一百六卷半至一百八卷盡﹝經本題云西晉者誤﹞。

右舊譯重本。本名移識經。新攺名賢護長者會﹝本移識經無證信序今寶積中者新加之﹞與顯識經同本異譯。當第一百九卷及一百一十﹝此賢護會無編移識時或有經攺編顯識者二經梵本𨿽則不殊輒然攺換竊爲未可﹞。

元魏三藏菩提流志譯

右舊譯重本名彌勒菩薩所問經。與大乘方等要慧經同本異譯。當第一百十一卷中﹝此八法會有譯論五卷其要慧經文少訛略耳﹞。

大唐三藏菩提流志新譯

右新譯重本與舊譯彌勒菩薩所問本願經等同本異譯。當第一百一十一卷末﹝經中題云西晉竺法護譯者錯也其舊本願經是竺法護譯如後所顯﹞。

舊譯今附秦錄勘同入編第三譯

右舊譯重本是舊單卷。大寶積經新攺名普明菩薩會。與摩訶衍寶嚴佛遺日摩尼寶二經同本異譯。當第一百一十二卷。此舊寶積經有釋論四卷。

右舊譯單本當第一百一十三卷及一百一十四。

右舊譯重本與大般若曼殊室利分及眾鎧所譯文殊般若同本異譯。從第一百一十五卷中至一百一十六卷末經本題爲僧伽婆羅譯者誤也。

右舊譯重本亦名菩薩淨行經。與大集寶髻品及康僧會所出菩薩淨行經同本異譯。當第一百一十七卷及一百一十八比寶髻會有釋論一卷。

大唐三藏菩提流志新譯

右新譯重本與舊勝鬘師子吼一乘大方便經等同本異譯。當第一百一十九卷。

大唐三藏菩提流志新譯

右新譯重本與舊毘耶娑問經同本異譯。當第一百二十卷﹝其新譯本比於舊經後文不足向少一紙或有將舊經續入者欲使意殊圓滿故也﹞。

後漢月支三藏支婁迦讖譯

曹魏天竺三藏康僧鎧譯

右三經與寶積第五無量壽會同本異譯﹝此第五會同新舊十一譯七譯闕本天親菩薩依經義造論一卷﹞。

大興善寺三藏沙門大廣智不空奉詔譯

梁扶南三藏僧伽婆羅譯

拾遺編入第一譯

西晉三藏竺法護譯

右一經與寶積第十文殊師利普門會同本異譯﹝周錄將爲法華支派者誤之甚也新舊三譯一譯闕本﹞。

西晉三藏竺法護譯

右一經與寶積第十三佛爲阿難說處胎會同本異譯﹝此胞胎經准舊錄中編爲小乘單本今以類相從附之於此﹞。

西晉三藏竺法護譯

右一經與寶積第十五文殊授記會同本異譯。

大興善寺三藏沙門大廣智不空奉詔譯

後漢安息優婆塞安玄共沙門嚴佛調譯

西晉三藏竺法護譯

右二經與寶積第十九郁伽長者會同本異譯。

西晉三藏竺法護譯

右一經與寶積第二十一授幻師記會同本異譯。

羣錄皆云燉煌譯。竟不顯人名年代。今附東晉錄第一譯

右一經與寶積第二十四優波離會同本異譯。

隋天竺三藏闍那崛多譯

右一經與寶積第二十五發勝志樂會同本異譯。

西晉沙門法炬譯

右一經與寶積第二十九優陀延王會同本異譯。

西晉三藏竺法護譯

姚秦三藏鳩摩羅什譯

新舊四譯一闕

右二經與寶積第三十妙慧童女會同本異譯。

西晉三藏竺法護譯

右一經與寶積第三十二無畏徳會同本異譯。

西晉三藏竺法護譯

元魏婆羅門瞿曇般若流支譯

右二經與寶積第三十三無垢施會同本異譯。

大唐天后代天竺三藏菩提流志譯

出大周錄第一譯

右一經與寶積第三十五善徳天子會同本異譯。

西晉三藏竺法護譯

元魏婆羅門瞿曇般若流志譯

第五譯七譯四闕

右二經與寶積第三十六善住意會同本異譯。

西晉三藏竺法護譯

右二經與寶積第三十七阿闍世王子會同本異譯。

西晉三藏竺法護譯

第二譯五譯三闕

右一經與寶積第三十八大乘方便會同本異譯。

大唐中天竺三藏地婆訶羅譯

出大周錄第二譯

右一經與寶積第三十九賢護長者會同本異譯。

後漢安息三藏安世髙譯

右一經與寶積第四十一彌勒問八法會同本異譯。

西晉三藏竺法護譯

右一經與寶積第四十二彌勒所問會同本異譯。

後漢月支三藏支婁迦讖譯

右二經與寶積第四十三普明菩薩會同本異譯。

亦直云勝鬘經

宋天竺三藏求那跋陀羅譯

右一經與寶積第四十八勝鬘夫人會同本異譯。

元魏婆羅門瞿曇般若流支譯

出序記第一譯

右一經與寶積第四十九廣博仙人會同本異譯﹝其序記云魏興和四年歲次壬戌月建在申朔次乙丑婆羅門客瞿曇流支沙門曇林於尚書令儀同髙公第譯建初辛巳甲午單功凡有一萬四千四百五十七字諸錄皆云勒那摩提或云菩提留支譯者二俱誤也今依序記爲正此毗耶娑經舊錄爲小乘單本今勘爲大乘重譯﹞。

大集部﹝但是大集流類皆編於此﹞

北涼天竺三藏曇無讖於姑臧譯

謹按。梁沙門僧祐大集記云。有十二段說。共成一經。第一瓔珞品。第二陀羅尼自在王品。第三寶女品。第四不眴品。第五海慧品。第六無言品。第七不可說品。第八虛空藏品。第九寶幢分品。第十虛空目分品。第十一寶鬘品第十二無盡意品。今撿經本。與祐記不同。第一陀羅尼自在王菩薩品﹝亦有經本分爲瓔珞品者不然此是一段不合分二後大衰經卽是此品﹞第二寶女品。第三不眴菩薩品。第四海慧菩薩品。第五虛空藏菩薩品。第六無言菩薩品。第七不可說菩薩品。第八寶幢分。第九虛空目分。第十寶鬘菩薩品。第十一日密分﹝尋撿羣錄此大集經卷無定准或云二十九或云十或三十一或三十二或四十卷今時大集多分三十其日密分文不具足合少一卷其三十一卷者文應備具今尋求未獲﹞然僧祐記中無日密分。有無盡意品者不然。今以無盡意經𨿽是大集別分。非無讖譯。又非次第。不合入其虛空藏品。祐在不可說後。未詳所以。今從陀羅尼自在王品至日密分。總十一分。其日藏經與日密分同本異譯。亦是第十一分﹝日密日藏初俱云說虛空目安那般那甘露門已次說此經。又日密分旣於虛空目後說准義不合隔寶髻品。今經本中有此品隔未詳所以。又日密日藏𨿽是同本。是日密分文極最略後文復闕可收卷餘﹞。月藏經是第十二分﹝或有經本題云大乘大集經月藏分第十二經初又云化諸龍眾說日藏經已次說此經﹞。十輪經是第十三分﹝初云說月藏經已次說此經十輪後第十四分本在西方未流於此﹞。須彌藏經是第十五分﹝經初題云大乘大集經須彌藏分第十五﹞。第十六分合是虛空孕經﹝初云授功徳天記別法已次說此經然須彌藏經因功徳天如來方說故知此經合居其次﹞。其日藏經初在迦蘭陀竹林園說。次昇須彌頂。後因龍請往佉羅帝耶山。月藏等四經並在佉羅帝耶山說。次第如是。其念佛三昧賢護臂諭王無盡意經等。𨿽是大集別分。旣不知次第。難可編記。然隋朝僧就合大集經。乃將明度五十挍計經題。爲十方菩薩品。編月藏後。及無盡意經成五十八卷者非也。旣無憑准。故不依彼﹝其合大集經亦有六十卷成者三十一二兩卷重有寶髻品足成六十其寶髻品在日密前二十六七卷是此復重編未詳何意又日密日藏梵本不殊重編載誤之甚矣﹞若欲合者。前大集中除日密分。有二十七卷。以日藏分替處續次﹝日密日藏梵本𨿽同日密分中文略闕少故日藏替之﹞次月藏次地藏十輪﹝唐譯十卷成者﹞次須彌藏次虛空孕後之四經。𨿽不知說次。以意合之亦將無失。虛空孕後次念佛﹝以宋朝譯六卷者充其隋譯十卷者後闕二品﹞次賢護次譬諭王末無盡意總成八十卷。亦將契矣﹝其無盡意經初首題云大集經中無盡意菩薩不可盡義品第三十二品卽分也是第三十二分然僧祐記中在寶髻品後及僧祐所合大集編之於末者是非明矣又有善住意天子所問經詳其文義合是大集別分合編入大寶積中不可雙載故此闕也﹞。

第十一分

隋天竺三藏那連提耶舍譯

第十二分一帙髙齊天竺三藏那連提耶舍譯單本

大興善寺三藏沙門大廣智不空奉詔譯

貞元新入目錄

大唐三藏玄奘譯

失譯今附北涼錄第一譯

右二經同本異譯﹝其舊十輪經大周錄云曇無讖譯出長房錄檢長房入藏錄中乃云失譯周錄誤也﹞。

髙齊天竺三藏那連提耶舍共法智譯

單本

姚秦罽賓三藏佛陀耶舍歸罽賓譯

宋罽賓三藏曇摩蜜多譯

隋天竺三藏闍那崛多等譯

宋罽賓三藏曇摩蜜多譯

大興善寺三藏沙門大廣智不空奉詔譯

貞元新入目錄

大興善寺三藏沙門大廣智不空奉詔譯

貞元新入目錄

宋天竺沙門功徳直共玄暢譯

隋天竺三藏達摩笈多譯

第二譯

後漢月支三藏支婁迦讖譯

僧祐錄云安公古異經是般舟經拘四品異譯

右一經是大集經初陀羅尼自在王菩薩品異譯﹝出第一卷初至第五卷半﹞。

右二經同本異譯﹝其奮迅王經序記云。魏興和四年歲次壬戌月建在申朔次乙丑甲午之日啟夾創筆沙門曇林瞿曇流支於尚書令儀同髙公第譯凡有一萬八千三百四十一字。諸錄皆云菩提支譯者。誤也。依序記爲正。又上二經內典錄云抄大集經陀羅尼自在王菩薩品異譯者不然。尋其文理懸絕不同。但可不爲大集別分耳或此之二經非大集分。但以上代羣錄皆云異譯抄陀羅尼自在王品。勘撿𨿽則不同。且記於大集之末﹞。

大唐天竺三藏波羅頗蜜多羅譯

出內典錄

右一經內典錄云。是大集經別分﹝撿尋前大集經中寶幢分。佛於欲色二界中間大寶坊中重說此寶星陀羅尼經。故寶幢分初云佛在欲色二界中間大坊中告大眾言。我昔初得菩提已住王舍城迦蘭陀竹林。爾時中有二智人。一名優婆提舍。二名律拘陀等次第至末。文意並同。此經可爲重說。不可爲重譯也。叉舊錄中有寶髻菩薩所問經是寶髻品異譯。今編入寶積第四十七會。旣入彼中。此不重載。又有虛空藏經八卷。撿無異本。卽虛空藏品抄出別行。又有虛空藏問持經得幾福經亦是虛空藏品別文抄出。旣是別出。除之不錄。又內典錄及大周錄中更有大集經八卷。尋其文句卽是合部大集經第六帙也。初之兩卷名十方菩薩品。此乃是明度五十挍計經。不知何故編入此中。後之六卷乃是無盡意經。旣是繁重。亦除不錄﹞。

貞元新定釋教目錄卷第二十

貞元新定釋教目錄卷第二十一﹝別錄之二﹞

貞元新定釋教目錄卷第二十一﹝別錄之二﹞

西京西明寺沙門圓照撰

有譯有本錄中菩薩三藏錄之二

華嚴部

大唐天后代于闐三藏實叉難陀等譯

新編入錄大本再譯

右二經同本異譯其部譯經總七處九會合三十九品會列如左。

罽賓國三藏賜紫沙門般若奉詔譯

大興善寺三藏沙門大廣智不空奉詔譯

大興善寺三藏沙門不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

元魏天竺三藏曇摩流支譯

隋天竺三藏闍那崛多等譯

第三譯

大唐天后代于闐三藏實叉難陀譯

新編入錄第四譯右三經同本異譯

大唐天后代于闐三藏提雲般若譯

出大周錄第一譯

大唐天后代于闐三藏實叉難陀譯

新編入錄

大唐天后代天竺三藏菩提流支譯

出大周錄單本

大唐天后代于闐三藏提雲般若譯

新編入目錄

大唐天后代于闐三藏實叉難陀譯

新編入錄

姚秦三藏鳩摩羅什譯

元魏西域三藏吉迦夜共曇曜譯

右二經同本異譯﹝前後五譯三譯闕本此菩薩十地經大周錄云是華嚴十住品異譯者謬也尋閱文句義旨懸殊但可爲華嚴眷屬耳﹞。

右信力入印法門等十一經並與華嚴分有相似是眷屬攝而非正部以其三種世間嚴事劣故。

後漢月支三藏支婁迦讖譯

吳月支優婆塞支謙譯

西晉淸信士聶道眞譯

﹝舊經在第六卷新經在第十四其支謙譯者兼十住品略無偈大周入藏錄中更有菩薩本業經一卷亦是異譯淨行品尋本不獲故闕之耳﹞。

西晉三藏竺法護譯

東晉西域三藏祇多蜜譯

右二經是華嚴菩薩十住品異譯﹝舊經在第九卷新經在第十六卷略無偈﹞。

西晉三藏竺法護譯

姚秦三藏鳩摩羅什共佛陀耶舍譯

西晉三藏竺法護譯

大唐三藏玄奘譯

右一經是舊華嚴寶王如來性起品及十忍品異譯。

﹝從第五十卷至第五十二其十忍品在第四十舊錄中又有如來性起微密藏經二卷卽是舊經性起品抄出別行其文不異但取第二會初緣起標於經首加證信序卽非別翻故不重載﹞。

西晉三藏竺法護譯

右一經是華嚴離世間品異譯﹝舊經從第三十八卷至第四十四新經從第五十三卷至第五十九﹞。

乞伏秦沙門釋聖堅譯

﹝此羅摩伽經比於本品文闕不足於其中間譯出少分舊經從第五十一卷無上勝長者至第五十二卷初妙徳救護眾生夜天所其文卽盡新經第六十七卷半至第七十卷初﹞。

大唐中天竺三藏地婆訶羅譯

右一經續舊華嚴經入法界品﹝或有經大續入本部之中在第五十七卷﹞。

涅槃部﹝及支流經並纂於此﹞

北涼天竺三藏曇無讖於姑臧譯

﹝第五單重合譯其涅槃經宋文帝代元嘉年中達于建業時有﹝狂﹣王﹢象﹞州沙門范惠嚴淸河沙門崔惠觀陳郡處士謝靈運等以讖前經品數踈簡乃依舊泥洹經加之品目文有過質頗亦攺結爲三十卷行於江左比於前經時小異有論一卷略釋大經又論一卷釋本有今無一偈﹞。

右一經是前大般涅槃經之餘。憍陳如品之末。兼說滅度已後焚燒等事﹝義淨三藏求法傳云。益府城都沙門會寧麟徳年中往遊天竺。到南海波凌國。遂與彼國三藏沙門若那跋陀羅。唐云智賢。於阿笈摩經抄出如來涅槃焚燒之事。非大乘涅槃經也。遣使寄來方之天竺。今尋此經與長阿含初分遊行經少分相似。而不全同。經中復言法身常在。常樂我淨。佛菩薩境界非二乘所知。與大涅槃義理相涉。經初復題陳如品末文勢相接且編於此。諸博識知。詳而定之﹞。

東晉平陽沙門釋法顯共覺賢譯

右一經是大般涅槃經之前分。盡大眾問品同本異譯。

西晉三藏竺法護譯

隋天竺三藏闍那崛多等譯

右二經同本異譯﹝按羣錄中又有哀泣經二卷或二卷云與方等泥洹同本異譯亦不述其翻譯所由尋其文句卽是方等泥洹更無有異其方等泥洹初品名爲哀泣但取此品題目以作經名比於方等泥洹仍闕三品餘並無別旣是繁重刪之不錄﹞。

髙齊天竺三藏那連提耶舍共法智譯

單本

五大部外諸重譯經

大唐中天竺三藏地婆訶羅譯

西晉三藏竺法護譯

右二經同本異譯﹝其大莊嚴經問錄編爲單譯或有以普曜經入小乘藏者二俱誤也﹞。

宋京州沙門釋智嚴譯

蕭齊天竺沙門曇摩伽陀耶舍譯

姚秦三藏鳩摩羅什譯

右上四經﹝此妙法蓮華經第五卷初提婆達多品蕭梁武帝時外國三藏摩提共揚都僧正沙門法獻於瓦官寺譯其經梵本是法獻於于闐將來其第八卷初普門品中重誦偈周武帝時北天竺三藏闍那崛多於益州龍淵寺譯秦本並闕後續編入又第八卷中藥王菩薩等呪六首大唐三藏玄奘重譯在音義中此不別出﹞。

大興善寺三藏沙門大廣智不空奉詔譯

西晉三藏竺法護譯

隋天竺三藏崛多笈多二法師添品譯

右二經同本異譯﹝其添品序略云。正法法護翻。妙法什譯。撿驗二本文皆有闕。護所闕者普門品偈也。什所闕者藥艸諭品之半富樓那及法師二品之初提婆達多品。普門偈也什移囑累在藥王之前。二本陀羅尼并置普門之後。其間異同言不能極。竊是提婆達多品及普門品偈先賢續出補闕流行。余景仰道風。憲章成範。大隋仁壽元年辛酉之歲。因普曜寺沙門上行所請。遂共崛多笈多二法師於大興善寺重勘天竺多羅葉本富樓那及法師等二品之初勘本猶闕藥艸諭品。更益其半提婆達多通人塔品陀羅尼次神力之後囑累結其終字句差互頗亦攺正。儻有披尋。幸勿疑惑。兼此添品。總成六譯。三在三闕﹞。

姚秦三藏鳩摩羅什譯

吳月支優婆塞支謙譯

大唐三藏玄奘譯

西晉三藏竺法護譯

梁優禪尼國王子月婆首那譯

隋天竺三藏闍那崛多等譯

北涼天竺三藏曇無讖於姑臧譯

大唐天后代三藏義淨譯

第五譯

隋大興善寺沙門寶貴合出

右二經同本異譯﹝其序略云。而金光明見有三本。初在梁世有曇無懺譯爲四卷止十八品。其大周世闍那崛多譯爲五卷成二十品。後梁世眞諦三藏於建康譯三身分別業障滅陀羅尼最靜地依空滿願等四品足前出沒爲二十四品。寶貴每歎此經祕奧。後分如何竟無囑累。舊𨿽三譯本疑未周。長想梵文願言逢遇。大隋十七年法席小間。因勸請北天竺揵達國三藏法師。此云志徳。重尋後本果有囑累品。復得銀主陀羅尼品。在京大興善寺卽爲翻譯。并前先出合廿四品。寫爲八卷。學士成都費長房筆受。通梵沙門日嚴寺釋彥琮校練。撰錄者曰。此合部經文義備足。其無讖四卷。眞譯七卷。崛多五卷。並皆有闕。故此三經無繁重載。謹按長房等錄。周武帝代天竺三藏耶舍崛多譯出一本名金光明經更廣壽量大辨陀羅尼經五卷成部。今詳此名乃非全譯。但於無讖四卷經中續演二品。其壽量品更續其文。大辨品中更廣呪法。餘品之中亦有續者。故云更廣壽量大辨陀羅尼經。故六卷合經序云壽量大辨又補其闕。以此證知。但是續闕。非是別翻。又經序闍那崛多譯爲五卷。房等諸錄乃云耶舍崛多者此二三藏乃是同師。當時共翻互載皆得其合部經有六卷與此八卷明同異者。其六卷經一品顚倒。比校新經八卷者。是又二經囑累文意全別。六卷囑累乃與法華囑累大況相似。未詳所以。今勘八卷之者。亦乃與新經苻同。二本少殊。不可雙載。故存八卷爲正。編之入藏。後尋覽者。幸無惑焉。兼此合經總成五譯。兩本在藏。三本入刪繁錄﹞。

後漢月支三藏支婁迦讖譯

姚秦三藏鳩摩羅什譯

西晉三藏竺法護譯

西晉安息三藏安法欽譯

大唐天后代南印度三藏達摩流支等譯

梁扶南三藏曼陀羅仙共僧迦婆羅譯

第一譯

西晉三藏竺法護譯

僧祐錄云安公涼土異經在北涼譯

第二譯

宋涼州沙門智嚴共寶雲譯

大唐天后代三藏義淨譯

新編入錄第二譯

西晉三藏竺法護譯

姚秦三藏鳩摩羅什譯

出眞寂寺錄第二譯

西晉三藏竺法護譯

上三經十卷同帙﹝姚秦釋僧叡思益序云恭明前譯頗麗其辭而迷其旨今按羣錄吳時月支國優婆塞支謙字恭明翻譯眾經而無思益同本之者其持心經與思益同乃是西晉竺法護譯叡云恭明先譯失旨者誤﹞。

姚秦三藏鳩摩羅什譯

元魏天竺三藏菩提留支譯

西晉三藏竺法護譯

姚秦三藏鳩摩羅什譯

西晉三藏竺法護譯

隋天竺三藏毘尼多流支譯

西晉三藏竺法護譯

宋天竺三藏求那跋陀羅譯

大興善寺三藏沙門大廣智不空奉詔譯

周宇文代天竺三藏闍那耶舍譯

出大周錄

大唐中天竺三藏地婆訶羅譯

出大周錄第二譯

元魏天竺三藏菩提留支譯

大唐三藏玄奘譯

陳天竺三藏眞諦譯

右一經是解深密經初五品異譯出第一卷。

宋天竺三藏求羅陀羅譯

右一經是解深密經後二品異譯出四五二卷。

隋天竺三藏達摩笈多譯

第一譯

大唐三藏玄奘譯

宋天竺三藏求那跋陀羅譯

元魏天竺三藏菩提留支譯

大唐天后代于闐三藏實叉難陀譯

新編入錄

宋天竺三藏求那跋多羅譯

元魏天竺三藏菩提流支譯

北涼天竺三藏曇無讖譯

周宇文代天竺三藏闍那耶舍等譯

第一譯

隋天竺三藏那連提耶舍譯

隋天竺三藏闍那崛多等譯

大興善寺三藏沙門大廣智不空奉詔譯

姚秦三藏鳩摩羅什譯

隋天竺三藏闍那崛多等譯

西晉三藏竺法護譯

東晉西域三藏祇多蜜譯

吳月支優婆塞支謙譯

東晉西域三藏帛尸利蜜多羅譯

單重合譯

第十一卷灌頂隨願往生十方淨土經﹝或廣普品第十一卽別行隨願往生經是﹞

第十二卷灌頂拔除過罪生死得度經﹝卽是舊藥師經佛遊維耶離者此爲第一譯﹞

隋天竺三藏達摩笈多譯

大唐三藏玄奘譯

大唐三藏義淨大內佛光殿譯

右三經同本異譯﹝與前灌頂第十二卷拔除過罪生死得度經同本。其三藏義淨所譯三卷者更加六佛本願及呪。餘文大同奘師譯者。其舊藥師經。羣錄皆云宋時鹿野寺沙門惠簡所譯。尋撿其文卽灌頂第十二卷析出別行。更無異本。其隨願往生經。羣錄或云。吳時支謙譯。或云西晉竺法護譯。其見流行者卽大灌頂經第十二卷普廣品更無別本。此之二經旣在大部之中。其別生流行者。刪之不錄﹞。

後漢月支三藏支婁迦讖譯

西晉三藏竺法護譯

僧祐錄云。安公錄中失譯經。安公云出方等。今附西晉錄

髙齊天竺三藏那連提耶舍譯

宋沙門釋先公譯

西晉三藏竺法護譯

宋罽賓三藏曇摩蜜多譯

西晉三藏竺法護譯

隋天竺三藏那連提耶舍譯

曇摩流支譯

梁扶南三藏僧伽婆羅等譯

宋西域三藏畺良耶舍譯

第一譯

大興善寺三藏沙門大廣智不空奉詔譯

姚秦三藏鳩摩羅什譯

大唐三藏玄奘譯

右二經同本異譯﹝其求那跋陀羅所譯小無量壽經尋本不獲諸藏縱有與阿彌陀文同不異﹞。

宋居士沮渠京聲譯

姚秦三藏鳩摩羅什譯

兩譯一闕

姚秦三藏鳩摩羅什譯

第四譯﹝謹依長房內典二錄並云彌勒下生經初云大智舍利弗者其經先是長安沙門釋道摽蕭齊江州沙門道政刪攺今詳此說或謂不然其釋道摽乃是什公門下詮義之僧非翻譯之主縱使是標譯出文義有何不周降至齊朝政重刪攺年月懸遠敍述參差彼云道政所刪難爲准的經中子注乃曰秦言故是秦翻無繁惑矣什錄先載是其出焉﹞

大唐天后代三藏義淨譯

宋罽賓三藏曇摩蜜多譯

元魏婆羅門瞿曇般若流支譯

﹝右經初序記云魏興和四年歲次壬戌季夏六月朔次乙未二十三日丁巳創譯婆羅門客瞿曇般若流支沙門曇林在竇太慰定昌寺譯八千四百四十九字諸錄皆云菩提留支譯者誤也今依序記爲正其一切法髙王經周錄爲單本者誤也﹞。

元魏婆羅門瞿曇般若流支譯

﹝右經初序記云魏興和四年歲次壬戌九月一日甲子瞿曇流支沙門曇林於尚書令儀同三司髙公第譯五千五百七十六字諸錄皆云菩提留支譯者誤也今依序記爲正﹞。

隋天竺三藏闍那崛多等譯

西晉三藏竺法護譯

姚秦罽賓三藏曇摩耶舍譯

出後經記

右二經同本異譯﹝其樂瓔珞莊嚴。按尋羣錄或云姚秦羅什所翻。亦云宋朝法海所譯。今准經後記云比丘慧法於罽賓秦寺請毘婆娑曇摩耶施譯出。故應無謬。羣錄或云曇摩耶舍善毘婆沙時人共號爲毘婆沙。故僧祐錄云。舍利弗毘曇毘婆沙譯者卽其人也。舍之與施聲相近耳。今什錄中除附耶舍之錄前後四譯。兩譯闕本﹞。

吳天竺三藏康僧會譯

乞伏秦沙門釋聖堅譯

乞伏秦沙門釋聖堅譯

後漢安息三藏安世髙譯

西晉三藏竺法護譯

吳月支優婆塞支謙譯

元魏天竺三藏菩提留支譯

大唐天竺三藏地婆訶羅於西太原寺譯

大唐天竺三藏地婆訶羅重譯

吳月支優婆塞支謙譯

宋天竺三藏求那跋陀羅譯

西晉三藏竺法護譯

宋天竺三藏求那跋陀羅譯

隋天竺三藏那連提耶舍譯

右三經同本異譯﹝上之三經𨿽是同本而廣略全異互有增減又支謙譯中有申日經一卷云與月光童子經同本異譯今撿尋文句二經不殊父名申日子號月光約父子名以分二軸兩本旣同故不雙出其申日經或小乘藏申云出阿含其增一阿含中有尸利崛多長者緣起無月光童子事編在彼中亦將誤也﹞。

姚秦三藏鳩摩羅什譯

元魏天竺三藏菩提留支譯

隋天竺沙門毘尼多流支譯

大唐天后代天竺三藏菩提流支譯

右四經同本異譯﹝其沙門靖邁翻經圖中別載菩提經一卷大周錄中又有菩提無行經一卷此之二經並是什公所譯文殊問菩提之異名無繁重載﹞。

後漢安息三藏安世髙譯

西晉沙門白法祖譯

西晉沙門支法度譯

吳月支優婆塞支謙譯

西晉三藏竺法護譯

西晉三藏竺法護譯

北涼天竺三藏曇無讖譯

宋罽賓三藏曇摩蜜多譯

梁天竺三藏眞諦譯

﹝右此無上依經謹按長房等錄並云。陳永定二年丁丑眞諦三藏於南康郡淨土寺出其經。後記云梁紹泰三年歲次丁丑九月八日三藏眞諦於平固縣南康內史劉文陀請令譯出。今尋諸家年曆。差互不同。長房年曆但至承聖五年景子梁國卽絕。甄鸞及王道珪年記至紹泰二年景子攺爲太平元年。太平二年丁丑攺爲永定元年。陳覇先立號爲陳國。又有年記不知何人所撰。彼云承聖三年甲戌攺爲大定元年建於後梁凡八載方攺年號。然四家年曆並無紹泰三年。四本旣並不同。未審孰爲正說。或可梁紹泰三年丁丑卽是陳初永定元年也。曆中但紀後號不載前名。今者且依經紀爲梁代譯也﹞。

第一譯

大唐三藏玄奘譯

西晉三藏竺法護譯

元魏天竺三藏菩提留支譯

後漢安息三藏安世髙譯

隋天竺三藏闍那崛多等譯

後漢三藏安世髙譯

大唐中天竺三藏地婆訶羅譯

大唐中天竺三藏地婆訶羅譯

大唐中天竺三藏地婆訶羅再譯

拾遺編入

大唐中天竺三藏地婆訶羅於東太原寺譯

大唐中天竺三藏地婆訶羅於弘福寺譯

隋天竺三藏闍那崛多等譯

大唐三藏玄奘譯

西晉沙門釋法炬譯

元魏天竺三藏佛陀扇多譯

西晉沙門釋法炬譯

東晉西域沙門曇無蘭譯

第二譯

元魏天竺三藏佛陀扇多譯

隋天竺三藏闍那崛多等譯

大唐三藏玄奘譯出內典錄

大唐至相寺沙門釋智嚴譯

宋居士沮渠京聲譯

大唐三藏玄奘譯

大唐三藏義淨譯

元魏天竺三藏菩提留支譯

元魏天竺三藏佛陀扇多譯

元魏天竺三藏菩提留支譯

隋天竺三藏闍那崛多等譯

大興善寺沙門大廣智不空奉詔譯

貞元新入目錄

大興善寺三藏沙門大廣智不空奉詔譯

吳月支優婆塞支謙譯

大唐三藏玄奘譯

右二經同本異譯﹝前後六譯四譯闕本其緣起聖道經周錄在單本中誤也又有聞城十二因緣經一卷卽與貝多樹下思惟十二因緣文同不異但名別耳今存一本﹞。

失譯今附東晉錄

大興善寺三藏沙門大廣智不空奉詔譯

吳月支優婆塞支謙譯

謙自注解三譯一闕

右此一經與前稻芉經同本異譯莫辦前後。

後漢安息三藏安世髙譯

第一譯

西晉三藏竺法護譯

西晉沙門釋法炬譯

乞伏秦沙門釋聖堅譯

吳月支優婆塞支謙譯

西晉三藏竺法護譯

大興善寺三藏沙門大廣智不空奉詔譯

吳月支優婆塞支謙譯

梁扶南三藏僧伽婆羅譯

隋天竺三藏闍那崛多等譯

大興善寺三藏沙門大廣智不空奉詔譯

西晉三藏竺法護譯

大唐天竺三藏寶思惟譯

第一譯

大唐三藏義淨譯

大唐天竺三藏寶思惟譯

第一譯

大唐三藏義淨譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

貞元新入目錄

南天竺三藏菩提流志譯

第四譯

隋天竺三藏闍那崛多譯

大唐三藏玄奘譯

大唐天后代三藏寶思惟譯

大唐天后代北天竺婆羅門李無諂譯

新編入錄

大唐總持沙門釋智通譯

大唐南天竺三藏菩提流志譯

南天竺國三藏金剛智譯

大唐西天竺沙門伽梵達摩譯

南天竺國三藏沙門金剛智譯

貞元新入目錄

大唐天后代于闐三藏實叉難陀譯

新編入錄

大唐三藏寶思惟譯

大興善寺三藏沙門大廣智不空奉詔譯

大唐三藏義淨譯

大唐天竺三藏菩提流志譯

右二經與前二經同本異譯﹝上四本經𨿽有廣略據其梵文並譯未盡義淨出者其法最略﹞。

大興善寺三藏沙門大廣智不空奉詔譯

大唐天后代天竺三藏寶思惟譯

新編入錄

大唐天后代三藏義淨譯

第二譯

隋天竺三藏闍那崛多等譯

大唐三藏義淨譯

第二譯

右二經同本異譯﹝其五千五百佛名經第一卷初十二佛號與前十二佛名同而不別十二佛名經舊錄爲單本新勘爲重譯﹞。

大興善寺三藏沙門大廣智不空奉詔譯

姚秦三藏鳩摩羅什譯

第五譯

梁扶南三藏僧伽婆羅譯

大唐三藏義淨於東都內道場譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大唐中天竺三藏阿地瞿多譯

右出金剛大道場經。大明呪藏之少分也。撮要而譯﹝此集之中大般若呪經等有別行者錄不具顯又多生疑恐非正典今爲除疑故別篠亦別之如後﹞。

第一卷佛部卷上大神力陀羅尼釋迦佛頂三昧陀羅尼品。

第二卷佛部卷下﹝初盡一切佛頂像法次有二七六印并呪諸佛呪印法第三阿彌陀佛大思惟經序分呪印法并說持誦得往生事及數珠法第四大金輪陀羅尼第五拔羅功能法相品﹞。

第三卷﹝摩訶般若波羅蜜多心經佛在舍衛國說大般若理趣中呪及般若心呪皆在此中於中第十二印并呪名般若無盡藏注云是一印呪筏唎耶思蠅伽法師譯卷末復有大輪金剛陀羅尼若誦此呪卽當入壇及得用印不成盜法﹞。

第五卷觀世音卷中﹝初有二印及呪千囀觀世音菩薩呪次有六印及呪觀世音雜呪印第三千臂觀世音菩薩印并呪第四不空羂索觀世音四印并呪第五畫像觀世音像法第六觀世音毘俱胝菩薩三昧法印呪﹞。

第六卷觀世音等諸菩薩卷下﹝初阿耶揭唎婆觀世音菩薩法印呪唐云馬頭第二諸大菩薩法會印呪品大勢至普薩文殊師利菩薩彌勒菩薩地藏菩薩普賢菩薩虛空藏菩薩等並有印呪法﹞。

第七卷金剛部卷上﹝初金剛藏大威神力三昧法印呪品第二金剛眷法印呪品諸眷屬金剛說呪并印﹞。

第八卷金剛部卷中﹝初金剛阿蜜哩多軍荼利菩薩自在神力呪印品第二跋折羅吒訶婆印呪法唐云大笈金剛﹞。

第九卷金剛部卷下﹝初金剛烏樞沙摩法印呪品唐云不淨潔金剛印火頭金剛是第二大靑金剛呪法﹞。

第十卷諸天卷上﹝初摩利支天經第二功徳天法中天竺國菩提寺僧阿難律木叉師迦葉師等於經行寺翻流行於唐國﹞。

第十一卷諸天卷下﹝諸天等獻佛助成三昧法印呪品。大梵摩天帝釋摩醯首羅四天王日天月天星宿天地天火天閻羅天一切龍王呪印。并祈雨法。那羅延天。乾闥婆緊那羅摩乎囉伽孔雀王師子王伽嚕荼大辦天神王焰摩檀沱水天風天阿修羅王遮文荼天法。一切毘那夜伽法。一切藥叉法。一切羅剎法。右大梵摩天等皆獻呪印﹞。

周宇文代天竺三藏耶舍崛多譯

大唐三藏玄奘譯

右二經與前陀羅尼集第四卷十一面神呪經同本異譯﹝而集經中印法稍廣﹞。

大興善寺三藏沙門大廣智不空奉詔譯

今附梁錄

右一經是集經第十卷初摩利支天經少分異譯。

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大唐三藏玄奘譯

大唐總持寺沙門釋智通譯

右千囀呪二首與上集經第五卷初千囀觀世音呪及雜呪中千囀陀羅尼同本異譯。

大唐天后代天竺三藏菩提流志譯

新編入錄

右一經與上集經第六卷中文殊師利菩薩呪法及呪五首經六字陀羅尼并雜呪中六字陀羅尼呪同本異譯。

大唐中天竺三藏地婆訶羅譯

大唐南天竺三藏金剛智譯

右二經同本異譯﹝比於舊新者稍廣然據梵文譯仍未盡呪五首中及雜呪內惟獨譯呪更無餘法﹞。

大興善寺三藏沙門大廣智不空奉詔譯

上十五經二十八卷三帙上帙七卷中帙七卷下帙十四卷。

貞元新定釋教目錄卷第二十一

貞元新定釋教目錄卷第二十二

西京西明寺沙門圓照撰

有譯有本錄中菩薩三藏錄之三

大唐總持寺沙門智通譯

右此觀自在隨心呪。前呪五首經。及雜呪中觀世音初心呪。并集經第五並先譯出。故編於此。

大興善寺三藏沙門大廣智不空奉詔譯

周宇文代天竺三藏闍那崛多譯

拾遺編入

雜呪總二十三首﹝法華經內呪六首施塔滅罪陀羅尼禮拜滅罪命終諸佛來迎呪一供養三寶呪一觀世音懺悔呪一金剛呪蛇呪一坐禪安穩呪一呪腫呪一鬼病一千轉陀羅尼一觀世音隨心呪四首七俱胝佛神呪一隨一切如來意呪一與呪五首中者同本六字陀羅尼呪一歸依三寶呪一﹞。

大唐朝散郎杜行顗奉制譯

第一譯

大唐中天竺三藏地婆訶羅譯

大唐罽賓沙門佛陀波利譯

第三譯

大唐中天竺三藏地婆訶羅於東都再譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大唐至相寺沙門釋智嚴譯

右八經同本異譯﹝長房等錄中覺賢經數更有新微密持經一卷卽是出生無量門經是功徳賢經數復有出無量門持經一卷卽是阿難陀目佉尼呵離陀經是旣是重載故不別存新舊十一譯三譯闕本﹞。

大興善寺三藏沙門大廣智不空奉詔譯

乞伏秦沙門釋聖堅譯

髙齊居士天懿譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

隋天竺三藏闍那崛多等譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

失譯

今附東晉錄

失譯

吳月支優婆塞支謙譯

失譯

第一譯

失譯

隋天竺三藏闍那崛多等譯

右二經同本異譯。其如來方便經舊錄爲單本新勘爲重譯。

隋天竺三藏闍那崛多等譯

右三經同本異譯﹝前二本略後經稍廣前四譯二存一闕其最勝燈王經舊錄爲單本新勘爲重譯﹞。

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

吳月支優婆塞支謙譯

西晉三藏竺法護譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

姚秦涼州沙門竺佛念譯

從無垢淨光陀羅尼經下三十六經𨿽云重譯。但一本存餘皆遺失。尋求不獲。

大乘經單譯

一百三十一部二百九十三卷二十四帙

隋天竺三藏闍那崛多等譯

元魏天竺三藏菩提流支譯

過去莊嚴劫千佛名經上卷。現在賢劫千佛名經中卷。未來星宿劫千佛名經下卷失譯。拾遺編入今附梁錄。

其三劫佛名出長房入藏錄中合成一部其中賢劫佛名出賢劫經中。合爲重譯。今以上下佛名是其單本。以類相從編之於此。

上二經十卷同帙﹝其不思議功徳經大周錄云與不思議功徳菩薩所問經等同本者誤也﹞。

上二經十卷同帙﹝按大周錄中其七卷報恩經云漢代所譯單卷大方便報恩經同本其三卷菩薩本行經云與西晉聶道眞所譯單卷菩薩本行經同本今以單卷報恩及本行二經先所闕本卷數全殊不可懸配今依諸舊錄編單本內﹞。

右一經仁壽大周等錄皆云與阿耨達龍王經同本異譯二經俱云竺法護出編爲重譯﹝按僧祐錄。竺法護所出但有阿耨達經二卷。下注云一名弘道廣顯三昧經。長房錄中竺法護所譯有弘道廣顯三昧經二卷。下注云亦名阿耨達請佛經。唐內典錄護公所譯雙載二經。又長房內典二錄。西晉失譯復有阿耨達龍王經一卷。今對勘二經。文並無異。但以立名多種。致使羣錄差殊。或有雙載二經。或有互顯名目。時無悟者。流濫日深。今一廢一存。庶無謬失。但留一本。編入單本﹞。

髙齊天竺三藏那連提耶舍譯

隋天竺三藏闍那崛多等譯

後漢安息三藏安世髙譯

姚秦涼州沙門竺佛念譯

宋天竺三藏求那跋陀羅譯

梁扶南三藏僧伽婆羅譯

隋天竺三藏闍那崛多等譯

上五經十卷同帙﹝其大方廣如來祕密藏經大周云與大方等如來藏經同本異譯今尋文理義旨懸殊故爲單本﹞。

大唐中天竺三藏地婆訶羅譯

大興善寺三藏沙門大廣智不空奉詔譯

隋天竺三藏那連提耶舍譯

後漢月支三藏支婁迦讖譯

大唐南天竺三藏菩提流志譯

大興善寺三藏沙門大廣智不空奉詔譯

大唐南天竺三藏菩提流志譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大唐北天竺三藏寶思惟譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大唐中天竺三藏輸波迦羅譯

北天竺三藏沙門無能勝譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大唐南天竺三藏金剛智譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

經內云瑜伽念誦儀軌

大興善寺沙門大廣智不空奉詔譯

貞元新入目錄

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大唐南天竺三藏菩提流志譯

大唐南天竺三藏菩提流志譯

元魏天竺三藏菩提留支譯

大唐三藏玄奘譯

大唐三藏玄奘譯

大唐三藏玄奘譯

大唐三藏玄奘譯

大唐三藏玄奘譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大唐天后代三藏義淨譯

大唐三藏義淨譯

大唐三藏義淨譯

大唐三藏義淨譯

大唐天后代三藏義淨譯

大唐中天竺三藏輸波迦羅譯

大唐南天竺三藏金剛智譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

大興善寺三藏沙門大廣智不空奉詔譯

西晉居士聶道眞譯

大興善寺三藏沙門大廣智不空奉詔譯

大唐三藏玄奘譯

元魏天竺三藏菩提留支譯

大唐中天竺三藏地婆訶羅譯

大唐天后代于闐三藏實叉難陀譯

新編入錄

大唐天后代于闐三藏實叉難陀譯

新編入錄

大唐天后代天竺三藏菩提流支譯

出大周錄

大唐天后代三藏義淨譯

大唐天后代三藏義淨譯

大唐三藏義淨譯

大唐至相寺沙門釋智嚴譯

元魏婆羅門瞿曇般若流支譯

大唐罽賓三藏般若譯

﹝右金剛淸淨經羣錄並云吳代外國優婆塞支謙譯後漢失譯復有其名師子月佛經羣錄並云西晉三藏竺法護譯今詳二經文句並非謙護所翻似是秦梁已來什公等譯﹞。

﹝右二經法上錄中並云姚秦三藏鳩摩羅什譯今詳二經文句並非什公所翻似是晉魏代其法志妻經安公梁土異經錄中先有名今亦附涼錄薩羅國經附於晉錄﹞。

大興善寺三藏沙門大廣智不空奉詔譯

大興善寺三藏沙門大廣智不空奉詔譯

吳月支優婆塞支謙譯

或云四輩弟子經。亦云四輩學經

西晉三藏竺法護譯

西晉三藏竺法護譯

西晉三藏竺法護譯

宋天竺三藏求那跋陀羅譯

宋天竺三藏求那跋陀羅譯

﹝右此長壽王經等云出阿含經謹撿四阿含內並無此經𨿽增一第十六中有長壽王緣起文意全異乃此大乘故編於此﹞。

上二十四經二十六卷同帙﹝今撿尋文理多涉大乘編在小乘至理故編移於此﹞。

菩薩調伏藏

夫戒者。防患之總名也。菩薩淨戒惟禁於心。聲聞律儀則防身語故有託緣興過聚徒訶結。菩薩大人都無此事。佛直爲說令使遵行。旣無犯制之由。故闕訶結之事。諸大乘經明學處者。摭之於此爲菩薩調伏藏云。

﹝右一經初有歸敬頌出瑜伽論本地分中菩薩地。昔髙齊昭玄統沙門法上答髙句麗沙門云。地持是阿僧佉比丘從彌勒受得。阿僧佉者卽無著菩薩是也。又按梁沙門僧祐地持記云。菩薩地持經八卷有二十七品分爲三段。第一段十八品。第二段四品。第三段五品。文不出有異名而今此本或題云菩薩地經。今撿尋經末亦有多名。文又云名爲菩薩地。名爲菩薩藏摩得勒。名摩訶衍攝。名不壞顯示。名無障礙淸淨智根本。祐云不出異名者不然。又撿羣錄。曇無懺所譯別存菩薩戒經。或云菩薩地經者誤也﹞。

﹝右一經羣錄皆云與地持經同本異譯。今詳文理非不差殊。其善戒經前有序品。後有奉行。地持經並無。其地持戒品中有受菩薩戒文及菩薩戒本。善戒經卽無。自餘之外。文意大同。地持復出瑜伽。諸錄或編入論。旣有差殊。未敢爲定。又按梁沙門僧祐菩薩善戒經記云。此名善戒。名菩薩地。名菩薩毘尼摩夷。名如來藏。名一切善法根本。名安樂國。名諸波羅蜜聚。凡有七名。第一卷先出優波離問受戒法。第二卷始方有題如是我聞。次第列品乃有三十。復有別本題爲菩薩地經。今按尋經本與祐記不同。經初卽有如是我聞。而無優波離問受戒法。但有九卷其優波離問受戒法卽後單卷菩薩善戒經是。若將此爲初卷。卽與祐記符同。然此地持經本離之已久。乍合成十卷或恐生疑。此善戒經亦同地持作其三段。第一段名菩薩地有二十品。第二段名如住有四品。第三段名畢竟地有六品。祐云次第列品者。恐尋之未審﹞。

上二經十卷同帙﹝其淨業障經法上錄云竺法護譯詳其文句與護公譯經意勢全異故爲失譯﹞。

北涼天竺三藏曇無懺於姑臧譯

大興善寺三藏沙門大廣智不空奉詔譯

姚秦涼州沙門竺佛念譯

姚秦三藏鳩摩羅什譯

三藏玄奘譯

右二經同本異譯﹝前後三譯一譯本闕﹞菩薩戒羯磨文一卷﹝出瑜伽論本地分中菩薩地彌勒菩薩說﹞。

大唐三藏玄奘譯

宋罽賓三藏求那跋摩譯

﹝右此優婆塞五戒威儀經羣錄編在小乘律中者誤也初是菩薩戒本後是受菩薩戒文及捨懺法等旣非小乘故移編此﹞。

姚秦三藏鳩摩羅什譯

宋沙門釋法海譯

隋天竺三藏闍那崛多等譯

梁扶南三藏僧伽婆羅譯

西晉淸信士聶道眞譯

西晉淸信士聶道眞譯

後漢安息三藏安世髙譯

吳月支優婆塞支謙譯

大唐天后代于闐三藏實叉難陀譯

新編入錄

﹝謹按舊錄大乘律中有寶梁經迦葉經今爲編入寶積會中故不重出其大方廣三戒經與寶積三律儀會同本決定毘尼經與寶積優波離會同本今並編入寶積部中故此不載﹞。

菩薩對法藏

菩薩阿毘達磨有其二類。一者解釋契經。二者詮法體相。舊錄所載和雜徧之。今所集者分爲二例。釋契經者列之於前。詮法性者編之於後。庶無糅雜。覽者易知。

大乘釋經論

二十二部一百五十五卷一十五帙

姚秦三藏鳩摩羅什譯

右龍樹菩薩造釋摩訶般若波羅蜜經﹝什法師云若具足翻應有千卷秦人識弱故略之十分存一﹞。

元魏天竺三藏菩提流支等譯

右天親菩薩造。釋十地經。卽華嚴十地品是。

﹝論序云菩提留支勒那摩提在洛陽殿內三人同譯佛陀扇多傳語帝親筆受長房錄中流之摩提二錄俱載者不然今合爲一本﹞在留支錄。

元魏天竺菩提留支譯

右釋彌勒所問經卽寶積經第四十一會是。

右釋舊單卷大寶積經。卽寶積第四十三會是。

右釋大集經寶髻品。今入寶積。在第四十七會。

﹝論序記云魏興和三年歲次辛酉九月朔庚午之日烏萇國人剎利王種三藏法師毘目智仙中天竺國婆羅門人瞿曇流之護法大士驃騎大將軍開府儀同三司御史中尉勃海髙中蜜愛法之人沙門曇道俗相假於鄴城內在金華寺譯四千九百九十七字諸錄皆云菩提留支譯者誤也今依序記爲正﹞。

大唐三藏玄奘譯

無著菩薩造

隋天竺三藏達摩笈多譯

大唐三藏義淨譯

天親菩薩造

元魏天竺三藏菩提留支譯

無著菩薩頌

世親菩薩釋

大唐三藏義淨譯

大唐中天竺三藏地婆訶羅譯

﹝上四論及頌造者𨿽異並釋金剛般若經又有金剛仙論十卷尋閱文理乃是元魏三藏菩提流支所撰釋天親論旣非梵本翻傳所以此中不載﹞。

一名伽耶山頂經論

婆藪盤豆菩薩造

元魏三藏菩提流支譯

元魏北天竺三藏菩提留支共曇林等譯

拾遺編入

元魏天竺三藏菩提留支譯

婆藪盤豆菩薩造略釋

沙門達摩菩提譯

後闕本

梁天竺三藏眞諦譯

陳天竺三藏眞諦譯

婆藪盤豆菩薩造

元魏天竺三藏菩提留支譯

﹝右論初云三藏法師毘目智仙婆羅門人瞿曇留支愛敬法人沙門曇林於鄴城內在金華寺魏興和三年歲次辛酉月建在戌朔次庚午十三日譯千百十言驃騎大將軍開府儀同三司御史中尉勃海髙仲蜜啟請供養守護流通諸錄皆云菩提留支譯者誤也今依序記爲正﹞。

﹝右論初記云魏驃騎大將軍開府儀同三司御史中尉勃海髙仲密善求義方選眞簡僞故請法師毘目智仙并其弟子瞿曇流支於鄴城內在金華寺興和三年歲次大梁建酉之月朔次庚子十一日譯三千九百四十二言沙門曇林對譯諸記錄皆云菩提流支譯者誤也今依序記爲正﹞。

大乘集義論

七十八部三百六十五卷三十五帙

彌勒菩薩說

大唐三藏玄奘譯

﹝右此瑜伽論梁代三藏眞諦譯者名十七地論只得五卷緣礙遂輟北涼三藏曇無讖譯地持論但成十卷乃是本地分中菩薩地此瑜伽論當第三譯前之二本部帙不終大唐譯者方具備矣﹞。

無著菩薩造

大唐三藏玄奘譯

最勝子等菩薩造

大唐三藏玄奘譯

無著菩薩造

大唐三藏玄奘譯

彌勒菩薩造

大唐三藏玄奘譯

無著菩薩造

大唐三藏玄奘譯

安慧菩薩揉釋上集論

大唐三藏玄奘譯

龍樹菩薩本

梵志靑白釋

姚秦三藏鳩摩羅什譯

大唐天竺三藏波羅頗蜜多羅譯

龍樹菩薩造

姚秦三藏鳩摩羅什譯

陳天竺三藏眞諦譯

出翻經圖

提婆菩薩造

婆藪開士釋

姚秦三藏鳩摩羅什譯

聖天菩薩造

大唐三藏玄奘譯

龍樹菩薩造

或十二或十五

姚秦三藏鳩摩羅什譯

聖者龍樹本

比丘自在釋

隋天竺三藏達摩笈多譯

單本

大唐天竺三藏波羅頗蜜多羅譯

姚秦三藏鳩摩羅什譯

﹝右順中論序記云魏尚書令儀同髙公延國上賓瞿曇流支在第供養正通佛法對釋曇林出斯義論武定元年歲次癸亥八月十日揮辭景寅凡有一萬三千七百二十七字諸錄皆云菩提留支譯者誤也依序記爲正﹞。

無著菩薩造

陳天竺三藏眞諦譯

無著菩薩造

大唐三藏玄奘譯

陳天竺三藏眞諦譯

世親菩薩釋

陳天竺三藏達多笈多譯

第三譯

世親菩薩造

大唐三藏玄奘譯

無著菩薩造

大唐三藏玄奘譯

天親菩薩造

陳天竺三藏眞諦譯

梁天竺三藏眞諦譯

﹝右此決定藏論大周錄中乃云失譯而不指言何代翻出今詳此論大勢乃是眞諦所翻論中子注乃曰梁言前代錄家遺之不上今爲眞諦所譯編於梁代錄中﹞。

彌勒菩薩造

大唐三藏玄奘譯

婆藪盤豆造

陳天竺三藏眞諦譯

世親菩薩造

大唐三藏玄奘譯

元魏天竺三藏勒那摩提譯

﹝右論序記云魏興和三年歲次大梁七月辛未朔二十五日驃騎大將軍開府儀同三司御史中尉勃海髙仲密敬請三藏法師烏萇國人中天竺國婆羅門人瞿曇流支釋曇林等在鄴城內金華寺譯四千八百七十二字序三藏𨿽不斥名准例卽是毘目智仙羣錄直云瞿曇流支譯者誤也今依序記爲正﹞。

世親菩薩造

大唐三藏玄奘譯

大域龍菩薩造

大唐三藏玄奘譯

大域龍菩薩造

大唐三藏義淨譯

右二論同本異譯舊理門論周錄爲單本新勘爲重譯。

商羯羅主菩薩造

大唐三藏玄奘譯

陳天竺三藏眞諦譯

附陳代錄

天竺三藏眞諦譯

元魏婆羅門瞿曇般若流支譯

上二論並天親造

陳天竺三藏眞諦譯

第二譯。

右三論同本異譯周錄不言同本新勘爲重譯。

世親菩薩造

大唐三藏玄奘譯

護法菩薩造

大唐三藏義淨譯

新編入錄

世親菩薩造

大唐三藏玄奘譯

護法等菩薩造

大唐三藏玄奘譯

提婆菩薩造

北涼沙門釋

道泰譯

堅意菩薩造

北涼沙門釋道泰譯

淸辦菩薩造

大唐三藏玄奘譯

世親菩薩造

大唐三藏玄奘譯

安慧菩薩造

與前論異本

大唐中天竺三藏地婆訶羅譯

出大周錄

陳天竺三藏眞諦譯

單本

馬鳴菩薩造

梁天竺三藏眞諦譯

馬鳴菩薩造

大唐天后代于闐三藏實叉難陀譯

第二譯

右二論同本異譯。舊起信論。周錄爲單本。新勘爲重譯。

姚秦三藏鳩摩羅什譯

﹝右此發菩提心論大周錄中經論二錄俱有其名今以菩薩所造編於論錄但存一本或云天親菩薩所造亦云彌勒菩薩所說未詳孰是﹞。

大興善寺三藏沙門大廣智不空奉詔譯

陳天竺三藏眞諦譯

元魏西域沙門吉迦夜共曇曜譯

梁天竺三藏眞諦譯

陳天竺三藏眞諦譯

陳那菩薩造

大唐三藏玄奘譯

右二論同本異譯周錄不言同本新勘爲重譯。

護法菩薩造

大唐三藏義淨譯

龍樹菩薩造

元魏天竺三藏毘目智仙等譯

﹝右論序記云魏興和三年歲次大梁建辰之月朔次癸酉辛卯之日烏萇國人剎利王種三藏法師毘目智仙共天竺國婆羅門人瞿曇流支在鄴城內金華寺譯凡有一萬一千九十八字沙門曇林之筆驃騎大將軍開府儀同三司御史中尉勃海髙仲密啟請供養羣錄直云瞿曇流支譯者誤也今依序記爲正﹞。

聖者欝楞伽造

隋天竺三藏達摩笈多譯

大興善寺三藏沙門大廣智不空奉詔譯

淨意菩薩造

元魏天竺三藏菩提留支譯

龍樹菩薩造

元魏婆羅門瞿曇般若流支譯

世親菩薩造

大唐三藏玄奘譯

提婆菩薩造

元魏天竺三藏菩提留支譯

陳天竺三藏眞諦譯

陳那菩薩造

大唐天后代三藏義淨譯

右二論同本異譯。其解棬論周錄爲單本新勘爲重譯。

陳那菩薩造

大唐天后代三藏義淨譯

陳那菩薩造

大唐三藏義淨譯

世親菩薩造

大唐三藏義淨譯

尊者釋迦稱造

大唐三藏義淨譯

無著菩薩本

世親菩薩釋

大唐天后代三藏義淨譯

新編入錄

堅慧菩薩造

大唐天后代于闐三藏提雲般若譯

提婆菩薩造

元魏天竺三藏菩提流支譯

提婆菩薩造

元魏天竺三藏菩提留支譯

右都計大乘經律論見流行者總八百八部二千九百八十八卷二百七十六帙。

貞元新定釋教目錄卷第二十二

貞元新定釋教目錄卷第二十三﹝別錄之四﹞

貞元新定釋教目錄卷第二十三﹝別錄之四﹞

西京西明寺沙門圓照撰

有譯有本錄中聲聞三藏錄第四

聲聞藏者小乘所詮之教也。能說教主則示生滅應物隨緣。所詮之教則九部四含毘曇戒律。善男善女稟之而脫屣塵勞。緣覺聲聞奉之而昇乎彼岸。蓋眞乘之小駕。乃菩提之化城。誘進初心莫斯爲勝。始乎仙苑迄彼金河。所詮半字之文是謂聲聞之藏。洎乎百川同會三車共適。齊登妙覺俱證泥洹。豈有小大之異名。信爲我尊之漸誘者也。始自漢明丁卯之歲終我開元庚辰之年。小乘三藏見行者。總三百三十七部一千八百九卷一百七十帙爲聲聞法藏。科條別顯。具如後列。

聲聞調伏藏六十一部四百九十三卷四十五帙

聲聞對法藏三十六部六百九十八卷七十二帙

小乘經重單合譯

一百五十三部三百九十四卷三十一帙

四阿笈摩經小乘契經之本故標初首後列餘經。

姚秦罽賓三藏佛陀耶舍共竺佛念譯

單重合譯

右此部經凡有四分總三十經﹝僧肇序云長含四分四誦合三十經以爲一部﹞。

東晉罽賓三藏瞿曇僧伽提婆譯

右此部經凡有五誦都十八品總二百二十二經別﹝僧肇長含序云中含四分五誦﹞。

東晉罽賓三藏瞿曇僧伽提婆譯

右此部經凡有五十品總四百七十二經別﹝僧肇長含序云謂增壹阿含四分八誦﹞。

右此部經說事旣雜故無品次誦等差別﹝僧肇長含序云雜含四分十誦﹞。

右此部與前經文𨿽先後不次。子細尋究不出前經。但撮要故爲別部﹝佛般泥洹下諸經並是四含中別經異譯﹞。

右三經出長阿含經。第二至第四卷。與初分遊行經同本異譯﹝其般泥洹經羣錄皆云宋代求那跋陀羅譯者非也尋其文句多是古譯與功徳賢所翻全不相類諸藏之中但有上卷無其下卷今爲失源編在晉錄或有經本其佛般泥洹經上卷與般泥洹經上卷文句全同者本錯也﹞。

右出長阿含經第十卷。與第二分大方便經同本異譯﹝此人本欲生經上代羣錄皆編在大乘經中者誤也﹞。

右出長阿含經第十一卷與第二分善生經同本異譯﹝比於本經此稍略耳中阿含三十三卷中亦有此經﹞。

右出長阿含經第十三卷與。第三分阿摩晝經同本異譯。

右出長阿含經第十四卷。與第三分梵動經同本異譯。

右出長阿含經第十七卷。與第三分沙門果經同本異譯。

隋天竺三藏達摩笈多譯

﹝謹按唐內典錄及靖邁經圖並云笈多三藏大業年中於東都上林園翻經館譯起世經十卷。今撿尋諸藏乃有兩本。大意𨿽同文句稍異。至於品目時有差殊。前經初云婆伽婆在舍婆提城。後經乃云婆伽婆在舍羅婆悉帝城。若據梵言。後經爲正。今謂崛多笈多各翻一本。又前經初首題云崛多笈多二師同出。今以前爲崛多所譯。後是笈多再翻。二經文旣有殊。今故雙存二部。故緣生經亦云婆伽婆在舍羅婆悉帝城。故知同是笈多譯也。恐二本相濫。題下別云起世因本焉﹞。

西晉沙門釋法立共法炬譯

右三經出長阿含經第十八。至二十卷與第四分記世經同本異譯。

右出長阿含經第九卷。與第二分十上經同本異譯﹝廣略少異﹞。

上二經十卷同帙﹝其中本起經題云出長阿含撿尋大本無此一經或恐梵文譯之未盡旣云出彼且編於末大周錄云與過去現在因果修行本起瑞應本起經等同本異譯者誤也又此中本起經羣錄咸云後漢代譯其經本中有翻梵語處乃曰晉未詳何以﹞。

從佛般泥洹下一十三經。並出長阿含中。別經異譯。

右出中阿含經第一卷。與初善法經同本異譯。

右出中阿含經第一卷。與水諭經同本異譯。

後漢安息三藏安世髙譯

右出中阿含經第二卷。與漏盡經同本異譯。

右出中阿含經第七卷。與分別聖諦經同本異譯。

右出中阿含經第九卷。與瞻波經同本異譯。

失譯

右二經同本異譯。出中阿含經第十卷。與本際經同本。

北涼天竺三藏曇無讖譯

右二經同本異譯出中阿含經第十一卷與四洲經同本。

右二經同本異譯。出中阿含經第十二卷。與天使經同本。比於本經此稍略耳。

失譯

右出中阿含經第十三卷。與說本經同本異譯。比於本經此文稍略。

右出中阿含經第十八卷。與八念經同本異譯。

右出中阿含經第二十卷。與長老上尊睡眠經同本異譯。

右出中阿含經第二十一卷。與眞人經同本異譯。

右出中阿含經第二十二卷。與穢經同本異譯。

右出中阿含經第二十三卷初。與比丘請經同本異譯。

失譯

右出中阿含經第二十三卷。與水淨梵志經同本異譯。

右出中阿含經第二十五卷。與前苦陰經同本異譯。

右二經同本異譯。出中阿含經第二十五卷。與後苦陰經同本。

右出中阿含經第二十六卷。與想經同本異譯。

右出中阿含經第二十七卷。與達梵行經同本異譯。

右出中阿含經第二十七卷。與阿奴波經同本異譯。

右出中阿含經第二十八卷初。與諸法本經同本異譯。

右出中阿含經第二十八卷。與瞿曇彌經同本異譯。

右出中阿含經第二十九卷。與瞻波經同本異譯。

右出中阿含經第三十卷與行欲經同本異譯。

右二經同本異譯出中阿含經第三十卷。與降魔經同本。

右出中阿含經第三十一卷。與賴吒惒羅經同本異譯。

右出中阿含經第三十三卷。與善生經同本異譯。

右出中阿含經第三十五卷。與算數目揵連經同本異譯。

右出中阿含經第三十七卷與阿攝和羅經同本異譯。

右二經同本異譯。出中阿含經第三十九卷。與須達哆經同本﹝其慈心厭功徳經文句稍同或有題云出增一阿含第十二者非也﹞。

右出中阿含經第四十卷。與黃蘆園經同本異譯。

右出中阿含經第四十一卷。與梵摩經同本異譯﹝比於本經此稍略耳﹞。

右出中阿含經第四十三卷。與釋中禪室尊經同本異譯。

右二經同本異譯。同中阿含經第四十四卷。與鸚鵡經同本。

右出中阿含經第四十五卷。與心經同本異譯。

右出中阿含經第四十五卷。與後受法經同本異譯。

右出中阿含經第五十三卷。與癡慧地經同本異譯。

右二經同本異譯。出中阿含經第五十五卷。與持齋經同本。

右出中阿含經第五十七卷。與鞞摩那修經同本異譯。

右出中阿含經第六十卷。與愛生經同本異譯。

右出中阿含經第六十卷。與八城經同本異譯。

右出中阿含經第六十卷。與見經同本異譯。

右出中阿含經第六十卷。與箭諭經同本異譯。

陳天竺三藏眞諦譯

右二經同本異譯﹝其廣義法門經初題云。是中阿中一品別譯。今檢中阿含大本無此一經。或恐梵文譯之未盡。旣云出彼且編於末。其大周藏錄中編爲大乘單本者誤。又普法此一經或恐梵文譯之未盡。旣云出彼且編於末。其大周入藏錄中編爲大乘單本者誤也。又普法義經作舍日具法行經作舍利弗。但此二字別。餘文並無異也﹞。

從七知經下五十三經。並出中阿含中。別經異譯。

右出增壹阿含經第二十卷。須陀品異譯﹝比於本經此文稍略﹞。

右出增壹阿含經第二十四卷。善聚品異譯。

右出增壹阿含經第二十六卷等見品譯﹝比於本經此稍文略諸錄編在大乘藏中誤也﹞。

右出增壹阿含經第二十七卷聚品異譯﹝本經稍廣﹞。

右二經同本異譯。出增壹阿含經第三十一卷力品﹝此文稍廣﹞。

右二經出增壹阿含經第三十六卷八難品異譯﹝本是一經別譯分二本經稍廣此出不盡﹞。

右出增壹阿含經第四十一卷馬王品異譯﹝周錄編在大乘重譯中者誤也﹞。

右出增壹阿含經第四十六卷放牛品異譯﹝此文稍廣﹞。

右出增壹阿含經第四十六卷放牛品異譯﹝此於本經此文稍略周錄編爲大乘單本者誤也﹞。

右出增壹阿含經第四十八卷禮三寶品初異譯﹝此十一相連有二經初十一事文意勘同後十一事尋之未見﹞。

右出增壹阿含經第四十八卷禮三寶品異譯﹝本經稍廣﹞。

右出增壹阿含經第四十九卷非常品異譯﹝本經惟有四子餘意大同﹞。

右二經同本異譯。出增壹阿含經第五十卷愛道般涅槃品。

右二經同本異譯出增壹阿含第五十卷大愛道般涅槃品。

從誡徳香經下二十四經並出增壹阿含中別經異譯。

大唐三藏義淨譯

右出雜阿含經第二卷異譯﹝此五蘊皆空經根本說一切有部毘柰耶雜事第三十九卷中𨿽有此經然不例別生所以存而不廢此乃律引契經非是契經從律而生也﹞。

右出雜阿含經中異譯﹝此經首末有三十經初是七處三觀後名積骨以初名故也其初七處三觀經出第二卷後積骨經出三十四卷餘者散在諸文不次第一處也﹞。

右出雜阿含經中異譯﹝此經首末有二十七經初三經出第四卷中而先後不次七處三觀經居其卷末文句大同前經此中稍廣其積骨經亦在其中未詳何以二經相涉餘者散在廣文自古羣錄皆云失譯尋閱文句與七處三觀辭理稍同似是安髙所出未見實錄且依舊爲失譯﹞。

大唐三藏義淨譯

右二經同本出雜阿含經第十五卷異譯﹝此三轉法輪經根本說一切有部毘柰耶雜事第十九卷中𨿽有此經然不例別生所以存而不廢此乃律引契經與其本經後同前異未詳所以﹞。

右出雜阿含經第三十卷異譯﹝大本有二經此中合爲一其文稍廣舊錄在單本中今編於此﹞。

上三十一經三十一卷同帙從五蘊皆空經下一十六經並出雜阿含中經異譯。

西晉三藏竺法護譯

東晉西域沙門竺曇無蘭譯

宋天竺三藏求那跋陀羅譯

後漢西域沙門竺大力共康孟詳譯

吳月氏優婆塞支謙譯

上九經十三卷同帙﹝其長者音悅經周錄之中編在大乘藏內今尋文理移之於此﹞。

姚秦三藏鳩摩羅什譯

上二經七卷同帙﹝合從四十二章經下二十二經𨿽重譯今見流行但有一本餘並零落尋求不獲﹞。

小乘經單譯

八十七部二百二十四卷一十七帙

上三經十卷同帙﹝其業報差別經大周錄云與罪福報應經同本異譯者非也尋其文句義旨懸殊差別異也故爲單本﹞。

失譯

失譯

失譯

失譯

失譯

拾遺編入

﹝右出家功徳經有三本流行餘二𨿽有廣略蓋從賢愚抄出云佛在王舍城迦蘭陀竹園中說今並載別生錄中此本佛在毘舍離國爲梨專子鞞羅羨那說其中復云鞞羅羨那秦言勇軍𨿽不知譯人姓必是秦朝譯也﹞

﹝右父母恩難報等三經大周等錄皆云出中阿含經撿其中含大本無此等經其增一阿含第二十四中𨿽受歲緣起大意全異故編於此﹞。

大唐三藏義淨譯

大唐三藏義淨譯

﹝右此略教誡經有云出根本說一切有部毘柰耶雜事第十九卷者誤也彼中𨿽有略教文意與此懸殊旣別生故編於此出﹞。

大唐三藏義淨譯

聲聞調伏藏

調伏藏者。經云。勝故祕故佛獨制故。如契經中。諸弟子說法。或諸天說法律則不爾。一切佛說。自古羣錄皆將摩得勒伽善見論等。編爲正毘柰耶藏。今者尋思恐將非當。此等並是分部已後諸聖賢等依宗贊述。非佛金口所宣。又非千聖結集。今之撰錄分爲二例。初明五部正調伏藏。次明諸論柰耶眷屬。庶根條不雜本末區分。幸諸達人重垂刊正。

右一經是根本調伏藏。卽大眾部毘柰耶也。佛圓寂後尊者迦葉集千應眞。於王舍城竹林石室之所結也。

右一經卽說一切有部毘柰耶藏佛圓寂後三百年初從上座部之所出也。

﹝此十誦律中毘尼序三卷或有經本編在第九誦後第十誦前從第五十五卷至五十七卷者錯也今撿古本皆在其末今者依古爲正謹案義淨三藏南海寄歸傳十誦非是有部律收文義差殊不足怪耳﹞。

大唐天后代三藏義淨譯

二帙

大唐三藏義淨譯

大唐三藏義淨譯

一帙

大唐天后代三藏義淨譯

右四經與十誦律俱是說一切有部。然其文理與十誦律非無有異。未詳所以。又舊云。然其文理非無有異未詳所以者。謹按義淨三藏南海寄歸傳。十誦非是根本律部。以是有異。如彼廣說。

宋罽賓三藏佛陀什共竺道生等譯

右一經卽化地部毘柰耶藏佛圓寂後三百年中從說一切有部之所出也。

姚秦罽賓三藏佛陀耶舍其竺佛念譯

單本

右一經卽法密部毘柰耶藏佛圓寂後三百年中從化地部之所出也﹝其飲光部但有戒本律藏未翻﹞。

東晉天竺三藏佛陀跋陀羅

東晉平陽沙門法顯共覺賢譯

大唐三藏義淨譯

大唐三藏義淨譯

宋罽賓三藏佛陀什等譯

秦罽賓三藏佛陀耶舍譯

﹝右此戒本初無稽首頌有堂等偈者是其四分僧尼戒乃有數本流行而皆不依正文委生增減今留姚秦耶舍譯本及太原祖師依文纂者餘皆簡棄不載錄中﹞。

元魏婆羅門瞿曇般若流支譯

大唐天后代三藏義淨譯

宋居士沮渠京聲譯

右已上經律正調伏藏已下論等。爲順前宗故名眷屬。其戒心羯磨但依文纂要。無增減故列之於前。其律攝等據其本文。屬有增減輒編於後。

尊者毘舍佉造

大唐三藏義淨譯

大唐三藏義淨譯

大唐三藏義淨譯

大唐天后代三藏義淨譯

大唐三藏義淨譯

右此上從藥事下七部共五十卷。並三藏沙門義淨從大周證聖元年至大唐景雲二年已來兩京翻譯。未入開元釋教錄今搜撿入貞元釋教錄﹝上欠三卷訪本未獲﹞。

其上律等洛京魏府已來。並收入貞元目闕本中載。

姚秦涼州沙門竺佛念於符代譯

蕭齊外國沙門僧伽跋陀羅譯

上二經二十卷二帙﹝其佛阿毘曇論羣錄並云九卷未詳所以今只有二卷舊編在大乘論中今者尋其文理多說度人受戒等事與此相應故移編此﹞。

後漢安息三藏安世髙譯

上二經十卷同帙﹝其毘尼母經大周錄云。東晉太安年符蘭譯出。法上錄謹按帝王代於東晉代無太安年。其太安年乃在西晉慧帝代其法上錄尋之未獲。年代旣錯未可依準。又撿文中有翻梵語處皆曰秦言。故是秦時譯也。今爲失涼編於秦錄。其三千威儀經。僧祐失譯錄中分爲兩部。各二卷。房等諸錄並云兩本各之成其四卷。今只有二。餘二莫存也﹞。

陳天竺三藏眞諦譯

上二經十卷同帙﹝其明了論出正量部波羅提木叉論中。其大論未譯凡有六千頌。彼部法師阿那含人厥名覺護依律毘婆沙及足論等造於中與律相應者略成一卷。謂明了論。此論解釋律藏中二十二條眞實要義。能除正法人迷闇心。通達律義故稱明了。隋沙門法經錄及長房入藏錄中並分爲兩部律二十二卷編在律中。明了論一卷載於論錄。又律二十二乃是明了論半題。彼存二十二卷者誤之甚也﹞。

聲聞對法藏

三十六部六百九十八卷七十二帙

此對法藏諸部不同。流布此方比諸爲眾。今者據其有部。根本身論爲初。足論居次。毘沙等支派編末。餘部旣眾難以科條。以俟將來。此無先後。

符秦罽賓三藏僧伽提婆共竺佛念譯

第一譯

大唐三藏玄奘譯

右上二論同本異譯。卽是說一切有部對法藏之根本。佛圓寂後三百年中。論師迦多衍尼子之所造也。後代傳人本有廣略。此發智論文義具足。傳習之者號爲身論。以餘六論各辯一支。有異於身故名爲足。次編於後諸部繼焉。

大唐三藏玄奘譯

大唐三藏玄奘譯

大唐三藏玄奘譯

右一論佛圓寂後一百年尊者提婆設摩﹝唐云天寂﹞阿羅漢造。

大唐三藏玄奘譯

右一論佛圓寂後三百年中尊者筏蘇蜜多羅﹝唐云世友造﹞。

右一論佛圓寂後三百年中尊者世友造與上識身足論共十九卷二帙。

右此論創百卷成部。沙門道挺製序。屬魏併涼失四十卷。今惟六十卷在。但畢第三揵度下五揵度時闕其本。新譯之者八蘊並足。其八十四卷本及一百九卷者。後人分六十卷成。非是元來不闕﹝又按梁僧祐法苑云天監十一年二月勅僧伽婆羅更出婆沙餘五揵度𨿽有此說本仍未覩﹞。

大唐三藏玄奘譯

右上二論同本異譯。卽釋上發智論。佛圓寂後四百年中。五百大阿羅漢等於迦濕彌羅國造。

尊者世親造

﹝或三卷﹞

大唐三藏玄奘譯

尊者世親造

三帙

大唐三藏玄奘譯

尊者眾賢造

大唐三藏玄奘譯

尊者眾賢造

四帙

大唐三藏玄奘譯

右二部論與俱舍論頌同釋異。並眾賢造﹝眾賢尊者先述正理文廣難尋後造顯宗略而易曉所以重譯﹞。

東晉罽賓三藏瞿曇僧伽提婆譯

宋天竺三藏僧伽跋摩譯

上三論俱名阿毘曇心。然其所釋廣略有異﹝雜阿毘曇心論第一卷初注云。諸師釋法略也。優波扇多有八千偈釋。又有一師萬二千偈釋。二論名爲廣也。修槃頭以六千偈釋又論初頌云。敬禮尊法勝。所說我頂受。我達摩多羅說彼未曾說故。上三論初四卷者是法勝本論。次六卷者是優波扇多釋故。彼論末云。大徳優波扇多爲利益弟子故造此阿毘曇心論。故知此卽釋法勝論。非法勝造而論外題云有法勝字者。或恐不然。論卷中題無二字。羣錄皆云法勝阿毘曇。或云別譯法勝阿毘曇。後雜心論是法救造。比前二論。文義稍廣﹞。

陳天竺三藏眞諦譯

符秦罽賓三藏僧伽跋澄等譯

東晉罽賓三藏瞿曇僧伽提婆譯

﹝右此三法度論有本有譯本有三章九眞度釋亦有九品盧山遠法師序云本是尊者山賢造釋是天竺大乘居士僧伽先撰經後記云大乘比丘釋僧伽撰二說少殊未詳孰正之也﹞。

大唐三藏玄奘譯

姚秦三藏鳩摩羅什譯

陳天竺三藏眞諦譯

梁扶南三藏僧伽婆羅譯

姚秦罽賓三藏曇摩耶舍共曇摩崛多譯

大唐三藏玄奘譯

符秦罽賓三藏僧伽跋登譯

﹝右此一論釋增一阿含經義初序品至弟子品過半釋王比丘卽止法上錄云竺法護譯者不然此中牒經解釋文句並同本經似與增一阿含同一人譯而餘錄並云失源且依此定僧祐錄云迦葉阿難撰者此亦不然如論第一卷中引外國師薩婆多說故知非是二尊所撰﹞。

婆藪跋摩造

陳天竺三藏眞諦譯

﹝右十八部論。按尋羣錄並云梁代三藏眞諦譯。今詳眞諦三藏已譯十八部論不合更譯部異執論。其十八部論初首引文殊問經分別品。品後次云羅什師集。後方是論。若是羅什所翻。秦時未有文殊問經。不合引之置於初也。或可準別錄中文殊問經編爲失譯。秦時引證此亦無疑。若是眞諦再譯。論中子注不合有秦言之字。詳其文理多是秦時羅什譯出。諸錄脫漏致有疑焉。其眞諦十八部疏卽部異執疏。是𨿽有斯理未敢指南。後諸傳聞請求實錄﹞。

陳天竺三藏眞諦譯

世友菩薩造

大唐三藏玄奘譯

有譯有本錄中聖賢傳記錄第三﹝一百一十二部五百九十五卷六十四帙﹞

有譯有本錄中聖賢傳記錄第三﹝一百一十二部五百九十五卷六十四帙﹞

傳記錄者。佛圓寂後聖賢弟子之所撰集。𨿽非三藏正典。然亦助揚玄化。於此之中總爲五類。一讚佛徳。二明法眞理。三述僧行軌。四摧邪護法。五外宗異執。讚佛徳者佛所行讚傳釋迦譜等也。明法理者修行道地經經律異相等也。述僧行者龍樹馬鳴法顯玄奘等傳也。摧邪護法者辯正弘明破邪辯惑論等也。外宗異計者數勝二論是也以類科分莫過此五。五中所辯通大小乘。又於此中更開二例。梵本翻譯者居先。此土傳揚者於後。庶東西不雜覽者除疑焉。

梵本翻譯集傳

六十八部一百七十三卷一十四帙

北涼天竺三藏曇無讖譯

右大周錄編在大乘重譯經中。云與六十卷佛本行集經同本異譯者誤也。

吳月支優婆塞支謙譯

姚秦涼州沙門竺佛念於符秦代譯

元魏涼州沙門慧覺等在髙昌郡譯

出翻經圖

﹝謹按梁沙門僧祐賢愚序云河西慧覺等八僧遊方問道到于闐大寺遇五年大會八人分聽各記所聞還至髙昌乃集爲一部卽上賢愚經是上代羣錄皆編經藏今以共集所聞則非慶喜本誦與餘集等亦復何殊編入正經理將未當故今移附集傳錄中其出曜百緣二經亦是別集還非本誦亦附此焉﹞。

後漢安息三藏安世髙譯

第二譯

右一經是後修行道地經之少分異譯﹝準安法師序云沙門眾護撰述經要以爲一部二十七章世髙折護所集者七章以爲漢文今以章名與數二種皆同故知卽是安世髙所出此經七章總十八紙羣錄皆云二卷者誤也﹞。

右二經同本異譯。佛圓寂後七百年西域沙門眾護所撰﹝眾護者是此方言天竺梵音名僧伽羅剎﹞。

舊錄編入經者理不然也。與後僧伽羅剎集經撰人不殊。何得一載正經一編集內。例旣如此故附此中。

吳月支優婆塞支謙譯

大唐至相寺沙門釋智嚴譯

姚秦三藏鳩摩羅什譯

又羣錄中復有阿蘭若習禪法經二卷。云與坐禪三昧經同本異譯。亦云羅什法師所出尋閱文句首末全同。但爲殊名分成兩部。旣非別譯未可雙行

東晉西域沙門竺曇無蘭譯

元魏西域三藏吉迦夜共曇曜譯

東晉天竺三藏佛陀跋陀羅譯

右達摩多羅及佛大先所造先罽賓人也。彼國禪匠佛陀跋陀羅師。智嚴往遊西域。亦於先所學禪。

從坐禪三昧下一十四經周錄之中編在經內。今以並非佛說移之於此。其雜寶藏經𨿽集佛語兼雜餘緣非全佛說。故編集內。

右二傳同本異譯。佛圓寂後一百餘年。育王出世方有此傳。大周錄中編在大乘經中者誤也﹝長房等錄復云僧伽婆羅更出育王傳五卷者誤也前經卽傳不合重載﹞。

阿羅漢婆素跋陀撰

符秦西域沙門鳩摩羅佛提等譯

拾遺編入

吳天竺沙門維祇難等譯

兩譯一闕

阿毘曇毘婆沙論第一云。如法句經世尊於處方邑爲眾生故種種演說。尊者達摩多羅﹝此云法救﹞於佛滅後種種說中。無常義者立無常品。乃至梵志義者立梵志品。故知此經是法救撰。周入藏錄編在大乘經中及集傳內。前後重載誤之甚也

西晉沙門釋法立共法炬譯

右與前法句經明同異。前經但纂偈句不兼長行。今此後經兼說偈之由起。有某因緣世尊方說。比前偈文此略不備。又前後偈文互有增減。周錄編在大乘經中者誤也。

後漢安息三藏安世髙譯

後漢安息三藏安世髙譯

後漢安息優婆塞安玄共嚴佛調譯

後漢西域三藏支曜譯

東晉天竺三藏佛陀跋陀羅譯

尊者摩咥利制吒造

大唐三藏義淨譯

龍樹菩薩撰

宋天竺三藏僧伽跋摩譯

第二譯

大唐天后代三藏義淨譯

第三譯

宋天竺三藏求那跋陀譯

又有賓頭盧爲王說法經一卷。文與此同。故不雙出

大唐三藏玄奘譯

陳天竺三藏眞諦譯

右一論外道迦毘羅仙人造。明二十五諦。所謂數論經中云迦毘羅論是也﹝長房內典二錄眞諦譯中有金七十論二卷復有僧佉論三卷二目俱存者誤也﹞。

右一論勝者慧月造明十句義﹝鵂鶹仙人本所造但六句義慧月四足成十句本末通論故名勝宗十句論也﹞。

中云衛世師論是也﹝其數勝二論非是佛法諸外道宗此二爲上欲令博學之者委悉異道之宗故釋之耳﹞。

此方撰述集傳

四十四部四百二十二卷五十帙

大唐西明寺沙門釋道宣撰

大唐西崇福寺沙門釋智昇撰

大唐翻經沙門釋靖邁撰

大唐西崇福寺沙門釋智昇撰

大唐天后勅佛授記寺沙門明佺等撰

新編入藏

大唐西崇福寺沙門釋智昇撰

大唐西明寺沙門圓照奉勅集

大唐西明寺沙門圓照奉勅撰

大唐翻經沙門釋玄應撰

大唐淨法寺沙門釋慧苑撰

大唐三藏玄奘撰

大唐西明寺沙門釋道宣撰

大唐西崇福寺沙門釋智昇撰

大唐弘福寺沙門釋彥琮撰

大唐西太原寺沙門釋慧立等撰

新編入錄

大唐三藏義淨撰

梁會稽嘉祥寺沙門釋慧晈撰

大唐終南山龍田寺釋氏法琳撰

大唐終南山龍田寺釋氏法琳撰

出內典錄

從大佛名經及釋迦譜下四十四部合四百二十二卷。並是此方賢徳撰集。然於大法裨助光揚。季代維持寔爲网要。故編此錄繕布流行。若寫藏經隨情取捨。諸傳記𨿽涉釋宗。非護法者此中不錄。

都計小乘經律論及賢聖集傳見流行者。總四百五十九部。合二千四百二卷。二百三十四帙。

右一部傳舊錄云。明勅禁斷不許流行故不編載。今詳此意。蓋在一時。然不入格文。望許編入貞元目錄。

貞元新定釋教目錄卷第二十三

貞元新定釋教目錄卷第二十四

西京西明寺沙門圓照撰

別錄中有譯無本錄第二之一

有譯無本者。謂三藏教文及聖賢集傳。名存本闕之類也。自聖教東移殆乎千祀。質文亟攺鐘鼎屢遷。重以周武陵夷緇徒喪滅。致使法燈藏耀慧日韜光。三藏要文多從散缺。或東都近譯未達西京。或創出本稀尋求匪獲。詎聞精奧空閱名題。引領旣勞撫膺奚及。今者討求諸錄備載遺亡。冀望多賢共垂詢訪。

合大小乘經律論及聖賢集傳闕本者。總一千五十五部二千三十卷。

大乘經重譯闕本

西晉三藏竺法護譯

右按長房等錄。竺法護譯中更有小品經七卷者不然。護公旣有新道行經不合別錄中。有大智度無極經四卷。亦云護公所出。旣與道行同。本更亦不合別翻。旣並繁重故不存也。

右三經與大般若第四會同本。前後八譯。五本在藏三本闕﹝長房等錄羅什經數復有放光般若二十二卷者不然什公旣譯大品不合重出放光有者誤也﹞。

右一經與大般若第八會同本。前後三譯。兩本在藏。一本闕。

右與大明呪經等同本。前後三譯。兩本在藏一本闕。

右一經𨿽名道行。卷部全小。不可與前道行等以爲同本。且別記之。

右長房等錄帛延譯中更有平等覺經一卷。卽是前經無繁重載。

東晉天竺三藏佛陀跋陀羅譯

右七經與大寶積第五無量壽會同本。此經十一譯。四本在藏七本闕。

右一經與第六不動如來會同本。前後三譯。二存一闕。

右一經與第八法界體性會同本。前後兩譯。一存一闕。

右一經與第十文殊普門會同本。前後三譯。兩在一闕。

西晉河內沙門白法祖譯

右一經與第十五文殊授記會同本。前後三譯。二存一闕。

右一經與第十七富樓會同本。前後兩譯。一存一闕。

吳月支優婆塞支謙譯

右長房等錄支謙所譯。更有郁伽長者經二卷。卽法鏡經是。不繁重載。

右三經與第十九郁伽長者會同本。前後六譯。三存三闕。

右一經與第三十妙慧童女會同本。前後四譯。存三闕一。

宋天竺三藏竺法眷譯

右三經與第三十二無畏徳菩薩會同本。前後五譯。二存二闕﹝又長房等錄竺法護更有阿闍世王女無憂施經一卷此乃楚晉音異不合重出阿術達是梵言無憂施是晉語二經雙載錄家誤也﹞。

右四經與第三十六善住意天子會同本前後七譯三存四闕。

姚秦三藏鳩摩羅什譯

右三經與第三十八大乘方便會同本。前後五譯。二存三闕。

東晉西域三藏祇多蜜譯

右一經與第四十二彌勒所問會同本。前後三譯。二存一闕。

右一經與第四十七寶髻菩薩會同本。此是大集寶髻品。除其本經前後兩譯。一存一闕。

北涼天竺三藏曇無讖譯

右一經與第四十八勝鬘夫人會同本。前後三譯。一闕。

右一經𨿽云寶積。旣無本可挍。不知與何會同本。且記於末從無量壽經下。三十部五十四卷。寶積部中闕本。

姚秦三藏鳩摩羅什譯

宋天竺三藏求那跋陀羅譯

後漢天竺三藏竺佛朔譯

後漢月支三藏支婁迦讖譯

第三譯

後漢代失譯

西晉三藏竺法護譯

吳月支優婆塞支謙譯

右三經同本前後五譯。二本藏存。三本闕﹝又長房等錄竺法護譯更有無盡意經四卷據其法護已出阿差末經不合再出無盡意其阿差末經題云晉曰無盡意錄中脚注云或四卷此是梵晉名異理實一經錄存二本誤之甚也﹞。

右一經是大集虛空藏品異譯。藏中縱有乃是別生虛空藏品。無讖所翻非異譯者。或卽此經是無讖譯。非聖堅出。

從大集經下一十三部九十七卷。大集部中闕本。

西晉淸信士聶道眞譯

右一經隋代沙門法經錄云。花嚴經明難品。異譯。今闕此經﹝舊經在第六卷新經在第十三﹞。

東晉天竺三藏佛陀跋陀羅譯

右兼本品前後五譯。四本在藏。一本闕﹝其舊花嚴經旣覺賢所譯不合別出此本業經以大周錄入藏中有未見其本且此述之又長房錄中支謙再出淨行品者誤也其淨行經脚注云一名菩薩本業經﹞。

西晉淸信士聶道眞譯

右兼本品前後五譯。四本在藏。一本闕﹝長房等錄更有菩薩十住經一卷云是東晉佛陀跋多羅譯詳其覺賢旣譯大本不合別出此經房錄誤也﹞。

北涼天竺三藏曇無讖譯

從入如來智不思議經下一十二部十七卷花嚴部中闕。

右兼涅槃大本。及新譯後分前後七譯。三本在藏四本闕﹝又大周錄中指竺道祖錄東晉義熙十二年佛陀跋陀羅於道場寺譯大般泥洹一卷或云十卷是大本前分十卷盡大眾問品今尋諸錄及傳記等其法顯譯大般泥洹亦是義熙十三年於道場寺譯其法顯所出諸經竝與覺賢共譯諸錄題注多相參涉時處旣同必非再出今故爲一更不別存﹞。

從梵般泥洹經下四部二十六卷涅槃部中闕本。

右二經與方廣莊嚴經同本前後四譯。二存二闕。

吳外國三藏支疆良接譯

西晉三藏竺法護太始年譯

東晉沙門支道恨譯

右三經同本兼及添品前後六譯。三存三闕。

西晉三藏竺法護譯

﹝謹按僧祐錄中更有維摩詰經一卷亦云竺法護譯下注云祐意謂先出維摩繁重護刪出逸偈也今意與前無異故不別存又周錄中更有毘摩羅詰經二卷亦云吳黃武年支謙譯出長房錄撿長房錄無此經名周錄誤也﹞。

右四經同本前後七譯。三存四闕﹝其西晉沙門支敏度合一支兩竺三本共爲五卷者以非別翻又闕其本故不存之﹞。

姚秦三藏鳩摩羅什譯

陳扶南國沙門須菩提譯

西晉河內沙門白法祖譯

姚秦涼州沙門竺佛念譯

北涼天竺三藏曇無讖譯

姚秦涼州沙門竺佛念譯

宋天竺三藏求那跋陀羅譯

西晉三藏竺法護重譯

右竺法護大康七年譯。普超經此後再翻。故題更出﹝若准安錄但有更出阿闍世王無更出普超三昧對彼支讖先譯故云更出祐錄之中二本俱載﹞。

右三經同本。兼放鉢經前後六譯三存三闕。

右一經與大淨法門經等同本。前後三譯。二存一闕。

右與後出阿彌陀偈同本前後兩譯一存一闕。

宋天竺三藏求那跋陀羅譯

右與阿彌陀經等同本前後三譯二存一闕﹝大周入藏錄中有小無量壽經其文乃與阿彌陀不異故爲闕本﹞。

宋沙門法海譯

右二經同本前後四譯。二存二闕﹝法護譯順權方便經二卷又譯隨權女經二卷其順權方便經下又法云亦名順權女經今以隨權順權二義相似故僧祐錄隨權女經別錄所載安錄中無故知卽順權經是名諸家造錄名差誤耳隨權女經今刪不定﹞。

姚秦三藏鳩摩羅什譯

元魏天竺三藏佛陀扇多譯

右一經與月光童子經等同本前後四譯。三存一闕。

後漢西域三藏支曜譯

西晉三藏竺法護譯

右四經同本前後六譯。四存二闕﹝其聞城經藏中𨿽有文卽與貝多樹下經同又有十二緣經一卷乃出增一阿含第四十六卷故此二經不寫入藏別求異本﹞。

東晉西域三藏帛尸梨蜜多羅譯

右三經同本前後八譯。五存三闕﹝前六本略後二本甚廣其尸梨密再出雜神呪經應是異本旣未覩其經難爲揩定﹞。

魏吳失譯

西晉河內沙門白法祖譯

宋天竺三藏求那跋陀羅譯

右一經與持句神呪經等同本。前後四譯。三存一闕。

後漢安息三藏安世髙譯

西晉三藏竺法護譯

吳月支優婆塞支謙譯

宋天竺三藏求那跋陀羅譯

右一經與私呵昧經同本前後兩譯一存一闕﹝又長房錄吳代康僧會注道樹經一卷今以僧會注者卽是支謙所翻此是注經不可爲翻譯之數﹞。

乞伏沙門釋聖堅譯

右一經與成具光明定意經同本前後兩譯一存一闕。

姚秦三藏鳩摩羅什譯

西晉淸信士聶道眞譯

曹魏西域三藏白延譯

西晉沙門釋法炬譯

西晉河內沙門白法祖譯

天竺三藏闍那崛多譯

宋天竺三藏求那跋陀羅譯

右二經同本前後三譯一存二闕﹝藏中一本合是元魏代譯中有晉言之字未詳所以﹞。

北涼天竺三藏曇無讖譯

西晉淸信士聶道眞譯

北涼天竺三藏曇無讖譯

吳月支優婆塞支謙譯

前涼月支優婆塞支施崙譯

右八經同本前後九譯。第九本存。前八竝闕﹝又按祐房等錄西晉惠帝代沙門支敏度合兩支兩竺四本經共爲一部令傳譯正卷者旣非梵本翻不合入數故不別存也﹞。

姚秦三藏鳩摩羅什譯

右一經前後兩譯。一存一闕﹝又長房等錄竺佛念復譯十地斷結十卷誤也卽十住斷結經是地之與住其義大同但有一本今依祐錄爲正﹞。

西晉淸信士聶道眞譯

姚秦三藏鳩摩羅什譯

右一經前後兩譯。一存一闕﹝又長房等錄竺法護經中更有颰陀劫三昧經七卷今詳此名錄家誤也颰陀與賢梵晉異耳故賢劫經初云颰陀劫三昧經晉曰賢劫定意祐錄之中但有一本存爲二經誤之甚也今故合爲一也﹞。

宋沙門釋寶雲譯

元魏昭玄統譯曇曜譯

右四經同本異譯并闕﹝大周入藏錄中有淨度三昧經三卷尋其文詞疎淺義理差違事涉人謀難爲聖典故編疑錄別訪眞經﹞。

東晉三藏康道和譯

右二經同本異譯竝闕﹝長房等錄竝云蕭齊僧佉尼譯益意經二卷者多是錄家相傳誤也。其南齊末年太學博士江泌女小而出家。名爲僧佉。閉目誦出二十一部。凡三十五卷。於中有益意經三卷。長房以爲熏習有由。編在正錄。諸錄以非梵本傳譯。置在僞中。存此一經恐將乖也。其名或云僧佉尼或云尼僧佉。此之尼字或上或下故使然也。祐是齊人錄中不載。故知諸錄竝誤周入藏中有益意經兩卷。尋其文義亦沙人謀下卷初有一紙半許。文與前卷文句全同。其益意菩薩兩重受記。名字國土各異不同。諸經之中皆無此類。故編疑品更訪眞經﹞。

東晉西域三藏祇多蜜譯

西晉三藏竺法護譯

西晉三藏竺法護譯

從蜀普曜經下一百三十一部二百五十三卷除五大部外諸重譯經闕本。

大乘經單譯闕本

東晉天竺三藏佛陀跋陀羅譯

北涼天竺三藏曇無讖譯

大唐天后代天竺三藏菩提流志譯

大唐天后代天竺三藏菩提流志譯

新編入錄

大唐天后代天竺三藏菩提流志譯

大唐天后代天竺三藏菩提流志譯

大唐天后代天竺三藏菩提流志譯

大唐天后代天竺三藏菩提流志譯

十方佛名下五十二經。並是梁僧祐錄中新集失譯今附宋錄。

從梵本經下失譯諸經羣錄之中。但題名目。久虧其本無可披尋。大小二乘實難詮定。且粗分判尚多參涉。幸諸明士詳而正之。

大乘律闕本

右與菩薩受齋經同本。前後三譯。一存二闕。

西晉三藏竺法護譯

西晉淸信士聶道眞譯

西晉淸信士聶道眞譯

東晉西域沙門竺曇無蘭譯

北涼天竺三藏曇無讖譯

宋罽賓三藏求那跋摩譯

大乘論闕本

大唐三藏義淨譯

右前後兩譯一存一闕﹝已上四部釋經論﹞十七地論五卷。

右與瑜伽論同本異譯。旣其本十七地中未知與何地相應。

婆藪盤豆菩薩造

右陳錄云。陳太建四年五月沙門慧布從北將來。前後兩譯。一存一闕。

東晉天竺三藏佛陀跋陀羅譯

梁天竺三藏眞諦譯

天竺三藏眞諦譯

陳天竺三藏眞諦譯

陳天竺三藏眞諦譯

陳天竺三藏眞諦譯

陳天竺三藏眞諦譯

陳天竺三藏眞諦譯

周宇文代天竺沙門壤那跋陀羅譯

龍樹菩薩造

姚秦三藏鳩摩羅什譯

右長房錄云。什公弘始年譯。求訖卷末似六度集。見二卷錄﹝陳朝大乘寺藏錄云一名十住毘婆沙今疑是藏中十住毘婆沙也﹞。

大唐天后代南天竺三藏菩提流志譯

大唐三藏義淨譯

都計大乘經律論闕本者。總四百五十部八百七十四卷。

貞元新定釋教目錄卷第二十四

貞元新定釋教目錄卷第二十五﹝別錄之六﹞

貞元新定釋教目錄卷第二十五﹝別錄之六﹞

西京西明寺沙門圓照撰

別錄中有譯無本錄之二

小乘經重譯闕本

一百一十五部二百六十五卷

序云四十一卷。或云二十四卷。祐云三十三卷

符秦天竺三藏曇摩難提譯

右二經同本異譯。出長阿含第七卷。與蔽宿經同本。其本並闕。

右兼長阿含第十一中善生經。前後三譯。二存一闕。

右兼長阿含第十三中阿摩晝經。前後三譯。二存一闕。

右兼長阿含第十四中梵動經。前後三譯。二存一闕。

右兼長阿含第四分中記世經。前後六譯四存二闕。

鳩摩迦葉經下一十四部二十八卷並是長阿含部分闕本。

右兼中阿含第七卷中分別聖諦經。前後四譯。二存二闕。

右兼中阿含第三十卷中降魔經。前後五譯。三存二闕。

右兼中阿含第三十一中賴吒惒羅經。前後四譯。二存二闕。

右兼中阿含第三十三中善戒經。前後六譯。二存四闕。

四諦經下一十四部一十四卷。並是中阿含部分闕本。

右兼增一本經前後四譯。二存二闕。出第十八卷。

右兼增一本經前後四譯。二存二闕。出第二十六卷。

右兼增一本經前後五譯。三存二闕。出第三十一卷。

右兼增一本經前後四譯。二存二闕。出第四十一卷。

右兼增一本經前後五譯。三存二闕。出第五十卷。

右或云雜經四十四篇。旣不顯別名。未詳出何卷中。

波斯匿王喪母經下七部八卷。並是增一阿含部分闕本。

安公本錄從自見自知下有二十二經。云是阿含一卷於中五經已備。餘錄不復重載。安云。是阿含一卷者四種阿含之中。而不的指何部。今且附此雜阿含之錄。

色比丘念本起經下二十五經。安公云。並出雜阿含。

異處三觀經下四十五部四十五卷。是雜阿含部分闕本。

﹝藏中摩鄧女經是世髙譯今有舍頭諫經其摩鄧女與舍頭諫旣是同本不合雙出今二本俱載未詳所以或可此經卽是藏中舍頭諫經法護譯者錄家錯上﹞。

宋居士沮渠京聲譯

右與阿難問事佛經等同本。前後四譯。三存一闕。

東晉天竺三藏佛陀跋陀羅譯

從舍頭諫經下四十三部六十一卷除四阿含外諸重譯經闕本。

小乘經單譯闕本

四百八十一部五百五十一卷

從頂生王因緣經下。諸失譯經羣錄之中。但題名目久虧其本。無可披詳。大小二乘實難詮定。且粗分判尚多參涉。幸諸明士詳而正之。

小乘律闕本

﹝右長房錄云僧純於拘夷國得梵本佛念爲譯文煩後竺法汰刪攺正之見寶唱錄今疑佛念譯者與曇摩持同是尼戒所出何異而別存之﹞。

﹝靜秦錄云。後秦曇摩蜱譯十誦律雜事問二卷。寶唱錄云後秦罽賓沙門曇摩耶舍譯十誦律雜事一卷。此之二說多是錄家人名差誤。或卽是前第一譯者。長房內典二錄並云東晉所翻非秦代譯。依此二錄爲正。房錄又云曇摩譯者明佛法僧物互相交涉分齊差殊甚要須善除防護。今藏中有五百問事經一卷。有三十三紙亦明佛法僧物不得參涉事。然名目不同。莫知所以。餘錄云。出十誦律者卽五百問經中明三十九夜受日等事。卽與十誦扶同。但以名目有殊。未爲剋定。後諸博見。詳而正之﹞。

﹝右合戒序云。晉太元六年辛巳六月二十五日。比丘竺曇無蘭在謝鎭西寺合此戒到七月十八日記之。又長房內典二錄及靖邁經圖之中並云。漢明帝時沙門竺法蘭譯二百六十戒合異二卷。今詳此說。理定不然。當佛法初興戒律未備。戒之合異從何而來。今愚見所裁。只是竺曇無蘭所合之者。二人名姓俱同。錄家誤上曇無卽法。還是法蘭。故髙僧傳法蘭所譯但標餘部無此戒名。今此錄中廢之不立。其曇無所合非是正翻。此錄之中亦不合載。但以二說差誤。故存而記之﹞。

從出家事下五部十卷同帙。又從藥事下七部五十卷拾遺補貞元新入目錄。

右七部五十卷。大唐三藏義淨從大周證聖元年至大唐景雲二年譯畢。准長安四年十二月十四日勅及景雲二年閏六月二十六日勅徧入經目。今開元釋教錄中無。今欲拾遺補闕編入貞元新定釋教目錄。爲訪本未足且附此闕本錄。

小乘論闕本

陳天竺三藏眞諦譯

右據俱舍本論。卽前偈是。今後言論本一十六卷。未詳所以。

﹝右長房錄云。文帝代外國沙門伊葉羅譯至擇品緣礙未竟遂輟。後求那跋摩續譯都訖成十三卷。見髙僧傳。房錄之中伊葉波羅及求那跋摩各存其本。唐內典錄及翻經圖同此。今以求那跋摩但續前闕更不再翻。前後各存。理爲不當。今合爲一本。其第四譯見流行者。長房錄云。宋文帝代天竺沙門僧伽跋摩元嘉十年屆自建業善律藏明雜心道場慧觀以跋摩妙解雜心諷誦通利先三藏等𨿽復譯出。未及繕寫。更請重翻。寶雲傳語。觀自筆受。一同及訖故知見行之者是其後本﹞。

聖賢集傳闕本

右此修行方便經。詳其名目。與達摩多羅禪經合是同本。而彼禪經亦名修行方便經。是東晉代覺賢所譯。佛大先造。先罽賓人也。覺賢之師。賢與支謙相去一百四十年。佛大先彼未出。配爲同本。或將未當。故爲單譯。

姚秦建初六年辛卯佛念共難提出壞目因緣經。二人共出合是一本。二處俱存。或恐誤也。

安公云上二經出生經祐按今生經無此章名

都計小乘經律論。及聖賢集傳闕本者。總七百五部。一千一百五十七卷。舊六百九十八部。今加七部。合計七百五部。舊一千六百六卷。今加五十卷。合一千六百五十六卷。

貞元新定釋教目錄卷第二十五

貞元新定釋教目錄卷第二十六﹝別錄之七﹞

貞元新定釋教目錄卷第二十六﹝別錄之七﹞

西京西明寺沙門圓照撰

別錄中支流別行錄第三

六百八十三部八百十二卷

支流經者。謂大部之中抄出別行。大般若第二會之類是也。夫法門浩廣罕究津涯。典籍紛綸靡窮邊際。故有隨宜化誘應物施緣。於大部之中隨時略用。披尋者莫知所生。翫習者將義不終。今統集多端會歸當部。仍刪夷舊錄增減有無。具載名題備詳差互。庶使將來學者覽派知源。或恐未周用希來哲。

大乘別生經

右智度無極下四經。隋眾經錄云並出大品。

右一經長房等錄並云。西晉惠帝代優婆塞衛士度略出。從舊道行中刪攺。亦是小品及放光等異別名耳﹝撰錄者曰旣從大經略出卽類別生編正經中恐將乖誤故附斯錄﹞。

大般若第二會經下十部一百一十九卷般若部中別生經。

密迹力士經下一十三部一十五卷寶積部中別。

佛入三昧經下五十一部五十八卷大集部中別生經。

右方廣如來性起經下一十部一十一卷花嚴部中別生經。

陀羅尼法門經下二十部二十卷並出悲花經。

右一經入楞伽經斷肉品。勘文出四卷楞伽第四卷末。

右此一切王經羣錄並云羅什所譯。別生錄中名薩和檀王經。後漢失譯。亦有此經云薩和檀者。一切施也。將彼經勘。文同不異。故編於此

右舊錄中有車匿本末經一卷。亦云第八卷。今撿其文。卽是尸呵徧王經。更無有異。尸呵徧王經約初緣立名。車匿本末經據後文立稱。旣是一緣不可分二。今存一名耳。

右施度無極經下四十四部四十四卷。竝出六度集經。舊錄中有忠心正行經一卷。亦云出六度經。文中撿無。故除之耳。

三十七品等十經。祐錄云。抄而不指所出。於中菩薩諸苦行經撿見其本是抄不疑。亦未知出何經律。六淨等四經今並見其本還是抄經。又隋仁壽眾經錄中大乘別生抄經。總有一百一十七部一百三十七卷。亦不指陳所出。今撿諸代錄中多已載訖。彼以護諸童子經陀隣尼鉢經等。爲別生抄者理不然也。旣無的據。難可依憑。略述如前。餘刪不載。

大乘律別生

右七戒。法經錄中編爲失譯。今親見其本。𨿽未知出處是抄不疑。乃取五分戒序。置之於初後。方是戒。此是人集。非翻譯出也。法經錄中更有十經云。眾律抄卽不存之。諸代錄中更有載者。此中故闕。

大乘論別生

法經錄云。出十住毘婆沙。或卽與前易行法同

法經錄中更有十經。云眾論抄。旣不陳所出。故不存之。諸代錄中或有載者。此中故闕

小乘別生經

第一四門下四經並出十二大門經。祐云。從第一四門至甘露調意凡四品。並是大十二門經一部。後人分品寫出。遂成四經。

大迦葉遇尼乾子經等一十四部一十四卷。並是長阿含部分別生經。

准隋開皇仁壽二年眾經錄中更有七知經。離睡經。受藏經。梵志計水淨經。苦陰經。苦陰因事經。樂想經。阿耨風經。伏淫經。黃竹園經。尊上經。意經。應法經。鞞摩肅經。邪見經。箭諭經。上十六經亦云。出中阿含。今與本行文勘乃是異譯非是別生。已編入正錄訖。其父母息難報經亦云別生。今勘文不同且編見錄。

飛鳥諭經下二十六部二十六卷。並出增一阿含經。

准隋開皇仁壽二年眾經錄中。更有三經。謂四人出現經。婆羅門避死經。四泥黎經。亦云出增一阿含。今撿是異譯本。非別生者。已編入錄訖故此除之。其增一阿含行七行現報二經。舊云出增一中。言是異譯編入見錄。今撿是別生經。非異譯者。其十二因緣經。及彌勒下生經。六衰事經。亦出增一。故附斯錄。

佛爲婆羅門說四法經下一百三十二經。並出雜阿含經。准隋開皇仁壽二年眾經錄中更有八經。謂七處三觀經。滿願。水沫所漂經。馬有八態經。相應相可經。此之五經勘文乃是異譯非是別生。又有數經。十一相念如來經。身觀經。其數經出中阿含是異譯本。十一想經出增一中亦是異譯。其身觀相應法下三經。大周錄中編單本內。今撿並出雜阿含中。其年少婆羅門下五經周錄之中編闕本內。今撿得其本勘與雜阿含同。於中獨富長者經半阿摩勒果。經隋眾經錄別生經中已載。今並相從編之於此。

佛爲婆羅門說四法經下一百三十六部一百三十六卷。並是雜阿含部分別生經。

那賴經下五十四部五十四卷並出生經。此生經上下總有五十五經。其第五十譬諭經。於中離出薩和達二經合五十六。此五十六中除總持孤獨經。除二經外有五十四經。上別生錄。又隋眾經錄別生經中更有四經。謂命過神經。象王經。猘狗經。八陽神呪經。並云出生經中。今撿生經之內總無此經。撿本旣無。除之不上。此五十四經中有護諸比丘呪經。無懼經。鱉諭經。菩薩曾爲鱉王經。誨子經。馬諭經。薩和達經。上之八經新編此錄。於中無懼。鱉諭。誨子。馬諭。首達等五經。眾經錄云出雜譬諭護諸比丘呪。薩和達二經。眾經錄云是大小乘抄。未知所出。今以竝與生經之中經目同。編之於此。菩薩曾爲鱉王經。祐云失譯者誤也。旣與此同。故編斯錄。

桀貪王經下一十四部一十四卷並出義足經。

其摩竭梵志經。僧祐錄云出義足經。其須陀利經。老少俱死經。勒難經。蓮花色比丘尼經。此之四經祐云失譯。其淫人曳踵行經房云失譯。今勘並與此同故編斯錄。撿其義足上下總有一十六經。今除優塡王經異學捔飛經子父共會經維樓勒諸釋經。除此四外餘二經離爲十四。故載斯錄。

阿闍世王等九經。祐錄云抄而不指所出。其二十八天等三經撿見其本竝是抄經。而未的知出何經律。又隋仁壽眾經錄中小乘別生抄經總二百一十三部二百二十七卷亦不指陳所出。今撿諸代錄多已載訖。彼錄以受十善戒經迦丁比丘經等。爲別生抄者理不然也。旣無的據難可依憑。略述如前。餘刪。

小乘律別生

摩竭魚下九經並出根本說一切有部毘那耶中。

火生長者下三十三經並出根本說一切有部毘柰耶雜事中。

﹝又有給孤長者請畫寺因緣一卷出雜事第十七及毘柰耶頌第五卷從摩竭魚因緣經下四十二部四十九卷並是說一切有部律中緣起三藏義淨鈔出流行旣是別生故編斯錄﹞。

賢聖集別生

抄出家功徳品初兼福增因緣少分。顚倒安置加證信序。並度人儀

初受道下二十九經並出雜譬諭經。准隋仁壽眾經錄中有三十九經。今以罵意經一卷撿諸代錄云安世髙譯。今編入藏此中故闕。其六人諭經云出罵意。前已編上故此除之。其得道梯橙經亦云出雜譬諭。今以大本卽無且編入藏。其無懼經鱉諭毒諭經誨子經馬諭經首達經已上六經並出生經之中。舊云出雜譬諭者誤也。今編彼錄此亦除之。其迦葉責阿難雙度羅漢諭經卽迦葉詰阿難經異名不合雙上除此十經之外有二十九經如前所列。旣云出雜譬諭。未知的出何者。其雙卷譬諭二本撿並無此等經。應出八十卷者。或可出護公所譯雜譬諭三百五十首經其經。並在闕本錄內。

貞元新定釋教目錄卷第二十六

貞元新定釋教目錄卷第二十七﹝別錄之八﹞

貞元新定釋教目錄卷第二十七﹝別錄之八﹞

西京西明寺沙門圓照撰

別錄中刪略繁重錄第四

一百四十七部四百八卷

刪繁錄者。謂同本異名。或廣中略出以爲繁賸。今並刪除。但以年歲久淹共傳訛贊。從盈卷帙有費功勞。今者詳校異同甄明得失。具爲條目有可觀焉。

新撿出別生經

右一經是大集經中虛空藏菩薩品別抄流行。大周錄云。乞伏秦代沙門聖堅譯者謬也。彼聖堅譯者闕本。

右一經。亦是大集虛空藏品中別文抄出。諸錄皆云姚秦三藏鳩摩羅什譯者謬也。

右一經。出六度集經施度無極中。諸錄皆云。姚秦三藏鳩摩羅什譯者謬也。

右一經。卽是舊華嚴經寶王如來性起品別出流行初品加證信序及取第一會初緣起置之於首。長房等錄云西晉失譯者謬也。

右一經。是大灌頂經第一十卷普廣品。或有經本在第十二。長房等錄皆云。吳代優婆塞支謙譯。或云西晉三藏竺法護譯者二俱謬也。

右一經。是大灌頂經第十二卷。或有經本在第十。長房等錄皆云。宋代鹿野寺沙門慧簡譯者謬也。

右二經。時俗共傳云。是三藏義淨所譯。別攺題目抄寫流行。檢尋淨公經目不曾譯此經。及勘其文乃與大般若無異。恐不知委故此述之。

右一經卽大般若第六會。與舊勝天王般若同本異譯。

右一經卽大般若第七會曼殊室利分。與舊文般若同本異譯。

右一經。內典錄云失譯者非也。今尋其本乃出五密迹力士經中。從第四卷初第四紙五言偈後第五卷末文句全同。

右一經。出增壹阿含經第二十一卷抄出三經。初明四梵福。次明四食。後明四辯。長房錄云西晉沙門法炬譯者謬也。

右一經。出增一阿含經第四十六卷。周錄編在大乘藏中。云與貝多樹下思惟十二因緣同本異譯者謬也。

右一經出雜阿含經第三十卷。長房錄云。東晉西域沙門竺曇無蘭譯者謬也。

右一經亦出雜阿含經第三十卷。長房錄云西晉沙門法炬譯者謬也。

右一經出雜阿含經第四十六卷。長房錄云後漢三藏安世髙譯者謬也。

右一經出出曜經第八卷。長房錄云西晉沙門法炬譯者謬也。

右一經出賢愚經出家功徳品初。長房錄云吳代優婆塞支謙譯者謬也。

右上五經周錄之中編在闕本經內。今撿得其本。並出雜阿含中。旣是別生除之不錄。

摩竭魚因緣下九經並出根本說一切有部毘柰耶中。

此﹝醫﹣酉﹢口﹞羅鉢龍王經與度迦多演那經明同異者。但前經初文則賸四紙。緣起下文並同無別。何繁重鈔分爲二經。

此上二經文相錯涉。其大臣告王經比於後往前文賸兩紙餘。其分舍利經比於前經後可賸三紙餘。並無異鈔。爲二經繁而未當。

火生長者下三十三經。並出根本說一切有部毘柰耶雜事中﹝又有給孤長者請畫寺因緣一卷出雜事第十七及毘柰耶頌第五卷﹞。

從摩竭魚因緣經下四十二經四十九卷。並是說一切有部律中緣起。三藏義淨鈔出流行。旣類別生故並刪削。於中施物法非法經弟子事師經。比於廣文𨿽少增減旣不異於本。豈繁別爲部卷。類諸別生並刪也。

新撿出名異文同經

右一經卽薩遮尼乾子經之異名。周錄別載。復云闕本者誤也。

右一經撿諸藏本。並與小品般若文句全同者其本錯也。護公所譯新道行經。時無其本。

右一經。唐內典錄及大周錄俱載。今撿其文卽是合部大集經第六帙也。初之二卷名十方菩薩品。卽是明度五十校計經。後之六卷乃是無盡意經。其明度五十校計經不知何故編入大集。以有差殊今存別部之者。此旣重載。今故刪除。

右一經與弘道廣顯三昧經文句全同。但名別異。今存一本。

右一經。與方等般泥洹經文同名異。其方等泥洹初品名爲哀泣。乃取此品名目以作經題。比於方等泥洹。後闕三品文不足矣。

右一經。與慧印三昧經文句全同名廣略異。長房錄云慧印三昧經。亦名寶田慧印三昧經。周入藏錄二本俱載。一單一重誤之甚也。

右一經。與鹿母經文同名異。據其文義合從母立。長房錄云鹿子經。吳代優婆塞支謙譯者謬也。

右一經。與阿彌陀經文同名異。其宗代三藏求那跋陀羅所譯小無量壽經。時無其本。

右一經。與貝多樹下思惟十二因緣經文同名異。此聞城經合有異本。尋之未獲。

右一經。與大安般守意經文句全同名廣略異。羣錄之中存其二本誤之甚也。

右一經。與大乘藏中月光童子經文同名異。父名申日子號月光。約此不同立經名別。長房錄云申日經吳代優婆塞支謙譯者謬也。

右一經。與旃陀越國王經文句全同名廣略異。周入藏中栴陀越經編在單本。栴陀越國王經在於重譯。二處俱載者誤之甚也。

右一經。卽迦葉禁戒經之異名文句全同。或云宋代鹿野寺沙門慧簡譯者謬也。

右一經撿無其本。諸經藏內皆以轉法輪論替之者誤也。近於東都尋得正本編入藏記。

右一經與賓盧突羅闍爲優陀延王說法經文句全同名廣略異。

右一經。云是宋代三藏曇摩蜜多譯。云與姚秦三藏鳩摩羅什譯祕要法同本異出。今撿尋上下文極錯非是本經。初之一卷乃是治禪病祕要法文。仍不盡至半而止。第二卷已去卽是羅什所譯禪祕要法。從第一卷過半生起至第三卷末文亦不盡。欠十紙餘均爲四卷。通前成五。其曇摩蜜多譯者時闕其本。

新撿出重上錄經

右一經。亦名菩薩地持論。今此錄中編之爲律存其經名。除其論錄。中云菩薩地持經闕本者誤也。又周錄中此一本經旣有多名前後差互。凡六處重上錯之甚也。

右三經大周入藏錄中單本重譯二處俱載者誤也。今除單本編重譯中。

右一經。周入藏錄大乘經中及大乘論二處俱載者誤也。今以菩薩所造除其經名存於論錄。

右一經。周入藏錄大乘譯及集傳內二處俱載者誤也。尋文並同不可分二𨿽曾再譯一本闕無。今經中除編於集內。

右一論。隋開皇仁壽二年眾經錄及唐內典大周錄等皆存二本。云與十五卷攝論同本異出。俱是陳朝三藏眞諦所譯者誤也。今勘文句首末全同。卷𨿽多少有殊不可分爲二部。但存十五卷本。十二成者除之。

新撿出合入大部經

五十二部一百四十一卷

右隋興善寺沙門寶貴。取前三本及闍那崛多所譯銀主囑累二品。總二十四品合成八卷。前之三本並合入中一無增減。其八卷成者留之入藏。上之三本旣重故略。

西晉三藏竺法護譯

西晉三藏竺法護譯

梁三藏曼陀羅仙譯

元魏三藏佛陀扇多譯

大唐三藏玄奘譯

大唐三藏義淨譯

大唐三藏實叉難陀譯

髙齊三藏那連提耶舍譯

姚秦鳩摩羅什譯

亦名大悲心經攺名富樓那會

隋三藏闍那崛多譯

曹魏三藏康僧會譯

元魏外國王子月婆首那譯

姚秦三藏鳩摩羅什譯

元魏三藏佛陀扇多譯

西晉淸信士聶道眞譯

隋三藏達摩笈多譯

隋三藏闍那崛多譯

元魏三藏菩提留支譯

梁三藏曼陀羅仙譯

般若部中重出一本此以在次不可偏除故存其目

西晉竺法護譯

右密迹力士經下合二十部共八十一卷。並是大寶積經諸會舊譯三藏菩提流志。勘梵本同更不重翻直編會次。旣合入大部別者刪之。

右三律儀經下。合二十六部共四十四卷。大唐先天二年南印度三藏沙門菩提流志﹝唐云覺愛﹞於西崇福寺譯。並是寶積諸會編在大部之中。亦有鈔寫別部流行。恐不知根源故具條示。若新舊相合共成一百二十卷。若各別分之則成二百五卷矣。

別錄中補闕拾遺錄第五

補拾錄者。謂舊錄闕題新翻未載之類。今並詳而具之也。所冀法輪無玷慧日增暉。永燭幽途恒霑沃者矣。

右文殊問暑經下。一百六十四部合二百五卷。並是舊譯經律論等。大周廣錄有目。入藏之內並無。闕本錄中有載不載。或有周錄遺漏諸錄有者。今並拾遺編入藏錄。

大唐三藏菩提流志譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏菩提流志譯

大唐三藏菩提流志譯

大唐三藏菩提流志譯

大唐三藏菩提流志譯

大唐三藏菩提流志譯

大唐三藏菩提流志譯

大唐三藏菩提流志譯

玄宗肅宗代宗今上四朝所譯大乘經具錄如上。已上從金剛頂瑜伽般若理趣經下。一百二十四部二百四十卷。大乘經目。玄宗皇帝開元十九年後至今新譯。準勅拾遺補闕編入貞元目錄。

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

代宗朝三藏沙門大廣智不空譯

代宗朝三藏沙門大廣智不空譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

大唐三藏義淨譯

右花嚴經下。二百二十一部。合七百四十一卷。並是大周刊定錄後及開元釋教錄後新譯。所以前錄未載。今並補闕編入貞元新定釋教目錄。小乘律論開元錄後並無新譯。

右四分戒本下並小乘律合六部十卷。然並撰述有據。時代盛行。故補先闕編之見錄。

大唐沙門釋圓照撰

大唐沙門釋圓照等奉勅撰

大唐沙門釋玄應撰

大唐沙門釋慧苑撰

大唐沙門釋道宣撰

大唐三藏玄奘撰

大唐沙門釋智昇撰

大唐沙門釋道宣撰

大唐沙門釋彥悰撰

大唐沙門釋慧立等撰

大唐三藏義淨撰

東晉沙門法顯自述

梁沙門釋慧皎撰

大唐沙門釋道宣撰

大唐龍田寺釋氏法琳撰

大唐龍田寺釋氏法琳撰

大唐沙門彥琮撰集

大唐沙門釋玄嶷撰

大唐沙門釋復禮撰

梁沙門釋僧祐撰

大唐沙門釋道宣撰

大唐三藏義淨撰

梁沙門釋寶唱撰

大唐三藏義淨撰

大唐三藏義淨撰

大唐三藏義淨撰

右大佛名經下。合七十六部。四百一十五卷。並是此方所撰傳記集錄等。然於大法神助光揚故補先闕。拾遺准勅編入貞元釋教目錄。

貞元新定釋教目錄卷第二十七

貞元新定釋教目錄卷第二十八﹝別錄之九﹞

貞元新定釋教目錄卷第二十八﹝別錄之九﹞

西京西明寺沙門圓照撰

別錄中疑或再詳錄第六

疑或錄者。自梵經東闡年將七百。教有興廢時復遷移。先後翻傳卷將萬計。部帙旣廣尋閱難周。定錄之人隨聞便上。而不細尋宗旨理或疑焉。今恐眞僞交參是非相涉。故爲別錄以示將來。庶明達髙人重爲詳定。

右毘羅三昧經下八部九卷。古舊錄中皆編僞妄。大周刊定附入正經。尋閱宗徒理多乖舛。論量義句頗涉凡情。且附疑科難從正錄。或云貶量聖教罪有所歸。佛有誠言此非責難。經云。於我所說若生疑者尚不應受況如是等。准其道理須簡是非。仍俟諸賢共詳眞僞﹝上之八經舊錄篇僞今此僞錄之次亦存而不削舊僞經目錄刊爲正者更有數部今未見本故此不論﹞。

謹按長房等錄。竺法護所譯有法社經一卷。脚注云。注爲疑。此應多是舊僞錄中法社經。前經初題復云。皇鹵三藏翻胡經出。然尋此文意狀涉人情。題注參差難爲揩准。且編疑錄待更詳之。

右二部五卷大周錄中編之入藏。尋閱文句亦涉人情。事須重詳且編僞錄。

右一經長房內典二錄直云梁天監十五年木道賢獻上。更辯委由旣無其本。眞僞難定。且附疑錄。

右一經新舊之錄皆未曾載。時俗傳行將爲正典。細尋文句亦涉人情。事須審詳。且附疑錄。

右一經新舊諸錄並未曾載。然尋文理亦涉人謀。依而行之獲驗非一。復須詳審且附疑錄。

別錄中僞妄亂眞錄第七

三百九十三部一千四百九十一卷

僞經者。邪見所造以亂眞經者也。自大師韜影向二千年。魔教競興正法衰損。自有頑愚之輩。惡見迷心僞造諸經。誑惑流俗邪言亂正。可不哀哉。今恐眞僞相參是非一槪。譬夫崑山寶玉與瓦石而同流。贍部眞金共鉛鐵而齊價。今爲件別眞僞可分。庶涇渭殊流無貽後患。

三紙餘後有捨身願文。共有五紙

右一經不知何人所造邪黨盛行。經初又云三藏法師玄奘譯。按法師所譯無有此經。僞謬之情昭然可見。且述四件用曉愚心。

一僞經初云。王舍城靈鷲山者。靈鷲山名古譯經有。奘法師譯皆鷲峯。今言靈鷲一僞彰也。

一僞經初又云。靈鷲山屍林側者。按諸傳記其鷲峯山在摩伽陀國山城之內宮城東北十四五里。豈有都城之內而安棄屍之處。事旣不然二僞彰也。

一僞經中又云。佛說過去然燈佛時初願捨身者。然燈如來是釋迦牟尼佛第二無數劫滿授記之師。豈有得記當成方能死捨。事與理乖三僞彰也。

一僞經中又云。若有人殺害有情徧索訶界。四重五逆謗方等經。及盜常住現前僧物。如是等罪合墮地獄。若能捨身罪必消滅者。謗經造逆合墮阿鼻死捨得除便無重報﹝如外道妄計殑伽河浴罪垢消除輕命自汎生天受福此言死捨除罪與彼妄計何殊﹞愚夫造惡用此除愆。智者當思勿被欺誑。永淪惡趣無解脫期。事與理乖四僞彰也﹝訛舛極多不能備記﹞。

右一經卽舊僞錄中像法決疑經前文增加二品共成一經。初云。佛臨涅盤爲阿難說法住滅品。此品乃取奘法師所譯佛臨涅槃記法住經。攺換增減置之於首。次是地藏菩薩讚歎法身觀行品。後是常施菩薩所問品。此品卽是舊經。據其文勢次第不相聯貫。景龍元年三階僧師利僞造序中妄云。三藏菩提流志三藏寶思惟等於崇福寺同譯。師利云有梵夾流志曾不見聞。以舊編入僞中再造望蠲疑錄。僞上加僞訛舛尢多。目閱可知不勞廣敍。

﹝撰錄者曰余曾以此事親問流志三藏口云吾邊元無梵夾不曾翻譯此經三藏弟子般若丘多識量明敏具委其事恐時代綿遠謬濫眞詮故此指明以誡於後其僧師利因少鬭訟聖躬親慮時令還俗豈非上天不祐降罸斯人歟﹞。

亦名萬明王緣起經或無論兼說彌勒下生

右上四經並是妖徒僞造。其中說彌勒如來卽欲下生等事。

﹝謹按正經從釋迦滅後人間經五十七俱胝六十百千歲贍部洲人壽增八萬彌勒如來方出世豈可壽年減百而有彌勒下生耶﹞。

以斯妖妄誘惑凡愚。淺識之流多從信受。因斯墜沒。可謂傷哉。故此甄明特希詳鑑耳。

經後題云人身因緣開悟佛性經

或云淨行優婆塞戒經感應品第十三攺遺教經作

右一經近代人造忘其人名。緣妻能妬僞造此經以誑之。於中說嫉妬之人受報極重。

央崛經下一十九部合二十卷。並義理乖背僞妄昭然。章疏共引靡知虛僞。故載斯錄傳示後賢。儻悟非眞希同革獘。又僞經之類。其數寔繁。更待尋求。續編此例。

從要行捨身經下三十七部四十一卷。承前諸錄皆未曾載。今開元新錄搜集編上。

右定行三昧經下二十五部二十八卷。符秦沙門彌天釋道安錄中僞疑經﹝安公僞錄本有二十六卷經今以寶如來三昧經翻譯有源以曾兩譯編之正錄故此除之﹞。

安公云。外國僧法學皆跪而口受。同師所受。若一二十轉以授後學。若有一字異者共相推覆得便擯之。僧法無縱也。經至晉土其年未遠。而喜事者以沙糅金斌斌如也。而無撿正何以別眞僞乎。農者禾艸俱存后稷爲之歎息。金匱玉石同緘卞和爲之懷耻。安敢豫學次見經淆雜龍蛇並進。豈不恥之。今列意。謂非佛經者如右。以示將來學士共知鄙倍焉。

亦云如來初度五比丘。卽說應供行經

僧祐錄云。此經前題云羅什出。祐按經卷舊無譯名。兼羅什所出又無此經。故入疑錄

右一經。余親見本似是漢魏之代此方撰集非梵本翻。周錄之中編之入正。今以名濫眞經。依祐編之僞錄。

右一十二部經記。僧祐錄云。或義理乖背或文偈淺鄙。故入疑錄。庶耘蕪穬以顯法寶﹝祐錄又有灌頂藥師經一卷云宋代惠簡依經抄撰今以此經出灌頂新舊已經四譯所以僞錄除之﹞。

右比丘應供經下一十四部一十六卷。梁僧祐錄中僞經。祐錄略云。祐校閱羣經廣集同異。約以經律頗見所疑。眞經體趣融然深遠。假託之文辭意淺雜。玉石朱紫無所逃形也。今區別所疑注之於錄。并近世妄撰亦標于末。並依倚雜經而自製名題。進不聞遠適西域。退不見承譯西賓。我聞興於戶牖印可出於胸懷。誑誤後學良足寒心。旣躬所見聞寧敢默已。嗚呼來葉愼而察焉﹝祐錄云又有菩提福藏法化三昧經一卷眾經要覽法偈二十一首一卷並云沙門道歡所撰准長房錄道歡更有僞經故從於彼一處編上﹞。

右五部五卷。長房錄中簫齊沙門釋道備撰。備後攺名道歡。𨿽見眾錄然並注入疑經。今依舊編。長房錄中道備更有安墓呪經一卷。祐錄𨿽不題造人。以僞顯錄此不重載。

右二十一種經凡三十五卷。如前所列算得三十四卷。

梁僧祐錄云。齊末大學博士江泌處女尼子所出。初尼子年在齠齔。有時閉目靜坐誦出此經。或說上天或稱神授。發言通利如有宿習。令人寫出。俄而還止。經歷旬朔續復如前。京都道俗咸傳其異。今上勅見面問所以。其依事奉答不異常人。然篤信正法少修梵行。父母欲嫁之誓而弗許。後遂出家名僧法住靑園寺。祐旣收集正典檢集異聞。事接耳目就求省視。其家祕隱不以見示。惟得妙音師子吼經三卷。以備疑經之錄。此尼天監年三月亡。有好事者得其文疏。前後所出定二十餘卷。厥舅孫質以爲眞經。行疏勸化收合傳寫。旣染毫牘必在於世。昔漢建安末濟陰丁氏之妻忽如中疾便能胡語又求紙筆自爲胡書。復有西域胡人見其此書云。是經莂推尋往古不無此事。但義非金口。又無師譯。取捨兼懷附之疑例﹝長房以爲重習有內置之正目仁壽錄及內典等錄以非梵本翻傳編於僞錄今依仁壽等定亦編僞中﹞。

右一經。昔元魏天平年中定州幕士孫敬徳在防造觀世音像。年滿將還在家禮事。後爲賊所引不堪考楚。遂妄承罪。明日將刑。其夜禮懺流淚忽如夢睡見一沙門。教誦救生觀世音經。經有諸佛名令誦千徧得免苦難。敬徳覺記夢所緣了無參錯。遂誦一百徧。有司執縛向市。且行且誦臨刑滿千。刀下斫之折爲三段皮肉不傷。易刀又斫。凡經三換刀折如初。監司問之具陳本末。以狀聞。丞相髙歡乃爲表請免死。因此廣行于世。所謂髙王觀世音經也。敬徳還設齋迎像。乃見項上有三刀痕。見齊書及辯正論內典錄﹝撰錄者曰此經周錄之內編之入藏今則不然此𨿽冥授不因傳譯與前僧法尼所誦何殊何得彼入僞中此編正錄例旣如此故附此中﹞。

右一經。僧祐錄云。梁天監九年郢頭陀道人妙光。戒歲七﹝萉﹣巴﹢﹝日／﹝句﹣口﹢匕﹞矯以勝相。諸尼嫗人僉稱聖道。彼州僧正議欲駈擯。遂潛下都住普弘寺造作此經。又寫在屏風紅紗映覆香華供養。雲集四親嚫供噎塞。事源顯發勅付建康辯覆。款伏抄略諸經多有私意妄造借書人。路琰屬辭潤色。獄牒妙光巧詐事應斬刑。路琰同謀十歲讁戍。卽以其年四月二十一日勅僧正慧超。令喚京師能講大法師宿徳。如僧祐曇准等二十人。共至建康前辯妙光事。超卽奉旨與曇准僧祐法寵慧令慧集智藏僧旻法雲等二十人於縣辯問。妙光伏罪事事如牒。眾僧詳議依律擯治天恩免死。恐於偏地復爲惑亂。長繫東治卽收拾此經。得二十餘本及屏風於縣燒除。然猶有零散恐亂後生。故復略記﹝薩婆若陀長者是妙光父名妙光弟名金剛徳體弟子名師子撰錄者曰餘錄之中略述由委今具明者欲使委悉根源共同鑑勗﹞。

右按長房等代錄及失譯錄俱有此經。僧法尼誦中復有阿那含經二卷。旣並無本詮定眞僞難分。且各存其目。

右空寂所問經。謹按羣錄已經兩譯。恐濫竊眞名。故存其目。又有法滅盡經一卷。卽此異名不復重載﹝其法滅盡大小二乘僞錄皆載者誤也﹞。

右按安世髙譯處有小般泥洹經此旣名同復無本可定。且二處俱載。

右此經更有一本。題云佛頂陀羅尼經。初云婆羅門三藏流支譯。加呪一首餘文大同﹝撰錄者曰經題流支未詳何者若流支再譯經語與舊合殊今乃呪異餘同未能令人除惑推尋無據不可妄編故依舊錄列之於此﹞。

右此單卷法社經曾見三本。說處𨿽同文辭乃異。尋其文義竝是人造﹝一本三紙名爲法社罪福報應經一本兩紙一本一紙餘﹞。

右按長房等代錄及失譯錄俱有此經。旣並無本詮定寔難。且各存其目﹝撰錄者曰此經余𨿽不覩全本見所引者多是人造﹞。

右按梁僧祐錄隋費長房錄唐道宣錄等。並云齊武帝時沙門釋法度出。而不言譯未詳出字。其意云。何爲是集出爲是僞出。其本復闕詮定寔難。且衣法經錄中載之僞錄。

右阿那含經下八十六部一百四十一卷。隋開皇十四年勅沙門法經等所撰。眾經錄內僞疑經錄云。並名號乖眞。或首掠金言而未申謠讖。或初論世術後記法詞。或引陰陽吉凶。或明神鬼禍福。諸如此比僞妄灼然。今宜祕寢以救世患﹝然法經錄中以隨願往生經樂師經梵天神策經仁王經寶如來三昧經占察經梵經五苦章句經安宅神呪經遺教論等編疑僞者不然隨願往生等三經出大灌頂經仁王等七經並翻譯有源編爲疑僞將爲末可今編正錄此中不載﹞。

右金剛藏經下一十一部四十一卷。隋仁壽二年勅請興善寺大徳與翻經沙門及學士等。共定眾經錄。內僞疑經﹝撰錄者曰此僞錄中復有大光明菩薩百四十八願經僧祐錄內注云抄經今別生錄載僞錄除之﹞。

右大法王經下二十二部八十七卷大唐麟徳元年京師西明寺沙門道宣所撰。內典錄中僞經。宣云。諸僞經論人間經藏往往有之。其本尚多待見更錄﹝撰錄者曰內典中復有金棺囑累經一卷卽是法經錄中敬福是故不重載又有占察經遺教論並翻傳有據文義可觀編之僞錄將爲未可已編正錄僞中不載﹞。

撰錄者曰。此上二經余親見其本。但前廣後略。餘並無異。

右諸佛下生經下八十部一百一卷。大唐天后天冊萬歲元年勅東都佛授記寺沙門明佺等刊定眾經錄中僞經。周錄云。古來相傳皆云僞謬。觀其文言冗雜義理澆浮。𨿽偸佛說之名終露人謀之狀。迷墜羣品罔不由斯。故具疏條列之如上﹝撰錄者曰此八十經自古僞錄皆未曾載周錄獨編𨿽云古來相傳皆云僞謬而不別顯出何錄中且依周錄件之如上﹞。

右二部二卷梁僧祐錄云。齊武帝時比丘釋法願僞造。然旣立名號則成部卷擢後代疑亂。故明注于錄﹝長房錄云世皆共列用爲疑經故復載後賢識源幸同鑑勗﹞。

右一部五卷梁僧祐錄云。齊武帝時比丘釋王宗所撰。抄集眾經有似數林。但題稱佛制懼亂名實。故注于錄﹝長房錄云首題經名編預於錄旣非正經世所疑惑﹞。

右一部一卷隋翻經學士費長房錄云。簫齊武帝代永明五年常侍庚頡採經意﹝撰錄者曰採意爲頌不同僞造旣別立經名恐濫於聖典隋仁壽錄及大周錄在僞中今亦同彼編於僞錄﹞。

右僧祐錄云。從華嚴經至貧女爲國王夫人經。凡三十六部經。並齊竟陵文宣王所抄。凡抄字在題上者皆文宣所抄也。

右成實論梁僧祐錄云。永明七年文宣王請定。林上寺釋僧柔小莊嚴寺釋慧次等。於普弘寺共抄出。

已上一經內典錄云。是文宣所抄。右華嚴經下四十三部二百九十八卷。勘校羣錄並是南齊司徒竟陵文宣王蕭子良所抄﹝長房錄云。王愛好博尋。躬自緝撰備忘擬歷不謂傳行後代學人相踵抄讀。世人參雜惑亂正文。故舉本綱庶知由委。但上題抄字者悉是其流類例細尋始末自別。內典錄云。旣異本經題抄顯別合後尋者知有所因。然風味彌通義理愜附接蒙俗之繁博考性欲之殊途有道存焉。義非疑妄。而祐長房等諸錄並注疑經。莫不恐涉澆浮餘波失本故也﹞。

右從佛法六義下五十四部五百一卷。並名濫眞經。文句增減或新糅異義別立名題。若從正收恐玉石斯濫。若一例爲僞而推本有憑。進退二途實難詮定。且依舊錄編之僞末。後學尋覽幸詳得失耳。

貞元新定釋教目錄卷第二十八

貞元新定釋教目錄卷第二十九﹝入藏錄上﹞

貞元新定釋教目錄卷第二十九﹝入藏錄上﹞

西京西明寺沙門圓照撰

合大小乘經律論及聖賢集傳兼貞元新入藏經。總一千二百五十八部。合五千三百九十卷。五百一十帙。

大乘入藏錄上

大乘經六百八十二部。二千四百一十三卷。二百二十一帙。

大乘經重單合譯

四百九十一部二千四十卷

一萬三百三十一紙

一百二十二紙

二十八紙

一十九紙

一十二紙

二十八紙

一千九百九十一紙

五十五紙

三十四紙

二十五紙

一百一十九紙

五十紙

六十四紙

一千七十九紙

一千三百二十七紙

六百一十二紙

一十四紙

一百五紙

八紙

三十九紙

二百一十四紙

一百五十二紙

一百五十八紙

五十五紙

二十紙

一百六十八紙

四十九紙

八十三紙

五十四紙

四十二紙

二十八紙

四十七紙

二十紙

一百一十八紙

一十一紙

三十一紙

二十四紙

二十六紙

二十六紙

一百四十七紙

六紙

共四十紙

四紙

五百二十六紙

二十四紙

三紙

十一紙

十六紙

十三紙

十一紙

一十一紙

一十紙

二十二紙

七十八紙

六十八紙

三紙

二十一紙

六紙

二十六紙

五十二紙

三百三十七紙

一百九十二紙

大乘經單譯

一百九十一部三百七十二卷三十帙

二百九十八紙

二百六十八紙

六十三紙

二十七紙

一百五十六紙

二十紙

四十一紙

一百二十一紙

一十四紙

四十九紙

八十一紙

七十三紙

十二紙

大乘律

一百八十六紙

一百三十一紙

大乘論

二十一部一百五十五卷釋論七十八部三百六十五卷集義論。

十帙

一百二十八紙

一十二紙

二百五十五紙

二百七十六紙

三百二十七紙

一百七十六紙

二百一十六紙

八十紙

上十七論十七卷同帙都計大乘經律論。見入藏者。總八百八部。二千九百八十八卷。三百七十六帙與前廣錄部數不同者。前廣錄中以大寶積經。諸部合成分爲四十九部上錄。此合爲一部故欠四十八。不同。

貞元新定釋教目錄卷第二十九

貞元新定釋教目錄卷第三十﹝入藏錄下﹞

西京西明寺沙門圓照撰

小乘入藏錄下

﹝小乘經律論等三百三十部一千八百九卷一百七十帙賢聖集傳附此卷末此直列經名及標紙數餘如廣錄﹞

小乘經二百四十部六百一十八卷四十八帙。

小乘律六十一部四百九十三卷五十帙。

小乘論三十六部六百九十八卷七十二帙。

小乘經重單合譯

一百五十三部三百九十四卷三十一帙

四百三十一紙

四十五紙

五紙

四紙

二紙

一紙

二十八紙

五紙

三十一紙

十三紙

小乘經單譯

八十七部二百二十四卷一十七帙

八百七十七紙

三十二紙

三紙

三紙

小乘律

八百七十五紙

二帙

五百九十七紙

二十五紙

二十六紙

三十四紙

一百四十六紙

二十二紙

一十五紙

三十一紙

七十一紙

六紙

二百七十七紙

八十七紙

十二紙

十三紙

二十九紙

六紙

右此上從藥事下七部共五十卷。竝三藏沙門義淨從大周證聖元年至大唐景雲三年已來兩京翻譯。未入開元釋教錄。搜撿入貞元目錄。於內由缺三卷。訪本未獲已上七部四十七卷共五帙﹝亦右闕本錄中收爲本末足故且記此﹞。

一百五十五紙

三百五十八紙

四十二紙

小乘論

三十六部六百九十八卷七十一帙

三百五十八紙

一百八十九紙

二百一十八紙

二百五十五紙

四百七十一紙

上二論二十三卷三帙上帙七卷中下各八卷。

四百六十五紙

一千三百九十四紙

六百一十四紙

六百四紙

賢聖集

一百一十二部六百一十八卷七帙﹝六十八部一百七十三卷梵本翻出四十四部四百二十二卷此方撰集﹞

二百八十三紙

上二集三十三卷四帙上三帙各八卷。第四帙九卷。

一百四十五紙

八十一紙

八十二紙

五十紙

二紙

七紙

上一集二十卷分爲三帙上下各七中帙六卷。

上二集二十二卷二帙上帙十卷下帙十二卷。

上四集二十一卷二帙上帙十一卷下帙十卷。

上二集二十七卷四帙第一帙六卷下三帙各七卷。

上三集十七卷二帙上帙八卷下帙九卷。

一百七十紙

上一集三十卷分爲四帙第一第二各八下二帙各七。

開元錄不入目今於貞元十五年奉勅編入目錄流行

上一集三十卷分爲四帙第一帙十第二帙七第三帙七下帙六。

貞元新定釋教目錄卷第三十

右密迹力士經下二十三部合八十四卷。並編入大寶積經藏中。故無別本。

右二部一十卷。與藏中八卷者文句不異。其八卷本品數備足。故留入藏。此二皆闕故不存之。其八卷本有二十四品。

右新道行等一十九部共四十二卷。或是一經兩名。或時無正本。故存一經。重者不錄。

右六部一十九卷同錄入藏。重載兩本今存一。

從虛空藏下一十五部二十四卷。旣從大經流出。卽是別生。准眾經錄別生之經不須抄寫。故入藏錄除之不載。

摩竭魚因緣下九經。並出根本說一切有部毘柰耶中。

火生長者下三十二經。並出根本說一切有部毘柰耶雜事中。

從摩竭魚因緣經下四十一部四十七卷。並是說一切有部律中緣起三藏義淨鈔出流行。旣類別生亦不編載。

幻師下三部九卷。並周錄入藏見經。今尋本未獲。所以錄中不載。其新譯經未得本者。不能繁記。

淨度經下十部一十五卷。並是古舊錄中僞疑之經。周錄𨿽編入正文。理並涉人謀。故此錄中除之不載。已上都有一百一十八部二百四十七卷。多是諸錄見入藏經。今以皆是繁重。或有尋求未獲。故並不爲定見之數。恐不知委且略述之。若欲委知根由。並如刪繁錄中廣述。

貞元新定釋教目錄卷第三十

