

欽定四庫全書

史部三

宋史紀事本末

紀事本末類

提要

【臣】等謹案宋史紀事本末二十八卷明陳邦瞻撰邦瞻字徳逺髙安人萬曆戊戌進士官至兵部侍郎事迹具明史本傳初禮部侍郎臨胊馮琦欲仿通鑑紀事本末例論次宋事分類相比以續袁樞之書未就而沒禦史南昌劉曰梧得其遺稿因屬邦瞻增訂成編大抵本於琦者十之三出於邦瞻者十之七自太祖代周迄文謝之死凡分一百九目於一代興廢治亂之迹梗槪略具樞義例最爲賅博其鎔鑄貫串亦極精密邦瞻能墨守不變故詮敍頗有條理諸史之中宋史最爲蕪穢不似資治通鑑本有脈絡可尋此書部別區分使一一就緒其書𨿽亞於樞其尋繹之功乃視樞爲倍矣惟是書中紀事旣兼及遼金兩朝當時南北分疆不能統一自當稱宋遼金三史紀事方於體例無乖乃專用宋史標名殊涉偏見至元史紀事本末瞻已別有成書此內如防古諸帝之立防古立國之制諸篇皆專紀元初事實卽應析歸元紀之中使其首尾相接乃以臨安未破一槪列在宋編尢失於限斷此外因仍宋史之舊舛訛疎漏未及訂正者亦所不免然於記載冘雜之內實有披榛得路之功讀通鑑者可無樞之書讀宋史者不可無此一編也乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

宋史紀事本末原序

宋史紀事本末者論次宋事而比之以續袁氏通鑑之編者也先是宗伯馮公欲爲是書而未就侍禦斗陽劉先生得其遺稿若干帙以視京兆徐公徐公以授門下沈生俾讐正之因共屬不佞續成焉凡不佞所增輯幾十七大都則侍禦之指而宗伯之志也編成宜有敍敍曰史自紀傳而外益以編年代有全書尙矣事不攺於前詞無增於舊臚列而彚屬之以爲討論者徑斯於述作之體不已末乎而非然也善乎楊氏之言曰提事之微以先於其明搴事之成以後於其萌其情匿而泄其故悉而約是述本末者防也而不佞於宋事尢重有慨焉夫史者徵往而訓來考世而定治者也五帝三王之事旣已若存若亡而漢唐之盛智名勇功獨爲誦說者所艷慕然而未暇考其世已宇宙風气其變之大者有三鴻荒一變而爲唐虞以至於周七國爲極再變而爲漢以至於唐五季爲極宋其三變而吾未覩其極也變未極則治不得不相爲因今國家之制民間之俗官司之所行儒者之所守有一不與宋近者乎非慕宋而樂趨之而勢固然已舟行乎水而不得不視風以爲南北治出乎人而不得不視世以爲上下故周而上持世者式道徳漢而下持世者式功力皆其會也逮於宋則仁義禮樂之風旣逺而機權詐力之用亦窮藝祖太宗覩其然故舉一世之治而繩之於格律舉一世之才而納之於凖繩規矩循循焉守文應令雍容顧盼而世已治大抵宋三百年間其家法嚴故呂武之變不生於肘腋其國體順故莽卓之禍不作於朝廷吏以仁爲治而蒼鷹乳虎之暴無所施於郡國人以法相守而椎埋結駟之俠無所容於閭巷其制世定俗蓋有漢唐之所不能臻者獨其弱勢宜矯而煩議當黜事權惡其過奪而文法惡其太拘要以矯枉而得於正則善矣非必如東西南北之不相爲而寒暑晝夜之必相代也故曰世變未極則治不得不相爲因善因者鑑其所以得與其所以失有微有明有成有萌有先有後則是編者夫亦足以觀矣余故不揣而敍之俾論世之君子於玆得有考焉萬曆乙巳仲春南京吏部稽勲淸吏司郎中髙安陳邦瞻書

欽定四庫全書

宋史紀事本末卷一

馮

原編

陳邦瞻增輯

太祖代周

宋太祖建隆元年周恭帝宗訓元年也先是周顯徳六年十一月鎭定二州上言北漢會契丹兵入冦至是年正月辛丑朔遣殿前都防檢檢校太尉歸徳節度使趙匡率兵禦之殿前副都防檢慕容延釗將前軍先發時主少國疑中外宻有推載匡之意都下讙言將以出軍之日冊防檢爲天子士民恐怖爭爲逃匿計惟內廷晏然不知癸卯大軍繼出軍校苗訓號知天文見日下復有一日黑光摩蕩者久之指示匡親吏楚昭輔曰此天命也是夕次陳橋驛將士相聚謀曰主上防弱吾輩出死力破敵誰則知之不如先冊防檢爲天子然後北徵未晚也都押衙李處耘具以事白匡弟供奉官都知匡義及歸徳掌書記趙普匡義普部分諸將環列待旦遣牙隊軍使郭延贇馳騎入京報殿前都指揮使石守信都虞候王審琦二人皆素歸心匡者甲辰黎明將士逼匡寢所匡義普入帳中白之匡時被酒臥欠伸徐起將校已露刃列庭曰諸將無主願冊太尉爲皇帝匡未及對黃袍已加身矣眾卽羅拜呼萬嵗掖之上馬還汴匡攬轡曰汝等貪富貴立我能從我命則可不然我不能爲若主矣皆下馬曰願受命匡曰太后主上我北面事者不得驚犯公卿皆我比肩不得侵淩朝市府庫不得侵掠用命有重賞違不汝貰也皆應曰諾遂肅隊而行乙巳入汴先遣楚昭輔慰安家人又遣客省使潘美見執政諭意時早朝未罷聞變範質執王溥手曰倉卒遣將吾輩之罪也爪入溥手幾出血溥噤不能對侍衛親軍副都指揮使韓通自禁中遑遽而歸謀帥眾禦之軍校王彥升逐焉通馳入其第未及闔門爲彥升所害妻子俱死匡進登明徳門令甲士歸營而自退居公署將士擁範質等至匡見之流涕曰吾受世宗厚恩爲大軍所迫一旦至此慙負天地將若之何質等未及對列校羅彥瓌挺劍厲聲曰我輩無主今日必得天子質等相顧不知所爲溥降階先拜質不得已亦拜遂請匡詣崇元殿行禪代禮召百官至晡時班定猶未有禪詔翰林承防陶谷出諸袖中遂用之匡就廷北面拜受已乃掖升殿卽皇帝位奉周主爲鄭王符太后爲周太后遷之西宮乙巳大赦攺元以所鎭歸徳軍在宋州國號宋遣使徧告郡國藩鎭加官進爵有差定國運以火徳王色尙赤臘用戌帝涿郡人四世祖朓唐幽都令生珽唐禦史中丞珽生敬涿州刺史敬生殷周檢校司徒嶽州防禦使殷娶杜氏生帝於洛陽夾馬營赤光繞屋異香經宿不散及長容貌雄偉器度豁如識者知其非常人仕周補東西班行首累官殿前都指揮使掌軍政凡六年數從世宗徵伐洊立大功人望歸之世宗嘗於文書囊中得木長三尺餘題曰防檢作天子時張永徳爲殿前都防檢乃命代之卒用代周華山隠士陳摶聞帝代周曰天下自此定矣未幾鎭州報北漢兵引還戊申詔贈周馬步親軍副都指揮韓通爲中書令以禮以旌其忠欲加王彥升擅殺之罪羣臣以建國之始乞貰之帝猶怒故終身不得節鉞辛亥論翼戴功加石守信爲侍衛親軍馬步軍副都指揮使髙懷徳爲殿前副都防檢張令鐸爲馬步軍都虞候王審琦爲殿前都指揮使張光翰爲馬軍都指揮使趙彥徽爲步軍都指揮使並領節鎭余領軍者並進爵時慕容延釗握重兵屯眞定韓令坤領兵巡北邊帝遣使諭意許以便宜從事兩人皆聽命乃加延釗殿前都防檢令坤侍衛都指揮使乙卯帝以其弟匡義爲殿前都虞候攺名光義趙普爲樞宻直學士立四親廟尊髙祖朓爲僖祖文獻皇帝曾祖珽爲順祖惠元皇帝祖敬爲翼祖簡恭皇帝妣皆爲皇后考殷爲宣祖昭武皇帝定制歲以四孟月及季冬凡五享朔望薦食薦新三年一祫以孟冬五年一禘以孟夏夏四月癸巳周昭義節度使李筠起兵初帝卽位遣使加筠中書令使者至潞州筠欲拒之賔佐切諫乃延使者置酒旣而取周太祖畫像懸於壁涕泣不已賔佐惶駭告使者曰令公被酒失其常性幸勿訝北漢主鈞聞之乃以蠟書結筠同舉兵筠長子守節泣諫筠不聽帝手詔慰撫且召守節爲皇城使遣歸謂筠曰我未爲天子時任汝自爲之我旣爲天子汝獨不能小讓我耶守節歸以白筠筠遂起兵令幕府爲檄數帝罪執監軍周光遜等送於北漢以求濟師又遣人殺澤州刺史張福據其城從事閭丘仲卿說筠曰公軍舉事其勢甚危𨿽倚河東之援恐亦不得其力大梁甲兵精鋭難與爭鋒不如西下太行直抵懷孟塞虎牢據洛邑東向而爭天下計之上也筠不能用北漢主自帥兵赴筠筠迎謁於太平驛言受周太祖恩不敢愛死北漢主與周世讐不悅其言因使其宣徽使盧贊監其軍筠見漢兵弱少而贊又來監心甚悔謀多不協乃畱守節守潞而自引眾南向北漢主聞贊與筠異復遣其平章事衛融和解之帝遣石守信髙懷徳慕容延釗王全斌分道擊之仍勑守信等曰勿縱筠下太行急引兵扼其隘破之必矣守信等敗筠兵於長平六月辛未帝自帥大眾討筠山路險峻多石帝先於馬上數石將士因爭負之卽日平爲大道遂與守信等會大敗筠眾於澤州南殺盧贊筠走保澤州帝親督戰列柵圍之大將馬全義帥敢死士數十人攀堞而上遂入其城筠赴火死獲衛融請死帝怒以鐵撾擊其首流血被面融呼曰臣得死所矣帝曰忠臣也釋之以爲大府卿北漢主懼引師歸帝進攻潞州守節以城降帝釋其罪以爲單州團練使秋七月帝自潞州還以大梁爲東京洛陽爲西京己未周淮南節度使李重進據揚州起兵重進周太

祖之甥與帝同事周室分掌兵柄常心憚帝帝立加重進中書令移鎭靑州重進愈不自安陰懷異志及李筠舉兵重進遣親吏翟守珣往潞陰結筠守珣素識帝乃潛詣京師求見帝問曰我欲賜重進鐵劵彼信我乎守珣曰重進終無歸順之志帝厚賜守珣令說重進緩其謀無令二凶並作分我兵勢守珣歸勸重進未可輕發重進信之旣而帝遣六宅使陳思誨賜之鐵劵重進欲治裝隨思誨朝汴左右沮之猶豫不決又自以周室懿親恐不得全遂拘思誨治城繕兵遣人求援於唐唐主以聞遣石守信王審琦李處耘宋偓等分道討之趙普勸帝自行冬十月帝發汴十一月丁未至廣陵卽日防之城將陷左右欲殺思誨重進曰吾將舉族放火死殺此何益卽盡室自焚思誨亦被害帝入城戮同謀者數百人揚州平史臣曰韓通死於宋未受禪之頃忠義之志明矣李筠李重進舊史書叛叛與否未易言也洛邑所謂頑民非殷之忠臣乎或曰三人者嘗臣唐晉漢矣曰智氏之豫讓非歟

三年冬十月遷鄭王宗訓於房州王后以開寶六年春殂諡曰恭帝

收兵權

太祖建隆二年閏三月以慕容延釗爲山南東道節度使先是帝受禪延釗握重兵屯眞定韓令坤領兵巡北邊帝遣使諭意許以便宜從事兩人皆聽命乃加延釗殿前都防檢令坤亦加侍衛指揮使至是延釗自眞定來朝令坤亦從討李重進還皆罷爲節度使自是殿前都防檢不復除授秋七月罷侍衛都指揮使石守信等典禁兵初石守信王審琦等皆帝故人有功典禁衛兵趙普數以爲言帝曰彼等必不吾叛卿何憂之深耶普曰臣亦不憂其叛也然熟觀數人者皆非統禦才恐不能制伏其下則軍伍間萬一有作孽者彼臨時亦不能自由爾帝悟一日召普從容論天下之事因喟然嘆息曰自唐季以來數十年間八姓十二君僣竊相踵兵革不息生民塗炭吾欲息天下之兵建久長之計其道何如普對曰陛下之及此言天地神人之福也節鎭太重惟稍奪其權則天下自安矣帝曰卿勿復言吾已諭矣頃之帝因晚朝與石守信等飲酒酣屏左右謂曰朕非卿等不及此然天子亦大艱難殊不若爲節度使之樂朕終夕未嘗敢安枕臥也守信等請其故帝曰是不難知此位誰不欲爲守信等頓首曰陛下何爲出此言今天命已定誰復有異心帝曰卿等固然其如麾下欲富貴何一旦有以黃袍加汝身汝𨿽欲不爲其可得乎守信等泣謝曰臣等愚不及此惟陛下哀矜指示可生之途帝曰人生如白駒過隙所以好富貴者不過欲多積金錢厚自娯樂使子孫無貧乏爾卿等何不釋去兵權出守大藩擇便好田宅市之爲子孫立永逺不可動之業多置歌兒舞女日夕飲酒相歡以終天年朕且與卿等約爲婚姻君臣之間兩無猜疑上下相安不亦善乎守信等皆謝曰陛下念臣等至此所謂生死而肉骨也明日皆稱疾乞罷典兵帝從之以守信爲天平節度使髙懷徳爲歸徳節度使王審琦爲忠正節度使張令鐸爲鎭寧節度使趙彥徽爲武信節度使皆罷宿衛就鎭賜賚甚厚惟石守信兼職如故其實兵權不在也已而欲用天雄節度使符彥卿典禁兵趙普諫曰彥卿名位已甚豈可復委以兵柄帝曰朕待彥卿厚豈忍相負耶普對曰陛下何以能負周世宗帝黙然事遂寢久之王彥超及諸藩鎭入朝帝宴於後苑酒酣從容謂之曰卿等皆國家宿舊久臨劇鎭王事鞅掌非朕所以優賢之意也彥超諭意卽前奏曰臣本無勲勞久冒榮寵今已衰朽乞骸骨歸丘園臣之願也安逺節度使武行徳護國節度使郭從義定國節度使白重贊保大節度使楊廷璋競自陳攻戰閥閱及履歷艱苦帝曰此異代事何足論明日皆罷鎭奉朝請胡一桂曰太祖深思天下唐末以來生民塗炭知所以處藩鎭收兵權之道旣以從容杯酒之間解石守信等兵權復以後苑之宴罷王彥超等節鎭於是宿衛藩鎭不可除之痼疾一朝而解矣

幹徳元年春正月初以文臣知州事五代諸侯彊盛朝廷不能制每移鎭受代先命近臣諭防且發兵備之尙有不奉詔者帝卽位初異姓王及帶相印者不下數十人至是用趙普謀漸削其權或因其卒或因遷徙致仕或因遙領他職皆以文臣代之夏四月詔設通判於諸州凡軍民之政皆統治之事得專達與長吏均禮大州或置二員又令節鎭所領支郡皆直京師得自奏事不屬諸藩於是節度使之權始輕時符彥卿久鎭大名專恣不法屬邑頗不治故特選常參官彊幹者往蒞之自是遂著爲令

三年三月初置諸路轉運使自唐天寶以來藩鎭屯重兵租稅所入皆以自贍名曰畱使畱州其上供者甚少五代藩鎭益彊率令部曲主塲務厚斂以入已而輸貢有數帝素知其獘趙普乞命諸州度支經費外凡金帛悉送汴都無得占畱每藩鎭帥缺卽令文臣權知所在塲務凡一路之財置轉運使掌之𨿽節度防禦團練觀察諸使及刺史皆不預簽書金穀之籍於是財利盡歸於上矣八月選諸道兵入補禁衛先是帝詔殿前侍衛二司各閱所掌兵揀其驍勇者升爲上軍至是命諸州長吏擇本道兵驍勇者送都下以補禁旅之闕又選彊壯卒定爲兵樣分送諸道召募教習俟其精練卽送闕下復立更戍法分遣禁旅戍守邊城使往來道路以習勤苦均勞佚自是將不得專其兵而士卒不至於驕惰皆趙普之謀也帝謂宰臣曰五代諸侯跋扈有枉法殺人者朝廷置而不問人命至重姑息藩鎭當如是邪自今諸州決大辟錄案聞奏付刑部詳覆之帝復問趙普以文臣有武幹者普以左補闕辛仲甫對帝遂用之爲四川兵馬都監因謂普曰五代方鎭殘虐民受其禍朕今用儒臣幹事者百餘人分治大藩縱皆貪濁亦未及武臣十之一也呂中曰天下之所以四分五裂者方鎭之專地也干戈之所以交爭互戰者方鎭之專兵也民之所以苦於賦繁役重者方鎭之專利也民之所以苦於刑苛法峻者方鎭之專殺也朝廷命令不得行於天下者方鎭之繼襲也太祖與趙普長慮卻顧知天下之獘源在乎此於是以文臣知州以朝官知縣以京朝官監臨財賦又置運使置通判皆所以漸收其權朝廷以一紙下郡縣如身使臂如臂使指無有畱難而天下之勢一矣帝旣定計盡收諸宿將兵柄而削藩鎭權尢注意命將分部守邊具得要領以趙贊屯延州姚內斌守慶州董遵誨屯環州王彥升守原州馮繼業鎭靈武以偹西夏李漢超屯闗南馬仁瑀守瀛州韓令坤鎭常州賀惟忠守易州何繼筠領棣州以拒北狄又以郭進控西山武守琪戍晉州李謙溥守隰州李繼勲鎭昭義以禦太原其家族在京師者撫之甚厚郡中筦之利悉與之恣其周回貿易免所過徵稅令召募驍勇以爲爪牙凡軍中事許從便宜每來朝必召對命坐賜以飲食錫賚殊異由是邊臣皆富於財得以飬募死士使爲間諜洞知蕃情每入冦必能先知預爲備設伏掩擊多致克捷自此累年無西北之虞得以盡力東南取荊湖川廣吳楚之地漢超在闗南民有訟其彊娶己女爲妾及貸民錢不償者帝召訟者謂曰汝女可適何人對曰農家爾又問漢超未至闗南時契丹何如對曰嵗苦侵暴曰今復爾邪對曰無也帝曰漢超朕之貴臣汝女爲之妾不猶愈爲農婦乎且使漢超不在闗南汝家尙能保其所有貨財邪責其人而遣之宻使諭漢超曰亟還其女並所貸朕姑貰汝勿復爲也不足於用何不以告朕邪漢超感泣由是益修政理吏民愛之初遵誨父宗本仕漢爲隨州刺史帝微時客遊至漢

東依宗本遵誨馮借父勢嘗侮之一日謂帝曰每見城上有紫雲如蓋又夢登髙臺遇黑蛇約長百尺餘俄化龍飛騰東北去雷電隨之是何祥也帝皆不對他日論兵遵誨理屈拂衣起帝乃辭宗本去自是紫雲漸散及卽位召遵誨諭之曰卿尙記曩日紫雲黑龍之事乎遵誨惶恐再拜俄而部下卒訴其不法十餘事遵誨待罪請死帝曰朕方赦過賞功豈念舊惡邪遵誨母在幽州患難暌離帝厚賞邊民購得之仍加優賜至是以環夏近邊授通逺軍使遵誨至鎭召諸族酋長諭以朝廷威徳眾皆感悅後數月復來擾邊遵誨率兵深入其境俘斬甚眾獲羊馬數萬夷落以定陳邦瞻曰宋祖君臣懲五季尾大之禍盡收節帥兵柄然後徵伐自天子出可謂識時勢善斷割英主之雄略矣然觀其任將如此此豈猜忌不假人以柄者哉後世子孫不深惟此意徒以杯酒釋兵權爲美談至南渡後姦臣猶托前議罷三大帥兵以與讐敵連和豈太祖趙普之謀誤之耶然當時務彊主勢矯枉過直兵財盡聚京師藩籬日削故主勢彊而國勢反弱矣亦不可謂非其遺孽也

平荊湖

太祖建隆元年六月荊南節度使髙保融卒弟保朂嗣初保融迂緩國事悉委於母弟保朂及卒保朂權知軍府請命於帝授以節度使

三年冬十月武平節度使周行逢卒子保權嗣時年十一十一月荊南節度使髙保朂卒兄保融子繼衝嗣初周行逢病亟召將校屬其子保權曰吾部內凶狠

者誅之略盡惟張文表在耳我若死文表必亂諸君善佐吾兒無失土宇必不得已當舉族歸朝無令陷於虎口及保權嗣位文表聞之怒曰我與行逢俱起微賤立功名今日安能北面事小兒乎十二月防保權遣兵代永州戍道出衡陽文表遂驅之以襲潭州知畱後廖簡素易文表不設備文表兵徑入府中簡方燕客醉被殺文表遂據潭州又將取朗陵以滅周氏保權遣楊師璠擊之且來求援先是帝遣盧懷忠使荊南謂之曰江陵人情去就山川向背我欲盡知之懷忠還言髙繼衝甲兵𨿽整而控不過三萬年谷𨿽登而民困於暴斂南邇長沙東距建康西迫巴蜀北奉朝廷其勢日不暇給取之易也及周保權使至帝謂範質等曰江陵四分五裂之國今出師湖南假道荊渚因而平之萬全防也幹徳元年春正月庚申乃命慕容延釗爲都部署樞宻副使李處耘爲都監率十州兵假道繼衝討文表未至楊師璠已破文表於平津亭執文表臠而食之梟首朗陵市處耘至襄州遣丁徳裕使繼衝諭意孫光憲因言於繼衝曰中國自周世宗時已有混一天下之志今宋主規模宏逺不若早以疆土歸之則可免禍而公亦不失富貴矣繼衝乃遣其叔父保寅奉牛酒犒師於荊門且覘彊弱處耘待之有加繼衝聞之以爲無虞是夕延釗召保寅宴飲帳中處耘宻遣輕騎數千倍道前進繼衝但俟保寅還遽聞王師奄至卽惶怖出迎遇處耘於江陵北十五里處耘揖繼衝令待延釗而率親軍先入城比繼衝還則王師已分據要衝繼衝大懼因盡籍其境內三州十六縣遣客將王昭濟奉表納於帝帝受之以王仁贍爲荊南都巡檢使而授繼衝荊南節度使如故髙氏親屬僚佐拜官有差以光憲爲黃州刺史三月戊寅延釗進克潭州將趨於朗保權牙將張從富等以爲文表已誅而宋師繼進不止懼爲所襲相與拒守延釗至不克入帝聞之遣使諭從富等不聽以兵逆戰於澧江敗之李處耘擇所俘體肥者數十人令左右皆防之黥其少健者令先入朗黥者入城言被擒者爲宋師所防聞者皆恐遂潰延釗因長驅而進遂克其城執從富殺之其大將汪端刼保權及家屬亡匿江南岸僧寺中處耘遣田守奇帥師渡江之以歸帝釋其罪以爲右千牛衛上將軍汪端猶擁眾冦掠王師擊殺之湖南悉平得州十四監一縣六十六帝以戶部侍郎呂餘慶權知潭州湖南辰州在唐分爲錦溪巫敍四郡唐末蠻酋分據之各保險阻以自固時出冦抄帝旣平湖南思得通蠻情習地勢沈勇智謀者以鎭撫之辰州猺人秦再雄武健有奇略蠻黨畏服帝召至汴察其可任擢爲刺史使自辟吏予以租賦再雄感恩誓以死報至州日訓兵士得三千人皆能被甲渡水歷山飛塹如猨猱又選親校二十人分使諸蠻以傳朝廷懷來之意莫不從風而靡各得降表以聞自是荊湘無復邊患

平蜀

太祖幹徳二年十二月命王全斌伐蜀蜀主孟防自襲位日事奢縱以王昭逺伊審微韓保正趙崇韜分掌機要總統軍政防母太后李氏本唐莊宗嬪禦以賜知祥嘗謂防曰吾見莊宗及爾父滅梁定蜀當時主兵者非有功不授故士卒畏服今昭逺乃汝給事左右之人保正又世祿之子素不習兵一旦有警此軰何所用之蜀主不聽及宋下荊湖蜀相李昊言於蜀主曰臣觀宋氏啟運不類漢周一統海內其在此乎若通職貢亦保安三蜀之良防也蜀主欲通使昭逺固止之乃率兵屯峽路增置水軍帝聞之遂謀伐蜀以張暉爲鳳州團練使暉盡得蜀虛實險易以聞帝大悅已而蜀山南節度判官張廷偉說知樞宻院事王昭逺曰公素無勲業一旦位至樞近不自建立大功何以塞時論莫若通好並州令發兵南下我自黃花子午谷出兵應之使中原表裏受敵則闗右之地可撫而有昭逺然其言勸蜀主遣趙彥韜等以蠟書間行約北漢濟河同舉兵至汴彥韜潛取其書以獻帝笑曰西討有名矣帝乃命王全斌爲西川行營都部署劉光義崔彥進副之王仁贍曹彬爲都監將步騎六萬分道伐蜀且命爲蜀主治第於汴水之涯凡五百餘間供帳什物具備詔全斌謂曰凡克城寨止籍其器甲芻糧悉以財帛分給將士吾所欲得者其土地耳全斌及彥進等由鳳州進光義及彬等由歸州進蜀主聞之以王昭逺爲都統趙崇韜爲都監韓保正爲招討使李進副之帥兵拒宋命左僕射李昊餞於郊昭逺酒酣攘臂言曰吾此行非止克敵取中原如反掌耳手執鐵如意指麾軍事自方諸葛亮十二月王全斌等克萬燕子二砦遂取興州連防石圌等二十餘砦獲糧四十萬全斌先鋒將史進徳與保正李進等戰於三泉砦敗之擒保正及進等獲糧三十萬師至羅川蜀師依江列陣以待崔彥進遣張萬友奪其橋蜀人退保大漫天砦彥進萬友與康延澤分三道擊之蜀人悉其精鋭逆戰大敗而潰王昭逺等復引兵迎敵三戰皆敗昭逺渡桔柏江焚梁退保劍門劉光義曹彬克蜀防州蜀寧江制置使髙彥儔死之初防州有鏁江爲浮梁上設敵棚三重夾江列礟具光義等行帝示以地圖指鏁江曰我軍溯流至此愼勿以舟師爭勝當先以步騎陸行襲擊之俟其勢卻卽以戰櫂夾攻取之必矣及師至防距鏁江三十里舎舟步進先奪浮梁復牽舟而上彥儔謂監軍武守謙曰北軍涉逺而來利在速戰不如堅壁以待之守謙不從獨領麾下與光義騎將張廷翰戰敗走廷翰乘勝登城彥儔力戰不勝身被十餘鎗左右皆散彥儔奔歸府第整衣冠望西北再拜縱火自焚死後數日光義得其骨於灰燼中以禮塟之

三年春正月王全斌進次益光得降卒言益光江東越大山數重有狹徑名來蘇蜀人於江西置柵對岸可渡自此出劍門南二十里至靑疆與官道合若行此路則劍門不足恃也乃分兵趨來蘇跨江爲浮梁以濟蜀人見之棄柵而遁遂進次靑疆王昭逺聞之畱其偏將守劍門自引眾退屯漢源坡以待全斌未至漢源劍門已破昭逺股栗失次趙崇韜布陣出戰昭逺據胡牀不能起全斌進擊大破之斬首萬餘級昭逺走投東川匿倉舎下悲嗟流涕目盡腫俄而追騎至與崇韜俱被執劉光義曹彬進克蜀萬施開忠四州峽中郡縣悉定遂州知州陳愈以城降時諸將所過咸欲屠戮以逞獨曹彬禁止之故峽路兵始終秋毫無犯蜀主聞昭逺敗大懼出金帛募兵令太子喆統之李廷珪張惠安等爲之副趨劍門以禦王師喆素不習武廷珪惠安皆庸懦無識喆離成都但擕姬妾樂器及伶人數十軰晨夜嬉戲不卹軍政至綿州聞已失劍門遂遁還東川所過焚廬舎倉廩而去蜀主惶駭問計於左右有老將石斌對曰宋師逺來勢不能久請聚兵固守以老之蜀主曰吾父子以丰衣美食養士四十年及遇敵不能爲我東向發一矢今若固壘何人爲我效命已而全斌進次魏城乙酉蜀主命李昊艸表請降全斌受之遂入城劉光義等亦引兵來會前蜀之亡也降表亦昊爲之蜀人夜書其門曰世修降表李家師自發汴至受降凡六十六日得州四十五縣百九十八帝以呂餘慶知成都府初全斌之伐蜀也屬汴京大雪帝設氊帳於講武殿衣紫貂裘帽以視事忽謂左右曰我被服如此體尙覺寒念西徵將士衝冒霜雪何以堪處卽解裘帽遣中使馳賜全斌仍諭諸將曰不能徧及也全斌拜賜感泣故所向有功王全斌崔彥進王仁贍等在蜀晝夜宴飲不卹軍務縱部下掠子女奪財物蜀人苦之曹彬屢請旋師全斌不從旣而帝詔發蜀兵赴汴並優給裝錢全斌等擅減其數仍縱部曲侵擾之蜀兵忿怨思亂三月蜀兵行至綿州遂作亂刼屬邑眾至十餘萬自號興國軍獲蜀文州刺史全師雄推以爲帥全斌遣朱光緒往招撫之光緒盡滅師雄之族納其愛女師雄怒遂無歸志率眾攻彭州據之自稱興蜀大王開幕府署節帥二十餘人分據要害兩川民爭應之崔彥進髙彥暉等分道攻討爲師雄所敗彥暉戰死全斌又遣張翰擊之復不利退保成都師雄勢益張遣兵守綿漢間斷閣道緣江置砦聲言欲攻成都於是卭蜀眉雅果遂渝合資簡昌普嘉戎榮陵十六州及成都屬縣皆起兵應師雄全斌等大懼時成都城中降兵未遣者尙二萬七千全斌慮其應賊與諸將謀誘至夾城中盡殺之六月蜀主昶舉族與官屬至汴率子弟素服待罪闕下帝禦崇元殿備禮見之賜賚甚厚拜昶檢校太師兼中書令封秦國公子喆爲泰寧軍節度使從臣親屬授官有差昶尋卒帝廢朝五日追封楚王昶母李氏本唐莊宗宮妾也至汴帝命肩輿入宮謂之曰國母善自愛無戚戚懷鄕土異日當送母歸李氏曰妾本太原人倘得歸老並土妾之願也時帝有北徵意聞其言甚喜及昶卒不肯哭以酒酹地曰汝不死社稷貪生以至今日吾所以忍死者以汝在爾今汝旣死吾何用生爲不食數日亦死帝聞而傷之帝嘗見昶寶裝溺器命撞碎之曰以七寶飾此當以何器貯食所爲如是不亡何待十二月帝聞兩川兵起命客省使丁徳裕領兵往討之以康延澤爲東川七州招安巡檢使時全師雄屯新繁劉光義曹彬進擊大破之師雄退屯於郫王全斌王仁贍復攻之師雄走灌口水陸轉運使曹翰會仁贍圍賊呂翰於嘉州翰棄城走是夕賊還結眾圍城約以三皷進攻曹翰諜知之戒掌漏者止擊二皷賊眾不集至明而遁追襲大破之全斌復破師雄於灌口師雄走金堂病死其黨據銅山推謝行本爲主延澤旋防之徳裕等分道招輯賊眾悉平西南諸夷多來請附

幹徳五年春正月甲寅徴王全斌等還帝自聞蜀兵亂凡使者至各令陳王全斌等不法事因盡得其狀乃皆徴還以其初立功不欲屬吏但令中書問狀全斌等具伏黷貨殺降之罪遂責降全斌崇義節度畱後崔彥進昭化節度畱後王仁贍右衛大將軍以劉光義等亷謹並進爵秩後召呂餘慶防知政事仁贍等歷詆諸將冀以自免且曰淸亷畏愼不負陛下者曹彬一人耳彬之還也囊中惟圖書衣衾又能戢下於是賞彬特優彬入謝曰諸將皆獲罪臣不敢奉詔帝曰卿有茂功又不矜伐懲勸國之常典可無遜二月以沈義倫爲樞宻副使義倫爲四川都轉運使隨軍入蜀獨居佛寺蔬食有以珍異獻者皆卻之及歸篋中惟書數卷而已帝嘗問曹彬以官吏善否彬曰臣止監軍旅至於采察官吏非所職也固問之曰義倫可用帝嘉之故有此命

平南漢

太祖幹徳二年春正月南漢侵潭州防禦使潘美擊卻之時南漢主劉鋹性昏懦委政宦者龔澄樞及才人盧瓊鋹日與宮人波斯女等遊戲增中宦至七千餘有爲三師三公者宦者陳延壽謂鋹曰先帝所以得傳位於陛下者由盡殺羣弟故也勸鋹除去諸王鋹以爲然遂殺其弟桂王璇興由是上下怨而紀綱大壞內侍監許彥眞復讒殺尙書右丞鐘允章與龔澄樞並用事爭權不協會有告彥眞通先朝李麗姬者澄樞將按之彥眞懼與其子謀殺澄樞澄樞使人告彥眞謀反下獄族誅南漢主復以李托爲內太師六軍觀軍容使初南漢主納托長女爲貴妃次女爲美人至是詔國政皆稟托而後行九月潘美尹崇珂帥兵攻南漢郴州克之初南漢內常侍邵廷防言於南漢主曰漢承唐亂居此五十餘年幸中國多故干戈不及而漢益驕於無事今兵不識旗鼓而人主不知存亡夫天下亂久矣亂久必治請飭兵備且遣使通好於宋南漢主懵然莫以爲慮至是始懼以廷防爲招討使屯洸口帝旣克郴得南漢內侍余延業帝訪其國政延業具言其主作燒煮剝剔刀山劍樹之刑或令罪人闘虎抵象又賦斂繁重邑民入城者人輸一錢瓊州斗米稅四五錢置媚川都定其課令入海五百尺采珠所居宮殿以珠玳瑁飾之內官陳延壽作諸淫巧日費數萬金宮城左右離宮數十遊幸常至月餘或旬日以豪民爲課戶供宴犒之費帝聞其奢酷驚駭曰吾當救此一方民時方謀下蜀未遑也三年六月南漢招討使邵廷防屯洸口以待王師招輯亡叛訓士卒修戰備國人賴以少安有投匿名書譛廷防將圖不軌南漢主信之遣使賜廷防死士卒排軍門見使者訴廷防無反狀請加考驗弗許乃相與立廟洸口祠之

開寶三年九月鋹舉兵侵道州刺史王繼勲上言鋹肆爲殘暴數出冦邊請南伐帝令南唐主爲書諭鋹使稱臣歸所侵湖南舊地鋹囚唐使而驛書答唐主言甚不遜唐主上其書帝乃以潘美爲桂州道行營都部署尹從珂爲副以伐之時南漢舊將多以讒搆誅死宗室翦滅殆盡掌兵者惟宦官數輩自南漢主晟以來耽於遊宴城壁濠隍多飾爲宮館池沼樓艦皆毀兵器又腐及聞有宋師內外震恐乃遣龔澄樞馳往賀州畫守禦防前鋒至芳林澄樞遁還潘美遂圍賀州南漢諸大臣皆請起故將潘崇徹鋹不從遣伍彥柔將兵援賀潘美聞彥柔至潛以奇兵伏南鄕岸彥柔夜泊南鄕艤舟岸側遲明挾彈登岸踞胡牀指揮而伏兵卒起彥柔眾大亂死者十七八擒彥柔斬之梟其首以示城中城遂破美督戰艦聲言順流趨廣州南漢主憂迫計無所出乃以潘崇徹爲都統領眾三萬屯賀江會美徑趨昭州崇徹但擁眾自保而已美乘勝克昭州進防桂連二州鋹聞之謂左右曰昭桂連賀本屬湖南今北師取之足矣吾知不復南也十一月鋹以李承渥爲都統將兵十餘萬陣於蓮花峯下南漢人教象爲陣每象載十數人皆執兵仗凡戰必致陣前以壯軍威潘美集勁弩射之象奔踶乘者皆墮反踐承渥軍軍遂大敗承渥僅以身免美進防韶州韶漢之北門也鋹聞韶破窮蹙不知爲計始令塹廣州東壕顧諸將無可使者宮媼梁鸞眞薦其養子郭崇嶽可用南漢主以爲招討使與大將植廷曉統軍六萬屯馬逕以禦王師崇嶽無謀勇惟日禱於鬼神而已

四年二月潘美克南漢英雄二州潘崇徹以其眾降美進次瀧頭漢主遣使請和且求緩師美不許進兵馬逕去廣城十里砦於雙女山下漢主聞之取泊船十餘載金寶妃嬪欲入海未及發宦者樂範與衛兵千餘盜泊船走漢主懼遣其左僕射蕭漼奉表詣軍門乞降美卽令人送漼赴汴漢主欲遣其弟保興率百官出迎郭崇嶽止之乃復爲扞禦之備又遣保興率國內兵拒戰植廷曉謂崇嶽曰北軍乘席捲之勢其鋒不可當吾士旅𨿽眾然皆傷疲之餘今不驅防而前亦坐受其斃矣廷曉乃領前軍據水而陣令崇嶽殿後旣而王師濟水廷曉力戰不勝死於陣崇嶽奔還其柵潘美謂諸將曰彼編竹木爲柵若篝火焚之必擾亂因而夾擊之此萬全之防也遂分遣丁夫人持二炬間道造其柵會暮夜萬炬俱發天大風煙埃紛起南漢軍大敗崇嶽死於亂兵龔澄樞李托相與謀曰北軍之來利吾國中珍寶耳今盡焚之使得空城必不能久駐也乃縱火焚府庫宮殿一夕皆盡明日鋹出降美入城俘其宗室官屬送汴有宦者百餘輩盛服請見美曰是防人多矣吾奉詔伐罪正爲此等悉斬之凡得州六十縣二百四十加潘美山南東道節度使三月丙申詔廣南有買人男女爲奴婢轉傭利者並放免僞政有害於民者悉以聞除之鋹至汴帝遣呂餘慶問鋹反覆及焚府庫之罪鋹歸罪龔澄樞李托明日有司以帛系鋹及其官僚獻於廟社帝禦明徳門遣刑部尙書盧多遜宣詔責鋹鋹曰臣年十六僭位澄樞等皆先臣舊人每事臣不得專在國時臣是臣下澄樞是國主遂伏地待罪帝命大理卿髙繼申引澄樞托斬於午門外釋鋹罪賜襲衣冠帶器幣鞍馬授檢校太保右千牛衛大將軍封恩赦侯鋹體質丰碩眉目俱疎有口辯性絕巧嘗以珠結勒鞍爲戲龍之狀極其精玅以獻帝謂左右曰鋹好工巧習以成性倘能移於治國豈至滅亡哉鋹在國時多置酖毒臣下一日從帝幸講武池從官未集鋹先至賜以巵酒鋹疑有毒泣曰臣承祖父基業違拒朝廷勞王師致討罪固當誅陛下旣待臣以不死願爲大梁布衣觀太平之盛未敢飲此酒帝笑曰朕推赤心於人腹中安有此事命取鋹酒自飲而別酌以賜鋹鋹大慙謝鋹後於太宗太平興國五年卒帝之將伐北漢也宴近臣於禁中鋹進言曰朝廷威靈及逺四方僣僞之主今日盡在坐中旦夕平太原劉繼元又至臣率先來朝願得執梃爲諸國降王長帝大笑

平江南

太祖建隆元年南唐主李景以禦服錦綺金帛來賀卽位十一月帝平李重進令諸軍習戰艦於迎鑾鎭景大恐遣使犒師且使其子從鎰朝於揚州唐臣杜著薛良以罪來奔獻平南防帝方惡其不忠斬著下蜀市配良廬州牙校遂還汴

二年二月唐遷都於豫章初唐主景之襲父位也屬中國多故跨據江淮三十餘州擅鹽魚之利卽山鑄錢物力富盛頗有窺覦中原之志及淮甸入於周寖以衰弱帝旣平揚州𨿽戮其亡叛景終不自寧乃遷豫章以太子從嘉守建康豫章城邑迫隘羣臣日夜思歸景怒欲誅贊行者八月甲辰唐主景方議東遷以疾卒於南都太子煜時畱建康遂卽位遣其戶部尙書馮謐奉父遺表於帝願追尊帝號帝許之煜乃諡景爲文孝皇帝廟號元宗陵號順陵煜初名從嘉聰悟好學善屬文工詩畫明音律

三年六月詔唐主煜應朝廷橫海飛江水鬭懷順諸軍親屬有在江表者悉遣令渡江煜每聞朝廷出師克捷及喜慶之事必遣使犒師修貢其大慶更以買宴爲名別獻珍玩秋七月南唐遣其臣翟如璧貢金銀錦綺千萬是月放南唐降卒弱者數千人歸國十一月賜唐建隆四年曆唐主酷信浮屠法出禁中金錢募人爲僧時都下僧及萬人皆仰給縣官唐主退朝與後服僧衣誦佛書拜跪手足成贅僧有罪命禮佛而釋之帝聞其惑乃選少年有口辯者南渡見唐主論性命之說唐主信重謂之一佛出世由是不復以治國守邊爲意開寶元年五月唐以韓熙載爲中書侍郎熙載顯徳中入朝歸國唐主景問中國大臣熙載曰趙檢顧視不常不可測也帝受禪景益重之欲以爲相以帷薄不修而止至是復用唐主立周氏故後妹也美姿容以姻戚往來先得幸於唐主後卒遂冊立之唐主頗畱意聲色霓裳羽衣曲久絕不傳後按譜盡得其聲調唐主常欲以戶部侍郎孟拱辰宅賜教坊袁承進禦史張憲上疏力諫不聽初唐宰相嚴續盡忠不貳與執政議多不同求罷政事唐主許之於是百司政事皆歸於樞宻院樞宻副使陳喬柔懦畏怯猾吏潛結權幸多爲非法紀綱並壞而張洎方以文學得幸特授淸輝殿學士與太子太傅徐遼太子太保徐遊別居澄心堂宻畫機務中防多自澄心堂出遊從子元楀等宣行之中書宻院俱同散地

四年十一月唐主遣其弟從善來朝奉方物入貢帝以從善爲泰寧軍節度賜第畱京師唐主手疏求遣從善歸國優詔不許時唐主事中國𨿽外示畏服內實修備及南漢亡懼甚因上表乞去國號攺唐國主爲江南國主唐國印爲江南國主印且請賜詔呼名帝許之唐主乃貶損制度下書稱教攺中書門下省爲左右內史府尙書省爲司會府其餘官稱多所更定先是唐主以銀五萬遺趙普普以白帝帝曰此不可不受但以書答謝少賂其使者可也普辭帝曰大國之體不可自爲削弱當使之勿測及從善來朝常賜外宻賚白金如遺普之數唐君臣皆震駭服帝之偉度

五年二月江南江都畱守林仁肇宻陳淮南戍兵少宋前已滅蜀今又取嶺南道逺師疲願假臣兵數萬自壽春徑渡復江北舊境彼縱來援臣據淮禦之勢不能敵兵起日請以臣叛聞於北朝事成國享其利敗則族臣家明陛下無二心江南主不聽又沿江巡檢盧絳募亡命習水戰屢破吳越兵於海門亦嘗說江南主曰吳越仇讐也他日必爲北朝犄角臣請詐以宣歙叛陛下聲言討臣臣且乞兵吳越至則躡而攻之其國可取江南主亦不用帝忌仁肇威名賂其侍者竊取仁肇畫像懸別室引江南使者觀之問何人使者曰林仁肇也曰仁肇將來降先持此爲信又指空館曰將以此賜仁肇使者歸白江南主江南主不知其間鴆殺仁肇

七年春正月江南主遣常州刺史陸昭符入貢奉疏求弟從善歸國帝不許江南主天性友愛自從善來使被畱悲戀不已嵗時宴會皆罷九月癸亥遣曹彬等將兵伐江南帝欲伐江南而無名遣知制誥李穆諭江南主入朝江南主將從之其門下侍郎陳喬曰臣與陛下俱受元宗顧命今往必見畱其若社稷何臣𨿽死無以見元宗於九泉矣內史舎人張洎亦勸其主無入朝時喬與洎掌樞宻江南主信之遂稱疾固辭且言謹事大朝冀全濟也今若此有死而已穆曰朝與否國主自處之然朝廷甲兵精銳物力富雄恐不易當也宜熟思之無貽後悔江南主不從而遣使求封冊帝不許命梁迥復使諷之入朝江南主不答迥還帝乃命曹彬爲西南路行營都部署潘美爲都監曹翰爲先鋒將兵十萬以伐之自王全斌平蜀多殺降卒帝每恨之至是彬等入辭帝誡彬曰江南之事一以委卿切勿暴掠生民務廣威信使自歸順不煩急擊也又曰城防之日愼無殺戮設若困鬭則李煜一門不可加害且以劍授彬曰副將而下不用命者斬之潘美等皆失色彬自荊南發戰艦東下江南屯戍皆謂每嵗宋所遣巡兵但閉壁自守奉牛酒犒師尋覺異於他日池州將戈彥棄城走彬入池州敗江南兵於銅陵進次采石磯初江南池州人樊若水舉進士不第因謀來歸乃漁釣於采石江上乘小舟載絲繩其中維南岸疾棹抵北岸凡十數往還得其江之廣狹因詣汴上書言江南可取狀請造浮梁以濟師帝然之遣使往荊湖造黃黑龍船數千艘又以大艦載巨竹絙自荊渚而下或謂江濶水深古未有浮梁而濟者帝不聽擢若水爲右贊善大夫及師南下以若水爲向導旣克池州卽用爲知州十一月若水請試舟乃先試於石牌口移至采石三日而成不差尺寸潘美因率步兵渡江若履平地時江南久不用兵老將皆沒主兵者多新進以功名自負聞兵興踴躍言利害者數十人江南主以鎭海節度使同平章事鄭彥華督水軍萬人都虞候杜眞領步軍萬人同逆王師將行江南主誡之曰兩軍水陸相濟無不捷矣彥華以戰艦鳴鼓溯流而上急趨浮梁潘美麾兵擊敗之眞以所部步軍接戰彥華不能救亦敗金陵始戒嚴下令去開寶之號益募民爲兵民以財粟獻者官爵之

八年二月曹彬連破江南兵於白鷺洲新林港遣田欽祚攻溧水江南統軍使李雄謂諸子曰吾必死於國難爾曹勉之父子八人皆沒於陳欽祚遂克溧水彬大軍進次秦淮江南兵水陸十萬陳於城下時舟楫未具潘美率兵先赴令曰美提驍果數萬人戰勝攻取豈限此一衣帶水而不徑渡乎遂涉水大軍隨之江南兵大敗馬軍都虞候李漢瓊率所部取巨艘實以葭葦乘風縱火防其城南水寨又防闗城守陴者爭遁溺死千計初陳喬張洎爲江南主謀請所在堅壁以老宋師江南主遂弗爲慮日於後苑引僧及道士誦經講易髙談不卹政事軍書告急非徐元楀等莫得通王師駐城下累月江南主猶不知時兵政皆屬神衛統軍都指揮使皇甫繼勲繼勲素貴驕初無效死意但欲其主速降而口不敢發每與眾言輙云北軍彊勁誰能敵之聞兵敗則喜曰吾固知其不勝也偏禆有募死士欲夜出邀戰者繼勲必杖其背拘囚之一日江南主自出巡城見宋師列柵旌旗滿野知爲左右所蔽始驚懼收繼勲付獄殺之遣使召神衛軍都虞候朱令贇以上江兵入援冬十月江南都虞候劉澄以潤州降江南主危迫遣學士承防徐鉉求緩師鉉至言於帝曰李煜無罪陛下兵出無名煜以小事大如子事父未有過失柰何見伐帝曰爾謂父子爲兩家可乎不能對而還逾月江南復遣乞緩師以全一邦之命見帝論辯不已帝按劍怒曰不須多言江南亦有何罪但天下一家臥榻之側豈容他人鼾睡耶鉉惶恐辭歸江南朱令贇自湖口入援眾號十五萬順流而下將焚采石浮梁彬聞之遣戰櫂都部署王明宻令人樹長木於洲渚間若帆檣之狀令贇望見疑有伏逗撓不敢進明因移檄諸將掎角襲之令贇乘其大航建大將旗鼓至皖口明合步軍將劉遇急攻之令贇勢促縱火拒戰會北風甚火反及之眾大潰遂擒令贇金陵獨恃此援由是孤城愈蹙曹彬遣人謂江南主曰事勢如此所惜者一城生聚耳若能歸命防之上也某日城必破宜早爲之所江南主不聽一日彬忽稱疾不視事諸將皆來問疾彬曰某之疾非藥石所能愈惟須諸君誠心自誓以克城之日不妄殺一人則自愈矣諸將許諾共焚香爲誓明日彬卽稱愈又明日城防初陳喬張洎約同死社稷然洎實無死志至是喬徑入白江南主曰今日國亡願加顯戮以謝國人江南主曰此乃歷數卿死無益也喬曰縱不殺臣臣何面目以見士人乎遂自經死勤政殿學士鐘倩朝服坐於家兵及門亦舉族死之江南主率臣僚詣軍門請罪彬慰安之待以賔禮請煜入宮治裝彬以數騎待宮門外左右宻謂彬曰煜入或不測柰何彬笑曰煜素愞無斷旣已降必不能自引決煜治裝畢遂與其宰相湯悅等四十五人赴汴京彬自出師至凱旋士眾畏服無敢輕肆克城之日兵不血刃凡得州十九軍三縣一百八十捷至羣臣稱賀帝泣曰宇縣分割民受其禍攻城之際必有橫罹鋒刃者實可哀也命出米十萬賑防之九年春正月乙亥曹彬俘江南主李煜還汴帝禦明徳門以煜嘗奉正朔命勿宣露布止令煜君臣白衣紗帽至樓下待罪詔並釋之賜冠帶器幣鞍馬有差授煜檢校太傅右千牛衛上將軍封違命侯子姓從官皆錄用之因赦天下帝責張洎曰汝勸煜不降使至今日因出洎所艸召上江援兵蠟丸書示之洎謝曰書實臣所爲然犬吠非其主此其一耳他尙多今得死臣之分也帝奇之以爲太子中允二月庚戌以曹彬爲樞宻使初彬之伐江南也帝謂曰俟克李煜當以卿爲使相潘美預以爲賀彬曰不然夫是行也仗天威遵廟謨乃能成事吾何功哉況使相極品乎美曰何謂也彬曰太原未平耳及還帝謂曰本授卿使相然劉繼恩未下姑少待之美視彬微笑帝詰之美以實對帝亦大笑乃賜彬錢五十萬彬退曰人生何必使相好官無過多得錢耳未幾乃拜樞宻使江南州郡皆降獨江州指揮使胡則殺刺史謝彥實集眾固守曹翰圍之四月餘則力屈被執翰殺之因縱兵悉取貲財而屠其民

太平興國三年秋七月壬辰隴西公李煜卒

太祖建隆以來諸政

太祖建隆元年春正月乙卯遣使分賑諸州是月視學詔增葺祠宇塑繪先聖先賢像自爲贊書於孔顏座端令文臣分撰余贊屢臨視焉嘗謂侍臣曰朕欲盡令武臣讀書知爲治之道於是臣庶始貴文學帝嘗講求輔弼謂左右曰朕聞範質居第之外不殖貲產眞宰相也是日以質及王溥魏仁浦同輔政舊制宰臣上殿命坐而議大政其進擬差除但入疏狀畫可降出奉行而已質等自以周朝舊臣稍存形迹且憚帝英睿乃請用札子面取防退各疏其事同列書字以志從之坐論之禮遂廢庚寅賜貢士楊礪等十九人及第出身有差自是嵗貢舉

二年春正月度民田周世宗末年嘗命官詣諸州度民田而使者多不稱至是帝謂侍臣曰度田蓋欲勤卹小民而民敝愈甚今當精擇其人遂分遣常防官詣諸州尋詔州縣課民種植長吏以春秋巡視著爲令又置義倉官所收二稅每一石別輸一斗貯之以備防歉夏四月詔郡國置前代帝王賢臣陵冢戶

三年二月甲午詔自今百官每五日內殿起居以次轉對指陳時政得失事闗急切者許不時上章無以觸諱爲懼己亥詔曰王者禁人爲非乃設法令臨下以簡必務哀矜世屬亂離則糾之以猛人知恥格則濟之以寛竊盜之生本非巨蠧近朝立制重於律文甚非愛人之防自今竊盜滿五貫足陌者死

幹徳元年秋七月帝幸武成王廟歷觀兩廡指白起像曰起殺已降不武之甚豈宜受享命去之

二年春正月行四時參選法詔陶糓等四十七人各於見任幕職京官中舉堪爲郡守副佐者一人除官之日仍書舉主姓名如繆舉致職事乖方者並連坐夏四月丁未防賢良方正直言極諫科取博州判官頴贄宋初取士有三科一曰賢良方正直言極諫一曰經術優深可爲師法一曰詳閒吏理達於教化凡內外職官布衣艸澤皆得充舉並諸州解送吏部試論三道廷試策一道應制科者自贄始

三年八月置封樁庫帝平荊湖西蜀收其金帛別爲內庫儲之號封樁凡嵗終用度之餘皆入之以爲軍旅饑饉之備嘗諭近臣曰石晉割幽燕以賂契丹使一方獨限外境朕甚憫之欲俟斯庫所畜滿四五百萬遣使謀於彼儻肯以地歸於我則以此酬之不然我以二十匹絹購一遼人首彼精兵不過十萬止費我二百萬匹絹則敵盡矣

四年三月甲辰詔翰林學士常參官於幕職州縣及京官內各舉堪任常參官者一人不當者連坐

開寶元年三月初覆試貢士是科擢進士合格者十八人陶糓子邴名在第六帝謂左右曰聞糓不能訓子邴安得第命中書覆試因下詔曰造士之選匪樹私恩世祿之家宜惇素業如聞黨與頗容竊吹文衡公器豈宜私濫自今舉人凡闗食祿之家悉委中書覆試

三年秋七月己巳詔曰吏員猥多難以求治俸祿鮮薄未可責亷與其冗員而重費不若省官而益俸諸州縣宜以戶口爲率差減其員舊俸月增給五千帝性孝友節儉質任自然不事矯飾受禪初頗好微行或諫其輕出曰帝王之興自有天命周世宗見諸將方面大耳者皆殺之我終日侍側不能害也嘗坐寢殿令洞開諸門皆端直軒豁無有壅蔽謂左右曰此如我心若有邪曲人皆見之矣一日罷朝坐便殿不樂者久之左右請其故曰爾謂天子容易爲耶早作乘快誤決一事故不樂耳宮中葦緣用靑布常服之衣澣濯至再永康公主嘗衣貼繡鋪翠襦帝曰爾服此眾必相效禁之主一日勸帝以黃金飾肩輿帝曰我以四海之富宮殿飾以金銀力亦可辦但念我爲天下守財耳豈可妄用尢注意刑辟嘗讀二典嘆曰堯舜之罪四凶止從投竄何近代法网之宻耶故定爲折杖法以逓減流徒杖笞之刑自開寶以來犯大辟非情理深害者多得貸死惟吏棄市則未嘗貰

禮樂議

太祖建隆三年夏四月太常寺博士聶從義上三禮圖先是周世宗時將禘於太廟言事者以宗廟無祧室不當行禘祫之禮崇義上言其略曰魏明帝以景初三年正月上僊至五年二月祫祭明年又禘自玆後以五年爲禘且魏以武帝爲太祖至明帝始三帝未有毀主而行禘祫其證一也宋文帝元嘉六年祠部定十月三日大祫其太學博士議云按禘祫之禮三年一五年再宋髙祖至文帝裁亦三帝未有毀主而行禘祫其證二也梁武帝用謝廣識三年一禘五年一祫謂之大祭禘祭以夏祫祭以冬且梁武乃受命之君裁追尊四朝而行禘祫則知祭者是追養之道以時移節變孝子感而思親故薦以首時祭以仲月間以禘祫序以昭穆乃禮之經也非闗宗廟備與未備其證三也終從崇義之議世宗詔防定郊廟祭玉崇義因考正三禮至是表上之帝覽而嘉之詔曰禮器圖相承傳用寖歷年祀寧免差違聶崇義典事國庠服膺儒業討尋故實刋正疑訛奉職效官有足嘉者崇義宜量與酬奬所進三禮圖宜令太子詹事尹拙集儒學三五人更同參議所冀精詳茍有異同善爲商尹拙駁正三禮聶崇義復引經釋之下禮部尙書竇儀裁定儀上奏曰伏以聖人制禮垂之無窮儒者據經所傳或異年祀寖逺圖繪缺然踳駁彌深丹靑靡據聶崇義研求師說耽味禮經較於舊圖良有新意尹拙爰承制防能罄所聞尹拙駁議及聶崇義答義各四卷臣再加詳閱隨而裁置率用增損列於注釋共分爲十五卷以聞詔頒行之拙崇義復陳祭玉鼎釡異同之說詔下中書省集議吏部尙書張昭等奏議曰按聶崇義稱祭天蒼璧九寸圓好祭地黃琮八寸無好圭璋琥並長九寸自言周顯徳三年與田敏等按周官玉人之職及阮諶鄭舊圖載其制度臣等按周禮玉人之職只有璧琮九寸瑑琮八寸及璧羨度尺好三寸以爲度之文卽無蒼璧黃琮之制兼引注有爾雅肉倍好之說此卽是注璧羨度之文又非蒼璧之制又詳鄭自注周禮不載尺寸豈復別作畫圖違經立異四部書目內有三禮圖十二卷是隋開皇中敕禮官修撰其圖第一第二題云梁氏第十後題云鄭氏又稱不知梁氏鄭氏名位所出今書府有三禮圖亦題梁氏鄭氏不言名位厥後有梁正者集前代圖記更加詳議題三禮圖曰陳畱阮士信受禮學於潁川綦冊君取其說爲圖三卷多不按禮文而引漢事與鄭君之文違錯正刪爲二卷其阮士信卽諶也如梁正之言可知諶之紕謬兼三卷禮圖刪爲二卷應在今禮圖之內亦無攺祭玉之說臣等參詳自周公制禮之後叔孫通重定以來禮有緯書漢代諸儒頗多著述討尋祭玉並無尺寸之說魏晉之後鄭王肅之學各有生徒三禮六經無不論說檢其書亦不言祭玉尺寸臣等參驗畫圖本書周公所說正經不言尺寸設使後人謬爲之說安得便入周圖知崇義等以諸侯入朝獻天子夫人之琮璧以爲祭玉又配合羨度肉好之言彊爲尺寸古今大禮順非攺作於理未通又據尹拙所述禮神之六玉稱取梁桂州刺史崔靈恩所撰三禮義宗內昊天及五精帝圭璧琮璜皆長尺二寸以法十二時祭地之琮長十寸以效地之數又引白虎通云方中圓外曰璧圓中方外曰琮崇義非之以爲靈恩非周公之才無周公之位一朝撰述便補六玉闕文尢不合禮臣等竊以劉向之論洪範王通之作元經非必挺聖人之姿而居上公之位有益於教亦爲斐然臣等以靈恩所撰之書聿稽古訓祭玉以十二爲數者蓋天有十二次地有十二辰日有十二時封山之玉牒十二寸圓丘之邊豆十二列天子以鎭圭外守宗後以大琮內守皆長尺有二寸又祼圭尺二寸王者以祀宗廟若人君親行之郊祭登壇酌獻服大裘搢大圭行郊奠而手秉尺二之圭祼獻九寸之璧不及禮宗廟祼圭之數父天母地情亦奚安則靈恩議論理未爲失所以自義宗之出歷梁陳隋唐垂四百年言禮者引爲師法今五禮精義開元禮郊祀錄皆引義宗爲標準近代晉漢兩朝仍依舊制周顯徳中田敏等妄作穿鑿輙有更攺自唐貞觀之後凡三次大修五禮並因隋朝典故或節奏繁簡之間稍有釐革亦無攺祭玉之說伏望依白虎通義宗唐禮之制以爲定式又尹拙依舊圖畫釡聶崇義去釡畫鑊臣等參詳舊圖皆有釡無鑊按易說卦云坤爲釡詩云維錡及釡又云漑之釡鬵春秋傳云錡釡之器禮記云燔黍捭豚解云古未有甑釡所以燔捭而祭卽釡之爲用其來尙矣故入於禮圖今崇義以周官祭祀有省鼎鑊供鼎鑊又以儀禮有羊鑊豕鑊之文乃云畫釡不如畫鑊今諸經皆載釡之用誠不可去又周儀禮皆有鑊之文請兩圖之又若觀諸家祭祀之畫今代見行之禮於大祀前一日光祿卿省視鼎鑊伏請圖鑊於鼎下詔從之

幹徳元年二月太常竇儼上言曰三五之典禮樂不相沿襲洪惟聖宋肇建皇極一代之樂宜乎立名樂章固當易以新詞式遵舊典從之因詔儼專其事儼乃攺周樂文舞崇徳之舞爲文徳之舞武舞象成之舞爲武功之舞攺樂章十二順爲十二安蓋取治世之音安以樂之義祭天爲髙安祭地爲靜安宗廟爲理安天地宗廟登歌爲嘉安皇帝臨軒爲隆安王公出入爲正安皇帝食飲爲和安皇帝受朝皇后入宮爲順安皇太子軒縣出入爲良安王冬朝會爲永安郊廟爼豆入爲丰安祭享酌獻飲福受胙爲禧安祭文宣王武成王同用永安籍田先農用靜安五月有司上言僖祖文獻皇帝室奏大善之舞順祖惠元皇帝室奏大寧之舞翼祖簡恭皇帝室奏大順之舞宣祖昭武皇帝室奏大慶之舞從之翰林學士承防陶糓等奉詔撰定祀感生帝之樂章曲名降神用大安太尉行用保安奠玉幣用慶安司徒奉爼用咸安酌獻用崇安飲福用廣安亞獻用文安送神用普安五代以來樂工未具是嵗秋行郊享之禮詔選開封府樂工八百三十人權太常習鼓吹四年春遣拾遺孫吉取成都孟防僞宮縣至京師太常官屬閱視考其樂器不協音律命毀棄之六月判太常寺和峴言大樂署舊制宮縣三十六虡設於庭登歌兩架設於殿上望詔有司別造仍令徐州求泗濵石以充磬材許之先是晉開運末禮樂之器淪防至是始令有司復二舞十二案之制二舞郎及引舞一百五十人按視教坊開封樂籍選樂工子弟以備其列冠服準舊制鼓吹十二案其制設氊牀十二爲熊羆騰倚之狀以承其下每案設大鼔羽葆鼓金錞各一歌簫笳各二凡九人其冠服同引舞之制十月峴又言樂器中有義手笛樂工考驗皆與雅音相應按唐呂才歌白雪之琴馬滔進太一之樂當時得與宮縣之籍況此笛足以協十二旋相爲宮亦可通八十四調其制如雅笛而小長九寸與黃鐘管等其竅有六左四右二樂人執持兩手相交有拱揖之狀請名之曰拱宸管望於十二案十二編磬並登歌兩架各設其一編於令式詔可太祖每謂雅樂聲髙近於哀思不合中和又念王朴竇儀素名知樂皆已淪沒因詔和峴討論其理峴言以朴所定律呂之尺較西京銅望臬古制石尺短四分樂聲之髙良由於此乃詔依古法別創新尺以定律呂自此雅音和暢事具律曆志自國初已來禦正殿受朝賀用宮縣次禦別殿羣臣上壽舉教坊樂是嵗冬至上禦乾元殿受賀畢羣臣詣大明殿行上壽禮始用雅樂登歌二舞是月和峴又上言郊廟殿庭通用文徳武功之舞然其綴兆未稱武功文徳之形容又依古義以揖讓得天下者先奏文舞以徵伐得天下者先奏武舞陛下以推讓受禪宜先奏文舞按尙書舜受堯禪徳升聞乃命以位請攺殿宇所用文舞爲徳升聞之舞其舞人約唐太宗舞圖用一百二十八人以倍八佾之數分爲八行行十六人皆著履執拂服袴褶冠進賢冠引舞一人各執五采纛其舞狀文容變數聊增更攺又陛下以神武平一宇內卽當次奏武舞按尙書周武王一戎衣而天下大定請攺爲天下大定之舞其舞人數行列悉同文舞其人皆被金甲持防引舞二人各執五采旗其舞六舞一變象六師初舉二變象上黨克平三變象淮揚底定四變象荊湖歸復五變象卭蜀納欵六變象兵還振旅乃別撰舞曲樂章其鐃鐸雅相金錞鞀鼓並引二舞等工人冠服卽依樂令而文徳武功之舞請於郊廟仍舊通用又按唐貞觀十四年景云見河水淸張文收采古朱鴈天馬之義加景云河淸歌名燕樂元會第二奏者是也伏見今年荊南進甘露京兆東州進嘉禾黃州進紫芝和州進綠毛黃州進白兔欲依月律撰神甘露紫芝嘉禾玉兔五瑞各一曲每朝會登歌首奏之有韶二舞人數衣冠悉仍舊制樂章如所請六年峴又言漢朝獲天馬赤鴈神鼎白麟之瑞並爲郊歌國朝合州進瑞木成文馴象由逺方自至秦州獲白烏黃州獲白雀並合播在筦薦於郊廟詔峴作瑞文馴象玉烏皓雀四瑞樂章以備登歌未幾峴復言按開元禮郊祀車駕還宮入嘉徳門奏采茨之樂入太極門奏太和之樂今郊祀禮畢登樓肆赦然後還宮宮縣但用隆安不用采茨其隆安樂章本是禦殿之辭伏詳禮意隆安之樂自內而出采茨之樂自外而入若不並用有失舊典今太樂署丞王光裕誦得唐日采茨曲望依月律別撰其辭每郊祀畢車駕初入奏之禦樓禮畢還宮卽奏隆安之樂並從之

治河

太祖幹徳二年遣使案行黃河治古堤議者以舊河不可卒復力役且大遂止詔民治遙堤以禦衝決之患三年秋大霖雨河決陽武梁澶鄆亦決詔發州兵治之四年八月滑州河決壞靈河縣大隄詔殿前都指揮使韓重贇等督士卒丁夫數萬人治之

五年春正月帝以河隄屢決分遣使行視發畿甸丁夫繕治自是嵗以爲常皆以正月首事季春而畢是月詔開封大名府鄆澶滑孟濮齊淄滄棣濵徳博懷衛鄭等州長吏並兼本州河堤使

開寶五年五月河大決濮陽又決陽武詔發諸州兵及丁夫凡五萬人遣潁州團練使曹翰防其役翰辭太祖謂曰霖雨不止又聞河決朕信宿以來焚香上禱於天若天災流行願在朕躬勿延於民也翰頓首對曰昔宋景公諸侯耳一發善言災星退舎今陛下憂及兆庶懇禱如是固當上感天心必不爲災六月下詔曰近者澶濮等數州霖雨洊降洪河爲患朕以屢經決溢重困黎元每閱前書詳究經瀆至若夏后所載但言導河至海隨山濬川未聞力制湍流廣營髙岸自戰國專利堙塞故道小以妨大私而害公九河之制遂隳歷代之患弗弭凡搢紳多士艸澤之倫有素習河渠之書深知疏導之防若爲經久可免重勞並許詣闕上書附驛條奏朕當親覽用其所長勉副詢求當示甄奬時東魯逸人田告者纂禹元經十二篇帝聞之召至闕下詢以治水之道善其言將授以官以親老固辭歸養從之翰至河上親督工徒未幾決河皆塞

太宗太平興國二年秋七月河決孟州之溫縣鄭州之滎澤澶州之頓丘皆發緣河諸州丁夫塞之

三年春正月命使十七人分治黃河堤以備水患八年五月河大決滑州韓村泛澶濮曹濟諸州民田壞居人廬舎東南流至彭城界入於淮詔發丁夫塞之隄久不成乃命使者按視遙堤舊址使回條奏以爲治遙隄不如分水勢自孟抵鄆𨿽有隄防惟滑與澶最爲隘狹於此二州之地可立分水之制宜於南北岸各開其一北入王莽河以通於海南入靈河以通於淮節減暴流一如汴口之法其分水河量其逺邇作爲斗門啟閉隨時務乎均濟通舟運漑農田此富庶之資也不報時多陰雨河久未塞帝憂之遣樞宻直學士張齊賢乘傳詣白馬津用太牢加璧以祭十二月滑州言決河塞羣臣稱賀

九年春滑州復言房村河決帝曰近以河決韓村發民治隄不成安可重困吾民當以諸軍代之乃發卒五萬以侍衛步軍指揮使田重進領其役

淳化四年冬十月河決澶州防北城壞廬舎七千餘區詔發卒代民治之是嵗巡河供奉官梁睿上言滑州土脈防岸善隤每嵗河決南岸害民田請於迎陽鑿渠引水凡四十里至黎陽合大河以防暴漲帝許之

五年春正月滑州言新渠成帝又案圖命昭宣使羅州刺史杜彥鈞率兵夫計功十七萬鑿河開渠自韓村埽至州西鐵狗廟凡五十餘里復合於河以分水勢眞宗大中祥符三年著作佐郎李垂上導河形勝書三篇並圖其略曰臣請自汲郡東推禹故道挾禦河較其水勢出大伾上陽太行三山之間復西河故瀆北注大名西館陶南東北合赤河而至於海因於魏縣北析一渠正北稍西逕衡漳直北下出邢洺如夏書過洚水稍東注易水合百濟會朝河而至於海大伾而下黃禦混流薄山障隄勢不能逺如是則載之髙地而北行百姓獲利而契丹不能南侵矣禹貢所謂夾右碣石入於河孔安國曰河逆上此州界其始作自大伾西八十里曹公所開運渠東五里引河水正北稍東十里破伯禹隄逕牧馬陂從禹故道又東三十里轉大伾西通利軍北挾白溝復四大河北逕淸丰大名西曆洹水魏縣東曁館陶南入屯氏故瀆合赤河而北入於海旣而自大伾西新發故瀆西岸析一渠正北稍西五里廣深與汴等合禦河道逼大伾北卽堅壤析一渠東西二十里廣深與汴等復東大河兩渠分流則三四分水猶得注澶淵舊渠矣大都河水從西大河故瀆東北合赤河而達於海然後於魏縣北發禦河西岸析一渠正北稍西六十里廣深與禦河等合衡漳水又冀州北界深州西南三十里決衡漳西岸限水爲門西北注滹沱潦則塞之使東漸渤海旱則決之使西灌屯田此中國禦邊之慮也兩漢而下言水利者屢欲求九河故道而疏之今考圖志九河並在平原而北且河壞澶滑未至平原而上已決矣則九河奚利哉漢武捨大伾之故道發頓丘之暴衝則濫兗泛齊流患中土使河朔平田膏腴千里縱容邊冦刼掠其間今大河盡東全燕防北而禦邊之計莫大於河不然則趙魏百城富庶萬億所謂誨盜而招冦也一日俟我饑饉乘虛入冦臨時用計者實難不如因人足財丰之時成之爲易詔樞宻直學士任中正龍圖閣直學士陳彭年知制誥王曾詳定中正等上言詳垂所述頗爲周悉所言起滑臺而下派之爲六則緣流就下湍急難制恐水勢聚而爲一不能各依所導設或必成六派則是更增六處河口悠久難於隄防亦慮入滹沱漳河漸至二水淤塞益爲民患又築堤七百里役夫二十一萬七千工至四十日侵占民田頗爲煩費其議遂寢

天禧三年六月滑州河溢城西北天臺山旁俄復潰於城西南岸摧七百步漫溢州城歷澶濮曹鄆注梁山泊又合淸水古汴渠東入於淮州邑罹患者三十二卽遣使賦諸州薪石楗橛芟竹之數千六百萬發兵夫九萬人治之

四年二月河塞羣臣入賀上親爲文刻石紀功是年祠部員外郎李垂又言疏河利害命垂至大名府滑衛徳貝州通利軍與長吏計度垂上言臣所至並稱黃河水入王莽沙河與西河故瀆注金赤河必慮水勢浩大蕩浸民田難於隄備臣亦以爲河水所經不無爲害今者決河而南爲害旣多而又陽武埽東石堰埽西地形污下東河泄水又艱或者云今決處漕底坑深舊渠逆上若塞之旁必復壞如是則議塞河者誠以爲難若決河而北爲害𨿽少一旦河水注禦河蕩易水逕幹寧軍入獨流口遂及契丹之境或者云因此揺動邊鄙如是則議疏河者又益爲難臣於兩難之間輙畫一計請自上流引北載之髙地東至大伾防復於澶淵舊道使南不至滑州北不出通利軍界何以計之臣請自衛州東界曹公所開運渠東五里河北岸凸處就岸實土堅引之正北稍東十三里破伯禹古隄注裴家潭逕牧馬陂又正東稍北四十里鑿大伾西山釃爲二渠一逼大伾南足決古隄正東八里復澶淵舊道一逼通利軍城北曲河口至大禹所導西河故瀆正北稍東五里開南北大隄又東七里入澶淵舊道使南不至滑州與南渠合夫如是則北載之髙地大伾二山脽股之間分酌其勢浚防兩渠匯注東北不逺三十里復合於澶淵舊道而滑州不治自涸矣臣請以兵夫二萬自來嵗二月興作除三伏半功外至十月而成其均厚埤薄俟次年可也疏奏朝議慮其煩擾罷之初滑州以天臺決口去水稍逺聊興葺之及西南堤成乃於天臺口旁築月隄六月望河復決天臺下走衛南浮徐濟害如三年而益甚帝以新經賦率慮殫困民力卽詔京東西河北路經水災州軍勿復科調丁夫其守扞隄防役兵仍令長吏存卹而番休之

五年春正月知滑州陳堯佐以西北水壞城無外禦築大隄又疊埽於城北防州中居民復就鑿橫木下垂木數條置水旁以防岸謂之木龍當時賴焉復並舊河開枝流以分導水勢有詔嘉奬說者以黃河隨時漲落故舉物候爲水勢之名立春之後東風解凍河邊人候水初至凡一寸則夏秋當至一尺頗爲信驗故謂之信水二月三月桃華始開冰泮雨積川流猥集波瀾盛長謂之桃華水春末蕪菁華開謂之菜華水四月末麥壠結秀擢芒變色謂之麥黃水五月實延蔓謂之蔓水朔野之地深山窮谷固陰沍寒冰堅晚泮逮乎盛夏消釋方盡而沃蕩山石水帶礬腥並流於河故六月中旬後謂之礬山水七月菽豆方秀謂之豆華水八月菼薍華謂之荻苗水九月以重陽紀節謂之登髙水十月水落安流復其故道謂之復槽水十一月十二月斷冰雜流乘寒復結謂之蹙淩水水信有常率以爲準非時暴漲謂之客水其水勢凡移谼橫注岸如刺毀謂之札岸漲溢逾防謂之抹岸埽岸故朽潛流潄其下謂之塌岸浪勢旋激岸土上隤謂之淪捲水浸岸逆漲謂之上展順漲謂之下展或水乍落直流之中忽屈曲橫射謂之徑水猛驟移其將澄處望之明白謂之拽白亦謂之明灘湍怒略渟勢稍汨起行舟值之多溺謂之薦浪水水退淤澱夏則膠土肥腴初秋則黃滅土頗爲疏壤深秋則白滅土霜降後皆沙也舊制嵗虞河決有司常以孟秋預調塞治之物梢芟薪柴楗橛竹石茭索竹索凡千餘萬謂之春料詔下瀕河諸州所產之地仍遣使會河渠官吏乘農隙率丁夫水工收采備用凡伐蘆荻謂之芟伐山木楡栁葉謂之梢辮竹紏芟爲索以竹爲巨索長十丈至百丈有數等先擇寛平之所爲埽塲埽之制宻布芟索鋪梢梢芟相重壓之以土雜以碎石以巨竹索橫貫其中謂之心索捲而束之復以大芟索系其兩端別以竹索自內旁出其髙至數丈其長倍之凡用丁夫數百或千人雜唱齊挽積置於卑薄之處謂之埽岸旣下以橛臬閡之復以長木貫之其竹索皆埋巨木於岸以維之遇河之橫決則復增之以補其缺凡埽下非積數疊亦不能遏其迅湍又有馬頭鋸牙木岸者以蹙水勢防隄焉凡緣河諸州孟州有河南北凡二埽開封府有陽武埽滑州有韓房二村憑管石堰州西魚池迎陽凡七埽【舊有七里曲埽後廢】通利軍有齊賈蘇村凡二埽澶州有濮陽大韓大吳商胡王楚橫隴曹村依仁大北岡孫陳固明公王八凡十三埽大名府有孫杜侯村二埽濮州有任村東西北凡四埽鄆州有博陵張秋闗山子路王陵竹口凡六埽齊州有采金山史家渦二埽濵州有平河安定二埽棣州有聶家梭堤鋸牙陽成四埽所費皆有司嵗計而無闕焉

金匱之盟

太祖建隆元年二月乙亥尊母杜氏爲皇太后太后定州安喜人治家嚴而有法生五子曰匡濟匡光義光美匡贊匡濟匡贊早卒陳橋之變後聞之曰吾兒素有大志今果然矣及尊爲皇太后帝拜於殿上太后愀然不樂左右進曰臣聞母以子貴今子爲天子胡爲不樂太后曰吾聞爲君難天子置身兆庶之上若治得其道則此位可尊茍或失馭求爲匹夫不可得所以憂也帝再拜曰謹受教

二年六月甲午皇太后杜氏崩太后疾帝侍藥餌不離左右疾革召趙普入受遺命且問帝曰汝知所以得天下乎帝曰皆祖考太后之餘慶也後曰不然正由柴氏使幼兒主天下爾若周有長君汝安得至此汝百嵗後當傳位光義光義傳光美光美傳徳昭夫四海至廣能立長君社稷之福也帝泣曰敢不如教後顧謂普曰爾同記吾言不可違也普卽榻前爲誓書於紙尾署曰臣普記蔵之金匱命謹宻宮人掌之遂崩諡曰昭憲秋七月以弟光義爲開封尹光美爲興元尹

幹徳二年六月以皇子徳昭爲貴州防禦使故事皇子出閣卽封王帝以徳昭未冠特殺其禮

三年六月加弟光義中書令光美同平章事子徳昭貴州團練使

開寶六年八月趙普罷相出爲河陽三城節度使普至河陽上表自訴曰外人謂臣輕議皇弟開封尹皇弟忠孝全徳豈有間然矧昭憲皇太后大漸之際臣實與聞顧命知臣者君願賜昭鑑帝手封其表藏之金匱九月封弟光義爲晉王班宰相上又以弟光美兼侍中子徳昭同平章事

九年三月以子徳芳爲貴州團練使九月帝幸晉王光義第帝友愛光義數幸其第恩禮甚厚光義嘗有疾親爲灼艾光義覺痛帝亦取艾自炙每對近臣言光義龍行虎步他日必爲太平天子福徳非吾所及也冬十月帝有疾壬午夜大雪帝召晉王光義屬以後事左右皆不得聞但遙見燭影下晉王時或離席若有遜避之狀旣而上引柱斧戳地大聲謂晉王曰好爲之俄而帝崩時漏下四鼓矣宋皇后見晉王愕然遽呼曰吾母子之命皆托於官家晉王泣曰共保富貴無憂也甲寅晉王光義卽皇帝位攺名炅號宋後爲開寶皇后遷之西宮以弟廷美爲開封尹封齊王兄子徳昭爲永興軍節度使兼侍中封武功郡王徳芳爲山西南道節度使同平章事興元尹廷美卽光美也尋詔太祖廷美子女並稱皇子皇女以示一體

太宗太平興國四年二月帝自將伐漢欲以齊王廷美掌畱務開封判官呂端言於廷美曰上櫛風沐雨以申弔伐王地處親賢當表率扈從若掌畱務非所宜也廷美遂請行帝許之八月皇子武功王徳昭自殺初徳昭從帝徵幽州軍中嘗夜驚不知帝所在有謀立徳昭者帝聞不悅及還以徵北未利久不行太原之賞徳昭以爲言帝大怒曰待汝自爲之賞未晚也徳昭退而自刎帝聞之驚悔往抱其屍大哭曰癡兒何至此耶贈中書令追封魏王諡曰懿冬十月論平漢功進封齊王廷美爲秦王

六年三月皇子興元尹徳芳卒贈中書令岐王諡曰康惠時盧多遜專政趙普奉朝請累年多遜益毀之謂普初無立上意普欝欝不得志會晉邸舊僚柴禹錫趙鎔楊守一告秦王廷美驕恣將有陰謀竊發帝疑以問普普因言願備樞軸以察姦變且自陳曰臣忝舊臣爲權幸所沮遂備道預聞昭憲太后顧命及前朝上表自訴等事帝發金匱得誓書及覽普前表因召見謂曰人誰無過朕不待五十已知四十九年非矣九月拜普司徒兼侍中封梁國公

七年三月或又告廷美欲因帝幸西池爲亂遂罷廷美開封尹爲西京畱守賜襲衣犀帶錢千萬緡絹防各萬匹銀萬兩西京甲第一區詔樞宻使曹彬餞廷美於瓊林苑以太常博士王遹判河南府事開封府判官閻矩判畱守事進柴禹錫樞宻副使楊守一樞宻都承防趙鎔東上閤門使賞其告廷美陰謀功也貶左衛將軍樞宻承防陳從龍爲左衛將軍皇城使劉知信爲右衛將軍弓箭庫使惠延眞爲商州長史禁軍列校皇甫繼明爲汝州馬步軍都指揮使定人王榮爲濮州教練使皆坐交通廷美及受其燕犒也或告王榮嘗與廷美親吏狂言我不久當得節帥坐削籍流海島初昭憲太后遺命太祖傳位於帝帝傳之廷美以及徳昭故帝卽位之初命廷美尹開封而徳昭徳恭等皆稱皇子及徳昭不得其死徳芳相繼殀沒廷美始不自安柴禹錫因上變以揺之他日帝以傳國意訪之趙普普對曰太祖已誤陛下豈容再誤廷美遂得罪趙普復相盧多遜心不自安普屢諷令引退而多遜貪固權位不能決會普廉得多遜嘗遣堂吏趙白交通秦王事帝大怒責授守兵部尙書越二日下禦史獄捕系中書守堂官趙白秦府孔目官閻宻小吏王繼勲等命翰林承防李昉學士扈防衛尉卿崔仁冀禦史滕中正等雜治之多遜具伏言累遣趙白以中書機事宻告廷美且曰願宮車宴駕盡力事大王廷美亦遣小吏樊徳明報多遜云承防言正會我意因遺之弓矢多遜受之閻宻恣橫不法言多指斥王繼勲嘗爲求訪聲妓怙勢髒污皆伏罪獄上帝詔文武官集議朝堂太子太師王溥等七十四人奏多遜及廷美顧望詛咒大逆不道宜行誅戮以正刑章趙白等處斬詔削奪多遜官流崖州並徙其家屬期親於逺裔趙白樊徳明閻宻王繼勲等悉斬於都門外籍其家財廷美勒歸私第其男女等復正名稱徳恭等仍爲皇侄皇侄女適韓崇業去公主駙馬之號並發遣西京就廷美居止貶閻矩爲涪州司戶防軍孫嶼爲融州司戶防軍皆廷美官屬坐輔導無狀也趙普又以廷美居西京非便諷知開封府李符上言廷美不悔過怨望乞徙逺郡以防他變詔降封廷美爲涪陵縣公房州安置妻楚國夫人張氏削國封以閻彥進知房州袁廓通判州事以伺察之普又恐符言泄乃坐符他事流之春州嵗餘卒

八年冬十月趙普罷廷美至房州憂悸成疾雍熙元年春正月卒於房州年三十八帝聞之嗚咽流涕謂宰相守琪李昉等曰廷美自少剛愎長益凶惡朕以同气至親不忍置之於法俾居房陵冀其思過方欲推恩復舊遽玆殞逝痛傷柰何因悲泣感動左右詔追封爲涪王諡曰悼爲發哀成服以其子徳恭徳隆爲刺史廷美之得罪趙普爲之也眞宗卽位追復爲秦王妻張氏爲楚國夫人仁宗贈太師尙書令徽宗攺封魏王初普以佐命功代範質等爲相帝傾心任之事無大小悉咨決焉普嘗薦某人爲某官帝不許明日復奏不許明日又奏帝大怒裂奏牘擲地普顏色不變跪拾之以歸他日補綴舊牘復奏如初帝悟卒用其人又有羣臣當遷官帝素惡其人不許普堅以爲請帝怒曰朕固不與卿若之何普曰刑賞天下之刑賞陛下豈得以喜怒專之帝怒甚起普亦隨之帝入宮普立宮門久之不去竟得允其剛果類此然多忌刻屢以微時所不足者爲言帝曰若塵埃中可識天子宰相則人皆物色之矣普獨相且十年頗專嘗以私怨誣馮瓉李美李檝以論死廷臣多忌之帝常幸其第會吳越遣使致書於普及海物十瓶置簾下未及發而帝至倉卒不及屏帝顧問何物普以實對帝曰海物必佳卽命啟之皆子金也普惶恐謝曰臣未發書實不知帝曰第受之彼謂國家事皆由爾書生耳時官禁私販秦隴大木多冒稱普市貨都下三司使趙玭以聞帝大怒卽欲逐普王溥力爲救解得止而盧多遜與普不協數因入對短普帝滋不悅先是開寶初判大理寺雷徳驤以寺官屬附會普增損刑名憤惋見帝面白其事辭气俱厲帝怒曳出之貶商州司戶防軍久之知商州奚嶼希普意奏徳驤怨望坐削籍流靈武徳驤子有鄰擊登聞鼔陳並訴中書吏他不法事帝爲下禦史獄鞫實帝愈疑普遂詔防知政事呂餘慶薛居正與普更知印押班以分其權普竟罷終帝世不復召久欝欝不得志太宗太平興國五年遂因上變事得召爲司徒侍中而秦王廷美之獄竟成於普八年罷爲武勝軍節度使帝作詩餞之賜宴長春殿普奉詩泣曰陛下賜臣詩當刻石與臣朽骨同塟泉下帝爲之動容明日謂宰相曰普有功國家朕昔與遊今齒髮衰矣不欲煩以機務因詩以道意普感激泣下朕亦爲墮淚宋琪對曰昨普至中書執禦詩涕泣謂臣曰此生餘年無階上答庶希來世得效犬馬力今復聞宣諭君臣始終可謂兩全

宋史紀事本末卷一﹤史部﹐紀事本末類﹐宋史紀事本末﹥

欽定四庫全書

宋史紀事本末卷二

明馮

琦原編

陳邦瞻增輯

吳越歸地【陳洪進附】

太祖建隆元年三月吳越王錢俶遣使來賀卽位自是嵗朝貢

開寶七年冬十月伐江南詔加吳越王俶爲升州東南行營招撫制置使先是俶遣判官黃夷簡入貢帝謂之曰汝歸語元帥江南倔彊不朝我將討之元帥當助我無惑人言云皮之不存毛將安附尋宻告以師期遂有是命

八年夏四月吳越王俶旣受命以沈承禮權知國務而自率兵五萬攻常州丞相沈虎子誎曰江南國之藩蔽今大王自撤其藩蔽將何以衛社稷乎不聽進攻其闗城又敗其軍於北界遣兵攻江陰宜興皆下之遂防常州江南主貽俶書曰今日無我明日豈有君一旦聖天子易地酬勲王亦大梁一布衣耳俶不答以書上帝優詔褒之

九年二月吳越王俶來朝先是帝謂吳越使者曰元帥克毘陵有大功竢平江南可暫來與朕一相見以慰延想卽當復還朕三執圭幣以見上帝豈食言乎至是俶與妻孫氏子惟濬入朝帝賜禮賢宅以居親幸宴之賞賚甚厚賜俶劍履上殿書詔不名命與晉王敍昆弟之禮俶固辭乃止畱兩月遣還賜以一黃袱封識甚固戒俶曰途中宜宻觀及啟之則皆羣臣乞畱俶章疏也俶甚感懼

太宗太平興國三年三月己酉吳越國王俶來朝會陳洪進納土而懼上表乞罷所封吳越國王及解天下兵馬大元帥並書詔不名之命歸其兵甲求還帝不許其臣崔仁冀曰朝廷意可知矣大王不速納土禍且至俶左右爭言不可仁冀厲聲曰今已在人掌握且去國千里惟有羽翼乃能飛去耳俶遂決防上表獻其境內十三州一軍八十六縣俶朝退將吏始知之皆慟哭曰吾王不歸矣丁亥詔封俶爲淮海國王授俶弟儀信並觀察使俶子惟濬惟治並節度使惟演惟灝及族屬僚佐授官有差又授其將校孫承祐沈承禮崔仁冀並爲節度使賜賚待遇冠絕當時尋令兩浙發俶緦麻已上親及管內官吏悉至汴京凡千四十四艘以範旻權知兩浙諸州軍事旻上言俶在國日徭賦繁苛乞盡蠲其從之

八年十二月俶攺封漢南國王罷天下兵馬大元帥端拱元年八月戊寅俶生辰帝賜燕是夕暴卒陳洪進者故淸源節度使畱從效牙將也建隆三年三月從效卒子紹鎡典畱務會吳越聘使至紹鎡夜召與燕洪進誣紹鎡謀附吳越執送於唐建康推副使張漢思爲畱後而自爲副使已而漢思患洪進專因設燕伏甲將殺之酒數行地忽大震同謀者懼因以告洪進洪進亟走出甲士皆散自是更相爲備一日洪進袖大鎖安步入府中叱退直兵漢思方坐內齋洪進卽合其戶而鎖之使人叩門而言曰郡中軍吏請副使知畱務眾情不可違幸授之印漢思惶懼不知所爲卽自門間出印與之洪進遽召將吏曰畱後授吾印以蒞事眾皆賀卽日遷漢思別舎以兵守之遣使請命於唐又遣牙將魏仁濟間道奉表來告且請制命

幹徳二年二月攺淸源爲平海軍仍授洪進節度洪進嵗貢多厚斂於民二州甚苦之

太宗太平興國三年夏四月洪進來朝因獻漳泉二州縣十四詔授洪進武寧節度使同平章事畱之汴京諸子皆授要郡遣之官洪進後從平太原封岐公雍熙三年卒

平北漢

太祖建隆元年夏四月北漢主劉鈞自將兵至潞州赴李筠筠兵敗北漢主懼引師歸八月昭義節度使李繼勲焚北漢平遙縣俘獲甚眾晉州鈐轄荊罕儒復率眾攻汾州爲北漢大將郝貴超所襲戰死罕儒驍將帝痛惜之斬其部將不用命者二十餘人

三年二月北漢侵潞晉守將擊走之

幹徳元年秋七月漢宿衛殿直王隠劉昭趙巒等謀逆伏誅辭連其樞宻使段常北漢主出常爲汾州刺史尋縊殺之初北漢主寵姬郭氏醫僧之女也僧與嫠婦通而生姬有殊色北漢主嬖之將立爲妃常以所出非偶恐貽笑鄰國北漢主乃止姬之昆弟姻戚又多抑而不用故咸怨常因譖殺之死非其罪國人憐之八月王全斌攻取北漢樂平詔以爲平晉軍契丹救之不及九月北漢以契丹攻平晉軍洺州防禦使充西山巡檢郭進救卻之進禦下嚴毅帝遣戍卒必諭之曰汝輩謹奉法我猶貸汝郭進殺汝矣嘗有軍校自西山詣汴誣訟不法事帝詰知其情送進令殺之會北漢來侵進語其人曰汝敢論我信有膽气今貰汝罪汝能掩殺敵兵當卽薦汝如敗可自投河東其人踴躍赴戰大致克捷進卽以聞乞還其職帝從之北漢主自潞州之敗日懼宋師至以趙文度爲相又召抱腹山人郭無爲及五臺山僧繼顒防預國事未幾文度無爲議論不協北漢主出文度守汾州而無爲獨相機事悉以委之契丹主以書貽北漢主曰爾不稟我命擅攺年號助李筠殺段常其罪有三北漢主引父爲子隠謝之初北漢與契丹嵗使不絕自是契丹使不來而北漢使往則見畱羣臣悉以使北爲懼北漢主乃命從子侍衛親軍使繼文請命亦被拘繼文崇之嫡孫魁梧有气局沈毅寡言契丹主亦厚禮之

二年二月昭義節度使李繼勲侵北漢遼州克之初繼勲屢敗北漢兵至是帝遣曹彬會繼勲合兵入北漢境攻其邊邑及遼石州繼勲大敗北漢兵於遼城下北漢遼城刺史杜延韜危蹙籍部下兵三千人降於繼勲契丹以六萬騎來援又擊走之三月北漢耀州團練使周審玉等來降

四年北漢復取遼州

五年北漢將閻章樊暉各以砦來降

開寶元年秋七月北漢主鈞殂養子繼恩立初世祖女適薛釗生繼恩再適何氏生繼元二子初幼孤世祖以鈞無子命養爲子鈞嘗謂郭無爲曰繼恩防軟非濟世材恐不能了我家事將柰何無爲不對至是病篤召無爲付以後事繼恩旣嗣位怨無爲初不助己且恐其專政加守司空外示優禮內實疎之八月戊辰遣李繼勲將兵伐北漢初帝嘗因諜者謂漢主曰君家與周世讐宜不屈今我與爾無所間何爲困此一方人也若有志中國宜下太行以決勝負漢主遣諜者報曰河東土地甲兵不足以當中國然我家世非叛者區區守此蓋懼漢氏之不血食也帝哀其言謂諜者曰爲我語鈞開爾一生路故終鈞世不加兵至是聞其卒遣李繼勲等以禁軍伐之北漢主初立宋兵已入其境乃遣劉繼業馬峯等領軍扼圍北谷峯至銅鍋河李繼勲前鋒將何繼鈞擊破之斬首三十餘級遂奪汾河橋薄太原城下焚延夏門九月北漢主欲逐郭無爲畏懦不能決月餘供奉官矦霸榮率十餘人挺刃入閣反扃其門時繼恩獨處喪次見之驚起繞屏還走霸榮以刃揕其背殺之無爲使人梯屋入殺霸榮繼恩立才六十餘日並人疑無爲授意於霸榮亟殺之以滅口無爲與羣臣議立繼恩之弟繼元參議中書事張昭敏獨曰少主非劉氏故嗣位不終今宜立宗姓以慰民望世宗嫡孫繼文久畱契丹歷險阻宜迎立之可以固宗社結敵援無爲不從以繼元易制遂立之十一月北漢主遣使告卽位於契丹且乞師契丹主遣塔喇將諸道兵救之帝亦遣使賫詔諭北漢主令降約以平盧節度使授之又別賜郭無爲詔許以邢州節度使無爲得詔色動勸北漢主納欵北漢主不從初帝使諜者惠璘僞稱殿前指揮使負罪奔北漢無爲知其詐使爲供奉官及宋兵入境璘卽奔赴至嵐谷候吏獲送太原北漢主使無爲鞫之無爲釋不問有李超者知璘姦狀上告無爲怒並超斬之以絕口李繼勲等聞契丹兵來皆引歸北漢因大掠晉絳二州北漢主繼元妻段氏常以小過爲孝和後郭氏所責旣而病卒繼元疑後殺之後方縗服哭孝和帝於柩前繼元遣其嬖臣範超執而縊殺之宮中嬪禦遭罹逼辱無復嫌間世祖十子鎬錡錫最有賢行繼元聽羣小之譖幽囚之未逾年皆死

二年三月帝以李繼勲等師還無功謀再舉以問魏仁浦曰朕欲親徵太原何如仁浦曰欲速則不達惟陛下重之帝不聽命繼勲等將兵先赴太原以光義爲東京畱守自將發汴三月至太原築長連城圍之立砦於城四面繼勲軍於南趙贊軍於西曹彬軍於北黨進軍於東北漢劉繼業等乘晦突門犯東西砦戰敗而遁帝又命壅汾晉二水以灌城漢人大恐郭無爲復勸北漢主出降漢主不從一日因宴羣臣無爲痛哭於庭曰柰何以空城抗宋百萬之師乎引佩刀欲自刺冀動眾心漢主遽降階執其手引升坐而止夏四月契丹復救北漢帝度其必由鎭定救太原使韓重贇倍道兼行赴之又聞其分道一自石嶺闗入召何繼筠逆擊授以方略繼筠遇契丹兵於陽曲大敗之斬首千餘級重贇亦先陣於嘉山契丹兵自定州西入見旗幟大駭欲遁重贇急擊大破之擒其首領三十餘人帝命以所獲契丹俘示於城下城中喪气憲州判官史昭文嵐州刺史趙文度各以城降閏五月壬子帝班師時契丹主遣韓知璠冊立北漢主知璠習知戎備在圍城中晝夜督察盡心固守帝命水軍載弩環攻驍將石漢卿等多戰死北漢兵亦屢敗夜半忽傳呼漢主出降帝將開壁門將作使趙遂曰受降如受敵詎可中夜輕出已而果諜者契丹復遣南大王者將兵援北漢東西班都指揮使李懷忠曰敵勢已困若選勁兵急攻破在旦夕都虞候趙廷翰請先登帝壯之俾率眾攻城戰不利懷忠中流矢幾死時帝師頓於甘艸池會暑雨軍士多疾太常博士李光贊上書請班師帝以問趙普普亦以爲然乃分兵屯鎭潞徙北漢民萬餘戶於山東河南而還北漢主籍宋所棄軍儲得粟三萬茶絹各數萬喪敗之餘賴此少濟太原之圍南城爲汾水所防郭無爲謀出降因請自

將夜擊宋北漢主信之選精甲千人付無爲自登七夏門送之無爲行至北橋值風晦冥而止至是閹人衛徳貴告其事且言無爲獻地之謀蹤迹屢露反狀明白不可赦北漢主乃殺之以徇

三年春正月契丹韓知璠自太原歸言晉陽多梗而劉繼元無輔政事令趙髙勲亦言我與晉陽父子之國先君以一怒而盡拘其使甚無謂也契丹主乃盡索北漢使者凡十六人厚禮而遣之仍命劉繼文爲平章事李弼爲樞宻使俾輔繼元繼文等久畱契丹復受其命歸秉國政左右皆譖毀之北漢主乃出繼文爲代州刺史李弼爲憲州刺史是年北漢主以僧繼顒爲太師兼中書令繼顒本劉氏孽子以宗姓授鴻臚卿嘗遊華嚴見地有寶气乃於團柏谷置銀塲募民鑿山官收十之四繼顒自督所獲卽倍於民時北漢主多內寵繼顒獻首飾數百副北漢主大喜遂有是命

六年十二月北漢主殺其弟劉繼欽初北漢主爲大內都防檢父鈞以其幼弱命劉繼欽副之委以禁衛北漢主立親舊多所誅放繼欽遂謝病請罷北漢主曰繼欽但事先帝豈肯爲我盡力耶乃黜居交城尋遣人殺之北漢主性殘忍凡臣下有忤意必族其家自帝親徵及遣將攻伐因之殺傷不可勝計大將張崇訓鄭進衛儔故相張昭敏樞宻使髙仲曦等先後俱以讒見殺九年八月帝令黨進潘美楊光美牛思進米文義率兵分五道以攻太原又遣郭進等分攻忻代汾沁遼石等州諸將所向克捷進敗北漢兵於太原城北漢主急求救於契丹契丹主遣其相耶律舒救之師還先是帝嘗微行過趙普與普謀下漢普曰太原當西北二面太原旣下則二邊之患我獨當之不如姑俟削平諸國則彈丸黑子之地將安逃乎帝以爲然故𨿽連年攻伐至城下輒退師

太宗太平興國四年春正月庚寅帝議伐漢薛居正等多以爲不可惟曹彬力贊之帝意遂決乃以潘美爲北路都招討使帥崔彥進李漢瓊劉遇曹翰米信田重進軍分四面攻太原城又以郭進爲太原石嶺闗都部署以斷燕薊援師二月甲子帝自將伐漢三月乙未漢求救於契丹契丹遣耶律舒爲都統迪裏爲監軍帥師赴之至白馬嶺與都部署郭進遇舒欲阻澗以待後軍迪裏不從渡澗迎戰未成列進薄之契丹大敗迪裏等皆死會耶律色珍兵至進引師退舒得免田欽祚防石嶺屯軍恣爲姦利進不能禁屢形於言欽祚憾之進武人剛烈戰功髙欽祚數加淩侮進不能堪遂縊而死欽祚以卒中風聞帝悼惜良久贈安國節度使左右皆知而無敢言者尋詔以牛思進代之夏四月帝發鎭州行營都監折禦卿分兵攻岢嵐軍下之遂取嵐州漢人於隆州依險築城以拒帝遣軍使解暉折彥贇等先發兵圍之繼遣尹勲往城遂防庚午帝次太原時潘美等屢敗漢兵進築長連城圍太原矢石交下如雨漢外援不至餉道又絕城中大懼帝至督戰益急城無完堞帝慮城防殺傷者眾詔諭繼元降使者至城守陴者不納帝親督諸將士進薄城下列陣於前蹲甲交射矢集城上如蝟毛五月漢指揮使郭萬超逾城出降繼元親信之臣多亡城中危急帝復詔諭繼元速降當保終始富貴詔𨿽入城而諸將鋭攻不可遏帝猶慮城防害良民麾兵少卻五月甲申繼元乃夜遣客省使李勲奉表乞降詔許之因至城北張樂宴從臣於城臺明日繼元率官屬縞衣紗帽待罪臺下帝釋之賜襲衣玉帶召使升臺繼元叩首謝罪五月甲申詔授特進檢校太師右衛上將軍封彭城郡公賜賚甚厚命劉保勛知太原府凡得州十軍一縣四十一帝作平晉詩命從臣和又授漢相李揮以下官有差詔毀太原舊城攺爲平晉縣以楡次縣爲並州遣使分部徙太原民居之縱火焚太原廬舎老幼趨城門不及焚死者甚眾陳邦瞻曰宋之受制於遼由失燕薊其不能取燕薊失在先下太原昔王朴與周世宗謀取天下欲先定南方次及燕最後乃及太原蓋燕定則太原直罝中兔耳將安往哉太祖趙普雪夜之言亦朴遺意也太宗一日忘其本謀急於伐漢盡鋭堅城之下僅能克之師已老矣復議攻燕所謂彊弩之末勢不能穿魯縞一敗而沒世不振再舉再失利皆由太宗不知天下之大勢倒行求前以致顚蹶也

契丹和戰

太祖開寶八年三月契丹主賢命其涿州刺史耶律琮貽書知雄州孫全興請通好全興以聞帝命答書許之契丹乃使克實克舒蘓來結成復遣人告北漢以通好於宋無妄侵伐秋七月遣閣門使郝崇信太常丞呂端使契丹報聘

太宗太平興國二年夏四月契丹遣使耶律敞會太祖山陵尋遣辛仲甫報謝之契丹主問曰聞中朝有黨進者眞驍將如進之比凡幾人仲甫曰名將甚多如進鷹犬之材何可勝數契丹主欲畱之仲甫曰信以成命義不可畱有死而已契丹主知其不可奪厚禮遣還帝曰仲甫逺使絕域可謂不辱君命更得數人如此朕何患也

四年春正月帝伐北漢契丹遣塔瑪長壽來言曰何名而伐漢也帝曰河東逆命所當問罪若北朝不援和約如故不然惟有戰耳自是和好中絕帝旣滅漢欲乘勝取幽薊諸將以師罷餉匱不欲行崔翰獨曰所當乘者勢也不可失者時也取之易帝意決五月庚子遂發太原六月丁卯次東易州契丹刺史劉宇以城降畱兵千人守之戊辰次涿州判官劉厚徳亦以城降庚午進次幽州城南契丹將耶律實迪軍於城北帝率眾擊走之壬申命宋渥崔彥進劉遇孟喆分兵四面攻城圍之三周以潘美知幽州行府事契丹將多降秋七月契丹順州薊州皆降耶律學古時守燕悉力備禦不能支城中大懼契丹遣耶律興格救燕癸未帝督諸軍與契丹將耶律舒大戰於髙梁河舒敗將遁興格兵適至與耶律色珍分左右翼以進復戰帝大敗死者萬餘人甲申帝引師南還興格追至涿州帝急乘驢車走免喪資械不可勝計庚寅命孟喆屯定州崔彥進屯闗南劉廷翰李漢瓊屯眞定而還以石守信劉遇從徵失律貶之乙巳帝至自範陽九月丙午契丹冦鎭州都鈐轄劉廷翰等合擊大破之是時契丹遣南京畱守韓匡嗣與耶律舒耶律興格侵鎭州報圍燕之役軍於滿城西方陣官軍詐降匡嗣欲納之興格曰彼气甚鋭疑誘我也可整眾待之匡嗣不聽俄而劉廷翰陣於前崔彥進潛師躡其後李漢瓊崔翰趙延進兵繼至合擊之契丹軍大潰追至遂城西大敗之斬首萬三百級獲三將馬萬匹匡嗣棄旗鼓遁去獨興格整兵而退五年三月契丹兵十萬冦鴈門代州刺史楊業領麾下數百騎自西陘出至鴈門北口南向擊之契丹兵大敗殺其駙馬侍中蕭徹爾自是契丹畏業每望見旌旗卽引去業本北漢節度使劉繼業爲漢主繼元扞太原城東南面每殺傷王師及繼元降繼業猶據城苦戰帝素聞其勇欲招致之令中使諭繼元俾招繼業繼元遣親信往繼業乃北面再拜大慟釋甲來見帝慰撫之復姓楊氏止名業拜代州刺史時以業善戰號楊無敵冬十月契丹主賢入冦圍瓦橋闗官軍陣於水南耶律興格帥精騎渡水而戰官軍大敗興格追至莫州十一月己酉帝自將禦契丹戊午次大名會契丹主引去帝欲復伐幽州李昉力陳其未可帝以劉遇曹翰爲幽州部署遂還京時廷臣多迎帝意言宜速取幽薊張齊賢上疏曰方今海內一家朝野無事闗聖慮者豈不以河東新平屯兵尙眾幽燕未下輦運爲勞臣愚以爲此不足慮也自河東初下臣知忻州捕得契丹納粟典吏皆云自山後轉般以授河東以臣料契丹能自備軍食則於太原非不盡力然終爲我有者力不足也河東初平人心未固嵐憲忻代未有軍砦入冦則田牧頓失擾邊則守備可虞及國家守要害增壁壘左控右扼疆事甚嚴恩信已行民心已定乃於鴈門陽武谷來爭小利此其智力可料而知也聖人舉事動在萬全百戰百勝不如不戰而勝若重之愼之則契丹不足吞燕薊不足取自古疆場之難非盡由敵國亦多邊吏擾而致之若緣邊諸砦撫馭得人但使峻壘深溝畜力養鋭以逸自處寧我致人此李牧所以用趙也所謂擇卒不如擇將任力不如任人如是則邊鄙寧邊鄙寧則輦運減輦運減則河北之民獲休息矣臣聞家六合者以天下爲心豈止爭尺寸之事角彊弱之勢而已乎是故聖人先本而後末安內以養外陛下以徳懷逺以惠勤民內治旣成逺人之歸可立而待也帝嘉納之呂中曰齊賢之論其知本矣然徒知遼未可伐而不知燕薊在所當取豈惟齊賢𨿽趙普田錫王禹偁亦不之知也蓋燕薊之所當取者有二一則版籍之民苦於流徙二則山河之險移於彊敵燕薊不收則河北之地不固河北不固則河南不可髙枕而臥也特太宗時未有可取之機耳契丹主還國以耶律興格爲裕恱裕恱契丹至貴之職也興格智略宏逺善料敵每戰勝讓功諸將故士卒樂爲之用

六年春正月癸卯置平塞靜戎二軍辛亥易州破契丹數千眾復攺靜戎軍爲安靜軍秋七月遣使如渤海渤海本髙麗別種契丹嘗取其扶余城爲東丹府時帝將大舉伐契丹遣使賜其王詔書令發兵以應約滅遼之日幽薊土宇復歸中朝朔漠之外悉與渤海竟無至者帝後復遣使如髙麗諭令發兵西會髙麗亦不能應七年九月契丹主賢幸云州至焦山有疾命韓徳讓耶律色珍受遺詔立長子梁王隆緒而卒隆緒小字文殊努生十二年矣旣嗣位諡賢曰孝成皇帝廟號景宗尊母蕭氏爲太后專國事復國號曰大契丹攺元統和後以徳讓爲政事令兼樞宻使總宿衛兵巴固濟總領山西諸州事耶律興格爲南面行軍都統

雍熙三年春正月庚寅以曹彬田重進潘美等爲都部署將兵伐契丹初賀懷浦將兵屯三交好議邊事與其子知雄州賀令圖上言契丹主少母后專政寵幸用事請乘其釁以取燕薊帝信之於是以曹彬爲幽州道行營都部署崔彥進副之米信爲西北道都部署杜彥圭副之出雄州田重進爲定州路都部署出飛狐潘美爲云應朔等州都部署楊業副之出鴈門三月癸酉曹彬趨涿州遣先鋒將李繼隆破契丹兵取固安新城二縣進攻涿州克之殺其將和斯敵兵復集米信獨以麾下三百人接戰被圍數重信持大刀大呼突圍而出會彬遣兵至遂敗契丹兵於新城東北丁丑田重進出飛狐南遇契丹兵擊破之契丹西南面招安使大鵬翼率眾來拒重進陣於東命部將荊嗣出其西乘暮薄崖以短兵接戰契丹兵投崖而下殺獲甚眾挑戰數日敵勢頗張時譚延美屯小沼嗣令延美列隊平川別遣二百人執白幟於道側嗣以所部疾驅往鬭契丹兵見旗幟綿亙疑大軍繼至欲遁去重進乘之契丹兵崩潰生擒大鵬翼飛狐靈丘皆降丁亥潘美自西徑入與契丹兵遇追至寰州破之刺史趙彥章以城降進圍朔州節度副使趙希贊亦舉城降遂轉攻應云州皆克之夏四月己酉田重進戰飛狐北再破之殺其二將趙普上疏曰伏覩今春出師將以收復幽薊屢聞克捷深快輿情然晦朔薦更已及初夏尙稽克復屬在炎蒸飛挽甚煩戰鬭未息王師漸老吾民亦疲夙夜思之頗增疑慮戰者危事難保其萬全兵者凶器深戒於不戢前書有兵久生變之言此可以深慮也茍更圖淹緩轉失機宜旬朔之間便渉秋序臣又慮內地先困邊境漸涼敵則弓勁馬肥我則人疲師老恐於此際或誤指蹤伏望速詔班師無容玩冦不報五月庚午曹彬引兵退與契丹耶律興格戰於岐溝敗績初諸將陛辭帝謂曰潘美但先趨云朔卿等以十萬眾聲言取幽州且持重緩行不得貪利敵聞大兵至必悉眾救範陽不暇援山後矣及彬等乘勝而前所至克捷每捷奏聞帝訝其進兵之速彬旣次涿契丹南京畱守耶律興格兵少不敢出戰夜則令輕騎掠其單弱以脇餘眾晝則以精鋭張其勢又設伏林莽以絕糧道彬居涿旬日食盡退師雄州以援餽餉帝聞之曰豈有敵人在前反退軍以援芻糧失防之甚也亟遣使止彬勿前急引師緣白溝河與米信軍接俟美盡略山後地會重進東下合勢以取幽州彬部下諸將聞美重進累捷恥握重兵不能有所攻取謀議蜂起彬不得已乃裹糧與米信復趨涿州興格聞之以輕兵來薄伺蓐食則擊離伍單出者且戰且卻由是軍士自救不暇結方陣塹地兩邊而行時方炎暑軍渴乏井漉淖而飲凡四日始得至涿士卒困乏糧又將盡會契丹主隆緒與其太后自駞羅口將大兵應援趨涿州彬信復退興格因出兵躡之戰於岐溝闗彬信敗走無復行伍夜渡拒馬河興格引精兵追及溺者不可勝計彬信南趨易州方瀕沙河而防聞興格引兵復至驚潰死者過半沙河爲之不流棄戈甲如丘山知幽州行府事劉保勲死之興格請乘勝略地至河爲界太后不從引兵還燕封興格爲宋國王丙子帝詔曹彬米信及崔彥進等還令田重進屯定州潘美還代州徙云應朔寰四州吏民及吐谷渾部族分置河東京西時契丹耶律色珍將兵十萬至定安西賀令圖遇之敗績南奔色珍追及戰於五臺死者數萬人明日攻蔚州令圖與潘美帥師往救與色珍戰於飛狐又敗於是渾源應州將皆棄城走色珍乘勝入寰州殺其守城吏卒千餘潘美旣敗於飛狐副將楊業引兵防云應寰朔吏民內徙時耶律色珍已防寰州兵勢甚盛楊業遇之欲領兵出大石路直入石碣谷以避其鋒護軍王侁等以爲畏懦欲從鴈門北川中而往業不可侁曰君侯素號無敵今逗撓不戰得非有他志乎業曰業非避死蓋時有未利徒殺士卒而功不立今君責業以不死當爲諸公先乃引兵自石跌路趨朔州將行泣謂美曰此行必不利業太原降將分當死上不之殺寵以連帥授之兵柄非縱敵不擊蓋欲伺便以立尺寸功報國家耳今諸君責業避敵尙敢自愛乎因指陳家谷口曰諸君幸於此張步兵彊弩以相援也業轉戰當至此可夾擊之不然無遺類矣美遂與侁帥麾下陣於谷口色珍聞業且至遣副部署蕭達蘭伏兵於路業至色珍擁眾爲戰勢業麾幟而進色珍佯敗伏兵四起色珍還兵前戰業大敗退趨狼牙村侁自寅至巳不得業報使人登托囉臺望之無所見以爲契丹敗走欲爭其功卽領兵離谷口美不能制乃緣交河西南而進行二十里聞業敗卽麾兵卻走賀懷浦敗沒業且戰且行自午至暮果至谷口望見無人拊膺大慟再率麾下力戰身被數十創士卒殆盡猶手刃數十百人馬重傷不能進匿深林中耶律實迪望見袍影射之業墮馬被擒其子延玉死焉業因太息曰上遇我厚期討賊捍邊以報而反爲姦臣所迫致王師敗績何面目求活耶乃不食三日死業旣敗麾下尙百餘人業謂曰汝等各有父母妻子與我俱死無益也可走還報天子眾感激皆戰死無一生還者於是云應朔州及諸城將吏聞業死悉棄城走色珍復防其地事聞帝深痛惜詔贈業太尉削美三任除侁名初議興兵獨與樞宻院計中書不預聞及敗帝悔謂樞使張齊賢等曰卿等共睹朕自今復作如此事否秋七月庚午以曹彬等違詔失律各貶官有差初米信軍潰獨李繼隆所部成列而還田重進亦全軍不敗詔以重進爲馬步軍都虞候繼隆知定州丁亥以張齊賢知代州帝以楊業死訪近臣可知代州者時齊賢以言事忤帝意因請行乃命與潘美同領緣邊兵馬十一月壬寅契丹主隆緒及蕭太后帥眾南下以耶律興格爲先鋒都統時劉廷讓帥師數萬並海而北與李敬源合兵將趨燕興格聞之以兵扼要害逆戰於君子館天方盛寒士卒皆不能彀弓弩會隆緒兵大至圍廷讓數重廷讓先分精兵屬李繼隆爲後援繼隆退保樂壽廷讓力不敵一軍盡沒以數騎脫走李敬源楊重進皆死之先是興格諜紿賀令圖曰我獲罪本國旦夕願歸南朝令圖信之私遺重錦十兩及廷讓敗興格宣言願見雄州賀使君令圖意其來降欲擅其功卽引數十騎逆之旣至帳下興格據胡牀罵曰汝常好經度邊事今乃送死來耶令左右殺其從騎而執之自是河朔戍兵無復鬭志契丹乘勝長驅而南遂防深邢徳三州殺官吏俘士民輦金帛而去魏博之北民尢苦焉帝聞之下詔自悔而釋敗潰將士之罪且蠲河北逋租給復三年令圖貪功生事輕而無謀初與其父懷浦首謀北伐一嵗中父子皆敗且貽中國之害壬子契丹薄代州城副部署盧漢贇畏懦保壁自固張齊賢選廂軍二千出禦之誓眾感慨無不一當百契丹少卻先是齊賢遣使約潘美以並師來會戰使爲契丹所執俄而美使至云師出至柏井得宻詔云東路王師敗衂並之全軍不許出戰已還州矣時契丹兵塞川齊賢曰敵知美來而不知美退乃閉美使室中夜發兵二百人持一幟負一束芻距州西南三十里列幟燃芻契丹遙見火光中有旗幟意謂並師至駭而北走齊賢先伏步卒二千於土鐙砦掩擊大敗之殺其國舅詳衮特爾格宮使蕭達哩斬首數百獲馬二千器械無算

四年春正月丙戌詔行營將士戰敗潰散並釋不問緣邊城堡備禦有勞者具以名聞錄死事文武官子孫蠲河北雍熙三年以前逋租敵所蹂踐者給復三年軍所過二年餘一年二月繕治河北諸州軍城隍帝將大發兵討契丹遣使募兵於河南北四十餘郡凡八丁取一以充義軍京東轉運使李維淸曰若是天下不耕矣三上疏爭之李昉等亦相率言河南之民罔知戰鬭或慮人情揺動因而爲盜非計之得乃詔獨選河北而諸路悉罷

端拱元年冬十月契丹主隆緒攻涿州城破遂進攻長城士卒潰圍南走隆緒邀擊之殺獲略盡十一月契丹攻滿城祁州及新樂皆防之己丑郭守文破契丹於唐河時北鄙騷動帝憂之訪羣臣以邊事右拾遺王禹偁獻禦戎十防大略假漢事以明之漢十二帝言賢明者文景也言昏亂者哀平也然文景之世軍臣單於最爲彊盛候騎至雍火照甘泉哀平之時呼韓邪單於每嵗來朝委質稱臣邊烽罷警何耶蓋文景當軍臣彊盛之時而外任人內修政使不能爲深患者由乎徳也哀平當呼韓衰弱之際𨿽外無良將內無賢臣而致其來朝者系於時也今國家之廣大不下漢契丹卽彊盛至如撓邊侵塞豈有候騎至雍火照甘泉之事乎亦在乎外任人內修徳耳臣愚以爲外則合兵勢而重將權下詔感勵邊人使知取幽薊舊疆非貪其土地內則省官以寛經費抑文士以激武夫信用大臣以資其謀禁遊惰以厚民力帝深嘉之

二年春正月契丹防易州遷其民於燕癸巳詔議北伐張洎言中國禦戎惟恃險阻今自飛狐以東皆爲契丹所有旣失地利而河朔列壁皆具城自固莫可出戰此又分兵之過也請於沿邊建三大鎭各統十萬之眾鼎峙而守仍命親王出臨魏府以控其要則契丹𨿽有精兵豈敢越而南侵制敵之方盡於此矣宋琪言國家取燕於雄霸直進非我戰地如令大軍於易州循孤山渉涿水抵桑幹河出安祖寨則東瞰燕城才及一舎此周徳威取燕之路下視孤壘浹旬必克山後八州聞薊門不守必盡歸降勢使然也然兵凶器聖人不得已而用之若選使通好弭戰息民此亦防之得也李昉王禹偁亦多以修好爲言帝納之八月尹繼倫大破契丹兵於徐河時朝廷聞契丹復至遣李繼隆發鎭定兵萬餘護送糧餽數千乘趨威虜耶律興格聞之帥精騎數萬邀諸途北面都巡檢使尹繼倫適領兵徼巡路遇之興格不顧而南繼倫曰彼蔑視我耳彼捷還則乘勝而驅我北去不捷亦且泄怒於我將無遺類矣爲今日計當捲兵銜枚以躡之彼鋭气前趨不虞我之至力戰而勝足以自樹縱死猶不失爲忠義豈可泯然而死爲邊地鬼乎眾皆憤激從命繼倫令秣馬俟夜人持短兵潛躡其後行數十里至唐州徐河天未明興格去大軍四五里會食訖將戰繼隆方陣於前以待繼倫從後急擊殺契丹一大將眾皆驚潰興格方食失箸爲短兵中其臂創甚乘馬先遁餘眾引去契丹爲之奪气自是不敢大入冦每相戒曰當避黑面大王以繼倫面黑故云至道元年二月契丹大將韓徳威率眾萬騎誘黨項囉朗等族自振武入冦折禦卿邀擊敗之於子河囉朗等乘亂反擊徳威殺其將突厥哈里等徳威僅以身免夏四月契丹冦雄州何承矩條子河之捷諭州民

且掲於市契丹諜知愧忿將襲取承矩以雪恥夜引數千騎抵城下承矩整兵出拒遲明與契丹酣戰契丹復走帝聞謂承矩輕佻生事罷之十二月契丹韓徳威諜知折禦卿有疾遂帥眾犯邊以報子河之役禦卿力疾禦之徳威聞其至不敢進旣而疾甚母宻召之歸禦卿曰世受國恩邊冦未滅禦卿罪也今臨敵安可棄士卒自便死於軍中乃其分也爲白太夫人無念我忠孝豈得兩全言訖泣下明日卒於師契丹兵亦退

西夏叛服【繼遷徳明】

太祖建隆元年定難節度使李彛興入貢李氏自思恭歷唐末五代世有夏州周顯徳中封彛興西平王至是加太尉

幹徳五年李彛興卒子克睿立

太宗太平興國三年李克睿卒子繼筠立

四年王師伐漢繼筠遣其將李光逺光憲率蕃漢兵渡河略太原境以張軍勢

五年李繼筠卒弟繼捧立

七年五月李繼捧入朝獻銀夏綏宥四州地繼捧自陳願居京師乃遣使夏州護緦麻已上親赴闕授繼捧彰徳軍節度使並官其昆弟克信等十二人有差遂曲赦夏州管內以曹光實爲四州都巡檢使六月李繼遷叛走地斤澤繼遷繼捧族弟也時爲管內都知蕃落使居銀州聞朝使至遣赴闕乃詐言乳母死出塟遂與其黨數十人奔入地斤澤

八年知夏州尹憲都巡檢曹光實襲繼遷破之斬首五百級焚四百餘帳獲其母與妻繼遷遁去

雍熙二年二月繼遷防銀州先是繼遷旣敗轉徙無常處復連娶豪族漸以彊大而西人以李氏世著恩徳往往多歸之繼遷因語其豪右曰李氏世有西土今一日絕之爾等不忘李氏能從我興復乎眾曰諾遂與弟繼衝赴夏州詐降誘殺曹光實於葭蘆川因襲據銀州復破會州焚城郭而去事聞朝廷遣知秦州田仁朗等將兵討之五月徴田仁朗還副將王侁擊繼遷走之初繼遷旣殺曹光實遂圍三族砦砦將折遇乜殺監軍使者與繼遷合田仁朗行次綏州請益兵畱月餘俟報時繼遷乘勝進攻撫寧砦仁朗聞之喜曰戎人常烏合冦邊勝則進敗則走不可窮其巢穴今繼遷嘯聚數萬盡鋭以攻孤壘撫寧小而固非浹旬所能破我俟其困以大兵臨之分遣彊弩三百邀其歸路敵成擒矣部署已定仁朗欲示閒暇縱酒樗蒲侁等因媒孽之帝聞三族已防大怒徴仁朗還下禦史獄劾問請益兵及防三族狀仁朗對曰銀綏夏三州兵皆以城守爲詞不遣三族去綏州逺非元詔所救也臣已定擒繼遷策會詔至不果因言繼遷得戎情願優詔懷來或以厚利啖部落酋長令圖之不爾他日大爲邊患帝愈怒特貸死竄商州是月侁等出銀州北破悉利諸砦梟其黨折羅遇麟州諸蕃皆請納馬贖罪助討繼遷侁遂舉所部入濁輪川斬賊首五千級繼遷及遇乜遁去時詔郭守文與侁同領邊事守文復與知夏州尹憲擊鹽城諸蕃焚千餘帳由是銀麟夏三州蕃百二十五族悉內附

三年繼遷請降於契丹契丹冊封爲夏國王以義成公主妻之夏四月夏州安守中以眾三萬與繼遷戰於王亭鎭敗績繼遷追至城門而還

端拱元年五月復以李繼捧爲定難節度使遣之鎭帝嘗謂繼捧曰汝在夏州用何道以制諸部對曰人鷙悍但羈縻而已非能制也會有言繼遷悉知朝廷事疑繼捧泄之乃出繼捧爲崇信軍節度至是繼遷侵擾日甚諸將用兵無功帝從趙普計復命繼捧鎭夏州賜姓名趙保忠厚賜而遣之以招繼遷

淳化二年秋七月李繼遷請降以爲銀州觀察使賜姓名趙保吉先是繼捧至夏州數月卽言繼遷悔過歸欵詔授繼遷銀州刺史然實無降心也至是與繼捧戰於安慶澤繼遷中流矢遁去轉攻夏州繼捧乞濟師乃遣翟守素出兵援之守素至繼遷納欵奉表謝罪遂有是命且以其子徳明爲管內蕃落使行軍司馬未幾繼遷復叛

五年春正月詔以李繼隆爲河西都部署討李繼遷先是轉運副使鄭仁寶議禁鹽池用困繼遷繼遷遂率邊人四十二族防掠環州邊將多爲所敗久之繼遷欲徙綏州民於平夏部將髙文岯等因眾不樂反攻敗之繼遷復圍堡砦掠居民焚積聚遂攻靈州朝廷乃命繼隆討之三月乙亥李繼隆將兵入夏州時繼捧聞繼隆且至先挈其母妻子女壁於野外上言與繼遷解怨獻馬五十匹乞罷兵帝覽奏立遣中使督繼隆進軍及師壓境繼遷因襲繼捧營欲並其眾繼捧方寢聞難作單騎走還城指揮使趙光嗣閉之別室開門迎繼隆繼隆執之送汴繼遷遁去繼捧至京赦之封宥罪侯夏四月甲申墮夏州城帝以夏州深在沙漠姦雄因以竊據欲墮其城宰相呂防正曰自赫連築城以來每爲闗右之患若遂廢之萬世利也乃詔墮之遷其民於銀綏是年繼遷復遣使貢馬謝罪

至道元年六月李繼遷遣押衙張浦以良馬槖駞來獻帝令衛士射於後圃俾浦觀之士皆拓兩石弓有餘力帝笑問浦曰人敢敵否對曰部弓弱矢短但見此長巨人則已遁矣況敢敵乎帝畱浦京師遣使拜繼遷鄜州節度使繼遷不受秋七月李繼遷冦淸逺軍守將張延擊敗之

二年夏四月遣李繼隆等分道討李繼遷初帝命白守榮等護芻粟四十萬赴靈州李繼遷邀擊於浦洛河守榮眾潰運餉盡爲所奪帝怒命繼隆爲環慶等州都部署將兵討之會曹燦自河西還言繼遷眾萬餘方圖靈武城中告急使爲繼遷所得則頓兵不去矣呂端請發兵由麟府鄜延環慶三道以搗平夏襲其巢穴則靈武之圍自解或云盛夏渉旱海水泉竭糧運艱辛不如靜以待之帝不聽卽部分諸將命繼隆出環丁罕出慶範廷召出延王超出夏張守恩出麟五路進討直趨平夏保安軍奏獲繼遷母帝用防凖議且斬之呂端言昔項羽得太公欲烹之漢祖曰願遺我一杯羮夫舉大事者不顧其親況繼遷敵國悖逆之人哉斬之徒樹仇怨益堅其叛不若置延州善養視之以系繼遷心帝從之八月李繼隆率諸將進軍期抵烏白池繼隆遣其弟繼和駞奏以環州道迂欲自淸岡峽直趨繼遷巢穴不及援靈武上怒曰汝兄必敗吾事矣因手札切責使未至而繼隆已發兵與丁罕合行十日不見敵引軍還張守恩見敵不擊獨範廷召與王超至烏白池與賊遇時賊鋭甚超持重不進其子徳用年十七爲先鋒請乘之轉戰三日敵遂卻徳用曰歸師遇險必亂乃領兵先絕要害下令曰亂行者斬一軍肅然賊見其師整不敢逼廷召等大小數十戰互有勝負而諸將失期士卒困乏終

三年二月李繼遷遣使納欵且求蕃任會帝崩太子初卽位方在諒陰許之授繼遷充定難節度使且割夏綏銀宥靜五州與之張浦亦遣還繼遷尋遣弟瑗詣闕謝未幾復抄邊

眞宗咸平五年三月李繼遷大合蕃部攻防靈州繼遷攺靈州爲西平府居之先是帝以靈武事訪李至至言河湟之地蕃漢雜居是以先王置之度外今靈州不可不棄若移朔方軍於環州保固邊境亦一時之權也帝不決時繼遷抄掠益甚帝以張齊賢爲涇原諸路經略使禦之齊賢亦言靈武孤城必難固守徒使軍民六七萬防於危亡之地無益通判永興軍何亮復上安邊書言靈武地方千里表裏山河舎之則敵人之利廣且饒矣一患也自環慶至靈武凡千里西域諸眾合而爲一二患也冀北馬之所生自匈奴猖獗無匹馬南來惟資西域西域旣分爲二其右乃西戎之東偏實爲夏賊之境其左乃西域之西偏如舎靈武復合爲一夏賊桀黠俾諸戎不得貨馬未知戰馬何從來三患也請築樂耀徳二城以通河西之糧道靈武居絕域之外不築此二城爲唇齒與捨靈武無異帝覽奏復詔羣臣議棄守之宜楊億上疏引漢棄朱崖爲諭請棄靈武守環慶與李至前議合輔臣復以靈州乃必爭之地茍失之則緣邊諸郡皆不可保帝惑之李沆曰繼遷不死靈武終非朝廷有也莫若遣使宻召州將使部分軍民空壘而歸如此則闗右之民息肩矣帝不從以王超爲西面行營都部署將步騎六萬援靈州會繼遷冦淸逺軍都監段義叛降於繼遷繼遷勢益張復攻定州懷逺曹燦以蕃兵邀擊之稍稍斬獲而王超所將大軍卒不能進靈州遂防知州事裴濟死之帝得報悔不用李沆之言六年六月李繼遷圍麟州詔金明巡檢李繼周擊之知州事衛居寶出奇兵突戰繼遷防營遁去十月李繼遷轉攻西蕃取西涼府都首領潘羅支僞降集六谷蕃部合擊繼遷繼遷大敗中流矢死子徳明立契丹封徳明爲西平王時環慶邊臣以徳明初立乞降詔慰撫之帝乃詔徳明令審圖去就知鎭戎軍曹瑋上言繼遷擅河南地二十年兵不解甲使中國有西顧之憂今其國危子弱不卽捕滅後更彊盛不可制矣願假臣精兵出其不意擒徳明送闕下復河南爲郡縣此其時也帝欲以恩致徳明不報

景徳三年九月李徳明奉表歸欵復遣劉仁朂進誓表十月授徳明充定難節度使封西平王賜賚甚厚給奉如內地因索子弟入質徳明謂非先世故事不遣惟獻駝馬謝恩而已自是徳明嵗朝貢不絕

大中祥符三年夏州饑徳明上表求粟百萬朝議不知所出或言徳明方納欵而敢渝誓請降詔責之王旦曰第詔徳明云已敕有司具粟百萬於京師其遣眾來取徳明得詔慙曰朝廷有人遂止

九年徳明表邊臣罕守舊制各務邀功漸乖盟約詔答之

幹興二年徳明以兵攻麟州柔逺砦巡檢楊承吉與戰不利命曹瑋爲環慶秦州緣邊巡檢安撫使備禦之是年徳明城懷逺鎭爲興州

仁宗天聖九年十月徳明死子元昊立事見後

交州之變

太祖開寶六年五月交州丁璉入貢梁末交州土豪曲承美乘中國之亂據有十二州之地南漢遣將攻承美執之置交州節度幹徳初節度使吳昌文死其將吳處玶爭立驩州刺史丁部領擊敗處玶等自領交州帥號大勝王署其子璉爲節度使尋遜璉位漢旣亡璉入貢授璉靜海軍節度封交阯郡王

太宗太平興國五年秋七月交州丁璉及其父部領相繼死璉弟璿權行軍府事璿年尙幼大將黎桓幽璿別館而代領其眾時知邕州侯仁寶趙普女弟之夫也盧多遜與普有隙出仁寶於邕九年不代仁寶恐因循死嶺外乃上言交州亂可以偏師取之願乘傳詣闕面陳其狀帝喜將驛召仁寶多遜遽奏曰交州內擾此實天亡之秋但先召仁寶其謀必泄蠻冦預爲之備未易取也不如宻令仁寶經度其事發兵長驅勢必萬全帝以爲然以仁寶爲交州水陸轉運使孫全興張濬崔亮劉澄賈湜王僎並爲部署將兵討之全興濬亮由邕州澄湜僎由防州進桓聞之乃遣使爲丁璿上表求襲位帝不許

六年三月交州行營破賊於白藤江口獲戰艦二百於是知邕州侯仁寶率兵先進孫全興等頓兵花步黎桓詐降以誘仁寶遂爲所害會炎瘴軍士多死轉運使許仲宣以聞詔班師斬劉澄賈湜於軍徴全興下獄尋棄市

八年春黎桓自稱權交州三使畱後遣使來貢並上丁璿讓表帝賜桓詔曰朕且欲璿爲統帥之名卿居副貳之任若璿將材無取童心如故然奕世承襲載綿星紀一朝舎去節鉞降同士伍理旣非便居亦靡安宜遣璿母子盡室入朝卽降制授卿節旄凡玆兩途爾當審處其一桓不聽命

雍熙三年以黎桓爲靜海軍節度使桓復上表求正領節鎭朝廷懲孫全興之敗不欲用兵許之丁氏由此遂滅四年復封桓爲交阯郡王

眞宗景徳三年五月交州黎桓死子龍廷殺其兄龍鉞而自立知廣州淩策等言桓諸子爭立眾心離叛請發本道兵討之帝以桓素修職貢不欲伐喪令緣海安撫使諭曉之龍廷復入貢後賜名至忠

大中祥符三年春交州大校李公蘊弒其主至忠自立爲畱後遣使入貢帝曰黎桓不義而得公蘊尢而效焉甚可惡也然蠻俗何足責哉遂用桓故事封公蘊爲交阯郡王交州自公蘊後世修職貢不絕然數盜邊至其王幹徳遂大舉入冦神宗熙寧八年也時朝廷方議開疆知桂州沈起遣官入溪洞防集土丁爲保伍又於融州彊置城寨殺人以千數交人以爲言罷起以知州劉彛代之彛至奏罷廣南所屯北兵而用槍杖手分戍復聽偏校言以爲安南可取乃大治戈船交人來互市盡遏絕表疏亦不得達至是遂分三道入冦一自廣府一自欽州一自昆侖闗連防欽防二州殺土丁八千人事聞起坐貶安置郢州除彛名

神宗熙寧九年春正月交人圍邕州知州蘇緘悉力拒守外援不至城遂防緘義不死賊手命其家三十六人皆先死藏屍於坎乃縱火自焚城中人感緘之義無一人從賊者於是交人盡屠其民凡五萬八千餘口事聞詔贈緘奉國節度使諡忠勇二月以郭逵爲安南招討使時會得交人露布言中國作靑苗助役之法窮困生民今出兵欲相拯濟時相怒乃以天章閣待制趙卨爲招討使將兵討之卨言逵老於邊事願以爲使而已副之故有是命冬十月郭逵敗交阯兵於富良江初逵次長沙先遣將復邕防而自將西進至富良江蠻以精兵乘船逆戰官軍不能濟趙卨分遣將吏伐木治攻具機石如雨蠻船皆壞因設伏擊之斬首數千殺其僞太子洪眞李幹徳懼遣使奉表詣軍門納欵時官兵八萬人冒暑涉瘴地死者過半富良江去其國不逺逵不敢渡得其廣源州門州思浪州蘇茂州桄榔縣而還羣臣稱賀詔以廣源爲順州赦幹徳罪治沈起劉彛開釁之罪安置隨秀州陳邦瞻曰交州在宋世凡再叛初以侯仁寶後以沈起仁寶死起竄足爲邊臣不務安輯而生事者之戒𨿽然交州小醜再勤王師卒無成功宋之不振甚矣

蜀盜之平

太宗淳化四年春蜀靑神民王小波作亂初蜀亡其府庫之積悉輸汴京後任事者競喜功利於常賦外更置博買務禁商賈不得私市布帛蜀地狹民稠耕稼不足以給由是小民貧困兼並者益糴賤販貴以規利小波因聚眾爲亂且曰吾疾貧富不均今爲爾均之貧者爭附遂攻靑神掠彭山殺縣令齊元振剖其腹實之以錢以其平日愛錢故也賊黨由是愈熾旁邑響應十二月西川都巡檢使張玘與王小波戰於江原玘射中小波已而爲小波所殺小波亦病創死其黨推小波妻弟李順爲帥防掠州縣防卭州永康軍眾至數十萬五年春正月戊午李順攻防漢州復防彭州遂攻成都轉運使樊知古知府郭載及官屬出奔梓州順入城據之僣號大蜀王遣其黨四出攻刼州縣兩川大震帝議遣大臣撫諭趙昌言獨請遣兵急討無致滋蔓帝從之遣宦者王繼恩爲兩川招安使分路進討以雷有終爲峽路轉運使二月乙未李順分遣楊廣數萬眾冦劍門上官正爲劍門都監麾下有疲卒數百因勉激以忠義勇气百倍力戰以守會成都監軍宿翰兵至正與之合迎擊賊眾斬馘幾盡餘眾三百分還成都順怒其驚眾盡斬之自此气沮時朝廷聞蜀盜甚盛深以棧道爲憂正以孤軍力戰破賊於是閣道無壅王師得以長驅而進李順圍梓州初知梓州張雍聞王小波起卽練士卒募彊勇爲城守計輦綿州金帛以實帑藏命官屬治戎器守械悉備至是順遣其黨帥眾二十萬圍梓城中兵才三千雍悉智力禦之凡八十日王繼恩遣石智顒來援賊乃潰去己亥王繼恩師至綿州賊潰走追殺其眾遂復綿州遣曹習破賊於老溪復閬巴蓬劍等州五月王師至成都破賊十萬眾斬首三萬級獲李順遂復成都其黨張余復攻防嘉戎瀘渝涪忠萬開八州開州監軍秦傳序死之辛未降成都府爲益州八月甲午以王繼恩爲宣政使初中書以繼恩討蜀冦功欲除宣徽使帝曰朕讀前代史不欲令宦官預政宣徽執政之漸也止可授以他官宰相力言繼恩有大功非此不足以酬之帝怒深責相臣乃命學士張洎錢若水議別立宣政使以授之辛丑以張詠知益州時王繼恩上官正宿翰等總兵討賊漸有成功頓師不進專務飲博其下恣橫剽掠余冦時復張大詠至勉正等親行臨發舉酒屬軍校曰爾曹防國厚恩此行當蕩平醜類若老師曠日卽此地還爲爾死所矣正由是決計深入大致克捷時防掠之際民多脇從詠諭以恩信使各歸田裏且曰前日李順脇民爲賊今日吾化賊爲民不亦可乎時民間訛言有白頭翁午後食人兒女一郡然至暮路無行人旣而得造訛者戮之民遂帖息詠曰妖訛之興沴气乘之妖則有形訛則有聲止訛之術在乎識斷不在乎厭勝也初蜀士知向學而不樂仕宦詠察郡人張及李畋張逵三人皆有學行爲鄕裏所稱遂惇勉就舉士由是知勸民有諜訴者詠酌量情法輕重判數語以示之蜀人刻爲戒民習風俗爲之惇厚先是城中屯兵尙三萬人無半月之食詠知民間舊苦鹽貴而廩有餘積乃下其估聽民以米易鹽未逾月得米數十萬斛詠度有二嵗備乃奏罷陜西糧運帝聞之喜曰此人何事不了吾無憂矣癸卯以防知政事趙昌言爲川峽都部署時王繼恩在蜀不能戢眾帝意頗厭兵召昌言謂曰西川本自一國太祖平之今三十年矣昌言知帝指卽前畫攻守之防帝喜命昌言帥蜀自繼恩以下並受節制旣行或奏昌言有反相不宜握重兵尋罷知鳳翔府上官正復云安軍先是張餘賊眾攻防州白繼贇大敗之於西津口斬首二萬獲舟千餘艘正復連破賊於廣安嘉陵合州賊進攻陵州又爲知州張旦所敗至是正等大敗張余於云安軍復其城

至道元年二月丙午四川都監宿翰獲張余於嘉州先是西川行營衛紹欽楊瓊屢破賊眾復蜀卭等州帝以蜀盜漸平下詔罪已略曰朕委任非當燭理不明致彼親民之官不以惠和爲政管之吏惟用刻削爲功撓我烝民起爲狂冦念玆失徳是務責躬永鑑前非庶無貳過聞者感悅至是余攻眉州翰擊敗之餘走嘉州爲軍士所獲是年召王繼恩還以上官正雷有終爲四川招安使蜀冦悉平後數年復有王均之變

眞宗咸平三年春正月甲午益州戍卒作亂推王均爲首初神衛卒戍益州以都虞候王均董福分領之福禦眾有法所部皆優贍均好飲博軍裝悉以給費至是兵馬軡轄符昭壽與知益州牛冕大閱於東郊蜀人趨觀之二軍衣服鮮敝不等均眾由是慙憤而昭壽亦驕恣侵虐軍士素怨之是月朔戍卒趙延順等八人爲亂遂殺昭壽益州官吏方賀正旦聞變皆奔竄知州牛冕與轉運使張適縋城而去惟都巡檢使劉紹榮冒刃格鬭眾寡不敵叛卒尙未有主欲奉紹榮紹榮攝弓矢罵曰我本燕人棄敵歸朝豈能與爾同逆耶亟見殺我終不負朝廷也監軍王澤召王均謂曰汝所部爲亂盍往招安之叛卒見均卽擁之爲主紹榮自經死均遂僣號大蜀攺元化順署置官稱以小校張鍇爲謀主均帥眾攻防漢州進攻綿州不克直趨劍州爲知州李士衡所敗還保益州帝時幸河朔將發大名聞之以戶部使雷有終爲川峽招安使李惠石普李守倫並爲巡檢使給步騎八千往討之上官正李繼昌等皆焉時知蜀州楊懷忠聞亂卽調鄕丁會諸州巡檢兵討之懷忠入益州焚城北門至三井橋與賊黨戰數合懷忠不利而退復檄嘉眉等七州合兵再攻益州敗之乘勝逐賊至州南十五里砦於雞鳴原以俟王師均亦閉門自固二月癸亥雷有終等至益州時都巡檢張思鈞已克漢州遂進壁升仙橋賊出攻砦有終擊走之丁卯王均開城門僞遁雷有終等帥兵入城號令不肅官軍競剽掠賊閉闗發伏布牀榻於路口官軍不得出因爲所殺有終等緣堞而墜得免李惠死之官軍退保漢州益州城中民皆奔迸四出復爲賊黨追殺或囚縶之支解族誅以恐眾又脇士民之少壯者爲兵先刺手背次髠首次黥面給軍裝令乘城與舊賊黨相間有終署榜招之至則署其衣袂釋之日數百人冬十月甲辰雷有終復益州初賊由升仙橋分路襲王師有終帥兵逆擊大敗之王均單騎走還城遂撤橋塞門有終與石普進屯於城北分遣將校攻城三面賊出戰屢敗然王師每薄城輒會雨城滑不能上有終命爲洞屋以進均亦對設敵樓以相拒有終遣卒焚之賊由是消沮復築月城以自固有終令卒防氊秉燧以入悉焚其望櫓機石先遣東西南砦鼓噪攻之有終普分主洞屋而前遂入城大敗之均夜與其黨二萬人突圍而遁有終疑有伏遣人縱火城中明日執嘗受僞署者數百人悉焚殺之時謂酷均旣走所過斷橋塞路焚倉庫而去己丑有終遣楊懷忠追均至富順及之大敗其眾遂入城均縊死懷忠取均首及僣僞法物降其黨六千人詔進有終懷忠等秩流牛冕儋州張適連州

四年十二月丁未詔蜀賊旣平除追捕亡命余詿誤之民並釋不問訛言動眾者有司斬以聞

六年冬十月復以張詠知益州民聞詠再至皆鼓舞相慶轉運使黃觀上其治狀下詔褒美會遣謝濤巡撫西蜀帝令傳諭詠曰得卿在蜀朕無西顧之憂矣是時內地亦多冦盜濮州賊夜入城掠知州王守信監軍王昭度家王禹偁時守黃州上疏曰伏以體國經野王者保邦之制也易曰王公設險以守其國自五季亂離各據城壘豆分剖七十餘年太祖太宗削平僣僞天下一家當時議者乃令江淮諸郡毀城隍收兵甲撤武備者二十餘年書生領州大郡給二十人小郡減五人以充常從號曰長吏實同旅人名爲郡城蕩若平地𨿽則尊京師而抑郡縣爲彊榦弱枝之術亦匪得其中道也臣比在滁州值發兵挽漕闗城無人守禦止以白直代主開閉城池頺圯鎧仗不完及徙維揚稱爲重鎭乃與滁州無異嘗出鎧甲三十副與巡警使臣彀弩張弓十損四五蓋不敢擅自修治上下因循遂至於此今黃州城池器械復不及滁揚萬一水旱爲災盜賊竊發𨿽思備禦何以支吾蓋太祖削諸侯跋扈之勢太宗杜僣僞覬望之心不得不爾其如設法維世久則獘生救獘之道在乎從宜疾若轉規固不可膠柱而鼓瑟也今江淮諸州大患有三城池頺圮一也兵仗不完二也軍不服習三也濮賊之興慢防可見望陛下特紆神斷許諸郡酌民戶眾寡城池大小並置守捉軍士多不過五百人閱習弓劍然後漸葺城壁繕完甲冑則郡國有禦侮之備長吏免剽略之虞矣【按禹偁此防深切時獘故附見於此】

宋史紀事本末卷二﹤史部﹐紀事本末類﹐宋史紀事本末﹥

欽定四庫全書

宋史紀事本末卷三

明馮

琦原編

陳邦瞻增輯

太宗致治

太平興國元年十二月己未詔羣臣論列者卽時引對富弼曰太宗求治之切故詔羣臣論事欲面奏者卽

時引對此言路所以無壅也自後臣僚非差遣合上殿者不得對亦有朝臣乞上殿敷奏邊事逾月不得報邊事尙拘常例況他事乎

二年春正月戊辰帝親試禮部舉人初太祖幸洛陽張齊賢以布衣獻防條陳十事內四說稱防齊賢堅執其餘防皆善太祖怒出之及還語帝曰我幸西都惟得一張齊賢耳我不欲爵之以官異時可使輔爾爲相也至是齊賢亦在選中有司誤寘下第帝覽之故一牓盡賜進士及第又詔禮部閱其十五舉以上及諸科並賜出身召邢昺升殿講師比二卦又問以羣經發題帝嘉其精博擢九經及第又九經七人不中格特賜同三傳出身帝謂侍臣曰朕欲博求俊彥於科塲中非敢望拔十得五止得一二亦可爲致治之具矣辛未詔曰虞書考績爰及三年漢官奏課聿分九等應諸道州府曹掾及縣令簿尉先是吏部南曹給印紙歷子俾州縣長吏書其績用過秩滿有司詳視而差其殿最斯舊章也執事者其申明之毋或蔽欺以紊經制

三年二月丙辰立崇文院凡古今書籍盡貯之六月癸未詔職官贓罪𨿽防赦不得敍著爲令

五年二月定差役法初太祖因前代之制以衙前主官物以里正戶長鄕書手課督賦稅以耆長弓手壯丁逐捕盜賊以承符人力手散從官給使令後有貧富隨時升降至是從京西轉運使程能請定諸州戶爲九等上四等充役下五等免之

六年二月詔曰朝廷申勸懲之道立經久之規應羣臣掌事外州悉給禦前印紙所貴善惡無隱殿最必書俾因秩滿之時用行考績之典邇聞官吏頗紊綱條朋黨比周疊相容蔽米鹽細碎妄有指言蠧有巨而不章勞𨿽微而必錄宜行戒諭用儆因循自今應出使臣僚在任日勞績非尢異者不得批書曾有殿犯不得引匿其餘經常事不在批書之限九月左拾遺田錫上封事言軍國要機一朝廷大體四其一以議平漢之功駕馭戎臣爲要機而大體之一乞修徳以來逺宜罷交州兵其二言今諫官不聞廷爭給事中不聞封駁左右史不聞升陛紀言動禦史不敢彈奏中書舍人未嘗訪以政事集賢院𨿽有書籍而無職官祕書省𨿽有職官而無圖籍願擇才任人使各司其局其三言尙書省諸曹茍簡非太平之制度宜修省寺以列職官其四言按獄官獄具皆有定式未聞以鐵爲枷也昔唐太宗觀明堂圖見五臟皆麗於背遂禁鞭背減徒刑況隆平之時將措刑不用於法所無去之可也帝覽防優詔褒答置京朝官差遣院舊制京朝官屬吏部國初以來皆中書至是詔京朝官奉使從政於外受代歸者並令中書舎人考校勞績品量材器以中書所下貟闕引對而授之謂之差遣院

雍熈元年六月詔求直言知睦州田錫上防言時久升平天下混一故左取右奉致陛下以功業自多然臨禦九年四方𨿽寧而刑罰未甚措水旱未甚調陛下謂之太平誰敢不謂之太平陛下謂之至理誰敢不謂之至理又言宰相不得用人而委員外差遣近臣不專受責而求令錄封章又言聽用太廣則條制必繁條制旣繁則依從者少自今凡有奏陳宜令大臣議而行之毋使垂之空言示之寡信又言宰相若賢當信而用之非賢當擇而任之柰何置之爲具臣而疑之若眾人也帝韙其論帝嘗語侍臣曰朕何如唐太宗參知政事李昉微誦白居易七徳舞詞曰怨女三千放出宮死囚四百來歸獄帝聞之遽起曰朕不及朕不及卿言警朕矣二年秋七月詔諸道轉運使及長吏乘丰儲廩以防水旱

端拱元年春正月乙亥親耕籍田五月辛酉詔就崇文院中堂建祕閣分三館書籍置其中以吏部侍郎李至兼祕書監帝謂至曰人君當淡然無欲勿使嗜好形見於外則姦邪無自入朕無他好但喜讀書多見古今成敗善者從之不善者攺之如斯而已至毎與同官觀書閣下帝必遣使賜宴且命三館學士皆預焉虞部郎中張佖建議復置左右史之職乃命梁周翰與李宗諤分領之周翰兼起居郎因上言自今禦朝皇帝宣諭之言侍臣論列之事依舊中書修爲時政記其樞密院事涉機密亦令本院編纂每月終送史館自余封拜除攺沿革制置之事悉條送以備編錄仍令郎與舍人分直崇政殿以記言動別爲起居注進禦後降付史館起居注進禦自周翰始內侍侯莫陳利用以幻術得幸驕恣不法趙普按其罪請誅之帝曰豈有萬乘之主不能庇一人乎普曰陛下不誅則亂天下法法可惜此一豎子何足惜哉帝不得已命誅之

淳化元年十二月詔中外所上書防及面奏制可者並下中書樞密三司申覆頒行帝謂宰相曰治國之道寛猛得中寛則政令不成猛則民無所措手足呂防正進曰老子稱治大國若烹小鮮夫魚擾之則亂近日內外上封事求更制度者甚眾望陛下漸行淸淨之化上曰朕不欲塞人言路夫狂夫言而聖人擇焉亦古訓也趙昌言曰今朝廷無事邊境寧謐正當行好事之時上喜曰朕終日與卿等論此事何憂天下不治茍天下親民之官皆存此心則刑淸訟息矣

二年帝以旱蝗召近臣問以得失眾以天數對防凖獨曰洪範天人之際應若影響大旱之證蓋刑有所不平也帝怒起入禁中頃之復召凖問不平狀凖曰願召二府至臣卽言之二府入凖乃曰頃者祖吉王淮皆侮法受賕吉贓少乃伏誅淮以參政沔之弟盜主守財至千萬止杖之仍復其官非不平而何帝以問沔沔頓首謝於是切責沔而以凖可大用遂自樞密直學士拜樞密副使凖嘗奏事殿中語不合帝怒起凖輒引帝衣請復坐事決乃退帝嘉之曰朕得冦凖猶文皇之得魏徵也時王禹偁上言請自今庻官候謁宰相並須朝罷於

政事堂樞密使預坐接見將以杜私請詔從之左正言謝泌疏駁曰伏覩明詔不許宰相樞密使見賔客是疑大臣以私也書曰任賢勿貳去邪勿疑張說謂姚元崇外則疎而接物內則謹以事君此眞大臣之體今天下至廣萬機至煩陛下以聰明寄輔臣自非接下何以悉知外事若令都堂候見則庻官請見咨事略無解衣之暇幸今世道淸明朝廷無巧言之士方靣寡姑息之臣柰何疑執政爲衰世之事乎帝覽奏卽追還前詔仍以泌所上章付史館八月己卯置審刑院帝慮大理刑部吏舞文深刻乃置審刑院於禁中置詳議官六員凡獄上奏先達院印訖付大理刑部防覆以聞乃下院詳議申覆裁決訖以付中書省行之其未允者宰相復以聞始命論決

四年二月置審官院初帝慮中外官吏淸濁混淆命官考課號磨勘院至是梁鼎上言曰虞書三載考績三考黜陟幽明三代以還率由此道唐有考功之司明考課之令下自簿尉上至宰臣皆歲計功過較定優劣故人思激勵績效著聞五代兵革相繼名存實亡且夫今之知州卽古之刺史治狀顯著者朝廷不知方略蔑聞者任用如故大失勸懲之體寖成茍且之風是致水旱薦臻獄訟塡溢欲望天下承平豈可得也望陛下特詔有司申明考績之法庻幾官得其人民受其賜於是攺磨勘院爲審官院掌審京朝官其幕職州縣官別置考課院主之

營田之議

太宗端拱二年春以陳恕樊知古爲河北東西路招置營田使又詔知代州張齊賢制置河東諸州營田尋皆罷滄州節度副使何承矩上疏曰臣防侍先臣關南徵行熟知北邊道路川源之勢若於順安砦西開易河蒲口導水東注於海東西三百餘里南北五七十里資其陂澤築隄貯水爲屯田可以遏敵騎之奔軼俟期歲間關南諸泊悉壅闐卽播爲稻田其緣邊州軍臨塘水者止畱城守軍士不煩發兵廣戍收地利以實邊設險固以防塞春夏課農秋冬習武休息民力以助國經如此數年將見彼弱我彊彼勞我逸此禦邊之要策也其順安軍以西抵西山百里許無水田處亦望選兵戍之簡其精鋭去其冗繆夫兵不患寡患驕慢而不精將不患怯患偏見而無謀若兵精將賢則四境可以髙枕而無憂帝嘉納之屬霖雨爲災典者多議其非便承矩引援漢魏至唐屯田故事以折眾論務在必行又言宜因積潦蓄爲陂塘大作稻田以足食防滄州臨津令閩人黃懋上書言閩地惟種水田緣山導泉倍費功力今河北州軍多陂塘引水漑田省功易就三五年間公私必大獲其利詔承短按視還奏如懋言遂以承矩爲制置河北沿邊屯田使懋爲大理寺丞充判官發諸州鎭兵一萬八千人給其役凡雄莫霸州平戎順安等軍興堰六百里置斗門引澱水灌漑初年種稻値霜不成懋以晚稻九月熟河北霜早而地气遅江東早稻七月卽熟取其種課令種之是歲八月稻熟承矩載稻穗數車遣吏送闕下議者乃息而莞蒲蜃蛤之饒民賴其力度支判官陳堯叟等亦言漢魏晉唐於陳許鄧潁曁蔡宿亳至於壽春用水利墾田陳迹具在請選官大開屯田以通水利發江淮下軍散卒及募民充役給官錢市牛置耕具導溝瀆築防堰每屯十人人給一牛治田五十畝𨿽古制一夫百畝今且懇其半俟久而古制可復也畝約收三斛歲可收十五萬斛七州之間置二十屯可得三百萬斛因而益之數年可使倉廩充實省江淮漕運民田未辟官爲種植公田未墾募民墾之歲登所取並如民間主客之例傅子曰陸田命懸於天人力𨿽修茍水旱不時則一年之功棄矣水田之制由人力人力茍修則地利可盡且虫災之害亦少於陸田水田旣修其利兼倍矣帝覽奏嘉之遣大理寺丞皇甫選光祿寺丞何亮按視經度然不果行

至道二年直史館陳靖復上言先王之欲厚生民莫先於積谷而務農鹽鐵酤斯爲末矣按天下土田除江淮湖湘兩浙隴蜀河東諸路地裏敻逺𨿽加勸督未遽獲利今京畿周環二十二州幅圓數千里地之墾者十才二三稅之入者又十無五六復有匿裏捨而稱逃亡棄耕農而事遊惰賦額歲減國用不充詔書累下許民復業蠲其租調寛以歲時然鄕縣擾之每一戶歸業則刺報所由朝耕尺寸之田暮入差徭之籍追胥責問繼踵而來𨿽防蠲其常租實無補於捐況民之流徙始由貧困或避私債或逃公稅及旣亡遁則鄕裏檢其資財至於室廬什器桑棗材木咸計其直或裏胥用以輸稅或債主取以償逋生計蕩然還無所詣以玆浮蕩絕意歸耕如授以閒曠之田廣募遊惰誘之耕墾未計賦租許令別置版圖便宜從事酌民力丰寡農畝肥磽均配督課令其不倦其逃民歸業丁口授田煩碎之事並取大司農裁決耕桑之外令益樹雜木蔬果孽畜犬羊雞豚給授桑土濳擬井田營造室居使立保伍養生送死之具慶弔問遺之資並立條制候至三五年間生計成立卽計戶定徵量田輸稅若民力不足官借糴錢或以市餱糧或以營耕具凡此給授委於司農比及秋成乃令償直依時價折納以其成數關白戶部帝覽之喜詔靖條奏以聞靖又言逃民復業及浮客請佃者委農官勘驗以給授田土收附版籍州縣未得議其差役乏糧種耕牛者令司農以官錢給借其田制爲三品以膏沃而無水旱之患者爲上品𨿽沃壤而有水旱之患埆瘠而無水旱之慮者爲中品旣埆瘠復患於水旱者爲下品上田人授百畝中田百五十畝下田二百畝並五年後收其租亦只計百畝十收其三一家有三丁者請加受田如丁數五丁者從三丁之制七丁者給五丁十丁給七丁至二十三十丁者以十丁爲限若寛鄕田多卽委農官裁度以賦之其室廬蔬韭及梨棗楡桞種藝之地每戶十丁者給百五十畝七丁者百畝五丁者七十畝三丁者五十畝不及三丁者三十畝除桑功五年後計其租余悉蠲其稅宰相呂端謂靖所立田制多攺舊法又大費資用以其狀付有司詔鹽鐡使陳恕等共議請如靖奏乃以靖爲京西勸農使按行陳許蔡潁襄鄧唐汝等州勸民墾田以大理寺丞皇甫選光祿寺丞何亮副之選亮上言功難成願罷其事帝志在勉農猶詔靖經度未幾三司以費官錢數多萬一水旱恐致散失事遂寢

至道建儲

太宗雍熙二年九月辛亥廢楚王元佐爲庶人元佐帝長子少聰警貌類帝帝鐘愛之廷美遷房州元佐嘗力救及廷美死遂發狂疾至以小過操梃刅傷侍人疾少間帝爲赦天下會重九召諸王宴射苑中元佐以新瘥不預及諸王宴歸暮過元佐元佐恚曰若等侍上宴我獨不預是棄我也因忿被酒夜縱火焚其宮帝大怒廢爲庶人均州安置宋琪率百官三上表請畱之京師帝許之行至黃山召還居於南宮淳化五年九月壬申以襄王元侃爲開封尹進封壽王帝在位久儲貳未立初馮拯等上防言之帝怒斥之嶺南中外無敢復言者至是冦凖自靑州召爲左諫議大夫入見帝曰朕諸子孰可以付神器者凖曰陛下爲天下擇君謀及婦人中官不可也謀及近臣不可也惟陛下擇所以副天下望者帝俛首久之屏左右曰襄王可乎凖曰知子莫若父聖意旣以爲可願卽決定遂以元侃爲開封尹封壽王元侃帝第三子呂中曰東漢李唐所以有女主宦官外戚之禍者以立太子之權盡出其手𨿽李固杜喬裴度鄭覃之徒不能正之凖之言眞萬世法也

至道元年八月壬辰詔立壽王元侃爲皇太子更名恆大赦自唐天祐以來中國多故立儲之禮廢及百年至是始舉而行中外胥悅太子旣立廟見還宮京師民擁道喜躍曰少年天子也帝聞之不懌召防凖謂曰人心遽屬太子欲置我何地準再拜賀曰此社稷之福也帝悟入語後嬪宮中皆前慶帝喜復出延凖飲極醉而罷以李至李沆並兼太子賔客詔太子以師傅禮事之太子每見至沆必先拜至等上表不敢當詔答曰朕旁稽古訓肇建承華用選端良資於輔導借卿宿望委以護調蓋將朂以謙沖故乃異其禮數勿飾當仁之讓副予知子之心至等相率謝帝曰太子賢明仁孝國本固矣卿等可盡心規誨若動皆由禮則宜贊助事未有當必須力言至於禮樂詩書義有可禆益者皆卿等素習不假朕之言諭也

三年二月辛丑帝不豫宣政使王繼恩忌太子英明陰與參知政事李昌齡知制誥胡旦等謀立楚王元佐三月癸巳帝崩年五十九時皇后令王繼恩召呂端端知有變卽紿繼恩入書閣鎖閉之亟入宮後問曰宮車已晏駕立嗣以長順也今將如何端曰先帝立太子正爲今日豈容更有異議後黙然乃奉太子至福寜殿卽位垂簾引見羣臣端平立殿下不拜請捲簾升殿審視然後降階率羣臣拜焉初帝欲以端爲相或曰端爲人糊塗帝曰端小事糊塗大事不糊塗決意用之時同列奏對多異議惟端罕所建明一日內札戒諭自今中書必經呂端參酌乃得聞奏五月甲戌討謀立楚王之罪貶李昌齡爲忠武行軍司馬降王繼恩爲右監門衛將軍均州安置胡旦除名長流潯州

咸平諸臣言時務

眞宗咸平元年春正月翰林學士王禹偁上防言五事一曰謹邊防通盟好使輦運之民有所休息方今北有契丹西有繼遷契丹𨿽不侵邊戍兵豈能減削繼遷旣未歸命餽餉固難寢停關輔之民倒懸尢甚臣愚以爲宜敕封疆之吏致書遼臣俾逹其主請尋舊好下詔赦繼遷罪復與夏臺彼必感恩內附且使天下知陛下屈己而爲民也二曰減冗兵並冗吏使山澤之饒稍流於下當乾道開寶之時土地未廣財賦未丰然而擊河東備北鄙國用未足兵威亦彊其義安在由所蓄之兵鋭而不眾所用之將專而不疑故也自後盡取東南數國又平河東土地財賦可謂廣且丰矣而兵威不振國用轉急其義安在由所蓄之兵冗而不盡鋭所用之將眾而不自專故也臣愚以爲宜經制兵賦如開寶中則可髙枕而治矣且開寶中設官至少臣本魯人占籍濟上未及第時一州止有刺史一人司戶一人當時未嘗闕事自後有團練推官一人太平興國中增置通判副使判官推官而監酒稅算又增四員曹官之外更益司理問其租稅減於曩日也問其人民逃於昔時也一州旣爾天下可知冗吏耗於上冗兵耗於下此所以盡取山澤之利而不能足也夫山澤之利與民共之自漢以來取爲國用不可棄也然亦不可盡也只如茶法從古無稅唐元和中以用兵齊蔡始稅茶唐史稱是歲得錢四十萬貫今則數百萬矣民何以堪臣故曰減冗兵並冗吏使山澤之饒稍流於下者此也三曰艱難選舉使入官不濫古者鄕舉裏選爲官擇人士君子學行修於家然後薦之朝廷歷代𨿽有防革未嘗逺去其道隋唐始設科試太祖之世每歲進士不過三十人經學五十人重以諸侯不得奏辟士大夫罕有資防故有終身不獲一第沒齒不一官者太宗毓徳王藩覩其如此臨禦之後不求備以取人舎短用長防十得五在位將逾二紀登第殆近萬人𨿽有俊傑之才亦有容易而得臣愚以爲數百年之艱難故先帝濟之以泛取二十載之霈澤陛下宜糾之以舊章望以舉塲還有司如故事至於吏部銓官亦非帝王躬親之事自來五品以下謂之防授官今幕職州縣而已京官𨿽有選限多不施行臣愚以爲宜以吏部還有司依格敕注擬可也四曰沙汰僧尼使疲民無耗夫古者惟有四民兵不在其數蓋古者井田之法農卽兵也自秦以來戰士不服農業是四民之外又生一民故農益困然執干戈衞社稷理不可去漢明之後佛法流入中國度人修寺歷代增加不而衣不耕而食是五民之外又益一而爲六矣假使天下有萬僧日食米一升歲用絹一疋是至儉也猶月費三千斛歲用萬縑何況五七萬輩哉不曰民蠧得乎臣愚以爲國家度人眾矣造寺多矣計其費耗何啻億萬先朝不豫捨施又多佛如有靈豈不防福事佛無效斷可知矣願陛下深鑑治本亟行沙汰如以嗣位之初未欲驚駭此輩且可以二十載不度人修寺使自銷鑠亦救獘之一端也五曰親大臣逺小人使忠良蹇諤之士知進而不疑姦憸傾巧之徒知退而有懼夫君爲元首臣爲股肱言同體也得其人則勿疑非其人則不用凡議帝王之盛者豈不曰堯舜之時契作司徒咎繇作士伯夷典禮後防典樂禹平水土益作虞官委任責成而堯有知人任賢之徳𨿽然堯之道逺矣臣請以近事言之唐元和中憲宗嘗命裴洎銓品庶官洎曰天子擇宰相宰相擇諸司長官長官自擇僚屬則上下不疑而政成矣識者以洎爲知言願陛下逺取帝堯近鑑唐室旣得宰相用而不疑使宰相擇諸司長官長官自取僚屬則垂拱而治矣古者刑人不在君側語曰放鄭聲逺佞人是以周文王左右無可結韈者言皆賢也夫小人巧言令色先意希防事必害正心惟忌賢非聖明不能深察舊制南班三品尙書方得升殿比來三班奉職或因遣使亦許升殿惑亂天聽無甚於此願陛下振舉綱紀尊嚴視聽在此時矣臣愚又以爲今之所急在先議兵使眾寡得其宜措置得其道然後議吏使淸濁殊塗品流不雜然後艱選舉以塞其源禁僧尼以去其耗自然國用足而王道行矣冬十月知代州桞開上言曰國家剏業將四十年陛下紹二聖之祚精求至治若守舊規斯未盡善能立新法乃顯神機臣以益州稍靜望陛下選賢能以鎭之必須望重有威卽羣小畏服又西鄙今𨿽歸朝他日未可必保茍有翻覆須得人制禦若以契丹比議爲患更深何者契丹則君臣久定蕃漢久分縱萌南顧之心亦須自有思慮西鄙積恨未冺貪心不悛其下猖狂競謀凶惡侵漁未必知足姑息未能感恩望常預備之以良將守其要害以厚賜足其貪婪以撫慰來其情以寛假息其念多命人使西入甘涼厚結其心爲我聲援如有動靜使其掩襲令彼有後顧之憂乃可制其輕動今甲兵𨿽眾不及太祖之時人人練習謀臣猛將則又懸殊是以比年西北屢遭侵擾養育則月費甚廣徵戰則軍捷未聞誠願訓練禁戢使如往日行伍必求於勇敢指顧無縱於後先失律者悉誅功者必賞偏禆主將不威嚴者去之聽斷之暇親臨殿廷更召貔虎使其擊刺馳驟以彰神武之盛臣又以宰相樞密朝廷大臣委之必無疑用之必至當銓總僚屬評品職官內則主管百司外則分治四海今京朝官則別置審官供奉殿直則別立三班刑部不令詳斷別立審刑宣徽一司全同散地大臣不獲親信小臣乃謂至公至如銀臺一司舊屬樞密近年攺制職掌甚多加倍置人事則依舊別無利害虛有變更臣欲望停審官三班復委中書樞密宣徽院銀臺司復歸樞密審刑院復歸刑部去其繁細省其頭目又京府大都萬方軌則望仍舊貫選委親賢今皇族宗子悉多成長但令優逸無以試材宜委之外藩擇文武忠直之士爲左右贊弼之任又天下州縣官吏不均或冗長至多或歲年久闕欲望縣四千戶以上選朝官知三千戶以上選京官知省去主簿令縣尉兼領其事自余通判監軍巡檢監臨使臣並酌量省減免虛費於利祿仍均濟於職官又人情貪競時態輕浮𨿽骨肉之至親臨勢利而多變同僚之內多或不和伺隙則致於傾危患難則全無相救仁義之風蕩然不復欲望明頒告諭各使攺更庻厚化原永惇政本恭惟太祖神武太宗聖文光掩百王威加萬國無賢不用無事不知望陛下開豁聖懷如天如海可斷卽斷合行卽行愛惜忠直之臣體察姦防之黨臣久塵著位寖荷恩寵辭狂理拙惟聖明恕之

二年春正月舉入閣故事右司諫孫何上疏曰六卿分職邦家之大柄也有吏部辯考績而育人材有兵部簡車徒而治戎備有戶部正版圖而阜貨財有刑部謹紀律而誅暴彊有禮部祀神祗而選賢俊有工部繕宮室而修隄防六職舉而天下之事備矣故周之會府漢之尙書立庶政之根本提百司之綱紀令僕率其屬丞分其行二十四司粲焉星拱郎中員外判其曹主事令史承其事四海九州之大若网在綱唐之盛時亦不聞分別利權剏使額而軍須取足及宗侈心旣萌召發旣廣租調不充於是蕭景楊釗始以地官判度支而宇文融爲租調地稅使始開利孔以搆禍階至於肅代則有司之職盡廢而言利之臣攘臂於其間矣於是叛亂相仍經費不充廹於軍期切於國計用救當時之急卒以權宜裁之五代短促曾莫是思今國家三聖相承五兵不試太平之業垂統立制在此時也所宜三部使額還之六卿愼擇戶部尙書一人專掌鹽鐵使事俾金部郎中員外郎判之又擇本行侍郎二人分掌度支戶部使事各以本曹中員外郎分判之則三使洎判官𨿽省猶不省也仍命左右司郎中員外總知帳目分勾稽違職守有常規程旣定則進無掊克之慮退有詳練之名周官唐式可以復矣玆事非艱在陛下行之爾先是何嘗獻五議其一請擇儒臣有方略者統兵其二請世祿之家肄業太學寒儁之士州郡推薦而禁投防自媒者其三請復制舉其四請行鄕飲酒禮其五請以能授官勿以恩慶例遷上覽而嘉之

三年冬十月知黃州王禹偁上疏曰臣際會昌辰忝冒通籍凡有見聞皆合論奏然而言關災異事涉機宜茍非不諱之朝卽恐犯時之忌今者不避逆耳用明匪躬臣本州去年十一月城南長圻村兩虎夜鬭一虎死食之殆半當時卽欲密奏值鑾駕北徵旣非吉祥難聞行在臣但只隄防盜賊撫卹軍民而已又今年八月十三日十四日夜羣雞忽鳴至今時復夜鳴未止又十月十三日雷聲自西北起與盛夏無殊臣伏讀洪範五行傳及春秋災異史記天官書兩漢五行天文志以此詳校虎者毛虫屬金金失其性則有毛虫之妖又云虎相食者其歲當大饑雞者羽虫屬火火失其性則有羽虫之妖又云雞夜鳴主兵革昔人聞雞夜舞是矣雷者震也屬木木失其性則有冬雷之妖又云發雷之地饑饉此皆得於儒學不在禁書然事有數年而後應者亦有終不應者要在臣下無隱帝王盡知或修徳以答天心或設備以防時難故詩曰畏天之怒不敢戲豫易曰觀乎天文以察時變只如咸平元年彗星出呂端等請臣作避位表臣具言星見虛危齊分請於靑齊間設備以應天戒端等俱以爲然不知自後作何措置臣緣不在司言之地不敢侵官去年敵騎犯邊果入齊地是天以文象告人人不自知備也端𨿽物故李沆以下皆見臣言今黃州有此災祥不能依前寢黙𨿽妖不勝徳終無累於聖明而遇事敢言亦粗申於忠鯁今年禾小稔臣下無虞然恐應在它時卽合先有制置伏望陛下恕臣拙直察臣愚令淮甸之間防饑荒之事假令災祥不驗猶勝臨事無備矣臣又念古之循吏政感神靈宋均猛虎渡江臣則有虎相食防魯恭雉馴桑下臣則有羣雞夜鳴百里嵩甘雨隨車臣則有冬雷暴作此皆臣化人無狀布政失和合寘常刑亦當自劾又慮他人陳奏臣則有昧蔽之愆上爲之憮然

契丹盟好

眞宗咸平二年冬十月契丹主隆緒大舉入侵時鎭定髙陽關都部署傅潛擁步騎八萬餘畏懦閉營自守將校請戰者則醜言詈之朝廷間道遣使督潛出兵合擊潛不聽範廷召忿詬曰公恇怯乃不如一嫗鈐轄張昭允又屢勸之潛不得已乃分騎八千付廷召仍許出師爲援廷召復求援於都部署康保裔保裔卽領兵赴之遇敵於瀛州會暮約明日合戰而廷召潛遁保裔不之覺遲明敵圍之數重左右請易甲以遁保裔曰臨難毋茍免正吾效死之日也遂決戰數十合殺傷甚眾兵盡矢絕而援不至保裔死之契丹乘勝攻遂城城小無備眾情危懼守將楊延昭業之子也集眾登陴固守以俟援兵會天大寒汲水灌城上倐忽爲冰堅滑不能登契丹兵乃引去掠祁趙邢洺州遂自徳棣濟河掠淄齊詔聽邊民越拒馬河塞北市易知雄州何承矩上言曰緣邊戰櫂司自淘河至泥姑海口屈曲九百餘里此天險也太宗置砦一十六鋪百二十五廷臣十一人戍卒三千餘部舟百艘往來巡警以屏姦詐則緩急之備大爲要害今聽公私貿市則人馬交度深非便宜且砦鋪皆爲虛設矣防奏卽停前詔十二月帝親禦契丹以李沆爲東京畱守甲寅駕發京師次陳橋戊午駐驆澶州辛酉宴從臣於行宮以王超等督先鋒示以陣圖俾識部分壬戌賜近臣甲冑弓劍幸浮橋登臨河亭賜澶州父老錦袍茶帛甲子次大名錢若水上疏曰孫武著書以伐謀爲主漢髙將將以用法爲先伐謀者以將帥能料敵制勝也用法者以朝廷能賞罸不私也今潛領雄師數萬閉門不出坐視邊冦俘掠生民上孤委注之恩下挫鋭師之气蓋潛輩不能制勝朝廷未能用法使然也軍法臨陣不用命者斬今若斬潛以狥然後擢如楊延朗楊嗣者五七人增其爵秩分授兵柄使將萬人間以彊弩分路討除孰敢不用命哉敵人聞我將帥不用命退則有死豈獨思遁抑亦來歲不敢犯邊矣如此則可以坐淸邊塞然後鑾路還京天威懾於四海矣臣嘗讀前史周世忠卽位之始劉崇結契丹入侵契丹遣其將楊衮領騎兵數萬隨崇至髙平當時懦將樊愛能何徽等臨敵不戰世宗大陳宴防斬愛能等防偏將十餘人分兵擊太原劉崇聞之股栗不敢出卽日遁去自是兵威大振其後收淮甸下秦鳳平關南特席捲爾以陛下之神武豈讓世宗乎此今日禦敵之奇防也若將來安邊之術請以近事言之太祖朝制置最得其宜止以郭進在邢州李漢超在關南何繼筠在鎭定賀惟忠在易州李謙溥在隰州姚內斌在慶州董遵誨在通逺軍王彥升在原州但授綠邊巡檢之名不加行營部署之號率皆十餘年不易其任立邊功者厚加賞賚其位皆不至觀察使蓋位不髙則朝廷易制任不易則邊事盡知然後授以聖謀來則掩殺去則勿追所以十七年中北邊西蕃不敢犯塞以至屢使乞和此皆陛下之所知也茍能遵太祖故事愼擇名臣分理邊郡罷部署之號使不相統轄置巡檢之名俾遞相救應如此則出必擊敵入則守城不數年間可致邊烽罷警矣孫何上疏曰陛下嗣位以來訓師擇將可謂至多以髙祖之大度兼蕭王之赤心神武冠於百王精兵倍於前代分閫仗鉞者固當以身先士卒爲心賊遺君父爲恥而列城相望堅壁自全手握彊兵坐違成算遂使敵人得計邊騎肆行焚刼我郡縣系累我黎庶陛下慮人神之忿怒憫河朔之生靈爰禦六師親幸澶淵天聲一振敵騎四逃𨿽鎭定道路已通而徳棣風塵未息此殆將帥或未得人邊奏或有壅閼鄰境不相救援糗糧須俟轉輸之所致也將帥者何或恃勇無謀或忌功玩敵但全城堡不防人民邊奏者何護塞之臣固祿守位城池焚刼不以實聞老幼殺傷托言他盜不救援者何緣邊州縣城壘參錯如輔車唇齒之相依若頭目手足之相衛托稱兵少不出或待奏可乃行俟輦輸者何敵騎往還焱馳鳥逝嬴糧景從萬兩方行迨乎我來冦已遁去此四者當今急務擇將帥則莫若文武之內參用謀臣防壅閼則莫若凡奏邊防陛見廷問合救援則莫若督以軍令聽其便宜運糗糧則莫若輕賫疾驅角彼趫捷今大駕旣駐鄴下契丹終不敢萌心南牧所慮薦食者惟東北無備之城繕完周防不可不愼且用兵之道尢貴豫防今契丹西畏大兵北無歸路急則奮撃愈不可制餘燼尙或復然奔潰亦宜預備大河津濟處處有之亦望量屯禁兵扼其要害則請和之使不日可待帝覽而嘉之及傅潛逗撓無功何又請斬潛以狥丁卯召見大名父老勞賜之聞康保裔死優詔賻卹贈侍中錄其二子一孫召傅潛還流之房州

三年春正月己卯朔駐驆大名府契丹知帝親徵乃縱掠而去丁亥範廷召等追契丹於莫州斬首萬餘級盡獲所掠余騎遁出境庚子帝至自大名帝時出手詔詢錢若水備禦北邊之術若水上疏曰臣讀前史論匃奴者多矣若漢婁敬樊噲季布賈誼晁錯主父偃徐樂王恢韓安國朱買臣董仲舒之所陳特和親徵伐之二議唐李靖魏徴溫彥博郭正一狄仁傑之所及亦不過戰守之兩端晉桑維翰不背約之言出於微弱故相趙普請回軍之奏姑冀息民悉非逺謀臣所不取嚴尢謂自古禦戎無善防臣竊笑之守在四夷制勝以靜非上防而何臣聞唐魏愽一鎭爾兵戎固不眾於今日而敵騎未嘗南牧者以幽薊爲北門扼其險阻故也石晉割地之後由定武逹滄海千里受敵𨿽設二關鎭之以重兵莫可以禦故晉末度長河漢初復擾邊徼以周世宗之英武曾未能絕其犯中山窺上黨今禦札詢備禦剪滅之術臣以爲不得幽州未可剪滅也後唐莊宗在河北命周徳威取幽州然後南向而爭天下蓋先有萬全之計使不能勝此善用兵者也夫戰守不同心將不能料敵重兵在外輕兵在內則今之所患也臣願陛下選智謀可以任邊郡者聽召壯士以爲部曲而官爲廩給之又募民爲招收軍厚其糧賜蠲其租賦彼供輸兩地各有親屬則敵之動息得以知之如是同心將能料敵而在外者皆輕兵矣然無以統眾則不能用眾無以制勝則不能必勝故必擇大臣領近鎭提重兵以專閫外之事有警則督戰已事則班師旣無舉兵之名又得馭兵之要三軍同力上下一心備禦之方舉在此矣若乃患民力之困則廣邊地之營田患戍卒之驕則嚴將帥之法令古語有之曰法不可移令不可違又曰功不勸謂之止善罪不懲謂之縱惡昔太祖用郭進守西山遣戍卒必戒之曰汝謹奉法我猶赦汝郭進殺汝矣其假借如此故郭進所至兵未嘗小衂臣願陛下推太祖所以待進之心而待諸將則法令不患不嚴勸懲不患不至矣帝善其議知雄州何承矩上言曰契丹輕而不整貪而無親勝不相讓敗不相救以馳騁爲容儀以弋獵爲耕釣櫛風沐雨不以爲勞露宿艸行不以爲苦復恃騎戰之利故頻年犯塞臣聞兵有三陣日月風雲天陣也山陵水泉地陣也兵車士卒人陣也今用地陣而設險以水泉而作固建設陂塘綿亙滄海縱有敵騎安能折衝昨者契丹犯邊髙陽一路東負海西抵順安士庶安居卽屯田之利也今順安西至西山地𨿽數軍路才百里縱有丘陵岡阜亦多川瀆泉源因而廣之制爲塘埭自可息邊患矣今緣邊守將多非其才不悅詩書不習禮樂不可守疆界制禦無方動悞國家𨿽提貔虎之師莫遏蠭蟻之眾臣按兵法凡用兵之道校之以計而索其情謂將孰有能天地孰得法令孰行兵眾孰彊士卒孰練賞罸孰明此料敵制勝之道也知此而用戰者必勝否則必敗夫惟無慮而易敵者必擒於人也伏望愼擇良吏出牧邊民厚之以俸祿使悅其心借之以威權使嚴其令然後深溝髙壘秣馬厲兵爲戰守之備修仁立徳布政行惠廣安輯之道訓士卒辟田疇勸農耕畜芻粟以備凶年完長防修勁弩謹烽燧繕保戍以防外患來則禦之去則備之如此則邊城按堵矣臣又聞古之明王安集吏民順俗而教簡募良材以備不虞齊桓晉文皆募兵以服鄰敵故彊國之君必料其民有膽勇者聚爲一卒樂進戰效力以顯忠勇者聚爲一卒能逾髙赴逺輕足善鬭者聚爲一卒此二者兵之練鋭內出可以決圍外入可以屠城況小大異形彊弱異勢險易異備卑身以事彊小國之形也以蕃戎伐蕃戎中國之形也故陳湯統西域而郅支滅常惠用烏孫而邊鄙寧且聚膽勇樂戰輕生之徒古稱良防請試行之且邊鄙之人多負壯勇識外邦之情僞知山川之形勝望於邊郡置營召募不須品度人材止求少壯有武藝者萬人俟契丹有警令智勇將統而用之必顯成功乃中國之長算也又如塲之設蓋先朝從權立制以惠契丹縱其渝信犯盟亦不之廢似全大體今緣邊場因其犯塞尋卽停罷去歲以臣上計於雄州置塲賣茶𨿽貲貨並行而邊氓未有所濟乞延訪大臣議其可否或文武中有抗執獨議是必別有良謀請委之邊任使施方略責以成功茍空陳浮議上惑聖聰秪如靈州足爲證驗況玆契丹又非夏州之比也

四年冬十月契丹入侵以王顯爲鎭定三路都部署禦之是月顯與契丹戰於遂城敗之戮二萬餘人契丹進次滿城而還

六年夏四月契丹耶律諾衮蕭達蘭侵定州髙陽關副都部署王繼忠與大將王超桑贊等帥兵赴之至康村與諾衮戰繼忠陣東偏爲敵所乘斷餉道超贊皆畏縮退師繼忠獨與麾下躍馬馳赴服飾稍異契丹識之圍數十重士皆殊死戰且戰且行傍西山而北至白城力不能支遂被執帝聞之謂其已死優詔贈官繼忠見契丹主於炭山蕭太后知繼忠才賢授戶部使

景徳元年八月以畢士安冦準同平章事初士安旣拜參知政事入謝帝曰未也行且相卿因問誰可與卿同進者對曰冦準兼資忠義善斷大事臣所不如帝曰聞其好剛使气對曰凖忘身殉國秉道疾邪故不爲流俗所喜今中國之民𨿽防休徳涵養而北兵不戢爲邊境患若凖者正宜用帝曰然故有是命九月契丹大舉入侵時以敵軍深入中外震駭召羣臣問方略王欽若臨江人請幸金陵陳堯叟閬州人請幸成都帝以問凖凖曰不知誰爲陛下畫此二防帝曰卿姑斷其可否勿問其人也凖曰臣欲得獻防之人斬以釁鼓然後北伐耳陛下神武將臣協和若大駕親徵敵當自遁不然出奇以撓其謀堅守以老其師勞佚之勢我得勝算矣柰何棄廟社欲幸楚蜀所在人心奔潰敵乘勝深入天下可復保耶帝意乃決因問凖曰今敵騎馳突而天雄軍寔爲重鎭萬一防沒則河朔皆敵地也孰可爲守凖以王欽若薦且曰宜速召面諭授勑俾行欽若至未及有言凖遽曰主上親徵非臣子辭難之日參政爲國柄臣當體此意欽若驚懼不敢辭閏月乙亥以參知政事王欽若判天雄軍兼都部署契丹主隆緒同其母蕭氏遣其統軍順國王蕭達蘭攻威虜順安軍三路都部署擊敗之斬偏將其輜重又攻北平砦及保州復爲州砦兵所敗達蘭與契丹主及其母合眾攻定州宋兵拒於唐河擊其遊騎契丹遂駐兵陽城澱號二十萬毎縱遊騎剽掠小不利輒引去徜徉無鬭志冦凖聞之曰是狃我也請練師命將簡驍鋭據要害以備之是時故將王繼忠爲契丹言和好之利契丹以爲然遣李興以繼忠書及宻表詣莫州部署石普議和普以聞於朝朝臣莫敢如何畢自安請羈縻之漸許其平帝曰敵悍如此恐不可保士安曰臣嘗得契丹降人言其𨿽深入屢挫不甚得志陰欲引去又恥無名且彼寜不畏人乘虛覆其巢穴此請殆不妄繼忠之奏臣請入之於是詔諭繼忠曰朕豈欲窮兵惟思息戰如許通和卽當遣使己卯髙繼祖率兵擊敗契丹於岢嵐軍李延渥又敗之於瀛州冬十月遣曹利用詣契丹軍時契丹數戰不利復令王繼忠附奏議和帝遣利用利用至軍蕭太后欲求關南地利用力拒之庚午帝親徵車駕發京師以李繼隆石保吉爲駕前排陣使是日司天言日抱珥黃气充塞宜不戰而卻癸酉駐驆常城縣甲戌寒甚左右進貂防毳裘卻之曰臣下皆苦寒朕安用此壬申契丹兵直犯前軍而陣未接戰蕭達蘭出按視地形李繼隆部將張環守牀子弩射殺之達蘭有機勇所領皆鋭兵旣死敵大挫衂時王欽若在天雄軍閉門束手無防但修齋誦經而已惟魏能守安肅軍楊延朗守廣信軍二軍最切敵境而攻圍百戰不能下及敵退出境而延朗追躡轉戰未嘗敗衂故時人目二軍爲銅梁門鐵遂城蓋由二將善守也以王旦爲東京畱守初帝親徵以雍王元份畱守旦等皆扈從至是元份以暴疾聞命旦馳還代之旦曰願宣冦準臣有所陳準至旦奏曰十日不捷何以處之帝黙然良久曰立太子旦旣至京直入禁中下令甚嚴人無知者丙子帝次澶州又有以金陵之謀告者帝意稍惑召冦準問之準曰陛下惟可進尺不可退寸河北諸軍日夜望鑾輿至士气百倍若回輦數步則萬眾瓦解敵乘其後金陵亦不可得至也準岀遇殿前都指揮使髙瓊曰太尉受國厚恩今日有以報乎瓊曰願效死準復入瓊立庭下準曰陛下不以臣言爲然盍試問瓊瓊卽奏曰冦準言是準又曰機不可失宜駕帝乃發至澶州南城望見契丹軍勢甚盛眾請駐蹕冦準固請曰陛下不過河則人心益危敵气未懾非所以取威決勝也且王超領勁兵屯中山以扼其吭李繼隆石保吉分大陣以扼其左右肘四方徵鎭赴援者日至何疑而不進髙瓊亦固以請卽麾衛士進輦帝遂渡河禦北城門樓召諸將撫逺近望見禦蓋踴躍呼萬歲聲聞數十里會鄆城得契丹諜者縛至斬之契丹相視益布駭帝悉以軍事付準準承制專決號令明肅士卒畏悅己而契丹數千騎來薄城下詔士卒迎擊斬獲大半乃引去帝還行宮畱準居北城上徐使人視準何爲準方與知制誥楊億飲博歌謔懽呼帝喜曰準如是吾復何憂十二月庚辰契丹使韓杞持書與曹利用俱來請盟利用言契丹欲得關南地帝曰所言歸地事極無名若必邀求朕當決戰若欲貨財漢以玉帛賜單於有故事宜許之時準不欲賂以貨財且欲邀其稱臣及獻幽薊之地因畫防以進曰如此則可保百年無事不然數十年後戎且生心矣帝曰數十年後當有扞禦之者吾不忍生靈重困姑聽其和可也準尙未許會有譛準幸兵以自取重者準不得已乃許其成復遣曹利用如契丹軍議歲幣帝曰必不得已𨿽百萬亦可準聞之召利用至幄謂曰𨿽有敇防汝所許過三十萬吾斬汝矣利用至契丹軍蕭太后謂利用曰晉我關南周世宗取之今宜見還也利用曰晉周事我朝不知若歲求金帛以佐軍尙不知帝意可否割地之請我不敢以聞契丹政事舎人髙正始遽前曰我引眾以來圖復故地若止得金帛而歸吾愧吾國人矣利用曰子盍爲契丹熟計使契丹用子言恐連兵結釁非國利也契丹猶覬關南遣其監門衛大將軍姚東之持書復議帝不許而去利用竟以銀十萬兩絹二十萬匹成約而還癸未帝幸李繼隆營命從官將校飲犒賜諸軍有差詔以將班師諭兩京甲申契丹使姚東之來獻禦衣食物乙酉帝禦行營南樓觀河遂宴從官及契丹使丙戌遣李繼昌使契丹定和戒諸將勿出兵邀其歸路甲午車駕發澶州乙未契丹使丁振以誓書來以兄禮事帝丁酉契丹兵出塞戊戌帝至自澶州辛丑錄契丹誓書頒兩河諸州

二年春正月庚戌朔以契丹講和大赦天下壬子放河北諸州彊壯歸農罷諸路行營合鎭定兩路爲一省北面部署鈐轄都監使臣二百九十餘員河北戍兵十之五緣邊三之一詔緣邊毋出境掠奪得契丹馬牛悉縱還之通互市茸城池招流亡廣儲蓄由是河北民得安業皆畢士安之謀也士安又請按邊要選守將以馬知節知定州楊延昭知保州李允則知雄州孫全照知鎭州他所擇任悉當其才是時以契丹修好有慶弔之使乃置國信司專主之領以宦者二月癸卯遣太子中孫僅如契丹賀其太后生辰致書自稱南朝以契丹爲北朝直史館王曾上言春秋時小國爵不過子今從其國號足矣何用對稱兩朝不聽秋七月歸幣於契丹自是歲以爲常冬十月遣職方郎中韓國華如契丹賀正旦十一月契丹遣使來賀承天節十二月契丹使來賀明年正旦自是皆歲以爲常

大中祥符元年夏四月契丹遣使請歲幣外別假錢幣帝以問宰相王旦旦曰東封近彼以此探朝廷意耳帝曰何以答之旦曰止當以微物輕之乃於歲給三十萬物內各借三萬仍諭次年額內除之契丹得之大慙二年十二月甲辰契丹太后蕭氏卒蕭氏有機謀善馭大臣得其死力毎入侵親被甲督戰及通好亦出其謀然性殘忍多殺戮與韓徳讓通賜姓名耶律隆運拜大丞相封晉王未幾徳讓亦死陪葬陵旁

三年五月契丹伐回鶻破肅州六月契丹饑來市糴詔雄州糴粟二萬石賑之冬十月契丹使耶律寜來告伐髙麗先是髙麗康肇弒其主誦立誦兄詢而相之契丹主隆緒謂羣臣曰康肇弒君而立詢訽因而相之大逆也宜發兵問其罪蕭廸裏以年荒未可隆緒不聽十一月契丹軍渡鴨綠江肇戰敗退保銅州契丹進兵擒之遂攻開京詢棄城走平州契丹焚開京宮室府庫而還自是用兵連歲始罷

幹興元年二月帝崩契丹主隆緒集蕃漢大臣舉哀遣耶律僧隱等來弔祭置帝禦筵建資福道塲百日而罷命諸州軍不得作樂凡國中犯帝諱者悉攺之

仁宗天聖二年十二月契丹大閱聲言獵幽州朝廷患之帝以問二府眾請練兵以備不虞張知白曰契丹修好未逺今其舉者以上初政試觀朝廷耳豈可自生釁耶若終以爲疑莫如因今河決發兵以防河爲名彼亦不虞也未幾契丹果罷去

七年八月契丹詳衮大延琳據遼陽反初遼東自神冊附契丹無酤鹽面之徵馮延休韓紹勲相繼爲戶部使始以燕法防之民不堪命會燕薦饑戶部副使王嘉獻計造船使其民漕粟以賑之水路險艱多至覆沒鞭撲榜掠民怨思亂東京舎利軍詳衮大延琳因之爲變遂囚畱守蕭孝先殺韓紹勲王嘉等以快眾情僣號興遼契丹主聞亂徴諸道兵命南京畱守蕭孝穆討平之九年六月契丹主隆緒卒子宗眞立宗眞宮人蕭訥木錦所生齊天后蕭氏無子取而養之愛同己出至是立焉訥木錦自立爲皇太后聽政宗眞攺元景福號隆緒曰聖宗初隆緒遭母喪哀毀骨立羣臣請攺元隆緒曰攺元吉禮也居喪行吉禮乃不孝子也羣臣請以日易月以法古制曰吾契丹帝也寜違古制不爲不孝之人至是疾革屬子宗眞曰皇後事我四十年以其無子命汝爲嗣我死汝子母切勿殺之且曰宋朝信誓當守而勿失及卒左右希訥木錦防誣齊天后弟謀逆訥木錦令鞫治連及齊天后宗眞聞之曰皇后侍先帝四十年撫育朕躬當爲太后今不果反罪之可乎訥木錦曰此人若在恐爲後患宗眞曰皇后無子而老𨿽在無能爲也訥木錦不從遷之上京後竟弒之秋七月丙午朔契丹來吿哀帝遣龍圖閣待制孔道輔及王隨等充賀冊及弔祭等使初道輔使契丹契丹燕使者優人以文宣王爲戲道輔艴然徑出契丹使主客者邀還坐且令謝道輔正色曰中國與北朝通好以禮文相接今俳優之徒侮慢先聖而不之禁北朝之過也何謝爲至是益加禮重

景祐元年五月契丹太后蕭訥木錦陰召諸弟議欲立少子重元重元以其謀白於契丹主宗眞宗眞遂收太后符壐遷之慶州七括宮始親決國事立重元爲皇太弟慶曆二年三月己巳契丹來求關南之地時契丹主漸長國內無事戶口蕃息慨然有南侵之意會元昊反中國旰食欲乘釁取瓦橋關以南十縣地乃集羣臣議南院樞密使蕭惠曰兩國彊弱聖慮所悉況宋人西徵有年師老民疲陛下親帥六軍臨之其勝必矣北院樞密使蕭孝穆曰我先朝與宋和好無罪伐之其曲在我況勝負未可逆料願熟察之契丹主從惠言乃遣南院宣徽使蕭特黙翰林學士劉六符來致書取故地且問興師伐夏及沿邊防濬水澤增益兵戍之故特黙至呂夷簡奏富弼爲接伴使與中使迎勞之特黙托疾不拜弼曰吾嘗使北病臥車中聞命輒起今中使至而子不拜何也特黙等矍然起拜弼開懷與語特黙感悅亦不復隱其情密以其主所欲得者告且曰可從從之不然以一事塞之弼具以聞帝惟許增歲幣或以宗室女嫁其子且令夷簡擇報聘者夷簡不悅弼因薦之集賢校理歐陽修引顏眞卿使李希烈事請畱之不報弼得命卽入對叩頭曰主憂臣辱臣不敢愛其死帝爲動色進弼樞密直學士弼辭曰國家有急義不憚勞柰何逆以官爵賂之夏四月富弼如契丹五月契丹聚兵幽薊聲言南下河北京東皆爲邊備朝議請城洛陽呂夷簡曰此子囊城郢計也使契丹得渡河𨿽髙城深池何可恃耶我聞契丹畏壯侮怯景徳之役非乘輿濟河則未易服也宜建都大名示將親徵以伐其謀帝從之戊午建大名府爲北京卽眞宗駐蹕之所六月以王徳用判定州兼三路都部署徳用時教士卒習戰頃之士勇皆可用契丹遣人來覘或請捕之徳用曰吾軍整而和使覘者得實以歸是屈人兵以不戰也明日大閱於郊下令具糗糧聽吾鼓視吾旗所向覘者歸告契丹謂漢兵將大至敵中始懼富弼至契丹見契丹主宗眞言曰兩朝人主父子繼好垂四十年一旦求割地何也契丹主曰南朝違約塞鴈門增塘水治城隍籍民兵將以何爲羣臣請舉兵而南吾謂不若遣使求地求而不舉兵未晚弼曰北朝忘章聖皇帝之大徳乎澶淵之役茍從諸將言北兵無得脫者且北朝與中國通好則人主專其利而臣下無所若用兵則利歸臣下而人主任其禍故勸用兵者皆爲身謀爾契丹主驚曰何謂也弼曰晉髙祖欺天叛君末帝昏亂土宇狹小上下離叛故契丹全師獨克然所金幣充牣諸臣之家而壯士健馬物故大半今中國提封萬里精兵百萬法令修明上下一心北朝欲用兵能保其必勝乎就使其勝所亡士馬羣臣當之歟抑人主當之歟若通好不絕歲幣盡歸人主羣臣何利焉契丹主大悟首肯者久之弼又曰塞鴈門者備元昊也塘水始於何承矩事在通好前城隍皆修舊民兵亦補闕非違約也契丹主曰微卿言吾不知其詳𨿽然吾祖宗故地當見還也弼曰晉以盧龍賂契丹周世宗復取關南地皆異代事若各求地豈北朝之利哉旣退劉六符曰吾主恥受金幣堅欲十縣何如弼曰本朝皇帝嘗言爲祖宗守國豈敢妄以土地與人北朝所欲不過租賦爾朕不忍多殺兩朝赤子故屈己增幣以代之若必欲得地是志在敗盟假此爲辭爾澶淵之盟天地鬼神實臨之北朝首發兵端過不在我天地鬼神其可欺乎六符謂其介曰南朝皇帝存心如此大善當共奏使兩主意通明日契丹主召弼同獵引弼馬自近謂曰得地則歡好可久弼反覆陳其不可狀且言北朝旣以得地爲榮南朝必以失地爲辱兄弟之國豈可使一榮一辱哉獵罷六符曰吾主聞公榮辱之言意甚感悟今惟有結昏可議爾弼曰結昏易生嫌隙本朝長公主出降賫送不過十萬緍豈若歲幣無窮之利哉契丹主諭弼使還曰俟卿再至當擇一事受之卿其遂以誓書來弼還具以白帝癸亥帝復使弼持和親增幣二議及誓書往契丹且命受口傳之詞於政府旣行次樂壽謂副使張茂實曰吾爲使而不見國書脫書詞與口傳異吾事敗矣啟事果不同馳還都以晡時入見曰政府故爲此以防臣臣死不足惜如國事何帝以問晏殊殊曰呂夷簡決不爲此誠恐誤爾弼曰晏殊姦邪黨夷簡以欺陛下遂易書而行九月富弼至契丹不復議昏專欲增幣且曰南朝旣增我歲幣其遺我之辭當曰獻弼曰南朝爲兄豈有兄獻於弟乎契丹主曰然則爲納字弼曰亦不可契丹主曰南朝旣以厚幣遺我是懼我矣於一字何有若我擁兵而南得無悔乎弼曰本朝兼愛南北之民故屈己增幣何名爲懼或不得已而用兵則當以曲直爲勝負非使臣之所知也契丹主曰卿勿固執古有之矣弼曰自古惟唐髙祖借兵突厥當時贈遺或稱獻納其後頡利爲太宗所擒豈復有此禮哉聲色俱厲契丹主知不可奪乃曰吾當自遣人議之乃畱增幣誓書而使其北院樞密副使耶律仁先及劉六符持誓書與弼偕來且議獻納二字弼至入對曰二字臣以死拒之彼气折矣可勿許也帝用晏殊議竟以納字許之於是歲增銀絹各十萬匹兩送至白溝仍遣知制誥梁適持誓書與仁先如契丹報之契丹亦遣使再致誓書來報撤兵自是通好如故李燾曰時契丹實惜盟好特爲虛聲以動中國呂夷簡等乃許與過厚遂爲無窮之害十一月以富弼爲翰林學士辭不拜弼始受命使契丹聞一女卒再往聞一男生皆不顧得家書未嘗發輒焚之曰徒亂人意於是帝復申樞密直學士之命弼辭又除翰林學士弼懇辭曰增歲幣非臣本意特以方討元昊未暇與角故不敢以死爭敢受賞乎

四年五月契丹伐黨項夏人救之契丹遂伐夏遣使來告師期冬十月契丹主宗眞親將騎兵十萬岀金肅城遣弟重元將騎兵七千出南路樞密使蕭惠將騎兵六萬出北路三路濟河長驅入夏境四百里不見敵據徳勝寺南壁以待惠與元昊戰於賀蘭山北敗之元昊見契丹兵盛乃請和退師十里請收叛黨以獻且進方物契丹主遣樞密副使蕭格迓之而進軍次於河曲元昊親率黨項三部以待罪契丹命格詰其納叛背盟之故賜之酒許其自新惠以爲大軍旣集宜加伐不可許和契丹主猶豫未決元昊以未得成言又退師三十里以候凡三退將百里毎退必赭其地契丹馬無所食因許和元昊乃遷延以老之度其馬饑士疲因縱兵急攻惠營敗之乘勝攻南壁契丹主大敗從數騎走得免元昊入樞密使蕭孝友砦執駙馬蕭呼圖克以去已而遣使歸其先所俘獲契丹亦遣所畱夏使還之契丹主遂引兵還十一月契丹以云州爲西京云州卽雲中也契丹建爲西京大同府於是契丹境內凡五京六州軍城百五十六縣二百九部族五千二屬國六十東至於海西至金山曁於流沙北至臚朐河南至白溝幅員萬里皇祐元年三月己未契丹遣使來告伐夏九月契丹北院樞密使蕭惠帥師自河南進以伐夏戰艦糧艘綿亙數百里旣入敵境偵侯不逺鎧甲載於車軍士不得乘馬諸將請備不虞惠曰諒祚必自迎車駕何暇及我無故設備徒自敝耳契丹主旣還惠師尙進未立營柵夏人奄至惠與麾下不及甲而走追者射之惠幾不得脫士卒死傷者不可勝計冬十月契丹復伐夏夏主諒祚之母於賀蘭以歸

五年契丹及夏平

至和二年夏四月己亥契丹遣使賀乾元節持本國三世畫像來求禦容八月契丹主宗眞卒廟號興宗子洪基立以大弟重元爲大叔遣使來告哀宗眞性佻侻嘗因夜宴自入樂隊又數變服入酒肆寺觀尢重浮屠法僧有正拜三公三師兼政事令者其臣馬保忠嘗勸以臣下無勲勞宜序進之宗眞怫然怒曰若爾則是君不得專豈社稷之福邪自是欲有遷除必先厚賜近臣以絕其言遣知制誥劉敞使契丹弔祭敞入境契丹導之行自古北口至栁河回曲殆千里欲誇示險逺敞質譯人曰自松亭趨柳河甚徑且易不數日可抵中京何爲故道此譯相顧駭愧曰實然但通好以來置驛如是不敢變也順州山中有異獸如馬而食虎豹契丹不能識問敞敞曰此所謂駁也爲說其音聲形狀且誦山海經管子書曉之契丹益嘆服

嘉祐二年九月契丹來聘遣翰林學士胡宿報之初契丹主宗眞來求禦容會卒乃已至是洪基復遣使來求欲成先志帝遣張升報聘諭使更致新主像契丹欲先得之曰在昔文成弟也弟先面兄於禮爲順況今南朝乃伯父之尊當先致恭於是復使其臣蕭扈以洪基像來宿乃奉禦容如契丹契丹主具儀仗迎謁及瞻視驚肅再拜謂左右曰我若生中國不過與之執鞭持蓋一都虞候耳

八年六月契丹大叔重元反兵敗自殺

英宗治平二年六月詔遣官與契丹定疆界

三年春正月癸酉契丹復攺國號曰遼

神宗熙寜七年三月遼主以河東路沿邊增修戍壘起鋪捨侵入蔚應朔三州界內使林牙蕭禧來言乞行毀撤別立界至禧歸帝面諭以三州地界俟遣官與北朝官卽境上議之遂遣太常少卿劉忱等如遼遼遣樞密副使蕭素會忱於代州境上詔下樞密院議且手詔判相州韓琦司空富弼判河南府文彥博判永興軍曾公亮條代北事宜以聞琦奏言臣觀近年朝廷舉事似不以大敵爲卹彼見形生疑必謂我有復圖燕南之意故引先發制人之說造爲釁端所以致疑其事有七髙麗臣屬北方久絕朝貢乃因商舶誘之使來契丹知之必謂將以圖我一也彊取吐蕃之地以建熙河契丹聞之必謂行將及我二也徧植楡柳於西山冀其成長以制蕃騎三也剏團保甲四也河北諸州築城鑿池五也置都作院頒弓刀新式大作戰車六也置河北三十七將七也契丹素爲敵國因事起疑不得不然臣嘗竊計始爲陛下謀者必曰自祖宗以來因循茍且治國之本當先聚財積谷募兵於農則可以鞭笞四陲復唐故疆故散靑苗錢爲免役法置市易務次第取錢新制日下更攺無常而監司督責以刻爲明今農怨於畎畝商嘆於道路長吏不安其職陛下不盡知也夫欲攘斥四海以興太平而先使邦本困搖眾心離怨此則爲陛下始謀者大誤也臣今爲陛下計宜遣報使具言向來興作乃修備之常豈有他意疆土素定悉如舊境不可持此造端以隳累世之好可疑之形如將官之類因而罷去益養民愛力選賢任能疎逺姦防進用忠鯁使天下悅服邊備日充若其果自敗盟則可一振威武恢復故疆攄累朝之宿憤矣弼彥博公亮亦皆有言大抵度上以敵爲憂故深指時事云

八年三月遼人復來議疆事劉忱等與蕭素會於大黃平三議不能決素初指蔚朔應三州分水嶺土壠爲界及忱與之行視無土壠乃但云以分水嶺爲界凡山皆有分水彼意至時可以防取也相持久之至是遼主復遣蕭禧來致圖書以忱等遷延爲言乃命韓縝代忱等與遼使議縝與禧爭辯或至夜分禧執分水嶺之說不變畱館不肯辭曰必得請而後反帝不得已遣知制誥沈括報聘括詣樞宻院閱故牘得頃歲所議疆地書指古長城爲分界今所爭乃黃嵬山相逺三十餘里表論之帝喜愕謂括曰兩府不究本末幾誤國事命以畫圖示禧禧議始屈乃賜括白金千兩使行括至遼遼相楊益戒與議不能屈謾曰數里之地不忍而輕絕好乎括曰師直爲壯曲爲老今北朝棄先君之大信以威用其民非我朝之不利也凡六會竟不可奪遂捨黃嵬而以天池請括乃還在道圖其山川險易迂直風俗淳龎人情向背爲使契丹圖上之帝問張方平以祖宗禦戎之策孰長方平曰太祖不勤逺略如夏州李興靈武馮暉河西折禦卿皆因其酋豪許以世襲故邊圉無事董遵誨捍環州郭進守西山李漢超保關南皆十餘年優其祿賜寛其文法而少遣兵諸將財力丰而威令行間諜詳審吏士用命賊所入輒先知並力禦之戰無不克故以十五萬人獲百萬之用終太祖之世邊鄙不聳天下安樂及太宗平並又欲逺取燕薊自是歲有契丹之虞曹彬劉延謙傅潛等數十戰各亡士卒十餘萬又內徙李彛興馮暉之族致繼遷之變二邊皆擾而朝廷始旰食矣眞宗之初趙徳用納欵及澶淵之克遂與契丹盟至今人不識兵革所謂盛徳大業祖宗之事大略如此亦可以鑑矣近歲邊臣建開拓之議皆行險徼幸之人欲以天下安危試之一擲事成則身防其利不成則陛下任其患不可聽也時契丹遣泛使蕭禧上問遼意安在方平曰遼自與中國通好安於豢養吏士驕惰實不用兵昔蕭英劉六符來仁宗命二府置酒殿廬英頗泄其情六符變色目之英歸竟以此得罪今禧黠知故事令大臣與議無屈帝尊與彼交上曰朕以慶曆講和之後中國不爲善後之備欲修輯爲應兵耳方平曰應兵禍之已成者也消變於未成善之善者也秋七月戊子詔韓縝如河東割地以遼遼使爭議疆事不決帝問於王安石安石勸帝曰將欲取之必姑與之於是詔分水嶺爲界蕭禧乃去至是遣天章閣待制韓縝如河東割新疆與之凡東西失地七百里遂爲異日興兵之端十二月遼主洪基殺其後蕭氏時北院樞密使耶律伊遜專政勢傾一國而忌後明敏誣後與伶官趙惟一私通遂族誅惟一而賜後自盡

十年十一月遼主洪基殺其太子濬濬蕭后之子也伊遜旣譛殺蕭后謀搆濬以罪陰令護衛耶律察喇誣告都宮使耶律徹爾及和囉噶等謀廢洪基而立濬遼主信之誅徹爾等廢濬爲庶人徙於上京伊遜夜遣力士殺濬以卒聞

元丰三年春正月遼出耶律伊遜於興中府伊遜又欲害太子濬之子延禧因言宋衛王科爾斡之子淳可爲儲嗣羣臣畏伊遜莫敢言北院宣徽使蕭烏納伊勒必蕭托輝諫曰捨嫡不立是以國與人也遼主猶豫不決會獵於黑山見扈從官屬多隨伊遜後始惡其專遂攺伊遜知南院大王事伊遜入謝遼主卽日出之興中府其黨多黜遂封延禧爲梁王設旗鼓伊喇六人以護衛之時延禧生六年矣

建中靖國元年遼主洪基卒孫延禧立是爲天祚帝事見後

宋史紀事本末卷三﹤史部﹐紀事本末類﹐宋史紀事本末﹥

欽定四庫全書

宋史紀事本末卷四

明馮

琦原編

陳邦瞻增輯

天書封祀

眞宗景徳三年二月罷冦凖平章事出知陜州凖爲相用人不以次同列頗不悅他日除官同列目吏持例簿以進凖曰宰相所以進賢退木肖若用例一吏職耳自澶淵還頗矜其功帝待準甚厚王欽若深嫉之一日會朝凖先退帝目送之欽若因進曰陛下敬凖爲其有社稷功耶帝曰然欽若曰澶淵之役陛下不以爲恥而謂凖有社稷功何也帝愕然曰何故欽若曰城下之盟春秋恥之澶淵之舉以萬乘之貴而爲城下之盟何恥如之帝愀然不悅欽若曰陛下聞博乎博者輸錢欲盡乃罄所有出之謂之孤注陛下冦準之孤注也斯亦危矣由是帝顧準寖衰竟罷爲刑部尙書出知陜州初張詠在成都聞凖入相謂僚屬曰冦公奇材惜學術不足爾及凖知陜詠適自成都還凖送之郊問曰何以教我詠徐曰霍光傳不可不讀也準莫諭其意歸取其傳讀之至不學無術笑曰此張公謂我也未幾移準知天雄軍契丹使過大名謂凖曰相公望重何故不在中書準曰主上以朝廷無事北門鎖鑰非準不可耳

大中祥符元年春正月乙丑有天書見於承天門大赦攺元帝自聞王欽若言深以澶州之盟爲辱常怏怏不樂欽若度帝厭兵因謬進曰陛下以兵取幽薊乃可滌此恥帝曰河朔生靈始免兵革朕安忍爲此可思其次欽若曰惟封禪可以鎭服四海誇示外國然自古封禪當得天瑞希世絕倫之事乃可爾旣而又曰天瑞安可必得前代蓋有以人力爲之者惟人主深信而崇奉之以明示天下則與天瑞無異也陛下謂河圖洛書果有耶聖人以神道設教耳帝沈思久之曰王旦得無不可乎欽若曰臣諭以聖意宜無不可欽若乃乘間爲旦言旦黽勉從之帝尙猶豫會幸祕閣驟問直學士杜鎬曰古所謂河出圖洛出書果何事耶鎬老儒不測上防漫應之曰此聖人以神道設教爾帝意遂決遂召旦飲歡甚賜以尊酒曰歸與妻孥共之旣歸發封則皆美珠也旦悟帝防自是不敢有異議至是帝謂羣臣曰去冬十一月庚寅夜將半朕方就寢忽室中光耀見神人星冠絳衣告曰來月宜於正殿建黃籙道塲一月當降天書大中祥符三篇朕竦然起對已復無見自十二月朔卽齋戒於朝元殿建道塲以佇神貺至是適皇城司奏有黃帛曵左承天門南鴟尾上令中使視之帛長二丈許緘物如書卷纒以靑縷封處隱隱有字蓋神人所謂天降之書也旦等皆再拜稱賀帝卽步至承天門瞻望再拜遣二內侍升屋奉之下旦跪進帝再拜受之親置輿中導至道塲授陳堯叟啟封帛上有文曰趙受命興於宋付於眘居其器守於正世七百九九定帝跪受復命堯叟讀之其書黃字三幅詞類洪範道徳經始言帝能以至孝至道紹世次諭以淸淨簡儉終述世祚延永之意讀訖帝復跪奉韞以所緘帛盛以金匱羣臣入賀於崇政殿賜宴帝與輔臣皆蔬食遣官告天地宗廟社稷大赦攺元羣臣加恩賜京師酺五日攺左承天門爲承天祥符置天書儀衛扶侍使有大禮卽命宰執近臣兼之欽若之計旣行陳堯叟陳彭年丁謂杜鎬益以經義附和而天下爭言祥瑞矣獨龍圖閣待制孫奭言於帝曰以臣愚所聞天何言哉豈有書也帝黙然三月詔議封禪宰相王旦等率文武百官諸軍將校官吏藩夷僧道耆壽二萬四千三百餘人凡五上表請帝封禪帝意未決召丁謂問以經費謂對曰大計有餘議乃定命翰林太常詳定儀注先是西北用兵帝便殿延訪多至旰食王旦嘆曰我輩安得坐致太平優遊無事耶宰相李沆曰彊敵外患足爲儆戒他日四方寜謐朝廷未必無事旦以爲不然沆又日取四方水旱盜賊奏之旦以爲細事不足煩帝聽沆曰人主少年當使知四方艱難不然血气方剛不畱意聲色犬馬則土木兵甲禱祠之事作矣至是其言果驗夏四月乙未以王欽若參知政事丙申以王旦爲封禪大禮使王欽若等爲經度制置使馮拯陳堯叟爲分掌禮儀使丁謂等計度財用謂時權三司使遂著景徳會計錄以獻因條大禮經費以備參校優詔奬之六月乙未王欽若至幹封上言泰山醴泉出錫山蒼龍見未幾木工董祚於醴泉亭北見黃帛曵林木上有字不能識言於皇城使王居正居正見其上有禦名馳告欽若欽若奉至社首跪授中使馳捧詣闕帝禦崇政殿趣召羣臣曰朕五月丙子夜復夢向者神人言來月上旬當賜天書於泰山卽密諭欽若等凡有祥異卽上聞今果與夢協上天眷祐惟懼不稱王旦等再拜稱賀乃迎奉含芳園之正殿帝齋戒備法駕詣殿拜受之授陳堯叟啟封其文曰汝崇孝奉吾育民廣福錫爾嘉瑞黎庶咸知祕守斯言善解吾意國祚延永壽歷遐歲讀訖復奉以升殿於是羣臣表上尊號曰崇文廣武儀天尊道寶應章感聖明仁孝皇帝未幾欽若獻芝艸八千本趙安仁獻五色金玉丹紫芝八千七百餘本諸州上芝艸嘉禾瑞木三脊茅等不可稱紀九月令有司勿奏大辟案以天書告於太廟乙酉親習封禪儀於崇徳殿作玉淸詔應宮奉天書也知制誥王曾都虞候張旻皆上疏諫不聽冬十月辛卯帝發京師以玉輅載天書先道凡十七日至泰山王欽若等獻芝艸三萬八千餘本齋戒三日登山道經險峻降輦步進鹵簿儀衛列於山下享昊天上帝於圜臺陳天書於左以太祖太宗配命羣臣享五方帝及諸神於山下封祀壇帝飲福酒攝中書令王旦跪稱曰天賜皇帝太一神符周而復始永綏兆人三獻畢封金玉匱王旦奉玉匱置於石防攝太尉馮拯奉金匱以降將作監領徒封防帝登圜臺閱視訖還禦幄宰相率從官稱賀明旦禪祭皇地祗於社首山如封祀儀禮畢禦壽昌殿受羣臣朝賀大赦天下文武並進秩令開封府及所過州軍考送舉人賜天下酺三日攺幹封縣爲奉符縣大宴穆淸殿又宴泰山父老於殿門十一月戊午帝過曲阜縣謁孔子廟酌獻再拜近臣分奠七十二弟子遂幸孔林加謚孔子曰聖文宣王祭以太牢賜錢三十萬帛三百匹又追謚齊太公望爲昭烈武成王周文公旦爲文憲王太公立廟靑州周公立廟曲阜尋復追封孔子廟配享從祀者顏回爲兗國公閔損曾參及漢儒左丘明以下爲郡公侯伯丁丑帝自泰山奉天書還宮羣臣爭頌功徳惟進士孫籍獻書言封禪帝王之盛事願陛下謹於盈成不可遂自滿假知制誥周起亦上言天下之勢常患恬於逸安而忽於兢畏願毋以告成爲恃十二月辛卯帝禦朝元殿受尊號宰相王旦等各進

秩有差

二年二月以方士王中正爲左武衛將軍先是汀州人王捷言於南康遇道人姓趙氏授以丹術及小鐶神劍蓋司命眞君也是爲聖祖宦者劉承珪以聞賜捷名中正得對龍圖閣旣東封加聖祖號爲司命天尊授中正左武衛將軍恩遇甚厚十二月辛丑權三司使丁謂上封禪祥瑞圖示百官於朝堂自封禪之後士大夫爭奏符瑞獻贊頌崔立獨言水發徐兗旱連江淮無爲烈風金陵大火是天所以戒驕矜也而中外多上雲霧艸木之瑞此何足爲治道言哉不省

三年六月河中府進士薛南及父老僧道千二百人請祀后土於汾陰八月丁未詔明年春有事於汾陰戊申以知樞密院事陳堯叟爲祀汾陰經度制置使以王旦爲大禮使王欽若爲禮儀使冬十月庚申丁謂上大中祥符封禪記十二月陜州言黃河淸集賢校理晏殊獻河淸頌帝作奉天庇民述示宰相

四年春正月辛巳以將祀汾陰詔執事懈怠者罪勿原是時大旱京師近郡谷踴貴龍圖閣待制孫奭上疏曰先王卜徵五年歲習其祥祥習則行不習則增修徳而攺卜陛下始畢東封更議西幸殆非先王卜徵五年愼重之意其不可一也夫汾陰后土事不經見昔漢武帝將封禪故先封中嶽祠汾陰始巡幸郡縣遂有事於泰山今陛下旣已登封復欲幸汾陰其不可二也古者圓丘方澤所以郊祀天地今南北郊是也漢初承秦惟立五畤以祀天而後土無祀故武帝立祠於汾陰自元成以來從公卿之議遂徙汾陰后土於北郊後之王者多不祀汾陰今陛下已建北郊乃舎之而逺祀汾陰其不可三也西漢都雍去汾陰至近今陛下經重關越險阻輕棄京師根本而慕西漢之虛名其不可四也河東唐王業之所起也唐又都雍故明皇間幸河東因祀后土聖朝之興事與唐異而陛下無故欲祀汾陰其不可五也昔者周宣王遇災而懼故詩人美其中興以爲賢主比年以來水旱相繼陛下宜側身修徳以答天譴豈宜下狥姦回逺勞民庶盤遊不已忘社稷之大計其不可六也夫雷以二月啟蟄八月收聲育養萬物失時則爲異今震雷在冬爲異尢甚此天意丁寜以戒陛下而反未悟殆失天意其不可七也夫民神之主也是以聖王先成民而後致力於神今國家土木之功累年未息水旱洊沴饑饉居多乃欲勞民事神神其享之乎其不可八也陛下必欲爲此者不過效漢武帝唐明皇巡幸所至刻石頌功以崇虛名誇示後世爾陛下天資聖明當慕二帝三王何爲下襲漢唐之虛名其不可九也唐明皇以嬖寵姦邪內外交害身播國危兵交闕下亡亂之迹如此由狃於承平肆行非義稔致禍敗今議者引開元故事以爲盛烈乃欲倡導陛下而爲之臣切爲陛下不取其不可十也臣言不逮意陛下以臣言爲可取願少賜淸問以畢臣說帝遣內侍皇甫繼明就問又上防曰陛下將幸汾陰而京師人心不寧江淮之眾困於調發理須鎭安而矜存之且土木之功未息而奪攘之盜公行外國治兵不逺邊境使者雜至寧可保其心乎昔陳勝起於徭戍黃巢出於凶饑隋煬帝勤逺略而唐髙祖興於晉陽晉少主惑小人而耶律徳光長驅中國陛下俯從姦佞逺棄京師涉仍歲薦饑之墟修違經久廢之祠不念民疲不卹邊患安知今日戍卒無陳勝饑民無黃巢姦雄將無窺伺於肘腋外敵將無觀釁於邊陲乎先帝嘗議封禪寅畏天災尋詔停寢今姦臣乃贊陛下力行東封以爲繼成先志先帝嘗欲北平幽朔西取繼遷大勲未集用付陛下則羣臣未嘗獻一謀畫一策以佐陛下繼先帝之志者反務卑辭重幣求和於契丹蹙國縻爵姑息於繼遷曾不思主辱臣死爲可戒誣下罔上爲可羞撰造祥瑞假托鬼神才畢東封便議西幸輕勞車駕虐害饑民冀其無事往還便謂成大勲績是陛下以祖宗艱難之業爲姦邪僥幸之資臣所以長嘆而痛哭也夫天地神祗聰明正直作善降之百祥作不善降之百殃未聞專事籩豆簠簋可邀福祥春秋傳曰國之將興聽於民將忘聽於神愚臣非敢妄議惟陛下終賜裁擇時羣臣爭奏祥瑞奭又上言方今野雕山鹿並形奏簡秋早冬雷率皆稱賀退而腹非竊笑者比比皆是孰謂上天爲可罔下民爲可愚後世爲可欺乎人情如此所損不細惟陛下深鑑其妄帝知其忠而不能從乙酉帝習祀后土儀丙申詔以六月六日天書再降日爲天貺節丁酉奉天書發京師二月壬子車駕出潼關渡渭河遣近臣祀西嶽癸丑次河中府丁巳至寶鼎縣辛酉祀后土地祗壬戍大赦賜天下酺三日作汾陰配饗銘河瀆四海贊召艸澤李瀆劉巽瀆以足疾辭再拜遣使存問瀆自陳世本儒墨習靜避世之意瀆素嗜酒人或勉之答曰扶羸養疾捨此莫可從吾所好以盡餘年不亦樂乎巽至授大理評事乙巳次華州召見隱士鄭隱李寜賜茶果粟帛辛未至閿鄕召見道士柴又問以無爲之要三月甲戌次陜州遣陜令王希召艸澤魏野辭疾不至上言麋鹿之性頓纓則狂望回過聽許令愚守詔長吏常加存撫命工圖其所居觀之野居陜之東郊架艸堂有水竹之勝好彈琴作詩以淸苦聞於時常以詩諷冦準王旦乞休帝故不彊其出己卯次西京丙申謁諸陵夏四月甲辰朔帝至自汾陰宰相親王以下進秩有差九月辛卯以向敏中等爲五嶽奉冊使加上五嶽帝號帝禦朝元殿發冊五年八月作會靈觀奉祀五嶽戊子以王欽若陳堯叟並爲樞密使丁謂參知政事馬知節爲樞密副使時天下乂安王欽若丁謂導帝以封祀眷遇日隆欽若自以深逹道教多所建明而謂附會之與陳彭年劉承珪等搜講墜典大修宮觀以林特有心計使爲三司使以干財利五人交通蹤迹詭祕時號五鬼王旦欲諫則業已同之欲去則上遇之厚追思李沆之先識嘆曰李文靖眞聖人也欽若狀貌短小項有附疣時人目爲癭相性傾巧敢爲矯誕然智數過人每朝廷有興作能委曲遷就以中帝意知節以眾方競言祥瑞深不然之每言於帝曰天下𨿽安不可忘戰去兵也冬十月戊午帝語輔臣曰朕夢神人傳玉皇之命云先令汝祖趙朗授汝天書今令再見汝明日復夢神人傳聖祖言吾座西斜設六位以是日卽於延恩殿設道塲五鼓一籌先聞異香頃之黃光滿殿聖祖至朕再拜殿下俄有六人至揖聖祖皆就坐聖祖命朕前曰吾人皇九人中一人也是趙之始祖再降乃軒轅黃帝後唐時復降主趙氏之族今已百年皇帝善爲撫育蒼生無怠前志卽離座乘雲而去王旦等皆再拜稱賀詔天下避聖祖諱爲元朗爲明凡載籍偏犯者各缺其防畫尋以元聲相近攺爲眞武爲眞武巳未大赦閏十月己巳上聖祖尊號曰聖祖上靈髙道九天司命保生天尊大帝聖母懿號曰元天大聖後遂加太廟六室尊號羣臣上帝尊號曰崇文廣武感天尊道應眞佑徳上聖欽明仁孝皇帝戊寅建景靈宮太極觀於壽丘以奉聖祖聖母且詔天下天慶觀並增建聖祖殿辛巳詔建康軍鑄玉皇聖祖太祖太宗尊像尋以丁謂爲奉迎使奉安於玉淸昭應宮帝率百官郊謁又詔刻天書於宮以王旦爲刻玉使王欽若與丁謂副之戊子禦制配享樂章幷二舞名文曰發祥流慶武曰隆眞觀徳十一月丙申帝親祀玉皇於朝元殿甲辰加王旦門下侍郎向敏中中書侍郎內外官加恩置玉淸昭應宮使以王旦爲之丁未作汴水發願文十二月戊辰作景靈宮於京師奉聖祖也

六年春正月癸巳朔司天監言五星同色六月亳州官吏父老三千三百人詣闕請謁太淸宮八月庚申詔來春親謁太淸宮庚午加上太上老君混元上徳皇帝孫奭上疏曰陛下封泰山祀汾陰躬謁陵寢今又將祠於太淸宮外議籍籍以謂陛下事事慕效唐明皇豈以明皇爲令徳之主耶甚不然也明皇禍敗之迹有足爲深戒者非獨臣能知之近臣不言者此懷姦以事陛下也明皇之無道亦無敢言者及奔至馬嵬軍士已誅楊國忠請矯詔之罪乃始諭以識理不明寄任失所當時𨿽有罪已之言覺寤已晚何所及也臣願陛下早自覺寤抑損虛華斥逺邪佞罷興土木不襲危亂之迹無爲明皇不及之悔此天下之幸社稷之福也帝以爲封泰山祠汾陰上陵祠老子非始於明皇開元禮今世所循用不可以天寶之亂舉謂爲非也秦無道甚矣今以官名詔令郡縣猶襲秦舊豈以人而廢言乎作解疑論以示羣臣然知奭朴忠𨿽其言切直容之而弗斥七年春正月帝將如亳州謁老子命王旦兼大禮使丁謂兼奉祀經度制置使陳彭年副之壬寅奉天書發京師丙午次奉元宮判亳州丁謂獻白鹿一芝九萬五千本戊申王旦上混元上徳皇帝冊寶己酉謁老子於太淸宮升亳州爲集慶軍節度減歲賦十之三太史言含譽星見庚戍賜酺三日二月辛酉帝至自亳州壬申祀天地大赦十一月乙酉玉淸昭應宮成初議營宮料工須十五年修宮使丁謂令以夜繼晝每繪一壁給二燭故七年而成凡二千六百一十楹制度宏麗屋宇少不中程式𨿽金碧已具劉承珪必令毀而更造有司莫敢較其費

八年春正月壬午朔謁玉淸昭應宮奉安刻玉天書於寶符閣以帝容立侍其側還禦崇徳殿受賀赦天下非十惡枉法贓咸除之帝制誓文刻石寘於寶符閣下又制欽承寶訓述以示中外九月知陳州張詠卒遺表言不當造宮觀竭天下之財傷生民之命此皆賊臣丁謂誑惑陛下乞斬謂頭置國門以謝天下然後斬詠頭置丁氏之門以謝謂帝嘆其忠

九年春正月丙辰置會靈觀使以丁謂爲之

天禧元年春正月辛丑朔攺元詣玉淸昭應宮薦獻上玉皇大天帝寶冊衮服壬寅上聖祖寶冊己酉上太廟謚冊辛亥謝天地於南郊大赦禦天安殿受冊號乙卯作欽承寶訓述示羣臣三月以王曾兼會靈觀使曾辭不受王欽若方挾符瑞以固寵位陰排異已者會有詔以曾爲會靈觀使曾以推欽若帝不悅謂曾曰大臣宜傅會國事何遽自異耶曾頓首曰君從諫謂明臣盡忠謂義陛下不知臣駑病使待罪宰府臣知義而已不知異也九月癸卯王曾罷曾旣不受會靈觀使上意不懌王欽若數譖之會曾市賀皇后家舊第其家未徙而曾令人舁土置其門賀氏訴於朝遂罷曾政事王旦在告聞之曰王君介然他日徳望勲業甚大顧予不得見爾或請其故曰王君昨讓觀使𨿽怫上防而詞直气和了無所慴且始被進用已能若是我自在政事二十年每進對稍忤卽防蹜不能自容以是知其偉度矣己酉王旦卒旦自祥符以來每有大禮輒奉天書以行常悒悒不樂臨終語其子曰我別無過惟不諫天書一節爲過莫贖我死之後當削髮披緇以斂諸子欲奉遺命楊億以爲不可乃止議者謂旦得君言聽計從而不能以正自終或比之馮道云

二年夏皇城司言保聖營之西南營卒有見蛇者因就建眞武祠今泉湧祠側疫癘者飲之多愈詔卽其地建祥源觀任布上疏言不宜以神怪衒愚俗不報三年六月甲午王欽若罷判杭州以防準同平章事丁謂參知政事先是巡檢朱能挾內侍都知周懷政詐爲天書降於幹祐山時冦準判永興軍婿王曙居中與懷政善勸準與能合遂以上聞詔迎入禁中中外皆識其詐帝獨信之諭徳魯宗道言姦臣誕妄以惑聖聽知河陽孫奭上疏曰朱能者姦險小人妄言祥瑞而陛下崇信之屈至尊以迎拜歸祕殿以奉安上自朝廷下及閭巷靡不痛心疾首反唇腹非而無敢言者昔漢文成將軍以帛書飯牛旣而言牛腹中有奇書殺視得書天子識其手迹又有五利將軍妄言方多不讐二人皆坐誅先帝時有侯莫陳利用者以方術暴得寵用一旦發其姦誅於鄭州漢武可謂雄材先帝可謂英斷唐明皇得靈寶符上淸護國經寶劵等皆王鉷田同秀等所爲明皇不能顯戮怵於邪說自謂徳實動天神必福我夫老君聖人也儻實降語固宜不妄而唐自安史亂離乘輿播越兩都蕩覆四海沸騰豈天下太平乎明皇𨿽僅得歸闕復爲李輔國刼遷卒以憂終豈聖壽無疆長生久視乎以明皇之英睿而禍患猥至曾不知者良由在位旣久驕亢成性謂人莫已若謂諫不足聽心玩居常之安耳熟導防之說內惑寵嬖外任姦回曲奉鬼神過崇妖妄今日見老君於閣上明日見老君於山中大臣屍祿以將迎端士畏威而緘黙旣惑左道卽紊政經民心用離變起倉卒當是之時老君寜肯禦兵寶符安能排難耶今朱能所爲或類於此願陛下思漢武之雄材法先帝之英斷鑑明皇之召禍庶幾災害不生禍亂不作皆不聽防準由是得召用矣時欽若恩禮衰商州捕得道士譙文易畜禁書能以術使六丁六甲神欽若坐與之出入遂罷以準代相準之始召也門生有勸準者曰公若至河陽稱疾堅求外補此爲上防儻入見卽發幹祐天書之詐斯爲次也最下則再入中書大喪平生矣準不懌

幹興元年二月戊午帝崩冬十月葬永定陵以天書殉史臣曰眞宗英悟之主其初踐位相臣李沆慮其聰明必多作爲數奏災異以杜其侈心蓋有所見也及澶淵旣盟封禪事作祥瑞沓臻天書屢降導迎奠安一國君臣如病狂然吁可怪也他日修遼史見契丹故族而後推求宋史之微言焉宋自太祖幽州之敗惡言兵矣契丹其主稱天其後稱地一歲祭天不知其幾獵而手接飛鴈鴇自投地皆稱爲天賜祭告而誇耀之意者宋之諸臣因知契丹之習又見其君有厭兵之意遂進神道設教之言欲假是以動敵人之聽聞庶幾足以潛消其窺覦之志歟然不思修本以制敵又效尢焉計亦末矣仁宗以天書殉葬山陵嗚呼賢哉

仁宗天聖七年六月大雨震雷玉淸昭應宮災詔繋守衛者於禦史獄太后泣對大臣曰先帝尊天奉道故竭力成此宮今一夕延燎幾盡惟長生崇壽二小殿存何以稱遺防哉範雍抗言曰不若悉燔之也先朝以此竭天下之力遽爲灰燼非出人意如因其所存又將葺之則民不堪命非所以祗天戒也王曾呂夷簡又助雍言中丞王曙亦言玉淸昭應宮之建非應經義天變來警願除其地罷諸禱祀以應天變右司建範諷復言此實天變不當置獄太后與帝感悟遂減守衛者罪下詔不復修治以二殿爲萬壽觀罷諸宮觀使

丁謂之姦

眞宗天禧三年六月以冦準同平章事丁謂參知政事先是準與謂善嘗薦其才於李沆沆不用準問之沆曰謂誠才顧其爲人可使之在人上乎準曰如謂者相公終能抑之使在人下乎沆笑曰他日當思吾言準終不以爲然謂旣因準稱譽漸致通顯𨿽同列而事準甚謹嘗會食中書污準須謂徐起拂之準笑曰參政國之大臣乃爲官長拂須耶謂大慙恨遂成仇隙

四年六月丙申冦準罷時帝得風疾事多決於皇后冦準李廸以爲憂一日準請間曰皇太子人所屬望願陛下思宗廟之重傳以神器擇方正大臣羽翼之丁謂錢惟演佞人也不可以輔少主帝然之準密令楊億艸表請太子監國且欲援億輔政已而準被酒漏言謂聞之曰卽日上體平朝廷何以處此李廸曰太子出則撫軍入則監國古之制也何不可之有謂力譖準請罷其政事帝不記與準有成言竟罷爲太子太傅丙寅以李廸同平章事馮拯爲樞密使庚午以丁謂馮拯並同平章事癸酉入內都知宦者周懷政伏誅丁丑貶冦準知相州初帝得疾自疑不起嘗臥周懷政股與之謀欲命太子監國懷政東宮官也出告冦準已而事泄準罷丁謂等因疏斥之使不得親近懷政憂懼不自安陰謀奉帝爲太上皇而傳位太子罷皇后預政殺丁謂而復相準客省使楊崇勲等以其謀告謂謂卽微服夜乘犢車挾崇勲詣曹利用議明日以聞詔命曹瑋訊之懷政具服帝怒甚欲責及太子羣臣莫敢言李廸從容奏曰陛下有幾子乃欲如是帝悟乃止誅懷政謂與皇后謀並發朱能天書妖妄事遂貶準爲太常卿知相州而罷翰林學士盛度樞密直學士王曙朝士與準親厚者皆斥之準之貶也帝命與小州謂輒云與逺小州廸言向者聖防無逺字二人忿爭蓋始此八月乙酉以任中正王曾並參知政事錢惟演爲樞密副使壬寅貶冦準爲道州司馬時遣使捕朱能能殺中使擁眾叛未幾眾潰自殺準坐是再貶道州初帝欲謫準江淮間謂竟除道州同僚莫敢言王曾獨以帝語質之謂顧曰居停主人勿復言蓋指曾嘗以第舎假準也九月帝疾愈丙辰始禦崇徳殿視事治朱能黨死流者數十人壬戌給事朱巽郎中梅詢坐不察朱能姦謫官十一月戊辰李廸丁謂罷時丁謂擅權用事至除吏不以聞廸憤然謂同列曰廸起布衣至宰相有以報國死猶不恨安能附權幸爲自安計耶會議二府皆進秩兼東宮官廸以爲不可謂又欲引林特爲樞副廸復沮之謂積怒旣而謂加門下侍郎兼太子太傅廸加尙書左丞仍兼太子少傅故事宰相無兼左丞者及入對長春殿內出制書置榻前帝謂輔臣曰此卿等兼東宮官制也廸進曰東宮官屬不當增置臣不敢受命也謂罔上弄權私林特錢惟演而嫉冦準特子殺人事寢不治準無罪逺謫惟演以皇后姻家使預朝政曹利用馮拯相爲朋黨臣願與謂俱罷付禦史臺劾正帝怒畱制不下左遷廸知鄆州謂知河南府明日謂入謝帝詰所爭狀謂對曰非臣敢爭乃廸詈臣耳願復畱遂自出傳口詔復入中書視事時翰林學士劉筠已艸廸謂同罷制旣而謂復畱命艸制筠不奉詔乃更召學士晏殊艸之筠自院出遇殊於樞密院南門殊惶愧側面不敢與揖謂旣復位益擅權專恣筠曰姦人用事安可一日居此力請補外遂知廬州庚午詔自今軍國大事仍舊親決餘皆委皇太子同宰相樞密等參議施行太子固讓不允遂開資善堂親政皇后裁決於內而丁謂用事中外以爲憂王曾謂錢惟演曰太子幼非中宮不能立中宮非倚太子則人心亦不附後若加恩太子則太子安太子安則劉氏安矣惟演乘間言之後深納焉陳邦瞻曰當國家危疑之勢定社稷安人主此天下之所謂大忠也然而非智不濟夫轉戶者系樞智者於安危之際亦能得其樞而轉之耳方宋眞宗之寢疾也事皆決於劉后而太子非後出丁謂以姦邪亂政錢惟演復以後戚佐之一有搖動則宋事去矣當時冦準李廸皆忠臣其計皆在逐謂與演而後乃可制後可制而太子乃可安也夫此防而濟已非善處人母子之間且慮無以善其後此策而不濟則禍豈可測哉周懷政之死太子得不廢者特天幸也夫當時不難逐謂而難於安後之心後心不安則呂武之事且復見姦人之欲爲謂者皆是也可盡逐哉後心安則去謂如孤豚腐防耳善乎王曾之告惟演也曰太子幼非中宮不能立中宮非倚太子則人心亦不附後若加恩太子則太子安太子安則劉氏安矣夫後直懼劉氏之不安耳非有則天攺姓易命之志也彼曉然知太子安而已安豈忍復爲邪謀也哉蓋自是而小人僥幸之計始不得入則曾之一言有以深動其心也然是言也非由惟演進則後不信是又曾之所以爲智也萊公號爲能斷大事然於此不如沂公逺矣以丁謂兼太子少師馮拯兼少傅曹利用兼少保五年十一月丁謂加司空馮拯加左僕射曹利用加右僕射時謂威權日盛朝臣多附之起居注李垂獨不往謁或問其故垂曰謂爲宰相不以公道副天下望而恃權怙勢視若所爲必遊朱崖吾不欲在其黨中謂聞而惡之罷知亳州

幹興元年二月庚子大赦癸卯羣臣上尊號甲辰封丁謂爲晉國公馮拯爲魏國公曹利用爲韓國公甲辰帝不豫增劇問左右曰吾目中何久不見冦準羣臣畏謂威莫敢言戊午帝崩遺詔太子受益柩前卽位更名禎王曾奉遺詔入殿廬艸制命皇后權處分軍國事輔太子聽政丁謂欲去權字曾曰皇帝衝年太后臨朝斯已國家否運稱權猶足示後且增減制書有法表則之地先欲亂之耶謂遂止太子卽位年十三矣尊皇后爲皇太后淑妃楊氏爲皇太妃兩府議太后臨朝儀曾請如東漢故事太后與帝五日一禦承明殿太后坐殿右垂簾聽政謂欲擅權不欲同列與聞機政潛結入內押班雷允恭密請太后降手書云帝朔朢見羣臣大事則太后召對輔臣決之非大事則令允恭傳奏禁中畫可以下曾曰兩宮異處而柄歸宦官禍端兆矣於是允恭恃勢專恣而謂權傾中外眾莫敢抗獨曾正色立朝時倚爲重庚申命丁謂爲山陵使戊辰貶防準爲雷州司戶參軍李廸爲衡州團練副使先是先帝臨崩惟言冦準李廸可托丁謂怨準而太后憾廸嘗諫立已遂誣以朋黨貶之連坐者甚眾曹瑋亦謫知萊州初議竄逐王曾疑責太重謂熟視曾曰居停主人尙有言乎恐亦未免耳曾遂不復爭學士呈制艸謂攺曰當醜徒干紀之際屬先帝違豫之初罹此震驚遂致沈劇且使人廹廸行或語謂曰廸若貶死公如士論何謂曰異日諸生記事不過曰天下惜之而已謂必欲令二人死遣中使賫敕詣準就賜以錦囊貯劍於馬前示將誅戮狀至道州眾皆惶恐不知所爲準方與郡官宴飲神色自若使人謂之曰朝廷若賜準死願見敇書使不得已乃授敇準拜於庭升階復宴至暮乃罷丁謂欲邀蔡齊附己許以知制誥齊退而嘆曰吾受先帝之知至此豈宜爲權臣所脇得罪非吾懼也遂拒不往己酉命參知政事王曾按視山陵庚申內侍雷允恭伏誅丁謂任中正罷時允恭爲都監判司天監邢中和言於允恭曰今山陵上百步法宜子孫類汝州秦王墳但恐下有石有水耳允恭曰上無他子若如秦王墳何不可中和曰山陵事重踏行覆按動經月日恐不及七月之期耳允恭曰第移就上穴我走馬入見太后言之允恭素貴橫人不敢違卽攺穿上穴乃入白太后曰此大事何輕易如此允恭曰使先帝宜子孫何爲不可太后意不然曰出與山陵使議可否允恭出與丁謂言謂唯唯允恭入奏山陵使亦無異議遂命夏守恩領工徒數萬穿地土石相半繼之以水眾議日諠懼不能成功中作而罷奏請待命丁謂庇允恭依違不決內使毛昌逹自陵下還以其事聞詔問謂謂始請遣使按視旣而咸請復用舊地乃詔馮拯曹利用等就丁謂第議遣王曾覆視曾還請獨對因言丁謂包藏禍心令允恭移皇堂於絕地太后大驚怒甚欲並誅謂馮拯進曰謂固有罪然帝新卽位亟誅大臣駭天下耳目後怒稍解遂止誅允恭等二日太后召宰相諭曰丁謂爲宰相乃與宦者交通謂前附允恭奏事皆言已與卿等定議故皆可之且營奉先帝陵寢而擅有遷易幾誤大事拯等對曰自先帝登遐政事皆謂與允恭同議稱得防禁中臣等莫敢辯虛實賴聖神察其姦此宗社之福也任中正獨進曰謂被先帝顧托𨿽有罪請如律議功曾曰丁謂以不忠得罪宗廟尙可議耶乃降授謂太子少保分司西京並罷中正出知鄆州故事黜宰相皆降制時欲亟行止召舎人艸詞仍榜朝堂宣諭天下初謂舉進士客許田胡則厚遇之及謂貴顯則驟進用至是謂罷則亦出爲西京轉運使攺命馮拯爲山陵使辛未以王曾同平章事丙子以錢惟演爲樞密使辛卯貶丁謂爲崖州司戶參軍初女道士劉徳妙嘗以巫師出入丁謂家謂敗逮繋徳妙內侍鞫問之徳妙具言丁謂嘗教之曰汝所爲不過巫事不若托老君以言禍福足以動人於是卽謂家設神像夜醮於園中雷允恭數至請禱及眞宗崩引入禁中又因穿地得蛇令徳妙持入內紿言出其家山洞中仍教云上卽問若所事何知爲老君第云相公非凡人當知之丁謂又作頌題曰混元皇帝賜徳妙語涉妖誕遂貶謂崖州籍其家得四方賂遺不可勝紀謂赴崖州道出雷州冦準使人以一蒸羊逆諸境上謂欲見準準固辭之準聞家僮謀欲報讐乃杜門使縱博毋得出俟謂行逺乃已謂機敏有智謀憸狡過人及居崖州專事浮屠因果之說家寓西京嘗爲書自克責敍國厚恩戒家人毋輒怨望遣人至於洛守劉祈付其家戒使者會眾僚時逹之得書不敢私卽以上聞太后與帝見之感惻遂徙雷州十一月丁卯錢惟演罷初惟演見丁謂當國權勢燻灼因附之與爲婚婣冦準之斥惟演有力焉及序樞密題名獨削去準姓氏曰逆準不書禦史中丞蔡齊言於帝曰冦準忠義聞天下社稷之臣也豈可爲姦黨所誣哉帝遽令磨去之謂得罪惟演慮將及已因擠謂以自解馮拯以是惡其爲人因言惟演以妹妻劉美乃太后姻家不可與機政以廢祖宗之法請罷之乃以保大節度使知河陽府逾年入朝意圖執政禦史鞠詠上疏論之太后遣內侍持奏示惟演惟演猶顧望不行詠語右司諫劉隨曰若相惟演當取白麻廷毀之惟演始亟去惟演出於勲貴文辭淸麗名與楊億劉筠相上下於書無所不讀尢喜奬勵後進嘗曰吾平生不足者惟不得於黃紙上押字故切切求入中書爲時議所鄙

明肅莊懿之事

眞宗景徳四年四月皇后郭氏崩謚曰莊穆

大中祥符三年四月甲戌皇子受益生後宮李氏所誕也李氏杭州人初入宮侍劉徳妃莊重寡言帝命爲司寢旣有娠從帝臨砌臺玉釵墜帝私卜釵完當生男子左右取釵以進如故已而果舉子劉徳妃攘爲己子李不敢言中外亦不知

五年十二月丁亥立徳妃劉氏爲皇后初後父通爲虎捷都指揮使從徵太原道卒後在𦇤褓而孤鞠於外氏善播鞀蜀人龔美者以鍜銀爲業攜之至京師年十五入襄邸帝卽位自美人進位徳妃專寵後宮郭后崩帝欲立之翰林學士李廸言妃起於寒微不可以母天下帝不從竟立爲後後旣立以無宗族更以美爲兄攺其姓爲劉聞李廸之諫大恨之後性警敏曉書史聞朝廷事能記其本末帝退朝閱天下封奏多至中夜後皆預聞宮闈事有問輒援引故實以對帝深重之由是漸幹外政初帝欲立劉后使丁謂諭楊億艸制億難之謂曰勉爲此不憂不富貴億曰如此富貴亦非所願也乃命他學士艸之

幹興元年二月戊午帝崩太子卽位尊皇后爲皇太后淑妃楊氏爲皇太妃三月庚寅帝初禦崇徳殿太后設幄次於承明殿垂簾以見輔臣八月乙巳太后同帝禦承明殿垂簾聽政

仁宗天聖元年五月庚寅議皇太后儀衛制同乘輿三年春正月辛卯長寜節近臣及契丹使上太后壽於崇政殿

五年春正月壬寅朔帝率羣臣朝太后於會慶殿先是帝白太后欲元日先上太后壽乃受朝太后不可王曾奏曰陛下以孝奉母儀太后以謙全國體請如太后令帝不從太后嘗問參知政事魯宗道曰唐武后何如主對曰唐之罪人也幾危社稷後黙然有小臣方仲弓請立劉氏七廟後問諸輔臣眾不敢對宗道獨進曰若立劉氏七廟如嗣君何乃止後嘗與帝同幸慈孝寺欲乘輦先行宗道以夫死從子之義爭之後遽命輦後乘輿自是後左右用事者多憚宗道目爲魚頭參政七年十一月癸亥冬至帝率百官上皇太后壽於會寜殿遂同禦太安殿以受朝祕閣校理範仲淹先期上防曰天子奉親於內自有家人禮今顧與百官同列北面而朝虧君體損主威非所以垂法後世也防入不報晏殊初薦仲淹爲館職聞之大懼召仲淹詰以狂率邀名且將累薦者仲淹正色抗言曰仲淹繆辱公薦每懼不稱爲知已羞不意今日反以忠直獲罪門下殊不能答旣而又防請太后還政亦不報遂乞補外出爲河中府通判

八年二月範仲淹防請太后復辟其略云陛下擁扶聖躬聽斷大政日月持久今皇帝春秋已盛睿哲明聖握乾綱而歸坤紐非黃裳之吉象也豈若保慶壽於長樂捲收大權還上眞主以享天下之養防入不報

明道元年二月丁卯眞宗宸妃李氏卒李氏實生帝太后旣取帝爲己子與楊太妃保護之李氏黙然處先朝嬪禦中未嘗自異人畏太后亦無敢言者以是帝𨿽春秋長不自知爲李氏出也至是疾革乃自順容進位宸妃及卒太后欲以宮人禮治喪於外呂夷簡奏禮宜從厚太后遽引帝起有頃復獨立簾下召夷簡問曰一宮人死相公云云何也夷簡對曰臣待罪宰相事無內外皆當預也後怒曰相公欲離間吾母子耶夷簡對曰太后不欲全劉氏乎尙念劉氏則喪禮宜從厚司天希防言歲月未利夷簡祕其說請發哀成服且謂入內都知羅崇勲曰宸妃誕育聖躬而喪不成禮異日必有受其罪者莫謂夷簡今日不言也當以后服殮用水銀實棺後悟乃以一品禮殮之時有詔欲鑿宮城垣以出喪夷簡言鑿垣非喪禮宜自西華門出太后從之殯於洪福院二年二月乙巳皇太后欲被服天子衮冕以享太廟薛奎力諫且曰必禦此若何爲拜後不聽服儀天冠衣衮初獻皇太妃亞獻皇后終獻禮畢羣臣上太后尊號丁未帝祀先農於東郊躬耕籍田命宰相張士遜撰謝太廟及躬耕籍田記檢討朱郊言皇太后謁廟非後世法乃止撰籍田記三月庚寅以皇太后不豫大赦除常赦所不原者幹興以來貶死者復官謫者內徙甲午皇太后崩稱制十一年𨿽政出宮闈而號令嚴明恩威加天下左右近習少所假借宮掖間未嘗妄攺作內外賜予有節賜族人禦食必易以扣器曰尙方器勿使入吾家也三司使程琳獻武后臨朝圖後擲於地曰吾不作此負祖宗事漕使劉綽還京西言在庾有出賸糧千餘斛乞付三司後問曰卿識王曾張知白呂夷簡曾宗道乎此四人者豈因獻羨余進哉晚年稍進外家而任宦者羅崇勲江徳明等訪外事崇勲由此勢傾中外至是後崩帝見左右泣曰太后疾不能言猶數引其衣若有所屬何也薛奎曰其在衮冕也服之豈可見先帝於地下帝悟遂以后服殮謚曰莊獻明肅舊制後皆二謚稱制加四謚自此始太后遺詔尊太妃爲皇太后與皇帝同議軍國事閣門趣百僚賀禦史中丞蔡齊目臺吏毋追班而入白執政曰上春秋長習知天下情僞今宜躬攬朝政豈可使女後相踵稱制乎殿中侍禦史龎籍請下閣門取垂簾儀制盡焚之乃止尊太妃爲皇太后削去同議軍國事之語夏四月壬寅左右有爲帝言陛下乃李宸妃所生妃死以非命帝號慟累日下詔自責追尊爲皇太后諡莊懿幸洪福寺祭告易梓宮親啟視之妃以水銀故玉色如生冠服如皇后帝嘆曰人言其可信哉待劉氏加厚壬子帝始親政罷創修寺觀裁抑僥幸召宋綬範仲淹而黜內侍羅崇勲等中外大悅以範仲淹爲右司諫仲淹聞遺詔以楊太妃爲皇太后參決國事亟上防言太后母號也未嘗因保育而代立者今一太后崩又立一太後天下且疑陛下不可一日無母后之助也時已刪去參決等語然太后之號訖不攺止罷其冊命而已初太后愛帝如己出帝亦盡孝始終無毫髮間隙至是帝親庶務言者多追詆太后時事範仲淹上言曰太后受遺先帝調護陛下者十餘年今宜掩其小過以全大徳帝曰此亦朕所不忍聞也遂下詔戒飭中外毋得輒言皇太后垂簾日事冬十月丁酉塟莊獻明肅皇后莊懿皇后於永定陵詔定祔廟禮翰林侍讀學士宋綬援春秋考仲子之宮唐坤儀廟故事請別築宮遂作奉慈廟以奉二神主

郭后之廢【溫成事附】

仁宗天聖二年十一月乙巳立皇后郭氏後平盧節度使崇之孫女時張美人有寵帝欲立之太后不可而止故後𨿽立而頗見疏

明道二年夏四月呂夷簡張耆夏竦陳堯佐範雍趙稹晏殊罷先是夷簡手防陳八事曰正朝綱塞邪徑禁賄賂辧佞壬絕女謁疏近習罷力役節冗費勸帝語甚切帝因與夷簡謀以張耆等皆附太后欲悉罷之夷簡以爲然帝退語於皇后後曰夷簡獨不附太后但多機巧善應變耳由是夷簡亦罷制下夷簡方押班聞唱名大駭不知其故因令素所厚內侍都知閻文應詗之乃知事由郭后也由是深憾於後

八月戊午復以呂夷簡同平章事十一月美人張氏卒追冊爲皇后十二月乙卯廢皇后郭氏時尙美人楊美人俱得幸素與皇后忿爭一日尙氏於帝前有侵後語後不勝忿批其頰帝自起救之誤批帝頸帝大怒內侍閻文應因與帝謀廢後且勸以爪痕示執政帝以示呂夷簡吿之故夷簡以前憾遂主廢立之議帝猶疑之夷簡曰光武漢之明主也郭后止以怨懟坐廢況傷陛下頸乎帝意遂決夷簡先敕有司不得受臺諫章奏乃詔稱皇后願入道封淨妃玉京沖妙仙師居長寧宮臺諫章奏果不得入於是中丞孔道輔率諫官範仲淹孫祖徳宋庠劉煥禦史蔣堂郭勸楊偕馬絳段少連十人詣垂拱殿伏奏皇後天下之母不當輕廢願賜對盡所言殿門闔不爲通道輔扣環大呼曰皇后被廢柰何不聽臺臣言尋有詔令夷簡諭以皇后當廢狀道輔等至中書語夷簡曰大臣之於帝後猶子事父母也父母不和可以諫止柰何順父出母乎夷簡曰廢後有漢唐故事道輔曰人臣當導君以堯舜豈得引漢唐失徳爲法耶夷簡不能答卽奏言伏閣請對非太平美事遂出道輔知泰州仲淹知睦州祖徳等罸金仍詔臺諫自今無相率請對明日道輔等趨朝欲畱百官揖宰相廷爭至待漏院聞詔乃退道輔鯁挺特逹遇事彈劾無所避天下皆以直道許之僉書河陽判官富弼言朝廷一舉而兩失縱不能復後宜還仲淹等不聽

景祐元年詔淨妃郭氏出居瑤華宮美人尙氏入道楊氏安置別宅九月甲辰詔立曹氏爲皇后彬之女孫也初郭后廢帝命宋綬作詔云當求徳閥以稱坤儀旣而左右引富人陳氏女入宮綬曰陛下乃欲以賤者正位中宮不亦與前詔戾乎王曾入對又論奏之乃罷陳氏而立曹氏禦史裏行孫沔請終莊獻喪制而後行祕書丞余靖亦以爲言不報

二年十一月戊子故後郭氏暴卒後居瑤華帝頗念之遣使存問賜以樂府後和答之詞甚淒惋帝益悔焉嘗密遣人召之後辭曰若再見召須百官立班受冊方可閻文應以常譖後懼其復立屬後小疾帝遣文應挾醫診視數日言後暴崩中外疑文應進毒而不得其實帝深憫之以禮斂塟而停諡冊祔廟之禮知開封府範仲淹劾奏文應之罪竄之嶺南死於道

三年春正月壬辰追復郭氏爲皇后丁酉葬皇后郭氏慶曆八年帝以閏正月朢夕將張燈曹后諫止之越三日親從官顏秀等四人謀爲亂夜入禁中越屋叩寢殿皇后方侍帝聞變遽起帝欲出後閉閤擁持趣召都知王守忠使引卒入衞賊傷宮嬪於殿下聲徹帝所宦者以乳嫗敺小女子紿奏後叱之曰賊在近殺人敢妄言耶陰遣人挈水踵後賊果舉炬焚簾水隨滅之是夕所遣內侍後皆親剪其髮曰以是徴賞故爭盡死力守忠兵至賊就擒滅詔領皇城司者皆坐斥事連副都知楊懷敏夏竦與懷敏相結欲曲庇之乃請禦史與宦官同鞫於禁中丁度曰宿衞有變事關社稷請付外臺窮治因爭於帝前帝從竦議由是懷敏止降官領內職如故十二月丁卯冊美人張氏爲貴妃初衞士之變帝以

美人有扈蹕功夏竦建議欲尊之同知諫院王贄因言賊本起皇后閤前請究其事冀動搖中宮陰爲美人地上以問禦史何剡剡曰此姦人之謀不可不察上悟事遂寢然美人卒以功進貴妃

皇祐二年十一月己未詔外戚毋得任二府時張貴妃寵冠後庭堯佐其伯父也驟除宣徽節度景靈羣牧四使殿中侍禦史唐介與知諫院包拯吳奎等力爭之中丞王舉正又畱百官班廷論故有是詔且罷堯佐宣徽景靈二使

三年冬十月復除張堯佐宣徽使知河陽侍禦史唐介謂同列曰是欲與宣徽而假河陽爲名耳同列依違介獨抗言之帝謂曰除擬本出中書時文彥博爲首相介遂劾彥博知益州日造間金奇錦緣奄侍通宮掖以得執政今顯用堯佐益自固結請罷之而相富弼語甚防直帝怒郤其奏不視且曰將逺竄介徐讀防畢曰臣忠憤所激鼎鑊不避何辭於謫帝急召執政示之曰介論事是其職至以彥博由妃嬪致宰相此何言也進用冢司豈應得預而乃薦弼時彥博在帝前介責之曰彥博宜自省卽有之不可隠彥博拜謝不已帝怒亦甚梁適叱介使下殿介猶力爭帝聲色俱厲修起居注蔡襄趨進救之曰介誠狂直然納諫容言人主之美徳乞賜寛貸遂貶介春州別駕王舉正言其太重帝亦悟明日取其防入攺英州罷彥博知許州帝慮介或道死有殺直臣名命中使護之由是介直聲聞天下天下稱眞禦史者必曰唐子方云

至和元年春正月癸酉貴妃張氏卒貴妃巧慧多智數善承迎至贈其父堯封爲郡王伯父堯佐至太師姻戚莫不顯貴然帝守法度事無大小悉付外庭議凡宮禁干請𨿽已賜可或輒中郤貴妃𨿽專寵特異終不得紊政及卒帝悼甚至輟朝七日禁京城舉樂一月追冊爲溫成皇后治喪皇儀殿知制誥王洙陰與內使石全斌附會務以非禮導帝欲令孫沔讀冊宰相護葬帝從之沔曰陛下若以臣沔讀冊則可以樞密副使讀冊則不可因力求罷時陳執中爲首相奉行溫成喪事惟謹且引王洙爲翰林學士士論由是爭咎執中

天聖災議

仁宗天聖四年六月庚寅大雨京師平地水數尺壞屋溺人京東西及河北江淮以南皆大水

五年六月京師大旱通判常州謝綘上防曰去年京師大水敗民廬舎河渠暴溢幾冒城郭今年苦旱百姓疫死田谷焦槁秋成絕望此皆大異也按洪範京房易傳皆以爲簡祭祀逆天時則水不順下政令逆時水失其性則壞國邑傷稼穡顓事者如誅罸絕理則大水殺人欲徳不用玆謂張厥災荒上下皆蔽玆謂隔其咎旱天道指類示戒大要如此陛下夙夜勤苦思有以上塞時變固宜防告殃咎變更理化下罪已之詔修順時之令宣羣言以導壅斥近幸以損陰而聖心優柔重在攺作號令所發未聞有以當天心者夫風雨寒暑之於天時爲大信也信不及於物澤不究於下則水旱爲沴近日制命有信宿輒攺適行遽止而欲風雨以時其可得乎天下之廣萬幾之眾不出房闥豈能盡知而在廷之臣未聞被數刻之召吐片言之善朝夕左右非恩澤卽佞幸上下皆蔽其應不虛昔兩漢日食地震水旱之變則防免三公以示戒懼陛下進用丞弼極一時之選而政道未茂天時未順豈大臣輔佐不明耶陛下信任不篤耶必若使之宜推心責成以極其效謂之不然則更選賢者比來姦邪者易進守道者數窮政出多門俗喜由徑聖心固欲盡得天下之賢能分職受業而宰相方考資進吏無敢建白欲徳不用之應又可驗矣今陽驕莫解虫孽漸熾河水妄行循依違之迹行尋常之政臣恐不足回靈意塞至戒古者糓不登則虧膳災屢至則降服凶年不塗塈願下詔引咎損大官之膳避路寢之朝許士大夫斥諱上聞譏切時病罷不急之役省無名之斂勿崇私恩更進直道宣徳流化以休息天下至誠動乎上大惠浹於下豈有時事之艱哉帝嘉納之

七年六月丁未大雨震電玉淸昭應宮災中丞王曙上防曰昔魯桓僖宮災孔子以爲桓僖親盡當毀漢遼東髙廟及髙園陵便殿災董仲舒以爲髙廟不當居郡國便殿不當居陵旁故災魏崇華殿災髙堂隆以爲天以臺榭宮室爲戒宜罷勿治文帝不聼明年復災今玉淸昭應宮之建非應經義災變之來若有警者願除其地罷諸禱祠以應天變滎陽縣尉蘇舜欽詣登聞鼓院上防曰臣觀今歲自春䢐夏霖雨陰晦未嘗少止農田被菑者幾於十九臣以爲任用失人政令多過賞罸弗中之所召也天之降災欲悟陛下而大臣歸咎於刑獄之濫陛下聽之故肆赦天下以爲禳救如此則是殺人者不死傷人者不抵罪而欲以合天意也古者斷決滯訟以平水旱不聞用赦故赦下之後陰雨及今前志曰積陰生陽陽生火災見焉乘夏之气發泄於玉淸宮雹雨雜下烈熖四起樓觀萬疊數刻而盡非慢於火備乃天之垂戒也陛下當降服減膳避正寢責躬罪已下哀痛之詔罷非業之作拯失職之民察輔弼及左右無禆國體者罷之竊弄權威者去之念政刑之失收芻蕘之論庶幾可以變災爲祐浹日之間未聞爲此而將計工役以圖修復都下之人聞者駭惑聚首橫議咸謂非宜皆曰章聖皇帝勤儉十餘年天下富庶帑府流衍乃作斯宮及其畢工海內虛竭陛下卽位未及十年數遭水旱𨿽徵賦減入而百姓困乏若大興土木則費用不知紀極財力耗於內百姓勞於下內耗下勞何以爲國況天災之已違之是欲競天無省已之意逆天不祥安已難任欲祈厚貺其可得乎今爲陛下計莫若來吉士去佞人修徳以勤至治使百姓足給而徵稅寛減則可以謝天意而安民情矣夫賢君見變修道除凶亂世無象天不譴告今幸天見之變是陛下修已之日豈可忽哉昔漢宣帝三年茂陵白鶴館災詔曰廼者火災降於孝武園館朕戰栗恐懼不燭變異罪在朕躬羣有司又不肯極言朕過以至於斯將何寤焉夫茂陵不及上都白鶴館大不及此宮彼尙降詔四方以求已過是知帝王憂危念治汲汲如此臣又按五行志賢佞分別官人有敍率由舊章禮重功勲則火得其性若信道不篤或耀虛僞防夫昌邪勝正則火失其性自上而降及濫炎妄起燔宗廟燒宮室𨿽興師徒而不能救魯成公三年新宮災劉向謂成公信三桓子孫之防逐父臣之應襄公九年春宋火劉向謂宋公聽讒逐其大夫華弱奔魯之應今宮災豈亦有是乎願陛下拱黙內省而追革之罷再造之勞述前世之法天下之幸也

宋史紀事本末卷四

欽定四庫全書

宋史紀事本末卷五

明馮

琦原編

陳邦瞻增輯

茶鹽罷

仁宗天聖元年春正月癸未命三司節浮費遂立計置司罷茶鹽行貼射通商法時承平旣久兵籍益廣吏員益眾佛老夷狄蠧耗中國百姓縱侈而上下困於財三司使李諮請省浮費鹽鐵判官兪獻卿亦言天下糓帛日耗稻苖未生而和糴桑葉未吐而和買自天禧以來日甚一日宜與大臣議捄正之上納其言乃立計置司以張士遜呂夷簡魯宗道領之初陜西河北商人入芻糧者貨務給劵以茶償之又益以東南緍錢及香藥犀象爲虛實三估謂之三稅而塞下急於兵食欲廣儲偫不愛虛估入中者以虛錢得實利人競趨焉其後虛估日益髙茶日益賤入實錢金帛日益寡茶法大壞至是上命諮等校歲入登耗更定之諮等言淮南十三塲茶歲課五十萬緍天禧五年才及二十三萬緍每劵直錢十萬鬻之售錢五萬五千總爲實錢十三萬緍除九萬緡爲本錢歲才得息錢三萬餘緡而官吏廩給雜費不與焉是則虛數𨿽多實利殊寡請罷三稅以十三塲本息並計其數罷官給本錢使商人與園戶自相交易一切定爲中估而官收其息如鬻舒州羅源塲茶斤售錢五十有六官不復給但使商人輸息錢三十有一而已然必輦茶入官隨啇人所指而與之給劵爲驗以防私售謂之貼射若歲課貼射不盡則官市之如舊商人入芻糧塞下者隨所在實估度地理逺近量增其直給劵至京一切以緍錢償之謂之見錢法諮等又以鹽之類有二解池引水而成曰顆鹽淮浙蜀廣防海或井或鹻而成曰末鹽皆通商貿易幹興初解鹽計歲入二十三萬緍視天禧中數損十四萬請罷之專令兩池入中並邊芻粟上皆從之

三年十一月復茶鹽李諮以實錢入粟實錢售茶二者不得相爲輕重旣行而商人失厚利怨謗蠭起上疑變法之下詔責計置司而遣官行視諮具言新法便會孫奭等論其煩擾遂罷貼射法官仍給本錢市茶商人入錢售之茶法復壞解鹽亦復之

八年八月復解鹽通商法上書者言解鹽官得利微而民困於轉輸詔翰林學士盛度禦史中丞王隨議更其制因畫通商五利上之曰方禁商時伐木造船輦用兵民不勝疲勞今去其獘一利也陸運旣差帖頭又役車戶貧人懼役連歲逋逃今悉罷之二利也船運有沈溺之患綱吏侵盜雜以泥沙硝石其味苦惡疾生重膇今皆得食眞鹽三利也錢幣國之貨泉欲使通流富家多藏鏹不出民用益蹙今歲得商人出緍錢六十餘萬助經費四利也歲減鹽官兵卒畦夫傭作之給五利也遂罷三京二十八州軍法聽商人入錢若金銀於京師貨務受鹽兩池而民便之自是𨿽商賈流行而課耗矣

景祐三年三月罷茶復行貼射法自貼射茶法廢而河北入中虛估之益甚李諮旣居政府請復行見錢法皆如天聖元年之制又命商持劵徑趨貨務驗實立償之錢而三稅之法廢縣官自此省費矣

慶曆二年春正月丁巳復鹽法自元昊反軍興用度不足因聽並邊入中芻粟予劵趨京師貨務受錢若金銀入中他貨予劵償以池鹽由是羽毛筋角膠潻鐵炭瓦木之類一切以鹽易之猾商貪吏表裏爲姦至入椽木二估錢千給鹽二百二十斤鹽直益賤販者不行至是詔凡商人虛估受劵及已受鹽未鬻者皆計直輸虧官錢內地州軍民間鹽悉收市入官官爲置塲增價出之復禁永興等十一州軍商鹽官自輦運以衙前主之又禁商鹽私入蜀置析愽務於永興鳳翔聽人入錢若蜀貨易鹽趨蜀中以售已而東南未鹽悉復禁皇祐四年九月以範祥爲陜西轉運使制置解鹽事自復法兵民輦運不勝其苦並邊務誘人入中芻粟皆爲虛估騰踴至數倍大耗京師錢幣太常博士範祥關中人也熟其利害常謂兩池之利甚博而不能少助邊計者公私侵漁之害也儻一變法歲可省度支緍錢數十百萬乃畫防以獻遂命制置其事使推行之論者爭言其非是遣戶部使包拯馳視還言其便論者猶籍籍驛召祥至與三司雜議皆是祥所建詔從之田況請久任祥以專其事乃擢祥爲轉運使於是舊禁鹽地一切通商聽鹽入蜀罷九州軍入中芻粟令入實錢償以鹽授以要劵卽池驗劵按數而出盡弛兵民輦運之役以商所入緍錢糴粟輸並邊九州軍而悉畱貨物錢幣以實中都由是黠商貪賈無所僥幸關內之民得安其業公私便之

嘉祐四年二月罷茶自茶爲官民私蓄盜販皆有禁臘茶之禁尢嚴歲報刑辟不可勝計園戶困於徵取官司並緣侵擾因陷罪戾至破產逃匿者歲比有之又茶法屢變歲課日削官茶所在陳積縣官獲利無幾論者皆謂宜弛其禁帝曰茶鹽民所食而彊設法以禁之致犯法者眾顧經費尙廣未能弛禁耳旣而葉淸臣請令通商收稅以免輦運之勞弭刑辟之濫又茶與鹽均爲人用宜以口定賦三司議以爲不可行於是著作佐郎何鬲三班奉職王嘉麟皆上書請罷給茶本錢縱園戶貿易而官收租錢與所在徵算歸貨務以償邊糴之費可以防利源寛民力富弼韓琦曾公亮然其防請於帝行之下三司議三司言茶課給本收利所獲甚微而煩擾爲患園戶輸納侵害日甚小民趨利犯法益繁宜約歲入息錢之數均付茶民恣其買賣所在收而不給本錢遂下詔曰古者山澤之利與民共之故民足於下而君裕於上國家無事刑罸以淸自唐建中時始有茶禁上下規利垂二百年如聞比來爲患益甚民被誅求之困日惟咨嗟官受濫惡之入歲以陳積私藏盜販犯者實繁嚴刑峻誅情所不忍是於江湖間幅員數千里爲陷穽以害吾民也朕心惻然念此久矣間遣使者往就問之而皆讙然願弛其禁歲入之課以時上官一二近臣條析其狀朕猶若慊然又於歲輸裁減其數使得饒阜以相爲生俾通商利歷世之一旦以除著爲經常弗復更制損上益下以休吾民尙慮喜於立異之人緣而爲姦之黨妄陳奏議以惑官司必寘明刑無或有貸凡歲輸緍錢三十三萬八千有奇謂之租錢與諸路本錢悉儲以待邊糴自是惟臘茶禁如舊余茶肆行天下論者猶謂朝廷志於卹人省刑其意良善然茶戶先時受錢於官而今也顧使納錢於官受納之間利害百倍先時百姓冒法販茶被罸耳今悉均賦於民賦不時入刑亦及之是良民代冒法受罪先時商賈爲國遷貿而州郡收其稅今商賈以利薄不行致歲額不登經費日蹙翰林學士歐陽修知制誥劉敞皆主是說請除前令帝不聽

神宗熙寕二年三月以薛向爲江浙荊淮發運使時範祥卒以向繼領其事向請兼以鹽易馬王安石時令羣牧主其說請久任向會淮南轉運使張靖言向壞鹽法且有欺隱帝召向與靖對錢公輔範純仁皆言向罪安石排羣議抵靖於法以向代之向請卽永興軍置賣鹽塲以邊費錢十萬緍儲永興爲鹽鈔官本官自鬻之而罷通商從之

七年夏四月初蜀茶時王韶建開河湟之防遣三司幹當公事李入蜀經畫買茶於秦鳳熙河博馬以著作佐郎蒲宗閔同領其事初蜀之茶園皆民兩稅地不植五穀惟宜種茶賦稅一例折輸稅額總三十萬杞乃卽蜀諸州剏設官塲更嚴私交易之令知彭州呂陶言市易司籠制百貨歲出息錢不過十之二今茶塲司盡民茶取息十之三茶戶被害不可勝窮詔止取息十之一而陶亦以是得罪未幾以李稷都大提舉茶塲稷與宗閔務浚利刻急一年之間通課利及舊界息稅七十六萬七千餘緍稷又辟陸師閔幹當公事以自輔八年十二月更定解池鹽鈔法自薛向立鹽鈔本其後多虛鈔而鹽益輕至是多言官賣不便乞通商王安石主提舉張景溫之言至課民買官鹽隨貧富作業爲多少之差買賣私鹽聽人告以犯人家財給之買官鹽食不盡畱經宿者同私鹽法於是民間騷怨鹽鈔舊法每席六緍至是二緍有餘商不入粟邊儲失偹

哲宗元祐元年秋七月罷成都茶塲時劉摯蘇轍論陸師閔在成都增塲茶其害過於市易遂貶師閔官而罷茶塲值上官均論集賢修撰黃亷往附蔡確出爲陜西都轉運使亷至陜謂茶政隨事制宜便於公者不茍去以爲名害於民者不茍存以爲利請熙秦茶勿攺而罷成都茶塲許東路通商禁南茶毋入陜西以利蜀貨定博馬歲額爲萬八千疋朝廷從之歲餘人皆稱便初陸師閔歲計茶息以一百二十萬緍掊克斂怨無所不至及亷盡除公私之病比數年亦得百二十萬六年秋七月復制置解鹽使詔鹽復許通商

徽宗崇寜二年夏四月更鹽鈔法蔡京欲囊括四方之錢實中都以誇富彊而固恩寵俾商人先輸錢於榷貨務請鈔赴產鹽州郡支鹽而舊鈔悉不用商人凡三輸錢始獲一直之貨因無資更鈔已輸錢悉幹沒於是有賫數十萬劵一旦廢棄者朝爲豪商夕儕流丐有赴水投繯而死者商賈不通邊儲失備提防淮東刑獄章繹見而哀之奏攺法誤民京怒奪繹官

正雅樂

仁宗天聖元年冬十月翰林侍講學士言郊廟二舞失序願下有司考議於是學士承防劉筠等議曰周人奏淸廟以祀文王執競以祀武王漢髙帝文帝亦各有舞至唐有事太廟每室樂歌異名蓋帝王功徳旣殊舞亦隨變屬者有司不詳舊制奠獻止登歌而樂舞不作其失明甚請如舊制宗廟酌獻復用文舞皇帝還版位文舞退武舞入亞獻酌醴已武舞作至三獻已奠還位則止蓋廟室各頌功徳故文舞迎神後各奏逐室之舞郊祀則降神奏髙安之曲文舞已作及皇帝酌獻惟登歌奏禧安之樂而縣樂舞綴不作亞獻終獻仍用武舞詔從之

景祐元年八月判太常寺燕肅等上言大樂制器歲久金石不調願以周王朴所造律準考按修治並閱樂工罷其不能者乃命直史館宋祁內侍李隨同肅等典其事又命集賢校理李照預焉於是帝禦觀文殿取律準閱視親之以屬太常詔求知音者範仲淹薦布衣胡瑗召對崇政殿與鎭東軍節度推官阮逸同較鐘律分造鐘磬各一虡以一黍之廣爲分以制尺律徑三分四釐六毫四絲圍十分三釐九毫三絲又以大黍累尺小黍實龠丁度以爲非古制罷之授試祕書省校書郎二年二月命集賢校理李照重定雅樂時承平日久帝畱意禮樂之事判太常寺燕肅等上考定樂器並見工人帝禦延福宮臨閱奏郊廟五十一曲因問李照樂音髙命詳陳之照言王朴所造律準視古樂髙五律視教坊樂髙二律蓋五代之亂雅樂廢壞朴剏意造準不合古法用之本朝卒無福應又編鐘鎛磬無大小輕重厚薄之差銅錫不精聲韻失美大者陵小者抑非中度之器也昔軒轅氏命伶倫截竹爲律後令神瞽恊其中聲然後聲應鳳鳴而管之參差亦如鳳翅其樂傳之亙古不刋之法也願聽臣依神瞽律法試鑄編鐘一虡可使度量權衡協和乃詔於錫慶院鑄之旣成奏禦照遂建議請攺制大樂取京縣秬黍累尺成律鑄鐘審之其聲猶髙更用太府布帛尺爲法乃下太常制四律別詔潞州取羊頭山秬黍上送於官照乃自爲律管之法以九十黍之量爲四百二十星率一星占九秒一黍之量得四星六秒九十黍得四百二十星以爲十二管定法乃詔內侍鄧保信監視羣工照並引集賢校理聶冠卿爲檢討雅樂制度故實官入內都知閻文應董其事中書門下總領焉凡所攺制皆關中書門下詳定以聞別詔翰林侍讀學士馮元宋祁冠卿照討論樂理爲一代之典又詔天下有深逹鐘律者在所亟以名聞於是杭州鄭向言阮逸蘇州範仲淹言胡瑗皆通知古樂詔遣詣闕其他以樂書獻者悉上有司時胡瑗所作鐘磬大變古法徐復笑曰聖人寓器以聲今不先求其聲而更其器其可用乎後瑗制作皆不效復字復之建州人初遊京師舉進士不第退而學易通流卦气法自筮無祿遂無進取意遊學淮浙間數年益通陰陽天文地理遁甲占射諸家之說一日聽其鄕人林鴻範說詩且言詩之所以用於樂者忽若有得因以聲器求之遂悟七音十二律淸濁次序及鐘磬侈弇匏竹髙下制度皆洞逹尋召見命爲大理評事固以疾辭五月李照上雅樂制度旣攺制金石則絲竹匏土革木亦當更制奏可照乃鑄銅爲龠合升斗四物以興鐘鎛聲量之法龠之率六百三十黍爲黃鐘之容合三倍於龠升十二倍於合鬥十倍於升乃攺造諸器以定其法俄又以鎛之容受差大更增六龠爲合十合爲升十升爲斗銘曰樂斗後數月潞州上秬黍照等擇大黍縱累之檢考長短尺成與太府尺合法乃定先時太常鐘磬毎十六枚爲虡而四淸聲相承不撃照因上言十二律聲已備餘四淸聲乃鄭衞之樂請於編縣止畱十二中聲去四淸聲則哀思邪僻之聲無由而起也馮元等駁之曰前聖制樂取法非一故有十三管之和十九管之巢三十六簧之竽二十五之瑟十三之箏九七之琴十六枚之鐘磬各自取義寜有一之於律呂專爲十二數者且鐘磬八音之首絲竹以下受之於均故聖人尢所用心焉春秋號樂總言金奏詩頌稱美實依磬聲此二器非可輕攺今照欲損爲十二不得其法稽諸古制臣等以爲不可且聖人旣以十二律各配一鐘又設黃鐘至夾鐘四淸聲以附正聲之次原四淸之意蓋爲夷則至應鐘四宮而設也夫五音宮爲君商爲臣角爲民徴爲事羽爲物不相淩謂之正疊相淩謂之慢百世所不易也聲重濁者爲尊輕淸者爲卑卑者不可加於尊古今之所同也故列聲之尊卑者事與物不與焉何則事爲君治物爲君用不能尊於君故也惟君臣民三者則自有上下之分不得相越故四淸聲之設正謂臣民相避以爲尊卑也今若止用十二鐘旋相考擊至夷則以下四管爲宮之時臣民相越上下交戾則淩犯之音作矣此甚不可者也其鐘磬十六皆本周漢諸儒之說及唐家典法所載欲損爲十二惟照獨見臣以爲且如舊制便帝令權用十二枚爲一格且詔曰俟有知者能考四鐘協調淸濁有司別議以聞

三年二月命官較阮逸胡瑗等所定鐘律秋七月馮元等上新修景祐廣樂記詔翰林學士丁度知制誥胥偃直史館髙若訥直集賢院韓琦取鄧保信阮逸胡瑗等鐘律詳定得失以聞九月阮逸言臣等所造鐘磬皆本於馮元宋祁其分方定律又出於胡瑗算術而臣獨執周禮嘉量聲中黃鐘之法及國語鈞鐘準之制皆抑而不用臣前防召對言王朴律髙而李照鐘下竊覩禦制樂髓新經歷代度量衡篇言隋書依漢志黍尺制管或不容千二百或不啻九寸之長此則明班志以後歷代無有符合者惟蔡邕銅龠本得於周禮遺範邕自知音所以只傳銅龠積成嘉量則是聲中黃鐘而律本定矣謂管有大小長短者蓋嘉量旣成卽以量聲定尺明矣今議者但爭漢志黍尺無準之法殊不知鐘有鈞石量衡之制況周禮國語代聖經翻謂無慿孰爲稽古有唐張文收定樂亦鑄銅匭此足驗周之嘉量以聲定律明矣臣所以獨執周禮鑄嘉量者以其方尺深尺則度可見也其容一鬴則量可見也其重均則衡可見也聲中黃鐘之宮則律可見也旣律度量衡如此符合則制管歌聲其中必矣臣昧死欲乞將臣見鑄成銅匭再限半月內更鑄嘉量以其聲中黃鐘之宮乃取李照新鐘就加修整務合周制鐘量法度文字已編寫次未敢具進詔送度等並定以聞度等言據鄧保信黍尺二其一稱用上黨秬黍圓者一黍之長累百成尺與蔡邕合臣等檢詳前代造尺皆以一黍之廣爲分惟後魏公孫崇以一黍之長爲寸法太常劉芳以秬黍中者一黍之廣卽爲一分中尉元正以一黍之廣度黍二縫以取一分三家競不能決而蔡邕銅龠亦不明言用黍長廣累尺今將保信黃鐘管內秬黍二百粒以黍長爲分再累至尺二條比保信元尺一長五黍一長七黍又律管黃鐘龠一枚容秬黍千二百粒以元尺比量分寸略同復將實龠秬黍再累者校之卽又不同其龠合升斗亦皆類此又阮逸胡瑗鐘律法黍尺其一稱用上黨羊頭山秬黍中者累廣求尺制黃鐘之聲臣等以其大黍百粒累廣成尺復將管內二百粒以黍廣爲分再累至二尺比逸等元尺一短七黍一短三黍蓋逸等元尺並用一等大黍其實管之黍大小不均遂致差異又其銅律管十二枚臣等據楚等圍九方分之法與逸等元尺及所實龠秬黍再累成尺者校之又各不同又所制銅稱二量亦皆類此臣等看詳其鐘磬各一架𨿽合典故而黍尺一差難以定奪又言太祖皇帝嘗詔和峴等用景表尺典修金石七十年間薦之郊廟稽合唐制以示詒謀則可且依景表舊尺俟天下有妙達鐘律之學者俾考正之以從周漢之制其阮逸胡瑗鄧保信幷李照所用太府寺等尺及阮逸狀進周禮度量法其說疏舛不可依用

寶元元年五月右司諫韓琦言臣前奉詔詳定鐘律嘗覽景祐廣樂記睹李照所造樂不依古法皆率已意別爲律度朝廷因而施用識者非之今將親祀南郊不可重以違古之樂上薦天地宗廟竊聞太常舊樂見有存者郊廟大禮請復用之詔資政殿大學士宋綬三司使晏殊同兩制官詳定以聞旣而綬等言李照新樂比舊樂下三律眾論以爲無所考據願如琦請郊廟復用和峴所定舊樂鐘磬不經防磨者猶存三縣奇七虡郊廟殿庭可以更用太常亦言舊樂宮縣用龍鳳散鼓四面以應樂節李照廢而不用止以晉鼓一面應節舊樂建鼓四並鞞應共十二靣備而不擊李照以四隅建鼓與鎛鐘相應擊之舊樂雷鼓兩架各八面止用一人考撃李照別造雷鼓每靣各用一人椎鼓順天左旋三步一止又令二人搖鞉以應之又所造大竽大笙雙鳳管兩儀琴十二琴並行今旣復用舊樂未審照所作樂器制度合攺與否詔悉仍舊制其李照所作勿復施用皇祐二年五月丁亥朔新作明堂禮神玉禮儀使言明堂所用樂皆當隨月用律六月己未內出禦制明堂樂八曲以君臣民事物配屬五音凡二十聲爲一曲用宮變徴變者天地人四時爲七音凡三十聲爲一曲以子母相生凡二十八聲爲一曲皆黃鐘爲均又明堂月律五十七聲爲二曲皆無射爲均又以二十聲二十八聲三十聲爲三曲亦無射爲均皆自黃鐘宮入無射如合用四十八或五十七聲卽依前譜次第成曲其徵聲自同本律及禦撰鼓吹警嚴曲合宮歌並肄於太常翰林學士承防王堯臣等言奉詔預參議阮逸所上編鐘四淸聲譜法請用之於明堂者竊以自唐末世樂文墜缺考擊之法久已不傳今若使匏土絲竹諸器盡求淸聲卽未見其法又據大樂諸工所陳自磬簫琴和巢笙五器本有淸聲塤箎竽築瑟五器本無淸聲三阮九琴則有太宗皇帝聖制譜法至歌工引音極唱止及黃鐘淸聲臣等參議其淸正二聲旣有典據理當施用自今大樂奏夷則以下四均正律爲宮之時商角依次並用淸聲自餘八均盡如常法至於絲竹等諸器舊有淸聲者令隨鐘石教習本無淸聲者未可剏意求法且當如舊惟歌者本用中聲故夏禹以聲爲律明人皆可及若彊所不至足累至和請止以正聲作歌應合諸器亦自是一音別無差戾其阮逸所上聲譜以淸濁相應先後互擊取音靡曼近於鄭聲不可用詔可秋七月禦制明堂無射宮樂曲譜三皆五十七字五音一曲奉爼用之二變七律一曲飲福用之七律相生一曲退文舞迎武舞及亞獻終獻徹豆用之閏十一月詔曰朕聞古者作樂本以薦上帝配祖考三五之盛不相沿襲然必太平始克明備周武受命至成王時始大合樂漢初亦沿舊樂至武帝時始定泰一后土樂詩光武中興至明帝時始攺大予之名唐髙祖造邦至太宗時孝孫文收始定鐘律明皇方成唐樂是知經啟善述禮樂重事須三四世聲文乃定國初亦循用王朴竇儼所定周樂太祖患其聲髙遂令和峴減一律眞宗始議隨月轉律之法屢加按覈然念樂經久墜學者罕專歷古研覃亦未完緒頃𨿽博加訪求終未有知聲知經可信之人嘗爲攺更未適玆意中書門下其集兩制及太常禮樂官以天地五方神州日月宗廟社蠟祭享所用登歌宮縣審定聲律是非按古合今調諧中和使經久可用以發揚祖宗之功徳朕何憚攺爲但審聲驗書二學鮮並互詆胸臆無所援據慨然希古靡忘於懷於是中書門下集兩制太常官置局於祕閣詳定大樂王堯臣等言天章閣待制趙師民博通今古願同詳定及乞借參政髙若訥所校十五等古尺並從之宋祁田況薦益州鄕貢進士房庶曉音律祁上其所著樂書補亡三卷召詣闕庶自言嘗得古本漢志云度起於黃鐘之長以子穀秬黍中者一黍之起積一千二百黍之廣度之九十分黃鐘之長一爲一分今文脫之起積一千二百黍八字故自前世以來累黍爲尺以制律是律生於尺尺非起於黃鐘也且漢志一爲一分者蓋九十分之一後儒誤以一黍爲一分其法非是當以秬黍中者一千二百實管中黍盡得九十分爲黃鐘之長九寸加一以爲尺則律定矣直祕閣範鎭是之時胡瑗等制樂已定故授庶校書郎而遣之惟集賢校理司馬光不以鎭言爲是數與論難然世鮮鐘律之樂竟不能決

三年春正月詔徐宿泗耀江鄭淮揚七州軍采磬石令諸路訪民間有藏古尺律者上之秋七月丁巳兩制禮官王堯臣等言太常天地宗廟四時之祀樂章凡八十九曲自景安而下七十五章率以安名曲豈特本道徳政教嘉靖之美亦緣神靈祖考安樂之故臣等謹上議國朝樂宜名大安詔曰朕惟古先格王隨代之樂亦旣制作必有稱謂緣名以討義繇義以知徳蓋名者徳之所載而行逺垂久之致焉故韶以紹堯夏以承舜以救民武以象伐傳之不朽用此道也國家舉墜正失典章交備獨斯體大而有司莫敢易言之朕憫然念玆大懼列聖之休未能照揭於天下之聽是用申敕執事逺求博講而考定其衷今禮官學士迨三有事之臣同寅一辭以大安之議來復且謂藝祖之戡暴亂也安天下之未安其功大二宗之致太平也安天下之旣安其徳盛洎朕之承聖烈也安祖宗之安其仁厚祗覽所議熟復於懷恭惟神徳之造基神功之戢武章聖恢淸淨之治衝人防成定之業𨿽因世之迹各異而靖民之道同歸以之播鐘球文羽龠用諸郊廟告於神明曰大且安誠得其正

四年五月戶部員外郎範鎭上言陛下制樂三年有司紛然未決蓋由不議其本而爭其末也樂者和气也發和气者聲音也聲音生於無形故古人以有形之物傳其法然後無形之聲音得而和气可通也今有形之物皆相戾而不合則無形之聲音不可得而和也必得眞黍然後可爲耳鎭自謂得古法司馬光終不以爲是五年夏四月甲午命劉沆梁適監議大樂知制誥王洙奏黃鐘爲宮最尊者但音有尊卑耳不必在其形體也言鐘磬依律數爲大小之制者經典無正文惟鄭康成立意言之亦自云假設之法孔頴逹作防因而述之據歷代史籍亦無鐘磬依數大小之說其康成頴逹等卽非身曾制作樂器至如言磬前長三律二尺七寸後長二律一尺八寸是磬有大小者據此以黃鐘爲律臣曾依此法造黃鐘特磬者止得林鐘律聲若隨律長短爲鐘大小之制則黃鐘長二尺二寸半減至應鐘則形制大小比黃鐘才四分之一又九月十月以無射應鐘爲宮卽黃鐘大呂反爲商聲宮小而商大是君弱臣彊之象今參酌其鎛鐘特磬制度欲且各依律數算定長短大小容受之數仍以皇祐中黍尺爲法鑄大呂應鐘鐘磬各一卽見形制聲韻所歸奏可五月王拱辰言奉詔詳定大樂比臣至局鐘磬已成竊緣律有長短磬有大小黃鐘九寸最長其气陽其象土其正聲爲宮爲諸律之首蓋君徳之象不可並也今十二鐘磬一以黃鐘爲率與古爲異臣等亦嘗詢逸瑗等皆言依律大小則聲不能諧故臣竊有疑請下詳定大樂所更稽古義參定之是月知諫院李兌言曩者紫宸殿閱太常新樂議者以鐘之形制未中律度遂斥而不用復詔近臣詳定竊聞崇文院聚議而王拱辰欲更前史之義王洙不從議論喧嘖夫樂之道廣大微妙非知音入神豈可輕議西漢去聖尙近有制氏世典大樂但能紀其鏗鏘而不能言其義況今又千餘年而欲求三代之音不亦難乎且阮逸罪廢之人安能通聖明述作之事務爲異說欲規恩賞朝廷制樂數年當國財匱乏之時煩費甚廣器旣成矣又欲攺爲𨿽命兩府大臣監議然未能裁定其當請以新成鐘磬與祖宗舊樂參校其聲但取諧和近雅者合用之六月乙亥禦紫宸殿奏太常新定大安之樂觀宗廟祭器八月詔南郊姑用舊樂其新定大安之樂常祀及朝會用之翰林學士胡宿上言自古無並用二樂之理今舊樂髙新樂下相去一律難並用且新樂未施郊廟先用之朝會非先王薦上帝配祖考之意帝以爲然

至和二年二月潭州上瀏陽縣所得古鐘送太常初李照斥王朴樂音髙乃作新樂下其聲太常歌工病其太濁歌不成聲私賂鑄工使減銅齊而聲稍淸歌乃協然照卒莫之辧又朴所制編鐘皆側垂照與胡瑗皆非之及照將鑄鐘給銅於鑄瀉務得古編鐘一工人不敢毀乃藏於太常鐘不知何氏所作其銘云粵朕皇祖寶龢鐘粵斯萬年子子孫孫永寶用叩其聲與朴鐘夷則淸聲合而其形側垂瑗後攺鑄正其鈕使下垂叩之弇郁而不其鎛鐘又長用而震掉聲不和著作佐郎劉羲叟謂人曰此與周景王無射鐘無異上將有惑之疾嘉祐元年春正月甲寅朔帝禦大慶殿受朝暴感風趣行禮而罷人以劉羲叟之言爲驗

七年翰林學士王珪言昔之作樂以五聲播於八音調和諧合而與治道通先王用於天地宗廟社稷事於山川鬼神使鳥獸盡感況於人乎然則樂𨿽盛而音虧未知其所以爲樂也今郊廟升歌之樂有金石絲竹匏土革而無木音夫所謂柷敔者聖人用以著樂之始終顧豈容有缺耶且樂莫隆於韶書曰戞擊是柷敔之用旣云下而擊鞀知鳴球與柷敔之在堂故傳曰堂上堂下各有柷敔也今陛下躬祠明堂宜詔有司考樂之失而合八音之和於是下禮官議而堂上始置柷敔

神宗元丰三年六月詔楊傑等議樂帝自卽位於禮樂之事未遑制作至是將有事於明堂知禮院楊傑條上舊樂之失遂召致仕祕書監劉幾侍郎範鎭與傑參議幾言律主於人聲不以尺度求合古今異時聲亦隨變儒者泥古致詳於形名度數間而不知淸濁輕重之用故求於器𨿽合考於聲則不諧且古樂備四淸聲沿五季亂離而廢請增之一切下王朴樂二律用仁宗時所制編鐘追考成周分樂之序辧正二舞容節範鎭欲求一稃二米眞黍以律生尺攺修鐘量廢四淸聲詔悉從幾傑議樂成第加恩賚鎭謝曰此劉幾樂也臣何預焉乃復上防曰太常鎛鐘皆有大小輕重之法非三代莫能爲者禁中又出李照胡瑗所鑄銅律及尺付太常按照黃鐘律合王朴太簇律仲呂律合王朴黃鐘律比朴樂才下半律外有損益而內無損益鐘聲郁而不發無足議者照之律𨿽是然與其樂校三格自相違戾且以太簇爲黃鐘則是商爲宮也方劉幾奏上時臣初無所預臣頃造律內外有損益其聲和又與古樂合今若將臣所造尺律依大小編次太常鎛鐘可以成一代大典又太常無雷鼓靈鼓路鼓而以散鼓代之開元中有以畫圖獻者一鼓而爲八六四明皇用之國朝郊廟或考或不考宮架中惟以散鼓不應經義又八音無匏土二音笙竽以木斗攢竹而以匏裹之是無匏音也塤器以木爲之是無土音也八音不具以爲備樂安可得哉不報

四年冬十月詳定所言搏拊琴瑟以詠則堂上之樂以象朝廷之治下管鞀鼓合止柷敔笙鏞以間則堂下之樂以象萬物之治後世有司失傳歌者在堂兼設鐘磬宮架在庭兼設琴瑟堂下匏竹寘之於牀並非其序請親祀宗廟及有司攝事歌者在堂不設鐘磬宮架在庭不設琴瑟堂下匏竹不寘於牀其郊壇上下之樂亦以此爲正而有司攝事如之又言以小胥宮縣推之則天子鐘磬鎛十二虡爲宮縣明矣故或以爲配十二辰或以爲配十二次則虡無過十二先王之制廢學者不能考其數隋唐以來有謂宮縣當二十虡甚者又以爲三十六虡方唐之盛日有司攝事樂並用宮縣至徳後太常聲音之工散亡凡郊廟有登歌而無宮縣後世因仍不攺請郊廟有司攝事攺用宮架十八虡太常以謂用宮架十二虡則律呂均聲不足不能成均請如禮宮架四如辰位設鎛鐘十二虡而甲丙庚壬設鐘乙丁辛癸設磬位各一虡四隅植建鼓以象二十四气宗廟郊丘如之

哲宗元祐三年十二月甲辰範鎭定鐘律諸樂器以進令禮官太常參定賜鎭詔曰朕惟春秋之後禮樂先亡秦漢以來韶武僅在散樂工於河海之上往而不還聘先生於齊魯之間有莫能致魏晉以下曹鄶無譏豈徒鄭衛之音已雜華戎之器間有作者猶存典刑然銖黍之一差或宮商之易位惟我四朝之老獨知五降之非審聲知音以律生尺覽詩書以來上閱簨簴之在廷君臣同觀父老太息方詔學士大夫論其法工師有司考其聲上追先帝移風易俗之心下老臣愛君憂國之志究觀所作嘉嘆不忘閏月甲辰詔百官觀新樂範鎭樂成著爲八論自敍考周官王制司馬遷書班氏志流通貫穿一無抵牾樂下太常楊傑上言元丰中詔範鎭劉幾與臣詳議大樂旣成而奏稱其和協今鎭新定樂法與樂局所議不同且樂經仁宗制作神考睿斷奏之郊廟朝廷蓋已久矣豈可用鎭一說而遽攺之遂著元祐樂議以破鎭說禮部太常亦言鎭樂自系一家之學難以參用仍詔樂如舊制

元符二年春正月詔前信州司法參軍吳良輔按恊音律攺造琴瑟教習登歌以太常少卿張商英薦其知樂故也初良輔在元丰中上樂書五卷其書分爲四類以謂天地兆分气數爰定律厥气數通之以聲於是撰釋律律爲經聲爲緯律以聲爲文聲以律爲質旋相爲宮七音運生於是撰釋聲聲生於日律生於辰故經之以六律緯之以五聲聲律相恊和而無乖播之八音八音以生於是撰釋音四物兼采八器以成度數施設像隱於形考器論義道徳以明於是撰釋器類各有條凡四十十四篇大抵考之經傳精以講思頗益於樂

徽宗崇寜元年詔以大樂之制訛繆殘闕樂器敝壞制度不齊秦漢之後樂經散亡箏築阮秦晉之樂也乃列於琴瑟之間熊羆按梁隋之樂也乃設於宮架之外笙不用匏舞不象成曲不協譜諸儒自相非議不足取法議樂之臣無所據依乃博求知音之士於天下於是有魏漢津者本蜀黥卒自言師事唐仙人李良授以鼎樂之法皇祐中與房庶俱以善樂薦時阮逸方定黍律不用漢津至是年九十餘矣蔡京復薦之乃得召見獻樂議曰聲有太有少太者淸聲陽也天道也少者濁聲陰也地道也中聲在其間人道也合三才之道備陰陽奇耦然後四序可得而調萬物可得而理當時以爲迂怪蔡京獨神之或言漢津本範鎭之役稍窺見其制作而京托之於李良云

二年九月禮部員外陳暘上所撰樂書二百卷命吏部尙書何執中看詳謂暘欲考定音律以正中聲願送講議司令知音律者參驗行之暘論曰魏漢津論樂用京房二變四淸蓋五聲十二律樂之正也二變四淸樂之蠧也二變以變宮爲君四淸以黃鐘淸爲君事以時作固可變也而君不可變太簇大呂夾鐘或可分也而黃鐘不可分豈古人所謂尊無二上之防哉壬辰詔曰朕惟隆禮作樂實治內修外之先務損益述作其敢後乎其令講議司官詳求歷代禮樂沿革酌古今之宜修爲典訓以貽永世致安上治民之至徳著移風易俗之美化廼稱朕咨諏之意焉

三年春正月甲辰命魏漢津定樂鑄九時帝鋭意制作以文太平蔡京復每爲帝言方今泉幣所積盈五千萬和足以廣樂富足以備禮帝惑其說而制作營築之事興矣至是京以門客劉昺爲大司樂命魏漢津定樂鑄九漢津上言曰臣聞皇帝以三寸之器名爲咸池其樂曰大卷三三而九乃爲黃鐘之律禹郊黃帝之法以聲爲律以身爲度用左手中指三節三寸謂之君指裁爲宮聲之管又用第四指三節三寸謂之臣指裁爲商聲之管又用第五指三節三寸謂之物指裁爲羽聲之管第二指爲民爲角大指爲事爲徴民與事君臣治之以物養之故不用爲裁管之法得三指合之爲九寸卽黃鐘之律定矣黃鐘定余律從而生焉臣今欲取帝中指第四指第五指各三節先鑄九鼎以備百物之象次鑄帝座大鐘次鑄四韻淸聲鐘次鑄二十四气鐘然後均裁管爲一代之樂制帝從之漢津論樂語多無稽之言然曉陰陽數術多奇中嘗語所知曰不三十年天下亂矣

四年八月九成奉安於九成宮以蔡京爲定禮儀使乙酉帝幸宮行酌獻禮各一殿周以垣墻上施埤堄墁如方色外築垣環之中央曰帝北曰寶東曰牡東北曰蒼東南曰岡南曰彤西南曰阜西曰皛西北曰魁又鑄帝座大鐘及二十四气鐘時制新樂亦成大司樂劉昺言大朝會宮架舊用十二熊羆按金錞簫鼓觱篥等與大樂合奏今所造大樂逺稽古制不應雜以鄭衛詔罷之又依昺攺定二舞各九成每三成爲一變執籥秉翟揚戈持盾威儀之節以象治功庚寅樂成列於崇政殿有防先奏舊樂三闋曲未終帝曰舊樂如泣聲揮止之旣奏新樂帝顏和豫百僚稱頌九月朔以樂成帝禦大慶殿受賀是日初用新樂太尉率百僚奉觴稱壽有數鶴從東北來飛度黃庭回翔鳴唳乃下詔曰禮樂之興百年於此然去聖愈逺遺聲弗存廼者得隱逸之士於艸茅之賤英莖之器於受命之邦適時之宜以身爲度鑄以起律因律以制器按協於庭八音克諧昔堯有大章舜有大韶三代之王亦各異名今追千載而成一代之制宜賜新樂之名曰大晟朕將薦郊廟享鬼神和萬邦與天下共之其舊樂勿用先是瑞州上古銅器有樂鐘驗其款識乃宋成公時帝以端王繼大統故詔言受命之邦而隱逸之士謂漢魏津也朝廷舊以禮樂掌於太常至是專置大晟府大司樂一員典樂二員並爲長貳大樂令一員協律郎四員又有制撰官爲制甚備於是禮樂始分爲二加魏漢津虛和衝顯寶應先生帝幸九成宮酌獻至北方寶鼎鼎忽破水流溢於外或者以爲北方致亂之兆大觀元年五月甲午詔頒新樂於天下

二年二月劉詵上徴聲詔曰自唐以來正聲全失無徴角之音五聲不備豈足以道和而化俗哉劉詵所上徴聲可令大晟府同教坊依譜按習仍增徴角二譜習熟來上初進士彭幾進樂書論五音言本朝以火徳王而羽音不禁徴調尙闕禮部員外郎吳時善其說建言乞召幾至樂府朝廷從之至是乃降是詔

三年五月帝禦崇政殿親按宴樂召侍從以上侍立詔曰大晟之樂已薦之郊廟而未施於宴饗比令有司播之教坊試於殿庭無惉懘焦急之聲嘉與天下共之可以所進新樂頒行其舊樂悉禁八月大晟府奏以雅樂中聲播於宴樂舊闕徴角二調及無土石匏三音今樂並已增入詔頒降天下九月詔大晟樂頒於太學辟廱諸生習學所服冠以弁袍以素紗皂緣紳帶佩玉從劉昺制也昺又上言曰五行之气有生有尅四時之禁不可不頒示天下盛徳在木角聲乃作得羽而生以徴爲相若用商則刑用宮則戰故春禁宮商盛徳在火徴聲乃作得角而生以宮爲相若用羽則刑用商則戰故夏禁商羽盛徳在土宮聲乃作得徴而生以商爲相若用角則刑用羽則戰故季夏土王宜禁角羽盛徳在金商聲乃作得宮而生以羽爲相若用徴則刑用角則戰故秋禁徴角盛徳在水羽聲乃作得商而生以角爲相若用宮則刑用徴則戰故冬禁宮徴此三代之所共行月令所載深切著明者也作樂本以導和用失其宜則反傷和气夫淫哇淆雜干犯四時之气久矣陛下親灑宸翰發爲詔防淫哇之聲轉爲雅正四時之禁亦有所頒協气則粹美繹如以成詔令大晟府置圖頒降四年春正月大晟府言宴樂諸宮調多不正如以無射爲黃鐘宮以夾鐘爲中呂宮以夷則爲仙呂宮之類又加越調雙調大食小食皆俚俗所傳今依月攺定詔可

慶曆黨議

仁宗景祐元年冬十月除範仲淹爲禮部員外郎天章閣待制判國子監尋權知開封府仲淹先以諫廢後事貶睦州至是復召時禦史臺辟石介爲主簿未至卽論事坐罷館閣校勘歐陽修貽書責中丞杜曰主簿於臺中非言事官介足未履臺門之閾已用言事見罷可謂正直剛明不畏避矣度介之才不止爲主簿直可爲禦史今斥介而他舉亦必擇賢夫賢者固好辧及有言則又斥而他舉乎如此則必得愚闇懦黙者而後止也不能用

三年五月範仲淹以呂夷簡執政進用多出其門上百官圖指其次第曰如此爲序遷如此爲不次如此則公如此則私況進退近臣凡超格者不宜全委之宰相夷簡不悅他日論建都之事仲淹進曰洛陽險固而汴爲四戰之地太平宜居汴卽有事必居洛陽當漸廣儲蓄繕宮室帝以問夷簡夷簡對曰仲淹迂濶務名無實仲淹聞之乃爲四論以獻一曰帝王好尙二曰選賢任能三曰近名四曰推委大扺譏切時且曰漢成帝信張禹不疑舅家故有新莽之禍臣恐今日亦有張禹壞陛下家法夷簡訴仲淹越職言事離間君臣引用朋黨仲淹對益切由是落職知饒州集賢校理余靖上言仲淹以譏刺大臣重加譴謫儻其言未合聖慮在陛下聽與不聽耳安可以爲罪乎汲黯在廷以平津爲多詐張昭論將以魯肅爲麄疏漢皇吳主熟聞訾毀兩用無猜豈損令徳陛下自新政以來屢逐言事者恐鉗天下口請攺前命防入坐落職監筠州酒稅館閣校勘尹洙上防曰仲淹忠諒有素臣與之誼兼師友則是仲淹之黨也今仲淹以朋黨被罪臣不可茍免夷簡怒斥監郢州酒稅尋攺唐州館閣校勘歐陽修貽書責司諫髙若訥曰仲淹以非辜逐君不能辧猶以目見士大夫出入朝中是不復知人間有羞恥事若訥怒上其書修坐貶夷陵令時朝士畏宰相無敢送仲淹獨龍圖直學士李紘集賢校理王質出郊餞之或以誚質質曰希文賢者得爲朋黨幸矣館閣校勘蔡襄作四賢一不肖詩以譽仲淹靖洙修而譏若訥都人士相傳寫鬻書者市之得厚利契丹使適至買以歸張於幽州館禦史韓縝希夷簡防請以仲淹朋黨牓朝堂戒百官越職言事者從之蘓舜卿上書曰歷觀前代神聖之君好聞讜議蓋以四海至逺民有隱慝不可以偏照故無間愚賤之言而擇用之然後朝無遺政物無遁情𨿽有佞臣邪謀莫得而進也臣覩近日詔書戒越職言事播告四方無不驚惑往往竊議恐非出陛下之意蓋陛下卽位以來屢詔羣下勤求直言使百僚轉對置匭函設直言極諫科今詔書頓異前事豈非大臣壅蔽陛下聰明杜塞忠良之口不惟虧損朝政實亦自取覆亡之道夫納善進賢宰相之事蔽君自任未或不亡今諫官禦史悉出其門但希防意卽獲美官多士盈庭噤不得語陛下拱黙何由盡聞天下之事乎前孔道輔範仲淹剛直不撓致位臺諫𨿽攺他官不忘獻納二臣者非不知緘口數年坐得卿輔蓋不敢陛下委注之意皆罹中傷竄謫而去使正臣奪气鯁士咋舌目覩時獘口不敢論昔晉侯問叔向曰國家之患孰爲大對曰大臣持祿而不極諫小臣畏罪而不敢言下情不能上通此患之大者故漢文感女子之說而肉刑是除武帝聽三老之意而江充以族肉刑古法江充近臣女子三老愚耄疏隔之至也蓋以義之所在賤不可忽二君從之後世稱聖況國家班設爵位列陳豪俊固當責其公忠安可教之循黙賞之使諫尙恐不言罪其敢言孰肯獻納物情蔽塞主勢孤危軫念於玆可爲驚怛望陛下發徳音寢前詔勤於采納下及芻蕘可以常守隆平保全近輔不報

四年十二月地震直史館葉淸臣因上言頃範仲淹余靖以言事被黜天下之人咋舌不敢議朝政者二年願陛下深自咎責詳延忠直敢言之士書奏數日仲淹等皆得近徙

寶元元年春正月詔求直言蘇舜卿上防曰臣聞河東地大震裂湧水壞屋廬城堞殺民畜幾十萬曆旬不止臣惟妖祥之興各以類告未嘗妄也天人之應古今之鑑大可恐懼所怪者朝廷見此大異不修闕政以厭天戒安民心黙然如無事時諫官禦史不聞進牘鋪白災害之端以啟上心然民情洶洶聚首橫議咸有憂悸之色臣欲言又見範仲淹以剛直忤姦臣言不用而身竄謫降詔天下不許越職言事臣不避權右但恐橫罹中傷無補於國因自悲嗟不知所措旣而孟春之初雷霆暴作臣以謂國家闕失眾莫敢爲陛下言者惟天丁寜以告陛下果能沛發明詔許羣臣皆得獻言臣不勝幸甚竊見陛下比年稍邇俳優賤人燕樂逾節賜予過度燕樂逾節則蕩賜予過度則侈蕩則政事不親侈則用度不足臣觀國史見祖宗日視朝旰昃乃罷猶坐於後苑門有白事者立得召對眞宗末年不豫始間日視事今陛下春秋鼎盛實宵衣旰食求治之秋而乃隔日禦殿此政事不親也又府庫匱竭民鮮蓋藏誅斂科索殆無虛日計度經費二十倍於祖宗時此用度不足也政事不親用度不足誠國大憂臣望陛下修己以禦人洗心以鑑物勤聽斷舎燕安放棄優諧近習之纎人親近剛明鯁直之良士因此變災以思永圖則天下幸甚夫明主勞於求賢而逸於任使然盈庭之士不須盡擇在擇一二輔臣及禦史諫官而已近王隨自吏部侍郎擢平章事此乃非常之任而隨虛庸邪謟非輔相器石中立在朝行以詼諧自任物望甚輕乃爲執政又張觀爲禦史中丞髙若訥爲司諫二人者皆溫和軟懦無骨鯁敢言之气斯皆輔臣引防建置欲其愼黙不敢舉揚其私時有所言則必暗相關說旁人窺之甚可笑也故禦史諫官之任臣欲陛下親擇之不令出執政門下臺諫官能得其人則近臣不能文過乃馭下之防也上頗納用其言冬十月丙寅詔戒百官朋黨範仲淹旣徙潤州防者恐仲淹復用遽誣以事語入帝怒亟命置之嶺南中外論薦仲淹者眾帝曰向貶仲淹爲其密請建立皇太弟非但詆毀大臣也今稱薦者如此似涉朋黨乃下詔戒之程琳爲帝開設帝意頗解李若谷亦言近世俗薄專以朋黨污善良蓋君子小人各有類今槪以朋黨名之恐正人無以自立帝納之

三年十一月盛度程琳罷初張士遜惡琳而疾孔道輔不附己欲並去之會開封府吏馮士元以贓敗知府鄭戩窮治之辭連度琳及天章閣待制龎籍直集賢院呂公綽太常博士呂公弼等十餘人士遜謂道輔曰上顧程公厚今爲小人所誣盍見上辯之道輔不悟入言琳罪薄不足深治帝怒道輔朋附並出之於是度坐令士元彊取其鄰所賃官舍琳坐令士元紿市張遜故第籍與公綽公弼坐令士元市女口度罷知揚州琳知潁州籍等皆被黜罸士元流海島而道輔亦出知鄆州道輔始知爲士遜所賣發憤而卒然天下皆以遺直許之康定元年春正月丙辰朔日食富弼上言應天變莫若通下情帝然之於是盡除越職言事之禁詔中外臣庶極言朝政闕失

慶曆三年三月增置諫官以歐陽修王素蔡襄知諫院余靖爲右正言襄喜言路開而慮正人難久立因上言任諫非難聽諫爲難聽諫非難用諫爲難修等三人忠誠剛直必能盡言臣恐邪人不利必造爲禦之之說其禦之不過有三曰好名好進彰君過耳願陛下察之無使有好諫之名而無其實修每入對帝必延問執政咨所宜行旣多所張弛修慮善人必不勝數爲帝分別言之自範仲淹貶饒州修及尹洙余靖皆以直仲淹見逐羣邪目之曰黨人於是朋黨之議遂起修乃爲朋黨論以進曰臣聞朋黨之說自古有之惟幸人君辧其君子小人而已大凡君子與君子以同道爲朋小人與小人以同利爲朋此自然之理也然臣謂小人無朋惟君子則有之其故何哉小人所好者祿利也所貪者財貨也當其同利之時暫相黨引以爲朋者僞也及其見利而爭先或利盡而交疏則反相賊害𨿽其兄弟親戚不能相保故臣謂小人無朋其暫爲朋者僞也君子則不然所守者道義所行者忠信所惜者名節以之修身則同道而相益以之事國則同心而共濟終始如一此君子之朋也故爲人君者但當退小人之僞朋用君子之眞朋則天下治矣堯之時小人共工驩兜等四人爲一朋君子八元八凱十六人爲一朋舜佐堯退四凶小人之朋而進元凱君子之朋堯之天下大治及舜自爲天子而臯防稷契等二十二人並列於朝更相稱美更相推讓凡二十二人爲一朋而舜皆用之天下亦大治書曰紂有臣億萬惟億萬心予有臣三千惟一心紂之時億萬人各異心可謂不爲朋矣然紂以亡國周武王之臣三千人爲一大朋而周用以興後漢獻帝時盡取天下名士囚禁之目爲黨人及黃巾賊起漢室大亂後方悔盡解黨人而釋之然已無救矣唐之晚年漸起朋黨之論及昭宗時盡殺朝之名士或投之黃河曰此輩淸流可投濁流而唐遂亡矣夫前世之主能使人人異心不爲朋莫如紂能禁絕善人爲朋莫如漢獻帝能誅戮淸流之朋莫如唐昭宗之世皆亂亡其國更相稱美推讓而不自疑莫如舜之二十二臣舜亦不疑而皆用之然而後世不誚舜爲二十二人朋黨所欺而稱爲聰明之聖者以能辧君子與小人也周武之世舉其國之臣三千人共爲一朋自古爲朋之多且大莫如周然周用此以興者善人𨿽多而不厭也夫興喪治亂之迹爲人君者可以見矣修論事切直人視之如仇帝獨奬其敢言顧侍臣曰如歐陽修者何處得來夏四月以夏竦爲樞密使韓琦範仲淹爲樞密副使時帝禦天章閣召公卿出手詔問當世急務葉淸臣聞之極論時政且曰陛下欲息奔競此繋中書若宰相裁抑奔競之流則風俗惇厚人知止足宰相用憸佞之士則貪榮冒進激成渾波向有職在管庫日趨走時相之門入則取街談巷議以惑聰明出則竊廟謨朝論以驚流輩一旦皆擢職司以酬所任比日人士競踵此風出入權要之家時有三尸五鬼之號或列館職或置省曹且臺諫官爲天子耳目今則不然盡爲宰相肘腋宰相所惡則捃以微瑕公行擊搏宰相所善則從而倡和爲之先容中書政令不平賞罸不當則箝口結舌未嘗敢言人主纎微過差或宮闈小事卽極言過當用爲訐直供職未逾歲時遷擢已加常等宋禧爲禦史勸陛下宮中畜犬設棘以爲守衛削弱朝體取笑四夷不加訶譴擢爲諫官王逹兩爲湖南江西轉運使所至苛虐誅剝百姓徒配無辜特以宰相故舊不次防擢遂有河北之行如此是長奔競也帝覽而頷之乙巳夏竦至京師罷之以杜衍爲樞密使初召竦諫官歐陽修蔡襄等交章論竦在陜西畏懦不肯盡力兼之挾詐任數姦邪傾險陛下孜孜政事首用懷詐不忠之臣何以求治中丞王拱辰亦言竦經略西師無功而歸今置諸二府何以厲世因對極論之帝未省遽起拱辰前引裾畢其說帝乃悟會竦已至國門言者論益力乞毋令入見右正言余靖言竦累表引疾及聞召命卽兼驛而馳若不早決竦必堅求靣對敍恩感泣復有左右爲之地者則聖聽惑矣章累上卽日詔竦歸鎭拜杜爲樞密使竦亦自請還節越徙知亳州竦至亳上書萬言自辯乃徙判並州蔡襄言於帝曰陛下罷竦而用琦仲淹士大夫賀於朝庶民歌於路至飲酒叫號以爲歡且退一邪進一賢豈能關天下輕重哉蓋一邪退則其類退一賢進則其類進眾邪並退眾賢並進海內有不泰乎𨿽然臣竊憂之天下之勢譬猶病者陛下旣得良醫矣信任不疑非徒愈病而又壽民醫𨿽良術不得盡用則病且日深𨿽有和扁難責效矣國子監直講石介篤學尙志樂善嫉惡喜聲名遇事奮然敢爲會呂夷簡罷相章得象晏殊賈昌朝韓琦範仲淹富弼同時執政而歐陽修蔡襄王素余靖並爲諫官夏竦旣拜復奪之以代因大喜曰此盛事也歌頌吾職其可已乎作慶曆聖徳詩曰於惟慶曆三年三月皇帝龍興徐出闈闥晨坐太極晝開閶闔躬覽英賢手鉏姦枿大聲沨沨震搖六合如幹之動如雷之發昆虫蹢躅怪妖藏滅同明道初天地嘉吉初聞皇帝蹙然言曰予祖予父付予大業予恐失墜實賴輔弼汝得象殊重愼微密君相予久予嘉君伐君仍相予笙鏞斯協昌朝儒者學問該洽與予論政傅以經術汝貳二相庶績咸秩惟汝仲淹汝誠予察太后乘勢湯沸火汝時小臣危言嶪嶪爲予司諫正予門闑爲予京兆堲予防說賊叛於夏往予式遏六月酷日大冬積雪汝寒汝暑同予士卒予聞心酸汝不告乏予晚得弼予心弼悅弼每見予無有私謁以道輔予弼言深切予不堯舜弼自笞罸諫官一年防奏滿篋侍從周歲忠力厪竭契丹忘義檮杌饕餮敢侮大國其辭慢悖弼將予命不畏不怯卒復舊好民得食褐沙磧萬里死生一節視弼之膚霜剝風裂觀弼之心鏈金鍜鐵寵名大官以酬勞渴弼辭不受其志莫奪惟仲淹弼一防一契天實賚予予其敢忽並來弼予民無瘥紮曰汝來汝予黃髮事予二紀毛禿齒豁心如一兮率履弗越遂長樞府兵政無蹶予早識琦琦有奇骨其器魁櫑豈視扂楔其人渾朴不施剞劂可屬大事惇厚如勃琦汝副知人予哲惟修惟靖立朝防防言論磥砢忠誠特逹祿微身賤其志不怯嘗詆大官亟遭貶黜萬里歸來剛气不折屢進直言以補予闕素相之後含忠履潔昔爲禦史幾叩予榻襄𨿽小官名聞予徹亦嘗獻言箴予之失剛守粹慤與修儔匹並爲諫官正色在列予過汝言毋鉗汝舌皇帝聖明忠邪辧別舉擢畯良掃除妖魃眾賢之進如茅斯防大姦之去如距斯脫上倚輔弼司予調燮下賴諫諍維予紀法左右正人無有邪孽予望太平日不逾浹皇帝嗣位二十二年神武不殺其黙如淵聖人不測其動如天賞罸在予不失其權恭己南靣退姦進賢知賢不易非明弗得去邪惟艱惟斷乃克明則不貳斷則不惑旣明且斷惟皇帝徳羣臣踧踖重足屏息交相教語曰惟正直毋作側僻皇帝汝殛諸侯危栗墮玉失舄交相告語皇帝神明四時朝覲謹修臣職四夷走馬墜鐙遺防交相告語皇帝英武解兵修貢永爲屬國皇帝一舉羣臣懾焉諸侯畏焉四夷服焉臣願皇帝壽萬千年詩所稱多一時名臣其言大姦蓋斥竦也詩且出孫復聞之曰介禍始於此矣範仲淹亦謂韓琦曰爲此鬼怪輩壞事也五月呂夷簡罷陜西轉運使孫沔上書言自夷簡當國黜忠言廢直道及以使相出鎭許昌乃薦王隨陳堯叟代己才庸負重謀議不協忿爭中堂取笑多士政事寢廢又以張士遜冠臺席士遜本乏逺識致隳國事蓋夷簡不進賢爲社稷逺圖但引不若己者爲自固之計欲使陛下知輔相之位非己不可冀復思己而召用也陛下果召夷簡還自大名入秉朝政於玆三年不更一事以姑息爲安以避謗爲智西州將帥累以敗聞契丹無厭乘此求賂兵殱貨悖天下空竭刺史牧守十不得一法令變易士民怨咨隆盛之基忽至於此今夷簡以病求退陛下手和禦藥親寫徳音乃謂恨不移卿之疾在於朕躬四方義士傳聞詔語有泣下者夷簡在中書二十年三冠輔相所言無不聽所請無不行有宋得君一人而已未知何以爲陛下報天下皆稱賢而陛下不用者左右毀之也皆謂憸邪而陛下不知者朋黨蔽之也比契丹復盟西夏欵塞公卿忻忻日望和平若因此振紀綱修廢墜選賢任能節用養兵則景徳祥符之風復見於今矣若恬然不顧遂以爲安臣恐土崩瓦解不可復救而夷簡意謂四方已寜百度已正欲因病黙黙而去無一言啟沃上心別白賢不肖𨿽盡南山之竹不足書其罪也書聞帝不之罪議者喜其謇切夷簡見書謂人曰元規藥石之言但恨聞此遲十年耳至是蔡襄復言夷簡被病以來兩府大臣並笏受事於門貪戀權勢病不知止乃命夷簡不得同議軍國大事秋七月丙子王舉正罷歐陽修余靖論舉正懦黙不任事範仲淹有相才請罷舉正而用仲淹帝然之舉正罷知許州八月丁未以範仲淹參知政事仲淹曰執政可由諫官而得乎固辭不拜願與韓琦出行邊命爲陜西宣撫使未行復除參知政事帝方鋭意太平數問當世事仲淹語人曰上用我至矣事有先後久安之獘非朝夕可革也帝再賜手詔又爲之開天章閣召輔臣條對仲淹退而上十事曰明黜陟抑僥幸精貢舉擇長官均公田厚農桑修武偹推恩信重命令減徭役悉采用之宜著令者皆以詔書畫一頒下復以富弼爲樞密副使弼猶固辭帝使宰相諭之曰此朝廷特用非以使遼故也時元昊使辭帝至紫宸殿俟弼至樞密院班乃坐弼不得已受命帝以平治責成輔相命弼主北事仲淹主西事弼上當世之務十餘條及安邊十三防大略以進賢退不肖止僥幸去宿欲漸易監司之不才者使澄汰所部吏於是小人始不悅矣癸丑以韓琦爲陜西宣撫使時二府合班奏事琦必盡言𨿽事屬中書亦指陳其實同列或不悅帝獨識之曰韓琦性直琦嘗條所宜先者七事曰淸政本念邊計擢才賢備河北固河東收民心營洛邑繼又陳救八事曰選將相明按察丰財利遏僥幸進能吏退不才謹入官去冗食謂數者之舉謗必隨之願委計輔臣聽其注措帝嘉納之遂命宣撫陜西九月戊辰呂夷簡以太尉致仕冬十月以張昷之

王素等爲都轉運按察使先是知諫院歐陽修言天下官吏旣多朝廷無由徧知其賢愚善惡乞立按察之法於內外朝官三丞郎官中選彊幹亷明者爲之使至州縣徧見官吏其公亷無狀皆以朱書於名之下其中材之人以墨書之歲具以聞詔從之富弼範仲淹復請詔中書樞密通選逐路轉運按察使卽委使自擇知州知州擇知縣不任事者皆罷之於是昷之等首被玆選昷之河北王素淮南沈邈京東施昌言河東李絢京西仲淹之選監司也取班簿視不才者一筆勾之弼曰一筆勾之甚易焉知一家哭矣仲淹曰一家哭何如一路哭耶遂悉罷之壬戌詔曰考課之法舊矣祥符之際治致升平凡下詔條全務寛大考最則有限年之制入官則有循資之格及此事邊因緣多故思得應務之才無虧素餐之道非賞勸眾志不激勵非甄別人情不憤悱具申凡目著於甲令因更定磨勘法初太祖舊制文武常參官各以曹務閒劇爲月限考滿卽遷非循名責實之道乃罷之而置審官院考課中外職事受代京朝官引對磨勘非有勞績不得進秩其後立法文臣五年武臣七年無贓私罪始得遷秩曾犯贓罪則文臣七年武臣十年中書樞密取防其七階選人則考第資歷無過犯或有勞績者逓遷謂之循資淳化四年始置磨勘司然每遇恩慶百僚多得序進眞宗卽位始罷之惟郊祀恩許加勲階爵邑至是範仲淹富弼以官冗由磨勘亟易至髙位故防者眾乃令待制以上自遷官後六歲無故則復遷之有過益展年至諫議大夫止京朝官四歲磨勘至前行郎中止少卿監限七十員有闕乃補少卿以上遷官聽防其法始密於舊矣十一月丁亥詔曰周大司樂掌學政以六藝教國子則官材蓋本於世冑而今之防法推恩太廣以致疏宗防澤稚齒授官未知立身之道從政之方而並階仕進非所以審爵重民也其著爲令於是更定防子法初太祖定任子之法臺省六品諸司五品登朝嘗歷兩仕然後得請太宗卽位諸州進奏者授以試衘及三班職尋特定選人七等凡誕聖節及三年南郊皆聽奏一人而特恩不預焉由是奏薦之恩寖廣至是範仲淹富弼始裁損其制凡選人遇郊赴銓試不試者永不預選且罷聖節奏防恩凡長子不限年諸子孫必年過十五弟侄年過二十乃得防自是任子之恩殺矣

四年夏帝與執政論及朋黨事範仲淹對曰方以類聚物以羣分自古以來邪正在朝各爲一黨在主上鑑辧之耳誠使君子相朋爲善其於國家何害不可禁也六月壬子以範仲淹爲陜西河東宣撫使時仲淹奏防秋事近願罷臣參知政事特賜知邊事帶安撫之名足以照管邊事遂有是命始仲淹以忤呂夷簡放逐者數年及陜西用兵帝以其士望所屬防用護邊及夷簡罷召還倚以爲治中外想望其功業仲淹亦以天下爲己任與富弼日夜謀慮興致太平然更張無漸規模濶大論者籍籍以爲難行及按察使出多所舉劾眾心不悅任子之恩薄磨勘之法密僥幸者不便由是謗毀寖盛而朋黨之論滋不可解先是石介奏記於弼責以行伊周之事夏竦怨介斥己又欲因以傾弼等乃使女奴陰習介書久之習成遂攺伊周爲伊霍且僞作介爲弼撰廢立詔艸飛語上聞帝𨿽不信而弼與仲淹恐懼不自安於朝皆請出按西北邊不許適聞契丹伐夏仲淹固請行乃獨允之仲淹將赴陜過鄭州時呂夷簡已老居鄭仲淹往見之夷簡問何事遽出仲淹對以暫往經撫兩路事畢卽還夷簡曰君此行正蹈危機豈復再入若欲經制西事莫如在朝廷爲便仲淹愕然仲淹旣去朝攻者果益急帝心不能無疑矣羅從彥曰小人之權幸可畏也以仁宗之英明急於圖治而富範等衂於防間不果其志何耶古者人君立政立事君臣相與同心同謀明足以照之仁足以守之勇足以斷之爲之不暴而持之以久故小人不得措其私權幸不得搖其成若慶曆之事鋭之於始而不救其終君臣之間毋乃有未至耶八月以富弼爲河北宣撫使從弼請也弼及範仲淹旣去石介不自安亦請外得濮州通判九月甲申以杜爲平章事兼樞密使賈昌朝爲樞密使陳執中參知政事務裁僥幸每有內降率寢格不行積詔防至十數輒納帝前帝嘗語歐陽修曰外人知杜衍封還內降耶凡有求於朕每以不可告之而止者多於所封還也執中自知靑州召還諫官蔡襄孫甫等爭言執中𨿽系陳恕之子然剛愎不學若任以政天下之不幸也帝不聽諫官論不止乃命中使賫敕告卽靑州賜之明日諫官上殿帝作色迎謂之曰豈非論陳執中耶朕已召之矣乃不敢言十一月詔戒朋黨相訐並戒按察恣爲苛刻及文人肆言行怪者

五年春正月乙酉杜衍範仲淹富弼罷以賈昌朝同平章事兼樞密使宋庠參知政事王貽永爲樞密使吳育龎籍爲副使仲淹弼旣出宣撫攻者益眾二人在朝所爲亦稍沮止衍獨左右之衍好薦引賢士而抑僥幸羣小咸怨衍婿蘇舜欽易簡子也能文章論議稍侵權貴時監進奏院循例祀神以伎樂娯賔集賢校理王益柔曙之子也於席上戲作傲歌禦史中丞王拱辰聞之以二人皆仲淹所薦而舜欽又衍婿欲因是傾衍及仲淹乃諷禦史魚周絢劉元瑜舉劾其事拱辰及張方平列狀請誅益柔蓋欲因益柔以累仲淹也賈昌朝陰主拱辰等議韓琦言於帝曰益柔狂語何足深計方平等皆陛下近臣同國休戚今西陲用兵大事何限一不爲陛下論列而同狀攻一王益柔此其意可見矣帝感悟乃止黜益柔監復州酒稅而除舜欽名同席斥者十餘人皆知名之士拱辰喜曰吾一网打盡矣舜欽旣放廢寓於吳中與髙僧逸士吟嘯自適亦見不爲人所容數求去不許仲淹不自安奏乞罷政事帝欲聽其請章得象謂仲淹素有虛名今一請遽罷恐天下謂陛下輕黜賢臣不若且賜不允若卽有謝表則是挾詐要君乃可罷也上從之仲淹果奉謝表上愈信得象言於是富弼自河北還將及國門右正言錢明逸希得象等意遂論仲淹弼更張綱紀紛擾國經凡所推薦多挾朋黨陳執中復譛庇二人帝不悅遂並黜之衍罷知兗州仲淹知邠州弼知鄆州仲淹引疾求解邊任攺知鄧州二月辛卯詔罷京朝官用保任敍遷法又罷磨勘防子孫新法三月辛酉韓琦罷時範仲淹富弼罷去琦乃上防曰陛下用杜爲相方及一百二十日而罷範仲淹以夏人初附自乞保邊固亦有名至於富弼之出則所損甚大富弼大節難奪天與忠義昨契丹領大兵壓境命弼使邊以正辯屈彊敵卒復和議忘身立事古人所難近者李良臣自北來歸盛言北方自其主而下皆稱羨之陛下兩命弼爲樞密副使皆忘其有功辭避不受逮抑令赴上則不顧毀譽動思振緝紀綱其志欲爲陛下立萬世之業爾近日臣僚多務攻擊忠良取快私忿非是國家之福惟陛下久而察之防入不報初陜西四路總管鄭戩遣靜邊砦主劉滬著作佐郎董士亷城水洛以通秦渭援兵知渭州尹洙曰賊數犯塞必並兵一道五路帥之戰兵常不滿二萬人而當賊昊舉國之眾吾兵所以屢爲賊困者正由城砦多而兵勢分也今無故奪諸羗之田二百里列堡屯師坐耗芻糧則吾兵愈分而邊用不給矣乃奏罷其役會戩罷而滬等督役如故洙不平以張忠代之滬不受代洙乃諭禆將狄靑往械滬及士亷下吏而罷水洛之役戩論奏不已琦是洙而朝議右戩竟徙洙知慶州又徙晉州釋滬等獄而復城水洛琦因請外遂出知揚州河東轉運使歐陽修上防曰杜範仲淹韓琦富弼天下皆知其有可用之賢而不聞其有可罷之罪自古小人防害其識不逺欲廣陷良善則指爲朋黨欲動搖大臣則誣以專權蓋去一善人而眾善人尙在則未爲小人之利欲盡去之則善人少過惟指爲朋黨則可盡逐自古大臣被主知防信任則難以他事動搖惟有專權是上之所惡方可傾之夫正士在朝羣邪所忌謀臣不用敵國之福也竊爲陛下惜之羣邪益忌修因附致修罪左遷知滁州遷洙知潞州時諫官余靖歐陽修輩旣已相繼罷去而天下目之爲賢者執政指之爲黨皆欲因事斥逐之董士廉者卽詣闕上書以水洛事訟洙詔遣禦史劉湜就鞠不得他罪而洙以部將孫用由軍校補邊自京師貸息錢到官無以償洙惜其才嘗假公使錢爲償之迨按問而錢已先輸官矣竟坐此貶監均州酒稅六月石介卒介字守道兗州奉符人舉進士歷官國子直講太子中允直集賢院通判濮州魯人稱爲䢐徠先生貌厚气完學篤志大𨿽在畎畝不忘天下是是非非無所忌諱以故小人嫉之相與出力必擠之死介安然不惑不變曰吾道固如是十一月罷京東安撫使富弼時滁州狂人孔直溫謀反伏誅搜其家得石介書並所遺孫復書時介已死宣徽南院使夏竦深怨石介譏己常欲報之因言介詐死乃弼遣介結契丹起兵期以一路兵馬內應請發介棺驗之詔下兗州訪介存亡杜知兗州以語官屬眾不敢答掌書記龔鼎臣願以合族保介必死提刑呂居簡亦言無故發棺何以示後具狀上之始獲免遂罷弼安撫使貶孫復監防州稅介子孫羈管池州

宋史紀事本末卷五﹤史部﹐紀事本末類﹐宋史紀事本末﹥

欽定四庫全書

宋史紀事本末卷六

明馮

琦原編

陳邦瞻增輯

夏元昊拒命

仁宗天聖六年五月夏王徳明使其子元昊襲回鶻甘州取之元昊小字嵬理性雄毅多大略善繪畫圓面髙凖曉浮圖學通畨漢文字徳明𨿽臣事中國及契丹然自帝其國至是以元昊襲破回鶻奪甘州遂立爲皇太子明道元年十一月夏王徳明卒遣使立其子元昊爲西平王初元昊數諫其父勿臣宋徳明輒戒之曰吾用兵久疲矣吾族三十年衣錦綺此宋恩也不可負元昊曰衣皮毛事畜牧蕃性所便英雄之生當帝王耳何錦綺爲旣襲封明號令以兵法勒諸部凡六日九日則見官屬仿中國置文武班立畨漢學自中書令宰相樞密使以下分命畨漢人爲之以衣冠采色別士庶貴賤每舉兵必率部長與獵有獲則下馬環坐而飲割鮮而食各問所見擇取其長因避父諱攺明道爲顯道稱於國中

景祐元年秋七月慶州柔逺砦畨部巡檢嵬通攻元昊後橋諸堡破之元昊遂寇慶州緣邊都巡檢楊遵與戰敗績環慶都監齊宗矩援之次節義峯伏發被執旣而放還下詔約束之元昊𨿽常奉貢然車服僣擬攺元開運或言石晉敗亡之號也更曰廣運初華州有二生張吳者俱困塲屋薄遊不得志聞元昊有意窺中國遂叛往以策幹之元昊大悅日尊寵用事凡夏人立國規模入宼方略多二人敎之

三年冬元昊攻回鶻沙肅州克之元昊旣悉有夏銀綏宥靜靈鹽防勝甘涼又取沙肅州而洪定威龍皆卽堡鎭號爲州仍居興州阻河依賀蘭山爲固地方萬里攺元大慶設十六司以總庶務置十二監軍司委酋豪分統其眾河北置七萬人以備契丹河南鹽州路五萬人以備環慶鎭戎原州左廂宥州路五萬人以備鄜延麟州右廂甘州路三萬人以備吐畨回紇餘兵駐賀蘭靈州興州興慶府爲鎭守總十五萬人選豪族善弓馬五千人疊直號六班直分鉄騎三千爲十部元昊自制畨書形體頗類八分以教國人紀事

寶元元年冬十月元昊僣稱帝建國號曰大夏先是元昊遣使詣五臺供佛以窺河東道路旣還與諸酋防血約先攻鄜延欲自靖徳塞門砦赤城路三道並入其叔父山遇數勸元昊勿反不聽山遇遂挈妻子來降知延州郭勸執還元昊元昊殺之遂反遣使奉表略曰臣祖宗本出帝冑當東晉之末運創後魏之初基逺袓思恭當唐季率兵拯難受封賜姓祖繼遷心知兵要手握乾符大舉義旗悉降諸部臨河五郡不旋踵而歸沿邊七州悉差肩而克父徳明嗣奉世基勉從朝命臣偶以狂斐制小畨文字攺大漢衣冠衣冠旣就文字旣行禮樂旣張器用旣備吐畨塔塔張掖交河莫不從服稱王則不喜朝帝則是從輻輳屢期山呼齊舉伏願一垓之疆土建萬乘之邦家再讓靡遑羣集又迫事不得已顯而行之遂以十月十一日郊壇備禮爲世祖始文本武興法建禮仁孝皇帝國號大夏建元天授伏望許以西郊之地冊爲南面之君敢竭愚庸常惇歡好

二年六月詔削元昊賜姓官爵初元昊表至宰相張士遜卽議絕和問罪羣臣皆曰元昊小醜也請出師討之旋卽誅滅矣諫官吳育獨進曰元昊𨿽稱藩臣尺賦斗租不入縣官且叛服不常請置之示不足責且彼已僣輿服勢必不能自削宜援國初江南故事稍易其名可以順附而收之又上言姑許其所求彼將無詞然後陰敕邊臣密修戰備使年嵗之間戰守之計立則元昊𨿽欲妄作不能爲深害矣奏入士遜笑之至是下詔削奪元昊官爵絕互市揭榜於邊募能擒元昊若斬首獻者卽授定難節鉞已而元昊又遣賀永年賫嫚書納旌節及所授勅誥置神明匣畱歸娘族而去七月戊午夏竦移知涇州與範雍各加兼經略使馬步軍都總管又命天章閣待制龎籍體量陜西詔籍就竦計事竦上奏曰繼遷當太宗時遁逃窮蹙而累歳不能勦滅先帝惟戒疆吏謹烽候嚴卒乘來卽逐之去無追捕然自靈武防沒銀綏割棄以來假朝廷威靈其所役屬者不過河外小羌耳況徳明元昊相繼猖獗以繼遷窮蹙比元昊富實勢可知也以先朝累勝之士較當今闗東之兵勇怯可知也以興國習戰之帥方今沿邊未試之將工拙可知也繼遷竄伏平夏元昊窟穴河池地勢可知也若分兵深入糗糧不支進則賊避其鋒退則敵躡其後老師費糧深可虞也若窮其巢穴須渉大河長舟巨艦非倉卒可具若浮囊挽綆聮絡而進我師半濟賦乘勢掩擊未知何謀可以捍禦臣以爲不較主客之利不計攻守之便而議追討者非良策也因條上十事一教習彊弩以爲奇兵二羈縻屬羌以爲藩籬三詔嘉勒斯賚並力破賊四度地勢險易逺近砦柵多少而增減屯兵五詔諸路互相應援六募土人爲兵以代東兵七增置弓手壯丁以備城守八並並邊小砦以完兵力九聽闗中民入粟贖罪以贍邊計十損並邊冗兵冗官以紓饋餉朝廷多采用之然是時邊臣多議徵討反以竦爲怯吳育又上言天下久安務因循而厭生事政令紀綱邊防機要置不復修一有邊警則倉皇莫知所爲逮稍安靜則又無敢輙言者若政令修紀綱肅財用富恩信洽賞罰明將帥練習士卒精鋭則四夷望風自無他志若一不備則乘間而起矣又曰漢通西域諸國斷匃奴右臂諸戎內附𨿽有桀黠不敢獨叛唐太宗嘗賜回鶻可汗並其相手書納其貢奉厚以金帛眞宗命潘羅支攻殺李繼遷而徳明乃降元昊苐見朝廷比年與西域諸戎不通朝貢乃得以利防鄰境固其巢穴無肘腋之患跳梁猖獗彼得以肆而不顧矣請募士諭嘉勒斯賚及他番部離散其黨與使並力以攻而均其恩賜此伐謀之要也因錄上眞宗時通西域諸番事迹十一月夏人冦保安軍巡檢指揮使狄靑擊敗之靑初以善騎射爲騎禦散直從西徵戰安逺諸砦皆克捷臨敵被髮帶銅靣具出入賊中皆披靡莫敢當至是元昊冦保安軍鈐轄盧守懃使靑擊走之以功加秦州刺史帝欲召見問以方略防賊防渭川命圖形以進

康定元年春正月元昊冦延州延州當夏人出入之衝地濶砦疏土兵寡弱又無宿將知延州範雍聞元昊且至懼甚元昊詐遣人通欵於雍雍信之不設備旣而元昊盛兵攻保安軍鄜延副總管劉平石元孫屯慶州雍以書召之平與元孫趨土門元昊旣破金明砦執都監李士彬父子破安逺塞門永平諸砦乘勝至延州城下雍閉門堅守平元孫聞之督騎兵晝夜倍道而前明日至萬安鎭平先發步兵繼進夜至三川口西十里止營遣騎兵先趨延州爭門時鄜延都監黃徳和巡檢萬俟政郭遵分屯外境雍皆召還爲援平與之合步騎萬餘結陣東行五里許遇賊平與賊皆爲偃月陣相向有頃賊兵涉水爲橫陣遵擊退之賊復蔽盾爲陣官軍復擊卻之奪盾殺獲及溺死者近千人平中流矢日暮賊以輕兵薄戰官軍小卻黃徳和居陣後望見軍郤率麾下走保西南山眾從之皆潰平遣其子宜孫馳追徳和執轡語曰當勒兵還並力拒賊柰何先奔徳和不從驟馬遁赴甘泉平遣軍校杖劍遮畱得千餘人轉闘三日賊退還水東平率餘眾保西南山立七柵自固夜四鼓賊環營呼曰如許殘兵不降何待平旦賊酋舉鞭麾騎自山四出合擊絕官軍爲二平遂與元孫等皆沒於賊會大雪賊解去延州得不防詔殿中侍禦史文彥博卽河中置獄問狀黃徳和坐腰斬範雍貶知安州贈平元孫官雍爲治尙恕好謀而少成故及於敗帝因劉平石元孫之敗問所以禦邊判太常禮院丁度奏曰今士气傷沮若復追窮巢穴饋糧千里輕用人命以快一朝之意非計之得也唐都長安天寶後河湟覆沒涇州西門不開京師距冦境不及五百里屯重兵嚴烽火𨿽常有侵軼然卒無事太祖時疆塲之任不用節將但審擇材器丰其廩賜信其賞罰方陲輯寧防二十年爲今之策莫若謹亭障逺斥堠控扼要害爲制禦之全計因條上十策名曰備邊要覽時西疆未寧二府三司𨿽旬休不廢務言苻堅以百萬師冦晉謝安命駕出遊以安人心請給假如故無使外藩窺朝廷淺深從之二月丁亥以夏守贇爲陜西經略安撫招討使內侍王守忠爲都鈐轄知諫院富弼言唐之衰以內臣監軍取敗非一今守忠爲鈐轄與監軍無異昨用夏守贇已失人望願罷守忠勿遣不聽時西事日擾括畿內京東西淮南馬詔樞密同宰臣議邊事出內藏緡錢八十萬於陜西糴軍儲訪知邊事者釋冦所至州縣罪命知制誥韓琦安撫陜西初使蜀歸論西師形勢甚悉卽命安撫陜西琦言範雍節制無狀宜召知越州範仲淹委任之方陛下焦勞之際臣豈敢避形迹不言若渉朋比誤國家當族帝從之召仲淹知永興軍三月丙辰詔大臣條陜西攻守策戊寅王陳執中張觀罷初天聖中使河北過眞定時曹瑋爲總管見之瑋謂曰君異日當柄用願畱意邊防曰何以教之瑋曰吾聞趙徳明嘗使人以馬易漢物不如意欲殺之其少子元昊年方十餘諫曰我戎人本從事鞍馬而以資鄰國易不急之物已爲非策又從而殺之失眾心矣徳明從之吾嘗使人覘元昊狀貌異常他日必爲邊患未以爲然比再入樞密元昊果反帝數問邊事不能對及劉平敗議刺鄕兵久未決帝怒遂與執中觀同罷始嘆瑋之明識夏五月壬辰張士遜罷以呂夷簡同平章事時軍興機務塡委士遜位首相無所補諫官以爲言遂罷士遜而用夷簡戊寅以夏竦爲陜西經略安撫使範仲淹爲陜西都轉運使夏守贇庸怯寡方略召與王守忠俱還範仲淹言今邊城之備十有五七闗中之備十無二三若昊賊深入乘闗中之虛東阻潼闗隔兩川貢賦則朝廷不得安枕矣爲今之計宜嚴戒邊城使持久可守實闗內使無虛可乘若冦至邊城淸野不與大戰闗中稍實豈敢深入二三年間彼自困弱此上策也今邊城請五路入討臣恐承平歳久無宿將精兵一旦興深入之謀國之安危未可知也是月元昊防塞門諸砦執砦主髙延徳以去又防安逺承平砦時著作郎張方平上平戎十策其略以爲宜屯重兵河東示以形勢賊入冦必自延渭而興州巢穴之守必虛我師自麟府渡河不十日可至此所謂攻其所必救形格禁之道也宰相呂夷簡見而韙之秋七月己卯除範仲淹龍圖閣直學士與韓琦並爲陜西經略安撫副使同管勾都部署司事初範仲淹與呂夷簡有隙及議加職夷簡請超遷之上悅以夷簡爲長者旣而仲淹入謝上諭使釋前憾仲淹頓首曰臣向所論蓋國事於夷簡何憾也八月詔範仲淹兼知延州先是詔分邊兵總管領萬人鈐轄領五千人都監領三千人冦至禦之則官卑者先出仲淹曰將不擇人以官爲序取敗之道也於是大閱州兵得萬八千人分六將領之日夜訓練量賊眾寡使更出禦敵人聞之相戒曰無以延州爲意今小範老子腹中自有數萬甲兵不比大範老子可欺也大範蓋指雍也仲淹以民逺輸勞苦請建鄜城爲軍以河中府同華州中下戶租稅就輸之春夏徙兵就食可省糴十之三他所減不與詔以爲康定軍仲淹又修承平永平等砦稍招還流亡定堡障通斥堠城十二砦於是羗漢之民相踵歸業九月元昊冦三川砦都巡檢楊保吉死之連防幹溝幹福趙福三堡韓琦使環慶副總管任福等領兵七千聲言巡邊部分諸將夜趨七十里至白豹城平明克之破四十一族焚其積聚而還時塞門諸砦旣防鄜州判官種世衡言延安東北二百里有故寛州請因廢壘而興之以當冦衝右可固延安之勢左可致河東之粟北可圖銀夏之舊朝廷從之命世衡董其役夏人屢來爭世衡且戰且城然處險無泉議不可守鑿地百五十尺遇石橫亙工徒曰是不可井矣世衡曰過石而下將無泉邪爾其屑而出之凡屑石一畚定償百錢工乃致力過石數重泉果沛發城成賜名靑澗以世衡知城事世衡開營田募商賈通貨利城遂富實教民習射以銀爲的中者與之或爭徭役亦使之射中者優免有過失者亦使之射中則釋之由是人人能射十二月癸未出內藏絹一萬助糴邊儲戊申鑄當十錢以助邊費

慶曆元年春正月帝以元昊勢益猖獗遣翰林學士晁宗慤卽陜西問攻守之策夏竦等具二說令副使韓判官尹洙詣闕奏之帝取攻策執政以爲難杜衍亦曰徼幸成功非萬全計帝不聽詔鄜延涇原會兵期以正月進討範仲淹言正月塞外大寒我師暴露不如俟春深賊馬瘦人饑其勢易制且鄜延宻邇靈夏西羌必由之地苐按兵不動以觀其釁許臣稍以恩信招徠之不然情意阻絕臣恐偃兵無期矣乞畱鄜延一路以備招納或擇利進城廢砦以牽制元昊帝從之仍詔仲淹與琦等同謀可以應機乘便卽仍出師琦亦奏言兩路協力尙懼未能大剉黠敵若鄜延以牽制爲名則是委涇原軍嘗於賊手非計之得乞督令鄜延進兵同入帝以奏示仲淹仲淹言臣與琦等皆一心非有怯弱但戰者危事當自謹守以觀其變未可輕兵深入琦又令尹洙至延州議仲淹堅執不可洙嘆曰公於此不及韓公也韓公曰大凡用兵當置勝敗於度外琦復上奏曰仲淹意在招納使朝廷彊之終非己謀將佐聞之必無鋭志臣以賊昊傾國入冦不過四五萬老弱婦女舉族而行吾逐路重兵自守勢分力弱故遇敵不支若大軍並出鼓行而前乘賊驕惰破之必矣今中外不究此故遂乃待賊太過屯二十萬重兵只守界壕中夏之弱自古未有臣恐邊障日虛士气日防經費益蹙師老思歸賊乘此有吞陜右之心乞別命近臣以觀賊隙如何進討斷在不疑朝廷終難之時元昊遣延徳還延州與範仲淹約和仲淹自爲書貽元昊備陳利害韓琦聞之曰無約而請和者謀也命諸將戒嚴而自行邊二月韓行邊至髙平元昊果遣眾防渭州逼懷逺城琦乃趨鎭戎軍盡出其兵又募勇士萬八千人命環慶副總管任福將之以耿傅參軍事涇原都監桑懌爲先鋒朱觀武英王珪各以所部從福將行琦令福並兵自懷逺趨徳勝砦至羊牧隆城出敵之後諸砦相距才四十里道逺糧餉便度勢未可戰卽據險置伏要其歸路戒之再三且曰茍違節制有功亦斬福引輕騎數千趨懷逺捺龍川遇鎭戎西路巡檢常鼎劉肅與敵戰於張家堡南斬首數百敵棄馬羊槖駞佯北桑懌引騎趨之福踵其後諜傳敵兵少福等因易之薄暮與懌合軍屯好水川觀英屯籠絡川相距五里約明日防兵川口必使夏人匹騎無還然不知已防其伏中矣路旣逺芻餉不繼士馬乏食者三日時元昊自將精兵十萬營於川口候者言夏人有砦不多明日福與懌循好水川西行出六盤山下距羊牧隆城五里與夏軍遇諸將方知墮計勢不可畱遂前格戰懌於道旁得數銀泥合封襲謹宻中有動躍聲疑莫敢發福至發之乃懸哨家鴿百餘自中起盤飛軍上於是夏兵四合懌馳犯其鋒福陣未成列賊縱鐵騎突之自辰至午陣眾動欲據勝地忽夏人陣中樹鮑老旗懌等莫測旣而旗左麾左伏兵起右麾右伏兵起自山背下擊士卒多墜崖塹相覆壓懌肅戰死敵分兵數千斷官軍後福力戰身被十餘矢有小校劉進勸福自免福曰吾爲大將兵敗以死報國爾揮四刃鉄簡挺身決闘鎗中左頰絕其喉而死子懷亮亦死之敵乃並兵攻觀英戰旣合珪自羊牧隆城引屯兵四千五百陣於觀軍之西渭川駐泊都監趙津將瓦亭騎兵二千繼至珪屢出略陣陣堅不可破英被重傷不能視軍敵兵益至官軍大潰英津珪傅皆死士卒死者萬三百人惟觀以兵千餘保民垣四向縱射會暮敵引去得還闗右大震時元昊傾國入冦福臨敵受命所綂皆非素撫之兵又分出趨利故至甚敗琦還至半途陣亡者之父兄妻子數千人號於馬首持故衣紙錢招魂而哭曰汝昔從招討出徵今招討歸而汝死矣汝之魂亦能從招討以歸乎哀慟之聲震天地琦掩泣駐馬不能進範仲淹聞之嘆曰當是時難置勝負於度外也奏至帝震悼爲之旰食宋庠請修潼闗以備衝突夏竦使人收散兵得琦檄於福衣帶間言罪不在琦琦亦上章自劾猶奪一官當時言者又謂福之敗由參軍耿傅督戰太急後得傳書乃戒福使持重毋輕進經略判官尹洙以傅文吏無軍責而死於行陣又爲時所誣爲作憫忠辧誣二篇三月元昊答範仲淹書語極悖慢仲淹對來使焚之呂夷簡語宋庠曰人臣無外交希文乃擅與元昊書得其書又焚不奏他人敢爾邪時朝廷命仲淹陳對仲淹奏曰臣始聞敵有悔過之意故以書誘諭之會任福敗敵勢益張故復書悖慢臣以爲使朝廷見之而不能討則辱在朝廷乃對官屬焚之使若朝廷初不知者則辱專在臣矣故不敢上聞奏下兩府共議宋庠遽曰仲淹可斬杜衍曰仲淹志在招叛蓋忠於朝廷也何可深罪爭之甚力宋庠謂夷簡必有言助己而夷簡黙無一語上顧問夷簡何如夷簡曰杜衍之言是也止可薄責而已乃降仲淹知耀州夏四月以陳執中同陜西安撫經略招討使時夏竦判永興軍執中知軍中議多異同故分命竦屯鄜州執中屯涇州竦雅意在朝廷及任以西事頗依違顧避嘗出巡邊置侍婢軍中幾至兵變元昊命募得竦首與錢三千其見輕侮如此六月壬辰詔陜西諸路總管司嚴邊備毋輒入賊界賊至則禦之秋七月元昊冦麟府州折繼閔敗之八月元昊冦金明砦破寧逺砦砦主王世亶兵馬監

押王顯死之進圍丰州城無援遂防知州王餘慶兵馬監押孫吉死之時元昊遣兵分屯要害以絕麟州餉道楊偕請棄河外保合河津帝不許會管勾麟府軍馬事張亢擊賊琉璃堡破之又戰於栢子砦及兔毛川皆敗之遂築建寧等五堡十餘柵河外始固冬十月夏竦陳執中罷時知諌院張方平言竦爲統帥三嵗於玆師惟不出出則防敗冦惟不來來則殘傷安用爲統帥也今將校被斥而帥不加罪非刑賞之公乃攺竦判河中執中知陜州分秦鳯涇原環慶鄜延爲四路以韓琦知秦州王防知渭州範仲淹知慶州龎籍知延州各兼經略安撫招討使詔分領之張方平言涇原最當賊衝王防未愜人望不當與琦等同列不報琦上言請於鄜慶滑三州各更益兵三萬人防用有勇略將帥統領訓練預分部曲逺斥候於西賊舉動之時先據要害來則命駐札之兵觀利整陣並力擊之又於西賊未集之時出三州已整之兵淺入大掠或破其和市招其種落築壘拓地別立經制朝廷節儉省費傾內帑三分之一分助邊用使行間覘賊如此則二三年間賊力漸屈平定有期矣自元昊反延州城砦焚掠殆盡籍至稍葺治之戍兵十萬無壁壘皆散處城中畏籍莫敢犯法籍命部將狄靑將萬人築招安砦於橋子谷傍以防冦出入之路又使周美襲取承平砦王信築龍安砦悉復所亡地築十一城延民以安初元昊陰誘屬羌爲助而環慶酋長六百餘人約爲鄕導事尋露仲淹以其反覆不常至部卽奏行邊以詔書犒賞諸羌閱其人馬爲立條約諸羗皆受命自是爲中國用羌人親愛之呼爲龍圖老子仲淹以慶州西北馬鋪砦當後橋川口在賊腹中欲城之度賊必爭宻遣其子純佑與番將趙明先據其地引兵隨之諸將不知所向行至柔逺版築皆具旬日城成卽大順城也賊覺以三萬騎來戰佯北仲淹戒勿追已而果有伏大順旣成而白豹金湯皆不敢犯環慶自此冦盜益少仲淹在邊純佑年方冠與將卒錯處鉤深摘隠得其材否由是仲淹任人無失所向有功自西方用兵帝爲旰食然元昊亦困獘漸有自悔之意知諫院張方平言曰陛下猶天地父母也豈與犬豕豺狼較乎願因郊赦引咎示信開其自新之路帝喜曰是吾心也命方平以防付中書呂夷簡讀之拱手曰公言及此社稷之福也

二年閠九月知延州龎籍言夏境防食稼且旱元昊思納欵詔命知保安軍劉拯諭元昊親信伊裏剛朗淩伊齊兄弟言公方持靈夏兵儻內附當以西平茅土分冊之剛朗淩令朗黙奇沙密囊三人詣種世衡乞降又使其教練使李文貴至靑澗報世衡言用兵以來資用困乏人情便於和世衡與籍咸疑其詐乃屯兵靑澗畱文貴不遣已而元昊果大舉入冦攻鎭戎軍王防使副總管葛懷敏督諸砦兵禦之分諸將爲四路趨定州砦賊毀橋防其歸路四靣圍之懷敏突圍走由是大潰懷敏馳至長城濠路已斷遂及將校十四人死焉餘軍九千六百馬六百皆爲敵所得元昊乘勝直抵渭州焚蕩廬舍屠掠民畜自涇汾以東皆閉壘自守範仲淹自將慶州番漢兵援之元昊乃還議者欲以金繒啖契丹使攻元昊命禦史中丞賈昌朝往使昌朝力辭使命且上疏曰太祖收方鎭之權以爲萬世利及太宗時將帥率多舊人猶能伏威靈所向有功近嵗因西羌之叛驟擇將領而士不練習以屢易之將馭不練之士故戰則必敗此削方鎭太過之獘也況今武臣多親舊恩幸出卽爲將素不知兵一旦付以千萬人之命是驅之死地矣此用親舊恩幸之獘也請自今方鎭守臣無數更易刺史以上宜愼所授以待有功且命將之時去疑貳推恩惠務責以大效使一切便宜從事庶得馭將之道帝嘉納之冬十月戊午發定州禁軍二萬二千人屯涇原庚申詔卹將校陣亡其妻女無依者養之宮中十一月壬申黒气貫北斗辛巳以韓琦範仲淹龎籍爲陜西安撫經略招討使置司涇州初翰林學士王堯臣體量安撫陜西歸上疏論兵因言韓琦範仲淹皆忠義智勇不當置之散地及葛懷敏敗死中外震懼帝思堯臣之言會仲淹附王懷徳入奏乞與韓同經略涇原並駐涇州琦兼秦鳳臣兼環慶涇原有警臣與琦合秦鳳環慶之兵犄角而進若秦鳯環慶有警亦可率涇原之師爲援臣當與琦練兵選將漸復橫山以斷賊臂不數年間可期平定願詔龎籍兼領環慶以成首尾之勢秦州委文彥博慶州用滕宗諒總之渭州一武臣足矣帝采用其策於是復置陜西路經略安撫招討使總四路之事置府涇州益屯兵三萬以琦仲淹籍分領之復以堯臣爲體量安撫使徙彥博帥秦宗諒帥慶張亢帥渭州堯臣復言琦等旣爲陜西四路招討等使則四路當稟節制不當復帶使名各置司行事使所稟不一於是諸路並罷經略使琦與仲淹在兵間久名重一時人心歸之朝廷以爲重二人號令嚴明愛撫士卒諸羌來者推誠撫接咸感恩畏威不敢輒犯邊境人爲之謠曰軍中有一韓西賊聞之心膽寒軍中有一範西賊聞之驚破膽三年春正月詔陜西沿邊招討使韓琦範仲淹龎籍凡軍期申覆不及皆便宜從事用安撫使王堯臣請也癸巳元昊上書請和時西鄙用兵日久帝心厭之防契丹使至亦言元昊欲歸欵乃宻詔龎籍招納之籍遣李文貴還以通意元昊聞之大喜仍使文貴至延州議和然猶倔彊不肯削僣號且云如日方中止可順天西行安可逆天東下籍以其言未服乃令自請詔籍復書許之元昊知朝廷許和有緒乃遣其六宅使賀從朂與文貴至延州上書自稱男邦尼鼎國烏珠上書父大宋皇帝更名囊蘇而不稱臣烏珠卽吾祖也如王汗號籍言名體未正不敢以聞從朂曰子事父猶臣事君也若得至京師天子不許更歸議之籍送使者闕下因陳便宜言羌久不通和市國人愁怨今辭理寖順必有攺事中國之心請遣使諭之契丹使來請勿納元昊朝廷未知所答禮部郎中吳育因上疏曰契丹受恩爲日已久不可納一叛羌失繼世兄弟之懽今二番自鬭鬭久不解可觀形勢乘機立功萬一過計亟納元昊臣恐契丹窺兵趙魏朝廷不得元昊毫髮之助而太行東西且有煙塵之警矣宜使人諭元昊曰契丹汝世姻一旦自絕力屈而歸我我所疑也若無他者當順契丹如故然後許汝歸欵告契丹曰已詔元昊如能投謝轅門卽聽內附若猶堅拒當爲討之如此則彼皆不能歸罪我矣於是詔兩制出契丹書令兩制同上對不異育議

範仲淹巡邊知環州屬羌多宻與元昊相通以種世衡素得屬羌心而靑澗城已完乃奏徙世衡知環州以鎭撫之有牛諾爾阿素倔彊未嘗出見州官聞世衡至乃來郊迎世衡與約明日當至其帳慰勞部落是夕雪深三尺左右曰諾爾阿凶詐難信且道險不可行世衡曰吾方以信結之豈可失期邪遂冒雪而往旣至諾爾阿大驚曰吾世居此山漢官無敢至者公了不我疑耶帥部落羅拜皆感激心服夏四月癸卯賀從朂至京師帝用龎籍言命著作佐郎邵良佐如夏州許冊封元昊爲夏國主歳賜絹十萬匹茶三萬斤富弼言元昊臣契丹而不臣我朝則是謂契丹無敵於天下矣須令稱臣乃可許和蔡防亦言元昊自稱烏珠旣又譯爲吾祖特以侮慢朝廷使朝廷賜之詔而亦曰吾祖是何等語邪不可許其請帝皆不聽良佐至夏州元昊亦遣嘉鼎聿捨張延壽等來議和及嵗幣甲辰朝廷以元昊請和遂詔韓琦範仲淹爲樞宻副使命知永興軍鄭戩代之富弼言西冦未殄亦須借材若二人俱來或恐闕事願召一人使處於內一人就授副樞且令在邊表裏相濟事無不集不聽時元昊倚契丹邀索無厭晏殊等厭兵將一切從之琦力陳其不便帝嘉納之

四年五月元昊復遣使上誓表言兩失和好遂歷七年立誓自今願藏盟府其前日所掠將校民戶各不復還自此有邊人逃亡亦毋得襲逐臣近以本國城砦進納朝廷其栲栳鎌刀南安承平故地及他邊境番漢所居乞畫中爲界於內聽築城堡凡嵗賜銀綺絹茶二十五萬五千乞如常數臣不復以他相干乞頒誓詔蓋欲世世遵守永以爲好儻君親之義不存或臣子之心渝變當使宗祀不永子孫罹殃帝遣使賜元昊詔從之十二月遣尙書員外郎張子奭充冊禮使冊元昊爲夏國主仍賜對衣黃金帶銀鞍勒馬銀二萬兩絹二萬匹茶三萬斤冊以漆書竹冊籍以錦金塗銀印文曰夏國主印約稱臣奉正朔攺所賜勑書爲詔而不名許自置官屬使至京就驛貿賣宴坐朶殿使至其國相見用賔客禮置場於保安軍及髙平砦苐不通靑鹽命國子博士髙良夫等會夏人畫疆界然朝廷使往止畱館宥州終不復至興靈而元昊帝其國中自若也

五年夏四月夏人歸石元孫諫官禦史奏元孫軍敗不死爲國辱請斬於塞下以示西人賈昌朝曰春秋晉楚戰於邲楚獲晉知防晉獲楚公子糓臣旣而晉歸糓臣以求知防楚人許之各全其生請如故事赦之因入對又袖出魏於禁傳以奏曰前代將臣覆沒而還多不加罪帝乃貸元孫編管全州子弟嘗授陣亡恩澤者並奪追之

八年春元昊死時年四十六子諒祚方期嵗黙藏氏所生也養於母族鄂特彭鄂特彭因與三大將分治國政謚元昊曰武烈皇帝廟號景宗尊黙藏氏爲皇太后李燾曰元昊初娶伊齊從女伊裏氏生寜淩格特愛之以爲太子旣而欲爲寜淩格納摩伊克氏爲妻見其美自取之寜淩格憤殺元昊不死劓其鼻而去匿鄂特彭家爲鄂特彭所殺元昊因鼻創死夏四月冊諒祚爲夏國主先是夏遣使來告哀朝廷及契丹皆遣使慰奠議者請因諒祚防弱母族専國以節鉞啖其三大將使各有所部分以披其勢可以得志陜西安撫使程琳曰幸人之防非所以柔逺人不如因而撫之帝乃遣使冊諒祚爲夏國主議者深惜朝廷之失機會

儂智髙

仁宗皇祐元年九月乙巳廣源州蠻儂智髙反冦邕州初儂氏自唐初卽雄於西原世爲廣源州首領唐末交阯彊盛廣源服屬之知儻猶州儂全福爲交人所殺其妻攺適商人生智髙冒姓儂氏旣壯與其母據儻猶州建國曰大歷交人攻而執之釋其罪使知廣源州智髙怨交阯乃乘間襲據安徳州僣稱南天國攺元景瑞因招納亡命貢獻中國求內附朝廷不許復奉金函書以請亦不報智髙怒與廣州進士黃師宻等謀據廣南乃數出敝衣易糓食紿言洞中饑饉部落離散知邕州陳珙信之不設備智髙一夕忽縱火焚其居因紿眾曰平生積聚今爲天火所焚生計窮矣當取邕廣以自王否則兵死眾從之遂率眾五千沿江東下攻邕州橫江寨守將張日新等戰死詔江南福建等路發兵備之

四年五月智髙防邕橫諸州遂圍廣州詔鈐轄陳曙等發兵討之智髙攻防邕州執知州陳珙等欲任司戶孔宗旦以事宗旦不屈大罵而死智髙卽州建大南國自稱仁惠皇帝攺元啟歷置官屬時天下久安廣南州郡無備智髙所向守臣輙棄城走遂防橫貴藤梧康端龔封八州知封州曹覲知康州趙師旦皆戰死智髙進圍廣州知州魏瓘力戰禦之知英州蘇緘搜募壯勇合數千人赴援扼賊歸路得黃師宻父斬之以狥而轉運使王罕亦自外至募民兵益修守備城得不防事聞命陳曙討之又以余靖爲廣西安撫使同提刑李樞及曙經制賊盜事復以楊畋體量安撫廣西廣東鈐轄兵赴之六月丁亥以狄靑爲樞宻副使初尹洙與靑談兵善

之薦於韓琦範仲淹曰此良將材也二人待之甚厚仲淹授以左氏春秋且曰將不知古今匹夫勇耳靑由是折節讀書悉通秦漢以來將帥兵法累進馬軍副都指揮使狄靑起行伍十餘年而顯貴靣湼猶存帝嘗勑靑傅藥除之靑指其靣曰陛下以功擢臣不問門地臣所以有今日由此湼耳臣願畱以勸軍中不敢奉詔帝益重之至是自知延州召拜副使臺諫王居正等諫其不可帝不聽秋七月儂智髙防昭州九月以孫沔爲廣南安撫使初以沔知秦州入見帝以秦事勉之對曰秦州不足煩聖慮陛下當以嶺南爲憂臣觀賊勢方張官軍朝夕當有敗奏旣而昭州鈐轄張忠以敗聞帝乃除沔湖南江西安撫使沔請發騎兵求武庫精甲梁適折沔曰毋張皇沔曰前日惟亡備故至此乃今欲示鎭靜邪夫實備不至而貌爲鎭靜危亡之道也乃與兵七百人沔憂賊度嶺而北乃檄湖南江西曰大兵且至其繕治營壘多具燕犒賊疑不敢北侵行至鼎州加廣南安撫使智髙冦擾日甚嶺外騷動楊畋等久無功帝以爲憂智髙移書行營求邕桂節度使帝將受其降梁適曰若爾則嶺表非朝廷有矣防狄靑上表請行遂以爲宣撫使提舉廣南經制盜賊事靑入對自言曰臣起行伍非戰伐無以報國願得番落數百益以禁兵羈賊首致闕下帝壯其言時命入內都知任守忠爲靑副知諫院李兌言唐失其政以宦者觀軍容致主將掣肘是不足法遂罷守忠諫官韓絳復言靑武人不宜專任帝以問龎籍籍力贊靑可用且言號令不專不如不遣乃詔嶺南諸軍皆受靑節度儂智髙防賔州復入於邕時交阯請出兵助討智髙余靖以便宜許之請於朝狄靑奏曰假兵於外以除內冦非我利也以一智髙橫踐二廣力不能制乃假蠻夷兵蠻夷貪得忘義因而啟亂何以禦之願罷交阯助兵帝從之十二月狄靑勒兵賔州陳曙兵敗靑斬之以狥靑行軍立行伍明約束野戰皆成營柵至廣南合孫沔余靖之兵進次賔州戒諸將無得妄與賊鬭聽吾所爲廣西鈐轄陳曙乘靑未至輒以步兵八千擊賊潰於昆侖闗殿直袁用等皆遁靑曰令之不齊兵所以敗晨防諸將堂上揖曙起並召用等三十二人按以敗亡狀驅出軍門斬之沔靖相顧眙諸將股栗莫敢仰視

五年春正月狄靑夜度昆侖闗大敗儂智髙於邕州智髙走大理廣南平靑旣誅陳曙因按兵止營令軍休十日眾莫測賊覘者還言軍未卽進靑明日卽整兵自將前軍孫沔將次軍余靖爲殿夕次昆侖闗黎明整大將旗鼓諸將環立帳前待令乃發而靑已防服與先鋒度闗趣諸將會食闗外賊方覺悉出逆戰右將孫節摶賊死山下賊气鋭甚沔等懼失色靑執白旗麾番落騎兵從左右翼擊之縱橫開合部伍不亂賊不知所爲大敗走追奔五十里斬首數千級賊黨黃師宻儂建中等及僞官屬死者百五十七人生擒賊五百餘死者萬計智髙等夜縱火燒城遁去由合江口入大理遲明靑按兵入城獲金帛鉅萬招復老壯七千二百嘗爲賊所俘脇者遣之梟師宻等於城下斂屍築京觀於城北隅時賊屍有衣金龍衣者眾謂智髙已死欲以上聞靑曰安知其非詐邪寧失智髙不敢誣朝廷以貪功也廣南悉平捷至帝喜曰靑破賊龎籍之力也又曰向非梁適言南方安危未可知也詔余靖經制廣西追捕智髙而召靑還後二年靖遣都監蕭注入特磨道生獲智髙母及其弟智光子繼宗繼封又募死士使大理求智髙重譯得至會智髙已死於大理函首至京師乃誅其母及其弟子五月以狄靑爲樞宻使孫爲副使賞平廣南功也龎籍及臺諫朝士皆論靑不可長省府不聽

貝州卒亂【王則】

仁宗慶曆七年十一月貝州賊王則據城反以明鎬爲河北安撫使則涿州人初以歳饑流至貝州自賣爲人牧羊後宣毅軍爲小校貝冀俗尙妖幻相與習爲五龍滴淚等經及諸圖防書言釋迦佛衰謝彌勒佛當持世則之與母訣也嘗刺福字於背以爲記妖人因妄傳則字起爭信事之州吏張巒卜吉主其謀黨與連徳齊諸州約以明年正旦斷澶州浮梁作亂防其黨以書詣北京畱守賈昌朝事覺被執則故不待期亟以冬至日反時知州張得一方與官屬謁天靈觀則率其徒刼庫兵執得一囚之從通判董元亨索庫鑰元亨厲聲罵賊賊遂殺之又殺司理王奬等兵馬都監田斌以從卒巷戰不勝而出城扉闔提防刑獄田京等縋城出保南闗入驍健營撫士卒凡有欲應賊者京以計盡誅之由是營兵在外者皆懾服南闗得不陷則僣稱東平王國曰安陽年號曰徳勝旗幟號令皆以佛爲稱城以一樓爲一州書州名補其徒爲知州毎靣置一總管然縋城下者日眾於是令民伍伍爲保一人縋余悉斬事聞以知開封府明鎬爲體量安撫使而詔貝州有能獲賊者授諸衛上將軍鎬至於州民汪文慶自城上系書射鎬帳約爲內應夜垂絙以引官軍入城者數百人賊覺率眾拒戰官軍不利乃與文慶等復縋而出鎬以貝州城峻不可攻乃爲距闉將成爲賊所焚鎬乃卽南爲地道日攻其北以牽制之

八年春正月朝廷以則未下命文彥博爲河北宣撫使鎬爲之副夏竦惡鎬恐其成功凡鎬所奏輙從中阻之彥博旣受命請軍事得專行許之彥博至貝鎬穿道適通遂選壯士夜半由地道入城眾登城賊縱火牛官軍以槍中牛鼻牛還攻之賊大潰開東門遁總王信追則擒之餘眾保村捨者皆被焚死竦復言所獲恐非眞盜乃詔檻送則京師磔於市賊據城凡六十六日而敗攺貝州爲恩州張得一以降賊伏誅詔以彥博同平章事加明鎬端明殿學士封賈昌朝爲安國公侍讀學士楊偕言賊發昌朝部中至出大臣乃能平昌朝爲有罪不當賞弗聽夏四月以明鎬參知政事彥博推鎬貝州之功且薦其才可大用故也

浚六塔二股河

仁宗天聖元年秋七月詔發丁夫三萬八千卒二萬一千緡錢五十萬塞滑州決河

六年八月河決於澶州之王楚埽

八年始詔河北轉運計塞河之備良山令陳曜請防鄆滑界糜丘河以分水勢遣使行視之

慶曆元年詔權停修決河自此久不復塞而開河分水之議起焉

皇祐元年三月河合永淸渠注幹寧軍

二年秋七月河復決大名府館陶縣之郭固

至和二年遣使行度故道且詣銅城鎭海口約古道髙下之勢先是朝廷旣塞郭固而河勢猶壅議者請開六塔以披其勢故有是命翰林學士歐陽修上疏曰朝廷欲俟秋興大役塞商胡開橫隴回大河於古道夫動大眾必順天時量人力謀於其始而審於其終然後必行計其所利者多乃可無悔比年以來興役動眾勞民損財不精謀慮於厥初輕信利害之偏說舉事之始旣已倉皇羣議一揺尋復悔罷不敢逺指他事且如河決商胡是時執政之臣不愼計慮謀修塞凡科配梢芟一千八百萬騷動六路一百餘軍州官吏催驅急若星火民庶愁苦盈於道途或物已輸官或人方在路未及興役尋已罷修虛費民財爲國斂怨舉事輕脫爲害若斯今又聞復有修河之役三十萬人之眾開一千餘里之長河計其所用物力數倍往年當此天災歳旱民困國貧之際不量人力不順天時知其有大不可者五蓋自去秋至春半天下苦旱京東尢甚河北次之國家常務安靜振卹之猶恐民起爲盜況於兩路聚大眾興大役乎此其必不可者一也河北自恩州用兵之後繼以防年人戶流亡十失八九數年以來人稍歸復然死亡之餘所存者防瘡痍未斂物力未完又京東自去冬無雨雪麥不生苖將逾暮春粟未布種農心焦勞所向無望若別路差及又逺者難爲赴役一出諸路則兩路力所不任此其必不可者二也往年議塞滑州決河時公私之力未若今日之貧虛然猶儲積物料誘率民財數年之間始能興役今國用方乏民力方疲且合商胡塞大決之洪流此一大役也自橫隴至海千餘里埽岸久廢頓須興緝補又一大役也往年公私有力之時興一大役尙須數年今猝興三大役於災旱貧虛之際此其必不可者三也就令啇胡可塞故道未必可開鯀障洪水九年無功禹得洪範五行之書知水潤下之性乃因水之流疏而就下水患乃息然則以大禹之功不能障塞但能因勢而疏決耳今欲逆水之性障而塞之奪洪河之正流使人力斡旋回注是大禹之所不能此其必不可者四也橫隴湮塞已二十年商胡決又數歳故道已平而難鑿安流已久而難回此其必不可者五也臣伏思國家屢歳災譴甚多其於京東變異尢大地貴安靜而有聲巨嵎山摧海水揺蕩如此不止者僅十年天地警戒宜不虛發臣謂變異所起之方尢當過慮防懼今乃欲於凶儉之年聚三十萬之大眾於變異最大之方臣恐災禍自此而發也況京都赤地千里饑饉之民正苦天災又聞河役將動往往伐桑毀屋無復生計流亡盜賊之患不可不虞宜速止罷用安人心九月詔自商胡之決大河注食堤埽爲河北患其故道又以河北京東饑故未興役今河渠司李仲昌議欲納水入六塔河使歸橫隴舊河舒一時之急其令兩制至待制以上臺諌官與河渠司同詳定修又上疏曰伏見學士院集議修河未有定論豈由賈昌朝欲復故道李仲昌請開六塔互執一說莫知孰是臣愚皆謂不然言故道者未詳利害之原述六塔者近乎欺罔之繆今謂故道可復者但見河北水患而欲還之京東然不思天禧以來河水屢決之因所以未知故道有不可復之臣故謂未詳利害之原也若言六塔之利者則不待攻而自破矣今六塔旣已開而恩冀之患何爲尙告奔騰之急此則減水未見其利也又開六塔者云可以全回大河使復橫隴故道今六塔止是別河下流已爲濵棣徳博之患若全回大河顧其害如何此臣故謂近乎欺罔之繆也且河本泥沙無不淤之理淤常先下流下流淤髙水行漸壅乃決上流之低處此勢之常也然避髙就下水之本性故河流已棄之道自古難復臣不敢廣述河源且以今所欲復之故道言天禧以來屢決之因初天禧中河出京東水行於今所謂故道者水旣淤澀乃決天臺埽尋塞而復故道未防又決於滑州南鐡狗廟今所謂龍門埽者其後數年又塞而復故道已而又決王楚埽所決差小與故道分流然而故道之水終以壅淤故又於橫隴大決是則決河非不能力塞故道非不能力復所復不久終必決於上流者由故道淤而水不能行故也及橫隴旣決水流就下所以十餘年間河未爲患至慶曆三四年橫隴之水又自海口先淤凡一百四十餘里其後遊金赤三河相次又淤下流旣梗乃決於上流之商胡口然則京東橫隴兩河故道皆下流淤塞河水已棄之髙地京東故道屢復屢決理不可復不待言而易知也昨議者度京東故道工料但云銅城已上乃特髙爾其東北銅城已上則稍低比商胡已上則實髙也若云銅城已東地勢斗下則當日水流宜決銅城已上何緣而頓淤橫隴之口亦何緣而大決也然則兩河故道旣皆不可爲則河北水患何爲而可去臣聞智者之於事有所不能必則較其利害之輕重擇其害少者而爲之猶愈害多而利少何況有害而無利此三者可較而擇也又商胡初決之時欲議修塞計用稍芟一千八百萬科配六路一百餘州軍今欲塞者乃往年之商胡則必用往年之物數至於開鑿故道張奎所計工費甚大其後李參減損猶用三十萬人然欲以五十步之狹容大河之水此可笑者又欲增一夫所開三尺之方倍爲六尺且濶厚三尺而長六尺自一倍之功在於人力已爲勞矣且六尺之方以開方法算之乃八倍之功此豈人力之所勝是則前功旣大而難興後功𨿽小而不實大抵塞商胡開故道凡二大役皆困國勞人所舉如此而欲開難復屢決已驗之故道使其虛費而商胡不可塞故道不可復此所謂有害而無利者也就使幸而暫塞以紓目前之患而終於上流必決如龍門橫隴之比此所謂利少而害多也若六塔者於大河有分水之名而無減患之實今下流所散爲患已多若全回大河以注之則濵棣徳博河北所仰之州不勝其患而又故道淤澀上流必有他決之虞此直有害而無利耳是皆智者之不爲也今若因水所在增治隄防疏其下流浚以入海則可無決溢散漫之虞今河所歷數州之地誠爲患矣隄防歳用之夫誠爲勞矣與其虛費天下之財虛舉大眾之役而不能成功終不免爲數州之患勞歳用之夫此則所謂害少者乃智者之所宜擇也大約今河之勢三決之虞復故道上流必決開六塔上流亦決河之下流若不浚使入海則上流亦決臣請選知水利之臣就其下流求入海路而浚之不然下流梗澀則終虞上決爲患無涯帝不聽卒從仲昌議

嘉祐元年夏四月六塔河復決時殿中丞李仲昌等塞商胡北流入六塔河不能容以致復決溺兵夫漂芻槁不可勝計河北被害者凡數千里詔三司判官沈立往行視內使劉恢遂奏六塔之役水死者數千萬人穿土干犯禁忌且河口乃趙徵村於國姓禦名有嫌而大興鍤斸非便詔罷其役令禦史吳中復內侍鄧守防置獄於澶劾仲昌等違詔防不俟秋冬塞北流以致決潰於是流仲昌於英州餘各被謫有差

五年春正月議鑿二股河自李仲昌貶河事久無議者至是都轉運使韓贄言四界首古大河所經卽溝洫志所謂平原金堤開通大河入篤馬河至海五百餘里者也自春以丁壯三千浚之可一月而畢支分河流八金赤河使其深六尺爲利可必商胡決河自魏至於恩冀幹寧入於海今二股河自魏恩東至於徳滄入於海分而爲二則上流不壅可以無決溢之患乃上四界首二股河圖

英宗治平元年始命浚二股河以紓恩冀之患未防又並五股河浚之

神宗熈寧元年六月河溢恩州又決冀州棗彊埽七月又溢瀛州樂壽埽於是都水監丞李立之請於恩冀瀛等州創生堤三百六十七里以禦河宋昌言謂今二股河內變移請迎河港進約簽入河身以紓四州水患都水監復奏慶曆中商胡北流於今二十餘年自澶州下至幹寧軍創堤千有餘裏公私勞擾近歳冀州而下河道梗塞致上下埽岸屢危𨿽創新岸終非久計願相六塔舊口並二股河導使東流徐塞北流便詔翰林院學士司馬光入內都知張茂則乘傳相度四州生堤回日兼視六塔二股利害

二年正月光入對請如宋昌言策於二股之西置上約擗水令東俟東流漸深北流淤淺卽塞北流放出禦河胡盧河下紓恩冀深瀛以西之患初商胡決河自魏之北至恩冀幹寧入於海是謂北流嘉祐八年河流派於魏之第六埽遂爲二股自魏恩東至於徳滄入於海是謂東流時議者多不同李立之力主生堤帝不聴卒用昌言策置上約會北京畱守韓琦言今歳兵夫數少而捨堤兩埽修上下約甚急深進馬頭欲奪大河緣二股及嫩灘舊濶千一百步是以可容漲水今截去八百步有餘則將束大河於二百餘步之間下流旣壅上流蹙遏湍怒又無兵夫修護堤岸其衝決必矣況自徳至滄皆二股下流旣無隄防必侵民田設若河門束狹不能容納漲水上下約隨流而脫則二股與北流爲一其患愈大帝因謂二府曰韓琦頗疑修二股趙抃曰人多以六塔爲戒王安石曰異議者皆不考其事實故也帝又問程昉宋昌言同修二股何如安石以爲可治帝曰欲作簽河甚善安石曰誠然若及時作之往往河可東北流可閉帝然之七月張鞏等奏上約屢經泛漲並下約各已無虞東流勢漸順快宜塞北流除恩冀深瀛等州水患司馬光言鞏等欲塞河北流臣恐勞費未易或幸而可塞則東流淺狹堤防未全必致決溢是移恩冀深瀛之患於滄徳等州也不若俟二三年間東流益深濶北流漸淺塞之便帝曰今不俟東流順快而塞北流他日河勢攺移柰何且若河水常分二流何時當有成功光曰若上約流失其事不可知上約存則東流必增北流必減借便分爲二流於鞏等不見成功於國家亦無所害何則西北之水並於山東故爲害大分則害小矣鞏等亟欲塞北流皆爲身謀不顧國力與民患也帝卒從鞏議

四年秋七月北京新隄第四第五埽決漂溺館陶永濟淸陽以下八月河溢澶州曹村十月溢衛州王供時新隄凡六埽而決者三下屬恩冀貫禦河奔衝爲一帝憂之是時人爭言導河之利張茂則等謂二股河地最下而舊防可因今堙塞者才三十餘里若渡河之湍浚而逆之又存淸水鎭河以析其勢則悍者可回決者可塞帝然之十二月令河北轉運使開修二股河上流並塞決口

五年夏四月二股河成六月河溢夏津帝語執政聞京東調夫修河有壞產者河北調急夫役猶多若河復決柰何且河決不過占一河之地或西或東若利害無所較聴其所趨如何王安石曰北流不塞占公私田至多又水散漫久復澱塞昨修二股費至少而公私田皆出向之瀉鹵俱爲沃壤庸非利乎況調夫已減於去嵗若夫葺理堤防則河北嵗夫愈減矣

六年夏四月置疏濬黃河司先是有選人李公義者獻鐵龍爪泥車法以濬河其法用鐵數斤爲爪形以繩系舟尾而沈之水篙工急櫂乘流相繼而下一再過水已深數尺宦官黃懷信以爲可用而患其太輕王安石請令懷信公義同議增損乃別制濬川杷其法以巨木長八尺齒長二尺列於木下如杷狀以石壓之兩傍系大防兩端矴大船相距八十步各用滑車絞之去來撓蕩沙泥已又移船而濬或謂水深則杷不能及底𨿽數往來無益水淺則齒礙沙泥曵之不動卒乃反齒向上而曵之人皆知不可用惟安石善其法使懷信先試之以濬二股又謀鑿直河數里以觀其效且言於帝曰開直河則水勢分其不可開者以近河毎開數尺卽見水不容施工爾今第見水卽以杷濬之水當隨杷攺趨直河茍置數千杷則諸河淺澱皆非所患歳可省開濬之費防百千萬帝曰果爾甚善聞河北小軍壘當起夫五千計合境之丁僅及此數一夫至用錢八緡故歐陽修嘗謂開河如放火不開如失火與其勞人不如勿開安石曰勞人以除害所謂毒天下之民而從之者至是遂置司將自衛州濬至海口以虞部郎範子淵爲都大提舉公義爲之屬當是時北流閉已數年水或橫決散漫常虞壅遏外監丞王令圖獻議於北京第四第五埽等處開修直河使大河還二股故道從之

十年秋七月河決澶州自開直河水勢漸漲田廬益壞至是遂大決於澶州曹村北流斷絕河道南徙東匯於梁山張澤濼分爲二派一合南淸河入於淮一合北淸河入於海凡灌郡縣四十五而濮齊鄆徐尢甚遣使修閉判大名府文彥博言河變移四散漫流兩岸俱被水患而都水止防東流北岸希省費之賞未嘗增修隄岸今者之決溢非天災實人力不至之咎

元丰元年夏四月決口塞詔攺曹村埽曰靈平五月新堤成閉口斷流河復歸北初河決澶州也北外監丞陳佑甫謂商胡決三十餘年所行河道塡淤漸髙堤防嵗增未免泛濫今當修者有三商胡一也橫隴二也禹舊迹三也然商胡橫隴故道地勢髙平土性疏惡皆不可復復亦不得持久惟禹故瀆尙存在大伾太行之間地卑而勢固故祕閣校理李垂與今知深州孫民先皆有修復之議望召民先同河北漕臣一員自衛州王供埽按視訖於海口從之

四年夏四月小吳掃復大決自澶注入禦河恩州危甚六月戊午詔東流已塡淤不可復將來更不修閉小吳決口候見大河歸納應合修立堤防令李立之經畫以聞帝謂輔臣曰河之爲患久矣後世以事治水故常有礙夫水之趨下乃其性也以道治水則無違其性可也如能順水所向遷徙城邑以避之復有何患𨿽神禹復生不過如此輔臣皆曰誠如聖諭已而立之言河流自幹寧軍至劈地口入海宜自北京至瀛州分立東西隄五十八埽詔從之立之在熈寧初已主立隄今竟行其言大抵熈寧初專主導東流閉北流元丰以後因河決而北議者始欲復禹故迹帝愛惜民力思順水性而水官難其人王安石力主程昉範子淵故二人尢以河事自任然糜費財力卒無成功

哲宗元祐元年三月降範子淵知峽州中丞呂陶劾其罪故也中書舍人蘇軾作制詞有曰汝以有限之財興必不可成之役驅無辜之民置之必死之地時以爲至言九月詔祕書監張問相度河北水事時河流𨿽北而孫村低下夏秋霖雨漲水往往東出小吳之決旣未塞又決大名之小張口河北諸郡皆被水災知澶州王令圖建議濬迎陽埽舊河又於孫村金堤置約復故道轉運使範子奇仍請於大吳北岸修進鋸牙擗約河於是回河東流之議起十一月問復上言臣至滑州決口相視迎陽埽至大小吳水勢低下舊河淤仰故道難復請於南樂大名埽開直河並簽河分引水勢入孫村口以解北京向下水患令圖亦以爲然於是減水河之議復起旣從之矣會北京畱守韓絳奏引河近府非是詔問別相視二年二月令圖問欲必行前說朝廷又從之三月令圖死以王孝先代領都水亦請如令圖議三年十一月遣吏部侍郎範百祿等行河時王孝先請修減水河王覿言其便安燾深以東流爲是上疏言之於是詔黃河未復故道終爲河北之患宜興役回之範純仁王存言使大河決可東回而北流遂防何惜勞民費財以成經久之利今孝先等未有必然之論但僥幸萬一以兾成功耳不可輕舉也文彥博呂大防安燾等謂河不東則失中國之險爲契丹之利力主其議範純仁又陳四不可之說且曰北流數年未爲大患而議者恐失中國之利先事回攺正如頃時西夏本不爲邇患而好事者以爲不取恐失機會遂興靈武之師也於是收回詔書而遣百祿等行視戶部侍郎蘇轍上疏曰黃河西流議復故道事之經歳役兵二萬聚稍樁等物三千餘萬方河朔災傷困獘而興必不可成之功吏民竊嘆今回河大議𨿽寢然聞議者固執來歳開河分水之策今小河決口入地已深而孫村所開丈尺有限不獨不能回河亦必不能分水況黃河之性急則通流緩則淤澱旣無東西皆急之勢安有兩河並行之理縱使兩河並行未免各立隄防其費又倍矣今建議者其說有三臣請折之一曰禦河湮滅失饋運之利昔大河在東禦河自懷衛經北京漸歷邊郡饋運旣便商賈通行自河西流禦河湮滅失此大利天實使然今河自小吳北行占壓禦河故地𨿽使自北京以南折而東行則禦河湮滅已一二百里何由復見此禦河之說不足聽也二曰恩冀以北漲水爲害公私損耗臣聞河之所行利害相半蓋水來𨿽有敗田破稅之害其去亦有淤厚宿麥之利況故道已退之地桑麻千里賦役全復此漲水之說不足聽也三曰河徙無常萬一自契丹界入海邊防失備按河昔在東自河以西郡縣與契丹接境無山河之限邊臣建爲塘水以捍契丹之衝今河旣西則西山一帶契丹可行之地無防邊防之利不言可知然議者尙恐河復北徙則海口出契丹界中造舟爲梁便於南牧臣聞契丹之河自北南注以入於海蓋地形北髙河無北徙之道而海口深浚勢無徙移此邊防之說不足聽也臣又聞謝材到闕昌言黃河自小吳決口乘髙注北水勢奔決上流隄防無復決怒之患朝廷若以河事付臣不役一夫不費一金十年保無河患大臣以其異已罷歸而使王孝先兪瑾張景先三人重畫回河之計蓋由元老大臣重於攺過故假契丹不測之憂以取必於朝廷𨿽已遣百祿等出按利害然未敢保其不觀望風防也願亟回收買稍艸指揮來歳勿調開河役兵使百祿等明知聖意無所偏系不至阿附以誤國計會百祿行視東西二河亦奏言東流髙仰北流順下決不可回明年使回入對復言願罷有害無利之役未聽久之乃罷回河及修減水河數月尙書省復議回河是時吳安持李偉力主東流而謝卿材謂近世河流稍行地中無可回之理上河議一篇召赴政事堂會議大臣不以爲然防李偉復言今河已分流若興工可令全復故道朝廷今日當極力必閉北流乃爲上策若不明詔有司卽令回河深恐上下遷延議終不決觀望之間遂失機防乞復置修河司從之

五年二月詔開修減水河尋以外路旱暵權罷

七年冬十月以大河東流賜都水使者吳安持三品服北都水監丞李偉再任

八年二月詔北流軟堰並如都水監所奏門下侍郎蘇轍言水官之意欲以軟堰爲名實作硬堰陰爲回河之計不宜聽趙偁亦上疏曰臣竊謂河事大利害有三而言者互進其說或見近忘逺徼幸盜功或取此捨彼譸張昧理遂使大利不明大害不去上惑朝聽下滋民患橫役枉費殆無窮已臣竊痛之所謂大利害者北流全河患水不能分也東流分水患水不能行也宗城河決患水不能閉也是三者去其患則爲利未能去則爲害今不謀此而議欲專閉北流止知一日可閉之利而不知異日旣塞之患止知北流伏槽之水易爲力而不知闞村方漲之勢未可並以入東流也夫欲合河以爲利而不惜上下壅潰之患是皆見近忘逺徼幸盜功之事也有司欲斷北流而不執其咎乃引分水爲說姑爲軟堰知河衝之不可以軟堰禦則又爲決堰之計臣恐枉有工費而以河爲戲也請俟漲水伏槽觀大河之勢以治東流北流不聽十二月監察禦史郭知章言臣比緣使河北自澶州入北京渡孫村口見水趨東者河甚濶而深又自北京往洛州過楊家淺口復渡見水之趨北者才十二三然後知大河宜閉北行東乞下都水監相度於是吳安持復領都水而呂大防力主其議範純仁蘇轍復爭之遂詔本路安撫轉提刑司詳議紹聖元年正月也轉運司趙偁議與純仁轍合偁之言曰河自孟津初行平地必須全流乃成河道禹之治水自冀北抵滄棣始播爲九河以其近海無患也今河自橫壠六塔商胡小吳百年之間皆從西決蓋河徙之常勢而有司置埽創約橫截河流回河不成因爲分水初決南宮再決宗城三決內黃亦皆西決則地勢西下較然可見今欲弭息河患而逆地勢戾水性臣未見其能就功也請開闞村河門修平鄕鉅鹿埽焦家等堤濬澶淵故道以備漲水大名安撫使許將言度今之利若捨故道止從北流則慮河下已湮而上流橫潰爲害蓋廣若直閉北流東徙故道則復慮受水不盡而破隄爲患竊謂宜因梁村之口以行東因內黃之口以行北而盡閉諸口以絕大名諸州之患俟春夏水大至乃觀故道足以受之則內黃之口可塞不足以受之則梁村之役可止定其成議則民心固而河之順復有時可以保其無害郭知章又言河復故道水之趨東已不可遏近日遣使按視議論未一臣謂水官朝夕從事河上望專委之十月都水使者王宗望言大河自元丰潰決以來東北兩流利害極大頻年分爭國論不決水官無所適從伏自奉詔凡九月上稟成算自闞村下至栲栳堤七節河門並皆閉塞築金堤七十里盡障北流使全河還故道望付史官紀紹聖以來聖明獨斷致此成績

元符二年六月河決內黃口東流遂斷絕左司諫王祖道請正吳安持鄭佑李仲李偉之罪投之逺方以明先帝北流之志詔可

宋史紀事夲末卷六

欽定四庫全書

宋史紀事夲末卷七

明馮

原編

陳邦瞻增輯

英宗之立

仁宗景祐二年春二月育宗室子宗實於宮中宗實太宗之曾孫商王元份之孫江寧節度使允讓之子也帝未有儲嗣取入宮命皇后撫鞠之生四年矣

嘉祐元年五月罷知諫院範鎭先是帝暴疾宰相文彥博因請帝建儲帝許之防疾瘳而止至是鎭奮然曰天下事尙有大於此者乎卽上防曰置諫官者爲宗廟社稷計也諫官而不以宗廟社稷計事陛下是愛死嗜利之人臣不爲也方陛下不豫海內皇皇莫知所爲陛下獨以祖宗後裔爲念是爲宗社之慮至深且明也昔太祖捨其子而立太宗天下之大公也眞宗以周王薨養宗子於宮中天下之大慮也願以太祖之心行眞宗故事防近屬之尢賢者優其禮秩置之左右而試以政事以系億兆人心俟有聖嗣復遣還邸章上不報文彥博乃曰柰何效希名干進之人鎭貽書曰比天象見變當有急兵鎭義當死職不可死亂兵之下此乃鎭擇死之時尙何顧希名干進之嫌哉又上言陛下得臣防不以畱中而付中書是欲使大臣奉行也臣兩至中書大臣皆設辭拒臣是陛下欲爲宗廟社稷計而大臣不欲也臣竊原大臣畏避之意恐行之而陛下中變耳中變之禍不過一死國本不立萬一有如天象所告急兵之變死且有罪其爲計亦已疏矣願以臣章示大臣使其自擇死所聞者股栗除兼侍禦史知雜事鎭以言不從固辭彥博諭之曰今間言已入爲之甚難鎭曰事當論其是非不當問其難易諸公謂今日難於前日安知異日不難於今日乎凡見帝靣陳者三因泣下帝亦泣謂曰朕知卿忠卿言是也當更俟二三年鎭前後章凡十九上待命百餘日須髮皆白朝廷知不可奪乃罷知諫院攺紏察在京刑獄時並州通判司馬光亦言建儲事且勸鎭以死爭之翰林學士歐陽修上言陛下臨禦三十餘年而儲宮未建此久闕之典也漢文帝卽位羣臣請立太子羣臣不自疑而敢請文帝亦不疑臣有二心後唐明宗尢惡人言太子事然文帝立太子之後享國長久爲漢太宗明宗儲嗣不早定而秦王以窺覬防於大禍後唐遂亂陛下何疑而久不定乎殿中侍禦史包拯呂景初趙抃知制誥吳奎劉敞等皆上防力請於是宰輔文彥博富弼王堯臣等相繼勸帝早定大計皆不聽三年六月以韓琦同平章事時羣臣皆以建儲爲言帝依違不決琦旣相乘間進曰皇嗣者天下安危之所系自昔禍亂之起皆由防不早定陛下何不擇宗室之賢以爲宗廟社稷計帝曰後宮將有就館者姑待之已而又生女琦懷漢書孔光傳以進曰成帝無嗣立弟之子彼中材之主猶能如是況陛下乎願以太祖之心爲心則無不可者帝不答以包拯爲禦史中丞拯言東宮虛位日久天下以爲憂夫萬物皆有根本而太子者天下之根本也根本不立禍孰大焉帝曰卿欲誰立拯曰臣非才備位所以乞豫建太子者爲宗廟萬世計爾陛下問臣欲誰立是疑臣也臣年七十且無子非邀後福者帝喜曰徐當議之

四年十一月汝南王允讓卒追封濮王允讓天資渾厚內寛外莊喜怒不見於色知大宗正寺二十年宗子有好學者勉進之以善若不率教則勸戒之至不變始正其罪故皆畏服及卒謚安懿以其子宗實育宮中故防典有加

六年六月以司馬光知諫院光入對首言臣昔通判並州所言三章願陛下果斷力行帝沈思久之曰得非欲選宗室爲繼嗣乎此忠臣之言但人不敢及耳光對曰臣言此自謂必死不意陛下開納帝曰此何害自古皆有之十月壬辰起復宗實知宗正寺初帝旣連失三王自至和中得疾不能禦殿中外惴恐臣下爭以立嗣固根本爲言包拯範鎭尢激切積五六嵗依違末之行言者亦稍怠先年韓初入相嘗乘間言之及懷孔光傳以進帝不答又與曾公亮張升歐陽修極言之至是司馬光上防曰向者臣進豫建太子之說意謂卽行今寂無所聞此必有小人言陛下春秋鼎盛何遽爲此不祥之事小人無逺慮特欲倉卒之際援立其所厚善者耳定防國老門生天子之禍可勝言哉帝大感動曰送中書光見韓琦等曰諸公不及今定議異日禁中夜半出寸紙以某人爲嗣則天下莫敢違琦等拱手曰敢不盡力時知江州呂誨亦上防言之及琦入對以光誨二防進讀帝遂曰朕有意久矣誰可者琦皇恐對曰此非臣輩所可議當出自聖擇帝曰宮中嘗養二子小者甚純近不慧大者可也琦請其名帝曰宗實琦等遂力贊之議乃定宗實天性篤孝好讀書不爲燕嬉褻慢服禦儉素如儒者時居濮王喪乃起復知宗正寺琦曰事若行不可中止陛下斷自不疑乞內中批出帝意不欲宮人知曰只中書行足矣命下宗實固辭乞終喪帝復以問琦琦對曰陛下旣知其賢而選之今不敢遽當蓋器識逺大所以爲賢也願固起之帝曰然凡十八章而後許之

七年八月己卯立宗實爲皇子賜名曙九月乙巳朔進封皇子曙鉅鹿郡公宗實旣終喪韓琦言宗正之命初出外人皆知必爲皇子不若遂正其名帝從之琦至中書召翰林學士王珪艸詔珪曰此大事也非靣受防不可明日請對曰海內望此舉久矣果出自聖意乎帝曰朕意決矣珪再拜賀始退而艸詔歐陽修聞之嘆曰王珪眞學士也詔下宗實復稱疾固辭章十餘上記室周孟陽請其故宗實曰非敢徼福以避禍也孟陽曰今已有此迹設固辭不受中人別有所奉遂得燕安無患乎宗實始悟司馬光言於帝曰皇子辭不貲之富至於旬月其賢於人逺矣然父召無諾君命召不俟駕願以臣子大義責之宜必入帝從之宗實始受命將入宮戒其舍人曰謹守吾捨上有適嗣吾歸矣因肩輿赴召良賤不滿三十人行李蕭然惟書數廚而已中外相賀八年春二月癸未帝不豫丙戌中書樞密奏事於福寧殿之西閣三月辛未帝崩於福寧殿年五十四遺制皇子卽皇帝位山陵制度務從儉約於是皇后悉斂諸門鑰寘於前明召皇子入嗣位皇子驚再言曰曙不敢爲因反走韓等共掖畱之夏四月壬申朔皇子卽位欲亮陰三年命韓琦攝冢宰宰臣不可乃止乙亥帝有疾丙子尊皇后曰皇太后巳卯詔請皇太后權同處分軍國事後乃禦內東門小殿垂簾宰臣日奏事後性慈儉頗涉經史多援以決事中外章奏日數十上一一能記綱要有疑未決者則曰公輩更議之未嘗出巳意曹氏及左右臣僕毫分不假借宮省肅然庚子立髙氏爲皇后後侍中瓊之曾孫母曹氏太后姊也故少育於宮中與帝同年生又俱撫鞠於太后仁宗嘗曰異日必以爲配旣長出宮婚於濮邸封京兆郡君生三子至是冊爲皇后秋七月帝疾瘳初帝疾甚舉措或攺常度遇宦者尢少恩左右多不悅乃共爲讒間兩宮遂成隙內外洶懼知諫院呂誨上書兩宮開陳大義詞防深切多人所難言者然兩宮猶未釋然一日韓琦歐陽修奏事簾前太后嗚咽流涕且道所以琦曰此病故爾疾已必不然子疾母可不容之乎後意不觧修進曰太後事先帝數十年仁徳著於天下昔溫成之寵太后處之裕如今母子間反不能容邪後意稍和修復曰先帝在位久徳澤在人故一日晏駕天下奉戴嗣君無敢異同者今太后一婦人臣等五六書生耳非先帝遺意天下誰肯聽從後黙然久之琦進曰臣等在外聖躬若失調防太后不得辭其責後驚曰是何言我心更切也同列聞者莫不流汗後數日琦獨見帝帝曰太后待我少防琦對曰自古聖帝明王不爲少矣獨稱舜爲大孝豈其餘盡不孝哉父母慈而子孝此常事不足道惟父母不慈而子不失孝乃爲可稱但恐陛下事之未至耳父母豈有不慈者哉帝大感悟帝自六月不禦殿至是月壬子初禦紫宸殿見百官琦因請乘輿禱雨具素服以出人情大安

冬十月甲午塟仁宗於永昭陵十二月巳巳開經筵翰林學士劉敞進讀史記至堯授舜以天下拱而言曰舜至側微堯禪之以位天地享之百姓戴之非有他道惟孝友之徳光於上下耳帝悚然攺容太后聞之亦大喜兩宮之疑漸釋

英宗治平元年春正月帝疾大瘳韓琦欲太后撤簾還政乃取十餘事稟帝帝裁決悉當琦卽詣太后覆奏後毎事稱善琦因白後求去後曰相公不可去我當居深宮耳卻毎日在此甚非得已曰前代之後賢如馬鄧不免顧戀權勢今太后便能復辟誠馬鄧之所不及未審決取何日撤簾太后遂起琦卽命撤簾簾旣落猶於禦屏後見太后衣也帝親政加琦尙書右僕射呂中曰當國家危疑之日大臣以能任事者一曰徳望二曰才智有才智而無徳望以鎭之則未足以服天下之心有徳望而無才智以充之則未足以辦天下之事故曰可以托六尺之孤可以寄百里之命臨大節而不可奪韓魏公蓋自慶曆嘉祐之時可屬大事其徳望服人心久矣至於處事應變胸中才智又足以運用天下此其所以正英宗之始歟在眞宗之初則有呂端在仁宗之初則有王曾此皆安國家定社稷之名臣也丙辰上皇太后宮名曰慈壽秋八月內侍都知任守忠竄蘄州初章獻太后臨朝守忠與都知江徳明等交通請謁權寵過盛累遷宣政使入內都知仁宗以未有儲嗣屬意於帝守忠建議欲援立昏弱以邀大利及帝卽位又乘帝疾交搆兩宮知諫院司馬光論守忠離間之罪國之大賊乞斬於都市呂誨亦上防論之帝納其言明日韓琦出空頭敇一道歐陽修已僉趙槪難之修曰第書之韓公必自有說旣而琦坐政事堂召守忠立庭下曰汝罪當死遂責蘄州安置取空頭敕塡與之卽日押行琦意以爲少緩則中變也其黨史昭錫等悉竄南方中外快之

二年二月罷三司使蔡襄帝自濮邸立爲皇子聞近臣中有異議人疑爲襄及卽位數問襄何如人韓琦等爲救解帝意不釋襄請罷出知杭州秋七月富弼罷嘉祐中韓琦與弼同相或中書有疑事往往與樞密謀之自弼爲樞密使非得防合議者未嘗詢弼弼不懌及太后還政弼大驚曰弼備位輔佐他事固不可預聞此事韓公獨不能共之邪或以咎琦琦曰此事當時出太后意安可顯言於眾弼愈不懌帝親政加弼戶部尙書弼辭曰制詞取嘉祐中嘗議建儲推恩此特絲髮之勞何足加賞仁宗太后於陛下有天地之防尙未聞所以爲報可謂倒置再奏不聽乃受至是以足疾力求解政章二十餘上遂以使相鄭國公判揚州未幾徙判汝州以文彥博爲樞密使彥博自河南入覲帝曰朕之立

卿之功也彥博悚然對曰陛下入繼大統乃先帝意皇太后協贊之力臣何功之有且其時臣方在外皆韓琦等承聖志受顧命臣無預焉因避謝不敢當帝曰暫煩卿西行卽召還矣乃攺判永興軍尋有是召

刺義勇

英宗治平元年十一月刺陜西民爲義勇軍時韓琦言三代漢唐以來皆籍民爲兵故其數𨿽多而贍養至薄所以維制萬防而威服四海非近所畜冗兵可及也唐制府兵最爲近古天寶以後廢不能復因循至於五代廣募長徵之兵故困天下而不能給今之義勇河北幾十五萬河東幾八萬勇悍純實生於天性而有物力資產父母妻子之所系若稍加簡練亦唐之府兵也陜西當西事之初亦嘗三丁選一丁爲弓手其後刺爲保捷正軍及夏國納欵朝廷揀放於今所存者無幾河東河北陜西三路當西北控禦之地事當一體今若於陜西諸州亦防義勇止刺手背則人知不復刺面可無驚駭或令永興河中鳳翔三府先刺觀聽旣安然後次及諸郡一時不無少擾而終成長利矣詔從之乃命徐億等往籍陜西主戶三丁之一刺之凡十五萬六千餘人人賜錢二千民情驚擾而紀律疏略不可用知諫院司馬光上防曰臣傳聞朝廷差陜西提防刑獄陳安石於本路人戶三丁之內刺一丁充義勇不知虛實若果如此大爲非便臣切意議者必以爲河北河東皆有義勇而陜西獨無近因趙諒祚防邊故欲廣籍兵民以備緩急使之捍禦也臣伏見康定慶曆之際趙元昊叛亂王師屢敗死者動以萬數國家乏少正軍遂籍陜西之民三丁之內選一丁以爲鄕弓手尋又刺充保捷指揮差於防邊戍守當是之時閭裏之間惶擾愁怨不可勝言耕桑之民不習戰鬭官中旣費衣糧私家又須供送骨肉流離田園蕩盡陜西之民比屋凋今二十餘年不復舊者皆以此也其謀防之失亦足以爲戒矣是時河北河東邊事稍緩故朝廷但籍其民以充義勇更不刺爲軍𨿽比之陜西保捷爲害差小然國家何嘗使之捍禦戎狄得其分毫之益乎今議者但怪陜西獨無義勇不知陜西之民三丁之內已有一丁充保捷矣自西事以來陜西困於科調比於景祐以前民減耗三分之二加之近嵗屢遭凶歉今秋方小稔且望息肩又值邊鄙有警眾心已揺若更聞此詔下必致驚擾人人愁苦一如康定慶曆之時是賊防未來而先自困敝也況卽日陜西正軍甚多不至闕乏何爲遽作此有害無益之事以循覆車之轍也伏望朝廷審察利害特罷此事誠一方之大幸連上六防力言不聼乃至中書與韓琦辯琦曰兵貴先聲諒祚方桀驁使驟聞益兵二十萬豈不震慴光曰兵貴先聲爲其無實也獨可欺於一日之間耳今吾𨿽益兵實不可用不過十日彼將知其詳尙何懼曰君但見慶曆間鄕兵刺爲保捷憂今復然已降敕與民約永不充軍遣戌邊矣光曰朝廷嘗失信於民未敢以爲然琦曰吾在此君無憂光曰公長在此地可也異日他人當位用以運糧戍邊反掌間耳琦不從竟爲陜西之患初琦嘗曰養兵𨿽非古然亦自有利處議者但謂不如漢唐調兵於民獨不見唐杜甫石壕吏一篇調兵於民其獘乃如此後世旣籍彊悍無賴者以爲兵良民𨿽不免養兵之費而免父子兄弟夫婦生離死別之苦乃知養兵之制實萬世之仁也至是陜西義勇之制實出於琦𨿽光六防極言其不便竟不爲止

濮議

英宗治平二年夏四月戊戌詔議崇奉濮王典禮初知諫院司馬光以帝必將追隆所生嘗因奏事言漢宣帝爲孝昭後終不追尊衛太子史皇孫光武上繼元帝亦不追尊鉅鹿南頓君此萬世法也旣而韓琦等言禮不忘本濮安懿王徳盛位隆所宜尊禮請下有司議及夫人王氏韓氏仙遊縣君任氏合行典禮用宜稱情帝令須大祥後議之至是詔禮官與待制以上議翰林學士王珪等相視莫敢先發司馬光獨奮筆立議略云爲人後者爲之子不得顧私親若恭愛之心分於彼則不得專於此秦漢以來帝王有自旁支入承大統者或推尊其父母以爲帝後皆見非當時取譏後世臣等不敢引以爲聖朝法況前代入繼者多宮車晏駕之後援立之防或出臣下非如仁宗皇帝年齡未衰深惟宗廟之重於宗室中簡推聖明授以大業陛下親爲先帝之子然後繼體承祧光有天下濮安懿王𨿽於陛下有天性之親顧復之防然陛下所以負扆端冕子孫萬世相承皆先帝徳也臣等竊以爲濮王宜凖先朝封贈期親尊屬故事尊以髙官大國譙國襄國仙遊並封太夫人攷之古今爲宜稱於是珪卽命吏具以光手稾爲案議上中書奏珪等所議未見詳定濮王當稱何親名與不名珪等議濮王於仁宗爲兄於皇帝宜稱皇伯而不名歐陽修引喪服大記以爲爲人後者爲其父母降服三年爲期而不沒父母之名以見服可降而名不可沒也若本生之親攺稱皇伯歷攷前世皆無典據進封大國則又禮無加爵之道請下尙書集三省禦史臺諫議而太后手詔詰責執政帝乃詔曰如聞集議不一權宜罷之令有司博求典故以聞

三年春正月濮王崇奉之議久而未定侍禦史呂誨範純仁監察禦史呂大防引義固爭以爲王珪議是乞從之章七上不報遂劾韓琦專權導防罪曰昭陵之土未幹遂欲追崇濮王使陛下厚所生而薄所繼隆小宗而絕大宗又共劾歐陽修首開邪議以枉道說人主以近利負先帝防陛下於過舉而韓琦曾公亮趙槪附防不正乞皆貶黜不報時中書亦上言請明詔中外以皇伯無稽決不可稱今所欲定者正名號耳至於立廟京師干紀亂統之事皆非朝廷本意帝意不能不向中書然未卽下詔也旣而皇太后手詔中書宜尊濮王爲皇夫人爲後皇帝稱親帝下詔謙讓不受尊號但稱親卽園立廟以王子宗朴爲濮國公奉祠事仍令臣民避王諱時論以爲太后之追崇及帝之謙讓皆中書之謀也於是呂誨等以所論奏不見聽用納禦史勑誥家居待罪帝命閣門以誥還之誨力辭臺職且言於輔臣勢兩立帝以問執政琦修等對曰禦史以爲理難並立若臣等有罪當畱禦史帝猶豫久之命出禦史乃下遷誨知蘄州純仁通判安州大防知休寧縣時趙鼎趙瞻傅堯兪使契丹還以嘗與呂誨言濮王事卽上防乞同貶乃出通判淄州瞻通判汾州帝眷注堯兪獨進除侍禦史堯兪曰誨等已逐臣義不當止帝不得已命知和州知制誥韓維及司馬光皆上防乞畱誨等不報遂請與俱貶亦不許侍讀呂公著言陛下卽位以來納諌之風未彰而屢詘言官何以風天下帝不聽公著乞補外乃出知蔡州誨等旣出濮議亦寢程頥曰言事之臣知稱親之非而不明尊崇之禮使濮王與諸父等若尊稱爲皇伯父濮國大王則在濮王極尊崇之道於仁宗無嫌貳之生矣歐陽修爲後或問上篇曰爲人後者不絕其所生之親可乎曰可矣古之人不絕也而降之何以知之曰於經見之何謂降而不絕曰降者所以不絕若絕則不待降也所謂降而不絕者禮爲人後者降其所生父母三年之服以爲期而不攺其父母之名者是也問者曰今之議者以謂爲人後者必使視其所生若未嘗生巳者一以所後父爲尊卑疏戚若於所後父爲兄則以爲伯父爲弟則以爲叔父如此則如之何余曰吾不知其何所稽也茍如其說沒其父母之名而一以所後父爲尊卑疏戚則宗從世數各隨其逺近輕重自有服矣聖人何必特爲制降服乎此余所謂若絕則不待降者也稽之聖人則不然昔者聖人之制禮也爲人後者於其父母不以所後之父尊卑疏戚爲別也直自於其父子之間爲降殺爾親不可降降者降其外物爾喪服是也其必降者示有所屈也以其承大宗之重尊祖而爲之屈爾屈於此以伸於彼也生莫重於父母而爲之屈者以見承大宗者亦重也所以勉爲人後者知所承之重以專任人之事也此以義制者也父子之道天性也臨之以大義有可以降其外物而本之於至仁則不可絕其天性絕人道而滅天理此不仁者之或不爲也故聖人之於制服也爲降三年以爲期而不沒其父母之名以著於六經曰爲人後者爲其父母報以見服可降而父母之名不可沒也此所謂降而不絕者以仁存也夫事有不能兩得勢有不能兩遂爲子於此則不能爲子於彼矣此里巷之人所共知也故其言曰爲人後者爲之子此一切之論非聖人之言也是漢儒之說也乃眾人之所能道也質諸禮則不然方子夏之傳喪服也茍如眾人一切之論則不待多言也直爲一言曰爲人後者爲之子則自然視其父母絕若未嘗生己者矣自然一以所後父爲尊卑疏戚矣柰何彼子夏者獨不然也其於傳經也委曲而詳言之曰視所後之某親某親則若子若子者若所後父之眞子以自處而視其族親一以所後父爲尊卑疏戚也故曰爲所後者之祖父母妻妻之父母昆弟昆弟之子若子猶嫌其未備也又曰爲所後者之兄弟之子若子其言詳矣獨於其所生父母不然而別自爲服曰爲其父母報蓋於其所生父母不使若爲所後者之眞子者以謂遂若所後者之眞子以自處則視其所生如未嘗生己者矣其絕之不已甚乎此人情之所不者聖人亦所不爲也今議者以其所生於所後爲兄者遂以爲伯父則是若所後者之眞子以自處矣爲伯父則自有服不得爲齊衰期矣亦不得云爲其父母報矣凡見於經而子夏之所區區分別者皆不取而又爲人情之所不忍者吾不知其何所稽也此大義也不用禮經而用無稽之說可乎不可也問者曰古之人皆不絕其所生而今人何以不然曰是何言歟今之人亦皆然也而又有加於古焉今開寶禮及五服圖乃國家之典禮也皆曰爲人後者爲其所生父母齊衰期服𨿽降矣必爲正服者示父母之道在也爲所後父斬衰三年服𨿽重矣必爲義服者示以義制也而律令之文亦同五服者皆不攺其父母之名質於禮經皆合無少異而五服之圖又加以心喪三年以謂三年者父母之喪也𨿽以爲人後之故降其服於身猶使行其父母之喪於其心示於所生之恩不得絕於心也則今人之爲禮比於古人又有加焉何謂今人之不然也下篇曰子不能絕其所生見於經見於通禮見於五

服之圖見於律見於令其文則明矣其所以不絕之意如之何曰聖人以人情而制禮者也問者曰事有不能兩得勢有不能兩遂爲子於此則不得爲子於彼此豈非人情乎曰是眾人之論也是不知仁義者也聖人之於人情也一本於仁義故能兩得而兩遂此所以異乎眾人而爲聖人也所以貴乎聖人而爲眾人法也父子之道正也所謂天性之至者仁之道也爲人後者權也權而適宜者義之制也恩莫重於所生義莫重於所後仁與義二者常相爲用而未嘗相害也故人情莫厚於其親抑而降其外物者迫於大義也降而不絕於其心者存乎至仁也抑而降則仁不害乎義降而不絕則義不害乎仁此聖人能以仁義而相爲用也彼眾人者不然也其爲言曰不兩得者是仁則不義義則不仁矣夫所謂仁義者果若是乎故曰不知仁義者眾人也嗚呼聖人之以人情而制禮也順適其性而爲之節文爾有所彊焉不爲也有所拂焉不爲也況欲反而易之其可得乎今謂爲人後者必絕其所生之愛豈止彊其所難而拂其欲也是直欲反其天性而易之曰爾所厚者爲我絕之易爾之厚於彼者一以厚於此是豈可以彊乎夫父母猶天地其大恩至愛無以加者以其生我也今苟以爲人後之故一旦反視若未嘗生我者其絕之固已甚矣使其眞絕之歟是非人情也迫於義而絕之歟則是仁義者敎人爲僞也是故聖人知其無一可也以謂進承人之重而不害於仁退得伸其恩而不害於義又全其天性而使不陷於僞惟降而不絕則無一不可矣可謂曲盡矣夫惟仁義能曲盡人情而善養人之天性以濟於人事無所不可也故知義可以爲人後而不知仁不絕其親者眾人之偏見也知仁義相爲用以曲盡人情而善養人之天性使不入於僞惟逹於禮者可以得聖人之深意也問者曰爲人後而有天下者不絕其所生則將幹乎大統柰何曰降則不能幹矣自漢以來爲人後而有天下者尊其所生多矣何嘗幹於大統使漢宣哀不立廟京師以亂昭穆則其於大統亦何所幹乎曾鞏爲人後議曰禮大宗無子則族人以支子爲之後爲之後者爲所後服斬衰三年而降其父母期禮之所以如此者何也以謂人之所知者近則知親愛其父母而已所知者逺則知有嚴父之義知有嚴父之義則知尊祖知尊祖則知大宗者上以繼祖下以收族不可以絕故有以支子爲之後者爲之後者以受重於斯人故不得不以尊服服之以尊服服之而不爲之降己親之服則尢恐未足以明所後者之重也以尊服服之又爲之降己親之服然後以謂可以明所後者之重而繼祖之道盡此聖人制禮之意也夫所謂收族者記稱與族人合食序以昭穆別以禮義之類是特諸矦別子之大宗而嚴之如此況如禮所稱天子及其始祖之所自出者此天子之大宗是爲天地宗廟百神祭祀之主族人萬世之所依歸而可以不明其至尊至重哉故前世人主有以支子繼立而崇其本親加以號位立廟奉祀者皆見非於古今誠由所知者近不能割棄私愛節之以禮故失所以奉承正統尊無二上之意也若於所後者以尊服服之又爲之降己親之服而於己親號位不敢以非禮有加也廟祀不敢以非禮有奉也則爲至恩大義固已僃矣而或謂又當易其父母之名從所後者爲屬是未知考於禮也禮爲人後者爲所後者之祖父母父母妻之父母昆弟昆弟之子若子者此其服爲所後者而非其爲已也爲其父母期爲其昆弟大功爲其姊妹適人者小功皆降本服一等者此其服爲已而非爲所後者也使於其父母服則爲己名爲所後者是則名與實相違服與恩相戾矣聖人制禮不如是之舛也且自古爲人後者不必皆親昆弟之子族人之同宗者皆可爲之則有以大功小功昆弟之子而爲之者矣若當從所後者爲屬則亦當從所後者爲服則於其父母有宜爲大功爲小功爲緦麻爲袒免無服者矣而聖人制禮皆爲其父母期使足以明所後者重而已非遂謂當變其親也親非變則名固不得而易矣戴徳王肅喪記曰爲人後者爲其父母降一等服齊衰期其服之節居廬言語飲食與父在爲母同其異者不祥不禫𨿽除服心喪三年故至於今著於服令未之有攺也豈有制服之重如此而其名遂可以絕乎又崔凱喪服駮曰本親有自然之恩降一等則足以明所後者爲重無緣廼絕之矣夫未甞謂可以絕其親而輒謂可以絕其名是亦惑矣且支子所以後大宗者爲推其嚴父之心以尊祖也顧以尊祖之故而不父其父豈本其恩之所由生而先王敎天下之意哉又禮適子不可爲人後者以其傳重也支子可以爲人後者以非傳重也使傳重者後已宗非傳重者後大宗其意可謂卽乎人心而使之兩義俱安也今若使爲人後者以降其父母之服一等而遂變革其名不以爲父母則非使之兩義俱安而不卽乎人心莫大乎如是也夫人道之於大宗至尊至重不可以絕尊尊也尊尊親親其義一也未有可廢其一者故爲人之後者爲降其父母之服禮則有之矣爲之絕其父母之名則禮未之有也或以謂欲絕其名者蓋惡其爲二而使之爲一所以使爲人後者之道盡也夫迹其實則有謂之所後有謂之所生制其服則有爲已而非爲所後者有爲所後而非爲己者皆知不可以惡其爲二而彊使之爲一也至於名者蓋生於實也廼不知其不可以惡其爲二而欲彊使之爲一是亦過矣借使其名可以彊使之爲一而迹其實之非一制其服之非一者終不可易則惡在乎欲絕其名也故古之聖人知不以惡其爲二而彊使之爲一而能使其屬之疏者相與爲重親之厚者相與爲輕則以禮義而已矣何則使爲人後者於其所後非己親也而爲之服斬衰三年爲其祭主是以義引之也於其所生實己親矣而降服齊衰期不得與其祭是以禮厭之也以義引之則屬之防者相與爲重以禮厭之則親之厚者相與爲輕而爲人後之道盡矣然則欲爲人後之道盡者在以禮義明其內而不在於惡其爲二而彊易其名於外也故禮喪服齊衰不杖期章曰爲人後者爲其父母服此見於經爲人後者於其本親稱父母之明文也漢祭義以謂宣帝親謚宜曰悼魏相以謂宜稱尊號曰皇考立廟後世議者皆以其稱皇立廟爲非至於稱親稱考則未嘗有以爲非者也其後魏明帝尢惡爲人後者厚其本親故非漢宣加悼考以皇號又謂後嗣有由諸侯入繼正統者皆不得謂考爲皇稱妣爲後蓋亦但禁其猥加非正之號而未嘗廢其考妣之稱此見於前世議論爲人後者於其本親稱考妣之明文也又晉王坦之喪服議曰罔極之重非制敎之所裁昔日之名非一朝之所去此出後之身所以有服本親也又曰情不可奪名不可廢崇本敍恩所以爲降則知爲人後者未有去其所出父母之名此古人之常理故坦之引以爲制服之證此又見於前世議論爲人後者於其本親稱父母之明文也是則爲人後者之親見於經見於前世議論謂之父母謂之考妣者其大義如此明文如此至見於他書及史官記亦謂之父母謂之考妣謂之私考妣謂之本親謂之親者則不可一二數而以爲世父叔父者則不特禮未之有載籍以來固未之有也今欲使從所後者爲屬而革變其父母之名此未嘗異義也不從經文於前世數千載之議論亦未嘗異義也而無所考據以持其說將何以示天下乎且中國之所以爲貴者以有父子之道又有六經與前世數千載之議論以治之故也今忽欲棄之而伸其無所考據之說豈非誤哉或謂爲人後者於其本親稱父母則爲兩統二父其可乎夫兩統二父者謂加考以皇號立廟奉祀是不一於正統懷二於所後所以著其非而非謂不變革其父母之名也然則加考以皇號與禮及立廟稱皇考者有異乎曰皇考一名而爲說有三禮曰考廟曰王考廟曰皇考廟曰顯考廟曰祖考廟是則以皇考爲曾祖之廟號也魏相謂漢宣帝父宜稱尊號曰皇考旣非禮之曾祖之稱又有尊號之文故魏明帝非其加悼考以皇號至於光武亦於南頓君稱皇考廟義出於此是以加皇號爲事考之尊稱也屈原稱朕皇考曰伯庸又晉司馬機爲燕王告禰廟文稱敢昭告於皇考淸惠亭矦是又達於羣下以皇考爲父歿之通稱也以爲曽祖之廟號者於古用之以爲事考之尊稱者於漢用之以爲父歿之通稱者至今用之然則稱之亦有可有不可者乎曰以加皇號爲事考之尊稱者施於爲人後之義是幹正統此求之於禮而不可者也達於羣下以皇考爲父歿之通稱者施於爲人後之義非干正統此求之於禮而可者也然則以爲父歿之通稱者其不可如何曰若漢哀帝之親稱尊號曰恭皇安帝之親稱尊號曰孝徳皇是又求之於禮而不可者也且禮父爲士子爲天子祭以天子其屍服以士服子無爵父之義尊父母也前世失禮之君崇本親以位號者豈獨失爲人後奉祀正統尊無二上之意哉是以子爵父以卑命尊亦非所以尊厚其親也前世崇飾非正之號者其失如此而後世又謂宜如期親故事增官廣國者亦可謂皆不合於禮矣夫考者父歿之稱然施於禮者有朝廷典防之文有宗廟祭祀之辭而已若不加位號則無典防之文不立廟奉祀則無祝祭之辭則𨿽正其名豈有施於事者顧言之不可不順而已此前世未嘗以爲可疑者以禮甚明也今世議者紛紛至於曠日累時不知所決者蓋由不考於禮而率其私見也故采於經列其防意庶得以商防焉

宋史紀事夲末卷七﹤史部﹐紀事本末類﹐宋史紀事本末﹥

欽定四庫全書

宋史紀事本末卷八

明馮

原編

陳邦瞻增輯

王安石變法

仁宗嘉祐五年五月己酉召王安石爲三司度支判官安石臨川人好讀書善屬文曾鞏擕其所撰以示歐陽修修爲之延譽擢進士上第授淮南判官故事秩滿許獻文求試館職安石獨不求試調知鄞縣起堤堰決陂塘爲水陸之利貸谷與民出息以償俾新陳相易邑人便之尋通判舒州文彥博薦安石恬退乞不次進用以激奔競之風召試館職不就歐陽修薦爲諫官安石以祖母年髙辭修以其須祿養復言於朝用爲羣牧判官又辭懇求外補知常州移提防江西刑獄與周惇頥相遇語連日夜安石退而精思至忘寢食先是館閣之命屢下安石輒辭不起士大夫謂其無意於世恨不識其面朝廷毎欲授以美官惟患其不就也及是爲度支判官聞者莫不喜悅安石果於自用於是上萬言書大要以爲今天下之財力日以困窮風俗日以衰壞患在不知法度不法先王之政故也法先王之政者法其意而已法其意則吾所攺易更革不至乎傾駭天下之耳目天下之口而固已合先王之政矣因天下之力以生天下之財取天下之財以供天下之費自古治世未嘗以財不足爲患也患在治財無其道耳在位之人才旣不足用而閭巷艸野之間亦少可用之才社稷之托封疆之守陛下其能久以天幸爲常而無一旦之憂乎願監茍且因循之獘明詔大臣爲之以漸期合於當世之變臣之所稱流俗之所不講而議者以爲迂闊而熟爛者也上覽而置之呂祖謙曰安石變法之蘊亦略見於此書特其學不用於嘉祐而盡用於熈寧世道升降之機蓋有在也時有詔舍人院無得申請攺除文字安石爭之曰審如是則舍人不得復行其職而一聽大臣所爲今大臣之弱者不敢爲陛下守法而彊者則挾上防以造令諌官禦史無敢逆其意者臣實懼焉語皆侵執政執政者不悅防以母喪遂去職

英宗治平四年閏月癸卯以王安石知江寧府終英宗之世安石被召未嘗起韓維呂公著兄弟更稱揚之神宗在頴邸維爲記室毎講說見稱輒曰此非維之說維友王安石之說也維遷庶子又薦安石自代帝由是想見其人及卽位召之安石不至帝謂輔臣曰安石歷先帝朝召不赴或以爲不恭今又不至果病邪有所要邪曾公亮曰安石眞輔相材必不欺罔吳奎曰臣嘗與安石同領羣牧見其防前自用所爲迂闊萬一用之必紊綱紀帝不聽乃有江寧之命眾謂安石必辭及詔至卽起視事九月以王安石爲翰林學士時宰相韓琦執政三朝或言其專曾公亮因力薦王安石覬以間求去益力帝不得已從之以司徒兼侍中判相州入對帝泣曰侍中必欲去今日已降制矣然卿去誰可屬國者王安石何如琦對曰安石爲翰林學士則有餘處輔弼之地則不可帝不答

神宗熈寧元年夏四月乙巳王安石始至京師時受翰林學士之命已七越月矣詔安石越次入對帝問爲治所先安石對曰擇術爲先帝曰唐太宗何如曰陛下當法堯舜何以太宗爲哉堯舜之道至簡而不煩至要而不迂至易而不難但末世學者不能通知以爲髙不可及耳帝曰卿可謂責難於君朕自視躬恐無以副卿此意可悉意輔朕庶同躋此道一日講席羣臣退帝畱安石坐曰有欲與卿從容論議者因言唐太宗必得魏徴漢昭烈必得諸葛亮然後可以有爲二子誠不世出之人也安石曰陛下誠能爲堯舜則必有臯防稷契誠能爲髙宗則必有傅說彼二子皆有道者所羞何足道哉以天下之大人民之眾百年承平學者不爲不多然常患無人可以助治者以陛下擇術未明推誠未至𨿽有臯防稷契傅說之賢亦將爲小人所蔽捲懷而去耳帝曰何世無小人𨿽堯舜之時不能無四凶安石曰惟能辧四凶而誅之此其所以爲堯舜也若使四凶得肆其防慝則臯防稷契亦安肯茍食其祿以終身乎十一月郊執政以河朔旱傷國用不足乞南郊勿賜金帛詔學士議司馬光曰救災節用當自貴近始可聽也王安石曰常衮辭堂饌時以爲衮自知不能當辭職不當辭祿且國用不足者以未得善理財者故也光曰善理財者不過頭防箕斂爾安石曰不然善理財者不加賦而國用足光曰天下安有此理天地所生財貨百物不在民則在官彼設法奪民其害乃甚於加賦此蓋桑羊欺武帝之言司馬遷書之以見其不明耳爭議不已帝曰朕意與光同然姑以不允答之防安石艸制引常衮事責兩府兩府不敢復辭

二年二月庚子以王安石參知政事初帝欲用安石曾公亮力薦之唐介言安石難大任帝曰文學不可任邪經術不可任邪吏事不可任耶介對曰安石好學而泥古故議論迂闊若使爲政必多所更變介退謂曾公亮曰安石果大用天下必困擾諸公當自知之帝問侍讀孫固曰安石可相否固對曰安石文行甚髙處侍從獻納之職可矣宰相自有度安石狷狹少容必欲求賢相呂公著司馬光韓維其人也帝不以爲然竟以安石參知政事謂之曰人皆不能知卿以卿但知經術不曉世務安石對曰經術正所以經世務帝曰卿所設施以何爲先安石對曰末世風俗賢者不得行道不肖者得行無道賤者不得行禮貴者得行無禮變風俗立法度正方今之所急也帝深納之甲子議行新法王安石言周置泉府之官以防制兼並均濟貧乏變通天下之財後世惟桑羊劉晏麄合此意學者不能推明先王法意更以爲人主不當與民爭利今欲理財則當修泉府之法以收利權帝納其說安石乃復言人才難得亦難知今使十人理財其中容有一二敗事則異論乘之而起堯與羣臣共擇一人治水尙不能無敗事況所擇而使非一人豈能無失要當計利害多少不爲異論所惑帝曰有一人敗事而遂廢所圖此所以少成事也乃立制置三司條例司掌經畫邦計議變舊法以通天下之利命陳升之王安石領其事初泉人呂惠卿自眞州推官秩滿入都與安石論經義多合遂定交因言於帝曰惠卿之賢𨿽前世儒者未易比也學先王之道而能用者獨惠卿而已遂以惠卿及蘇轍並爲檢詳文字事無大小安石必與惠卿謀之凡所建請章奏多惠卿筆也又以章惇爲三司條例官曾布檢正中書五房公事凡有奏請朝臣以爲不便者布必上防條析以堅帝意使專任安石以威脇眾俾毋敢言由是安石信任布亞於惠卿而農田水利靑苖均輸保甲免役市易保馬方田諸役相繼並興號爲新法頒行天下安石與劉恕友善欲引寘三司條例恕以不習金穀爲辭且曰天子方屬公以大政宜恢張堯舜之道以佐明主不應以利爲先安石曰利以和義善用之堯舜之道也時爭新法廟堂諸大臣議論多不協安石曰公軰坐不讀書耳趙抃曰君言失矣臯防稷契之時何書可讀安石不應夏四月丁巳從三司條例司之請遣劉彛謝卿材侯叔獻程顥盧秉王汝翼曾伉王廣防八人行諸路察農田水利賦役蘇轍言役人之不可不用鄕戶猶官吏之不可不用士人也有田以爲生故無逃亡之憂朴魯而少詐故無欺嫚之患今乃捨此不用竊恐掌財者必有盜用之姦捕盜者必有竄逸之獘唐楊炎爲兩稅取大歷十四年應當賦斂之數以定兩稅之額則租調與庸旣兼之矣今兩稅如舊柰何復取庸錢且品官之家復役己久蓋古者國子俊造將用其才者皆復其身胥史賤吏旣用於官者皆復其家聖人舊法良有深意柰何至於官戶而又將役之耶不聽六月丁巳罷禦史中丞呂誨王安石旣執政士大夫多以爲得人呂誨獨言其不通時事大用之則非所宜將入對學士司馬光亦將詣經筵相遇並行光宻問今日所言何事誨曰防中彈文乃新參也光愕然曰眾喜得人柰何論之誨曰君實亦爲是言邪安石𨿽有時名然好執偏見輕信姦回喜人佞已聽其言則美施於用則疏置諸宰輔天下必受其禍且上新卽位所與圖治者二三執政而已苟非其人將敗國事此乃心腹之疾顧可緩邪上防言大姦似忠大詐似信安石外示朴野中藏巧詐驕蹇慢上陰賊害物誠恐陛下悅其才辯久而倚毘大姦得路羣陰彚進則賢者盡去亂由是生臣究安石之迹固無逺略惟務攺作立異於人徒文言而飾非將罔上而欺下臣竊憂之誤天下蒼生必斯人也防奏帝方眷注安石還其章防誨遂求去安石亦求去帝謂曾公亮曰若出誨恐安石不自安安石曰臣以身許國陛下處之有義臣何敢以形迹自嫌苟爲去就乃出誨知鄧州誨旣斥安石益自用光由是服誨之先見自以爲不及也

秋七月辛巳立淮浙江湖六路均輸法條例司言諸路上供嵗有常數年丰可以多致而不能嬴餘年歉難於供億而不敢不足逺方有倍蓰之輸中都有半價之鬻徒使富商大賈乘公私之急以擅輕重斂散之權今江浙荊淮發運使實總六路賦入宜假以錢貨資其用度凡上供之物皆得徙貴就賤因近易逺預知在京倉庫所當辦者得以便宜蓄買而制其有無庻幾國用可足民財不匱詔以發運使薛向領均輸平準專行於六路賜內藏錢五百萬緡上供米三百萬石時議者慮其爲擾多言非便帝不聽薛向旣董其事乃請設置官屬從之蘇轍言今先設官置吏簿書廩祿爲費己厚非良不售非賄不行是官買之價比民必貴及其賣也獘復如前此錢一出恐不可復縱使其間薄有所獲而徵商之額所損必多矣帝方惑於王安石不納其言然均輸法亦迄不能就八月罷知諫院範純仁純仁奏言王安石變祖宗法度掊克財利民心不寧書曰怨豈在明不見是圖願陛下圖不見之怨帝曰何謂不見之怨對曰杜牧所謂不敢言而敢怒者是也帝曰卿善論事宜爲朕條陳古今治亂可爲監戒者遂作尙書解以進曰其言皆堯舜禹湯文武之事也治天下無以易此願深究而力行之帝切於求治多延見疏逖小臣咨訪闕失純仁言小人之言聽之若可采行之必有累蓋知小忘大貪近昧逺願加深察及薛向行均輸法於六路純仁言臣嘗親奉徳音欲修先王補助之政今乃效桑羊行均輸之法而使小人掊克生靈斂怨基禍安石以富國彊兵之術啟廸上心欲求近功忘其舊學尙法令則稱商鞅言財利則背孟軻鄙老成爲因循棄公論爲流俗異已者爲不肖合意者爲賢人劉琦錢顗等一言便蒙降黜在廷之臣方大半趨附陛下又從而驅之其將何所不至道逺者理當馴致事大者不可速成人才不可急求積獘不可頓革儻欲事功急就必爲憸佞所乘宜速還言者而退安石答中外之望畱章不下純仁力求去不許未幾罷諫職攺判國子監純仁去意愈安石使諭之曰毋輕去已議除知制誥矣純仁曰此言何爲至於我哉言不用萬鐘非所顧也遂錄所上章申中書安石大怒乞加重貶帝曰彼無罪姑與一善地命知河中府尋徙成都轉運使以新法不便戒州縣未得遽行安石怒其沮格以事左遷知和州壬戍貶判刑部劉述等六人初知登州許遵上州獄有婦謀殺夫傷而未死及按問遂自承法因犯殺傷而自首者得免所因之罪請從減論帝命司馬光與王安石議安石以遵言爲是光謂因他罪致殺傷者他罪得首原豈可以謀與殺分爲兩事而謂謀爲所因得以首原乎帝方意向安石而文彥博富弼等多主光議逾年不決至是詔從安石議凡謀殺已傷按問自首者減罪二等著爲令侍禦史知雜事兼判刑部劉述封還其詔執奏不已安石白帝詔開封府推官王克臣劾述罪述遂率侍禦史劉錢顗共上防曰安石執政以來未逾數月中外然陛下置安石政府必欲致時如唐虞而反操管商權詐之術與陳升之合謀侵三司利權取爲己功開局設官分行天下驚駭物聽去年因許遵妄議按問自首之法安石任偏見而立新議陛下不察而從之遂害天下大公先朝所立制度自宜世守勿失乃事事更張廢而不用姦詐專權之人豈宜處之廟堂以亂國紀願罷逐以慰天下曾公亮畏避安石陰自結援以固寵趙抃則括囊拱手但務依違皆宜斥免防上安石奏先貶琦監處州鹽酒務顗監衢州鹽稅殿中侍禦史孫昌齡始以附安石得進顗將出臺罵昌齡而去於是昌齡亦言王克臣阿奉當權欺蔽聰明遂黜昌齡通判蘄州安石欲置述於獄司馬光範純仁爭之乃貶知江州同判刑部丁諷審刑院詳議官王師元皆以附述忤安石諷貶通判復州師元貶監安州稅罷條例司檢詳文字蘇轍轍與呂惠卿論多不合防遣八使於四方求遺利中外知其必迎合生事而莫敢言轍以書抵王安石力陳其不可安石怒將加之罪陳升之止之乃以轍爲河南府推官九月丁卯行靑苗法初陜西轉運使李參以部內多戍兵而糧儲不足令民自隱度麥粟之贏先貸以錢俟谷熟還官號靑苖錢經數年廩有餘糧至是條例司請以諸路常平廣惠倉錢谷依陜西靑苗錢例民願預借者給之令出息二分隨夏秋稅輸納願輸錢者從其便如遇災傷許展至丰熟日納非惟足以待凶荒之患民旣受貸則兼並之家不得乘新陳不接以邀倍息又常平廣惠之物收藏積滯必待年儉物貴然後出糶所及者不過城市遊手之人今通一路有無貴發賤斂以廣蓄積平物價使農人有以赴時趨事而兼並不得乘其急凡此皆以爲民而公家無所利其入是亦先王散惠興利以爲耕斂補助之意也欲量諸路錢谷多寡分遣官提舉毎州選通判幕職官一員典幹轉移出納仍先自河北東京淮南三路施行俟有緒推之諸路詔曰可乃出內庫緡錢百萬糴河北常平粟而常平廣惠倉之法遂變爲靑苖矣初王安石旣與呂惠卿議定出示蘇轍等曰此靑苖法也有不便以告勿疑轍曰以錢貸民本以救民然出納之際吏緣爲姦𨿽有法不能禁錢入民手𨿽良民不免妄用及其納錢𨿽富民不免逾限如此則恐鞭箠必用州縣之事煩矣唐劉晏掌國計未嘗有所假貸而四方丰凶貴賤知之未嘗逾時有賤必糴有貴必糶以此四方無甚貴甚賤之病今此法見在而患不修公誠能有意於民舉而行之則晏之功可立竢也安石曰君言誠有理當徐思之由是逾月不言靑苖防京東轉運使王廣淵言春農事興而民苦乏兼並之家得以乘急要利乞畱本道錢帛五十萬貸之貧民嵗可息二十五萬從之其事與靑苖法合安石始以爲可用召廣淵至京師與之議於是決意行焉壬辰王安石薦呂惠卿爲太子中允崇政殿說書司馬光諌曰惠卿憸巧非佳士使王安石負謗於中外者皆其所爲也帝言安石不好官職自奉甚薄可謂賢者光曰安石誠賢但性不曉事而愎此其所短也又不當信任呂惠卿惠卿眞姦邪而爲安石謀主安石爲之力行故天下並指爲姦邪也近者進擢不次大不厭眾心帝曰惠卿進對明辧亦似美才光對曰惠卿誠文學辧慧然用心不正願陛下徐察之江充李訓若無才何以動人主帝黙然光又貽書安石曰謟防之士於公今日誠有順適之快一旦失勢將必賣公自售矣安石不悅帝嘗禦邇英閣聽講光講曹參代蕭何帝曰漢常守蕭何之法不變可乎光對曰寧獨漢也使三代之君守禹湯文武之法𨿽至今存可也漢武取髙帝約束紛更之盜賊半天下元帝攺孝宣之政漢業遂衰由此言之祖宗之法不可變也惠卿言先王之法有一年一變者正月始和布法象魏是也有五年一變者巡守考制度是也有三十年一變者刑罰世輕世重是也光言非是其意以風朝廷耳帝問光光對曰布法象魏布舊法也諸侯變禮易樂者王巡狩則誅之不自變也刑新國用輕典亂國用重典是爲世輕世重也非變也且治天下譬如居室敝則修之非大壞不更造也公卿侍從皆在此願陛下問之三司使掌天下財不才而黜之可也不可使執政侵其事今爲制置三司條例司何也宰相以道徳佐人主安用例茍用例則胥吏矣今爲看詳中書條例司何也惠卿辭塞乃以他語抵光帝曰相與論是非耳何至是光又言靑苖之獘曰平民舉錢出息尙能食下戶至饑寒流離況縣官督責之威乎惠卿曰靑苖法願則與不願不彊也光曰愚民知取債之利不知還債之害非獨縣官不彊富民亦不彊也太宗平河東立糴法時斗米十錢民樂與官爲市其後物貴而和糴不解遂爲河東世世患臣恐異日之靑苗亦猶是也帝曰陜西行之久民不爲病光曰臣陜西人也見其病不見其利朝廷初不許有司尙能以病民況法許之乎光又講漢史至賈山上防因言從諫之美拒諌之禍上曰舜堲讒說殄行若臺諫欺罔爲讒安得不黜光曰進讀及之爾時事臣不敢論也及退上畱光謂曰呂公著言藩鎭欲興晉陽之甲豈非讒說殄行也光曰公著平居與儕軰言猶三思何故上前輕發乃爾外人多疑其不然上曰此所謂靜言庸違者也光曰公著誠有罪不在今日向者朝廷委公著專舉臺官公著乃盡舉條例司之人與條例司互相表裏使熾張如此乃始逼於公議復言其非此所可罪也帝曰今天下洶洶者孫叔敖所謂國之有是眾之所惡也光曰然陛下當論其是非今條例司所爲獨王安石韓絳呂惠卿以爲是天下皆以爲非也陛下豈能獨與此三人共爲天下邪冬十月丙申富弼罷時王安石用事不與弼合弼度不能爭多稱疾求退章數十上帝曰卿卽去誰可代卿者弼薦文彥博帝黙然良久曰王安石何如弼亦黙然遂出判毫州弼恭儉孝敬好善疾惡常言君子與小人並處其勢必不勝君子不勝則奉身而退樂道無悶小人不勝則交結搆扇千岐萬轍必勝而後已待其得志遂肆毒於善良求天下不亂不可得也以陳升之同平章事升之旣相帝問司馬光近相升之外議云何對曰閩人狡險楚人輕易今二相皆閩人二參政皆楚人必將援引鄕黨之士充塞朝廷風俗何以更得淳厚帝曰升之有才智曉民政光曰但不能臨大節不可奪耳凡才智之士必得忠直之人從旁制之此明主用人之法也帝又曰王安石何如對曰人言安石姦邪則毀之太過但不曉事又執拗耳十一月乙丑命韓絳制置三司條例初陳升之欲傅會王安石以固其位安石亦以議論盈廷引升之爲助升之知其不可而竭力爲之用安石徳之故先使正相位升之旣相乃時爲小異陽若不與之同者因言於帝曰宰相無所不統所領職事豈可稱司請罷制置三司條例司安石曰古之六卿卽今執政有司馬司徒司冦司空各名一職何害於理升之曰若制置百司條例則可但令置制三司一官則不可安石曰今中書支百錢以上物及轉補三司吏人皆奏得防乃行至於制置三司條例何爲不可由是二人遂不合安石乃薦綘共事安石毎奏事絳必曰臣見安石所陳非一皆至當可用陛下宜省察安石恃以爲助丙子頒農田水利約束自是進計者紛然數年間諸路凡得廢田萬七百九十三處三十六萬一千一百七十八頃有奇而民給役勞擾置諸路提舉官條例司上言民間多願借貸靑苖錢乞徧下諸路轉運司施行仍詔諸路各置提舉二員管當一員掌行靑苗免役農田水利諸路凡四十一人提舉官旣置往往迎合王安石意務以多散爲功富民不願取貧者乃欲得之卽令隨戶等髙下品配又令貧富相兼十人爲保首王廣淵在京東一等戶給十五千等而下之至五等猶給一千民間喧然以爲不便廣淵入奏謂民皆歡呼感徳諫官李常禦史程顥論廣淵抑配掊克迎朝廷防意以困百姓會河北轉運使劉庠不散靑苗錢奏適至安石曰廣淵力主新法而遭劾劉庠欲壞新法而不問舉事如此安得人無向背由是常顥之言皆不行閏月遣官提舉諸路常平廣惠倉兼管勾農田水利差役事

三年二月己酉河北安撫使韓琦上疏曰臣準散靑苗詔書務在惠小民不使兼並乘急以要倍息而公家無所利其入今所立條約乃自鄕戶一等而下皆立借錢貫數三等以上更許增借且鄕戶上等並坊郭有物業者乃從來兼並之家今令借錢一千納一千三百是官自放錢取息與初詔相違又條約𨿽禁抑勒然不抑散則上戶必不願請下戶𨿽或願請請時甚易納時甚難將來必有督索同保均賠之患陛下躬行節儉以化天下自然國用不乏何必使興利之臣紛紛四出以致逺邇之疑哉乞罷諸路提舉官第委提防刑獄依常平舊法施行帝袖其疏以示執政曰眞忠臣𨿽在外不忘王室朕始謂可以利民不意乃害民如此且坊郭安得靑苖而使者亦彊與之王安石勃然進曰茍從其所欲𨿽坊郭何害因難琦奏曰如桑羊籠天下貨財以奉人主私用乃可謂興利之臣今陛下修周公遺法抑兼並振貧弱非所以佐私欲安可謂興利之臣乎帝終以說爲疑安石遂稱疾不出帝諭執政罷靑苖法趙抃請俟安石出安石求去帝命司馬光艸答詔有士夫沸騰黎民騷動之語安石抗章自辯帝爲防辭謝之且命呂惠卿諭防韓絳又勸帝畱安石安石入謝因言中外大臣從官臺諫朋比欲敗先王正道以沮陛下此所以紛紛也帝以爲然安石乃起視事持新法益堅詔以琦奏付制置條例司令曾布疏駁刋石頒之天下琦申辯愈切且論安石妄引周禮以惑上聽皆不報時文彥博亦以靑苖之害爲言帝曰吾遣二中使親問民間皆云甚便彥博曰韓琦三朝宰相不信而信二宦者乎先是安石嘗與入內副都知張若水押班藍元震交結帝遣使潛察府界俵錢事適命二人二人使還極言民情深願無抑配者故帝信之不疑壬申以司馬光爲樞密副使固辭不拜初光素與王安石厚及行新法貽書開陳再三又與呂惠卿辯論於經筵安石不樂帝欲大用光訪之安石安石曰外托劘上之名內懷附下之實所言盡害政之事所與盡害政之人而欲寘之左右使預國論此消長之機也光才豈能害政但在髙位則異論之人以爲重韓信立漢赤幟趙卒气奪今用光是與異論者立赤幟也及安石稱疾不出帝乃以光爲樞宻副使光辭曰陛下所以用臣蓋察其狂直庶有補於國家若徒以祿位榮之而不取其言是以天官私非其人也臣徒以祿位自榮而不能救生民之患是盜竊名器以私其身也陛下誠能罷制置條例司追還提舉官不行靑苗助役法𨿽不用臣臣受賜多矣靑苗之散使者恐其逋負必令貧富相保貧者無可償則散而之四方富者不能去必責使代償十年之外貧者旣盡富者亦貧常平又廢加之以師旅因之以饑饉民之羸者必委死溝壑壯者必聚而爲盜賊此事之必至者也防凡九上帝使謂之曰樞宻兵事也官各有職不當以他事爲辭光對曰臣未受命則猶侍從也於事無不可言者防安石復起視事乃下詔允光辭收還敇誥知通進銀臺司範鎭封還詔防者再帝以詔直付光不由門下鎭奏曰由臣不才使陛下廢法乞解其職許之乙酉韓以論靑苖不見聴上疏請解河北安撫使止領大名府路王安石欲沮卽從之三月貶知審官院孫覺知廣徳軍帝初卽位覺爲右正言以言事忤帝意罷去王安石早與覺善將援以爲助自知通州召還累攺知審官院時呂惠卿用事帝問於覺覺對曰惠卿辯而有才過於人數等特以爲利之故屈身安石安石不悟臣竊以爲憂帝曰朕亦疑之靑苖法行首議者謂周官泉府民之貸者至輸息二十而五國事之財用取具焉覺條奏其妄曰成周賖貸特以備民之緩急不可徒與也故以國服爲之息然國服之息說者不明鄭康成釋經乃引王莽計嬴受息無過歳什一爲據不應周公取息重於莽時況國用專取具於泉府則宰九賦將安用邪聖世宜講求先王之法不當取疑文虛說以圖治安石覽之怒始有逐覺意防曾公亮言畿縣散靑苖錢有追呼抑配之擾安石遣覺行視虛實覺言民實不願與官相交望賜寢罷遂坐奉詔反覆貶知廣徳軍程顥上疏曰臣近累上言乞罷預俵靑苗錢利息及汰去提舉官事朝夕以覬未蒙施行臣竊謂明者見於未形智者防於未亂況今日事理顯白易知若不因機亟決持之愈堅必貽後悔悔而後攺則爲害己多蓋安危之本在乎人情治亂之機系乎事始眾心暌乖則有言不信萬邦協和則所爲必成固不可以威力取彊言語必勝而近日所聞尢爲未便伏見制置條例司疏駁大臣之奏舉劾不奉行之官徒使中外物情愈致驚駭是乃舉一偏而盡沮公議因小事而先失眾心權其輕重未見其可臣竊謂陛下固已燭見事體究知是非在聖心非吝攺張由柄臣尙持固必是致輿情大郁眾論益讙若欲遂行必難終濟伏望陛下奮神明之威斷審成敗之先機與其遂一失而廢百爲孰若沛大恩而新眾志外汰使人之擾亟推去息之仁況糶糴之法兼行則儲蓄之資自廣在朝延未失於舉措使議論何名而沸騰伏乞檢會臣所上言早賜施行則天下幸甚夏四月戊辰貶禦史中丞呂公著時靑苖法行公著上疏曰自古有爲之君未有失人心而能圖治亦未有脇之以威勝之以辯而能得人心者也昔日之所謂賢者今皆以此舉爲非而主議者一切詆爲流俗浮論豈昔皆賢而今皆不肖乎王安石怒其深切防帝使公著舉呂惠卿爲禦史公著曰惠卿固有才然姦邪不可用帝以語安石安石益怒遂誣公著言韓琦欲因人心如趙鞅興晉陽之甲以逐君側之惡於是貶公著知潁州且命知制誥宋敏求艸制明著罪狀敏求不從但言敷陳失實安石怒命陳升之攺其語行之己卯趙抃罷安石持新法益堅抃大悔恨上疏言制置條例司建使者四十餘輩騷動天下安石彊辯自用詆公論爲流俗違眾罔民順非文過近者臺諫侍從多以言不聽而去司馬光除樞宻不肯拜且事有輕重體有大小財利於事爲輕而民心得失爲重靑苖使者於體爲小而禁近耳目之臣用捨爲大今去重而取輕失大而得小懼非宗廟社稷之福也奏入懇求去位乃出知杭州以韓絳參知政事侍禦史陳襄言王安石參預大政首爲興利之謀先與知樞宻院事陳升之同領條例司未防升之用是爲相而絳繼之曾未數月遂預政事則是中書大臣皆以利進乞罷絳新命而求道徳經術之賢以處之庶不害於王政而足以全大臣之節矣不報癸未以李定爲監察禦史裏行罷知制誥宋敏求蘇頌李大臨定少受學於王安石舉進士爲秀州判官孫覺薦之朝召至京師李常見之問曰君從南方來民謂靑苖法如何定曰民便之無不喜者常曰舉朝方共爭是事君勿爲此言定卽往白安石且曰定但知據實以言不知京師乃不許安石大喜立薦對帝問靑苖事定曰民甚便之於是諸言新法不便者帝皆不聽命定知諫院宰相言前無選人除諫官之例遂拜監察禦史裏行知制誥宋敏求蘇頌李大臨言定不由銓考擢授朝列不緣禦史薦寘憲臺𨿽朝廷急於用才度越常格然隳紊法制所益者小所損者大封還制書詔諭數四頌等執奏不已並坐累格詔命落知制誥天下謂之熈寧三舎人壬午罷監察禦史裏行程顥張戩右正言李常時顥上疏言臣聞天下之理本諸簡易而行之以順道則事無不成故曰智者若禹之行水行其所無事也捨之而於險阻則不足以言智矣蓋自古興治𨿽有專任獨決能就事功者未聞輔弼大臣人各有心暌戾不一致國政異出名分不正中外人情交謂不可而能有爲者也況於措置失宜沮廢公議一二小臣實預大計用賤陵貴以邪妨正者乎凡此皆天下之理不宜有成而智者之所不行也設令由此僥幸事有小成而興利之臣日進尙徳之風浸衰尢非朝廷之福矧復天時未順地震連年四方人心日益揺動此皆陛下所當仰測天意俯察人事者也臣奉職不肖議論無補望早賜降責帝令顥詣中書議王安石方怒言者厲色待之顥徐言曰天下事非一家私議願平气以聽之安石爲之媿屈戩與臺官王子韶論新法不便乞召還孫覺呂公著又上疏論王安石亂法曾公亮陳升之依違不能救正韓絳左右狥從李定以邪謟竊臺諫呂惠卿刻薄辯給假經術以文姦言豈宜勸講君側又詣中書爭之安石舉扇掩面而笑戩曰戩之狂直宜爲公笑然天下之笑公者不少矣陳升之從旁解之戩曰公亦不得爲無罪升之有愧色常上言均輸靑苗斂散取息傅會經義何異王莽猥析周官片言以流毒天下安石遣所親宻諭意常不爲止又言州縣散常平錢實不出本勒民出息帝詰安石安石請令常具官吏主名常以非諌官體不奉詔顥言旣不行懇求外補而戩常亦各乞罷乃罷常通判滑戩知公安縣子韶知上元縣安石素善顥及是𨿽不合猶敬其忠信但出爲京西路提刑獄顥辭乃攺僉書鎭寧軍節度判官數日之間臺諌一空安石以外議紛紛請以姻家謝景溫爲侍禦史知雜事帝從之五月癸巳詔並邊州郡毋給靑苗錢甲辰詔罷制置三司條例歸中書以呂惠卿兼判司農寺先是言者皆請罷條例司帝問安石可並入中書否安石言修條例未畢且臣與韓絳共領是司毎請間奏事今綘在宻院未可並請緩之至是綘入中書乃降詔以其事還中書又以手紮諭安石凡修條例掾屬悉授以官靑苗免役農田水利等法付司農寺命呂惠卿掌之九月以曾布爲崇政殿說書判司農寺王安石常欲置其黨一二人於經筵以防察奏對者呂惠卿遭父喪去職安石遂薦布代之布資序淺人尢不服尋罷山陰陸佃嘗受經於安石至是應舉入京師安石問以新政佃曰法非不善但推行不能如初意還爲擾民安石驚曰何乃爾吾與惠卿議之又訪外議佃曰公樂聞善古所未有然外間頗以爲拒諫安石笑曰吾豈拒諫者但邪說營營顧無足聽佃曰是乃所以致人言也明日召佃謂之曰惠卿言私家取債亦須一雞半豚已遣李承之使淮南質究矣旣而承之還詭言民無不便佃說遂不行以劉庠知開封府庠不肯屈事王安石安石欲見之或以爲言庠曰安石自執政未嘗一事合人情往將何語邪卒不往而上疏極言新法非是帝曰柰何不與大臣協心濟治乎庠對曰臣知事陛下而已不敢附大臣也庚子曾公亮罷公亮初嫉韓故薦王安石以間之及同輔政知帝方向安石凡更張庶事一切陰之而外若不與同者嘗遣其子孝寛參其謀至帝前略無所異由是帝益信任安石安石深徳之公亮以老求去遂拜司空侍中集禧觀使蘇軾嘗從容責其不能救正變更公亮曰上與介甫如一人此乃天也然安石猶以公亮不盡阿附已於是聽其罷相乙巳親策賢良方正太原判官呂陶對曰陛下初卽位願不惑理財之說不間老成之謀不興疆埸之事陛下措意立法自謂庶幾堯舜然以陛下之心如此天下之論如彼獨不反而思之乎及奏第帝顧王安石取捲讀讀未半神色頗沮帝覺之使馮京竟讀稱其言有理會範鎭所薦臺州司戶參軍孔文仲對策凡九千餘言力論安石所建理財訓兵之法非是宋敏求第爲異等安石怒啟帝禦批罷文仲還故官齊恢孫固封還禦批韓維陳薦孫永皆力論文仲不當黜帝不聽範鎭上疏言文仲艸茅疎逺不識忌諱且以直言求之而又罪之恐爲聖明之累亦不聽呂陶止授通判蜀州癸丑罷司馬光知永興軍冬十月翰林學士範鎭乞致仕許之鎭上疏言臣言不用無顏復立於朝請謝事復極論靑苖之害且曰陛下有納諫之資大臣進拒諫之計陛下有愛民之性大臣用殘民之術疏入王安石大怒自艸制極詆之遂以戶部侍郎致仕鎭謝表略曰願陛下集羣議爲耳目以除壅蔽之姦任老成爲腹心以養中和之福天下聞而壯之蘇軾往賀曰公𨿽退而名益重矣鎭愀然曰君子言聽計從使天下陰受其賜無智名無勇功吾獨不得爲此使天下受其害而吾享其名吾何心哉十二月攺諸路更戍法初太祖懲五代之獘用趙普策收四方勁兵列營京畿以備宿衛分番屯戍以捍邊圉於時將帥之臣入奉朝請獷暴之民收尺籍𨿽有桀驁恣肆而無所施其間爲什長之法階級之辧使之內外相維上下相制截然而不可犯其後定兵制天子之衛兵以守京師更番戍邊者曰禁軍諸州之鎭兵以分給役使者曰廂軍選於戶籍或應募使之團結以爲所在防守者曰鄕軍具籍塞下以爲藩籬者曰蕃軍大抵四者而已至是議者以更戍法𨿽無難制之患而兵將不相識緩急不可恃乃部分諸路將兵總禁旅使兵知其將將練其兵平居知有訓厲而無番戍之勞尋置京畿河北京東西路二十七將陜西五路四十二將然禁旅盡屬將官飲食嬉遊養成驕惰又將官遂與州郡長吏爭衡毎將各有部隊將訓練官等數十人而諸州舊有總管鈐轄都監監押設官重復虛破廩祿知兵者皆知其非卒不能奪也乙丑立保甲法時王安石言先王以農爲兵今欲公私財用不匱爲宗社長久計當罷募兵用民兵乃立保甲其法十家爲保有保長五十家爲大保有大保長十大保爲都保有都保正副主客戶兩丁以上選一人爲保丁附保兩丁以上有餘丁以壯勇者亦附之內家資最厚材勇過人者亦充保丁授之弓弩教之戰陣毎一大保夜輪五人警盜凡告捕所獲以賞格從事同保犯彊盜殺人彊奸略人傳習妖教造蓄蠱毒知而不告依律伍保法餘事非干己又非敇律所聽紏皆無得告𨿽知情亦不坐若依法鄰保合坐罪者乃坐之其居停彊盜三人經三日保鄰𨿽不知情科失覺罪逃移死絕同保不及五家並他保有自外入保者收爲同保戶數足則附之俟及十家則別爲保置牌以書其戶數姓名提防刑獄趙子幾迎安石意請先行於畿甸詔從之遂推行於永興秦鳯河北東西五路以達於天下於是諸州籍保甲聚民而教之禁令苛急往往去爲盜郡縣不敢以聞判大名府王拱辰抗言其害曰非止困其財力奪其農時是以法驅之使防於罪也浸滛爲大盜其兆已見縱未能盡罷願裁損下戶以紓之主者指拱辰爲沮法拱辰曰此老臣所以報國也抗章不已帝悟由是下戶得免丁卯以韓綘王安石同平章政事戊寅行募役法先是詔條例司講立役法條例司言使民出錢募人充役卽先王致民財以祿庶人在官者之意命呂惠卿曾布相繼艸具條貫逾年始成計民之貧富分五等輸錢名免役錢若官戶女戶寺觀單丁未成丁者亦等第輸錢名助役錢凡輸錢先視州若縣應用雇直多少隨戶等均取雇直又增取二分以備水旱欠闕謂之免役寛剰錢用其錢募人代役旣試用其法於開封府遂推行於諸路旣而東明縣民數百紛然詣開封府訴帝知之以詰安石安石力言外間扇揺役法者謂輸多必有嬴余若羣訴必可免彼旣聚眾僥幸茍受其訴與免輸錢當仍役之帝乃盡用其言尋以臺諌多論奏因謂安石宜少裁之安石對曰朝廷制法當斷以義豈須防防卹淺近之人議論邪司馬光言上等戶自來更互充役有時休息今使嵗出錢是常無休息之期下等戶及單丁女戶從來無役今盡使之出錢而鰥寡孤獨之人俱不免役夫力者民之所生而有谷帛者民可耕桑而得至於錢者縣官之所鑄民之所不得私爲也今有司立法惟錢是求嵗丰則民賤糶其谷嵗防則伐桑棗殺牛賣田得錢以輸民何以爲生乎此法卒行富室差得自寛貧者困窮日甚矣帝不聽庚辰命王安石提舉編修三司令式時天下以新法騷然邵雍屏居於洛門人故舊仕宦中外者皆欲投劾而歸以書問雍雍曰正賢者所當盡力之時新法固嚴能寛一分則民受一分之賜矣投劾何益邪

四年三月辛卯詔察奉行新法不職者陳畱知縣姜濳到官才數月靑苖令下濳卽榜於縣門又移之鄕村各三日無人至遂撤榜付吏曰民不願矣卽移疾去山陰知縣陳舜兪上書極論新法謫監南康軍鹽酒稅至是復上書言靑苖法實便初迷不知爾識者笑之夏四月癸酉以司馬光判西京畱臺先是光在永興以言不用乞判西京畱臺不報又上防曰臣之不才最出羣臣之下先見不如呂誨公直不如範純仁程顥敢言不如蘇軾孔文仲勇決不如範鎭今陛下惟安石是信附之者謂之忠良攻之者謂之讒慝臣今日所言陛下之所謂讒慝者也若臣罪與範鎭同卽乞依鎭例致仕若罪重於鎭或竄或誅所不敢逃久之乃從其請光旣歸洛自是絕口不復論事出直史館蘇軾通判杭州軾自直史館議貢舉與帝合卽日召見問方今政令得失軾對曰陛下天縱文武不患不明不患不勤不患不斷但患求治太急聽言太廣進人太鋭願鎭以安靜待物之來然後應之帝竦然曰卿三言朕當熟思之凡在館閣皆當爲朕深思治亂無有所隱軾退言於同列王安石不悅命軾權開封府推官將困之以事軾決斷精敏聲聞益逺嘗以新法不便上防極論且曰臣之所言者三言而已願陛下結人心厚風俗存紀綱人主所恃者人心也自古及今未有和易同眾而不安剛果自用而不危者祖宗以來治財用者不過三司今陛下又創制置三司條例司使六七少年日夜講求於內使者四十餘輩分行營幹於外以萬乘之主而言利以天子之宰而治財君臣宵旰幾一年矣而富國之功茫如捕風徒聞內帑出數百萬緍祠部度五千人耳以此爲術人皆知其難也汴水濁流自生民以來不以種稻今欲陂而淸之萬頃之稻必用千頃之陂一嵗一淤三嵗而滿矣陛下使相視地形所在鑿空訪尋水利隄防一開水失故道𨿽食議者之肉何補於民自古役人必用鄕戶今徒聞江浙之間數郡雇役而欲措之天下自楊炎爲兩稅租調與庸旣兼之矣柰何復欲取庸靑苗放錢自昔有禁今陛下始立成法每嵗常行𨿽云不許抑配而數世之後暴君污吏陛下能保之乎昔漢武以財力匱竭用桑羊之說買賤賣貴謂之均輸於時商賈不行盜賊滋熾幾至於亂臣願陛下結人心者此也國家之所以存亡者在道徳之淺深不在乎彊與弱歷數之所以長短者在風俗之厚薄不在乎富與貧臣願陛下務崇道徳而厚風俗不願陛下急於有功而貪富彊仁祖持法至寛用人有序專務掩覆過失未嘗輕攺舊章考其成功則曰未至言乎用兵則十出而九敗言乎府庫則僅足而無餘徒以徳澤在人風俗知義故升遐之日天下歸仁議者見末年吏多因循事不振舉乃欲矯之以苛察濟之以智能招來新進勇鋭之人以圖一切速成之效未享其利澆風已成欲望風俗之厚豈可得哉臣願陛下厚風俗者此也祖宗委任臺諌未嘗罪一言者縱有薄責旋卽超升許以風聞而無官長言及乘輿則天子攺容事闗廊廟則宰相待罪臺諌固未必皆賢所言亦未必皆是然須養其鋭气而借之重權者將以折姦臣之萌也臣聞長老之談皆謂臺諌所言常隨天下公議今者物論沸騰怨讟交至公議所在亦知之矣臣恐自玆以往習慣成風盡爲執政私人以致人主立綱紀一廢何事不生臣願陛下存紀綱者此也時王安石贊帝以獨斷專任軾因試進士發防以晉武平吳獨斷而克苻堅伐晉獨斷而亡齊桓專任管仲而霸燕噲專任子之而敗事同功異爲問安石滋不悅使侍禦史謝景溫論奏軾向丁憂歸蜀乘舟商販詔下六路捕逮篙工水師窮治無所得軾遂請外通判杭州以鄧綰爲侍禦史判司農寺初綰通判寧州知王安石得君專政乃條上時事數十以爲宋興百年習安玩治當事更化且言陛下得伊周之佐作靑苖免役等法民莫不歌舞聖澤願勿移於浮議而堅行之復貽安石書極其防佞由是安石力薦於帝遂驛召對防夏人防慶州綰於帝前敷陳甚悉帝問識王安石呂惠卿否綰對曰不識也帝曰安石今之古人惠卿賢人也退見安石欣然如素交屬安石致齋陳升之以綰練習邊事使復知寧州綰聞之不樂誦言急召我來乃使還邪或問君今當作何官綰曰不失爲館職得無爲諌官乎明日果除集賢校理檢正中書孔目房鄕人在都者皆笑且罵綰曰笑罵從他笑罵好官還我爲之尋同知諌院時新法皆出司農而呂惠卿居憂曾布不能獨任其事安石欲借綰以威眾故有是命五月甲午右諌議大夫呂誨卒誨有疾表乞致仕曰臣本無宿疾偶值醫者用術乖方妄投藥劑寖成風痺遂艱行步非秪憚戾之苦又將虞心腹之變勢已及此爲之柰何𨿽然一身之防固未足卹其如九族之托良以爲憂蓋以身疾諭朝政也至是病亟司馬光往省之至則目已瞑聞光哭張目彊視曰天下事尙可爲君實勉之遂卒年五十八海內識與不識咸痛惜之時保甲法行帝聞鄕民憂無錢買弓矢加以傳惑徙之戍邊父子聚泣語王安石曰保甲宜緩而宻安石對曰日力可惜韓維時知開封上言諸縣團結保甲鄕民驚擾至有截指斷腕以避丁者乞候農隙排定帝以問安石安石對曰此固未可知就令有之亦不足怪帝曰民言合而聽之則聖亦不可不畏也安石對曰爲天下者如止欲任民情所願而已則何必立君而爲之張官置吏也大抵保甲法不特除盜固可漸習爲兵且省財費惟陛下果斷不卹人言以行之帝遂變河東北陜西三路義勇如府畿保甲法未幾維出知襄州甲戍富弼移判汝州弼在亳州持靑苖法不行曰如

是則財聚於上人散於下提舉官趙濟劾弼沮格詔防鄧綰乞付有司鞫治乃落弼武寧節度使同平章事以左僕射移判汝州王安石曰弼𨿽謫猶不失富貴昔鯀以方命殛共工以象恭流弼兼二罪止奪使相何由沮姦帝不答弼行過應天謂判府張方平曰人固難知也方平曰謂王安石乎亦豈難知者方平頃知皇祐貢舉或稱安石文學辟以考校旣至院中之事皆欲紛更方平惡其爲人檄之使出自是未嘗與語弼有愧色蓋弼亦素喜安石也秋七月丁酉禦史中丞楊繪言提舉常平張靚等科配助役錢一戶多者至三百千乞少裁損以安民心不聽時賢士多引去以避王安石楊繪又上防言老成人不可不惜當今舊臣多引疾求去範鎭年六十有三呂誨年五十有八歐陽修年六十有五而致仕富弼年六十有八而引疾司馬光王陶皆五十而求散地陛下可不思其故乎安石聞而深惡之劉摯爲安石所器拜監察禦史裏行入見帝靣賜褒諭因問卿從學王安石邪安石極稱卿器識對曰臣東北人少獨學不識安石也退而上防曰君子小人之分在義利而已小人希賞之志每在事先奉公之心毎在私後陛下有勸農之意今變而爲煩擾陛下有均役之意今倚以爲聚斂天下有喜於敢爲有樂於無事彼以此爲流俗此以彼爲亂常畏義者以進取爲可恥嗜利者以守道爲無能此風浸成漢唐黨禍必起矣因陳率錢助役十害防楊繪又論提刑趙子幾怒知東明縣賈蕃不禁遏縣民使訟役事摭以他故下蕃於獄而自鞫之是希安石意指又言助役之難行者有五劉摯亦論趙子幾捃摭賈蕃是欲鉗天下之口乞按其罪於是安石大怒使知諌院張璪取繪摯所論助役十害五難行之事作十難以詰之璪辭不爲曾布請爲之旣作十難且劾楊繪劉摯欺誕懷向背詔下其防於繪摯使各言狀繪錄前後四奏以自辯摯奮然曰爲人臣豈可壓於權勢使天子不知利害之實卽條對所難以伸其說曰助役斂錢之法有大臣及禦史主之於內有大臣親黨爲監司提舉官行之於諸路其勢甚易矣然曠日彌年終未有定論者爲不順乎民心也臣待罪言責采士民之說以聞職也今乃遽令分析交口相直無乃辱陛下耳目之任哉所謂向背則臣所向者義所背者利所向者君父所背者權臣願以臣章並司農奏宣示百官考定當否不報明日復上防曰陛下夙夜勵精以親庶政天下未致於安且治者誰致之耶陛下注意以望太平而自以太平爲己任得君專政者是也二三年間開闔揺動舉天地之內無一民一物得安其所者其議財則市井屠販之人皆召至政事堂其徵利則下至歷日而官自鬻之推此以往不可究言輕用名器淆混賢否忠厚老成者擯之爲無能俠少儇辯者取之爲可用守道憂國者謂之爲流俗敗常害民者謂之爲通變凡政府謀議經畫除用進退獨與一屬曾布者論定然後落筆同列預聞反在其後故奔走乞丐之人布門如市今西夏之欵未入反側之兵未安三邊瘡痍流潰未定河北大旱諸路大水民勞財乏縣官減耗聖上憂勤念治之時而政事如此皆大臣誤陛下而大臣所用者誤大臣也防奏安石欲竄摯嶺外帝不許詔貶繪知鄭州謫摯監衡州鹽倉璪亦落職遣察訪使徧行諸路促成役書八月以王雱爲崇政殿說書雱安石子爲人慓悍陰刻無所顧忌性敏甚未冠已著書數十萬言鄧綰曾布力薦之遂有是命雱嘗稱商鞅爲豪傑之士且言不誅異議者則法不行安石一日與程顥語雱囚首跣足防婦人冠以出問父所言何事曰以新法爲人所沮故與程君議之雱大言曰梟韓琦富弼之首於市則法行矣安石遽曰兒誤矣顥曰方與參政論國事子弟不可與姑退雱不樂九月鬻諸路坊塲河渡募人承買收取淨利嵗收六百九十八萬六千緡糓帛九十七萬六千六百石匹有奇旣而司農並祠廟鬻之聽民爲賈區其中冬十月以鮮於侁爲利州轉運副使初詔監司各定

所部助役錢數利州路轉運使李瑜欲定四十萬侁時爲判官爭之曰利州民貧地瘠半此可矣瑜不從遂各爲奏時諸路役書皆未就帝是侁議諭司農曾布使頌以爲式因黜瑜而擢侁副使兼提舉常平初王安石居金陵有重名士大夫期以爲相侁惡其沽激要君嘗語人曰是人若用必壞亂天下及安石用事侁乃上書論時政曰可爲憂患者一可爲太息者二其他逆治體而召民怨者不可槪舉其意專指安石安石怒毀短之帝稱其有文學可用安石曰何以知之帝曰有章奏在安石乃不敢言旣爲副使部民不請靑苖錢安石遣吏詰之侁曰靑苖之法願取則與民自不願豈能彊之哉蘇軾稱侁上不害法中不廢親下不傷民以爲三難五年春正月己亥置京城邏卒察謗時政者收罪之三月富弼致仕弼至汝州兩月卽上言新法臣所不曉不可以治郡願歸洛養疾許之遂請老復授司空武寧節度使致仕弼𨿽家居朝廷有大利害知無不言帝𨿽不盡用而眷禮不衰嘗因王安石有所建明帝卻之曰富弼手防稱老臣無所告訴但仰屋竊嘆者卽當至矣其敬之如此丙午行市易法六市易司皆焉夏四月丙午行保甲養馬法詔開封府界諸縣保甲願牧馬者聽仍令以陜西所市馬選給之詔曾布等上其條約凡陜西五路義勇保甲願養馬者戶一匹物力髙願養二匹者聽皆以監牧見馬給之或官與其直令自市先行於開封府及陜西五路府界無過三千匹五路毋過五千匹襲逐盜賊外乘越三百里者有禁嵗一閱其肥瘠死病者補償在府界者免體量艸二百五十束加給以錢布在五路者嵗免折變緣納錢三等以上十戶爲一保四等以下十戶爲一社以待病斃逋償者保戶馬死保戶獨償社戶馬死社戶半償之其後遂徧行於諸路王安石求去位帝不許先是樞宻都承防李評喜論事帝多從其言又嘗極言助役不便安石惡之防評妄奏罷閣門官吏安石言其作威福必欲罪之帝亦謂評有罪然未始罪評也明日安石入見乞東南一郡帝曰自古君臣如卿與朕相知極少朕鄙鈍初未有知自卿在翰林始聞道徳之說心稍開悟天下事方有緒卿何得言去安石固請帝曰卿得非以李評事謂朕有疑心朕自知制誥知卿屬以天下事如呂誨比卿少正卯盧朕不爲惑豈更有人能惑朕者未幾安石復自賫表入請帝不視以表授安石固令就職八月甲辰頒方田均稅法帝患田賦不均詔司農重定方田及均稅法頒之天下方田之法以東西南北各千步當四十一頃六十六畆一百六十步爲一方嵗以九月縣委令佐分地計量隨陂原平澤而定其地因赤淤黒壚而辧其色方量畢以地及色參定肥瘠而分五等以定其稅則至明年三月畢揭以示民一季無訟卽書戶帖連莊帳付之以爲地符均稅之法縣各以其租額稅數爲限舊嘗收蹙奇零如米不及十合而收爲升絹不滿十分而收爲寸之類今不得用其數均攤增展致溢舊額凡越額增數皆禁若瘠鹵不毛及眾所食利山林陂塘溝路墳墓皆不立稅凡田方之角立土爲峯植其野之所宜木以封表之有方帳有莊帳有甲帖有戶帖其分煙析產典賣割移官給契縣置簿皆以今所方之田爲正令旣具乃以鉅野縣尉王曼爲指教官先自京東路行之諸路仿焉

六年夏四月己亥文彥博罷彥博久居樞宻以王安石多變舊典言於帝曰朝廷行事務合人心宜兼采眾論以靜重爲先陛下勵精求治而人心未安蓋更張之過也祖宗法未必皆不可行但有偏而不舉之獘爾安石知爲已而發奮然排之曰求去民害何爲不可若萬事隳脞乃西晉之風何益於治及市易司立至果實亦官監賣彥博以爲損國體斂民怨致華嶽山崩爲帝極言之且曰衣冠之家罔利於市縉紳淸議尙所不容豈有堂堂大國皇皇求利而天意有不示警者乎安石曰華山之變殆天意爲小人發市易之起自爲細民久困以抑兼並爾於官何利焉彥博求去益力遂以司空河東節度使判河陽徙大名府九月收免行錢先是京師百物有行官司所須俱以責辦下逮貧民浮販類有陪折呂嘉問請約諸行利入厚薄令納錢以賦吏祿與免行戶祗應而禁中賣買百貨並下雜買塲務仍置市司估物低昻凡內外官司欲占物價則取辦焉至是行之七年夏四月癸酉權罷新法自去嵗秋七月不雨以至於是月帝憂形於色嗟嘆懇惻欲盡罷法度之不善者王安石曰水旱常數堯湯所不免陛下卽位以來累年丰稔今旱暵𨿽久但當修人事以應之帝曰朕所以恐懼者正爲人事之未修爾今取免行錢太重人情咨怨自近臣以至後族無不言其害者馮京曰臣亦聞之安石曰士大夫不逞者以京爲歸故京獨聞此言臣未之聞也初光州司法參軍鄭俠爲安石所奬拔感其知已思欲盡忠及滿秩入京安石問以所聞俠曰靑苖免役保甲市易數事與邊鄙用兵在俠心不能無區區也安石不答至是俠監安上門防嵗饑徵斂苛急東北流民毎風沙霾曀扶防塞道羸疾愁苦身無完衣或茹木實艸根至身被鎖械而負瓦揭木賣以償官累累不絕乃繪所見爲圖及防言時政之失詣閣門不納遂稱密急發馬逓上之其略曰陛下南徵北伐皆以勝捷之勢作圖來上並無一人以天下憂苦父母妻子不相保遷移困頓遑遑不給之狀爲圖而獻者臣謹按安上門逐日所見繪成一圖百不及一但經聖覽亦可流涕況於千萬里之外哉陛下觀臣之圖行臣之言十日不雨卽乞斬臣宣徳門外以正欺君之罪防奏帝反覆觀圖長吁數四袖以入內是夕寢不能寐翌日遂命開封體放免行錢三司察市易司農發常平倉三衛具熈河所用兵諸路上民物流散之故靑苖免役權息追呼方田保甲並罷凡十有八事民間讙呼相賀是日果大雨逺近沾洽甲戌輔臣入賀雨帝出俠圖及防示輔臣問王安石曰識俠否安石曰嘗從臣學因上章求去外間始知所行之由羣姦切齒遂以俠付禦史獄治其擅發馬逓罪呂惠卿鄧綰言於帝曰陛下數年忘寢與食成此美政天下方被其賜一旦用狂夫之言罷廢殆盡豈不惜哉相與環泣於帝前於是新法一切如故惟方田暫罷丙戌王安石罷以韓絳同平章事呂惠卿參知政事安石執政六年更法度開邊疆老成正士廢黜殆盡儇慧巧佞超進用事天下怨之而帝倚任益專太皇太后嘗乘間語帝曰祖宗法度不宜輕攺吾聞民間甚苦靑苖助役宜罷之帝曰此以利民非苦之也後又曰安石誠有才學然怨之者甚眾欲保全之不若暫出之於外帝曰羣臣惟安石爲國家當事時帝弟岐王顥在側因進曰太后之言不可不思帝怒曰是我敗壞天下邪汝自爲之顥泣曰何至是邪皆不樂而罷久之太后流涕謂帝曰安石亂天下柰何帝始疑之及鄭俠防進安石不自安遂求去位帝再四勉畱安石請益堅乃以觀文殿大學士知江寧府呂惠卿使其黨變姓名曰投匭畱之安石感其意因乞韓絳代已而惠卿佐之帝從其請二人守其成防不少失時號絳爲傳法沙門惠卿爲防法善神惠卿懼中外有議新法者乃作書徧遺監司郡守使陳利害又從容白帝下詔言終不以吏違法之故爲之廢法故安石所建無所更復五月三司使曾布提舉市易司呂嘉問罷先是呂嘉問提舉市易連以羨課受賞帝聞其擾民以語王安石安石對曰嘉問奉法在公以是媒怨帝曰免行錢所收細市易鬻及果實冰炭太傷國體安石力辯至譏帝爲叢脞不知帝王大略帝曰卽如是士大夫何故以爲不便安石請言者姓名令嘉問條析及帝以旱故命韓維孫永集市人問之減坐賈錢千萬安石遂持嘉問條析奏曰朝廷所以許民輸錢免行者蓋人情安於樂業厭於追擾若一切罷去則無人祗承又吏胥祿廩薄勢不得不求於民非重法莫禁以薄廩申重法則法有時而屈今取於民鮮而吏知自重此臣等推行之本意也議者乃欲除去是殆不然民未嘗不畏吏方其以行役觸罪𨿽欲出錢亦不可得今吏之祿可謂厚矣然未及昔日取民所得之半也時市易三司嘉問恃勢陵使薛向出其上及曾布代向懷不能平防帝出手札詢布布訪於魏繼宗具上嘉問多收息干賞挾官府而爲兼並之事帝將委布考之安石言二人有私忿於是詔布與呂惠卿同治惠卿故憾布脇繼宗使誣布繼宗不從布言惠卿不可共事帝欲聽之安石不可帝遂詔中書曰朝廷設市易本爲平凖以便民若周官泉府者今顧使中人之家失業若此吾民安得泰然也宜釐定其制布見帝言曰臣毎聞徳音欲以王道治天下今市易之爲虐駸駸乎間架除陌之事矣如此之政書之簡牘不獨唐虞三代所無歷觀秦漢以來衰亂之世恐未之有也嘉問又請販鹽鬻帛豈不貽笑四方帝頷之事未決安石去位嘉問持之以泣安石勞之曰吾已薦惠卿矣及惠卿執政遂治前獄劾布沮新法出知饒州嘉問亦出知常州以章惇爲三司使秋七月立手實法時免役出錢或未均呂惠卿用其弟曲陽縣尉和卿計創手實法其法官爲定立物價使民各以田畆屋宅資貨畜產隨價自占凡居錢五當蕃息之錢一非用器食粟而輒隱落者許吿獲實以三分之一充賞預具式示民令依式爲狀縣受而籍之以其價列定髙下分爲五等旣該見一縣之民物產錢數乃參防通縣役錢本額而定所當輸錢詔從其言於是民家尺椽寸土檢括無遺至於雞豚亦徧抄之民不聊生初惠卿制是法然猶災傷五分以上不預荊湖察訪使蒲宗孟上言此天下之良法使民自供初無所擾何待丰嵗願詔有司勿以丰防弛張其法從之民於是益困矣冬十月庚辰置三司防計司初帝嘗患增置官司費財王安石謂增置官司所以省費帝曰古者什一而稅今取財百端安石謂古非特什一而已安石又欲盡祿天下之吏帝未之許而三司上新增吏祿嵗至緡錢百十一萬有奇主新法者皆謂吏祿旣厚則人知自重不敢冒法可以省刑然良吏實寡賕取如故往往陷重辟議者不以爲善詔三司帳司防計是嵗天下財用出入之數以聞令宰相提舉其事至是韓絳請選官置司以天下戶口人丁稅賦塲務坑冶河渡房園之類租額年課及一路錢糓出入之數去其重復嵗比較增虧廢置及羨余橫費計嬴闕之處使有無相通而以任職能否爲黜陟則國計大綱可以省察三司使章惇亦以爲言乃詔置三司防計司以絳提舉

八年春正月鄭俠上防論呂惠卿朋黨壅蔽仍取唐魏徴姚崇宋璟李林甫盧傳爲兩軸題曰正直君子邪曲小人事業圖迹在位之臣暗合林甫輩而反於崇璟者各以其類復爲書獻之且薦馮京可相並言禁中有人被甲登殿詬罵等事惠卿奏爲謗訕令中丞鄧綰知制誥鄧潤甫治之遂編管俠於汀州禦史臺吏楊忠信謁俠曰禦史緘黙不言而君上書不已是言責在監門而臺中無人也取懷中名臣諌防二帙授俠曰以此爲正人助馮京與呂惠卿同在政府議論多不合而王安國素與俠善禦史張璪承惠卿防劾俠嘗遊京之門交通有迹鄧綰鄧潤甫言王安國嘗借俠奏槁觀之而有奬成之言意在非毀其兄於是放安國歸田裏出京知亳州時俠貶汀州已行惠卿又令舒亶捕之道搜其篋得所錄名臣諌防有言新法事及親友書尺悉按姓名治之獄成惠卿欲致俠以死帝曰俠所言非爲身也忠誠亦可嘉豈宜深罪但徙俠英州初安國任西京國子教授秩滿至京師帝以安石故特召對問曰漢文帝何如主安國對曰三代以後未有也帝曰但恨其才不能立法更制耳安國對曰文帝自代來入未央宮定變故於俄頃呼吸間恐無才者不能至用賈誼言待羣臣有節專務以徳化民海內興於禮義幾致刑措則文帝加有才一等矣帝曰王猛佐苻堅以蕞爾國而令必行今朕以天下之大不能使人何也曰猛教堅以峻法殺人致秦祚不傳世今刻薄小人必有以是誤陛下者願專以堯舜三代爲法則下豈有不從者乎帝又問卿兄秉政外論謂何安國對曰恨知人不明聚斂太急爾帝不悅由是止授崇文院校書尋攺祕閣校理安國屢以新法之獘力諌安石又嘗以佞人目惠卿故惠卿逐之二月癸酉復以王安石同平章事初呂惠卿迎合安石建立新法安石故力援引驟至執政惠卿旣得志有射羿之意忌安石復用遂欲逆閉其途凡可以害安石者無所不用其智一時朝士見惠卿得君謂可傾安石以媚惠卿遂更朋附之而鄧綰鄧潤甫因李逢之獄又挾李士寧以撼安石安石聞而怨之時韓絳顓處中書事多稽畱不決且數與惠卿爭論度不能制宻請帝復用安石帝從之惠卿聞之不安乃條列安石兄弟之失數事靣奏意欲上意有貳上封惠卿所言以示安石安石上表有忠不足以取信故事事欲須自明義不足以勝姦故人人與之立敵蓋謂是也旣而安石承召命卽倍道而進七日至汴京初蜀人李士寧者得導气養生之術自言時已三百嵗矣又能言人休咎王安石與之有舊每延於東府迹甚熟安石鎭金陵呂惠卿參大政防山東告李逢劉育之變事連宗子趙世居禦史府沂州各起獄推治之劾者言士寧嘗預此謀敕天下捕之獄具世居賜死李逢劉育磔於市士寧決杖流永州連坐者甚眾惠卿始興此獄引士寧意欲有所誣蔑防安石再入秉政謀遂不行冬十月庚寅呂惠卿罷禦史蔡承禧論惠卿欺君玩法立黨肆姦惠卿居家俟命中丞鄧綰亦欲彌縫前附惠卿之迹以媚安石安石子雱復深憾惠卿遂諷綰髮惠卿兄弟彊借秀州華亭富民錢五百萬與知華亭縣張若濟買田共爲姦利事置獄鞫之惠卿竟罷出知陳州綰又論三司使章惇協濟惠卿之姦出知湖州乙未彗出軫帝以災異數見避殿減膳詔求直言赦天下詢政事之未協於民者程顥應詔論朝政極切差知扶溝縣事王安石率同列上防言晉武帝五年彗出軫十年又有孛而其在位二十八年與乙巳占所期不合蓋天道逺先王𨿽有官占而所信者人事而已禆竈言火而驗欲禳之國僑不聽鄭亦不火有如禆竈未免妄誕況今星工哉竊聞兩宮以此爲憂望以臣等所言力行開慰帝曰聞民間殊苦新法安石對曰祁寒暑雨民猶怨咨此無庸卹帝曰豈若並祁寒暑雨之怨亦無邪安石不悅退而屬疾臥帝慰勉起之其黨謀曰今不取上素所不喜者暴進用之則權輕將有窺人間隙者安石是其防帝喜其出凡所進用悉從之鄧綰言凡民養生之具日用而家有之今欲盡令防實則家有告訐之憂人懷隱匿之慮商賈通殖貨利交易有無或春有之而夏已蕩析或秋貯之而冬已散亡公家簿書何由拘錄其勢安得不犯徒使嚚訟者趨賞報怨畏怯者守死困而已詔罷手實法

九年秋七月鄧綰罷呂惠卿旣出守陳而張若濟之獄久不成王雱令門下客呂嘉問練亨甫共取鄧綰所列惠卿事雜他書下制獄王安石不知也省吏告惠卿於陳惠卿以狀聞且上書訟安石盡棄所學隆尙縱橫之末數方命矯令罔上要君力行於年嵗之間𨿽失志倒行逆施者殆不如此帝以狀示安石安石謝無有歸以問雱雱言其情安石咎之雱憤恚疽發背死帝頗厭安石所爲綰慮安石去失勢乃上書言宜錄安石子及婿仍賜第京師帝以語安石安石曰綰爲國司直而爲宰臣乞恩澤極傷國體當黜之帝以綰操心頗僻賦性姦回論事薦人不循分守斥知虢州冬十月丙午王安石罷安石之再相也屢謝病求去及子雱死尢悲傷不堪力請解機務帝益厭之乃以使相判江寧府尋攺集禧觀使安石旣退處金陵往往寫福建子三字蓋深悔爲呂惠卿所誤也以吳充王珪同平章事充子安持𨿽娶王安石女而充心不善安石所爲數爲帝言新法不便帝察充中立無與及安石罷遂相之充欲有所變革乞召還司馬光呂公著韓維蘇頌及薦孫覺李常程顥等數十人光自洛貽書充曰自新法之行中外洶洶民困於煩苛迫於誅斂愁怨流離轉死溝壑日夜引領冀朝廷覺悟一變敝法今曰救天下之急當罷靑苖免役保甲市易而息徵伐之謀欲去此五者必先別利害開言路以悟人主之心今病𨿽已深猶未至膏肓失今不治遂爲痼疾矣充不能用以馮京知樞宻院事時呂惠卿告安石罪發其私書有無使上知及勿令齊年知之語京與安石同年生故云帝以安石爲欺而賢京故召用之

宋史紀事夲末卷八﹤史部﹐紀事本末類﹐宋史紀事本末﹥

欽定四庫全書

宋史紀事本末卷九

明馮

原編

陳邦瞻增輯

學校科舉之制

仁宗慶曆四年三月乙亥詔天下州縣立學行科舉新法時範仲淹意欲復古勸學數言興學校本行實詔近臣議於是宋郊等奏教不本於學校事不察於鄕裏則不能覈名實有司束以聲病學者專於記誦則不足盡人材參考眾擇其便於今者莫若使士皆土著而教之於學校然後州縣察其履行則學者修飭矣先策論則文詞者畱心於治亂矣簡程式則閎博者得以馳騁矣問大義則執經者不專於記誦矣帝從之至是乃詔曰儒者通天地人之理明古今治亂之原可謂博矣然學者不可騁其說而有司務先聲病章句以拘牽之則夫豪雋奇偉之士何以奮焉士以純明朴茂之美而無教學養成之法使與不肖並進則夫懿徳敏行何以見焉此取士之甚敝而學者自以爲患夫遇人以薄者不可責其厚也今朕建學興善以尊大夫之行更制革敝以盡學者之才有司其務嚴訓導精察舉以稱朕意學者其務進徳修業無失其時其令州若縣皆立學本道使者選部屬官爲教授員不足取於鄕裏宿學有道業者士須在學三百日乃聴預秋試舊嘗充試者百日而止試於州者令相保任有匿服犯刑虧行冒名等禁三塲先策論次詩賦通考爲去取而罷帖經墨義士通經術願對大義者試十道夏四月壬子判國子監王拱辰田況王洙余靖等言漢太學二百四十房千八百室生徒三萬人唐學舎亦千二百間今取才養士之法盛矣而國子監才二百楹制度狹小不足以容詔以錫慶院爲太學置內捨生二百人五月壬申帝至太學謁孔子故事止肅揖帝特再拜賜直講孫復五品服初海陵人胡瑗爲湖州教授訓人有法科條悉備具以身率先𨿽盛暑必公服坐堂上嚴師弟子之禮視諸生如其子弟諸生亦信愛如其父兄從之遊者常數百人時方尙詞賦湖學獨立經義治事齋以惇實學至是興太學詔下湖州取其法著爲令式瑗上書請興武學其略曰頃嵗吳育已建議興武學但官非其人不久而廢今國子監直講內梅堯臣曾注孫子大明深義孫復而下皆明經防臣曾任丹州軍事推官頗知武事若使堯臣等兼蒞武學每日令講論語使知忠孝仁義之道講孫吳使知制勝禦敵之術於武臣子孫中選有智略者二三百人教習之則一二十年之間必有成效臣已撰成武學規矩一卷進呈時議難之

五年三月罷科舉新法範仲淹旣去執政以新定科舉入學預試爲不便且言詩賦聲病易考而策論汗漫難知祖宗以來莫之有攺且得人嘗多矣帝下其議有司請如舊法乃詔前所更令悉罷之

神宗熈寧四年二月丁巳更令科舉法從王安石議罷詩賦及明經諸科專以經義論策試士王安石又謂孔子作春秋實垂世立教之大典當時遊夏不能贊一詞自經秦火煨燼無存漢求遺書而一時儒者附防以邀厚賞自今觀之一如斷爛朝報決非仲尼之筆也儀禮亦然請自今經筵毋以進講學校毋以設官貢舉毋以取士從之時詔議貢舉咸謂宜變法便蘇軾獨上議曰得人之道在於知人知人之法在於責實使君相有知人之明朝廷有責實之政則胥吏皂未嘗無人𨿽因今之法臣以爲有餘使君相不知人朝廷不責實則公卿侍從嘗患無人況學校貢舉乎𨿽復古之制臣以爲不足夫時有可否物有興廢使三代聖人復生於今其選舉亦必有道何必由學乎且慶曆固嘗立學矣天下以太平可待至於今惟空名僅存今陛下必欲求徳行道藝之士責九年大成之業則將變今之理易今之俗又當發民力以治宮室斂民財以養遊士置學立師而又時簡不帥教者屏之逺方徒爲紛紛其與慶曆之際何異至於科舉或曰鄕舉徳行而略文章或曰專取策論而罷詩賦或欲舉唐故事采譽望而罷彌縫或曰變經生帖墨而考大義此數者皆非也夫欲興徳行在於君人者修身以格物審好惡以表俗若欲設科立名以取之則是教天下相率而爲僞也上以孝取人則勇者割股怯者廬墓上以廉取人則敝車羸馬惡衣菲食凡可以中上意者無所不至自文章言之則策論爲有用詩賦爲無益自政事言之則詩賦論策均爲無用然自祖宗以來莫之廢者以爲設法取士不過如此也矧自唐至今以詩賦爲名臣者不可勝數何負於天下而必欲廢之帝喜曰吾固疑此得軾議釋然矣他日王安石言於帝曰今人材乏少且其學術不一異論紛然不能一道徳故也欲一道徳則當修學校欲修學校則貢舉法不可不變若謂進士科詩賦亦多得人自緣仕進別無他路其間不容無賢若謂科法已善則未也今以少壯之士正當講求天下正理乃閉門學作詩賦及其入官世事皆所未習此科法敗壊人材致不如古旣而中書門下又言古之取士皆本學校道徳一於上習俗成於下其人材皆足以有爲於世今欲追復古制則患於無漸宜先除去聲病偶對之文使學者得專意經術以俟朝廷興建學校然後講求三代所以教育選舉之法施之天下則庶幾可以復古矣於是攺法罷詩賦帖經墨義士各占治易詩書周禮禮記一經兼論語孟子每試四塲初本經次兼經大義凡十道次論一首次策三道禮部試卽增二道中書撰大義式頒行試義者須通經有文采乃爲中格不但如明經墨義麄解章句而已其殿試則專以策限千字以上分五等第一等二等賜進士及第第三等賜進士出身第四等賜同進士出身第五等賜同學究出身舊制進士入謝恩銀百兩至是亦罷之仍賜錢三千爲期集費三月庚寅始命諸州置學官率給田十頃贍士並置小學教授冬十月戊辰立太學生三舎法宋初國子生以京朝七品以上子孫應防者爲之太學生八品以下子孫及庶人子孫俊異者爲之試論策經義如進士法及帝卽位垂意儒學以天下郡縣旣皆有學嵗時月各有試程其藝能以次差升舎其最優者爲上舎免發解及禮部試而特賜之第遂專以此取士又以慶曆中嘗置太學內舎生二百人帝漸增至九百人至是因言者論太學假錫慶院西北廊甚湫隘乃盡以錫慶院及朝集院西廡建講書堂四自主判官外增置直講爲十員率二員共講一經令中書遴選或主判官奏舉釐生員爲三等始入太學爲外舎定額爲七百人外舎升內舎員三百內舎升上舎員一百各執一經從所講官受學月考試其業優等以次升舎上舎免發解及禮部試召試賜第其正錄學諭以上舎生爲之經各二員學行卓異者主判直講復薦之於中書除官其後增置八十齋齋三十人外舎生至二千人嵗一試補內舎生間嵗一試補上舎生彌封謄錄如貢舉法

六年三月己未置諸路學官更新學制有司立爲約束過於煩密劉摰上疏曰學校爲育材首善之地教化所從出非行法之所𨿽羣居眾聚帥而齊之不可無法亦有禮義存焉治天下者遇人以君子長者之道則下必以君子長者之行而應乎上若以小人犬豕遇之彼將以小人犬豕自爲而況以此行於學校之間乎願罷其制丁卯詔進士諸科並試明法注官乙亥置律學詔士之涖官以法從事今所習非所學宜置律學設教授四員命官舉人皆得入學習律令九月辛亥初策武舉之士先是武舉試義策於祕閣武藝於殿前司又殿試則又試騎射又策於庭策武藝俱優爲右班殿直武藝次優爲三班奉職又次借職末等三班差役初樞密院修武舉法不能答策者答兵書墨義王安石曰武舉而試墨義何異學究誦書不曉理者無補於事先王収勇力之士皆屬於車右者欲以備禦侮之用則記誦何所施帝從之至是始策武舉之士

八年六月己酉王安石以所訓釋詩書周禮三經上進帝謂之曰今談經者人人殊何以一道徳卿所著經義其頒行使學者歸一遂頒於學官號曰三經新義一時學者無不傳習有司純用以取士安石又爲字說二十四卷學者爭傳習之自是先儒之傳注悉廢矣

九年三月甲戌親策進士並試律義防案

哲宗元祐元年夏四月辛亥司馬光請立經明行修科嵗委升朝文臣各舉所知以勉勵天下使惇士行以示不專取文學之意若所舉人違犯名教必坐舉主毋赦則自不敢妄舉而士之居鄕居家者立身行已惟懼玷缺所謂不言之教不肅而成不待學官日訓月察立賞告訐而士行自美矣於是詔自今凡遇科舉令升朝官各舉經明行修之士一人俟登第日與升甲罷謁禁之制五月戊辰命程頥等修定學制太學自蔡起大獄連引朝士有司緣此造爲法禁煩苛凝密博士諸生禁不相見教諭無所施禦史中丞劉摰以爲言至是命程頥孫覺顧臨同太學長貳考詳修定條制頥大槪以爲學校禮義相先之地而月使之爭殊非教養之道請攺試爲課有所未至則學官召而教之更不考定髙下置尊賢堂以延天下道徳之士鐫解額以去利誘省繁文以專任委勵行檢以厚風教及置待賓吏師齋立觀光法如是者亦數十條秋七月癸酉立十科舉士法舊制銓注有格槪拘以法法可以制平而不可以擇材故令內外官皆得薦舉其後被舉者旣多除吏愈難神宗卽位乃革去奏舉而槪以定格於是內外舉官法皆罷但令吏部審官院防議選格及帝卽位左司諫王巖叟言自罷辟舉而用選格可以見功多而不可以見人才於是不得已而用其平日之所信故有踏逐申差之目踏逐實薦舉而不與同罪且選才薦能而謂之踏逐非雅名也況委人以權而不容舉其所知豈爲通術遂復內外舉官法司馬光奏曰爲政得人則治然人之才或長於此而短於彼𨿽臯防稷契各守一官中人安可求備故孔門以四科論士漢室以數路得人若指瑕掩善則朝無可用之人茍隨指任則世無可棄之士臣備位宰相職當選官而識短見狹士有恬退滯淹或孤寒遺逸豈能周知若專引知識則嫌於私若止循資序未必皆才莫若使有位達官各舉所知然後克葉至公野無遺賢矣欲乞朝廷設十科舉士一曰行義純固可爲師表科有官無官人皆可舉二曰節撡方正可備獻納科舉有官人三曰智勇過人可備將帥科舉文武有官人四曰公正聰明可備監司科舉知州以上資序五曰經術精通可備講讀科有官無官人皆可舉六曰學問該博可備顧問科同經術舉人七曰文章典麗可備著述科同經術舉人八曰善聴獄訟盡公得實科舉有官人九曰善治財賦公私俱便科舉有官人十曰練習法令能防請讞科舉有官人應職事官自尙書至給事中中書舎人諫議大夫寄祿官自開府儀同三司至大中大夫職自觀文殿大學士至待制毎嵗須於十科內舉三人仍具狀保任中書置籍記之異時有事須材卽執政按籍視其所嘗被舉科格隨事試之有勞又著之籍內外官闕取嘗試有效者隨科授職所賜告命仍具所舉官姓名其人任官無狀坐以繆舉之罪所貴人人重愼所舉得才光又言朝廷執政惟八九人若非舊交無以知其行能不惟涉狥私之嫌兼所取至狹豈足以盡天下之賢才若采訪毀譽則情僞萬端與其聴遊談之言曷若使之結罪保舉故臣奏設十科以舉士其公正聰明可備監司誠知請挾私所不能無但有不如所舉譴責無所寛宥則不敢妄舉矣詔從之

二年春正月戊辰詔毋以老子列子命題試士時科舉罷詞賦專用王安石經義且雜以釋氏之說凡士子自一語以上非安石新義不得用學者至不誦正經惟竊安石之書以干進精熟者輙上第故科舉益獘呂公著當國始請禁主司不得以老莊書命題舉子不得以申韓佛書爲學經義參用古今諸儒說毋得專取王氏尋又禁毋得引用王氏字說夏四月丁未呂公著請復制科詔曰祖宗設六科之選策三道之要以网羅天下賢俊先皇帝興學校崇經術以作新人材變天下之俗故科目之設有所未遑今天下之士多通於經術而知所學矣宜復制策之科以徠拔俗之才禆於治道蓋乃帝王之道損益趨時不必盡同同歸於治而已今復置賢良方正能直言極諫科自今年爲始

四年夏四月戊午分經義詩賦爲兩科試士罷明法科尙書省請復詩賦與經義兼行解經通用先儒傳注及已說又言舊明法最爲下科今中者卽除司法敍名反在及第進士上非是乃詔立經義詩賦兩科罷試律義凡詩賦進士於易書詩周禮禮記春秋左傳內聴習一經初試本經義一道論孟義各一道次試賦及律詩各一首次試論一首末試子史時務策二道凡四塲其經義進士須習兩經以詩禮記周禮春秋爲大經書易公羊谷梁儀禮爲中經願習二大經者聴不得偏占兩中經初試本經義三道論語義一道孟子義一道次試論策亦四塲兩科通定髙下而取解額中分之各占其半專經者以經義定取舎兼詩賦者以詩賦爲去畱其名次髙下則於策論參之自復詩賦士多鄕習而專經者十無二三矣初司馬光言取士之道當先徳行後文學就文學言之經學又當先於詞章神宗專用經義論防取士此乃復先王令典百王不易之法但王安石不當以一家私學欲蓋先儒令天下師生講解至於律令皆當官所須使爲士者果能知道義自與法律冥合何必置明法一科習爲刻薄非所以長育人材惇厚風俗也至是遂罷明法科

六年夏四月乙未復置通禮科先開寶中攺鄕貢開元禮爲通徳熈寧中嘗罷試科至是禮官以爲言乃復置以試士

八年三月庚子詔禦試舉人復試詩賦論三題中書請禦試復用祖宗法且言士子多已攺習詩賦太學生員總三千一百餘人而不兼詩賦才八十二人耳遂下是詔

紹聖元年閏四月罷十科舉士法五月甲辰詔進士專習經義罷習詩賦三省上言今進士純用經術如詔誥章表等文皆朝廷官守日用不可闕者若悉不習試之何以兼収文學博異之士於是攺置宏詞科嵗詔進士登科者請試試者𨿽多所取無過五人詞格超異者特奏命官六月申除引用王安石字說之禁

二年夏四月丁亥詔依元丰置律學博士五月乙巳命蔡卞詳定國子監三學及外州學制

徽宗崇寧元年八月甲戌蔡京請興學貢士縣學生選考升諸州學州學生每三年貢太學考分三等入上等補上舎入中等補下舎下等入下等補內舎余居外舎諸州軍解額各以三分之一充貢士京又請建外學乃詔卽京城南門外營建賜名辟雍外圓內方爲屋千八百七十二楹太學專處上舎內舎生而外學則處外舎生士初貢至皆入外學經試補入上舎內舎始得進處太學太學外舎亦令出居外學於是上舎至二百人內舎六百人外舎三千人

三年九月罷科舉法時𨿽設辟雍太學以待士之升貢者然州縣猶以科舉貢士蔡京以爲言遂詔天下取士悉由學校升貢其州郡發解凡試禮部法皆罷而毎嵗試上舎生則差知舉如禮部法云

四年五月甲寅立詞學兼茂科帝以宏詞科不足以致文學之士故攺立是科嵗附貢士院試中格則授館職嵗不過五人行三舎法於天下

元丰官制

神宗元丰三年六月丙午詔中書詔定官制國初承唐制三省無專職臺省寺監亦無定員類以他員主判三省長官不預朝政六曹不釐本務給舎不領本職諫議無言責起居不記注司諫正言非特防供職亦不任諫諍其官人授受之別有官有職有差遣凡仕者以登臺閣升禁從爲顯宦而不以官之遲速爲榮滯以差遣要劇爲貴途而不以階勲爵邑有無爲輕重議者多以正名爲請帝慨然欲更其制乃置詳定官制局於中書命翰林學士張璪樞密副使承防張誠一領之九月乙亥正官名以開府儀同三司易中書令侍中同平章事特進易左右僕射自是以下易名有差詳定官制所上寄祿格下詔行之凡領空名者一切罷去而易之以階因以寄祿議者又欲罷樞密院歸兵部帝曰祖宗不以兵柄歸有司故專命官以統之互相維制何可廢也遂止帝嘗謂執政曰官制將行欲新舊人兩用指禦史大夫曰非司馬光不可王珪蔡確相顧失色珪憂甚不知所出確曰上久欲収靈武公能任責則相位可保也珪喜謝之因薦兪充帥慶使上平西夏策其意以爲旣用兵深入必不召光𨿽召將不至已而光果不召四年秋七月己酉詔定選格初太祖設官分職多襲五代之制稍損益之凡入仕有貢舉奏防攝署流外從軍五等吏部銓惟注擬州縣官幕職兩京諸司六品以下官皆無選文臣少卿監以上中書主之京朝官則審官院主之武臣刺史副率以上內職樞密院主之使臣則三班院主之其後典選之職分爲四文選曰審官東院曰流內銓武選曰審官西院曰三班院帝自卽位欲更制度建議之臣以爲唐銓與今選殊異雜用其制則有畱礙煩紊之獘乃詔內外官司舉官悉罷令大理卿崔臺符同尙書吏部審官東西三班院議選格遂定銓注之法悉歸選部以審官東院爲尙書左選流內銓爲侍郎左選審官西院爲尙書右選三班院爲侍郎右選於是吏部有四選之法文臣寄祿官自朝議大夫職事官自大理正以下非中書省敇授者歸尙書左選武臣升朝官自皇城使職事官自金吾階衛仗司以下非樞密院宣受者歸尙書右選自初仕至州縣幕職官歸侍郎左選自借差監當至供奉官軍使歸侍郎右選凡應注擬升移敍復防補封贈酬賞隨所分校勘合格團甲以上尙書省若中散大夫閣門使以上則列選敍之狀上中書省樞密院得畫防給告身祖宗以來中書有堂選百司郡縣有奏舉𨿽小大殊科然皆不於有司王安石言於帝曰中書總庶務今通判亦該堂除選徒畱滯不能精擇宜歸諸有司帝曰唐陸贄謂宰相當擇百官之長而百官之長擇百官今之審官茍得其人安有不能擇百官者哉欲罷堂選曾公亮執不可而止至是旣罷內外長吏舉官法堂除亦廢

五年二月癸丑頒三省樞密六曹條制癸酉以王珪爲左僕射兼門下侍郎蔡確爲尙書右僕射兼中書侍郎章惇爲門下侍郎張璪爲中書侍郎蒲宗孟爲尙書左丞王安禮爲尙書右丞初議官制蓋仿唐六典事無大小並中書取防門下審覆尙書受而行之三省分班奏事並歸中書確說珪曰公久在相位必得中書令珪信不疑確乃言於帝曰三省長官位髙不須置令但令左右僕射分兼兩省侍郎足矣帝以爲然故確名爲次相實顓大政珪以左僕射兼門下𨿽爲首相拱手而已

西夏用兵

英宗治平三年夏四月夏人冦邊經略使蔡挺擊走之先是夏主諒祚遣吳宗來賀卽位宗語不遜詔諒祚懲約宗諒祚不奉詔而出兵秦鳯涇原抄熟戶擾邊塞殺掠人畜以萬計遂冦大順城環慶經略使蔡挺使蕃官趙明擊之諒祚衷銀甲氊防督戰挺先遣彊弩列壕外注矢下射諒祚中流矢遁去徙冦柔逺挺又使副總管張玉以三千人夜出擾營賊驚潰退屯金湯聲言益發十萬騎圍大順防朝廷發嵗賜銀幣知延州陸詵曰朝廷積習姑息故敵敢狂悖不稍加折誚則國威不立因畱止不與移牒宥州問故諒祚遂大沮盤桓塞下因遣使謝罪言邊吏擅興兵行且誅之初諒入冦韓琦議停其嵗賜絕其和市遣使問罪文彥博難之舉寶元康定時事曰諒祚狂童也非有元昊智計而吾邊備過當時逺甚亟詰之必服防陸詵防與合而諒祚果歸欵帝顧琦曰一如卿料也

四年春夏主諒祚遣使獻方物謝罪時神宗新卽位因賜詔曰朕以夏國累年以來數興兵甲侵犯邊陲驚擾人民誘迫熟戶去秋復直冦大順圍迫城寨焚燒村落抗敵官軍邊奏累聞人情共憤羣臣皆謂夏國已違誓詔請行拒絕先皇帝務存含恕且詰端由庶觀逆順之情以決眾多之論逮此遜章之稟命已悲仙馭之上賓朕纂極云初包荒在念仰循先志俯諒乃誠旣自省於前辜復願堅於永好茍奏封所敍忠信無渝則恩禮所加嵗時如舊安民保福不亦休哉冬十月癸酉靑澗守將種諤襲擄夏監軍嵬名山遂復綏州嵬名山部落在故綏州名山弟夷山請降於種諤諤使人因夷山以誘名山賂以金盂名山小吏李文喜受之陰許歸欵而名山未之知也諤卽以聞且欲因取河南地知延州陸詵言以眾來降情僞未可知戒諤毋妄動諤持之力詔詵召諤問狀且與轉運使薛向議撫納乃共畫三策令幕府張穆之入奏穆之因受向指詭言必可成帝意詵不協力徙之秦鳯諤不待命悉起所部兵長驅而進圍名山帳名山不得已舉眾從諤而南得首領三百屍萬五千兵萬人遂城其地夏人來爭諤擊敗之詵初劾諤擅興之罪欲捕治之未果而徙秦之命至西方用兵自此始種諤旣受嵬名山降迨十一月夏主諒祚乃詐爲防議誘知保安軍楊定等殺之邊釁復起朝議以諤生事欲棄綏誅諤陜西宣撫主管機宜文字趙卨言敵旣殺王官而又棄綏不守示弱已甚且名山舉族來歸當何以處又遺書執政請存綏以張兵勢規度大理河川建堡畫稼穡之地三十里以處降者不從乃攺命韓琦判永興軍經略陜西琦初言綏不當取及楊定等被殺復言綏不可棄樞密以初議詰之琦具論其故卒存綏州時言者交論種諤乃下吏貶諤四官安置隨州是月郭逵詗得殺楊定等首領姓名李崇貴韓道善夏主諒祚乃錮崇貴等以獻

神宗熈寧元年三月庚辰夏主諒祚死子秉常立遣其臣薛宗道等來告哀帝問殺楊定事宗道言殺人者已執送之矣及李崇貴等至言楊定奉使諒祚嘗拜稱臣且許以歸沿邊熟戶諒祚遺之寶劍寶鑑及金銀物初定歸時上其劍鑑而匿其金銀言諒祚可刺帝喜遂擢知保安軍旣而夏人失綏州以爲定賣已故殺之至是事露帝薄責崇貴等而削定官沒其田宅萬計遣劉航冊秉常爲夏國主

三年八月己卯夏人冦環慶州以韓絳爲陜西宣撫使先是夏人築閙訛堡知慶州李復圭合蕃漢兵三千遣禆將李信劉甫禦之信等大敗而還復圭懼欲自解旣執信等斬之復出兵追夏人殺其老防二百以功告防至是夏人大舉入環慶攻大順城柔逺砦茘原堡兵多者號二十萬少者不下一二萬屯於楡林遊騎至慶州城下九日乃退鈐轄郭慶等數人死焉韓絳請行邊王安石亦請絳曰朝廷方賴安石臣宜行乃以絳爲陜西宣撫使授以空名告敕得自除吏尋命兼河東宣撫使四年春正月己丑韓絳使種諤襲夏人敗之絳素不習兵事開幕府於延安措置乖方選蕃兵爲七軍復以種諤爲鄜延鈐轄知靑澗城信任之命諸將皆受其節制蕃兵皆怨望絳與諤謀出兵取橫山安撫使郭逵曰諤狂生耳朝廷徒以種氏家世用之必誤大事絳奏逵沮軍事召還之旣諤帥師襲敗夏人於鄂羅特因以眾二萬城焉自是夏人日聚兵爲報復計呂公弼言諤稔邊患不便宜戒之弗聴已而絳言諤入夏之功乞加旌賞詔從之三月丁亥夏人防撫寧諸城初種諤進築永樂川賞逋嶺二砦分遣都監趙璞燕達築撫寧故城及分荒堆三泉吐渾川開光嶺葭蘆川四砦與河東路修築各相去四十餘里已而夏人來攻順寧砦遂圍撫寧折繼昌髙永能等擁兵駐細浮圖去撫寧咫尺羅鄂特兵勢尙完諤在綏徳節制諸軍聞夏人至茫然失措欲作書召燕達戰悸不能下筆顧運判李南公涕泗不已由是新築諸堡悉防將士沒者千餘人詔棄羅鄂特城治諤罪責授汝州團練副使潭州安置絳坐興師敗衂罷知鄧州果不出郭逵所料云

元丰四年六月夏人幽其主秉常知慶州兪充知帝有用兵意屢請伐夏又言諜報云夏將李淸本秦人說秉常以河南地來歸秉常母梁氏知之遂誅淸奪秉常政而幽之宜興師問罪此千載一時也帝然之秋七月庚寅詔熈河經制李憲等防陜西河東五路之師大舉伐夏而召鄜延副總管種諤入對諤至大言曰夏國無人秉常孺子往持其臂而來爾帝壯之乃決意西伐方議出師孫固諫曰舉兵易解禍難不可帝曰夏有釁不取則爲遼人所有不可失也固曰必不得已請聲其罪薄伐之分裂其地使其酋長自守帝笑曰此眞酈生之說爾時執政有言便當直渡河不可畱行固曰然則孰爲陛下任此者帝曰朕已屬李憲固曰伐國大事而使宦者爲之則士大夫孰肯爲用帝不恱他日固又曰今五路進師而無大帥就使成功兵必爲亂帝諭以無其人呂公著進曰問罪之師當先擇帥旣無其人曷若已之固曰公著之言是也帝不聴竟命李憲出熈河種諤出鄜延髙遵裕出環慶劉昌祚出涇原王中正出河東分道並進又詔吐畨首領董氊集兵防伐八月丁丑李憲總熈秦七軍及董氊兵三萬敗夏人於西市新城庚申又襲破之於女遮谷斬獲甚眾遂復古蘭州城之請建爲帥府辛亥鄜延經略副使種諤率鄜延兵出綏徳城以攻米脂夏人八萬來救諤與戰於無定川敗之遂克米脂冬十月庚午環慶經略使髙遵裕將步騎八萬七千出慶州與夏人戰敗之復通逺軍種諤遣曲珍率兵通黒水安定堡與夏人遇亦大敗之內使王中正率涇原兵出麟州渡無定河循水北行地皆沙濕士馬多防沒糗糧不能繼又恥無功遂入於宥州時夏人棄城走河北城中遺民百餘家中正遂屠之掠其牛馬以充食時劉昌祚率畨漢兵五萬受髙遵裕節制令兩路合軍伐夏旣入境而慶州兵不至昌祚次瑪伊克隘遇夏眾十萬扼險大破之遂薄靈州城兵幾入門遵裕嫉其功馳使止之昌祚按甲不敢進遵裕至十八日圍城不能下夏人決黃河七級渠以灌營復鈔絕餉道士卒凍溺死遂潰而還餘軍才萬三千而已夏人躡之復敗昌祚亦還涇原種諤畱千人守米脂自率大眾進攻銀石夏州遂破石堡城進至夏州駐軍索家平防大校劉歸仁以眾潰而軍食又乏復值大雪乃引還死者不可勝計入塞者僅三萬人王中正自宥州行至柰王井糧盡士卒死者二萬人乃引還初詔李憲帥五路兵直趨興靈憲總師東上營於天都山下焚夏之南牟內殿並其館庫追襲其統軍星多哩鼎敗之次於葫蘆河遂班師時五路兵皆至靈州獨憲不至

五年春正月庚子貶髙遵裕等官初夏人聞朝廷大舉母梁氏問策於廷諸將少者盡請戰一老將獨曰但堅壁淸野縱其深入聚勁兵於靈夏而遣輕騎抄絕其餽運可不戰而困也梁氏從之師卒無功而還帝曰朕始以孫固言爲迂今悔無及矣至是討敗師罪髙遵裕責受郢州團練副使本州安置種諤王中正劉昌祚並降官李憲欲以開蘭防功贖罪孫固曰兵法後期者斬況諸路皆至而憲獨不行不可赦帝以憲有功但令詰其擅還之由憲以餽餉不接爲辭釋弗誅憲復上再舉之策詔以爲涇原經略安撫制置使知蘭州李浩副之三月壬寅鄜延路副總管曲珍敗夏人於金湯夏四月李憲乞再舉伐夏帝以訪輔臣王珪對曰向所患者用不足朝廷今捐錢鈔五百萬緡以供軍食有餘矣王安禮曰鈔不可噉必變而爲錢錢又變爲芻粟今距出徵之期才兩月安能集事帝曰李憲以爲己有備彼宦者能如是卿等獨無意乎唐平淮蔡惟裴度謀議與主同今乃不出公卿而出於閹寺朕甚恥之安禮曰淮西三州爾有裴度之謀李光顏李愬之將然猶引天下之兵力歷嵗而後定今夏氏之彊非淮蔡比憲才非度匹諸將非有光顏愬輩臣懼無以副聖意也六月辛亥環慶經略司遣將與夏人戰破之戊辰曲珍等敗夏人於明堂川知延州沈括議欲盡城橫山下瞰平夏使敵不得絕磧爲冦種諤自以西討無功遂上其防於朝且言興功當自銀州始帝以爲然遣給事中徐禧及內侍李舜舉往鄜延議之舜舉退詣執政王珪迎謂曰朝廷以邊事屬押班及李畱後無西顧之憂矣舜舉曰四郊多壘卿大夫之辱也相公當國而以邊事屬二內臣可乎內臣止宜供禁廷灑掃之職豈可當將帥之任邪珪無慙色聞者恥之徐禧至鄜延種諤上言橫山延袤千里多馬宜稼人物勁悍善戰且有鹽鐵之利夏人恃以爲生其城壘皆控險足以守禦今之興功當自銀州始其次遷宥州又其次遷夏州三郡鼎峙則橫山之地已囊括其中又其次修鹽州則橫山彊兵戰馬山澤之利盡歸中國其勢居髙俯視興靈可以直覆巢穴徐禧上言銀州𨿽據明堂川無定河之防而故城東南已爲河水所吞其西北又阻天塹實不如永樂之形勢險扼請先城永樂竊惟銀夏宥三州防沒百年一日興復實爲俊偉但建州之始煩費不貲若選擇要防建置堡砦名𨿽非州實有其地舊來疆塞乃自腹心已與沈括議築砦各六諤言若城永樂則西夏必力爭不可帝從禧議詔禧防諸將往城永樂命括移府並塞總兵爲援陜西轉運判官李稷主饋餉禧以諤防扈奏畱諤守延州而自率諸將往築之十四日而成距故銀州二十五里賜名銀川砦禧括及李舜舉等退還米脂以兵萬人屬曲珍守永樂九月丁亥夏人防永樂徐禧等敗死禧等旣城去九日夏人以千騎趨新城曲珍使報禧禧遂與李舜舉李稷往援之畱沈括守米脂時夏人三十萬已屯住涇原北邊人來告者十數禧曰彼若大來是吾立功名取富貴之日也大將髙永亨曰城小人寡又無水泉恐不可守禧以爲沮眾械送延州獄禧扺永樂夏人傾國而至大將髙永能曰先至者皆精兵及其未陣急擊之則駭散後𨿽有至者亦不敢進此常勢也禧曰爾何知王師不鼓不成列執刀自率士卒拒戰夏人眾進薄城下珍兵陳於水際將士皆有懼色珍白禧曰今眾心已搖不可戰戰必敗請収兵入城禧曰君爲大將柰何遇敵先自退邪乃以七萬人陳於城下夏人縱鐵騎渡河珍曰此鐵鷂子軍也當其半濟擊之乃可以逞得地則其鋒不可當也禧不從鐵騎旣濟震蕩衝大眾繼之珍銳卒敗奔還蹂後陣夏人乘之珍眾大潰珍収餘眾入城夏人圍之厚數里且據其水砦珍士卒晝夜血戰城中乏水已數日掘井不及泉渇死者十六七至絞馬糞汁飲之括與李憲援兵及餽餉皆爲夏人所隔不得前種諤怨禧不遣救師城中大急防夜半大雨夏人環城急攻城遂防禧舜舉稷永能皆爲亂兵所害惟珍裸跣走免將校死者數百人喪士卒役夫二十餘萬夏人耀兵米脂城下而還自熈寧以來用兵得夏葭蘆吳保義合米脂浮圖塞門六堡而靈州永樂之役官軍熟羌義保死者六十萬人錢谷銀絹不可勝計事聞帝臨朝痛悼爲之不食自靈武之敗秦晉困棘天下企望息兵而括諤進攻取之策禧素以邊事自任狂謀輕敵遂致覆敗自是帝始知邊臣不可倚信深自悔咎無意於西伐而夏人亦困獘矣初帝之遣禧也王安禮諫曰禧志大才疎必誤國事帝不聴及敗帝曰安禮每勸朕勿用兵少置獄蓋爲是也又每臨朝嘆曰邊民疲獘如此獨呂公著每爲朕言之於是徙公著知揚州六年二月夏人數十萬圍蘭州已據兩闗李浩閉城拒守鈐轄王文郁請擊之浩曰城中騎兵不滿數百安可戰文郁曰賊眾我寡正當折其鋒以安眾心然後可守此張遼所以破合肥也乃夜集死士七百餘人縋城而下持短刃之賊眾驚潰時以文郁方尉遲敬徳擢知州事未幾夏人復分道入冦亦多爲諸路所敗中丞劉摰言熈河經略使李憲貪功生事一出欺罔避興慶防師之期頓兵以城蘭州遺患至今詔貶憲爲熈河安撫經略都總管五月夏人冦麟州神堂砦知州訾虎躬督兵出戰敗之詔虎自今毋得輕易出入遇有冦邊止令禆將出兵捍逐恐失利損威以張敵勢閏月夏主秉常亦以困獘於兵令西南都統昴星威明濟勒移書示涇原劉昌祚乞通好如初昌祚以聞帝諭昌祚答之及入冦屢敗國用益竭乃遣摩格蔑密伊裕來貢上表曰臣自歷世以來貢奉朝廷無所虧怠至於近嵗猶甚歡和不意憸人誣間朝廷特起大兵侵奪疆土城砦因玆搆怨嵗致交兵今乞朝廷示以大義特還所侵倘垂開納別效忠勤帝賜詔曰比以權彊敢行廢辱朕用震驚令邊臣往問匿而不報王師䢐徵蓋討有罪今遣使造庭辭禮恭順仍聞國政悉復故常益用嘉納已戒邊吏毋輒出兵爾亦愼守先盟復詔陜西河東經略司其新復城砦徼循毋出二三里夏之嵗賜悉如其舊惟乞還侵疆不許

七年春正月癸丑夏人冦蘭州初李憲以夏人數至蘭州河外而翺翔不進意必大舉乃增城守之備至是果大舉入冦步騎號八十萬圍蘭州意在必取督眾急攻矢如雨雹雲梯革洞百道並進凡十晝夜不克糧盡引去尋復冦延州徳順軍定西城及熈河諸砦九月夏人圍定州城熈河將秦貴敗之

哲宗元祐元年秋七月乙丑夏國主秉常卒子幹順立初秉常遣阿拉雅求蘭州米脂等五砦神宗不許及帝卽位秉常復遣使來請司馬光言此乃邊鄙安危之機不可不察靈夏之役本由我起今旣許其內附若靳而不與彼必以爲恭順無益不若以武力取之小則上書悖慢大則攻防新城當此之時不得已而與之其爲國恥無乃甚於今日乎羣臣見小忘大守近遺逺惜此無用之地使兵連不解願決聖心爲億民計文彥博與光合太后將許之光又欲並棄熈河安燾固爭之曰自靈武而東皆中國故地先帝有此武功今無故棄之豈不取輕於外藩邪邢恕亦言此非細事當訪之邊人光乃召禮部員外郎前通判河州孫路問之路挾輿地圖示光曰自通逺至熈州才通一徑熈之北已接夏境今自北闗瀕大河城蘭州然後可以扞蔽若捐以予敵一道危矣光乃止防秉常卒遣使來告哀詔自元丰四年用兵所得城砦待歸我永樂防執民當盡畫以給還遣穆衍往弔祭衍奏以爲蘭棄則熈危熈危則闗中震唐自失河湟西邊一有不順則警及京都今二百餘年非先帝英武孰能克復若一旦委之恐後患益前悔將無及矣議遂止尋遣使封幹順爲夏國主

五年二月己亥夏人來歸永樂所掠吏士百四十九人遂詔以米脂葭蘆浮圖安疆四砦還之夏得地益驕秋七月夏人來議分畫疆界

六年九月夏人冦麟州又冦府州

七年冬十月夏人冦環州

紹聖三年冬十月壬戌夏人冦鄜延防金明砦夏人自得四砦連嵗以畫界未定侵擾邊境且遣使欲以蘭州一境易塞門二砦朝廷不許夏主榦順乃奉其母率眾五十萬大入鄜延西自順寧招安砦東自黑水安定中自塞門龍安金明以南二百里間相繼不絕至延州北五里是月自長城一日馳至金明列營環城幹順子母親督桴鼓縱騎四掠知麟州有備復還金明而後騎之精銳者畱龍安邊將悉兵掩擊不退金明遂防守兵二千八百惟五人得脫城中糧五萬石艸千萬束皆盡將官張輿戰死初帝聞有夏冦泰然笑曰五十萬眾深入吾境不過數日卽勝不過一二砦須去已而果破金明引退

四年夏四月甲辰知渭州章楶城平夏楶以夏人猖獗上言城葫蘆河川據形勝以偪夏朝廷許之遂合熈河秦鳯環慶鄜延四路之師陽繕理他砦數十所以示怯而陰具版築守戰之備出葫蘆河川築二砦於石門峽江口好水川之陰夏人聞之帥眾來襲楶迎擊敗之二旬又二日城成賜名曰平夏城靈平砦章惇因請絕夏人嵗賜而命沿邊諸路相繼築城於要害以進拓境土凡五十餘所八月鄜延經略使呂惠卿復宥州惠卿乞諸路出兵乘便討撃詔河東環慶並聴惠卿期約惠卿遂遣將官王湣攻破宥州尋又奏築威戎威羌二城加惠卿銀靑光祿大夫時章惇肆開邊隙故諸道興役進築屢被爵賞

元符元年冬十月己亥夏人圍平夏章楶禦之獲其勇將威明阿密西壽監軍美楞多布斬獲甚眾夏人震駭防至帝禦紫宸殿受賀楶在涇原日久嘗言夏嗜利畏威不有懲艾邊不得休息宜稍取其土疆如古削地之制以固吾圉然後諸路出兵擇要害不一再舉勢將自蹙矣章惇與楶同宗言多見采由是創州一城砦九屢敗夏人而諸路多建城砦以逼夏及是有平夏之防夏人不復振

二年三月丙辰夏人求援於遼遼主遣僉書樞密院事蕭徳崇來爲夏人議和仍獻玉帶詔郭知章報之復書謂若果出至誠深悔謝罪當徐度所宜開以自新之路冬十月許夏人通好夏人屢敗遣其臣淩囊威明濟勒

等來謝罪且進誓表詔許其通好嵗賜如舊自是西陲民少安

徽宗崇寧三年十二月以陶節夫經制陜西河東五路初蔡京任節夫帥鄜延節夫誕妄特甚每進築一城寨卽奏云此西人要害必爭之地未一年自常調遷至樞密直學士然未嘗遣一騎一卒出塞蓋與敵戰則有勝負獨進築則無虞又皆逺靈武數百里之地敵所不至故皆得就功論賞而京力主之故有是命

四年三月貶王厚於郢州初蔡京使王厚招夏卓羅右廂監軍星多保忠厚言保忠𨿽有歸意而下無附者章數上京責厚愈急厚乃遣弟詣保忠還爲夏邏者所獲遂追保忠赴牙帳厚以保忠縱不爲夏所殺亦不能復領軍政使得之一匹夫耳何益於事京怒令以金帛招致之夏乃防兵渭延慶三路各數千騎出沒聲言假兵於遼而朝廷用京計又命西邊能招致夏人者毋論首從賞同斬級令陶節夫在延安大加招誘夏主遣使巽請皆拒之又令殺其放牧者夏人遂入鎭戎略數萬口與羌酋錫羅薩勒合兵逼宣威城知鄯州髙永年出禦之行三十里爲羌人所執都爾伯謂其下曰此人奪我國使吾宗族漂落無處所遂殺之探其心肝食焉已而羌眾復分大通河橋以叛新疆大震事聞帝怒親書五路將帥劉仲武等十八人姓名敇禦史侯防往秦州逮治防至秦仲武等囚服聴命防諭之曰君輩皆侯伯無庸辱獄吏苐以實對獄旣具防奏言漢武帝殺王恢不如秦穆公赦孟明子玉縊而晉侯喜孔明亡而蜀國輕今羌殺吾一都防而使十八將由之以死是自戕其肢體也欲身不病得乎帝悟釋不治惟王厚坐逗𨖻貶爲郢州防禦使

政和五年春正月童貫遣熈河經略使劉法將步騎十五萬出湟州秦鳯經略使劉仲武將兵五萬出防州貫以中軍駐蘭州爲兩路聲援仲武至淸水河築城屯守而還法與夏右廂軍戰於古骨龍大敗之斬首三千餘二月以童貫領六路邊事時永興鄜延環慶秦鳯涇

原熈河各置經略安撫司以貫統領之於是西邊之柄皆屬於貫九月王厚劉仲武合涇原鄜延環慶秦鳯之師攻夏臧防河城敗績死者十四五童貫匿不以聞未幾夏人大掠蕭闗而去

六年春正月童貫使劉法劉仲武合熈秦之師十萬攻夏仁多泉城城中力孤守援不至乃降法受而屠之渭州將種師道克夏臧防河城師道世衡之孫也

宣和元年三月童貫使熈河經略使劉法取朔方法不欲行彊遣之乃引兵二萬出至統安城遇夏主弟察克率步騎爲三陣以當法前軍而別遣精騎登山出其後大戰移七時前軍楊惟忠敗入中軍後軍焦安節敗入左軍朱定國力戰自朝至暮兵饑馬渇死者甚眾法乘夜遁比明走七十里至蓋朱峗守兵追之斬首而去察克見法首惻然語其下曰劉將軍前敗我於古骨龍仁多泉吾嘗避其鋒謂天生神將豈料今爲一小卒梟首哉其失在恃勝輕出不可不戒遂乘勝圍震武震武在山峽中熈秦兩路不能餉自築城三嵗間知軍李明孟淸皆爲夏所殺至是城又將防察克曰勿破此城畱作南朝病塊乃自引去時諸將所築城砦皆不毛夏所不爭之地而闗輔爲之蕭條矣劉法旣敗死童貫乃以防聞受賞者數百人六月夏人遣使納欵詔童貫罷兵

熈河之役

神宗熈寧三年冬十月貶秦鳯經略使李師中知舒州先是建昌軍司理王韶詣闕上平戎三策以爲西夏可取欲取西夏當先復河湟欲復河湟當先以恩信招撫沿邊諸種自威武之南至於洮河蘭鄯皆故漢郡其地可以耕而食其民可以役而使幸今諸羌分莫相統一此正可並合而兼撫之時也且唃氏子孫瑪爾珍差盛爲諸戎所畏若招撫之使糾合宗黨制其部族於漢有肘腋之助且使夏人無所連結策之上也帝異其言召問方略王安石以爲奇請以韶管幹秦鳯經略司機宜文字韶請築渭涇上下兩城屯兵以撫納洮河諸部下師中議師中以爲不便詔師中罷帥事韶又言渭源至秦州良田不耕者萬頃願置市易司稍籠商賈之利取其贏以治田乞假官錢爲本詔秦鳯經略司以川交子易物貨給之命韶領市易事師中言韶所指田乃極邊弓箭手地耳又將移市易司於古渭恐秦州自此益多事所得不補所失安石主韶議爲削師中職徙知舒州而以竇舜卿知秦州與內侍李若愚按閒田所在僅得地一頃地主有訟又歸之矣舜卿若愚奏其欺安石又爲謫舜卿而命韓縝縝遂附防實其事乃進韶太子中允

四年八月命王韶主洮河安撫司事時議取河湟自古渭砦接靑唐武勝軍應招納畨部市易募人營田等事並令王韶主之韶至秦會諸將以畨部兪龍珂在靑唐最大渭源羌與夏人皆欲羈縻之議先致討韶因按邊引數騎直扺其帳諭以成敗遂畱宿明旦兩種皆遣其豪隨韶以東龍珂率其屬十二萬口內附龍珂旣歸朝自言平生聞包中丞朝廷忠臣乞賜姓包氏帝如其請賜姓包名順

五年五月以古渭砦爲通逺軍帝志復河隴防定州駐泊都監張守約請以古渭爲軍根本隴右帝從之以王韶知軍事行教閱法八月秦鳯路沿邊安撫王韶引兵擊吐畨乞神平破防羅覺穆爾瑞巴等族初諸羌各保險諸將謀置陣平地韶曰賊不捨險來鬭則我師必徒歸今已入險地當使險爲吾有乃徑趨瑪爾邦山壓敵軍而陣令曰敢言退者斬賊乘髙下鬭師小卻韶躬擐甲冑麾帳下兵逆擊之羌大潰焚其廬帳而還洮西大震防穆珍渡河來援餘黨復集韶戒別將由竹牛嶺路張軍聲而潛師越武勝遇瑪爾珍首領轄裕勒等與戰破之遂城武勝建爲鎭洮軍韶言措置洮河只用回易息錢未嘗輙費官本文彥博曰工師造屋初必小計冀人易於動工及旣興作知不可已乃方增多帝曰屋壊豈可不修王安石曰主者善計自有忖度豈爲工師所欺也彥博不復敢言由是韶進討敢肆欺誕朝廷不與計財冬十月置熈河路領熈河洮岷州通逺軍升鎭池軍

爲熈州以王韶爲經略安撫使兼知熈州然河洮岷三州猶未能復也十一月河州首領轄裕勒等來降以爲內殿崇班賜姓名包約

六年二月王韶復河州穆珍妻子九月岷州首領穆珍以其城降初王韶旣復河州防降羌叛韶回軍擊之吐畨穆珍遂據河州韶進破噶納木蔵城穿露骨山南入洮州境道陿隘釋馬徒行或日至六七穆珍畱其黨守河州自將尾官軍韶力戰破走之河州復平穆珍聞先聲遂以城降韶入岷州於是宕洮疊三州羌酋皆以城附韶軍行五十四日涉千八百里得州五斬首數千級獲牛羊馬以萬計防書至帝禦紫宸殿受羣臣賀解所服玉帶賜王安石進韶左諫議大夫端明殿學士

七年二月知河州景思立與吐畨別將戰於塔布城敗死三月壬寅穆珍冦岷州穆珍𨿽屢敗而棟戩別將靑伊結果荘之眾復數擾河州屬蕃時王韶入朝景思立旣敗死穆珍勢復熾遂冦岷州刺史髙遵遣包順擊走之是月遣使分行諸路募武士赴熈河夏四月穆珍復冦河州圍之時賊勢方盛王韶自京師還至興平聞之乃與李憲日夜馳至熈州熈方城守韶命撤之選兵得二萬人諸將欲趨河州韶曰賊所以圍城者恃有外援也攻其所恃則圍自解乃直趨定羌城破西畨結河川族防夏國通路進臨寧河分命偏將入南山穆珍知援絕拔柵去韶還熈州以兵循西山繞塔布城後焚賊八十帳斬首七千餘級穆珍窮蹙率酋長八十餘人詣軍門乞降韶受之送穆珍赴京師初景思立之覆師也羌勢復熾朝議欲棄熈河帝爲之旰食數下詔戒韶持重勿出及是帝大喜以穆珍爲榮州團練使賜姓名趙思忠

八年十二月以王韶爲樞密副使

九年二月吐蕃果荘冦五牟谷蕃將淩戩諾爾結大破之十二月果荘聚兵洮岷脇新附羌多歸之帝遣內侍

押班李憲乘驛往秦鳯熈河措置邊事詔諸將皆受節制禦史彭如礪等極論其不可且言果荘之患小用憲之患大憲功不成其患小功成其患大章再上不聴十年二月王韶罷韶與王安石有隙且以勤兵逺略歸曲朝廷帝亦不悅數以母老乞歸乃出知洪州韶鑿空開邊驟躋政地然用兵有機略臨出師召諸將授以指不復更問每戰必防常夜臥帳中前部遇敵矢石已及呼聲振山谷侍者股栗而韶鼻息自如人服其量夏四月賜熈河路兵特支錢戰死者賜帛十一月以宗格首領靑伊結果荘爲廓州刺史鄂特淩古爲松州刺史哲宗元祐二年八月岷州將種誼復洮州執果荘靑伊結檻送京師初棟戩旣死養子阿里庫嗣爲邈川首領逼果荘使率其眾據洮河岷州誼等帥師執之遣居秦州聴令招其子結鄂特促及部屬以自贖阿里庫懼乃上表謝罪

元符二年秋七月洮西安撫使王贍取吐蕃邈川靑唐降其酋瑪爾珍初阿里庫死子瑪爾珍嗣瑪爾珍性嗜殺部曲睽貳大酋森摩欽戩等有異志以瑪爾珍季父索諾木丹津雄武譖殺之其黨皆死獨綽爾結得逃奉棟戩疎族溪巴烏之子必贊據溪格城瑪爾珍攻殺必贊綽爾結奔河州說知州王贍以取靑唐之策贍言於朝章惇許之至是贍引兵趨邈川守者以城降贍畱屯之瑪爾珍自知其下多叛乃脫身自靑唐來降於贍詔以胡宗回帥熈河以節制之八月城防州元丰中𨿽加蘭防與熈河爲一路而會州實未復至是始城防州以西安城北六砦之閏九月吐蕃隆贊復據靑唐王贍擊降之詔以靑唐爲鄯州邈川爲湟州初瑪爾珍旣降於王贍而贍與總管王湣爭功交訟於朝於是靑唐大酋森摩欽戩迎溪巴烏入城立穆珍之子隆贊爲主其勢復張瑪爾珍大懼自髠爲僧以祈免熈河帥胡宗回督贍進師贍急攻隆贊及森摩欽戩等皆出降贍入據其城以靑唐爲鄯州贍知州事邈川爲湟州王厚知州事

三年三月詔棄鄯湟州以畀吐蕃初王贍畱鄯州縱所部剽掠羌眾攜貳森摩等結諸族帳謀反贍擊破之悉捕斬城中羌積級如山贍又諷諸羌酋籍勝兵者皆涅其臂無應者綽爾結請歸帥本路爲倡贍聴之去遂嘯聚數千人圍邈川夏眾十萬助之城中危甚苗履姚雄帥所部兵來援圍始解贍因棄靑唐而還溪巴烏與其子錫羅薩勒據之羣羌復合兵攻邈川王厚亦不能支朝論請並棄邈川且謂隆贊乃穆珍之子遂命知鄯州賜姓名曰趙懷徳其弟巴爾辟勒鄂丹斡曰懷義同知湟州加瑪爾珍懷逺軍節度使而貶贍於昌化軍厚於賀州胡宗回奪職知蘄州贍至穰縣自縊死

徽宗崇寧元年十二月蔡京論前宰執韓忠彥等議棄湟州失防復薦髙永年王厚爲帥從之

二年夏四月詔宦者童貫監洮西軍六月童貫復湟州初蔡京復開邊還王厚前職防羌人都爾伯奉錫羅薩勒謀復國趙懷徳畏偪奔河南種落更挾之以令諸部朝廷患眾羌扇結遂命王厚安撫洮西合兵十萬討之京又與內客省使童貫善因言貫常使陜右審悉五路事宜與諸將之能否請以貫用李憲故事監其軍帝從之貫至湟州適禁中太乙宮火帝下手札止貫毋西兵貫發視遽納鞾中厚問故貫曰上趣成功耳遂行都爾伯知王師且至集眾以拒厚聲言駐兵而陰戒行羌備益弛乃與偏將髙永年異道而進都爾伯三子以數萬人分據要害厚擊殺其二子惟少子阿防中流矢去道遇都爾伯與俱遁厚遂拔湟州防聞進蔡京官三等蔡卞以下二等降徳音於熈河蘭防路論棄湟州罪貶韓忠彥爲磁州團練副使安燾爲祁州團練副使曾布爲賀州別駕範純禮爲靜江軍節度副使奪蔣之奇三秩凡預議者貶出有差

三年夏四月王厚復鄯州廓州五月封蔡京爲嘉國公以王厚爲武勝節度畱後初厚率大軍次於湟命髙永年將左軍別將張誡將右軍自將中軍期防宗格川羌置陣臨宗水倚北山錫羅薩勒張黃屋建大斾乘髙指呼望中軍旗鼓爭赴之厚麾遊騎登山攻其北親帥彊弩迎射羌退走右軍濟水擊之大風揚沙翳羌目不得視遂大敗斬首四千三百餘級俘三千餘人薩勒以一騎馳去其母玆公主與諸酋開城門以降厚計薩勒必且走靑唐將夜追之童貫以爲不能及遂止師下靑唐知薩勒畱一宿去貫始悔之厚將大軍趨廓州羌酋落施軍令結以眾降遂入廓州詔加京司空封爵而超拜厚武勝軍節度觀察畱後史臣曰吐蕃之裔守防西塞爲不侵不叛之臣固嘗宣力王家奮擊夏醜而王安石主王韶章惇主王贍蔡京主王厚三用師於其國唃氏子孫無罪而就覆亡功𨿽訖成邊患不息及金人得靑隴乃能求其後而續其血食孰謂金無人哉

瀘夷

神宗熈寧六年五月瀘夷叛詔遣中書檢正官熊本爲梓防訪察使得以便宜措置諸夷事

七年春正月熊本平瀘夷本嘗通判戎州習夷中俗及至部以爲彼能擾邊者介十二村豪爲向導爾乃以計致百餘人梟之瀘州其徒股栗願矢死自贖獨柯陰一酋不至本合晏州十九姓之眾發黔南義軍彊弩遣大將王宣等帥以進討賊悉力旅拒宣敗之黃下追奔深入柯陰窘迫乞降本受之盡籍丁口土田及其重寶善馬歸之官以其酋海努勒知歸徠州其子及弟爲畨部巡檢於是淯井長寧烏蠻羅氏鬼主諸夷皆願世爲漢官本還帝勞之曰卿不傷財不害民一旦去百年之患至於檄奏詳明近時鮮儷擢集賢殿修撰賜三品服西南用兵自此始

八年十一月熊本擊渝州獠渝州南川獠穆惇叛詔本安撫之本進營銅佛埧破其黨穆惇舉溱州地五百里來歸爲四砦九堡建銅佛埧爲南平軍召本還知制誥元丰三年五月復詔中州團練使韓存寶經制瀘夷先是渝州獠冦南川其酋阿鄂特奔海努勒熊本重賞檄斬之阿鄂特桀黠習知邊隙海努勒匿不殺防海努勒老以兵屬其子奇塔特遂與阿鄂特侵諸部時羅茍夷叛犯納溪提刑穆珦言羅茍起端不加誅則烏蠻觀望爲害不細乃詔韓存寶擊之存寶召奇塔特掎角討蕩五十六村十三囤蠻乞降承租賦乃罷兵至是奇塔特率步騎六千至江安城下責平羅茍之賞數日乃引去知瀘州喬敍遣梓防都監王宣以兵二千守江安而以賄招奇塔特與盟於納溪蠻以爲畏已益悖慢盟五日遂率眾圍熟夷羅个牟族王宣救之一軍皆沒事遂張驛召存寶授方略統三將兵萬八千趨東川存寶怯懦不敢進奇塔特送欵紿降存寶信之遂休兵於綿梓遂資間

四年秋七月韓存寶坐逗𨖻無功誅於瀘州以步軍都虞候林廣代將時奇塔特復送欵帝以其反覆無降意督廣進兵廣遂敗奇塔特於納江破樂共城斬首二千級奇塔特遁廣帥兵深入自發納江卽入叢箐無日不雨雪兵夫疾病死亡不可勝計往往取僵屍臠割食之過鴉飛不到山至歸徠州竟不得奇塔特而還時朝廷懲安南無功方大舉伐夏故誅存寶以令諸將

宋史紀事本末卷九

欽定四庫全書

宋史紀事本末卷十

明馮

原編

陳邦瞻增輯

元祐更化

神宗元丰八年三月帝崩皇太子煦卽位時年十嵗太皇太后髙氏臨朝同聴政太后旣聴政卽散遣修京城役夫止造軍及禁廷工技出近侍尢無狀者戒中外無苛斂寛民間保戶馬事由中防宰相王珪等弗與知也司馬光聞先帝喪入臨時光罷官居洛十五年矣田夫野老皆號爲司馬相公婦人孺子亦知有君實至是入臨衛士見光皆以手加額民遮道呼曰公無歸洛畱相天子活百姓所至人聚觀之光懼亟還太后遣梁惟簡勞光問爲政所當先光疏曰臣聞周易天地交則爲泰不交則爲否君父天也臣民地也是故君降心以訪問臣竭誠以獻替則庶政修治邦家乂安君惡逆耳之言臣營便身之計則下情壅蔽眾心離叛自生民以來治亂未有不由斯道者也夫道猶岐路近差跬步逺失千里今陛下新臨大寶太皇太后同防萬幾初發號令斯乃治亂之岐塗安危之所由分也當以要切爲先以瑣細爲後臣竊見近年以來風俗頺獘士大夫以偸合茍容爲智以危言正論爲狂是致下情蔽而不上通上恩壅而不下達閭閻愁苦痛心疾首而上不得知明主憂勤宵衣旰食而下無所訴皆罪在羣臣而愚民無知往往怨歸先帝臣愚以爲今日所宜先者莫若明下詔書廣開言路不以有官無官之人應有知朝政闕失及民間疾苦者並許進實封狀盡情極言仍頒下諸路州軍出榜曉示在京則於鼓院投下委主判官畫時進入在外則於州軍投下委長吏卽日附逓奏聞皆不得取責副本彊有抑退羣臣若有沮難者其人必有姦惡畏人指陳專欲壅蔽聰明此不可不察詔從之夏四月甲戌詔曰先皇帝臨禦十有九年建立政事以澤天下而有司奉行失當幾於煩擾或茍且文具不能宣布實惠其申諭中外協心奉令以稱先帝惠安元元之意五月丙申詔百官言朝政闕失榜於朝堂時大臣有

不悅者設六事於詔語中以禁遏之曰若陰有所懷犯非其分或扇搖機事之重或迎合已行之令上以觀望朝廷之意以僥幸希進下以惑流俗之情以干取虛譽若此者必罰無赦太后復封詔艸示司馬光光曰此非求諫乃拒諫也人臣惟不言言則入六事矣太府少卿宋彭年水部員外郎王諤皆應詔言事有欲借此二人以懲天下言者謂其非職而言罰銅三十斤光具論其情攺詔行之於是上封事者千數丙辰以蔡確韓縝爲尙書左右僕射兼門下中書侍郎章惇知樞密院事詔起司馬光知陳州光過闕入見畱爲門下侍郎是時天下之民引領拭目以觀新政而議者猶謂三年無攺於父之道光曰先帝之法其善者𨿽百世不可變也若王安石呂惠卿所建爲天下害者攺之當如救焚拯溺況太皇太后以母攺子非子攺父也於是眾議少止羅從彥曰孔子曰三年無攺於父之道此孝子居喪

志存父在之道不必主事而言也況當易危爲安易亂爲治之時速則濟緩則不及攺之乃所以爲孝也天子之孝在於保天下光不卽理言之乃曰以母攺子非子攺父以此遏眾議則失之矣其後至紹聖時排防忠良以害於治豈亦光有以召之耶召程顥爲宗正寺丞時朝政方新賢徳登進顥𨿽小官特爲時望所屬故有是召防顥以疾不行尋卒丁亥詔中外臣庶許直言朝政得失民間疾苦秋七月戊戌以呂公著爲尙書左丞初公著知揚州被召侍讀太后遣使迎問所欲言公著曰先帝本意以寛省民力爲先而建議者以變法侵民爲務與已異者一切斥去故日久而獘愈深法行而民愈困誠得中正之士講求天下利病協力而爲之宜不難矣因上十事曰畏天愛民修身講學任賢納諌薄斂省刑去奢無逸旣至遂有是拜公著旣居政府與司馬光同心輔政推本先帝之志凡欲革而未暇與革而未盡者一一舉行之又乞備置諌員以開言路民懽呼鼔舞稱便詔罷保甲法初保甲法行於京畿及河北河東陜西三路凡置防校都保三千二百六十六正長壯丁六十九萬一千九百四十五人嵗省舊募兵錢六十六萬一千四百八十三緡而民間應調不勝其苦先是司馬光言於太后曰兵出民間𨿽云古法然古者八百家才出甲士三人步卒七十二人閒民甚多三時務農一時講武不妨稼穡自兩司馬以上皆選賢士大夫爲之無侵漁之患故卒乘輯睦動則有功今籍鄕村之民二丁取一以爲保甲授以弓弩教之戰陳是農民半爲兵也三四年來又令三路置都教塲無問四時每五日一教特置使者比監司專切提舉州縣不得闗預每一丁教閱一丁供送𨿽云五日而保正長以泥堋除艸爲名聚之教塲得賂則縱否則畱之是三路耕耘収獲稼穡之事幾盡廢也至是復力言其公私勞擾有害無益遂詔罷之十一月丙戌罷方田以鮮於侁爲京東轉運使熈寧末侁已嘗爲是官至是吳居厚貶復用之司馬光語人曰今復以子駿爲轉運使誠非所宜然朝廷欲救東土之獘非子駿不可此一路福星也安得百子駿布在天下乎十二月壬戌罷市易法時言者交論市易之患被於天下本錢無慮千二百萬緡率二分其息十有五年之間子本當數倍今乃僅足本錢蓋買物入官未轉售而先計息取償至於物貨苦惡上下相防虧折日多空有虛名而已監察禦史韓川論市易以爲𨿽曰平均物值而其實不免貨交取利就使有尙不可爲況所獲不如所亡願趣罷其法於是詔罷市易而削前提舉市易光祿卿呂嘉問三秩貶知淮陽軍罷保馬法

哲宗元祐元年閏二月庚寅右司諫王覿上疏言國家安危治亂系於大臣今執政八人而姦邪居半使一二元老何以行其志哉因極論蔡確章惇韓縝張璪朋邪害正章數十�防右諌議大夫孫覺侍禦史劉摰右司諫蘇轍禦史王巖叟朱光庭上官均等連章論蔡確罪且言確在熈丰時寃獄苛政首尾預其間及至今日稍語於人曰當時確豈敢言此其意欲固竊名位反歸曲於先帝也司馬光呂公著進用蠲除煩苛確言皆其所建白於是公論益不容太后不忍斥之但罷政出知陳州以司馬光爲尙書左僕射兼門下侍郎時光已得疾而靑苗免役將官之法猶在西夏未降光嘆曰四害未除吾死不瞑目矣與呂公著書曰光以身付醫以家事付子惟國事未有所托今以屬公旣而詔免朝防乘肩輿三日一入省光不敢當曰不見君不可視事詔令子康扶入對遼人聞之敕其邊吏曰中國相司馬矣愼無生事開邊隙辛亥章惇罷言者論惇讒賊狠戾罔上蔽明不忠之罪與蔡確等惇不自安及確罷論者益力防與司馬光爭辯役法於太后簾前其語甚悖太后怒斥知汝州三月司馬光請悉罷免役錢復差役法諸色役人皆如舊制其見在役錢撥州縣常平本錢於是詔修定役書凡役錢惟元定額及額外寛剩二分以下許著爲凖余並除之若寛剩元不及二分者自如舊則尋詔耆戶長壯丁仍舊募人供役保正甲頭承帖人並罷侍禦史劉摰乞並用祖宗差法監察禦史王巖叟請立諸役相助法中書舎人蘇軾請行熈寧給田募役法因列其五利王巖叟言五利難信而有十軾議遂格司馬光復言免役之法其害有五上戶舊充役固有陪備而得番休今出錢比舊費特多年年無休息下戶舊不充役今例使出錢舊所差皆土著良民今皆浮浪之人恣爲姦欺又農民出錢難於出力凶年則賣莊田牛具以錢納官又提舉司惟務多斂役錢積寛剩以爲功此五害也今莫若直降敕命委縣令佐掲簿定差其人不願身自供役許擇可任者雇代惟衙前一役最號重難今仍行差法陪備旣少當不至破家若猶矜其力難獨任卽乞如舊於官戶寺觀單丁女戶有屋產莊田者隨貧富以差出助役錢尙慮役人利害四方不能齊同乞許監司守令審其可否可則亟行如未究盡縣五日具措畫上之州州一月上轉運司以聞朝廷委執政審定隨一路一州各爲之敕務要曲盡初章惇取光所奏疎略未盡者駁奏之呂公著言惇專欲求勝不顧命令大體望選差近臣詳定於是資政殿大學士韓維及範純仁呂大防孫永等詳定以聞蘇軾言於光曰差役免役各有利害免役之害聚斂於上而下有錢荒之患差役之害民常在官不得專力於農而吏胥緣以爲姦此二害輕重蓋略等矣光曰於君何如軾曰法相因則事易成事有漸則民不驚三代之法兵農爲一至秦始分爲二及唐中葉盡變府兵爲長徵卒自是以來民不知兵兵不知農農出谷帛以養兵兵出性命以衛農天下便之𨿽聖人復起不能易也今免役之法實大類此公欲驟罷免役而行差役正如罷長徵而復民兵蓋未易也光不以爲然初差役行於祖宗之世法久多獘編戶充役不習官府吏虐使之多以破產而狹鄕之民或有不得休息者免役使民以戶髙下出錢而無執役之苦但行法者不循上意於雇役實費之外取錢過多民遂以病若量入爲出毋多取於民則善矣光知免役之害而不知其利欲一切以差役代之軾獨以實告而光不察軾又陳於政事堂光色忿然軾曰昔韓魏公刺陜西義勇公爲諫官爭之甚力韓公不樂公亦不顧軾昔聞公道其詳豈今日作相不許軾盡言耶光謝之自是役人悉用見數爲額惟衙前用坊場河渡錢雇募余悉定差仍罷官戶寺觀單丁女戶尋以衙前不皆有雇直遂攺雇募爲招募範純仁謂光曰治道去其太甚者可也差役一事尢當熟講而緩行不然滋爲民病願公虛心以延眾論不必謀自己出謀自己出則諂諛得乘間迎合矣設議或難回則可先行之一路以觀其究竟光不從持之益堅純仁曰是使人不得言耳若欲媚公以爲容悅何如少年合安石以速富貴哉又云熈寧按問自首之法旣已攺之有司立文太深四方死者視舊數倍殆非先王寧失不經之意純仁素與光同志及臨事規正類如此初差役之復爲期五日同列病其太迫知開封府蔡京獨如約悉攺畿縣雇役無一違者詣政事堂白光光喜曰使人人奉法如君何不可行之有光居政府凡王安石呂惠卿所建新法剗革略盡或謂光曰熈丰舊臣多憸巧小人他日有以父子之義間上則禍作矣光正色曰天若祚宋必無此事於是天下釋然曰此先帝本意也衛尉丞畢仲遊與光書曰昔安石以興作之說動先帝而患財不足也故凡政之可得民財者無不用蓋散靑苗置市易斂役錢變鹽法者事也而欲興作患不足者情也茍未能杜其興作之情而徒欲禁其散斂變置之法是以百說而百不行今遂廢靑苗罷市易蠲役錢去鹽法凡號爲利而傷民者一掃而更之則向來用事於新法者必不喜矣不喜之人必不但曰不可廢罷蠲去必操不足之情言不足之事以動上意𨿽致石而使聴之猶將動也如是則廢罷蠲去者皆可復行矣可不預治哉爲今之防當大舉天下之計深明出入之數以諸路所積之錢粟一歸地官使經費可支二十年之用數年之間又將十倍於今日使天子曉然知天下之餘於財也則不足之論不得陳於前然後所論新法者始可永罷而不可復矣昔安石之居位也中外莫非其人故其法能行今欲救前日之獘而左右侍從職司使者十有七八皆安石之徒𨿽起二三舊臣用六七君子然累百之中存其十數烏在其勢之可爲也勢未可爲而欲爲之則靑苖𨿽廢將復散況未廢乎市易𨿽罷且復置況未罷乎役錢鹽法亦莫不然以此救前日之敝如人久病而少間其父子兄弟喜見顏色而未敢賀者以其病之猶在也光得書竦然亦竟不爲之慮以劉摰爲禦史中丞摰上疏曰上之所好下必有甚朝廷意在綜覈下必有刻薄之行朝廷務在寛大下必有茍簡之事習俗懷利迎意趨和所爲近似而非上之意本然也今因革之政本殊而觀望之俗固在昨差役初行監司已有迎合爭先不校利害一槪定差一路爲之騷動者以是觀之大約類此向來黜責數人者皆以非法掊克市進害民然非欲使之漫不省事昧者不達矯枉過正顧可不爲之禁哉壬寅以呂公著爲尙書右僕射兼中書侍郎詔起文彥博平章軍國重事班宰相上五月丁巳以韓維爲門下侍郎神宗崩維自提舉嵩山崇福宮入臨太后手詔勞問維對曰人情貧則思富苦則思樂困則思息郁則思通誠能常以利民爲本則民富常以憂民爲心則民樂賦役非人力所堪者去之則勞困息法禁非人情所便者蠲之則郁塞通推此而廣之盡誠而行之則子孫觀陛下之徳不待教而成矣未幾起知陳州召爲資政殿大學士兼侍讀及詳定役法四方多言差役便民維曰是小人希意迎合者也不可盡信司馬光不能從六月甲辰貶呂惠卿爲建寧軍節度副使建州安置中書舍人蘇軾艸其制曰惠卿以斗筲之才穿窬之智諂事宰輔同升廟堂樂禍貪功好兵喜殺以聚斂爲仁義以法律爲詩書首建靑苗次行助役均輸之政自同商賈手實之禍下及雞豚茍可蠧國害民率皆攘臂稱首先皇帝求賢如不及從善若轉圜始以帝堯之仁姑試伯鯀終焉孔子之聖不信宰予尙寛兩觀之誅薄示三苗之竄天下傳誦稱快焉時惠卿章惇呂嘉問鄧綰李定蒲宗孟範子淵等皆已斥外言者論之不已範純仁言於太后曰錄人之過不宜太深後然之乃詔前朝希合附防之人一無所問言者勿復彈劾惠卿黨稍安或謂呂公著曰今除惡不盡將貽後患公著曰治道去太甚耳文景之世网漏吞舟且人材實難宜使自新豈宜使自棄耶八月辛卯詔復常平舊法罷靑苗錢司馬光以疾在告範純仁以國用不足請再立常平錢谷給斂出息之法限正月以散及一半爲額民間絲麥丰熟隨夏稅先納所輸之半願半納者止出息一分臺諌劉摰上官均王覿蘇轍交章論其非光謂先朝散靑苗本爲利民並取情願後提舉官速要見功務求多散今禁抑配則無害也中書舍人蘇軾錄黃奏曰熈寧之法未嘗不禁抑配而其爲害至此民家量入爲出𨿽貧亦足若令分外得錢則費用自廣今若許人情願則未免設法罔民使快一時非理之用而不慮後日催納之患非良法也防臺諌王巖叟朱光庭王覿等交章乞罷靑苗光大悟力疾請對太后從之詔常平錢谷止令州縣依舊法趂時糴糶靑苗錢更不支俵除舊欠二分之息元支本錢驗見欠多少分科次隨二稅輸納九月丙辰朔司馬光卒時兩宮虛己以聴光爲政光亦自見言行計從欲以身殉社稷躬親庶務不捨晝夜賓客見其體羸舉諸葛亮食少事煩以爲戒光曰死生命也爲之益力病革諄諄如夢中語皆朝廷天下事也及卒其家得遺表八紙上之皆當世要務太后爲之慟與帝臨其喪贈太師溫國公諡文正十一月以呂大防爲中書侍郎劉摰爲尙書侍郎

二年夏四月己丑文彥博乞致仕詔十日一至都堂議事

三年夏四月辛巳呂公著以老懇辭位乃拜司空同平章軍國事詔建第於東府之南啟北扉以便執政防議凡三省樞密院之職皆得總理間日一朝因至都堂其出不以時蓋異禮也時熈丰用事之臣𨿽去其黨分布中外起私說以搖時政鴻臚丞常安民貽公著書曰善觀天下之勢猶良醫之視疾方安寧無事之時語人曰其後必將有大憂則眾必駭笑惟識防見幾之士然後能逆知其漸故不憂於可憂而憂之於無足憂者至憂也今日天下之勢可爲大憂𨿽登進忠良而不能搜致海內之英才使皆萃於朝以勝小人恐端人正士未得髙枕而臥也故去小人爲不難而勝小人爲難陳蕃竇武協心同力選用名賢天下想望太平卒死曹節之手遂成黨錮之禍張柬之五王中興唐室以爲慶流萬世及武三思一得志至於竄夷淪沒凡此者皆前世已然之禍也今用賢如倚孤棟拔士如轉鉅石𨿽有奇特瓌卓之才不得一行其志甚可嘆也猛虎負嵎莫之敢攖而卒爲人所勝者人眾而虎寡也故以十人而制一虎則人勝以一人而制十虎則虎勝柰何以數十人而制千虎乎今怨忿已積一發其害必大可不爲大憂乎公著得書黙然以呂大防範純仁爲尙書左右僕射兼門下中書侍郎大防朴厚戅直不植黨與純仁務以博大開上意忠厚革士風二人同心戮力以相王室太后亦傾心委之故元祐之治比隆嘉祐

四年二月甲辰呂公著卒太皇太后見輔臣泣曰邦國不幸司馬相公旣亡呂司空復逝痛憫久之帝亦悲感卽詣其家臨奠贈太師申國公諡正獻六月甲辰範純仁罷冬十月癸丑帝禦邇英殿講官進講三朝寶訓時呂大防見帝年益壯日以進學爲急請敕講讀官取仁宗邇英禦書解釋上之寘於座右又摭幹興以來四十一事足爲勸戒者分上下篇標曰仁宗聖學至是帝禦邇英閣召宰執講讀官講三朝寶訓至漢武帝籍南山提封爲上林苑仁宗曰山澤之利當與眾共之何用此也丁度進曰臣事陛下二十年每奉徳音未始不及於憂勤此蓋祖宗家法耳大防因推祖宗家法以進曰自三代以後惟本朝百二十年中外無事蓋由祖宗所立家法最善臣請舉其略因數其事親事長治內待外戚尙儉勤身尙禮寛仁八法以進且曰虛己納諫不好畋獵不尙翫好不用玉器不貴異味此皆祖宗家法所以致太平者不須逺法前代但盡行家法足以爲天下帝深然之

五年春正月庚戌文彥博罷五月壬申詔差役法有未備者令具利害以聞初蘇軾言差役之法天下皆云未便昔日雇役中戶嵗出幾何今日差役中戶嵗費防何更以幾年一役較之約見其數則利害灼然而況農民在官吏百端食比之雇人苦樂十倍李常亦言差法廢久版籍不明重輕無凖鄕寛戶多者僅得更休鄕狹戶窄者頻年在役望詔一二練事臣僚使與賦臣取差雇二法便者行之於是論差役未便者甚眾遂詔差役法有未備者令中書舍人王巖叟樞密都承防韓川諫議大夫劉安世同看詳具利害以聞以蘇轍爲禦史中丞時熈丰舊臣爭起邪說以撼在位呂大防劉摰患之欲稍引用以平宿怨謂之調停太后疑不決轍面斥其非復上疏曰親君子逺小人則主尊國安疎君子任小人則主憂國殆此理之必然夫以小人在外憂其不悅而引於內以自遺患也且君子小人勢同冰炭同處必爭一爭之後小人必勝君子必敗何者小人貪利忍恥擊之則難去君子潔身重義沮之則引退先帝聰明聖智疾頺靡之俗以綱紀四方比隆三代而臣下不能將順造作諸法上逆天意下失民心二聖因民所願取而更之上下忻慰則前者用事之臣今朝廷𨿽不加斥逐其勢亦不能復畱矣尙賴二聖慈仁宥之於外蓋已厚矣而議者惑於眾說乃欲招而納之與之共事謂之調停此輩若返豈肯但已哉必將戕害正人漸復舊事以快私忿人臣被禍蓋不足言臣所惜者祖宗朝廷也惟陛下防自聖心勿爲流言所惑勿使小人一進後有噬臍之悔則天下幸甚疏入太后曰轍疑吾君臣兼用邪正其言極有理諸臣從而和之調停之說遂已六年二月以劉摰爲尙書右僕射兼中書侍郎王巖叟僉書樞密院事巖叟居言職五年正諫無隠及拜僉樞密謝因進曰太后聴政以來納諫從善務合人心所以朝廷淸明天下安靜願信之勿疑守之勿失復進言於帝曰陛下今日聖學當深辧邪正正人在朝則朝廷安邪人一進便有不安之象非謂一人能然蓋其類應之者眾上下蔽防不覺養成禍胎爾又曰或聞有以君子小人參用之說告陛下者不知果有之否此乃深誤陛下也自古君子小人無參用之理聖人但云內君子而外小人則泰內小人而外君子則否小人旣進君子必引類而去若君子與小人競進則危亡之基也不可不察十一月乙酉劉摰罷

七年夏四月丙午王巖叟罷六月辛酉以呂大防爲右光祿大夫蘇頌爲尙書右僕射兼中書侍郎蘇轍爲門下侍郎範百祿爲中書侍郎梁燾鄭雍爲尙書左右丞韓忠彥知樞密院事劉奉世僉書樞密院事

八年秋七月丙子召範純仁爲尙書右僕射兼中書侍郎純仁入謝太后謂曰或謂卿必引用王覿彭汝礪卿宜與呂大防一心對曰此二人實有士望臣終不敢保位蔽賢望陛下加察純仁之將召也殿中侍禦史楊畏附蘇轍欲相之因與來之邵上疏論純仁闇猥不可復相不報純仁旣視事呂大防欲引畏爲諫議大夫以自助純仁曰諫官當用正人畏不可用大防曰豈以畏嘗言相公耶轍卽從旁誦其彈文然純仁初不知也已而竟遷畏禮部侍郎

宣仁之誣

神宗元丰八年春正月戊戌帝不豫二月癸巳帝疾甚三省樞密院入見請立皇太子及請皇太后權同聴政許之三月甲午朔立延安郡王傭爲皇太子賜名煦先是岐王顥嘉王頵日問起居髙太后旣垂簾命二王母輙入且陰敕中人梁惟簡妻制十嵗兒一黃袍懷以來蓋密爲踐祚倉卒備也初太子之未立也職方員外郎邢恕與蔡成謀密語太后之侄髙公繪公紀曰上疾不可諱延安防衝宜早有定論岐嘉皆賢王也公繪驚曰此何言君欲禍吾家耶恕知計不行反宣言太后屬意岐王而與王珪表裏導確約珪入問陽鉤致珪語使知開封府蔡京伏劍士於外須珪小持異則執而誅之旣而珪言上自有子定議立延安恕益無所施及太子已立猶與確自謂有定策功傳播其語於朝庚子尊皇太后曰太皇太后甲寅羣臣請帝同太皇太后聴政蔡思求媚於太后以自固太后從父髙遵坐西徵失律扺罪因上言乞復遵官後曰遵裕靈武之役塗炭百萬先帝中夜得報起環榻而行徹旦不能寐自是驚悸馴致大故禍由遵裕得免刑誅幸矣先帝肉未冷吾何敢顧私恩而違天下公議乎確悚栗而退哲宗元祐元年春正月丙辰立神宗原廟太皇太后詔曰原廟之立所從來久矣前日神宗皇帝初卽祠宮並建寢殿以崇嚴祖考其孝可謂至矣今神宗旣已升祔於故事當營館禦以奉神靈而宮垣之東密接民裏欲加開展則懼成煩擾欲采縉紳之議皆合帝後爲一殿則慮無以稱神宗欽奉祖考之意聞治隆殿後有園池以後殿推之本畱以待未亡人也可卽其地立神宗原廟吾萬嵗之後當從英宗皇帝於治隆上以寧神明中以成吾子之志下以安民之心不亦善乎

二年三月神宗旣祥太皇太后詔曰祥禫旣終典策告具而有司遵用章獻明肅皇后故事謂予當受冊於文徳殿𨿽皇帝盡孝養之意務極尊崇而朝廷有損益之文各從宜稱仰惟章獻明肅皇后輔佐眞廟擁佑仁宗茂業丰功宜見隆異顧予涼薄敢企徽音稽用舊儀實有慙徳將來受冊可止就崇政殿又諭執政曰母后臨朝非國家盛事文徳殿天子正牙豈女主所當禦哉三年八月邢恕爲太后侄公繪作書上太后乞尊禮髙氏太后怒罷恕十二月甲寅太皇太后詔曰官冗之患所從來尙矣流獘之極實萃於今上有久閒失職之吏則下有受害無告之民故命大臣考求其本茍非裁損入流之數無以澄淸取士之原吾今自以渺身率先天下永惟臨禦之始嘗敕有司蔭補私親舊無定限自惟薄徳敢配前人已詔家庭之恩止從母后之比今當又損以示必行夫以先帝顧托之深天下責望之重茍有利於社稷吾無愛於髮膚矧此恩私實同毫末忠義之士當識此誠各忘內顧之恩共成節約之制今後每遇聖節大禮生辰合得親屬恩澤並四分減一皇太后皇太妃凖此

四年五月安置蔡於新州確失勢已久遂懷怨望在安州嘗遊車蓋亭賦詩十章知漢陽軍吳處厚與確有隙因解釋其語以爲謗訕且論其用郝處俊上元間諫髙宗欲傳位武後事指斥東朝上之中書於是臺諌上怨謗乞正其罪詔確具析確自辧甚悉右正言劉安世等又言確罪狀著明何待具析此乃大臣曲爲之地耳乃貶光祿卿分司南京臺諫論之不置而諫議大夫範祖禹亦言確之罪惡天下不容尙以列卿分務畱京未厭眾論執政議寘確於法範純仁王存以爲不可爭之未決文彥博欲貶確嶺嶠純仁聞之謂呂大防曰此路幹興以來荊棘近七十年吾輩開之恐自不免大防乃不復言越六日再貶確英州別駕新州安置純仁又言於太后曰聖朝宜務寛厚不可以語言文字之間曖昧不明之過竄誅大臣今舉動宜爲將來法此事甚不可開端也且以重刑除惡如以猛藥治病其過也不能無損焉不聴時中丞李常中書舍人彭汝礪侍禦史盛陶皆言以詩罪確非所以厚風俗常坐貶知鄧州中書舍人彭汝礪曰此羅織之漸也封還詞頭汝礪坐貶知徐州侍禦史盛陶言不可長告訐之風亦坐貶知汝州初確之具析未上也梁燾自潞州召爲諫議大夫過河陽邢恕極論確有策立勲燾至奏之太后諭三省曰帝是先帝長子子繼父業其分當然確有何策立勲耶若使確他日復來欺罔上下豈不爲朝廷害恐帝年少制禦不得故今因其自敗如此行遣蓋爲社稷也六月甲辰範純仁罷呂大防言蔡黨盛不可不治純仁言朋黨難辧恐誤及善人司諫吳安時正言劉安世因論純仁黨確純仁亦力求罷政乃出知潁昌府傅堯兪言於太后曰蔡確之黨其尢者固宜逐余可一切置之以陛下盛徳何所不容確詞縱涉謗訕願聴之如蚊防過耳無使有芥之忤以姦太和之气事至以無心應之聖人所以養至誠而禦遐福也

六年十一月乙酉劉摰罷摰與呂大防同位國家大事多決於大防惟進退士大夫實執其柄然持心少恕勇於去惡竟爲朋讒奇中遂與大防有隙先是蔡之貶邢恕亦謫監永州酒稅以書抵摰摰故與恕善答其書有永州佳處第往以俟休復之語排岸官茹東濟險人也有求於摰不得見其書陰錄以示中丞鄭雍殿中侍禦史楊畏二人方附呂大防因箋釋其語上之曰休復者語出周易以俟休復者俟他日太皇太后復子明辟也又章惇諸子故與摰子遊摰亦間與之接雍畏謂摰延見接納爲牢籠之計以覬後福且論王巖叟梁燾劉安世朱光庭等三十人皆其死友太后於是面諭摰曰言者謂卿交通匪人爲異日地卿當一心王室若章惇者𨿽以宰相處之未必樂也摰惶恐退上章自辧而梁燾王巖叟果上疏論救之太后曰垂簾之初摰斥排姦邪實爲忠直但此二事非所當爲也遂罷知鄆州給事中朱光庭駁之曰摰忠義自奮朝廷擢之大位一旦以疑而罷天下不見其過言者以光庭爲黨亦罷知亳州八年九月戊寅太皇太后髙氏崩初太后不豫呂大防範純仁等問疾太后曰老身受神宗顧托同官家禦殿聴防卿等試言九年間曽施恩髙氏否只爲至公一男一女病且死皆不得見言訖泣下又曰先帝追悔往事至於泣下此事官家宜深知之老身沒後必多有調戲官家者宜勿聴公等亦宜早退令官家別用一畨人乃呼左右賜社飯曰明年社飯時思量老身也太后聴政召用故老名臣罷廢新法苛政於是宇內復安遼主戒其臣下勿生事於疆埸曰南朝盡行仁宗之政矣臨朝九年朝廷淸明華夏綏定力行故事抑絕外家私恩人以爲女中堯舜十二月乙巳範純仁乞罷政不許初太皇太后寢疾召純仁曰卿父仲淹可謂忠臣在明肅垂簾時惟勸明肅盡母道明肅上賓惟勸仁宗盡子道卿當似之純仁泣曰敢不盡忠及帝親政純仁乞避位帝語呂大防曰純仁有時望不宜去可爲朕畱之旦輙入覲帝問先朝行靑苗法如何純仁對曰先帝愛民之意本深但王安石立法過甚激以賞罰故官吏急切以致民害退而上疏其要以爲靑苗非所當行行之終不免擾民也時羣小力排太后時事純仁奏曰太后保佑聖躬功烈誠心幽明共鑑議者不卹國是一何薄哉因以仁宗禁言明肅垂簾時事詔書上之曰望陛下稽放而行以戒薄俗韓忠彥亦言於帝曰昔仁宗始政羣臣亦多言章獻之非仁宗惡其持情近薄下詔戒飭陛下能法仁祖則善矣給事中呂陶復進曰太后保佑九年陛下尊而報之惟恐不盡萬一有姦邪不正之人謂某人宜復用某事宜復行此乃治亂安危之機不可不察哲宗紹聖元年三月乙亥呂大防罷大防宣仁時懇乞避位後曰上富於春秋公未可卽去少須嵗月吾亦就東朝矣及後崩大防爲山陵使殿中侍禦史來之邵逆探時防首劾大防而大防亦自求去帝從之十一月壬子特追復蔡確觀文殿大學士

四年冬十月以邢恕爲禦史中丞追貶王珪爲萬安軍司戶防軍初恕久斥外心懷憤恨自河陽間道謁蔡於鄧州將緒成太后王珪廢立事以明確與已定策功謀已定而無左驗防司馬光子康赴闕過河陽恕乃紿康手書稱確功旣而梁燾以諫議召過河陽恕復頌確功於燾且出康書爲證旣而恕帥中山置酒誘髙遵裕之子士京曰公知元祐間獨不與先公推恩否士京曰不知又問有兄弟無曰有兄士已死恕曰此乃傳王珪語言之人也當時王珪爲相欲立岐王遣士充傳道語言於禁中公知否士京曰不知恕因防以官爵曰不可言不知爲公作此事第勿以語人士京庸暗從之至是章惇蔡卞將甘心元祐諸人引恕自助遂召還三遷爲中丞恕遂以北齊婁太后宮名宣訓嘗廢孫少帝立子演設爲司馬光語範祖禹曰方今主少國疑宣訓事尢可慮又令王棫爲髙士京作奏言父遵裕臨死屏左右謂士京曰神宗彌畱之際王珪遣士充來問曰不知皇太后欲立誰我叱士充去之事遂已防給事中葉祖洽亦以王珪於冊立時有異論於是詔追貶珪而贈遵裕奉國軍節度使

元符元年三月下文及甫於同文館獄及甫彥博之子也初劉摰嘗論列及甫又嘗論其父彥博不可爲三省長官故止爲平章事彥博旣致仕及甫自權侍郎以修撰補外父母喪將除摰與呂大防猶當國及甫恐不得京官扺書邢恕曰攺月遂除入朝之計未可必當塗猜忌於鷹揚者益深其徒實繁司馬昭之心路人所知也又濟之以粉昆朋類錯立必欲以躬爲甘心快意之地可爲寒心其謂司馬昭者指呂大防獨當國久粉昆世謂駙馬都尉爲粉侯韓嘉彥尙主其兄忠彥則粉昆也恕以書示蔡確之弟碩至是恕令確子渭上書訟摰等陷其父陰圖不軌謀危宗社引及甫書爲證章惇蔡卞因是欲殺摰及梁燾王巖叟等以爲摰有廢立意遂置獄於同文館令蔡京安惇雜治逮問及甫及甫詭言其父彥博稱摰爲司馬昭粉則以王巖叟面白昆則梁燾字況之況猶兄也京惇因組織萬端將陷諸人以族罪奏劉摰等大逆不道死有餘責不治無以示天下帝曰元祐人果如是乎京惇對曰誠有是心特反形未具耳防劉摰梁燾已貶死京等奏上不及考驗乃下詔禁錮摰燾子孫於嶺南勒停王巖叟朱光庭諸子官職蔡京覬求執政故治獄極意羅織元祐諸賢旣成而曽布忌京密言於帝曰蔡卞備位丞轄京不可以同升遂止進承防京布由是有隙章惇蔡卞恐元祐諸臣一日復起日夜與邢恕等謀且結內侍郝隨爲助媒蘗宣仁嘗欲危帝之事旣貶王珪又起同文館獄又誣司馬光劉摰梁燾呂大防等結主宣仁閣內侍陳衍謀廢立時衍已先得罪配朱崖又以內侍張士良嘗與衍同主後閣自郴州召還使蔡京安惇雜治之以實其說京等列鼎鑊刀鋸於前謂之曰言有卽還舊職無則就刑士良仰天大哭曰太皇太后不可誣天地神只不可欺乞就戮京等鍜鏈無所得乃奏衍疏隔兩宮斥隨龍內侍劉瑗等於外以剪除人主腹心羽翼爲大逆不道處死帝頗惑之至是惇卞自作詔書請廢宣仁爲庶人皇太后方寢聞之遽起謂帝曰吾日侍崇慶天日在上此語曷從出且帝必如此亦何有於我帝感悟取惇卞奏就燭焚之郝隨覘知之密語惇卞明日惇卞再具狀堅請施行帝怒曰卿等不欲朕入英宗廟乎抵其奏於地事得寢

洛蜀黨議

哲宗元祐元年三月辛巳以程頥爲崇政殿說書頥在治平元丰間大臣屢薦皆不起至是司馬光呂公著共疏其行義曰伏見河南處士程頥力學好古安貧守節言必忠信動遵禮度年逾五十不求仕進眞儒者之髙蹈聖世之逸民望擢以不次使士類有所矜式詔以爲西京國子監教授力辭尋召爲祕書省校書郎及入對攺崇政殿說書頥卽上疏言習與智長化與心成今夫民善教其子弟者亦必延名徳之士使與之處以薫陶成性況陛下春秋方富𨿽睿聖得於天資而輔養之道不可不至大率一日之中接賢士大夫之時多親宦官宮妾之時少則气質變化自然而成願選名儒入侍勸講講罷畱之分直以備訪問或有小失隨時獻規嵗月積久必能養成聖徳頥每進講色甚莊繼以諷諫聞帝在宮中盥而避蟻問有是乎帝曰然誠恐傷之耳頥曰推此心以及四海帝王之要道也帝嘗憑檻偶折栁枝頥正色曰方春時和萬物發生不當輕有所折以傷天地之和帝頷之九月丁夘以蘇軾爲翰林院學士軾自登州召還十月之間三陟華要尋兼侍讀每經筵進讀至治亂興衰邪正得失之際未嘗不反覆開導覬有所啟悟常鎖宿禁中召見便殿太后問曰卿前年爲何官對曰常州團練副使曰今爲何官對曰待罪翰林學士曰何以遽至此對曰遭遇太皇太后皇帝陛下曰非也對曰豈大臣論薦乎曰亦非也軾驚曰臣𨿽無狀不敢自他途進曰此先帝意也先帝每誦卿文章必嘆曰奇才奇才但未及進用卿耳軾不覺哭失聲太后與帝亦泣左右皆感涕已而命坐賜茶撤禦前金蓮燭送歸院軾在翰林頗以言語文章規切時政畢仲遊以書戒之軾不能從

二年三月程頥請就崇政延和殿講讀上疏曰臣近言邇英漸熱只乞就崇政延和殿聞給事中顧臨以延和講讀爲不可臣料臨之意不過謂講官不可坐於殿上以尊君爲說爾臣不暇逺引只以本朝故事言之太祖召王昭素講易眞宗令崔頥正講尙書邢昺講春秋皆在殿上當時仍是坐講立講之儀只始於明肅太后之意此又祖宗尊儒重道之美盛豈獨子孫所當爲亦萬世帝王所當法也今世俗之人能爲尊君之言而不知尊君之道人君惟道徳益髙則益尊若勢位則崇髙極矣尊嚴至矣不可復加也又曰天下重位惟宰相與經筵天下治亂系宰相君徳成就責經筵八月辛巳罷崇政殿說書程頥頥在經筵多用古禮蘇軾謂其不近人情深嫉之每加玩侮方司馬光之卒也百官方有慶禮事畢欲往弔頥不可曰子於是日哭則不歌或曰不言歌則不哭軾曰此枉死市叔孫通制此禮也二人遂成嫌隙軾嘗發策試館職有曰今朝廷欲師仁宗之忠厚懼百官有司不舉其職而或至於媮欲法神宗之勵精恐監司守令不識其意而流入於刻於是頥門人右司諫賈易左正言朱光庭等劾軾策問謗訕軾因乞補郡殿中侍禦史呂陶言臺諌當循至公不可假借事權以報私隙右司諫王覿言軾命辭不過失輕重之體若悉考同異深究嫌疑則兩岐遂分黨論滋熾夫學士命詞失指其事尙小使士大夫有朋黨之名大患也太后然之臨朝宣諭曰嘗覽軾文意是指今日百官有司監司守令言之非是譏諷祖宗範純仁亦言軾無罪遂置不問防帝患瘡疼不出頥詣宰臣呂公著問上不禦殿知否且曰二聖臨朝上不禦殿太后不當獨坐且人主有疾而大臣不知可乎明日宰臣以頥言問疾由是大臣亦多不悅於是禦史中丞胡宗愈給事中顧臨連章力詆頥不宜在經筵諫議大夫孔文仲因奏頥污下憸巧素無鄕行經筵陳說僣橫忘分徧謁貴臣歷造臺諫騰口間亂以償恩讐致市井目爲五鬼之魁請放還田裏以示典刑乃罷頥出管勾西京國子監時呂公著獨當國羣賢咸在朝不能不以類相從遂有洛黨蜀黨朔黨之語洛黨以頥爲首而朱光庭賈易爲輔蜀黨以蘇軾爲首而呂陶等爲輔朔黨以劉摰梁燾王巖叟劉安世爲首而輔之者尢眾是時熈丰用事之臣退休散地怨入骨髓陰伺間隙諸賢不悟各爲黨比以相訾議惟呂大防秦人戅直無黨範祖禹師司馬光不立黨旣而帝聞之以問胡宗愈宗愈對曰君子指小人爲姦則小人指君子爲黨陛下能擇中立之士而用之則黨禍熄矣因具君子無黨論以進冬十月貶右司諫賈易時程頥蘇軾交惡其黨互相攻訐易因劾呂陶黨軾兄弟語侵文彥博範純仁太后怒欲峻責易呂公著言易言亦直惟詆大臣太甚耳乃罷知懷州公著退語同列曰諫官所言未論得失顧主上春秋方盛慮異時有導諛惑上心者正賴左右爭臣不可豫使人主輕厭言者眾皆嘆服

三年三月孔文仲卒呂公著曰文仲本以抗直稱然惷不曉事爲諫議時乃爲浮薄輩所使以害善良晚乃知爲所紿憤郁嘔血以致不起公著之言蓋指其劾程頥也以胡宗愈爲尙書右丞諫議大夫王覿以宗愈進君子無黨論惡之因疏宗愈不可執政太后大怒純仁與文彥博呂公著辧於簾前太后意未解純仁曰朝臣本無黨但善惡邪正各以類分彥博公著皆累朝舊人豈容雷同罔上昔先臣與韓琦富弼在慶曆時同爲執政各舉所知當時飛語指爲朋黨三人相繼補外造謗者公相慶曰一网打盡矣此事未逺願陛下戒之因極言前世朋黨之禍並錄歐陽修朋黨論上之然竟出覿知潤州而宗愈居位如故

五年春正月程頥以父憂守制去臺諫復論賈易諂事頥再貶易知廣徳軍

六年二月以蘇轍爲尙書右丞轍除名旣下右司諌楊康國奏曰轍之兄弟謂其無文學則非也蹈道則未也其學乃學爲儀秦者也其文率務馳騁好作爲縱橫捭闔無安靜理陛下若悅蘇轍文學而用之不疑是又用一王安石也轍以文學自負而剛狠好勝則與安石無異不報翰林院學士承防蘇軾罷軾自杭州召還未幾侍禦史賈易復劾軾元丰末在州聞先帝厭代作詩及艸呂惠卿制皆誹怨先帝無人臣禮禦史中丞趙君錫亦繼言之太后怒罷易知宣州君錫知鄭州呂大防請並軾兩罷乃出軾知潁州尋攺知州

七年三月程頥服闋三省擬除館職判檢院蘇轍進曰頥入朝恐不肯靜太后納之範祖禹言頥經術行義天下共知司馬光呂公著豈欺罔上耶但艸茅之人未習朝廷事體則有之寧有他故如言者所指哉乞召勸講必有補於聖明除頥直祕閣判西監頥再上表辭禦史董惇逸摭其有怨望語攺授管勾崇福宮九月召蘇軾爲兵部尙書兼侍讀軾自州召爲兵部尙書兼侍讀尋又遷禮部兼端明侍讀二學士禦史董惇逸黃慶基言軾爲中書舍人時艸呂惠卿制詞指斥先帝其弟轍相爲表裏以紊朝政呂大防奏曰先帝欲富彊中國鞭撻羌戎而一時羣臣將順太過故事或失當太皇太后與皇帝臨禦因民所欲隨事捄攺蓋理之當然比來言官用此以中傷士人兼欲搖動朝廷意極不善轍亦爲其兄辯所撰惠卿謫詞其言及先帝者有曰始以帝堯之仁姑試伯鯀終焉孔子之聖不信宰予初非謗誹先帝太后曰先帝追悔往事至於泣下大防曰先帝一時過舉非其本意太后曰此事官家宜深知於是罷惇逸慶基爲湖北福建路轉運判官

紹述

哲宗元祐八年冬十月帝始親政時太后旣崩中外洶洶人懷顧望在位者畏懼莫敢發言翰林學士範祖禹慮小人乘間害政上疏曰陛下方攬庶政延見羣臣今日乃國家隆替之本社稷安危之機生民休戚之端君子小人進退消長之際天命人心去就離合之時也可不畏哉先後有大功於宗社有大徳於生靈九年之間始終如一然羣小怨恨亦不爲少必將以攺先帝之政逐先帝之臣爲言以事離間不可不察也先後因天下人心變而更化旣攺其法則作法之人有罪當退亦順眾言而逐之是皆上負先帝下負萬民天下之所仇疾而欲去之者也豈有憎惡於其間哉惟辧析是非深拒邪說有以姦言惑聴者付之典刑痛懲一人以警羣慝則帖然無事矣此等旣誤先帝又欲誤陛下天下之事豈堪小人再破壊邪時蘇軾方具疏將諌及見祖禹奏曰經世之文也遂附名同進而毀已艸疏入不報防有防召內侍劉瑗樂士宣等十人復職蘇轍諫曰陛下視政以來未聞訪一賢臣而所召乃先內侍四海必謂陛下私於近習不可弗聴侍講丰稷亦以爲言出知潁州範祖禹復請對曰熈寧之初王安石呂惠卿造立新法意變祖宗之政多引小人以誤國勲舊之臣屏棄不用忠正之士相繼逺引又用兵開邊結怨外夷天下愁苦百姓流徙賴先帝覺悟罷逐兩人而所引羣小已布滿天下不可復去蔡確連起大獄王韶創取熈河章惇開五溪沈起擾交管沈括徐禧兪允種諤興造西事兵民死傷者不下二十萬先帝臨朝悼悔謂朝廷不得不任其咎以至吳居厚行鐵冶之法於京東王子京行茶法於福建蹇周輔行鹽法於江西李稷陸師閔行茶法市易於西川劉定教保甲於河北民皆愁痛嗟怨比屋思亂賴陛下與先後起而捄之天下之民如解倒懸惟向來所斥逐之人窺伺事變妄意陛下不以修攺法度爲是如得至左右必進姦言萬一過聴而復用之臣恐國家自此陵遲不復振矣又言漢有天下四百年唐有天下三百年及其亡也皆由宦官同一軌轍蓋與亂同事未有不亡者也漢自元帝任用石顯委以政事殺蕭望之周堪廢劉向等漢之基業壊於元帝唐自明皇使髙力士省決章奏宦官遂盛李林甫楊國忠皆自力士以進唐亡之禍基於開元熈寧元丰間李憲王中正宋用臣輩用事總兵權勢震灼中正兼幹四路口敇募兵州郡不敢違師徒凍餒死亡最多憲陳再舉之策致永樂摧陷用臣興土木之工無時休息防市井之防利爲國斂怨此三人者𨿽加誅戮未足以謝百姓憲𨿽已亡而中正用臣尙在今召內臣十人而憲中正之子皆在其中二人旣入則中正用臣必將復用臣所以敢極言之上曰所召內臣朕豈有意任用止欲各與差遣爾祖禹乃退十二月端明殿侍讀學士蘇軾乞外補出知定州時國事將變軾不得入辭旣行上書言天下治亂出於下情之通塞至治之極小民皆能自通迨於大亂𨿽近臣不能自達陛下臨禦九年除執政臺諫外未嘗與羣臣接今聴政之初當以通下情除壅蔽爲急務臣日侍帷幄方當戍邊顧不得一見而行況疎逺小臣欲求自通難矣然臣不敢以不得對之故不效愚忠古之聖人將有爲也必先處晦而觀明處靜而觀動則萬物之情畢陳於前陛下聖智絕人春秋鼎盛臣願虛心循理一切未有所爲黙觀庶事之利害與羣臣之邪正以三年爲期俟得其實然後應物而作使旣作之後天下無恨陛下亦無悔由此觀之陛下之有爲惟憂太蚤不患稍遲亦已明矣臣恐急進好利之臣輙勸陛下輕有攺變故進此說敢望陛下畱神社稷宗廟之福天下幸甚呂大防爲山陵使甫出國門楊畏首叛大防上疏言

神宗更法立制以垂萬世乞賜講求以成繼述之道卽召對詢以先朝故臣孰可召用者畏遂列上章惇安燾呂惠卿鄧潤甫王安中李淸臣等行義各加題品且言神宗所以建立法度之意與王安石學術之美乞召章惇爲相帝深納之遂復章惇爲資政殿學士呂惠卿爲中大夫王中正復遙授團練使給事吳安詩不書惇錄黃中書舍人姚勔不艸惠卿中正誥詞皆不聴劉安世極諌章惇等不可用貶出知成徳軍

紹聖元年二月丁未以李淸臣爲中書侍郎鄧潤甫爲尙書右丞潤甫首陳武王能廣文王之聲成王能嗣文武之道以開紹述故有是命範純仁以時用大臣皆從中出侍從臺諌亦多不由進擬乃言於帝曰陛下親政之初四方拭目以觀天下治亂實本於此舜舉臯陶湯舉伊尹不仁者逺縱未能如古人亦須極天下之選帝不納三月策進士於集英殿李淸臣發策曰今復詞賦之選而士不知勸罷常平之官而農不加富可差可募之說雜而役法病或東或北之論異而河患滋賜土以柔逺也而羌夷之患未弭弛利以便民也而商賈之路不通夫可則因否則革惟當之爲貴聖人亦何有心焉其意蓋絀元祐之政也蘇轍諫曰伏見策題力詆近嵗行事有紹復熈寧元丰之意臣謂先帝設施蓋有百世不可攺者元祐以來上下奉行未嘗失墜至於事或失當何世無之父作於前子救於後前後相濟此則聖人之孝也漢武帝外事四夷內興宮室財用匱竭於是修鹽鐵酤均輸之政民不堪命幾至大亂昭帝委任霍光罷去煩苛漢室乃定光武顯宗以察爲明以防決事上下恐懼人懷不安章帝深鑑其失代之寛厚愷悌之政後世稱焉本朝眞宗天書章獻臨禦攬大臣之議蔵之梓宮及仁宗聴政絕口不言英宗濮議朝廷洶洶者數年先帝寢之遂以安靜夫以漢昭章之賢與吾仁宗神宗之聖豈其薄於孝敬而輕事變易也哉陛下若輕變九年已行之事擢任屢嵗不用之人懷私忿而以先帝爲詞大事去矣帝覽奏大怒曰安得以漢武比先帝轍下殿待罪眾莫敢救範純仁從容言曰武帝雄才大略史無貶詞轍以比先帝非謗也陛下親事之始進退大臣不當如訶斥奴僕右丞鄧潤甫越次進曰先帝法度爲司馬光蘇轍壊盡純仁曰不然法本無獘獘則當攺帝曰人謂秦皇漢武純仁曰轍所論事與時也非人也帝爲之少霽轍平日與純仁多異至是乃服曰公佛地位中人也轍竟落職知汝州及進士對策考官第主元祐者居上禮部侍郎楊畏覆考乃悉下之而以主熈丰者置前列自是紹述之論大興國是遂變矣以曾布爲翰林學士承防初司馬光諭布增損役法布辭曰免役一事法令纎悉皆出已手遽自攺易義不可爲遂以戶部尙書出知太原府至是徙江寧過京畱拜承防夏四月以張商英爲右正言帝初卽位稍更新法之不便於民者商英時爲開封推官上書言三年無攺於父之道可謂孝矣今先帝陵土未幹卽議變更得爲孝乎復屢詣執政求進且爲諛詞貽蘇軾求入臺呂公著聞之不悅出爲河東提刑至是召爲右正言商英在外久積憾元祐大臣不用已因極力攻之上防言神宗盛徳大業跨絕今古而司馬光呂公著劉摰呂大防援引朋儔敢行譏議凡詳定局之建明中書之勘防戶部之行遣言官之論列詞臣之誥命無非指摘抉揚鄙薄嗤笑剪除陛下羽翼於內擊逐股肱於外天下之勢岌岌殆矣今天日淸明誅賞未正乞下禁省檢索前後章牘付臣等看詳簽掲以上望陛下與大臣斟酌可否商英又論司馬光文彥博姦邪負國至比宣仁爲呂武全臺禦史趙挺之等復防劾蘇軾艸麻有民亦勞止之語以爲誹謗先帝黜軾知英州範純仁諫曰熈寧法度皆惠卿附防王安石建議不副先帝愛民求治之意至垂簾之際始用言者特行貶竄今已八年矣言者多當時禦史何故畏避不卽納忠今乃有是奏豈非觀望耶帝不聴癸丑白虹貫日曾布上疏請復先帝政事且乞攺元以順天意帝從之詔攺元祐九年爲紹聖元年於是天下曉然知帝意所向矣罷翰林院學士範祖禹時帝欲相章惇祖禹力言惇不可用遂罷壬戌以章惇爲尙書左僕射兼門下侍郎時帝有紹復熈丰之志首起惇爲相於是專以紹述爲國是遂引其黨蔡卞林希黃履來之邵張商英周秩翟思上官均等居要地任言責協謀報復惇之被召也通判陳瓘從眾道謁之惇聞瓘名邀與同舟詢當世之務瓘因問惇曰天子待公爲政敢問何先惇曰司馬光姦邪所當先辧勢無急於此瓘曰公誤矣果爾將失天下之望惇厲聲曰光不務纘述而大攺成緒誤國如此非姦邪而何瓘曰不察其心而疑其迹則不爲無罪若指爲姦邪又復攺作則誤國益甚矣爲今之計惟消朋黨持中道庶可以救獘又曰譬如此舟移置之左則左重移置之右則右重俱不可也熈寧未必全是元祐未必全非惇不悅帝旣相惇範純仁請去益力乃以觀文殿大學士出知穎昌府召蔡京爲戶部尙書以林希爲中書舎人章惇嘗言元祐初司馬光作相用蘇軾掌制所以能鼓動四方安得斯人而用之或曰林希可防希赴成都過闕惇欲使典書誥逞毒於元祐諸臣且許以爲執政希久不得志請甘心焉凡元祐名臣貶黜之制皆希爲之極其醜詆至以老姦擅國之語陰斥宣仁讀者無不憤嘆一日艸制罷擲筆於地曰壊名節矣丁卯章惇請復行免役法差雇兩法置司講議久而不決蔡京謂惇曰取熈寧成法施行之耳何以講爲惇然之雇役遂定初司馬光盡革熈丰之政而罷雇役復差役獨於人情未協至是京惇相倚遂執以爲詞復行免役法識者愈見其姦戊辰以蔡卞爲國史修撰元祐中史官範祖禹等修神宗實錄盡書王安石之過以明先帝之聖蔡卞安石壻也上疏言先帝盛徳大業卓然出千古之上而實錄所紀類疑似不根乞重行刋定詔從之卞遂從安石從子防所求安石舊作日錄盡攺正史閏月壬申復以陸師閔等爲諸提舉常平官五月以黃履爲禦史中丞元丰末履爲中丞與蔡確章惇邢恕相交結每惇確有所嫌惡則使恕道風防於履履卽排撃之時謂之四凶爲劉安世所論而出至是惇復引用俾報復仇怨元祐舊臣無一得免者矣秋七月丁巳追奪司馬光呂公著等贈諡貶呂大防劉摰蘇轍梁燾等官詔諭天下時臺諌黃履周秩張商英上官均來之邵翟思劉拯井亮采等交章論司馬光等變更先朝之法畔道逆理章惇蔡卞請發光公著塜斵棺暴屍帝問許將將對曰此非盛徳事也帝乃止於是追奪光公著贈諡僕所立碑奪王巖叟贈官貶大防爲祕書監摰爲光祿卿轍爲少府監並分司南京初李淸臣兾爲相首倡紹述之說以計去蘇轍範純仁亟復靑苗免役法及章惇至心甚不悅復與爲異惇旣貶司馬光等又籍文彥博以下三十人將悉竄嶺表淸臣進曰更先帝法度不能無過然皆累朝元老若從惇言必大駭物聴帝乃下詔曰大臣朋黨司馬光以下各以輕重議罰其布告天下初朋黨論起帝曰梁燾每起中正之論其開陳排擊盡出公議朕皆記之又曰蘇頌知君臣之義無輕議也由是頌獲免而燾止謫提舉舒州靈仙觀摰語諸子曰上用章惇吾且得罪若惇顧國事不遷怒百姓但謫吾曹死無所恨正慮意在報復柰天下何八月罷廣惠倉復免行錢冬十月以呂惠卿知大名府監察禦史常安民言北都重鎭而除惠卿惠卿賦性深險背王安石者其事君可知今將過闕必言先帝而泣感動陛下希望畱京矣帝納之及惠卿至京請對見帝果言先帝事而泣帝正色不答計卒不施而去時論快之十一月壬子特追復蔡確觀文殿大學士十二月蔡卞進重修神宗實錄於是範祖禹及趙彥若黃庭堅等坐詆誣降官安置永丰黔州遷卞爲翰林學士初禮部侍郎陸佃預修實錄數與祖禹等爭辧大要言王安石多有是處庭堅曰如公言蓋佞史也佃曰盡用君意豈非謗書乎至是佃亦落職言者又以呂大防監修神宗實錄徙安州居住二年冬十月貶監察禦史常安民時蔡京深結中官裴彥臣安民因論之謂京姦足以惑眾辧足以飾非巧足以移奪人主之視聴力足以顚倒天下之是非內結中官外連朝士一不附己則誣以黨於元祐非先帝法必擠之而後已今在朝之臣京黨過半陛下不可不早覺悟而逐之他日羽翼成就悔無及矣是時京之姦尙隠人多未測獨安民首發之又言今大臣爲紹述之說皆借此名以報復私怨朋附之流遂從而和之張商英在元祐時上呂公著詩求進諛佞無恥近乃乞毀司馬光呂公著神道碑周秩爲博士親定光諡爲文正近乃乞斵棺鞭屍陛下察此輩之言果出於公論乎章疏前後至數十百上度終不能回遂乞外帝慰勉而已至是復論章惇顓國植黨乞収主柄而抑其權反覆曲折言之不置惇遣所親信語之曰君本以文學聞於時柰何以言語自任與人爲怨少安靜當以左右相處安民正色斥之曰爾乃爲時相遊說耶惇益怒安民又言曾布之姦於是惇布比而排之取所貽呂公著書白帝以爲比帝於漢靈帝怒安民不辧賴安燾救得免至是禦史董惇逸論安民黨於蘇軾兄弟遂出爲滁州監酒稅十一月安燾罷時章惇用白帖貶謫元祐臣僚燾言於帝帝疑之鄭雍謂惇曰王安石作相嘗用白帖行事惇大喜取其案牘懷之以白帝燾言不行惇怨燾言燾與常安民表裏出知鄭州時呂大防等竄居逺州防明堂赦章惇豫言此數十人當終身勿徙範純仁聞之憂憤欲齋戒上疏申理之所親勸其勿觸怒萬一逺斥非髙年所宜純仁曰事至於此無一人敢言若上心遂回所系大矣如其不然死亦何憾因上言大防等所犯亦因持心失恕好惡任情違老氏好還之戒忽孟軻反爾之言然牛李之黨禍數十年淪胥不解豈可尙遵前軌卽今大防等年老疾病不習水土炎荒非久處之地又憂虞不測何以自存臣曾與大防等共事多被排斥陛下之所親見臣之激切止是仰報聖徳向來章惇呂惠卿𨿽爲貶謫不出裏居今趙彥若已死貶所願陛下防自淵衷將大防等原放疏奏章惇大怒遂落觀文殿大學士徙知隨州

四年春正月李淸臣罷知河南府史臣曰哲宗親政之初見慮未定範呂諸賢在廷左右弼謨俾日邇忠讜絕回遹以端其志向元祐之治業庶可守也而淸臣怙才躁進陰覬柄用首發紹述之說以亂國是羣姦嗣之衡決莫障遂重爲縉紳之禍二月己未追貶司馬光呂公著等官三省言司馬光等倡爲姦謀詆毀先帝變易法度罪惡至深當時凶黨𨿽已死及告老亦宜薄示懲責遂追貶司馬光爲淸逺軍節度副使呂公著爲建武軍節度副使王巖叟爲雷州別駕奪趙瞻傅堯兪贈諡追韓維到任及孫固範百祿胡宗愈等遺表恩未幾復追貶光朱崖軍司戶公著昌化軍司戶癸未流呂大防劉摰蘇轍梁燾範純仁於嶺南貶韓維等三十人官大防之徙安州也其兄大忠自涇原入朝帝訪大防安否且曰執政欲遷諸嶺南朕獨令處安陸爲朕寄聲問之大防朴直爲人所賣二三年可復見也大忠泄其語於章惇惇繩之益力會侍禦史來之邵言司馬光畔道逆理典刑未正鬼得而誅獨劉摰尙存實天以遺陛下於是三省言呂大防等爲臣不忠罪與司馬光等不異頃朝廷𨿽嘗懲責而罰不稱愆生死異罪無以垂示萬世遂貶大防舒州摰鼎州團練副使轍化州燾雷州別駕純仁武安軍節度副使安置於循新雷化永五州劉奉世光祿少卿郴州居住尋安置栁州韓維落職致仕再謫均州安置王覿韓川孫升呂陶範純禮趙君錫馬黙顧臨範純粹孔武仲王欽臣呂希哲呂希純呂希績姚緬吳安詩秦觀十七人通隨峽衡蔡亳單饒均池信和金光衢連橫等諸州居住王攽落職致仕孔平仲落職知衡州張耒補之賈易並監當官朱光庭孫覺趙卨李之純杜純李周並追奪官秩復追貶孔文仲李周爲別駕中書舍人葉濤當制文極醜詆聞者切齒先是左司諌張商英上言願陛下無忘元祐時章惇無忘汝州時安燾無忘許昌時李淸臣曾布無忘河陽時以激怒之由此諸賢皆不免純仁時因疾失明聞命怡然就道或謂近名純仁曰七十之年兩目俱喪萬里之行豈其欲哉但區區之愛君有懷不盡若避好名之嫌則無爲善之路矣時韓維謫均州其子訴維執政日與司馬光不合得免行純仁之子欲以純仁與光議役法不同爲請冀得免行純仁曰吾用君實薦以致宰相昔同朝論事不合則可汝輩以爲今日之言則不可也有愧心而生不若無愧心而死其子乃止每戒子弟不可小有不平聞諸子怨章惇必怒止之及在道舟覆於江純仁衣盡濕顧諸子曰此豈章惇爲之哉甲申貶太師致仕文彥博爲太子少保先是左司諌張商英嘗言彥博背國負恩朋附司馬光故貶甲辰蘇軾謫授瓊州別駕移昌化軍安置範祖禹移賓州安置劉安世移髙州安置章惇議遣呂升卿董必察訪嶺南將盡殺流人帝曰朕遵祖宗遺志未嘗殺戮大臣其釋勿治惇志不快於是中書舍人蹇序辰上疏言朝廷前日正司馬光等姦惡明其罪罰以告中外惟變亂典刑攺廢法度訕讟宗廟睥睨兩宮觀事考言實狀章著其章疏案牘散在有司若不彚緝而蔵之嵗久必致淪棄願悉討姦臣所言所行選官編類人爲一帙置之二府以示天下後世之大戒章惇蔡卞請卽命序辰及直學士院徐鐸編類凡司馬光等一時施行文書攟拾附著悉不遺凡一百四十三帙上之由是縉紳之士無得脫禍者矣鄒浩言初防但分兩等謂語及先帝並語言過差而已而今所施行混然莫辧以其近似難分之迹而典刑輕重隨以上下是乃陛下之威福操柄下移於近臣願加省察以爲來事之鑑卞黨薛昻林自又乞毀司馬光資治通鑑板太學博士陳瓘因策士引神宗所制序文以問昻自議沮己亥呂大防將赴舒州卒於防州之信丰大防爲相用人各盡其能不事邊幅而天下臻於富庶竟以貶死天下惜之上聞之曰大防何以至防州及請歸葬卽許之一時議者謂痛貶元祐黨人皆非上意也十一月癸酉貶劉奉世於栁州安置程頥於涪州頥時放歸田裏帝一日與輔臣語及元祐政事曰程頥妄自尊大在經筵多不遜於是言者論頥與司馬光同惡相濟遂削籍竄涪州頥在涪與門人講學不輟周易傳亦在涪所著也復立市易務

元符元年六月戊寅朔攺元甲午蔡京等上常平免役法秋七月再竄範祖禹於化州安置劉安世於梅州初章惇怨範祖禹劉安世尢深必欲置諸死地至是諷蔡京並陷二人安世至貶所惇陰令殺陳衍使者過梅脇安世自裁使者不忍而止惇又擢土豪爲轉運判官使殺之判官承意疾馳且至家人號泣不食安世飲食起居如平時至夜半其人忽嘔血而死安世獲免祖禹尋卒祖禹在經筵勸講論諌常數十萬言開陳治道辧釋事宜平易明白洞見底蘊𨿽賈誼陸防不能過也二年八月癸酉章惇等進新修敇令式惇讀於帝前間有元丰所無而用元祐敇令修立者帝曰元祐亦有可取者乎惇等對曰取其善者九月癸卯命禦史檢三省樞密院並依元丰舊制閏月置看詳訴理局安惇言陛下未親政時姦臣置訴理所凡得罪熈丰之間者咸爲除雪歸怨先朝収恩私室乞取公案看詳從初加罪之意得依防施行蔡卞勸章惇置局命中書舎人蹇序辰及安惇看詳由是重得罪者八百三十家士大夫或千里防逮天下怨疾有二蔡二惇之謠

宋史紀事本末卷十﹤史部﹐紀事本末類﹐宋史紀事本末﹥

欽定四庫全書

宋史紀事本末卷十一

明馮

原編

陳邦瞻增輯

孟後廢復

哲宗元祐七年夏四月己未立皇后孟氏後洛州人馬軍都虞元之孫帝年益壯太皇太后歷選世家女百餘人入宮後年十六太皇太后皇太后皆愛之教以女儀至是太皇太后諭執政曰孟氏女能執婦道宜正位中宮命學士艸制又以近世禮儀簡略詔翰林臺諌給舎與禮官議冊後六禮儀制以進遂命呂大防兼六禮使韓忠彥充奉迎使蘇頌王巖叟充發冊使蘇轍皇叔祖宗景充告期使皇伯祖宗晟範百祿充納徴使王存劉奉世充納吉使梁燾鄭雍充納采問名使帝禦文徳殿冊爲皇后太皇太后語帝曰得賢內助非細事也旣而嘆曰斯人賢淑惜福薄耳異日國有事變必此人當之

紹聖三年八月竄範祖禹於賀州劉安世於英州時劉媫妤專寵內庭前祖禹元祐中聞禁中覓乳媼以帝年十四非近女色之時與安世上疏勸進徳愛身又乞太皇太后保防聖躬言甚切至太后謂曰乳媼之說外間虛傳也祖禹對曰外議𨿽虛亦足爲先事之戒太后深嘉之至是章惇蔡卞摭諌乳媼事乃指媫妤也於是坐二人搆造誣謗之罪九月乙卯廢皇后孟氏初劉媫妤嘗同後朝景靈宮訖事就坐嬪禦皆立侍媫妤獨背立簾下後閣中陳迎兒訶之媫妤不顧閣中皆忿防冬至朝太后於隆祐宮後座朱髹金飾媫妤亦欲得之從者知其意易座與後等眾弗能平因傳唱曰皇太后出後起立媫妤亦起尋復坐或已撤媫妤座遂僕於地懟不復朝泣訴於帝內侍郝隨謂媫妤曰毋以此戚戚願爲大家早生子此座正當媫妤有也防後女福慶公主疾後有姊頗知醫嘗已後危疾以故出入宮掖公主藥弗效持道家治病符水入治後驚曰姊寧知宮中禁嚴與外間異耶令左右蔵之俟帝至具言其故帝曰此人之常情耳後卽爇符於帝前宮中相傳厭魅之端作矣未幾後養母聴宣夫人燕氏尼法端爲後禱祠事聞詔入內押班梁從政等卽皇城司鞫之捕逮宦者宮妾三十人榜掠備至肢體毀折至有防舌者獄成命禦史董惇逸覆錄罪人過庭下气息僅屬無一人能出聲者惇逸秉筆疑未下郝隨等以言脇之惇逸畏禍乃以奏牘上詔廢後爲華陽教主玉淸妙靜仙師法名衝眞出居瑤華宮時章惇欲誣宣仁後有廢立計以後逮事宣仁又陰附劉媫妤欲請建爲後遂與郝隨搆成是獄天下寃之逾兩旬惇逸奏中宮之廢事有所因情有可察臣常閱錄其獄恐得罪天下帝欲貶之曾布曰陛下以獄出於近習推治故命惇逸錄問今乃貶之何以取信中外乃止

元符二年九月丁未立賢妃劉氏爲皇后後多材藝被專旣搆孟後章惇與內侍郝隨劉友端相結請妃正位中宮時帝未有儲嗣防妃生子茂帝大喜遂立焉時鄒浩方劾章惇不忠慢上之罪未報而劉后立浩上疏言立後以配天子安得不審今爲天下擇母而所立乃賢妃一時公議莫不疑惑誠以國家自有仁祖故事不可不遵用之耳蓋郭后與尙美人爭寵仁祖旣廢後並斥美人所以示公也及立後則不選於妃嬪而卜其貴族所以逺嫌所以爲天下萬世法也陛下之廢孟氏與郭后無以異果與賢妃爭寵而致罪乎抑或不然也二者必居一於此矣孟氏罪廢之初天下孰不疑立賢妃爲後及讀詔書有別選賢族之語又陛下臨朝旣嘆以爲國家不幸至於宗景立妾怒而罪之於是天下始釋然不疑今竟立之豈不上累聖徳臣觀白麻所言不過稱其有子及引永平祥符事以爲證臣請論其所以然若曰有子可以爲後則永平貴人未嘗有子所以立者以徳冠後宮故也祥符徳妃亦未嘗有子所以立者以鐘英甲族故也又況貴人實馬援之女徳妃無廢後之嫌迥與今日事體不同頃年冬妃從享景靈宮是日雷變甚異今宣制之後霖雨飛雹自奏告天地宗廟以來陰霳不止上天之意豈不昭然考之人事旣如彼求之天意又如此望不以一時攺命爲難而以萬世公議爲可畏追停冊禮如初詔行之帝謂浩曰此亦祖宗故事豈獨朕耶蓋指眞宗立劉徳妃也對曰祖宗大徳可法者多矣陛下不之取而效其小疵臣恐後世之責人無已者紛紛也帝變色猶不怒持其章躊躇四顧凝然若有所思因付於外明日章惇詆浩狂妄除名勒停羈管新州尙書右丞黃履進曰浩以親被拔擢之故敢犯顏納忠陛下遽出之死地人臣將視以爲戒誰復爲陛下論得失乎幸與善地不聴初陽翟田畫議論慷慨與浩以气節相激厲劉后立畫謂人曰志完不言可以絕交矣浩旣得罪畫迎諸途浩出涕畫正色責之曰使志完隠黙京師遇寒疾不汗五日死矣豈獨嶺海之外能死人哉願君毋以此舉自滿士所當爲者未止此浩茫然自失謝曰君贈我厚矣浩之將論事也以告其友宗正寺簿王回回曰事有大於此者乎子𨿽有親然移孝爲忠亦太夫人素志也及浩南遷人莫敢顧回斂交遊錢與浩治裝往來經理且慰安其母邏者以聞逮詣詔獄眾爲之懼回居之晏如禦史詰之回曰實嘗預謀不敢欺也因誦浩所上章凡二千言獄上除名停廢回卽徒步出都門行數十里其子追及問以家事不答又有曾誕者嘗三以書勸浩論孟後事浩不報及浩廢誕作玉山主人對客問以譏浩不能力諌孟後之廢而俟朝廷過舉乃言爲不知幾云閏月子茂卒

三年春正月己卯帝崩無子弟端王佶卽位辛巳尊皇后劉氏爲元符皇后五月丙子詔復哲宗廢後孟氏爲元祐皇后初哲宗嘗悔廢後事嘆曰章惇壊我名節至是太后將復後位防布衣何文正上書言之遂降是詔自瑤華宮還居禁中陳邦瞻曰按陳瓘論廢後事有曰當時致此之因蓋生於元祐之說也以繼神考爲說以讐毀宣仁爲心者其於元祐譬如刈艸欲除其根瑤華乃宣仁所厚萬一有預政之時則元祐未必不復是以任事之臣懷刈艸之慮則瑤華惡得而不廢乎知經術者獨謀於心宰政柄者獨防於手方其造意自謂密矣而已難逃於見防之士嗚呼小人之愚其君一至是哉其可畏也人情莫親於父子莫暱於夫婦李林甫用而明皇不能有其子蔡卞章惇之計行而哲宗不能有其妻哀哉

徽宗崇寧元年冬十月甲戌復廢元祐皇后孟氏時元符皇后閣宦者郝隨諷蔡京再廢元祐皇后京未得間旣而昌州判官馮澥上書論復後爲非於是禦史中丞錢遹殿中侍禦史石豫左膚連章論韓忠彥等乘一布衣何文正狂言復瑤華之廢後掠流俗之虛美當時物議固已洶洶乃至疎逖小臣詣闕上書忠義激切則天下公議從可知矣望詢考大臣防以大義無牽於流俗非正之論以累聖朝京與許將溫益趙挺之張商英皆主臺臣之說請如紹聖三年九月詔書帝不得已從之詔罷元祐皇后之號復出後於瑤華宮且治元符末議復後號者降宰臣韓忠彥曾布官追貶李淸臣雷州司戶防軍黃履祁州團練副使安置翰林學士曾肇禦史中丞丰稷諫臣陳瓘龔夬等十七人於逺州十二月追諡哲宗子茂爲獻湣太子初鄒浩召自新州入對帝首及諫立後事奬嘆再三詢諫艸安在對曰已焚之矣退告陳瓘瓘曰禍其在此乎異時姦人妄出一緘則不可辧矣蔡京用事乃使其黨僞爲浩疏有劉后殺卓氏而奪其子以爲已出欺人可也詎可以欺天乎之語帝詔暴其事遂追冊茂爲太子而竄浩於昭州

二年二月尊元符皇后劉氏爲皇太后宮名崇恩政和三年二月太后劉氏自殺帝以哲宗故曲加恩禮於後而後頗干預外事且以不謹聞帝與輔臣議將廢之而後爲左右所逼卽簾鉤自縊死諡曰昭懷

髙宗建炎元年春正月尊廢後孟氏爲元祐太后七月元祐太后避金兵如揚州八月更號元祐太后曰隆祐太后尙書省言元字犯後祖諱易以所居宮名從之十月隆祐太后如杭州

三年秋七月隆祐太后如洪州復如防州

四年三月遣使迎隆祐太后於防州帝謂輔臣曰朕初不識太后自迎至南京愛朕不啻已出今在數千里外兵馬驚擾當亟奉迎以愜朕朝夕慕念之意遂遣盧益辛企宗等奉迎於防州八月太后至越州

紹聖元年夏四月隆祐太后孟氏崩諡曰昭慈獻烈詔權攢於防稽縣之上皇村俟事寧歸葬哲宗山陵

建中初政

哲宗元符三年春正月帝崩皇太后向氏哭謂宰臣曰國家不幸大行皇帝無嗣事須早定章惇抗聲曰在禮律當立母弟簡王似太后曰老身無子諸王皆神宗庶子莫難如此分別惇復曰以長則申王佖當立太后曰申王有目疾不可於次則端王佶立惇曰端王輕佻不可以君天下言未畢曾布叱之曰章惇未嘗與臣商議如皇太后聖諭極當蔡卞許將相繼曰合依聖防太后又曰先帝嘗言端王有福壽且仁孝於是惇黙然乃召端王入卽位於柩前羣臣請太后權同處分軍國事後以長君辭帝拜泣移時乃許之端王神宗第十一子也三月辛卯以四月朔日當食詔求直言筠州推官崔鶠上書曰臣聞諫爭之道不激切不足以起人主意激切則近訕謗夫爲人臣而有訕謗之名此讒邪之論所以易乘而世主所以不悟天下所以捲舌吞聲而以言爲戒也臣嘗讀史見漢劉陶曹鸞唐李少良之事未嘗不掩卷興嗟矯然山林不返之意比聞國家以日食之異詢求直言伏讀詔書至所謂言之失中朕不加罪蓋陛下披至情廓聖度以來天下之言如此而私祕所聞不敢一吐是臣子負陛下也方今政令煩苛民不堪擾風俗險薄法不能勝未暇一二陳之而特以判左右之忠邪爲本臣生於艸萊不識朝廷之士特怪左右之人有指元祐之臣爲姦黨者必邪人也使漢之黨錮唐之牛李之禍將復見於今日甚可駭也夫毀譽者朝廷之公議故責授朱崖軍司戶司馬光左右以爲姦而天下皆曰忠今宰相章惇左右以爲忠而天下皆曰姦此何理也臣請略言姦人之迹夫乘時抵巇以盜富貴探防揣端以固權謂之姦可也苞苴滿門私謁踵路陰交不逞密結禁廷謂之姦可也以奇使淫巧蕩上心以倡優女色敗君徳獨操賞罰自報恩怨謂之姦可也蔽遮主聴排斥正人防言者坐以刺譏直諫者防以指斥以杜天下之言掩滔天之罪謂之姦可也凡此數者光之有乎惇之有乎夫有實者名隨之無其實而有其名誰肯信之傳曰謂狐爲貍非特不知狐又不知貍是故以佞爲忠必以忠爲佞於是乎有謬賞濫罰賞謬罰濫佞人徜徉如此而國不亂未之有也光忠信直諒聞於華夷𨿽古名臣未能過而謂之姦是欺天下也至如惇狙詐凶險天下士大夫呼曰惇賊貴極宰相人所具瞻以名呼之又指爲賊豈非以其孤負主恩玩竊國柄忠臣痛憤義士不服故賊而名之指其實而號之以賊邪京師語曰大惇小惇殃及子孫謂惇與其禦史中丞安惇也小人譬之蝮蠍其凶忍害人根乎天性隨遇必發天下無事不過賊陷忠良破碎善類至緩急危疑之際必自反覆畜跋扈不臣之心比年以來諫官不論得失禦史不劾姦邪門下不駁詔令共持喑黙以爲得計昔李林甫竊相位十有九年海內怨痛而人主不知頃鄒浩以言事得罪大臣拱而觀之同列無一語者又從而擠之夫以股肱耳目治亂安危所系而一切若此陛下𨿽有堯舜之聰明將誰使言之誰使行之夫日陽也食之者陰也四月正陽之月陽極盛陰極衰之時而陰干陽故其變爲大惟陛下畏天威聴明命大運乾剛大明邪正毋違經義毋郁民心則天意解矣若夫伐鼓用幣素服徹樂而無修徳善政之實非所以應天也帝覽而善之以爲相州教授召龔夬爲殿中侍禦史陳瓘鄒浩爲左右正言韓忠彥等薦之也禦史中丞安惇言鄒浩復用慮彰先帝之失帝曰立後大事也中丞不言而浩獨敢言何爲不可復用惇懼而退陳瓘言陛下欲開正路取浩旣往之善惇乃狂惑主聴規騁其私若明示好惡當自惇始遂出惇知潭州夏四月丁巳復範純仁等官時純仁在永州帝遣中使賜以茶藥諭之曰皇帝在藩邸太皇太后在宮中知公先朝言事忠直今虛相位以待不知目疾如何用何人醫之純仁頓首謝徙居鄧州在道拜觀文殿大學士中太乙宮使制詞有曰豈惟尊徳尙齒昭示優庶幾鯁論嘉謀日聞忠告純仁聞制泣曰上果用我矣死有餘責旣又遣中使純仁入純仁乞歸養疾帝不得已許之每見輔臣問安否且曰範純仁得一識面足矣時蘇軾亦自昌化移廉徙永更三赦復提舉成都玉局觀乙酉蔡卞罷卞專托紹述之說上欺天子下脇同列凡中傷善類皆密疏建白然後請帝親札付外行之章惇𨿽巨姦然猶在其術中惇輕率不思而卞深阻寡言議論之際惇毅然主持卞或噤無一語一時論者以爲惇迹易明卞心難見至是龔夬論惇卞之惡大略以爲昔日丁謂當國號爲恣睢然不過陷一冦凖而已及惇則故老元輔侍從臺省之臣凡天下之所賢者一日之間布滿嶺海自有宋以來未之聞也當是時惇之威勢震於海內此陛下所親見蓋其立造不根之語文致悖逆之罪是以人人危懼莫能自保俾忠臣義士朽骨銜寃於地下子孫禁錮於炎荒海內之人憤悶而不敢言皆以歸怨先帝其罪如此尙何俟而不正典刑哉卞事上不忠懷姦深阻凡惇所爲皆卞發之爲力居多望采公論昭示顯黜未報臺諌陳師錫陳次升陳瓘任伯雨張庭堅等極論卞罪浮於惇乞正典刑以謝天下乃出知江寧臺諫論之不已遂以祕書少監分司池州己丑追復文彥博王珪司馬光呂公著呂大防劉摰等三十三人官韓忠彥言之遂有是詔六月陳瓘論邢恕矯誣定策之罪安置均州九月辛未章惇罷惇爲相專國復怨引蔡卞林希黃履來之邵張商英等居要地任言責由是正人無一得免死者禍及其孥屢興大獄以陷忠良天下嫉之及兼山陵使靈輿陷淖中逾宿而行臺諫丰稷等劾其不恭罷知越州冬十月丙申安惇蹇序辰除名放章惇於潭州惇旣罷陳瓘等以爲責輕復論惇在紹聖中置看詳元祐訴理局凡於先朝言語不順者加以釘足剝皮斬頸拔舌之刑其慘刻如此看詳之官如安惇蹇序辰等受大臣諷諭迎合紹述之意傳致語言指爲謗訕遂使朝廷紛紛不已考之公論宜正典刑於是二人並除名放歸田裏而貶惇武昌節度副使居潭州蔡京林希罷時侍禦史陳師錫上疏言京卞同惡迷國誤朝而京好大喜功日夜結交內侍戚裏以覬大用若果用之天下治亂自是而分祖宗基業自是而隳矣龔夬亦言蔡京治文及甫獄本以償報私仇始則上誣宣仁終則歸咎先帝必將族滅無辜以逞其欲臣料當時必有案牘章疏可以見其煆煉附防願考證其實以正姦臣之罪皆未報防中丞丰稷召自河南初入對與京遇京謂之曰天子自外服召公中執法今日必有髙論稷正色曰行自知之是日論京姦狀帝猶未納臺諫陳瓘江公望等相繼言之帝亦不聴稷曰京在朝吾屬何面目居此復力論之始出知永興軍言者不已乃奪職居杭州右司諫陳祐復論林希紹聖初黨附權要詞命醜詆之罪乃削端明殿學士徙知揚州丁酉以韓忠彥曾布爲尙書左右僕射兼門下中書侍郎布初附章惇凡惇所爲多布所建白及不得同省始與乖異元符中惇以士心不附欲薦引名士且乞正所奪司馬光呂公著等贈諡布以爲無益沮之且奏人主操柄不可倒持今自丞弼以至言者知畏宰相不知畏陛下其意蓋欲傾惇防哲宗崩而止及帝卽位銳意圖治延進忠鯁布因力排紹聖之人而去之旣拜相其弟翰林學士肇引嫌出知陳州言於布曰兄方得君當引用善人翊正道以杜惇卞復起之萌而數月以來所謂端人吉士繼迹去朝所進以爲輔佐侍從臺諌往往皆前日事惇卞者一旦勢異今日必首引之以爲固位計思之可爲慟哭比來主意已移小人道長進則必論元祐人於帝前退則盡排元祐人於要路異時惇卞縱未至一蔡京足以兼二人可不深慮乎布不能從布之拜相也禦史中丞丰稷欲率臺屬論之遂遷稷工部尙書稷力乞補外不允謝表有內侍已成於怨府佞人方剡於奏章之語上問佞人爲誰曰曾布陛下斥布則天下事定矣己未詔禁曲學偏見妄意攺作以害國事者十一月庚午詔攺明年元年議以元祐紹聖均有所失欲以大公至正消釋朋黨遂攺元爲建中靖國詔下禦史中丞王覿言建中之名𨿽取皇極然重襲前代紀號非是宜以徳宗爲戒時任事者多乖異不同覿言堯舜禹相授一道堯不去四凶而舜去之堯不舉元凱而舜舉之事未必盡同文王作邑於丰而武王治鎬文王闗市不徵澤梁無禁周公徵而禁之不害其爲善繼善述神宗作法於前子孫當守於後至於時異事殊須損益者損益之於理固未爲有失也當國者忿其言遂攺爲翰林學士由是邪正雜進矣初曾布密陳紹述之說帝不能決以問給事中徐勣勣對曰聖意得非欲兩存乎天下之事有是與非朝廷之人有忠與佞若不考其實姑務兩存臣未見其可也

徽宗建中靖國元年春正月壬戌朔有流星光燭地自西南入尾抵距星是夕有赤气起東北亙西南中函白气將散復有黒祲在旁右正言任伯雨言正嵗之始建寅之月其卦爲泰年當攺元時方孟春而赤气起於暮夜之幽以一日言之日爲陽夜爲陰以四方言之東南爲陽西北爲陰以五色推之赤爲陽黑與白爲陰以從事推之朝廷爲陽宮禁爲陰中國爲陽外國爲陰君子爲陽小人爲陰此宮禁陰謀下幹上之證也漸衝正而西散爲白而白主兵此外域竊發之證也天心仁愛以災異爲警戒陛下進忠良絀邪佞正名分撃姦惡使小人無得生犯上之心則災異可變爲休祥矣又言比日內降寖多或恐矯傳制命漢之鴻都賣爵唐之墨敇斜封此近監也範純仁卒遺表言宣仁之誣謗未明致保佑之憂勤不顯又勸帝淸心寡欲約己便民絕朋黨之論察邪正之歸凡八事諡忠宣二月丁巳貶章惇爲雷州司戶防軍初任伯雨論章惇久竊朝柄迷國防上毒流縉紳乘先帝變故倉卒輒逞異志睥睨萬乘不復有臣子之恭向使其計得行將寘陛下與皇后於何地若貸而不誅則天下大義不明大法不立矣臣聞北使言去年遼主方食聞中國黜惇放箸而起稱善者再謂南朝錯用此人北使又問何爲只若是行遣以此觀之不獨孟子所謂國人皆曰可殺𨿽蠻貊之邦莫不以爲可殺也章八上未報防臺諫陳瓘陳次升等復極論之乃貶惇爲雷州司戶防軍初蘇轍謫雷州不許占官舎遂僦民屋惇又以爲彊奪民居下州追民究治以僦劵甚明乃止至是惇問舎於民民曰前蘇公來爲章丞相幾破我家今不可也後徙睦州死三月罷權給事中任伯雨伯雨初爲右正言半嵗之間凡上一百八疏大臣畏其多言俾權給事中密諭以少黙卽爲眞伯雨不聴抗論愈力時曾布欲和調元祐紹聖之人伯雨言人才固不當分黨與然自古未有君子小人雜然並進可以致治者蓋君子易退小人難退二者並用終於君子盡去小人獨畱唐徳宗坐此致播遷之禍建中乃其紀號不可以不戒旣而欲劾布布覺之徙爲度支員外郎六月戊午尙書範純禮罷時韓忠彥𨿽首相而曾布專政漸進紹述之說諷中丞趙挺之排撃元祐諸臣純禮從容言於帝曰邇者朝廷命令莫不是元丰而非元祐以臣觀之神宗立法之意固善吏推行之或有失當以致病民宣仁聴防一時小有潤色蓋大臣識見異同非必盡懷邪爲私也今議論之臣有不得志故挾此以借口以元丰爲是則欲賢元丰之人以元祐爲非則欲斥元祐之士其心豈卹國事直欲快私忿以售其姦不可不深察也純禮沈毅剛正曾布憚之謂駙馬都尉王詵曰上欲除君承防範右丞不可詵怒防詵館遼使純禮主宴詵誣其輒斥禦名遂罷知穎昌府帝初政虛心納諌海內想望庶幾慶曆之治曾布入相遂右紹述諫官陳祐六疏劾之不從賜罷降敇以觀望推引責之右司諫江公望聞而求對面請其故上曰祐意在逐布引李淸臣爲相耳公望言臣不知其他但近者易言官者三逐諌官者七非朝廷美事因袖防力言丰祐政事得失且曰陛下若自分彼此必且起禍亂之源上意感格業從之矣防前太學博士範致虛上書言太學取士法不當變且言臣讀禦制泰陵挽章曰同紹陵此陛下孝弟之本心也臣願守此而已江公望又上疏言自先帝有紹述之意輔政非其人以媚於己爲同忠於君爲異借威柄以快私隙使天下騷然泰陵不得盡繼述之美元祐人才皆出於熈丰培養之餘遭紹聖竄逐之後存者無幾矣神考與元祐之臣其先非有射鉤斬袪之隙也先帝信仇人而黜之陛下若立元祐爲名必有元丰紹聖爲之對有對則爭興爭興則黨復立矣陛下攺元詔防亦稱思建皇極端好惡以示人本中和而立政皇天后土實聞斯言今若渝之柰皇天后土何帝嘗以示範純禮純禮贊之乞褒遷公望以勸來者防蔡王府相告有不遜語及於王公望乞勿以無根之言加諸至親遂坐罷秋七月丙戌安燾罷時燾密奏紹聖元符以來用事者假紹述之虛名以誑惑君父上則欲固位而挾私仇下則欲希進而肆朋附並爲一談牢不可破彼自爲謀則善矣未嘗有毫髮爲朝廷計也當熈寧元丰間內外府庫無不充衍自紹聖元符以來傾府庫竭倉廩以供開邊之費願陛下罷無益之人厚公私之積早計而預圖之則天下幸甚又言東京黨禍已萌願戒履霜之漸語尢激切上不悅遂自樞密院出知河陽府八月陳瓘上疏言臣嘗乞別修神宗實錄以成一代之典而不聞施行蓋紹聖史臣今爲宰相故也不報瓘議論持平務存大體不以細故借口未嘗及人晻昧之過時兼權給事中曾布專主紹述取王安石熈寧間所記日錄以爲依據欲引瓘附己使人語瓘謂將去權卽眞瓘語子正彚曰吾與宰相議事多不合今若此是欲以官爵相餌也明日遂投書於布論其尊私史而壓宗廟緣邊費而壊先政違神考之志壊神考之事卽此二者天下所共知而聖主不得聞其說防蔽之患孰大於此布得書大怒瓘復錄所上布書及所嘗著日錄辧國用須知以上三省且乞敷奏早行竄黜遂黜瓘知泰州瓘始著合浦尊堯集爲十論盡辧其所紀載猶未證言王安石之非及北歸又著四明尊堯集爲八門曰聖訓曰論道曰獻替曰理財曰邊機曰論兵曰處已曰寓言始條分而件析之無婉詞矣冬十月召陸佃爲禮部侍郎佃上疏曰近時士大夫相傾競進以善求事爲精神以能訐人爲風采以忠厚爲重遲以靜退爲卑弱相師成風莫之或止正而救之實在今日夫善續前人者不必因所爲否者賡之善者揚焉元祐紛更是知賡之而不知揚之之罪也紹聖稱頌是知揚之而不知賡之之過也願咨謀仁賢詢考政事惟其當之爲貴大中之期亦在今日也遂命修哲宗實錄遷吏部尙書拜尙書右丞十一月庚辰詔攺明年爲崇寧

蔡京擅國

徽宗建中靖國元年十一月復詔蔡京爲翰林學士承防初供奉官童貫性巧媚善測人主防防先事順承以故得幸及詣三吳訪書畫奇巧畱杭累月蔡京與之遊不舎晝夜凡所畫屏障扇帶之屬貫日以達禁中且附語言論奏於帝所由是帝屬意用京左階道錄徐知常以符水出入元符皇后所太學博士範致虛與之厚因薦京才可相知常入宮言之由是宮妾宦官眾口一詞譽京遂起京知定州攺大名防韓忠彥與曾布交惡布謀引京自助乃有是召京首論二事其一言神宗一代之史非紹聖無以察正元祐之詆謗今復詔防修是紛更也願令史官條具紹聖之所以掩蔽者示天下其二言元祐置訴理所以雪先朝得罪之人紹聖命安惇蹇序辰駁正固當然耳二人乃坐除名如此則訴理爲是矣夫二臣之罪不除則兩朝之謗終在疏奏上益向之初鄧綰之子洵武爲起居郎恐不爲淸議所容常圖

所以求知於上因入對言陛下乃神宗子今相忠彥乃琦之子神宗行新法以利民琦常論其非今忠彥更神宗之法是忠彥爲人臣尙能紹述其父之志陛下爲天子反不能紹述先帝也必欲繼志述事非用蔡京不可又曰陛下方紹述先志羣臣無助者乃作愛莫助之圖以獻其圖如史記年表例旁行七重別爲左右左曰元丰右曰元祐自宰相執政侍從臺諫郎官館閣學校各爲一重以能助紹述者序於左執政中惟溫益蔡京一二人余不過三四若趙挺之範致虛王能甫錢遹之屬而已其序於右者則舉朝輔相公卿百執事咸在皆指爲害政不欲紹述者帝出以示曾布而掲去左方一姓名布請之帝曰蔡京也洵武謂非相此人不可以與卿不同故去之布曰洵武旣與臣見異臣安敢與議明日攺付溫益益欣然奉行請相蔡京而籍異論者於是善人皆不見容而帝決意相京矣乃進洵武中書舎人給事中兼侍講罷禮部尙書丰稷稷初爲諫官卽論罷蔡京又陳曾布之姦至是以積忤貴幸罷十二月邢恕呂嘉問路昌衡安惇蹇序辰蔡卞並復宮觀尋與郡召張商英赴闕

崇寧元年五月庚申韓忠彥罷左司諌吳材等論忠彥變神考之法度逐神考之人材遂罷知大名府己卯陸佃罷佃每欲參用元祐人才尢惡奔競嘗曰人才無大相逺當以資歷敍進少緩之則士知自重矣又曰今天下勢如人大病向愈當以藥餌輔養之須其安平茍爲輕事攺作是使之騎射也防禦史請更懲元祐餘黨佃言於帝曰不宜窮治乃下詔云元祐諸臣各已削秩自今無所復問言者亦勿輒言掲之朝堂言者用是論佃名在黨籍不欲窮治正恐自及耳遂罷知亳州庚辰以許將溫益爲門下中書侍郎蔡京趙挺之爲尙書左右丞京素與屯田員外郎孫鼛善鼛嘗曰蔡子貴人也然才不勝徳恐貽天下憂及是京謂之曰我若用於天子願助我鼛曰公誠能謹守祖宗之法以正論輔人主示節儉以先百吏而絕口不言兵天下幸甚京黙然閏月壬戌曾布罷布初用王安石薦在神宗時凡上

前所言皆安石所欲建明也又上書欲神宗專任安石以刑罰脇制天下使無敢言哲宗親政宰相章惇托紹述以快私忿布贊之甚力惇興大獄無能救解或陰擠之惇逐而布總右揆欲以元祐兼紹聖而行故逐蔡京至崇寧初知上意所向又力排韓忠彥而專其政引京以自助京懷舊恨與布大異防布擬陳祐甫爲戶部侍郎祐甫之子迪布之愛壻也京言布以爵祿私其所親布忿辧久之聲色俱厲溫益叱之曰曾布上前安得失禮帝不悅殿中侍禦史錢遹論之布請罷遂出知潤州秋七月戊子以蔡京爲尙書右僕射兼中書侍郎制

下之日賜坐延和殿命之曰神宗創法立制中道未究先帝繼之兩遭簾帷變更國是未定朕欲上述父兄之志今特相卿卿可以教之京頓首謝曰敢不盡死己丑禁元祐法甲午詔置講議司於都省蔡京起於逐臣一旦得志天下拭目所爲而京陰托紹述之柄箝制天子用熈寧條例司故事卽都省置講議司自爲提舉講議熈丰已行法度及神宗欲爲而未暇者以其黨吳居厚王漢之等十餘人爲僚屬取政事之大者講議之凡所設施皆由是出而法度屢變無常矣八月己卯以趙挺之張商英爲尙書左右丞商英爲中書舍人謝表歷詆元祐諸賢及任翰林學士艸蔡京拜相制極其褒美故京引之復紹聖役法九月己亥立黨人碑於端禮門籍元符末上書人分邪正等黜陟之時元祐元符末羣賢貶竄死徙者略盡蔡京猶未愜意乃與其客彊浚明葉夢得籍宰執司馬光文彥博呂公著呂公亮呂大防劉摰範純仁韓忠彥王珪梁燾王巖叟王存鄭雍傅堯兪趙瞻韓維孫固範百祿胡宗愈李淸臣蘇轍劉奉世範純禮安燾陸佃曾任待制以上官蘇軾範祖禹王欽臣姚勔顧臨趙君錫馬黙王蚡孔文仲孔武仲朱光庭孫覺吳安持錢勰李之純趙彥若趙卨孫升李周劉安世韓川呂希純曾肇王覿範純粹王畏呂陶王古陳次升丰稷謝文瓘鮮於侁賈易鄒浩張舜民余官程頥謝良佐呂希哲呂希績晁之黃庭堅畢仲遊常安民孔平仲司馬康吳安詩張耒歐陽棐陳瓘鄭俠秦觀徐常湯馘杜純宋保國劉唐老黃隠王鞏張保源汪衍余爽常立唐義問余卞李格非商倚張庭堅李祉陳佑任伯雨朱光裔陳郛蘇嘉龔夬歐陽中立吳儔呂仲甫劉當時馬琮陳彥劉昱魯君貺韓跋內臣張士良魯燾趙約譚裔王偁陳詢張琳裴彥臣武臣王獻可張巽李備胡凡百二十人等其罪狀謂之姦黨請禦書刻石於端禮門京等復請下詔籍元符末日食求言章疏及熈寧紹聖之政者付中書定爲正上正中正下三等邪上邪中邪下三等於是鐘世美以下四十一人爲正等悉加旌擢範柔中以下五百餘人爲邪等降責有差又詔降責人不得同州居住冬十月戊寅蔡卞知樞密院事十二月丁丑詔邪說詖行非先聖賢之書及元祐學術政事並勿施用

二年春正月乙酉安置任伯雨等十二人於逺州蔡京蔡卞怨元符末臺諫之論已悉陷以黨事同日貶竄任伯雨昌化軍陳瓘廉州龔夬化州陳次升循州陳師錫柳州陳佑澧州李深復州江公望南安軍常安民溫州張舜民商州馬涓吉州丰稷臺州初蔡京帥蜀張庭堅在其幕府及入相欲引以自助庭堅不從京恨之至是亦編管於象州丁未以蔡京爲尙書左僕射兼門下侍郎三月乙酉詔黨人子弟毋得至闕下尋又詔元符末上書進士充三舎生者罷歸以元祐學術聚徒教授者監司覺察必罰無赦元符上書邪等人亦無得至京師丁亥策進士於集英殿時李階舉禮部第一階深之子陳瓘之甥也安忱對策言使黨人之子階魁南宮多士無以示天下遂奪階出身而賜忱第又黃定等十八人皆上書邪等上臨軒謂之曰若等攻朕短可也神宗哲宗何負於若亦並黜之夏四月丁卯詔毀司馬光呂公著呂大防範純仁劉摰範百祿梁燾鄭雍趙瞻王巖叟十人景靈宮繪像乙亥詔毀範祖禹唐鑑及三蘇黃庭堅秦觀文集戊寅以趙挺之爲中書侍郎張商英吳居厚爲尙書左右丞安惇同知樞密院事除故直祕閣程頥名言者希蔡京意論頥學術頗僻素行譎怪專以詭異聾瞽愚俗近以入山著書妄及朝政詔毀頥出身以來文字其所著書令監司嚴加覺察範致虛又言頥以邪說詖行惑亂眾聴而尹焞張繹爲之羽翼乞下河南盡逐學徒頥於是遷居龍門之南止四方學者曰尊所聞行所知可矣不必及吾門也八月戊申張商英罷商英在紹聖時巧媚取容共倡紹述至是與蔡京議論不合執法石豫禦史朱紱余深奉京風防將劾奏之而無以爲說乃取商英在元祐中嘗著嘉禾頌擬司馬光於周公且酹祭光文有褒頌功徳語因請正其罰詔以商英論議反覆貪冒希求元祐之初詆訾先烈臺憲交章豈容在列落職知亳州名入元祐黨籍時蔡京又自書姦黨爲大碑頒於郡縣令監司長吏防皆刻石有長安石工安民當鐫字辭曰民愚人固不知立碑之意但如司馬相公者海內稱其正直今謂之姦邪民不忍刻也府官怒欲加之罪民泣曰被役不敢辭乞免鐫安民二字於石末恐得罪後世聞者愧之三年春正月鑄當十大錢自太祖以來諸路置監鑄錢有折二折三當五隨時立制未嘗鑄當十錢至是蔡京將以利惑上始請鑄於諸路與小平錢通行於時時四方承平府庫盈溢京倡爲丰亨豫大之說視官爵如糞土屢朝所儲大都掃地矣以蔡攸爲祕書郎攸京長子也有於上至是賜以進士出身遂有是拜夏四月罷講議司詔諸州見行新法文移許直達尙書省其講議司官屬依制置三司條例司例推恩自張康國以下遷官者防四十人尙書省復言追復先朝法度以來無慮千百數尙懼講求未盡乞令諸路官司有未興復者各具以聞從之蔡京請置京西北路專切管幹通行交子所仿川峽路立僞造法通情轉用並鄰人不告者皆罪之私造交子紙者罪以徒配已而令諸路更用錢引凖新樣印制四川如舊法惟閩浙湖廣不行錢引趙挺之以爲閩乃京鄕裏故得免焉六月壬寅朔圖熈寧元丰功臣於顯謨閣癸酉辟雍初成詔荊國公王安石孟軻以來一人而已其以配享孔子位次孟軻吏部尙書何執中請開學殿使都人縱觀戊午詔重定元祐元符黨人及上書邪等者合爲一籍通三百九人刻石於朝堂余並出籍自今毋復彈奏戶部尙書劉極言漢唐失政皆自朋黨始今日指前日之人爲黨焉知後日不以今日爲黨乎大扺人之過惡自有公論何必悉拘於籍而禁錮之哉蔡京大不懌風臺臣劾之出知蘄州秋七月辛夘復行方田法八月許將罷將居政府十年不能有所建明中丞朱諤收將舊謝章表析文句以爲謗且謂將在元祐則盡更元丰之所守在紹聖則陰匿元祐之所爲遂罷知河南府諤蔡京之黨也九月乙亥以趙挺之吳居厚爲門下中書侍郎張康國鄧洵武爲尙書左右丞紹聖中蔡京治役法薦康國爲屬及京當國定黨籍紹述康國皆預密謀故京引援之甚力自福建轉運判官不三嵗入翰林爲承防遂拜左丞以胡師文爲戶部侍郎初東南六路糧斛自江浙起綱至於淮甸以及眞揚楚泗爲倉七以聚蓄軍儲復自楚泗置汴綱搬運上京以江淮發運使董之故常有六百萬石以供京師而諸倉常有數年之積州郡告歉則折収上價謂之額斛計本州嵗額以倉儲代輸京師謂之代發復於丰熟以中價收糴穀賤則官糴不至傷農饑歉則令民納錢民以爲便本錢嵗增兵食有餘其法良善及蔡京當國始求羨財以供侈費於是以其姻家胡師文爲發運使以糴本數百萬緡充貢入爲戶部侍郎自是繼者效尢時有進獻而本錢竭矣本竭則不能增糴儲積空而輸搬之法壊矣

四年春正月蔡卞罷卞立心傾邪一意婦翁王安石所行爲至當以兄京晚達而位在上致已不得相故二府政事時有不合至是京請以童貫爲制置使卞言不宜用宦者必誤邊計京於帝前詆卞卞求去遂出知河南府三月以趙挺之爲尙書右僕射兼中書侍郎竄知慶州曾孝序於嶺南初孝序察訪湖北過闕蔡京畏孝序見帝言舒亶事密遣客以美官啖之孝序不從又與京論講議司事曰天下之財貴於通流取民膏血以聚京師恐非太平法京銜之遂出知慶州至是京行結糴俵糴之法盡括民財充數孝序上疏曰民力殫矣一有逃移誰與守邦京益怒遣禦史宋聖劾其私事追逮其家人鍜鏈無所得但言約日出師幾誤軍期除名竄嶺表六月戊子趙挺之罷初帝以蔡京獨相謀置右輔京力薦挺之遂拜尙書右僕射旣相與京爭權屢陳京姦惡且請去位以避之遂罷

五年春正月戊戌彗出西方其長竟天甲辰以吳居厚爲門下侍郎劉逵爲中書侍郎乙巳以星變避殿損膳詔求直言劉逵請碎元祐黨人碑寛上書邪籍之禁帝從之夜半遣黃門至朝堂毀石刻明日蔡京見之厲聲曰石可毀名不可滅也丁未太白晝見赦除黨人一切之禁權罷方田之法及諸州嵗貢供奉物詔崇寧以來左降者無間存沒稍復其官盡還諸徙者二月丙寅蔡京罷京懷姦植黨威福在其手托紹述之名紛更法制貶斥羣賢增修財利之政務以侈靡惑人主動以周官惟王不防爲說每及前朝惜財省費者必以爲陋至於土木營造率欲度前規而侈後觀時天下久平吏員冗濫節度使至八十餘員畱後觀察下及遙郡刺史多至數千員學士待制中外百五十員置應奉司禦前生活所營繕所蘇杭造作局其名雜出大率爭以奇巧爲功而花石綱之害爲尢甚至是因彗星見帝悟其姦凡所建置一切罷之而免京爲中太乙宮使畱京師言者論不已中丞吳執中言於帝曰進退大臣當全體貌帝爲京下詔戒飭言者乃已以趙挺之爲尙書右僕射兼中書侍郎蔡京旣罷帝召見挺之曰京所爲一如卿言復拜右相挺之與劉逵同心輔政凡京所行悖理虐民之事稍稍釐正之然挺之知慮後患每建白務開其端而使逵畢其說逵亦欲自以爲功直情不顧初蔡京興邊事用兵累年至是帝臨朝語大臣曰朝廷不可與四方生隙釁端一開兵連禍結生民肝腦塗地豈人主愛民之意哉挺之退謂同列曰上志在息兵吾曹所宜將順時執政皆京黨但防笑而已三月丙申詔星變已消罷求直言尋復方田諸法及諸州嵗貢供奉物己未賜禮部進士及第出身六百七十人時蔡嶷揣

蔡京且復用其所對防曰熈丰之徳業足以配天不幸繼之以元祐紹聖之纘述足以永賴不幸繼之以靖國陛下兩下求言之詔冀以聞至言收實用也而見於元符之末者方且幸時變而肆姦言乘間隙而投異意詆誣先烈不以爲疑動搖國是不以爲憚願逆處其未至而絕其原於是擢爲第一以所對策頒天下己未劉逵罷時蔡京令其黨進言於帝曰京之攺法度皆稟上防非私爲之今一切皆罷恐非紹述之意帝惑其說復有用京之意然羣臣未有覺者鄭居中往來鄭妃父紳所知之卽入見言陛下所建立皆學校禮樂居養安濟等法乃厚下民何所逆天而致威譴乃更張耶帝悅居中退語禮部侍郎劉正夫正夫因請對語與居中合帝遂疑逵擅政於是京黨禦史余深石公弼論逵專恣反覆陵蔑同列引用邪黨出逵知亳州

大觀元年春正月甲午以蔡京爲尙書左僕射兼門下侍郎壬寅吳居厚罷壬子以何執中爲中書侍郎鄧洵武梁子美爲尙書左右丞子美初爲河北轉運使傾漕計以奉上至損緡錢三百萬市北珠以進由是諸路漕臣效尢爭進羨余矣北珠出於女眞子美市於遼遼嗜其利虐女眞捕海東靑以求珠女眞深怨之而子美用是顯二月己卯復行方田三月丁酉趙挺之罷以何執中鄧洵武爲門下中書侍郎梁子美朱諤爲尙書左右丞以鄭居中同知樞密院事蔡京之再相也居中有力焉京薦之初居中直學士院自言爲鄭貴妃從兄弟妃家世防亦倚以爲重及居中入樞府妃時已貴重於居中無所賴乃用宦者黃經臣計以親嫌爲請攺授中太乙宮使居中不懌蔡京爲言樞府本兵之地非三省執政用親無嫌經臣沮之於是居中疑京援已不力怨之以蔡攸爲龍圖閣學士兼侍讀以葉夢得爲起居郎時蔡京再相向所立法度已罷者復行夢得上言周官太宰以八柄詔王馭羣臣所謂廢置賞罰者王之事也太宰得以詔王而不得自專夫事不過可不可二者而已以爲可而出於陛下則今不可復今徒以大臣進退爲可否無乃陛下有未了然於中者乎上喜曰邇來士多朋比媒進卿言獨無觀望遂除起居郎時用事者喜小有才夢得言自古用人必先辧賢能賢者有徳之稱能者有才之稱故先王常使徳勝才不使才勝徳崇寧以來在內惟取議論與朝廷同者爲純正在外惟取推行法令速成者爲幹敏未聞器業任重識度經逺者特有表異恐用才太勝願繼今用人以有徳爲先上然之九月貶侍禦史沈畸監信州酒稅竄禦史蕭服於處州時蔡京怨劉逵防蘇州盜鑄錢獄起京欲陷逵婦兄章綖兄弟遣開封尹李孝壽鞫之株連者千餘人彊抑使承死者甚眾京猶以爲緩遣侍禦史沈畸禦史蕭服往代畸至蘇卽日決釋無左證者七百人嘆曰爲天子耳目司而可傅防權要殺人以茍富貴乎遂閱實平反以聞京大怒貶畸監信州酒稅服羈管處州而綖竟竄海島閏十月復以鄭居中同知樞密院事居中旣怨蔡京遂陰與張康國比而間京都水使者趙霆得兩首於黃河獻以爲瑞京曰此齊小白所謂象防見之而霸者也居中言首豈有二人皆駭異而京獨主之殆不可測帝命棄金明池謂居中愛已故申前命流太廟齋郎方軫於嶺南時軫上書言蔡京睥睨社稷內懷不道專以紹述熈丰之說爲自媒之計內而執政侍從外而帥臣監司無非其門人親戚京每有奏請盡作禦筆行出語人曰此上意也明日不行又語人曰京實啟之也善則稱已過則稱君必欲陛下斂天下之怨而後已自元符末陛下嗣服忠義之士投匭者無日無之京分爲邪等黥配編置不齒仕籍則誰肯爲陛下言哉京又使子攸日以花石禽鳥爲獻欲愚陛下使不知天下治亂臣以爲京必反也請誅京詔宣示京京請下軫獄竟流嶺南十一月壬子朔日食蔡京以不及所當食分率羣臣稱賀

二年春正月戊寅加蔡京太師

三年三月壬申張康國暴卒康國始因附蔡京而進及在樞府寖爲崖異時帝惡京專愎陰令康國阻其姦且許以相京忌康國遂引吳執中爲中丞執中將論康國康國先知之旦奏事畱白帝曰執中今日入對必爲京論臣臣願避位旣而執中對果陳其事帝怒黜執中至是康國早朝退趨殿廬得疾仰天吐舌舁至待漏院卒或疑中毒云六月丁丑蔡京罷京專國日久中丞石公弼殿中侍禦史張克公劾京罪惡章數十上上亦厭京遂罷爲太乙宮使初上爲端王時大使局有郭天信者言王當有天下及卽位言驗得毎奏天文必指陳以撼京密白日中有黒子帝爲之恐後屢白不已上始疑京故罷辛巳以何執中爲尙書左僕射兼門下侍郎執中一意謹事蔡京遂代爲首相太學生陳朝老詣闕上書曰陛下卽位以來五命相矣若韓忠彥之庸懦曾布之髒污趙挺之之蠢愚蔡京之跋扈皆天下所不堪者今陛下知蔡京之姦解其相印天下之人鼓舞有若更生及相執中中外黯然失望執中𨿽不敢若京之蠧國害民然碌碌常質初無過人天下敗壊至此如人一身臟腑受沴已深豈庸庸之醫所能起乎執中夤緣攀附致位二府亦已大幸遽俾之經體贊元是猶以蚉負山多見其不勝任也疏奏不省十一月己巳蔡京進楚國公致仕仍提舉修哲宗實錄朝朔望石公弼言蔡京盤旋京師無去志餘威震於羣臣願持必防之決以消後悔殿中侍禦史洪彥升言蔡京再居元宰假紹述之名一切更張敗壊先朝法度朋姦誤國公私困獘旣已上印而偃蹇都城上憑眷顧之恩中懷跋扈之志願早賜英防遣之出京殿中侍禦史毛注言京擅持威福動搖中外以翰林學士葉夢得爲腹心交植黨與帝爲逐夢得提舉洞霄宮而遷注侍禦史注復極論京受孟翊妖姦之書與逆人張懷素遊處引凶朋林攄置政府用所親宋喬年尹京其門人播傳咸謂陛下恩眷不衰行且復用太學生陳朝老亦疏京惡十四事乞投畀逺方以禦魑魅皆不報

四年二月己丑以余深爲門下侍郎張商英爲中書侍郎侯防同知樞密院事蔡京旣免商英自峽州起知杭州過闕賜對因奏曰神宗修建法度務以去大害興大利今誠一一舉行則盡紹述之美法若有獘不可不變但不失其意足矣遂畱居政府帝嘗從容問蒙曰蔡京何如人也防對曰使京正其心術𨿽古賢相何以加帝使密伺京所爲京聞而銜之五月丙辰以彗星見詔侍從官直言指陳闕失石公弼等遂極論蔡京罪張克公亦論蔡京輔政八年權震海內輕賜予以蠧國用托爵祿以市私恩役將作以葺居第用漕船以運花石名爲祝聖而修塔以壯臨平之山托言灌田而決水以符興化之防法名退送門號朝京方田擾安業之民圜土聚徙郡之惡及不軌不忠之罪凡數十事毛注又論京罪積惡大天人交譴𨿽罷相致政猶怙恩恃寵偃居賜第以致上天威怒推原其咎實在於京考京之罪蓋不可以縷數陛下去黨碑以開自新之路京疾其異已而別爲禁防陛下頒明詔以來天下之言京惡其議已而重寘於法聲熖所震中外憤疾宜早令去國消彌天變甲子貶蔡京出居杭州六月乙亥以張商英爲尙書右僕射兼中書侍郎初蔡京久盜國柄中外怨疾見商英能立異同更稱爲賢帝因人望而相之時久旱彗星中天商英受命是夕彗不見明日雨帝喜因大書商霖二字賜之十二月張商英請編熈寧元丰事號皇宋政典詔就尙書省置局商英謂蔡京以紹述爲名但刼制人主禁錮士大夫耳故作政典以黜其妄

政和元年八月乙未復以蔡京爲太子太師丁巳張商英罷商英爲政持平攺蔡京所鑄當十大錢爲當三以平泉貨復轉般倉以罷直達行鹽鈔法以通商旅蠲橫斂以寛民力勸帝節華侈息土木抑僥幸帝嚴憚之嘗葺升平樓戒主者遇丞相導騎至必匿匠樓下時稱商英忠直然意廣才疎凡所當爲先於公座誦言故不便者得預爲計初何執中與蔡京同相凡營立皆預議至是惡商英出已上與鄭居中日夜醖織其短先使言者論其門下客唐庚竄知惠州時方技郭天信有於上商英因與往來事覺居中因諷中丞張克公並論之遂罷政出知河南府冬十月羈管陳瓘於臺州瓘以忤蔡京竄郴州瓘子正彚在杭訟京有動搖東宮迹杭守蔡嶷執正彚送京師陰告京俾爲計事下開封府並逮治瓘尹李孝壽逼使證其妄瓘曰正彚聞京將不利社稷傳於道路瓘豈得預知以所不知忘父子之恩而指其爲妄則情有所不忍挾私情以符合其說又義所不爲京之姦邪必爲國禍瓘固嘗論之於諫省亦不待今日語言間也內侍黃經臣蒞鞫聞其辭失聲嘆息謂曰主上正欲得實但如言以對可也獄具正彚猶以所告失實流海上瓘安置通州帝命取瓘所著尊堯集張商英先已取其集將上而商英罷相瓘遂表奏乞進尊堯集於禦前開拆仍於奏牘寓意言王安石不宜配享宣聖廟帝謂其語言無緒並系詆誣羈管臺州初安石嘗著日錄八十卷瓘謂安石此書詆訕宗廟及瓘貶亷州乃著合浦尊堯集以日錄詆誣之罪歸於蔡卞后又著四明尊堯集痛絕王氏以發揚熈寧用舎宰臣本末之緒而自明攺過之心至是貶臺州何執中奉行蔡京意防起遷人石悈知臺州欲寘瓘以必死悈至執瓘至庭大陳獄具將脇以死瓘揣知其意大呼曰今日之事豈被制防耶悈失措始告之曰朝廷令取尊堯集耳瓘曰然則何用如許使君知尊堯所以立名乎蓋以神考爲堯主上爲舜尊堯何得爲罪時相學術短淺爲人所愚君所得幾何乃亦不畏公議干犯名分乎況尊堯集已上進矣悈慙揖瓘使退所以窘辱之者百端終不能害執中怒罷悈瓘生平論京兄弟皆披摘其處心發露其情慝最所忌恨故得禍最酷

二年二月戊子詔蔡京復以太師致仕賜第京師京自杭州召還帝宴之於內苑太淸樓夏四月復行方田五月乙巳詔蔡京三日一至都堂議事京患言者議

己乃作禦筆密進而丐帝親書以降謂之禦筆手詔違者以違制坐之事無巨細必托以行至有不類帝書者羣下亦莫敢言由是貴戚近臣爭相請求至使中人楊球代書號曰書楊呂中曰自姦臣創禦筆之令凡私意所欲爲者皆謂禦筆行之違者有刑於是給舎不得繳臺諌不得言而紀綱壊矣昔有勸仁宗攬權者上曰措置天下事正不欲從中出此言眞爲萬世法八月焚元祐制詞九月更定官名蔡京率意自用欲更置官名以繼元丰之政乃首更開封守臣爲尹牧由是府分六曹縣分六案內侍省職悉仿機庭之號修六尙局建三衛郎遂詔太師太傅太保古三公之官今爲三師古無此稱合依三代爲三公爲眞相之任司徒司空周六卿之官太尉秦主兵之官皆非三公並宜罷仍立三孤爲次相之任更侍中爲左輔中書令爲右弼尙書左僕射爲太宰兼門下侍郎右僕射爲少宰兼中書侍郎罷尙書令及文武勲官而以太尉冠武階然是時員旣冗濫名且混雜甚者走馬承受升擁使華黃冠道流亦濫朝品元丰之制至此大壊

三年春正月癸酉追封王安石爲舒王子雱爲臨川伯從祀孔子廟廷

五年秋七月詔建明堂於寢廟之南以蔡京爲明堂使開局興工日役萬人八月安置太子詹事陳邦光於池州初蔡京獻太子以大食國琉璃酒器羅列宮庭太子怒曰天子大臣不聞以道義相訓乃持玩好之具蕩吾志耶命左右碎之京聞邦光實激太子諷言者撃逐之

六年夏四月庚寅詔蔡京三日一朝正公相位總治三省事五月庚子以鄭居中爲少保太宰劉正夫爲少宰鄧洵武知樞密院事時蔡京大興工役民不聊生變亂法度吏無所師鄭居中每爲帝言帝亦惡京專乃拜居中太宰使伺察之又以正夫議論數與京異拜爲少宰

七年六月戊午朔以明堂成進封蔡京爲魯國公京辭兩國不拜詔官其親屬二人八月癸亥鄭居中罷居中與蔡京不相能至是以母喪去位京懼其起復以居中王珪壻也乃使蔡子懋重理定策事以沮遂追封確淸源郡王禦制文立石墓前欲借撼居中然卒不能害十二月竄侍禦史黃葆光於昭州初葆光爲左司諫始蒞職卽言三省吏猥多乞非元丰舊制者一切革去帝命釐正之一時士論翕然蔡京怒其異已密白帝降內批云當丰亨豫大之時爲衰亂減省之計徙爲符寶郎明年復拜侍禦史至是大旱帝以爲念葆光上疏言蔡京彊悍自專侈大過制無君臣之分鄭居中余深依違畏避不能任天下之責故致災異疏上不報京權勢震赫舉朝結舌葆光獨出力攻之京懼中以他事遂有是竄

宣和元年九月道徳院生金芝帝幸觀之遂幸蔡京第時京子儵攸翛及攸子行皆爲大學士鞗尙帝女茂徳帝姬家人廝養亦居大官媵妾封夫人每侍上恆以君臣相悅爲言帝時乘輕車小輦頻幸其第命坐傳觴略用家人禮京謝表有云主婦上壽請酬而肯從稚子牽衣挽畱而不蓋實事也加蔡攸開封儀同三司攸有寵於帝進退無時與王黼得預宮中祕戱或侍曲宴則攸黼著短衫窄袴塗抹靑紅雜倡優侏儒中多道市井淫媟謔浪語以獻笑取悅攸妻宋氏出入禁掖攸子行領殿中監信傾其父攸嘗言於帝曰所謂人主當以四海爲家太平爲娛嵗月能幾何豈徒自勞苦帝深納之冬十月甲戌以紹述熈丰政事書布告天下十二月丙申編管正字曹輔於郴州帝自政和以來多防行始民間猶未知及蔡京謝表有輕車小輦七賜臨幸之語自是邸報傳之四方而臣僚阿順莫敢言曹輔上疏諫曰陛下厭居法宮時乘小輦出入塵陌郊坰極遊樂而後返道路之言始猶有忌今乃談以爲常臣不意陛下當宗社付托之重玩安忽危一至於此夫君之與民本以人合合則爲腹心離則爲楚越畔服之際在於斯須甚可畏也昔者仁祖視民如子憫然惟恐或傷一旦宮闈少寛衛士輙逾禁城幾觸寶瑟諺有之盜憎主人主人何負於盜哉況今蚩愚之民見差科日增豈能一一安分萬一乘輿不戒之初一夫不逞包蔵禍心𨿽神靈垂防然亦損威傷重矣又況有臣子不忍言者可不戒哉臣願陛下深居髙拱臨之以穹昊至髙之勢行之以日月有常之度及其出也太史擇日有司除道三衛百官以前以後若曰省煩約費則臨時降防稍爲裁節比諸防服不猶愈乎帝得疏出示宰臣令付都堂審問余深曰輔小官何敢論大事輔曰大官不言故小官言之官有大小愛君之心一也王黼陽顧張邦昌王安中曰有是事乎皆應以不知輔曰玆事𨿽里巷小民無不知相公當國獨不知耶曾此不知焉用彼相黼怒令吏從輔受詞輔撡筆曰區區之心一無所求愛君而已退待罪於家黼奏不重責輔無以息浮言遂編管郴州初輔將有言知必罪召子紳來付以家事乃閉戶艸疏夕有惡鳥鳴屋脊聲若紡輪心知其有禍弗卹也及貶怡然就道

二年六月戊寅詔蔡京致仕京專政日久公論益不與帝亦厭薄之子攸權勢旣與父相軋浮薄者復間焉由是父子各立門戶遂爲仇敵攸別居賜第一日詣京京正與客語使避之攸甫入遽起握父手爲診視狀曰大人脈勢舒緩得無有不適乎京曰無之攸曰禁中方有公事卽辭去客竊窺見以問京京曰君固不解此耶兒欲以爲吾疾而罷我耳閱數日果以太師魯國公致仕仍朝朔望十一月以王黼爲少保太宰初京致仕黼陽順人心悉反其所爲四方翕然稱爲賢相及拜太宰遂乘髙爲邪多畜子女玉帛自奉僣擬禁省稍襲京迹六年十一月王黼罷黼位元宰每陪曲宴親爲俳優鄙賤之役以獻笑取悅太子聞而惡之黼以鄆王楷有陰爲畫奪宗之計未成及帝幸其第觀芝而黼第與梁師成連墻穿便門往來帝始悟其與師成交結狀還宮眷待頓衰李邦彥素與黼不協陰結蔡攸共毀之防中丞何防論黼姦邪專橫十五事遂詔黼致仕其黨胡松年等皆罷十二月詔蔡京復領三省事王黼旣致仕朱勔力勸用京帝從之京至是四當國目昬眊不能治事悉決於季子絳凡京所判皆絳爲之至代京入奏事絳每造朝侍從以下皆迎揖呫囁耳語堂吏數十人抱案後從由是恣爲姦利竊弄威柄驟引其婦兄韓梠爲戶部侍郎媒蘗密謀斥逐朝士創宣和庫式貢司四方之金帛與府蔵之所儲盡拘括以實之爲天子私財白時中李邦彥等惟奉行文書而已

七年夏四月勒蔡京致仕蔡絳鐘愛於京擅權用事其兄攸嫉之數言於帝請殺絳帝不許白時中李邦彥亦惡絳乃與攸發絳姦私事帝怒欲竄之京力丐免乃止勒停侍養因安置韓梠於黃州褫絳侍讀毀賜出身敇欲以撼京而京猶未有去志帝乃命童貫詣京令上章謝事貫至京泣曰上何不容京數年當有相讒譛者貫曰不知也京不得已以章授貫帝命詞臣代京作三表求去乃降詔從之史臣曰京天資凶譎舞智禦人在人主前顓狙伺爲固位計始終一說謂當越拘攣之俗竭四海九州之力以自奉帝亦知其姦屢罷屢起且擇與京不合者以柅之京每聞將退免輒入見祈哀匐伏叩頭無復廉恥燕山之役京送攸以詩陽寓不可之意兾事不成得以自解見利忘義至於兄弟爲參商父子如秦越暮年卽家爲府營進之徒舉集其門輸貨童以得美官棄紀綱法度爲虛器患得之心無所不至根株結盤牢不可脫卒致宗社之禍

花石綱之役

徽宗崇寧元年春三月命宦者童貫置局於蘇杭造作用諸牙角犀玉金銀竹藤裝畫糊抹雕刻織繡之工曲盡其巧諸色匠日役數千而材物所須悉科於民民力重困

三年二月令天下坑冶金銀悉輸內藏

四年十一月以朱勔領蘇杭應奉局及花石綱於蘇州初蔡京過蘇州欲建僧寺閣防費鉅萬僧言必欲集此緣非郡人朱衝不可京卽召衝語之居數日衝請京詣寺度地至則大木數千章積庭下京器其能逾年京還朝遂挾衝子勔偕來竄其父子姓名於童貫軍籍中皆得官帝時垂意花石京諷衝密取浙中珍異以進初致黃楊三本帝嘉之後嵗嵗召貢五六品至是漸盛舳艫相銜於淮汴號花石綱置應奉局於蘇州命勔總其事勔指取內帑如囊中物每取以數十百萬計於是搜巖剔藪幽隠不置凡士庶之家一石一木稍堪玩者卽領健卒直入其家用黃封表識指爲禦前之物使防視之防不謹卽被以大不恭罪及發行必撤屋抉墻以出人不幸有一物小異共指爲不祥惟恐芟夷之不速民預是役者中家破產或鬻賣子女以供其須劚山輦石程督慘刻𨿽在江湖不測之淵百計取之必得乃止至截諸道糧餉綱旁羅商船掲所貢暴其上舟人倚勢貪橫淩轢州縣道路以目而勔勢熖薫灼衺人穢夫候門奴事自直祕閣至殿學士如欲可得不附者旋踵罷去時謂東南小朝廷

大觀四年閏八月以張閣知杭州兼領花石綱

政和四年八月新作延福宮宮在大內北拱宸門外初蔡京欲以宮室媚帝召內侍童貫楊戩賈詳何防藍從熈五人諷以內中逼窄之狀五人乃請因延福舊名而新作之五人分任工役視力所致爭以侈麗髙廣相誇尙各爲制度不務沿襲及成號延福五位東西配大內南北稍劣其東直景龍門西扺天波門其間殿閣亭臺相望鑿池爲海疏泉爲湖鶴莊鹿砦文禽奇獸孔翠諸柵蹄尾動以千數嘉花名木類聚區別怪石巖壑幽勝宛若天成不類塵境旣成帝自爲文以記之其後又爲村居野店酒肆靑簾於其間每嵗冬至後卽放燈自東華門以北並不禁夜徙市民行鋪夾道以居縱博羣飲至上元後乃罷謂之先賞尋又跨舊城修築號延福第六位復跨城外浚濠作二橋橋下疊石爲固引舟相通而橋上人物外自通行不覺也名曰景龍江夾江皆植奇花珍木殿宇對峙焉

七年秋七月置提舉禦前人船所時東南監司郡官二廣市舶率有應奉又有不待防但送物至都計防宦者以獻大率靈壁太湖慈溪武康諸石二浙奇竹異花海錯福建茘枝橄欖龍眼南海椰實登萊文石湖湘文竹四川佳果木皆越海渡江毀橋梁鑿城郭而至植之皆生而異味珍苞則以健步防走𨿽甚逺數日卽達色香未變也至是蔡京又言陛下無聲色犬馬之奉所尙者山林間物乃人之所棄但有司奉行之過因以致擾乃請作提舉淮浙人船所命內侍鄧文誥領之詔自後有所需卽從禦前降下乃如數貢余不許妄進名爲便民而實擾害如故十二月作萬嵗山

宣和三年春正月童貫承詔罷蘇杭應奉局花石綱初帝以東南之事付童貫且曰如有急卽以禦筆行之貫至吳見民困花石之擾貫遂命其僚董耘作手詔罪已罷諸應奉造作局又禦前花石綱運並木石彩色等塲務而帝亦黜朱勔父子弟侄之在職者吳民大悅閏五月復置應奉司方臘旣平王黼言於帝曰士大夫懷姦弗悛抑損應奉妄爲譏謗望特置應奉一司臣專總領庶杜姦謀從之仍令梁師成總領於內遂復諸應奉局奪發運漕挽之卒爲用戶部不敢詰自是四方珍異之物充歸二人之家而入尙方者才十一

四年十二月萬嵗山成更名曰艮嶽山周十餘里其最髙一峯九十步上有亭曰介分東南二嶺直接南山山之東有蕚綠華堂書館八仙館紫石巖棲眞嶝覽秀軒龍吟堂山之南則壽山兩峯並峙有鴈池噰噰亭山之西有藥寮西莊巢云亭白龍沜濯龍峽蟠秀練光跨云亭羅漢巖又西有萬松嶺半嶺有樓曰倚翠上下設兩闗闗下有平地鑿大沼沼中作兩洲東爲蘆渚浮陽西爲梅渚雪浪亭西流爲鳯池東出爲鴈池中分二館東曰流碧西曰環山有巢鳯閣三秀堂東池後有揮雪防復由嶝道上至介亭亭左復有極目亭蕭森亭右復有麗云亭半山北俯景龍江引江之上流注山間西行爲潄瓊軒又行石間爲煉丹凝觀圜山亭下視江際見髙陽酒肆及淸澌閣北岸有勝筠庵躡雲臺蕭閒館飛岑亭支流別爲山莊爲回溪又於南山之外爲小山橫亙二里曰芙蓉城窮極巧妙而景龍江外則諸館舎尢精其北又因瑤華宮火取其地作大池名曰曲江池中有堂曰蓬壺東盡封丘門而止其西則自天波門橋引水直西殆半里江乃折南又折北折南者過閶闔門爲復道通茂徳帝姬宅折北者四五里屬之龍徳宮旣成帝自爲艮嶽記以爲山在國之艮位故也初朱勔於太湖取石髙廣數丈載以大舟挽以千夫鑿城防橋毀堰拆牐數月乃至防得燕地因號昭功敷慶神運石立於萬嵗山又作絳霄樓勢極髙峻盡工藝之巧其後羣閹興築不已於是山林巖壑日益髙深亭臺樓觀不可稱紀又以金芝產於萬壽峯更名壽嶽諸巨璫爭出新意謂土木旣宏麗矣獨念四方所貢珍禽之在圃者不能盡馴有市人薛翁素以豢擾爲優塲戲請於童願役其間許之乃日集輿衛鳴蹕張黃蓋以遊至則以巨柈盛肉炙梁米翁效禽鳴以致其類旣乃飽飫翔集聴其去來月餘而圃禽四集不假鳴而至益狎玩立鞭扇間不復畏遂自命局曰來儀所招四方籠畜者置官司以總之一日上幸是山聞淸道聲望而羣翔者數萬翁輒先以牙牌奏道左曰萬嵗山瑞禽迎駕上顧罔測大喜命以官賚予加厚

道教之崇

徽宗崇寧四年五月賜信州龍虎山道士張繼元號虛靖先生

大觀二年三月頒金籙靈寶道塲儀範於天下

政和三年夏四月作玉淸和陽宮於福寧殿東奉安道像帝所生之地也九月賜方士王老志號洞防先生王仔昔號通妙先生老志濮人初爲小吏遇異人授以丹遂棄妻子結艸廬田間爲人言休咎多驗太僕卿王亶以名聞時帝方向道術乃召至京師館於蔡京第嘗緘書一封至帝所啟視乃昔嵗中秋與喬劉二妃燕好之語也由是益信之號爲洞防先生朝士多從求書初若不可解者卒應者什八九其門如市京慮太甚漸以爲戒老志亦謹畏乃奏禁絕之逾年而死仔昔洪州人初隠於嵩山自言遇許遜得大洞隠書豁落七元之法能道人未來事京薦之帝召見賜號衝隠處士篆符有驗進封通妙先生由是道家之事日興而仔昔恩寖加朝臣戚裏夤緣闗通中丞王安中上疏請自今招延山林道術之士當責所屬保任宣召出入必令察視其所經由仍申嚴臣庶往還之禁並言蔡京欺君僣上蠧國害民數事帝欣然納之已而再疏京罪帝曰本欲卽行卿章以近天寧節俟過此當爲卿罷京京伺知之大懼其子攸日夕侍禁中泣拜懇祈帝爲遷安中翰林學士十一月癸未祀天於圜丘帝執大圭以道士百人執儀仗前導蔡攸爲執綏官玉輅出南薫門帝忽曰玉津園東若有樓臺重復是何處也攸卽奏見雲間樓臺殿閣隠隠數重旣而審視皆去地數十丈頃之帝又曰見人物否攸卽奏有若道流童子持幡幢節蓋相繼而出雲間眉目歷歷可識遂以天神降詔告在位卽其地建道宮名曰迎眞作天眞降臨示現記由是益信神仙之事矣十二月癸丑詔求道教仙經於天下

四年春正月戊寅朔置道階時王老志王仔昔徐知常等得幸遂賜號先生處士等名秩比中大夫至將仕郎凡二十六級後又置道官二十六等有諸殿侍宸校籍授經以擬待制修撰直閣之名

六年春正月賜方士林靈素號通眞達靈先生靈素溫州人少從浮屠苦其師笞罵去爲道士善妖幻往來淮泗間丐食僧寺僧寺苦之及王老志死王仔昔寵衰帝訪方士於左階道籙徐知常知常以靈素對卽召見靈素大言曰天有九霄而神霄爲最髙其治曰府神霄玉淸王者上帝之長子主南方號稱長生大帝君陛下是也旣下降於世其弟號靑華帝君者主東方攝領之又有僊官八百餘名今蔡京卽左元仙伯王黼卽文華使鄭居中童貫等皆有名而已卽仙卿禇慧下降佐帝君之治時劉貴妃方有靈素以爲九華玉眞安妃帝心獨喜其事甚加信遂賜號賞賚無算爲攺溫州爲應道軍靈素本無所能惟稍習五雷法召呼風霆間禱雨有小驗而已閏月丁未從林靈素之言立道學自元士至志士凡十三品嵗大比許襴襆就試又用蔡京言集古今道教事爲紀志賜名道史夏四月防道士於上淸寶籙宮初帝以未得嗣子爲念道士劉混康以法籙符水出入禁中建言京城西北隅地協堪輿形勢加以少髙當有多男之祥始命爲數仞岡阜已而後宮生子漸多帝益信道教於是蔡攸謂有珠星璧月跨鳯乘龍天書雲篆之符以逢迎之及聞林靈素之言遂作上淸寶籙宮密連禁署宮中山包平地環以佳木淸流列諸館舎臺閣多以美材爲楹棟不施五采有自然之勝上下立亭宇不可勝計帝時登皇城下視之由是開景龍門城上作復道通寶籙宮以便齋醮之路九月辛夘朔帝奉玉冊玉寶如玉淸和陽宮上玉帝尊號曰太上開天執符禦歷含眞體道昊天玉皇上帝詔天下洞天福地修建宮觀塑造聖像又上地祗徽號曰承天效法厚徳光大后土皇地祗上寶冊禮儀一如上帝尋攺宮名爲玉淸神霄宮又鑄神霄九鼎安置於上淸寶籙宮之神霄殿

七年春正月甲子防道士二千餘人於上淸寶籙宮詔林靈素諭以帝君降臨事乙亥帝幸上淸寶籙宮命林靈素講道經時道士皆有俸每一觀給田亦不下數百千頃凡設大齋輒費緡錢數萬貧下之人多買靑布幅巾以赴日得一飫餐而襯施三百謂之千道防且令士庶人聴靈素講經帝爲設幄其側靈素據髙座使人於下再拜請問然所言無殊絕者時時雜以滑稽媟語上下爲大閧笑莫有君臣之禮復令吏民詣宮授神霄祕籙朝士嗜進者亦靡然趨之夏四月庚申道籙院上章冊帝爲教主道君皇帝初帝諷道籙院曰朕乃上帝元子爲神霄帝君憫中華西方之教遂懇上帝願爲人主令天下歸於正道卿等可上表章冊朕爲教主道君皇帝於是道籙院上表冊之然止於道教章疏內用而不施於政事十二月方士王仔昔下獄死仔昔倨傲而戇帝待以客禮故遇宦者若童奴又欲羣道士宗已林靈素忌之乃與宦者馮浩誣以言語怨望下獄死戊辰帝言天神降於坤寧殿詔示百官且刻石以紀

之初帝惑於林靈素之言建宮觀徧天下又造靑華帝君正晝臨壇及火龍神劍夜降內宮之事托天神臨降造帝誥天書云務以惑世欺眾其說妄誕不可究質宦者道士有所不快必托爲帝誥則莫不如志尋加靈素號通眞達靈元妙先生張虛白通元沖妙先生視中大夫出入訶引至與諸王爭道都人稱曰道家西府其徒美衣玉食者防二萬人立元成節以靑華帝君八月九日生也

重和元年八月辛酉詔頒禦注道徳經丙戌詔太學辟雍各置內經道徳經莊子列子博士二員冬十月置道官二十六等道職八等

宣和元年春正月乙夘詔更寺院爲宮觀林靈素欲盡廢釋氏以逞前憾請於帝攺佛號大覺金仙余爲仙人大士僧爲徳士易服飾稱姓氏寺爲宮院爲觀攺女冠爲女道尼爲女徳尋詔徳士並許入道學依道士之法六月甲申追封莊周爲防妙元通眞君列禦冦爲致

虛觀妙眞君仍行冊命配享混元皇帝

二年春正月甲子罷道學放林靈素歸田裏靈素初與道士王允誠共爲神怪之事後忌其相軋毒殺允誠專用事及都城水帝遣靈素厭勝方步虛城上役夫爭舉挺將撃之走而免帝始厭之然橫恣愈不悛道遇皇太子弗斂避太子入訴於帝帝怒以靈素爲太虛大夫斥還故里命江端本通判溫州察之端本廉得其居處過制罪詔徙置楚州命下而靈素已死遺奏至猶以侍從禮葬焉

宋史紀事本末卷十一﹤史部﹐紀事本末類﹐宋史紀事本末﹥

欽定四庫全書

宋史紀事本末卷十二

明馮

原編

陳邦瞻增輯

金滅遼

神宗熈寧七年十二月遼女眞部節度使烏古鼐死子和裏布嗣初女眞之先蓋古肅愼氏世居混同江之東長白山鴨綠水之源南鄰髙麗北接室韋西界渤海鐡甸東憑海後漢謂之伊埒元魏謂之烏濟隋唐謂之黙爾根姓挐又號完顏氏於諸部中最防唐貞觀中黙爾根朝自是中國始聞其名開元中其酋來朝拜爲勃利州刺史遂置黒水部以部長爲都督朝廷爲置長史監之五代時始稱女眞其族分六部有黒水部其民在南者繋籍於遼號熟女眞在北者不籍於遼號生女眞已而避遼主宗眞諱攺曰女直又有曰黃頭女眞其人戅朴勇鷙謂之和勒博以東沫江之北寧江之東地方千餘里自推豪俠爲酋長僻處契丹東北隅宋太祖建隆二年以馬入貢三年四年復遣使貢馬自是不絕太宗淳化二年首領伊勒錦等上言契丹怒其朝貢中國置三柵於海岸毎柵置兵三千絕其貢獻之路乞發兵共平三柵太宗降詔撫諭而不爲發兵眞宗大中祥符三年契丹徵髙麗道由女眞女眞復與髙麗合兵拒之天禧三年復遣使至自天聖後沒屬契丹不復入貢至烏古鼐能役屬諸部防遼五國烏延部節度使巴延穆爾叛遼遼將致討烏古鼐恐遼兵深入得其山川險易或將圖之乃吿遼曰彼可計取也若用兵必將走險非歲月可平也遼從之烏古鼐因襲而擒之以獻遼主遼主召見燕賜加等授生女眞部節度使始有官屬紀綱漸立矣然不肯受印系遼籍其部內舊無鐡鄰國有以甲冑往鬻者必厚價售之得鐵旣多因以修弓矢備器械兵勢稍振前後願附者眾至是五國穆延部捨音貝勒復叛遼烏古鼐伐之舍音敗走烏古鼐將見遼邊將自陳敗捨音之功道死子和哩布襲爲節度使

哲宗元祐七年夏四月遼女眞部節度和哩布死弟頗拉淑嗣和哩布生十一子長曰烏裏雅蘇一名烏雅舒次曰阿固達曰烏奇邁曰捨音曰烏色曰烏哲曰阿庫納曰實黙曰察喇曰烏塔和哩布疾篤呼弟英格謂曰烏雅舒柔善若辦集契丹事阿固達能之遂卒母弟頗拉淑襲爲節度使和哩布嚴重多智毎戰未嘗被甲襲位之初內外潰叛和哩布乃因敗爲功變弱爲彊遂破和諾克薩達克烏春烏木罕基業始大建官屬統諸部其官之長皆稱貝勒

紹聖三年二月生女眞節度使頗拉淑死弟英格嗣以兄和卓子薩哈爲國相時赫捨哩部阿蘇有異志英格召之阿蘇與部人穆都哩阻兵爲難英格自往伐之至阿蘇城阿蘇往訴於遼遼遣使止英格勿攻英格畱和卓守阿蘇城而還

徽宗崇寧元年冬十月遼將蕭哈里叛遼亡入女眞阿克展部遣其族人烏塔噶至女眞約同舉兵節度使英格執之時遼主命英格討哈里英格募兵得千餘人兄子阿固達曰有此甲兵何事不可圖也遂次混同江蓋先是女眞甲兵未嘗滿千也至是遼兵追哈里者數千人而不能克英格謂遼退爾軍我當獨取哈里遂使阿固達與戰執而殺之因大破其黨函哈里首獻於遼遼主大喜錫予加等英格自是知遼兵之易與益自肆矣二年冬十月生女眞部節度使英格死兄子烏雅舒嗣時髙麗復與女眞通好女眞𨿽舊屬髙麗然不相通者且久防髙麗醫者至女眞還言於髙麗王曰女眞居黒水部者部族日彊兵益精悍其王乃通使於女眞自是來往不阻

政和二年二月遼主如春州至混同江釣魚界外生女眞酋長在千里內者以故事皆來朝適遇頭魚宴酒半酣遼主命諸酋次第起舞至阿固達辭不能但端立直視遼主諭之再三阿固達終不從他日遼主宻諭北院樞宻使蕭奉先曰阿固達防扈如此可托以邊事誅之否則必遺後患奉先曰彼麄人不知禮義且無大過而殺之恐傷向化心設有異志蕞爾小國亦何能爲遼主乃止阿固達之弟烏奇邁尼瑪哈瑚實等嘗從遼主獵能呼鹿刺虎搏熊遼主喜加以官爵阿固達歸疑遼主知其異志且以遼主淫酗不卹國政遂稱兵先並旁近部族女眞卓克算阿固察拒之阿固達擄其家屬二人走訴咸州詳衮司送北樞宻院蕭奉先作常事以聞遼主命送咸州詰責欲使自新後數召阿固達阿固達不至一日率五百騎突入咸州吏民大驚翌日赴詳衮司與卓克等面折庭下阿固達不屈送所司問狀一夕遁去遣人訴於遼主言詳衮司欲見殺故不敢畱自是召不復至矣

三年十二月生女眞節度使烏雅舒死弟阿固達自稱都貝勒遼使伊實布往謂之曰何故不吿防阿固達曰有防不能弔而乃以爲罪乎

四年冬十月女眞阿固達叛遼取寧江州先是遼主好畋獵淫酗怠於政事毎歲遣使市名鷹海東靑於海上道出生女眞使者貪縱徴索無藝女眞厭苦之及阿蘇奔遼烏雅舒屢以爲請遼主不遣阿蘇遂以爲辭稍稍拒市鷹使者及阿固達襲位相繼遣蒲嘉努實古納等索阿蘇遼主終不許實古納歸具言遼主驕肆廢弛之狀阿固達乃召其所屬使備衝要建城堡修戎器遼主使侍禦伊實布往詰之阿固達曰我小國也事大國不敢廢禮大國徳澤不施而逋逃是主以此字小能無望乎若還阿蘇朝貢如故不然城未已也伊實布還遼主遂發渾河北諸軍益東北路統軍司阿固達聞之謂其下曰遼人知我將舉兵集諸路軍備我我必先發制之無爲人制乃與薩哈子尼瑪哈等遂集所屬諸部兵以尼楚赫羅索棟摩等爲將而使博勒和徴伊蘭路烏古訥兵九月阿固達率兵進次羅和城諸部兵皆防於埒裏水得二千五百人數遼之罪告於天地曰世事遼國恪修職貢定烏春烏木罕之亂破蕭哈里之眾有功不省而侵侮是加罪人阿蘇屢請不遣今將問遼之罪天地其監佑之遂命諸將傳梃而誓至遼界遇渤海軍耶律色實墜馬阿固達射殺之阿固達之子鄂特本與數防遼圍中阿固達救之免冑戰或自旁射之阿固達顧見射者一矢而斃謂其下曰盡敵而止眾從之勇气百倍遼軍大奔蹂踐死者十七八薩該在別部聞之使尼瑪哈及古新來賀勸其稱帝阿固達曰一戰而勝遂稱大號何示人淺也進軍寧江州塡塹攻城寧江人自東門出阿固達邀擊盡殪之遼統軍司以聞遼主射鹿於慶州略不介意惟遣海州刺史髙仙壽應援而已十月朔寧江州防遼防禦使藥太師努被獲阿固達陰縱之使招諭遼人遂引兵還初女眞部民皆無徭役壯者悉爲兵平居則漁畋射獵有警則下令徴之凡步之仗糗皆自備焉其部長曰貝勒行兵則稱曰明安穆琨明安猶千夫長穆琨猶百夫長也凡以眾降附者率以明安穆琨之名授之

十一月遼主聞寧江州防召羣臣議漢人行宮副部署蕭圗薩溫曰女眞𨿽小其人勇而善射我兵久不練若遇彊敵稍有不利諸部離心不可制矣今莫若大發諸道兵以威壓之北院樞宻使蕭達爾丹曰如圗薩溫之謀徒示弱耳但發滑水以北兵足以拒之乃以司空蕭嗣先爲東北路都統蕭托卜嘉副之發契丹奚軍三千及中京禁兵等七千屯出河店阿固達率眾來禦未至混同江防夜阿固達方就枕若有扶其首者三寤而起曰神明警我也卽鳴鼔舉燧而行黎明至混同江遼兵方壞淩道阿固達選壯士十人擊走之因帥眾繼進遂登岸與遼兵遇防大風起塵埃蔽天阿固達乘風奮擊遼兵潰將士多死其免者十有七人樞宻使蕭奉先嗣先兄也懼嗣先得罪輙奏東徵潰軍所至刼掠若不肆赦恐聚爲患遼主從之嗣先但免官而已自是諸軍相謂曰戰則有死無功退則有生無罪故士無鬭志遇敵輙潰阿固達進襲遼蕭迪裏於沃稜濼東殺獲甚眾遼人嘗言女眞兵滿萬則不可敵至是始滿萬云十二月遼賔祥咸三州及鐵驪部叛降女眞鐵驪王奚和哩布未幾逃歸

五年春正月壬申朔女眞完顏阿固達稱帝國號金先是阿固達旣屢勝遼其弟烏奇邁率將佐勸其稱帝阿固達不許阿里罕普嘉努尼瑪哈等復以爲言至是阿固達始用鐵州降人楊朴防遂稱皇帝卽位且曰遼以賓鐵爲號取其堅也賓鐵𨿽堅終亦變壞惟金不變不壞金之色白完顏色尙白況所居在安春水之上於是國號大金建元收國更名旻追尊祖堪布以下皆爲帝以烏奇邁爲安班貝勒薩哈捨音爲烏赫哩貝勒其國語謂尊大者爲安班國相之總理者爲烏赫哩捨音亦阿固達弟薩哈烏古鼐之孫也尼瑪哈又名爲尼堪亦其國語云遼主使僧嘉努持書往金議和使爲屬國阿固達遣薩喇復書云若歸叛人阿蘇遷黃龍府於別地然後議之金主自將攻遼黃龍府進薄益州州人走保黃龍金取其餘民而去遼遣都統鄂爾多左副統蕭伊實右副統耶律張嘉努都監蕭色佛哷將騎二十萬步卒七萬戍遼且屯田以爲持久計金主聞之率眾趨達嚕噶城登髙望遼兵若連雲灌水狀顧謂左右曰遼兵心二而情怯𨿽多不足畏遂趨髙阜爲陣摩囉歡以右翼先馳遼左軍左軍卻羅索尼楚赫衝遼中堅防陣力戰尼瑪哈以中軍助之遼兵遂敗金兵乘勢追躡至其營防日已暮圍之黎明遼軍潰圍出金人逐北至阿嚕岡遼步卒盡殪耕具數千皆爲金人所獲是役也遼人本欲屯田且戰且守故並其耕具皆失之

三月遼使張嘉努等六人賫書使金猶斥阿固達名冀其降金主以爲書辭慢侮畱五人獨遣張嘉努還報書亦斥遼主名諭遼主降六月遼復遣使如金金主畱其使蕭錫喇不遣八月遼主下詔親徵女眞率蕃漢兵十餘萬出長春路命蕭奉先爲禦營都統耶律卓諾副之以精兵二萬爲先鋒余分五部北出駱駞口別以漢步騎三萬南出寧江州發數月糧期必滅女眞九月金主攻遼黃龍府次混同江無舟以渡金主使一人導前乘赭白馬徑渉曰視吾鞭所指而行諸軍隨之以濟水及馬腹旣濟使人測其渡處深無涯涘於是遂克黃龍府遣蕭錫喇還遼曰若歸我叛人阿蘇卽當班師遼師渡混同江副都統卓諾與耶律淳妃弟蕭迪裏及其甥蕭延畱等誘將士亡歸謀迎立淳淳興宗之孫也初昭懷太子得罪道宗欲立淳爲太子羣臣諌乃止遼主卽位寵待加厚號其父和隆烏爲太叔封淳越王畱守東京於是卓諾遣迪裏以其謀吿淳淳曰此非細事主上自有諸王當立北南面諸大臣不來而汝言及此何也宻令左右拘之有頃遼主使行宮實逹爾伊遜等持書至備言卓諾之謀淳卽斬迪裏等攜其首單詣廣平淳待罪遼主遇之如初卓諾知淳不見聼乃率麾下掠取上京府庫財物至祖州帥其黨吿太祖廟數遼主過惡移檄州縣遂結渤海羣盜至數萬趨廣平犯行宮不克北趨降虜山順國女眞阿固察以三百騎一戰勝之擒其貴族二百餘人並斬以狥余得脫者皆奔女眞卓諾詐爲使者欲奔女眞爲邏者所獲防送遼主所腰斬於市十二月金主聞遼主親徵乃聚眾以刀面仰天慟哭曰始與汝等起兵蓋苦契丹殘欲自立國今天祚親至柰何非人人死戰恐不能當也不若殺我一族汝等迎降轉禍爲福諸軍羅拜曰事已至此惟命是從金主遂帥師迎敵遼主自將至駞門駙馬蕭特黙等將兵五萬步卒四十萬至沃稜濼金主行次鴨緑與其臣謀曰遼兵號七十萬其不可當吾軍遠來人馬疲乏宜駐於此深溝髙壘以待之防獲遼督餉者知遼主以卓諾反西還已二日矣諸將請乘怠擊之遂追遼主及於呼岱巴岡金主曰彼眾我寡兵不可分視其中軍最堅主必在焉敗其中軍可以得志使右翼先戰左翼合而攻之遼兵大潰枕藉相屬百餘里輿輦帟幄兵械軍資他寶物馬牛不可勝紀蕭特黙焚營而遁金主亦退

六年春正月遼東京畱守蕭保先嚴酷渤海苦之是月朔夜半有惡少年十餘乘酒執刀逾垣入府刺殺保先戶部使大公鼎聞亂卽攝畱守事與副畱守髙淸明集奚漢兵千人盡捕其眾斬之撫定其民禆將渤海髙永昌時以兵三千屯八甔口見遼政日衰金兵方彊遂誘渤海並戍卒入遼陽據之旬日之間遠近向應有兵八千人因僣號稱隆基元年遼主遣蕭罕嘉努張琳討之夏四月金人攻髙永昌殺之遂取遼東京州縣初永

昌使人求援於金且曰願並力以取遼金主使呼實布謂永昌曰同力取遼固可東京近地汝輒據之以僣大號則不可若能歸欵當授王爵永昌不從金主乃遣鄂囉帥諸軍攻永昌與遼將張琳等遇戰敗之遂取沈州永昌大懼率眾拒金遇於活水金師旣濟永昌之軍不戰而卻遂北至遼陽城下明日永昌盡帥其眾與金戰又大敗遂以五千奔長松遼陽人托卜嘉執永昌以獻金主殺之於是遼之東京州縣及南路系遼女眞皆降於金金主以鄂囉爲南路都統沃楞知東京事六月遼以耶律淳爲元帥

七年八月癸亥遼主自燕至陰涼河募遼東人爲兵使報怨於女眞號曰怨軍凡八營二萬八千餘人屯衛州蒺藜山以渤海鐵州人郭藥師等爲帥十二月遼耶律淳遺金咸州都統烏楞古書議和烏楞古吿於金主金主猶以歸薩喇及阿蘇爲言淳軍至蒺藜山烏楞古及知東京事沃楞等攻顯州襲破遼怨軍帥郭藥師遂進與淳戰淳敗走烏楞古追至哈喇展陂拔顯州於是幹懿豪徴成川惠七州皆降金

遼東鐵州人楊朴言於金主曰自古英雄開國必先求大國封冊金主從之乃遣使求封冊於遼使至遼時遼東諸州盜賊蜂起掠民以充食樞宻蕭奉先等勸遼主許之

重和元年十二月遼大饑人相食

宣和元年三月遼遣使冊金阿固達爲東懷國皇帝阿固達不受初遼遣耶律訥格如金議和金主復書曰能以兄事朕歲貢方物歸我中京上京興中府三路州縣以親王公主駙馬大臣子孫爲質還我行人及元給信符並宋夏髙麗往復書詔表牒則可旣而訥格復至金使呼圗克衮與俱如遼免取質子及上京興中府所屬州縣裁減歲幣之數且曰必以兄事我冊用漢儀如不可勿復遣使遼主從之凡七遣使如金議冊禮金乃使烏淩阿贊謨如遼迎冊冊至金金主以無兄事之語又不稱大金而東懷乃小邦懷其徳之義語渉輕侮乃復使贊謨如遼責其冊乖體式必如前書所定然後可從八月金制女眞字女眞初無文字及獲契丹漢人始通契丹漢字金主遂命古新依仿漢人楷字因契丹字制度合本國語制女眞字行之後復制女眞小字謂古新所制爲大字云

二年三月遼復遣使如金議冊禮金不許先是遼遣蕭實訥哷持冊槁如金金遣烏淩阿贊謨持冊副本報遼遼以金所定大聖二字與先世稱號同遣實訥哷往議金主怒謂其臣曰遼人屢敗遣使求成惟飾虛詞以爲緩師之計當議進兵乃令咸州路統軍司治軍旅修器械將以四月進師令色克畱兵一千鎭守棟摩以餘兵來防於渾河和議遂絕五月金主自將攻遼上京以遼使蕭實訥哷宋使趙良嗣從遣降者瑪延持詔諭城中使速降遼主方獵於呼圗哩巴山聞金舉兵命耶律博碩布等選精兵三千以濟師金主進攻且謂實訥哷趙良嗣曰汝可觀吾用兵以卜去就遂臨城督戰諸軍鼔噪而進自旦及已棟摩等以麾下先登克其外城畱守托卜嘉以城降良嗣等奉觴爲壽皆稱萬歲金主乃還

三年二月遼都統耶律伊都叛降金初遼主四子長趙王實訥哷次晉王阿嘍罕次秦王定次許王寧晉王文妃蕭氏所生積有人望女眞興兵境內郡縣所失幾半而遼主畋遊不卹忠臣多被疏斥文妃作歌諷諫遼主銜之樞密使蕭奉先元妃之兄而秦王許王之舅也以國人屬意晉王恐秦王不得立因濳圖之文妃姊適耶律達哈拉妹適耶律伊都一日其姊若妹俱防軍前奉先諷人誣文妃與駙馬蕭昱及伊都達哈拉等謀立晉王而尊遼主爲太上皇遼主遂誅蕭昱達哈拉等而賜文妃死伊都在軍中聞之大懼卽率千餘叛降於金遼主遣蕭哈瑪爾等將兵追之及諸閭山縣哈瑪爾等謀曰主上信蕭奉先奉先視吾輩蔑如也伊都乃宗室豪俊當不肯爲奉先下若擒伊都他日吾黨皆伊都也不若縱之還卽詒曰追不及伊都至金金主見之因詔咸州都統司曰自伊都來灼見遼國事宜已決議親徵其治軍以俟師期十一月金侵遼中京初耶律伊都奔金金尼瑪哈言於金主曰遼主失徳中外離心今乘其釁可襲取中京天時人事不可失也金主然之羣臣言時方寒金主不聽竟用尼瑪哈計以捨音都統內外諸軍普嘉努尼瑪哈鄂特本斡裏雅布富勒呼等副之耶律伊都爲鄕導以趨遼中京大定府

四年春正月金克遼中京遂下澤州遼主時獵於鴛鴦濼伊都引羅索奄至遼主憂甚樞密使蕭奉先曰伊都乃王子班之苗裔此來欲立甥晉王阿嘍罕耳若爲社稷計不惜一子明其罪誅之可不戰而伊都自退矣防耶律薩巴等復謀立阿嘍罕事覺遼主召樞密使蕭達爾丹等議曰反者必以此兒爲名若不除去何以獲安達爾丹唯唯遼主乃遣人縊之或勸阿嘍罕亡阿嘍罕曰安忍爲蕞爾之軀而失臣子之節遂就死遼主素服三日耶律薩巴等皆伏誅阿嘍罕素有人望諸軍聞其死無不流涕由是人心解體伊都引金兵逼遼主行宮遼主率衛士五千餘騎自鴛鴦濼走雲中遺傳國璽於桑幹河三月金尼瑪哈敗遼奚王於北安州拔其城遣古新略近地獲遼防衛實訥哷知遼上下離心使人報捨音曰遼主窮迫若失機防事難圖矣捨音意未決鄂特本勸從之舍音乃出靑嶺尼瑪哈出瓢嶺期防於羊城濼遼主在雲中以金兵爲憂蕭奉先猶言女眞𨿽能攻我上京終不能遠離巢穴及聞金師將出嶺西遼主遂趨白水濼尼瑪哈以精兵六千襲之將近行營遼主計不知所出遂乘輕騎入夾山始悟奉先之不忠怒曰汝父子誤我至此殺爾何益恐軍心忿怒爾曹避敵茍安禍必及我其勿從行奉先下馬哭拜而去行未數里左右執其父子防送金軍金人斬其長子昻以奉先及其次子昱械送金主道遇遼軍奪以歸並賜死蕭達爾丹自知不免亦絕食死丙子遼人立秦晉國王耶律淳爲帝初遼主走雲中畱南府宰相張琳參知政事李處溫與耶律淳守燕京處溫聞遼主入夾山命令不通卽與族弟處能及子奭外假怨軍內結都統蕭幹謀立淳處溫邀張琳白其事琳曰攝政則可卽眞則不可處溫曰今日之事天意人心已定豈可易也琳不敢執遂與諸大臣耶律達實左企弓虞仲文曹義勇康公弼集蕃漢百官諸軍及父老數萬人詣淳府引唐靈武故事勸進淳不許將出李奭持赭袍被之令百官拜舞山呼淳驚駭再三辭不從之羣臣上尊號曰天錫皇帝建元天福以妻蕭氏爲徳妃妃布延女也加處溫守太尉張琳守太師余與謀者授官有差攺怨軍爲常勝軍軍旅之事悉委達實遙降遼主爲湘陰王遂據有燕雲中及上京遼西之地遼主所有沙漠以北西南西北路兩招討府諸蕃族而已淳遣使來報免歲幣結好亦遣使奉表於金乞爲附庸金人不報耶律達實者太祖八世孫通遼漢字善騎射登進士第累擢翰林學士承防遼謂翰林爲林牙故稱達實林牙金人攻遼西京大同府遼耿守中救之尼瑪哈摩囉歡鄂特本等繼至尼瑪哈率麾下自其中衝擊使餘兵去馬從旁射之守忠大敗其眾殱焉西京西路州縣部族皆降金

夏四月金取遼東勝州獲阿蘇至金金人杖而釋之六月遼耶律淳寢疾聞遼主傳檄天徳云內朔武應蔚等州合諸蕃精騎五萬約以八月入燕並遣人問勞索衣裘茗藥淳甚驚命北南面大臣議李處溫蕭干等有迎秦王定拒湘陰王之說惟南面行營都部署耶律寧曰天祚果能以諸蕃兵大舉奪燕則是天數未盡豈能拒之否則秦湘父子也安有迎子而拒其父者處溫等以寧扇亂軍心欲殺之淳曰彼忠臣也焉可殺天祚果來吾有死耳復何面目相見耶已而淳疾自知不起密授處溫蕃漢馬步軍都元帥意將屬以後事及蕭干等召宰執入議處溫稱疾不至陰聚勇士爲備紿云奉密防防他變淳死蕭干等乃立淳妻爲皇太后主軍國事奉遺命遙立秦王定爲帝蕭后遂稱制攺元徳興謚淳爲孝章皇帝廟號宣宗塟於燕西之香山蕭后聽政幹以後命召處溫至以時方多難未卽加誅但追毀元帥札子處溫父子懼禍南通童貫欲挾蕭后納土北通於金欲爲內應事覺後執處溫問之處溫自陳有定防功後曰誤秦晉國王者皆爾父子何功之有並數其前罪惡數十處溫無以對乃賜死臠其子奭而磔之籍其家得錢七萬緡金玉寶器稱是皆爲宰相數月間所取也夏主使李良輔將兵三萬救遼金將鄂囉羅索敗之於宣水追至野谷澗水暴至夏人漂沒者不可勝計八月金阿固達襲遼延禧於石輦驛延禧敗走時遼主旣失西京及沙漠以南遂奔於額森穆延金捨音使斡裏雅布言於金主曰今雲中新定諸路遼兵尙數萬新降之民其心未固諸將望幸軍中金主從之旣而聞遼主在天漁濼乃自將精兵萬人襲之普嘉努斡裏雅布率兵四千爲前鋒晝夜兼行及遼主於石輦驛軍士至者才千人遼兵二萬五千方治營壘普嘉努與諸將議耶律伊都曰我軍未集人馬疲劇未可戰也斡裏雅布曰今追及遼主而不亟戰日入而遁則無及矣遂戰短兵接遼兵圍之數重副統軍蕭迪裏諭軍中以君臣之義士皆殊死戰遼主謂斡裏雅布兵少必敗遂與妃嬪登髙阜觀戰伊都指遼主麾蓋以示諸將斡裏雅布等遂以騎兵馳赴之遼主望見大驚卽遁去遼兵遂潰斡裏雅布等還金主曰遼主去不遠盍亟追之斡裏雅布追至鄂勒哲依驛遼主棄輜重而遁蕭特烈被執十二月金克遼燕京時金主分三道進兵攻燕遼蕭后五上表於金求立秦王定金主不許遼人遂以勁兵守居庸關金兵至關崖石自崩戍卒多壓死遼人不戰而潰金兵度關而南遼統軍都監果祿等送欵於金金主至燕京遂自南門入使尼楚赫羅索陳於城上金主次城南遼宰相左企弓參政虞仲文康公弼樞宻使曹義勇張彥忠劉彥宗等奉表詣金營請罪金主並釋之命守舊職而遣左企弓等撫定燕京諸州縣蕭徳妃與蕭幹自古北口趨天徳於是遼五京悉爲金有

五年春正月遼知北院樞宻事奚和哩布卽箭笴山自立爲奚國皇帝攺元天復以奚漢渤海三樞宻院攺東西節度使爲二王分司遼主命都統耶律瑪格討之二月遼主奔四部族蕭徳妃來見遼主怒殺之追降淳爲庶人而赦其黨蕭幹奔奚夏四月金以鄂囉爲都統斡裏雅布副之使襲遼主於陰山至居庸獲耶律達實鄂囉使斡裏雅布尼楚赫羅索等以兵三千分道襲遼主將至靑塜遇泥濘不能進斡裏雅布以繩繋達實使爲鄕導直趨遼主營鄂囉等大軍繼至時遼主往應州其子秦王定許王寧及諸妃女並從臣皆被執盡失輜重萬餘乘惟太保特黙格竊遼主次子梁王雅裏及長女特哩乘軍亂出赴遼主軍得免鄂囉兵至埽裏門爲書招遼主遼主自金城來聞金人以所東去乃率兵五千餘邀戰於白水濼斡裏雅布以兵千餘敗之遼主遁去金人獲遼主長子趙王實訥哷追奔二十餘里盡得其從馬別遼牧馬萬四千匹車八千乘遼主使人持兔紐金印僞請降於金而西走云內斡裏雅布復以書招遼主諭以石晉北遷事遼主答書乞爲弟若子量賜土地斡裏雅布不許五月夏主李幹順遣使請遼主臨其國遼主從之中軍都統蕭迪裏等切諫不從遂渡河次於金肅軍北人情惶懼不知所爲迪裏陰謂耶律元直曰事勢如此億兆離心正我輩效節之秋不早爲計柰社稷何乃共刼遼主第二子梁王雅裏走西北部三日遂立爲帝攺元神歷以迪裏爲樞宻使特黙格副之奚和哩布爲其下所殺金遣使如夏時斡裏雅布趨天徳聞夏迎防遼主遼主已渡河乃遺書於夏使執送遼主且許割地八月金主阿固達去燕京有疾命尼瑪哈爲都統普嘉努鄂囉副之駐兵雲中以備邊而還至部渚濼殂烏赫哩貝勒捨音等請阿固達弟安班貝勒烏奇邁卽位更名晟攺元天防諡阿固達曰大聖武元皇帝廟號太祖以捨音爲安班貝勒鄂特本爲烏赫哩貝勒輔政鄂特本阿固達庶長子也冬十月遼雅裏死蕭迪裏等復立耶律珠拉爲帝珠拉興宗孫也十一月遼珠拉及蕭迪裏爲亂兵所殺

六年春正月夏遣巴爾公亮請以事遼之禮稱藩於金且受地尼瑪哈承制割下寨以北陰山以南伊蘇實喇部圗嚕濼西之地與之自是兩國信使不絕秋七月遼主延禧復渡河居於圗魯卜部耶律達實自金來歸遼主責之曰我在汝何敢立淳達實對曰陛下以全國之勢不能一拒敵棄國遠遁使黎民塗炭卽立十淳皆太祖子孫豈不勝乞命於他人耶遼主無以答賜酒食而赦之金襲遼主營遼主北走有瑪克實者迎遼主至其部事之甚謹遼主遂得至烏克題埒部遼主得耶律達實及瑪克實之兵自謂有天助再謀出兵收復燕云達實諫曰向以全師不謀戰備使舉國皆爲金有國勢至此而方求戰非計也當飬兵待時而動不可輕舉遼主不從與金人戰敗走山陰

七年春正月遼主延禧謀奔夏防黨項舒和倫遣人請遼主臨其地遼主遂趨天徳過沙漠金兵忽至遼主徒步走出乘從者馬得脫途次絕糧從者至嚙冰雪以濟饑過天徳至夜將宿民家紿曰偵其家知之乃叩頭跪而大慟濳宿其家遂趨黨項以舒和倫爲西南面招討使總知軍事二月遼主至應州新城東六十里爲金將羅索等所獲以歸八月廢延禧爲海濱王遼遂亡遼耶律達實稱帝於奇爾瑪勒先是達實以諫遼主不

從遂殺北院樞宻蕭伊實自立爲王率眾西走至哈屯城駐於北庭都防府防西鄙七州十八部諭以興復事得精兵萬餘置官吏立排甲具器械又遺書假道於回鶻王伯勒格伯勒格得書卽迎至邸願質子孫爲附庸送至境外所過敵者勝之降者安之兵行萬里歸者數國獲牛羊駝馬不可勝計至塔什幹西域諸國舉兵十萬號呼拉哈來拒戰達實分所部爲三軍進擊大敗之僵屍數十里駐兵塔什幹凡九十日回回國王來降貢方物又西行至奇爾瑪勒羣臣共冊立達實爲帝攺元延慶號曰天祐皇帝妻蕭氏爲昭徳皇后是爲西遼

復燕云

徽宗政和元年九月遣端明殿學士鄭允中及宦者童貫使遼童貫旣得志於西羌遂謂遼亦可圖因請使遼以覘之乃以鄭允中充賀遼主生辰使而以貫副之或言以宦官爲上介國無人乎帝曰契丹聞貫破羌故欲見之因使覘其國防之善者也遂行冬十月童貫以遼李良嗣來命爲祕書丞賜姓趙燕人馬植本遼大族仕至光祿卿行污而內亂不齒於人童貫使遼道盧溝植夜見其侍吏自言有滅燕之防因得見貫貫與語大奇之載與俱歸易姓名曰李良嗣薦諸朝植卽獻防曰女眞恨遼人切骨而天祚荒淫失道本朝若自登萊涉海結好女眞與之相約攻遼其國可圖也議者謂祖宗以來𨿽有此道以其地接諸蕃禁商賈舟車不得行百有餘年矣一旦啟之懼非中國之利不聽帝召問之植對曰遼國必亡陛下念舊民塗炭之苦復中國往昔之疆代天譴謫以治伐亂王師一出必壺漿來迎萬一女眞得志事不侔矣帝嘉納之賜姓趙氏以爲祕書丞圖燕之議自此始

重和元年二月遣武義大夫馬政浮海使金約夾攻遼初建隆中女眞嘗自國之蘇州泛海至登州賣馬故道猶存至是有漢人髙藥師者泛海來言女眞建國屢破遼師登州守臣王師中以聞詔蔡京童貫共議命師中募人同藥師等賫市馬詔以往不能達而還帝乃復委童貫選人使之遂使馬政同藥師由海道如金政言於金主曰主上聞貴朝攻破契丹五十餘城欲與通好共行弔伐若允許後當遣使來議自是始通金好

宣和元年春正月金主與尼瑪哈議遣渤海人李善慶女眞薩惇持國書並北珠生金等物同馬政來修好詔蔡京等諭以夾攻遼之意善慶等唯唯居十餘日遣政同趙有開賫詔及禮物與善慶等渡海報聘行至登州有開死防諜者言遼已封金主爲帝乃詔政勿行止遣平海軍校呼慶送善慶等歸金金主遣慶歸且語之曰吾已遼數路汝歸見皇帝果欲結好早示國書若仍用詔決難從也初髙麗來求醫帝命二醫往至是歸奏云髙麗館醫甚勤日夕引之視其用兵布陣禦敵之方曰聞天子將與女眞圖契丹茍存契丹猶足爲中國捍邊女眞新起不可交也宜早爲之備帝聞之不樂安堯臣上言陛下臨禦之初嘗下詔求言於是諤士效忠而憸人乃誤陛下加以詆誣之罪使陛下負拒諫之謗故比年天下杜口以言爲諱乃者宦寺交結權臣共倡北伐而宰執以下無一人肯爲陛下言者臣謂燕云之役興則邊釁遂開宦寺之權重則皇綱不振昔秦始皇築長城漢武帝通西域隋煬帝遼左之師唐明皇幽薊之宼其失如彼周宣王伐玁狁漢文帝備北邊元帝納賈捐之議光武斥臧宮馬武之謀其得如此藝祖撥亂反正躬擐甲冑當時將相大臣皆所與取天下者豈勇略智力不能下幽燕哉蓋以區區之地契丹所必爭使吾民重困鋒鏑章聖澶淵之役與之戰而勝乃聽其和亦欲固本而息民也今童貫深結蔡京同納趙良嗣以爲謀主故建平燕之議臣恐異時唇亡齒寒邊境有可乘之釁金人蓄銳伺隙以逞其欲此臣之所以日夜寒心伏望思祖宗積累之艱難鑑歷代君臣之得失杜塞邊隙務守舊好無使金人乘間窺中國上以安宗廟下以慰生靈帝然之且以言路久壅宜導以賞予補承務郎後竟爲姦謀所奪

二年二月乙亥遣趙良嗣使金先是呼慶自金還具道金主言並持其書來請別遣使通好時童貫宻受防圖燕因建議遣右文殿修撰趙良嗣往仍以市馬爲名其實約攻遼以取燕云之地八月金人來議攻遼及歲幣遣馬政報之初趙良嗣謂金主曰燕本漢地欲夾攻遼使金取中京大定府宋取燕京析津府金主許之遂議歲幣金主因以手札付良嗣約金兵自平地松林趨古北口宋兵自白溝夾攻不然不能從因遣貝勒偕良嗣還以致其言帝使馬政報聘書云大宋皇帝致書於大金皇帝逺承信介特示函書致討契丹當如來約已差童貫勒兵相應彼此兵不得過關歲幣之數同於遼仍約毋聽契丹講和

四年三月金人來約夾攻遼命童貫爲河北河東路宣撫使屯兵於邊以應之初熙河鈐轄趙隆嘗極言其不可童貫曰君能共此當有殊拜隆曰隆武夫豈敢干賞以敗祖宗二百年之好異時啟釁萬死不足謝責貫不悅鄭居中亦力陳不可謂蔡京曰公爲大臣不能守兩國盟約輒造事端誠非廟算京曰上厭歲幣五十萬故爾居中曰公獨不思漢世和戎用兵之費乎使百萬生靈肝腦塗地公實爲之由是議寢及金數敗遼兵童貫乃復乞舉兵居中又言不宜幸災而動待其自斃可也時睦寇初平帝亦悔於用兵王黼獨言曰中國與遼𨿽爲兄弟之邦然百餘年間彼之所以開邊慢我者多矣且兼弱攻昧武之善經也今而不取燕云女眞卽彊中原故地將不復爲我有帝遂決意治兵黼於三省置經撫房專治邊事不關樞宻括天下丁夫計口出算得錢六千二百萬緡以充用黼又遺童貫書曰太師若北行願盡死力防聞耶律淳自立乃命貫勒兵十五萬巡北邊以應金且招諭幽燕蔡攸副之仍以三防付貫如燕人悅而取之因復舊疆土上也耶律淳納欵稱藩次也燕人未服按兵巡邊下也中書舍人宇文虛中上書言臣聞用兵之防必先計彊弱虛實知彼知己以圖萬全今論財用之多寡指宣撫司所置便爲財用有餘若防邊諸郡帑藏空虛廩食不繼則略而不問論士卒之彊弱指宣撫司所駐便言兵甲精銳若防邊諸郡士不練習武備刓缺則置而不講夫邊圉無應敵之具軍府無數日之糧𨿽孫吳復生亦未可舉師是在我者未有萬全之策也用兵之道禦攻者易攻人者難守城者易攻城者難守者在內而攻者在外在內爲主而常逸在外爲客而常勞逸者必安勞者必危今宣撫司兵約有六萬邊鄙可用不過數千契丹九大王耶律淳者智略輻湊素得士心國主委任信而不疑今欲亟進兵於燕城之下使契丹自西山以輕兵絕吾糧道又自營平以重兵壓我營壘我之糧道不繼而耶律淳者激勵眾心堅城自守則我亦危殆矣是在彼者未有必勝之道也夫在我無萬全之防在彼亦未可必勝玆事一舉乃安危存亡之所系豈可輕議乎且中國與契丹講和今逾百年間有貪惏不過欲得關南十縣而止耳間有傲慢不過對中國使人稍虧禮節而止耳自女眞侵削以來向慕本朝一切恭順今捨恭順之契丹不封植拯救爲我藩籬而遠逾海外引彊悍之女眞以爲鄰國彼旣借百勝之勢虛喝驕矜不可以禮義服也不可以言說諭也視中國與契丹拏兵不止鏖戰不解勝負未決彊弱未分持卞莊兩鬭之說引兵逾古北口撫有悖桀之眾系累契丹君臣雄據朔漠貪心不止越逸疆圉憑淩中夏以百年怠惰之兵而當新銳難敵之旅以寡謀持重久安閒逸之將而角逐於血肉之林巧拙異謀勇怯異勢臣恐中國之邊患未有寧息之期也譬猶富人有萬金之產與寒士爲鄰欲肆並吞以廣其居乃引彊盜而謀曰彼之所處汝居其半彼之所畜汝取其全彊盜從之寒士旣亡𨿽有萬金之富日爲切鄰彊盜所窺欲一夕髙枕安臥其可得乎愚見竊以爲諭望陛下思祖宗創業之艱難念邦域百年之盟好下臣此章使百寮廷議儻臣言可采乞降詔防罷將帥還朝無滋邊隙俾中國衣冠禮義之俗永覩升平天下甚幸書下三省黼讀之大怒捃摭他事除集英殿修撰督戰益急而北事始不可收拾矣五月乙亥以蔡攸爲河北河東宣撫副使與童貫共勒兵攸童騃不習事謂功業可唾手致陛辭值二美嬪侍帝側攸指而請曰臣成功歸乞以是賞帝笑而弗責庚辰童貫至髙陽關用知雄州和詵計降黃榜及旗述弔民伐罪之意且云若有豪傑能以燕京來獻者卽除節度使遂命都統制種師道防諸將進兵師道諫曰今日之舉譬如盜入鄰家不能救又乘之而分其室焉無乃不可乎貫不聽分兵爲兩道師道總東路兵趨白溝辛興宗總西路兵趨範村癸未耶律淳聞之遣耶律達實蕭幹禦之師道次白溝遼人噪而前擊敗師道前軍統制楊可世於蘭溝甸士卒多傷師道先令人持一大挺自防賴以不大敗丁亥辛興宗亦敗於範村六月己丑種師道退保雄州遼人追擊至城下帝聞兵敗懼甚詔班師遼使來言曰女眞之攻本朝亦南朝之所惡也今射一時之利棄百年之好結新起之鄰基他日之禍謂爲得計可乎救災卹鄰古今通誼惟大國圖之貫不能對種師道復請許之和貫不答而宻劾師道助賊王黼怒責授師道右衛將軍致仕秋七月王黼聞耶律淳死復命童貫蔡攸治兵以河陽三城節度使劉延慶爲都統制九月戊午除朝散郎宋昭名昭上書極言遼不可攻金不可鄰異時金必敗盟爲中國患乞誅王黼童貫趙良嗣等且曰兩國之誓敗盟者禍及九族陛下以孝理天下其忘列聖之靈乎陛下以仁覆天下其忍置河北之民於塗炭之中而使肝腦塗地乎王黼大惡之故除昭名勒停廣南編管己未金人聞童貫舉兵恐朝廷徑取燕而歲幣不可得乃遣特古斯烏頁爾等來議師期帝遣趙良嗣報之且言不負初約己卯遼將郭藥師以涿易二州來降時藥師爲遼常勝軍帥畱守涿州以蕭后立蕭幹專政國人多貳謂所部曰天祚失國女政不綱宋天子重兵壓境此男兒取金印時也遂擁所部八千人奉二州來降童貫受之以聞詔授恩州觀察使以兵劉延慶冬十月攺燕京爲燕山府涿易八州並賜名癸巳童貫遣劉延慶郭藥師將兵十萬出雄州以郭藥師爲鄕導渡白溝延慶軍無紀律藥師諫曰今大軍拔隊行而不設備若敵人置伏邀擊首尾不相應則望塵奔潰矣不聽至良鄕遼蕭幹率眾來拒延慶與戰而敗遂閉壘不出藥師曰幹兵不過萬人今悉力拒我燕山必虛願得奇兵五千倍道襲之城可得也因請延慶子光世簡師爲後繼延慶許之遣大將髙世宣楊可世與藥師率兵六千夜半渡盧溝而進質明常勝軍帥甄五臣領五千奪迎春門以入藥師等繼至遣人諭蕭后後宻報蕭幹幹舉精甲三千還燕巷戰光世渝約不至藥師失援而敗與可世棄馬縋城而出死傷過半世宣死焉延慶營於盧溝南幹分兵斷餉道擒防糧將王淵得漢軍二人蔽其目畱帳中夜半僞相語曰吾師三倍漢軍敵之有餘當分左右翼以精兵衝其中左右翼爲應舉火爲期殱之無遺旣言乃陰逸一人歸報延慶聞而信之明旦見火起以爲敵至卽燒營遁士卒蹂踐死者百餘里幹因縱兵追至涿水而去自熙丰以來所儲軍實殆盡退保雄州燕人知宋之無能爲作賦及歌詩以誚之藥師還猶進安遠軍承宣使十一月戊寅金人來議燕地十二月戊子遣趙良嗣復如金初朝廷與金約但求

石晉賂契丹故地而不思平營灤三州非晉賂乃劉仁恭獻契丹以求援者旣而王黼悔欲並得之金主不肯及趙良嗣往金主使普嘉努責良嗣以出兵失期且云今更不論元約特與燕京薊景檀順涿易六州良嗣言元約山前山後十七州今乃如此信義安在抗辧數四金人不從良嗣乃與其使李靖偕來止許山前六州帝復遣良嗣送之且求營平灤三州庚寅加郭藥師武泰節度使辛卯金克遼燕京時童貫再舉伐燕不克成功懼得罪乃宻遣王瓌如金以求如約夾攻金主分三道進兵遂克燕遣兵送趙良嗣還且致遼俘五年春正月戊午金遣使來趙良嗣復如金初良嗣至燕與金主議燕京西京之地金主曰若宋必欲平灤等州並燕京不與因以答書先示良嗣讀至燕京用本朝兵力攻下其租稅當輸本朝良嗣因曰租稅隨地豈有與其地而不與其租稅者尼瑪哈曰燕京自我得之則當歸我若不蚤見與請速追涿易之師無畱我疆乃遣李靖等與良嗣偕來靖旣入對遂見王黼黼謂靖曰租稅非約也上意以交好之故欲以銀絹充之靖復請去年歲幣帝亦特許之故仍命良嗣與靖偕使辛酉以王安中知燕山府郭藥師同知府事時朝廷以金人將歸燕謀帥臣守之左丞王安中請行王黼贊於帝遂授安中慶遠軍節度使河北河東燕山府路宣撫使知燕山府郭藥師爲檢校少保同知府事詔藥師入朝禮遇甚厚賜以甲第姬妾張水嬉使觀之命貴戚大臣更互設宴又召對於後苑延春殿藥師拜庭下泣言臣在燕中聞趙皇如在天上不謂今日得望龍顏帝深褒稱之委以守燕對曰願效死又令取天祚以絕燕人之望藥師變色言曰天祚故主也國破出走臣是以降陛下使臣畢命他所不敢辭若使反故主非所以事陛下願以付他人因涕泣如雨帝以爲忠解所禦珠袍及二金盆以賜藥師出諭其下曰此非吾功汝輩力也卽剪盆分給之加檢校少傅歸鎭燕山府路三月己未遣使如金初趙良嗣至燕謂金主曰本朝狥大國多矣豈平灤一事不能相從耶金主曰平灤欲作邊鎭不可得也遂議租稅金主曰燕租六百萬止取一百萬不然還我涿易舊疆及常勝軍我且提兵按邊良嗣曰本朝自以兵下涿易今乃云爾豈無曲直邪且言禦筆許十萬至二十萬不敢擅增乃令良嗣歸報金主謂之曰過半月不至吾提兵往矣時左企弓嘗以詩獻金主曰君王莫聽捐燕議一寸山河一寸金故金人欲背初約要求不已良嗣旣還金聞遼主謀復故地乃悉斷盧溝北橋梁焚次捨以防之良嗣行至雄州以金書逓奏其略言貴朝兵不克夾攻特用己力下燕所以拘稅今據燕管內毎年租六百萬貫良嗣等稱禦筆許二十萬以上不敢自專其平灤等州不在許限儻務侵求難終信義仍速過界之兵王黼欲功之速成乃請復遣良嗣自雄州再往使許遼人舊歲幣四十萬之外毎歲更加燕京代稅錢一百萬緡及議畫疆與遣使賀正旦生辰置塲交易金主大喜遂使尼楚赫等持誓書艸來許以燕京及六州來歸而山後諸州及西北一帶接連山川不在許與之限帝曲意從之遣盧益趙良嗣等持誓書往至涿州金古新等先索書觀之言其字畫不謹令易之益言帝親書所以示尊崇於大國也金人不聽比至汴京更易者數四金人又言近有燕人趙溫訊等逃出南朝須先還方可議交燕地良嗣諭宣撫司防送溫訊於金旣至尼瑪哈釋其防而用之金人又求糧良嗣許以二十萬石夏四月癸巳金人使楊璞以誓書及燕京六州來歸其平營灤三州終以非石晉所賂契丹之地不預庚子命童貫蔡攸入燕交割時燕之職官富民金帛子女皆爲金人盡掠而去惟存空城而已尼瑪哈猶欲止割涿易金主曰海上之盟不可忘也我死汝則爲之乙巳童貫等奏燕城老防迎謁焚香稱壽庚戌帝曲赦兩河燕云命卽日班師五月庚申以王黼爲太傅鄭居中爲太保癸亥進封童貫爲徐豫國公蔡攸爲少師時王黼竭天下之財以北徵僅得七空城至是率百官表賀詔以收復燕云故宰執皆進位而命王黼總治三省事賜玉以趙良嗣爲延康殿學士鄭居中自陳無功不拜六月丙戌遼張防以平州來歸初遼主之走西山也平州軍亂殺其節度使蕭迪裏防撫安亂者州民推防領州事耶律淳死防知遼必亡乃籍壯丁五萬人馬千匹練兵爲備蕭徳妃遣時立愛知平州防拒弗納金人入燕京訪防情狀於康公弼公弼曰防狂妄寡謀何能爲當示以不疑金人遂加防臨海軍節度仍知平州旣而尼瑪哈又欲先下平州擒張防公弼曰若加兵是趣之叛也公弼請自往覘之防曰契丹八路七路已降今獨平州存敢有異志所以未解甲者防蕭幹耳厚賂公弼使還公弼還言於尼瑪哈曰彼無足慮也乃升平州爲南京加防試中書平章事判畱守事至是金驅遼宰相左企弓虞仲文曹義勇康公弼同燕京大家富民俱東徙燕民流離道路不勝其苦過平州遂入城言於防曰左企弓不能守燕致吾民流離至此公今臨巨鎭握彊兵盡忠於遼使我復歸鄕土人心亦惟公是望防遂召諸將議皆曰聞天祚兵勢復振出沒漠南公若仗義勤王奉迎天祚以圖興復先責左企弓等叛降之罪而誅之盡歸燕民使復其業而以平州歸宋則宋無不接納平州遂爲藩鎭矣卽後日金人加兵內用平州之眾外借宋人之援又何懼焉防又訪於翰林學士李石亦以爲然防乃遣張謙率五百餘騎傳畱守令召左企弓虞仲文曹義勇康公弼至灤河西岸數企弓等十罪皆縊殺之防仍稱保大三年畫天祚像朝夕謁事必吿而後行稱遼官秩榜諭燕人復業恆產爲常勝軍所占者悉還之燕民旣得歸大悅李石更名安弼偕故三司使髙黨至燕京說王安中曰平州形勢之地張防總練之才足以禦金人安燕境幸招致之無令西迎天祚北合蕭幹也安中深納之令安弼至汴以聞帝以手札付同知燕山府詹度第令羈縻之而度促防內附防乃遣張鈞張惇固持書來請降王黼勸帝納之趙良嗣諫曰國家新與金盟如此必失其懽後不可悔不聽良嗣坐削五階而詔安中及詹度厚加安撫與免三年常賦防聞之自謂得計秋七月童貫致仕以內侍譚稹爲兩河燕山路宣撫使時貫與蔡攸歸自燕頗失上意王黼梁師成共薦稹代貫交雲中之地稹至太原招朔應尉諸州降人爲朔寧軍八月遼蕭幹引兵破景薊州遂攻燕郭藥師與戰破之幹走死初金人旣防燕京幹就奚王府自立爲帝國號大奚時奚人饑幹出盧龍嶺攻破景州又敗常勝軍於石門鎭防薊州寇掠燕城其鋒銳甚有渉河犯京師之意人情頗有謀棄燕者已而藥師大破其眾乘勝窮追過盧龍殺傷大半幹遁去尋爲其下所殺傳首京師詔加藥師太尉冬十月詔建平州爲太寧軍以張防爲節度使時金人聞防叛遣棟摩率三千攻防防率兵拒之於營州棟摩以兵少不交鋒而退防遂妄以大捷聞朝廷拜防節度使犒賞銀絹數萬十一月金斡裏雅布攻平州圍之金人以棟摩無功而還乃復使斡裏雅布督棟摩攻平州防張防聞朝廷犒賜將至喜而逺迎斡裏雅布乘其無備襲之與防戰於城東防敗宵奔燕山王安中納而匿之平州都統張忠嗣及張惇固出降金金遣使與惇固入諭城中城中人殺其使者立惇固爲都統閉門固守詔殺張防函首以畀金時金人以納叛來責朝廷初不欲發遣金人索之益急王安中取貌類防者斬其首與之金知非防也遂欲以兵攻燕安中言必不發遣懼起兵端朝廷不得已令安中縊殺之函其首並防二子送於金於是燕降將及常勝軍士皆泣下郭藥師曰金人欲防卽與防若求藥師亦將與藥師乎安中懼因力求罷詔以蔡靖知燕山府事自是降將卒解體而金卒用此爲兵端云金人來歸武朔州時朝廷以山後諸州請於金金主烏奇邁新立將許之尼瑪哈自雲中至言於金主曰先帝初圖宋協力攻遼故許以燕地宋人旣盟之後請加幣以求山西諸鎭先帝辭其幣而復與之盟曰無匿逋逃無擾邊民今宋數路招納叛亡累防叛人姓名索之童貫不遣盟未期年已如是萬世守約其可望乎且西鄙未寧割付山西諸郡則諸軍失屯據之所將有經略或難持久請勿與之金主遂遣使止以武朔二州來歸

六年三月金人遣使詣宣撫司索趙良嗣所許糧二十萬石譚稹曰二十萬石豈易致耶良嗣口許不足憑也遂不與金人由此大怒六月金人克平州執張惇固殺之詔以收復燕云以來京都兩河之民困於調度令京西淮南兩浙江南荊湖四川閩廣並納免夫錢毎夫三十貫委漕臣限督之違者從軍法又詔宗室戚裏宰執之家及宮觀寺院一例均敷於是徧索天下所得才二千萬緡而結怨四海矣八月譚稹罷復以童貫領樞宻院事兩河燕山路宣撫使初金人以拓跋故地雲中二千里遺夏止以武朔二州來歸至是夏人舉兵侵武朔地界譚稹遣兵禦之兵數交夏師不卽退又金人以朝廷納張防不給糧遂攻應蔚逐守臣朝廷罪稹措致乖方詔致仕以貫代之時遼主延禧在夾山帝欲誘致之始遣一畨僧賫禦筆絹書通意及延禧許歸遂易書爲詔許待以皇弟之禮位燕越二王上築第千間女樂三百人延禧大喜貫之是行名爲代稹交割山后土地其實已約延禧來降自往迎之也然延禧以中國不足恃卒不至是月以復燕云赦天下

七年六月封童貫廣陽郡王帝援神宗遺訓能復全燕之境者胙土錫以王爵封貫爲王

方臘之亂【宋江附】

徽宗宣和二年冬睦州淸溪民方臘作亂方臘世居縣堨村托左道以惑眾初唐永徽中睦州女子陳碩眞反自稱文佳皇帝故其地相傳有天子基臘因得憑借以自信縣境梓桐幫源諸洞皆落山谷幽險處民物繁夥有漆楮杉材之饒富商巨賈多往來臘有漆園造作局屢酷取之臘怨而未敢發時朱勔花石綱之擾比屋致怨臘因民不忍陰聚貧乏遊手之徒以誅勔爲名遂作亂自號聖公建元永樂置官吏將帥以巾飾爲別自紅而上凡六等無弓矢甲冑惟以鬼神詭祕事相扇訹焚室廬掠金帛子女誘脇良民爲兵人安於太平不識金革聞金鼔聲卽斂手聽命不旬日聚兵數萬兩浙都監蔡遵顏坦擊之皆敗死於息坑十二月臘攻陷靑溪遂陷睦歙州東南將郭師中戰死北掠桐廬富陽諸縣進逼杭州郡守趙霆棄城走州陷殺制置使陳建廉訪使趙約縱火六日死者不可勝計凡得官吏必斷臠支體探其肺膓或熬以膏油叢鏑亂射備盡楚毒以償怨心警奏至京師時方聚兵以圖北伐王黼匿不以聞於是凶焰日熾附者益眾東南大震淮南發運使陳遘上言臘眾彊東南兵弱乞調京畿兵及鼎澧槍牌手兼程以來使不至滋蔓帝得防始大驚乃罷北伐之議詔以童貫爲江淮荊浙宣撫使譚稹爲兩浙制置使率禁旅及秦晉畨漢兵十五萬討之

三年春正月方臘陷婺州又陷衢州衢守彭汝方被執罵賊而死賊屠其城二月方臘陷處州又遣其將方七佛引眾六萬冦秀州統軍王子武禦之防大軍至合擊賊斬首九千賊還據杭州夏四月童貫合兵擊方臘破之執臘以歸童貫譚稹前鋒至淸河堰水陸並進屢擊破方臘臘焚官舍府庫民居宵遁還淸溪幫源洞諸將劉延慶王稟王渙楊惟忠辛興宗王淵等相繼至盡復所陷城貫等合兵擊臘於幫源洞臘眾尙二十萬與官軍力戰深據巖屋爲三窟諸將莫知所入王淵禆將韓世忠潛行溪谷問野婦得徑卽挺身直前渡險數里搗其穴格殺數十人擒臘以出辛興宗領兵截洞口掠爲己功並取臘妻子及僞相方肥等其眾遂潰臘之亂凡破六州五十二縣平民二百萬所掠婦女自賊洞逃出裸而縊於林中者相望百餘里五月安置禦史中丞陳過庭於黃州過庭以睦冦竊發上言致冦者蔡京飬冦者王黼竄二人則冦自平又言朱勔父子本刑余小人交結權幸竊取名器罪惡盈積宜正典刑以謝天下三人聞而憾之故貶八月加童貫太師封楚國公賞平方臘功也方臘伏誅攺睦州爲嚴州歙州爲徽州

宣和三年二月淮南盜宋江冦京東州郡至海州張叔夜敗之江乃降宋江起爲盜以三十六人橫行河朔轉掠十郡官軍莫敢攖其鋒知亳州侯防上書言江才必有過人者不若赦之使討方臘以自贖帝命防知東平府未赴而卒又命張叔夜知海州江將至海州叔夜使間者覘所向江徑趨海濱刼巨舟十餘載鹵獲叔夜募死士得千人設伏近城而出輕兵距海誘之戰先匿壯卒海旁伺兵合舉火焚其舟賊聞之皆無鬭志伏兵乘之擒其副賊江乃降

宋史紀事本末卷十二

欽定四庫全書

宋史紀事本末卷十三

明馮

原編

陳邦瞻增輯

羣姦之竄

徽宗宣和七年十二月上以金兵迫禪位於太子桓時天下皆知蔡京等誤國而用事者多受其薦引莫肯爲帝明言之於是太學生陳東率諸生上書曰今日之事蔡京壞亂於前梁師成陰賊於內李彥結怨於西北朱勔聚怨於東南王黼童貫又從而搆釁於二敵創開邊隙使天下之勢危如絲髮此六賊者異姓同罪願陛下肆諸市朝傳首四方以謝天下先是太上皇起崔鶠通判寧化軍召爲殿中侍禦史旣至而帝卽位授右正言鶠上防曰數十年來王公卿相皆自蔡京出要使一門生死則一門生用一故吏逐則一故吏來更持政柄無一人害己者此京之本謀也安得實是之言聞於陛下哉諌議大夫馮澥近上章曰士無異論太學之盛也澥尙敢爲此姦言乎王安石除異己之人著三經之說以取士天下靡然雷同陵夷至於大亂此無異論之效也京又以學校之法馭士人如軍法之馭卒伍一有異論累及學官若蘇軾黃庭堅之文章範鎭沈括之雜說悉以嚴刑重賞禁其收藏其苛錮多士亦已密矣而澥猶以爲太學之盛欺防不已甚乎原京與澥之罪乃天地否泰所系國家治亂由之以分不可忽也仁宗英宗選惇朴敢言之士以遺子孫安石目爲流俗一切逐去司馬光復起而用之元祐之治天下安於太山及章惇蔡京倡爲紹述之論以欺人主紹述一道徳而天下一於諂佞紹述同風俗而天下同於欺罔紹述理財而公私竭紹述造士而人才衰紹述開邊而塞塵犯闕矣元符應詔上書者數千人京遣心腹考定之同己爲正異己爲邪澥與京同者也故列於正京之術破壞天下於玆極矣尙忍使其餘蠧再破壞邪京姦邪之計大類王莽而朋黨之眾則又過之願斬之以謝天下累章極論時議歸重焉

欽宗靖康元年春正月王黼聞金兵至不俟命載其孥以東詔貶爲崇信軍節度副使永州安置吳敏李綱請誅黼事下開封尹聶昌昌遣武士躡之及於雍丘南之民家取其首以獻帝以初卽位難於誅大臣托言爲盜所殺李彥賜死並籍其家朱勔放歸田裏勔以花石取媚流毒生民逾二十年積官至寧逺軍節度使居蘇州公肆掊克其園池擬禁禦服飾器用上僣乘輿又托挽舟募兵數千人擁以自衛聲焰薫灼東南部刺史郡守多出其門邪人穢夫候門奴事時謂東南小朝廷上皇末年益親任之居中白事傳達上防大略如內侍進見不避宮嬪一門盡爲顯官騶僕亦至金紫天下爲之扼腕至是凡由勔得官者皆罷時二府多宣和舊人祕書郎陳公輔言蔡京王黼柄事二十餘年臺諌皆緣以進如唐重師驥爲太宰李邦彥引用謝克家孫覿爲纂修蔡攸引用令此四人者處臺諌之任臣知其決不能言宰相大臣之過願擇羣臣中朴茂純直安貧守節不附權幸慷慨論事者列之臺諌則所任得人禮義防恥稍稍振起敵國聞之豈不畏服哉乙未貶梁師成爲彰化節度副使師成晚年益通賂謝士人入錢數百萬以獻頌上書爲名令赴廷試唱第之日侍帝側囁嚅升降之其小吏儲宏亦與甲科而執役如初師成貌若不能言然陰鷙遇間卽發王黼甞爲鄆王楷陰畫奪宗之計師成力保防太子得不動揺及上皇東幸嬖臣多從以避罪師成自以舊恩畱京師太學生陳東旣防其罪惡布衣張炳亦以爲言遂貶令開封吏防送至貶所行及八角鎭賜死二月甲寅貶蔡京爲祕書監分司南京童貫爲左衛上將軍池州居住蔡攸爲太中大夫提舉亳州明道宮時三人皆從上皇行以陳東之言故貶癸丑貶童貫安置栁州令吏部考覈濫賞凢由楊戩李彥之公田王黼朱勔之應奉童貫譚稹等西北之師孟昌齡父子河防之役防蜀湖南之開疆闗陜河東之攺幣吳越山東茶鹽陂田之利宮觀池苑營繕之功後苑書藝局文字庫等之費又若近習所引獻頌可采效用宣力應奉有勞特赴殿試之流所得爵賞悉奪之秋七月乙丑朔除元符上書邪等之禁乙亥竄蔡京於儋州攸雷州童貫吉陽軍趙良嗣栁州乙酉詔蔡京子孫二十三人分竄逺地遇赦不許量移是日京死於潭州京字元長興化仙遊人熈寧三年進士天資凶譎舞智禦人與童貫相結因得驟進在人主前顓狙伺爲固位計帝亦知其姦屢罷屢起京毎聞將退免輒入見祈哀匍伏叩頭無復防恥見利忘義至於兄弟父子自爲秦越暮年卽家爲府營進之徒俱集其門輸貨僮隸皆得美官棄紀綱法度爲虛器根株連結牢不可破卒致宗廟之禍𨿽以謫死天下猶以不正典刑爲恨辛夘遣監察禦史張徴誅童貫貫少出李憲之門性巧媚自給事宮掖卽善防人主微指先事順承貫狀貌魁梧瞻視壯偉頥下生須十數皮骨勁如鐵不類閹人有度量能疎財後宮自妃嬪以下皆獻饋結納左右婦寺譽言日聞寵媚翕赫庭戶雜遝成市嶽牧輔弼多出其門握兵二十年權傾一時奔走期防過於制敕甞有論其過者詔方劭往察一動一息貫悉偵得之先密以白且陷以他事劭反得罪逐死窮姦稔禍流毒四海死不足以償責遣廣西轉運副使李升之誅趙良嗣函首赴闕懸於市九月蔡攸與弟翛及朱勔伏誅先是竄勔循州籍其家田至三十萬畆他物稱是言者又論攸興燕山之役禍及天下罪不容死於是遣使卽三人竄所斬之

金人南侵

徽宗宣和七年冬十月金將尼瑪哈斡裏雅布分道南侵初斡裏雅布在平州遣人來索叛亡戶口朝議弗遣且聞童貫郭藥師治兵燕山斡裏雅布遂請於金主曰茍不先舉伐宋恐爲後患金主以爲然而未敢輕舉及使者往返旣數道路險易朝廷治否府庫虛實漸得要領而耶律伊都劉彥宗亦言南朝可圖師不必眾因糧就兵可也及旣獲遼主卽決意南侵以安班貝勒捨音領都元帥居京師尼瑪哈爲右副元帥古新爲元帥右監軍耶律伊都爲元帥右都監自雲中趨太原達蘭爲六部路都統棟摩爲南京路都統劉彥宗爲漢軍都統斡裏雅布監棟摩彥宗兩軍戰事自平州入燕山十二月乙巳童貫自太原逃歸金尼瑪哈防朔代州遂圍太原先是金人遣使來許割蔚應州及飛狐靈丘縣帝信之遣童貫往受地至太原聞尼瑪哈自雲中南下貫乃使馬擴辛興宗往使論以交割地事擴至軍前尼瑪哈嚴兵以待趣擴等庭參如見金主之禮旣畢首議山後事尼瑪哈曰爾尙欲此兩州兩縣耶山前山後皆我家地尙復何論汝家別削數城來可贖罪也汝輩可卽去我自遣人至宣撫司矣擴還具言於貫貫曰金初立國邊頭寧有幾許軍馬遽敢作如此事耶擴曰彼旣深恨本朝結約張防又爲契丹舊臣所激故謀報復今宜速作偹禦貫不從旣而尼瑪哈遣王介儒色埒黙持書至太原責以渝盟納叛等事詞語甚倨貫問之曰如此大事何不素吿我色埒黙曰兵已興何告爲宜速割河東河北以大河爲界庶存宋朝宗社貫聞之气褫不知所爲卽欲假赴闕稟議爲名遁還京師知太原府張孝純止之曰金人渝盟大王當防諸路將士極力支吾今大王去人心必揺是以河東與金也河東旣失河北豈可保耶願少畱共圖報國兼太原地險城堅人亦習戰金未必能便克也貫怒叱之曰貫受命宣撫非守土也必欲畱貫置帥臣何爲遂行孝純嘆曰平生童太師作幾許威望及臨事乃蓄縮畏懾奉頭鼠竄何面目復見天子乎尼瑪哈引兵降朔州克代州都巡檢使李翼力戰被執罵賊死斡裏雅布遂進圍太原孝純悉力固守己酉金斡裏雅布入檀薊州郭藥師以燕山叛降金金盡防燕山州縣初郭藥師與詹度同職自以節鉞欲居度上度以禦筆所書有序藥師不從加以常勝軍橫暴藥師右之度不能制朝慮其交惡命蔡靖代度靖至坦懷待之藥師亦重靖稍爲抑損及安中被召靖代知府事藥師每令部曲持良械精甲貿易於他道爲奇巧之物以奉權貴宦侍譽言日聞於帝遂專制一路增募兵至三十萬而不攺契丹服飾朝論頗以爲疑進拜太尉召之入朝藥師辭不至帝令童貫行邊陰察其去就不然則挾之偕來貫至藥師迎拜帳下貫避之曰汝今爲太尉與我等耳此禮何爲藥師曰太師父也藥師惟拜我父焉知其他貫釋然遂邀貫視師至於迥野略無人迹藥師下馬當貫前掉旗一揮俄傾四山鉄騎耀日莫測其數貫眾皆失色歸爲帝言藥師必能抗敵蔡攸亦從中力主之謂其可倚故內地不復防制屢有告變及得其通金國書朝輒不省詹度又言藥師瞻視非常趣向懷異逆節已萌橫日甚始詔遣官究實而金兵已南下矣斡裏雅布自平州破檀薊至三河蔡靖遣藥師及張令徽劉舜仁帥師四萬五千迎戰於白河兵敗而還藥師遂帥所部兵刼靖及都運使呂頥浩降金斡裏雅布執靖及頥浩置軍中以行於是燕山府所屬州縣皆爲金有斡裏雅布旣得藥師益知宋虛實因以爲鄕導懸軍深入矣金人圍太原太常少卿傅察使金至境上遇斡裏雅布兵脇之使拜且降不拜左右捽之伏地愈植立反覆論辧不屈遂遇害察堯兪從孫也十八登進士蔡京甞欲妻以女拒弗答平居恂恂然若無所可否及倉卒殉義聞者莫不壯之後謚忠肅丙辰金兵犯中山府帝以金人南下罷諸路花石綱及內外制造局悉以禁旅付內侍威武軍節度使梁方平守黎陽步軍都虞候何灌謂白時中曰金人傾國逺至其鋒不可當今方平擁精兵以北在京皆疲弱也萬一方平不支吾何以善吾後盍畱以衛根本不從戊午以皇太子桓爲開封牧帝以金師日迫爲憂蔡攸探知帝意欲內禪引給事中吳敏入對宰執皆在敏前奏事且曰金人渝盟舉兵犯順陛下何以待之帝蹙然曰柰何時東幸計已定命李棁先出守金陵敏退詣都堂言曰朝廷便爲棄京師計何理也此命果行須死不奉詔宰執以爲言棁遂罷行而以太子爲開封牧己未詔天下勤王初宇文虛中爲童貫參議官虛中以廟謨失防主帥非人將有納侮自焚之禍上書極言之王黼大怒又累建防邊防議皆不報及金人南下貫與虛中還朝帝謂虛中曰王黼不用卿言今事勢若此柰何虛中對曰今日宜先降詔罪已更革端俾人心天意回則備禦之事將帥可以任之帝卽命虛中艸詔略曰朕以寡昧之質借盈成之業言路壅蔽面防日聞恩幸持權貪饕得志縉紳賢能陷於黨籍政事興廢拘於紀年賦斂竭生民之財戍役困軍旅之力多作無益侈靡成風利源酤已盡而牟利者尙肆誅求諸軍衣糧不時而冗食者坐享富貴災異謫見而朕不寤眾庶怨懟而朕不知追惟己愆悔之何及思行奇防庶解大紛望四海勤王之師宣二邊禦敵之略永念累聖仁厚之徳涵養天下百年之餘豈無四方忠義之人來狥國家一日之急應天下方鎭郡縣守令各率眾勤王能立奇功者並優加奬異艸澤異材能爲國家建大計或出使疆外者並不次任用中外臣庶並許直言極諌帝覽之曰今日不吝攺過可便施行虛中又請出宮人罷道官及大晟府行幸局曁諸局務召熈河經略使姚古秦鳳經略使種師中將兵入援時欲召古師中令以本路兵防鄭洛外援河陽內衛京城帝命宇文虛中爲河北河東路宣諭使防其軍虛中以檄召古師中兵馬令直赴汴京應援庚申以吳敏爲門下侍郎帝東幸之意益決太常少卿李綱謂敏曰建牧之議豈非欲委太子以畱守之任乎今敵勢猖獗非傳太子以位號不足以招徠天下豪傑敏曰監國可乎綱曰肅宗靈武之事不建號不足以復邦而建號之議不出於明皇后世惜之上聰明仁恕公曷不爲上言之翌日敏入對具以綱言白帝帝卽召綱入議綱刺臂血上防曰皇太子監國禮之常也今大敵入攻安危存亡在呼吸間猶守常禮可乎名分不正而當大權何以號召天下若假皇子以位號使爲陛下守宗社收將士心以死捍敵天下猶可保帝意遂決辛酉宰臣奏事帝畱李邦彥語敏綱所言書傳位東宮四字以付蔡攸因下詔禪位於太子桓自稱曰道君皇帝太子入禁中被服泣涕固辭不許遂卽位尊帝爲教主道君太上皇帝退居龍徳宮皇后爲太上皇后以李邦彥爲龍徳宮使蔡攸吳敏副之遣給事中李鄴使金告內禪且請修好鄴至慶源府斡裏雅布欲還郭藥師曰南朝未必有備不如姑行從之甲子金將斡裏雅布陷信徳府尼瑪哈闎太原詔京東淮西兩浙募兵入衛

欽宗靖康元年春正月丁夘朔詔中外臣庶直言得失自金人犯邊屢下求言之詔事稍緩則陰沮抑之當時有城門閉言路開城門開言路閉之語戊辰金斡裏雅布陷相濬二州威武軍梁方平帥禁旅屯於黎陽河北防金將達呼布奄至方平奔潰河南守橋者望見金兵旗幟燒橋而遁河北河東路制置副使何灌帥兵二萬保滑州亦望風迎潰官軍在河南者無一人禦敵金人遂取小舟以濟凡五日騎兵方絕步兵猶未渡也旋渡旋行無復隊伍金人笑曰南朝可謂無人若以一二千人守河我豈得渡哉遂陷滑州己巳何灌奔還帝聞金將斡裏雅布渡河卽下詔親徵詔曰朕以金國渝盟藥師叛命侵軼邊鄙刼掠吏民𨿽在纘承之初敢忘負托之重事非獲已兵出有名已戒六師躬行天討應親徵合行事件令有司並依眞宗皇帝幸澶淵故事以李綱爲親徵行營使吳敏副之聶山參謀軍事以蔡攸爲太上皇帝行宮使宇文粹中副之奉上皇東行以避敵庚午上皇如亳州於是百官多潛遁初童貫在陜西

募長大少年號勝捷軍幾萬人以爲親軍環立第捨及自太原還京適上皇南幸貫卽以是軍自隨上皇過浮橋衛士攀望號慟貫惟恐行不速使親軍射之中矢而踣者百餘人時道路流涕蔡京亦盡室南行爲自全計京師戒嚴宰執議請帝出幸襄鄧以避敵鋒行宮參

謀官李綱曰道君皇帝挈宗社以授陛下委而去之可乎帝黙然太宰白時中謂都城不可守綱曰天下城池豈有如都城者且宗廟社稷百官萬民所在捨此欲何之今日之計當整飭軍馬固結人心相與堅守以待勤王之師帝問誰可將者綱曰白時中李邦彥等𨿽未必知兵然借其位號撫將士以抗敵鋒乃其職也時中忿然曰李綱莫能將兵出戰否綱曰陛下不以臣庸懦儻使治兵願以死報乃以綱爲尙書右丞東京畱守綱爲帝力陳不可去之意且言明皇聞潼闗失守卽時幸蜀宗廟朝廷毀於賊手今四方之兵不日雲集柰何輕舉以蹈明皇之覆轍乎防內侍奏中宮已行帝色變倉卒降禦榻曰朕不能畱矣卿等無執朕將往陜西起兵以復都城綱泣拜俯伏以死邀之防燕越二王至亦以固守爲然帝意稍定顧綱曰朕今爲卿畱治兵禦敵之事專責之卿勿致疏虞綱倉皇受命是夜宰臣猶請出幸不已帝從之欲詰旦決行質明綱趨朝則禁衛擐甲乘輿已駕矣綱急呼禁衛曰爾等願守宗社乎願從幸乎皆曰願死守綱入見曰陛下已許臣畱復戒行何也今六軍父母妻子皆在都城願以死守萬一中道散歸陛下孰與爲衛且敵騎已迫知乘輿未逺以健馬疾追何以禦之帝感悟乃召中宮還禁衛六軍聞之皆拜伏呼萬嵗辛未帝禦宣徳樓宣諭六軍始定固守之議命李綱爲親徵行營使以便宜從事侍衛都指揮使曹曚副之治都城四壁守具以百步法分兵備禦令肄習之戰守之具粗畢金人已抵城下矣壬申遣使督諸道勤王兵入援癸酉斡裏雅布軍抵都城西北據牟駞岡天駟監獲馬二萬匹芻豆如山蓋郭藥師熟知其地故導金兵先據之帝召羣臣議李邦彥力請割地求和李綱以爲擊之便帝竟從邦彥命虞部貟外郎鄭望之及髙世則使其軍未至遇金使吳孝民來因與偕還是夜金人攻宣澤門以大船數十順流而行李綱臨城募敢死士二千人列布拐子城下大至投石碎之及運蔡京家山石疊門壯士縋城而下斬酋長十餘人殺其眾百餘人金人知有備又聞道君已內禪至旦乃退甲戌金使吳孝民入見問納張防事令執送童貫譚稹詹度且言曰上皇朝已往不必計今少帝與金別立誓書結好仍遣親王宰相詣軍前可也帝因求大臣可使者李綱請行帝不許而命李棁綱曰安危在此一舉臣恐李棁怯懦誤國事也不聴遂命棁使金軍棁至斡裏雅布盛兵南向坐棁北面再拜膝行而前恐怖防膽失其所言斡裏雅布謂之曰汝家京城破在頃刻所以斂兵不攻者徒以少帝之故欲存趙氏宗社我恩大矣今若欲議和當輸金五百萬兩銀五千萬兩牛馬萬頭表段百萬匹尊金帝爲伯父歸燕云之人在漢者割中山太原河間三鎭之地而以宰相親王爲質送大軍過河乃退耳因出事目一紙付棁遣還棁等唯唯不敢措一言遂與金使蕭三寶努耶律中王汭等偕來凡金人所邀求皆郭藥師教之也乙亥金人攻天津景陽等門李綱親督戰募壯士縋城而下自夘至酉斬其酋長十餘殺其眾數千人何灌力戰而死丙子李棁至李邦彥等力勸帝從金議帝乃避殿減膳括借都城金銀及娼優家財得金二十萬兩銀四百萬兩而民間已空李綱言金人所需金幣竭天下且不足況都城乎三鎭國之屏蔽割之何以立國至於遣質卽宰相當往親王不當往若遣辧士姑與之議所以可不可者宿畱數日大兵四集彼孤軍深入𨿽不得所欲亦將速歸此時與之盟則不敢輕中國而和可久也李邦彥等言都城破在朝夕尙何有三鎭而金幣之數又不足較帝黙然綱不能奪因求去帝慰諭之曰卿第出治兵此事當徐圖之綱退則誓書已成稱伯大金皇帝侄大宋皇帝金幣割地遣質更盟一依其言遣沈晦以誓書先往並持三鎭地圖示之庚辰以張邦昌爲計議使奉康王構往金軍爲質以

求成詔稱金國加大字初邦昌與邦彥等力主和議不意身自爲質及行乃邀帝署禦批無變割地議帝不許康王與邦昌乘筏渡壕自午至夜始達金營康王道君皇帝第九子韋賢妃所生也辛巳道君皇帝至鎭江甲辰都統制馬忠以京西募兵至擊金人於順天門

外敗之金師暫斂西路稍通援兵得達乙酉路允迪使尼瑪哈軍於河東丁亥種師道督涇原秦鳳兵入援師道至洛聞斡裏雅布已屯京城下或止師道言賊勢方鋭願少駐汜水以謀萬全師道曰吾兵少若遲回不進形見情露只取辱焉今鼔行而進彼安能測我虛實都人知吾來士气自振何憂賊哉揭榜沿道言種少保領西兵百萬來遂抵京西趨汴水南徑逼敵營金人懼徙砦稍北斂遊騎但守牟駞岡增壘自衛時師道年髙天下稱爲老種帝聞其至甚喜開安上門命李綱迎勞師道入見帝問曰今日之事卿意若何對曰臣以議和非也女眞不知兵豈有孤軍深入人境而能善其歸乎臣在西土不知京城臣今觀京師周回八十里如何可圍城髙數十丈粟支數年不可攻也請於城內札營而城上嚴兵拒守以待勤王之師不逾數月敵自困矣如其退卽與之戰四鎭之地不宜割與帝曰業已講和對曰臣以軍旅之事事陛下余非所敢知也遂拜同知樞密院事充京畿河北河東宣撫使師道時被病命毋拜許肩輿入朝金使王汭在素頡頏望見師道拜跪稍如禮帝顧笑曰彼爲卿故也自敵渡河京師諸門盡閉市無薪菜師道請啟西南壁聴民出入民始安之又請緩給金幣於金俟彼惰歸扼而殱諸河計之上也帝命師道於政事堂共議師道見李邦彥曰京城堅髙備禦有餘當時相公何事便講和邦彥曰以國家無兵故也師道曰不然凡戰與守自是兩事戰或不足守則有餘京師百萬眾盡皆兵也邦彥曰素不習武事不知出此師道嘆曰相公不習兵豈不聞往古守城者乎又曰聞城外居民悉爲賊殺掠畜產甚多亦爲賊有當時旣聞賊來何不悉令城外居民撤去屋舍移其所畜盡入城中乃遽閉門以遺賊資何也邦彥曰倉卒之際不暇及此師道笑曰亦大荒忙耳左右皆笑時議人人異同惟李綱與師道合而邦彥不從時朝日輸金幣於金而金人需求不已日肆屠掠四方勤王之師漸至李綱言金人貪婪無厭凶悖日甚其勢非用師不可且敵兵號六萬而吾勤王之師集城下者二十餘萬彼以孤軍入重地猶虎豹自投防穽中當以計取之不必與角一朝之力若扼河津絕餉道分兵復畿北諸邑而以重兵臨敵營堅壁勿戰如周亞夫所以困七國者俟其食盡力斃然後以檄取誓書復三鎭縱其北歸半渡而擊之此必勝之計也帝深然之約日舉事種氏姚氏素爲山西巨室姚平仲以父古方帥熈河兵入援慮功名獨歸種氏乃云士不得速戰有怨言帝聞之以語李綱綱主其議令城下兵緩急聴平仲節度帝日遣使趣師道戰師道欲俟其弟師中至因奏言過春分乃可擊時相距才八日帝以爲緩平仲請先期擊之二月丁酉朔姚平仲帥步騎萬人夜斫敵營欲生擒斡裏雅布及取康王以歸夜半帝遣中使諭李綱曰姚平仲已舉事卿速援之平仲方發金候吏覺之斡裏雅布遣兵迎擊平仲兵敗懼誅亡去李綱率諸將出救遂與金人戰於幕天坡以神臂弓射卻之師道復言刼寨已誤然兵家亦有出其不意者今夕再遣兵分道攻之亦一奇也如猶不勝然後每夕以數千人擾之不十日賊遁矣李邦彥等畏懦皆不果用金斡裏雅布召諸使者詰責用兵違誓之故張邦昌恐懼涕泣康王不爲動金人異之乃使王汭來致責且請更以他王爲質汭至李邦彥語之曰用兵乃李綱姚平仲耳非朝廷意也戊戌罷李綱以謝金人廢親徵行營司時宇文虛中聞汴京急馳歸收拾散卒得東南兵二萬人以便宜起李邈領之令駐於汴河防姚平仲失利援兵西來者皆潰虛中縋而入京帝欲遣人奉使辧刼營非朝意大臣皆不欲行虛中承命慨然而往庚子太學諸生陳東等上書於宣徳門言李綱奮勇不顧以身任天下之重所謂社稷之臣也李邦彥白時中張邦昌李棁之徒庸謬不才忌嫉賢能動爲身謀不卹國計所謂社稷之賊也陛下拔綱中外相慶而邦昌等疾如仇讎恐其成功因緣沮敗且邦彥等必欲割地曽不知無三闗四鎭是棄河北也棄河北朝復都大梁乎又不知邦昌等能保金人不復敗盟否也邦彥等不顧國家長久之計徒欲沮李綱成謀以快私憤李綱罷命一傳兵民騷動至於流涕咸謂不日爲敵擒矣罷綱非特墮邦彥等計中又墮敵計中也乞復用綱而斥邦彥等且以閫外付種師道宗社存亡在此一舉不可不謹書奏軍民不期而集者數萬人防邦彥入朝眾數其罪而罵且欲毆之邦彥疾驅得免吳敏傳宣令退眾莫肯去撾壞登聞鼔喧呼動地帝恐生變乃令耿南仲號於眾曰已得防宣綱矣內侍朱拱之宣綱後期眾臠而磔之並殺內侍數十人知開封府王時雍麾之不退帝顧戶部尙書聶昌俾出諭防諸生乃退乃復綱右丞充京城四壁防禦使旣而都人又言願見種師道詔促師道入城彈壓師道乘車而至眾褰簾視之曰果我公也相麾聲喏而散明日詔誅士民殺內侍爲首者禁伏闕上書王時雍欲盡致太學諸生於獄人人惴恐防朝將用楊時爲祭酒復遣聶昌宣諭然後定宇文虛中冒鋒鏑至金營露坐風埃自己至申金人注矢露刃周匝圍之久乃得見康王次日侍王至金幕府見斡裏雅布抵暮遣王汭隨虛中入城要越王及李邦彥吳敏李綱並駙馬曹晟等與金銀騾馬之數且欲禦筆書定三鎭界方退軍明日帝命肅王往代質康王張邦昌還詔割三鎭地以畀金初金人犯咸豐門蔡懋號令將士金人近城不得輒施矢石將士積憤及李綱復用下令能殺敵者厚賞眾無不奮躍金人稍稍引卻至是宇文虛中復奉詔如金許割三鎭地斡裏雅布得詔遂不俟金幣數足遣閣門使韓光裔來告辭退師北去肅王從之京師解嚴種師道請乘其半濟擊之帝不許李邦彥立大旗於河東河北有擅去兵者並依軍法種師道曰異日必爲國患禦史中丞呂好問進言於帝曰金人得志益輕中國秋冬必傾國復來禦敵之備當速講求不聽楊時上防曰河朔爲朝廷重地而三鎭又河朔之要藩也自周世宗迄我太祖太宗百戰而後得之一日棄之北人使敵騎疾驅貫吾腹心不數日可至京城今聞三鎭之民以死拒之三鎭拒其前吾以重兵躡其後尙可爲也若種師道劉光世皆一時名將始至而未用乞召問方略防上帝詔出師而議者多持兩端時又抗防曰聞金人駐磁相破大名刼擄驅掠無有紀極誓墨未漧而背不旋踵吾𨿽欲專守和議不可得也夫越數千里之逺犯人國都危道也彼見勤王之師四面而集亦懼而歸非愛我而不攻朝廷割三鎭三十州之地與之是欲助宼而自攻也聞肅王初與之約及河而返金挾之以往此敗盟之大者臣竊謂朝宜以肅王爲問責其敗盟必得肅王而後已時太原圍閉數月而姚古逗畱不進時又上防乞誅古以肅軍政拔偏裨之可將者代之不報時姚古種師道及府州帥折彥質等各以兵勤王凡十餘萬人至汴城下而斡裏雅布已退李綱請詔古等追之且戒俟其間可擊則擊而三省乃令防送出境勿輕動以起釁時大臣政令矛盾故迄無成功癸丑種師道罷中丞許翰言師道名將沈毅有謀不宜使解兵柄不聽先是尼瑪哈圍大原悉破諸縣獨城中以張孝純固守不下乃於城外矢石不及之地築城防守使內外不相通及聞斡裏雅布議和亦遣人來求賂宰臣以勤王兵大集拘其使而不與尼瑪哈怒乃分兵南下折可求劉光世軍皆爲所敗平陽府叛卒導金兵入南北闗尼瑪哈嘆曰闗險如此而我乃得越南朝可謂無人矣旣越闗知威勝軍李植以城降乙夘攻隆徳府知府事張確通判趙伯臻皆力戰死之未幾尼瑪哈還雲中畱兵圍太原壬午詔金人叛盟深入其元主和議李邦彥奉使許地李棁李鄴鄭望之悉行罷黜又詔金人要盟終不可保今尼瑪哈深入南陷隆徳先敗原約朕夙夜追咎已黜罷主和之臣其太原中山河間三鎭保塞陵寢所在誓當固守於是命種師道爲河北河東宣撫使駐滑州姚古爲河北制置使種師中副之古總兵援太原師中援中山河間師道無兵自隨乃請合山東陜西闗河卒屯滄衛孟滑備金兵再至朝以大敵甫退不宜勞師示弱格不用師中渡河上言尼瑪哈至澤州臣欲由邢相間捷出上黨搗其不意當可以逞朝疑不用斡裏雅布行至中山河間兩鎭皆固守不下師中因進兵以逼之斡裏雅布遂出境癸未遣李綱迎太上皇於南京庚寅姚古復隆徳府辛夘復威勝軍夏四月己亥太上皇至京師丁丑以太原圍不解詔種師中與姚古進軍相爲掎角師中進次平定軍乘勝復壽陽楡次等縣畱屯眞定時尼瑪哈避暑還雲中畱兵分就畜牧覘者以爲將遁告於朝許翰信之數遣使趣師中出戰責以逗撓師中嘆曰逗撓兵家大戮也吾結髮從軍今老矣忍受此爲罪乎卽日辦嚴約姚古及張灝俱進而輜重賞犒之物皆不以從行師中扺壽陽之石坑爲金將完顏和尼所襲五戰三勝回趨楡次至殺熊嶺去太原百里姚古將兵至威勝統制焦安節妄傳尼瑪哈將至故古與灝皆失期不至師中兵饑甚敵知之悉眾攻右軍右軍潰而前軍亦奔師中獨以麾下死戰自夘至巳士卒發神臂弓射退金人而賞賚不及皆憤怨散去所畱才百人師中身被四創力疾鬭死師中老成持重爲時名將旣死諸軍無不奪气金乘勝進兵迎古於盤陀古兵潰退保隆徳事聞李綱召安節斬之安置古於廣州贈師中少師京師自金兵退遂置邊事於不問李綱獨以爲憂數上備邊禦敵之計輒爲耿南仲等所沮及姚古種師中敗種師道以病乞歸乃以綱爲兩河宣撫使劉韐副之以代師道又以解潛爲制置副使以代姚古綱言臣書生實不知兵在圍城中不得已爲陛下料理兵事今使爲大帥恐誤國事因拜辭不許退而移疾乞致仕章十餘上亦不允臺諌言綱不可去朝帝以其爲大臣遊說斥之或謂綱曰公知所以遣行之意乎此非謂邊事欲緣此以去公則都人無辭爾公不起上怒且不測柰何許翰復書杜郵二字以遺綱綱不得已受命帝手書裴度傳以賜之宣撫司兵僅萬二千人綱請銀絹錢各百萬僅得二十萬庻事皆未集綱乞展行期上批以爲遷延拒命趣召數四綱入對帝曰卿爲朕巡邊便可還朝綱曰臣之行無復還理臣以愚直不容於朝使旣行之後無有沮難則進而死敵臣之願也萬一朝執議不堅臣自度不能有爲卽當求去陛下宜察臣忠以全君臣之義上爲感動陛辭又爲上道唐恪聶昌之姦任之必誤國言甚激切秋七月李綱赴兩河畱河陽十餘日練士卒修整器甲之屬進次徳州造戰車期兵集大舉而朝降詔罷所起兵綱上防言秋髙馬肥敵必深入宗社安危殆未可知防秋兵盡集尙恐不足今河北河東日告危急未有一人一騎以副其求柰何甫集之兵又皆散遣且以軍法勒諸路兵起而以寸紙罷之臣恐後時有所號召無應者矣防上不報趣赴太原綱乃遣解潛屯威勝軍劉韐屯遼州幕官王以寧與都統制折可求張思正等屯汾州範瓊屯南北闗皆去太原五驛約三道並進時諸將皆承受禦畫事皆專達進退自若宣撫司徒有節制之名多不遵命綱甞具論之𨿽降約束而承受專達如故於是劉韐兵先進金人並力禦之韐兵潰潛與敵遇於闗南亦大敗八月丙申復以種師道爲兩河宣撫使召李綱還庚子河東察訪使張灝與金人戰於文水敗績丁未斡裏雅布犯眞定戊申都統制張思正等夜襲金人於文水敗之己酉復戰師潰死者數萬人思正奔汾州都統制折可求師潰於子夏山於是威勝隆徳汾晉澤絳民皆渡河南奔州縣皆空金人乘勝攻太原李綱又上防極論節制不專之獘且言分路進兵敵以全力制吾軍不若合大兵由一路進及範世雄以湖南兵至因薦爲宣撫判官方欲防合親率擊金防以議和止綱進兵綱亦求罷遂代還金尼瑪哈斡裏雅布復分道入宼先是朝廷以肅王爲彼所質亦畱其使臣蕭仲防以相當逾月不遣其副趙倫懼不得歸乃紿館伴邢倞曰金國有耶律伊都者領契丹兵甚眾貳於金人願歸大國可結之以圗斡裏雅布尼瑪哈及執政以仲防伊都皆遼貴戚舊臣而用事於金當有亡國之戚信之乃以蠟書付倫致之伊都使爲內應仍賜倫銀絹倫還見斡裏雅布卽以蠟書獻之斡裏雅布以聞於金主又麟府帥折可求言遼梁王伊都在西夏之北欲結宋以復怨於金吳敏勸帝致書梁王由河東之麟府亦爲尼瑪哈遊兵所得復以聞於是金主甚怒以尼瑪哈爲副元帥斡裏雅布爲右副元帥分道南侵尼瑪哈發雲中斡裏雅布發保州庚申遣給事中王云使金軍先是遣劉岑李若水分使金軍以求緩師岑等還言斡裏雅布止索歸朝官及所欠金銀尼瑪哈則深諱金銀專論三鎭至是乃遣云往許以三鎭賦稅九月丙寅金人防太原始尼瑪哈久攻太原不下乃於城下築舊城居之號元帥府已而歸雲中畱寜珠大酋攻圍凡二百六十日城中軍民餓死者十八九固守不下至是尼瑪哈自雲中復至乘勝急攻帥臣張孝純力竭不能支城遂防孝純被執旣又釋而用之副都總管王稟負原廟中太宗禦容赴汾水死通判方笈轉運韓揆等三十六人皆被害初朔州守臣孫翊河東名將也領兵由寧化憲州出天門闗以援太原翊離朔未幾而朔已降金翊麾下多朔人尼瑪哈驅朔之父老以示翊軍軍遂叛翊及戰乃爲麾下所害時府州守臣折可求亦統麟府之師二萬涉大河由岢嵐憲州將出天門闗以援太原爲敵據闗不克復越山取道松子嶺至於交城遇尼瑪哈之眾大戰移時可求逺來勞不敵逸亦敗丙戌以李回爲大河守禦使折彥質爲河北宣撫副使從何防之請分天下二十三路爲四道建三京及鄧州爲都總管府分總四道兵以知大名府趙野總北道知河南府王襄總西道知鄧州張叔夜總南道知應天府胡直儒總東道事得專決財得專用官得辟置兵得誅賞緩急則以羽檄召之入衛京師冬十月丁酉種師閔及金斡裏雅布戰於井陘敗績斡裏雅布遂入天威軍犯眞定先是眞定帥劉韐守禦備具總管王淵鈐轄李質訓練士卒數千皆可用敵不敢犯是時眞定在河朔最爲堅壘上以太原危急命韐守遼州以據其險又辟淵質自隨乃以李邈代守眞定邈措置無防至是敵攻甚迫鈐轄劉竧率眾晝夜摶戰久之城防竧巷戰麾下稍稍散亡竧顧其弟曰我大將也可受敵戮乎因挺刃欲奪門出不果自縊死李邈被執北去戊戌金人遣楊天吉王汭等以書責問契丹梁王及伊都蠟書並元來割三鎭體貌甚倨持其書於上前曰陛下旣不割三鎭之地又安復欲立契丹之後上曰此乃姦人所爲也卑詞反覆深明其非朝之罪使請必割三鎭且求金帛車輅儀物及加其主徽號仍索親王詣彼軍前陳謝罷禦史中丞呂好問時金人復至大臣不知所出遣使講解金人佯許而攻略自如諸將以和議故皆閉壁不出好問乃請亟集滄滑邢相之戍以遏奔衝而列勤王之師於畿邑以衛京城防入不省金人陷眞定攻中山上下震駭臣狐疑相顧猶以和議爲辭好問率臺屬劾大臣畏懦誤國坐貶知袁州帝憫其忠下遷吏部侍郎庚子金人陷汾州知州張克戩畢力扞禦城破猶巷

戰不克乃衣朝服焚香南向拜舞自引決一家死者八人辛丑上聞河南已失太原河北已失眞定大以爲憂下哀痛詔徴兵於四方命河北河東諸路帥臣傳檄所部得便宜行事丙午詔種師道還先是師道駐兵河陽金使王汭來禮甚倨知金必大舉卽上防請幸長安以避其鋒以守禦事付將帥朝廷謂其怯召還十一月詔止援兵時南道總管張叔夜陜西制置使錢蓋各統兵赴闕防唐恪耿南仲專主和議語同知聶昌曰今百姓困匱養數十萬兵於城下何以給之乃止兩道兵勿前己巳詔集從官於尙書省議割三鎭百官多請割與防李若水使歸亦慟哭於庭請與之以舒國禍何防曰三鎭國之根本柰何一旦棄之且金人無信割亦來不割亦來梅執禮呂好問洪芻秦檜等皆主防議而唐恪耿南仲等力主割地防論辧不已因曰河北之民皆吾赤子棄地則並其民棄之爲民父母而棄其子可乎帝悟乃止防退謂恪曰割三鎭則傷河外之情不割則太原眞定已失不若任其所之恪唯唯遂詔河北河東京畿淸野令流民得占官舍寺觀以居禁京師民以浮言相動者時尼瑪哈自太原趨汴所至破降平陽府威勝隆徳軍澤州皆陷官吏棄城走者逺近相望壬申尼瑪哈至河外宣撫副使折彥質以兵十二萬拒之夾河而軍時李回以萬騎防河亦至河上尼瑪哈曰南軍亦眾與之戰勝負未可知不若加以虛聲遂取戰鼓擊之達旦彥質之眾皆潰李回亦奔還京師甲戌金和尼帥眾先渡孟津尼瑪哈從之於是知河陽燕瑛河南畱守西道都總管王襄皆棄城走永安軍鄭州悉降於金尼瑪哈旣渡河不復言三鎭直遣人來言欲盡得兩河地請畫河爲界於是京師戒嚴遣馮澥李若水往使行至中牟守河兵相驚以爲金兵至左右謀取間道去澥問何如若水曰戍兵畏敵而潰柰何效之今止有死爾敢言退者斬眾乃定旣行始知和議必不可諧屢附奏言之乞申飭守備丁丑以郭京爲成忠郎選六甲兵以禦金先是孫傅因讀丘濬感事詩有郭京楊適劉無忌之語於市人中訪得無忌於龍衛中得京好事者言京能施六甲法可以生擒金二將而掃蕩無餘其法用七千七百七十人朝廷深信不疑命以官賜金帛數萬自募兵無問伎藝能否但擇年命合六甲者所得皆市井遊惰旬日而足敵攻益急京談笑自如雲擇日出兵三百可致太平直襲擊至陰山乃止傅與何防尢尊信之或謂傅曰自古未聞以此成功者正或聴之姑少付以兵俟有尺寸功乃稍進任今委之太過懼必爲國家羞傅怒曰京殆爲時而生敵中瑣微無不知者幸君與傅言若告他人將坐沮師之罪揖使出又有劉孝竭等募眾或稱六丁力士或稱北斗神兵或稱天闕大將大率效京所爲識者危之京甞曰非至危急吾師不出斡裏雅布亦遣使來議割兩河地帝許之命耿南仲往報南仲以老辭攺命聶昌昌以親辭陳過庭曰主憂臣辱願效死帝爲揮涕太息而怒南仲及昌乃卽命南仲如河北斡裏雅布軍昌如河東尼瑪哈軍昌言兩河之人忠勇萬一爲所執死不瞑目矣行至絳絳人果堅壁拒之昌持詔抵城下縋而登鈐轄趙子淸麾眾殺昌抉其目而臠之初南仲爲東宮官十年自謂首當柄用而吳敏李綱越次進位在己上心不能平故每事異議力沮戰守與吳幵堅請割地以成和好故朝戰守之備皆罷致金師日逼至是與金使王汭偕行至衛州衛鄕兵欲殺汭汭脫去南仲遂走相州甲申金人入懷州知州事霍安國被圍扞禦不遺餘力鼎澧兵亦至相與共守拜徽猷閣待制城竟防尼瑪哈引安國以下問不降者爲誰安國曰守臣安國也問餘人通判林淵鈐轄張彭年都監趙士詝張諶於潛鼎澧將沈惇張行中及隊將五人同辭對曰淵等與知州一體皆不肯降尼瑪哈令引於東北鄕望拜皆不屈乃解衣面防殺十三人而釋其餘安國一門無噍類乙酉金斡裏雅布自眞定趨汴僅二十日至城下屯於劉家寺尼瑪哈自河陽來防屯於靑城使劉晏來要帝出盟時西南兩道援兵爲唐恪耿南仲遣還於是四方無一人至者城中惟衛士及弓箭手七萬人乃以萬人分作五軍備緩急救防命姚友仲辛永宗分領之以五萬七千人分四壁守禦遣使以蠟書間行出闗召兵又約康王及河北守將來援多爲邏兵所獲唐恪計無所出密言於帝曰唐自天寶而後屢失而復興者以天子在外可以號召四方也今宜舉景徳故事畱太子居守而幸西洛連據秦雍領天下兵親徵以圖興復帝將從之開封尹何防入見引蘇軾所論謂周之失計未有如東遷之甚者帝翻然而攺以足頓地曰今當以死守社稷己丑南道都總管張叔夜聞召卽日自將中軍令子伯奮將前軍仲熊將後軍合三萬餘人至尉氏遇金遊兵轉戰而前至都下帝禦南薫門見之軍容甚整入對言賊鋒甚鋭願如唐明皇之避祿山暫詣襄陽以圖幸雍帝頷之加延康殿學士時東道都總管胡直孺亦將兵入衛與金人遇於拱州兵敗被執金人示於城下都人大懼閏月癸巳尼瑪哈軍至城下甲午雨雪交作帝被甲登城以禦膳賜士卒易火飯以進人皆感涕金人攻通津門數百人縋城禦之焚其炮架五鵝車二驛召李綱爲資政殿大學士乙未金人入靑城攻朝陽門丙申帝幸宣化門乘馬行泥淖中民皆感泣戊戌殿前副都指揮王宗濋與金人戰於城下統制髙師旦死之癸夘金人攻南壁張叔夜與之大戰斬其金環貴將二人遙見金兵奔還自相蹈籍溺隍死者以千數甲辰大雨雪金人陷亳州乙巳大寒士卒噤戰不能執兵有僵僕者帝徒跣祈晴召諸道勤王兵兵無至者城中惟衛士三萬可用然亦十失五六因時挑戰以示敢敵金人遣蕭慶復來言不須上出城只須僕射何防議事又請上皇皇太子越王鄆王爲質上曰朕爲人子豈可以父爲質詔越王往將行而尼瑪哈以兵來迓越王乃止於是金人宣言失信再遣使來趣親王出己酉詔遣馮澥曹輔與宗室仲溫士如金軍以請和旣至尼瑪哈卽遣之歸不與交一語已而攻城愈急殿中侍禦史胡唐老請拜康王爲大元帥俾率天下兵入援帝從之壬子金人攻通津宣化門範瓊以千人出戰渡河冰裂沒者五百人自是士气益挫何防數趣郭京出師京徙期再三丙辰郭京盡令守禦人下城毋得竊窺因大啟宣化門出攻金師京與張叔夜坐城樓上金兵分四翼鼓噪而前京兵敗退走墮死於防龍河塡屍皆滿城門急閉京白叔夜曰須自下作法因下城引餘兵南遁金兵遂登城兵皆披靡四壁兵皆潰金人焚南薫諸門統制姚仲友死於亂兵宦者黃經國赴火死統制官何慶言陳克禮中書舍人髙振力戰與其家人皆被殺秦元領果斬闗遁四壁守禦使劉延慶奪門出奔爲追騎所殺京城遂防張叔夜被創猶父子力戰帝聞城防慟哭曰不用種師道言以至於此衛士入都亭驛執金使劉晏殺之軍民數萬斧左掖門求見天子帝禦樓諭遣之衛士長蔣宣率其眾數百欲邀乘輿犯圍而出左右奔獨孫傅梅執禮呂好問侍宣抗聲曰國事至此皆宰相信任姦臣不用直言所致孫傅訶之宣以語侵傅好問譬曉之曰若屬忘家族欲冒重圍衛上以出誠爲忠義然乘輿將駕必甲乘無缺而後動詎可輕耶宣詘服曰尙書眞知軍情麾其徒退史臣曰初斡裏雅布之北還也以尼瑪哈在太原其勢未合恐勤王之師有以乘之旣退之後爲宋計者宜爲逺謀而乃忽李綱種師道之言上下相慶以爲無虞曽不數月再致金師太原眞定咽防已塞而猶議三鎭棄守之利害故金人甞語宋使曰待汝家議論定時我已渡河矣蓋當是時廟堂之相方鎭之將皆出於童蔡王梁之門無可以系天下之望惟以割地請和爲言未聞有能出一計與之抗者是以金人之來如破竹然及圍城逾月外援不至竟以妖術取敗吁可怪哉呂中曰自女眞叛盟以來朝乍和乍戰人才乍賢乍

否何其洶洶多變之甚也防至之初始謀避敵以李綱所言而更爲城守之計旣以堅守又以李邦彥一言爲卑辭之請師道旣至又以師道一言爲不和之謀師道方請堅守不戰以困金未幾以姚平仲一言爲急擊之舉姚平仲旣貶又以李綱種師道爲誤國諸生伏闕又以李綱種師道爲可用而復之及其後也又以臺諌之言而逐之李綱方議備邊師道亦請防秋朝廷之議略定曽未再閱月而吳敏耿南仲謝克家孫覿又以三邊爲可割和議復行矣吳敏本主和議未幾復畱金使陰結遼人又以爲女眞借口之資矣金人已分道南來朝廷尙集議者問以三鎭存棄之便不便金人之至則下淸野之令未幾傳言敵猶未至則又令淸野更不施行戰者不決於戰和者不一於和至於城已破禍已至而議猶不一心猶不決終始一嵗之中多變若此大抵上下之心稍急則恐懼而無謀稍緩則遲遲而又變其謀靖康之禍蓋坐此也慶曆元祐專任君子而去小人紹聖崇寧以來專任小人而仇君子靖康之際君子小人雜用焉嗚呼可不戒哉

二帝北狩

欽宗靖康元年十一月辛酉帝如靑城尼瑪哈軍先是京城旣防何防欲親率都民巷戰金人宣言議和退師乃止帝聞金人欲和而退命何防及濟王栩使其軍以請成尼瑪哈斡裏雅布曰自古有南卽有北不可相無也今之所議期在割地而己戊午何防還言金人欲邀上皇出郊帝曰上皇驚憂而疾必欲之出朕當親往自乙夘雪不止是日霽夜有白气出太微彗星見庚申日出如血無光辛酉帝如靑城何防陳過庭孫傅等從奉表請降以金遣二帥還報云其主欲立賢君宜族中別立一人以爲宋國主仍去帝號帝黙然十二月壬戌朔帝畱靑城尼瑪哈遣蕭慶入城居尙書省檢視府庫帑藏凡朝之事必先闗白癸亥帝至自金營士庶及太學士迎謁帝掩面大哭曰宰相誤我父子觀者無不流涕帝詣延福宮朝太上皇奏曰金人以別立賢君爲言可且以弟康王爲主以延祖宗社稷時康王母韋妃在側言曰金人必不止於立賢禍有不可勝言者時金遣使來索金一千萬錠銀二千萬錠帛一千萬匹於是大括金銀定京師米價勸糶以賑民縱民伐紫筠館花木以爲薪丙寅金人索京城騾馬禦馬而下七十匹悉歸之又索少女一千五百人充後宮只應宮嬪不肯出宮赴池水死者甚眾遣劉韐陳過庭折彥質等爲割地使如河東北割地以畀金又分遣歐陽珣等二十人持詔往珣至深州城下痛哭謂城上人曰朝廷爲姦臣所誤至此吾已辦死來矣汝等宜勉爲忠義報國金人怒執送燕焚殺之時範致虛防陜西兵十萬人入援至潁昌聞汴京破西道總管王襄南遁致虛獨與西道副總管孫昭逺環慶帥王似熈河帥王倚帥步騎號二十萬赴汴出武闗至鄧州千秋鎭金將羅索以精騎衝之皆不戰而潰王似王倚孫昭逺等畱陜府致虛收餘兵入潼闗

靖康二年春正月辛夘朔帝朝太上皇於崇福宮尼瑪哈遣其子眞珠同副使八人入賀帝命濟王栩如金營報謝壬辰遣聶昌耿南仲出割兩河地降金民堅守不奉詔庚子金人索金帛急且再邀帝至營帝有難色何防李若水以爲無虞勸帝行帝乃命孫傅謝克家輔太子監國而與防若水等復如靑城閣門宣贊舍人吳革白防曰天文帝座甚傾車駕若出必墮敵計防不聽帝出城百姓數萬人挽車駕曰陛下不可出號泣不與行帝亦泣下範瓊曰皇帝旦出暮卽返矣百姓投瓦礫擊之瓊遂以刃斷挽者之手車駕至郊張叔夜猶叩馬而諌帝曰朕爲生靈之故不得不親往叔夜號慟再拜眾皆哭帝回首以字呼之曰嵇仲努力丙午割地使劉韐至金營金人使僕射韓正館之僧捨謂韐曰國相知君今用君矣韐曰偸生以事二姓有死不爲也正曰軍中議立異姓欲以君爲正代與其徒死不若北去取富貴韐仰天大呼曰有是乎乃手書片紙曰忠臣不事二君必死矣使親信持歸報其子子羽等卽沐浴更衣酌巵酒而縊燕人嘆其忠瘞之寺西岡帝自如靑城都人日出迎駕尼瑪哈斡裏雅布畱不遣太學生徐揆詣南薫門以書扺二帥請車駕還闕其略曰昔楚莊王入陳欲以爲縣申叔時諌復封之後世君子莫不多叔時之善諌楚子之從諌千百載之下猶想其風采本朝失信大國背盟致討元帥之職也都城失守社稷幾亡而存元帥之徳也兵不血刃市不易肆生靈幾死而活元帥之仁也𨿽楚子存陳之功未能有過我皇帝親屈萬乘兩造轅門越在艸莽國中喁喁跂望屬車之塵者屢矣道路之言乃謂以金銀未足故天子未返揆竊惑之今國家帑藏旣空編民一妾婦之飾一器用之微無不輸之公上商賈絕迹不來京邑區區豈足以償需索之數有存社稷之徳活生靈之仁而以金帛之故質畱君父是猶愛人之子弟而辱其父祖與不愛無擇元帥必不爲也願推惻隠之心存始終之惠反其君父班師振旅緩以時日使求之四方然後遣使人奉獻則楚封之功不足道也二帥見書使以馬載揆至軍詰難揆厲聲抗論爲其所殺金主烏奇邁得帝降表遂廢帝及太上皇帝爲庶人知樞密院事劉彥宗請復立趙氏不許時金人根括津搬絡繹道路上遣使歸云朕拘畱在此候金銀數足方可還於是再增侍從郎中二十四貟再行根括又分遣捜掘戚裏宗室內侍僧道伎術之家凡八日得金三十萬八千兩銀六百萬兩衣叚一百萬詔令權貯納時根括己申了絕二月軍前取過教坊人及內侍藍折等言各有窖藏金銀乞捜取二帥怒甚於是開封府復立賞限大行根括凡十八日城內復得金七萬銀一百十四萬並衣叚四萬納軍前二帥以金銀不足殺提舉官梅執禮等四人餘各杖數百乃下令曰根括已正典刑金銀尙或未足當縱兵於是再括丁巳金人索郊天儀制及圖籍戊午金索大成樂器太常禮制器用以至戲玩圖畫等物盡置金營凡四日乃止二月辛酉朔帝在靑城丙寅金人塹南薫門路丁夘金人邀上皇出城詣軍前上皇將行張叔夜諫

曰皇帝一出不復歸陛下不可再出臣當率勵精兵防駕突圍而出庶幾僥幸於萬一天不祚宋死於封疆不猶勝生防異域乎上皇遲疑未行欲飲藥爲範瓊所奪瓊遂逼上皇與太后禦犢車出宮鄆王楷及諸妃公主駙馬六宮有位號者皆行獨元祐皇后孟氏以廢居私第獲免初金人以內侍鄧述所具諸王皇孫妃主名檄開封尹徐秉哲盡取之秉哲令坊巷五家爲保毋得藏匿前後凡得三千餘人秉哲率令衣袂相聫屬而往金人逼帝及上皇易服李若水抱帝哭詆金人語甚厲金人曳若水出擊之敗面气結僕地尼瑪哈令鐵騎十餘守視之曰必使李侍郎無恙若水絕不食或勉之曰事無不可爲者公今日順從明日富貴矣若水嘆曰天無二日若水寧有二主哉其僕亦慰解之曰公父母春秋髙若少屈冀得一歸覲若水叱之曰吾不當復顧家矣金人又逼上皇召皇后太子孫傅畱太子不遣統制吳革欲以所募士微服衛太子潰圍而出傅不從而密謀匿之民間別求狀類太子者及宦者二人殺之並斬十數死囚持首送之紿金人曰宦者欲竊太子出都人爭鬭殺傷誤中太子因率兵討定斬其爲亂者以獻苟不已則以死繼之越五日無肯承其事者吳幵莫儔督脇甚急範瓊以危言詟衞士遂擁皇后太子共車而出傅曰吾爲太子傅當同死生遂以畱守事付王時雍從太子出百官軍吏奔隨太子號哭太子亦呼云百姓救我哭聲震天至南薫門範瓊力止傅金守門者曰所欲得太子畱守何預傅曰我宋之大臣且太子傅也當死遂宿門下以待命若水在金營旬日尼瑪哈召問立異姓狀若水罵之尼瑪哈令擁去若水反顧罵益甚監軍撾破其唇噀血復罵至以刀裂頸防舌而死金人相與言曰遼國之亡死義者十數南朝惟李侍郎一人三月辛夘朔帝在靑城夏四月庚申朔金人以二帝及后妃太子宗戚三千人北去斡裏雅布脇上皇太后與親王皇孫駙馬公主妃嬪及康王母韋賢妃康王夫人邢氏等由滑州去尼瑪哈以帝後太子妃嬪宗室及何防孫傅張叔夜陳過庭司馬朴秦檜等由鄭州去而歸馮澥曹輔路允迪孫覿張徴許世勣汪藻康執權元當可沈晦黃夏卿鄧肅郭仲荀等於張邦昌百官遙辭二帝於南薫門眾痛哭有僕絕者凡法駕鹵簿皇后以下車輅鹵簿冠服禮器法物大樂教坊樂器祭器八寶九鼎圭璧渾天儀銅人刻漏古器景靈宮供器太淸樓祕閣三館書天下府州縣圖及官吏內人內侍伎藝工匠倡優府庫畜積爲之一空上皇離靑城金人以牛車數百乘載諸王后宮皆金人牽駕不通華言至邢趙間斡裏雅布遣郭藥師迎謝上皇曰天時如此非公之罪藥師慙而退帝自離靑城頂靑氊笠乘馬后有監軍隨之自鄭門而北每過一城輒掩面號泣至代工部貟外郎滕茂實號泣迎謁茂實蓋甞副路允迪出使者尼瑪哈逼茂實易服茂實力拒之茂實請侍舊主俱行尼瑪哈不許帝遂由代渡太和嶺至雲中初張叔夜聞金人議立異姓謂孫傅曰今日之事有死而己移書二酋請立太子以從民望二酋怒追赴軍中被擄北去叔夜在道中惟時飲水度白溝禦者曰過界河矣叔夜乃矍然起仰天大呼遂不復語扼吭而死何防孫傅至燕山亦相繼死金人以太上皇及帝以素服見阿固達廟遂見金主於乾元殿金主封太上皇爲昏徳公帝爲重昏侯未幾徙之韓州令下之後盡空其城命晉康郡王孝騫等九百餘人至韓州同處給田十五頃令種蒔以自給惟秦檜不與徙依達蘭以居達蘭亦厚待之

張邦昌僣逆

欽宗靖康二年二月丁夘金人令翰林承防吳幵吏部尙書莫儔入城令推立異姓堪爲人主者癸未吳幵莫儔復召百官議眾莫敢出聲相視久之計無所出王時雍問於幵儔二人微言敵意在邦昌時雍未以爲然適尙書貟外郎宋齊愈至自金營眾問金人意所主齊愈取片紙書張邦昌三字示之時雍乃決遂以邦昌姓名入議狀張叔夜不肯署狀金人執叔夜置軍中太常寺簿張浚開封士曹趙鼎司門貟外郎胡寅皆逃入太學不書名唐恪書名仰藥而死是日王時雍復集百官詣祕書省至卽閉省門以兵環之俾範瓊諭眾以立邦昌意眾唯唯禦史馬伸獨奮曰吾曹職爲諍臣豈容坐視乃與禦史吳給約中丞秦檜共爲議狀願復嗣君以安四方且論邦昌當上皇時蠧國亂政以致社稷傾危金人怒執檜去三月辛夘朔金人遣張邦昌入城居尙書省令百官班迎勸進閣門宣贊舍人吳革謀先誅範瓊輩刼遷二帝以討邦昌期以三月八日舉事與謀者呂好問馬伸張所吳倫等數人又有內親事官數百人皆以不忍屈節立異姓殺妻孥焚所居同謀舉義前期二日有班直甲士數百人排闥入言邦昌以七月受冊請急起兵革乃被甲上馬至咸豐門四面皆瓊黨紿革入帳卽執之脇以從逆革罵之極口引頸受刃顏色不變其麾下百人皆死丁酉金人奉冊寶至遂立邦昌爲帝國號大楚邦昌北向拜舞受冊卽位遂升文徳殿設位禦牀西受賀遣閣門傳令勿拜王時雍率百官遽拜邦昌但東面拱立是日風霾日暈無光百官皆慘怛邦昌亦變色惟王時雍吳幵莫儔範瓊等欣然以爲有佐命功邦昌心不安拜百官皆加權字以王時雍知樞密院事領尙書省吳幵權同知樞密院事莫儔權僉書院事呂好問權領門下省徐秉哲權領中書省邦昌見百官稱予手詔曰手書𨿽不攺元而百官文移必去年號惟呂好問所行文書稱靖康二年百官猶未以帝禮事邦昌惟王時雍每言事稱臣啟陛下又勸邦昌坐紫宸垂拱殿以見金使好問爭之乃止時雍復議肆赦好問曰四壁之外皆非我有將誰赦耶乃止赦城中而選郎官爲四方密諭使及金人將還邦昌詣營祖之服赭袍張紅蓋所遇設香案起居時雍秉哲幵儔皆從士庶觀者無不感愴都人目時雍爲賣國牙郎時上皇在軍中聞邦昌僣位嘆曰邦昌若以節死則社稷增重今旣屍君之位則吾事決矣因泣下霑襟時金人議畱兵以衛邦昌呂好問曰南北異宜恐北兵不習風土必不相安金人曰畱一貝勒統之可也好問曰貝勒貴人有如觸發致疾則負罪益深金人乃不畱兵而去於是好問謂邦昌曰相公欲眞立耶抑姑塞敵意而徐爲之圖也邦昌曰是何言也好問曰相公知中國人情所向乎特畏女眞兵威耳女眞旣去能保如今日乎大元帥在外元祐皇后在內此殆天意盍亟還政可轉禍爲福且省中非人臣所處宜寓直殿廬無令衛士夾陛敵所遺袍帶非戎人在勿服下文書不得稱聖防爲今計者當迎元祐皇后請康王早正大位庶保全監察禦史馬伸具書言於邦昌曰伏見邊塵犯順且逼立相公以定國事相公所以忍死就尊位者自信敵退必能復辟也忠臣義士不卽就死城中之人不卽生變亦以相公能定趙孤也今敵退多日吾君之子亦已知所在相公尙處禁中不反初服未就臣列以爲外挾彊敵之威使人遊說康王且令南遁然後爲久假不歸之計一旦喧閧負初心望速行攺正易服歸省庶事取太后命而行仍速迎奉康王歸京日下開門撫勞勤王之師以示無間一應內外赦書施恩惠收人心等事權行拘取俟立趙氏日然後施行庶幾中外釋疑轉禍爲福不然伸有死而已必不敢輔相公以爲叛臣也自邦昌僣立凡言事者皆用君臣之禮至伸始貽書稱太宰相公書入邦昌气沮甲子邦昌尊元祐皇后爲宋太后迎居延福宮遣人至濟州訪康王其防太后語有曰尙念宋氏之初首崇西宮之禮蓋用太祖卽位迎周太后入西宮故事識者皆覘邦昌之意非眞爲趙氏也時宗室子崧知淮寧府聞二帝北遷與江淮經制使翁彥國等誓眾登壇防血同奬王室移書訶斥邦昌責其反正並諭王時雍等辭防激切邦昌乃復遣謝克家往奉迎康王王時雍曰騎虎者勢不能下所宜熟慮他日噬臍悔無及矣徐秉哲復從旁贊之邦昌知人心不順遂不聴時雍言克家至濟州勸進康王不許邦昌又遣蔣師愈等持書詣濟州自陳所以勉循金人推立者欲權宜一時以紓國難耳非敢有他也康王復書與之而諭宗澤等以爲邦昌受僞命之人義當誅討然慮事出權宜未可輕動合移師近都按甲觀變澤復書謂邦昌僣亂蹤迹已無可疑大王宜亟行天討興復社稷不可不斷康王遂自濟州如應天府邦昌來見伏地慟哭請死康王慰撫之王旣卽位問宰執何以處邦昌黃潛善等曰邦昌罪在不貸然爲金人所脇今已自歸惟陛下所處帝曰朕欲馭以王爵異時金人有詞使邦昌以天下不忘本朝而歸寶避位之意告之遂以邦昌爲太保封同安郡王尋詔邦昌宜如文彥博故事一月兩赴都堂防決大事

宋史紀事本末卷十三﹤史部﹐紀事本末類﹐宋史紀事本末﹥

欽定四庫全書

宋史紀事本末卷十四

明馮

原編

陳邦瞻增輯

髙宗嗣統

欽宗靖康元年冬十月戊辰詔馮澥副康王使金斡裏雅布軍先是王云至眞定斡裏雅布軍遣從吏先還言金人須康王至軍乃議和防金使王汭等亦來帝乃命澥副康王往防云還復詔云以資政殿學士副王王由滑濬至磁州守臣宗澤迎謁曰肅王一去不返今敵又詭辭以致大王其兵已迫復去何益願勿行王出謁嘉應神祠云在後民遮道諫王勿北去厲聲指云曰眞姦賊也因執云殺之時斡裏雅布濟河遊兵日至磁城下迹王所在知相州汪伯彥亟以帛書請王如相服櫜鞬部兵以迎於河北王至相勞伯彥曰他日見上當首以京兆薦公伯彥由此受知相人嶽飛亦因劉韐見王王令招賊吉倩倩降以飛爲承信郎議者謂是役王云不死王必至金無還理閏月殿中侍禦史胡唐老言康王奉使至磁爲士民所畱乃天意也乞就拜爲大元帥率天下兵入援何防亦以爲然密艸詔槁上之帝令募死士得秦仔等四人遣持蠟詔如相州拜王爲兵馬大元帥知中山府陳遘爲元帥汪伯彥宗澤爲副元帥使盡起河北兵速入衛仔至相州於頂髮中出詔王讀之哽咽軍民感動十二月康王開大元帥府於相州有兵萬人分爲五軍而進次於大名宗澤以二千人與金人力戰破其三十餘砦履冰渡河見王曰京城受圍日久入援不可緩王納之旣而知信徳府梁揚祖以三千人至張俊苗傅楊沂中皆在麾下兵威稍振防帝遣曹輔賫蠟詔至云金人登城不下方議和好可屯兵近甸毋動汪伯彥等皆信之宗澤獨曰金人狡譎是欲欵我師爾君父之望入援何啻饑渴宜急引軍直趨澶淵次第進壘以解京城之圍萬一敵有異謀則吾兵已在城下伯彥難之勸王遣澤先行王乃命澤趨澶淵自是澤不得預帥府事矣耿南仲及伯彥請移軍東平從之

二年春正月宗澤自大名至開徳與金人十三戰皆捷遂以書勸康王移諸道兵防京城又移書北道總管趙野河東北路宣撫範訥知興仁府曽懋合兵入援三人皆以澤爲狂不答澤遂以軍進至衛南先驅云前有敵營澤揮眾直前與戰敗之轉戰而東敵益生兵至澤將王孝忠戰死前後皆敵壘澤令曰今日進退皆死不可不死中求生士卒知必死無不一當百斬首數千金人大敗退卻數十里澤計敵眾勢必復來乃暮徙其營金人夜至得空營大驚自是憚澤不敢出澤出其不意遣兵過大河襲擊破之二月庚辰康王至濟州時王有眾八萬分屯濟濮諸州髙陽闗路安撫使黃潛善總管楊惟忠亦以部兵數千至東平王遣眞定總管王淵以三千人入援金人聞之遣甲士及中書舍人張澂賫帝蠟詔自汴京至命王以兵付副帥而還京王問計於左右後軍統制張俊曰此金人詐謀爾今大王居外此天授豈可徒往因請進兵王遂如濟州旣而金人謀以五千騎取康王呂好問聞之遣人以書白王曰大王之兵度能擊則邀擊之不能卽宜逺避夏四月金人以二帝北去宗澤在衛聞之卽提軍趨滑走黎陽至大名欲徑渡河據金人歸路邀還二帝而勤王之兵卒無至者遂不果時張邦昌請元祐皇后孟氏入居禁中垂簾聽政後以馮澥爲奉迎使與謝克家及康王舅忠州防禦使韋淵奉大宋受命寶詣濟州勸進旣至王慟哭受寶命遣克家還京辦卽位儀物後手書告中外曰比以敵國興師都城失守祲纒宮闕旣二帝之防塵誣及宗祊謂三靈之攺卜眾恐中原之無主姑令舊弼以臨朝𨿽義形於色而以死爲辭然事迫於危而非權莫濟內以拯黔首將亡之命外以紓鄰國見逼之威遂成九廟之安坐免一城之酷乃以衰癃之質起於閒廢之中迎置宮闈進加位號舉欽聖已還之典成靖康欲復之心永言運數之屯坐視邦家之覆撫躬獨在流涕何從緬惟藝祖之開基實自髙穹之眷命歷年二百人不知兵傳序九君世無失徳𨿽舉族有北轅之釁而敷天同左袒之心乃眷賢王越居近服已狥羣情之請俾膺神器之歸繇康邸之舊藩嗣宋朝之大統漢家之厄十世宜光武之中興獻公之子九人惟重耳之尙在玆惟天意夫豈人謀尙期中外之協心同定安危之至計庶臻小愒同底丕平用敷告於多方其深明於吾意濟州父老詣軍門言四旁望見城中火光屬天請王卽皇帝位防宗澤及權應天府朱勝非來言南京藝祖興王之地取四方中漕運尢易王遂決意趨應天府旣發滑州鄜延副總管劉光世西道都總管王襄宣撫司統制官韓世忠皆以師來防王至應天命築壇於府門之左期以五月庚寅朔卽位攺靖康二年爲建炎元年

髙宗建炎元年五月庚寅朔帝登壇受命畢慟哭遙謝二帝遂卽位於應天府治大赦張邦昌及應干供奉金國之人一切不問惟蔡京童貫朱勔李彥孟昌齡梁師成稹子孫更不收敍是日元祐皇后於東京撒簾辛夘遙上靖康帝尊號曰孝慈淵聖皇帝以黃潛善爲中書侍郎汪伯彥同知樞密院事尊元祐皇后爲元祐太后遙尊生母韋氏爲宣和皇后遙立夫人邢氏爲皇后乙未以呂好問爲尙書右丞初元祐太后遣好問奉手書詣應天帝勞之曰宗廟獲全卿之力也遂有是命時王淵楊惟忠以河北兵劉光世以陜西兵張俊苗傅以帥府及降盜兵皆在行朝不相統一乃置禦營司主行幸總齊軍政命黃潛善兼禦營使汪伯彥副之而以王淵爲都統制劉光世提舉一行事務韓世忠爲左軍統制張俊爲前軍統制楊惟忠主管殿前公事

李綱輔政

髙宗建炎元年五月甲午召李綱爲尙書右僕射兼中書侍郎初綱再貶寧江金兵復至淵聖悟和議之非召綱爲開封尹行次長沙被命卽帥湖南勤王師入援未至而京城失守至是召拜右相趣赴行在所中丞顏岐奏曰張邦昌爲金人所喜𨿽已封爲三公郡王宜更加同平章事增重其禮李綱爲金人所惡𨿽已命相宜及其未至罷之章五上帝曰如朕之立恐亦非金人所喜岐語塞而退岐又遣人封其章示綱覬沮其來右諫議大夫範宗尹論綱名浮於實有震主之威帝亦不聽汪伯彥黃潛善自謂有扳附之勞擬必爲相及召李綱於外二人不悅遂與綱忤綱行至太平上疏曰興衰撥亂之主非英哲不足以當之英則用心剛足以涖大事而不爲小故之所揺哲則見善明足以任君子而不爲小人之所間願陛下以漢之髙光唐之太宗國朝之藝祖太宗爲法六月己未朔李綱至行在入見涕泗交集帝爲動容因奏曰金人不道專以詐謀取勝中國不悟一切墮其計中賴天命未攺陛下總帥於外爲天下臣民所推戴內修外攘還二聖撫萬邦責在陛下與宰相臣自視缺然不足以副委任且臣在道顏岐甞封示論臣章謂臣爲金人所惡不當爲相因力辭帝命岐奉祠並出範宗尹綱猶力辭帝曰朕知卿忠義智略久矣欲使敵國畏服四方安寧非相卿不可卿其勿辭綱頓首泣謝且言昔唐明皇欲相姚崇崇以十事要說皆中一時之病今臣亦以十事仰乾天聽陛下度其可行者賜之施行臣乃敢受命一曰議國是謂中國之禦外侮能守而後可戰能戰而後可和而靖康之末皆失之今欲戰則不足欲和則不可莫若先自治專以守爲防俟吾政事修士气振然後可議大舉二曰議巡幸謂車駕不可不一至京師見宗廟以慰都人之心度未可居則爲巡幸之計以天下形勢而觀長安爲上襄陽次之建康又次之皆當詔有司預爲之備三曰議赦令謂宗祖登極赦令皆有常式前日赦書乃以張邦昌僞赦爲法如赦惡逆及罪廢官盡復官職皆泛濫不可行宜悉攺正四曰議僣逆謂張邦昌爲國大臣不能臨難死節而挾金人之勢易姓攺號宜正典刑垂戒萬世五曰議僞命謂國家更大變鮮有仗節死義之士而受僞官以屈膝於其庭者不可勝數昔肅宗平賊污僞命者以六等定罪宜放之以厲士風六曰議戰謂軍政久廢士气怯惰宜一新紀律信賞必罰以作其气七曰議守謂敵情狡獪勢必復來宜於沿河江淮措置控禦以扼其衝八曰議本政謂政出多門綱紀紊亂宜一歸之中書則朝廷尊九曰議久任謂靖康間進退大臣太速功效蔑著宜愼擇而久任之以責成功十曰議修徳謂上始膺天命宜益修孝弟防儉以副四海之望而致中興翌日班綱議於朝惟僣逆僞命二事畱中不出李綱以二事畱中言於帝曰二事乃今日刑政之大者邦昌當道君朝在政府者十年淵聖卽位首擢爲相方國家禍難金人爲易姓之謀邦昌如能以死守節推明天下戴宋之義以感動其心金人未必不悔禍而存趙氏而邦昌方自以爲得計偃然正位號處宮禁擅降僞詔以止四方勤王之師及知天下之不與乃不得已請元祐太后垂簾聽政而議奉迎邦昌僣逆始末如此而議者不同臣請以春秋之法斷之夫春秋之法人臣無將將而必誅趙盾不討賊書以弒君今邦昌已僣位號敵退而止勤王之師非特將與不討賊而已劉盆子以漢宗室爲赤眉所立其後以十萬眾降光武但待之以不死邦昌以臣易君罪大於盆子不得已而自歸朝旣不正其罪又尊崇之此何理也陛下欲建中興之業而尊僣逆之臣以示四方其誰不解體又僞命臣僚一切置而不問何以勵天下士大夫之節時執政中有異議不同者帝召黃善等語之善主邦昌甚力帝顧呂好問曰卿在圍城中知其故以爲何如好問附善持兩端綱言邦昌僣逆豈可畱之朝廷使道路指目曰此亦一天子哉因泣拜曰臣不可與邦昌同列當以笏擊之陛下必欲用邦昌第罷臣帝頗感動汪伯彥曰李綱气直臣等所不及帝乃出綱奏責授邦昌保化軍副使潭州安置並安置王時雍徐秉哲吳幵莫儔李擢孫覿於髙梅永全栁歸州而顏博文王紹以下論罪有差邦昌後至潭州伏誅贈李若水霍安國劉韐官李綱言近世士大夫寡防鮮恥不知君臣之義靖康之禍仗節死義者在內惟李若水在外惟霍安國願加贈卹帝從其請遂贈若水觀文殿學士謚忠湣安國延康殿學士韐資政殿學士仍詔有死節者諸路詢訪以聞甲子以李綱兼禦營使綱入對言曰今國勢不逮靖康間逺甚然而可爲者陛下英斷於上羣臣輯睦於下庶幾中興可圖然非有規模而知先後緩急之序則不能以成功夫外禦彊敵內銷盜賊修軍政變士風裕邦財寛民力攺獘法省冗官誠號令以感人心信賞罰以作士气擇帥臣以任方面選監司郡守以奉行新政俟吾所以自治者政事已修然後可以問罪金人迎還二聖此所謂規模也至於所當急而先者則在於料理河北河東蓋河北河東國之屏蔽也料理稍就然後中原可保而東南可安今河東所失者恆代太原澤潞汾晉余郡猶存也河北所失者不過眞定懷衛濬四州而已其餘三十餘郡皆爲朝廷守兩路士民兵將所以戴宋者其心甚堅皆推豪傑以爲首領多者數萬少者亦不下萬人朝廷不因此時置司遣使以大慰撫之分兵以援其危急臣恐糧盡力疲坐受金人之困𨿽懷忠義之心援兵不至危迫無告必且憤怨朝金人因得撫而用之皆精兵也莫若於河北置招撫司河東置經制司擇有才略者爲之使宣諭天子恩徳所以不忍棄兩河於敵國之意有能全一州復一郡者以爲節度防禦團練使如唐方鎭之制使自爲守非惟絕其從敵之心又可資其禦敵之力使朝廷永無北顧之憂最今日之先務也帝善其言問誰可任者綱薦張所傅亮綱又立軍法五人爲伍伍長以牌書同伍四人姓名二十五人爲甲甲正以牌書伍長五人姓名百人爲隊隊將以牌書甲正四人姓名五百人爲部部將以牌書隊將正副十人姓名二千五百人爲軍統制官以牌書部將正副十人姓名命招置新軍及禦營司兵並以此法團結及詔陜西山東諸路帥臣並依此法互相應援有所呼召使令按牌以遣辛未子旉生大赦李綱言陛下登極曠蕩之恩獨遺河北河東而不及勤王之師夫兩河爲朝廷堅守而赦令不及人皆謂已棄之何以慰忠臣義士之心勤王之師在道路半年擐甲荷戈冒犯霜露𨿽未效用亦已勞矣加以疾病死亡恩卹不及後有急難何以使人願因今赦廣示徳意帝從之於是人情翕然間有破敵捷書至者金人圍守諸郡之兵往往引去丁亥詔諸路募兵買馬勸民出財用李綱之言也綱上三議一曰募兵二曰買馬三曰募民出財助軍費且言熈丰間內外禁旅五十九萬今禁旅單弱何以捍彊敵而鎭四方莫若取財於東南募兵於西北若得數十萬付諸將以時練之不久皆成精兵此最爲急務於是詔陜西河北京東西路募兵十萬更畨入衛河北西路括買官民馬勸民出財助國綱又言步不足以勝騎騎不足以勝車請以戰車之制頒於京東西路使制造而教習之丁亥以張所爲河北招撫使初靖康中所以蠟書冒圍募河北兵士民得書喜曰朝棄我猶有一張察院能拔而用之應募者十七萬人由是所聲振河北帝卽位遣所按視陵寢所還上言曰河東河北天下之根本昨者誤用姦臣之謀始割三鎭繼割兩河其民怨入骨髓至今無不扼掔若因而用之則可借以守否則兩河兵民無所系望陛下之事去矣且請帝亟還京城因言其有五利奉宗廟保陵寢一也慰安人心二也系四海之望三也釋河北割地之疑四也早有定處而一意於邊防五也夫國之安危在乎兵之彊弱與將相之賢不肖而不在乎都之遷與不遷也誠使兵弱而將士不肖𨿽渡江而南安能自保又言黃潛善姦邪恐害新政帝方信任潛善貶所江州至是以李綱薦用爲河北招撫使賜內府錢百萬緡給空名告身千餘道以京西卒三千自衛將佐官屬許自辟置一切以便宜從事所入對條上利害且乞置司北京俟措置有緒乃渡河河北轉運副使張益謙附黃潛善意奏招撫使之擾且言自置司河北盜賊愈熾李綱言張所尙畱京師益謙何以知其擾河北民無所歸聚而爲盜豈由置司益謙非理沮抑如此必有使之者上乃命益謙分析命下樞密院汪伯彥猶用其奏詰責招撫司李綱與伯彥力爭伯彥語塞所招來豪傑擢王彥爲統制時嶽飛上書言陛下已登大寶社稷有主已足伐敵之謀而勤王之師日集彼方謂吾素弱宜乘其怠而擊之黃潛善汪伯彥不能承聖意恢復日謀南幸恐不足系中原之望願陛下乘敵穴未固親率六軍北渡則將士作气中原可復坐飛越職言事奪官歸河北詣所所以飛爲中軍統領問之曰爾能敵幾何飛曰勇不足恃用兵在先定謀欒枝曳柴以敗荊莫敖采樵以致絞皆謀定也所矍然曰君殆非行伍中人飛因說所曰國家都汴恃河北以爲固茍馮據要衝峙列重鎭一城受圍則諸城或撓或救金人不能窺河南而京師根本之地固矣招撫誠能提兵壓境飛惟命是從所大喜借補飛武經郎秋七月己丑朔以王爲河東經制使傅亮副之又以錢蓋爲陜西經制使甲辰右諌議大夫宋齊愈棄市初齊愈論李綱募兵買馬括財三事之非不報時方論僣逆僞命之罪齊愈實書邦昌姓名以示眾於是逮齊愈於獄齊愈引伏遂命戮於東市時帝手詔擇日巡幸東南綱言車駕巡幸之所闗中爲上襄陽次之建康爲下陛下縱未能行上防猶當且適襄鄧示不忘故都以系天下之心不然中原非復我有車駕還闕無期矣帝乃諭兩京以還都之意讀者感泣已而帝意復變綱又極言其不可且曰自古中興之主起於西北則足以據中原而有東南起於東南則不能復中原而有西北蓋天下精兵健馬皆在西北若委中原而棄之豈惟金人將乘間以擾內地盜賊亦將蠭起爲亂跨州連邑陛下𨿽欲還闕不可得矣況欲治兵勝敵以歸二聖哉夫南陽光武之所興有髙山峻嶺可以控扼有寛城平野可以屯兵西鄰闗陜可以召將士東達江淮可以運谷粟南通荊湖巴蜀可以取財貨北距三都可以遣救援蹔議駐蹕乃還汴都防無出於此者今乘舟順流而適東南固甚安便第恐一失中原則東南不能必其無事𨿽欲退保一隅不可得也況甞降詔許畱中原人心恱服柰何詔墨未漧遽失大信帝然之丙午詔定議巡幸南陽以範致虛知鄧州修城池繕宮室輸錢谷以實之而汪伯彥黃潛善陰主州之議或謂綱曰外論洶洶咸謂東幸已決綱曰國之存亡於是焉分吾當以去就爭之八月壬戌以李綱黃潛善爲尙書左右僕射兼門下中書侍郎綱常侍帝論及靖康時事帝曰淵聖勤於政事省覽章奏至終夜不寐然卒至播遷何也綱對曰人主之職在知人進君子退小人則大功可成否則衡石程書無益也因勉帝以明恕盡人言防儉足國用英果防大事帝嘉納之綱所論諌其言切直帝初無不容納至是惑於黃潛善汪伯彥之言常畱中不報呂中曰自綱之入相也以英哲全徳勉人主以修政攘夷爲己任抗忠數疏中時膏肓和守之議決而國是明僣逆之罪正而士气作幸都之謀定而人心安他如修軍政變士气定經制攺獘法招兵買馬分布要害遣張所招撫河北王經制河東宗澤畱守京城西顧闗陜南葺襄鄧且將益據形便以爲必守中原之計朱子謂李綱入來方成朝者正爲此也乙亥召河東經制副使傅亮還行在李綱罷時傅亮軍行十餘日黃潛善等以爲逗𨖻令東京畱守節制亮軍卽日渡河亮言措置未就而渡河恐誤國事李綱爲之請潛善等不以爲然綱言招撫經制二司臣所建明而張所傅亮又臣所薦用今黃潛善汪伯彥沮所亮所以沮臣臣每鑑靖康大臣不和之失事未甞不與潛善伯彥議而後行而二人設心如此願陛下虛心觀之旣而召亮赴行在綱言聖意必欲罷亮乞付黃潛善施行臣得乞身歸田裏綱退而亮竟罷綱乃再防求去帝曰卿所爭細事胡乃爾綱言方今人才將帥爲急恐非小事臣昨議遷幸與潛善伯彥異宜爲所嫉然臣東南人豈不願陛下東幸爲安便哉顧一去中原後患有不可勝言者願陛下以宗社爲心以生靈爲意以二聖未還爲念勿以臣去而攺其議臣𨿽去左右不敢一日忘陛下泣辭而退或曰公決於進退於義得矣如防者何綱曰吾知盡事君之道不可則全進退之節禍患非所卹也防侍禦史張浚劾綱以私意殺宋齊愈且論其招軍買馬之非潛善伯彥等復力排綱請帝去之遂罷綱爲觀文殿大學士浚論綱不已乃落職提舉洞霄宮凡在相位七十七日綱罷而招撫經制司廢車駕遂東幸兩河郡縣相繼淪陷凡綱所規畫軍民之政一切廢罷金兵益熾闗輔殘毀而中原盜賊蠭起矣壬午殺太學生陳東布衣歐陽澈東自丹陽召至未得對防李綱罷乃上書乞畱綱而罷黃潛善汪伯彥不報又上防請帝親徵以還二聖治諸將不進兵之罪以作士气車駕宜還京師勿幸金陵又不報防撫州布衣歐陽澈徒步詣行在伏闕上書極詆用事大臣潛善遽以語激帝怒言若不亟誅將復鼔眾伏闕書獨下潛善所府尹孟庾召東議事東請食而行手書區處家事字畫如平時已乃授其從者曰我死爾歸致此於吾親食已如厠吏有難色東笑曰我陳東也畏死卽不敢言已言肯逃死乎吏曰吾亦知公安敢相迫頃之東具冠帶別同邸乃與澈同斬於市四明李猷贖屍瘞之東初未識綱特以國故爲之死識與不識皆爲流涕乙酉許翰罷翰言李綱忠義英發捨之無以佐中興今罷綱臣畱無益力求去帝不許及陳東見殺翰曰吾與東皆爭李綱者東戮於市吾在廟堂可乎凡八上章求罷遂以資政殿大學士提舉洞霄宮

宗澤守汴

髙宗建炎元年五月庚戌以宗澤知襄陽府澤見帝應天陳興復大計帝欲畱澤黃潛善等沮之故出六月乙酉以宗澤爲東京畱守澤在襄陽聞黃潛善復倡和議上防曰自金人再至朝廷未甞命一將出一師但聞姦邪之臣朝進一言以告和暮入一說以乞盟終至二聖北遷宗社防恥臣意陛下赫然震怒大眀黜陟以再造王室今卽位四十曰矣未聞有大號令但見刑部指揮云不得謄播赦文於河之東西陜之蒲解是禠天下忠義之气而自絕其民也臣𨿽駑怯當躬冒矢石爲諸將先得捐軀報國恩足矣帝覽其言而壯之及開封尹闕李綱言綏復舊都非澤不可乃以爲東京畱守知開封府時敵騎畱屯河上金鼔之聲日夕相聞而京城樓櫓盡廢兵民雜居盜賊縱橫人情洶洶澤威望素著旣至首捕誅捨賊者數人下令曰爲盜者無輕重悉從軍法由是盜賊屏息因撫循軍民修治樓櫓屢出師以挫敵上防請帝還京師俄有詔荊襄江淮悉備巡幸澤又防言開封物價市肆漸同平時將士農民商旅士大夫之懷忠義者莫不願陛下亟歸京師以慰人心其倡爲異議者不過如張邦昌輩陰與金人爲地爾旣而金人遣使以使僞楚爲名至開封澤拘其人乞斬之有詔延置別館澤奏曰金人假使僞楚來覘虛實臣愚乞斬之以破其姦而陛下惑於人言優加禮遇愚不敢奉詔以彰國弱帝乃手札諭澤竟縱遣之眞定懷衛間敵兵甚盛方密修戰具爲入攻之計宗澤以爲憂乃渡河約諸將共議事宜以圖收復而於京城四壁各置使以領招集之兵造戰車千二百乘又據形勝立堅壁二十四所於城外沿河鱗次爲連珠砦連結河東河北山水砦忠義民兵於是陜西京東西諸路人馬咸願聴澤節制澤又開五丈河以通西北商旅守禦之具旣備累表請帝還京而帝用黃潛善計決意幸東南不報秉義郎嶽飛犯法將刑宗澤一見奇之曰將材也防金人攻汜水以五百騎授飛使立功贖罪飛大敗金人而還升飛爲統制而謂之曰爾智勇材藝古良將不能過然好野戰非萬全計因授飛陣圖飛曰陣而後戰兵法之常運用之妙存乎一心澤是其言飛由此知名秋七月宗澤復上表曰今敵氛尙熾羣盜方興比聞逺近之驚傳已有東南之巡幸恐增四海之疑心謂置兩河於度外因成解體未諭聖懷不報又上防曰陛下回鑾汴京是人心之所欲妄議巡幸是人心之所惡又不報澤又抗防極言祖宗二百年基業陛下柰何棄之以遺狂敵今陛下一歸王室再造中興之業復成如以臣爲狂率願延左右之將士試一諭之不獨謀之一二大臣天下幸甚時澤每防奏上以付中書省潛善伯彥以爲狂張慤獨曰如澤之忠義若得數人天下定矣二人語塞冬十月帝如揚州宗澤上防諌曰京師天下腹心不可棄也昔景徳間契丹防澶淵王欽若江南人勸幸金陵陳堯叟閬中人勸幸成都惟防凖毅然請親徵卒用成功因條上五事極言黃潛善汪伯彥贊南幸之非時兩河𨿽多陷於金而其民懷朝舊恩所在結爲紅巾出攻城邑皆用建炎年號金人稍稍引去及聞帝南幸無不解體澤復上防言欲遣閭勍王彥各統大軍盡平敵壘望陛下早還京闕臣之此舉可保萬全或姦謀蔽欺未卽還闕願陛下從臣措畫勿使姦臣沮抑以誤社稷大計陳師鞠旅盡掃敵氛然後奉迎鑾輿還京以塞姦臣之口以快天下之心帝優詔答之敵十二月宗澤聞金人將謀侵汴遣劉衍趨滑州劉達趨鄭州以分其勢戒諸將保防河梁以俟大兵之集烏珠乃不敢向汴夜斷河梁而去

二年春正月金烏珠自鄭抵白沙去汴京密邇都人震恐僚屬入問計宗澤曰何事張皇劉衍等在外必能禦敵乃選精鋭數千使繞出敵後伏其歸路金人方與衍戰伏兵起前後夾擊之金人果敗尼瑪哈據西京與澤相持澤遣部將閻中立郭俊民李景良等帥兵趨鄭遇敵大戰兵敗中立死之俊民降景良遁去澤捕景良斬之旣而俊民與金將持書來招澤澤皆斬之劉衍還金人復入滑澤部將張防往救之防至滑眾寡不敵或請少避之防曰避而偸生何面目見宗公力戰而死澤聞防急遣王宣往援已不及因與金人大戰破走之澤以宣知滑州金自是不復犯東京澤得金將遼臣王防於河上解其防問金人虛實得其詳遂決大舉之計召諸將曰汝等有忠義心當協謀勦敵期還二聖以立大功言訖泣下諸將皆奮澤復上防請帝還京曰臣爲陛下保防京城自去年秋至今春又三月矣陛下不早還則天下之民何依戴不報澤威聲日著敵聞其名畏憚對南人言必稱宗爺爺二月乙丑河北盜楊進等降於宗澤楊進聚眾三十萬與丁進王再興李貴王大郎等擁眾各數萬往來京西淮南河南北侵掠澤遣人諭以禍福悉招降之有王善者河東巨防也擁眾七十萬車萬乘欲據京城澤單馳至善營泣謂之曰朝危難之時使有如公一二輩豈復有敵患乎今日乃汝立功之秋不可失也善感泣曰敢不效力遂解甲降時澤招撫羣盜聚城下又募兵儲糧召諸將約日渡河諸將皆掩泣聴命澤乃上防大約言祖宗基業可惜陛下父母兄弟防塵沙漠日望救兵西京陵寢爲敵所占今年寒食節未有祭享之地而兩河二京陜右淮甸百萬生靈陷於塗炭乃欲南幸湖外蓋姦邪之臣一爲敵人方便之計二爲親屬皆已津置在南故也今京城已增固兵械已足備士气已勇鋭望陛下毋沮萬民敵愾之气而循東晉旣覆之轍奏至帝乃降詔擇日還京旣而不果宗澤召王彥兵還汴使屯滑州先是彥率嶽飛等一十將部七千人渡河至新鄕金兵盛彥不敢進飛獨引所部鏖戰奪其纛而舞諸軍爭奮遂復新鄕明日戰於侯兆川飛身被十餘創士皆死戰又敗之防食盡詣彥壁乞糧彥不許飛乃引兵益北與金人戰於太行山擒其將圖卜烏哩頁居數日又與敵遇飛單騎持丈八鐵鎗刺殺其將黒風大王金人退走飛知彥不悅己遂率所部復歸宗澤澤復以爲畱守司統制彥以屢勝因傳檄州郡金人以爲大軍至率騎數萬薄彥壘圍之數匝彥以眾寡不敵潰圍出走諸將敗去彥獨保共城西山遣腹心結兩河豪傑圖再舉金人購求彥急彥慮變夜寢屢遷其部曲覺之相率刺面作赤心報國誓殺國賊八字以示無他意彥益感勵撫愛士卒與同甘苦未幾兩河響應忠義民兵首領傅選孟徳劉澤焦文通等皆附之眾十餘萬綿亙數百里皆受彥約束金人患之召其首領俾以大兵破彥壘首領跪而泣曰王都統砦堅如鐵石未易圖也金人乃間遣騎兵撓彥糧道彥勒兵待之斬獲甚眾至是澤恐彥軍不可獨進召彥計事彥悉召諸寨指授方略以俟防合乃以萬餘人先發金人以重兵躡其後而不敢擊旣至汴澤令宿兵近甸以衛根本彥遂屯滑州之沙店澤上防曰臣欲乘此暑月遣彥等自滑州渡河取懷衛濬相等州王再興等自鄭州直防西京陵寢馬擴等自大名取洺相眞定楊進王善丁進等各以所領兵分路並進計渡河則山寨忠義之民相應者不啻百萬願陛下早還京師臣當躬冒矢石爲諸將先中興之業必可立致防入黃潛善等忌澤成功從中沮之秋七月宗澤卒澤旣招集羣盜聚兵儲糧結諸路義兵連燕趙豪傑自謂渡河克復可指日計前後請帝還京二十餘奏皆爲黃潛善汪伯彥所抑潛善伯彥又疑澤爲變以郭仲荀爲副畱守以察之澤憂憤成疾疽發於背諸將入問疾澤矍然曰吾以二帝防塵憤憤至此汝等能殱敵則我死無恨眾皆流涕曰敢不盡力諸將出澤嘆曰出師未捷身先死長使英雄淚滿襟無一語及家事但連呼過河者三而卒年七十都人號慟訃聞贈觀文殿學士謚忠簡澤子頴居戎幕素得士心都人請以頴繼父任時已命杜充代澤不許充酷而無謀至汴悉反澤所爲於是豪傑離心羣盜聚城下者復去剽掠矣史臣曰方二帝北行宗社失主澤一呼而河北義旅數十萬眾若響之應聲實澤之忠義有以風動之也使當時無或齟齬牽制之則反二帝復舊都一指顧間耳黃潛善汪伯彥嫉能忌功而髙宗惑於姦邪之口善善而不能用使澤不得信其志發憤而卒悲哉澤卒後王彥以所部兵馬付東京畱守司而率親兵趨行在見黃潛善汪伯彥力陳兩河忠義延頸以望王師願因人心大舉北伐言辭憤激二人大怒遂請降防免對差充禦營平防統領彥遂稱疾致仕

兩河中原之陷

髙宗建炎元年五月金人陷河中府先是尼瑪哈等旣北去畱萬戶尼楚赫屯太原副統碩格屯眞定羅索圍河中防格進據磁相渤海大托嘉圍河間帝命馬忠及忻州觀察使張換將所部合萬人自恩冀趨河間以襲之已而黃潛善等復主和議遂詔追襲兵屯大河之南應機進止至是羅索以重兵壓河中守臣席益遁去權府事郝仲連力戰外援不至度不能守先自殺其家人己而城陷與其子致厚皆不屈而死十二月金人分道南侵尼瑪哈自雲中下太行由河陽渡河攻河南分遣尼楚赫等攻漢上鄂爾多烏珠自燕山由滄州渡河攻山東分阿里富勒琿軍趨淮南羅索與薩裏罕哈富自同州渡河攻陜西尼瑪哈至汜水闗畱守孫昭逺走死羅索至河中官軍扼河西防不得渡乃自韓城履冰過陷同州華州安撫使鄭驤死之金兵遂破潼闗王棄陜州走入蜀中原大震

二年春正月戊子金人陷鄧州尼瑪哈諜知鄧州將爲行在所令尼楚赫急攻之知州範致虛遁去安撫使劉汲分兵守要害自以牙兵四百登陴死鬭城陷死之初議南陽備巡幸儲峙甚多悉爲金有乙未金羅索旣陷同華諸州遂圍永興軍時京兆兵皆爲經制使錢蓋調赴行在經略使唐重與守臣誓死守已而經制副使傅亮以兵奪門出降重死之金人陷均州又陷房州辛丑金人陷鄭州通判趙伯振死之癸夘金帥額

爾衮陷濰州知州韓浩與通判朱傑皆力戰死之金人又陷靑州二月丙子金人陷淮寧府守臣向子韶死之金羅索旣陷永興鼔行而西秦州帥臣李積降敵勢益張引兵犯熈河經略使張深遣都監劉惟輔以精騎二千人禦之夜趨新店金人恃勝不虞黎明軍進惟輔舞矟刺其帥哈富洞胸墮馬死敵爲奪气深更檄右都防張嚴往追之嚴追羅索及鳯翔境上鋭意擊敵至五里坡羅索伏兵坡下嚴與曲端期不至徑前遇伏而敗死之丁酉尼瑪哈聞張嚴東出自河南西入闗以援羅索盡焚西京廬舍擄其民而北時韓世忠以所部萬人赴西京捉殺盜賊尼瑪哈復畱烏珠河陽以待之金人陷中山府中山受圍三年城中糧絕知府陳遘欲盡括城中人爲兵力戰部將沙振潛害遘城遂陷庚子河南統制官翟進復西京夏四月乙丑翟進以兵襲金烏珠於河南兵敗其子亮死之進又率韓世忠等兵戰於文家寺又敗世忠南歸烏珠復入西京尋棄去五月金羅索大掠而東遂陷絳州初宗澤承制以王庶爲陜西制置使曲端爲河東經制使未幾錢蓋聞敵陷長安檄庶兼節制懷慶涇原兵旣而金人東還庶以金人重載可襲取勝移文兩路協力更戰而環慶帥王似涇原帥席貢不欲受庶節度遂具文以報而實不出兵金人至淸溪爲吳玠所扼至咸陽望渭南義兵滿野不得渡遂循渭而東其支軍入鄜延攻康定庶急遣兵斷河橋又令劉延亮屯神水峽斷其歸路敵遂去曲端乘敵退復下秦州端雅不欲屬庶防延亮自鳳翔歸端斬之庶猶以書約似貢欲逼餘寇渡河復限大河自守二人竟不應時絳州猶爲國拒守羅索還軍陷之六月以王庶節制陜西六路軍馬曲端爲都統制時陜西撫諭使謝亮持詔賜夏國庶移書曰大夫出疆有可以安社稷利國家專之可也今敵人占據同華畏暑休兵秋髙必大舉盍仗節督諸路協同義舉爭先並進驅逐渡河徐圖恢復亮不從八月癸巳金人陷冀州將官李政死之甲午金人再犯永興軍辛丑陜西節制司賀師範及金人戰於八公原死之九月金將鄂爾多襲破信王榛於五馬山初和州防禦使馬擴聚兵於眞定五馬山得上皇子信王榛於民間奉之以總制諸砦兩河遺民聞風響應王遣擴赴行在奏事還至大名鄂爾多恐擴以援兵至急發兵攻五馬山諸砦諸砦皆陷時詔韓世忠以所部自彭城至東平張俊自東京至開徳馬擴爲河北應援使以備金鄂爾多旣破五馬山探知擴兵南來使人馳報尼瑪哈尼瑪哈將歷懷衛而東聞鄂爾多已敗擴軍於淸平遂由黎陽渡河防兵以攻澶濮榛亡走不知所終十一月金人陷延安府通判魏彥明死之先是王庶至京兆曲端不欲屬庶凡有命多托辭不行庶無如之何復還端涇原時金羅索渡河諜知庶端不協乃並兵攻鄜延庶調兵自沿河至馮翊據險以守金人先已乘冰渡河犯晉寧侵丹州又渡淸水河破潼闗秦隴皆震庶傳檄諸路防兵禦之時端盡統涇原精兵駐淳化庶日移文趣端進端不聼而遣其副將吳玠復華州自引兵遷延迂道自邠之三水與玠防於襄樂金攻延安急庶自坊州收散亡往援知興元府王亦將所部赴之比庶至甘泉延安已陷庶無所歸以兵付自將百騎與官屬馳赴襄樂勞軍端見庶問延安失守狀欲殺之不果乃奪其節制使印庶自劾得詔罷守京兆乃去乙未金尼瑪哈鄂爾多合兵圍濮州以濮州小易之知州楊粹中固守命將姚端夜搗其營尼瑪哈跣足走僅以身免遂攻城益急凡三十三日而陷粹中被執不屈而死金人又陷開徳府守臣王棣死之庚子金人陷相州守臣趙不試死之不試太宗六世孫也甲辰金人陷徳州兵馬都監趙叔昄死之金人侵晉寧軍知軍事徐徽言拒卻之知府州折可求叛降金先是徽言陰結汾晉土豪約以復故地則奏官爲守長聴其世襲防朝論與金結和抑其所請敵忌徽言欲速拔晉寧以除其患旣破延安遂自綏徳渡河圍之三月徽言屢破卻之至是徽言約可求出兵夾攻金羅索聞之執可求之子彥文使爲書招可求遂以所屬麟府丰三州降金可求與徽言連兵金人使招徽言於城下徽言引弓射之可求走徽言引兵擊敵大破之斬羅索之子十二月庚申金人陷東平府又陷濟南府甲子金鄂爾多攻大名府守臣張益謙欲遁提防刑獄郭永曰北門所以遮梁宋敵得志則朝廷危矣因自率兵晝夜乘城且縋死士告急於行在防大霧四塞城遂陷益謙與轉運判官迎降鄂爾多問曰城破乃降何也二人以永不從爲辭鄂爾多遣騎召永謂曰沮降者誰永曰不降者我鄂爾多以富貴啗之永罵曰我恨不能醢爾以報國何說降乎鄂爾多怒並其家屬皆殺之己巳金尼瑪哈陷襲慶府軍士有欲發孔子墓者尼瑪哈問其通事髙慶裔曰孔子何人曰古之大聖人尼瑪哈曰大聖人墓安可發遂殺軍士

三年二月金羅索破晉寧軍徐徽言據子城拒戰因潰圍走被擒使之拜不拜臨之以兵不動命折可求諭使降徽言大罵羅索並其子岡殺之統制孫昂及士卒皆不屈死事聞贈徽言晉州觀察使謚忠壯徽言父翊宣和末救太原死之世著忠義秋七月畱守杜充棄東京歸行在充將發汴嶽飛諌曰中原地尺寸不可棄今一舉足此地非我有他日取之非數十萬眾不可充不聴遂與俱歸朝命郭仲荀程昌寓相繼代充然畱守司亦名存而已

四年二月金人入東京權畱守上官悟出奔爲盜所殺自是四京皆沒於金

南遷定都

髙宗建炎元年秋七月帝以京師未可往手詔巡幸東南丁未元祐太后如揚州帝從汪伯彥黃潛善言決意幸揚州避敵詔副都指揮使郭仲荀奉太后先行六宮及衛士家屬皆從遣使詣汴京奉太廟神主赴行在九月壬辰以金人犯河陽汜水詔擇日巡幸淮甸命

淮浙沿海諸州增修城堡招訓民兵冬十月丁巳朔帝如揚州時金兵日迫許景衡亦言建康天險可據帝從之命揚州守臣呂頥浩繕修城池至是諜者言金人欲犯江浙乃詔蹔駐淮甸捍禦稍定卽還京闕有敢妄議惑眾沮巡幸者許告而罪之不告者斬

二年春正月丙戌朔帝在揚州以葉夢得爲戶部尙書夢得陳待敵之計有三曰形曰勢曰气而已形以地裏山川爲本勢以城池芻粟器械爲重气以將帥士卒爲急形固則可恃以守勢彊則可資以立气振則可作以用如是則敵皆在吾度內矣因請上南巡阻江爲險以備不虞又請命重臣爲宣撫總使一居泗上總兩淮及東方之師以待敵一居金陵總江浙之路以備退保防入不報冬十月甲子侍禦史張浚請先定六宮所居地詔孟忠厚奉太后及六宮皇子如杭州以苗傅劉正彥爲扈從都副統制十一月庚子朔享祖宗神主於壽寧寺壬寅郊祀天配祖敕東京起奉大樂登歌法物等赴行在所就州江都築壇行事凡鹵簿樂舞之類率多未備嚴更警場就取軍中金鼓權一時之用是日大赦十二月乙夘太后至杭州扈從統制苗傅以其軍八千人駐奉國寺己巳以黃潛善汪伯彥爲尙書左右僕射兼門下中書侍郎入謝帝曰潛善作左相伯彥作右相朕何患國事不濟時金兵橫行山東羣盜蠭起潛善伯彥旣無謀略專權自恣東京委之禦史南京委之畱臺泗州委之郡守言事者不納其說請兵者不以上聞金兵日南而潛善等以爲李成餘黨無足慮者戊寅以張浚參贊禦營事浚極言金人必來請預爲備黃潛善汪伯彥以爲過計而笑之

三年春正月帝在州丙午金尼瑪哈陷徐州知州王復死之時韓世忠屯淮揚防山東兵以援濮州尼瑪哈聞之分兵萬人趨揚州自率大軍迎戰世忠以眾寡不敵夜引還尼瑪哈躡之至沭陽世忠棄軍走鹽城眾遂潰尼瑪哈入淮陽以騎兵三千取彭城間道取淮東入泗州二月庚戌詔聴士民從便避兵劉正彥部兵衛皇子六宮如杭州壬子金尼瑪哈至楚州守臣朱琳降遂乘勝而南陷天長軍內侍鄺詢報金兵至帝卽被甲乘騎馳至州步得小舟渡江惟防聖軍卒數人及王淵張浚內侍康履等從行日暮至鎭江府汪伯彥黃潛善方率同列聴浮圖說法罷防食堂吏大呼曰駕已行矣二人相顧倉皇乃戎服防馬南馳居民爭門而出死者相枕籍無不怨憤司農卿黃諤至江上軍士以爲黃潛善罵之曰誤國誤民皆爾之罪諤方辧其非是而首已防矣金將馬五率五百騎先馳至州城下聞帝已南行乃追至楊子橋時事起倉卒朝儀物皆棄太常少卿季陵亟取九廟神主以行出城未數里城中已煙焰燭天矣陵爲金人所追亡太祖神主於道帝至鎭江宿於府治翌日召從臣問去畱呂頥浩乞畱蹕以爲江北聲援羣臣皆以爲然王淵獨言鎭江止可捍一面若金人自通州渡江以據姑蘇將若之何不如錢塘有重江之險帝意遂決張邵上防曰有中原之形勢有東南之形勢今縱未能遽爭中原宜進都金陵因江淮蜀漢閩廣之資以圖恢復不報是夕帝發鎭江越四日次平江命朱勝非節制平江秀州軍馬張浚副之又命勝非兼禦營副使畱王淵守平江又二日次崇徳時呂頥浩從行卽拜同僉書樞密院事江淮兩浙制置使以兵二千還屯京口又命張浚以兵八千守吳江用朱勝非計詔錄用張邦昌親屬遣閤門只候劉俊民使金軍仍命俊民持邦昌貽金人約和書槁以行壬戌帝駐蹕杭州卽州治爲行宮下詔罪己求言赦死罪以下放還士大夫被竄斥者惟李綱不赦更不放還蓋用黃潛善計罪綱以謝金也和州防禦使馬擴應詔上書言前日之事其誤有四其失有六今願陛下西幸巴蜀用陜右之兵畱重臣使鎭江南撫淮甸破金人之計回天下之心是爲上防都守武昌襟帶荊湖控引川廣招集義兵屯布上流扼據形勢密約河南諸路豪傑許以得地世守是爲中防駐蹕金陵備禦江口通達漕運精習水軍厚激將士以幸一勝觀敵事勢預備遷徙是爲下防若倚長江爲可恃幸金人之不來猶豫遷延候至秋終金人再舉驅擄舟楫江淮千里數道並進方當此時然後又悔是謂無防擴累數千言皆中事機戊辰金人焚揚州而去呂頥浩遣陳彥渡江襲金餘兵復揚州己巳黃潛善汪伯彥罷中丞張徴論二人大罪二十致陛下防塵天下怨懟乞加罪斥乃罷潛善知江寧府伯彥知洪州潛善猥持國柄嫉害忠良逐李綱沮宗澤臺諌內侍言者隨陷以奇禍中外爲之切齒而帝不悟夏四月丁夘帝發杭州畱鄭防衛太后五月戊寅朔帝次常州辛巳帝次鎭江乙酉帝至江寧府攺府名建康六月戊午命江淮引塘濼開畎澮以阻金兵庚申皇太后至建康府乙亥諭中外以迫近防秋請太后率宗室迎奉神主如江表百司庶府非軍旅之事者並令從行朕與輔臣宿將備禦防敵士民家屬南遷者有司毋禁八月己未太后發建康帝聞金兵迫求可使緩師者乃遣京東轉運判官杜時亮及修武郎宋汝爲使金軍以請和致書於尼瑪哈曰古之有國家而迫於危亡者不過守與奔而已今以守則無人以奔則無地所以諰諰然惟冀閣下之見哀而已故前者連奉書願削去舊號是天地之間皆大金之國而尊無二上亦何必勞師逺涉而後爲快哉閏月庚寅起居郎胡寅上防曰陛下以親王介弟受淵聖皇帝之命出師河北二帝旣遷則當紏合義師北向迎請而乃亟居尊位建立太子不復歸覲宮闕展省陵寢偸安嵗月略無捍禦及敵騎乘虛匹馬南渡一向畏縮惟務逺逃軍民怨恣恐非自全之計也因進七防一罷和議而修戰略二置行臺以區別緩急之務三務實效去虛文四大起天下之兵以自彊五都荊襄以定根本六選宗室之賢才封建任使之七存紀綱以定國體書凡數千言呂頥浩惡其切直罷之辛夘帝召諸將議駐蹕之地張浚辛企宗請自鄂嶽幸長沙韓世忠曰國家已失河北山東若又棄江淮更有何地呂頥浩曰金人之謀以陛下所至爲邊面今當且戰且避奉陛下於萬全之地臣願畱常潤死守帝曰朕左右不可無相乃命杜充守建康韓世忠守鎭江劉光世守太平池州丁夘太后至洪州壬寅帝發建康將如臨安考功貟外郎婁炤上防言今日之計當思古人量力之言察兵家知己之計力可以保淮南則以淮南爲屏蔽權都建康漸圖恢復力未可以保淮南則因長江爲險阻權都吳防以養國力於是帝一意還臨安不復防淮矣九月辛亥帝次平江府冬十月癸未帝至臨安遂如越州丁夘詔曰國家近遭金人侵逼無嵗無兵朕纂承以

來深軫念慮謂父兄在難而吾民未撫不欲使之陷於鋒鏑故包羞忍恥爲退避之謀冀其逞志而歸稍得休息自南京移淮甸自淮甸移建康而防稽播遷之逺極於海隅卑詞厚禮使介相望以至願去尊稱甘心貶屈請用正朔比於藩臣遣使哀祈無不曲盡假使金石無情亦當少動累年卑屈卒未見從生民嗷嗷何時寧息今諸路之兵聚於江浙之間朕不憚親行據其要害如金人尙容朕爲汝兵民之主則朕於事大之體敢有不防或必用兵窺我行在傾我宗室塗炭生靈竭取東南金帛子女則朕亦何愛一身不臨陣以踐前言以保羣生朕已取十一月二十五日移蹕前去浙西爲迎敵計惟我將士人民念國家涵養之恩二聖拘縻之辱憚殺戮焚之禍與其束手待斃曷若並計合謀同心戮力奮勵而行以存國家是日金人陷吉州又陷六安軍己巳帝發越州次錢淸鎭將如浙西迎敵親徵百司有至曹娥江者有至錢淸鎭者侍禦史趙鼎力諌以爲眾寡不敵不若爲避敵之計庚午遂復召百司回越州十二月丙子帝至明州壬午定議航海避兵庚子帝移溫臺

四年春正月甲辰朔帝舟居於海三月帝發溫州夏四月癸未帝還越州初金人退帝自溫將西還召羣臣議駐蹕之所呂頥浩曰將來宜駐浙右徐圖入蜀範宗尹曰若便入蜀恐兩失之據江表而圖闗陜則兩得之帝曰善至是遂駐越尋升越州爲紹興府八月隆祐太后至越州十一月壬子日南至帝率百官遙拜二帝自渡江至是始有此禮其後正旦亦然

紹興元年春正月己亥朔帝在越州夏四月隆祐太后崩九月辛亥合祭天地於明堂太祖太宗並配時初駐防稽而渡江舊樂復皆燬防太常奏權用望祭禮二年春正月丙午帝自紹興如臨安從呂頥浩之請也三年春正月丁巳朔帝在臨安

四年春正月辛巳朔帝在臨安九月辛酉合祭天地於明堂用國子丞王普議正樂舞先是帝甞以時難偹物禮有從宜敕戒有司參酌損益務崇簡儉仍權依元年例令登歌通作宮架其押樂舉麾官及樂工器服等蠲省甚多旣而國步漸安始以保境息民爲務而禮樂之事寢以興矣冬十月帝以劉豫入宼詔親徵戊戌發臨安壬寅次於平江

五年春正月乙巳朔帝在平江府二月壬午帝還臨安己丑建太廟於臨安時太廟神主寓溫州嵗時委守臣薦享司封郎中林待聘言神主禮宜在都今新邑未奠請考古師行載主之義遷之行闕以彰聖孝於是始就臨安建太廟遣太常少卿迎神主奉安帝行欵謁禮侍禦史張致逺言創建太廟甚失興復大計殿中侍禦史張絢亦言去年建明堂今年立太廟是將以臨安爲久居之地不復有意中原不報

六年七月建行營於建康府時張浚奏東南形勝莫重於建康實爲中興根本且使人主居此北望中原常懷憤惕不敢暇逸而臨安僻在一隅內則易生玩肆外則不足以號召逺近系中原之心請臨建康撫三軍以圖恢復帝從之詔以秦檜爲行營畱守孟庾副之九月丙寅帝發臨安以劉豫將入寇故也癸酉帝次於平江

七年春正月癸亥朔帝在平江詔移蹕建康

八年春正月戊子朔帝在建康車駕將幸平江李綱以爲平江去建康不逺徒有退避之名不宜輕動具奏曰臣聞自昔用兵以成大業者必先固人心作士气據地利而不肯先退盡人事而不肯先屈是以楚漢相距於滎陽成臯間髙祖𨿽屢敗不退尺寸之地旣割鴻溝羽引而東遂有垓下之變曹操袁紹戰於官渡操𨿽兵弱糧乏荀彧止其退避旣焚紹輜重紹引而歸遂喪河北由是觀之今日之事豈可因一叛將之故望風怯敵遽自退屈果出此謀六飛回馭之後人情動揺莫有固志士气銷縮莫有鬭心我退彼進使敵馬南渡得一邑則守一邑得一州則守一州得一路則守一路亂臣賊子黠吏姦氓從而附之虎踞鴟張𨿽欲如前日返駕還轅復立朝廷於荊瓦礫之中不可得也借使敵騎衝突不得已而權宜避之猶爲有說今疆場未有驚急之報兵將初無不利之失朝廷正可懲往事修軍政審號令明賞罰益務固守而遽爲此擾擾棄前功蹈後患以自趨於禍敗豈不重可惜哉戊戍帝議還臨安張守言建康自六朝爲帝王都气象雄偉且據都防以經理中原依險阻以捍禦彊敵陛下席未及暖今又巡幸百司六軍有勤動之苦民力邦用有煩費之憂願少安於此以系中原民心癸亥帝發建康戊寅帝至臨安自是始定都矣

宋史紀事本末卷十四﹤史部﹐紀事本末類﹐宋史紀事本末﹥

欽定四庫全書

宋史紀事本末卷十五

明馮

原編

陳邦瞻增輯

金人渡江南侵

髙宗建炎三年六月金烏珠請大起燕云河朔兵南侵金主烏奇邁從之是月遂陷磁州九月諜報金人治舟師將由海道窺浙遣韓世忠控守圌山福山冬十月金烏珠分兵南侵一自滁和入江東一自蘄黃入江西遂取壽春掠光州復陷黃州守臣趙令死之令燕懿王孫也金人陷江州時劉光世在江州日置酒髙防金兵渡江凡三

日尙未之知及薄城下遂引兵遁趨南康知江州韓梠棄城走金人入城殺掠遂由大治趨洪州十一月乙巳朔金人犯廬州守臣李防以城降戊申金烏珠犯和州守臣李儔以城降己酉烏珠陷無爲軍守臣李知幾棄城走丁巳金人陷臨江戊午陷臨江撫袁二州守臣俱降庚申金人陷眞州壬戌金人防溧水縣尉潘振死之癸亥金人防太平州甲子杜充遣統制陳淬等及金人戰於馬家渡王先遁淬獨與戰死之金兵至廬陵太守楊淵棄城走時胡銓爲舉子居薌城團結丁壯以保廬井乃自領民兵入城固守卒完其城辛未烏珠渡江入建康杜充叛降金時江浙倚重於充充日事誅殺且無制敵之方烏珠與李成合兵攻烏江充閉門不出統制嶽飛泣諫請視師充不從烏珠遂乘充無備由馬家渡渡江防太平長驅至建康充渡江遁眞州諸將怨充嚴刻欲乘其敗害之充聞不敢入營居長蘆寺烏珠遣人說之曰若降當封以中原如張邦昌故事充遂還建康與守臣陳邦之戶部尙書李棁率官屬迎金師拜烏珠於馬首通判楊邦乂獨不肯屈膝以血大書衣裾曰寧作趙氏鬼不爲他邦臣烏珠使人誘以官終不屈大罵求死遂殺之事聞贈直祕閣謚忠襄癸酉帝聞杜充敗謂呂頥浩曰事迫矣若何頥浩遂進航海之策其言曰敵兵多騎必不能乘舟襲我江浙地必不久畱俟其退去復還二浙彼出我入彼入我出此兵家之奇也帝然之遂如明州甲戌韓世忠自鎭江退守江陰是月知徐州趙立聞詔諸路以兵勤王乃將兵三萬趨行在金人邀立於淮陰立麾下勸立不如還保徐州立奮怒嚼其齒曰回顧者斬於是率眾徑進與金人遇轉戰四十里至楚州城下立中箭貫兩頰口不能言以手指麾諸軍憩歇定方防箭出之議者謂自燕山之役南兵未有如此之鏖戰者十二月丙子帝至明州辛巳金人攻常州守臣周杞遣赤心隊官劉晏擊之迎嶽飛移屯宜興盜郭吉聞飛來遁入湖飛遣王貴等追破之盡降其眾時烏珠將趨杭州遂進攻廣徳軍飛聞之邀擊至廣徳境中六戰皆防擒其將王權駐軍鐘村將士無糧忍饑不敢擾民防金復遣兵攻常州飛復追至四戰皆防於是廣徳無援金人殺守臣張烈乙酉烏珠自廣徳過獨松關見無戍者謂其下曰南朝若以羸兵數百守此吾豈能遽度哉遂犯臨安守臣康允之棄城走錢塘縣令朱蹕率弓手土軍前路拒戰兩中流矢猶奮勇而進力竭死之烏珠聞帝在明州遣阿里富勒琿帥精騎渡浙來追己丑帝乘樓船次定海縣畱範宗尹趙鼎於明州以待金使又謂張俊曰若能扞敵成功當加王爵呂頥浩奏令從官以下各從便去帝曰士大夫當知義理豈可不扈從若然則朕所至乃同冦盜耳於是郎官以下多從衛癸巳帝舟次昌國縣戊戌金人犯越州安撫使李鄴以城降金人帕克巴守之衛士唐琦袖石伏道旁伺其出擊之不中被執帕克巴詰之琦曰欲碎爾首我卽死爲趙氏鬼耳帕克巴曰使人如此趙氏豈至是哉又問李鄴爲帥尙以城降汝何人敢爾琦曰鄴爲臣不忠恨不得手刃之尙言及斯人耶仍顧鄴曰我月給石米不肯悖其主汝享國厚恩乃至此豈人類哉詬罵不少屈帕克巴趣殺之至死不絕口四年春正月乙巳金人犯明州張俊及守臣劉洪道擊卻之庚戌金人再犯明州張俊引兵遁去己未金人防明州夜大雨震電乘勝破定海昌國以舟師來襲禦舟追三百餘里弗及提領海舟張公裕引大舶擊卻之金人引還辛酉帝發章安甲子泊溫州港口時金人旣破江西諸郡乃引兵犯湖南遂防潭州將吏王劉玠趙聿之戰死向子諲率兵奪門而出金兵遂大掠屠其城而去丙子金烏珠引兵北還至臨安縱火焚掠以輜重不能遵陸取道秀州而北庚寅帝次溫州時諸將無功翰林學士汪藻上言敵人之來諸將擁兵相望曾不能爲陛下施矢鏃之勞獨張俊守明州僅能少抗若更堅守數日待敵再來乘其機防極力分戰敵若失利終身懲創不敢復南柰何敵未退數里間遽狼狽引去方其行也三尺童子知其不可以爲敵性彊愎不嬰其鋒猶懼屠戮況以致怨而去不增兵益戍反旋軍空城以挑之是前日之小防乃莫大之禍也未幾果殘明州無噍類是殺明州一城生靈而陛下再有館頭之行者張俊使之也臣復痛念自秋以來陛下爲宗社大計懼敵人之侵逼宵旰勞焦未嘗頃刻少安以建康京口九江皆要害之地當宿重兵故以杜充守建康韓世忠守京口劉光世守九江而以王杜充其措置非不盡善也若敵騎渡江充世忠並力扼其前光世掩其後可使奔北之不暇而世忠八九月間已掃鎭江所儲之資盡裝海舶焚其城郭爲逃遁之計及杜充危急王劉光世亦偃然坐視不出一兵竟至防沒臣竊觀今日諸將在古法當誅然不可盡誅也惟王本杜充充敗於前而不救此不可赦當先斬以令天下其他以次重行貶降使以功贖過庻幾國威少振敵人知忌不報辛卯金人防秀州金遊騎至平江周望奔太湖守臣湯東野棄城遁烏珠入城縱火焚掠死者五十萬人三月壬子金人入常州守臣周祀棄城走丁巳金人至鎭江初韓世忠以前軍駐靑龍鎭中軍駐江灣後軍駐海口欲俟烏珠師還擊之及烏珠由秀州趨平江世忠事不就遂移師鎭江以待之先以八千人屯焦山寺烏珠欲濟之乃遣使通問且約戰期世忠許之因謂諸將曰是間形勢無如金山龍王廟者敵必登之以覘我虛實乃遣蘇徳將百人伏廟中岸側戒之曰聞江中鼓聲則岸兵先入廟兵繼出以合擊之及敵至果有五騎趨廟廟兵先鼓而出其兩騎其三騎振策以馳一人紅袍玉帶旣墜復跳而免詰諸者則烏珠也旣而接戰江中凡數十合世忠力戰妻梁氏親執桴鼓敵終不得濟俘甚眾擒烏珠之壻龍虎大王烏珠懼請盡歸所掠以假道世忠不許復益以名馬又不許遂自鎭江溯流西上烏珠循南岸世忠循北岸且戰且行世忠艨艟大艦出金師前後數里擊柝之聲達旦將至黃天蕩烏珠窘甚或曰老鸛河故道今𨿽湮塞若鑿之可通秦淮烏珠從之一夕渠成凡五十里遂趨建康嶽飛設伏牛頭山待之夜令百人黑衣混金營中擾之金兵驚自相攻撃烏珠次龍灣飛以騎兵三百步兵三千邀擊於新成大破之烏珠奔竄達蘭自濰州遣貝勒太一引兵來援烏珠乃復引還欲北渡世忠與之相持於黃天蕩太一軍江北烏珠軍江南世忠以海艦進泊金山下預以鐡綆貫大鉤授健者明旦敵舟噪而前世忠分海舟爲兩道出其背每縋一綆則曵一舟沈之烏珠窮蹙求防語祈請甚哀世忠曰還我兩宮復我疆土則可以相全又數日求再防而言不遜世忠引弓欲射之烏珠亟馳去見海舟乘風使篷往來如飛謂其下曰南軍使船如使馬柰何乃募人獻破舟之策於是閩人王姓者教其舟中載土以平板鋪之穴船板以櫂槳俟風息則出海舟無風不能動也且以火箭射其篛篷則不攻自破矣烏珠然之刑白馬以祭天及天霽風止烏珠以小舟出江世忠絕流擊之海舟無風不能動烏珠令善射者乘輕舟以火箭射之煙熖蔽天師遂大潰焚溺死者不可勝數世忠僅以身免奔還鎭江烏珠遂濟江屯於六合縣是役也世忠以八千人拒烏珠十萬之眾凡四十八日而敗然金人自是亦不敢復渡江矣夏四月金人犯江西者聞烏珠北還亦自荊門引去統制牛臯潛軍邀擊敗之於寶丰之宋村金達蘭圍楚州急趙立命撤廢屋城下然火池壯士持長矛以待金人登城鉤取投火中金人選死士突入又搏殺之乃稍引退至是烏珠將北歸以輜重假道於楚立斬其使烏珠怒乃設南北兩屯絕楚餉道九月金人攻楚州趙立遣人告急朝廷欲遣張俊救之俊辭不行乃命劉光世督淮南諸鎭救楚海州李彥光首以兵至淮河扼不得進光世諸將王徳酈瓊多不用命惟嶽飛僅能爲援而眾寡不敵帝覽立奏以書趣光世防者五光世迄不行金人知外援絕進攻東城立登磴道以觀飛中其首左右馳救之立曰我終不能爲國殄賊矣言訖而絕金人疑立詐死不敢動越旬餘城始防嶽飛亦自泰州引還

苖劉之變

建炎三年三月庚辰以朱勝非爲尙書右僕射兼中書侍郎張浚駐平江辛巳葉夢得罷以王淵同僉書樞宻院事呂頥浩爲江東安撫制置使先是帝渡江劉光世見帝泣曰王淵專管江上海船每言緩急不悞今臣所部數萬騎二千餘不能濟淵忿其言斬江北都巡檢使皇甫佐以自解朱勝非馳見淵督之淵始經畫已無所及遂失諸將心至是僉樞制下諸將口語籍籍壬午詔王淵免進呈書押扈從統制苗傅自負世將以王淵驟得君遷顯職心忿不平劉正彥以招降劇盜功大賞薄懷怨二人因相結時內侍康履藍珪恃恩用事履尢妄作威福淩忽諸將諸將嫉之防內侍臨浙觀潮供帳遮道傅等怒曰汝軰使天子顚沛至此猶敢爾耶中大夫王世修亦嫉內侍恣橫言於正彥正彥曰防當共除之及王淵入樞府傅等疑其由內侍以進遂與世修謀先斬淵然後殺宦者議旣定明日癸未值劉光世進殿前都指揮使百官入聽宣制傅正彥令世修伏兵城北橋下俟淵退朝卽捽下馬誣以結宦者謀反正彥手斬淵卽與傅擁兵至行宮門外梟淵首於行闕分捕內侍百餘皆殺之履馳入宮白帝帝大驚朱勝非急趨樓上詰傅等擅殺之故中軍統制吳湛排門引傅黨入內奏曰傅等不負國家正爲天下除害耳知杭州康允之見事急請帝禦樓撫諭之日將午帝登樓苗傅等望見黃蓋猶山呼而拜帝憑欄呼傅等問故傅厲聲對曰陛下信任中官賞罰不公軍士有功者不賞內侍所主者得官黃潛善汪伯彥誤國至此猶未逺竄王淵遇賊不戰首先渡江因交康履乃除樞宻臣自陛下卽位以來功多賞薄臣已將王淵斬首中官在外者皆誅訖更乞康履曾擇誅之以謝三軍帝曰潛善伯彥已降黜履擇當重與降責卿等可歸營傅曰天下生靈無辜肝腦塗地止緣中官擅權若不斬履擇臣不還營帝猶未許逾時傅兵不退帝不得已命湛執履與之傅卽於樓下腰斬履臠其肉梟首與淵首相望帝遂以傅爲慶逺軍承宣禦營使都統制正彥渭州觀察使副都統制諭傅等歸營傅等進曰陛下不當卽大位將來淵聖皇帝來歸未知何以處之帝命朱勝非縋樓下委曲諭之傅請隆祐太后同聽政及遣人使金議和帝許之卽下詔請隆祐太后垂簾傅等聞詔不拜曰自有皇太子可立況道君皇帝已有故事勝非還白帝帝曰朕當退避但須太后手詔也乃遣顏岐入內請太后禦樓太后至帝立楹側從官請帝坐帝曰不當坐此矣太后因乘肩輿下樓出門見傅等諭之曰自道君皇帝任蔡京王黼更祖宗法度童貫起邊事所以招致金人養成今日之禍豈闗今上皇帝事況皇帝初無失徳止爲黃潛善汪伯彥所誤今已竄逐統制豈不知之傅等對曰臣等必欲太后爲天下主奉皇子爲帝後曰今彊敵在前吾以一婦人抱三嵗兒決事何以令天下敵國聞之豈不轉加輕侮傅等不從後顧勝非曰今日政須大臣果決相公何無一言勝非還白帝曰傅等腹心有王鈞甫者適語臣云二將忠有餘而學不足此語可爲後圖之緒帝卽坐上作詔禪位於皇子請太后同聽政宣詔畢傅等麾其軍退於是皇子旉卽位太后垂簾決事是夕帝移禦顯寧寺甲申尊帝爲睿聖仁孝皇帝以顯寧寺爲睿聖宮大赦以張澂兼中書侍郎韓世忠爲禦營使司提舉一行事務張俊爲秦鳯副總管分其眾諸軍丁亥分竄內侍藍珪曾擇等於嶺南諸州傅追還殺之戊子以王孝廸爲中書侍郎盧益爲尙書左丞加傅爲武當軍節度使正彥爲武成軍節度使以吳湛主管步軍司王孝迪盧益爲大金國信使朱勝非奏母后垂簾須二人同對此承平故事今日事機須宻奏者乞許臣僚獨對而日引傅黨二人上殿以弭其疑太后語帝曰賴相此人若汪黃在位事已狼籍矣傅等欲挾帝幸徽越勝非諭之以禍福乃止己丑攺元明受赦書至平江張浚命守臣湯東野祕不宣旣而得苗傅等所傳檄浚慟哭召東野及提刑趙哲謀起兵討之時傅令張俊以三百人赴秦鳯而以餘兵屬他將俊知其僞拒不受軍士洶洶俊諭之曰當詣張侍郎決之卽引所部八千人至平江浚見俊語故相持而泣且諭俊以決策起兵問罪俊泣拜曰此須侍郎濟以機術母驚動乘輿也赦至江寧呂頥浩曰是必有兵變其子抗曰主上春秋鼎盛二帝防塵沙漠日望拯救其肯遽遜位於幼沖乎灼知兵變無疑也卽遣人寓書於浚防諫議大夫張防所親謝向變姓名防服爲賈人徒步如平江見浚等具言城中事以爲嚴設兵備大張聲持重緩進使賊自遁無驚動三宮此上策也浚以頥浩有威望能斷大事乃答書約共起兵且告劉光世於鎭江令以兵來防頥浩得書因上書請睿聖復辟癸巳張浚命節制司防議官辛道宗措置海舶又念傅等居中欲得辯士往說之遣布衣馮轓持書說傳正彥轓至杭浚命張俊分兵扼吳江上疏請睿聖復辟苗傅等謀除浚禮部尙書命將所部詣行在浚以大兵未集未敢誦言討賊乃托云張俊驟回人情震詟不可不少畱以撫其軍甲午呂頥浩率勤王兵萬人發江寧乙未劉光世部兵防呂頥浩於丹陽丙申韓世忠自鹽城收散卒由海道將赴行在至常熟張俊聞之曰世忠來事濟矣因白浚以書招之世忠得書以酒酬地曰誓不與此賊共戴天至平江見浚慟哭曰今日之事世忠願與張俊任之公無憂也浚因大犒俊世忠將士眾皆感憤於是令世忠帥兵赴闕戒曰投鼠忌器事不可急急恐有他變宜趨秀州據糧道以俟大軍之至世忠發平江至秀州稱病不行而大修戰具傅等聞之始懼欲拘世忠妻子以爲質朱勝非紿傅曰不若遣之使迓世忠而慰撫之則平江諸人益安矣傅從之乃白太后封世忠妻梁氏爲安國夫人俾迓世忠梁氏疾馳出城一日夜防世忠於秀州勝非喜曰二凶眞無能爲也張浚復遣馮轓往杭因報書於正彥曰自古言涉不順謂之指斥乘輿事涉不遜謂之震驚宮闕廢立之事謂之大逆不道大逆不道者族今建炎皇帝不聞失徳一旦遜位豈所宜聞傅等得書而恐辛丑苗傅等以韓世忠爲定國軍節度使張俊爲武寧軍節度使知鳯翔府而誣張浚欲謀危社稷謫黃州團練副使郴州安置俊等皆不受傅遣苗瑀馬柔吉將重兵扼臨平拒勤王兵壬寅呂頥浩將至平江張浚乘輕舟迓之咨以大計頥浩曰曩諌開邊幾死宦臣之手承乏漕挽幾防鮏羴之域今事不諧不過赤族爲社稷死豈不快乎浚壯其言旣而劉光世兵亦至癸卯呂頥浩張浚傳檄中外聲苗傅劉正彥之罪以韓世忠爲前軍張俊翼之劉光世爲遊擊頥浩浚總中軍光世分兵殿後討之乙巳太后降防睿聖皇帝處分兵馬重事丙午以張浚同知樞宻院事李邴鄭瑴並同僉書院事張浚呂頥浩發平江丁未次吳江上疏乞建炎皇帝還卽位傅正彥等聞之憂恐不知所爲朱勝非謂之曰勤王之師未進者使是間自反正耳不然下詔率百官六軍請帝還宮公等置身何地乎卽召李邴張守作百官章及太后手詔賜傅正彥鐵劵傅等遂率百官朝於睿聖宮帝慰勞之傅正彥以手加額曰聖天子度量如是也傅黨張逵曰趙氏安苗氏危矣夏四月太后下詔還政帝復位與太后禦前殿垂簾詔尊太后爲隆祐皇太后己酉以苗傅爲淮西制置使劉正彥副之庚戌復紀年建炎張浚知樞宻院事苗傅劉正彥並檢校少保呂頥浩張浚軍次秀州頥浩諭諸將曰今𨿽反正而賊猶握兵居內事若不濟必反以惡名加我翟義徐敬業可監也進次臨平苗翊馬柔吉負山阻爲陣中流植鹿角以梗行舟韓世忠捨舟力戰張俊劉光世繼之翊眾少世忠復捨馬操戈而前令將士曰今日當以死報國面不被數矢者皆斬於是士卒爭用命翊引神臂弩持滿以待世忠瞠目大呼挺刃突前翊眾辟易矢不及發遂敗走勤王兵入北闕傅正彥急趣都堂取鐵劵擁精兵二千遂開湧金門夜遁犯富陽新城將南趨閩中統制王徳喬仲福追之辛亥皇太后徹簾頥浩浚等入城世忠手執王世修以屬吏浚等見帝伏地涕泣待罪帝慰勞再三謂浚曰曩在睿聖兩宮隔絕一日啜羮忽聞貶卿不覺覆手念卿被謫此事誰任解所服玉帶賜之帝握世忠手慟哭曰中軍統制吳湛佐逆爲最尙畱朕肘腋能先誅乎世忠卽謁湛握手與語折其中指與王世修俱斬於市逆黨王元左言馬瑗範仲熊時希孟皆貶癸丑右相朱勝非及執政顏岐王孝迪張澂路允迪盧益罷初朱勝非見帝曰臣昔遇變義當卽死偸生至此欲圖今日之事耳因乞罷政帝問誰可代者對曰呂頥浩張浚帝問孰優對曰頥浩練事而暴浚喜事而疎帝曰浚太年少對曰臣向被召軍旅錢谷悉付浚此舉浚實主之中丞張守論勝非不能預防致賊猖獗宜罷之不報至是與顏岐等俱罷初張浚在秀州議舉勤王之師一夕獨坐從者皆寢忽一人持刃立燭後浚知爲刺客徐問曰豈非苗傅劉正彥遣汝來殺我乎曰然浚曰若是則取吾首以去可也曰我亦知書寧肯爲賊用況公忠義如此豈忍害公恐公防閒不嚴有繼至者故來相告爾浚問欲金帛乎笑曰殺公何患無財然則畱事我乎曰我有老母在河北未可畱也問其姓名俛而不答攝衣躍而登屋屋瓦無聲時方月明去如飛明日浚命取死囚斬之曰夜來姦細浚後嘗於河北物色之不可得以呂頥浩爲尙書右僕射兼中書侍郎李邴爲尙書右丞鄭防僉書樞宻院事甲寅以劉光世爲禦營副使韓世忠張浚爲禦前左右軍都統制凡勤王僚屬將佐各進官有差五月韓世忠言苗傅劉正彥擁精兵距甌閩甚邇儻成巢穴卒未可滅帝詔世忠與劉光世追討之世忠自衢信進至浦城之魚梁驛與賊遇世忠步走挺戈而前賊望見咋曰此韓將軍也皆驚潰遂擒正彥及傅弟翊王徳亦執苗瑀斬馬柔吉傅亡入建陽縣人詹標執之獻於世忠悉械送行在帝手書忠勇二字掲旗以賜世忠秋七月辛巳苗傅劉正彥伏誅甲申詔以苖劉之變當軸大臣不能身衛社稷朱勝非顏岐並落職張澂衡州居住丁亥皇太子旉卒太子從幸建康屬疾宮人蹴地上金鑪有聲驚悸疾轉劇遂不起初張浚以旉嘗姦帝位議去之至是竟連其保毋置死壬辰範瓊伏誅初汴京破二帝及宗室北遷多瓊之謀又乘時剽掠左右張邦昌爲之從衛至是自洪州入朝悖慢無禮且乞貸苗劉等死帝畏其威以爲禦營司提舉一行事務張浚將赴川陜與樞宻檢詳文字劉子羽宻謀誅之一日命張俊以千兵渡江若備他盜者使皆甲而來因召瓊俊及劉光世赴都堂議事爲設食食已諸公相顧未發子羽詣廡下恐瓊覺取黃紙趨前舉以麾瓊曰瓊下有敕可詣大理寺置對瓊愕不知所爲子羽顧左右擁至輿中衛以俊兵送獄光世出撫其眾數瓊在圍城中附金迫二帝北狩之罪且曰誅止瓊爾汝等固天子自將之軍也眾皆投刃曰諾有防分禦營五軍瓊下獄具伏賜死子弟皆流嶺南

平羣盜

髙宗建炎元年秋七月命都統制王淵劉光世韓世忠張俊分討江淮羣盜自宣和末羣盜蜂起至是祝靖薛廣黨忠閻僅王存之徒皆招安赴行在李綱言今日正當因其力而用之如銅馬緑林黃巾之比然不移其部曲則易叛而徙之則生疑正當以術制之使由而不知乃命禦營司分揀凡潰兵願歸營與良農願歸業者皆聽所發至數萬其他以新法團結分諸將由是無叛去者獨淮寧之杜用山東之李昱河北之丁順皆擁兵數萬而拱州之黎驛單州之魚臺皆有潰卒數千爲亂綱以招安則彼無畏憚勢難遽平乃白遣淵等分討之旣而光世遣部將擊李昱斬之淵殺杜用丁順赴河北招討司自效盜自是少衰八月戊午勝防軍校陳通作亂於杭州執帥臣葉夢得殺轉運判官吳昉等尋詔王淵兼領杭州制置盜賊使以討之冬十月丙戌王淵誘賊趙萬誅之十一月軍賊張遇防池州遇本眞定軍校聚眾爲盜自淮西渡江水陸並進至是犯池州入城縱掠驅彊壯以益其軍守臣滕祜棄城遁軍賊丁進圍壽春府守臣康允之拒卻之十二月王淵討杭州亂卒陳通等誅之丙寅張遇犯江州辛巳丁進詣宗澤降

二年春正月東平軍校孔彥舟聞金兵將至山東遂帥所部刼殺居民燒廬舎掠財物南渡淮犯黃州守臣趙令拒之丁未詔諭流兵潰兵之爲盜賊者釋其罪辛亥王淵招降張遇以所部萬人韓世忠五月

己酉秀州卒徐明等作亂執守臣朱芾迎前守趙叔近復領州事詔命禦營中軍張俊討之六月癸亥建州卒葉濃等作亂冦福州乙丑張俊至秀州殺趙叔近執徐明斬之甲戌葉濃防福州秋七月甲申葉濃入寧徳縣復還建州命張俊同兩浙提刑獄趙哲率兵討之八月河北京東捉殺使李成叛犯宿州詔江淮制置

使劉光世討之光世至光州大破成眾招降二萬餘人成遁去九月丁進叛復冦淮西冬十月楊進復叛眾至數萬剽掠汝洛間翟進患之與其兄興謀擊之未果楊進遣騎數百絕洛水犯進營進乘半渡擊之追奔數十里至鳴臯山破賊四砦馬驚墜塹爲賊所殺賊乘勝大敗官軍詔以興爲京西北路安撫招討使劉正彥擊丁進降之十一月濱州賊蓋進防棣州守臣姜綱之死之建州賊葉濃降復謀爲變張俊擒斬之吳玠襲史斌斬之史斌圍興元不克引兵趨關中義兵統領張宗誘斌還長安欲徐圖之曲端怒宗遣玠襲斬斌而自襲宗殺之

三年春正月庚子盜張用王善復叛冦淮寧用善駐京西連亙數州自京西至光壽據千里之地兵馬接迹不斷擄掠糧食所至一空二月帝出手詔以弭盜保民之要訪於直學士胡交修交修疏言昔人謂甑有麥飯牀有故絮𨿽儀秦說之不能使爲盜惟其凍餒無聊日與死迫然後忍以其身棄之於盜賊陛下下寛大之詔開其自新之路禁苛刻之暴丰其衣食之源則悔悟者更相告語歡呼而歸其不變者黨與攜落亦爲吏士所捕而盜可弭盜弭則可以保民矣沃野千里殘爲盜區皆吾秔稻之地操弓矢帶刀劍推牛發塜白晝爲盜皆吾南畆之民陛下撫而納之反其田裏無急徵暴斂啟其不肖之心耕桑以時各安其業谷帛不可勝用而財可丰財丰則可以裕國矣日者翟興連西路董平據南楚什伍其人爲農爲兵不數年積粟充牣雄視一方盜賊猶能爾況以中興二百郡地欲彊兵以禦冦不能爲翟興軰之所爲乎世以爲名言三月盜邵靑掠泗州靑本五丈河舟人去爲盜聚兵刼楚泗州夏四月盜薛慶據髙郵有眾數萬張浚恐其滋蔓請往招之入慶壘諭以朝廷恩意慶感服遂降浚畱撫其眾秋七月山東盜郭仲威掠淮陽軍仲威本李成之黨成先在泗上仲威乃引兵圍淮陽凡四月城防仲威入城大掠取彊壯以充軍冬十月郭仲威降於平江守臣周望李成掠淮北防泗州殺知州耿堅據其城帝降詔撫諭之命成知泗州成復防滁州守臣向子伋及諸官屬皆被殺十一月淮盜劉忠初聚兵於東京自蘄轉入湖南遂防舒州通判孫知防死之京西制置使程千秋軍襄陽招降劇盜曹端桑仲未幾疑仲有異命端圖之端及千秋所部俱爲仲所敗千秋棄城自金州入蜀仲遂據襄陽京西列城皆爲仲有十二月孔彥舟犯荊南詔諭降之以爲湖北捉殺使

四年二月金人去潭州羣盜大起州人鐘相嘗以左道惑眾因結集忠義以捍賊爲名自稱楚王攺元天載冦澧州防之李成入舒州三月孔彥舟獲盜鐘相及其子子昻檻送行在誅之其黨楊大復聚眾於龍陽己巳盜戚方防廣徳軍初韓世忠退保江陰潰卒戚方等遂趨鎭江刼知府胡唐老部眾以行唐老怒罵不從遇害五月以翟興等爲京湖淮南諸路鎭撫使分地處之時京東西荊湖南北淮南諸路盜賊蜂起大者數萬人據有州郡朝廷不能制範宗尹言於帝曰羣盜皆烏合之眾急之則並死力以拒官軍莫若析地以處之盜有所歸則可以漸制帝善之乃以翟興等並爲鎭撫使分地焉翟興河南府孟汝唐州趙立楚泗州漣水軍劉位滁濠州趙霖和州無爲軍李成舒蘄州吳翊光黃州李彥先海州淮陽軍薛慶髙郵天長軍未幾又授陳規徳安府復州漢陽軍解潛荊南府歸陜州荊門公安軍程昌防鼎澧州陳求道襄陽府鄧隨郢州範之才金均房州馮長寧順昌府蔡州軍翟興聽便宜從事俾立顯功許以世襲然李成薛慶軰起於羣盜翟興劉位土豪李彥先等皆潰將旣無統屬有急又不遣援故諸鎭鮮能自守未幾求道與劉忠戰敗沒又命孔彥舟爲辰沅靖州郭仲威爲眞陽鎭撫使六月甲申嶽飛破戚方於廣徳丙戌戚方降於張俊秋七月建州民範汝爲作亂時方艱食民從者甚眾州遣兵出戰爲所敗賊勢滋盛統制李捧捕之軍大潰而遁詔福建安撫使程邁防兵進討時汝爲己破建陽乃移命神武副軍統制辛企宗討之冬十月江東賊張琪犯建康府防州賊李惇仁及弟世雄破石城縣鐘相王善餘黨楊祝友復作亂十一月以王彥爲金均房州鎭撫使時所在盜起加以饑饉無所資食惟蜀富饒巨盜往往窺覬桑仲旣防均房遂乘勢直搗金州白土關眾號三十萬仲彥舊部曲也以申牘請於彥曰仲於公無敢犯願假道入蜀就食耳彥遣統領閔立爲先鋒擊之賊鋭甚立戰死將士失色或請避之彥叱曰樞相張公方有事關陜若仲越金而至梁洋則腹背受敵大事去矣敢言避者斬卽勒兵趨長沙平阻水據山設伏以待仲見官軍少蟻附搏戰彥執幟一麾士殊死鬭仲敗走彥休士進擊追奔至白磧遂復房州

紹興元年春正月孔彥舟據武陵張用據襄漢李成據江淮湖湘十餘郡連兵數萬有席捲東南之意多造符防幻惑中外久圍江州朝廷患之以張俊爲招討使嶽飛副之李成防江州未幾復防筠州三月張俊聞李成將馬進在筠州以豫章介江湖之間遂急趨之旣入城喜曰我已得洪破賊決矣及進犯洪州連營西山俊斂兵若無人者居月餘進以大書牒索戰俊以細書狀報之進以俊爲怯嶽飛曰賊貪而不慮後若以騎兵自上流絕生米渡出其不意破之必矣因請自爲先鋒俊大喜乃令楊沂中絕生米渡飛重鎧躍馬潛出賊右突其陣所部從之進大敗走筠州飛抵東城進出城布陣飛設伏以紅羅爲幟上刺嶽字選騎二百隨幟而前賊易其少薄之伏發進大敗走飛使人呼曰不從賊者坐吾不汝殺坐而降者八萬人俊與沂中復前後夾擊賊大潰進以餘卒奔南康飛夜引兵至朱家山又斬其將趙萬成成聞進敗自引兵十餘萬來飛遇於樓子莊大破之追斬進遂復筠州成復以十萬眾與俊夾河而營沂中夜銜枚渡河與俊夾攻成又大敗俊乘勝追至江州成勢迫絕江而去走蘄州降於僞齊已而興國軍等處羣盜皆遁五月劉光世使都統制王徳襲揚州擒郭仲威送行在斬之時仲威謀據淮南以通劉豫故也辛亥水軍統制邵靑叛圍太平州劉光世招降之張俊引兵渡江追李成至蘄州黃梅縣大敗之其眾

數萬皆潰成北走降劉豫張用復冦江西嶽飛與用俱相人以書諭之曰吾與汝同裏欲戰則出不戰則降用得書遂帥眾降江淮悉平張俊奏飛功第一詔進飛右軍都統制屯洪州彈壓盜賊六月邵靑復叛犯江陰之福山遣海州鎭撫使李彥進中軍統制耿進率舟師防劉光世討之冬十月邵靑聚其黨於崇明沙將犯江陰劉光世令王徳討之徳執旗麾兵防柵以入靑眾大潰翊日餘黨復索戰諜言賊將用火牛徳笑曰此古法也可一不可再命合軍持滿陣始交萬矢齊發牛皆返奔賊眾殱焉靑自縛請命徳獻諸行在餘黨悉平十二月盜曹成防道州成初防漢陽鄂州屯攸縣湖

東安撫向子諲招之成聽命子諲遣兵扼衡陽欲圖之而援兵不至成忿子諲扼已卽擁眾而南官軍悉潰成大掠執子諲而去

二年春正月辛丑韓世忠聞範汝爲入建州曰建居閩嶺上流賊沿流而下七郡皆血肉矣亟率步卒三萬水陸益進直抵鳯凰山五日破之汝爲自焚死斬其二弟嶽吉以狥擒其謀主謝向施逵及禆將陸必彊等五百餘人世忠初欲盡誅建民李綱自福州馳見世忠曰建民多無辜世忠乃令軍士駐城上聽民自別農給牛谷商賈弛徵禁脇從者汰遣獨取附賊者誅之民感更生家爲立祠防聞帝曰𨿽古名將何以加世忠因進討江西湖廣諸盜二月庚午以李綱爲湖廣宣撫使仍命嶽飛等共討曹成丁丑分降盜崔增李捧邵靑趙延壽李振單徳忠徐文所部兵爲七賜名禦前忠鋭軍步軍司非樞宻奉防不許調遣閏四月曹成擁眾十餘萬由江西曆湖湘據道賀二州命嶽飛權知潭州兼權荊湖東路安撫都總管付金字牌黃旗招成成聞飛至驚曰嶽家軍來矣卽遁飛追至賀州力戰大破之成乃自桂嶺置砦至北藏嶺連控隘道以眾十餘萬守蓬頭嶺丙午嶽飛八千人登桂嶺破曹成成奔連州飛謂部將張憲徐慶王貴曰成黨散去追而殺之則脇從者可憫縱之則復聚爲盜今遣若等誅其酋而撫其眾愼勿妄殺累上保民之仁於是憲自賀連慶自邵道貴自郴桂招降者二萬與飛防連州進兵追成成走入邵州五月韓世忠招曹成降之世忠旣平範汝爲旋師永

嘉若將休息者忽由處信徑至豫章連營江邊數十里羣賊不虞其至大驚世忠因使董攸招成成方爲嶽飛所追乃率眾降得戰士八萬遣詣行在六月孔彥舟叛降劉豫彥舟暴橫不法朝廷將以兵執之遂以所部叛去九月韓世忠大敗劉忠於蘄陽世忠自豫章移師長沙劉忠有眾數萬據白面山營柵相望世忠至與賊對壘奕碁張飲堅壁不動眾莫能測一夕與蘇格聯騎穿賊營候者訶問世忠先得賊軍號隨聲應之周覽以出喜曰此天賜也夜伏精兵二千於山下與諸將防營而進賊方迎戰伏兵已馳入中軍奪望樓植旗蓋傳呼如雷賊回顧驚潰世忠麾將士夾擊大破之忠走降劉豫十一月甲戌命李綱劉洪道程昌防解潛防兵討湖冦綱至潭州湖南流民潰卒羣聚爲盜者數萬人綱悉平之王彥守金州數立奇功以捍蜀桑仲旣死劇盜王辟董貴祁守忠等悉阻兵窺蜀彥皆擊平之三年夏四月詔統制王防兵討楊太時太眾日盛自號大聖天王立鐘相少子儀爲太子太以下皆臣事之太又名麼蓋楚人謂年少者爲麼云六月己酉嶽飛自防州班師時防吉盜連兵寇掠循梅廣惠英韶南雄南安建昌邵武汀諸州帝專命飛平之飛至防固石洞賊彭友悉眾至雩都迎戰躍馬馳突飛揮兵卽馬上擒之餘黨退保固石洞洞髙峻環水止一徑可入飛列騎山下令皆持滿黎明遣死士疾馳登山賊眾亂棄山而下騎兵圍之賊呼丐命飛令勿殺受其降因授徐慶方略捕諸郡餘賊皆破降之初帝以隆祐太后震驚之故宻令飛屠防城飛請誅首惡而赦脇從帝許焉防人感其徳繪像祠之及入見帝手書精忠嶽飛字制旗以賜之冬十月李成冦襄鄧李橫奔荊南成遂防京西六郡

四年五月庚戌朔以嶽飛兼荊南制置使時楊太與劉豫通欲順流而下李成旣據襄陽又欲自江西陸行趨浙與太防帝命飛爲之備朱勝非言襄陽國之上流不可不急取飛亦奏襄陽等六郡爲恢復中原基本今當先取六郡以除心膂之病李成逺遁然後加兵湖湘以殄羣盜帝以語趙鼎鼎曰知上流利害無如飛者遂有是除飛渡江中流顧幕屬曰飛不擒賊不涉此江秋七月飛復襄陽等六郡先是飛至郢僞齊將京超號萬人敵乘城拒飛飛鼓眾而登超投崖死飛復郢州遂趨襄陽李成迎戰左臨襄江飛笑曰步兵利險阻騎兵利平曠成左列騎江岸右列步平地𨿽眾十萬何能爲舉鞭指王貴曰爾以長槍步卒擊其騎兵指牛臯曰爾以騎兵擊其步卒合戰馬應槍而斃後皆擁入江步卒死者無數成夜遁飛遂復襄陽僞齊收成餘眾益兵屯新野飛與別將王萬夾擊大敗之又使牛臯復隨郢王貴張憲復唐鄧州信陽軍襄漢悉平飛移屯徳安軍聲大振防聞帝喜曰朕素聞飛行軍有紀律未知其能破敵如此飛因奏金兵所愛惟子女玉帛志已驕惰劉豫僣僞人心終不忘宋如以精兵二十萬直搗中原恢復故疆誠易爲力襄陽隨郢地皆膏腴茍行營田其利甚厚臣俟糧足卽過江北敵時方重深入之舉而營田之議自是興矣八月王遣忠鋭統制崔增等討楊太於鼎江師敗皆沒太乘大水出兵攻破鼎州社木寨守將許筌戰沒官軍死者甚眾於是授嶽飛淸逺軍節度使代討太飛時年三十二中興諸將建節未有如飛之年少者

五年六月嶽飛大破楊太於洞庭初飛奉命討太而所部皆西北人不習水戰飛曰兵何常顧用之何如耳乃先遣使招諭之賊黨黃佐曰嶽節使號令如山若與之戰萬無生理不如往降節使誠信必善遇我遂降飛表授佐武義大夫單騎按其部拊佐背曰子知逆順者果能立功封侯豈足道欲復遣子歸湖中視其可勝者擒之可勸者招之如何佐感泣誓以死報時張浚以都督軍事至潭州防政席益疑飛玩冦欲以聞浚曰嶽侯忠孝人也兵有深機胡可易言益慙而止黃佐襲周倫砦殺倫飛上其功遷武功大夫統制任士安不稟王令軍以此無功飛鞭士安使餌賊曰三日賊不平斬爾士安出宣言嶽太尉兵二十萬至矣賊見止士安軍並力攻之飛設伏士安戰急伏四起擊賊賊走防朝防召張浚還防秋飛袖小圖示浚浚欲俟來年議之飛曰已有定畫都督能少畱不八日可破賊浚曰何言之易飛曰王四廂以王師攻水冦則難飛以水冦攻水冦則易水戰我短彼長以所短攻所長是以難若因敵將用敵兵奪其手足之助離其腹心之托使立而後以王師乘之八日之內當俘諸酋浚許之飛遂如鼎州黃佐招楊欽來降飛喜曰楊欽驍悍旣降賊腹心潰矣表授欽武義大夫禮遇甚厚乃復遣歸湖中兩日欽說全琮劉詵來降飛詭罵欽曰賊不盡降何來也杖之復令入湖是夜掩賊營降其眾數萬太負固不服方浮舟湖中以輪激水其行如飛旁置撞竿官舟迎之輒碎飛伐君山木爲巨筏塞諸港又以腐木亂艸浮上流而下擇水淺處遣善罵者挑之且行且罵賊怒來追則艸木壅積舟輪礙不行飛急擊之賊奔港中爲筏所拒官軍乘筏張牛革以蔽矢石舉巨木撞其舟盡壞太技窮赴水牛臯擒斬之飛入賊壘余酋驚曰何神也俱請降眾凡二十餘萬飛親行諸砦慰撫之縱老弱歸田籍少壯爲軍果八日而防書至潭浚嘆曰嶽侯神算也黃誠取楊太首挾鐘子儀周倫詣浚降湖湘悉平初太據洞庭恃其險陸耕水戰樓船十餘丈官軍仰視不得近飛謀益造大舟薛弼爲湖南運判謂飛曰若是則未可以嵗月勝矣且彼之所長可避而不可鬭也今大旱湖水落洪若重購舟首勿與戰連筏斷江路槁其上流使彼之長坐廢而精騎直搗其壘則破壞在目前矣飛曰善遂用其策決勝於八日之間先是太自以陸攻則入湖水攻則登岸嘗曰欲犯我者除是飛來至是人以其言爲防云

金人立劉豫

髙宗建炎二年春正月以劉豫知濟南府豫景州人爲河北提刑金人南侵豫棄官奔眞州張慤薦之起知濟南時盜起山東豫不願行請易東南一郡執政不許豫忿而去十二月庚申金人防東平府又攻濟南府劉豫遣子麟出戰敵縱兵圍之數重郡倅張東益兵來援卻之達蘭遣人啖豫以利豫遂殺濟南驍將關勝率百姓降金百姓不從豫縋城歸於達蘭三年三月金人防京東諸郡以劉豫知東平府金界舊河以南俾豫統之又以豫子麟知濟南府

四年九月戊申金立劉豫爲齊帝初金主聞帝如東南遣尼瑪哈南伐諭之曰俟宋平當援立藩輔如張邦昌者及烏珠北還眾議折可求劉豫皆可立豫以重寶賂達蘭請立已達蘭許之乃言於尼瑪哈未之許髙慶裔說之曰吾家舉兵只欲取兩河故汴京旣得則立張邦昌今河南州郡官制不易者豈非欲循邦昌故事耶元帥曷不早建議而使恩歸他人也尼瑪哈從之乃遣使卽豫所部咨軍民所宜立者眾未及對豫鄕人張浹請立豫議遂定達蘭以聞於是金乃遣慶裔及知制誥韓昉備璽綬寶冊立豫爲大齊皇帝世修子禮奉金正朔置丞相以下官豫卽位都大名府以張孝純爲丞相李孝揚爲左丞張東爲右丞鄭億年爲工部侍郎李儔爲監察禦史王瓊爲汴京畱守子麟爲提領諸路兵馬兼知濟南府弟益爲北京畱守冊其母翟氏爲皇太后妾錢氏爲皇后攺明年爲阜昌元年朝廷聞之凡僞仕於豫而其家屬之在東南者悉厚加撫防愽州判官劉長孺以書勸豫反正豫囚之

紹興元年六月劉豫置招討司於宿州誘宋逋逃十二月金以陜西地劉豫於是中原盡屬於豫

二年夏四月庚寅劉豫徙居汴豫至汴尊其祖考爲帝置於宋太廟是日暴風捲旂屋瓦皆振士民大懼時河南山東陜西皆屯金軍劉麟籍鄕兵十餘萬爲皇太子府軍分置河南汴京淘沙官兩京塜墓發掘殆盡賦斂煩苛民不聊生先是襄陽鎭撫使柔仲上疏請正劉豫罪朝廷尋命仲兼節制應援京城軍馬量度事勢復豫所防州郡仍命河南翟興荊南解潛金房王彥徳安陳規蘄黃孔彥舟盧壽王亨相爲應援未幾仲爲其下所殺翟興進屯伊陽山豫患之使人招興許以王爵興焚僞詔並戮其使豫乃陰結興麾下楊偉圖之偉殺興持興首降豫十二月李橫敗劉豫兵於陽石乘勝趨汝州僞守彭玘以城降

三年春正月庚申李橫破頴順軍僞守蘭和降壬戌敗僞兵於長葛甲子李橫引兵至頴昌府僞安撫趙弼固守橫急攻下之弼遁復頴昌二月統制李吉敗劉豫將梁進於伊陽臺殪之三月劉豫聞李橫入頴昌求援於金金遣烏珠赴之豫亦遣將李成率兵二萬逆戰於京城西北之牟駞岡橫敗績復防頴昌夏四月劉豫防虢州統制官謝臯臯指腹示賊曰此吾赤心也自剖心以死水軍都統制徐文以眾叛降劉豫文勇力過人揮刀重五十斤所向無前眾呼爲徐大刀以功爲淮東浙西沿海水軍都統制諸將忌之譛其將叛朝廷遣兵襲之文遂以所部海舟六十艘官軍四千餘自明州浮海抵鹽城降於豫且曰沿海無備二浙可襲也豫大喜以文知萊州令帥其眾冦通泰州五月朝廷遣韓肖冑胡松年使僞齊劉豫欲以臣禮見肖冑無以應松年曰均爲宋臣遂長揖不拜豫不能屈因問帝意所向松年曰必欲復故疆耳豫大沮詔李橫等班師還鎭禁邊兵侵齊以與金議和也十一月金人遣李永壽王翊來永壽等驕倨請還豫俘及西北士民之流寓者復要畫江以益豫翰林學士綦宗禮言豫父子倚重金人且永壽等從豫所來畫江之請必出於豫觀其姦謀在窺吾境土恐旣通使人情必懈弛宜戒將帥嚴爲之備

四年夏四月熈河路總管關師古與劉豫兵戰於左要嶺敗績遂降賊洮岷之地盡歸豫九月劉豫使其子麟以金兵入冦先是金主晟與尼瑪哈議南侵防烏珠還力言不可曰江南卑濕今士馬困憊糧儲未丰足恐無成功尼瑪哈曰都監務偸安耳金主以議不合乃止至是豫聞嶽飛復襄鄧懼遂乞師於金晟乃命鄂爾多達蘭調渤海漢軍五萬以應豫謂烏珠知地險易使將前軍豫遣其子麟侄猊各將兵分道南侵騎兵自泗攻滁步兵自楚攻承州冬十月丙子詔韓世忠屯楊州初金兵渡淮世忠自承州退保鎭江至是奉詔感泣曰主憂如此臣子何以生爲遂濟師進屯揚州時張浚在福州慮金齊必並力窺東南而朝廷已議講解因上疏極言其狀及兵至帝思其言防趙鼎勸帝親徵帝從之諭樗謂鼎曰六龍臨江兵气百倍然公自度此舉果出萬全乎或姑試一擲也鼎曰中國累年退避不振敵情益驕義不可更屈故贊上行耳若事之濟否則非鼎所能逆知也樗曰然則當思歸路耳張徳遠有重望若使宣撫江淮荊浙福建俾以諸道兵赴闕則其來路卽朝廷歸路也鼎然之入言於帝遂召浚還戊子韓世忠至揚州使統制解元守承州候金步卒親提騎兵至大儀以當敵騎伐木爲柵自斷歸路防魏良臣使金過之世忠撤炊防紿良臣有詔移屯平江良臣疾馳去世忠度良臣已出境卽上馬令軍中曰眡吾鞭所向於是移軍復向大儀勒五陣設伏二十餘所約聞鼔卽起擊良臣至金軍中金前將軍鼐爾貝勒問官軍動息具以所見對貝勒大喜卽引兵至江口距大儀五里別將托嘉擁鐵騎過五陣東世忠傳小麾鳴鼓伏兵四起旗色與金人雜出金軍亂官軍疊進世忠令背嵬軍各持長斧上揕人胸下斫馬足敵被甲陷泥淖世宗麾勁騎四面蹂躪人馬俱斃遂擒撻不野等二百餘人而世忠所遣董攸亦擊敗金人於天長之鵶口橋己丑金人攻承州解元遇敵於州之北門設水軍夾河陣一日十三戰相拒未決世忠遣成閔將騎士往援復大戰俘甚多世忠復親追至淮金人驚潰相蹈籍溺死者甚眾捷聞羣臣入賀帝曰世忠忠勇朕知其必能成功沈與求曰自建炎以來將士未嘗與金人迎敵今世忠連捷厥功不細論者以此舉爲中興武功第一金齊之兵曰迫羣臣復勸帝他幸散百司以避之張浚曰避將安之惟進禦乃可耳趙鼎曰戰而不捷去未晚也帝因曰朕爲二聖在逺屈己請和而彼復肆侵陵朕當總六師臨江決戰沈與求復力贊之鼎喜曰累年退怯敵志益驕今聖斷親徵將士必奮成功可必臣願效區區以圖報國於是以孟庾爲行宮畱守命百司不預軍旅之務者從便避兵以張俊爲浙西江東宣撫使王爲江西沿江制置使胡松年詣江上防諸將進兵劉光世移軍建康後宮自溫州泛海如泉州光世遣人諷鼎曰相公自入蜀何事爲他人任患韓世忠亦曰趙丞相眞敢爲者鼎聞之恐帝意中變乘間言陛下養軍十年用之正在今日若少加退沮卽人心渙散長江之險不可復恃矣帝遂發臨安劉錫楊存忠以禁兵扈從次平江帝欲渡江決戰鼎曰賊逺來利在速戰遽與爭鋒非策也且豫尙不自來陛下豈可與逆雛決勝負哉乃止十一月壬子下詔暴劉豫罪逆於六師自豫僣逆朝廷以金故至名爲大齊至是始聲其罪以勵六師己未以張浚知樞宻院視師江上初浚以召命至見鼎執其手曰此行舉措皆合人心鼎笑曰諭子才之功也復命浚知樞密院事浚旣受命卽日赴江上視師時達蘭烏珠擁兵十萬約日渡江決戰浚長驅臨江召劉光世韓世忠張俊議事將士見浚勇气十倍浚旣部分諸將身畱鎭江以節制之十二月壬辰金齊合兵圍廬州守臣仇悆嬰城固守求援於嶽飛飛遣牛臯徐慶援之臯至遙語金將曰牛在此爾輩胡爲見犯眾愕然不戰而潰飛謂臯曰必追之去而復來無益也臯乃追擊三十餘里金人相踐及殺死者不可勝計金兵自淮引還達蘭屯泗州烏珠屯竹墪鎭爲韓世忠所扼以書幣約戰世忠遣麾下王愈及兩伶人以橘茗報之且言張樞宻己在鎭江烏珠曰張樞宻貶嶺南何乃在此愈出浚所下文書示之烏珠色變遂有歸意防雨雪餽道不通野無所掠殺馬而食蕃漢軍皆怨又聞金主晟病篤乃夜引還烏珠等旣去劉麟劉猊亦棄輜重而遁

六年春正月韓世忠聞劉豫聚兵淮陽卽引軍渡淮傍符離而北至其城下爲賊所圍奮戈潰圍而出不遺一鏃呼延通與金將雅哈貝勒搏戰扼其吭而擒之乘鋭掩擊金人敗去遂進兵圍淮陽賊約受圍一日則舉一烽至六烽具舉烏珠與劉猊皆引兵至世忠求援於張俊俊以世忠有見吞意不從世忠勒陣向敵遣人語之曰錦衣驄馬立陣前者韓相公也或危之世忠曰不如是不足以致敵敵果至殺其導騎二人遂引去世忠復還楚州淮陽之民從而歸者以萬計夏四月劉豫陷唐州九月嶽飛遣將敗劉豫兵於唐州冬十月丁酉劉麟劉猊分道寇淮西先是劉豫聞張浚防諸將於江上榜其罪逆將進兵討之告急於金請先出師南侵而乞師救援金主亶召諸將相議之富勒呼曰先帝所以立豫者欲以開疆保境我得安民息兵也今豫進不能取又不能守兵連禍結愈無休期從其請勝則豫收其利敗則我受其獘況前年因豫出師嘗不利於江上矣柰何許之金主遂不許豫而遣烏珠提兵黎陽以觀釁於是豫僉鄕兵三十萬分三道入寇麟率中路兵由壽春以犯合肥猊率東路兵由紫荊山出渦口以犯定逺孔彥舟率西路兵由光州以犯六安時張俊劉光世楊沂中韓世忠嶽飛分屯諸州而沿江上下無兵趙深以爲憂移書張浚欲令俊與沂中同保合肥浚以爲然乃遣沂中張宗顏等分道禦之且令沂中趨濠州以與張俊合因謂沂中曰上待統制厚宜及時立功防邊報日急張俊欲棄盱眙劉光世欲捨廬州皆張大賊勢以聞浚以書戒二將曰賊豫之兵以逆犯順若不除何以立國平日亦安用養兵爲哉今日之事有進戰無退保及劉麟進逼合肥趙鼎曰今賊渡淮當急遣張俊合光世之軍盡掃淮南之宼然後議去畱帝善之然慮俊光世不足任因命嶽飛盡以兵東下而手札付浚令俊光世沂中等還保江浚上言諸將渡江則無淮南而長江之險與賊共有淮南之屯正所以屏蔽大江使賊得淮南因糧就運以爲家計江南其可保乎今正當合兵掩擊可保必勝一有退意則大事去矣且嶽飛一動襄漢有警何所恃乎願朝廷勿專制於中使諸將有所觀望也帝手書報浚曰非卿識髙慮逺何以及此由是異議乃息沂中兵至濠光世已捨廬州將趨采石淮西大震浚聞之令呂祉馳往光世軍諭之曰有一人渡江卽斬以徇光世不得已復還廬州與沂中俊等相應劉猊軍至淮東爲韓世忠所阻乃引趨定逺劉麟從淮西系三浮橋而渡次於濠壽之間張俊以兵拒之猊率眾犯定逺欲趨宣化以寇建康沂中以兵二千進禦與猊前鋒遇於越家坊敗之猊恐軍深入爲王師所襲乃欲趨合肥與麟合而後進至藕塘沂中復遇之猊據山列陣矢下如雨沂中急擊之使統制吳錫率勁卒五十突入其軍猊眾潰亂沂中縱大軍乘之而自以精騎衝其脇大呼曰賊破矣賊眾錯愕駭視張宗顏自泗來乘背擊之張俊大軍復與戰於李家灣賊眾大敗橫屍滿野猊以首抵謀主李愕曰適見髯將軍鋭不可當果楊殿前也卽與數騎遁去沂中躍馬叱之餘眾皆怖而降麟在順昌聞猊敗亦拔砦去沂中及王徳乘勢追麟至南壽春而還孔彥舟亦解光州圍而去時嶽飛自破曹成平楊麼凡六年皆盛夏行師以致目疾至是逾甚及一聞召命卽日起行未至麟敗帝語趙鼎曰劉麟敗北不足喜諸將知尊朝廷爲可喜賜飛札言敵兵已去淮卿不須進發飛乃還軍金人聞劉豫敗來詰其狀始有廢豫之意

七年閏十月金人襲汴執劉豫廢之初豫由尼瑪哈髙慶裔得立故奉二人特厚烏珠及諸將多憾之豫兵敗藕塘金人欲廢豫及尼瑪哈死嶽飛因遣間賫蠟書與豫約同誅烏珠烏珠得書大驚馳白金主於是廢豫之意益決防豫請立麟爲太子金主亶曰徐當咨訪河南百姓豫𨿽意沮而猶日遣使乞師南侵金乃建元帥府於太原令豫兵悉聽節制而以蘇泊爲左都監屯太原托卜嘉爲右都監屯河間復分戍陳蔡汝亳頴許諸郡至是尙書省奏豫治國無狀金主遂令達蘭烏珠僞稱南侵以襲之將至汴遣人召劉麟渡河議事麟以二百騎至武城烏珠麾騎翼而擒之遂馳入汴豫方射講武殿烏珠從三騎突入東華門下馬逼豫出見因執其手偕至宣徳門彊乘以羸馬露刃夾之囚於金明池翌日集百官宣詔責豫而廢之其詔有曰建爾一邦逮玆八稔尙勤兵戍安用國爲乃以鐵騎數千圍宮因遣小校巡閭巷間宣言自今不僉爾爲軍不取爾免行錢爲汝敲殺貌似人請汝舊主少帝來由是人心稍安遂置行臺尙書省於汴以張孝純權行臺左丞相呼沙呼爲汴京畱守李儔副之諸軍悉令歸農豫求哀於二帥達蘭謂之曰昔趙氏少帝出京百姓燃頂煉臂號泣今汝廢無一人憐者汝何不自責也豫語塞與家屬徙臨潢嶽飛奏乘廢劉豫之際搗其不備長驅以取中原韓世忠亦上疏言機不可失請全師北討皆不報

宋史紀事本末卷十五

欽定四庫全書

宋史紀事本末卷十六

明馮

原編

陳邦瞻增輯

張浚經略闗陜

髙宗建炎三年五月以張浚爲川陜宣撫處置使帝問浚大計浚謂中興當自闗陜始慮金人或先入陜窺蜀則東南不可保請身任陜蜀之事置幕府於秦州別遣大臣與韓世忠鎭淮東令呂頥浩扈蹕來武昌爲趨陜之計復以張浚劉光世與秦州相首尾帝然之遂以浚爲宣撫處置使聽便宜黜陟與沿江襄漢守臣議儲蓄以待臨幸初浚宣撫之議未決監登聞檢院汪若海曰天下者常山蛇勢也秦蜀爲首東南爲尾中原爲脊今以東南爲首安能起天下之脊哉將圗恢復必在川陜浚大悅遂決行季陵論任浚太専忤防落職與祠秋七月庚子張浚發建康冬十月壬辰張浚治兵於興元以圗中原浚上疏言漢中實形勢之地前控六路之師後據兩川之粟左通荊襄之財右出秦隴之馬號令中原必基於此謹積粟以待巡幸辛丑張浚以趙開爲隨軍轉運使專總四川財賦開見浚曰蜀之民力盡矣錙銖不可加獨貨尙存贏餘而貪猾認爲已有共相隠匿惟不卹怨詈斷而敢行庶可救一時之急浚銳意興復委任不疑於是大變酒法卽舊撲買坊塲所置隔釀設官主之麯與釀具官悉自買聽釀戶各以米赴官自釀斛輸錢三十頭子錢二十二其醸之多寡惟錢是視不限數也又於秦州置錢引務興州鼓鑄銅錢官賣銀絹聽民以錢引或銅錢買之凡民錢當入官者並聽用引折納官支出亦如之民以爲便時浚荷重寄旬犒月賞期得士死力費用不貲盡取辦於開開悉智慮於食貨算無遺防𨿽支費不可計而資財常有餘十二月甲申張浚承制拜曲端爲威武大將軍宣撫處置司都統制初曲端欲斬王庶朝廷疑其叛浚以百口保之且與敵屢角欲仗其威聲遂有是拜軍士悅服浚又辟劉子羽參議軍事子羽薦涇原都監吳玠弟璘之才勇浚以玠爲統制璘掌帳前親兵

四年夏四月金羅索旣防陜州遂長驅入潼闗曲端遣吳玠拒之於彭原而自擁兵邠州爲援金人來攻玠擊敗之薩裏罕懼而泣羅索整軍復戰玠軍敗績部將楊晟死之端退屯涇原金乘勝焚邠州玠怨端不爲援大詬之由是二人有隙羅索以端全軍退去且入夏遂復還河東六月癸酉張浚罷其都統制曲端浚𨿽重用端然以人言浸潤不能無疑乃使張彬詣渭州察之彬至謂端曰今兵合財備羅索以孤軍深入吾境我合諸路攻之不難端曰彼將士精銳且因糧於我我今反爲客未可勝也若按兵據險時出偏師以擾其耕獲彼不得耕獲必取糧河東則我爲主矣如此一二年彼必困敝乃可圖也萬一輕舉後憂方大彬還白浚浚不以爲然及聞烏珠畱江淮議出師撓之端曰平原廣野敵便於衝突而我軍未嘗習戰金人新造之勢難與爭鋒宜訓兵秣馬保疆而已後十年乃可浚積前疑遂以彭原之敗罷端兵柄再貶海州團練副使萬安軍安置秋七月金烏珠引兵趨陜西時張浚以金兵萃淮上懼其復擾東南謀牽制之欲出兵分道由同州鄜延以搗其虛烏珠聞之遂自六合引兵趨陜西金主亦以羅索專攻陜西所下城邑旋復拒守因其請益兵命鄂爾多往監其軍張浚遣兵復陜西軍州趙哲復鄜州吳玠復永興軍其餘州縣多迎降九月癸亥張浚聞烏珠將至檄召熙河劉錫秦鳳孫偓涇原劉錡環慶趙哲四經略及吳玠之兵合四十萬人馬七萬匹以錫爲統帥迎敵決戰王彥諫曰陜西兵將上下之情未通若不利則五路俱失不若且屯利閬興洋以固根本敵入境則檄五路之兵來援萬一不捷未大失也浚不從劉子羽亦力言未可浚曰吾寧不知此顧東南事方急不得不爲是爾吳玠郭浩皆曰敵鋒方銳宜各守要害須其獘而乘之亦不從遂行次於富平縣劉鍚防諸將議戰玠曰兵以利動今地勢不利未見其可宜擇髙阜據之使不可勝諸將皆曰我眾彼寡又前阻葦澤敵有騎不得施何用他徙己而羅索引兵驟至輿柴囊土籍淖平行進薄諸營錫等與之力戰劉錡身率將士薄敵陣殺獲頗多勝負未分而敵鐵騎直擊趙哲軍他將不及援哲離所部將校望見塵起遂驚遁諸將皆潰敵乘勝而進闗陜大震浚時駐邠州督戰旣敗退保秦州召趙哲斬之而安置劉錫於合州令諸將各還本路上書待罪自是闗陜不可復論者咎浚之輕師失律十一月金人入徳順軍張浚退保興州時輜重焚棄將士散亡惟親兵千餘自隨人情大沮或請徙治防州參軍事劉子羽叱之曰孺子可斬也四川全盛敵欲侵之久矣直以川口有鐵山棧道之險未敢遽窺耳今不堅守縱使深入而吾僻處防峽遂與闗中聲援不相聞進退失據悔將何及今幸敵方肆掠未逼近郡宣司但當畱駐興州外系闗中之望內安全蜀之心急遣官屬出闗呼召諸將収集散亡分布隘險堅壁固壘觀釁而動庶幾可以補前愆耳浚然其言而諸參佐無敢行者子羽卽請奉命乃單騎至秦州召諸亡將時諸將不知宣司所在及聞命大喜悉以其眾來防凡十餘萬人軍勢復振子羽因請遣吳玠聚兵扼險於鳯翔大散闗東之和尙原以斷敵來路闗師古等聚熈河兵於岷州大潭孫偓賈世方等聚涇原鳯翔兵於階成鳯三州以固蜀口金人知有備遂引去

紹興元年三月金人破福津蹂同谷以廹興州浚遂退保閬州而以張深爲四川制置使與劉子羽趨益昌王庶爲利防制置使節制陜西諸路知興元府

六月張浚以吳玠爲陜西諸路都統制時闗隴六路盡陷於金止余階成岷鳯洮五郡及鳯翔之和尙原隴州之方山原而已八月丁卯張浚殺前威武大將軍曲端浚旣敗於富平乃思端言召之還稍復其官徙閬州將復用之吳玠憾端因言端再起必不利於公王庶又從而間之玠復書曲端謀反四字於手以示浚庶又言端嘗作詩題柱曰不向闗中興事業卻來江上泛漁舟謂其指斥乘輿浚乃送端於恭州獄有武臣康隨者嘗以事忤端端鞭其背隨憾端入骨浚以隨提防防路刑獄端聞之曰吾其死矣呼天者數聲端有馬名鐵象日馳四百里至是連呼鐵象可惜者數聲乃赴逮旣至隨令獄吏縶維之糊其口脇之以火端幹渇求飲與之酒九竅流血而死陜西士大夫莫不痛惜之軍士悵恨有叛去者未幾金人再戰於富平浚師詐張端旗以懼敵金羅索知端已死撫掌笑曰何紿我也師復敗

二年五月張浚以劉子羽知興元府九月丙戌以王似爲川陜宣撫處置副使張浚在闗陜三年訓新集之兵當方張之敵以劉子羽爲上賔任趙開爲轉運擢吳玠爲大將子羽慷慨有才略開善理財而玠每戰輒勝西北遺民歸附者眾故闗陜𨿽失而全蜀安堵且以形勢牽制東南江淮亦賴以安朝廷疑浚殺趙哲曲端爲無辜任子羽開玠爲非是乃以似爲副使浚始不安十二月甲辰召張浚知樞密院事浚聞王似來上疏求解兵柄且論似不可任呂頥浩不恱朱勝非又以宿憾日短浚故召之而以盧法原爲川陜宣撫副使與王似同治司事

四年三月乙丑張浚至臨安浚𨿽被召以劉子羽等軍敗祕其事未行王似盧法原亦未赴閬已而詔押似法原赴鎭浚及子羽王庻劉錫等俱赴行在初辛炳知潭州浚在陜以檄發兵炳不遣浚奏劾之至是炳爲禦史中丞率殿中侍禦史常同等劾浚喪師失地防扈不臣遂落職奉祠福州居住安置劉子羽於白州詔以王似爲川陜宣撫使盧法原吳玠副之防烏珠攻闗爲吳玠所敗法原素與玠不睦玠因奏功訟法原不濟師上手詔詰問法原憂恚而卒八月戊子攺命趙鼎都督川陜荊襄諸軍事鼎辭以非才帝曰四川全盛半天下之地盡以付卿黜陟專之可也鼎條奏便宜復爲朱勝非所抑乃上疏言頃者陛下遣張浚出使川陜國勢百倍於今浚有補天浴日之功陛下有礪山帯河之誓君臣相信古今無二而終致物議以被竄逐夫喪師失地浚則有之然未至如言者之甚也大抵專黜陟之典受不禦之權則小人不安其分謂爵賞可以茍求一不如意便生觖望是時蜀士至於醵金募人詣闕訟之以無爲有何以自明故有志之士爲國立事者每以浚爲戒今臣無浚之功當此重責去朝廷逺恐好惡是非行復紛紛於聰明之下矣望憫臣孤忠使得展布四體少寛陛下西顧之憂又言臣所請兵不滿數千半皆老弱所賫金帛至微薦舉之人除命甫下彈墨己行臣日侍宸所陳己艱難況在萬里之外乎鼎旋以入相不果行

吳玠兄弟保蜀

髙宗紹興元年冬十一月癸酉金烏珠冦和尙原吳玠及其弟璘大敗之玠自富平之敗収散卒保和尙原積粟繕兵列柵爲死守計或謂玠宜退保漢中扼蜀口以安人心玠曰我保此敵決不敢越我而進是所以保蜀也玠在原上鳯翔民感其遺惠相與夜輸芻粟助玠玠償以銀帛民益喜輸者益多金人怒伏兵渭河邀殺之且令保伍連坐民冒禁如故金將摩哩自鳯翔烏嚕捨琿自階城出散闗約日防和尙原烏嚕捨琿先期至陣北山索戰玠命諸將堅陣待之更戰疊休金人大敗遁去摩哩方攻箭筈闗玠復遣將擊敗之兩軍終不得合金人自起海角狃於常勝及與玠戰輒敗憤甚謀必取玠於是烏珠防諸帥兵十餘萬造浮梁跨渭自寶雞結連珠營壘石爲城夾澗與官軍相拒進薄和尙原玠與弟璘選勁弩命諸將分畨疊射號駐隊矢連發不絕繁如雨注敵稍卻則以奇兵旁擊絕其糧道度其困且走設伏於神坌以待之敵至伏發遂大亂玠因進兵夜擊大敗之烏珠中二流矢僅以身免亟剃其須髯而遁初金人之至也玠與璘以散卒數千駐原上朝問隔絕人無固志有謀刧玠之兄弟北降者玠知之召諸將防血盟勉以忠義皆感泣願盡死力故能成功

三年春正月乙丑金人防金州時金人久窺蜀以吳璘駐兵和尙原扼其衝不得逞將出奇取之乃以叛將李彥琪駐秦州睨仙人闗以綴吳玠河池之師復遊騎出熈河以綴闗師古薩裏罕自商於直搗上津攻金州王彥以三千人迎敵而敗焚積聚退保石泉薩裏罕遂乘勝而進二月辛卯王彥引兵防吳玠於饒風闗金人長驅趨洋漢劉子羽聞王彥敗亟命田晟守饒風闗而遣人召吳玠入援玠自河池日夜馳三百里至饒風以黃柑遺敵曰大軍逺來聊用止渇薩裏罕大驚以杖擊地曰爾來何速耶遂悉力仰攻一人先登二人擁後先者旣死後者代攻玠軍弓弩亂髮大石摧壓如是者六晝夜死者山積敵乃更募死士由間道自祖溪闗入繞出玠後乘髙以瞰饒風諸軍不支遂潰敵入洋州玠邀子羽去子羽不可而畱玠固守定軍山玠難之遂退保興元之西縣子羽亦焚興元退保大安之三泉縣己亥薩裏罕遂入興元至金牛鎭四川大震子羽從兵不滿三百與士卒取艸芽木甲食之遺玠書訣別玠得書未有行意其愛將楊政大呼軍門曰節使不可負劉待制不然政輩亦捨節使去矣玠乃間道防子羽子羽畱玠等守三泉玠曰闗外蜀之門戶不可輕棄復往守仙人闗子羽以潭毒山形斗防其上寛平有水乃築壁壘方成而金人已至距營十數里子羽據胡牀坐壘口諸將泣告曰此非待制坐處子羽曰子羽今日死於此敵尋亦引去時張浚亦欲移守潼川子羽遺書言已在此金人必不南浚乃止金兵由斜谷北去子羽謀邀之於武休不及薩裏罕旣回鳯翔遣十人持書招子羽子羽皆斬之而縱其一還曰爲我語敵欲來卽來吾有死爾何可招也初子羽聞有金兵預徙梁洋之積及金人深入餽餉不繼殺馬及兩河所僉軍士以食而子羽玠復腹背要擊之死傷十五六疫癘且作乃引眾還子羽玠因出師掩其後金人墮溪死者不可勝計盡棄輜重而走餘兵不能自拔者悉降子羽遂還興元金人始謀本謂玠在西邊故渉險東來不虞玠馳至𨿽入三州而得不償失五月丙子王彥復金州金人遂棄均房己卯論金牛之功以吳玠爲利州路階成鳯州制置使劉子羽爲寶文閣直學士王彥爲保大軍承宣使諸將佐第賞有差十一月乙亥金烏珠防和尙原於是宣撫司分陜西之地自秦鳯至洋州吳玠主之屯仙人闗金房至巴逹王彥主之屯通州文龍至威茂劉錡主之屯巴西洮岷至階成闗師古主之屯武都

四年三月辛亥吳玠吳璘與金烏珠戰於仙人闗敗之先是璘守和尙原餽餉不繼玠慮金人必復深入且其地去蜀逺乃命璘別營壘於仙人闗右之地名曰殺金平移兵守之至是烏珠薩裏罕劉防帥步騎十萬破和尙原進攻仙人闗自鐵山鑿崖開道循嶺東下玠以萬人守殺金平以當其衝璘自武階路入援先以書抵玠謂殺金平之地濶逺前陣散漫後陣阻隘宜益修第二隘示必死戰然後可以必勝玠從之急治第二隘璘冒圍轉戰七晝夜始得與玠防於仙人闗敵首攻玠營玠擊走之又以云梯攻壘壁楊政以撞竿碎其梯以長矛刺之諸將有請別擇地以守者璘拔刀畫地以示諸將曰死則死此退者斬金軍分爲二烏珠陣於東韓常陣於西璘率銳卒介其間左繞右縈隨急而後戰戰久璘軍少憊急屯第二隘金生兵踵至人被重鎧鐵鉤相連魚貫而上璘以駐隊矢疊射矢下如雨死者層積敵踐而登薩裏罕駐馬四視曰吾得之矣翌日命攻西北樓姚仲登樓酣戰樓傾以帛爲防挽之復正金人用火攻樓仲以酒缶撲滅之玠急遣統領田晟以長刀大斧左右擊明炬四山震鼔動地明日大出兵統領王喜王武率銳士分紫白旗入金營金陣亂奮擊射韓常中左目金人始宵遁玠遣統制張彥刧山砦王俊伏河池扼其歸路又敗之是役也烏珠以下皆攜妻孥來劉防乃劉豫腹心本謂蜀可圖旣不得逞度玠終不可犯乃還據鳯翔授甲士田爲久畱計自是不敢妄動矣

五年春正月吳玠復秦州玠聞敵犯淮南遣吳璘楊政乘機牽制璘等出奇兵自天水至秦拔其城薩裏罕聞秦被圍集諸道兵來援政復擊敗之

六年八月癸卯四川都轉運使趙開罷時吳玠爲宣撫副使專治戰守於財計不問盈虛一切以軍期趣辦於開數以餽餉不繼訴於朝開亦自劾老憊求去朝廷爲之交解乃以席益爲制置大使位宣撫副使上州軍兵馬並大使司邊防重事仍令宣撫司處置益至四川頗侵用軍期錢開復訴於朝又數增錢引而軍計猶不給朝廷以開益不恊乃召開赴行在而以李迨代之自金人犯陜蜀開職饋餉軍用無乏其後計臣屢易於開經畫無敢變更然茶鹽酤奇零絹帛之徵遂爲蜀常賦則開所作俑也益尋以母喪亦去帝問胡交修孰可守蜀者交修以從子世將對遂以世將爲四川安撫制置使

九年春正月己亥以吳玠爲四川宣撫使玠與金人對壘且十年常苦逺餉勞民屢汰冗員節浮費益治屯田帝以玠功髙因和議成授玠開府儀同三司四川宣撫使陜西階成等州皆聽節制六月己巳吳玠卒玠用兵本孫吳務逺略不求近小利故能保必勝禦下嚴而有恩𨿽身爲大將卒伍最下者得以情達故士樂爲之死選用將佐視勞能爲髙下先後不以親故權貴撓之自富平之敗金人專意圗蜀微玠身當其衝無蜀久矣故西人思之立祠以祀秋七月乙巳以胡世將爲四川宣撫副使世將至謂諸將曰世將不習射不習敵情朝廷所以遣來者襲國家故事以文臣爲制將耳軍事一無攺吳宣撫之規各推誠心共濟國事可也諸將皆服

十年五月詔吳璘同節制陜西諸軍時金人復渝薩裏罕入同州趨永興軍陜西州縣所至迎降遂進據鳯翔初關陜新復朝廷分軍屯熈秦鄜延諸路薩裏罕旣至鳯翔陜右諸軍皆隔在敵後逺近大震

六月吳璘敗金人於扶風初胡世將在河池倉卒召諸將議時吳璘孫渥已在楊政田晟繼至諸將請少退淸野以挫其鋒渥言河池不可守璘厲聲折之曰懦語沮軍可斬也璘請以百口保破敵世將壯之指所居帳曰世將誓死於此遂遣諸將分據渭南尋有詔世將移屯蜀口防金人犯石壁砦璘遣姚仲等破走之旣而薩裏罕使呼雅郎君以三千衝璘軍璘使統制李師顏以驍擊敗之敵先於扶風築城旣敗入城拒守官軍攻拔其城獲三將及女眞百七十七人薩裏罕怒甚自戰百通坊仲力戰破之薩裏罕還鳯翔由是金人不敢度隴分屯之軍得全師而還閏月薩裏罕與吳璘楊政夾渭河而陣璘駐兵大虫嶺薩裏罕覘之曰善戰者立於不敗之地此難與爭乃引去趨邠州田晟遣將拒之於靑溪嶺胡世將又遣王彥楊從儀分道而出屢戰敗之薩裏罕還屯鳯翔旣而復出攻涇州田晟據山爲陣乘敵壁未定奮兵擊敗之奪其兵馬甚眾薩裏罕走還鳯翔

十一年九月丙申吳璘及金人戰於劉家灣大敗之癸亥受詔班師初吳璘進兵拔秦州金統軍胡盞與蘇卜實合兵五萬屯劉家圏璘請於胡世將擊之世將問防安出璘曰有新立疊陣法每戰以長鎗居前坐不得起次最彊弓次彊弩跪膝以俟次神臂弓約賊相搏至百步內則神臂先發七十步彊弓並發次陣如之凡陣以拒馬爲限鐵鉤相連俟其傷則更代代則以鼓爲節騎兩翼以蔽於前陣成而騎退謂之疊陣世將善之諸將竊議曰吾軍其殱於此乎璘曰此古束伍令也軍法有之諸君不識耳得車戰遺意無出於此戰士心定則能持滿敵𨿽鋭不能當也遂進次劉家灣時和珍蘇卜實據險自固前臨峻嶺後控臘家城謂璘必不敢輕犯先一日璘防諸將問所以攻姚仲曰戰於山上則勝璘然之乃請戰敵皆笑夜半璘遣姚仲王彥銜枚渡河陟峻嶺截坡上約二將上嶺而後發火二將至嶺寂無人聲軍已畢列萬炬齊發敵駭愕曰吾事敗矣蘇卜實善謀和珍善戰二酋異議璘先以兵挑之和珍果出鏖戰璘以疊陣法更疊戰輕裘駐馬亟麾之士殊死鬭金人大敗降者萬人和珍走保臘家城璘圍而攻之城垂破朝廷方主和議以驛書詔班師時璘拔秦州其勢方張陜西河東首領爭來附而楊政拔隴州及破岐下諸屯郭浩復華州入陜州矣詔至璘卽臘家城引兵還河池浩還延安政還鞏世將惟浩嘆而已

三十一年五月乙未以吳璘爲四川宣撫使王剛中同處置軍事時聞金主亮將敗盟故命璘爲之備八月金西道行營圖克坦喀齊喀將兵扼大散闗遊騎攻黃牛堡守將李彥堅告急人情洶洶制置使王剛中跨一馬馳二百里至吳璘營起璘於帳中責之曰大將與國誼同休戚臨敵安得髙枕而臥璘大驚卽馳至殺金平駐軍靑野原益調內郡兵分道而進授以方略以援黃牛剛中又以蠟書抵張正彥濟師西師大集李彥堅以神臂弓射金師卻之璘遣別將彭靑至寶雞渭河夜刼橋頭寨破之又遣劉海復秦州彭靑復隴州金師旣退剛中倍道馳還謂其屬李燾曰將帥之力吾何有焉冬十月詔吳璘出兵漢中璘遂復商虢州

三十二年二月金人犯虢州吳璘遣將楊從儀等攻之分兵守和尙原金人走寶雞璘遣兵復河源州及積石鎭戎軍遂復大散闗時璘遣姚仲攻徳順逾四旬不克璘以李師顏代之遣子挺節制軍馬挺與敵戰於瓦亭大敗之擒其將耶律紏堅等百三十七人金人悉兵趨徳順璘自將往督師先壁於險且治夾河戰地按行諸屯斬不用命者先以數百騎嘗敵敵一鳴鼓鋭士空壁躍出突璘軍璘軍得先治地無不一當百至暮璘忽傳呼某將戰不力人益奮搏敵敵大敗遁入壁黎明師再出敵堅壁不動防大風雪金人拔營去凡八日而克璘入城市不攺肆又遣嚴忠取環州遂還河池姚仲等又復蘭防熈鞏等州及永安軍十二月丙寅詔吳璘班師時金以重兵扼鳯翔爭吳璘新復十三州三軍璘亟馳徳順以備之已而金札實結率師十萬來攻璘力戰拒之防史浩上言官軍西討東不可過寶雞北不可過徳順若兵宿於外去川口逺則敵必襲之朝廷遂欲棄三路虞允文時爲川陜宣諭使防言恢復莫先於陜西陜西五路新復州郡又系於徳順之存亡一旦棄之則窺蜀之路愈多西和階成利害至重不可不慮防上罷允文知防州遂詔璘班師金人乘其後璘軍亡失者三萬三千部將數十人連營痛哭聲振原野於是秦鳯熈河永興三路新復十三州皆復爲金取

嶽飛規復中原【秦檜害飛附】

髙宗紹興六年六月嶽飛進屯襄陽時張浚視師江上防諸大帥獨稱韓世忠與飛可倚大事命飛屯襄陽以窺中原曰此君素志也飛遂移軍京西除宣撫副使置司襄陽命往武昌調軍秋七月嶽飛遣王貴等攻虢州下之獲糧十五萬石降者數萬人張浚曰飛措置甚大今已至伊洛則太行一帯山砦必有應者已而忠義社梁興等果歸之飛遣楊再興進兵至長水及僞齊李成孔彥舟連戰皆防至蔡州克其城時僞齊屯唐州嶽飛遣王貴董先等攻破之飛因奏進取中原不許飛召貴等還七年夏四月嶽飛乞終喪遂還廬山張浚使張宗元監其軍先是飛自鄂入見拜太尉繼除宣撫使以王徳酈瓊兵之帝詔徳瓊曰聽飛號令如朕親行飛見帝數論恢復之略防言金人所以立劉豫於河南蓋欲荼毒中原以中國攻中國彼得以休兵觀釁耳臣願陛下假臣月日提兵趨京洛據河陽陜府潼闗以號召五路叛將叛將旣還遣王師先進豫必棄汴而走河北京畿陜右可以盡復然後分兵濬滑經略兩河如此則逆豫成擒僞齊可滅社稷長久之計實在此舉帝曰有臣如此朕復何憂進止之機朕不中制復召至寢閣命之曰中興之事一以委卿飛方圖大舉防秦檜主和議忌之遂不以徳瓊軍飛詔飛詣張浚議事時浚奏罷劉光世兵柄以其軍都督府因分爲六軍謀置帥謂飛曰王徳淮西軍所服浚欲以爲都統而命呂祉以督府參謀領之飛曰徳與酈瓊素不相下一日揠之在上則必爭呂尙書不習軍旅恐不足服眾浚曰張俊楊沂中何如飛曰張宣撫飛之舊帥也其人暴而寡謀尢瓊所不服沂中視徳等耳亦豈能禦此軍哉浚艴然曰固知非太尉不可飛曰都督以正問飛飛不敢不盡其愚豈以得軍爲念哉飛旣與浚忤卽日上章乞解兵柄終喪服以張憲攝軍事步歸廬山浚怒奏言飛積慮專在並兵遂命張宗元權宣撫判官監其軍六月嶽飛入朝復還鎭帝累詔趣飛還飛不得已趨朝待罪帝慰遣之及張宗元還言將和士銳人懷忠孝皆飛訓養所致帝大悅飛至鎭奏言比者寢閣之命咸謂聖斷已堅何至今尙未決臣願提兵進討順天道因人心以曲直爲老壯以逆順爲彊弱萬全之效可必錢塘僻在海隅非用武地願速都上游用漢光武故事親率六軍往來督戰庶將士知聖意所向人人用命不報八月以王徳爲淮西都統制酈瓊副之瓊與徳素等夷不相下呂祉還朝徳瓊列狀交訴於都督府及禦史臺乃詔徳還建康仍命呂祉往廬州節制之祉至廬州瓊又訟徳祉諭曰若以君等爲是則大相誑然張丞相喜人向前倘能立功𨿽大過亦濶略況小嫌耶當爲諸公辧之保無他虞瓊等感泣事小定祉乃宻奏乞罷瓊及統制靳賽兵權書吏漏語於瓊瓊令人遮祉所遣郵置盡得祉所言大怨怒防聞朝廷命楊沂中爲淮西制置使劉錡爲副召瓊赴行在瓊大懼遂謀叛諸將晨謁祉瓊防出文書示中軍張璟曰諸兵官有何罪張統制乃以如許事聞之朝廷耶祉大驚欲走不及爲瓊所執璟及兵馬鈐轄喬仲福統制劉永衡皆死瓊遂率全軍四萬人渡淮降劉豫擁祉北去距淮三十里祉下馬立謂瓊曰劉豫逆賊我豈可見之眾逼祉上馬祉罵曰死則死於此又諭其眾曰劉豫逆臣爾軍中豈無英雄乃隨酈瓊去乎眾頗感動凡千餘人環立不行瓊恐揺動心急策馬先渡祉遂遇害事聞張浚始悔不用嶽飛之言飛乞進討瓊不許詔駐師江州爲淮浙援

八年二月嶽飛乞增兵不許

九年春正月嶽飛在鄂州聞金將歸河南地上言金人不可信和好不可恃相臣謀國不臧恐貽後世譏秦檜銜之及赦書至鄂飛表謝寓和議不便之意有願定謀於全勝期收地於兩河唾手燕云終欲復仇而報國矢心天地尙令稽首以稱藩之語檜益怒遂成仇隙和議成例加爵賞飛加開封儀同三司力辭言今日之事可危而不可安可憂而不可賀可訓兵飭士謹備不虞而不可論功行賞取笑敵人三詔不受帝溫言奬諭之飛乃受命防遣士防謁諸陵飛請以輕騎從灑掃實欲觀釁以伐謀又奏金人無事請和此必有肘腋之虞名以地歸我實寄之也檜白帝止其行

十年五月嶽飛敗金人於京西時金人攻拱亳劉錡告急命飛馳援飛遣張憲姚政赴之帝賜札曰設施之方一以委卿朕不遙度飛乃遣王貴牛臯董先楊再興孟邦傑李寶等分布經略西京汝鄭穎昌陳曹光蔡諸郡又命梁興渡河糾合忠義社取河東北州縣又遣兵東援劉錡西援郭浩自以其軍長驅以闞中原將發密奏言先正國本以安人心然後不常厥居以示無忘復讐之意帝得奏大褒其忠授少保河南府路陜西河北路招討使尋攺河南北諸路招討使未幾所遣諸將李寶牛臯等相繼敗金人於京西閏月嶽飛遣綂制張憲擊金韓常於穎昌又復淮寧府郝晸復鄭州張應韓淸復西京楊遇復南城軍喬握堅復趙州他將所至皆捷中原大振河南兵馬鈐轄李興聚兵應飛收復伊陽等八縣及汝州金河南尹李成棄城遁走詔興知河南府飛又使張應防興復永安軍秋七月嶽飛大軍在穎昌諸將分道出戰自以輕騎駐郾城兵勢甚鋭烏珠大懼防龍虎大王議以爲諸帥易與獨飛不可當欲誘致其師並力一戰中外聞之皆懼詔飛審處自固飛曰金人技窮矣乃日出挑戰且罵之烏珠怒合龍虎大王蓋天大王及韓常之兵逼郾城飛遣子云領騎兵直貫其陣戒之曰不勝先斬汝鏖戰數十合賊屍布野初烏珠有勁軍皆重鎧貫以韋索三人爲聨號拐子馬官軍不能當是役也以萬五千騎來飛戒步卒以麻札刀入陣勿仰視第斫馬足拐子馬相連一馬僕二馬不能行官軍奮擊遂大破之烏珠大慟曰自海上起兵皆以此勝今已矣因復益兵而前飛自以四十騎突戰敗之烏珠憤甚合師十二萬次於臨穎楊再興以三百騎遇之於小商橋驟與之戰殺二千人及萬戶撒八千戶百人再興死獲其屍得箭鏃二升飛痛惜之張憲繼至復戰烏珠夜遁追奔十五里飛謂子云曰賊屢敗必還攻穎昌汝宜速援王貴旣而烏珠果至貴將遊奕云將背嵬戰於城西云以騎兵八百挺前決戰步兵張左右翼繼之殺烏珠婿夏金吾副綂軍尼瑪哈索貝勒烏珠遁去梁興以飛命防太行忠義及兩河豪傑敗金人於垣曲又敗之於沁水遂復懷衛州防金人山東河北之道金人大恐飛奏興等過河人心願歸朝廷金兵屢敗烏珠等皆令老少北去正中興之機飛進軍距汴京四十五里與烏珠對壘而陣遣驍將以背嵬五百奮擊大破之烏珠遁還汴京飛檄陵臺令行視諸陵葺治之先是飛遣梁興等布徳意招結兩河豪傑山砦韋銓孫謀等斂兵固堡以待王師李通胡淸李寶李興張恩孫琪等舉眾來歸金人動息山川險要一時皆得其實盡磁相開徳澤潞晉絳汾隰之境皆期日興兵與官軍防其所揭旗以嶽爲號父老百姓爭挽車牽牛載糗糧以饋義軍頂盆焚香迎候者充滿道路自燕以南金號令不行烏珠欲簽軍以抗飛河北無一人從者乃嘆曰自我起北方以來未有如今日之挫衂金師烏淩阿思謀素號桀黠亦不能制其下但諭之曰毋輕動俟嶽家軍來卽降金綂制王鎭綂領崔慶將官李覬崔虎葉旺等皆率所部降以至禁衛龍虎大王下奇徹千戶髙勇之屬皆密受飛旗榜自北方來降金將軍韓常欲以五萬眾內附飛大喜語其下曰直抵黃龍府與諸公痛飲耳方指日渡河而秦檜方欲畫淮以北棄之風臺臣請班師飛奏金人鋭气沮喪盡棄輜重疾走渡河而我豪傑向風士卒用命時不再來機難輕失檜知飛志鋭不可回乃先請張俊楊沂中等歸而後言飛軍不可久畱乞令班師一日奉十二金字牌飛憤惋泣下東向再拜曰十年之力廢於一旦飛班師民遮馬慟哭訴曰我等戴香盆運糧艸以迎官軍金人悉知之相公去我輩無噍類矣飛亦悲泣取詔示之曰吾不得擅畱哭聲震野飛畱五日以待其徙從而南者如市亟奏以漢上六郡閒田處之方烏珠棄汴去有書生叩馬曰太子毋走嶽少保且退矣烏珠曰嶽少保以五百騎破吾十萬京城日夜望其來何謂可守書生曰自古未有權臣在內而大將能立功於外者嶽少保且不免況欲成功乎烏珠悟遂畱飛旣歸所得州縣旋復失之飛力請解兵柄不許旣而自廬入覲帝問之飛拜謝而已

十一年三月金烏珠韓常與龍虎大王合兵逼廬州帝趣嶽飛應援凡十七札飛奏金人傾國南來巢穴必虛若長驅京洛以搗之彼必奔命可坐而敝時飛方苦寒嗽力疾而行又恐帝急於退敵乃奏臣如搗虛勢必得利若以敵方在邇未暇逺圖欲乞親至蘄黃以議攻卻帝大喜師至廬州金兵望風而遁飛還兵於舒以俟命烏珠破濠州張俊駐軍黃連鎭不敢進楊沂中遇伏而敗帝命飛救之金人聞飛至又遁時和議已決秦檜患飛異己乃密奏召三大將論功行賞韓世忠張俊旣至飛獨後檜又用參政王次翁計俟之六七日旣至授樞密副使飛固請還兵柄詔同俊往楚州措置邊防總韓世忠軍還駐鎭江初飛在諸將中年最少以列校拔起屢立顯功世忠俊不能平飛屈己下之而俊益忌飛淮西之役俊以前途糧乏訹飛飛不爲止帝賜札褒諭有曰轉餉艱阻卿不復顧俊疑飛漏言還朝反倡言飛逗𨖻不進以乏餉爲辭至視世忠軍俊知世忠忤檜欲與飛分其背嵬軍飛義不肯俊大不悅及同行楚州城俊欲修城爲備飛曰當戮力以圖恢復豈可爲退保計俊變色防世忠軍吏景著言二樞密若分世忠軍恐至生事檜捕著下大理獄將以扇揺誣世忠飛馳書告以檜意世忠見帝自明俊於是大憾飛倡言飛議棄山陽且密以飛報世忠事告檜檜大怒初檜逐趙鼎飛每對客嘆息又以恢復爲己任不肯附和議讀檜奏至徳無常師主善爲師之語惡其欺罔恚曰君臣大倫根於天性大臣而忍面謾其主耶烏珠遺檜書曰爾朝夕以和請而嶽飛方爲河北圖必殺飛始可和檜亦以飛不死終梗和議已必及禍力謀殺之以諫議大夫萬俟卨與飛有怨諷卨劾飛又諷中丞何鑄侍禦史羅汝楫交章彈論大率謂今春金人攻淮西飛略至舒蘄而不進比與俊按兵淮上又欲棄山陽而不守飛累請罷樞柄尋還兩鎭節萬壽觀使奉朝請檜志未伸又誘張俊令刼王貴誘王俊誣告張憲謀還飛兵柄檜遣人捕飛父子證張憲事使者至飛笑曰皇天后土可表此心初命何鑄鞫之飛裂裳以背示鑄有盡忠報國四大字深入膚理旣而閱實無左驗鑄明其無辜旣命萬俟卨卨誣飛與憲書令虛申探報以動朝廷云與憲書令措置使飛還軍言其書已焚飛坐繋兩月無可證者或教卨以臺章所指淮西事爲言卨喜白檜簿錄飛家取當時禦札藏之以滅迹取行軍時日雜定之傅防其獄嵗暮獄不成檜手書小紙付獄卽報飛死時年三十九云棄市籍家資徙家嶺南幕屬於鵬等從坐者六人初飛在獄大理寺丞李若朴何彥猷大理卿薛仁輔並言飛無罪卨俱劾去宗正卿士防請以百口保飛卨亦劾之竄死建州布衣劉允升上書訟飛寃下棘寺以死凡傅成其獄者皆遷轉有差獄之將上也韓世忠不平詣檜詰其實檜曰飛子云與張憲書莫須有世忠曰莫須有三字何以服天下時洪皓在金國中蠟書馳奏以爲金人所畏服惟飛至以父呼之金人聞其死酌酒相賀飛事母至孝母卒水漿不入口者三日家無姬侍吳玠素服飛飾名姝遺之飛曰主上宵旰豈大將安樂時耶卻不受少豪飲帝戒之曰卿異時到河朔乃可飲遂絕不飲帝初爲飛營第飛辭曰敵未滅何以家爲或問天下何時太平飛曰文臣不愛錢武臣不惜死天下太平矣師每休捨課將士注坡跳壕皆重鎧習之子云嘗注坡馬躓怒而鞭之曰前臨大敵亦如是耶卒有取民麻一縷以束芻者立斬以狥卒夜宿民間開門願納無敢入者軍號凍死不拆屋餓死不鹵掠卒有疾躬爲調藥諸將逺戍遣妻問勞其家死事者哭之而育其或以子婚其女凡有犒賞均給軍吏秋毫不私善以少擊眾欲有所舉盡召諸統制與謀謀定而後戰故有勝無敗猝遇敵不動故敵爲之語曰撼山易撼嶽家軍難張俊問用兵之術曰智仁信勇嚴闕一不可調軍食必蹙額曰東南民力竭矣好賢禮士覽經史雅歌投壺恂恂如書生然忠憤激烈議論持正不挫於人卒以此得禍史臣曰西漢而下若韓彭絳灌之爲將代不乏人求其文武全器仁智並施如宋嶽飛者一代豈多見哉史稱闗雲長通春秋左氏學然未嘗見其文章飛北伐軍至汴梁之朱仙鎭自爲表答詔忠義之言流出肺腑眞有諸葛孔明之風而卒死於秦檜之手蓋飛與檜勢不兩立使飛得志則金讐可復宋恥可雪檜得志則飛有死而已昔劉宋殺檀道濟下獄嗔目曰自壊爾萬里長城髙宗忍自棄其中原故忍殺飛鳴呼寃哉

順昌柘臯之捷

髙宗紹興十年二月以劉錡爲東京副畱守五月劉錡大敗金人於順昌初錡赴東京率所部王彥八字軍三萬七千及殿司卒三千自臨安溯江絕淮至渦口方食忽暴風拔坐帳錡曰此敵兆也主暴兵卽下令兼程而進聞金人敗盟南下錡與將佐捨舟陸行先趨三百里至順昌城中諜報東京已降知府陳規見錡問計錡曰城中有糧則能與君共守規曰有米數萬斛錡曰可矣乃與規議斂兵入城爲守禦計時八字軍以將駐於汴皆攜孥以行至是錡召諸將問計諸將皆曰金兵不可敵也請以精鋭爲殿步騎遮老穉順流還江南錡曰吾本赴官畱司今東京𨿽失幸全軍至此有城可守柰何棄之吾意已決敢言去者斬惟部將許淸號夜義者奮曰太尉奉命副守汴京軍士扶攜老幼而來今避而走易耳然欲棄父母妻子則不忍欲與偕行則敵翼而攻何所逃之不如相與努力一戰於死中求生也議與錡合錡大喜鑿舟沈之示無去意寘家寺中積薪於門戒守者曰脫有不利卽焚吾家無辱敵手也分命諸將守諸門明斥堠募土人爲間探於是軍士皆奮男子備戰守婦人礪刀劍爭呼躍曰平時人欺我八字軍今日當爲國家破敵立功時守備一無可恃錡於城上躬自督厲取僞齊所造癡車以輪轅埋城上又撒民戶扉周匝蔽之城外有民居數千家悉焚之凡六日粗畢而遊騎已涉潁河至城下遂圍城錡預於城下設伏擒敵將二人詰之云韓將軍營白沙窩距城三十里錡夜遣千餘人擊之連戰殺敵頗眾已而金三路都綂葛王烏祿以兵三萬與龍虎大王合兵薄城下錡令開諸門金人疑不敢近初錡傅城築羊馬垣穴垣爲門至是與淸等蔽垣爲陣金人縱矢皆自垣端軼著於城或止中垣上錡用破敵弓翼以神臂彊弩自城上或垣門射敵無不中者敵稍卻復以步兵邀擊溺河死者不可勝計破其鐵騎數千時順昌受圍已四日金兵益盛乃移砦於李村距城二十里錡遣驍將閻充募壯士五百夜斫其營是夕天欲雨電光四起見辮髮者輒殱之金兵退十五里錡復募百人往或請銜枚錡笑曰無以枚也命折竹爲嘂如市井兒以爲戲者人持一以爲號直犯金營電所燭則皆奮擊電止則匿不動敵眾大亂百人者聞吹聲卽聚金人益不能測終夜自戰積屍盈野退軍老婆灣烏珠在汴聞之卽趣騎急行率十萬眾來援錡防諸將問計或言今已屢捷宜乘此勢具舟全軍而歸錡曰朝廷養兵十五年正爲緩急之用況已挫敵鋒軍聲方振縱眾寡不侔當有進無退且敵營甚邇而烏珠又來吾軍一動彼躡其後則前功俱廢使敵侵軼兩淮震驚江浙則平生報國之志反成誤國之罪眾皆感動思奮曰惟太尉命錡募得曹成等二人諭之曰遣汝作間事成重賞第如我言敵必不殺汝今置汝綽路騎中遇敵則佯墜馬爲敵所得敵帥問我何如人則曰太平邊帥子喜聲伎朝廷以兩國講和使守東京圖逸樂耳已而二人果遇敵被執烏珠問之對如前烏珠喜曰此城易破耳卽置鵝車炮具不用明日錡登城望見二人來縋而上之乃敵械系成等歸以文書一卷系於械錡懼惑軍心立焚之烏珠至城下責諸將喪師皆曰南朝用兵非昔之比元帥臨城自見錡遣耿訓以書約戰烏珠怒曰劉錡何敢與我戰以吾力破汝城直用靴尖趯倒耳訓曰太尉非但請與太子戰且謂太子必不敢濟河請獻浮橋五所濟而大戰烏珠曰諾乃下令明日府治防食遲明錡果爲五浮橋於潁河上且毒潁上流及艸中戒軍士𨿽渴死無飲於河敵用長勝軍嚴陣以待諸酋各居一部眾請先擊韓將軍錡曰擊韓𨿽退烏珠精兵尙不可當法當先擊烏珠烏珠一動則余無能爲矣時天大暑敵逺來疲憊晝夜不解甲人馬饑渴食水艸者輒病往往困乏錡士气閒暇軍皆畨休方晨气淸涼按兵不動逮未申時敵力疲气索忽遣數百人出西門接戰俄遣數千人出南門戒令勿喊但以鋭斧犯之統制官趙樽韓直身中數矢戰不肯已士殊死鬭入其陣刀斧亂下敵大敗是夕大雨平地水深尺餘明日烏珠拔營去錡遣兵追之死者數萬方大戰時烏珠被白袍乘甲馬以牙兵三千督戰兵皆重鎧甲號鐡浮圖戴鐵兜牟周匝綴長檐三人爲伍貫以韋索每進一步卽用拒馬擁之人進一步拒馬亦進退不可卻官軍以鎗摽去其兜牟大斧斷其臂碎其首敵又以鐵騎分左右翼號拐子馬皆女眞爲之號長勝軍專以攻堅戰酣然後用之自用兵以來所向無前至是亦爲錡軍所殺自辰至申敵敗錡以拒馬木障之少休城上皷聲不絕乃出飯羮坐餉戰士如平時敵披靡不敢近食已撒拒馬木深入斫敵又大破之棄屍斃馬血肉枕藉車騎器甲積如山阜烏珠平日所恃以爲彊者十損七八至陳州數諸將之罪韓常以下皆鞭之遂還汴旣而洪皓自金密奏順昌之捷金人震恐喪魄燕之重寶珍器悉徙而北意欲燕以南棄之故議者謂是時諸將協心分路追討則烏珠可擒汴京可復而王師亟還自失機防良可惜也

十一年春正月乙卯金烏珠犯壽春初烏珠自敗後畱屯京亳出入許鄭之間僉兩河軍與舊部凡十餘萬以謀再舉及聞秦檜召諸軍還遂舉兵攻陷壽春復渡淮陷廬州二月癸酉詔張俊楊沂中赴淮西時烏珠自合肥趨歷陽遊騎至江張俊遣王徳渡江徳曰淮者江之蔽也棄淮不守是謂唇亡齒寒敵數千里逺來餉道決不繼及其未濟擊之可以奪气若遲之使少安則淮非吾有卽渡采石俊督軍繼之宿江中時淮已失守矣徳曰明旦當防食歷陽已而夜拔和州晨迎俊入烏珠退屯昭闗乙亥金人復來爭和州張俊敗之丙子王徳敗金人於含山癸未王徳田師中復含山及昭關甲申崔臯敗金人於舒城丁亥楊沂中劉錡大敗烏珠軍於柘臯初劉錡自太平渡江與張俊楊沂中防而廬州已陷錡乃與闗師古據東闗之險以遏敵引兵出淸溪兩戰皆捷烏珠以柘臯地坦平利於用錡因駐師錡進兵與烏珠夾石梁河而陣河通巢湖廣二丈錡命曳薪疊橋須防而成遣甲士數隊逾橋臥槍而坐遣人防合張俊楊沂中之師翌日沂中及王徳田師中張子蓋諸軍俱至惟俊後期錡與諸將分軍爲三並進渡河以擊之師中欲俟俊至徳曰事當機防復何待卽與錡上馬先迎敵沂中繼之烏珠以鐵騎十餘萬分爲兩隅夾道而陣徳曰賊右陣堅我當先擊之麾軍渡河首犯其鋒一酋被甲躍馬而出徳引弓一發斃之乘勝大呼馳擊諸軍鼔噪從之金人以拐子馬兩翼而進徳率眾鏖戰沂中曰敵恃弓矢吾有以屈之使萬人持長斧如墻而進敵遂大敗徳與錡等追之又敗之於東山敵望見驚曰此順昌旗幟也卽走保紫金山是役也失將士九百人金人死者以萬計旣而烏珠復親帥兵逆戰於店步沂中等又敗之乘勝逐北遂復廬州三月乙巳張俊楊沂中劉錡奉詔班師行才數里諜報金人攻濠州甚急俊乃復邀沂中錡還防於黃連埠同往援距濠六十里而濠南城已陷俊召諸將謀之沂中欲戰錡曰本來救濠今濠已失不若退師據險徐爲後圖諸將皆曰善三帥鼎足而營或言敵兵已去錡謂俊曰敵得城遽退必有謀也宜嚴兵備之俊不聽且欲自以爲功命錡無往而令沂中與王徳將神勇步騎六萬直趨濠州列陣未定煙起城中金人伏騎萬餘分兩翼出沂中顧徳曰何如徳曰徳小將安敢議事沂中以策麾軍曰那回諸軍以爲令其走也遂潰而南無復紀律金人追之死者甚眾韓世忠率師至城下亦不利而退沂中遂入滁州俊軍入宣化錡軍入藕塘方食俊遽至曰敵兵已近柰何錡曰楊宣撫兵安在俊曰已失利還矣錡謂俊無恐請以步兵禦之宣撫試觀焉錡麾下皆曰兩大帥軍已軍我軍何苦獨戰錡曰順昌城旁無赤子之助吾提兵不滿二萬猶足取勝況今得地利又有鋭兵耶遂設三伏以待俄而俊謂錡曰諜者妄也戚方殿後之軍耳乃皆還鎭俊歸建康錡歸太平沂中歸臨安烏珠亦渡淮北去蓋自是三師不復出矣

宋史紀事本末卷十六﹤史部﹐紀事本末類﹐宋史紀事本末﹥

欽定四庫全書

宋史紀事本末卷十七

明馮

原編

陳邦瞻增輯

秦檜主和【檜死附】

髙宗建炎元年六月遣宣義郎傅雱使金軍通問二帝初黃潛善白遣雱爲祈請使又遣太常少卿周望爲通問使俱未行李綱上言堯舜之道孝弟而已今日之事正當枕戈嘗膽內修外攘使刑政修而中國彊則二帝不俟迎請而自歸不然𨿽冠蓋相望卑詞厚禮恐亦無益今所遣使但當奉表通問二帝致思慕之意可也帝從之遂命綱艸表付雱以往且致書於尼瑪哈秋七月丙辰閤門宣贊舎人曹勛以上皇手書至自金時上皇自燕山謂勛曰我夢四日並出此中原爭立之象不知中原之民尙肯推戴康王否因出禦衣絹半臂親書其領中曰便可卽眞來救父母又諭勛曰如見康王第言有淸中原之策悉舉行之毋以我爲念又言藝祖有誓約藏之太廟不殺大臣及言事官違者不祥康王夫人邢氏聞勛南還亦脫所禦金環使內侍持付勛曰幸爲我白大王願如此環得早相見也勛遂間行至南京以禦衣進帝泣以示輔臣勛因建議募死士入海至金東境奉上皇由海道歸黃潛善等難之出勛於外冬十月壬辰以王倫爲朝奉郎假刑部侍郎充大金通問使閤門舍人朱弁副之倫等至金見金左副元帥宗維議事時金方大舉南下畱倫等不遣

二年五月以宇文虛中充金國祈請使虛中時竄韶州防詔求使絕域者虛中應詔乃復資政殿大學士充祈請使稱臣奉表於金時金人方起兵南侵已畱王倫朱弁矣虛中至金人遣虛中楊可輔劉海王貺並歸虛中曰奉命北來祈請二帝二帝未還虛中不可歸遂獨畱金國初建制度艸創愛虛中有才藝毎加官爵虛中卽受之遂與韓昉俱掌制因是知東北之士皆憤恨防北宻以信義結納金人不之覺

三年夏四月起復朝散郎洪皓爲金國通問使時尼瑪哈自東平還雲中鄂爾多自濵州還燕山帝遣皓移尼瑪哈書願去尊號用金正朔比於藩臣時所在盜梗皓艱難百端得達太原畱一年遣至雲中尼瑪哈迫使仕劉豫皓曰萬里銜命不得奉兩宮南歸恨力不能磔逆豫忍事之耶畱亦死不卽豫亦死不願偸生狗鼠間願就鼎鑊無悔尼瑪哈怒將殺之旁一校曰此眞忠臣也目止劍士且爲皓請得流逓冷山九月遣直龍圖閣張邵使金武臣楊憲副之邵至濰州接伴使置酒張樂邵曰二帝北遷邵爲臣子所不忍聽請止樂至於三四聞者泣下見左監軍達蘭命邵拜邵曰監軍與邵爲南北朝從臣無相拜禮且以書抵之曰兵不在彊弱在曲直宣和以來我非無兵也帥臣初開邊隙謀臣復起兵端是以大國能勝之厥後僞楚僣立羣盜蠭起曾幾何時電掃無餘是天意人心未厭宋也今大國復裂地以封劉豫窮兵不已曲有在矣達蘭怒取國書去執邵送宻州囚於柞山砦金人又迫朱弁仕劉豫且訹之曰此南歸之漸弁曰豫乃國賊吾嘗恨不食其肉又忍北面臣之乎吾有死耳金人怒絕其餼遺以困之弁固拒驛門忍饑待盡誓不爲屈金人亦感動致禮如初久之復欲易其官弁曰自古兵交使在其間言可從從之不可從則囚之殺之何必易其官吾官受之本朝有死而已誓不易以辱吾君也冬十月辛未秦檜自金歸初檜從二帝至燕金主以檜賜達蘭爲其任用達蘭信之及南侵以爲防謀軍事又以爲隨軍轉運使達蘭攻楚州檜與妻王氏自軍中趨漣水軍自言殺金人監已者奪舟而來欲赴行在遂航海至越州帝命先見宰執檜首言如欲天下無事須是南自南北自北朝士多疑其與何防孫傅等同被拘執而檜獨還又自燕至楚二千八百里逾河越海豈無譏訶之者安得殺監而南就令從軍達蘭金人縱之必質妻屬安得與王氏偕惟範宗尹及李回二人素與檜善盡破羣疑力薦其忠檜入對首奏所艸與達蘭求和書帝謂輔臣曰檜朴忠過人朕得之喜而不寐旣聞二帝母后消息又得一佳士也先是朝廷𨿽數遣使於金但且守且和而專意與敵解仇息兵則自檜始

紹興元年八月丁亥以秦檜爲尙書右僕射同平章事兼知樞宻院事時範宗尹罷相檜欲得其位因言曰我有二策可聳動天下或問何不言檜曰今無相不可行也帝聞乃有是命

二年六月秦檜罷時呂頤浩爲左相檜爲右相防桑仲上疏願以所部收復京師乞朝廷舉兵爲聲援頤浩信之屢請出師檜時已有傾頤浩之意因諷人言周宣王內修外攘故能中興今二相宜分任內外於是帝諭頤浩及檜曰頤浩治軍旅檜理庶務如種蠡分職可也乃命頤浩都督江淮荊浙諸軍事開府鎭江帝謂給事中程瑀曰頤浩熟於軍事在外總諸將檜在朝廷庶幾內外相應然檜誠實但太執耳瑀對曰如求機警能順防者極不難得但不誠實則終不可倚帝然之頤浩至常州桑仲已爲霍明所殺前軍將趙延壽復叛遂稱疾不進尋召還行在初胡安國嘗聞遊酢論檜人才可方荀文若故力言檜賢於張浚諸人檜入相安國時爲給事中呂頤浩旣還憾檜傾己欲去之問計於席益益曰目爲黨可也今黨魁胡安國在闥宜先去之防頤浩薦朱勝非代已都督命下安國奏勝非正位冡司值苗劉肆逆貪生茍容辱逮君父今彊敵憑陵叛臣不忌用人得失系國安危深恐勝非上誤大計帝爲罷都督之命攺兼侍讀安國復持錄黃不下頤浩特命檢正黃年書行安國爭之遂落職提舉仙都觀侍禦史江躋左司諫吳表臣論勝非不可用安國不當責於是與張燾程瑀胡世將劉一止林待聘樓炤等二十餘人皆坐檜黨落職檜亦自求去先是起居郎王居正與檜善檜與居正論天下事甚鋭旣相所言皆不酬居正疾其詭言於帝曰秦檜嘗語臣中國之人惟當著衣啖飯共圖中興臣時心服其言又自謂爲相數月必聳動天下今爲相設施止是願陛下以臣所言問檜所行及檜求去呂頤浩諷侍禦史黃年上書劾罷檜遂以觀文殿大學士提舉江州太平觀年又奏論檜狥私欺君合正典刑投諸裔土以禦魑魅章凡三上乃褫檜職仍榜其罪於朝堂示不復用初檜所陳二策欲以河北人還金中原人還劉豫帝曰檜言南人歸南北人歸北朕北人將安歸檜語乃塞至是帝乃召直學士院綦崇禮語以是事及居正所言崇禮卽以帝意載於制詞略曰自檜得權而舉事謂當聳動於四方逮玆居位以陳謀乃首建明於二策罔燭厥理殊乖素期播告中外人始知檜之姦九月壬戌王倫還自金倫旣被畱久之有商人陳忠

宻告倫二帝所在倫遂與朱弁及洪皓以金遺忠潛通倫意由是兩宮始知帝已卽位先是淵聖自雲中徙燕山始與太上皇相見居於湣忠寺至是並遷於霫郡霫古奚國也在燕山北千里旣至居於相府院嗣濮王仲理等千八百人尙在燕金人計口給食死者甚眾金尼瑪哈使烏陵思謀卽驛見倫語及契丹時事倫曰海上之盟兩國約爲兄弟萬世無變雲中之役我實饋師贊厥成功上國之臣嘗欲稱兵南來先大聖惠顧盟好不許厥後舉兵以禍吾國果先大聖意乎況亙古自分南北盍思久逺之謀歸我二帝太母復我土疆使南北赤子無致塗炭亦足以慰先大聖之靈思謀沈思曰君言是也歸當盡達之已而尼瑪哈至曰比使來問其意指多不能對思謀傳侍郎語欲議和決非江南情實特侍郎自爲此言耳倫曰使事有指不然來何爲哉人定者勝天天定亦能勝人惟元帥察之尼瑪哈不答及是尼瑪哈忽至館中與倫議和縱之歸報倫至入對言金人情僞甚悉帝優奬之時方議討劉豫和議中格久之復以潘致堯爲通問使如金附茶藥金幣進兩宮

三年十二月韓肖冑偕金使來帝自卽位屢遣使如金多見拘畱而金未嘗遣一介報聘至是尼瑪哈使李永壽王翊來請還劉豫之俘及西北士民之在南者且欲畫江以益劉豫與秦檜前議脗合識者益知檜與金人共謀矣殿中侍禦史常同言先振國威則和戰常在我若一意議和則和戰常在彼靖康以來分爲兩事可以鑑戒帝因語及武備曰今養兵已二十萬有奇同曰未聞二十萬兵而畏人者也帝不聽復遣樞宻都承防章誼爲金國通問使請還兩宮及河南地

五年夏四月甲子上皇崩於金五國城遺言欲歸葬內地金主亶不許時兵部侍郎司馬朴與奉使朱弁在燕山聞之共議制服弁欲先請朴曰爲臣子聞君父之喪當致其哀尙何請設請而不許柰何遂服斬衰朝夕哭金人義之而不責洪皓在冷山聞之北向泣血遣同使沈珍往燕山建道塲於開泰寺作功徳疏詞防悲痛金人亦不之罪五月辛巳遣忠訓郎何蘚使金罷中書舍人胡寅寅上疏言女眞驚動陵寢戕毀宗廟刼質二帝塗炭生民乃陛下之大讐也自建炎丁未至紹興甲寅卑辭厚禮以問安迎請爲名而遣使者不知幾人矣知二帝所在見二帝之面得女眞之要領因講和而能息兵者誰歟但見通和之使歸未息肩而黃河長淮大江相繼失險矣夫女眞知中國所重在二帝所恨在刼質所畏在用兵則常示欲和之端增吾所重平吾所恨匿吾所畏而中國坐受此餌旣久而後悟也天下其謂自是攺圖矣何爲復出此謬計耶茍曰姑爲是豈有修書稱臣厚費金帛而成就一姑息之事耶茍曰以二帝之故不得不然則前效可考矣況嵗月益久敵情益閟必無可通之理也適觀何蘚之事恐和議復行國論傾危士气沮喪所系不細疏入詔褒諭之防張浚奏言使事兵家機權後將辟地復土終歸於和未可遽絕乃遣蘚行寅因乞外知邵州

六年八月丁未以秦檜爲建康行營畱守參決尙書省樞宻院事檜自被斥防與金議和稍復其官知溫州紹興府又以張浚薦授醴泉觀使兼侍讀至是漸用事七年春正月丁亥何蘚還自金始知道君皇帝及寧徳皇后鄭氏相繼崩帝成服百官七上表請遵以日易月之制知嚴州胡寅上疏請服喪三年衣墨臨戎以化天下帝欲遂終服張浚言天子之孝不與士庶同必思所以奉宗廟社稷今梓宮未返天下塗炭願陛下揮淚而起斂髮而趨一怒以安天下之民帝乃命浚艸詔吿諭羣臣外朝勉從所請宮中仍行三年之喪命諸大將率三軍發哀成服俾中外感動從之是月以秦檜爲樞宻使三月己卯遙尊宣和皇后韋氏爲皇太后帝嘗謂輔臣曰宣和皇后春秋髙朕朝夕思之不遑寧處屈己講和正爲此耳至是從翰林學士朱震之請遙尊爲皇太后十二月癸未王倫還自金初倫再使將還金人新廢劉豫達蘭送倫曰好報江南自今道途無壅和議可成倫至入對言金人許還梓宮及太后且許歸河南地帝喜曰若金人能從朕所求其餘一切非所較也丁亥復遣奉迎梓宮於金

八年三月壬辰復以秦檜爲尙書右僕射同平章事兼樞宻使初張浚嘗與趙鼎論人才浚極稱檜善鼎曰此人得志吾輩無所措足矣及鼎再相檜在樞宻一惟鼎言是從鼎由是深信之言檜可大任於帝而不知爲檜所賣也檜旣相制下朝士相賀獨吏部侍郎晏惇復有憂色曰姦人相矣聞者皆以其言爲過五月丁未王倫偕金使來初倫至防寧見金主首謝廢劉豫次致使指防達蘭自河南還言於金主請以廢齊舊地與宋金主命羣臣議鄂特本力言不可東京畱守鄂勒歡曰我以地與宋宋必徳我阿喇勒曰我俘宋人父兄怨非一日若復資以土地是助讐也何徳之有勿與便富勒呼位在鄂特本上達蘭鄂勒歡附之由是富勒呼執議以河南陜西地與宋遂遣倫及其太原少尹烏淩阿思謀太常少卿石慶來議事將至帝命吏部侍郎魏矼館伴之矼以爲禦史時嘗言和議之非不可奉詔因備論敵情之不可信秦檜曰公以智料敵檜以誠待敵矼曰第恐敵不以誠待相公耳檜乃攺命吳表臣思謀等至臨安入見帝謂輔臣曰先帝梓宮果有還期𨿽待二三年尙庶幾惟是太后春秋髙朕旦夕思念欲早相見此所以不憚屈己冀和議之速成也朝臣多言其不可帝怒趙鼎曰陛下於金人有不共戴天之讐今屈己請和不憚爲之者以梓宮及母后耳羣臣憤懣之詞出於愛君不可以爲罪陛下宜諭之曰講和非吾意以親故不得已爲之但得梓宮及母后還敵𨿽渝盟吾無憾帝從其言眾議遂息烏淩阿思謀等稱朱弁忠節詔附黃金三十兩賜之秋七月乙酉秦檜復請遣王倫如金定和議及申問諱日左正言辛次膺言宣和海上之約靖康城下之盟口血未幹兵隨其後今日之事當識其詐國恥未雪義難講好凡七上疏力陳不報冬十月丁巳罷防知政事劉大中大中與趙鼎不主和議秦檜忌之薦蕭振爲侍禦史振入臺卽劾大中罷之鼎曰振意不在大中也振亦曰趙丞相不待論當自爲去就矣甲戌趙鼎罷帝意不樂鼎給事中勾濤因詆鼎結臺諫及諸將帝聞益疑鼎乃引疾求罷遂出知紹興府入辭言於帝曰臣去後必有以孝弟之說脇制陛下者將行秦檜率執政餞之鼎不爲禮一揖而去檜益憾之以勾龍如淵爲禦史中丞先是宰執入見秦檜獨畱身言臣僚畏首畏尾多持兩端此不足與論大事若陛下決欲講和乞專與臣議勿許羣臣預帝曰朕獨委卿檜曰臣恐未便望陛下更思三日檜復畱身奏事帝意欲和甚堅檜猶以爲未也復進前說又三日檜復畱身奏事如初知帝意不移乃始出文字乞決和議然猶以羣臣爲患中書舍人勾龍如淵爲檜謀曰相公爲天下大計而邪說橫起盍不擇人爲臺諫使盡擊去則事定矣檜大喜卽擢如淵爲中丞劾異議者卒成檜志丁丑金以張通古蕭哲爲江南詔諭使與王倫偕來通古至泗州要所過州郡迎以臣禮知平江府向子諲不肯拜且上言和議之非遂乞致仕十一月戊戌王倫入見辛丑詔曰金國遣使入境欲朕屈己就和命侍從臺諫詳思條奏於是直學士院曾開當艸國書辧視體制非是論之不聽遂請罷攺兼侍講秦檜以溫言慰之曰主上虛執政以待開曰儒者所爭在義茍爲非義髙爵厚祿弗顧也願聞所以事敵之禮檜曰若髙麗之於本朝耳開曰主上以盛徳登大位公當彊兵富國尊主庇民柰何自卑辱至此非開所聞也復引古誼折之檜大怒曰侍郎知故事檜獨不知也開又詣都堂問計果安出檜曰聖意已定又何言公自取大名而去如檜但欲濟國事耳開乃與從官張燾晏惇復魏矼李彌遜尹焞梁汝嘉樓炤蘇符薛徽言禦史方廷實館職胡珵朱松張擴淩景夏常明範如圭馮時中趙雍皆極言不可和吏部員外郎許忻上疏曰金人始南侵也固嘗云講和矣靖康之初約肅王至大河而返已而挾之北行河朔千里焚掠無遺及再舉深入遂防都城懼我百萬之眾必以死爭也止我諸道勤王之師則又曰講和矣乃邀二聖出郊追取宗族系累大臣然後僞立張邦昌而去則是金人所謂講和者果可信乎此已然之禍陛下所親見今徒以王倫繆悠之說遂誘致金人責我以必不可行之禮而陛下遂已屈己從之夫彼以詔諭江南而來是飛尺書而下本朝豈講和之謂哉我躬受之眞爲臣妾矣陛下方寢苫枕塊其忍下穹廬之拜乎臣竊料陛下必不忍爲也萬一奉其詔令則將變置吾之大臣分部吾之諸將邀求無厭靡有窮極當此之時陛下欲從之則無以立國不從之則復責我以違令其何以自處乎況旃裘之眾驚動我陵寢戕毀我宗廟刼質我二帝據守我祖宗之地塗炭我祖宗之民而又徽宗皇帝顯肅皇后鑾輿不反遂致萬國痛心是謂不共戴天之讐彼謂我之必復此讐也未嘗頃刻而忘圖我豈一王倫能平哉陛下包羞忍恥受其詔諭而彼之許我者不復如約則徒受莫大之辱貽萬世之譏縱使如約則是我今日所有土地先拱手而奉讐敵矣豈不痛哉自金使入境以來中外惶惑陛下必以王倫之言爲不妄金人之詔爲可從臣恐不惟墮敵人之姦計而意外之虞將有不可勝言者此眾所共曉陛下亦嘗慮及於此乎國家今𨿽未能克復中原而大江之南亦足支吾軍聲粗振國勢粗定故金人因王倫之往復遣使來嘗試朝廷其謀叵測今金使𨿽已就館謂當別議區處之宜更與二三大臣熟議其便無遺後時之悔不報甲辰王庶罷庶論金不可和者七見帝言者六秦檜方挾自重以爲功絀其說庶語檜曰公不思東都抗節存趙時而忘此敵耶檜大恨出庶知潭州辛亥樞宻院編修胡銓抗疏言曰臣謹按王倫本一狎邪小人市井無賴頃緣宰臣無識舉以使金專務詐誕欺罔天聽驟得美官天下之人切齒唾罵今者無故誘致金使以詔諭江南爲名是欲劉豫我也劉豫臣事北庭南面稱王自以爲子孫帝王萬世不拔之業一旦金人攺慮捽而防之父子爲俘商鑑不逺而倫又欲陛下效之夫天下者祖宗之天下也陛下所居之位祖宗之位也柰何以祖宗之天下爲金人之天下以祖宗之位爲金藩臣之位陛下一屈膝則祖宗廟社之靈盡污艸莽祖宗數百年之赤子盡爲降卒朝廷宰執盡爲陪臣天下士大夫皆當裂冠毀冕變爲異服異時敵人無厭之求安知不加我以無禮如劉豫也哉今倫之議乃曰我一屈膝則梓宮可還太后可復淵聖可歸中原可得嗚呼自變故以來主和議者誰不以此說防陛下哉然而卒無一驗則敵之情僞已可知矣而陛下尙不覺悟竭民膏血而不卹忘國大仇而不報含垢忍恥舉天下而臣之甘心焉就令敵決可和盡如倫議天下後世謂陛下何如主況金人變詐百出而倫又以姦邪濟之梓宮決不可還太后決不可復淵聖決不可歸中原決不可得而此膝一屈不可復伸國勢陵夷不可復振可爲痛哭流涕長太息矣向者陛下間闗海道危如累卵當時尙不忍北面臣之況今國勢稍張諸將盡鋭士卒思奮只如頃者敵人陸梁僞豫入冦固常敗之於襄陽敗之於淮上敗之於渦口敗之於淮陰校之往時蹈海之危固已萬萬儻不得已而至於用兵則我豈遽出敵人下哉今無故而反臣之欲屈萬乘之尊下穹廬之拜三軍之士不戰而气已索此魯仲連所以義不帝秦非惜夫帝秦之虛名惜天下大勢有所不可也今內而百官外而軍民萬口一談皆欲食倫之肉謗議洶陛下不聞正恐一旦變作禍且不測臣竊謂不斬王倫國之存亡未可知也𨿽然倫不足道也秦檜以腹心大臣而亦爲之陛下有堯舜之資檜不能致君如唐虞而欲導陛下爲石近者禮部侍郎曾開等引古誼以折之檜乃厲聲責曰侍郎知故事我獨不知則檜之遂非愎諫己自可見而乃建白令臺諫侍臣僉議可否是蓋畏天下議已而令臺諫侍臣共分謗耳有識之士皆以爲朝廷無人吁可惜哉孔子曰微管仲吾其被髮左衽矣夫管仲伯者之佐耳尙能變左衽之區而爲衣裳之防秦檜大國之相也反棄復仇之舉而爲求成之謀則檜也不惟陛下之罪人實管仲之罪人矣孫近傅防檜議遂得防知政事天下望治有如饑渴而近伴食中書漫不敢可否事檜曰金可和近亦曰可和檜曰天子當拜近亦曰當拜臣嘗至政事堂三發問而近不答但曰已令臺諫侍從議矣嗚呼防贊大政徒取充位如此有如敵騎長驅尙能折衝禦侮耶臣竊謂秦檜孫近亦可斬也臣備員樞屬義不與檜等共戴天區區之心願斷三人頭竿之槁街然後羈畱金使責以無禮徐興問罪之師則三軍之士不戰而气自倍不然臣有赴東海而死爾寧能處小朝廷求活耶書旣上檜以銓狂妄凶悖鼔眾刼持詔除名編管昭州仍降詔播吿中外給捨臺諫及朝臣多救之者檜迫於公論乃以銓監廣州鹽倉明年攺簽書威武軍判官十二年諫官羅汝楫劾銓飾非橫議詔除名編管新州銓之初上書也宜興進士吳師古鋟木傳之金人募其書千金其謫廣州也朝士陳剛中以啟事爲賀其謫新州也同郡王廷珪以詩贈行皆爲人所訐師古流袁州廷珪流辰州剛中謫知防州安遠縣遂死焉晏惇復謂人曰頃言檜姦諸君不以爲然今方專國便敢爾他日何所不至耶十二月己未以李光防知政事秦檜旣定和議將揭榜以吏部尙書李光有人望欲借之同押榜以息浮議乃請於帝而用之光旣受命遂於尙書省榜諭金國使來盡割河南陜西故地通好於我許還梓宮及母兄親族余無需索時檜以未見國書疑封冊白帝帝曰朕嗣守祖宗基業豈受金人封冊於是楊沂中解潛韓世良見檜曰朝議籍籍軍民洶洶若之何退又白之臺諫中丞勾龍如淵謂檜曰但取金書納之禁中則禮不行而事定給事中樓炤亦舉諒陰三年事以告檜遂以檜攝冡宰詣館受書而王倫亦以計說張通古通古從之檜至館見通古受其書通古欲百官備禮檜使省吏朝服導從以書納於禁中丙子張通古入見言先歸河南陜西地徐議餘事權禮部侍郎尹焞上疏曰本朝金人之禍亙古未聞中國無人致其猾亂昨者城下之盟詭詐百出二帝北狩皇族播遷宗社之危已絕而續陛下卽位已來十有二年𨿽中原未復讐敵未殄然而賴祖宗徳澤之厚陛下勤苦之至億兆之心無有離異前年徽宗皇帝寧徳皇后崩問遽來莫究不豫之狀天下之人痛心疾首而陛下方且屈意降志以奉迎梓宮請問諱日爲事今又爲此議則人心日去祖宗積累之業陛下十二年勤撫之功當決於此矣不識陛下亦嘗深謀而熟慮乎抑在廷之臣不以告也禮曰父母之讐不共戴天兄弟之讐不反兵今陛下信讐敵之譎詐而覬其肯和以紓目前之急豈不失不共戴天不反兵之義乎或以金國內亂懼我襲已故爲甘言以緩王師儻或果然尢當鼔士卒之心雪社稷之恥尙何和之足爲不報李綱時知洪州上疏曰臣竊見朝廷使金國奉迎梓宮今倫之歸與金使偕來乃以詔諭江南爲名不著國號而曰江南不云通問而曰詔諭此何禮也臣請試爲陛下言之金人毀宗社逼二聖而陛下應天順人光復舊業自我視彼則仇讐也自彼視我則腹心之疾也豈復有可和之理然而朝廷遣使通問冠蓋相望於道卑辭厚禮無所愛惜者以二聖在其域中爲親屈己不得已而然猶有說也至去年春兩宮凶問旣至遣使以迎梓宮承往遄返初不得其要領今倫使事初以奉迎梓宮爲指而金使之來乃以詔諭江南爲名循名責實己自乖戾則其所以罔朝廷而生後患者不待詰而可知臣在逺方𨿽不足以知曲折然以愚意料之金以此名遣使其邀求大略有五必降詔書欲陛下屈體降禮以聽受一也必有赦文與朝廷宣布頒示郡縣二也必立約束欲陛下奉藩稱臣稟其號令三也必求嵗賂廣其數目使我坐困四也必求割地以江爲界淮南荊襄四川盡欲得之五也此五者朝廷從其一則大事去矣金人變詐不測貪婪無厭縱使聽其詔令奉藩稱臣其志猶未已也必繼有號令或使親迎梓宮或使單車入覲或使移易將相或攺革政事或竭取租賦或朘削土宇從之則無有紀極一不從則前功盡廢反爲兵端以爲權時之宜聽其邀求可以無後悔者非愚則誣也使國家之勢單弱果不足以自振不得已而爲此固猶不可況土宇之廣猶半天下臣民之心戴宋不忘與有識者謀之尙足以有爲豈可忘祖宗之業生靈之屬望弗慮弗圖遽自屈服冀延旦暮之命哉臣願陛下特畱聖意且勿輕許深詔羣臣講明利害可以久長之策擇其善而從之帝不納先是倫使金從趙鼎受使指鼎言問禮數則答以君臣之分已定問地界則答以大河爲界二事使者之大指或不從則已倫受命而行至是倫還有詔諭江南之名帝嘆息曰使五日前得此報趙鼎豈可去耶初檜主和議命韓世忠移屯鎭江世忠言金人詭詐恐以計緩我師乞畱此軍遮蔽江淮因力論和議之非願效死節率先迎敵若不勝從之未晚章數上皆慷慨激切且請單騎詣闕面陳帝不許及張通古來以詔諭爲名世忠四上疏言不可從願舉兵決戰兵勢最重處臣請當之且言金人欲以劉豫相待舉國士大夫盡爲陪臣恐人心離散士气凋沮不報及通古還世忠伏兵洪澤鎭將邀殺之以壞和議不克而罷時劉豫旣廢傳言金人欲立淵聖於南京以和定而止

九年春正月丙戌以金人通和大赦河南新復州軍直學士院樓炤艸赦文略曰上穹開悔禍之期大金報許和之約割河南之境土歸我輿圖戢宇內之干戈用全民命張浚在永州上疏言燕云之舉其鑑不逺金自宣和以來挾詐反覆傾我國家蓋非可結以恩信者借令敵中有故上下紛雜天屬盡歸河南遂復我必徳其厚賜謹守信誓數年之後人情益懈士气漸消彼或內變旣平指瑕造釁肆無厭之欲發難從之請其將何辭以對顧事理可憂又有甚於此者陛下積意兵政將士漸孚一旦北面事之聽其號令小大將帥孰不解體蓋自堯舜以來人主奄有天下非兵無以立國未聞委質可以削平禍難者也前後凡五上疏皆不報戊子遣判大宗正事士防兵部侍郎張燾詣河南修奉陵寢從史館校勘範如圭之請也戊戌賜王倫同進士出身端明殿學士僉書樞宻院事旣又以倫爲東京畱守與金人交割地界二月癸丑以周聿爲陜西宣諭使方庭實爲三京宣諭使庭實至西京見先朝陵寢自永昌而下皆遇發掘而泰陵至暴露歸以白帝秦檜怒之三月丙申王倫至汴見金烏珠交割地界得東西南三京壽春府宿亳曹單州及陜西京西諸州之地烏珠遂自祁州渡河而去移行臺於大名府五月士防張燾自河南還燾上疏曰金人之禍上及山陵𨿽殄滅之未足以雪此恥復此讐也必不可恃和盟而忘復讐之大事帝問諸陵寢何如燾不對惟言萬世不可忘此敵帝黙然秦檜惡之出燾知成都府時金人厚有所邀議久不決將再遣使權刑部侍郎陳櫜上言金毎挾講和以售其姦謀論者因其廢劉豫又還河南地謂其有意於和臣以爲不然且金之立豫蓋欲自爲捍蔽使之南窺豫毎犯順卒皆敗北金知不足恃從而廢之豈爲我哉河南之地欲付之他人則必以豫爲戒故捐以歸我往嵗金書嘗謂嵗幣多寡聽裁曾未淹嵗反覆如此且割地通和則彼此各守封疆可也而同州之橋至今存焉蓋金非可以義交而信結恐其假和好之說騁繆悠之詞包藏禍心變出不測願深鑑前轍益嚴戰守之備使人人激厲常若冦至茍彼通和則吾之振飭武備不害爲立國之常如其不然決意恢復之圖勿循私曲之說天意允協人心響應一舉以成大勲則梓宮太后可還祖宗境土可復矣秦檜憾之罷櫜官丁亥王倫如金議事烏珠時言於金主曰達蘭富勒呼主割河南地與宋必有陰謀今宋使在汴勿令逾境倫聞之卽遣介具言於朝防孟庾至汴倫卽解畱鑰將使指赴金國議事行至中山防達蘭等謀反金人執之富勒呼鄂勒歡皆誅倫見金主於禦子林致使指金主不答而令翰林待制耶律紹文爲宣勘官問倫知達蘭罪否倫對不知又問無一言及嵗幣反求割地汝但知有元帥豈知有上國耶倫曰比蕭哲以國書許歸梓宮太母及河南地天下皆知上國尋海上之盟與民休息使人奉使通好兩國耳紹文復曰卿畱雲中已無還期及貸之還曾無以報反間貳我君臣耶乃遣副使藍公佐還議嵗貢正朔誓命等事及索河東北士民之在南者而徙倫拘於河間以待報命之至時皇后邢氏崩金人祕之十二月李光罷光初謂可因和爲自治之計故署榜不辭及秦檜議撤淮南守備奪諸將兵權光始極言金人有欵我心和不可恃備不可撤檜惡之光復折檜於帝前曰觀檜之意是欲壅蔽陛下耳目盜弄國權懷姦誤國不可不察檜大怒光遂求去

十年春正月丙戌遣工部侍郎莫將等使金充迎防梓宮奉迎兩宮使五月己夘金烏珠薩裏罕分道南侵烏珠以歸河南陜西地爲非計而張通古又言宋置戍河南請及其部置未定當議收復鄂特本然之及誅達蘭遂大閱國中兵於祁州命烏珠自黎陽趨河南薩裏罕出河中趨陜西烏珠率孔彥舟等入汴遣烏祿取歸徳李成取河南分兵下諸郡於是東京畱守路允迪等皆以城降西京畱守李利用棄城走河南州縣皆降薩裏罕入同州趨永興軍權知軍事郝逺開門納之陜西州郡所至迎降遂進據鳯翔秦檜聞金人叛盟以其言不讐甚懼謂給事中馮檝曰金人背盟我之去就未可卜前此大臣皆不足慮獨君鄕衮未測上意君其爲我探之檝入見曰金人長驅犯順勢必興師如張浚者且須以戎機付之帝正色曰寧至覆國不用此人檜聞之意遂安秋七月丙午以王次翁防知政事秦檜薦次翁爲中丞故凡可以爲檜地者無不力爲之及金人敗盟帝下詔罪狀烏珠次翁懼檜得罪因奏曰前日國是初無主議事有小變更用他相後來者未必賢而排黜異黨紛紛屢月不能定願陛下以爲至戒帝深然之檜徳其言遂引與同列由是檜益安據其位公論不能揺奪矣八月貶祕閣修撰張九成等官九成等皆言和議非計秦檜惡之乃貶九成知邵州諭樗知懷寧縣陳剛中知安逺縣淩景夏知辰州樊光逺閬州學教授毛叔度嘉州司戶防軍九月罷諸大帥軍俱還鎭十一年三月金烏珠渡淮北去時秦檜力主和議恐諸將難制欲盡收其兵權給事中範同獻計於檜請除韓世忠張俊嶽飛樞府則兵柄自解檜喜宻奏召三大將赴行在論功行賞於是世忠俊皆入朝飛亦後至遂拜世忠俊樞宻使飛爲副使並宣押至樞府治事俊知檜欲罷兵首請以所部禦前且力贊和議檜大喜遂罷三宣撫司以其兵禦前遇出師取防九月莫將還自金烏珠欲議和莫將久畱於金乃縱之歸以道意秦檜遂奏遣劉光逺爲通問使冬十月壬午以魏良臣爲金國稟議使時烏珠遣劉光逺還欲得官尊望著者爲使秦檜乃奏遣良臣十一月辛丑金烏珠以蕭毅邢具瞻爲審議使與魏良臣偕來壬子蕭毅等入見議以淮水爲界求割唐鄧二州及陜西餘地嵗幣銀絹各二十五萬仍許歸梓宮太后帝悉從其請定議和盟誓乙夘以何鑄僉書樞宻院事充金國報謝進誓表使庚申命宰執及議誓官告天地社稷何鑄奉誓表往表略曰臣構言今來畫疆以淮水中流爲界西有唐鄧州割屬上國自鄧州西四十里並南四十里爲界屬鄧四十里外並西南盡屬光化軍爲敝邑沿邊州城旣蒙恩造許備藩方世世子孫謹守臣節毎年皇帝生辰並正旦遣使稱賀不絕嵗貢銀絹二十五萬兩匹自壬戌年爲首毎春季搬送至泗州交納有渝此盟明神是殛墜命亡氏踣其國家臣今旣進誓表伏望上國早降誓詔庶使敝邑永爲慿焉毅辭帝諭曰若今嵗太后果還自當謹守誓約如今嵗未也則誓文爲虛設十二月乙亥何鑄至汴見烏珠遂如防寧見金主且趣割地尋復遣使來求商州及和尙方山二原遂命周聿鄭剛中等分畫京西唐鄧二州陜西商秦之半以畀金止存上津丰陽天水三縣及隴西成紀餘地棄和尙方山二原以大散闗爲界於是宋僅有兩浙兩淮江東西湖南北西蜀福建廣東西十五路而京西南路止有襄陽一府陜西路止有階成和鳯四州凡有府州軍監一百八十五縣七百三金旣畫界建五京置十四總管府凡十九路其間散府九節鎭三十六守禦郡二十二刺史郡七十三軍十有六縣六百三十二初邵隆在商州十年披荊榛瓦礫以爲治招徠流散屢敗金人值和議成割商與金隆甚怏怏徙知金州嘗以兵出敵境秦檜恨之徙知敍州檜陰使人酖殺之

十二年二月癸巳何鑄還自金初蕭毅至臨安帝曰朕有天下而養不及親徽宗無及矣今立信誓明言歸我太后朕不恥和不然朕不憚用兵及何鑄曹勛往召至內殿諭之曰朕北望庭闈無淚可揮卿見金主當曰慈親之在上國一老人耳在本國則所系甚重以至誠說之庶彼有感鑄至金首以太后爲請金主曰先朝業已如此豈可輒攺曹勛再三懇請金主乃許之遂遣鑄還許歸徽宗及鄭後邢後之喪與帝母韋氏夏四月金遣左宣徽使劉筈以衮冕圭冊冊帝爲大宋皇帝秋七月壬午皇太后韋氏至自金後有智慮初聞金人許還三梓宮後恐其反覆呼役者畢集然後起攢宮時方暑金人憚行後慮有他變乃陽稱疾須秋涼進發已而稱貸於金使得黃金三千兩以犒其眾由是途中無虞後將南旋淵聖臥車前泣曰歸語九哥與丞相我得太乙宮使足矣他不敢望也後許之且與誓而別及歸帝至臨平奉迎見後喜極而泣後至臨安入居慈寧宮始知朝議遂不敢述淵聖車前之語己丑帝易緦服奉迎徽宗及顯肅懿節二後梓宮奉安於龍徳別宮九月乙巳以和好成加秦檜太師封魏國公先三年通和赦河南新復州軍烏珠讀赦文謂不歸徳其國遂指爲釁以起兵至是檜懼當制者不能悅金遂屬其黨程克俊爲文曰上穹悔禍副生靈願治之心大國行仁遂子道事親之孝可謂非常之盛事敢忘莫報之深恩而況申遣使軺許惇盟好來存歿者萬餘里慰契濶者十六年禮備送終天啟固陵之吉壤志伸就養日承長樂之慈顏於是郵傳至四方遺黎讀之有泣下者甲寅遣使如金沈昭逺賀生辰楊願賀正旦賀禮俱用金茶器千兩銀酒器萬兩錦綺千匹金循契丹例不欲兩接使人故並遣使嵗如之冬十月以皇太后回鑾進封秦檜爲秦魏兩國公檜以封兩國與蔡京同辭不拜

十三年秋七月行人洪皓張邵朱弁還自金自建炎以來奉使如金被拘囚者三十餘人多已物故惟三人以和議成許歸已而金人遣七騎追之及淮而皓等已在舟中矣皓居冷山去防寧二百里地苦寒穴居百餘家陳王烏舎聚落也烏舎敬皓使教其子或二年不給衣食盛夏衣粗布常大雪薪盡以馬矢然火煨麫食之或獻取蜀策烏舎持以問皓皓力折之悟室鋭意南侵曰孰謂海大我力可幹但不能使天地相拍耳皓曰兵猶火也弗戢將自焚自古無四十年用兵不止者又數爲言所以來爲兩國事旣不受使乃今深入教小兒非古者待使臣之禮也烏舎怒曰汝作和事官而口硬如此謂不能殺汝耶皓曰自分當死顧大國無受殺行人之名願投之於水以墜淵爲辭可也烏舎義之而止皓屢因諜者宻奏敵情且力言和議非計乞興師進擊嘗求韋太后書遣李微持歸帝大喜曰朕不知太后寧否幾二十年𨿽遣使百輩不如此一書毎遇貴族名家子流落於金者盡力拯救之畱金十五年而還入對內殿求郡養母帝曰卿忠貫日月志不忘君𨿽蘇武不能過豈可捨朕去耶皓退見秦檜語連日不止曰張和公金人所憚乃不得用錢塘暫居爲景靈宮太廟皆極土木之華豈非示無中原意乎檜不懌遂除徽猷閣直學士提舉萬壽觀復以論事忤檜出知饒州邵初被囚柞山逾年送劉豫使用之邵見豫長揖而已又呼豫爲殿院責以君臣大義詞气俱厲豫怒械於獄久之復送於金拘之燕山僧寺從者皆莫知所在邵又以書言於金曰劉豫挾大國之勢日夜南侵不勝則首鼠兩端勝則如養鷹飽則颺去終非大國之利金人徙之防寧及還入見除祕書修撰主管佑神觀司諫詹大方論其使事無成攺臺州崇道觀弁初副王倫使金旣就館守之以兵久之金將議和當遣一人受書還報欲弁與倫探防決去畱弁曰吾來固自分必死豈應今日覬幸先歸願正使受書歸報天子成兩國之好蚤申四海之養於兩宮則吾𨿽暴骨外國猶生之年也倫將歸弁謂曰古之使者有節以爲信今無節有印印亦信也願畱之使弁得抱以死死不腐矣倫解以授弁弁受而懷之臥起與俱金人迫弁仕豫且訹之復欲易其官弁皆誓不爲屈語在四年九月又以書訣洪皓曰金殺行人非細事吾曹遭之命也要當捨生以全義耳乃具酒召被掠士夫飲半酣語之曰已得近郊某寺地一旦畢命報國諸公幸瘞我其處題其上曰有宋通問副使朱公之墓於我幸矣眾皆泣下莫能仰視弁談笑自若曰此臣子之常諸君何悲也及尼瑪哈死弁宻疏金國虛實曰此不可失之時也遣李發間行歸報王倫還以弁奉送徽宗大行之文爲獻其辭有曰嘆馬角之未生魂消雪窖扳龍髯而莫逮涙灑冰天帝讀之感泣官其親屬五人謂丞相張浚曰弁歸日當以禁林處之及還入見便殿弁謝且曰人之所難得者時而時之運無已事之不可失者幾而幾之藏無形惟無已也故來遲而難遇惟無形也故動微而難見陛下與金人講和上返梓宮次迎太母又其次則憐赤子之無辜此皆知幾之明然時運而往或難固執幾動有變宜鑑未兆盟可守而詭詐之心宜嘿以待之兵可息而銷弭之術宜詳以講之金人以黷武爲至徳以茍安爲太平虐民而不卹民廣地而不廣徳此皆天助中興之勢若時與幾陛下旣知於始願圖厥終帝曰善納其言賜賚甚厚秦檜惡其言敵情奏以初補官易宣教郎直祕閣而卒十二月金遣完顏曄等來賀明年正旦以金酒器六事綾羅紗縠三百端馬六匹爲禮自是嵗如之

十四年秋七月王倫爲金所殺金拘倫河間六載欲授以平灤三路都轉運使倫曰奉命而來非降也金人益脇以威倫自縊死後數年宇文虛中亦以反誅朱熹戌午讜議序曰君臣父子之大倫天之經地之義所謂民也故臣之於君子之於父生則敬養之沒則哀送之所以致其忠孝之誠者無所不用其極而非虛加之也以爲不如是則無以盡乎吾心云爾然則其有君父不幸而罹於橫逆之故則夫爲臣子者所以痛憤怨疾而求爲之必報其讐者其志豈有窮哉故記禮者曰君父之讐不與共戴天寢苫枕塊不與共天下也而爲之說者曰復讐者可盡五世則又以明夫𨿽不當其臣子之身而茍未及五世之外則猶在乎必報之域也𨿽然此特庶民之事耳若夫有天下者承累世無疆之統則亦有萬世必報之讐非若庶民五世則自髙祖以至孫親盡服窮而遂已也國家靖康之禍二帝北狩而不還臣子之所痛憤怨疾𨿽萬世而必報其讐者蓋有在矣紹興之初賢才並用綱紀復張諸將之兵屢以防吿恢復之勢蓋已十八九成矣敵人於是始露和親之議以沮吾計而宰相秦檜歸自金庭力主其事當此之時人倫尙明人心尙正天下之人無賢愚無貴賤交口合辭以爲不可獨士大夫之頑鈍嗜利無恥者數輩起而和之淸議不容詬詈唾斥欲食其肉而寢處其皮則其於檜可知矣而檜乃獨以梓宮長樂借口攘卻眾謀熒惑主聽然後所謂和議者翕然以定而不可破自是以來二十餘年國家忘讐敵之慮而偸宴安之樂檜亦因是借外權以專寵利竊主柄以遂姦謀而向者冒犯淸議希意迎合之人無不夤緣驟至通顯或乃踵檜用事而君臣父子之大倫天之經地之義所謂民彛者不復聞於縉紳之間矣士大夫狃於積衰之俗徒見當時國家無事而檜與其徒皆享成功無後患顧以忘讐忍辱爲事理之當然主議者慕爲檜遊談者慕其徒一雄唱之百雌和之癸未之議發言盈廷其曰金世讐不可和者尙書張公闡左史胡公銓而止耳自余蓋亦有謂不可和者而其所以爲說不出乎利害之間又其餘則𨿽平時號爲賢士大夫慨然有六千里爲讐人役之嘆者一日進而立乎廟堂之上顧乃惘然如醉如幻而忘其疇昔之言厥或告之則曰此處士之大言耳嗚呼秦檜之罪所以上通於天萬死而不足以贖者正以其始則倡邪謀以誤國終則挾敵勢以要君使人倫不明人心不正而末流之獘遺君後親至於如此之極也

二十五年冬十月丙申秦檜死檜自和議之成擅國柄者十五年偸安江左專爲粉飾太平計勸帝立太學耕籍田修舉彌文殆無虛日帝之視學也命其子禮部侍郎熺執經司業髙門講易泰卦知度州薛弼承檜意言州民朽柱中有文曰天下太平年檜大喜乞宣付史館自是四方祥瑞之奏日上舉朝晏然不復知有兵事矣殿前軍士施全候檜入朝挾刃刺之於道不中捕送大理獄檜親鞫之全對曰舉天下皆欲攻金人汝獨不肯故我欲殺汝也遂磔全於市檜懼毎出列五十兵持長梃以自衛晚年尢銜恨舊臣不已書趙鼎李光胡銓三人姓名於一徳格天閣必欲殺之鼎時安置吉陽軍檜令本軍月具存亡申省鼎遣人語其子汾曰秦檜必欲殺我我死汝曹無患不爾禍及一家矣因不食而死檜憾未釋也江西運判張常先箋注前帥張宗元與張浚詩言於朝其詞連逮者數十家將誣以不而盡去之防汪召錫吿宗室知泉州令袊觀檜家廟記口誦君子之澤五世而斬謫居汀州至是檜乃諷殿中侍禦史徐嚞論趙汾與令袊飲別厚贐必有姦謀詔送汾令袊大理鞫問使汾自誣與張浚李光胡寅胡銓等五十三人謀大逆獄成而檜病不能書矣帝幸檜第問其疾檜惟流涕無一語子熺奏請代居相位帝曰此事卿不當預遂命直學士院沈虛中艸檜父子致仕制命下而檜死檜兩據相位倡和誤國忘讐斁倫包藏禍心刼制君父陰納內侍及醫師王繼先伺上微防動靜必具知之郡國事惟申省無至上前者性陰險深阻如崖穽不可測同列論事上前未嘗力辧但以一二語傾擠之俾帝自怒一時忠臣良將誅鋤略盡其頑鈍無恥者率爲檜用事以誣陷善類爲功凡無罪可狀者則曰立黨沽名曰訕謗曰指斥曰怨望甚則曰有無君心凡論人章疏皆檜自操以授言官識之者曰此老秦筆也自知惡極爲眾論所嫉置邏卒布滿京城聞有議之者卽捕治中以深文道路以目開門受賂富敵於國外國珍寶死猶及門檜毎事與帝爭勝曹筠言水漲詔逐之檜陞爲從官周葵欲言梁汝嘉檜不待帝言卽攺除之由是張扶請檜乘金根車呂願中獻秦城王气詩其勢漸不可制檜旣死帝謂楊存中曰朕今日始免靴中置刀矣其畏之如此

宋史紀事本末卷十七

欽定四庫全書

宋史紀事本末卷十八

明馮

原編

陳邦瞻增輯

金亮之惡

髙宗紹興十八年六月金以完顏亮爲平章政事亮本名都古嚕納太祖子鄂特本之子爲人慓急猜忌殘忍任數自以己與金主同爲太祖孫常懷覬望及爲中京畱守専立威以懼眾結蕭裕爲腹心每與論天下事裕傾險揣知其意因曰畱守先太師太祖長子徳望如此人心天意宜有所屬誠有志舉大事願竭力以從亮喜遂與謀弒逆事至是引裕爲兵部侍郎十二月金以完顏亮爲右丞相亮生日金主遣近侍以司馬光畫像玉吐鶻廏馬賜之金主後費摩氏亦附賜禮物金主聞之怒杖近侍奪回賜物亮本謀不軌疑畏益甚

十九年三月金主以完顏亮爲太保領三省事五月金以天變肆赦命翰林學士張鈞艸詔參知政事蕭肄摘其語以爲誹謗金主殺鈞且問誰使爲之左丞相宗賢曰都古嚕納實使之金主不悅出亮於行臺亮過中原與畱守蕭裕定約而去亮至良鄕召還莫測其故大恐及至復拜平章謀逆益甚冬十月金主亶殺其弟胙王常勝遂殺其後費摩氏初金宰【臣】議遷遼陽渤海之民於燕南近侍髙壽星等當遷訴於費摩後後白金主致怒遂杖平章政事秉徳右丞唐古辧而殺左司郎中薩哈壽星等竟不遷秉徳辧二人怨望遂與大理卿烏格岱謀廢立烏格岱以告完顏亮一日亮與辧語因問曰若舉大事誰可立者辧曰胙王常勝乎問其次曰鄧王子阿克淩亮曰阿克淩屬疎安得立辧曰公豈有意邪亮曰果不得已捨我其誰於是旦夕相與宻謀防衛將軍塔斯疑之以告費摩後後白金主金主怒召辧曰爾與亮謀何事將如我何杖之亮因此忌常勝阿克淩惡塔斯防河南兵士孫進作亂自稱皇弟按察大王而金主之弟止有常勝察喇亮乘此搆常勝阿克淩察喇達蘭塔斯皆殺之金主積怒於後遂亦殺之而召胙王妃薩滿入宮繼之又殺徳妃烏庫哩氏及爾佳氏張氏等十二月金完顏亮弒其主亶而自立時防衛十人長布薩呼圖舊受鄂特本恩圖克坦阿齊呼與亮姻家亮皆使爲內應大興國嘗以李老僧屬亮得爲尙書省令史亮度興國被杖怨望又使老僧結興國內應興國給事寢殿夜常取符鑰歸家是月丁巳乘呼圖與阿齊呼內直作變夜二鼓興國以符鑰啟門亮與妹婿圖克坦津及平章政事秉徳左丞唐古辧大理卿烏格岱李老僧等以刀藏衣下入宮門者以辧乃國婿亮又至親不疑而納之及殿門衛士始覺有變亮等抽刀刧之莫敢動遂入寢殿金主常置佩刀於榻是夜興國先取刀投榻下金主求刀不得阿齊呼遂先進刃呼圖次之金主頓僕亮前手刃之血濺滿其面與衣金主旣殂秉徳等未有所屬呼圖曰始議立平章今復何疑秉徳遂與羣臣奉亮卽位詐以金主欲議立後召大臣因殺曹國王宗敏左丞相宗賢以秉徳爲左丞相唐古辧爲右丞相烏格岱爲平章政事諡費摩後爲悼平皇后廢亶爲東昏王大赦攺元

二十年春正月金主尊其嫡母圖克坦氏及母大氏皆爲太后圖克坦氏與大氏相得至歡及金主弒亶圖克坦氏曰帝𨿽失道人臣豈可至此金主銜之至是追尊鄂特本爲帝廟號徳宗二母俱尊爲皇太后圖克坦氏居東宮號永壽宮大氏居西宮號永寜宮後圖克坦後生日酒酣大氏起爲壽圖克坦後方與諸公主宗婦語大氏跪者久之金主怒而出明日召與圖克坦後語者皆杖之大氏以爲不可金主曰今日之事豈能尙如前日邪夏四月金主亮大殺其宗室初亮在熙宗世見太宗諸子盛彊忌之及卽位遂與蕭裕謀殺之又以前左丞相秉徳首謀廢立而不卽勸進銜之將盡誅焉於是豫教尙書省令史蕭玉上變遂召領三省事阿嚕左丞相唐古辧判大宗正事呼爾察撃鞠至則殺之因遣使如東京殺畱守阿林北京畱守呼拉布南京殺領行臺事秉徳並誅其親屬復殺太宗子孫七十餘人尼瑪哈子孫三十餘人諸宗室五十餘人太宗尼瑪哈後皆絕而烏格岱蕭裕蕭玉等皆受重賞亮又令玉子尙主曰朕無以報卿使朕女爲卿男婦代朕事卿也冬十月金主亮殺其左副元帥薩裏罕等夷其族亮復忌捨音諸子盛彊及宗室勲舊大臣欲盡除之乃諷都元帥府令史約蘇誣飾上變遂殺薩裏罕及景祖孫穆稜捨音子伯奇及其族百數十人以魏王斡臺孫呼爾察好修餙亦族之

二十一年五月金主亮納其叔母阿喇勒及宗婦於宮阿喇勒亮叔曹王鄂勒博妻也亮殺鄂勒博而納之封爲昭妃又命圖克坦津語宰相曰朕嗣續未廣前所誅黨人諸婦多朕中表親選納焉宰相乃奏請行之遂納阿嚕子蘇嚕克圖呼嚕子和囉羅和碩臺秉徳弟吉裏四人之妻於宮尋封吉裏妻髙氏爲修儀崇義節度使烏格岱妻唐古鼎格舊嘗與亮私及爲帝鼎格使侍婢來朝亮諷使殺烏格岱以之爲後鼎格初不忍亮訹之曰不殺汝夫將族滅汝家鼎格大恐縊殺烏格岱卽納之宮中封貴妃大愛幸後與舊家奴姦賜死又使祕書監完顏文出其妻唐古實格而以爲麗妃使伊裏布出其妻富察徹辰而納之徹辰亮姊之女也

二十二年十二月金主亮聞濟南尹葛王烏祿妻烏淩阿氏儀容整肅召之烏淩阿氏謂烏防曰我不行上必殺王我當自勉不以相累也遂召王府臣僕曰爲我禱東嶽使皇天后土明鑑我心行至良鄕得間自殺二十三年夏四月金太后大氏卒金主遷都於燕親屬皆從獨畱圖克坦太后於防寜圖克坦後常憂懼每中使至必易衣以俟命大氏在燕常思念圖克坦後及病篤以不得一見圗克坦後爲恨將死謂金主曰汝以我之故不令永壽宮偕來我死必迎致之事之當如事我

二十四年十一月金主納其諸從姊妺於宮壽寜縣主實庫斡裏雅布之女也靜樂縣主布拉克及實訥烏珠之女也實庫爾鄂勒歡之女也混同縣君蘇哷和卓及其妹伊都阿嚕之女也皆亮之從姊妹郕國夫人重節富勒呼之女孫亮之侄也張定安妻納爾琿太后大氏之兄嫂也富魯和卓實格之妹也皆有夫亮無所忌恥皆召與之私分屬諸妃位下蘇哷和卓得幸每召必親廊下立久則坐於實庫爾膝上凡宮人在外有夫者初猶分番出入後乃盡遣其夫往防寜不聽出外每幸婦人必奏樂撤幃或妃嬪列坐輙率意淫亂使共觀之常於臥內徧設地衣倮逐爲戱

二十五年冬十月金主亮命以大房山雲峯寺爲山陵遣右丞相布薩思恭等如防寜奉還太祖太宗梓宮及迎圖克坦後至燕後及流沙河亮親迎之命左右持杖二束跪後前曰亮不孝久缺溫凊願笞之後掖之曰今庶民有克家子尙且愛之不忍笞之我有子如是寜忍笞乎叱杖者退旣至居壽康宮亮事之外極恭順後起則自扶之常從輿輦徒行後所禦物或自執之見者以爲至孝𨿽太后亦信其誠

三十一年八月金主亮弒其太后圖克坦氏初圖克坦後聞亮欲南侵數以言諌之亮不悅每謁見還宮必忿怒人不知其故及至汴後居寜徳宮使侍婢髙福娘問亮起居亮通之因使伺後動靜凡後所爲事無大小福娘夫特黙格教福娘增餙其言以聞及契丹反樞宻使布薩呼圖往討辭謁後後謂曰國家世居上京旣徙中都今又至汴復將興兵渉江淮伐宋疲敝中國我嘗諌止之不見聴也契丹事復如此柰何福娘以告亮亮意謂後嘗養鄭王充爲己子充四子皆成立恐呼圖將兵在外或有異圖乃召防檢大懷忠等使弒後且指後左右數人名皆令殺之後方樗蒲懷忠等至令後跪受詔後愕然下跪尙衣局使呼特黙從後擊之僕而復起者再髙福娘等縊殺之並殺其左右數人亮命焚後於宮中棄骨於水並殺鄭王充之子塔納阿勒班等三人遂召呼圖等皆殺之封髙福娘爲勛國夫人以特黙格爲澤州刺史

金亮南侵【金人殺亮立雍附】

髙宗紹興二十年三月遣參知政事余堯弼如金賀卽位及還金主亮以上皇玉帶附遺於帝其祕書張仲軻曰此希世之寶也亮曰江南之地他日當爲我有此置之外府耳仲軻由是知金主有南侵之意遂每事先意逢之

二十一年二月以巫伋爲金國祈請使伋至金首請迎靖康帝歸國金主曰不知歸後何處頓放伋唯唯而退二十三年三月金主亮自上京如燕遂攺燕京爲中都大興府汴京爲南京削上京之名止稱防寜府又攺中都大定府爲北京而東京遼陽府西京大同府如舊遣完顏長寜爲南京畱守經畫之以爲南侵之漸旣而汴京大火宮室盡焚金主大怒杖殺長寜

二十六年三月東平進士梁勛上書言金人必舉兵宜爲之備帝怒編管勛於千里外州軍因下詔曰講和之防斷自朕志秦檜特能贊朕而已豈以其存亡而渝定議耶近者無知之輩鼓倡浮言以惑眾聴至有僞撰詔命召用舊臣抗章公車妄議邊事朕甚駭之自今有此當重寘憲典

二十七年二月金主亮禦武徳殿召其臣吏部尙書李通刑部尙書胡厲翰林直學士蕭亷賜坐而語之曰朕自卽位視閱章奏治宮中事常至丙夜始禦內寢疇昔之夜方就榻恍惚如親覿有二靑衣持幢節自天降授朕以幅紙若牒謂上帝有宣命朕再拜受遂佩弓矢具鍪鎧將從之前而朕常所禦小駿號小將軍儵已鞚勒待墀下靑衣揖就騎旣行但覺雲霧勃欝起馬蹄間下如海濤洶湧方覺心悸望一門正開金碧焜燿靑衣指之曰天門也朕隨入焉又里許至鈞天之宮嚴邃宏麗光明奪目朕意欲馳二金甲人謂朕曰此非人間可下馬步入及殿下埀若有所待須臾有朱衣出贊拜髣髴聞殿上語如嬰兒使靑衣傳宣畀朕曰天防上將令徵宋國朕伏而謝使復就馬見兵如鬼者左右前後杳無邊際一矢射之萬鬼齊喏聲如震雷驚而寤喏猶不絕於耳朕立遣內侍至廏視小將軍喘汗雨浹取箭箙數之亦亡其一矢昭應如此豈天假手於我令混江南之車書耶眾皆稱賀於是南侵之議益決矣

二十八年五月金主亮召李通及翰林學士承防翟永固宣徽使敬嗣暉翰林直學士韓汝嘉入見薫風殿問曰朕欲遷都於汴遂以伐宋使海內一統卿意如何通以天時人事不可失機爲對亮大悅永固立楹間亮顧見之問之故徐進曰臣有愚慮請殫一得本朝自海上造邦民未見徳而黷兵是聞古稱兵猶火不戢將自焚也故𨿽如梁王之武毅猶以和爲上防今宋室偏安天命未攺金繒締好歲事無闕遽欲出無名之師以事逺徵臣竊以爲未便兼中都始成未及數載帑藏虛乏丁壯疲瘁營汴而居是欲竭根本富庶之力以繕爭戰丘之地尢爲非宜臣事陛下不敢不以正對因伏地請死亮以問暉汝嘉暉是通汝嘉是永固亮大怒拂防起傳宣二臣殿側聴防繼而召翰林待制綦戩講漢史及陸賈新語事亮怒稍霽乃赦之明日以爲右丞嗣暉爲參知政事永固遂請老秋七月金以李通參知政事金主亮召其幸臣祕書少監張仲軻左諌議大夫馬欽校書郎田與信等便殿侍坐金主謂仲軻曰漢之封疆不過七八千里今吾國幅員萬里可謂大矣仲軻曰本朝疆土𨿽大而天下有四主若能一之乃謂大矣金主曰彼且何罪而伐之仲軻曰臣聞宋人買馬修噐械招納山東叛亡豈得謂無罪金主喜曰向者梁珫嘗爲朕言宋有劉貴妃者資質美艶今一舉而兩得之俗所謂因行掉臂也江南聞我舉兵必逺竄耳欽與信皆對曰海島蠻越臣等皆知道路彼將安往金主曰然則天與我也朕舉兵滅宋逺不過二三年然後討平髙麗夏國一統之後論功遷秩分賞將士彼必忘勞矣時金主恃其累世彊盛欲大肆徵伐以一天下嘗曰天下一家方可以爲正統及拜李通參知政事通承金主意遂與仲軻欽及近習羣小輩盛言江南富庶子女玉帛之多逢其欲金主以通爲謀主遂議舉兵南伐冬十月金主亮遣其左丞相張浩參政敬嗣暉如汴京營建宮室國子司業黃中使還上言金人治汴京必欲徙居以廹我不可不早爲之備若彼果至汴則壯士健馬不數日可及境矣宰相湯思退大怒貶中官

二十九年春正月金主亮命其左丞相張浩及敬嗣暉內侍梁漢臣與中國叛臣孔彥舟造戰船於通州遣使籍諸路猛安部族及契丹奚人不限丁數悉僉之凡二十四萬又僉中都南都中原渤海丁壯年二十以上五十以下者皆籍之凡二十七萬𨿽親老丁多求一子畱侍亦不聴又遣使分詣諸道總管府督造兵器命諸路舊貯兵器並致於燕又建汴宮修燕城民不能堪箭翎一尺至千錢村落間往往椎牛以供筋革至於烏鵲狗無不被害者五月禮部侍郎孫道夫使金還金主亮謂之曰歸白爾帝事我上國多有不誠今略舉二事爾民有逃入我境者邊吏皆卽發還我民有叛入爾境者有司索之往往托詞不發一也爾於沿邊盜買鞍馬備戰陣二也蓋欲南侵故設此二端爲詞道夫還具奏之帝曰朝廷待之甚厚彼以何名爲兵端道夫曰彼身弒其君而奪之位興兵豈問有名湯思退沈該不以爲然道夫每對帝輙言武事該疑其引用張浚忌之貶知綿州六月帝聞金主亮有南侵意疑之使王綸往覘綸還入對言鄰國恭順和好無他皆陛下威徳所致湯思退等皆賀帝曰中外之論皆欲沿邊屯戍軍馬移易將帥爲進取之計萬一輕舉兵連禍結何時而已

三十年春正月金遣施宜生來賀正旦宜生閩人也上命吏部尙書張燾館之都亭時諜者傳金亮造舟調兵之事上不深信館者以首丘諷宜生防問其的宜生爲隠語曰今日北風甚勁又取幾間筆扣之曰筆來筆來宜生歸爲介所告金主烹之八月賀允中使金還言金人必叛盟宜爲之備不聴命允中致仕

三十一年三月詔廷臣議邊事先是陳康伯以金人必敗盟請早爲之備及聞金人南侵已決乃召楊存中及三衙帥至都堂議舉兵又詔侍從臺諌集議康伯傳上防曰今日更不論和與守直問戰當如何時上意雅欲視師內侍省都知張去爲陰沮用兵且陳退避防中外妄傳幸閩蜀人情洶洶朱倬無一語康伯奏曰金敵敗盟天人共憤今日之事有進無退聖意堅決則將士之意自倍願分三衙禁旅助襄漢待其先發應之乃以利州路都統吳拱知襄陽部兵三千戍之退守荊南以視緩急五月金人來求淮漢之地初金主亮聞人言行在景物繁麗嘗宻隠畫工於奉使俾冩臨安湖山以歸爲屏而圖已之像防馬於吳山絕頂題詩其上有立馬吳山第一峯之句至是遣其僉書樞宻院事髙景山右司員外郎王全以賀天申節爲名亮謂全曰汝見宋主卽面數其焚南京宮室沿邊買馬招致叛亡之罪當令大臣來此朕將親詰之且索淮漢之地如不從則厲聲詆責之彼必不敢害汝蓋欲激怒以爲南侵之名也又謂景山曰回日以全所言奏聞全至臨安一如金主之言以詆帝帝謂全曰聞公北方名家何乃如是全復曰趙桓今已死矣帝始聞淵聖崩遂起舉哀詔以王全語諭諸路統制帥守監司隨宜應變無失機防六月金主亮遷都於汴秋七月金大括馬於諸路初金調馬諸路以戶口爲差計五六十萬匹仍令戶自養以俟至是又大括驘馬官至七品聴畱一匹並舊籍民馬其在東者給西軍在西者給東軍交相往來晝夜絡繹不絕死者狼籍於道其亡失多者官吏懼罪或自殺所過蹂踐民田調發牽馬夫役詔河南州縣所儲糧米以備大軍不得他用驘馬所至當給芻粟而無可給有司以爲請金主亮曰北方比歲民間儲畜尙多今禾稼滿野自可就牧田中借令再歲不獲亦何傷乎於是國內騷然盜賊蠭起大者連城邑小者保山澤有以盜賊事聞者亮輙杖而黜其官太醫使祈宰上疏諌南伐亮殺之由是羣臣不敢言金主亮大殺宋遼宗室之在國者凡百三十餘人遣徐嚞如金賀遷都嚞至盱眙金主亮使韓汝嘉就境上止之曰朕始至此比聞北方小警欲復歸中都無庸來賀也嚞乃還八月辛丑宿遷人魏勝起兵復海州總管李寶承制以勝知州事勝多智勇初應募爲弓箭手居山陽及金人籍諸路民爲兵勝躍曰此其時也聚義士三百北渡淮取漣水軍宣布朝廷徳意不殺一人經畫布置課酒鹽士卒有自北來歸者勝與之同臥起共飲食示以不疑周其貧寠使之感激自是河北山東歸附者日眾金知海州事髙文富遣兵捕勝勝迎擊走之追至城下文富閉門固守勝令城外多張旗幟舉煙火爲疑兵又使人向諸城門諭以金人棄信背盟無名興兵及本朝寛大之意城中人聞卽開門獨文富與其子安仁率牙兵拒之勝殺安仁及州兵千餘擒文富民皆按堵如故勝遣人諭朐山懷仁沭陽東海諸縣皆定之乃蠲租稅釋罪囚發倉庫犒戰士分忠義士爲五軍紀律明肅部分如宿將勝益募忠義以圖收復逺近聞之響應旬日得兵數千勝將董成率所部千餘人直入沂州殺金守將及軍士二千餘人悉降得器甲數萬金遣防恬鎭國以兵萬餘取海州抵州北二十里新橋勝帥兵出迎之設伏於隘陣以待眾殊死戰伏發賊大敗殺鎭國馘千人降三百人軍聲益振山東之民咸欲來附勝傳檄招諭結集以待王師之至沂民壁蒼山數十萬金人圍之久不下砦首滕告急於勝勝提兵往救之陳於山下金人多伏兵勝兵遇伏皆赴砦金人襲之勝單騎而殿以大刀擊金人望見勝知其爲將也以五百騎圍之數重勝馳突四擊金陣開復合戰移時身數十槍冒刃出圍金兵追之馬中矢踣步而入砦無敢當者金人又急攻絕其水砦中食漧糧殺牛馬飲血勝黙禱而雨驟作金人攻益急周山爲營勝度其必復攻海州因間出砦趨城中金人果觧蒼山圍自新橋抵城下勝出戰皆防金兵分四靣攻之勝募兵登城以禦矢石如雨者七日金兵死傷多遁去乙夘劉錡引兵屯揚州遣統制王剛中以兵五千屯寶應己巳起復成閔爲京湖制置使莭制兩路軍馬九月金主亮大舉入侵亮分諸道兵爲三十二軍置左右大都督及三道都統制府以摠之以賔都爲左大都督李通副之赫捨哩良弼爲右大都督烏延富勒琿副之蘇保衡爲浙東道水軍都統制完顏鄭家副之由海道徑趨臨安劉萼爲漢南道行營兵馬都統制進自蔡州以瞰荊襄圖克坦喀齊喀爲西蜀道行營兵馬都統制由鳯翔趨大散闗駐軍以俟後命左監軍圖克坦津別將兵二萬入淮陰金主亮召諸將授方略賜宴於尙書省命後圖克坦氏與太子光英居守張浩蕭玉敬嗣暉畱治省事亮戎服乘馬具裝起行妃嬪皆從眾六十萬號百萬氊帳相望鉦鼓之聲不絕李通造浮梁於淮水之上將自淸河口入淮東逺近大震庚辰詔劉錡王權李顯忠戚方備淸河潁河渦河口丁亥髙平人王友直起兵復大名遣使入朝友直幼從父佐防志復中原聞金主亮渝盟乃結豪傑謂之曰權所以濟事權歸於正何害於理卽矯制自稱河北等路安撫制置使以其徒王任爲副使徧諭州縣勤王未幾得眾數萬制爲十三軍置統制等官以統之進攻大名一鼓而克撫定眾庶諭以紹興年號遣人入朝未幾自壽春來歸詔以爲忠義都統制冬十月金主亮渡淮慮魏勝睨其後分軍數萬圍海州防李寶帥舟師由海道將拒敵於膠西勝遣人邀之寶遡風至東海慷慨厲士卒赴援與勝同撃金兵於西橋敗之勝還守北闗金兵逼闗勝登闗門張樂飲酒犒軍士令固守勿出戰逾時乃少遣士出憑險隘撃之金人知不可攻率軍轉而渡河襲闗後勝斂兵入城金人欲過沙堰圜城爲營勝先已據堰拒之尋以單騎逐敵於東門外大聲叱之金騎五百皆望風退勝又追十數里金兵駭散明旦乘昏霧四面薄城急攻勝竭力捍禦城上鎔金液投火牛金兵不能前多死傷乃拔砦走辛丑劉錡以兵駐淸河口扼金師金人以氊裹船載

糧而來錡使善沒者鑿沈其舟金人自渦口渡淮錡次於淮陰列兵運河岸以扼之丁未金人立曹國公烏嚕爲帝於遼陽更名雍金主亮自發汴京將士在道多亡歸者哈斯罕明安福壽髙忠建盧萬家博索路總管黙音東京穆琨錦珠等始受甲於大名卽舉部亡歸從者至二萬餘皆公言於路曰我輩今往東京立新天子矣時東京畱守烏嚕許王鄂爾多之子太祖之孫也性仁孝沈靜明達眾心歸之亮嘗使摩囉歡圖淮北諸王烏嚕聞而憂懼防故吏魯爾錦自汴還具言金主殺母等事且曰將遣使害宗室兄弟矣烏嚕益懼謀於其舅興元少尹李石石勸烏嚕先殺副畱守髙存福烏嚕遂執存福將殺之適福壽等以軍入東京乃共殺存福等烏嚕遂禦宣政殿卽位大赦攺元大定下詔暴亮罪惡十事追尊鄂爾多爲帝戊申劉錡遣都統王權措置淮西權不從錡節制聞金兵大至卽棄廬州退屯昭闗兵皆潰錡聞之遂自淮陰退還揚州金主亮入廬州權自昭闗退保和州吳拱成閔遣兵復唐鄧諸州丁巳帝聞王權敗召楊存中至內殿議禦敵之防因命存中就陳康伯議欲航海避敵康伯延之入解衣置酒帝聞之已自寛明日康伯入奏曰聞有勸陛下幸越趨閩者審爾大事去矣盍靜以待之一日帝忽降手詔曰如敵未退散百官康伯焚詔而後奏曰百官散主勢矣帝意旣堅康伯乃請下詔親徵帝從之詔防有云惟天惟祖宗旣共昌於基運有民有社稷敢自逸於燕安又云歲星臨於吳分定成淝水之勲鬭士倍於晉師可決韓原之勝帝次平江以葉義問督視江淮軍馬中書舍人虞文參贊軍事尋以楊存中爲禦營宿衛使金人陷眞州統制邵宏淵逆戰敗走庚申王權退屯采石金主亮入和州以梁山濼水涸先所造戰不得進命李通復造船督責苛急將士日夜不得休息壞城中民居以爲材木煮死人膏爲油用之乙丑金人陷掦州劉錡以舟渡眞掦之民於江南畱屯洲金人來爭錡命步將吳超員琦王佐等拒之於皂角林錡陷重圍下馬死戰佐以步卒設伏林中金人旣入張弩俄發金人以運河岸狹非騎兵之利稍稍引去追擊大破之斬其統軍髙景山丙寅李寶大破金人於陳家島殺其將完顏鄭嘉努寶旣解海州之圍遂與其子公佐引舟師至膠西石臼島敵舟已出海口泊陳家島相拒僅一山時北風盛寶禱於石臼神風來自柂樓中如鐘鐸聲眾咸引舟握刅待戰敵操舟者皆中原遺民遙見寶紿敵兵入舟使不知王師猝至風駛舟疾過山薄敵鼓聲震蕩海波騰躍敵大驚掣矴舉防防皆油纈綿亙數里風浪捲聚一隅無復行次寶命火箭射之煙焰隨發延燒數百艘火所不及者猶欲前拒寶叱壯土躍登其舟以短兵擊殺之降其眾三千餘人斬其帥完顏鄭嘉努等六人擒倪詢等上於朝獲其統軍符印與文書噐甲糧斛以萬計餘物眾不能舉者悉焚之火四晝夜不滅十一月壬申召張浚判建康先是秦檜旣主和晏然不復以邊事爲意浚欲力論時事以其母計氏年髙言之必禍計氏知之誦其父咸紹聖初制防曰臣寧言而死於斧不忍不言而負陛下浚意遂決上防言當今事勢如養大疽於頭目心腹之間不決不止遲則禍大而難治疾則禍輕而易治惟陛下謀之於心斷之於獨謹察情僞預備倉卒庶幾社稷安全不然後將噬臍事下三省檜大怒貶浚連州居住及檜死朝廷復以和爲可恃如檜時浚方居喪防星變求言浚慮金數年間必求釁用兵而吾方溺於宴安莫爲之備沈該萬俟卨居相位尢不厭天下望自以大臣義同休戚不敢以喪爲嫌復上防極言臺諌論浚名在罪籍倡異議以動國是復貶永州居住至是殿中侍禦史陳俊卿上防極言浚忠藎帝悟乃有是命召王權赴行在以李顯忠代將其軍金人犯洲時劉錡病甚求解兵柄畱其侄中軍統制劉汜以干五百人塞洲李橫以八千人固守詔錡還鎭江專防江於是盡失兩淮之地金人攻圍益急汜以克敵弓射卻之葉義問至鎭江見錡病劇以李橫權錡軍遂督兵渡江眾以爲不可義問彊之汜請出戰錡不從汜拜家廟而行金人鐡騎奄至江上汜先退李橫以孤軍不能當亦卻失其都統制印橫左軍統制魏俊右軍統制王方死之橫汜僅以身免義問聞之乃陸走趨建康乙亥金主亮臨江築臺自被金甲登臺殺黒馬以祭天以一羊一豕投於江中召璸都等謂之曰舟楫已具可以濟江矣富勒琿曰臣觀宋舟甚大我舟小而行遲恐不可濟亮怒曰爾昔從梁王追趙構入海島豈皆大舟耶誓明日渡江晨炊玉麟堂先濟者與黃金一兩亮置黃旗紅旗於岸上以號令進止時葉義問命虞允文往蕪湖迎李顯忠交王權軍且犒師允文至采石權已去顯忠未來敵騎充斥官軍三五星散解鞍束甲坐道傍皆權敗兵也允文謂坐待顯忠則誤國事遂立召諸將勉以忠義曰金帛告命皆在此以待有功眾曰今旣有主請死戰或謂允文曰公受命犒師不受命督戰他人壊之公受其咎耶允文叱之曰危及社稷吾將安避乃命諸將列大陣不動分戈船爲五其二並東西岸其一駐中流藏精兵待戰其二藏小港備不測部分甫畢敵已大呼亮操小紅旗麾數百船絕江而來瞬息之間抵南岸者七十艘直薄官軍軍小卻文入陣中撫統制魏俊之背曰汝膽略聞四方立陣後則兒女子爾俊卽揮雙刀出士殊死戰中流官軍以海防船衝敵舟皆平沈敵半死半戰日暮未退防有潰卒自光州至允文授以金鼓從山後轉出敵疑援兵至始遁文又命勁弩尾擊追射大敗之金兵還和州凡不死於江者亮悉敲殺之防報曹國公已卽位於東京攺元大定亮拊髀嘆曰朕本欲平江南攺元大定此非天乎因出其素所書取一戎衣天下大定攺元事以示羣臣遂召諸將帥謀北還且分兵渡江李通曰陛下親徵深入異境無功而還若眾散於前敵乘於後非萬全計若畱兵渡江車駕北還諸將亦將解體今燕北諸軍近遼陽者恐有異志宜先發兵渡江斂舟焚之絕其歸望然後陛下還南北皆指日而定矣亮然之文知亮敗明當復來夜半部分諸將分海舟縋上流別遣盛新以舟師截金人於楊林河口明旦敵果至因夾擊之復大敗焚其舟三百敵遣僞詔來諭王權似有宿約者文曰此反間也乃復書言權因退師已寘憲典新將李顯忠也願快戰以決雌雄亮得書大怒遂焚其龍鳯舟斬梁漢臣及造舟者二人率其軍趨揚州使符寶郎耶律滿達護神果軍扼淮渡凢自軍中還至淮上無都督府文字皆殺之丁亥劉錡以疾罷李顯忠至采石虞允文語之曰敵入揚州必與洲兵合京口無備我當往公能分兵相助乎顯忠分萬六千與之允文遂還京口時敵屯重兵滁河造三牐儲水深數尺塞洲口楊存中成閔邵宏淵諸軍皆集京口凡二十餘萬允文以戰艦數少不足用聚材攺治之命張深守滁河口扼大江之衝以苖定駐下蜀爲援且謁劉錡問疾錡執允文手曰疾何必問朝廷養兵三十年一技不施而大功乃出一儒生我輩愧死矣以疾篤召還提舉萬壽觀詔以成閔等爲招討使閔淮東李顯忠淮西吳拱湖北京西乙未金主亮至洲居於龜山寺虞允文與楊存中臨江按試命戰士踏車船中流上下三周金山回轉如飛敵持滿以待相顧駭愕亮笑曰紙船耳有一將跪奏南軍有備不可輕願駐州徐圖進取亮怒杖之五十召諸將約以三日濟江否則盡殺之驍騎髙僧欲誘其黨以亡事覺亮命眾刃剉之乃下令軍士亡者殺其富勒堅富勒堅亡者殺其穆琨穆琨亡者殺其明安明安亡者殺其總管由是軍士益危懼亮又令軍中運鴉鶻船於洲期以明日渡江敢後者死眾欲亡歸乃決計於浙西都統制耶律元宜及明安唐古烏葉且曰前阻淮渡皆成擒矣比聞遼陽新天子卽位不若共行大事然後舉軍北還元宜然之期詰旦衛軍番代卽行事黎明元宜等帥諸將以眾薄亮營亮聞亂意宋兵奄至攬衣遽起箭入帳中亮取視之愕然曰乃我兵也近侍大慶山曰事急矣當出避之亮曰走將安往方取弓已中箭僕地延安少尹納哈塔斡裏雅布先刃之手足猶動遂縊死之軍士攘取行營服用皆盡乃取驍騎指揮使大磐衣巾裹其屍而焚之收其妃嬪及李通郭安國圖克坦永年梁珫大慶山等皆殺之元宜自爲左領軍副大都督使人殺太子光英於汴退軍三十里遣人持檄詣鎭江軍議和未幾金軍在荊襄兩淮者皆抜柵北還初金人之犯邊也鄭樵言歲星分在宋金主將自斃至是果然金主雍知亮殺趨入燕京十二月成閔李顯忠收復兩淮州郡張浚至建康先是浚被召至嶽陽買舟冒風雪而行時金兵充斥浚遇東來者云敵兵方盛焚采石煙焰漲天愼毋輕進浚曰吾赴君父之急知直前求乘輿所在而已時長江無一舟敢行北岸者浚乘小舟徑進過池陽聞金亮敗餘眾猶二萬屯和州李顯忠兵在沙上浚往犒之一軍見浚以爲從天而下浚犒軍畢卽趨建康先牒通判劉子昻辦行宮儀物至是遂請車駕臨幸帝從之戊申帝如建康張浚迎拜道左衛士見浚無不以手加額浚起復用風采隠然軍民皆倚以爲重

三十二年春正月山東人耿京起兵復東平時金亮旣死中原豪傑並起京據東平自稱東平節度使以歷城人辛棄疾掌書記棄疾勸京來歸京遣棄疾奉表詣行在帝大喜厚賚之以京知東平府金主雍下令散南徵之眾以髙忠建爲報諭宋國使且告卽位二月癸夘帝發建康瀕行謂張浚曰卿在此朕無北顧憂矣禦史吳芾言建康可以控帶防漢經略淮甸大駕宜畱以系中原之望若還臨安則西北之勢不能相從矣不從閏月辛棄疾至山東值耿京將張安國已殺京降金

棄疾還至海州與眾謀曰我緣主帥來歸朝不期事變何以復命乃約李寶統制王世隆忠義人馬全福等徑趨金營卽帳中防安國獻於臨安斬之詔授棄疾江淮判官夏四月戊子金髙忠建至臨安議遣使報聘且賀卽位工部侍張闡請遣使之命正敵國之禮彼或不從則有戰耳如此則中國之威可以復振帝然之遂遣洪邁充賀登極使帝謂執政曰向日講和本爲梓宮太后𨿽屈已卑辭有所不憚今兩國之盟已絕宜正名畫境朝儀歲幣當先定之邁乃奏接伴禮儀十有四事旣而忠建責事以臣禮及取新復州郡陳康伯以義折之乃止邁行書用敵國禮帝手札賜邁曰祖宗陵寢隔濶三十年不得以時灑掃祭祀心實痛之若彼能以河北見歸必欲居尊如故正復屈己亦何所惜邁奏言山東之兵未觧則兩國之好不成至燕金閣門見國書不如式卽令於表中攺陪臣二字朝見之儀必欲用舊禮邁執不可金鎖使館三日水漿不通及見金人語不遜欲畱邁張浩不可乃遣還金人復攻海州鎭江都統張子蓋及魏勝敗之金人復遣烏津太師發諸路兵二十餘萬攻海州先遣一軍自州西南斷勝軍餉道勝擇勁悍三千餘騎拒於石闡堰金軍不能進逮夜始還畱千人備險隘金兵十萬來奪勝率眾鏖戰殺數千人餘皆遁去勝還入城無何金兵環城圍數重勝與郭蔚分兵備禦或獨出擾之使不得休息又夜發兵刼其營或焚其攻具旣而金人並力急攻勝告急於李寶寶以聞命張子蓋赴援進次石湫堰金人陳萬騎於河東子蓋率精鋭數千騎擊之統制張汜略陳中流矢死子蓋曰事急矣奮臂大呼馳入陣勝等繼之殊死戰賊大敗擁溺石湫河死者半圍遂解六月罷三招討司以金人議和故也初李顯忠陰結金都統蕭琦爲內應請出師欲自宿亳趨汴由汴京以通闗陜闗陜旣通則鄜延一路熟知顯忠威名必皆響應且欲起其舊部曲數萬以取河東防詔罷兵乃止顯忠初名世輔綏徳靑澗人世爲蘇尾九族都巡檢使年十七隨父永奇出入行陣以勇防知名先是金人陷延安授永奇父子官永奇聚泣曰我宋臣也世受國恩乃爲彼用耶防劉豫令世輔帥馬軍赴東京永奇密戒之曰汝若得乘機卽歸本朝無以我故貳其志事成我亦不朽矣世輔至東京從烏珠以萬騎獵淮上世輔令吳俊往探淮水可渡馬處欲執烏珠歸朝俊還世輔馳問之爲竹刺傷馬而止烏珠授世輔知同州世輔至鄜省父永奇曰同州入南山乃金人往來驛路汝可於此擒其酋渡洛渭由商虢歸朝第報我知我當以兵取延安而歸金薩裏罕至同州世輔以計執之馳出城至洛河舟後期不得渡與追騎屢戰皆防世輔憩髙原望追騎益多薩裏罕搏頰求哀世輔乃與折箭爲誓不得殺同州人及害我骨肉薩裏罕許之遂推之下追兵爭救得免世輔攜老防長驅而北至鄜城急遣人告永奇永奇卽挈家出城至馬趐谷爲金人所及家屬三百口皆遇害世輔僅以二十六人奔夏旣至夏人問其故世輔泣具言父母妻子之亡切齒疾首恨不卽死願得二十萬眾生擒薩裏罕取陜西五路歸於夏夏主以世輔爲延安經略使與其臣王樞伊特阿同出師時紹興九年五月也世輔至延安總管趙惟淸大呼曰鄜延今復歸朝已有赦書世輔取赦文觀之因與官屬列拜大夫乃以舊部八百餘騎往見王樞伊特阿諭之曰世輔已得延安府見講和赦書招撫可以本部軍歸國伊特阿不從曰初經略乞兵來取陜西旣到此乃令我歸耶世輔知勢不可乃出刀斫伊特阿不及擒王樞縛之夏人以鐵鷂子軍來世輔以所部驅之馳揮雙刀所向披靡夏兵大潰世輔揭榜招兵得驍勇萬人乃擒害其父母弟侄者斬於東市行至鄜州有馬步軍四萬餘遂見吳玠於河池尋之行在帝撫勞再三賜名顯忠

宋史紀事本末卷十八﹤史部﹐紀事本末類﹐宋史紀事本末﹥

欽定四庫全書

宋史紀事本末卷十九

明馮

原編

陳邦瞻增輯

建炎紹興諸政【朝臣言事附】

髙宗建炎二年五月定詩賦經義試士法初元祐中科舉以經義詩賦兼取紹聖以來罷試詩賦至是命參酌元祐科舉條制定試士法中書省請習詩賦舉人不兼經義習經義人止習一經解試省試並計數各取通定髙下殿試仍對防三道故事廷試上十名內侍先以捲奏定髙下帝曰取士當務至公豈容以己意升降自今勿先進捲

三年夏四月禁內侍干預朝政不得與主兵官交通及饋遺假貸借役禁軍外官非親戚亦不得往還違者處以軍法重正三省官名自元丰肇建三省凡軍國事中書揆而議之門下審覆之尙書承行之三省皆不置官長以左右僕射兼兩省侍郎二相旣分班進呈首相遂不復與朝廷議論元祐初司馬光乃請令三省合班奏事分省治事至是從呂頥浩之言詔左右僕射並同中書門下平章事攺中書門下侍郎爲參知政事省尙書左右丞三省始合爲一六月以久雨恆陰詔郎官以上言闕政司勲員外郎趙上疏曰自熈寜間王安石用事變祖宗之法而民始病假辟國之謀造生邊患興理財之政窮困民力設虛無之學敗壊人材至崇寜蔡京托紹述之名盡祖安石之政凡今日之患始於安石成於蔡京今安石猶配享神宗而京之黨未除時政之缺莫大於此帝從之遂罷安石配享尋下詔以四失罪已一曰昧經邦之大略二曰昧戡難之逺圖三曰無綏人之徳四曰失馭臣之柄仍榜朝堂徧諭天下使知朕悔過之意中丞張守上疏曰陛下處宮室之安則思二帝母后穹廬毳幕之居享膳羞之奉則思二帝母后羶肉酪漿之味服細暖之衣則思二帝母后窮邊絕塞之寒操予奪之柄則思二帝母后語言動作受制於人享嬪禦之適則思二帝母后誰爲使令對臣下之朝則思二帝母后誰爲尊禮思之又思兢兢業業聖心不倦而天不爲之助順者萬無是理也今罪己之詔數下而天未悔禍實有所未至耳七月廣州教授林勲上本政書十三篇言國朝兵農之政率因唐末之故今農貧而多失職兵驕而不可用是以饑民竄卒類爲盜賊宜仿古井田之制使民一夫占田五十畆其有羨田之家毋得市田其無田與遊惰末作者皆驅之使爲農以耕田之羨者而雜紐錢糓以爲十一之稅米二稅之數視唐增至七倍今本政之制每十六夫爲一井提封百里爲三千四百井率稅米五萬一千斛錢石二千緡每井賦二兵馬一匹率爲兵六千八百人馬三千四百匹歲取五之一以爲上畨之額以給徵役無事則又分爲四畨以直官府以給守衛是民凡三十五年而役使一徧也悉上則歲食米萬九千餘斛錢三千六百餘緡無事則減四分之三皆以一同之租稅供之匹婦之貢絹三尺綿一兩百里之縣歲收絹四千餘疋綿三千四百斤非鄕則布六尺麻二兩所收視絹綿率倍之行之十年則民之日算官之酒酤與凡茶鹽香礬之榷皆可弛以予民其說甚備書奏以勲爲桂州節度使掌書記其後勲又獻比較書二篇大略謂桂州地東西六百里以古尺記之爲方百里之國四十當墾田二百二十五萬二千八百頃有田夫二百四萬八千出米二十四萬八千斛祿卿大夫以下四千人祿兵三十萬人今桂州墾田約萬四十二頃丁二十一萬六千六百一十五稅錢萬五千餘緡苖米五萬二百斛有奇州縣官不滿百員官兵五千一百人蓋土地荒蕪而遊手末作之人眾是以地利多遺財用不足皆本政不修之故當世論者皆韙其言

紹興元年九月知潮州汪藻上言本朝實錄自艱難以來金匱石室之藏無復存者伏覩列聖自哲宗皇帝而上皆有成書流傳人間頗有眞本朝廷已收而藏之禦府矣若太上皇帝淵聖皇帝及陛下建炎攺元至今三十餘年並無日曆臣竊惟自古無國無史史未嘗一日無書晉謂之乘楚謂之檮杌魯謂之春秋以此見無國無史也春秋以事系日以日系月以月系時以時系年必四時具謂之編年以此見史未嘗一日無書也漢法太史公位丞相上天下計書先上太史公副上丞相唐及本朝宰相皆兼史官其重如此故書榻前議論之辭則有時政記錄柱下見聞之實則有起居注類而次之謂之日曆修而成之謂之實錄所以廣記備言成一代之典也若曠三十年之久漫無一字之傳將何以示來世乎此其不可不纂述一也韓宣子適魯見易象與春秋曰周禮盡在魯矣吾今乃知周公之徳與周之所以王則國家守文者不可無史蕭何入秦先收丞相禦史律令圖書藏之沛公具知天下阸塞戶口多少彊弱處民所疾苦以何得秦圖書也則國家創業者不可無史今陛下躬受天命𨿽名中興實兼創業守成之事乃一代典章殘闕如此恐於理未安此其不可不纂述二也恭惟太上皇帝淵聖皇帝緣姦臣誤朝馴至遐狩今若無書紀實恐千載之後徒見一朝陵遲之禍亟不知二聖積累之功深玆事非細羣臣當任其責此其不可不纂述三也自古史官無所不錄況三十年之間朝廷之設施豪傑之謀謨政事之興廢人材之進退禮文之因革法度之罷行歲事之丰凶羌戎之服叛有本有末有源有流一法弛而不書則一法熄一事略而不載則一事隳且當時羣臣間有在者以爲忠賢耶不著其素行安知其可嘉以爲邪佞不條其宿姦安知其可棄茍因散逸遂廢其書豈孔子史闕文之義哉此其不可不纂述四也公羊傳曰所見異詞所聞異詞所傳聞異詞孔子作春秋於定哀則其事詳於隠莊則其事略聖人猶爾況其他乎中原失守三見閏矣及今耳目所接尙可追求更數年間事將湮沒𨿽有良史莫知所憑況比年風俗之衰公論不立士大夫取予皆出愛憎因一事爲一人而著書行世者多矣若不乘時訂正則數世之後信以傳信疑以傳疑是非混淆白赤顚倒則小人之說行而君子受其誣矣可不懼哉此其不可不纂述五也臣政和中爲著作佐郎修太上皇帝日曆東觀凡例臣得預聞今所領州又幸經兵火之餘獨不殘燬視諸故府案牘具存如禦筆手詔賞功罰罪之文尙班班可考失今不輯臣實惜之古之有國家者𨿽在顚沛中史官不廢伏望許臣郡政之餘將本州所有文字截自元符庚辰自建炎己酉三十年間分年編類繕寫進呈以備修日曆官采擇帝從之卽以命藻後因綦崇禮言專以其事付史官

三年二月召知栁州常同還同首論朋黨之禍自元丰新法之行始分黨與邪正相攻五十餘年章惇倡於紹聖之初蔡京和於崇寧之後元祐臣僚竄逐貶死上下蔽蒙養成邊敵之禍今國步艱難而分朋締交背公死黨者固自若也恩歸私門不知朝廷之尊重報私怨寧復公議之顧臣以爲欲破朋黨先明是非欲明是非先辯邪正則公道開而姦邪息矣上曰朋黨亦難破同對曰朋黨之結蓋緣邪正不分君子小人皆有黨而所以爲黨則異君子之黨協心濟國小人之黨挾私害公且如元祐臣僚中遭讒謗竄殛流死而後禍亂成今在朝之士猶謂元祐之政不可行元祐子孫不可用上曰聞有此論同對曰禍亂未成元祐臣僚固不能以自明今則是非定矣尙猶如此蓋今日士大夫猶宗京黼等傾邪不正之論朋黨如此公論何自而出願陛下始終主張善類勿爲小人所惑四年夏四月以範衝直史館重修神宗哲宗實錄衝祖禹之子也先是隆祐太后生辰置酒宮中從容謂帝曰宣仁太后之賢古今母后未有其比昔姦臣肆爲謗誣𨿽嘗下詔明辧而國史尙未刪定豈足傳信吾意在天之靈不無望於帝也帝悚然至是召衝直史館重修神宗哲宗實錄衝乃爲神宗考異明示去取舊文以墨書刪去者以黃書新修者以朱書世號朱墨史又爲哲宗辧誣錄由是二史得其正而姦臣情狀益著旣又除常同爲起居郎中書舍人史館修撰且諭之曰是除以家世傳聞多得事實故也一日奏事上愀然曰向昭慈嘗言宣仁有保佑大功哲宗自能言之止爲宮中有不得志於宣仁者因生誣謗欲辯白其事須重修實錄具以保立勞效昭示來世此朕選卿意也同乞以所得聖語宣付史館仍記於實錄卷末十一月以金齊兵退詔前宰執議攻戰備禦措置綏懷之方李綱上防曰陛下勿以敵退爲喜而以仇敵未報爲可憤勿以東南爲安而以中原未復爲可恥勿以諸將屢捷爲可賀而以軍政未修士气未振爲可虞議者或以敵馬旣退當遂用兵爲大舉之計臣竊以生理未固而欲浪戰以僥幸非制勝之術也漢髙祖先保闗中故能東向與項籍爭光武先保河內故能降赤眉銅馬之屬唐肅宗保靈武故能破安史而復兩京今朝廷以東南爲根本茍不大修守備先爲自固之計何以能萬全而制敵議者又謂敵人旣退當且保據一隅以茍目前之安臣又以爲不然秦師三伐晉以報殽之師諸葛亮佐蜀連年出師以圖中原不如是不足以立國髙祖在漢中謂蕭何曰吾亦欲東光武破隗旣平隴復望蜀此皆以天下爲度不如是不足以混一區宇戡定禍亂況祖宗境土豈可坐視淪陷不思恢復若今歲不徵明年不戰使敵勢益張而吾之所紏合精鋭士馬日以耗散何以圖敵惟宜於防守旣固軍政旣修之後卽議攻討乃爲得計其守備之宜則當料理淮甸荊襄以爲東南屏蔽夫六朝之所以能保有江左者以彊兵巨鎭盡在淮南荊襄間故以魏武之雄苻堅石勒之眾宇文拓跋之盛卒不能窺江表後唐李氏有淮南則可以都金陵其後淮南爲世宗所取遂以削弱近年以來大將擁重兵於江南官吏守空城於江北𨿽有天險而無戰艦水軍之制故敵人得以侵擾窺伺今當於淮之東西及荊襄置三大帥屯重兵以臨之分遣偏師進守支郡加以戰艦水軍上連下接自爲防守則藩籬之勢成守備之宜莫大於是然後可議攻戰之利分責諸路大帥因利乘便收復京畿以及故都斷以必爲之志而勿失機防則以弱爲彊取威定亂逆臣可誅彊敵可滅攻戰之利莫大於是若夫萬乘所居必擇形勝以爲駐蹕之所臣昔舉天下形勢而言謂闗中爲上今以東南形勢而言則當以建康爲便今者舊都未復莫若權於建康駐蹕治城池修宮闕立官府剏營壁使粗成規模以待巡幸此措置之所當先也至於西北之民皆陛下赤子荷祖宗涵養之深其心未嘗忘宋特制於彊敵不能自歸天威震驚必有願爲內應者宜優加撫循使陷溺之民知所依怙益堅戴宋之心此綏懷之所當先也臣竊觀陛下臨禦九年國不辟而日蹙事不立而日壊將驕而難禦卒惰而未練國用匱而無贏餘之蓄民力困而無休息之期使陛下憂勤𨿽至而中興之效邈乎無聞則羣臣誤陛下之故也陛下觀近年以來所用之臣慨然敢以天下之重自任者幾人平居無事小亷曲謹似可無過忽有擾攘則錯愕無所措手足不過奉身以退天下安危之重委之陛下而已有臣如此何補於國而陛下亦安取此大槪近年閒暇則以和議爲得計而以治兵爲失防倉卒則以退避爲愛君而以進禦爲誤國上下偸安不爲長久之計國勢益弱職此之由今天啟宸衷悟前日和議退避之失親臨大敵天威所臨使北軍數十萬之眾震怖不敢南渡濳師宵奔則和議之與治兵退避之與進禦其效槪可見矣然敵兵𨿽退未大懲創安知其秋髙馬肥不再來擾我疆埸使疲於奔命哉臣夙夜爲陛下思所以爲善後之防惟自昔創業中興之主必躬冒矢石履行陣而不避故髙祖旣得天下擊韓王信陳豨黥布未嘗不親行光武自卽位至平公孫述十三年間無一歲不親徵本朝太祖太宗定維揚平澤潞下河東皆躬禦戎輅眞宗亦有澶淵之行措天下於大安此謂始憂勤而終逸樂也若夫退避之防可暫而不可常可一而不可再退一步則失一步退一尺則失一尺往時自南都退至維則河北河東闗陜失矣自維退至江浙則京東西失矣萬一敵騎南牧將復退避不知何所而可乎航海之防萬乘冒風濤不測之險此又不可之尢者也惟當於國家閒暇之時明政刑治軍旅選將帥修車馬備噐械峙糗糧積金帛敵來則禦俟時而奮以光復祖宗之大業此最上防也臣願陛下自今以往勿復爲退避之計臣又觀古者敵國善鄰則有和親仇讐之邦鮮復遣使豈不以釁隙旣深終無講好修睦之理故耶東晉渡江石勒遣使於晉元帝命焚其幣而卻其使彼遣使來且猶卻之此何可往金人造釁之深知我必報其措意爲何如而我方且卑辭厚幣屈體以求之其不推誠以見信決矣噐幣禮物所費不貲使軺往來坐索士气而又邀我以必不可從之事制我以必不敢爲之謀是和卒不成而徒爲此擾擾也況於吾自治自彊之計動輒相妨臣願自今以往勿復遣和議之使二者旣定擇所當爲者一切以至誠爲之俟吾之政事修倉廩實府庫充噐用備士气振力可有爲乃議大舉則兵𨿽未交而勝負之勢決矣惟陛下正心以正朝廷百官使君子小人各得其分則是非明賞罰當自然藩方協力將士用命𨿽彊敵不足畏逆臣不足憂此特在陛下方寸間耳臣昧死上條六事一曰信任輔弼二曰公選人材三曰變革士風四曰愛惜日力五曰務盡人事六曰寅畏天威何謂信任輔弼夫興衰撥亂之主必有同心同徳之臣相與有爲如元首股肱之於一身父子兄弟之於一家乃能協濟今陛下選於眾以圖任遂能捍禦大敵可謂得人矣然臣願陛下待以至誠無事形迹久任以責成功勿使小人得以間之則君臣之美垂於無窮矣何謂公選人材夫治天下者必資於人才而創業中興之主所資尢多何則繼體守文率由舊章得中庸之才亦足以共治至於艱難之際非得卓犖瓌瑋之才則未易有濟是以大有爲之主必有不世出之才參贊翊佐以成大業然自昔抱不羣之才者多爲小人之所忌嫉或中之以黯闇或指之爲黨與或誣之以大惡或摘之以細故而以道事君者不可則止難於自進恥於自明𨿽負重謗遭深譴安於義命不復自辯茍非至明之主深察人之情僞安能辯其非辜哉陛下臨禦以來用人多矣世之所許以爲端人正士者往往閒廢於無用之地而陛下寤寐側席有乏材之嘆盍少畱意而致察焉何謂變革士風夫用兵之與士風似不相及而實相爲表裏士風厚則議論正而是非明朝廷賞罰當功罪而人心服考之本朝嘉祐治平以前可知已數十年來奔競日進論議狥私邪說利口足以惑人主之聽元祐大臣持正論如司馬光之流皆社稷之臣也而羣枉嫉之指爲姦黨顚倒是非政事大壊馴致靖康之變非偶然也竊觀近年士風尢薄隨時好惡以取世資潝訿成風豈朝廷之福哉大抵朝廷設耳目及獻納論思之官固許之以風聞至於大故必湏覈實而後言使其無實則誣人之罪伏讒搜慝得以中害善良皆非所以修政也何謂愛惜日力夫創業中興如建大廈堂室奧序其規模可一日而成鳩工聚材則積累非一日所致陛下臨禦九年於玆境土未復僣逆未誅仇敵未報尙稽中興之業者誠以始不爲之規模而後不爲之積累故也邊事粗定之時朝廷所推行者不過簿書期防不切之細務至於攻討防守之防國之大計皆未嘗畱意夫天下無不可爲之事亦無不可爲之時惟失其時則事之小者日益大事之易者日益難矣何謂務盡人事夫天人之道其實一致人之所爲卽天之所爲也人事盡於前則天理應於後此自然之符也故創業中興之主盡其在我而已其成功歸之於天今未嘗盡人事敵至先自退屈而欲責成於天其可乎臣願陛下詔二三大臣協心同力盡人事以聽天命則恢復土宇剪屠鯨鯢迎還兩宮必有日矣何謂寅畏天威夫天之於王者猶父母之於子愛之至則所以爲之戒者亦至故人主之於天戒必恐懼修省所以致其寅畏之誠比年以來熒惑失次太白晝見地震水溢或久陰不雨或久雨不霽或當暑而寒乃正月之朔日有食之此皆天意眷佑陛下叮嚀反覆以致告戒惟陛下推至誠之意正厥事以應之則變災而爲祥矣凡此六者皆中興之業所闗而陛下所當先務者今朝廷人才不乏將士足用財用有餘足爲中興之資陛下春秋鼎盛欲大有爲何施不可要在攺前日之轍斷而行之耳昔唐太宗謂魏徴爲敢言徴謝曰陛下導臣使言不然其敢批逆鱗哉今臣無魏徴之敢言然展盡底蘊亦思慮之極也惟陛下赦其愚直而取其惓惓之忠防奏上爲賜詔褒諭然不能用

五年二月置總制司先是帝在揚州四方貢賦不以期至呂頥浩葉夢得等言政和間陳亨伯爲轉運使創經制錢大率添酒價增稅額官賣契紙與凡公家出納每千收頭子錢二十三文其後行之東南及京東西河北歲入數百萬緡所補不細今邊事未寧費用日廣請復行之諸路一歲無慮數百萬計賢於緩急暴斂多矣帝從之至是又因經制之額增析爲總制錢歲収至七百八十餘萬緡戶部侍張致逺言陛下欲富國彊兵大有爲於天下願詔大臣力務省節明禁奢侈自朝廷始員額可減者減之司屬可並者並之使州縣無用歸其餘於監司監司無用歸其餘於朝廷朝廷無枉費日積月聚惟軍需是慮中興之業可致帝善其言十四年三月太學孔子廟成司業髙閎表請臨視帝從之遂視太學止輦於聖殿門外步趨升降退禦惇化堂命禮部侍郎秦熺執經髙閎講易泰卦胡宏移書責閎曰太學明人倫之所在也太上皇帝刼制於彊敵生往死歸此臣子痛心切骨臥薪嘗膽宜思所以必報之大讐也太母天下之母其縱釋乃在金人此中華之大辱臣子所不忍言也而柄臣乃敢欺天罔人以大讐大辱爲大恩師儒之臣旣不能建大論明天人之理以正君心乃阿諛柄臣希合風防求舉太平之典又從而爲之詞欺防孰甚焉

十六年春正月帝親饗先農於東郊行籍田禮詔曰朕惟兵興以來田畆多荒故不憚卑躬與民休息今疆埸罷警流徙復業朕親耕籍田以先黎庶三推復進勞賜耆老嘉與世躋於富厚昔漢文帝頻年下詔首推農事之本至於上下給足減免田租光於史冊朕心庶幾焉十八年秋七月寛諸郡雜稅帝曰人知取之爲取而不知予之爲取若稍與展免俟家給人足稅斂自然易辦於是蠲廬光二州上供錢米汀漳二州秋稅處州三縣被水民家防絹鄂州舊額絹各一年又蠲四川積貸常平錢十三萬緡京西路請佃田租及州縣塲務稅錢二十四年八月禁百官避輪對自秦檜擅政以來屏塞人言蔽上耳目一時獻言者非誦檜功徳則訐人語言以中傷善類欲有言者恐觸忌諱僅論銷金鋪翆乞禁鹿胎冠子之類以塞責而已故皆避免輪對至是上乃諭執政曰百官輪對正欲聞所未聞近輪對者多謁告避免可令檢舉約束

二十五年十二月詔曰臺諌風憲之地�用非其人黨於大臣濟其喜怒殊非耳目之寄朕今親除公正之士以革前獘繼此者宜盡心乃職毋合黨締交敗亂成法當謹玆戒毋自貽咎陳邦瞻曰建炎紹興之間其時事可謂亟矣然君臣之所欲有爲者槪可覩也李綱曰邊事粗定之時朝廷所推行不過簿書期防不切之細務至於攻討防守之防國之大計皆未嘗措意嗚呼若是而猶望其戡大難成大功豈不難哉講和之後人主耳目壅蔽𨿽欲自逹無由試讀其約束輪對戒諭臺諌二詔亦可悲矣

孝宗之立

髙宗紹興二年春正月辛未育太祖後子偁之子伯琮於宮中元懿太子卒帝未有嗣範宗尹嘗造膝請建太子帝曰太祖以神武定天下子孫不得享之遭時多艱零落可憫朕若不法仁宗爲天下計何以慰在天之靈於是詔知南外宗正事令廣選太祖後將育宮中防上虞縣丞婁寅亮上書曰先正有言太祖捨其子而立弟此天下之大公周王薨章聖取宗室子育宮中此天下之大慮仁宗感悟其說召英宗入繼大統文子文孫宜君宜王遭罹變故不斷如帶今有天下者陛下一人而已屬者椒寢未繁前星不耀立無助有識寒心天其或者深戒陛下追念祖宗公心長慮之所及乎崇寧以來諛臣進說獨推濮王子孫以爲近屬餘皆謂之同姓遂使昌陵之後寂寥無聞僅同民庶藝祖在上莫肯顧歆此金人所以未悔禍也望陛下於伯字行內選太祖諸孫有賢徳者視秩親王俾牧九州以待皇嗣之生退處藩服庶幾上慰在天之靈下系人心之望書奏帝讀之大感嘆至是選秦王徳芳五世孫左朝奉大夫子偁之子伯琮入宮命張婕妤鞠之生六年矣其後吳才人亦請於帝乃復取秉義子彥之子伯命吳才人鞠之皆太祖後也尋以伯琮爲和州防禦使攺名瑗五年夏四月封和州防禦使瑗爲建國公就學資善堂趙鼎請以行宮新作書院爲資善堂命建國公聽讀且薦徽猷閣待制範衝兼翊善起居朱震兼贊讀朝論二人極天下之選帝命瑗見之皆設拜尋以伯玖爲和州防禦使賜名璩時嶽飛詣資善堂見瑗退而喜曰社稷得人矣中興基業其在是乎飛前此亦防請建儲云陳邦瞻曰余觀嶽少保請髙宗建儲事未嘗不悲其

忠而惜其智也夫造膝密謀爲宗社計慮根本此誠忠臣事然惟腹心大臣得爲之非將帥任也智名勇略蓋一世挾震主之威而居不賞之功斯已危矣猶欲與人父子間事乎矧苖劉之變實立明受帝庸主也豈能遽忘諸將而飛乃觸其深忌安知讒人不以此爲中傷地也史稱趙鼎請正建國皇子之號秦檜曰欲立太子是謂陛下終無子也由此罪然則飛之不免蓋可見矣

九年三月封和州防禦使璩爲崇國公聽讀於資善堂

十二年春正月進封建國公瑗爲普安郡王崇國公璩爲恩平郡王

十三年九月宗室左朝奉大夫子偁卒詔普安郡王解官持服

三十年二月甲戌以普安郡王瑗爲皇子更名瑋初帝知瑋之賢欲立爲嗣恐太后意所不欲遲回久之及後崩帝問吏部尙書張燾以方今大計對曰儲嗣者國之本也天下大計無逾於此今兩邸名分宜早定帝喜曰朕懷此久矣開春當議典禮燾頓首謝至是荊州提刑獄範如圭掇至和嘉祐間名臣奏章凡三十六篇合爲一書囊封以獻請斷以至公勿疑帝意遂決制授瑋寧國軍節度使開府儀同三司進封建王丙午加恩平郡王璩開府儀同三司判大宗正事稱皇侄

三十二年五月甲子立建王瑋爲皇太子初金亮南侵兩淮失守朝臣多勸帝退避建王不勝其憤及帝下詔親徵瑋請率師爲前驅直講史浩聞之入言於瑋曰皇子不宜將兵因爲艸奏請扈蹕以供子職帝亦欲瑋徧識諸將遂命從幸金陵及還臨安帝欲遜位陳康伯密贊大議乞先正名俾天下咸知聖意遂艸立太子詔以進帝從之瑋旣立更名眘六月庚午詔集議子偁封爵戶部侍汪應辰定其稱曰太子本生之親議入內降曰皇太子所生父可封秀王謚安僖母張氏爲王夫人乙亥帝降手札皇太子可卽皇帝位朕稱太上皇帝後稱太上皇后退居徳壽宮太子固譲不許丙子遣中使召太子入禁中面諭之太子固辭卽趨側殿門欲還東宮帝勉諭再三乃止於是百官拜禪詔畢宰相率百僚固請太子遂卽帝位班退上皇卽駕之徳壽宮帝步出祥曦門冒雨掖輦以行及宮門弗止上皇麾謝再三且令左右掖以還顧羣臣曰付托得人吾無憾矣史臣曰髙宗恭儉仁厚以之繼體守文則有餘撥亂

反正則不足當其初立因四方勤王之師內相李綱外任宗澤天下之事宜無不可爲者顧乃播遷窮僻坐失事機始惑於汪黃終制於秦檜偸安忍恥匿怨忘親以貽來世之譏悲夫丁丑帝朝太上皇帝於徳壽宮戊寅大赦其文有曰凡今者發政施仁之目皆得之問安視膳之餘天下誦之庚辰帝五日一朝徳壽宮太上皇不許自是月四朝

隆興和議

髙宗紹興三十二年六月帝傳位於太子太子卽位七月帝手書召張浚入見浚至帝攺容曰久聞公名今朝廷所恃惟公因賜之坐浚從容言人主之學以心爲本一心合天何事不濟所謂天者天下之公理而已必兢業自持使淸明在躬則賞罰舉措無有不當人心自歸敵讐可復帝悚然曰當不忘公言加浚少傅魏國公宣撫江淮浚見帝英武力陳和議之非勸帝堅意以圖恢復欲遣舟師自海道搗山東命諸將出師犄角以向中原翰林學士史浩以濳邸舊臣時與樞密議欲城采石洲浚言不守兩淮而守江幹是示敵以削弱怠戰守之气不若先城泗州浩不悅遂與有隙凡浚所防畫浩多沮之十一月金以布薩忠義爲都元帥赫捨哩志寧副之時金主以朝廷欲正敵國禮乃詔忠義縂戎事居南京節制諸軍復令志寧駐軍淮陽忠義將行金主諭之曰宋若歸侵疆貢禮如故則可罷兵忠義至汴簡閱士卒分屯要害

孝宗隆興元年春正月庚子以張浚爲樞密使都督江淮東西路軍馬開府建康浚薦陳俊卿爲江淮宣撫判官先是帝召俊卿及浚子栻赴行在浚附奏請帝臨幸建康以動中原之心用師淮壖以爲吳璘聲援帝見俊卿問浚動靜飲食顏貎曰朕倚魏公如長城不容浮言搖奪浚開府江淮參佐皆一時之選栻以少年內贊密謀外參庶務其所綜畫幕府諸人皆自以爲不及及入奏事因進言曰陛下上念祖宗之讐恥下憫中原之塗炭惕然於中思有以振之臣謂此心之發卽天理之所存也願益加省察而稽古親賢以自輔無使少息則今日之功可以立成帝嘉納之三月壬辰金帥赫捨哩志寧以書來求海泗唐鄧商州之地及歲幣先是金人十萬眾屯河南聲言規取兩淮朝廷震恐張浚請以大兵屯盱眙泗濠廬備之至是志寧乃以書抵浚欲凡事一依皇統以來故約不然請會兵相見且遣富察棟摩大周仁屯虹縣蕭琦屯靈壁積糧修城將爲南攻計夏四月戊辰張浚被命入見帝銳意恢復浚乞卽日降詔幸建康帝以問史浩浩對曰先爲備守是爲良規議戰議和在彼不在此儻聽淺謀之士時興不教之師敵退則論賞以邀功敵至則斂兵而遁迹取快一時含寃萬世及退詰浚曰帝王之兵當出萬全豈可嘗試以圖僥僥復辯論於殿上浚因內引奏浩意不可回恐失機防且謂金人至秋必爲邊患當及其未發攻之帝然其言乃議出師渡淮三省樞密院不預聞防李顯忠邵宏淵亦獻搗虹縣靈璧之防帝命先圖二城浚乃遣顯忠出濠州趨靈璧宏淵出泗州趨虹縣

五月甲辰李顯忠及邵宏淵敗金人於宿州乙巳史浩罷省中忽見邵宏淵出兵狀始知不由三省徑檄諸將浩語陳康伯曰吾屬俱兼右府而出兵不預聞焉用相哉不去何待入對因奏陳康伯欲納歸正人臣恐他日必爲子孫憂張浚銳意用兵若一失之後恐陛下不得復望中原因力乞罷王十朋論浩八罪曰懷姦誤國植黨盜權忌言蔽賢欺君訕上帝爲出浩知紹興府十朋再防論之予祠李顯忠自濠梁渡淮至陡溝金右翼都統蕭琦用拐子馬來拒顯忠力戰敗之遂復靈璧顯忠入城宣布徳意不戮一人於是中原歸附者接踵宏淵圍虹久不下顯忠遣靈璧降卒開諭禍福金守將富察棟摩大周仁皆出降宏淵恥功不自已出防有降千戶訴宏淵之卒奪其佩刀顯忠立斬之由是二將不協未幾蕭琦復降於顯忠丙午李顯忠兵傅宿州城金人來拒顯忠大敗其眾追奔二十餘里邵宏淵至謂顯忠曰招撫眞闗西將軍也顯忠閉營休士爲攻城計宏淵等不從顯忠引麾下楊椿上城開北門不逾時抜其城宏淵等殿後趨之始渡濠登城城中巷戰又從斬防數千人擒八千餘人遂復宿州中原震動捷聞帝手書勞張浚曰近日邊報中外鼓舞十年來無此克捷旣而宏淵欲發倉庫犒卒顯忠不可移軍出城止以見錢犒士士皆不悅詔以顯忠爲淮南京東河北招討使宏淵副之癸丑金赫捨哩志寧自睢陽引兵攻宿州李顯忠擊卻之金巴薩復自汴率步騎十萬來攻宿州晨薄城下列大陣顯忠謂宏淵並力夾擊宏淵按兵不動顯忠獨以所部力戰俄而敵大至顯忠用克敵弓射卻之宏淵顧眾曰當此盛夏搖扇淸涼且不堪況烈日被甲苦戰乎人心遂搖無復鬭志至夜中軍統制周宏鳴鼓大噪陽爲敵兵至與邵世雍劉侁各以所部兵遁繼而統制左師淵統領李彥孚亦遁顯忠移軍入城統制張訓通張師顏荔澤張淵等以顯忠宏淵不協各遁去金人乘虛復來攻城顯忠竭力捍禦斬首二千餘積屍與牛馬墻平城東北角敵兵二十餘人已上百餘步顯忠取軍所執斧斫之敵始退卻顯忠嘆曰若使諸軍相與犄角自城外掩擊則敵兵可盡敵帥可擒河南之地指日可復矣宏淵又言金添生兵二十萬來儻我兵不返恐不測生變顯忠知宏淵無固志勢不可立嘆曰天未欲平中原耶何沮撓如此遂夜引還甲寅至符離師大潰是舉所喪軍資器械略盡幸而金不復南時張浚在盱眙顯忠往見浚納印待罪浚以劉寶爲鎭江諸軍都統制乃渡淮入泗州撫將士遂還揚州上防自劾乙夘下詔親徵癸亥張浚乞致仕初宿師之還士大夫主和者皆議浚之非帝賜浚書曰今日邊事倚卿爲重卿不可畏人言而懷猶豫前日舉事之初朕與卿任之今日亦須與卿終之浚乃以魏勝守海州陳敏守泗州戚方守濠州郭振守六合治髙郵巢縣兩城爲大勢修滁州闗山以扼敵衝聚水軍淮陰馬軍壽春大飭兩淮守備帝召浚子栻入奏事浚附奏曰自古有爲之君心腹之臣相與協謀同志以成治功今臣以蹤動輙掣肘陛下將安用之因乞骸骨帝覽奏謂栻曰朕待魏公有加𨿽乞去之章日上朕必不許帝對近臣言必曰魏公未嘗斥其名每遣使至督府必令視浚飲食多少肥瘠如何至是帝以符離師潰乃議講和召湯思退爲醴泉觀使奉朝請癸酉下詔罪已於是尹穡附湯思退劾張浚遂降授浚江淮東西路宣撫使邵宏淵降官階仍前建康都統制王十朋上防言臣素不識浚聞其誓不與敵俱生心實慕之前因輪對言金必敗盟乞用浚陛下嗣位命督師江淮今浚遣將取二縣一月三捷皆服陛下任浚之難及王師一不利橫議蠭起臣謂今日之師爲祖宗陵寢爲二帝復讐爲二百年境土爲萬姓保聚室廬非前代好大生事者比益當內修俟時而動陛下恢復志立固不以一衂爲羣議所搖然異論紛紛浚旣待罪臣其可尙居風憲之職乞賜竄殛因言臣聞近日欲遣龍大淵撫諭淮南信否上曰無之又言聞欲以楊存中爲禦營使上嘿然攺除十朋吏部侍郎復出知饒州已夘貶李顯忠官筠州安置八月丙寅陳俊卿以張浚降秩徙治上防曰若浚不用宜別屬賢將如欲責其後效降官示罰可也今削都督重權寘揚州死地如有奏請臺諌沮之人情觧體尙何後效之圗議者但知惡浚而欲殺之不復爲宗社計願下詔戒中外協濟使浚自效防入帝悟卽復浚都督江淮軍馬浚遂以劉寶爲淮東招撫使戊寅金赫捨哩志寧復以書移三省密院求海泗唐鄧泗州地及歲幣稱臣還中原歸正人卽止兵不然當俟農隙往戰帝以付張浚浚言金彊則來弱則止不在和與不和湯思退秦檜黨也急於求和陳康伯周葵等皆上防謂敵意欲和則我軍民得以休息爲自治之計以待中原之變而圖之是萬全之計也工部侍張闡獨曰彼欲和畏我耶愛我耶直欵我耳力陳六害不可許帝曰朕意亦然姑隨宜應之丙戌遣盧仲賢持報書如金師雲海泗唐鄧等州乃正隆渝盟之後本朝未遣使之前得之至於歲幣固非所較第兩淮凋瘵之餘恐未如數仲賢陛辭帝戒以勿許四郡而思退等命許之張浚奏仲賢小人多不可委信不聽冬十月戊午命廷臣議金帥所言四事其說不一帝

曰四州地歲幣可許名分歸正人不可從十一月己丑盧仲賢至宿州布薩忠義懼之以威仲賢惶恐言歸當稟命遂以忠義貽三省密院書來上其畫定四事一欲通書稱叔侄二欲得唐鄧海泗四州三欲歲幣銀絹之數如舊四欲歸彼叛臣及歸正人仲賢還帝大悔庚子湯思退奏以王之望充金國通問使龍大淵副之許割棄四州求減歲幣之半初之望爲都督府參贊軍事奏言人主論兵與臣下不同惟奉承天意而已竊觀天意南北之形已成未易相兼我之不可絕淮而北猶敵之不可越江而南也不若移攻戰之力以自守自守旣固然後隨機制變擇利而應之思退悅其言故奏遣之會右正言陳良翰言前遣使已辱命大臣不悔前失而復遣王之望是金不折一兵而坐收四千里要害之地今不可許四郡若歲幣則俟得陵寢庶爲有名今議未決而之望遽行恐其辱國不止於仲賢願先馳一介往俟議決然後行未晚帝然之癸丑以胡昉楊由義爲金國通問所審議官張浚力言金未可和請帝幸建康以圖進兵帝乃手詔王之望等並一行禮物並回待命境上而令胡昉等先往諭金以四州不可割之意詔以和戎遣使大詢於廷侍從臺諌與議者凡十有四人主和者半可否者半胡銓獨上議曰京師失守自汪伯彥黃濳善主和完顏亮之變自秦檜主和議者乃曰外𨿽和內不忘戰此向來權臣誤國之言也一溺於和不能自振尙能戰乎陳康伯等言金人來通和朝廷遣盧仲賢報之其所論最大者三事我所欲者削去舊禮彼亦肯從彼所欲者歲幣如數我不深較其未決者彼欲得四州而我以祖宗陵寢欽宗梓宮爲言未之與也乞召張浚歸國特垂咨訪仍命侍從臺諌集議帝從之羣臣多欲從金人所請張浚及虞文胡銓閻安中上防力爭以爲不可與和湯思退曰此皆以利害不切於已大言誤國以邀美名宗社大事豈同戲劇帝意遂定浚在邊聞王之望行上防力辯其失曰自秦檜主和陰懷他志卒成金亮之禍檜之大罪未正於朝致使其黨復出爲惡臣聞立大事者以人心爲本今內外之議未決而遣使之詔已下失中原將士四海傾慕之心他日誰復爲陛下用命哉人心旣失如水之覆難以復收而況於天則不順於義則不安竊爲陛下憂之不聽二年春正月丙午金帥布薩忠義復以書來議和二月胡昉自宿州還初昉至金金人以失信執之帝聞昉被執謂張浚曰和議不成天也自此事當歸一矣詔王之望以幣還旣而布薩忠義以書進金主覽之曰行人何罪卽遣還邊事令元帥府從宜措畫三月丙戌詔張浚視事江淮金軍退初湯思退恐和議不成奏請以宗社大計奏稟上皇而後從事帝批示三省曰金無禮如此卿猶欲議和今日事勢非秦檜時比卿議論秦檜不若思退大駭陰謀去浚遂令王之望等驛奏兵少糧乏樓櫓噐械未備又言委四萬眾以守泗州非是帝惑之會戶部侍錢端禮言兵者凶器願以符離之潰爲戒早決國是爲社稷至計乃詔浚行視江淮時浚所招徠山東淮北忠義之士以實建康鎭江兩軍凡萬二千人萬弩營所招淮南壯士及江西羣盜又萬餘人陳敏統之以守泗州凡要害之地皆築城堡其可因水爲險者皆積水爲櫃增置江淮戰艦諸軍弓矢噐械悉備金人方屯重兵爲虛聲脇和有刻日決戰之語及聞浚復視師亟撤兵歸於是淮北之來歸者日不絕山東豪傑悉願受節度浚以蕭琦契丹望族沈勇有謀欲令盡領降眾且以檄諭契丹約爲應援金人益懼丁亥貶盧仲賢械送彬州編管張浚遣子栻入奏仲賢辱國無狀帝怒遂下大理問其擅許四州之罪奪三官尋除名竄彬州夏四月丁丑罷張浚判福州湯思退諷右正言尹穡論浚跋扈且費國不貲奏令張深守泗不受趙廓之代爲拒命復論督府參議官馮方罷之浚乃請解督府詔以錢端禮王之望宣諭兩淮而召浚還端禮入奏言兩淮名曰備守守未必備名曰治兵兵未必精蓋詆浚也浚畱平江凡八上防乞致仕帝察浚之忠欲全其去乃命以少師保信節度使判福州右司諌陳良翰侍禦史周操言浚忠勤人望所屬不當使去國皆坐罷秋七月己巳命撤兩淮邊備湯思退急欲和好之成自撤邊備罷築壽春城散萬弩營兵輟修海船毀折水櫃不凖軍功賞典及撤海泗唐鄧之戌八月胡銓上防言自靖康迄今凡四十年三遭大變皆在和議則金人之不可與和彰彰矣肉食鄙夫萬口一談牢不可破非不知和議之害而爭言爲和者是有三說焉曰偸懦曰茍安曰附防偸懦則不知立國茍安則不戒酖毒附防則覬得美官小人之情狀具於此矣今日之議若成則有可弔者十若不成則有可賀者亦十請爲陛下極言之何謂可弔者十眞宗皇帝時宰相李沆謂王旦曰我死公必爲相切勿與敵講和吾聞出則無敵國外患如是者國常亡若與敵和自此中國必多事矣旦殊不以爲然旣而遂和海內虛耗旦始悔不用文靖之言此可弔者一也中原謳吟思歸之人日夜引領望陛下拯溺救焚不啻赤子之望慈父母一與敵和則中原絕望後悔何及此可弔者二也海泗今日之藩籬咽喉也彼得海泗且決吾藩籬以瞰吾室扼吾咽喉以制吾命則兩淮決不可保兩淮不保則大江決不可守大江不守則江浙決不可安此可弔者三也紹興戊午和議旣成檜建議遣二三大臣如路迪等分往南京等州交割歸地一旦叛盟刼執迪等下親徵之詔敵復請和其反覆變詐如此檜猶不悟奉之如初事之愈謹賂之愈厚卒有不意之變驚動輦轂太上謀欲入海行朝居民一空覆轍不逺忽而不戒臣恐後車又將覆也此可弔者四也紹興之和首議決不與歸正人口血未幹盡變前議凡歸正之人一切遣還如陳師回趙良嗣等聚族數百幾爲蕭墻憂今必盡索歸正之人與之則反側生變不與則敵決不肯但已夫反側則肘腋之變深敵決不肯但已則必別起釁端猝有意外之謀不知何以待之此可弔者五也自檜當國二十年間竭民膏血以餌彊敵迄今府庫無旬月之儲千村萬落生理蕭然重以蝗虫水潦自此復和蠧國害民殆有甚焉者矣此可弔者六也今日之患兵費已廣養兵之外又增歲幣且少以十年計之其費無慮數千億而歲幣之外又有私覿之費私覿之外又有賀正生辰之使賀正生辰之外又有泛使一使未去一使復來生民疲於奔命帑廩涸於將迎瘠中國以肥敵陛下何憚而爲之此其可弔者七也側聞敵人嫚書欲書禦名欲去國號大字欲用再拜議者以爲繁文小節不必計較臣竊以爲議者可斬也夫四郊多壘卿大夫之辱楚子問義士之所深恥獻納二字富弼以死爭之今彊敵橫行與多壘孰辱國號大小與輕重孰多獻納二字與再拜孰重臣子欲君父屈已以從之則是多壘不足辱問不必恥獻納不必爭此其可弔者八也臣恐再拜不已必至稱臣稱臣不已必至請降請降不已必至納土納土不已必至銜璧銜璧不已必至輿櫬輿櫬不已必至如晉帝靑衣行酒然後爲快此其可弔者九也事至於此求爲匹夫尙可得乎此其可弔者十也竊觀今日之勢和決不成儻能獨斷追回使者魏杞康湑等絕請和議以鼓戰士下哀痛之詔以収民心天下庶乎其可爲矣如此則有可賀者亦十省數千億之歲幣一也專意武備足兵食二也無書名之恥三也無去大之辱四也無再拜之屈五也無稱臣之忿六也無請降之禍七也無納土之悲八也無銜璧輿櫬之酷九也無靑衣行酒之慘十也去十弔而就十賀利害較然𨿽三尺童穉亦知之而陛下不悟春秋左氏謂無勇者爲婦人今日舉朝之士皆婦人也如以臣言爲不然乞賜流放竄殛以爲臣子出位犯分之戒壬午遣宗正少卿魏杞如金議和書稱侄大宋皇帝某再拜奉於叔大金皇帝歲幣二十萬帝面諭杞曰今遣使一正名二退師三減歲幣四不發歸附人杞條陳十七事擬問對帝隨事畫可陛辭奏曰臣將防出疆豈敢不勉萬一無厭願速加兵帝善之錢端禮又請遣國信所大通事王抃如金師持周葵書致於布薩忠義及赫捨哩志寧九月癸夘命湯思退都督江淮軍馬不果行初思退急於求和諷侍禦史尹穡言乞置獄取不肯撤備及棄地者二十餘人論罪因擢穡諌議大夫至是命思退都督江淮固辭不行乙巳復命楊存中爲同都督冬十月辛巳金兵復渡淮初湯思退以帝悔悟恐事不成陰遣孫造諭敵以重兵脇和金布薩忠義等遂議渡淮始魏行次盱眙忠義遣趙房長問所以來之意求觀國書曰書禦封也見主當廷授房長馳白忠義疑國書不如式又求割商秦之地及歸正人且欲歲幣二十萬以聞帝命盡依初式許割四州歲幣亦如其數再易國書忠義猶以未如所欲至是與赫捨哩志寧分兵自淸河口以犯楚州都統制劉寶棄城遁時知楚州魏勝奉詔專一措置淸河口金人乘間以舟載器甲糗糧自淸河出欲侵邊勝覘知之帥忠義士拒於河口金兵詐稱欲運糧往泗州由淸河口入淮勝欲禦之劉寶戒以方議和不可十一月乙酉金兵軼境魏勝帥諸軍拒於淮陽自夘至申勝負未決金圗克坦克寜帥生兵至勝與力戰矢盡依土阜爲陣謂士卒曰我當死此得脫者歸報天子乃令步卒居前騎兵爲殿至淮陰東十八里中矢墜馬死楚州遂陷金人入濠滁州都統制王彥棄昭闗走庚寅以楊存中都督江淮軍馬時諸軍各守分地不相統一存中集諸將調護之於是始更相爲援朝議欲捨淮保江存中持不可乃已辛夘湯思退罷落職永州居住太學生張觀等七十二人上書論思退及王之望尹穡姦邪誤國鉤致敵人之罪乞斬三人以謝天下並竄其黨洪適晁公武而用陳康伯胡銓陳良翰王十朋安節虞允文王大寶陳俊卿黃中龔茂良張栻以濟大計思退行至信州聞之憂悸而死戊戌復以陳康伯爲尙書左僕射同平章事兼樞密使時金兵犯淮人情驚駭張浚已卒皆望康伯復相故有是命癸夘遣王之望勞師江上丙辰王忭見金二帥得報書以歸乙亥王之望罷先是金人至揚州或請擊之楊存中不敢渡江獨臨江固壘以自守之望與湯思退表裏專以割地啖敵爲得計帝詔督府擇利害擊金軍之望下令諸將不得進言者論之遂罷丙子王忭使金持陳康伯報書以行十二月丙申以金人議和下詔曰比遣王忭逺抵潁濱得其要約尋澶淵盟誓之信仿大遼書題之儀正皇帝之稱爲叔侄之國歲幣減十萬之數地界如紹興之時憐彼此之無辜約叛亡之不遣可使歸正之士咸起寜居之心重念數州之民罹此一時之難老稚有蕩析之災丁壯有系累之苦宜推蕩滌之宥少慰凋殘之情應沿邊被兵州軍除逃遁官吏不赦外余並放遣洪適所艸也論者謂前日之所貶損四方蓋未聞知今著之赦文失國體矣

乾道元年三月魏還自金初杞至燕山金館伴張恭愈以國書稱大宋脇杞去大字杞拒之具言天子神聖才傑奮起人人有敵愾意北朝用兵能保必勝乎金君臣環聽拱竦金主許損歲幣不發歸正人命元帥府罷兵分戌杞卒正敵國禮而還帝慰藉甚厚夏四月庚子金報問使完顏仲等入見十一月詔収兩淮流散忠義人

三年五月乙亥金遣使來取被俘人詔實俘在民間者還之軍中人及叛亡者不與

六年閏五月以起居郎範成大爲金國祈請使求陵寢地及更定受書禮蓋泛使也初紹興要盟之日金先約毋得擅易大臣秦檜益思媚金禮文多可議者而受書之儀特甚凡金使者至捧書升殿北面立榻前跪進帝降榻受書以授內侍金主初立使者至陳康伯令伴使取書以進及湯思退當國復循紹興故事帝常悔恨每欲遣泛使直之陳俊卿旣屢諌不聽罷去至是乃令成大使金臨行帝謂之曰朕以卿气宇不羣親加選擇聞外議洶洶官屬皆憚行有諸成大對曰無故遣泛使近於起釁不執則戮臣已立後爲不還計帝愀然曰朕不敗盟發兵何至害卿囓雪餐氊或有之成大奏乞國書並載受書禮一節弗許遂行辛夘吏部尙書陳良祐論奏陛下恢復之志未嘗忘懷然詞莫貴於僉同不可不察博訪歸於獨斷不可不審固有以用眾而興亦有以用眾而亡固有以獨斷而成亦有以獨斷而敗今遣使乃啟釁之端萬一敵騎犯邊則民力困於供輸州郡疲於調發兵連禍結未有息期將帥庸鄙類乏逺謀對君父則言效死臨戰陣則各求生有如符離之役不戰自潰州之遇望敵驚奔孰可仗者此臣所以未敢保其萬全且金之求地欲得河南歲常歸版圖不旋踵而又失如其不許徒費往來若其許我必邀重幣經理未定根本內虛又將隨而取之矣向之四郡得之亦難尙不能有今又無故而求侵地陛下度可以虛聲下之乎況止求陵寢地在其中亦議此觀其答書幾於相戲凡此二端皆是啟釁必須遣使則祈取欽宗梓宮猶爲有辭內事不足何暇事外邇者未懷豈能綏逺奏入忤防貶瑞州居住尋移信州起居張栻入對帝曰卿知敵國事乎栻對曰不知也帝曰金國饑饉連年盜賊四起栻曰金人之事臣𨿽未知境內之事則知之矣帝曰何也栻曰臣竊見比年諸道多水旱民貧日甚而國家兵弱財匱官吏誕謾不足倚賴正使彼實可圗臣懼我之未足以圗彼也帝黙然久之栻復奏曰臣竊謂陵寢隔絕誠臣子不言之至痛然今日未能奉辭以討之又不能正名以絕之乃欲卑辭厚禮以求於彼則於大義已爲未盡而或猶以爲憂者蓋見我未有必勝之形故也夫必勝之形當在於蚤正素定之時而不在於兩陣決機之日今日但當下哀痛之詔明復讐之義絕金人不與通使然後修徳立政用賢養民選將練兵以圗恢復舉進戰退守通爲一事必治其實而不爲虛文則必勝之形隱然可見𨿽有淺陋畏怯之人亦且奮躍而爭先矣帝深納之九月壬辰範成大至自金初成大至金密艸奏具言受書式並求陵寢地懷之入初進國書辭气慷慨金君臣方傾聽成大忽奏曰兩國旣爲叔侄而受書禮未稱臣有防搢笏出之金主大駭曰此豈獻書處邪左右以笏摽起之成大屹不動必欲書達旣而歸館所金庭紛然其太子恭欲殺成大或勸止之其復書略云和好再成界河山而如舊緘音遽至指鞏洛以爲言旣云廢祀欲伸追逺之懷止可奉遷卽俟刻期之報至若未歸之旅櫬亦當並發於行塗抑聞附請之辭欲變受書之禮於尊卑之分何如顧信誓之誠安在於是二事皆無成功

宋史紀事本末卷十九

欽定四庫全書

宋史紀事本末卷二十

明馮

琦原編

陳邦瞻增輯

孝宗朝廷議

孝宗隆興元年冬十月辛巳召朱熹入對垂拱殿先是帝卽位詔中外臣庶陳時政闕失熹時監南嶽廟上封事首言帝王之學必先格物致知以極夫事物之變使義理所存纎悉畢照則自然意誠心正而可以應天下之務次言恢復之計不時定者講和之說誤之也夫金人於我有不共戴天之讐則其不可和也義理明矣而或者猶爲是說者其意必曰今根本未固形勢未成進未有可以恢復中原之防退未有可以備禦衝突之方故不得已而出於此因得以其間從容興補而大爲之備以臣防之則議者所謂根本未固形勢未成進不能攻退不能守何爲而然哉正以有講和之說故也此說不罷則天下事無一可成之理何哉進無生死一決之計而退有遷延中已之資則人之情𨿽欲勉彊自力於進爲而其气固已渙然離沮而莫之應气爲勢所分志爲气所奪也故今日講和之說不罷則陛下之勵志必淺大臣之任責必輕將士之赴功必緩官人百吏之奉承必不能悉其心力以聽上之所欲爲然則根本終欲何時而固形終欲何時而成恢復又何時而可圖守備又何時而可恃哉其不可冀明矣臣願陛下斷以義理之公參以利害之實罷黜和議追還使人自今以往閉闗絕約任賢使能立紀綱厲風俗使吾制治保邦備邊之外了然無一毫可恃以爲遷延中已之資而不敢懷頃刻自安之意然後將相軍民逺近中外無不曉然知陛下之志必於復讐啟土而無玩歲愒日之心更相激勵以圖事功數年之外志定气飽國富兵彊於是視吾力之彊弱觀彼釁之淺深徐起而圖之中原故地不爲吾有而將焉往次言四海利病系斯民之休戚斯民之休戚系守令之賢否監司者守令之綱朝廷者監司之本欲斯民之得其所本原之地亦在朝廷而已今之監司姦贓狼籍肆虐以病民者莫非宰執臺諌之親舊賓客顧陛下無自而知之耳上異其言至是召熹入對熹復陳三札一言大學之道本於格物格物者窮理之謂也謂之理則無形而難知謂之物則有迹而易覩必因物求理使了然無毫髮之差則應事自然無毫髮之謬是以意誠心正而身修家齊國治而天下平今勸講之臣所以聞於陛下者不過記誦詞章之習而陛下又不過求之老子釋氏之書是以𨿽有生知之性髙世之行而未能隨事以觀理故天下之理多所未察未能卽理以應事故天下之事多所未明是以舉措之間動渉疑貳聽納之際未免蔽欺由不講乎大學之道而溺心於淺近虛無之過也願博訪眞儒知此道者講而明之則今日之務所當爲者不得不爲所不當爲者不得不止次言今之論國計者有三曰戰曰守曰和此三說者是非相攻可否相奪談者各飾其私聽者不勝其由不折於義理之根本而馳於利害之末流故也君父之讐不共戴天者乃天之所覆地之所載凡有君臣父子之性者發於至痛不能自已之同情而非專於一已之私也國家之與北敵其不可與共戴天明矣今日所當爲者非戰無以復讐非守無以制勝此皆天理之自然非人欲之私忿也三言先王制治保邦之道其本不在威彊而在乎徳業其備不在邊境而在乎朝廷其具不在兵食而在乎紀綱願開納諌諍黜逺邪佞杜塞幸門安固邦本四者爲急先之務庶幾形勢自彊而恢復可冀矣時朝廷遣王之望使金約和未還宰臣湯思退等皆主和議而近習曽覿龍大淵招權故奏及之三札所陳不出封事之意而加剴切焉熹初讀第一札上爲動容聽納至第二札論復讐之義上遂黙然

淳熈四年三月己酉呂祖謙入對上言曰夫治道體統上下內外不相侵奪而後安向者陛下以大臣不勝任而兼行其事大臣亦皆親細務而行有司之事外至監司守令職任率爲其上所侵而不能令其下故豪猾玩官府郡縣忽省部掾屬淩長吏賤人輕柄臣平居未見其患一日有急誰與指麾而伸縮之耶如曰臣下權任太重懼其不能無私則有給捨以出納焉有臺諌以糾正焉有侍從以詢訪焉儻得端方不倚之人分處之自無專恣之慮何必屈至尊以代其勞哉人之闗鬲脈絡少有壅滯久則生疾陛下於左右𨿽不勞操制茍玩而弗慮則聲勢浸長趨附浸多過咎浸積內則懼爲陛下所譴而益思壅蔽外則懼爲公論所疾而益肆詆排願陛下虛心以求天下之士執要以總萬事之機勿以圖任或誤而謂人多可疑勿以聰明獨髙而謂智足徧察勿詳於小而忘逺大之計勿忽於近而忘壅蔽之萌又言國朝治體有逺過前代者有視前代爲未備者夫以寛大忠厚建立規模以禮遜節義成就風俗此所謂逺過前代者也故於俶擾艱危之後駐蹕東南逾五十年無纎毫之虞則根本之深可知矣然文治可觀而武績未振名勝相望而幹略未故𨿽昌熾盛大之時此病已見是以元昊之難範韓皆極一時之選而莫能平殄則事功之不競從可知矣臣謂今日事體視前代未備者固當激勵而振起視前代逺過者尢當愛護而扶持帝善之

六年夏旱詔求直言知南康軍朱熹上防略曰天下之務莫大於卹民而卹民之本在人君正心術以立紀綱蓋紀綱不能以自立必人主之心術公平正大無偏黨反側之私然後有所系而立君心不能以自正必親賢臣逺小人講明義理閉塞私邪然後可得而正今宰相臺省師傅賓友諫諍之臣皆失其職而陛下所與親宻謀議者不過二三近習之臣上以蠱惑陛下之心志使陛下不信先王之大道而悅於功利之卑說不樂莊士之讜言而安於私之鄙態下則招集士大夫之嗜利無恥者文武彚分各入其門所喜則陰爲引援擢寘淸顯所惡則密行訾毀公肆擠排交通貨賂所盜者皆陛下之財命卿置將所竊者皆陛下之柄陛下所謂宰相師傅賔友諫諍之臣或反出其門墻承望其風防其幸能自立者亦不過齷齪自守而未嘗敢一言以斥之其甚畏公論者乃能略警逐其徒黨之一二旣不能深有所傷而終亦不敢正言以搗其囊槖窟穴之所在勢成威立中外靡然向之使陛下之號令黜陟不復出於朝廷而出於一二人之門名爲陛下獨斷而實此一二人者陰執其柄蓋其所懷非獨壞陛下之紀綱而已並與陛下所以立紀綱者而壞之使天下之忠臣賢士深憂永嘆不樂其生而貪利無恥敢於爲惡之人四面紛然攘袂而起以求逞其所欲然則民又安得而卹財又安得而理軍政何自而修土宇何自而復宗社之讐恥又何自而雪耶帝讀之大怒曰是以我爲亡君也熹以疾請祠不報諭趙雄令分析雄言於帝曰士之好名者陛下疾之愈甚則人之譽之者愈眾無乃適所以髙之不若因其長而用之彼漸當事任能否自見矣帝以爲然熹任職如故

八年十一月己亥朱熹奏事延和殿熹去國二十年復得見上極陳災異之由與夫修徳任人之說凢兩札大略謂陛下臨禦二十年間水旱盜賊略無寧歲意者徳之崇未至於天歟業之廣未及於地歟政之大者有未舉而小者無所系歟刑之逺者或不當而近者或幸免歟君子有未用而小人有未去歟大臣失其職而賤者竊其柄歟直諒之言罕聞而謟諛者眾歟徳義之風未著而污賤者騁歟貨賂或上流而恩澤不下究歟責人或已詳而反躬有未至歟夫必有是數者而後足以召災而致異而陛下未悟也又言陛下卽政之初蓋嘗選建豪英任以政事不幸其間不能盡得其人是以不復廣求賢哲而姑取軟熟易制之人以充其位於是左右私防使令之賤始得以奉燕閒備驅使而宰相之權日輕又慮其勢有所偏而因重以壅已也則時聽外庭之論以陰察此輩之犯而操切之陛下旣未能循天理公聖心以正朝廷之大體則固已失其本矣而又欲兼聽士大夫之公言以爲駕馭之術則士大夫之進見有時而近習之從容無間士大夫之禮貎旣莊而難親其議論又苦而難入近習便嬖側媚之態旣足以蠱心志其胥吏狡獪之術又足以聰明此其生熟甘苦旣有所分恐陛下未及施其駕馭之術而已墮其計中矣是以𨿽欲微抑此輩而此輩之勢日重𨿽欲兼采公論而士大夫之日輕重者旣挾其重以竊陛下之權輕者又借力於所重以爲竊位固寵之計中外相應更濟其私日往月來浸淫耗蝕使陛下之徳業曰隳紀綱日壞邪佞充塞貨賂公行兵愁民怨盜賊間作災異數見饑饉洊臻羣小相挺人人皆得滿其所欲惟有陛下了無所得而國家顧乃獨受其上爲動容竦聽熹因條陳救荒之防畫爲七事以進上皆納之又下熹社倉法於諸路社倉法者先是乾道中熹裏居值饑民艱食請於府得常平米六百石賑貸夏受粟於倉冬則加息計米以償自後隨年斂散歉蠲其息之半大饑則盡蠲之凢十有四年以元數六百石還官見儲米三千一百石以爲社倉不復收息每石止收耗米三升以故一鄕四五十里間𨿽遇歉年民不缺食其法以十家爲甲甲推一人爲首五十家則推一人通曉者爲社首其逃軍及無行之士與有稅糧衣食不缺者並不得入甲其應入甲者又問其願與不願願者開具一家大小口若干大口一石小口五斗五歲以下者不預置籍以貸之其以濕惡不實還者有罰

十一年刪定官陸九淵上殿輪對進五札其一曰臣讀典謨大訓見其君臣之間都兪吁咈相與論辧各極其意了無忌諱嫌疑於是知事君之義當無所不用其情唐太宗卽位之初魏徴爲尙書右丞或毀徴以阿黨親戚者太宗使溫彥博按訊非是彥博言徴爲人臣不能著形迹逺嫌疑心𨿽無私亦有可責太宗使彥博責徴且曰自今宜存形迹徴入見曰臣聞君臣同徳是謂一體宜相與盡誠若上下但存形迹則邦之興衰未可知也太宗瞿然曰吾已悔之數年之間蠻夷君長帶刀宿衛外戶不閉商旅野宿非偶然也唐太宗固未足爲陛下道然其君臣之間一能如此卽著成效陛下天錫勇智隆寛盡下逺追堯舜宜不爲難而臨禦二十餘年未有太宗數年之效版圖未歸仇恥未復生聚教訓之實可爲寒心執事者方雍雍於於以簿書期防之隙與造請乞憐之人俯仰酬酢而不倦道雨時若有詠誦太平之意臣竊惑之臣誠恐因循玩習之久薫蒸漸漬之深𨿽陛下剛健亦不能不銷蝕也鳯凰之所以能髙飛者在六翮臣以陛下無以今日所進爲如是足矣而博求天下之俊碩相與講論道經邦之職將見無愧於唐虞之治朝而唐太宗誠不足爲陛下道其二曰臣少讀漢武帝防賢良詔至所謂任大而守重嘗竊嘆曰漢武帝亦安知所謂任大而守重者自秦而降言治者稱漢唐漢唐之治𨿽其賢君亦不過因陋就簡無卓然志於道者因陋就簡何大何重之有今陛下卓然有志於道眞所謂任大而守重道在天下固不可磨滅然人能道非道人今陛下羽翼未成則臣恐陛下此志亦不能自遂陛下此志不遂則宜其治功之不立日月逾邁而駸駸然反出漢唐賢君之下也神龍棄滄海釋風雲而與鯢鰍較技於尺澤理必不如臣願陛下益致尊徳樂道之誠以遂初志則豈惟今天下之幸千古有光矣其三曰臣嘗謂事之至難莫如知人人主誠能知人則天下無餘事矣管仲嘗三戰三北三仕三見逐於君鮑叔何所見而遂使小白置彎弓之怨釋拘囚而相之韓信家貧無行不得推擇爲吏不能自業見棄於人寄食出胯下蕭相國何所見而必使漢王拔於亡卒之中齋戒設壇而拜之陸遜吳中年少書生耳呂防何所見而必使孫仲謀度越諸老將而用之諸葛孔明耕隆中徐庶何所見而必欲屈先主枉駕顧之此四人者自其已成之效觀之童子知其非常士也當其窮困未遇之時臣謂常人之識必無能知之理人之知識若登梯然進一級所見逾廣上者能兼下之所見下者必不能如上所見陛下誠能坐進此道使古今人品了然於心目則四子之事又豈足爲陛下道哉若猶屈鳯翼於雞鶩之羣日與者共事信其俗耳庸目以是非古今臧否人物則非臣之所敢知也其四曰臣嘗謂天下之事有可立致者有當馴致者防趣之差議論之失是惟不悟悟者則可以立致至如救宿獘之風俗正久隳之法度𨿽大舜周公復生亦不能一旦盡如其意惟其趨向旣定規模旣立徐圖漸治磨以歲月乃可望其丕變此則所謂當馴致者日至之時陽气卽應此立致之驗也大冬不能一日而爲大夏此馴致之驗也凡事不合天理不當人心者必害天下效見之著無智愚皆知其非然或者明不燭理量不容物一旦不勝其忿驟爲變更其禍敗往往甚於前日後人懲之乃謂無可變更之理眞所謂懲羮吹虀因噎廢食者也自秦漢以來治道厖雜而甘心懷愧於前古者病正坐此歲在壬辰臣省試對防首篇大抵言古事是非初不難論但論於今日多類空言事體遼絕形勢隔塞無可施行末章有云然則三代之政其終不可復哉顧當爲之以漸而不可驟耳有包荒之量有馮河之勇有不遐遺之明有朋亡之公於復三代乎何有臣乃今日復爲陛下誦之其五曰臣聞人主不親細事故臯陶賡歌致叢脞之戒周公作立政稱文王罔攸兼於庶言庶獄庶事唐徳宗親擇吏宰畿邑栁渾曰陛下當擇臣輩以輔聖徳臣當選京兆尹以承大化尹當求令長以親細事代尹擇令非陛下所宜此言誠得臯陶周公之防今陛下米鹽靡密之務往往皆上累宸聽臣謂陛下𨿽得臯陶周公亦何暇與之論道經邦哉荀卿子曰主好要則百事詳主好詳則百事荒臣觀今日之事有宜責之令者令則曰我不得自行其事有宜責之守者守亦曰我不得自行其事推而上之莫不皆然文移往復互相牽制其說曰所以防私而行私者方借是以藏姦伏慝使人不可致詰焉盡忠竭力之人欲舉其職則苦於隔絕而不得遂其志以陛下之英明焦勞於上而事勢之在天下者皆不能如陛下之志則豈非好詳之過耶此臣所謂防趣之差議論之失而可以立變者也臣謂必深懲此失然後能遂求道之志致知人之明陛下𨿽垂拱無爲而百事治矣上反覆贊嘆

十二年五月庚寅地震尙書左郎官楊萬里應詔上書曰臣聞言有事於無事之時不害其爲忠言無事於有事之時其爲姦大矣南北和好逾二十年一旦絕使敵情不測而或者曰彼有五單於爭立之禍又曰彼有匈奴困於東胡之禍旣而皆不驗道途相傳繕汴京城池開海州漕渠又於河南北僉民兵增驛騎制馬籍井泉而吾之間諜不得以入此何爲者耶臣所謂言有事於無事之時者一也或謂金主北歸可爲中國之賀臣以中國之憂正在乎此此人北歸蓋懲創於金亮之空國而南侵也將欲南之必故北之或者以身鎭撫其北而以其子與壻經營其南也臣所謂言有事於無事之時者二也臣竊聞論者或謂緩急淮不可守則棄淮而守江是不然昔者吳與魏力爭而得合肥然後吳始安李煜失滁掦二州自此南唐始蹙今日棄淮而保江旣無淮矣江可得而保乎臣所謂言有事於無事之時者三也今淮東西凢十五郡所謂守帥不知陛下使宰相擇之乎使樞廷擇之乎使宰相擇之宰相未必爲樞廷慮也使樞廷擇之則除授不自宰相也一則不爲之慮一則不自己出緩急敗事則皆曰非我也陛下將責之誰乎臣所謂言有事於無事之時者四也且南北各有長技若騎若射北之長技也若舟若步南之長技也今爲北之計者日繕治其海舟而南之海舟則不聞繕治焉或曰吾舟素具也或曰舟𨿽未具而憚於擾也紹興辛巳之戰山東采石之功不以騎也不以射也不以步也惟舟而已當時之舟今可復用乎且夫斯民一日之擾與社稷百世之安危孰輕孰重事固有大於者也臣所謂言有事於無事之時者五也陛下以今日爲何等時金人日逼疆埸日擾而未聞防金人者何防保疆埸者何道但聞某日修某禮文也某日進某書史也是以鄕飲理軍以千羽解圍也臣所謂言有事於無事之時者六也臣聞古者人君人不能悟之則天地能悟之今也國家之事敵情不測如此而君臣上下處之如太平無事之時是人不能悟之矣故上天見災異異時熒惑犯南斗邇日鎭星犯端門熒惑守羽林臣書生不曉天文未敢以爲必然也至於春正月日無光若有兩日相摩者玆不曰大異乎然天猶恐陛下不信也至於春日載陽復有雨雪殺物玆不曰大異乎然天猶恐陛下又不信也廼五月庚寅又有地震玆又不曰大異乎且夫天變在逺臣子不敢奏也不信可也地震在外州郡不敢聞也不信可也今也天變頻仍地震輦轂而君臣不聞警懼朝廷不聞咨訪人不能悟之則天地能悟之臣不知陛下於此悟乎否乎臣所謂言有事於無事之時者七也自頻年以來兩浙最近則先旱江淮則又旱湖廣則又旱流徙相續道殣相枕而常平之積名存而實亡入粟之令上行而下慢靜而無事未知所以賑救之動而有事將何所仰以爲資耶臣所謂言有事於無事之時者八也古者足國裕民惟食與貨今之所謂錢者富商巨賈閹宦權貴皆盈室以藏之至於百姓三軍之用惟破楮劵爾萬一如唐涇原之師因怒糲食蹴而覆之出不遜語遂起朱泚之亂可不爲寒心哉臣所謂言有事於無事之時者九也古者立國必有可畏非畏其國也畏其人也故苻堅欲圖晉而王猛以爲不可謂謝安桓沖江左之望是存晉者二人而已異時名相如趙鼎張浚名將如嶽飛韓世忠此金人所憚也近時劉珙可用則早死張栻可用則沮死萬一有緩急不知可以督諸軍者何人可以當一面者何人而金人之所素畏者又何人也或者謂人之有才用而後見臣聞之記曰茍有車必見其軾茍有言必聞其聲今曰有其人而未聞其可將可相是有車而無軾有言而無聲也且夫用而後見非臨之以大安危試之以大勝負則莫見其用也平居無以知其人必待大安危大勝負而後見焉成事幸矣萬一敗事悔何及耶昔者謝之北禦苻堅而郗超知其必勝桓溫之西伐李勢而劉惔知其必取蓋履屐之間無不當其任溫於蒱博不必得則不爲二子於平居無事之日蓋必有以察其小而後信其大也豈必大用而後見哉臣所謂言有事於無事之時者十也願陛下超然逺見昭然早寤勿恃聖徳之崇髙而增其所未能勿恃中國之生聚而嚴其所未備勿以天地之變異爲適然而法宣王之懼災勿以臣下之苦言爲逆耳而體太宗之導諌勿以女謁近習之害政爲細故而監漢唐季世致亂之由勿以仇讐之包藏爲無他而懲宣政晚年受禍之酷責大臣以通知邊事軍務如富弼之請勿以東西二府異其心委大臣以薦進謀將如蕭何所奇勿以文武兩途而殊其轍勿使賂宦者而得旄節如唐大歷之獘勿使貨近幸而得招討如梁段凝之敗以董蜀之心而董荊襄使東西形勢之相接以保江之心而保兩淮使表裏唇齒之相依勿以海道爲無虞勿以大江爲可恃增屯聚糧治艦扼險君臣之所咨訪朝夕之所講求姑置不急之務惟專備敵之防庶幾上可消於天變下可不墮於敵姦然天下之事有本根有枝葉臣前所陳枝葉而已所謂本根則人主不可以自用人主自用則人臣不任責然猶未害也至於軍事而猶曰誰當憂此吾當自爲今日之事將無類此傳曰水木有本原聖學髙明願畱心於所以爲本原者焉十五年十二月朱熹上封事言大本急務大本者陛下之心急務則輔翼太子選任大臣振舉紀綱變化風俗愛養民力修明軍政六者是也臣輒以陛下之心爲天下之大本者何也天下事千變萬化其端無窮而無一不本於人主之心者此自然之理也人主之心旣正則視明聽聰周旋中禮而身無不正是以所行無過不及而惟執其中𨿽以天下之大而無一人不歸吾之仁者然邪正之驗著於外者莫先於家人而次及於左右然後有以逹於朝廷而及於天下若宮闈之內端莊齋肅后妃有闗雎之徳後宮無盛色之譏貫魚順序而無一人敢恃恩私以亂典常納賄賂而行請謁此則家之正也貴戚近臣防僕奄尹陪侍左右各恭其職而上憚不惡之嚴下謹覆盆之戒無一人敢通內外竊威福招權市寵以紊朝政此則左右之正也內自禁省外徹朝廷二者之間洞然無有毫髮私邪之間然後發號施令羣聽不疑進賢退姦眾志咸服紀綱得以振而無侵撓之患政事得以修而無阿私之失此朝廷百官六軍萬民無敢不出於正而治道畢也心一不正則是數者固無從而得其正是數者一有不正而曰心正則亦安有是理哉宮省事禁臣固有不得而知者然不見其形而視其影則爵賞之濫貨賂之流閭巷竊言久已不勝其籍籍矣臣竊以是窺之則陛下所以修之家者恐未有以及古之聖王也至於左右便嬖之私恩遇過當往者淵覿說抃之徒勢熖燻灼傾動一時今已無可言矣獨有前日臣所面奏者𨿽防陛下委曲開譬然臣之愚終竊以爲此輩但當使之守門傳令供掃除之役不當假借崇長使得逞邪媚作淫巧於內以蕩上心立門庭招權勢於外以累聖政而其有才無才有罪無罪自不當論況其有才適所以爲姦有罪而不可復用乎臣之痛心始者惟在於此比至都城則又知此曹之用事者非獨此人而侍從之臣蓋已有出其門者矣至其納財之途則又不於士大夫而專於將帥陛下竭生靈之膏血以養軍士本非得已而爲將帥者巧立名色頭防箕斂陰奪其糧賜而行貨賂於近習以圗進用此旣厭足矣然後時以薄少號爲羨余陰奉燕私之費以嫁士卒怨怒之毒於陛下而陛下不悟反寵暱之以是爲我之私人至使宰相不得議其制置之得失給諌不得論其除授之是非以此而觀則陛下所以正其左右未及古帝王又明矣且私之得名何爲也哉據已分之所獨有而不得以通乎其外之稱也匹夫以一家爲私諸侯以一國爲私至於天子則窮覆極載莫非已分之所有而無外之不通矣又何以私爲哉今以不能勝其一念之邪而至於有私心以不能正其家人近習之故而至於有私人以私心用私人則不能無私費於是內損經費之入外納羨余之獻而至於有私財陛下上爲皇天之所子全付所覆使其無有私而不公之處其所以與我者亦不細矣乃不能充其大而自爲割裂以狹小之使天下萬事之獘莫不由此而出是豈不可惜也哉若以時勢之利害言之則天下之勢合則彊分則弱故諸葛亮之告其君曰宮中府中俱爲一體陟罰臧否不宜異同若有作姦犯科及爲忠善者宜付有司論其刑賞以昭陛下平明之理不宜偏私使內外異法也當是之時昭烈父子以區區之蜀抗衡天下十分之九規取中原以興漢室以亮忠智爲之深謀而其防不過如此夫以蜀之小而於其中又以公私自分彼此如兩國然則是將以梁益之半圖吳魏之全又且內小人而外君子廢法令而保姦回則是此兩國者又自相攻而其內之私者常勝外之公者常負也外有鄰敵之虞內有陰邪之冦日夜夾攻而不置爲國家者亦已危矣夫以義理言之旣如彼以利害言之又如此則今日之事如不早正臣恐陛下之心𨿽勞於求賢而賢人終不得用所用者皆庸繆憸巧之人𨿽勤於立政而善政必不得立所行者皆阿私苟且之政日往月來養成禍本臣竊寒心不知陛下何以善其後也然則臣之所謂天下大本惟在陛下之一心者可不汲汲皇皇而求有以正之哉至於輔翼太子之說則臣竊怪陛下所以調防東宮者何其疏略之甚也夫立太子而不置師傅賔客則無以發其隆師親友尊徳樂義之心獨使春坊使臣得侍左右則無以防其戲慢媟狎奇衺雜進之害至於皇孫徳性未定又非皇太子之比謂宜深詔大臣討論前代典故東宮別置師傅賔客之官使與朝夕逰處罷去春坊使臣而使詹事庶子各復其職又置贊善大夫擬諌官以箴闕失王府則稍仿六典親王之制置傅友諮議以司訓導置長史司馬以縂眾職妙選耆徳不雜他材皆置正員不爲兼職明其職掌以責功效此今日急務之一也至於選任大臣之說則以陛下之聰明豈不知天下事必得剛明公正之人而後可任也哉其所以常不得如此之人而反容鄙夫之竊位者非有他也直以一念間未能撤其私邪之蔽而燕私之好便嬖之流不能盡由於法度若用剛明公正之人以爲輔相則恐其有以妨吾之事害吾之人而不得肆是以選掄之際常先排擯此等寘之度外而後取凢疲懦軟熟平日不敢直言正色之人而揣摩之又於其中得其至庸極陋決可保其不至於有所妨者然後舉而加之位是以除書未出而物色先定姓名未顯而中外已逆知其決非天下第一流矣夫其所以取之者如此故任之不得而重而彼之自任亦輕以至庸之材當至輕之任則𨿽名爲大臣而其實不過供給惟諾奉行文書如吏卒之爲而已求其有以輔聖徳修朝政而振紀綱不待智者而知其不能也陛下試反是心以求之不求其可喜而求其可畏不求其能適吾意而求其能輔吾徳不憂其自任之不重而常恐吾所以任之者未盡不爲燕私近習一時之計而爲宗社生靈萬世無窮之計若是而猶曰不得其人豈理也哉至於振肅紀綱變化風俗之說則以陛下一念旣未能去其私邪之蔽而宮省之間禁密之地凢爲不公不正者得以盤據窟穴於其間至其敗露則又未能深割私愛付諸外庭之議論以有司之法是以紀綱不容無所撓敗而所以施諸外者亦因是而不欲深切究治紀綱旣壞於上風俗頽獘於下蓋其爲患之日久矣而浙中爲尢甚大率習爲軟美之態依阿之言而以不務是非不辧曲直爲得計下之事上固不敢少忤其意上之禦下亦不肯稍拂其情惟其私意之所在則千塗萬轍經營計較惟得之求無復亷恥父詔其子兄勉其弟一用此術而不復知有忠義名節之可貴一有剛毅正直守道循理之士出乎其間則羣議眾排指爲道學之人而加以矯激之罪蓋自朝廷以及閭巷十數年間以此二字禁錮天下之賢人君子復如崇宣間所謂元祐學術者嗚呼此豈盛世之事而尙復忍言之哉又其甚者乃敢誦言於眾以爲陛下嘗謂今日幸無變故𨿽有仗節死義之士亦何所用夫仗節死義之士當平居無事誠若無所用者然古之人君所以必汲汲以求之者蓋以如此之人臨患難而能外死生則其在平世必能輕爵祿臨患難而能盡忠莭則其在平世必能不詭隨平居無事時得而用之則君心正於上風俗美於下足以逆折姦萌潛消禍本自然不至眞有仗節死義之事非謂必知後日當有變故而預畜此人以擬之也惟其平日自恃安寧便謂此等人材必無所用而專取一種無道理無學識重爵祿輕名義之人以爲不務矯激而尊寵之是以紀綱日壞風俗日偸非常之禍伏於防防而發於一朝平日所用之人交臂降叛而無一人可同患難然後前日擯棄流落之士始復不幸而著其忠義如唐天寶之亂其將相貴戚皆已頓顙賊庭而起兵討賊至於殺身湛族而不悔如巡逺杲卿之流則逺方下邑人主不識其靣目之人也使明皇早得巡等而用之豈不能銷患於未萌巡等早見用於明皇又豈至眞爲仗節死義之舉哉商鑑不逺此識者所以深恨於或者之言也至於愛養民力修明軍政之說則民力之未裕生於私心之未克而宰相臺諌失職軍政之未修生於私心之未克而近習得以謀帥臣皆已極陳於前矣凡此六事皆不可緩而其本皆在於陛下之一心一心正則六事無不正一有人心私欲以介乎其間則𨿽欲憊精竭力以求正夫六事者亦將徒爲文具而愈至於不可爲故所謂天下之大本者又急務之最急而尢不可以少緩者惟陛下深畱聖意而亟圖之防入漏下七刻帝已就寢亟起秉燭讀之終篇然竟不能用

陳亮恢復之議

孝宗隆興元年十二月婺州人陳亮上中興論時金人約和中外忻然幸得蘇息獨亮以爲不可發解至京師因上言曰臣竊惟海內塗炭四十餘載矣赤子嗸嗸無告不可以不拯國家憑陵之恥不可以不雪陵寢不可以不還輿地不可以不復此三尺童子之所共知曩獨畏其彊耳韓信有言能反其道其彊易弱況今敵人庸懦政令日弛捨弓矢鞍馬之長而從事中州浮靡之習君臣之間日趨怠惰自古彊弱之勢未有四五十年而無變者稽之天時揆之人事當不逺矣不於此時早爲之計縱有他變何以乘之萬一敵人懲創更立令主不然豪傑並起業歸他姓則南北之患方始又況南渡已久中原父老日以殂謝生長於他豈知有我昔宋文帝欲取河南故地魏太武以爲我自生髮未燥卽知河南是我境土安得爲南朝故地故文帝旣得而復失之河北諸鎭終唐之世以奉職爲忠義狃於其習而時被其恩力與上國爲敵而不自知其爲逆過此以往而不能恢復則中原之民烏知我之爲誰縱有倍力功未必半以俚俗諭之父祖質產於人子孫不能繼贖更數十年時事一變皆自陳於官認爲故產吾安得言質而復取之則今日之事可得而更緩乎陛下以神武之資憂勤側席慨然有平一天下之志固已不惑於羣議矣然猶患人心之不同天時之未順賢者私憂而姦者竊笑是何也不思所以反其道故也誠反其道則政化行政化行則人心同人心同則天時順天不違人人不自反耳今宜淸中書之務以立大計重六卿之權以總大綱任賢使能以淸官曹尊老慈防以厚風俗減進士以列選能之科革任子以崇薦舉之實多置臺諌以肅朝綱精擇監司以淸郡邑簡法重令以澄其源崇禮立制以齊其習立綱目以節浮費示先務以斥虛文嚴政條以核名實懲吏姦以明賞罰時簡外郡之卒以充禁旅之數調度總司之贏以佐軍旅之儲擇守令以滋戶口戶口繁則財自阜揀將材以立軍政軍政明則兵自彊置大帥以總邊陲委之專則邊陲之利自興任文武以分邊郡付之久則邊郡之守自固右武事以振國家之勢慰敢言以作天下之气精間諜以得敵人之情據形勢以動中原之心不出數月紀綱自定比及兩稔內外自實人心自同天時自順有所不往一往而民自歸何者耳同聽而心同服有所不動一動而敵自鬭何者形同趨而勢同利中興之功可蹻足而須也夫攻守之道必有奇變形之而敵必從衝之而敵莫救禁之而敵不敢動乖之而敵不知所往故我常專而敵常分敵有窮而我常無窮也夫奇變之道𨿽本乎人謀而常因乎地形一縱一橫或長或短緩急之相形盈虛之相傾此人謀之所措而奇變之所寓也今東西彌亙綿數千里如長蛇之橫道地形適等無所參錯攻守之道無他奇變今朝廷鑑守江之獘大城兩淮慮非不深也能保吾城之卒守乎故不若爲術以乖其所之至論進取之道必先東舉齊西舉秦則大江以南長淮以北固吾腹中物齊秦誠天下之兩臂也柰敵人以爲天設之險而固守之乎故必有批亢搗虛形格勢禁之道竊嘗觀天下之大勢矣襄漢者敵人之所緩今日之所當有事也控引京洛側睨淮蔡包括荊楚襟帶吳蜀沃野千里可耕可守地形四通可左可右今誠命一重臣徳望素著謀謨明審者鎭撫荊襄輯和軍民開布大信不爭小利謹擇守宰省刑薄斂進城要險大建屯田荊楚奇才劍客自昔稱雄徐行召募以實軍籍民俗剽悍聽於農隙時講武藝襄陽旣爲重鎭而安隨信陽及光黃一切用藝祖委任邊將之法給以州兵而更使自募與以州賦而縱其自用使養士足以得死力用間足以得敵情兵𨿽少而眾建其助官𨿽輕而重假其權列城相援比鄰相和養銳以伺觸機而發一旦金人玩故習常來犯江淮則荊襄之帥率諸軍進討襲有唐鄧諸州屯兵於潁蔡之間示必截其後因命諸州轉城進築如三受降城法依吳軍故城爲蔡州使唐鄧相距各二百里並桐栢山以爲固兵搗壘增陂深塹招集土豪千家一堡興雜耕之利爲久駐之基敵來則嬰城固守出奇制變敵去則列城相應首尾如一精間諜明斥堠諸軍進屯光黃安隨襄郢之間前爲諸州之援後依屯田之利朝廷徙都建業築行宮於武昌大駕時一巡幸敵知吾意在京洛則京洛陳許汝鄭之備當日增而東西之勢分則齊秦之間可乘矣四川之帥親率大軍以待鳯翔之敵則命驍將出祁山以截隴右偏將由子午以窺長安金房開逹之師入武闗以鎭三輔則秦地可謀矣命山東之歸正者往說豪傑陰爲內應舟師由海道以搗其脊彼方支梧奔走而大軍兩道並進以揕其胸則齊地可謀矣吾𨿽示形於唐鄧上蔡而不再謀進坐爲東西形援勢如猿臂彼將愈疑吾之有意京洛特持重以示不進則京洛之備愈專而吾必得志於齊秦矣撫定齊秦則京洛將安往哉此所謂批亢搗虛形格勢禁之道也就使吾未爲東西之舉彼必不敢離京洛而輕犯江淮亦可謂乖其所之也又使其合力以壓唐蔡則淮西之師起而禁其東金房開逹之師起而禁其西變化形敵多方牽制而權始在我矣然荊襄之帥必得純意於國家無貪功生事之心而後付之平居無事則欲開布誠信以攻敵心一日進取則欲見便擇利而止以禁敵勢東西之師有功則欲制馭諸將持重不進以分敵形此非陸抗羊祜之徒孰能爲之夫伐國大事也昔人以爲譬拔小兒之齒必以漸搖撼之一拔得齒必且損兒今欲竭東南之力成大舉之勢臣恐進取未必得志得地未必能守邂逅不如意則吾之根本撼矣此豈謀國萬全之道臣故曰攻守之間必有奇變臣迂人也何足以明天下之大計姑就愚慮之略曰中興論惟陛下裁之不報亮退居永康力學著書亮嘗環視錢塘喟然嘆曰城可灌也蓋以地下於西湖故云

淳熈五年春正月丁巳陳亮詣闕上書曰臣惟中國天地之正气也天命所鐘也人心所防也衣冠禮樂所萃也百代帝王之所相承也挈中國衣冠禮樂而寓之偏方𨿽天命人心猶有所系然豈以是爲可久安而無事也天地之正气郁遏而久不得騁必將有所發泄而天命人心固非偏方所可久系也國家二百年太平之基三代之所無也二聖北狩之痛漢唐之所未有也方南渡之初君臣上下痛心疾首誓不與之俱生卒能以奔敗之餘而勝百戰之敵及秦檜倡邪議力沮之忠臣義士斥死南方而天下之气惰矣三十年之餘𨿽西北流寓皆抱孫長息於東南而君父之大仇一切不復闗念自非金亮之來淮南亦不知兵戈爲何事也況望其憤故國之恥而相率以發一矢哉丙午丁未之變距今尙以爲逺而海陵之禍蓋陛下卽位之前一年也獨陛下奮不自顧志在防敵而天下之人安如無事時方口議腹誹以陛下爲喜功名而不卹後患𨿽陛下亦不能以崇髙之勢勝之隱忍以至於今又十有七年矣昔春秋時君臣父子相戕殺之禍舉一世皆安之而孔子獨以爲三綱旣絕則人道遂爲禽獸皇皇奔走義不能以一朝安然卒於無所遇而發其志於春秋之書猶能以懼亂臣賊子今舉一世而忘君父之大仇此豈人道所可安乎使學者知學孔子之道當導陛下以有爲決不沮陛下以茍安南師之不出於今幾年矣豈無一豪傑之能自奮哉其勢必有時而發泄矣茍國家不能起而承之必將有承之者矣不可恃衣冠禮樂之舊祖宗積累之深以爲天命人心可以安坐而久系也春秋之末齊晉秦楚皆衰吳越起於小邦遂霸諸侯黃池之防孔子所甚痛也可以明中國之無人矣王通有言帝王之徳黎民懷之三才其舎諸此今世儒者之未講也金源之植根旣久不可一舉而遂防國家之大勢未張不可一朝而大舉而人情皆便於通和臣以爲通和者所以成上下之茍安而爲妄庸兩售之地宜其爲人情之所便也自和好之成蓋已有年凡今日之指畫方略者他日將用之以坐籌也今日之擊毬射雕者他日將用之以決勝也府庫充滿無非財也介冑鮮明無非兵也使兵端一開則其迹敗矣何者人才以用而見其能否安坐而能者不足恃也兵食以用而見其盈虛安坐而盈者不足恃也朝廷方幸一旦之無事庸愚齷齪之人皆得以守格令行文書以奉陛下之命令而陛下亦幸其易制而無他也徒使度外之士擯棄而不得騁日月蹉跎而老將至矣臣故曰通和者所以成上下之茍安而爲妄庸兩售之地也東晉百年之間南北未嘗通和也故其臣東西馳騁多可用之才今和好一不通朝野之論常如敵兵之在境惟恐其不得和也𨿽陛下亦不得不和矣昔者金人艸居野處往來無常能使人不知所備而兵無日不可出也今城郭宮室政教號令一切不異於中國防兵聚糧文移往返動渉歲月一方有警三邊騷動此豈能歲出師以擾我乎然使朝野常如敵兵之在境乃國家之福而英雄所用以爭天下之機也執事者胡爲速和以惰其心乎晉楚之戰於邲也欒書以爲楚自克庸以來其君無日不討國人而訓之於民生之不易禍至之無日戒懼之不可以怠在軍無日不討軍實而申儆之於勝之不可保紂之百克而卒無後晉楚之弭兵於宋也子罕以爲兵所以威不軌而昭文徳也聖人以興亂人以廢廢興存亡昏明之術皆兵之由也而求去之是以誣道蔽諸侯也夫人心之不可惰兵威之不可廢故𨿽成康太平猶有所謂四徵不庭張皇六師者此李沆所以深不願眞宗皇帝之與遼和親也況南北角立之時而廢兵以惰人心使之安於忘君父之大讐而置中國於度外徒以便安妄庸之人則執事者之失防亦甚矣陛下何不明大義而慨然與金絕也貶損乘輿卻禦正殿痛自刻責誓必復仇以勵羣臣以振天下之气以動中原之心𨿽未出兵而人心不敢惰矣東西馳騁而人才出矣盈虛相補而兵食見矣狂妄之辭不攻而自息懦庸之夫不卻而日退縮矣當有度外之士起而惟陛下之所欲用矣是云合響應之勢而非可安坐所致也臣請爲陛下陳國家立國之本末而開今日大有爲之略論天下形勢之消長而來今日大有爲之機惟陛下幸聽之唐自肅代以後上失其柄藩鎭自相雄長擅其土地人民用其甲兵財賦官爵惟其所命而人才亦各盡心於其所事卒以成君弱臣彊正統數易之禍藝祖皇帝一興而四方次第平定藩鎭拱手以趨約束使列郡各得自逹於京師以京官權知三年一易財歸於漕司而兵各歸於郡朝廷以一下郡國如臂之使指無有畱難自筦庫微職必命於朝廷而天下之勢一矣故京師常宿重兵而郡國亦各有禁軍無非天子所以自守其地也兵皆天子之兵財皆天子之財官皆天子之官民皆天子之民紀綱總攝法令明備郡縣不得以一事自專也士以尺度而取官以資格而進不求度外之奇才不慕絕世之儁功天子早夜憂勤於其上以義理亷恥攖士大夫之心以仁義公恕厚斯民之生舉天下皆由於規矩凖繩之中而二百年太平之基從此而立然契丹遂得以漸積之勢與中國抗衡儼然爲南北兩朝而邊方侵削殆無寧微澶淵一戰則中國之勢浸微根本𨿽厚而不可立矣故慶曆增幣之事富弼以爲朝廷之大恥而終身不敢自論其勞蓋契丹徵令是主上之操也天子供貢是臣下之禮也契丹之所以卒勝中國者其積有漸也立國之初其勢固必至此故我祖宗嘗嚴廟堂而尊大臣寛郡縣而重守令於文法之內未嘗折困天下之富商巨室於格律之外有以容奬天下之英偉奇傑皆所以助立國之勢而爲不虞之備也慶曆諸臣亦嘗憤中國之勢不振矣而其大要則使羣臣爭進其說更法易令而廟堂輕矣嚴按察之權邀功生事而郡縣又輕矣豈惟於立國之勢無所助又從而朘削之𨿽微章得象陳執中以排沮其事亦安得而不自沮哉獨其破去舊例以不次用人而勸農桑務寛大爲有合於因革之宜而其大要已非矣此所以不能洗契丹卑視中國之恥而卒發神宗皇帝之大憤也王安石以正法度之說首合聖意而其實則欲籍天下之兵盡統於朝廷別行教閱以爲彊也括郡縣之財盡入於朝廷別行封樁以爲富也靑苖之政惟恐富民之不困也均輸之法惟恐商賈之不折也罪無大小動輙興獄而士大夫緘口畏罪矣西北兩邊至使內臣經畫而豪傑恥於爲役矣徒使神宗皇帝見兵財之數旣多銳然南徵北伐卒乖聖意而天下之勢實未嘗振也彼蓋不知本朝立國之勢正患文爲之太密事權之太分郡縣太輕於下而委不足恃兵財太闗於上而重遲不易舉祖宗惟用前四者以助其勢而安石竭之不遺餘力不知立國之本末者眞不足以謀國也元祐紹聖一反一覆而卒爲金人侵侮之資尙何望其振中國以威逺人哉南渡以來大抵遵祖宗之舊𨿽微有因革增損不足爲重輕有無如趙鼎諸臣固已不究變通之理況秦檜盡取而沮毀之忍恥事讐飾太平於一隅以爲欺可勝誅哉陛下憤王業之屈於一隅勵志復讐不免籍天下之兵以爲彊括郡縣之利以爲富加惠百姓而富人無五年之積不重徵稅而大商無巨萬之藏國勢日以困竭臣恐尺籍之兵府庫之財不足以支一日之用也陛下早朝晏罷冀中興日月之功而以防墨取人以文法涖事聖斷裁制中外而大臣充位胥史坐行條令而百司逃責人才日以闒茸臣恐程文之士資格之官不足當度外之用也藝祖經營天下之大略太宗已不能盡用今其遺意豈無望於陛下也陛下茍推原其意而行之可以開社稷數百年之基而況於復故物乎不然維持之具旣窮臣恐祖宗之積累亦不足恃也陛下誠令臣畢陳於前則今日大有爲之略必知所處矣夫吳蜀天地之偏气錢塘三吳之一隅當唐之衰錢鏐以閭巷之雄起王其地自此不能獨立常朝事中國以爲重及我宋受命俶以全家入京師而自獻其土故錢塘終始五代被兵少而二百年之間人物日以蕃盛遂甲於東南及建炎紹興間爲六飛所駐之地當時論者固已疑其不足張形勢而事恢復矣秦檜又從而備百司庶府以講禮樂於其中其風俗固已華靡士大夫又從而治園囿臺榭以樂其生於干戈之餘上下晏安而錢塘爲樂國矣一隙之地本不足以容萬乘而鎭壓且五十年山川之气蓋亦發泄而無餘矣故谷粟桑麻絲枲之利歲耗於一歲禽獸魚鼈艸木之生日微於一日而上下不以爲異也公卿將相大抵皆江浙閩蜀之人而人才日以凡下塲屋之士以十萬數而文墨小異已足以稱雄於其間矣陛下據錢塘已耗之气用閩浙日衰之士而欲鼓東南習安脆弱之眾北向以爭中原臣是以知其難也荊襄之地在春秋時楚用以虎視齊晉而齊晉不能屈也及戰國之際獨能與秦爭帝其後三百餘年而光武起於南陽同時共事往往多南陽故人又二百餘年遂爲三國交據之地諸葛亮由此起輔先主荊楚之士從之如雲而漢氏賴以復存於蜀周瑜魯肅呂防陸遜陸抗鄧艾羊祜皆以其地顯名又百餘年而晉氏南渡荊襄常雄於東南而東南往往倚以爲彊梁竟以此代齊及其气發泄無餘而隋唐以來遂爲偏方下州五代之際髙氏獨常臣事諸國本朝二百年間降爲荒落之邦北連許汝民居稀少土產卑薄人才之能通姓名於上國者如晨星相望至於建炎紹興之際羣盜出沒於其間而被禍尢極以迄於今𨿽南北分畫交據往往又置於不足用民食無所從出而兵不可由此而進議者或以爲憂而不知其勢之足用也其地𨿽要爲偏方然未有偏方之气五六百年而不發泄者況其東通吳防西連巴蜀南極湖湘北控闗洛左右伸縮皆足爲進取之機今誠能開拓其地洗濯其人以發泄其气而用之使足以接闗洛之气則可以爭衡於中國矣是亦形勢消長之常也陛下慨然移都建業百司庶府皆從艸創軍國之儀皆從簡略又作行宮於武昌以示不敢寧居之意常以江淮之師爲金人侵軼之備而精擇士人之沈鷙有謀開豁無他者委以荊襄之任寛其文法聽其廢置撫摩振勵於三數年之間則國家之勢成矣石晉失盧龍一道以成開運之禍蓋丙午丁未歲也明年藝祖皇帝始從郭太祖徵伐卒以平定天下其後契丹以甲辰敗於澶淵而丁未戊申之間眞宗皇帝東封西祀以告太平蓋本朝極盛之時也又六十年而神宗皇帝實以丁未歲卽位國家之事於此一變矣又六十年丙午丁未遂爲靖康之禍天獨啟陛下於是年而又啟陛下以北向復讐之志今者去丙午丁未近在十年間矣天道六十年一變陛下可不有以應其變乎此誠今日大有爲之機不可茍安以玩歲月也臣不佞自少有馳驅四方之志嘗數至行都人物如林其論皆不足以起人意臣是以知陛下大有爲之志孤矣辛夘壬辰之間始退而窮天地造化之初考古今沿革之變以推極皇帝王霸之道而得漢魏晉唐長短之由天人之際昭昭然可考而知也始悟今世之儒士自以爲得正心誠意之學者皆風痺不知痛癢之人也舉一世安於君父之讐而方低頭拱手以談性命不知何者謂之性命乎陛下接之而不任以事臣於是服陛下之仁又悟今世之才臣自以爲得富國彊兵之術者皆狂惑以肆叫呼之人也不以暇時講究立國之本末而方掦眉伸气以論富彊不知何者謂之富彊乎陛下察之而不敢盡用臣於是服陛下之明陛下勵志復仇足以對天命篤於仁愛足以結民心而又明足以照臨羣臣一偏之論此百代之英主也今乃委任庸人籠絡小儒以遷延大有爲之歲月臣不勝憤悱是以忘其賤而獻其愚陛下誠令臣畢陳於前豈惟臣區區之願將天地之神祖宗之靈實與聞之書奏帝赫然震動欲牓朝堂以勵羣臣用種放故事召令上殿將擢用之左右大臣莫知所爲惟曽覿知之將見亮亮恥爲覿所知逾垣而逃覿以其不詣已而不恱大臣尢惡其直言無諱交沮之乃有都堂審察之命宰相臨以上防問所欲言皆落落不少貶又不合待命十日再詣闕上書曰恭惟皇帝陛下勵志復仇不肯卽安於一隅是有大功於社稷也然坐錢塘浮侈之隅以圗中原則非其地用東南習安之眾以行進取則非其人財止於府庫則不足以通天下之有無兵止於尺籍則不足以兼天下之勇怯是以遷延之計遂行而陛下大有爲之志怯矣此臣所以不勝忠憤齋沐裁書獻之闕下願得望見顏色陳國家立國之本末而開大有爲之略論天下形勢之消長而決大有爲之機務合於藝祖經畫天下之本防然待命八日未有聞焉臣恐天下豪傑有以測陛下之意向而云合響應之舉不得而成矣又上書曰臣妄意國家維持之具至今日而窮而藝祖皇帝經畫天下之大指猶可恃以長久茍推原其意而變通之則恢復不足爲矣然而變通之道有三有可以遷延數十年之防有可以爲百五六十年之計有可以復開數百年之基事勢昭然而效見殊絕非陛下聰明度越百代決不能一一以聽之臣不敢泄之大臣之前而大臣拱手稱防以問臣亦姑取其大體之可言者三事以答之其一曰二聖北狩之痛蓋國家之大恥而天下之公憤也五十年之餘𨿽天下之气銷鑠頺墮不復知仇恥之當念正在主上與二三大臣振作其气以泄其憤使人人如報私仇此春秋書衛人殺州吁之意也其二曰國家之規模使天下奉規矩凖繩以從事羣臣救過之不給而何暇展布四體以求濟度外之功哉其三曰藝祖皇帝用天下之士人以易武臣之任事者故本朝以儒立國而儒道之振獨優於前代今天下之士熟爛委靡誠可厭惡正在主上與二三大臣反其道以教之作其气而養之使臨事不至乏才隨才皆足有用則立國之規模不至戾藝祖之本防而東西馳騁以定禍亂不必專在武臣也臣所以爲大臣論者其略如此書旣上帝欲官之亮笑曰吾欲爲社稷開數百年之基寧用以博一官乎亟渡江而歸日落魄醉酒與邑之狂士飲醉中戲爲大言言渉犯上一士欲中亮以其事首刑部侍何澹嘗爲考試官黜亮亮不平語數侵澹澹聞而嗛之卽繳狀以聞事下大理笞亮無完膚誣服爲不軌事聞帝知爲亮嘗陰遣左右防知其事及奏入取防帝曰秀才醉後妄言何罪之有劃其牘於地亮遂得免居無何亮家僮殺人於境適被殺者嘗辱亮父其家疑事由亮聞於官笞榜僮死而復蘇者數不服又囚亮父子於州獄而屬臺官論亮情重下大理寺丞相王淮知帝欲生亮而辛棄疾羅防髙亮才援之尢力復得不死亮自以豪俠屢遭大獄歸家益勵志讀書所學益博其學自孟子後惟推王通嘗曰研窮義理之精微辧析古今之同異原心於杪忽較理於分寸以積累爲工以涵養爲正晬面盎背則於諸儒誠有愧焉至於堂堂之陳正正之旗風雨雲雷交發而並至龍蛇虎豹變現而出沒推倒一世之智勇開拓萬世之心胸自謂差有一日之長亮意蓋指朱熹呂祖謙等云

十五年夏四月陳亮上防曰有非常之人然後可以建非常之功求非常之功而用常才出常計舉常事以應之者不待知者而後知其不濟也秦檜以和誤國二十餘年而天下之气索然無餘矣陛下慨然有削平宇內之志又二十餘年天下之士始知所向其有功於宗廟社稷者非臣區區所能誦說其萬一也髙宗皇帝春秋旣髙陛下不欲大舉驚動慈顏抑心俯首以致色養聖孝之盛書冊之所未有也今者髙宗旣已祔廟天下之英雄豪傑皆仰首以觀陛下之舉動陛下其忍使二十年間所以作天下之气者一旦而復索然乎天下不可以坐取也兵不可以常勝也驅馳運動又非年髙徳尊者之所宜也東宮居曰監國行曰撫軍陛下何以不於此時而命東宮撫軍大將軍歲巡建業使之兼統諸司盡防諸將置長史司馬以專其勞而陛下於宅憂之餘運用人才均調天下以應無窮之變此肅宗所以命廣平王之故事也兵𨿽未出而聖意振動天下之英雄豪傑靡然知所向則吾之馳驅運動亦有所憑藉矣臣請爲陛下論天下之形勢而後知江南之不必憂和議之不必守敵人之不足畏而書生之論不足憑也臣聞吳防者晉人以爲不可都而錢鏐據之以抗四鄰蓋自毗陵而外不能有也其地南有浙江西有崇山峻嶺東北則有重湖沮洳而松江震澤橫亙其前𨿽有戎馬百萬何所用之此錢鏐所恃以爲安而國家六十年都之而無外憂者也獨海道可以徑逹吳防而海道之險吳兒習舟楫者之所畏敵人能以輕師而徑至乎破人家國而止可用其輕師乎書生以爲江南不易保者是眞兒女子之論也臣嘗疑書冊不足慿故嘗一到京口建業登髙四望深識天地設險之意而古今之論爲未盡也京口連延三靣而大江橫陳江旁極目千里其勢大略如虎之出穴而非居穴之藏虎也昔人以爲京口酒可飲兵可用而北府之兵爲天下雄蓋其地勢當然而人善用之耳臣𨿽不到采石其地與京口股肱建業必有據險臨前之勢而非止於僅僅自守者也天豈使南方日限於一江之表而不使與中國而爲一哉江旁極目千里固將使謀夫勇士得以展布四體以與中國爭衡者也韓世忠頓兵八萬於山陽如老熊之當道而淮東賴以安寢此守淮東之要法也天下有變則長驅而用之耳若一一欲塹而守之分兵而據之出奇設險如兔之防窟勢分力弱反以成戎馬長驅之勢耳是以二十年間紛紛獻防以勞聖慮而卒無一成𨿽成亦不足恃者不知所以用淮東之勢者也而書生便以爲長淮不易守者是亦問道於盲之類耳自晉之永嘉以迄於隋之開皇在南方則定建業爲都更六姓而天下分裂者三百餘年南師之謀北者不知其幾北師之謀南者蓋亦凡有數耳南北通和之時則絕無而僅有未聞有如今日之岌岌然以北方爲可畏以南方爲可憂一日不和則君臣上下朝不能以謀夕也罪在於書生之不識形勢並與夫逆順曲直而忘之耳髙宗皇帝於金有父兄之仇生不能以報之則死必有望於子孫何忍以升遐之哀告之仇哉遺畱報謝三使繼遣金帛寶貨千兩連發而金人僅以一使如臨小邦聞諸道路哀祭之辭寂聊簡慢義士仁人痛切心骨豈以陛下之聖明智勇而能忍之乎意者執事之臣憂畏萬端有以誤陛下也南方之女紅積尺寸之功於機杼歲以輸敵人固已不勝其痛矣金寶之出於山澤者有限而輸諸敵人者無窮十數年後豈不就盡哉陛下何不翻然思大讐之未報尋卽位之初心大泄而一用之以與天下更始乎未聞以數千里之地而畏人者也劉淵石勒石虎苻堅皆夷羌之雄曽不能以終其世而阿固達之興於今僅八十年中原塗炭又六十年矣父子相夷之禍具在眼中而方畏爲南方之患豈不誤哉陛下倘以大義爲當正撫軍之言爲可行則當先經理建業而後使臨之今之建業非昔之建業也臣嘗登石頭鐘阜而望今也直在沙觜之傍耳鐘阜之支隴隠隠而下今行宮據其平處以臨城市之前則逼山而斗絕焉此必後世之讀山經而相宅者之所定江南李氏之所爲非有據髙臨下以乘正气而用之之意也本朝以至仁平天下不恃險以爲固而與天下共守之故因而不廢耳臣嘗問之鐘阜之僧亦能言臺城在鐘阜之側大司馬門適當在今馬軍新營之旁耳其地據髙臨下東環平岡以爲固西城石頭以爲重帶武以爲險擁秦淮淸溪以爲阻是以王气可乘而運動如意若如今城則費侯景數日之力耳曹彬之登長幹烏珠之上雨花臺皆俯瞰城市𨿽一飛鳥不能逃也臣又嘗問之守臣以爲今城不必攺作若上有北方之志則此直寄路焉耳臣疑其言𨿽大而實未切也據其地而命將出師以謀守國不使之乘正气而有爲𨿽省目前經營之勞烏知其異日不垂得而復失哉縱今歲未爲北舉之謀而爲經理建康之計以震動天下而與金絕陛下卽位之初志亦庶幾於少伸矣第非常之事非可與常人謀也陛下卽位之初喜怒哀樂是非好惡皦然如日月之在天雷動風行天下方如艸之偃惟其或失之大怯故書生得拘文執法以議其後而其眞有志者私自奮勵以求稱聖意之所在則陛下或未之知也陛下見天下之士皆不足以望淸光而書生拘文執法之說往往有驗而聖意亦少衰矣故大事必集議除授必資格才者以跅弛而棄不才者以平穏而用正言以迂闊而廢巽言以軟美而入奇論目爲橫議庸論謂有典則陛下以雄心英略委曲上下於其間遲回莫前而不敢有翻然之喜隠忍事仇而不敢奮赫斯之怒朝得一才士而暮以當路不便而逐心知爲庸人而外以人言不至而畱冺其喜怒哀樂雜其是非好惡而用依違以爲仁戒諭以爲義牢籠以爲禮關防以爲智陛下聰明自天英武蓋世而何事出此哉天下非有豪猾不可制之姦敵人非有方興未艾之勢而何必用此哉夫喜怒哀樂愛惡人主之所以鼓動天下而用之之具也而皇極之所謂無作者不使加意於其間耳豈欲如老莊所謂槁木死灰與天下爲嬰兒而後爲至治之極哉陛下二十七年之間遵養時晦示天下以樂而有親而天下歸其孝行三年之防一誠不變示天下以哀而從禮而天下服其義陛下以一身之哀樂而鼓天下以從之其驗如影響矣乙巳丙午之間敵人非無變故而陛下不獨不形諸喜而亦不泄諸機密之臣近者非常之變敵人略於奉慰而陛下不獨不形諸怒而亦不密其簡慢之文陛下不以喜怒示天下天下惡知仇敵之不可安棄其喜怒以動天下之機而欲事功之自成是閉目而欲行也小臣之得對陛下有卓然知其才者外臣之奉公陛下有隠然念其忠者而已用者旋去旣去者無路以自進是陛下不得而示天下以愛也大臣之弄權陛下旣知其有塞路者議人之多私陛下旣知其有罔我者而去之惟恐傷其意發之惟恐其悵恨而不滿是陛下不得而示天下以惡也陛下翻然思卽位之初心豈知其今日至此乎臣猶爲陛下悵念於旣往而天生英雄豈使其終老於不濟乎長江大河一防千里茍得非常之人以共之則電掃六合非難致之事也本朝以儒道治天下以格律守天下而天下之人知經義之爲常制科舉之爲正路法不得自議其私人不得自用其智而二百年之太平由此而出也至於艱難變故之際書生之智知議論之當正而不知事功之爲何物知節義之當守而不知形勢之爲何用宛轉於文法之中而無一人能自防者陛下𨿽欲得非常之人以共斯世而天下其誰肯信乎臣於戊戌之春正月丁巳嘗極論宗廟社稷大計陛下亦慨然有感於其言而卒不得一望淸光以布露其區區之誠非廷臣之盡皆見惡亦其勢然耳臣今者非以其言之小驗而再冒萬死以自陳實以宗廟社稷之大計不得不決於斯時也陛下用其喜怒哀樂愛惡之權以鼓動天下使如臣者得借方寸之地以終前書之所言而附寸名於竹帛之間不使鄧禹笑人寂寂而陛下得以發其雄心英略以與四海才臣智士共之天生英雄殆不偶然而帝王自有眞非區區小智所可附防也大略欲激帝恢復而是時帝將內禪不報由是在廷交怒以亮爲狂怪

宋史紀事本末卷二十﹤史部﹐紀事本末類﹐宋史紀事本末﹥

欽定四庫全書

宋史紀事本末卷二十一

明馮

琦原編

陳邦瞻增輯

道學崇詘

髙宗紹興元年秋七月丁亥詔贈程頤直龍圖閣制詞略曰周衰聖人之道不得其傳世之學者其欲聞仁義道徳之說孰從而求之亦孰從而聽之爾頤濳心大業髙明自得之學可信而不疑而浮僞之徒自學問文采不足表見於世乃竊借名以自售外示恬黙中實奔競使天下之士聞其風而疾之是重不幸焉朕所以振耀褒顯之者以明上之所與在此而不在彼也

六年十二月左司諌陳公輔請禁程氏學從之先是崇寧以來禁錮元祐學術帝渡江復尊尙程頤之學至是公輔上疏言今世取程頤之說謂之伊川之學相率從之倡爲大言謂堯舜文武之道傳之仲尼仲尼傳之孟軻孟軻傳之頤頤死遂無傳焉狂言怪語滛說鄙論曰此伊川之文也幅巾大袖髙視濶步曰此伊川之行也師伊川之文行伊川之行則爲賢士大夫捨此者非也誠恐士習從此大壞乞禁止之遂詔士大夫之學一以孔孟爲師庻幾言行相稱可濟時用臣僚所奏可布中外使知朕意時方召尹焞焞頤門人也公輔之意蓋有所指云

七年五月張浚薦胡安國帝召之安國聞陳公輔請禁程頤之學乃上疏曰孔孟之道不傳久矣自頤兄弟始發明之然後知其可學而至今使學者師孔孟而禁從頤學是入室而不由戶也夫頥於易因理以明象而知體用之一原於春秋見於行事而知聖人之大用諸經語孟皆發其微防而知其入徳之方則狂言怪語豈其文哉孝弟顯於家忠誠動於鄕非其道義一介不以取予則髙視濶步豈其行哉自嘉祐以來西都有邵雍程顥及其弟頥關中有張載皆以道徳名世著書立言公大夫所欽慕而師尊之及王安石蔡京等曲加排抑故其道不行願下禮官討論故事加之封爵載在祀典仍詔館閣裒其遺書羽翼六經使邪說者不得作而道術定矣疏入公輔與中丞周祕侍禦史石公揆交章論安國學術頗僻安國遂辭召命

孝宗淳熈五年春正月侍禦史謝廓然乞戒有司母以程頥王安石之說取士未幾祕書郎趙彥中復疏言科舉之文成式具在今乃祖性理之說以浮言遊詞相髙士之信道自守以六經聖賢爲師可矣而別爲洛學飾怪驚愚士風日獘人才日偸望詔執事使明知聖朝好惡所在以變士風從之

十年六月監察禦史陳賈請禁道學先是朱熹爲浙東提刑行部至臺州知州事唐仲友爲其民所訟熹劾治之仲友與宰相王淮同裏且爲姻家淮由此怨熹欲沮之風吏部尙書鄭丙上疏言近世士大夫有所謂道學者欺世盜名不宜信用帝已惑其說淮又以太府丞陳賈爲禦史賈因面對首論曰臣竊謂天下之士所學於聖人之道未嘗不同旣同矣而謂已之學獨異於人是必假其名以濟其僞者也邪正之辧誠與僞而已矣表裏相副是之謂誠表裏相違是之謂僞臣伏見近世士大夫有所謂道學者其說以謹獨爲能以踐履爲髙以正心誠意克已復禮爲事若此之類皆學者所共學也而其徒乃謂已獨能之夷考其所爲則又大不然不幾於假其名以濟其僞者耶臣願陛下明詔中外痛革此習每於聽納除授之間考察其人擯斥勿用以示好惡之所在庻幾多士靡然向風言行表裏一岀於正無或肆爲詭異以干治體實宗杜無疆之福蓋指熹也帝從之由是道學之名貽禍於世後直學士院尢袤以程氏之學爲賈所攻言於帝曰道學者堯舜所以帝禹湯文武所以王周公孔孟所以設教近立此名詆訾士君子故臨財不茍得所謂廉介安貧守道所謂恬退擇言顧行所謂踐履行已有恥所謂名節皆目之爲道學此名一立賢人君子欲自見於世一舉足且入其中俱無所免此豈盛世所宜有願循名責實聽言觀行人情庻不懷於疑似帝曰道學豈不美之名正恐假托爲姦眞僞相亂爾

十五年六月除朱熹爲兵部郎官先是熹以周必大薦爲江西提刑入奏事或要於路曰正心誠意之論上所厭聞愼勿復言熹曰吾平生所學惟此四字豈可隠黙以欺吾君乎及入對上迎謂之曰久不見卿卿亦老矣浙東之事朕自知之今當處卿以淸要不復以州縣煩卿奬諭甚渥遂除兵部郎官熹以足疾乞祠兵部侍郎林栗與熹論易西銘不合遂論熹本無學術徒竊張載程頤之緒餘爲浮誕宗主謂之道學妄自推尊所至輒攜門生數十人習爲春秋戰國之態妄希孔孟歷聘之風繩以治世之法則亂人之首也今采其虛名俾之入奏將置朝列以次收用而熹聞命之初遷延道途邀索髙價門徒疊爲遊說政府許以風聞然後入門旣經陛對得防除郎而輒懷不滿傲睨累日不肯供職是豈程頥張載之學教之然也望將熹停罷以爲事君無禮者之戒帝謂栗言過當而大臣畏栗之彊莫敢深論乃命熹依舊江西提刑周必大言熹上殿之日足疾未瘳勉彊登對帝曰朕亦見其跛曵太當博士葉適上疏曰考栗劾熹之辭始末參驗無一實者特發其私意而遂忘其欺耳至於其中謂之道學一語利害所系不獨於熹蓋自昔小人殘害忠良率有指名或以爲好名或以爲立異或以爲植黨近又剏爲道學之目鄭丙倡之陳賈和之居要津者宻相付授見士大夫有稍慕潔修者輒以道學之名歸之以爲善爲玷缺以好學爲已愆相與指目使不得進於是賢士惴栗中材解體銷聲滅影穢徳垢行以避此名往日王淮表裏臺諌陰廢正人蓋用此術栗爲侍從無以逹陛下之徳意志慮而更襲用鄭丙陳賈宻相付授之說以道學爲大罪文致語言逐去一熹固未甚害第恐自此遊詞無實讒言橫生良善受禍何所不有伏望陛下正紀綱之所在絕欺罔於旣形摧折暴橫以扶善類奮發剛斷以慰公言疏入不報詔熹仍赴江西熹力辭不赴

光宗紹熈元年二月殿中侍禦史劉光祖入對言近世是非不明則邪正互攻公論不立則私情交起此固道之消長時之否泰而實國家之禍福社稷之存亡系焉甚可畏也本朝士大夫學術最爲近古初非有彊國之術而國勢尊安根本深厚咸平景徳之間道臻皇極治保太和至於慶曆嘉祐盛矣不幸而壞於熈丰之邪說疎棄正士招徠小人幸而元祐君子起而救之末流大分事故反覆紹聖元符之際羣凶得志絕滅綱常其論旣勝其勢旣成崇觀而下尙復何言臣始至時聞有譏貶道學之說而實未覩朋黨之分中更外艱去國六載已憂兩議之各甚而恐一旦之交攻也逮臣復來其事果見因惡道學乃生朋黨因生朋黨乃罪忠諫夫以忠諫爲罪其去紹聖幾何陛下卽位之初凡所進退率用人言初無好惡之私豈以偏黨爲主而一歲之內斥逐紛紛往往納忠之言謂爲沽名之舉事勢至此循黙乃宜循黙成風國家安賴臣欲息將來之禍故不憚反覆以陳伏兾聖心豁然永爲皇極之主使是非由此而定邪正由此而別公論由此而明私意由此而熄道學之譏由此而消朋黨之迹由此而冺則生靈之幸社稷之福也不然相激相勝展轉反覆爲禍無窮臣實未知稅駕之所帝下其章讀者至於流涕

寧宗慶元元年六月右正言劉徳秀請考核道學眞僞從之先是上在嘉府黃裳爲嘉王府翊善光宗諭之曰嘉王進學皆卿之功裳謝曰若欲進徳修業追迹古先王則須尋天下第一等人物光宗問爲誰裳以朱熹對直講彭年因講魯荘公不能制其母雲母不可制當制其侍禦僕從上問此誰之說對曰朱熹說也自後每講必問熹說如何及上卽位宰相趙汝愚首薦熹遂自潭州召爲煥章閣待制兼侍講熹在道聞近習已有用事者卽具奏言幸門一開其獘將不可復塞及至每進講務積誠意以感動上心上亦稍稍嘉納焉熹復奏疏極言陛下卽位未能旬月而進退宰臣移易臺諌皆出陛下之獨斷中外咸謂左右或竊其柄臣恐主威下移求治反亂矣時韓侂冑方用事熹意蓋指侂冑也侂冑由此大恨使優人峩冠濶防象大儒戲於上前因乘間言熹迂濶不可用遂出內批罷熹經筵除宮觀熹去侂冑益無忌憚矣其黨復爲言凡相與異者皆道學之人也陰疏姓名授之俾以次斥逐或又爲言以道學目之則有何罪當名曰僞學由是有僞學之目善類皆不自安至是徳秀上言曰邪正之辧無過於眞與僞而已彼口道先王之言而行如市人所不爲在興王之所必斥也昔孝宗鋭意恢復首務核實凡言行相違者未嘗不深知其姦臣願陛下以孝宗爲法考核眞僞以辧邪正詔下其章於是博士孫元卿袁燮國子正陳武皆罷司業汪逵入札子辯之徳秀以逵爲狂言亦被斥秋七月禦史中丞何澹上疏言紹興間諌臣陳公輔嘗言程頤王安石之學皆有尙同之獘髙宗皇帝親灑宸翰有曰學者當以孔孟爲師臣願陛下以髙宗之言風勵天下使天下皆師孔孟有志於學者不必自相標榜使眾人得而指目亦不必以同門之故更相庇護是者從其爲是非者從其爲非朝廷亦惟是之從惟善之取而無彼此異同之別聽言而觀行因名而察實錄其眞而去其僞則人知勉勵無敢飾詐以求售士風純而國是定將必由此上是之詔榜於朝堂旣而吏部郎官糜師旦復請考核眞僞被遷左司員外郎又有張貴模者指論太極圖亦被賞擢何澹復上疏言在朝之臣大臣旣熟知其邪迹然亦不敢白髮以招報復之禍望明詔大臣去其所當去者

二年二月以端明殿學士葉翥知貢舉翥與劉徳秀奏言僞學之魁以匹夫竊人主之柄鼓動天下故文風未能丕變乞將語錄之類盡行除毀故是科取士稍涉義理者悉皆黜落六經語孟中庸大學之書爲世大禁淮西總領張釡上言邇者僞學盛行賴陛下聖明斥罷天下皆洗心滌慮不敢爲前日之習願明詔在位之臣上下堅守勿變毋使僞言僞行乘間而入以壞旣定之規模乃除釡尙書左司郎官八月申嚴道學之禁時中書舍人汪義端引唐李林甫故事以僞學之黨皆名士欲盡除之帝頗知其非乃詔臺諌給捨論奏不必更及舊事務在平正以副朕建中之意詔下韓侂冑及其黨皆怒劉徳秀遂與禦史張伯垓姚愈等上疏言自今舊姦宿惡或滋長不悛臣等不言恐悞陛下之用人且俟其敗壞國事如前日而後言則徒有噬臍之悔願下此章播告中外令舊姦知朝廷紀綱尙在不致放肆從之自是侂冑與其黨攻治之志愈急矣太常少卿胡紘上言比年以來僞學猖獗圖爲不軌動搖上皇詆誣聖徳幾至大亂賴二三大臣臺諌出死力而排之故元惡殞命羣邪屏迹自禦筆有救偏建中之說或者誤認天意急於奉承倡爲調停之議取前日僞學之姦黨次第用之以兾幸其他日不相報復往者建中靖國之事可以爲戒遂詔僞學之黨宰執權住進擬大理司直邵褎然言三十年來僞學顯行塲屋之權盡歸其黨乞詔大臣審察其所學詔僞學之黨勿除在內差遣已而言者又論僞學之禍乞鑑元祐調停之說杜其根原遂有詔監司帥守薦舉攺官並於奏牘前聲說非僞學之人防鄕試漕司前期取家狀必令書以不是僞學字撫州推官柴中行獨申漕司云自幼習易讀程氏易傳未委是與不是僞學如以爲僞不願考校士論壯之十二月削祕閣修撰朱熹官熹家居自以防累朝知遇之恩且尙帶從臣職名義不容黙乃艸封事數萬言陳姦邪蔽主之禍子弟諸生更進疊諌以爲必且賈禍熹不聽蔡元定請以蓍決之遇遁之同人熹黙然取槁焚之遂六奏力辭職名詔仍充祕閣修撰時臺諌皆韓侂冑所引洶洶爭欲以熹爲奇貨然無敢先發者胡紘未逹時嘗謁熹於建安熹待學子惟脫粟飯遇紘不能異也紘不悅語人曰此非人情只雞鬥酒山中未爲乏也及是爲監察禦史乃鋭然以擊熹自任物色無所得經年醖釀章疏乃成防攺太常少卿不果有沈繼祖者爲小官時嘗采摭熹語孟之語以自售至是以追論程頤得爲禦史紘以疏艸授之繼祖謂可立致富貴遂論熹剽竊張載程頤之緒餘寓以喫菜事魔之妖術簧鼓後進張浮駕誕私立品題收召四方無行義之徒以益其黨伍潛形匿迹如鬼如魅乞加少正卯之誅以爲欺君罔世污行盜名者之戒其徒蔡元定佐熹爲妖乞編管別州詔熹落職罷祠竄元定於道州已而選人余嚞上書乞斬熹以絕僞學謝深甫抵其書子地獲免

三年十一月知綿州王沇上疏乞置僞學之籍仍自今曾受僞學舉薦關陞及刑法廉吏自代之人並令省部籍記姓名與閒慢差遣從之於是僞學逆黨得罪著籍者宰執則有趙汝愚畱正周必大王藺等四人待制以上則有朱熹徐誼彭年陳傅良薛叔似章頴鄭湜樓鑰林大中黃由黃黼何異孫逢吉等十三人余官則有劉光祖呂祖儉葉適楊芳項安世李沈有開曾三聘遊仲鴻吳獵李祥楊簡趙汝讜趙汝談陳峴範仲黼汪逵孫元卿袁燮陳武田澹黃度張體仁蔡幼學黃灝周南吳柔勝王厚之孟浩趙鞏白炎震等三十一人武臣則有皇甫斌範仲壬張致遠等三人士人則有楊宏中周端朝張道林仲麟蔣傅徐範蔡元定呂祖泰等八人共五十九人

四年五月諌議大夫姚愈復上言近世行險徼幸之徒倡爲道學之名聾瞽愚俗權臣力主其說結爲死黨陛下取其罪魁之顯然者止從竄免余悉不問所以存全之意可謂至矣柰何習之深者怙惡不悛日懷怨望反以元祐黨籍自比臣願特降明詔播告天下使中外曉然知邪正之實庶姦僞之徒不至假借疑似以盜名欺世帝從之爲下詔戒飭

六年三月朱熹卒將塟右正言施康年言四方僞徒聚於信上欲送僞師之塟防聚之間非妄談時人短長則謬議時政得失乞下守臣約束從之

嘉泰二年二月弛僞學黨禁時韓侂冑已厭前事張孝伯謂之曰不弛黨禁恐後不免報復之禍侂冑然之故有此令

嘉定四年十二月著作郎李道傳上奏言孔孟旣沒正學不明漢唐非無儒者然於聖門大學之道或語之而未近或近之而未眞理未能盡窮義未能盡精施之於事未能盡得其當故千數百年之間𨿽有隨時以就功名之臣不過極其天資力分之所止而已治不如古職此之由至於本朝河洛之間大儒並出於是孔孟之學復明於世用𨿽未究功則已多近世儒者又得其說而推明之擇益精語益詳凢學者修已接物事君臨民之道本末精粗殆無餘蘊誠使此學益行則人才眾多朝廷正而天下治矣往者權臣顧以此學爲禁十數年間士气日衰士論日卑士風日壞識者憂之今其禁𨿽除而獨未嘗明示天下以除之之說臣竊謂當世先務莫要於此今有人焉入則順於親岀則信於友上則不欺其君下則不欺其民義不可進不肯茍進以易其終身之操義不可生不忍茍生以害其本心之徳誠得此等人布滿中外平居可任緩急可恃豈非陛下所願哉如此等人豈皆天資知而行之非學不可然則學術成人才非今日最要之務乎臣願陛下特岀明詔崇尙此學指言前日所禁之誤使天下曉然知聖意所在君臣上下同此一心感應之機捷於影響此詔一下必有振厲激昻以副陛下作成之意者臣聞學莫急於致知致知莫大於讀書書之當讀者莫出於聖人之經經之當先者莫要於大學論語孟子中庸之篇故侍講朱熹有論語孟子集注大學中庸章句或問學者傳之所謂擇之精而語之詳者於是乎在臣願陛下詔有司取是四書頒之太學使諸生以次誦習俟其通貫浹洽然後次第以及諸經務求所以教育天下人才爲國家用臣聞紹興中從臣胡安國嘗欲有請於朝乞以邵雍程顥程頤張載四人春秋從祀孔子之廟淳熈中學官魏掞之亦言宜罷王安石父子勿祀而祀顥頤兄弟厥後𨿽詔罷安石之子雱而他未及行儒者相與論說謂宜推而上之以及二程之師周惇頥臣願陛下詔有司考安國掞之所嘗言者議而行之上以彰聖朝崇儒正學之意下以示學者所宗其所益甚大其所關甚重非特以補祀典之缺而已陛下不以臣言爲迂誠能下除禁之詔頒四者之書定諸儒之祀三事旣行人心興起當見天下之才日盛一日天下之治嵗加一嵗其或不然臣請伏妄言之罪防西府中有不喜道學者未及施行

九年春正月潼川府路提防刑獄魏了翁狀奏臣竊見故虞部郎中周惇頥嘗爲合州僉書判官州事不經其手吏不敢決茍下之民不肯從蜀之賢人君子莫不喜稱之其流風所漸迄今未冺士競講學民知向風春秋奉嘗有永勿替臣始到官嘗遣吏卽其祠而用幣焉退復惟念是特惇頥所以施諸一方見諸行事之一二耳蓋自周衰孔孟氏更秦漢魏晉隋唐學者無所宗主支離泮渙莫適其歸醇質者滯於呫嗶訓詁儁爽者溺於記覽詞章言理則淸虛寂滅之歸論事則功利智術之尙誣民惑世至於淪浹肌髓不可救藥惇頥獨乎百世之下窮探造化之賾建圖著書闡幽抉祕卽斯人日用常行之際示學者窮理盡性之歸使誦其遺言者始得以曉然於洙泗之正傳而知世之所謂學非滯於俗師則淪於異端蓋有不足學者於是河南程顥程頤親得其傳而聖學益以大振𨿽三人於時皆不及大用而其嗣往聖開來哲發天理正人心使孔孟絕學獨盛於本朝而超岀乎百代功用所系治理所關誠爲不小臣愚欲望聖慈先將惇頥特賜美謚其於表章風厲蓋非小補詔下太常定議

十三年追謚周惇頥曰元程顥曰純程頥曰正從魏了翁任希夷之請也

理宗寶慶三年春正月詔曰朕觀朱熹集注大學論語孟子中庸發揮聖賢蘊奧有補治道朕方勵志講學緬懷典刑深用嘆慕可特贈熹太師追封信國公三月朱熹子工部侍郎朱在入對言人主學問之要帝曰先卿中庸序言之甚詳朕讀之不釋手恨不與之同時紹定二年九月攺封朱熹徽國公用鄒兗例也

淳祐元年春正月甲辰詔曰朕惟孔子之道自孟軻後不得其傳至我朝周惇頥張載程顥程頥眞見實踐深探聖域千載絕學始有指歸中興以來又得朱熹精思明辧折衷融防使大學論孟中庸之書本末洞徹孔子之道益以大明於世朕每觀五臣論著啟沃良多今視學有日其令學官列諸從祀以副朕崇奬儒先之意尋以王安石謂天變不足畏祖宗不足法人言不足卹爲萬世罪人豈宜從祀孔子其黜之丙午封周惇頥爲汝南伯張載郿伯程顥河南伯程頤伊陽伯戊申視太學謁孔子遂禦崇化堂命祭酒曹觱講禮記大學篇諸生推恩錫帛有差制道統十三贊就賜國子監宣示諸生復親書朱熹白鹿洞學規賜焉按宋世道學之傳自周惇頥始惇頥授之程顥及其弟頤而其學始盛同時張載邵雍與顥兄弟實相師友𨿽立言各成一家至澤於仁義道徳不求同而自不能異程氏之門人則謝良佐遊酢楊時尹焞最著時傳之羅從彥從彥傳之李侗朱熹受學於侗熹出而程氏所傳之學始發明無遺蘊其與熹同時而志同道合者爲張栻呂祖謙持論異者爲陸九齡兄弟今自惇頥而下略采師友淵源所自以見一代道脈之大較云周惇頥字茂叔道州營道人自少信古好義以名節自砥礪奉已甚約饘粥或不給而亦曠然不以爲意黃庭堅稱其人品甚髙胸中灑落如光風霽月廉於取名而鋭於求志薄於徼福而厚於得民菲於奉身而燕及防陋於希世而尙友千古好讀書雅意林壑不爲人事窘束世故拘牽不由師傳黙契道體嘗著太極圖說明天理之根原究萬物之終始其說曰無極而太極太極動而生陽動極而靜靜而生陰靜極復動一動一靜互爲其根分陰分陽兩儀立焉陽變陰合而生水火木金土五气順布四時行焉五行一陰陽也陰陽一太極也太極本無極也五行之生也各一其性無極之眞二五之精妙合而凝乾道成男坤道成女二气交感化生萬物萬物生生而變化無窮焉惟人也得其秀而最靈形旣生矣神發知矣五性感動而善惡分萬事岀矣聖人定之以中正仁義而主靜立人極焉故聖人與天地合其徳日月合其明四時合其序鬼神合其吉防君子修之吉小人悖之防故曰立天之道曰陰與陽立地之道曰柔與剛立人之道曰仁與義又曰原始反終故知死生之說大哉易也斯其至矣又著通書四十篇發明太極之蘊序者謂其言約而道大文質而義精得孔孟之本原大有功於學者程顥程頤受業每令尋孔顏樂處所樂何事顥嘗曰自再見周茂叔後吟風弄月以歸有吾與防也之意侯師聖學於程頤未悟因見惇頥惇頥畱與對榻夜談越三日乃還程頤驚異之曰非從周茂叔來耶其善開發人類此學者稱爲濂溪先生程顥字伯淳河南人顥資稟旣異而充養有道純粹如精金溫潤如良玉寛而有制和而不流胸懷洞然徹視無間極其徳美非形容所可及自十五六時聞周茂叔論道遂厭科舉之學慨然有求道之志未知其要泛濫於諸家岀入於老釋者幾十年返求之六經而後得之知盡性至命必本於孝弟窮神知化由通於禮樂辧異端似是之非開百代未明之惑秦漢而下未有臻斯理也謂孟子而聖學不傳以興起斯文爲己任其言曰道之不明異端害之也昔之害近而易知今之害深而難見昔之惑人也乘其迷暗今之入人也因其髙明自謂之窮神知化而不足以開物成務言爲無不周徧實則外於倫理窮深極防而不可以入堯舜之道天下之學非淺陋固滯則必入於此是皆正路之蓁蕪聖門之蔽塞辟之而後可以入道其卒也文彥博題其墓曰明道先生弟頥序之曰周公聖人之道不行孟軻死聖人之道不傳道不行百世無善治學不傳千載無眞儒無善治士猶得以明夫善治之道以淑諸人以傳諸後無眞儒則天下貿貿焉莫知所之人欲肆而天理滅矣先生生乎千百年之後得不傳之道於遺經以興起斯文爲己任辧異端辟邪說使聖人之道煥然復明於世蓋自孟子之後一人而已然學者於道不知所向則孰知斯人之爲功不知所至則孰知斯名之稱情也哉程頤字正叔自幼非禮不動其爲學之要曰涵養須用敬進學則在致知嘗作顏子好學論曰聖人之門其徒三千獨稱顏子爲好學夫詩書六藝七十子非不習而通也然則顏子所好者何學也學以至聖人之道也聖人可學而至歟曰然學之道如何曰天地儲精得五行之秀者爲人其本也貞而靜其未發也五性具焉曰仁義禮智信形旣生矣外物觸其形而動於中矣其中動而七情岀焉曰喜怒哀樂愛惡欲情旣熾而益蕩其性鑿矣是故覺者約其情使合於中正其心養其性故曰性其情愚者則不知制之縱其情而至於邪僻牿其性而亡之故曰情其性凡學之道正其心養其性而已中正而誠則聖矣君子之學必先明諸心知所養然後力行以求其至所謂自明而誠也故學必盡其心盡其心則知其性知其性反而誠之聖人也故洪範曰思曰睿睿作聖誠之之道在乎信道篤信道篤則行之果行之果則守之固仁義忠信不離於心造次必於是顚沛必於是岀處語黙必於是久而弗失則居之安動容周旋中禮而邪僻之心無自生矣故顏子所事則曰非禮勿視非禮勿聽非禮勿言非禮勿動仲尼稱之則曰得一善則拳拳服膺而勿失之矣又曰不遷怒不貳過有不善未嘗不知知之未嘗復行也此其好之之篤學之之道也視聽言動皆禮矣所異於聖人者蓋聖人則不思而得不勉而中從容中道顏子則必思而後得必勉而後中故曰顏子之與聖人相去一息孟子曰充實而有光輝之謂大大而化之之謂聖聖而不可知之謂神顏子之徳可謂充實而有光輝矣所未至者守之也非化之也以其好學之心假之以年則不日而化矣故仲尼曰不幸短命死矣蓋傷其不得至於聖人也所謂化之者入於神而自然不思而得不勉而中之謂也孔子曰七十而從心所欲不逾矩是也或曰聖人生而知者也今謂可學而至豈有稽乎曰然孟子曰堯舜性之也湯武反之也性之者生而知之者也反之者學而知之者也後人不逹以爲聖本生知非學可至而爲學之道遂失不求諸已而求諸外以慱聞彊記巧文麗詞爲工榮華其言鮮有至於道者則今之學與顏子所好異矣頥所著惟易傳爲成書尹焞謂頥踐履皆易作傳只是因而寫成其自序曰易變易也隨時變易以從道也其爲書也廣大悉備將以順性命之理通幽明之故盡事物之情而示開物成務之道也聖人之憂患後世可謂至矣去古𨿽逺遺經尙存然而前儒失意以傳言後學誦言而忘味自秦而下蓋無傳矣予生千餘載之後悼斯文之堙晦將俾後人沿流而求源此傳所以作也易有聖人之道四焉以言者尙其辭以動者尙其變以制者尙其象以卜筮者尙其占吉防消長之理進退存亡之道備於辭推詞考卦可以知變象與占在其中矣君子居則觀其象而玩其辭動則觀其變而玩其占得於辭不達其意者有矣未有不得於辭而能通其意者也至防者理也至著者象也體用一原顯防無間觀防通以行其典禮則辭無所不備故善學者求言必自近易於近者非知言者也予所傳者辭也由辭以得意則在乎人焉遊酢楊時從頤學一日頤坐而瞑目久之覺曰二子猶在此乎日暮矣姑就捨二子出門外雪深尺餘其師道尊嚴如此張載字子厚鳯翔人少孤無所不學喜談兵當康定用兵時慨然以功名自許上書謁範仲淹仲淹一見知其遠欲成就之告之曰儒者自有名教何事於兵因勸讀中庸載讀其書𨿽愛之猶以爲未足也又訪之釋老之書反求之六經嘉祐初見二程於京師共語道學渙然自信曰吾道自足何事旁求乃盡棄異學淳如也熈寧中被召以事辭歸築室南山下獘衣蔬食專精治學以知人而不知天求爲賢人而不求爲聖人自秦漢以來學者之大獘也故終日危坐一室左右簡編俯而讀仰而思有得則識之或中夜起坐取燭以書其志道精思未始須防息也嘗以定性之學問於程顥顥答書曰承諭定性未能不動猶累於外物所謂定者動亦定靜亦定無將迎無內外茍以外物爲外牽已而從之是以已性爲有內外也且以性爲隨物於外則當其在外時何者爲在內是有意於絕外誘而不知性之無內外也旣以內外爲二本則又烏可遽語定哉夫天地之常以其心普萬物而無心聖人之常以其情順萬事而無情故君子之學莫若廓然而大公物來而順應易曰貞吉悔亡憧憧往來朋從爾思茍規規於外誘之除將見滅於東而生於西也非惟日之不足顧其端無窮不可得而除也人之情各有所蔽故不能適道大率患在於自私而用智自私則不能以有爲爲應迹用智則不能以明覺爲自然今以惡外物之心而求照無物之地是反鑑而索照也易曰艮其背不獲其身行其庭不見其人孟氏亦曰所惡於智者爲其鑿也與其非外而是內不若內外之兩忘也兩忘則澄然無事矣無事則定定則明明則尙何應物之爲累哉聖人之喜以物之當喜聖人之怒以物之當怒是聖人之喜怒不系於心而系於物也是則聖人豈不應於物哉烏得以從外者爲非而更求在內者爲是也今以自私用智之喜怒而視聖人喜怒之正爲如何哉夫人之情易發而難制者惟怒爲甚第能於怒時遽忘其怒而觀理之是非亦可見外誘之不足惡而於道亦思過半矣載得之大悅載所著有西銘正防而西銘最爲一時儒者所服其言曰乾稱父坤稱母予玆藐焉乃混然中處故天地之塞吾其體天地之帥吾其性民吾同胞物吾與也大君者吾父母宗子其大臣宗子之家相也尊髙年所以長其長慈孤弱所以幼其幼聖其合徳賢其秀也凡天下疲癃殘疾惸獨鰥寡吾兄弟顚連而無告者也於時保之子之翼也樂且不憂純乎孝者也違曰悖徳害仁曰賊濟惡者不才其踐形惟肖者也知化則善述其事窮神則善繼其志不愧屋漏爲無忝存心養性爲匪懈惡防酒崇伯子之顧養育英才頴封人之錫類不弛勞而底豫舜其功也無所逃而待烹申生其恭也體其受而歸全者參乎勇於從而順令者伯奇也富貴福澤將以厚吾之生也貧賤憂戚庸玉汝於成也存吾順事沒吾寧也楊時嘗問程頤曰西銘言體而不及用恐其流遂至於兼愛頤答曰西銘推理以存義廣前聖所未發與性善養气之論同功豈墨氏之比哉西銘明理一而分殊墨氏則二本而無分二本之獘私間而失仁無分之獘兼愛而無義分立而推理一以止私勝之流仁之方也無別而迷兼愛以至無父之極義之賊也子比而同之過矣且欲使人推而行之本爲用也反謂不及不亦異乎邵雍字堯夫範陽人少篤學堅苦刻厲冬不鑪夏不扇臥不就枕席者數年嘗以爲學者之患在於好惡先成乎心而挾其私智以求於道則蔽於所好而不得其眞故其求之至於四方萬里之逺天地陰陽屈伸消長之變無所不通而必折於聖人𨿽深於象數先見黙識未嘗以自名也其學純一而不雜居之而安行之而成平易渾大不見圭角其自得深矣程顥初侍其父識雍論議終日退而嘆曰堯夫內聖外王之學也雍自著無名公傳曰無名公生於冀方老於豫方年十嵗求學於里人遂盡里人之情已之滓十去其二三矣年二十求學於鄕人遂盡鄕人之情已之滓十去其三四矣年三十求學於國人遂盡國人之情已之滓卞去其五六矣年四十求學於古今遂盡古今之情已之滓十去其八九矣五十求學於天地遂盡天地之情欲求已之滓無得而去矣始則里人疑其僻問於鄕人曰斯人善與人羣安得謂之僻旣而鄕人疑其泛問於國人曰斯人不妄與人交安得謂之泛旣而國人疑其陋問於四方之人曰斯人不器安得謂之陋旣而四方之人又疑之質之於古今之人終始無可與同者又考之於天地天地不對當是時也四方之人迷亂不復得知因號爲無名公無名者不可得而名也凡物有形則可器可器斯可名然則斯人無體乎曰有體有體而無迹者也斯人無用乎曰有用有用而無心者也夫有迹有心者斯可得而知也無迹無心者𨿽鬼神亦不可得而知不可得而名而況於人乎故其詩曰思慮未起鬼神莫知不由乎我更由乎誰能造萬物者天地也能造天地者太極也太極者其可得而知乎故彊名之曰太極太極者其無名之謂乎謝良佐字顯道上蔡人初見程顥受學甚篤後又事程頤頤嘗指良佐謂朱公掞曰此人爲切問近思之學或問良佐太虛無盡心有止安得合一曰心有止只爲用若不用則何止問子莫不用否曰是聖人便不用當初曾發此語被伊川一語壞卻二十年曾往見伊川伊川曰近日事如何對曰天下何思何慮伊川曰是則是有此理髮得太早問當初發此語時如何曰見得是事經時無他念接物亦應得去問如此卻何故被一語轉卻曰當了須有不透處當初若不得他一語救拔便入禪家去矣伊川直是善鍛鏈人旣說又卻道恰好著工夫也遊酢字定夫建陽人初以文學知名於時程頤一見謂其資可適道時程顥知扶溝縣兄弟方以倡明道學爲己任設庠序聚邑人子弟教之召酢職學事酢欣然往從之得其防言於是盡棄其學學焉呂居仁曰定夫後更學禪居仁嘗以書問之答曰佛書所說世儒亦未深考往年嘗見伊川云吾之所攻者迹也然迹安從岀哉要之此事須親至此地方能辧其同異不然難以口舌爭也尹焞字彥明洛陽人從程頤學頤教人專以敬以直內爲本焞獨能力行之嘗言伊川教人只是專令用敬以直內若用此理則百事不敢輕爲不敢妄作不愧屋漏矣習之旣久自然有所得也往年先生自涪陵歸日往見之一日讀易至敬以直內處因問不習無不利時則更無堵當更無計較也耶先生深以爲然且曰不易見得如此且更涵養不可輕說楊時字中立將樂人初舉進士得官聞二程之學卽往從之程顥見時甚喜每言曰楊君最防得容易及歸送之出門謂坐客曰吾道南矣時歸閒居累年沈浸經書推廣師說窮探力索務極其趣涵畜廣大而不敢輕自肆也學者稱爲山先生羅從彥字仲素南劍人初爲愽羅主簿聞楊時得程氏之學慨然慕之及時爲蕭山令從彥徒步往學見時三日卽驚汗浹背曰不至是幾虛過一生矣旣卒業歸築室山中絕意仕進學者稱爲豫章先生從彥嘗與人論士行曰周孔之心使人明道學果能明道則周孔之心深自得之三代人才得周孔之心而明道者多故視死生去就如寒暑晝夜之移而忠義行之者易至漢唐徒以經術古文相尙而失周孔之心明道者寡故視死生去就如萬鈞九鼎之重而忠義行之者難又曰士之立朝要以正直忠厚爲本正直則朝廷無過失忠厚則天下無嗟怨其議論醇正類此李侗字願中劍浦人初受學於羅從彥從彥令於靜中看喜怒哀樂未發前气象而求所謂中者久之於天下之理該攝洞貫以次融釋各有條序退居山中謝絕世故凡四十年其接後學答問不倦嘗云學之道不在多言但黙坐澄心體認天理自見學者稱爲延平先生朱熹字元晦新安人父松與籍溪胡憲白水劉勉之屏山劉子翚三人者善松疾革命熹父事此三人且稟學焉子翚嘗告熹曰吾於易得入徳之門所謂不遠復者吾三字符也旣而熹復受學於李侗侗亦父友也熹言自見李先生爲學始就平實乃知向者從事釋老之說皆非侗與人書曰元晦初從謙開善處下工夫來故皆就裏面體認今旣論難見儒者路脈極能指其差誤之處自見羅先生來未有如此者且別無他事一味潛心於此初講學時頗爲道理所縛今漸能融釋於日用處一意下工夫若於此漸熟則體用合矣此道理全在日用處熟若靜處有而動處無卽非矣熹生平於書無所不讀於義理無所不究極而其綱領樞要則在中庸未發一語先後與張栻論之最詳其言曰人之一身知覺運用莫非心之所爲則心者固所以主於身而無動靜語黙之間者也然方其靜也事物未至思慮未萌而一性渾然道理全具其所謂中是乃心之所以爲體而寂然不動者也及其動也事物交至思慮萌焉則七情疊用各有攸主其所謂和是乃心之所以爲用感而遂通者也然性之靜也而不能不動情之動也而必有節焉是則心之所以寂然感通周流貫徹而體用未始相離者也然人有是心而或不仁則無以著此心之妙人𨿽欲仁而或不敬則無以致求仁之功蓋心主乎一身而無動靜語黙之間是以君子之於敬亦無動靜語黙而不用其力焉未發之前是敬也固已主乎存養之實已發之際是敬也又常行於省察之間方其存也思慮未萌而知覺不昧是則靜中之動復之所以見天地之心也及其發也事物紛糾而品節不差是則動中之靜艮之所以不獲其身不見其人也有以主乎靜中之動是以寂而未嘗不感有以察乎動中之靜是以感而未嘗不寂寂而常感感而常寂此心之所以周流貫徹而無一息之不仁也然則君子之所以致中和而天地位萬物育者在此而已蓋主於身而無動靜語黙之間者心也仁則心之道而敬則心之眞也此徹上徹下之道聖賢之本統明乎此則性情之中中和之玅可一言而盡矣熹門人黃幹狀熹行曰道之正統待人而後傳自周以來任傳道之責得統之正者不過數人而能使斯道章章較著者一二人而止耳由孔子而後曾子子思繼其防至孟子而始著由孟子而後周程張子繼其絕至先生而始著蓋千有餘年之間孔孟之徒所以推明是道者旣已煨燼殘闕離析穿鑿蠧壞之後扶持植立厥功偉然未及百年踳駁尢甚先生岀而自周以來聖賢相傳之道一旦豁然如日中天昭晰呈露起斯文於將墜覺來裔於無窮𨿽與天壤俱敝可也張栻字敬夫廣漢人栻頴悟夙成父浚愛之自幼學所教莫非仁義忠孝之實長從胡宏仁仲問程氏學宏一見知其大器卽以孔門論仁親切之防告之栻退而思若有得焉以書質之宏宏喜曰聖門有人矣栻益自勵以古聖賢自期作希顏錄一篇蚤夜觀省以自警策爲人表裏洞然勇於從義無毫髮滯吝朱熹每言己之學乃銖積寸累而成如敬夫則大本卓然先有見者也栻嘗有言曰學莫先於義利之辧義者本心之所當爲而不能自己非有所爲而爲之者也一有所爲而爲則皆人欲非天理矣學者稱爲南軒先生呂祖謙字伯恭婺州人其學本之家庭有中原文獻之傳長從汪應辰林之奇胡憲遊而友張栻朱熹學以關洛爲宗旁稽載籍心平气和不立崖異少卞急一日誦孔子躬自厚而薄責於人之言忽覺平時忿渙然冰釋朱熹嘗言學如伯防方是能變化气質其所講畫將以開物成務旣臥病而任重道逺之志不衰居家之政皆可以爲後世法祖謙嘗與朱熹書曰學者須是專心致志絕利之原凝聚停畜方始收拾得上又與張栻書曰從前病痛良以嗜欲粗薄故卻欠克治經歷之功思慮稍少故卻欠操存澄定之力積畜未厚而發用太遽涵泳不足而談說有餘其自克治如此學者稱爲東萊先生陸九淵字子靜金谿人少有異稟三四嵗時侍父賀行遇事物必致問一日忽問天地何所窮際父笑而不答遂深思至忘寢食嘗讀書至宇宙二字忽大省曰宇宙內事卽已分內事已分內事卽宇宙內事又曰宇宙便是吾心吾心卽是宇宙千萬世之前有聖人岀焉同此心同此理也千萬世之後有聖人岀焉同此心同此理也東海有聖人出焉同此心同此理也西南北海有聖人岀焉同此心同此理也初九淵之兄九韶嘗有書與朱熹論太極圖說非正曲加扶掖終爲病根意謂不當於太極上更加無極二字熹答云不言無極則太極同於一物而不足以爲萬化根本不言太極則無極淪於空寂而不能爲萬化根本又曰無極只是無形太極只是有理九韶不以爲然詆濂溪不已九淵乃復與熹書爲申其辧略曰易之大傳曰形而上者謂之道又曰一陰一陽之謂道一陰一陽已是形而上者況太極乎極者中也言無極則是名無中也豈宜以無極字加太極之上無極二字出於老子聖人之書無有也熹答曰大傳旣曰形而上者謂之道矣而又曰一陰一陽之謂道此豈眞以陰陽爲形而上者哉正所以見一陰一陽𨿽屬形气然其所以一陰而一陽者是乃道體之所爲也故謂道體之至極則謂之太極謂太極之流行則謂之道𨿽名二物實無兩體周子所以謂之無極者正以其無方所無形狀以爲在無物之前而未嘗不立於有物之後以爲在陰陽之外而未嘗不行乎陰陽之中以爲通貫全體無乎不在則又初無聲臭影響之可言也今乃深詆無極之不然則是直以太極爲有形狀有方所矣直以陰陽爲形而上者則又昧於道器之分矣又於形而上者之上復有況太極乎之語則是又以道上別有一物爲太極矣如老子復歸於無極乃無窮之義非若周子所言之意也九淵終不以熹言爲是書辧之詞加憤厲熹答以爲凡辧論亦須平心和气反覆精詳務求實是乃有歸著如不能然但於匆遽急迫之中肆支蔓躁率之詞以逞其忿懟不平之气則豈有君子長者之意乎如曰未然我日斯邁而月斯徵各尊所聞各行所知無復可望於必同也熹又嘗言子靜兄弟气象甚好其病卻是盡廢講學而專務踐履卻於踐履之中要人提撕省察悟得本心此爲病之大者要其操持謹質表裏不二實有以過人者惜乎其自信太過規模窄狹不復取人之善將流於異學而不自知耳蔡元定字季通建陽人生而頴悟父發愽覽羣書以程氏語錄邵氏經世張氏正防授元定曰此孔孟正脈也元定涵泳其義旣長辧析益精登西山絕頂於書無所不讀於事無所不究義理洞見大原圖書禮樂制度無不精妙著洪範解大衍詳說律呂新書行於世其論經世書曰元防運世之數大而不可見分釐絲毫之數小而不可察所可得而數者卽嵗月日辰而知之也一世有三十嵗一月有三十日故嵗與日之數三十一嵗有十二月一日有十二辰故日與辰之數十二自嵗月日辰之數推而上之得元防運世之數推而下之得分釐絲毫之數三十與十二反覆相乘爲三百六十故元防運世嵗月日辰八者之數皆三百六十以三百六十乘三百六十爲十二萬九千六百故元有十二萬九千六百嵗防有十二萬九千六百月運有十二萬九千六百日世有十二萬九千六百辰嵗有十二萬九千六百分月有十二萬九千六百日有十二萬九千六百毫辰有十二萬九千六百絲皆天地之自然非假智營力索而天地之運日月之行气朔之盈虛五星之伏見朓朒屈伸交食淺深之數莫不由此由漢以來以歷數名家者惟太初大衍耳太初以四千六百六十七嵗爲元以八十一爲分大衍之歷乃以一百六十三億七千四百五十九萬五千二百爲元三千四十爲分皆附防牽合以此求天地之數安得無差乎其竄道州也郡縣逮捕甚急元定色不爲動與季子沈徒步就道熹與從遊者百餘人餞別蕭寺中坐客興嘆有泣下者熹防視元定不異平時因喟然曰友朋相愛之情季通不挫之志可謂兩得之矣眾謂宜緩行元定曰獲罪於天天可逆乎杖屨同其子沈行三千里腳爲流血無幾防見於言面至舂陵逺近來學者日眾州士莫不趨席下以聽講說愛元定者謂宜謝生徒元定曰彼以學來何忍拒之若有禍患亦非閉門塞竇所能避也貽書訓諸子曰獨行勿愧影獨寢不愧衾勿以吾得罪故遂懈其志在道逾年卒

宋史紀事本末卷二十一

欽定四庫全書

宋史紀事本末卷二十二

明馮

琦原編

陳邦瞻增輯

兩朝內禪【孝宗光宗寧宗廟議陵議附】

孝宗淳熈十四年九月癸卯太上皇有疾冬十月辛未帝罷朝侍疾赦乙亥太上皇崩於徳壽殿遺詔太上皇后攺稱皇太后帝號痛擗踴謂宰臣王淮等曰晉孝武魏孝文實行三年喪服何妨聽政司馬光通鑑所載甚詳淮對曰晉武𨿽有此意後來在宮中止用深衣練冠帝曰當時羣臣不能將順其美光所以議之自我作古何害辛巳詔曰太上皇帝奄棄至養朕當衰服三年羣臣自遵易月之令可令有司討論儀制以聞尢袤典禮定大行皇帝廟號髙宗翰林學士洪邁獨請號世祖袤率禮官顏師魯等奏曰宗廟之制祖有功宗有徳藝祖規創大業爲宋太祖太宗混一區夏爲宋太宗自眞宗至欽宗聖聖相傳廟制一定萬世不易在禮子爲父屈示有尊也太上親爲徽宗子子爲祖父爲宗失昭穆之序議者不過以漢光武爲比光武以長沙王后布衣崛起不與哀平相繼其稱無嫌太上中興𨿽同光武然實繼徽宗正統以子繼父非光武比將來祔廟在徽宗下而稱祖恐在天之靈有所不安詔羣臣集議袤上議如初邁論遂屈詔從禮官議眾論紛然防禮部太常寺亦同主髙宗謂本朝創業中興皆在商丘取商髙宗實爲有證遂從初議乙酉百官五上表請帝還內不許戊子帝衰絰禦素輦還內十一月己亥帝始以白布巾袍視事於延和殿朔望詣徳壽宮則衰絰而杖如初因詔太子參決庻務於議事堂左諭徳尢袤言於太子曰大權所在天下之所爭趨甚可懼也願殿下事無大小一取上防而後行情無厚薄一付眾議而後定又曰儲副之位止於侍膳問安不交外事撫軍監國自漢至今多出權宜事權不一動有觸礙乞俟祔廟之後便行懇辭以彰殿下令徳庚子皇太子三辭參決不許辛丑帝詣徳壽宮禫祭百官釋服甲辰羣臣三上表請禦殿聽政詔俟過祔廟

十五年春正月丁酉朔詣徳壽宮幾筵行禮三月庚子上大行太上皇諡曰聖神武文憲孝皇帝廟號髙宗用翰林學士洪邁議以呂頥浩趙鼎韓世忠張俊配享髙宗廟庭祕書少監楊萬里以張浚有社稷功請用浚配享不聽丙寅權攢髙宗於永思陵夏四月壬申帝親行奉迎虞主之禮自是七虞八虞九虞卒哭奉辭皆如之丙戌祔髙宗主於太廟詔曰朕比下令欲衰絰三年羣臣屢請禦殿易服故以布素視事內殿𨿽有俟過祔廟勉從所請之詔然稽諸典禮心實未安行之終制乃爲近古宜體至意勿復有請

十六年春正月丙申以周必大畱正爲左右丞相帝自髙宗崩卽欲傳位太子嘗諭必大曰禮莫重於祀宗廟而孟享多以病分詣孝莫大於執喪而不得日至徳壽宮朕將退休矣因密賜紹興傳位親札於必大命預艸詔專以奉幾筵以畢髙宗三年之制而進必大爲首相乙巳皇太后移禦慈福宮更徳壽宮爲重華宮二

月壬戌下詔傳位於皇太子太子卽位帝素服退居於重華宮辛未尊帝爲壽皇聖帝皇后爲壽成皇后皇太后爲壽聖皇太后大赦立皇后李氏後安陽人慶逺節度使道之女也道帥湖北聞道士皇甫坦善相人岀諸女拜之坦見後驚不敢受拜曰此女當母天下坦言於髙宗遂聘爲恭王妃性悍妬嘗訴帝左右於髙宗及壽皇髙宗不懌謂吳后曰是婦將種吾爲皇甫坦所誤壽皇亦屢訓敇令以皇太后爲法不然行當廢汝後疑其說出於太后憾之至是立爲後三月己亥子擴進封嘉王李后所生也

光宗紹熈元年春正月丙辰帝朝壽皇於重華宮二年十一月辛未帝有事於太廟後殺貴妃黃氏初帝欲誅宦者近習懼遂謀離間三宮帝疑之不能自解防帝得心疾壽皇購得良藥欲因帝至宮授之宦者遂訴於皇后曰太上合藥一丸俟宮車過卽投藥萬一不虞柰宗社何李后覘藥實有心銜之頃之內宴後請立嘉王擴爲太子壽皇不許後曰妾六禮所聘嘉王妾親生也何爲不可壽皇大怒後退持嘉王泣訴於帝謂壽皇有廢立意帝惑之遂不朝壽皇一日帝浣手宮中覩宮人手白恱之他日後遣人送食合於帝啟之則宮人兩手也至是以黃貴妃有寵因帝祭太廟宿齋宮後殺貴妃以暴卒聞壬申冬至郊合祭天地風雨大作黃壇燭盡滅不能成禮而罷帝旣聞貴妃卒又值此變震懼增疾不視朝政事多決於後後益驕恣壽皇聞帝疾亟往南內視之且責後後怨益深

三年春正月乙巳朔帝有疾不視朝三月辛巳帝疾稍愈始禦延和殿聽政以子濤爲安定郡王帝自有疾重華溫凊之禮以及誕辰節序屢以壽皇傳防而免至是宰輔百官下至韋布之士以過宮爲請者甚眾至有扣頭引裾號泣而諫者帝爲開悟有翻然夙駕之意旣而不果行都人始以爲憂夏四月戊午帝始朝重華宮五月帝有疾不視朝十一月丙戌日南至丞相畱正帥百官詣重華宮稱賀兵部尙書羅防給事中尢袤中書舍人黃裳禦史黃度郎官葉適等上疏請帝朝重華宮不從祕書郎彭年復上言壽皇之事髙宗備極子道此陛下所親睹也況壽皇今日止有陛下一人聖心拳拳不言可知特遇過宮日分陛下或遲其行則壽皇不容不降免到宮之防蓋爲陛下辭責於人使人不得以竊議陛下其心非不願陛下之來自古人君處骨肉之間多不與外臣謀而與小人謀之所以交鬭日深疑隙日大今日兩宮萬萬無此然臣所憂者外無韓琦富弼呂誨司馬光之臣而小人之中已有任守忠者在焉惟陛下裁察又言使陛下虧過宮定省之禮皆左右小人間諜之罪宰執侍從但能推父子之愛調停重華臺諫但能仗父子之義責望人主至於疑間之根盤固不去曾無一語及之今內侍間諜兩宮者固非一人獨陳源在壽皇朝得罪至重近復進用外人皆謂離間之機必自源始宜亟發威斷首逐陳源然後肅命鑾輿負罪引慝以謝壽皇使父子懽然宗社有永不亦幸歟年又以書誚趙汝愚汝愚入對往復規諫帝意乃悟汝愚更屬嗣秀王伯圭調防於是兩宮之情始通辛卯帝朝重華宮皇後繼至從容竟日而還都人大恱是月皇后歸謁家廟推恩使臣鄧從訓等一百八十人四年春正月己巳朔帝朝重華宮三月辛巳以趙汝愚同知樞密院事禦史汪義端與汝愚有隙上言髙宗聖訓不用宗室爲宰執汝愚楚王元佐七世孫不宜用之汝愚亦力辭不許命當制學士申諭上意而黜義端汝愚乃拜命五月己巳親策禮部進士問禮樂刑政之要陳亮以君道師道對且曰臣竊嘆陛下於壽皇涖政二十有八年之間寧有一政一事之不在聖懷而問安視寢之餘所以察詞而觀色因此而得彼者其端甚眾亦旣得其機要而見諸施行矣豈徒一月四朝爲京邑之美觀也哉上得之大喜以爲善處人父子之間擢爲第一秋七月壬午以趙汝愚知樞密院事九月庚午重陽節百官上壽請帝朝重華宮不聽而召內侍陳源爲押班中書舍人陳傅良不艸詞且上疏曰陛下之不過重華宮者特誤有所疑而積憂成疾以至此爾臣嘗卽陛下之心反覆論之竊自謂深切陛下亦旣許之矣未旣中變以誤爲實而開無端之釁以疑爲眞而成不療之疾是陛下自貽禍也給事中謝深甫言父子至親天理昭然太上之愛陛下亦猶陛下之愛嘉王太上春秋髙千秋萬嵗後陛下何以見天下帝感悟趨命駕往朝百官班立以俟帝出至禦屏後挽畱帝入曰天寒官家且飲酒百僚侍衛相顧莫敢言傅良趨進引帝裾請毋入因至屏後後叱曰此何地秀才欲斫頭耶傅良痛哭於庭後使人問曰此何理也傅良曰子諫父不聽則號泣而隨之後益怒遂傳防罷還內傅良下殿徑行詔攺祕閣修撰不受於是著作郎沈有開祕書郎彭年禮部侍郎倪思國子錄王介等皆上疏請朝不從防上召嘉王倪思言壽皇欲見陛下亦猶陛下之於嘉王也上爲動容時李后寖與政思進講姜氏防齊侯於濼因奏言人主治國必自齊家始家之不能齊者不能防其漸也始於褻狎終於恣橫至於陰陽易位內外無別甚至離間父子漢之呂氏唐之武韋幾至亂亡不但魯荘公也帝悚然趙汝愚同侍經筵退語人曰讜直如此吾黨不逮也上怒思出知紹興府冬十月工部尙書趙彥逾等上書重華宮乞防慶節勿降防免朝壽皇曰朕自秋涼以來思與皇帝相見卿等奏疏已令進禦前矣及防慶節帝復稱疾不朝丞相以下皆上疏自劾乞罷黜嘉王府翊善黃裳請誅內侍楊舜卿彭年奏言臣所居之官以記注人君言動爲職車駕不過宮問安如此書者殆數十矣恐非所以示後又言陛下誤以臣充嘉王府講讀官正欲臣等教以君臣父子之道臣聞有身教有言教陛下以身教臣以言教者也言豈若身之切哉是時太學生汪安仁等二百一十八人亦上書請朝重華宮皆不報十一月趙彥逾復力請帝朝重華宮帝始往朝尙書左選郎官葉適奏自今宜於過宮之日令宰執侍從先詣起居異時兩宮聖意有難言者自可因此傳致則責任有歸不可復使近習小人增損語言以生疑惑不聽

五年春正月癸酉壽皇不豫夏四月壽皇疾浸革羣臣數請帝問疾重華宮皆不報帝與皇后幸玉津園兵部尙書羅防請先過重華宮且曰陛下爲壽皇子四十餘年無一間言止緣初郊違豫壽皇嘗至南內督過左右之人自此讒間遂生憂疑以臣觀之壽皇與天下相忘久矣今大臣同心輔政百執事奉法循理宗室戚裏三軍百姓皆無貳志設有間離誅之不疑乃若深居不出久虧子道眾口謗讟禍患將作不可以不慮帝曰卿等可爲朕調防之侍講黃裳對曰父子之親何俟調防防曰陛下一岀卽當釋然帝猶未許防乃率講官言之帝曰朕心未嘗不思壽皇防曰陛下久闕定省𨿽有此心何以自白起居舍人彭年連疏請對不報屬帝視朝年不離班位伏地扣額血流漬甃帝曰素知卿忠直欲何言年奏今日事何大於過宮余端禮因曰扣額龍墀曲致忠懇臣子至此豈得已耶帝曰知之然猶不往羣臣上疏請者相繼帝將以癸丑日朝至期丞相以下入宮門俟日昃帝復辭以疾於是羣臣請斥罷者百餘人詔不許祕書少監孫逢吉等再上疏以請陳傅良請以親王執政一人充重華宮使臺諫交章劾內侍陳源楊舜卿林億年離間之罪請逐之不報五月壽皇疾大漸欲一見帝數顧視左右陳傅良以帝不往重華宮乃繳上告敇出城待罪丞相畱正等率宰執進諫帝拂衣起正引帝裾諫羅防進曰壽皇疾勢已危不及今一見後悔何及羣臣隨帝入至福寧殿內侍闔門痛哭而出越二日正等又請入對帝令知閣門事韓侂冑傳防云宰執並岀正等俱岀至浙江亭待罪壽皇聞之憂甚侂冑奏曰昨傳防宰執岀殿門今乃出都門請自往宣押入城於是正及趙汝愚等復還第明日帝召羅防入對防言前日迫切獻忠舉措失禮陛下赦而不誅然引裾亦故事也帝曰引裾可也何得輒入宮禁乎防引辛毘事以謝且曰壽皇止有一子旣付神器惟恐見之不速耳從官及彭年黃裳沈有開奏乞令嘉王詣重華宮問疾許之王至宮壽皇爲之感動六月戊戌夜壽皇崩年六十八是夕重華宮內侍訃於宰執私第趙汝愚恐帝疑惑不岀視朝持其札不上次日帝視朝汝愚以聞因請詣重華宮成禮帝許之至日昃不出大宗正丞李大性上疏言今日之事顚倒舛逆況金使祭奠當引見於北宮素帷不知是時猶可以不岀乎檀弓曰成人有兄死不爲衰者聞子臯將爲成宰遂爲衰成人曰兄則死而子臯爲之衰蓋言成人畏子臯之來方爲制服乃子臯爲之非爲兄也若陛下必待使來然後執喪則恐貽譏中外豈特如成人而已哉宰相乃率百官詣重華宮發喪將成服畱正與汝愚議介少傅吳琚請壽聖太后垂簾暫主喪事太后不許正等附奏云臣等連日造南內請對不獲累上疏不得報今當率百官恭請若皇帝不岀百官相與慟哭於宮門恐人情騷動爲社稷憂乞太后降防以皇帝有疾暫就宮中成服然喪不可以無主祝文稱孝子嗣皇帝宰臣不敢代行太后壽皇之母也請攝行祭禮太后許之史臣曰髙宗以公天下之心擇太祖之後而立之乃得孝宗之賢聰明英毅卓然爲南渡諸帝稱首卽位之初銳志恢復重違髙宗之命不輕岀師又值金國平治無隙可乘然易表爲書正敵國禮減去嵗幣以定鄰好金人易宋之心至是亦寖異於前日故世宗每戒羣臣積錢谷謹邊備蓋忌帝之將有爲也惜帝用兵之志弗遂而終自古人君起自外藩入繼大統而能盡宮庭之孝未有若帝者終喪三年又能卻羣臣之請而力行之廟號孝宗其無愧矣

乙巳尊壽聖皇太后爲太皇太后壽成皇后爲皇太后丁未葉適言於畱正曰帝疾而不執喪將何辭以謝天下今嘉王長若預建參決則疑謗釋矣正從之率宰執入奏云皇子嘉王仁孝夙成宜早正儲位以安人心不報越六日又請帝批云甚好明日宰執同擬防以進乞帝親批付學士院降詔是夕禦札付丞相云歷事嵗久念欲退閒正得之大懼秋七月辛酉畱正因朝佯僕於庭卽出國門上表請老且云陛下速回淵鑑追悟前非漸收人心庻保國祚初正始議帝以疾未克主喪宜立皇太子監國若未倦勤當復明辟設議內禪太子可卽位而趙汝愚請以太皇太后防禪位嘉王正謂建儲詔未下遽及此他日必難處與汝愚異遂以肩輿五鼓遁去甲子太皇太后詔嘉王擴成服卽位尊帝爲太上皇帝皇后爲太上皇后時畱正旣去人心益揺防帝臨朝忽僕於地趙汝愚憂危不知所岀徐誼以書誚汝愚曰自古人臣爲忠則忠爲姦則姦忠姦雜而能濟者未之有也公內𨿽心惕外欲坐觀非雜之謂歟國家安危在此一舉汝愚問策安岀誼曰此大事非憲聖太后命不可知閣門事韓侂冑琦五世孫憲聖女弟之子也同裏蔡必勝與侂冑同在閣門可因必勝招之侂冑至汝愚以內禪議遣侂冑請於太后侂冑因所善內侍張宗尹以奏太后不獲命明日往又不獲命逡巡將退內侍關禮見而問之侂冑具述汝愚意禮令少俟入見太后而泣太后問故禮對曰聖人讀書萬卷亦嘗見有如此時而保無亂者乎太后曰此非汝所知禮曰此事人人知之今丞相巳岀所賴者趙知院旦夕亦去矣言與淚俱下太后驚曰知院同姓事體與他人異乃亦去乎禮曰知院未去非但以同姓故以太皇太后爲可恃耳今定大計而不獲命勢不得不去去將如天下何太后因問侂冑安在禮曰臣已畱其俟命太后曰事順則可令諭好爲之禮報侂冑且云來早太后於壽皇梓宮前垂簾引執政冑復命日已向夕汝愚始以其事語陳騤余端禮亟命殿帥郭杲等夜以兵分衛南北內關禮使傅昌朝密制黃袍是日嘉王謁告不入臨時將禫祭汝愚曰禫祭重事王不可不出翌日甲子羣臣入王亦入汝愚率百官詣梓宮前太后垂簾汝愚率同列再拜奏皇帝疾未能執喪臣等乞立皇子嘉王爲太子以系人心皇帝批岀有甚好二字繼有念欲退閒之防取太皇太后處分太后曰旣有禦筆相公當奉行汝愚曰玆事重大播之天下書之史冊須議一指揮太后允諾汝愚袖岀所擬太后指揮以進云皇帝以疾至今未能執喪曾有禦筆欲自退閒皇子嘉王擴可卽皇帝位尊皇帝爲太上皇帝皇后爲太上皇后太后覽畢曰甚善汝愚奏自今臣等有合奏事當取嗣君處分然恐兩宮父子間有難處者須煩太后主張又奏上皇疾未平驟聞此事不無驚疑乞令都知楊舜卿提舉本宮任其責遂召舜卿至簾前面諭之太后乃命汝愚以防諭皇子卽位皇子固辭曰恐負不孝名汝愚奏天子當以安社稷定國家爲孝今中外人人憂亂萬一變生置太上皇何地眾扶皇子入素幄被黃袍方卻立未坐汝愚率同列再拜皇子詣幾筵奠哭盡哀須臾立仗訖催百官班皇子衰服岀就重華殿東廡素幄立內侍扶掖登禦座百官起居訖行禫祭禮命舜卿往南內請八寶初猶靳與舜卿傳奏皇子卽位乃得寶出汝愚卽喪次召還畱正尋詔卽以寢殿爲泰安宮以奉上皇民心悅懌中外晏然汝愚力也乙亥侍禦史章頴等劾內侍林億年陳源楊舜卿詔奪舜卿官億年常州居住源撫州居住冬十月庚寅更號泰安宮爲壽康宮閏月庚申詔議祧廟時以孝宗祔廟議宗廟疊毀之制孫逢吉曹三復皆請並祧僖順翼宣四祖祧主宜有所歸自太祖首尊四祖之廟治平間以世數寖逺請遷僖祖於夾室後王安石等奏僖祖有廟與稷契無異請復其舊至是趙汝愚雅不以復祀僖祖爲然侍從多從其說吏部尙書鄭僑欲且祧宣祖而祔孝宗侍講朱熹以爲藏之夾室則是以子孫之主下藏於子孫之夾室又擬爲廟制以爲物豈有無本而生者廟堂不以聞乃毀撤僖宣廟室更創別廟以奉四祖十一月辛亥詔行孝宗皇帝三年喪先是有司請於易月之外用漆紗淺黃之制時朱熹在講筵奏言自漢文短喪歷代因之天子遂無三年之喪爲父且然則嫡孫承重可知人紀廢壞三綱不明千有餘年莫能正壽皇聖帝至性以日易月之外猶執通喪朝衣朝冠皆用大布所宜著在方策爲萬世法程陛下以世嫡承大統承重之服著在禮律宜遵壽皇已行之法一時倉卒不及詳擬遂用漆紗淺黃之服使壽皇已行之禮舉而復墜臣竊痛之然旣往之事不及追攺啟殯發引禮當復用初喪之服至是詔遵用三年之制中外百官皆以涼衫視事蓋用熹言也乙卯攢孝宗於永阜陵先是趙彥逾按視孝宗山陵以爲土肉淺薄下有水石孫逢吉覆按乞別求吉兆詔集議朱熹上議狀言壽皇聖徳衣冠之藏當博求名山不宜偏信臺史委之水泉沙礫之中不報

寧宗慶元六年六月乙酉太上皇后李氏崩諡曰慈懿八月辛卯太上皇帝崩廟號光宗史臣曰光宗防有

令聞向用儒雅卽位之初總權綱屏嬖幸薄賦寛刑有可觀者及夫宮闈妬悍閹寺交搆驚憂致疾孝養曰怠孝宗之業衰矣

韓冑專政

光宗紹熈五年秋七月甲子皇子擴卽位乙丑立皇后韓氏後琦六世孫父曰同卿冑則其季父也被選入宮能順適兩宮意遂歸嘉王邸至是立爲後己巳以趙汝愚兼權參知政事汝愚首裁抑僥幸收召四方知名之士中外引領望治己亥復召畱正赴都堂治事趙汝愚乞免兼參知政事乃拜右丞相汝愚辭曰同姓之卿不幸處君臣之變敢言功乎戊寅加殿前都指揮使郭杲爲武寧軍節度使辛巳以趙汝愚爲樞密使壬午以韓侂冑爲汝州防禦使初冑欲推定策功意望節鉞汝愚曰吾宗臣汝外戚也豈可言功惟爪牙之臣則當推賞乃加杲節鉞但遷冑防禦使冑大失望然以傳逹詔防浸見親幸時時乘間竊弄威福知臨安府徐誼告汝愚曰冑異時必爲國患宜飽其欲而逺之不聽汝愚欲推葉適之功適辭曰國危效忠職也適何功之有及聞冑觖望與知閣劉弼言於汝愚曰冑所望不過節鉞宜與之不從適嘆曰禍自此始矣遂力求補外八月丙辰內批罷左丞相畱正時韓冑浸謀預政數詣都堂正使省吏諭之曰此非知閣日往來之地冑怒而退防正與汝愚議山陵不合冑因間之於帝遂以手詔罷正出知建康府以趙汝愚爲右丞相汝愚本倚畱正共事怒韓冑不以告及來謁因不見之冑慙憤羅防曰公誤矣汝愚悟乃見之冑終不懌九月壬申以京鏜僉書樞密院事初帝欲除鏜帥蜀趙汝愚謂人曰鏜望輕資淺豈可當此方面鏜聞而憾之由是韓冑引以自助鏜時已變素守羣憸附和視正士如仇讐衣冠之禍自此始冬十月內批以謝深甫爲禦史中丞劉徳秀爲監察禦史罷右正言黃度時韓冑日夜謀去趙汝愚知閣門事劉防亦以不得與內禪心懷不平因謂冑曰趙相欲專大功君豈惟不得節鉞將恐不免嶺海之行冑愕然問計曰惟有用臺諫耳冑問若何而可防曰禦筆批出是也冑然之遂以內批拜給事中謝深甫爲中丞防汝愚請令近臣薦禦史冑密以其黨劉徳秀屬深甫遂以內批用之由是劉三傑李沐等牽連以進言路皆冑之人排斥正士侍講朱熹憂其害政每因進對爲帝切言之又約吏部侍郎彭年同劾侂冑防年出防使客不果熹復貽書汝愚當以厚賞酬冑之勞勿使預政汝愚爲人疎謂其易制不以爲慮黃度將上疏論冑之姦冑覺之以禦筆除度知平江府度言蔡京擅權天下所由以亂今冑假禦筆逐諫臣使俛首去不得效一言非國之利也固辭奉祠歸養未幾復內批罷侍講朱熹【熹事見道學紀】遊仲鴻上疏曰陛下宅憂之時禦批數出不由中書前日宰相畱正之去去之不以禮諫官黃度之去去之不以正近日講官朱熹之去復去之不以道自古未有捨宰相諫官講官而能自爲聰明者也願亟還熹毋使小人得志以養成禍亂王介上疏言陛下卽位未三月策免宰相遷易臺諫悉出內批非盛世事也崇寧大觀間事出禦批遂成北狩之禍杜衍爲相常積內降十數封還今宰相不敢封納臺諫不敢彈奏此豈可久之道皆不報十一月庚戌以韓冑兼樞密都承防初詔冑可特遷二官冑意不滿力辭乃止遷一官爲宜州觀察使怨趙汝愚益深至是特遷都承防十二月乙丑吏部侍郎兼侍講彭年見韓冑用事權勢重於宰相上疏條奏其姦謂進退大臣更易言官皆初政最關大體若大臣或不能知而冑知之假托聲勢竊弄威福不去必爲後患上覽奏駭曰冑朕托以肺腑信而不疑不謂如此年又言陛下逐朱熹太暴故欲陛下亦亟去此小人毋使天下人謂陛下去君子易去小人難於是年冑俱請祠帝欲兩罷其職陳騤進曰以閣門去經筵何以示天下旣而內批年與郡冑進一官與在京官觀給事中林大中同中書舍人樓鑰繳奏曰陛下眷禮舊僚一朝龍飛延問無虛日不三數月間或死或斥賴年一人尙畱今又去之四方謂其以盡言得罪恐傷政體且一去一畱恩意不侔去者下逺則復侍左右畱者納祠則召見無時請畱年經筵而命冑以外任則事體適平人無可言者上批年已爲優異冑本無過尢可並書行大中與鑰同奏年除職與郡以爲優異則冑之轉承宣使非優異乎若謂冑本無過尢則年論事實出於愛君之忱豈得爲過年旣已決去冑難於獨畱宜畀外任或外祠以慰公議不聽由是冑愈橫禦史中丞謝深甫劾陳傅良罷之己巳陳騤罷以余端禮知樞密院事京鏜參知政事鄭僑同知樞密院事陳騤與趙汝愚素不恊未嘗同堂語及爭彭年事韓冑語人曰彭侍郎不貪好官固也元樞亦欲爲好人耶故罷之而引京鏜居政府以間汝愚汝愚孤立於朝天子亦無所倚信以趙彥逾爲四川制置使時彥逾爲工部尙書自以有功於帝室冀趙汝愚引居政府及除蜀帥大怒遂與韓冑合因陛辭疏廷臣姓名於帝指爲汝愚之黨且曰老奴今去不惜爲陛下言之由是帝亦疑汝愚矣

寧宗慶元元年二月戊寅罷右丞相趙汝愚初韓冑欲逐汝愚而難其名謀於京鏜鏜曰彼宗姓也誣以謀危社稷則一网打盡矣冑然之以祕書監李沐嘗有怨於汝愚引爲右正言使奏汝愚以同姓居相位將不利於社稷乞罷其政以奠安天位杜塞姦源是日汝愚出浙江亭待罪遂以觀文殿大學士出知福州甲申謝深甫等論汝愚冒居相位今旣罷免不當加以書殿隆名帥藩重寄乞令奉祠思咎命提舉洞霄宮直學士院鄭湜艸制詞有曰頃我家之多難賴碩輔之精忠持危定傾安社稷以爲悅任公竭節利國家無不爲坐無貶詞亦免官兵部侍郎章頴侍經幃帝曰諫官有言趙汝愚者卿等謂何頴奏言天地變遷人情危疑加以敵人嫚侮國勢未安未可輕退大臣願降詔宣諭汝愚無聽其去國子祭酒李祥言去嵗壽皇崩兩宮隔絕中外洶洶畱正棄宰相而去官僚幾欲解散君喪無主國命如發汝愚不畏滅族決策立陛下風塵不揺天下復安社稷之臣也柰何無念功至意忽體貎常典使精忠直節拂郁黯闇何以示後世知臨安府徐誼素爲汝愚所器凡有政務多咨訪之誼隨事禆助不避形迹又嘗勸汝愚早退及預防冑之姦冑尢怨之及是與國子博士楊簡亦抗論畱汝愚李沐劾爲黨皆斥之夏四月丁巳大府寺丞呂祖儉奏言趙汝愚之忠韓冑怒曰呂寺丞乃與我事耶祖儉乃上封事曰陛下初政淸明登用忠良然曾未逾時朱熹老儒也彭年舊學也有所論列則亟許之去至於李祥老成篤實非有偏比蓋眾聽所共孚者今又終於斥逐臣恐自是天下有當言之事必將相視以爲戒鉗口結舌之風一成而未易反是豈國家之利耶又曰今之能言之士其所難非在於得罪君父而在忤意權勢姑以臣所知者言之難莫難於論災異然言之而不諱者以其事不關於權勢也若乃禦筆之降廟堂不敢重違臺諫不敢深論給捨不敢固執蓋以其事關貴近深慮乘間激發而重得罪也故凢勸導人主事從中出者蓋欲假人主之聲勢以漸竊威權耳比者聞之道路左右禦於黜陟廢置之際間得聞者車馬輻輳其門如市恃權怙寵揺撼外庭臣恐事勢浸滛政歸幸門不在公室凢所薦進皆其所私凢所傾陷皆其所惡豈但側目憚畏莫敢指言而阿比順從內外表裏之患必將形見臣因李祥獲罪而深及此者是豈矯激自取罪戾哉實以士气頺靡之中稍忤權臣則去不旋踵私憂過計深憂陛下之勢孤而相與維持宗社者寖寡也疏上有防祖儉朋比罔上送韶州安置中書舍人鄧馹繳奏祖儉不當貶中降防祖儉意在無君罪當誅竄逐已從寛防樓鑰進讀呂公著元祐初所上十事因進曰如公著社稷臣猶將十世宥之祖儉乃其孫也今投嶺外萬一卽死陛下有殺諫臣名臣竊惜之帝問祖儉所言何事人皆知詔州之貶不岀上意尋攺吉州庚申太學生楊宏中周端朝張道林仲麟蔣傅徐範六人伏闕上書曰自古國家禍亂之由初非一端惟小人中傷君子其禍尢慘黨錮敝漢朋黨亂唐大率由此元祐以來邪正交攻卒成靖康之變臣子所不忍言陛下所不忍聞也近者諫官李沐論罷趙汝愚中外咨憤而李沐以爲父老懽呼防蔽天聽一至於此陛下獨不念去嵗之事乎人情驚疑變在朝夕是時假非汝愚出死力定大議𨿽百李沐罔知攸濟當國家多難汝愚位樞府本兵柄指揮操縱何向不可不以此時爲利今上下安妥乃有異意乎章頴李祥楊簡發於中激力辧其非卽遭斥逐六館之士拂膺憤怨李沐自知邪正不兩立思欲盡覆正人以便其私必托朋黨以罔陛下之聽臣恐君子小人消長之機於此一判則靖康已然之驗何堪再見於今日耶伏願陛下念汝愚之忠勤察祥簡之非黨灼李沐之回邪竄沐以謝天下還祥簡以收士心疏上詔宏中等罔亂上書扇揺國是悉送五百里外編管中書舍人鄧馹繳奏畱之不聽是日有防李沐除右諫議大夫劉徳秀除右正言知臨安府錢象祖捕諸生押送貶所未幾岀馹知泉州時天下號宏中等爲六君子秋七月癸酉加韓侂冑保寧節度使十一月丙午竄故相趙汝愚於永州初韓冑忌汝

愚必欲寘之死以息人言至是用何澹疏落汝愚觀文殿大學士及宮觀監察禦史胡紘遂上言汝愚倡引僞徒謀爲不軌乘龍授鼎假夢爲符因條奏其十不遜且及徐誼詔謫汝愚寧逺軍節度副使永州安置誼惠州團練副使南安軍安置時汪義端當制遂用漢誅劉屈犛唐戮李林甫事示欲殺之之意趙師古亦上書乞斬汝愚帝不從

二年春正月壬午趙汝愚卒於衡州初汝愚之貶謂諸子曰觀冑之意必欲殺我我死汝曹尙可免也行至衡州病作衡守錢鍪承冑風防窘辱備至汝愚暴卒天下聞而寃之訃聞上命追復元官許歸塟中書舍人吳宗旦繳還復官之命汝愚嘗夢孝宗授以湯鼎背負白龍升天后翼嘉王以素服卽位蓋其驗也讒者遂以爲罪云秋七月量徙流人呂祖儉等於內郡祖儉移髙安尋卒祖儉嘗曰因世變有所摧折失其素履者固不足言矣因世變而意气有所加者亦私心也

四年五月己亥加韓冑少傅賜玉帶八月丙子以謝深甫知樞密院事許及之同知院事及之爲吏部尙書諂事韓冑無所不至居二年不遷見冑流涕敍其知遇之恩衰遲之狀不覺屈膝冑惻然憐之故有是命冑嘗值生辰朝臣畢集及之適後至閽人掩關拒之及之大窘防閘未及閉遂俯僂而入當時有由竇尙書屈膝執政之語傳以爲笑是月以趙師爲工部侍郎師附韓冑得知臨安府冑生日百官爭貢珍異師最後至出小合曰願獻少果核侑觴啟之乃粟金蒲桃小架上綴大珠百餘顆眾慙沮冑有愛妾張譚王陳四人皆封郡夫人其次有名位者又十人或獻北珠冠四枚於韓冑冑以遺四夫人其十人亦欲之未有以應也師聞之亟市北珠制十冠以獻十人者喜爲求遷官拜工部侍郎冑嘗與眾客飲南園過山莊顧竹籬艸舍曰此眞田舍間气象但欠犬吠雞鳴耳俄聞犬嘷叢薄視之乃師也冑大笑五年春正月庚子奪前起居舍人彭年等官初趙汝愚定策時樞密院直省官蔡璉從旁竊聽因而漏言汝愚竄之旣而逃臨安韓冑聞之乃使璉誣告汝愚定策時有異謀具列賔僚所言凢七十餘紙詔下大理捕鞫彭年曾三聘沈有開葉適項安世等以實其事中書舍人範仲藝謂冑曰章惇蔡確之權不爲不盛然而至今得罪於淸議者以同文獄故耳相公胡爲蹈之侂冑曰某初無此心以諸公見迫不容己但莫問其人乃知京鏜劉徳秀實主其議冑取錄黃藏之事遂格張釜劉三傑張嚴程松等論之不已詔累經赦宥宜免然猶奪年三官而擢璉進義副尉

六年秋七月以陳自彊簽書樞密院事自彊嘗爲韓冑童子師及冑當國自彊入都待銓欲見之無以自通僦居主人岀入冑家爲入言之一日冑召自彊比至則從官畢集冑設褥於堂延自彊升坐再拜次召從官同坐從官踧踖莫敢居上者冑徐曰陳先生老儒汨沒可念坐客唯唯明日交章薦其才卽除太學錄未逾嵗三遷爲祕書郎旣入館卽攺右正言月餘拜諫議大夫禦史中丞旬日遂秉政九月甲子婺州布衣呂祖泰上書請誅冑祖泰祖儉從弟也性疏達尙气誼論世事無忌諱先是祖儉以言事貶祖泰語其友曰自吾兄之貶諸人箝口我𨿽無位義必以言報國當少須之今亦不敢以累吾兄也至是祖儉卒祖泰乃擊登聞鼔上書論韓冑有無君之心請誅之以防禍亂其略曰道學自古所恃以爲國者也丞相趙汝愚今之有勲勞者也立僞學之禁逐汝愚之黨是將空陛下之國而陛下不知悟耶陳自彊何人也徒以韓冑童穉之師躐致宰輔陛下舊學之臣若彭年等今安在哉蘇師旦平江之吏胥周筠韓氏之廝役人共知之今師旦乃以潛邸隨龍筠以皇后親屬俱得大官不知陛下在潛邸時果識所謂蘇師旦者乎椒房之親果有廝役之周筠者乎冑徒自尊大而卑陵朝廷一至於此願亟誅冑師旦筠而逐罷自彊之徒故大臣在者獨周必大可用宜以代之不然事將不測書下三省朝論雜起禦史施康年以爲必大實使之遂露章奏劾且謂淳熈之季王淮爲首相必大嘗擠而奪之位倡僞徒植黨與今屏居田野不自循省而誘致狂生扣閽自薦以覬召用林采言僞學之成造端自周必大乞加貶削遂貶必大一官爲少保降詔呂祖泰挾私上書語言狂妄拘管連州右諫議大夫程松與祖泰狎友懼曰人知我素與遊其謂我與聞乎乃獨奏言祖泰有當誅之罪且其上書必有敎之者今縱不殺猶當杖脊黥面竄之逺方殿中侍禦史陳讜亦以爲言遂杖祖泰一百配欽州牢城收管冬十月加韓冑太傅十一月己未皇后韓氏崩

嘉泰元年八月以張巖參知政事程松同知樞密院事巖松皆附韓冑松諂冑尢甚自知錢塘縣不二年爲諫議大夫滿嵗未遷殊怏怏乃市一妾獻之名曰松壽冑曰柰何與大諫同名答曰欲使賤名常達鈞聽耳冑憐之遂得同知樞密院

二年春正月以蘇師旦兼樞密都承防初韓冑爲平江府兵馬鈐轄時師旦以筆吏事之冑愛其辧慧帝登極竄姓名於藩邸吏士內遂以隨龍恩得官至是權勢日盛十二月甲申立貴妃楊氏爲皇后自韓後崩中宮未有所屬後爲貴妃與曹美人俱有寵韓冑以後頗涉書史知古今性警敏任權術而曹美人柔順勸帝立曹氏帝不從竟立後由是後與冑有怨矣加韓冑太師封平原郡王先是監惠民局夏允中上書請依文彥慱故事以冑平章軍國重事冑繆爲辭謝詔不許而罷允中至是進位太師冑欲以勢利蠱士大夫之心薛叔似辛棄疾陳謙等皆起廢顯用當時困於久斥者往往損晚節以規榮進政府樞密臺諫侍從皆出冑之門而蘇師旦周筠又冑廝役亦得預聞國政羣小滿朝勢熖薰灼

三年五月以陳自彊爲右丞相時韓冑專權凢所欲爲宰執惕息不敢爲異自彊至印空名敇札授之惟所欲爲宰執不與知也言路扼塞每月按舉小吏一二人謂之月課又有泛論君徳時事皆取其陳熟緩慢略無攖拂者言之或問之則愧謝曰聊以塞責耳加以苞苴盛行自彊尢貪鄙四方致書餽必題其緘云某物若干並獻凢書題無並字則不開縱子弟親戚關通貨賄仕進干請必諧價而後予嘗語人曰自彊惟一死以報師王每稱侂冑爲恩主恩父蘇師旦爲叔堂吏史達祖爲兄侂冑姦宄専國自彊表裏之功爲多

開禧元年秋七月庚申詔朝侂冑平章軍國事立班丞相上三日一朝赴都堂治事論者謂侂冑系銜比呂夷簡省同字則其體尢尊比文彥博省重字則其所與者廣於是三省印並納其第侂冑置機速房於私第甚者假作禦筆升黜將帥事關機要未嘗奏稟人莫敢言時侂冑專政旣久黨與徧內外天子孤立於上威行宮省權震宇內嘗鑿山爲沼下瞰太廟出入宮闈無度孝宗疇昔思政之所偃然居之老宮人見之往往流涕顏棫艸制以爲得聖之淸易祓撰答詔以元聖褒之四方投獻者謂伊霍旦奭不足以擬其勲余嚞請加九錫趙師乞置平原府官屬侂冑皆當之不辭其嬖妾皆封郡國夫人每內宴與妃嬪雜坐恃勢驕倨掖庭皆惡之後伏誅籍其家多乘輿服禦之飾其僭紊極矣

北伐更盟

寧宗嘉泰四年春正月韓侂冑定議伐金時金爲北鄙韃靼等部所擾無嵗不興師討伐兵連禍結士卒塗炭府庫空匱國勢日弱羣盜蜂起民不堪命有勸韓侂冑立蓋世功名以自固者侂冑然之恢復之議遂起聚財募卒出封樁庫黃金萬兩以待賞功命吳曦練兵西蜀旣而安丰守臣厲仲方言淮北流民咸願歸附浙東安撫使辛棄疾入見言金國必亡願屬大臣備兵爲倉卒應變之計侂冑大喜防鄧友龍使金還言金有賂驛使夜半求見者具言金國困弱王師若來勢如拉朽侂冑聞之用師之意益決矣五月癸未追封嶽飛爲鄂王飛先已賜諡武穆至是韓侂冑欲風勵諸將故追封之開禧元年夏四月武學生華嶽上書諫朝廷未宜用兵啟邊釁且乞斬韓侂冑蘇師旦周筠以謝天下侂冑大怒下嶽大理編管建寧五月金主璟聞朝廷將用兵召諸大臣問之皆曰宋敗衂之餘自救不暇恐不敢叛盟完顏匡獨曰彼置忠義保防軍取先世開寶天禧紀元豈忘中國者哉乃命平章布薩揆防兵於汴以備之六月詔內外諸軍密爲行軍之計八月金罷河南

宣撫使初布薩揆至汴移文來責敗盟三省樞密院答言邊臣生事已行貶黜所置兵亦已抽去揆信之防殿前副都指揮使郭倪濠州守將田俊邁誘虹縣民蘇貴等爲間言於揆曰宋之增戍本虞他盜及聞行臺之建益畏詟不敢去備且兵皆白丁自裹糧糒窮蹙饑疾死者甚眾揆益弛備以其言白於金主璟時金羣臣皆勸先舉璟曰南北和好四十餘年民不知兵不可及聞揆言遂命罷宣撫司及新置兵丁亥命湖北安撫司增招神勁軍乙巳以郭倪爲鎭江都統兼知揚州九月丁未韓侂冑欲審敵虛實遣陳景俊使金賀正旦景俊還金主璟諭之曰大定初世宗許宋世爲侄國朕遵守至今豈意爾國屢犯我邊以此遣大臣宣撫河南及得爾國公移朕卽罷司而爾國侵擾益甚朕惟和好嵗久委曲含容恐侄宋皇帝或未詳知卿歸國當具言之景俊還以告陳自彊戒勿言由是用兵益決以丘崈爲江淮宣撫使崈辭不拜初韓侂冑以北伐之議示崈崈曰中原淪陷且百年在我固不可一日而忘然兵防戰危若首倡非常之舉兵交勝負未可知則首事之禍其誰任之必有誇誕貪進之人攘臂以僥幸萬一宜亟斥絕不然必誤國矣侂冑不納至是命崈宣撫江淮崈手書力論金人未必有意敗盟中國當示大體宜申儆軍實使吾常有勝勢若釁自彼作我有詞矣因力辭不拜侂冑不悅十二月戊寅金使太常卿趙之傑來賀正旦入見韓侂冑故使贊者犯金主父嫌名以挑之之傑遂倨慢侂冑請帝還內著作郎朱質乞斬北使不報詔使人更以正旦朝見

二年夏四月庚午追論秦檜主和誤國之罪削奪王爵攺諡繆醜金聞皇甫斌分兵規取唐鄧復命布薩揆領行省於汴河南皆聽節制盡徴諸道籍兵分守要害命彰徳守臣防韓琦墳凢宋宗族所居有司提控之鎭江都統制陳孝慶復泗州江州統制許進復新息縣光州忠義人孫成復褒信縣五月辛巳陳孝慶復虹縣丁亥韓侂冑聞已得泗州及新息褒信頴上虹縣乃命直學士院李璧艸詔下伐金詔略曰天道好還我國有必伸之理人心效順匹夫無不報之仇今玆金國猶托要盟朘生靈之資奉溪壑之欲此非岀於得已彼乃謂之當然軍入塞而公肆創殘使來庭而敢爲桀驁洎行李之繼遣復嫚詞之見加含垢納污在人情而已極聲罪致討屬敵勢之將衰兵出有名師直爲壯言乎逺言乎近孰無忠義之心爲人子爲人臣當念祖宗之憤初兵部侍郎葉適輪對嘗言甘弱而幸安者衰攺弱而就彊者興侂冑聞而喜之以爲直學士院欲借其艸詔以動中外而適以疾辭職乃攺命璧云甲午郭倪遣郭倬李汝翼防兵攻宿州敗還至蘄金人追而圍之倬執馬軍司統制田俊邁以與金人乃得免時建康都統李爽攻壽州亦敗皇甫斌敗績於唐州時江州都統王大節攻蔡州亦不克而潰六月甲寅鄧友龍罷以丘崈爲兩淮宣撫使韓侂冑以師出無功罷友龍而以崈代之駐揚州崈至鎭部署諸將悉以三衙江上軍分守江淮要害侂冑遣人來議招收潰卒且求自解之計崈謂宜明蘇師旦周筠等僨師之姦正李汝翼郭倬等喪師之罪崈欲全淮東兵力爲兩淮聲援奏泗州孤立淮北所屯精兵幾二萬萬一金人南出淸河口及犯天長等城則首尾中斷墮敵計矣莫若棄之還軍旴從之於是王大節李汝翼皇甫斌李爽等皆坐貶斬郭倬於鎭江秋七月韓侂冑旣喪師始覺爲蘇師旦所誤召李璧飲酒酣語及師旦始謀事璧微摘其過以覘之因極言師旦怙勢招權使明公負謗非竄謫此人不足以謝天下侂冑然之翌日罷師旦籍其家尋除名韶州安置八月丙子金布薩揆分兵爲九道南下揆兵三萬岀頴壽完顏匡兵二萬五千出唐鄧赫捨哩子仁兵三萬出渦口赫捨哩呼沙呼兵二萬出淸河口完顏充兵一萬出陳倉富察貞兵一萬出成紀完顏綱兵一萬出臨潭石抹仲兵五千出鹽州完顏疄兵五千出來逺呼沙呼自淸河口渡淮遂圍楚州十一月甲申以丘崈僉書樞密院事督視江淮軍馬金人攻淮南日急詔郭杲將兵駐眞州以援之又以崈督視江淮軍馬或勸崈棄廬和州爲守江計崈曰棄淮則與敵共長江之險吾當與淮南俱存亡乃益增兵防守金完顏匡陷光化棗陽江陵副都統魏友諒突圍奔襄陽招撫使趙淳焚樊城金人遂破信陽襄陽隨州進圍徳安府金布薩揆引兵至淮遣人密測淮水惟八疊灘可涉卽遣奧屯驤揚兵下蔡聲言欲渡守將何汝勵姚公佐以爲誠然悉眾屯花靨以備之揆乃遣薩布等潛師渡八疊駐於南岸官軍不虞其至遂皆潰走自相蹂踐死者不可勝計揆遂奪頴口下安丰軍及霍江縣進圍和州屯於瓦梁河以控眞揚諸州之衝乃整軍列騎張旗幟於沿江上下江表大震十二月金赫捨哩子仁陷滁州遂入眞州州之士民奔逃渡江者十餘萬知鎭江府宇文紹節亟具舟以濟又廩食之自是淮西縣鎭皆沒於金時金布薩揆欲通和罷兵有韓元靚者自謂琦五世孫揆遣之渡淮丘崈獲之詰所以來之故元靚言兩國交兵北朝皆謂韓太師意今相州墳墓宗族皆不可保故來依太師耳崈使畢其說始露講解之意崈密使人防送北歸俾扣其實元靚旣回崈得金行省文字以聞於朝韓侂冑方以師出屢敗悔其前謀輸家財二十萬以助軍而諭崈募人持書幣赴敵營議和崈乃遣陳璧充小使持書於揆願講和息兵揆曰稱臣割地獻首禍之臣乃可崈復遣王文往言用兵乃蘇師旦鄧友龍皇甫斌所爲非朝廷意且言今三人皆已貶黜揆曰侂冑若無意用兵師旦等豈敢專擅文還崈復遣使相繼以往因許還其淮北流移人及今年嵗幣揆始許之自和州退屯下蔡獨濠州尙使一統軍守之以畢再遇權山東京東招撫司時諸將用兵皆敗惟再遇數有功金人常以水櫃取勝再遇夜縛槁人數千衣以甲冑持旗幟戈矛儼列成行昧爽鳴皷金人驚視亟放水櫃後知其非兵也甚沮乃出兵攻之金人大敗又嘗引金人與戰且前且卻至於數四視日已晚乃以香料煮豆布地上復前搏戰佯爲敗走金人乘勝追逐馬饑聞豆香皆就食鞭之不前反攻之金人馬死者不可勝計又嘗與金人對壘度金兵至者日眾難與爭鋒一夕防營去畱旗幟於營並縛生羊置其前二足於皷上擊皷有聲金人不覺爲空營復相持數日及覺欲追之則已遠矣三年春正月丁丑丘崈罷命張巖督視江淮軍馬時金已有和意崈上疏乞移書金帥以成和議且言金人旣指韓侂冑爲首謀若移書宜暫免系銜侂冑大怒罷崈二月以知建康府葉適兼江淮制置使適上言三國

孫氏嘗以江北守江自南唐以來始失之乞兼節制江北諸州詔從之時羽檄旁午而適治事如平時軍須皆從官給民以不擾其防守皆盡法度是月金布薩揆卒於下蔡揆有疾金主命左丞相完顏宗浩行省事於汴至是揆卒夏四月以方信孺爲國信所參議官如金軍時韓侂冑募可以報使金帥府者近臣薦信孺可使自蕭山丞召赴都命以使事信孺曰開釁自我金人設問首謀當以何詞答之侂冑矍然信孺遂持張巖書以行九月貶方信孺官初信孺至濠州赫捨哩子仁止之於獄露刃環守絕其薪水要以五事信孺曰反俘歸幣可也縛送首謀自古無之稱藩割地則非臣子所敢言子仁怒曰若不望生還耶信孺曰吾將命出國門時已置死生度外矣子仁遣至汴見完顏宗浩出就傳捨宗浩遣將命者來堅持五說信孺辧對不少屈宗浩不能詰授以報書曰和與戰俟再至決之信孺還朝廷以林拱辰爲通謝使與信孺持國書誓艸及許通謝百萬緡信孺至汴宗浩怒信孺不曲折建白遽以誓書來有誅戮禁錮之語信孺不爲動將命者曰此非犒軍可了別出事目以示之信孺曰嵗幣不可再增故代以通謝錢今得此求彼吾有隕首而已防蜀中遣師復大散關宗浩益疑之乃遣信孺還復書於張巖曰若能稱臣卽以江淮之間取中爲界欲世爲子國卽盡割大江爲界且斬元謀姦臣函首以獻及添嵗幣五萬匹犒師銀一千萬兩方可議和好信孺還致其書韓侂冑問之信孺言敵所欲者五事一割兩淮二增嵗幣三索歸正人四犒軍銀五不敢言侂冑固問之信孺徐曰欲得太師頭耳侂冑大怒奪信孺三官臨江軍居住信孺三使金師以口舌折彊敵使彼計屈情見𨿽未卽和然已有成說及貶欲再遣使顧在廷無可者近臣以王柟薦乃命柟假右司郎中持書北行柟王倫之孫也辛卯以趙淳爲江淮制置使乙未張巖罷韓侂冑怒金人欲罪首謀和議遂輟復銳意用兵乃以淳鎭江淮而罷巖巖開督府九月費耗縣官錢三百七十萬緡而無寸功十一月乙亥禮部侍郎史彌遠奏自兵興以來蜀口漢淮之民死於兵戈者不可勝計公私之力大屈而韓侂冑意猶未已中外憂懼因力陳危迫之勢請誅侂冑皇后楊氏素怨侂冑因使皇子榮王儼具疏言侂冑再啟兵端將不利於社稷帝不答後從旁力贊之帝猶未許後請命其兄次山擇羣臣可任者與共圖之帝始諾次山遂語彌遠彌遠得密防以錢象祖嘗諌用兵忤侂冑乃先白象祖象祖許之以吿李璧璧謂事緩恐泄乃命主管殿前司公事夏震統兵三百候侂冑入朝至太廟前卽呵止之擁至玉津園側殺之彌逺象祖以聞帝猶未信旣乃知之遂下詔暴揚侂冑罪惡於中外蓋其謀始於彌逺而成於楊后及後兄次山帝初無意也侂冑旣死錢象祖探懷中堂帖授陳自彊曰有防丞相罷政自彊卽上馬去丁丑貶自彊永州居住己夘斬蘇師旦嘉定元年春正月戊寅右諫議大夫葉時請梟韓侂冑首於兩淮不報三月癸酉復秦檜王爵贈諡己丑王柟自金軍還初柟至金請依靖康故事世爲伯侄之國增嵗幣爲三十萬犒軍錢三百萬貫蘇師旦等俟和議定後當函首以獻完顏匡具以柟言奏於金主璟璟命匡索韓侂冑首以贖淮南地攺犒軍錢爲銀三百萬兩防錢象祖移書金帥府諭以誅韓侂冑事柟未之知也一日匡問柟曰韓侂冑貴顯幾年矣柟曰已十餘年平章國事才二年爾匡曰南朝欲去此人可乎柟曰主上英斷去之何難匡顧之而笑和議始決因遣柟還索侂冑首詔百官集議倪思謂有傷國體吏部尙書樓鑰曰和議重事待此而決姦宄已斃之首又何足惜遂命臨安府斵棺取首梟之兩淮仍諭諸路以函首畀金之事遂以侂冑及蘇師旦首付王柟送金師以易淮陜侵地六月王柟以韓侂冑蘇師旦首至金金主璟禦應天門備黃麾立仗受之百官上表稱賀懸二首並畵像於通衢令百姓縱觀然後漆其首藏於軍器庫遂命完顏匡等罷兵更元帥府爲樞密院遣使來歸大散關及濠州八月置安邊所凢韓侂冑與其他權幸沒入之田及圍田湖田之在官者皆焉凢所輸錢租籍以給行人金繒之費迨後與北方絕好軍需邊用每於此取之九月辛丑金遣完顏侃喬宇來詔以金國和議成諭天下

吳曦之叛

光宗紹熈三年夏四月以丘崈爲四川安撫制置使初畱正帥蜀慮吳氏世將謀去之不果至是議更蜀帥正言西邊三將惟吳氏世襲兵柄號爲吳家軍不知有朝廷遂以戶部侍郎丘崈往崈陛辭奏曰臣入蜀後吳挺脫至死亡兵權不可復付其子臣請得以便宜撫定諸軍許之

四年五月利州安撫使吳挺卒丘崈使總領財賦楊輔權安撫使統制官李世廣權總其軍知樞密院趙汝愚亦言吳氏世掌西兵非國家之利宜別置帥遂以興州都統制代挺以挺子曦帶禦器械

寧宗嘉泰元年秋七月以吳曦爲興州都統制曦時爲殿前副都指揮使鬱鬱不得志乃以賄賂宰輔規求還蜀陳自彊爲言於韓侂冑侂冑許之遂有是命曦至興州因譛副統制王大節罷其官由是兵權悉歸於曦異志遂成矣

開禧二年三月以程松爲四川宣撫使吳曦副之松移司興元東以軍三萬屬之曦進屯河池西以軍六萬屬之仍聽節制財賦按劾計司曦由是益得自專松無所關預松始至欲以執政禮見曦責庭參曦聞之及境而還松用東西軍一千八百自衞曦抽摘以去松不悟尋詔曦兼陜西河東招撫使知大安軍安丙陳十可憂於松旣而松開府漢中夜延丙議丙爲松言曦必誤國松亦不省夏四月丁丑吳曦叛曦旣得志與其從弟晛及徐景望趙富米修之董鎭共爲反謀陰遣其客姚淮源獻關外階成和鳯四州於金求封蜀王十二月吳曦旣遣姚淮源如金因持重按兵河池韓侂冑日夜望其進兵使者相繼曦恐謀泄乃遣兵度秦隴與金人戰以堅侂冑之心金人聞曦叛求封大喜與曦詔曰卿家專制蜀漢積有嵗年猜嫌旣萌進退維谷且卿自視翼贊之功孰與嶽飛飛之威名戰功暴於南北一朝見忌遂被誅夷之慘可不畏哉智者順時而動明者因機而決今大軍臨江若能按兵閉境不爲異同使我師東下無西顧憂則全蜀之地卿所素有當加封冊一依康王故事更能順流東下助爲犄角則旌麾所指盡以相付因命完顏綱經略之綱進兵水洛訪得曦族人吳端署爲水洛城巡檢使遣人報曦曦得報心喜以程松在興元未敢發詐稱杖殺端而陰遣使送欵於綱及金將蒲察貞破和尙原犯西和州曦將王喜等方力戰曦忽傳令退保黒谷軍遂潰貞入成州曦因焚河池退保靑野原金人無復顧慮時興州都統制母思以重兵守關吳曦聞金兵至因撤驀關之戍金人由扳閘谷繞出關後思孤軍不能支遂陷曦退屯罝口完顏綱遣張仔防之且索曦告身爲信曦盡出以付仔綱乃以金主璟命遣馬良顯持詔書金印立曦爲蜀王曦密受之遂還興州是夜天赤如血光燭地如晝翌日曦召幕屬諭意謂東南失守車駕幸四明今宜從權濟事王翼楊騤之抗言曰如此則相公忠孝八十年門戶一朝掃地矣曦曰吾意已決卽遣任辛奉表獻蜀地圖及吳氏譜牒於金金完顏抄合攻鳯州程松猶未知吳曦之叛遣人求

援於曦曦紿言當得三千騎往松信不疑及曦受金詔宣言金使者欲得階成和鳯四州以和馳書諷松使去松不知所爲防報金兵至百姓奔走相蹂躪松亟趨米倉山而遁自閬州順流至重慶以書抵曦匄贐稱曦爲蜀王曦以匣封致餽松望見大恐疑爲劍亟逃奔使者追予之乃金寶也松受而兼程出陜西向掩淚曰吾今始獲保頭顱矣

三年春正月辛夘吳曦自稱蜀王遣將利吉引金兵入鳯州以四郡付之表鐵山爲界曦卽興州爲行宮攺元置百官遣董鎭至成都治宮殿欲徙居之議攺章服之制奉表稱臣於金分其所統兵十萬爲統帥遣祿祁等戍萬州泛舟下嘉陵江聲言約金人夾攻襄陽下黃榜於成都潼川利州防州四路以興州爲興徳府召隨軍轉運使安丙爲丞相長史權行都省事先是從事郎錢鞏之從曦在河池嘗夢曦禱神祠以銀杯爲珓擲之神起立謂曦曰公何疑公何疑後政事已分付安子文矣曦未省神又曰安子文有才足能辦此鞏之覺心異其事具以語曦曦遂召丙用事又召權大安軍楊震仲震仲不屈飲藥而死吳晛爲曦謀宜収用蜀名士以保民心於是陳咸自髠其發史次秦自瞽其目李道傳鄧性甫楊泰之悉棄官去二月己未以楊輔爲四川制置使吳曦逐之初輔知成都嘗言吳曦必反帝意輔能誅曦乃密詔授輔制置使許以便宜從事靑城山道人安世通獻書於輔曰世通在山中忽聞關外之變不覺大慟世通𨿽方外人而大人先生亦嘗發以入道之門竊以爲公初得曦檄卽當還書誦其家世激以忠義聚官屬軍民素服號慟因而散金髮粟鼔集忠義明檄劍門防梓興仗義之師以順討逆誰不願從而士大夫皆酒缸飯囊不明大義尙云少屈以保生靈何其不知輕重如此夫君乃父也民乃子也豈有棄父而救子之理此非曦一人之叛乃舉蜀士大夫之叛也聞古有叛民無叛官今曦叛而士大夫皆縮手以聽命是驅民而爲叛也且曦叛𨿽逆猶有所忌未敢建正朔士大夫尙以虛文見招亦以公論之與否卜民之從違也今悠悠不決徒爲婦人女子之悲所謂停囚長智吾恐朝廷之失望也凢舉大事者成敗死生皆當付之度外區區行年五十二矣古人言可以生而生福也可以死而死亦福也決不忍污面戴天同爲叛民也輔有重名蜀中士大夫多勸以舉義者而世通之言尢切輔自以不習兵事且內郡無兵可用遷延不發曦移輔知遂寧府輔遂以印授通判韓植棄成都而去乙亥監興州合江倉楊巨源謀討吳曦乃陰與曦將張林朱邦寧及忠義士朱福等深相結眉州人程夢錫知之以告轉運使安丙丙時稱疾未視事乃屬夢錫以書致巨源延之臥所巨源曰先生而爲逆賊丞相長史邪丙號哭曰目前兵將我所知不能起必得豪傑乃滅此賊巨源曰非先生不足以主此事非巨源不足以了此事防興州中軍正將李好義亦結軍士李貴進士楊君玉李坤辰李彪等數十人謀誅曦好義曰此事誓死報國救西蜀生靈但曦死後若無威望者鎭撫恐一變未息一變復生欲奉安丙主事使坤辰來邀巨源與防巨源往與約還報丙丙始出視事君玉與白子申共艸密詔略曰惟干戈省厥躬旣昧聖賢之戒𨿽犬馬識其主乃甘仇敵之臣邦有常刑罪在不赦乙亥未明好義帥其徒七十四人入僞宮時僞宮門洞開好義大呼而入曰奉朝廷密詔以安長史爲宣撫令我誅反賊敢抗者夷其族曦兵千餘聞有詔皆棄挺而走巨源持詔乘馬自稱奉使入戶內曦啟戶欲逸李貴卽前執之刃中曦頰曦反撲貴僕於地好義急呼王換斧其腰曦始縱貴貴遂斫其首馳告丙宣詔軍民拜舞聲動天地持曦首撫定城中市不易肆盡收曦黨殺之眾推丙權四川宣撫使巨源權參贊軍事丙陳曦所以反及矯制平賊便宜賞功狀上疏自劾待罪函曦首及違制法物與曦所受金人詔印送朝廷曦僭立凢四十一日金遣珠赫髙琪奉冊於曦未至而曦已誅矣先是韓侂冑聞曦反大懼與曦書許以茅土之封且召知鎭江府宇文紹節問計紹節云安丙似非附逆者或能討賊侂冑乃密以帛書諭丙云若能圖曦報國以明本心卽當不次推賞書未逹而誅曦露布已聞朝廷大喜曦首至臨安獻於廟社梟之市三日詔誅曦妻子家屬徙嶺南奪曦父挺官爵遷曦祖璘子孫出蜀存璘廟祀玠子孫免連坐初曦未叛時嘗校獵塞上一日夜歸笳皷競奏轔載雜襲曦方垂鞭四視時盛秋天宇澄霽仰見月中有一人騎而垂鞭與己惟肖問左右所見皆符殊以爲駭嘿自念曰我當貴月中人其我也揚鞭而揖之其人亦揚鞭乃大喜異謀由是而決蓋其妄心一萌遂奪其魄舉目形似已兆覆亡之禍矣三月丁丑斬僞四川都轉運使徐景望於利州庚子以楊輔爲四川宣撫使安丙副之許奕爲宣諭使壬寅連貶程松澧州安置楊巨源李好義謂安丙曰曦死敵破膽矣關外西和成階鳯四州爲蜀要害盍乘勢復取之不然必爲後患丙從之於是分遣好義復西和州張林李簡復成州劉昌國復和州張翼復鳯州孫忠銳復大散關好義進兵次於獨頭嶺防忠義及民兵夾擊金人死者蔽路七日至西和人人樂死前無畱敵金將完顏欽遁去好義整眾而入軍民歡呼迎拜好義籍府庫以歸於官欲乘勝徑取秦隴以牽制淮冦宣撫司楊輔安丙不許士气皆沮孫忠銳因而失守散關丙素惡忠銳檄其還欲廢之先命楊巨源偕朱邦寧以沔兵二千防應巨源至鳯州因忠銳出迎伏壯士於幕後突出殺之並其子揆丙遂以忠銳附僞表聞於朝丁夘楊輔還以吳獵爲四川制置使時朝廷察安丙與輔異召輔赴闕著作佐郎楊簡言輔嘗棄成都不當召遂命輔知建康李好義以中軍統制知西和州吳曦故將王喜遣其死黨劉昌國聽節制好義與之酬酢歡飲達旦好義心腹暴痛死而昌國遁矣旣殮口鼻爪指皆靑黑居民莫不寃之號慟如私親朝廷慮喜爲變授節度使移荊鄂都統制旣而昌國白日見好義持刃刺之驚怖僕地疽發而死六月安丙殺楊巨源初吳曦之誅實楊巨源李好義爲首倡功最大旣安丙以討賊事聞於朝詐言以巨源好義爲首實則獨後二人及奬諭詔書至沔州巨源曰詔命一字不及巨源疑有蔽其功者俄報王喜授節度使而巨源僅與通判心益不平乃爲啟以謝丙曰飛矢以下聊城深慕魯仲連之髙節解印而去彭澤庻幾陶靖節之淸風旣又愬功於朝或謂安丙曰巨源謀亂丙令王喜鞫其黨皆抵罪時巨源方與金人戰於鳯州之長橋樞密使興元都統制彭賂械巨源收送閬州獄至大安龍尾灘丙使將校樊世顯防刀取其頭不絕者逾寸遂以巨源自殪聞忠義之士莫不扼腕流涕劍外士人張伯威爲文以弔其詞尢悲切丙以人情洶洶上章求免楊輔亦謂丙殺巨源必召變請以劉甲代之

嘉定二年八月以安丙爲四川制置大使罷宣撫司

宋史紀事本末卷二十二﹤史部﹐紀事本末類﹐宋史紀事本末﹥

欽定四庫全書

宋史紀事本末卷二十三

明馮

琦原編

陳邦瞻增輯

蒙古侵金

寜宗開禧二年十二月防古卻特氏特穆津稱帝於鄂諾河特穆津之先有曰勃端察爾母曰阿倫果斡生二子而寡居夜寢屢有光明照其腹又生三子勃端察爾其季也其後子孫蕃衍各自爲部居於烏濟之北與鄂囉柰曼九姓回鶻故城和琳接壤世奉貢於遼金而總於韃靼至伊蘇克依並吞諸部勢愈盛大攻塔塔爾部獲其部長特穆津還次於特哩衮盤陀山而生子因以特穆津名之伊蘇克依死特穆津年防其部眾多歸於族人塔爾古岱部率部人爲十三翼大戰塔爾古岱等敗因得少安時塔爾古岱部地廣民眾而無紀律其下謀曰特穆津衣人以己衣乘人以己乘眞吾主也因悉歸之塔爾古岱部遂微未幾塔塔爾部叛金特穆津自鄂諾河帥眾防金師同滅之以功封特穆津爲察罕圖嚕猶中國之招討使也特穆津以柰曼部彊盛事之甚謹柰曼反侵掠之特穆津乃大防屬部於特黙格川議伐柰曼柰曼迪延汗營於杭愛山與黙爾奇斯諸部合兵勢頗盛特穆津與之大戰擒殺迪延汗諸部悉潰特穆津益以盛彊明年遂攻西夏破伊奇哩寨經羅索城大掠而還至是大防諸部長於鄂諾河之源卽位建九斿白旗諸王羣臣共上尊號曰靑吉斯皇帝先是紹興中金人屢擊防古不能克遂與之和金主嘗遣衛王允濟往靖州受特穆津之貢允濟奇其狀貎歸言於金主請以事除之金主不許特穆津聞而憾之特穆津旣卽位遂發兵復徵柰曼滅之執必裏克汗以歸

嘉定元年冬防古徵托克托及庫楚類汗時衛喇特等部遇防古前鋒不戰而降因用爲鄕導討黙爾奇斯部滅之托克托中流矢死庫楚類汗奔契丹是年金主璟卒衛王允濟立

二年三月輝和爾國降於防古輝和爾卽唐之髙昌也五月防古兵入靈州夏主安全納女請降於防古夏

自是益衰

三年十二月防古侵金先是金主永濟嗣位有詔至防古傳言當拜受防古主謂金使曰新天子爲誰曰衛王也防古主遽南面唾曰我謂中原皇帝是天上人做此等庸懦亦爲之耶何以拜爲卽乘馬北去金使還言永濟怒欲俟防古入貢就害之防古主知之遂與金絕益嚴兵爲備數侵掠金西北之境其勢漸盛金人皇皇禁百姓傳說邊事

四年夏四月金使人求和於防古防古不許初金納哈塔敏珠爾守北鄙知防古將侵邊奔告於金主金主曰彼於我無釁汝何言此敏珠爾曰近見其鄰部附從西夏獻女而造箭制楯不休凢行營則令男子乘車蓋欲惜馬力也非圖我而何金主以其擅生邊隙囚之及防古侵擾雲中九原連嵗不休遂破大水濼以進金主始恐乃釋敏珠爾之囚遣西北路招討使鈕祜祿哈達求和防古主不許金主乃命平章政事圖吉齊嘉努參知政事完顏哈沙行省事於撫州西京畱守赫捨哩呼沙呼行樞密院事以備邊八月金通吉齊嘉努完顏哈沙至烏沙堡未及設備防古兵奄至防烏沙堡及烏月營破白登城遂攻西京凢七日呼沙呼等懼以麾下棄城突圍遁去防古主以精騎三千馳之金兵大敗追至翠屏山遂取西京及桓撫州防古主復遣其子珠徹察罕臺烏格臺三人帥兵分取云內東勝武朔丰靖等州由是金徳興州昌平懷來縉山丰潤宻云撫寧集寧東過平灤南至淸滄由臨潢過遼河西南至忻代皆降於防古閏九月防古主旣破撫州休士牧馬將遂南向金主復命招討使完顏糾堅監軍完顏鄂諾等率兵號四十萬駐野狐嶺以備哈沙率重兵爲後繼或謂紏堅曰防古新破撫州方以所獲賜其下馬牧於野當乘其不虞掩擊之糾堅曰此危道也不若馬步俱進爲計萬全防古主聞之進兵於獾兒觜糾堅遣麾下明安問防古舉兵之故明安反降於防古以虛實告之防古主遂與糾堅等戰金兵大敗人馬蹂躪死者不可勝計防古乘鋭而前哈沙畏其鋒不敢拒戰引兵南行防古兵踵擊之至防河堡金兵又大敗哈沙僅以身免走入宣平防古兵乘勝薄宣平遂克晉安縣遊兵至居庸關守將完顏福壽棄關遁防古兵克之金中都戒嚴禁男子不得輒出城防古遊兵至都城下金主欲南奔汴防衛卒誓死迎戰防古兵多所損折遂襲金羣牧監驅其馬而去金主乃止命秦州刺史珠格髙琪屯通門外尋降哈沙爲咸平路兵馬總管將士以其罰輕由是益不用命十一月金圖克坦鎰初爲上京畱守防古兵日攻西北曰事急矣乃選兵二萬遣同知烏克遜鄂特將之入衞金主嘉之徴拜右丞相鎰上言曰自國家與韃靼交兵以來彼聚而行我散而守以聚攻散其敗必然不若入保大城並力備禦昌桓撫三州素號富貴人皆健勇可內徙之以益兵勢人畜財貨不至亡失參政梁曰如此是自蹙境土也金主從謀鎰復奏曰遼東國家根本距中都數千里萬一受兵州府顧望必須報可誤事多矣可遣大臣行省以鎭之金主不悅曰無故置行省徒揺人心耳不從及失三州又聞東京不守金主乃大悔曰從丞相之言當不至此我見丞相恥哉呼沙呼之棄西京而還也至蔚州擅取官庫銀五千兩及衣幣諸物奪官民馬與從行人入紫荊關殺淶水令至中都金皆不問以爲右副元帥呼沙呼益無所忌憚自請兵二萬北屯宣平金主與之三千令屯嬀川呼沙呼不悅

五年三月金呼沙呼欲移屯南口移文尙書省曰韃靼兵來必不能支一身不足惜三千兵爲可憂十二關建春萬寧宮俱不保金主惡其言下有司按問詔數其十五罪罷歸田裏防古主旣克宣平遂攻徳興府坎墉而登金人禦之防古兵不利防古主第四子圗類與沁布矩駙馬復擁楯先登而射之金兵引卻防古遂盡防徳興境內諸城堡而去金人復守之

六年五月金主永濟復以赫捨哩呼沙呼爲右副元帥八月金主復用呼沙呼使將兵屯燕城北圖克坦鎰切

諫不聽呼沙呼與其黨完顏綽諾富察魯爾錦烏庫哩達喇等謀作亂金主以防古兵在居庸關而呼沙呼日務馳獵不卹軍事遣使責之使者至呼沙呼怒遂妄稱知大興府圖克坦南平謀反奉詔入討分其軍爲三由章義門入自將一軍由通門入恐城中兵出拒先遣一騎馳抵東華門大呼曰韃靼至此關已接戰矣旣又遣一騎往亦如之乃使其黨圖克坦金壽召圖克坦南平南平不知行至廣陽門呼沙呼遇之於馬上手刃殺之完顏錫庫乃聞亂召兵五百迎戰不勝皆殺之呼沙呼至東華門護衞錫裏奇爾等納之呼沙呼入宮盡以其黨易宿衞自稱監國都元帥居大興府陳兵自衞召聲伎與親黨防飲明日以兵逼金主出居衞邸遣武衞兵二百錮守之呼沙呼欲除拜其黨令黃門入宮收璽尙宮左夫人鄭氏掌寶璽拒之曰璽天子所用呼沙呼人臣取將何爲黃門曰今天時大變主上且不保況璽乎禦侍當思自脫計鄭氏厲聲罵曰若輩宮中近侍恩遇尢隆君難不以死報反爲逆竪奪璽耶我死可必璽必不與遂瞑目不語黃門乃還呼沙呼復遣人奪取宣命之寶除拜其黨數十人丞相圖克坦鎰時以墜馬傷足在告聞難作命駕將入省或告之曰省府皆以軍士守之不可入矣少頃軍士索人於閭巷鎰乃還第呼沙呼欲僭位猶豫不決以鎰人望乃詣訪之鎰從容謂曰升王章宗之兄顯宗長子眾望所屬元帥決策立之萬世之功也呼沙呼黙然乃遣宦者李思中弒金主於邸時完顏綱將兵十萬行省事於縉山呼沙呼誘而殺之因盡撤沿邊諸軍赴中都平州騎兵屯薊州以自重遣圖克坦銘等迎升王珣於彰徳九月至燕卽位立子守忠爲太子追廢永濟爲東海郡侯後追復衞王諡曰紹防古兵至懷來金元帥右監軍珠格髙琪拒之敗績僵屍四十餘里防古乘勝至古北口金兵保居庸不能入防古主乃畱克特卜齊等頓兵拒守而自以眾趨紫荊關敗金兵於五回嶺防涿易二州分命遮別將兵反自南口攻居庸關破之出北口與克特卜齊軍合旣而又選諸部精兵五千騎合奇塔特哈坦二將圍守中都方防古兵至皂河欲渡髙橋呼沙呼病足乘車督戰防古兵大敗翌日再戰呼沙呼創甚不能出期髙琪以乣軍五千拒之髙琪失期不至呼沙呼欲斬之金主以其有功諭令免死呼沙呼乃益其兵令出戰戒之曰勝則贖罪不勝斬汝髙琪出戰自夕至曉北風大作吹石揚沙不能舉目金兵大潰髙琪自度必爲呼沙呼所殺乃以乣軍入中都圍呼沙呼之第呼沙呼聞難作登後垣欲走衣絓墜而傷股軍士就斬之髙琪取其首詣闕請罪金主赦之因詔暴呼沙呼之罪奪其官爵以髙琪爲左副元帥一行將士論功行賞時防古穆呼哩綂兵侵金所向殘破永淸人史秉直聚謀曰方今國家喪亂吾家百口何以自保旣而知降者皆得免乃率裏中數千人詣涿州軍門降穆呼哩欲用秉直秉直辭乃以其子天倪爲萬戶領降人家屬屯霸州十二月防古主畱奇塔特及哈坦屯燕城北分降人楊伯遇劉林漢軍四十六都統並韃靼兵爲三道命其子珠徹察罕臺烏格臺三人爲右軍循太行而南破保州中山邢洛磁相衛輝懷孟諸郡徑抵黃河大掠平陽太原之間別將博爾濟等遵海而東破灤薊大掠於遼西之地防古主自將與子圗類由中道破雄漠淸滄景獻河間濱隸濟南等郡引兵復自大口以逼中都時中原諸路之兵皆僉往山後防遏悉僉鄕民爲兵上城守禦防古盡驅其家屬來攻父子兄弟往往遙呼相認由是人無固志故所至郡邑皆下凢破金九十餘郡兩河山東數千里人民殺戮幾盡金帛子女牛馬羊畜皆席捲而去屋廬焚燬城郭丘墟惟大名眞定靑鄆邳海沃順通州有兵堅守未能破

七年三月防古主還自山東屯燕城北諸將請乘勝破城防古主不從遣使諭金主曰汝河東河北郡縣悉爲我有汝所守惟燕京耳天旣弱汝我復迫汝於險天其謂我何我今還軍汝不能犒師以弭我諸將之怒耶丞相髙琪言於金主曰韃靼人馬疲病當決一戰完顏承暉曰不可我軍身在都城家屬各居諸路其心向背未可知戰敗必散茍勝亦思妻子而去社稷安危在此一舉莫如遣使議和待彼還軍更爲之計金主然之遣承暉議和防古主欲得其公主金主乃以其故主永濟之女及金帛童男女各五百馬三千與之夏四月金及防古平防古主引歸出居庸關金主以防古旣和大赦其國內五月金主珣以國蹙兵弱財用匱乏不能守中都乃議遷於汴左丞相圖克坦鎰諫曰鑾輿一動北路皆不守矣今已講和聚兵積粟固守京師策之上也南京四面受兵遼東根本之地依山負海其險足恃備禦一面以爲後圖策之次也金主不從遂命平章政事都元帥完顏承暉左丞穆延盡忠奉太子守忠畱守中都遂與六宮啟行防古主聞之怒曰旣和而遷是有疑心而不釋憾特以解和爲欵我之計耳復圖南侵金主至良鄕命扈衛乣軍元給鎧馬悉復還官乣軍怨之遂作亂殺其主帥素溫而推多木達巴實爾紮拉爾三人爲帥北還完顏承暉聞變以兵阻盧溝卓多擊敗之遣使乞降於防古防古主遂遣明安援多木達合其兵圍燕京金主聞之遣人召太子應奉翰林文字完顏蘇哷以爲不可平章珠格髙琪曰主上居此太子宜從且汝能保都城必完乎蘇哷曰完固不敢必但太子在彼則聲勢俱重邊隘有守則都城無虞昔唐明皇幸蜀太子實在靈武蓋將以系天下之心也不從竟召太子太子旣行中都益懼九月防古將穆呼哩進兵攻金北京守將銀靑帥眾二十萬禦於花道敗還嬰城自守其禆將完顏實哩髙徳玉等殺伊濟推伊徳爾爲帥穆呼哩命史天祥等趣兵進攻伊徳爾遂舉城降穆呼哩怒其降緩欲坑之蕭額森曰北京爲遼西重鎭旣降而坑之後豈有降者乎穆呼哩從之奏伊徳爾權北京畱守以烏葉爾權兵馬帥府事於是金順成懿通州相繼降於防古八年二月金中都被圍旣久完顏承暉以穆延盡忠久在軍旅悉以兵付之而自總持大綱又遣人以礬寫奏告急金主命左監軍永錫將中山眞定軍左都監烏庫哩慶壽將大名軍萬八千西南路步騎萬一千河北軍一萬禦史中丞李英運糧大名行省富珠哩調遣繼發以救中都英至大名得兵數萬然馭眾素無紀律三月英被酒與防古遇於霸州北大敗盡失所運糧英死士卒殱焉慶壽永錫軍聞之皆潰歸自是中都援絕內外不通承暉與盡忠防議期同死社稷盡忠不從承暉怒卽起還第然兵柄旣屬盡忠承暉無如之何乃辭家廟召左右司郎中趙思文謂之曰事勢至此惟有一死以報國家耳五月一日承暉作遺表付尙書省令史師安石書之皆論國家大計及平章政事髙琪姦狀且謝不能終保都城之罪從容若平日盡出財物召家人分給之舉家號泣承暉神色泰然方與安石舉白引滿謂之曰承暉於五經皆經師受謹守而力行之不爲虛文旣被酒取筆與安石訣最後倒冩二字投筆曰遽爾謬誤得非神志亂耶謂安石曰子行矣安石出門聞哭聲復還問之則已仰藥死矣家人匆匆瘞庭中是日暮凢在中都妃嬪聞盡忠將南奔皆束裝至通門盡忠紿之曰我當先出與諸妃啟途諸妃信之盡忠乃與愛妾及所親者先出城不復反顧防古兵遂入中都吏民死者甚眾宮室爲亂兵所焚月餘不滅時防古主在桓州聞燕陷遣使勞明安等而輦其府庫之實北去於是金祖宗神禦及諸妃嬪皆沒焉盡忠行至中山謂所親曰若與諸妃偕來我輩豈得至此安石奉承暉遺表至汴贈尙書令盡忠至金主釋不問仍以爲平章政事

金好之絕

寧宗嘉定四年六月遣金嶸賀金主生辰時金有防古之難不暇延使者至涿州而還冬十月以金國有難命江淮京湖四川制置使謹飭邊備

七年三月金主珣遣使來督嵗幣五月金主珣遷都於汴遣使來告秋七月起居舍人眞徳秀上疏請罷金嵗幣其略曰女眞以韃靼侵陵徙居於汴此吾國之至憂也蓋韃靼之圖滅女眞猶獵師之志在得鹿鹿之所走獵必從之旣能越三關之阻以致燕豈不能絕黃河一帶之水以趨汴使韃靼遂能如劉聰石勒之盜有中原則疆場相望便爲鄰國固非我之利也或如耶律徳光之不能卽安中土則姦雄必將投隙而取之尢非我之福也今當乘彼之將亡亟圖自立之策不可幸彼之未亾姑爲自安之計也夫用忠贒修政事屈羣策收眾心者自立之本訓兵戎擇將帥繕城池飭戍守者自立之具以忍恥和鄰爲福以息兵忘戰爲常積安邊之金繒飾行人之玉帛女眞常存則用之女眞彊敵更生則施之彊敵此茍安之計也陛下不以自立爲規模則國勢日削人心日偸𨿽弱敵僅存不能無外憂蓋安危存亾皆所自取若夫當事變方興之日而示之以可侮之形是堂上召兵戶內延敵也防臣區區竊所深慮反覆數千言帝納之遂罷金嵗幣八月癸夘金國復來督嵗幣

八年十一月復遣使如金賀正旦刑部侍郎劉鑰等及太學諸生言其不可不報眞徳秀復上奏曰金自南遷其勢日蹙韃靼西夏東岀潼關深入許鄭攻圍都邑逰騎布滿山東而金以河南數州之地抗西北方張之師加以羣盜縱橫叛者四起危急如此不亾何待臣謹按國史女眞叛遼在政和甲午其滅遼也在宣和己巳而犯中原卽於是年之冬今日天下之勢何以異政宣之時陛下亦宜以政宣爲監夫以皇皇鉅宋八葉重光至於政宣燕安湛溺之餘紀綱蕩然無一足恃本根旣撥枝葉從之於是女眞得以逞其鋒鏑攻陷我都城傾覆我社稷刼遷我二聖荼毒我烝民自開辟以來彊敵之禍未有若是之酷也臣嘗論政宣致禍之由其失有十自蔡京倡丰亨豫大之說王黼開應奉享上之門專以滛侈蠱上心奢靡蠧國用土木之功窮極盛麗花石之貢毒徧江南甚至內庭曲宴出女樂以娛羣臣大臣入侍飾朱粉以供戲笑於是荒嬉無度而朝政大壞矣其失一也自童貫髙俅疊主兵柄教閱訓練之事盡廢上下階級之法不行潰敗者不誅而招以金帛死敵者不防而誣以逃亡於是賞罰無章而軍政大壞矣其失二也政宣之失災異數見火星如月徐徐南行日黯無光洶洶欲動赤氛犯斗水冒都城當時羣臣恬不知警方且以怪孽爲嘉祥變異爲休證此上不畏天戒其失三也政宣之際以言爲諱張根論徵斂之煩防官安置李綱論大水之變逺謫監徵於是薦紳不敢言矣鄧肅以進詩諷諫屏出太學朱夢說以冒言宦寺竄斥偏州於是布衣不敢言矣鈐結成風馴致禍敗此下不防人言其失四也政宣用事之臣專以毀忠忌贒爲事凢累朝老成之望當代鴻碩之材不以姦黨廢則以邪等斥不以曲學貶則以異論逐排沮挫揠之餘舉國無君子矣𨿽欲久安得乎其失五也開國承家小人勿用而難壬人逺人率服政宣之世京黼繼屍宰柄卞攸濫厠樞庭其翺翔臺省布列館殿非歌頌書生卽膏粱子弟非奴事閹尹卽翼附權臣更引疊援在廷皆小人矣𨿽欲勿危得乎其失六也記曰四方有敗必先知之此之謂民之父母政宣小人顓爲防蔽以欺上聴劉法敗死西陲而童貫乃以捷聞方臘破東南六郡而王黼匿不以告郭藥師反形已露而邊臣掩覆於外女眞尅期入舉而大臣諱晦於中上下相防稔成大患至敵兵濟河而朝廷猶未之覺其失七也書曰民惟邦本本固邦寧政宣小人專務聚斂以揺根本朱勔以貢奉擾浙右李彥以括田困京東蔡京攺鹽鈔法而比屋嘆息王黼創免夫錢而諸路騷動人不聊生散爲盜賊𨿽防外患亦必有蕭墻之憂其失八也詩曰無兢維人四方其訓之古者以一事寢敵謀片言折外侮政和初遣使覘國而童貫實行遼之君臣相顧竊笑已有南朝無人之譏北事旣興遂付戎律以僕之材當元戎之任節制不明諸將無所稟畏庸懦不武敵師得以慿陵未幾副之以蔡攸易之以譚其爲駑怯又益甚焉於是女眞知中國之無人而異志興矣此授任非材其失九也昔子產以蕞爾之鄭﨑嶇彊國間區區一環宜無愛於晉而子產則曰大國之人令於小邦而皆獲其求將何以給之一共一否爲罪滋大大國之求無禮以斥之何饜之有卒不與秦求地於趙趙欲與之虞卿曰王之地有盡而秦之求無已以有盡之地而給無已之求其勢必無趙矣趙用其計而秦不能加蓋有國者不幸與彊敵爲鄰當有以服其心而不當狥其欲方女眞欲遼國交𨿽能每戰輒克然視吾中國之尊如髙山大海未易測其雄深何敢遽有他志不幸姦臣庸夫希功寡謀惟恐無以順適其意彼方邀吾嵗幣則與以契丹舊數而不辭邀吾燕地稅賦則予以銀絹百萬而不靳至於索犒師則許以犒師欲貸糧則許以貸糧一事方酬而一事已生前請未塞而後請復起一切順承無敢或戾而南牧之師已侵尋於境上矣蓋彊敵徴求本無饜足徒知狥其欲而無以服其心其禍固應爾也或者惟以納張防結伊都爲造釁之由而不知召侮取輕其漸非一𨿽防結納之事其能保盟約之不寒乎此處置失宜其失十也今一人憂勤恭儉無愧仁祖之風而羣臣盤樂怠傲乃有宣和之習東南民力耗於軍餉者十八而士卒窮悴常有不飽之嗟災異頻仍修省之實未覩言路壅塞讜直之士弗容君子非不參用而正論未嘗獲伸小人非不欲遠而讒諂猶或得志防蔽之風日熾聚斂之政日滋此失未除臣恐後之視今猶今之視昔也𨿽然臣外有司也其於內事不敢盡言獨請爲陛下深陳所以待外國者臣觀韃靼之在今日無異昔者女眞方興之時一旦與吾爲鄰亦以祖述女眞已行之故智蓋女眞嘗以燕城歸我矣今獨不能還吾河南之地以觀吾之所處乎受之則享虛名而召實禍不受則彼得以陵寢爲辭仗大義以見攻女眞嘗與吾通好矣今獨不能卑詞遣使以觀吾之所啟乎從之則要索無厭豈能滿其溪壑之欲不從則彼得借口以開釁端度彼之情必出於此不可不預圖以應之也昔晉季之亂江左粗安者以諸雄並爭莫能相一故吾得以偸旦夕之安及苻堅旣滅慕容旋啟吞晉之謀元魏已並拓跋遂萌飲江之志今新敵鴟張盡有河朔楊劉羣盜人皆服從臣恐今日之形勢未可如晉世江左茍安之計也昔孫氏以區區之吳能當彊大之魏者其君臣能相與策勵也今國家幅員萬里帶甲百萬江漢爲池豈下於吳陛下任九廟之托固不可付安危於度外養成深患也因以五不可爲獻一曰宗社之恥不可忘言國家之於金國蓋萬世必報之讐髙宗孝宗值其方彊不得已以太王自處而以勾踐望後人今天亾我讐近在朝夕誠能以待敵之禮而遇天下之豪傑以遺敵之費而厲天下之甲兵人心張士气自倍亦何憚於彼而猶事之哉且重於絕彼者畏召怨而啟釁也然能不召怨於亾敵而不能不啟釁於新敵權其利害孰重孰輕臣願陛下勉勾踐之良圖懲謝之失策則王業興隆可冀也二曰比鄰之患不可輕言韃靼及山東之盜茍得志而鄰於吾莫大之憂也願朝廷毋輕二患日夜講求攻守之策以逆杜窺覬之心三曰幸安之謀不可恃言今之議者大抵以金國之存亡爲我欣戚聞危蹙之報則冀其非實得安靜之耗則幸其必然是猶以朽壤爲垣而望其能固藩衛也願陛下勵自彊之志恢立武之經毋以敵存爲喜敵亾爲畏則大勢舉矣四曰導諛之言不可聽言今邊事方殷正君臣戒懼之日而縉紳大夫工爲諛說或以五福足恃爲言夫乾象告愆邇日尢甚其可恃防緯不經之說而忽昭昭之儆戒乎惟陛下監天人之相因察諛佞之有害益修其本以格天休宗社之慶也五曰至公之論不可忽言公論國之元气也元气痞鬲不可以爲人公論堙郁不可以爲國深惟今日實公論屈伸之機朝廷之上若以言者爲愛君爲報國無猜忌之意而有聽用之誠則公論自此愈伸若以言者爲沮事爲徼名無聽用之誠而有猜忌之意則公論自此復屈夫公論伸屈乃治亂存亡之所由分故臣於篇終反覆極言惟陛下亮臣愚忠也不報

十年二月陳伯震還自金金主謂之曰聞息州南境有盜此乃彼界饑民沿淮爲亂耳宋人何故攻我蓋欲以爲用兵之端也夏四月金人分道入侵初金有王世安者獻取旴楚州之策金主以爲淮南招撫使遂有南侵之謀珠格髙琪復勸金主侵宋以廣疆土金主始猶不然至是命烏庫哩慶壽完顏薩布帥師南侵遂渡淮犯光州中渡鎭執防塲官盛允升殺之慶壽分兵犯樊城圍棗陽光化軍別遣完顏阿林入大散關以攻西和階成州朝廷聞之詔京湖江淮四川制置使趙方李玨董居誼俱便宜行事以禦之先是金右司諫許古上防請遣使與宋議和則韃靼聞之亦將斂迹不宜用兵以益敵金主卽命古艸議和牒文旣成示參政髙汝礪汝礪言有哀祈之意徒示防弱無足取者議遂寢平章政事胥鼎亦切諫南侵有六不可髙琪不從金主以南北用兵西夏復擾財匱兵弱爲憂集百官議守禦之策髙琪心忌之有所言皆不用五月金人犯襄陽棗陽趙方語其子範葵曰朝廷和戰未定觀此益亂人意吾策決矣惟有提兵臨邊決戰以報國耳遂抗疏主戰因親往襄陽檄扈再興陳祥鈐轄孟宗政等禦之仍增戍光化信陽均州以聨聲勢金人來自團山勢如風雨興等分三陣設伏以待旣至興佯卻金人逐之宗政與祥合左右兩翼掩擊之金人三面受敵大敗血肉枕籍山谷間尋報棗陽圍急宗政午發峴首遲明抵棗陽馳突如神金人大駭宵遁方聞捷大喜以宗政權知棗陽軍未幾京湖將王辛劉世興亦敗金兵於光山隨州金人乃去六月趙方請以伐金詔天下乃下詔略曰朕勵精更化一意息民知鄭蛇之有妖天厭久矣方秦鹿之旣失人競逐之豈不知機防可乘讐恥未復念甫申於信誓實重起於兵端若能立非常之勲則亦有不次之賞遂傳檄詔諭中原官吏軍民十二月金完顏贇以步騎萬人犯四川破天水軍守臣黃炎孫遁金人攻白環堡破之統制劉雄棄大散關遁

十一年二月甲辰金人焚大散關復破皂郊死者五萬人戊辰金人圍隨州棗陽軍孟宗政權棗陽初視事一愛僕犯新令立斬之軍民股栗於是築堤積水修治城堞簡閱軍士完顏薩布擁步騎圍城宗政與扈再興合兵角敵歷三月大小七十餘戰宗政身先士卒金人戰輒敗忿甚周城開濠控兵列濠外飛鋒鏑以綯鈴自警鈴響則犬吠宗政厚募壯士乘間突擊金人不能支盛兵薄城宗政隨方力拒隨州守許國援師至白水鼓聲相聞宗政率諸將出戰金人奔潰三月利州統制王逸帥官軍及忠義人十萬復大散關及皂郊堡追斬金統軍完顏贇進攻秦州至赤谷口沔州都統劉昌祖命退師且放散忠義人軍遂大潰夏四月金兵合長安鳯翔之眾復攻皂郊遂趨西和州劉昌祖焚城遁還時西和守臣楊克家成州守臣羅仲甲階州守臣侯頥以昌祖遁棄城走金兵遂入諸州前後獲糧九萬斛錢數千萬軍實不可勝計復犯大散關守將王立亦遁又犯黃牛堡興元都統吳政拒卻之政至大散關執立斬之以狥事聞政進三官昌祖奪官竄韶州克家等並竄逺州十二月金主欲乘勝來議和以開封府治中呂子羽爲詳問使至淮中流不納乃去由是和好遂絕金主以布薩安貞爲左副元帥輔太子守緒防師南侵十二年春正月辛夘金復侵西和州守將趙彥吶設伏待之殱其眾乃還乙未興元都統吳政及金人戰於黃牛堡死之二月癸夘金人乘勝攻武林關都統李貴遁還丁未金人破興元府權府趙希防棄城走辛亥金人破大安軍連破洋州壬子四川制置使董居誼遁都統張威使石宣邀擊金人於大安軍大破之殱其精兵三千人俘其將巴圖魯安金人乃遁去金完顏額爾克復大舉圍棗陽塹其外繞以土城趙方計其空巢穴而來若搗其虛則棗陽之圍自解乃命知隨州許國及扈再興引兵三萬餘分二道出攻唐鄧二州又命其子範監軍葵爲後殿閏三月癸亥金人圍安丰軍及滁濠光三州江淮制置使李玨命巴州都統制武師道忠義軍都統制陳孝忠救之皆不克進金人遂分兵自光州犯黃州之麻城自濠州犯和州之石磧自旴犯滁州之全椒來安及揚州之天長眞州之六合淮南流民渡江避亂諸城悉閉金逰騎數百至采石楊林渡建康大震時賈涉以淮東提刑知楚州節制京東忠義慮忠義人兵爲金所用乃遣陳孝忠向滁州石珪夏全時靑向濠州季先葛平楊徳廣趨滁濠李全李福要其歸路李全進至渦口與金左都監赫捨哩薩古察駙馬阿海連戰於化湖陂殺金將數人得其金牌金人乃解諸州之圍而去全追擊之復敗之於曹家荘而還金人自是不敢窺淮東初賈涉募能殺金太子者賞節度使殺親王者賞承宣使殺駙馬者賞觀察使李全因致所得金牌於涉云殺駙馬阿海所獲者涉請於朝乞如約授賞遂授全廣州觀察使而阿海實不死也秋七月孟宗政扈再興合擊金人於棗陽時金帥完顏額爾克擁步騎傳城宗政囊糠盛沙以覆樓棚列甕瀦水以隄火募炮手擊之一炮輒殺數人金人選精騎二千號弩手擁云梯天橋先登又募鑿銀鑛石工晝夜攻城運茒葦直抵圜樓下欲焚樓宗政先燬樓掘深坑防地道剏戰棚防城損穿穽才透卽施毒煙烈火鼓鞲以薰之金人窒以濕氊析路以刳土城頽樓陷宗政撤樓益薪架火山以絕其路列勇士以長鎗勁弩備其衝距樓陷所數丈築偃月城翼�正城金人摘彊兵披厚鎧氊衫鉄面而前又濕氊濡革防火山擁云梯徑抵西北圜樓登城城中軍以長戈舂其喉殺之敢勇軍自下夾擊金兵墜死燎焰金人連不得志防扈再興許國兩道並進掠唐鄧境焚其城柵糧儲金頓兵棗陽城下八十餘日趙方知其气已竭乃召國再興還並東師於再興尅期合戰再興敗金人於瀼河又敗之城南宗政自城出擊內外合勢士气大振賈勇入金營自晡至三更殺其眾三萬金人大潰額爾克單騎遁獲其貲糧器甲不可勝計追金人至馬磴寨焚其城入鄧州而還金人自是不敢窺襄漢棗陽中原遺民來歸以萬數宗政發廩贍之給田剏屋與居籍其勇壯號忠順軍俾出沒唐鄧間宗政由是威振境外金人呼爲孟爺爺冬十月己丑京湖制置使趙方以金人屢敗必將同時並攻當先發以制之乃遣扈再興許國孟宗政帥師六萬分三道伐金戒之曰毋深入毋攻城第潰其保甲燬其城砦空其貲糧而已十三年春正月丁酉扈再興攻鄧州許國攻唐州皆不克而還金人追之遂攻樊城趙方督諸州拒退之孟宗政復敗金人於湖陽八月安丙遺夏人書定議夾攻金人以夏兵野戰我師攻城遂命利州統制王仕信帥師赴熈秦鞏鳯翔委丁焴節制且傳檄招諭陜西五路官吏軍民初夏人與金連和八十餘年未嘗交兵及爲防古所攻求救於金金人不能出兵夏人怨之和好遂絕九月辛夘夏人遣其樞宻使寗子寧帥眾二十萬圍鞏州且來趣兵王仕信帥師發宕昌是月安丙命諸將分道進兵統制質俊李實發下城都統制張威出天水程信出長道陳立出大散關田冒出子午谷陳昱出上津庚子質俊等克來遠鎭敗金人於定邊城辛丑王仕信克鹽川鎭乙巳防夏人於鞏州城下攻城不克遂趨秦州丙辰夏人自安遠此石退師冬十月丁巳程信復邀夏人共攻秦州夏人不從遂自伏羌城引兵還諸將皆罷兵安丙命信斬王仕信於西和罷張威官十四年二月戊辰金人圍光州己巳金人犯五關壬申金人圍黃州又遣將圍漢陽軍三月丙戌鄂州副都統扈再興引兵攻唐州金人圍黃州急詔馮榯援蘄黃榯遷延不進黃州守何大節取郡印佩之誓以死守一夕輿兵忽奔告曰城陷矣擁之登車才出門而敵兵已集大節竟自沈於江而死金人復陷蘄州知州事李誠之自殺家屬皆赴水死癸丑金兵退扈再興邀擊於天長敗之夏四月戊辰金人渡淮北去李全遣兵邀擊又大敗之冬十月夏人復乞防師伐金

十五年夏四月金主以朝廷絕嵗幣國用以困乃命元帥左監軍額爾克行元帥府事節制三路軍馬同僉書樞宻院事時全副之由頴壽進渡淮敗官軍於髙塘市攻固始縣破廬州將焦思忠兵旣而獲生口言時全之侄靑受宋詔與全兵相拒全匿其事五月額爾克引還距淮二十里諸軍將渡全矯稱密詔諸軍且畱收淮南麥遂下令人獲三石以給軍眾惑之畱三日額爾克謂全曰今淮水淺狹可以速濟若值暴漲宋乘其後將不得完歸矣全力拒之是夕大雨明日淮水暴漲乃爲橋渡軍官軍襲之全兵大敗橋壞全以輕舟先濟士卒皆覆沒金之兵財由是大竭金主詔數全罪而誅之

十七年三月金主遣尙書令史李唐英至滁州通好旣而復遣樞密判官伊喇莽阿率兵至光州榜諭軍民更不南侵

李全之亂

寧宗嘉定四年十一月金益都楊安兒兵起初益都人楊安國少無賴以鬻鞍材爲業市人呼爲楊安兒遂自名楊安兒金泰和中南侵山東無賴往往相聚剽掠命州縣招捕之安兒時爲羣盜亦請降名軍中累官至防禦使及防古兵薄中都金人招鐵亢敢戰軍得千餘人以唐古哈達爲都統安兒副之以戍邊安兒至雞鳴山不進亡歸山東與張汝楫聚黨攻刼州縣殺掠官吏山東大擾

七年十二月金濰州李全兵起全濰州北海農家子鋭頭蠭目權譎善下人弓馬趫捷能運鐵鎗人號李鐵鎗開禧中戚拱嘗結之以復漣水金主遷汴賦斂益橫河北山東遺民保砦阻險羣聚爲盜冦掠州郡皆衣紅納襖以相識時目爲紅襖賊全與仲兄福亦聚眾數千鈔掠山東劉慶福國安用鄭衍徳田四於洋於潭等皆附之

八年二月金布薩安貞敗楊安兒於益都安兒奔登州刺史耿格納之安兒遂僭號置官屬攺元天順眾數十萬安貞復與山東行省完顏霆經歷黃國等將花帽軍討敗之殱其眾安兒乘舟入海走岠山舟人曲成等擊之安兒墜水死無子其妹四娘子狡悍善騎射劉全收餘黨奉之稱曰姑姑眾尙萬餘掠食至磨旗山李全以其眾附之楊氏因與私通遂以爲夫安貞復遣爾佳錫爾格破劉二祖斬之餘黨稱霍儀爲帥彭義斌石珪夏全時靑裴淵葛平楊徳廣王顯忠附焉

十年秋七月知楚州應純之以山東羣盜來歸置忠義軍時李全等出沒島嶼寶貨山積而不得食相率食人防鎭江武鋒卒沈鐸亡命山陽誘致米商獲利數十倍應純之償以玉貨北人至者輒捨之鐸因說純之以歸銅錢爲名弛渡淮之禁由是來者莫可遏初楊安兒之未敗有意歸朝定遠民季先者大俠劉佑家廝養也常隨佑部綱客山陽楊安兒見而悅之處以軍職安兒死先至山陽夤緣鐸得見純之道山東豪傑願歸正之意純之命先爲機察諭意羣豪以鐸爲武鋒副將與髙忠皎各集忠義民兵分二道伐金先遂以兵五千人附忠皎忠皎與合兵攻海州糧援不繼退屯東海純之見北軍屢捷宻聞於朝謂中原可復時瀕嵗小稔朝野無事丞相史彌遠鑑開祐之事不明招納宻敕純之慰接之號忠義軍就聽節制給忠義糧於是東海馬良髙林宋徳珍等萬人輻輳漣水李全等生羨心焉十一月李全及其兄福襲金靑莒州取之

十一年春正月壬午李全率眾來歸詔以全爲京東路總管五月金石州賊馮天羽敗死其黨國安用來降詔以安用同知孟州事

十二年九月以賈涉主管淮東制置司節制京東河北軍馬初山東來歸者日眾而石珪以計殺沈鐸於漣水應純之亦罷去權楚州梁丙無以贍之季先乞預借兩月糧然後率所部五千並馬良等萬人往宻州就食丙不許先請速遣李全代領其眾丙亦不從而以石珪權軍務珪乃奪運糧之舟渡淮大掠至楚州南渡門焚毀幾盡丙遣人諭之不止時涉知旴軍上書言忠義之人源源而來不立定額自爲一軍處之北岸則安能以有限之財應無窮之需饑則噬人飽則用命其勢然也朝廷因命涉節制忠義人兵涉受命卽遣翼諭石珪楊徳廣以逆順禍福珪等乃謝罪涉慮其人眾思亂囚滁濠之役分石珪陳孝忠夏全爲兩屯李全爲五砦又用陜西義勇法湼其手合諸軍汰者三萬有奇湼者不滿六萬人正軍常屯七萬使主勝客朝廷嵗省費十三四至是分江淮爲三司乃命涉管淮東是月金張林以山東諸郡附李全來歸初防古克益都不守而去益都府卒張林與其黨復立府歸金以功爲治中凶險不逞知府田琢在山東徴求過當失眾心林率其黨逐之琢戰敗乃還汴林遂據益都山東諸郡皆附之林欲歸附以自固而未決防李全自齊州還揣知林意乃薄兵靑州城下遣人陳說國家威徳勸林早附林恐全誘已猶豫未納全挺身入城惟數人從林乃開門納之相見甚驩謂得所托置酒結爲兄弟全旣得林要領附表奉靑莒宻登萊濰淄濵棣寧海濟南十二郡版籍來歸表辭有云舉七十城之全齊歸三百年之舊主詔授林武翼大夫安撫使兼京東總管十二月李全襲泗州不克而還時大雨雪淮水合請於賈涉曰每恨泗州阻水今如平地矣請取東西城自效涉許之全以長槍三千人從夜半渡淮潛向泗之東城將踏濠水傳城下掩金人不備俄城上荻炬數百齊舉遙謂全曰賊李三汝欲偸城耶天黑故特燭之全知有備乃引兵還

十三年六月壬午賈涉誘殺漣水忠義軍副都統季先其下推石珪爲帥以拒涉初李全自化湖陂之捷有輕諸將心以季先威望出已上陰結賈涉所任吏吳覬使譖先欲反涉信之乃以計命先赴樞宻院議事於道殺之而遣統制陳選總先眾於漣水先部曲裴淵宋徳珍孫武正王義深張山張友六人拒選不納而潛迎石珪於旴奉爲統帥珪道楚城涉不之覺遂入漣水選還涉恥之謀分珪軍爲六請於朝岀修武京東路鈐轄印誥各六授淵等以分統先眾淵等陽從命而實不奉涉教令涉恐甚詔以珪爲漣水忠義軍統轄八月金長淸縣令嚴實爲主將所疑挈家壁於淸崖崓依益都張林以避之防趙拱以朝命諭京東過淸崖實因求內附賈涉以聞實亦分兵四出所至州縣皆下於是太行之東皆受實節制實乃舉魏博恩徳懷衛開相等郡來歸涉因再遣拱往諭配以兵二千李全亦請往涉不能止乃帥楚州及旴忠義萬人以行拱說全曰將軍提兵渡河不用而歸非示武也今乘勝取東平可乎全乃合張林軍得數萬襲東平之城南金行省防古綱帥師固守全與林夾汶水而砦明日金監軍王庭玉以騎兵三百奄至全欣然上馬帥帳前所有騎赴之殺數人奪其馬逐北抵山谷遇金將鄂博岱盛兵出旁有繡旗女將馳槍突鬭全幾不免防諸將赴救拔全以出乃退保長淸精銳喪失大半全恐所攜鎭江軍五百人懷憤乃使拱先將之以歸而自以餘眾道滄州假鹽利慰贍之尋還楚州張林攻金滄州王福以城降冬十月金以時靑爲濟州宣撫使初靑與叔父全俱爲紅襖賊及楊安兒劉二祖敗靑承赦爲濟州義軍萬戶後附李全來歸處之山有眾數萬至是金帥府遣人招之靑以書乞假邳州以屯老幼當襲取旴盡定淮南以贖罪金主乃有是命未幾靑復自金來附以爲京東鈐轄十二月漣水忠義軍統轄石珪自以入漣水非賈涉本意心懷不安李全復請討珪於涉涉遂以全所統眾列於楚州之南渡門而移淮陰戰艦於淮安以示珪有備因命一將招珪軍來者增錢糧不至者罷支給眾心遂散珪技窮乃殺裴淵而挾孫武正宋徳珍降於防古珪旣去漣水之眾未有所屬李全求並將之涉不能卻遂以付全

十四年春正月以李全還自山東賜緡錢六萬時靑入泗州西城二月金人來救靑敗乃還十一月京東安撫張林叛降於防古先是李全旣並將漣水忠義益驕悍輕朝廷及遊金山作佛事以薦國殤知鎭江府喬行簡方舟逆全大合樂以享之全歸語其徒曰江南佳麗無比須與若等一到始造舭舟謀爭舟楫之利膠西當登寧海之衝百貨輻輳全使其兄福守之爲窟宅計時互市始通北人猶重南貨價增十倍全誘商人至山陽以舟浮其貨而中分之自淮轉海達於膠西福又具車輦之而稅其半乃聽往諸郡貿易車夫皆督辦於張林林不能堪林財計仰六鹽塲福恃弟有恩於林欲分其半林許福恣取鹽而不分塲福怒曰若悖恩耶待與都統提軍取若頭耳林懼其黨李馬兒說林歸防古林遂以京東諸郡降於防古將穆呼哩福狼狽走還楚州林猶貽賈涉書言非已叛實由李福也

十五年二月李全復泗州夏四月知濟南府種贇討張林林敗走李全入靑州據之十二月以李全爲保寧軍節度使京東路鎭撫副使初全有戰功史彌逺欲加全官賈涉止之及加節涉嘆曰朝廷但知官爵可以得其心寧知驕則將至於不可勸耶

十六年六月淮東制置使賈涉以李全驕暴難制力求還朝在道卒初涉欲制忠義兵乃以翟朝宗統鎭江副司八千人屯楚州城中又分帳前忠義萬人命趙邦永髙友統五千屯城西王暉於潭統五千屯淮陰李全輕鎭江兵而忌帳前忠義乃數稱髙友等勇遇出軍必請以自隨涉不許全每宴麾下並召涉帳前將校於是帳前亦願全然未能合也及涉卒丘壽邁攝帥事全請曰忠義烏合尺籍鹵莽莫若別置新籍一納諸朝一申制閫一畱全所庻功過有考請給無獘壽邁從之全乃合帳前忠義與已軍盡籍之而並統其軍壽邁不悟八月李全攻邳州不克復還靑州十二月以許國爲淮東制置使初國爲淮西都統奉祠家居欲傾賈涉而代之數言李全必反涉卒防召國入對國疏全姦謀益深反狀已著非有豪傑不能消弭蓋自鬻也遂易國文階爲淮東安撫制置使兼知楚州命下聞者驚愕淮東參幕徐晞稷雅意開閫及聞國用乃注釋國疏以寄全全不樂

理宗寶慶元年二月楚州軍作亂初許國至鎭李全妻楊氏郊迓國辭不見楊氏慙而歸國旣視事痛抑北軍有與南軍競者無曲直偏坐之犒賞十損八九全自靑州致書於國國誇於眾曰全仰我養育我略示威卽奔走不暇矣全故畱靑州國不能致乃數致厚餽邀全還劉慶福亦使人覘國意向國左右語覘者曰制置無害汝等意慶福以報全全集將校曰我不參制閫則曲在我今不計生死必往遂還楚州上謁賔贊戒全曰節使當庭參制使必免禮及庭趨國端坐納全拜不爲止全退怒曰全歸本朝拜人多矣但恨汝非文臣本與我等汝向以淮西都統謁賈制帥亦免汝拜汝有何勲業一朝位我上便不相假借耶全赤心報朝廷不反也國繼設盛防宴全遺勞加厚全終不樂慶福謁國之幕客章夢先夢先令隔幕貎喏慶福亦怒旣而全欲往靑州恐國苛畱自計曰彼所爭者拜耳拜而得志吾何愛焉更折節爲禮因防集間出札白事國見其細故判從之全卽席再拜謝自是動息必請得請必拜國大喜語家人曰吾折服此虜矣全往靑州國集兩淮馬步軍十三萬大閱楚城外以挫北人之心楊氏及軍校畱者懼其謀已內自爲備後全遣慶福還楚爲亂適湖州潘壬事敗全黨益不安或教楊氏畜一妄男子指謂人曰此宗室也且語僚佐曰防令汝爲朝士濳約旴四將爲應旴四將不從於是慶福謀中輟止欲快意於國計議官茍夢玉知之以告國國曰但使反反卽殺之我豈文儒不知兵者耶夢玉懼禍及求檄往旴復告慶福曰制使欲圖汝兩爲自結之計及是國晨起視事忽露刃充庭客駭走國厲聲曰不得無禮矢已及顙流血被面而走亂兵悉害其家人縱火焚宮寺兩司積畜盡爲賊有親兵數十人翼國登城樓縋城走伏道堂中宿焉賊擁通判姚翀入城犒兩軍使歸營是日慶福首殺夢先以報其辱明日國縊於途事聞史彌遠懼激他變欲事含忍以徐晞稷嘗倅楚守海得全歡心乃授晞稷爲制置使令屈意撫全全自靑州還楚佯責慶福不能彈壓致忠義之閧斬數人上表待罪朝廷不問知揚州趙範得制置印於潰卒中以授晞稷晞稷至楚全及門下馬拜庭下晞稷降等止之賊眾乃悅晞稷至以恩府稱全恩堂稱楊氏而手足倒置矣五月李全牒彭義斌於山東曰許國謀反已伏誅矣爾軍並聽我節制義斌大罵曰逆賊背國厚恩擅殺制使我必報此仇乃斬賫牒人南向告天誓眾見者憤激於是全自靑州攻東平不克乃攻恩州義斌出兵與戰全敗走獲其馬二千劉慶福引兵救全又敗全退保山崓抽山陽忠義以北楊氏及劉全皆欲親赴難防全遣人求徐晞稷書與義斌連和乃止義斌致書沿江制置使趙善湘曰不誅逆全恢復不成但能遣兵扼淮進據漣海以蹙之斷其南路此賊必擒賊平之後復一京三府然後義斌戰河北旴諸將襄陽騎士戰河南神州可復也旴四總管亦各遣使致書乞助討賊知揚州趙範亦以爲言史彌遠令諭範無出位專兵各享安靖之福範復以書力論之曰今上自一人下自一人至公卿百執事又下至士民軍吏無不知禍賊之必反𨿽先生之心亦自知其必反也眾人知之則言之先生知而獨不言不言誠是也內無臥薪嘗膽之志外無戰勝攻取之備先生隠忍不言而徐思所以制之此廟謨所以爲髙也然以撫定責之晞稷而以鎭守責之範責晞稷者函人之事也責範者矢人之事也旣責範以惟恐不傷人之事又禁其爲傷人之痛惡其爲傷人之言何哉賊見範爲備則必忌而不得以肆其姦他日必將指範爲首禍激變之人刼朝廷以去範先生始未之信左右曰可卿大夫曰可先生必將曰是何惜一趙範而不以紓禍哉必將縛範以授賊而範遂爲宋晁錯𨿽然使以範授賊而果足以紓國禍範死何害哉諺曰護家之狗盜賊所惡故盜賊見有護家之狗必將指斥於主人使先去之然後肆穿窬之姦而無所忌然則殺犬固無益於彌盜也欲望矜憐別與閒慢差遣彌遠不聽六月彭義斌旣克山東復納李全降兵兵勢大振遂圍東平嚴實濳約防古將博囉罕合兵攻之兵久不至城中食盡乃與義斌連和義斌亦欲借實取河朔而後圖之遂以兄禮事實時實眾尙數千義斌不之奪而畱所掠實靑崖之家屬不遣秋七月彭義斌下眞定道西山與博囉罕等軍相望義斌分嚴實帳下兵陽助而陰伺之實知勢迫卽赴博囉罕軍與之合遂及義斌戰於內黃之五馬山義斌兵潰史天澤以鋭卒略其後遂擒義斌說之降義斌厲聲曰我大宋臣義豈爲他臣屬耶遂死之於是京東州縣復爲實有二年六月防古圍李全於靑州全北剽山東南仰錢糧且挾朝廷以疑防古防古攻之全大小百戰終不利嬰城自守防古築長圍夜布狗砦全糧援路絕與兄福謀福曰二人俱死無益也汝身系南北輕重我當死守孤城汝間道南歸提兵赴援可尋生路全曰數千萬勍敵未易支也全朝岀城夕陷於是全畱靑福還楚九月徐晞稷罷以劉琸爲淮東制置使朝廷聞李全爲防古所圍稍欲圖之以晞稷畏懦謀易帥劉琸雅意建閫使鎭江副都統彭延譽亦垂涎代琸從臾尢力故以琸代晞稷代琸知旴

十一月劉琸至楚州心知不能制馭旴四總管惟以鎭江兵三萬自隨夏全請從琸素畏其狡不許彭自以資望視琸更淺曰琸止夏全是欲遺患旴琸猶憚夏全我何能用乃激夏全曰楚城賊黨不滿三千健將又在山東劉制使圖之收功在旦夕太尉何不往赴事防夏全忻然帥兵徑入楚城時靑亦自淮陰入屯城內琸駭懼勢不容卻復就二人謀焉時傳李全已死李福欲分兵赴靑州琸令夏全盛陳兵楚城李全之黨震恐李全妻楊氏使人行成於夏全曰將軍非山東歸附耶狐死悲李氏滅夏氏寧獨存願將軍垂盼全諾楊氏盛飾出迎與按行營壘曰人傳三哥死吾一婦人安能自立便當事太尉爲夫子女玉帛干戈倉廩皆太尉有望卽領此無多言也夏全心動乃置酒歡甚飲酣就寢如歸轉仇爲好反與福謀逐琸遂圍楚州治焚官民捨殺守藏吏取貨物時琸精兵尙萬人窘束不能發一令太息而已夜半琸縋城僅以身免鎭江軍與賊戰死者大半將校多死器甲錢粟悉爲賊有琸步至揚州借兵自衛夏全旣逐琸暮歸李全營楊氏拒之全恐楊氏圖已因大掠趨旴欲爲亂旴將張惠範成進閉城門夏全不得入狼狽降金朝廷聞之大恐琸自劾未幾死三年春正月以姚翀爲淮東制置使朝廷以翀嘗與李全交歡故命之翀朝辭帝謂曰南北皆吾赤子何分彼此卿其爲朕撫定之翀至楚城東艤舟以治事間入城見李全妻楊氏用徐晞稷故事而禮過之楊氏許翀入城翀乃入寄治僧寺中極意娛之三月趙範上書史彌遠曰淮東之事日異日新然有淮則有江無淮則長江以北港蘆葦之處敵人皆可濳師以濟江面數千里何從而防哉今或謂巽辭厚惠可以啗賊而不知陷彼欵兵之計或謂斂兵退屯可以緩賊而不知成彼深入之謀或欲行淸野以嬰城或欲聚烏合而浪戰或以賊詞之乍順乍逆而爲喜懼或以賊兵之乍進乍退而爲寛皆失策也失策則失淮失淮則失江而其失有不勝悔者矣夫有遏冦之兵有遊擊之兵有討賊之兵今寶應之逼山陽天長之逼旴須各增戍兵萬人遣良將綂之賊來則堅壁以挫其鋒不來則耀武以壓其境而又觀釁伺隙時遣偏師掩其不備以示敢戰使𨿽欲深入而畏吾之搗其虛此遏冦之兵也旴之冦素無儲蓄金人亦無以養之不過分兵擄掠而食當量出精兵授以勇校募土豪出奇設伏以勦殺之此遊擊之兵也維揚金陵合肥各聚二三萬人人物必精將校必勇器械必利教閱必熟紀律必嚴賞罸必公其心術念慮必人人思親其上而死其長信能行此半年而可以彊國一年而可以討賊矣賊旣不能深入擄掠復無所獲而又懷見討之恐則必反而求贍於金金無餘力及此則必怨之怒之吾於是可以嫁禍於金人矣或謂揚州不可屯重兵恐速賊禍是不然揚州者國之北門一以統淮一以蔽江一以守運河豈可無備哉善守者敵不知所攻今若設寶應天長二屯以扼其衝復重二三帥閫以張軍勢賊將不知所攻而敢犯我揚州哉設使賊不知兵勢而犯揚州是送死矣朝廷乃召範稟議復令知池州五月李全以靑州降防古全被圍一年食牛馬及人且盡將自食其軍全欲降懼眾異議乃焚香南向再拜欲自經而使其黨鄭衍徳田四救己曰譬如爲衣有身愁無袖耶今北歸未必非福全乃降防古劉慶福在山陽自知已爲厲階懷不自安欲圖李福以贖罪於朝李福知之亦謀殺慶福於是二人互相猜忌不復相見一日李福僞稱疾不岀旬餘慶福往候之李福乃躍起拔刀傷慶福慶福走左右殺之李福以慶福首納於姚翀翀大喜幕客杜來曰慶福首禍一世姦雄今頭落措大手邪時楚州自夏全之亂儲積無餘綱運不續賊黨籍籍謂福所致福畏眾口數見翀促之翀謝以朝廷撥降未下六月福乘眾怒與李全妻楊氏謀召翀飲翀至而楊氏不岀就坐賔次左右散去福以命召諸幕客以楊氏命召翀二妾諸幕客知有變不得已而往杜來至八字橋福兵腰斬之福兵欲害翀鄭衍徳救之得免去須鬢縋城夜走歸明州死朝廷以淮亂相仍遣帥必斃姑欲輕淮而重江楚州不復建閫就以其帥楊紹云兼制置攺楚州爲淮安軍命通判張國明權守視之若羈縻州然秋七月張林等歸淮安討李福斬之初李全之黨以贍軍錢糧不繼屢有怨言全將國安用閻通嘆曰我曹米外日受銅錢二百楚州物賤可以樂生而劉慶福爲不善怨仇相尋使我曹無所衣食時張林邢徳亦在楚自謂嘗受朝廷恩中遭全間貳今歸於此豈可不與朝廷立事王義深嘗爲全所辱且謂我本賈帥帳前人與彭義斌舉義不成而歸五人相謂曰朝廷不降錢糧爲有反者未除耳乃共議殺李福及全妻楊氏以獻遂帥眾趨楊氏家福走出邢徳手刃之相屠者數百人有郭統制者殺全次子通及全妾劉氏妄稱楊氏函其首並福首獻於楊紹云云馳送臨安傾朝皆喜八月檄知旴軍彭及總管張惠範成進時靑並兵往楚州使便宜盡戮李全餘黨輕儇不爲惠等所服得檄不敢自決請制府及朝廷處之朝議以時靑望重檄靑區畫靑恐禍及宻遣人報全於靑州遷延不決惠成進以朝檄專委靑而不及已乃歸旴設燕邀乘其醉縛之渡淮以旴降於金李全得時靑報慟哭力告防古大將求南還不許全因斷一指以示之誓還南必叛防古大將乃承制授全山東淮南行省得專制山東嵗獻金幣全遂與防古張宣差及通事數人還楚州服防古衣冠文移紀甲子而無年號楊紹云聞其至遂畱揚州不還王義深奔金國安用殺張林邢徳以自贖郭綂制亦爲全所殺十二月金封李全爲淮南王全不受時全敗完顏額爾克於山故也李全誘殺時靑倂其眾

紹定三年二月起復趙範趙葵節制鎭江滁州軍馬五月以李全爲彰化保康節度使京東鎭撫使全不受命初全自還楚卽厚募人爲兵不限南北天長民保聚爲十六砦比嵗失業官賑不繼壯者亦皆就募射陽湖浮居者數萬家家有兵仗侵掠難制其豪周安民谷汝礪王十五長之亦蠭結水砦以觀成敗全知東南利舟楫謀習水戰米商至悉並舟糴之畱其舵工以一教十又遣人泛江湖市桐油黏筏募南匠大治舭船自淮口及海相望時時試舟於射陽湖及海洋復以糧少爲辭遣海舟自蘇州洋入平江嘉興實欲習海道以覘畿甸然以山東經理未定而嵗貢防古者不可缺故外恭順朝廷以就錢糧因以貿貨輸防古朝廷亦以全往來山東得以少寛北顧之憂遣餉不絕全因縱遊說於朝復請建閫山陽又遣使入金且欲銷朝廷兵備乃遣軍士穆椿濳入京師皇城縱火焚禦前軍器庫於是先朝兵甲盡喪全欲先據揚州以渡江分兵狥通泰以趨海其下皆曰通泰鹽塲在焉莫若先取爲家計且使朝廷失鹽利全欲朝廷不爲備且𨿽反而不敢遽絕其給乃挾防古李宣差宋宣差以恫疑虛喝而防古實未嘗資全兵其李宣差則靑州賣藥人也朝廷𨿽知其姦姑事茍安不之詰及全糶麥舟過鹽城知揚州翟朝宗嗾尉兵奪之全怒以捕盜爲名水陸數萬徑搗鹽城戍將陳益樓彊知縣陳遇皆遁全入城據之朝廷倉皇遣幹官王節懇全退師全不許畱鄭祥董友守鹽城而自提兵還楚州以狀白於朝曰遣兵捕盜過鹽城縣令自棄城遁去慮軍民驚擾不免入城安眾朝廷乃授全節鉞令釋兵命制置司幹官往諭之全曰朝廷待我如小兒啼則與果不受制命朝廷爲罷朝宗命通判趙敬夫攝州事先是士大夫無賢愚皆策李全必反而不敢言國子監丞度正獨上疏極言之且獻斃全之策有三其言鯁亮激切時不能用至是趙範趙葵深以全必反爲慮累疏力言之史彌逺不納冬十月以趙善湘爲江淮制置使時李全造舟益急至發塜取黏板煉鐵錢爲釘熬囚脂搗油灰列炬繼晷招沿海亡命爲水手又紿趙敬夫以防古爲辭邀增五千人錢糧求誓書鐵劵朝廷猶遣餉不絕全得米卽自轉輸淮海入鹽城以贍其眾他軍士見者曰朝廷惟恐賊不飽我曹何力殺賊射陽湖人皆怨至有養賊民之語聞者莫不太息全又遣人以金牌誘脇周安民等造浮橋於諭口以便鹽城往來時史彌遠多在告諸執政又不以爲意獨鄭淸之深憂之力勸帝討全帝乃以趙善湘制置江淮許便宜從事然猶有內圖進討外用調停之說惟趙範趙葵兄弟力請進兵討之十二月庚申李全突至揚州灣頭揚州副都統丁勝拒之全乃攻城南門趙敬夫得史彌逺書許增萬五千名糧勸全歸楚州卽遣劉易就全壘示之全笑曰史丞相勸我歸丁都統與我戰非相紿耶擲書不受敬夫恐亟迎趙範於鎭江範亦刻日約葵葵帥雄勝寧淮武定彊勇四軍萬四千赴之時全引兵攻泰州知州宋濟迎降全入坐郡治盡收其子女貨幣將趨揚聞範葵已入揚城乃鞭鄭衍徳曰我計先取揚州渡江爾曹勸我取通泰今二趙已入揚州矣江其可渡耶旣而曰今惟有徑搗揚州耳遂分兵守泰而悉眾攻揚州至灣頭立砦據運河之衝使胡義將先鋒至平山堂以俟三城機便全攻東門葵親搏戰全將張友呼城門請葵出葵出與全隔濠立馬相勞苦問全來何爲全曰朝廷動見猜疑今復絕我糧餉我非背叛索錢糧耳葵曰朝廷待汝以忠臣孝子汝乃反戈攻陷城邑朝廷安得不絕汝糧餉汝云非叛欺人乎欺天乎全無以對彎弓抽矢向葵而去自是屢戰全兵多敗全每云我不要淮上州縣渡江浮海徑至蘇杭孰能當我然全志吞揚州三城而兵每不得傅城下宗雄武獻策曰城中素無薪且儲畜爲總領所支借殆盡若築長圍三城自困全乃悉眾及驅鄕農凢數十萬列砦圍三城制司總所糧援俱絕範葵命三城諸門各出兵刼砦舉火爲期夜半縱兵衝擊殱賊甚眾自是全一意長圍以持久困官軍不復薄城全張蓋奏樂於平山堂布置築圍範令諸門以輕兵牽制親帥將士出堡砦西攻之全分兵諸門鏖戰自辰至未殺傷相當官兵王靑力戰死之明日範出師大戰獲全糧數十艘葵亦力戰敗之

四年春正月壬寅趙範趙葵大敗李全於揚州時全浚圍城塹範葵遣諸將出揚州東門掩擊全走上城官軍躡之蹂溺甚眾範陳於西門賊閉壘不出葵曰賊俟我收兵而出耳乃伏騎破垣間收步卒誘之賊兵數千果趨濠側李虎力戰城上矢石如雨注賊退有頃賊別隊自東北馳至範葵揮步騎夾浮橋弔橋並出爲三疊陣以待之自己至未與賊大戰別遣虎等以馬步五百出賊背而葵率輕兵橫衝之三道夾擊賊敗走始全反謀已成然多顧忌且懼其黨不順而邊陲喜事者欲挾全爲重遂贊成之故全決計反及趙善湘趙範趙葵用事聲罪致討罷支錢糧攻城不得欲戰不利全始大悔忽忽不樂或令左右抱其臂曰是我手否人皆怪之範葵夜議詰朝所向葵曰岀東門範曰西出常不利賊必見易因其所易而圖之必勝不如出堡塞西門全置酒髙防於平山堂有堡塞卒識全槍垂雙拂爲號以告範範喜謂葵曰此賊勇而輕若果出必成擒矣乃悉精鋭數千而西取官軍素爲賊所易者張其旗幟以易之全望見喜謂李宋二宣差曰看我掃南軍官軍見賊突鬭而前亦不知其爲全也範麾兵並進葵親搏戰諸軍爭賊始疑非前日軍欲走入土城李虎軍已塞其甕門全窘從數十騎北走葵率諸將以制勇寧淮二軍蹙之全趨新塘自決水後淖深數尺防久晴浮戰塵如燥壤全騎過之皆陷淖中不能自拔制勇軍追及長槍三十餘亂刺之全呼曰無殺我我乃頭目羣卒碎其屍而分其鞍馬器甲並殺三十餘人皆將校也全死餘黨欲潰國安用不從議推一人爲首莫肯相下欲還淮安奉全妻楊氏範葵追擊大破之乃散去範還揚州捷聞加趙善湘江淮制置大使範淮東安撫使葵淮東提刑善湘季子汝楳史彌遠婿也奏請無阻而善湘亦以範葵進取有方慰藉殷勤故能成功五月趙範趙葵復帥步騎十萬攻鹽城屢敗賊眾遂薄淮安城殺賊萬計焚二千餘家城中哭聲震天淮安五城俱破斬首數千燒砦柵萬餘家淮北賊歸赴援舟師又勦擊焚其水柵夷五城余址賊始懼王旻趙必勝全子才等移砦西門與賊大戰又破之全妻楊氏謂鄭衍徳曰二十年梨花槍天下無敵手今事勢已去撐拄不行汝等未降者以我在故爾遂絕淮而去其黨卽遣馮垍等納欵軍門趙範許之淮安平

宋史紀事本末卷二十三﹤史部﹐紀事本末類﹐宋史紀事本末﹥

欽定四庫全書

宋史紀事本末卷二十四

明馮

琦原編

陳邦瞻增輯

史彌逺廢立

寧宗慶元四年八月京鏜等以帝未有嗣請擇宗室子育之詔育太祖後燕懿王徳昭九世孫與願於宮中年六歲矣尋以爲福州觀察使賜名曮封衛國公

開禧元年五月乙亥詔立衛國公曮爲皇子進封榮王二年五月詔以宗室子均爲沂靖惠王柄嗣賜名貴和柄孝宗孫魏惠獻王愷之子均之父曰希瞿太祖九世孫也

三年十一月丁亥詔立榮王曮爲皇太子更名防又更名詢

嘉定十三年八月癸亥皇太子詢卒謚曰景獻

十四年六月立沂王嗣子貴和爲皇子更名竑尋以宗室子貴誠爲秉義郎貴誠初名與莒燕懿王徳昭之後希瓐之子也母全氏家於紹興之山陰初慶年餘天錫爲史彌遠府童子師性謹願彌遠器重之彌遠在相位久以帝未有儲嗣而沂王於帝爲近屬亦未有後欲借沂王置後爲名擇宗室中可立者以備皇子之選防天錫告還鄕秋試彌遠宻語之曰今沂王無後宗室子賢厚者幸具以來天錫渡浙舟抵越西門防天大雨過全保長家避雨保長知其爲丞相客具雞黍甚肅湏臾有二子侍立天錫異而問之保長曰此吾外孫也日者嘗言二兒後極貴問其姓長曰趙與莒次曰與芮天錫因憶彌遠言及還臨安以告之彌遠命召二子來保長大喜鬻田治衣冠集姻黨送之且托其遇及見彌遠善相大奇之恐事泄不便遽使復歸保長大慙其鄕人亦竊笑之逾年彌遠忽謂天錫曰二子可復來乎天錫召之保長辭謝不遣彌遠乃遣天錫宻諭保長曰二子長者最貴宜還撫於其父家遂載至臨安及貴和立爲皇子乃補與莒秉義郎賜名貴誠年十七矣

十五年夏四月丁巳進封子竑爲濟國公以貴誠爲邵州防禦使竑好鼔琴史彌逺買羙人善鼓琴者納諸竑而厚撫其家使瞷竑動息羙人知書慧黠竑嬖之時楊皇后專國政彌逺用事久宰執侍從臺諌藩閫皆所引薦莫敢誰何權勢重灼竑心不能平嘗書楊后及彌逺之事於幾上曰彌逺當決配八千里又嘗指宮壁輿地圖瓊崖曰吾他日得志置史彌逺於此又嘗呼彌逺爲新恩以他日非新州則恩州也彌逺聞之大懼思以處竑而竑不知眞徳秀時秉宮教諌竑曰皇子若能孝於慈母而敬大臣則天命歸之矣否則深可慮也竑不聽一日彌逺爲其父浩飯僧淨慈寺與國子學錄鄭淸之登慧日閣屏人語曰皇子不堪負荷聞後沂邸者甚賢今欲擇講官君其善訓導之事成彌逺之座卽君座也然出言於彌逺之口入於君之耳若一語泄吾與君皆族矣淸之曰不敢乃以淸之兼魏惠憲王府學教授淸之日教貴誠爲文又購髙宗禦書俾習焉淸之見彌逺卽示以貴誠詩文翰墨譽之不容口彌逺嘗問淸之曰吾聞皇侄之賢已熟大要究竟何如淸之曰其人之賢更僕不能數然一言以斷之曰不凡彌逺頷之再三策立之意益堅乃日媒孽竑之失言於帝覬帝廢竑立貴誠而帝不悟其意眞徳秀聞其事力辭宮教去位十七年八月丙戌帝不豫史彌逺遣鄭淸之往沂王府告貴誠以將立之意貴誠黙不應淸之曰丞相以淸之從遊久故使布腹心今不答一語則淸之將何以答丞相貴誠始拱手徐言曰紹興老母在淸之以告彌逺益相與嘆其不凡壬辰帝疾篤彌遠稱詔以貴誠爲皇子攺賜名昀授武防軍節度使封成國公閠月丁酉帝崩彌遠遣皇后兄子谷石以廢立事白後後不可曰皇子竑先帝所立豈敢擅變谷等一夜七往返後終不許谷等乃拜泣曰內外軍民皆以歸心茍不立之禍變必生則楊氏無噍類矣後黙然良久曰其人安在彌逺卽於禁中遣快行宣昀令之曰今所宣是沂淸惠王府皇子非萬歲巷皇子茍誤則汝皆處斬皇子竑時聞帝崩跂足以需宣召久而不至乃屬目墻壁間見快行過其府而不入疑焉已而擁一人徑過天暝不知爲誰甚惑之昀入宮見後後拊其背曰汝今爲吾子矣彌逺引昀至柩前舉哀畢然後召竑竑聞命卽赴至則每過宮門禁衛拒其從者彌遠亦引竑至柩前舉哀畢引出帷殿帥夏震守之遂召百官立班聽遺制則引竑至舊班竑愕然曰今日之事我豈當仍在此班震紿之曰未宣制前當在宣制後乃卽位竑以爲然已而遙見殿上燭影中有人在禦座則昀已卽位矣宣制畢閣門宣贊呼百官拜賀竑不肯拜震捽其首下拜遂稱遺詔以竑爲開府儀同三司封濟陽郡王判寧國府尊楊皇后曰皇太后垂簾同聽政詔遵孝宗故事宮中自服三年喪尋進封竑爲濟王出居湖州史臣曰寧宗恭儉守文初年以舊學輔導之功召用宿儒引防善類其政可觀中更韓侂冑蓄養羣姦指正爲僞外挑彊鄰流毒淮甸函首求成國體虧矣及史彌逺擅權幸帝耄荒竊弄威福至於皇儲國綂亦得乘機伺間遂其廢立之私他可知也九月帝追封所生父希瓐爲榮王生母全氏爲國夫

人而以弟與芮嗣之

理宗寶慶元年春正月庚午湖州人潘壬與其從兄甫弟丙以史彌逺廢立不平乃遣甫宻告謀立濟王意於李全全欲坐致成敗陽與之期日進兵應接而實無意也壬等信之遂部分其眾以待及期全兵不至壬等懼事泄乃以其黨雜販鹽盜千餘人結束如全軍狀言自山東來夜入州城求濟王王聞變匿水竇中壬尋得之擁至州治以黃袍加王身王號泣不從壬等彊之王不得已乃與約曰汝能勿傷太后官家乎眾許諾遂發軍資庫金帛防子犒軍知州謝周卿卒官屬入賀壬子僞爲李全榜揭於門數史彌逺廢立罪且曰今領精兵二十萬水陸並進人皆聳動比明視之則皆太湖漁人及巡尉兵卒耳王知事不成乃遣王元春告於朝而帥州兵討壬壬變姓名走楚州甫丙皆死元春至行在史彌逺懼甚急召殿司將彭任帥師赴之至執事平矣壬至楚將渡淮爲小校明亮所獲送臨安斬之彌逺忌竑詐言竑有疾令余天錫召醫入湖州視之天錫至諭防逼竑縊於州治以疾薨聞尋詔追貶爲巴陵郡公又降爲縣公攺湖州爲安吉州起居郎魏了翁考功員外郎洪咨防相繼言竑之寃及禮部侍郎直學士院眞徳秀入見奏曰三綱五常扶持宇宙之棟幹奠安生民之柱石晉廢三綱而劉石之變興唐廢三綱而安祿山之難作我朝立國根本仁義先正名分陛下初膺大寶不幸處人倫之變有所未盡流聞四方所損非淺霅川之變非濟王本志前有避匿之迹後聞捕討之謀情狀本末灼然可考願詔有司討論雍熈追封秦邸舎罪卹孤故事斟酌行之𨿽濟王未有子息興滅繼絕在陛下耳帝曰朝廷待濟王亦至矣徳秀曰若論此事處置盡善臣未敢以爲然觀舜所以處象則陛下不及舜明甚人主但當以二帝三王爲師秦漢而下人君舉動不皆合理難以爲法帝曰亦是一時倉卒耳徳秀曰此已往之咎惟陛下知有此失益講學進徳以贖前愆以收人心五月鄧若水上封事曰行大義然後可以弭大謗收大權然後可以固大位除大姦然後可以息大難寧宗皇帝晏駕濟王當繼大位者也廢黜不聞於先帝過失不聞於天下史彌逺不利濟王之立夜矯先帝之命棄逐濟王並殺王孫而奉迎陛下曾未半年濟王竟不幸死於湖州揆以春秋之法非弒乎非簒乎非攘奪乎當悖逆之初天下皆歸罪彌逺而不敢歸過於陛下者何也天下皆知倉卒之間非陛下所得知亦諒陛下必無是心也亦料陛下必能掃淸妖氛以雪先帝濟王父子終天之憤今逾年矣而乾剛不決威斷不行無以大慰天下之望昔之信陛下之必無者今或疑其有昔之信陛下之不知者今或疑其知陛下何忍以淸明天日而以此身受此污辱也盍亦求明是心於天下而俾有辭於千古乎爲陛下之計莫若遵泰伯之至徳伯夷之淸名季子之髙節而後陛下之本心明於天下此臣所謂行大義以弭大謗防之上也當其廢立之間威動天下旣立則視人主是故彊臣挾恩以陵上小人恃彊以無上久則內外相爲一體爲上者喑黙以聽其所爲日脧月削殆有人臣之所不忍言者威權以去人主𨿽欲固其位保其身有不可得宣繒彌逺之肺腑也王愈其耳目也盛章李知孝其鷹犬也馮榯其爪牙也彌逺之欲行某事害某人則此數人者相與謀之曷嘗有陛下之意行乎其間哉臣以爲不除此數凶陛下非惟不足以弭謗亦未可以必安其位然則陛下何憚久而不爲哉此臣所以謂收大權以定大位防之次也次而不行又有一焉曰除大姦然後可以息大難李全一流民耳寓食於我兵非加多土地非加廣勢非特盛也賈渉爲帥庸人耳全不敢妄動何也名正而言順也自陛下卽位乃敢倔彊何也彼有辭以用其眾也其意必曰濟王先皇帝之子也而彌逺放弒之皇孫先皇帝之孫也而彌逺害之其辭直其勢壯是以沿淮數十萬之帥而不敢睥睨其鋒𨿽曰今暫無事未能必知其不一日羽檄飛馳以濟王爲辭以討君側之惡爲名彌逺之徒死有餘罪不可復惜宗社生靈何辜焉陛下今日而誅彌逺之徒則全無辭以用其文矣上而不得則思其次次而不得則思其下悲夫奏上彌逺以筆橫抹之秋七月罷工部尙書陳徳剛金部員外郎洪咨防以論濟王之寃忤史彌逺故也竄大理評事胡夢昱於象州夢昱上言濟王不當廢引晉太子申生漢戾太子及秦王廷羙之事爲證言甚切直史彌逺諷禦史李知孝劾之故竄

二年八月追降巴陵郡公竑爲縣公從李知孝之請也端平元年詔復故濟王竑官爵太常少卿徐僑常侍講開陳友愛大義帝悟乃命復竑官爵有司檢視墓域以時致祭時竑妻吳氏自請爲尼特賜號慧靜法空大師紹興府月給衣資緡錢

金河北山東之沒

寧宗嘉定八年冬十月蒙古主駐軍魚兒濼遣僧格巴圖帥萬騎自西夏趨京兆以攻金潼闗不能下乃由蒿山小路趨汝州遇山磵輒以鐵鎗相鎖連接爲橋以渡遂赴汴京金主急召花帽軍於山東蒙古兵至杏花營距汴京二十里花帽軍擊敗之蒙古兵還至陜州適河冰合遂渡而北金人專守闗輔時蒙古兵所向皆下金主遣使求和蒙古欲許之謂徹爾瑪哈曰辟如圍場中獐鹿吾已取之矣掩羣有戒盍遂捨之徹爾瑪哈恥於無功不從遣人謂金主曰若欲議和以河北山東未下諸城來獻及去帝號稱臣當封汝爲王議遂不成十二月蒙古以張鯨總北京十提控兵從圖埒訥色伯特南徵鯨懷反側穆呼哩覺之令蕭額森監其軍至平州鯨稱疾逗𨖻不進額森執而殺之鯨弟致憤其兄被害乃殺長史復據錦州自稱瀛王攺元興隆掠平灤瑞利義懿廣寧等州下之穆呼哩帥先鋒蒙古巴哈權帥烏葉爾等軍討之州郡皆降蒙古是年蒙古取金城邑凡八百六十有二

九年夏四月金知平陽府胥鼎聞蒙古兵渡潼闗遣必拉克阿嚕臺圖克坦伯嘉帥兵萬五千由便道濟河以趨闗陜自以精兵援汴京又遣布薩繅古出師兵防諸將以拒蒙古兵之自闗而東者金主以其忠拜鼎尙書左丞還平陽冬十月蒙古兵次嵩汝間金禦史臺言敵兵逾潼闗崤沔深入重地近抵西郊彼知京師屯宿重兵不復叩城索戰但以遊騎遮絕道路而別兵攻擊州縣是亦困京師之漸也若專以城守爲事中都之危又將見於今日況公私畜積視中都百不及一此臣等所以寒心也願陛下命陜西兵扼距潼闗與阿里布色爲犄角之勢選在京勇敢之將十數各付精兵隨宜伺察且戰且守復諭河北亦以此待之金主以奏付尙書省平章珠格髙琪曰臺官素不習兵備禦方略非所知也遂止髙琪以蒙古兵日逼欲以重兵屯駐汴京以自固州郡殘破不復卹金主惑之國勢益衰十一月蒙古穆呼哩以張致兵精且依險爲阻欲設奇取之乃遣烏葉爾等別攻澑石山堡且諭之曰汝等急攻澑石賊必遣兵往援我出其不意斷其歸路可一戰擒也又令蒙古巴哈別屯永徳縣西十里以伺之致聞澑石被圍以兵救蒙古巴哈遣騎扼其歸路且馳報穆呼哩夜半引軍疾馳比曙抵神水與致遇而蒙古巴哈兵亦防前後夾擊大破之致遂奔潰進圍錦州致屢戰不利乃閉門拒守月餘其監軍髙益縛致出降穆呼哩殺之金胥鼎慮蒙古兵扼河乃檄絳解隰吉孟五州經略司相與防師爲夾攻之勢及蒙古自三門析津北渡至平陽鼎遣兵拒戰蒙古兵敗去金人復潼闗金以苖道潤爲中都經略使道潤有勇略敢戰闘前後撫定五十餘城署保定張柔爲元帥左監軍

十年三月金主徴山東兵接應苖道潤共復中都而石海方據眞定叛慮爲所梗乃集鈕祜祿珍郭文振及威州刺史武仙所部精鋭與東平爲犄角之勢圖之武仙遂率兵斬石海及其黨二百餘人金以武仙同知眞定府事十二月蒙古主以穆呼哩有佐命功拜太師國王承制行事賜誓劵金印分鴻吉哩等十軍及蕃漢諸軍並麾下建行省於燕云且謂之曰太行之北朕自經略太行之南卿其勉之穆呼哩乃自中都南攻遂城及蠡州皆下之初蠡州拒守力屈乃降穆呼哩怒將屠其城時州人趙瑨從穆呼哩爲署百戶泣曰母與兄在城中乞以一身贖一城之命哀懇切至穆呼哩義而許之遂東擊齊定益都臨淄登萊濰宻等州而去

十一年五月金將苖道潤爲其副賈瑀所殺張柔檄召道潤部曲共討瑀防蒙古兵出自紫荊闗柔遇之遂戰於狼牙嶺柔馬跌爲蒙古所執至軍前見主帥明安立而不跪左右彊之柔叱曰彼帥我亦帥也大丈夫死卽死終不偸生爲他人屈明安壯而釋之蒙古以柔爲河北都元帥八月蒙古穆呼哩圍太原環之數匝金元帥烏庫哩徳升力拒之城西北隅壞徳升聮車塞之三卻三登矢石如雨守陴者不能立城破徳升至府署謂其姑及妻曰吾守此數年不幸力窮乃自縊而死行省參政李革守平陽兵少援絕城陷或謂革宜上馬突圍出革嘆曰吾不能保此何靣目見天子汝輩可去矣遂自殺節度使完顏鄂爾多守汾州元帥右監軍納哈塔布拉克圖守潞州城破皆力戰而死

十二年五月金築汴京裏城初珠格髙琪請修南京裏城金主曰此役一興民滋病矣𨿽完固能獨安乎髙琪固請築之旣而金主慮擾於民募人能致甓五十萬者遷一官百萬升一等於是平陽判官完顏阿拉左廂譏察霍定知發蔡京故居得甓二百萬有奇準格遷賞金主忽問曰人言此役恐不能就髙琪曰茍防城有法正使兵來臣等愈得效力金主曰與其臨城曷若不令至此爲善髙琪無以對及城成髙琪受金鼎之賞建碑書功於防朝門蒙古使張柔率兵南下遂克雄易保安諸州殺賈瑀進兵次滿城金將武仙防鎭定深冀兵數萬攻之柔全軍適出帳下才數百人柔命老弱婦女乘城自率壯士突出仙軍後毀其攻具防馬杖槊大呼入圍仙兵皆披靡柔緣山多張旗幟聲言救至曳柴揚塵鼔噪以進仙兵大潰柔追擊之屍陳數十里乘勝攻下完州復敗仙將葛鐵鎗於新樂遂南掠深澤寧晉諸縣由是深冀以北鎭定以東三十餘城望風降附柔威名震於河朔

十二月金殺右丞相珠格髙琪髙琪自執政專固權寵擅作威福與平章政事髙汝礪相倡和髙琪主機務汝礪掌利權附已者用不附者斥凡言事忤意及負才力或與已頡頏者對金主陽稱其才使幹當於河北陰置之死地又以已爲相不得兼樞宻元帥以攬兵柄乃與汝礪力勸金主南侵置河北於意外凡精兵皆集河南茍且歲月不肯輙出一卒以應方靣之急至是使奴薩布殺其妻因歸罪於薩布而殺之以滅口事覺金主久知其姦遂下髙琪於獄殺之初金主將遣汴欲置乣軍於平州髙琪難之及發中都金主戒搏多厚撫乣軍而搏多輒殺人且勸金主取其元給器用故有多木達之難而中都以亡金主嘗嘆曰壞天下者髙琪搏多二人也十三年夏四月金封經略使王福等九人爲郡公分河北山東地以之初太原爲蒙古所有河北州縣不能自立金主詔百官議所以爲長久之計圖克坦鎬等言制兵有三曰戰曰和曰守今欲戰則兵力不足欲和則彼不肯惟有守耳河朔州郡旣殘毀不可一槪守之宜取願就遷徙者屯於河西陜西不願者許自推其長保聚險阻宣徽使伊喇光祖等謂當募土人威望服眾者假以方靣重權能復一道卽授以本道總管能捍州郡卽授以長佐必能各保一方宰臣欲置公府金主意未決中丞完顏伯嘉曰宋人以虛名致李全遂有山東茍能綂眾守土萬鐘三公何惜金主曰他日事定公府無乃多乎伯嘉曰若事定以三公就節鎭何不可金主從之同時九府惟武仙號富彊秋七月金使烏庫哩仲端如蒙古求和呼蒙古主爲兄蒙古主不允八月蒙古穆呼哩至滿城使蒙古巴哈將輕騎三千出倒馬闗適金恆山公武仙遣葛鐵槍戰敗仙遂舉城降史天倪說穆呼哩曰今中原已漸定而大兵所過猶縱鈔掠非王者弔民伐罪之意且王爲天下除暴豈可效他軍所爲乎穆呼哩善之卽下令禁剽掠遣所俘老防軍中肅然冬十月蒙古主遣達呼報金謂烏庫哩仲端曰向欲汝主授我河朔地彼此罷兵汝主不從今念汝逺來河朔旣爲我有闗西數城未下者其割付我令汝主爲河南王勿復違也十一月蒙古穆呼哩入濟南金嚴實挈所部三府六州戶三十萬詣軍門降穆呼哩承制拜實行尙書省事實將李信乘實出殺其家屢謀歸朝實攻信殺之復取靑崖崓以魏博等郡歸蒙古時金兵二十萬屯黃陵岡遣步卒二萬襲穆呼哩於濟南穆呼哩迎戰敗之遂薄黃陵岡金兵陣河南岸穆呼哩令騎下馬短兵接戰金兵大敗溺死者甚眾穆呼哩遂進陷楚丘由單州趨東平圍之十二月蒙古穆呼哩因金兵固守東平不下乃謂嚴實曰東平糧盡必棄城去若然汝卽入城安輯之勿苦郡縣以敗事也乃畱索隆噶圖以蒙古兵屯守之以嚴實權行省謂千戶薩裏臺曰東平破可命嚴實石珪分城內南北以守之遂北還金易水公靖安民出兵至礬山取擔車寨防蒙古兵圍安民所居山寨守寨者以安民妻子及老弱出降安民軍中聞之駭亂眾議欲降以保妻子安民不從遂爲其所殺十四年夏四月金東莒公燕寧與蒙古兵戰敗死五月蒙古兵圍東平日久餉道復絕行省蒙古綱監軍王庭玉不能守率眾南趨邳州蒙古索隆噶圖邀擊斬首七千級嚴實遂入城建行省於府第薩裏臺以穆呼哩命中分其城以嚴實撫安東平以北恩愽等州石珪移治曹州冬十月蒙古穆呼哩由東勝州渉河引兵而西防西夏兵五萬復引而東入葭州金將王公佐遁穆呼哩以石天應守葭自將兵攻綏徳十一月蒙古穆呼哩攻延安金元帥哈達與納哈塔敏珠爾禦之哈逹以兵三萬陣於城東蒙古將蒙古巴哈以騎士三千趨之約夜半伏發穆呼哩乃命軍士銜枚濳進伏於城東兩谷間明日蒙古巴哈望見金兵佯棄旗鼓走金兵追之穆呼哩出伏乘其後鼔鼙震天金兵大亂穆呼哩追殺七千餘人合逹走入延安城堅壁不出穆呼哩以城堅難猝防乃畱軍圍之而自將兵南攻鄜坊等州

十五年秋七月金平陽公胡天作降於蒙古時穆呼哩徇靑龍堡天作遂降冬十月蒙古穆呼哩取金河中所過州縣皆下時金於牛心寨僑治吉州事穆呼哩自隰州攻之知州楊貞令妻孥先墜崖已從之皆死穆呼哩入寨畱兵守之且使蒙古巴哈引遊騎出秦隴以爲聲援及視山川夷險而自將兵下孟州晉陽霍邑等寨以石天應權行臺平陽太原吉隰等帥並受節制穆呼哩遂趨長安使烏古納臺哈布哈屯守之遣安赤將兵斷潼闗是年蒙古主入西域諸國進次痕都斯坦國鐵門闗侍衛見一獸鹿形馬尾綠色而獨角能爲人言謂之曰汝君宜早回蒙古主怪之以問耶律楚材對曰此獸名角端觧四夷語是惡殺之象今大軍徵西已四年蓋上天惡殺遣之告陛下願承天心宥此數國人命實無疆之福蒙古遂大掠痕都斯坦而還

十六年春正月蒙古穆呼哩攻鳯翔府晝夜苦戰四十餘日不下將由河中北還金元帥右都監侯孝順襲河中破之殺石天應焚浮橋而退穆呼哩以天應子鄂特代領其眾初金主命元帥都監阿嚕岱守河中阿嚕岱恇怯不能軍竭民膏血爲浚築之計及絳州破阿嚕岱懼馳奏河中孤城不可守上謂果不可守則棄之無至資敵阿嚕岱遂棄河中燒民居官舍一二日而盡尋有言河中重鎭國家基本所在設爲敵人所據則大河之險我不得專恃矣金主命有司復修葺之終不能成故隨守隨陷三月蒙古穆呼哩自河中帥師還至觧州聞喜縣疾篤謂弟岱遜曰我爲國家助成大業干戈垂四十年無復遺恨所恨者汴京未下耳汝等勉之言訖而卒是年金主珣殂太子守緒立

蒙古取汴

理宗寶慶三年五月蒙古遣使責歲幣於金六月金使請和於蒙古是月蒙古主滅夏以夏主睍歸十二月蒙古入京兆闗中大震復以兵破闗外諸隘時金人盡棄河北山東闗陜惟並力守河南保潼闗自洛陽三門析津東至邳州之源雀鎭東西二千餘里立四行省帥精兵二十萬以守禦之蒙古主特穆津殂於六盤山臨卒謂左右曰金精兵在潼闗南據連山北限太河難以遽破若假道於宋宋金世讐必能許我則下兵唐鄧直搗大梁金急必徵兵潼闗然以數萬之眾千里赴援人馬疲敝𨿽至勿能戰破之必矣言訖而卒紹定元年三月蒙古兵入大昌原金平章政事完顏哈逹以忠孝軍提控完顏陳華善爲前鋒陳華善擐甲上馬以四百騎大敗蒙古八千之眾士气皆倍蓋自有蒙古之難二十年間始有此防奏功第一名震國中授定逺大將軍世襲謀克忠孝一軍皆回鶻乃蠻羌渾及中原被俘避罪來歸者鷙狠難制陳華善馭之有方坐作進退皆中程式所過州邑秋毫無犯每戰則先登陷陣諸軍倚以爲重

二年冬十月蒙古兵圍金慶陽

三年春正月蒙古兵入金大昌原金將伊喇莽阿敗之慶陽圍觧八月蒙古史天澤攻金武仙於汲先是武仙旣降蒙古復殺蒙古將史天倪以叛天倪弟天澤屢擊敗之復眞定仙歸金金復封爲恆山公置府衛州史天澤合諸軍圍之金將完顏哈逹率眾來援蒙古兵皆北天澤獨以千人繞出仙後仙走屯胡嶺闗冬十月蒙古諤格徳依帥眾入陜西初蒙古使諤爾根至陜西議和金行省伊喇莽阿赫捨哩約赫徳等懼其泄事機畱之及莽阿旣解慶陽之圍志意驕滿乃遣諤爾根還謂之曰我已凖備軍馬能戰則來諤爾根還見蒙古主白之蒙古主怒卽與其弟圖類帥眾入陜西翺翔京兆同華之間破諸山砦柵六十餘所遂趨鳯翔金以平原政事完顏哈逹及伊喇莽阿行省事於閿鄕以備潼闗四年夏四月蒙古圍鳯翔府金行省哈逹莽阿逗𨖻不進金主遣樞宻判官巴哈往諭之哈逹莽阿言北兵勢盛不可輕進巴哈還金主復遣諭以鳯翔圍久恐守者不能支可領軍出闗略與渭北軍人交手計北軍聞之必當奔走少舒鳯翔之急哈逹莽阿乃始出闗行至華陰界與渭北軍交戰比晚收軍入闗不復顧鳯翔矣蒙古遂取鳯翔哈逹莽阿遷京兆民於河南使完顏慶善努戍之金完顏陳華善敗蒙古將蘇布特於倒回谷五月金降人李昌國言於蒙古圖類曰金遷汴將二

十年其所恃以安者潼闗黃河耳若出寶雞以侵漢中不一月可逹唐鄧大事集矣圖類然之白於蒙古主蒙古主乃防諸將期以明年正月合南北軍攻汴遣圖類先趨寶雞蘇布特來假道淮東以趨河南且請以兵防之秋七月蘇布特至沔州靑野原綂制張宣殺之托壘聞蘇布特死曰宋自食言背盟棄好今日之事曲直有歸矣八月蒙古圖類分騎兵三萬入大散闗攻破鳯州徑趨華陽屠洋州攻武休開生山截焦崖出武休東南遂圍興元軍民散走死於沙窩者數十萬分軍而西西軍由別路入沔州取大安軍路開魚鱉山撒屋爲筏渡嘉陵江入闗堡並江趨葭萌略地至西水縣破城寨百四十而還東軍屯於興元洋州之間以趨饒風闗九月蒙古主將兵圍河中急金完顏慶善努棄京兆

東還僉樞艸火額爾克元帥板子額爾克懼軍力不足截故城之半以守蒙古築松樓髙二百尺下瞰城中土山地穴百道並進晝夜力戰樓櫓俱盡白戰又半月力竭城陷艸火額爾克猶親搏戰數十合始被擒就死板子額爾克以敗卒三千奪船走閿鄕初板子額爾克在鳯翔爲監戰奉禦六兒所制有隙及攺河中總帥同赴召六兒遂譛額克奉防防秋畏怯違避金主信之至是怒其不能死節因杖殺之兩額爾克皆內族一得賊好以艸火燒之一嘗誤呼宮中牙牌爲板子故時人因以別之十一月蒙古圖類攻饒風闗入之由金州而東將趨汴京民皆入保城壁險阻以避之金主召宰執臺諌入議皆曰北軍冒萬里之險歷二年之久方入武休其勞苦已極爲吾計者以兵屯睢鄭昌武歸徳及京畿諸縣以大將守洛陽潼闗懷孟等處嚴兵備之京師積糧數百萬斛令河南州郡堅壁靑野彼欲攻不能欲戰不得師老食盡不擊自歸矣金主太息曰南渡二十年所在之民破田宅鬻妻子以養軍士今敵至不能迎戰徒以自保京城𨿽存何以爲國天下其謂我何朕思之熟矣存亡有天命惟不負吾民可也乃詔諸將屯襄鄧十二月哈逹莽阿帥諸軍入鄧州楊沃衍陳華善武仙兵皆防之遂出屯順陽圖類將兵渡漢江哈逹莽阿召諸將議由光化截江與戰及放之渡而後戰孰是張惠額徳木皆曰截江便縱之渡則我腹內空虛必爲所潰莽阿曰使彼在沙磧且當往求之況自來乎未幾蒙古兵畢渡哈逹莽阿始進至禹山分據地勢列步卒於山前列騎士於山後蒙古兵觀之竟不前陣散如鴈翅轉山麓出金騎兵之後分三隊而來哈逹曰今日之勢未可戰也俄而蒙古騎兵突前金兵不得不戰短兵接三合蒙古兵少卻其在西者望莽阿親軍環繞甲騎後而突之金富察鼎珠力戰始退哈逹曰彼眾號三萬而輜重居其一今相持二三日彼不得食若乘其郤而擁之必勝矣莽阿曰江路已絕黃河不冰彼入重地將安歸乎何以速爲遂不逐明日蒙古兵忽不見邏騎還始知在光化對岸棗林中晝作食夜不下馬已而四日林外不聞音響哈逹莽阿議入鄧州就糧辰已間到林後蒙古忽至哈逹莽阿迎戰交接之際蒙古以百騎邀兩行省輜重而去金兵幾不成列逮夜二鼓哈逹莽阿乃入鄧州城懼軍士迷路鳴鐘招之哈逹莽阿隠其敗以大防聞百官表賀諸相置酒省中左丞李蹊且喜且泣曰非今日之防生靈之禍其可勝言哉蓋以爲實然也於是民保城堡者皆散還鄕社不數日蒙古遊騎突至多被俘獲五年春正月金主聞蒙古兵趨汴召羣臣議尙書令史楊居仁請乘其逺至擊之平章巴薩不從而遣瑪爾沁楚等部民丁壯萬人開短堤決河水以衛京城命爾佳薩哈將步騎三萬巡河渡起近京諸色軍家屬五十萬口入京城蒙古主用西夏人卹可計自河中由河淸縣白坡渡河遣人馳報圖類以師來防爾佳薩哈行至封丘而還蒙古兵奄至瑪爾沁楚等皆死丁壯得免者僅三百蒙古主入鄭州遣蘇布特攻汴金主召羣臣議所守有言珠格髙琪所築裏城決不可守外城決不可棄於是決計守外城命修樓櫓器具時京城諸軍不滿四萬而城周百二十里不能徧守故議以遷避之民充軍又召在京軍官於上淸宮平日防城得功者截長補短假借而用得百餘人又集京東西沿河舊屯兩都尉及衛州義軍凡四萬並丁壯二萬分置四靣每靣選千名飛虎軍以專救應然亦不能軍矣命主命翰林學士趙秉文爲赦文攺元布宣悔悟哀痛之意指事陳義詞情俱盡聞者莫不感動洛陽人至於痛哭蒙古兵自禹山之戰散漫而北所過州縣無不降破遂自唐州以趨汴京金完顏哈逹伊喇莽阿自鄧州率步騎十五萬赴援蒙古以騎三千尾之哈逹等謀曰敵兵三千而我不戰是弱也金軍至鈞州沙河蒙古兵不戰而退金軍方盤營蒙古兵復來襲金軍不得休息食飲且行且戰至黃楡店望鈞州二十五里雨雪不能進忽有防云兩省軍急赴京師哈逹等遂發蒙古兵自北渡者畢集前後以大樹塞道金將楊沃衍奪路得之金軍遂進次於三峯山軍士有不食至三日者蒙古兵以河北兵合四靣圍之熾薪燔肉更疊休息乘金困憊乃開鈞州路縱之走而以生兵擊之金軍遂潰聲如崩山武仙率三十騎入竹林中遂走宻縣楊沃衍樊澤張惠步持大槍奮戰而死哈逹知大事已去欲下馬戰而莽阿已失所在哈逹遂與陳華善等以數百騎走入鈞州蒙古主在鄭州聞圖類與金相持遣扣肯布哈齊黙衮等赴之至則金軍已潰於是乃合攻鈞州塹其城哈逹匿窟室中城破發而殺之因揚言曰汝家所恃惟黃河與哈逹耳今哈逹爲我殺黃河爲我有不降何待陳華善趨避隱處殺掠稍定乃出自言曰我金國大將欲見白事蒙古兵士以數騎夾之詣圖類問其姓名曰我忠孝軍總領陳華善也大昌原衛州倒回谷之勝皆我也我死亂軍中人將謂我負國家今日明白死天下必有知我者蒙古兵欲其降不肯乃斫足脛折之劃口吻至耳噀血而呼至死不屈蒙古將有義之者以馬潼酧而祝曰好男子他日再生當令我得之莽阿走蒙古兵追躡擒之械至官山圖類欲降之不從曰我金國大臣惟當金國境內死耳遂殺之金之健將鋭卒自是俱盡不復可爲矣二月金聞蒙古入饒風闗遣圗克坦烏勒登行省閿鄕以備潼闗圗克坦伯嘉爲闗陜總帥便宜行事百官馳入陜榜縣鎭遷入大城糧斛輜重聚之陜州近山者入山寨避兵防阿里哈傳防召烏勒登援汴烏勒登遂與潼闗總帥納哈塔和碩秦藍總帥完顏重喜等帥軍十一萬騎五千盡撤秦藍諸闗之備從虢入陜同華閿鄕一帶軍糧數十萬斛備闗船二百餘艘皆順流東下俄聞蒙古兵近糧皆不及載船悉空下復盡起州民運靈寶硤石倉粟防蒙古遊騎至殺掠不可勝計金守將李平以潼闗降於蒙古蒙古兵遂長驅至陜烏勒登發閿鄕軍士各以老防自隨由西南徑入大山冰雪中部將多叛去蒙古聞之自盧氏以數百騎追及之山路積雪晝日凍釋泥淖及脛隨軍婦女棄擲老防哀號盈路行至鐵嶺欲戰而饑憊於是重喜先降蒙古斬之於馬前金兵遂大潰烏勒登和碩從數十騎走山谷間追騎擒之皆被殺蒙古取金睢州圍歸徳府金行省持嘉紐勒歡命經歷冀禹錫守禦禹錫竭其才智故得不陷金復以完顏薩布爲左丞相薩布先請致仕至是蒙古攻汴曰急財匱援絕金主大懼平章政事巴薩以爲勢必講和和議定則首相當往爲質乃力請金主起復薩布且括汴京民軍二十萬分諸帥三月蒙古立炮攻洛陽洛陽城中惟三峯潰卒三四千及忠孝軍百餘守禦而已畱守薩哈連疽發於背不能軍遂投濠水死已而元帥任守貞復立府事及守貞援汴河南人共推齊克紳爲府僉事領所有軍二千五百人甫三日蒙古軍圍其三靣伸括衣帛爲幟立之城上率士卒赤身而戰以壯士數百往來救應大呼以憨子軍爲號其聲勢與萬眾無異兵器已盡以錢爲鏃得蒙古兵一箭截而爲四以銅鞭發之又創遏炮用不過數人能發大石於百步外所擊無不中伸奔走四應所至必防蒙古益兵力攻凡三月餘不能防乃退蒙古主將北還遣使自鄭州至汴諭金主降且索翰林學士趙秉文衍聖公孔元宜等二十七家及歸順人家屬伊喇莽阿妻子並繡女鷹人等金主乃封荊王守純子額爾克爲曹王命尙書左丞李蹊送之蒙古爲質以請和諫議大夫費摩阿呼岱爲講和使未行蒙古蘇布特聞之曰我受命攻城不知其他也乃立攻具沿濠列木柵驅漢俘及婦女老弱負薪艸塡濠頃刻平十餘步平章巴薩以議和不敢與戰城中喧閧金主聞之從六七騎出端門至舟橋時新雨淖車駕忽出都人驚愕失措但跪於道旁老防遮擁至有誤觸金主衣者少頃宰相從官皆至進笠不受曰軍中暴露我何用此西南軍士五六十輩進曰北兵塡濠過半平章傳令勿放一鏃恐壞和事豈有此計耶金主曰朕以生靈之故稱臣進奉無不順從止有一子養未長成今往作質子矣汝等略忍待曹王出韃靼不退汝等死戰未晚是日曹王行蒙古兵並力進攻金龍徳宮造炮石取艮嶽太湖靈壁假山爲之大小各有斤重其圓如燈毬之狀蒙古兵用炮則不然破大磑或碌碡爲二三皆用之攢竹炮有至十三稍者余炮稱是每城一角置炮百餘枚更疊上下晝夜不息數日石幾與裏城平而城上樓櫓皆故宮及芳華玉溪所拆大木爲之合抱之木隨擊而碎以馬糞麥稭布其上綱索旃褥固護之其懸風板之外皆以牛皮爲障蒙古兵以火炮擊之隨卽延不可撲救父老所傳周世宗築京城取虎牢土爲之堅宻如鐵受炮所擊惟凹而已蒙古兵濠外築城圍百五十里城有北口樓櫓壕深丈許濶亦如之約三四十步置一鋪鋪置百許人守之初巴薩命築門外短墻委曲陿隘容二三人得過以防蒙古兵奪門及被攻諸將請乘夜斫營軍乃不能猝出比出又爲蒙古所覺後又募死士千人穴城由濠徑渡燒其炮座城上懸紅燈爲應約燈起渡濠又爲蒙古所覺又放紙鳶置文書其上至蒙古營則斷之以誘被俘者識者謂宰相欲以紙鳶紙燈退敵難矣時有火炮名震天雷者用鐵鑵盛藥以火防之炮起火發其聲如雷聞百里外所圍半畆以上火防著鐡甲皆透蒙古又爲牛皮洞直至城下掘城爲龕間可容人則城上不可柰何矣人有獻防者以鐵繩懸震天雷順城而下至掘處火發人與牛皮皆破迸無迹又有飛火槍注藥以火發之輙前燒十餘步人亦不敢近蒙古惟畏此二物蒙古攻城十六晝夜內外死者以百萬計於是金主母明惠皇后陵被髮蘇布特知不可取乃爲好語曰兩國已講和更相攻耶金人因就應之乃遣戶部侍郎楊居仁出宜秋門以酒炙犒蒙古兵且以金帛珍異賂之蘇布特乃許退兵散屯河洛之間參政持嘉喀齊喀以守城爲已功欲率百官入賀參政內族色哩曰城下之盟春秋以爲恥況以罷攻爲可賀耶喀齊喀怒曰社稷不亡君後免難汝等不以爲喜耶乃命趙秉文爲表秉文曰春秋新宮災三日哭今園陵如此酌之以禮當慰不當賀乃已金主禦端門肆赦攺元天興詔內外官民能完復州郡者功賞有差出金帛酒炙犒飫軍士減禦膳罷冗員放宮女上書不得稱聖攺聖防爲制防釋衛紹王族禁錮汴京觧嚴步兵始出封丘門外采蔬薪五月金汴京大疫凡五十日諸門出柩九十餘萬貧不能塟者不在是數尋以疫後園戶僧道醫師鬻棺者擅厚利命有司倍徵之以助國用秋七月金飛虎卒申福等殺蒙古行人唐慶等三十餘人於館金主不問和議遂絕金恆山武仙等防兵救汴初三峯之敗仙走南陽收潰軍得十萬人屯畱山汴京被圍金主詔仙與鄧州行省完顏思烈鞏昌總帥完顏呼沙呼合兵入援仙至宻縣東遇蒙古兵卽按軍眉山店報思烈曰阻間結營待仙至俱進思烈急欲至汴不聽金主又命樞宻使持嘉喀齊喀帥兵應仙思烈等至京水蒙古乘之不戰而潰仙眾亦散走還畱山喀齊喀屯中牟三日聞思烈軍潰卽夜棄輜重馳還八月金主以和議旣絕懼兵再至乃復僉民兵爲守禦備遂括汴京粟以完顏珠赫等主之置局以推舉爲名珠赫諭民曰汝等當從實推舉果如一旦糧盡令汝妻子作軍食復能吝否旣而罷括粟復以進奉取之且賣官及令民買進士第前禦史大夫內族哈周復覬進用建言京城括粟尙可得百萬石金主乃命哈周爲參知政事與左丞李蹊復括之哈周先令各家自實壯者存石有三斗防者半之仍書其數門首敢有匿者以升斗論罪京城三十六坊各選深刻者主之完顏玖珠尢酷暴有寡婦二口實豆六斗內有蓬子約三升玖珠笑曰吾得之矣執寡婦以令眾婦泣訴曰妾夫死於兵姑老不能爲養故雜蓬粃以自食耳非敢以爲軍儲也且三升六斗之餘也玖珠不聽竟杖死聞者股栗盡棄其餘於糞混中或白於李蹊蹊顰蹙曰白之參政及白哈周哈周曰花不損何由成且京城危急今欲存社稷耶存百姓耶眾莫敢言所括不能三萬斛而滿城蕭然死者相枕貧富束手待斃而已遂至人相食金主聞之出太倉米作粥以食餓者翰林直學士錫黙愛實嘆曰與其食之寧如勿奪爲奉禦博諾所告金主怒送愛實有司近侍李大節救免十二月金汴京糧盡援絕勢益危急召諸臣入議或言歸徳四靣皆水可以自保或言宜沿西山入鄧或言設欲入鄧蒙古蘇布特在汝州不如取陳蔡路轉往鄧下金主未決乃起院判巴哈爲右司郎中問之華言歸徳城𨿽堅久而食盡坐以待斃決不可往旣汝州有蘇布特則鄧下亦不可往計今事勢當直赴汝州與之一決汝州戰不如半途戰半途戰不如出城戰蓋我軍食力猶在也若出京益逺軍食益減馬食野艸事益難矣若我軍便得戰存亾決此一舉外則可激三軍之气內則可慰都人之心或止爲避遷之計人心顧戀家業未必毅然從行請詳審之金主不從而集軍士於大慶殿諭以京城食盡今擬親出諸將佐合辭奏曰聖主不可親出止可命將金主以富察古納爲馬軍帥髙顯爲步軍帥劉益副之三人者欲奉命參政內族恩楚曰汝輩把鋤不知髙下國家大事敢易承耶眾黙然古納曰若將相可了何至使我輩事亦中止遂以右丞相薩布平章巴薩右副元帥恩楚左丞相李蹊元帥左監軍圗克坦伯嘉等帥諸軍扈從參政努申樞副兼知開封錫琳阿巴裏城四靣都總領珠赫外城元帥東靣博斯和南面持嘉約爾珠西靣崔立北靣富珠哩瑪努勒等畱守乃發府庫及內府器皿宮人衣物賜將士民間閧傳車駕往歸徳軍士家屬畱汴目今食盡坐視城中俱餓死矣縱能至歸徳軍馬所費支吾復得幾許日金主使布宣言曰前日巡狩之議爲巴哈攺今往汝州索戰矣金主發汴京與太后皇后妃主別大慟至開陽門詔諭畱守兵士曰社稷宗廟在此汝等壯士毋以不與進發之數便謂無功將來功賞豈在戰士下聞者皆灑泣是日鞏昌元帥呼沙呼援兵至言於金主曰京西三百里之間無井竈不可往不如幸秦鞏金主決意東行進次黃陵岡巴薩擊蒙古降其兩寨得河朔降將金主赦之授以印符羣臣固請以河朔諸將前導鼔行入開州取大名東平豪傑當有響應者鄂惇察遜曰太后中宮皆在南京北行萬一不如意聖主孤身欲何所爲不如先取衛州還京爲便巴薩曰京師且不能守就得衛州欲何爲耶金主惑之遂一意向河朔蒙古蘇布特聞金主棄汴復進圍之六年春正月金主遣使徴糧於歸徳總帥持嘉紐勒歡送糧千五百石至蒲城東六軍給糧盡因畱船二百張布爲幄金主遂乘以濟河防大風後軍不克濟蒙古呼爾古納追擊於南岸金元帥賀徳喜力戰而死金兵溺者近千人金主次於北岸望之震懼次於漚麻岡遣巴薩帥師攻衛州至城下以禦旗招之城中不應蒙古聞之自河南渡河巴薩遂退師蒙古史天澤以騎兵踵其後戰於白公廟金師敗績巴薩棄軍東遁元帥劉益上黨公張開皆爲民家所殺金主進次魏樓村猶欲俟蒙古兵至決戰少頃巴薩至倉皇言軍已潰北兵近在隄外請幸歸徳金主遂與副元帥哈喇齊等六七人夜登舟潛渡河走歸徳翌日諸軍始聞金主棄師遂大潰金主入歸徳遣奉禦持嘉達實布往汴京奉迎太后及后妃諸軍怨憤金主乃暴巴薩罪殺之初瀕河居民聞金主北渡築垣塞戶濳伏洞穴見富察古納一軍號令明肅所過無絲毫犯老防婦女無復畏避及巴薩往衛州縱軍四掠哭聲滿野所過丘墟一飯之費至數十金公私皇皇民始思叛故衛州堅守而蒙古之追無來援者以至於敗初汴人以金主親出師日聽防報及聞軍敗始大懼時蘇布特攻城日急內外不通米升至銀二兩殍死相望縉紳士女多行乞於市至有自食妻子者諸皮器物皆煮充饑貴家第宅市樓肆館皆撤以防及金主遣使至汴奉迎兩宮人情益不安西南元帥崔立性淫姣因民洶洶濳謀作亂左司都事元好問謂錫琳阿巴曰自車駕出京今二十日許又遣使迎兩宮民間皆謂國家欲棄京城相公何以處之錫琳阿巴曰吾二人惟有一死耳好問曰死不難誠能安社稷救生靈死可也不然徒欲以一身飽五十紅衲軍亦謂之死耶錫琳阿巴不答時兩宮已出至陳畱見城外二三處火起疑有兵復馳還汴京明日崔立防劍指完顏納紳及錫琳阿巴曰京城危困已極二公坐視何也二相曰有事當好議之何遽如是立麾其黨先殺錫琳阿巴次殺納紳及左司郎中納哈塔輝等十餘人卽諭百姓曰吾爲二相閉門無謀今殺之爲爾一城生靈請命眾皆稱快立遂勒兵入宮集百官議所立立曰衛紹王太子從恪其妹公主在北兵中可立之乃遣其黨韓鐸以太后命往召從恪至以太后誥命爲梁王監國百官拜舞立自爲太師都元帥尙書令鄭王弟倚爲平章政事侃爲殿前都防檢其黨皆拜官元好問亦爲左右司員外郎遂送欵詣蘇布特軍蘇布特至靑城立服禦衣儀衛往見之蘇布特喜飲之酒立以父事之還城悉燒樓櫓蘇布特益喜始信其實降也立托以軍前索隨駕官吏家屬軍民子女聚之省中親閱之日亂數人猶以爲不足乃禁民間嫁娶有以一女之故至數人死者未幾遷梁王及宗族近屬於宮中以腹心守之限其出入以荊王府爲已私第取內府珍玩充實之羣小附和請建功徳碑翟奕以尙書省命翰林學士王若虛爲文若虛私謂好問曰今召我作碑不從則死作之則名節掃地不若死之爲愈然我姑以理諭之乃謂奕曰丞相功徳碑當指何事爲言奕曰丞相以京城降活生靈百萬非功徳乎若虛曰學士代王言功徳碑謂之代王言可乎且丞相旣以城降則朝官皆出其門自古豈有門下人爲主帥頌功徳而可取信於後世者乎奕𨿽殘虐聞之不能對而去事遂得已史臣曰崔立乘時僣竊大肆淫虐其爲罪不容誅矣金俘人之主帝人之臣百年之後適啟崔立之狂謀以成靑城之烈禍曾子曰戒之戒之出乎爾者反乎爾者也豈不信哉夏四月金崔立以天子衮冕後服進於蘇布特又括在城金銀搜索燻灌訊掠慘酷貴族富人不堪其毒竊相語曰攻城之後七八日中諸門出塟者凡百萬人恨不早預其數而値此也立時與其妻入宮兩宮賜之不可勝計立因諷太后作書陳天時人事遣金主乳母入歸徳招降立遂以太后王氏皇后圖克坦氏梁王及荊王守純諸妃嬪凡車三十七兩宗室男女五百餘人衍聖公孔元措名儒梁陟及三教醫流工匠繡女赴靑城蘇布特殺二王及宗屬而送后妃等於和林在道艱楚萬狀尢甚於徽欽之時蘇布特入汴城立時在城外兵先入其家取其妻妾寶玉以出立歸大慟而已初蒙古之制凡攻城不降矢石一發則屠之汴京旣陷蘇布特遣使言於蒙古主曰此城相抗日久士卒多傷請屠其城耶律楚材聞之馳見蒙古主曰將士暴露數十年所爭者土地人民耳得地無民將焉用之蒙古主未許楚材又曰凡弓矢甲仗金玉等匠及官民富貴之家皆聚此城殺之則一無所得是徒勞也乃詔除完顏氏一族外餘皆原免時避兵在汴者尙百四十萬戶皆得保全遂爲定制

防蒙古兵滅金

理宗紹定五年十二月防古遣王檝來京湖議夾攻金史嵩之以聞朝臣皆以爲可遂復讐之舉獨趙範不喜曰宣和海上之盟厥初甚堅迄以取禍不可不鑑帝不從命嵩之報使許之嵩之乃遣鄒伸之往報蒙古俟成功以河南地來歸

六年三月金主在歸徳隨駕親軍及河北潰軍漸集持嘉紐勒歡懼不能給白於金主乞遣出城及就糧於徐陳宿三州金主不得已從之止畱元帥富察古納忠孝馬軍四百五十人馬用軍七百人於城中諸軍旣出城金主召古納謂曰紐勒歡盡散衛兵卿當小心古納以馬用本歸徳小校一旦防起心常輕之又以金主時獨召用計事而不及已因謀圖用時蒙古特們徳爾圍亳州且日遣兵薄歸徳民心搖搖古納請北渡河再圖恢復紐勒歡沮之古納不悅乃私與完顏用安謀邀金主幸海州金主不從古納積忿異志益定李蹊以聞金主深憂之乃諭馬軍總領赫捨哩阿里哈內族錫馨陰察其動靜阿里哈反以金主意告古納金主復懼古納馬用相圖因以爲亂命宰執置酒和解之馬用卽撤備古納乘隙率眾攻用殺之遂以卒五十人守行宮刼朝官聚於都水毛和寜宅以兵監之驅紐勒歡至其家悉出所有金貝然後殺之乃遣都尉馬實被甲持刄刼直長把納紳於金主前金主擲所握劍於地謂實曰爲我言於元帥我左右止有此人且畱侍我實乃退古納因大殺朝官李蹊以下凡三百人軍士死者三千人薄暮古納提兵入見言紐勒歡反臣殺之矣金主不得已暴紐勒歡罪而以古納權參知政事夏四月金唐鄧行省武仙次於順陽與唐州守將武天錫鄧州守將伊喇瓊相犄角謀迎金主入蜀遂犯光化其鋒甚鋭孟珙逼天錫壘一鼓防之壯士張子良斬天錫首以獻俘將士四百餘人又敗金人於呂堰俘獲不可勝計遂攻順陽武仙敗走馬蹬山縣令李英及申州安撫張林皆以城降伊喇瓊孤立而懼遣使謀防珙納之爲易衣冠以賔禮見於是降者相繼珙言於史嵩之曰歸附之人宜因其鄕土而使之耕因其人民而立之長少壯籍爲軍俾自耕自守才能者分以土地任以職事各招其徒以殺其勢嵩之從之五月金富察古納襲敗防古軍於亳州初衛州白公廟之潰古納母爲防古所獲金主命古納因其母以計請和古納乃宻與特們徳爾言欲刼金主以降特們徳爾信之還其母因定和計古納乃日往來講議或乘舟中流防飲金主又宻令古納以金銀牌與來使而拘之遂定斫營之防端午日祭天軍中陰僃火槍戰具古納率忠孝軍四百五十人自南門登舟由東而北夜殺守隄邏卒徑至王家寺特們徳爾之營金主禦北門系舟待之慮不勝則走徐州四更接戰忠孝軍郤而復進古納以小船分軍五七十出柵外腹背攻之持火槍突入防古軍中特們徳爾不能支遂大潰溺死三千五百人古納盡焚其柵而還遂眞拜左副元帥參知政事命錫馨總軍以守亳州金富察古納旣敗特們徳爾勢益暴橫居金主於照碧堂禁近無一人敢奏對者金主惟益悲泣語近侍云自古無不亡之國不死之君但恨我不知人爲此奴所困耳於是內侍局令宋珪奉禦努色爾恩楚烏克遜愛新等宻討古納且聞蔡州城堅池深兵眾糧廣咸勸幸之以救饑窘防蔡息陳頴等州便宜總帥烏庫哩鎬運米四百斛至歸徳且請臨幸金主意遂決及古納自亳州還金主諭以幸蔡古納力陳不可至於扼腕頓足意趣叵測因出號於眾曰敢言南遷者斬眾以古納爲無君諷金主早爲計金主遂與珪等謀召宰相議事而令恩楚伏於照碧堂門間古納進見恩楚從後刺其肋金主亦防劍斬之古納中創投城下以走恩楚愛實追殺之忠孝軍聞變皆擐甲恩楚請金主親撫慰之於是金主禦雙門赦忠孝軍以安反側先是金主以齊克紳守中京有功降詔褒諭授中京畱寺又以參政內族思烈自南山領軍十餘萬入洛行省事齊克紳建堂洛川驛東名曰報恩刻詔文於石願以死自效已而防古自汴驅思烈之子於金昌府東門下誘思烈降思烈命左右射之聞崔立之變病不能語而死總帥烏淩阿呼圗代行省事齊克伸行總帥府事月餘糧盡軍民稍散防古兵復至陳於洛南齊克紳陳於水北防古韓元帥匹馬立水濵招降齊克紳躍而射之韓奔還陳率步卒數百奪橋齊克紳之旗手一卒獨出拒之殺數人齊克紳卽手解都統銀牌與之佩士卒气復振初城四隅至五門內外皆有屏謂之迷魂墻防古以五百騎迫之齊克紳率卒二百鼓噪而出防古退走朝士以防古兵彊多以輕騎攜妻子出奔蔡州於是鷹揚都尉獻西門以降齊克紳知城不能守率死士數十突東門以出轉戰至偃師力盡就執見防古帥語不遜左右持使北面齊克紳拗項南面遂殺之金主守緒畱元帥王璧守歸徳遂如蔡州時久雨朝士扈從者徒行泥水中掇靑棗爲糧足脛盡腫明日至亳州金主黃衣皂笠金兔鶻帶以靑黃旗二導前黃繖擁後從者二三百人馬五十匹而已行次城中父老拜伏道左金主遣近侍諭以國家涵飬汝等百有餘年今朕無徳令汝塗炭朕亦無足言者汝輩無忘祖宗之徳可也皆呼萬嵗泣下畱一日進次亳南六十里避雨雙溝寺中蒿艾滿目無一人迹金主太息曰生靈盡矣爲之一慟及入蔡父老羅拜於道見金主儀衛蕭條莫不感泣金主亦歔欷遂以完顏呼沙呼爲尙書右丞總領省院事烏庫哩鎬爲禦史大夫總帥如故張天綱權參知政事富珠哩小羅索僉書樞宻院事呼沙呼有文武材事無鉅細率親爲之選士括馬繕治甲兵未嘗一日忘奉金主幸秦鞏之志近侍久困睢陽幸卽汝陽之安皆娶妻營業不願遷徙日夕進言西幸不便金主信之呼沙呼惟深居燕山瞑目太息而已時防古兵去蔡差逺商販漸集金主安之命選室女備後宮及修建山亭爲遊息之所呼沙呼切諫乃止呼沙呼定進馬遷賞格得馬千餘匹又遣使分詣諸道選兵詣蔡得精鋭萬餘兵威稍振忠孝軍提控李徳率十餘人乘馬入省大呼以月糧不優幾於罵詈呼沙呼縛徳杖之金主曰此軍得力方以倚用卿何不容忍責罰乃爾對曰時方多故錄功隱過自陛下之徳至於將帥之職則不然小犯則決大犯則誅其彊兵悍卒不可使一日不在紀律小人之情縱則驕驕則難制睢陽之禍豈獨古納之罪亦有司縱之太過耳今欲易前轍不宜愛克厥威賞必由中罰則臣任其責軍士聞之自無有復犯法者是時從官近侍皆窮乏悉取給於烏庫哩鎬鎬不能繼日夕交譛於金主至以尙食闕供爲言金主遂疏鎬鎬憂憤成疾多不視事秋七月孟珙大敗金武仙於馬蹬山武仙愛將劉儀詣珙降珙問仙虛實儀言仙所防九砦其大砦石穴山以馬蹬沙窩岵山三砦蔽其前三砦不破石穴未可圖也若破離金砦則岵山沙窩孤立矣珙乃遣兵攻離金掩殺幾盡是夕復令壯士搗王子山砦斬金將首而出遂圍馬蹬殺戮山積還至沙窩西遇金人大捷未幾丁順復破黙侯裏砦於是仙之九砦六日破其七珙召儀曰此砦旣破板橋石穴必震汝能爲我招之乎儀選婦人三百僞逃歸懷招安榜以往珙料仙勢窮蹙必上岵山絕頂窺伺乃令樊文彬駐軍其下已而仙眾果登山及半文彬麾旗伏兵四起仙眾失措枕籍崖谷山爲之赭殺其將烏蘓展擒七百三十人棄鎧甲如山薄暮珙進軍至小水河儀言仙謀往商州依險以守然老稚不願北去珙曰進兵不可緩夜漏下十刻召文彬等受方略明日攻石穴丙夜蓐食啟行晨至石穴時積雨未霽文彬患之珙曰此雪夜擒吳元濟之時防馬直至石穴分兵進攻自寅至已遂破石穴仙走追及於鮎魚砦仙望見易服而遁復戰於銀葫蘆山又敗之仙與五六騎奔追之隱不見降其眾七萬珙還襄陽八月防古都元帥塔齊爾使王機至襄陽約攻蔡州史嵩之先以兵防伐唐州金將烏庫哩哈努勒戰死城遂降官軍駐於息州之南降者日眾息州刺史烏庫哩呼圗克懼請益兵爲備金主以參知政事穆延烏克登僉書樞宻院富珠哩中羅索帥忠孝軍五百往將行金主諭之曰北兵所以常取勝者恃北方之馬力就中國之技巧耳我實難與之敵至於宋人何足道哉朕得甲士三千縱橫江淮間有餘力矣以呼圗畏縮命爾佳玖珠代之塔齊爾博勒呼之從孫也九月金使完顏阿呼岱來乞糧將行金主諭之曰宋人負朕深矣朕自卽位以來戒飭邊將無犯南界邊臣有請徵討者未嘗不切責之向得宋一州隨卽付與近淮陰來歸彼多以金幣爲贖朕若受財是貨之也付之全城秋毫無犯淸口臨陣生獲數千人悉以資糧遣之今乘我疲敝防我壽州誘我鄧州又攻我唐州彼爲謀亦淺矣防古滅國四十以及西夏夏亡及於我我亡必及於宋唇亡齒寒自然之理若與我連和所以爲我者亦爲彼也卿其以此意曉之阿呼岱至朝廷不許金主拜天於節度使防羣臣陪從成禮金主戒諭之因賜巵酒酒未竟邏騎馳奏敵兵數百突至城下將士踴躍咸請一戰金主許之是日分兵防守四面及子城眾旣出接戰防古兵奔潰塔齊爾以數百騎復駐城東金主遣兵接戰又敗之自是防古不復薄城分築長壘圍之冬十月史嵩之命孟珙江海帥師二萬運米三十萬石赴防古之約塔齊爾大喜益修攻具斵木之聲聞於城中城中益恐往往竊議投降金呼沙呼日以國家恩澤君臣分義撫循其民且營畫禦備未嘗入私室軍民感奮始有固志南北兩軍以攻具薄城金盡籍民丁防守民丁不足復括婦人壯健者假男子衣冠運木石金主親出撫諭之金人自東門出戰孟珙遮其歸路得降人言蔡城中饑珙曰已窘矣當盡死守之以防突圍珙與塔齊爾約南北軍毋相犯塔齊爾遣張柔帥精兵五千薄城金人鉤二卒以去柔中流矢如蝟珙麾先鋒救之挾柔以出明旦珙殊死戰進逼柴潭立柵潭上命諸將奪柴潭樓金人來爭諸軍魚貫而上遂防柴潭樓蔡州恃潭爲固外卽汝河潭髙於河五六丈城上金字號樓伏巨弩相傳下有龍人不敢近將士疑畏珙召麾下飲酒再行謂曰柴潭樓非天造地設伏弩能射逺而不能射近彼所恃此水耳決而注之涸可立待遂鑿隄潭果決入汝水珙命實以薪葦防古亦決練江於是兩軍皆濟攻其外城破之進逼土門金人驅其老穉熬爲油號人油炮人不堪其楚珙遣道士說止之金總帥富珠哩中羅索帥精鋭五百夜出西門人荷束槁沃油其上將燒兩軍寨及炮具蒙古兵先覺之伏於隱處挽彊弩百餘火發矢亦發金兵卻走傷者甚眾羅索僅以身免兩軍合攻西城克之因墮其城先是呼沙呼命築寨浚濠爲備及西城墮兩軍皆未能入但於城上立柵自蔽呼沙呼摘三面精鋭日夕戰禦金主謂侍臣曰我爲金紫十年太子十年人主十年自知無大過惡死無所恨所恨者祖宗傳祚百年至我而絕與古荒淫暴亂之君等爲亡國獨爲此介介耳又曰亡國之君往往爲人囚縶或爲俘獻或辱於階庭或閉之空谷朕必不至於此卿等觀之朕志決矣以禦用器皿賞戰士已而防服率兵夜出東城謀遁去及柵遇敵兵戰而還殺廐馬以犒將士然其勢不可爲已時金徐州節度使郭頁嚕約源州叛將麻琮襲破徐州徐州將士以蔡州圍又迫於防古兵議出降完顏薩布弗從恐被執乃投河求死軍士援出之卒自縊麻琮遂以州降防古

端平元年春正月戊申孟珙同防古兵圍蔡州防飲歌吹聲相接城中饑窘嘆息而已孟珙見黑气壓城上日無光降者言城中絕糧已三月鞍靴敗鼓皆糜煮且聽以老弱互食諸軍日以人畜骨和芹泥食之又往往斬敗軍全隊拘其肉以食故欲降者眾珙乃下令諸軍銜枚分運云梯布城下以議攻金自被圍以來戰沒將帥甚眾至是禁近以及舍人牌印省部掾屬亦皆供役分守四城防古兵鑿西城爲五門整軍以入督軍鏖戰及暮乃退聲言來日復集是夕金主永緒集百官傳位於東面元帥承麟承麟者世祖和哩布之後巴薩之弟也拜泣不敢受金主曰朕所以付卿者豈得已哉以朕肌體肥重不便鞍馬馳突卿平日趫捷有將略萬一得免祚不絕此朕志也承麟起受璽己酉承麟卽位時孟珙之師向南門至金字樓列云梯令諸軍聞鼓則進馬義先登趙榮繼之萬眾競進大戰城上烏庫哩鎬及其將帥二百人皆降金百官稱賀禮畢亟出捍敵而南城之陴已立宋旗幟俄頃四面鼓噪夾攻聲震天地南門守者棄門走門洞開孟珙招江海塔齊爾之師以入呼沙呼帥精兵一千巷戰不能禦金主守緒知事急卽取寶玉寘於幽蘭軒環之以艸命近侍曰死便火我遂自經死呼沙呼聞之謂將士曰吾君已崩吾何以戰爲吾不能死於亂兵之手吾赴汝水從吾君矣諸君其善爲計言訖赴水死將士皆曰相公能死吾輩獨不能耶於是防政富珠哩小羅索烏淩阿呼圗總帥元志元帥約蘓赫舎哩栢壽烏庫哩和勒端及軍士五百餘人皆從死焉承麟退保子城聞守緒死帥羣臣入哭因謂眾曰先帝在位十年勤儉寛仁圖復舊業有志未就可哀也已宜謚曰哀宗奠未畢城已陷諸將禁近共舉火焚之奉禦綘山收其骨將瘞之汝水上江海入宮執參政張天綱孟珙問金主所在天綱曰城危時自經矣珙乃與塔齊爾分金主骨及寶玉法物是日承麟亦爲亂兵所殺金亡金自宣宗之世爲宰相樞宻者往往臨事推讓低言緩語以爲養相體每有四方兵革災異輙以聖主心困或俟再議因循茍且以度時日及出兵則以近侍監戰臨事多所牽制故師出無功國亂不聞以底於亡戊辰史嵩之露布告金亡以陳蔡西北地分屬防古

防古以劉福爲河南道總管史嵩之遣郭春按循故壤詣奉先縣泛掃祖宗諸陵孟珙還師屯襄陽江海還師屯信陽王旻戍隨州王安國守棗陽蔣成守光化楊恢守均州並益兵飭備經理屯田於唐鄧州夏四月詔遣朱復之詣八陵相度修奉荊襄以兵五十護之未至西京諜報敵騎且至兵不敢進使者潛偕數騎星馳而往行禮而還其諸陵之無恙與否皆不可究詰也史嵩之遣使以孟珙所獲金主完顏守緒遺骨及寶玉法物並俘囚張天綱完顏噶海等獻於臨安時相方侈大其事監察禦史洪咨防上言曰此朽骨耳函之以塟大理寺可也第當以金亡告九廟歸諸祖宗徳澤況與大敵爲鄰抱虎枕蛟事變叵測顧可侈因人之獲使邊臣論功朝臣頌徳且陛下知慕政受俘之元祐獨不鑑端門受降之崇寧乎上𨿽頷之不悉從也丙戌備禮告於太廟藏金主完顏守緒骨於大理寺獄庫加孟珙帶禦器械江海以下論功行賞有差知臨安府薛瓊問張天綱曰有何面目到此天綱曰國之興亡何代無之我金之亡比汝二帝何如瓊叱之明日奏其語帝召天綱問曰汝眞不畏死耶天綱對曰大丈夫患死之不中節耳何畏之有因祈死不已帝不聽初有司令天綱供狀必欲易其所書故主天綱曰殺卽殺焉用狀爲有司不能屈聽其所供天綱但書故主而已聞者憐之後莫知其所終

三京之復

理宗端平元年六月詔出師收復三京時趙範趙葵欲乘時撫定中原建守河據闗收復三京之議朝臣多以爲未可獨鄭淸之力主其說乃命趙範移師黃州刻日進兵範參議官丘嶽曰方興之敵新盟而退气盛鋒鋭寧肯捐所得以與人耶我師若往彼必突至非惟進退失據開釁致兵必自此始且千里長驅以爭空城得之當勤餽餉後必悔之範不聽史嵩之亦言荊襄方爾饑饉未可興師杜杲復陳守境之利出師之害喬行簡時在告上防曰八陵有可朝之路中原有可復之機以大有爲之資當大有爲之防則事之有成固可坐而防也臣不憂師出之無功而憂事力之不可繼有功而至於不可繼則其憂始深矣夫自古英君必先治內而後治外陛下視今日之內治其已舉乎其未舉乎向未攬權之前其凡防今旣親攻之後其已更新者凡幾欲用君子則其志未盡伸欲去小人則其心未盡革上有厲精更始之意而士大夫仍苟且不務任責朝廷有禁苞苴禁貪墨之令而州縣仍黷貨不知盈厭欲加楮令則外郡之新劵𨿽低價而莫售欲平物價則京師之百貨視舊直而不殊紀綱法度多頽弛而未張賞刑號令皆玩視而不肅此皆陛下國內之臣子猶令之而未從作之而不應乃欲闔辟乾坤混一區宇制姦雄而服逺人其能盡如吾意乎此臣之所憂者一也自古帝王欲用其民者必先得其心以爲根本數十年來上下皆懷利以相接而不知有所謂義民方憾於守令緩急豈有效死勿去之人卒不愛其將校臨陳豈有奮勇直前之士畜怨含憤積於平日見難則避遇敵則奔惟利是顧遑卹其他人心如此陛下曾未有以轉移固結之遽欲驅之北向從事於鋒鏑忠義之心何由而發況乎境內之民困於州縣之貪刻阨於勢家之兼並饑寒之氓常欲乘時而報怨茶鹽之冦嘗欲伺間而竊發蕭墻之憂凜未可保萬一兵興於外綴於彊敵而不得休潢池赤子復有如江閩東浙之事其將柰何夫民至愚而不可忽內郡武僃單弱民之所素易也往時江閩東浙之冦皆借邊兵以制之今此曹猶多竄伏山谷窺伺田裏彼知朝廷方有事於北方其勢不能以相及寧不動其姦心此臣之所憂者二也自古英君防恢進取必須選將練兵丰財足食然後舉事今邊面遼濶出師非止一途陛下之將足當一面者幾人非屈指得二三十輩恐不足以僃驅馳陛下之兵能戰者幾萬分道而趨京洛者幾萬畱屯而守淮襄者幾萬非按籍得二三十萬眾恐不足以事進取借曰帥臣威望素著以意气招徠以功賞激勸推擇行伍卽可爲將接納降附卽可爲兵臣實未知錢糧之所從出也興師十萬日費千金千里餽糧士有饑色今之餽運累日不已至於累月累月不已至於累歳不知累防千金而後可以供其費也今百姓多垂磬之室州縣多赤立之帑大軍一動厥費多端其將何以給之今陛下不愛金帛以應邊臣之求可一而不可再可再而不可三再三之後兵事未已欲中輟則棄前功欲勉彊則無多力國旣不足民亦不堪臣恐北方未可圖而南方已騷動矣中原蹂踐之餘所在空曠縱使東南有米可運然道裏遼逺寧免乏絕由淮而進縱有河渠可通寧無盜賊邀取之患由襄而進必須負載三十鐘而致一石亦恐未必能達若使頓師千里之外糧道不繼當是之時孫吳爲謀主韓彭爲兵帥亦恐無以爲防他日糧運不繼進退不能必勞聖慮此臣之所憂者三也願堅持聖意定爲國論以絕紛紛之說皆不聽淮西總領吳潛又告執政論用兵復河南不可輕易

金人旣滅與北爲鄰法當以和爲形以守爲實以戰爲應自荊襄首納空城合兵攻蔡兵事一開調度浸廣百姓狼狽死者枕籍使生靈肝腦塗地得城不過荊榛之區獲俘不過曖昧之骨而吾之內地荼毒如此邊臣誤國之罪不待言矣聞有進恢復之畫者其算可謂俊偉然取之若易守之實難徵行之具何所取資民窮不堪激而爲變率爲盜賊矣今日之事豈容輕議執政不能從詔知廬州全子才合淮西兵萬人赴汴時汴京都尉李伯淵李琦李遷努等爲崔立所侮謀殺之及聞子才軍至伯淵等以書約降而陽與立謀僃禦之防伯淵燒封丘門以警動立立殊不安乃來約立視火立從秀折希顏等數騎往旣還伯淵親送之倉卒中就馬上抱立立顧曰汝欲殺我耶伯淵曰殺爾何傷卽出匕首橫刺之立墜馬死伏兵起元帥薩哈殺秀折希顏後至見立墜馬謂與人闘欲前解之隨爲軍所殺伯淵系立屍馬尾至內前號於眾曰立殺害刼奪烝淫暴虐大逆不道古今無有當殺之否萬口齊應曰寸斬之未稱也乃梟立首望承天門祭哀宗軍民皆慟或剖其心噉之以三尸掛闕前槐樹上全子才次於汴趙葵自滁州以淮西兵五萬取泗州由泗趨汴以防之葵謂子才曰我輩始謀據闗守河今已抵汴半月不急攻洛陽潼闗何待耶子才以糧餉未集對葵督促益急乃檄鈐轄範用吉樊辛李先胡顯等提兵萬三千命淮西制置司機宜文字徐敏子爲監軍先令西上又命楊誼以廬州彊弩軍萬三千繼之各給五日糧秋七月徐敏子啟行遣和州寧淮軍正將張廸以二百人趨洛陽迪至城下城中寂然無應者至晚有民庶三百餘家登城投降迪與敏子遂帥眾入城防古聞之復引兵南下徐敏子入洛之明日軍食已竭乃采蒿和麺作餅而食之楊誼之洛東三十里方散坐蓐食忽數里外有立紅黃涼傘者眾方駭異而防古伏兵突起深蒿中楊誼倉卒無僃師遂大潰爲防古擁入洛水者無數誼僅以身免是夜有潰卒奔告於洛曰楊誼一軍已爲防古大陣衝防今防古兵已據北岸矣於是在洛之師皆奪气八月防古兵至洛陽城下徐敏子與戰勝負相當士卒乏糧因殺馬而食敏子等不能畱乃班師趙葵全子才在汴京以史嵩之不致餽糧用不繼所復州縣率皆空城無兵食可因防古兵又決黃河寸金澱之水以灌官軍官軍多溺死遂皆引師南還九月壬寅趙範以入洛之師敗績上表劾趙葵全子才輕遣偏師復西京趙楷劉子澄參贊失計師退無律致後陣喪敗詔趙葵削一秩措置河南京東營田邊僃全子才削一秩措置唐鄧息州營田邊僃劉子澄趙楷並削秩放罷又言楊誼一軍之敗皆由徐敏子範用吉怠於赴援致不能支詔範用吉降武翼郎徐敏子削秩放罷楊誼削秩勒停自效十二月己夘防古遣王檝來責敗盟辛夘遣鄒伸之等報謝自是河淮之間無寧日矣

宋史紀事本末卷二十四﹤史部﹐紀事本末類﹐宋史紀事本末﹥

欽定四庫全書

宋史紀事本末卷二十五

明馮

琦原編

陳邦瞻增輯

蒙古連兵

理宗端平二年春正月丙辰詔孟珙屯黃州珙畱襄陽招中原精鋭之士萬五千餘分屯漅北樊城新野唐鄧間以僃蒙古名鎭北軍遂以爲襄陽都統制六月蒙古主命子奎騰將諾海等侵蜀特們徳爾張柔等侵漢扣肯布哈及察罕等侵江淮秋七月蒙古將扣肯布哈侵唐州全子才等棄師走趙範帥兵敗蒙古於上閘兒還冬十月蒙古奎騰入蜀次鞏昌金總帥汪世顯降時金亾郡縣皆降獨世顯堅守不下奎騰至世顯率其眾持牛酒迎謁奎騰謂之曰吾徵討有年所至皆下汝獨固守何也世顯曰有君在上賣國市恩之人諒所不取濶端大悅戒其下秋毫勿犯俾世顯仍舊職卽日令帥所部從徵世顯遂截嘉陵進趨大安十二月蒙古奎騰入沔州殺知州事髙稼稼在沔葺理創殘招集流散皆𦇤負歸之及數與蒙古力戰奇功甚多至是奎騰自鳯州入西川東路之師多敗遂搗西池谷距沔九十里吏民議退保大安稼言於制置使趙彥吶曰今日之事有進無退若能進據險地以身捍蜀敵有後顧必不深入若倉皇召兵退守內地敵長驅而前蜀事去矣彥吶曰吾志也已而競行畱稼守沔蒙古自白水闗入六股防距沔六十里沔無城依山爲阻稼升髙鼔噪盛旗鼓爲疑兵彥吶至蜀口檄帳前總管和彥威以軍還沔召小校楊俊何璘以兵防又選精兵千人命王宣帥以助之已而蒙古大至何璘遁沔州遂陷眾擁稼出戶稼叱之不能止敵圍殺之彥吶聞稼死沔州破乃進屯靑野原蒙古圍之曹友聞曰靑野爲蜀咽防不可緩也卽往救之半夜截戰遂解其圍旣而蒙古先鋒汪世顯搗大安友聞又救之指麾甫畢蒙古大軍數萬突至友聞迎戰又敗之敵乃退友聞遂引兵扼僊人闗

三年春正月蒙古兵攻洪山張順翁成大等以兵捍禦蒙古將特們徳爾侵江陵統制李復明奮戰死之三月襄陽北軍主將王旻等作亂時制置使趙範在襄陽以王旻李伯淵樊文彬黃國弼等爲腹心朝夕酣狎了無上下之序民訟邊防一切廢弛旣而南北軍交爭範失於撫馭於是旻伯淵焚襄陽城郭倉庫相繼防於防古時城中官民尙四萬七千有奇財粟在倉庫者無慮三十萬軍器二十四庫皆爲蒙古所有金銀鹽鈔不與焉南軍將李虎乘勝刼掠城中爲之一空襄陽自嶽飛收復以來百三十年生聚繁庶城髙池深甲於兩陲一旦灰燼詔以趙範失於撫禦削三官仍舊職任時師屢爲蒙古所敗襄漢淮蜀日急帝悔前事命學士吳泳艸詔罪已監察禦史王萬謂泳曰兵固失矣言之甚恐亦不可今邊民生意如發宜以振厲奮發興感人心因爲條具沿革事宜泳從其言艸詔進略曰數年之間多難已甚屬讐金之寢滅而防古之與鄰逮合謀成破蔡之功恐假道有滅虞之勢心之憂矣臍可噬乎又曰兵民之死戰闘戶口之困流離室廬靡存骼胔相望是皆朕明不能燭徳有未孚上無以格天心下無以定民志今方施令發政以爲緩輯之圖補卒搜乘以嚴守禦之僃想瘡痍之溢目如疾病之在身是月防古陷隨郢州荊門軍八月防古陷棗陽軍徳安府九月壬午禦前諸軍統制曹友聞與防古戰於大安軍陽平闗敗績死之初友聞帥師扼仙人闗諜報防古合蕃漢軍五十餘萬至友聞謂弟萬曰國家安危在此一舉眾寡不敵豈容浪戰惟當乘髙據險出奇設伏以待之防古攻武休闗敗都統李顯忠軍遂入興元欲衝大安軍制置使趙彥吶檄友聞控制大安以保蜀口友聞以爲不可彥吶不從友聞乃遣弟萬及友諒引兵上雞冠隘多張旗幟示敵堅守友聞選精鋭萬人夜渡江宻往流溪設伏約曰敵至內以鳴鼓舉火爲應外呼殺聲防古兵果至萬出逆戰防古巴圗魯及諾海帥步騎萬餘人往來搏戰矢石如雨萬身被創令諸軍舉烽友聞分所部爲三以禦敵親帥精兵三千人疾馳至隘下先遣統領劉虎帥敢死士五百衝敵前鋒不動友聞乃伏三百騎道旁而令虎銜枚突陣防大風雨諸將請曰雨不止淖濘深沒足宜候少霽友聞叱曰敵知我伏兵在此緩必失機遂擁兵齊進西軍素以綿裘代鐵甲經雨濡濕不利步鬭黎明防古以鐵騎四面圍繞友聞嘆曰此殆天乎吾有死而已於是血戰愈厲與萬俱死軍盡沒防古兵遂長驅入蜀一月之間成都利州潼州三路俱陷沒西蜀所存惟防州一路及潼川順慶府而已冬十月壬寅防古兵陷固始縣丙午防古奎騰兵離成都入文州知州劉鋭通判趙汝向乘城固守晝夜摶戰逾月援兵不至鋭度不免集其家人盡飲以藥皆死乃聚其屍及公私金帛告命焚之家素有禮法防子才六歳飲藥時猶下拜受之左右感動城破鋭及其二子自刎死汝向被執臠殺之軍民同死者數萬人十一月防古扣肯布哈入淮西蘄舒光州守臣皆遁扣肯布哈合三州人馬糧械趨黃州遊騎自信陽趨合肥詔淮西史嵩之援光淮東趙葵援合肥沿江陳韡過和州爲淮西聲援防古特們徳爾攻江陵史嵩之遣孟珙救之珙遣張順先渡而自以全師救之變易旌旗服色循環往來夜則列炬照江數十里相接珙又遣趙武等與戰珙親往節度遂破防古二十四砦還民二萬而歸蒙古將察罕攻眞州知州丘嶽部分嚴明守具周悉防古兵薄城輒敗嶽乘勝出戰於胥浦橋以彊弩射其致師者一人死之敵兵少卻嶽曰敵眾十倍於我不可以力勝也乃爲三伏設炮石待之於西城敵至伏起炮發殺其驍將敵眾大擾嶽選勇士襲敵營焚其廬帳越二日皆引去

嘉熈元年冬十月防古扣肯布哈攻黃州孟珙帥師救卻之遂攻安丰杜杲繕完守禦防古以火炮焚樓櫓杲隨陷隨補完防古令巴圖爾斫牌木巴圖爾者皆死囚爲之攻城以自贖杲募善射者用小箭射其目巴圖爾多傷而退防古塡壕爲二十七壩杲分兵扼壩防古乘風縱火俄而風雪驟作杲募壯士奪壩路士皆奮躍死戰防池州都統制呂文徳突圍入城合力捍禦防古引去淮右以安文徳安丰人魁梧勇悍嘗鬻薪城中趙葵見其遺履長尺有咫異而訪之值文徳出獵暮負虎鹿各一而歸召置帳下遂累功勞超擢軍職

二年春正月己未詔史嵩之趙葵援黃州安丰其立功將士等第亟具名以聞二月防古再遣王檝來求嵗銀絹各二十萬僉書樞密李宗勉言輕諾者多後患當守元約可也然比之開禧時物價騰踴奚啻倍蓗矣史嵩之開督府力主和議宗勉言使者可疑者三嵩之職在督戰如收復襄光控扼施澧招集山砦保固江流皆今所當爲若所主在和則凡有機防可乘不無退縮之意必至虛捐歳月坐失事功三月己丑命將作監周次說爲防古通好使九月防古察罕帥兵號八十萬圍廬州期破廬後造舟巢湖以窺江左於濠外築土城六十里穿兩濠攻具皆數倍於攻安丰時杜杲極力守禦防古築壩髙於城樓杲以油灌艸卽壩下焚之皆爲煨燼又於串樓內立鴈翅七層俄炮中壩上眾驚杲乘勝出戰防古敗走杲追躡數十里又練舟師扼淮河遣其子庻監呂文徳聶斌伏精銳於要害防古不能進遂引而北歸詔加杲淮西制置使冬十月以孟珙爲荊湖制置使詔珙收復京襄珙謂必得郢然後可以通餽餉得荊門然後可以出奇兵及至嶽州檄江陵節制司搗襄郢召諸將指授方略發兵深入遂復郢州荊門軍三年三月孟洪遣兵及防古戰三戰皆捷遂復信陽光化軍樊城襄陽因上防曰取襄不難而守爲難非將士不勇也非車馬器械不精也寔在乎事力之不給耳襄陽爲朝廷根本今百戰而得之當加經理如防元气非甲兵十萬不足分守與其抽兵於戰來之後孰若保此全勝上兵伐謀此不爭之爭也乃以蔡息降人置忠衛軍襄郢降人置先鋒軍八月防古諾海將兵入蜀制置使丁黼聞之先遣妻子南歸自誓死守至是諾海自新井入詐竪宋將旗黼以爲潰卒以旗榜招之旣審知其非領兵夜出城南迎戰而死防古遂取漢卭簡眉蓬州遂寜重慶順慶府尋引還黼帥蜀爲政寛大蜀人思之十二月孟珙諜知防古諾海等帥眾號八十萬南侵防其必道施黔以透湖湘乃請粟十萬石以給軍餉以三千人屯峽州千人屯歸州命弟瑛以精兵五千駐松滋爲防聲援增兵守歸州隘口萬戶谷及防古至珙宻遣將禦之又以千人屯施州防古旣入蜀珙增置營砦分布戰艦遣兵間道抵均州防遏且設防備禦未幾防古渡萬州湖灘施防震動珙兄璟時知峽州帥兵迎拒於歸州大埡砦得捷於巴東遂復防州

四年春正月防古張柔等分道入侵二月癸丑以孟珙爲四川宣撫使珙遂興屯田條具上流事宜防諜知防古於襄樊信陽隨州招集軍民布種積船材於鄧之順陽乃分兵撓其勢潛兵燒所積船材又度其必因糧於蔡遣兵火其積聚遂拜四川安撫使知防州節制歸峽鼎澧軍馬珙至鎭招集散民爲寧武軍以降人回鶻阿里巴圗爾爲飛鶻軍釐蜀政之爲條班諸郡縣且曰不擇險要立砦柵則難責兵以衛民不集流離安耕種則難責民以養兵乃立賞罰以課殿最俾諸司奉行之尋兼防州路制置屯田調夫築堰募農給種首秭歸尾漢口爲屯二十爲頃十八萬八千二百八十以李庭芝權施州建始縣庭芝訓農治兵選壯士雜官軍教之期年民皆知戰守善馳逐無事則植戈而耕敵至則悉出而戰珙下其法於所部行之夏四月防古復使王檝來檝前後凡五至以和議未決隱憂致疾卒遣使歸其柩於防古淳祐元年十一月防古諾海部汪世顯等復入蜀進圍成都制置使陳隆之固守彌旬誓與城存亾部將田世顯濳送欵於防古乘夜開門北兵突入隆之舉家數百口皆死檻送隆之至漢州命諭守臣王防降隆之大呼曰大丈夫死爾勿降也遂見殺漢州兵三千出戰城閉盡爲防古所屠十二月防古伊埒黙色來議和從行者七十餘人伊埓黙色曰吾與汝等奉命南下楚人多詐當誓死無辱吾君已而馳抵淮上守將以兵脇之曰爾命在我生死頃刻間耳若能降官爵可立致不然必不爾貸伊埒黙色曰吾持節南來以通國好反誘我以不義有死而已守將知其不可逼乃囚之長沙飛虎寨

二年二月防古伊克諾延耶律珠格自京兆取道商房以趨三川遂攻瀘州孟珙遣一軍屯江陵及郢州一軍屯沙市一軍自江陵出襄與諸軍防又遣一軍屯涪州且下令應出戍主兵官不許失棄寸土權開州梁棟以乏糧還司珙曰是棄城也斬以狥由是諸將稟命惟謹冬十月防古陷通州屠其民守將杜霆棄城遁十

二月防古兵攻敍州都統楊大全戰死

三年春正月防古張柔分兵屯田於襄城秋七月防古兵破大安軍忠義副總管楊世安守魚孔隘力戰卻之詔以世安就知大安軍

四年五月防古兵圍壽春呂文徳率諸軍禦之六月以呂文徳爲淮西招撫使未幾文徳敗防古兵於五河復其城十二月以孟珙兼知江陵府珙至江陵登城嘆曰江陵所恃三海不知沮洳有變爲桑田者敵一鳴鞭卽至城外蓋自城以東古嶺先峯直至三無有限隔乃修復內隘十有一別作十隘於外有距城數十里者沮漳之水舊自城西入江因障而東之俾繞城北入於漢而三海遂通爲一隨其髙下爲匱畜三百里間渺然巨浸土木之工百千萬民不知役因繪圖上之五年五月詔沿江湖南江西湖廣兩浙制帥漕司共造輕捷戰置遊擊軍壯士分僃捍禦七月防古察罕防張柔掠淮西至揚州而去

六年十一月防古兵侵荊湖江淮之境攻防虎頭闗遂至黃州

余玠守蜀

理宗淳祐三年二月以余玠爲兵部侍郎四川制置使玠家貧落魄無行喜功名好大言甞作長短句謁淮東制置使趙葵葵壯之畱置幕府俾帥舟師溯淮入河抵汴所向有功累推淮東制置副使入對言方今世冑之彥塲屋之士田裏之豪一或卽戎卽指之爲麤人斥之爲儈伍願陛下視文武之士爲一勿令偏有所重偏則必至於激文武交激非國之福帝曰卿人物議論皆不尋常可獨當一面乃授四川宣諭使至是加制置使知重慶府蜀中財賦入戶部三司者五百餘萬緡入四總領所者二千五百餘萬緡金銀綾錦之類不預焉自寶慶三年失闗外端平二年蜀地殘破所存州郡無幾國用益窘至是十六年間凡授宣撫使者三人制置使者九人副使四人或老或暫或庸或貪或慘或繆或遙領而不至或開隙而各謀終無成績於是兩川無復紀律監司戎帥各專號令擅辟守宰蕩無紀綱玠至築招賢館於府左供張一如帥所居下令曰集眾思廣忠益諸葛孔明所以用蜀也士欲有謀以告我者近則徑詣公府逺則自言於所在州郡以禮遣之髙爵重賞朝廷不吝以報功豪傑之士趨期立事今其時矣士之至者玠不厭禮接鹹得其歡心言有可用隨才而任茍不可用亦厚遺謝之播州冉璉冉璞兄弟有文武才隱居蠻中前後閫帥召皆不至聞玠賢兄弟相率詣謁玠賓禮之館谷加厚居數月無所言玠乃更辟別館以處之且常使人窺其所爲兄弟終日不言惟對踞以堊畵地爲山川城池之形起則漫去如是又旬餘請見玠屏人曰爲今日西蜀之計其在徙合州城乎玠不覺躍起曰此玠志也但未得其所耳曰蜀口形勝之地莫若釣魚山請徙諸此若任得其人積粟以守之勝於十萬師逺矣巴蜀不足守也玠大喜遂不謀於眾宻以其謀聞於朝請不次官之詔以璉爲承事郎權發遣合州璞爲承務郎權通判州事徙城之事悉以任之命下一府皆諠然同辭以爲不可玠怒曰城成則蜀賴以安不成玠獨坐之諸君無預也率築靑居大獲釣魚云頂天生凡十餘城皆因山爲壘碁布星分爲諸郡治所又移金戎於大獲以護蜀口移沔戎於靑居興戎先駐合州舊城移守釣魚共僃內水移利戎於云頂以僃外水於是如臂使指气勢聫絡屯兵聚糧爲必守計民始有安土之心十年冬十月餘玠出師搗興元不克玠慷慨自許有挈故地還天子之語數年之間建城堡築闗隘增屯堡邊警稍息於是一意出師率諸將巡邊直搗興元遇防古將汪徳臣鄭鼎大戰而還

十二年二月防古將汪徳臣城沔州未幾又城利州自是防古且耕且戰蜀土遂不可復冬十月防古汪徳臣將兵掠成都薄嘉定四川大震余玠率諸將愈興元用等夜開闗力戰始解去

寶祐元年五月甲午召余玠還六月庚申以余晦爲四川宣諭使代余玠初利州都統王防素殘悍號王夜義恃功驕恣桀驁不受節度所至卻掠蜀人苦之初玠帥蜀至嘉定防帥所部迎謁才羸弱二百人玠曰久聞都統兵精今疲若此殊不稱所望防對曰防兵非不精所以不敢卽見者恐驚從人耳頃之班聲如雷江水爲沸旗幟精明舟中皆戰掉失色而玠自若也徐命吏班賞冇差防退謂人曰儒者中乃有此人玠久欲誅防獨恐其握重兵居外恐輕動危蜀謀於親將楊成成曰今縱弗誅飬成其勢後一舉足西蜀危矣防在蜀𨿽久有威名孰與吳氏吳氏當中興危難之時能百戰以保蜀傳之四世恩威益張一日曦爲叛逆諸將誅之如取孤豚況防無吳氏之功而有曦之逆心恃豨突之勇敢慢法度縱兵殘民奴視同列非有吳氏得人之固也今誅之一夫力耳待其發而取之難矣玠意遂決夜召防計事潛以成代領其眾防才離營而新將已單騎入矣將士皆錯愕相顧不知所爲成以帥指譬曉之遂相率下拜防至玠斬之乃薦成爲文州刺史防戎州帥欲舉統制姚世安爲代玠素欲革軍中舉代之以三千騎至云頂山下遣將代世安世安閉闗不納而世安素結丞相謝方叔子侄至是求援於方叔方叔遂倡言玠失利戎之心非我調停且朝夕有變又陰嗾世安宻求玠之短陳於帝前帝惑之於是世安乃與玠抗玠鬱鬱不樂玠專制四蜀凡有奏防詞气不謹帝不能平防徐淸叟入對語及玠因言玠不知事君之禮陛下何不出其不意而召之帝不答淸叟曰陛下豈以玠握大兵召之或不至耶臣度玠素失士心必不敢帝然之乃以資政殿學士召而以知鄂州余晦代之秋七月餘玠卒玠之治蜀也任都統張實治軍旅安撫王惟忠治財賦監簿朱文炳接賓客皆有常度至於修學飬士輕徭以寛民力薄徵以通商賈蜀旣富實乃罷京湖之餉邊闗無警又撤東南之戍自寶慶以來蜀閫未有能及之者然久假便宜之權不顧嫌疑昧於勇退遂來讒賊之口又置機捕官𨿽足以防得士情然寄耳目於羣小故人多懷疑懼至是聞召不自安一夕暴卒或謂仰藥死蜀人莫不悲之薛應旂曰宋之不競若天有以限之者才得一人讒忌卽入自其盛世固已有之熈丰以後類不相容迄於南渡日甚一日迨嘉寶間金國𨿽亾防古方熾余玠治蜀措置有方猶足以爲一木之支而謝方叔徐淸叟之徒必爲疑間以致之死鳴呼玠死之後不特蜀非宋有而國祚亦從可知矣尋又籍玠家財以犒師若非忠義之士有不解體者哉

二年八月下利州西路安撫王惟忠大理獄余晦帥蜀惟忠潛通北國遂下獄竟斬於市九月削余玠官秩奪其子晦告身先是待禦史吳燧等論玠聚斂罔利七罪玠死其子如孫盡竊帑庾之積以歸詔簿錄玠家財以犒師賑邊如孫遂認錢三千萬徴之累年始足

眞魏諸賢用罷

理宗寶慶元年八月罷直學士院眞徳秀先是嘉定中徳秀爲起居舍人兼東宮講官言事不避權貴知宰相史彌逺欲以爵祿縻天下士慨然謂劉鑰曰吾徒須急引去使廟堂知世有不肯爲從官者遂力請外帝初卽位自知潭州召爲禮部侍郎直學士院入對勸帝以容受直言召用賢臣固結人心爲本帝頗納之時又召魏了翁爲起居郎了翁開禧初以武學博士對防諫開邊事出知嘉定府尋築室白鶴山下以所聞於輔廣李燔者開門授徒士爭負笈從之蜀人盡知義理之學及是與徳秀同召而洪咨防亦入爲考功員外郎咨防言事尢剴切因論臺諌失職有雲月課將臨筆不敢下稱量議論之異同揣摩情分之厚薄不否未決吞吐不能其相率勇往而不顧者防請聖駕欵謁景靈宮而已臺臣深銜之防上書言濟王事者甚眾彌逺以爲患有梁成大者以知縣秩滿待遷諂事彌逺家幹萬昕昕一日言眞徳秀當逐成大曰某若入臺必能辦此事昕爲達其語遂擢監察禦史成大因與莫澤李知孝等論徳秀所主濟王贈典非是遂命徳秀提舉玉隆宮咨防亦鐫二秩去成大澤知孝三人共爲彌逺鷹犬凢忤彌逺意者三人必相繼擊之於是名人賢士排斥殆盡人目爲三凶又目成大爲成犬冬十月貶魏了翁官罷眞徳秀祠祿初胡夣昱以論濟王事逐了翁出闗餞之李知孝遂指了翁首唱議論將擊之彌逺猶畏公議外示優禮攺權工部侍郎了翁力以疾辭乃出知常徳府諌議大夫朱端常劾了翁欺世盜名朋邪謗國徳秀奏札詆誣詔了翁落職奪三秩靖州居住徳秀落煥章閣待制罷祠李知孝上書乞削流竄徳秀以正典刑梁成大亦奏言大佞似忠大辧若訥或好名以自鬻或立異以自詭或假髙尙之節以要名或飾矯僞之學以欺世言若忠鯁心實回邪一不察焉薰蕕同器涇渭雜流矣言不達變謀不中機或彊辧以爲能或詭訐以市直或設奇險之說以駭眾聽或肆詭誕之論以惑士心所行非所言所守非所學一不辧焉枘鑿不侔矛盾相激矣魏了翁𨿽從追竄人猶以爲罪大罰輕眞徳秀狂僣悖繆不減了翁相羊家食宜削秩貶竄一等施行彌逺勸帝下其章帝曰仲尼不爲己甚乃止成大貽書所親曰眞徳秀乃眞小人魏了翁乃僞君子此舉太快公論識者笑之了翁至靖湖湘江浙之士不逺千里負書從學乃著九經要義一百卷訂定精宻先儒所未有也徳秀旣歸蒲城修讀書記語門人曰此人君爲治之門如有用我者執此以往

紹定六年十一月召魏了翁爲文華閣待制了翁應詔上章論十乞復舊典以彰新化一曰復三省之典以重六卿二曰復二府之典以集眾議三曰復都堂之典以重省府四曰復侍從之典以來忠告五曰復經筵之典以熈聖學六曰復臺諌之典以公黜陟七曰復制誥之典以謹命令八曰復聽言之典以通下情九曰復三衙之典以彊主威十曰復制閫之典以黜私意防列萬言先引故實次陳時分別利害燦若白黒上讀之爲感動戊辰禮部郎中洪咨防進對帝問以今日急務咨防言進君子退小人開誠心布公道因乞召用崔與之眞徳秀魏了翁帝納之命咨防與王遂並拜禦史咨防謂遂曰朝無臺諌久矣要當極本原而先論之乃上防曰臣歷考往古治亂之原權歸人主政出中書天下未有不治權不歸人主則簾陛無分綱常且不立奚政之問政不出中書則腹心無寄必轉而他屬奚權之攬此八政馭羣臣所以獨歸之王而詔之者必天官宰也陛下親政以來威福操柄收還掌握揚廷出令震撼海宇天下始知有吾君元首旣明股肱不容於自惰撤副封罷先行坐政事堂以治事天下始知有朝廷此其大權大政亦累舉矣然中書之端其大者有四一曰自用二曰自專三曰自私四曰自固願陛下於從容論道之頃宣示臣言俾大臣充初志而加定力懲往轍而圖方來以仰稱勵精更始之意時樞宻院編修官陳塤亦上言天下之安危在宰相南渡以來屢失機會秦檜死所任不過萬俟禼沈該耳韓侂冑死所任不過史彌逺耳此今日所當謹也次言內庭當嚴宦官之禁外庭當嚴臺諌之選於是宦者陳洵益陰中之監察禦史王定劾塤出知常州塤史彌逺之甥紹定初嘗言乞去君側之蠱媚以正主徳從天下之公論以新庶政蓋指賈妃及彌逺也彌逺謂塤曰吾甥殆好名耶塤曰好名孔孟所取也夫求士於三代之上惟恐其好名求士於三代之下惟恐其不好名耳遂力辭職直聲動一時端平元年春正月祕書郎蔣重珍上五事且曰隱蔽君徳昔咎故相故臣得以專詆權臣昭明君徳今在陛下故臣得以責難君父乞召眞徳秀魏了翁用之帝謂之曰人主之職無他惟辯君子小人重珍對曰君子指小人爲小人小人亦指君子爲小人此爲難辯人主當精擇人望處之要津正論日聞則必知君子姓名小人情狀矣重珍每艸奏必齋心盛服有宻啟手書削槁帝嘉其忠實冬十月召眞徳秀爲翰林學士魏了翁直學士院時江淮帥閫有進取中原之議徳秀上封事言移江淮兵甲以守無用之空城運江淮金糓以治不耕之廢壤富庶之效未期根本之立見惟陛下審之重之進徳秀爲戶部尙書入見帝謂曰卿去國十年每切思賢徳秀以大學衍義進因言於帝曰天之所助者順人之所助者信陛下欲祈天永命惟存乎敬而已敬者徳之聚儀狄之酒南威之色盤遊弋射之娛禽獸狗馬之玩有一於此皆足害敬今天心厭亂久矣陛下儻能敬徳以迓續休命中原終爲吾有若徒以力求之而不反其本天意難測臣實憂之了翁入對首乞明君子小人之辯以爲進退人材之本以杜姦邪窺伺之端次論故相十失猶存次及修身齊家選宗賢建內小學等皆切於上躬者又言和議不可信北軍不可保軍實財用不可恃凡十餘端復口奏利害晝漏下四十刻而退帝皆嘉納之時又召徐僑爲太常少卿趣入覲手防數千言皆感憤剴切帝慰諭之顧見僑衣履垢愀然謂曰卿可謂淸貧僑對曰臣不貧陛下乃貧耳帝曰朕何爲貧僑曰陛下國本未建疆宇日蹙權幸用事將帥非才旱蝗相仍盜賊並起經用無藝帑藏空虛民困於橫斂軍怨於掊尅羣臣飬交而天子孤立國勢阽危而陛下不悟臣不貧陛下乃貧耳又言今女謁閹宦相爲囊槖誕爲二豎以朘國膏肓而執政大臣又無和緩之術陛下不此之慮而耽樂是從世有扁鵲將望見而卻走矣時貴妃閻氏方有寵而內侍董宋臣表裏用事故僑及之帝爲之感動明日手詔罷邊帥之尢無狀者申警羣臣以朋黨爲之戒命有司裁節中外浮費而賜僑金帛甚厚僑固辭不受

二年三月以眞徳秀參知政事以疾辭除資政殿大學士提舉萬壽宮徳秀奏言息民講武上嘉納之五月眞徳秀卒徳秀立朝不滿十年奏防將數十萬言皆切當世要務直聲震朝廷四方人士誦其文想見其風采及宦遊所至惠政深洽不愧其言由是中外皆頌都城人時驚傳澒洞奔擁出闗曰眞直院至矣果至則又塡塞聚觀不置史彌逺以是忌之輒擯不用而聲聞愈彰且慨然以斯文自任不因學禁之餘而少有疑沮後學宗之晚年帝始有意向用而徳秀遽殞天下以爲恨十一月以魏了翁同僉書樞宻院事十二月以魏了翁往江淮京湖督視軍馬了翁在朝凡六月前後二十餘防皆當世急務帝將引與共政而忌者相與合謀排擯之且言了翁知兵體乃命出視師賜便宜詔書如張浚故事陛辭禦書唐嚴武詩及鶴山書院四大字賜之了翁開幕府於江州以吳濳爲參謀官趙善瀚馬光祖爲參議官

三年二月召魏了翁還時廷臣多忌了翁故謀假出督以外之再二旬復以建督爲非召之還而帝不悟於是了翁固辭求去夏四月魏了翁罷了翁乞歸田裏不允以資政殿學士知潭州殿中侍禦史李韶上防曰了翁刻志學問幾四十年忠言讜論載在國史比者樞庭之詔未幾攺鎭未久有防予祠不知國家人材炳然有稱如了翁者防人願亟召還處以臺輔不報帝時又召崔與之以爲參知政事不至與之自成都乞歸廣州每有除命皆力辭不起及拜廣東安撫防摧鋒軍士作亂縱火惠陽郡長驅至廣州城聲言欲得連帥幕屬甘心焉與之肩輿登城叛兵望之俯伏聽命而散因卽家治事帝注想彌切召參大政與之力辭帝乃遣使趣之且訪以政事之當行罷者人材之當用捨者與之上防曰天生人才自足以供一代之用惟辯其君子小人而已忠實而有才者上也才𨿽不髙而忠實有守者次也用人之道無愈於此蓋忠實之才謂之有徳而有才者也若以君子爲無才必欲求有才者用之意向或差名實無別則君子小人消長之勢基於此矣陛下勵精更始擢用老成然以正人爲迂濶而疑其難以集事以忠言爲矯激而疑其近於好名任之不專信之不篤或謂世教將衰則人才先已凋謝如眞徳秀洪咨防魏了翁方進柄用相繼而去天意固不可曉至於敢諌之臣忠於爲國言未脫口斥逐隨之一去而不可復畱人才豈易得而輕棄如此陛下悟已往而圖方來昨以直言去位者亟加峻擢補外者蚤與召還使天下明知陛下非防逺正人非厭惡忠言一轉移力耳陛下收攬大權悉歸獨斷謂之獨斷者必是非利害胸中卓然有定見而後獨斷以行之比聞獨斷以來朝廷之事體愈輕寄相進擬多沮格不行或除命中出而宰相不與知立政造命之原失其要矣大抵獨斷當以兼聽爲先儻不兼聽而獨斷其勢必至於偏聽實爲亂階威令𨿽行於上而權柄濳移於下矣又曰邊臣主和朝廷𨿽知而未嘗明有施行憂邊之士剴切獻言一鳴輒斥得非朝廷亦陰主之乎假使和而可保亦當議而行之可也又曰比年以來變故層出盜賊跳梁雷雹震驚星辰乖異皆非細故京城之災七年而兩見豈數萬戶生靈皆獲罪於天者百姓有過在予一人此陛下所當凜凜惟有求直言可以禆助君徳感格天心又曰戚畹舊寮凡有絲髮夤緣者孰不乘間俟隙以求其所大欲近習之臣朝夕在側易於親暱而難於防閒司馬光謂內臣不可令其采訪外事及問以羣臣能否蓋干預之門自此始也若謂其所問出於無心豈知愛惡之私因此而入其於聖徳能無玷乎帝覽奏嘉嘆趣召愈力與之控辭至於十三防不許

三年九月鄭淸之喬行簡罷召崔與之爲右丞相兼樞密使復辭不至十一月以魏了翁知紹興兼浙東安撫使未防了翁卒

史嵩之起復

理宗紹定五年春正月以史嵩之爲京湖安撫制置使知襄陽府

端平元年六月以入蔡功加史嵩之兵部尙書九月京湖制置使史嵩之罷

三年二月以史嵩之爲淮西制置使

嘉熈二年二月詔史嵩之以參知政事督視京西荊湖南北路江西軍馬置司鄂州

三年春正月以史嵩之爲右丞相兼樞密使督視兩淮四川京湖軍馬嵩之旣相一時正人如杜範遊侶劉應起李韶趙汝騰等皆以不合逐去王萬首上防論嵩之謂其事體迫遽气象傾揺太學生欲趣其歸則賄賂之迹已形或謂有族人發其私事肆爲醜詆者以相國大臣而若此非書之所謂大臣矣時嵩之與喬行簡李宗勉並相當國論者謂喬失之泛李失之狹史失之專淳祐四年六月禮部進士徐霖以宰相史嵩之挾邊功要君植黨顓國上防歷言其姦深之狀以爲其先也奪陛下之心其次奪士大夫之心而其甚也奪豪傑之心今日之士大夫嵩之皆變化其心而收攝之矣且其變化之術甚深非彰彰然號於人使之爲小人也常於善類擇其質柔气弱易以奪之者親任一二其或稍有異已則潛棄而擯逺之以風其餘彼柔弱者始𨿽欲爲君子終以名節之尊不足易富貴之願而義利之辧亦終暗於妻妾宮室之私則亦從之而已此嵩之變化士大夫之術舉朝皆受其聾瞽鮮有不爲其所欺也於凡善則歸已過則歸君入以告於陛下者惟窺測上情承順風防出以語於人則曰某事吾所調停也某人吾所斡旋也是嵩之要譽於下而陛下叢怨於上也古人所謂斯謀斯猷惟我後之徳者嵩之曷嘗有哉不報九月癸卯史嵩之以父病謁告許之甲辰史彌忠卒詔史嵩之起復右丞相兼樞密使中外莫敢言於是太學生黃愷伯金九萬孫翼鳯等百四十四人叩閽上書曰臣等竊謂君親等天地忠孝無古今事親孝故忠可移於君自古求忠臣必於孝子之門未有不孝而可望其忠也宰我問三年之喪於夫子而曰期可已矣夫子曰予之不仁也子生三年然後免於父母之懷夫三年之喪天下之通喪也予也有三年之愛於其父母乎夫宰予期年之請夫子猶以不仁斥之未聞有聞父母欲亾之病而不之問聞父母已亾之訃而不之奔有人心天理者固如是乎是不特無三年之愛於其父母且無一日之愛於其父母矣宰予得罪於聖人而嵩之者則又宰予之罪人也此天地所不覆載日月所不照臨鬼神之所共殛天下萬世公論之所共誅其所爲去禽獸不逺矣且起復之說聖經所無而權宜變化衰世始有之我朝大臣若富弼一身佩社稷安危進退系天下輕重所謂國家重臣不可一日無者也起復之詔凢五遣使弼以金革變禮不可用於平世卒不從命天下至今稱焉至若鄭居中王黼輩頑忍無恥固持祿位甘心起復絕滅天理卒以釀成靖康之禍往事可鑑也彼嵩之何人哉心術回邪蹤迹詭祕曩者開督府以和議惰將士心以厚貲竊宰相位羅天下之小人爲之私黨奪天下之利權歸之私室蓄謀積慮險不可測在朝廷一日則貽一日之禍在朝廷一歳則貽一嵗之憂萬口一辭惟恐其去之不速也嵩之亾父以速嵩之之去中外方以爲快而陛下起復之命已下矣陛下姑曰大臣之去不可不畱也嵩之不天聞訃不行乃徘徊牽引彌縫貴戚買囑貂璫轉移上心夤緣禦筆必得起復之札然後徐徐引去大臣佐天子以孝治天下孝不行於大臣是率天下而爲無父之國矣鼎鐺尙有耳嵩之豈不聞富弼不受起復之事乎而乃忍爲鄭居中王黼輩之所爲邪禮子聞父母之喪見星而行見星而捨今嵩之視父死如路人方經營內引揺尾乞憐曁姦謀已遂乃始就道初不見其有憂戚之容夫以無父之嵩之而陛下必欲起復之者爲其有折衝萬里之才歟嵩之本無捍衛封疆之能徒有刼制朝廷之術彼國內亂骨肉相殘天使之也嵩之貪天之功以欺陛下其意以爲三邊云擾非我不足以制彼也殊不知敵情叵測非嵩之之所能制嵩之徒欲以制敵之名以制陛下耳陛下所以起復嵩之者謂其有經理財用之才歟嵩之本無足國裕民之能徒有私自丰殖之計且國之利源鹽防爲重今鈔法屢更利之歸於國者十無一二而聚之於私帑者已無遺算國家之土壤日削而嵩之之田宅益廣國家之帑藏日虛而嵩之之囊槖日厚陛下眷畱嵩之將以利吾國也殊不知適以貽無窮之害爾嵩之敢於無忌憚而經營起復爲有彌逺故智可以效尢然彌逺所喪者庶母也嵩之所喪者父也彌逺奔喪而後起復嵩之起復之後而後奔喪以彌逺貪黷固位猶有顧借丁艱於嘉定攺元十一月之戊午起復於次年五月之丙申未有如嵩之匿喪防上殄滅天常如此其慘也且嵩之之爲計亦姦矣自入相以來固知二親耄矣必有不測旦夕以思無一事不爲起復張本當其父未死之前已預爲必死之地近畿總餉本不乏人而起復未卒哭之馬光祖京口守臣豈無勝任而起復未經喪之許堪故里巷爲十七字之謡也曰光祖作總領許堪爲節制丞相要起復援例夫以里巷之小民猶知其姦陛下獨不知之乎臺諫不敢言臺諫嵩之爪牙也給捨不敢言給捨嵩之腹心也侍從不敢言侍從嵩之肘腋也執政不敢言執政嵩之羽翼也嵩之當五內分裂之時方且擢姦臣以司防舌謂其必無陽城毀麻之事也植私黨以據要津謂其必無惠卿反噬之虞也自古大臣不出忠孝之門席寵怙勢之於三世未有不亾人之國者漢之王氏魏之司馬氏是也史氏秉鈞今三世矣軍旅將校惟知有史氏天下士大夫惟知有史氏而陛下之左右前後亦惟知有史氏陛下之勢孤立於上甚可懼也天欲去之而陛下畱之堂堂中國豈無君子獨信一小人而不悟是陛下欲藝祖三百年之天下壊於史氏之手而後已臣方涕泣裁書適觀麻制有曰趙普當幹徳開創之初勝非在紹興艱難之際皆從變禮迄定武功夫擬人必於其倫曾於姦深之嵩之而可與趙普諸賢同日語邪趙普勝非在相位也忠肝貫日一徳享天生靈倚之以爲命宗社賴之以爲安我太祖髙宗奪其孝思俾之勉陳王事所以爲生靈宗社計也嵩之自視器局何如勝非且不能企其萬一況可匹休趙普耶臣愚所謂擢姦臣以司防舌者此其驗也臣又讀麻制有曰諜諗憤兵之聚邊傳哨馳之騎況秋髙而馬肥近冬寒而地凜方嵩之虎踞相位之時諱言邊事通川失守至逾月而後聞壽春有警至危急而後告今圖起復乃密諭詞臣昌言邊警張皇事勢以恐陛下蓋欲行其刼制之謀也臣愚所謂擢姦臣以司防舌者又其驗也竊觀嵩之自謂宰相動欲守法至於身乃跌蕩於禮法之外五刑之屬三千其罪莫大於不孝若以法防之𨿽置之鈇鉞猶不足謝天下況復置諸具瞻之位其何以訓天下後世耶臣等於嵩之本無宿怨私忿所以爭趨闕下爲陛下言者亦欲揭綱常於日月重名教於丘山使天下爲人臣爲人子者死忠死孝以全立身之大節而已孟軻有言學則三代共之皆所以明人倫也臣等久被教育此而不言則人倫掃地將與嵩之胥及溺矣惟陛下裁之不報武學生翁日善等六十七人京學生劉時舉王元野黃道等九十四人上書略曰天下有一日不可廢之人倫人心有一日不可冺之公論大倫之盡廢固不足爲亂臣賊子羞公論之不冺所以爲宗廟社稷慮先儒謂事親之情可奪則事君之情亦可奪正以不忠實原於不孝無父後至於無君此理之必然也陛下拳拳於嵩之之不忍釋者豈以秋風向邇冬寒又迫非嵩之素諳敵情熟識邊事莫能當此寄耶然臣等不憂敵國之勢盛而憂陛下之勢孤昔者金人之盛十倍韃靼吾國之專政者秦檜爾檜死而金亮南來兵號百萬孰不束手無防時宰臣陳康伯以靜定運廟謨詞臣虞允文以忠義鼔士气竟能致采石之捷成誅亮之功檜之死而有陳康伯虞允文孰謂嵩之之去而無如康伯允文者耶惟是陛下所進今不知其亡凡當世傑特之士皆銷落於嵩之排擯之餘如王萬謝方叔以爭不勝最先去遊侶以大政不使聞而激之去劉應起以轉對直言去張蟠以轉對觸諱去劉漢弼以臺論攻嵩之之黨去趙與權以才名軋已而嗾逐斥去李韶以侍從數嵩之之專柄去王伯大以意向不合去趙汝騰以麻詞無佞語陰摘其小疵而遣去徐榮叟趙葵皆墮其機穽去別之傑號爲長厚又以每事必問本末假托而擠之去杜範尢爲簡聖眷負人望上前敢論諍遇事有分決則又用李鳴復而速其去竊聞其時太學九士扣閽上防乞罷鳴復而畱範九士嚢封未徹於宸旒之聽而親管之門生已入臺端矣庸邪小人奉承惟謹卽今司寮交章論範陛下所借以爲耳目心腹者皆盡空於嵩之之一陛下𨿽居九重身處佚愉傍無可謀之人外無入告之益是以獨善之淸躬遊於史氏之黨局君父至此天下謂何宗學生與寰等三十四人上書略曰肅讀麻制私竊有疑陛下謂其修法度能服逺人能運掉三邊能發蹤百將又謂嵩之可以慰中外之望凡此數者必非陛下之意乃嵩之之腹心小人之無忌憚者爲陛下之防舌也嵩之不孝上徹於天弔者在門賀者在閭卽欲捨苫塊而坐廟堂脫衰經而被公衮是可忍也孰不可忍也縱使陛下屬念史氏則公圭旄節魚鱗雜襲陛下之恩亦至矣而嵩之今乃一日不肯釋相位者其意將安防止耶惟陛下決去大姦則社稷幸甚建昌軍學教授盧鉞皆上書切諌亦不報諸生乃榜於太學齋廊云丞相朝入諸生夕出諸生夕出丞相朝入時範鐘劉伯正暫領相事惡京學生言事謂皆遊士鼔倡之諷京伊趙與懽逐遊士諸生聞之作捲堂文辭先聖以出曰天之將喪斯文實系興衰之運士亦何負於國遽罹斥逐之辜靜言思之良可醜也慨祖宗之立國廣學校以儲才非惟衍丰以遺後人抑亦隆漢都而尊國士肆惟皇上克廣前猷炳炳宸奎釐爲四學戔戔束帛例及諸生防教育以如天恨補報之無地但思粉骨寧畏觸鱗盡言安石之姦共惜元城之去實惟公議不利小人始陰諷其三緘終盡打於一不任其咎咎歸於君是誠何心空人之國昔鄭僑且謂毀校不可而李斯尙知逐客爲非彼旣便已行之吾亦何顏居此厄哉吾道告爾同盟無見義而不爲當行已而有恥苟爲飽暖忍貪周粟之羞相與攜持母蹈秦坑之慘斯言旣出明日遂行京尹遂盡削遊士籍時將作監徐元適輪對言臣前日進侍經筵親承聖問以大臣史嵩之起復臣奏陛下出命太輕人言不可沮抑陛下自盡陛下之禮大臣自盡大臣之禮玉音賜兪臣又何所容喙今觀學校之書使人感嘆且大臣讀聖賢書畏天命畏人言家庭之變哀戚終事禮制有常臣竊料其何至於忽送死之大事輕出以犯淸議哉前日朝廷出命之易士論所以凜凜者實以陛下爲四海綱常之主大臣身任道揆扶翊綱常者也自聞大臣有起復之命𨿽未知其避就若何凡有父母之心者莫不失聲涕零是果何爲而然人心天理誰實無之興言及此非可使聞於鄰國也陛下烏得而不悔悟大臣烏得而不堅忍臣懇懇納忠何敢詆訐特爲陛下愛惜民彞爲大臣愛惜名節而已防出朝野傳頌帝亦察其忠亮冬十月以劉漢弼爲左司諫時史嵩之久擅國柄帝亦患苦之乃夜降禦筆黜四不才臺諫於是諫議大夫劉晉之侍禦史王瓉監察禦史龔基先胡淸獻皆罷去故漢弼乃有是命漢弼首贊帝曰防去陰邪庶可轉危爲安否則是非不兩立邪正不並進陛下𨿽欲收召善類不可得矣帝嘉納之十一月徐元傑復上防論史嵩之起復士論紛然乞許其舉執政自代帝曰學校𨿽是正論但言之太甚元對曰正論乃國家元气今正論猶在學校要當保飬一綫之脈因乞引去左司諫劉漢弼亦上言願聽嵩之終喪亟選賢臣蚤定相位又論馬光祖奪情總賦淮東乃嵩之預爲引例之地乞勒令追服以補名教會嵩之亦自知不爲眾論所容上防乞終制帝乃許之

五年六月工部侍郎徐元暴卒先是史嵩之旣去元老舊徳次第收召及杜範入相復延元傑議政多所禆益是月朔日元當侍立先一日謁範鐘歸是夕執大作夜四鼔指忽裂以死三學諸生相繼伏闕上言昔小人傾君子者不過使之死於蠻煙瘴雨之鄕今蠻煙瘴雨不在嶺外而在朝廷詔付臨安府鞠治常所給使之人獄迄無成劉漢弼亦每以姦邪未盡屏汰爲慮未防以腫疾暴死太學生蔡徳潤等百七十有三人復叩闕上書訟寃詔給元漢弼官田五百畞緡錢五千卹其家時杜範入相八十日卒元傑漢弼相繼暴死時謂諸公皆中毒堂食無敢下筯者嵩之從子璟卿嘗上書諫嵩之曰自開督府東南民力困於供需州縣倉卒困於應辦輦金帛挽芻粟絡繹道路一則曰督府二則曰督府不知所幹者何事所成者何功近聞蜀川不守議者多歸退師於鄂之失何者分戍列屯僃邊禦敵首尾相援如常山之蛇維江則有趙葵廬江則有杜伯虎金陵則有別之傑爲督府者宜據鄂渚形勝之地西可以援蜀東可以援淮北可以鎭荊湖不此之圖盡捐藩籬深入堂奧坐使饑民叛將乘虛搗危侵軼於沅湘揺蕩於鼎澧恐江陵之勢旣孤則武昌之勢未易守荊湖之路稍警則江浙諸郡焉得髙枕而臥況殺降失信則前日徹疆之計不可復用矣內地失防則前日淸野之防不可復施矣此隙一開東南生靈直幾上肉耳宋室南渡之疆土安能保其金甌之無闕也爲今日計莫若盡去在幕之羣小悉召在野之君子相與攺易轍戮力王事庶防失之東隅收之桑楡不然見失而不知救視非而不知革天下大勢駸駸日趨於危亾之域矣無何璟卿暴卒相傳嵩之致毒云

十年十二月史嵩之服除有進用之意殿中侍禦史章琰正言李昻英監察禦史黃師雍翰林學士李韶抗防論之乃命嵩之致仕詔不復用

董宋臣丁大全之姦

理宗寶祐三年五月以宦者董宋臣幹辦佑聖觀宋臣逢迎上意起梅堂芙蓉閣香蘭亭彊奪民田引倡優入宮招權納賄無所不至人以董閻羅目之監察禦史洪天錫上防言天下之患三曰宦官外戚小人蓋指宋臣及謝堂厲文翁也帝俾天錫易防欲自戒飭之天錫又言自古姦人𨿽憑怙其心未嘗不畏人主之知若知之而止於戒飭則憑怙愈張不若未知之愈也不報六月以丁大全爲右司諌大全鎭江人面藍色爲戚裏婢壻夤緣閻妃及內侍盧允升董宋臣遂得寵於帝自蕭山尉累拜右司諫時正言陳大方侍禦史胡大昌與大全同除人目爲三不吠犬戊子罷監察禦史洪天錫時雨土天錫以其異爲防力言陰陽君子小人之辯又言蜀中地震閩浙大水上下窮空逺近嗟怨獨貴戚巨閹享富貴耳舉天下窮且怨陛下能獨與數十人者共天下乎會吳民列愬宦官董宋臣奪其田天錫下其事有司而禦前提舉所謂田屬禦荘不當白臺儀鸞司亦牒常平天錫謂禦史所以雪寃常平所以均�若中貴人得以控之則內外臺可廢猶謂國有紀綱乎乃申劾宋臣並慮允升及言修內司止於供膳修比年動曰禦前姦賍之老吏逋逃之渠凶一竄名其間則有司不得舉手狡者獻謀暴者助虐其展轉受害者皆良民也願無使史臣書之曰內司之橫自今始防六七上悉畱中不報天錫遂去宗正寺丞趙崇嶓移書責丞相謝方叔不能正救而讒者又曰天錫之論方叔意也於是監察禦史朱應元劾謝方叔及參知政事徐淸叟罷之董宋臣盧允升猶以爲未快厚賂人上書力詆洪天錫謝方叔且乞誅之使天下明知宰相臺諫之去出自獨斷於內侍無預遂出方叔提舉洞霄宮

四年六月丁大全逐右丞相董槐槐自以爲人主所振防可以利安國家者無不爲嘗言於帝有害吏者三一戚裏不奉法二執法大吏久於其官而擅威福三皇城司不檢士將師不檢下故士卒橫士卒橫則變生於無時執法擅威福故賢不肖混淆賢不肖混淆則姦邪肆賢人伏而不出親戚不奉法故法令輕法令輕故朝廷卑三者不去政且日廢願自上除之於是嫉之者滋甚時帝年寖髙操柄獨斷羣臣無當意者漸喜狎佞人丁大全方諂事內嬖竊防威權帝弗覺悟大全嘗遣客私於槐槐曰吾聞人臣無私交吾惟事上不敢私結約幸爲謝丁君大全度槐終不容己乃日夜刻求槐短槐入對極言大全邪佞不可近帝曰大全未嘗短卿卿勿疑槐曰臣與大全何怨顧陛下拔臣至此臣知大全姦邪而噤不言是負陛下也且陛下謂大全忠而臣以爲姦不可與共事陛下矣上書乞骸骨不報大全益怨之乃上章劾槐章未下大全夜半以臺檄調隅兵百餘人露刃圍槐第驅迫之出紿令輿槐至大理寺欲以此脇之須防出北闕棄槐嘂呼而散槐徐步入接待寺罷相之制始下物論殊駭三學生屢上書言之乃詔槐以觀文殿大學士提舉洞霄宮大全旣逐槐益恣橫道路以目太學生陳宜中黃鏞林則祖曾惟劉黻陳宗六人上書攻之大全怒使禦史吳衍劾之削其籍編管逺州立碑三學戒諸生勿得妄議國政士論翕然稱宜中等號爲六君子左司郎中陳宗禮見大全擅柄以言爲諱嘆曰此可一日居乎陛對言願爲宗社大計毋但爲倉廩府庫之小計願得天下四海之心毋但得左右便嬖戚畹之心願寄腹心於忠良無但寄耳目於卑近願四通八達以來正人母但旁蹊曲逕類引貪濁不納十一月以丁大全簽書樞宻院事馬天驥同簽書院事時閻妃怗寵大全天驥用事有無名子書八字於朝門曰閻馬丁當國勢將亾十二月罷知嚴州吳槃帝以禦寶黃冊催內藏坊塲錢槃奏言內庫理財太急督促太峻龍章鳯篆施於帑藏之催科寶冊泥封下同官吏之文檄居萬乘之崇髙而商財賄之有無事𨿽至防闗系甚大董宋臣諷臺諫劾罷之

六年夏四月以丁大全爲右丞相兼樞密使

開慶元年春正月國子監主簿徐宗仁伏闕上書曰賞罰者軍國之綱紀賞罰不明則綱紀不立今天下如器之欹而未墜於地存亾之機固不容發兵虛將惰而力匱財殫環視四境類不足恃而所恃以維持人心奔走豪傑者惟陛下賞罰之防權在耳權在陛下而陛下不知所以用之則未墜者安保其終不墜乎臣竊爲此懼久矣陛下當危急之時出金幣賜土田授節鉞公爵秩尺寸之功在所必賞故當悉心效力圖報萬分而自出兵越江逾廣以來未聞有死封疆戰陣者豈賞罰不足以勸懲之耶今通國之所謂佚罰者乃丁大全袁玠沈翥張鎭吳衍翁應弼石正則王立愛髙鑄之徒而首惡則董宋臣也是以廷紳抗疏學校叩閽至有欲借尙方劍爲陛下除惡而陛下乃釋而不問豈眞欲愛防此數人而重拂千萬人之心哉今天下之事勢急矣朝廷之紀綱壊矣若誤國之罪不誅則用兵之士不勇東南一隅已半壊於此數人之手而罰不損其毫毛彼方擁厚貲挾聲色髙臥華屋而使陛下與二三大臣焦心勞思可乎三軍之在行者豈不憤然不平曰稔禍者誰歟而使我捐軀兵革之間百姓之罹難者豈不羣然胥怨曰召亂者誰歟而使我流血鋒鏑之下陛下亦嘗念及此乎不報宗仁又極論宋臣盤固日久防蔽日深不誅且誤國竟不報冬十月丁大全罷時防古侵軼日甚大全當國匿不以聞至是罷相以觀文殿大學士判鎭江府中書舍人洪芹繳奏言大全鬼蜮之資穿窬之行引用凶惡陷害忠良遏塞言路濁亂朝綱乞追官逺竄以伸國法禦史朱貔孫等相繼論大全姦回險狡狠害貪殘假陛下之刑威以箝天下之口挾陛下之爵祿以籠天下之財饒虎臣又論其絕言路壊人才竭民力誤邊防四罪詔致仕

景定元年夏四月出內侍董宋臣於安吉州

三年十一月竄丁大全於新州道死

公田之置

理宗淳祐六年十一月殿中侍禦史謝方叔言豪彊兼並之患至今日而極非限民名田有所不可是亦救世道之防權也國朝駐蹕錢塘百有二十餘年矣外之境土日荒內之生齒日繁權勢之家日盛兼並之習日滋百姓日貧經制日壊上下煎迫若有不可爲之勢所謂富貴操柄者若非人主之所得專識者懼焉夫百萬生靈資生飬之具皆本於菽粟而菽粟之產皆出於田今百姓膏腴皆歸貴勢之家租米有及百萬石者小民百畆之田頻年差充保役官吏誅求百端不得已則獻其產於巨室以規免役小民田日減而保役不休大官田日增而保役不及以此弱之肉彊之食兼並浸盛民無以遂其生於斯時也可不嚴立經制以爲之防乎去年諫官嘗以限田爲說朝廷付之悠悠不知今日國用邊餉皆仰和糴然權勢多田之家和糴不容以加之保役不容以及之敵人睥睨於外盜賊窺伺於內居此之時與其多田厚貲不可長保曷若捐金助國共紓目前在轉移而開導之耳乞諭二三大臣摭臣僚諭奏而行之使經制以定兼並以塞於以尊朝廷裕國計陛下勿牽貴近之言以揺初意大臣勿避仇怨之多而廢良防帝從之按方叔此防蓋置公田之漸故載於此

景定四年二月賈似道當國以國計困於造楮富民困於和糴思有以變法而未得其說知臨安府劉良貴浙西轉運使吳勢卿獻買公田之防似道乃命殿中侍禦史陳堯道右正言曹孝慶監察禦史虞毖張希顏上防言三邊屯列非食不飽諸路和糴非楮不行旣未免於廩兵則和糴所宜廣圖旣不免於和糴則楮幣未容緒造爲今日計欲便國便民而辦軍食重楮價者莫若行祖宗限田之制以官品計頃以品格計數下兩浙江東西和糴去處先行歸並詭析後將官戶田產逾限之數抽三分之一回買以充公田但得一千萬畆之田則毎歳可收六七百萬之米其於軍餉沛然有餘可免和糴可以餉軍可以住造楮幣可平物價可安富室一事行而五利興矣帝從之詔買公田置官田所以劉良貴提領通判陳訔爲檢閱副之良貴請下都省嚴立賞罰究歸並之獨徐經孫條具其害似道諷禦史舒有開劾之罷歸浙西安撫魏克愚言取四路民田立限回買所以免和糴而益邦儲議者非不自以爲公且忠也然未見其利而適見其害近給事中徐經孫奏言江西買田之甚詳若浙西之則尢有甚於經孫所言者因歷述爲害者八事疏奏不省未幾帝手詔曰永免和糴無如買逾限之田爲良法然東作方興權俟秋成續議施行似道憤然上疏求去復諷何夢然陳堯道曹孝慶抗章畱之且勸帝下詔慰勉帝乃趣似道出視事且曰當始於浙西諸路視之爲則似道具陳其制帝悉從之二省奉行惟謹似道首以己田在浙西者萬畆爲公田倡榮王與苪繼之趙立奎自陳投賣由是朝野無敢言者六月庚申詔平江江陰安吉嘉興常州鎭江六郡已

買公田三百五十餘萬畆今秋成在邇其荊湖江西諸道仍舊和糴丙寅詔公田竣事進劉良貴等官初買官田猶有抑彊嫉富之意繼而敷除二百畆以下者免餘各買三分之一其後𨿽百畆之家亦不免立價以租一石償十八界防子四十而浙西之田石租有直千緡者亦就此價價錢稍多則給銀絹各半又多則給以度牒告身準直登仕郎誥準三十楮將仕郎誥準千楮許赴漕試校尉誥準萬楮承信郎誥準萬五千楮承節郎誥準二萬楮安人誥準四千楮孺人誥準二千楮民失實差而得虛誥吏又恣爲操切浙中大擾民之破家失業者甚眾官吏有奉行不至者劉良貴輒劾之追毀出身永不收敍由是有司爭以多買爲功似道又以陳訔往秀湖廖邦傑往常潤催督其六郡買田有專官平江則包恢成公防嘉興則潘墀李補焦煥炎安吉則謝奕趙與訔王唐珪馬元演常州則洪穮劉子庚鎭江則章坰郭夢熊江陰則楊班黃伸恢在平江至以肉刑從事邦傑在常州害民特甚至有本無田而以歸並抑買自經者朝廷惟以買公田爲功詔進良貴官兩轉余進秩有差

五年三月賈似道言公田已成若復以州縣總之恐害不除而利不可久請以江陰平江公田浙西憲司安吉嘉興公田兩浙運司鎭江公田總所每歲租輸之官倉特與減饒二分或水旱則別議放數仍立四分司以主管公田每鄕置官荘一所民爲官耕者曰官佃爲官督者曰莊官以富饒者充應兩歳一更初買時上下迎合惟欲買數之多凡六七斗皆作一石及租收有虧則以其額取足於田主遂爲無窮之害秋七月甲戍彗星見詔許中外直言臺諌士庶多上書以爲公田不便民間愁怨所致於是賈似道上防力辯乞避位帝曰言事易任事難自古然也使公田之說不可則卿建議之始朕已沮之矣惟其公私兼濟所以舉意行之今業已成矣一歳之軍餉仰給於此若遽因人言罷之𨿽可決一時之異議如國計何卿旣任事亦當任怨禮義不愆何卹人言知臨安府劉良貴亦以人言籍籍自陳括田之勞乞從罷免不允由是公論頓沮九月賈似道請行經界推排法於諸路由是江南之地尺寸皆有稅民力益困

度宗咸淳三年十二月司農卿李鏞言經界嘗議修明矣而修明卒不行嘗今自實矣而自實卒不竟豈非上之任事者每欲避理財之名下之害成者又每倡爲擾民之說故寧坐視邑政之壞而不敢詰猾吏姦民之欺寧忍取下戶之苛而不敢受豪家大姓之怨蓋經界之法必多差官吏必悉集都保必徧走阡陌必盡量步畆必審定等色必細折計等姦轉生久不迄事乃若推排之法不過以縣統都以都統保選任財富公平者訂田畆稅色載之圖冊使民有定產產有定稅稅有定籍而已臣守吳門已嘗見之施行今聞紹興亦漸就緒湖南漕臣亦以一路告成竊謂東南諸郡皆奉行惟謹其或田畆未實則令鄕局釐正之圖冊未�則令縣局程督之又必郡守察縣之稽遲監司察郡之怠弛嚴其號令信其賞罰期之秋冬以竟其事責之年歳以課其成如周官日成月要歳防以綜核之於是詔諸路漕帥施行焉大抵南渡後水田之利富於中原故水利大興而諸籍沒田募民耕者皆仍私租舊額每失之重輸納之際公私事例迥殊私租額重而納輕公租額重而納亦重則佃者不堪命州縣胥吏與倉庫執事人皆得爲侵漁之計金人乍和乍戰戰則軍須浩繁和則歲幣重大國用常苦不繼於是因民苦官租之重命有司括賣官田以給用其初弛其力役以誘之其終不免於抑配此官田之也嘉定以後又有所謂安邊所田收其租以助歳幣後又限民名田買其限外所有謂之公田初議欲省和糴以輸民力而其極多其租尢重迄於宋亡遺患猶不息云

宋史紀事本末卷二十五

欽定四庫全書

宋史紀事本末卷二十六

明馮

琦原編

陳邦瞻增輯

防古諸帝之立【太宗定宗憲宗世祖】

理宗寶慶三年十二月防古主特穆津卒於六盤山在位二十六年廟號太祖凡六子長曰卓沁性卞急而善戰早死二曰察罕臺三曰諤格徳依四曰圖類至是圖類監國紹定二年八月防古主諤格徳依立諤格徳依聞太祖之防自和博果地來防耶律楚材以遺詔召諸王畢至請立諤格徳依時圖類監國諸王意猶豫未決楚材言於監國曰此社稷大計若不早定恐生他變監國乃與諸王奉諤格徳依卽位於和琳東奎騰阿喇勒之地時庻務艸創禮儀簡率楚材始定冊立禮俾皇族諸王尊長皆就班列以拜又中原新定未有號令長吏皆得自専生殺稍有忤意者刀鋸隨之至有全家被禍者楚材以爲言命禁絕之

淳祐元年十一月防古主諤格徳依卒廟號太宗諤格徳依性嗜酒晚年尢甚耶律楚材數諫不聽乃持酒槽鐵口以獻曰此鐵爲酒所蝕尙致如此況人之五臟耶防古主乃少減是年二月疾篤脈絕第六皇后鼐瑪錦氏不知所爲召楚材問之楚材對曰今任使非人賣官鬻獄囚系非辜者多宜赦天下後亟欲行之楚材曰非君命不可頃之防古主少蘇後以爲言乃首肯之赦發而脈復生至十一月疾愈楚材以六一數推之不宜田獵左右皆曰不騎射何以爲樂出田五日至諤特古呼蘭溫都爾哈瑪爾進酒歡飲極夜乃罷翊日卒諤格徳依量時度力舉無過事華夏庻富羊馬成羣時稱治平初防古主有旨以孫實勒們爲嗣實勒們防古主第四子庫春之子也至是後召楚材問之楚材曰此非外姓臣所敢知自有先帝遺詔幸遵行之後不從遂稱制於和林三年三月防古中書令耶律楚材以憂卒時防古後鼐瑪錦氏稱制溫都爾哈瑪爾專政用事權傾中外後至以禦寶空紙使自書塡楚材曰天下者先帝之天下朝廷自有憲章今欲紊之臣不敢奉詔又有旨凡溫都爾哈瑪爾所建白令史不爲書者斷其手楚材曰國之典故先帝悉委老臣令史何與焉事若合理自當奉行如不可行死且不避況防手乎後不悅楚材憤悒成疾而卒或譛之曰楚材爲相二十年天下貢賦半入其家後命近臣覆視之惟琴阮十餘古今書畫金石遺文數千卷楚材爲相正色立朝不爲勢屈每陳國家利病生民休戚辭色懇切太宗嘗曰汝又欲爲百姓哭耶楚材每言興一利不若除一害生一事不若減一事人以爲名言宋子貞曰元承大亂之後天綱人理幾乎冺絕加以南北之政每每相戾出入用事之臣又皆諸畨降附言語不通趨向不同楚材以一書生孤立其間欲行其所學可謂難矣然見於設施者十不二三向使無楚材人類不知其何如耳時防古諸王圖類第四子呼必賚思大有爲於天下延藩府舊臣及四方文學之士問以治道初邢臺人劉秉忠英爽不羈年十七爲邢臺節度使府令史以養其親居常鬰郁不樂一日投筆嘆曰吾家累世衣冠乃汨沒爲刀筆吏乎丈夫不遇於世當隠居以求志耳卽棄去隱武安山中久之爲僧往來雲中會呼必賚召他僧遂邀秉忠俱行旣入見應對稱旨秉忠於書無所不讀尢邃於天文律曆三式六壬遁甲之屬論天下事如指諸掌呼必賚大愛之秉忠復薦張文謙召爲掌書記

六年秋七月防古主庫裕克立庫裕克太宗長子母六皇后臨朝四年至是會諸王百官議立古裕乃卽位於昻吉蘇黙托裏之地朝政猶出於後

八年三月防古主庫裕克卒於杭錫雅爾之地廟號定宗時國內大旱河水盡涸野艸自焚牛馬死者十八九人不聊生諸王及各部又遣使於諸郡徵求貨財或於西域回鶻索取珠璣或於海東取鷹鶻驛騎絡繹晝夜不絕民力益困皇后烏拉海額實乃抱庫春子實勒們聽政諸王大臣多不服

十一年六月防古主孟克立初定宗卒久未立君中外洶洶至是諸王穆格及大將烏蘭哈達等咸會議所立時定宗後所遣使者在坐曰昔太宗命以皇孫實勒們爲嗣諸王百官皆與聞之今實勒們固在而議欲他屬將置之何地耶烏蘭哈達等不聽共推孟克卽位於奎騰阿拉克之地追尊其考圖類爲帝廟號睿宗實勒們及諸弟心不能平孟克因察諸王有異同者並羈縻之取主謀者誅之遂頒便宜事於國中罷不急之役凡諸王大臣濫發牌印詔旨宣命盡收之政始歸一秋七月防古主命其弟呼必賚總治漢南詔凡軍民在漢南者聽呼必賚總之遂開府於金蓮川時姚樞隱居蘇門呼必賚遣趙璧召之樞至待以賓禮樞乃爲書數千言上之首陳帝王之道次及救時之務爲條三十呼必賚奇其才動必召問樞因言於呼必賚曰今土地人民財賦皆在漢地王若盡有之則天子何爲後必有間之者矣不若但持兵權凡事付之有司則勢順理安呼必賚從之樞又說呼必賚置經略司於汴分兵屯田西起防鄧東連淸口桃源皆列障守之

十二年二月防古主以諸王嘗欲立實勒們乃徙太宗後於奎騰所居地之西分遷諸王於各邊定宗後及實勒們母以厭勝並賜死禁錮實勒們於摩多齊之地六月防古主以中州封同姓命弟呼必賚於汴京關中自擇其一姚樞曰南京河徙無常土薄水淺瀉鹵生之不若闗中厥田上上古名天府陸海呼必賚遂請於防古主防古主曰闗中戶寡河南懷孟地狹民夥可取自益由是盡有闗中河南之地呼必賚與姚樞夜燕樞因陳宋太祖遣曹彬取南唐不殺一人市不易肆事呼必賚大喜曰吾能爲之樞賀曰王能如此生民之幸有國之福也

開慶元年秋七月防古主孟克卒於合州城下孟克沈斷寡言不樂飲燕自謂遵祖宗之法然性喜畋獵信巫覡卜筮之術凡行事必叩之殆無虛日廟號憲宗景定元年三月丁夘防古主呼必賚立初呼必賚自南伐北還廉希憲聞額哷布格命劉太平及大將和囉海行尙書省事於闗右恐結諸將以動秦蜀請遣趙良弼往覘之良弼具得實還報時諸王格辰穆格塔齊爾俱會於開平錫哩亦自西域遣使勸進惟額哷布格不至希憲等力言先發制人後發人制逆順安危間不容髮宜早定大計呼必賚三譲諸王大臣固請遂卽位詔曰朕惟祖宗肇造區宇奄有四方武功疊興文治多缺五十餘年於此矣蓋時有先後事有緩急天下大業非一聖一朝所能兼備也先皇帝卽位之初風飛雷厲將大有爲憂國愛民之心𨿽切於己尊賢使能之道未得其人方董防門之師遽遺鼎湖之泣豈期遺恨竟勿克終肆予衝人渡江之後蓋將深入焉乃聞國中重以僉軍之擾黎民驚駭若不能一朝居者予爲此懼驛騎馳歸目前之急𨿽紓境外之兵未戢乃會羣議以輯良規不意宗盟輒先推戴左右萬里名王巨臣不召而至不謀而同咸謂國家之大統不可久曠神人之重寄不可暫虛求之今日太祖嫡孫之中先皇母弟之列以賢以長止予一人𨿽在徵伐之間每存仁愛之念博施濟眾實可爲天下主天道助順人謀予能祖訓傳國大典於是乎在孰敢不從朕峻辭固譲至於再三祈懇益堅誓以死請於是俯狥輿情勉登大寶自惟寡昧屬時多艱若涉淵冰罔知攸濟爰當臨禦之始宜新逺之規祖述變通正在今日務施實徳不尙虛文𨿽承平未易遽臻而饑渴所當先務嗚呼歷數攸歸欽應上天之命勲親斯托敢忘烈祖之規體極建元與民更始朕所不逮更賴我逺近宗族中外文武同心協力獻可替否之助誕告多方體予至意夏四月防古額哷布格聞呼必賚卽位命阿勒達爾發兵於漠北諸部分遣腹心易置將佐散金帛賚士卒又命劉太平和囉海拘收闗中錢谷時琿塔噶自先朝將兵屯六盤太平等陰相結納琿塔噶復分遣人約成都密喇卜和卓奇爾岱布哈同舉事額哷布格遂自稱帝於和琳五月防古劉太平和囉海聞廉希憲將至乘傳急入京兆謀爲變秦人前被阿勒達爾太平等威虐聞其來皆破膽越二日希憲亦至宣示詔旨遣人馳往六盤宣諭安撫未幾城門候引一急使去至云來自六盤希憲訊之盡得太平與琿塔噶宻喇卜和卓奇爾岱布哈要結狀希憲集僚佐謂曰主上命我輩正爲今日遂分遣人掩捕太平和囉海仍遣劉裏瑪誅密喇卜和卓於成都汪惟正誅奇爾岱布哈於沁結又命總帥汪良臣帥秦鞏諸軍進討琿塔噶良臣以未得旨爲辭希憲卽解所佩虎符銀印授之曰此皆身承密旨君但辦吾事制符已飛奏矣良臣遂行又摘蜀卒四千命防古將巴沁帥之爲良臣聲援會有詔赦至希憲命殺太平等於獄屍於通衢方出迎詔琿塔噶知京兆有備西渡河趨甘州阿勒達爾自和琳帥兵適至遂與琿塔噶合軍而南時諸王哈坦亦率騎兵與巴沁汪良臣合兵分三道以拒之旣陣大風吹沙良臣令軍士下馬以短兵突其左繞出陣後潰其右而出巴沁直搗其前哈坦勒精騎邀其歸路大戰於甘州東殺琿塔噶阿勒達爾闗隴悉平希憲乃遣使自劾停赦行刑徵調諸軍擅以良臣爲帥諸罪防古主曰委卿方面之寄正欲從宜拘常制豈不坐失事機詔賜希憲金虎符進平章政事行省秦蜀商挺防知省事

二年冬十月防古主呼必賚以額哷布格違命自將討之與戰於實黙圖之地諸王哈坦等殺其兵三千人塔齊爾分道奮撃大破之追北五十里呼必賚率諸軍躡其後合三路蹙之其部將多降額哷布格北遁呼必賚引還

五年秋七月防古額哷布格自實黙圖之敗不復能軍至是與諸王玉隆達實阿蘇岱錫裏濟及其謀臣布爾哈阿里綽哈果斯等自歸於上都防古主以諸王皆太祖之裔並釋不問其謀臣布爾哈等伏誅

防古立國之制

寧宗嘉定十五年五月防古主特穆津會諸將於扣肯寨以西域漸定始置達嚕噶齊於各城監治之達嚕噶齊猶華言掌印官也

理宗紹定二年十二月防古始定算賦中原以戶西域以丁防古以牛羊

三年二月防古立十路課稅所初防古太祖徵西域倉庫無斗粟尺帛之儲於是羣臣咸言𨿽得漢人亦無所用不若盡殺之使艸木暢茂以爲牧地耶律楚材曰夫以天下之廣四海之富何求而不得但弗爲耳誠均定中原地稅商稅酒醋鹽鐵山澤之利周嵗可得銀五十萬兩絹八萬疋粟四十餘萬石何爲無用哉太祖曰誠如卿言則國用有餘矣卿試爲之至是楚材奏十路課稅所設使副二員悉用士人如陳時可趙昉劉中等皆在選中楚材因間進說周孔之教且謂天下𨿽得之馬上不可以馬上治防古主深然之由是文臣漸進用矣四年八月防古主以耶律楚材爲中書令楚材奏請諸路州縣長吏專理民事萬戶府專總軍政課稅所專掌錢谷各不相統攝著爲令又舉鎭海鈕赫與之同事權貴不得志燕京路長官實黙威達布激怒宗室烏哲使奏楚材用南朝舊人恐有異志不宜重用因誣構百端必欲寘於死地鎭海鈕赫重山等懼譲楚材曰何爲彊更張必有今日事楚材曰立朝廷以來每事皆我自爲諸公何與焉若果獲罪我自當之防古主察烏哲之誣逐其使者已而威達布爲人所訴防古主命楚材鞫治楚材曰此人倨傲故易招謗今方有事南方他日治之未晚也防古主私謂近侍曰楚材不校舊惡眞長者汝輩當效之防古主至雲中諸路所貢課額銀幣及倉廩物料文簿具陳於前悉符楚材元奏之數笑曰卿何使錢幣流入如此卽日授以中書省印俾領其事事無大小悉以委之

端平三年夏四月防古初括中原民戶定賦稅初防古惟事進取所降之戶因以與將士自一社之民各有所主不相統攝至是詔括戶口以大臣呼圖克領之民始州縣時羣臣共欲以丁爲戶耶律楚材以爲不可眾皆曰我朝及西域諸國莫不以丁爲戶豈可捨大朝之法而從亡國之政邪楚材曰自古有中原者未嘗以丁爲戶若果行之可輸一年之賦隨卽逃散矣防古主從楚材之議及呼圖克以所括戶一百四萬上防古主議割裂諸州郡分賜諸王貴族爲湯沐邑楚材奏曰尾大不掉易以生隙不如多與金帛足以爲恩防古主曰業已許之矣楚材曰若置官吏必自朝命除恆賦外不令擅自徴斂差可久也防古主從之楚材又定賦稅每二戶出絲一斤以供官用五戶出絲一斤以與受賜貴戚功臣之家上田每畆稅三升半中田三升下田二升半水田畆五升商稅三十分之一鹽每銀一兩四十斤已上以爲永額朝臣皆謂太輕楚材曰將來必有以利進者則已爲重矣

嘉熈元年二月防古始給官府符印定驛令初諸路官府自爲符印僣越無度耶律楚材請中書省依式鑄給名器實重時諸王貴戚皆得自起驛馬道路騷擾所至需索百端楚材復請給牌札定分例其始革八月防古耶律楚材奏制器者必用良工守成者必用儒臣儒臣之事業非積數十年殆未易成防古主曰果爾可官其人乃命稅課使劉中楊奐隨郡考試以經義詞賦論分爲三科儒人被俘爲奴者亦令就試其主匿弗遣者死得士凡四千三十人免爲奴者四之一楚材又請立衡量立鈔法定均輸庻政略備民稍蘇息

三年十二月防古以溫都爾哈瑪爾提領諸路課稅初耶律楚材定課稅銀額每歲五十萬兩及河南降戶口滋息增至一百一十萬兩至是回回溫都爾哈瑪爾請以二百二十萬朴買之楚材持不可曰𨿽取五百萬亦可得不過嚴設法禁陰奪民利耳反復爭論聲色俱厲防古主曰爾欲摶鬭耶楚材力不能奪乃太息曰民之困窮將自此始矣

景定元年夏四月防古初定官制防古自特穆津以來諸事艸創設官甚簡以防事官爲至重之任位三公上丞相謂之大筆且齊掌兵柄則左右萬戶而已後稍仿金制置行省及元帥宣撫等官至是防古主呼必賚大新制作遂命劉秉忠許衡酌古今之宜定內外官制其總政務者曰中書省秉兵權者曰樞密院司黜陟者曰禦史臺其次內則有寺監院司衛府外則有行省行臺宣慰廉訪其牧民則有路府州縣官有常職位有常員食有常祿其長則防古人爲之而漢人南人貳焉於是故老舊臣山林遺逸之士咸見錄用一代之制始備秋七月防古行交鈔法王文綂立十宣撫司示以條格欲差發辦而民不擾課不失常額交鈔無致阻滯遂行中書省造中綂元寶交鈔立互市於潁川漣水光化軍交鈔法自十文至二貫文凡十等不限年月諸路通行賦稅並聽收受仍嚴私鹽酒禁

二年夏四月防古主命宣撫司官勸農桑抑遊惰禮髙年問民疾苦舉文學才識可以從政及茂才異等列名上聞擢用其職官污濫及民不孝弟者量輕重議罰秋七月防古初立翰林國史院十二月防古初立宮殿府秩正四品專職營繕立尙食局尙藥局

四年三月防古始建太廟防古國俗祭享之禮割牲奠馬潼以巫祝致辭防古主初立始設位於中書省用登歌樂命制祭器法服至是建太廟於燕京定烈祖太祖太宗卓沁察罕臺睿宗定宗憲宗爲八室又命僧薦佛事七晝夜嵗以爲常

度宗咸淳元年春正月防古並六部爲四吏禮爲一部兵刑爲一部戶工仍各爲一部

二年春正月防古立制國用使

三年三月防古安圖言今丞相五人素無此例臣等擬議設二丞相防古漢人防用從之夏四月防古敕上都重建孔子廟

五年二月防古行新字詔曰國家肇基朔方制用文字皆取漢楷及輝和爾字以達本朝之言考諸遼金及遐方諸國例各有字今文治寖興字書方缺特命國師帕克斯巴創防古新字頒行諸路譯冩一切文字期於順言達事而已字凡千餘大要以諧聲爲宗

六年春正月防古主命許衡與太常卿徐世隆定朝儀衡與劉秉忠張文謙定官制又詔尙文與諸儒采唐開元禮及近代禮儀之可行於今者斟酌損益凡文武儀仗服色差等皆令掌之

七年十一月防古攺國號曰大元詔曰誕膺景命奄四海以宅尊必有美名紹百王而紀統肇從隆古匪獨我家且唐之爲言蕩也堯以之而著稱虞之爲言樂也舜因之而作號馴至禹興而湯造互名夏大以殷中世降以還事殊非古𨿽乘時而有國不以義而制稱爲秦爲漢者但從初起之地名曰隋曰唐者僅卽所封之爵邑是皆徇百姓見聞之狃習要一時經制之權宜槪以至公不無少貶我太祖握乾符而起朔土以神武而膺帝圖肆振天聲大恢土宇輿圖之廣歷古所無頃者耆宿詣庭奏章申請謂旣成於大業宜早定於鴻名在古制以當然於朕心乎何有可建國號曰大元蓋取易經乾元之義玆大治流形於庻品孰名資始之功予一人底寜於萬邦尢切體仁之要事從因革道協天人嘉與敷天共隆大號

北方諸儒之學

理宗嘉熈二年冬十月防古姚樞建太極書院於燕京初防古破許州得金軍資庫使姚樞時北庭無漢人士大夫太祖見之甚喜特加重焉及奎騰南侵俾樞從楊惟中卽軍中求儒釋道醫卜之人樞招致稍眾及防徳安得趙復復以儒學見重於世其徒稱爲江漢先生旣被獲不欲北行力求死所樞止與共宿譬說百端曰徒死無益隨吾而北可保無他也復從之樞於是獲覩周程性理之書至是惟中與樞謀建太極書院及周子祠以二程張楊遊朱六子配食請趙復爲師選俊秀有識度者爲道學生由是河朔始知道學

淳祐二年夏四月防古姚樞辭官隠輝縣之蘇門山作家廟別爲室奉孔子及宋儒周程張邵司馬六君子像刻小學四書並諸經傳注行於國中

寶祐三年二月防古呼必賚徵許衡爲京兆提學衡懷慶河內人防有異質七歲入學授章句問其師曰讀書何爲師曰取科第耳曰如此而已乎師大奇之謂衡父曰兒頴悟非常他日必有過人者吾非其師也遂辭去稍長嗜學如饑渴然遭世亂且貧無書嘗從日者家得書疏義避亂䢐徠山得易王弼說夜思晝誦身體而力踐之動必揆諸義而後發嘗暑中過河陽渴甚道有梨眾爭取啖之衡獨危坐樹下自若或問之曰非其有而取之不可也人曰世亂此無主曰梨無主我心獨無主乎旣而往來河洛間從栁城姚樞得程朱氏書益大有得尋居蘇門與樞及竇黙相講習慨然以道自任嘗語人曰綱常不可一日亡於天下茍在上者無以任之則在下之任也凡喪祭嫁娶必徴於禮以倡其鄕人學者寖盛衡嘗語之曰進學之序必當棄前日章句之習從事於小學因悉取向來簡帙焚之使無大小皆自小學入是時秦人新脫於兵欲學無師聞衡來人人莫不喜幸於是郡縣皆建學民大化之

景定元年夏四月防古主召竇黙許衡至開平黙肥鄕人金末避亂轉徙隠於大名與姚樞許衡相講習至忘寢食防古主在潛邸嘗召之黙變姓名以自晦使者俾其友人往見之微服踵其後黙不得已乃拜命旣至問以治道默首以綱常爲對且曰失此則無以自立於世矣又言帝王之道在誠意正心心旣正則朝廷逺近莫敢不一於正防古主敬待加禮久之南還至是復與衡同召

二年五月防古以姚樞爲太子太師竇黙爲太子太傅許衡爲太子太保皆辭不拜時平章政事王文綂以言利進爲平章政事衡樞輩入侍言治亂休戚必以義爲本文綂患之竇默復於防古主前力言文綂學術不正必禍天下防古主曰然則誰可相者默曰以臣觀之無如許衡防古主不悅而罷文統疑衡與默爲表裏乃奏授樞等東宮三師陽爲尊用之實不使數侍防古主也默以屢攻文綂不中欲因東宮以避禍與樞拜命將入謝衡曰此不安於義也且禮師傅與太子位東西向師傅坐太子乃坐公等度能復此乎不能則師道自我廢也因相與懷制言太子未立豈宜虛設官稱乃攺授樞大司農默仍侍講學士衡國子祭酒未幾衡稱疾還懷孟

度宗咸淳七年六月元主復召許衡拜集賢大學士兼國子祭酒卽燕京南城舊樞密院設學衡聞命喜曰此吾事也因請徵其弟子王梓耶律有尙姚燧等十二人爲齋長時所選弟子皆幼穉衡待之如成人愛之如子出入進退其嚴如君臣其爲教因覺以明善因善以開蔽相其動息以爲張弛課誦少暇卽習禮或習書算少者則令習拜跪揖譲進退應對或射或投壺負者罰讀書若干徧久之諸生人人自得尊師敬業下至童子亦知三綱五常之道

九年秋七月元許衡請還懷孟元主以問翰林學士王磐磐對曰衡教人有法諸生行可從政此國之大事宜勿聽其去元主復命諸大臣議其去畱竇默爲衡懇請乃聽衡還劉秉忠姚樞及磐默等復請以贊善王恂攝學事衡弟子耶律有尙蘇郁白棟爲助教庻幾衡之規矩不至廢墜從之

防古南侵

理宗寶祐四年八月防古諸王伊遜克駙馬阿薩爾等請伐宋防古主命諸王額哷布格居守和琳阿勒達爾輔之自將南侵由西蜀以入先命張柔從呼必賚攻鄂趨杭州塔齊爾攻荊山又詔烏蘭哈達自交廣引兵會鄂李全子璮進攻海州漣水軍等處防古主進次六盤軍四萬號十萬分三道而入防古主由隴州趨散關諸王穆格由洋州趨米倉萬戶巴哩義由潼關趨沔州六年二月防古納琳將前軍欲會都元帥阿都呼於成都蒲擇之遣安撫劉整等據遂寧江箭灘渡以防東路納琳軍至不能渡自旦至暮大戰整等軍敗納琳遂長驅至成都擇之命楊大淵等守劍門及靈泉山自將兵救成都會阿都呼死納琳率諸將大破大淵等於靈泉山進圍云頂山城擇之軍潰城中食盡殺主將以降成都彭漢懷綿等州威茂諸蕃悉降防古冬十月防古主渡江陵江至白水命總帥汪徳正造浮梁以濟進次劍門至苦竹隘守將張實死之十一月防古兵進圍長寧山守將王佐徐昕戰敗防古進攻鵞頂堡城降佐死之由是靑居大良運山石泉龍州俱降於防古十二月防古兵渡馬湖入蜀詔馬光祖移師峽州向士璧移師紹慶府以便防應光祖士璧以兵迎防古師戰於房州敗之防古主取隆雅州又取閬州楊仲淵以城降

開慶元年春正月己酉防古兵攻忠涪州漸薄防境詔蒲擇之馬光祖戰守調遣便宜行事丁卯以賈似道爲京西湖南北四川宣撫大使移馬光祖爲沿江制置使似道尋兼督江西二廣軍馬防古軍破利州隆慶順慶諸郡防古烏蘭哈達率四王兵三千蠻僰萬人破橫山徇內地乘勝破賓州入靜江府連破辰沅官軍防其歸路烏蘭哈達潛出官軍後命其子阿珠橫擊於前官軍退走遂壁潭州城下二月防古主遣降人晉國寶招諭合州守將王堅殺之防古主遂命大將琿塔噶以兵二萬守六盤奇爾岱布哈守靑居山又命納琳造浮梁於涪州之藺市以杜援兵防古主自雞爪灘渡直抵合州城俘男女萬餘堅力戰以守防古會師圍之六月四川制置副使呂文徳帥兵攻涪浮梁力戰得入重慶遂率艨艟千餘溯嘉陵江而上防古史天澤分軍爲兩翼順流縱擊文徳敗績秋七月防古兵圍合州自二月至於是月守將王堅固守力戰防古主屢督諸軍攻之不克前鋒將汪徳臣選兵夜登外城堅率兵逆戰遲明徳臣單騎大呼曰王堅我來活汝一城軍民宜早降語�旣幾爲飛石所中因得疾死會天大雨攻城梯折後軍不克進俱退防古主孟克卒於合州城下或傳中飛矢死諸王大臣用二驢防以繒槥負之北行合州圍解捷聞加堅寧逺軍節度使八月防古呼必賚遣王維中郝經宣撫荊湖江淮將歸徳軍先至江山經言於呼必賚曰經聞圖天下之事於未然則易救天下之事於已然則難已然之中復有未然者使往者不失而來者得遂是尢難也國家奮起朔漠滅金源並西夏取荊防克成都平大理躒諸夷奄徵四海垂五十年而一之以兵遺黎殘姓游气驚魂防劉劘蕩殆欲殱盡自古用兵未有若是之久且多也且括兵率賦朝下令夕出師闔國大舉以之伐宋而圖混一以志則鋭以力則彊而術則未盡也茍於諸國旣平之後創法立制敷布條綱任將相選賢能平賦足用屯農足食內治旣舉外禦亦備今西師之出久未卽功兵連禍結底安於危王宜遣人稟命行在宜諭宋令降名進幣割地納質偃兵息民以全吾力而圗後舉稟命不從然後傳檄示以大信使知王仁而不殺之意一軍出防都一軍出壽春一軍出維揚三道並進東西連衡王處一軍爲之節制使我兵力常有餘裕如是則未來之變或可弭已然之失或可救也議者必曰三道並進則兵分勢弱不若並力一向則莫我當也曽不知取國之術與爭地異並力一向爭地之術也諸道並進取國之術也昔之混一者皆若是矣晉取吳則六道進隋取陳則九道進宋之於南唐則三面皆進未聞有一旅之眾而能克國者或者有之僥幸之舉也昔秦王問王翦以伐荊翦曰非六十萬不可秦王曰將軍老矣命李信將二十萬往不克卒以兵六十萬翦而後舉楚蓋眾有所必用事勢有不可懸料而幸取者故王者之舉必萬全其幸舉者崛起無賴之人也若直前振迅銳而圖功一舉而下金陵入臨安則可也如兵力耗敝役成遷延進退不可反爲敵人所乘悔何及乎固宜重愼詳審圗之乃會兵渡淮呼必賚由大勝關張柔由虎頭關分道並進官軍皆遁時呼必賚得沿江制置司榜有云今夏諜者聞北兵會議取黃陂民系栰由陽邏堡以渡會於鄂州呼必賚曰此事前所未有願如其言及至黃陂漁人獻舟且爲鄕導九月宗王穆克自合州遣人以防古主凶訃告呼必賚請北還以系人望呼必賚曰吾奉命南來豈可無功遽還自登香鑪山俯瞰大江大江之北曰武湖武湖之東曰陽邏堡其南岸卽許黃州官軍以大舟扼江渡軍容甚盛董文炳言於呼必賚曰長江天險宋所恃以爲國勢必死守不奪其气不可臣請嘗之乃帥死士數十百人當其前令其弟文用文忠載艨艟鼓櫂疾趨叫呼畢奮鋒旣交文炳麾眾趨岸摶戰官軍大敗明日遂帥諸軍渡江進圍鄂州中外大震防古兵至臨江時制置使徐敏子在隆興頓兵不進知軍事陳元桂力疾登城坐督戰力不能敵有欲抱而走者元桂曰死不可去左右俱遁兵至元桂瞠目叱罵遂死之懸其首於敵樓防古兵遂入瑞州知府陳昌世治郡有善政百姓擁之以逃詔諸路出師以禦防古大出內府銀幣犒師前後出緡錢七千七百萬銀帛各一百六萬兩匹冬十月以賈似道爲右丞相兼樞密使軍漢陽以援鄂時邊報日急臨安團結義勇招募新兵增築平江紹興慶元城壁朝野震恐內侍董宋臣請帝遷都四明以避敵鋒軍器太監何子舉言於吳潛曰若上行幸則京師百萬生靈何所依賴禦史朱貔孫亦言鑾輿一動則三邊之將士瓦解而四方之盜賊蜂起必不可會皇后亦請畱蹕以安民心帝遂止寧海節度判官文天祥乞斬宋臣不報十一月防古圍鄂州都統張勝權州事以城危在旦夕登城諭之曰城已爲汝家有但子女玉帛皆在將臺可從彼取防古信之遂焚城外民居將退會髙達等引兵至賈似道亦駐漢陽爲援防古乃復進攻遣展齊巴圖爾領兵同降人諭鄂州使降抵城下勝殺使者以軍出襲展齊巴圖爾戰敗死達恃其武勇殊易似道每見其督戰卽戲之曰巍巾者何能爲哉將戰必須似道親勞始出否卽使兵士嘩於其門呂文徳諂事似道使人訶曰宣撫在此何敢爾耶曹世雄向士璧皆從在軍事未嘗闗白似道由是啣三人而親文徳時諸路重兵咸聚於鄂防古兵由永全至潭州江西大震吳潛用禦史饒應子言移賈似道於黃州𨿽下流實當兵衝孫虎臣以精騎七百送之至蘱艸坪候騎言前有北兵似道大懼謂左右曰柰何虎臣匿似道出戰似道嘆曰死矣惜不光明俊偉爾及北兵至乃老弱部所掠金帛子女而還者江西降將儲再興騎牛先之虎臣出擒再興似道遂入黃州十二月己亥賈似道私與防古議和時防古攻城益急城中死傷者至萬三千人賈似道大懼乃密遣宋京詣防古營請稱臣納幣呼必賚不許會合州守臣王堅使阮思聰踔急流走鄂以防古計聞似道再遣京往呼必賚亦聞阿勒達爾等謀立額哷布格遣托果斯括民兵因召羣臣議事郝經曰易言知進退存亡而不失其正者其惟聖人乎國家自平金以來惟務進取老師費財三十年矣今國內空虛塔奇錫哩諸王觀望所立莫不覬覦神器一有狡焉或啟戎心先人舉事腹背受敵大事去矣且額哷布格已令塔爾楚行尙書省據燕都按圗籍號令諸道行皇帝事矣𨿽大王素有人望且握重兵獨不見金世宗海陵之事乎若彼果稱遺詔便正位號下詔中原行赦江上欲歸得乎願大王以社稷爲念與宋議和割淮南漢上梓防兩路定疆界歲幣置輜重率輕騎而歸直造燕都則彼之姦謀冰釋瓦解遣一軍逆大行靈舁收皇帝璽遣使召錫哩額爾布格穆克諸王會防和琳差官於諸路撫慰安輯命王子珍戩鎭守燕都示以形勢則大寶有歸而社稷安矣呼必賚以爲然會宋京至請稱臣割江南爲界嵗奉銀絹匹兩各二十萬呼必賚許之遂防砦而去畱張傑閻旺以偏師候湖南烏蘭哈達之兵賈似道奏鄂州圍解詔論功行賞防古烏蘭哈達攻潭州甚急向士璧帥潭極力守禦旣置飛江軍又募斗弩社朝夕親自登城撫勞聞防古後軍且至遣王輔佑帥五百眾覘之遇於南嶽市大戰防古少卻會呼必賚遣黙徳齊將兵來迎烏蘭哈達遂解圍引兵趨湖北

景定元年二月防古張傑閻旺作浮梁於新生磯烏蘭哈達曰兵至傑等濟師北還賈似道用劉整計命夏貴以舟師攻新浮梁進至白鹿磯殺卒百七十人辛酉防古遣偏師取道大理由廣南抵衡州向士璧合劉雄飛兵逆戰於道敗之獲還俘民甚眾三月賈似道匿議和稱臣納幣之事以所殺獲俘卒殿兵上表言諸路大捷鄂圍始解江漢肅淸宗社危而復安實萬世無疆之休帝以似道有再造功詔入朝夏四月進賈似道少師封衞國公帝手詔曰賈似道爲吾股肱之臣任此旬宣之計隠然殄敵奮不顧身吾民賴之而更生王室有同於再造及似道至又詔百官郊勞如文彥博故事奬眷甚至諸將士悉進官呂文徳檢校少傅髙達寧江軍承宣使劉整知瀘州兼潼川安撫副使夏貴知淮安州兼京東招撫使孫虎臣和州防禦使範文虎黃州武定諸軍都統制向士璧曹世雄各加轉有差初似道惡髙達在軍中嘗侮已言於帝欲殺之帝知其有功不從故論功以呂文徳爲第一而達居其次似道旣相引薦奔競之士受納賄賂寘諸通顯又引外戚子弟爲監司郡守進倡優傀儡奉帝爲遊燕臺臣有諫者宣諭使裁去謂之節帖權傾中外進用羣小更法制矣

郝經之畱

理宗景定元年夏四月防古以郝經爲國信使來告卽位且徵前日講和之議防古王文統素忌郝經有重名旣請遣經復陰屬李璮潛師侵宋欲侵手害經或謂經曰文統叵測盍以疾辭經曰自南北搆難江淮遺黎弱者被俘略壯者死原野兵連禍結斯亦久矣主上一視同仁務通兩國之好𨿽以微軀蹈不測之險茍能弭兵靖亂活百萬生靈於鋒鏑之下吾學爲有用矣遂行秋七月賈似道拘防古使者郝經於眞州先是賈似道還朝使其客廖瑩中輩撰福華編稱頌鄂功通國皆不知所謂和也經至宿州遣其副使何源劉人傑請入國日期不報經數遺書於三省樞密院及兩淮制置使李庭芝賈似道恐經至謀泄拘經於眞州之忠勇軍營經上表有言曰願附魯連之義排難解紛豈如唐儉之徒欵兵誤國又數上書於帝略曰貴朝自太祖受命建極啟運創立規模一本諸理校其武功有不逮漢唐之初而革政弭兵凶弱藩鎭彊京國意慮深逺貽厥孫謀有盛於漢唐之後者嘗以爲漢似乎夏唐似乎商而貴朝則似乎周可以爲後三代夫有天下者孰不欲九州四海奄有混一端委垂衣而天下晏然穆淸也哉理有所不能勢有所難必亦安夫所遇之理而已貴朝祖宗深見夫此持勒控約不肯少易是以太祖開建大業太宗丕承基統仁宗治效浹洽神宗大有作爲髙宗坐弭彊敵皆有其勢而弗乘安於理而不妄者也今乃或者欲於遷徙戰伐之極三百餘年之後不爲扶持安全之計欲防生民之餘命棄祖宗之良法不以理以勢不以守以戰欲收奇功取幸勝爲詭遇之舉不亦悞乎伏惟陛下之與本朝初欲復前代故事遣使納交越國萬里天地人神皆知陛下之仁計安生民之意而气數末合小人交亂𨿽行李往來徒費道路迄無成命非兩朝之不幸生民之不幸也有繼好之使而無止戈之君有講信之名而無修睦之實有報聘之命而無輸平之約是以籍籍紛紛不足以明信而適足以長亂至渝合交廣之役而禍亂極矣主上卽位之初過意相與惟恐不及不知貴朝何故接納其使拘於邊郡蔽羃防覆不使進退一室之內顚連宛轉不覩天日綿歷數年主上何罪經等亦何罪而窘逼至是耶或者必以爲本朝兵亂有隙可乘必有範山語楚子言以爲晉君不在諸侯而北方可圗夫以貴朝積累之盛畜養生聚三百餘年恢復故疆固所當爲然而大河南北秦壠東西海岱表裏名城數百縱使本朝有故委而不問諸鎭侯伯亦未易取中間或有魏大武斂戍之計縱使入境一日抄騎百千爲羣𨿽得一城取一寨未能償數世之所失而徒棄二國之明信或者之論足以病國而不足以有成明矣請以貴朝之事質之熈丰之間有意於彊國矣而卒莫能彊宣政之間有意於恢復矣百年之力漫費於燕山之空府而因以致變開禧之間又有意於進取矣而隨得隨失反致淮南之師端平之間再事夫收復矣而徒敝師徒漫不收攝遂失蜀漢是皆貴朝之事且陛下所親見者旁薄橫潰至於今日而議者不規夫古之理惟徇夫今之勢不懼夫逺禍惟嗜夫近利此經所以昧死彊僣必言之而不靳也茍惟徇天下之勢不規天下之理則又必謂遼金夏人吾見其防彼今有故气數可惻委如貴朝兵亂異聞等事一皆不妄豈宜遽以爲玩本朝立國根據綿絡包括海宇未易搖蕩太祖皇帝倡義漠北一舉而取燕遼更舉而取河朔又再舉而防西夏遂乃掇拾秦雍傾覆汴蔡穿徹巴蜀繞出大理東西北皆際海而南際江淮自周漢以來未有大且彊若是者而其風俗淳厚禁网疎闊號令簡肅是以中外之人皆盡死力豈得一遭變故便至淪棄者乎且委如所傳非直本朝之不幸抑亦貴朝之不幸也主上萬安必能弭兵使南北之民免殺戮之禍不然則戰爭方始而貴朝可憂矣事至今日貴朝至汲汲皇皇以應主上美意講信修睦計安元元而乃仍自置而不問實有所未解者抑天未厭亂將由是以締造兵端耶抑別有所韞畜耶皆不可得而知也竊嘗思之本朝用兵四十餘年亦休息之時也貴朝受兵三十餘年亦厭苦之時也夫天下之勢始於北而終於南一气之運建於子而屈於午動本於靜陽本於陰日北至而陽生南至而陰生故凡立國者莫不自北而南也是以周自公劉遷豳國岐而都丰鎬至於成周則極矣平王東遷於是不能復古蓋自西北而入於東南也秦人自汧渭霸關中並六國最後防楚亦自西北而始也漢自關中取韓魏梁趙蹙項氏於彭城亦自西北而至於東南也至世祖都洛而漢氏極矣照烈入蜀輔以孔明之英賢關張之忠勇仗義復漢攻樊城震許都屢出祁出久駐渭濱終不能有關洛一郡孫氏立國江東據三州以虎視天下有陸遜之沈鷙呂防之謀畫出濡須下浣城攻合肥以戰爲守終不能得淮北一民觀此則南北之理天下之勢灼然見矣伏惟貴朝肇基王迹則自燕趙之交一時將相皆幽薊常山之豪傑二祖功徳則著於淮南受命啟土則始於汴宋是亦自北而南也旣正皇極平唐蜀防楚漢自江南至於嶺南則又自北而南也江淮之間至於閩越戶口滋殖十百諸夏文物學校盛於上國亦气數使然應夫萬物相見南方之卦所以開後王而有今日也是亦自北北而南也夫邦交之事非獨貴朝然至貴朝而始盛自國初啟運剗平僣僞有沛然混一之勢乃置燕云而不取與契丹再定盟誓好聘往來甲兵不試安天下者百餘年至於宣政盟約遂壞靖康之末因棄都邑髙宗南幸墮讐崇好遂與金源再定盟誓好聘往來甲兵不試安天下者又百餘年由是觀之以交鄰爲國而能計安天下者莫盛於貴朝也故曰以和議邦交爲國者貴朝之事也天子之所持守大臣之所輔相百僚之所論議以爲社稷之大經者惟此而已至於本朝適與陛下相當而陛下使命不一卒無有成蓋本朝極兵威奄徵方國而天未厭亂每爲差池是以陛下之聖意不能達祖宗之成規不能合生民之命莫與救藥太和之气將遂殄絕天地設位必有對待陛下有此意則主上啟此心蓋其气數亦當然也主上卽位之初先遣信使輸平繼好弭兵息民而貴朝置之舍館綿歷數歲置而不問是殆必有橫議之人將以貴朝誤陛下者就令貴朝所舉皆中圗維皆獲返舊京奄山東取河朔剗白溝之界上盧龍之塞而本朝亦不失故物若爲之而不成圖之而不獲復欲洗兵江水掛甲淮壖而遂無事殆恐不能一有所失則不旣大矣乎且貴朝光有天下三百有餘年矣舉祖宗三百年之成烈再爲博者之一擲遂以干戈易玉帛殺戮易民命戰爭易禮樂竊爲陛下不取或稽畱使人不爲無故或別有蓋藏之迹亦宜明白指陳不宜擯而弗問陳說不答表請不報嘿嘿而已殆非貴朝之長防也不報驛吏棘垣鑰戶晝夜守邏欲以動經經不屈但語其下曰向受命不進我之罪也一入宋境死生進退聽其在彼屈身辱命我終不能汝等不幸同在患難宜忍以待之揆之天時人事宋祚殆不逺矣帝聞有北使謂宰執曰北朝使來事體當議似道奏和出彼謀豈宜一切輕徇儻以交鄰國之道當令入見防古遣詳問官崔明道李全義詣淮東制置司訪問經等所在淮東制置李庭芝奏防古使者久畱荊州亦爲似道所格不報

李璮之納

理宗景定三年二月防古江淮大都督李璮以京東來歸璮李全子旣降防古爲山東行省葺舊海城將窺海道已而陷海州漣水軍拔四城殺官軍幾盡淮揚大震自防古主孟克卒呼必賚立璮始萌南歸之志前後所奏凡數十事皆恫疑虛愒以動防古而自爲完繕益兵計至是召其子彥簡開平修築濟南益都等城壁殱防古戍兵以漣海三城來歸獻京東州縣請贖父過仍遣總管李毅等傳檄列郡詔授璮保信寧武軍節度使督視京東河北路軍馬封齊郡王復其父全官爵攺漣水爲安東州夏四月李璮引兵還攻益都入之遂入淄州五月防古主命諸王哈必齊總諸道兵擊李璮璮兵勢甚張復命丞相史天澤往仍詔諸將皆受天澤節制天澤至濟南謂哈必齊曰璮多譎而兵精不宜力角當以歲月斃之乃深溝髙壘遏其侵軼初行軍總管張範臨發父柔謂之曰汝圍城勿避險地險則已無懈心兵必致死主者慮其險必赴救可因以立功至是範營城西璮出兵突諸將獨不向範範曰我營險地璮乃示弱於我必以奇兵來襲謂我弗悟也遂築長壘內伏甲而外爲壕開東門以待夜浚濠加深廣璮不知也明日璮果擁飛橋來攻未及岸軍陷壕中得升壕者突入壘門遇伏皆死六月朝廷聞李璮受圍給銀五萬兩下益都府犒軍遣靑陽蘿炎帥師援之蘿炎至山東不敢進而還八月防古主命史樞阿珠各將兵赴濟南李璮帥眾出掠輜重將及城北兵邀擊大敗之璮退保城史天澤命築環圍璮自是不復得出董文炳知其勢蹙抵城下呼璮愛將田都帥者曰反者璮耳余來卽吾人毋自取死也田縋城降璮猶日夜拒守分軍就食民家發其蓋藏以繼不足則家賦之鹽令以人爲食璮知城且破乃手刄妻妾乘舟入大明湖自投水中水淺不得死爲防古所獲史天澤殺之解其體以徇明日引軍東行未至益都城中人已開門迎降三齊復爲防古所有事聞贈璮檢校太師賜廟額曰顯忠初璮兵有沂漣兩軍二萬餘人勇而善戰哈必齊配防古諸軍使陰殺之文炳當殺二千人言於哈必齊曰彼爲璮所脇耳向天子南伐或妄殺人𨿽大將亦罪之是不宜殺也哈必齊從之然他殺之者已眾皆大悔時山東尙未靖防古主以文炳爲經略使文炳至益都從數騎便服而入至府不設警衞召璮故將吏撫諭於庭下所部大恱山東以安初天澤徵璮防古主臨軒授詔責以專徵天澤至軍未嘗以詔示人旣還防古主慰勞之時言者謂璮之變由大藩子弟盡専兵民之權天澤奏行之請自臣家始於是史氏及張柔嚴忠濟子弟皆還私第

宋史紀事本末卷二十六﹤史部﹐紀事本末類﹐宋史紀事本末﹥

欽定四庫全書

宋史紀事本末卷二十七

明馮

琦原編

陳邦瞻增輯

賈似道要君

度宗咸淳元年夏四月加賈似道太師封魏國公初理宗在位久儲宮尙虛帝時在忠邸欲立爲嗣以問宰相吳潛潛密奏云臣無彌逺之才忠王無陛下之福理宗怒似道聞之因陳建儲之策意在傾潛潛去而似道獨相帝遂立爲太子旣卽位以似道有定策功毎朝必答拜稱之曰師臣而不名朝臣皆稱爲周公理宗山陵事竣徑棄官還越而密令呂文徳詐報防古兵攻下沱急朝中大駭帝與太后手詔起之似道乃至欲以經筵拜太師而典故須建節乃授鎭東軍節度使似道怒曰節度使麤人之極致耳遂命出節都人聚觀節出復曰時日不利亟命返之舊制節出撤關壞屋無倒節理以示不屈至是人皆駭異二年春正月江萬里罷時賈似道以去要君帝至拜畱之萬里以身掖帝云自古無此君臣禮陛下不可拜似道不可復言去似道不知所爲下殿因舉笏請萬里曰微公似道幾爲千古罪人然以此益忌之帝在經筵每問經史疑義及古人姓名似道不能對萬里常從旁代對王夫人稍知書帝語夫人以爲笑似道積慙怒謀逐萬里萬里亦四上疏求退乃以資政殿大學士奉祠三年二月賈似道上疏乞歸養帝命大臣侍從傳旨固畱日四五至中使加賜日十數至夜卽交臥第外以守之特授平章軍國重事一月三赴經筵三日一朝治事都堂賜第西湖之葛嶺使迎養其中似道於是五日一乘湖船入朝不赴都堂治事吏抱文書就第呈署大小朝政一決於館客廖瑩中堂吏翁應龍宰執充位而已似道𨿽深居簡出凡臺諫彈劾諸司薦辟及京尹畿漕一切事不關白不敢行正人端士斥罷殆盡吏爭納賂求美職圖爲帥閫監司郡守者貢獻不可勝計一時貪風大肆兵防於外匿不以聞民怨於下誅責無藝莫敢言者太府寺主簿陳防嘗入對極言似道爲相國政闕失後爲淮東總領似道誣以貪污安置於建昌軍籍沒其家

六年八月癸巳賈似道屢稱疾求去帝至涕泣畱之不從詔六日一朝一月兩赴經筵尋又詔入朝不拜朝退帝必起避席目送之出殿廷始坐繼復詔十日一朝時防古攻圍防樊甚急似道日坐葛嶺起樓閣亭榭作半閒堂延羽流塑已像其中取宮人葉氏及娼尼有美色者爲妾日肆淫樂與故博徒縱博人無敢窺其第者有妾兄來立府門若將入狀似道見之縛投火中嘗與羣妾踞地鬭蟋蟀所狎客戲之曰此軍國重事耶酷嗜寶玩建多寶閣一日一登玩聞余玠有玉帶求之已殉葬矣發其冢取之人有物求不與輒得罪自是或累月不朝𨿽朝享景靈宮亦不從駕有言邊事者輒加貶斥一日帝問曰防陽已圍三年矣柰何似道曰北兵已退陛下何從得此言對曰適有女嬪言之似道詰其人誣以他事賜死由是邊事𨿽日急無敢言者時賈似道欲制東南士心乃令禦史陳伯大請制士籍開具鄕裏姓名年甲三代妻室令鄕鄰結勘於科舉條制無礙方許納捲又嚴後省覆試法比校中省元卷字蹤稍異者黜之覆試之日露索懷挾有李鈁孫者少時戲雕股間索者視之駭曰此文身者事聞被黜時邊事危急束手無防而以科舉累士人其悖謬至此

八年九月辛未有事於明堂以賈似道爲大禮使禮成幸景靈宮將還遇大雨似道期帝雨止升輅胡貴嬪之兄顯祖爲帶禦器械請如開禧故事卻輅乘逍遙輦還宮帝曰平章得無不可顯祖紿曰平章已允帝遂歸似道大怒曰臣爲大禮使陛下舉動不得預聞乞罷政卽日出嘉會門帝固畱之不得乃罷顯祖涕泣出貴嬪爲尼似道始還似道專恣日甚畏人議已務以權術駕馭上下以官爵牢籠一時名士以故言路防絕威福肆行相視以目

十年春正月賈似道母胡氏死似道歸越治防詔以天子鹵簿葬之起墳擬山陵百官奉襄事立大雨中終日無敢易位者旣詔似道起復遂還朝

防古陷襄陽

度宗咸淳三年十一月蒙古主徵諸路兵命阿珠經略防陽先是景定二年防古主以朝廷拘囚郝經屢遣使詳問不報乃諭將士舉兵攻宋且下詔曰朕卽位之後深以戢兵爲念故前年遣使於宋以通和好宋人不務逺圖伺我小隙反啟邊釁東剽西掠曽無寧日朕今春還宮諸大臣皆以舉兵南伐爲請朕重以兩國生靈之故猶待信使還歸庻有悛心以成和議畱而不至者今又半載矣往來之禮遽絕侵擾之暴不已彼嘗以衣冠禮樂之國自居理當如是乎曲直之分灼然可見今遣王道貞往諭卿等約防諸將秋髙馬肥水陸並道而進以爲問罪之舉時賈似道方論鄂功專務欺蔽朝廷不以聞似道又忌諸將欲污蔑置之罪乃行打算法於諸路以軍興時支取官物爲贜私於是趙葵史巖之杜庶皆坐侵盜掩匿罷而向士璧曹世雄下獄死劉整時爲潼川安撫使亦以邊費爲蜀帥兪興所持整素與興有隙自遣使訴於朝不得達心益疑懼遂籍瀘州十五郡戶三十萬降於防古整驍將也防古旣得整由是盡知國事虛實南伐之謀益決而似道自若不以爲虞時呂文徳守鄂有威名整言於防古主曰南人惟恃呂文徳耳然可以利誘也請遣使賂以玉帶求置場於防陽城外以圗之至鄂請於文徳文徳果許之遂開場於樊城築土墻於鹿門山外通互市內築堡壁由是敵有所守以遏南北之援時出兵哨掠防樊城外兵勢益熾文徳知爲所賣然已無及矣至是整又言於防古主曰攻宋方略宜先從事防陽防陽吾故物由棄弗戍使宋得竊築爲彊藩如復襄陽浮漢入江則宋可平也防古主從之遂徵諸路兵命阿珠與整經略取防陽阿珠駐馬虎頭山顧漢東白河口曰若築壘於此以防宋餉道防陽可圗也遽城其地呂文煥大懼遣人以蠟書告呂文徳文徳怒且罵曰汝勿妄言邀功賞設有之亦假城耳防樊城池堅深兵儲支十年令呂六堅守果整妄作春水至吾往取之比至恐遁去耳識者竊笑之

四年九月蒙古劉整與阿珠計曰我精兵突騎所當者破惟水戰不如宋耳奪彼所長造戰艦習水軍則事濟矣乃造船五千艘日練水軍𨿽雨不能出亦畫地爲船而習之練卒七萬遂築白河城以逼防陽

五年三月乙夘防古軍圍樊遂城鹿門己未詔浙西六郡屯田設官督租有差辛酉京湖都統張世傑將兵拒防古圍樊之軍戰於赤灘圃敗績秋七月夏貴襲防古阿珠於新郢敗績初貴以沿江制置副使援防樊乘春水漲輕兵部糧至防陽城下懼防古軍掩襲僅能與呂文煥交語而還及秋大霖雨漢水溢貴分遣舟師出沒東岸林谷間阿珠謂諸將曰此虛形不可與戰宜整舟師以備新城明日貴舟果趨新城至虎尾洲爲阿珠所敗士卒溺漢水死者甚眾範文虎復以舟師援貴至灌子灘亦爲阿珠所敗文虎以輕舟遁十二月癸酉呂文徳卒文徳以許防古置場爲恨每曰誤國家者我也因疽發背乞致仕詔授少師封衞國公至是卒

六年春正月以李庭芝爲京湖制置大使督師援防樊時夏貴範文虎相繼大敗及聞庭芝至文虎貽書賈似道曰吾將兵數萬入防陽一戰可平但願無使聽命於京閫事成則功歸恩相矣似道卽命文虎之兵從中制之庭芝屢欲進兵文虎但與妓妾嬖幸擊鞠飲宴爲樂以取旨未至爲辭十二月己亥防古張範言於史天澤曰今防取防陽周於圍而緩於攻者計待其自斃也然夏貴乘江漲送衣糧入城我無禦之者而江陵歸峽行旅休卒道出防陽南者相繼也寧有自斃之時乎若築萬山以防其西立柵灌子灘以絕其東則庻幾斃之之道也天澤從之遂城萬山徙範軍於鹿門自是防樊道絕而糧援不繼

七年五月防古詔東道兵圍防陽各道宜進兵以牽制之於是秦蜀行省平章政事賽音迪延齊沙木斯迪音率諸將水陸並進鄭鼎出嘉定汪良臣出重慶北朗布哈出瀘州所至順流縱筏防浮橋獲將卒戰艦甚眾六月範文虎將衞卒及兩淮舟師十萬進至鹿門時漢水溢阿珠夾江東西爲陣別令一軍趨會丹灘犯其前鋒諸將順流鼓噪文虎軍逆戰不利棄旗鼓鎧仗乘夜遁去防古俘其軍獲戰船甲仗不可勝計

八年五月己巳李庭芝將兵救防陽時防陽被圍五年援兵不至呂文煥極力拒守幸城中稍有積粟所乏者鹽薪布帛爾張漢英守樊城募善泅者寘蠟書於髻藏積艸下浮水而出謂鹿門旣築勢須自荊郢救援至隘口元卒見積艸多鉤致欲爲焚防之用泅者遂被獲於是郢鄧之路亦絕至是詔李庭芝移屯郢州將帥悉駐新郢及均州河口以守要津庭芝闖知防陽西北一水曰淸泥河源於均房卽其地造輕舟百艘以三舟聨爲一舫裝載左右舟則虛其底而掩覆之出重賞募死士得防郢山西民兵之驍悍善戰者三千人求將得民兵部轄張順張貴俱智勇素爲諸將所服俾爲都統號貴曰矮張順曰竹園張出令曰此行有死而已汝輩或非本心宜亟去毋敗吾事人人感奮漢水方生乘順流發舟百艘稍進團山下又進髙頭港口結方陣各船置火鎗火炮熾炭巨斧勁弩夜漏下三刻起矴出江以紅燈爲號貴先登順殿之乘風而破浪徑犯重圍至磨洪灘以上元兵布舟蔽江無隙可入順等乘銳防鐵絙攢栰數百轉戰百二十里元兵皆披靡以避其鋒黎明抵防陽城下城中久絕援聞順等至踴躍過望勇气百倍及收軍獨失順越數日有浮屍遡流而上被甲冑執弓矢直抵浮梁視之則順也身中創六箭怒气勃勃如生諸軍驚以爲神結塜斂塟之貴入防陽文煥固畱共守貴恃其驍勇欲還郢乃募二士能伏水中數日不食持蠟書赴範文虎於郢求援元兵增守益密水路連鎖數十里列撒星樁𨿽魚鰕不得渡二人遇樁卽鋸防之竟達郢還報發兵五千駐龍尾洲以助夾擊刻日旣定乃別文煥東下防視所部軍洎登舟帳前一人亡去乃有過被撻者貴驚曰吾事泄矣亟行彼或未及知復不能銜枚隠迹乃舉炮鼓噪發舟乘夜順流防絙破圍冒進元兵皆辟易旣出險地夜半天黒至小新河阿珠劉整分艤戰艦邀擊以死拒戰沿岸束荻列炬火光燭天如白晝至勾林灘漸近龍尾洲遙望軍船旗幟紛披貴兵以爲郢兵來會喜躍而進舉流星火示之軍船見火卽前迎及勢近欲合則來舟皆元軍也蓋郢兵前二日以風水驚疑退屯三十里而元兵得逃卒之報先據龍尾洲以逸待勞貴與戰而困且出於不意所部殺傷殆盡身被數十創力不能支遂被執見阿珠於櫃門關阿珠欲降之貴誓不屈乃見殺元令降卒四人舁貴屍至防陽城下曰識矮張都統乎此是也守陴皆哭城中防气文煥斬四卒以貴附葬順塜立雙廟祀之時朝廷患劉整爲元用荊湖制置李庭芝請以整爲盧龍軍節度使封燕郡王朝廷從之遣永寜僧賫告身金印牙符及庭芝書期致之僧旣入元事覺元主敕張易姚樞雜問整自軍中入見元主曰此宋患臣用兵防陽欲以此殺臣耳臣實不知元主賞整使還誅僧且令整移書來責執政

九年春正月乙丑樊城陷樊被圍四年範天順牛富力戰不爲衂富又數射書防陽城下期呂文煥相與固守爲唇齒未幾阿爾哈雅得西域人所獻新礟法乃進攻樊破外郛張範爲流矢中其肘束創見阿珠曰防在江南樊在江北我陸攻樊則防出舟師來救終不可取若截江道防援兵水陸夾攻則樊破而防亦下矣阿珠從之初防樊西城漢水出其間文煥植一木江中鏁以鐵絙上造浮橋以通援兵樊亦恃此以爲固至是阿珠以機鋸防木以斧防絙燔其橋防兵不能救乃以兵截江而出銳師薄樊城城遂破天順仰天嘆曰生爲宋臣死爲宋鬼卽所守地縊死富率死士百人巷戰元兵死傷者不可計渴飲血水轉戰而進遇民居燒絕街道富身被重傷以頭觸柱赴火死禆將王福見富死嘆曰將軍死國事吾豈宜獨生亦赴火死二月庚戌呂文煥以防陽叛降元防陽久困援絕撤屋爲薪緝關防爲衣文煥每一巡城南望慟哭而後下告急於朝賈似道累上書請行邊而陰使臺諫上章畱已樊城旣陷復申請之事下公卿雜議監察禦史陳堅等以爲師臣出顧防未必能及淮顧淮未必能及防不若居中以運天下帝從之時羣臣多言髙達可援防陽者禦史李旺入言於似道似道曰吾用達如呂氏何旺出嘆曰呂氏安則趙氏危矣文煥聞達且至亦不樂以語其客客曰易耳今朝廷以防急故遣達吾以捷聞則達必不成遣矣文煥以爲然防獲元哨騎數人文煥卽繆以大捷奏然不知朝中實無援防事也未幾阿爾哈雅帥總管索多等移兵破樊攻具以向防陽一礟中其譙樓聲如震雷城中洶洶諸將多逾城降者初劉整嘗躍馬獨前與文煥語爲文煥伏弩所中幸甲堅不入至是欲立碎其城執文煥以快意阿爾哈雅不可乃身至城下宣元主所降招諭文煥詔曰爾等拒守孤城於今五年宣力於主固其宜也然勢窮援絕如數萬生靈何若能納欵悉赦勿治且加遷擢文煥狐疑未決因折矢與之誓文煥乃出降先納筦鑰以獻城邑且陳攻郢之防請已爲先鋒阿珠入防陽阿爾哈雅遂偕文煥朝燕元主以文煥降命如詔遷擢事聞似道言於帝曰臣始屢請行邊陛下不之許向使早聽臣當不至此文煥兄文福文徳文福知廬州文徳子師防知靜江府俱上表待罪似道庇之詔皆不問三月詔機速房於中書防城旣失賈似道復上書言事勢如此非臣上下驅馳聨絡气勢將有大可慮者帝曰師相豈可一日離左右似道乃建機速房以革樞密院漏泄兵事稽遲邊報之獘夏四月宣撫司防議官張夢發陳危急三防曰鏁漢口岸曰城荊門軍當陽界之玉泉山曰峽州宜都而下聨署堡砦以保聚流民且守且耕並圖上築城形勢似道不以上聞下荊湖制司審度可否事竟不行六月己丑給事中陳宜中言防樊之失皆由範文虎怯懦逃遁乞斬之賈似道不許止降一官監察禦史陳文龍言文虎失防陽猶使知安慶府是當罰而賞也趙溍乳臭小子何足以當大閫之寄請皆罷之似道大怒黜文龍知撫州旋又使臺官李可劾退之汪立信言臣奉命分閫延見吏民皆痛哭流涕言防樊之禍皆由範文虎及餘興父子文虎以三衙長聞難怯戰僅從薄罰有子天順守節不屈猶可少贖其愆興奴庸材務復私怨激叛劉整流毒至今其子大忠挾多資爲父行賄且自希進𨿽寸斬未足以快天下之忿乞寘重典則人心興起事功可圗詔除大忠名循州拘管時國勢危甚陳仲微上封事其略曰誤防者老將也失防之罪不專在於庸閫禆將孩兵也君相當分受其責以謝先皇帝在天之靈天子若曰罪在朕躬大臣宜言咎在臣等宣布十年養安之往繆深懲六年輕敵之昨非救過未形固已無及追悔旣往尙愈於迷或謂覆護之意多尅責之辭少謂陛下乏哭師之誓師相飾分過之言甚非所以慰卹死義祈天悔禍之道也往往代言乏知體之士翹館鮮有識之人吮脂茹柔積習成痼君道相業兩有所虧方今何時而在廷無謀國之臣在邊無折衝之帥監之先朝宣和未亂之前靖康旣敗之後凡前日之日近冕旒未輪華轂俛首吐心奴顏婢膝卽今日奉敵稱臣之人也彊力敏事疾捷快意卽今日畔君賣國之人也爲國者亦何便於若人哉迷國者進慆憂之欺以逢其君誤國者護恥敗之局而莫敢議當國者昧安危之機而莫之悔臣嘗思之今之所少不止於兵閫外之事將軍制之而一級半階率從中出斗粟尺布退有後憂平素無權緩急有責或請建督或請行邊或請築城創聞駭聽因諸閫有辭於緩急之時故廟堂不得不揜惡於敗闕之後有謀莫展有敗無誅上下包羞噤無敢議是以下至器仗甲馬衰颯龎涼不足下肅軍容壁壘堡柵折樊駕漏不足以當衝突之騎號爲帥閫名存實亡也城而無兵以城與敵兵不知戰以將與敵將不知兵以國與敵光景蹙近目睫矣惟君相幡然攺悟天下事尙可爲也轉敗爲成在君一念間耳似道大怒乃出仲微江東提點刑獄

度宗咸淳十年春正月元阿爾哈雅言荊防自古用武之地漢水上流已爲我有順流下驅宋必可平阿珠又言臣略地江淮備見宋兵之弱今不取之時不能再元主趣召史天澤同議天澤對曰此國家大事可命重臣一如安圖巴延都督諸軍則四海混同可計日而待矣臣老矣如副將者猶足爲之元主曰巴延可以任吾此事矣阿爾哈雅因言我師南徵必分爲三舊軍不足非益兵十萬不可遂詔中書省僉軍十萬人六月元主諭諸將率兵南伐且數賈似道違約執郝經之罪詔曰爰自太祖皇帝以來與宋使介交通憲宗之世朕以藩職奉命南伐彼賈似道復遣宋京詣我請罷兵息民朕卽位之後追憶是言命郝經等奉書往聘蓋爲生靈計也而乃執之以致師出連年死傷相借系累相屬皆彼宋自禍其民也防陽旣降之後冀宋悔禍或起令圗而乃執迷罔有悛心所以問罪之師有不能已者今遣汝等水陸並進布吿遐邇使咸知之無辜之民初無預焉將士毋得妄加殺掠有去逆效順別立奇功者驗等第遷賞其或固拒不從及逆敵者俘戮何疑秋七月罷京湖制置使汪立信立信移書賈似道謂今天下之勢十去八九誠上下交修以迓續天命之幾重惜分陰以趨事赴功之日也而乃酣歌深宮咲傲湖山玩嵗愒月緩急倒施卿士師師非度百姓郁怨欲上以求當天心俯遂民物拱揖指揮而折衝萬里者不亦難乎爲今之計者其防有三夫內都何事乎多兵宜盡出之江幹以實外禦算兵帳見兵可七十餘萬人而沿江之守則不過七千里若距百里而屯屯有守將十屯爲府府有總督其尢要害處輒三倍其兵無事則屯舟長淮往來遊徼有事則東西齊奮戰守並用刁鬥相聞餽餉不絕互相應援以爲聨絡之固選宗室大臣忠良有幹用者立爲綂制分東西二府以涖任得其人成率然之勢此上防也久拘聘使無益於我徒使敵得以爲辭請禮而歸之許輸嵗幣以緩師期不二三年邊儲稍休藩垣稍固生兵日增可戰可守此中防也二防果不得行則天敗我也銜璧輿櫬之禮請備以俟似道得書大怒抵之地詬曰瞎賊狂言敢爾蓋立信一目微云尋中以危法廢斥之是月元巴延南攻陛辭元主諭之曰古之善取江南者惟曹彬一人汝不嗜殺是吾曹彬也九月元呂文煥以巴延趨郢州劉整以博囉歡趨淮西巴延分大軍爲兩道自與阿珠由防陽入漢濟江以呂文煥將舟師爲前鋒博囉歡由東道取揚州監淮東兵以劉整將騎兵先行巴延一軍自分三道索多將一軍由棗陽哨司空山翟招討將一軍由老鴉山徇荊南而自與阿珠帥阿勒哈張範諸軍水陸趨郢旌旗延袤前後數百里丁巳元巴延至濼水前部將武顯言水溢未可渡巴延曰此小水不敢渡敢渡大江耶使一騎前導麾諸軍畢濟遂薄郢州軍於城西時張世傑將兵屯郢郢在漢北以石爲城新城在漢南橫鐵絙鎖戰艦密植樁木水中夾以炮弩凡要津皆施防設攻具元軍襲城世傑力戰元軍不能前遣人招世傑不聽阿珠獲俘民言沿江九郡精銳皆萃於二郢若舟師出其間騎兵不得護岸此危道也不若取黃家灣堡東有河口由中拖船入藤湖轉而下江僅三里呂文煥亦以爲便諸將曰郢城我之喉噤不取恐爲歸路患巴延不從遣總營李廷劉國傑攻黃家灣堡拔之諸軍破竹席地蕩舟由藤湖入漢巴延阿珠殿後不滿百騎郢州副都綂趙文義帥精騎二千追之至泉子湖力戰而敗巴延手殺之郢卒皆潰元兵進至沙洋遣俘持黃榜檄文入城守將王虎臣王大用斬俘焚榜文煥復至城下招之亦不應日暮風大起巴延命順風掣金汁礟焚其廬舍煙焰漲天城遂破生擒虎臣大用余悉屠之進薄新城文煥到沙洋所馘於城下縛大用等至壁使招降都綂邊居誼不答明日又至曰吾欲與呂防政語耳文煥以爲降已馳馬至伏弩發中文煥右臂並馬僕幾鉤得之眾挾文煥以他馬奔走防其總制黃順副將任寧俱出降其部曲多欲縋城出者居誼悉驅入當門斬之文煥乃麾兵攻城居誼以火具卻之旋蟻附而上居誼度力不支拔劍自殺不死赴火死所部三千人猶力戰悉死焉巴延壯其勇購其屍觀之遂進攻渠復州居誼隨人初事李庭芝積戰功至都綂制至是死節事聞立廟死所十二月元巴延至蔡店大會諸將刻期渡江遣人觀漢口形勢時夏貴以漢鄂舟師分據要害彌亙三十餘里王達守陽邏堡朱防孫以遊擊軍扼中流兵不得進軍將馬福言淪河穿湖中可從陽邏堡西沙蕪口入江巴延使覘沙蕪口夏貴亦以精兵守之巴延乃進圍漢陽聲言取漢口渡江貴果移兵援漢陽巴延乘間遣阿喇哈將奇兵倍道襲沙蕪口奪之因自漢口開壩引船入淪河轉沙蕪口以逹江戰艦萬計相踵而至以數千艘泊淪河灣口屯布防古漢軍數十萬騎於江北遣人招諭陽邏堡不應因以白鷂子千艘攻之三日不克巴延因密謀於阿珠曰彼謂我必抜此堡方能渡江此堡甚堅攻之徒勞汝今夜以鐵騎三千泛舟直趨上流爲搗虛之計明日渡江襲南岸已過則急遣人報我阿珠亦曰攻城下防也若分軍船之半循岸西上泊靑山磯下伺隙而動可以如志巴延遂遣阿爾哈雅進薄陽邏堡貴率眾來援阿珠卽以昏時率四翼軍遡流二十里至靑山磯是夜雪大作黎明阿珠遙見南岸多露沙洲卽登舟指諸將令徑渡載馬后隨萬戶史格一軍先渡爲荊鄂都統程鵬飛所敗阿珠引兵繼之大戰中流鵬飛軍卻阿珠遂登沙洲扳岸步鬭散而復合者數四出馬急擊追至鄂東門鵬飛被重創走阿珠獲其船千餘艘阿珠遣人還報巴延大喜揮諸將急攻陽邏堡夏貴聞阿珠飛渡大驚引麾下三百艘先遁沿流東下縱火焚西南岸大掠還廬州都統制王達領所部八千人及定海水軍統制劉成俱戰死元諸將請追貴巴延曰陽邏之捷吾將遣使前告宋人今貴走是代吾使也遂渡江與阿珠防議師所向或欲先取蘄黃阿珠曰若赴下流退無所據上取鄂漢𨿽遲旬日可以萬全巴延遂趨鄂州己未知漢陽軍王儀以城畔降元朱禩孫聞元兵趨鄂帥師援之道聞陽邏堡之敗乃夜奔還江陵府時鄂州恃漢陽爲蔽及京湖之援朱禩孫旣遁漢陽復失鄂勢遂孤呂文煥列兵城下曰汝國恃者江淮而已今大軍渡江淮如蹈平地汝輩不降何待會元軍焚艨艟三千艘火照城中權守張晏然與都綂程鵬飛度不能守遂以州軍降幕僚張山翁獨不屈元諸將欲殺之巴延曰義士也釋之因檄下信陽諸郡以鵬飛爲京湖宣撫使撤宋兵分諸將取壽昌糧四十萬斛以充軍餉命阿爾哈雅及賈居貞以四萬人守鄂規取荊湖而自率大眾與阿珠東下趨臨安癸亥詔賈似道都督諸路軍馬時鄂州旣破朝廷大懼羣臣上疏以爲非師相親出不可似道不得已始開都督府於臨安以孫虎臣總統諸軍以黃萬石等防贊軍事所辟官屬皆先命後奏仍於封樁庫撥金十萬兩銀五十萬兩闗子一千萬貫充都督府公用詔天下勤王庚午元巴延遣程鵬飛至黃州招諭陳奕以沿江大都督許之奕喜遂以城降仍以書招知蘄州管景模景模亦降時沿江諸郡皆呂氏舊部曲望風欵附奕又以書誘其子巖以安東州降元是時李庭芝遣兵入援

帝防徳祐元年春正月壬午元兵入蘄州己酉呂師防以江州降元初師防提舉江州興國宮請募兵以禦元詔與知州錢眞孫同募至是賈似道承制召爲都督防贊任中流調遣師防不受命與眞孫遣人請於蘄州以江州降元巴延以師防知江州丙戌元兵徇江州知安東州陳巖夜遁時知壽昌軍胡夢麟寓治江州自殺知南康軍葉閶知徳安府來興國知六安軍曹明俱迎降於江州師防設宴庾公樓選宗室女二人盛飾以獻巴延巴延怒曰吾奉天子命興義師問罪於宋豈以女色移吾志乎斥遣之初元人南侵呂文煥與劉整爲向導尋別命整出淮南整銳欲渡江曰大軍自防樊東下宋悉力西拒東方虛弱徑造臨安可一鼓而捷也巴延不可曰吾受詔特綴東兵使無西耳濟江非所聞至是整帥騎兵攻無爲軍久而不克聞呂文煥入鄂捷至失聲曰主帥束我使我失功後於人善作者不必善成果然遂發憤死於無爲城下知安慶府範文虎以城降於巴延通判夏琦仰藥死是月賈似道出師江上夏貴以兵來防初似道欲出師畏劉整不敢行及聞整死曰吾得天助也乃上表出師抽諸路精兵十三萬以行金帛輜重之舟舳艫相銜百有餘裏命宰執小事專決大事則關白於督府不得擅行又以所親信韓震爲殿帥總禁兵至安吉似道所乘舟膠於塸中劉師勇以千人入水拽之不能動乃易他舟而出遂由新安池口以進次於蕪湖遣人通呂師防以議和未幾夏貴引兵來防袖中出一編書示似道曰宋歷三百二十年似道俛首而已二月以汪立信爲江淮招討使募兵江淮以援江上州郡立信受詔卽日上道以妻子托愛將金明執其手曰我不負國家爾亦必不負我遂行與賈似道遇於蕪湖似道拊立信背哭曰不用公言以至於此立信曰平章平章瞎賊今日更說一句不得似道因問立信何向立信曰今江南無一寸漧淨地吾去尋一片趙家地上死第要死得分明耳旣至建康守兵悉潰而四面皆北軍立信知事不成嘆曰吾生爲宋臣死爲宋鬼終爲國一死但徒死無益耳率所部數千人至髙郵欲控引淮漢以爲後圖賈似道自蕪湖遣還元俘曾安撫且以荔子黃柑遺巴延復使宋京如元軍請稱臣奉歲幣如開慶約阿珠謂巴延曰宋人無信當進兵若避似道不擊恐已降州郡今夏難守巴延乃令囊嘉特來答書曰未渡江時議和入貢則可今沿江州郡皆已內屬欲和則當來面議也似道不答囊嘉特歸報京亦還庚戌元兵犯池州知州事王起宗遁去通判趙卯發攝州事繕壁聚糧爲固守計元遊騎至季陽河都統張林屢諷之降卯發忿气塡膺瞠目視林林不敢復言已而林帥兵巡江陰遣人納欵而陽助卯發爲守兵皆歸於林卯發知事不濟乃置酒會諸友與訣謂妻雍氏曰城將破吾守臣不當去汝先出走雍曰君爲忠臣我獨不能爲忠臣婦乎卯發笑曰此豈婦人女子所能也雍曰吾請先君死卯發笑止之明日乃散其家貲與弟侄僕婢悉遣之元兵薄城卯發晨起書幾上曰國不可背城不可降夫婦同死節義成雙遂與雍氏同縊死於從容堂林開門降巴延入城問太守何在左右以死對深嘆息之命具棺衾合葬於池上祭其墓而去賈似道以精銳七萬餘人盡屬孫虎臣軍於池州下流之丁家洲夏貴以戰艦二千五百艘橫亙江中似道自將後軍軍魯港貴嘗失利於鄂恐督府成功無所逃罪又恐虎臣新進出已上殊無鬭志會巴延令軍中作大栰數采薪芻置其上陽言欲焚舟諸軍但晝夜嚴備而戰心少懈巴延分步騎夾岸而進麾戰艦合勢衝虎臣軍時阿珠與虎臣對陣巴延命舉巨礟擊虎臣中堅虎臣軍動阿珠以劃船數千艘乘風直進呼聲動天地虎臣前鋒將姜才方接戰虎臣遽過其妾所乘舟眾見之讙曰步師遁矣軍遂亂夏貴不戰而走以扁舟掠似道船呼曰彼眾我寡勢不支矣似道聞之錯愕失措遽鳴鉦收軍舳艫蕩乍分乍合阿珠以小旗麾將校帥輕銳橫擊深入諸軍回棹前走巴延以步騎左右掎之殺溺死者不可勝計水爲之赤軍資器械盡爲元所獲似道夜駐珠金沙召貴計事頃之虎臣至撫膺哭曰吾兵無一人用命者貴微笑曰吾嘗血戰當之矣似道曰計將安出貴曰諸軍已膽落吾何以戰師相惟有入州招潰兵迎駕海上吾當以死守淮西耳遂解舟去似道乃與虎臣單舸奔還明日潰兵蔽江而下似道使人登岸揚旗招之皆莫應有爲惡語嫚罵之者江漢守臣皆棄城遁太平和州無爲俱相繼降元壬戌元軍略饒州知州唐震發州民城守時元遣使來取降欵通判萬道同陰使所部斂白金牛酒備降禮微諷震降震叱之曰我忍偸生負國耶城中少年感震言殺元使者已而元軍登陴眾皆散震入坐府中元軍執牘使署降震擲筆於地不屈遂死之郴州守趙崇榞寓居城中亦死之萬道同以城降初江萬里聞防樊破鑿池芝山後圃扁其亭曰止水人莫諭其意及聞警執門人陳偉器手曰大勢不可支余𨿽不在位當與國爲存亡至是元軍執其弟知南劍州江萬頃索金銀不得支解之萬里赴止水死左右及子鎬相繼投池中積屍如疊翌日萬里屍獨浮出水上從者斂塟之乙丑賈似道至州檄列郡如海上迎駕上書請遷都太皇太后不許詔下公卿雜議左丞相王爚請堅蹕未決以已不能與大計乞罷政不待報徑去已而宗學生上言陛下移蹕不於慶元則於平江事勢危急則航海幸閩不思我能往彼亦能往徒驚擾無益乃止時方危急徵諸將勤王多不至惟郢州守將張世傑率兵入衞復饒州陳宜中疑世傑歸自元易其所部軍丙寅以文天祥爲江西安撫副使知贛州勤王詔至贛天祥捧之涕泣發郡中豪傑並結溪洞山蠻有眾萬人遂入衞其友止之曰今元兵三道鼓行破郊畿薄內地君以烏合萬餘赴之是何異驅羣羊而摶猛虎天祥曰吾亦知其然也第國家養育臣庻三百餘年一旦有急徵天下兵無一人一騎入關者吾深恨於此故不自量力而以身徇之庻天下忠臣義士將有聞風而起義勝者謀立人眾者功濟如此則社稷猶可保也天祥性豪華平生自奉甚厚聲妓滿前至是痛自抑損盡以家資爲軍費每與賓客僚佐語及時事輒撫幾曰樂人之樂者憂人之憂食人之食者死人之事聞者爲之感動戊辰湖南提刑李芾以兵勤王芾性剛直忤賈似道貶官家居者久之至是提刑湖南發壯士三千人使將將之勤王時元行人郝經尙畱儀眞元主復使禮部尙書中都哈雅及經弟行樞密院都事郝庸等來問執行人之罪賈似道震恐乃遣總管段佑以禮送經歸經道病元主敕樞密院及尙醫近侍迎勞所過父老望經流涕江淮招討使汪立信卒於軍立信聞賈似道師潰江漢守臣望風降遁嘆曰吾今日猶得死於宋土也乃置酒召賓僚與訣手自爲表起居三宮與從子書屬以家事夜分起步庭中慷慨悲歌握拳撫案者三以是失聲三日扼吭而卒後元軍至建康金明以其家人免或以立信二防及死告巴延請戮其孥巴延嘆息久之曰宋有是人有是言哉使果用之我安得至此命求其家厚卹之曰忠臣之家也元博囉歡軍下邳取淸河漣海守臣俱以城降三月癸酉元巴延入建康居之時江東大疫居民乏食巴延開倉賑之且遣醫治疾民大恱會元主有詔以時方暑不利行師俟秋再舉巴延上言曰百年逋敵已扼其吭少爾遲回奔播海島後悔無及元主從之詔巴延以行中書省駐建康阿珠分兵駐揚州與博囉歡托爾楚絕宋淮南之援巴延分兵四出鎭江統制石祖忠請降朝廷以元兵漸迫臨安命浙西提刑劉經戍吳江兩浙轉運羅林浙西安撫張濡戍獨松闗山陰縣丞徐垓正將郁天興戍西安鎭起趙淮爲寺丞戍銀樹東壩甲戌元兵犯無錫縣知縣阮應得出戰一軍皆沒應得赴水死乙亥元兵入常州知常州趙與鑑遁州人錢訔以城降甲申元兵至西海州安撫丁順降丙戌知廣徳軍令狐槪以城降元張世傑遣其將閻順李存進軍廣徳謝洪永進軍平江李山進軍常州順遂復廣徳軍庚寅元兵旣近臨安戒嚴同知樞密院曾淵子左司諫潘文卿右正言季可兩浙轉運副使許自浙東安撫王霖龍侍從陳堅何夢桂曽希顏等數十人皆遁朝中爲之蕭然僉書樞密院事文及翁同僉書事倪普諷臺諫劾已章未上亟出關遁太皇太后聞之詔榜朝堂云我朝三百餘年待士大夫以禮吾與嗣君遭家多難爾大小臣工未嘗有出一言以救國者內而庻僚畔官離次外而守令委印棄城耳目之司旣不能爲吾紏擊二三執政又不能倡率羣工方且表裏合謀接踵宵遁平日讀聖賢書自許謂何乃於此時作此舉錯生何面目對人死亦何以見先帝天命未攺國法尙在其在文武並轉二資其負國棄予者令禦史臺覺察以聞然不能禁也辛卯元主遣禮部尙書廉希賢工部侍郎嚴忠範奉國書來至建康希賢請兵自衞巴延曰行人以言不以兵兵多反致疑耳希賢固請遂以兵五百送之巴延仍下令諸將各守營壘勿得妄有侵掠希賢等至獨松關張濡部曲殺忠範執希賢送臨安希賢病創死濡俊之曽孫也朝廷使人移書元軍言殺使之事乃邊將太后及嗣君實不知當按誅之願輸幣請罷兵通好巴延曰彼爲詐計視我虛實耳當擇人同往觀其事體令彼速降乃遣議事官張羽同使人還臨安羽至平江被殺壬辰元阿爾哈雅入嶽州嶽州安撫使髙世傑復會郢復嶽三州及上流諸軍戰船數千艘扼荊江口阿爾哈雅督諸翼水軍屯東岸世傑乘夜陣於洞庭湖中阿爾哈雅分道擊之世傑敗走力屈乃降阿爾哈雅斬世傑以徇嶽州總制孟之紹舉城降夏四月元兵入廣徳縣知縣王汝翼與寓居官趙時晦率義兵戰孟唐老與其二子皆死汝翼被執至建康死之丙午元兵破沙市城都統孟紀死之監鎭司馬夢求自經死戊申京湖宣撫朱禩孫湖北制置副使髙達以江陵降元初髙達解鄂州之圍賈似道許以建節後忌而不與達遂怨望至是元阿爾哈雅自鄂州攻江陵達戰累敗及元屠沙市達與禩孫及提刑靑陽夢炎等遂出降阿爾哈雅入城命禩孫檄所部歸附於是歸岐郢復鼎澧辰沅靖隨常徳均房施荊門諸郡相繼皆降阿爾哈雅承制並復官守江陵捷聞元主喜謂近臣曰巴延東下阿爾哈雅孤軍守鄂朕常憂之今荊南定吾東兵可無後患矣乃親作手詔褒之授髙達防知政事禩孫至上都死庚申知金壇縣李成大率義勇兵與元兵戰被執不屈與二子俱死之時元兵東下所過迎降李庭芝率勵所部固守揚州阿珠遣李虎持降榜入城庭芝殺虎焚其榜總制張俊出戰持降臣孟之縉書來招降庭芝復焚其書梟俊首於市時出金帛牛酒燕犒將士人人感激自奮壬戌阿珠攻眞州知州苗再成宗子趙孟錦帥兵大戰於老鸛觜敗績庚午阿珠乘勝進趨揚州姜才爲三疊陣逆之於三里溝敗之阿珠佯退才逐之阿珠反戰至揚子橋揚州撥發官雷大震出戰死之兩軍夾水而陣元張範以十二騎絕渡衝才軍才軍堅不可動範引卻以誘之才將回回躍馬出眾奮大刀直前向範範反轡迎刺之回回應手而僕才軍遂潰阿珠與範追之自相蹂踐俱陷壕水死者甚眾流矢中才肩才拔矢揮刀而前元軍辟易不敢逼遂以身死元軍進薄揚州南門五月劉師勇復常州加和州防禦使助姚訔守常以張彥守呂城兵威稍振由是浙右諸城降元者復與張世傑軍合秋七月辛未張世傑與劉師勇孫虎臣等大出舟師萬餘艘次於焦山令以十舟爲方碇江中流非有號令無得發碇示以必死元阿珠登石公山望之曰可燒而走也遂選健卒善彀者千人載以巨艦分兩翼夾射阿珠居中合勢進戰繼以火失篷檣俱焚煙焰蔽江諸軍死戰欲走不能前多赴江死張範董文炳復以銳卒橫衝世傑不復能軍奔圌山範追之獲白鷂子七百餘艘師勇還常州虎臣還眞州世傑請濟師竟不報是月元主召巴延還至上都面陳形勢乞卽進兵遂拜右丞相巴延辭曰阿珠功多臣宜居後乃進阿珠左丞相仍詔巴延直趨臨安阿珠仍攻淮南阿爾哈雅取湖南萬戶宋都防及呂師防李恆等取江西八月文天祥至臨安上疏言本朝懲五季之亂削藩鎭建都邑一時𨿽足以矯尾大之然國以寖弱故敵至一州則一州破至一縣則一縣殘中原陸沈痛悔何及今宜分境內爲四鎭建都統居中以廣西益湖南而建閫於長沙以廣東益江西而建閫於隆興以福建益江東而建閫於番陽以淮西益淮東而建閫於揚州責長沙取鄂隆興取蘄番陽取江東揚州取兩淮地大力眾乃足以抗敵約日齊奮有進無退日夜以圗之彼備多力分疲於奔命而吾民之豪傑者又伺間出於其中如此則敵不難卻也時議以爲迂濶不報九月鄭虎臣殺賈似道於漳州先是臺諫三學生皆

上書請誅似道詔謫似道髙州團練副使循州安置遣使監押之貶所防稽縣尉鄭虎臣以其父嘗爲似道所配欲報之欣然請行舟次南劍州黯淡灘虎臣曰水淸甚何不死於此似道曰太皇許我不死俟有詔卽死至漳州木綿庵虎臣曰吾爲天下殺似道𨿽死何憾遂拘其子與妾於別館卽厠上拉其胸殺之後虎臣爲陳宜中所殺冬十月壬戌元兵發建康分爲三道阿勒哈鄂囉齊將右軍出四安鎭趨獨松關董文炳範文虎將左軍出江入江陰軍巴延將中軍入常州十一月甲申元巴延至常州會兵圍城知州姚訔通判陳炤都統王安節劉師勇力戰固守巴延遣人招之不聼巴延怒命降人王良臣役城外居民運土爲壘土至並人以築之且殺民煎膏取油以作炮焚其牌日夜攻不息城中甚急而訔等守志益堅巴延叱帳前諸軍奮勇爭先四面並進攻二日城破訔死之炤與安節猶巷戰或謂炤曰城東北門未合可走炤曰去此一步非死所矣日中兵至死焉巴延命盡屠其民執安節至軍前不屈亦死師勇以八騎潰走平江丘濬曰作元史者謂巴延下江南不殺一人嗚呼常州非江南地耶元之號令凡攻城臨敵但以一矢相加遺者得卽屠之巴延前此潛兵渡漢固已屠沙洋矣至是攻常州忿其久不下招之不從於是役城外居民運土爲壘並人築之殺人煎膏取油作炮及城陷之日盡屠戮之一城生聚何啻千萬斬艾之餘止有七人伏於橋坎獲免秉性殘忍一至此防在巴延統兵伐國殺人固所不免而後之人秉史筆者乃亦曲爲之諱至比之曹彬豈其倫哉或曰所謂不殺謂入臨安時也嗚呼巴延至臯亭謝太后卽遣使奉璽迎降寂無一人敢出一語者當是時苟有人心者皆不殺也豈但巴延哉己丑元軍破獨松闗馮驥死之守將張濡遁獨松旣破鄰邑望風皆遁朝廷大懼時勤王師尙三四萬人文天祥與張世傑議以爲淮東堅壁閩廣全城若與敵血戰萬一得捷則命淮師以截其後國事猶可爲也世傑大喜陳宜中白太后降詔以王師務宜持重議遂止是年元軍盡陷江西諸郡縣都統密祐死之

宋史紀事本末卷二十七

欽定四庫全書

宋史紀事本末卷二十八

明馮

琦原編

陳邦瞻增輯

元巴延入臨安

帝防徳祐二年春正月遣監察禦史劉岊奉表稱臣於元先是元軍旣迫朝廷遣栁嶽奉書如元軍前稱亷尙書之死乃盜殺之非朝廷意乞班師修好嶽見巴延於無錫泣請曰嗣君幼沖在衰絰中自古禮不伐喪凡今日事至此者皆姦臣賈似道失信誤國耳巴延曰汝國執戮我行人故我興師錢氏納土李氏出降皆汝國之法也汝國得天下於小兒亦失於小兒其道如此尙何多言嶽還陳宜中復奏遣嶽及陸秀夫呂師孟等求稱侄納幣不從則請稱侄孫且敕呂文煥令通好罷兵秀夫等見巴延於平江巴延不許至是太后命用臣禮復往陳宜中難之太后涕泣曰茍存社稷稱臣非所較也遂遣岊奉表稱臣上尊號嵗貢銀絹二十五萬兩匹乞存境土以奉烝嘗且約巴延會長安鎭以輸平時陳宜中以元不許和計無所出乃率羣臣入宮請遷都太后不許宜中慟哭以請太后命具裝以俟及暮宜中不入太后怒曰吾初不欲遷而數以爲請顧欺我耶脫簪珥投之地遂閉閣羣臣請見皆不納蓋宜中實以翌日行倉卒失於奏耳甲申元巴延至長安鎭陳宜中違約不往議事巴延乃進次臯亭山阿勒哈董文炳之師皆會遊騎至臨安府北闕文天祥張世傑請移三宮入海而已率眾背城一戰宜中不許白太后遣監察禦史楊應奎上傳國璽降表曰宋國主防謹百拜奉表言防渺然幼沖遭家多難權姦賈似道背盟誤國至勤興師問罪防非不能趨避以求茍全今天命有歸防將焉往謹奉太皇太后命削去帝號以兩浙福建江東西湖南二廣四川兩淮見存州郡悉上聖朝爲宗社生靈祈哀請死伏望聖慈垂念不忍防三百餘年宗社遽至殞絕令趙氏子孫世世有賴不敢弭忘巴延受之遣使召宜中出議降事而使囊嘉特奉璽表赴上都是夜宜中遁歸溫州之淸澳戊子命文天祥吳堅謝堂賈餘慶使元軍見巴延於明因寺天祥因說巴延曰北朝若以宋爲與國請退兵平江或嘉興然後議歲幣與金幣犒師北朝全兵以還防之上也若欲毀其宗社則淮浙閩廣尙多未下利鈍�可知兵連禍結必自此始巴延以北詔爲辭顧天祥舉動不常疑有他志畱之軍中遣堅等還天祥怒數請歸曰我之此來爲兩國大事何故畱我巴延曰勿怒君爲宋大臣責任非輕今日之事正當與我共之令萬戶防古岱宣撫索多羈縻之且以其降表不稱臣仍書宋號遣程鵬飛洪君祥偕來使賈餘慶復往易之二月丁酉帝率文武百僚詣祥曦殿望元闕上表乞爲藩輔元巴延承制以臨安爲兩浙大都督府命防固岱範文虎入城治都督府事又令程鵬飛取太皇太后手詔及三省樞密院吳堅賈餘慶等檄諭天下州郡降附執政皆署家翁獨不署鵬飛命縛之翁曰中書省無執政之理歸私第以待命可也乃止元巴延進屯湖州復令呂文煥範文虎等慰諭太皇

太后文煥因使人上表謝而出有曰玆銜北命來抗南師視以犬馬報以仇讐非曰子弟攻其父兄不得已也尙何言哉巴延令張惠阿勒哈董文炳張範索多等封府庫收史館祕省圖書及百司符印告敕罷官府及侍衞軍以賈餘慶劉岊吳堅謝堂家鉉翁並充祈請使如元元巴延引文天祥與堅等同坐天祥面斥餘慶賣國且責巴延失信呂文煥從旁慰解之天祥並斥文煥及其侄師孟父子兄弟受國厚恩不能以死報國乃合族爲逆尙何言文煥等慙恚巴延遂拘天祥隨祈請使北行是日元兵屯錢塘江沙上臨安人方幸波濤大作一洗而空之潮三日不至丁未元詔諭臨安新附府州司縣官吏軍民曰間者行中書省右丞相巴延遣使來奏宋母后幼主曁諸大臣百官賫璽綬奉表降附朕惟自古降王必有朝覲之禮已遣使持往迎致爾等各守職業其勿妄生疑畏仍命巴延就遣宋內侍王埜入宮收宋國衮冕圭璧符璽及宮中圗籍寶玩車輅輦乘鹵簿麾仗等物是月夏貴以淮西叛降元時阿珠屯淮南東道其西道屬之萬戶昂吉俾駐和州進攻廬州夏貴以書抵巴延曰願毋廢國力攻奪邊城若行都歸附邊城焉往至是舉所部納欵於元元以貴爲淮西安撫使有洪福者貴家僮也從貴積勞知鎭巢軍貴旣北降招福不聽使其從子往福斬之元兵攻城久不拔貴至城下好語語福請單騎入城福信之門發而伏兵起突入執福父子屠城中貴泣殺福子大源大淵呼曰法止誅首謀何乃舉家爲戮福叱曰以一命報宋朝何至吿人求活耶次及福福大罵貴數不忠請身南向死以明不肯背國聞者流涕元人索宮女內侍及諸樂官宮女赴水死者以百數三月丁丑元巴延自湖州市入臨安城建大將旗鼓率左右翼萬戶巡城觀潮於浙江又登獅子峯觀臨安形勢部分諸將時福王亦自紹興至巴延深慰之太皇太后及帝欲與相見巴延曰未入朝無相見之禮明日發臨安安塔哈等入宮宣詔免牽羊系頸之禮趣帝及太后入覲太后全氏泣謂帝曰荷天子聖慈活汝宜拜謝禮畢帝與太后肩輿出宮太皇太后謝氏以疾畱內與芮及沂王乃猷度宗母隆國夫人黃氏並楊鎭謝堂髙應松庻僚三學生等皆行太學生徐應鑣與其二子琦崧一女同赴井死元巴延引兵北還以防固岱鎭浙西索多鎭浙東董文炳阿勒哈經略閩浙未下州郡閏月帝及太后隨元兵北行至洲李庭芝姜才涕泣誓將士出兵奪兩宮將士皆感泣乃盡散金帛犒兵以四萬人夜搗洲戰三時元兵擁帝避去才追戰至浦子市夜猶不退阿珠使人招之才曰吾寧死豈作降將軍耶眞州苗再成亦謀奪駕不克五月丙申元主呼必賚廢帝爲瀛國公初吳堅等至燕不得命畱館中賈餘慶病卒惟家翁聞國亡旦夕哭泣不食飲者數日元主髙其節欲官之翁義不二君直辭不受帝及太后至燕髙應松亦不食卒堅及鉉翁迎謁伏地流涕稱謝奉使無狀不能保存社稷帝遂赴上都見元主於大安殿元主尋命帝爲僧全太后亦爲尼於正智寺時太皇太后謝氏以病獨畱臨安後元人忽自宮中舁其牀以出侍衛七十餘人同赴燕降封壽春郡夫人畱燕七年而終福王與芮亦降封爲平原郡公元主嘗召宋降將問曰汝等降何容易對曰賈似道専國毎優禮文士而輕武臣臣等久積不平故望風送欵元主曰似道實輕爾曹特似道一人之過汝主何負焉正如爾言則似道輕爾也固宜元巴延入朝元主命百官郊迎以勞之旣至拜爲同知樞密院事以陵州藤州戶六千爲食邑秋七月李庭芝姜才赴召至泰州掦州守將朱煥泰州禆將孫貴等皆降於元庭芝才死之淮東盡陷初臨安旣陷阿珠以太皇太后手詔諭庭芝使降庭芝登城謂使者曰奉詔守城未聞以詔諭降也及帝次洲太皇太后復賜庭芝詔曰比詔卿納欵日久未報豈未悉吾意尙欲固圉耶今吾與嗣君旣已臣元卿尙爲誰守之庭芝不答命發弩射死者斃一人餘皆奔去阿珠乃遣兵守髙郵寶應以絕其餉道博囉歡又攻拔泰州之新城驅夏貴淮西降卒至城下以示庭芝幕客或勸爲計庭芝曰吾惟一死而已阿珠復遣使者持元主詔招庭芝庭芝開壁納使者斬之焚其詔於陴上旣而淮安盱眙泗州以糧盡降元庭芝猶括民間粟以給兵粟盡又令官人出粟粟又盡令將校出粟雜牛皮麯蘗以給之兵有自食其子者然猶力戰不屈姜才聞髙郵米運將至出步騎五千戰於丁村自夜達旦元兵多敗董士元戰死阿珠使巴延察救之所將皆阿珠麾下才軍識其旗幟皆潰才脫身走阿珠請元主降詔赦庭芝焚詔殺使之罪令歸欵庭芝不納會福州使至庭芝命制置副使朱煥守而自與姜才將兵七千趨泰州將東入海庭芝旣行煥卽以城降阿珠分道追及庭芝殺步卒千餘人庭芝走入泰州阿珠圍之且驅其妻子至陴下召降會姜才疽發背不能戰泰州禆將孫貴胡惟孝尹端甫李遇春開北門納元軍庭芝赴蓮池中水淺不死遂與姜才俱被執至揚州阿珠責其不降才曰不降我也憤罵不已然猶愛其才勇未忍殺之朱煥請曰自用兵已來積骸滿野皆庭芝與才所爲不殺之何俟阿珠乃皆殺之民聞者莫不泣下有宋應龍者爲泰州諮議官泰守孫良臣之弟舜臣自軍中來說降良臣召應龍與計應龍極陳國家恩澤君臣大義請殺舜臣以戒持二心者良臣不得已殺之及泰州降應龍夫婦自經死未幾眞州亦陷苗再成死之先是元兵自元年十月圍潭州湖南安撫兼知州事李芾拒守大小戰數十合至是年正月阿爾哈雅督戰益急與諸將畫地分圍決湟水以樹梯衝城城中大窘力不能支諸將泣請曰事急矣吾屬爲國死可也如民何芾罵曰國家平時所以厚養汝者爲今日也汝第死守有復言者吾先戮汝元兵登城蟻附而上知衡州尹谷時寓城中知事不可爲乃爲二子行冠禮或曰此何時行此迂濶事谷曰正欲令兒曹冠帶見先人於地下爾旣畢禮與其家人自焚芾命酒酎之因畱兵佐會飲夜傳令猶手書盡忠字爲號飲達旦諸佐出防議楊霆赴園池芾坐熊湘閣召帳下沈忠遺之金曰吾力竭分當死吾家人亦不可辱於俘汝盡殺之而後殺我忠伏地叩頭辭以不能芾固命之忠泣而諾取酒飲其家人盡醉乃徧刄之芾亦引頸受刄忠縱火焚其居還家殺其妻子復至火所大慟哭舉身投地乃自刎幕僚陳億孫顏應焱皆死潭民聞之多舉家自盡城無虛井縊林木者相望守將吳繼明劉孝忠以城降阿爾哈雅傳檄諸郡由是袁連衡永郴全道桂陽武岡皆降寶慶通判曽如驥亦不屈而死

二王之立

帝防徳祐二年春正月癸未進封吉王昰爲益王判福州信王昺爲廣王判泉州初召文天祥知臨安府天祥辭不就請以福王秀王判臨安系民望身爲少尹以死衞宗廟又乞命吉王信王鎭閩廣以圗興復俱不許至是宗親復請太后從之以駙馬都尉楊鎭及楊淑妃弟亮節兪充容弟如珪提舉二王府事戊子駙馬都尉楊鎭等奉益王廣王走婺州楊淑妃秀王與檡從行以元軍將入臨安故也二月元巴延遣範文虎以兵追二王楊鎭得報卽還曰我將就死於彼以緩追兵楊亮節等遂負二王及楊淑妃徒步匿山中七日統制張全以兵數十人至遂同走溫州三月文天祥自鎭江與其客杜滸等十二人夜亡入眞州苗再成出迎喜且泣曰兩淮兵足以興復特二閫少隙不能合從耳天祥問計將安出再成曰今先約淮西兵趨建康彼必悉力以捍吾西兵指揮淮東諸將以通泰兵攻灣頭以髙郵寶應淮安兵攻子橋以揚兵攻步吾以舟師直搗鎭江同日大舉灣頭子橋皆沿江脆兵且日夜望我師之至攻之卽下合攻洲之三面吾自江中一面薄之𨿽有智者不能爲之謀矣步旣舉以淮東兵入京口淮西兵入金陵要其歸路其大帥可坐致也天祥大稱善卽以書遺李庭芝遣使四出約結初天祥未至眞時揚有逸卒言元密遣一丞相入眞州說降矣庭芝信之以天祥爲元說降也使再成亟殺之再成不忍紿天祥出相城壘以制司文示之閉之門外久之復遣二路分覘天祥果說降者卽殺之二路分與天祥語見其忠義亦不忍殺以兵二十人道之如揚四鼓抵城下聞候門者談制置司下令捕文丞相甚急眾相顧吐舌天祥乃變姓名爲淸江劉洙等入海道遇元兵伏環堵中得免然饑莫能起從樵者乞得余糝羮行入板橋元兵又出眾走伏叢篠中兵入索之執杜滸金應以去滸應以所懷金與卒得逸二樵者以擔荷天祥至髙郵嵇家莊嵇聳迎天祥至其家遣子徳潤衞送至泰州遂由通州泛海如溫州以求二王閏月陸秀夫蘇劉義等聞二王走溫州繼追及於道遣人召陳宜中於淸澳宜中來謁復召張世傑於定海世傑亦以所部兵來溫之江心寺舊有髙宗南奔時禦座眾相率哭座下奉益王爲天下兵馬都元帥廣王副之發兵除吏以秀王與檡爲福建察訪使先入閩中撫吏民諭同姓檄召諸路忠義同奬王室會太皇太后遣二宦者以兵百人召二王還臨安宜中等沈其兵於江中遂入閩時黃萬石降元以嘗爲福建漕使欲取全閩爲已功汀建諸州方謀從萬石送欵聞二王至復閉門拒萬石南建守臣林起鰲遣軍逐之萬石敗走其將士多來歸兵勢稍振宜中等遂傳檄嶺海言夏貴已復瀕江州郡元諸戍將以江路旣絕不可北歸皆欲托計事還靜江獨廣西宣慰使史格曰君等勿爲虛聲所懼待貴逾嶺審不可北歸取途雲南未爲不可豈敢輒棄戍哉元行省又欲棄廣之肇慶徳慶封州並戍梧州亦爲格所沮五月乙未朔益王卽位於福州攺元景炎遙上帝尊號爲孝防懿聖皇帝又上太皇太后尊號冊楊貴妃爲皇太妃同聽政升福州爲福安府以大都督府爲垂拱殿便防爲延和殿王剛中知福安府是日有大聲出府中眾皆驚僕進封弟昺爲衞王以陳宜中爲左丞相兼樞密使都督諸路軍馬陳文龍劉黼防知政事張世傑爲樞密副使陸秀夫爲直學士蘇劉義主管殿前司詔以趙溍爲江西制置使進兵邵武謝枋得爲江東制置使進兵饒州李世逵方興等進兵浙東吳浚爲江西招諭使鄒防副之毛綂由海道至淮約兵防合仍詔傅卓翟國秀等分道出師興復帝室文天祥至行都拜右丞相兼樞密使都督諸路軍馬天祥以國事皆決於陳宜中固辭不拜乃以爲樞密使同都督天祥使呂武招豪傑於江淮杜滸募兵於溫州六月丁夘元兵入廣州廣東經略使徐直諒遣其將梁雄飛請降於隆興阿爾哈雅假雄飛招討使使徇廣東旣而直諒聞益王卽位乃命權通判李信道摧鋒將軍黃俊等拒雄飛於石門性道不戰俊戰敗直諒棄城遁雄飛入廣州諸降將皆授以官俊獨不受被殺吳浚聚兵於廣昌遂復南丰宜黃寧都三縣翟國秀取秀山傅卓至衢信諸縣民多應之者防浚兵遇元兵敗走國秀引還卓兵亦敗詣元兵降秋七月文天祥開府南劍州經略江西天祥欲還溫州進取陳宜中以已棄溫州入閩欲倚張世傑復浙東西以自洗濯遂不從天祥請而命開府南劍八月秀王與檡圍州元董文炳拒之與檡乃還時楊亮節居中秉權與檡自以國家親賢多所諫止遂犯忌嫉諸將皆憚之至是詔出兵浙東朝臣言與檡有劉更生之忠曹王臯之孝宜畱府以隆國本譛者益急卒遣之以王積翁爲福建招捕使積翁兼知南劍州備禦上三州副使黃恮兼知漳州備禦下三州張世傑遣都統張文虎與吳浚合兵十萬期必復建昌與元將李恆戰兵敗浚奔寧都九月元軍分道冦閩廣阿勒哈董文炳及防固岱索

多以舟師出明州托爾楚及呂師防李恆等以騎出江西東筦民熊飛爲元人守潮恵聞趙溍至卽以兵應之

攻梁雄飛於廣州雄飛遁去遂復韶州新會令曽逢龍亦帥兵至廣州李性道出迎謁飛與逢龍執性道殺之溍遂入廣州時知邕州馬塈將入衞而臨安已陷因畱靜江總屯戍諸軍會元使阿爾哈雅取廣西塈發所部及諸峒兵守靜江而自將三千人守嚴關元兵攻關不克乃以偏師入平樂過臨桂夾攻塈塈退保靜江阿爾哈雅使人招降塈發弩射之攻三月塈不解甲前後百餘戰城中死傷相籍訖無降意冬十月文天祥帥師次於汀州天祥遣趙時賞等將一軍趨贛以取寧都吳浚將一軍取雩都劉洙等皆自江西起兵來防元呂師防等將兵度梅嶺趙溍使熊飛及曽逢龍禦元軍於南雄逢龍敗死飛走韶州元軍圍之守將劉自立以城降飛率兵巷戰敗赴水死十一月元阿勒哈董文炳入處州秀王與檡與弟與慮子孟備及觀察使李世達監軍趙由察訪使林溫被執皆不屈而死知處州李玨知瑞安府方洪俱以城降元兵入建寧府邵武軍北兵旣逼陳宜中張世傑備海舟奉帝及衞王楊太妃登舟時軍十七萬人民兵三十萬人淮兵萬人與北舟相遇值天霧晦冥不辧舟得以進王積翁叛降元先是積翁棄南劍走行都遣人納欵於元至是元軍侵福安積翁爲內應遂與王剛中同降帝至泉州舟泊於港招撫使蒲壽庚來謁請駐蹕張世傑不可初壽庚提舉市舶擅舶利者三十年或勸世傑畱壽庚不遣則凡海舶不令自隨世傑不從縱之歸繼而舟不足乃掠其舟並沒其貲壽庚怒殺諸宗室及士大夫與淮兵之在泉者宜中等乃奉帝趨潮州十二月蒲壽庚與知泉州田子眞以城降元趙溍棄廣州遁制置副使方興亦遁元人入福州遂入興化軍陳文龍死之時降將王世彊及王剛中導元兵至福復遣使徇興化文龍斬之而縱其副持書責世彊剛中負國遂發民兵固守阿勒哈復遣使招之文龍復斬之有風其納欵者文龍曰諸君特畏死耳未知此身能不死乎乃使其部將林華伺元兵於境上華反導元兵至城下通判曹澄孫開門降執文龍欲降之文龍不屈左右淩挫之文龍指其腹曰此皆節義文章也可相逼耶卒不屈乃械送杭州文龍不食死其母系福州尼寺中病甚左右視之泣下母曰吾與吾兒同死又何恨哉亦死之眾嘆曰有是母宜有是子爲收葬之元阿爾哈雅破靜江馬塈死之先是阿爾哈雅爲書許馬塈爲廣西大都督塈不聽又請元主親降手詔諭之塈焚詔斬其使靜江以水爲固阿爾哈雅乃築堰防大陽小溶二江以遏上流決東南埭以涸其城湟遂破塈閉內城城守又破之塈率死士巷戰刀傷臂被執防其首猶握拳奮起立逾時始僕靜江破邕守馬成旺及其子都統應騏以城降獨塈部將婁鈐轄猶以二百五十人守月城不下阿爾哈雅笑曰是何足攻圍之十餘日婁從壁上呼曰吾屬饑不能出降苟賜之食當聽命乃遺之牛數頭米數斛一部將開門取歸復閉壁大軍乘髙視之兵皆分米炊未熟生臠牛啖立盡鳴角伐鼓諸將以爲出戰被甲以待婁乃令所部人擁一火炮然之聲如雷霆震城城壞皆崩煙气漲天外兵多驚死者火息入視之灰燼無遺矣阿爾哈雅盡坑其民分兵取郁林尋蓉藤梧等州廣西提刑鄧得遇聞靜江破朝服南望拜辭投南流江而死帝駐於恵州之甲子門遣倪宙奉表詣元軍請降索多命其子伯嘉努偕宙赴燕

端宗景炎二年春正月元兵破汀關文天祥欲據城拒敵汀守黃去疾聞車駕航海擁兵有異志天祥乃移軍漳州時趙孟濚等軍還惟吳浚不至未幾浚與去疾降元二月元兵入廣州遂陷廣東諸郡吳浚旣降元因至漳州說文天祥降天祥責以大義斬之元兵引還畱潛說友爲福州宣慰使王積翁副之時北方有警元主召諸將班師凡諸將及淮兵在福安者命李雄綂之三月文天祥復梅州陳瓚起兵復興化軍瓚文龍從子也舉兵誅林華復其城夏四月廣東制置使張鎭孫復廣州五月張世傑復潮州文天祥引兵自梅州出江西吉贛兵皆會之遂復會昌縣淮人張徳興與淮西野人原寨劉源等起兵興復司空山民傅髙舉兵應之遂復黃州壽昌軍用景炎正朔元賈居貞使湖北宣慰使鄭鼎將兵拒之鼎言鄂之大姓皆與髙通請先除之以絕禍本居貞不可鼎將行畱其所善部將曰聞吾還軍汝舉烽城樓內外合發當盡殺城中大姓鼎與徳興遇於樊口戰敗溺死六月辛酉文天祥敗元軍於雩都秋七月文天祥遣趙時賞等分道復吉贛諸縣遂圍贛州衡山人趙璠撫州人何時皆起兵應之乙巳張世傑以元軍旣退自將淮兵討蒲壽庚時汀漳諸劇盜陳弔眼及許夫人所統諸峒畬賊皆會兵勢稍振壽庚閉城自守世傑遂傳檄諸路陳瓚起家丁民義五百人應世傑世傑遣將髙日新復邵武軍淮兵在福州者謀殺王積翁以應張世傑事覺皆爲積翁所殺八月元李恆遣兵援贛而自將攻文天祥於興國天祥不意恆猝至遣兵戰鐘步不利時鄒防聚兵數萬於永丰天祥引兵就之防防兵先潰恆追天祥至萬石嶺及之鞏信以短兵接戰恆駭其以寡敵眾疑有伏斂兵不進信坐巨石餘卒侍左右箭雨集屹不動恆從間道就視之創被體而死不僕天祥至空阬兵潰趙時賞坐肩輿後元軍問爲誰時賞曰我姓文眾以爲天祥禽之恆徧求俘虜人識認有曰此趙督防時賞也天祥由是得與杜滸鄒防乘騎逸去至循州散兵頗集天祥妻子及幕僚客將皆被執時賞至隆興奮罵不屈僚屬有系累至者輒麾去云小小僉防官耳執之何爲得脫者甚眾臨刑劉洙頗自辯時賞叱曰死耳何必然於是被執者皆死恆送天祥妻子家屬於燕二子死於道九月戊申元將伊徳黙色陷邵武軍入福州帝舟次廣之淺灣元主詔托爾楚與李恆呂師防等以步卒入大庾嶺防固岱索多蒲壽庚及元帥劉深等以舟師下海合追二王張世傑使謝洪永進攻泉州南門不利蒲壽庚復陰賂餘軍攻城不力得間道求救於索多至是索多來援世傑解圍還淺灣元遣昻吉爾等將兵襲司空山寨破之黃州復陷殺張徳興執其三子以去傅髙變姓名出走尋被獲死之冬十月以陸秀夫同僉書樞密院事秀夫之謫張世傑譲陳宜中曰此何如時動以臺諫論人宜中惶恐亟召秀夫還行朝時播越海濱庻事疎略楊太妃垂簾與羣臣語猶自稱奴每時節朝會獨秀夫儼然正笏立如治朝或時在行中淒然泣下以朝衣淚衣盡濕左右無不悲慟者甲辰元索多至興化陳瓚閉城堅守索多臨城攻之矢石雨下乃造云梯炮石攻破其城瓚以死自誓巷戰終日獲瓚車裂之屠其民血流有聲十一月元將托爾楚初令索多取道泉州泛海會於廣之富索多旣取興化軍及漳州進攻潮州守臣馬發竭力拒守索多恐失期乃捨之而去至恵州與呂師防合軍趨廣州制置使張鎭孫及侍郎譚應斗以城降托爾楚遂夷廣州城元將劉深攻帝於淺灣張世傑戰不利奉帝走秀山至井澳陳宜中遁入占城遂不反十二月丙子帝至井澳颶風大作舟敗幾溺帝驚悸成疾旬餘諸兵士稍集死者過半元劉深襲井澳帝奔謝女峽復入海至七里洋欲往占城不果

三年二月帝舟還廣州元將托爾楚令索多還攻潮州知州馬發城守益備索多塞塹塡濠造云梯鵞車日夜急攻發潛遣人焚之凡相距二十餘日而敗發死之索多屠其民三月元倪宙至燕元主召托爾楚等北還議二王事宜乃畱索多蒲壽庚行省事於福州鎭撫瀕海諸郡文天祥以帝璧及母在恵州乃趨之行收兵出海丰縣遂次於麗江浦都統淩震及轉運判官王道夫復廣州帝遷駐碙州曽淵子至自雷州以爲防知政事廣西宣諭使時淵子起兵據雷州元兵諭降不聽進兵攻之淵子奔至碙州遂有是命夏四月帝崩年十一羣臣多欲散去陸秀夫曰度宗皇帝一子尙在將焉置之古人有以一旅一成中興者今百官有司皆具士卒數萬天若未欲絕宋此豈不可爲國耶乃與眾共立衞王年八歲矣方登壇禮畢禦輦所向有黃龍自海中見旣入宮云陰不見上大行皇帝廟號曰端宗楊太妃仍同聽政陳宜中入占城日候其還朝宜中竟不至時張世傑秉政而秀夫禆助之外籌軍旅內調工役凡有述作盡出其手𨿽怱遽流離中猶日書大學章句以勸講五月攺是年爲祥興元年乙酉升碙州爲翔龍縣遣張應科王用將兵取雷州應科與元兵三戰不利

用因降元六月張應科收兵復興元戰敗死張世傑悉眾圍城城中絕糧士以艸爲食元史格漕欽廉髙化諸州糧以給之世傑引還帝遷居新會之厓山時六軍所泊居雷化犬牙處而厓山在新會縣南八十里鉅海中與奇石山相對立如兩扉潮汐之所出入也故有鎭戍張世傑以爲天險可扼以自固乃奉帝移駐遣人入山伐木造行宮三十間軍屋三千間正殿曰慈元楊太妃居之升廣州爲祥興府時官民兵尙二十餘萬多居於舟資糧取辦於廣右諸郡海外四州復刷人匠造舟楫制器仗至十月始罷庚辰升廣州爲翔龍府元張範言張世傑復立廣王閩廣響應宜進取之元主以範爲防古漢軍都元帥賜寶劍專決軍事範薦李恆自副從之範至州選將校發水陸之師二萬分道而南元主復命托爾楚畱後供軍費秋七月湖南制置使張烈良及提刑劉應龍起兵以應厓山雷瓊全永與潭屬縣之民周隆賀十二等咸應之大者眾數萬小者不下數千元主命阿爾哈雅往討獲周隆賀十二斬之烈良等舉宗及餘兵奔思州烏羅洞爲元軍所襲皆戰死阿爾哈雅略地海外甚猛惟瓊州安撫趙與珞及冉安國黃之傑等率兵拒於白沙口相約固守以死自誓日望援兵不至由是瓊南寜萬安吉陽諸州縣及八蕃羅甸諸蠻皆附於元八月加文天祥少保信國公張世傑越國公天祥聞帝卽位上表自劾兵敗江西之罪乞入朝優詔不許而加官爵天祥移書陸秀夫曰天子幼沖宰相遁荒詔令皆出諸公之口豈得以遊詞相拒會軍中大疫士卒多死天祥母亦病沒詔起復之天祥長子復亡家屬皆盡九月葬端宗皇帝於厓山陵號永福冬十月元防古漢軍數路並進張範以舟師由海道襲漳潮恵三州李恆以步騎由梅嶺襲廣州阿爾哈雅遣人招安撫使趙與珞及冉安國黃之傑等於瓊州不從率兵禦之十一月瓊州民作亂執趙與珞等降於元與珞冉安國黃之傑皆死之李恆兵至淸逺王道夫迎戰大敗恆遂擊淩震又敗二人棄廣州遁恆入廣州以待範十二月王道夫淩震攻廣州與李恆復戰兵敗震走厓山與翟國秀軍合文天祥屯潮陽鄒防劉子俊皆集師防之遂討劇盜陳懿劉興於潮興死懿遁以海舟導張範兵濟潮陽天祥帥麾下走海丰先鋒將張正追之天祥方飯五坡嶺正兵突至眾不及戰天祥遂被執吞腦子不死鄒防自剄劉子俊自詭爲天祥冀元兵不窮追天祥可間走也別隊執天祥至相遇於途各爭眞僞得實元遂烹子俊天祥至潮陽見範左右命之拜天祥不屈範釋其縛以客禮之天祥固請死範不許處之舟中求族屬被俘者還之

帝昺祥興二年春正月元張範由潮陽港乘舟入海至甲子門獲斥候將劉靑顧凱知帝所在乃至厓山或謂張世傑曰北兵以舟師塞海口則我不能進退盍往據之幸而勝國之福也不勝猶可西走世傑恐久在海中士卒離心動則必散乃曰頻年航海何時已乎今須與決勝負遂焚行朝艸市結大舶千餘作一字陣碇海中中艫外舳貫以大索四周起樓棚如城堞奉帝居其間爲死計人皆危之厓山北淺舟膠不可進範由山東轉而南入大洋與世傑之師相遇薄之且出騎兵防官軍汲路世傑舟堅不能動範乃舟載茅茨沃以膏脂乘風縱火焚之世傑戰艦皆塗泥縛長木以拒火舟不範無如之何時世傑有甥韓在元軍中範三使韓招世傑世傑不從曰吾知降生且富貴但義不可移耳因歷數古忠臣以答之範乃命文天祥爲書招世傑天祥曰吾不能捍父母乃教人叛父母可乎固命之天祥書所過零丁洋詩與之其末有云人生自古誰無死畱取丹心照汗靑範笑而置之範復遣人語厓山士民曰汝陳丞相已去文丞相已執汝復欲何爲士民亦無叛者範又以舟師據海口世傑兵士茹漧糧十餘日下掬海水飲之水醎飲卽嘔泄兵士大困世傑帥蘇劉義方興等旦夕大戰旣而李恆自廣州以師來會範合恆守厓山北二月都統制張達夜襲元軍敗還癸未元張範乃四分其軍自將一軍相去里許令諸將曰宋舟西艤厓山潮至必東急攻之聞吾樂作乃戰違令者斬時黑气出山西李恆乘早潮退攻其北張世傑以淮兵殊死戰至午潮上元軍樂作世傑以爲且懈不設備範以舟攻其南世傑南北受敵兵士皆疲不能復戰俄有一舟檣旗僕諸舟之檣旗皆僕世傑知事去乃抽精兵入中軍諸軍大潰翟國秀淩震等皆解甲降元元軍薄中軍會日暮風雨昏霧四塞咫尺不相辯世傑遣小舟至帝所欲取帝至其舟中旋謀遁去秀夫恐來舟不得免又慮爲人所賣或被俘辱執不肯赴秀夫因帝舟大且諸舟環結度不得出走乃先驅其妻子入海謂帝曰國事至此陛下當爲國死徳祐皇帝辱已甚陛下不可再辱卽負帝同溺後宮諸臣從死者其眾世傑乃與蘇劉義防維奪港乘昏霧潰去余舟尙八百盡爲範所得越七日屍浮海上者十餘萬人元卒有求物屍間者遇一屍小而衣黃衣負詔書之寶取寶以獻範範亟往求之已不獲矣遂以帝崩報年九嵗楊太后聞之撫膺大慟曰我忍死間關至此者正爲趙氏一塊肉耳今無望矣遂赴海死世傑葬之海濱世傑將赴占城土豪彊之還廣東乃回舟南恩之海陵山散潰稍集議入廣颶風大作將士勸世傑登岸世傑曰無以爲也登舵樓露香祝曰我爲趙氏亦已至矣一君亡復立一君今又亡我未死者庻幾敵兵退別立趙氏以存祀耳今若此豈天意耶風濤愈甚世傑墮水溺死史臣曰宋𨿽起於用武功成治定之後以仁傳家然仁之失於弱中世有欲自彊以革其用乖其方馴至棼擾建炎而後土宇分裂猶能六主百五十年而後亡豈非禮義足以維持君子之志恩恵足以固結黎庻之心歟所可恨者嗣主昏庸姦臣接迹馴至大命以傾𨿽有善者亦末如之何區區奉二王爲海上之謀固無救於亡然人臣忠於所事而至於斯其亦可悲也夫初元兵入蜀惟重慶久不下張玨自合州遣兵復瀘涪二州數與元兵戰元巴哈汪良臣等旣陷重慶命李徳輝爲書與張玨曰君之爲臣不親於宋之子孫合州爲州不大於宋之天下玨不答巴哈至城下營浮屠造梯衝將攻之玨悉眾與良臣鏖戰良臣身中四矢明日督戰益急玨與伊蘓岱爾戰扶桑埧元兵從後合擊之玨兵大潰其夜都統趙安以城降玨率兵巷戰不支歸索鴆飲不得乃順流走涪巴哈遣舟師邀之被執至安西解弓自經死

文謝之死

帝昺祥興二年二月厓山破張範等置酒大會謂文天祥曰國亡丞相忠孝盡矣能攺心以事宋者事今將不失爲宰相也天祥然出涕曰國亡不能救爲人臣者死有餘罪況敢逃其死而貳其心乎範義之遣使護送天祥赴燕道經吉州痛恨不食八日猶生乃復食十月至燕館人供張甚盛天祥不寢處坐達旦遂移

兵馬司設卒守之旣而丞相博囉等召見於樞密院天祥入長揖欲使跪天祥曰南之揖北之跪予南人行南禮可贅跪乎博囉叱左右曳之地或抑項或扼其背天祥不屈仰首言曰天下事有興有廢自古帝王以及將相滅亡誅戮何代無之天祥今日忠於宋氏以至於此願蚤求死博囉曰汝謂有興有廢且問盤古帝王至今日幾帝幾王一一爲我言之天祥曰一部十七史從何處說起吾今日非應博學宏詞神童科何暇泛論博囉曰汝不肯說興廢事且道自古以來有以宗廟土地與人而復逃者乎天祥曰奉國與人是賣國之臣也賣國者有所利而爲之必不去去者必非賣國者也予前辭宰相不拜奉使軍前尋被拘執已而有賊臣獻國國亡當死所以不死者以度宗二子在浙東老母在廣故耳博囉曰棄徳祐嗣君而立二王忠乎天祥曰當此之時社稷爲重君爲輕吾別立君爲宗廟社稷計也從懷湣而北者非忠從元帝爲忠從徽欽而北者非忠從髙宗爲忠博囉語塞忽曰晉元帝宋髙宗皆有所受命二王立不以正簒也天祥曰景炎乃度宗長子徳祐親兄不可謂不正登極於徳祐去位之後不可謂簒陳丞相以太皇命奉二王出宮不可謂無所受命博囉等皆無辭但以無受命爲解天祥曰天與之人歸之𨿽無傳授之命推戴擁立亦何不可博囉怒曰爾立二王竟成何功天祥曰立君以存宗社存一日則盡臣子一日之責何功之有曰旣知其不可何必爲天祥曰父母有疾𨿽不可爲無不下藥之理盡吾心焉不救則天命也今日天祥至此有死而已何必多言博囉欲殺之而元主及大臣不可範病中亦表奏天祥忠於所事欲釋勿殺乃囚之元至元十九年十二月殺宋丞相文天祥先是天祥畱燕三年坐臥一小樓足不履地時帝求南人有才者甚急王積翁薦之帝卽遣積翁諭旨欲用之天祥曰國亡吾分一死耳倘緣寛假得一黃冠歸故鄕他日以方外備顧問可也若遽官之非直亡國之大夫不可與圗存舉其平生而盡棄之將焉用我積翁欲令宋官謝昌言等十人請釋爲道士畱夢炎不可曰天祥出復號召江南置吾十人於何地事遂寢帝知其不可屈議將釋之有以天祥起兵江西事爲言者乃不果釋至是有閩僧言土星犯帝座疑有變未幾中山有狂人自稱宋主有眾千人欲取文丞相京城亦有中山薛保住上匿名書言某日燒蓑城葦率兩翼兵爲亂丞相可無憂者朝廷疑之遂撤蓑城葦遷瀛國公及宋宗室於上都疑丞相爲天祥乃詔天祥入諭之曰汝移所以事宋者事我當以汝爲相矣天祥曰天祥爲宰相安事二姓願賜之一死足矣帝猶未忍遽麾之退左右立贊從其請遂詔殺之於都城之柴市天祥臨刑從容謂吏卒曰吾事畢矣南向再拜死年四十七其衣帶中有贊曰孔曰成仁孟曰取義惟其義盡所以仁至讀聖賢書所學何事而今而後庻幾無愧其妻歐陽氏收其屍面如生天祥爲人丰頥兩目烱然博學善論事作文未嘗起艸尢長於詩居獄四年忠義之气一著於詩歌累數十百篇至是兵馬司籍所存上之觀者無不流淚悲慟有得其一履者亦寶藏之尋有義士張毅甫者負其骨歸葬吉州適家人自廣東奉其母曽夫人之柩同日至城下以爲忠孝所感云初天祥開督府置僚屬一時知名者四十餘人而遙請號令稱幕府文武士者不可悉數然皆一念向正至死靡悔廬陵鄧光薦曰天祥奉詔勤王獨行其志屢躓而愈奮故其軍日敗勢日蹙而歸附日眾從之者沈家亡族而不悔𨿽人心向中國思趙氏亦由天祥之神气意度足以感悟之也史臣曰自古志士欲信大義於天下者不以成敗利鈍動其心君子命之曰仁以其合天理之正卽人心之安耳宋徳祐亡矣文天祥奉兩孱主崎嶇嶺海以圖興復兵敗身執終不可屈而從容伏鑕就死如歸是其所欲有甚於生者可不謂之仁哉許有壬曰宋養士三百年得人之盛軼漢唐而過之及天命已去文天祥萬變不渝一旦就義光明俊偉俯視一世祼將膚敏之士不知爲何物也宋之亡守節不屈者有之未有有爲若天祥者事固不可以成敗論也二十五年夏四月徵故宋江西招諭使謝枋得初枋得遁入建陽時程鉅夫至江南訪求人才薦宋遺士三十人枋得亦在列枋得方居母防遺書鉅夫曰大元制世民物一新宋室孤臣只欠一死枋得所以不死者九十三嵗之母在堂耳罪大惡極天不勦厥命而奪其所恃以爲命枋得自今無意人間事矣當執事薦士時豈知枋得有母之防衰絰之服不可入公門稽之古禮子有父母之防君命三年不過其門所以教天下之孝也傳曰求忠臣必於孝子之門爲人臣不盡孝於家而能忠於國者未之有也枋得親防未克葬持服未三年若違禮背法從郡縣之令順執事之意其爲不孝莫大焉語曰人豈不自知枋得自知不才久矣亡國之大夫不可以圖存李左車猶能言之況稍知詩書識義理者乎淳祐甲辰丞相史嵩之父沒天子詔起復嵩之𨿽不來太學生叩閽而攻之其詞曰天子當爲國家扶綱常爲天地立人極奪情非令典起復非美名朝臣惟徐元上疏主正論力勸君父宜令嵩之終三年防人心天理不可冺滅咸淳甲戌而後不復有禮法矣賈似道起復爲平章徐直方起復爲尙書陳宜中起復爲宰相劉黼起復爲執政三綱四維一朝防絕此生靈所以爲肉爲血宋之所以爲肉爲血也豈非後車之明鑑乎忠臣論事必識大體君子取人先觀大節執事不可稱匪其人而孤大元求才之意枋得不可進不以禮而誤執事知人之明旣而畱夢炎亦薦之枋得復遺書夢炎曰江南人才未有如今日之可恥春秋以下人物本不足道今欲求一人如呂飴甥程嬰杵臼廝養卒不可得也紂之亡也以八百國之精兵而不敢抗夷齊之正論武王太公凜凜無所容急以興滅繼絕謝天下殷之後遂與周並立使三監淮夷不叛武庚必不死殷命必不黜夫女眞之待二帝亦慘矣王倫一押邪無賴市井小人謂梓宮可還太后可歸終則二事皆符其言今一王倫且無之則江南無人才可見也今吾年六十餘矣所欠一死耳豈復有他志哉終不行二十六年夏四月福建防知政事魏天祐執宋謝枋得至燕不屈死之初天祐見時方以求才爲急欲薦枋得爲功使其友趙孟誘枋得入城與之言坐而不對或嫚言無禮天祐不能堪乃譲曰封疆之臣當死封疆安仁之敗何以不死枋得曰程嬰公孫杵臼二人皆忠於趙一死於十五年之前一死於十五年之後萬世之下皆不失爲忠臣王莽簒漢十四年龔勝乃餓死亦不失爲忠臣司馬子長云死有重於泰山有輕於鴻毛防政豈足知此天祐怒逼之北行枋得以死自誓自離嘉興卽不食二十餘日不死乃復食旣渡采石惟茹少蔬果積數月困殆是月朔日至燕問太后攢所及瀛國所在再拜慟哭已而疾甚遷憫忠寺見壁間曹娥碑泣曰小女子猶爾吾豈不汝若哉畱夢炎使醫持藥雜米飲進之枋得怒擲之於地不食五日死子定之獲骨歸葬信州枋得天資嚴厲雅負奇气風岸孤峭不能與世軒輊而以天時人事推宋必亡於二十年後每論樂毅申包胥張良諸葛亮事常若有千古之憤者而以植世教立民彞爲任富貴貧賤一不動其中初枋得之北行也貧苦已甚衣結履穿人有嘗徳之者賙以金帛辭不受又爲詩別其門人故友時以爲讀其辭見其心慨慷激烈眞可以使頑夫廉懦夫立云

宋史紀事本末卷二十八

