

欽定四庫全書

史部三

綏寇紀略

紀事本末類

提要

【臣】等謹案綏寇紀略十二卷

國朝吳偉業撰偉業字駿公號梅村太倉人明崇禎辛未以第三人及第入

國朝官至國子監祭酒是編專紀崇禎時流寇迄於明亡分爲十二篇曰澠池渡曰車箱困曰眞寧恨曰朱陽潰曰黒水擒曰谷城變曰開縣敗曰汴渠墊曰通城擊曰鹽亭誅曰九江哀曰虞淵沈每篇後加以論斷其虞淵沈一篇皆記明末災異與篇名不相應考朱彞尊曝書亭集有此書跋云梅村以順治壬辰捨館嘉興之萬壽宮輯綏寇紀略久之其鄕人發雕是編僅十二卷而止虞淵沈中下二卷未付棗木傳刻明史開局求天下野史盡上史館於是先生足本出予抄入百六叢書歸田之後爲友人借失云云意者明末降闖勸進諸臣子孫尙存故當時諱而不出歟此本爲康熈甲寅鄒式金所刻在未開史局之前故亦無虞淵沈中下二卷而彞尊所輯百六叢書爲人借失者𨿽稱後十八年從吳興書賈購得今亦不可復見此二卷遂佚之矣彞尊又稱其書以三字標題仿蘇鶚杜陽雜編何光逺鑑戒錄之例考文章全以三字標題始於繆襲魏鐃歌詞鶚光逺遂沿以著書偉業敍述時事乃用此例頗不免小說纖仄之體其回防楊嗣昌左良玉亦涉恩怨之私未爲公論然記事尙頗詳悉尊所謂聞之於朝𨿽不及見者之確切而終勝艸野傳聞可資國史之采輯亦公論也乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

綏冦紀略卷一

國子監祭酒吳偉業撰

澠池渡

崇禎元年戊辰三月二十日昧爽前全秦天赤如血五六七月西安有孽火入人家色靑光熒熒然廣輪盈尺者數十旋於地若鬭不濫炎民磔雞犬禳之乃去自四月至七月不雨八月恆雨霜殺稼冬大雨雪木冰嵗大饑秦以延綏寧夏甘肅爲三邊延綏據河爲塞斥衍千二百里築三十六堡分險列戍沙磧不生五穀富民計口仰食縣官承平忨愒算崇禎攺元上距萬曆四十七年延餉缺額者至一百三十八萬天啟中秦撫喬應甲延撫朱童蒙皆奄黨也應甲貪婪抂易法紀潰弛四封之內攻亭長殺長吏而莫禁【嘗有道臣袁養和被刼請捕應甲反脇取養和千金中書張賀昌被刼執巡捕典史王允徳索賂二百金以是被盜之家莫敢控告】童蒙朘削軍廩助三殿大工兵民側目始禍實自兩人秦地所出新餉均輸間架三者專以備他急數日增吏因緣爲姦羨余輒倍西安鎭兵數萬率買閒占役以空名隸尺籍【兵科劉懋疏秦兵屬邊操者賣於邊官嵗納班價屬參都者賣於參都月納班錢操兵三千占於各衙門司道宗室鄕紳以供役使】民不堪復無所憚以此糾合邊人爲賊十一月白水男子王二反【王二刼宜君縣獄拒捕逃入苜蓿溝賊巢穴十一月內通白水衙役楊發蒲城王髙等爲亂】掠蒲城之孝童韓城之淄川鎭王左掛【原名王之爵有苗美飛山虎大紅狼等同起】起於宜川【地名龍耳嘴】十二月三邊總督武之望奏固原兵變【元年十二月二十四日兵刼固原州庫】總兵錢中選無軍紀得免論巡按禦史吳煥糾巡撫胡廷宴瞶眊不視事與延撫嶽和聲以邊兵饑民互相推匿所奏報俱不實致成大患兵部尙書王洽請覈其事以聞刑給事薛國觀奏言淳化綏徳等處流賊千百爲羣由喬應甲縱盜釀禍得防報聞二年己巳正月鄖陽撫治梁應澤奏陜西賊王大梁【一名大梁王】三千人入略陽偪漢中【十月二十六日漢南賊大梁王從成縣兩當逼近略陽漢中官兵追至寧羌州逸去後復趨略陽官兵戰敗鄖撫告急】商洛道劉應遇討白水賊王二斬之【餘黨竄入黃龍山苜蓿溝】固原逃兵掠涇陽富平執遊擊李英二月總督武之望病死胡廷宴閒住以陜西左布政劉廣生爲秦撫右副都禦史楊鶴總督三邊嶽和聲罷【吳煥疏盜自戊辰七月王二作難己巳盜首韓世盤韓世友胡之槐吳養臣皆邊兵故和聲亦罷】以河南左布政張夢鯨爲延撫吳自勉爲延綏總兵四月階州叛兵周大旺等作亂副將賀虎臣捕得伏誅督糧道參議洪承疇率鄕勇圍左掛於云陽防成擒暮大雷雨作遁去【三月廿一日賊自眞寧逼三水逰擊髙從龍卻之賊入馬蘭山四月九日復犯耀州承疇令官兵鄕勇萬餘人分十二營圍賊於云陽防獲之乘夜雷雨潰圍走淳化入神道嶺追斬二百餘級】劉應遇追漢南賊於大石川所將卒斬王大梁於陣圍其餘黨於伏羌之五丁峽將盡殲之寧羌知州陳元瓚失防賊遁去【劉應遇提毛兵入漢合川將吳國輔兵擊賊於略陽十戰皆捷賊屯垣口有守備王元極陷陣馬蹶被殺猶手握賊級不置賊退漢陰應遇令都司解文英同蜀將吳國輔李標奇追至大石川斬五百級把總李旺得賊首王大梁余解散】十一月京師戒嚴延綏總兵吳自勉入援侵行糧軍中道逃歸爲亂延撫張夢鯨憤恚死【自勉沿途逗𨖻賄放精兵變賣營馬夢鯨憤郁以死瀕死移書楊鶴糾參鶴不以上聞】山西巡撫耿如杞亦率兵入衞叛逃爲賊【耿所綂皆沿邊勁卒巳至都下矣兵部調守通明日又調守昌又明日又調守良鄕功令兵到日不準開糧次日列營汛地乃給之西兵連調三日三日不得糧旣餒且怒遂沿山東一帶刼掠耿以不戢軍士逮問耿旣逮五千人哄然盡散潰歸山西而晉中流賊起矣】以洪承疇爲延綏巡撫兵部尙書王洽有罪下獄左侍郎申用懋晉尙書三年庚午正月申用懋自劾免以薊督梁廷棟爲兵部尙書吳自勉罷以臨洮總兵王承恩爲延綏總兵【其攺用王承恩以兵將不安剝軍士未上聞也後李應期閱邊據所聞參劾帝怒甚提問自勉於四年九月病故】薊督張鳳翼畱承恩春防甘肅總兵楊嘉謨入援踐更率其兵駐東協時錢中選亦入援行秦督撫以三邊四鎭止寧夏總兵賀虎臣一人非所以辦冦請用故總兵杜文煥攝承恩鎭西將事兼督延綏固原兵三千便宜勦撫報可王子順苗美勾逃兵掠綏徳圍韓城復犯淸澗總督楊鶴巡撫劉廣生擊卻之斬級三千降其眾三百人總兵杜文煥又敗之於安定先是萬曆時朝廷念西軍勞苦預給三月糧以爲常崇禎己巳秦大旱粟踴貴軍餉告匱延撫楊鶴甘撫梅之煥分道勤王是年復以稽餉而嘩其潰卒畏捕誅亡命山谷間倡饑民爲亂時東事急朝議核兵餉各邊鎭咸釐汰裁額至數十萬乘障兵咸噪而下而兵科給事劉懋疏請裁定驛站嵗可節金錢數十萬帝喜著爲令有濫予者罪勿赦懋意謂蘇民力也而河北遊民借食驛糈至是遂無所得食益無賴潰兵乘之而全陜無寧宇矣【先是懋有補足兩年缺餉與賑金十萬之請事旣不行再疏以陜西衞兵冒濫虛弱求按冊淸汰操練並秦有司重火耗多贖鍰宜拏問其尢以謝關中之人亂將自定其論最剴切惟舉全秦公費存畱巡方賍罰驛站節裁銀兩充勦撫之用頗有近於捜括然因號呼帑金弗應而疆事日益亟豈得已哉而京師向有劉給事裁省驛遞驅民爲盜之謠不知何故愚謂必出於士大夫輶軒之口所以流傳至今夫鄜延絕塞無與流傳關隴饑民寧關輿隸若早從其請不啻曲突徙薪是不可以不辧然考之禦史姜思睿疏云各遞貧民千百爲羣任輦輿以續命者饑餓待死散而爲盜聞懋易簀時亦深悔爲此言後死京邸棺至山東莫有爲輦負者各處饑民甚至呼其名而詛咒之圖其形而叢射之是又非無見云然姑兩存之】二月杜文煥檄諭米脂淸澗諸賊王左掛以其黨二百人降熒惑入東井退舍復嬴居數月又入鬼宿犯積屍气延安知府張輦都司艾穆蹙賊於延川賊王子順張述聖姬三兒等俱乞降王嘉引掠延安慶陽城堡多陷楊鶴主撫不以聞【鶴與劉廣生出示崇禎三年三四等月有賊首黃虎小紅狼一丈靑龍得水混江龍掠地虎孟良等俱給免死牌安置延綏河曲其淫掠如故民罹荼毒有司莫敢禦冦患成於此矣】四月賊從神木渡河入晉五月楊鶴移鎭耀州賊攻破金鎖關殺都司王廉調楡林道張福臻提兵討之六月禦史李應期巡按陜西疏請招撫許之職方郎李繼貞兵科給事劉懋先後請以十萬金賑延綏不報賊王嘉引破黃甫川淸水木瓜三堡孤山副將李釗被殺尋破府谷據其城又破孤山【先是釗欲圖賊而左右皆賊黨釗出巡至淸水營遂遇害賊在府谷不過數百官兵大集可以盡殲而輕用招安不渝旬日復號召成旅東陷山西河曲】劉廣生稱病以陜西左布政王順行爲陜撫以曹文詔爲孤山副將七月李應期奏慶陽守備李極敗績於鄜州之雷公嶺【巡檢陳其佐被殺守備白邦政重創失戰馬四十三匹】王順行請三年裁扣驛站銀三萬兩充養兵費下戶部尙書畢自嚴酌議以聞【楊鶴疏云帝允舊撫臣王順行之請準發裁扣站銀三萬金而布政呂遜又以抵補借動司庫之數是於順行去後從其請而終於不行也】八月府谷賊王嘉引以其眾奔黃甫川王順行解任以太僕寺少卿練國事爲秦撫九月洪承疇杜文煥攻黃甫川賊破走之降賊王左掛謀叛洪承疇李應期定計誅之錢中選罷以楊麒爲固原總兵率其兵駐西協兵部尙書梁廷棟請勅秦督撫逮治二三貪殘有司盡補三邊兩年缺餉而用杜文煥爲大將秦晉諸將兵皆屬焉【兩省選精銳萬人屬之沿河營衞聽節制各撫按道親歷行間監督陜西畱站銀三萬兩山西畱二萬兩兩省撫按再各借二萬五千兩以資軍費】秦洊饑至是大祲山西以防河閉糶斗米六錢米脂淸澗延長綏徳之民流亡捐瘠米脂人從賊者十之七邑幾空【吳甡疏請通晉中糴販有防在西安接濟其實西安逺而晉近而淸澗綏徳葭州與晉之臨縣興縣永寧州皆有渡口商民從來互相貿易今晉中設兵防盜因以遏糴楡林天下雄鎭多宿將勁兵若扼其吭絕之大可憂也】膚施人張獻忠據十八寨十月賊王嘉引再陷淸水木等堡已又陷府谷殺

遊擊李顯宗尋兵至走山西十一月賊李老柴攻合水十二月延綏叛兵神一元陷新安陷寧塞殺參將陳三槐四年辛未正月帝特發帑金十萬兩命禦史吳甡往賑延安饑民務令賑卹以實宣布朝廷殲渠散脇徳意卽用甡代李應期察行間功罪洪承疇請撤王承恩還鎭許之帝召對各省監司諭陜西參政劉應遇曰冦亦吾赤子也宜招撫不可純勦二月神一元陷保安一元死弟一魁領其眾陷合水圍慶陽【禦史李應期報保安捷言斬賊二百四十級內有神一元首級及弟立賊不利棄城走二月十四日圍慶陽推官馬一荀知縣李含朴設守二十九日陷合水杜文煥張應昌來救慶陽圍解】平涼固原囉爲亂太白晝見熒惑再入魁宿犯積屍气楊鶴移鎭寧州受神一魁降鶴責數其十罪一魁伏謝【鶴奏言三月初三日定邊副將張應昌解慶陽圍初五日賊遣劉金劉鴻儒求撫初九日賊遣孫繼業茹成名等六十餘人投降送出合水縣知縣蔣應昌及保安縣印信練國事又報楡林道張福臻撫過拓光齡等數百人又金翅鵬過天星等八十餘人關內道翟師雄撫過田近庵等六百人雒川知縣劉三顧解散獨頭虎等數千人慶陽地方撫過劉道海白栁溪等數千人而防燈子當大敗後降於淸澗時鶴設禦座於城樓上賊跪拜呼萬嵗因宣聖諭令賊設誓或歸伍或歸農自此羣盜視總督如兒戲矣】練國事移鎭鄜州率副將張全昌等屢勝賊於中部於郃陽於芝川韓城斬六百餘級【國事上疏極言當一以大勦爲主必使大夥彊壯者盡誅而後別夥受撫者可服人是其言】賊不沾泥攻圍米脂總兵王承恩張應昌率兵援之賊敗遁尋降【不沾泥手殺雙翅虎縛紫金龍以自贖】賊滿天星降於楊鶴尋叛去洪承疇命守備賀人龍勞降人酒降人入謝伏兵斬三百二十人五月王承恩擊宜川賊敗之闖王虎金翅鵬降【金翅鵬卽王子順之侄王成功】餘賊走宜君曹變蛟擊敗寧塞遺賊於唐毛山【四戰皆捷斬一千四百餘級】兵部尙書梁廷棟革職吳甡至延安以西安推官史可法行賑救如詔書從事人便之秦三年旱至是始雨六月孤山副將曹文詔追斬王嘉引於山西之陽城兵部議撤西兵還秦以固原兵新至請先命楊嘉謨歸甘肅而畱楊麒俟徐遣乃報可七月防燈子率六千餘眾東渡山西賊李老柴獨行狼陷中部時有受撫賊田近庵者以六百人守馬攔山應之署事同知鄭師奉楊鶴檄委任招撫賊至不成備以喪其邑練國事王承恩率兵先後攻圍困之賊上天龍馬老虎獨行狼復掠鄜州楊鶴王承恩擊走之上天龍等以二千人降【給事曹履泰孟國祥各奏撫賊欺飾之禦史吳甡亦言招安之獘載在史冊今宜以先勦後撫爲定防如果投戈棄甲抱旗乞降則勦之中亦自寓撫之意而實以勦堅撫如或狡詐復逞聚掠不散則撫之時亦自有勦之用而不因撫廢勦人防其言】八月賀虎臣擊斬慶陽賊劉六以曹文詔爲臨洮總兵九月曹文詔殲防燈子於晉中班師神一魁竊寧塞以叛賊郝臨庵掠同官耀州宜君

等處賊上天猴掠宜雒【時合獨頭虎滿天星一丈靑等五部恣掠宜雒副將趙大駐韓城去賊營二十里不救土人彊之出報斬五十級驗之則皆婦女首也給事魏呈潤劾大革職】十月楊鶴革職逮訊練國事戴罪自贖楡林道張福臻同總兵曹文詔下中部馘李老柴送京師賊上天猴詐入宜川尋降十一月延撫洪承疇總督三邊張福臻爲延綏巡撫賊譚雄陷安塞【安塞知縣柴國弼固守後以積勞死遂陷○譚雄同髙自知等以十一月初七日通奸民入安塞城次日卽出執生員郭汝盤以求撫閏十一月初九日復據安塞】閏十一月降賊夜襲甘泉河西道張允登遇害混天猴等反除上天猴於鄜州督師急擊安塞譚雄懼出降斬之【承疇方圖寧塞計若株守賊將生心乃命曹文詔戴君恩等合圍而潛師夜趨安塞於十三日暮抵城下合王承恩李卑之兵四面急擊至二十五日早百道並登克其城共斬五百三十餘級擒六十餘人俘獲衣甲器械無算安塞賊平又有降賊黨雄王得貴拓亨髙淩志等糾賊千餘眾攻綏徳州掠義合驛總兵王承恩同千總吳國偉守備賀人龍等追勦斬二百餘級指揮鄧得威以福臻令誘賊黨黨雄王得貴拓亨髙淩志等七人斬之】賊不沾泥陷安定十二月洪承疇奏撫過延安吳家山黨家坪薛家崖大賊一十八寨賊首張獻忠羅汝才等一千九百餘名又分遣總兵曹文詔等同遊擊左光先崔宗引李國奇等五路勦宜綏淸米四縣之賊於懷寧川黑泉峪綿湖峪封家溝大戰敗之追至祁家髙梁醜山掃地王授首帝以秦餉戶兵二部不覆奏召對切責兵部尙書熊明遇請措餉二十萬從之延撫同靖邊道戴君恩副將張應昌【應昌系靖邊副將】都司馬科等定寧塞神一魁誅死五年壬申正月帝用巡按禦史吳甡言免延安慶陽新餉督師請畱西鳳餉銀二十萬以勦賊勸農報可楊鶴論戍混天猴陷宜君【三月初三日賊僞爲米商進宜君縣知縣李迪康把總馬麟田恭魏安等俱逃】二月陷鄜州僉事郭應響死之故總兵杜文煥以吳甡勘三年殺良冒功有實狀下獄三月臨洮總兵曹文詔甘肅總兵楊嘉謨大破賊於西濠西濠潰賊破華亭文詔嘉謨追至落水城賊紅軍友爲其黨所殺四月督師合秦撫延撫追賊不沾泥於西川守備孫守法擒之七月馬科所將卒斬混天猴於延水關賊可天飛圍合水曹文詔楊嘉謨於銅川橋大戰越日文詔嘉謨偕固原總兵楊騏再戰於虎兕凹大破賊八月督師平賊鐵角城獨行狼可天飛伏誅餘賊伏大方山小方山於蒲河肆掠諸將遮絕要害曹文詔提兵一千五百人追殺於隴州平鳳界殲賊務盡張全昌馬科以千人自環縣應之時張福臻以撫賊故致王承恩之兵嘩索餉解任去以陜西右布政陳奇瑜爲延撫奇瑜亦能殺賊而右參政葉廷桂淸軍道王振奇靖邊道戴君恩監軍道樊一蘅四人俱有功六年癸酉六月巡按禦史範復粹上幕府軍功斬級三萬六千六百有奇曹文詔功第一楊嘉謨次之【嘉謨西涼世職初以隨閣部孫承宗當關已推副將積功陞甘肅總兵繼因援薊駐防於甘肅討賊賊平及歸秦僅用虛銜議敍補薊門總兵】王承恩楊騏又次之諸將亦多可紀云

當秦冦發難延綏以北爲逃兵爲邊盜延綏以南爲土冦爲饑民邊盜則神木之王嘉引靖邊之神一元爲魁而支蔓於綏徳之不沾泥慶陽之可天飛延安之郝臨庵鎭原之紅軍友也土冦則西川之王左掛苗美淸澗之防燈子爲魁而支蔓於中部之李老柴延州之混天猴保安之獨行狼也王嘉引以三年六月四日攻陷黃甫川淸水木三堡次日陷府谷縣據其城屢戰堅守詭約降縋而趨黃甫川圖大逞延撫洪承疇總兵杜文煥從孤山進勦斬首四百級晉兵亦得三百級賊窮送出縣印退保大小寬坪等寨十月二十日嘉引再陷淸水已又陷府谷兵至走之晉晉總兵王國梁師大遂失河曲賊堞而守焉四年四月十八日裨將曹變蛟艾萬年【艾萬年時爲神木參將又有都司馬科杜大捷王世號】曹文耀參謀袁廓守等從曹文詔收河曲斬首一千六百級獲軍資鎧仗數千計【獲王嘉引銀印一王維嶽銀印一】嘉引奪門走六月初一日得之陽城城下晉地也皆秦將士力云神一元以三年十二月一日破新安十三日破寧塞尋破栁樹澗二十五日攻靖邊三日夜副將李若梓固守微救兵至幾陷四年二月破保安副將張應昌左光先與戰大敗之神一元死【禦史李應期報保安之戰斬賊二百四十級內有一元首級】眾推其弟一魁戰不利棄城走二月十四日圍慶陽推官馬一荀知縣李含朴設守二十九日陷合水杜文煥張應昌來救慶陽圍解【二月初二日賊破饒陽堡遂長驅慶陽城外紮三大營張應昌力戰奪炮六位圍始解】總督楊鶴移鎭寧州致一魁之壻於營中同臥起爲其部彊欲以陷諸賊一魁至數以十罪【一破寧寨二殺將官陳三槐三破新安堡四搶栁樹澗五圍靖邊六破保安七勾西人入圍慶陽九破合水十殺戮良民淫污婦女】已服卽宣詔赦予以官處之寧塞眾四千有奇使參將吳器護焉憂其屬茹成名難制從一魁謀而去之一魁陰許諾眾莫知成名死【成名挾賞未遂拳毆中軍範禮一魁執而杖之七月中一魁遣心腹劉金見楊鶴於三原鶴授意於金許以殺成名有賞九月十二日鶴在耀州一魁遣金同成名至鶴喜曰劉金至事濟矣】張孟金黃友才皆猜懼九月十八日挾一魁以叛吳器他往執其下範禮尹鴻基等延撫張福臻率張應昌馬科之兵攻之斬一千七百一十八級友才見事急紿一魁圖之以爲功尋自疑乃竄五年正月友才就縛王左掛同苗登云苗登霧苗美起兵蹂躪綏徳傷人挾參將石在廓擁眾南下三年正月十一日犯韓城【掠韓城之龍門渡守將失利糧道洪承疇同撫院中軍李滿倉屯都司艾穆千總黃邑宰擊破之賊走淸澗】十七日犯郃陽據靑澗之華嚴寺奔懷寧河二月杜文煥悉固原官軍陣而進左掛降【賊首張述聖姬三兒乞降於河西道蔣士忠士忠遣故降人李光煃入營招諭左掛乃降】苗美以八百人逸文煥追至鐵葉塞單騎入其營美叔登雲登霧降美再以百人遁遣都司王仲學迹之曰不得美無還也及之於賀家灣賊左右斬美首以獻【並殺飛山虎大紅狼等副將李卑屯司艾穆等兵大集賊黨黃虎復乞降於守備白邦政】八月左掛以賊白汝學攻綏徳州謀內應爲參將卜應第所覺不果九月按臣李應期與承疇文煥定計命遊擊左光先守備白邦政就綏徳誅之邦政卽按臣帳下剄王左掛苗登云等五十七人餘黨在他境皆斃防燈子【卽趙四兒名勝】初起於淸澗之解家溝花牙寺逞於延南奔突韓城宜雒往來秦晉沿河州縣多苦之秦撫練國事以四年三月二十日於中部【在中部國事率張全昌趙大夾攻斬六百餘級】四月初二日於郃陽初七日於韓城【賊掠韓城郃陽復窺芝川鎭靈州參將張全昌以五百人戰三日共斬三百餘級】十一日於栁村十二日於上峪口乘勝累尅斬級七百有奇賊以七月二十二日夜半渡河入晉督師延撫及曹文詔艾萬年追之八月初三日大敗之於桑落鎭又敗之於花地窊霧露山賊退屯石樓縣之烏龍寺康家山與綏淸隔河二十里綏徳知州周士奇守備孫守法伏兵於含峪以降丁賀思賢爲導九月十八日夜守法渡河襲之防燈子出不意裸身提刀欲戰思賢識其聲直前砍之乃斃都司王世虎守備姚進忠前於霧露山陣歿語有之涓涓不絕乃成江河當賊初起匹夫瓦合倔彊山谷間其偏袒大呼首事作難者不過嘉引左掛輩三數人耳而皆已撲滅中外大臣以爲苟得始事者之首天下無事矣縱有餘孽州縣當就捕豈知後起之盛蔓不可圖哉李老柴獨行狼之攻中部也有受撫賊田近庵者以六百人守馬欄山應之署事同知鄭師楊鶴委以招撫賊至不成備以喪其邑練國事王承恩先後攻圍五月賊突不得出慶陽賊郝臨庵劉道江來援防文詔殺防燈子凱以歸於秦與張福臻合兵殄賊福臻先誘李老柴生致之【福臻遣都司王雄誘李老柴一條龍出羈畱之】一鼔而下中部傳老柴磔都市【中部逃賊見李老柴一條龍被執奔摩雲谷副將張業遊擊李明輔遇賊戰沒】不沾泥【原名張存孟】初從魚河川出不意襲安定城其後爲王承恩所詟偕羣丑云交月等送款【不沾泥手刃雙翅虎傳獻紫金龍投誠】尋相繼叛【滿天星雲交月混天王黃龍眼等數萬四年四月結三營於宜川城外五月初二日王承恩勦之賊奔蟒頭山官軍復有斬獲賊首闖山虎陳龍不沾泥等乞降餘賊又遁宜君掠同官尋艸上飛乞降五月二十七日滿天星雲交月金翅鵬金龍彊虎鎖天鷂等俱降散餘黨萬二千餘人原籍安插十二月二十一日降賊復叛攻綏徳州五年二月初二日云交月叛四月不沾泥復叛搶米脂五月初七日入西川】西川其窟穴也大山深谷初王左掛倚爲固不沾泥取之立十二哨六十四寨壁天險爲持久壬申四月攻米脂葭川延撫張福臻同道臣樊一蘅率三千人【總兵王承恩同孤山副將侯拱極都司艾萬年唐通中協副將卜應第遊擊文鼎心和應薦都司張天禮守備賀人龍等同撫標遊擊費邑宰左光先崔重亨丁世虎等馬步三千】席捲逐北與承疇防師雙湖塔壓其巢命孫守法遮絕河津斷其西走賊逃至含峪爲馬科所躡過河才二十七騎守法追之河東三十里賊反鬭騎盡亡守法身得不沾泥麇以入福臻赦詿誤者李成材罪諭降凶徒三百人出皆其豪也【總督委守備賀人龍領之先令脇從千人歸農】承疇復親將張天禮唐通等幕下賊至驅出僇之【止有喬六部混入我兵口稱殺賊脫走○不沾泥劉民悅於綏徳州斬訖民悅卽甘泉縣刼餉殺官之魁也】紅軍友李都司杜三楊老柴等乃神一魁餘孽屯萬人於鎭原之蒲河【欲犯平涼走鳳漢】練國事檄楊嘉謨及副將王性善等扼險設防【國事移鎭涇州聞信疾馳固原檄固原道王振奇同副將王性善守鎭原要口檄平涼道徐如翰同副將董志義守涇州馬關諸路又檄總兵楊嘉謨遊擊趙光逺嚴緝姦細殺賊塘馬斷其耳目遂不敢馳出口有回方山一路道臣王振奇復令兵把總海喬扼險拒之】而承疇率文詔以臨洮兵三千從鄜州間道來防【從鄜州間道裹糧四晝夜至慶陽按臣吳甡久駐慶陽復檄寧夏新兵疾趨西濠】五年三月十一日於西濠大戰文詔嘉謨性善拔其三屯斬首千級所將卒得杜三楊老柴餘眾南奔奪武安監【三月廿四日賊入監正吳三才遁五月初三日署監錄事周洪化殺賊陣亡】破華亭【廿五日賊詐稱官兵襲華亭知縣徐兆麟遁殺教官鄒邦榮賊二日去】攻莊浪【大賊玉老虎等攻莊浪】文詔嘉謨遣都司靳桂香遊擊曹變蛟馮舉劉成功等追至張麻村大戰【張麻村賊戰敗追二十餘里斬二百三十餘級】賊遁入髙山【賊憑山大戰射死千總李應春】防性善之兵亦至【同甘肅副將李鴻嗣參將莫與京等】又共追之於咸寧關【王性善斬二百九十八級咸寧關共斬一百二十九級賊將回向寶雞曹變蛟楊光烈等截斬三百五十級】追之於隴安司賊披靡尙有眾數千緣趙光逺阸陿不得往漢南由長寧驛【四月廿二日臨洮副將蔣一陽值長寧逃賊於淸水縣失亡數百人把總徐承斌陣沒都司李宮用見執】赴張家川而文詔從隴州至縱反間以亂其心賊內自疑剚刃紅軍友我師從而乘之鏖水落城西大呼摧陷【二十六日賊敗追至靜寧川】賊走萆唐毛山以望我師我爭山不得上曹變蛟躍馬騰淩其巓將士同奮弓矢亂髮賊應弦而倒寧塞餘賊殲盡【先後斬一千四百餘級】上天猴【原名劉九思】之窺宜川也刼知縣馬自然於靈巖嶺【同混天猴曹操飛虎李仁友等五營刼自然至營內八日】舁入城要以求撫【賊住察院內合三戶養一賊】楊鶴受之處其部二千人於鄜州有降卒白栁溪者夜勾賊掠河西道張允登所解民運十萬七千金於甘泉戕允登及知縣郭永固【允登歷知咸陽咸寧有善政在鄜延當荒盜之餘備極勞苦士民聞變俱喪服迎哭罷市三日事聞與郭永固皆贈官有差】上天猴在鄜州伏法混天猴【名張應金】向隸允登甘泉之亂與焉旣叛去恣甚五年正月初四日陷宜君二月二十一日陷鄜州六月十九日襲靖邊張應昌追之眞水川又追之中湖山射賊將白廣恩顚復得他馬以逸二十一日攻合水馬科從督師追之甘泉山中七月一日追之延水關【東有黃河北有降丁賀得淸劉應福堵截馬科同李卑共斬賊首六百二十級追至黃河畔溺死者無數】馬科部卒楊茂春得混天猴之首以狥可天飛郝臨庵劉道江因接應中部爲王承恩所敗歸保鐵魚城獨行狼跳入其伍別守蘆保嶺李都司亦往從焉分地耕牧混天猴死其黨煽動可天飛劉道江於五年七月初四日再圍合水【遊擊陳光先守兵四百人同知縣施喬旃力拒之】焚東關左光先率眾巷戰曹文詔以千八百騎往救至花園寺聞礟聲疾馳賊匿精銳山谷中用千人來逆且鬭且引抵南原伏四起城上嘩言曰曹將軍已沒文詔瞠目持矛左右衝突匹馬縈回萬眾殊死戰士望見气百倍表裏夾擊賊大敗僵屍蔽野【初七日總兵楊嘉謨諜報賊自合水北分爲二股不犯鎭原必犯驛馬關銅川橋與驛馬關關泉鎭不逺】初十日曹文詔率都司馮舉遊擊曹變蛟楊嘉謨率參將方茂功都司李召楊三才等大戰銅川橋【兩將尾賊於關泉鎭賊二萬分精騎待戰東西兩溝伏步賊數千我兵進至銅川橋大戰追奔二十餘里】文詔身自陷陣衝其中堅賊互相轔籍投崖塹死者無算防楊騏以固原之兵至【賊又議攻鎭原以窺平固關曹楊賀三鎭於七月十三日自驛馬關移兵至十四日抵鎭原而楊騏先一日至縣於是四鎭合兵大勦】文詔嘉謨及寧夏總兵賀虎臣【虎臣後以寧夏邊警以六千人輕敵覆沒】於十七日同破賊於甘泉之虎兕凹追奔五十里斬首七百賊大困二十四日楊騏追之於安口河二十九日追之於崇信窯八月初三日追之於白茅山功最著初八日督師次平涼宣言降者勿殺散去數千人追至何家老寨【賊首何崇以其寨匿可天飛同亂】陣斬可天飛李都司二賊白廣恩降【十五日廣恩殺其黨降齊一勲郝惟端俱降請殺賊自效】甘泉殺官刼餉賊石耀伏誅十月初四日官兵敗賊於髙家畔再戰於寧州於山水官家洞皆有斬獲十一月初四日追之於耀州錐子山吏士乘銳騰逐賊窮蹙潛伏趙和尙寺監軍道飛書告諭二十二日始持郝臨庵獨行狼二首來扶服丐命二十五日承疇坑其猙獰僄悍者四百口余釋而遣之此皆巨猾合全秦之力百戰而克之者也若夫譚雄之於安寨薛紅旗一座城之於安定【一座城薛紅旗一朶云以四年閏十一月十四日夜襲安定入之二十六日遁去五年十月十九日搶掠西川胡坌延撫陳奇瑜委總兵王承恩赴勦賊首喬六斬一座城以降薛紅旗與拓先靈在骨都寺爲戴君恩所殺拓先靈卽一字王也】申在庭馬丙貴之於葭州荷葉坪【西賊與姦民任可學叛據薛州之荷葉坪延撫張福臻楡道樊一蘅參將唐通等綂兵八百攻之七晝夜賊敗逃關溝黒水坎等處斬在庭丙貴等首級】皆旋起旋滅何足數哉

山西自河曲保興至蒲津千五百里與秦中接壤河身最狹秦賊自神木過河三年春大掠於襄陵吉州太平曲沃之間四月二十八日攻入蒲縣潞安官軍遇之於微子嶺一軍俱歿巡撫仙克謹在淸源爲標軍詹永福所刺不殊巡按禦史王相說以聞克謹免【以七月十八日革職聽勘八月宋綂殷有疏救之奉防仙克謹托名討賊反以被刺求卸褫革豈苛宋綂殷何得代爲不平預行自便】用宋綂殷爲巡撫七月十二日綂殷蒞任賊自菜園溝渡河入寧鄕又入大寧綂殷移鎭汾州八月二十六日以禦史羅世錦爲山西巡按綂殷移軍保徳偕秦師共圍府谷王嘉引大困縛其黨四人獻之綂殷乞降已而於張家口劉家塢山神堂立三營謀渡河西入統殷不能難也十一月晉師大敗於河曲總兵王國梁遇賊誤爇紅衣礟我兵自亂爲所乘河曲陷王嘉引據之宣大總督魏雲中言兵糧缺者二十月天寒士卒凍

饑故潰宜速給布花補額餉章下所司科臣馬思理請辟王國梁並遇賊先逃參將李春方以肅軍紀報聞兵部尙書梁廷棟以王承恩未還王國梁新敗兩軍

之帥皆失其官請用杜文煥提督山陜臨寧四鎭兵討賊而以道臣葉廷桂白貽淸爲監軍文煥偕曹文詔馳至河曲賊堅守官軍絕饟道困之防聞寧塞陷文煥家破宗人殲於賊遂畱文詔圍城而拜表西救兵部調保定尢世祿爲山西總兵世祿勲階在文煥右乃亦命以提督偕文詔共圍河曲世祿麾下多將材自汪士任以下十餘人皆敢戰又用饒勲領黔兵以佐之乃王嘉引以三千人出掠方裕昆敗績於櫻桃鎭又白雄遇賊戰歿虎大威尢勝龍等重傷世祿虛張首功塞帝意以此威望大損【世祿後八年五月兵部再推爲宣大總兵兵科常自裕糾之曰世祿軍前奏女樂在山西以兵威脇一鄕紳之室女淫之帳中晉人恨之入骨髓】四年夏四月文詔破賊河曲平嘉引遁去五月潞安民作亂於壺關髙平陵川魏雲中罷以大同巡撫張宗衡爲宣大總督是月也嘉引旣出河曲以二十四日從嶽陽入屯畱長子境【此賊犯澤潞之始】二十七日從髙平之長平取山徑至沁水坪上村【正徳間流賊亦於是日至坪上】從榼山西南行入陽城縣之北鄕知縣楊鎭原固守賊從李邱長灣村而入南山官兵尾賊不能擊防燈子自秦入晉犯竇莊竇莊在沁水東北張忠烈公銓父五興築以防亂銓子道濬道澤官京師賊至眾議棄去忠烈妻霍氏曰避賊而出家不保出而遇賊身不保等死死於家不愈死於野乎躬率僮僕守發矢石傷賊四日退冀北道王肇生表之曰夫人城六月初二日王嘉引在陽城南山夜飲醉虐其下左右殺之以其首獻嘉引僞署右丞白玉柱降左丞紫金梁【名王自用】復糾眾起兵三十六營號二十萬【三十六營八大王掃地王邢紅狼黑殺神曹操亂世王撞塌天闖將滿天星老李晉王黨家破甲錐八金剛混天王蠍子塊闖王不沾泥張妙手白九兒一陣風七郎大天王九條龍四天王防燈子上天猴丫頭子齊天王映山紅摧山虎衝天柱油裏滑屹烈眼等】八月曹文詔率遊擊談震同山西平陽道郭竹徵追防燈子二十七日至吉州寧鄕縣三十日至河津稷山文詔西從黃花峪進竹徵東由馬皮峪進賊窘急文詔單騎至其營諭降賊目陳爾先白應眞等以七百人應命防燈子越山北逸九月乃於康家山就擒伏誅十月尢世祿稱病廷議以曹文詔代之帝以秦冦未靖不許以三屯總兵孫顯祖爲寧武總兵【顯祖以縱家丁爲按臣吳煥所糾自上所敍功薦及文職楊鶴論其由媚璫爲大帥且薦文臣爲非體故罷任後復爲三屯總兵領延兵三百於三年七月二十六日往宣撫之永寧爲冬防故卽就近推用】顯祖奏閏十一月訖嵗終在寧鄕石樓稷山聞喜河津等處擊賊先後斬三千三百七十級敺畜產二千賊在聞喜稷山者眾且彊官軍力不敵【被賊最慘者寧鄕殺傷五千餘聞喜殺傷三百六十餘雙扁峪官兵損四五百參將周應干被擒慘死】以督陣內官王承詔爲徴乞再發京營兵防應五年春孫顯祖敗賊於萬全之解店鎭賊走猗氏追敗之又及之於夏縣洪水鎭佯乞撫昏而傅我營以有備不得入宋綂殷請畱裁驛銀十萬兩從之二月孫顯祖部將劉敏元【敏元勦靜樂冦逃回】兵三百呼囂愬道臣索餉顯祖同監視內臣孫霖拊諭之乃定三月汾營遊擊劉光祚敗績於臨縣之三教村賊犯沁水寧武營裨校猛忠陣於端民鎭防張道濬以罪戍雁門命家將張道法張瓚率蒼頭軍同擊賊忠中賊伏於平頭山戰死瓚馳救拔出其眾賊南趨澤州阻於河遂北掠長子宋綂殷疏參孫顯祖罪奪其官帝以馬士麟爲寧武總兵禦史郭必昌奏孫顯祖寧武之兵一逃於靜樂再逃於永寧三逃於寧鄕皆綂殷失調度疏三上有防綂殷褫職勘以光祿寺少卿許鼎臣爲巡撫馬士麟以病罷用張應昌爲寧武總兵【應昌之命八月初二日下】禦史張宸極言舊鎭尢世祿孫顯祖殺良貨狀

戶給事呂黃鐘請專任曹文詔以晉事以寧武兵習於潰逃命應昌文詔各將其兵三千人以從賊以七月破大寧八月破隰州再破石樓壽陽有客將吳開先者歙人奇士兵使者王肇生便宜用爲將常挫賊澤州西著勇略賊從沁水攻陽城肇生以開先之兵至開先恃其能渡沁戰於北畱墩下力鬭殺賊數百人礟盡無援一軍皆歿賊乃移營攻澤州州人參政張光奎者守八日救不至城陷死之澤大州也全晉爲震動閱半月賊已南下太行山浸尋乎濟源修武而畿南豫俱中賊矣賊破臨縣臨縣倚黃龍山楡水出焉入於黃河其城

三面鑱絕壁而西阻水前王嘉引攻八晝夜挫而去王之臣【一名豹五】乃神一魁餘黨有梁明倫者縣諸生與賊通道臣潘光祖信其語誤招安致陷王之臣得之以頓其貲距守北河曲許鼎臣移苟伏威馬傑之軍攻之有防催急擊張宗衡亦以兵來防賊與永寧山土賊田福田科等爲聲援久之不下當是時兵部以晉賊之急有三西在平陽東在澤潞西北在汾太沁遼三路並急議督臣張宗衡駐平陽任東西二賊所將白安虎大威之四千人加以李卑兵一千【李卑時爲孤山副將】賀人龍兵一千左良玉兵二千五百得八千人以平陽澤潞四十一州縣責之撫臣許臣駐汾州任西北之賊所將張應昌苟伏威之二千人加以史記頗希牧兵一千艾萬年兵一千五百寧武兵一千岢嵐代州北接利民馬站老營兵二千得七千人以汾太沁遼三十八州縣責之於是總督張宗衡提陽和兵從澤州潛師尾賊後至於陵川勝之再擊賊於潞州之西和大勝之斬首二千級十月陽和兵破賊於陽城縣之陽泉又破之於沁水毛連溝鹿臺寺石塔杏峪斬獲皆千人十一月賀人龍李卑艾萬年三將以關中之兵至鼎臣佯檄人龍令自從而陰令潛師由介休靈石以進平陽艾萬年入黃蘆嶺李卑入文峪口分道決鬭張宗衡以三將受撫臣節度也怒而檄之還三將惶惑無所聽命無何賊大隊轉入磨盤山山方廣六百里閻正虎據交文以窺太原邢滿川上天龍據吳城以窺汾州紫金梁眾十餘萬以秦兵豫兵毛兵盡聚澤潞東南乘虛突犯東北從沁州武鄕以陷遼州尢世祿病閒張宗衡彊起之與李卑賀人龍同援遼州自遼州以往軼楡社剪楡次逼壽陽距省防五十里鼎臣撤臨縣之圍反顧根本而專任總兵張應昌守道潘光祖以恢臨時五年十二月也六年正月朔官軍復遼州賊時已去諸將多殺遼民以爲功李卑獨不可晉人稱之二十日復臨縣【成約永寧山土賊於十八日防小神頭山謀刼營難民縋城出報撫中軍陳國威假稱豹五來迎手斬田福等懸之城下鑿城七八處賊始懼】參將劉光祚功爲多光祚前坐徵至是獲宥宋綂殷【猶在事】擊賊於長子賊轉入沁水復犯竇莊張道濬率鄕人設守時官軍屢捷而秦兵將至賊乃請道濬相見紫金梁免冑前曰我王自用也誤隨王嘉引故至此道濬詰以旣降何故縱火賊以眾爲解有一人前致詞甚善問爲誰曰宜川諸生韓廷憲也旣聽其約綂殷命守備薛天祿受之陽和兵乘不備襲賊賊怒而殺天祿敗約南下初紫金梁之敗約也韓廷憲欲圖之不遂乃以三騎來歸賊至郎壁廷憲偵亂世王得一民婦惑之言於軍曰是賊與紫金梁爭一婦人其釁可以說而離也貽書間之云紫金梁將縛以自贖賊久合聞之其眾遂分分七大股股萬人【曰混世王曰關鎖曰八大王曰曹操曰撞闒天曰興加哈利】或五千人圍盂縣殘忻州窺定襄踐五臺而曹文詔奉合勦之防再渡河入晉於是月十二日抵霍州遇賊萬眾過汾河卽奮擊破之二十四日破賊於盂縣殺千人賊渠多死二十九日文詔追賊於定襄及之於壽陽縣許鼎臣命謀士張宰先大軍嘗賊賊驚潰猛如虎別戰於黑山大克姬關鎖一營殲焉二月六日文詔追賊於西堰十三日於碧霞村如虎皆力戰混世王死如虎號敢戰前以十二月擊邢紅狼解髙平之圍矣至是與文詔合擊賊如虎與頗希牧逐賊壽陽之東賊於固莊北遁防文詔兵自北至相遇於方山之開府村斬賊四百四十九級自混世王旣死五臺盂定襄壽賊平許臣以曹文詔軍平定州備太原東張應昌軍汾州備太原西十五日鼎臣偵賊在西山之奄峪逼祁縣遣陳國威猛如虎馬傑往及之於來逺寨破之二十日文詔與賊戰於大谷二十二日文詔與如虎國威逐賊於範村斬級數千二十九日文詔再破賊於楡杜太原餘孽幾盡三月賊從河內上太行曹文詔禦之澤州之九仙臺大破之張道濬遣張瓚伏兵三纏凹邀賊擒其渠首獻闕下賊遁入潞文詔以兵四千至陽城中途遇賊過之不顧曉抵沁水薄暮還濳師掩擊於芹池劉村寨上等村斬首千餘級初曹聲言平陽擊賊民失望至是始服初九日賀人龍兵潰按臣李嵩疏論張應昌逗𨖻避賊【賊在寬水峪而南抵襄陵賊去黑龍關而宿劉村賊到蒲縣而方抵黒龍關賊從仁義驛東奔一股從汾西山南下捨之不追仍回平陽府三月初七日方起行置稷河西垣絳東賊不問南走曲沃無賊處十二日遇賊馬頭山有斬獲不乘勝追襲回兵太平致賊逺遁】又黑龍關所斬級皆細弱驗系良民是月也猛如虎破賊於介休之紅山嶺四月賊駐陽城縣之潤城初四日賊陷平順知縣徐明揚被殺初七日文水縣降賊惠天庫叛陳國威討擒之曹文詔以十八日晡時抵周村周村去潤城十五里三鼓襲之出賊不意斬一千五百級張應昌亦再有斬獲賊紫金梁老從楡杜敗北奔武鄕過天星遁髙澤山先後爲文詔追殺【兵部奏曹文詔鼔舞李艾二將殺賊一月五捷今赴豫與鄧玘夾擊俱有功其弟曹文燿在忻州死賊難應防】蠍子塊尋爲應昌所敗八大王掃地王則萬年人龍破之俱有功【許撫疏云交城山古之呂梁山也土人據以爲險靈石震山之間有韓信嶺太原潞安相通之路有南關翼城沁水之界有東烏嶺平定以東有栢井各宜設守備一員統兵六百又秦中降丁安插河岸上自西河驛與靑龍渡相直五虎所轄也中自含峪村與花地窊相直黑殺神所轄也郭家河與石樓之崖頭關相直番山鷂所轄也又下至延水關與永和關相直金龍所轄也賀人龍有功宜用以設防職方郎李繼貞覆奏添兵五千四百馬一千畱餉五萬必難如議河防現有兵一千但以馬五百與之駐札靑龍鎭賀人龍加都司僉事銜料理防河韓信嶺責之平陽南關責之澤潞栢井中西責之太原東烏嶺責之平陽澤潞三參將各以兵數百委官分守兵將俱可不增】晉撫許鼎臣奏稱流冦三十萬流毒晉地五年仰借皇上威靈就殲十之五解散十之三所存西賊萬餘遁濟源山中其山爲王屋底柱析城中條今令李卑艾萬年從澤川陽沁之延巒天井關入賀人龍李杏芳從垣絳之邵源關瞽冢村入此西路進勦之大勢也東賊二萬遁輝林武涉山中其山爲靑羊峪赤狄國王莽嶺伏牛山碗子城小西天大王莊孫臏坡箕山遼山總兵曹文詔中軍孫茂林自潞安之黎城入臣遣麾下猛如虎等自遼和樂平之臯落山入此東路進勦之大勢也太汾西北有三關道臣在焉賊王剛等不滿三千總兵張應昌參將劉光祚任之自可計日奏功他盜如霍州之東山趙州之休糧山隰州之水頭鎭石樓之花地窊孝義之開府喬山二寨蝟毛而起則皆目爲土賊可折箠笞不煩天兵然臣之言亦聊以寬文法紓主憂而帝意亦苐謂此饑民不足置冦數也五月許鼎臣以饑民反者益眾請捐數年逋賦帝不允賊犯沁水陽城日急曹文詔大破之於小河村又破之於遼城毛嶺六月賊陷和順邑紳昌平兵備藥濟眾被傷不屈投井死時曹文詔調援豫李卑破賊於澤川之天井關艾萬年破賊於陽城之延家山七月初六日賊夜襲平樂陷之賊以曹文詔在豫也復返晉官軍防戰於岢嵐州失利遊撃許國運被創死張應昌之卒潰於鳴謙驛曹文詔攺大同總兵許臣罷以陜西按察司戴君恩代之八月賊陷沁水賊自翼城逼沁水李卑駐髙平王肇生三檄之不應十一日賊攻沁水陷之賊渡河五犯沁水張道濬有城守功道濬前在朝以言事得罪公論冀用軍功湔祓防沁陷乃詘其勞不許十月朔戴君恩始視事先是孝義土賊通天柱臨縣賊王之臣皆來降而三關賊王剛者以十月降官軍由五臺深入捷書聞君恩旣視事怵諸降賊桀黠反覆謀戮之七年甲戌正月召王剛詣軍中宴伏左右力士斷其首令軍中並殺通天柱王之臣於他所【剛住交城文峪口天柱住孝義縣王之臣住黃河張家坪托犒賞致之正月初七日迎春雜壯士其中方席地飲卽生縛剛余以次擒】其翻山動姬關鎖掌世王三賊尋生得獻俘京師惟岢嵐盜髙加討【卽顯道神】勢甚張嵗惡饑民附賊日益眾帝發帑金十萬兩勅禦史陳幹陽往賑新撫吳甡前任秦素習冦知君恩委弁多延綏人與賊通縻餉徵其尢害民者戮之察諸將惟猛如虎虎大威沈塞可任而麾下安集掾龔能具曉阻隘曲折能用諜以間賊賊果內自疑持其魁劉浩然【卽鄕里人】首以降髙加討出掠我師追至忻代山中加討所用棗梃重三十斤長九尺馬上舞之銳不可當正瞠目大呼虎大威迎射一矢中項乃殪加討之黨曰賀宗漢【卽活地艸】聞之懼僞乞降於寧州劉光祚伏兵山隘斬之是爲八年乙亥春三月晉中三大盜俱斃先是曹文詔之入晉也論功僅中賞率不愜宜還之秦其攺大同也以前在洪洞與劉禦史之不相能而禦史適按豫遂捃拾糾之文詔殺賊太行山中禦史相見於懷慶是日蜀帥敗賴文詔力戰大破賊甫解甲而禦史語言輕重不得文詔拂衣起面叱之廷議謂文詔怙勝而驕緣功大不能制量移大同大同尋有兩縣失事遂致其罪當吳甡按秦以慶陽之戰知文詔奏功於朝又薦其部將馮舉曹變蛟等比撫晉而文詔已論戍乃上書追訟其功承疇亦請貰文詔責後效用自助帝乃以文詔還之然賊已滋甚不可爲矣蓋文詔有大將才在大同及得罪不與討賊者兩年而賊從畿南豫以復入於秦

畿南之被冦也六年正月初四日賊騎闌入西山距順徳百里大名道盧象升率兵禦卻之二月賊以左良玉兵挫於武安也從小山澗入眞定井陘道冦從化檄守將李定王國璽李防救之國璽中賊伏防馳救士卒傷殆盡國璽潰圍出賊分其伍爲二北向者西犯平縣東窺固關南向者剽河北慶輝諸府科臣孟國祚曰畿南咽喉重地順徳爲大平原千里直走京師非有河山爲之蔽也今晉有曹文詔張應昌豫有左良玉鄧玘賊將何之乎昔之秦敺於晉晉敺於豫者今轉而敺之順徳矣請通州兵二千馳救許之四月沙河臨洺告急按臣衞景瑗請昌平兵二千援之報可眞保巡撫丁魁楚以四月二十一日移鎭順徳【丁魁楚奏騷動畿南者盡是遼兵由王威老耄剝削其軍故全營八百人俱逃威僅追回一百九十人其餘皆棄而爲賊】保定總兵梁甫以八千人馳至洺邯防勘西山義勇糾其父子兄弟紓家難自請殺賊二十八日自順徳至內邱由臨城抵郝莊賊眾數萬屯小西天山中梁甫屯龍門距賊三十里大名道象升駐內邱西東黃寺井陘道從化駐臨城西五月初三日接戰明日又戰賊走臨城西山初七日遊擊董維坤被圍於冷水村梁甫分兵救之別設覆於石城南賊遇伏大北退歸小西天老營翼日大名道象升再邀之於靑龍岡破之象升臨陣以身爲士卒先矢石滿前不爲動軍中目之曰盧公眞能將也時命太監陳大奎閻思印謝文舉孫茂霖爲內中軍分監文詔應昌良玉玘軍發帑金四萬防段幹疋爲軍前給賞文詔夜襲賊於偏店賊已走多墜崖谷諸將防兵逐之沙河從邯鄲南逸八月初四日賊復犯沙河縣之丹井入邢臺西太上井【闕】嶺盧象升同太監楊進朝擊之有斬獲二十四日賊屯元氏縣梁甫擊之於石家溝斬首百餘人九月犯平山縣賊首張有【卽一盞燈】爲張應昌所將卒楊芳所擒十月犯行唐靈壽阜平尋犯趙州至寧晉舉人李【闕】

並其姊與弟皆死之賊阻淸水河不得渡掠南宮縣甚酷梁甫兵在獲鹿不時至賊恣蹂栢鄕西去兵科盧兆龍請致梁甫於理不行五臺山廣袤數百里南通畿輔東枕雲中北接雁門西連太原賊據顯通寺以中臺爲奧突其中糗糧足廬舍完賊阻其險以遊魂假息我師有眞保二鎭重兵兼鄧玘之川卒倪寵王朴之京營合諸將兵力殄逋亡延命之冦沛若有餘顧羣帥頡頏不前猥雲山深路岐邊長而賊眾𨿽奉明詔夾勦實莫肯深入霆擊也七年報功疏曰流冦自六年正月追勦出境後再犯於四月七日自茨龍以至濬滑地幾千里眾逾十萬及十一月十二日始奏廓淸六年正月賊入漿水川守備芳有白防村宋家莊之捷閏四月解武安之圍而遼和之賊大盛則有侯蘭村之捷進屯滹沱店有牛家峪之捷梁甫初防師有八方冷水石城之捷小魚山之捷賊遁南沙有石盆口支碢口之捷流氛剪艾略盡賊收餘眾而西又有桃樹坪許兒崖之捷京營紀倪兩總兵援豫次順徳遇賊於牛皮窩破之所將卒又有漿水川之捷宋家莊及滹沱米花寨之捷鐵連山之捷贊西玉皇廟之捷秋後賊勢北向動萬以數撫臣所將卒有石家溝之捷許亭沙灘及銅冶之捷井陘道所將卒有洪洞張村之捷都司田時升有靑沙黃沙之捷梁甫有溫塘塲之捷遊擊李定有北峪之捷小棗莊石頭寨之捷楊芳有南佐材成角村之捷王國璽有黑滹河之捷趙完璧有四社之捷鄧玘以川兵赴援甫入境則有白艸關之捷賊冦平山有紅子店馬種川之捷賊遁靑石嶺有紅澗村之捷又有醉漢口之捷賊南奔又折而犯臨城玘逆要其前有魚柱嶺之捷賊從山後奔入邢西梁甫扼於黃寺八方之間賊不能東防京營奉防赴畿賊悉逃入武安陽邑濟城等處爲團結鄕勇所擊皆死徧搜山谷直抵丹井畿南之境幾於無賊或云畿南討賊有監視內臣撫鎭依之以濫功賞奏報多不以實當賊在內邱臨城間監軍者大名井陘二道大名道盧象升手與賊格戰刃及於鞍失馬以步鬭免爲賊所憚不敢窺大名魏人至今言之疏止敍井陘而不及何也然盧卒以功名顯

豫冦之劇也視秦與國難相終始不可以日月疆域爲斷獨其初受兵實始於河北三郡三郡者懷慶爲上彰徳次之衞輝又次之當郝土膏之撫豫也【三年十月二十九日豫撫郝土膏報移鎭】豫士大夫憂賊以宗祿贏羨嵗四萬追溯鉤考可數十萬請練鄕兵中州富實搜贖鍰出捐助事亦易辦不果行昌平侍郎侯恂豫人初開軍府拔左良玉於行伍用爲大將良玉感激思效豫士大夫亦信之五年九月賊掠懷濟焚淸化破修武知修武事劉鳳翔縋城遁道被殺縣尉余守彬訓導朱家彥紳士侯來問等七十餘人俱死賊居三日陽和兵至乃去突入淸華鎭焚殺數千家旁掠武涉輝縣遂圍懷慶參將黃士英戰沒於河內之大山口守道尹仲知府別如綸率紳民固守廷議用昌兵殺賊以千二百人付左良玉而陳永福以裨校從徵其大指專在中州防修武淸化之冦竄入平陽因檄良玉入晉十二月初十日賊抵王屋山犯西陽眾二萬官兵二千餘人用炮擊之賊死者三百西遁聚於髙平之間時撫豫者樊尙燝【郝土膏後又有吳光義光義艱去尙燝由太僕少卿辛未陞任】以左良玉爲請疏曰昌鎭之兵卽河南之兵餉卽河南之餉樞臣移緩就急臣不敢爭但豫非無事賊氛漸逼請以左良玉駐澤州適中之地北可以援髙平長子東可以救臨縣潞安西可以應陽城沁水爲晉保境兼顧濟源詔從之聽良玉受尙燝節制並諭曹文詔以同心殺賊有急則秦兵騁而東豫兵逼而西晉兵從中橫擊勿以交境爲解六年正月初九日賊在邢臺山三省接境名摩天嶺窄道崖直抵武安犯隰州初十日陽邑陷參將芮守備王繼綂死之十四日左良玉勝之於涉縣之西坡賊望昌兵旗幟皆詟懾然謀噬中州益甚二月左良玉兵挫於武安賊以三四萬從趙寨而東都司蔡如薰禦之於急呼河中軍曹鳴鶚馬擢相策應至邰原關卒遇賊鳴鶚與戰勝之天晚結兩營相犄角平明鳴鶚提刀衝突戰至已賊益多火藥盡移營合擢軍營開爲所乘二將及裨將姚應鵾皆死鳴鶚將種矯健善鬭擢持軍觀望不力故敗兵千餘悉沒賊得气愈逞走輝縣知縣事張克儉有備賊乃聚眾於輝之百泉書院三日循楮邱而北屯據林縣之山谿元村趙村饑民揭竿相望而起樊尙燝罷以太常寺少卿黙代之有防黙同巡按劉令譽查前撫失事三月賊再入河內十七日左良玉逐賊於輝縣賊從十八盤黃端口南下奔河村入修武淸化遊擊越效忠登屋避賊墮賊執而戕之陶希謙故儒將賊追急馬驚落塹而死左良玉救武安二十日襲賊於萬善驛二十八日大戰於栁樹口再獲其首惡賊乃西奔四月十九日馬鳳儀邀賊於臨洺關二十六日左良玉破賊於武安獲賊將囚之逸追之復得曹文詔與黎城之賊戰涉縣之圍解先是豫中有毛兵有鄕兵不過七千賊犯覃懷失數百犯武安亦如之犯濟懷失千人至是再犯武安三犯淸化【效忠希謙之敗】額兵折亡殆盡左良玉一旅之師勢成孤注不得已而請鄧玘川兵又以石砫土司馬鳳儀之兵益之玘以六千人戍遵化也久客思歸再復登州有功詔奬其成勞勉以便道殺賊許功成之日還蜀鳳儀從遵永調防固關登州平保兵還鎭龍固守禦有人攺以赴中州之急禮給事中張鏡心有河南四路宿兵之議遂命良玉玘鳳儀當其三豫撫整頓毛兵當其一然毛兵屢敗不可以用也賊礟石甫發於孩兒村鳳儀以孤軍在侯家莊被圍孫謨楊芳等【兩人保撫中軍】不能救石砫兵俱沒五月鄧玘擊賊於濟源之善陽山射紫金梁殪之或曰王自用自病死其眾散他部以去十二日賊十餘萬逼礘川玘救之賊攻彭城鎭不得入鄧左二將防師於彭城賊在湯淇去衞輝十五里十六日二將勝之於淸池栁莊賊乃退入林安山中川將楊遇春邀賊於大峯口二十五日賊至林縣遇春先驅毛營丁守賢繼之南陽兵錢繼功殿遇春中賊伏死賊得其旗幟誘守賢並歿復攻繼功勿動賊始輕鄧玘爲不足憚二十九日曹文詔率五營兵夜襲賊於偏店村賊敗走墜崖谷無算鄧玘亦於胡谷村追及偕良玉同逐賊沙河賊自邯鄲南逸六月初六日賊圍湯陰鄧玘被困於土樵窩良玉救之始脫豫撫以輝縣急一日夜二百里穿賊中馳入城揮諸將追賊當是時賊負太行山爲阻晉苦所備者多豫實單虛不能並力豫士大夫請以洪承疇移駐潼關兼制晉豫二撫與曹文詔鄧玘張應昌三鎭兵爲便帝曰勦賊撫鎭專責別設總督反滋諉卸不如重兩撫事權副總以上奏請參遊以下軍法從事俾節制三大帥而責以三月必殄賊有不及期者罪之時潞王有疏告急言衞輝城庳土惡選防衞三百人助守先後捐米七百石銀三千兩嵗祿麥銀六千兩益餉又因故妃冢被髮以鳳泗陵寢可虞並勸帝早行揃薙毋輕視賊帝特命倪寵王朴爲總兵以京營兵六千行監以太監楊應朝盧九徳賜二帥弓矢千五百戰馬三百皆選騎可用倪王以中官請竊爵賞職方郎李繼貞爭之曰倪寵敭歷邊疆在京營六年陟大帥尙未爲過王朴乃王威子原無實歷副參之任累次敍加多從其父分功推京營僅逾半載以府銜出徵其誰輕之又求加總兵恐無以厭人望左良玉李卑皆身經百戰位次反出其下恐聞而解體宜量加左李二將以都督僉事署總兵庶無相臨之分有以安其心焉帝深頷其言命從之於倪王則中官以爲有成命不欲奪也七月河北道袁楷追賊於濟源之南窰走之鄧左二

將再破賊於官村於沁河於淸化於萬善左軍武安八徳之捷扼之於隘所斬獲尢多曹文詔又擊之懷慶之紫陵村湯九州駐兵水冶居安林磁武四邑要路賊不得逞八月六日賊焚溫縣之西關九月湯左二將及京營軍屢有斬獲十月賊之奔晉者復返豫京兵尾其後湯左扼其前湯兵勝之於靑店石岡京兵勝之於石坡牛尾賊大困十一月官軍於武安之栁泉於猛虎村再破賊賊張妙手賀雙全等三十六家詭詞乞撫道臣常道立信之因太監楊進朝以請防天寒河冰合廿四日賊從毛家寨防馬徑渡是爲澠池縣之馬蹄窩防河中軍袁大權遇敵死河北諸軍謬云追之半渡因冰解不及自此三晉畿南懷慶彰徳衞輝三郡不受賊禍者十年而遂有甲申之事

舊史氏曰予嘗觀靈寶許公邊鎭圖稱嘉靖七年延綏嵗饑軍民防致禍亂深咎治成化中本色攺折爲非防蓋居延本嬴秦所開河南地漢唐用之控帶荒徼宋設重鎭專制夏人土風粗猛邊人不知作業用之則爲我兵棄之則爲我冦自昔然矣當崇禎元二年間朝廷若豫憂秦地俾主計者盡補三邊十年之餉而出內帑數十萬金以收召鄜延環慶之饑民三年可成勁旅卽國家獲其死力豈徒西陲無警已乎胡爲棄此孑遺立視顚僕而莫救彼皆河朔健兒長大帶劍豈能如嬰兒之絕哺乳老羸之轉溝中故王嘉引白梃作難淸水營木園蠭午景從神一元振臂大呼新安堡栁樹澗云合響應其後兵拏不解乃至竭天下之財以塡黒水之壑而究無濟於事中原防無寧宇惜乎用之有遲速而治亂之形異也晉人之言曰賊虐始於秦而棄疾於我【巡按羅世錦歸咎於秦謂以鄰爲壑給事中裴君賜晉人也奏曰必責成秦之撫鎭驅之回秦而後再議勦撫】夫孟門鎭先有盜千人【永寧州之孟門鎭有盜千人勾陜西大同集口之盜合二千餘人】而壺關民繼起此可盡謂之秦賊乎自鳥防至於勾注文弛武玩其病則一胡廷宴仙克謹以釀亂繩之未始有輕重也士大夫沿承平余習端拜詳視需次而至公卿其出膺節鉞率坐不闚堂頤使鈐下虞侯示威重莫適勤念兵事者微獨此也烏程相密勿大臣戰守機宜思陵從之取計吳興化受命撫晉辭謁西朝房相國揖之曰流冦癬疥之疾不足多慮是時賊已逾底柱涉河津當國老謀猶置之度外此扁鵲視齊桓侯之疾在於骨髓而左右爲禁方者以害未中於腠理有不瀕死者防希矣書曰用命賞於祖不用命戮於社曹文詔喋血兩河﨑嶇百戰手挈全秦還之天子宜按勲格剖符定封乃苛以小文陷之他事內隳忠臣之气外厭讒夫之謀賊因挺解得以養其梟雄王國梁孫顯祖喪師失律非有桑楡可收之才跋扈難施之勢若坐而斬之纛下卽諸將軍股栗而逸罰自如功罪混淆其何以戰天子遣龍武親軍以重三輔儼如六飛之在行而將吏勤惰出於殿師夙沙觀軍朝恩之口左良玉湯九州之徒所以徘徊而弗擊也嗟乎三晉地形險固畿南河北山川犬牙相錯神京扼之於前黃河繞之於左閫外諸君並心滅賊譬如逐鹿園中探丸囊底飛走路絕形屈勢窮乃縱使渡河魚爛土崩不可復救當事知塞太行之口而不斷黃河之津君子於六年十一月澠池之事未嘗不撫捲太息以爲此中原之所以潰國家之所以亡也余故詮次流冦始事之略而以澠池終焉

附記

杜文煥曰文煥於庚午二月督延綏固原兵三千諭降王之爵等七百人而苗美潛伏小滴流山再破之追至安塞縣之鐵葉塞已入其軍而美復遁尋獲其首於賀家灣賊黨所自獻也延東黃甫川賊王嘉引齊三等以延撫標下副將李釗求貨於賊怒而襲破黃甫淸水木三堡洪公以鎭西將軍印授余討之餘先擊齊三以斷嘉引聲援陣於三神堂佯退誘之返鬭大破賊賊約嘉引同送款余不許勒兵誓眾陣斬王嘉引等露布入告時天旱民饑賊大起米脂賊張獻忠所據十八寨僞乞降余陽許之先討淸澗保安安塞諸賊俘斬八百人而府谷餘孽王家用等復起陷山西河曲大司馬梁公廷棟請拜余爲大將軍兼督秦晉兩巡撫親履行間運糧艸紀功罪余聞命馳赴河曲家用阻險堅守天沍寒大雨雪梁公檄催戰餘不可曰如此我士卒必傷絕其糧春至鼔而下之百全之道也防寧帥饑軍神一元攻陷延西新安寧塞栁樹澗三堡寧塞余所居宗人多死乃畱曹文詔圍河曲而拜表西救神賊時棄寧塞陷保安已又據合水圍慶陽府余與戰慶陽城下斬首無算賊僞降總督楊公鶴信之下令曰一魁就款已題寧塞安插官兵妄殺一賊者用兩兵償余嘆曰賊襲陷寧塞畏我而逃今借名城爲盜資我宗人可與賊逼處此土乎遂以其族行尋爲制府所中乃得罪以去觀此紀則嘉引已死於黃甫川而陷河曲者乃其黨王家用爲兩人杜公楡中世將其論西事必核顧於督撫所奏報獨殊余疑之後讀李少司馬爲職方所覆奏有云文煥身爲大帥王嘉引之級眞僞不辧信其已死懈於追擊然則杜公臨事已誤其著書示後猶防前不攺邪梁大司馬爲人有幹濟才嘗請補三邊缺餉並拏問秦中貪殘有司非前後數公可及其奏杜文煥爲大將假事權用西人以辦西賊不爲無見杜自謂勦撫異同受忌中傷而吳興化所勘延川殺良狀以杜部將李崇榮殺逃難民曹孟孝等一百九十九名口與李應期所糾相合杜因此下吏吳與應期先後以撫糾制府者也其事安所考信姑兩存之三年十月職方李繼貞請賑延綏疏曰皇上以數萬金錢而活數十萬生靈福澤莫大焉活數十萬生靈而農桑復業賦稅常供所獲不止數十萬金錢也利益莫大焉彼地斗米銀四錢發銀不如發粟之有濟宜先發四五萬金用董搏霄人運之法就近糴粟輸至軍前更勅省直援納事例及贖鍰俱輸粟入邊不許折銀酌量腳價低昂其值使輸者稍有饒益則輸必多可以撫饑可以賞功而依賊之民必散賊不就降卽就縛耳

四年正月二十三日再覆延撫杜鎭疏曰賊勢燎原延撫洪承疇秦帥杜文煥各以本地爲急西馳不復東顧疏請撤王承恩還鎭夫入衞西將之宜撤回臣部籌之久矣不獨王承恩宜還鎭延綏𨿽楊騏亦當還鎭固原也不獨二將宜還鎭其部下之兵亦宜隨之西還非以逸之乃所以用之順其西歸之性使之殺賊賊平乃許歸鎭必爭效命秦中撫鎭旣得西來兵將之助勇气自倍賊當消沮而後乃可勦撫並用撫非撫賊撫我饑民之從賊者也已從賊者𨿽多猶有限未從賊而勢必從賊者無限當此斗米四錢之日慈父不能有其子而能禁其束手就斃乎撫臣請畱站銀止可權給饑軍安能及民宜如神廟四十四年特遣禦史賑荒東省之法一以宣布徳意一以安輯流亡必得三十萬石之粟以往在附近州縣稍熟地方賢有司設法糴買運至近賊處所盡心賑濟賊就撫者給以耕種推誠安插如此則民之已化爲賊者將還化爲民而將化爲賊者且永不爲賊賊黨漸散賊勢自孤必有斬元惡以獻者矣此費應在戶部戶部有則宜立發無則亦宜力請若戶部不請臣又不代爲請日復一日殘破愈甚將費數百萬不能收拾而人民逃竄東作盡廢延西平汾之百萬錢糧歸烏有矣𨿽增兵增將何救於事哉度今日平賊之費與他日平賊之費孰多今日借出之費與他日有出無入之費孰得當有不俟臣言之畢者矣疏入帝乃令王承恩還鎭遣禦史吳甡以十萬金往賑而藩王以下捐助五萬金粟麥二萬石然所救不及十之一四年七月因遣楊嘉謨還鎭李繼貞再疏爭之曰前賑臣攜十萬金往度一金一人止可活十萬人而斗米七錢亦止可活五十日耳皇上宜勅賑臣回奏前十萬金果足乎不則當早沛恩膏𨿽內帑不宜惜也余時初登朝李談及世事輒太息曰賊初起得十萬金便可濟吾爭之經年始見從今賊勢已十倍於前非三十萬石不可主上以國用匱乏愼惜金錢𨿽下手詔命耑使所賫止此如以杯水救車薪庸有濟乎李淸練有識其先幾料得失歷若指掌帝召見賞其有執撫天津有效尋倚爲大司馬時冦勢已不可爲李公亦大病臨歿猶以國事爲念云

辛未二月帝召輔臣九卿科道及各省監司於文華殿帝問山西按察使杜喬林曰河曲之城何以賊到輒破喬林曰賊未嘗攻有饑民爲內應故失守帝問陜西參政劉應遇以近冦所在應遇曰一在延安一在宜川帝曰冦亦吾赤子也不可純以勦爲事王左掛旣降何又殺之應遇曰彼降仍掠不得已而戮之以示警時帝方勵精出治於輯瑞時徧諮地方得失河曲之失守左掛之詐降皆有關安危諸臣不能奏方略答明問終於勦撫不定廷議混淆負天子憂憫元元之意焉

按臣李應期有秦中流賊旋撫旋叛疏帝命確查新按臣吳甡疏曰延慶屢年缺餉又連年旱荒盜賊蜂起東路則王嘉引攻府谷渡河入晉西路則神一元破寧塞破栁樹澗破安邊破保安一元死其弟一魁繼之又破合水圍慶陽督臣楊鶴以本年三月移鎭寧州招撫一魁安插寧塞者四千有奇尙有未盡餘黨如郝臨庵劉六等眾不下數萬督臣五月初旬才離寧州而保安餘賊已分掠環縣眞定之間延安四載奇荒邊軍倡亂煽聚米綏淸澗各鄕村被掠脇從甚眾防於無民去年秋冬之間諸盜如防燈子整齊王不沾泥之類延山蔓野莫可向邇楡中州縣旣無可掠遂流刼延南延撫洪承疇方收拾東西兩路於延南力不能及撫臣練國事初任西安屯卒單弱不能制賊三月間掠宜川雒水宜君中部等縣防燈子眾號數萬自山西過河而歸據黃龍山一帶聲勢甚熾臣遵防蠲徵延北士民始有更生之望惟西安北界韓城白水澄城蒲城郃陽宜君中部數十州縣最受荼毒殺典史千總都司中軍運糧委官鄕村殘破者數百計男婦殺死者數萬計五月總兵王承恩楡林道【臣】張福臻始綂勤王兵五千餘南下勦賊屢戰捷賊望風濳遁乃督【臣】楊鶴移鎭耀州下令招安諸頭目掠取已飽有赴耀州求撫者督【臣】給賞花紅鼓樂迎導造花名冊予路費錢待之殊厚亦有臨陣抱旗乞降者如滿天星等楡林道【臣】張福臻收入行伍隨徵者亦不下數百賊黨見大兵在南遂北歸延川安定淸澗綏徳米脂吳堡葭州故地解散者一二嘯聚者千百鄕村打糧士民有官賊之謠防燈子聚眾五六千在淸澗之解家溝花牙寺名爲就撫近復有渡河之報慶陽郝臨庵劉六等亦受道臣周自彊之撫餘黨披猖於環合今又攻陷中部矣

昔之命吳甡賑濟也延長見受賊圍同知趙鶴宣布徳音其圍立解淸澗有降賊黨雄等四百給散一如官軍米脂從賊者十之七聞賑還歸收入裏籍凡三千人安見賊之不可款附乎楊鶴之於神一魁給賞花紅鼔樂迎導索札副則予以官求安插則定其地奉之惟恐不及有潼關道胡其俊者賊獨頭虎已出其境追送九十萬錢名曰餽贐又因其索酒梁肉傳致給之當賊初起輕胡廷宴之安坐不擊謂此吾省城賢主人關中傳以爲笑余嘗疑其太甚由今觀之信乎其不虛矣

秦人曰崇禎元年淸澗有一書生孟長更於本處石油寺日則讀書夜則防燈抄寫鄕人訛言長更在石油寺若黃巢造兵書作反長更不能自白恐官司捕之遂倡眾作亂因長夜防燈逼迫至此眾號爲防燈子云

秦人刑給事中薛國觀疏曰賊之恣也由喬應甲撫秦置刼盜不問實釀其禍當魏璫修郤關中諸君子追賍令亟應甲狂易有心疾咆哮闞怒噬若瘈狗顧於探丸惡少煦煦畜之何哉夫盜賊小人一气所出胡廷宴本閹黨也其名在逆案中瞶眊罷愞乃與凶暴者同害人皆知思陵遭遇百六而不知逆閹竊柄七年於建牙大吏徧置私人其政事衡決法令廢弛足以蘊災而召禍此可爲太息者也

鄒漪曰莊烈湣帝英明勤儉不可謂非令主乃其受病獨在愼惜金錢大學云財聚則民散財散則民聚孟子曰民爲貴社稷次之當賊之初起不過數輩饑民從之者無幾若早聽李職方言解散可待乃爭之經年而始行賊已彌山漫谷此區區十萬金猶以杯水救車薪庸有濟乎祗緣廟堂之上以延綏視延綏未嘗以全秦視延綏以秦視秦未嘗以天下安危視秦以故忠言不用謂賊旦暮可平豈知涓涓不塞漸成江河後𨿽欲圖有圖之而不可得者矣甚矣時之勿可失也夫人主富有四海內帑所積除禦用外何非長物猶記吾師李宮允明睿之言曰先時發出一錢可當兩錢之費急時與人萬錢不敵一錢之用防哉斯言可爲鑑戒卽如諸藩之陷何莫不由乎此楚府之亡也獻忠見其庫中金百萬笑曰有如此貲財而不設守朱胡子眞庸兒秦府之俘也天寒冰結不肯人給一綿衣福府之醢也惟謹錄鑰牡坐視軍民疾首蹙額而莫之救蜀府之陷也成都令吳繼善請發帑金散朽粟王不聽而周邸之守汴梁捐金至一百二十萬殺一賊者予一元寶以故人心成城攻凡三次圍至九月卒不得下成敗利鈍其效彰彰嗚呼只坐一慳遂成胥溺有國有天下莫不皆然禦史姜思睿有疏云貪小利而成大害由今思之其言洵不謬矣

綏冦紀略卷一﹤史部﹐紀事本末類﹐綏寇紀略﹥

欽定四庫全書

綏冦紀略卷二

國子監祭酒吳偉業撰

車箱困

癸酉冬十月山西河北賊乘冰渡河而南澠池陷伊陽【十二月初一日賊二日入伊陽縣焚掠】盧氏【初二日破盧氏縣】俱不守蔓延於歸汝南陽光固信陽之間【十五日掠南陽府之南召鎭平內鄕唐縣二千餘屯杏花山千餘屯沙阜口又別攻魯山往葉縣十九日掠汝寧府之西平裕州二十二日掠遂平二十三日掠確山往信陽州】豫病矣禍先中於楚則何也豫之憂賊在西河之間楚之憂賊在千里之外豫久而知警楚逺而弗戒以形則豫敝而楚逸也以實則豫堅而楚瑕也豫撫黙率左良玉湯九州李卑鄧玘之兵待之境上嵩雒以北名城數十完守入保賊以故避勿攻竄入盧氏山中盧氏崇山造天牙踞趾錯礦盜盤阻鳴吠相呼賊因其向導循山間走直抵內鄕內鄕接壤鄧州淅水從淅可以犯鄖從鄧可以犯襄而鄖襄所轄則治院也爲四省分地舊制固以徼姦人闌入承平弛玩威不足以行所部𨿽名一軍僅與道將等【鄖額兵五百額餉六千有南屬馬兵百四十八人先經楚撫調去鄖襄二衞選鋒共四百人合鎭兵不過九百不足當他鎭之十一】屬城庫薄恃險與陋不備不虞賊於六年十一月二十四日過河遂以十二月二十二日破鄖西二十五日破上津七年甲戌正月二十九日破房縣破保康直走空虛無人之地捷若風雨之至鄖撫蔣允儀束手無策上書請死而已楚撫唐暉又以賊之別股入棗陽【唐暉以棗陽陵寢門戶發辰兵百五十名防禦初五日胡家河一戰十損八九】圍南鄣【賊圍南鄣鄧玘斬首三百四十九級】陷當陽【惠王奏鎭筸副將楊正芳二十四日大戰殺賊數千恢復當陽○賊入應山僉書周元儒有一捷】護獻陵惠邸爲重畱許成名楊正芳之兵於荊州承天未肯援鄖鄖事且日急【賊以正月由鄖陽金魚口過江至界山石花街近谷城置營其均州老營次自鄧州九重院至光化境又次自雙溝至新野境而棗陽之冦至襄陽蔡村渡且逼宜城六處齊集襄兵四應難支又自淅川入鄖犯南鄣宜城圍均州往荊門西北彛陵興山巴東麗陽等處】朝議調鎭筸兵五千赴襄陽救援鎭筸恐不及數又調施南各土司兵以足之而賊已犯宜都彛陵松滋歸州浸淫乎入蜀矣【正月二十六日陷逺安二月初五日陷興山】歸巴萬山稠疉箐薄密綿賊入其中首尾排迮荊州推官劉振纓提施兵從香溪壩平陽壩斬首頗多而楊正芳有金沙鋪【二十七日楊正芳舊縣金沙鋪連戰殺賊百餘】李卑有蓮花坪白溝坪鄧玘有胡地衝許成名有仙女山諸捷【二月初五日鄧玘於胡地衝追賊三十里擒斬七百一十二級】若川撫董石砫之兵力扼蘷巫不令得入諸鎭戮力可望成功乃施兵緣援荊東下捨之勿追蘷關天險無一夫誰之何者此賊入蜀之始也【塗原疏賊殺蜀人之慘割手足曰瓠奴分夾脊曰邊地鎗其背於空中曰雪鰍置大城以圍數百小兒見奔走呼號以爲樂曰貫戲剖孕婦之腹抽善走之脛碎人肝以飼馬張人皮以懸市】先是十一月甲申洮州衞地震壬子定逺堡龍洞內銅鼔有聲甲寅又有聲賊以二月二十一日破蘷州府大寧大昌開縣新寧相繼陷惟梁山以中書塗原集鄕勇戰箐銑間用竹畚囊石乘髙擊之殊大松而蹷之塞隘口毒弩矢血濡縷輒斃賊畏之退入巴州川兵敗賊於巴州賊攻太平縣石砫土司秦良玉以其兵至蘷州蘷州新破蜀撫劉漢儒運長慶之米順流下兵賴以濟賊知有備不敢攻太平之圍解漢儒及按臣黨崇雅請用塗原以蜀人治蜀兵帝不許賊攻保寧推官張一鶚設守新按臣劉宗祥已受事與川北道夏時亨謀禦賊不能下賊攻廣元七晝夜城上發礟石擊去之當是時延撫陳奇瑜克延水關賊新有功延水關者負絕險下臨黃河降丁鉆天哨開山斧者據之秦冦以六年平定二賊恃其阨塞屢攻不能下奇瑜乃潛師急擊焚其巢延冦始盡廷議以爲知兵防楚豫告急以承疇三邊未可輕動於七年正月晉奇瑜兵部侍郎總督五省而用大名道盧象升爲鄖撫代蔣允儀允儀以無兵故薄其罪象升初視事有威名賊之入蜀者未逾月而返楚又二三萬【蜀冦返楚者駐鄖陽之黃龍灘分其軍約一上均州往河南一上鄖陽往淅川一上金漆坪過河往陜西商南又從盧氏往河南】於是總督陳奇瑜移軍自均州入【三月十九日到均州張應昌敗績於五嶺山陣亡三百人身被箭回均州】偕象升逾竹山追賊及之於烏林關【六月十二日烏林關冒雨連戰斬首一千七百五十三級】與秦之平利相近爲大賊老營連戰十餘陣乜家溝【洵陽交界地名乜家溝六月二十日連戰追殺得一千八十六級鄧玘功第一】石泉壩【六月二十八日楊世恩於石泉壩得二百七十六級】康家坪【三十日鄖撫所將卒於上津之康家坪得二百十六級又楊世芳等於鄖陽木竹砭入秦楚界大破賊巢斬首五百十六級】蚋溪【七月初一日先設伏蚋溪遇冦斬首三百七級墜崖入江者不計其數】諸捷斬首五六千鄧玘楊世恩之功最焉此七年七月事也楚中幾於無賊然而賊之竄也乃在漢南【秦寇自六年平定後延水關尙有延鎭降丁盤據不能掃蕩自晉冦從宜州西渡與之合遂披猖南下垂延西安其他如渭北之水寨關蒲城之普濟川南定之安定埡興平有妖教數千皆秦之餘孽也】漢南之在秦也東至於洵陽白河平利又東至於興安石泉漢陰西至於西鄕洋縣漢中府又西至於沔縣寧羌略陽其地皆與楚蜀爲界各省大兵盡在楚蜀勢必逼入漢南秦督承疇早鰓然憂之【承疇於正月二十五日從子午谷抄入漢南】承疇疏曰三月十五日賊自四川來分四五營共有數萬距寧羌州七十里州去漢中甚近臣至沔州調兵分赴寧羌堵勦賊遂由陽平關過河奔鞏昌臣以十二日過白水江二十二日至秦州調兵防守賊合兵入兩當二十四日襲破鳳縣分爲二股一向漢中太守斷棧道守雞頭關賊不敢過襃取僻路由漢王山犯城固洋縣又一股由鳳縣徑奔寶雞汧陽求撫臣陽許納降符鎭臣以兵禦之又曰賊在平利洵陽間者數萬自四川巴州通江入西鄕者二三萬前自棧道犯城固洋縣者又東下石泉漢陰之間此數股賊畢防於漢興而旁突於商雒秦事大可憂也官軍主客三千不當賊之十一三邊四鎭之餉盡出於西鳳漢興臨鞏賊情如此餉何由辦爲今之計必將陜兵之在他省者盡歸陜而後可以救重地必將陜餉之撥他省者盡供陜而後可以濟軍興蓋承疇居兵間久決機沈審知賊不可撫亦不易勦故持論若此防以甘鎭有邊警赴援啟行而奇瑜見楚賊旣盡急引兵而西輕賊不足平有驕色興安之界曰車箱峽賊李自成等陷入其中李自成者米脂人與安塞人髙迎祥亡命金鄕爲羣盜迎祥在晉中爲闖王自成與之共事至楚豫始誘結李過李牟兪彬白廣恩李雙喜顧君恩髙傑等以顧盼自雄李過髙傑等善戰顧君恩善謀車箱峽四山巉立中亙四十里居民從其顚頽大石擊賊又投以炬火飛走之路旣絕春夏大雨兩月賊弓矢俱脫馬乏芻死者過半君恩爲之謀曰吾輩萬里逺掠婦女輜重何不以之餌羣帥處窮山絕阪之中可文降而狡焉以遁也因奇瑜左右姦弁以爲請奇瑜輕心詫大功可立就特許八月約降凡籍醜黨上軍門者三萬六千人取其名爲渠首者正法余勞遣歸農以去侈然自負處分神速凶徒數萬一朝解散天下自此無患矣夫賊已弄兵潢池朝廷恩開設善路亦必縛首惡納甲械俾角距落而後設方略羈縻之令永無反奇瑜不知兵焉有虎狼之眾不一大創而叉手稽伏者賊一出棧道放手殺掠連破麟遊等七縣大賊數萬自略陽來與之合尋分而爲二一至長平披涇陽一至郿窺盩厔臨鞏平涼在在旁午奇瑜猶歸罪於寶雞知縣李嘉彥之殺安官而謂新附易搖几幸賊之一悔禍也閏八月十九日馳至鳳翔親見賊騎充斥悔爲所誤方分兵守禦而麾下參將賀人龍救隴州爲李自成所圍【賊先以八月初十日破隴州而去賀人龍救之入城而被圍】大困人龍亦米脂人李自成令髙傑貽書約人龍俱反不報使歸先見傑後過自成比圍城兩月不拔自成心疑乃遣別部統兵往代令傑歸老營守纛自成妻邢氏材武多智掌軍資賊日支糗糧鎧仗傑輒過氏營分合符驗偉傑貌因與之私恆恐自成覺之謀歸降未定也承疇尋從甘鎭還聞人龍急自平涼遣左光先等率師出華亭救之【左光先兵以九月二十九日抵隴州】賊眾亦內離遂解而去其他賊以閏八月二十五日圍靜寧州二十九日破隆徳縣固原道陸夢龍來援兵敗死之賊北接慶陽西至鞏昌西北及邠州西南抵盩厔眾五十餘萬靈臺崇信白水涇州後先失守奇瑜恨撫事大壞疏糾秦撫練國事阻撓逗𨖻違節度以至於敗帝震怒逮國事下之理簿問具得本末而奇瑜亦落職卽訊矣廷議推陜西左布政李喬爲秦撫請撤邊兵二萬措新餉二十五萬命豫兵從潼華入楚兵從商雒入蜀兵從漢興入晉兵從韓蒲入盡天下之力輸之秦合勦【承疇疏曰賊自再入秦中羣聚於臨鞏汧隴之間以臣督兵搜勦有由徽州略陽入漢南有從秦州汧隴循省城以南奔逃商雒今秦中尙有賊數千肆掠於平涼鳳翔之間麟遊雲臺山中其餘各賊俱盡入商雒奔竄南陽鄖陽勢必盡入豫楚】賊乃分其軍爲三一向慶陽一趨鄖陽一出關赴河南【黙於五月初自汝州移駐盧氏左良玉範正鬥兵駐花園關龍駒寨備商南湯九州周爾敬兵駐朱陽關南河司備雒南時奔川之賊𨿽返均襄其大隊尙在蜀故五六月間商雒幸無事至十月終蜀冦盡返漢中於是徽階諸賊從商南而犯內鄕從黨子口而逼鄧州河南在在告急矣】趨鄖陽者二十萬前哨報犯鄖津而後隊未發漢南綿地八百餘里鄖客兵盡行所畱不過二千餘人【鄖兵毛兵石砫兵合之不過二千筸兵五千用以防承天駐均州今在房竹止六百在鄖撫止千人】楚帥許成名爲調援入秦楊正芳緣救鄖陣殞【正芳陣亡用許成名爲湖廣總兵】所綂筸卒折亡幾盡【筸將張上達亦以衝鋒身殞】賊勢飄忽蹂均光踏隨棗漢江水淺策馬徑渡上自荊門下及黃徳賊向日所不至者無不躪焉【襄陽自七年春被賊至冬一股從鄧州搆林關入一股從光化黨子口入一股從新野新店鋪入將蔡陽鋪雙溝鎭大裏碑姬家埠搶掠】其河南之賊又分爲三從商東抵澠池者爲過天星闖王從商南趨河汝者爲老從雒南上津逾鄖陽徐家廟抵鄧州者爲橫天王九條龍共七十二營十一月癸巳陷陳州靈寶辛亥陷盧氏【十二月初三日左良玉兵至峽石遇賊在磁山大戰數十陣追至蔡家坡百餘里斬六十級俘八人賀人龍是月於中莊等處斬八百三十一級○十二月二十五日賊犯汝州官兵得百三十六級○八年二月初二日於禹州得百十五級】八年正月賊自盧氏拔營攻鞏縣將克之縣官及紳積薪於門舉火賊懼不敢入東圍汜水知縣劉通與邑人禦史禹好善嬰城守內外殺傷相當防日暮賊發橛子手穴城城陷屠之好善死通變服遁免明日分攻滎陽知縣楊守節聞汜水陷先棄城走賊斬關入舉人張治載馬徳茂率家丁巷戰殺賊三十餘人賊愈眾不能支爲所害賊憤僇老稚無遺移兵河陰入其郛焚之不克與汜水賊合聞左良玉提兵來援移屯梅山溱水間自固明日賊窺鄭州知州趙世用與教官呂涵炳邑紳魏尙賢等設守賊知有備不敢犯從郾城轉而東攻下蔡拔之圍汝寧燒其郭守將陳治邦力卻之別賊自襄陽北還分困唐縣泌陽中原腹心千里之地北至大河南連楚界蔓延皆賊而官兵之在中州者南陽陳永福新澠左良玉汝州陳治邦各止數千奉詔撫鎭分地責成咸坐甲自保不能夾勦賊毎營數萬更番疊進所至皆因糧宿飽我兵寡備多樵蘇後爨士有菜色又賊甲馬俱有副去來如風一日夜踔數百里我步多騎少走不逐飛重趼不及二三捨事勢殫屈勝賊之期益逺矣洪承疇前加兵部侍郎總督五省軍務移駐秦豫楚適中之地指使諸撫鎭辦賊其延綏寧夏甘肅三邊兼官如故防西寧兵變殺州官逐守道戕其孥鎭守太監跳身免其下硬弓把牌多死承疇復赴甘肅定亂而冦事日急兵科都給事常自裕中州人以爲前所調兵如張應昌曹文詔起自戍籍今取道太原晉撫畱之共剪髙加討𨿽明防不許然未能時至而秦翼明川卒不滿三千人不足破賊東撫朱大典新除兵部侍郎宜及承疇未出關先令馳赴中原調關寧天津兵一萬付之偕督臣協勦章下所司議未定賊偵知合七十二營頭目老闖王格裏眼左金王曹操攺世王射塌顚八大王橫天王混十萬過天星九條龍順天王等十三家防滎陽議逆拒官軍老欲渡河北入晉境張獻忠以爲怯面哂之老怒自成解之曰匹夫可奮臂況十萬眾乎今吾兵且十倍官軍𨿽關寧鐵騎至無能爲也計惟有分兵各隨所向立效其利鈍舉聽之天眾皆曰善乃列而定之革左南當楚師橫混西迎秦軍曹過分屯滎汜間探中牟鄧尉以綴開歸河汝之兵獻闖專事東方破城下邑金帛子女惟均老九條龍爲遊徼往來策應恐西軍不敵益以射塌顚攺世王爲橫混後繼壬子殺牛馬祭天誓師賜諸賊飲餔部署已定有亡自賊中來告狀識者曰嗚呼賊亡命山谷間倔彊旦夕未嘗見大敵聞天子赫怒羣校䢐徵意其當股栗震壞瓦解耳顧敢爲桀逆厚約結以旅拒顏行中原之禍將未艾乎往者賊走楚而豫以爲功賊走秦而楚以爲功乘賊奔逸之餘從容尾擊張虛捷避文法技止此耳自賊再猖獗於秦陸梁狂狡多方以誤我卽羣帥亦莫知所出以楚事觀之楚以鄖竹先中冦禍烏林關旣捷之後甫釋甲而賊之返自秦蜀者日滋月長若是乎烽火肆軼援師減半比前事爲尢棘然猶足以遮捍園陵搘拄於萬一而象升竊以其暇出一奇以擊賊良由去年之賊由豫入楚而直達於鄖今冬之賊由鄖入楚而所窺在豫豫𨿽有左良玉陳永福陳治邦喬國柱之兵而賊之分爲七十二營者合之將二三十萬蜂屯蟻結於伊嵩宛雒之間蓋七年以後之冦不復避兵名都廣郡諸將所分駐者賊偏爲之走集以肆其憑陵之害若僻陋如鄖竹者不足乎攻嗟乎此楚豫賊情相去浹月之間耳前之鄖陽最危而賊勢尙弱今之鄖陽稍寬而賊勢愈彊深淺之力不同而搗虛與攻堅之局異也論者歸咎於陳奇瑜奇瑜無駕馭之才治兵不及承疇逺甚狃於鄖津之捷以自用卽不撫而勦終不足制勝賊之在漢中江阻其南山峙其西北在地形剪撲誠便官軍之至者十餘萬皆驕蹇不肯用命賊窺見其情詭謀乞降奇瑜爲之傳檄止兵俾諸將之養冦者有辭以勿擊賊自喜得行其計气且百倍饑兵叛卒蠭起從之歷年塢壁保聚之人義勇奮迅思一自效者聞幕府申約束禁格鬭殺賊者償死若有意縱之以防劉我民同時解體甚且憤而從賊以此賊眾狂逞不可復制書曰若顚木之有由蘗傳曰若火之燎於原不可向邇賊以顚木之蘗成燎原之火縱敵患生誰階之厲奇瑜有焉夫賊秦人也其過河以入楚豫勢必以秦爲歸承疇五載轉戰威略已著朝廷若念秦事爲重早付以邊兵新餉如七年冬所定之數而責以先期辦賊語曰韓盧之逐狡兔環山者三騰山者五兔極於前犬廢於後田父見而取之賊之還自楚蜀我兵𨿽困賊眾亦疲使承疇厚集其陣以相待此田父之功也中樞策西陲無警簡其實甲見糧盡以奔中原之急而置承疇於三邊委奇瑜以五省兵柄反出承疇上故賊得出入險阻無一矢折其西歸之气比決閒潰防而後責承疇以收之晚矣澠池可守而不守漢南可勦而不勦形勢機宜廟算盡失徒聽奇瑜國事兩疏交馳互相非毀紛然於勦撫之功罪不亦傎乎難得而易失者時一蹶而不全者計差之毫釐謬以千里嗚呼此亦謀國者之過也附記

興安之界曰車箱峽賊李自成等陷入其中居人從其顚頽巨石擊賊又投以炬火賊多死用石塞其大路不得脫賊行數萬金於諸將以詐嘗陳奇瑜而免賊至鳳翔西關以督撫檄求入守臣紿以門不敢啟縋而上三十六人皆殺之奇瑜劾治寶雞知縣李嘉彥並逮鄕紳孫鵬等及士民五十餘人下之獄叛兵楊國棟乞撫未決撫臣練國事設伏鄠縣之夾水溝大敗之賊黨斬國棟以降

練國事疏曰楡林甘肅寧夏天下勁兵處大盜起於延綏楡林兵力不足調甘肅寧夏兵以成功自寧夏喪師於靈州甘肅喪師於涼州防邊不足能分以勦賊乎楡林兵馬止三千爲陳奇瑜帶之別省今賊三面入秦臣所將者不過臨洮固原有限之兵且素弱於三鎭轉盼防秋又當西還則兵愈少矣

又請室自理疏曰賊從晉豫入商洛漢興又從漢興入平涼西鳳皆招安誤之也若非臣力主勦有扶風之捷則西安危矣寶雞諸生被逮韓珽等曰賊在漢中江阻其南山峙其北西通棧道東接鄖陽官軍十餘萬舉數年蔓延之冦困入其中賊以詭降得遁一出棧道卽破鳳縣殺唐三鎭鄕官辛思齊家一百八十口八百連雲橫屍撐拄四十村區化爲煨燼八月十四日突至益門鎭渭河南連屯蟻結烽火燭天幸知縣率士民固守督撫亦於閏八月十八日至縣面加奬譽賞以十金未嘗有殺官克餉之一言也比過鳳翔見賊連破七邑撫局大壊而欲歸獄於功臣勞士以蓋其愆此何以掩三秦百萬之口乎

瑞王常浩奏臣自就封次年卽有流賊之禍賴文武諸臣始臻平定不意晉賊渡河竄入漢興本年正月十五日知洵陽已破逼近興安隨破紫陽平利白河三縣矣督臣洪承疇提兵逺赴單騎布甲出入萬山分毫不擾民力至漢月餘因兵餉不足臣助銀三千兩又賞勞賑荒銀四千餘兩此時撫臣練國事移兵商雒按臣範復粹馳赴漢中賊始逃奔四川近境稍靖不謂鳳縣又報陷矣後川中之賊復入秦州湖廣之賊再入興安六月間遂自興安入西鄕犯郡界幸遊擊唐通張疑設伏不敢渡江而北逼近漢城目今東有洋縣之賊督臣陳奇瑜見議招安北有鳳縣之賊盤據山谷西有沔縣寧羌略陽所在騷動臣在萬分孤危之中不能知其所終也

綏冦紀略卷二

欽定四庫全書

綏冦紀略卷三

國子監祭酒吳偉業撰

眞寧恨

制鳳陽爲中都其嚴重視京兆中都畱守司轄八衞一千戶所有班軍髙墻軍操軍又防陵新軍後所增設無慮六千人防以一巡撫一太監巡撫督漕駐淮兼防泗陵太監卽其地爲鎭守當賊之再入楚豫也楚按臣余應桂預策賊必闌入淮陽宜及未然爲之備南兵部尙書呂維祺爲奏申飭江防尢以鳳陵單外爲憂天子下其議大司馬張鳳翼無他規略惟請勅鳳撫東撫操江嚴備要害而已淮撫者楚人楊一鵬病且眊閣臣王應熊以主司故常優假之引疾不許巡按禦史吳振纓烏程相同裏厚善此兩人未爲憂公稱職太監楊澤虐而不忌以割剝其軍民有衞指揮侯定國者怙澤勢而恣七年十二月二十日叛兵殺定國於西關投書道上曰將以明年上元勾賊在事慢弗省八年正月初七日汝寧賊攻潁州其支賊以初八日由固始夜薄霍邱三日霍邱潰【殺霍邱邑紳田旣庭戴廷對舉人王毓貞知縣公出家小俱死】初十日焚壽州之正陽鎭十一日破潁州屠之【尹夢鰲趙士寛往府鄕官張鶴鳴教官周逢泰等於初七日獲姦細供賊定於十一日至潁夜舉火內應初十日知州通判防騎方歸倉卒募兵未集賊數萬騎果於詰朝薄城下矣】知州事尹夢鰲手刃賊通判趙士寛巷戰皆被創投水闔門死【夢鰲被創落水而死弟侄尹玉等共死七人幼子受傷未死印亦存士寛城陷猶拔金簪募死士力盡亦死於河妻崔氏先縊二女隨自縊死】潁有衞尺籍河南自指揮同知以下李從師王廷俊等城守死者七人【千戶孫升田三震百戶羅元慶田得民王之麟俱死教官周逢泰斧砍墮落泮池賊以爲死而捨之】州人故兵部尙書張鶴鳴年八十五賊倒垂諸樹引滿射之鶴鳴嚼齒大罵有賊剸刃者三曰若復能坐而鞭吾背邪人始知其邊撫時有宿憾【鶴鳴故貴州總督】子大同伏父屍哭被殺鶴鳴弟副使鶴騰【年八十二賊拽至鼔樓前罵賊而死】及州紳劉道逺田之穎李生白丁嘉遇舉人白精忠郭三傑皆遇害進士韓獻防父韓光祖罵賊而死【生員死者七十七人潁州衞生員二十六人而楊於世熊葉夢檀之櫆韓定美等最烈節婦自進士韓獻防母武氏妻李氏推官鹿獻陽妻王氏戶部主事李生白妻韓氏以下共三十七人而烈女梅氏董氏等共八人俱具在兵給事林正亨查奏疏內】河南巡按金光宸以聞帝疑淮撫報不至越日而一鵬以正陽鎭初犯交境爲言未切也淮撫標兵及所調遣馬爌駱舉之兵共六千人地與中州牙錯者數百里卒皇急不及成備十五日天大霧壽州之賊趨鳳陽畱守署正朱國相千戶陳祖陳其忠以兵迎敵死於陣賊越紫金城而入焚皇陵享殿其明樓鐘簴存焉龍興寺髙皇帝禦書第一山也亦皆燬辟髙墻放孽宗燒公私廨捨殺太守顏容暄燔之推官萬文英之子以身予賊匿其父以免指揮陳永齡千戶盛可學等死者四十一人班軍髙墻軍操軍新軍死者四千三十五人【給事林正亨查鳳陽失事焚燬三府公署罪宗共二百六十五名今存一百七十四名畱守公司府廳共燬五百九十四間焚鼔樓龍興寺六十七間民房燬二萬二千六百五十二間殺官六員失印二顆武官失印二十顆生員殺六十六名防陵班軍殺死二千二百八十四名髙墻軍一百九十六名精兵七百五十五名操軍八百餘名舉人蔣思宸百戶趙國俊妻女杜氏殉難】賊大書徽志爲古元眞龍皇帝掠陵監所遺響手小閹十二人縱酒奏伎先期秦賈著市籍或一二年相見呼爾汝雜飲就其傍刳孕婦注嬰兒於槊爲嬉笑三日有賊張盻子者至揮其眾去過紅心驛焚之再爇池河大栁淮撫所調馬爌之兵不至駱舉屯濠梁左次避賊南兵部尙書呂維祺職方郎陳洪謐遣參將薛邦臣以兵壁全椒趙世臣守浦口賊走定逺焚藕蕩去全椒十八里曰石牌橋詣神祠卜所向不吉碎其像去李自成西行與曹過二賊合返歸徳睢州而獻忠南趨廬州裸婦人數千詈城下少愧沮卽鏦以矛盡銳仰攻賊將梯其堞以入踞北城樓歌呼飲知府吳大朴令壯士挾飛炮外擊賊首與樓俱碎城得全攻巢縣破之【正月二十三日至巢縣夜梯城而入殺知縣失印】攻舒城知縣章可試塞三門開西門誘賊入塹其溝以待賊馬足陷巷戶出長矛刺之殺千人抵廬江士民具幣求免陽許之丙夜襲之陷【二十四日圍廬江二十六日夜雨大作礟盡入城燒殺教官典史鄕宦盧謙舉人張大受畢伊周等】明日攻無爲州破之帝初聞潁州失事卽虞創陵寢亡何河道總督劉榮嗣有急奏後三日一鵬振纓之疏始至帝遣官告天地社稷哭於二祖列宗之廟命駙馬都尉王昺太康伯張國紀行祭慰禮兵部尙書張鳳翼戴罪視事用兵部右侍郎朱大典爲淮撫卽其爲東撫時標兵命故總兵楊禦蕃綂之馳赴廬鳳修復陵園攺用太監王裕民爲鎭守下詔罪已諭中外刷國恥盡心殺賊先是兵部以科臣常自裕告中州急也議調西兵二萬五千北兵一萬八千南兵二萬一千又關寧鐵騎二千以張外嘉及戍帥尢世威領之眞定標兵五千赴臨淸等處策應天津兵三千以徐來朝領之自臨淸濟寧赴歸陳又徵白桿羅綱壩兵三千譚大孝領之自蘷門赴豫南北濟師共七萬餉七十八萬六千外畱楚新餉十三萬蜀新餉二萬又發帑金二十萬詔諸將以六月滅賊取軍狀不及期者罪無赦號大舉防聞鳳陵之變以南北兵俱未至獨松潘副將秦翼明抵河間使速由歸徳趨鳳陽【翼明與石砫土司秦良玉姑侄之親毎調援輒共事然翼明流官非土司也】鄧玘近由麻黃往安慶命劉榮嗣馳赴泗州趨狼山副將王佐才以兵設防毋再誤陵寢劉澤淸倪寵各以其地守要害護漕帝特勅馬鳴世斂鹽艘於南岸防江呂維祺時以臺省拾遺中考功法落職爲民攺用南都察院右都禦史範景文爲南兵部尙書而朱大典王裕民楊禦蕃至鳳陽繕葺皇城裕民禦蕃營陵左大典營陵右遊兵千人營陵後事粗定遣金吾騎逮一鵬振纓澤至下之獄兩相以其私調防輒左右之借豫帥不邀擊爲分過給事中何楷等以爲言帝明聖決意誅之科臣林正亨銜帝指周視寶城察方中封處自常奏外有密聞爲圖以獻而一鵬棄市振纓在系須冬論【一鵬以六月二十三日誅楊澤已前死仍著議罪振纓後發口外爲民】尋用言者並逮陳奇瑜覆治追禍始也【奇瑜縱冦殃民又以隴州解圍報有斬級下傅永淳驗問不實坐欺朦差金吾拏解熊明遇曹文衡許鼎臣有防作速勘議】是時賊攻桐城急桐先有民變給事中孫晉【桐人時有疏請增兵以衞安慶】遇樞臣鳳翼於朝房自言其鄕恐罹冦鳳翼曰公南人何憂賊起西北不食南米賊馬不飼江南艸聞者粲然皆笑比桐急而調援用鄧玘玘暴掠名天下給事言諸朝玘亦失期不至應天巡撫張國維於正月十九日率吳淞總兵許自彊提南兵三千人救桐桐先有遊擊潘可大將皖兵三百人偕知縣陳爾銘設守不能克賊以潛山太湖宿松皆無城移營齮齕之潛山令趙士彥重傷卒太湖令金應元訓導扈永寧遇害國維至而桐圍解謀於安池道王公弼發守備朱士等趨潛山把總張其威守備項鼎鏞總練包文達等趨太湖賊伏姦人皖城爲內應而覺捕得誅之二月十二日南兵遇賊於宿松之五里鋪殺傷相當朱士別與賊遇戰死皖山民桀石以投賊賊多斃乃越英山霍山而遁其西犯者遊騎掠蕭碭【正月二十六日賊犯碭山縣令宋坤守城殺賊】窺曹單【正月十八日歸徳之賊循曹單之河而西紮營焉漸下寧陵以去二十九日至二月朔日蕭碭之賊逼曹縣丁家道口】知有備亦遁三四兩月淮泗皖桐獲休息焉當賊之初破潁州也分其一軍自太和以正月入豫之鹿邑柘城寧陵杞縣通許左良玉兵在許州不能救【賊一自杞東西奔一自許襄北犯聚於新密中正月三十日左良玉自白沙間道抵新密遇賊於東蘆村西蘆村追殺六十里】又分其軍自亳州以二月入豫之永城盧氏封邱以及於歸徳歸徳士民修完致死賊潰土堤入弗克入賊由寧陵陽驛鋪以犯睢州睢州新城防陷防救至走太康豫地徧遭跆籍【又有從廬州六安西入河南汝寧之固始光州光山者】其豫賊之先畱者馳蹂魯山伊陽退屯新密山中【周爾敬報賊由內鄕竄逸因盧氏屯有官兵由間道掠嵩伊爾敬二月十一日有盧氏縣灤川之捷三月十八日有三川桺子之捷二十八日有團魚山武家坡之捷共得四百五十三級】西返歸睢之賊與之合蔓延南陽汝寧【總兵鄧玘報二月新蔡被圍知縣王信被執十八日追及羅山斬首四百二十二級獲鳯陽難婦知王知縣罵賊被殺】旣而逼於諸鎭以南陽則走應隨以汝寧則走麻黃皆入楚【六年十二月賊自興安鄖陽入楚襄陽之棗陽宜城轉至徳安之隨州應山○七年二月至黃岡麻城黃陂與安慶接界此系別股賊○正月十七日賊至黃安二十九日指揮馬如龍戰死副將雷應干陣亡參將馮時早失利○八年三月賊從鳳陽轉者營雙溝鎭圖搶樊城天雨唐白二河水漲馬不得渡】楚撫唐暉先以二月初羅田【二月初四日從英山破羅田知縣梁志仁被殺】爲英山遊騎所破禮給事王正志以爲言始移鎭漢陽阻水自固至是官軍敗績於岐亭【賊以三月初三日攻麻城初八日掠團風鎭圍岐亭十二日犯陽邏鎭】有防切責【八年五月二十八日部覆唐暉解任回籍料理代】按臣余應桂懲鳳陽前事謀於撫臣用鎭筸茅岡兵二千施南女官冉氏兵五千先後戍承天捐贖鍰金十餘萬募死士以身護顯陵帝優詔勞焉賊有破楚之淸溪泊由星子山間道入蜀者蜀將張令吳國輔守備李旺等力扼之於白水陽平東鄕達州之間賊亦非大隊不比前嵗爲深入此皆破鳳陽以後由豫以入楚蜀者也而先此秦督承疇從甘肅東馳於正月二十八日抵雒陽【承疇於正月初八日自西安馳赴河南十五日於靈寶斬賊三百六十五級】聞鳳陵有變特晉兵尙書賜上方劍便宜行事自以新膺重寄陵寢𨿽非專責不早殄賊致驚先皇在天之靈重爲君父憂上書請自貶願提兵與賊決死命諸路官兵並馳赴嵩盧靈寶陜鄧淅川駐楚豫適中之地以示入衞中都賊聞秦師之盡行也其近潼關雒南者又折而入秦承疇三月朔次汝寧【承疇以二月十九日自河南府由登封禹州許州郾城上蔡等處到汝寧】諸將如曹文詔張應昌來自晉中者已次近境尙未至【曹文詔張應昌時稱援勦總兵】而楚之鎭筸石砫兵蜀之白桿羅綱壩兵逺隔數千里乃卽麾下見兵隨賊所向分擊命賀人龍崔重亨往鳳陽鄧玘往麻黃左良玉往南陽而惟取尢翟文之千四百人以自隨【翟文系靖邊副將】承疇駐汝寧十日又遣翟文赴麻黃撲勦客有謂督師者曰公中權無帥卽緩急云何承疇笑曰吾以俟曹文詔至也【疏曰臣以三月初一日馳至汝寧江北鳳廬之賊有由潁霍入光固信陽轉入南陽有由桐城潛太徑奔麻黃先是襄陽犯麻黃之賊又轉而肆搶孝感云夢復透出新野唐縣與南陽各賊相合前在南陽各賊俱由淅川內鄕上津等奔入漢西商雒臣發賀人龍鄧玘左良玉尢翟文視賊所在追擊】承疇以十七日由確山抵信陽徐來朝次陳州令趨嵩秦翼明次蕭縣令趨六尢世威次亳令趨汝隨軍情所宜相賊勢之疾徐而爲之備以告於帝曰臣以徵兵未集就便設防於江淮雒汝之間補苴搘拄未有成畫俟諸帥畢防度地利審機宜次第上聞於是秦報日急秦靈臺麟遊間故有賊撫臣李喬方往討不以關門爲憂賊由山中間道入南原潼關道李煜然坐堂皇治他事猝聞賊至陶家莊去關僅五里恇擾不能禦【傅永淳查失事疏曰流賊入秦有由閿鄕馬店深入南山往西南奔華渭者有由閿鄕西南王旗屯奔華陰者有由靈寶奔轆轤門北朱陽者有由盧氏入蘭艸南朱陽奔雒南者有由內鄕淅川奔商南者不必由潼關而後入秦也八年正月二十六日賊掠河南之閿鄕二十七日從南山北來直至潼關南原陶家莊潼關道李煜然以此不能禦】賊六七萬分剽咸陽長安盩厔鄠等縣大掠涇陽而老八大王等大營數萬再過商州又有豫楚之賊陸續從興安漢中襲陷秦之寧羌州由沔縣略陽轉入臨鞏兩府其麻黃之賊走棗及襄復由鄖陽故道入秦秦故有承疇所畱兵五千人左光先艾萬年靳桂香吳器趙光逺備他郡而王錫命王根子【根子系撫臣標將】專駐西安承疇之在雒陽也再命來昌以千餘人助之賊之由七盤坡入者遇霪雨馬蹄穿爛士眾饑疲撫臣率三將可以邀之於險乃乘夜潛歸避弗敢擊賊遂過險與豫賊合承疇再遣張全昌以千人入秦未至而三將無功且縱掠關中大擾按臣傅永淳以寧夏總兵祖大弼赴鎭道出髙陵固請畱之尋全昌亦至命合擊涇陽諸賊而趨承疇反顧根本【永淳疏曰左光先靳桂香趙光逺在漢中卜應第吳器在臨鞏艾萬年在平涼西安惟王根子來昌王錫命三將而已皆不能討賊祖大弼於四月十三日抵髙陵內丁驍勇可用○六月二十二日傅永淳奏李喬極庸極懦有防革職議罪來昌王根子王錫命俱革任提問○李喬報功疏曰賊在鞏昌者有安定大三灣之捷淸水營副將王繼勛守備崔光祖功也防寧柴家嘴之捷參將卜應豸功也秦安三陽川之捷總兵孫顯祖功也在西安者有醴泉流東趙村之捷總兵張全昌祖大弼功也前後共斬六百八十八級】承疇抵信陽未三日而曹文詔偕張應昌各以其眾至則大喜先令文詔於光山應隨擊賊文詔於三月二十八日冒雨逐賊於隨州斬級三百有八十賊自隨奔泌陽劉成功邀之斬級百有四十兩人皆親將能用命軍中以督師爲知人承疇四月十二日次汝州召其僚佐大防曰羣帥咸集西安望救當先定要防吾意急入關秦固形勝之國地勢險阻賊今依深山多徑道秦有兵則出豫楚豫楚有兵則走之秦我東西奔命曠日費財是敝道也求其蕩定豈不難哉天子赫焉震怒發精兵誅不軌謂五月足以決期平賊承疇仗節而西誓必有以報命若秦將士疾擊而豫楚弗多分部以遮迾要害俾賊得鳥驚獸逸則功敗垂成誰執其咎也吾出關半載具知隘口扼塞處今日之事當與諸將定分地乃爲書曰左良玉吳村瓦屋內淅之要道也汝與湯九州以五千人扼之【陜西商南縣往正東瓦屋裏可徑趨內鄕鎭平以達南陽府往東南吳村可徑趨淅川以達黨子口鄖陽府】曰尢世威雒南有蘭艸川朱陽關者汝與徐來朝以五千五百人設守曰世威汝所將勁旅也靈陜賊所出入汝勿懈【陜西雒南縣往東北轆轤關北朱陽可徑趨靈寶陜州往正東蘭艸川南朱陽可徑趨盧氏永寧嵩縣】曰陳永福盧氏永寧諸隘口汝隸豫撫截擊其率千八百人以從曰鄧玘曰尢翟文曰張應昌曰許成名各以所將兵防楚楚之漢江南北上津鄖西平利竹溪有一賊勿戒者惟汝罪【從漢江以北石泉漢陽至洵陽縣入上津鄖西可徑趨鄖陽府入鎭安山陽商南可徑趨浙川內鄕南陽府從漢江以南西鄕興安入平利竹溪可徑趨鄖襄兩府】是役也兵之分於豫者一萬四千有奇分於楚者一萬一千有奇審地勢量兵力可以完守無恐【承疇移防晉撫吳甡山西總兵尢勛防河無使一賊越渡河東】旣而徐來朝不肯入山兵嘩於盧氏樊城兵變以尅餉鄧玘死鄧玘縱兵淫掠又遇其下寡恩不死於法死於亂是佚罰也【鄧玘以四月十九日遵秦督調度赴鄖襄防秦冦二十六日標將王允成家丁鼓噪殺其二僕玘登樓越墻誤墮火巷被焚死其步兵營不動副將周繼先賈一選綂之有防聽秦翼明節制】中樞羽檄徵天下兵越半載而譚大孝不至【承疇疏曰副將張令參將譚大孝兵九千臣未敢逺調聽蜀撫王維章總兵侯良柱率之親赴秦楚交界相機調度是蜀兵尙不至也】督師號令甫申而徐來朝鄧玘兩將不能爲軍識者時以爲憂承疇旣從汝州拜表西發以冦防於秦也曰賊必由鳳縣棧道兩當徽州以入略陽攺令張應昌尢翟文自鄖陽循路進討轉赴興安漢中以防左光先趙光逺等承疇自率賀人龍劉成功入秦而檄文詔自楚以兵來防二十七日承疇次靈寶【承疇於靈寶再疏請以朱大典畱防江北總兵秦翼明兵二千駐鄧州光化副將張外嘉兵二千五百駐南召魯山爲後勁○二十九日汝南道黃日昌報遊擊王允成兵變諭以回襄陽不從願投左良玉營三十日良玉至撫之乃定】文詔從南陽馳而至以賊屯商雒兵至恐先走漢興官軍由潼關入反在賊後乃令文詔由閿鄕取山徑至雒南商州直搗賊巢仍從山陽鎭安洵安馳入漢中遏其奔逸曰此行也道路回逺將軍甚勞苦吾防集關中兵以待將軍拊其背而遣之文詔躍馬去三十日承疇至潼關諜云賊在涇陽卽赴之五月初四日次髙陵南二十里賊知洪公來奔醴泉興平承疇折而西夜渡渭赴西安議討商雒大賊而文詔之至商州也以初六日追賊五十里抵金嶺川賊據險以千騎逆戰參將曹變蛟力鬭諸營競進卻之斬九十級俘十九人變蛟文詔兄子也賊中聞大小曹將軍名皆怖慴【承疇以初十日得商雒道周士奇報初五日曹文詔冒雨至商州賊去城三十里營火滿山文詔二鼓率參將曹變蛟守備曹蛟侯一位等三十餘員爲前鋒令都司白廣恩等督陣行至五峪步賊伏兩山深林精騎山溝誘敵曹總兵且戰且追至金嶺川我兵奮勇決戰賊始敗走】其商雒老等以是日直薄西安距我大營五十里我師次夏杏邨命賀人龍南入子午谷曰賊南走擊之命劉成功王永祥屯東南曰賊北走擊之張全昌亦從咸陽截擊繞出興平之東賊以此不敢南渡盡奔武功扶風其夜賊從扶風之教坊塘渡渭走郿【賊在郿縣東南靑花鎭】承疇恐其東奔又渡渭追賊初七日我師至王渠鎭賊下掠南山賀人龍劉成功等大戰追奔三十里至大泥峪賊捨馬登山諸將各有斬獲【賀人龍所統賀勇賀文煥五十員劉成功所統劉成威劉成三十員王永祥所統李國政等與賊相砍四十五陣賊敗走我兵乘勝追三十餘里至大泥峪天晚收兵賀人龍斬三十二級生擒三人劉成功斬二百二十三級生擒一人王永祥斬七十級】是日我師抵盩厔明日諸軍防郿之秦王嶺遇賊擊敗之十一日次藍田賊遁走綱峪川欲奔河南以淅川內鄕重兵折回雒南走盧氏扼於尢世威仍入山中承疇追賊至盩厔鄠二縣境上據鞍顧盼以鞭指謂諸將曰此地南距山北阻渭中三十餘里賊出秦入秦之要口得專將守之賊無能爲矣乃以十一日勞饗將士命遊擊王永祥駐潼關馬獻圖駐藍田都司髙崇選李世春駐盩厔監軍道劉三顧節制之曰商雒之賊不得過而西平鳳之賊不得過而東有庀汝而不在者死部署甫定而前犯西安諸大賊闖王八大王等圍鳳翔過天星蠍子塊等圍平涼報至二十七日承疇自盩厔郿縣渡河抵岐山向平涼賊分爲三道東往涇州鎭原寧州而鳳翔之賊西趨汧陽隴州官軍分路追擊曹文詔自漢中以其兵至賊大勢盡向靜寧秦安淸水秦州間眾且二十萬【傅永淳賊情疏曰滿天星攻平涼累晝夜官軍固守不拔遂奔鎭原慶陽督臣發艾萬年劉成功勦之整齊王闖塌天等因爲尢世祿所扼仍聚商雒山間耽耽楚豫闖王八大王等最彊有張全昌督副將賀人龍等往勦督臣親率總兵曹文詔等追之必此賊蕩平餘賊可漸平也】承疇疏曰臣所帶入秦戰兵止有二千其先在秦官軍左光先趙光逺靳桂香兵三千四百有奇在漢中孫顯祖兵一千五百【顯祖在晉中得罪時復用爲臨洮總兵】卜應第吳器兵二千在臨鞏各任堵勦未便輕調平涼有艾萬年兵一千爲城守潼藍盩鄠等處王永祥以下之兵爲分戍其隨賊所向爲勦援者止有曹文詔張全昌等六千人夫以二十餘萬之彊賊而用十分居一之眾扼其喉使之不逞地濶則難周兵少則弗敵臣鞠躬盡瘁死而後已勝負之數未可得而知也【部議額兵七萬二千實計止四萬二千除分派豫楚外合算秦中官兵僅一萬六千而漢興逺在二千里外其隨督師者爲曹文詔之二千張全昌之一千五百張外嘉之二千五百賊以外堵有兵衝突難出故合力致死督師迫五月之限諸將凜凜上方不敢不挺身決戰此曹艾所以敗】於是六月十一日官兵值賊於亂馬川前鋒中軍劉烈兵敗被執十四日副總兵劉成功艾萬年遊擊王錫命以三千人戰寧州之襄樂頗斬獲俄賊眾伏發被圍萬年及副將栁國鎭敗沒【萬年以六月初六日兵部推宣府總兵不用用李國梁】失亡千餘人成功錫命俱重創二十一日總兵張全昌副總兵賀人龍以三千人至淸水之張家川斬賊百六十餘級又明日追賊失利都司田應龍張應春死之賊連勝益驕欲犯西安涇陽三原承疇在邠州憂之不知所出曹文詔知艾萬年死拔刀砍地瞠目大罵曰鼠子敢爾卽詣承疇請行承疇見其憤踴喜曰非將軍不足辦此賊顧吾兵已分無可策應者將軍行吾將由涇陽赴淳化以爲將軍後勁文詔乃以三千人自寧州眞寧往二十八日遇賊於眞寧之湫頭鎭參將曹變蛟爲前鋒直前衝賊斬級五百有餘乘勝窮追三十里文詔自率步卒殿後賊伏數萬騎四起合圍飛矢蝟集賊不知是文詔有帳下卒被縛呼曰將軍救我賊中叛丁識之曰此曹總兵也賊喜圍之益急文詔力屈不能支勇气彌奮手擊殺賊數人轉鬭數里拔刀自刎死遊擊材官沒者二十餘人承疇爲之仰天慟哭請於朝加贈防焉【文詔復原官贈太子少保防子一外衞指揮僉事立祠祭八壇造墳安葬陣亡官丁著該撫按查明防賚後以文詔妻林氏請指揮僉事準世襲】文詔艾萬年並敢鬭文詔尢爲賊所憚關外豫楚諸官軍聞之皆爲奪气【六月中陜西鎭安縣陷七月初賊逼近山陽上津光化等處】夫賊本困於饑寒而吏不卹稔惡𨿽久猶可洗滌凶穢復爲良民一旦盜長陵壞土則滔天之罪勢不能以自還矣中外文武大臣受國厚恩觀望釀冦致使流毒上及山陵據法應死豈獨楊一鵬已哉思陵自以得罪祖宗素服避殿三日大臨冀以發天下同仇之气而諸將擁婦女掠寶玉與賊交關爲姦利者日甚其盡心王室折衝厭難止一承疇耳朝廷卹其勞苦寬其銜轡尙恐不足以立事乃使之左支右詘前顚後踣介馬馳秦楚豫之郊而責以六月爲軍期此𨿽四境之內州郡討捕者尙恐不足以殄滅而欲使之夐地數千里禽薙四五十萬之彊冦誰任密勿秉國成不爲主上分別言之也授鉞專徵便宜奏請付托非不甚隆然國家將驕卒玩軍政不修於今百年卽祖陵失事而武臣無一人就戮者無以厲其餘矣督師所能斬斷者僅自偏裨以下諸大帥盡髙班相與爲等彛其受節度亦空文羈縻耳若遽以賜劍齊之將環視而起誰復與共事乎地云五省不過一秦眾云七萬不過一旅左良玉陳永福之在楚豫者不能效鞭箠使也孫顯祖左光先在秦而有分地者不得屬鞬從也其名爲戲下如賀人龍乃前督之敗將張全昌爲將來之降賊不足以受指蹤腹心牙爪曹文詔艾萬年劉成功三人而已文詔六載鏖戰西濠大捷論功當封顧以他事得罪晉撫吳甡從戍籍薦起感激自奮隨州之邀擊商雒之窮追身不解甲者兩月其勤至矣承疇之功皆文詔爲之也一朝敗沒並艾萬年而失之宜督師仰天慟哭知士气之沮喪而天討之稽誅也已鄧玘貪將也亡吾一軍曹文詔大將也死於百戰君子於八年討賊之事書曰樊城兵變鄧玘爲其下所殺瀆貨也王師敗績於眞寧湫頭鎭總兵曹文詔死之勤事也易曰師出以律否臧凶傳曰擐甲執兵固卽死也其兩人之謂夫

附紀

太康伯張國紀之祭告鳳陽祖陵也於乙亥九月初十日從黃河舟行路經單縣爲牟文綬戲下將官吳尙文等二千人白晝陳兵阻口索過關銀一百兩國紀不從眾兵毀棄欽頒香帛殺死水手校尉多人兵垣糾之曰太康懿親鳳陵欽遣香帛法物此而可刼又何者不可刼乎且其所立之關爲何關百兩之例爲何例兵橫至此而欲以立軍紀戢亂萌不可得也

楊一鵬爲成都推官登峨嵋山有狂僧踞佛坐睨楊而笑曰汝猶記下地時行路逺歸哭數日夜吾撫其頂而止邪楊追憶兒時語大驚禮拜臨別囑曰我鳳陽人三十年後見汝於淮上楊之爲淮督也得賊信治文書亟而野僧薄暮擊軍門鼔稱峨嵋萬世尊致書於楊遲以詰朝請見僧大詫曰過今夕不及救矣質明索之不知所在發函得七言詩四首其一勸早遁二三四首則西市語也楊臨死合掌稱好師傅后兩詩不傳疑爲國亡讖云

鄖撫盧象升疏曰臣當援兵未集先以毛兵新兵各五百名石砫兵六百名更畨偵覘練習火攻分布鄖津要害而躬提健卒數百往來襄宛光均之間幸冦復入秦鄖襄得以無恙今冦奔商州鎭安山陽有復犯豫楚之勢夫賊在西鳳平固可由棧道徽階以入漢南賊在商雒鎭山可由內淅鄖津以入襄宛臣甚憂之先經督臣洪承疇調度張應昌由宛鄧尢翟文由徳黃馬步兵二千六百人從鄖西上津山路出洵陽以越興安又以楚鎭許成名筸兵三千六百人取道保康房縣抵竹溪爲之後勁至光化黨子口苦無兵扼防而總兵秦翼明領川兵二千於五月十一日續奉秦督臣調到最爲得力總兵鄧玘遇害其標下副將賈一選周繼先報現存馬步兵二千六百五十二人未動五月十六日調至鄖中臣爲申嚴軍律發往丰陽關蠻川關防守夫秦督汝州定分兵之議實望一時文武大吏倡予和汝共襄成算以予觀之惟鄖撫奉指麾於千里之外若左右手且盛稱督臣深籌確畫洞中機宜爲不可及兩人才智相侔忠猷契合於此一疏見之矣旣而戮力中原同心推讓有古皇甫嵩朱雋之風惜乎其功之弗成也

楚撫唐暉有治臣增兵之請以鄖兵衞鄖而撤楚兵防兵樞臣以冦在門庭非議增之時可再調筸兵二千施客兵二千以援之兵科給事史可鏡疏曰賊之入楚者兵敺之也兵𨿽多調無裨於楚如鄧玘曹文詔張全昌非自北而南者乎川將如張令之援略陽侯良柱之援漢中縱洪承疇捨兵變而來辦賊非自西北而東南者乎總之兵在後賊在前未有不以楚爲壑者也楚驍將楊正芳殞矣楚南不屯重兵賊走荊襄承徳何以當之今惟調川東兵數千取道巫陽彛陵逕達荊南而臣鄕筸兵人咸習戰不妨多調數千由辰常而趨荊門楚事庶可無恐耳時按臣余應桂已調茅岡隘兵五百澧州練兵三百而唐暉發撫標兵千二百人趨郢光襄可爲有備賊以十二月【闕】日犯上津初五日犯鄖三日官軍擊退西津被圍

七晝夜方去又自嵩縣均州來者犯內鄕唐縣棗陽楚事可爲甚棘應桂之疏曰臣觀流冦此來似不專爲楚而爲豫憂不獨在豫也豫兵勢已重賊必徑突廬鳳以窺江淮未逾月而其言大驗八年正月應桂之疏又云賊入豫中自南陽以至汝寧者十之七八在楚者十之二三豫之視楚尢急矣撫臣兵一萬二千而鄖兵不與襄樊有道員所練鄕兵可保無虞徳之應隨賊尙蔓延亦由將吏恇怯鎭臣許成名自房竹移黨子口由光化移樊城步步向內並未見賊觀此奏似乎楚境稍寧諸將宜各用命不欲爲張皇孔急以調兵縻餉若應桂者所謂奏報以實者也秦按臣傅永淳之糾秦撫李喬曰賊之歸秦也遇霪雨﨑嶇萬山絕谷中至藍田之七盤坡撫臣邀其而擊之可殲盡乃乘夜潛歸軍心大懈賊气愈驕皆此一縱階之厲也有防落職議罪夫七盤坡古之武關朱陽古之函谷皆一人設守萬騎莫攻昔人所謂天險今賊入則由武關秦兵不能擊出則由函谷豫兵不能禦地利將安所恃乎可爲三嘆

鄧玘以川兵戍遵化復登州逺人久役勞敝思歸固知其不可畱矣朝廷不得已於討賊勉以成功之日便道西還兩年之間自河北以達漢南不遑奔命積功而驕長徵則怨旣驕且怨能無亂乎七年七月其下爲中軍校尉所辱一營盡甲焚柵而噪手刃三人給餉二千二百金乃定玘亦上書自言臣以六千人出夔門今所存者僅千有二百如必欲臣畱者請發馬步兵各二千馬五百匹以成一旅信陵君之下令軍中曰父子俱在軍中父歸兄弟俱在軍中兄歸獨子無兄弟歸養遂救邯鄲存趙夫徵伐大事未有不順人心者也今以西土之人掌北門之管期不代馬革無歸生者裹瘡痍死者膏原野巴人賨女望祭徵夫於萬里之外柰何不早爲之所乎玘之暴橫剝軍樊城之變升屋騎危顚於隧炭爲眾所爇傳曰不戢自焚宜其及已夫川兵天性難制而況所來絕逺采薇之詩不云乎我戍未定靡使歸聘古者加念徵夫行役之人勤而莫卹坐令客軍內潰主帥受戕誰之過與誦河上翺翔之章不能不致恨於圻父也或曰曹文詔戰將非大將也大將居中權持重不動文詔百戰百勝一敗而覆此輕敵之過乎予曰不然古者置大帥背後有節可以殺人廡下積黃金恣其出入其行師有前茅有左右翼帳下設長弓勁弩爲之衞故可坐制勝先朝承平右文武臣資地積防世冑如尢世祿杜文煥親信健兒皆祖父私財豢養而倪寵王朴之在京營士馬皆選又倚借中官未嘗深入赴利其他拔足行伍之中致身大將無斬斷以爲之威無金錢以爲之用遇有敵則挺手鬭或不幸則死之耳曷足怪乎或曰左良玉與文詔俱起者也左累敗復振卒致封侯何與予曰良玉擁兵觀望又縱其下大掠以充軍資招徠降眾張形勢以成跋扈要朝廷濫爵賞此豈文詔所欲同者耶自其隸馬世龍麾下爲軍鋒入秦收王嘉殲防燈子西濠銅川橋二戰手所摧破者數萬花園寺疾馳中伏瀕於死者防矣不知所爲逗𨖻也過河數十戰功髙賞薄遭譴湔祓朝受命夕辦嚴追賊於隨州商州累晝夜不解甲不知所爲怨望也生平惟定邊有嘩兵之變潰去二百人撫之卽定部將如馮舉張天祿賈呈芳趙國佐等推腹心共功名常稱其師行有紀所過秋毫無犯白廣恩之降也文詔令變蛟共逰處廣恩見制府不肯解所佩刀制府疑欲殺之文詔曰殺廣恩賊心益危且廣恩才可用願以身保之其收攬駕馭豈出良玉下哉朝廷不付以重兵多其賜予取平賊將軍印佩之顧謂起自徒中立責後效制府分兵守險挈瓶口而壅之醜徒致疾於我文詔憤王誅之不加痛同事之摧敗猛气坌湧遂以其屬馳賊軍而死夫李廣北平公孫爲泣賈復傷創光武大驚國家之於曹將軍非徒不能加之膝也又從而摧抑之迫促之身歿之後下詔襃忠惓惓於金嶺川之一捷𨿽復周處墳髙霽云廟食於國事奚補之有曹變蛟收散卒復家仇孫策之還領父兵灌夫之直走吳壁忠勇慷慨有叔父之風文詔有弟曰文耀同收河曲陣殞忻州變蛟松山不食而死一門沒於王事君子聞鼓鼙而思將帥若曹氏者可弗書乎

張大將軍曰崇禎五六年曹文詔逐賊山西所向披靡因小故得罪於洪洞鄕紳劉某之子劉嗾豫按劾之常勦賊太行山中豫帥良玉蜀帥玘皆防蜀兵大敗文詔從山而下斬級無算時豫按在懷慶相見文詔尙未解甲恨其功爲所抑語不合面叱之由是朝內操文詔短長猶以功大僅調鎭大同而以勦賊付秦帥李卑賊得息肩勢復橫自文詔眞寧陣亡變蛟能繼其功由秦而蜀由蜀而漢中商州寶雞無處不戰無處不捷至潼關原之捷而賊幾盡及移辦東事而賊之餘燼一合而燎原豈非天哉𨿽時勢使然當國者亦闇於計矣

綏冦紀略卷三﹤史部﹐紀事本末類﹐綏寇紀略﹥

欽定四庫全書

綏冦紀略卷四

國子監祭酒吳偉業撰

朱陽潰

崇禎八年秋七月初五日告敗疾置聞時慶陽之冦乘勝傅烽下火照西安城中臨鞏平涼諸賊又十四五萬我師如左光先張應昌等皆逺在漢中檄徴未集曹變蛟裒文詔散卒鳩他將見兵戲下者才二千餘人不復能軍承疇張疑設伏力涇陽三原之衝裹糧決戰賊見督師之不可動也乃由耀州走朝邑渡渭入華謀突潼闗承疇以十五日次華州賊復由朝邑折而北奔澄城郃陽而全營混世王等聲向渭城承疇晝夜馳於十七日入西安漢中諸將之兵亦至【張全昌兵自淸水汧鳯已到涇陽催赴省城合勦】議眾擊賊奄至西安東偏我兵疲未出詰朝恐賊之東逸也先令張全昌曹變蛟儳道走渭華格其前承疇親至紅鄕溝遇賊遊擊李效祖栢永鎭力戰賊始卻登山陰防越闗而下承疇従藍田取山路出其背搗之二十二日賊覺遁商雒山中承疇又命張全昌趙光逺提兵三千截潼闗大峪口遊奕及閿鄕靈寶界其耀州之賊已破澄城【澄城知縣毛昻霄初任公謁上司七月十五日城防】圍郃陽不下承疇還師救之始解去趨平涼邠州承疇畱勦澄城凶醜兼顧商雒欲追擊無兵可分上書言狀朝廷加曹變蛟副總兵示激勸厲軍鋒而令延綏總兵王承恩以五千人受號令益甘寧兵五千鎭筸二千收回蜀兵九千搜卒乘補士伍以防督師之乏絕軍勢防於復振夫襄樂湫頭𨿽敗於中靈陜鄖津尙堵於外豫楚完守賊未能越軼堵勦之局猶可得而収也而尢世威徐來朝之潰聞矣世威先守蘭艸之隘徐來朝守南北朱陽闗爲犄角朱陽闗卽古函谷漢武移其守於新安斥故闗爲農千百年來嵚崟旣辟民人之所走集百二之險蕩爲彛庚包原陵藪澤而爲守千里連營兵法所忌謀國者莫之戒也徐來朝兵首變彊令設防比賊至跳身遁一軍盡亡【天津營楊明相領潰兵奔入左營徐來朝不知何往】尢世威經時暴露師大疫二十八日猝遇失利世威與防擊劉肇基羅岱皆扶傷其眾左次自潰【八月二十七日賊在索峪河系河南盧靈交界尢世威於二十六日帶傷回盧頭傷一刀面臂中箭劉肇基右臂中一刀】賊遂越盧氏奔永寧豫撫嘿代未謝事【八年六月初十日部覆嘿革任代】徴左良玉自內鄕陳治邦馬良文等自雒陽援盧氏維時楚撫已攺盧象升【由鄖撫攺任】而岢嵐道宋祖舜爲鄖撫許成名於七月解任用秦翼明爲湖廣總兵鄖撫以翼明之兵邀於丰陽闗隘賊不得過【監軍道苗祚土率川兵營副將賈一選周繼先與賊在丰陽闗連戰又丰陽後有小徑罩川口可通鄖西鄖撫發防擊周士鳳率兵六百人守之秦翼明乘夜架梁絕壑透入賊營後山連破靑崖河吳家堰袁家坪三處斬一百四十九級賊始退】又轉出朱陽分爲十三營於靈寶號數萬南光祿卿陳必謙爲豫撫【必謙以六月廿六日拜豫撫命】未至按臣金光宸累疏陳危逼帝於是不憂秦而憂豫且憂江淮河北之爲豫楚續也召諭戶兵二部以淮撫兵二千三百楊禦蕃兵千五百扼南畿要害防祖陵以董用文兵五千走彰懷倪寵兵三千牟文綬兵二千赴齊豫之交相機調遣劉澤淸推福山副將未行令暫防曹濮馬爌移鎭潁亳陳洪範召募健丁三千防陵又以龍固闗防將李重鎭兵四千遼東總兵祖寛兵三千先後馳援河南念秦冦在商雒者入豫餘數十萬尙在涇陽三原洪承疇勢不能捨秦入豫命楚撫盧象升總理直河南山東四川湖廣等處軍務用道臣於豫則戴東旻於楚則苗胙土於江北則史可法爲監軍其承天兵三千屬巡按禦史余應桂居守如秦冦盡入豫則承疇勦西北象升勦東南如賊復入秦則象升入闗合討初老久伏商雒整齊王掃地王蠍子塊後至共出闗其畱秦爲闖王闖將二股於是知其中李自成爲特勁云【闖王西走武功扶風闖將東走富平固州其眾各七萬承疇兵止九千人馳赴蒲同東勦而闖王西走無兵可追官軍闗山一戰同州再戰各有斬獲乃折而西闖王闖將合爲一】八月初五日秦賊李自成防咸陽殺知縣趙躋昌初七日張應昌左光先與戰斬四百四十九級獲其軍師劉某李自成遁歸涇陽屯醴泉之石鼓趙村別部屯七里原爲淳化耀州交境十四日官軍乘夜渡涇河於王橋頭被賊小挫二十四日賊將髙傑不得志於自成竊其妻邢氏以降防擊孫可法挾以破賊【在富平馬家村乘夜出奇殺賊二百】取立效爲信豫撫陳必謙於二十日始受事是日豫賊攻中牟二十三日賊抵封入其郛俄遁去攻長葛郾城扶溝其令皆秦人能完守再攻鄢陵鄢陵故大司馬梁廷棟邑裏也告急趨兵援之二十六日左良玉敗賊於鄢陵之張橋偏將李雲程馮良文敗之子彭祖店賊自鄢陵敗後趨西華商水焚沈邱豫撫所遣將陳永福従鹿邑遮擊賊分爲二道一走項城由上蔡入江北之太和一走潁川防宿而太和之賊合之淮撫朱大典與巡按防史張任學以楊禦蕃兵専防陵而令防擊朱子鳳援太和楊振宗援防副將劉良佐援懷逺九月初三日秦兵追賊於渭南臨潼間賊退走逐之賊恃眾還戰承疇督麾下苦鬭大敗之初六日豫賊自嵩華趨郟禹攻宻縣知縣苗之庭敗之城下李重鎭頓不進事緩用解圍奏捷【李重鎭者司馬張鳳翼私人豫撫陳必謙遣之援宻以五日有半行二百三十里至宻圍解已三日推官湯開逺促之追勦去賊營僅十里兩日不動第三日發馬撥八十名殺賊五人擒二人離營二十里宻邑村落爲空自郾城至汝寧以六日走百八十里逗𨖻恇怯如此司馬反謂必謙爲吝賞爲苛求云○帝以豫撫疏召對閣臣文震孟等議撤尢徐病潰之兵以省餉司馬欲畱尢徐之半豫撫令全撤徐兵而尢營僅撒病兵畱千二百人以尢將劉肇基羅岱領之若津兵則聞賊便奔一查便噪徐來朝劣而貪兵月縻餉八千餘金一撤而中州禍根拔矣】左良玉躡賊於郟之神垕山賊連營數十里番休更戰良玊收其卒而止趙柱被困防不脫初七日江北賊與朱子鳳所領廟灣兵五百人遇於懷逺之龍崗集子鳳力戰死之劉良佐楊振宗能郤賊官軍亦傷不利十一日豫賊於潁州南召集編筏渡淮陳永福追及之我師大克賊不得濟【豫撫以潁上逼近鳳泗祖陵攸系故別命永福出境二百餘里堵禦】是日豫賊攻信陽州官兵敗之於北闗及中山鋪【斬三百級】百戶葉正芳力戰被執罵賊死二十日秦賊破扶風殺知縣王國訓二十一日豫賊恨宻令再破之城下謀必殘其城城庳而土惡攻圍三晝夜令乘堙殺賊三百餘人河南府監紀推官湯開逺趣左良玉自郟援之乃去【左將騎湯將步其勞與武臣同】是月豫賊自光羅趨黃安麻城自麻城趨羅田西犯蘄水楚撫盧象升以九月初九日聞總理命初以全楚主客兵一萬八千人分之以三千防陵寢一千六百人守鄖四千四百人備防陽光化其援隨應孝感則筸兵千五百人防將馮時早領之援麻黃蘄州則筸兵辰兵二千人都司周元儒領之鎭臣秦翼明川兵四千筸兵一千駐隨棗而象升自率楊世恩雷時聲三千人赴光山羅田迎擊十月象升至羅山再檄李重鎭陳永福入楚而整齊王従信陽走孝感應山其眾特盛象升命李重鎭雷時聲陳永福以六千人自羅信而南楊世恩鄧祖禹以二千人自麻黃而西秦翼明周繼先以五千人自棗隨而東夾勦或告以宜急趨宛洛者象升曰賊大勢在豫而前鋒皆向楚吾不能捨楚而示賊以瑕也【楚按余應桂疏曰秦督新敗皇上調楚筸兵入秦此謂楚豫暫寧也今賊在汝汴楚疆震鄰鄖之龍駒寨告急汴賊駸駸従魯召唐汝入境撫臣屯棗隨防獻陵門戶臣亦發郢兵出屯三里峽之松林寺香花園創設闗隘扼守若遽調筸兵五千則隨棗不能軍而臣之力孤矣】總兵張全昌降於賊初承疇遣全昌與趙光逺截大峪口也兵大囂殺掠【全昌亂兵入滎澤縣刼庫殺人】豫撫請急援盧氏不應光逺擅歸秦至是全昌值賊蠍子塊等於潁之瓦店集卽潰爲所防脇之共攻蘄黃黃梅之賊由宿松入潛太應撫張國維檄許自彊救皖操江王道直以水軍爲防邏安池道史可法入潛山之天堂寨窮捜捕豫賊掃地王等別自霍山趨英山分掠潛山宿松太湖英霍舒城皆陷應撫於皖屬邑募土著二千人爲久戍是月遼東總兵祖寛勒兵至豫豫撫陳必謙推官湯開逺引之同左良玉抵靈寶官軍剪賊於靈寶六十里之澗口焦村焦村卽朱陽闗地也【必謙書云三年以前流冦尙畏官軍邇來勢益彊熾有伏路靜聴以防襲殺有前撥倒撥左翼右翼以備防應收一壯丁卽給一良馬授以美妻一人逃出卽殺其管隊一陣退縮立置之重典故人皆爲盡力死鬭】賊聮三大營待秦賊至而逞秦賊李自成在幹州陣失其弟詭乞撫於監軍道劉三顧三顧知其譎弗受眞寧知縣王家永被紿見執豫賊陷盧氏知縣白楹自刎死【十月二十八日】秦賊李自成爲左光先擊之子髙陵富平間斬四百四十有奇【十月二十九日】是月秦兵於渭河南北三擊賊共斬千餘級秦賊闖王髙迎祥自華陰南原絕大嶺夜出朱陽李自成亦東走左光先追之失利曹變蛟提刀陷堅戰甚力十一月朔秦賊悉其眾薄豫之閿鄕蓋秦賊至是凡三出朱陽闗惟自成最後別股已下淮楚而張獻忠等久盤踞靈寶迎祥自成與合左良玉禦之靈寶東祖寛禦之靈寶西不能支【祖寛兵以十一月朔晚刻入閿鄕城而賊大眾逾閿趨靈左良玉棄大營來靈欲與祖寛合勢七十里間被賊隔防以初四日早據城外髙坡爲營以禦之賊伏精騎溝中誘左軍左持重不動遂馳驟東下左軍自寅至申尙未食又與祖營隔防故不能追賊賊於是日晚従陜城破垣突入矣】初四日陜州陷【賊以初五日早出陜東去】賊東下雒汝汴皆空虛金光宸檄牟文綬之兵溯歸入汴豫撫陳必謙監軍道戴東旻分率左祖二軍兼行救雒賊已攻雒聞兵至而去髙迎祥李自成走偃師鞏縣張獻忠走嵩汝左良玉出雒追迎祥自成【撫臣領李雲程等督左軍】祖寛分擊獻忠救汝【監軍道戴東旻督祖軍】十二日祖寛敗賊於嵩縣之九臯山【祖鎭於十二日向汝州將至佛店探得賊營在葛家莊時當四更督副將祖克勇銜枚疾馳黎明遇賊祖鎭身先士卒躍馬砍入賊整齊王逃奔九臯山阻險不下祖乃伏二軍於山溝僞退而誘之賊果以三股従山脇而下伏發大捷】十四日又與劉肇基羅岱大敗賊於汝州之圪料鎭【監軍分巡河南道戴東旻報攻靈破陜盧之賊於十一月初五日抵永寜長水張村東旻親督劉羅朱李官兵與之相持數日於蘇羊斬二十八級○劉羅二將自蘇羊敗賊後再赴汝州賊果至汝爲二將擊回而祖軍適至於是劉羅擊賊之後祖兵擊賊之前圪料鎭在楊家樓地方一名姑家廂十六日委官勘驗賊屍山積約長二十餘里北至楊家樓南至樊家坪東至靈官廟西至李家樓除已經割級九百一十有二未上首功者七百四十有三】先後擊斬一千四十七級俘八十四人中朝以汝西之捷爲戰功第一獻忠憤遼兵之再勝也糾合迎祥自成等聲攻雒陽報圪料之役以二十日與祖寛遇於龍門白沙設爲數軍以牽綴前行伏起衝我師爲二寛身自防後鬭士無不一當百自晨接戰至夜半卒大克之而左營別將有宜陽黃澗口之捷左𨿽不在行其指蹤力也盧象升見楚氛小定聞汝雒急倍道而前歷鄖襄宛葉馳千四百里以二十五日入汝命李重鎭雷時聲於城西三十里連戰二日飛矢殪賊千餘人斬一百七十七級【十三營大賊有精騎五六千四山賊有五萬其日狂風大作塵叫噪官軍植立不動用炮攻打馬丁施長弓勁弩直前朴擊戰正酣內丁都司米文進従賊中衝殺而入賫汝州知州伏見龍所運糧糒至士飽益奮賊死不下千餘】蓋秦督自亡曹艾二將張全昌叛張外嘉爲其下所殺【陜按錢守亷疏報防擊李建功尅減各軍鹽菜銀兩以致軍變建功逃而外嘉以主將被殺】王承恩以十月従延綏至【十月十四承恩以兵至西安三原縣】亦未肯效命威望稍損理臣新受事爲天子誅不服有淸中原之心其在汝也馭羣帥甚有紀以楊世恩雷時聲兵合之祖寛營羅岱趙柱兵合之左良玉營而劉肇基朱三才兵汰不用罷周繼先舉鄧玘所遺蜀卒之他將秦翼明用逗撓被糾責後效【象升曰秦翼明疏請援鄖臣壯其志旣而冦突丰陽有功及聞曹文詔陣亡尢世威挫衂遂談虎色變事事觀望不前左良玉近來怯戰以視翼明則彼猶然烏獲孟賁也但其性行純謹尙可鞭防後效余應桂疏曰秦翼明擊蠍子塊則不前援獻陵則後至十月十六日以後一戰於蔡陽鋪筸將劉九思敗之喪卒二百再戰於唐縣鎭部將孫振武周繼先之兵復潰鎭臣皆不以實聞比之舊帥許成名更爲不及】軍令一變所至輒有功十二月髙迎祥李自成従魯葉窺光固初九日陷光州之南城十六日象升次信陽尋敗迎祥自成於確山斬五百六十四級【確山之捷祖寛功也余應桂疏曰理臣盧象升與闖王相遇旣敗之於汝州又敗之於確山賊距楚已逺而後來之大賊又復自桐栢唐縣而逼於隨州】九年丙子正月先是帝以冦未平齋居武英殿素服減膳撤樂象升率諸臣於元旦表稱臣等暴師經年不能摧殄凶醜貽君父宵旰憂罪萬死總督臣朱爕元臣洪承疇臣朱大典撫治臣張國維臣陳必謙臣李懋芳臣甘學濶臣吳甡臣王維章臣宋祖舜請大駕還宮禦常服嘗法膳臣等誓捐軀命爲效帝優詔答焉象升又自爲奏【疏略曰賊橫而後調兵賊多而後增兵無人不落後局兵至而後議餉兵集而後請餉時時寓有危形況請未必敷致卒從賊而將爲冦是八年來絡繹而請之兵反樹賊黨積累而用之餉適賫盜糧也】極言督理宜有専兵有専餉請調咸寧甘固之兵屬督薊遼闗寜之兵屬理【山林奔竄騎兵不善扳緣再調川筸滇黔兵便習險阻者一二萬佐騎兵所不及】每月需餉銀各一十三萬而聴承疇辭三邊象升辭全楚所在撫臣不得以一方有賊輒求調援分督理之兵餉【各省直撫臣俱有封疆重任一處有賊一處求援一處需兵一處求調不應便成吳越分應何以支持夫粉飾太平尙可調停遷就用兵勦賊豈容委曲那移】臺諫毋従中苛求俾臣等不能専心辦賊【不問事之難易不顧人之死生一味求全責備在識力不堅者必致因人以自餒不肯向前卽淸白自矢者亦且避忌而灰心従何展布又雲中外勿惜浩費有司毋憚苦難各省直毋吝餉金諸紳士勿事橫議大家齊心合力效順除凶待賊悔禍乞降再議散遣安挿然後輕徭薄賦卹死弔生保固元气此則勦蕩之大局也】臣與督臣有勦法無堵法有戰法無守法其言切中事宜論者韙之【因糧輸餉實自象升之疏發之以報國大計不得已出此故中外皆服】詔起左通政王夢尹爲楚撫如理臣指十七日李自成攻廬州太守吳大朴知合肥縣熊文舉堅守賊不得下南樞臣範景文遣池河提督杜域【大將文煥子】往救二十四日圍解李自成連陷含山和州和大州也賊以數萬騎仰攻夜半怪風作城上火盡滅守陴者不能立賊乘以入知州黎業州人禦史馬如蛟教官康正諫運判馬如虯生員馬如虹皆死操江臨淮侯李濟遣其將薛有年援和以遲發賊已破和而北有年中道失勢遂敗諜者云賊將據浦口江浦二邑以謀渡江職方郎錢位坤趣戰都司汪之斌以七百騎與賊鬭神機營都司徐元亨先軍滁州聞之斌急移營救之元亨戰歿之斌負重創賊圍江浦應撫發其將蔣若來助知縣李維越繕守賊登若來防諸城上又縋而下與之角矢著其頰左臂傷裹而還戰賊已退復來更與陳於王同捍蔽攻圍九晝夜疾鬭得無陷李自成圍滁州連營百餘里盡鋭攻城將穴西北門而上【賊之攻滁州也城頭火礟交發奪其云梯焚之賊死無算賊掠村落婦女數百裸而淫之已盡防其頭環向堞植跗倒埋露下私以厭諸礟城上燃礟礟迸裂或喑不鳴城中遑遽太僕寺卿李覺斯命取民間回牏亦數百枚如其數懸堞外向以厭勝之燃礟始發賊乃大創】盧象升在西沙河聞警遣祖寛羅岱祖克勇乘夜疾馳平明抵滁賊分其騎來戰兩軍相擊日出至晡時賊始北我兵従城東五里殺至闗山之朱龍橋橫屍枕藉水爲塡咽不流象升自引楊世恩之兵従定逺至躬援枹鼓大呼直前搏賊【時淮撫朱大典亦引其兵至】賊披靡斬級六百七十有八奪獲馬騾無算【其奔蹂而死未割級者自城東至朱龍橋闗山查驗一千二十有四其沒溺濠塹者不在數中】守滁太僕寺卿李覺斯知州劉大鞏城門勞軍其下讙呼曰我徒更生微救至者殆矣賊北走鳳陽礟卻之十二日焚正陽鎭過河攻壽州不能破【邑紳禦史方震儒捍禦之力】懷寧無城殘之漕撫朱大典以劉良佐苗有升等戰防城之陳搏橋所殺傷相當余騎奔潁霍或趨蕭碭掠靈壁虹縣窺曹單劉澤淸防河不能渡賊走考城儀封而西其大賊走亳【亳州知州葉景先同守備查應才二十日有盧家廟之捷】復折入歸徳永寧豫撫陳必謙檄總兵祖大樂壁於歸徳要之先是祖寛滁州一捷大樂自恨勿如其麾下有吳竇二將者偏師挫賊於白龍廟大樂怒其貪小獲爲己功罵曰豎子不報我待大軍至而覆取之耶我無所用汝叱使去二將大恚走數十里道逢監軍【監軍道王繼謨】訴曰我何罪監軍顧左右豆秣其馬慰曰賊旦至大軍戰儳而助爲擊帥必喜有功何慮不見禮如初二將悟揖而去徐驅至龍山之谷熟集遇大樂與賊戰大勝【谷熟集之勝爲十九日】追來二將以其屬逢迎急擊賊號呼走曰何處來此鐵帽子軍六家大冦漏刃破膽竟全開歸焉二十七日賊走汴梁陳永福従歸徳秣馬馳一百四十里及朱仙鎭過河日天大風賊不虞官軍至蹙之武穆廟中砍一銀甲賊或云闖王非也二月初二日賊攻宻縣不利走登封初八日王進忠周維墉敗之於登封郜城鎭賊走石陽闗與伊嵩之賊合故總兵湯九州従軍自效以千二百人由嵩縣深入敗歿【左良玉従宜赴嵩與九州有夾勦之勢不意良玉中道遄歸九州以孤軍殺賊大勝窮追四十餘里悞入深崖賊數萬據險攻圍九州見勢不敵乘黒移營爲賊所乘以敗】賊一走裕州一走南陽知南陽事何騰蛟設守有方略必謙驟兩晝夜以十六日至南陽賊在安臯山下騰蛟具糗糧必謙中夜擊鼓起陳永福陳治邦於帳中銜枚傅賊壘收禽挾囚還而象升由葉向裕祖寛祖大樂羅岱等大戰於七頂山殱李自成精銳幾盡【闖賊精鋭馬賊七八千在滁州朱龍橋渰死殺死者二千又以登封朱仙鎭楊家橋七頂山連敗死逃略盡以去冬攻光州時气焰比之江北折入豫中彊弱大不相侔理臣力也】十九日象升至南陽誓眾曰我逐賊至此諸君努力無令得逸命祖大樂趨唐縣新野備汝寧祖寛趨光化備鄧撫臣提親軍繞出鎭平而已建大將旗鼓由正道期至鄧州進取使人告於襄陽曰賊疲矣東西攔截前阻漢江可一戰擒也楚撫夢尹鄖撫祖舜慢弗應漢以南無一兵陣而待者賊於三月従光化之羊皮灘渡矣【鄖兵三千祖舜以五百戍南陽又有張大節田景壽川筸之兵一千四百人而不能禦】賊𨿽入鄖襄其在內淅山中者大小共七營尙二三萬象升移軍捜討騎兵利野戰不利阻隘率之入山驕不用命祖大樂之兵彊於祖寛其人稍恭謹兩家所部皆緣邊鐵騎又養曳落河爲摧鋒虓闞而狠戾二將常倚以立功寛部五百人方過河噪而逸其在大樂軍者一千二百飲食嗜欲不與中土同非可以法令使也往者官軍多秦人臨陣以鄕舊相勞苦拋生口棄軍重卽縱之去邊兵不通語言交手卽殺然所過爇廬舍淫婦女恃功不戢又見賊逺竄淹旬朔未可定自以爲客將無持久心【將吏俱買香扇作親識人事全無殺賊意】象升諭以朱龍橋谷熟集之勝宜勉竟大功始俛而聴令進至黨子口仍按甲不動與素恇怯之李重鎭同跂踵思歸四月朔王進忠一軍嘩於三峽口羅岱劉肇基之兵多逃追之則彎弓內向【因祖氏羅兵被汝陽上蔡官兵斬獲防盡劉兵被河北道發炮打沈一舩因此少定然諸軍生心防成不測】象升上言入山捜捕之難豫楚大山綿亙宻箐深林馬不能進賊抵突榛莽出沒無端我兵攀木逾崖日行三四十里車驢不能饋饟人負米二斗踵兵而往十日糧盡遇賊勝負未可知以千兵入需千人運萬兵入需萬人運過期則兵夫同歸於盡矣可出臣章與有識防之【兵部議淅川通鄖襄江口恐透販濟賊宜禁絕運船豫撫馳書總理乞檄楚中通運但禁私販龍駒寨南華不宜並禁淅川絕官兵咽喉也】帝初聞中州累捷甚悅旣知祖軍殺良抄奪諸部帝怒下璽書鐫責曰卽如是賊何由得平樞部以豫士大夫苦客兵也乞練鄕兵代之天子下其議象升曰賊皆百鬭邊兵驍悍僅能克之宛雒蕭條若用土團卽販區病坊傭保小兒耳毋乃貽賊嗤靳乎茍求其便祗應充拓主兵募壯丁買馬費百億以上従何出其說遂詘不行豫餉奏請日急屬城殘敝旱蝗少谷以思歸之眾牢廩不給持矛相詬厲譌言匈匈在事者外憂冦內憂兵不得已建祖寛李重鎭入闗討賊之防蓋資秦餉安邊兵非中州殺賊本指也乃承疇亦以爲請其六月十一日疏曰賊之在秦者闖將可三四萬過天星滿天星可三萬混天星可二萬臣見統馬步官軍合之川兵無慮二萬人【承疇以正月在臨潼渭華將入秦大賊老闖塌天蠍子塊等屢次勦殺俱従峪口遁逃乃定計専勦闖將等】臣以今年二月追闖將混天星二賊起澄城歷韓郃過宜雒循鄜延入環慶涉寧夏固原界楊武乎海喇都西安州隃香山一日數合鏖看透山下所捕斬鹵獲已累疏報聞其過天星滿天星伏合水眞寧山中潛出髙陵三原焚掠臣在萬安監聞之回軍南下而於混闖則分命諸將躡之混賊狼狽逃於萌城至延綏再與闖合過天星滿天星【在西安以假撫肆搶】臣追及之於中部破之四賊遂糾結西奔謀犯蘭州河州臣檄左光先與甘肅總兵栁紹宗並力於幹鹽池大挫其眾賊怖慴乞降撫臣甘學濶監軍道臣劉三顧因加慰納延綏賊藪同惡膠互逋逃歸之者首尾不絕臣固防其必變續被四月二十八日詔書允樞臣奏命職方員外郎包鳳起頒告赦令賊猶不悛放兵自如今且以叛告矣此未出闗之賊官兵得失之大略也若闖王闖塌天蠍子塊等自江北河南敗後經鄖襄以趨興安漢中臣逺在西陲聲援不接【承疇時在同官】以五月五日選趫敢三千三百人授之栁紹宗由略陽赴救【自同官耀州前往武功鳯翔寶雞鳳縣徽州馳赴略陽漢中夾勦又發兵一千餘名飛馳徽州略陽兵圖扼勦】此十數萬賊亦非三千官軍所能掃滅而老整齊王等見在永寧盧氏山中【賊在秦之商南雒南山中約一二萬欲從商雒透出藍田西安𨿽有川兵五千扼險道岐多雜防勦爲難】臣所備者多分額兵嵗有折耗不能分支軍以往計理臣憂邊兵入山道險乏食而楚疆卑濕卽調遣亦違所長惟闗中平原曠野此用騎之地闗寧兵𨿽疲餘勇可鼓願以祖李二將受臣節制與理臣合力辦賊惟明詔博諮公卿以時聴許當是時賊大勢盡歸秦闖王髙迎祥蕩拆漢南自冬䢐夏道臣樊一蘅【一蘅調監軍】守備唐通【通調守大同】以遷調行天雨壊城瑞藩幾不守李自成踞南山險隘穿商雒間走延西官軍敗績於羅家山失亡甚多自成謀於綏徳渡河入晉爲定邊副將張天禮所持不果延綏總兵兪衝霄狃於髙梁之捷五月十四日以三千人戰安定中賊伏以殪延撫髙斗光不能救鎭兵精鋭殱焉過天星之叛也侵綏徳襲安定執華亭令郭養民奪其印釋之謀入山西渭河水漲不能渡登黃鹿山乘髙叫噪聲振通谷距巖闗不百里承疇以追賊東還於五月二十八日出闗與象升防而定議旣同拜表不及俟報用便宜先遣祖寛李重鎭二將隨秦督西行而象升計豫楚諸將惟左良玉差彊其眾率中州人故獨得久畱寔亦驕忼難用因以孔道興代其偏將趙柱令駐靈寶防雒西左良玉與羅岱駐宜永防雒東祖大樂未行分其軍駐雒汝就餉並遏內淅逗出嵩盧之賊而用陳永福守吳村錢繼功守白亭周維墉守花園闗以専備內淅部分定而襄陽告警矣賊之由羊皮灘過也漢江春淺均州之沙陀營鄖之舞陽河陜西之洵陽白河偸渡均州宜城谷城上津環山皆賊竹山知縣黃應鵬竹溪知縣魏鎭安鄖西知縣劉伯元各遁秦翼明以步卒逐賊於南漳深入山中轉戰浹旬不能一大創均州土冦爲向導焚武當太和宮防於襄陽楚撫王夢尹不能制象升議入楚防勦進軍雒陽待發其內淅捜勦専委之豫撫陳必謙六月混十萬等従山中直薄淅川【此時黃河吳村尖角梳洗樓黃裏瓦屋半川巡檢司板橋一帶俱賊屯聚以傳炮爲號一股由花園闗犯內鄕一股由板橋一股由黃河竟犯浙境】陳永福以初九日蘇家溝大戰十八日襲之於閙峪【混十萬老並新來整齊王等十家逆賊自蘇家溝大戰後盡移江南依山爲勢據水作險自東西閙峪住起直至鄖陽地方亙長百里○賊在閙峪髙山歇涼我兵暗渡都司錢繼功等從西山口進防將江槱等従東山口進時直二更兩路齊上賊奪路墜崖敗走南山去訖】二十四日襲之於淸泉山【賊因人多糧少徙東南就食潛聚白亭淸泉山永福由鳥道暗繞淸泉山谷左右藏匿夜深襲之賊驚遂防營分三股往東南而下】明日又破之於興化寺【賊一由江北張壑店一由西北種子坪一由江南朱家扁來犯內淅三鼓俱到興化寺前永福分其軍爲四路邀之従中截防伏兵齊出賊死戰自夜至二十六日午時首尾不能相顧逃入東南深山樵谷一帶】賊旣不得志於內淅畏象升駐黨子口不敢東下天雨糧絕於淤村縛筏謀再渡漢江爲永福所覺擊之半濟遂遁入山中【賊混十萬不沾泥黒虎揺天動張妙手老等營於淤村黎明半渡我兵伏發賊一半仍奔回東南大山一半入東北山內○窺淅之賊系老混十萬等七營眾三萬陳永福以二千饑疲之卒與之爭衝四十餘日副將王進忠防擊周維墉坐守內鄕縻餉數萬去淅川百里而近略不應援】七月初六日象升提兵入襄陽賊聞之従淅川以犯汝雒內地八月豫撫必謙以初四日移軍唐泌舞陽撤左良玉陳永福兵従汝裕反顧根本防象升因京師有急入援初六日由泌陽轉趨確山衝西平口而出汝寧賴以無患【賊苗頭已舞陽去汝寧之西遂咫尺以此遂折而並奔許郾東北汝寧得無恙】良玉永福兵尋抵汴梁大賊仍遁登宻其道舞陽者爲楊四所敗楊四者舞陽土冦也與確山之郭三海爲黨其部最彊大梁道中軍尹先民招之勸以殺賊自贖北吳渡之役殺賊至二千餘人然其心未可信也【舞陽楊四據九曲而泌陽人郭三海據平頭垜在遂平確山交境遂平侯馭民秦至剛與之合至剛結營槎枒山頂與三海賊巢相通他若舞陽間之張顯明裕州之張五魯山之何孟魁等皆踞險爲塢壁擁眾以萬計楊四狡且彊逐荘糧徧地勾丁圖大舉以郾城有河爲之阻乃與羣賊會謀槎枒山期先取郾城郾城知縣李振聲與大梁道陳睿謨所遣中軍尹先民合兵夾勦七戰七捷楊四乃以七月二十九日乞降侯馭民以遂平縣鄕兵西平千總劉洪起等各有斬獲脫身遁泌陽知縣李蕃長於七月二十一日至二十九日合確山西平汝陽之兵圍秦至剛於槎枒山至剛降郭三海不至至剛以爲其侄郭鎔所阻乃先取鎔首以獻侯馭民逃至上蔡以八月初四日自縛而郭三海亦於十一日挈其兵二千人歸命先民說楊四以殺賊自贖八月初六日流賊至舞陽之北吳渡楊四夜發兵大殺一陣遣陳百谷持首級三百獻功口稱殺賊二千餘人是役也先民之功居多雲○泌陽生員樊以屏散財募鄕兵逐賊頗有功淅川生員李宗理亦以鄕兵會同都司錢繼功在小水河逐賊時長葛郾城宻縣葉縣諸令皆有殺賊威名】左良玉以二十八日殺賊於登封之唐荘【唐荘官兵深入自辰至申鏖戰百十餘陣賊従大小金店西奔一越北山向鞏境奔去】九月尹先民以初三日敗賊於郟縣之神道街陳永福以十四日由神道街之野豬峪進明日大敗之於髙家坡掃地王授首孔道興以十七日於葉縣之獨樹單騎提刀逐賊【賊在郟縣神道山野豬峪敗後渡河越澗由魯寶走葉縣官軍以十五日従郟縣襄城馳赴葉縣繞出賊前十六日抵葉聞賊在舊縣三更乘月色行三十里前渡滍水往舊縣進發賊已防營南走十七日辰時追及於離葉縣八十里之獨樹敗之收兵暫歇裕州】唐河後坡兩戰亦先登【唐河卽唐縣河也十八日賊従泌陽之繞涼店遇唐縣孔道興與李守業劉承訓等渡河追擊後坡爲鄧州地二十日賊在鄧之九重郾官軍至已遁去乃追至後坡周家寨勝之】左良玉以十九日敗賊於田家營斬獲頗眾【田家營在唐縣之間左軍於二十日越嶺渡河至田家營宋家營大有斬獲追至倪家岡收軍○左良玉敗賊於大石橋羅岱車登科敗賊混十萬於羅漢山又渡河追擊皆系唐河勦敗之賊】自九月來各營斬級一千有奇而秦中新至蛤蜊圓一股與混十萬合營謀引荊州闖塌天等北渡大逞【賊以八月朔內犯爲老混十萬整齊王張四天王共四大營附以掃地王瓦背王興世王等三小營共爲七營今張四一營爲楊四斬殺幾盡掃地王死惟混十萬馬上精賊多整齊王次之老多權譎羣冦奉爲謀主因屢敗憤而殺其管隊四人退入內淅謀掠鄖陽上流江船渡鄖襄大冦過北岸並力下山大戰】我兵如祖寛李重鎭入秦非其本意尋與祖大樂皆以入衛撤回卽陳永福爲豫主兵其選騎半抽以勤王【營中壯士好馬隨其子陳徳赴總理標下勤王】奏請功次輒爲部議所格【陳永福南召集之捷遏賊不過淮河保祖陵朱仙鎭之捷保梁宋南陽安臯一捷保宛】有心舉止自擅於撫臣不相承稟而楊四郭三海等伏莽叵測事同養虎必謙懼且憤上書疾陳曰臣區區一身內無同心之助外無片甲之援九年新餉不許動支內庫折色地畝均輸盡歸督理臣提軍所過郡縣不能供頓叩頭請士馬無淹久三軍爲之气索事勢如此臣能伸兩臂捍賊耶【八月初四日帝念勦冦官軍離家日久地方荒涼衣食棲止必多缺乏失所況天气漸寒深可軫念著兵部發冏金三萬兩忠勇營差官分解督撫軍前量兵數酌行犒賞】未幾必謙爲巡按禦史楊繩武所劾【老張四僞乞撫於內鄕知縣艾毓初遣其黨曹星文入見豫撫求安挿幹壕硤石澠池一帶必謙謬許之俟兵集而後合擊初不以爲信也副將王進忠者收賊武成文爲心腹成文侄與婿俱在賊營賊一條龍因成文以撫誘進忠入賊營而殺之巡按楊繩武以輕撫必謙而罷○必謙奉防解任回籍在九年十月十二日】與鄖撫祖舜皆以不稱罷用兵部左侍郎王家禎湖廣右政監軍道苗祚土代之自象升歸朝闗兵回鎭賊亦大舉入秦中原不以殄冦爲事廷臣屢以爲言帝念總理難其人顧視諸大吏無可屬惟家禎初仗鉞疵瑕未露卽令豫撫攝焉

外史氏曰以余所聞洪承疇貎不逾中人苦身勤職每軍行頓捨未嘗蓐寢中夜治文書張燈達曙溫卹士卒問所疾苦杅水漧飯與下共之得秦人之心嘗倉卒褁糧弗及貸之於民民爭投釡鐘爲滿有一老婦蹩躠不前僕於道人問之曰我爲洪軍門送幹糒來也象升生長江南特以气聞負膽決便弓馬臨陣用麾幢自隨旁睨他騎距躍輒上奪其刀便以擊賊好輕身獨將所親信棄大營趨利自其守大名跳軀臨洺闗瀕於死者數矣此兩人𨿽儒生茍獲盡其用豈出威寧新建下哉中樞責承疇以分兵曰督師兵七萬三千以三萬人分豫楚隘口而尢世威徐來朝以之潰逃以二萬人分三秦各郡而曹文詔艾萬年以之敗衂固也今使承疇不分兵不守險此七萬人皆帥以自従將中原不瓦注乎各撫不束手乎秦地之險逺者不甌脫棄之乎卽不然豫楚諸路撤防盡以壁於朱陽闗蘭艸隘而靈永以南鄖津以北其何以禁賊之無防出也承疇曰豫楚堵於外秦兵勦於內象升曰臣與督臣有勦而無堵有戰而無守兩人公忠一體顧其持論不同何也曰督理空名轄五省就各撫之兵以爲兵各撫之餉以爲餉勢不得不就各撫之兵餉以爲堵爲守此豈承疇殺賊之本指哉襄平湫頭敗朱陽闗潰在閫外未嘗指授乖方而筦樞者貽之誤也兵食大計榰梧奏請不思暫費永寜徒云用少擊眾置人死地而不助以實力及其形見勢詘天下曉然知空拳不可撩虎一掌難以堙河卽當寧亦推尋失防拊幾恨之象升乘其間得以嘔心肺抒憤懣猶不敢顯言亦曰臣等止知一戰已耳語有之後起者借也而首事者時也在承疇可以爲而不敢言象升則可以言而爲之已無及然象升能言之亦未能盡行之也各撫以疆事爲首鼠言路以廟算爲蜩螗此曰督理何不援彼曰督理何不戰主豫者曰救汝雒主江北者曰救安廬主楚者曰救徳黃隨棗史稱周亞夫下七國請以梁委之孝王太后愛子守便宜不救今賊攻一亭陷一堡剽掠用事者鄕裏則嘩然従之彼亦家在圍中憂念妻孥耳尙復知有國事乎董用文牟文綬之防河也馬爌倪寵楊禦蕃之防陵也志在便文自營巧違節度邊將如李重鎭蜀將如秦翼明選懦逗撓防之不前左良玉拊循延攬諸將潰卒多歸之者有駕馭才然爲人深沈持兩端無意殱賊求其伉健有气挺身便鬭惟有祖家軍耳汝南歸徳二捷中原禍患少紓誰之力乎其部卒𨿽爲百姓所苦亦爲彊冦所畏朝廷若加封侯之賞大示鼓舞而後以軍令齊之詘伸顚倒士气自振今賞旣淹月罰又逾時人言旣入譙讓相屬彼見吾血戰之勲僅與坐甲觀望者伍怙功失意漸乖本圖無復向時殺賊之志矣陳必謙之屢捷也以隨理臣然委任陳永福亦其知人之力中樞以爲黨人異己於必謙奏請將吏功狀多被寢遏而又與羊皮灘縦賊南渡之鄖撫同致其罰卽疆吏將安所勸焉方事之殷獨承疇象升可倚承疇八載馳驅疾呼將伯始得象升之助兾左提右挈相與戮力成功象升一嵗中初分全楚繼受専徵將士麤調習而又移之於雲中九原南北東西不遑奔命是猶顏闔相東野子之禦馬足已憊而鞭笞不止求其無破轅而折軸不可得也詩曰終其永懷又窘陰雨其車旣載乃棄爾輔載輸爾載毋乃類是乎嗟乎當冦患交切國家猶急任人哉

附紀

盧象升疏曰州縣庫藏如洗折色萬難措處本色顆粒無資勦兵所至率多閉門堅守惟以身聴拏臣以功令責之則曰餉銀原無欵項従何設處凡勦冦用兵之地卽兵荒應免之地偶有一二完邑所輸無防不足以供防兵況勦兵乎賊行甚速且無定向窮兵力以追之尙虞不及今支領芻卽吏隨手立辦定稽半日之程稍遲一日再遲二日斷無及賊之理矣據臺省動以尾擊責臣等持論非不甚善但均一勦也有追之者必更有一二重兵或堵之或扼之始無潰決之患若前無堵者旁無扼者止賴一追卽有縮地之法逺出其前而賊巧於避兵轉身他向仍然尾賊也卽欲不尾不可得也嗟乎廷臣多不知兵好爲大言以訶責在事卽此尾擊一語亦旣章滿公車秦督充耳置之盧公拄頰與辧趙充國云兵者國之大事當爲後法老臣不惜爲主上別白言之盧公意在與國非爲身也不則滁州之捷方聞何不侈言威靈而反陳尾擊之非過大臣告主夫豈不以其實哉盧象升薦侯文疏曰原任髙平知縣侯文以守制道阻僑寓襄陽見臣叱馭鄖疆遂投袂而起散私財以募死士介馬従徵臣欲昌言其功彼輒長揖告去臣比叨總理文大義防免意气凜然因言及中原步兵不能追賊臣思得滇黔之人用之文願以孤身奔走萬里爲臣奉檄往募有臣如此敢不聞於主上乎帝従其請命爲監紀已而盧公移任宣云文率所募兵重繭至楚爲後事者所陷以驛騷上聞有防卽訊公不勝憤懣上書曰文破家爲主捐軀殺賊身罹法网臣竊痛焉臣初聞文譴問卽遺書責之其報臣初不及已事惟以滇兵莫爲綏輯兼乏餉爲虞身𨿽對簿義切封疆懷忠報國之气可槪従而抑沒之乎今羣臣欲以誤用文罪臣推其意且有故激滇兵之變以甚文罪者總之臣不請文爲監紀必不至此此臣誤文文不誤臣也盧公名知人幕府初文爲首且蹤迹奇引救切非茍然者未幾督師死王事文於十四年論戍予痛夫防夫沮抑異才不用又重督師之能得士於閫外也故表而出之

綏冦紀略卷四

欽定四庫全書

綏冦紀略卷五

國子監祭酒吳偉業撰

黒水擒

當盧象升之移宣云也其與洪承疇同殺賊者又得孫傅庭云傅庭代州振武衛人長身七尺二寸魁塞沈毅多大略秦撫甘學濶騃不解事賊至不遣兵手記下都虞縛治左右紿以親往則緩服盛輿従逐之薄暮宿一堡聞人馬聲其下將棄之去前驅傳曰督師來相見愕眙告以賊難扼輒怖急還走甃城門以瓴甓謹錄鑰牡不敢張目視賊秦士大夫嘩於朝九年三月罷學濶推用傅庭往傅庭涖秦嚴徴發期防一用軍興法秦人愛之不如承疇然其才自足辦賊【豫撫陳必謙與人書云秦撫孫白谷初入闗卽發兵冦二千之眾敗歿千餘此總理親爲必謙言之九月二十八日提兵三千入山勦冦全軍覆沒此必謙差官王衍範在彼所親見此二事必有所據畱以備攷○秦撫有標兵三千向従勦餉撥傅庭在事親出屯課銀十四萬兩以充其費故十年後秦標兵餉不復闗支於大農此與楚按臣余應桂自捐贖鍰十萬兩養兵以防獻陵皆所謂實心任事之人也】闖王髙迎祥已陷漢中之石泉由陳倉子午出將闚西安傅庭以七月二十日戰於盩厔之黒水峪當陣生得迎祥及其領哨黃龍僞總管劉哲三人檻車膠致京師膊之於市【楊嗣昌疏曰以賊攻賊今人人言之而亦有行之者文如孫傅庭武如左良玉是也良玉招降賊數十萬而與傅庭相提並論蓋秦撫推心置賊腹中能收其用不比他撫云】初兵科都給事中常自裕稱賊渠九十人闖王爲最彊其下多降丁甲仗精整步伍不亂非他鼠竊比宜合天下之力懸重購必得其首第獲闖餘賊不足平傅庭憑國威靈俘以獻餘黨復推其弟迎恩爲長後敗入他賊中而秦人或云賊在黒水峪遇大雨野無所掠十萬餘眾半僵餓髙迎祥病痞臥石穴中一女子指之曰此闖王也遂擒之嗚呼秦中野如赭民饑賊亦饑其羸困無惑耳曾謂百萬之冦左右無寸刃義手萎股以就執者此媢功之言何足信哉【禦史黨崇雅疏云臣縣寶雞爲蜀漢咽喉遭冦十餘次九年春西平縣失利堡塞及各闗蕩無餘】苗胙土之始受事也賊入其郛者七營營萬人襄陽樵汲道絕賊將張某者獰而肥多智數七月十二日竪五丈木於郊之江神廟系尺書其杪以示城中曰吾欲見軍門口畫便事胙土大喜命兩將延迎入盛供帳以饗之従賊皆霑醉期以八月定降乃命郡通守祝錫範一經歷一主簿其壁賊倨甚坐而受書畱不遣爲謾謝曰若治浮梁於漢上俾我全軍濟而後議之可也胙土猶幾幸其眞開城門爲互市賊陽陽出入貿易守者莫敢譏宜城令撤弓刀礟石藏諸庫曰無令賊疑我襄陽總兵秦翼明自言以二千餘騎與闖塌天等賊十萬戰於丰陽於界山於均州於官山於觀音闗於麗陽於七星店眞武山大小數十鬭𨿽未嘗敗北賊益彊終不能破【翼明報賊八大王従均州入老従新野入蠍子塊従唐縣入二十餘股之賊不下二十餘萬】理臣以楚士大夫史可鏡等言其髙臥汴梁置全楚度外有防切責乃遣兵救襄陽大戰於牌樓閣亦不能一創賊也楚按臣余應桂疏糾翼明今水潦將涸不時進兵勢且縦賊北渡賊果於十一月従羅漢灘塡土過江矣始翼明謀於漢江淺處設防以李同陽劉大歸之五百人守廟灘幸無事賊竟於羅漢灘深處渡知淺有防而深無備也苗胙土罷以陜西右布政陳良訓代之命王威爲延綏總兵雷火火其城樓鎭人大懼漢中賊破褒城【漢中霪雨田禾沒城垣圮道臣劉宇陽且築且防工未畢賊至十月十三日二更襲破褒城】瑞藩乞師於蜀蜀帥侯良柱救之【禮部侍郎劉宇亮乃宇陽之弟以入都道遇侯帥勉以大義良柱乃命防擊侯應輔都司劉貴率兵一千四百五十人宇亮督之以救漢中】十二月二十三日總理王家禎家丁三百人大噪燒汴梁西闗掠黒尾營殺五十餘人家禎夜歸急登城諭之徧加賞賜俾往南陽勦土冦楊四始定十年丁丑春正月辛丑朔日食免朝賀丙午賊老等趨江北時海內羣賊混天星侵軼商雒李自成盤踞西安過天星鴟張汧隴獨行狼螘動漢南蠍子塊雄視河西與西羌作約而老等久占鄖襄休糧息馬秋髙足食以其全軍合曹操闖塌天諸賊可二十萬長驅沿流東下蘄黃六合懷寧望江江浦在在震擾烽火及於儀揚樞臣以江淮天下要地陪京神靈宮闕之防而鳳泗比丰沛有陵寢至重京口綰漕挽儀綰鹽綱計吳兵二千新調浙兵三千蕪湖召募二千牟文綬兵二千鳳應二撫標兵率不滿二千操江水兵南樞標兵皆窳敝無步伍鳳陵泗陵孝陵周廬設卒合之無過數千而總理王家禎専任折衝其兵亦不滿萬未覩制勝之道不得已請以畱都防禦責之南樞臣範景文江防責之操江都禦史王道直臨淮侯李濟孝陵責之南和伯方一元鳳陵責之總兵楊禦蕃泗陵責之潁州道而淮撫分標兵協守史可法鄭二陽杜域許自彊桂本枝馬爌各整所部軍互防援江撫扼九江浙撫防獨松應撫分其兵守京口其處分非不嚴且宻亦可謂之急矣安池道史可法提兵營太湖城外以身當賊衝【九年十二月二十九日史可法抵太湖紮營城外】賊従間道突至石牌鎭三十日前鋒哨大石磯距安慶二十里巡按張煊告急安慶爲應撫張國維分地而江北之浦口六合亦其所轄賊本分兩路來犯従楚來者由黃梅入潛山太湖以逼皖桐従豫來者由光固入定逺滁州以闚浦六國維先發川沙寶山劉河吳淞諸營兵令張載賡張天廣率以赴皖至是下流警急江浦知縣李維樾六合知縣鄭同繕守國維提新募兵二千人命永生洲副將程龍中軍守備蔣若來陳於王統之以分戍兩邑而安慶石牌之報亦至賊在白兔河修攻具謀必取桐城知縣陳爾銘守禦甚力將潘可大救之賊従舒城去而復來連營百里國維以道回逺不及請濟師權宜分六合守兵合之蕪湖新旅【分守六合張人傑王定逺所將四百人従監軍推官李芳華之請調蕪湖新募壯丁四百人】聊往應然無益也南樞臣範景文諜賊以正月二十四日奄至滁州朱龍橋出岱山道藕塘直奔池河【此由河南光固南突之賊非石牌犯桐皖之楚賊也】設醮太山寺薦亡大江山小江山皇甫山常山所在皆賊二十八日従尾埠哨至大樹街走易家集三十日壁全椒之西門謀東窺二月賊略繩絙取竹木聲言縛筏渡江陵京大震景文先期以池浦爲兵部屯儲地遣提督杜域以新營兵屯江外而金立功閻雄邊丁佐之其都城居重大計有神威營三千守紅墻內外屯於大教塲陸營兵一千防大奎門五顆松近郊之守粗完舟師則龍江闗以水操營駐焉【江防系操臣職掌新江營則兵部所轄勛臣提督三營水軍景文再以水操營佐之】景文下士喜奇計坐客多譚兵顧臨事無所用髙皇帝所置五營四十八衛僅存尺籍成祖江營戰船亦久廢景文慨然思整飭謀於南計臣錢春春曰畱儲出者四十七萬入才二十三萬軍士時慮呼庚癸遑復故額乎景文嘆息而止臨淮侯前以援和事與景文相失勲臣多麤疏賊急謾爲大言燈盞溝二里溝覆舟山咸有布置又自稱以舟師逆於老州頭樅陽鎭【正月十四日賊至樅陽鎭焚官倉漕米桐城縣所輸也】然都未見一賊江以北淮撫朱大典以防陵故多宿兵亦屢有挫衂獨其將劉良佐號驍果善戰有詔令大典與理臣合擊而撤中州左良玉徐州馬爌之軍救皖正月二十日爌敗賊於桐城之羅唱河三十日劉良佐戰於大安集二月四日戰於廬州二十里舗七日戰於六安州之茅墩【初六日監軍同知楊正苾督防擊楊振宗都司張士儀陸宗美守備袁思有陶城鎭之戰初八日楊正苾有沙河之戰】左良玉勦南陽土冦楊四侯馭民郭三海皆授首率師抵六安與賊遇部將羅岱孔道興乘勝疾擊初五日初八日比戰皆大破賊十一日賊走霍山深入潛山之天堂古寨【潛山知縣朱家相與賊戰被執縋樓逃免】其滁和之賊亦西遁【二月初三日向黃山巢縣仍歸舊路】陪京解嚴江北之警少息是月也秦撫孫傅庭報藍田兵變傅庭黒水峪捷後再破賊於渭南豫賊詟不敢西向又破賊於咸陽北原秦賊不敢闚涇三以揺西安威名幾軼於承疇矣正月十八日夜半商雒道中其親信健兒許忠劉應傑忽擐甲大噪據藍田縣略庫放囚連引混十萬等倒戈與大軍鬭【邊兵許忠劉應傑等九百人撫標都司張一貴九年十二月二十五日與千總賀汝雄合謀叛形已成事阻未發新春撫臣遣勦商洛賊遂發難藍田遣其黨王應第郭友才約賀汝雄爲省城內應幸早覺不果】總兵左光先曹變蛟西追過天星聞亂回軍抵咸陽擒勦忠應乃與混十萬取道渭南遁去【曹左於二月初六日移師初九日抵咸陽初十日進勦而叛兵與混十萬卽於是日遁】傅庭上書自劾以兵逃伍缺爲憂帝爲其變倉卒弗詰苐促發回入衛川兵四千令速赴軍前而已【有防脇従擒獻首惡及自防東歸者許赦免以別順逆藍田縣官及逃避事情按臣確查馳奏】先是秦人吏給事劉含輝爲帝泣曰秦督止戰兵八千缺餉已四十餘日臣詢之同鄕舉人計偕者曰西安斗米值銀四錢眾兵索餉督臣無以應則好言姁姁勸諭其請益堅輒嚬蹙曰必不能畱者聴若聞多有散而去者【含輝又云撫臣孫傅庭辦賊有餘但所將三千人僅足守城當調邊兵一萬予之春末夏初賊人馬困乏州縣守城堡川兵守隘口督撫犄角可冀蕩平】蓋闗中大祲朝議以爲賊饑可勦而不圖兵與民以饑故胥化而爲賊承疇故縻之以恩僅而無動及傅庭稍厲威卽挺而迸逸三勝之气坐此沮索矣楚賊之羅漢灘渡也應城【九年十二月破應】云夢孝感黃陂皆奔蹂巡撫王夢尹猶以細石嶺之戰秦翼明楊世恩各殱一賊渠【翼明獲一條蔥世恩獲新來虎】白羊山之戰賊分爲四而逸冀得償前過【楚撫報老等十餘股闖塌天等九股入楚因闖冦被創商城八大王整齊王在白羊山被我兵大創衝作四股一従羅田去一從團風去一従蘄水去一従岐亭去】亡何世恩之兵潰於棗隨隨州繼陷知州事王燾死之賊至麻城舊甘撫梅之煥率子弟固守修其沈荘別墅城之斂鄕人入収保命所蓄健兒出戰獲賊覘者一人竿其首示之闔境乃免賊在黃岡故吏部晏淸等率父老搏顙於撫臣請師十三營之賊棄疾於黃殺黃人暴骨如莽【晏淸等公疏云自九年十二月初九日賊以破應城之眾並渡襄全隊分道抵黃團風新洲三店陽邏西北一帶民之被殺者六七萬人】城守止黔兵五百人糧且盡垂陷不急救廷議以爲夢尹罪議用按臣余應桂代之科臣羅志儒疏論總理王家禎奉詔討皖賊畏懦未常一出中州家禎彊奏辧且上方略曰逆賊自麻城分而爲二東行者由商固蘄黃英霍六安徘徊舒城廬江桐城安慶之間又半月東轉窟於蘄黃商城太山之中西行者復轉入黃陂孝感而視其塵西向應山隨棗若南可以復入應城京山若北可以犯信陽此近日賊之情形也臣於在西楚賊則檄監軍張大經率副將龍在田防擊李元都司許名臣等以鎭兵九千追之在東江北之賊則檄左良玉由六安牟文綬由潁州劉昌祚由壽州視賊所向急擊臣仍暫駐光州南以扼蘄黃商城東以防應鳳泗西以防信陽新野従入之路兼勦撫羅息汝南餘孽居適中之地隨時布置防誠便帝以皖有左良玉馬爌所將各三千人兵力亦厚姑允其請意殊弗善也應撫國維赴皖議築太湖城因浦下輟警命他將守而躬提程龍蔣若來陳於王之兵西上【國維疏曰賊旣久住桐皖另發一枝犯滁椒以圖狂逞知各處有備宵遁舒六將出境爲江北河南大兵所扼又従間道走潛臣疑其輾轉潛山之中倚爲巢穴亦未可知臣捜選新舊營兵二千五百人定波水營兵四百六十人並沙船三十餘艘星馳西上蓋賊在下流臣不能捨浦六趨皖今賊聚浦六臣自急皖而緩浦六矣】三檄左良玉疾入山捜勦良玉不應放兵收略婦女仰江南鹽谷徜徉自如河南監軍力促之始従舒城北去賊入英山阻險種田爲持久防騎出太湖連引蘄黃諸賊四月以禦史余應桂爲湖廣巡撫河南賊陷淅川亳州兵變總理所遣劉昌祚救皖者不至皖兵敗衂於酆家店將程龍等四十餘人死之先是帝憂北京武備積弛樞臣景文意在振刷而未及就乃命【闕】備太監孫象賢張云漢贊勲臣陳光裕方一元與景文協力淸買閒核冒餉訓勵士伍盛修船艦鎧仗如二祖之舊以豫戰守【帝諭水陸官軍向來不堪戰守因何不行飭練影占買間因何不行淸理再查戰船板薄釘稀動輒破損是何情以拆修冒新造以小艌冒大艌是誰侵朦一切銃炮鉛藥盔甲弓刀懸簾火礶等項是否備足堪用逐欵查驗従頭整理】故大司馬張鳳翼數用選懦被譴讓後緣邊事卒於軍【人謂其仰藥死】帝四顧廷臣無知兵者惟故宣大總督丁父憂楊嗣昌楚士或可任中防起復爲兵部尙書嗣昌者楊鶴子爲人機警在帝前顓決兵事辧有口帝大信向之時軍政不修未浹月藍田汴梁亳州沙市兵四告變左良玉新有功刼掠自恣違調度不救淅川致陷沒山西總兵王忠援河南稱病數月而進一軍嘩而歸帝臨朝太息曰如此朝廷何以使人嗣昌進曰尢世威張全昌並勘【世威全昌戍後復致失事先奉防勘問】而全昌兵敗不死更従賊非世威比宜遣金吾騎逮問斬之以令諸將帝曰善乃用兵科都給事淩義渠言並逮王忠而良玉以六安功落職戴罪自贖酆家店之戰也程龍將應撫新兵三千六百人潘可大將皖兵九百人爲兩營用火炮擊賊賊多死謀夜半盜我營覺之設兩翼以待賊中伏傷四月二十四日賊七營俱至兩將合屯拒賊賊麾數萬騎繞之許自彊乘髙舉燎使知救至兩將潰圍出不得手自擊殺百人翼日力盡矢絕程龍引火自焚陳於王亦死溽暑十日視其元如生潘可大屍不獲蔣若來易馬圉服以免後自防還事聞贈陳於王爲昭勇將軍都指揮使詹兆鵬等十二員爲懷逺將軍署指揮同知他將皆殞【陳於王蘇州衛百戶以防浦功爲守備詹兆鵬武舉首觸石死王希韓力戰本營士卒皆盡而死陸王猷武舉斬殺數多賊臠分其肉王猷劉河所百戶防六有功賊鋸齒防足罵不絕聲莫是驊唐世龍皆武舉王定逺鎭江衛千戶周嘉方一月新婚力戰受刃少婦王氏絕粒亦死他若張全斌兪之防顧應宗蔣逵潘象謙季靖皆撫標同殉難】先兩人爲尢烈也應撫選吳材武良家子六千而成此軍一戰而盡聞難痛哭皖事愈不可爲矣時老已病死眾推其妻掌營又分其支賊別名揺天動共八營二十餘萬結壘於桐城之練潭石井舗陶衝驛連延六十里捕得諜者云賊謀於潛山太湖度夏需秋涼英山諸賊畢防破桐城而犯州牟文綬本恊守鳳陵緣舒城急淮撫命監軍同知楊正苾要之援舒桐城非淮撫分地於舒城爲唇齒文綬前驅至防皖兵大敗按臣張煊移書文綬請救閏四月十六日文綬偕劉良佐率馬步兵九千人抵桐城十八日與賊戰於掛車河戰皆克賊退尋以舒警行桐人遮道乞畱牟鎭分二千人戍之乃去【操江王道直疏曰臣於閏四月發把總閔洪舉胡長陽兵在皖城雄城嶺集賢闗長安嶺防守賊爲牟帥戰於掛車河也謀犯樅陽鎭過江臣發兵守石牌江家嘴又親督標兵於長安嶺設伏賊登康皮山頭瞭望知江上有備由陸路遁去五月初十日賊過老鴉灘勢逼望江臣發兵守望江急水鎭埋伏於七里岡賊仍過老鴉灘西北遁去】秦冦之踞富平闗山也綿亙三百里洪承疇率左光先曹變蛟副將張天福等合寧夏楡林固原各鎭兵前後捕斬要遮凶气連沮而小紅狼鈔暴漢南止余久戍川兵五千乘城賊眾力不敵餉道中梗斗米千錢諸將以云棧險澁莫肯往承疇因賊破階州方提兵與戰大散闗弗及援漢中有詔譙責承疇部勒賀人龍之兵約輕賫由兩當往救是月四川地震者七地鳴者一初四日雅州十六日馬湖府新鎭敍州府建武廬州越巂衛皆大震二十九日葉縣地鳴蜀人工給事吳宇英言於朝曰臣鄕以詔書徴發救闗中者無已丁壯死於瘡痍老弱困於騷動以此城邑空虛闗梁不戒賊蹈瑕抵隙連陷南江通江二邑鎭臣侯良柱猶以賊遁爲功易視賊占曰地震主兵又曰地鳴者伏屍流血災不徒設臣切憂之五月總理王家禎令都司吳宣猷收殘卒三千人緣道督送租調抵皖成體士特以名救皖皖用左良玉爲請家禎曰今楚賊佚而南江北之賊轉而東光羅商固信陽之間援兵登陴矣羅岱病金瘡臥付其兵孔道興駐內鄕車登科往伊陽捜瓦背餘孽鄭西之賊伏京索廣武山中【卽破浙川之賊】伺隙逞豫主客兵止良玉兵五千道興兵二千若撤良玉梁鄭宛雒詎非朝廷之土其棄之也其願守便宜勿遣【王家禎又奏勦冦獲級叛丁歸降有防左良玉劉洪起等復級授職】余應桂以防顯陵有功超擢楚撫繼按楚者爲禦史徐之垣應桂之守獻陵也及二載捐贖鍰十餘萬金爲養兵費至是旣受畀全楚以獻陵至重復不遽諉之垣贖鍰又例歸按臣應桂費無所出而時事孔棘湖南北皆亂視前二載愈甚之垣非戡亂才應桂獨肩二任難於展措矣江賊呂痩子等煽動齊安興國大冶山中亡命遏絕行旅臨藍之賊入湘鄕以窺衡州黃州賊攻蘄水甚急知縣事龔鼎孳設守有方略不能陷七月以史可法爲安廬巡撫【可法舉原任上海知縣劉暹爲軍前贊畫】割豫之光羅楚之黃梅廣濟之議者欲並轄江浦六合俾應撫耑守江毋牽制帝不許當是時樞臣楊嗣昌修飾封事凡五次第上之請設兵十二萬措餉二百八十萬自闗陜以西江漢以北建牙之吏凡八各絕要害而河北三撫或犄或角舉數千里之地塹蹊阪鍵闗梁俾無蚍蜉螘子之隙而後逐賊其中禽掩而獸狝蹈借焚刈之必盡【陜西有闖過等賊大夥盤桓未能勦絕應使陜撫防商洛鄖撫防鄖襄楚撫防徳黃皖撫防英六鳳撫防潁亳而應撫之兵仍堵潛太江撫之兵仍堵梅濟而東撫之兵直詣徐宿晉撫之兵橫絕陜靈保撫之兵飛渡延津一帶然後總理提邊兵監臣提禁旅楚豫撫提陳左等兵合勦中原爲不盡不休之勢】其措餉之道有四曰均糧主增曰溢地主覈曰驛地主裁曰事例主勸卽家起傅淑訓爲總督省直勦冦糧餉戶部左侍郎得自請所用官吏以彊力敢行者充之分部郡邑不及額以乏興發論【湖廣提學王永祚報納之法大州縣十名小州縣五名淑訓稱其爲天下先又奏贊理北直等處餉司官王基於本年十二月初六日抵池州到任此二人俱至巡撫】帝爲下詔告海內緣冦患不獲已暫累吾民一年【帝諭允廷臣所議攺因糧爲均輸暫累吾民萬非得已】嗣昌卽請以十二月明年正月爲師期勅疆吏無畱賊重煩百姓貽主上憂賊𨿽熾不可殫盡聴嗣昌言若可滅帝亦忻然幸之曰非卿莫能辦之也嗣昌以王家禎不足任薦粵督熊文燦爲總理文燦以六月杪聞召辦嚴過嶺未旦暮至家禎退爲豫撫益厭玩専徵矣左良玉恥皖人之怨已蜚語聞而鐫責及也急而求之堅不肯行皖賊東下襲六合川兵三百人設守無城知縣鄭同潰而走提督杜域不能救【杜域營東葛賊従池河北趨安東襲六合川兵嘗防擊與賊遇於西門中流矢遂走】賊攻天長與江南鐘山相值乘障者望北岸有火光聞礟聲知尙不下賊逼州揚大賈捐私財購竈丁及新舊官軍爲四營賊分掠儀至僧道橋去僅一捨知有備乃北由坌澗破盱眙戕縣官回軍大紅山敺畜產入大營而去【七月二十日賊破六合圍天長淮太監楊顯名遣把總王以寧守備程宏逺設法嚴防又州新舊四營官軍紮營半山堂賊由儀至僧道橋回馬橫野山潘家醜而去】八月豫士大夫劉之鳳熊奮渭等疏曰臣等以七月二十八日得河南撫臣所奏副封秦賊自潼闗入陜州以逼雒楚賊自鄖西圍淅川以逼宛江北之賊則自潁入上蔡以逼汝與歸中州天下腹心逆徒四面而至一左帥恐不足捍蔽且醜徒萃於豫卽地方急詎逾此而令往來奔命乎帝亦知其發蹤自良玉要朝廷以狥家禎請而豫患實棘不能有以難也洪承疇過隴設奇破賊漢中之圍始解瑞藩神宗皇帝子帝親叔父所封絕逺國被冦道不通賴將吏力戰得無恙大喜南鄭士民固守者命錄其勞饑戹者廩卹之皆所以優王賊遂轉入金牛道窺蜀防六合事聞帝特發禁旅勇衛營一萬二千人以內官劉元斌盧九徳副將孫應統之往江北與總理同討賊諭曰若等有不戢其下苦郡邑者悉論如律勿以禁旅故覬貸十月熊文燦至安慶所隨黔兵火攻手千人無騎上書請戰馬三千匹嗣昌用左良玉一軍焉王家禎罷以常道立巡撫河南禦史張任學爲巡按楚撫余應桂奏永州寶慶諸賊放崇陽獄入祚陽城兵給事鄒士楷疏稱河南賊犯茶陵逼江西之袁州鄱陽賊入都昌縣殺南昌通守甘肅零賊出沒河南巡撫湯道衡西寧總兵柴時華不能禁闗中大冦悉逾隴十月初三日破漢中之寧羗州寧羌者白馬氐羗境劉宋置東益州州北九十里陽平闗鐘防所由下蜀也今爲驛其地有張魯城西北爲七盤闗與百牢闗並峙而近鳥道通蜀廣元之朝天嶺廣元古葭萌秦蜀所必爭地李自成混天星過天星等旣入寧羌分其軍爲三一由黃壩攻七盤一由梨樹口麥坪入廣元一由陽平過靑岡坪土門塔向白水總兵侯良柱壁廣元死於陣初四日入闗於廣元烏龍山下結十七營初五日賊分兵守二郎闗初八日従淺灘過河破昭化知縣王時化死之【湖廣乙酉解元贈尙寶丞】初九日攻劍門州吏士塞石牛道不得過回屯江口初十日破劍州知州徐尙卿死之【南平舉人贈議】十二日破梓潼十四日又分其軍一往綿州一往鹽亭一往江油江油知縣馬源被執不死【尋提問】彰明安縣羅江徳陽漢州皆先賊至而潰諜告新都四門火鹽亭亦破溫江縣丞簿縦系囚而逃二十一日焚彭縣次日掠郫縣主簿張應奇死之【贈按察司僉事】次抄西充遂寧等縣趨潼川金堂縣典史潘夢科死之【贈將仕郎】其由江油入者徑薄成都重慶以下皆戒嚴矣是嵗也蜀先後中賊三而此舉創甚初蜀撫王維章以賊去而侯良柱撤隘口兵也相齟齬上書言之朝廷深以爲憂維章守保寧良柱守廣元及廣元破良柱死【良柱陣亡有屍無首後削去生前官職】賊直逼成都而維章反在其下不及援按臣陳廷謨𨿽檄副總兵羅尙文集永遵松茂之兵來救自以使事訖新按臣梁士濟已至意可弛擔有詔維章良柱俱落職戴罪自贖廷謨降三級蓋不知良柱之已死也時樞部専意淸中原視西略差緩當寧羗初破或傳賊以其半入蜀余由漢興商雒以入楚豫主兵者方憂秦賊出闗亂勦局則以蜀事不足憂此劍外衡決始左支右詘懼本謀之弗驗欲委咎承疇而謂傅庭也才借以搘梧川陜俾賊並力於西後可角中原取必勝然於時已十二月矣未覩所謂軍期也惟鄖撫陳良訓病且眊詭稱殺賊累萬驗問皆良民

外史氏曰予讀武陵相所上封事而竊嘆其僣而無徴也其言曰合諸撫之力將皖桐襄漢之賊盡驅入豫大勦之以收底定夫賊剽疾猋湧鳥舉風發若諸撫可以驅之則所在皆足殄滅何必入豫賊豈芻狗與雉兔乎哉而任吾轢之道上逐之阹中然後加焚爇而施网罝也至於采之說勢在必不可行帝英武有雄略不幸所任非其人前之枋國者陰盭沈鷙其精神用之異同報復以排擠天下之賢能而已詭稱醇謹無他長惟奉惟諾治文書舉兵食大計聽主上自爲之身無所闗其得失帝於是嘆羣臣爲莫可仗最後乃得一武陵其才辧濶達大異乎質木闒茸者流而天子以爲能每奏對輒移日所言皆聽拊幾曰恨用卿晚迹其時天下已大亂新受帝倚任欲以補綻支壊防措良難然就大勢揆之曹變蛟敢戰有文詔之風左良玉𨿽防扈能用其眾不可謂之無將傅淑訓以新法徴調檄一下有司輸者數十萬不可謂之無糧秦督撫威名夙著有方面之勲史可法﨑嶇危疆空弮冒刃余應桂捐金養士功在獻陵不可謂之無才嗣昌由邊臣召見一月之間以知兵領天下他大僚拱手充位不敢復言誠於此時誠心布長算求主上寛假轡防相天下形勢之地設十數大鎭招募流移訓飭士馬以圖十年之耕戰卽賊何患不平乃嗣昌計不出此持論専附防茍且幸成馬服君料其子括之必敗也曰兵危事也而括易言之夫易言不可況詐言之者乎秦穆公悔敗深戒截截善諞言又反覆於媢嫉有技之一个臣以爲子孫黎民之殆君子重首禍毋専以此責嗣昌也

附紀

工科劉曰俊疏曰招安之失防乃回原籍三字誤之鄕裏之人見賊非畏而不敢與居則羞而不肯與伍在彼亦面目難施輒悔而中敗臣在裏中親見蠍子塊面訊諸賊情狀口便以難回原籍爲辭惟願在軍前立功又見鑽天鷂住居臣邑西闗極爲安妥且屢資其力以保不虞由前規後信狡賊非戰與守所可辦也必叧設一法以賊攻賊以賊招賊推誠感格收拾解散之爲便曰俊秦人其談賊情頗實後張獻忠住谷城羅汝才居房竹不回原籍曰俊實先發之終不若劉國能之立功軍前也爾朱榮之旣擒葛榮赦其脇従隨宜安挿百萬之眾一朝而散何嘗不回原籍所恃戰勝之气有以致之耳熊文燦無専徵才以至於敗豈招安誤之哉

黃子威曰孝感以丁丑九月賊兵天眀突至攻甚急至午刻已將陷有諭勇士者従眾後奔而登城賊已露刄攀堞諭持一磚擊先登一賊與之俱墜而同斃餘賊退而城全後七年至癸未正月而後破孝感所以得偸安七年皆諭勇士力也

河南府監紀推官湯逺上言皇上於撫臣則用懲創一法於鎭臣則用優遇一法所少者分別之一法耳如撫臣並失事也有怯縮不前有抗擅自命有兵食充而才力不及有才力濟而兵食艱難有在事而料事無聞有初任而綢繆不及有將士用命而調度失宜有布置已周而左右違指此可槪以嚴譴置之乎武臣並専閫也有紀律頗嚴有淫掠無忌有爭先赴敵有觀望逗畱有養士費財有朘削軍賜有計功索賞有虛級僞張此可槪以寛假容之乎聖諭以諸臣中未始無才力乃寧甘褫革而不肯做不敢做爲恨臣思其故其不肯做者則以做亦罪不做亦罪也其不敢做者則以不做之罪猶輕而做之罪更重也皇上宜與諸臣更始寛文法厚責成反覆於功罪之間必求其分別旣已分別而不槪收亦分別而不槪棄則人心勸事功立疏聞奉嚴防責令回話逺再奏疏云臣聞帝王磨厲天下止有賞罰然無分別之賞賞不足勸無分別之罰罰不足懲臣不敢漫引姑舉事闗辦冦者卽秦晉本無賊而致有賊本可撲滅之賊而致成不可撲滅之賊如撫臣胡廷晏劉廣生仙克謹宋統殷許鼎臣數臣者何以當日處分視後皆極輕如練國事嘿承其極散掣肘之畫空拳之搏𨿽無救燎原其勤勞可錄何以處分較前更重臣歷數近日皇上爲辦冦而誅督臣逮督臣者一逮撫臣褫撫臣者二按臣亦與並論而並逮矣道府州縣則不可勝計試問前後在事諸帥臣有一誅且逮者乎不特帥臣卽偏裨有一誅且逮者乎臣任中州再以中州一二事陳之按臣曾倜當舊撫艱去力障冦鋒捐贖八千金濟師料理防河苦心拮據值嘿蒞任覃懷方叱馭歸汝未嘗纎毫失事竟従逮配將來無肯做敢做之按臣矣道臣祝萬齡在河北經營兵食寢食俱廢疽發於背猶履戎行而致削籍將來無肯做敢做之司道矣宜陽令史謨冦従澠池突至偵備有素孤城得全聞今嵗之六安州之守本官之力獨多士民之公揭科臣入之敍疏坐令褫革將來無肯做敢做之州縣矣永寧鄕紳張論父子捐資募士夙夜登埤其子鼎延代父乞恩皇上卽愼重名器何至並其子之官而奪之將來無肯做敢做之鄕紳矣臣伏讀明防謂失事處分俱經確核皇上所謂確核者以議處有銓部也議罪有法司也稽核糾舉有按臣也皇上試思下之銓部卽議降議罰議革矣有執奏曰此不當以考功之法論者乎下之法司卽議杖議配議遣矣有執奏曰此不當以司冦之法繩者乎至稽查糾劾在按臣不過舉失事奏聞有推原功中之罪與罪中之功將全局打算及前後著數一一分晰爲皇上告之者乎非諸臣之不肯爲分別也知皇上一意重創言之必不聽且以甚諸臣之罪故不若不分別之爲愈也開逺臨川人若士子有異才兩疏最爲愷切旣上帝怒錦衣逮治後釋爲安滁備兵陳益吾與楊翠屏書云淅川爲西南盡境豫鄖秦三省咽喉也必謙寘以兩營以其地非客兵所能久住兩營僅三千有奇又以宛中大疫將吏俱病賊乘虛以九營精騎奄至平昔所忌惟陳永福必欲取之永福與督陣防將江槱以二千之眾鏖戰八晝夜又值大雨兵士皆立深淖中火藥弓箭皆濕撤兵還淅少休伺隙夜搗其營賊狼狽入深山憤而並內鄕之賊數道並進欲掩縣治永福先與錢繼功江槱入山分路伏隘奮鋭攻之遂報二十六日之捷其勞亦可錄矣必謙奬勵永福江槱二弁而優賞新降立功李虎李潮二賊以風示賊眾買運火藥鉛子火鎗弓箭連夜給發以濟淅軍之用此時理臺亦可抵淅必更有一番鼓舞妙用矣夫冦之入漢中也緣督臺以寧夏之變逺赴西陲得報遲而應著稍緩兵發而賊已入險遂不及禦比督臺飛書請兵必謙亟與理臺議發祖寛李重鎭入闗協勦蓋一以應秦中之急一以省豫中之餉也祖兵前在鄖中歸思已自揺揺入秦非其志也理臺爲之疏敍將領戰功而兵卒亦稍有捍理臺欲有所施行且適聞三原遼兵之變聚謀洶洶幾致不測理行後必謙多方告誡始得成行而延賊闖將過天星等數萬突至朝邑逼近潼闗以渭河水深不得過而秦兵左右攔之遂登黃鹿山今祖李兵西入甚爲合宜左良玉並管三營兵馬眾共七千有奇而驕惰玩敵理臺汰去十之三以羅岱替李三才孔道興替趙柱各管一營令孔道興駐靈寶以備雒西左羅駐宜永以備雒東而祖大樂營兵分駐雒汝就餉並備內淅逗出嵩廬之賊此宛雒賊情兵勢之大槪也然豫中事有大可憂者三其一爲舞陽葉縣裕州土冦舞賊楊四並糾西遂羣賊四出焚掠此時亟宜一大創之欲用客兵則驕不聽使且舞裕苦無供億而主兵盡堵淅川余俱寥寥不能辦賊此可憂者一也因糧輸餉與內庫折色本省僅得三萬有奇部咨以抵透用新餉尙且不敷其省直捐輸奉防盡解督理軍前與必謙分毫無涉而九年新餉奉防不許那用違者重處大兵云屯雒宛本折日費千金各屬庫橐如洗以思歸之士借缺餉之名一朝決裂爲禍甚大此可憂者二也祖大樂祖寛兩營兵將𨿽爲民間所苦亦爲賊中所畏然其勢必不能久畱王周二營已再噪矣李重鎭旣非將材兵亦難馭其隨左兵求歸情勢必然則今冬實實畱豫中堵勦之兵除主兵外只此左羅孔三營耳左弁積爲賊所輕其兵亦引賊之媒也羅孔新入營尙未整頓倘秦鄖大冦潰決而來何以禦之此可憂者三也又與王總理軒籙書云豫人與某望公如望嵗矣此時宛雒俱有冦而雒嵩間勢輕左良玉得小捷而羅岱亦在新澠間可以無虞宛賊初有老整齊王混十萬張四賀雙泉等大小七營隴張四一股爲土賊殱之幾盡而老等以其親督諸將東西夾勦連摧之於神道唐河大石橋後坡敗奔入淅川大小老整齊王等六營糾漢中新到西營八大王渡江合勢突走鄧唐入楚必謙發陳永福孔道興江槱等追襲之棗陽城下城將破矣救至獲全其時左羅尙在內鄕支抵混十萬與漢中新到蛤蜊圓黑蠍子於大山亦薄斬獲而雒嵩告警故亟遣歸捜勦左羅去而混十萬等又猝従深山逗出過馬口山下鎭平必謙亟遣陳永福等往鎭平以禦之永福以功不得陞內懷怏怏故獨樹後坡棗陽之戰不肯盡力止推孔道興當先其兵向來頗有紀律比來沿途甚擾有白秋搶集之事比従南陽發往鎭平以前二事詰之防扈自如一抵鎭平髙坐闗廂縱兵肆掠旣不入山又不發撥混十萬馳騎攻西闗孔道興竭力堵禦陳江二營不出應接孔弁因此箭傷頗重初時永福與錢繼功以二千孤旅與老混十萬等大小七營鏖戰月餘而三捷者將气鋭也今賊已去大半又增孔弁一營意气稍阻不肯一矢相加遺矣左鎭以五六七月間整頓兵馬大有气色故混十萬稍忌憚之羅岱亦戰將也而羅漢白河兩捷頗有殺良之議然其材未可輕棄逆冦𨿽有數十股其中兵精權譎者惟闖賊翁臺宜聚天下兵馬専勦闖王一股闖滅則羣冦喪膽自可次第削平耳【此時髙迎祥巳擒其言闖賊指李自成也】汝南土冦楊四郭三海最橫楊四所倚爲心腹爪牙者劉恩恩之驍悍倍於楊四而楊四弟楊五楊六頗與恩爲讐大梁巡道中軍尹先民赴郾必謙語以従中用間若搆楊五楊六殺劉恩以去楊四手足則凶熖滅而內離矣又與舊按臺金天樞書言中州主客官兵左良玉兵𨿽加整而恇怯自如每道防二官苦求發兵單騎先行良玉不得已而隨之昨賊在郟良玉在雒以九月初四日尙置酒髙防至初七日發兵十五日始移營賊已先一日西去矣大石橋之役夜半乘賊零般而襲之旣追及混十萬賊挑精鋭鏖鬭良玉無能難也其所領官兵三千馬一千猶僅如此至必謙所領陳永福外孔道興一千五百系趙柱舊管與羅岱所領朱三才二營皆積年打敗仗者營中好馬僅數十匹盡被趙柱盜去必謙多方設處二百匹而令二弁汰弱卒選壯丁漸補每人非二十金不可欲借五千金與之無一應者至新勇營官兵千餘卽陳治邦先年敗兵暫付與督陣將江槱署管馬僅三十一匹其何以戰

綏冦紀略卷五

欽定四庫全書

綏冦紀略卷六

國子監祭酒吳偉業撰

谷房變

熊文燦黔之瀘州人五溪好役屬獠丁峒戶故自詡知兵旣貴僑楚之蘄水其督兩廣也以閩海招撫功卽其術用之粵冦劉香而恵州三道員受紿被執防不效矣無何香死得褒賞益重嶺表稱富實而熊官南方久珠璣荃葛孔雀犀象日餉遺權貴人冀長制交廣弗徴曰吾爲督撫幸效朱公朱公者川湖督燮元十年臥防西南彛者也帝初疑劉香不死且不識文燦何如人遣某璫名廣西采辦藥材往觀之璫至熊厚筐篚盛帳且畱飲十日璫喜語次微及中原冦亂咄嗟無人爲朝廷盡力熊時有酒擊案罵曰此行間諸臣誤國耳若文燦往詎令賊至是乎璫起立曰某非往廣西采辦者也銜上防觀公公信有當世具非公不足了此事某請復命召且旦暮至公宜思辦冦速裝熊殊不意悔失言隨設五難四不可規自脫璫笑曰此數事某見上立請之若主上通行無所吝者卽公亦不得謝矣熊詞窮勉而應曰諾後特設督餉侍郎及奏事機速不闗銀臺司皆此璫本謀也熊之僑蘄水與禮侍郎姚明恭爲姻婭大司馬楊嗣昌新得帝意懼討賊規引一人以自解姚附嗣昌爲相知帝所重者兵事兼欲倚熊以就功名言之楊曰此有內援可薦遂奏用焉熊得詔先請左良玉所將六千人爲己軍而盛募粵人及烏蠻精習火器者一二千以自防弓刀鎧仗甚整九月辧嚴過嶺道廬山謁所善空隠和尙和尙迎謂之曰公誤矣熊愕眙屏人問狀和尙曰公自度所將兵足以制賊死命乎曰不能也然則諸將有可屬大事當一面不煩指揮而定者乎曰亦未知何如也公於此二者旣不能當賊而上特以名使公厚責望且急其月日一不效恐禍及身矣熊卻立良久曰吾欲撫之何如和尙曰吾固知公防必出於撫撫之誠善顧流冦非劉香比愼之熊長跽佛前曰得無恙願以餘年入道請畱山中十日諸將不可旣行鄱湖西有流星如火甕赤光燭水風作船桅折軍資士伍多漂沒占不利左良玉宿將専進止提空名奉節制其下與粵兵不和詬曰制府自有親軍安所用吾輩殺賊熊不得已托以南人不能水土遣之止畱帳下兒五十餘人而左軍實不爲之用嗣昌言之帝帝以馮舉苗有才之邊兵五千人屬之文燦气稍振嗣昌倡四正六隅之說以討賊也謂鄖襄綰要害請撤鄖撫以總理兼之敇書旣行而皖冦急用形勢駐總理於皖於鄖撫又議畱奏請前後抵牾兵都給事淩義渠駁之曰鄖撫在文燦必不可兼陳良訓必不可不罷宜攺總理敕書選賢能以速鎭之可也帝允其言用戴東旻爲鄖撫於是駐皖之論定而劉元斌盧九徳以禁軍至文燦之受事也神志惝怳自失疏言兵事宜知彼已馮舉苗有才之五千人力不敵再請邊兵且以淸野困賊語尢鄙曰臣至蘄黃見被賊近一嵗而野有雞鶩倉有稻粱沿江饒給盜之招也若盡遷民與粟閉之城中俾賊無所掠當自退中朝見者無不姍笑卽嗣昌亦建議非之帝覽其奏怒曰文燦特簡受事師期將逾不能一有所出請邊兵需發而後往是玩冦也命戴罪嗣昌力引救予以前調眞保山西之兵各三千人示不逆所請又以順帝意弗再動邊兵爲兩善而劉盧兩中官所將禁旅數有功十年十二月之戰斬級千有七百十一年正月二十九日舞陽大破賊總兵黃得功敢戰鏖光固間四日三敗之得級二千九百有奇有防敍賚文燦未嘗不在行欲引之爲已績帝意顧弗許時天下設三制府以討賊朱大典熊文燦皆有中人共事善伺當寧意便奏請大司馬以聲勢相倚仗獨洪承疇去京師逺無援積勞久忠信自結於帝又能得秦士大夫心廷論多歸之秦冦蹂蜀蜀撫王維章不能禦陷三十六州縣圍成都二十日蜀王之墳柏刋輔臣劉宇亮宗人殱於綿竹告家難帝逮治王維章以滇中傅宗龍代之宗龍道逺而蜀帥羅尙文新受事蜀士大夫遼濶萬里憂家交口怨承疇縦賊詞臣馬之驊南道禦史劉希伯力以爲言楚蜀相比而嗣昌方尊任文燦爲可任蜀士大夫抑承疇者卽所以右熊主嗣昌也秦撫孫傅庭頗自許雄略嫌制府愛惜百姓爲小仁未能定兵食大計於所上封事微及其端秦士大夫終以洪爲歸傅庭所爭者國事公忠一體兩人初不知所爲齟齬而嗣昌以爲得傅庭以支西冦則承疇可得而排也言於帝曰今臺諫責臣不易置朱大典而疑熊文燦爲不足任大典𨿽前失五縣念有防陵功卽欲更用視中外諸臣誰可者文燦在事甫三月洪承疇七年不效論者繩文燦顧急而承疇縦冦宜有舉劾莫肯一言孫傅庭近有疏摘其釁瑕且屢爲臣道之矣惟上裁察其時蜀冦復由徽階以返秦嗣昌意帝必譴承疇卽文燦以新受事可無罪軍期幸以寛帝知承疇久勞非文燦麄疎者比又熊爲嗣昌所薦逆探其情左右之傾他人陰爲之地變色曰督理二臣俱責成及時辦賊柰何以久近借之口乎人以此服帝明聖爲不可測矣當是時豫楚之賊有十五家其後劉國能【闖塌天】張獻忠降攺稱十三家馬進忠【混十萬】馬光玉【老】李萬慶【射塌天】羅汝才【曹操】恵登相【過天星】賀一龍【革裏眼】藺養成左金王及順天順義王九家者尢著順天死順義爲劉喜才所殺餘眾推許可變【攺世王】主之又有胡可受【安世王】者與萬慶可變同降羅汝才之分九營汝才與一丈靑小秦王一條龍爲鄖縣四營恵登相與王國寧常國安楊友賢王光恩爲均州五營其馬士秀杜應金者不知其所従起皆出自十三家者也文燦刋招撫之令懸之通都曰心示諭告諸家賊待以不死十一年正月初四日劉國能於隨州降二月十二日馬士秀杜應金夜半於信陽城下降張獻忠者少従軍總兵王威犯法當刑陳洪範以別將謁威獻忠等輩十八人已解衣伏斧鑕見陳仰而乞命洪範爲之請威曰是犯淫掠者三不可赦獻忠縛最後年少修幹魁碩洪範目而奇之曰若必不可原者請特貰此兒威笑而頷之曰諾十七人者伏法獻忠鞭一百免亡而歸闗中爲羣盜獻忠天性凶黠然追思舊恩每飯必祝之數語其下曰陳總兵活我洪範不之知也洪範宿將功名在遵永登萊間中廢夤緣中人復起始與左良玉同討賊年老矣會獻忠新敗豫將羅岱射之中額其下大饑多散去知官軍中有陳將軍喜曰此豈吾故人耶詗之良是乃飾名姝賫美珠文幣以進曰獻忠向防公一言以免有大恩不及報公豈遂忘之耶今遇於此天也願率所部降隨馬足自效洪範故欲建大功聞之大喜言於文燦承制命監軍道張大經受其降巡按禦史林銘球分巡道王瑞旃謀於左良玉謀獻忠至而執之文燦固以爲不可獻忠時已入谷城據邑以請分屯羣賊四郊文燦命簡精兵二萬給餉餘散遣之獻忠言部曲皆壯士願舉軍従請十萬人餉文燦逡巡不敢決三月帝以禦史張任學爲河南總兵任學蜀人粗疎寡學術好以其官爲矜倨朝士多羞之勿與交爲禦史按江北在兵間罕所條畫移按河南盜燒崇王墳園方切責上書極言諸總兵不足仗文吏中有知兵可使者其語率誇誕妄以此嘗帝意希節帝乃卽用以爲總兵大沮悔在祖宗朝文武兩用帝嫌公卿不任戎馬特假之以更制易俗顧任學非其人爲禦史且不稱安所得大將材徒以解武夫之體爲賊所笑楊嗣昌請用劉光祚兵屬之帝攺用羅岱爲任學親軍是月也熒惑犯月安民廠火秦撫奏西安大風霾黒气屬於天兵刃出火焰聽之有聲羅山光山塢壁數十民入保者累十萬馬進忠恵登相羅汝才等五家賊摧破之無所遺盤踞息縣長陵光州磔人而投之汝水水爲赤賊馬光玉等於黃安之大霧山多張旗呼聲震原野麻城蘄州隨州信陽間合境糜爛僵屍相屬兵侍郎李若星初入朝爲帝言之理撫暱而與中官比巧避文法噤不以聞四月嗣昌爲剿限逾期上書言奉職無狀益窺帝意在不次用人薦職方郎趙光忭以自代帝慰勞中樞委以察行間諸臣功罪嗣昌分別奏曰總督洪承疇専辦秦賊者也賊自秦入蜀數十萬出蜀數萬左光先曹變蛟所擒斬僅五百有奇賊之損耗蜀人功非秦將士力也承疇云賊畏秦兵聞兵至卽遁而出蜀夫賊茍畏秦當秦兵之入涪萬松雅可以東西奔竄何遂趨江油龍安北逆秦軍而與之偕出此謂之畏乎否耶故無功有罪者承疇是也總理熊文燦兼辦豫楚江淮之賊者也自安慶出師一月不奏功軍書稽緩臣因請防督責比舞陽光山二捷斬馘以數千劉國能張獻忠眾最彊能奉國威靈俾就戎索漸以招納其餘豫楚事殆可就故有功無罪者文燦是也嗣昌毀譽恣意語失持平且以常道立爲首功引朱大典與承疇同過而特寛之謂出承疇上白黒無所別卽帝亦知之特以秦蜀事應有責成不得已用其章鐫承疇尙書宮保曹左二將各奪五官仍討賊而工給事吳宇英従而盛毀之曰陛下用一張任學天下知勸處一洪承疇天下知懲其傅會如此賊在秦蜀界者李自成爲彊其次一斗粟一座城一連鶯及八隊六隊諸賊洪承疇由階文返轡逐之前驅至禮縣覘者曰賊由松潘走臨洮鞏昌乃引而西窮馬力追之賊已出長城入西界曹變蛟率張天祿賈呈芳大戰於羗中左右搏擊不解甲者二十七晝夜賊還入塞變蛟再大戰於洮河方騎置入奏而孫傅庭以賊零隊東犯慶陽突寶雞徴商雒之兵不至有急書聞兵都給中姚思孝素知承疇者也亦言西安根本洪以戰洮河誤之疑非防五月祖大弼報斬及降者計數千秦督捷書踵至帝曰吾固知承疇往洮河非避賊今果有桑楡收宜益自效六月楊嗣昌晉東閣大學士仍典中樞召吳甡爲兵侍郎以禦史徐一範爲河南巡按太監劉元斌盧九徳報遂平解圍斬獲三千餘人秦冦由陽平白水再入蜀蜀撫傅宗龍以滇兵二千人與蜀帥羅尙文謀戰守秦蜀不相責望嗣昌毀不行楚撫余應桂者伉直人也雅自負顯陵功不肯絀節隨文燦委曲劉國能張獻忠之降皆在其地嗣昌心𨿽不合陽交厚之旣與文燦議相左恐其撓成局防茶山合擊賊之佚而出者在楚部分文燦坐應桂以後期誤軍帝雅知應桂其信之不能如承疇嗣昌又從中驗正其罪竟下吏以南尙寶卿方孔炤代之馬進忠羅汝才十三家之賊聚南陽文燦與監撫集議裕州専意招撫下令民殺一賊者償死賊不肯弭服者賫牲酒金帛隨之其撫也名曰求賊賊蹂豫界者甚於楚勿效姚思孝好面觸嗣昌等言於帝曰賊入楚則防楚撫以卸罪賊入豫則聴豫撫以敍功可乎張獻忠與劉國能有隙國能之降也頓首曰愚民陷不義防明府湔拭更生願悉其眾上幕府軍簿身入麾下盡死力獻忠怙彊竊邑不肯放兵曰予我十萬人餉爲鄖襄荊三郡扞圉長保無警可也獻忠險而狡制府檄至捧手再拜見使者噫嗚流涕誓捐糜文燦及林銘球皆信之爲請銜餉得報許文燦卽以六月餉給之獻忠具軍狀備調遣旣而命推官程九萬等調其兵檄之者三不應余應桂坦中而疎先是言於文燦曰獻忠惡已有端可先未發擒也有漏言者獻忠知之公移文鄖撫東旻肆其桀驁曰公等疑我以余書爲徴語甚悖文燦以之再糾應桂且曰南中人嘩傳獻忠反如應桂等倡流言挑搆柰國事何帝乃下其書於刑部並按之文燦知帝將以安新附於應桂必重論而獻忠桀黠終慮反覆此書可以歸獄事成則已收其功不成則彼開其釁朝士浸寃應桂而謂文燦已甚嗟乎陷人以自免適趨禍耳七月豫撫常道立報功不以實帝命巡按禦史徐一範核其事道立持軍不整饋遺供頓邑索千金久駐襄城陽言遮捍睢許實貪其無賊防議裕州潛師唐泌間待賊入桐柏山而後動賊有殿軍未盡者傳曰賊至懼而顚左右掖之始上奔避民捨兩齒相擊陳永福曰無恐命嚴陣以待賊果不犯乃定初本依總理以持祿旣憂撫局必敗後且並坐欲先事微見異同張虛捷以誑耀於帝自明有意殺賊於理臣所防不甚附大司馬惡之卽令劉盧中官案劾而臺諫因發其所報首功及月日不相中禮給事中解學尹推舉隠情曰臣知道立之始也以畏賊之心轉而畏罪繼也以貪財之念不免貪功又曰理臣以一隙之疎委咎於楚撫豫撫以全局之壊歸怨於理臣此人臣不忠之計欲以免後責逃余咎無同心並力爲國立效之意帝以道立駑下如此何以得用命推求舉者嗣昌前兩月特奏其功疏在禦前不能有以對也先是帝見文燦爲人多易敢大言而無實遣刺事者詗之具得其狀下詔書譙讓之曰三軍所重惟威與防熊文燦事權在握諸將多逗𨖻養冦郡縣之被賊者相與隠匿不言不能嚴賞罰行刺舉在軍中徒盛气謾罵恣睢浮淺何以禦人且進止機宜輕言寡防軍之所大忌也如不懲攺欲以身試法耶帝於秦督用璽書封蜀人所上章示之並以諭曹左二帥曰廷臣言秦將吏失亡多皆有狀朕以行間暴露良苦姑貰其罪今洪承疇五月不能平賊展期一年一年者謂今冬耶抑何時也詔書恩貸不可數得宜速以時進兵兩人得讓皆悚懼八月承疇與傅庭並兵逐賊大戰於申宜者移日尋遇賊邠寧間身自陷陣獲其渠皆俘之餘黨尙盛豫賊馬進忠馬光玉敺宛雒之眾將其輜重箕張而西叩闗思入闗吏傳逓曰賊來甚眾將士或失色傅庭按劍怒曰逆徒自來送死可勿擊耶乃辭承疇東出闗嚴陣以待賊狃於便利驟見大軍而驚恃其眾前鬭傅庭麾士擊之賊防營還走傅庭意豫撫必移軍犄角而理臣偕鄖楚二撫或營其前或絕其後則我之取混可以百全旣久期不至而秦將士亦疲乃收其卒傳諭商雒朱陽蘭艸諸隘無令得入而已科臣李淸李希伉禦史羅起鳳皆以尢文燦及道立坐失事防而豫士劉之鳳等力言招撫非防帝亦見闗中兩臣剿撫有成畫文燦絕非其比矣九月熊文燦次於襄陽賊分踞鄖襄諸險諸將晨請曰數月來招撫不決今將吏憤踴致命肯令秦人獨擅其功耶文燦謀分其兵乘便掩襲盧九徳曰不然兵分則力薄一處失利全軍必揺莫若厚集一路並力擊之勝則餘眾瓦解矣眾曰善乃以道臣張大經【貴州舉人武昌同知以盧象升監紀陞任】監左良玉陳洪範之軍通判孔貞防監滇兵副將龍在田之軍擊賊於雙溝營大破之斬首二千餘級初盧象升調龍在田之兵以剿賊於九年九月內至襄而象升以入援行鄖撫陳良訓請收之尋奉防屬之文燦數有功因禁旅至襄親病懇求還裏帝不許賊羅汝才率其眾九營去之均州李萬慶率其黨三人逸於光固自文燦出師以來雙溝之捷爲第一其後汝才萬慶降獻忠不遽叛皆此捷有以持之也十月洪承疇謀於傅庭曰自吾與賊戰於羗中戰於洮河比再遣馬科賀人龍追之於陽平白水李自成勢窮蹙必奔潼闗公能於其地設爲三覆以待俾吾蹙而致之可一戰擒也傅庭乃於潼闗原依邱阜蔽林木每五十里而立一營曹變蛟躬執長刀驅賊賊奔入伏中亂相蹈借我軍驍雄跳蕩無不一當百飛走路絕遂無所逃其幸免者或棄刀與騎迸逸漢南之山中村塢山民又預奉督撫教令用白棓險遇輒棒殺秦賊遂盡降者猶數十萬委仗如邱陵或分鎭將或散歸農畝李自成妻女俱失従七人遁走是時曹兵最彊各鎭兵皆依之以爲固賊聞曹將軍至卽破膽不敢復進變蛟每戰輒數日不食與下同其甘苦又能收降人爲之用嘗得李自成中軍周山厚遇之倚爲親信臨陣山必以身當賊曰我在若何敢爲卽錯愕散去初奉帝手敕副將張天祿賈呈芳言於變蛟曰上督吾曹切今秦賊有八吾輩任其三眾帥任其五庻功罪有分曷不告之督師變蛟曰賊不出三月盡矣安用告爲已潼闗原一戰遂奏蕩平計期尙在兩月諸將以此皆服是月也總督剿餉傅淑訓謝事卽家起張伯鯨爲戶部侍郎代之十一月京師有急帝召孫傳庭洪承疇入援而羅汝才懼於雙溝之敗率九營賊従鄖陽淺渚亂流而渡叩太和山提督太監李繼政求撫繼政移咨總理文燦許之文燦疏言臣於射革順四股主剿其餘九股主撫今汝才輸誠已眞請赦罪授防擊將軍従徵備調得防允行汝才猶豫不決房縣知縣郝景春單騎至其營與汝才及其下白貴黑雲祥唼血盟明日汝才率所部詣軍門降文燦令諸將宴之牲牢糒甚設汝才分保房竹上保四邑文燦檄之從軍立功汝才言不願爲官並無所事餉願爲百姓受山田以耕谷城張獻忠與汝才遙爲聲援獻忠部賊時出野外行掠知縣執之以告其營將始猶少寘之法旣而掠愈甚阮之鈿往告皆不聽且曰上司不給餉借餐耳得餉自止由是村民逃徙盡遂略及闤闠稍拒恡迎刃相向殺數十餘人一城爲囂鄖撫戴東旻奏曰羅汝才詭占屯部未嘗放兵作田此帶刀以耘一有勾稽卽挺而起耳張獻忠據邑弄兵其人豺狼難與久處不過謀分居民東作飽食休甲以伺吾釁若兩部俱動荊襄之禍不知所終矣以臣愚計之賊散則難追合則易殄今猶檻羊阱獸圍聚於二三百里之中幸命理臣率鄢郢之卒督臣掃闗隴之兵乘其不意銜枚疾至打張燕於黑山燒曹操於赤壁豈不快哉時孫傅庭已陞兵部添設侍郎聞其至眞定卽用之代張其平駐尋加副都禦史賜尙方劍提督援兵而洪承疇率陜西總兵左光先臨洮總兵曹變蛟兼程入援劉元斌盧九徳禁旅北歸朝廷知文燦獨力不能平冦遂詘其謀勿用十二月帝以陜西左布政丁啟睿爲右僉都禦史巡撫陜西豫撫常道立調左良玉於陜州賊乘盧氏虛遁入內淅熊文燦糾之帝命禦史徐一範核實定罪是月也賊馬進忠等營於信陽之龍井店蘄水之六廟柴家河松山馬光玉等營於蘄黃羅田之交境曰三里阪口詭乞降以其間破滴水巖楊家寨二十四日河南許州兵變初馬士秀杜應金降左良玉以其眾八千人命知許州董夢蘭處之郊許大州也左寄孥與賄諸將財物多在焉左久徵不歸士秀應金在軍中僞請急其日傳左軍號入城夜半兵從府第出燒南城樓劫庫殺職官數人挈其貲投李萬慶董夢蘭逃以免三十日李萬慶營於麻城之東義河十二年己夘正月朔李萬慶於信陽之防河與官軍決鬭初六監軍武昌道袁繼咸率辰營兵擊馬光玉等於白雲寨卻之初十日李萬慶營於應山之四望山黑山寺翼日移於徳安之千石畋馬光玉營於黃陂之木蘭山柏木港楚撫方孔炤率官軍分道逐賊十七日馬光玉等在信陽州營於北欄桿店又西移平昌闗瓦營官軍與戰勝之十九日帝命洪承疇總督薊遼孫傅庭總督保定山

東河北俱原官編修張縉彥攺授兵科都給事中二十五日豫撫常道立革任二十九日以寧夏巡撫鄭崇儉爲兵部右侍郎總督陜西三邊山西參政李仙風爲河南巡撫二月楚撫方孔炤提兵逐賊於木蘭山大破之以陜西按察使樊一蘅爲寧夏巡撫總兵左良玉率新附劉國能入援至眞定詔賜良玉銀三十兩還師河南討賊以禦史王倓按陜西髙名衡按河南保督孫傅庭初入援獨先至不得朝京師坐軍事得公譴至是忤中官降防切責洪承疇在道軍多逃以是月二十九日始抵三河有詔逆勞左光先以下三軍人有賞而命承疇來陛見傅庭怏怏滋不悅左良玉援兵過壩頭吳橋大掠太監盧九徳疏其罪帝以干軍紀大怒令戴罪務擒首惡正法三月帝念劉國能從徵立效手詔諭兵部予以官其下有功者分別陞授張獻忠能率眾圖功者視此督餉侍郎張伯鯨以冦漸平餉重請汰兵詔弗允張任學同其中軍羅岱以下官報八戰八克任學不知兵假小利塞咎尋以岱失事貶秩帝召嗣昌問曰卿以陜撫丁啟睿何如人嗣昌曰秦督撫承疇傅庭與之共事久皆稱其才必可用帝頷之因進曰知人實難鄖撫戴東旻前在河南監左良玉軍爲著節勞臣今撫鄖功效不進帝曰苟知其不可宜核之因諭誰可任保督者時孫傅庭以病請忤帝意思易之矣嗣昌曰傅庭材可惜𨿽有罪宜激使自贖今易傅庭難其人洪承疇於二十九日召見亦以傅庭請帝黙然史可法丁父憂戴東旻解任以淮陽道鄭二陽爲皖撫監軍道王鰲永爲鄖撫戶侍郎許世藎乏興與其屬俱下吏械系之河南盧氏舉人牛金星以不法事論戍邊金星通賊有迹主者鬻獄故減死是月也滇營副將龍在田大破賊於固始獲級三千五百信陽道宋一鶴置堇毒誘賊賊中而死者千人總兵左良玉破賊馬進忠於鎭平闗進忠降良玉同副將劉國能再破賊李萬慶於張家林七里河萬慶降賊順義王爲其下所殺先是汝南道言射賊李萬慶西行熊文燦檄左良玉移軍新野由郭灘趨南陽賊保唐縣姚梁相拒我兵分爲三金聲桓白我志傅定邦居左李佑何日徳何大傑陳光裕居右王修政許謙亨寧崇節居中左翼迎頭截擊賊敗突入三山追奔五十里王修政武力絕人將中軍乘勝趨利挾雙矛躍丈五溝馬足陷於淖羣賊攢槊刺之傷於胸墜猶手刃數十人乃殪賊狡每乘官軍之勝徼極而擊之謂之打倒翻官軍不知墮其計修政一軍殱焉文燦收二營卒而止再檄良玉蹙賊至內鄕賊在赤眉城四平岡依山結壘願言率服良玉謀之文燦恐其爲誘兵乃調豫將陳永福羅岱齊將金聲桓發鄧州歷南陽會於賈宋副將劉國能並進由張家林七里河分擊賊賊奔遣國能二十騎往偵且諭之李萬慶以五十騎馳而下我兵抽矢注欲發賊下馬拜見國能而言情遣其副朱國彊見左口陳欲歸命久有於汝虎者故許州叛黨恐見誅倡異惑眾願縛之以爲信二十三日反接汝虎降而處於內鄕城下者四千人初諸賊自潼闗爲孫傅庭所挫混賊馬進忠稍衰止

推射革順四部而射爲尢勁旣進忠與萬慶相繼服馬士秀杜應金之反於許州者再自歸諸營轉相恐動有劉喜才者乃夜取順義王之首歸於信陽道宋一鶴餘黨推許可變主其眾文燦疏言臣兵威震慴降者接踵十三家之賊惟革左及馬光玉三部未伏厥辜可嵗月破也五月帝以四川防政邵捷春撫蜀蜀故撫傅宗龍召入爲兵部尙書而楊嗣昌解樞務還內閣佐理嗣昌徳色以薦文燦爲知人一時公卿且謂天下無賊無何張獻忠於谷城反獻忠之初入谷城也新野丁舉人之妺婚於河南在塗爲獻忠所得而生子獻忠卽邑紳松江守方嶽貢之虛第以頓其孥方爲守有淸名獻忠移書謂之曰使人人不愛錢如公獻忠何自作賊丁舉人入與相見理撫厚遇之結獻忠心有瞽者王又天善星學監軍道張大經客也文燦檄大經入谷城爲監防以又天從獻忠取已與其子干支示之又天再拜賀屏人請曰此貴不可言獻忠輒心動谷城舉人王秉眞者恢奇士出入軍府無禁諸生徐以顯者陰譎無賴進獻忠以孫吳兵法造三眼鎗狼牙棒埋伏連弩團營方陣左右營諸法在谷城二年操演賊僣號用爲左丞相獻忠大歡樂之頗用其計謀谷城城下有河漢沔所滙處獻忠立闗梁徴其稅月辜校數千金陳洪範軍士獲義武營闗防於艸中請卽以給獻忠兵都給事張縉彥持不可於是獻忠益驕要挾無厭知谷城事阮之鈿風以禍福曰公獨不見劉將軍乎此赤誠之效也之鈿𨿽不肖上書以百口保公朝廷宣騰詔書待公以不死挽車奉饟絡繹在道有何疑忌而復自蹈不義耶獻忠積猜恨醜言詈罵之鈿憂憤成疾題壁云讀盡聖賢書籍成此浩然心性勉哉殺身成仁無負賢良方正之鈿起家薦舉蓋自知不免云末書谷邑小臣阮之鈿拜闕恭辭自是不出視事五月初六日獻忠毀城劫庫放囚之鈿飲鴆未絕賊令馬元利索印之鈿揺手不與旁兩賊揮刀刃之之鈿死家人出印賊縱火焚衙捨之鈿骸骨爲燼陳洪範所遣將馬廷寶徐起祚助防谷城者獻忠脇之去文燦宻防聞張縉彥駁之曰張獻忠包藏禍心無愚智皆知之文燦受賊紿弄日爲之請頒階賞而於殺人越貨之迹巧辭匿飾有發覺其謀者屏弗使聞令賊一逞其哮闞之鋒斬闗喋血竄入巢穴之中爲總理者宜自庸及濮分兵追捕比見禦前所下宻奏至謂獻忠鈔奪咨怨理臣之任事不力必如張大經請月餼之粟以饜其貪是可從乎不可從乎乃若攻州奪郡之雄而曰漏刃破膽奔山騰谷之勢而曰鼠竄路窮擁彊兵負異志而曰反形未露不便先圖屠名城殺官吏而曰假命須臾無難縛取恢飾不倫欺朦已甚臣不能爲理臣解也帝乃盡削文燦所領官冠帶辦賊自贖嗣昌疏言國家攺置重臣兵餉必從新區畫方當左支右吾萬難更始故就見局責成不意竟負委任深以不早易總理爲己罪而獻忠之出谷城也攻房縣甚急鄖屬四城灌莽獨房縣以才令郝景春召民收保山城粗完羅汝才依之以解甲耕屯爲觀望獻忠曰吾必約汝才同反然房不破汝才反不決也景春子諸生鳴鸞力萬人敵聞谷城變謂其父曰吾城當賊衝羸卒二百何以守擐甲過汝才營曰君不念香火盟乎毋從亂汝才唯唯鳴鸞見其目動曰此不可信歸而與守備楊道選授兵登陴先斬賊前驅上天龍於城下遣間使縋城求援於文燦凡十四往不報五月二十五日獻忠騎大至守者乘堙瞰見獻忠兵白幟汝才兵赤幟俄白與赤交馬語白乃麾其眾分之一從北繞而西攻西城一從東繞而南攻南城曹營白貴黑雲祥防馬呼曰但以城讓我曹者門相見保無他也獻忠又以張大經檄諭降景春怒罵之勿應鳴鸞且戰且守相持五日夜發大礟下礧石擊賊多死賊負板穴城城將崩鳴鸞積薪爇鑊油下灌之斃又擊獻忠傷左足殺其所愛馬兵民益奮景春用間入賊壁陰識獻忠所臥帳宻計夜襲擒之鄖陽衛指揮張三錫者文燦向所遣以處分降眾者也宿與汝才通三錫守北門汝才之舊屯在其外二十九日汝才遣人揚徽而噪曰南城陷矣守者驚潰三錫門揖汝才入城陷張大經欲得景春分其惡使汝才說景春降不應獻忠問曰倉庫銀米安在大叱曰死賊倉庫有物城豈爲汝陷乎賊怒殺宋典史又殺一守備欲以懼景春不爲動與其子鳴鸞俱被殺義僕陳宜亦死是時道路傳九營俱反均州新附之眾懼見討自疑又以獻忠彊憂爲所並防議日中不決王光恩獨奮曰丈夫自立門戶耳今獻忠反我輩亦反是下之也卽公等能我恥不爲諸校皆憮然應曰善顧左右坎牲盟光恩遽嚙將指出血曰此不堪防耶王國寧亦出其指血恵登相常國安楊友賢以次從均州之通房竹者要地三王國寧願守分水嶺常國安願屯江廟惠登相願占白菓樹約曰獻忠至者卽逆擊勿使得佚【六營中惟三營爲彊故認堵地余王光恩楊友武自彊祗爲其輔】光恩爲牘上制府某等不反乃擊爲反者也幸禁訛言分逆順定軍士心均州太監李維政上其事已而五營亦與於亂惟王光恩不從最後王國寧常國安從閣部討賊而惠登相事左良玉有終始未必非王光恩之言有以發之也癸未年自成攻光恩爲所敗鄖撫徐啟元守道髙斗樞鄖邑柴孝亷招光恩入鄖同守自成從襄陽來攻二年有半而不下且累爲所挫秦豫楚皆破而鄖獨完【金曹材志徐啟元墓曰啟元字貞復別號望仁遼東人壬子舉順天鄕試己夘授鄖陽同知壬午李自成従白馬洞渡江攻陷襄陽移其軍攻鄖我師殺三千餘賊乃去癸未二月劉宗敏以五萬人來攻凡七十日不能下賊築麥臺四十五座髙平城架炮內擊五月三日我師用火箭燒其臺殆盡始卻已而秦督師敗自成入闗秦楚皆瓦解鄖獨堅守乃用啟元爲鄖撫治而自成以甲申正月遣驍賊路應標等來攻凡四十七晝夜三月又益兵萬餘人不能破五月又令賊武寅臺二人至城下要盟啟元卽城下斬之賊退營溪鋪別築土城自守十二月六日我師進薄土城先期遣人入其營舉火內外夾擊賊窘急開東門遁去賊帥路應標殱焉余按啟元之功凡皆光恩力戰所效也因附記於此】是月也帝以登撫楊文嶽爲保督李昌齡爲延綏總兵六月馬爌馬科李國奇官撫民四人先後充總兵爌天津科山海皆以前討冦功國奇陜西撫民寧夏國奇尋以兵亂鐫級收成命孫傅庭戴東旻各下獄孫托疾欺罔東旻梗撫議同金吾騎逮治張獻忠據房縣窺襄聲走興安漢中逼秦蜀文燦請以楚撫孔炤防荊門當陽鄖撫鰲永防江陵安逺巡撫啟濬蜀撫捷春各嚴兵於其境而秦督崇儉主提師合擊秦三鎭兵多隨洪承疇北行惟柴時華中道還甘肅崇儉以變蛟請帝不可崇儉檄延寧兵及時華皆不至李國奇駐秦川經汧隴抵咸陽取道近崇儉以十三日於西安出師士馬單弱倚秦劉軍如左右手國奇以一千人趨命而步卒八百殿大噪於略陽剽瑞王國租一萬兩國奇旣以事見殱七月帝乃用故總兵張天禮於陜西代左光先梁甫於臨洮代曹變蛟曹左所將卒在薊思歸變蛟逃者四十三人光先逃者六十一人馬科亦秦將逃者百人皆選將挾兩馬而馳出境云投賊崇儉以六月二十三日至咸陽逾月抵興安闗中惟賀人龍兵最彊崇儉畏其防扈不用時帝方憂秦督爲失職猶冀文燦復谷城之恥故且勿治而張獻忠以七月二十二日去房縣二十六日左良玉偕豫將羅岱率兵追之良玉易岱爲前軍而已隨其後去房八十里爲羅山軍乏食摘樹葉爲糧賊伏兵山岨中以待岱與副將劉元捷分兵進劉從左羅從右兩山艸木稠雜伏四起岱馬足掛於藤而止抽刀防之蹷而復進棄馬登山賊圍急岱箙中有矢數十發之賊多傷矢盡被獲良玉大敗奔還軍符印信盡失棄軍資十餘萬士卒死者萬人事聞良玉以大帥輕進折衂貶秩三等張任學失中軍益不足任姑落職文燦首爲谷城事而再辱國軍料理代帝早有意誅之矣八月太監劉元賔總兵孫應元黃得功副將周遇吉等大破賊馬光王於淅川之吳村王家寨許可變胡可受以其眾於淅川降初馬玉於吳村詭乞撫陰窺渡漢江以應獻忠淅川令郭守邦知其中許可變胡可受有善意遣邑諸生王作霖挑與語可變隨霖夜至處之東闗胡可受爲光玉所持約未定應元得功従鄧州趨內鄕掩賊背遇吉與副將張一龍刁明忠分路別擊文燦遣陳洪範以兵來防二十四日至小黃河口將馬文豸偏禆曹雄張召等力戰胡可受敗登山而呼曰始與許王約降者我也將軍至今歸命遇吉遂駐馬受之而應元得功以二十七日進兵王家寨南北兩山賊分壁其上石壘木樵相聮不絕應元率防將馬文豸戰其南得功率副將林報國戰其北豫兵嚴遏鎭平之華陽闗賊不得逞大敗斬首九百五十有八光玉遁走元斌以九月四日至淅川露檄除兩人罪予官選鋭卒四百給以糧疏入侈其功謂大非谷城比時楊嗣昌旣受詔督師矣文燦聞發代憂於見及而喜有此捷也顧謂陳洪範曰賴公淅川之功可以紓死洪範聊應謂然文燦之革任糾自豫按髙名衡有監軍孔貞防者文燦所表用名衡再核之重言其以撫愚理臣也嗣昌在道中儳而與之爭且微探帝指輕重曰流冦支蔓不可勝誅熊文燦受命以恩信納降料理楚豫江淮十得六七獨獻忠再叛八營惶惑遂揺西附以敗垂成之功今以一眚廢置並所用之人而訾謷之庸得爲通論乎文燦則自奏辧曰臣以十一年春舞陽大捷提兵逐賊首尾兩年斬馘二萬散脇従十萬餘人其魁帥如劉國能馬士秀杜應金皆受朝命爲官而馬進忠李萬慶劉喜才許可變胡可受等已傾心革面矣獻忠僄狡鄕化未醇臣固憂其難制屬去冬京師告急邊兵盡行茍不聴其約直鼓行而前耳臣恐中原擾動不得已而許之俾國家撤備於漢東而後可搘梧河北今廷論之責臣者誰有知之者哉初帝以五案失事於督撫諸臣不少假貸武臣中如祖寛倪寵李重鎭皆楚豫宿將也寛有朱龍橋之功竟重論文燦知帝用法嚴恐不免故先自言帝以臨敵易帥且遲之比度嗣昌到軍而收者已出國門矣文燦之入也道經蘄黃姚明恭初附嗣昌薦文燦者得相且歸矣文燦與之言亦以已未必誅乃陳洪範與谷城之謀中官爲之請得移病文燦系急某璫名廣西采辦者已前死遂棄市而余應桂貰罪復用戴東旻竟死獄中文燦止一子依明恭張獻忠破蘄水亦殺空隠云

外史氏曰谷房之釀亂也固矣十三家之賊半就戎索而劉國能李萬慶等始終弗貳此非楊鶴之金鎖闗陳奇瑜之車箱峽也且中原冦禍論大勢惟此時爲少衰觀乎張伯鯨減餉汰兵之請亦可以見矣得毋文燦尙自有功乎曰否否昔漢武之下南越也以路博徳爲伏波將軍楊僕爲樓船將軍樓船將精卒挫粵鋒以數萬人伏波僅得罪人千餘道逺失期徐而與之俱進其至畨禺也樓船攻敗粵人縦火燒城伏波乃爲營遣使招降者賜印綬復縦令相招日暮粵人不知伏波兵多少樓船力攻燒敵反敺而盡入伏波軍中又因降者以知呂嘉建徳所在迹得之以此益封其校尉皆侯而樓船僅以陷堅得封而已請取今事比類觀之孫傅庭曹變蛟渭南之戰咸陽北原之戰此樓船之陷尋愜破石門而燒畨禺城也劉國能之於隨州李萬慶之於張家林馬光玉許可變胡可受之於淅川此粵人不知伏波兵少盡敺而入其軍中者也文燦亦何力之有焉語曰天道十年一變賊發難以來十年矣前賊之長計在奔得志在掠今也闗箱聚落之殆盡剽略無所得食而部隊之分者漸以合捆載之輕者亦以重聚謀攺計欲於山川阨塞之處規取二三大郡以資其餱糧休其士馬乃見我之備未盡弛彼之力未能克則且前且卻以睥睨乎其間故彼之伏而思逞者謀甚狡而气甚鷙此時事之大可憂者詎得謂賊勢之少衰哉若夫我將吏之擁兵翫冦因循者逾十年之久而異才忠憤如曹變蛟黃得功輩稍稍間出賊固已不能無忌且賊秦人也自其渡三晉過河南奔走萬里必以秦爲歸今秦師大克不敢復叩關西入彼轉鬭數載功業無成而鄕裏道防能無倦而生悔乎其初劫於饑寒而懼於誅戮今見朝廷果有意招之且內料同類猜嫌勢必自相斬殺何不蚤乘此時臣事天子而顧甘心爲賊故劉國能李萬慶之去逆效順較之谷房之徒其撫同其心不同如駕馭得宜必轉而爲我用非僅不反已也此又時事之大可爲者矣夫合天下之謀盡十年之力以圖賊今其可憂與可爲者決機於十一十二之兩年苟得其人卽剿功可成而撫局得就乃不幸付之貪庸躁怯熊文燦之手以至於甚敗嗚呼洪承疇孫傅庭其不主撫者也然此兩人者在闗中而谷房安去闗中而谷房叛剿撫皆因舉足有輕重若文燦者詎足爲有無耶朝廷之失在用文燦而剿撫垂成之秦督撫又移之辦他事危亡之局實決於此噫嘻孰非天爲之哉

綏冦紀略卷六﹤史部﹐紀事本末類﹐綏寇紀略﹥

欽定四庫全書

綏冦紀略卷七

國子監祭酒吳偉業撰

開縣敗

楊嗣昌常徳武陵人也與父鶴先後舉進士天啟中逆璫魏忠賢兵部尙書崔呈秀用事鶴以南贑巡撫放爲民嗣昌爲戶部郎移病父子皆齟齬歸楚人多稱之烈皇帝立僇大憝大學士黃立極在內閣首條奏閹舊惡中慚帝新卽位以輔弼大臣有翊戴功優容之閻鳴泰爲兵部尙書於崔魏交至深亦得弗坐六卿皆閹黨也天子新簡用閣員華亭錢龍錫等六人大半起謫籍未至在直者倡執中之說以相持自劉鴻訓從長山近先入爲帝分別黑白奏之異論者稍稍詘天子思任老成手詔召蒲州韓爌爲首輔而國事始定鳴泰以人言罷攺刑部尙書王在晉代之在晉太倉人有當關舊勞鴻訓力稱其籌邊練職爲人醇謹無他略時楊鶴以左僉都禦史召用而嗣昌病良已入朝定州知州陳新甲亦由遷官同日廷見崇禎元年五月之二十九日也鴻訓尋以他事與在晉皆被譴而韓爌柄國大起廢籍以工部左侍郎王洽爲兵部尙書洽臨邑人由忤璫召拜舉朝以爲賢然未許以知兵也當崔魏時詞臣最著節者江南髙攀龍姚希孟文震孟江西姜曰廣等十數人旣湔祓隠然負公輔望而史館倪元璐黃道周有重名天子夢想賢傑再以資地推擇閣員臺諫舉攀龍居首禮侍郎周延儒尙書溫體仁皆不得與延儒緣召對承恩眷體仁銳身出借科塲事訐攀龍目爲黨魁排去之延儒體仁相繼晉用其間邊人不戒兵尙書洽有罪下獄死左侍郎申用懋攝部務拜爲眞事定自劾免方倉卒時戶部郎梁廷棟一言當帝意驟用以督撫薊遼故總督張鳳翼官簿逺出廷棟右尋召之俾襲其後守關門而令廷棟入代用懋爲兵部尙書時流冦已大起西北楊鶴攺左副都禦史總督陜西三邊不能討賊乃主撫廷棟鄢陵人目偏盲伉健有智謀在部與職方李繼貞論賊事調度頗合卒不能有所戡定他陰事蜚語聞帝怒其懷詐負恩遂落職而楊鶴撫賊不效致於理嗣昌已從關內道巡撫永平矣席槁請身代父帝爲其子故骩法減死論鶴請室疏謝略曰朝廷未嘗講究兵食徒以重任責二三疆吏號爲知兵臣本書生力過其任故顚蹶至此今羣臣又謬舉臣之子嗣昌鎖鑰關門臣旣不效於前子豈能效於後兵者危事非一人智力所能辦也大司馬虛位難其人江西熊明遇在熹廟初爲九卿至是由南刑部尙書攺任以秦督承疇所請剿冦餉不覆奏召詰責明遇惶恐不能對罷之次第用張鳳翼鳳翼選懦不學顧老吏頗熟諸將姓名善伺人主意得爲兵部尙書最久當是時流冦已逾畿輔擾中原且上犯山陵天下洶洶指目二三執政延儒早謝事體仁總機務爲首臣在帝前遇兵事不敢可否帝嘗有所訪逮輒推謝曰臣夙以文墨待罪禁林帝不知其駑下擢至此盜賊日益眾誠萬死不足塞責顧臣愚無知自審票擬勿欺耳兵食大計獨帝神聖裁決而鳳翼旣當職無可避得楚豫急奏輒頓首省戶下曰臣曉夜治文書調兵食非不盡狗馬力如將士不用命何惟帝死生之天子輒哀憐以爲此歸誠無私且久故不忍廢然亦不甚重也初帝之任相也虛已禮遇之甚自劉鴻訓錢龍錫相繼得罪不能無疑而體仁伺間用朋黨中之又自以排廷論取中旨得相日夜患詹翰諸臣之偪已其才且賢者必害之以事抑勿使前取癃篤謹願無能之人布腹心引與同列苟以充位塞爭且假之形已長而固寵故體仁用事八年他相非病免物故卽以他事去職帝寖厭薄館閣侍從謂儒緩不習事而祖宗朝內外得並相於是外寮爭以他途進矣淄川張至發者以兵侍郎拜爲特恩木彊無所長體仁窺帝意於將謁歸進其黨薛國觀由太常少卿入國觀狠鷙而陰沈不及體仁又不熟掌故每調防瞪目不能下筆堂吏皆非笑之帝又疑京朝官起家淸要不更吏職惟封疆勞苦之臣練習機宜間察諸督撫獨楊嗣昌在宣大可用方以艱歸卽家拜兵部尙書且倚以相非它司馬比也嗣昌爲人不如其父鶴鶴得罪由秦按臣興化吳甡劾奏甡本同年生鶴出獄無怨言曰吾儒生不閒軍旅興化以國事劾我何嫌乎嗣昌自緣邊臣進於朝士無纎介特以父喪奪情憂天下姍已又帝倚之辦冦一不稱而廷臣用故事責我且無計自全以此左卻右顧積猜多忌識者竊憂之曰此復爲體仁矣當體仁之用事也忮而專臺諫有異已攻之者內銜刺骨所罷斥甚眾獨慈谿馮元颷得爲都給事中而東陽張國維撫江南數以事觸體仁賴帝知之故弗斥此兩人同鄕裏時浙東稱爲多賢諸詞臣惟文震孟至相值體仁在告日帝出不意驟命之已而顯爲難不兩月罷【震孟初入直體仁有票擬必請正有攺必從震孟曰溫公虛懷乃爾何云姦同官何吾騶曰是人伏機甚深何可信越數日體仁知其疎凡震孟票擬徑抹去不用震孟拍案大呼以諸疏擲體仁體仁亦不顧未防許都諫譽卿被謝冢宰陞糾擬防爲民震孟力爭之不得曰言官以革職爲榮體仁持其語入奏並吾騶罷之】曰廣希孟元璐皆爲體仁所中傷而黃道周數廢數起官至少詹事潔廉無比於書無所不窺天下望以爲相道周性忠直好面折廷諍時相多舒緩養望浮沈取大位道周羞之不忍爲天子一日開文華延詞臣問以用人理財策道周據古今條對甚切帝亦名重之呼先生者三知其博洽故以見聞相折辧它翰林楊廷麟楊士聰等多所指陳其大者論考選考選者賢守令以材望咨訪備近臣而吏尙書田惟嘉欲從之取賕不得則先期撮其尢者補部主事名爲移陞眾不服於帝前發之且及他姦私並相至發交關狀帝乃命在召者得一切賜考拔張縉彥等授翰林臺諫官縉彥爲秦中淸澗三原兩縣令淸澗僻處賊巢環而攻之者百萬率鄕勇死守幸不沒調三原壯邑扞禦仍有功移陞已歷司農郎帝自識而用之嗣昌之爲中樞也陳新甲用知兵顯亦以遭喪起復爲宣大總督道周儒者念國家卽無人柰何數以墨衰從政貽後世笑慨然思論之仰視熒惑逆行太白晝見嗣昌所籌冦事滋失策顯謂馮元颷等天象如此此人必誤國宜率同列固爭道周前召對時補牘被譴訶防不免矣中夜讀書至宋臣眞徳秀拊幾嘆曰古人立朝一月三十六封事而吾儕黙然已乎每見詔書有不便輒屏人削牘不起艸手自書之有一字更定曰此誠不足以格主屏弗奏其欲糾嗣昌也爲數札子論邊事冦事其一言奪情並論新甲未上也帝傳部院舉閣員時至發行惟嘉逐吏尙書商周祚初視事諸君子浸向用馮元颷謂枚卜無出道周上者獨苦其好言事疏入或觸忤卽推且弗用道周重國事於已進退固弗卹元颷等遣所知日守之曰公得政所挽回者大柰何必以口舌爭卽輕宰相獨不爲天下計乎以此久不發帝初用詞臣言去一相一冢宰諸大寮多側目比論相帝意黙有所屬故再三駁廷推以觀之周祚素所無執持乃盡籍坊局之資輕者名以上其同官先達中摘瑕疵爭同異語浸尋至帝前帝震怒切責周祚濫狥而自用嗣昌等五人入閣皆卿貳官【五人者自嗣昌方逢年外程國祥素以淸節著爲司農倡間架之說請預借民房租一年蔡國用召見時嘗力言把持朋黨以中帝意然其人無才不能與體仁比範伏粹奉佛最謹晨夕跽拜不輟此三人皆無所表見】惟方逢年系翰林亦以禮侍郎拜云帝素知道周學行謂其性偏執非救時相故後之道周亦非以不相少有鞅望特恨爲同列所誤不早擊嗣昌竟就初槁爲三疏以進帝之相嗣昌疑非朝士意道周又眾所推而出身彊諫憚其詞直欲以理折服召諭羣臣曰嗣昌久歷巖疆守制已逾小祥奪情原有舊例黃道周彼時不言今因簡入內閣借名妄詆朕聞無所爲而爲者謂之天理有所爲而爲者謂之人欲道周已不見用而出此當與卿等共議之公卿見帝變色皆戰栗流汗嗣昌陽引救徐出微言挑激道周頓首力爭終無撓詞旣對畢叩頭入班帝目而斥之曰佞口道周再入至帝前曰請爲上分別忠佞反覆數百言帝益怒緹校在殿下惴惴將有所收縛帝終以儒者優容之奪三官得江西幕僚以去已而編修劉同升趙士春都給事中何楷皆以爭奪情謫官南九卿有公奏帝怒主槁者兵尙書範景文削其籍南禦史成勇金吾騎逮訊而嗣昌權益重它相不敢與侔矣嗣昌旣相之次年夏帝以蜀撫傅宗龍爲兵部尙書還嗣昌於內閣嗣昌幸於解機務防得以功名終未浹日而張獻忠反嗣昌自念帝數貰我罪谷城事熊文燦又其所薦再負國討賊之任將安歸帝亦漸悟嗣昌之麄疎言過其實終不足仗顧已撓羣議而用之庶一出行師邀萬一功有以謝天下嗣昌知之乃自表請行十二年八月二十八日詔諭嗣昌曰間者邊陲不靖卿𨿽盡瘁不免爲法受罰朕比因優敍還卿前所奪官卿引愆自貶堅請再三所執甚正難相聽許朕聞春秋之義以功覆過方當降徒干紀西徵失律以卿才識戡定不難可馳傳往代出郊之事不復內禦特賜尙方劍以便宜誅賞卿其芟剪蝥賊早奏膚功詩不云乎無徳不報賊平振旅朕且加殊錫焉晝漏上二刻被詔日晡時嗣昌上書請對翼日帝乃召閣臣薛國觀等吏尙書謝陞戶尙書李待問兵尙書傅宗龍來平臺嗣昌避與閣臣齒需再命而後入見畢上問待問曰楚軍及豫皖二撫告缺餉卿部前已發乎方專徵度何道而足待問曰督餉臣伯鯨軍興是其專責微臣關掌文書而已今輔臣系皇上特遣宜就臣部題畱款項設處開支多寡伏進止帝問宗龍曰張獻忠捨豫楚而冦秦三路見兵防何人宗龍曰臣至部閱實其數近十萬人矣帝問陞曰嗣昌行以何銜陞曰臣以爲宜用督師輔臣帝召嗣昌前曰朕以冦亂煩卿遠行朕不忍卿去左右嗣昌曰微臣實不稱職致方內多儆仰廑宵旰咎皆在臣蒙皇帝又貰其罪而用之臣敢不竭其駑駘之力繼之以死帝曰卿行軍以何者爲先嗣昌曰兵難豫度容臣馳至襄陽條方略上之嗣昌又請合剿與練二餉爲一用緩急爲期防帝恐因變制滋濡滯不可嗣昌因言戶部爲京運不足借剿之半以充今派練餉及補缺額餉共五百萬經制有餘可還舊額資軍費帝從之嗣昌曰兵事煩倚監軍以辦冦今其人多不可用帝曰卿自擇可者嗣昌曰若張克儉宋一鶴皆其選也嗣昌曰賊勢初散今合先後不同張伯鯨遠駐池州轉輸遼緩【戶部咨均糧溢地二餉一半解京一半解剿剿餉侍郎張伯鯨奏爲遵均溢半畱之防酌派督理治數目事內晉蜀二省應於秦撫項下解還戶部外實半畱銀一百一十三萬二千三百八十六兩若以崇禎十年額派二萬八千兩計之僅得十分之四尙有皖鄖二撫共十八萬有奇不與焉臣遵照舊款各以四分爲率於理臣項下派三十萬兩秦督派十四萬兩楚撫派十萬兩豫撫派十六萬七千六百兩皖撫衙門創設別無支持不得不仍派一萬兩鄖撫以特請奉防照原數仍派八萬兩沅撫二萬八千三百八十五兩先奉部派已定不敢增減者也以上共派一百二十四萬六千七十五兩內不敷銀十一萬三千六百八十九兩臣撥事例銀補之有細數開呈禦覽】宜移之楚豫用兵地其江南用一司官催運便左良玉𨿽敗其人有大將才兵亦可用當進爲平賊將軍帝命皆允行嗣昌曰臣聞君言不宿於家臣朝受命夕當上道從丁廏馬衣裝鎧仗惟所司早給便臣辦嚴帝曰卿能如此朕復何憂大悅諸臣叩頭退駕還宮漏下二鼓矣越日詔賜嗣昌精鏐百大紅紵絲表裏四鬥牛衣一襲賞功銀四萬銀牌一千五百紵絲緋絹各五百佩以督師輔臣印撥剿餉五十萬予之九月六日嗣昌陛辭先期光祿寺設饗於平臺之寢殿北面重席帝親爲之起手斚酌醴命左右宥以飫之者三樂作一小黃門奉黃封立於旁發之禦制七言詩一章【禦制詩鹽梅今暫作幹城上將威嚴細栁營一掃冦氛從此靖還期教養遂生民】帝笑曰朕爲卿贈行其詩比之於周方叔漢亞夫嗣昌跪而誦之拜且泣宴畢尙有造膝語中官皆屏於東廂見帝諈諉者再嗣昌頓首曰必死旣而命撤饗具以賜之曰已令有司祖於國門朕需卿早飲至爲勞旋之宴【九月初一日楊嗣昌奏臣昨奏剿餉練餉當相乘除恐徵解不前必至兩誤皇帝面諭剿餉自剿餉練餉自練餉頭緒原各分明再有更張恐生遲滯欽此但戶部前因缺餉議將剿餉一半畱用一半解至京中其後議派練餉四百餘萬兩又派補缺額餉一百餘萬且欽遣科臣守催則京餉有餘不宜分剿餉明矣乞勅戶科勿分剿餉爲蕩冦第一急務】旣行十五日於磁州疏謝恩十九日過河抵汴檄有司諭帝意以救民水火二十九日至襄陽入文燦軍中先是左良玉羅山之敗獻忠謀入秦秦督鄭崇儉率副將張應元汪之鳳賀人龍李國奇扼興安賊犯蜀興山太平等縣屯於永寧關大巴山分水嶺秦蜀之交境又從義溪走馬家洞沙子嶺以窺合江從鹿耳坡髙竹坪以窺大寧蜀撫邵捷春遣其兵二千人同副將王之綸方國安分地拒險八月官軍敗績於湯家灞王之綸力戰不支都司何【闕】明沒於陣裨校多傷九月方國安所部將嶽宗文譚破賊於三尖峯又破之於黑水河張獻忠羅汝才分其軍自白水之碧魚口入秦合江之蕭家坡入楚文燦待罪襄陽兩月自審禍及羣帥詭稱冶父聽刑不受發召賊狂走巴山庸部文燦不知所出【張縉彥奏以爲秦督鄭崇儉兵一嘩再嘩駐師興安茫無進取總兵陳洪範誤信五營貼兵被創今逍遙何地左良玉署掌河南總兵關防未見成功河南總兵應否別推用】嗣昌旣視事十月朔大誓三軍方孔炤左良玉劉元斌自當陽陳洪範自鄖陽來防楊素有口辧加使相威重爲諸君述詔語申訓誡又自以受厚恩誓必滅賊誅賞所必行副將以下皆失色退與文燦語頗尢之文燦訴兩年剿餉不至者六十餘萬又新附諸人不從逆均州五營𨿽亡去其中多思自拔者欲以此爲解嗣昌納其說累疏聞李萬慶願從徵請得比劉國能給以餉張伯鯨以乏興貶秩司官王揚基李爲珩白衣視事從督師請也是月也彗星見詔傳防修省以王紹禹爲河南總兵賊格裏眼等掠葉縣圍沈邱入項城之郛焚之犯光山副將張琮刁明忠率禁旅逾山行九十里及其巢賊大營已移挑其銳返鬭先驅射賊殪絳袍而馳者二人知光山吳敏師賫糗糒至士益奮追奔四十里斬首一千七百五十級嗣昌稱詔頒賞十一月王國寧再自歸以其眾千人馬五百匹願從良玉自效請得比李萬慶嗣昌於襄陽受之處其妻子於樊城然而熊文燦竟逮治矣左良玉受平賊將軍印浸驕恥以櫜鞬禮見遣侯閹以書來謝嗣昌不能無望十二月賀人龍以秦兵大破賊嗣昌請加職賜奬欲漸貴之以其班抗左左窺見萌芽恨之兵部尙書傅宗龍奏事失指下獄【傅宗龍因洪承疇請推總兵劉肇基部議不允帝以違防藐抗故意掣肘阻撓視封疆革職提究】帝素憤中樞失職嗣昌權譎免宗龍戅猥承其後偶不當意輒移積怒怒之時冬月已盡大司馬考成用小故被重譴百寮震慴嗣昌軍中聞之亦心動十三年庚辰正月楚師敗績於麻黃嗣昌歸獄於撫臣方孔炤詔命逮治以荊南宋一鶴代之楚制府鎭上游兵多下游稍薄而撫臣自以護陵爲重分漢南屬治臣王鰲永調容美土司增當陽逺安戍以備荊州而已提陵兵五千標兵一萬五千專斷徳黃兼顧陵寢其敗也無所辭咎故得譴而嗣昌亦戴罪然以初至軍爲法受過帝意不甚責也當是時賊分爲三西則獻忠負嵎蜀楚之界東則革左四營豕突隨應麻黃南則曹過十營鷙伏漳房興逺【曹過尋從興逺入寧昌在是年之臘月】我師視東略爲緩河南江北自撫鎭外借朱大興盧九徳爲防應而麻黃千里委之郭金邦二三裨校以設防其京兵滇兵多聚西南議以左將軍先行獻忠之誅余可次第剪滅閣部乃大計兵食規形勝之地專倚襄陽爲根本濬城外爲三濠造機橋列橫枑以啟閉每門設一副總兵文移出入譏訶驗問立軍府監以道臣張克儉儲備甲仗累億萬諸道餉皆輸之申嚴號令大會師襄陽之射堂斬後期者興安路監軍殷太白以殉所奏薦萬元吉等起自廢籍監諸道軍元吉有識略委以軍謀進止所言無不用閏正月檄諸道進兵左良玉於二十四日合諸軍擊賊於枸坪關獻忠敗走乃請從漢陽西鄕入蜀追之閣部前調秦督率賀人龍李國安之兵從西鄕入蜀於良玉則欲其駐兵興平別遣偏師追剿良玉不從嗣昌與元吉計而疑之移檄良玉曰觀賊形勢似不能入川仍當走死秦界將軍今從漢陽西鄕入川西太兵多紫興兵少萬一賊從舊路折回疾趨平利仍入竹房將用何兵禦之不則走寧昌以入歸巫與曹操合我以大將尾追趨賊入楚非算也依幕府本謀秦督提兵入川秦府駐兵西紫我兵仍駐興平此爲正著量遣偏裨入蜀追剿此爲奇著其詳議以聞良玉報曰蜀地饒衍賊渡險任其奔逸後將難制且逆獻被創入川則有糧可因回鄖則無地堪掠良玉料之賊非萬分窘急必不復竄楚境鄭嘉棟前報折回吉家莊者此捍子手乃老一斗粟之殘賊嘉棟誤以爲獻耳夫兵合則彊分則弱今已畱劉國能李萬慶守鄖若再分三千入蜀卽駐興平兵力已薄逆賊折回能遏截之邪良玉所統乃剿兵非守兵若主兵不出戰而戰兵又代爲守賊將何時盡乎今日惟當出其不意盡銳疾攻一經大創自然瓦解縱使折回房竹間人迹俱斷彼且從何得食況鄖兵扼之於前秦撫在紫興抄之於右庸能狂逞若寧昌歸巫險而且逺曹獻兩不相下倘獻窮而歸曹其中必有內相並者可無慮也良玉已於二月朔涉蜀界之漁渡溪矣嗣昌得其書以示元吉元吉曰良玉初稱入蜀之路定於西鄕今倐易而大竹進退皆主之不復稟承督府何邪嗣昌曰良玉書詞慷慨惟敵是求將在外不中制古也宜從之於時獻忠營太平縣之大竹河規取其邑以休士馬良玉駐軍漁渡溪之兩日而秦督崇儉亦引其兵來防獻忠聞兩道俱至乃移營九滚坪以待我兵見瑪瑙山險峻將據之以決勝左兵秦兵以初四日追賊於九滚坪不見賊部勒行伍指劃形勝初七日始抵瑪瑙山而賊已奔山巓結壘乘髙鼔噪其气甚盛左將軍下馬披荊榛相險易周覽者久之旣而謂所親信曰吾知所以破賊矣分所進道爲三左兵當其二秦兵當其一令曰聞鼓聲而上我所部兵或衝其中或衝其右而賀李二將從左路夾擊賊置陣堅不可動我師奮勇鏖戰賊潰墜崖澗者亡算追奔四十餘里左兵斬首二千二百八十有七內有掃地王曹威白馬鄧天王等十六級皆賊將而張大經亦爲官軍所殺獻忠妻妾九人被擒者七獲僞金印一鏤金龍棒一僞令旗令箭各八卜卦金錢二馬驘千餘頭甲仗軍貲以數千計陣降賊將三百三十八人秦兵斬首一千三百三十有三降賊將二十五人人龍所將卒獲帝賜熊文燦準撫獻忠勅書別將收獻忠大刀上鏤天賜飛刀四字是役也左良玉功第一賀人龍次之閣部主調遣而秦督在行楚巡按禦史汪承詔方差次其績以上制府先被二月十四日詔書帝以閣部在行間須髮白又調度有方賞罰明信所以勞勉切至發禦前賞功銀一萬兩賜嗣昌鬥牛服禦廏良馬金鞍各二使者甫出國門而瑪瑙山露布告捷帝大悅時陳新甲由宣大總督入爲兵部尙書召見賀楚捷帝先免嗣昌良玉戴罪再發五萬金錦幣千端爲軍賞令新甲定諸將功格而急趣進軍是月也楚將張應元汪之鳳乘勝逐北十六日及之於水右壩斬馘九百獻忠又走岔溪千江河蜀將張令方國安十九日與戰復破之張令者故奢崇明降將年七十餘能馬上用五石弩中必貫革爲賊所憚獻忠乃由千江河之十二灣轉入柯家坪其地崇牙錯峙菁薄綿亙賊彌山漫谷依阻其中張令於二十七日分其軍爲五路負勇爭利賊眾我寡方國安支軍後距取儳道得脫而令深入被圍居絕阪之中猛气彌厲挽彊持滿屢奔賊營應以斃甚眾而水逺士渴賴天雨得濟圍終不解鄖襄道張克儉犒軍入蜀謀於秦督崇儉曰張令健將柰何棄之急呼張應元汪之鳳從八臺山進賀人龍從滿月嶆進三月八日過箐入坪楚兵先至張令方與賊鬭呼聲動巖谷內外合勢賊乃解去應元之鳳功居多是役也張令以五千人當賊數萬相持十三日力戰得不沒所殺賊亦已數千𨿽救自諸將人皆服其勇云當是時獻忠旣遁興歸山中尋自鹽井竄興歸界上【鹽井屬四川○賀人龍李國奇髙等以三月初九日追賊及之於寒溪寺翼日再及之於鹽井共斬首一千五百有奇賊目三人先後率所部降於陣已而木瓜渡黃墩兩戰秦楚蜀之師皆會木瓜溪斬首一千二百八十有二黃墩斬首三千】四月左良玉大軍進屯興安平利諸山連營百里諸軍憚山險圍而不攻賊重賄山氓市鹽芻米酪其人有反爲賊耳目者獻忠收散亡養痍傷气乃稍稍振久之自興房走白羊山而西西卽羅汝才入寧昌道也初汝才之在寧昌其地阻江爲險汝才與過天星分兵出羊頭阪窺渡【二月二十四日】大昌參將劉貴擊之半濟尋犯巫山【三月十一日】石砫女將秦良玉盛兵雒門百子溪扼渡再縛筏巴霧河【四月初四日】秦翼明以三千人設守大昌遊擊楊茂選力戰郤之旣屢挫不得渡潛求附於獻忠獻忠之走白羊山卽巫巴深險處掩息旗鼓轉入轉西汝才之聲援漸近旣至遂與之合獻忠剽悍𨿽累敗不以气下汝才汝才分士馬以資之語次頗憂江險爲難渡獻忠曰不然立馬江岸有不前赴者斬之其下爭死鬭我師劉貴等皆退賊乃由魚住溪渡江結營萬頃山苦桃灣其別部陣於紅茨崖靑平寨歸巫之間震焉督師在襄陽聞之曰二賊合西郵必儆急引其軍出彛陵彛陵與巫山接壤荊楚之門戶先是宋一鶴鎭當陽以滇兵劉元斌控荊門以禁旅地勢相爲犄角督師標兵三萬餘人張伯鯨解餉至者八十七萬幕府如袁繼咸萬元吉皆奇士有智謀故總兵猛如虎以白衣從徵自效文武將吏一志專力賊且旦夕可滅乃嗣昌虛恢自用又煩碎無大略其上彛陵也偕幕士飲酒賦詩流連名勝酷好形家者術遇梵剎邱隴指興替以訪其驗否舉鞭於馬上算之萬元吉以爲不急廢務然亦未敢彊諫躬親文簿過於米鹽反滋叢脞軍行必自裁進止千里待報動失機宜偏裨駕馭難周輒經年無所調發將吏以之解體鄖治王鰲永因關門共事之舊乘間言之終不見聽【鰲永旣罷疏曰臣目擊督輔行間盡瘁舉鳳皖秦豫楚蜀諸撫分任之而不足者嗣昌獨任之而有餘但賊情瞬息變換檄文往返動稽時日比至而情形已變又須另請調度所以有經年不戰之兵其將所自爲出奇僅得瑪瑙山一戰若遵督撫之令則左良玉應守興安無此捷功矣臣以爲督撫之責成諸撫不必人人而授之機宜止核其條上機宜之當否可也】駐彛陵一月不進取華嚴第四卷

謂可詛蝗已旱公然下教郡邑且以上聞朝士聞而嘆曰文若其將敗乎擁百萬之眾戎服講經其衰已甚將何以戰五六月間曹過再越巴霧河侵開縣【開縣失陷】鄭嘉棟擊之於仙寺嶺賀人龍擊之於馬溺溪各有斬獲【馬溺溪斬一千二百七十九級】羅汝才同小秦王等東奔而過天星特過開縣而西賀人龍李國奇又折回追之【過天星之突遇開縣爲閏六月廿日】當是時諸將士馬居山谷中罹災蒸瘴毒疾疫物故者十二三京兵之在荊門云兵之在簡坪楚兵之在馬蝗坡久屯思歸多中夜亡去關河旱蝗人相食土冦蠭起秦有竇阿婆賊破名城殺長吏豫有李際遇等賊河汝之間多從之嗣昌乞恩請罪帝爲發帑金五萬軍前營療醫藥二萬賙卹饑民於嗣昌傳旨切責而已王鰲永緣議不合解任代以監軍道袁繼咸秦督崇儉老不任事謝病詔不許俾率鄭嘉棟歸秦畱劉賀李三將討賊秦之長武楚之羅田蜀之新寧大竹皆告陷嗣昌不得已規以便宜招撫爲諭帖萬紙散之賊中革左全營自歸未防颺去王光恩素有善意並說其八營俱降見閣部猶豫不能專決久之八營之降者復叛七月中羅汝才小秦王混世王等自蜀折回興山楚兵之備興遠者副將王允成王之綸等京營總兵孫應元等以十四日擊之丰邑坪大有斬獲【賊之折回也尙有滿天星一連鶯共五股賊在興山連營舒洞口初圍香鑪寨繼走白艸坪丰邑坪京楚官軍擊走之惟丰邑坪斬二千三百餘級生擒五百餘人亦瑪瑙山之亞也】十六日小秦王混世王降惟汝才佚去嗣昌見楚地不足憂決防以八月二十六日出師入蜀嗣昌楚人不欲賊一騎蹂楚其初至軍也卽謀以蜀困賊勢不得不先困蜀撫恐蜀之門戶堅反而致死凡撫戲下之彊者輒調之以飭他備撫邵捷春提弱卒二萬守重慶恃秦良玉張令爲左右手張令忠勇善戰軍中號神弩將秦良玉自將兵三萬援夔城過夔一步卽其石砫司守夔亦守家也知綿州陸遜之罷官歸撫遣之按行營壘過秦秦冠帶佩刀出見見左右男妾十餘人然能制其下視他將加肅爲陸置酒嘆曰邵公不知兵吾一婦人受國恩應死所恨與邵同死耳陸請其故秦曰邵公移某自近去其所駐重慶三十四里而遣張令守黃泥窪固已失地勢矣賊在歸巫萬山之上俯瞰吾營鐵騎建瓴而下張令破次及我我敗尙能救重慶之急乎且閣部驅賊入蜀無愚智皆知之邵公不及此時爭山奪險令賊毋敢卽我而坐以設防此覆軍之道也【時又有降賊自言於邵公曰某降幾日矣而公不從我計有疑我心乎邵曰軍機大事汝新從賊來固不能無疑爲鄭重然且圖而用汝賊曰吾作賊久恨失身欲於國家圖報效故背以自歸公若疑則速殺我否則當早用吾計賊大眾饑疲乘之可殄滅倘有它賊以軍糧接濟者𨿽百萬眾無能破之矣邵俯仰從其防賊盛言山中賊所窖金銀處以動諸將而又道上所遇皆餓殍無人色其死者剖其腹皆艸樹皮謂可信乃盡邵新軍二萬人以深入而皆爲所沒】無何楚兵於土地嶺敗績先是監軍萬元吉集川將守巫巴諸隘而秦將賀人龍李國奇楚將張應元汪之鳳張奏凱專使擊賊楚兵自達州入夔營於土地嶺而賀人龍逗撓不至楚兵多新募不習鬭獻忠悉銳來攻應元等苦戰不決賊分兵從後山下突入其營官兵嘩賊乘之合圍應元中流矢突圍出收其兵稍稍集賊度巴霧河猶力與之爭之鳳走他道所將潘映奎沒於陣餘士卒從東平散回巴霧川之鳳苦戰久山行道渴飲斗水而臥血凝臆而死賊退屯圎渡坪元吉馳赴楚軍命應元兼領其眾楚蜀兵勢皆危嗣昌惟以受降爲得防九月過天星聞小秦王混世王之旣降也亦請降求內徙嗣昌徙小秦王於房縣過混於竹溪山中初嗣昌之用蜀困賊也蜀險且曠再逺則松潘徼外諸蠻吾借將士力蹙賊而致之蜀蜀能守則守不能守而棄涪萬松雅之間以啗賊秦兵斷棧道臨白水滇兵屯曲靖扼白石江我率大兵掩擊其後驅入松潘諸蠻在豫楚取蜀爲阱在蜀又取徼外爲壑策固當乃賊謀尢狡覘嗣昌喜諛詭言畏督師天威諸部悉捧馬足督師慮降者與行營雜處非便輒發內地安插以逺之先時兵圍賊久而大軍反爲賊所圍嗣昌不悟川東道康四海鄖襄道張克儉區畫新附日不暇給賊得免死牌莫肯散自擇便地連營數百里河南北大祲饑民就食襄漢者日數萬賊因之闌入張克儉心憂之上書督府曰襄陽自古要區在本朝筦鑰獻陵視前代尢重近者西河饑民雲集新舊降丁逼處其間一夫叫嘑皆足致亂況秦兵以長武之變西歸鄖房軍府初立降營碁置何啻放虎自衞紫漢西興初無重門之備可不爲之懼乎嗣昌報曰昔髙仁厚六日降賊百萬卒擒阡能故事可法也參軍何怯邪於是嗣昌遣親將至京師上進軍狀且曰臣嗣昌駑怯竊冀奉神靈揚威討逆獻指日授首然後掃除餘孽拜見闕廷帝亦以功必成出其章示羣下兵都給事張縉彥言於帝曰督師專徵以來所上章前後多不相讎瑪瑙山獻忠單騎奔逃已而突巫山掠巴東所在見告革左全營歸命不數日皖將又以陣亡今謂過渠束手竹房漳保已無內顧溯歸巫而上盡敵可期在督師定有成算迥非前事之比然臣不能不慮之也十月張獻忠陷大昌先是萬元吉駐巫山邵捷春駐大昌相聲援捷春用其將邵仲光之言以大昌之上中下馬渡水淺地平難持久乃扼水寨【闕】之觀音巖爲第一隘而夜義巖三黃嶺磨子巖魚河洞下湧諸處各分兵三四百人以守元吉以兵分力弱爲憂賊以九月先突觀音巖三黃嶺窺上馬渡無備破之元吉急檄諸將邀之於譚家嶺七箐坎乾溪而張奏凱以專兵屯淨壁捷春用羅洪政沈應龍二將兵助之已而獻忠從竹坪突過淨壁進屯開縣嗣昌聞蜀兵潰取觀音巖守將邵仲光斬以狥是時張令秦良玉皆敗【張令性輕敵有賊防一騎於山呼其壘曰誰是張將軍令易之躍馬出賊曰若善弩今用相報矢中項以殪令宿將死藝川人惜之賊大至秦石砫兵亦覆沒秦單騎見撫曰事急矣盡發吾溪洞之卒可二萬我自廩其半半餼之官足破賊土官家用一箸一帚調兵者最急箸以能飯者畢至帚則掃境內出也邵見嗣昌與已不相中而蜀無見糧峒寨之人詎可信遂謝良玉計不用】令竟以死而捷春自收其兵扼梁山羅汝才自丰邑坪返走再與獻忠合獻忠以梁山河水深不得渡乃與汝才謀曰達州河淺不如自開縣西走復東向而趨達州時方國安奔敗引殘兵保達之郊獻忠至不敢與之爭賊旣渡遂長驅深入捷春退屯綿州扼涪江賊疾走陷劍州趨廣元將從間道入漢中趙光逺賀人龍拒之於陽平百丈二關不能進乃逾昭化復走巴西張應元合楚蜀官兵邀之於梓潼戰小利賊返鬭被衂蜀將曹志耀王光啟張世福等力戰卻之降將張一川張載聖俱陷陣遇害【萬元吉命防一川妻子於彛陵】捷春涪江師遂潰賊屠綿過浮橋直抵成都嗣昌先以大昌失事糾捷春罪用監軍道廖大亨代之邵撫蜀有惠政其逮也成都巷哭蜀王爲引救不得卒論死十一月嗣昌進軍重慶萬元吉大饗將士於保寧以諸軍進止不一立大帥以綂之用猛如虎爲正總綂張應元副之率其軍趨綿州諸將分屯要害而元吉自間道趨射洪扼藤溪以待賊賊方屯安嶽之周裏塲諜知官軍且至宵遁抵內江猛如虎選驍騎逐賊元吉與應元營安嶽城下以遏賊歸路十二月嗣昌在重慶下令赦汝才罪能降者授都司以下官惟獻忠不赦有能擒斬者賞萬金爵通侯次日堂皇庖湢徧題有斬閣部來者賞銀三錢嗣昌瞠視咄叱疑左右皆賊勒三日進兵防雨雪道斷再戒期視師三檄賀人龍驕蹇不奉約束初嗣昌憂左良玉跋扈人龍屢破賊有功私許以人龍代左爲平賊將軍賀大喜過望已而良玉有瑪瑙山之功嗣昌禮重之如故顧謂賀將軍且需後命賀不得意具以前語告左左深阻內恨而人龍褊中顯謂其眾曰閣部不足爲盡力當獻忠之敗瑪瑙山而走也追急遣賊馬元利操重寶說左曰獻忠在故公見重公獨不之思乎公聽所部多殺掠而閣部猜專無獻忠卽滅不久矣左心動實縱之去獻忠在山中得收集潰亡左兵驕玩久不之擊督師數移文責讓於左賊窺知其故於所過要路故署其壁曰某日戰又不到欲挑兩人釁而乘之左憂閣部之聞而按之也順防請亟戰然其中實不用命萬元吉雅知兩將皆怨望進曰軍心不一未可以戰盍令前軍躡賊後軍爲繼中軍從間道出梓潼扼歸路以徐俟濟師此萬全策也嗣昌有驕色曰賊易與耳焉用分軍示弱邪是月也張獻忠陷瀘州瀘州三隅皆形銳而面江止立石站一路可北走賊旣走絕地元吉謀以大兵自南搗其老巢伏兵旁塞玉蟾寺蹙賊北竄永川逆而擊之可以盡殲永川令戴堯云者先期遁猛將軍詢向導無一人應者元吉輕騎按行城中惟見丞簿一二人我師宿西關空捨不戒於火延燒民屋已而抵立石賊營先移秦師屯小市廂隔水而陣賊渡南溪返走秦兵隔水詭云追之不及賊遂越成都走漢川徳陽元吉單騎至籍田鋪賊渡綿河入巴州閣部先旣詘監軍謀不用將以十四年辛巳正月自綂舟師赴云陽檄三軍陸行疾趨追賊毋令他佚諸將乃盡從瀘州躡賊後賊折而東返歸路盡空不可復遏猛如虎所將寧國兵止六百騎餘皆平賊鎭兵驕悍不法焚屋於永州掠馬於仁壽皆其卒也惟參將劉士傑深思立功諸軍從良玉多優遊不戰今從如虎馳逐山谷風雪中軍中謠曰想殺我左鎭跑殺我猛鎭時賀人龍兵已大噪西歸閫外所賴止此一旅人心如此元吉深用爲憂【諸將軍會於瀘州中軍陳可立擁纛牛頭山飲酒奏倡樂以觀鬭元吉令之赴敵背道馳去】賊之入巴州也自巴抵達逡巡及於新開正月某日我師追賊及於開縣之黃陵城日晡雨作諸將請以詰朝戰劉士傑奮曰吾四旬逐賊今乃及之舍而不擊縱使佚去吾不能也擐甲持矛大丈夫獨取獻忠耳如虎激其眾鼔而並進士所當摧陷賊大披靡獻忠登髙以望我師見無秦人旗幟而左兵亦攜阻不前士傑孤軍跳蕩後無繼者乃密抽壯騎潛行箐谷中乘髙大呼馳下左兵先潰士傑及遊擊郭開如虎之子猛先捷皆戰死前兵旣覆如虎率牙兵苦戰中軍馬智挾如虎潰圍圍開衝突以出旗纛軍符盡失嗣昌在云陽聞敗頓足曰吾悔不用萬參軍之言故敗今引兵急歸楚顧根本再破賊退回重慶傳箭召潰兵順流東下賊已席捲出川西燒新開驛置楚蜀消息中斷襄陽尙未審知敗問賊大隊已至當陽鄖治袁繼咸方謀出軍獻忠令汝才與之持自以輕騎一日夜馳三百里未抵襄陽先遣劉興秀等二十八騎僞爲官軍持軍符令箭日晡叩城門曰督府調兵守者合符信啟關入夜半賊從中起放機橋納大眾城陷鄖襄道張克儉推官鄺曰廣死之襄王被執獻忠坐王堂下屬之酒曰吾欲斷楊嗣昌頭嗣昌在蜀今當借王頭使嗣昌以陷藩伏法王其努力盡此酒遂害之嗣昌出蜀抵荊州沙市之徐家園方圖告敗曰帝待我厚謀再舉俄聞襄陽破遂不復食乃李自成陷雒陽福王先以正月遇害報踵至於是撫膺大慟曰無面目見帝以後事付元吉伏毒死焉帝聞其死也且恨且憐之得元吉所上死狀嘆曰督師功𨿽不成志亦堪憫宜用輔臣禮歸葬旣而詔諭羣臣嗣昌二載辛勤一朝盡瘁𨿽有瑪瑙山功不能掩其闖獻鴟張兩藩罹禍之罪下所司防勘以聞中外皆知帝意引傅輕典卽議功爲解帝可之【中軍會議嗣昌中外才知有二府三州十九縣之失前此兵刑都科俱不知以密本不下部也】嗚呼當嗣昌在軍中薛國觀早得罪因召周延儒爲首臣乃先後並坐法賜死余相𨿽或枋用不次其任遇皆不及嗣昌繼起筦中樞者傅宗龍使過陣亡陳新甲失職棄市才亦逺出其下惟張國維馮元颷相繼受任【元颷初以侍郎署部事帝問誰可大司馬元颷以史可法李邦華張國維三人對帝以邦華在戎政爲兵士所恨而南樞不可無可法故用國維國維到未兩月而得罪卽以元颷代之】國維再下獄見釋元颷被帝知遇最深因病獨得放還【癸未年袁時中被擒帝念舊樞臣馮元颷調度功特發上傳加太子太保病痊卽與起用】而張縉彥由庶僚超拜賊已躪秦蹂晉逡巡乎畿輔矣其爭奪情諸臣黃道周防斃詔獄復原官範景文召用遂擢爲相帝亦深悔前撓廷論專任責成之非然十六年遣輔臣吳甡討賊面諭以自楊嗣昌死後廷臣無復能督師者以此知君臣之際其相知爲深也【十一日召輔臣語曰朕昨夕夢故輔嗣昌稽顙庭下曰臣鞠躬盡瘁死而後已爲諸臣不公不平連章見詆故歸訴皇上朕語之曰如某疏猶公平否嗣昌搖首曰亦不然語畢天顏慘惻久之見筆記】張獻忠陷武陵發楊氏兩世冢破其骨有血自二年彗星見楊鶴節制三邊受流冦降父子遂與冦禍終始鶴有弟曰鶚辛未進士帝以嗣昌故遂用爲兵侍郎撫薊後攺川湖雲貴總督而國已亡矣

外史氏曰嗣昌之敗在乎用良玉而不能得其心信元吉而不能行其計然皆以筦樞失防有以致之不待督師而後悟也嗣昌實畏討賊而引文燦以爲已貳恐其顚覆乃曲意護之初以良玉威名足仗欲文燦倚以就功不知其短於駕馭谷城之役良玉旣顯相齟齬嗣昌終信文燦以左右其謀比受降事壊又不欲顯其是非故薄羅山之罰而反加委任良玉有以窺見其微且從而心輕之矣區區一平賊鎭印謂足以服豪傑而得其死乎元吉見兩帥離心其意實主於不戰卽嗣昌非不知持重萬全顧其生平本不識用兵竭其私智專以揣摩迎合日舉六月蕩寇之言以摩切閫外明知其勢之未可冀幸身不在行姑以之塞帝意而規自脫旣不得已受專徵去左右在萬里之外自念往昔在帝前謂智略輻輳功在反掌今出師經年糜餉百萬情見勢屈責我者且四面而至矣故𨿽將驕卒惰終僥幸於一決其戰也初非辭元吉而別有成算斯其所以敗也【嗣昌奏臣受理臣交代之兵新收王國寧之兵與續調遼兵合之京營勇衞大同之兵一月約餉十萬餘兩又楚鄖二撫派餉未足於理餉內通融支給約每月楚撫支二萬七千鄖撫支一萬三千合之前數共爲十五萬】元吉之爲人果達精警其從嗣昌也初無意於富貴特以識事機習勞苦將乘機防以垂功名於竹帛其自保寧進達州賊燒絕驛置七百里不見煙火單騎﨑嶇箐銑間捨騎放舟始及大軍故一見督師卽請分兵以爲後距開縣之敗元吉親至戰處爲文以祭陣亡將士劉士傑等哀動三軍在防門收召殘兵登白帝以望賊騎歷歷在山谷間我師川湖諸將反出其後無一人禦之者不覺拊髀流涕而痛吾謀之不用也嗣昌之縊於沙市𨿽曰無面目以見天子亦緣良玉因其敗平牒倨傲不復存節制之體故憤而自裁元吉畏禍未敢深言又逆揣帝防知在元臣正終援春秋之義微之而已帝覽表歔欷亦以監軍有勞敗非其罪後之君子追論其事者於君臣朋友之間有三嘆焉嗚呼嗣昌一生心力不專用於辦賊迹其議論奏疏亦可謂之能臣而機變有餘忠誠不足國事僨而身亦從之小雅節南山之詩曰不懲其心覆怨其正此秉國成者所當引以爲戒也

附紀

當嗣昌之討賊於楚蜀也秦中大旱土寇蠭起長武被陷環縣以借賑殺鄕紳白水以徵糧殺縣官皆岌岌爲長武之續賊首竇阿婆闖子黃三鵠等爲雄竇阿婆名竇開逺咸陽諸生也十三年六月三日賊同其黨渠魁百人自桃虢川赴料峪關漢羌總兵趙光逺率諸軍追之賊初據關山嶺繼據張家後山皆爲我軍所奪監軍道伍右文催諸將趙大魯文彬黨威疾擊之於西雒峪闖子懼而逃於牛圈子竇阿婆謀走於娘娘山西遁我師覺之先伏山之左右以待文彬威夾擊驅賊賊勢急奔山大迎頭截殺竇賊在陣被擒闖子來救不及東西奔潰凡擒斬共一千七百有奇運籌則伍右文力戰則趙大爲上魯文彬黨威次之秦撫丁啟睿以聞

李長祥曰閣部之駐彛陵也下檄曰賊東走大寧大昌山彛陵下荊襄者我當之賊西走紫興房竹入秦者左良玉當之賊西入防關者蜀撫邵捷春當之蜀之險在防門而大寧大昌與竹溪房縣聨界有三十二隘口閣部以爲隘多而力分不如厚集兵勢以專守防門棄大寧大昌以啗賊我師四面蹙之以決勝邵撫曰令甲失一城者撫坐之且有諸隘口不守而使賊得入是閣部殺我也欲分兵出關堅守三十二隘閣部乃命猛如虎以兵至防關助扞禦焉時張令死矣四川總兵爲方國安隘將楊茂選覃思岱者有驍名而不相得思岱譖茂選於邵撫曰通賊捷春召令計事而戮之卽以茂選之兵隸覃部茂選之兵怨覃相率驟委去賊遂從此一路入旣入諸隘兵俱潰賊乘夜斬防關防將士尙臥未起遂驚亂方國安兵敗收殘卒數百騎過達州達州設守嚴獻忠從白馬渡過江壁達之西關僅三千人已而閣部亦率其兵至有數萬人相守旬日未交綏獻忠僞爲閣部之旗幟穿其營遁去閣部引兵追賊已過蓬溪綿州而攻成都再往瀘州而閣部追及賊又掣其兵轉至達州開縣我師與之戰而大敗按全蜀形勢防門去達州八百里而開縣在其中間長祥達州人親拒賊設守其言極推重嗣昌而專以邵撫爲失防𨿽議論稍偏未必無所見也

內江王於蕃曰當武陵視師獻忠由大寧大昌開縣達州以入綿竹界遂逼內江內江有土司家將毛文者設守賊至文大敗之於東瓜崖殺其渠魁曰曹四獻忠乃偃旗鼓疾走成都成都城形其下皆甃石惟北角樓用土塡築少瑕賊夜至穴城數處將穿矣覺之城中出董卜蠻者與之戰獻忠大敗殺其卒萬人乃遁走其後甲申八月之九日成都陷沒賊仍從北角樓以入盡殺蜀人所以報董卜蠻之怨也鄒漪曰世之議武陵者指摘防無完膚予心以爲太過及讀其中樞奏議又未嘗不服其才亮其心也武陵嘗上四正六隅一疏謂下三个月苦死之功了數十年不結之局及爲督師建圎盤議防滴不漏謂滅獻一股以全勝之力制闖可無餘孽若果其言得行釜魚阱獸賊自可平無柰撫臣邵捷春未必同心鎭將左良玉全不效命卒致剿局無成中原糜爛殺藩王隳名城而督師以身殉之其亦異於後之受賄偸生欺君伏法者矣特以處分漳海一事爲不理於眾口然觀獻忠初納降時遣腹將薛姓者入京朝士無不婪其厚利而不受獻忠錢者止武陵一人亦可見其淸執矣迨其後兩世之棺遭賊發掘襄王之死也賊語之曰吾欲斷嗣昌頭而嗣昌在蜀今當借王頭使嗣昌以陷藩伏法則賊之致恨於武陵者極至不可以見武陵之心邪夫元和討賊全倚裴度建興恢復獨任武侯武陵受帝知遇亦欲爲國宣勞獨是薦熊文燦爲首功絀洪承疇爲首罪功罪混淆人心不服而開縣之敗由不用萬元吉之言此則有難爲武陵解者然予友李翰林長祥推許不啻口出而杜貢士濬亦言其才可用豈阿私所好乎至以加餉殃民爲武陵罪則剿冦需兵用兵需餉前督師盧象升早已建議請行矣世之君子未嘗設身處地而苛求不已恐未可爲定論也宜乎思陵有云功𨿽未成志亦可憫武陵亦可瞑目於九原矣

綏冦紀略卷七

欽定四庫全書

綏冦紀略卷八

國子監祭酒吳偉業撰

汴渠墊

洪武三年大封諸子列聖相承家法建置維屏訖於季代二百八十餘載或除或絕存者三十王太行以西曰晉曰沈雁門以東曰代覃懷以北曰趙曰鄭曰潞河濟之間曰魯曰徳海岱曰衡洞庭以南曰岷曰滎曰吉曰桂豫章以西曰益曰淮蒼梧界蠻徼曰靖江此十六王者所封敻絕河山或僅以免卽先後被兵中十餘年獲休息焉君子於其事也始之書終之書非不一書而足也大梁溯洛入汝惟四王周髙皇帝第五子封開封定王橚以下十傳而端王之子恭枵紹封爲周王唐髙皇帝第二十三子封南陽定王桱以下九傳而裕王之子聿紹封爲唐王崇英宗第五子封汝寧簡王見澤以下七傳而昭王之子由樻紹封爲崇王福神宗第二子常洵封洛陽爲福王又封其次子由崧爲徳昌王關中絕隴道惟五王秦髙皇帝第二子封西安湣王樉以下十四傳而【闕】王之子存樞紹封爲秦王肅髙皇帝第十四子封甘州攺蘭州莊王楧以下九傳而憲王之子識鋐紹封爲肅王慶髙皇帝第十六子封慶陽攺寧州又攺寧夏靖王防以下九傳而憲王之子帥鋅紹封爲慶王韓髙皇帝第二十子封開原攺平涼憲王松以下十一傳而敬王之子亶紹封爲韓王瑞神宗第五子常浩封漢中爲瑞王自鄂達郢屬之蘄春惟四王楚髙皇帝第六子封武昌昭王楨以下八傳而恭王之子華奎紹封爲楚王襄仁宗第五子封長沙攺襄陽憲王瞻墡以下八傳而靖王之子翊銘紹封爲襄王荊宣宗第七子封建昌攺蘄州憲王瞻堈以下九傳而定王之子慈�紹封爲荊王惠神宗第六子常潤封荊州爲惠王梁山跨劍閣惟一王蜀髙皇帝第十一子封成都獻王椿以下十三傳而恭王之子至澍紹封爲蜀王冦初起西延闔鎭反慶肅國被邊地唇齒而臨洮寧夏之兵疾討賊不與於亂韓恃固原爲捍蔽秦有金城之固瑞有云棧之阻秦將吏旣破賊則桐封以艸竊爲不足憂崇禎之六七年賊渡河再入關往來豫楚而窺蜀諸侯王之被兵者其鬼神以震擾闕其禋祀田疇以茀穢棄其耔耘民人則辛苦墊隘罔敢寧居聘問則淹洫雍閼失於期防卒至乎枝葉凋本根撥底喪亡而莫之救也迹其形勢楚懸絕大江則緩周秦蜀通都居重則緩荊處蘄春非上游肅洮河之陽慶賀蘭山下逺則亦緩唐與福負秦嶺距關崇涉於淮泗韓據涇渭西控隴瑞綰梁益出襃中襄惠通庸濮而楗之江七王不幸當天下之衝疆場日駭大懼社稷之顚隕以恥王室故數以賊情上聞瑞王之言曰臣賴先帝休徳獲奉西藩未期年而冦至比晉賊再渡河闌入漢興七年正月十五日破洵陽紫陽平利白河繼陷督臣洪承疇來救單騎布甲披荊棘入險阻捜捕山間冦臣助犒軍及賑饑銀七千餘兩賊始奔遁近境以寧旣而鳳縣再陷蜀賊入秦州楚賊上興安六月自興安西鄕犯郡界遊擊唐通憑漢江力拒不能渡賊方東鈔澤北據鳳西擾沔縣寧羌南鄭孤城在萬山絕谷中賊四面至覆亡無日臣於肺腑至親近也於藩封至僻陋也於冦盜至危迫也惟陛下哀憐韓王之言曰賊以七年九月初五日攻平涼東西兩門交急賊已從東關之北攀而上都司李應孝劉添祿手擊賊殺七人膊之擲其首城下賊乃轉而東自辰薄旰行始盡崇信靈臺涇州相繼失又轉入平涼之郭爲李應孝所卻而鎭原華亭咸被圍平涼屬城十破其五邠幹汧隴鄰封鈔略殆徧聲言芟夷四境卽平涼在掌握無所逃國初設平涼衞屯田碁置列三百寨官二百軍三千有奇今僅存尫羸百十老卒何以守前一年皇上念潞王苦冦急增設一參將兵三千人卽潞州衞屯糧充餉臣願以韓比潞邀親親之恩焉初賊才過河入豫楚也雒稍偏宛汝荊襄各有警而荊州當陽先陷故惠王奔命告急南陽城庳薄唐王捐千金謀修築太守陳振豪弗授功又與王因他事齟齬王以爲言帝震怒逮振豪下之理王請以陳永福爲耑將亦援潞事以比帝弗許八年冬賊再犯南陽王又奏曰臣有莊田數百頃爲朝廷恩賜及臣祖父之所封殖以十月十一日之交賊燔燒聚落儲偫略盡守舍輔國將軍顧煜遇害其母梅夫人重創死賊往來瓦屋石橋臣祖墳園咫尺系臣心腑旦夕靡寧南陽恃鄙而不警備臣出私財蓄火藥布渠答賊是以避弗犯而焚我郊保今七月不雨二麥未藝臣鄕沈家衝饑民揭竿有平林下杜之志可爲寒心又曰臣府護衞千二百人近制以其半爲汴梁班軍畨直給撫臣以下由使甚無謂也惟明詔念臣困戹以全軍見還臣得賴國恩周廬擊柝逺斥堠無恐帝報之曰南陽班軍畨直祖宗朝定制已久朕不敢變諸可以爲王捍禦者不愛於王當帝之從信邸入也篤宗廟厚同姓以崇重諸侯之禮郡縣吏弗詘體於王者王得自言卽所持非是帝輒骫天下法以右王帝又數召見宗人遴其才擢之官欲以通宗祿之窮而變其制其後上書言事得乘置至京師日益眾或非所宜言帝亦浸厭之不能有以禁也帝發金匱書得髙皇帝制曰宗室子孫入爲中朝官者得以其階換授有司議議者曰將軍中尉皆一品如此卽三公九卿一朝而盈廷者數百人非所以爲法帝拂然曰親親任賢古之道也何不可卻其奏再詳之有朝士顯謂儀制郎吳之屏曰君胡不以有唐故事告上乎夫入爲卿士出爲牧伯此三代制唐室諸侯王兼官借職不必以其階如曹成王者傳稱其爲參軍刺史可攷而知也今宗人坐糜國儲柰何不講求通變於當世可施行者而專以固陋逆上意吳愕眙弗應宰相大僚無一人讀書識國體者以此大不慊禮侍郎陳子壯署部事主覆奏遂欲以守官堅執爲名髙各藩皆知帝意所向懷廷論切弗敢爭而唐王獨貽書子壯相駁難王素辧博喜文詞其書稱說典訓援據經傳皆有本廷臣顧弗及知特以諸侯厲鋒气持異同爲足畏而已帝尋惡子壯疏詞彊諍下之獄眾口惜子壯者輒以尢王王亦浸驕薄公卿爲不足重當髙皇帝時諸王得巡行所部革除後网漸宻京師所置吏握其事禁私車將從輕媠出卽送喪至諸墳園非詔令不許南陽旣冦衝八年後彌甚王嘗望烽火接天思海內且大亂終日守空宮對僕隸拊髀太息曰安能鬱鬱效龎涓死此下乎中州督撫大臣見諸藩各以輕重逼冦患周王好行其徳福王日閉閣飲醇酒崇王奉浮屠戰守事皆聽將吏所爲而南陽日陳兵自衞得材武稱然王血气方剛恣自用又不能防其宗人過寖淫上聞非眞有淮南濟北之心伍被開章之計也帝旣撓羣下重骨肉漸聞諸王怙恩徳驕盈不自簡束南陽要害地而王建請轉廣書辭不遜順失藩臣禮傾側擾攘之際恐有赤睂樊崇平陵方望詿誤王以成狂狡之謀意不能無纖介防都門有急王請提軍入援事不行廷臣輒文致其罪帝乃下詔廢爲庶人禁錮之自此諸藩惵息不敢復言兵事矣帝爲討賊需餉嵗百萬民力大屈有司捐薪俸有紀錄民入錢佐軍者假淸卿秩優之下詔襃美風示海內焉武淸侯李誠銘者慈聖皇太后侄也先朝待外戚有體太后母天下詎肯金錢私其親熹廟失禦累朝所積無訾省有傳其在李氏宮省事祕人莫知侯有孽子其母微家眾不以爲兄弟齒侯亡爭財忿鬩告其兄藏禁物精鏐瓌寶累萬萬帝召見侯長子諭令輸助國以自爲名固對曰無有因發怒稍迫趣之亡何得病死帝追感先後取田宅還之餘弗問【誠銘長子錦衣百戶李國瑞次子李國臣孽子李國正國正奏莊房地土金銀外它珍寶數百萬帝命遵吉解部以襄城工國瑞娶於新樂又與嘉定爲婚姻故新樂太夫人及嘉定伯奎皆爲之請帝弗許後以慈聖憑語於皇子而免】時有上書者曰諸王跨土連城衣租食稅此皆縣官力也今天子憂勞日昃苦徵繕之不給王髙枕而王一郡天下有急王獨得安耶願下明詔遣近臣諭防其上國帑以贍軍用帝曰朕以方內不靖爲諸王憂維王骨肉兄弟共吾一體詩不云乎缾之罄矣維罍之恥其詔有司弗復言久之卒莫應國初親王祿五萬石後攺爲一萬石秦晉楚蜀地相埒周於後徙封皆極天下膏腴商賈百貨所輳殖其富比京師萬曆中人傳楚王名他人子爲子後嗣王姊張郡主索貲財不能滿宗人相告言【楚恭王無子取舅王大之子子之其家亦取家人子一人以進乃後封通山王者也恭王長女張郡主爲討蘆洲不應又宗人雙橋負王府貲五百金被鎖郡主請寛不從怒而發其事】帝遣官卽訊王行金累億萬事得解楚坐此少減耗而四國俱完他王𨿽髙帝子不及也文皇靖難後自言我子不得與先帝子等祿不及十之五累聖所封後親屬漸以疎卽恩賚亦浸薄惟神宗四子帝叔父最親瑞惠桂在熹宗朝始之國開邸之日淺土瘠而多故天下皆憐之獨福王在兄弟中莫得以爲比福王神宗之愛子也母鄭貴妃最幸王皇后無子光宗於兄弟居長系中外心帝意亦素定苐貴妃早貴顧天下有出鄭氏上者卽望𨿽至尊亦兩難之仗廷諍力稍自彊浸尋乃日爲離間諸大臣調護萬端元良旣冊命而四子同日出閣恩寵惟均凡以爲鄭氏也福王大婚費三十萬營洛陽府第二十八萬帝非貴妃不寢食妃一子𨿽長猶不離抱聞其將逺離日夜泣請之國日期者數十百奏置弗省最后妃弟子鄭養性亦言之𨿽非至誠顧以太子名號久正帝春秋髙久病不乘此時早就邸爲王富貴計何庸復待乎妃亦心動言之帝不能戀戀母子情獨辦治國裝宜厚帝喟然從之當是時海內全盛帝所遣稅使礦使數十人月有奉日有進廣南明珠滇黔丹砂空靑寶石豫章磁陜西異織文毳蜀重錦齊楚礦金礦銀他搜括嬴羨億萬計名人主私財入貴妃掌握擬斥十之九以資王諸宮人中使竊言曰王本共天下此不足計也特爲下詔賜莊田四萬頃所司爭之力得減半中州腴土苦不足度山東湖廣界以充王又奏乞江陵故相所沒產江都至太平沿江荻洲雜稅並四川鹽井榷茶銀自益舊制王府田聽民占而徵其賦王左右勸王多規肥饒地入府爲永業旣則伴讀承奉諸官假履定步畝爲名乘傳列旌旗笳吹所至索輿皁餼廩無算田之良楛租之多寡胥懸其口常過汝州擅殺人山東江楚之間富家憂攘奪農夫疲供億天下騷動其請福府食鹽也於洛中設邸閣中使至淮揚支王鹽一千三百引幹沒要求輒倍中州舊食河東鹽有令防非王店所出不得鬻淮商開中旣詘晉引復滯九邊軍餉無所資帝悉其故命換給長蘆然去洛陽遠以爲不如河東便弗肯攺自慈聖登遐未兩月而愛子去膝下帝忽忽不樂瑞王年二十有四婚未成惠桂齒相亞無選擇命羣臣交章叩閣率寢遏而福邸信使通籍中左門一月數請朝上夕報可四方姦人亡命之徒探風防走利如鶩閔不畏死張差龎保劉成之變緣是而生然兩宮慈孝無間王亦專奉已無所睥睨訖於三朝繼綂骨肉晏如原本祖宗家法之善而光廟因心篤愛爲卓絕已及崇禎中王失神考久貴妃亦前歿內官宮媼爲王中詗京師者多失勢老病死河南大亂王於國家屬尊地近在宮中時防奪宗獨性不喜賓客智謀奇計之士莫進乎前所好惟婦女娼樂中外爲不足忌然終用敗十三年河南大旱蝗人相食王謹錄籥牡不憂念宗人百姓援兵之過洛者口語籍籍或詈道中曰王府金錢百萬厭粱肉而令吾輩枵腹死賊手南大司馬呂維祺在城中聞之惟以大計動王王不用先是秦大破李自成於潼關原餘眾散略盡自成竄漢南秦兵蹙其北左兵扼其南窘不知所爲伏一年有餘不復出食且盡謀自經養子李雙喜止之是年秋自成令軍中盡殺所掠婦女以五十騎突圍走由鄖均向伊洛河南饑民相率歸之復大振十二月李自成陷永寧殺萬安王采熊耳以西民保聚山澤者連拔四十八寨遂陷宜陽十四年正月壬寅黃霧四塞日眚無光河南分守道王昌率邑紳警備總兵王紹禹偕劉羅二副將引其兵抵洛王召三將入賜宴加禮出糒醪犒軍十七日紹禹請以兵入城王箋阻者三不可止劉羅二軍背東南關而捨薄暮有叫呼聲束苣燒土門詐云逐賊抵七里河與之合十九日賊至羅用其火軍反攻東城見乘障有固志護保者訊應實報曰城守嚴馮太守【一俊】守南王兵備【昌】守西張知縣【正學】守東王總兵曁衞推官【靖忠】主行檄而西北陬爲衞分地賊命其下向西北攻二十日王見事急出千金募士縋而出用矛以入賊營昏時賊漸退夜半王紹禹親軍反從城上呼賊相笑諾執王昌屬刃於其頸口噤齘索餉紹禹從旁解軍以手推之曰此豈老總兵當言時邪揮刀殺守堞者燒城樓開北門賊入王逃匿民捨中明日賊迹而執之道遇呂維祺年已邁爲賊反接奮其首視王謂曰王死生命也名義至重無自辱王瞠不語尋遇害賊踞王宮醵飲薦王於俎汋其血雜鹿醢嘗之曰此福祿酒也維祺大罵賊死之有兩承奉伏王屍哭賊捽去承奉呼曰王死某不願生就若乞一棺收王骨卽齏粉不恨賊義而許之桐棺一寸載以下車兩人卽其旁自縊東關迎恩寺僧道濟者鄭貴妃所剃度以替王入道者也乘賊間舁其櫬止廡下祠而哭之審理李春茂典膳張守賢典樂劉文魁縋城遁世子亦走免遇官兵疑腰有寶物裂其裳裸露道旁得一護衞軍牽挽過河廬於孟縣訪求福王妃尙在相見不復識抱持哭初賊之入王府也珠玉貨賂山積裝縑囊負任以入盧氏山中發王府中金及倉粟大賑饑民時杞縣人李巖術者宋獻策起從賊教自成爲好言紿眾曰王侯貴人剝窮民視其凍餒吾故殺之以爲若曹令饑者以遠近就食男子二十以上願從軍者月食四十金趫敢能爲將者倍之從我可富貴無爲交手死民奔走赴之者百萬燒王宮火三日不絕用雒陽掾邵時昌爲僞總理俾守城實棄之去也豫撫李仙風於二月十日至河南府取時昌及從逆張旋吉以下十數人梟懸之稱恢復功其道府推知等官皆在惟白尙文死不得其屍云已爲饑民所噉食矣叛將羅泰劉見義不知何以見獲伏法王紹禹初傳死於兵後膠致京磔於市事聞帝震悼輟朝三日泣謂羣臣曰王皇祖愛子遭家不造遘於閔凶其以特牛一告慰定陵特羊一告於皇貴妃之園寢河南有司攺殯王具弔襚世子在懷慶授館餽餐備凶荒之禮焉【帝發禦前銀一萬坤寧宮四千承乾宮三千翊坤宮三千太子一千又慈慶宮懿安後銀一千慈寧宮皇祖宣懿康昭妃銀五百皇考孝溫定懿妃五百俱著王裕民冉興讓葉髙標賫往以慰防福藩世子】嗚呼春秋之義大責帥以上相專徵之重而親王不以其道終君子謂督師之罪無所辭矣夫洛陽周王城自漢以來都之三川天下之中地四達善戰者所必爭嗣昌乃專力於鄖襄而緩備於京洛賊因抵隙蹈瑕而王紹禹羅泰之軍得以動於惡乃道路所傳有謂兩王繼陷福隕而襄隨之者帝與羣臣弗信也嗣昌之將行言於帝曰臣請以襄陽爲根本其規度襄陽城也仞深溝方洫而三環之造飛梁設橫枑陳利兵而譏訶非符要合者不得渡嗣昌𨿽移駐夔峽軍資甲仗在焉諸將左良玉以下並帑於城中江漢間列城數十倚襄陽爲天險賊之得志於洛陽也移師汴梁百道攻城者七晝夜周王出庫金五十萬資守陴者而特懸賞有殪一賊者予五十金士跔籍大呼擊賊賊未退同時南陽汝寧皆午道疲敝唐新立崇僅堞宮垣以守帝詘指念磐石諸宗曰秦蜀逺楚與豫接壤而荊僻處江介一州當有虞心襄陽宿重兵卽惠邸在郢中可無恐況襄王乎一日禦武英方進炙咄咄顧左右問汴梁云何忽宗人丞傳襄府福淸王有表帝推案起曰果爾襄王眞不免矣福淸王奏曰臣常澄襄王之次子也臣藩奉國厚恩世守赤社不意二月初四日夜半南門火一城糜沸傳曰監軍道家丁反臣父殿廬火亦起融風吹之延爇萬屋臣睡夢中聞人馬聲飛鏃著臣頭目見城中兵亦與格鬭天明賊大至太守王承曾保臣及臣弟進賢王常淦突圍出臣遣人探父動定始知初五日被賊執至西城樓殺死放火燒城肢體爲燼拾頭髗骨數寸以歸臣一慟殞絕臣宗弟貴陽王常法於西城門外被殺臣兄已故世子宮柩盡焚殺死蘭陽王母夫人徐氏太和王妃郎氏宮人李氏等四十三口臣父國寶內官張進喜投井得存臣兄襄世子常添先於崇禎十三年十一月二十五日薨妃聶氏繼逝臣父前經赴告道梗未奉湣綸痛念臣父托體王家沒身賊手臣不能相從灰土慚負天地惟皇上早殄此賊俾微臣雪父兄暴骨之恨帝覽之感動命所司喪葬一如福邸禮【襄王追諡忠王葬城西靑安山】拊幾嘆曰襄洛天下形勝而襄建瓴東南憲王以仁宗愛子徙封於襄有深意襄亡陪京必震恐且曰朕爲天下討賊浹辰之間兩王皆以國斃是天厭我家而剪棄其子孫也不然賊何以至此顧疑楊嗣昌獨無奏久之知張獻忠邀殺閣部解餉官於路竊其文書傳箭以入城嗣昌所積五省餉金弓刀火藥數十萬及守兵數千人皆歸賊洛陽國帑而襄陽軍資兩藩陷闖獻遂不可復制嗣昌在重慶聞亂返荊州將謁惠邸王命閽者謝曰先生願見寡人者請先朝襄王嗣昌慚乃縊是年東宮田貴妃薨妃帝所愛幸生兩男皇五子早殤永王年少帝感天下亂淒愴骨肉傷懷有老宮人及見定陵問以宮中往事稱神宗晚年王皇后稀進見福王辭之國出宮門召還數四期以三嵗來入朝大漸時顧視貴妃用洛陽爲念因言孝恪皇太后病篤光宗請防得往省孝恪目已盲兩手捫太子欲有告光宗遽曰皇父鄭娘娘待兒子厚今鄭娘娘長禦隨以來孝恪悟其意嚙指曰我所嘗備極天下苦兒知之足矣復何言遂訣光宗卽位之三日懸母畫像對之拜且哭防宴駕無人言貴妃時事者果母子耑寵擅天下邪以今觀之亦何益帝爲欷歔起周皇后居坤寧宮宮禁禮重太子定王旣出閣非帝命不得朝一日帝坐便殿太子前致請案上有急奏河南冦以某月日破某城而上嘆曰若不知得幾見而母而動關我乎今後弗復泥常也宮中所奉宣懿康昭劉太妃者神宗妃嬪中推謹厚撫愛諸王帝以主慈寧宮禮之如太母常朝嵗節畢見帝就便坐俄欠申偃別榻太妃戒勿驚命尙衣謹覆之左右植立以俟頃之帝覺乃起攝衣冠謝曰神祖時海內少事至兒子苦枝梧多難兩夜省文書未嘗交睫心煩懣輒廢餐自以年才逾壯爲國事磨耗蚤困劣在太妃前惛然不自持一至此太妃爲之泣下帝亦汍瀾者久之諸宮人莫能仰視【劉太妃以十五年薨年八十有六】帝之憂汴急也尋聞圍解乃由王故得全則大喜旣下詔襃王且加勞曰此髙皇帝神靈憫宗室子孫維城莫固啟王心而降之福也又以其意諭秦蜀楚諸藩曰王不鑑洛陽已事乎茍能如周王城何患不完冦何患不滅先是肅王親廟不戒於火祏主犧象皆亡賊登臯蘭山涉幹鹽池入慶藩國界荊王見革左詭降欲與爲好召入宴盛帷帳陳女樂具百人之饌以饗兵見者皆憂其啟冦心【荊王嘗戴小帽過酒肆茶坊遊戲曰如此世界且圖樂耳】其它王初因逺不及冦皆以書來省難比李靑山蠢戾於濟北呂瘦子跳梁於湖南益王【益王端王十一世孫定王由術之子】亦稱建昌妖人密教實繁有徒江湖海岱亡命蠭起而臨藍平涼乃云宗人通賊【長沙城內有谷城主撥置姦黨楊吐虹等爲賊內應】帝以爲此同姓深恥皆由諸王平昔不能樹之以徳董之以教故窮奇饕餮棄親卽異生其禍心論天潢支屬惟周爲睦故惓惓以周王爲宗室儀表周自定王啟土憲守其共徳而加之以文東書堂集古法書手自臨摹勒石暇則制樂府被新聲梁園士女歌之沨沨乎盛世之響焉髙皇諸子蜀獻王好學帝呼爲蜀秀才妙選名儒侍講幄繕寫購藏圖書甚富而周有中原文物之盛比肩儷美稍欲加尙之萬曆初周鎭國中尉睦防爲宗正招延通儒講串經義以教同姓諸生作五經稽疑帝系世表竭四十年之力訪求遺書牙簽識別登萬二千五百餘卷自大內祕本所未有者西亭竹居悉丹鉛讎勘西亭卽中尉竹居者其子也王卽趙宋故宮爲寢城南有繁臺遺址四方賢士大夫曳裾來遊比於相如嚴助它王小子侯雞鞠狗馬多豪少年之戲獨汴梁宗人贍文詞被服嫻雅左右列惇卣樽壺丹靑竹素在昔髙皇剖符之日備物典防申之以訓詞分之以彞器百年有道長詒謀燕翼子孫多彬彬三代之風詩曰世之不顯厥猶翼翼其周宗之謂乎夫國於天地命祀山川河與崧髙周之望也周之始封卽憂河圯而遷洛尋復返舊都嵗有事於河至端王末載發祕記讀之曰王室將衰河決爲害王告其世子以爲大慼曰後二十年必驗今王立冦難作河益南徙匠人置準水形以測望地平河身髙出王殿檁者尺有二寸每春漲嚙隄吏民刑牲沈璧走馬傳籌報水至何所與烽燧等自汴梁受圍帝以中原爲急用丁啟睿爲督師赦傅宗龍用爲秦督擢巡按髙名衡代李仙風爲豫撫九月宗龍兵敗死於項城秦撫汪喬年誓師出關於襄城被殺自成乘勝圍南陽總兵猛如虎戰死十一月四日南陽陷唐王遇害於麒麟閣【唐王之遇害也有湘安王尙在帝令附近州縣居住又唐王裕妃張氏顚沛居襄陽有詔撫按官護衞供膳俟修整府第迎養舊邸】十二月自成陷禹州州徽王故封地王廢專城太康王以下七郡王多死二十四日李自成引羅汝才之眾再圍汴梁髙名衡偕巡按禦史任濬總兵陳永福爲城守丁啟睿在許州不能戰入汴梁避賊周王盡出庫金犒師被傷者與殺賊同賞賊衝車撞擊負戶穿穴城壊二十七處皆距躍可上坦如大逵永福率吏士力鬭賊飛火發機洞胸達脇愛弟親將碎於背後終不爲動矢射自成中目手防巨礟殺其巨帥上天龍等擐甲四十晝夜須眉焦灼指血滲漉生馘三十三人斬一千七百十有八級城乃克全賊以十五年正月十四日退屯朱仙鎭三月癸亥賊復進爲攻城折傷士卒遂起長圍期以必拔帝先起孫傅庭爲秦督至是更用侯恂率援勦官兵救汴左良玉壁於近境憚賊弗敢擊汴梁食盡人相食九月十五日河流驟決其聲如雷水沸郁數十丈王露次闉闍七日督師侯恂率總兵卜從善以舟師迎王王與二妃世子後宮貴戚三十餘人乘夜達堤口止於河北柳圏坊太康伯張皇親之第人民枕籍死者累鉅萬或乘髙縛筏銜繩浮渡以水湍悍非柎絓屋角卽身槁樹顚遊湧而逸者十不得一城中淤泥反土信宿塡滿【水由來家集分三股一直衝破汴城至二十二日水將與城齊西分二股圍住賊巢賊奔吹臺避水○或云賊由馬家口決河灌城○河決後攺從杞縣唐邑亳州以入淮河賊竟往西南一帶】易曰地上有水比先王以建萬國親諸侯禹導九河冥效職魚鱉咸若玉帛來同迨乎三後之季汾洮弗宣谷洛交鬭龍蛇起陸百川沸騰自古記之周爲國之分子奄宅土中析圭之後麟趾發祥騶虞告瑞古稱魯衞今有周京何意防貐蚩尢跳宕赤縣而支祈肆虐河伯助殃頓使士女化爲沙虫廟社淪於陷井十王之典章物采故家之禮樂詩書無不昏墊洪流堙沈息壤可不痛哉初李自成非能知水亡人國效王賁之灌大梁者也彼恃其累勝下睢陳捲宛洛苟得一都防則然欲自王及見汴沒於巨浸乃聚其徒謀返據襄陽或曰楊文嶽以眞保之兵守汝寧崇王尙在若秦將吏出關而汝蔡復犄其後中原之勢尙未有所分也十一月某日自成乃下汝寧殺文嶽取崇王及世子行【賊圍急有通謀崇王中貴矯王防議降者文嶽砍柱厲聲曰誰爲此言吾當手刃之王亦誓死守或勸之去曰我去如百姓何其被執也賊令諭降州邑之未下者王不從遂於泌陽遇害並世子慈焲俱死尙有王之弟河陽王由材王之次子慈焜亦與難】而以兵臨襄陽福淸王以社稷之鎭公子兵至走免是賊再克而襄再亡也襄不言陷言易也惠尢不辰【惠王諱常潤】以全郢之重鄖與沅二撫之左右我而不能一矢加賊奉王以次於湘潭天子以上游形便有司之過裨王失守不得已下璽書慰勞焉十六年正月【闕】日張獻忠陷蘄州荊王先薨賊下令圍王宮盡掠其所見妓樂蘄人初憂王爲誨盜果驗左良玉畏自成之偪過武昌以軍事謀之楚王王又畏良玉之偪而恐其弗行也嘿不應良玉辭而下王乃自募承天徳安之潰兵給以餉用長史徐學顏領之謂之楚新兵獻忠破漢陽五月二十九日於煤炭洲以二十艘輕軍潛渡楚新兵開門降賊參將崔文榮長史徐學顏死之故相賀逢聖正衣冠投於水王爲獻忠所得遺貲尙百萬賊縛王置所乘輦舁而沈之江惠王之走湘潭也舟遇風於陵陽磯楚士大夫從孥於王者多漂沒王僅以免張獻忠陷長沙吉王惠王走衡州獻忠陷衡州吉惠桂三王走永【桂王諱常瀛皇七子李貴妃出與惠王同母】獻忠追三王於永湖南巡按劉熙祚遣人護三王入西粵以身當冦入永州死守城陷不屈遂殉難時湖南諸邸岷以他事遇於亂榮先薨【榮憲王由榑之子慈照崇禎闕年封闕年薨絕】武岡常徳望塵而奔豫楚十二王皆沒而孫傅庭以十萬之眾折於河南李自成西入關西安宵潰秦王有軹道之辱獨劉妃慟哭以國破家亡不如死長史章世炯自縊自成入據秦府僭僞號楡林諸將猶苦戰力不敵三邊覆沒慶肅同燼平涼受圍四日執韓王屠之賊渡河陷汾州懷慶福邸徳昌王【諱由崧卽福王】再走免與太妃相失河北山東諸王避冦南下賊攻太原取晉【晉恭王十一世孫穆王長子求桂以萬曆四十一年紹封】入大同取代【代簡王九世孫鼐勺以萬曆十四年進封】自成以三月十七日至京師向彰義門坐其左右兩人人有識之者曰此晉王代王也夫紀侯去其國春秋是之蜀之盟蔡侯許男不書乘楚車謂之失位所以存滅國重舊封也先朝以空名奉骨肉實奪之權故處天王伯叔之尊勢乃制於黔首詩曰瑣兮尾兮流離之子於諸王又何尢焉禮國君死社稷君子於襄洛也則著之於秦晉也則微之城郭壞宗廟隳若是而王存焉者稀矣自成旣以犯京師國亡而獻忠於嶽陽渡江由荊門走蜀蜀錦綺百貨甲天下而世盛傳蜀王能作黃金自獻王得鴻寶之書於內府子孫善黃白冶化然皆積不用王恃其都爲金城石郭蜀士大夫以蠶叢本不通中國此遺種處弗復多憂成都令吳繼善江南人才辧濶達有謀見賊據秦揉楚而北都之問不至痛哭於蜀王之朝以書諫曰髙皇帝眾建藩輔碁置繡錯數年以來踣命亡氏失其國家此數王者非眞有敗道失徳見絕於天也直以擁富貴之貲狃便安之計爲賊所利而不思自全此非殿下前車之鑑乎今楚氛日惡秦關失守曹闖徭黃陸梁左右殿下付之悠悠而不卹夫全蜀之險在邊不在腹若設重戍於防關劍閣誠足自固否則黃牛白帝亦屬彛庚黑水陽平更多岐徑乃欲坐守門庭謂爲設險不可解者一也往者藺酋撲滅獻賊逃遁止以藺兵力有虧獻地利不習今者荊襄撤其藩籬秦隴寒其唇齒揣量賊情益無瞻忌而欲援引前事冀幸將來不可解者二也至於錦城之固不及秦關白水之險寧逾湘漢此可恃以無虞彼何爲而失守且城如孤注救援先窮時及嚴冬長驅尢易累卵不足諭其危厝火不足明其急而猶事泄泄以幸茍免不可解者三也爲殿下計宜召境內各官諮諏謀議發帑金以贍戍卒散朽粟以慰饑氓出明禁以絕廝養蒼頭蠲積逋以免流離溝瘠募民兵以守隘結彛目以資援政教內修聲勢旁震則可易危爲安轉禍爲福苟或不然蜀事誠莫知所終矣竊爲殿下危之蜀世有共徳王亦賢見其書太切不無動特以祖宗之法不典兵不與民事而蜀撫陳士奇迂緩不達時務巡按禦史劉之渤稍彊執失人心皆弗能力諍繼善再三告以髙皇帝之制於諸王寄以討賊委之保邦萬一不戒以至失守王縱不愛身獨不卹國家不念祖宗何終弗從五月而審知國信七月而防門傳賊遽至成都一日數驚【闕】夜呼曰闖至矣明日又呼曰獻至矣王不知所爲謀以其宮人遁於荒富家亦從孥以出之渤持不可乃已八月四日獻忠傅城下王始出其金懸之市購戰守者莫應賊攻圍三日夜以巨礟穴城東北陬而震之城崩遂乘以入王遇害劉之渤罵賊死吳繼善閤門死者三十六人同時成都府推官劉士斗華陽知縣沈云祚俱死嗚呼蜀竟亡矣當獻忠初入蜀而瑞王先以漢中瓦解奔竄於重慶爲賊所執殺之天無雲而震者三【瑞王好佛從不近女色丞監以下皆化之吳民有解瑞府糧者無導行之費輒大獲早歸其死於重慶也見一道气直衝天王端坐其中冉冉而上人謂之兵解云】瑞王在宮中衣服禮秩降等兄弟王善地而已王丑地日苦兵秦將吏不能救資蜀帥以援故其急也歸蜀而卒死於蜀悲夫

綏冦紀略卷八﹤史部﹐紀事本末類﹐綏寇紀略﹥

欽定四庫全書

綏冦紀略卷九

國子監祭酒吳偉業撰

通城擊

萬曆三十四年丙午五月十日丁丑卯刻有星自西北流東北大如盂赤色有光翼日熒惑夜犯房宿六月陜西地震七月十八日乙酉雷震朝日壇風拔樹大雨雹湧水南京妖人劉元緒謀反詭稱辟地李王分其徒十二天十二星十六佛將以長至日李王出世事覺誅之八月二十一日丁巳李自成生於延安府米脂縣雙泉堡之農家與膚施人張獻忠同嵗父李守忠也隸行太僕爲養馬戶守忠之父海海之父世甫家頗饒守忠娶金氏而無子旣以侄李自立爲後矣禱於華山夢神告之曰以破軍星爲若子而生自成父母異之呼爲黃來兒六嵗教之識字大能記憶逾常兒顧跳踉不可禁守忠曰黃來兒後當富貴其如頑戾何長名鴻基攺自成從延安人羅君彥者學刀槊頗盡其技守忠金氏先後死李過者兄子也相與爲傲蕩盡亡其父貲乞貸於邑之艾氏艾著姓有爲府同知者邑人呼艾老舉人以自成負其子錢也執而抶之自成鬭狠無賴數犯法米脂令晏子賓者械而遊於市將置之死得脫自成妻韓氏故倡也縣役蓋君祿與之通自成殺淫者偕李過亡命甘州投甘督梅之煥所部參將王國爲兵國奉調遣過金縣兵嘩自成縛縣令索餉並殺國遂反安塞人髙迎祥故馬賊逃兵李成龍糾爲亂饑民王異應之異一名大良因自號大涼王迎祥自號闖王馬著門表馬賊且特起也自成於髙爲甥舅往從之自將七千人立一隊號曰闖將其在山西也有闖塔天八隊闖將皆張姓不知其名自成不甚著澠池旣渡河迎祥乃獨雄諸部而車箱峽已困復逸官軍稍稍知賊帥中有李自成矣初自成西冦鄖陽破竹山竹谿房縣官兵追及之賊走紫陽入漢中連雨四十日馬乏芻多斃弓矢俱脫自成大困於車箱峽詭乞降總督陳奇瑜受之自成旣過云棧出險入鳳翔掠隴州勢復振眾至十餘萬副將賀人龍張天禮爲所敗斂兵守隴州自成圍之四十餘日洪承疇檄左光先赴援與人龍合擊大破之自成竄入終南山已而糾其眾東下鳳陽之陷也張獻忠與自成皆在焉獻忠得陵監所教響手小奄十二人每飲酒令之奏樂自成求之勿與固以請獻忠毀樂器而後以其人歸自成殺之兩人由此相失自成與迎祥再入秦自成從終南出大掠富平寧州副將艾萬年與自成同裏有夙嫌賊攻益急萬年曰我早知自成無賴曾訴之官今必不利於我出砦大戰敗而被執罵賊死無何張全昌賀人龍皆爲自成所挫衂總兵曹文詔百戰將於眞寧陣亡迎祥自成兵益彊出關爲祖大樂所敗迎祥自成攻滁州盧象升祖寛大破之朱龍橋遂走登封密縣復歸秦九年二月自成走慶陽邠寧四月自成犯鞏昌北境左光先曹變蛟破自成於固原之沐家營自成走慶陽環縣五月自成圍綏徳州六月自成犯朝邑七月黑水峪之戰秦撫孫傅庭生俘髙迎祥磔之都市賊黨以自成梟雄也共推爲闖王然自成在關中自鬭別爲一軍黒水峪敗自成不在固非迎祥死起而暴領其眾也是月也自成犯階徽八月自成匿隴州山中九月出汧隴犯鳳翔於渭河窺渡十年正月自成犯涇陽三原四月據階成十月自成偕過天星由七盤關入蜀於是陷寧羌昭化劍州梓潼江油崇寧等州縣十一年正月官兵破賊於梓潼賊分隊還秦自成走白水六月官兵至陽平關自成由陽平白水謀再入蜀不果當是時秦之白水階徽官兵分汛堵扼賊旣不能轉而西北曹變蛟渡河邀賊去路賊又不得由江而東惟南繞西鄕突出漢中越江而北秦撫傅庭偕左光先駐漢中乘賊奔江斬千餘級賊渠祁總管等謀東奔豫楚官兵追之至升仙口又嚴守朱陽關賊不得逸祁總管降十月自成食且盡總督洪承疇偕傅庭共擊自成於潼關原大破之自成盡亡其卒以十八騎潰圍走十八騎者劉宗敏田見秀谷可成張世傑李彌昌任繼榮任繼光王虎劉文魁等竄伏崤函山中爲小盜不復出尋督師入援總理主撫獻忠汝才約降我師無偵獲賊諜者或云自成死已而谷房叛自成喜出招其徒復大集秦督鄭崇儉提兵圍之曰圍師必缺不若空武關一道俾之逸而設伏於商雒鄖均可一鼔擒也自成乘間走遂入楚依張獻忠獻忠欲圖之覺再遁走閣部在彛陵聞而以檄諭之自成出謾語崛彊時賀左二將再大捷獻忠破膽自成爲我師困於巴西魚復諸山其輜重在赤甲寒山不能進困戹數艸間自屏養子李雙喜止之劉宗敏者藍田人鍛工也有勇力自成嘗離其大營偕宗敏步入道旁叢祠中惟孩兒軍張鼐者從後僞封侯賊中所稱小張侯也自成知宗敏亦有歸命意太息曰人言我有天下分若盍卜之於神吉卽從我不則亟殺我以降宗敏曰諾納其刀於腰再拜三投之皆吉起而殺其兩妻曰吾今死生從若矣軍中壯士亦有殺妻子願從者自成燒屯攜輕騎間道而奔河南河南旱斛谷萬錢人心螘動杞縣舉人李巖者初名信熹廟大司馬李精白子也【精白原籍穎州衞】性倜儻非常嘗出家粟千石賑荒人徳之爭稱李公子李公子父奄黨也士大夫羞與齒信恆以爲憾因亂請之督府用扞衞鄕裏權宜竊兵柄以報其所不平【傳云授安義襄鄕備禦】杞人士仇之緣他事文致爲通賊【中州時討紅娘子賊紅娘子繩伎女也獲信彊委身事之信不得已而從後乘間竊歸爲杞人所執紅娘子來救饑民開門納賊】令亦惡其市名得眾遂執而錮之獄民之徳之者曰李公子向活我今有急乃殺令破械出之李公子之在獄也思自成旣爲眾所擁嘆曰今日反決矣遂往投自成自成聞其名禮重之攺名巖僞署制將軍用事盧氏牛金星者亦舉人也以磨勘被斥與其邑醫尙防善防好挾妓遊遊晉爲賊得賊得醫者輒不殺防尢親幸介金星以見自成自成奇其辧與謀議帳中車優及女陬者亦盧氏人常在帳中供奉車優逃歸遇牛之叔狊言金星通賊狀舉宗唾詈之亡何金星私歸竊妻子宗人執首官以車優爲徵坐斬後得減死論聞自成之出河南也謁見於牙門自成得之大喜僞署文館學士初自成無大志所至屠戮百姓保塢壁不肯從李巖教以據中原取天下宜拊循以收人心唱爲迎闖王不納糧之謠教兒童傳歌之相鼓動而金星進所善卜者宋獻策身長三尺餘上讖記曰十八子主神器自成大悅過城不殺因以所掠散饑民民多歸之號爲李公子仁義兵傳聞者或卽以爲自成不知有李巖也自成以十三年之十二月二十一日自南陽來破宜陽殺其令唐啟泰二十四日移軍攻永寧永寧先有邑紳蜀撫張論者以川將儆守論病死其子吏部郎鼎延率家僮捍禦有功會獄徒牛可敬魏之明勾賊而守城都司馬有義潛遁賊以二十七日四鼓登城殺知縣武大烈鼎延匿眢井免自成殺萬安王於永寧之西關兵大振攻偃師縣一日破之知偃師徐日泰罵賊爲賊臠割至死不絕聲河南總兵王紹禹者貪而無厭好斷軍士縑谷以自肥賊近後載重堅請入雒陽又收福王犒士三千金入其槖兵益恨乘夜反招自成入洛陽陷福邸縋城至迎恩寺爲所得呂尙書維祺亦被執自成見之於西關周公廟曰呂尙書日議兵餉殺我曹今當何如耶呂曰吾爲兵部尙書恨無兵磔汝狗鼠今日之事惟有死耳死不愧天地不愧聖賢夫何憾賊欲跪之不屈北拜闕西拜父母伸脰就刃色不變福王趺坐於地賊逼之王閉目搖首不語已而大罵因遇害鄒妃世子得脫走河北世子繼妃李氏福王選侍孟氏蕭氏李氏皆自經內執事承奉劉顯典膳錢福門正李彰云等三十六人外執事書堂官焦如星良醫張鳴臯杜一經等十一人皆死有司則通判白守文訓導張道脈冗官武職共九人爲賊所戕守道王昌重傷賊退後數日死余知府馬一俊推官衞靖忠知縣張正學俱在邑紳自呂尙書以下知縣劉芳奕韓金聲行人王明同知楊萃推官常克念舉人苟良翰等多死賊從李巖牛金星策發福邸中庫金及富人之貲以號召饑民仍以洛陽掾吏邵時昌爲僞總理生員張旋吉梅鼎盛等次第授僞官月給銀八十兩取賑施贏金付之俾募兵守而自移其軍攻汴豫撫李仙風慰安福世子於河北孟縣叛將羅泰劉有義亦逃至河北獲送京師聞自成已去率其將髙謙入雒取邵時昌梟縣之名曰恢復而汴梁之急撫軍顧不在周王乃出帑金五萬兩犒士巡按禦史髙名衡開封推官黃澍祥符知縣王夑同設守賊攻西北陬最急祥符令部分捍禦有功矢石不避賊穴城將入守者投之以火賊被爇而死積屍與城平七晝夜不能下始解而去過密縣怒而屠之登封望風瓦解帝初落仙風職以張克儉代之會克儉徇襄難卽補以按臣髙名衡而保督楊文嶽得進兵璽書先遣其將虎大威張徳昌率五千人渡河兩將從仙風於偃師憂眾少未敢嘗賊已而文嶽親至軍爲鳴臯之戰賊亦漸入山汴洛稱休息焉仙風之在偃師聞土賊孟三據河陰率髙謙張徳昌之兵殄滅之欲以此爲解帝尋遣錦衣衞逮治懼不免一夕絕吭死初丁啟睿之出關也聞閣部亡將由承天入楚楚按汪承詔以荊襄幸息肩無所事秦軍斂漢津公私船啟睿徘徊五日不得濟折向鄧州州閉門詬之過內鄕內鄕令不與糴帝下詔重督師事權所過餉不給者乏興論而汪承詔止於切責亦以捨楚入豫從賊所急其言良是不足罪也於是左良玉自襄抵南陽賀人龍李國奇之兵亦至丁啟睿畏自成而不能已於入豫也見張獻忠在光固謀於諸將曰此亦一豫賊也其法當攻瑕請移軍當之避自成莫敢擊詔乃於五月十九日出故大司馬傅宗龍於獄拜兵侍郎爲秦督專辦自成宗龍年老矣向時部曲皆滇黔人於西北非所習帝特以其宿負用之俾必盡死力識者固防其不效無何丁啟睿左良玉大破張獻忠於麻城羅汝才少與自成同裏閈羅年長弟畜之後以谷城之役唇齒獻忠獻忠好淩折等輩浸不合旣敗捨之去投自成於鄧州請攺事爲兄自成喜獻忠旣敗鄖西前茅八哨之兵無所歸自成又邀而取之附者日益眾袁時中者豫土冦號小袁營據蒙陰之義門窺鳳犯泗朱大典以劉良佐之兵大挫之於龍徳寺盧九徳率禁旅於界溝逐之時中乘風雨渡河其眾尙二十萬往投自成自成黠譎工駕馭他冦莫及也傅宗龍以六月入關與秦撫汪喬年謀所以平賊喬年淸正士帝初以王裕心代丁啟睿撫秦旣因秦按臣張爾忠言其不足任攺用喬年喬年以四月二十日聞命諜報自成將叩關西入喬年急跨馬傳箭率將士趙大等馳至商雒修烽堠部署未定而宗龍適至宗龍欲捜秦兵括秦餉掃境內以出而關中旱蝗閭左調發殫盡未能有以應也卽秦兵之在豫者李國奇賀人龍之卒隸焉帝亦遣保督楊文嶽率虎大威一軍與之會汪撫送宗龍出關曰公破賊喬年身率所領爲後距相與涕泣行宗龍旣與文嶽遇以九月初四日至新kao蔡命軍中起浮橋期以明日過河自成亦過河窺汝寧我師與之值二督宿龍口夜召諸將謀邀擊遲明飛騎報賊過且盡所畱惟殿後一軍我師至孟家莊諸將解鞍休士不爲備賊匿精銳林莽間日旰出鬭賀人龍之卒先奔李國奇初接戰不能敵亦奔偕虎大威陳監軍同往沈邱避賊而兩督自以親軍與賊相持傅營於西南楊營於東北二更保兵北隊走有張副將者挾文嶽馬上馳去秦督慷慨謂任監軍陳副將曰宗龍當死久矣今日陷賊中當與諸君並志決命不能效他人走也乃召其裨校李本實楊從義董朝宣陳尙才孔臣思所將六千人卽文嶽所置壁處重穿塹結壘誓必死文嶽是夜奔項城次日奔陳州賀李於初九日晡時得宗龍小帖取二將來救不信曰此書從賊中來庸知非僞邪呼沈邱令開門令乘堙吒曰若不往救傅督師入城何爲者不許乃同奔文嶽於陳州自成見宗龍無救於圍外穿兩壕困之十一日我師糧盡殺馬十五日臝馬亦盡十六日二更開營突圍遂大潰宗龍以十九日未至項城八里被執賊詭稱爲家將擁之趨城宗龍大呼曰此賊也身是傅督師不幸落賊手城上速用礟擊毋墮狡計賊刀斫傅右脇傷抉兩目削鼻礟聲起賊退家人盧三負其屍入城乃絕【項人斂之於天吉寺哭祭之】喬年聞敗仰天嘆曰傅公死討賊爲無人矣我自知以肉餧猛虎然不可不出以持中原心誓師次陜縣聞襄城新破惶惑未敢進也襄城諸生李永祺率父老出迎官軍時李自成方殘葉縣殺副將劉國能而圍左良玉於偃城國能之守葉也力戰不能支城陷賊殺其令張我翼而好謂國能曰若我故人也何不服國能按劍罵曰我初與若同反今則王臣也柰何從賊遂遇害左良玉偃城之圍始於臨潁臨潁爲賊守良玉兵過殺所置僞官而取其牛馬財物自成怒盡銳與爭良玉避入偃城自成圍之急聞喬年之出關也釋偃城之圍來戰初喬年之撫秦也嘗被命發自成祖父冢自成破雒後聲勢日益張或獻策疑其先冢有異者帝密下喬年圖之米脂令邊大受者【河間府靜海縣舉人後遇執而以自成兵敗得脫仕至廣平太守有不死余紀紀其事】健令也有縣役詭孫姓實自成族令詗知之執而加拷則曰吾祖墓去此二百里在萬山中聚而葬者十六冢中一冢始祖也相傳穴爲仙人所定有鐵燈檠醮火壙中曰鐵燈不滅李氏當興如其言迹之山徑仄險林木晦黑果得李氏村村旁累累十六冢中一冢發之有螻蟻數石火光尙熒熒然斵其棺骨靑黑色毛被體而黃腦後一穴如錢大中盤赤蛇長三四寸有角見日而飛髙丈許以口迎日色而吞咋者六七反而仍伏喬年函顱骨並蛇臘之以聞賊後矢著其目舉大事無成蓋天使之也自成爲之嚙指恨旣知喬年出厲色憤踴曰此發我祖冢者邪聞其多馬速圖之勿失喬年背襄城而捨交綏一軍盡覆斂殘卒數百人保襄城城壞未及修故受攻五日而穿潰喬年自刎弗殊副將李萬慶共死之【萬慶及射塌天與劉國能俱降人忠於王事故書其官以媿不能盡節者尋詔祀襄城】自成劓刖襄城諸生百九十人購永祺匿以免屠其族自成凡再覆秦師獲馬二萬匹降秦兵數萬十一月乘勝遂圍南陽用大礟攻城守將猛如虎破以計殺賊精兵數十已而他門陷如虎持短刀巷戰大呼殺賊手及袍袖有血數鬥過唐府國門北面叩頭謝國恩自稱力竭賊剸刃以出其背焚麒麟閣刺唐邸於其宮張妃及湘安王﨑嶇走入楚豫撫名衡按臣任濬以汴梁危蹙貽書督師告急丁啟睿稱獻忠在商固山中庶幾旦夕擒今移之救汴恐復脫掌握良以左支右吾不獲已先事自言非失策其宛郡幹陬出於不意卽主上無如何下詔曲爲解不欲明其譴也是月也李自成陷鄧州知州事劉振世死之鎭平令鐘其碩內鄕令龔新舞陽令潘通許令費令謀先後殉節死唐縣新野稽顙迎賊十二月李自成陷許州自許以南無完邑洧州長葛鄢陵陳畱禹州相繼陷二十六日李自成再圍開封開封者宋故都金人所重築也厚可十丈次亦八九丈賊每攻城不用梯衝仿古法專取瓴甓爲首功責一甲士取一甎得者卽歸營解甲臥惟後退者必斬取甎已穿穴穴初僅容一人漸至十人百人次第傳土以出過三五步畱一土柱巨絙系之穿畢萬人負絙而絕之一呼而柱折城崩矣巡撫髙名衡總兵陳永福於城上鑿爲橫道聽其下有取土聲儲毒穢以薰灌之遇輒焦爛賊乃卽城壊處環試火攻法以藥置甖中火震甖裂名曰大小放迸當其衝者無不糜碎十五年二月十三日汴城之圮者二十七處將迸火而攻之自成下令曰今日必拔列精騎數千其旁距躍鼓噪俟城摧擁以入賊之穴城也土石之積於外者邱陵然已而火作內土堅外土浮內未及穿火反外擊瓦土之漲者及於天數千騎殲焉乃駭而遁城之未穿者亦尋丈耳嗚呼危矣是役也陳永福之功稱最撫按以下有詔奬其勞𨿽楊文嶽亦得刷陳州之恥惟丁啟睿不能外犄角引其軍入城防爲賊所乘城旣開而麾下散去且軍不戢汴人苦之遂獲罪焉賊不得志於汴梁攻陳州副使關永傑力戰被執知州侯君耀罵賊皆死邑紳崔泌之舉人王受爵等手刃賊嚼齒大罵賊怒而屠之少長無或免者睢州太康寧陵考城西華商水遇輒潰邑紳通政使李夢宸宣大巡撫張繼世各於其地嬰城殞歸徳者向爲州後因亂政獨無藩封不置兵知商邱梁以樟者故鄖撫夢澤子也邑舉人徐作霖吳伯裔伯相與集鄕勇爲守禦賊攻圍七日夜以二月二十七日攀堞入作霖伯裔伯死以樟被兵尋救蘇遁於淮南家四十口悉以燼儀封杞縣空城逃開亳亦繼陷魯山令楊呈秀郟縣令李貞佐寶丰令張人龍皆死貞佐尢烈賊入城厲聲曰驅百姓死守知縣耳妄殺何爲賊褫衣冠倒懸諸樹貞佐大呼請訴上帝賊斷其舌磔之母喬氏及妻皆死三月李自成復圍開封其下以前力攻而挫也懼而逃者日數千人自成乃下令圍而勿攻持久示必克帝先期赦孫傅庭罪召見問曰卿度防何人可破賊傅庭頓首曰陛下幸貰臣死臣星馳入關得精銳五千人足矣旣西行偵汴事者曰賊碁置數十營望塵莫見其際傅庭乃圖上方略曰賊眾且數十萬臣縱得士死力詎可一當百以時勢料之非練兵二萬餉百萬不可帝省章大怒曰卿面奏云何而前後不讐努力練所發兵足餉一月卽捲甲出關毋得逗撓取咎也賀人龍兵潰再逃陣失主帥且家在米脂與自成同鄕裏諸賀多在賊中傅庭在道故爲疏請曰人龍臣舊將也願貰其罪猶可用帝若不得已而後許傅庭至西安人龍從數十騎來謝傅庭面責數叱壯士收縛卽剄之分其兵隸諸將【或曰賀數敢戰有功與左良玉威名相軋以及於斃賊中酌酒相慶曰賀風子死取關中如拾芥矣夫開縣之潰陳州之逃誰則爲之謂其防猘爲賊憚者譌也】帝旣以僇人龍檄布告行間釋故尙書侯恂於獄【因向爲良玉舊帥】起爲督發帑金十五萬犒左營將士激勸之拔中州有司蘇京王漢王夑三人爲禦史京監延寧甘固兵趣孫傅庭出關漢監平賊鎭及保督楚蜀兵助侯恂保汴燮監陽懷東晉兵部勒諸將過河誅賞並行文武疊用中外赫然知帝意決於必戰矣於是左良玉虎大威楊徳政防師於朱仙鎭良玉以賊勢方盛宜相形勢爲緩攻大威等議不合旣進軍羣帥皆潰【帝傳密防楊徳政正法徳政妄議練總以毒害天下又剝軍善逃罪大應死人人快之○虎大威後在汝寧以攻寨中飛礟回死於雨花庵】其事在良玉傳中汴外援旣絕敵圍日固劉澤淸以朱家寨去汴八里提五千人南渡依河爲砦疏水環之謀以次結八營可達大堤築甬道餽粟城中劉本逗怯壁壘未成賊引眾來爭恇擾奔迸防不及濟我師多聚於河北日夜望秦兵出關不獲以時至開封之樵采斷人相食羅汝才眾亦饑謀他徙自成出餘糧廩之重爲盟畀以東城所掠爲分地乃畱不去九月十五日三更河決開封自成前後三攻汴士馬斃者無算積憤誓必拔長圍半載師老勢屈久懷灌城之謀顧以子女珍寶山積不忍委之洪波迨秦師已東恐汴圍一疎陽懷東晉之兵必躡其後將憂腹背受敵方圖攺算會汴人有計決河以灌賊者時城傍羊馬城周王募民新築者皆堅厚爲髙岸而賊營直傅大堤我兵以爲河決則賊可盡而城中無恐故嚴云京髙名衡從之早爲自成所覺援師方鑿朱家寨口賊已移營髙阜多設巨筏艨艟驅所掠民夫數萬反決馬家口以灌城天大雨經旬不止黃流驟漲兩口一時並決聲聞百里丁夫荷鍤者隨堤漂沒賊營亦沈萬人河流直衝汴城自北門入穿東南門以出流入渦水汴人皆溺死開封初受圍官以城守閱民得百萬戶圍後民之死於疫與饑者十之二尙得八十萬戶水至周王從後山逃出率宮眷及寧鄕安鄕永壽仁和諸王露棲西城貫雨中撫按以下官從之督師侯恂遣總兵卜從善逆以舟師推官黃澍從王乘夜達堤口髙名衡陳永福回城防賊侯恂嚴云京偕監軍禦史王燮擁護王及二妃世子止河北之栁圈坊士民從而濟者不及二萬河身攺徙杞縣唐邑亳州以入於淮賊乃拔營向西南而去【先汴京有散人褚生精數術言狂易不可曉事後輒奇中前一年別所知將自沈於河力挽之不肯止笑曰明年今月今日此中人盡如我人皆以發狂怪之已而果驗】是役也嘩云決河灌賊不意反爲賊所灌帝以其孤城死守洚水天災堤決事不覆較髙名衡慰勞養疾歸而黃澍召見授禦史錄守汴勞也十月孫傅庭兵至南陽李自成羅汝才西行逆之傅庭以髙傑魯甘爲先鋒魯甘涼世將也與李自成遇於冢頭大戰髙魯大破賊追奔六十餘里爲髙魯後距者左勷蕭愼鼎自成之敗也羅汝才旁來救繞出髙魯之後左勷紈絝不習敵望而怖曰髙魯沒矣遂奔餘眾聞之皆奔遂大潰喪材官將校七十八人髙魯所部失亡顧不多傅庭歸而執愼鼎斬之左勷以光先子令入馬二千匹贖罪當傅庭出軍天大雨糧車不進采靑柿以爲食士卒凍饑故遇賊至於甚敗豫人所謂柿園之役也傅庭上書自劾詔令圖功自贖是月也李自成收裕州李好爲之用【汝才由魯山走南陽李好從裕走唐縣自成走息縣舞陽連營五百餘里】自成復陷南陽屠之閏十一月十三日圍汝寧保督楊文嶽先以援汴不利有詔戴罪防汝賊之至也監軍道孔貞會駐東關師先潰文嶽督兵戲下副將馮某戰於南湖賊炮擊南關營之我兵之被傷者濠水盡赤馮將軍自刎死文嶽收散卒嬰城守西關參將王某北關副將趙某猶苦戰勢不敵兩將自焚營柵收其兵入子城殺所乘馬而自殺從死者千餘人翼日賊從西北門入執文嶽不屈自成曰先生朝廷重臣自不當屈然時勢乃爾公欲何爲耶文嶽曰我恨無兵以殺汝今日死耳復何言僉事王世琮者初授河南推官與賊戰流矢貫耳而不動人號爲王鐵耳旣就執厲聲罵賊與文嶽同遇害【賊瘞文嶽屍立牌書銜以識之因感其忠也孔貞防被執去不知所終】知府傅汝爲投河北通判朱國寶知汝陽文師頤俱死賊拔營走確山信陽泌陽向襄陽挾崇王由樻及世子行【崇王與其子三人曁河陽王懷安王皆被執王后遇害於泌陽縣○時四川援勦總兵溫如珍以不能援汝被劾】左良玉自朱仙鎭南潰退屯襄陽諸降賊附之有眾二十萬大治戰艦於樊城自成至樊人苦左兵淫掠殺稾桔燔燒之良玉怒奪巨商峩艑重裝待發身率諸軍營於髙阜漢東之人牛酒迎賊十二月初四日賊趨白馬渡良玉移營扼之江水淺及馬腹賊死數千渡如故良玉拔營南行鄖撫治王永祚棄城走襄陽陷賊將賀一龍以十二日破徳安襄陽屬城如棗陽令郭裕宜城令陳美谷城令周建中光化令萬敬宗皆城破不屈死賊再破彛陵荊門州沅撫陳睿謨至荊奉惠王走湘潭【睿謨平峝賊有功荊州非所轄奉防故至護藩以行】自成以十八日入荊州湘陰王儼全家遇害二十八日攻獻陵陵軍柵木爲城從城內射賊賊發薪燒之木城穿遂毀享殿三十日攻承天十六年正月初二日陷之總兵錢中選被創歿楚撫宋一鶴畱守都司沈壽崇並遇害知鐘祥事蕭漢賊以其賢戒勿殺幽之寺命寺僧謹視之漢乘間裂裳爲帛以自經欽天監博士楊永裕投賊自詡有異術能佐自成取天下請發獻王梓宮俄大聲起山谷如雷懼而止分兵掠潛江京山諸縣遂破云夢蹂景陵方國安諸將退屯漢口賊先驅逼漢陽左良玉避之南下黃陂亦爲凶威所詟置僞令焉惟鄖陽以降將王光恩同鄖撫徐起元設守自成百道攻圍終不能下【自成初攻鄖不下於五月三日撤營退回襄陽卽往豫迎敵秦兵自成入秦後遣兵攻鄖者凡四光恩築砦於隘口賊營於砦下伐木積與砦平將攀援上光恩投火焚之礟擊砦破光恩以泥塗版且守且築賊以大船載炮光恩設水砦於漢江極汛處而以輕舟往來截殺舟載火藥焚其營江水爲赤賊二十萬水陸並進光恩以步兵伏艸莽出沒如神賊大潰光恩乃搗其水營盡獲其艅艎賊自是不敢窺鄖光恩乘勢復均鄧光化谷城進圍襄陽餉匱還光恩布衣疏食與士卒同甘苦故人樂爲用】賊初自稱老府奉天倡義大將軍尋進大元帥以羅汝才爲代天撫民徳威大將軍分其眾曰標營領兵百隊曰左右營各領兵三十餘隊曰前後營各領兵三十餘隊標營白幟黑纛自成獨白鬃大纛銀浮屠左營幟白右緋前黑後黃纛各隨其色五營以序直晝夜他營次第休息巡徼嚴密人不得逃逃者謂之落艸磔之且連營百里竟日不得越禁行囊勿藏白金精兵許攜妻子戒旁漁生子棄弗育收男子十五以上四十以下爲兵一精兵容私從爲之主芻掌械司磨執爨少者十餘人駝驢少者十餘載過城市不令處室廬寢興一單布幕制綿甲紉綻至百層輕厚矢礟不能入一兵倅馬三四冬則掠茵褥借其蹏曰恐惡寒也剖人腹爲之槽馬以此鋸牙思噬若虎豹軍止卽出較騎射曰站隊及晡方畢夜四鼓蓐食以聽令所過值崇崗絕阪騰而直上毋得旁逾水惟黃河阻轡淮泗涇渭人皆翹足踞馬背或抱鬛緣尾呼風而前馬蹏所壅閼水爲不行下流淺不盈尺步兵褰裳徑涉臨陣列馬三萬名三堵墻前者返顧後卽殺之戰久不勝馬兵佯敗追之則步卒之伉健者長鎗三萬擊刺若飛馬兵回合無孑遺矣其攻城也束手降者不殺不焚守一日殺十之三二日殺十之七三日屠殺人束諸屍爲燎謂之打亮城將陷步兵萬人周堞下防縋城者馬兵徼於外承其隙巡之張獻忠至殘忍所攻城一門陷則一門可逃自成若覆舟於海無噍類由其法嚴故也諸營校所獲馬騾者上賞弓矢鉛銃者亞賞幣帛次之珠玉爲下自成不好酒色脫粟粗糲與其下共之羅汝才妻妾數十被服紈綺帳下有女樂數部嗜酒烹羊豚厚自奉自成常嗤之曰此老傭多嗜好不足數也汝才有眾數十萬倚山西孝廉吉珪爲記室能用其謀自成之兵長於攻汝才之兵彊於戰兩人相須如左右手所陷河南五十餘城鹵獲自成十之六汝才十之四其下稍爲自成部眾所侵屢以駑駘易其善馬滋不平汝才𨿽權時推奉李兄恃舊故常自呼曹操呼自成老齊爾汝之自成之下宛葉克梁宋兵彊士附有專制心憂汝才不爲下間置酒防語挑之曰吾與汝起艸澤不自量至此今當圖關中割土以分王汝才粗疎時又醉張目答曰吾等橫行天下爲快耳何專土爲自成意色大忤蘄黃賊帥賀一龍馬守應者與賀錦劉希堯藺養成歸自成於開封一龍等卽所稱革左五營也【賀一龍卽革裏眼馬守應卽老藺養成卽左金王賀錦卽爭世王劉希堯卽治世王】一龍守應惡相屬請自爲一軍頗與汝才善自成疑之其下荊襄也令守應屯彛陵規取澧州一龍走徳安規取黃州一龍至黃陂前阻水僅收左良玉殘兵八百人以歸先過汝才營屏人耳語自成銜之不遽發吉珪謂汝才曰某觀李帥非容人者今羣雄皆俛首所頡頏者我與革左耳將軍何不早自計耶汝才始然然弗爲備有黃州陳生者客居襄陽遇亂以才智爲自成所識又因吉珪以交於汝才知其間私自念曰吾以口舌令二賊相圖可並滅也說自成曰汝才必爲變自成不應過汝才曰將軍苦人以惡馬易善馬盍以字烙之令識別自爲羣邪汝才曰善生其爲我行之陳生故分前後左右烙馬字而先烙其左爲一羣報自成曰羅營東通良玉馬用左字爲號矣自成偵之而信盛爲具請此二人汝才辭以疾一龍至宴笑甚歡五鼓已就縛羅兵猶不之知侵晨以二十騎入汝才營托言事徑造帳中汝才方櫛發未竟卽斬首持以示其下曰汝才反元帥令誅之一營大噪自成先用賀錦劉希堯以收一龍之心膂曰趙應元俾慰誘其眾汝才之將曰楊承恩甥曰王龍以其兵散去先後皆入關從孫督師李汝桂以數百騎走安廬從左帥其中軍楊山旗鼔朱養民他將王可懷郝有法及其叔羅戴恩皆慴伏側目思報亦未能以定自成見吉珪加勞勉後因事誅之陳生者其謀亦爲自成所覺見殺自成徐按汝才軍簿卽舊將分隸之參之以親信於是兩軍之士皆屬牛金星敎以分等威申職守早自異於儕偶創爲官名爵號大加署置自元帥以下次權將軍次制將軍次果毅將軍次威武將軍都尉掌旅部總哨總各以等第降殺自成諸子錦自成妻之弟髙必正皆居帳中號親信李巖爲中營制將軍與其弟牟頗簡束其下勿縱掠田見秀爲人寬厚以權將軍提督諸營事賊所過多所全宥皆見秀力也劉宗敏嗜殺狡悍善戰賊倚之亦爲權將軍亞焉賀錦歸自蘄黃一見輸誠自成以爲識所從又甚得曹賀兩營之心而能弭之不動拔爲制將軍在諸將之右帥標正威武將軍張鼐自成養子也又威武將軍黨守素副之帥標左威武將軍辛思忠又果毅將軍谷可成副之標右威武將軍李友標前果毅將軍任繼榮標後果毅將軍吳汝義此其中權親軍也左營制將軍劉芳亮左營左果毅將軍馬世耀左營右威武將軍劉汝魁【稱竈營】右營制將軍劉希堯右營左果毅將軍白鳴鶴右營右果毅將軍劉體純前營制將軍袁宗弟前營左果毅將軍謝君友前營右果毅將軍田虎後營制將軍李過亦自成諸子也左目眇年少驍敢善戰後營左果毅將軍張能後營右果毅將軍馬重僖【又有駱應標者亦後營】此五營二十二將者凡進戰視中權所向四營制將軍各率其偏裨以從其次則分地以定衞帥自成在中州所略城輒燒彛之無意守旣渡漢江長驅入荊念天下莫予難者謀先守荊襄次守承天徳安漸以及於汝寧而增置衞帥十有三人襄陽者賊之腹心根本地也設襄陽衞左右威武將軍髙一功馮雄各領三千人爲久戍【又有楊彥昌守襄陽】荊州襄之上游設通達衞用任光榮爲制將軍配以六千人守荊州彛陵楚蜀之門戶分通達衞左右威武將軍藺養成牛萬才兵千四百人佐以都尉張禮水師六百人共爲守守荊門州者都尉葉雲林本郟縣諸生所將止六百人則以荊門有彜陵爲之蔽也馬守應於己貳攺用威武將軍王文耀配以荊州兵六千守澧州承天特置楊武衞以果毅將軍白旺守安陸【左寧南曾遣惠登相攻徳安白旺已棄城走旣與惠兵戰而惠大敗旺又再入城故旺部下兵爲最彊】而獻陵我師所必爭卽左營都尉馬世泰爲分駐又以威武將軍謝應龍守漢川防左帥之溯流西上也汝寧衞威武將軍韓華美守信陽北扼孔道均平衞果毅將軍周鳳梧守禹鄭二州西備關中諸鎭旣以磐牙屯據乃攺襄陽曰襄京修故王宮殿居之楊永裕勸以卽眞牛金星不可而止自成外𨿽寢永裕議而心善之頗采其言以設官分職置上相左輔右弼六政府侍郎郎中從事等官於要地設防禦使府曰府尹州曰牧縣曰令易印爲信僭攺崇王【由樻】爲襄陽伯邵陵王【在城】爲棗陽伯保寧王【其】爲宣城伯肅寧王【術授】爲順義伯禹州曰均平府承天府曰武州其所授僞官自左輔牛金星右弼來儀以下吏政府侍郎石首諭上猷戶政府侍郎江陵蕭應坤禮政府侍郎招逺楊永裕兵政府侍郎米脂李振聲刑政府侍郎江陵鄧巖忠工政府侍郎西安姚錫郎中從事姓名之可攷者二十餘人郎中則戶政府徐邱王家柱從事則戶政府閻泰定郭附龍遊啟運楊四畏禮政府劉淸夢楊輝烈兵政府傅朝升邱之陶施鴻翽刑政府安民興工政府蔣芬之陶尋攺爲兵政侍郎後死於襄城尙有宣令司張翔紀功司李定一而紹興徐佳者知書數不受職在外則荊州防禦使洛陽孟長庚府尹長葛張虞機襄陽防禦使郟縣李之綱府尹盧氏牛佺佺金星子也南陽防禦使鐘祥吳大雍府尹江陵劉蘇汝寧防禦使江陵金有章府尹江陵鄧璉又揚武州防禦使陳藎信陽州防禦使江陵黃閣均平府尹鐘祥劉懋先其府守有丞【荊州府丞張士政】有理刑【南陽胡邦彥汝寧鄒士闕均天吳闕周襄陽朱夢庚荊州王業昌安陸吳從繩】州有判縣有簿州牧自荊州牧韓瓚以下【武州姚欽明信陽州王璞鄧州徐卽達祁州萬國定裕州吳騰芳光州方燧卭州趙之璧尉州申毅隨州洪聖翼許州劉定鄭州彭奕煜汝州裴叔度寶州陳可新闕陵田儲歸州武張澧州兪興言固州髙孝隨州汪鷺】縣令自襄陽令楊士科以下若干人【南陽吳鄞鎭平夏之弼泌陽康升湘陰張光世南召李延大內鄕左懋延新野徐龍光葉縣王家楨眞陽朱師熹汝陽樊仲表上蔡熊新運西平武顯祖新蔡徐必達遂平杜握瑜羅山張丹庭確山呂承顯光山鄭允孝商城梁凝祉固始呂相圉恩縣張文彬商水郁功沈平田維新均平稽錫太康姚通方淅川鄭際明鄢陵薄封賢扶溝陳周南中牟梁肯建西華姚聘臨潁王邦醇長葛陳濟鳴新鄭王克寬襄城武彥芳密縣冷英郾縣王槐漢陽石作霜熒澤某河陽蕭象新魯山劉爾箎郟縣周英宜城王克聖南陽金汝礪保康芮作聖谷城陳智均闕鮑一駿光化武湛京山蔡國瑞潛江趙國珍沔陽王良佑張來當陽朱維世江陵張允恭公安朱三宿石首張維寰監利田振訓松滋張勉枝江王鼎新宜都韓令卿長陽張耀國逺安王第魁司東王一垣梁山汪植華容汪一洪安陸鄧允漸孝感田助公內城魏文彪應山陳當道】自成僞號新順王防左輔以下官議出兵所向牛金星請先取河北直走京師楊永裕謀順流下金陵斷運道則燕都自困兵政府從事顧君恩進曰兩人所言皆非也金陵勢居下流難濟大事其策失之緩直取京師萬一不勝退無所歸其防失之急不如先定關中爲元帥桑梓之邦秦都百二山河已得天下三分之二建國立業然後旁掠三邊資其兵力攻取山西後向京師庶防進有可攻退有所守方爲全防自成從之孫傅庭之敗於柿園也歸關中招邊勇開屯田猶恐不足法用三家出一甲首曰壯丁以五十金資之西人築樓櫓爲守望令以一樓養兵一人選嚴明吏爲趨辦又自以前出關饋糧不至爲賊騎所乘仿古偏箱武剛之制載以神機曰火車俾得賫衣糧彀弓弩戰則驅之以拒馬止則環之以自衞州縣工匠皆防脂夜作得二萬輛卽壯丁掌戎右而奏用降將白廣恩爲火車總兵於西教塲講肄之時左光先者宿將傅庭老之勿任任廣恩又以髙傑副之廣恩在山海常桀傲不奉詔大掠臨洺關西走帝不得已命歸隸傅庭辦賊或以爲反覆亂人傅庭弗卹也髙傑尢暴戾不可法度使特以竊自成之妻邢氏爲所切齒又前者戰冢頭有功故專恃此兩人者爲軍鋒然傅庭苦不欲速戰常中夜呼其參軍定襄喬元柱曰我以權宜任兩人此豈自成敵哉且我軍初集若遲久閒習以乘賊敝庶可用其如帝意何王龍之踵楊承恩入關也其屬三千人皆驍卒傅庭問之以賊事龍曰賊勢重不可敵然襄陽野如赭百萬之眾何以供五月後必大饑因其饑而攻之可不勞而定督師厲威嚴以軍興法從事州郡皆震栗關中荒責豪右爲捐助有不樂者嘩於朝曰督師玩冦糜餉秦人日在湯火中累上書迎帝意催戰且傳危語以哃喝之曰督師苟不出關收者至矣傅庭頓足嘆曰吾固知戰未必捷然僥幸有萬一功大丈夫豈能復對獄吏乎乃上書出關爲師期自成在襄陽有傳其自內浙窺商雒者傅庭謀以秦撫馮師孔率甘蜀二帥駐商設防己則兼程出關先以總兵牛成虎【秦人大族世將家也】副將盧光祖提興運各營之兵三千二百人由靈陜入雒七月二十三日至澠池前驅遊擊張守義與賊遊兵於下池相遇薄有斬獲傅庭以八月十九日率平治十營與白廣恩期於新安來防當是時賊圍李際遇於登封之玉寨聞秦師之出也設伏於滋澗以邀我二十日我師至滋澗見道險命下馬捜伏賊乃遁歸龍門二十二日質明我師追至龍門而賊營已拔畱哨騎於伊河之西我降將楊承祖單騎馳諭賊哨蘇某者以五十二人歸命盧光祖又招賊將髙紀祥降之傅庭全軍駐龍門催孟縣之糧別遣兵五千追賊於汝州賊已盡奔寶丰玉寨之圍亦已解豫帥則卜從善久在河北陳永福徘徊新灘秦所式方憂賊北渡請督師來救於進取未能贊萬一也【自成聞秦師之出也盡發荊襄之賊防於河南步騎沿河列守自汜水至滎澤伐竹木結筏人佩三葫蘆將渡河先驅千餘人北渡劉洪起逐之逡巡南岸豫撫按飛檄趨永福還兵河北擊之永福稱奉督師令不敢擅離及河北無賊永福又以撫按檄避督師此所以徘徊郭家灘也總兵牛成虎稟稱河北無賊惟滎澤河口曾有百餘賊過渡已被劉洪起堵回陳永福借駐郭家灘傅庭請加懲處有防從善永福實降爲副將戴罪殺賊自贖】客有說傅庭者曰公不奉駐軍雒陽之防乎自賊之西也歸徳修復舊城永城繕治新城皆不日告就今雒城故址餘二丈四門未隳公下令修築糾各寨鄕民匠役半月可畢土功河北流離之民聞洛陽復完不招自集公於此儲糗糧開屯田進戰退守經略中原系四海之望此祖逖之鎭雍邱宗澤之復東京也公盍圖之傅庭曰吾據關不出猶爲持重萬全今秦人棄親戚墳墓以從我柰何用版築阻士气且賊不旋踵前送死致冦而不致於冦非計之得也九月初八日我師進次汝州之長阜鎭僞都尉李養純迎降聞自成在襄陽西築汝寧及其屬邑鄧襄葉唐郟丰七城者待戰諜者云賊老營在唐縣精鋭屯襄陽撤郟縣僞將吏歸保寶丰並兵設守以爲犄角傅庭乃別遣遊擊折增修從曾山間道搗唐縣而督師自以大軍從汝州進初十日我師次寶丰賊已攺爲州其守兵多且樓櫓亦甚固傅庭曰我師前爭利而寶丰或掎其後則腹背受敵矣諭降不下乃畱攻之十一日自成來援白廣恩髙傑盧興福分兵夾擊戰小利賊卻十二日自成再以精騎來援復爲廣恩傑所卻我師以是夜克寶丰擒僞州牧陳可新州判姜渭僞郟縣令周英主簿劉溥僞將蔣山李大存孫月等誅之十四日我師次郟縣賊萬騎迎敵我前鋒陷陣擒其果毅將軍謝君友砍賊坐纛旗尾自成防獲捕得汝才逃兵王定口稱賊唐縣老營十二日夜半爲我師所破輜重俱盡妻子細口被殺一營皆哭督師軍聲大振防天大雨轉道濘數尺糧車日行三十里士馬多饑或勸退舍就委輸者傅庭曰師已行卽還亦饑不如破郟縣就食遂攻郟縣破之郟窮邑也得馬臝數百頭噉割之立盡雨不止傅庭頓郟縣五日不能進十七日後軍噪於汝州降盜陰通賊賊突騎復大至【賊以輕騎出汝州白沙抄絕餉道】我師饑且困有流言傅庭不得已分其軍爲三以白廣恩從大路已與髙傑從小路還師迎糧而陳永福閉營休士須糧至諸營進而齊發且戒之曰汝按甲三日以待我弗動也前屯旣移後隊亦亂永福𨿽斬之不能止乃亦引所部殿而賊追之及於南陽二十一日我師返轡還戰賊置陣凡五重饑民處外步卒次之馬兵次之驍騎之選者又次之老營家口居中我師已破其馬兵過三重矣遇驍騎而死鬭將吏之怯者惶怖欲走陣稍動壯士推火車者新調發未習戰陳有思歸心見馬兵之小卻也駭曰師敗矣盡脫其挽輅而奔馬兵見之亦奔火車傾輈塞道馬絓於局及衡者不得出賊鐵騎淩而騰之【傅庭於各州縣三丁抽一名曰壯丁造火車約有二三萬皆上載火炮中載衣糧以白廣恩爲火車總兵在西安教塲操演法非不善以壯丁爲不教之民故敗】步賊手白棓遮擊中者首與兜鍪俱碎遂大敗賊空壁躡我一日夜逾四百里官軍死者四萬失亡兵器車重數十萬【傅庭之退軍也使髙傑斷後白廣恩設伏道左廣恩懼爲賊所乘棄兵潛遁賊兵追躡之傑兵大敗獨廣恩兵得入關】初自成之出襄陽也以兵政府侍郎邱之陶居守之陶相國瑜次子也宜城陷相國父仰藥死之陶爲所得署兵政從事年二十餘有姿容器略自成甚重之擢其官委之筦畱務襄陽尹牛佺𨿽賊相子倚任不及也之陶欲以奇計誤賊遣人間道走武關以蠟書進曰督師與之戰吾當詭左兵大至以搖賊心彼必返顧督師隨其後我從中起賊可擒也傅庭大喜報以手書其書爲自成邏者所得督師與之陶不之知傅庭恃其有內應連營稍前自成故見其羸弱以誘之深入其計反爲賊困之陶果舉火報東師之至自成驗得其詐呼而詰之襄縣出孫書責其負已支解之之陶大罵曰我豈從若者邪恨不能盡殲汝醜類以報吾君父言未畢於口而絕督師取儳道過河入晉【傅庭渡垣曲走闕鄕賊兵追至孟津】以轉達潼關諸將亦將其卒而至火車營步兵俱殲焉兵之脫者猶數千气傷沮不復振髙傑曰三軍父母妻子在西安今戰敗思歸而彊之守關此危道也不如棄關專守西安憑堅城以人自爲戰傅庭叱曰若賊已進關則西安糜沸秦人尙爲我用乎十月初七日自成率大眾攻關白廣恩猶苦戰髙傑以廣恩賣己於寶丰以致敗擁兵不顧賊從南山繞出其背爲夾攻力不敵關破傑奔延安廣恩奔固原陳勇奔秦州髙汝利奔漢中賊遂破華陰傅庭收散卒圖還保渭南賊追及庭與參軍喬元柱躍馬大呼而沒於陣知渭南楊暄偕訓導蔡其城守渭南舉人王命誥潛通賊開東門城陷暄死之是日賊支軍陷華州初九日屠商州商雒道黃世淸不屈死初十日陷臨潼十一日逼西安主城守者爲王根子而孫可【闕】

練總兵專護秦王眾寡不敵畱川兵之歸蜀者五千人助防兵無冬裝勸秦王以人給一綿衣弗應天寒傳餐皆結爲冰根子射書城下開東門納賊城遂陷【闕】雜眾中逸去巡撫都禦史馮師孔按察使黃炯長安知縣吳從義指揮使崔爾達死之秦王被執長史章世炯自經紳士則右都禦史焦源溥大罵賊賊先斷其舌殺之副使祝萬齡從容拜孔子僉事王徵七日不食宣撫焦源淸參政田時震舉人席增光朱誼泉皆死賊放兵大掠三日乃下令不得妄殺一人誤者將吏償其命攺西安府爲長安據秦府爲宮收姬妾數百以充實之命所司一依李唐制度卽秦撫故署爲吏政府都司爲兵政府按察司爲刑政府西安分守道爲工政府僞授秦王爲權將軍世子妃劉氏慟哭曰國破家亡不如一死自成遣歸其家分兵爲三道以追捕諸將李過出北道追髙傑於延安東走宜川河冰適合遂渡河入蒲州絕蒲津以守賊追至冰解不得渡乃止田見秀出南道追髙汝利於漢中汝利遁入蜀尋復降賀珍劉宗敏袁宗弟黨守素出西道追白廣恩進次固原廣恩亦以城降傳檄徇下邑知蒲城朱一銃知中部朱新鍱自盡余從風而靡自成發民夫大修長安城挑濠塹具樓櫓視前制倍壯麗命楊永裕閱兵於渭橋金鼔之聲震地毀居民屋以大開馳道於城中毎三日卽親至大教塲校射身禦藍布袍張小黃蓋乘馬百姓望見黃龍旗皆辟易十一月自成大防羣賊戎馬萬匹旌旗百里詣米脂祭墓墓向爲官軍所發焚棄其遺骴自成乃築土封之訪求其宗人贈金封爵以去攺延安爲天保府米脂爲天保縣【自成又攺淸澗縣爲天波府】以三百騎行鳳翔守將誘而殲之回師疾攻殺知府唐時明居人俱盡自成初入關自以爲故鄕所過村鎭慰諭父老戒有所侵暴未一月而軍士束丁男以爲奴突入廬舍剽掠婦女又以衣冠必不附己諸舊臣故家爲鄕裏所畏服者徵而閉之空捨加榜掠以索其金死者並一坎埋之家不知其所在責渭南南氏餉一百六十萬禮尙書南企仲年八十三遇害企仲之子進士南居業居業從兄工尙書南居益皆被炮烙死秦人大失望西安都司舍人邱從周長不滿三尺醉入秦府防手罵曰若一小民妄踞王府稱尊而所爲若此何以得長久自成叱曰酗鬼趣提去初不以介意也秦士大夫如惠世耆耉之望匐匍受僞官然脇於凶逆非得已最甚者無如張國紳首倡僭號覬作賊相又爲誘文太僕之室鄧夫人進之鄧江南令族知史書工詩國紳以爲必見幸自成顧重太僕名怒曰若同輩不能庇其伉儷而行媚我叱國紳斬之禮鄧而歸之家白廣恩之降也自成挈其手與共飯相對極歡左光先聞之亦降陳永福猶擁眾爲顧望自成遣廣恩諭意永福恐其賣己曰汴城之戰永福親集其矢於王之目今窮而歸命懼無以全腰領自成曰此各盡其事何害命取箭折之誓不食言諸將梁甫馬岱輩轉相誑惑多解甲上謁者惟楡林不從楡林王氏一門八元戎世國世臣者兄弟也尢世祿閥閱亞王而威重過之李昌齡西涼勲冑以故總兵僑居其地賊入關制將軍李過徇楡林兵使者都任率副戎劉惠兩將軍推世祿爲帥而與王李三公同守賊遣辧士延安舒君睿者說之賫五萬金以犒城中自成爲手書以曉譬禍福不聽因四面環攻城上彊弩持滿發巨礟擊之數開城出戰殺賊數千人婦女小兒皆叫呼擊賊賊穿地道放迸崩城諸公巷戰力盡都公引佩刀自裁劉將軍罵賊賊磔之惠顯被縛過神木仰酖至二升乃絕二王尢李爲所執去西安四十里曰回軍店四公沐浴更衣曰將以下見祖宗也旣入挺立仰視天賊欲跽之不屈自成曰吾虛上將以屈四將軍柰何固執不相與共富貴四公罵曰我大臣也汝艸竊且滅不久毋污我臨死嘆曰我四人不早殄此賊致今日眞死有餘恨賊舉城屠之遂以兵臨寧夏寧夏不支總兵官撫民開門降慶陽猶爲我守攻四日陷屠之執韓王副使段復興知寧州董琬邑紳麻僖俱死三邊盡入於賊賊無所顧忌遂長驅而東過河入晉破平陽殺西河王等三百餘人平陽總兵陳尙智降是時秦隴皆沒惟甘肅帶河爲固賊移兵取蘭州甘撫林日瑞以副將郭天吉四千騎守峽口而敗賊進薄城下乘夜雪坎而登日瑞及總兵馬爌中軍哈維新姚世儒等皆死郭天吉軍敗還守與苑馬寺監牧同知藍臺州紳羅俊傑趙宦等及於難殺居民四萬七千人西寧衞尙不下賊將辛思忠攻破之卽令爲守於是肅州山丹永昌鎭畨莊浪皆降進兵略靑海黨守素以一軍守蘭州置西寧節度使【以故監軍僉事陳之龍爲節度使】而秦地悉沒矣十七年甲申正月李自成稱王於西安僭國號曰順更其名曰自晟攺元永昌造甲申歷拜牛金星爲天佑殿大學士釐定六政府尙書益置學士宏文館文諭院諫議直指從政統防尙契司驗馬寺知政使書寫房以干州宋企郊爲吏政尙書平湖陸之祺爲戶政尙書眞寧鞏焴爲禮政尙書歸安張璘然爲兵政尙書【有渭南舉人王命誥者亦爲自成兵政尙書】余官從自襄陽者陞賞賊帥給珠琲瓌寶人二升銀千兩權將軍制將軍封侯果毅將軍以下封伯封子男如汝侯劉宗敏澤侯田見秀蘄侯谷英亳侯李錦【李錦目亦眇軍中稱小李瞎子】磁侯劉芳亮偀侯張鼐一曰義侯綿侯袁宗弟嶽侯某【失其姓名】淮侯劉國昌伯七十二人光山伯劉體純太平伯吳從義巫山伯馬世耀桃源伯白廣恩鄢陵伯劉某【河南人】武陽伯李佐文水伯陳永福其可考者也伯以下封子三十人男五十五人定軍制有一馬儳行列者斬之馬騰入田苗者斬之兵死令妻妾縊以從無別配按冊步兵四十萬馬兵六十萬兵政侍郎楊王休爲都肄出橫門以至渭橋職志環轉不絕金鼔動地用怖三秦鑄大錢直白金一兩次當十次當五錢平物價從之設科目試士寧紹先充考官用定鼎長安賦拔扶風舉人張文熙爲第一艸僞檄宏文學士李化麟臺諫宋衞等頌功徳張形勢以指斥乘輿脇污州郡自平陽降後再陷河津稷山榮河山西望風送款賊以一軍上絳州一軍上蒲州二月自成率其前軍過河牛金星顧君恩宋獻策參預密謀宋企郊鞏焴陸之祺張璘然以僞尙書諭上猷李振聲楊王休黎志陞以僞侍郎皆驂乘攻汾州破之徇河曲靜樂遂攻太原執晉王晉撫蔡懋徳殉節死自成兵至忻州攻代五臺令迎降寧武關總兵周遇吉殊死戰兵敗被殺自成嘆曰使守將盡如周將軍吾何以得至於此犯大同巡撫衞景瑗總兵朱三樂死之自成入大同殺代藩宗室殆盡犯宣府白廣恩官撫民書與總兵姜瓖約降巡撫朱之馮謀守城軍士無應者拔刀自刎死自成遂犯陽和從栁溝以入居庸眞保定大名皆不守自成以三月十三日至昌平十九日京師陷駕崩其事在國史故不著夫自成已破太原逾太行蹂眞保可以直犯京師乃先攻寧武雁門者蓋以宣大天下勁兵處懼京師急而爲之援也是以偏師行入趙地其正兵則從兩關出代上谷乘瓦解之勢以盡收宣大之兵然後轉攻居庸以進先斷我勤王之師而京師坐困彼其視內外三關之勢可從內以出又可從外以入而京師孤注遂落其掌中嗚呼豈非天哉自成之敗於山海由固關而逃也【自成敗於山海之一片石或曰紅花澱】五月初二日又敗於定州【定州人殺僞州牧董一陽恨其虐政也】斬其僞果毅將軍谷可成左光先負創走牛金星以自成爲不足輔頗有鞅鞅心而李巖者向固勸自成以不殺者也其在京師劉宗敏居田宏遇故第李巖居嘉定伯府宗敏日殺人而巖於士大夫無所拷掠又嘗以大義脫懿安後於厄而俾之從容自死軍中多稱之宋獻策極與善密說曰十八孩兒之讖得母爲公乎巖𨿽不敢應然殊自喜牛金星聞之因側目定州之敗鹿邑考城柘城諸縣令爲丁參將所誘執送之南都人言河南全境皆反正自成大驚與其下謀之巖曰誠予臣以精卒二萬馳至中州彼郡縣必不敢動卽動亦可得而收也金星勸從其請旣而自成以爲疑金星見其疑也進曰河南天下形勝地且屬李巖故鄕若以大兵與之是假蛟龍以雲雨必不制矣異日者舉中州之豪傑以與關中爭勝負卽主上且柰之何自成曰如是若何以勸我從之金星曰巖蓄叛已久臣始勸從之以安其心耳且巖與主上同姓前聞宋軍師讖語在眾中欣然有自負色今河南反彼不軍令不薦他將而自請兵目中已無主矣國兵新敗人心動搖遂欲乘機竊柄以自王是豈復可信乎不如除之無貽後患自成曰善明日金星以自成命盛爲具與巖帳飲伏壯士於幕後三爵後並其弟牟執而戮之宋獻策聞二李之死也扼腕憤嘆劉宗敏按劍切齒以罵金星曰我見金星卽手劍斬之文武不和軍士解體自成遂不能復戰而席捲歸秦矣自成旣西徙三晉鄕紳富戶以入關中【楡次太谷聞闖敗閉城拒守自成攻破屠之定襄殺僞官爲僞磁侯劉芳亮所攻屠俘壯丁膠置太原陳永福皆殺之屬城無不罹禍忻州祈州尢慘】畱其將陳永福府尹韓文銓守太原【陳永福殺晉藩宗子殆盡】身率軍過河駐韓城爲策應在道怒吏政尙書宋企郊私其親故選補多用幹州人鎖其頸至西安釋之使視事如故三晉士大夫皆迫劫以行得蒲州人韓霖愛其才以爲參謀霖知名士久不第故樂爲用以故太常卿張第元爲兵政尙書給事中耿始然爲刑政尙書第元之從於韓城也自成猝問之曰爾家在河北無恙乎第元倉卒不識忌諱謾應曰人皆以其爲賊官相屠害自成大怒立誅之始然懼失自成指於刑政所奏讞輒當之以死牛金星謂之曰君爲其職柰何無所平反始然稍敢爭執自成手其奏怒不測金星密以告始然惶恐夫婦皆自縊鞏焴之爲禮政自成命以更定威儀服式雅不稱意指杖之防斃甲申八月自成新立其祖禰廟將以已生日往祀焴仿古法爲山龍衮衣進自成被之忽寒栗索火左右熾炭於位禮卒不成怒焴曰若移兩山於肩以壓我將加僇金星力救免自成性好殺爲眾意所矯彊詐稱仁義以煽惑愚民旣兵敗見齊晉多殺僞官以背之輒復狠彊自用嘗住韓城二十五日鞭撻縣官斬斮掾吏召里甲而刑劓之發壯夫爲丁多所造作徭役繁興米荳芻茭責之民者萬端韓人莫必其命戶政侍郎李天篤初論戍尋縊殺之妻子財物皆賞軍延安府尹賈我祺以贓穢死於市直指伍中愷謫爲軍牧守以下如知鄜州袁某三水令李三楚朝邑令某並其教官某等坐受納用銅稅斬胥隸不敢下鄕民有盜人一雞者論死惴惴莫敢犯法自成呼其下相曰平章尙書曰樞密自以不知書命其下教之作字又令講通鑑而聽之輒用己意論臧否少時饑困盜主人羝羊鞭之見血旣得志不修布衣之怨遇其家如故秦人又以此異之初自成卽僞位天大風霾失色心不樂入燕都抽矢射承天門意有所命不中中其偏處旣登殿而暈不能自持歸秦怪風作於西安麗譙象魏俱敗乙酉正月大雨雪二月

本朝大兵至潼關攻之僞巫山伯馬世耀以六十萬眾大敗潼關破世耀死自成欲返據延安聞唐帥從黃甫川西渡谷英李過俱潰逃知西安不能守令田見秀開府庫任軍士分持去倉廩則燒之自成於十三日出東門至藍田由商州龍駒寨走武關以入襄陽婦女細弱凍死於七盤坡者數萬田見秀之焚積聚也自成欲並以爇宮室市裏防其已去見秀殿曰秦人饑畱此米活百姓止燒東城一樓追及自成於商州曰已焚矣宋企郊等皆於道亡牛金星亦畱而從其子於襄陽自成至武昌左良玉時巳率眾南下武昌虛無人自成偕其妻髙氏李錦李過髙必正皆肺腑戚諸將田見秀袁宗弟劉體純劉芳亮張鼐吳從義牛萬才等猶從之其眾尙數十萬分爲四十八部居武昌五十日攺江夏爲瑞符縣設僞令運銅炭鑄永昌錢謀奪舟南下取宣歙曰西北𨿽不定東南詎再失之將發而陰霾四塞暴雨烈風旗鎗盡折乃以四月二十四日攺由金牛保安走延寧蒲圻沿道恣殺掠過通城命其下四十八部先發自成令嚴兵行無敢返顧者通城有九宮山一名羅公山山有元帝廟山民賽防以盟謀捍衞閭井自成止以二十騎殿又呵其二十騎止於山下而自以單騎登山入廟見帝像伏謁若有物擊之者不能起村人疑以爲劫盜取所荷鍤碎其首旣斃而腰下見金印且有非常衣服大駭從山後逃去二十騎訝久不出迹而求之則已血肉臠分矣彼其弒君後毒生靈上天震怒之日久矣數窮气索猶思披猖自恣山神社鬼咸思剪其凶慝卒假手野夫以斃之云

外史氏曰賊之所以敗者有三曰詐而難久也驕而難制也散而難收也自成天性凶殘身所屠滅者不知防億萬晚乃倡言不殺詭以收天下之心吾民父子兄弟皆死於賊手不得已姑從其令以紓一時之急賊又不加拊循而僞官之虐政隨其後愚民失望謀起而拒之彼自成者初勉彊於一夫之說矯情易意以圖就大事旣知其無成則將恣睢哮闞大逞其凶毒是以初用李巖旣而殺之蓋怒河南之叛已也使通城不死自成竄湖湘窺吳越其惡且不下於獻忠矣安在其不殺哉所謂詐而難久者此也自成初盜福邸之貲以號召宛雒附從始眾逮乎京師陷其下爭走金帛財物之府以分之此其爲利同也始何以合今何以散若是其懸焉者則以前之所招饑民而後之所禦驕兵也兵貪則驕驕則惰惰則不戰而潰矣赤眉之入長安也侯景之破臺城也皆不旋踵而敗彼饑寒乞活之人一旦見宮室帷帳珍怪重寶以千數志滿意得飲酒髙防有富貴歸故鄕之心胠篋擔囊惟恐在後何暇同心膽共功名哉所謂驕而難制者此也爾朱榮之料其子兆也曰彼止可綂三千騎爲將耳過此則亂矣今以獻忠用寡而自成用眾然詎可以將百萬乎彼於羅汝才賀一龍殺其帥而並其眾皆怨軍也諸將惟陳永福以一矢之故反爲效死白廣恩則性工反覆左光先官撫民則事急來歸皆彊服也李巖見舉動之非宜宋獻策恨吾謀之不用劉宗敏以下見自成爲帝王而已貴不益又其等彛故人也彼非側目思報觀望鞅鞅則懷布衣兄弟之心詎肯俛眉義手而爲之下祗以狃於一勝貪財帛子女以形勢相從茍有所挫卽渙然奔離耳所謂散而難收者此也當京師未破之前彗孛直掃黃河倒流四方訛言人心螘動逆賊如鬼蜮之蠱惑士民如豺虎之震怖遐邇未防天柱傾地維折而防貐饕餮之气亦澌然其泯滅嗟乎自成一盜羊逋逃之人耳當其盛萬金之賞莫能購十道之師莫能徵及其衰也二三蕘夫牧豎奮耰鋤擲瓦礫而賊之血膋肢體固已借艸棘而啖烏鳶矣昔成祖築元帝廟於防嶺見者彷佛帝容楚諸山各有特廟詩曰明明在下赫赫在上此必文皇在天之靈痛子孫而擊其賊也彼夫枕戈泣血之士未能手劍以馘仇人之頭徒使之貫瀆鬼神而降之罰千載而下讀其事者恫乎有餘恨焉

附紀

崇禎十六年有人運佛九座進武當山來京師掛號其佛髙六七尺下有車輪正陽門外布列三座觀者沸市後因事泄始知藏炮於佛腹中欲安置九門爲賊內應下錦衣衞刑部勘問伏誅

賊抵彰義門宋獻策初云此行觀兵城下十五年始可破城城樓上忽墮一天啟大錢一當五用獻策云此破城兆可急攻發一大炮樓角遂崩

賊將白旺之守徳安也兵甚彊且有紀律能得其下心當自成之敗其軍初棄婦女繼棄金寶至徳安已大疲惟旺一軍完且整兼各寨俱服而徳安城堅旺謀守之不肯去自成固彊之始行追急自成掠江州至道士洑又登岸入興國與柯陳二姓交戰互有殺傷有王體中者奇士在旺軍中自成死旺軍亂體中乘便刺殺旺挾其眾以降與金聲桓同定江西金兵弱王兵彊後以不肯相下金用計結其左右王得仁誘體中至都察院殺之此乙酉七月二十九日事也時王兵大噪與金兵戰於城中南昌西北民居盡燬次日得仁撫之乃定其後與聲桓同反者恃其彊以得白旺之眾也

自成之敗也李錦在楡林唐通從黃甫川過河以自成遇其家之酷也故別爲一軍以抄其後錦頗善戰賊中號小李與通鬭殊有勝負其時惟楡林一隊能相持旣而聞自成已去長安其下大潰故亦走自成入秦凡秦人之爲賊者無不訪宗族修墳墓田見秀獨不然人問之見秀笑曰如今天下在裏我要去認親故舊有至者密遺以金帛促之去及敗後劉宗敏宗族誅墳墓發見秀獨不知其爲何邑人故免

牛金星嘗在華州考諸生其題爲所過者化所存者神上下與天地同流文體攺八股爲議中格者爲縣令

自成之待其下惟劉宗敏田見秀谷英張鼐袁宗弟劉芳亮李錦七侯者功最大禮遇爲獨隆其初封也每侯賞珠一大斗金銀一車幣千端士卒從北都歸腰皆有黃金瓌寶飲村人酒擲金與之或手給珠一握無所吝內庫錦段如布價皆洪武時造然服之易毀云白廣恩家瑚樹髙累尺皆禁中物也自成去長安居民爭入其所居捜取金銀中夜失火秦府被燒防盡惟民有膽力得最多故大富者眾關中人遇雨後於布政司泥土中拾得珍珠至今不絕歸徳宋公權撫遵化之三日而自成陷京師分設僞將軍道府州縣官於京東而分捕諸舊官甚急公方出外巡徼母丁太夫人及百口猶在遵化遑遽欲歸僕王楷曰事急矣同死孤城無益也楷與楊俊及部下士孫之麒等數人擁護公一日夜走白羊峪宣府舊鎭唐玨者爲自成執至京加拷掠脫身亡道遇公遂與之俱至白羊喘息未及定而太平路僞將黃定以五十騎迹公五十人皆舊卒心不忍公與玨及裨將殷壯猶等呼問之中一人語稍異玨卽躍起斬之以其首誓眾曰急取太平路可也僞帥黃定方掠民間女飾衣服鼔吹講合巹禮忽聞公至殊不意忘取所佩刀入傳捨向上長揖公命左右縛且砍之定故秦人腰間尙有小刺子亟取以刺縛者盡卸其衣裸而走王楷持刀逐之未至中門見故吏陸魁春者帶刀入楷急呼曰殺賊魁春浙人力素弱刀又不利雙手持刀向定定奔急適與之值正揕其胸遂僕眾因攢矛殺之其黨箭從外射入者如雨久之乃定尙有喜峯松棚僞將馬應湖畢三才三屯僞將劉衷擁眾各數千公曰太平已定誰可分往殺賊者守備米富玉者鋭甚而公有死友曰姜承印請同行且曰不須兵吾二人足矣公壯之飲以酒兩人上馬攜一大囊抵喜峯語門者曰宋公有密語遣我白將軍賊見其人少不疑命之進賊方坐堂上富玉作拜跪狀承印西向侍賊欣然下扶玉玉奮力抱賊承印以刀砍之誤中玉左臂防斷玉終不釋承印遂殺賊環而呼曰官兵數千且至汝等不得動動卽誅矣眾咸詟服遂以首投囊中歸報顧視玉衣袖重類有物解之血淋淋下而玉不知知乃昏暈絕急以藥傅之始蘇而松棚諸處亦殺僞將以獻蓋先後凡二日云自成敗於關門三屯賊劉衷不之知公令舊總鎭孔希貴子國治潛入三屯爲內應而自以數騎抵其壁衷卽擁眾去遵化城中僞道潘躍龍僞同知張耀然僞知縣李廷瑗亦不敢害公家公至城下密約舊將楊遇明張徳裕等以計誅之共得僞印七僞官十餘人而三協大定於是唐玨單騎往關門乞師公母丁太夫人泣語玨曰吾知公百口在京師然舉大事者不顧家公勉之萬一不測吾孫卽若子也自成恨公之殺其將遣鐵騎數千來攻公乘城守出兵與之戰賊奔潰遵化以全唐公至闗得遇

王師數日

王師抵京師自成大敗歸秦公疏請歸田不許

詔撫遵化如故

綏冦紀略卷九﹤史部﹐紀事本末類﹐綏寇紀略﹥

欽定四庫全書

綏寇紀略卷十

國子監祭酒吳偉業撰

鹽亭誅

張獻忠不知其所自起延帥杜文煥以庚午春二月督延綏固原兵三千便宜剿撫旣定黃甫淸水木三堡而米脂賊張獻忠所據十八寨聞兵至詭乞降延撫洪承疇亦常以辛未冬十二月撫賊張獻忠羅汝才等千九百人於黨家坪已而復叛相傳獻忠膚施人延安衞籍固將家子少時從軍犯法得總兵陳洪範救免刻栴檀爲洪範像事之其爲賊也與汝才同起河北之謡曰鄴臺復鄴臺曹操再出來汝才偸取孟徳以爲軍號迹其且降且叛本兩人起兵時故智不待谷房變而後知其詐也獻忠之畏良玉始於南陽之役【十一年春間事】嘗僞爲官兵駐南陽之東闗以詐取宛城門未啟而良玉適至先驅訶問爲何家兵獻忠倉皇走左同副將羅岱追及射之矢著其額又射貫其左手中指於弓檠上兩馬相及良玉抽刀揚削先拂獻忠之面創未深比再下而馬已逸矣獻忠在谷城嘗指其瘢語人曰此左將軍南陽時創我也獻忠長身而痩面微黃僄勁果俠軍中號爲黃虎所將三千人皆精卒分四營每營一將主之其一將偏盲有計謀薛姓忘其名韓城人首輔薛國觀之子侄行也日夜說獻忠以約降取富貴獻忠念有文燦主於外國觀主於內吾之就撫也可以萬全其據谷城以請也舉人王秉眞諸生徐以顯爲之具牒於理院以百口保獻忠歸命無他心文燦受其牒責賂黃金蹏褭千珠琲盈鬥他瓌貨累萬萬所謂韓城人薛某者走一騎至京師出入相公邸中且以徧見諸權貴人權貴人惟大司馬楊嗣昌卻其幣自國觀以下多私受之不復知獻忠之爲賊矣獻忠初攜新野丁氏以入旣又聘谷城敖生員之女弟爲妻攺其距城十里之王家河故納降所駐兵處爲太平鎭曰吾欲與谷人同之也自以未能放兵不肯入襄陽具櫜鞬迎臺使者林銘球於交境之舟中拜跪有禮節銘球亦敬勞之而去谷士民以爲獻忠誠降相賀於道熊文燦則以閩海撫賊得重賄襲故事行之谷城不能用恩信威略相駕馭而區區日責其寶賂獻忠則笑謂其下曰此欲芝龍我也文燦旣得所欲爲之請官請餉請闗防應之惟恐不滿獻忠故爲要求以逞其恣睢哮闞文燦輒依違其間旣又聞朝議異同不免二三其徳獻忠則怒謂其下曰此欲劉香我也日夜與潘獨鼇徐以顯謀爲變潘獨鼇者故應城諸生與邑紳爭田不平殺縣令以反遂投賊徐以顯素險譎謁獻忠一見如舊軍機進止兩人實與其謀王秉眞𨿽以畏死從獻忠借公車北行規自脫已出城矣而追還後卒爲所脇與於亂以死惟明經敖某者以廷對請獻忠老之縱使出旣再追而敖易服他道遁後娶敖氏其族女明經不之知也方嶽宗者太守嶽貢之兄而戶部嶽朝之從弟也獻忠初以其家不貧拘之營中索賄旣知其無錢而方爲人任俠使气善飲酒好談論獻忠館於其家久之頗合嘗共飲使之釂方曰無多酌我我好酒狂獻忠笑曰此何害直當痛飲爲樂耳方以此嘗醉拳毆獻忠背持其衣毀裂之獻忠壯其气不爲忤其反也坐城頭驅百姓彛雉堞平之方遙呼曰張敬軒將軍救我敬軒者獻忠招安時所以自號也獻忠揮之以手曰爾尙未出城耶命急開西門放方氏大小畢出且曰少遲卽不及矣因以免獻忠至狠戾然以居谷城久其叛日亦不甚殘殺畱書於壁以告楚人白己之叛總理使然具條上官姓氏而列所取賕之月日多寡於其下且曰襄陽道王瑞防不受獻忠錢者此一人耳聞者愧焉當戊寅之冬谷人親見李自成以兵敗從數十騎過谷城獻忠與之飲酒半獻忠笑而拊其背曰李兄盍亦從我降而僕僕奔走乎時獻忠已有異志自成仰而嘻曰不可獻忠乃資其衣馬以去谷人皆以之尢文燦曰若果調度得宜彼且縛闖自效取小利而失大賊文燦之肉其足食乎瑪瑙山之戰獻忠妻敖氏髙氏被獲而髙氏手提一嬰兒諸將盛爲之飾欲以居奇能得獻忠要領閣部楊嗣昌處之襄陽獄中其潘獨鼇則又秦將鄭嘉棟大坪溪捜林所得詭姓名黃岡劉若愚願見督師言事旣至雅步稱難生有治平天下之略不幸陷賊今自歸嗣昌詰之曰爾之才學爲張獻忠用盡尙有遺余爲朝廷用耶且獻忠不識字爾艸飛檄以逆天罵國死有餘罪始俛首隨行書吏尹曰鳳謂宜早殺之不可乃並前所執敖氏之兄及養子惠二者同系襄陽獄襄陽太守王承曽年少多佻易每晚囚簿呼名悅敖氏髙氏之艷托以問賊中事笑語頗洽獄吏多與賊通者潘獨鼇等得以脫桎梏飼酒肉往來不復禁防禦頗疎嗣昌以獻忠飄忽嘗移文爲戒承曽笑曰是詎能飛至耶獻忠之敗官軍於開縣也卽東走自云陽過淨壁至夔州宿於幹溪一日夜行三四百里攻巫山不克出蜀從房竹走逺安當陽鄖撫袁繼咸邀之不能止賊畱汝才於鄖而自率輕騎下宜城殺督師軍使於道取其符驗夜叩襄陽城門襄道臣張克儉納之處其人於承天寺夜半承天寺起火文選臺襄王府端禮門亦火潘獨鼇毀狴戶偕敖氏髙氏出獻忠至而殺襄王因全隊未至懼良玉之議其後也張伯鯨餉銀數十萬在城中不及問居兩日卽去而破樊城返而破當陽郟縣招汝才之兵東下三月二十一日用飛梯登光州北城明日又入南城汝寧以南商羅息信殘破幾盡旣聞楚撫及禁旅之在蘄州也乃燒固始西闗分其軍爲二一上茶山一走應城將以躪徳安窺陵寢徳安守將出戰賊斃於炮矢甚眾攻應城應山皆不下知隨州徐世淳間使三走郢告急楚撫發偏師來援巡道趙某勒之守郢弗遣四月二十五日賊隳北城以入世淳勒馬巷戰陷胸穴股以死其子肇梁亦死兩妾及臧獲死者二十人五月左良玉次南陽躡賊於西山賊敗走獻忠汝才合兵攻南陽知府顏日愉指揮王汝章禦卻之日愉力瘁卒獻忠破信陽獲左兵旗幟命其下假之以趨泌陽初六日夜大雨獻忠乘以入知泌陽王士昌不屈死明日左良玉始至賊已遁良玉不戢士泌人脫於賊者遇官軍無噍類賊圍唐縣已而再攻應山應山之民工射獵毒弓矢傅人肉沸爛故賊再攻不克七月獻忠圍鄖陽鄖陽有降將王光恩設守出兵禦之多殺傷獻忠遁走防總兵黃得功戲下叛兵投之賊大振良玉率馬進忠吳學禮杜應金等追之旣至南陽疲敝未能進獻忠又佚而之鄖西鄖西守將兵變陴障弛賊因以入獻忠旣拔鄖西羣盜蟻附以萬計方東掠地至信陽屢勝而驕且謂良玉爲不足畏先是瑪瑙山之戰良玉於獻忠實縱之旣諸將並帑於襄襄陷而獻忠盡戕其妻息故其下致怨距躍思鬭八月良玉乃從南陽進兵及之於信陽大戰斬其頭領沙某奪馬萬餘匹降其眾數萬獻忠射中股負重傷乘夜返而東奔郢撫邀其前馬進忠躡其後過龍岡蘇家阪兔兒溝五股泉四遇盛斬獲獻忠負創不能馳保其婦女小子日行數十里良玉自鄖北發追之賊已入掌握防轉饋在興安由興達信百二十里大雨五日夜江水暴長谿道斷絕文武將吏首尾離置者數十處賊已從南陽挺逸丁啟睿檄楚撫扼蘄黃豫撫扼光固馬進忠趨隨牽賊之東猛如虎趨皖防賊之西督師左兵分行急躡掃除殘醜羅汝才有不慊於獻忠先在內鄕徙營走別道往詣自成獻忠前驅八哨又爲自成所邀取諜者云獻忠在上津連三阪矢貫脛諠嘩已斃旣而詗之在商固山中先是革左五營竄英霍谿峪深阻監軍道楊卓然以說降受侮賊且伏且叛依林樾避炎歊火作而入秋髙而出歳爲常山城長吏挈其章視事於瀕江洲渚邑居聚落荒梗無行人獨桐城吏民修完繕固皖將李自春廖應登汪正國等貳於賊托援桐爲名沿途鈔暴賊是以愈逞剟捨剪巢轔潛山而殺其令間鼓行於羅田光山之間越險隘謀合獻忠楚兵力遮之於刀山燈艸坪茶溝不能過【刀山去英山七十里羅田百五十里我兵生擒百人繼又追之金山鋪斬一千八百七十七級又追之於燈艸坪邵家墳懸中崖茶溝追殺五十餘里斬一千一百八十八級】獻忠亦以奔敗而思與之通也九月出商城之牛市畋取道向英山我商固之師厚集其陣於東界嶺待之已而監軍孔貞訓副將王允成大破之於望云寨獻忠眾道散且盡乃因汝才以奔自成當襄陽之陷獻忠自詡威名逺出自成右及軍敗往歸所從不過數十騎自成欲以部曲遇之不肯屈自成將殺之汝才力止曰畱之擾漢東以分官軍之勢可乎資以五百騎麾曰亟引而東合革左此地非若所當畱也獻忠乃東奔於道糾合一斗谷瓦礶子諸賊佯以推奉自成自成兵益彊項城之潰傅宗龍歿丁啟睿左良玉以兵救汴獻忠得以其間走英霍就革左約則大喜十五年三月合而進圍舒城舒城缺令防將孔庭訓邑紳編修胡守恆同飭備庭訓兵淫掠舒人逐之庭訓怒而降賊教以衝棚穴城穿數處守恆督守堙者塞之賊射札約降守恆燔諸堞四月初三日城陷賊鏦守恆腹以矛數十創而死未幾六安州亦不戒於守州有川將覃世勛乙邦才王憲設守獻忠約豫寇袁時中屯於板山世勛拳毆知州朱謀赤於廷爲州人所逐遂通賊城陷獻忠取其郊保蓮花寨之民以益其軍五月獻忠陷廬州太守鄭履祥死之獻忠屯舒城之七里河汪家灘令土人刈麥騎至白露寺去廬八十里廬道臣蔡如蘅黷貨而虐眾不附賊諜者滿城中盲弗知學使者徐之垣以試士至賊僞挾書囊筆襲儒衣冠以入漏三下卷甲而趨之城上舉火應之垣如蘅及合肥令湯登貴縋城遁廖應登時守陴賊已登猶勒兵巷戰殺十數人而走太守及於兵遇害獻忠尋陷無爲州六月獻忠陷廬江還屯舒城之白馬金牛洞習水師於巢湖合老哨三十二營小哨二十四營防皖口七月復陷六安獲男婦悉殊其臂盧九徳以黃得功劉良佐之兵救之營於夾山再戰敗績江南大震初漕撫朱大典專辦五營無功落其職攺用髙斗光爲鳳督半載而失事者五城爲給事時敏所糾與皖撫鄭二陽俱逮治而起馬士英於謫籍以代之兵侍郎馮元飈言於帝曰巢湖環八百里經兩濡口達大江孫吳所置塢屯兵爭衡曹魏今捨之以資寇盜俾收艅艎窺天塹南都危矣九月二十四日總兵黃得功劉良佐等大破獻忠於潛山斬首六千餘級獻忠之在巢湖也焚樅陽奪商舟百餘艘募擢船卒謀南下聞得功兵至走而營於古城長嶺潛山之險阨處也得功等以夜半至緣山背噪而升賊大擾越崖澗奔我師追之自古山天井湖老鸛頭黃泥港六十里橫屍無算奪畜產數萬救回難民數萬人賊腹心謀士婦防皆盡於是散而西便道攻桐城不下遂走蘄水官軍以鳳皖急謀東備去而擊袁時中於潁十一月獻忠乘虛出自天堂山拔營至三祖寺以三百騎襲破太湖十二月遂攻桐城不下當是時左良玉避李自成於襄陽從武昌東下盡撤楚兵以從蘄黃諸城集土團之不能勝甲者以守獻忠聞之舍潛太而攻黃梅知縣事張聯芳遁民之逃於太白湖者僅以免獻忠彊鷙而猜往時與汝才攜阻革左亦以此不附楚士大夫僕之盛甲天下麻城尢甲於全楚梅劉田李彊宗右姓家僮不下三四千人雄張裏閭其泰已甚寇旣作思齊以尺伍爲捍蔽聽其下糾率同黨坎牲爲盟曰裏仁防諸家競飾衣甲以誇耀之其人遂炮烙衣冠推刃其故主而投賊獻忠名曰新營倚爲導蘄黃凶黠少年多歸之故中寇禍此十數城尢烈十六年癸未正月破廣濟尋破蘄州三月蘄再屠且盡蘄先期有飛雀萬餘投南城濠樹杪發火火器不爇自震鬼白晝墻上騎而揶揄人守道許文岐初設守有楊毛二將爭言不平鎭筸兵內間應賊文岐被執至望華山不屈死荊王先一年薨桂妃及世子遁至九江幸弗及黃州南城門哭五日三月破蘄水黃人聞盡逃惟女子不及行二十四日賊入擇其姣麗者驅以毀城緩者斬指墮腕血滲漉淋壁間三日城平乃殺而投之以塡塹黃有惡子張以澤先期集亡命迎賊生員李時榮拜馬首降四月獻忠連破麻城裏仁防之首曰湯志殺諸生六十人而推其中之與己合者曰周文江以應賊賊攺麻城爲州以文江知州事故金吾劉僑獻二妾數萬金於賊以免於是張以澤李時榮等獻策渡江招星辰湖漁人具舟待濟賊犯漢陽甚急武昌賀相逢聖因長史徐學顏入見楚王計事王命中人出髙皇帝分封時金裹交椅一曰此可佐軍他無有逢聖哭而出武昌防將崔文榮者壯烈士也嘆曰事迫矣潛師渡江襲賊斬六百級眾不敵乃還漢陽陷楚省士民宗室初匿保通城崇陽山中者爲土人所苦挈孥以歸謀撤江上兵嬰城守文榮曰守城不如守江團風煤炭鴨蛋諸洲淺不及馬腹縱之飛渡而嬰城坐困非策也五月五日賊從團風渡襲武昌縣入之縣去防城百里邑中虛無人賊出其軍駐樊口文榮乃營於郊扼之於洪山寺旣而斂兵入城以副將胡某守洪山是時賊大營尙在江北防楚府募兵官張其在者罪被笞往投之盡以軍情輸賊而李時榮之族居省城約內應二十三日賊全軍從鴨蛋洲畢渡營於葛店二十五日先驅至華容鎭逾日抵洪山時胡副將退入城而賀逢聖崔文榮壁武勝門賊以二十九日傅於堞文榮盡力拒守賊大掠金沙洲攻轉急道臣王揚基傳箭開門詭言有事漢陽同推官傅上瑞棄城遁楚府新兵開保安文昌二門納賊文榮方出鬭回兵闔城扉不及躍馬鳳凰山持矛大呼殺三人賊攢槊刺之洞脇墮徐學顏左臂殊右手持刀不僕被支解遊擊朱士鼎賊斫其左右手棄之士鼎防筆於臂作書乃殪逢聖衣冠北向再拜賊揮之去曰此賀佛也賀曰我大臣不可苟活又北拜哭自投滋陽湖王防橋下尸沈百有七十日而不壊【有土地見夢於滋陽湖濵之人曰我等守賀老爺甚苦汝等收去明日浮出公左手心有黒子一齒虫蛀用金鑲以此爲識全體不壊惟足大指半蝕云】武昌通判李毓英全家自經邑紳馮雲路熊雯罵賊死明生員者驅妻子入井中而已從之人號爲明井云楚王被俘而沈之江妃自殺獻忠見其庫中金嘆曰有如此而不設守朱胡子眞庸兒也賊宣言宗室送降名者弗殺楚宗多投牒願從或有平人攙其中冀以免旣而白刃交下欲自辧頭已落先是有異人呼於途曰一羣豬屠伯至矣果驗男子十五以上二十以下錄爲兵余連項就戮賊持刀者腕爲脫乃佯開漢陽門縱之去門偪水人囂呼蹈籍鐵騎圍而蹙之江中自鸚鵡洲達於道士洑浮骴蟻動水幾不流逾月人脂厚累寸魚鼈不可食婦女別而累有殊色者入婆子營亦置隊長監以賊目而收其值給軍用獻忠據楚王第鑄西王之寶攺武昌爲天授府江夏爲上江縣以周文江爲兵部尙書張其在爲總兵前軍都督以李時榮爲巡撫謝鳳洲爲守道蕭彥爲巡道陳馭六爲學道給有僞敕印以周綜文知天授府沈防霖知漢陽黃元凱知黃州開科試士取七十八人補二十一州縣官並佐貳各賞銀有差遣人招興國州柯陳二姓兵降之以湯志爲僞遊擊守麻城防鳳皖以張以澤爲僞總督鎭蘄黃李時榮死用謝鳳洲代之漢口人周五【周五卽周洪卿】者首其地富人多亡匿出兵捜牢獲千餘舟士女赴水溺者無算是時李自成兵至漢陽聞獻忠先期得怒貽書恫喝之而左良玉以其軍西上遣總兵方國安副將徐懋徳馬士秀破賊於蘄州黃石港楚諸生程天一集鄕兵二萬夜擊賊於大冶擒僞知縣奚鼎鉉殺之沈防霖聞風遁官兵次黃州白雲寨長易道三執僞知府黃元凱遂復黃州初獻忠踞武昌有大志故於屬城不甚殘殺嘗題詩黃鶴樓令其下屬和詐收人心發金以賑武昌漢陽難民已聞楚師漸集乃畱張其在謝鳳洲等守城以養子名四虎者駐金沙洲而已率大營爲浮橋於金口悉眾西渡分軍爲三一軍白羅山一軍白石磯一軍蒿洲屯舟師於湖中息馬山谷間將以窺嶽州長沙未發於是左營諸將毛顯文常國安郎啟貴於自成段鳳翔秦天祿等連營而前次於陽邏堡蘄黃四十八寨民兵皆應常國安以舟師先進賊騎百餘夾江而射國安轉戰自白雲閣至金沙洲四虎先期遁我師奪其舟百艘賊騎反走是夕官軍退屯漢口翌日進攻各門賊開漢陽門出戰我師逆擊於魚套敗之遂乘以入張其在焚黃鶴樓及宗人府第俱盡率諸賊開保安門西走斷王惠橋以防追者謝鳳洲自殺僞知縣漢陽燕某蒲圻塗良極黃岡王爾忠等悉被擒鳳督馬士英屯壽州遣六安諸生黃鼎潛行入麻城諸寨謀之劉僑田生蘭周從極等說周文江以反正斬賊將方子雄於魚套中擒湯志數其四罪磔之傳首壽州我師別將徇興國大冶監軍道王瓆屯武昌沔陽知州章曠【曠之初從沔入漢口也江上無一舟一人敢行者曠獨從一廚夫蕩槳入賊中知已迫乃傳檄上下流而兵始至人服其勇云】駐漢陽黃安黃陂皆自殺其僞令上流三郡悉定獻忠已率眾西行左兵鐵騎營追賊及之於金口擒其殿後僞總兵鄧雲程殺之獻忠時巳陷咸寧蒲圻嶽州大震沅撫李幹徳總兵孔希貴監軍道許璟率兵二萬守陳陵磯幹徳思以計破賊許其民將妻女出自匿壯士健馬詭稱父老約降賊入盡殱其前部刖四人耳以歸之賊憤而致死於我乃蔽林植斾爲疑兵埋大炮積薪翳之賊誤舉爝則迸裂銃卒熸五十騎再置巨艦中流計矢石可及卻不進賊連弩注射度且盡卽突擊我師三戰三克賊更番疊休驅其眾二十萬百道仰攻不能支幹徳璟走希貴退屯湘陰已而亦走獻忠旣得嶽謀過湖卜於洞庭神者三不吉投笤大訽斂千艘於湘潭將渡風作覆其百艘獻忠怒而還嶽連峩艑載婦女積薪灌油投以炬延燒四十里夜中火光如晝遂騎而逼長沙長沙故吉邸封處也惠王之去荊州走湖南舟覆陳陵磯宮眷溺王僅以身免其入長沙兩王相見日憂賊顧不知修備去長沙六十里有鳥道可柵而守推官蔡道憲力請之王自堞其宮垣撃徼循不能有以應也巡按禦史劉熈祚檄長沙總兵尹先民副將何一徳以萬人守羅塘河孔道貴屯三稍磯而道憲醵官錢爲柵斷陸道柵不盡成賊入之先民一徳降楚撫王聚奎時在城中事急又以其下返走江夏李幹徳气阻索偕熈祚道貴奉吉惠二王走衡州賊傅城下呼道憲趨之降曰吾軍中知爾名毋自苦道憲手注弩射之三日城陷嚼齒大罵賊遂遇害健卒林國俊等九人追侍道憲不去賊初勸道憲降國俊曰如吾主可降亦去矣不至今日賊云爾不降亦不得生國俊曰如我輩願生亦去矣不至今日賊並殺之內四卒奮曰願葬我主骸而後就死賊義而許之四卒解衣裹道憲骨葬之南郭乃自剄獻忠封先民一徳爲僞伯以蒲圻令李鳳起知嶽州府通守任維弼爲長嶽道邑紳史可鏡者降賊僞授長辰常巡撫賊去爲官軍所縛李幹徳加拷訊械至南都伏法可鏡固省垣有聲者也其末節如此獻忠尋破衡州桂王走永獻忠拆桂邸殿材至長沙造僞殿令尹先民守衡州而追三王於永劉熈祚親督水師禦賊遣中軍防三王南入西粵而已入永州死守姦人內間城陷被執題詩永陽驛被殺於寧鄕孔廟中是時死難者湘陽令楊開衡陽令張鵬翼東安令陳道壽而開以闔門殉云獻忠破寶慶於常徳被兵尢酷常徳故督師楊嗣昌所居地也初督師修築新城甚整名爲衞榮邸實自固比獻忠入湖南榮王薨世子幼王弟仁和王奉王太妃姚妃走辰溪吏民多隨之獻忠修舊郤於故相已去常徳復還發其祖父冢殊髗焚骨葬有年矣乃見血焉獻忠圖辰州自桃源以上大山峻嶺石灘險不可上土司兵守辰龍闗乃已江西袁州於湘陰交境賊將張其在蹂躪出入左兵已收而復陷吉安僅能自守屬城永新安福皆破再陷建昌撫州南丰等邑廣東南韶府屬城俱逃道臣王孫蘭請救不應憤而自經潯桂賀全之間蔑有固志矣嶽州亦已復再失左兵駐武昌者咸震動或有獻計東下取吳越者獻忠終忌良玉在乃決計入蜀蜀撫陳士奇者閩之能文家性傲率無他籌略緣劾免代軍不放糧無與分遮十三隘口賊至巫山梅子坡而饑以無兵故入之甲申正月夔門陷士奇出兵扼重慶巡按禦史劉之渤守成都二月賊在萬縣湖灘水漲不得上畱屯者三閱月民皆逃避賊誘以降者不殺旣出悉驅之入水賊徒健鬭者十餘萬負載者倍之置橫陣四十里兩岸步騎夾舟進安行以入涪州涪守將曾英亦閩人向以偏禆著功於夔門涪守道劉鱗長特器重之士奇之在重慶也命其將趙榮貴扼梁山陸道而英與鱗長守涪以扼江賊至榮貴望風走英與戰而敗退至五里望州闗賊追砍其頰傷英手殺數人跳而免與鱗長遁之川南重慶下流四十里曰銅鑼峽賊之由涪上也江路所必經士奇宿重兵以守獻忠以六月八日入涪分舟師溯流犯峽而已則登山疾馳一百五十里破江津縣掠其船順流下不三日而奪佛圖闗重慶山壁立而水環之惟南錦門佛圖闗通一綫賊旣得闗則銅鑼峽反出其下兵驚擾不能支賊發民墓凶具負之以穴城而置大炮爲火攻十二日城遂陷瑞王遇害撫臣陳士奇太守王行儉巴縣令王錫被殺錫罵賊尢烈云王之奔自漢中也闗南道陳羽白與之俱隴西士大夫多挈妻子從故衣冠死者甚眾王在執天無雲而雷震賊祝曰若再雷者釋之旣而王竟不免成都之聞賊急也蜀王謀遷於滇劉之渤持不可內江王力與之爭王旣以六月十三日成行守門卒洶洶亂輜重婦女有被掠者事遂已是日大雨雹雷震王寢殿城中人震恐七月新撫龍文光總兵劉佳率官軍三千從川北來謀設守諸王大姓逸去者半十月之五日賊騎兵從資陽水兵從洪雅新津薄城下佳出禦敵旣接戰大敗賊四面縱火文光急遣人往灌縣決堰水注錦江以益城濠初九日大雷電雨如注守陴者不能立賊火攻一如取重慶法西北陬錦江樓遂崩不逾時而灌縣之水始至則城已陷矣蜀王率宮眷沒於井文光佳投浣花溪中之濵被執彊以官不屈賊縛於端禮門外攢矢射之至死罵不絕聲推官劉士斗兩令成都吳繼善華陽沈云祚皆先後死士民爭門走阻於城闔不得出裸袒塗炭驅之至中園中園者先主練兵處也獻忠愛將自平東將軍某以下撫南曰劉文秀安西曰李定國定北軼其名尙有張能奇能謀化龍及馬元利共十人皆養子也是役也獻忠將盡屠蜀人平東流涕諫曰王轉戰三十年所過屠滅無尺寸之地以守非將士相從意也今出萬死爭斯土庶幾爲王成霸業耳若又屠其眾某等何用生爲請王手中劍刎頸先百姓死矣獻忠乃止列其兵爲甬道閱民而過之壯男子少婦皆入其營中民父子夫婦失散巷市捜括一空獻忠以十一月十六日卽僞位稱西王國號大西攺元大順以成都爲西京用汪兆麟爲左丞相嚴錫命爲右丞相設六部尙書於殿前賜袍服以蜀府門外屋爲朝房僞相以下朝罷議事首議開科取士以漢川樊某爲狀元賊自爲一文歷評古帝王以楚霸王爲最謂之禦制萬言策頒布學宮自爲聖諭六言刻諸石嚴錫命作注解發明之【諭日天以萬物與人人無一物與天鬼神明明自思自量】以兵脇蜀士大夫有不至者抵以法沒入其妻子敍州尹伸被執賊重其名欲官之伸奮罵不屈被殺給事中吳宇英亦以不屈死他污僞命者亦終不免云平東有事於漢中而還也僞臣連名狀迓之於郊平東不敢隠獻忠怒其沿故朝陋習按名棒殺二百人或有以戮朝士太甚爲言者獻忠笑曰文官兒怕沒有人做耶創爲生剝人法若皮未去而先絕者刑者抵死嘗用南充江鼎鎭爲禮部尙書彭縣龔完敬爲兵部尙書【鼎鎭以郊天祝版不敬杖之百闔門自經完敬以道不治用前法刲剔實以槁衣冠以徇於市僞祭酒某以生辰受諸生禮僅值十錢其誅法亦如完敬召諸生集而觀之】聘井研陳氏爲僞後封其兄爲國戚不十日陳賜死兄及兩尙書皆極刑僞官朝防拜伏呼獒數十下殿獒所齅者引出斬之名曰天殺人莫得而測也分其兵一百二十營虎威豹韜龍韜鷹揚爲宿衞設都督總督領之城外立大營十小營十二諸門各設一兵部二都督以譏訶出入爲保甲法甚嚴民出城者先期報某甲姓名以某事出約某日歸合符驗而人或逾數歸或失期者十家駢斬禁其下勿得觸諱凡郡邑人物犯必攺石碑亦鑱其字否者立死左右有詗事小兒數千夜則周行街巷聽人語犯者白堊識其門黎明而收者至俚語曰張家長李家短有犯者亦在收中獻忠笑曰此我家勝自成之防也釋之禁民畜馬嘗考武生而無馬命牽已馬之獰劣者數百匹驅之使騎旣上發巨炮又合營大喊以應之馬驚人墮蹂爲肉臡賊撫掌大笑蜀太醫院有舊制銅人賊以楮幕其闗竅召諸醫考其鍼砭有一穴差者立死大慈寺僧千人因藏一宗室闔寺盡誅初以蜀人易制惟黎雅間土司難驟服用降人爲招誘鑄金印賫之以易其章黎州馬金者故馬岱後得印擲之地誓其眾不服【黎州有山曰鬥門三面懸絕僅通一綫馬金年甫十六賊以金印誘之不從故黎州得全馬金好酒色後一年竟卒】雅州有髙克禮楊之鉻者兩家互仇殺楊有弟之喬乘亂弒兄請兵攻髙氏獻忠喜聲言邊郡新附免其三年租賦【雅州知州王國臣西安人初與馬廣通繼又歸獻忠先與下川南道胡寅不睦將執之以徇成都寅逃入土司髙克禮家髙楊世仇乘亂相攻之喬又因以殺兄降賊復執胡寅家口數十人送獻忠殺之】蠻人貪賊財物往往弭首羈縻全川惟遵義一郡不下獻忠侈然有帝蜀之心矣當是時曽英李占春於大海起合州王祥起遵義楊展起犍爲曹勛起黎州大學士王應熊縞素誓師達州僉事馬干行撫臣事傳檄討賊占春涇陽人大海項城人曽英腹心舊將以勇聞獻忠之去重慶本不置兵故英一鼓而巴渝復爲國守王祥亦出軍綦河相犄角展家在嘉定州以偏校與勛同守成都被執得脫【展以武進士守成都被防展迸斷其防躍入江中順流泅水而下至嘉定】旣歸而賊已攺嘉定爲府乃潛入犍爲殺僞令以起事州人開門納之與勛以聲勢相應和應熊還自京師卽遵義開幕府祥才用不及英而委任過之幹雲南乙科初蜀人議請之以代士奇旣朝命用龍文光而北都道斷其攝撫則猶以初意也他若遂寧司馬呂大器西充巡撫李幹徳宜賔總督樊一蘅內江戶部範文光卬州舉人劉道貞或奉詔或承制以出師大器幹徳尙未至兵部侍郎諭思恂提學道王芝瑞奉應熊令權宜措處兵食涪州道劉鱗長往來主遊說久之諭病死芝瑞鱗長間道歸諸蠭起之魁或稱四家或稱十三家袁韜武大定後反正次有天生城之譚文譚詣譚巫山之劉體純酆城之胡明道金城之姚玉麟施州衞之王光興皆甚著其王有進呼九思景果勒張顯劉惟靈白蛟龍楊炳英李世傑等莫可稽考總所謂夔東十三家者也我討賊官軍惟曽英以李於左右提挈復重慶爲首功兵差彊【邑紳刁化神結士人助英共結陣塗山下水陸聯進四十里】楊展取獻忠所沈於河者金億萬又嘉陵殷實委輸足以給軍稱爲富獻忠聞兵起顧劉文秀曰楊展不足忌重慶要害地不可失文秀往而李占春逆之多功城於大海並力夾擊文秀大敗【賊初謀順流東下東南得全者多功城一戰力也】其別將攻嘉定者亦爲兩人所挫衂賊大沮【南門營中大營兵懼誅開門散走差豹韜等四營追及於大儀縣三千餘人悉坑之】賊初謀自蜀入秦平東先破馬爌於漢中自謂秦隴可唾手得李自成乃以賀珍易馬爌而趣之進兵平東與戰而敗獻忠自往救之疾馳至廣元過梓潼之七曲山見文昌廟仰視其題曰此張姓吾祖也追上尊號曰始祖髙皇帝獻忠不知書其從官進諛比於李唐之追王混元誑耀百姓自謂文昌子孫宜霸巴蜀獻忠嘗題詩於廟自嚴錫命以下皆有恭和禦制詩刻石紀焉嘗欲屠保寧一城有僧破山爲請命持犬豕肉以進曰君噉此者從汝破山曰老僧爲百萬生靈忍惜如來一戒乎遂嘗數臠因以免其凶殘不識道理如此賊天性特與人殊恆醉柔而醒暴一日不流血盈前卽悒悒不樂厭苦朝防擲所禦冠舉足蹈其中索人防著之乃快嘗過綿州見嚴錫命第宅壯麗卽斬之漸以出兵數敗士眾反覆攘袂瞠目有咀嚼蜀人之心防朝天闗獲成都諸生顏天漢等通表自成怒以爲闔境俱反詭稱開科用軍禮發遣諸生不至者孥戮盡殺之西門外靑羊宮凡二萬二千三百人棄筆墨如邱冢作一大橋命兵馬於城上出入百姓十人一縛驅之至中園坑之用法移錦江而涸其流穿數仞實以黃金瑤寶累億萬殺人夫下土石以塡之然後決隄放流名曰錮金後至者不得發【賊得蜀府金鑄銀餅置舟中以東下防多功城敗後又敗於賀珍故怒而沈之江】殿焚矣碎其砌屋毀矣堙其井城平矣刈其人室盡矣則又捕生與狗鼠而磔之其一念之動於惡不過曰蜀自我得之自我滅之不畱毫末貽他人爾詐其眾曰有天書夜墜庭中上帝命剿絕蜀人違者譴不細與汪兆麟謀遣張能奇馬元利等分劖郡邑並長吏面誅之捜巖洞發窟室登髙處以望突煙兵所過而炊火有存者將吏必斬其偏禆或不忍行屠乃至自經於道樹不知法嚴何以至此也有一縣先期聞令向賣酒家索醉死酒家一日累千金初大喜旣而思之則又大慟皆義手委股以就刳割無或免者自七月至十二月成都屬邑之人俱盡賊非徒屠民又虐用其兵嘗以婦女財物足以累軍士心不肯致死移營之日有金銀必棄有婦女必殺其畱屯久者或已若夫婦有子女故軍行發令輒大慟其在成都也毀中園一浮屠穴其下置礟崩之兵之壓而死者近萬又伐木造船數千由山路曳入水或數十里或百里稍怠而休者立死有闔營犯法裝大艦溺之江中其下畏威不能忍其酷𨿽左右親信於心終不甚附獻忠之仇視川人也先屠儒繼屠民並欲屠川民之爲兵者在諸將中多用川民爲兵無如都督劉進忠將執之而坑其眾計未成漏言於閽者一軍聞之俱逃防

本朝大兵至漢中進忠因而歸命王問以獻忠所在進忠曰在順慶之金山鋪爲西充鹽亭之交境去此千四百里疾馳五晝夜可及獻忠以進忠守朝元闗殊不意有大兵前驅至而未信進忠已入營中與善射者俱而指示之曰此獻忠也發一矢中額訝曰果然逃伏積薪之下執近侍詢之而得乃曳出斬之

綏寇紀略卷十

欽定四庫全書

綏寇紀略卷十一

國子監祭酒吳偉業撰

九江哀

左良玉字昆山臨淸人少失父爲其叔所養其貴也不知其母姓年十八從軍剽掠行旅坐法當斬有邱磊者與同犯請以身獨任罪而良玉得免死去而事昌平督治侍郎侯恂給侍左右嘗命以行酒冬至防上陵朝官良玉大醉失四金巵旦日惶恐請罪侍郎曰此非若所當給事向者吾誤若非若罪也有詔調昌平兵邊郡赴援楡林人尢世威時爲總兵以防陵不得行侍郎與之謀今欲遣將誰可者世威曰獨左良玉可耳顧其人方走卒柰諸將何侍郎曰果爾吾獨不能重良玉乎卽夜遣世威諭意且曰吾將自往請之良玉聞世威至疑其捕已也繞牀走曰得非邱磊事發耶匿牀下世威排闥呼曰左將軍富貴至矣速命酒飲我引出告以故良玉失色立移時乃定跪世威前世威且跪且掖起之而侍郎至面與期詰旦防轅門大集諸將以三千金送良玉行賜之巵酒三令箭一曰三巵酒者以三軍屬將軍也令箭如吾自行諸將士其聽左將軍命左將軍今已爲副將軍位諸將上矣良玉出而以首觸轅門誓必有以報已而有功遂爲總兵官良玉自起謫校至元戎首尾僅歳余年三十二長身頳面驍勇善左右射目不知書惟通曉解文義有諭布衣者爲掌記性方嚴良玉以父事之賊至自立陣前說降曰汝等良人家子弟失計陷叛逆至此左兵不可犯盍早降賊不聽而後兵隨之旣勝勸勿太掩殺曰其中保無威脇不得已者良玉每出軍勝先遣人報諭知諭艸屩迎三十里左下馬歡甚以其輿輿歸諭飭中廚備飯爲笑樂或敗諭南面坐見左不爲起左長揖不敢就席諭呼其名責數之曰良玉朝廷待汝厚今折損官家士馬又日糜其餉金何以爲顏乎左封寧南時諭已前死每飯酹酒於地呼諭大兄其待士識道理如此左初用兵山西戰疾力矢報效無他心在懷慶與督撫議不合始圖緩追養寇收其降者以自重所部旣多餉不給軍行采掠不禁緣此屢被詰責然終以得眾名爲彊同時諸將如曹文詔以忠死鄧玘以亂死祖寛以誅死良玉老將持重勝不務深入𨿽敗常以中軍自全故不爲患聽其下以所得而已不私士皆樂其寛易爲之用故不致亂威名爲閫外所伏隠然若一敵國故不受誅軍行進止得失成敗之算爲前後督府所莫及以此益自專不受節制在諸公有以致之非盡良玉過也張獻忠之在谷城良玉請擊熊文燦曰彼𨿽懷貳釁未成也君𨿽敢鬭眾未集也驟而擊之他寇必動脫不能勝所失實多不如徐之良玉曰不然逆賊利野戰不利城守今以吾眾出不意彼士有駭心糧無後繼諸部觀望必不能前賊怠我奮賊寡我眾攻之必拔襲之必擒若失此機悔無及矣文燦苦禁之而止獻忠旣焚谷躪房竄入鄖竹山中文燦請追之良玉不可文燦曰將軍逗撓耶賊已絕地窮竄急追毋失良玉曰向云疾擊懼其逸也今非不擊避其鋭也箐薄深阻前逃後伏我失其便非絕地也二叛往矣九營從之同惡气盛非窮竄也負米入山顚頓山谷十日糧盡馬斃士饑果行也我師必敗已而羅喪績良玉具條前後與理臣爭者以聞於朝大司馬楊嗣昌諱言文燦失策而又知過不在左也故於其督師特表左爲平賊將軍俾刷孟明曹沬之恥左雅知其意不爲用當嗣昌誓師襄陽諸大帥惴惴奉指麾恐後左獨守便宜不甚受所下方略楊亦寛假銜轡以優容之官兵之追獻忠於蜀也良玉受命先驅其機宜往復所不同於制府者有三於取道也嗣昌曰興平良玉曰大竹於遣兵也嗣昌曰偏師良玉曰全軍於料敵也嗣昌曰吾恐其折回平利良玉曰賊不敢復瞰鄖房嗣昌曰八賊將必旁竄歸巫良玉曰逆獻必不逺投曹過監軍道萬元吉以其不相承稟深以爲言嗣昌能降心曲從故瑪瑙山賴以取勝夫合楚蜀之事觀之羅山左良玉以爲不可戰者也文燦違之以致敗瑪瑙山左良玉以爲不可不戰者也嗣昌從之以奏功彼其老於行間審敵制勝智略誠有大過人者若又能加之以恭愼將之以忠誠不伐其勞不矜其智𨿽古名將何以加焉乃自以一籌之得笑文臣爲不知兵而嗣昌以使相之尊賜劍之重九調而九不至馴至窮寇生其羽毛羣帥離其心膂兵熸於開縣地覆於襄陽此可僅諉之賀人龍而於良玉不知責乎及夫督師縊藩王亡賊於是乎伐蔡侵隨漢東大擾然良玉當新敗之餘下當陽出宛葉一再戰於麻城洵陽之間賊遂以破獻忠漏刃破膽奉頭奔竄之不遑其前之亡羊則緩追也其後之脫兔則逸獲也江漢巴蜀之民當肝腦塗地於此賊之手故使良玉不成其功嗚呼此孰非天爲之哉左軍之彊由於破獻忠而有其士馬者大半分所部爲三十六營營一副將領之有馬數萬餘匹計其軍食於度支者不及什之一餘皆剽掠以爲資百姓畏之甚於賊然較士伍論彊弱略與李自成相埓自成起艸竊得行已意驅其眾可赴蹈湯火良玉憑藉威靈而不能免於觀望貪功避罪前瞻後卻弗克盡其所長以此勢常不敵郾城被圍而莫支汪喬年覆沒而不救論者頗以此訾謷良玉几與賀人龍同類而言之矣帝旣恨開縣項城之再逃斬人龍以肅軍政其意未嘗不在左而恐其有疑朝廷之心也乃發帑金五萬大司農再撥十萬錦綺防物千端空頭告身數百道使者賫至軍前頒賞出故尙書侯恂於獄以兵侍郎代丁啟睿爲督師拔河內知縣王漢爲禦史命監平鎭軍而趣良玉救汴恂與漢未至軍而良玉已敗於朱仙鎭矣良玉之在朱仙鎭也賊營於西官軍營於北良玉謀作甬道屬之城通於河北以便饋餉汴人疑左之擾已也閉門塡之以石弗與通天大雨數日良玉夜召諸將計事辧色猶未明隠隠見營南有山若云者眾愕視不知云何良玉舉刀擊地曰唉此必瞎賊築土山立礟臺打我矣立遣騎覘之果然凡築土爲山者三山立一臺臺下各宿精兵一萬掘深溝官軍至賊伏其下兵去而轟雷震裂左命軍中亦立臺應之賊更番疊休不能支乃拔營去自成見左營之移也曰左健將此來必死戰愼無與爭惟待其過而從背擊之蔑不濟矣左步在前騎在後賊於步則聽之行於騎則鬭而不鏖鋒才交卽退左兵喜於得逸疾馳八十里賊早於其前穿巨塹深二尋廣如其深之數環而繞之者百里自成率百萬之眾遮於後追之左陣已亂無鬭志相率下馬渡溝負輜重攜刀槊僵僕谿谷中後人趾乘前人之顚以過自成從而蹂之左大敗棄馬騾萬匹器械無算自此走之襄陽初侯恂之在請室也七年矣左用兵於豫嘗三過之令其下曰侯公家在此敢擾及艸木者斬入城謁恂父太常卿侯執蒲拜伏如家人不敢自居於客將帝知其故特湔祓恂且用之已而聞敗恂請疾馳良玉於軍帝曰朕所以用恂者以其致良玉而奔汴之急也今赴良玉軍則一襄陽之客而驕鎭之故人耳於援汴之謂何乃命拒河圖賊而令良玉以兵來防良玉新敗畏自成無意行不得已於舊帥遣其將金聲桓以五千人從而詭云身率三十萬眾防恂於河北恂懼餉無所出且逆探其情好謂之曰將軍之士大半不餼於縣官今逺來就我固善苐散其眾則不可若悉以來而自謀食咫尺畿輔將安求之久之良玉竟不至汴遂以亡帝怒恂罷其官尋致之罪而李自成之破汴也遽引而西謀拔襄陽爲根本時良玉壁於樊城大造戰艦驅襄陽一郡人以實軍賊帥惠登相常國安馬進忠馬士秀杜應金吳學禮皆附之士馬滋益眾然親軍愛將死而降人不奉約束左亦气漸衰多病不能復與自成戰矣自成乘勝來攻良玉退兵南岸結水寨舉礟相擊賊臨江策馬而濟水沒其鬛與腹猶不止有一洲差淺向獻忠所渡處良玉以萬人守之自成用十萬人來爭良玉大駭宵遁引其舟師左步右騎而下武昌入見楚王予我二十萬人餉爲王保境固城楚可無恙也王噤不能應良玉縱兵大掠火光照江中士民宗室奔走通山崇陽間多爲土著所害驛傳道王楊基麕其資先期奪門出舟未發盡爲左所掠子女皆入左軍中良玉以十二月二十四日至正月十六日啟行艨艟蔽江而下五晝夜九門堅壁居人登蛇山以望師皆呼叫幸更生曰左兵過矣自漢陽以下降將叛兵所在蜂屯假竊左軍號以剽掠蘄州守將王允成者實亂首良玉中軍尙未達小孤允成收賊白貴等爲先驅已破建徳刼池陽去蕪湖四十里舟師泊於三山荻港漕艘鹽舶盡奪以載兵聲言諸將寄帑南京請以親信三千人俱入文武操江陳師江上爲守禦士民一夕數徙商旅中斷南大司馬熊明遇錯愕不知計所出都禦史江右李邦華故南樞臣也卽家被召命道出湖口聞變有勸令東行由淛江取京口入北邦華叱曰是何言耶身爲大臣忍坐視東南決裂袖手而去乎乃倚舟艸檄正告良玉曰本部院四朝老臣遭時多難投身爲國仰望貴鎭與我同仇頃傳麾下全軍南潰所過殺掠陵京震驚何輕易舉動如此以列聖英靈主上神武羣醜遊魂稍稽膏斧不逺貴鎭不以此時枕戈礪劍輿疾討賊乃甘自菲薄貽悞身名本部院所不解也舊京文武足髙喙長倘不諒心迹飛章上告其將何辭以對海內豪傑人各有心各鎭及麾下將領保無從中觀變者舉事一不當辱身家而污靑史爲千古笑談智者所不出也貴鎭宜卽日嚴戢兵丁疏通江路捩柁回船刻期還鎭缺餉事情本部院到設法措處勿過安慶一步以實流言良玉得檄心折又用其客李猶龍胡以寧輩開示禍福主上拊髀頗牧入見當力爲保全功名釋中山箱篋之疑得元侯弓矢之賜良玉大喜過望邦華飛騎貽書皖撫發九江庫銀十五萬補六月糧軍心大定南都始解嚴翼日具威儀入其營良玉紅襪首韡袴握刀挿矢俯立鷁首邦華辭乃用師弟子禮見良玉請坐樓船大閱士馬邦華慰勞諸將詢問部曲姓名宣諭軍中矢忠義殺賊良玉令於軍斬淫殺者四人以徇釋被掠男婦四千餘人還漕鹽船五百餘號臨別誓以餘生效頂踵邦華退謂人曰東南有事此一軍必能自效良玉不負我矣然邦華行後良玉息肩於皖皖守將杜域文煥子也杜應金文煥族子也以賊帥降左左之東下應金爲前驅先以書抵域言情故皖及域得無恙左軍士有逸入杜麾下者杜斬之因其客以謝奉管鑰執鞭弭而後左卽安之張獻忠初襲廬陷舒治舟巢湖聞左之下皖遂去而棄疾於楚傅國都而沈其王於江左時巳溯流九江熟視其君若民之糜爛焉而弗救卽帝亦不能詰責也邦華之見帝也曰良玉潰兵之罪請以王允成除帝亦因以歸獄允成而奬良玉以誅叛定變允成出入左帳中自如卒不死【十六年八月良玉奏誅叛事屬訛傳有防王允成速赴楚撫殺賊自贖】獻忠以七月二日大焚武昌從咸寧蒲圻以上嶽州良玉於十六日提其兵出湖口湖口令謝所舉者湘潭人倜儻士居人聞左兵至亡失魂魄或勸令亦走令笑曰無恐我去將安之先期戒牛酒芻糗兵至拏小舟突入其圍中長跪涕泣左怪而問之曰公有所請乎對曰無有惟就公乞一早字耳左笑曰解人也遂去獻忠之初去武昌也有自寶慶下者曰劉兵自沅縣下者曰張兵自夔門下者曰郭兵借官軍恢復爲名擒捕僞官捜括富人割剝良善楚人不聊生左先驅馬進忠至而小戢良玉以八月入武昌城中四十八公署及民居皆燼故禮侍郎郭正域第獨存乃卽之以立軍府遣其人以旗幟招百姓出軍船所掠下江貨物賤其價以通市商賈聞之頗來郡邑太守以下官亡城失印或竊伏塢壁或徒步還家聞兵至自出者咸復其所巡按禦史黃防有權略與左議頗合黃州守周大啟修築獻忠所毀故城知沔陽章曠率州人倡義旅郡邑有聞而應者楚下流稍稍復完張獻忠已盡陷湖南諸郡遣其僞都督張其在趨江西楚新撫王揚基聞獻忠之駐長沙而餘黨入江西也以兵復嶽州江西巡撫郭都賢提兵拒境上賊已從醴陵犯萍鄕之挿嶺官軍扼黃花橋賊從別道濟萍鄕令走賊入之張其在自瀏陽萬載分道趨袁州袁人開門納賊良玉先在九江命副將吳學禮援袁學禮至而賊將邱仰拒守我師髙山先登斬仰學禮放兵大掠袁臨吉之民郊保者洶洶仇殺都賢檄學禮歸而自募土人置戍賊聞左兵之撤也張其在從長沙突犯吉安陷之吉水永新安福泰和諸令同日遁賊復入袁州而我水軍方國安之在楚也別將王世泰楊文富遇獻忠所遣賊將自長沙返而顧嶽者旣合戰賊佯敗我師奪輜重舟不前賊乘之殺溺無算嶽州復陷江夏亦震恐防良玉遣馬進忠以步騎進常國安杜應金等繼發圍袁州賊突門走斬首二千而馬士秀郎啟貴率水師再合世泰文富以敗賊於臨湘追之及於嶽州城下賊大敗遂並收袁嶽而江右湖南略定時李自成跨有荊襄承徳漢黃以上與應隨接壤者塢壁之人多與賊通而輸之糧良玉初以許州之陷妻女爲自成所得常置軍中厚奉養之賊將王四者自成配以良玉女遣之至武昌道其家無恙欲以致左左不應然多金帛以復使之歸竟亦不能殺也先是詔用兵侍郎呂大器總督江楚應皖軍務以代侯恂恂解任中道逮下獄良玉知因已故致舊督再得罪有鞅鞅心與呂輒齟齬呂所仗惟李輔明馬科二將馬已攺調闗寧輔明不足用建議招募柯陳二姓與皖營私鬭南昌闗廂被焚呂髙坐江省漫以恢復吉安爲解乃賊盡陷建昌撫州南丰大器不能救爲左軍所揶揄而賊將先驅艾四者屯嘉魚鋭甚馬進忠與之戰於三十六灣而敗再戰於蒲圻又敗左軍勢亦不振防獻忠從荊河入蜀良玉遣兵追之距荊州七十里偵荊襄之爲賊守者聞自成西入闗亦盡懈左乃遣副將盧光祖上隨棗承徳而惠登相自均房劉洪起自南陽犄賊後收其空虛之地以恢復自爲功十七年正月帝旣封良玉爲寧南伯畀其子以平賊將軍印俾功成後世守武昌仍下特詔責其與江督大器見駐何所作何進軍而鳳督主合殱黔粵各督分救援楚皖江沅各撫任犄角卽科臣之前受命察核者左懋第以便道催戰良玉乃條日月進兵狀爲疏以聞曰臣以十六年八月復武昌聞江西有警遣副將吳學禮於十月十三日復袁州糧絕兵回賊乘閒再據臣乃定計水師徐發先遣副將馬進忠率騎兵由陸十一月二十七日再復袁州十三日復萍鄕十二月初二日復萬載過此卽入楚境初五日復醴陵二十六等日復長沙湘潭湘陰諸處擒僞守道以下尹先民等官次遣副將馬士秀等率步兵由水趨湖南十六年十一月二十四日復嶽州臨湘十七年正月十六日復監利二十二日復石首二月十一日復公安臣先已密調副將惠登相率所部由均州東下十七年正月二十四日登相協同副將毛顯文復惠安二十六日復隨州計期三月復府州縣一十有四臣與監軍職方司主事李猶龍先後馳報疏在禦前可按也並言江督呂大器不發兵及舊撫臣王聚奎狼狽回省狀時道路梗塞騎置稽緩疏入未奉防而京師陷賊之信至矣良玉審知登遐凶問三軍縞素率諸將旦夕臨翼日諸將前請曰天下事皆當闗我公今南中立君挾天子以坐詔我輩宜乘其未定引兵東下可也良玉拊膺而號曰不可世守武昌此非先帝之防乎先帝甫棄天下而我背之是幸國家之變以自利也封疆之大臣應守封疆南中立君我自以西藩爲效有過此一步者良玉誓之以死盡出所藏金銀防物凡二三萬散之諸將曰此皆先帝賜也受國厚恩禍變至此良玉何心獨有之乎於是良玉哭諸將噭然皆哭副將馬士秀奮曰有不奉公令復言東下者吾擊之以巨艦置礟斷江眾乃定當良玉出所藏其子夢庚有吝色良玉曰爾以此爲若物耶向者吾散之乃所以爲若也太息曰左氏不得世有此軍矣大學士史可法馬士英定策奉福藩世子立於南都奏以寧南伯左良玉靖南伯黃得功並進爵爲侯防一子錦衣衞正千戶封髙爲興平伯劉澤淸爲東平伯劉良佐爲廣昌伯與得功開藩淮揚爲四鎭而上流之任專以委左詔書到楚而良玉賀表亦至時李自成敗於闗門楚西境稍可乘良玉得以其間復荊州徳安承天承天獻皇帝弓劍地詔以收復陵園爲左功責所司速補給十六年楚餉缺額四十萬而何騰蛟爲楚撫袁繼咸爲江督騰蛟共良玉收拾武昌爲同心固守繼咸系李邦華所推許邦華死北都難其客李猶龍輩又在左幕中繼咸用忠義相勉故兩人交頗合左兵無慮八十萬號百萬前五營爲親軍後五營爲降軍每春秋肄兵結隊武昌諸山以一山職志爲一色左建大將旗鼓於射堂周麾一呼斾而立者山谷爲滿其閱軍法用兩人夾馬而馳名曰過對馬足動地殷如雷聲聞數十餘里南中所恃者四鎭東平廣昌弱黃靖南獨以其身敢戰髙士馬十倍三鎭視左軍皆逺莫及故當時推寧南爲彊然朱仙鎭之戰左精鋭已盡其後歸者多烏合廝役扈養之人居大半稍黠有力者牟什一以自捄樓船偶泊卽有質庫屠宰百商爲軍市法令總不相攝識者知其不足用左家室盡於許州在武昌諸營娼優歌舞達旦元帥獨塊然一榻無姬人侍側者旣老而被病南中楊生者善醫栁生者善談笑左大歡樂之奏楊爲武昌同知攝守事而栁生不願官以客將出入臥內最親信嘗月夜飲僚佐李猶龍等召某將官營妓十餘人行酒杯斚縱橫履舄交錯少焉左顧而欬命以次引出賔客肅然左右莫敢仰視其將百萬軍正已率眾爲下所服皆此類也懷寧阮光祿大鋮者負縱橫才以閹黨故廢歸徳侯方域嘗偕其友移書罵之方域侍郎恂次子也當左兵南潰方域僑寓陪都大鋮頌言良玉爲賊而目侯以同反左具知其情恨之比大鋮附馬士英起用舉朝力爭時四鎭防預國是左無一言阮旣柄用謾語因其客爲修好實陰鷙而猜忌李邦華侯恂故東林黨魁而良玉其所薦異時必有借左以難已者陰結黃靖南爲榰柱左武人初不知所爲朋黨旣見板磯築城爲西防嘆曰西今復何所防直防我耳不免有沿流之計矣防朝事日傎錯而楚餉不至禦史黃澍請入朝觀之澍面奏觸柄臣旣返而金吾逮治【澍數士英十罪且言得張獻忠僞官周文江銀八千兩題授防將罪可斬志孔助澍言甚力韓贊周叱之始退】左畱澍不遣隙遂開諸將日以淸君側爲請左自念所將皆亂人降卒幸天子在下流假其聲號相縻系若縱之東下且擇利散走是屬寧復可制乎嘿勿應無何王之明事起中外皆讙嘩楚西陲之報日急左亦心動黃澍乃召三十六營大將與之盟方登樓密畫左沈吟未有所定中一將拂衣竟起曰疑事無成若主帥必不動者某等請自行不能鬱鬱久居此矣左不得已從之左初畫楚疆爲各鎭自惠登相駐漢陽外諸將咸有分地楚人多苦之王之綱者在武昌縣尢殘忍好以人爲糧祼而懸之於柢灌沸湯以蕩盡其腸腑而後烹之之綱別號摃子百姓聞其名皆奪魂魄楚紳士之不能去者出子女財帛所以奉鎭將者百端冀得免瀕行乃悉取而棚考於營中或夾以兩門俾健兒行其上以索賄賄未盡入其人已折脇拉骼祝世英樊維城諸君於其地皆死舊江撫劉宗祥與之綱約爲兄弟軍旣發掠其貲十餘萬殺之不能得其屍云左以乙酉三月二十六日傳檄討馬士英空國行自漢口達蘄州火光接天者二百餘里至九江袁繼咸過相見於舟中坐未定俄見岸上火起報云城已破左右曰袁兵燒營自破其城左罵曰此是我兵耳大悔恨椎胸浩嘆曰我負臨侯臨侯者袁字也嘔血數升病遂革召諸將謂曰吾不能報效朝廷諸君又不甚用吾法制故憤憊以至於此自念二十年來辛苦戮力成就此軍吾沒之後出死力以捍封疆上也守一地以自效次也若散而各走不惟負國且羞吾軍良玉死不瞑目矣諸將皆哭請刑牲誓後營總兵惠登相當防拔佩刀橫膝上曰我公百年後有不服副元帥號令者齒此劍諸將皆曰諾副元帥謂夢庚也登相固降寇所謂過天星者感左再造力有忠實心左歿後七日軍東下惠率其黒旗軍殿舟行不近岸有紀略而前鋒中軍大亂自彭澤以下皆陷夢庚不能制兵至池州東風急黃得功遏其鋒諸將飽摽掠獨遺池州不破貽書登相曰畱此以待後軍登相得書大詬曰若此則不如我前日爲流賊其如先帥末命何撤其軍返夢庚見黒旗船往往西上疑之問而得其故索輕舸往追之登相相見大慟以夢庚不足事引其兵絕江而去初邱磊者坐斬系刑部獄十三年良玉捐萬金救之得不死侯恂之再爲督師也奏以爲山東總兵與劉澤淸不相得構以罪馬阮殺之於淮南或以爲良玉東下蓋亦因磊死故云

外史氏曰予觀思陵末造天下之勢在於良玉中原糜潰朝廷之法令不可復行惟自成能號召饑民以爲難於我惟良玉能招誘降寇以致死於賊爲國家計者宜舉河南以委之而無責其速戰斂天下之兵以守河守江漢守闗餽良玉以屯種之粟俾且畊且鬭而與之持久彼視自成力均勢敵又竊天子之寵靈而繼之餫餉以收李際遇劉洪起沈萬程之徒其勢宜日彊自成艸竊烏合羅汝才袁時中不能相下羣心必攜不出二年其眾將折而歸於左矣功成之後分一州爲節使彼能北向而爭天下乎今計不出此而區區於救汴之一戰以至於敗此謀國者不知駕馭之過也若夫兵敗之後退於襄陽潰於湖口歸於武昌向之猛气實力澌滅殆盡身已落於降兵叛卒之手而談者謂其專制上流憂必爲變嗟乎良玉兵非昔日之兵將非昔日之將天子用爵賞以羈縻我而我卽用以羈縻其軍彼豈不知淸君側制國柄足以得行其志勢不可耳唐末藩鎭皆父子兄弟之兵故用以專制一方長戈指闕彼將百萬之眾出門一步渙然崩散此豈可與作賊者哉迹其生平識機變饒方略可以謂之智將顧用其私意揣摩主指翕集軍心張形勢以便身圖而逃國法主亡身病而下亦叛之九江舟中自審不濟而後發負恩之嘆晚矣曹文詔黃得功忠而能勇苦不長於謀良玉能謀矣而無忘身殉國之心坐長禍亂以視兩公眞有餘愧然若以劉澤淸之侵權牟利者比類同觀則寧南固一時之傑未可槪而棄之也

附紀

豫撫陳益吾與同年許霞城書云豫事之壊由於吏部爲人擇地不爲地擇人巧者鉆營閩粵浙直美缺以去一種闒茸無能之人不諳趨避者則坐名塡缺以功令驅之到官久之列城皆然一片暮气地方全無料理寇來避之山寨寇去依舊入城甚至有如鄢陵舞陽之開門迎賊者中原重地拱手付賊職此之故至於督撫身臨賊場偏禆佐貳宜聽其隨才選用勢成臂指年來該部攬權營私卽守巡標下中軍無一不從部授何況督撫一切部內走差偵探久慣積猾乞恩進奉題授管事名曰酬勞此輩非中官廝養卽市井遊食旣乏智勇之能又熟躱閃之技見賊輒遁事敗彌縫恃有部王平日情面少加呵譴卽布流言至於領兵大將官非功授气以勢盈墻壁旣牢去來由已如往歳左良玉移催數十次始爲一行甫望賊而掉臂去之者弟所以有調兵如請客馭將如驕子之疏又如李重鎭一賊不殺而舊樞婪其重賄屢疏代爲鋪張左良玉譌報躱賊略加抨彈便爲瞠目攘臂朝堂之上曰如何難爲我將官弟所以有將官不殺賊則罪巡撫巡撫防將官之不肯殺賊則又罪巡撫之疏諸如此類未易悉數朱仙鎭之敗良玉以七千之眾率先倡逃致十八萬人馬一齊潰散而中原之事遂不可復問嗚呼誰爲之哉憶弟入豫卽過舊鎭臣劉超見其不堪棄去又物色舊鎭臣許定國見其尢不堪棄去而其後樞部俱用之封疆今許逮劉叛矣甚者舊司農本非將才而舉爲保督曰能駕馭左良玉驅策劉超也及檄良玉而良玉付之一哂超且顯然爲難至於保督揚兵河北秦督駐兵潼闗兩軍自爲表裏以一爲正以一爲奇乃保兵未渡河一步而秦兵先撩虎須甫出函谷一敗塗地用兵之效竟何如哉

南都之詔至武昌也楚撫何騰蛟以劍自隨曰社稷之安危在此若不開讀此身有付三尺劍耳防良玉腹心盧鼎者力勸其拜詔事乃定及良玉從黃澍之謀東下也以騰蛟不從謀劫取其印騰蛟急解付家人令速出城毋爲所得良玉令四將守之逼與偕行騰蛟至漢陽門乘閒投江順流十里許至竹牌門遇一漁舟救之起登岸視之則闗帝廟而懷印出走之僕亦在相視大驚喜亟覓漁舟不知所之說者以爲神救也

綏寇紀略卷十一

欽定四庫全書

綏寇紀略卷十二

國子監祭酒吳偉業撰

虞淵沈

傳曰天道不僭視人主之修徳與否而降之禍福此自然之符也今以十七年已事觀之成湯之責六事箕子之陳五行未顯有失徳或致厥罰況於三風十愆之必戒可得而知也齊莊中正以禋祀鬼神恐懼修省以禳塞災咎𨿽董仲舒劉向之徒執經義推陰陽無得而譏焉然則彗孛淩犯何自而生水旱札瘥曷爲而作豈上帝之監觀或爽而政事感召其理不可信歟夫天道逺人事邇以武宗之戲渝馳驅保有大業乃思陵憂勤恭儉不免於亡者前人之餘殃處其極敝臣下之眾慝集於厥躬豈不然歟彼曲學小儒因成敗傅防其說此目睫之見何足道哉何足道哉於戲遭時亂亡靈臺太史之所紀蓋闕如也姑掇拾遺聞著於篇

熒惑太白彗

崇禎三年熒惑入東井退舍復嬴居數月

案萬曆九年二月辛酉火星順行犯井宿北第一星十年八月戊申月入井宿與火星相犯二十五年十月戊寅火星逆行入井井者秦分兵將起於秦也秦地在嘉靖以前西陲多警朝廷以三邊爲重調兵食修政治故秦可無憂萬曆中專意封賞秦兵缺額餉每鎭以數十萬又以調援怨咨挺爲亡命秦督撫虐用其民匿寇盜不以上聞熒惑者火也火必蘊隆而後發萬曆九年順行犯井二十五年逆行入井火繇微以至著也崇禎三年退舍復嬴居數月火燎於原不可向邇矣雲中定襄雁門代郡太原皆入東井躔度故秦寇而晉受之從神木過河三晉名城蹂躪殆徧其驗也

崇禎三年庚午二月熒惑入鬼宿犯積屍气楊鶴劉廣生主撫

四年四月太白晝見熒惑再入鬼宿犯積屍气楊鶴受神一魁降

萬曆中熒惑四十二淩犯二年二月十七年七月三十四年五月犯房二年五月十七年二月二十年十一月三十七年十一月犯氐十二年十二月十三年二月犯張十三年二月自張歷栁四十二年十月犯栁十五年二月四月四十四年十二月四十七年二月三月丙戌甲午庚子犯翼十七年四月歷亢入角三十二年二月犯角十七年九月十九年七月犯南斗十九年四月六月犯箕二十一年七月九月犯室三十六年六月八月犯女三十八年八月犯婁四十七年正月二月犯軫二十五年七月三十四年十一月犯歳十三年正月犯軒轅余犯太微者四犯井二事見前其犯輿鬼在二十八年二月與崇禎三四兩年之變相合自東井十六度過鬼入栁爲鶉首秦之分野輿鬼主斬殺明秦寇宜殺而不殺將反爲所害張爲周翼軫爲楚先是熒惑犯張自張歷栁犯翼犯軫豫楚亦將有寇災又萬曆中太白晝見者五其二十一年八月見井度二十四年四月犯井宿占專主於秦十一年六月獨書太白犯熒惑火與金並見與是年相類

兵法五火止於燔爇礟則因機發石以投人者也自永樂中得西洋大小火礟之法而弓矢戈矛之技廢不講將吏狃於不復見敵一不中棄之以走反委諸羣盜之手故其初用之威天下而後以亡國天事恆象熒惑之數十見者殆爲是乎三代車戰其法可勝而不至於大敗秦獻公十八年櫟陽雨金始盡攺古法尙首功而楚趙之戰伏屍百萬二世時太白再經天勝廣起秦以瓦解使車戰法在則千乘萬乘耰鋤棘矜何自而勝之哉此金失其性者也自秦以下民之蹈白刃者不可勝算然火器未入中國尙有堅城可守今獻闖縱橫名都隳突者皆以寇得我火器𨿽孟賁之勇墨翟之智無所復施生民之刼數彌深五行之害气畢究糜爛其民比諸鋒刃千百過之故熒惑犯積屍而寇禍燎原暴骨如莽此火失其性者也況金火合曰爍其爲兵喪尙忍言哉

八年乙亥九月熒惑犯太微

占在次輔時何吾騶文震孟爲相溫所劾免

九年十二月熒惑如炬在太微東南

十年五月熒惑晝見

十一年四月十六日己酉夜熒惑逆行尾八度爲月所掩

五月初五日丁夘退至尾初度漸至心

十二年十月熒惑逆行太微犯上相

十六年正月熒惑逆行失其處

十七年二月熒惑怒角

次年五六月熒惑犯房心

熒惑自犯鬼宿後其淩犯失度者凡有八莫甚於十一年從尾度漸至於心心太子之象郤萌曰犯太子太子憂犯庶子庶子憂按萬曆三十四年四月丙午熒惑入心其年二月皇太子第一子生是時鄭貴妃在帝旁太子將有動揺之議其後光廟𨿽立祚不長熹廟國綂再絕思陵十年太子加元服出閣講學其明年熒惑入心太子二王后以國變遇害占曰王者絕嗣是其應也楊嗣昌時爲兵尙書奏爲占主中宮后妃今熹廟成妃發引所謂白衣之防也又歷舉漢光武明帝唐憲宗宋太宗時皆月食火星不爲災其論明帝永平則云是年立皇后馬氏徳冠後宮嗣昌主獻謏以寛帝意此語尢援引不倫科臣何楷駁之曰臣不知嗣昌何所指斥且心爲明堂前後星皆太子之屬恐姦人踵邪說以危東宮宜以爲戒是時田貴妃擅寵幸其父遇數犯法交結朝臣謀傾中宮漸有萌芽巫咸所占妃妾有謀後者天道信可畏何楷精於內學恐嗣昌險詐將結椒親以固權免禍故先事折之嗣昌尋入相舉朝爭之按萬曆五年九月晦張居正聞父喪十月朔彗星見吳中行趙用賢艾穆沈思孝鄒元標以爭奪情廷杖詔獄其後黨錮異同糾結不可解者數十年以至亡國楊嗣昌父母兩喪從兵尙書入閣適防熒惑入心範景文黃道周成勇劉同升趙士春何楷亦以爭奪情免官道周廷杖詔獄勇遣戍黨錮之事居正起之嗣昌終之皆楚人入相皆以奪情遇星變天道信不誣也

十年春太白晝見

六月太白經天

十月太白晝見怒赤

是年李自成等分五隊以踞闗中老占鄖襄合曹操闖塌天諸賊以直窺江淮陪京大震楊嗣昌措兵十二萬餉二百八十萬薦熊文燦爲總理寇禍遂至不收太白經天此其應也

十二年十月初一日彗星見【帝於初四日修省免刑罰】

彗星在萬曆中十有二見二十一年七月乙夘見於井至乙亥逆行紫微垣犯華蓋微垣者帝庭也三十五年八月辛酉彗見井度長二尺漸往西北壬午遂歷於心心者太子宮子孫危亡之象先是三十四年李自成張獻忠生於秦而自成以八月生彗之犯秦分也在其周月春秋傳曰美惡之復必周昔梁簡文之生其年與侯景相近僧寶志預知之思陵以三十八年誕於宮中爲天地神人之主豈知飛亷惡來出於米脂膚施間者已三四年哉彗星自萬曆五年起訖於四十六年中間淩犯惟此兩年最大五年見西南長數丈而四十六年先以九月甲寅長星見東南形如疋布廣尺長二丈九日而滅所謂蚩尢旗也十月乙丑彗再出於氐自東南轉指西北掃太陽守星入於亢又漸往西北掃北斗天璇天璣文昌五車逼紫微垣次月十九而滅天意初以譴告人主而不悟其末載蚩尢旗竟天斗極微垣天子之宮庭而皆掃滅以見禍患已成消復亦不可爲也已其至崇禎十二年十月復見者楊嗣昌以是年八月晦受命督師十月朔至襄陽大誓三軍而彗星卽於其時見又帝以十月命王紹禹爲河南總兵後紹禹兵叛失陷雒陽嗣昌開縣喪師襄陽繼破兩藩遇害京師之禍實基於此天意若曰彗之掃北斗紫微今害徴至矣於戲可不畏哉

紫微帝座軒轅前星太階文昌

十七年正月司天奏帝座下移

是年十月紫防無光

十七年五月軒轅絕續不常大小失次至九十月間乃復

十七年十月前星下移四五度至次年八月乃復十三年六月太階坼

十七年文昌坼

按帝座有五北樞紫防太防天市大角心中央皆王者所居之處當八年九月熒惑犯太微占者以太防天子之宮庭流寇以八年春犯鳳陽祖陵燒享殿天垂象以陵寢不守賊將入天子之宮庭及乎帝座下移則其兆已成不可爲矣軒轅者后妃之舍主內政以弼太微萬曆四十四年十一月四十七年九月月再犯軒轅其時王皇后崩當至尊偕周後同殉社稷而軒轅絕續不常者上天亦爲之慘動也太子撫軍監國不離其位下移者爲主器已亡藩王入繼之象太階坼大臣多戮死者文昌主國之上將十三年後武陵韓城宜興三相皆不以令終寧南興平靖南三將先後死國家之禍君後及將相並受之天道洵可畏哉

歳星塡星觜觹參

井亢

九年歳星犯南斗

十一年四月歳星晝見

十五年夏歳星逆行

十二年十月塡星暈

十七年二月塡失光道

十二年五月觜宿下移

十三年十月參足突出玉井

乙酉四月月入井暈

是年亢宿坼

占曰君令逆則歳星逆行郤萌曰歳星逆行社稷亡天下兵起民去其鄕又歳星主齊魯東吳之國故梁武天監四年歳星晝見其後致侯景之禍思陵時李靑山亂山東吳大饑海寇大作是其應也塡星主豫州梁宋失次者進則失地退則爲喪又占曰歳大風五穀不實有火災中原糜爛天象應之梁宋實受其咎參伐七星爲虎尾觜爲首共爲白虎主西方攷古法二十八捨觜宿列在參前但觜止半度形小而近參易於縮入參度崇禎中西人湯若望仰觀推測適防其時觜宿入參故以觜居參後非謬也若下移則又其未縮之時從參左肩以移之於右其占爲虎狼食人又參足突出玉井其占亦曰虎狼暴害參觜旣主西方闖獻恣睢秦蜀其爲防貐豺虎肉視斯民之應乎月犯井兵起人主憂又曰大臣誅有破軍殺將亢主宗廟其星變主王者絕嗣將致宗廟不守斯非其最驗者歟

五車河鼓天津揺光

十三年九月五車中隠三柱不見

十七年二月河鼓坼

次年天津坼

十七年揺光坼芒角黒靑

五車天子之兵車捨也三柱動則車騎發崇禎中朝士勸上修車戰之法而孫傅庭郟縣之敗竟以火車致潰其三柱不見之效歟巫咸曰河鼓金官也主金鼓河鼓坼則金鼓不震天津主河梁石氏曰天津覆洪水滔天自汴梁沒後河再決於山東揺光者北斗之第七星其名爲應主兵又曰應星色黒有水眚有徙民攷之皆驗

狼天弧王良駟房

十七年十月狼怒躍至次年四月

次年天弧引滿

是年策置王良前駟房動徙

荊州占曰狼爲盜賊巫咸曰狼星易處天下大饑兵滿野又曰天弧引滿天下兵石氏曰王良策馬則天下大亂兵大起

營頭天狗枉矢流星

十七年三月營頭晝隕聲如雷

五月天狗下尾長白竟天

乙酉正月枉矢東流衝太陰

九年六月丙子夜有星大如鬥色赤芒耀數十丈自西南流東聲如雷

十四年髙郵湖隕星大如屋

十五年夏星流如織

十七年二月星隕如雨

六月後四川日月無光赤如血人仰視北斗不復見有大星出西方芒焰閃爍揺漾不定是時獻忠屠蜀賊滅後其星乃隠

營頭所墜有破軍殺將流血三千里

天狗下則四方相射其君失地兵大起

枉矢所觸天下所伐滅亡之象

流星在萬曆中凡五見其三十四年五月丁丑有星自西北流東北大如盂赤色有光是爲李自成生於米脂之歳自西北流東北者繇秦以入於燕齊之象也自九年以前賊中以髙迎祥爲闖王自成特其部曲將盧象升祖寛白沙朱龍橋之戰賊勢已衰防祖寛兵嘩東歸象升召入京功垂成而中廢未幾迎祥死餘眾推自成爲主乘總理無人橫行無忌彴約靑赤者兵起此其應也

天赤如血

崇禎元年三月二十五日五鼓全陜天赤如血巳時漸黃日始出

占曰此赤眚也主大旱有急兵

是年白水賊王二反

日變

崇禎十年丁丑春正月辛丑朔日食免朝賀

是年春白虹赤气貫日

十一年二月朔日光摩蕩竟日

是年十一月五日日中黒子黒气或靑白气日入光摩蕩如兩日

十二年元旦日白無光

三日日光摩蕩若鏡袋噴花自旦及暮

五日日旁靑黒气若防東南有白虹

是年二月十二日寧逺日變辰時日兩傍各一白丸俄日上有白气申時有黒气掩日忽侵日中忽從日內墜出摩蕩數次巡撫方一藻以聞

十三年九月望兩日出沒

十六年十二月朔日無光星晝見

日食不爲災惟正月朔爲三朝之防漢惠帝七年正月辛丑朔日食哀帝元壽元年正月辛丑朔日食至崇禎十年正月爲三辛丑朔日食矣惠帝失政祿產亂朝哀帝夭折王氏簒竊在明季則有樊並蘇令奮臂之禍昔漢臣有封事曰小民正月朔日尙畏毀器物而況天子日月之眚乎若白虹貫日日中黒子兩日並出皆亡徴也

天鼓鳴

崇禎十年三月陜西天鼓鳴

十二年二月四川保寧府天鼓鳴

同時二月十七日易州白石口南城天聲自北起至南次日從東北起至西南皆晴日無雲風亦甚緩其響如雷又似桴鼓聲

十四年二月山西偏頭闗天鼓鳴

萬曆中天鼓鳴凡五十一見在京師者一南京者三鳳陽祖陵者二它郡國者四十有四畿輔則景州髙邑遵化易州紫荊闗遼左則松山蓋州寧逺山東則費縣登州館陶靑城山西則代州宣大陽和左云衞臨汾猗氏蒲州陜西則平涼涼州固原甘肅西寧金州西安洮州南直則揚州泰州鎭江四川則華陽豫則河南府江西則袁州內西寧見者三甘肅見者三易州遵化館陶臨汾寧夏皆見者二京房占人主憂神宗多歷年所海內無事左氏曰以樂慆憂其是之謂乎

崇禎十一年賊入蜀破州縣三十有八今十二年保寧天鼓鳴明寇將再入蜀蜀人屠滅之徴也易州畿輔要地偏頭闗燕晉阨塞十四年後賊由晉入於畿輔偏頭寧武正其所從入之處故天鼓鳴以譴告之也

大雨雹木冰

崇禎四年五月大同雨雹襄垣縣雨雹大如伏牛如丈石小如拳殺人畜甚眾

八年四月初八日漂陽福賢等鄕雷雨冰雹並作晝晦飛石揚沙平地盈尺植物與屋瓦俱盡

十一年六月二十三日宣府幹石河山場驟雨怪風大雹打死馬騾四十八匹

九月順撫陳祖苞奏境內冰雹爲災

十二年五月初九日未刻撫寧縣自靈溝起東至沙河長不老口西至楡闗大雨雹田禾盡死

八月白水同官雒南隴西大雨雹秦撫丁啟睿以聞十四年八月宣府冰雹爲災

是年六月湖廣大風雹巡按汪承詔以聞

十六年十月十五日汝寧光州雨綿如絮飛田野者殆徧幹州冰雹大如斛毀民屋傷人

元年十一月陜西木冰壓樹枝盡折其後大河以北歳有此異

萬曆中京師雹災凡八見它郡國二十崇禎時雨雹止此乎殺人畜田禾甚者書之舉重也劉向曰雹者陰脇陽也君子以小人爲陰外臣以內官爲陰四年溫體仁方用事正類排斥殆盡張彛憲以奄宦總三部晏然受朝覲諸臣之庭謁十二年楊嗣昌在內閣黃道周成勇被譴呵熊文燦諂事禁旅太監劉元斌等其下大縱掠陰脇陽者此其應也

劉歆曰上陽施不下通下陰施不上達故雨而木爲之冰天啟中朱童防喬應甲皆以貪邪撫秦元年秦撫爲胡廷晏憒眊不治事故陰陽上下不能通達以兆木冰爲甲兵之象也

風霾霧

晝晦

崇禎四年六月臨潁縣雷風大霾傾樓拔木磚瓦磁器墜地無恙銅鐵者碎

六年癸酉春正月朔大風霾日出兩珥

九年七月二十日沔陽州長夏門外居民劉勅甫白日黒風揭一屋去柱壁囊槖未動四鄰如故

十年三月十四日眞定晝晦大風霾發屋拔木巡按李模以聞

十三年二月二十一日大名府濬縣等處東北見有黒黃雲气一道忽分往西南二方傾刻四塞狂風晝晦黃埃中有靑白气及赤光隠隠時開時暗巡按韓文銓以聞

是年冬河南府大風新安縣都禦史呂孔學墓上石碣吹入雲中去四五里方墮

十四年辛巳春正月壬寅黃霧四塞日眚無光

十二月福建巡撫蕭奕輔奏異風

十五年七月保撫楊文嶽奏怪風

十六年正月二日大風晝晦五鳳樓前門拴風斷三截又風吹建極殿廡檐榱桷俱折殿瓦皆碎

三月二十四日風霾晝晦大學士周延儒請急圖防彌十七年甲申正月朔大雨霧有占風從幹起主暴兵破城城未破之前十餘日風霾大作自辰至未止拔去闗帝廟前旗桿琉璃廠大樹

按萬曆中京師風霾二十二見最甚者四十六年三月庚午空中有聲如波濤黃塵蔽天日色晦防將昏東方電流如火赤光照地少頃西亦如之又雨蒙蒙如霧霰土气襲人人主五事皆失不得其中則不能立萬事失在眊悖故恆風陰以應之洪範傳曰厥咎凶短折厥極弱時則有下人伐上光熹二廟皆短祚凶短折也極弱者貴而無位髙而無民有南面之尊而無一人之助宰相如宜興井研皆不爲國盡力大將如左寧南跋扈不用命是極弱也下人伐上則寇入京師之徴也

雷震

崇禎九年丙子春正月孝陵雷火

十二年七月天雷擊破城鋪樓墻七丈有餘木炮擊破密雲巡撫趙光抃以聞

十三年秋七月雷震襄府門樹樹有鹽數斗

三月初十日夜三更去孝陵寶城十里長【闕】頭楓香樹松樹各一被雷火霹燒南兵尙書汪慶百以聞

十四年閏四月初八日雷火起薊州城西北燒至趙家谷延二十餘里

六月初二日雷震宣府西門城樓火藥衝發樓遂糜碎十五年壬午五月雷震孝陵樹

十六年仲夏大雨沾衣如血雷霆越夕不止次日見太廟神主或橫或倒諸銅器爲雷火所擊融而成灰六月二十三夜雷震奉先殿廟脊鴟吻碎中有劍削拔去不知落在何所廟門玲瓏雕刻處皆損壊有龍爪痕太監蘇允寧換鴟吻比前減小帝不悅降允寧級萬曆中雷擊建極殿端門承天門郊壇齋宮祖陵西華門太廟槐樹長陵明樓圜丘朝日壇正陽門社稷壇門凡十三見自二十年後郊社宗廟以公侯伯代行禮故天數出變異以告誡之思陵親郊者再宗廟之禮必防常以孝陵地脈侵毀使成國公朱純臣禮尙書林欲楫行視山陵然則孝陵曷爲乎震司禮監王體幹內殿藏主陳設一不敬大受譴罰帝自以少失父母大具儀仗集百官迎孝純皇太后禦容入奉內殿事死如事生孝之至也然則奉先殿曷爲乎震曰前此矣前此則此何以書曰天變已成𨿽甚盛徳不足以除禍患故震之也

地震

崇禎七年三月初二日黃州晝晦明日地震聲如雷九月應天地震

九年五月江西臨江府南門城墻陷地二十餘丈十年閏四月初四日雅州地震

十四日新鎭地震者二十六日又震者二

同時十六日馬湖四土司地震者二又敍州府震建武所震瀘州震越巂衞震皆同日

是月二十九日榮縣黃時太家地鳴聲聞半里

十二月太監陳奏地震

十一年正月薊鎭總兵王奏地震

九月遼東地震巡撫方一藻以聞

冬雒陽地震

十二年六月宣府地震總督陳新甲以聞

九月福建地震巡撫蕭奕輔以聞

粵西地震巡按禦史左永圖以聞

十三年二月初十日鉅鹿縣地震十二日又震

六月二十四日渾源地震八月初九日復震

十二月宣府地震總督張福臻以聞

是年汝寧上蔡地裂

十四年正月湖廣地震巡撫宋一鶴以聞

二月福建地震巡撫蕭奕輔以聞

四月天津地震巡撫李繼貞以聞

七月二十六日大同地震者三

八月陜西地震茶馬禦史陳羽白以聞

九月四川巡按陳奏龍安府地震

是月應天巡撫黃希憲奏地震

十五年四月十五日山西巡撫蔡懋徳奏地震七月復奏地震

七月十六日萊州府地震

十五六七年鳳陽地震連歳不止其初寶頂中有聲如雷東西動蕩者數十晝夜而震乃發鳳陽巡撫田仰以聞

泰州兩大山因地震合爲一其民居兩山間者數百萬家皆被壓掩沒不見

案萬曆四十八年中京師及郡國地震者二百五十有九自元年至十年四月相當之地臣道也京房曰臣事𨿽正專必震荊州居正所居地也元年荊州連震七日方止惡其專且戒以不終也十一年後帝召之京師十一震鳳陽二祖陵二舉其重則餘可推也是時鄭妃謀奪嫡內臣則礦使稅使爲厲於民思陵之禦相也常山華亭讁戍韓城宜興賜死𨿽以蒲州之定逆案一取決於禦前紅本而髙陽當闗武陵視師咸奉詔書進止則無所謂專也後宮無戚姬如意之嫌外家無博陸重合之勢近臣無恭石顯之寵然卽位之後反者如蝟起如黔蜀土司河南北土寇閩廣江南海寇廣東九連山山寇山東蓮教曹南武城王沙諸寨江右密教之屬無慮數十反而國從之周之亡也山川震伯陽甫以爲國必依山川山崩川竭亡之徴也十三四年黃河水竭國家本起於淮泗今祖陵震而河淮幾於涸流不亡何待

旱蝗人相食

崇禎元年陜西自四月不雨至於七月八月霪雨不止歳大饑

七年河南大旱

山西自六年八月至七年四月不雨永寧民蘇倚哥食父母

南陽郭廷玉妻霍氏以母而食女山西聞喜廣盈裏楊雷以父而食男又張河圖等十三名殺人母子而並食史亡其地云

九年山西饑人相食

十二年北京山東河南山西大饑民掘坑塹然火以驅蝗須防塡滿

四月十八日防寧縣降旱霜自春䢐夏不雨

十三年兩京山東河南山西陜浙旱蝗河南北數千里白骨縱橫民父子相食

京房易傳曰上下皆蔽玆謂隔其旱天赤思陵有治天下之心相如烏程韓城壅閉阻遏俾賢材摧抑徳澤不能下流此所謂隔也它占雨少陰之气金也金爲兵爲刑刑不辜兵不戢金气毀則不雨思陵持法太深秦豫楚山城小邑被寇失守爲法受誅者其不辜爲多易曰亢龍有悔思陵憤中外之失職盜賊未平嘗內結於心心者火也火勝則外彊中漧水不潤下故旱

京房易傳曰臣安祿玆謂貪厥災蠱易飛曰食祿不益聖化天視以虫虫無益於人而食萬物劉向曰魯哀公十二年春用田賦冬而螽虐取於民之效也崇禎中如楊嗣昌議增練餉者六百萬是以田賦虐取於民也史薛國觀吳昌時先後以賄敗謝秉謙按秦秦寇已急而秉謙大以賄聞是皆無益於人而食物故虫災應之

火災

崇禎八年冬至帝以寇禍再郊天費十萬金威儀視初郊尢肅先一日駕幸齋宮而後端冕入祀乃內璫之熾炭於地室者太甚火延及於茵蓐禦座爲文皇帝盤龍椅皆焚從官有憂色曰天不享矣

十年正月太監孫奏石塊生火延燒倉場等屋

十一年四月新局火藥災石板平起空中民家醬瓿移至屋極醬不動乘驢過者人驢飛至半空驢腸腹潰而人墮地無損

六月初二日安民廠災貼廠太監王甫局官張之秀俱斃八月又災

十二年九月二十日京師艸場失火

案萬曆火災凡三十五見最大者如慈寧宮災無逸殿災乾淸坤寧宮災三殿災孝陵災禦苑龍舟災大光明東配殿災朝日壇房災正陽門樓災隆徳殿災易傳曰上不儉下不節孽火燒其室東漢中平二年南宮靈臺災未幾黃巾亂流寇之作卽三殿兩宮火災之應也安民廠者以天啟六年王恭廠災而攺焉者也逆璫施炮烙以鍛鏈楊左諸君子【天啟六年五月朔人見都城隍廟唱名後宰門火神廟紅毬滚出次前門城樓角有數千螢火忽並合如車輪至初六日巳時王恭廠災震初作乾淸宮禦案皆碎建極殿飛瓦殺人禦史何廷樞潘云翌被震死全家覆入土中自順城門大街北至刑部街盡爲虀粉有女人衣飭盡而身存有同伴頭去比肩無恙有從空墜人頭及須髮耳鼻大木逺落密雲石獅擲出城外衣服掛於西山樹杪銀錢器皿飄至昌平閱武場中】若思陵則何爲乎災曰內操之未罷也緝事衙門如董琨等則猶許顯純之餘焰也故火之也且安民廠所以修守備其後寇逼京師炮不置鉛丸賊不傷而城已陷天意若曰火不炎上徒以自斃也

火異

崇禎元年五月西安有火大如碾如鬥色靑光焰尺許數十磈入人家用羊豕禳之嘗畱數日乃去不分晝夜亦不爲民害至七月中而止占曰秦爲徳水水火牡也火出而妖火入秦鶉首先災害及鳥帑豫楚亦將有咎九年泰山神廟中靑龍神口吐火

是年丹徒田野火光燭天

十五年蘄州樹杪火發焚其木殆盡

十六年正月初五日大內諸殿脊及各門樓煙起閣臣皆出疑有火災視之冉冉若炊煙而微淡久而乃息齊武帝永明十一年先是魏地謡言赤火南流喪南國是歳有沙門從北賫此火至火赤於常火而微以療疾多驗都下名曰聖火此與今之煙艸相類熹廟時童謡曰天下兵起徧地皆煙未幾閩人有此種名曰煙酒云可以已寒療疾此亦火異也

刀矟旗竿上火

崇禎十年太湖縣楓香店官兵營刀鎗上火光閃爍炮空鳴鬼夜哭時討寇鄭潘陸諸將全軍覆沒

十一年孫傅庭奏西安風霾大作黒气沖天兵刄火焰出現聽之有聲

十三年八月西門旗竿上出火大如斗飛落城河十四年三月初二日天津遊撃張國安巡河至趙家場刀鎗上火星灼灼有光黒夜列防如星巡撫李繼貞以聞

晉成都王頴與長沙王相攻隨堯君素守蒲州唐劉武周據並州反其兵器皆夜有火光萬曆中各邊臺竿有火凡十五見其墻子路有火時風雷大作綏靜邊堡軍執棍撲之棍亦生火孤山堡亦如之山東撫治令箭及刀鎗頭皆出火魏書曰輕民命好攻戰則金失其性而爲變神宗非好戰之主而思陵用兵亦有所不得已也然則火何爲乎作哉

水災

十年河南汝水變味甚惡飲者多病

十三年華陰縣渭水赤

十五年四川達州城濠水變爲血城中井鳴

十年蜀劍州大水先未水一日沿灘巨石數百皆反而覆水至民登州堂以避者免餘皆漂沒黃膓凶具架在民屋檀者累累

水災莫甚於汴梁以其詳在寇志故不書

鼓妖

天啟七年丁卯八月禦朝卽帝位南面正位將就寶座而大聲發於殿之西若天崩地塌然仗馬皆驚百僚震恐帝亦爲之悚動識者曰西方其有事乎此鼓妖也崇禎七年七月敍州母豬龍洞銅鼓聲聞一日夜是年蕭縣北山鳴明年又鳴者再十一年十一月山又鳴十二年十二月十三日夜西山復鳴如雷如風如濤連日夜不止

九年十二月鎭江金雞嶺土山崩聞有神言

十年鐘山鳴似虎哮吼

三月防稽山石言聲如鐘

十二年己夘二月初一日蘄州州署有石銃十一門自震堂瓦崩頽署州事李色鮮將火藥傾出移出堂前空地復於三月初一日自震煙火衝天堂柱亦自起火十三年杭州城門夜鳴

三月十五日蘄州城隍廟古鐘不擊自鳴

十五年鐵礟自鳴

十六年冬建極殿鴟吻中有聲似鵓鳩曰苦苦其聲漸大後作犬吠聲三日夜不止

十七年二月大學士魏藻徳夜聞刀兵之聲入其寢三月初舉家聞哭泣

晉文公殯於曲沃柩有聲如牛劉向以爲怒象也將有急怒之謀以生兵革之禍漢相朱博受策有聲如鐘揚雄以爲聽失之象也李尋以爲人君不聰爲眾所惑空名得進有聲無形不知所從生思陵性彊毅多權謀數有亟疾之怒卽位之後宰相周延儒楊嗣昌等以空名得進後皆不終此鼓妖之應也春秋傳曰怨讟勤於民則有非言之物言山鳴近石言也宋災先有叫於太廟者曰譆譆出出今殿檁龍尾間如鳥鳴苦苦帝位不安宮室將空之象京房易傳曰令不修本下不安金母故自動若有音天寶十年大同殿鐘自鳴占曰庶雄爲亂思陵發號施令未循其本下有怨叛之心起而爲亂此物自鳴之應也

言妖

萬曆末年有道士歌於市曰委鬼當頭坐茄花徧地生北人讀客爲楷茄又轉音魏客之兆也

崇禎元年五鳳樓前獲一黃袱內襲小函一卷題雲天啟七崇禎十七還有福王一淸晨內侍得之奏禦帝命巡視皇城各官推究科臣奏以此必姦人所爲一加推究必有造訛立異簧鼓聖聽者帝可其奏立命火之十年帝過宮中一祕殿老閹以此先朝所封戒勿動帝命啟之得古畫數幅有十人帶進賢冠者七曰官多法亂有數十人隔河對泣曰軍民號泣妄男子得傳聞形之章奏帝亦弗詰人乃以爲信

帝好察邇言有人詣通政司投疏謂年號宜用古字作崈蓋以山壓宗故不安從古文則宗廟安於泰山也人以爲妖言

十七年正月沅州銅仁連界處掘出一古碑上有字二行雲東也流西也流流到天南有盡頭張也敗李也敗敗出一个好世界

成都東門外沿江十里有鎖江橋橋畔有回瀾塔萬曆中布政餘一龍所修張獻忠破蜀後登塔見成都城池宮殿曰此不利於城命毀之修築將臺穿地取磚至四五丈得一古碑上有篆書云修塔餘一龍拆塔張獻忠歳逢甲乙丙此地血流紅妖運終川北毒气播川東吹簫不用竹一箭貫當胸漢炎興元年丞相諸葛孔明記後獻忠以一箭死乃知簫不用竹乃肅字也

明初有十八子之防成化中有李龍子者結一中官入宮中謀不軌事發伏誅識者以宋太祖取淳風舊本亂其次第李繼朱者乃李亞子繼朱梁之防也流言訛僞宋獻策李巖以此鼓惑中原復倡爲開城門迎闖王迎仔闖王不納糧令軍中傳歌之故河北逐其長吏以迎賊

河北之謡曰鄴臺復鄴臺曹操再出來賊羅汝才自號曹操而天下大亂

武昌未破前一月有異人呼於市曰一羣豬屠伯至矣楚宗最橫遇亂亦最酷

萬曆末年民間好葉子戲圖趙宋時山東羣盜姓名於牌而鬭之至崇禎時大盛其法以百貫滅活爲勝負有曰闖有曰獻曰大順初不知所自起後皆驗

傳曰言之不從厥咎僭時則有詩妖訛言自陳啟新以淮安武生驟用口舌得官而張漢儒陸文聲希相溫微防告密以起黨人之獄易曰以訟受服相溫有焉書曰讒說震驚朕師漢儒文聲有焉詩曰如蜩如螗如沸如羮公卿臺諫無通經術持大體者故妖書起之於前閣訟繼之於後四方姦人亡命爭上書闕下而言之僭差夫亦甚矣此言妖所自起也

艸妖

崇禎四五年河南艸生戰鬭狀有人馬形皆若被甲持矛馳驅糾結亂乃大作

七年河南孟縣民孫光顯祖墓在河陽驛之東有葡卜艸夏抽新條條列萬狀有美人者達官者爲龍鳳爲麟爲雀魚蛇防爲蟬爲孔雀鸚鵡道臣曹應秋取得三美人一鳳一鸚鵡美人黃衣白裳面施粉黛鳳苞羽五采鸚鵡棲於架架上有盞盞中有粒防染生動善畫不及也其連陌王氏黨氏塋所產皆同有一艸而枝蔓出二塋外者卽與凡艸無異蓋妖徴云

十六年有商人自山東載花荳渡淮及出賣如人首然耳目口鼻咸具

十七年太倉邑紳知臨川張采家李生黃采嘆曰古語云李生黃民皆無家亂其至矣旣而采亦幾及於難

占曰王徳將衰下人將起則有木生爲人狀艸亦木類也漢安帝中平元年夏東郡陳畱濟陽長垣濟陰寃句縣界有艸莖累腫如手指爲防雀龍蛇鳥獸之形五色各如其狀毛羽頭目足翅皆具是歳黃巾賊始起夫艸民象也盜賊則惡艸之宜除今以去惡之弗盡枝蔓爲妖其驗爲李自成之僞署置百官猶艸之面目衣裳如人狀也僞號攺年猶艸之麟龍鳳自以爲祥也天意若曰彼𨿽靦然人面哉何艸不黃將失其潰茂以無煩尋斧此狂花妖木之不若者也神祖好用商人采辦每進黃封禦廂內有八寶嵌成蝦蟇蚱蜢等物廂開則藏機發跳躑滿地帝大笑賞賚不貲此虫妖也閩師好以寶樹餉督撫按諸臣以金爲枝榦花葉用異寶緝成五色備具視之如眞一株以數萬計熊文燦得之以貽京師權要此木妖也服妖

崇禎中朝臣好以紗縠竹籜爲帶取其便易詩曰匪伊垂之帶則有餘傳曰帶其褊矣金銀貴而重紗籜賤而輕攺而從之賤將乘貴重者爲輕帶其褊而將盡之象也

帝餞李建泰於正陽門建泰頓首拜謝印綬花怒張如斗同官謬賀此取金印如斗象也識者以爲不祥百官冬朝戴貂暖耳陳啟新詭示其貧以布作袹君子曰暖耳中下者無甚價且禮亦可以弗著啟新近臣虧班聯之體以羞朝望且近於詐非禮也北方小民制幘低側其檐自掩眉目名曰不認親其後寇亂民散途遇親戚有飲泣而不敢認有掉臂而不欲認一以畏人避罪一以自爲寡恩先見之於首服焉

京師婦女宴防出遊好賃蟒服於質庫乘車去茀不避呵殿視其衣交龍燦然亂上下之序混淆無別臺諫以爲言然終莫能禁

松江士大夫好著縑巾屋其上而廣之前後施幅武垂於肩雜以組紃而紕其旁緣其下此武士巾也其有期功之喪別綴白絳於其上有兵喪之象常熟婦女裳下齊殺爲襞積者百而繂之與衰服無異人皆以爲凶徴無錫一孝亷嘗衣短衣不蔽膝巾紫色而朱帶雙垂自首以屬於要金壇一公子跛而陋好施粉黛弓其足爲婦人裝晝必寢其見客也常以夜後此兩人皆以凶終曹風之詩曰蜉蝣之羽衣裳楚楚百年以來世室豪家侈汰已甚飲酒則載號載呶歌舞則獶雜子女其風始於江漢宛雒而被於吳越帝屢下詔以寇盜災荒士大夫狃承平余俗欲身率天下以儉而終不攺於戲有葛屨履霜之心而不能變羔裘逍遙之習詩人刺共公之好奢而謂不稱其服者其咎在上也春秋戒子臧之身災而謂服之不衷者其咎在下也濫音【附見】

兵未起時中州諸王府中樂府造弦索漸流江南其音繁促淒聽之哀蕩士大夫雅尙之又江南人多唱掛枝兒而大河以北所謂誇調者其言尢鄙大抵男女相愁離別之音靡細難辧自此以後政事日蹙情態纎迫兵滿天下夫婦仳離者不可勝計也

物異

思陵禦乾淸宮空中墜一鸛頸穿一箭至地猶飛鳴俄而鸛死

又乾淸宮後廡有靑霞居遊藝齋皆陳設寶玉重器於禦幾物竟自移彼此互易其處或顚倒雜亂失而復得守者懼得罪伺之見禦榻重茵中有溺而旋者狐毛零落其气尙溫乃知向者狐怪也

崇禎六年二月建昌民家生豕一首二身八蹄二尾十五年七月聊城縣民馬中傑家生豕一首二尾七蹄五行傳曰聽之不聰時則有豕禍萬曆中豕禍七天啟秦楚皆豕妖有長喙人足而一目者是年悞用陳奇瑜爲總督因撫失賊聽不聰之效也

六年冬十月莎雞數萬集於襄城山西河北賊南渡河澠池陷十五年冬團風鴨蛋洲有飛雀萬餘投蘄州南城濠後張獻忠破武昌從鴨蛋洲渡此比之鸜鵒來巢爲羽虫之孽近黒眚也黒色義主急有飛鳥之象焉六年十月汝寧有鳥鳩身猴足晝飛有聲時流寇渡河犯汝至十年此鳥復見於上蔡【按本艸此鳥名曰寇雉出主兵亂】六七兩年鳳陽出惡鳥數萬兔頭雞身鼠足人取供饌甚肥但犯其骨立死

七年大同牛疫號噭以數千十三年襄陽春山鄕獲牛犢兩頭二目京房易傳曰牛生子二首一身天下將分之象又曰牛少者谷不成萬曆中牛禍五皆二首或作人狀天啟間沅陵牛犢二首一目三尾並亂徴也聞是年李自成從車箱峽佚去寇禍以不解山西河南大饑七年寧夏鼠害稼銜尾食苗者十餘萬十二年黃州鼠食禾渡江五六日不絕傳曰鼠盜竊小虫晝伏夜匿害稼者貪邪小人竊祿位而寇盜以滋生也萬曆四十四年後應天鼠渡江者三皆銜尾萬餘天啟陜西鼠怪狀若貍長廣尺餘無足兩肉翅足在翅中剖之腹有升黍妖在秦者秦將有鼠盜寧夏延綏鼠害稼者皆秦分也渡江而以黃州者張獻忠破武昌之應也又聞內殿奏章房多鼠盜食與人相觸而不畏

十七年元旦後鼠忽屏迹寇入奏章盡焚易飛曰鼠羣居不穴君死國亡它占曰鼠無故夜去邑有兵近黃祥也

秦州闗山中老鼠化爲鵪鶉者以數千計

九年十月朔淮安新城東門民家牝雞振羽啼躍而化爲雄

十年京師宣武門外斜街民家白雞羽毛鮮好喙距純赤重四十觔慈谿孝亷應廷吉見之愀然曰此鷔也所見之處國亡萬曆三十六年靖邊營軍人家雞雌化爲雄五行傳曰不鳴不將無距者事不成今鷔則鳴將有距矣蓋是年寇患已大成故雞禍也

十年三四月錢塘江木柹化爲魚漁人网獲中有首尾未變者木如故

十三年徳安府天雨魚

十四年楚府貓犬流淚有哭泣聲

十四年太倉衞指揮姜周輔家雞伏子兩頭四翼八足揮使亦勲舊也衞將廢厥災見於其家

十五年二月羣鼠渡江晝夜不絕

十五年金縣田鼠殘食夏秋禾苗巡按李悅心奏又隴西縣田鼠灰黃白色咬傷麥穗

十五年八月延綏定邊堡妖鼠產於蝦蟇腹中一產數十徧二三百里食禾稼皆盡

門牡自開

崇禎七年太康縣門牡自開者三知縣事許某集邑紳議其事屋梁墜知縣死

妖辭曰闗動牡飛辟爲無道臣爲非厥咎亂臣謀簒漢成帝元延元年門牡飛谷永以爲郡國傷災黎庶窮困而有司奏請加賦城闗守國之固固將去焉故牡爲之飛今太康古夏陽也爲楚漢相距地鞏雒汝潁之通衢是年寇旣渡河郡國日亟軍興而災害並至牡飛邑屋自壊明汴雒皆失其固而棟折榱崩民將壓焉之應

疫

崇禎十六年春京營巡捕軍夜宿棊盤街之西更初定一老人囑曰夜半子分有婦人縞素涕泣自西至東勿令過過者厄不淺雞鳴則免矣吾乃土神故以告也夜半婦果至軍如所戒不聽前五鼓偶熟睡婦折而東旋返蹴邏者醒之曰我喪門神也上帝命我行罰此方若何聽老人言阻我災首及汝言畢不見邏者懼奔歸告家人言未終僕地死大疫乃作【七月二十九日從駙馬鞏永固請發禦前銀一千兩合藥施病者再發二萬兩令五城掩埋】

十六年舉場左右人鬼錯雜薄暮人屏不行一時貿易多得紙錢乃置水投之有聲則錢無聲則紙大疫定後乃已

江南自京口起江陰無錫止民曉起或以黒圈記其門或釡底畫一梅一夜殆徧

先是河北傳一小兒見人白而毛逐之入廢棺中發則白毛飛空幾滿俄而疫大作名曰羊毛瘟江南漸傳染民相戒曰無食茄食者必病旣而驗之以手折茄中分之輒有一羊毛斷之以刀則無有此白眚也

公羊傳曰大災者何太瘠也何休曰邪亂之气所生先王設疾醫掌萬民之疾病又索鬼神而祭禜之以其時埋骴掩骼無弗蓋藏故民得考終厥命今兩河暴骨弗收惡气蘊崇而爲疫羊金也金气傷故羊禍轉入於疾病此其徴也其時又有書���三字於門者相傳亦系釡底朱書故民爭效之是書也道藏中固以解疫生民短折人主不能救而天救之非其彰彰者乎

人鬼之異

崇禎二年己巳松江莫翁無子有一女嫁於李氏夫婦初相得後其夫漸不內禦有鄰女學刺繡於莫氏而同寢俄有孕詰問得其情訟之太守按驗果有之乃命莫氏歸而娶此女爲妻守斷詞曰莫翁無子而有子此女無夫而有夫郡人無不見之有欲上聞者莫固舊族恐以妖妄及禍固請乃已

十五年冬山東婦人生一物雙貓首首有角角之顚有目身如人手垂過膝巡撫陳以聞於朝

嘉定有一男子無家室忽腹大面黃人以爲蠱其【闕】夜聞呼喚聲生一男將執以聞之官其人抱遁去不知所之

十二年蘄州各街道每夜鬼哭咆哮聞之有聲逐之有影

十五年蘄州有鬼白日成陣墻上及屋脊行走揶揄居人城遂陷

十六年將祭太廟鹵薄已設忽見黒气自空而墜如有婦人衣白者疾飛入宮軍人皆見之是年人見太廟中鬼皆嘯呼而出

赤眚黒眚

崇禎七年甲戌二月海丰雨血

七年黃梅縣天雨黒子如栗

八年八月宣城池中出血

十年丁丑八月黃州天雨虫色黒大如菽蠕蠕動食苗俱盡

是年春北地紅雨

八月山東雨血

十一年新鄕雨黒水

十二年黃州城南門流血五日又太倉嶽王市地湧血十五年靑浦東門外河內一石又灘上一石又諸生楊家柱礎皆湧血不出三月之內

蜀劍州民家有滴血污其門城中數萬戶皆同

十一年都中黒眚似飛霾民大擾

十六年京師黒眚見宮中常見如豕如犬者黒色行作鬼聲

癸未年松江繡野橋雨血

梓愼有言曰赤黒之祲喪氛也京房曰臨獄不解玆謂進非厥咎天罰故天雨血傳曰虫從天而墜其國兵災並起劉向曰刑罰暴虐貪叨無厭則天雨虫天雨麥雨毛地粉

崇禎丙子年松江繡野橋雨毛

十三年雨麥於吳郡

闗中渭南縣天雨蕎麥

十四年江南池河守備髙策銓報於廣武衞之龍山英武衞之小橫土中變成紅緑白三色米粉軍民取以充饑取者日數千人名曰觀音糧

谷梁傳曰著於上呈於下謂之雨夫十三四年【闕】無麥苖以無雨也無雨而雨麥則何以爲雨【闕】變而爲粉其異也爲【闕】

陵哭城愁神像流淚

鳳陵未災前有遙見陵中二人一衣朱一衣靑毆擊甚苦尋聞號泣聲乃集數十人持杖入惟二犬踉蹌走無何寇至

崇禎十五年後鳳陽祖陵悲號震動三年不止

十七年南京孝陵夜哭

十四年嘉興城聲震如裂時稱城愁

十六年癸未黃州城南門哭五日止

九年曲阜縣孔子廟聖像兩目流淚如汗三日夜十五年十一月黃梅孔隴鎭地藏菩薩目出淚一縷循鼻而下拭而復出十二月二十三日城陷

陵異止此乎曰賊將王克生僞揚武知州張聯奎謀發獻陵風雷大作被擊而死則不耑主於哭也城異止此乎田十七年十一月滎澤縣東十里平地忽現一城雉堞井幹皆具久之始沒幾同影國則不止於聲也神像之異止此乎曰五皇子之薨慈聖李太后憑而告者數千百言自稱九蓮菩薩則天之靈不止像也嗚呼異矣

綏寇紀略卷十二

