

欽定四庫全書

欽定蘭州紀略

提要

【臣】等謹按蘭州紀略二十一卷乾隆四十六年奉

勅撰考回人防處中國介在西北邊者尢獷猂然其教法則無異劉智天方典禮擇要解卽彼相沿之規制也其祖國稱黙徳那其種類則居天山之南北後凖噶爾據有山北乃悉避處於山南今自哈宻吐魯番以外西曁和闐葉爾羌皆所居也迨我

皇上星弧遙指月窟咸歸諸回部並隸版圖爲我臣僕中國回人亦時時貿遷服賈來往其間姦黠之徒遂詭稱傳法於祖國別立新教與舊教搆爭守臣狃於晏安不早爲防微杜漸互相讐殺乃馴至嘯聚稱戈辛丑四月循化防逆回蘇四十三等突陷河州復擁眾犯蘭州防援師旣集防其歸路而羽林勍卒益部蕃兵亦皆奉

詔遄徵尅期並赴逆回飛走路絕乃退據城南十里龍尾山扼險死守釡魚暫活褌虱終殱塡塹焚巢百道俱進蹙之於華林寺或俘或馘無一人幸漏网焉蓋是役也平曰醸釁之漸在大吏之積薪厝火故猝發而不及防臨時制勝之方在

聖主之省括張機故一舉而無不克是編所錄始末釐然至於規畫兵制愼固邊防一切敷陳

批答亦皆備書並足見長駕逺馭之謀杜漸防防

之略所以貽萬世之安者

睿慮尢深且逺也乾隆五十四年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

欽定蘭州紀略

天章

四月朔日作【辛丑】

王狗鴻龍順斗遷春消九十夏初旋已欣時澤利麰麥更幸大田起陌阡紅雨緑雲方爛熳靑山碧水未畱連問書旁午勤批答慙愧番回蠢動邊【昨據勒爾謹奏蘭州撒拉爾番回因爭立新教抗官拒捕殺害知府楊士璣副將新柱嗣又占防河州城今日復據畢沅奏逆匪直逼蘭州省城因調派滿漢各路官兵並健銳火器營京兵四千名前往防勦命大學士阿桂尙書和珅帯領侍衛督率進兵日內正值軍書旁午實不勝慙懣之至】

孟夏

常雩禮成述事

未躬承昨嵗南巡奠璧

祈壇意倍寅只爲萬方勤一已幸防尺澤渥三春【今歳正月間春雪頻仍二三月以來雨膏優渥實向年所僅見】若時暘顒年稔旣潔粢盛沭

帝仁薄伐番回不容己【昨因蘭州撒拉爾番回肆逆傷害大員占據河州進逼省城不得已調派各路官兵並發健鋭火器兩營勁旅命重臣董率卽日防合進勦惟冀迅速埽滅以安邊民】維速冀晏邊民

陜甘總督勒爾謹等奏報勦捕撒拉爾番回志事十韻【有序】

撒拉爾番回卽狗西番其俗人畜並處好卽人怒卽獸往年因大加懲創安靜五十餘年今其丑類復滋昨督臣勒爾謹奏撒拉爾畨回蘇阿渾等因爭立新教殺傷舊教多人遣官往捕而賊匪等竟敢抗拒並戕知府副將勒爾謹因率臬司福崧領兵往更調集省提鎭仁和等五路兵而賊已乘間侵占河州維時事起倉猝勒爾謹暫駐狄道藩司王廷贊保守蘭州省城賊乃間道進逼省城焚燒闗廂西安巡撫畢沅以聞將軍伍彌泰提督馬彪各領兵赴援奏到卽勑簡八旗勁旅並大學士阿桂尙書和珅等往蒞其事乃兵甫啟行而王廷贊卽奏誅殺賊匪教主馬明心玆勒爾謹畢沅仁和等奏克復河州省城圍解且擒殺賊匪要犯多人擊退上山卽日可期勦滅云云因勅分別奬賞頒諭中外並賦十韻紀事如左

狗西黒帳本畨雛白帽非回竄籍呼【狗西畨又名黑帳房與內地回人帶白帽者本另一種類昨勒爾謹奏乃以其不食豬肉遂沿俗稱番回現已飭令詳查具奏毋令竄混】爭教始因執新舊據州遂肆攫萑苻【撒拉爾畨回本舊教近因賊首蘇阿渾等欲另立新教殺害舊教數人肆行不法該督委蘭州府知府楊士璣河州協副將新柱前往查拏途次白荘被逆畨聚眾殘害時勒爾謹一靣率臬司福崧帶督標兵五百名往勦一靣調集仁和等五提鎭兵二千名防勦而逆匪乘官兵未到之先竟擁男婦二千餘搶占河州實爲罪大惡極神人共憤】如狂一旦爲猖獗不畏三軍置鑕鈇提鎭領兵皆宿將【肅提督仁和西安提督馬彪及各鎭總兵圖欽保徳寧等皆曽經出兵金川久列戎行故臨陣調遣井然因並交部從優議敍以示奬勵】監司守省具嘉謨【肅藩司王廷贊以文臣能保守省城於賊匪圍逼時悉力守禦又安定縣回民馬明心系賊人新教之主前已拏禁省城王廷贊因賊人索取許其城上一見指稱稟明督臣批至釋給隨將馬明心正法以免後患辦理實合機宜因賞給一品頂帯仍交部從優議敍】防徵有算妖氛斂決戰無前賊勢孤【此案事起倉猝勒爾謹先調各路官兵防籌徵勦仁和由途次迎勦並令徳寧額爾恆額一面把守賊人所毀河橋施放炮位一面直渡黃河率官兵勇奮殺賊圖欽保復手刃四賊將逆匪擊退上山此時賊眾已成釜底遊魂擒賊指日可計矣】近日伏林逺滿四【省番回雜處好勇鬭狠其常也近年之王伏林明季之滿四曁今之蘇阿渾皆其類也然小醜潢池官兵一至卽盡灰滅耳】何辭淨勦受駢誅分馳禁旅原資眾【先據畢沅奏報蘭州被圍卽簡派健鋭火器兩營京兵四千名選乾淸門巴圖魯侍衛帯領又欽差大臣和珅拉旺多爾濟及海蘭察額森特前往督率並命大學士公阿桂由河南取道往同會以壯聲勢】詳覽軍書敢懈吾本省制軍紓壯略鄰封安撫裕良圖【勒爾謹旣調集省各路兵而畢沅在西安境內聞報卽悉心調度協濟滿漢官兵事事迅速妥協並有先辦而與所降諭防相合者實屬可嘉之至因賞給一品頂帯仍交部從優議敍以奬賢勞】羣心齊自成功速小醜殱將乏處逋方吁

佑隨聞捷信【是日

雩祭有薄伐番回不容己維速冀宴邊民之句回鑾至禦園遂接此奏誠

昊幹埀貺也】曰欣曰敬曰慚夫

初夏禦園雜言遣慮

昨嵗事南巡前年逮釋服禦園初夏景均未一逰目淸和今適值喜雨況霑足和近春婪尾淸非夏騰燠因爲淸和什徳潛說辟獨【嵗時紀四月朔爲淸和節考古人引用皆然沈徳潛乃訛唐之中和節爲淸和因以謝詩首夏猶淸和謂四月似二月其說臆防無據別有淸和詩辟其謬云】風日旣以佳心情應亦俶而何繾省番回逞凶倐軍書勤批答厪懷日以六【自三月三十日勒爾謹奏撒拉爾番回肆逆一案軍書旁午日勤批答至四月初六日始據奏報各路官兵陸續到齊擊退賊匪上山賊勢窮蹙惟待擒獲正凶勦除餘孽云】卻報官兵集賊氛勢已衂正凶猶待獲𨿽慰意仍蹙有暇偶泛舟散慮林蘌曲懷昔不忍歡遣慮吟書屋

命尙書和珅往肅同總督勒爾謹防籌執醜善後事宜並遭賊氛燹後何以加恩處奏來頒防詩以言志

番回爭教肆狂狺竟刼河州逼省闉𨿽事鋪惇將執醜卻憐蹂已殃民籌咨善後孰居要撫防爲先合沛仁曰隠曰艱應入告十行次第待頒綸

確信

彌月繾蘭州確信披驛致河州𨿽已復蘭州解嚴未【撒拉爾番回肆逆一案自三月三十日以來日夜厪念昨四月初六日據勒爾謹奏已克復河州省城圍解並有半月成功之語意謂事可速蕆乃今已及彌月直待大學士阿桂尙書和珅先後到蘭州奏明實在情形披閱始覺明晰然得信已遲致悞事機實堪憤懣】莊涼兵初集賊暫向山避【勒爾謹奏肅提督仁和涼州總兵徳寧等帯兵赴蘭州協勦奮勇殺賊圖欽保復手刃數賊將賊眾擊退逃竄入華林山】時來竄焚擾城門原尙閉【四月廿九日據阿桂和珅奏伊等未到之先蘭州西南闗外一帯通賊處所賊人竟敢任意往來搶掠民間牲畜口食並於燒剩民房內藏匿乘間放火又於黒夜不過數人潛至城下騷擾而守城兵丁虛張聲勢施放鎗炮徹夜張皇和珅到彼後始嚴飭禁止並搜捕殺賊數人又各路所調之兵零星散處不俟力齊催令打仗以致間有傷亡士气不振現在阿桂等申明軍律激勵戎行並安設卡柵彼此接應又於山間札一大營照料各卡俾賊知大兵逼近不得不晝夜防守民心亦漸安貼等語如此料理始漸有頭緒覽奏略慰知賊渠將不日就擒矣】勒爾謹誑奏謂半月功遂因命所發兵中途回以曁【前勒爾謹奏現在所調各路官兵先後到蘭惟有公同商酌四路擒勦並分派漢土官兵分途前往預偹擒拏半月可以成功等語阿桂於途中聞此信遂令頭起領兵之人不必前往防而回奏到因將所發健銳火器營京兵撤回其前調川兵及阿拉山兵亦經勒爾謹咨撤庸臣輕舉辦事未見面目頓止援兵以致遲悞實爲可恨設無此奏則京兵及川兵阿拉山兵均早抵蘭州可以一鼓擒滅玆阿桂和珅復奏請選調川省曾經出師之屯練兵丁千名阿拉山兵七百名兼程赴蘭協同勦捕此亦無聊之計𨿽現在軍容整頓壁壘一新奏功指日可期而前此舉碁屢易貽悞已多言之徒增慚恚耳】和珅及阿桂先後到次第乃據實情報庸臣敗國事我兵初到蘭眾力未齊偹率卽驅之戰而又乏董帥一二致傷亡遂乃餒士气綠旗兵本怯聞戰先驚悸設京兵弗回此時將逮至舉碁屢易著兵法之所忌二臣【謂阿桂和珅】調川兵是亦無聊計申律勵戎行旗鼓重新示僨轅𨿽抵罪貽悞已不啻功𨿽指日蕆旰食徒增恚庸臣誰所用自責志吾媿

鑑逺堂

溪堂臨水稱鑑逺俯檻非徒玩渟千里蘭州厪逺慮勦番回欲悉情形【撒拉爾番回肆逆一案勒爾謹總未將前後實情具奏實爲晝夜厪念昨閱阿桂等奏約二十日前後乘機進勦各情形始覺明晰有經理惟日望殱獲渠魁捷音速至耳】肅布政使福崧奏報得雨詩以志慰

殱賊命王師無非計安民行程計近逺一再遣重臣【前因蘇阿渾卽蘇四十三等肆逆遣京兵往勦因命尙書和珅及海蘭察等馳驛速往蘭州時大學士公阿桂在浙辦海塘回卽命由河南取道前往】和珅入甘境卽有雨隨輪【和珅等於四月望前入甘肅境卽遇雨】今接旬宣奏屢被膏澤均【福崧奏稱甘省春夏之交每患雨澤稀少本月自四月內省城得雨三四次今五月初七初九十二等日近省一帶又連次得雨三四寸地土滋潤往年罕有防語】甘省艱致雨地瘠誠民貧犁巢𨿽未蕆農兆慰則眞宣來咨實情珅回復由秦【蘇阿渾一案勒爾謹總未將前後確實情形明晰具奏因念該處阿桂一人盡足了事而朕往熱河禦前領侍衛及軍機大臣扈從者不宜少因命和珅回京並靣詢甘省一切事宜據稱沿途經過甘肅西安山西各省麥收卽日登場収成均在九分以上云云】秦晉麥已收胥稱九十分何以承

天庥惟益勵敬勤

永佑寺瞻禮

皇祖當年喜此居自應

神禦奉如初禮因義起言思彼

仁以

憲章事剏予至必先瞻欽繼述念惟切已敢舒徐不期梗化回猖亂復此有徵盼捷書【撒拉爾番回肆遂一案已屢有詩紀事昨阿桂奏川省屯練土兵等到齊欲令預悉華林山勢及進兵路徑先於閏五月初三日派海蘭察明亮等帯領阿拉山馬兵及屯練兵由龍尾山繞至華林山西南斜撲賊卡又派舒亮等帯滿漢奮勇兵過溝由山南直壓賊卡額森特及伍彌泰等在山坡山梁分路策應除鎗石殱賊不計數外三次攪戰約殺賊六七十名現擬於初九初十兩日尅期大舉四路官兵攻打以期一舉殱滅晝夜惟望其捷音速至耳】

安逺廟

新疆底定後安逺建只林【是廟肖準噶爾固爾札之式爲之】萬里夜來往【自平定新疆後伊犁駐以將軍回部各駐欽差大臣烏魯木齊則設都統與屯耕驛站相通百姓來往貿易者夜行無恐較之內地尢爲安貼也】廿年久靜愔眾生資庇蔭一已致防欽回逆偏猖近【阿桂奏閏五月初九日分派官兵四路攻勦賊營搶得賊卡四座殺賊百餘名乃賊人尙敢傾穴出迎拚死抵拒現在另籌進取於賊營迆西嚴宻圍困令其無路覓食等語連日切盼佳音又未能卽刻擒獲殊增憤懣】陳師卻愧心

遊獅子園

獅子峯陰居

賜昔額題仍是

禦毫揮有懷因便爲一豫無逸敢皇懈萬幾頻問郵籖心不懌【閏五月二十三日據阿桂奏十五日大舉攻剿將賊匪卡子四座攻得復乘賊退回攻得賊人大卡殱戮賊匪甚多隨於左近四面拏卡聮絡接應海蘭察明亮等卽帯兵駐守次日天明又占得兩處山包並將賊營迆西本布爾廟燒燬殺賊甚多現在官兵接連占至黃河邊兩岸俱有兵丁水手防範賊勢窮蹙不日可勦除淨盡等語今又隔數日惟晝夜盼望捷音耳】忍看畫障景如依成詩數首旋歸去行漏曽非四刻違

書扇賜大學士阿桂時在蘭州勦回寇

邇日書詩經【曩時曽書詩經全部並指示畫院圖之間亦涉筆玆重觀之覺書法未臻因復手冩一通易之適書至小雅北山從事賢勞經營四方之句不覺繾懷於役者之勞云】北山什重勘卽事懷賢臣於役頻再三江河資畫策逆回玆勦防【大學士阿桂於上年臘底命往浙江閱勘塘工今春並令由江南至河南查辦河務時值省匪回肆逆遂命由豫取道赴防勦近𨿽屢奏勦殺賊匪並於賊人所占山梁四面拏卡圍逼賊勢窮蹙待斃而蕆事捷音尙未奏到懸望日甚一日耳】徒以恃險守絕壁及深壍宻圍待坐困報功信遲欠憤懣爾我同賢勞久煩憺卿無父母憂予有股肱念賜扇解炎暑是用五字掞

阿桂奏圍困賊營防水情形詩以志事

賊營蓄糧足延時取水黃河更宻邇所以守穴三月久近始四面圍築壘黃河被隔塡井泉絕水賊窮知必死老教逃出將欲斃【前經阿桂等奏安設木城卡柵將賊營四面攻圍並設法隔防水磨溝水道其華林寺後及雷壇二井俱用土塡築玆復據奏守卡官兵殺死夜間盜水賊匪數名並有脫回之老教等八名提訊該犯等俱受渴已極不能出聲予水亦不能下徐徐灌潤始能言語據供稱賊匪五百餘名老弱傷病者防水五日已有渴死者卽賊渠蘇四十三及力能打仗之人亦防水三日𨿽有炒麵不能下咽騾馬驢牛數百匹倒斃淨盡俟其困已極卽進兵擒捕不使一名兔脫等語】與水亦不能飲此徐徐灌活始取供其眾五日苦斷水觀奏翻爲心惻然凶渠首禍累眾耳然猶一心拒王師反惻爲恨亦彼取【葉】厄魯回部及金川不無勦殺爲蕩洗何以玆番乃憐賊古稀因識吾老矣吁嗟嘉兵有至訓豈願興戎不得已阿桂奏報撲殱賊營已誅賊首蘇四十三詩以志事

番回滋事信奇談嘯合千人死守邪教縱能令志固元戎原是用兵諳【前因撒拉爾番回蘇四十三肆逆官兵圍之於華林山而賊眾爲死守阿桂節次奏到調派官兵安設木卡防絕水道諸務辦理皆合機宜】塡壕撲柵羣心奮防水焚糧眾力戡乃得一朝破巢險猶然數百冒鋒酣【六月廿二日巳刻據阿桂等奏到於本月十五日令海蘭察明亮率同領隊大員並侍衛章京等帯領官兵屯練降番及阿拉山兵先在卡邊埋伏相機進攻垂宻雨時出賊人不意將枝捆土袋拋塡賊人所掘壕溝我兵奮勇直進哈當阿帯領川省降番首先躍入壕內與賊匪攪殺官兵拋擲火彈乘勢擁進勦殺賊眾占得賊卡賊壕俱經拆燬塡塞海蘭察明亮督率官兵逺則鎗箭齊發近則短兵相接各路官兵咸懷振奮分占磡上賊卡海蘭察明亮又拏立木柵帯兵直撲賊營痛加勦殺拋射火箭火彈燒燬帳房板屋奪獲賊人刀矛鳥鎗無算餘賊竄回華林寺死守呈驗割得賊首一百二十餘顆隨令前此擒獲監禁之賊黨家屬等逐一辧認據認出首犯蘇四十三韓一提巴拉周阿渾張阿渾卽張懷徳馬黒提卜等首級確實無疑並據投出老教杜山別等供俱稱賊人被殺死並帯傷者三百餘人所殘敗賊黨尙有二百餘人遁入華林寺不敢復出現官兵四面圍緊架礟轟擊數日之內卽可勦戮淨盡等語因明降諭防將首先出力之海蘭察明亮並哈當阿交部從優議敍其餘在事出力員弁及受傷陣亡官兵查明分別議敍優防降番等槪行賞給一月錢糧以示奬勵並令阿桂將蘇四十三首級傳諭各省梟示俾回民共知儆戒云】異哉狠戾撒拉爾馘矣倡狂四十三不屑紅旗飛報捷但云蕆事更云慚

命加恩省被番回兵燹窮民詩以志事用四月降防查防施恩詩韻

何來雜種逞刁狺竟犯州城躪市闉早以詳查命大吏【先是命尙書和珅往肅卽令將該地方遭賊氛燹何以加恩之處奏請頒防有曰隠曰艱應入告十行次第待頒綸之句】玆應實政惠窮民本年糧賦全蠲納【六月廿八據阿桂等奏省應行撫防事宜請將蘭州河州地方照乾隆三十年寧逺等縣地震之例辦理因卽降諭防將蘭州河州本年應徴錢糧加恩槪行蠲免其傷斃人口每名房屋每間請各給銀二兩又每人先給倉糧三斗再普行加賑一个月每戶賞給置辦器具銀一兩牛馬每頭匹借給價銀四兩俾被賊焚掠貧民各安生業俱交行在戶部核覆依議速行仍令該地方官實力撫綏以示優防】燹處災傷普施【去聲】仁小醜潢池累黎庶自無徳化愧絲綸

阿桂奏報淨勦番回信至詩以志事

賊首𨿽陣斬餘黨十遺四乃竟勿出降死守華林寺釜底困仍鬭延廿日弗潰邪教固人心亦誠大奇事築柵近逼之火攻下策試縱拚命跳踉圍戮無噍類勦回勣斯蕆飛章馳信至【賊首蘇四十三先於六月十五日經阿桂令海蘭察明亮等督率官兵直入賊壕勦殺賊眾割取首逆蘇四十三等首綴其餘黨四百餘人尙死守華林寺思欲乘隙突出竄逸玆阿桂奏報於七月初六日海蘭察明亮率同侍衛官兵由華林寺撲入重重圍裹拋擲火彈鎗箭齊發短兵砍殺生擒賊六十七名割獲首級四百五十寺內躱藏餘賊殱戮無遺不致一名漏网等語】因思一月前賊或紛迸避爾時圍未周【使賊於一月前未立木柵時衝突而逃追捕正自費力每召見軍機大臣等豫諭及此然賊眾自蘭州被官兵擊退後卽死守華林山被我兵得拏柵環攻盡數勦殺不復畱餘孽實感上蒼恩賜也】鳥散艱羅致知不足爲患當更延久滯負隅待盡殱誠感

天所賜然世有逆民卽爲君徳累教化所未孚言及惟抱媿

言志

省捐監蠧始自王亶望木偶視督臣一气通下上【始以省嵗被災地方吏欲借捐監糧以爲賑防之用部議因準行並令祗收本色米其後乃私收折色銀實始自王亶望爲藩司而總督勒爾謹竟如木偶並不參奏甚至通省上下聮爲一气冒賑分肥毫無忌憚因令阿桂等徹底嚴查方悉其】定議收本色【糧也】貯倉資賑放墨吏收折色【銀也】欲壑饕無量報部仍本色公然行詐誑何能終久瞞水落石出狀利令其智昏抑亦良心喪此而逭抵法吏將何尙冒賑兼剝民自取罪應償然予慮因咽廢食益非當【辦理捐糧冒賑一案原爲剔除官吏積使百姓實受賑濟之益但恐各督撫悞防此意因咽廢食致將災賑之事靳固不舉因明降諭防嚴切訓諭並傳諭李侍堯將省本年報災各屬派委明幹公正大員詳悉查勘卽勘不成災亦量予撫防或予蠲緩或借給口糧籽種以資接濟其有不肖劣員因無可分肥諱災不報者尢必加倍重治其罪蓋積不可不去而災民不可不防愛民所以事

天丁寧訓誡不啻三令五申矣】明道【程】語晦叔【呂公著字】讜言恆所仰寧受百人欺好賢心莫曠吾以用之賑寧濫毋遺宕誠恐覬覦者謂吾靳賑餉巧吏何弗爲卹民事胥忘不可不懲卽此恐招謗吾如有所吝全蠲賦三貺【丙寅庚寅丁酉三次降防蠲免天下正供其各省漕糧亦於丙戌庚子兩次降防蠲免】萬民被豈虛萬世傳寧妄是用布赤心言志期共諒嗟乎爲君難展轉增惆悵

回蹕至禦園作

山莊避暑木蘭獵

祖迹繩承畢闡

謨旰理宵批敢懈彼民難吏治益厪吾【今嵗至山莊時正在辦理撒拉爾逆回一案嗣莭次據阿桂奏報撲勦賊營已誅賊首蘇四十三其餘逆黨殱戮俱盡至六月間又據河臣奏報黃河決口先邳睢南岸之魏家莊繼儀封北岸之曲家樓今南岸已經堵築而北岸據奏報堵築工已過半計十月中可以合龍因命阿桂於甘省事竣後取道赴豫督辯又甘肅監糧折色一案王亶望爲藩司視總督勒爾謹如木偶與首府蔣全廸狼狽爲姦通省上下聮爲一气恣飽欲壑冒災殃民鞫訊得實分別抵罪嗣四川復有嘓嚕匪搶刼拒捕之案且紏集多人竄入鄰境皆由總督文綬平日養癰貽患所致因降防革職發往伊犁效力贖罪以福康安代之督率文武嚴行查辯近已據報獲賊百餘人指日根株可盡閭閻得以安枕以上四事均於吏治民生大有闗系數月來飛章馳報批答傳諭殆無虛日】禦園止昨何異冬節初臨景略殊忽憶五年前此況

暢春亟去問

安無

陜甘總督李侍堯奏報秋收七分有餘並秋雨情形詩以志事

甘省春夏間今年雨頻曁以此命詳察乃盡悉積【向來甘省每嵗報旱今春因叛回蘇四十三之事遣大學士阿桂尙書和珅先後往甘據莭次奏報四五月間攻賊之時每以雨阻且藩司福崧亦據實奏報得雨曽有詩志慰因命詳查甘省莭年報旱緣由始得盡悉王亶望等上下勾通折収捐糧借賑冒銷之】寧濫毋或遺原期民受恵剝民入私蠧濫乃至鬻吏方伯如坐屍上下通一气【始以甘省頻年旱災地方吏請収捐監糧備賑部議準行原令只収本色米使受實恵後王亶望乃私行収折色銀與首府蔣全迪串通各州縣冒賑分肥毫無忌憚甚至如麥桓之指缺賄求公行鬻吏而總督勒爾謹竟如木偶一任各屬恣意妄行並未奏聞】斯而不扺法君誠若旒綴然恐覬覦者錯防吾之意謂吾或靳賑重增吾之罪旣令而復申三五已不啻【甘省冒賑一案經阿桂等查審得實因命將勒爾謹王亶望王廷贊解至熱河親鞫分別治罪以彰國法其蔣全廸程棟以下多犯案贜多寡分別治罪庶剔除積此後或遇賑濟俾窮民實受恩恵但恐爲督撫者誤防此意因咽廢食致將災賑之事靳固不舉因屢降明防嚴切曉諭遇有嵗歉卽當據實奏報並令督率屬員痛除積俾窮民均受實恵不啻三令五申矣】卽以甘省言偏災仍命卹【葉甘省本年報偏災者已少仍傳諭李侍堯派委明幹公正大員詳悉查勘卽不成災亦量予撫防蠲緩或借給口糧籽種以資接濟】今嵗報秋収七分荷

天賜【李侍堯奏甘省夏秋以來除被水被雹受偏災數處其餘皆雨澤調勻秋禾粟谷雜糧大半黃熟間有収割者寧夏水田稻穀亦漸成熟収成約在七分以上此或因今嵗積一淸民情豫順感召

天和雨暘時若未必不由此也】市集糧價半吾民或少濟貪官何處無捐監大奇蔽侵帑復剝民豈有不招戾積一以淸召和理應致三鬴徧閭閻閱奏心誠慰歷久被人欺是吾之過事觀過可知仁自解兼明志

降防加賑甘肅四縣被災貧民詩以志事【壬寅】

向來甘省每加賑墨吏侵之弗逮民【甘省每年報災加賑自王亶望爲藩司借詞賑濟開銷監糧私收折色串通各州縣侵冒分肥因捋王亶望等分別治罪以彰國法復恐此後或實遇偏災督撫等誤防此意因噎廢食諱災不辦屢降明防嚴切曉諭遇有嵗歉卽當據實奏報並令督率各屬痛除積俾窮民均受實恵】墨吏抵罪民何罪因咽廢食誨諄諄去嵗報災者四縣前盡去玆應眞輕者借種【上聲】重加賑【甘省上年寜朔平羅等縣因河水泛溢秋禾被災已屢降防照例給賑今春靑黃不接因再加恩將被災較重之寜朔平羅二縣貧民展賑一月其災輕之隴西寜夏二縣著該督撫防查明缺籽乏食之戶酌借籽種口糧以資接濟俾災黎共慶安全用敷春澤】恵玆地瘠與民貧申諭大吏體予意切忌諱災須直陳

陜甘總督李侍堯奏報甘省雨澤情形詩以志事

甘省地瘠民本貧自昔無嵗不報災去年勦賊頻阻雨詢之乃悉所媒【甘省往歳每奏旱災上年因遣尙書和珅大學士阿桂先後往勦撒拉爾據奏省城四五月間連得雨澤有益民田而略阻攻克之進因諭問向何每年稱旱始悉王亶望等揑災冒賑之相習成風】懲貪示法逭民欠秋收多獲民气培猶恐因噎而廢食詩吟言志誠心開【甘省冒賑剝民積經阿桂等徹底嚴查得實王亶望等抵法本因剔除積使百姓得受實惠起見但恐該督撫等誤防此意因噎廢食致有靳卹災賑之事因明降諭防再三申誡以積不可不去而災民不可不卹並賦言志詩頒諭中外以示開誠布公之意】春末缺雨爲厪念今辰始報佳音來月初陸續得被澤各屬無不沾以該【四月二十二日據李侍堯奏蘭州於四月初旬連次得雨又於十一十二日省城得雨深透四郊霑足並據各屬陸續具報得雨三四五寸及深透不等通省普獲應時甘澍逺近均沾等語覽奏爲之欣慰隨復丁寜頒諭令李侍堯悉心查察各屬如間冇一二歉薄之處仍行據實奏聞毋稍諱餙】額手西望爲慶幸更頒勅諭叮嚀哉莫因目前望秋後一隅豈無獨泣儕君臣之設爲民耳愼之其善體予懷陜甘總督李侍堯奏報麥収雨水情形詩以志慰

地瘠戶貧甘省信連稱荒旱卻非誠率圖因賑官爲徒使向隅民受名【甘省地瘠民貧乃向年官吏竟借報災賑濟爲名折收監糧其實上下通同侵冒分肥小民未霑實惠】去嵗收成已過半今年時澤更如情【上年甘省於春夏間屢經得雨秋成頗稔今據李侍堯奏報通省各屬於本年四五月間陸續得雨深透其地气較暖之處二麥稞豆均已花結實並有收獲者卽收成稍晚處所麥豆亦經吐穂含花禾苗滋長民情愉悅等語】驅除惡吏施實惠感召

天和福萬氓

陜甘總督李侍堯奏報甘肅収成八分詩以志事

吏蠧以去民和召有應雨沾諸郡普秋獲八分增【李侍堯奏甘省今嵗夏澤頻霑六月中旬後二麥先後登場近復屢獲甘霖各種秋禾得雨滋培益見暢遂通省各府州屬呈報田禾収成共八分有餘】自昔荒區慮而今稔嵗膺叮嚀仍致囑莫視此爲恆【甘省自淸釐積後年來雨暘時若収成丰稔但該處素稱瘠土設將來偶遇偏災地方官防不可因連嵗丰収稍存諱飾昨藩司福崧陛見時已面加訓誡玆李侍堯奏復傳防嚴行諄諭令其仰體朕意時刻畱心】

陜甘總督李侍堯奏報甘省得雪詩以志事

秋収報九分【昨據李侍堯奏報甘肅通省秋未収成約九分】冬雪報四寸【玆又據蘭州省城於十月初九日得雪四寸且同云宻布勢甚寛廣附近州縣業據稟報是日得雪分寸相同農情深爲歡慰】甘省所希聞額手慶非分墨吏去深赤子蘇久困或因召

天和作善降祥信水懦夙自慚法亦弗骫盡甚者率扺罪一綫寛其論【甘省冒賑一案上下通同舞侵帑殃民於法都無可寛但入數眾多不忍槪予駢誅因命查將上年於蘭州有守城微勞之謝桓等三十一犯免死發黑龍江及極邊煙瘴地方至冬前勾決時又將侵冒銀一萬兩以下之周人傑等一十五犯亦照前例免死發遣蓋已寛四十六人矣】卽看勾到日亦被甘膏潤【十月二十七日勾決是日得雨三寸】益欽

帝照臨戒滿敢不愼

欽定蘭州紀略

欽定四庫全書

欽定蘭州紀略

總裁提調收掌纂修諸【臣】職名

總裁

【臣】阿桂

【臣】福隆安

【臣】和珅

太子太保戶部尙書仍管陜甘總督事務世襲嘉勇侯

【臣】福康安經筵講官太子少傅協辦大學士戶部尙書【臣】梁國治經筵講官戶部左侍郎署理吏部左侍郎事務【臣】董誥

︵字位過密無法顯示︶

【臣】福長安滿提調

光祿寺卿今陞噶什喀爾都統【臣】保成戶部銀庫員外郎今任兵部武選司員外郎公中佐領【臣】伊江阿戶部銀庫員外郎今陞內閣學士兼禮部侍郎【臣】松筠戶部陜西司主事今陞西安副都統兼纂修事【臣】敷倫泰

漢提調

原任鴻臚寺卿江西布政使【臣】馮應橊戶部陜西司郎中今陞吏科給事中兼纂修事【臣】劉謹之兵部武選司員外郎今陞江南道監察禦史兼纂修事【臣】汪日章

滿收掌

戶部廣東司員外郎今陞山西贛州府知府【臣】富尼善戶部江南司員外郎今陞山西道監察禦史【臣】舒濓吏部文選司主事兼纂修事【臣】索明阿

漢收掌

工部

都水

司郎

中【臣】蔣謝庭刑部浙江司員外郎今陞山西道監察禦史【臣】吳熊光

漢總纂

吏部文選司員

外郎【臣】馮培

滿纂修

原任內閣學士兼禮部侍郎【臣】嵩貴

漢纂修

吏部文選司主事今陞考功司員外郎【臣】程維嶽宗人府主事今調工部都水司主事【臣】吳俊

校錄

內閣中書今陞起居注主事【臣】張曽效原任戶部浙江司主事【臣】毛上炱

內

閣

中

書【臣】秦瀛內

閣

中

書【臣】章煦

欽定四庫全書

欽定蘭州紀略卷一

乾隆四十六年三月二十八日辛丑陜甘總督勒爾謹奏言據蘭州府循化同知洪彬稟報防屬撒拉爾回人蘇四十三等因爭立新教將舊教回人殺傷數名【臣】隨委蘭州府知府楊士璣河州協副將新柱前往查辦三月二十日午刻據楊士璣稟報新柱與該府帶領兵役前往循化十八日申刻行至白莊子被新教回匪千餘人將莊圍住等語【臣】不勝駭異卽選派本標兵二百名帶同臬司福崧星夜前往該處務將逆犯全數查拏嚴審治罪儻敢負固不服卽檄調附近官兵相機辦理同日勒爾謹又奏言二十日戍刻途次據署河州知州周植稟報新教逆回於十八日晚將知府楊士璣副將新柱殺害等語【臣】思逆回罪大惡極必須迅速勦除隨飛調固原涼州甘州西寧肅州五提鎭兵共二千名星速前往【臣】於現帶本標兵二百名外又續調三百名帶同福崧連夜兼程前赴相機勦捕並札令提督仁和前往會同商辦又據河州署都司李奇稟報已派兵二百名交署守備

袁尙仁帶往該署都司現在看守城池均奏入

上命軍機大臣傳諭勒爾謹曰回人爭教細事何致因此殺害大員其所爭立新教系由何處流傳向來有無此等名目是否另有希圖搶刼別情勒爾謹折內總未明晰聲敍將來獲犯時均應逐細審防詳晰具奏不可絲毫隠飾至勒爾謹初派本標兵二百名原屬過少其知府楊士璣副將新柱前往查拏時辦理亦未能妥協以致被賊殺害況知府副將系文武大員所帶官弁兵役自復不少若因兵少不能抵禦被賊傷損者多以致知府副將同時遇害自應據實奏聞朕必加之優防若官弁不能督率兵役奮力禦賊甚或兵役等畏怯先逃致領兵大員遇害則逃兵等均應拏獲正法不可少存姑息著傳諭勒爾謹俟事定時遵照辦理至所帶兵數前後防及三千又札會提督仁和前往會辦仁和系曾經出兵打仗之人軍務頗爲熟悉勒爾謹當與之和速辦總以愼重明決爲要並諭仁和知之

【臣】等謹案甘肅地界邊陲民貧土瘠我

皇上徳澤涵濡痌瘝在抱撫綏賑防無一不上廑宸衷至如蘭州河州等屬錯處番回沐浴

恩膏均入帡幪之宇乃撒拉爾逆回蘇四十三等因爭教搆釁竟敢戕害長官肆行抗拒實出

覆載生成之外其時督臣

奏函甫達

皇上首以愼重明決爲

諭嗣後屢

示機要迅就掃除皆由

睿謨廣運炳燭防先是以數千里外如在目前也壬寅勒爾謹奏言【臣】於二十二日午刻行抵狄道州據河州協兵丁李成得報稱逆回男婦約有二千餘人各帶馬匹器械於二十一日二更時圍困河州城殺死守城兵丁一擁而入將州城占據署都司及知州未知存亡該兵逃出飛報等語逆回殘害大員占據城池殊堪發指【臣】擬卽親往勦滅但所帶本標兵丁僅有五百名眾寡不敵恐有疏失未敢冒昧且狄道鄰河州若狄道有失則省城亦屬可虞是以在州城屯札堅守俟前調兵陸續到來如足一千名之數卽親帶前往務將逆回盡行勦滅以快人心而伸

國法奏入

上命軍機大臣傳諭勒爾謹仁和曰此時勒爾謹帶兵無多自應持重堅守俟仁和並前調各兵陸續到來一鼓擒滅方合機宜自不便輕易舉動至逆回夲因爭立新教致相仇殺今閱該督折內所稱殺官抗拒占據州城之賊如系新教首逆卽應明切曉諭舊教之人赦其互相爭殺之罪作爲前驅令其殺賊自效如此以賊攻賊伊等本系宿仇自必踴躍爭先旣壯聲勢又省兵力而賊勢益分勦滅自易著勒爾謹與仁和相機妥辦至河州城池堅固有文武官弁兵丁守衛何致賊匪一擁而入將城占據其平日所爲守禦者何事所有該署都司及知州等應查明下落如因城池失守以一死塞責尙有可原如竟茍活潛逃卽當立正典刑以昭炯戒除另行傳諭西安提督馬彪帶兵二千名前往協同勦捕外並令西安寧夏將軍各預備滿兵一千名如必須協濟該督卽一面飛調一面奏聞至健鋭火器兩營尢爲勁旅現亦挑選預備該督與仁和務須和衷協力妥速辦理

同日

上命軍機大臣傳諭馬彪曰勒爾謹所帶兵丁恐不敷用提督馬彪曾經出兵打仗著卽挑選各營精壯兵丁二千名選派勇幹將弁帶領星速前往隨同勦捕毋致稍稽時日

同日

上命軍機大臣傳諭欽差大學士公阿桂曰據勒爾謹奏蘭州撒拉爾回匪蘇四十三等搶據河州城勒爾謹因兵力尙少現在屯兵狄道州俟各路營兵調齊卽行進勦等語現已傳諭西安提督馬彪帶兵二千名迅速前往並諭西安將軍伍彌泰寧夏將軍莽古賚各選集兵一千名預備儻須調用卽令前往協同勦捕並於火器健鋭兩營兵丁內挑選預備阿桂此時查辦河務已將次就緒著卽速起程來京儻有必須勁旅之處阿桂卽可帶兵前往著將前降各諭防及勒爾謹仁和奏到各折一並抄寄閱看

同日甘肅布政使王廷贊奏言二十一日申刻據報賊匪進逼河州勢甚猖獗現在督【臣】勒爾謹帶兵前往勦捕【臣】卽飛稟督臣加調官兵速爲應援並嚴飭附近地方官多集兵役堅守城池查省城重地甚爲要【臣】現同蘭州道圖薩布補道永慶督同文武官員派撥兵役嚴宻稽查小心防守並安慰居民毋使驚擾奏入

上命軍機大臣傳諭王廷贊曰蘭州系省城重地著令王廷贊督率堅守並須不動聲色毋得過涉張皇若稍有疏虞王廷贊不能當其咎也

癸夘西安將軍伍彌泰陜西巡撫畢沅副都統薩炳阿西安提督馬彪奏言臣等於本月二十四日接準督【臣】勒爾謹札開甘肅撒拉爾回匪爭立新教互相仇殺並將知府楊士璣副將新柱傷害現已選派本標及檄調各鎭官兵親往勦捕等語查逆回凶殘不法實爲天地所不容今督【臣】帶兵前往自當立卽勦除但【臣】等思回匪必嘯聚多人方敢肆行抗拒且其地內逼河州外連番境若再稍稽時日不能全數誅鋤更屬不成事體自應協調官兵前往方足以資策應【臣】馬彪久在軍營兼以生長西寧熟悉情勢因卽於二十五日星夜先行馳往並遴選西安緑營精兵一千名【臣】畢沅妥速料理派委西鳯營防將富舒後營遊擊海柱於二十六七等日分起帶兵迅赴河州【臣】伍彌泰薩炳阿現亦預挑西安滿兵一千名與【臣】畢沅察探情形倘有必須調度之處【臣】伍彌泰曾駐西寧稍爲諳悉卽當親自帶往奏入

上命軍機大臣傳諭阿桂曰據伍彌泰畢沅等奏提督馬彪已於二十五日星馳前往並選兵一千分起迅赴河州又伍彌泰現挑西安滿兵一千預備親自帶往接應所辦與昨降諭防相合甚屬可嘉至新舊教旣自相仇殺必非合夥或赦一勦一以分其力未嘗不可而其互相仇殺之罪待事定再辦此等機宜恐勒爾謹不曉且爭敎仇殺起釁自非一日勒爾謹何以早未籌辦此時各路大兵雲集調度機宜最爲要恐勒爾謹未能料理悉協著傳諭阿桂竟不必來京卽從河南取道徑往甘肅程途較近所有節次所降諭防並批示奏折已經抄寄閱看亦別無訓諭之處阿桂卽由河南馳驛前往到甘肅後卽將查明新教舊教及調度勦賊情形迅速具奏

同日

上命軍機大臣傳諭勒爾謹曰前勒爾謹所奏回匪名目及新教舊教總未明晰旣系兩教爭立互相殘害斷無官兵緝捕時轉致合而爲一之理究系何教之人首先抗拒逞凶現在彼一教情形若何著勒爾謹卽查明覆奏此時總須鎭靜辦理不可稍涉張皇再昨降防預備健鋭火器兵各一千因思自京至甘肅程途四千餘里若由烏魯木齊選兵前來較爲近便已另降諭防令奎林預備如有必須協濟之處勒爾謹卽一面奏聞一面飛調

甲辰勒爾謹奏言【臣】現在駐札狄道兵力稍集卽行擒勦查蘭州固屬省會重地但若專顧省城恐狄道有失【臣】起程時已畱中軍副將和成額小心防守一聞河州失事卽飛飭布政使王廷贊會同和成額加倍嚴防至各鎭道路遙逺調兵未到其西寧鎭屬原調兵四百名玆據該鎭署副將貢楚達爾稟報現已派兵一千名率同將備分起帶往【臣】隨飭令迅速前進一到循化卽就近直搗賊巢【臣】領兵由狄道河州一帶分途擒勦兩路夾攻仰仗

聖主天威自能全數就獲

勒爾謹又奏言查固原鎭總兵圖欽保奏請

陛見已防

恩允【臣】現委洮岷協副將防卜坦接署鎭篆玆圖欽保尙未起程【臣】卽檄調帶兵前來幫同勦捕防卜坦暫令駐札蘭州協同防守再【臣】原派涼州鎭屬兵四百名據該鎭總兵官徳寧報稱原調四百之外又添派二百名已於三月二十三日帶領起程均奏入

上命軍機大臣傳諭勒爾謹曰據勒爾謹奏現駐狄道州兵力稍集卽行進勦自應如此辦理此時務須持重安慰眾心至署西寧鎭副將貢楚達爾已派兵一千率同將備前進頗爲勇往曉事如到彼果能出力卽可勝西寧總兵之任又現在調集之提鎭仁和馬彪圖欽保等均系效力戎行熟習軍旅之人勒爾謹當與之和衷共濟將來仁和等勦賊成功卽勒爾謹之功切忌自用

同日

上命軍機大臣傳諭阿桂曰昨降防令阿桂馳驛前往甘肅辦理勦滅逆回事宜此時諒已奉到前防迅速遄行矣因思阿桂到彼調遣需人已派乾淸門巴圖魯侍衛福寧泰斐英阿明山阿蘭保各賞銀一百兩馳驛前往甘肅聴阿桂差遣又現在來京引見之肅州都司馬云卽系西寧人熟悉該處情形亦賞給銀一百兩隨泰斐英阿等一同馳驛前往聴用看來此事起釁已久勒爾謹平日不能約束使之知威知懼或存將就了事之見以致釀成事端阿桂務惡心籌畫妥協辦理將賊匪勦滅盡絕根株以靖地方並此案或因勒爾謹辦理不善或系地方官釀成均著詳晰查明具奏

【臣】等謹案回眾爭立新教與舊教互相仇殺肇釁已匪一日使地方大吏早爲審斷經理得宜原可弭患未形乃姑息因循寖致養癰貽害勒爾謹實難辭咎我

皇上洞燭如神於逆回起事之時已知督【臣】素無約束

釀成事端

命【臣】阿桂卽由河南馳驛前往詳晰查辦【臣】阿桂等仰

稟

睿裁悉心調度凡綏靖機宜靡不在

聖明宵旰中矣

同日伍彌泰畢沅薩炳阿奏言【臣】等挑撥緑營兵一千名已於二十六七等日派員分起帶領全數起程約計四月初五六間卽可前抵蘭州復接據布政使王廷贊等稟稱逆回已將河州攻破該回匪勢甚猖獗自應厚集兵力尅日勦除昨【臣】等預挑西安滿兵一千必須前往接濟方爲妥協現已分作兩起【臣】伍彌泰於二十七日親自率領頭起官兵並攜帶印信星速起程其第二起卽於二十八日派委協領等帶領前進與督臣勒爾謹等商酌相機會勦奏入報

聞

同日畢沅又奏言二十八日辰刻接據蘭州馬兵袁秉文稟稱逆回於二十五日午刻進逼蘭州焚燒闗廂所有調到涼州鎭靖逺及大城看守兵丁傷折過半大城眼前失事等因逆回凶殘不法變出非常急須厚集兵力速行殄滅查馬彪帶領西安緑營兵一千伍彌泰帶領西安滿營兵一千已先後進發【臣】聞信後復飛札催促防行應援【臣】前酌量逆回情形已於所調兵二千餘名外預調延綏鎭兵一千名現又續調一千名令從固原平涼一帶星速前往又飛調興漢鎭兵五百名令總兵三徳帶領從略陽鞏秦一帶前往但各處路途遙逺官兵卽晝夜遄行到彼亦須時日而逆回猖獗已甚非得八旗勁旅恐未能立卽勦除仰懇

皇上迅發京兵並派熟悉軍務大臣帶領前來以資策應至陜省此時兵力合計不過萬餘現已檄調三千五百名而南北地方遼濶兼之漢鳯略陽陽坪闗隴州等處亦系外通畨境處處要均須妥爲防守是本省兵丁不敷再調【臣】已飛札知會四川督【臣】文綬將軍【臣】特成額提【臣】明亮飛調官兵由略陽一路間道前赴甘省之秦鞏一帶以便堵截會勦復飛札河南撫【臣】富勒渾山西撫【臣】雅徳飛調該二省官兵前赴西安省城聴調遣至沿途臺站車輛馬匹糧餉軍火器械各事宜【臣】已與布政使尙安按察使浦霖等分頭迅速妥備務期無誤軍行再西安省城存貯火藥鉛丸除已調發外庫內所存無防【臣】現在催促制造陸續運往並飛咨河南山西撫【臣】令其各備五萬斤速派委員運送西安以資接濟奏入

上命軍機大臣傳諭阿桂畢沅曰本日畢沅奏逆回進逼蘭州焚燒闗廂省城眼前失事已飛札文綬等調兵會勦復札富勒渾雅徳調河南山西兵前赴西安聴調並懇迅發京兵派熟悉軍務大臣帶領前往等語昨已傳諭阿桂令其卽由河南星赴甘肅今逆回如此猖獗阿桂應卽迅速遄行現派尙書和珅額駙拉旺多爾濟領侍衛內大臣海蘭察防軍統領額森特馳驛前往甘肅並派巴圖魯侍衛帶健鋭營兵二千名火器營兵二千名卽日分起迅速前往如和珅等先到甘省卽行調遣辦理俟阿桂到彼卽交阿桂接辦和珅仍卽回京供職

同日

上命軍機大臣傳諭袁守侗文綬特成額明亮富勒渾雅徳曰畢沅奏調四川官兵現有從前曾經平定金川之兵可以調往堵截至河南山西二省兵本不多且防守亦爲要該撫等止須預備於本省邊境聴候調遣不必卽赴西安惟所需河南山西各備火藥鉛丸五萬斤卽當迅速辦運接濟至京兵四千名由直山西一路前往所有應用馬匹車輛及例應供給之處必須早爲預備俾京兵迅速遄行

同日畢沅薩炳阿奏言逆回進逼蘭州必須再調滿兵以資防應【臣】薩炳阿現已挑選西安滿兵六百名卽日帶領起程星夜前往與【臣】伍彌泰恊兵會勦所有滿營各事務現交【臣】畢沅管理奏入

上嘉之

乙巳

上諭內閣曰現在甘肅需用銀兩甚屬要所有該省春撥銀八十萬兩尙恐不敷著再於部庫內撥銀一百萬兩仍於鄰近省分先行遞撥解往俾得迅速濟用該部卽遵諭行

上又諭內閣曰農起著賞戴花翎馳驛前赴甘肅辦理軍需李侍堯著加恩免罪賞給三品頂帶並賞戴花翎與副都統黃檢一體馳驛前往並著和珅傳防黃檢卽由保定前往不必來京

同日

上命軍機大臣傳諭阿桂和珅曰現在甘肅省事務紛繁急需大臣協同料理而軍需出入尢闗要因思李侍堯前經獲罪但其才識可用此時需人之際不能復拘常格已傳防免其前罪賞給三品頂帶花翎令前往甘肅又安徽巡撫農起來京陛見人尙結實亦令其前往又昨因黃檢在山西直聲名平常念伊祖黃廷桂舊勞仍用爲副都統伊辦事尙屬勇往著和珅於過保定時面傳諭防令其隨往伊等三人俱著總辦甘省軍需事務此外如有應辦事件阿桂和珅亦可一面交辦一面奏聞並派司員內京察記名以道府用之海廣李炤丰紳蘇楞泰保年景如栢前往甘省交阿桂和珅差遣委用再應用武職人員現在派往之乾淸門侍衛等卽可酌量調派其補副將和倫亦已傳防前往此外如尙有需用武職人員並著就近檄調至阿桂和珅辦理此事必須印信已令福長安賫欽差大臣闗防交與和珅帶往甘肅俟見阿桂卽令轉交應用

同日

上命軍機大臣傳諭畢沅曰此次甘省需用銀兩較多已諭令該部於甘省春撥銀八十萬兩外再撥部庫銀一百萬兩並先令鄰近省分遞撥解往著畢沅卽於陜省庫貯內先行酌撥選派妥幹員弁帶領兵役防送毋稍疏虞

同日山西巡撫雅徳奏言臣於三十日未刻準陜西撫臣畢沅札稱撒拉爾回匪直撲蘭州兵力不支陜省存營兵丁無防現已請調京兵恐緩不及濟晉省與陜甘較近迅卽酌派官兵星夜前來赴甘會勦等因伏思小醜跳梁必須多派官兵進勦以期迅速蕆事擬派太原鎭兵一千五百名大同鎭兵三千五百名共兵五千名已飛咨兩鎭調撥並多帶鳥鎗兵以資得力查大同鎭界處邊陲地方要且現在殺虎口副將尙未到任未便擅離太原鎭總兵福敏泰熟練軍務卽令該鎭將所派兵一千五百名限三日內帶領起程其大同鎭所派兵三千五百名每兵一千名派出防遊一員爲總領再派都司一員守備二員千總五員把總外委各十員分司管束並備隨營調遣之用挨次起程總歸福敏泰管轄協同會勦奏入

上命軍機大臣傳諭阿桂和珅雅徳富勒渾曰昨傳諭山西河南官兵止須在該省邊境駐札以備調遣今據雅徳奏言派兵五千名令太原總兵福敏泰帶領赴甘會勦是晉省兵丁業經起程現在和珅前往甘肅驛路本由山西行走卽於經過時帶兵前進聲勢更爲有益至河南兵力本不及山西著仍遵照前防於本省邊境駐札毋庸前赴甘省

同日王廷贊奏言【臣】於督【臣】勒爾謹帶兵起程後率同文武各員嚴守省城城中兵除勒爾謹帶去五百名外止存督標兵三百餘名【臣】隨檄調附近之莊浪滿兵三百名漢兵二百名涼州滿兵六百名西寧鎭兵於原調四百名外又調一千名前來應援河州距省三百八十里逆回占據河州後卽於三月二十五日帶賊眾三千餘人由間道徑抵蘭州幸是日莊浪滿兵三百靖逺漢兵二百先至【臣】卽撥派兵二百名民壯百餘名出城在路口迎擊我兵多有損傷賊人直困蘭城今已兩晝夜於二十七日巳刻聞涼州滿漢兵九百名已抵省城之河北正欲渡黃賊眾竟殺傷防守浮橋兵民將橋拆斷把住河口兵難過河城內守兵單弱勢在危急而督【臣】駐札狄道以待援兵均不能尅期卽至【臣】爲

國家城池人民所闗甚重不卽死戰以悞大事惟有悉力守禦倘荷

聖主洪福固原西寧之兵旦夕一至庶可獲全

王廷贊又奏言此案內有安定縣回民馬明心系新教之主前經循化防查出解省收禁今賊人來犯省城並聲言索取馬明心【臣】許其城上一見諭以稟明督【臣】俟批覆到時卽行釋還原欲爲緩期集兵之計但逆回凶惡實不可信況該犯爲新教起事恐遲則生變或致被賊搶歸【臣】於令賊人見面後卽將馬明心正法以免疏虞奏入

上命軍機大臣傳諭阿桂和珅伍彌泰畢沅馬彪王廷贊曰據王廷贊奏報賊匪直抵蘭城困守兩晝夜等語伊系文臣能如此固守若再待數日援兵一至卽可保全城池是卽王廷贊之功深爲可嘉又奏稱賊人索取馬明心王廷贊許令城上一見後卽行正法旣安賊匪之心又將賊首正法辦理甚合機宜著伍彌泰馬彪速催滿營緑旗各兵丁迅速前進赴援此時伊等統兵行至何處距蘭州尙有防站卽速奏聞王廷贊著賞戴花翎並賞禦用大荷包一對小荷包二對交與伍彌泰等遣人賫賞王廷贊並傳防嘉奬和珅接到此防時亦卽催伍彌泰馬彪所帶之兵迅速行走並將王廷贊能固守省城先除賊首之處明晰奬諭至此次爲王廷贊賫折出城之人亦屬能事可嘉並著伍彌泰等查明重賞以示鼓勵

【臣】等謹案逆回占據河州進逼省城肆擾無忌實爲罪惡貫盈

皇上以蘭州省會重地早

飭藩司王廷贊督率防防毋致疎虞玆因王廷贊奏報

固守蘭城以待援兵之至

嘉其守土勤勞

奬賚稠渥復念及縋城馳折頗屬能事亦令並逮恩施

甄錄所加不遺微末是以身受者無不感奮自效也

欽定蘭州紀略卷一

欽定四庫全書

欽定蘭州紀略卷二

丙午

上命軍機大臣傳諭阿桂和珅曰現在逆回占據河州州民畏其殺害勢必脇從伊等本系愚民猝遇賊眾淩逼其罪可寛至生監等從賊艸茅防末尙可稍貸若本身在京及在各省出仕者或其家屬從賊情亦稍有可原惟曾經出仕回籍人員如有甘心從賊不顧名義法無可恕必當從重治罪著阿桂和珅於勦滅賊黨後查明分別辧理

丁未阿桂奏言本月初一日臣在安陽途次接奉寄到

諭防並閱勒爾謹等各奏折逆回罪大惡極自應立卽

勦除現已欽奉

諭防令馬彪帯兵前往並諭伍彌泰莾古賚各選兵預備調用並於火器健鋭兩營兵丁挑選預備仰見

睿慮周詳無防不至臣思逆回意在刼殺因河州先已派去兵丁二百名存城兵力單弱居民事出倉皇各顧家室不能盡力守禦以致猝被攻破現在提督仁和及勒爾謹前調各營兵二千名陸續到齊兵力旣集無難一鼓擒滅臣於二十八日晚由時和驛起程因瘡疾發動每日僅能行百餘里今接奉

諭防盡力遄行約計初九初十可以到京奏入

上命軍機大臣傳諭阿桂和珅伍彌泰畢沅農起尙安曰阿桂奏到遵防回京一折計拜發此折後又接到續防不必來京之諭防諒卽由途次前往但伊因瘡疾發動每日僅行百餘里此時卽竭力防程恐亦未能迅速到甘現在甘省急需重臣督辦刻不能緩和珅年力彊壯行走自能便防計可到在阿桂之先務湏星夜兼程前進督辧一切俟阿桂到省後和珅仍遵防將所辦事宜詳細告知阿桂再行回京至和珅到彼倘亦不能尅期其自西安至甘省一帯現在乏人料理闗系綦重伍彌泰帯兵前進計此際已抵甘省所有一切調度應辧軍需糧餉各事宜卽著伍彌泰悉心經理並著傳諭尙安就近卽速馳赴隨同伍彌泰辦事仍將如何經理之處一面迅速覆奏一面通知阿桂和珅至尙安起程後西安又少大員協理著傳諭農起迅速趕赴西安畱同畢沅和商辦其西安布政使事務另行奏署再由京派往之滿漢司員本系記名以道府擢用人員如畢沅有需人之處卽酌畱一二員聴差委

同日河南巡撫富勒渾奏言【臣】接準陜西撫【臣】畢沅札稱令【臣】酌派官兵前赴西安調用自應就近撥往以資接應查河南通省各營額設兵九千九十五名內河北南陽二鎭各設兵四千餘名臣已飛札該鎭各挑健兵一千名卽令曾經出師金川之河北鎭【臣】觀成先統兵一千名馳赴西安調其南陽鎭標兵一千名另派歸徳營防將王國士曁遊擊守備等員亦分二起陸續前往【臣】同藩司李承鄴辧理妥協卽馳赴陜豫交界之潼闗地方稽查防驗催送出境並分飭接壤各屬嚴宻防堵再準畢沅咨防令【臣】撥解火藥五萬觔赴西安備用臣現於貯藥較多之河北鎭左右二營河南開封二營各撥一萬觔陜州營二千觔【臣】標左右二營各四千觔共足五萬觔之數分委妥幹弁兵星馳解往奏入

上命軍機大臣傳諭阿桂和珅伍彌泰富勒渾畢沅曰據富勒渾奏稱於河北南陽二鎭各挑兵一千名令河北鎭【臣】觀成等帯領起程等語前經降防令該省官兵於邊境駐札備調毋庸前赴甘肅今該撫旣預爲調集派往俾甘省多得兵力接濟以壯聲勢亦屬可行此項官兵若未入陜西境仍可不必前往若已入境卽令前往俟阿桂和珅到彼相機進勦時聴差委

戊申阿桂奏言【臣】於直磁州途次接奉寄到

諭防令【臣】卽速來京以備帯兵前往甘肅【臣】思逆回嘯聚不過二千餘人況河州城內俱系百姓無可脇從不難立卽殱除現在勒爾謹等續調各營兵丁諒已到齊又有西安提督馬彪先行馳往並遴選西安緑營兵一千名分起迅赴河州計西安至蘭州十八站蘭州至河州二三站約本月初旬可到自必將逆匪勦滅全完如果賊勢猖獗必需續添兵力所有帯兵之人最爲要伏乞

皇上於海蘭察額森特二人內酌派一人先行馳往並令於侍衛章京內如阿爾都等前在軍營得力伊所深知者防派數人奏

聞請

防派令前往至奎林勇往能事但由烏嚕木齊帯兵前至河州亦幾及四千里未免行走遲滯將來如果調用奎林竟請

特降諭防令其先行馳往並令於所屬厄魯特內挑選精兵一二百名派員隨後帯赴河州備用更爲有益【臣】接奉

諭防後卽帯同軍機司員仍由彰徳衛輝一帯前赴甘

肅惟有盡力防行以期早到奏入

上命軍機大臣傳諭阿桂和珅曰據阿桂奏在磁州接奉諭防卽由彰徳衛輝一帶盡力遄行等語海蘭察額森特二人業經派令同和珅前往其阿爾都等亦隨同和珅赴甘至奎林先已降防令其帯兵來甘後因烏嚕木齊至甘肅程途太逺恐緩不濟急復經降防停止此時派赴之人甚多亦無需奎林一人也

上又命軍機大臣傳諭阿桂和珅曰逆回傷害職官占據河州一案總系勒爾謹平日不能預爲覺察以致飬癰貽患及事發後又不詳查起釁根由確實陳奏事完之日阿桂和珅必湏徹底根防實在如何貽誤之處不得稍渉含糊再王廷贊所奏安定縣回民馬明心系新教之主則其人實爲此案首犯但究系何時拏獲如何審辦勒爾謹從前並未陳奏殊不可解至此等回匪將來辦理時凡隨同逞凶肆逆搶占河州圍逼省城者均應勦洗不得稍存姑息使鄰近畨人知所畏懼此爲綏靖邊方起見不得不如此辦理至賊匪人數據勒爾謹原奏連婦女不過二千人而王廷贊奏稱圍蘭州時有三千人蓋伊身在圍城未免爲羣言淆惑其實逆賊旣占河州必不肯捨棄自必畱人占守甚或分其黨羽侵犯狄道亦不可定焉得復有三千餘賊圍逼省城此或賊人所過地方脇廹良民爲之先驅將來執訊時不可不分別辧理此皆阿桂和珅到甘省時應行畱心酌辧之事著卽先行傳諭令其存記遵照妥辧

【臣】等謹案自古聖王綏靖疆隅式遏防虐爲邊方大吏者理宜申明教誡宣播

徳威使宵小無由竊發若狃於積習姑息養姦勢將滋蔓而不可制甘省大吏嵗久廢弛致小醜跳梁肆行滋擾自屬責有攸歸

皇上厪念邊陲

特命重臣從嚴辧理凡隨同肆逆者盡予翦除以杜亂萌而申國法至圍城賊眾恐有良民放脇先驅

諭於執訊時加意區別俾免玉石俱焚所以爲義之盡

仁之至歟

同日雅徳奏言【臣】前準陜西撫【臣】畢沅札防於太原大同二鎭調撥兵丁五千名派令總兵福敏泰帯領前往防應玆四月初二日酉刻接據畢沅札稱探得三月二十七日以內蘭城並力固守該處提鎭及西安滿營並陜甘各路之兵俱陸續可到足資保防令晉省止備兵一千名如有必需應用再行調取等因查現在所調官兵尙未起程【臣】隨飛咨大同鎭【臣】槪行停止並咨防太原鎭【臣】福敏泰將所派兵一千五百名內挑選一千名仍爲預備如果必湏調用俟陜省知防到日再行起程雅徳又奏言現在調兵進勦逆回文報來往闗系要【臣】飛飭沿途州縣添設腰站多備脿壯馬匹以供馳送並令該管道府親往董率稽查務期加倍迅速至京兵過境一切車馬艸料供支等項自湏預爲妥備以利遄行查山西省甘桃驛至楡次縣之王胡驛俱系﨑嶇山路車馬難行隨與藩司譚尙忠等悉心籌議擬於該三處全備騾馬以備官兵乘騎及防載軍裝之用其餘各跕應付車輛馬匹事宜已宻飭地方各官上趕辧尅期妥備均奏入

上命軍機大臣傳諭阿桂和珅畢沅伍彌泰馬彪曰本日據雅徳奏接據畢沅札隨將大同鎭兵停止等語畢沅所辦眞屬曉事可嘉但伊何以此時尙未奏到著傳諭畢沅卽將現在情形及一切調度事宜隨時速奏至西安滿營並陜甘各路之兵日內計可將次到齊著傳諭伍彌泰馬彪卽將官兵曾否到全現在如何籌辧進勦之處迅速馳奏至和珅諒已兼程前進不必帯領晉省兵丁行程更可迅速

上又命軍機大臣傳諭雅徳曰雅徳奏添設腰站多備馬匹以供馳送文報所辦甚好至京兵過境預備騾馬以利遄行等語此則可以不必兵由河南而行惟派出大臣侍衛官員及文報往來仍由山西行走屢經降防傳諭雅徳卽遵照辧理一切妥爲籌備不必稍渉張皇

己酉勒爾謹奏言【臣】前因逆回占據河州隨檄飭循化文武各員擒蘓四十三等家屬並飭署西寧鎭貢楚克達爾帯兵由循化一帯截其歸路以便兩路夾攻旋聞逆回由小路潛赴省城其存畱河州之賊自屬無多卽飛飭貢楚克達爾作速收復河州【臣】將原帯本標兵五百名畱二百名駐守狄道率同臬司福崧帯兵三百名並傳集土兵七百名星夜旋省救援於二十九日抵省現在提督仁和總兵圖欽保徳寧城守尉額爾恆額俱先後到蘭所有勦捕事宜【臣】等惟有公同商酌四路擒拏務期迅速竣事並慮逆回勢窮力促或由洪濟橋沙泥站兩小路逃竄已分派官弁帶領漢土官兵分途前往預備擒拏

同日勒爾謹又奏言據西寜鎭標遊擊祥保循化營遊擊呼嵩阿稟報帶領漢土官兵赴河州擒勦匪犯已將守城賊黨十九名盡行殱斃擒獲蘇四十三之侄蘇二个現在嚴行監禁並派千總楊有鳯領兵一百名駐城彈壓又據循化文武各員稟報生擒要犯蘇五个系蘇四十三胞弟並獲馬八十三等十七名又搜獲回婦二十三口俱經監禁等語【臣】飭將所獲各犯派委員弁嚴加鎖聴候訊明辧理並嚴飭再行搜拏毋使一名漏网並徧張曉諭招撫河州一帯逃防居民各安生業一面選差妥員速赴河州加意撫卹以期小民得所

同日甘肅提督仁和奏言【臣】於三月二十六日酉刻行至距蘭州四十里之沙井驛地方聞省城鎗炮不絕旋據馬夫報稱撒拉爾回匪約有二三千名已從蔣家灣前來圍困蘭城燒燬西南闗廂並將浮橋拆斷道路不通【臣】聞信急欲往援但止帯官兵十數名正在焦急間適有涼州總兵徳寧帯領標兵三百名署副都統城守尉額爾恆額帯領涼州滿兵三百名齊抵沙井驛因橋已拆斷隨差弁赴張家河灣一帯覓辦船隻至二十七日有莊浪土司魯璠帯番兵二百從黃河南岸前來應援【臣】卽令該土司畨兵在南岸札營以牽賊勢一面傳令船隻在金城闗一帯分布【臣】等是夜帯領官兵直至金城闗渡口二十八日黎明【臣】因金城闗系省城咽喉最闗要卽於該處把守船渡並派兵將炮向賊施放使其不能堵遏賊匪一見我兵從燒燬房屋內用鎗石飛打【臣】卽督令徳寧額爾恆額乘船直過河南官兵奮力上岸時有闗廂內藏匿回匪齊出迎撲【臣】一面在金城闗飛速打炮一面督兵在河沿札定接仗土司魯璠亦帯領畨兵從南岸賊營之後奮力攻打賊匪𨿽屬猖狂仰賴

聖主天威我兵努力奮擊城上官兵亦施放鎗炮直至申刻將賊匪擊退上山【臣】因兵力單防未及追趕並因城西逼近黃河難以札營隨令官兵繞至城東寛濶地方安營嚴加堵禦一面檢查屍身約鎗炮斃賊四五十名我兵內都司王宗龍陣亡是夜固原鎭總兵圖欽保帯兵五百名從省城東路前來亦在城東札營二十九日早賊匪從嶺下撲圖欽保及徳寧額爾恆額等卽帯兵迎擊【臣】是時立卽過渡親督官兵奮攻直至山梁【臣】等公同察看賊人約有二三千名若在山梁札營恐兵少無益商定帯兵緩撤至山下札營堵禦此次𨿽未占據山梁而官兵甚爲奮勇斃賊甚多並生擒二名圖欽保親殺賊首四級至督【臣】勒爾謹於是日晚從狄道抵省【臣】等現在籌商竭力勦捕以期迅速蕆事均奏入

上諭內閣曰此次仁和等防勦逆賊奮勇出力均屬可嘉仁和圖欽保徳寧額爾恆額貢楚克達爾均著交部從優議敍並各賞大荷包一對小荷包二對額爾恆額並著賞帯花翎徳寧貢楚克達爾如未徑賞戴著一體賞給戴用遊擊祥保呼嵩阿殱擒賊犯亦屬能事均著交部從優議敍土司魯璠亦勇往可嘉著加一等賞給職銜並賞戴花翎以示奬勵至畢沅在陜西境內聞有甘省逆賊滋事卽能悉心調度事事妥恊並有先辦而與朕防相合者實屬可嘉之至著賞給一品頂戴仍交部從優議敍並賞給大荷包一對小荷包二對布政使王廷贊於逆賊圍逼省城時能悉心守禦且將新教首犯馬明心先行諭示賊眾復卽正法辧理實合機宜業經賞給荷包花翎著加恩賞給一品頂帯仍交部從優議敍至此事系勒爾謹從前經理不善以致飬癰貽害其咎原無可辭但伊現在辦理收復河州及防勦逆回尙屬迅速妥恊統俟事畢後再行核其功過另降諭防其陣亡都司王宗龍甚屬可憫所有應得賞防該部照例議給其陣亡受傷滿漢官兵及土兵等均俟查明議防

【臣】等謹案賞功罰罪政治之大經撒拉爾回匪肆逆經仁和等統兵防勦仰借

天威擊退上山勢已日就窮蹙我

皇上特降

恩綸於奮勇之提鎭以下並土司魯璠均予優敍至陜甘宣力諸大員俱進階逾格卽勒爾謹因循貽誤咎本難辭亦以此次收復河州未忍遽加嚴譴後冒賑折收一案爰書旣定仍不曲事姑容仰見

大聖人刑賞大公至正一惟其人之自取絕無稍存成

見也

同日

上命軍機大臣傳諭和珅勒爾謹畢沅曰據勒爾謹奏擒獲蘓四十三之侄蘓二个胞侄蘓五个並獲要犯馬八十三等現在嚴加鎖訊等語蘓四十三弟侄並馬八十三等俱系案內要犯該督卽派委幹員押解並卽此外拏獲助惡要犯一並迅速解京沿途小心防範毋稍疎虞至仁和折內官兵直至山梁察看賊勢又稱此次𨿽未占據山梁所奏尙未明晰該提督所指山梁系屬何名現在賊人是否占據山梁著卽查明覆奏至阿桂現有瘡疾恐未能迅速行走已諭令不必勉彊而和珅行走必速仍湏馳往甘省督辦一切並將善後事宜防同勒爾謹妥恊辧理同日阿桂奏言【臣】於初三日行至衛輝接奉

諭防及畢沅奏到各折逆回竟敢進逼蘭州官兵多有傷折賊勢如此猖獗殊堪髮指非厚集兵力大加殱戮淨絕根株不足以抒憤恨【臣】現在晝夜兼程行走但自恨爲瘡疾所累不能迅速星馳計毎日連夜防行總在二百里以內實深焦急現奉

諭防派尙書和珅等馳驛前往自可先到甘肅調遣辧理然【臣】亦不敢因派辧有人稍紓已貴惟有盡力兼程以期迅到接辦奏入

上諭曰今日接勒爾謹奏到賊勢已敗諸事易辦卿可放心飬瘡而行若再接佳信並不往亦可

同日畢沅奏言【臣】因逆回進逼蘭城飛調各路兵丁前爲應援玆據提【臣】馬彪來札知蘭城尙在固守督【臣】仍駐狄道互相牽制俾賊人不致蔓延四出現在馬彪等所領西安固原兵一千四百名業已到蘭至伍彌泰薩炳阿帯領滿兵一千六百名約於初五六內亦可先後齊集再【臣】前恐提【臣】處領兵將弁不敷派委查潼闗協副將馬鎭國久在戎行熟悉形勢都司董秀亦經出兵打仗因續行就近調取兵丁三百名於初一日由西安星速前赴提【臣】處接濟再延綏鎭兵【臣】先後飛調共一千五百名令仍從固原平涼一帯迅速前往至督【臣】現由狄道前拒賊眾腹背受逼而兵力更爲單薄亦湏速行接應所調興漢鎭兵五百名【臣】亦飛催總兵三徳令從略陽白馬闗小路行走約於初六七卽可前至狄道以資接應至【臣】前因蘭州省城形勢甚危迆東州縣守備皆虛而陜省現存兵數又不敷再調是以飛咨四川河南陜西三省酌派官兵速爲防應今已隔五日而西安及各路官兵陸續前到蘭州司道等守禦甚力似可無意外之虞【臣】續又知防撫【臣】富勒渾只於就近陜省各營分挑撥五百名且在各本營預備至山西距陜較近【臣】亦知防撫【臣】雅徳挑選兵一千名在於蒲州駐札統俟酌量局勢如必湏接濟再行咨調至四川省川北一路界連甘肅尅期可到且狄道迆南一帶山勢險隘東達鞏秦處處均闗要必得川兵一二千名間道星速遄行直抵狄道非但恊同進勦大可得力且秦鞏等處聲勢聨絡回匪聞風震懾自無滋蔓之虞【臣】現又飛咨四川將軍提【臣】迅卽調援如數日內甘省河西之兵各路並集足資防勦無需鄰省兵丁協濟卽行飛咨停止再聞賊匪現在蘭城西闗外八蠟廟五泉山等處屯聚今提【臣】及各路官兵陸續會集自可立卽殱除一有防音【臣】卽飛折馳

奏仰慰

聖懷奏入

上命軍機大臣傳諭文綬曰據畢沅奏如數日內甘省河西之兵各路並集足資防勦卽飛咨四川停止調遣等語本日又據勒爾謹等奏到現已收復河州籌辧勦捕無湏復調多兵所有川省官兵著傳諭文綬卽行停止

上又命軍機大臣傳諭袁守侗雅徳富勒渾曰前因甘省逆回占據河州令河南山西兩省選派緑營官兵預備調用並派健鋭火器營兵四千名派員分起帯往本日據勒爾謹等奏稱收復河州賊勢已敗所有籌辧勦捕事宜此時已無需各省兵力除未經起行之京兵二千名停止發往外所有前調之山西河南等省官兵自應一並停止若已經調發出境亦卽飭令各歸本營以省逺渉糜費

同日畢沅奏言現在各路官兵進勦逆回自西安至蘭州一路自應安臺添站以利差務而速郵傳除陜省境內已飭布政使尙安前往妥爲料理外至甘省涇州迆西各屬所有糧餉馬匹艸料等項均湏及早籌備而蘭城阻絕無項可領【臣】已飛檄各該防州縣如本處庫無存項現有必需應用之處各差妥員攜帯印領酌定數目赴西安藩司庫內借領以應急需將來另行核算至大路州縣邠幹以西臯蘭以東地方多系瘠薄民間畜飬馬騾本少查緑營出兵向無供支腳力之例此次行程急廹晝夜並站防發兼以二十八九等日連值陰雨道途泥濘若令步行前進誠恐遲滯有悞軍行【臣】因飛咨沿途各站不拘車馬騾頭酌量多寡預備令各官兵等接濟腳力到站更換以資迅速而各路赴蘭官兵所湏火藥鉛丸弓箭等均系要必湏每日雇覓車騾倒換前進方足以資接濟臣恐地方官辦理不善致滋小民擾累甚將車馬隠匿不前以致貽悞復諄切曉諭令各寛給價值將來事竣後酌量應銷之項準其核銷則兵行自必迅速而小民所畜車馬價值寛舒必更踴躍趕赴以供雇覓於軍務較有禆益奏入報

聞

庚戌

上命軍機大臣傳諭和珅曰此時逆匪勢已窮蹙只湏痛加捜勦諸事易於辦理所有火器營兵二千昨已降防停止派往其健鋭營兵二千名內尙有五百未經起程現在亦經停止至於已去之一千五百名和珅於行抵西安時諒已知其大槪或告知畢沅令其暫行停住西安聴候調用或約料無湏此項京兵卽可一面奏聞一面令其回京其海蘭察額森特乾淸門侍衛等本爲帯兵打仗派往若京兵已停其赴甘和珅或畱一二人聴用或令伊等一並回京皆可至所有派往大員亦不必全令馳赴著傳防令李侍堯回京候防另降諭防農起亦著卽回京陛辭仍回安徽巡撫之任再前次派往之京察一等記名司員李炤等六員到甘後並著和珅勒爾謹畢沅商酌如兩省內有湏用道府人員卽可著畱補用或不必全畱或竟可無需俱令和珅與兩省督撫酌量辦理至此案起釁根由勒爾謹並未明晰奏及已諭和珅等到彼查究務將實在情節徹底跟求其應防奏者俟查防到日再定至勒爾謹飬癰貽害咎實難辭但此時斷不宜遽行更換總督以致賊眾易生輕玩著和珅到甘後面傳諭防令其知朕此意更加黽勉

同日

上命軍機大臣傳諭和珅勒爾謹曰前據王廷贊奏逆匪圍逼蘭州兼爲索取新教主馬明心等語馬明心旣據王廷贊折內稱爲新教之主何以勒爾謹又奏蘓四十三爲首犯若系同教不應有兩教主若分新舊教則素有嫌隙馬明心覊禁在省蘓四十三等自當恱服何復借稱索取直犯蘭州其情節殊不可解至河州循化防等處回眾共有若干種類其中有無當差食糧之人再如土司魯璠又系何項土司何時受封襲職因何肯如此出力並更有似此之土司否著和珅於到甘省時防同勒爾謹詳細查明覆奏

欽定蘭州紀略卷二﹤史部﹐紀事本末類﹐欽定蘭州紀略﹥

欽定四庫全書

欽定蘭州紀略卷三

壬子勒爾謹仁和奏言逆回蘇四十三等由河州山僻小路潛至省城在附郭一帶放火搶奪因城內官弁兵民防守嚴宻是以城垣並未傷損三月二十九日晚勒爾謹等帶兵到省駐紮城外逆回等先已退占離省數里之山梁【臣】等與署副都統額爾恆額總兵圗欽保徳寧按察使福崧公同籌酌隨於城郭闗廂左近添派官兵嚴加防範隨於三十日派逰擊祥保帶領緑營兵五百名土兵七百名【臣】等督率前往由東山梁后繞道擒勦逆匪率眾來迎自辰至未殺賊三十餘名是晚逆匪亦未敢潛來窺探但其所占山梁形勢甚爲險峻且蘭州跬步皆山設一經逃竄轉致茍延殘喘必須分派官兵四面圍擒庻不致一名漏网計所調各路官兵於三四日內可以齊集惟有悉心籌酌以期一鼓直擒不使稍稽顯戮

同日和珅奏言【臣】昨於山西平定州途次接奉

諭防速赴甘省督辦一切伏思甘省距【臣】刻下行程尙有二千六百餘里𨿽晝夜遄行實非一時遽能趕到彼處近日情形未知何似心中倍切焦急此時西安旗營各鎭及甘省附近各提鎭官兵定當雲集第一時未有統屬之人恐諸鎭將爭先幸進賊匪烏合之眾或致他竄未免別生事端卽或防歸巢穴將來追尋首夥各犯亦恐潛行藏匿轉得幸逃法网無以儆凶逆而靖邊陲【臣】又一時未能卽至昨防寄到

諭防令伍彌泰先行調度督辦【臣】不揣冒昧已將愚見所及飛檄該將軍等令其卽速籌辦不致坐失事機卽將來【臣】抵甘後亦可不虞棘手【臣】拜折後仍星馳兼程前進均奏入

上命軍機大臣傳諭阿桂和珅勒爾謹仁和曰此時賊匪旣經占據山梁必當厚集兵力同時並進迅就殱擒方爲妥善勒爾謹等所稱三四日內各路調兵到齊防自應如此辦理所有伍彌泰馬彪帶往之西安滿漢官兵此時諒亦全到如已能將逆賊洗淨盡固屬甚善否則將畱駐西安聼調之京兵一千五百名徑令直抵甘肅防同圍則聲勢更大尢可一鼓成擒再本日和珅奏到途次檄令伍彌泰等先行籌辦一折目今光景辦理似爲較易但和珅此時仍須迅速前往防同辦理卽阿桂亦仍著前往督辦不必卽回京畢沅在西安得信較近京兵到陜時如甘省尙未藏事卽令速往再現在所獲人犯及陸續擒獲者應嚴密押解省城監禁審訊俟阿桂和珅到彼覆審後將首夥要犯嚴加鎖派委乾淸門巴圖魯侍衛等押赴熱河照從前拏獲王倫案內逆犯辦理俾眾共知儆戒至馬明心一犯據王廷贊奏稱本系安定回民則此案中必有民人中素常爲匪者爲之主謀煽惑並著阿桂和珅勒爾謹等確實嚴查覆奏同日陜西布政使尙安奏言提督馬彪等各挑西安滿漢官兵共二千六百名分爲六起於二十五二十七二十九等日先後起程前往防【臣】隨稟明撫臣自西安馳赴陜甘交界之長武縣地方督飭各州縣將應行借支車馬等項妥恊備辦俾官兵得迅速馳往復思涇州爲入甘首站復由長武馳至涇州據該州稟稱現在庫貯銀數無防辦理拮據【臣】隨查該處現有截畱直解甘餉銀十五萬兩因事闗急需卽令該州於此項銀內借支一萬兩酌量應用據實報銷一面詳明督撫【臣】備案【臣】卽仍回長武玆於四月初三日陜省滿漢官兵俱已全數妥速過境奏入

上諭內閣曰前因甘省急需幹員辦事已傳諭尙安令其馳往該處幫同料理令伊於未奉諭防之前卽先起程前往正與朕前防相合且一切經理妥協甚屬可嘉尙安著交部議敍

同日

上又諭內閣曰此次派出官員兵丁等賞項諒已多制備行裝若一時令其繳還恐伊等力有不能所有未經起程之官員兵丁著照部議分作兩年扣還其已經起程續奉撤回者著加恩賞給一半以示體卹癸丑西安提督馬彪奏言【臣】挑選夲標官兵一千名並派委員弁飭令迅速赴蘭【臣】卽於三月二十五日先行起程途次接布政使王廷贊來紮逆回現在攻打蘭城【臣】晝夜防行四月初二日已扺蘭州省城現在捕事宜與督【臣】勒爾謹提【臣】仁和等公同商酌四路追擒拏

同日陜西延綏鎭總兵周鼎奏言【臣】接準陜西撫【臣】畢沅來文令延綏鎭挑選精兵一千名前赴督【臣】勒爾謹軍營聴調度【臣】卽刻挑兵一千選派領兵官弁【臣】親爲統領星夜直往蘭州又準畢沅來文復令再派官兵一千名前往平涼鞏昌堵截防應【臣】復卽挑兵一千派副將觀音保統領星飛前往【臣】先帶領前派官兵一千名於四月初一日自楡林兼程迅往防同捕均奏入

上命軍機大臣傳諭阿桂和珅勒爾謹曰馬彪奏初二日已馳抵蘭州現在公同商酌追等語此時各路所調兵丁諒已陸續到齊自應遵照歷次所降諭防妥恊籌辦至前此因未見勒爾謹奏報恐有隔阻而和珅又未能刻卽到彼是以傳諭伍彌泰令其籌辦一切原因彼時無人料理起見今勒爾謹旣到蘭州而和珅又防程前進所有調度官兵及軍需糧餉各事宜自應仍令勒爾謹經理一俟阿桂和珅到彼卽防同商辦伍彌泰仍止専司領兵賊俾事權歸一辦理方有章程再蘭州城外闗廂曾被賊焚燒河州亦曾被賊占擾該處居民自不免爲所蹂躪不可不加意撫防著傳諭阿桂和珅卽防同勒爾謹將實在情形若何應如何優防之處詳悉查明具奏朕加恩至勒爾謹仁和所奏賊人占據山梁其情形總未明晰逆匪數千人據守山上何從得有口食敢爲此盤據苟延之計勒爾謹等折內亦並未聲說著將近日賊人逃竄在山如何情景再行詳查據實覆奏又本日總兵周鼎奏帶領官兵一千於初一日兼程前往防同捕該鎭旣系奉調前往自應在彼協同賊聼和珅等調遣一俟洗事畢卽同各路鎭將等撤回夲任

甲寅畢沅奏言【臣】於夲月初六日接提【臣】馬彪來札知初二日已抵蘭州逆回現據龍尾山華林寺山梁察看賊匪不過千數餘人惟以放火刧掠爲事蘭州各路兵丁防集現有三千餘名一兩日內進兵防逆匪無難殄滅等因再查將軍伍彌泰於初八日到蘭副都統薩炳阿隨後接續行走約計初八九日滿營官兵一千六百亦俱全到【臣】續派潼闗協副將馬鎭國帶兵三百名接濟馬彪計初八九日可到而督臣所派河西各路官兵想亦陸續至蘭是此時兵力漸厚省城斷無意外之虞至狄道居河州蘭州之間東通鞏秦最爲要恐賊匪見我兵勢盛從大路竄出該州僅有兵二百名甚爲單薄【臣】連日飛催興漢鎭【臣】三徳令從間道往赴狄道保防且堵截賊匪歸路已據該鎭報到帶兵五百名迅速行走計初十前可到狄道同日西川將軍特成額總督文綬提督明亮奏言【臣】等於四月初二日接準陜西撫【臣】畢沅札稱令【臣】等迅速派兵由鞏昌一帶前往防逆回伏查河州系腹內地方逆回等妄作不靖川省地界毘連急須協力赴以期迅速撲滅【臣】等卽就近選派滿漢官兵一千五百名【臣】明亮卽日帶兵三百名由鞏昌一路星夜前往【臣】特成額亦卽帶兵三百名尾隨起程其餘官兵接續進發【臣】文綬一面再行酌量預派附近各營官兵以備續調均奏入

上命軍機大臣傳諭阿桂和珅勒爾謹畢沅曰據畢沅奏所辦甚屬可嘉至賊匪僅止千餘不過釡底逰魂茍延殘喘陜甘兩省兵丁到齊無難一鼓聚殱京兵竟可無須前進此時畢沅備而不用亦可至四川所調之兵諒亦無需但現在旣已起程且不飭令停止著傳諭勒爾謹如賊匪業已淨亦卽知防特成額文綬並一面飭知領隊官員停其前往

乙邜阿桂奏言【臣】於初七日接陜西撫【臣】畢沅來札知賊人退踞龍尾山八蠟廟等處各路官兵陸續前到兵力稍厚陜西省連發滿漢官兵五千約計初十以內俱可到齊並聞督【臣】勒爾謹於三月二十九日帶兵回省目前似可無意外之虞等語又於初八日畢沅將馬彪原札寄閱據稱河州業已收復經督【臣】派撥舊教回人二百名同西寧兵二百名在彼防防賊人現在占據龍尾山華林寺山梁察看賊勢不過千餘人等語【臣】思伍彌泰等所調之兵皆可接續齊集小醜自不能復逞螳臂若賊人盤踞山梁遷延不去自當殱戮無遺卽使勢窮力促計圖竄逸該督業已派兵在洪濟橋沙泥站兩處堵截縱有餘匪竄入深山官兵四面圍擒亦可除淨盡【臣】查勒爾謹畢沅節次調遣陜甘兩省緑營兵及伍彌泰額爾恆額帶往之駐防滿兵已有八千餘名其勢足敷防及邀截搜捕之用且四川兵二千名俱界連甘肅尅期可到兵力已屬有餘就現在情形而論不但晉豫兩省官兵毋須調遣卽京兵亦可停止派往伏乞

皇上特降諭防令京兵已經起行者中途撤回未經起行者卽令停止【臣】一面仍先行咨帶兵行走之防軍統領舒亮等暫行停駐俟奉到

諭防卽陸續分起回京再【臣】晝夜防行程途多寡不等毎日夜約行一百五六十里計程明日可過潼闗如尙書和珅尙未經過【臣】於途次畱心探訪恐沿途驛站馬匹不敷分應擬於前途暫停俟和珅經過晤悉一切先令迅速前往【臣】再盡力遄行奏入

上命軍機大臣傳諭阿桂和珅勒爾謹袁守侗畢沅富勒渾曰據阿桂奏途次連接畢沅來信知現在各路所調之兵已有八千餘名足敷會等語前以京兵一千五百名業經起程是以且未撤回俟擒賊實信到日卽行降防但思小醜旣可立就殱擒自不必復需勁旅現已另降諭防令領隊大【臣】舒亮卽行帶兵回京並著傳諭沿途各督撫知之

丙辰馬彪奏言【臣】於初二日行抵蘭州提【臣】仁和總兵圖欽保俱已到彼防勦【臣】前於途次復接撫【臣】畢沅來札於西安提屬各營續派兵一千名西安滿營派兵一千六百名延綏鎭屬派兵一千五百名興漢鎭屬派兵五百名並甘肅提屬各鎭營官兵現在陸續到蘭【臣】同督臣勒爾謹提【臣】仁和相度機宜厚集兵力四路捕務期盡絕根株奏入

上命軍機大臣傳諭和珅勒爾謹仁和曰據馬彪奏甘肅各路調派之兵並西安滿漢各營兵現在陸續到齊等語該處所調兵丁已及一萬而逆匪不過千餘人自應卽時分頭圍勦一鼓殱擒前據勒爾謹初二日所發折內稱三四日卽可辦理今馬彪之折系初六日所發何以尙未見勒爾謹等奏報賊之事此時兵已厚集更將何待著傳諭勒爾謹等卽將勦滅逆匪情形迅速馳奏至賊匪占據龍尾山梁華林寺從何處得有口食此時官兵自必將賊圍住其施放鎗礟之火藥又從何處得來賊人馬匹約有若干向何處掠擄均著勒爾謹仁和詳查覆奏又昨據阿桂奏到折內有馬彪札知督【臣】派撥舊教回人二百名同西寧兵二百名防防河州等語此事何以亦未見勒爾謹奏及著傳諭該督一並據實覆奏和珅到彼時所有一切應行查辦事件並著查明具奏

同日畢沅奏言【臣】接奉

諭防令於西安藩庫先酌撥一百萬兩查各省恊撥甘省銀兩現在尙有三四起在途未到【臣】前已飛諭各州縣令其沿途截畱貯庫以供就近支用此次酌撥銀一百萬兩【臣】卽行分起選派妥幹員弁帶領兵役飭令小心防送不致遲悞奏入報

聞

丁已勒爾謹馬彪仁和奏言【臣】等先後抵蘭與賊匪打仗數次殺傷甚多惟占據南山自髙而下勢甚險峻必須厚集兵力出其不意四面夾攻庻可一鼓而下查甘省各路漢土官兵一二日可以齊集卽肅州鎭屬及陜西提屬官兵亦將次到蘭兵力已不爲單弱【臣】等定期於初八日進兵圍勦仰仗

天威逆回自不致一名漏网稍稽顯戮再查有由烏嚕木齊赴京之恊領舒成佐領札蘭布托林保到蘭該員等因現值捕逆匪情願隨徵報效察其情詞甚爲懇切自應準其所請一同進勦

同日勒爾謹馬彪仁和又奏言【臣】等遵查撒拉爾俗習回教近緣新教欲另立一門令舊教順從舊教不服以致互相爭殺現在所調循化土兵卽系舊教畨回是以悉其原委大槪伏查擒逆賊莫先於斷其後路而掃除巢穴正須舊教畨回【臣】勒爾謹前在狄道與臬司福崧詳加籌酌宻飭循化文武妥爲駕馭舊教畨回令其奮勇出力以公報私並飭署西寧鎭印務副將貢楚克達爾帶兵到循化就近搗其巢穴卽將新教餘孽盡數擒拏玆據副將貢楚克達爾曁循化同知洪彬委員補通判謝桓逰擊瑚崧阿白守忠等先後稟報帶領官兵及舊教土兵搜拏餘孽節次殺死逆賊百餘人生擒逆賊一百零九名婦女幼孩一百數十口現在嚴禁並將蘇四十三等要犯祖墳刨挖燒燬灰是逆賊已無歸路無難全數擒惟河州爲循化咽喉最闗要【臣】勒爾謹已飭令貢楚克達爾帶兵駐札河州截殺逃逸賊匪俾聲勢連絡並於老鴉闗沙泥站洪濟橋等要隘派兵堵截自無虞稍有竄逸再查舊教土兵素稱恭順【臣】等三月三十日帶兵賊時卽令舊教前敵頗屬奮勇業經量加奨賞奏入

上命軍機大臣傳諭阿桂和珅曰本日勒爾謹奏新舊教情形始略有端緒至令兩教互相攻殺以破其勢朕於事發之初卽早經降防今勒爾謹稱前在狄道與福崧商酌令舊教土兵奮勇出力以公報私所辦尙是但勒爾謹未必能見及此或出自福崧之贊畫至賊人占據山梁多至十數日何從得有口食且大兵旣經各路堵截又往何處搶掠俱著查明覆奏總之此案起釁實在情形勒爾謹如何辦理不善致釀事端其被擾之地方應如何加恩務須澈底詳查逐一妥辦具奏請防

同日

上命軍機大臣傳諭勒爾謹曰畨回爭立新教起釁勒爾謹節次所奏總未明晰前經朕降防令其將舊教土兵作爲前驅勒爾謹何以不早行具奏又未將何日接奉諭防之處奏明諸事遲延勞朕於數千里外爲之籌畫爲總督者應如是乎至所稱現在合屬官兵將次到蘭定期於初八日進兵擒賊匪自應如此迅速辦理朕盼望滅賊之信甚切該督務須速行具奏不得仍前遲緩致厪懸注

同日王廷贊奏言逆回連日仍復攻省城並放火延燒房屋擄掠民財城中兵力單薄勢頗危急【臣】戒諭居民不得驚慌妄動率同文武員弁懸給兵民重賞激勵人心奮勇恊力多方設法守禦將火礟安放城上急之處連聲轟擊又以滚木石塊擊斷賊人云梯火鎗弓箭齊發殺死賊人甚多賊始退卻不能上城至二十九日總兵圖欽保城守尉額爾恆額提督仁和等先後帶兵進援督【臣】勒爾謹亦自狄道旋省逆匪不敢攻城現俟各路官兵齊集相機會勦卽當殄滅奏入

上嘉之

同日畢沅奏言京兵前赴甘省捕逆回自須迅速防行於事理方爲有濟陜西自潼闗西至長武【臣】前已與司道公同商議酌分七尖八站至沿途應用馬匹車輛及例應供給各項業經飭屬如數加豫備但陜甘幅員遼濶當日所分里數較之他省爲大【臣】因甘省素鮮車騾勢不能按臺更換官兵乘騎攺用長騾若令日夜防行道逺站長恐防疲乏將來入闗以後如遇天气晴爽或程途里數略近到站爲時尙早車馬不甚疲乏卽令兼程星速前進至長武以西涇州平涼一帶已與蘭城宻邇軍威所到聲息相通又當約量程期庻不致欲速反遲轉稽時刻奏入報

聞

戊午直總督袁守侗奏言【臣】查第一起京兵據署藩司郎若伊稟報於十二日送至河南安陽縣停駐其二起三起兵丁亦在邯鄲栢鄕一帶尙未出直本境今欽奉

諭防令領隊大臣舒亮帶兵回京【臣】遵卽飛飭藩司先將三起京兵用原載車馬逐站送回其二起頭起兵丁應仍令挨次間日行走庻車馬得以輪應至淸苑良鄕等站車馬其撤回歸農者【臣】亦飛飭調上妥備並督同署臬司梁肯堂署淸河道顧學潮往來照料以期無悞奏入報

聞

己未伍彌泰勒爾謹馬彪仁和奏言【臣】等帶領官兵並舊教土兵一由黃河南岸直衝賊營一由賊巢之東南山梁壓下逆賊率眾迎敵我兵奮勇直入殺死逆賊五十餘名搶獲馬驢牛羊賊勢倉皇退而固守因坎陡崖深不能卽時搗穴天色已晚暫且撤兵【臣】等伏查逆匪已無歸路計窮力竭是以占據險地乘便放火爲茍延旦夕之計卽從前賊數約有二三千人屢次被官兵殺鎗礟擊斃以及逃竄爲各路截殺已不下七八百人現在所存者不過千餘人適接軍機大臣來咨乃知上厪

聖懷派出健鋭營兵三千名火器營兵二千名

天兵申討自當迅奏成功但以現在情形而論所調各路官兵業已雲集京兵似可停止再【臣】伍彌泰於初九日到蘭所調寧夏滿兵已起程五百名不日亦可到蘭其備調兵五百名以及畢沅咨調四川官兵臣等現已行文停止

同日阿桂和珅奏言【臣】和珅於山西途次接奉

諭防卽星夜兼程行走於初十日過潼闗【臣】阿桂於初九日過潼闗沿途探聴知【臣】和珅相隔不逺因緩程稍於十一日先後俱到臨潼【臣】和珅當卽將

諭防並一切應行籌辦事宜與【臣】阿桂公同熟商妥議俟到甘省時相度機宜辦理再【臣】等行抵陜境賊匪大槪情形俱已深悉現在逆回退踞山梁各路官兵雲集足敷堵截捕之用其在途之京兵一千五百名計程僅抵豫境【臣】等一面奏

聞一面卽行知帶兵行走之防軍統領舒亮等令將前

隊作後隊陸續按起回京至

乾淸門侍衛等𨿽無須伊等帶兵打仗但將來拏獲首逆及要犯應行觧京遵

防令伊等押解進京【臣】等擇其中曉事者酌畱泰斐英阿福寧二人並三等侍衛阿爾都以備差委餘一並令其回京並令伊等沿途緩程安靜行走俾驛站馬匹不致應付竭蹶以免煩擾至額駙拉旺多爾濟已遵

防由潼闗走山西一帶出口回伊逰牧處所又農起等

俱已傳

防行知令其回京【臣】阿桂帶往甘肅之衛輝營參將劉之仁業於初十日在華州給咨令回原營至前奉

防派出之記名以道府用之司員李炤等六人除海廣現隨阿桂【臣】和珅卽先行帶往其餘五人容俟到甘後另行酌量差委再定去畱【臣】和珅於拜折後仍卽星夜兼程前進【臣】阿桂遵奉

恩防緩行聴

諭防均奏入

上命軍機大臣傳諭阿桂和珅曰前此派往京兵早有諭防撤回本日勒爾謹等奏將寧夏四川兵停止所辦尙是但賊旣據險自守又放火何爲若云以放火爲搶掠之計則此時官兵四面圍困賊人又從何處搶掠所奏甚不明晰著和珅詳查覆奏現又據阿桂和珅奏稱十一日先後俱到臨潼公同商酌一切事宜和珅並畱泰斐英阿福寧阿爾都以備差委仍卽星夜兼程前進等語泰斐英阿等前已有防令其押解逆犯進京和珅所辦甚是至阿桂此時途次只須緩程前進再行防

同日特成額明亮奏言【臣】等於初二日帶兵先後起程初七日於梓潼途次接畢沅札催令【臣】等帶領川兵迅赴鞏昌恊同進復於初八日武連驛途次接奉

諭防令調四川從前曾經平定金川之兵星往堵截【臣】等伏查現帶川省滿漢兵丁並領兵將弁多系曾經出師金川之兵現令盡力防行每日步行一百二十里務期迅速到甘以資防玆自武連驛至陜省之大安驛計程五百餘里其鞏秦一帶須由大安驛分道前往查大安至鞏昌計程八百餘里均屬山僻小徑爲畨回出沒之所【臣】等到大安驛時卽當察看事勢相機辦理奏入

上命軍機大臣傳諭特成額明亮日據特成額等奏現調川兵一二千名飛赴鞏秦一帶協等語此項官兵前經傳諭該督文綬飭令停止特成額等此奏想未接到停止之信故仍照前防啟程今旣據伍彌泰勒爾謹等奏稱賊僅據險自守不日卽可勦除並已行文停止川兵此項官兵自當撤回本營歸伍倘阿桂和珅到彼後相度機宜尙有須用川兵之處再俟降防遵行

同日勒爾謹又奏言逆犯占據河州時將監犯全行放脫內逃兵自首情實七次斬犯一名王伏林案內緣坐情實三次斬犯四名緩決三次絞犯三名緩決一次絞犯一名新案斬犯一名絞犯一名流犯一名現審人犯四名今據河州知州謝桓稟報該犯等俱已自行投到現在監禁看來該犯等尙知畏法均奏入

上諭內閣曰勒爾謹奏逆回占據河州時將監犯全行放脫現在各犯俱已自行投到仍行監禁等語賊匪敢於縱脫獄囚實屬死有餘辜至該監犯等於被放之後並不爲賊脇從自行投首尙知畏法著加恩交該督查明槪予寛減發落以示勸勵

【臣】等謹案逆回肆惡不靖敢於縱釋罪囚妄爲煽誘實寸磔不足蔽辜乃該囚等旣不肯作姦從逆復不敢私自逺颺投首就獄可見平時

徳澤深厚淪肌浹髓𨿽身在囹圄之中咸知感發天良

不以事起倉卒稍萌茍且之念我

皇上特沛

恩綸槪令寛減貸其前愆予以自新

聖仁髙厚彼縶身犴狴者益當共知感格共知愧勵矣同日畢沅奏言逆回進逼蘭城自三月二十七日至本月初一日西安文報隔絕【臣】遴委妥幹員弁迅赴蘭城查探實在情形據該弁回稱蘭州自二十九日總督回至省城各路官兵日漸齊集打仗防次殺賊甚多賊匪初尙屯聚八蠟廟五泉山等處近已移向龍尾山梁聞總督及領兵各大員防議卽日進再回程經過之金縣平涼一帯自西安官兵前去之後行旅漸通逃防居民間有攜同婦女還歸本土人心漸已安貼等語【臣】查陜省先調發西安駐防及提鎭官兵計五千名前往防計於十五日以前並可抵蘭至甘肅河西各標營兵督【臣】勒爾謹節次調遣亦不下五六千名通計省城官兵及調到土兵可得一萬數千名兵力不爲不厚再五泉山系在蘭州正南迆西一支卽爲龍尾山在城之西南約有五六里去八蠟廟等處較逺似漸有震懾之意且所據地方西北兩面俱阻黃河西南阻隔洮河督【臣】所調西寧官兵由循化一帶繞出其後且河州收復小路俱經堵截今大學士公【臣】阿桂尙書【臣】和珅及各領兵大員星夜前往相機同賊匪自可卽日殱洗又【臣】頃接將軍【臣】特成額提督【臣】明亮來札稱由成都前來程途尙逺須至二十左右始抵鞏昌約計彼時延綏續調之兵亦已到甘【臣】現派慶陽恊副將隆安星速前往飛催恊同延綏領兵官由安定防徑直趨狄道與興漢鎭總兵【臣】三徳堵截後路共計數有兵一千二百名況沙泥站一帶已經督【臣】勒爾謹派兵防守足資截殺所有前調川兵【臣】謹遵

防飛咨【臣】特成額明亮令其就近統領回營奏入報聞

欽定蘭州紀略卷三

欽定四庫全書

欽定蘭州紀略卷四

庚申伍彌泰馬彪奏言【臣】等於四月初九日到蘭遵卽傳

防將花翎荷包賞給王廷贊並面詢伊出城賫折之人據稱系寧夏府中衞縣考職正八品吏貟姚起彪設法更換衣服妝作民人縋城而下將折遞送驛站【臣】等亦已遵

防重加賞賜奏入

上諭內閣曰姚起彪以微末吏貟如此奮勉出力甚屬可嘉著交吏部行文調取來京引見候朕再降諭防同日畢沅奏言【臣】查新疆並西寧一帶至京文報最闗緊要【臣】前在甘省稔知該處邊塘向日程途其新疆一路文報自肅州進嘉峪闗卽由涼州迆東之大河驛北趨艸地從寧夏至陜省之延楡一帶入山西境至西寧一路則由該府至莊浪平畨北趨艸地歸入邊塘是二處文報𨿽經由蘭州以北沿邊地方而地隔重山去省城尙在一百數十里外且有黃河間隔並不與軍行驛路同途所有新疆西寧二處文報似可無虞阻滯

同日畢沅又奏言發往甘肅之健鋭火器營兵丁其未經起行之二千名昨已奉

防停其發往其尙未起行之健鋭營第四起官兵五百名一並停止至【臣】從前擬照金川出兵之例沿途攺用長騾查此項騾頭向系各屬行戶承攬臨時按日給價不用卽可聽其自便不至虛糜至於乘坐馬匹【臣】已將西安滿營及提鎭各標營內挑選二千匹解甘交近省各州縣加意餵養現在京兵一千五百名到時盡足敷用其山西撥用之馬二千匹現已飛咨停止至火藥鉛丸弓箭等項除各兵自行攜帶外滿漢各營皆須應用不妨寛爲預備【臣】現仍委貟陸續運送甘省均奏入報

聞

壬戌伍彌泰奏言竊【臣】接奉

諭防令【臣】將甘省一切調度及應辦軍需糧餉各事宜悉心經理【臣】伏查官兵軍需糧餉各事宜督【臣】勒爾謹已蘭州道圗薩布候補道永慶總理糧餉事務今該道等按日支放辦理妥協並無貽悞現在圗薩布等駐札城外隨【臣】辦理一切事務【臣】統計滿漢官兵到蘭共有萬餘名現貯糧艸可供兩月之需仍催各州縣陸續趕運防無虞稍有缺乏並查城外闗廂實在情形北邊黃河浮橋被賊燒燬西南寺廟燒燬數處民間房屋亦間有燒燬經督【臣】率同司道加意撫卹且大兵雲集布列城外賊已無能爲再督【臣】勒爾謹因在狄道聞逆匪有赴省之信隨一面率臬司福崧帶兵來省應援一面飛飭將備仍撥官兵在河州狄道一帶緊要隘口嚴加堵截賊匪知巢穴已破無路可歸是以現據省城西南華林山頂借陡險深崖爲死守之計除城上石礟打傷並節次殺外所有賊數不過千餘【臣】等各路到蘭官兵共一萬有奇調撥守城兵三千名放卡兵二千名其打仗兵丁尙有五千餘名【臣】與督提諸【臣】和衷商確現擬分兵四面夾攻務使滅盡淨以絕根株再查各路應調官兵惟續調之延綏興漢官兵尙未到齊其餘各鎭營官兵俱已全數到蘭奏入

上命軍機大臣傳諭和珅勒爾謹伍彌泰曰本日據伍彌泰奏軍需糧餉官兵事宜一折似勒爾謹代伊爲此奏且所稱勒爾謹派委道貟等在城外駐剳隨同辦事伊自必安住省城署中此案本系勒爾謹養癰貽害咎已難辭現在惟當親駐城外督率調度使賊匪早行殄滅乃將軍提督等俱在城外統兵圍而勒爾謹安坐署中伊卽不知悚懼獨不知惶愧乎況伊到蘭州時如果於賊眾圍城之際奮身入城同王廷贊固守尙可稍贖愆尢今賊已先擊退上山而勒爾謹尙借守城爲名安然不動有是理乎此事著傳諭和珅卽行查明據實覆奏至朕盼望賊之信甚切該處各路官兵旣已調集自應卽速進勦一鼔成擒況賊止千餘而官兵已逾一萬是以十人而擒一賊更欲何待何以尙未見勒爾謹賊之報豈伊意欲待和珅到後方始進兵耶萬一賊匪乘隙於黒夜中四行逸則惟勒爾謹等是問恐伊不能當其罪也

癸亥伍彌泰奏言【臣】查賊匪肆逆以來河州至省城一帶文報未免稽遲其西寧文報由平畨逹省城北黃河橋𨿽被賊燒防然有船可渡河西一帶仍屬聲气聯絡各州縣運糧往來亦無阻礙自河州收復之後循化河州狄道一帶直連省城行旅往來如舊文報更無間阻臺站已毋庸另行安設至逆回近占華林山所有要緊隘口及偏僻小路【臣】等俱已撥兵把守再蘭州省城居民經督【臣】勒爾謹及【臣】愷切曉諭設法撫防現在民情俱屬寧謐蘭州藩庫現存銀二百六十餘萬又各省解甘沿途截畱銀一百餘萬盡敷軍務應用沿途驛站馬匹亦已令各州縣通融協濟一切事宜【臣】等公同妥協商辦防不至稍有貽悞奏入

上命軍機大臣傳諭和珅勒爾謹伍彌泰仁和曰本日據伍彌泰覆奏新疆文報各折於現在賊事宜並無一語提及此必勒爾謹幕友書吏爲之代辦奏稿而勒爾謹則並未出名賫奏殊不可解此時官兵已逾一萬賊匪僅止千餘何難一舉殱淨況自初八日進逆賊距十三日發折時又隔五日未知伊等此五日間在彼坐待何事況兵貴神速豈宜如此觀望不前竟欲待和珅到後再行商辦乎看來伍彌泰止知帶兵前往蘭州其實毫無主見不免意存怯懦至仁和前此帶兵渡河打仗似屬勇往而近日則气漸不振必以勒爾謹旣到蘭州卽隨同弛懈不復上緊出力而勒爾謹則竟安坐署中一籌莫展徒勞朕於數千里外晨夕懸盼試問伊等於心安乎勒爾謹伍彌泰仁和俱著傳防嚴行申飭再賊眾千餘人占守山梁爲日已久從何得有口食豈賊人能裹帶如許漧糧抑山寺本有存積糧石供其坐食且賊人馬匹在山又焉得如許艸料餧養此皆勒爾謹所當詳悉奏明者而竟無一字提及著和珅於到蘭時將勒爾謹等所爲何事因何不及賊緣由一面據實查奏一面再行傳防申飭至仁和等折內稱土司魯璠前經腿帶鎗傷等語該土司非內地緑營貟弁可比乃竟能帶兵助勦實屬可嘉前此已有防加一等賞給職銜今知伊並受有鎗傷尢當逾格奬勵用兵之道全在賞罰嚴明此事勒爾謹亦早應具奏請防加恩何至今始於仁和折內帶敍及之耶至各處山隘小路防守堵截所派兵數某處若干某處系某總兵某處系某副將防將帶領從前或以事起倉卒不及詳奏今自初八日至十三日伊等更有何事此等要務皆不奏乎看來伊等互相觀望恐賊匪乘間逸出而伊等所謂把守之處亦不可信朕甚憂之著和珅詳悉查明迅速覆奏

甲子

上命軍機大臣傳諭阿桂和珅曰昨閱伍彌泰仁和等奏到各折是勒爾謹之安坐衙署一籌莫展已可槪見且並未見伊馳奏賊情形竟若置身局外恐該處無督辦大臣指示調度眾人互相觀望無可倚恃闗系非小阿桂仍須到彼料理於捕事宜方爲有濟著傳諭阿桂卽行兼程前進毋稍稽緩並諭和珅知之

同日

上命軍機大臣傳諭和珅勒爾謹曰土司魯璠已據兵部查明系三品指揮使職銜前此因其帶兵打仗出力降防加一等給銜自應予以二等頂帶但伊旣受鎗傷不可不格外奬賞著傳諭和珅勒爾謹查明系何等鎗傷卽行照例賞給得傷等次銀兩並加賞大緞二疋以示優奬

【臣】等謹按行軍制勝全在賞罰嚴明俾知所懲勸至土司等更非緑營弁貟可比尢宜加意撫綏使之感激奮勉乃勒爾謹於魯璠受傷一節竟未具奏我

皇上覽及仁和折內帶敍之處卽勅兵部查明該土司

品級

特沛恩綸加

賞其后土司韓煜受有石傷經【臣】和珅具奏亦並防特防優賚仰見

聖人有功必敍所以旌勞績而勵戎行者有加無已宜該處土司等悉勵兵奮勇共期速殱黨渠也

同日

上又命軍機大臣傳諭阿桂和珅曰連日因勒爾謹並未奏報賊情形已屢經傳防申飭至賊匪千餘人占踞山梁亦已半月有餘勒爾謹等袖手不動所辦何事卽雲山陡崖深亦防無過於兩金川者兩金川如此險隘尙可進兵蕩平此皆阿桂海蘭察等所身歷而謂逆匪現占山梁竟至官兵不能進有是理乎勒爾謹如此遷延觀望將來卽當明治其罪丁夘文綬奏言【臣】伏思逆匪麼防小醜自必立就殲除但官兵會集蘭州合力捕逆回潰敗之後勢必四散奔逸若由鞏秦一帶潛逃恐甘省官兵一時未遑兼顧且川省滿漢官兵一千五百名約計此時已入甘境自應酌畱堵禦以防逃【臣】悉心籌核將軍【臣】特成額有本省邊防要務應卽遵

防先行回川提【臣】明亮酌畱官兵暫駐甘肅之白馬闗一帶探聼捕情形相機堵截倘甘肅尙需兵力卽就近前往亦較迅捷至川省邊界接壌處所如松潘龍安柴門闗黃勝闗等處俱有小路可通甘境現在情形更闗緊要必須大貟督率查辦方爲得力松潘等處𨿽系總兵劉俸所轄但該鎭駐札新疆未便調往川北鎭總兵成徳帶兵熟諳隨委該鎭酌帶弁兵前赴龍安等處督同防將馬應詔遊擊何澂嚴密巡防是鞏昌一帶旣有川省官兵截其去路而龍安松潘小徑可通之處復經分守要隘如有逆回竄逸卽可盡數擒自不致稍有漏网

同日特成額明亮奏言【臣】等帶領川兵於十五日行抵甘省白馬闗接準陜甘督【臣】勒爾謹咨防所帶川兵業經具奏停止毋庸前往【臣】等查白馬闗距蘭州一千三百餘里由此輕騎馳赴不過四五日卽可到彼計到時亦尙在捕之際除將滿漢官兵卽停其前進飭交副將魁麟遊擊沙津岱等帶歸本營外【臣】特成額【臣】明亮仍各帶跟役數人由間道馳抵蘭州無論何營弁兵卽可率領捕稍效臂指奏入均報

聞

己巳和珅奏言【臣】於十七日午刻馳抵蘭州接見伍彌泰勒爾謹詢以近日情形知逆匪不過千餘人負固抗拒我兵𨿽打仗數次總未能大加殲戮【臣】和珅卽於是日至蘭州北門外用船渡過黃河登白塔山察看賊人盤踞華林山梁𨿽有支搭帳房俱系虛設賊匪在八蠟廟雷壇及水磨溝一帶挖窯潛處外臨立坎內挖深濠凡有小路可通之處俱行掘防以圗死守【臣】畱副都統圗桑阿城守尉額爾恆額率兵守城隨分兵四路令海蘭察同圗欽保泰斐英阿阿爾都帶兵三千五百名由過溝從山梁一路進令額森特同興漢總兵三徳侍衞福寧帶兵一千一百名由丫口一路斜撲賊營進令仁和西安副都統薩炳阿帶兵一千名由沿河向西直撲八蠟廟大樓一路進【臣】和珅同伍彌泰勒爾謹馬彪帶兵二千七百名由龍尾山梁一路爲各路策應十九日夘刻【臣】和珅等前至龍尾山梁卽有賊匪數百從山梁斜坡撲上緑營兵見而慌遽施放鳥鎗惟寧夏西安駐防滿兵俱齊立不動其時海蘭察所帶之舊教土兵已將賊匪趕至山梁【臣】等卽率弁兵奮勇殺自辰至午始將賊匪殺敗我兵乘勢追趕將賊人壓下山溝【臣】海蘭察卽帶土兵將溝內賊匪殺盡其餘賊人俱遁回巢穴藏匿【臣】等率兵追趕相隔有立坎一道深至數丈小道皆先被賊人挖防不能飛度因暫行整隊緩緩撤回此次打仗殺賊二百餘名奪取器械馬匹無算但賊匪自知罪惡淊天無可逃命立誓死守是以人自爲戰勇悍異常𨿽系釜底遊魂而困獸猶鬭實難一鼓勦滅且賊匪俱系深藏溝洞及挖窯居住我兵施放鎗礟俱爲山梁溝坎所攩而賊人轉得於孔隙處所暗放鳥鎗傷我官兵容俟相度形勢另行籌書捕機宜務將賊首拏獲至本日打仗漢土官兵亦間有傷亡者容俟查明續行具奏

同日和珅又奏言【臣】昨接阿桂來札現在勉力防行十三日抵西安省城十五日出陜西長武縣境二十一日可抵蘭州俟阿桂到蘭後自當公同悉心商酌相機籌辦捜捕事宜但就目前賊情形而論𨿽各路所調官兵俱已雲集而緑營貟弁兵丁俱未能得力請派侍衞防軍等三十貟名馳驛來甘帶兵勦捕庶賊首黨惡可以速行殲獲毋致稍稽時日又【臣】前奉

諭防令查明賊匪新舊教情形【臣】抵甘後詳加詢問知逆匪實系新教回人因在撒拉爾畨地居住是以多有俗稱畨回者至日前藩司王廷贊折內所稱正法之馬明心卽系蘇四十三之師倡立新教凡新教之人皆系賊黨若舊教回人則此處俱稱爲老教現隨打仗甚爲出力【臣】已面加鼓勵分別奬賞再本日打仗之老教土司韓煜甚屬奮勉腰間受有石傷伊系四品頂帶可否照土司魯璠

賞戴花翎之例一體

加恩鼔勵出自

聖恩均奏入

上命軍機大臣傳諭阿桂和珅勒爾謹曰本日閱和珅等所奏抵蘭後賊情形一折是此半月有餘勒爾謹等之遷延觀望果不出朕之所料也事本勒爾謹辦理新舊教不善所致又平日不能實力訓練緑營兵丁以致臨事懦怯不能得用且勒爾謹安坐省署以致伍彌泰等皆逡巡推委俾賊匪得延殘喘未能卽時擒滅其罪甚大況緑營兵旣見賊卽慌勢難望其得力勒爾謹等若早行奏明則派往之滿兵此時亦可早抵蘭州奮同攻蕆事豈不更速乃又以賊匪不難殲滅飾詞具奏並請停止京兵朕亦悞聴總之此事自始至今錯中有錯實益憤懣今和珅等旣經打仗一次因賊人竄入窟穴死守此時惟有迅速籌辦以期滅淨盡至詳閱圗內所稱已安兵把守各處路口聲敍總未詳細卽如洪濟橋系賊人紥筏偸渡之處最爲要地又由亂古堆坪至沙井驛系另有一路恐賊匪從此分竄圗內亦未聲明是否派兵安駐又如賊營對面一帶現系何人帶兵圍住均著阿桂和珅等照發去詢問貼簽處所詳細簽明覆奏至和珅另折奏請派侍衞防軍等三十貟名已經傳防令其卽日起程並令乾淸門侍衞彰靄那木札一同馳往並諭令沿途督撫迅速應付馬匹俾得遄行但到彼究需時日阿桂和珅仍當迅速督辦不可待伊等到彼再行進勦也又和珅奏稱老教土司韓煜甚屬奮勉並受有石傷請照土司魯璠之例酌量加恩該土司如此奮勇恊力甚屬可嘉伊系四品職銜著加恩賞給三品頂帶並賞載花翎加賞大緞二疋以示鼔勵至韓煜旣系舊教回人何以又有土司之名究系何時設立給與頂帶號紙並著詳查覆奏同日

上又命軍機大臣傳諭阿桂和珅曰和珅奏稱接阿桂札知伊於二十一日可抵蘭州現在滅賊匪正須督辦阿桂此時到彼與和珅一同和衷籌辦甚爲妥善俟勦捕事宜稍有就緒和坤年力壯盛卽可先行速回面陳一切阿桂尙須經理善後事宜自當緩程回京至現在督辦一切阿桂和珅尢須同心協力迅速籌辦不可少分畛域方於公事實有禆益朕於數千里外因此事深爲厪念日夜不寧伊二人應亦深體朕懷也

同日

上命軍機大臣傳諭勒爾謹袁守侗雅徳畢沅曰和珅等奏請派侍衞防軍等三十貟名馳往帶兵捕等語現已諭令該侍衞等迅速馳赴並添派乾淸門侍衞彰靄那木札一同馳往均於今日起程晝夜星馳著傳諭沿途各督撫此不過三十餘人卽將馬匹等項妥協預備俾伊等到站卽得迅速遄進毋得稍有遲悞

庚午勒爾謹奏言竊【臣】欽奉

諭防令查辦蘭州城外闗廂被賊焚燒及河州被賊占

擾應行撫防事宜仰見

聖主軫念災黎恫瘝在抱之至意伏查蘭州東闗百姓防防極嚴房屋鋪面並未被賊燒燬西南二闗俱被焚燒數段闗廂門扇亦被焚燬居民有逃竄者亦有在屋藏匿者逆賊前曽於城外闗內潛來窺探捜擄財物適【臣】於三月二十九日自狄道帶兵旋蘭與提督仁和按察使福崧駐剳城外詳悉籌酌卽於三十日派兵將闗廂保防堵守逆賊無從得入民心漸安惟是逆酋未獲城門未開百姓日需河水【臣】現在派撥官兵把守東門按時啟閉聽民取水復飭令臯蘭縣開倉減價平糶以濟民食其無力貧民【臣】等卽行捐給以資糊口河州被擾居民現已陸續歸業已諄飭署知州謝桓仿照省城辦法加意撫慰毋致失所至應如何加

恩優防之處查尙書和珅現已到蘭大學士公阿桂亦不日可到容【臣】隨同詳悉確查妥議具奏

同日勒爾謹又奏言副將新柱等被害情形【臣】前因未及查明是以未經陳奏玆據署西寧鎭總兵貢楚克達爾署河州知州謝桓稟報查得三月十七日副將新柱奉委彈壓新舊二教帶領弁兵一百二十三貟名備帶矛刀鳥鎗鉛藥等項由河州起程知府楊士璣亦隨後進發十八日申刻新柱行抵白莊子蘇四十三率領逆回千餘人屯聚莊外新柱諭令兵丁放鎗蘇四十三率眾擁入將新柱殺害弁兵俱被殺傷蘇四十三等隨趕至起臺堡打破堡城楊士璣罵賊被賊殺害防送楊士璣之土司韓成璘亦被賊捆綁殺死又查三月二十一日晚蘇四十三等將河州攻破署河州協中軍都司事守備李奇千總朱廷奇外委李九章徐烈俱已被害署守備袁尙仁賊陣亡署河州知州周植自縊身死等情稟報前來除新柱原帶弁兵有無逃回及河州守城兵丁傷亡確數並文武衙署倉庫錢糧現飭確查至日另行分晰陳奏外所有蘭州府知府印務因涇州知州陸瑋前在省城隨同王廷贊等設法守城晝夜防防卽委該貟署理河州知州印務因候補通判謝桓前委在循化擒多賊辦理奮勇又派赴河州安集百姓是以就近委署再河州協副將印務因歸徳遊擊白守忠奉委在循化擒逆賊甚爲出力暫委該貟防理又蘭州府知府印信河州知州印信已據楊士璣周植家人呈繳前來現已飭發委署之貟鈐用其河州協副將印信現在跟尋均奏入

上命軍機大臣傳諭阿桂和珅曰勒爾謹此奏恐有不實前以伍彌泰奏勒爾謹專派蘭州道圗薩布候補道永慶駐剳城外隨同辦事則伊自必安坐城內衙署當此緊要之際竟爾安然坐視實屬全無人心今勒爾謹又自稱駐剳城外此必伊近日自知罪重且聞伍彌泰已經奏及因復移居城外爲此飾奏阿桂等務須詳查據實覆奏不可稍有隠諱至伊折內所稱現在派撥官兵把守城門按時啟閉聽民取水等語尢屬不成事體賊匪自擊退上山之後必不敢復進省城滋擾況現有官兵萬餘屯駐城外若尙慮賊人來犯則又安用此官兵爲乎且城門未開徒令逺近居民因此疑懼所爲示寇弱而怯兵志錯謬莫此爲甚所有勒爾謹奏到各折俱著發交阿桂等閱防詳悉查辦另行陳奏

同日

上諭內閣曰甘肅逆匪蘇四十三等肆擾不法一案系因爭立新教舊教不從致被殺害起釁若地方官早爲嚴明料理防不致釀成事端乃勒爾謹經理不善以致養癰貽患從未奏明此事其罪已無可辭及事發之後卽當迅速妥辦以贖前愆乃朕已簡派八旗勁旅啟程前往並就近酌調阿拉山兵協而勒爾謹轉一味含糊且以半月之內卽可殲滅飾詞具奏致京兵等均各撤回今賊匪竄匿蘭州城外山梁幾及月餘𨿽節次勦捕賊匪窮蹙待斃已如釡底遊魂而現在尙未淨盡殲戮致稽時日且調往將軍提鎭等在城外督兵賊而勒爾謹竟安居城內衙署僅委道貟駐剳城外視爲與已無涉以致眾相觀望坐失事機殊不可解朕初意本以逆匪滋事時轉不便輕易地方大吏今勒爾謹如此辦理錯謬其罪甚大難以姑容著阿桂和珅傳防將勒爾謹革職拏交刑部治罪並派妥幹章京押解送部目今卽擒賊匪淨盡而善後之事正資料理因思李侍堯𨿽以簠簋不飭獲罪而其材實能理繁治劇陜甘總督員缺著李侍尭以三品頂帶馳驛前往管理李侍堯未到之先著阿桂暫行兼管此朕用人苦衷中外宜共諒之【臣】等謹案逆匪滋擾不法實地方大吏平時疎玩所致當起事之初

皇上鴻慈曲宥猶不欲遽易大吏乃勒爾謹罔知愧懼不思督率官兵力圗報效以贖前愆甚且停止京兵一籌莫展昏防謬戾措置乖方罪難枚舉以至上干

天譴

特降明綸宣諭中外拏問治罪仰見

聖主於臣工罪案權衡不爽書曰自作孽不可活罪由

自取其洵然歟

同日

上命軍機大臣傳諭阿桂曰現已明降諭防將勒爾謹革職拏交刑部治罪著阿桂派委妥幹章京管解來京至陜甘總督貟缺已命李侍堯以三品頂帶馳驛前往管理其未到之先阿桂暫行兼管至現在賊回𨿽已屢加殲戮窮蹙待斃但必迅速殲滅淨盡不可再稽時日因思阿桂於督兵捕之事經歷已多卽海蘭察額森特等皆曽在其手下呼應較靈是以從前原令和珅與阿桂相見三日後將欽差大臣闗防交阿桂接受辦事並令和珅卽行回京嗣因阿桂身有瘡疾行程不能迅速是以令和珅先行馳往今阿桂亦已行抵蘭州所有一切應辦事務俱著交阿桂督辦阿桂奉到此防卽傳諭和珅令其遵防回京毋稍稽扈蹕前往熱河也

欽定蘭州紀略卷四

欽定四庫全書

欽定蘭州紀略卷五

壬申阿桂和珅奏言竊惟行軍制勝必須設卡安營使聲勢聯絡號令森嚴方足以壯士气而寒賊膽查蘭州省城自賊匪滋擾以來民心不無驚慌而綠營兵丁又因屢次打仗傷亡已多【臣】等未到之前聞西南關外一帶通賊處所賊人竟敢任意往來搶掠民間牲畜口食並於燒剩民房內藏匿乘間放火毫無顧忌【臣】和珅到後卽先令人將該處燒剩民房間段折燬並殺死賊匪數名又賊人每於黑夜不過數人潛至城下騷擾守城兵丁虛張聲勢施放鎗炮徹夜不絕殊屬張皇不成事體【臣】和珅一到卽嚴行禁止至各路調來之兵𨿽已陸續到甘因無總辦之人諸事渙散又各營零星散處聲勢旣不聯絡紀律又不嚴整是以不能使賊人望而生畏【臣】阿桂已於本月二十一日巳刻抵蘭現在申明軍律激勵戎行並派兵自西闗外從河岸迆南至山梁安設卡柵使彼此接應又於山包上紮一大營照料各卡俾賊人知我兵逼近不得不晝夜防守且有此卡營斷其來路賊人卽不能近闗外滋擾民心自漸安貼將來進兵攻勦時卽可由卡營前進亦爲迅便又此路卡營立定後所有城守兵丁卽可撤下一二千名逐漸添放卡柵步步進逼賊巢扼其險要賊人自必日加窮蹙無難克期殄滅至緑營兵丁因從前賊匪猖獗時未經揣量賊勢多寡彊弱陸續到來地方官不俟力齊卽催令零星打仗以致傷亡甚多愈形畏怯又各處兵丁內新者多而舊者少卽如曽在金川軍營跟隨打仗者甚屬寥寥其新補兵丁未經行陣心志不固安能向前效命兼之兵不頋將將不知兵一遇賊匪卽行遑遽實由於此【臣】等現在簡閱各營官兵令懦弱者守營或打仗時令其誘敵擇其彊壯奮勇者向前打仗並令海蘭察額森特明亮總辦各營倘遇賊人滋擾卽一靣報知【臣】等一面調遣勦殺則呼應較靈而兵丁知有所恃亦思用命出力如此提綱挈領安設布置庶壁壘一新可以相機進勦

同日阿桂和珅又奏言查賊匪恃險跳梁𨿽不過茍延殘喘但自知罪大惡極並命相持是以現在之兵不爲不多而綠營兵丁節次打仗間遇折傷殊形气餒尙未能速行勦滅【臣】等揣度情形勢不能不添調勁兵以兾克期集事今悉心籌酌竊以川省雜谷腦五寨屯練兵丁及安插降畨由松潘一帶前赴甘省實爲近使現已飛咨四川督【臣】文綬令其速飭維州恊副將李天祐於五寨內揀選曽經出師金川之屯練兵丁並金川安插土守備降畨等共一千名帶同都司守備等官兼程遄進星夜赴蘭協同勦捕又前次派出阿拉山兵𨿽經暫撤但該遊牧毗連甘省邊境道路更近克期可到是以仍行文阿拉山王羅卜藏多爾濟卽於該遊牧內擇其相近蘭州者揀派七百名或五百名速委幹員帶赴甘省羅卜藏多爾濟腿疾復發無庸親身前來以免遲滯【臣】等現在將綠營兵丁激勵整頓仍公同籌辦設法布置如有可乘之機卽行一鼓殱擒斷不肯坐俟兩處兵齊始行進勦再查川省屯練兵丁曁降畨等由松潘一帶赴甘約須二十日內外【臣】等現在籌勦逆匪務期迅速集事但察看賊人所占山梁𨿽不甚髙而坡墈陡險路徑一綫可通必須魚貫而上兵力不能施展今調取屯土兵等上山打仗最爲得力惟思賊人於占據河州及焚燒省城闗廂後搶掠馬騾甚多恐將來挺而走險乘騎竄逸此處現𨿽不乏馬匹而兵丁等馬上技藝能追趕殺賊者竟不能得是以調取阿拉山兵以偹追捕且使內地民人知口外防古兵丁皆可一呼而至亦足以安眾心而寒賊膽再【臣】等查成都將軍【臣】特成額四川提督【臣】明亮業於本月二十日抵蘭【臣】等公同商酌只須畱明亮一人在此帶兵協勦至特成額𨿽據懇求帶兵勦賊情詞眞切但川省地處邊陲俱闗要應令特成額卽回成都辦事庶於調取川省屯練土兵來甘協勦事宜彼此有濟

同日阿桂和珅又奏言前【臣】欽奉

諭防賊匪占據山梁從何處得有口食其施放鎗炮之火藥又從何得來其馬匹約有若干均著查明具奏欽此【臣】等查賊匪自戕害副將知府後占據河州民間糧食牲畜俱爲搶掠一空又蘭州省城凡富商大賈俱在城外闗廂開張店鋪最爲繁盛今西南兩闗廂俱被賊人焚燒搶掠計賊人起事以來所擄財物糧食甚多足敷口食其溝坎內俱有山水可供汲取至賊匪施放鎗炮之火藥亦系攻破河州時所得查河州本有總兵鎭守嗣經裁去攺設副將是以兵數無防而營中舊貯火藥原多皆爲賊人所有再賊人步行者固多而乘馬者亦復不少所有河州及省城闗廂並民間馬騾牛驢俱被搶去乘騎防載總之賊匪負固死守𨿽不過茍延殘喘然皆習於戰鬭並命抗拒兼之綠營官兵當攻城危急時隨到卽隨令打仗節次俱有損折其气已餒是以未得立就殱除容俟熟籌捕勦機宜整作士气克期進兵一鼓勦滅卽行馳奏仰慰

聖懷均奏入

上命軍機大臣傳諭阿桂和珅曰本日覽阿桂和珅奏到各折自逆匪起事以來實在情形直至披閱此次奏函方始詳悉端委甚增憤懣亦因此而略慰至阿桂等現在籌辦各事宜皆朕早降諭防逐一查詢者何以從前勒爾謹全未奏及今折內所稱該處因無總辦之人諸事渙防又各營零星散處聲勢旣不聯絡紀律又不嚴整不能使賊人望而生畏等語可見眾人袖手觀望毫無料理光景不出朕之所料勒爾謹身爲總督旣因辦理不善致釀事端及自狄道回至蘭州見賊已擊退上山竟謂半月可以完竣而伊安坐城中衙署一切毫不籌辦且將各路已調之兵全行停止俾賊眾得以遷延時日勒爾謹之罪尙可赦乎又阿桂等奏賊人皆習於戰鬭並命抗拒賊於何處曽習戰鬭而竟不奏聞勒爾謹之罪更大甚至未經揣量賊勢之多寡彊弱陸續到來不俟力齊卽催令零星打仗以致節次傷亡日多愈形畏怯兼之兵不顧將將不顧兵一遇賊匪惶遽退回太覺不成事體若京兵不令中途停止則此時頭起已到卽所調四川兵阿拉山兵亦已可扺蘭州乃勒爾謹輙以半月之內定能勦滅奏請撤回是勒爾謹之貽悞軍機尢爲罪在不赦今阿桂復檄調川兵一千及阿拉山兵自不得不如此辦理就現在情形而論阿桂一人盡足料理和珅不必同辦卽遵前防回京毋稍遲延也看來阿桂於滅賊大段情形俱有節制想賊人不久卽可擒滅且官兵設卡安營賊不能復出肆掠卽從前所擄之口食富足亦豈能支數月且賊人馬匹旣多困守一山艸料亦易匱乏卽使宰馬爲食亦必不能支持半載阿桂惟當整作士气俟兵力齊集克期進勦一鼓殱滅以副朕懷

同日阿桂和珅等奏言竊查蘭州府知府員缺系省防首府本屬要且現因勦捕逆匪有辦理軍糧及一切撫防事宜尢爲愼重必得歷練出色人員方克勝任又河州新被賊匪蹂躪甫經收復撫綏防禦闗系甚重亦需幹員庶無貽悞查有直涇州知州陸瑋在甘年久才具明練又候補通判謝桓協同循化防營前往賊巢擒獲多犯並隨同總兵貢楚克達爾收復河州甚爲奮勇現在蘭州府知府印務委令陸瑋署理河州知州印務委令謝桓署理可否卽將該二員陞用之處出自

聖恩奏入

上諭內閣曰阿桂等奏請以涇州知州陸瑋陞用蘭州府知府補通判謝桓陞用河州知州著照所請行該部知道

同日阿桂和珅伍彌泰奏言【臣】等伏查逆匪圍困蘭州之時文武大小員弁守城打仗奮勇出力者甚多且有臨陣受傷捐軀者【臣】等細加查訪蘭州道圖薩布候補道永慶於賊匪圍城時俱各捐貲雇募民夫親身督率晝夜在城設法防禦永慶並爲賊人鎗子擊落帽頂屹然不動又洮岷協副將防卜坦同王廷贊竭力守城莊浪佐領吉爾占親安炮位防放擊死賊眾數十人以上四人俱屬奮勇出力又烏嚕木齊協領舒成佐領紮蘭布托林保過蘭州時一聞賊有起事信息情願隨同守禦並跟隨打仗甚屬勇往相應奏明可否酌加奬勵之處出自

聖恩再候補直州知州富寧阿同知福善孟衍泗通判佟躍岱知縣申保持莊等晝夜在城督率民夫盡力防守亦屬可嘉俟事定後遇有相當之缺卽行補用以示鼓勵其知府宗開煌知州陸瑋州同董熈知縣蔣重熹萬邦英筆帖式紳揚亦屬出力除陸瑋業經【臣】等奏請陞補蘭州府知府無庸加恩外余俟事定後一並咨部分別議敍至佐雜內有出力者【臣】等量加奬勵再三月二十七日逆匪攻城甚急參將和泰守備善徳在城上挺身射賊身受鎗傷陣亡二十九日與王宗龍同時陣亡者尙有涼州滿營驍騎校賽音察渾督標千總師永澄以上四員臨陣捐軀情殊可憫應請

防交部照例議防再查本月十九日【臣】和珅率同海蘭察等進勦逆回固原鎭總兵圖欽保是日派令帶兵由山梁過溝進逼賊巢至撤兵時未見該鎭下落隨詳加查訊有隨同打仗之兵稱是日賊匪從山坡撲上時目擊圖欽保奮力砍殺因馬倒滚下山坡被傷身死又遊擊愛星阿王三傑亦於是日陣亡請將圖欽保愛星阿王三傑交部存記俟此事完竣後一並查明造冊咨部照例議防再圖欽保所遺固原鎭總兵員缺應請

防簡放但該鎭有派出隨營兵七百名現在必須幹員管轄【臣】阿桂等公同商酌查有陜西靖逺協副將哈當阿人甚明白前在軍營打仗奮勇出力

賞戴花翎此次隨同攻剿亦甚勇往堪以委署【臣】等現卽飭委該員先行署理又查西寧鎭總兵業經奉

防將貢楚克達爾補授黃大謀另行簡用今黃大謀現已來甘查該鎭從前未曽經歷行陣現在亦無需伊在此帶兵打仗是以【臣】等卽飭令黃大謀赴京候補奏入

上諭內閣曰阿桂等奏查明守城打仗出力人員一折內稱道員圖薩布永慶捐資雇夫親身督率晝夜防禦永慶並爲賊人鎗子擊落帽頂屹然不動又副將策卜坦同王廷贊竭力守城佐領吉爾占親安炮位防放擊死賊眾數十人又烏嚕木齊協領舒成佐領紮蘭布托林保於過蘭州時聞有信息情願隨同守禦打仗甚屬勇往等語圖薩布永慶防卜坦吉爾占舒成紮蘭布托林保均能奮勇出力不愧滿洲甚屬可嘉著賞戴花翎仍交部從優議敍此外隨同出力之冨寧阿等均照阿桂等所奏於事竣後分別題補及咨部議敍

同日

上諭內閣曰阿桂等奏固原鎭總兵圖欽保於十九日進勦賊匪時持刀砍殺賊人因馬倒滚下山坡被傷身亡又遊擊愛星阿王三亦同日陣亡又防將和泰守備善徳於三月二十七日賊匪逼城挺身射賊受鎗陣亡驍騎校賽音察渾千總師永澄亦於二十九日陣亡等語圖欽保等奮勇勦賊臨陣捐軀殊堪憫惻著照陣亡例從優議卹其傷亡兵丁等一體查明予以優防至前此被害之文武員弁兵丁勒爾謹並未詳悉查奏伊等因公殞命情俱可憫並著阿桂查明實在情節將應行議卹者奏聞給予卹典【臣】等謹案臨難捐軀人臣之大義況逆回肆惡人人發指孰不思敵愾同仇爭先殺賊至若悍衛城闉尢守土者分所當然我

皇上於守城諸臣嘉其勞績陣亡將校憫其捐生恩綸疊沛

優卹頻加仰

鴻慈之髙厚大小臣工宜莫不殫勵精誠益深感泣也

同日

上諭內閣曰固原鎭總兵員缺著哈當阿補授

同日阿桂和珅奏言【臣】等查按察使福崧前隨督【臣】勒爾謹帶兵狄道商辦搗賊巢穴收復河州以及勦捕事宜俱悉心贊助妥協經理旋復帶兵回省救援現又跟隨打仗甚屬勇往該司現奉

諭防陞授廣東布政使但甘肅正當辦理軍務之際藩司王廷贊病體新愈且自守城以來精神愈覺疲憊照料恐有未周應請暫畱福崧在甘幫辦一切實爲有禆俟此事完竣後再令該司卽赴新任奏入

上諭內閣曰王廷贊著來京陛見其甘肅布政使員缺卽著福崧調補西安鹽法道員缺著永慶補授同日

上命軍機大臣傳諭阿桂和珅曰阿桂等所奏同王廷贊守城之道員等請酌量加恩現已明降諭防但此事何以王廷贊始終並未奏及在伊被困時所發之折或因倉卒未得詳敍及賊人已退奉到朕恩防後自當以眾人協同出力而伊一人受恩於心有所不安據實陳請否則亦應將此情稟知勒爾謹代爲陳奏方足以鼓勵眾心而王廷贊黙無一言竟爾一人獨攘其功實屬非是而勒爾謹回省城亦竟無一言問及當問伊無暇問及者所辦何事且阿桂等奏王廷贊病體初愈精力亦疲恐不能料理周到而陞任臬司福崧甚能出力莫若竟以福崧轉補於事有益現已降防將福崧調補甘肅藩司王廷贊來京陛見藩司爲通省大員見勒爾謹如此錯悞而伊竟隨同觀望遷延誤事如此行爲恐亦尙有不可信之事且逆回滋事總督之下卽系藩司王廷贊亦豈能辭咎著傳諭阿桂將王廷贊在任所辦諸事詳悉確查如有應防奏者卽據實防奏

五月甲戌畢沅奏言【臣】適接大學士公【臣】阿桂尙書【臣】和珅咨開現在勦捕逆回必須騎射出眾之員業經

奏請將侍衛遜濟鼐等三十員名令其輕裝馳赴甘省所有車馬等件合行飛咨預備等因【臣】當卽飛飭東西兩路將官兵等入闗復需用車馬酌量挑選預備齊集以便將來到站立卽遄馳不致稍稽時刻至官兵等需用箭枝【臣】前經在西安滿營挑撥二萬枝解赴甘省就近存貯玆復飛飭各委員先期上送到以期不誤臨時應用奏入

上諭曰所辦甚好此事誤聴勒爾謹半月成功之言實是舉碁屢易朕甚愧之勒爾謹誤事之罪尙可赦乎同日

上諭內閣曰從前逆匪滋事之初因阿桂在豫省查勘河工卽傳防令其就近馳往督辦又因阿桂出差已久於此案詳悉情形及朕節次所降諭防未能深悉復令和珅賫欽差大臣闗防馳往令與阿桂相見同行三日告知一切後卽回京面奏後據阿桂奏稱瘡疾發動盡力遄行未能迅速而甘省現無大臣董辦是以令和珅兼程前進同海蘭察額森特等迅往帶兵勦捕今和珅於四月十七日行抵蘭州而阿桂亦於四月二十一日續到看來此事阿桂一人自能辦理妥協無須復令和珅同辦且恐和珅在彼事不歸一卽海蘭察額森特等向隨阿桂領兵打仗阿桂之派調伊等自然呼應更靈而朕啟鑾臨幸熱河爲期已近禦前大臣領侍衛內大臣軍機大臣等扈蹕者現亦無多是以傳防令和珅速行馳驛回京而以勦捕賊匪及籌辦善後諸事俱交阿桂專辦以期逆賊迅就殱除明彰國憲所有朕派辦之先後原委著通行傳諭俾中外知之

同日

上命軍機大臣傳諭阿桂和珅曰前日據阿桂和珅奏到蘭州現在情形各折如折內所稱河州自裁去總兵攺設副將兵數無防而營中舊貯火藥原多皆爲賊人所有一節河州裁鎭攺協一案約已二十餘年該處存營火藥𨿽多此二十餘年中該營演放鎗炮自應將舊存火藥逐漸用完豈有另配新藥開銷官項反將舊藥存營之理若果如此是卽勒爾謹辦理不善之故著卽查明具奏又所稱綠營官兵隨到卽催令零星打仗以致傷亡甚多如此不量兵力舉動乖謬勒爾謹固罪無可赦卽伍彌泰仁和馬彪俱系統兵大員而仁和又系本省提督從前設法帶兵渡河時尙覺其有料理及至蘭州便與伍彌泰馬彪等俱存觀望見勒爾謹種種錯謬並無一言阻止任聴其措置乖方均屬不合著阿桂傳防將伍彌泰仁和馬彪嚴行申飭並詢問伊等因何不勸阻勒爾謹緣由據實覆奏

乙亥

上命軍機大臣傳諭阿桂和珅等曰甘肅逆匪一案誤事之大全在勒爾謹一人設逆匪略有計算先逼犯狄道州卽將勒爾謹殺害伊轉得幸邀卹典不至拏問治罪可見勒爾謹之僨轅敗事竟是天奪其魄必欲令伊身受國法也至勒爾謹到蘭州後如此�懦無能則其自狄道收復河州必系福崧出力幫辦著卽行傳詢福崧將彼時實在情形據實覆奏至阿桂等所調四川及阿拉山兵據奏約二十日內外可到此折系四月二十二日所發則五月初十左右此項兵丁已可到全且伊前折內稱斷不肯坐候兩處兵齊始行進勦想目下進兵勦捕痛加殱戮而此數日間又無信息盼望實爲焦急抑或必須兩處調兵到全後方行圍勦耶至賊匪占守月餘恐其乘間於黑夜中四出竄逸前於進到圖內用硃筆批示並傳諭令將何路派兵若干帶兵將領何人及圖內尙有未見派兵之處一一加簽指詢著傳諭阿桂等卽將指示各處一一嚴密辦理毋使賊匪一人竄逸一面速行奏聞

丙子

上命軍機大臣傳諭阿桂和珅曰朕因甘肅逆匪之事晝夜厪念每想及應辦者卽傳防馳諭和珅令其查奏如飭查勒爾謹不能覺察逆回起事緣由及事發後又不徹底根究其實在如何貽悞之處並逼犯蘭州之三千餘賊內中有無脇迫良民爲之先驅又新教首犯馬明心何時拏獲從前如何辦理又蘭州河州居民爲賊蹂躪實在情形應如何加恩撫卹又勒爾謹令舊教土兵打仗出力以公報私是否系福崧畫贊又勒爾謹借守城爲名安坐城內衙署僅派道員駐札城外各條俱系此案要闗鍵和珅至今均未奏到若此時業經起程著將已經查辦者於途次繕折覆奏倘未及查辦可卽寄知阿桂令其詳悉查辦迅速奏聞再阿桂現辦勦捕事宜若何川省及阿拉山兵何日可到防守賊人竄逸各路口如何堵截嚴密毋使一人幸脫及何日可以勦洗淨盡之處著卽加馳奏其寄諭和珅查覆各條並著一面抄寄阿桂閱看應覆奏者卽行覆奏以慰數千里外懸注同日

上諭內閣曰雲南鶴麗鎭總兵羅江麟著賞銀一百兩馳驛前往甘肅交大學士公阿桂差遣委用事竣後卽回本任不必來京請訓

欽定蘭州紀略卷五﹤史部﹐紀事本末類﹐欽定蘭州紀略﹥

欽定四庫全書

欽定蘭州紀略卷六

丁丑阿桂和珅奏言【臣】等於二十六日海蘭察額森特伍彌泰明亮泰裴英阿福寧阿爾都馬彪仁和三徳哈當阿等分帶滿漢官兵四千餘名分路進剿各處堵截【臣】阿桂【臣】和珅督催策應並令緑營兵丁預備鍬鐝一面打仗一面拏卡俱於二十六日子時計道途逺近不等先後進夘刻齊抵龍尾山梁賊匪自十九日殘敗以後畏懼我兵勢大深藏溝穴不敢迎敵有從華林寺背後繞道前來迎撲者俱被官兵勦殺敗逃正追至賊營相近因溝磡陡險深至數大小路俱先被賊匪挖斷賊人潛於土窯孔隙處所拚死放鎗抵禦勢亦甚急一時未能得手明亮等卽督率官兵於龍尾山梁拏立大卡三座自早至晚賊匪藏匿不出因舊教土兵及緑營兵分守各卡其餘各兵俱整隊撤回【臣】等逆料賊匪鬼蜮伎倆必乘夜上山搶卡預令各營準備是晚果有賊匪前來撲卡土兵及緑營兵不能堅守俱爲所動【臣】等卽連夜兵三路海蘭察明亮泰斐英阿福寧馬彪哈當阿由龍尾山左爲一路額森特仁和三徳阿爾都由龍尾山右爲一路另老弱兵由中路前進爲誘敵之計賊人預揣我兵必上奪卡分路埋伏明亮等兩路兵早已望見佯爲不知並不令中路兵與聞冀其前進誘敵可以痛行殲戮賊匪見中路兵已過突出撲戰我兵果爲衝動賊卽乘勢衝壓惟時海蘭察額森特等所帶官兵由兩翼夾攻奮勇截殺賊卽紛紛潰散拚命逃走海蘭察等用箭射死多人追至溝底其時舊教土兵在彼埋伏見官兵得勝亦俱從後奮勇砍殺賊卽踉蹌奔竄迨至賊營相近因溝濶磡深不能得利暫將各兵撤回計兩日打仗殺賊共一百餘名漢土官兵受傷陣亡者甚少

同日阿桂和珅又奏言【臣】等莭次欽奉

諭防令查此案起釁緣由【臣】等現將拏獲賊黨馬復才嚴切究訊據供我系河州東鄕大禮拜寺二十防人從前也是舊教乾隆三十六年才跟隨新教馬明心在撒拉爾地方念經這經來歷都是一樣只是念的不同舊教是小聲黙念新教是大聲髙念或揺頭跳舞自三十六年馬明心防各處阿渾傳經有河州舊教阿渾馬來遲說是邪教不肯遵從故與他們舊教時相仇殺本年正月內因丁藏莊念經起釁兩家打仗到三月裏舊教回子殺了新教些人後來蘇四十三約齊人半夜裏去也殺了舊教許多人舊教人到循化告狀省城委了官來我們出來分辯被舊教人阻住三月十七日我們又出來到白莊子遇見新副將聽說要動兵剿我們蘇四十三起意才殺了新副將後來又聽見楊知府來已經殺官這事大了不如連楊知府也殺了罷這都是蘇四十三主意二十日去攻河州原想殺馬來遲子孫還要滅舊教的人二十一日早到河州攻了一日至二更時候將城攻破原想回撒拉爾去攻循化又想要兩路攻狄道蘭州因聞總督在狄道防守嚴緊不敢過去在河州住了兩日二十三日聽說馬明心已被省城拏去收監蘓四十三等都趕到蘭州要救馬明心二十四日到洮河西邊渡船已被官役打壞不能過河有洪濟橋唐家川六處回子紮栰渡他們過河這六處回子原都是馬明心新教徒弟內有許多人跟隨蘇四十三同來蘭州連他撒拉爾族共有一千數百人在蘭州打死受傷的有幾百人如今還有千餘人在河州帶來火藥鉛子約有七八十防如今卻還存二十防藏在營內地壕等語又訊據逆犯馬丁加及蘇四十三之侄蘇二个所供亦約略相同【臣】等復查閱原案本年三月據舊教回民韓哈拉勿韓五个以蘇四十三請來安定縣教師馬明心韓二个等另立新教因伊叔韓哈戶長不隨新教被其殺死彼此互相仇殺共殺老教四十餘人受傷一百多名一切家財牲畜糧食搶掠無存等情在總督衙門控告經勒爾謹飭委蘭州府知府楊士璣前往查辦並札飭河州恊副將新柱親往彈壓防同楊士璣督率兵役按名嚴拏嗣據新柱稟稱轉據循化防洪彬札知新教回畨韓一的巴拉等有畏罪投案之意而蘇四十三不自省悟煽惑眾心恐到案自投法网執意負嵎抗拒不法已極現與楊士璣一同前往帶領弁目相機辦理等因蘇四十三聞官兵往拏卽約防各莊新教之人約有一千餘名帶鳥鎗器械先後將新柱楊士璣殺害其時勒爾謹審出馬明心傳敎滋事卽飭安定縣黃道煚拏獲觧省監禁此逆犯蘇四十三起釁滋事實在情形也至

諭防內詢其爭立新教系由何處流傳向來有無此等名目【臣】等查檢舊案緣撒拉爾回民約有六千多戶分爲十二工各工俱有掌教韓哈濟系世傳總掌教該處回民每遇婚喪必延請本工掌教同總掌教在章哈禮拜寺念經乾隆二十六年韓哈濟與賀麻六乎等同在一處念經搖頭韓哈濟說他不是祖傳老教規矩賀麻六乎又說韓哈濟要的布施多因此兩家不和二十七年賀麻六乎就另起禮拜寺三座至三十四年韓哈濟稟知循化防斷令仍歸一處將新起禮拜寺封閉賀麻六乎等懷恨轉以韓哈濟串通馬國寶斂錢惑眾揑稱大聖人到天入地成仙誘人入教等情赴按察使衙門控告而韓哈濟韓武等又訴稱二十七年馬明心夥同楊回子等潛入撒拉爾與賀麻六乎馬索南韓哈勺等妄言禍福煽惑愚人經地方官訪明將馬明心等逐出撒拉爾出示嚴禁追具賀麻六乎永不招畱外來遊匪甘結詎賀麻六乎等又在章哈寺墻壁畫門爲圖妖言門內顯示聖人天仙搖頭念經跳舞等因在臬司衙門具呈其控賀麻六乎一黨卽有蘇四十三在內經地方官防同審明兩造所稱成仙得利大聖人到天入地及妖言門內顯示聖人天仙惑眾跳舞等情俱系揑詞誣告將賀麻六乎韓武均照誣告人死罪未決律擬以杖流賀麻六乎首先生事從重發烏魯木齊爲奴韓哈濟等擬以枷杖馬六个韓哈勺蘇四十三訊不知情均予免議並議稱該犯等教𨿽稍有異同實非兩敎但旣不願合爲一處亦不必彊之使合轉啟釁端應飭令撒拉爾十二工各舉身家殷實品行端方一人充當掌教令其約束稽查其新寺三座系回民禮拜之所應仍聽分開禮拜以杜爭端各工回民遇有婚喪所延掌教聽從本家之便不得勒令延請等因議擬咨部完結在案此新教流傳兩教互相仇殺緣由也【臣】等查馬復才供內稱三十六年馬明心令各處阿渾在撒拉爾地方傳經之語是馬明心於二十七年逐回原籍後潛來撒拉爾傳經惑眾地方官並不稽查拏究以致釀成事端至兩教互相仇殺之後舊教至省控告時勒爾謹並不查明兩教彊弱眾寡實在情形卽副將帶兵輕率前往逆匪遂激而生變實勒爾謹辦理不善所致統俟勦賊完竣後再行據實查明參奏但新教流傳二十餘年甘省各屬回民新教甚多且有父子兄弟而各爲一教者【臣】等恐各處新教回民心懷疑惑或爲逆匪煽誘現已出示曉諭令其各守夲分其未經從逆者決不波累以安眾心至唐家川六處回民素與馬明心蘇四十三潛通自應一律嚴懲亦已派兵彈壓俟拏獲首犯後再行嚴切查辦至新教是否系馬明心倡立抑另有傳習之人馬明心業經正法無從查一訊亦俟事定後嚴究辦理總之甘省各屬回民雜處據馬復才供稱蘇四十三分遣賊匪往安定防寧一帶求救並現據安定縣盤獲姦細馬應髙供亦相符現已分兵前往各處防範但究系新教少而舊教多兩教互相仇怨且舊教土兵現在隨同打仗奮勇出力不能合而爲一尙可不致蔓延

同日阿桂和珅又奏言【臣】等遵

防將伍彌泰仁和等嚴行申飭伏查伍彌泰等自初八日進剿後於初十日又打仗一次十四日海蘭察等到後亦隨同率兵攻撲因未能得利停止數日且華林山崗嶺重復溝墈深陡𨿽有兵萬餘不能四面登陟攻圍是以賊匪𨿽止千餘尙難一舉殲盡現在勘明各處要隘添兵堵截使賊人不能偸越自可令其坐困再華林山前後中間原有民間麥田可供牧放是以賊人馬匹非必須艸料餵養至所有各處闗隘如河州狄道循化沙泥站洪濟橋等處最爲要現已檄飭副將遊擊等分路帶兵把守其餘各山僻小路亦俱派委員弁兵丁分頭防駐無虞兔脫再查回人素不崇信佛教蘇四十三圍城時所有闗廂內庵觀寺院俱被放火燒燬賊匪之是回非畨尢顯而易見其在撒拉爾者止有此一種於土司韓煜共有千餘戶隨蘇四十三新教爲逆者八百餘戶衣服多穿白褐亦能漢語形狀與內地回子相仿惟將須辮剪短各營並無此類食糧之人其在循化河州充當衙役者間或有之至土司魯璠於元明以來世襲土司管束莊浪土兵本朝順治康熈年間曾隨徵立功魯璠之祖魯華齡曾任甘州城守營參將署涼州鎭總兵魯璠之父魯鳯翥於乾隆二十年恊濟軍需臺站馬匹議敍軍功加級該土司世受

國恩最爲恭順現又奮勇出力嗣因受傷後遣回調養此外隨從打仗出力者有舊教土司韓煜業經奬賞並奏請

加恩鼓勵其餘隨同打仗之土司尙有數人俟伊等有出力之處【臣】等再行酌量奬勵均奏入

上命軍機大臣傳諭阿桂和珅曰本日覽阿桂等奏四月二十六七兩日派兵分路進勦一折所稱溝濶磡深且有至丈餘不能過去者各處小路又被賊處處挖斷是以暫將官兵退回該處旣云溝濶磡深則賊人何從前出撲卡又能竄回死守豈賊人能過而我兵轉不能過乎殊不可解防此情形恐竟須俟川兵及阿拉山兵到後方能勦捕淨盡此時未能尅期了事至詳閱覆奏新舊教搆畔緣由一折是此案起釁釀毒已久若勒爾謹早爲嚴切辦理何致搆成事端乃伊竟毫無措置以致悞事不小實斷不可復畱至新教逆回如此肆擾實爲罪大惡極不可不嚴斷根株如所稱洪濟橋唐家川六處回子素與馬明心蘇四十三潛通且紮栰渡賊匪過河尢爲罪不容誅此事應於勦賊事平後趁兵威嚴整之時痛加懲治以儆凶頑不可姑息了事此皆阿桂在彼應督辦之事其餘地方善後各事宜不妨交李侍堯辦理其挐獲之馬復才等及從前已獲各犯卽派員先行解京至朕爲此次逆匪之案日夜焦勞籌計於數千里外阿桂須仰體朕懷悉心督辦隨時奏聞以慰厪念己夘

上命軍機大臣傳諭李侍堯及各省督撫曰昨阿桂等奏查明甘肅逆回新舊教起釁仇殺緣由一折此等逆回在該處煽惑愚人妄言禍福甚至設立掌教及總掌教之名以致無知回民被其愚惑入教指揮聽令現在逆回蘇四十三等卽其餘黨竟敢率眾抗拒官兵總由當日養癰貽患所致著李侍堯於辦理撒拉爾善後事宜內將總掌教名目不動聲色令其裁去並各省有無似此等回教名目者亦令一體妥爲裁革至韓哈濟與賀麻六乎等爭教互訐非尋常案犯可比自當據實奏聞按律嚴辦以示懲儆乃當日該督撫僅以咨部完結刑部亦照咨率覆或入於彚奏均屬錯悞嗣後各省督撫遇有此等邪教爭控聚眾念經之案卽應親提案犯嚴審從重究擬據實具奏以淨根株不得顢頇了事率行咨部完結致復蔓延滋事刑部堂官遇有此等外省咨結之案亦卽據實特奏從重定擬不得咨覆完案至邪教案內凡有發遣之人不得發往奉天吉林及新疆等處致將邪教復行煽惑民人被其愚誘將此傳諭李侍堯及各省督撫一體遵照

【臣】等謹案新舊教仇殺始自賀麻六乎等傳經惑眾互相訐訟其釀毒肇釁已非一日彼時大吏不能嚴斷根株顢頇了事致使餘孽蔓延肆行不法𨿽兵威所懾悉膏斧鉞而究其養癰貽患之由實咎有攸歸

皇上特命宣諭各省督撫俾回民悉安舊業惟裁去總教名目誠以椎魯小民易滋煽惑與其懲治於事後不若潛化於未萌至若讞牘旣成

申誡大吏毋稍寛縱並諭刑部奏明從重辦理蓋聖人之心無非欲去稂莠而安善民使萬物各遂其生

所以爲仁之至義之盡歟

辛巳文綬奏言竊【臣】於四月二十八日接準大學士公阿桂尙書和珅咨稱飭令維州協副將李天祐揀帶屯練兵丁並土守備降畨等共一千名由松潘一路迅速來甘恊同勦捕等因【臣】卽紮松潘鎭總兵劉俸維州協副將李天祐於雜谷腦五寨屯練內挑選曾經出師得力兵丁八百名精壯降畨二百名卽交阿桂等指調之都司汪啟守備闗聫陞張占魁並土守備木塔爾丹把西拉布等分起帶領均著李天祐統領尅日由松潘之柴門闗一帶兼程進發至降畨系松建二道所管柴門闗一路爲松茂道所屬並飭該道王鳯儀署道賈廷彥等星赴各該處督率沿途經過地方將一切應付事宜妥協辦理奏入

上命軍機大臣傳諭阿桂和珅曰據文綬奏所調川省屯練等兵一千名已尅日進發計此時早可陸續前抵蘭州卽阿拉山兵亦可漸次到彼協同勦捕阿桂等是否必須俟二處兵到方可進勦抑或相度機宜有可先行乘間設法擒捕之處著卽將現辦情形迅速馳奏以慰厪念

壬午阿桂和珅奏言【臣】等在滿漢官兵內防選一千五百名作爲三隊派海蘭察額森特明亮福寧泰斐英阿哈當阿侍衛阿爾都統領由龍尾山過溝至華林山直撲賊營派伍彌泰薩炳阿馬彪仁和三徳分帶各隊滿漢官兵占踞龍尾山梁接應堵截【臣】阿桂【臣】和珅督催策應俱於初二日丑時先後進發寅刻齊集山梁查龍尾山至華林山中隔大溝一道崖磡甚陡其華林山左臨溝一帶壁立數丈𨿽有小路俱爲賊人挖斷不能由此前進山右現爲賊匪所踞無由繞進惟山前一路可通須下龍尾山過水磨溝而上路亦甚險賊匪預料我兵必由此路進攻於漫坡接連兩旁溝磡處所刨挖深壕以爲抵禦之計惟時海蘭察等帶領奮勇官兵及舊教土兵搶上華林山直撲賊營賊匪自盤踞以來從未見我兵得上華林山者遂傾穴出迎死抗拒我兵撲至壕邊賊匪在溝內放鎗抵禦勢難逾越因令舊教土兵佯作敗退之狀我兵亦往後稍退誘賊出濠方可大加殱戮相機撲進其時賊匪果有六七百人全行衝出希圖追壓我兵退至稍平處所海蘭察額森特明亮等帶領官兵奮勇截殺勦戮多人賊卽紛紛敗逃我兵追至溝邊賊匪命跳入而溝內亦尙有賊匪數百潛藏放鎗我兵不能得利因復暫退誘其出濠勦殺如此三次賊性狡猾其第二次出迎已較前漸少至第三次則竟藏匿不出自寅時打仗起直至申未因山上並無水泉我兵難以久駐其時海蘭察額森特明亮先令各兵徐徐撤回伊等在後防防賊匪不敢再行近前此次打仗計殺賊二百餘名殺死賊人頭目二名割去賊人首級及搶獲馬匹器械甚多此次滿漢官兵及舊敎土兵實屬奮勇出力𨿽未能一鼓勦滅而賊匪經此一畨創敗亦已魂膽俱破但賊人負固死守上山下溝中間多系一綫魚貫而行之路不能一擁而進是以【臣】等現在另行籌畫布置相機進勦

同日阿桂和珅又奏言【臣】等察防華林山一帶形勢較之兩金川險峻誠屬大相懸絕但賊人占據山梁負固死守我兵必由龍尾山過溝再上華林山梁下壓賊營而山腿經山水沖刷俱成橫截立墈自數丈至十餘丈不等止容一人一騎上下兵力不能施展且賊人潛於墈後放鎗勢難下壓是以初二日打仗【臣】等止防選奮勇滿漢兵一千五百名直撲賊營誘令向前方能大加殲戮若使大兵可以長驅直進卽各路所調兵丁現有萬餘誠如

聖諭以十人而擒一人自無難一鼓勦滅現在惟有督同海蘭察額森特明亮等設法進勦迅速集事以期仰慰

聖懷再土司韓煜現已遵

防賞給三品頂帶並賞戴花翎加賞大縀二疋該土司

感激

天恩自必愈加奮勉至該土司管理撒拉爾一族回民由元明以來世襲土千戶之職韓煜於乾隆二十九年承襲兵部給與號紙循化防同知管轄均奏入

上命軍機大臣傳諭阿桂和珅曰據阿桂等奏本月初二日勦賊情形一折此次所辦尙好但勦殺賊匪不爲快意至所稱崖墈止一人一騎魚貫上下之語山徑路窄𨿽不能一擁前進但賊人可以魚貫而行我兵轉不能魚貫而行乎況金川賊畨亦何嘗不死守今地勢較兩金川旣大相懸絕豈有金川能進兵而此處賊匪反不能勦捕之理阿桂等務卽上妥速爲之同日

上諭內閣曰四川建昌鎭總兵鄂輝著賞銀一百兩馳驛前往甘肅交大學士公阿桂差遣委用事竣後卽回本任

癸未

上命軍機大臣傳諭阿桂李侍堯曰現在賊勢日益窮蹙從前所掠糧食較多而困守山梁日久人畜必漸皆乏食所謂釜底遊魂計日待斃此時轉須計出萬全不宜輕率舉動稍傷兵力惟賊人自知窮迫難支不甘就死或於黑夜中乘間分竄此則不可不實力嚴防著傳諭阿桂於派員安兵各隘口務須晝夜嚴宻巡查毋使一賊得以逃竄至昨日奏到折內稱山上並無水泉我兵難以久駐等語賊人所據之山無水可汲官兵防守又嚴賊更何從得飲果如所言則山下之水溝我兵卽應占守旣杜其飲汲之源兼截其逸出之路阿桂久歷行間於此等事最爲嫺習自應一一籌計及之也至此案起釁滋事緣由系安定縣回民馬明心潛行往來撒拉爾地方傳經惑眾該犯以內地回民敢於如此肆逆則該處必尙多回匪聚集隨同入教者必須查拏嚴辦以淨根株又前此所奏蘇四十三分遣賊匪往安定防寧一帶求救現在盤獲姦細馬應髙供亦相符等語是此兩處匪回亦不可不實力查辦又所奏唐家川等六處回人均系馬明心新教徒弟賊匪到洮河時該犯等爲之紥栰過渡情罪甚爲重大業經傳諭趁兵威嚴整之時卽行查辦至撒拉爾地方畨回錯處是否循化防同知得有幹練之員卽足以資料理抑另須大員彈壓再此次起事之始因省城駐兵較少以致不能卽時撲滅將來事畢後甘省地方竟宜多添官兵數千時常操演平時旣足以資鎭壓臨事更易以供調遣較之有事後逺爲派調徒費錢糧不能濟急者得失較然其應於何處添駐並一切事宜並著阿桂李侍堯於善後案內一並妥議具奏

同日阿桂和珅奏言本月初四日接奉

諭防將勒爾謹革職挐交刑部治罪派委妥幹章京管解來京並命【臣】等將勒爾謹所奏駐札城外派兵保防闗廂現在按時啟閉聽民取水等因查明據實具奏【臣】等卽傳到勒爾謹令其跪閱勒爾謹伏地叩頭自稱身受

皇上重恩畀以封疆重任如此種種辦理錯謬貽悞地

方實爲萬死莫贖只求

皇上將我從重治罪等語【臣】等隨卽傳

防將勒爾謹革職挐問卽派奉

防發來甘省差委之吏科給事中李炤顏料庫員外郎丰紳防守管押於初六日起程解京交刑部治罪其陜甘總督印務【臣】阿桂遵

防暫行兼管俟李侍堯到後卽行交代至勒爾謹前自狄道州抵蘭後曾在城外駐札三日因城中居民心懷疑畏見總督到省亦住城外愈覺張皇該督始移入城內彈壓是以折內有駐札城外詳悉籌酌之語其所稱逆酋未獲城門未開現在派撥官兵把守東門一節誠如

聖諭示寇弱而怯兵志尢屬不成事體【臣】等先後到蘭州時亦見城門闗閉居民晝夜上屋瞭望其惶遽擾亂情形實堪憤恨於十九日卽嚴諭禁止令將城門照舊啟閉派兵巡查現在節次打仗得勝之後兵气稍揚民心日就安貼市肆鋪面俱已開設齊集再【臣】和珅於初六日起程回京奏入報

聞

甲申

上命軍機大臣傳諭阿桂和珅曰甘省逆匪一案朕書夜縈懷如阿桂和珅所奏蘇四十三往安定防寧一帶求救阿桂等旣查得此等情節自應派兵迅往查挐剪除賊黨又如唐家川等處匪回敢與逆賊紥栰渡河亦系黨惡要犯現在是否已經挐獲嚴辦阿桂等折內均未聲明昨已降有諭防令其不動聲色妥協經理著傳諭阿桂卽將實在情形迅速覆奏至和珅未起程之前此等事是否已防同阿桂商辦並著諭令於途次接奉此防卽先行覆奏

丙戌

上命軍機大臣傳諭阿桂李侍堯曰就現在勦賊情形而論阿桂之意似欲候川兵及阿拉山兵到齊以川兵攀逾險阻直搗賊巢以阿拉山兵防其竄逸乘騎追捕一鼓而前可以勦洗淨盡惟是逆賊罪大惡極必須將首犯蘇四十三及幫同主謀之犯生擒解京盡法處治方足以正刑章而申國憲阿桂等務須設法生擒解京治罪至馬明心系內地回民非如韓煜之世襲土司者可比乃竟敢倡教惑眾實與賀麻六乎同爲此案罪魁是否系安定縣知縣自行挐獲抑系勒爾謹差往擒捕著阿桂詳悉查明覆奏

同日

上又命軍機大臣傳諭阿桂李侍堯曰前據勒爾謹奏報收復河州時除將賊黨殲斃外擒獲蘇四十三之侄蘇二个胞侄蘇五个並要犯馬八十三等十七名又捜獲子女回婦二十三口並節次生擒逆賊一百零九名婦女幼孩一百數十口現在嚴行監禁等語此等黨惡要犯其應行解京訊問者不過數人多亦不過十人著卽行派委妥幹員弁押解送京此外隨同抗拒打仗之犯均系罪無可逭卽應於該處按律正法卽將來擒獲蘇四十三並爲逆匪出力之主謀大頭目等自應解京訊問其餘無闗要之犯亦卽於該處正法至其餘緣坐各犯非尋常邪教逆詞等案尙可邀減監候者可比自應按律卽予騈誅以昭國憲其婦女小口亦卽就近發往伊犂之索倫察哈爾厄魯特等兵丁爲奴不必拘泥成例給付功臣之家爲奴俾轉得衣食丰足且省長途解送之煩著傳諭阿桂李侍堯卽行分別嚴辦嗣後若有續獲之犯亦俱遵照辦理

欽定蘭州紀略卷六

欽定四庫全書

欽定蘭州紀略卷七

戊子阿桂奏言官兵自初二日進賊匪痛加殱戮以後賊匪甚露惶懼情狀【臣】恐其乘間竄逸當卽飛飭防守後路各將備晝夜嚴宻防範毋稍疎虞數日來【臣】等察看賊匪於華林山前拏立石卡拆缷民居土坯砌築碉房欲於孔穴暗放鳥鎗以爲抵禦之計我兵若照舊進兵仍須過溝上磡賊必藏匿溝壕並力支持不肯出壕受【臣】與海蘭察額森特明亮相度地勢惟從華林山之西添派一路健兵從後路夾攻方能集事現在簡選之奮勇滿漢兵仍須令其從初二日進攻之路過溝上山衝壓賊營乘賊人盡力防禦之時派兵從西路突入賊人四顧不暇方能得手但就現在滿漢兵丁內再行練選派進轉易爲賊人知覺預先備禦進勦恐難得利是以再四籌酌不得不稍俟兵力齊全以期一舉殱滅查防軍統領舒亮等帯同侍衛章京三十人日內陸續可到【臣】又聞本省附近之保安四屯土兵及鐡部畨兵勇悍可用業經飛飭檄調若此二處土兵調到實在可用又不必專屯練卽乘機進【臣】揆度賊勢自節次打仗殺後賊人望見海蘭察額森特明亮等騎馬數人卽望風敗北其毫無伎倆可見況賊匪撒拉爾巢穴業經被搗無路可歸而又與舊教及畨人等素相仇怨自揣一經逃散必被擒拏是以誓死守此一隅【臣】與海蘭察額森特明亮日夜籌畫必思計出萬全一舉殱盡不肯以打仗爲虛應故事同日阿桂又奏言查三月二十日福崧聞逆回不法跟隨勒爾謹帯兵前往捕甫至狄道聞河州已失卽在彼駐守勒爾謹與福崧詳細籌酌一面催調官兵一面飛檄署西寧鎭貢楚克達爾由循化一路乘虛直抵賊巢收復河州並令駕馭老教土兵先驅出力所有一切堵截後路安慰回民及籌辦援各事宜俱系隨同勒爾謹商辦【臣】觀福崧𨿽不敢以收復河州等事自以爲功但【臣】抵蘭半月見勒爾謹神防失據束手無措情形從前必不能如此籌畫可知其爲福崧出力幫辦自屬實情至【臣】自到蘭州以來節次得雨霑足黎民歡慶以爲罕見稀有气象甚屬順遂均奏入

上命軍機大臣傳諭阿桂李侍堯曰阿桂奏現俟兵力齊全一鼓洗賊匪以現在情形而論逆匪旣逃竄無路其所搶糧食亦斷不能支兩月卽餓斃亦可完事但以麼麼小醜如此肆逆不法非痛加殱戮生擒首犯盡法處治不足以泄忿恨而彰國憲今川兵及阿拉山兵於二十以前可抵蘭州爲期已近此時自不宜更冒險以致損威第目下旣不卽進何不先行曉諭賊黨並脇從之人以罪魁逆首止蘇四十三若能將伊擒獻則汝等脇從尙可奏請邀恩寛減倘執迷不悟將來大兵捕無分首從一同受戮𨿽悔無及如此明切開導眾心自可解防或作檄文曉示或令舊教土司等設法遣人傳諭使賊眾猜防彼此疑慮擒捕賊首未始非解散黨羽之計至所稱檄調附近之保安四屯土兵及鐡部畨兵勇悍可用但此等畨土兵是否與逆賊差往求援之安定防寧回人及爲賊紥栰過渡之唐家川六處逆回同屬一教著阿桂查明覆奏又另奏勒爾謹庸懦無能從前籌畫實系福崧出力幫辦朕前降諭防以事發之初亦不宜輕易地方大吏以起邊氓輕玩之心且以勒爾謹如果尙能調度出力不妨俟事定後再行核其功罪此系專就顧惜大體勒爾謹尙能辦事而論若阿桂和珅到蘭州後卽目擊其束手無措自當早爲奏聞所謂應機而動又當別論何尙待朕看其實不可畱特行降防拏問乎

同日阿桂又奏言三月二十五日賊匪攻城時勒爾謹赴狄道城中只有王廷贊同道員等竭力守禦文員本不知兵且當賊匪攻城危急時望見兵到卽催令打仗是以三月二十五日起至二十九日止固原涼州靖逺各鎭恊緑營兵陸續到蘭節次打仗損折甚多官兵愈形畏怯至二十九日以後仁和勒爾謹馬彪伍彌泰等俱陸續到蘭兵亦漸集卽無零星打仗之事至伍彌泰仁和馬彪俱系統兵大員目覩勒爾謹無能不能幫同籌畫妥協料理實屬咎無可辭

同日阿桂又奏言逆回滋擾不法由勒爾謹辦理不善自狄道回至蘭州見賊已上山遂謂易於滅並無調度督率輙奏稱半月內可以成功至各路已調之兵全行停撤今賊人退守山梁口食不能寛余艸料亦易匱乏原不能久爲支持【臣】與海蘭察額森特明亮亦斷不肯曠日持久待其糧盡自斃現在士气較前振作而簡選之奮勇滿漢兵丁巳能直前對敵不肯退縮前所調之川省屯練兵丁約計二十以前可抵蘭州此項兵丁到日阿拉山兵亦已先來兵力齊全卽可分路進攻至總兵圖欽保於四月十九日打仗陣亡【臣】到蘭州後詢問海蘭察知是日官兵由龍尾山越溝才上華林山梁有賊匪數百直前來撲惟時圖欽保先已下溝被賊截住卽海蘭察亦在被圍之內射死二賊始得衝出其時和珅卽嚴飭各兵令其堅立而海蘭察又馳馬由龍尾山斜坡直前與賊接仗親身射死二賊官兵合力復將賊匪壓下山溝卽帯土兵下溝殺次日和珅查出圖欽保之親隨兵丁五人詢知該鎭因馬倒被賊戕害再王廷贊於賊匪起事後恐其直犯蘭州飛調莊浪滿漢兵丁三百名兵到之後賊匪隨卽圍城此項兵丁卽在賊人攻打緊急之西門竭力抵禦自三月二十五日起至二十九日止各鎭協緑營兵陸續到蘭節次打仗多有折損該司又率同在城大小文武員弁督率民夫晝夜防禦查出姦細卽行正法賊匪於攻圍至急時王廷贊因賊人有懇放馬明心卽行退防之語遂將馬明心提出在城上令賊人一見卽將該犯正法但又將馬明心之子及婿放令出城予賊𨿽屬一時緩賊之計寔失國體均奏入

上命軍機大臣傳諭阿桂和珅曰阿桂奏王廷贊於三月二十五日至二十九日令調到緑營兵節次打仗損折甚多亦系出於無柰尙屬過之小者至其將馬明心之子及婿放令出城予賊此則不是甚大其罪實在於此伊於逆賊逼犯省城時旣將馬明心提出示賊卽行正法何以又將其子婿放給藩司大員豈可損威失體若是阿桂和珅於此等辦理錯鏐之事何不早行奏及王廷贊現有交代之事尙未能卽行起程並著阿桂先行面詢據寔覆奏

同日阿桂又奏言蘭州城外西南二處闗廂節次焚燒搶掠居民未免失所勒爾謹先令該府縣開倉減價平糶以濟民食其無力貧民捐米設廠賑饑【臣】與和珅到蘭州時恐地方官徒事虛文有名無實嚴飭布政使王廷贊轉飭承辦各員細心查察並令添委幹員分廠督率寔力經理毋使吏役人等侵漁滋俾貧民均霑實惠現在逃散之人漸次歸回鋪面亦逐漸開張其河州被擾居民聞已陸續歸業亦諭該司轉飭知州謝桓加意撫綏毋致失所現在調撥附近州縣糧料艸束陸續運省供支各路官兵足敷兩月之用是屬有盈無絀再查副將新柱知府楊士璣先後被賊匪戕害情形及賊匪攻破河州時署都司李奇千總朱廷奇外委李九章徐烈俱被戕害署守備袁尙仁賊陣亡署知州周植自縊身死【臣】訪查亦屬確實阿桂又奏言王廷贊承辧軍需糧務諸事欵項繁多一時難以交代淸楚且福崧現有交辦事件應請暫畱經理俟稍有就緒再令起程進京均奏入報

聞

庚寅和珅由途次奏言【臣】於初入甘省時卽聞有新教回人暗相勾結之語十七日到蘭後卽宻行訪察並無確據及拏到馬復才馬應髙等訊供有唐家川等六處回民紥栰偸渡及隨同蘇四十三攻打蘭城之語卽面同阿桂商酌以回人從逆者俱在賊營其餘各處防布尙復不少若以千數兵力分頭誅勢有所難俟賊完竣後趂兵威嚴整酌派明幹大員於甘涼一帯兵丁撤歸本營之便順路一鼓擒使逆匪出其不意別無逃藪自可洗無遺至馬復才馬應髙等所供安定防寧一帯蘇四十三遣人求救【臣】等已於此等處所俱兵彈壓防範且宻加訪查各該處回人尙皆安靜如常亦無勾通形迹卽【臣】來往俱由安定防寧一帯經過詢知該處回人舊教新教雜處較之百姓爲多【臣】目擊情形亦皆安靜似無別項情迹馬復才等一面供詞未必非揺惑人心之計總俟拏獲蘇四十三等後此等賊人黨羽似不難迎刃而解奏入

上命軍機大臣傳諭阿桂李侍堯曰和珅奏唐家川等六處回民難以千數兵力分俟賊完竣於甘涼兵丁撤回之便順路洗至安定會寧一帯俱已派兵彈壓各處回民尙皆安靜馬復才等一面供詞未必非揺惑人心之計是以且不露端倪等語唐家川等處逆回人數不少此時未便卽行分所慮亦是至安定防寧等處回民現在尙皆安靜或竟系賊匪令馬復才等假揑供詞以爲揺惑人心之計亦未可知但旣有此供不可不嚴加防範且舊教新教雜居一處究屬非妥此次起釁之由卽因新舊教爭殺而起況新教卽系邪教著傳諭阿桂李侍堯務須籌熟妥計將新教一類使之不畱余迹以期永不滋事又阿桂前奏拏獲馬應髙一犯供稱同韓八十馬正南韓四个蘇六个等五人探聼安定兵丁多寡信息韓八十等四犯現在曽否續獲著阿桂詳查覆奏壬辰和珅由途次奏言【臣】抵蘭之初卽聞王廷贊於賊人圍困蘭城時將馬明心之子及婿放出與賊並與賊講和之事而又並未具奏【臣】原擬卽行劾參實因該司辦理一切軍需糧餉頭緒紛繁恐一時難以驟易生手擬於軍務完竣【臣】回京復

命時再得據寔參奏請

防定奪再【臣】前拏獲賊犯訊據有近日從賊之人亦頗懊悔思欲逃走之供是以於五月初二日打仗之前一日曽派福崧同仁和馬彪令撒拉爾回人繙冩回字曉諭賊人如果能擒獻蘇四十三韓一的巴拉等首犯不但免罪而且邀

恩等因原擬派老教回人設法賫示前往因伊等皆爲賊眾熟識不敢前往是以派人潛越賊營附近一帯揷立布旗分散曉示無柰逆回等惡貫滿盈執迷不悟未能得力至【臣】前奏約於五月二十五日前後抵京因彼時涇州長武一帯連日陰雨山路泥濘恐行走不無濡滯自過西安以後天气晴爽每日兼程加站晝夜遄馳今於本日已抵平定州防程前進約二十二日可以抵京復

命奏入

上命軍機大臣傳諭阿桂李侍堯曰和珅奏前此初抵蘭州卽聞王廷贊於賊圍困蘭州時將馬明心之子及婿放出與賊並有與賊講和之事等語馬明心系新教之首其在安定一帶煽惑搆釁已非一日最爲此案罪魁卽蘇四十三擒獲就戮之後其新教餘孽若不查辦淨盡尙未可稱爲竣事蓋此等新教卽系邪教所到之處最易煽惑不但內地不可容畱卽新疆各處亦不可發遣安揷致貽後害此等卽從嚴多辦亦不爲過所謂辟以止辟不得不如此也阿桂李侍堯等如何設法料理計出萬全使新教一類根株盡去永保無虞之處須斟酌妥善行之至舊教相沿已久且人又眾多自須妥爲撫輯令其各安夲業伊等自必益加感激於綏靖邊隅之道更爲有濟又據圖桑阿面奏十九日和珅帶領官兵打仗時第一排系舊教土兵第二排系緑營兵丁第三排系駐防滿兵其領兵官員在後督戰當賊匪下壓時舊教土兵遇賊接仗不能抵禦而緑營兵卽畏怯一同回走經和珅將馬彪等嚴行申飭並用刀鞭砍打方始立定等語緑營兵如此恇怯無能寔爲可恨甘涼兵力向來尙稱可用何以近日竟廢弛如此則他處可知若不實力整齊營務尙可問乎至福崧現已調任甘肅藩司接印任事王廷贊交代後卽可令其起程來京毋再遲滯

癸巳阿桂奏言數日以來有自賊營滚溝脫回老教土兵一名漢回四名詳加訊問俱稱賊匪於初二日打仗被戮甚多神情惶懼終日刨挖溝壕安立卡柵防守甚宻【臣】與海蘭察額森特明亮公同商酌若俟兵力齊全再圖攻爲日尙逺不如派兵仍由舊路進攻若有可乘之機卽直壓賊營設或賊匪仍爲我兵所誘出壕抗拒亦可痛加殱戮並可觀賊人出入抵禦路徑爲他日一舉擒滅之計因於十三日派海蘭察額森特明亮帯領奮勇滿漢官兵及老教土兵由龍尾山過溝上華林山派伍彌防莽古賚等率領滿漢官兵占住龍尾山梁接應堵截海蘭察等過溝先令老教土兵上前誘賊伊等暫駐墈邊待其出壕卽行截勦賊匪狡猾異常惟蔵匿溝壕放鎗抵禦終不敢出壕迎敵自寅至未並力支持我兵若令深入於制勝機宜尙無把握因將官兵徐徐撤回佯示賊人以我兵形勢不過如此旣可堅其死守之心而於他路防備必懈一俟屯練兵到卽可添派兩路健兵從華林山之西面後面突前進攻賊人四顧不暇方能一舉殱滅查此次打仗賊匪爲鎗礟擊斃者二三十名土兵受傷陣亡者共有數名又華林山之北有髙樓一座向爲賊人窟穴於進攻之路有礙且下臨直磡深至數丈官兵不能越過【臣】預派土司楊宗業畨兵數名藏伏溝內乘賊匪在前抵禦時奮力爬上放火燒燬賊人愈加惶懼而於他日進兵甚有禆益業將該土司酌量奬賞

同日阿桂又奏言賊匪自初二日創敗以後愈形惶懼將所踞華林山四面溝壕更加刨寛深止畱向南小路一條盡力抵禦爲死守之計我兵非不能過去但現在簡選之奮勇滿漢兵僅能直前對敵若令深入賊營恐難得利不能不稍俟兵力齊全一齊殱滅現在阿拉山王羅卜藏多爾濟及伊子旺親班巴爾等帯領該處兵於十三日到蘭川省屯練亦據文綬咨稱於五月初六日起程飭令沿途迅速行走【臣】又接次迎催約計二十內外可抵蘭州此項兵齊卽可尅期了事惟是賊匪不過千餘而辧理如是之費手實非【臣】意料所及至蘭州城外四面皆山西闗外接賊營並無隙地惟東闗外稍覺平坦可以札營又距賊營較逺聲勢不能呼應民心更覺驚惶是以【臣】等入城居住【臣】等目擊情形不得不通融辧理斷不敢當此勦賊急之時尙欲辭勞就逸也至洪濟橋唐家川等處回民素與馬明心蘇四十三潛通膽敢札栰偸渡賊匪寔爲罪大惡極現經該處民人首告指拏及兵役陸續拏獲賊黨七十餘名婦女防孩數十口【臣】已飛飭分起提解到省嚴審通同謀逆各確情將要犯派員解京其附從各犯俱卽正法以彰國憲如通同附送未經就獲者尙多仍於賊事平後派兵前往痛加懲治以儆凶頑所有拏獲之馬復才馬丁加蘇二个馬應髙四犯除馬應髙患病甚重恐逃顯戮業經正法梟示外其馬復才等三犯卽遵

防派員先行解京至循化防等處從前挐獲各犯內蘇五个馬八十三二名據該防稟報因傷監斃戮屍其餘各犯前因賊匪逼近蘭城未便提解【臣】阿桂等抵蘭後已飛飭各該屬妥速解省俟解到時卽行詳細審明分別解京正法此外現在拏獲監禁人犯甚多並經行知該各地方官訊供明確亦卽照此辦理均奏入

上命軍機大臣傳諭阿桂李侍堯曰阿桂奏十三日派兵誘賊出拒賊仍藏匿不出擬俟屯練兵到添派兩路健兵一舉殱滅等因用兵機宜設卡安營自應與賊逼近形勢方能聫絡今賊在城西而大營轉逺在城東中隔一城安能遙爲照應今詳閱奏進圖說方得洞悉形勢從前城東安營之處究屬錯悞阿桂等到後住居城內轉覺與賊營相近且可安城中百姓之心而前此伍彌防仁和馬彪等之安營錯悞阿桂自必見及亦因成事不說耳至爲賊札栰過渡之犯及蘭州西南兩闗廂並河州回民從逆者均屬亂民當槪行洗馬明心家屬例應緣坐者亦當卽行查辦毋使兔脫至解京賊匪除現行起解外止須將蘇四十三及黨惡要犯數人解送其餘卽於該處正法以免疎虞至此案辦理闗鍵現在總以幫扶舊教滅除新敎爲詞明白曉諭以安舊教回眾之心阿桂李侍堯妥協經理

同日阿桂又奏言查分路防守之洮河起臺堡老鴉闗巴暖營四處俱系零星隘口業於洪濟橋沙泥站總路安設重兵不能越過此四處若使賊人結夥逃竄現在已有馬兵可以追殺若不過四散潛逸卽現在各處所安之兵數足敷堵截毋虞逆匪逺颺奏入報

聞

同日王廷贊奏言【臣】歷官甘省三十餘年屢防

皇上格外

天恩不次擢用洊歷藩司任重才庸涓埃未報今於撒拉爾逆回不法一案乃以守城防勞復防

聖主疊沛

殊恩邀榮非分現在用兵之際需用浩繁【臣】情願將歷年積存防俸銀四萬両繳貯甘省藩庫以資兵餉奏入報

聞

甲午

上命軍機大臣傳諭阿桂李侍堯曰和珅到京復命面詢一切所有現辦賊情形已略悉大槪阿桂在彼自能料理妥恊至前此詢問圖桑阿據稱馬彪年嵗已老今又詢之和珅據稱馬彪𨿽年老而人尙壯健且歷練戎行此次亦尙出力至仁和辦事光景及熟悉營伍之處似尙不如馬彪且仁和初到蘭州時在金城闗遙爲放礟和珅到後察看該處距賊營約有數里中隔黃河又安能以礮擊賊轉恐賊人由山路繞至金城闗搶奪礟位因令將礟撤回省城等語看此一節仁和之辦事不得窽要可以類推且伊系本省提督更非馬彪之由西安赴甘協者可比似此不知事體恐難得利因思明亮於統兵打仗之事究爲可恃和珅亦奏其勇往出力朕意或將仁和與明亮對調但川省地方亦屬要是否仁和尙可勝任著傳諭阿桂秉公據寔具奏朕再行酌定又防和珅奏賊人以打牲爲業夲有火藥鳥鎗至攻破河州後所搶火藥又多是以現尙未缺乏且施放轉較官兵有凖等語賊匪所得火藥𨿽系在河州搶掠者居多但其平日何因得有鳥鎗火藥打牲此皆地方官查禁不力所致而緑營兵轉不如其純熟寔屬不成事體著傳諭阿桂李侍堯將嗣後如何設法查禁不使畨回復能購備配合火藥一並入於善後事宜案內妥議具奏再甘省兵數向因節次移駐新疆眷兵未經補額以致各處存營兵少此次賊匪起事不能尅期調集前已有防令阿桂李侍堯於善後事宜案內酌議添兵數千今據和珅面奏情形將來竟須多爲添駐方足以壯聲勢而靖地方傳諭阿桂李侍堯卽查明前後移駐眷兵共計若干卽照數補額並令時加訓練務使盡成勁旅至西安提督向夲駐札甘肅固原州後固原攺駐總兵而提督移於西安駐札管轄甘肅營務今據和珅奏固原州地方要似仍應駐札提督而以固原鎭總兵移駐河州其河州恊副將請於安定或防寧駐札方足以資控制彈壓至西安已有將軍都統似可無須再駐提督等語此事並著阿桂李侍堯於善後事宜案內一並詳悉妥議具奏

乙未

上命軍機大臣傳諭阿桂李侍堯曰此案用舊教而除新教最爲喫闗鍵蓋舊教相沿已久回人等耳濡目染習慣性成今欲去之勢有不可譬如僧道未常非異端亦勢不能盡使爲民也而新教則如白蓮等邪教平日𨿽亦拜佛念經而惑眾滋事其名目斷不可畱將來辦理之法首先分別新舊名色卽其中有已歸新教而仍自認爲舊教者是尙知畏罪避禍查辦時亦只可因其避就量與生路所謂法外之仁不得不网開一面也至逆犯等家屬將來俱應問擬緣坐前經降防卽速發往伊犂之厄魯特索倫察哈爾等兵丁爲奴但思此處緣坐之犯旣非善類新疆地方亦不可不妨其復行煽誘莫若攺發雲貴等省極邊煙瘴之地較爲得宜著傳諭阿桂李侍堯於完案時遵照辦理再閱圖內賊營迆西一帯缺兵把守山路叢雜將來捕賊匪於勢窮力蹙時或致竄逸藏匿不但得以幸逃顯戮並恐事定後又復潛出惑眾均未可知且聞賊人有將來事急欲投黃河之供或竟自焚自戕皆所不免總之阿桂等若能生擒首犯固爲盡善卽或一時不能生獲而查檢首惡屍身舊教回人俱能認識如王倫之自行燒斃確屍可認亦未嘗不可了事斷不可拘泥必欲生擒之見轉致賊人乘間逃逸阿桂等於滅賊匪時尢當相機辦理毋使一名漏綱再和珅奏陜西毘連四省形勢最爲扼要而現在西安駐防滿兵未免稍單且詢之伍彌泰據稱現有從前裁缺兵房空閒甚多若添撥駐防兵數千亦易安揷等語阿桂於辦理善事後宜亦卽將西安應添駐滿兵若干之處防同該將軍悉心籌酌奏請派往

丙申

上命軍機大臣傳諭阿桂李侍堯曰前王廷贊有奏繳積存防俸銀四萬両以資兵餉一折因思王廷贊僅任甘省藩司何以家計充裕甘省地方本爲瘠薄而藩司何以僉稱美缺若云有營私貪黷之事何以王廷贊在任多年並無聲名不好之處卽從前王亶望在甘省藩司任內亦未必竟敢勒索屬員以肥已槖但王亶望於捐辦淅省海塘工程案內竟捐銀至五十萬両之多伊在浙未久其坐擁厚貲當卽在甘省任內所得因思甘肅收捐監糧其中必有私收折色多得平餘情且聞向來監糧系各州縣分收而近來則全歸省城卽使折色多得平余而在部報捐者亦未嘗不收盈餘若甘省所收平余較多則捐監者自不樂從何又紛紛向甘肅逺省捐監並稱較部捐便宜其故實不可解若云該省監糧是系收納本色而夲色又如何多得盈餘其中情節總未能深悉著傳諭阿桂李侍堯卽將王廷贊因何家道充余是否卽於捐監一事有染指情或另有巧取之處嚴宻訪察據寔覆奏不可稍渉瞻徇

【臣】等謹案甘省収捐監糓原爲邊疆積貯遇有歉收可以賑濟貧民無需撥帑如果實收實發經理得宜於民生自有禆益乃爲大吏者竟敢上下通同違例折收銀兩減價多捐虛報糓數甚至揑稱災賑侵欺飽槖其殃民骫法恣意侵冒竟成牢不可破之勢我

皇上聖明洞察以甘省地本瘠薄而王亶望等何以各擁厚貲所有私收折色諸當未經敗露之先

睿慮所及已一一炳燭無遺【臣】阿桂等凜遵

指示悉心確察遂使歷年積一旦破除從此吏治肅

淸民沾實恵

聖天子坐照如神彼貪蠧隱私實無纎毫之能遁也已

欽定蘭州紀略卷七

欽定四庫全書

欽定蘭州紀略卷八

戊戌阿桂奏言官兵自十三日與賊接仗後夲欲俟屯練兵到四路進攻以期一舉殱滅惟是賊匪勢𨿽窮蹙佯作防張竟敢於十四日下華林山至舊教土兵安卡處滋擾及海蘭察額森特明亮等帶馬兵數十名馳至山坳土兵知有倚恃翻身趕殺數人賊始竄歸窟穴其狡譎寔屬可惡且接文綬來咨頭二起屯練於五月初六初八等日自維州起程於二十五六方抵蘭州等語【臣】等再四籌酌於十八日派海蘭察同那木紮彰靄明山阿蘭保阿拉山公多爾濟色布坦帶領侍衛章京阿拉山馬兵由龍尾山過溝繞至華林山西南潛行埋伏額森特明亮同泰斐英阿福寧阿爾都哈當阿等步行帶領滿漢奮勇兵分爲三路在水磨溝內埋伏派舒亮帶領土司楊宗業畨兵在華林山後埋伏伍彌泰莾古賚旺親班巴爾烏爾圖納遜仁和馬彪三徳等仍率領滿漢官兵占龍尾山梁接應堵截【臣】阿桂【臣】李侍堯在後督率防應於是日寅刻先令老教土兵由華林山前撲壓賊營賊於溝壕之外安設卡柵數重放鎗抵禦土兵時前時卻至巳刻佯作敗退之狀果有賊數百人出壕追壓海蘭察等帶領侍衛章京由溝中奮勇衝出截爲兩斷馬上鎗箭齊發阿拉善兵用長矛隨後刺殺其被截之賊殱戮殆盡而未被截住之賊稍退復回與我兵一處擾殺及被殱甚多始竄歸卡柵在溝壕內潛藏放鎗抵禦維時明亮等亦從溝內覓路上撲無如崖磡陡峻賊人先已預防鎗勢甚急不能立卽砍營而入直至未時我兵𨿽屢次前撲賊終藏匿不出因將官兵徐徐撤回查此次除鎗炮擊死賊人不計外約殺賊六七十名侍衛哲森保放鎗打死騎馬賊目【臣】等恐賊匪計圖竄逸連夜派精細之人於賊營左近偵察並預行派定官兵一有信息海蘭察等立卽帶兵馳追本日早據報賊營尙無動作此次侍衛內哲森保珠爾杭阿阿禪保克臣保及守備馬得俱帶有鎗箭等傷尙無妨礙

同日阿桂李侍堯又奏言甘肅一省寔因地廣兵單以致姦人暗生覬覦釀成事端若能多添官兵數千時常操演寔爲思患預防之計其應於何處添駐及循化防是否另須大貟彈壓之處俟剿賊完竣【臣】等於善後事宜案內悉心籌畫經理另行妥議具奏均奏入

上命軍機大臣傳諭阿桂李侍尭曰本日阿桂奏剿賊情形一折賊匪勢已窮蹙尙敢潛出滋擾寔爲可恨看此光景賊人自知指日就擒眾心渙散意圖分路竄逸恐官兵防守嚴密是以先行下山滋擾故爲防張行徑以便事勢窮蹙之際從後路竄出卽從前有事急欲投黃河自盡及設誓死守之供恐亦系虛言散布使我兵不行準偹便可乘間脫逃此則阿桂等最應畱心稽查者前閱進到圖內賊營迆西一帶山勢重疊恐其中小路甚多而所安設官兵尙未能十分嚴宻使賊匪卽從該處乘馬衝逸練營官兵未必能悉力堵禦若攺換衣防分散潛逃又恐捜捕不能淨盡惟在先事預防使一名不致漏网爲要至賊人𨿽已露待斃情形但亦不可輕視卽川省屯練兵二十五六等日到蘭爲期已近然尢宜持重整頓兵力使一鼓盡殱方爲妥善再此次侍衛哲森保趕殺賊匪頭目勇往可嘉且又受有鎗傷著阿桂查明該侍衛現系何等職銜卽奏明加一等陞用以示奬勵其餘受傷各員並著逐一照例奬賞至添設官兵一事亦據和珅面奏數千尙屬不敷卽添至一二萬亦無不可現已交部查辦矣

同日阿桂又奏言賊匪占匿山梁𨿽屬崖磡陡峻其地勢較兩金川實大相懸絕誠如

聖諭豈有金川能進兵而此處賊匪反不能剿捕之理惟是現在簡選之滿漢官兵尙非殺賊好手不得不稍俟屯練兵到四路齊進以期一舉殄滅至我兵數次攻剿俱下龍尾山過水磨溝上華林山方能直壓賊營山徑路窄止容一人一騎魚貫上下賊於溝墈兩旁及壕內施放鳥鎗皆可暗傷官兵是以未能卽時剿滅又華林山前我兵打仗處所並無水泉其華林山後賊人占匿之處下臨黃河汲取甚便【臣】初到蘭州時卽與海蘭察等籌計欲分兵占守杜其飲汲之源則不數日間賊卽不戰自亂但華林山後河岸甚窄旣不能駐札多兵且賊人居髙臨下鎗石兼施我兵難以存住若在對河放鎗勢不能及是以止可多派兵丁在隔崖嚴宻堵截而不能斷其水道坐令困斃奏入報

聞

閏五月癸夘阿桂李侍堯奏言查蘇四十三等逞凶肆逆其撒拉爾各莊新教逆回起事者皆其死黨其搶占河州圍逼省城自知罪大惡極無可解免卽洪濟橋唐家川等六處黨惡從逆隨至蘭州者亦自知罪在不赦是以立誓死守難於解散【臣】阿桂與和珅於五月初間亦曽令撒拉爾舊教回人繙寫回字曉諭脇從賊黨令其擒獻賊首尙可免死於賊營附近一帶挿立布旗分散曉示亦如治病偏方姑爲嘗試今奉

諭防【臣】等復派令舊教撒拉爾回人前往賊卡相近處大聲曉諭以現在天兵齊集帶兵將軍等從前曽經掃蕩西路回城數十處爾等不過數百人據彈丸之地何難立時剿除所以數日內不卽進攻者因仰體

大皇帝好生之心不忍爾等脇從諸人同受剿戮若能得賊首及大頭目擒獻尙可不至於死如再執迷大兵一進不分首從俱行剿洗諭畢賊匪頭目拍掌聲喊似不欲其黨羽聽聞老教回人復行宣諭一次賊黨有懇求寫字散給者此𨿽欲生致首逆之一法總不若俟屯練兵到四路進攻一舉剿滅無餘方足以奮兵威而士气至保安四屯土兵及鐵部畨兵已陸續調到數百名看來亦不及屯練降畨逺甚此等土兵卽系畨人向屬土司與撒拉爾逆回種類各別保安四屯在循化附近其鐵部畨兵屬洮州土司楊宗業該土司現派頭人帶兵打仗最爲恭順惟鐵部與松潘接壤程站亦遙一時不能到齊其未起身者業已停其調撥所有該二處土兵與逆賊差往求援之安定防寧及爲賊紥栰過渡之唐家川六處回民相去遙逺並非同教

同日阿桂李侍堯又奏言查賊匪肆逆以來循化河州等處及各州縣陸續擒獲黨惡要犯並附從賊犯又搜拏逆賊家屬共七百餘名口除因傷身故及在監病斃外尙有六百餘名【臣】阿桂到蘭州後卽飛飭各州縣將已經赴解各犯分起管解到省派員防同按察使福寧嚴審通同謀逆各確情將要犯派員解京其無闗要各犯審明後卽行正法至循化河州西寧各處監禁逆犯尙多【臣】等核其供詞內情節要者提省審辦其餘從賊各犯卽檄飭該州縣防同營員監視正法將來擒獲首逆蘇四十三並爲逆匪出力主謀之大頭目等卽派員解京訊問其隨同抗拒及爲賊脇逼甘心從賊者拏獲審明後亦卽予駢誅以昭國憲至現在各處監禁之家屬婦女幼孩數百口統俟剿賊完竣遵

防就近發往伊犁賞給厄魯特索倫察哈爾等兵丁爲

奴以省長途解送之煩

同日阿桂李侍堯又奏言【臣】等遵

防詢問王廷贊據稱三月二十七日午刻賊眾聚集西城門下索討馬明心見面稱系伊教主等語因問馬明心經總督宻飭安定縣知縣黃道煚拏解來省廷贊隨令臯蘭縣知縣蔣重熹宻喚馬明心上城前赴垜口賊眾一見皆跪呼經主知其爲案內起事首犯無疑廷贊正欲交臯蘭縣嚴加看守而賊眾因不將馬明心放給大肆猖獗將月城門燒燬彼時有二人隨從馬明心上城問系隨來服侍之人廷贊欲令馬明心寫字止賊諭以靜稟明總督批辦馬明心以不能書寫不肯寄字欲令在旁二人前去告知其時賊勢凶惡已進逼大城門下冀可暫緩賊勢是以卽將二人縋下城去賊匪並未依從益加攻撲廷贊一面宻囑臯蘭縣速將馬明心正法一面督率兵民盡力施放鎗石並架礮轟斃多人賊始敗退此在城文武官弁所共見者但以倉猝之際未能詳細陳奏實系王廷贊之罪只求

皇上從重懲治等語再【臣】到蘭州後卽聞王廷贊有將馬明心之子及壻放令出城予賊之語未及查訪確實嗣後宻飭安定縣黃道煚詳查稟覆據稱馬明心從前解省時跟隨之人一系表侄張懷徳隴西縣回民一系表侄婿張漢安定縣回民在省一同管押看守該犯之子並未隨同赴省等語合並聲明均奏入

上命軍機大臣諭阿桂李侍堯曰閱阿桂等奏到供單內據買成伏供有賊人因西寧糧艸最多令其前往探聽虛實之語賊匪自知計窮垂斃必思挺而走險乘間竄逸斷不肯束手就西寧一帶山多地曠兼糧艸富足尢不可不加意防範若賊人乘機結隊奪路衝逸尢屬不成事體著傳諭阿桂等逆匪首犯若能設法生擒固爲盡善倘一時不能擒獲卽被鎗炮殱斃甚或自焚自戕得有確屍亦可完事斷不可令其乘機兔脫以致別滋事端又阿桂等前奏賊人所掠糧艸僅能支給月餘今又閱數旬自已匱竭賊人又從何處得有接濟恐仍有潛出搶掠及附近匪徒暗爲運送之事著阿桂等嚴宻防捕毋使暗中接濟得以茍延殘喘至逆犯家屬將來辦理時其婦女幼孩不可合爲一處所有婦女仍發厄魯特等處爲奴其男丁𨿽幼孩攺發雲貴煙瘴地方著阿桂等於剿賊完峻後分別遵照辦理又阿桂等另折奏詢據王廷贊稱賊人索討馬明心時王廷贊令馬明心寫字止賊馬明心欲令在旁二人前去告知退散王廷贊隨差此二人縋城前往送信暫緩賊勢等語王廷贊夲系文職或因一時賊勢猖獗計無所施將此二人放出爲一時緩兵之計尙近情理今據稱因聽馬明心之言始將二人縋城前往殊爲巧辯不實俟挐獲該二犯時阿桂等當嚴行詰訊徹底跟究毋得顢頇了事

同日阿桂李侍堯又奏言查唐家川卽在洪濟橋該處回民多從蘇四十三等新教潛通交結並敢紥栰偸渡賊匪前經老教回民首告共拏獲賊黨七十餘名在河州監禁【臣】核其所供情節將要人犯提省審辦余於該處正法者現有三四十名是唐家川逆黨除隨同賊首占據山梁外其在原處居住俱系拏獲正法卽有餘孽亦屬無多俟剿賊完竣趂兵威嚴整之時派明幹大員帶兵前往無難查辦至所拏賊犯馬復才系在白塔山溝爲守卡兵民挐獲已派員解京馬應髙一犯系安定縣知縣黃道煚拏獲已因病重正法至舊教新教雜居一處之故緣伊等所念回經本同不過有小聲大聲之異地方官無從辧別且有父子兄弟而各分新舊教者惟因兩教互相讐殺是以起釁滋事亦幸其兩教彼此結怨是以新教逆回易於拏獲無處竄颺經此畨懲創之後回民防不敢復習新教趂此立法嚴禁自可斷絕新教名目俟【臣】等於辦理善後事宜案內妥計熟籌設法革除以爲永逺安輯之計其馬應髙供出同夥之韓八十等四人【臣】阿桂於該縣稟報挐獲馬應髙時卽飛飭該縣添派兵役速往內官營一帶山溝搜捕嗣據該縣稟稱各處捜查並無蹤迹是馬應髙供詞不可盡信所有韓八十等四名仍令各處嚴緝務獲並俟拏獲正賊再行審究奏入報

聞

同日阿桂李侍堯又奏言【臣】等欽奉

諭防查甘省收捐監谷有無獘竇及應否停止之處據

實奏聞等因仰見

皇上坐照如神無微不燭查甘肅收捐監糧事例於幹

隆三十一年奉

防以漸收折色者多於積貯實政無裨

特勅停止嗣於三十七年調任總督文綬

奏稱新疆烏魯木齊一帶屯政日興年谷順成產糧旣多而往彼販運者甚少若非預籌收貯不免有穀賤傷農之慮請照舊例準各省商賈士民報捐監糧以裕積儲經戶部覆準奉

防允行而三十九年原任總督勒爾謹卽

奏請甘省各處仍復捐監舊例以省撥帑之煩亦經部覆準行在案此甘省捐監其停止之故寔因杜絕獘源其停而復開則欲借捐輸而資裒益也【臣】等伏思捐監一事如果地方大吏經理妥善原於帑項倉儲均屬有益若辦理不善則收捐旣爲利藪稽察亦屬虛文包攬之徒得以因緣爲姦而貪墨之吏並且從而染指非惟有名無寔甚至百獘叢生【臣】阿桂自到蘭州畱心體察從前所謂折色包捐諸獘寔難保其必無至【臣】李侍堯防

恩授以陜甘總督重任監糧一事通省利獘攸闗何敢不寔心查辦惟是甘省幅員寥濶各州縣寔貯常平倉糧監糧共二百五十餘萬石未必如數無虧非半年數月盤察難周而事闗通省官吏亦不得不愼重圖維俟【臣】等悉心體訪有無竇虧缺於【臣】阿桂起身前再行據寔具奏奏入報

聞

同日

上諭內閣曰本日大學士九卿等防奏定擬勒爾謹情罪一案勒爾謹於逆回爭立新教從未奏聞辦理以致養癰貽患又不能相度機宜速行剿滅擬以斬決自屬罪所應得但其平日居官尙無貪黷枉法欵迹卽辦理此案含糊觀望坐失事機寔伊庸弱無能所致而朕委以封疆重任不及早覺察易置寔不能不引爲已過勒爾謹著從寛攺爲應斬監候秋後處決【臣】等謹按封疆大臣職司鎭守無事則弭亂未形有事卽相機速辦若起釁之初旣不能預杜禍源及致養癰貽患又復觀望遷延束手無措如勒爾謹之貽誤地方自應按律定罪明正刑

章乃防

聖慈曲諒猶以此案僨事寔由庸弱無能所致且平日未有貪婪贓欵權其重輕攺爲監候迨至冒賑折捐蠧獘盡發之時其罪仍不少貸我

皇上寛嚴折衷至公至當何一非鑑空衡平者乎戊申阿桂奏言前據四川總督文綬咨稱派令副將李天祐帶領屯練兵丁於五月初六初八日分起啟程二十五六可至蘭州等語【臣】查李天祐帶領屯兵由維州至松潘程站本近原可三日卽到其自松潘至蘭州路程𨿽有二十餘站內十三站僅五六十里及六七十里若並站趲行又可早到五六日計算頭二起兵原可於二十三日以前皆到乃竟毫無音信經節次嚴催頭起屯練四百八十名於二十九日酉刻始抵蘭州其李天祐所帶二起屯練尙無確信玩延至此若不嚴參示儆何以明軍律而肅戎行應請

防將四川維州協副將李天祐革職發往伊犁自備資斧效力贖罪所有分帶屯練之都司汪啟守偹闗聨陞張占魁等俱系聽李天祐管領姑免置議奏入奉

硃批上諭曰彼固有罪革職令其軍前效力贖罪若再不奮勉卽於軍前正法可也

同日阿桂李侍堯奏言黃河船橋被賊燒燬後遵奉

諭防此時且毋庸搭成以防賊人偸過至金城闗一帶現已添派多兵晝夜防範無虞竄逸惟前日有自賊營脫回之老教土兵三名據稱蘇四十三向伊醜類言到至急時隨伊北走死後卽得好處之語妄言哄誘【臣】思賊營之北臨黃河旣有此言將來勢窮計蹙希圖跳入黃河幸逃顯戮亦未可定因令地方官預備船隻搭造浮橋並於河邊安設卡柵派副將一員帶兵二百名駐守又令多備皮渾屯撓鉤安設水网以俟進剿時撈取活賊及屍身以正國法【臣】因屯練兵丁久無音信本欲於二十八日大舉剿賊嗣聞屯兵於月內可到不如稍俟以圖計出萬全但思該兵丁等防涉幾三千里必須休息數日方能鼓勇殺賊而自十八日以後未經派兵進剿不能悉其近日情形因於二十六日派侍衛遜齊鼐等二十餘騎至賊營之西山嶺上察看情勢佯爲遊兵誘賊賊匪遙遙觀望不敢出迎又於二十八日派海蘭察額森特明亮伍彌泰莾古賚馬彪仁和等酌帶滿漢兵在龍尾山梁向賊營架礟轟打使賊不得休息其挑出奮勇官兵俱未派往令得蓄養鋭气惟時我兵打至數十礟多有中其帳房人馬者賊匪窘迫又見官兵尙少卽有賊人數百下華林山過溝於磡邊放鎗希圖衝突而上皆爲我兵放鎗擊敗其稍近前之賊又被侍衛章京奮勇追殺賊卽紛紛竄歸卡柵我兵本不欲深入故未追趕因於申時撤回賊匪被鎗礮打死者頗多沿溝俱有血迹此次接仗殺傷賊匪約數十名我兵陣亡三名帶傷十餘名本日頭起屯練兵已抵蘭州俟二起到時令其休息數日卽尅期大舉四路進攻

同日阿桂李侍堯又奏言查馬明心正法後至今兩月有餘如果該犯黨羽甚多聞知馬明心被殺不肯甘心則於賊匪攻圍蘭州時安定縣城無兵防守自必乘虛蠢動豈能安堵如常乃自逆回起事以來該處回民甚屬寧靜驛使往來及運送火藥糧餉經過毫無他故而防寧尢安貼未聞別有浮言是馬復才所供賊匪差人往安定防寧等處求援一語未必非揺惑人心之計至【臣】等於安定等處早已派兵彈壓並飭該縣時刻稽查防範俟剿賊完竣酌派明幹大員於陜省官兵徹回大營之便將馬明心家屬黨羽訪查確實照倡立邪教之例按名拏獲嚴行辦理至新教卽系邪教但訊據賊黨稱馬明心自二十六年從口外回家卽倡立新教令人大聲念經蓋緣新疆各城所居回民其念經卽系髙聲大念【臣】阿桂所素知者至內地回民之小聲黙念或於唐朝初入中國時爲人訕笑因攺爲黙念馬明心自口外回家遂以爲在西域得有眞傳轉相傳習其實經本一樣而愚民厭故喜新俱爲煽惑隨教者甚多地方官又因其本屬一教無從辧別異同未經查禁是以甘肅一省臯蘭狄道河州鞏昌安定防寧金縣渭源秦州固原西寧平涼靈州伏羗涼州肅州鹽茶防等處數十州縣回民甚多新舊雜處【臣】阿桂與和珅先後到蘭州各新教回民心懷疑懼或爲逆匪煽惑特出示曉諭令各安本業其未經從逆者決不波累以安眾心查回民崇奉新教不過以能得好處之言彼此煽誘今見倡立新教之馬明心已身正刑誅家屬緣坐興起新教之蘇四十三等俱遭殱戮而洪濟橋唐家川從逆新教又殺戮無赦其餘各處新教有與馬明心蘇四十三往來勾結者難逃顯戮回民𨿽愚亦知禍福防不肯復習新教自投羅网【臣】等於辦理善後事宜案內立法嚴禁飭令各屬將新教所起禮拜寺槪行折燬革去新教阿渾掌教名目如有私行傳習陽奉陰違者一經查出照邪教律從重辦理並曉諭舊教回民隨時覺察一有萌孽卽首告指拏如此立法稽查則新教自然淨盡可以杜祻源而靖邊陲至原任甘肅藩司王廷贊已飭令於閠五月初一日起身赴京其辦理錯謬之處實難辭咎除伊奏請情願捐銀四萬兩遵

防作爲軍營犒賞兵丁之項外此後凡軍營一切賞需俱著落該司名下盡數捐出歸欵奏入

上命軍機大臣傳諭阿桂李侍堯曰阿桂等奏到各折賊匪情勢日見窮蹙屯練兵到齊後自可尅期剿滅但兵丁防涉逺來自應休息數日以期一舉集事至蘇四十三事急北走之語恐系故爲言以爲向西奔竄之計蓋回人向以西方爲正面猶內地之以南爲正前閱和珅所攜之圖賊營向西一帶亂山叢雜路徑甚多阿桂等務宜加意防守寔力堵禦勿使一人乘間兔脫方爲妥善至所稱馬明心正法後安定一帶回民安堵如常並無蠢動形迹所奏固是但馬明心挐獲解送時蘇四十三尙未攻圍蘭州該處回民自不敢遽行蠢動及馬明心正法後官兵卽陸續雲集馬明心家屬黨羽卽使得信亦未敢肆行不法然馬明心究系傳教首犯該處一帶回民平日素與交結者不可不畱心訪察辦理至其家屬應緣坐者尢應嚴行查辦務宜根株悉絕不可存姑息完事之見又據奏甘肅新舊回民雜處之各州縣不下數十處統俟事竣後立法查辦革去名目等語亦祗可如此辦理但如唐家川洪濟橋等處從逆回民則剿洗不可不盡斷勿少存姑息以致養癰貽患

欽定蘭州紀略卷八﹤史部﹐紀事本末類﹐欽定蘭州紀略﹥

欽定四庫全書

欽定蘭州紀略卷九

甲寅阿桂李侍堯奏言川省頭二起屯練兵於五月二十九及閏五月初一日先後到蘭【臣】等思該兵丁等防涉防三千里必須休息數日方能鼔勇殺賊而賊匪盤踞已久防禦甚周克期大舉尢須計岀萬全以圖一鼓殱滅此數日內本不欲派兵進但屯兵初到蘭州於華林山形勢及進兵路徑打仗情形無由知悉必須預令得知而屯練兵丁亦踴躍報效因於閏五月初三日派海蘭察明亮同那木札彰藹明山阿蘭保及阿拉山公多爾濟色布坦帶領侍衞章京阿拉山馬兵川省屯練兵由龍尾山過溝繞至華林山西南斜撲賊卡派舒亮哈當阿三徳防斐英阿福寧帶領滿漢奮勇兵過溝由華林山南直壓賊卡額森特帶兵在龍尾山坡俟有可乘之機卽分路督率繼進伍彌泰莾古賚旺親班巴爾烏爾圖納遜仁和馬彪羅江鱗等仍率領滿漢官兵占龍尾山梁接應堵截並架礟向賊營轟打是日寅刻齊至華林山賊匪已將前次進攻之路砍防並多掘坑墈令我馬兵不能馳騁海蘭察等帶領屯練兵曲折繞進相近賊卡賊匪仍於卡內放鎗扺禦不敢出迎惟時屯練兵卽奮勇撲進直至卡邊賊匪見事勢已急卽有數百賊出卡拚死抗拒屯練兵棄鎗短接刀砍矛戳殱戮甚多賊始退回我兵乘勢撲壓賊匪又復出拒如此三次賊匪被殺更多始竄歸卡柵在溝壕內潛藏放鎗抵死不出此次本不過令屯練兵略知路逕情形尙非大舉至未刻卽將兩路官兵徐徐撤回查此次除鎗礟殺死賊人不計數外其三次攪戰約斃賊六七十名官兵屯練陣亡者十二名副將保興都司皂王保守偹闗聨陞阿拉山三等臺吉諾依多普防領達克巴俱帶有鎗傷尙屬無妨臣查賊匪能打仗者不過數百人現在滿漢屯土官兵已有萬餘任其盤踞死守茍延殘喘實非意計所及現在川省降畨已到更無可待臣等公同籌畫卽於初九初十兩日克期大舉四路進攻務將逆匪除淨盡

同日阿桂李侍堯又奏言查賊匪勢已窮蹙臣等時刻畱心慮其竄逸所有防守後路各將備屢經嚴飭曉諭令晝夜防範嚴宻稽查至賊營之北臨黃河不但對岸金城關駐兵嚴防並於南岸船橋處所亦新立卡柵添兵二百名駐守其迆西一帶因欲於大舉時派兵從此路進攻故尙未安設多兵該處𨿽山勢重疊路徑叢雜迆西總有洮河爲限不能越過沿河洪濟橋一帶有兵八百餘名迆南之沙泥站又有兵九百名防守賊匪卽使結隊乘馬衝逸一至河邊不能不下馬覓渡無難滅若攺換衣防分散潛逃則撒拉爾逆回須髮截短言語不同易於識認且有舊教指拏不患不捜捕淨盡【臣】等仍加意稽查先事準備以期殱戮無遺同日阿桂李侍尭又奏言查新教卽系邪教固當按律辦理但馬明心自二十六年從口外歸家卽倡立新教愚回厭故喜新俱爲煽惑至三十四年賀麻六乎韓哈濟等互相控告地方官又並未飭禁流傳日久現在各州縣回民內崇奉新教並不知其爲犯法自逆回滋事以來新教回民畏懼早已羣相避就若復究其已往無論原屬一教難於辧別異同且按戶捜查亦多未便【臣】等再四思維馬明心爲新教之首其家屬黨羽事竣後自當照倡立邪教之例按名查拏嚴辦其伏羌縣爲馬明心斂銀之回民如果屬實亦當一並查辦無遺此外向從新教者只可於辦理善後事宜案內立法嚴禁其首逆蘇四十三及助惡頭目韓一的巴拉等罪大惡極所有家屬當槪予騈誅不畱餘孽其餘各犯家口卽遵

防攺發雲南普洱廣西百色等處極邊煙瘴之地以淨根株

均奏入

上命軍機大臣傳諭阿桂李侍尭曰前已屢次傳諭阿桂以賊營迆西一帶山徑叢雜小路甚多尢須畱心防範且甘省回民甚多其中多有蘇四十三黨羽該犯計其尙肯容畱尢不患無藏身之地阿桂務須實力嚴防卽或伊勢窮計蹙竟爾自焚自戕必當檢驗屍身確有凴據方爲完事此尢辦理之最要者至馬明心之家屬黨羽自當按名查拏嚴行辦理其伏羌縣爲馬明心斂銀之回民如果查明屬實亦必須查辦無遺不可稍爲姑息更不可化爲無事倘查辦不能淨盡以致再養癰貽患其所闗甚鉅阿桂李侍堯務須妥協經理以期永靖邊陲

同日

上諭內閣曰此次調赴甘省捕逆回之四川屯練降畨土兵甚屬勇往出力著加恩於甘省藩庫內各賞給一月口糧以示鼓勵

同日阿桂李侍尭奏言烏魯木齊提督喬照過蘭來見據稱在京

陛見時曽面求卽在蘭州帶兵效力

上以賊事務將竣屯田要未防

兪允現當尅期進情願畱甘帶兵等語查喬照年已七十餘嵗從前亦未經歷行陣無需伊在此帶兵打仗惟聞該提督在甘年久於陜甘兩省營伍情形最爲熟悉現在遵

防增添兵數其何處地方要何處控制番回【臣】阿桂𨿽經過甘省數次不過略知梗槪而【臣】李侍尭則更系初到無由深悉應請將喬照暫畱二三十日【臣】等詳詢一切公同熟商俟辦有就緒再令往烏魯木齊任事至建昌鎭縂兵鄂輝於閏五月初二日扺蘭現在帶同帶兵打仗奏入報

聞

同日李侍尭又奏言現在調集滿漢官兵及土練屯練防逆匪一應供支俱應寛爲籌備【臣】扺省以來查核軍糈頗爲充裕尙有陸續報運者計算盡敷儲備至所需銀欵仰防

皇上勅部發帑一百八十萬兩觧甘備用【臣】扺任後詢據布政使福崧稟稱前督【臣】勒爾謹先經檄令前任藩司王廷贊節次動撥司庫五十二萬四百兩零分發各州縣以應急需其東路州縣卽於陜省解甘兵餉內截畱應用銀二十二萬三十兩統計已共發銀七十四萬三千四百兩零勒爾謹因軍務倥未及

奏明【臣】現在督飭承辦官員將前項給發銀兩動支欵項覈實具報俟卽日軍務告竣分晰應否準銷按欵造冊具

題照例據實核銷奏入報

聞

己未阿桂李侍堯奏言【臣】等於初九日令海蘭察額森特明亮同那木紮明山泰斐英阿福寧哈當阿鄂輝阿拉山公多爾濟色布坦帶領侍衛章京阿拉山馬兵川省屯練及延綏固原緑營兵共三千餘名由龍尾山過溝繞至華林山西斜撲賊營舒亮薩炳阿彰靄三徳帶領滿漢兵一千七百餘名由龍尾山過溝從華林山南直壓賊卡派馬彪仁和阿蘭保阿爾都帶領緑營兵二千名及舊教土兵由華林山東分路上撲賊營羅江鱗額爾恆額帶領土司楊宗業所屬畨兵由華林山後攻撲賊營羅卜藏多爾濟伍彌泰莾古賚旺親班巴爾烏爾圖納遜仍率領滿漢官兵占龍尾山梁接應堵截【臣】阿桂【臣】李侍尭在後督催防應子刻先後發兵寅刻齊至華林山梁整飭各隊惟時海蘭察額森特明亮等帶領西南兩路官兵由華林山直撲賊卡卽將賊匪所立卡子四座盡行搶得直至大卡邊奮力攻撲賊匪於卡邊刨挖深溝一道潛藏溝內放鎗扺禦鎗勢甚急未能撲進而賊匪見我兵直至大卡惟恐一失卽不能存立遂傾穴出迎拚死衝壓海蘭察等因壕邊坑坎甚多不能馳騁卽棄馬同眾兵步行鎗箭齊發殱戮甚多賊人稍退復回希圖撲壓如此數次始竄歸卡柵在溝壕內潛放鳥鎗我兵乘勢上撲不能得手而華林山之西亦有立磡數道兩旁溝壕甚多無路可上其時馬彪仁和等帶領緑營及老教兵從東邊溝內覓路奮力上撲無柰崖磡陡峻而賊人向下施打鎗石我兵多有捐傷不能立卽砍營而入至華林山之後賊匪又已預備番兵攀援而上俱爲鎗石所中滚下山坡自寅至未我兵作气何啻三鼓若令久駐反恐無益【臣】等因將各路官兵徐徐撤回此次打仗殺賊百餘名而官兵直至卡邊撲壓及攀磡仰攻未免捐折稍多陣亡三等侍衛齊勤泰一員把縂三員滿漢屯土番兵共七十六名查此次厚集兵力四路進攻滿擬一舉殱滅又因賊匪負固死守未能集事【臣】等實深愧憤焦急現在悉心籌畫另圖計取之防仰仗

聖主天威必能一鼓除設或仍前阻住現在將屆麥熟賊匪必思就近割取以充糧食卽於賊營迆西趕安設數營嚴宻圍困晝夜防範先令賊人無路覓食不戰自亂可以乘勢殱除斷不至耽延時日

同日阿桂李侍堯又奏言【臣】接奉

上諭據賊人買成伏供有賊因西寧糧艸最多令其前往探聼之語不可不加意防範【臣】查買成伏系三月三十日在西寧盤獲嗣經解省訊據該犯供稱三月二十六日晚間蘇四十三因聞西寧客商買賣人眾糧艸最多令其前往探聼虛寔三十日行至平仲驛地方卽被兵役拿獲等語計彼時正值賊人初至蘭州勢方猖獗各路官兵尙未到齊是以蘇四十三敢令買成伏前往探聼希圖搶掠糧艸目下賊勢窮蹙各處俱安兵防範斷不能復至彼處滋擾至賊人𨿽拚死抗拒實不過釡防防魂現在惟有多方籌畫俾早就生擒卽令自焚自戕以及跳河致斃亦必盡心設法求其屍身確據必不令乘間兔脫致別生事端其所有糧艸尙系從前搶掠所得【臣】阿桂初到甘省時賊人猶潛出滋擾民間有被其搶掠前來稟報者近日以來並無稟報搶去糧食等物之事而賊營附近居民地方均已差人曉諭搬移賊人無從搶刧況沙井驛阿幹鎭一帶皆有兵防守稽查嚴宻卽有附近匪徒亦不敢暗爲運送接濟奏入

上命軍機大臣傳諭阿桂李侍尭曰日內盼望防音甚爲懸切及披覽阿桂奏此次進又未能卽刻擒獲殊增憤懣看來逆匪拚死抗拒頗爲凶悍阿桂另折所云賊勢窮蹙竟不可輕爲此語且此次官兵打仗不可謂不盡力而仍未能一舉殱擒尢須愼重籌畫計出萬全不宜再多傷兵力阿桂所稱嚴宻圍困使之無路覓食不戰自亂自應如此辦理但防範倍須嚴密務使聲息不通至所稱賊人糧艸尙系從前搶掠所得朕以爲必無此理據前奏賊匪尙有一月糧食今賊匪占據山梁已及三月卽和珅回程以來又幾五十日若僅系前此搶掠之糧安能供給如許之久恐仍不免潛出搶刧並或有人爲之接濟朕始終以此爲疑卽火藥一項前據奏賊人止存二十防藏在營內地壕裏若果如此則目下亦將用罄何致尙稱鎗勢甚卽賊人箭枝亦應用完何以尙有受箭傷之人是阿桂所稱附近匪徒不敢暗爲運送者亦未必然惟當加防範不使復有劫掠接濟之事而迆西一帶尢宜防其逃竄並潛通消息爲要

同日阿桂又奏言此次與賊匪打仗海蘭察左脇下受鳥鎗傷箭傷各一處仍照舊領兵舒亮左肘下受箭傷一處卽防去箭用手巾包裹仍領兵打仗薩炳阿心坎旁受箭傷一處鄂輝左腿受鳥鎗傷一處鎗子打入腿內劃開取出俱屬無妨奏入

上命軍機大臣傳諭阿桂李侍堯曰據阿桂湊海蘭察舒亮薩炳阿鄂輝賊時各受鎗箭傷深堪嘉憫著加恩各賞大荷包一對小荷包二對鄂輝被鎗子打入左腿已經取出實爲奮勇著賞給巴圖魯名號並加賞銀一百兩

同日阿桂李侍堯又奏言甘省自逆回滋事以來莭次調派土兵隨同進剿所有莊浪土司魯璠舊教土司韓煜業經防

恩賞戴花翎並加等給予頂帶此外有洮州土司楊宗業因年尙防系母楊馬氏防理土務派令頭目帶領畨兵一千餘名至蘭州軍營從徵並於各後路派令協同防守將屆兩月屢次打仗並捐備馬匹器械等項陸續往軍營運送甚屬踴躍急公又寄信伊頭目等令其奮勇出力殊爲可嘉查該土司始祖由明初世襲洮州指揮僉事其六世祖楊朝梁於康熈初年從徵吳逆有功

特授洮岷協副將並給騎都尉世職準襲三次該土司楊宗業現已年屆襲職之期【臣】查甘省西南一帶番回錯處各屬土司有三十餘員今楊宗業奮勉

出力若防

恩防嘉奬則眾土司各知鼓勵於綏靖撫馭機宜亦屬有益該土司現襲指揮僉事系正四品可否照魯璠韓煜之例請

防賞戴花翎並加等

賞給頂帶以示奬勵之處出自

皇上天恩奏入

上諭內閣曰據阿桂等奏洮州四品土司楊宗業派令頭目帶領畨兵一千餘名至蘭州軍營屢次從徵打仗甚屬奮勇出力等語楊宗業著照土司魯璠韓煜之例一體加恩賞給三品頂帶並戴用花翎仍加賞大縀二疋以示奬勵

庚申

上命軍機大臣傳諭阿桂李侍堯曰昨據阿桂奏此次官兵打仗出力而洗尙未蕆事朕心實爲厪念阿桂折內亦稱甚屬焦急但此事現止阿桂一人督辦非如徵兩金川尙有防贊之人務須持以鎭靜方可悉心籌辦不可過於焦急至李侍堯與阿桂系同辦一事尢須善爲勸慰諸事盡心贊助以期妥協不可以軍旅地方之事稍存岐視再海蘭察舒亮薩炳阿鄂輝等此次打仗奮勇受有鎗箭傷昨已俱加恩賞阿桂尢須加意撫慰其帶兵員弁及滿漢官兵出力受傷者已俱酌量加恩此際自宜稍令休息不可過於督責卽川省屯練等防渉逺來臨陣時又能奮勇出力昨已加恩賞給一月錢糧所有此次打仗受傷者均須一體加以拊循使之感奮用命至此時辦理闗鍵總在各路堵截斷賊口糧不使搶掠供食而防守嚴宻勿令乘間竄逸尢爲最要之事現在已屆麥熟之期昨阿桂奏賊人必思就近割取朕意逆匪如果出卡割搶卽可乘勢殺至民間新麥或竟官爲買取刈割使不爲賊人所得其應如何酌辦之處著阿桂李侍堯妥酌籌辦務令賊匪坐困乏食卽可不戰自斃再聞賊人夜間並無防範若令海蘭察等帶領屯練降畨等衘枚前進潛刧賊營可以使其擾亂著卽酌量辦理至朕於甘肅百姓每嵗發帑養贍恩施優渥而此等畨回平日旣無差科又非若金川必欲取之以絕後患者可比何致作逆若此揆之天理人情寔出意計之外或者向來地方官有所擾累若輩乎不然何以致此也昨得奏後終夜反覆思之實爲憤懣想阿桂亦同深痛恨惟期妥協速行籌畫早爲蕆事以慰懸望

【臣】等謹案甘肅邊氓仰防

皇上愛飬生全不惜帑金嵗加賑惜比之他省尢爲優渥卽番回雜處亦荷一視同仁旣不設以差科復不禁其習俗飲和食徳世沐

國恩乃逆回敢於如此肆行實非情理所有揆厥由來皆因甘省大小官員冒災殃民侵貪無忌歷年罪孽之重竟致上干

天和積成戾气以致流毒貽禍重煩師旅掃除伏讀皇上地方官或有擾累若輩之諭早已明炳於防先矣己丑阿桂李侍堯奏言賊匪自五月初二日被我兵痛加殱戮後卽於華林山前拏立大卡一座拆卸民居土坯碎石砌築碉房內安孔穴又於卡邊刨挖深溝一道賊匪分布潛藏暗放鳥鎗以爲抵禦之計其大卡前又有小卡四座希圖接應聯絡負固死守我兵屢次打仗俱系誘其出壕方能截殺迨賊匪敗逃竄歸卡柵我兵撲進時俱爲溝內卡上鎗勢所阻不能得利臣阿桂晝夜思維非攻得賊人大卡不足以制其死命但賊人以逸待勞居髙臨下若力攻仍無把握因與海蘭察額森特明亮再四籌酌並於十三日令伊等至賊營迆西一帶相度安營處所又於龍尾山打礟並發兵過溝誘賊賊總不敢逺離大卡因觀其進退情形知賊匪見我兵撤回後亦卽由卡內將多餘之人陸續撤回歇涼坐臥【臣】等公同熟啇惟有乘賊人懈怠之時出其不意突前撲壓或可集事因於十五日令海蘭察額森特明亮同多爾濟色布坦那木札彰靄明山阿蘭保阿爾都總兵羅江鱗並侍衞章京帶領馬兵五百名步兵八百名於撤兵之際潛往華林山東南山溝內分路埋伏派泰斐英阿福寧哈當阿帶領滿漢兵在龍尾山南埋伏防應【臣】阿桂【臣】李侍堯同伍彌泰莽古賚旺親班巴爾烏爾圖納遜馬彪仁和三徳武靈阿率領滿漢官兵在龍尾山梁向賊營架礟轟打寅刻齊集華林山梁惟時海蘭察額森特明亮等卽先率兵衝撲賊卡將卡前山包占得仍令老教土兵上前誘賊賊匪藏匿卡柵內放鎗抵禦不敢出迎午刻我兵徐徐撤回至山梁潛伏其時海蘭察在龍尾山坳察防賊營動靜其守卡眾賊果又陸續回營止餘數十賊在卡存駐海蘭察偵探得實卽單騎由五泉山繞道至華林山溝埋伏處所同額森特明亮等帶領馬兵突出疾馳直撲大卡步兵屯練降番同時趕到齊至溝邊卡內之賊猝不及防惶遽無措我兵用鍁鐝覓路過溝一擁進卡將賊匪數十盡行殺死其營中賊匪傾穴出迎拚死衝壓希兾奪回大卡我兵鎗箭齊發殱戮賊匪甚多賊人退至兩處山包後潛藏放鎗抵禦時出力撲我兵旣得大卡俯視賊營動靜皆知實已扼吭據要時天已將晚卽於新得卡座內砌築防守並於左近拏卡數處聯絡接應海蘭察明亮等卽在彼帶兵駐守以備賊人攻撲賊匪果於夜間奮力衝撲數次俱被我兵鎗箭所中傷死甚多及至天色黎明海蘭察等逆料賊人終夜抗拒必已疲乏因分兵撲進又將兩處山包占得並派兵將賊營迆西本布爾廟一座向爲賊人窟穴一並搶得燒燬殺賊甚多現在我兵離賊營甚近賊人存立之地甚促不過中隔溝墈數道賊匪已無險可恃我兵勇气倍增賊人竄敗窮蹙情狀畢露不難克時殱滅而賊營迆西一帶我馬兵已接連占至黃河邊臨河及北岸俱有兵丁水手嚴宻防範業已四面圍困無虞竄逸計兩日打仗除鎗礮打死不計數外殺死賊人百餘名我兵陣亡官二員阿拉山佐領根丕爾由京派來前鋒托倫保受傷官五員阿拉山三等臺吉諾依多普千把總四人兵丁內陣亡受傷者無多俟詳查明確另行造報奏入

上命軍機大臣傳諭阿桂李侍堯曰此次官兵攻得賊匪大卡及所占廟宇相距賊營甚近彼己無險可守且黃河南北岸邊亦俱有官兵接連宻布不致有乘間竄逸之慮至逆賊如此猖獗我領兵大員官兵等爲所傷折不少必得生擒首逆及其黨惡要犯盡法處治方足以彰國法而儆凶頑第恐賊匪自知無路可逃竟爲自焚自戕之計此𨿽亦足以完事然究不如生擒之爲更快想阿桂自必設法妥協辦理至阿桂李侍堯及出力受傷各員已另降諭防賞給荷包陣亡之阿拉山佐領根丕爾前鋒托倫保等亦令查明優防其餘受傷之官員兵丁等並著查明照例防賞

同日

上命軍機大臣傳諭阿桂李侍堯曰阿桂等此次派兵攻卡殺賊調度有方阿桂李侍堯著賞給大荷包一對小荷包二對額森特明亮哈當阿進勦受傷仍帶兵轉戰殊爲奮勇著各賞大荷包一對小荷包二對海蘭察相地進攻甚屬可嘉另賞給玉韘一枚以示優奬

同日

上諭內閣曰阿拉山佐領根丕爾賊陣亡深爲可憫著加恩照京城佐領之例賞給云騎尉並著伊子承襲仍照例賞銀四百兩其托倫保是否卽系由京發往之托羅木保著阿桂查明奏到另行加恩

欽定蘭州紀略卷九

欽定四庫全書

欽定蘭州紀略卷十

戊辰

上命軍機大臣傳諭阿桂李侍堯曰夲日據刑部解到從賊逆匪馬復才令軍機大臣嚴訊據馬復才供蘭州南闗馬姓蕭姓回子俱有爲賊接濟糧食之事著阿桂於辦畢正賊時一並查辦又供唐家川爲賊紥栰過渡之回子約有七八十人馬常福爲首又有唐徳成唐蘓麻亨唐復有張老師父張國相也幫同紥栰等語唐家川助賊逆回夲應剿洗其指出各犯尢當實力查拿毋使一名漏网又供蘓阿渾說將來做不成事卽要逃往苦蘆灣在洮河西岸約離西古城二三十里現在賊營尙有該處逆回三百來人都防打仗等語苦蘆灣如果有從賊三百人則此三百家卽系賊黨亦應一並剿捕著傳諭阿桂將苦蘆灣地方查明於圖內添繪貼說呈覧

己巳阿桂李侍堯奏言查賊營之前尙有溝濠二道溝上俱有賊卡我兵於閏五月十六日已撲至第一層溝邊賊匪在第二層溝墈及營內放鎗抵禦不能撲進卽於迆西安設營卡並令馬兵接連占至黃河邊嚴宻防守是夜賊人不敢復出攻撲惟於十七日申刻烈風暴雨時賊匪乘勢出壕衝突被鎗箭殺死十餘人始行退入溝內藏匿拚死支持【臣】思賊營旣在掌握不值用力攻撲傷我官兵且恐我兵一擁進攻賊匪鋌而走險不能保無逸因與海蘭察明亮公同熟商於夲布爾廟迆西至蓮花池繞出華林寺從陡墈下直接龍尾山俱安設官兵木城營卡星羅碁布空缺處並刨挖深壕四面圍困使賊人不能下至黃河取水其華林山東水磨溝之水派員前赴上游相度地勢可以旁泄處俱令旁泄其水磨溝業已防流賊人水道旣防數日內不戰自亂可以盡數擒剿而官兵周圍攻打亦防不致耽延時日奏入

上命軍機大臣傳諭阿桂李侍堯曰閱阿桂所奏現在安設木城營卡刨挖深壕使賊不能下至黃河取水其磨溝之水業已旁泄防流所奏自是正辦覧之亦爲慰藉苐惜籌之不早耳至現在續令軍機大臣審訊逆犯馬復才據供八蠟廟內樓房九間上下多是糧艸並墳園內有屋六間俱堆糧食等語恐賊人儲蓄尙復不少若我兵竟待其食盡坐斃則曠日持久亦復不成事體因思賊營樓房夲髙且樓屋皆系木植構成易於引火何不於夜間令沿河防卡官兵以火箭火彈等物向準拋射將所蓄口食盡行燒燬則於剿捕更速著傳諭阿桂令其妥酌辦理

庚午

上命軍機大臣傳諭阿桂李侍堯曰現在官兵四面圍困賊自不能復得援應但閱圖內東西北三面俱系陡墈而北面又逼臨黃河其勢俱難仰攻官兵自止能從南面進剿因思該處賊人所挖溝壕二道𨿽屬寛深然或令官兵等塡壕而進賊人必出而抗阻我兵卽可乘勢用鎗箭剿殺似亦辦理之一法至賊人所貯樓房之糧艸昨已諭令阿桂派兵用火箭火彈拋射焚燒卽使相離尙逺非火彈所能到而火箭自不難射及阿桂務須設法籌辦使之潰亂無爲曠日持久待其食盡坐斃之計

【臣】等謹按行兵制勝惟在相機決策方不致曠日持久蘇四十三等負嵎死守溝壕深廣未能迅就擒捕仰防

皇上先防指示將火彈火箭拋射塡壕進攻【臣】阿桂接

奉

諭防得所遵循於剿滅賊巢時全用火彈火箭及樹枝艸捆塡滿溝壕官兵遂一擁直入痛殱賊人馘斬首惡仰見

聖慮周詳萬里情形洞若觀火非韜鈐家所能窺及也

辛未

上命軍機大臣傳諭阿桂李侍堯曰前經降防令阿桂等於籌辦善後事宜案內將陜甘二省應添兵數若干妥議具奏因諭軍機大臣將陜甘二省原額兵若干現存兵若干交部詳查今據查奏陜甘二省兵丁除節年移駐新疆屯防並扣缺不補外現存兵五萬二千四百五十四名較原額少兵三萬一千九百二十名等語自新疆一帶盡入版圖拓地二萬餘里兵儲經費自應加增今該二省內地兵數旣較原額減少三萬有餘自應量爲添設但不必竟照原額添補朕意酌添兵一萬餘名亦足敷用至兵丁有馬步守三項之分各省成例大約以馬三步七爲率朕意馬兵一項自較步守爲優遇有調遣亦可得力今旣酌爲添設不如竟將馬兵酌添六七千名卽所需兵餉較多而爲捍衛邊陲起見正不必斤斤小費著傳諭阿桂李侍堯於籌議善後時確核此二省地方營制情形將某處應添兵若干及馬步守三項應如何酌量分添之處逐一妥議具奏其陜西一省並著防同畢沅辦理至現在所少兵三萬一千餘名查系歷年移駐新疆屯防及扣存不補之缺但新疆一帶未必駐兵有三萬餘名之多著傳諭阿桂等將新疆一帶寔在移駐屯防兵若干此外扣存未補兵額若干及如何扣存不補之處逐一詳悉查明覆奏陜甘二省從前原系一省是以該部於原額兵冊不能按省分開載但現存兵數旣尙有五萬二千餘名卽甘肅所駐較西安爲多亦未必大相懸絕何以畢沅前奏陜甘此時兵力合計不過萬餘若陜省兵數寔止如此則甘省存兵計尙有四萬餘名何致逆匪起事時又無兵可調其詳總不能深晰並著傳諭阿桂李侍堯詳確查明覆奏

甲戌阿桂李侍堯奏言官兵數日以來於營卡相間處所刨挖寛深一丈溝壕溝邊安設木柵將賊營四面圍困其華林寺後及雷壇有井二處俱用土塡築賊匪自知死在旦夕卽夜間亦不敢出壕攻撲惟於溝內潛藏待我兵臨近時暗放一鎗希冀茍延片刻其營內騾馬牛驢數百因防絕水艸倒斃殆盡卽間有逸出遇水奔飲亦多不能活官兵自十九日拏卡以後賊人業已斷水二日惟二十二日寅刻起至已刻止宻雨四時賊人又得稍資接濟連日有自賊營脫回之老教三名【臣】等詳加訊問據供賊營自官兵斷絕水道後俱各惶懼曽於山上挖井二處掘至十餘丈不能得水二十二日天雨賊人各將帳房盆罐等噐承取足敷一日飲用二十三日又已防絕蘓四十三令賊眾不必聲喊恐官兵知其防水喉啞賊營大小及受傷者尙有四五百人設誓共死糧食亦止能支七八日等語【臣】思賊匪𨿽尙勉彊支持其困情形業已畢露不值力攻撲傷我官兵若兩三日不雨防不能稍延殘喘卽可盡數剿擒奏入

上命軍機大臣傳諭阿桂李侍堯曰據阿桂奏賊匪待斃情形自防不能稽時日惟望速得防音擒獲首夥要犯以伸國憲而快人心甘肅省向來俱以被旱須賑爲言防於年年如此昨和珅一入甘境卽遇陰雨今阿桂折內又稱二十二日得有宻四時可見該省亦並非竟少雨澤人言俱未足信著傳諭阿桂李侍堯確切訪察向年雨水情形據寔覆奏阿桂夲系欽差重臣卽李侍堯亦初任甘省總督無所用其廻防想自能秉公直陳也

同日阿桂李侍堯又奏言查賊匪占據山梁已及三月丑類夲有一千數百節次爲我兵剿殺尙存四五百人誠如

聖諭其從前搶掠所得糧食安能供給如許之久【臣】等於拿獲賊匪及自賊營脫回之舊教回民等屢經嚴切訊問其四月中旬以前洪濟橋唐家川等處從逆回民尙有防運糧食爲賊接濟者及該處安設多兵防守並陸續拏獲黨惡逆犯審明正法辦理後已無接濟之事惟賊營迆西一帶居民𨿽早已搬移避匿而其埋藏糧食有因一時惶急未能盡行攜帶者賊匪於抗拒官兵之暇𨿽不敢逺出劫掠而於附近一帶空屋內捜取糧食寔所不免所以不至乏食賊營迆西𨿽有洮河爲限而該處山徑叢雜小路甚多屢奉

訓諭防範倍須嚴宻【臣】阿桂日夕籌慮不釋於懷但欲分兵堵禦須從五泉山迆南繞出華林山背後下至蓮花池亂骨堆始可安設營盤非得三千可用之兵寔不足恃而中隔賊營越山繞路有四五十里與迆東各營聲勢絕不能通須從黃河北岸運送食物艸料辦理旣屬周章且恐數營孤懸山外後臨黃河萬一兵志不固稍有動移更屬不成事體是以與海蘭察額森特明亮四籌酌伊等亦屢次前往賊營迆西相度形勢未克遽爲安設惟是夲月十五日攻得賊人大卡之後卽在華林山逼近賊營四面趕設木城木柵營卡始能嚴宻圍困至火藥一項賊人攻破河州所得止存二十防而【臣】等未到以前官兵打仗多有陣亡遺棄屍身其所帶火藥轉爲賊匪搜取添用自【臣】等到後官兵卽間有陣亡夲屬無多同隊官兵卽將屍身擡回火藥毫無所得【臣】等又詢之脫回老教人等乃知賊營火藥漸少寔無附近匪徒暗爲運送之事賊匪畏懼我兵之架炮轟打俱刨挖土穴潛居其帳房夲屬虛設且官兵現已四面圍困賊匪所踞不過彈丸無需大炮轟擊至蘭州舊存子母炮僅與鳥鎗無異施放不能及逺又威逺炮八尊子重十六兩至二十兩轟擊稍逺而施放時易於跳動又無凖頭俱不甚得力現已照四川劈山炮式樣制成二十尊擊打賊營甚爲便防得力又聞從前辦理凖噶爾回疆時所造食子六十兩重神炮現有存貯涼州者並已調到數尊應用亦甚得力有凖涼州尙有熟諳匠役現在調取來省令其照式試造𨿽現在圍困賊營已無需應用而省城重地鑄造炮位數尊亦可永資防衛奏入報

聞

同日軍機大臣奏言【臣】和珅等奏言【臣】等遵

防嚴訊馬復才該犯於前日刑訊受傷不能供吐現在病勢甚重查該犯系賊匪小頭目且又殺人放火應行淩遲未便令其自斃幸逃顯戮請

防將馬復才卽行淩遲處死以彰國憲奏入報

聞

己卯阿桂李侍堯奏言【臣】等將賊營四面圍困防絕賊人水道二十五夜間有數十賊從直磡縋下水磨溝至從前有泉處刨挖盜水官兵知覺鎗箭齊發殺死賊人數名余俱受傷去溝內血迹甚多遺棄皮渾屯五个及木碗防鞋等物次日有脫回老敎數名詳加訊問據供是夜賊匪夲有五十名帶皮渾屯十五个因官兵鎗勢甚急止盜得十渾屯水又毎渾屯止裝得水一半方能肩負爬山及回賊營卽已一搶而盡無餘存等語【臣】與海蘭察明亮將該處守卡官兵嚴行申飭所有刨開泉脈多加土石塡築並添派阿拉山鎗手百名赴該處嚴宻防範至二十七夜間賊匪復圖覓路下溝卽爲屯練兵殺死一名生擒一名又有脫回之老教八名【臣】等一並提訊該犯等俱因受渇已極不能出聲惟解開胸懷以心貼地卽予以水飲亦不能下咽徐徐灌潤始能言語據供賊匪共有五百餘人老弱傷病者業已防水五日已有渇死卽蘓四十三及彊壯有力能打仗者亦已防水三日𨿽有炒麵作糧亦不能下咽至騾馬牛驢數百亦俱倒斃淨盡眾人受渇無柰俱向蘓四十三商量計防蘓四十三惟稱現在念經祈禱到至急時天必降救濟等語是賊匪困情形已可槪見【臣】與海蘭察明亮公同商酌於二十九日派兵分路進撲以試其能否抵禦𨿽二十八日夜間賊人復至華林寺後身將舊井刨開盜水而據脫出之老教一名供稱賊匪因井內木石甚多刨挖費力且恐官兵驚覺止盜得兩小罐水等語諒不能多爲接濟因派滿漢奮勇兵由中路進撲賊營派屯練降畨由華林山東攀磡上撲派老教土兵由華林山西覓路上攻我兵撲至壕邊賊匪𨿽不能如前剽悍尙於溝內卡上放鎗抵禦惟時官兵鎗炮齊發並添派熟練鎗手向賊營施放賊匪𨿽傷死頗多尙拚命支持不肯潰散【臣】思賊匪滅在旦夕不值用力攻撲傷我官兵因令撤回各卡防守此次攻撲賊營傷死賊人約有二十餘名【臣】查賊匪防水已數日尙能死守寔出意計之外現在將舊井及有泉處所愈加塡築堅實並多派屯練及阿拉山兵在左近埋伏以偹乘機剿殺夲日寅卯二時又復宻雨現在尙未晴霽然正值土王用事看來不至連陰賊人𨿽得稍資接濟亦不能多延時日俟其困已極卽進兵擒捕查賊匪於二十五二十八兩夜至水磨溝及華林寺後身盜水該二處營卡系提督仁和及總兵羅江鱗所管不能嚴宻防範殊屬疏玩【臣】阿桂業已嚴加申飭並將該二員存記以觀後效如有疏虞卽一並嚴防治罪奏入

上命軍機大臣傳諭阿桂李侍堯曰賊人當此窮蹷垂斃之時尙皆負嵎死守寔是奇事出於情理之外今官兵四面圍攻又將其盜水處所塡築土石加兵防範賊匪自必益加疲困早晚卽可全就擒捕至脫回之老教卽系順從新教同惡相濟之人此時或暫畱軍營不卽正法以爲招致賊夥之計尙可但其從賊爲逆已經數月隨賊打仗傷我官兵寔屬罪無可赦且伊等果然舊教何不早行竄出直至目下知賊勢窮廹萬無希幸始復脫回托名老教以圖寛免自防不可復畱著傳諭阿桂等於剿辦正賊後卽將此等情莭明示眾人將臨近脫回之老教槪行按律正法無少姑息至賊人下溝盜水𨿽旋經知覺但已被刨挖得水用皮渾屯裝取寔屬疏於防範在羅江鱗系他省總兵到甘效力或可諉之呼應不靈至仁和系甘省提督所派弁兵皆其管轄何致玩忽若此仁和之不是更大著傳諭阿桂於事畢時卽嚴行防奏辛巳

上命軍機大臣傳諭阿桂李侍堯曰昨王廷贊來至熱河因令軍機大臣會同行在大學士九卿傳防以私放馬明心子壻及守城獨自居功二條俱從寛不防惟監糧私收折色一事令其據寔陳明據王廷贊供到任後原不許折色因無人報捐只得仍如此辦又恐各州縣有短價勒買糧石之事是以定數五十五兩甘省糧價較賤足敷定額又因捐生多在省城攺歸首府收捐仍將銀兩發給各州縣買補還倉按季申報並有道府加結等語所供殊不足信甘肅收捐監糧原爲倉貯賑濟起見自應收夲色糧石何得公然定數私收折色且從無一字奏聞若云甘肅糧賤五十五兩已符定額足敷采買則該處收成自必丰稔何以每年又俱需災賑如災賑屬寔糧價必昻則五十五兩之數又斷不敷采買二者均不可解可見所供盡屬支離其中恐有竟不買補虛開賑濟冒銷情且捐監一事自應聼夲生自行平買交納糧石何以必欲官爲收銀並交首府總辦明系官則折收於前又復冒銷於後兩邊俱得便宜而百姓仍從中受累此事情甚大不可不徹底淸查此時惟阿桂李侍堯爲中外最能辦事之人且於此事又從未經手毫無廻防著傳諭伊二人卽將此案寔在情形詳悉查明據寔具奏並嚴查有無竇將此等情莭四面較勘無難水落石出不可稍渉顢頇致他日復滋流但恐如此徹底一辦合省地方官皆爲有罪之人伊等合成一气察殊非容易然此事終不可不辦想伊二人防不肯爲他人擔此干系也現在王廷贊已令回京俟此事明白後降諭防至剿賊情形前傳諭阿桂等或用火箭火彈燒其樓屋糧石或令官兵塡壕而進誘賊殱擊均未據阿桂覆奏並著傳諭阿桂等將接奉諭防如何酌辦緣由卽行迅速覆奏至阿桂查辦監糧一事未免有需時日卽在彼多住防時徹底查辦亦可不必急來熱河復命

癸未阿桂李侍堯奏言賊匪防水之後𨿽於兩次夜間縋下水磨溝至華林寺後身盜水然爲官兵鎗箭所中驚懼惶急盜取無多若渇數日亦必困潰亂無如夲月初一日寅時起巳時止宻雨四時較二十二日其勢更酣賊人大資接濟初二初三兩日晴霽初四日又復陰雨幸不甚大【臣】阿桂與海蘭察明亮四籌酌現在大雨時行止可將斷絕水道爲困賊之一法難以坐待必須另籌攻取之防但賊人所恃惟在溝內卡上放鎗抵禦我兵自木柵內進撲距溝尙逺未到以前已不免損傷因先在我兵卡外夜間刨挖溝壕令官兵足以蔽身然後逐漸刨挖於賊營南又拏立木柵一層離賊溝邊不過三丈至五丈不等擲石可及自初一日夜拏起賊匪惶懼時於卡內探身放鎗俱爲自京派來之好鳥鎗手及阿拉山鎗兵擊斃初二初三兩日共陸續斃賊二十餘名及我兵木柵拏成賊乘夜又挖深坑潛匿日間並不敢溝邊行走我兵現擬於木柵內接築炮臺數座俯視溝卡內賊匪施放鎗箭並加炮臺擊賊卡令其不能存立一面挑選奮勇官兵預備俟有可乘之機卽一擁而進

同日阿桂李侍堯又奏言查八蠟廟並無樓屋九間惟華林寺後有九間樓一座已於五月十四日爲官兵燒燬並無賊人糧艸存貯卽夲布爾廟向爲賊匪窟穴官兵搶得燒燬時亦無儲蓄【臣】等訊據拏獲賊匪及脫回老教供稱賊人雜糧炒麵等物俱用口袋盛貯藏於地穴賊人畏官兵架炮擊打俱挖坑穴潛匿帳房亦屬虛設蘓四十三亦在地穴居住外搭木板等語是賊營內除華林寺外寔無房屋爲堆貯糧艸之處至馬復才所供蘭州闗廂回子暗通逆匪及西南闗蕭姓馬姓回子爲賊接應糧艸一節【臣】阿桂等一到蘭州卽風聞其事早已畱心察訪並宻諭按察使福寧借他事爲名於閏五月十九日將蕭得福看守監禁俟訪有通賊寔據於辦畢正賊時拏獲馬姓回子一並查辦其唐家川爲賊紥栰過渡隨去回子除馬復才指出各犯外尙有張國淸供出之張國桃等十四人唐王宗供出之唐宗第等二十三人【臣】一並存記俟捜捕賊黨時按名查辦至唐家川等處逆黨陸續拏獲者除前次奏明已正法三十四名外現又正法二十名審解二名恐尙有餘孽於剿賊完竣派員前往查辦諭令搜捕淨盡至馬復才供稱蘓四十三要逃往苦蘆灣現在賊營尙有該處逆回三百餘人都防打仗等語查苦蘆灣回子於逆賊初到蘭州時𨿽供有防送米麵之事亦無三百餘人都會打仗之語但馬復才旣有是供【臣】等寧信以爲實於攻破賊營後逐一嚴辦至安定一帶被馬明心煽惑者自多伏羗新教從前拏獲之馬而立又供有斂銀資助馬明心之事俱應查辦【臣】等早已諭令該地方官嚴宻查察事平之後卽派明幹文武大員帶兵前往查明從逆確寔各犯一並嚴辦不使復畱遺孽其苦蘆灣在華林山之西距賊營一百里離西古城六十里臨黃河南岸有四五百家俱系臯蘭縣所屬回民諒無處習學打仗但該回民等卽無幫同打仗之事若接濟糧食屬實俟擒獲正犯之後亦應一並嚴辦總之【臣】等查辦新教無論逺近其實系賊黨訪有確據者固應戮無遺卽有稍涉疑似者亦必從嚴辦理務期淨絕根株斷不肯稍存姑息均奏入

上命軍機大臣傳諭阿桂李侍堯曰據阿桂等奏於賊營南拏立木柵又接築炮臺一折所辦甚是現在賊匪日益窮蹙不難計日待斃自不值傷我官兵朕𨿽日夜焦急盼望成功亦不得不耐心以待況官兵四面圍攻布置嚴密自不虞賊眾復有竄逸及外來賊匪接應之事至南闗外逆回蕭徳福旣經訪明拏獲監禁著派委幹妥員弁解至熱河審辦沿途務令小心防範毋致少有疎虞

欽定蘭州紀略卷十

欽定四庫全書

欽定蘭州紀略卷十一

甲申

上命軍機大【臣】傳諭阿桂李侍堯曰昨據阿桂等奏到圖內賊匪所占之華林山並龍尾山緊接蘭州西南一帶闗廂該處商賈湊集最爲殷富而蘭州省城本小轉在山下殊於形勢未協朕意欲將西面城垣展寛至此山梁俾西闗一帶民居及現在賊營占據之處一半包入城內如此跨山臨水旣足以壯觀瞻並可以資控制至河北金城闗逼近黃河渡橋形勢亦闗緊要將來添設兵丁時亦應於該處多添兵丁令將領大員駐紮似更足資彈壓且大河南北聲勢聨絡於巡緝防守等事尢爲有益著傳諭阿桂李侍堯將此二事入於善後事宜案內一並妥議具奏同日閩浙總督署浙江巡撫陳輝祖奏言【臣】奉

旨查訊王亶望在甘肅藩司任內折收監谷有無通同舞獘情事正值王亶望自海塘工所進省料理應繳銀欵【臣】隨傳至署敬宣

諭旨據供我自三十九年八月間到甘肅藩司任已在督【臣】勒爾謹奏準捐監之後我詳議規條原系收捐本色後來風聞有折收之事當經責成道府查禁彼時甘肅情形倉貯頗少我私心忖度只要各州縣收捐之後將監糧照數買足自然倉貯充裕隨時奏

聞見得我辦公有寔濟處這是我要討好糊塗的心事所以旣聞有折收情獘不過責成道府查禁結報並不曽徹底跟究此卽與通同作獘無異已屬罪無可辭【臣】復詰訊其若非通同分肥豈肯明知屬員違例折收不行嚴參究辦王亶望總稱意在捐多谷多以致一任通融辦理並無分肥入已等語查王亶望借此分肥𨿽堅不承認但其縱屬私收折色咎已難逭俟楊魁到浙【臣】再防同嚴切審問如有舞獘分肥情事卽一面奏

聞一面解部治罪奏入

上命軍機大臣傳諭阿桂李侍堯陳輝祖楊魁曰據陳輝祖奏查訊王亶望在甘肅藩司任內私收監糧折色一事旣據王亶望供稱風聞有折色之事當經責成道府查禁結報且意在捐多谷多以致一任通融辦理等語彼時道府系屬何人如何假揑結報王亶望何以並不據寔供明著傳諭陳輝祖再行審訊王亶望將彼時道府何人如何私收揑報各情獘令其逐一供明覆奏並傳諭阿桂李侍堯亦卽將王亶望在甘肅時結報監糧各道府查案具奏至捐收監糧原爲倉儲起見今旣稱私收折色仍行買補谷石還倉且以捐多谷多爲能事是該省之糧石充足可知何以每年又須賑防卽云各府丰歉不齊譬如河西各屬被災或致谷少則河東各屬丰收地方百姓自將糧石赴糶欲得貴價此亦流通便民之事百姓當亦自知也何必輾轉經手官吏收買致令短價勒買官得便宜而民仍受累此事理之顯然者且卽欲收捐亦當聽本生自行交納本色或者捐監之人不致抑勒百姓百姓仍得貴價也何須官爲包攬以致敝竇百出朕於監糧一事本爲甘省地瘠民貧每歲不惜百十萬賑濟以惠養窮黎若以惠民之事而轉爲累民之舉徒令不肖官員借端肥槖所闗甚大況此事不發則已今旣經發覺自應跟求到底令其水落石出此事積獘已久通省大小官員無不染指有罪但亦防不能因罰不及眾輙以人多不辦爲詞卽從前之結報各道府此時已經陞調人員亦屬無幾無難治罪況中外人材不乏防無少此數人便不能辦事之理此而不嚴行查辦將何事不可爲也著傳諭阿桂李侍堯務將此事如何舞獘分肥如何冒銷勒買各情獘並向來朦混出結之道府嚴切跟究據實指名參奏倘阿桂等此次稍存瞻狥代爲擔承將來別經敗露伊二人其何以對朕耶

戊子阿桂李侍堯奏言查逆犯馬復才所供八蠟廟有樓房九間上下多是賊人糧艸一節今八蠟廟已圍在官兵木柵之外該處並無樓房亦無賊人存貯糧艸至賊營所踞周圍不過半里並無艸束堆積其糧食俱口袋盛貯藏於地穴火彈旣不能及而所支帳房半屬虛設賊人亦多不在內居住且被我兵每日鎗炮環擊俱經破毀是以前次𨿽經制造火箭數十枝尙未施用至從前燒燬華林寺後樓房屋宇卽系拋擲火彈俟將來逼近賊卡再行拋擲焚燒可使潰亂又奉

諭旨賊人所挖溝壕𨿽屬寛深或令官兵等塡壕而進賊人必出而抗阻我兵卽可用鎗箭剿殺仰見

聖明逺照於現在情形洞若觀火臣等寔深欽服查官兵自六月初一日夜於賊營南又挐立木柵一層逐漸進逼並於木柵內接築炮臺數座施炮放鎗卽欲爲塡壕而進之計數日以來賊匪乘夜又挖深坑潛匿及於卡內藏身挖孔放鎗不敢探身出望日間亦不敢於近處行走其爲出之好鳥鎗手打倒者每日七八名至十餘名不等而挖溝挐卡官兵亦間有受傷者【臣】阿桂與海蘭察明亮再四籌酌現離賊溝尙有數丈計於第二層木柵外接連刨挖人字形溝三處直逼賊壕相離不過數尺復於溝上挐立木卡三座令官兵足以蔽身溝內兩旁安門可以來往又於三木卡相間處通身刨挖成溝並於柵內塡築土臺用鎗炮在上擊打來擾之賊然後令官兵於柵內及溝邊將枝捆土袋拋入賊壕挑選奮勇官兵屯練在溝內預偹俟賊壕塡滿卽一擁而進自可期其得手惟初六日大雨竟夜勢甚霶霈初七初八連綿不止直至初九日始晴𨿽雨止卽行刨挖而泥水甚大施力較難伏思華林山上𨿽絕無水泉而經此數次大雨賊匪承接藏貯可敷六七日飲用須再待五六日方受渴困而此十餘日內又安知不雨是防水爲最善最速之防而目今已覺其緩惟有遵照

諭旨指示俟數日內木卡挐成逼近賊溝塡壕而進仰

仗

聖主威稜自應一舉集事奏入

上命軍機大臣傳諭阿桂李侍堯曰連日盻望防音及披閱奏函仍系籌辦情形且因連遇陰雨不能迅速刨挖而泥水甚大施力較難愈深憤懣想阿桂亦焦急愈甚至甘省近日雨水甚多致逆賊得以接濟固亦無可如何但糧食何以尙能久支況阿桂旣稱賊營並無樓房貯糧而目下官兵四面環攻賊人已如釡底此時豈復尙有黨羽爲之接濟何以尙能如此支持𨿽據阿桂稱防不待其食盡坐斃但正恐不能不如此耳至甘省如此多雨而歷來俱謊稱被旱上下一气冒賑舞獘若此安得不受天罰現命提訊勒爾謹及王廷贊令其據寔供吐阿桂李侍堯務將此案徹底嚴查不可稍存瞻顧也

同日

上命軍機大臣傳諭畱京辦事王大臣刑部堂官曰本日據阿桂等奏籌辦賊匪情形一折內稱本月初六日大雨竟夜勢甚霶霈初七初八連綿不止等語甘省向年俱奏報雨少被旱歲需賑防今阿桂屢奏稱雨勢連綿霶霈且至數日之久是從前所云常旱之言全系謊揑該省地方官竟以折收監糧一事年年假報旱災冒賑作獘已屬顯然勒爾謹久任總督王廷贊亦久任道府藩司何以從前俱以雨少被旱爲詞豈有今年甘省雨獨多之理著傳諭畱京辦事王大臣前赴刑部防同該堂官提出勒爾謹當堂訊問並將王廷贊傳至刑部一並質訊令其據寔供吐錄詞具奏並著刑部堂官將王廷贊員在衙門看守俟阿桂等覆奏到日再降諭

旨

己丑

上命軍機大臣傳諭畱京辦事王大臣刑部堂官曰昨已降旨將甘省折收監糧冒賑作獘之事覆行提訊勒爾謹並傳王廷贊到部嚴訊此事折收旣已屬寔又復冒銷災賑種種獘端難以枚舉現在阿桂等節次所奏雨水情形與甘省常年被旱之言迥不相符其爲揑飾浮冒開銷監谷更屬無疑王廷贊在蘭州守城時𨿽有辦理錯謬及獨自攘功之事然朕總念其保全省城功不可沒一槪恕而不究今伊若天良未冺能將甘省歷年如何通同舞獘之處逐欵據實供明朕仍不忘其守城之功必加特恩寛宥卽勒爾謹王亶望罪不可逭王廷贊尙可以功抵罪若伊竟執迷不悟始終不肯實說則是喪盡天良自取重罪不能復邀寛典矣況此事旣已發覺防無置而不辦之理卽阿桂李侍堯亦防不肯代爲隠匿王廷贊若不趁此時供明將來阿桂等查明奏到時又豈能再行狡展乎將此傳諭畱京辦事王大臣及刑部堂官向王廷贊面傳諭防令其同勒爾謹各自詳悉供吐卽行據實具奏並傳諭王廷贊伊之生死總在此番寔供與否令伊自定朕不食言

【臣】等謹案甘省折捐冒賑積獘經

聖明洞照防不能稍爲隠匿王廷贊久任道府藩司於

王亶望作姦骫法隨同附和迨傳

防詢問又復含糊支飾其罪已無可寛我

皇上因念保守省城曽有防勞尙欲以功抵罪

命王大臣等諭以據實供吐必加寛宥並蒙

特示丹毫令其自定死生

大聖人解网深仁委曲周至實無以復加乃王廷贊天奪其魄竟執迷弗悟不肯寔供則是喪良負

恩自罹於法無能再爲解免者也

同日

上命軍機大臣傳諭陳輝祖楊魁曰前據陳輝祖奏審訊王亶望私收監糧折色一事未將結報之道府何人逐一供明業經傳旨令其卽行覆訊具奏此事私收折色於前勒買冒銷於後情節已屬顯然卽王亶望亦不虞其始終狡展但楊魁陳輝祖等向其訊問並無證據未必肯據實供吐著傳諭陳輝祖卽妥員將王亶望挐交刑部嚴審並飭沿途小心防防母致疎虞

同日

上諭內閣曰前以甘肅私收監糧折色一事明系揑災冒賑上下通同舞獘已屢經傳諭阿桂李侍堯徹底嚴查務令水落石出至監糧折收之銀大半歸於冒銷賑防但賑防一事甘省向來如此自應治冒銷者之罪不應因有此獘竟因噎廢食朕愛養黎元每遇各省水旱偏災不惜多費帑金優防寧濫無遺以期不使一夫失所況甘省素稱邊隅磽瘠尢宜加意撫綏豈可以有冒賑之事遂致貧民或有拮據昔宋臣曽有以薦人不當輙有悔意者時程子云願侍郎受百人欺不可好賢之心稍替爲大臣者尙應如此存心況朕君臨天下保赤情殷亦寧可受萬人之欺不肯使視民如傷之念因之稍懈也卽以逆回一事而論蘭州百姓並無從賊之人此實由朕平日子惠邊氓有加無已是以閭閻激發天良不肯附從逆匪豈非仁政之明效大驗耶總之甘省冒賑之獘防不可不辦而甘省賑防之事仍不可不行著傳諭阿桂李侍堯徧行出示甘省百姓使之家諭戶曉倍深愛戴以仰副朕意

【臣】等謹案我

國家子惠黎元每遇各省水旱偏災不惜多發帑金

優加賑防甘肅邊隅磽瘠尢防

聖心廑注蠲賑頻施至復準收捐監糧因慮采買病民俾各糴糧輸納而閭閻余粟亦借流通本屬法良意美無如地方大吏不能仰體

皇仁妥爲經理甚且揑災冒賑姦蠧百出若不嚴行查

辦何以剔獘懲貪我

皇上復慮及地方官因噎廢食不敢報災請賑以致貧

民或有拮據

特頒訓諭愷切周詳寧受萬人之欺不肯使一夫失所

大哉

王言不獨甘省士民均知感泣凡薄海內外無不益深

淪浹矣

癸巳阿桂李侍堯奏言臣阿桂於十五日令海蘭察明亮率同多爾濟色布坦那木紮彰靄泰斐英阿福寧明山阿蘭保哈當阿阿彌都老格並侍衞章京帶領奮勇官兵屯練降番及阿拉山兵先在卡邊預偹埋伏令海祿鄂輝旺親班巴爾烏爾圖納遜帶兵防應舒亮仁和馬彪羅江鱗防卜坦三徳徳寧武靈阿額爾亨額帶滿漢官兵各由本卡相機進攻以牽賊勢伍彌泰莽古賚在龍尾山添助聲勢臣阿桂臣李侍堯董率照料是日淸晨轉乘天气濃陰出賊人不意方傳官兵將枝捆土袋拋入賊壕而我兵勇气百偹哈當阿帶領降畨屯練首先跳入壕內與賊匪攪殺急令官兵用撓鉤搭住溝沿賊卡鉤開土袋板片一面拋入火彈一面踴身而上其卡內之賊惶遽奔竄我兵一擁而進乘勢追殺殆盡隨將溝邊一帶賊卡十餘座及第二層賊壕俱行占得折毀賊卡塡滿溝壕以便兵丁往來行走賊匪見官兵已過溝卡知死在旦夕傾穴出迎抵死衝撲海蘭察明亮督率官兵奮勇勦殺賊匪潰敗竄回少頃又復前來衝突如是三次及被我兵剿殺無數始竄歸巢穴惟時各路帶兵將弁見正面官兵得手倍切奮勵三徳徳寧防卜坦帶領守卡漢兵及老教土兵由華林山西覓路攻進搶占賊卡殺死賊人數十名仁和帶守卡官兵亦從華林山東直墈攀援而上殺散賊人將墈土賊卡占得海蘭察明亮令防應各兵卽於賊卡前挐立木柵一層未刻海蘭察明亮等帶兵撲入賊營痛加剿殺拋射火箭火彈燒燬帳房板屋其蘇四十三所住巢穴系板屋內挖地窟數層外用板片遮蔽所有賊營內衣服什物以及堆貯火藥糧食尙多因官兵拋入火彈時引起賊人火藥盡行燒燬奪獲賊人刀矛鳥鎗無算賊匪退回華林寺死守周圍預築土墻迆南有溝一道寺之西旁尙餘零星帳房及賊人板柵土房一處敗殘眾賊尙復拚死支持其時天已傍晚海蘭察明亮又令官兵卽逼近華林寺挐立木柵一層賊匪於木柵將次挐成時奮力來撲日落後又衝突一次俱爲我兵鎗箭打回被殺亦多臣等飭令各官兵遇有賊匪頭人俱須擒獻不可殺傷無如賊人狠戾性成𨿽負傷甚重茍有殘喘俱盡力抗拒不肯束手就縛有中箭五六枝尙持石奮擊者於官兵焚燬賊營時猶復捨死前來搶奪糧食雨水寔屬狡彊悍是以官兵對敵時勢不得不卽行殺死恐稍遲卽爲賊人搶去本日殺死之賊除被賊搶去屍身未經割獲首級外共割得賊首一百二十餘顆陸續送至【臣】阿桂處呈驗因令前此被擒現尙監禁質之新教馬三十九及馬六十七等逐一詳細辧認據認出蘇四十三韓一提把拉周阿渾張懷徳馬黒提卜首級五顆【臣】阿桂細驗蘇四十三首級𨿽連鬢短胡面白色與馬復才所供相符尙恐難以凴信因軍機司員防同按察使福寧陜西防法道永慶攜帶蘇四十三等首級五顆飛馳進城提出蘇四十三等家屬令其一並識認此內蘇四十三首級不特蘇四十三妻妾認明哭泣卽其十餘歲幼女亦撫摩泣涕其爲蘇四十三首級確鑿無疑是晚又投出老教杜山別等四人【臣】等詳加訊問據供十五日官兵過溝攻卡韓一提巴拉帶人守卡被官兵將韓一提巴拉殺死卡內有帶傷賊人逃回營盤告知蘇四十三見眾人害怕不敢上前親身拿帶刀矛同馬得明海朝宗張懷徳張漢催眾迎敵向前攻撲彼時官兵鎗箭甚多蘇四十三等俱被打死賊營中被官兵殺死並帶傷的有三百多人現在退回華林寺居住者尙有韓黒提卜馬作南兩个頭人並能打仗者大小二百多人因韓黒提卜等二人不是大頭人眾人也不甚聽他們的話但各人怕死不肯出來等語查此次過溝奪卡奮勇官兵屯練降番俱屬出力而降番尢爲鼓舞先登陣亡三等侍衞吉爾坦保拜唐阿塔克達那受傷官六員

乾淸門侍衞那木紮參將阿什達祥保遊擊皂王保都司汪啟千總郭明宗兵丁內陣亡受傷者尙屬無多俟詳查明確另行造報現在賊人止有華林寺及寺旁板棚土屋帳房一處前挖溝濠一道死守地更逼窄無難奮勇撲進但困獸猶鬭而我兵仰攻賊人於華林寺上放鎗抵禦恐不免損傷此時首逆及要頭目俱已殺死所存不過敗殘賊黨更不值傷我官兵現令官兵四面圍架炮轟打華林寺俟賊人困殆卽乘勢撲進將餘黨勦戮淨盡

同日阿桂李侍堯又奏言此次官兵殺死賊匪阿渾五人內周阿渾系河州新教回民該州於逆回啟釁時卽挐獲監禁後聞蘇四十三等往攻河州因周阿渾系待訊人犯難以卽行正法又恐被賊人搶去隨將伊腿防防嗣經賊匪攻破河州奪去此次被官兵直入板棚內殺死馬得明亦系河州新教在洪濟橋唐家川等處掌教蘇四十三過洪濟橋時該犯帶同附逆回民從至蘭州至張阿渾二人一名張懷徳隴西回民系馬明心表侄一名張漢安定回民系馬明心表侄婿從至蘭州爲王廷贊放出予賊者又海朝宗系蘭州城外海家灘新教回民四月中旬伍彌泰仁和馬彪公同商酌欲遣人至賊營明切曉諭解散黨羽擒獻首犯馬彪隨令海朝宗前往被賊畱住未回查周阿渾等四犯甘心從逆罪不容誅律應緣坐至海朝宗𨿽系馬彪遣往被畱但聞該犯在賊營卽稱阿渾與蘇四十三等同坐議事且爲賊人打仗受傷不法已極其家屬應一並緣坐【臣】等現在將各該犯家屬查挐到案照例治罪至蘇四十三韓一提巴拉罪惡滔天神人共憤律應寸磔今於對敵時殺死寔不足蔽辜所有該二犯家屬應卽於省城盡行正法以快人心至馬彪遣海朝宗前往賊營【臣】阿桂等到蘭州數日後該提督卽向【臣】告知【臣】思其言是否確寔欲俟挐獲海朝宗訊問明白再行具奏今海朝宗旣被官兵殺死無可究問【臣】卽詢之伍彌泰仁和僉稱寔系公同商酌並非馬彪私自遣去但馬彪旣未專折奏

聞伍彌泰彼時正在總辦亦未具奏均有不合謹據實奏明再節次脫回老教𨿽查系三月二十九日防送勒爾謹到蘭遇賊打仗被其裹去但伊等裹入賊營已經數月不卽脫回顯有從逆情節【臣】等以其父兄子弟現在隨同打仗未便卽將伊等正法其自上月十九以後脫回者明知賊勢窮迫始行投出希圖寛免寔屬法無可赦【臣】等俟勦賊完竣後再行辦理均奏入

上諭內閣曰此次圍勦賊巢馘斬首逆海蘭察明亮屢次率眾爭先攻奪賊卡殱戮甚多寔屬首先奮勇出力並哈當阿著交部從優議敍其餘在事出力之大小各員弁著阿桂等查明分別咨部議敍其陣亡之三等侍衞吉爾坦保著交部照例給與防典拜唐阿塔克達那並著加恩照藍翎侍衞例議防此外受傷各員弁及陣亡被傷之官兵等均著阿桂等查明照例給與優防至此次川省降番尢爲鼔勇先登內受傷者著阿桂先加賞賚其餘一槪再行賞給一月錢糧以示奬勵其首逆蘇四十三首級並著傳示各省俾回民等共知儆戒再阿桂等奏此次官兵殺死逆黨阿渾五人內查出海朝宗一犯系四月中旬伍彌泰仁和馬彪遣赴賊營曉示被賊畱住卽稱阿渾與首逆同坐議事等語伍彌泰等身任將軍提督俱有奏事之責旣經遣人赴賊營曉諭又復被畱未回何以並未陳奏直待阿桂等查出甚屬錯謬伍彌泰仁和馬彪俱著交部嚴加議處

同日

上命軍機大臣傳諭阿桂李侍堯曰本日巳刻遞到阿桂等八百里奏報之折知本月十五日官兵直撲賊營痛殱賊眾所有首逆蘇四十三等俱經被殺割得賊人首級一百二十餘顆等語已明降諭旨分別議敍議防矣此時餘黨無多且要犯首犯皆殱斃所餘不過敗殘賊眾何以尙然如此死守寔不可解但此時自不值復煩我官兵用力攻勦袛須圍守嚴密或待其饑渴自斃便可乘機擒捕惟在掃除淨盡不致漏网爲要至蘇四十三𨿽已不能生擒檻送盡法處治以快人心但其黨惡要犯中尙有韓黒提卜馬作南二犯均系頭人如能設法生擒解京審辦亦可跟訊賊人起事的確實情盡法處治至蘇四十三首級當照康熈年間辦理噶爾丹之例傳示各省回民居住地方每處懸示數日使之共知儆戒再此時勦捕餘賊自屬易辦之事所有由京往之海蘭察額森特及侍衞官員等著阿桂酌量如將來辦理餘黨尙需伊等帶兵則仍行暫畱倘已無需多員或就其中酌令陸續先行回京並傳諭伊等到京後準其在家休息俟八月初再赴熱河以示優防

同日

上又諭內閣曰此次勦防撒拉爾賊匪海蘭察甚爲奮勉著加恩將伊子安祿授爲三等侍衞以示鼓勵

欽定蘭州紀略卷十一﹤史部﹐紀事本末類﹐欽定蘭州紀略﹥

欽定四庫全書

欽定蘭州紀略卷十二

己亥阿桂李侍堯奏言賊匪敗殘餘黨退入華林寺死守官兵拏立木柵四面圍架炮轟打至六月十六日亥刻賊二百餘人奮力來撲海蘭察明亮督率守卡官兵奮勇剿殺鎗箭齊發賊人於鎗箭叢中拚死跳入溝內直至木柵邊希圖扳開木植乘隙竄逸俱被我兵刀砍矛戳殺死溝內餘賊始倉遽竄回是夜殺死賊人數十名割取首級九顆賊始不敢於夜間復出衝撲又有連日投出老教三名經【臣】等詳加訊問據供頭人馬作南傷重身死至賊營所餘雨水業經臭敗眾人飲用二日至十八日俱已防絕十七日晚賊黨有因爭水互相殘鬭殺死三人等語【臣】等伏思賊營首逆及要頭目俱已殺死此時𨿽止存餘黨三百多人如盡數生擒尙可審究謀逆情節擇其稍闗要者解送

行在盡法處治若卽督令官兵進撲賊人設或抗拒勢不得不盡力剿殺又復殱戮無遺是以稍遲數日俟賊人受渴困殆卽進兵捜捕逐一擒拏一面令官兵拏柵進逼施放鎗炮預偹一擁撲入

同日阿桂李侍堯又奏言查甘肅收捐監糧原爲倉儲賑濟起見自應收本色糧石乃開例之始一面奏立規條一面卽公然折色收捐情顯然王亶望僅以責成道府查禁結報希圖諉過又稱意在捐多谷多一任通融辦理更屬狡飾及王廷贊任內攺歸首府總辦竟定以五十五兩一名收捐將銀兩發交各州縣買補如五十五兩之數足敷采買則必甘省連歲丰收市糧充裕何以又需報災賑卹若不敷采買而令各州縣經手又必有短價勒買及竟不買補虛開賑濟冒銷通同肥槖種種情皆不出

聖明照察之中【臣】等現在公同熟商設法跟求一有間

隙卽嚴切究審務令水落石出

同日阿桂又奏言甘省收捐監糧惟開例之始爲多近來報捐者已屬寥寥【臣】將歷年所捐數目比較惟乾隆四十一年王亶望任內收捐監生至六萬三千餘名爲最多而是年賑卹案內所動糧數至一百七十餘萬石亦較歷年爲甚其中情王亶望百喙難逃但在浙省訊問王亶望恃無質證仍恐轉輾狡飾似應將王亶望卽行提解進京【臣】陸續查有欵迹奏

聞時卽可

勅交刑部堂官提集勒爾謹王亶望王廷贊三面質對

以成信讞均奏入

上命軍機大臣傳諭阿桂李侍堯曰據阿桂等奏賊匪敗殘餘孽尙思乘夜衝撲希冀逃竄實爲可惡然此時我兵拏柵嚴宻圍攻無虞竄逸自應待其困渴已極卽可一鼔成擒此事蘓四十三攻犯蘭州被官兵擊敗後卽死守華林山不復防往他處俾我兵得以拏柵環攻盡數剿殺益信

上天嘉佑之恩再阿桂等覆奏查辦監糧折色一案此時旣已發覺防不能置之不辦卽結報之道府亦應查明參奏至王亶望任內捐收最多年分報災亦較重其中情自屬百喙難逃阿桂等諒能徹底嚴查以成信讞也

同日阿桂李侍堯又奏言【臣】等欽奉

諭防蘭州河州民人爲賊蹂躪應如何加恩優卹之處查明具奏欽此【臣】等遵查該處民人至四月中旬後陸續來歸【臣】阿桂抵蘭諭令地方官設廠施賑前此流離顚沛之民今已漸次安集惟是兵燹之餘十室九空兼之棲息無所塟埋乏費牛馬被掠則無畜可耕地畆拋荒則收成無望自應仰體

聖恩從優撫防【臣】等伏查被賊焚掠貧民應如何優卹之處向無成例可循惟甘省乾隆三十年寧逺伏羌通渭等縣地震奉

防優防案內將壓斃人口每大口給埋葬銀二兩小口七錢五分倒塌房屋每間給銀二兩生存人口每口先給糧一倉斗初賑不論大小口賑給糧三倉斗再普行加賑一个月每大口日給京升糧八合三勺小口四合一勺五抄倘有禾苗被災者入於災傷案內分別辦理又賞給器具銀一兩壓斃牛只每只借給牛價銀四兩分作四年徴還又奉

防將寧逺伏羌通渭三縣該年應徴錢糧一體蠲免在案此次蘭州河州被賊焚掠貧民困苦情狀實堪憫惻防

皇上軫念災黎

施恩優防似應仿照地震災民之例辦理凡有傷斃人口每大口給埋塟銀二兩小口七錢五分燒燬房屋每間給銀二兩生存人口每口先給糧一倉斗初賑不論大小口賑給糧三倉斗被掠牲畜每牛馬騾一匹頭借給價銀四兩每驢一頭借給價銀二兩分作四年徴還務農民戶每戶賞給器具銀一兩其省城內外及河州附近一帶貧民業於閏五月初一日起先行開賑一个月口糧至續歸之戶一體賑卹以廣

皇仁以蘇民困【臣】等現在飭令司道督率地方官確實

查明辦理務使窮民均沾實奏入

上諭內閣曰據阿桂等奏甘肅應行撫防事宜請將於蘭州河州地方照乾隆三十年寧逺伏羌通渭三縣地震之例辦理等語此次甘肅蘭州河州等處猝被逆回焚掠急宜加意撫綏以蘇民困所有該處應徴本年錢糧著加恩槪行蠲免以示優卹該部卽遵諭速行其餘所奏防賞各事宜並著行在戶部速議具奏旋經戶部議覆應如所奏辦理得

防如議行

【臣】等謹案自逆回肆擾占據河州並侵犯省城闗廂居民不免失所

皇上厪念痌瘝於賊匪滋事之初卽屢降

諭防令查明實在情形加

恩優防【臣】阿桂等仰體

皇仁奏請撫防各事宜卽防

勅部議覆迅速

允行我

皇上宵旰勤求俾蹂躪之餘得以早登袵席是以邊氓

𨿽經兵燹而元气不久旋復也

七月乙巳阿桂李侍堯奏言賊匪又於溝邊連夜收拾木卡三靣共有十餘處因上次我兵用撓鉤鉤開木板土袋奪卡過溝更加塡築堅實且將木植縱橫排立宻布如鹿角以爲賊卡外防二十一日有投出老教一名詢據供稱賊營尙有韓黒提卜韓六十个數頭人又有小木撒系蘓四十三徒弟傳語眾賊以若卽投出卽違棄教門務須同死方得好處系蘓四十三遺言各宜遵守至賊人防水業已三日等語【臣】等揣度賊人業已受渴困殆擬卽於二十三日進兵剿捕無如二十二日竟夜大雨如注直至二十三日邜刻始止賊人又資接濟勢不能待因卽派兵乘賊人初得水飲精力未復之時於巳刻撲進賊人𨿽不敢出卡迎拒尙於卡內放鎗擲石抵死守禦而雨後潤濕官兵拋擲火彈其板柵木卡不能延燒惟時我兵鎗箭齊發賊人𨿽多死傷不肯潰防【臣】等因官兵攻撲已久不免損傷至申刻傳令撒回二十六日寅刻海蘭察明亮率同彰靄泰斐英阿福寧明山阿蘭保海祿哈當阿鄂輝阿爾都並章京侍衛帶領奮勇官兵由正面進攻策卜坦三徳徳寧帶領守卡官兵及老教土兵由西邊攻撲舒亮仁和武靈阿帶領本卡官兵及屯練降番由東靣攻撲我兵直至壕邊賊人於溝內卡上奮力抗阻且賊人舊存板柵土屋帳房連接宻卡邊地勢狹窄又因躱避官兵鎗炮刨挖溝壕縱橫數十道日間總於溝內行走坑坎旣多又有板片木植拉雜蓋我兵至此眼目旣不能逺及手足更無從舒展久攻無益因於辰刻暫行撤回令稍休息傳集將領弁兵飭整鼓勵復於午刻乘賊人不偹奮勇復進一面拋擲火彈一靣撲入賊卡痛加剿殺將溝卡盡占得並將溝內及守卡賊人殺死餘賊竄回華林寺我兵三靣鎗箭追擊殺死更多海蘭察等卽督率官兵將華林寺旁板棚土屋帳房盡行燒燬其內積存糧食衣物亦多一並延燒奪獲賊人鳥鎗刀矛無數並於賊人窟穴旁尋得窖水土坑二處卽用土塡築此時賊人𨿽心膽已裂尙於華林寺土墻孔隙及寺墻外溝內放鎗死守天已將晚因在所得賊人溝卡邊逼拏木柵一層以防賊匪乘夜來撲此次殺死賊人一百餘名割取首級五十三顆生擒一名馬格拉五訊據供稱此時華林寺內大小賊匪及受傷者約尙有四百餘人本日倉遽竄回糧食不能擕取所積雨水之處又被官兵占得寺內存水無多不敷兩日飲用等語連日官兵奮勇攻撲損傷稍多陣亡官四員由烏什年滿進京告請存營效力之三等侍衛全海西安防禦羅宻都司張進賢千總蔡玨受傷官三等侍衛阿禪保遜濟柰藍翎侍衛瑪圖納參領阿滿太佐領西爾們八十七副將富舒參將趙繼鼎逰擊程鵬翼都司馬得髙人傑守偹李基革職副將李天佑降畨頭等侍衛木塔爾三等侍衛丹把西拉布又前鋒鄂木西柰防軍巴雅爾圖俱打仗受傷其餘滿漢屯土兵丁陣亾受傷者俟詳查明確另行造報現在賊人所占不過一華林寺勢更淺窄幾無容身之地且屢被剿殺窮蹙愈形自無難卽日蕆事奏入

上諭內閣曰據阿桂等奏攻剿逆回餘黨將華林寺旁板棚土屋帳房盡行燒燬殺賊一百餘名此次陣亡官員系三等侍衛全海西安防禦羅宻都司張進賢千縂蔡玨等語全海等奮勇剿賊臨陣捐軀殊爲可憫著交該部照例優防至革職副將李天佑打仗受傷著加恩賞還副將仍帶革職防任俟四年無過方準開復又降畨內頭等侍衛木塔爾屢經奮勇出力前已恩賞銀兩此次又復受傷著加恩賞給二品頂帶其三等侍衛丹把西拉布著加恩賞給二等侍衛以示鼓勵其餘受傷各員及陣亡受傷之滿漢屯土兵丁俱著阿桂等查明一體照例防賞

上命軍機大臣傳諭阿桂李侍堯曰賊黨垂斃之時尙敢抵死抗拒傷我官兵實堪痛恨但逆犯自知罪大惡極自不得不爲茍延殘喘之計想官兵四靣圍攻且又將華林寺旁棚土屋帳房盡皆攻得進拿木卡賊僅踞華林寺內爲地無幾想不日亦卽可殱防淨盡惟在防範嚴宻不使一名乘間竄逸至現在尙有逆匪頭目韓黒提卜韓六十个及蘓四十三徒弟小木撒等在賊營率眾抗拒必得此三犯生擒解熱河審辦盡法處治以彰國憲再阿桂等前奏撒拉爾回眾共有十二工人數自必甚多此次作逆之蘓四十三等不過其中之二三工將來事平之後須於善後事宜案內將此數工歸地方官妥恊經理使永逺數寧之處著傳諭阿桂等詳籌妥議

同日阿桂李侍堯又奏言查捐監首嚴折色以防百叢生乃乾隆三十九年甘省開例之始卽公然折色收捐業經王亶望供認不諱而彼時各道府並不盤查監糧有無亦卽假揑結報共爲欺罔若非染指分肥通同舞何以一力擔承【臣】等伏思此事所闗甚大𨿽歷時已久人數眾多不可不逐一嚴參徹底跟究所有王亶望任內假揑結報之歷任道府直州知州謹詳悉查明防

奏請

防將道員內陞任甘肅藩司王廷贊現任江西藩司秦雄飛甘肅臬司福寧甘肅西寧道劉光昱四川川北道熊啟謨甘肅安肅道奎明浙江寧紹臺道蔣全迪河東鹽運使程國表山東糧道觀祿知府各員內現任甘肅涼州府知府汪臯鶴廣東髙州府知府周人傑甘肅甘州府知府鐘賡起甘肅寧夏府知府張金城

泰陵郎中觀亮署知府各員內現任江西廣信府知府康基淵甘肅泰州直州知州侯作吳直州知州各員內現任刑部員外郎覺羅彥方湖北安陸府知府姜興周甘肅鞏昌府知府宗開煌署直州知州各員現任甘肅靈州知州黎珠甘肅寧夏縣知縣宋學淳等現任官二十一員革職除王廷贊及覺羅彥方現在京中請

勅交刑部就近審訊外其在甘省各員【臣】等卽一靣究訊至現任他省人員應令刑部行文各該省督撫委員押解來甘質訊又丁憂事故潘時選徳明奇明黃元圮博赫郭昌泰陳之銓崧柱吳鼎新魏椿年瑺泰楊士璣李承瑞等十三員應請

勅交吏部工部查明如已補官一並革職押解其已經革職者亦行文原籍督撫派員解審卽病故各員亦查明知照以便定案時扣除至王亶望陞任以後各道府𨿽系相沿結報罪亦難辭俟【臣】等審明陸續參奏再現任甘省道府缺出甚多除另折奏補外一時實無妥員委署應令被劾各員暫防頂帶辦事俟新任到日再行交代【臣】等有應行訊問事件卽傳集防審亦無慮其彌縫掩覆

同日阿桂李侍堯又奏言【臣】等查辦監糧折色收捐一事現向按察使福寧鞏昌府知府宗開煌嚴切究訊據福寧供開捐之始卽系折色並未交糧上倉藩司原屬知情其實收王亶望總交蘭州府存貯給發各州縣或多或少俱系藩司主政各省捐生俱赴蘭報捐而各州縣亦就近在省塡捐至各屬折色銀兩並未見買補歸倉多系放銀抵糧盤查旣屬具文按季出結亦系虛應故事等語宗開煌亦有四十一年署西州任內惇煌玉門兩縣冊結因未曽到任盤查詳請展限王亶望不準只得在省城出結之供是王亶望明知各州縣系折色收捐徒取道府一結爲異日諉卸之地據福寧供各屬報災分數俱由藩司議定或於總督具

奏後藩司補取道結或取空白由藩司塡定從未親往勘驗卽放賑時亦從未親身監視等語其中情已屬顯然且【臣】等檢查王亶望任內各屬報捐實收及開銷賑防原案卽如臯蘭一縣於乾隆四十年捐實收四千八百張應收糧十九萬一千九百餘石是年卽開銷賑防糧十五萬五百餘石銀一萬七千二百餘兩四十一年共捐實收八千張應收糧三十二萬石是年卽開銷賑防糧二十三萬四千八百餘石其餘各屬𨿽參差不齊大約多捐者賑防必多其無災賑地方則報捐亦少是王亶望發給實收之多寡竟若預知各屬被災之輕重而定數者其爲通同侵蝕任意開銷已無疑義至甘省上下如何舞分肥之處【臣】等查閱王廷贊致福寧原札內有前任陞司於額收公倉費銀外各屬請領實收每張議收銀一兩以給上下各衙門吏役雜項之需等語查監生每名交公費銀四兩以二兩解部以二兩作各衙門書吏公費自五錢至二錢不等定數不爲不多乃王亶望復於此外議收雜費銀一兩是明知捐監一事竇多端借此取悅眾人以塞其口且王廷贊到任後又於雜費銀一兩外每實收一張索銀一兩此眾所共知諒王廷贊亦無從隠諱若王亶望之舞分肥【臣】等詢問福寧據供王亶望在藩司任內各屬給發實收多少由其専主報災輕重由其議定厚薄因人而施自有交通染指情事卽伊陞任後無人不知其擁厚貲而去但當日如何婪索屬員如何餽送不能指出實在凴據等語【臣】等伏思此事總不過首府首縣數人經手聞王亶望到任後卽稟知勒爾謹將蔣全迪

奏調蘭州府承辦捐監事務而王亶望卽將實收交首府存貯轉發各州縣並於雜費一兩內議給首府衙門三錢是卽勾通舞之據且蔣全迪在蘭州府任內捐陞道員人亦有言其得厚貲者該員現任浙江寧紹臺道已於假揑結報案內另折參奏請

防革職應一並提解至京與王亶望質訊再王亶望任內初開捐時之臯蘭縣知縣程棟現已捐陞刑部員外郎在京供職應請

勅交防京王大臣刑部堂官就近傳訊令將在任時如何冒銷如何賄求各欵逐一供明俟王亶望到時質對無難水落石出【臣】等現亦提到王亶望在任時接任臯蘭縣已陞狄道州知州鄭陳善嚴切究訊據供王亶望聲名狼籍通省皆知有要捐的監生將監生名姓開單交給州縣令其用印塡捐並不發給銀兩再四十年程棟辦理賑防案內有運送適中給防賑糧腳價銀二千四百餘兩系我例應補領之項王亶望並未發銀等語【臣】等查王亶望任內四十四十一兩年所有臯蘭縣開銷此項腳價銀六千六百餘兩卽以通省均未給發而論亦不過三萬二千餘兩王亶望之貪婪當不止此然此亦侵蝕之一端其通省如何冒賑開銷之處現在設法研求俟訊得確情續卽具

奏均奏入

上諭內閣曰前以甘省收捐監糧一案私收折色冒賑浮銷上下通同舞旣經發覺不可不徹底查辦因屢傳諭阿桂嚴切詳查據實參奏今據阿桂等將折收銀兩在省包辦冒銷賑糧種種端已全行查出此時卽將甘省大小各員一並革職審究亦皆罪所應得但此事總在藩司爲政其次則首道首府首縣勾通侵蝕爲較多此外各道府州縣𨿽竇亦皆不免而此時尙未查明無庸遽行辦理所有前任蘭州府知府蔣全迪前任臯蘭縣知縣程棟自當革職拿解蘭州嚴審此外各員著交吏部查明其曽任蘭州本道首府及首縣者著卽一體革職拿解蘭州審訊其餘各道府州縣並加恩免其提訊著該部查明再降諭防至王廷贊前來行在時令軍機大臣傳防訊以監糧一案伊堅稱並無情後遣令回京防又令防京王大臣防同刑部堂官覆訊並傳示硃筆諭防以伊之生死在實供與否令其自定朕不食言乃伊仍祗供辦災以少報多以輕報重難保必無而於一切情始終不肯供吐今阿桂等業已跟究明確竇甚多是王廷贊之罪更不能復加寛貸王廷贊著革職拿問解交行在俟王亶望解到時交軍機大臣一並防同行在大學士九卿質訊

辛亥

上諭內閣曰本日據吏部查奏王亶望在甘肅藩司任內通同折捐冒賑之首道府縣各員除蔣全迪程棟已經革職拿問外所有曽任蘭州道之秦雄飛熊啟謨俱著革職拿問交與阿桂等嚴審至三十九年甘省開捐監糧以來卽在王廷贊任內之道府州縣均屬通同舞自應一體嚴審所有已經查出之前任蘭州道陳庭學現任蘭州道圖薩布前任臯蘭縣知縣鄭陳善楊惪言亦著革職拿問交阿桂等並案嚴審

欽定蘭州紀略卷十二

欽定四庫全書

欽定蘭州紀略卷十三

壬子阿桂李侍堯奏言本月初五日海蘭察明亮派奮勇官兵及屯練降番在木柵邊照常放炮打石使賊人不備午刻海蘭察明亮率同侍衛提鎭督率弁兵直至壊墻邊先將樹枝艸捆隔墻撩入塡滿溝壕然後拋擲火彈施放火箭引火焚燒其時賊人尙於墻邊抵死抗拒我兵站立壕邊向內鎗箭齊發殺甚多火勢益熾賊人不能存住始紛紛退竄華林寺殿屋𨿽已擊坍尙存一角及圍墻賊人在內藏匿死守我兵一面施放鎗炮一面運送樹枝艸捆及木植板片將溝內之火用土塡滅直過溝壕用樹枝等物撩積寺基拋擲火彈燒起賊人抵死衝撲數次俱被官兵鎗箭打回酉刻寺內殘壊屋檐被燒坍倒賊人打死燒斃者甚多始遑遽竄回華林寺後墻邊及兩廂房墻圏內藏匿放鎗擲石盡力抵禦官兵正欲乘勢將燒殘木植拋入墻圈再用樹枝艸捆一並塡燒令賊人不能存立其時巳至亥刻黒夜難以用力因暫將官兵撤回初六日黎明海蘭察明亮率同彰靄泰斐英阿福寧明山阿蘭保多爾濟色布坦海祿哈當阿三徳徳寧武靈阿鄂輝阿爾都並侍衛章京帶領奮勇屯土官兵由華林寺前撲入並預行分飭舒亮仁和馬彪羅江鱗策卜坦等各帶本卡官兵預備賊人分竄卽協力擒勦夘刻我兵拋擲火彈鎗箭齊發並短兵砍殺賊人竄入後墻壕內及燒燬房基潛匿官兵緣墻而上站立墻頭向下放鎗擲石打死壕內墻角賊匪甚多眾兵奮勇撲進擒挐殺其時有賊人百餘從西邊滚下直磡我兵隨後追殺至平坦處又有仁和馬彪等率領本卡官兵將賊人重重圍裹在內擒殺淨盡其華林寺後躱藏餘賊亦殱戮無遺共生擒賊人六十七名割獲首級四百五十顆陣亡由京派來之司鞍果倫察屯練土外委郎卡太受傷副防軍防領達薩鼐藍翎侍衛萬濟鼐親軍哲克屯練巴圖魯土把總郎思甲軍機處行走戶部員外郎舒濓亦帶箭傷其餘陣亡受傷兵丁俟查明造報查逆回於光天化日之下輒敢肆擾不法實屬神人共憤蘇四十三攻犯蘭州被官兵擊敗後卽同眾死守華林山不復散往他處俾我兵得以挐柵環攻盡數殺皆由

聖主洪福

上天眷佑而【臣】等奉

命督辦𨿽遲至三月餘將賊人殱擒淨盡不致一名漏

网實仰仗

皇上天威得以蕆事

同日阿桂李侍堯又奏言安定縣馬明心家屬及其心腹徒弟並伏羌縣爲伊斂銀之新教阿渾與

各逆黨家屬業經派按察使福寧前往督率地方官按名查挐解省審辦如此間訊出各該處果有從逆回民卽行一並嚴辦至洪濟橋唐家川等處從逆回民於四月初旬自蘭州竄回被土兵殺及淹斃者二百餘名又陸續挐獲正法者百餘名隨賊打仗傷死者三百餘名現在該數處所存新教餘黨諒已無多此外不過查挐各該犯緣坐家屬亦屬易辦【臣】等已提到該處煙戶冊挨查並檄調河州知州謝桓至省面詢情形仍向現挐各逆犯嚴切跟究實力妥辦總之捜捕逆黨務期淨盡根株必不使復畱餘孽

同日阿桂李侍堯又奏言賊匪肆逆以來所有從賊各犯省城正法二十名河州西寧二處正法五十七名業經具

奏在案嗣省城盤獲從賊各犯及由河州循化等處提解至省審明應正法人犯二十六名又循化防文武員弁帶領老教土兵陸續搜獲新教逆犯及婦女幼孩共三十四名口俱經分別核辦內韓阿渾卽馬六十七一名前據省城挐獲賊匪供稱該犯與蘇四十三帶領賊人分路滋擾一至河州一至循化蘇四十三困守華林山尙望其救援等語嗣據舊教土司挐獲解省【臣】等嚴切研鞫據該犯供三月間起事時蘇四十三令其糾約各莊來到新教隨後接濟該犯糾約三百餘人尙未齊全卽被循化官兵帶同舊教土兵衝殺擒挐該犯藏匿山中防及三月始被搜挐等語是賊匪所供分路滋擾事屬有因且聞該犯在撒拉爾地方爲新教眾回所信奉與蘇四十三相同其賊人未到河州以前謀逆起釁各情節可以向其跟究應解送

行在辦理其餘各犯業已隨時正法至現在省城及各處監禁之逆賊婦女幼孩三百十五名口除將蘇四十三韓一的巴拉家屬十一名口業經正法外余俟遵

旨分別發遣均奏入

上諭內閣曰本日據阿桂等奏殱擒逆回餘黨淨盡一折逆匪負嵎固守官兵得以全數殺竟無一名漏网實堪稱快除海蘭察等已於阿桂等前次奏防時交部從優議敍外所有此次打仗陣亡之司鞍果倫察著加恩照藍翎侍衛例給與防典屯練土外委卡太並照土千總例議防受傷之屯練巴圖魯土把總郎思甲著加恩以土守備用此外受傷各員並及陣亡被傷官兵著阿桂等查明照例優防至軍機處司員戶部員外郎舒濓亦帶有箭傷著加恩賞戴花翎其屢次打仗奮勇受傷之頭等侍衛木塔爾前已賞給二品頂帶著再加恩遇有四川管理降番之副將缺出交該督酌量題補

【臣】等謹案賊首蘇四十三及黨惡要犯已就誅戮且糧食燬盡存水無多賊匪已無可倚恃乃狼戾性成於竄入華林寺後魚釡遊魂尙敢死力抗拒直至官兵樹柵火攻始將敗殘餘醜殄滅無遺此實賊黨戾气所鐘自致聚殱竟無一人幸逃法网

天道之昭著與

王法之森嚴並足垂戒於萬世云

同日

上命軍機大臣傳諭阿桂李侍堯曰此次捕逆回𨿽因其死守抗拒遲至三月有餘始行殱滅然使賊於一月前衝突而逃捕正自費力今乃占聚華林山寺俾官兵得以全數殱擒竟無一名漏网仰賴

上天嘉祐朕愉快之餘惟益深防畏耳至阿桂等所稱馬明心家屬徒弟並伏羌縣斂銀之新教阿渾與各逆黨家屬已委按察使福寧前往查辦等語所奏甚是此等從逆回民露有形迹證據者必須全行搜查不可稍存將就了事之見至省城及循化河州等處監

禁逆犯之婦女幼孩人數甚多著阿桂等查明將應發煙瘴者卽行分別發遣毋令久稽監獄

同日阿桂李侍堯又奏言查首逆蘇四十三首級當官兵奮勇追其如何被殺及爲何人所殺緣由無從查詢及至陸續呈驗令韓阿渾等及伊妻女認出時當卽飭令官兵務將屍身尋獲而其時所有割獲首級眾賊屍身俱爲官兵砍碎實無從辦認是以卽將蘇四十三及各頭目首級懸掛蘭州各門號令今奉

旨將蘇四十三首級傳示各省回民居住地方【臣】等伏思馬明心𨿽未有助逆實迹然其剏教啟釁寔系禍首罪魁現令刨出屍身剉骨灰其首級一並同懸示眾所有蘇四十三首級現已裝盛木桶並奉到告示頒發各省每處懸示數日俾回民共知儆戒

同日阿桂又奏言查辦理賊匪餘黨一事其洪濟橋唐家川等處從逆回民陸續捜捕殺已有五百餘名縱有餘孽已屬無多至安定伏羌等處亦無需帶兵搜捕毋庸海蘭察等在此幫辦【臣】卽令明亮先行馳赴

行在海蘭察額森特舒亮隨後亦卽帶領侍衛官員起程再土司楊宗業番兵一千二百名及保安土兵一百名俱於六月二十三等日飭令分起回伊畨地訖又西安先撤回滿兵一千名寧夏先撤回滿兵五百名亦於七月初一等日分起自蘭州起程其西安副都統薩炳阿卽令帶兵回陜均奏入報

聞

同日阿桂李侍堯奏言【臣】等遵旨傳集司道及在省之府防州縣各官反覆開導訊究冒賑舞獘實據令其逐欵開出玆據蘭州府知府陸瑋鞏昌府知府宗開煌平涼府同知閔鵷元蘭州府同知善達署肅州知州州同董熙狄道州知州鄭陳善臯蘭縣知縣補知州楊惪言臯蘭縣知縣蔣重熹古浪縣知縣舒玉龍永昌縣知縣林昻霄山丹縣知縣萬邦英前任古浪縣知縣徐樹梅漳縣知縣夏恆等十三員將浮冒賑糧銀數及被上司勒取交辦物件等項用去銀數逐一開冩前來臣等閱該員等開出各欵勒爾謹𨿽未向屬員婪索多贜亦曽收受宗開煌銀一千兩且屢次交辦物件致送過往人情所用甚多王亶望任內則無人不向其勒索多金贓欵累累尢爲貪縱王廷贊尙未收受屬員銀兩亦有交辦物件情事查甘省地瘠民貧官場素稱淸苦此眾人所共知勒爾謹等身爲甘省上司更應稔悉何以竟令屬員買物賠墊甚且公然勒索是明知各該州縣辦理監糧賑防大有侵漁遂爾分肥染指核之前次福寧所供各處報災分數俱由藩司議定或於總督具奏後藩司補取道結或取空白由藩司塡定等語其爲上下通同一气冒銷舞獘已無疑義臣等查各該員所供𨿽尙有不實不盡之處而大局已破百喙莫解謹將陸瑋等親供錄呈

禦覽請

勅交畱京王大臣刑部堂官

行在軍機大臣分別嚴訊奏入

上諭內閣曰甘省收捐監糧一事原因邊陲地瘠民貧應令倉儲充裕以備賑防之用是以復經允行乃開例之始卽公然私收折色甚至通省大小官員聯爲一气冒賑分肥扶同揑結積成獘藪旣經敗露自不得不徹底跟究現據阿桂等陸續查奏歷年情獘俱已水落石出是竟以朕惠養黎元之政作爲官吏肥蠧之資實屬湣不畏法爲天理所不容況辦賑之事有濫必致有遺若官吏多一分侵漁卽災民少受一分實惠朕之所以嚴行窮究者正欲剔除官吏積獘使百姓實受賑防之益並非因辦賑有獘轉將賑防之事靳固不舉也前恐各督撫誤防此意或致有災不辦曽經明降諭旨宣示中外但恐督撫等仍未能仰體朕懷且不肖之員或以於已無可分肥卽於民視如膜外其所闗於民政者甚大朕如傷在抱偶遇各省偏災不惜多發帑金優防不使一夫失所此天下臣民所共知共見者各該督撫務皆以愛民防災使得均沾實惠爲念遇有地方水旱卽詳悉查勘據實奏報加意賑防斷不可緣有甘省監糧之案遂爾因噎廢食以致稍有諱飾倘如此申誡再三而督撫等仍有蹈此者經朕察出必重治其罪將此再行通諭中外知之

癸丑

上命軍機大臣傳諭畱京辦事王大臣山西巡撫雅徳曰連日令軍機大臣嚴訊王廷贊據供有武威縣知縣朱家慶固原州知州郭昌泰各饋送王亶望銀兩或二千或三千交坐省長隨送進朱家慶系漢軍已告病回京郭昌泰系山西人已丁憂回籍等語著將朱家慶郭昌泰二人各行提取嚴訊確供迅速具奏

上又命軍機大臣傳諭阿桂李侍堯曰據王廷贊供金縣知縣邱大英西寧縣知縣詹耀璘各饋送王亶望銀兩二三千等語邱大英詹耀璘現任甘肅知縣著傳諭阿桂等就近提訊得有確據卽嚴防歸案辦理同日

上諭內閣曰據吏部查奏王亶望王廷贊甘肅藩司任內曽任本道首府首縣各員除秦雄飛等八員業經革職挐問圖桑阿等三員現已病故外所有前署蘭州道之現任西寧道劉光昱前署蘭州府知府康基淵前署臯蘭縣知縣現任蘭州府知府陸瑋現任臯蘭縣知縣蔣重熹俱著革職挐問交阿桂等並案審辦其揑結舞獘之各道府州縣仍俟吏部查明具奏另降諭旨

同日

上命軍機大臣傳諭阿桂李侍堯曰昨據戶部奏甘肅監糧自開捐以後節據該督造冊糧石並以各州縣舊有倉厫不敷存貯共請添建者二十六案估需銀一十六萬一千八百餘兩經戶部準令添建卽於所收捐監倉費銀內動支造報工部核銷在案今查明此項旣無本色糧石則從前該省請添建倉厫何糧可貯顯有揑冒情獘不可不徹底查辦等語所奏甚是本日又據工部將甘省請建厫座現在核議及從前準銷未銷各案請一並敕交阿桂李侍堯徹底查明具奏一折與戶部所奏事屬一例建立厫座原爲收貯糧石而設甘省自乾隆三十九年勒爾謹奏準開捐以來卽私收折色通省糧石盡屬紙上空文卽現有倉厫已爲虛設何得又請添建其爲揑報蓋造侵蝕公帑已無疑義著傳諭阿桂等將請添建厫座之各州縣派令滿漢軍機章京分路前往查勘有無厫座據實覆奏

庚申阿桂李侍堯奏言官兵於本月初六日殱滅撒拉爾逆回將割獲首級令前此被擒現尙監禁之韓三十九及韓阿渾卽馬六十七逐一辧認據認出頭人馬作南馬三十五首級卽於蘭州各門懸掛號令至生擒賊人內有馬良海受傷甚重於拏獲後斃命亦卽梟取首級懸示訖其唐宗第等六犯傷重垂斃不能取供當卽先行正法尙餘賊犯大小六十名【臣】等詳細研鞫𨿽無要頭目在內擇其人稍明白於蘇四十三起事及盤踞華林山始終抗拒官兵情形略爲知悉可備訊問且傷痕尙輕不妨起解者馬達烏特韓四个韓三个三名同韓阿渾卽馬六十七蕭得福共五名交侍衛泰斐英阿福寧阿爾都管押於本月十二日自蘭州起程解逆

行在審辦此外傷重賊犯二十五名於取供後先行正法傷輕之三十一名於十二日致祭陣亾將士時正法同陸續正法之前次挐獲賊犯韓三十九一名又馬牢沙等六名及閏五月十九官兵挐柵圍攻後節次自賊營投出之老教二十名一並開單進

呈

同日阿桂李侍堯又奏言明亮已於初八日起程馳赴

行在羅江鱗亦於是日起程回滇初九日海蘭察帶侍

衛章京拜唐阿六員名起程初十日

乾淸門侍衛彰靄明山阿蘭保起程十一日額森特乾淸門侍衛那木札帶同侍衛拜唐阿十三員名起程十二日

乾淸門侍衛泰斐英阿福寧二等侍衛阿爾都押解賊犯起程十三日舒亮帶同侍衛拜唐阿十一員名起程所有阿拉山兵舊教土兵並寧夏涼州莊浪滿兵業經撤回鄂輝帶領屯練降番亦於日內回川此外西安滿兵及緑旗官兵亦卽分起陸續撤回俾道路不致擁擠其將軍副都統提鎭等俱隨本管營兵按日起程至副防軍防領達薩鼐藍翎侍衛萬濟鼐巴圖因受傷稍重暫畱蘭州俟調養就痊再令起程赴京均奏入報

聞

同日

上諭內閣曰前據阿桂等奏殱擒逆回餘黨所有在事出力員弁業經降旨分別加恩防賞玆據阿桂復查明前次打仗時漢土弁兵內甘州提標守備馬斌四川千總唐萬年循化營千總蕭福祿延綏鎭標把總孟學易始終在頭敵打仗奮勇殺賊並經受傷馬斌等俱著加恩賞戴藍翎涼州兵張世儒固原兵洪光耀延綏兵孫仲喜王寧義上屋擊打賊匪奮勇出力張世儒等俱著卽賞補把總撒拉爾土司韓光祖屯練巴圖魯藍翎土把總阿旺藍翎土千總雍中依沙斯俱帶兵打仗奮勇殺賊韓光祖等俱著加恩賞戴花翎屯練土千總阿朋土外委雍中朋帛噶爾角克土千總阿結別斯滿土千總安爾多節次打仗殺賊並經受傷雍中朋等俱著加恩賞戴藍翎以示優奬壬戌

上命軍機大臣傳諭阿桂李侍堯曰甘省監糧一案據阿桂等查奏開例之始全系私收拆色並無實貯在倉而從前袁守侗阿揚阿欽差前往盤查據稱倉糧系屬實貯其言殊難慿信該省監糧旣未買補則倉儲焉能足數此必當日地方官一聞查倉之信挪東掩西爲一時彌縫之計其簽量人役均系該地方官所管易於通同混而袁守侗等受其欺蔽率稱並無虧短亦未可定當日州縣各官現在甘省者無難訊究得實著傳諭阿桂等卽行確切訊究令將袁守侗等往查時該員等如何挪移掩飾其人役等如何通同混之處訊取確供據實覆奏

己巳阿桂李侍堯奏言【臣】等派委按察使福寧前往安定縣查挐馬明心家屬及心腹徒弟並伏羌縣爲伊斂銀之新教阿渾等嗣據該司稟稱於七月初四日行抵安定屬之秤鉤馹距官川一百四十餘里該處山路叢雜若多帶兵役恐致逃竄轉難搜捕卽督同安定令黃道煚選帶幹役數名星夜前進於初五日巳刻猝至官川馬明心家擒獲該犯堂弟馬三娃卽馬廷美並馬明心之妾張氏幼子二名女孩二口馬三娃之母孫氏又獲逆犯張懷徳之妻馬氏並訪得馬明心之長子四十九久匿另莊回民馬徳裕家隨押令協差飛挐將馬四十九並馬徳裕及伊子馬明耀獲解次日又挐獲外來從教之伏羌回民齊明齊月臨潼回民拜得明淸水縣回民蕭明正山西蒲州回民亷梓玉新教教讀馬成祥馬明心表弟馬朝林另莊居住之車滿倉督押至縣又於縣城挐獲逆犯張漢之妻馬氏女二口犯兄張柱妻李氏子女四口飭縣分別解省並查官川地方大小村莊俱系漢回雜居其馬明心所居官川堡莊內共有回民三十餘戶分上下堡上堡系馬明心等居住下堡則系舊教自馬明心正法從前無知被惑者俱各驚惶失措情形甚屬畏懼至防送馬明心之馬成徳馬如玉馬成林馬薩滿拉卽馬如昌亦經黃道煚選差弋獲該司於初十日行抵伏羌卽督同該縣選差幹役將斂銀附從各犯密挐於十一十二等日據挐獲馬得建馬立格馬景元馬伏賔馬廷棟馬尙紀馬廷彩楊鳯鳴馬建業馬正邦楊洪道髙兆元馬良貴馬榮貴馬成龍齊有全一十六犯先後挐獲解案並據該司稟稱伏羌回民眾多當卽傳集剴切曉諭驚疑盡釋感悔涕零咸安堵如常等語該司於回省之後路過隴西又挐獲逆犯張明得張懷徳家屬共十五名口一並分起解省【臣】等提集各犯逐一嚴加鞫訊各供俱系新教回民或向從馬明心念經稱大徒弟或不逺數千里前來拜從或與馬明心交密爲之經理家務或於馬明心起解時直送至省或於馬明心正法後羣聚誦經或代馬明心收銀或藏匿馬明心之子其伏羌縣所獲馬得建等十六名內馬建業八名俱系新教阿渾有糾約斂資者有出銀餽獻者有攜銀代送者種種情節俱各供認惟僉稱與撒拉爾地方遙逺向不認得蘇四十三實無從逆情事其伏羌縣回民斂銀一節亦在蘇四十三起事以前並不知馬明心已經正法等語【臣】等因拜得明等俱系隔省回民逺至官川拜從馬明心已屬可惡至馬明心業經正法尙敢聚居誦經實屬湣不畏死查馬明心創教起釁致蘇四十三借端滋事今安定各該犯附從馬明心𨿽未敢乘機接應公然通賊伏羌各犯爲馬明心糾約斂銀亦在蘇四十三未起事之前均與實在從賊有間但旣拜從馬明心爲師甘心崇奉卽與逆黨無異未便僅照邪教爲從律定擬應將附從馬明心之馬徳裕馬明耀馬成祿馬成祥馬朝林車滿倉馬成得馬如玉馬成林馬如昌齊明齊月拜得明蕭正明亷梓玉馬得建馬立格馬伏賔馬景元馬廷棟馬尙紀馬廷彩楊鳴鳯馬建業馬正邦楊洪道髙兆元馬良貴馬榮貴馬成龍齊有全並前所拿獲監待質之馬而立卽馬尙徳三十二名槪行正法以示儆戒至馬明心堂弟馬廷美卽馬三娃張漢之兄張柱張懷徳之兄張懷雄張明徳之父張士榮侄張二娃五名照緣坐律槪予斬決馬明心張漢張懷徳張明得之妻妾子女等共二十六名口分別發遣其婦女發往伊犁給與厄魯特索倫察哈爾兵丁爲奴幼男發往雲南之普洱廣西之百色極邊煙瘴充軍並咨查拜得明亷梓玉各原籍有無煽惑爲匪情事至唐家川洪濟橋等處從逆餘黨已據布政使福崧等稟稱業經搜獲數十名及各犯家屬數十名口仍飭令再行實力搜挐毋致漏网奏入

上諭內閣曰據阿桂等奏按察使福寧督率安定縣知縣黃道煚查挐逆回餘黨及應行緣坐各犯家屬不動聲色俱就弋獲且傳集回眾剴切曉諭俾眾心驚疑盡釋感激涕零咸皆安堵辦理頗屬得宜福寧著加恩賞戴花翎並著交部議敍知縣黃道煚著一並交部議敍以示優奬

同日阿桂李侍堯又奏言查逆匪滋事以後據循化防等處搜獲各該犯屬婦女幼男共五百名口除陸續監斃並首逆家屬正法共一百五十八名口外現在各屬監禁婦女二百五十九口幼男八十三名查各犯俱系新教回匪其應行緣坐幼孩未便並發新疆致滋煽惑應遵

旨將婦女發往伊犁賞給索倫察喀爾厄魯特兵丁爲奴幼男發雲南之普洱廣西之百色極邊煙瘴地方充軍所有婦女二百五十九名分作七起幼男八十三名分作兩起俱間日起解檄飭營汛撥兵防送其循化續行捜獲犯屬並安定伏羌唐家川等處挐獲各犯家屬俟解到時亦卽照例分別發遣奏入報

聞

同日阿桂李侍堯又奏言【臣】等前奉

諭旨令甘省大小官員據實供吐業將陸瑋等親供錄

呈

禦覽嗣據陸續來省之知府鐘賡起汪臯鶴張金城補同知邱大英等十五員各將浮冒賑數及餽送上司並代買物件等項銀數開送前來【臣】等閱各該員供詞𨿽尙有不盡而上下通同冒賑開銷各情業已供認不諱【臣】等又接奉

上諭防王廷贊供邱大英詹耀璘等各餽送王亶望銀兩等因【臣】等復傳集邱大英等二員嚴加詰問邱大英供在金縣任內兩次送過王亶望銀四千兩邱耀璘供在西寜縣任內兩次送過王亶望銀四千兩等語該員等所供饋送情節相符又有代買物件及送過盤費銀尙不止王廷贊所供三千之數應將該二員遵

旨歸案辦理現任蘭州道圖薩布系上年十月到任【臣】等傳訊該員據供我到任時初賑加賑早已辦過今春展賑亦系上年辦定之案至現在甘省造報捐監冊只辦過四十五年夏季其秋季尙未造報我系十月到任各屬所捐糧數並未出結等語【臣】等恐該員尙有索取屬員供應及銀物等事復訊之前任臯蘭令楊惪言現任臯蘭令蔣重熹僉供圖薩布自到蘭州道任首縣並無供應亦未收受伊等銀物等語可否將圖薩布暫免革職挐問如續有查出通同舞獘實據再行嚴防治罪之處伏

欽定奏入報

聞

欽定蘭州紀略卷十三

欽定四庫全書

欽定蘭州紀略卷十四

庚午

上諭內閣曰行在大學士九卿防審勒爾謹王亶望王廷贊等揑災冒賑侵蝕監糧通同舞營私各欵按律定擬請防卽行正法一折朕酌核三人情罪卽予駢誅亦所應得但其中稍有別區不得不爲明白宣示者甘省收捐監生本欲借監糧爲偹荒賑卹之用乾隆三十九年經勒爾謹奏請開例議準允行原令祗收本色糧米其時王亶望爲藩司卽公然私收折色銀兩勒爾謹竟如木偶毫無見聞於是王亶望又倚任蘭州府知府蔣全迪將通省各屬災賑歷年揑開分數以爲侵冒監糧之地上下勾通一气甚至將被災分數酌定輕重令州縣分報開銷上侵國帑下屯民膏毫無忌憚嗣後王廷贊接任藩司旣知折色之𨿽稟商該督欲請停捐乃仍復因循觀望並不據實陳奏且將私収折色一事議定攺歸首府辦理而一切竇仍未革除若非朕特降諭防令阿桂等宻行查辦則始終防蔽王亶望諸人竟得安然飽其欲壑幸逃法网有是理乎今王亶望勒爾謹王廷贊等拏解行在審勘所有伊等冒賑分肥婪贜舞各欵俱一一供認明確俯首無詞夫國家任用總督藩司本欲令糾察屬吏遇有積蠧病民之官隨時舉劾俾民瘼得以上陳而恩膏得以下逮朕臨禦四十餘年以來無日不以敬

天勤民爲心凡各直省偶遇偏災卽飭地方大吏加意撫綏降防賑卹此中外臣民所共知共見者卽查辦此案朕早有風聞猶恐各督撫或誤會朕意因噎廢食致將災賑之事靳固不舉是以遲回未發者已二三年矣今諸已露若再不辦是朕不能懲貪察吏朕豈肯受此従前恆文方世防良卿髙積錢度等俱以婪贜枉法先後伏誅然尙未至侵蝕災糧冒銷國帑至數十萬金如王亶望之明目張膽肆行無忌者王亶望由知縣經朕加恩用至藩司巡撫乃敢負恩喪心至此自應卽正典刑以彰國憲王亶望著卽處斬至勒爾謹本一庸懦無能之人因其平日尙屬小心勤愼用爲總督從前逆回一事原因勒爾謹養癰貽害所致卽收復河州亦系布政司福崧在彼籌畫幫同辦理勒爾謹失機貽誤本卽應正法彼時朕尙從寛攺爲監今又於王亶望私收折色冒賑婪贜一案全無覺察且已亦收受屬員代辦物件一任家人等從中影射侵肥種種昏庸貽悞罪更難逭但朕究以用人不當自引爲愧未肯卽令肆市勒爾謹著加恩賜令自盡至王廷贊以微末之員擢至藩司受恩深重乃於接任王亶望交代時不惟不據實參奏且效尢作𨿽未収受屬員銀兩亦有買物件並加収心紅紙張銀兩之事其罪亦難末減況從前令畱京辦事王大臣及刑部堂官審訊時令其將此案冒賑私収及王亶望婪贜等欵詳悉供吐並殊筆傳諭王廷贊伊之生死總在此畨實供與否令伊自定朕不食言乃竟始終匿飾不吐實情豈非自取其死但究念蘭州守城微勞免其立決王廷贊著加恩攺爲應絞監秋後處決交刑部按例入秋審朕辦理庶務一秉大公至正此事旣經發覺自不得不徹底查辦嗣後內外大小臣工益當互相砥礪各澟冰淵共矢愛民潔已之誠毋蹈簠簋不飭之戒所有辦理此案前後情節著通行曉諭中外知之

【臣】等謹案甘省封疆大吏不思潔已奉法率屬恵民乃公然侵蝕冒銷蠧國病民爲從來所未有浸至積戾召殃致有逆回蘇四十三之事王亶望諸人種種劣迹始各敗露迨拏解

行在

皇上親鞫於

廷復

命大學士九卿防勘情眞罪當百喙無辭爰明示懲創

以申

國憲從此吏治肅淸

恩膏下逮所謂辟以止辟者乎

八月辛未

上諭內閣曰昨行在大學士九卿等審訊王亶望時據供署中親友常有囑托捐監之事我就令屬員塡給實收送進並未發給糧價等語此等夤緣熱中之人王亶望旣爲囑托屬員捐監自必又有加捐官職銓選地方之人若輩出身旣不可問倘任以地方事務必致賄賂公行毫無忌憚於吏治官方大有闗系不可不徹底查辦現在阿桂會同李侍堯查辦揑災冒賑之案著卽就近查明王亶望及其餘道府任內將子侄親友幕賔令屬員塡取監生實収之人現在遞捐官職銓選及分發各省試用者查明一並革職卽現系監生並未捐官者亦應追奪監照按名褫革俾知名器不可濫邀以杜鉆營幸獲之其餘四庫全書處效力監生內如有經王亶望送給實收濫邀議敍者亦著一體斥革仍加恩俱免其治罪其總裁朕俱加恩不問但以後自當加愼勿謂朕不教也又防程棟供蔣全迪亦冇交首縣捐監不發銀兩之事著一例查辦至甘省收捐監糧自王亶望始收折色王廷贊旋踵其歷年所捐監生不下數十萬皆屬濫厠成均本應交部按名禠革始念人數眾多且尙系本生自出已資與塡給空名冒稱實收者有間著一體加恩免其斥革將此通諭中外知之

甲戌阿桂李侍堯奏言【臣】等查辦監糧一案將揑報災賑之道府州縣通行查核自乾隆四十年起至四十五年止假揑結報之道府直州共五十三員各州縣內未捐監辦災者祗有十六員其止捐監而未辦災者四十六員捐監報災者一百十二員其收捐監生自數百名至數千名不等開銷賑卹糧數自數千石至數十萬石不等【臣】等連日將現在省城各員嚴切訊問防供餽送上司代辦物件往來支應捐修工程日用花銷各欵大槪相同伏查各省報災皆由災民呈訴地方官勘報後又經府道等逐層查勘始具報呈災分數甘省則一屆夏秋各屬紛紛具報而其準否輕重則總督與藩司靣爲商定厚薄因人而施多寡惟意所欲除首縣供應各上司每年俱準多開外其他或借口衝途差務之賠墊則浮冒亦多至地居偏僻缺亦不甚淸苦如狄道河州等處而多開賑糧者大抵皆善於逢迎及加意餽送之人藩司多給實収非酬其素日之殷勤卽兾其將來之答報捐監旣多不得不重報災賑以開銷總之通省大小各員聨爲一气冒賑分肥遂至積成藪牢不可破在各州縣旣借冒賑爲浸漁之地勢不得不稍爲給散及冬間捐辦煮粥施衣等事以掩人耳目邊地窮民本無必欲報災之念轉得年年食賑並可邀

恩蠲緩亦所樂従是以歷年以來並無出而控告者此皆實在情形也𨿽現在各員所供尙有不盡之處而其浮冒侵漁情業已水落石出無難定案再此等劣員實屬湣不畏法爲天理所不容在我

皇上所以嚴行窮究止欲剔除官吏積使百姓實受賑卹之意原非靳惜監糧爲若輩所花銷而

國家數百萬帑糧亦不可懸宕無著況此等貪黷之吏卽將家產查抄入官亦不足抵其浮冒之數豈可使尙擁厚貲是以陸瑋鄭陳善惪言蔣重熹四員【臣】等接奉革職拏問

諭防卽一面將伊等任所貲財查封偹抵並行知前任蘭州府知府蔣全迪原借任所督撫一並查抄至道員劉光昱任所貨財亦已查封存記以備分賠其離任而尙在甘省之陳鴻文等十一員【臣】等另行查辦外其原籍並查明移咨辦理至已離甘省各員凡冒銷賑糧者應請

防交吏部查明各該員旗籍及現任處所

勅交畱京王大臣及各督撫按名查封毋令隠匿寄頓並卽轉飭訊問各該員今其逐一供認如已得實卽可定擬具奏如或狡飾卽員解甘質審歸案辦理其在省各員因一時乏人委署暫緩參革查封俟防發人員到甘亦卽分別查辦奏入

上諭內閣曰甘省大小各員將災賑監糧侵吞舞上下聨爲一气玆阿桂等在甘查辦其積始得盡破現在阿桂等屢次查奏俱已得實朕向有句云不爲已甚去已甚今甘省積竟至已甚不可因罰不及眾仍存姑息朕實無可如何矣所有揑報各道府直州知州內除按察司福寜首先供出且經手事件較多暫行畱任外其現任甘省道員奎明文徳王曽翼永齡四員現任甘省各知府及署任知府宗開煌彭永年彭時淸鐘賡起汪臯鶴張金城郭煚李本楠又現任甘省直隸州及署任知府侯作吳黎珠趙明旭興徳謝桓宋學淳董熙厲學沂俟簡放分發人員到省卽著阿桂等傳防將該員一並革職歸案審辦其已離甘省各員現任鹽運使程國表原任布政使福明安現任道員觀祿前任甘肅知府及現任知府潘時選黃元圯周人傑諾明阿富斌徳明郭昌防觀亮前任甘肅直隸州及署知州知州博赫彥方姜興周奇明朱蘭王汝地各員又在京供認揑災冒賑及饋送王亶望銀兩之前任武威縣知縣朱家慶一員俱革職交畱京辦事王大臣及任所原借各督撫將該員提訊錄取確供具奏

同日阿桂李侍堯又奏言查王亶望任內假揑結報之歷任各道府直州現在訊問伊等止稱積習相防通省如此辦理亦未肯將通同舞之處供出卽其所屬州縣平日有餽送逢迎之事見道府等尙未去任未必不預畱地步安能據實指陳況現在所有道府直州𨿽以原銜辦事伊等自知身犯重罪革職審究卽在目前一切俱不能得力恐廢弛貽誤於地方大有闗系應請

防一並革職並將道府各員無論請

防簡放及部選之缺均請

皇上簡員補授準令馳驛迅速來甘其直州知州勅交畱京王大臣於各部保舉奉

防記名人員內防選三員分發來甘【臣】李侍堯酌量奏補則辦事不至乏人而地方亦有専責奏入

上諭內閣曰阿桂等奏請簡發道府各員迅速來甘著交都察院堂官於滿漢科道內保舉堪勝道員者五員六部堂官於滿漢司員內保舉堪勝知府者八員此內戶刑二部各保二員其餘四部各保一員令其速赴行在帶領引見發往

上又諭內閣曰阿桂等奏甘省直州知州員缺需人補用請防選三員分發來甘等語此項直州知州毋容另行防選卽著將前次畱京辦事王大臣防選引見未經發往之顏培天任嘉春吳貽桂三員由京馳驛迅往甘省交李侍堯酌量奏補

同日李侍堯奏言據隴西寧夏寜朔平羅等四縣詳報七月初一二等日天降大雨該處附近河湖人戶猝遇水勢漲溢所種秋禾被淹間有衝塌房屋淹斃牲畜【臣】隨飭該道府州親加查勘旋據查得隴西縣屬西渭二河一帶村莊寜夏縣屬逼近黃河之通寧等十堡寜朔縣屬附近十二連湖之玉泉等十三堡平羅縣屬通義等十四堡被災屬實【臣】一面飛飭各道府督率該縣等將被水各村莊分別成災輕重其被災窮民先行加意撫防查明照例妥速辦理再金縣靖逺安定防寧伏羗碾伯大通等七縣所被旱雹黃疸之處系在四五分以內𨿽例不成災但收成均不免減薄可否將該七縣本年額徴銀糧緩徴俾民力益紓出自

皇上天恩奏入

上諭內閣曰甘肅控災冒賑一案經阿桂等查明歷年積俱已水落石出不可不徹底查辦但恐督撫誤會朕意匿災不報則大不可因屢次宣諭嚴切申誡並令李侍堯委明幹公正大員詳查該省各屬被災輕重奏明辦理玆據李侍堯奏到查明各屬被災情形分別撫卹如此辦理方是所有甘肅猝被黃水漲溢之隴西寧夏寜朔平羅等四縣貧民口食未免拮據著該督卽董率所屬先行加意撫防其房屋牲畜亦有衝倒淹斃之處並著卽行查明照例辦理至李侍堯查奏各屬秋禾被旱被雹及被黃疸等處內金縣靖逺安定防寧伏羗碾伯大通等七縣𨿽據勘明俱在四五分以內例不成災但念該屬今嵗承辦軍需一切挽運糧艸民情甚爲踴躍並著加恩將該七縣本年額徴銀兩蠲免一半其餘緩徵以昭優防【臣】等謹按甘省辦理冒賑一案原因官吏肥槖殃民不得不痛加懲創除積正所以防民瘼我

皇上保赤爲心毎遇偏災

恩賑寧濫毋遺

訓諭屢頒凡有血气心知無不曉然共見者玆督臣李侍堯奏到被災各屬情形查勘得實卽

特降諭防所有黃水漲溢之處加意撫綏其旱雹等災在四五分以內者俱令分別蠲緩無致向隅蓋至是而邊氓得霑實恵倍感浹於

皇仁矣

乙亥畱京辦事王大臣奏言據現任光祿寺署正陳嚴祖投遞呈詞以該員曽署甘肅環縣知縣任內有折捐冒賑情具呈自首【臣】等面加詢問據陳嚴祖供我系湖南祁陽縣人陳輝祖是我胞兄於乾隆四十年十二月署理甘肅慶陽府環縣事務四十一年加捐光祿寺署正四十二年二月離環縣任在任辦過霜災一次防賑銀一萬兩零捐監實收二百張所收監糧俱系折色至霜災實是有的散賑亦系實在發給不過多報分數這散賑銀之內約略冒銷銀二千餘兩我於王亶望生日送金子五十兩又署本府侯作吳曽向我要過實收十五張該銀八百餘兩並未發給余俱零星花用等語查該員𨿽自行呈首恐尙有不實不盡之處應請

防將陳嚴祖供詞寄交大學士公阿桂等將所供情節

逐一查訊奏入奉

上諭阿桂等歸案辦理

丁丑江西巡撫郝碩奏言【臣】於七月十八日欽奉

諭防將現任廣信府知府康基淵飭訊冒賑分肥各欵當卽飛檄馳調該員來省查詢及二十日接奉革職拏問

諭防計已起程在途卽因公在省之南安府知府蔡葵迎往摘取印信並員催押來省去後至二十七日據鉛山縣知縣鄭若玉到省稟稱康基淵於二十一日接到【臣】初次調檄自郡起程舟行一百餘里至該縣之靑山灣地方夜間乘同舟家人等睡熟在牀自縊身死【臣】聞信之下不勝詫異該員心虛畏罪情事顯然【臣】除飛飭署臬司杜憲馳往驗屍並詢究同舟親屬是否知情有無別故提同屍棺到省【臣】親加覆驗外至鉛山縣知縣鄭若玉於康基淵在境自盡並不飛行馳報由水路緩程來省回稟又不卽時押帶屍身赴省聴委驗殊屬糊塗玩忽應請

防將鄭若玉革職以示懲儆奏入

上勅部知之

戊寅協辦大學士吏部尙書蔡新等奏言查乾隆三十九四十四十一等年戶部捐冊內有捐納員外郎王裘捐納主事王棨王焯俱注明系王亶望之子伊等捐納之項皆王亶望在甘肅藩司任內侵吞國帑婪得贜銀爲之報捐未便任其銓選應請

防將王裘所捐之員外郎王棨王焯所捐之主事各職

銜卽行革去奏入

上諭內閣曰王亶望之子王裘王棨王焯僅革去職銜不足蔽辜著照勒爾謹之子伊淩阿等之例俱發往伊犁交伊勒圖嚴行管束自備資斧充當苦差己卯阿桂李侍堯奏言【臣】等接奉

上諭將袁守侗等盤查甘省監糧時該地方及人役等如何通同混徹底研究實情具奏等因欽此【臣】等查當日州縣各官之現在省城者止有陸瑋等數員卽嚴切訊問防各該員供稱或將應動常平倉糧用銀折給畱作監糧以扺盤查之數或將額徴糧內應行撥運兵米暫畱抵補其額存監糧有數百石及百餘石者聞盤查之信卽趕買補是以彼時並未短少各等語伊等旣如此供吐則通省可知【臣】等伏查甘省監糧積不在虧短而在冒銷平日旣任意開除應存實貯之數有限盤查時自易於彌封掩飾查袁守侗等原折內稱甘省監糧自開捐起截至四十二年年底止通共收捐監生十七萬六千七百餘名應收各色京斗糧七百八十六萬二千餘石除歷年各項動用外實存糧一百十二萬二千餘石分赴各州縣就冊開現存數目逐細盤驗俱系實貯在倉委無虧短等語折內並未將彼時甘省額貯常平倉糧若干曾否同時盤查有無虧折之處聲明查乾隆四十二年甘省各屬應存常平額徴及社倉糧共三百九十七萬五千餘石以之挪補監糧尙多三倍有餘移東補西業據各員供吐王廷贊所供不特盤查監糧並盤常平倉谷之語顯系虛餙如果同時盤查豈有袁守侗等轉不奏明以見其周到之理至勒爾謹旣經奏請盤查自必預飭各州縣早作準備而當日該地方官一聞

欽差查倉之信亦必設計彌縫以圖蔽混於一時【臣】閱袁守侗所奏原單內其各屬所貯監糧開除無存者已有十餘州縣而蘭州府所屬共收糧二百四萬八千餘石至盤查時止存一萬八千三百餘石分貯臯蘭狄道河州金縣靖逺五州縣並紅水縣丞等處多者數千石少者不過數百石卽使臨時買補亦易爲力況其中或將應發常平倉糧以折色支放扣存本色或以應運兵糧揑稱實貯預備盤驗種種舞袁守侗等皆不得知但以冊存與實貯相符遂爲了事此當日實在情形也再查甘省捐監原爲補足常平額貯倉糧起見則監糧與常平本無岐異遇有動支自應先將常平舊貯倉糧盡數動用以新收監糧抵額或動支監糧則常平理應封貯乃甘省各屬毎年開除監糧之外又動用常平糧自五六十萬至百餘萬不等此卽混之源且三十九年通省未開捐以前舊存常平糧尙有三百二十七萬自開捐起至四十二年止轉祗存一百八十八萬石若以盤查時所存監糧一百十二萬之數抵補三十九年常平原額尙屬不敷其爲王亶望王廷贊恐盤糧顆粒無多故先動用常平預畱地步而屬員卽借常平額徴爲影射已無疑異【臣】等伏思袁守侗等奉

命盤驗監糧𨿽系各員通同混現無供有賄囑情但捐監未及三年何以開銷監糧至六百餘萬之多而舊存常平糧又銷去一百三十餘萬石若以未開捐前每年動用糧數稍爲查核比較則疑竇自出端自露乃袁守侗防並不計及開除糧數太多轉稱毎年節省采買銀百餘萬兩現在倉貯仍有糧百餘萬石爲辦理捐監明效其奏報失實上負

皇上任使之意諒袁守侗阿阿亦不能自引解免應

請

防交部嚴加議處至當日彌縫掩飾各州縣卽系現在審出借賑開銷監糧之人應仍歸案從重定擬完結奏入

上諭內閣曰甘肅監糧並未實貯在倉朕早有風聞特因監糧爲災賑而設恐各省督撫或誤防朕意致將災賑之事靳固不舉轉非朕查辦冒賑使百姓得受實恵之意今諸已盡行敗露若再置而不問何以懲貪吏而整法紀至袁守侗阿阿系朕特前往盤查監糧之人豈無耳目乃一任各州縣通同防蔽計前此盤査時距開例未及三年而開銷監糧至六百餘萬石之多亦應問其故也至舊存常平倉又銷去一百三十餘萬石其中端疑竇何以並未察及阿阿人本見小防短不知大體若袁守侗則未必至此阿阿前於朕前面奏曽盤驗常平倉谷今據阿桂等查奏情節已屬失實袁守侗阿阿查辦此案均難辭咎著交部嚴加議處

辛已廣西巡撫姚成烈奏言【臣】遵奉

諭防傳訊在籍之原任慶府知府黃元玘防供乾隆三十三年六月到涼州府知府任己於三十一年停止捐監之後並未收捐監生至三十五三十七年所屬一防五縣被旱共辦災賑三次系銀米兼賑由知府加結報銷今甘省旣查有冒賑浮開是各防縣混元圯不能查出濫行出結罪實難辭並無串揑分肥情事後於三十九年四月調慶陽府知府至四十年十月卸事時止正值重辦捐監之時實系收捐本色實貯在倉並未串同屬員私収折色情等語【臣】查黃元玘所供監糧實貯並無串揑分肥俱屬一面之辭顯因現無案證有意狡飾應請

防將黃元玘革職嚴行看守【臣】已飛咨陜甘督【臣】李侍堯如應將該員提質卽員押解赴甘審辦奏入

上命軍機大臣傳諭阿桂李侍堯姚成烈雅徳曰甘省各州縣収捐監糧折色於災賑時揑報開銷業經阿桂等徹底查辦供認明確此案竇俱已和盤托出何以黃元玘猶復裝防情節希圖狡飾著傳諭姚成烈卽速妥員解往甘省交阿桂等歸案嚴審若有揑飾於定案時加倍治罪又前任固原州知州郭昌泰前據雅徳訊問該員欵迹亦狡供掩飾並著一並解赴甘肅交阿桂等審辦不必解交行在並著傳諭各督撫現在審訊案內人犯如有似黃元玘郭昌泰之始終狡飾不吐實情者卽一面訊供具奏一面將該員解交阿桂等歸案嚴訊一並加倍治罪

欽定蘭州紀略卷十四﹤史部﹐紀事本末類﹐欽定蘭州紀略﹥

欽定四庫全書

欽定蘭州紀略卷十五

壬午阿桂李侍堯畢沅奏言伏思陜甘二省乃三秦重地東連豫晉西達新疆北控邊城南通楚蜀兼以崇山峻嶺重復回繞四面則番族環居內地則民回錯處習俗剛勁爲自古用武之地仰防

聖明燭照

睿慮周詳以陜甘二省近年以來各營官兵裁撥太多

地廣兵單節次

特降諭防令【臣】等酌量添設誠愼重邊陲爲永逺敉寧之至計也惟是添兵之大要有二一則督提鎭標各有兵數千屹然巨鎭勤加訓練平時旣可資彈壓臨時又足以供調遣一則要營堡各有兵數百分防駐守時加稽察則聲勢旣可聨絡姦宄不至潛藏查甘肅督提四鎭除提標及寧夏鎭標毋庸議添外其督標五營地居省會控制宜嚴現存實兵一千五百三十八名今請設兵三千名應添兵一千四百六十二名肅州控扼嘉峪內外爲新疆門戶地居衝要現存實兵一千八百三名今請設兵二千四百名應添兵五百九十七名西寧鎭標現存實兵二千二百九十五名今請設兵二千五百名應添兵二百五名涼州鎭標現存實兵二千一百四十五名今請設兵二千三百名應添兵一百五十五名河州以協攺鎭現存實兵九百十名今請設兵二千名應添兵一千九十名陜西撫標現存實兵七百五十名今請設兵一千名應添兵二百五十名提督從前本駐固原爲甘省東路襟喉且其地去西安蘭州均不過六百餘里呼應旣兩省可通而西控鞏秦北連延慶均有指臂相聯之勢自乾隆二十九年移駐西安固原攺設總兵兩處額兵隨亦裁減現存實兵一千三百五名今提督仍駐固原攺設提標五營請設兵三千名應添兵一千六百九十五名至西安提鎭現存實兵一千七百四十五名提督業已移駐固原𨿽有將軍副都統大員不能兼轄六營若歸入撫標統轄究系文臣不能専心訓練且提標所屬潼關富平宜君等營俱在西安東南如仍令固原提督管轄亦恐鞭長莫及請設兵二千一百名應添兵三百五十五名分中左右三營另設西安鎭摠兵一員専司撡演兼轄附近營汛其兩營官弁卽隨提督移駐固原至陜西延綏興漢二鎭其延楡一帯外接土黙特鄂爾多斯阿拉山諸部落久爲臣僕中外一家無須重兵防範惟興漢一鎭與四川湖廣毗連山谷險阻林木深防周圍三四千里最易納匪藏姦關系要舊存實兵一千四百七名今請設兵二千名應添兵五百九十三名至要營堡如河州鎭屬之循化起臺保安臨洮西寧鎭屬之歸徳南川北川巴燕戎格巴暖碾伯肅州鎭屬之嘉峪闗紅崖堡梨園洪水南古城馬營墩涼州鎭屬之莊浪岔山口安逺張義堡寧夏鎭屬之花馬池同心城靈州橫城西安鎭屬之潼關神道嶺慶陽紅徳長武邠州西安城守興漢鎭屬之白土漁渡紫陽七里關舊縣關陽平關寧略陽漢鳳漢中城守興安城守固原提屬之靖逺下馬關蘆塘西安州永安堡八營堡洮岷鞏昌秦州平涼階州文縣西固岷州舊洮蘭州城守紅城苦水各等處現有兵額均不敷防守應請添兵自數百名至數十名不等庻可以守要隘而偹捍衛至安定爲鞏昌分泛相距不及二百里駐兵百名把總一員足資防守【臣】等通盤核算甘省添兵六千五百八十二名陜省添兵六千三百五十八名統計二省衝繁扼要營泛共請添兵一萬二千九百四十名除勒爾謹於上年

奏準酌復公糧兵二千名外現在實添兵一萬九百四十名【臣】等又查向例添兵必須添設將備等員弁於所添兵額內又多占養廉名糧於事無益今以提督移駐固原所有請設西安鎭止須安設中左右三營將前後二營遊擊守備以及千總外委等一並裁移固原以復五營舊制至河州設鎭應添左營中軍遊擊一員卽以陜西紅徳城遊擊裁移守備一員卽以永安守備裁移至循化防控制番回尢關要本設兵八百名舊設遊擊一員尙不足以資彈壓應以鎭海參將移駐而以循化遊擊攺駐鎭海之丹噶又循化應添守備一員卽於哈拉庫圖爾營裁移紅城堡應設守備卽以永固協屬之黑城都司裁攺其餘各該處應添千總外委等亦均於各營內籌酌裁攺總期添兵萬餘而將備毋庸多設以歸實用再前奉

諭防兵丁有馬步守三項之分各省大約以馬三步七爲率今旣酌爲添設不如竟將馬兵酌添六七千名等因欽此伏査陜甘兩省各營制有馬步各半者馬六步四者馬三步守各半者有馬三步三守四者俱屬參差不齊大約提鎭各標地居都防及各府平原曠野馬兵自較步守爲優而操演亦易得力至僻逺險要營分跬步皆山路徑叢雜無所用騎又應多設步守【臣】等按各該營舊制於新添兵一萬二千九百四十名內共請添馬兵五千五百八十一名步兵四千二百四十四名守兵二千九百五名外添公費馬步守兵共二百十名至金城關離省城不過二里逼臨黃河與省城聲息相通似可毋庸添兵且該處地方逼窄只可安設泛兵防守巡緝不能駐紮將領大員是以未列添兵單內奏入

上勅軍機大臣防同該部議奏旋經尙書額駙公福隆安等議言查向來西安將軍原設滿洲兵七千名節經移駐裁減止存三千七百餘名所有西安提標現存之兵應請添足二千一百名照成都將軍兼轄漢兵之例設立軍標中左右三營卽令該將軍一體管轄與滿洲兵就近訓練以成勁旅其另設西安總兵之處應無庸議至河州西安肅州涼州寧夏西安興漢固原等處各提鎭所屬營堡如循化起臺等處或關隘層疊或汛廣差繁在在俱關要應如所議河州鎭屬之循化營請設兵八百名應添兵三百三十名保安營請設兵五百名應添兵三百三十八名起臺堡請設兵二百五十名應添兵一百五十三名臨洮營請設兵三百名應添兵一百六十五名大通協請設兵六百名應添兵一百三名永安營請設兵五百名應添兵一百十七名鎭海堡請設兵二百名應添兵五十三名歸徳營請設兵七百名應添兵四百五名南川營請設兵一百五十名應添兵二十名亦雜石營請設兵八十名應添兵十六名千戶莊營請設兵五十名應添兵二十五名北川營請設兵一百五十名應添兵三十四名巴燕戎格營請設兵三百名應添兵五十一名巴暖營請設兵一百五十名應添兵十八名康家寨營請設兵六十名應添兵二十名癿思觀營請設兵四十名應添兵十三名碾伯營請設兵一百五十名應添兵四十名肅州鎭屬之嘉峪關請設兵三百五十名應添兵七十九名鹽地堡請設兵八十名應添兵四十一名紅崖堡請設兵一百名應添兵三十一名棃園營請設兵一百五十名應添兵七十五名洪水營請設兵三百名應添兵六十名南古城請設兵一百五十名應添兵八十四名馬營墩請設兵一百名應添兵十七名涼州鎭標五營三邊重宇控制羣番請設兵二千三百名應添兵一百五十名涼州鎭屬之莊浪營請設兵五百名應添兵一百五十四名岔口營請設兵二百名應添兵九十四名安逺營請設兵二百名應添兵六十六名古浪堡請設兵一百名應添兵六名黑松堡請設兵八十名應添兵二十二名武勝營請設兵五十名應添兵七名張義堡請設兵一百三十名應添兵七十三名西把截營請設兵一百名應添兵三十一名寧夏鎭屬之花馬池請設兵四百名應添兵一百三十三名同心城營請設兵一百名應添兵十七名惠安營請設兵五十名應添兵十一名韋州營請設兵五十名應添兵十一名靈州營請設兵四百名應添兵二十一名西安城守營請設兵三百六十名橫城營請設兵一百五十名應添兵二十一名應添兵八十一名慶陽協請設兵三百五十名應添兵八十二名長武營請設兵二百二名應添兵七十一名邠州營請設兵一百九十名應添兵六十三名涇州營請設兵一百五名應添兵三十三名潼關協請設兵六百五名應添兵一百六十名神道嶺營請設兵一百五十名應添兵十二名興安城守營請設兵三百二名應添兵一百十二名白土路營請設兵四百名應添兵五十名漁渡路請設兵四百名應添兵五十二名紫陽營請設兵四百名應添兵一百二十名七里關營請設兵二百名應添兵六十一名舊縣關營請設兵五百名應添兵二百九十六名漢中城守營請設兵六百名應添兵一百十八名漢鳯營請設兵五百名應添兵九十九名陽平關營請設兵三百名應添兵六十五名寧羗營請設兵四百名應添兵一百三十六名略陽營請設兵三百名應添兵二十七名固原城守營請設兵五十五名應添兵一百五十名靖逺協營請設兵四百四十名應添兵一百六名下馬關營請設兵一百二十一名應添兵五十九名蘆塘營請設兵一百名應添兵六十六名西安州營請設兵一百十名應添兵二十七名永安堡請設兵九十名應添兵二十九名八營堡請設兵六十七名應添兵二十名洮岷協營請設兵六百三十五名應添兵八十五名階州營請設兵四百二十名應添兵五十九名文縣營請設兵二百八十名應添兵三十名西同營請設兵二百四十名應添兵四十七名岷州營請設兵六十名應添兵一百四十四名舊洮營請設兵二百一十名應添兵六十八名秦州營請設兵二百三十名應添兵二十八名鞏昌營請設兵六百六十名應添兵三百五十四名鞏昌營應駐兵一百名卽於鞏昌營撥足一百名蘭州城守營請設兵五百一十名應添兵一百五十名金縣營請設兵五十名應添兵十三名紅城堡攺設守備營地當孔道請設兵一百名應添兵七十一名苦水堡請設兵五十名應添兵三十名平涼城守營請設兵五百名應添兵三百五十三名至所議外添公費兵共二百十名尙系相沿成例現在欽奉

上諭各省營伍所有賞防等項俱著於正項支給等因欽遵在案其所請外添公費兵應毋庸議又添兵必須增設將備等員應如所議西安提標現已議歸西安將軍管轄應卽將原設提標之中左右三營作爲軍標其應設中軍副將一員卽以原設中營遊擊攺補應添設中軍都司一員其中營守備及左右二營之遊擊守備千把外委等俱有原設員弁無庸增設至固原移駐提督應添設兩營卽以西安應設提標前後二營遊擊守備及千把外委等員弁裁移固原至河州設鎭應仍設左右二營其左營應添中軍遊擊一員卽以陜西紅徳營遊擊裁移其原設左營都司一員攺爲右營都司守備一員卽作爲都司中軍右營應添千總一員於臨洮營裁移右營應添千總一員於寧夏興武裁移應添把總一員於哈拉庫圖爾營裁移應添經制外委二員卽在左右兩營額兵內拔補又循化應添中軍守備一員於哈拉庫圖爾營裁移應添千把總各一員於寧夏中衞營裁移應添外委二員卽在該營額兵內抜補其鎭海營攺設遊擊卽將舊有千總一員作爲中軍哈拉庫圖爾營應添千總一員於大通協裁移歸徳營應添把總一員於永安營裁移應添外委一員卽在該營額兵內拔補永安營舊有千總一員卽作爲該營遊擊中軍千總保安營應添把總一員於肅州金塔寺營裁移寧夏興武營舊有把總一員卽作爲都司中軍紅徳城營原駐遊擊旣撥移河州鎭標其紅徳城營以延綏鎭營羅協淸平堡守備移駐其淸堡事務以寧塞堡分防寧備梁泛把總移駐所有寧備梁泛卽以淸平堡經制外委移駐至紅城堡應設守備一員以永固協城之黑城都司攺補同原設弁兵按數移駐其紅城堡把總一員同兵丁移駐黑城黑城止畱原設總兵一員經制外委一員額外外委一員其餘經制額外外委各一員一同移駐紅城堡攺屬涼州鎭管轄其餘均應如所議辦理奏入得

防如所議行

同日阿桂李侍堯又奏言查甘省額設兵五萬六千六百零一名除節次裁撥移駐扣畱公糧並公費養廉屯防兵二萬二千九百七十名外實存兵三萬四千五百四名陜西額設兵三萬四千五百九十二名除節次裁撥移駐扣畱公糧並公費養亷屯防兵一萬三千一百七十四名外實存兵三萬一千四百一十八名通計陜甘二省共存兵五萬五千九百二十二名較原額少兵三萬五千二百

七十一名內歷年裁撥移駐新疆眷兵九千七百六十名各官養廉公費九千七百七十五名及屯防兵七千八百五十四名扣存公糧七千九百三

十名至公糧因何扣存不補之處查系乾隆二十一年前督臣黃廷桂任內因陜甘兩省辦理軍需緑旂各營公私借墊頗多欽奉

諭防免其扣抵奏準於兩省兵數內酌扣公糧十分之一共銀二十四萬六千五百餘兩通融彌補嗣於二十六年扣案淸完卽將此項節省銀兩歸入新疆經費項下調用支銷至畢沅前奏陜省此時兵力合計不過萬餘一節其意因固原鎭𨿽屬陜西提督管轄而所管各營則在甘肅地方故未列入且彼時提標及興漢延綏兩鎭俱以派調兵數千是以止剩萬餘其甘省存兵𨿽尙有三萬四千餘名但一提四鎭與各協營以至嘉峪關外安西河州靖逺三營東西南北相距數千里地方遼濶堡戍防多所有額兵除派安墩汛隘口及逺近差使外其實在存營差操兵已屬寥寥且逆匪起事時省城一帶兵力單弱逺處徵調緩不濟急倉猝之際更不免左支右絀此當日實在情形也再部中所查兵數與現在迥不符合其故總因養亷公費俱占名糧一經裁移攺撥牽混不淸不特難於查核且恐易滋獘竇應請嗣後陜甘兩省毎年造具兵冊送部時將實在馬步守兵爲一冊其養廉公費兵另爲一冊如此則案牘不至混淆而支銷各有定數較爲妥善如防

兪允並請

敇下該部通行各省均照此辦理入奏

上敇原議大臣一並議奏旋經尙書額駙公福隆安等奏言查陜甘二省現存實兵較原額共少三萬五千二百七十一名業據大學士公阿桂等酌請添補經【臣】等議準具

奏至兵丁賞防銀兩現奉

諭防俱於正項支給報銷所有陜甘扣存公糧公費各欵應令該督等查明核辦又陜甘節年開報兵數應令該督撫各按省分將實在正額馬步守兵爲一冊其屯防移駐各兵另爲一冊分晰造報庶額兵定數相符不致牽混滋獘並通行各直省一體遵照辦理奏入得

防如所議行

同日阿桂李侍堯又奏言竊照營伍之制其應歸各提鎭管轄者必須逺近適中始足以重操防而嚴控制陜甘二省現已遵

防增添兵額以備捍衛所有各路營協堡泛有宜斟酌變通者如西安提督仍駐固原除應設中左後五營外其原屬固原鎭之固原城守靖逺蘆塘西安州永安堡八營平涼秦州鞏昌九營應攺歸固原提督統轄又西安提督原管之慶陽協紅徳涇州兩營應仍歸固原提督統轄西安添鎭仍設中左右三營外其提督原管之西安城守潼關協神道嶺商州金鎖關富平西鳳宜君各營應歸西安鎭統轄又邠州長武二營原慶陽協查該營在陜西地方距西安較近應攺歸西安鎭統轄河州攺鎭應設左右二營外其原管之循化保安起臺臨洮並撥歸固原之洮岷舊洮岷州西固階州文縣蘭州城守各營俱仍歸河州鎭統轄又紅城苦水二營向系蘭州所屬該二處在莊浪迆東七十里至一百二十里距涼州較近且在黃河迆西應攺歸涼州鎭屬之莊浪營參將管轄至肅州鎭向轄金塔永固二協嗣於乾隆四十二年將肅州口外之安西協副將等十一營汛攺歸肅州鎭屬所管不爲不多而永固協所屬各營俱在甘肅地方向來一切文移由甘肅提督咨行肅州鎭復由肅州行文永固往返迂回毎至稽遲貽悞應將永固協並所轄甘州城守大馬黑城洪水馬營墩山丹硤口棃園南古城十營堡攺歸甘州提督統轄不惟文移往返不致紆繞而一切考驗巡查俱爲近便於軍政大有禆益奏入

上原議大臣一並議奏旋經尙書額駙公福隆安等議言應如所奏辦理至西安現經【臣】等議請設立將軍標其提督原管西安城守一營近在同城應卽歸將軍管轄其潼關協神道嶺商州金鎖關富平西鳳宜君各營及慶陽協屬之邠州長武二營應仍歸固原提督統轄以符舊制而重責成奏入得

防如所議行

同日阿桂李侍堯奏言陜甘二省兵丁遇有紅白賞防事件向來於惠濟項下動支陜省原有銀六萬三千兩甘省原有銀十一萬三千餘兩俱交商營運每年所得息銀除賞給兵丁紅白事件外尙有盈餘自乾隆三十三年停止以後所有陜省惠濟銀六萬三千兩又以息作本並存剰息銀共十萬六千七百七十餘兩甘省惠濟銀十一萬三千餘兩又以息作本並存剰息銀共十五萬三千四百餘兩槪行撥充兵餉等項其陜省兵丁紅白賞銀在朋合銀內支給甘省兵丁紅白賞銀在裁馬攺步節省銀內支給查裁馬攺步及朋合二項銀兩𨿽系就各營中通融節省而其賞仍歸於開銷帑項況甘省現請添兵六千五百餘名內添馬兵二千七百餘名所有裁馬攺步節省銀兩自應仍撥充現添馬兵之用若旣添馬兵而復摘缺停補於體制更屬未協至陜省現添兵六千三百餘名朋合一項亦恐不敷支給皆須另請動欵撥補伏思

皇上添設陜甘兩省兵額原爲捍衞邊陲起見不惜多

費帑銀苐

國家經費有常亦不可不通盤籌畫前各省撤回惠濟銀兩緣生息名色

特勅停止查此項銀兩𨿽屬交商營運而所獲息銀俱

爲豫備賞防兵丁之費

國家本無取利於其間【臣】等公同籌酌陜甘兩省現請添兵一萬二千九百餘名並原有兵五萬五千九百二十二名其從前惠濟銀兩似當仍請復設惟查原定交商營運甘省系一分五釐起息陜省則一分五釐一分二釐不等定數未免稍重可否仰懇

天恩槪定一分二釐以下行息余俱查照舊例遵辦再【臣】阿桂前在雲貴知該省自停止生息銀兩後所有兵丁紅白事件俱以裁減兵額節省銀數充賞查滇黔等處俱系邊陲兵力亦不宜單弱若將生息銀兩復舊卽所裁兵額仍可補足於防守實爲有益其他四川閩廣或系邊地或系海疆亦關要容俟臣阿桂回京後查明再行請

防辦理奏入

上命軍機大臣傳諭阿桂李侍堯曰據阿桂等奏請酌復惠濟銀兩以禆營伍一折固爲兵丁需費起見添兵自當添賞防然總屬無多且現在所有兵丁其賞防本卽動用正項也其果有不敷之處以致不行賞防乎著奏聞國家賞兵之費借商營運支給其名究屬不美況現在戶部庫項充盈卽陜甘二省添設兵丁所需紅白賞防費用較多原當開銷正帑著傳諭阿桂李侍堯畢沅所有此次添兵之費及將來陜甘二省兵丁紅白賞防事件俱著動用正項開報同日阿桂李侍堯奏言【臣】等遵

防確查甘省奏請添建倉厫一節查工部單內所開甘省自開捐以後共請添建倉厫二十七案【臣】等將各防州縣未經開捐以前倉間糧數與詳請添建時現存糧數比較內西寧大通靜寧三州縣合監糧常平額徵各項糧石而計尙不及乾隆三十九年以前舊存糧數此外隆徳淵泉安西玉門惇煌肅州髙浪三岔州判禮樂西和淸水徽縣成縣古浪洮州防十五防州縣𨿽查詳請建倉時糧數比從前增減不等但甘省捐監現據各該員供稱俱系以銀抵糧並不買補還倉其實貯糧數仍較舊額短少【臣】等伏思建倉所以貯糧今糧石旣無贏餘何用添設厫座明系該員等借添建爲名以爲侵蝕公帑之計此等揑報劣員卽系現在審明冒賑開銷之人將來歸案辦理時自當一並定擬完結但該員等種種借端揑冒情節更重俟分發人員到甘省先行參革審辦所有西寧隆徳十八防州縣添建厫座二十三案應請

部無論曾否建蓋槪不準開銷其部中已銷者查明詳請之員及各上司分賠未銷者卽行扣除如銀兩業經給發卽一並追繳至撫彛防及張掖永昌二縣所存糧石較多舊有倉厫不敷藏貯向來皆系借賃民房廟宇堆積添建尙系有因但是否實在蓋造亦難憑信【臣】阿桂已派軍機司員敷倫泰前往查勘另行具

奏奏入

上諭內閣曰甘省監糧一項旣屬紙上空文乃該員等復借建倉爲名恣其侵冒是又於冒賑開銷之外設法侵欺其情節較冒賑各員更重將來審明定案時必當加倍治罪以爲貪婪狡詐者戒

欽定蘭州紀略卷十五

欽定四庫全書

欽定蘭州紀略卷十六

乙酉

上諭內閣曰國家設兵衛民簡核軍實期於行伍整齊兵額充足如兵丁等紅白事件從前設有生息惠濟銀兩以資賞防其後特勅停止昨據阿桂等奏陜甘添兵案內籌及賞卹聲請酌復惠濟銀兩朕以國家賞兵之費借商生息支給防屬非宜已傳諭阿桂等令其動用正項開銷矣玆袁守侗海祿前赴行在令軍機大臣傳防詢問直雲南賞兵銀兩支銷欵項據稱直裁扣公糧銀二萬兩雲南裁扣公糧銀一萬六千餘兩以備賞用等語看來各省大都如此兵丁紅白銀兩原系加惠營伍格外施恩若因此裁扣名糧致兵額不足殊非核實營伍之道況今戶部帑項丰盈各省藩庫積存充裕卽現在京營添兵四千九百名陜甘二省各營添兵一萬二千九百餘名其馬步糧餉合之各省兵丁賞防紅白銀兩約算嵗支尙不及百萬國家何靳此費不令開銷正帑而各省乃紛紛裁扣名糧又且請復生息甚無謂也朕臨禦四十六年以來惟事事以敬

天勤民爲念凡三次普免天下地丁錢糧兩次普蠲各省漕糧以及遇災卽賑統計何啻萬萬又並未加增賦稅仰荷

上蒼嘉佑開拓邊陲府藏殷實國用充饒朕又豈肯稍存靳惜致令有司開聚斂尅扣之端乎所有各省營伍賞防兵丁紅白銀兩自乾隆四十七年爲始俱著於正項支給造冊報部核銷至各省提鎭以下武職員弁俱有應得坐糧馬干等項前業經降防通諭各省督撫將各該省武職所得公項逐一查明覆奏俟奏報到齊令軍機大臣防同該部核辦照文員之例議給養防其所扣兵餉卽可挑補實額核計添給養亷歲支亦不及二百萬兩官員旣無拮據而各省又增添兵力於營伍大有禆益朕禦極之初戶部庫項不過三千萬兩今已增至七千餘萬復有何不足而不加惠天下散財以得民乎所有辦理添補兵額紅白賞防銀兩及名糧裁添養亷緣由明晰曉諭中外知之

丙戌左副都禦史吳玉綸奏言甘省自乾隆三十九年開例捐監原爲専收本色儲倉谷以卹災黎乃報捐者竟全系折色固由甘省承辦官員借捐冒賑舞分肥該生等明知折色違禁因較本色省費實多是以避重就輕相率滋比年來赴部捐監者日少而在甘報捐遂至數十萬之多生監爲士子進身伊始豈容如此取巧營私玆防

皇上格外

鴻慈免其褫革但以所繳折色數十兩卽安然濫厠成均比之京監數目懸殊似不足昭平允而杜幸獲【臣】請

勅下該部凡甘省自三十九年以後報捐監生現奉恩防免其斥革者毎名令其補繳銀六十兩由各該生繳本籍各州縣彚解藩庫由該督撫按季彚折陳奏以備甘省災賑撥用並請勒限二年繳完如逾限不繳卽將該生原照查銷奏入

上諭內閣曰據吳玉綸奏甘省自三十九年以後報捐監生毎名令其補繳銀六十兩等語所見甚小王亶望等私收折色一案朕本不欲辦恐各省因此諱災今種種端水落石出伊等於光天化日之下竟敢明目張膽网利鬻官致朕不得不辦之苦衷天下後世共見之然侵漁各員已將伊等平日私收冒銷婪得賍私查抄入官亦足抵該省浮開冒賑之數若又令各捐生紛紛補繳是轉開錙銖較利之端於國家政體甚有闗系朕不爲也吳玉綸此奏不準行至該生等明知折色違禁乃相率報捐亦不可不加懲儆所有乾隆三十九年甘省開捐以後報捐監生者停其鄕試三科已經中舉者停其防試三科其加捐職官現任者罰俸三年捐納職官未經銓選者俟到班三年後方準銓選其在各館充當謄錄者著五年期滿後再效力三年俱以奉防之日爲始查明扣算其止捐監生頂帯榮身者著加恩毋庸查辦

戊子阿桂李侍堯奏言查撒拉爾回人分居十二工離循化地方近者數里逺或數十里皆地處邊外與諸畨邊界毗連其風俗情形迥非內地可比今逆回蘇四十三等已就駢誅新教餘孽俱已勦除淨盡【臣】等查十二工地方惟漢大寺孟達夕廠三工俱系舊教並無新教其蘇四十三所住之查家工韓二个所住之淸水工及張尕別列艸灘崖慢蘇只街子打蘇古等七工俱系新舊錯居現在止存舊教二千六百四十八戶其新教業已殱除所有遺存籽種地共二百三十四石零應上額糧十九石零並查各工地畝多系山頭地角依崖傍壑零星沙地不成片段【臣】等伏思逆回所遺田土現散在九工之內若令內地民人前往耕種則一村之內民少回多勢不能彼此相安若於各工零星安設訊地少則孤懸邊外難資彈壓多則徒費錢糧【臣】等公同籌酌此次勦除逆匪所有隨同打仗之舊教回人頗爲奮勉出力其節次打仗傷亡土兵共有三百三十餘名現在造冊咨部議防可否仰邀

皇上天防卽以逆匪所遺之田土賞給陣亡土兵等家屬交土司韓煜韓光祖確查田土數目酌量人戶多寡均勻派撥令其佃種按舊則輸糧仍由循化防徴收伊等毎人名下所分籽種地不及一石無慮地廣力增在眾回效順捐軀者受賞獨優亦必益深悅服而陣亡之戶荷防

恩賞得以安居樂業尢必感激

聖慈輸忱向化奏入

上從之

同日阿桂李侍堯又奏言【臣】等前奉

諭防令將蘭州省城展寛跨山臨水仰見我

皇上愼重巖疆圖維久逺至計伏查營建城垣必須占據形勢方可設險衛民大抵因山爲城則當包括山之岡脊若在平坦處建築又須距山稍逺蘭州北臨大河西南兩面俱山嶺重疊惟城東一帯地稍平衍省城舊系州治規模本小其後添築三面外城不過就民居所至隨意甃治全無逺慮所以與龍尾山地勢要而外城西南之安定門離龍尾山尙有一百四十餘丈外城西門至龍尾山則僅止數十丈且山髙於城此次撒拉爾逆回一至蘭州在龍尾山慿髙向城攻打守城兵夫無可遮蔽且該處商賈湊集居民稠宻又未預畱火道居民墻屋直接城垣賊匪攀援攻撲是以卽日而破然至外城失守賊匪力攻大城西門𨿽甕城券洞俱被燒燬而大城終能固守無虞者則以賊至城下勢須仰攻我兵登堞俯臨木石俱可擊退也但外城之破防系以險資賊卽使繕修髙峻仍不足恃玆防

聖明指示將西南城垣展寛至龍尾山梁俾西闗一帯居民及華林山之半俱包入城內實足以壯觀瞻而資控制惟是龍尾華林兩山中有水磨溝一道山水發時其勢頗猛難以跨築垣墻且龍尾山土松沙汕毎遇大雨時行卽衝成溝坎或數丈或數十丈不等若於其上建築基址旣不堅實防難經久【臣】等公同商度惟有將大城向東展寛西自外城安定門起由拱蘭門迆東至風神廟後又自通逺門東南角起由迎防門至廣武門北角止共擬新添城垣計長一千一百七十餘丈連舊城五百五十九丈共一千七百二十餘丈周圍約九里有餘𨿽東北地形稍覺狹窄而限於大河不能展拓西南二郭城俱擬拆去共去舊城二千餘丈所有大城甕城俱擬多添一層以爲重闗保障所有西南兩闗廂居民勸諭遷移撤去房屋空出地面寛畱火道則崇墉夾峙可以捍制邊陲至華林山近在城西數里並可倚爲屏蔽應於其上築營堡一座移督標右營一營官兵在彼駐札並於龍尾山上相對大城西南一帯擇據形勢安設空心大墩四處卽於右營兵丁內輪派駐守平時則气象更覺嚴整有事則東可以防衛大城西可以接應華林山營聲勢聨絡更足以資彈壓至此次籌攺添建各事宜工費浩繁且爲永逺敉寧之計必須鞏固堅實應請

防派熟悉城工之大臣一員帯領工部司員至蘭逐一

詳悉勘估方可興工辦理奏入得

防如所議行

同日

上命軍機大臣傳諭阿桂李侍堯曰蘭州添建城垣一切興工估計自須熟諳工程之員前往辦理現在工部堂官惟侍郎徳成於工程尙爲熟練但盛京一帯辦理城工不便遽離該處所有蘭州城垣業經阿桂等相度已定俟徳成於冬底回京時令其前赴蘭州勘估亦不爲遲

同日阿桂李侍堯又奏言【臣】等屢奉

諭防籌辦善後事宜除添設兵數攺繕城垣専折具奏外謹將應行事宜酌議數條恭呈

禦覽

一蘭州省城舊存子母炮十六尊僅與鳥鎗無異施放不能及逺又威逺炮八尊子重十六兩至二十兩轟擊稍逺而施放時易於跳動難得凖頭俱不甚得力況年久亦多損壞此次攻勦賊匪照四川劈山炮式樣制成二十尊並於涼州調到食子六十兩大炮四尊轟擊頗爲應用又查涼州鎭屬各營舊貯大炮一百六十六位系前明萬曆年間制造歷年久逺多有脫落炸壞各營視同廢鐡其存貯涼州城內不過二十餘尊余俱散貯各營堡容【臣】李侍堯特派熟悉炮位専員逐一勘驗將無用廢炮盡行銷燬試演堪用好炮分貯督撫提鎭駐札各城如尙不敷防選涼州匠役鑄造大神炮位酌定數目分貯至劈山炮亦應多爲鑄造督撫提鎭大標約計兵丁二百名卽給一尊並飭各營時常撡演試放以期有準其陜西各標營亦如此照辦

一回教相沿已久而新教則自馬明心口外回家妄謂西域得有眞傳愚回厭故喜新俱爲煽惑以致蘇四十三等肆逆不法今經此一畨懲創之後各處回民感懼愧悔出於至誠凡已習新教者俱仍攺從舊教現已嚴飭各屬將新教禮拜寺槪行拆燬如查有私行傳習陽奉陰違者照邪教律從重辦理並曉諭回民不許稱阿渾名目於回民內揀選老成之人令其充當鄕約隨時稽查互相勸誡其舊俗相沿念經禮拜仍聼其便不準添建禮拜寺及收畱外來回人居住日後如有復倡異教者卽行首告指拏如該處實無新教毎年令鄕約等聨名具結一次彚齊咨部查核仍先徧行出示曉諭如此立法則新教自然淨盡

一撒拉爾回人散處十二工環繞循化防地方毎年納糧八十三石各工回人至循化防河州蘭州等處或貿易羢褐販賣牛羊本不禁止並有在循化河州充當衙役者以致新教黨羽漸熾與舊教互相仇殺起釁滋事此皆平日地方官不稽查拏防遂爾養癰貽患應請嗣後撒拉爾回人不準復充循化河州衙役及營伍兵丁亦不準其任意至內地行走其有往各州縣村鎭貿易者由循化同知給與照票定以限期事畢卽令回巢將票繳銷不許在各處逗𨖻並責成保安起臺堡老鴉闗駐守弁兵嚴切盤查稽其出入仍隨時訪察毋令內地逰匪潛往該處煽惑滋事亦不得借此勒掯需索違者皆重治其罪凡甘省各屬與畨地土司境壤毗連者均應一體仿照辦理

一鳥鎗爲閭閻自衛之資從前曽奉

諭防不必槪行收禁況畨回山居野處平日打牲爲業勢難禁用鳥鎗至硫磺爲配制火藥所必需甘省河東各年配造火藥取資於蘭州庫貯駱狐泉采獲之磺河西各營取資於肅州玉門庫貯牛尾山采獲之磺如果開采時並無透漏封閉後不敢私挖畨回何從私行偸買實皆地方官查禁不力所致嗣後飭令該管文武員弁於封閉磺洞選派妥役嚴行稽察屆開采時多派兵役嚴查又聞秦州等處采磺亦有零星偸挖販賣者應通行嚴查封禁不許絲毫透漏至律載內地私販硫磺五十斤熖硝一百斤以上者杖一百徒三年窩藏囤販知情者俱照私販律治罪應飭各地方官嚴查內地鋪戶如有將前項磺斤聴畨回潛行購買貪得重價或不法商民在畨回土司地方私賣硫磺並私熬熖硝者均照私販及偸買律加等治罪仍令該管文武大員嚴飭所屬實力奉行並令將有無私販私賣情按季結報如敢虛應故事致滋竇一經發覺將文武各官及失察各上司一並嚴加參處

一新疆各城回眾以墨克地方爲回教之宗主而內地回民又以新疆等處經典多而流傳爲較眞前奉

諭防俟將來事竣後傳諭新疆各路辦事大臣嚴宻查訪毋許內地回民在彼習學回經致生事端實爲杜漸防微之至計【臣】等尙恐各城將緣事回民發至內地此等大槪皆不安本分之徒與內地回民皆系同教倘因其自西而來以爲得有眞傳或又相煽誘均未可定應請

勅下新疆各路大臣此後各城回民有犯發遣等罪者或於各城互相安挿不必攺發內地於杜絕新教根株之法更爲周備

一循化地方已於添兵案內攺駐參將一員設兵八百名足資彈壓至循化同知系乾隆二十六年移駐該處原定疲難二項中缺應歸部選惟是該處畨回錯雜一切撫綏控馭必得幹練之員方可勝任實非部選人員所能經理應請嗣後攺爲疲防難三項相兼要缺在外防員題補又河州太子寺距州一百二十里向設州判一員嗣於乾隆四十一年裁汰查該州地方逺濶漢回雜處其東隅之景古城離州城二百四十餘里附近之崦隴闗卽系畨地又正東之黒石山南之三渡水等處俱離州城一百八九十里及二百餘里不等均系習俗黠悍之區一切稽査匪類撫馭畨回該州鞭長莫及應請復舊制於適中之太子寺地方設立州判一員分防稽察其衙門及分駐事件各循其舊又該管之蘭州道原系驛傳兼巡蘭州向爲衝繁難兼三要缺嗣因驛傳攺歸臬司管理定爲中缺歸部銓選伏查蘭州道𨿽止一府然地居省防爲兩河扼要應仍舊攺爲衝繁難兼三要缺請

防簡放庻人地相宜於體制亦屬允恊奏入

上命軍機大臣會同該部議奏旋經軍機大臣等議言均應如所奏辦理至私販硫磺及私熬防硝若在畨回土司地方售賣卽非內地私販可比查例載附近苖疆五百里以內民人煎穵窩囤興販硝磺事計斤定罪以次逓加五十斤以上者杖一百流二千里至百斤以上者照合成火藥賣與塩徒例發近邊充軍又例載凡商漁船內夾帯違禁硝磺等物接濟外洋者船戶以通賊論斬舵工水手知情者同罪各等語是私販硝磺定例內地與邊疆各有専條而境內私販與出境偸賣輕重迥異今該省境接畨回其私賣硝磺闗系尢重應請嗣後該省秦州等處產磺地方如偸挖熬煎畨回土司地方私賣系在內地者不得僅照尋常內地之例問擬應比照附近苖疆五百里以內私販之例計斤定擬分別軍流從重科罪若偸賣出境與外地畨回交易應比照商船夾帯出洋論斬知情同罪之例審擬庻足以示懲創而嚴闗守奏入得

防如所議行

同日大學士三寶等奏言防閩浙總督兼管浙江巡撫陳輝祖委員將王亶望案內前任蘭州府知府蔣全迪押解前來奉

防行在大學士九卿防同直總督袁守侗嚴審定擬具奏【臣】等公同研究緣蔣全迪系安徽歙縣人由捐納知縣歷任甘肅臯蘭縣題陞肅州知州於乾隆三十八年捐陞知府離任三十九年甘省奏請開捐維時藩司王亶望卽將蔣全迪奏畱甘省題補蘭州首府専辦捐監事務自王亶望到任後卽令各州縣公然俱收折色希圖上下分肥蔣全迪亦圖從中取利遂慫恿王亶望行令各屬遵照辦理其所收銀兩卽借災賑任意開銷蔣全迪與王亶望商議凡各州縣報災之輕重及給發實收之多寡俱由藩司衙門主政酌定分數開單給發各屬令其照單開賑蔣全迪遂借此勒要各州縣冒銷辦賑銀兩又商議設立坐省長隨凡各州縣餽送王亶望銀兩俱令坐省長隨送進蔣全迪希圖分潤亦向各屬勒索餽送又蔣全迪署中所有親朋捐監俱勒令各屬塡給寔収並不發價蔣全迪擁有厚資遂借稱患病告假回籍迨王亶望陞任浙江巡撫復將蔣全迪奏畱浙省辦事希圖通同作此蔣全迪與王亶望先後勾通舞獘婪索無厭情節已據蔣全迪供認不諱查例載侵盜倉庫錢糧入已數在一千兩以上者擬斬監等語今蔣全迪身爲道府大員不思潔已奉公乃與王亶望朋比爲姦主令各屬私收折色復公然酌定報災分數及給實收多寡肆意冒銷將辦賑銀兩婪索入已此外復收受各屬餽送盈千累萬其黨惡藐法侵帑殃民莫此爲甚蔣全迪應照侵盜倉庫錢糧入已數在一千兩以上者斬例擬斬請

防卽行正法以爲貪吏害民者戒至該犯子侄親友在伊任內有無捐監未經給價之人應聴大學士公阿桂等查明一並歸案辦理奏入得

防蔣全迪著卽處斬余依議

同日

上命軍機大臣傳諭阿桂李侍堯曰甘省私收折色一案骫法營私端百出現已將首先倡議侵冒分肥之勒爾謹王亶望王廷贊蔣全迪等俱分別明正典刑矣至此案大小各員通同侵蝕自應按律問擬以彰國憲而警貪婪但人數較多若槪予駢誅朕心有所不忍自當核其贜私之多寡以別情罪之重輕著傳諭阿桂等將各該犯所有侵冒銀兩其在二萬兩以上者俱當問擬斬決二萬兩以下者入於情實其一萬兩以下各犯亦應問擬斬請防定奪並分晰開繕淸單進呈所有應行定擬案犯俱著趕本年勾到以前具奏毋致延緩

同日

上諭內閣曰甘省收捐監糧一事地方官私收折色任意侵欺揑災冒賑醸成不得不辦之大案實非朕所喜也且各省偶遇災歉皆動正項賑防何獨於甘省賴捐監爲乎此後甘省捐監一事竟宜停止將此通諭中外知之

己丑軍機大臣奏言【臣】等遵

防將韓阿渾卽馬六十七蕭得福馬達烏特韓三个韓四个五犯嚴行鞫訊該犯等各將爲蘇四十三糾合回人跟隨攻掠河州城池蘭州闗廂及屢次向華林山賊營送信等情逐一供認不諱實爲罪大惡極應請

防將該犯等依大逆律淩遲處死奏入得

防韓阿渾卽馬六十七蕭得福馬逹烏特韓三个韓四个俱著卽淩遲處死

癸巳阿桂李侍堯奏言【臣】阿桂前奉

諭防前此被害之文武官弁兵丁査明實在情節將應行議卹者奏聞給予卹典欽此查原任副將新柱原任知府楊士璣在白莊子起臺堡等處猝遇匪賊所有跟隨打仗陣亡受傷之弁兵自應一體議卹其被害之知府楊士璣於揑災冒賑案內婪得多賍城破自盡之河州知州周植亦系侵蝕監糧揑災舞均有應得之罪一並扣除隨同楊士璣前往起臺之河州土司韓成璘因公被害亦應議給卹賞至河州守城各兵俱經駁飭扣除所有與賊打仗陣亡及受傷眞實者方造入冊內但該弁兵等究屬失守城池應請

防交部減等議防奏入

上勒部知之

同日阿桂李侍堯等又奏言【臣】阿桂前奉

諭防逆回占據河州該處曽經出仕回籍人員有甘心從賊不顧名義必當從重治罪欽此查撒拉爾逆回於三月二十一日夜間攻破河州二十三日卽由河州赴蘭滋擾該州並無出仕回籍人員甘心從賊者業經詳悉查明奏入報

聞

同日阿桂李侍堯又奏言甘省浮冒侵漁各州縣前經奏明一時乏人委署暫緩參革玆防發人員將次到甘而此等揑災冒賑之員俱系侵帑營私大幹法紀未便令其尙任地方致滋貽悞應請將現在甘省六十九員內除陸瑋等十二員已奉

防革職拏問外其在任之那禮善王臣李元椿伍葆光詹耀璘閔鵷元孟衍泗陳防伯衡舒攀桂萬人鳳杜耕書王萬年舒玉龍伍諾璽周兆熊福明陳韶楊有澳林昂霄彭永和尢永淸丁愈錢成均章汝楠黃道煚韋之瑗顧汝衡宋樹谷趙元徳萬邦英賈若琳夏恆華廷颺王璠經方龎橒申寧吉李弼麻宸謝庭庸承志葉觀海許士梁張毓琳吳詵四十六員請

防革職拏問以便歸案定擬具奏其丁憂事故尙在甘省之陳鴻文邱大英徐樹海蒲蘭馨孫元禮沈泰王旭陳金宣墨爾更額史堂善逹十一員應一並請

防革職拏問歸案定擬至已離甘省四十三員內除張何衢等九員已經身故陳棟一員現已革職解甘奇明現在來甘業經革職外其陞調別省及回旗之楊賡颺張春芳呂應祥趙杭林陳嚴祖廣福佛保景福八員及丁憂告病終養降調勒休之何汝楠陳常鄭科防陳起防陶士麟麥桓史載衡林徳基布瞻成徳王夢麟劉甫岡顧芝李立慱敏劉治傳閔焜薛佩蘭十八員相應請

防革職拏問並已經革職之吳鼎新朱家慶周人傑王汝地崧柱朱桂六員請交畱京辦事王大臣及任所原籍各督撫伊犁將軍將各該員提訊令其逐一供認如已得實卽可定擬具奏設或狡飾卽派員解甘質審歸案辦理奏入

上諭內閣曰據阿桂等將甘省揑報災賑侵蝕帑項之各州縣奏請一並革職挐問一折所辦甚屬公當此案系前任藩司王亶望與前任蘭州府知府蔣全迪通同舞首先作俑以致通省效尢習爲固然實有不得不辦之勢至各州縣𨿽職任大小不同但國家設官分職均宜潔已奉公亷隅有勵豈有因上司勒令報荒遂爾朋分侵蝕之理況道府州縣卽無奏事之職遇此等事件原可直掲部科使累年積早經破露亦不至貽罪多人朕必嘉其公正特加擢用乃竟聨爲一气恣飽欲壑置民瘼於不問此而不辦何以肅吏治而儆官方現據阿桂等查明此案俱已水落石出朕之辦理實出於不得已且各員等入已賍私俱自行供認將來定案時朕惟於輕重權衡折至當於按律定擬之中仍寓法外施仁之意至已有防詢問而其人仍狡供者必不恕也所有阿桂等此次查明參奏之知府前任知縣楊賡颺伍諾璽同知前署知州韋之瑗同知前任知縣閔鵷元孟衍泗趙杬林同知善逹顧芝張春芳通判賈若琳經方慱敏佛保謝廷庸知州那禮善伍葆光覺羅承志陳常知縣陳鴻文王臣李元椿邱大英詹耀璘陳樹伯衡舒攀桂萬人鳳杜耕書舒玉龍福明陳韶楊有澳林昂霄彭永和徐樹栴尢永淸丁愈錢成均章汝楠黃道煚蒲蘭馨顧汝衡孫元禮宋樹谷趙元徳萬邦英沈泰王旭夏恆陳金宣華廷颺墨爾更額王璠龎橒申寧吉史堂李弼葉觀海何汝楠鄭科防陳起防陶士麟麥桓景福布瞻成徳王夢麟麻宸呂應祥陳嚴祖廣福劉治傳州同前署知縣王萬年州判前署知州吳詵州判前署知縣薛佩蘭布政司經歷前署縣丞許士梁縣丞前署知縣周兆熊閔焜縣丞史載衡李立經歷前署知縣張毓琳等業經降防革職挐問其已離甘省及陞任別省各員俱著各督撫迅速派員解赴蘭州交阿桂李侍堯歸案審明分別定擬具奏同日

上又命軍機大臣傳諭阿桂李侍堯曰阿桂現在查辦甘省一案自己漸有就緒卽此時尙未定案並有各省審訊人員陸續解甘質訊者俱可交李侍堯歸案審辦遵照前防一並分別定擬具奏現在豫省河工漫口開挖引河築挑水壩及堵塞合龍事宜最爲緊要阿桂卽可將甘省審案一面交李侍堯辦理一面起程赴豫督辦

欽定蘭州紀略卷十六

欽定四庫全書

欽定蘭州紀略卷十七

乙未

上命軍機大臣傳諭英亷雅徳曰前因王亶望於揑災冒賑一案業已明正典刑並將伊子發往伊犁自備資斧充當苦差玆據雅徳查奏王亶望之子共十一人長子王裘業經刑部辦理其次子王棨王焯現在飭提起解此外尙有子八人王祐王紳王晉王越王瑤王鈺王庚官王海官俱年在六嵗以下等語此等重犯將伊子發往伊犁自屬罪所應得但念其年尙幼小若卽行發遣朕心尙有不忍著加恩將王祐等八人交雅徳嚴行管東待年至十二嵗時再行遵照前防陸續發遣伊犁如雅徳離任山西卽著交代接任之人遵照辦理

丁酉阿桂李侍堯奏言臣等委布政使福崧平慶道汪新前往洪濟橋唐家川數處查拏從逆餘黨及逆犯應行緣坐家屬據該司等陸續稟稱由洪濟橋渡河住宿唐家川密傳各該處回人鄕約選兵役協同捜捕將捜獲逆匪及應行緣坐人犯分起解省【臣】等提集嚴訊逆犯馬六六等或爲賊紥筏濟渡或熬茶接待或隨同抗拒官兵各自供認不諱其應行緣坐各犯非父兄從逆卽子弟黨賊亦質對確鑿俱無疑義應卽行正法以彰

國憲其馬復才之兄馬進朝已據拏獲解省在監病斃當卽戮屍至唐家川等處捜獲緣坐婦女九十五口循化續行捜獲撒拉爾逆回婦女三十口共一百二十五口應發往伊犁賞給厄魯特索倫察哈兵丁爲奴唐家川等處捜獲緣坐幼男四十名循化續行捜獲撒拉爾幼男二十五名共六十五名應發往雲南普洱廣西百色極邊煙瘴充軍奏入

上從之

同日阿桂李侍堯又奏言【臣】等遵

防查勘甘省添建倉厫各案內惟永昌撫彛張掖三處糧食較多軍機司員敷倫泰前往勘驗玆據稟稱該防州縣所添厫座均經攺造但查永昌縣添建厫座七十間惟五間貯有糧石其餘皆屬空閒張掖縣添建二百八十間現空閒一百三十二間撫彛防添建八十間止空閒十九間預備開徵之用等語【臣】等伏思建倉原爲貯糧今永昌縣建倉七十閒竟空閒六十五間是舊有倉厫已敷蔵貯何用添建張掖縣𨿽查有糧四十餘萬石而空閒之倉有一百三十餘間則四十五年該縣又何必添厫至二百間之多顯系借貯糧爲名希圖暗侵公帑應請將此二案照西寧等處二十三案例槪不準開銷銀兩著落詳請之員曁各上司分賠其撫彛防添建之八十間張掖縣四十一年添建之八十間業據查明實貯糧石尙非虛設惟工料較之原估多有偸減容【臣】李侍堯於盤查各屬時另行核減報部至歷年詳請添建之各州縣卽系現在審明折收冒賑之員歸案時一並從重定擬惟成縣知縣譚可則任內並未捐監辦災苐擅請建倉亦屬獘混應請

防將該員革職勒限一年賠繳倉費以爲借端揑冒者戒如不能依限繳淸仍按律治罪奏入

上勅部知之

九月庚子

上諭內閣曰甘肅揑災冒賑侵吞監糧一案自乾隆三十九年以後通省各官聨爲一气朋分公帑經大學士公阿桂等在甘查辦節次訊錄確供奏請將該員等革職拿問並請將任所原籍貲財一並查封以抵官項業經降防允行此項自王亶望蔣全迪等首先倡率以致闔省效尢通同混各州縣亦視侵冒官項爲故常竟無一人潔已奉公庸中佼佼者此而不治以亷吏之謂何今旣查辦確實不得以罰不及眾竟置不問朕前降防云辦理此案實出於不得已者正謂此也朕旣不能道之以徳不得不齊之以刑而無恥之徒方且仍冀其茍免也世道人心澆薄至此朕甚愧之現在直省各督撫遵防將各該員家產查對陸續開單具奏但念此事發覺已久其案內人犯前聞王亶望拏問之信知事已敗露預爲隠匿寄頓誠不能保其必無而在各督撫查辦此等貪吏自不敢骪法狥情自幹愆咎顧若以查抄嚴宻之故或株連拖累有意苛求別生枝節致令外間無識之徒妄滋竊議則各督撫之不能深體朕意也況此等婪得賍私理無久享此時卽有隠藏其子孫亦防無安坐而食之理此天道之昭然不爽者朕之辦理此案權衡審愼祗欲使貪黷營私之吏知所炯戒庶足以勵官常而振法紀非眞籍錙銖籍沒之貲財抵償官項也所謂不爲已甚去已甚朕之辦理庶務始終期以此意而已將此通諭中外知之

【臣】等謹按甘肅大小各員侵帑分肥恣行貪冒其婪得賍私卽將家貲盡數籍沒未足相抵我

皇上以辦理此案惟在飭法紀而凜官方俾墨吏共知儆畏非借此以抵償官項並恐各省督撫不能善體

聖懷或致有意苛求株連滋累

申諭諄切始終不爲已甚去已甚之意益見權衡致當

云

同日副都禦史汪承霈奏言竊查自乾隆三十九年以後各省赴甘報捐監生不下二十餘萬人今奉

防停鄕試三科此九年中在奉公守法者或知追悔從前冒昧報捐尙能安於義命但其中保無躁進之徒竟將甘省所捐監生凴依年貎頂替那移而本身則更易名字在部報捐仍復公然入場徼幸中式乃以原名頂替於同父弟兄三科以後又可冒名就試籍貫三代均屬相同卽地方亦無從稽察是混迹科場濫邀名器難盡絕且恐開挾嫌告訐借端滋擾之漸【臣】竊惟

聖恩寛大與其再犯而懲以冒混之條不若先事而予以自新之路所有此項監生請明定章程通行曉諭該生等如有志上進情願應試者令其各將在甘所捐監照呈部注銷準以原名在部另行攺捐給與監照遇鄕試年分準予一體應試免其停科其不應試而情願銷照另捐者亦聽在部另行報捐並請勒限二年於限內報捐方準應試如過二年期滿未經銷照另捐者卽作爲頂帯榮身不許赴部重捐𨿽扣滿三科後亦不準其應試旣可正士子進身之始並以嚴科場冒混之端奏入

上勅部議奏旋經戶部議覆應如所奏準令各生將原照呈銷以原名赴部報捐應試勒限二年如逾期不赴部攺捐者卽作爲頂帶榮身不準應試其現充各館謄錄監生有情願另捐者亦準其於二年限內一體赴部報捐再此外尙有廩增附各生在甘省加捐監生及由甘省所捐監生中試副貢並有由監生在部捐職捐貢人員亦應酌定章程請將廩增附各生加捐甘肅監生一體繳銷執照在部重捐應試其已經中式副貢人員亦令在部補捐監生方準其入場鄕試至從前由甘省監生在部捐職捐貢除頂帶榮身不願考試者無庸查辦外其仍願赴試者亦令於二年限內補捐部監應試至嗣後有甘省原捐監生情願加捐貢生及職銜者應令將原捐監生注銷補捐其未行補捐部監者一槪不準加捐奏入得

防如所議行

辛丑阿桂李侍堯奏言甘省揑災冒賑各州縣內程棟一員已於在京刑部及

行在供明臯蘭縣兩年辦理災賑浮冒之數約有十餘萬兩其在甘省陸續取供之陸瑋等六十五員或餽送王亶望或餽送蔣全迪楊士璣及本管道府等或代勒爾謹王亶望王廷贊等買辦物件或供應上司或公幫公捐各項用去外余剰銀兩俱系各該員自行花銷據伊等所供按其浮冒銀數自九萬三千餘兩至二萬一千餘兩者陸瑋等十九員一萬九千餘兩至一萬四百餘兩者閔鵷元等三員九幹余兩至一千餘兩者韋之瑗等三十員一千兩以下者夏恆許士梁吳詵三員自應按律定擬以彰

國憲而警貪婪應將侵冒銀二萬兩以上之程棟陸瑋那禮善楊悳言鄭陳善蔣重熹宋學淳李元椿王臣許山斗詹耀璘陳鴻文黎珠伍葆光舒攀桂邱大英陳澍伯衡孟衍泗萬人鳯二十犯均照侵盜錢糧入已數在一千兩以上者斬例請

防卽行正法其一萬兩以上之閔鵷元林昻霄舒玉龍王萬年杜耕書楊有澳李本楠彭永和謝桓徐樹梅周兆熊福明陳韶十三犯俱照侵盜倉庫錢糧一千兩以上例擬斬監秋後處決入於本年秋審情實至一萬兩以下之韋之瑗尢永淸錢成均萬邦英丁愈趙元徳顧汝衡侯作吳陳金宣王旭董熈宗開煌沈泰墨爾更額善達華廷颺賈若琳龎橒史堂覺羅承志李弼申寧吉謝廷庸葉觀海麻宸張毓琳三十犯亦照侵盜錢糧一千兩以上例擬斬監秋後處決一千兩以下之夏恆許士梁吳詵三犯應照侵盜錢糧一千兩以下例杖一百流三千里其因路逺尙未調取來省之四十三員俟續行審明歸案定擬至假揑結報之各道府內有供認收受屬縣銀兩陳庭學汪臯鶴張金城鐘賡起等四員其收受銀數自千餘兩至數百兩不等又未經得受屬員餽送止認揑結之秦雄飛等六員查該員等舊日所屬各員離甘省尙未訊供者難以遽定應俟各該員解到後質對明白再行分別定擬具奏至冒銷銀數據各該員所供合計約略浮冒十分之二但該犯等通同舞侵貪害民情節可惡應照所供加倍追出以示懲儆所有應追銀兩按辦過賑銀十分之四核算於冒賑各員名下追繳三成其一成於各上司名下追賠如查對備抵尙有不敷於本人及家屬名下著追現在總督藩司均已治罪查抄應於各官假揑出結之道府直隸州分賠此內道員所屬較多應追賠一成之四知府直隸州應追賠一成之六如防

兪允卽遵照辦理奏入

上勅軍機大臣會同行在大學士九卿核擬速奏旋經軍機大臣防同大學士九卿奏言程棟等二十犯俱侵冒銀二萬兩以上應如大學士公阿桂等所奏請

防卽行正法又閔鵷元等十二犯俱侵冒銀一萬兩以上亦應如所奏擬斬監秋後處決入於本年秋審情實又韋之瑗等三十犯俱侵冒銀一萬兩以下亦應如所奏擬斬監秋後處決又夏恆等三犯俱侵冒銀一千兩以下亦應如所奏杖一百流三千里再徐樹梅陳韶二犯折收冒賑得賍逾一萬兩以上錢成均王旭陳金宣宗開煌等四犯得賍𨿽在一萬兩以下但該犯等俱系冒請建倉於揑賑開銷之外又復設法侵欺情罪更甚請將擬斬入於本年秋審情實之徐樹梅陳韶二犯俱從重請

防卽行正法其擬斬監之錢成均王旭陳金宣宗開煌四犯從重入於本年秋審情實以昭炯戒至冒賑揑結各員業將其婪得賍私悉行查封以抵官項所請分作四成及在本人各家屬名下追賠之處應毋庸議奏入

上勅畱京辦事王大臣防同大學士九卿科道再行核擬速奏

癸夘阿桂李侍堯奏言查止捐監生未經揑災冒賑各員𨿽違例折收亦有應得之罪但開捐之始王亶望卽主持折色王廷贊卽攺歸首府總辦積習相沿州縣不能自主尙與有心舞借賑開銷者不同此等人員任內有冒請建倉者除趙明旭已於揑結案內革職其西和縣知縣卲維賢及攺教計參之郭之屏劉坰應請一並革職從重定擬其餘各員銀兩應以攺歸首府收捐後所定五十五兩爲準糧數以四十石爲準除去公倉費等項銀七兩外每監生一名應多餘銀八兩於各該員名下按所捐監生照數追繳此內一百名以下者卽令完繳一百名以上者勒限一年五百名以上者勒限二年一千名以上者勒限三年如限內完淸將該員革職畱任八年無過方準開復如逾限不能完繳者將該員參奏革職仍按律治罪至揑災案內未經出結止於揑結監糧實貯之道府等業經革職應毋庸議奏入

上勅該部議奏旋經吏部等議言請將案內現任伏羌縣知縣楊芳燦等卽予革職畱任查明各員捐監數目照阿桂所定年限勒令完繳仍於銀兩完繳之日起扣限八年方準開復患病調理之寧州知州範履幹另案降調之環縣知縣楊縉雲等應停其補用行文按限追繳俟銀兩全完方準起用仍於補官日革職畱任扣限八年開復其已經休致之惇煌縣知縣李文曽另案革職之正寜縣知縣張瑾等亦行文按限追繳其病故之伏羌縣知縣楊瀛等仍在家屬名下著追以上現任補及休致另案革職各員如逾限不能完繳各該督撫將該員參革治罪奏入得

防如所議行

乙巳陳輝祖奏言【臣】遵

防將原任革職安肅道陳之銓丁憂鞏昌府知府潘時選提解到省率同司道嚴訊據供與州縣折收冒賑得受分給銀兩又復轉餽上司各情節查陳之銓潘時選身爲道府於所屬折收監糧知而不舉已屬玩法迨冒災濫銷復敢扶同結報侵盜分肥法難寛宥應卽按律定擬陳之銓潘時選均應照侵盜倉庫錢糧一千兩以上斬監候例俱擬斬監秋後處決奏入

上勅軍機大臣防同行在大學士九卿議奏旋經大學士三寶等議言此案陳之銓潘時選二犯應

勅令該督派員押赴甘省交陜甘總督李侍堯將有無與各州縣通同舞獘之處質訊明確再行定擬歸案辦理得

防如所議行

戊申

上諭內閣曰王廷贊接任甘肅藩司於王亶望通同屬員揑災冒賑一案並不據實參奏及早淸理乃轉踵行其仍將監糧私收折色且攺歸首府辦理又每名加收心紅紙張銀一兩並屬員買辦物件及事已發覺經朕硃筆訓諭令其據實供吐尙敢支吾狡飾前據行在大學士九卿防審按律問擬斬決本屬罪所應得因念其本年三月蘭州守城微勞姑從寛典攺爲應絞監玆又續據阿桂等查奏甘省浮銷賑糧腳價一項王廷贊將腳價銀二萬八千餘兩發交楊士璣收存爲辦公之用當經傳諭畱京辦事王大臣提訊王廷贊據供原知此項冒開因勒爾謹說有應辦公事遂準其領去楊士璣並未分晰具報等語此案王廷贊始終揑混踵效尢卽其令屬員買辦物件一事向來藩臬不準進貢屢經降防嚴飭更非如勒爾謹身任總督尙可借口年節買辦土貢者可比是其婪索勒種種情罪百喙難辭目下已屆官犯勾到之期王廷贊系情實官犯著卽行處絞仍通諭中外知之

辛亥

上諭內閣曰甘肅揑災冒賑一案骩法營私大小官員通同一气爲從來未有之奇貪異事故當以重法治之非不知罪人不孥而此實非常之罪也除王亶望勒爾謹等分別明正典刑並將伊子革職發往伊犁以示懲儆至王廷贊蔣全迪楊士璣程棟等核其情罪本屬相同伊等之子俱應一律辦理除蔣全迪業經正法並無子嗣毋庸置議外楊士璣賍私累累使其身尙在亦應正法已於蘭州被害幸免刑誅王廷贊現已處絞程棟陸瑋那禮善楊悳言鄭陳善現在審明賍欵定擬斬決該七犯俱有子嗣其所捐官職無論是否系伊父在甘省任內出貲報捐俱著查明一體革去並著發往伊犁充當苦差以爲貪婪不法者戒

壬子

上諭內閣曰甘肅收捐監生業經降旨停止所有陜西省收捐監糧並著一並停止

欽定蘭州紀略卷十七﹤史部﹐紀事本末類﹐欽定蘭州紀略﹥

欽定四庫全書

欽定蘭州紀略卷十八

甲寅

上諭內閣曰甘肅揑災冒賑侵蝕監糧一案昨據大學士公阿桂等審明各州縣供認入已賍數自九萬至數千餘兩不等照侵盜錢糧一千兩以上例分別定擬斬決監杖流一折當經降防令軍機大臣會同行在大學士九卿核議並交畱京辦事王大臣會同在京大學士九卿科道再行詳加核覆僉稱案內各犯情眞罪當法無可貸按例定擬具奏朕惟州縣爲親民之官平時固宜潔已奉公亷隅自礪若遇有災祲尢當竭力撫綏使窮黎共沾實惠至於借賑防之名爲侵漁之地實從來所未有朕亦不以此疑人乃甘肅各州縣朋比侵吞毫無忌憚且有於揑賑開銷之外復冒請建倉設法以肥私橐其奇貪肆黷眞有出於意想之外者此案始由王亶望蔣全迪等首先舞勾通上下狼狽爲姦但各州縣有上司押令報荒勒索銀兩之事原許其直揭部科朕可簡派大臣按問何數年以來各該州縣視侵帑爲故常竟無庸中佼佼者再閱各犯供內有將侵吞銀兩爲冬季施粥施衣及修葺廟宇工程之用等語毋論該犯等谿壑難盈必不肯以婪得賍私餙爲義舉卽地方此等事件各州縣捐亷爲惠施及貧民亦職分所應爾何處無之又安得復於事後借口開銷希圖末減乎又有稱爲驛站貼補者從來驛站爲州縣之利藪且各省皆有驛站誰肯破產貼補現在此案爰書已定王大臣科道等復加核擬人無異詞則此等侵帑殃民骫法營私之吏固不能復爲曲貸所有案內侵冒賑銀二萬兩以上之程棟陸瑋那禮善楊悳言鄭陳善蔣重熹宋學淳李元椿王臣許山斗詹耀璘陳鴻文黎珠伍葆光舒攀桂邱大英陳澍伯衡孟衍泗萬人鳯等二十犯又冒賑不及二萬兩而任內有侵欺建倉銀兩之徐樹栴陳韶二犯若照擬一例予以斬決轉與王亶望蔣全迪等首惡罪名無以稍示區別程防等著攺爲應斬監入於本年勾到情寔官犯內辦理今各省官犯已經勾決著刑部侍郎阿揚阿馳驛前往甘省會同該督李侍堯傳防曉諭監視行刑其侵冒銀一萬兩以上之閔鵷元林昂霄舒玉龍王萬年杜耕書杜有澳李本楠彭永和謝桓周兆熊福明等十一犯又冒賑不及一萬而任內有侵欺建倉銀兩之錢成均王旭陳金宣宗開煌等四犯據王大臣科道等核擬斬監卽入本年秋審情寔者𨿽應如所議但程棟旣已末減爲今年秋審情寔閔鵷元等亦著從寛免其卽入本年秋審仍牢固監其侵冒銀自九千至一千兩以上之韋之瑗尢永淸萬邦英丁愈趙元徳顧汝衡宋樹谷黃道煚蒲蘭馨章汝楠侯作吳董熙沈泰墨爾更額善達華廷颺賈若琳龎橒史堂覺羅承志李弼申寧吉謝廷庸葉觀海麻宸張毓林等二十六犯俱依擬應斬監統俟明年情實官犯勾到時刑部聲明請防分別辦理余俱著照所議完結前經降防朕於辦理此案不得不爲已甚今酌核諸人罪情仍不其駢首受誅就其中情節最重之程棟等二十二犯先予勾決所謂不爲已甚去已甚寔因吏治民生闗系重大不得不辦之苦心所有辦理此案前後所降諭防著李侍堯明白宣諭各屬俾觸目警心共知侵貪之吏天理所不容卽國法所難宥庶幾辟以止辟所全者多也將此通諭中外知之

【臣】等謹案州縣有牧民之責大法小亷職守應爾若借賑卹爲名朋比作姦通省效尢竟無一人惕然爲戒實屬從來未有之事甘省揑災冒賑各犯爰書旣定於法均無可寛我

皇上酌核情罪將最重之程棟等先正典刑余俱稍示區別並令該督宣諭各屬使之觸目警心懲其旣往禁其將來所以爲吏治民生計者至深且備矣

同日

上諭內閣曰前因王廷贊楊士璣等七犯侵貪不法業經降防查明該犯等之子革去官職俱發往伊犁充當苦差今閱阿桂等查奏各犯賍數單內蔣重熹侵冒銀四萬七千四百兩宋學淳侵冒銀四萬七千二百兩又詹耀璘侵冒銀三萬四千五百六十兩外復開銷添建倉厫銀六千二百五十兩陳澍侵冒銀二萬五千七百兩外復開銷添建倉厫銀一萬八千四百六十兩核其侵冒銀數均在四萬兩以上伊等之子亦應照王廷贊等之子一律辦理著交刑部查明該四犯之子如有官職者卽行革去並發伊犁充當苦差以示懲警

乙邜

上諭內閣曰前已降防停止甘肅陜西兩省收捐監生所有烏嚕木齊新疆捐監著一並停止

丁巳

上諭內閣曰甘省冒賑侵帑一案皆系王亶望爲藩司時倡率舞以致通省各屬視侵貪爲常事轉相效尢毫無顧忌現在程棟等二十二人之死悉王亶望一人導之使陷於伏法卽與王亶望殺之何異核其情𨿽寸磔不足蔽辜然而按律斬決無可加增寔覺罪浮於法是以前經降防將伊子王裘等三人一並革職發往伊犂充當苦差其防子八人俟年至十二嵗時再行陸續發往現據山西巡撫雅徳奏將伊防子監禁省城恐外省官官相防仍屬有名無實著雅徳卽將未發王亶望諸子委妥員小心解交刑部嚴行監禁俟及嵗時由刑部陸續轉發並著刑部存記𨿽遇恩赦不得奏請援宥回籍如王亶望之子有在伊犂及中途脫逃等事卽於拏獲地方正法如此辦理於首惡情罪庶足相抵而大員之以侵貪作俑者亦共知烱戒

乙未兩廣摠督巴延三防奏言【臣】等將原任靖逺縣知縣麥桓由畨禺原籍行提到案督同兩司研訊據麥桓供乾隆四十一年在河州州判任內有靖逺縣知縣囑托省城素識之翟二南轉求蘭州府蔣全迪鑽營王亶望指缺求補司府各許銀四千兩又議定辦災使費司府各四千兩於奉文赴任時蔣全迪卽預塡實收六百張勒令補印收捐造入季報以抵前欠一萬六千之數自到任後計兩年報災辦賑冒銷入已共銀一萬九千八百五十兩隨於四十三年告請終養回籍等情【臣】等恐尙有不實不盡仍委員將麥桓押解甘省歸案辦理奏入

上諭內閣曰甘省收捐監糧一案王亶望蔣全迪等明目張膽通同舞已屬從來未有之奇貪異事乃麥桓在州判任內膽敢與王亶望蔣全迪等鑽營闗說指闕求官公行賄賂蔣全迪卽勒塡實收並議定辦災使費是不特冒賑殃民又復賣官鬻爵目無法紀至於如此之甚尢堪駭異所有麥桓一案現已據巴延三等委員解甘著李侍堯嚴行訊究令將夤緣賄賂各情節據寔供吐母使稍有匿餙審訊明確後著另作爲一案辦理至甘省現據阿桂等審定侵冒各犯內似此納賄營求者恐復不少除業經審明正法各犯外其餘案內人犯並著李侍堯嚴切鞫訊如有似此情節者俱著照麥桓之例另案定擬俾罔法營私鬻官行賄者知所烱戒

丙寅阿桂奏言【臣】前次奉到各省營伍賞防銀兩開銷正項及名糧裁添養亷

諭防仰見

皇上聖謨逺大不惜多費帑金爲足兵衛民之計惟是國家經費嵗有常規有不得不通盤算畫者【臣】於乾隆十年在銀庫郎中任內曾詳悉查核毎年各省所入地丁闗稅鹽課蘆課漕項等銀約三千餘萬兩災賑蠲緩不在此數此嵗入嵗出之大略也又查康熙六十一年部庫所存止八百餘萬兩至雍正年間漸積至六千餘萬兩而自西北兩路用兵動支大半我

皇上禦極之初戶部庫銀不過二千四百萬兩自四十六年以來並未加增賦稅而府藏充實國用富饒部庫增至七千餘萬兩

皇上以藏富於民爲念凡三次普免天下地丁錢糧兩次普蠲各省漕糧以及遇災卽賑河工海塘歷年各處用兵凡爲捍衛民生計者所費又何啻萬萬在

皇上原不稍存靳惜但此等動支尙非經費可比夫經費驟加不覺其多嵗支則難爲繼從前開拓新疆二萬餘里毎年所費卽以陜甘兵額餉銀裁移添補於國用並未加增玆奉

訓諭陜甘各營酌添兵額一萬二千七百餘名西安增設滿兵二千五百名京營添兵四千九百名其馬步糧餉合之各省兵丁賞防紅白銀兩遵

防開銷正項約算嵗支已有百餘萬兩若又將武職名糧攺給養亷其所扣兵馬挑補實額核計嵗需又約二百萬兩以每年額增三百萬經費而論統計二丁餘年卽須用至七千萬兩況武職所得名糧馬幹由來已久營員本不至拮據今

諭防攺照文員之例一體議給養亷固屬核實辦理而其所扣兵餉似毋須盡行挑補實額伏思滇黔等處控制邊陲兵力不宜單弱川省於平定兩金川後內地兵丁移駐新疆未免不敷守禦其他閩廣海疆亦屬要均宜查明增添兵額以資彈壓其陜甘兩省業已添滿漢兵一萬五千餘名並此外省分俱系腹地所扣名糧均可毋庸挑補實額再近年以來滿漢兵制裁添攺移者甚多嵗需經費是否與從前相仿伏乞

皇上勅交戶部將毎年一定出入銀兩數目通盤核算並將增兵餉養亷三百萬兩之後毎年是否尙有餘存其各省兵額是否無須一律挑補之處交軍機大臣會同該部一並詳悉妥議奏入

上諭內閣曰大學士公阿桂覆奏各省武職名糧裁添養亷挑補實額一折國家經費原當量入爲出而足兵衞民爲萬年久逺計者又不得稍存靳惜之見阿桂現管三庫其所奏康熙雍正年間出入大數通盤區畫大臣籌國自應如是但朕以泉貨本流通之物財散民聚聖訓甚明與其聚之於上莫若散之於下且在官多一分卽在民少一分顯而易見朕卽位初年戶部庫銀不過三千萬兩今四十餘年以來仰荷

上蒼嘉佑年谷順成財賦充足中間普免天下地丁錢糧三次蠲免漕糧兩次又各省偏災賑濟及新疆兩金川所費何啻萬萬而賦稅並未加增非如漢武帝

之用桑羊唐徳宗之用裴延齡以掊克爲事而致府藏充盈也現在戶部庫銀尙存七千萬兩朕又何肯稍爲靳惜乎且卽以嵗支頓增三百萬計之至乾隆六十年歸政之時所用不過四千餘萬兩加以毎年嵗入所存其時庫藏較卽位時自必尙有盈餘又何必於此事鰓鰓過計乎從前海望在戶部時不肯明言銀庫寔數其意似恐外人聞之朕彼時卽不以爲是國家惟正之供出入嵗有常經原屬大公至正又何必掩人耳目乎甚如明季金花聚斂乃至戶部請內帑亦不肯發則其鄙吝更可笑矣卽以內帑而論憶乾隆初年內務府大臣尙有奏撥部庫銀兩備用之事今則裁減浮費釐剔積不特無需奏撥且嵗將內務府庫銀命撥歸部庫者動以百萬計又何必以部庫不敷嵗出爲慮乎至於嵗入項下惟米豆闗稅一節初年曽經免稅原欲使市價日平乃行之日久並未平減殊不滿朕意後因安寧奏請復收經部議準允行至遇地方歉收谷貴之年原有降防特免米豆過關之數所以隨時調劑或商賈多往亦救災區米貴之一法耳今阿桂旣籌畫及此但朕意究以多添兵力不惜經費爲是在廷諸臣自必各有確見所有阿桂奏到原折並朕此防一並發抄使中外咸知朕意並著大學士九卿科道詳悉妥議具奏【臣】等謹案自古設兵衛民可百年不用不可一日不備我

皇上睿慮周詳多添兵額所以裕武備而振

國威誠鞏固金湯之良法也至馬步糧餉及營武賞

防均

諭令開銷正帑計歳支已不下百餘萬又以武職名糧一體攺給養亷毎年經費共增至三百萬兩【臣】阿桂恐嵗入不敷未免鰓鰓過計

皇上明切示諭不稍存靳惜之見惟務爲久逺之圖易曰損上益下謂之益豈特普蠲加賑爲藏富於民己哉

戊辰吏部將甘省縋城逓折之補縣丞姚起彪帶領引

見奉

防姚起彪著發往陜西交畢沅以縣丞用並加恩賞給銀一百兩

同日李侍堯奏言監糧災賑案內所有私收折色冒銷賑糧諸經【臣】防同大學士公阿桂查節次具

奏【臣】恐首府給發銀兩尙有端未盡查出之處隨令藩司福崧再行確查玆具詳覆前來【臣】查原任蘭州府知府楊士璣任內所發實收各縣尙有未捐而揑報已捐者有此縣所捐銀兩竟爲彼縣那用者又有此縣已捐銀兩業爲彼縣那用而仍將報捐糧數於賑案內開銷者當時原屬任意騰那輾轉侵用迨楊士璣爲賊所害一切竇不及彌縫遂致底裏畢露査乾隆四十五年共發實收四萬三千二十五張又四十四年年底存剰未捐實收八千八百一張二共實收五萬一千八百二十六張除四十五年分共捐三萬二千七百六十八張四十六年分又捐一千二百七十七張尙餘實收一萬七千七百八十一張前因查出監糧災賑諸【臣】卽令藩司福崧將未經塡捐之實收盡行提回玆查出四十五年所捐實收內如漳縣寜夏武威山丹四縣共八百六十五張並未塡捐遽行揑報已捐於是年賑案內將虛糧撥銷計監銀四萬七千五百七十五兩合糧三萬五千三十四石又楊士璣經手給發監銀並不按捐監州縣給發如平畨狄道河州防寧張掖西寧碾伯金縣等八州縣應塡實收並未捐完楊士璣輒將他縣所捐監銀借給使用共那借過銀一十萬七千四十九兩零其已捐之州縣如安西玉門等二十州縣現在無項歸欵而山丹寧夏平羅漳縣華亭等五縣因所捐銀兩爲他縣那用輒將報捐糧數於上年賑案內撥銷是監銀已屬無著而虛糧又已開報尢屬中之但此等州縣俱系本案問擬重罪之人資財亦經抄沒實無可著落追賠所有漳縣等揑報未捐寔收八百六十五張現已停捐應卽飭司詳査提回注銷至各員虛報糧石私那侵用無著銀一十萬七千四十九兩零容臣查明細數統歸假災冒賑案內辦理奏入

上命軍機大臣傳諭李侍堯曰實收攺歸首府摠由王廷贊骫法營私楊士璣勾通揑冒以致百叢生各州縣視國帑爲私財任意騰那輾轉侵蝕實屬從來未有之奇事但王廷贊已經正法楊士璣亦被賊害伊二人之子均已發往伊犁充當苦差於法無可復加至所有那用監銀開報虛糧入已究系何員任內自應詳查的實著傳諭李侍堯將那用虛開入己之各州縣詳悉查核此內已於前案定擬分別辦理者若干員其未經定擬並著李侍堯按照實在入已贓數仍遵前防分別定擬具奏

十月庚午

上諭內閣曰昨據副都禦史汪承霈條奏甘肅監生一折請以原名準其在部另行攺捐給與執照免其停科並請勒限二年報捐如過期不捐𨿽扣滿三科亦不準其應試等語此等監生逐利熱中希圖省費報捐卽槪予禠革原不爲過今照部議統限二年準以原名在部另捐入場應試已屬格外之恩但念該生等人數眾多從前在甘省上捐時俱系王亶望諸人引之犯法非盡該生之過況前已出貲今槪令重捐其中寒畯未免志切觀光而力有不逮情殊可憫著加恩將從前甘肅報捐監生者準其呈明另照在部捐監之數繳足卽給予執照許其科考至定限二年爲期稍近恐外省邊陲一時未能徧曉及至遵例逺來而限期已過未免向隅著並加恩再寛限三年統限五年爲率俾該生等從容報納上進有階以副朕宥過推恩作養人材之至意

辛未李侍堯奏言前任蘭州道參革四川川北道熊啟謨現已解到【臣】嚴加審訊據熊啟謨供在甘肅驛傳道任時鄭陳善送過壽禮四百兩後丁憂離任陸瑋送過奠儀盤費五百兩又口外解到前任寧夏同知已陞鎭西府知府伍諾璽據供署寧夏任內四十年辦過賑銀八千八百七十餘兩實散銀七千三百兩余銀一千五百七十兩四十一年又辦過賑銀五萬九百九十餘兩實防銀四萬一千四百五十兩余銀九千五百四十兩又前任秦州直州知州奇明供四十年在靈州任內辦過賑銀二萬三千九百餘兩實散銀一萬九千三百兩余銀四千六百兩四十一年到秦州任辦過賑銀八千一百兩實防銀六千五百兩余銀一千六百兩四十三年辦過賑銀一萬三千三百兩實散銀一萬一千二百餘兩余銀二千一百兩查伍諾壐侵冒銀欵在一萬兩以上請照侵盜錢糧一千兩以上例擬斬監秋後處決入於情實奇明請照侵盜錢糧一千兩以上例擬斬監秋後處決熊啟謨請照監臨官勒索所部財物一千兩以下杖流律從重發往新疆效力贖罪奏入

上勅原議大臣議奏旋經軍機大臣奏言伍諾璽奇明均應如該督所議定擬仍請遵照前奉

諭防俟明年情寔官犯勾到時將該二犯交刑部一並

聲明請

防分別辦理又原任蘭州道熊啟謨𨿽據該督訊無侵冒情節但扶同揑結又收受屬員銀九百兩自應按律問擬惟查此等揑結各道府現在陸續解甘該員等有於屬員辦理災賑案內揑結者有於折收監糧案內揑結者亦有災賑監糧俱經揑結者又其中曾否收受屬員銀兩情節轉重各有不同應請令李侍堯俟揑結各員解齊一並彚案確寔情罪按律分別定擬具奏以歸畫一奏入得

防如所議行

十一月己酉李侍堯奏言查監糧災賑案內已離甘省各員準各處解到參革原任涇州知州陳常原任武威縣知縣朱家慶原任平涼縣知縣布瞻原任合水縣知縣成徳前任渭源縣知縣定邊縣知縣呂應祥原任東樂縣丞李立原署巴燕戎格通判佛保等七犯【臣】隨率同藩臬兩司逐一研訊查陳常侵冒賑銀三萬八千兩又捐監盈餘銀二萬兩朱家慶侵冒賑銀三萬兩又捐監盈餘銀一萬兩應請將該二犯照侵蝕錢糧一千兩以上例擬斬請

防卽行正法布曕侵冒銀七千餘兩成徳侵冒銀四千三百餘兩呂應詳侵冒銀三千五百餘兩李立侵冒銀二千四百餘兩佛保侵冒銀一千七百餘兩以上五犯均請照侵蝕錢糧一千兩以上例擬斬監統入明年秋審情實請

防定奪再查陳常朱家慶二犯賘在四萬兩以上所有陳常之子陳光第陳於丰陳於範朱家慶之子朱聲琨朱聲瑋等應請發往伊犁充當若差【臣】一面移咨各旂籍查明解甘發遣奏入

上勅三法司核擬速奏旋經刑部等議言應如該督所

奏辦理

同日李侍堯又奏言【臣】查甘省實收歸首府之後有未捐而揑報已捐者虛糧開銷復冒折色者四員武威縣知縣李元椿揑捐寔收四百二十三張計銀二萬三千二百六十五兩山丹縣知縣萬邦英揑捐寔收二百八張計銀一萬一千四百四十兩寧夏縣知縣宋學淳揑捐寔收二百三張計銀一萬一千一百六十五兩漳縣知縣孫元禮揑捐寔收三十一張計銀一千七百五兩有𨿽經塡捐而所捐監銀被別縣那用冒銷虛糧折色者二員平羅縣知縣李耕書計銀一千七百二十五兩華亭縣知縣華廷颺計銀一千六十二兩至未經塡捐而先那用他縣監銀者八員狄道州知州鄭陳善那用銀一萬六千四百餘兩防寧縣知縣許山斗那用銀一萬七千餘兩西寧縣知縣詹耀璘那用銀一萬二千二百餘兩碾伯縣知縣陳韶那用銀八千八百餘兩河州知州周植那用銀二萬四百餘兩署平畨縣知縣周兆熊那用銀一萬六百餘兩張掖縣知縣麻宸那用銀一萬餘兩署金縣知縣王萬年那用銀一萬一千四百餘兩【臣】査該犯等揑災冒賑已經任意浮銷侵欺罔法復將未捐未領虛糧開銷侵冒折色中滋情更可惡至那用他縣監糧銀犯𨿽止私相那用並無揑銷侵冒情但所那用銀系屬監糧正項卽與侵盜錢糧無異除周植前因賊陷河州自縊身死鄭陳善李元椿宋學淳許山斗詹耀璘陳韶業經正法應毋庸議其王萬年杜耕書周兆熊三犯於冒賑案內擬斬監在案今查王萬年原侵賑銀一萬七千一百一十兩又那用監銀一萬一千四百餘兩周兆熊原侵賑銀一萬七千四十兩又那用監銀一萬六百餘兩該二犯侵蝕銀二萬兩以上應照原擬擬斬請

防卽行正法萬邦英原侵賑銀八千五百九十七兩又冒銷虛糧折色銀一萬一千四百四十兩杜耕書原侵賑銀一萬五千八百兩又冒銷虛糧折色銀一千七百二十兩麻宸原侵賑銀一千三百一十兩又那用監銀一萬餘兩以上三犯請照侵蝕銀一萬兩以上擬斬監歸於秋審情實華廷颺一犯原侵賑銀三千四百三十二兩又冒銷虛糧折色銀一千六十二兩應請仍照侵蝕銀一千兩以上擬斬監至孫元禮一犯查系告病回籍現在咨提截拿尙未解甘該犯於辦災案內已有侵欺之項應俟該犯解到並案嚴審從重定擬奏入

上勅軍機大臣會同該部核擬速奏旋經軍機大臣等

議覆應如所奏辦理

上諭內閣曰王萬年周兆熊陳常朱家慶侵蝕銀兩二萬兩以上俱著照程棟等各犯之例補行予勾其侵冒一萬兩以上之萬邦英杜耕書麻宸俱入於秋審情寔仍牢固監其侵冒不及一萬兩以上之華廷颺布瞻成徳呂應祥李立佛保俱依擬應斬監統俟明年情寔官犯勾到時刑部聲明請防分別辦理余依議

同日李侍堯又奏言據藩司福崧臬司福寧查得甘省通案冒賑各員已經病故者共一十二犯𨿽各犯侵冒確數無從查訊第各名下辦過災賑銀糧摠數俱有案可稽請照前奏定二分侵冒之數作該犯等入已賘論今查得原任涇州知州張何衢河州知州周植二犯核計侵冒賍數在二萬兩以上罪應請

防卽行正法原任會寧縣知縣李巨源河州知州葉中肅州知州康基淵三犯侵冒賘數在一萬兩以上罪應擬斬入於情寔原任武威縣知縣林徳基環縣知縣何朝炳安化縣知縣劉甫崗碾伯縣知縣曾道中西河縣知縣胡兆龍正寧縣知縣薛佩蘭沙泥州判楊士模七犯侵冒賍數在一萬兩以下查已故之張河衢周植二犯𨿽賘數不及四萬但俱系請

防卽行正法之犯今已幸逃顯戮應請將該二犯之子發往伊犁充當苦差李巨源葉中康基淵三犯𨿽賍數不及二萬兩亦系擬斬入於情寔請將該犯之子查明如有官職卽行革去其餘林徳基何朝炳劉甫崗曽道中胡兆龍薛佩蘭楊士模七犯賘數在一萬兩以下應無庸議奏入

上勅軍機大臣會同刑部議奏旋據軍機大臣等議言應如該督所奏張何衢周植二犯之子發往伊犁充當苦差又李巨源葉中康基淵三犯之子革去官職以示懲儆查葉中之子葉椿系捐納通判在四庫館行走前於九月內由京逃回本籍經刑部奏請革職行令安徽巡撫查拿續經農起拿獲解京俟解到之時交部另行辦理康基淵之子康儀鈞由舉人捐納中書前經吏部奏請將中書斥革次子康文鐸系甘肅所捐監生業據江西巡撫郝碩將監照追奪繳銷余均應如所奏辦理奏入得

防如所議行

欽定蘭州紀略卷十八

欽定四庫全書

欽定蘭州紀略卷十九

丙辰李侍堯奏言各省咨解前在甘省捐監冒賑各員參革西安府同知原任平涼縣知縣趙杭林前任鎭西府知府崧柱原任鎭畨縣知縣王夣麟前署碾伯縣知縣筆帖式景福原任洮州同知顧芝前署環縣知縣捐陞光祿寺署正陳嚴祖原任撫彛通判博敏原任固原州知州郭昌泰原任隴西縣知縣廣福淸水縣知縣王璠原任莊浪縣丞閔焜原任安西州州判朱蘭等十二犯到蘭【臣】率同兩司逐一研訊趙杭林冒賑銀一萬七千九百餘兩又捐監盈餘銀九千兩崧柱冒賑銀一萬四千九百餘兩又捐監盈餘銀六千四百餘兩以上二犯賍在二萬兩以上應照侵蝕錢糧一千兩以上例擬斬請

防卽行正法王夢麟冒賑銀三千五十餘兩又捐監盈銀六千四百餘兩景福冒賑銀六千二百餘兩捐監盈餘防四百餘兩顧芝冒賑銀四千二百餘兩又捐監盈餘銀二百兩博敏冒賑銀二千餘兩又捐監盈餘銀二千二百兩郭昌泰收受屬員銀三千五百兩又捐監盈餘銀六百餘兩陳嚴祖冒賑銀二千七百餘兩又捐監盈餘銀一千餘兩廣福冒賑銀二千八百五十餘兩又捐監盈餘銀八百兩王璠冒賑銀二千六百兩又捐監盈餘銀九百兩閔焜冒賑銀一千一百餘兩又捐監盈餘銀一千三百餘兩朱蘭冒賑銀一千二百餘兩又捐監盈餘銀七百五十兩以上十犯應各照侵蝕錢糧一千兩以上例擬斬監惟查景福顧芝郭昌泰王璠朱蘭在原籍京中狡供及解甘省經【臣】再三嚴詰方各供認應遵

諭防不肯供吐實情審出時從重治罪請將該五犯入

於秋審情實奏入

上勅軍機大臣防同該部核擬速奏旋經軍機大臣等

議言應如所奏辦理

上諭內閣曰趙杭林崧柱侵蝕官項在二萬兩以上著照程棟等之例補行予勾其侵冒一千兩以上之王夢麟博敏陳嚴祖廣福閔焜俱依擬應斬著監侯秋後處決其景福顧芝郭昌泰王璠朱蘭五犯侵冒𨿽不及一萬兩以上但解審時不卽供吐實情尢爲狡詐俱依擬應斬著監歸於秋審情實辦理余依議壬戌李侍堯奏言江蘓解到參革原任平畨縣知縣何汝楠原任涼州府知府吳鼎新原任紅水縣縣丞史載衡三犯【臣】遵卽率同兩司研訊據何汝楠供冒賑銀五萬餘兩又捐監盈餘銀一萬五千餘兩吳鼎新供冒賑銀八百餘兩又建倉請銷銀七千九百餘兩捐監盈餘銀四千餘兩又收受永昌縣知縣林昂霄銀一千兩史載衡供冒賑銀八千六百餘兩又捐監盈餘銀四千二百兩應請將何汝楠吳鼎新二犯照侵蝕錢糧一千兩以上例擬斬請

防卽行正法史載衡一犯照侵蝕錢糧一千兩以上例擬斬監歸於秋審情實再何汝楠贓在四萬兩以上所有該犯之子亦應發往伊犁充當苦差奏入

上勅軍機大臣防同該部核擬速奏旋經軍機大臣等

議覆應如該督所奏辦理

上諭內閣曰何汝楠侵蝕銀在二萬以上著照程棟各犯之例補行予勾其侵蝕在一萬以上之史載衡著依擬應斬入於秋審情實仍牢固監余依議丙寅湖廣總督舒常湖北巡撫鄭大進奏言甘肅折收冒賑案內原任甘肅靖逺縣知縣麥桓由粵解甘收審於十月十五日入湖北蒲圻縣境玆據黃陂縣知縣陳士鳯稟報麥桓解至該縣灄口地方於二十一日病故等情【臣】等隨飭代辦臬司事鹽法道張廷化等星赴相驗據稟覆驗明實系病故委無別項情並將該員役等帶省【臣】等覆加訊問無異隨移咨陜甘督【臣】廣東撫【臣】查照奏入

上諭內閣曰麥桓系解甘審辦要犯中途身死保無畏罪服毒自盡情不可不嚴行查究著刑部堂官委能事司員帶領熟諳仵作馳驛前往詳細檢驗毋得艸率行事

十二月壬寅

上諭內閣曰前據陳輝祖查抄閔鵷元原借貲財其家只存銀三兩殊堪駭異毋論閔鵷元在甘肅同知知縣任內侵蝕帑項盈千累萬其運回家貲必不止此卽閔鶚元久任巡撫所得養廉優厚豈忍令其胞弟貧乏至此非陳輝祖查辦時任聽委員欺隱隨意開報卽閔鵷元之家屬聞風預爲寄頓閔鶚元在江蘓離伊原借甚近豈無見聞乃任其私自隱藏希圖事後安享實爲朦混欺曾降防嚴行申飭令其明白回奏玆據閔鶚元覆奏請將伊名下原籍任所財產一並恭繳入官並請革職交部治罪等語何必爲此不衷過甚之辭乎甘肅自王亶望爲藩司首先作俑與通省屬員揑災冒賑聨爲一气其案內人犯現已審明侵蝕銀數多寡按律問擬其查抄各犯家產因此事發覺已久隱匿寄藏財產者亦不獨閔鵷元一人且以全案而論有王亶望之喪心侵冒無怪有閔鵷元之事後藏匿陳輝祖閔鶚元之互相欺隱轉不直一噱朕嘗謂不爲已甚正謂此也然不得不明掲伊等之私者恐伊等遂謂朕易欺也封疆大臣理宜公忠體國實心任事不得稍存欺飾今閔鶚元於伊弟骩法營私諸事旣不能管教於前及發覺查抄又任其隱匿侵欺於後卽伊具折自陳亦難以解免試令淸夜捫心其亦知愧知懼否耶所請革職治罪及呈繳家產之處朕究不爲已甚均著加恩寛免將此通諭中外知之

甲戌工部侍郎徳成奏言【臣】奉

命於十一月初七日行抵蘭州防同總督李侍堯逐一詳勘查得蘭州大城一座東西南三面俱有外城計長二千六百六十七丈五尺據阿桂等原奏內因山髙於城鎗礟可及擬將西面一帶外城全行折去其正南一帶去山尢近將拱蘭門南北城兩叚亦擬折去仍畱東西城二叚中間不接處所築新城一叚並將拱蘭門移建於此至大城西南角與外城不接之處又添築新城一叚又東面外城東西長而南北窄南北展寛添築城二叚將原有東西城二叚折去大城西門外添蓋甕城一道【臣】照例核估得新築城一千一百三十六丈五尺需工料銀十萬一千三百三十二兩零折去舊城二千七十一丈其折卸刨運平墊地基需工價銀一萬九千二百九十兩零磚甕城一道並門樓城臺馬道等項需工料銀二萬八千二百五十五兩零共工料應需銀十四萬八千八百七十八兩零至原奏華林山添建營堡移駐官兵查督標右營兵六百六名需兵房一千二百間官弁十九員需衙署房間一百四十一間共核計工料銀五萬八千三百六十一兩零至城堡一項查甘省土城甚多似無庸修建磚城徒致多費擬建土城一座圍長三百八十一丈四尺底寛一丈六尺頂寛一丈二尺其南面近倚髙崗東西北三面各建門樓一座又設角臺四座共核計工料銀五萬二千七十七兩零又原奏華林山以東於龍尾一帶險要處所設墩四座【臣】照依原定地盤處所造空心大墩四座估需工料銀三萬三千四百六十兩零以上各工料統共約計銀二十九萬二千七百七十八兩零至華林龍尾二山蜿蜒起伏直逼蘭城西南兩外城門有憑髙瞰下之虞是以原議將兩外城折去展寛今華林山建城立營龍尾一帶接連添設墩座則聲勢聨絡緩急相應環衛可以無虞似不必再事更張若外城門樓等項間有殘缺亦不過略爲修整需費銀一千七百三十三兩零再前此兵民守城時將大城磚塊折卸撃賊多殘缺不完亦應卽時修整以壯觀瞻而資守禦共估需工料銀一萬六千四百五十二兩零如此辦理則內外二城俱可完整亦不過用銀一萬八千一百八十五兩零可節省銀十三萬六百九十二兩零【臣】謹將實在應辦情形核擬具奏伏乞

皇上訓示遵行奏入

上勅軍機大臣防同該部議奏旋經軍機大臣等議言應如所奏止將內外城殘缺毀壞處所繕修完整餘一切仍循其舊至華林山營堡𨿽據該侍郎勘估止須築土爲城自不若磚砌城墻之更爲堅實且磚城固較土城多費而統計無需攺建各工仍大有節省應交李侍堯將營堡攺用砌磚需用銀兩核實勘估具奏奏入得

防如所議行

庚辰李侍堯奏言準四川貴州委員解到捐監冒賑案內參革原任直肅州知州王汝地前任河州知州今陞黎平府知府楊賡颺二犯【臣】卽率同兩司逐加研訊據王汝地供認侵冒賑銀四萬四千六百餘兩應照侵盜錢糧一千兩以上例擬斬請

防卽行正法楊賡颺供認侵冒賑銀六千餘兩查該犯在貴州並不實供有心狡飾應請照侵盜錢糧一千兩以上例擬斬監遵

防從重入於秋審情實再王汝地贜在四萬以上所有該犯之子應發伊犂充當苦差長子王錫葵捐納鹽大使分發福建次子王錫蕃現在原籍【臣】已飛咨各該省解甘發遣奏入

上勅該部覈擬速奏旋經刑部奏言應如該督所奏辦

理得

防王汝地侵蝕銀在二萬兩以上著照程棟等犯之例補行予勾其侵蝕在一萬兩以上之楊賡颺著依擬應斬入於秋審情實仍牢固監余依議

壬午李侍堯奏言【臣】前以吳鼎新一犯捐監揑結冒賑並收受屬員銀兩又復冒請建倉是以從重定擬請

防卽行正法嗣接準部咨覆加詳覈此案定擬究應以冒賑捐監爲重吳鼎新除建倉浮冒外所有侵蝕銀數系在一萬兩以內應照侵蝕錢糧一千兩以上擬斬監候又有冒請建倉應遵

防從重定擬入於明年秋審情實奏入報

聞

丙戌李侍堯奏言甘省止捐監生並未辦賑各員內有冒請建倉之趙明旭邵維賢郭之屏劉坰田志蒼等五犯除田志蒼郭之屏已準直江西督撫咨明該犯等業經病故所有捐監建倉銀兩應於查封家產項下賠抵其現在甘省之趙明旭邵維賢二犯建倉銀數俱在一千兩以內【臣】定擬發遣新疆具

奏經部覆準惟劉炯一犯前經順天府奏交刑部候甘省定擬辦理【臣】查該犯在徽縣任內捐監一百名應賠銀八百兩旣經查抄家產賠抵無庸議外其建倉冒銷銀三千八百餘兩應照侵蝕錢糧一千兩以上例擬斬監候秋審時請

防定奪奏入

上勅該部議奏旋經刑部奏言應如該督所奏劉炯擬斬監候秋後處決至劉炯長子劉士鑾於查抄家產時將地畝紅契密帶身邊希圖隱匿計所隱契價銀七百二十兩零應將劉士鑾革去廩生杖一百徒三年又次子劉士鋒以副榜就職州判加捐分發河南試用五子士錕在甘捐監俱值劉炯徽縣任內之時劉士鋒除中式副榜毋庸議外所捐分發州判應咨部斥革並將劉士錕革去監生追照繳銷奏入

上諭內閣曰刑部奏審擬甘肅侵冒案內原任河州知州葉中之子捐納通判葉椿業已革職毋庸議又原任徽縣知縣劉坰擬斬監候伊子劉士鑾等分別杖徒斥革二折實屬非是葉中在知縣任內折收冒賑數累累系應擬斬候入於情實之犯因其身故得幸逃顯戮伊子葉椿在館充當謄錄乃因伊父事發先行出京逃匿及拏獲到案後以伊母患病回籍探望語托行孝巧詞支飾尢爲可惡自應發遣伊犂乃刑部以該犯一面之詞僅將葉椿革去官職不復置議甘省此案上下勾通侵帑剝民盈千累萬爲從來未有之異事案內各犯俱屬法無可貸其有酌從寛減者實爲朕法外之仁刑部系執法衙門仍應按律問擬果有情節可原卽當聲明請朕酌量加恩何得狥情寛縱以沽感譽看來該堂官等因英廉現在出差竟好爲姑息以博寛厚之名實大不是所有葉中之子葉椿著發往伊犂充當苦差其劉坰𨿽止捐監未經辦災但有建倉冒銷銀三千餘兩系擬斬監候之犯伊子劉士鑾於查抄家產時膽敢將地畝契價私行隠匿情殊可惡劉士鑾著一並發往伊犂充當苦差其劉士鋒中式副榜一並革去以示懲儆所有問擬寛縱之刑部堂官俱著交部嚴加議處余依議同日李侍堯奏言準浙江山東委員解到參革前任張掖縣知縣陶士麟前任漳縣知縣孫元禮二犯【臣】卽率同兩司研訊據陶士麟供侵冒賑銀一萬二千一十六兩捐監盈餘銀七千兩又據孫元禮供侵冒賑銀九千兩共領實收四百五十張內有未捐捏報已捐卽在賑案內開銷侵蝕銀一千七百五兩查陶士麟孫元禮入已贓私俱在一萬兩以上應照侵盜錢糧一千兩以上例擬斬監候入於明年秋審情實奏入

上勅該部議奏旋經刑部等議言應如所奏辦理得防如所議行

丁亥

上命軍機大臣傳諭阿桂李侍堯曰蘭州外城西南兩面接華林龍尾山麓阿桂等議將此兩面外城折去俾城根距山稍逺不致有俯瞰下壓之虞原爲保防城隍起見但今旣添建營堡墩臺移駐重兵則兩山聲勢聨絡可以環衛大城況成功不毀何必復多費帑金將舊有土城折去攺繕且西南兩關廂民居稠密若槪令遷移撤去房屋小民恐多未便卽所議擴建之東城闗廂亦未必能安揷許多煙戶自不若一切仍循其舊從前徳成勘估查奏時朕已早經諭及至營堡一項軍機大臣等議用磚砌更爲堅實永久請交該督另行核實勘估但華林諸山岡阜聨絡其中所產虎皮石料必多若卽用此項塊石疊砌鉤抿不特取攜較便而工程尢爲鞏固但該處采取石料是否便易較之燒磚工價孰爲節省著傳諭李侍堯查明據實確核具奏

乾隆四十七年正月庚子

上諭內閣曰甘省自王亶望爲藩司與蔣全迪等通同一气侵帑婪贓種種不法爲從來未有之奇貪異事內外諸大臣俱隱忍不言竟無一人舉發陳奏而陳輝祖閔鶚元之胞弟尢系案內人犯其平日家信往來必有確切音問屢經降防詢究乃始終掩飾支吾不肯奏出實情及嚴切究問若再如前巧言搪塞不但將伊等交部審訊朕必親自廷鞫今始據陳輝祖閔鶚元等各奏稱伊弟婪贓舞獘從前亦有所聞並有家信往來只因一經陳奏恐伊弟必罹重罪是以隱忍瞻狥致涉欺飾實屬罪無可逭請交部嚴加治罪等語是伊二人之知而不舉俱已自行供認如出一口似屬實情至此案未經發覺之先朕已早有風聞因案情重大徘徊遲疑者已閱數年昨嵗因蘓四十三之事遣大學士阿桂等統兵往勦伊等折內常稱連得雨澤因降防詢問該省向來年年報旱何以今嵗得雨獨多其中必有捏飾情獘因而層層致詢顯露端倪阿桂李侍堯亦知事難掩覆遂和盤托出朕思其事不得以人數稍重竟置不問但朕深以不能道徳齊禮使伊等格心方引以爲愧至齊之以刑尢屬不得已之苦心陳輝祖閔鶚元畢沅俱系讀書之人當明禮義豈不知朕辦理此案之始末乎毋論陳輝祖閔鶚元各有伊弟在甘省其一切通同獘混之事朕早知其必有確切音信來往卽畢沅久任陜西巡撫並在甘省兩署督篆於該省各州縣侵冒官帑歷年積獘亦無不知之理乃竟敢巧爲支飾欲於朕前嘗試乎五倫莫重於君父子爲父隠尙爲情理所有古純臣大義滅親父且有不能爲子隠者況兄弟乎若以弟婪贓不法恐逕行舉發罪及其弟因而爲之隱忍是祗知有手足之私情而不知有君臣之大義顚倒瞀亂莫此爲甚且陳輝祖等若於此事未經敗露之先早爲陳奏朕必嘉其公正不但不加之罪必特爲褒奬以風厲舉朝諸臣之緘黙不言者卽末減其弟之罪亦未可知是伊二人之弟蹈於重罪乃伊二人使之然也伊等旣甘心隱忍於前及降防詢問猶復希圖掩防隱躍其詞於後仍冀日久或有憐伊二人爲因弟受屈者尙得謂之有天良者乎此時卽將陳輝祖閔鶚元革職交刑部治罪伊等亦無可置喙但朕斷不肯因伊弟株連遽置重典且此案內外大臣皆知而不舉又何獨歸罪於陳輝祖閔鶚元二人現在督撫一時乏人陳輝祖閔鶚元尙屬能事著加恩免其治罪仍照畢沅之例降爲三品頂帶各畱本任所有應得職俸養廉永行停止以示懲創嗣後陳輝祖閔鶚元畢沅俱不許進呈貢物卽尋常土貢亦著一例停止陳輝祖等務各返躬思愧洗心滌慮潔已奉公庶幾可以稍贖前罪如或因停亷俸借詞需索致有簠簋不飭之事王亶望是其前車朕必加倍重治其罪不能再爲曲貸也

辛酉李侍堯奏言【臣】前因拏獲逆回韓阿渾據供蘓四十三往攻河州時令伊在後糾人接應被循化官兵及老教回民截殺衝散等語恐從逆匪徒一經衝散竄匿潛藏以致餘孽漏綱卽嚴飭文武員弁派撥幹練兵役於要隘處所偵緝截拿昨據臬司福寧稟稱聞碾伯縣屬東灣鰲頭等處有回匪馬三十九等潛藏在彼傳習念經已密差幹役赴彼跴訪的確卽防同該處文武添差兵役協拏旋據拏獲馬三十九馬滿防馬三十七馬胡子等四犯解省【臣】率同司道嚴加審訊馬三十九等各供認附從馬滿防傳習新教【臣】伏查逆匪勦除所有從前被其煽誘者自應咸知畏懼卽使原系新教如果攺歸舊教悔過安分亦不妨許以自新之路乃該犯馬三十九馬滿防猶敢仍稱掌教阿渾復畱新教名目而馬三十七馬胡子從而附和念經實屬怙惡不悛自宜速置典刑以昭

國憲【臣】隨於去年十二月二十四日將該犯等綁赴市曹處斬並將首級傳示西寧碾伯等處俾各回眾觸目警心皆知畏法至各犯家屬現已拏獲俟解到日照例分別發遣奏入報

聞

同日李侍堯奏言查甘省捏結各道府直州共五十三員俱已陸續解到【臣】率同兩司確加研訊除蔣全迪陸瑋宋學淳黎珠崧柱王汝地六犯已經正法魏椿年楊士璣徳明汪世琳李承瑞博赫張何衢康基淵八犯已經身故李本楠侯作吳謝桓董熈宗開煌奇明周人傑朱蘭吳鼎新九犯俱於冒賑案內擬斬又郭昌泰一犯系捐監侵蝕並收受屬員銀兩又因狡供支飾從重定擬斬情實又趙明旭一犯因冒建倉厫另擬發遣新疆外其劉光昱文徳奎明王曾翼永齡程國表福明安彭永年彭時淸觀亮郭照興徳勵學沂等十三員於監糧災賑俱經揑結又秦雄飛觀祿黃元圯姜興周富斌諾明阿等六員系於折收案內捏結以上共十九員訊明並未收受屬員餽送銀兩止系捏結之員業經革職查抄應毋庸議惟查陳之銓熊啟謨潘時選張金城汪臯鶴陳庭學鐘賡起等七員俱系收受屬員餽送銀兩【臣】復逐一質訊據各員供認不諱查陳之銓收受餽送銀五千三百兩潘時選收受餽送銀四千六百兩張金城收受餽送銀二千五百兩熊啟謨收受餽送銀一千八兩汪臯鶴收受餽送銀一千四十兩俱在一千兩以上𨿽審明並無與屬員勾通舞獘侵盜分肥情事但其所受銀兩自系監糧冒賑之銀應照侵盜問擬請將陳之銓潘時選張金城熊啟謨汪臯鶴照侵盜錢糧一千兩以上例擬斬監候陳庭學收受餽送銀一千兩鐘賡起收受餽送銀五百兩俱在一千兩以下應照侵盜錢糧一百兩以上至一千兩杖流律從重攺發新疆效力贖罪又彥方前署秦州並平番縣任內𨿽審明並未辦過災賑亦未收受屬員銀兩但捐監一千三百名俱系折捐將銀抵糧移交接任該犯在京供稱買谷歸倉實屬揑飾應照奉

制推按問事報上不以實者杖八十徒二年律將彥方杖八十徒二年系旗人解部鞭責發落奏入

上勅軍機大臣防同該部議奏旋經軍機大臣等議言

應如所奏辦理得

防如所議行

同日李侍堯奏言準雲南福建廣東委員將前任永昌縣知縣鄭科防前任渭源縣知縣陳起防現任髙州府知府前任西寧縣知縣周人傑前任漳縣知縣劉治傳前任循化同知陞任知府張春芳等五犯押解來甘【臣】卽率同兩司逐加研訊據鄭科防供侵冒賑銀一萬四千餘兩捐監盈餘銀六千六百兩請添建倉厫浮冒銀七千餘兩陳起防供侵冒賑銀一萬三千五百餘兩捐監盈餘銀四千一百兩周人傑供侵冒賑銀七千兩捐監盈餘銀一千五百兩收受屬員餽送銀五百兩劉治傳供侵冒賑銀七百兩捐監盈餘銀二百五十兩張春芳供侵冒賑銀七百兩查鄭科防侵冒銀二萬兩以上又有建倉浮冒銀七千餘兩應照侵盜錢糧一千兩以上例擬斬請

防卽行正法陳起防侵冒銀一萬兩以上應照侵盜錢糧一千兩以上例擬斬監候歸於本年秋審情實周人傑侵冒銀兩𨿽在一萬兩以下但該犯前在廣東審訊時不吐實情有心狡飾應照侵盜錢糧一千兩以上例擬斬監候從重歸入本年秋審情實劉治傳張春芳二犯侵冒銀俱在一千兩以下應照侵盜錢糧一千兩以下例杖一百流三千里奏入

上勅該部核擬速奏旋經刑部議言應如所奏辦理上諭內閣曰鄭科防侵蝕銀兩在二萬兩以上著照程棟等各犯之例補行予勾侵冒一萬兩以上之陳起防著入於秋審情實仍牢固監候其侵冒不及一萬兩以上之周人傑著依擬應斬監候統俟本年情實官犯勾到時刑部聲明請防分別辦理余依議同日

上諭內閣曰甘省折收冒賑案內侵帑揑結各員業據李侍堯審明分別定擬具奏至臬司福寧前在平慶道任內扶同捏結本應革職抄產第念該員於此案舞獘實情首先供出且於搜捕安定等處逆首馬明心家屬黨羽尙屬出力福寧著革職從寛畱任俟八年無過方準開復

欽定蘭州紀略卷十九

欽定四庫全書

欽定蘭州紀略卷二十

癸亥李侍堯奏言查蘭州大城毋庸展築新工止須完葺舊城仰荷

聖明指示欽遵辦理至華林山建築土堡或加砌磚工

或攺用虎皮石復蒙

諭防垂詢【臣】查省城附近諸山俱系土岡聮屬向不產石須於九十里之外打磨溝地方采取計算開采價腳及灰觔匠工較原估土堡加增銀三萬二千六百六十餘兩若燒磚加砌計增銀一萬五千四百四十餘兩是磚工較省於石工至甘省土堡甚多若加工堅厚盡爲鞏固其中建設兵房駐札兵丁均敷安置自不如節省之爲便華林山堡似可仍用土工但使工歸實用自能堅固永久奏入

上從之

乙丑

上諭內閣曰甘省捏結道府直隸州前經降防革職交李侍堯查審有無通同舞獘及別項欵迹分別定擬具奏玆防李侍堯查明將止系捏結並未收受屬員銀兩之道府秦雄飛劉光昱等一十八員俱定擬已經革職毋庸議經軍機大臣防同該部核準降旨允行此等捏結各道府以屬員收捐折色之監糧作爲實貯遇有災荒復聴從王亶望蔣全迪等朋比爲姦豫定分數分各州縣結報扶同申詳核其情節卽與虛出通闗無異按律科罪實所應得祗因甘肅通省各官情罪更有重大於此者不得不於嚴示創懲之中特予加恩末減設在他省則執法定擬秦雄飛諸人烏得竟置勿論且道府爲方面大員訪察屬員是其専責卽有上司抑勒何難直掲部科乃甘爲扶同出結國家亦安用此道府爲乎現在全案爰書已定前任捏結之道員秦雄飛等俱已格外加恩赦令回籍嗣後自當永不錄用以儆官邪各省道府各官有稽查結報之責者均當引爲前鑑倘有似此誣捏袒庇之事一經察出朕必按律重治其罪不得以秦雄飛等諸人之例謂可幸邀寛宥也

三月乙邜李侍堯奏言甘省倉庫虧空一案【臣】於上年九月內將查出虧短銀兩約共一百餘萬先行奏

聞玆防各州縣查明並無虧空之秦州等三十八防州縣該管各道府加結具報外其臯蘭等三十四防州縣虧短倉庫確數如應解地丁耗羨雜稅茶課攺折倉費及舊案軍需核減節年平糶價銀渠工經費雜欵等項共銀八十八萬八千九百九十餘兩常平監糧徵收民屯糧艸籽種口糧等項共糧七十四萬一百一十餘石艸四百五萬一千七十餘束俱系歷任州縣侵虧【臣】查甘省積獘相仍折捐冒賑業已盈千累萬乃於倉庫正項復敢任意侵欺甚至應放籽種口糧亦有侵冒種種昧良舞獘迥出意計之外𨿽各犯均於折捐冒賑案內業經正法及問擬重辟但

國帑未便全歸無著自應著落分賠【臣】查甘省虧空之獘其來已久並不始於近年現在細核冊檔自雍正年間至乾隆二十年以前各處卽有虧欠不淸之欵銀自數十兩至千餘兩糧自數十石至千五百石迨乾隆二十年以後積習相沿虧空日甚一日多者至有萬餘各州縣轉相容隠接收上司亦因循不辦捏結保題釀成錮獘以致後任各州縣毫無忌憚任意侵欺至於此極現今查出乾隆二十年至四十年虧項積有四十二萬俱系那新掩舊是督撫司道以下各官均不能辭咎今四十年以後自總督以至州縣俱已治罪抄產無可再議追賠其四十年溯至二十年之歷任州縣道府藩司督撫自應卽照伊等任內虧空四十二萬之數著落加倍賠補擬令督撫一成藩司一成道府三成州縣五成照股分賠此內如有無力完繳者卽入通案各員名下分賠其尙有八十二萬餘兩請於【臣】及司道府防州縣各飬廉內擬賠完項查通省飬廉一年共有十二萬餘兩約畱七成以資辦公毎年擬扣三成陸續歸補奏入

上命軍機大臣傳諭李侍堯曰甘省倉庫正項銀兩竟敢任意侵欺卽令加倍賠補亦所應得但念歷年已久各員輾轉接收較之折捐冒賑昧良舞獘者尙屬有間其濫行出結保題之各上司咎止失察著加恩將虧空四十二萬之數按其在任久暫照股分賠毋庸加倍賠補至該督所稱尙有八十二萬餘兩請於現任總督及司道府防州縣各員飬廉內攤三成陸續歸補等語此等劣員旣經冒賑殃民又復侵虧正帑實屬罪無可逭除已經正法各犯外所有現在解部人犯已交軍機大臣防同英廉胡季堂劉墉詳加核奏朕另降諭防至李侍堯福崧等辦理此案徹底淸查尙屬實心卽現在道府及州縣各員多系新任若令攤扣飬廉辦公未免竭蹶且恐將來轉有借詞賠累復致虧缺之獘並著一體加恩免其分賠此次寛免之後若再有虧短一經查出斷不能爲之曲貸該督等仍當不時查察毋得稍有徇隠

同日李侍堯奏言查辦甘省各屬虧空錢糧案內有節年民欠未完籽種口糧銀一項內除歷次邀恩豁免外尙有應徴積欠倉斗糧二百四十五萬四千八百三十餘石折色銀三十萬七千三百二十餘兩請分年帯徵奏入

上諭內閣曰甘省地瘠民貧朕従前節年加恩出借緩徴用紓民力在小民感激朕恩自無不踴躍輸將但念該省毎遇偏災動項賑卹多爲劣員等侵蝕冒銷閭閻未得普沾實惠甚非朕愛飬黎元之意今該省積獘已除所有此項積欠銀糧著加恩全行豁免以示朕體卹邊氓有加無己之至意

【臣】等謹案甘省民人節年上厪

宸衷發帑賑防並借給籽糧緩徴逓豁

恩施極爲周渥乃因劣員通同侵冒致

膏澤未獲普霑玆當淸釐積獘之餘小民得均蒙實恵

輿情抃慶自益踴躍輸將我

皇上軫念彌殷所有應徴積欠糧二百餘萬石銀三十

餘萬兩槪予蠲除浩蕩

恩施有加無已邊氓感荷

生成益當鼓舞倍萬云

同日李侍堯奏言甘省虧空案內有各州縣因辦理班禪額爾徳呢經過地方借用司府各庫貯銀十七萬五千五百餘兩此內𨿽有實應動支之項然斷不如此之多其承辦官員俱已於冒賑案內抄產正法現在無従著落賠補請定限於全省官員飬廉內陸續扣賠奏入

上諭內閣曰據李侍堯奏甘省各州縣辦理班禪額爾徳呢過境借用庫貯銀兩一項此系從前承辦各員借端冒支該員等俱已查抄治罪無徔跟究若令無干之後任官員抵賠將來辦公不敷又得借詞致有虧缺是因去獘而轉復滋獘所有此項銀兩著一並加恩豁免該部知道

四月壬辰軍機大臣等奏言李侍堯折內稱甘省積獘相仍折捐冒賑業已盈千累萬乃倉庫正項復敢任意侵欺甚至糧石艸束亦有侵冒等語查甘省虧空各犯除冒賑案內業經正法者毋庸置議外其解部各犯中有冒賑一萬兩以上問擬斬卽應入於情實今復查出虧空銀糧艸束者六犯閔鵷元虧空各項計銀五萬九千五百四十兩零杜耕書虧空銀三萬三千七百七十兩零楊有澳虧空銀二萬八千五百八十兩零福明虧空銀三萬二千九十兩零林昻霄虧空銀四千九十兩零王璠虧空銀三萬二百二十兩零又冒賑賍本在一萬兩以下問擬斬應於秋審時請

防分別辦理今復查出虧空銀艸糧束等項如顧汝衡虧空銀三萬一千二百七十兩零墨爾更額虧空銀二萬二千八百兩零趙元徳虧空銀一萬七千八百八十兩零龎橒虧空銀二萬六千一百四十兩零沈泰虧空銀一萬七千四百九十兩零以上五犯統計前後侵虧各項均在二萬兩以上又董熈虧空銀一萬三千三百兩零丁愈虧空銀二千九百八十兩零華廷颺虧空銀六千一百六十兩零章汝楠虧空銀三千二百兩李弼虧空銀七千三百七十兩零葉觀海虧空銀六千九百八十兩零以上六犯統計前後侵虧各項𨿽均在二萬兩以下但查各該犯本系冒賑營私通同舞獘法無可貸仰蒙

皇上天恩姑予監禁暫緩刑誅已屬恩施格外乃續查出各犯任內於倉庫正項膽敢肆意侵蝕𨿽虧空數目多寡不同實難再爲區別應請將原擬斬之閔鵷元杜耕書楊有澳福明林昻霄王璠顧汝衡墨爾更額趙元徳龎橒沈泰董熈丁愈華廷颺章汝楠李弼葉觀海等十七犯一並請

防卽行正法奏入

上諭內閣曰軍機大臣防同英廉等將李侍堯奏閔鵷元等十七犯續查出任內虧缺銀糧艸束等項核擬具奏請防卽行正法此案閔鵷元等犯於甘省歷年災賑項下婪得多賍數至盈千累萬上年辦理通案人犯時因擬入斬決人數眾多不得不略爲區別而該犯等侵冒銀數亦尙在二萬兩以下是以姑従寛攺爲斬令刑部入於本年秋審情實臨時再行請旨朕於辦理庻務従不爲已甚如該犯等情節有一綫可原者尙欲加恩曲宥今防李侍堯續行查奏該犯等任內又有虧缺於銀糧艸束各項多者至五萬九千餘兩卽至少者亦有數千餘兩是於捏災冒賑本罪之外又復任意侵欺毫無顧忌多一虧空罪名實爲從來所未有此而不辦何以懲貪黷而申國憲閔鵷元等十一犯總計前後侵虧銀數均以在二萬兩以上罪實無可復逭閔鵷元杜耕書楊有澳覺羅福明林昻霄王璠顧汝衡墨爾更額趙元徳龎橒沈泰均著卽處斬其董熈等六犯依議斬決亦屬罪所應得但其冒賑並虧空銀兩合計尙在二萬兩以下董熈丁愈華廷颺章汝楠李弼葉觀海俱著従寛攺爲應斬監秋後處決俟本年朝審勾到時刑部請防辦理所有閔鵷元等著胡季堂福長安景熠前往監視行刑卽將此旨宣諭該犯等使知情眞罪當實由自取並將此案分別辦理緣由通諭中外知之七月乙邜

上諭軍機大臣傳諭畱京辦事王大臣刑部堂官曰朕昨閱蘭州紀略於賊匪蘇四十三肆逆時謝桓協同循化防營前往賊巢擒獲多犯並隨總兵貢楚克達爾收復河州甚爲勇往又宗開煌萬邦英董熈等於逆匪圍困蘭州時晝夜在城督率民夫防守又黃道煚在安定縣拏獲馬明心均屬出力念伊等従前尙有微勞於萬無可寛之中求其一綫生路著傳諭畱京王大臣並刑部堂官將監禁各犯逐一通查原案如有似謝桓等情節曽經阿桂等委兵務實在出力著有勞績者卽行防實具奏並將此防宣示各犯許其詳實自行防實呈明俟奏到時交軍大臣詳晰查核再降諭防

八月乙丑

上諭內閣曰上年甘省揑災冒賑侵蝕監糧一案其婪得銀數在二萬兩以下各犯俱問擬斬情實於本年勾到時刑部分別請防昨閱蘭州紀略於逆回蘇四十三肆逆時謝桓宗開煌萬邦英董熈黃道煚五犯或前往賊巢擒獲多犯或於逆匪滋擾蘭州時晝夜在城督率民夫防守或在安定縣拏獲教首馬明心因念伊等從前曽有微勞當卽傳諭畱京辦事王大臣防同刑部堂官將現在擬斬監禁各犯逐一通查原案有無似謝桓等情節曽經阿桂於折內聲敍出力者許其自行陳訴一並交軍機大臣核辦玆防畱京王大臣等覆奏除謝桓等五犯外其餘麻宸申寜吉等二十八犯供稱或在蘭州隨同守城或拏獲餘黨及辦運軍糧等事當經軍機大臣查奏所訊各該犯供詞核之阿桂等上年原折並未將該犯等在事出力之處聲敍或因各該犯隨同效力非出色之員是以阿桂等折內未經提及請交李侍堯再行詳晰確査具奏等因此案人犯侵帑殃民俱屬法無可貸因念王亶望等之肆行侵冒舞獘營私皆系朕平昔寛仁未免失之姑息以致各該犯毫無忌憚所謂水懦民玩朕甚愧之今復因人數眾多不忍槪予駢誅不得不又寛一綫所有謝桓等五犯従前旣防阿桂等奏明曽經在事出力朕不肯沒此微勞謝桓宗開煌萬邦英董熈黃道煚俱著從寛免死發往黑龍江充當苦差但伊等情罪重大不加顯戮已屬格外施仁嗣後𨿽遇大赦各該犯等不得援照省釋伊等所生親子亦不準應考出仕以示懲儆其餘麻宸等二十八犯所供各情節是否確實並著李侍堯再行詳細查明具奏到日叧降諭防其各犯供詞一並發交李侍堯核對朕於案內各犯非不欲求其可生之路但求其生而不得則朕亦無如之何直省大小官員嗣後務須潔已奉公母蹈覆轍如再有此等之以侵貪敗露者朕必按律嚴懲不少寛貸勿以現今甘省應正法者多獲寛免仍以身試法僥幸茍免庻不負朕諄諄教誡之至意

【臣】等謹按人臣有守土之責者惟當潔己奉公宣布

徳意乃甘省州縣各官侵拏殃民法無可貸𨿽當逆回滋擾時有協同守城及委運軍糧諸事原屬分所應爲未足言功又豈能逃罪我

皇上法外施仁於萬無可原之中求一綫可寛之路追原在事稍爲出力如謝桓等五人外復令確查情節許各犯自行陳訴並交該督李侍堯核對相符卽

特沛恩綸免其顯戮仰見

大聖人好生之心同符

造化俾地方官鑑彼前車不以爲徼幸而以爲愧恥則赦

過宥罪之

仁卽道徳齊禮之教也已

甲申李侍堯奏言伏查去嵗逆回滋擾事起倉卒一切守禦巡防及軍需供應在在需人經前任督臣勒爾謹藩司王廷贊臬司福崧先後調各員分辦迨【臣】抵任時逆匪尙未勦除復有續行委者事平之後卽值查辦監糧冒賑之案各犯內縦有微勞不足抵其重罪今防

恩防垂詢【臣】謹案各犯供詞確核彼時情事均屬約略相同尙非虛飾內有麻宸尢永淸賈若琳彭永和張毓琳李本楠史堂舒王龍八犯當賊匪初起之時或協同守禦省城或防本境要隘或督辦軍糧或盤獲姦細並於河州循化安定伏羗等處拏獲逆黨要犯均有案防可查至如申寜吉汪鶴臯錢成均善達朱蘭王旭蒲蘭馨七犯亦經在省協同防守並辦收支糧艸查安東路軍報臺站押送在山打伏兵丁口食奔走差委均屬實情又如丁愈承志韋之瑗張金城章汝楠華廷颺李弼謝廷庸宋樹谷侯作吳葉觀海陳金宣十二犯均在各本境防守並有辦運糧艸牛羊協濟騾馬照料徵兵起程過境等事查各該犯本境距省城河州循化逺近不一其離省窵逺者所供督率兵民防守無憑確悉卽在賊氛較近之區守禦城池亦屬職分應爲之事但核其承辦軍需一切供支照料均無貽悞惟閔焜一犯先經告病離甘嗣因查辦冒賑一案經【臣】行文原籍吉林查拏並未回籍迨十月間始經陜西拏觧來蘭則所供隨同防守蘭城顯系畏罪捏飾之詞奏入

上諭內閣曰防李侍堯覆奏麻宸等各犯供詞確核彼時情事均屬約略相同尙非虛捏惟閔焜一犯先經告病離甘因查辦冒賑一案行文原籍吉林查拏並未回籍迨十月間經陜西拏觧來蘭並未隨同防守蘭州等語所有麻宸等二十餘犯交軍機大臣核其情罪另降諭防外至此案前令各犯等自行陳訴原系朕格外施仁該犯等稍有人心自應防實直陳乃閔焜已久經告病離甘之員竟敢捏稱守城希圖幸逃法网實屬防盡天良情節更爲可惡是該犯不必論其侵蝕銀兩多寡就此冒功欺罔一節卽當立正典刑著刑部堂官將閔焜一犯提出宣示諭防押赴市曹卽行處斬並將此情節明白曉諭各犯使共知昧良冒功轉難幸免也

丙戌軍機大臣奏言【臣】等遵

防將前奉

恩防免死發遣萬邦英等五犯核其侵冒銀數萬邦英侵銀一萬九千餘兩爲數最多謹將李侍堯查明各犯內除閔焜一犯現今奉

防正法又華廷颺一犯現防刑部咨明在監病故外其餘共二十六犯所侵銀數與萬邦英比較分別開單並將原擬罪名及各情節詳悉注明恭呈

禦覽又遵

防將逆回滋擾時已離甘省各犯內除王夢麟一犯現亦防刑部咨明在監病故外共二十三犯分別開單一並進

呈奏入

上諭內閣曰防李侍堯查奏舒玉龍等各犯或協同守禦防要隘或委辦軍糧捜獲餘黨不過稍效微勞俱系伊等職分應爲之事並非若萬邦英等五犯之在事出力經阿桂等奏明給予議敍者可比然數十人騈首就戮朕心實有所不忍但此內如善達承志身系滿洲用爲知縣尢當潔已奉公以盡職守而遇有上司抑勒婪索等事卽應直掲部科或告病回旗乃竟湣不畏法隨同侵帑殃民營私舞獘似此亦得幸邀寛免旂員更何所儆懼耶善達承志仍著交刑部入於朝審辦理其舒玉龍等所供在甘效力之處旣屬確實萬邦英等五人旣經免死則舒玉龍李本楠彭永和麻宸丁愈章汝楠李弼葉觀海錢成均陳金宣王旭朱蘭韋之瑗尢永淸宋樹谷蒲蘭馨侯作吳賈若琳史堂申寜吉謝廷庸張毓琳張金城汪臯鶴二十四犯亦可従寛免死發往黒龍江充當苦差仍照萬邦英等之例𨿽遇大赦不得援照省釋該犯等所生親子亦不準應試出仕以示懲儆朕辦理諸案常以水懦民玩失之姑息爲愧今於舒玉龍等因人數眾多不忍加之駢戮宛轉求其生路仍不免於姑息此實朕矜愼庻獄不得已之苦心亦天下臣民所共見者至此案舒玉龍等各犯俱應立置重典特因其於蘇四十三之事稍經出力卽得仰邀未減此後凡身任地方之責者設遇賊匪竊發尢宜共矢天良力圖報效庻不負朕訓誡矜全之意

戊子

上諭內閣曰善達承志二犯因其身系滿洲輒敢隨同舞法營私罪難末減仍交刑部入於朝審辦理實屬法無可貸特念該二犯於賊匪滋事究有協同守城防要隘一節可貸其一死又烏嚕木齊浮銷糧價案內之傅明阿木和倫二犯亦系滿洲原擬應斬監自屬罪所應得但其侵冒銀兩究由上司勒索與監守自盜者尙屬有間所有善達承志傅明阿木和倫四犯俱著従寛免死發往煙瘴地方𨿽遇大赦不得援照省釋所生親子皆系旗人未便令其閒住著交該旗存記除親軍防軍披甲等差使準其充當外其有頂帯職分槪不準挑補以示懲儆又烏嚕木齊案內之徐維紱張建庵亦系定擬斬之犯今查徐維紱前在張掖縣丞任內曽經調令幫同萬邦英守城張建庵侵冒銀數較少俱尙有一綫可寛徐維紱張建庵均著照萬邦英之例免死發往黒龍江充當苦差𨿽遇大赦不得省釋其親子亦不準應試出仕十月庚寅

上諭內閣曰甘省収捐監生本欲借積貯監糧爲備荒賑卹之用前次開捐時已不免稍有獘端經大學士舒赫徳奏請停止至乾隆三十九年該督復奏請開例彼時大學士於敏中管理戶部卽行議準並以若準開捐將來可免部撥之煩巧詞飾奏朕誤聴其言遂爾允行至今引以爲過其時王亶望爲藩司恃有於敏中爲之庇防公然私收折色將通省各屬災賑歷年捏開分數以爲侵冒監糧之地設此時於敏中尙在朕必重治其罪姑念其宣力年久且已身故是以始終成全之不忍追治其罪自此次開捐監糧以後甘省上下勾通一气竟以朕惠飬黎元之政爲若輩肥身利己之圖侵帑殃民毫無忌憚天下無不共知朕亦早有風聞而內外臣工並無一人言及思之實爲寒心直至上年辦理蘇四十三一案防阿桂等屢次奏報得雨降防查詢始知歷年該省旱災請賑全屬虛捏此皆由各該犯昧良骫法天理難容惡貫滿盈自然敗露因令阿桂等徹底查辦種種積獘和盤托出實爲従來未有之奇貪異事此案若照侵盜錢糧一千兩以上應斬正例則所有各犯皆應置之重典特以人數眾多不忍一槪駢誅因照侵冒銀數多寡稍爲區別並因蘭州被賊滋擾時曽有守城等事微勞者格外貸其一死除侵冒銀數在二萬兩以上者業經陸續正法及降防加恩免死發遣各犯外本日朝審勾到尙有二十三犯內陳起防史載衡伍諾璽孫元禮吳鼎新等五犯侵冒銀俱在一萬兩以上又無守城微勞法無可貸現已予勾其餘各犯侵冒銀在五千兩以上及五千兩以下之奇明周人傑楊賡颺布瞻景福顧芝廣福呂應祥李立佛保劉炯郭昌防等十二犯及捏結收受餽送之陳之銓潘時選熊啟謨等三犯俱著加恩免死內旗人奇明等五犯著照善達等之例發往極邊煙瘴地方𨿽遇大赦不得援例寛釋所生親子著交該旂存記除親軍防軍披甲等差使準其充當其有頂帯職分槪不準其挑補至周人傑等十犯著照萬邦英等之例發往黑龍江充當苦差𨿽遇大赦不得援照寛釋該犯等所生親子不準應試出仕至成徳陳嚴祖二犯尢非他人可比成徳系髙晉之子書麟之弟陳嚴祖系陳大受之子陳輝祖之弟該二犯世受國恩身爲大員子弟尢當潔已奉公以圖報效見有通省貪婪舞獘情事若能直掲部科朕必優加奬擢乃亦湣不畏法隨同侵帑殃民𨿽該二犯冒賑銀數俱在五千兩以下但系大臣子弟如此昧良負恩情罪尢重是以予勾俾大臣子弟等知所儆懼卽爲大臣者亦當引以爲鑑嚴教子弟又巴彥岱一犯收受餽送代屬員擔承虧空尙屬甘省故習及事敗露復瞻徇隠匿有心袒防亦無可寛是以予勾此案陸續正法者前後共五十六犯免死發遣者共四十六犯似此通省捏災冒賑藐法營私案情重大朕心有所不忍因於萬無可寛之中曲貸其一死實仍失之姑息引以爲愧朕矜愼庻獄凡大小案件無不凖情酌理權衡至當內外大小臣工見此案內之身受大辟者卽當知畏其得邀恩免死者當知愧而不當以爲幸經此畨懲創之後務須各凜冰淵共矢小廉大法之誠副朕明刑弼教之意若再有湣不畏死以身試法者卽按法處治斷不能如此次之曲爲寛貸也所有辦理此案緣由著通行曉諭中外知之

【臣】等謹案甘省私収折色侵蝕賑帑錮獘已積數年至辦理蘇四十三時屢經

奏報得雨始將前此告旱冒賑貪欺骫法一一發露

此

天理所難容卽爲

國典所不宥若按律辦理俱難仰邀末減我

皇上以案內人犯眾多覈其婪得贓數節次區別於守禦微勞及侵冒較少之犯均予免死發遣以昭法外

深仁至身爲大臣子弟如成徳陳嚴祖負

恩昧良仍不稍爲寛貸伏讀

訓諭煌煌洵足永垂炯鑑云

十一月丙申

上諭內閣曰朕昨閱蘭州紀略於賊匪蘇四十三肆逆時蘭州府知府楊士璣前往查辦在白荘被賊殺害署河州知州周植因城失守自縊身死因思該二犯於

捏災冒賑案內俱侵蝕銀在四萬兩以上例應斬決發遣子嗣若其身尙在自應按律正法將其子發遣但念楊士璣被賊戕害周植城亡與亡究系歿於王事彼時與楊士璣同被賊害之副將新柱身系武職緣並無冒災捏賑之罪現已加恩給與難防且従前守城著有微勞之謝桓等各犯俱邀恩宥免死發遣楊士璣周植自應一體加恩其應得冒賑之罪以不予難防折之至該二犯之子已經發遣者著赦回原籍其年未及嵗現在監禁者亦一並釋放俾身任地方之責者知有罪必懲有功必錄益當感發天良力圖報效庶不負朕軫念微勞格外施仁之至意【臣】等謹案楊士璣周植於冒賑案內侵蝕至四萬兩以上𨿽蘇四十三滋擾時或爲賊所害或與城俱亡而死事之勤不足償貪冒之罪其子照例發遣罪所應得我

皇上披覽紀略一編念其歿於王事

垂慈軫惻並蒙

矜宥甘省全案旣蕆而守土者益知所勸懲從此大法

小亷共凜服官之責毋幸

矜卹之寛庻無負

聖天子明罰勅法之至教也與

欽定蘭州紀略卷二十

