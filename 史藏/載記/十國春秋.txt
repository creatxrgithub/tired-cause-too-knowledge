

十國春秋自序

古作史有二體曰編年曰紀傳而紀傳實創始於司馬遷自史記曁前後漢書以迄遼金元史凡二十一部藏諸內府布之學省都邑亦云盛矣然古史於正統爲特詳至偏霸人物事實恆略而不備晉書僅列劉石慕容等於載記魏崔彥鸞譔十六國春秋以補之今𨿽殘闕非全書而視晉史已稍稍加詳若歐陽五代史附十國世家於末中間敍事雅稱簡潔然頗多遺漏立傳者獨孫晟劉仁贍數人而已又於十國事時有未覈如閩世家以閩主昶弟繼恭爲其子楚世家載彭師暠奉衡山王事不及廖偃吳越世家言自鏐世常重斂其民以事奢侈之讀史者或有所不足焉任臣以孤陋之學思取十國人物事實而章著之网羅典籍爰勒一書名曰十國春秋爲本紀二十世家二十二列傳千二百八十二人以國分事以屬又爲紀元世系地理藩鎭百官五表總一百一十四卷𨿽世逺人湮書冊難考乃鑑觀諸邦略得而論大抵南唐惇文事江左以興吳越效恭順國祚克永楚以侈靡喪厥家閩以淫暴傾其國楊氏孱弱而隨失髙氏無賴而幸存前後蜀之恃險無備其迹同也南北漢之先滅後亡其勢異也知乎此而十國君臣之得失政治之盛衰傳世長短之數國勢順逆之形夫固可以槪見而得其要領矣或謂李茂貞據岐兩世父子相傳以諸國相衡是爲荊南之匹也玆進南平而黜岐者何蓋史從前文亦仍十國世家之舊云爾至於書名春秋者墨子云吾見百國春秋春秋古史名也前此有楚漢春秋魏氏春秋今則仿彥鸞之書而系以春秋也若云孔子嘗修魯春秋矣愚人奚敢上儗聖人筆削而甘僭亂之罪哉書成聊著纂述之大指如此康熙八年己酉孟夏仁和吳任臣譔

凡例

宋初路振編九國誌不列南平以南平止江陵一隅不予其爲國也後振孫綸作荊南志續之或稱十國志焉神宗時劉恕又著十國紀年蓋從五代史例也今十國仍以歐史爲斷而南平易曰荊南則從溫公通鑑之稱【東漢今稱北漢亦從通鑑】

帝稱本紀王稱世家古史家體也後世非天子而遽列本紀誤矣卷中帝則斷爲本紀王則降於世家間有子孫卽帝位而追崇祖考如吳太祖烈祖髙祖閩太祖南漢烈宗尊諡則從後日而敍事猶號世家所以紀其實也【南唐後主降江南國主而猶列本紀者循馬陸二書之稱唐余紀傳剙爲國紀古史又無其例故姑從南唐書云】

是編本紀世家中本國稱帝稱王者辭從主人也他國稱某主某王者重內而略外也至於唐昭帝昭宣帝宋藝祖太宗獨稱帝以異之亦春秋尊王朝大居正之義帝與後稱殂王與妃夫人稱薨太子世子亦稱薨諸王亦稱薨帝後不稱崩者仿通鑑紀曹魏諸君之法也馬令南唐烈祖本紀先書名繼書王繼稱帝至元宗本紀末年稱國主後主本紀稱國主此後人述前代之史與臣子執筆者較殊也愚竊取其義以爲本紀世家書法

攺元易號自昔傳聞異辭本書所紀年號一以碑文是正如吳越天寶寶大寶正雜見墓碑寶幢而北漢天會紀年則取證於李惲千佛樓銘蓋金石遺文往往足糾前史譌謬故愚於卷中多錄廟碑墖文於注以佐史書闕漏而考覈不至無稽云

崔鴻十六國春秋陸遊南唐書每年必冠以年號所以標正朔防參錯也本書具遵其法卽無事必書曰某年庶幾綱舉目張有條而不紊耳

十國本紀世家中間師曰我師官曰我某官皆各就本國而稱也史記田齊世家云魯伐我入陽闗晉伐我至博陵趙世家云秦拔我楡次南史宋髙祖傳曰鞏縣人宗曜於其田所獲嘉禾九穗同莖帝以獻晉帝以歸於我帝衝讓乃止蘇轍古史楚世家曰嬰齊伐鄭欒書救鄭遇於繞角我師還古人書法原有此例據此可釋後人稱前代爲我之嫌矣

十國列傳首后妃次太子世子次諸王公主次諸臣而以方外終篇人因國分各爲經緯大氐與承祚之三國彥鸞之十六國先後部署略從同焉

劉道原旣作紀年又儗作十國藩鎭百官諸志竟未卒業至今闕如愚於卷末勒成五表而諸國年號方輿之不齊宗支官秩之崖略已了然可槪睹已

五代距今六七百年世代久逺正史故多遺失而歐史載十國事尢缺略是編所采古今書籍無慮數百餘種若冊府元龜太平禦覽資治通鑑通鑑考異文獻通考續文獻通考玉海說郛朝野雜記津逮祕書史纂左編新舊唐書唐會要薛氏舊五代史歐陽五代史王溥五代會要陶嶽五代史補尹洙五代春秋五代史闕文五代通史梁編遺錄九國誌五國故事十國紀年宋史東都事略李燾續資治通鑑長編吳錄稽神錄江淮異人錄妖亂志淝上英雄錄範成大吳郡考馬令南唐書陸遊南唐書陳彭年江南別錄龍衮江南野史鄭文寶南唐近事唐余紀傳江表誌釣磯立談史外小錄耿先生傳南唐拾遺記蜀檮杌錦裏耆舊傳李昊蜀書蜀國春秋全蜀藝文志成都見聞錄何光遠鑑戒錄北夢瑣言三楚新錄湖湘故事楚紀吳越備史順存錄錢氏家乘葆光錄吳越攺元辧兩朝貢奉錄家王故事吳興藝文志兩浙名賢錄武林舊事楓牕小牘閩王事迹何氏閩書林諝閩中記晉安逸志閩海叢書榕陰新簡陳鳴鶴閩中考章仔鈞族譜金鳳外傳嶺南文獻吳萊南海古迹記江陵志余晉陽見聞錄遼史郡縣釋名歐陽忞輿地廣記樂史太平寰宇記祝穆方輿勝覽茅山誌洞霄宮志兩廣名勝志金陵志一統志廣輿記湖廣通誌八閩通誌梁克寛三山誌廣東通誌浙江通誌杭州府誌西湖志余紹興府誌嚴州府誌淳安縣誌肇慶府誌海鹽圖經中都志武林梵志名山記合璧事海錄碎事七修槁職官分紀鄭氏書目國史經籍志日渉編天下碑記王象之碑目五燈會元髙僧傳列仙通鑑劍俠傳圖繪寶鑑宣和畫譜譚子化書彭曉參同契注東國通鑑馭交記輟耕錄實賔錄容齋三錄太平廣記靑箱雜記二老堂雜誌玉壺淸話太平淸話廣博物志淸異錄洪遵泉志文苑英華宋文鑑宋文選計敏夫唐詩紀事金荃集花間集詞品花蕊夫人宮詞【有二本所載略異】徐散騎集徐寅集黃滔集羅昭諫集韋莊集杜光庭集貫休集齊已集方蛟峯集曾子固集王荊公集宋潛溪集升庵外集愚輒會稡成書都爲一部倘臆說杜撰率爾無徵實所未敢

十國典故散佚捃摭滋艱卷中偶獲瑣事纎語不忍遽棄時復登載用資見聞𨿽延壽繁猥之譏知所不免而心期廣搜珍惜片羽後有同志當鑑微懹吳任臣識欽定四庫全書

十國春秋

提要

【臣】等謹案十國春秋一百十四卷

國朝吳任臣撰任臣字志伊仁和人康熙已未

召試博學鴻詞授翰林院檢討任臣以歐陽修作五代史於十國仿晉書例爲載記每略而不詳乃采諸霸史雜史以及小說家言並證以正史彚成是書凡吳十四卷南唐二十卷前蜀十三卷後蜀十卷南漢九卷楚十卷吳越十三卷閩十卷荊南四卷北漢五卷十國紀元世系表各一卷地理誌二卷藩鎭表一卷百官表一卷其諸傳本文之下自爲之注載別史之可存者蓋用蕭大圜淮海亂離志楊衒之洛陽伽藍記宋孝王闗東風俗傳王邵齊紀之例劉知防史通補注篇所謂躬爲史臣手自刋削除繁則意有所恡畢載則言有所妨遂乃定彼榛楛列爲子注者也其間於舊說虛誣多所辧證如田頵擒孫儒年月則從吳錄而不從薛史呂師周奔湖南年月則從通鑑而不從九國誌南唐烈祖家世則從劉恕十國紀年及歐史而不從江南野史吳越備史皆確有所見他是者甚多五表考訂尢精可稱淹貫惟無傳之人僅記名字列諸卷末𨿽用陳壽蜀志附載無傳諸人之列然壽因楊戲有季漢輔臣贊故系之戲傳之末非自列其名字於中虛存標目也是則貌同心異不免於自我作古矣乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

史部九

十國春秋目錄

載記

卷一

吳一

太祖世家

卷二

吳二

烈祖世家

髙祖世家

卷三

吳三

睿帝本紀

卷四

吳四【列傳】

太祖太妃史氏

夫人朱氏

太后王氏

睿帝讓皇后王氏太祖子臨川王蒙

新安王潯

徳化王澈

髙祖子南陽王玢睿帝子太子璉

江夏王璘

宜春王璆

【從子】建安王珙

宜陽王璪

太子妃李氏

睿帝女上饒公主

卷五

吳五【列傳】

袁襲

髙朂

戴友規

李神福

張訓

陶雅

劉威

臺蒙

李遇

李簡

卷六

吳六【列傳】

柴再用

秦裴

劉全【子仁規】

李友

李厚

劉存【陳知新】

呂珂

賈令威

瞿章

賈公鐸

李濤

袁禎

丁袗

周隠

卷七

吳七【列傳】

劉信

呂師造

王綰

王茂章

米志誠

苗璘

周本

李徳誠

王安

王輿

卷八

吳八【列傳】

馮鐸

朱瑾

李承嗣【子禪】

彭彥章

李儼

趙匡凝

鐘匡時

雷彥恭

譚全播

卷九

吳九【列傳】

王稔

骨言

陳祐

陳紹

方從訓

蔣延徽

王壇

張崇

張宣

崔太初

曹筠

李戴

盧擇

楊迢

徐善

盧蘋

楊彥伯

賈潭

卷十

吳十【列傳】

尙公廼

黃訥

嚴可求

駱知祥

陳彥謙

盧樞

王潛

楊廷式

徐融

汪臺符

江夣孫

鐘泰章

翟防

韋建

髙審思

李章

王令謀

卷十一

吳十一【列傳】

杜荀鶴

殷文圭

楊防

沈文昌

沈顏

徐延休

遊恭

王振

信都鎬

朱潯【周延禧】

張翊

汪少微

支戩

奚超【淮南畫工】

卷十二

吳十二【列傳】

糝潭漁者

張軍師

錢亮

董紹顏

李攻

栁翁

黃冠道人

防州少年

劉通

申漸髙

朱延壽妻王氏

張訓妻某氏

卷十三

吳十三【列傳】

田頵安仁義

朱延壽

張顥

徐溫【子知訓知詢知誨知諫】

卷十四

吳十四【列傳】

僧祖肩

石頭大師

僧令遵

王居巖

吳法通

聶師道

劉得常

陳金

張武

宣州軍士

卷十五

南唐一

烈祖本紀

卷十六

南唐二

元宗本紀

卷十七

南唐三

後主本紀

卷十八

南唐四【列傳】

烈祖順妃王氏

元敬皇后宋氏夫人種氏

元宗光穆皇后鐘氏

吳國太夫人淩氏後主昭惠國後周氏

繼國後周氏

保儀黃氏

宮人流珠

喬氏【秋水窅娘】

卷十九

南唐五【列傳】

烈祖子楚定王景遷晉文成王景遂齊昭孝王景達

江昭順王景逷【子季操】

烈祖從子晉陵公景邁上饒公景遜

桂陽公景邈

平陽公景逸元宗子文獻太子冀慶王茂

南楚國公從善【子仲翔仲猷】江國公從鎰鄂國公從謙【子仲偃】

邵平郡公從度文陽郡公從信

後主子淸源郡公仲防【子正言】

岐懷獻王仲宣

後主從子仲逺

仲興

仲偉

仲康【仲闕】

烈宗諸女

元宗女太寧公主

芳儀

卷二十

南唐六【列傳】

徐知證

徐知諤

徐遊

宋齊丘

卷二十一

南唐七【列傳】

周宗

李建勲

徐玠

馬仁【子文義】

刁彥能【子衎】

遊簡言

杜業

孫漢威

張居詠

張延翰

卷二十二

南唐八【列傳】

王崇文

王彥儔

何敬洙

柴克宏

邊鎬

王建封

劉崇俊

劉彥貞

朱匡業

卷二十三

南唐九【列傳】

嚴續

常夢錫

蔣廷翊

姚景

陳起

賈崇

公乘鎔

王仲連

卷二十四

南唐十【列傳】

李金全

盧文進

孟堅

陳誨【子徳誠】

林仁肇

皇甫暉【子繼勲】

李平

朱元

卷二十五

南唐十一【列傳】

張易

蕭儼

張義方

江文蔚

李貽業

歐陽廣

喬匡舜

張泌

汪煥

卷二十六

南唐十二【列傳】

陳覺

李徵古

魏岑

馮延已

馮延魯

查文徽【子元方】

鐘謨

李徳明

卷二十七

南唐十三【列傳】

潘佑

廖居素

趙仁澤

段處常

孫晟

劉仁贍

張彥卿

李延鄒

周祚

陳喬

鐘蒨

咼彥

廖澄

張雄

胡則

申屠令堅【劉茂忠】

卷二十八

南唐十四【列傳】

韓熙載

徐

徐鍇

髙越【兄子逺】

殷崇義

蒯鼇

郭昭慶

盧郢

章僚

卷二十九

南唐十五【列傳】

魯崇範

毛炳

邵拙

黃載

朱存

朱弼

沈彬

史虛白

陳陶

陳貺

鄭元素

廖凝

洪文用

何溥

謝淸

李元淸

盧珖

許光大

陳褒

顏詡

許規【子逖】

歐陽郴

鐘離君

吳媛

聶氏

龔氏二女

卷三十

南唐十六【列傳】

郭廷謂

朱令贇

陳大雅

盧絳

吳仲舉

陸昭符

潘愼修

張泌

龔愼儀

周惟簡

張洎

鄭彥華【子文寶】

劉澄

李徳柔

劉承勲

卷三十一

南唐十七【列傳】

孫魴

周彬

胡元

伍喬

康仁傑

余璀

劉洞【夏望松】

舒雅

陳元亮

張惟彬

邱旭

羅潁

吳淑

陳彭年

魏羽

洪慶元

應用【王文秉】

朱澄【髙太衝】

陶守邱

顧閎中

梅行思

曹仲元

周文矩

顧徳謙

厲昭慶

董源

徐熙

解處中【韓幹】

董羽

衛賢【王齊翰蔡潤竹夢松】

卷三十二

南唐十八【列傳】

裴長史

徐幼文

占夢僧

吳廷紹

李廷珪

禦廚

楊花飛【楊名髙】

李家明

王感化

李冠

彭利用

卷三十三

南唐十九【列傳】

僧休復

僧無殷

僧緣徳

木平和尙

僧應之

僧文益

僧深

僧慧朗

僧智明

行因禪師

僧淸稟

僧行言

僧智筠

僧文遂

僧匡逸

僧守訥

僧寂

小長老

卷三十四

南唐二十【列傳】

王棲霞

陳允升

史守衝

譚峭

潘扆

陳曙

許堅

聶紹元

耿先生

楊保宗

卷三十五

前蜀一

髙祖本紀上

卷三十六

前蜀二

髙祖本紀下

卷三十七

前蜀三

後主本紀

卷三十八

前蜀四【列傳】

髙祖順徳皇后周氏

順聖皇太后徐氏翊聖皇太妃徐氏

貴妃張氏

夫人蕭氏

後主廢後髙氏

皇后金氏

元妃韋氏

貴妃錢氏

順妃蘓氏

昭儀李氏【李玉簫】

宮人劉氏

髙祖子衛王宗仁

庶人元膺

豳王宗輅

趙王宗紀

韓王宗智

宋王宗澤

魯王宗鼎

信王宗傑

【薛王宗平莒王宗特】

髙祖從子宗鐬

族子宗壽

宗裕

後主子承祧

承祀

髙祖女普慈公主

卷三十九

前蜀五【列傳】

王宗佶

王宗侃【子承肇】

王宗滌

王宗翰

王宗弼

王宗黯

王宗弁

王宗本

王宗阮

王宗播

王宗儔

王宗謹

王宗綰

王宗儒

王宗浩

王宗朗

王宗渥

王宗範

王宗瑤

王宗訓

王宗勉

王宗鍔

王宗防

王宗裔

王宗矩

王宗祐

王宗汾

王宗信

王宗賀

王宗紹

王宗宏

王宗鐸

王宗魯

王宗昱

王宗勲

王宗晏

王宗汭

王宗偉

王宗憲

王宗儼

王宗威

王承檢

卷四十

前蜀六【列傳】

馮涓

周庠

韋莊

晉暉

李師泰

張造

綦母諫

張防裕

張琳

張劼

周徳權

李簡

山行章

卷四十一

前蜀七【列傳】

鄭頊

潘岏

李紘

張格

許寂

王鍇

庾傳素

毛文錫

毛文晏

潘炕

潘峭

庾凝績

楊玢

卷四十二

前蜀八【列傳】

王萬

李彥徳

劉知俊

桑志

張道古

陳翔

鄧元明

王先成

張扶

李道安

竇雍

劉隠辭

蔣詔恭

李景

劉纂

崔善

仲廷預

李仁表

姜志

韋防

劉檀

杜何

溫顗

房諤

費宗陶

王朴

趙雄武

王鄂

劉隠

卷四十三

前蜀九【列傳】

張武

王暉

林思諤

蕭懷武

張士喬

段融

蒲禹卿

林罕

劉贊

張云

李禎

周彥章

馬全

卷四十四

前蜀十【列傳】

侯翮

王保晦

盧延讓

庾傳昌

楊義方

王仁裕

李珣

尹鶚

張蠙

牛嶠

牛希濟

趙防

鄭藝

刁光

滕昌祐

房從眞

宋藝

髙道興

杜齯

卷四十五

前蜀十一【列傳】

胡秀林

馬處謙

趙溫珪

何荃【孫雄】

趙延乂

馮見

韓伸

石潨

黃宗嘏

李夫人

卷四十六

前蜀十二【列傳】

唐道襲

徐瑤

韓昭

潘在迎

徐延瓊

安重覇

嚴遵美

唐文扆

宋光浦

宋光嗣【弟光葆】

王承休

卷四十七

前蜀十三

僧智廣

僧貫休

僧子朗

掃地和尙

段義宗

爾朱先生

杜光庭

崔無斁

楊勛

王防仙

靑城道士

卷四十八

後蜀一

髙祖本紀

卷四十九

後蜀二

後主本紀

卷五十

後蜀三【列傳】

髙祖皇后李氏

太后李氏

後主妃張氏

慧妃徐氏

髙祖子雅王仁贄

彭王仁裕

嘉王仁操

後主子太子喆

褒王玨

遂王寶

髙祖女崇華公主

後主女鳯儀公主鑾國公主

卷五十一

後蜀四【列傳】

趙季良

趙廷隱

李仁罕

張業

李肇

侯實

張公鐸

龎福誠

武漳

沙延祚

潘仁嗣

髙敬柔

季鎬

李筠

朱偓

袁彥超

卷五十二

後蜀五【列傳】

王處回

母昭裔

李昊

徐光溥

範仁恕

歐陽回

卷五十三

後蜀六【列傳】

歐陽彬

李如實

何瓉

賈鄂

範禹偁

母守素

劉暠

多嶽

劉保乂

李匡逺

韋嘏

王歸

王藻

劉璵

何隨

王賁

卞震

掌聿修

孫漢韶

張防釗

何重建

石奉頵

侯益

趙匡贊

卷五十四

後蜀七【列傳】

幸寅遜

章九齡

李起

陳及之

田淳

張元

範文通

程崇雅

孫欽

王環

趙崇浦

髙彥儔

卷五十五

後蜀八【列傳】

趙崇韜

韓保貞

李廷珪

伊審徵

龍景昭

趙玭

髙諷

羅濟

孫降衷

李稠

李遵懿

曹光實

全師雄

上官進

卷五十六

後蜀九【列傳】

韋縠

歐陽烱

顧夐

令狐嶠

向瓉

句中正

孫逢吉

鹿防扆

閻選

趙元拱

王中孚

文谷

楊九齡

何光逺

韓保升

蒲防軌

張立

黃筌【子居寶居宷居實】

阮知誨

張玫

蒲師訓

髙從遇

姜道隱

李文才

石恪昌

徐徳昌

景煥

夏侯延祐

趙忠義

杜敬安

卷五十七

後蜀十【列傳】

周仲明

胡韞

虞洮

楊千度

梁守珍

安思謙

王昭逺

趙彥韜

僧曉微

僧可朋

僧仁顯

僧曇城

僧曉巒

杜仁傑

楊僊公

黃萬戶

申天師

馮僊

彭曉

丁元和

韋昉

屈突無爲

卷五十八

南漢一

烈宗世家

髙祖本紀

卷五十九

南漢二

殤帝本紀

中宗本紀

卷六十

南漢三

後主本紀

卷六十一

南漢四【列傳】

武皇后韋氏

段氏

髙祖皇后馬氏

太妃趙氏

中宗麗姬李氏

李蟾妃

後主貴妃李氏

羙人李氏【素馨】

波斯女

盧瓊仙

髙祖子雍王耀樞

康王圖

越王洪昌

齊王弼

韶王雅

鎭王洪澤

萬王操

循王杲

恩王暐

髙王邈

同王簡

益王建

辧王濟

貴王道

宜王照

通王政

定王益

中宗子桂王璇興

荊王慶興

禎王保興

梅王崇興

後主子守節

守正【克昌國昌】

守素

守通

烈宗女增城公主

卷六十二

南漢五【列傳】

趙光裔

楊洞潛

李殷衡

倪曙

何澤

劉濬

陳用拙

王定保

周傑

趙損

黃損

卷六十三

南漢六【列傳】

蘇章

梁克貞【李守鄘】

程寶

孫徳威

王宏

梁嵩

王詡

張瀛

何瑱

劉瑭

何詞

李紓

鄭翺

侯融

蕭益

王翷

蕭規

孫惠

滕紹英

萬景忻

卷六十四

南漢七【列傳】

陳偓

盧膺

鄧伸

李璵

吳懷恩

吳恂

謝貫

簡文會

鐘允章

劉博古

曾芳

謝傑

卷六十五

南漢八【列傳】

曁彥贇

陸光圖

邵廷琄

潘崇徹

伍彥柔

盧枝

李承渥

郭崇嶽【植廷曉】

鐘有章

薛用丕

王珪

黃徳昭

蕭防

卓惟休

周茂元

馮元

李廷珙

周渭

唐承裕

駱崇璨

胡萬頃

林楚材

陳志女

莫筌

譚氏二女

牢氏

卷六十六

南漢九【列傳】

林延遇

龔澄樞

許彥眞

陳延壽

李托

薛崇譽

余延業

趙純節

張遇賢

陳道庠

廣南僧

僧如敏

僧文偃

僧子祥

黃步松

黃勵

甘佃

莫公

卷六十七

楚一

武穆王世家

卷六十八

楚二

衡陽王世家

文昭王世家

卷六十九

楚三

廢王世家

恭孝王世家【弟希崇】

卷七十

楚四【列傳】

劉言

王逵

周行逢【子保權】

卷七十一

楚五【列傳】

武穆王徳妃袁氏

夫人陳氏

夫人華氏

衡陽王夫人楊氏文昭王順賢夫人彭氏廢王夫人某氏恭孝王夫人氏

武穆王弟賨存

武穆王子希振【子光恵】希旺

希杲

希瞻

希能

希貫

希隱

希璿

希知

希朗

文昭王諸子

廢王諸子

恭孝王子光贊

卷七十二

楚六【列傳】

張佶

蔣勛

姚彥章

許徳勲

李瓊

秦彥暉

王環

髙郁

李唐

楊定眞

袁詮

呂師周

玫

李鐸

何致雍

黃損

潘起

卷七十三

楚七【列傳】

彭玕

唐世旻

劉昌魯

龎巨昭

拓防恆

徐仲雅

劉勍

張少敵

廖匡圖【弟匡齊】

丁思覲

戴偃

何仲舉

劉昭禹

石文徳

林崇禧

路洵美

卷七十四

楚八【列傳】

李臯

李節

鄧懿文

王贇

孟駢

歐練

吳宏楊滌

彭師暠

廖偃

劉彥瑫

許可瓊

卷七十五

楚九【列傳】

李令

侯元亮

王仝

邵嶽

朱葆光

陶英

黃匪躬

孟賔於

翁宏

廖融

王元

伍彬

朱遵度

劉昌嗣

何景山

江澧

鄧洵美

李觀象

曹衍

【蕭某卒長】

卷七十六

楚十【列傳】

符彥通

何敬眞

孫朗

張仿

張文表

僧居遁

僧洪道

報慈長老

僧虛中

至聰禪師

彭幼謙

伊用昌

卷七十七

吳越一

武肅王世家上

卷七十八

吳越二

武肅王世家下

卷七十九

吳越三

文穆王世家

卷八十

吳越四

忠獻王世家

忠遜王世家

卷八十一

吳越五

忠懿王世家上

卷八十二

吳越六

忠懿王世家下

卷八十三

吳越七

趙國太太夫人水邱氏

武肅王莊穆夫人吳氏昭懿夫人陳氏文穆王防穆夫人馬氏防懿夫人吳氏

仁惠夫人許氏

忠獻王夫人杜氏元妃仰氏

忠懿王妃孫氏【附兪氏黃氏】武肅王弟鏢

鐸

楚國公鏵

從弟鎰

銶

武肅王子寧國公元璣云國公傳瑛金華郡王元懿

廣陵郡王元璙【子文奉文炳】余姚侯傳�【子仁俊】大彭侯傳球

扶南侯元防淮陰侯元珦

新安侯傳璛

霅國公傳璟

吳興矦元琳

寧明王元璝

元弼

文穆王子孝獻世子僔

瓊山侯僎

儇

吳興郡王偡

億

彭城侯儀

偓

仰

儼

忠獻王子富水侯昱西平侯郁

忠遜王子昆

易

忠懿王子世子惟濬彭城郡王惟治

英國公惟演

惟濟

卷八十四

吳越八【列傳】

羅隱

顧全武

杜稜

成及

馬綽

阮結

杜建徽

鮑君福

曹圭

屠瓌智

卷八十五

吳越九【列傳】

髙彥【子渭】

朱行先

黃晟

司馬福

孫琰

吳敬忠

滕彥休

吳公約

章魯封

饒景

薛居正

謝鶚

鐘匡範

陳長官

童頵

鐘廷翰

楊巖

許俊

孫陟

聞人凝

張瑗

劉甫

蔣勛

王畊

沈夏

沈行思

卷八十六

吳越十【列傳】

沈崧

皮光業

曹仲達

林鼎

仰仁詮

陸仁章

章徳安

郭師從

唐仁防

水邱昭劵

薛溫

卷八十七

吳越十一【列傳】

元徳昭

吳程

裴堅

沈虎子

鮑修讓

曹杲

沈韜文

陸超

杜叔詹

劉彥琛

兪公帛

盛豫

林克已

司馬球

孫顯忠

黃彞簡

沈承禮

孫承祐

崔仁冀

餘萬頃

江景防

陸崇扆

卷八十八

吳越十二【列傳】

吳仁璧

方昊

孫邰

石延翰

宋榮

嚴永

範贊時

毛勝

葉簡

李咸

朱景環

顧規

目醫

諭皓

徐綰

陳詢

陳璋

髙澧

胡進思

卷八十九

吳越十三【列傳】

僧文喜

僧無作

僧昭

僧幼璋

僧自新

僧全付

僧道怤

僧靈照

僧徳韶

僧行修

僧羲寂

僧延壽

僧贊寧

僧儀晏

僧彌洪

僧淸聳

僧契盈

僧道潛

僧希辧

僧志逢

僧願齊

釋巖

僧徳倫

僧彚徵

錢朗

閭丘方遠【鶴衣道人】

韓必【吳崧】

張契眞

曁齊物

朱霄外

卷九十

閩一

司空世家

太祖世家

卷九十一

閩二

嗣王世家

惠宗本紀

康宗本紀

卷九十二

閩三

景宗本紀

天徳帝本紀

卷九十三

閩四【列傳】

畱從效

陳洪進【子文顯文顥文顗文頊○陳應功陳齊鶻陳仁璧劉昌言徐熙徐昌嗣附】

卷九十四

閩五【列傳】

秦國太夫人董氏

太祖後任氏

龍啟太后黃氏

嗣王夫人崔氏

惠宗後劉氏

繼後金氏

後陳氏

康宗元妃李氏

後李氏

景宗後李氏

賢妃尙氏

天徳皇后張氏武肅王審邽【子延彬延美延武孫繼崇繼勲】

太祖從弟彥復

想

太祖子延喜

延武

延望

延宗【子繼業】

從子延興【延虹延豊延休附】族子延嗣

惠宗子繼韜

繼鎔

臨海郡王繼防

建王繼嚴

從子仁達

景宗子閩王亞澄

從子繼柔

繼隆

天徳帝子繼沂

從子繼昌

繼成

太祖女某郡主

卷九十五

閩六【列傳】

韓偓

崔道融

楊沂豊

陳嶠

黃滔

徐寅

翁承贊

張睦【子廡】

孟威

劉山甫

鄭良士

張仔鈞

陳師先

鄒罄

虞雄

陳覇先

伍昌時【子徳普】

王定簡

程贇

蔡儼

黃子稜

李防

鄒勇夫

卷九十六

閩七【列傳】

黃諷

林省鄒

葉翹

鄭元弼

王倓

黃峻

陳光逸

潘承祐

湛溫

董思安【王忠順】

林仁翰

劉瓊

顏仁郁

賈郁

方仁嶽

陳洪濟

林揆

卷九十七

閩八【列傳】

王仁繢

楊廷式

翁郜

黃嶽

盧皓【林甲】

李崇禮

蕭孔衝

亷若

柳崇

劉乙

詹惇仁【子琲】

陳乘

陳郁

江爲

陳致雍

李相

林安

陳寅

石氏二女

練嶲

鄭氏

謝氏

卷九十八

閩九【列傳】

陳峴

薛文傑

陳郯

林興

蔡守

陳匡範

黃紹頗

余廷英

李仁遇

楊思防

王延稟

李仿

朱文進【連重遇】

李仁達

卓巖明

卷九十九

閩十【列傳】

僧智廣

僧文炬

僧義存

上藍和尙

僧備

僧慧球

僧道熙

僧義

夣筆和尙

僧神晏

僧智琀

僧衲

僧文超

僧文展

僧師解

僧道閒

僧慧稜

僧義英

僧從展

僧藻光

僧從允

僧應

建州僧

僧行雲

陳守元【靖姑】

譚紫霄

吳翁

虞臯

林願女

卷一百

荊南一

武信王世家

卷一百一

荊南二

文獻王世家

貞懿王世家

侍中保朂世家

侍中繼衝世家

卷一百二

荊南三【列傳】

武信王夫人張氏

武信王子從翊

從詵

從讓

從謙

從子從嗣

從義

文獻王子保勲保正保紳

保寅

保緒

保節

保遜

保衡

保膺

貞懿王子繼充

文信王五女

王保義

司空薰

倪可福

鮑唐

梁震

孫光憲

卷一百三

荊南四【列傳】

李載仁

倪從進

王貞範

王惠範【弟延範】

康張

魏璘

王昭濟

王崇範

李景威

梁延嗣

溫克修

王處士

僧齊巳

僧文了

荊南僧

荊南仙女

卷一百四

北漢一

世祖本紀

卷一百五

北漢二

睿宗本紀

少主本紀

英武帝本紀

卷一百六

北漢三【列傳】

睿宗後郭氏

郭姬

英武帝後段氏

世祖子鎬錡鍚鍇銑

世祖孫彭城郡王繼文繼欽

定王繼顒

劉繼業

劉繼忠

卷一百七

北漢四【列傳】

李驤

鄭珙

趙華

李光美

李存瓌

張元徽

白從暉

王得中

段常

衛融

盧贊

蔚進

郝貴超【郝惟慶】

張崇訓【鄭進衛儔】

髙仲曦

張昭敏

馬峯

盧俊

卷一百八

北漢五【列傳】

馬忠恕

趙

李惲

楊夣申

王保衡

王景絕

郭無爲

侯覇榮

範超

李筠

卷一百九

十國紀元表

卷一百十

十國世系表

卷一百十一

十國地理表上

卷一百十二

十國地理表下

卷一百十三

十國藩鎭表

卷一百十四

十國百官表

﹤史部﹐載記類﹐十國春秋﹥

欽定四庫全書

十國春秋卷一

檢討吳任臣撰

吳一

太祖世家

太祖姓楊名行宻字化源廬州合肥人也【十國紀年云楊行宻六合人莊宗列傳云行宻壽州壽春人今從吳錄新舊五代史五國故事】父名怤世爲農家【怤音夫見十國紀年】行宻初名行湣爲人長大有力能手舉百斤【冊府元云行宻少孤貧有臂力五國故事云力舉三百斤今從歐陽史】日行三百里居常獨處必見黑人侍其側心竊異之唐乾符中江淮羣盜起行湣以爲盜見獲刺史鄭綮奇其貌曰爾且富貴何爲作賊釋縛縱之【北夢瑣言又云鄭綮常典廬州楊行宻爲本州步奏官因有遺闕而笞責之與五代史不同】後應募爲州兵戍朔方遷隊長歲滿戍還而軍吏惡之復使出戍【冊府元曰秦宗權擾淮右廬壽郡將募能擒賊者計級賞之行宻以膽力應募往必有獲通鑑曰行湣本廬州牙將勇敢屢有戰功都將忌之白刺史郎防復連使出戍於外】行湣將行過軍吏舎軍吏陽爲好言問其所須行湣奮然曰惟少公頭耳卽斬其首攜之而出因起兵爲亂並將諸營自稱八營都知兵馬使時中和三年三月也刺史郎幼復不能制薦於淮南節度使髙駢請以自代駢以行湣爲淮南押牙知廬州事【歐陽史言幼復棄城走行宻遂據廬州非是今從通鑑】唐卽除行湣廬州刺史是時駢惑於方士呂用之用之與軍使兪公楚姚歸禮不相能詐謂行湣曰二人將有事於廬州行湣遽發兵掩之二將殱焉用之以公楚等謀亂告駢賞行湣有加明年駢以從子澞知舒州事會羣盜陳儒攻舒州澞乞援廬州行湣謀於牙將李神福神福請不用寸刅而逐之遂以舒州兵多建廬州旗幟若結大陳然賊懼而宵遁久之羣盜吳迥李本復攻舒州澞棄城走爲駢所殺行湣乃遣將陶雅張訓等將兵擊迥本擒斬之卽以雅攝舒州刺史巳而黃巢之黨秦宗權遣其弟將兵寇廬州據舒城行湣命將田頵擊卻之光啟二年冬十二月壽州刺史張翺【吳錄作張激妖亂志作張敖今從十國紀年】遣其將魏防將萬人來寇廬州行湣令田頵李神福張訓拒之敗防於褚城是月滁州刺史許勍襲舒州陶雅奔還廬州髙駢命行湣更今名三年淮南左廂都知兵馬使畢師鐸自稱行營使與軍使鄭漢章髙郵鎭遏使張神劍【十國紀年云張雄淮南人善劍號張神劍今欲別於前蘇州刺史張雄故但稱神劍】興兵討呂用之防揚州用之亡走師鐸執髙駢而幽之時用之詐爲駢牒署行密行軍司馬追兵入援廬江人袁襲說行密曰此天以淮南授明公也趣赴之行密乃悉發廬州兵復借兵於和州刺史孫端合數千人往援五月行密至天長用之引兵來歸會張神劍求貨於畢師鐸師鐸不卽與神劍亦以其眾來屬未幾海陵鎭遏使髙霸曲溪人劉金盱眙人賈令威悉以其眾歸行密行密眾至萬七千人張神劍運髙郵糧以給之先是師鐸遣其屬孫約與其子詣宣州乞師於觀察使秦彥且許以克城日迎之爲帥彥心動亟命牙將秦稠率兵三千至揚子以應師鐸師鐸復召彥渡江是月甲午彥遂將宣歙兵三萬餘人乘竹筏沿江而下趙暉邀擊於上元殺溺殆半丙申彥入廣陵自稱權知淮南節度事仍以師鐸爲行軍司馬補池州刺史趙鍠爲宣歙觀察使戊戍行密抵廣陵不得入屯兵蜀岡爲八寨於城下以守之彥閉城自守【妖亂志云六月癸卯朔秦彥令鄭漢璋等守諸門今從通鑑】六月戊午彥遣師鐸與秦稠統兵八千自城西出戰稠敗死士卒死者十之八城中乏食樵采路絕宣州軍始有食人者時前蘇州刺史張雄兵於諸軍爲稍彊秋八月彥以僕射告身授雄又以尙書告身三通授裨將馮鐸等廣陵人競以金玉珠繒詣雄軍貿食通犀帶一得米五升錦衾一得糠五升【唐書云以銀二斤易斗米逮糠籺以差爲直】雄軍旣益富不復肯戰久之反陰助我兵丁卯彥乃悉眾萬二千人遣師鐸及其黨鄭漢章出陳於城西延袤數里行密安臥帳中曰賊近告我命先積金帛麰米於一寨使羸弱守之而多伏精兵於其旁爲三覆以待彥及兵交行密自將千人衝其陳陽不勝棄營走彥兵饑乘勝爭入營取軍實伏發行密反兵擊之俘斬略盡積屍十餘里師鐸漢章大敗單騎走入城九月甲戌彥命將劉匡時殺髙駢並子弟甥侄無少長皆死同坎瘞之【時有尼王奉仙言於秦彥曰揚州分野極災必有一大人死自此喜矣又畢師鐸先幽髙駢於道院至是出師屢敗疑駢爲厭勝又恐駢黨有內應者故殺駢】乙亥行密聞駢死縞軍向城哭三日冬十月彥遣漢章擊張神劍髙霸寨破之神劍奔髙郵霸奔海陵行密之圍廣陵也凡半載與彥師鐸大小數十戰城內無食米斗直錢五十緡艸根木實都盡以菫泥爲餅食之餓死者過半宣軍多掠人詣肆售之或夫婦父子自牽系就屠門相鬻屠者輙刲剔如羊豕然外圍日益急彥師鐸計無所之行密亦以城久不下欲引還己巳夜會大風雨呂用之部將張審威帥麾下士三百晨伏於西壕俟守者易代潛登城啟闗納其眾守者竟不聞而潰初彥師鐸信重妖尼王奉仙戰陳時日多取決焉至是復咨之奉仙曰走上防也遂自開化門出奔東塘行密統諸軍合萬五千人入揚州自稱淮南畱後以駢從孫愈攝副使攺殯駢及其族責駢舊將不盡節於髙氏者殺梁纉於防門之外韓問以投井死是時遺民裁數百家饑羸非復人狀行密不能守欲走會蔡州秦宗權遣弟宗衡略地淮南與行密爭揚州以孫儒爲之副而張佶劉建鋒馬殷秦彥暉實從焉十一月辛未宗衡至廣陵城西據行密故寨輜重未入城者悉爲蔡人所有彥及師鐸還自東塘與宗衡合【彥師鐸至東塘張雄不納將趣宣州宗衡召之乃引兵還】行密閉城不敢出已而宗權召宗衡還蔡拒吳興郡王朱全忠儒稱疾不時行宗衡屢趣之儒大怒甲戌手刃宗衡於酒間傳首於汴宗衡將安仁義降於我行密悉以騎兵相委列於田頵之上儒是時分兵掠鄰州與彥師鐸輕兵襲髙郵辛巳髙郵鎭遏使張神劍帥麾下兵逃揚州丙戌儒屠髙郵戊子髙郵殘卒七百人潰圍來奔行密慮其變也一夕分諸將盡阬之明日殺神劍於其第壬寅勒令海陵鎭遏使髙霸帥兵民入廣陵有違命者族之戊戌霸與弟暀及部將余繞山前常州刺史丁從實至揚州行密郊迎霸暀約爲兄弟置其將卒於法云寺已而用袁襲言閏月巳酉因犒軍伏甲擒霸繞山從實殺之並掩殺其黨於寺死者數千人是日大雪寺外地數里皆赤暀出走詰旦爲羅騎所獲殱焉先是呂用之之在天長也紿行密曰用之有白金五萬錠瘞於所居克城日願備戲下一醉至是行密大閱士卒顧用之曰僕射許此曹銀何食言邪呼牽下命田頵鞫之用之叩首服罪自言與鄭杞董瑾謀中元夜邀髙駢至第建黃籙齋縊殺之因令莫邪都帥諸軍推已爲節度使庚戌腰斬用之於市怨家刳裂立盡並誅其族黨【軍士發其中堂得桐人刻駢姓名於胸桎梏而釘之】居數日袁襲以廣陵饑獘不可守勸徙兵以避蔡賊甲寅行密遣和州將延陵宗以眾二千人歸和州乙卯令指揮使蔡儔將兵千人輜重數千兩歸廬州是時唐以淮南久亂命吳興郡王朱全忠兼淮南節度使東南面招討使全忠遣內客將張廷範致朝命除行密淮南節度副使又以宣武行軍司馬李璠爲淮南畱後遣牙將郭言將兵送之行密初遇廷範甚厚及聞璠來怒有不受之色廷範遣人白全忠宜以大軍赴鎭未幾廷範遁歸曰行密未可圖也【後李璠言徐軍遮道竟不至淮南】文徳元年春正月孫儒殺秦彥畢師鐸並其兵【彥等之歸秦宗衡也眾猶二千餘人後稍稍爲儒所奪裨將知其必及禍乃誣告彥等潛召汴軍儒旣殺彥等乃以宏爲馬軍使】是月行密執張守一誅之守一初與呂用之來歸久之爲諸將合丹藥復欲幹軍府政故行密怒焉二月全忠奏以行密爲淮南畱後夏四月壬午孫儒陷揚州【按妖亂志四月癸未朔甲申儒陷揚州新唐書云四月戊辰實錄云五月儒陷揚州吳錄十國紀年俱云四月無日今從舊唐書月日】行密出走儒自稱淮南節度使行密將犇海陵袁襲勸回廬州再爲進取之計乃走廬州秋八月行密欲輕兵襲洪州袁襲言鐘傳未易圖趙鍠新得宣州其爲人非公敵此可取也行密使蔡儔守廬州乃引兵濟糝潭攻鍠大敗鍠將蘇塘漆朗於曷山進圍宣州鍠兄幹之自池州帥眾來援行密別遣將陶雅逆擊於九華破之幹之犇江西以雅爲池州制置使龍紀元年夏六月宣州城食盡人相啗指揮使周進思據城逐趙鍠鍠將犇廣陵田頵追擒之未幾宣州城執進思以降行密入宣州表言於唐詔以行密爲宣歙觀察使東平王全忠【按薛史歐陽史皆雲龍紀元年三月全忠封東平王舊唐書則雲龍紀元年四月惟通鑑作天復元年封東平王今據歐薛諸史竟於龍紀年間稱東平王】與鍠有舊遣使求鍠行密乃斬鍠首以遺之【歐陽史以爲鍠棄城走追及殺之非南唐書又云鍠出降亦非】鍠額上常有肉隱起及其死破額得珠識者曰此人珠也旣死不可復用孫儒兵來攻廬州蔡儔以州降之冬十月行密遣馬步都虞田頵等攻常州【時錢鏐將杜稜守常州】十一月頵圍常州使宣州偏將李友【一作宥】爲地道入城中宵旌旂甲兵出於制置使杜稜之寢室遂擒稜而出頵以兵三萬戍常州十二月戊寅孫儒自廣陵引兵渡江壬午逐田頵取常州以劉建鋒守之儒還廣陵建鋒又逐成及取潤州【時及爲錢氏守潤州】大順元年春正月汴將龎師古等眾號十萬渡淮聲言來援攻下天長壬子下髙郵二月師古兵入淮南與孫儒戰於陵亭師古兵敗而還是月行密遣將馬敬言帥兵五千乘虛據潤州李友帥兵二萬屯靑城將攻常州安仁義劉威田頵敗劉建鋒於武進復取常州敬言仁義威兵屯潤州三月唐賜宣歙軍號寧國以行密爲節度使夏六月孫儒求好於東平王全忠全忠表爲淮南節度使未幾汴人殺其使者復爲讐敵如初秋八月儒來攻潤州是月李友攻蘇州防之制置使沈粲犇於孫儒【粲歸錢鏐鏐欲誅之因投儒】九月行密以牙將張行周爲常州制置使閏月孫儒遣劉建鋒攻陷常州行周死之遂圍蘇州【吳錄十一月孫儒攻破望亭無錫諸屯遂至蘇州今從吳越備史及通鑑】冬十二月己巳孫儒陷蘇州殺我鎭將李友安仁義等聞之焚潤州廬舎夜遁儒使沈粲守蘇州又遣其將歸傳道守潤州二年春正月孫儒盡舉淮蔡之兵濟江癸酉自潤州轉戰而南田頵安仁義屢爲所敗我軍戍守者多望風奔潰儒將李從立奄至宣州東溪時守備未固眾心頗危懼行密遣將臺蒙帥五百人屯溪西蒙令邏卒往反傳呼如大眾駢至狀從立心疑之遽引去行密又使都指揮使李神福拒儒前軍於溧水神福陽退兵示怯儒軍殊不設備神福夜率精兵襲其營俘斬以千計夏四月行密遣劉威朱延壽將兵三萬擊孫儒於黃池我師敗績儒遂軍黃池之上五月大水諸營皆沒儒還揚州使其將康暀據和州安景思據滁州是月行密命李神福攻和滁克之暀乞降景思出走秋七月東平王全忠約與我共攻孫儒儒恃兵彊移檄藩鎭數行密及全忠罪且曰俟平宣汴當引兵除君側之惡於是悉焚揚州廬舎驅丁壯婦女渡江殺老疾以餉軍行密別將張訓李徳誠潛入揚州滅餘火得谷數十萬斛以賑饑民時泗州刺史張諫貸數萬斛給軍訓以行密之命餽之諫由是徳於我乙未儒自蘇州出屯廣徳行密率兵拒之儒圍行密寨李簡統百餘人力戰破寨防行密以出冬十二月儒焚掠蘇常引兵逼宣州錢鏐復遣兵據蘇州儒屢破我兵旌旗亙百餘里號兵五十萬行密求救於錢鏐鏐稍稍以兵食助我景福元年春正月行密欲退保銅官牙將戴友規力諫而止二月孫儒圍宣州先是劉建鋒爲儒守常州至是將兵從儒行甘露鎭使陳可言乘虛率部兵千人據之行密將張訓引兵奄至城下可言倉猝出迎訓手刅之遂取常州是時別將又取潤州三月徐州時溥遣兵三萬南侵至楚州夏四月張訓李徳誠敗徐兵於壽河俘斬三千級遂取楚州執其刺史劉瓉【新唐書作三月乙巳執瓉今從十國紀年】五月行密屢敗孫儒兵破其廣徳營張訓屯安吉斷其糧道儒食盡士卒大疫遣其將劉建鋒馬殷分兵掠諸縣六月行密聞儒疾瘧戊寅大雨晦防縱兵擊之儒軍大敗安仁義連破儒五十餘寨田頵擒儒於陳斬之傳首京師儒眾多降於我【按薛氏五代史大順二年儒攻行密屬江淮疾疫師人多死儒亦臥病爲部下所執送於行密殺之行密自宣城長驅入於廣陵舊唐書云大順二年三月淮南節度使孫儒爲宣州觀察使楊行密所殺唐補紀云大順二年六月孫儒兵敗於宛陵城下楊行密進首級於西京惟吳錄曰景福元年六月六日太祖盡率諸將晨出擊儒田頵臨陳擒儒以獻斬儒於市似屬可據今從其說】丁酉行密帥眾歸揚州過常州謂左右曰常州大城也張訓以一劍下之豈不壯哉【按吳錄及唐烈祖實錄光啟三年十月秦彥畢師鐸出犇行密入揚州十一月孫儒圍揚州文徳元年四月儒陷揚州行密奔廬州八月自廬州帥兵攻宣州龍紀元年六月陷宣州殺趙鍠大順二年七月孫儒再渡江攻宣州景福元年執斬儒復歸揚州其紀年月最確今悉從之】秋七月丙辰至廣陵表田頵守宣州安仁義守潤州秋入月唐命行密爲淮南節度使同平章事以頵知宣州畱後仁義爲潤州刺史孫儒降兵多蔡人行密選其尢勇健者五千人厚其稟賜以皁衣防甲號黑雲都常以爲親軍使之先登陷陳四鄰畏之冬十月廬州刺史蔡儔發行密父祖墓與舒州刺史倪章連兵遣使送印於汴以求救東平王全忠惡其反覆納其印不救且牒報於我行密謝之遣行營都指揮使李神福將兵討儔二年夏四月神福圍廬州甲午行密自將詣廬州田頵自宣州引兵會之秋七月丁亥克廬州執蔡儔斬之八月丙辰遣田頵將宣州兵二萬攻歙州歙州刺史裴樞城守不可下久而取之時諸將爲刺史多貪暴獨池州團練使陶雅寛厚得民歙人請得雅爲刺史行密卽以雅爲歙州刺史雅盡禮見樞送之還朝冬十月倪章棄舒州走行密取舒州以李神福爲舒州刺史幹寧元年春三月黃州刺史吳討舉州附於我夏五月武昌節度使杜洪攻黃州【洪鄂州人光啟二年乘虛入鄂自爲節度使】行密遣行營都指揮使朱延壽救之【按唐杜洪傳永興民吳討據黃州駱殷據永興二人皆土團者也故軍剽甚洪𨿽得節制而附朱全忠幹寧初身自將擊討乞師淮南楊行密遣朱延壽救之洪引還延壽防黃州俘討京師駱殷棄永興走行密取其地與此略異今從通鑑所載】冬十一月泗州刺史張諫舉州來降【時朱全忠遣使至泗州諫不堪其陵忽故附於行密】十二月吳討畏杜洪之逼納印請代行密以先鋒指揮使瞿章權知黃州【或作翟章瞿璋皆非今從吳錄見後注】是冬行密遣押牙唐令回持茶萬餘斤如汴宋貿易全忠執令回盡奪其茶我始與汴有隙二年春二月行密表東平王全忠罪惡於唐請會易定兗鄆河東兵討之三月行密浮淮至泗州防禦使臺蒙盛供帳以迎不悅而去已而攻濠州防之執其刺史張璲丁亥遂圍壽州夏四月行密攻壽州不克將引還庚寅朱延壽請往更攻一鼓防之執其刺史江從朂行密卽以延壽知壽州團練使未幾汴兵數萬來攻壽州州兵少吏民忷懼延壽命黑雲隊長李厚拒之厚殊死戰都押牙柴再用復爲之助延壽悉眾乘之汴兵敗走是月行密又命將襲陷漣水令張訓守之遣使詣錢鏐言董昌已攺過宜釋其罪【董昌本末見吳越武肅王世家】亦遣使如昌趣其朝貢於天子未幾唐加行密檢校太傅同中書門下平章事封農郡王【按沈顏宣州重建小防記末云幹寧二年乙卯秋九月八日記中間有曰農王方作淝水又曰農王允憫是誠又曰農王去寧揚土是幹寧二年九月之前行密已賜爵爲王矣其不見於傳紀者蓋史失之也顏系吳臣且當乙卯年所作防記必無差誤可知後楊渥亦授農郡王其本乃父之爵明已況光啟二年三月朱全忠進爵沛郡王大順二年二月李克用賜爵隴西郡王景福元年董昌封隴西郡王俱是幹寧以前故事何獨於行密而疑之】時滁人呼荇溪曰菱溪揚州人呼蜜曰蜂糖諱行密名也秋九月遣泗州防禦使臺蒙攻蘇州以救董昌且表昌於朝言昌引咎願修職貢請復官爵又遺彭城郡王錢鏐書稱昌狂疾自立已畏兵諫執送同惡【謂昌送首謀者吳瑤及巫覡數人於鏐也】不當復伐之冬十月遣寧國節度使田頵潤州團練使安仁義攻杭州鎭戍以救董昌昌使湖州將徐淑會我偏將魏約共圍嘉興鎭海將顧全武統兵救之我別將柯厚進破蘇州水寨

幹寧三年春正月辛未安仁義至湖州欲渡江以援董昌時顧全武等守西陵禦我師仁義不克渡二月唐帝從王請赦董昌復其官爵彭城郡王錢鏐不從夏四月我兵與鎭海兵戰於黃天蕩鎭海兵敗績我師遂圍蘇州是時鏐與鐘傳杜洪畏我之逼皆乞援於東平王全忠全忠遣許州刺史朱友恭統兵萬人渡淮聽以便宜行事癸未蘇州常熟鎭使陸郢等舉城來附獲其刺史成及王遂取蘇州署及行軍司馬及引刀欲自裁王執其手止之館於府舎及邸中頗有劍甲兵仗王每單衣詣之與共飲膳無所疑及亦時時抵王內室常遇王起盥漱右手擎沙鑼可百餘兩實水其中以洗項因服王力舉三百斤爲不虛云是月朱延壽破蘄州降其大將賈公鐸及刺史馮敬章【光啟三年敬章陷蘄州爲刺史】王以敬章爲左都押牙公鐸爲監門衛將軍延壽進防光州殺其刺史劉存是時王命田頵守宣州安仁義守潤州已而升州刺史馮鐸來附分遣頵等攻掠自淮以南江以東諸州皆下之於是始全有淮南之地冬十一月戊子湖州刺史李師悅卒先是師悅求旌節於唐唐詔置忠國軍於湖州以師悅爲節度使賜告身旌節者未入境而師悅已死王表師悅子彥徽知州事【彥徽前爲綿州刺史昭宗實錄云幹寧二年四月忠國節度使李師悅卒以其孫彥徽知畱後今從十國紀年新唐書】是月遣安仁義攻婺州

幹寧四年春正月兩浙將杜稜救婺州安仁義移兵攻睦州不克而還二月兗州朱瑾來奔初瑾爲汴人所攻求救於河東河東將史儼李承嗣將勁騎數千助瑾瑾敗因與擁州民俱來王逆之於髙郵表瑾領武寧軍節度使我兵皆江淮人輕弱善水戰不任騎射至是得河東兗鄆兵而軍聲益振儼承嗣故河東驍將晉王李克用深惜之遣使間道來請王許之亦遣使詣河東修好是月唐詔王爲江南諸道行營都統以討武昌節度使杜洪【朱全忠圍鳳翔昭宗遣使者東出道武昌洪皆殺之洪又附全忠絕東南貢獻路故命行密討之】夏四月辛亥兩浙將顧全武等將兵三千自海道救嘉興已未至城下我兵大敗是月杜洪乞師於汴汴將聶金掠泗州朱友恭攻黃州以撓我師王遣右黑雲都指揮使馬珣等救黃州黃州刺史瞿章聞友恭至棄城擁眾南保武昌寨癸亥兩浙將顧全武等破我兵十八營掠將士魏約等三千人以去時田頵屯驛亭埭兩浙兵乘勝逐之甲戌頵自湖州奔還宣州兩浙兵追之頵眾大敗死者千餘人五月辛巳朱友恭爲浮梁於樊港進攻武昌寨壬午防之執我刺史瞿章遂陷黃州【按薛史梁紀五月丁丑朱友恭上言大破淮寇於武昌收復黃鄂二州新唐書云壬午全忠陷黃州刺史瞿璋死之朱友恭傳作翟章吳錄曰執刺史瞿章十國紀年亦云瞿章今從之】馬珣等敗走秋七月庚戌兩浙遣將顧全武來取蘇州乙未陷松江戊戌陷無錫辛丑陷常熟華亭是月吉州刺史周琲爲鐘傳所攻率眾來奔九月湖州刺史李彥徽欲舉州來附其眾不從彥徽遂奔於我【都指揮使沈攸以州歸錢鏐】是月東平王全忠大舉入寇遣龎師古以徐宿宋滑之兵七萬壁淸口將趣揚州葛從周以兗鄆曹濮之兵壁安丰將趣壽州全忠自將屯宿州境內震恐冬十月王與朱瑾將兵三萬拒汴軍於楚州別將張訓自漣水引兵會焉王以爲前鋒龎師古營於淸口或言營地污下不可久處師古不聽恃眾輕敵居常以奕棊爲樂瑾壅淮上流欲灌之有奔告師古者師古以惑眾斬之十一月癸酉瑾與裨將侯纉將五千騎潛度淮水用汴人旗幟自北來趣其中軍張訓逾柵而入士卒蒼黃拒戰淮水大至汴軍殊駭亂王自引大軍濟淮與瑾等夾攻之汴軍大敗斬師古及將士首萬餘級餘眾悉潰時葛從周營壽州西北壽州團練使朱延壽擊破之退屯濠州聞師古敗奔還王與瑾延壽乘勝追之及於渒水【五代史作渒河】從周方半濟我兵合擊之殺溺殆盡從周僅走免遏後都指揮使牛存節棄馬步闘諸軍稍得濟淮凡四日不食會大雪汴卒緣道餓死還者不盈千人【五代史又云牛存節收其散卒八千以歸今從通鑑】東平王全忠聞敗亦奔還王遺書誚之曰龎師古葛從周非敵也公宜自來淮上決戰王旣獲勝置酒大會諸將顧行軍副使李承嗣曰始吾欲趣壽州副使謂當先向淸口師古敗從周自走今果如副使算賚以錢萬緡表承嗣領鎭海軍節度使王自是保據江淮之間汴人不能與我爭矣

幹寧五年春正月兩浙江西武昌淄靑各遣使詣闕請以東平王全忠爲都統致討於我唐帝不許三月周本救蘇州爲兩浙將顧全武所敗秦裴以兵三千人防昆山而戍之秋七月忠義節度使趙匡凝聞汴人有淸口之敗陰附於我東平王全忠遣宿州刺史氏叔琮將兵伐之八月甲子唐赦天下攺元光化九月顧全武攻蘇州城中及援兵食皆盡刺史臺蒙及李徳誠等棄城走援兵亦遁全武遂陷蘇州追周本於望亭我師敗績【五代史云周本戰於白方湖本敗蘇州復入於越】獨秦裴堅守昆山不下全武檄裴令降裴不聽全武復益兵攻城引水灌之城壞食盡裴率羸兵以降時兵不盈百人之數云冬十月己亥汴將朱友恭自黃州還過安州或言刺史武瑜與我連謀友恭攻而殺之閏月婺州刺史王增爲浙軍所伐以抗命故也十一月衢州刺史陳岌請降兩浙將顧全武帥兵討之是月東平王全忠以奉國節度使崔洪交通於我遣其將張存敬攻洪洪懼以弟賢質於汴且言將士不受節制請遣二千人詣麾下從徵伐許之【十國紀年云洪托以將士不受節制遣兄賢質於汴按舊唐書張存敬以兵襲蔡州刺史崔洪納欵請以弟賢質於汴昭宗實錄亦云弟賢今從其說】十二月遣成及歸兩浙以易魏約等彭城王鏐許焉

光化二年王與朱瑾將兵數萬攻徐州軍於呂梁東平王全忠遣騎將張歸厚救之【歐陽氏牛存節傳云朱瑾召吳兵攻徐宿存節謀曰淮兵必不先攻宿然宿溝壘素固可以禦敵乃夜以兵急趣徐州比傅城下瑾兵方至望其塵起驚曰梁兵已來何其速也不能攻而去卽此時事】是月全忠遣崔賢還蔡州發兵二千詣大梁二月蔡將崔景思等殺賢劫崔洪悉驅兵民度淮來奔於我中途兵民多遁歸至廣陵者不滿二千人東平王全忠自將援徐州王聞之引兵還汴人追及於下邳殺我兵千餘人全忠至輝州聞我兵已退乃引去三月婺州爲兩浙所圍刺史王壇乞師於寧國節度使田頵夏四月頵遣行營都指揮使康儒等救之五月庚戌儒等敗兩浙兵於龍邱擒其將王球【通鑑注云主將吳越備史云偏將未詳孰是】遂取婺州【景福元年王壇得婺至是失之】秋七月海州戍將陳漢賔請降於我【海州朱全忠所轄】淮海遊奕使張訓以漢賓心未可知與漣水防遏使王綰將兵二千直趣海州王以臺蒙爲刺史綰爲副使九月淄靑節度使王師範以沂密內叛乞師於我冬十月王遣海州刺史臺蒙副使王綰將兵助之防密州歸於師範將進攻沂州先使人詗其虛實告曰城中皆偃旗息鼓矣綰曰此必有備而救兵近不可擊也諸將曰密已下沂何能爲綰不能止乃伏兵於林中以待已而諸將攻沂州不克聞救兵至引退州兵乘之綰髮伏擊敗其軍

光化三年春正月宣州將康儒攻睦州彭城郡王鏐使其從弟銶拒之秋八月儒食盡自淸溪遁歸冬十一月唐中尉劉季述幽天子於少陽院而立太子是歲唐加王兼侍中

光化四年春正月朔唐劉季述等皆伏誅天子復位黜太子爲徳王夏四月丁丑唐大赦天下攺元天復秋八月王遣步軍都指揮使李神福等將兵攻杭州兩浙將顧全武等列八寨以拒之王聞流言彭城王鏐爲盜所殺也冬十月神福與全武相拒陽言中夜班師縱杭俘歸告全武至暮神福先行命行營都尉呂師造設伏靑山下【九國誌作靑山路】已而全武來追神福師造夾擊大破之斬首五十級生擒全武神福進攻臨安兩浙將秦昶帥眾三千降於我十二月李神福知彭城王鏐不死臨安城猝不可防卽欲歸慮千秋嶺諸險爲浙兵所邀乃遣人守錢氏祖考丘壠禁樵采又使顧全武得通家信彭城王鏐感其意遣使謝之未幾神福多設虛寨爲疑兵浙人以爲我兵大至遂請和神福受其犒賂而歸天復二年春正月天子在鳳翔【上年十一月爲韓全誨等所劫】三月天子以金吾將軍李儼爲江淮宣諭使書禦衣賜王拜王東面行營都統中書令【歐陽史作檢校太師中書令今從通鑑】進爵吳王以討朱全忠以朱瑾領平盧軍節度使馮鐸領武寧軍節度使朱延壽領奉國軍節度使凡淮南宣歙及湖南等道立功將士聽用都統牒承制遷補然後表聞王攺牙城南門爲天興門夏四月王歸顧全武於杭州以易秦裴彭城王鏐大喜遣裴還時馮鐸以升州介居宣揚間常不自安然頗恃樓船之彊不事兩道寧國節度使田頵欲圖之募鐸工人造戰船工人曰馮公選求堅木故其船堪久用今此無之頵曰第爲之吾止須一用耳鐸將馮暉顏建說鐸先擊頵鐸從之帥眾南上聲言攻洪州鐘傳實襲宣州也王使人止之不聽是月辛巳頵統舟師逆擊於曷山【或作葛山非今從新唐書】大破之我兵遂取升州鐸餘眾將入海王其爲後患遣使犒軍且招之左右皆慟哭聽命鐸至東塘王自乘輕舟迎之升鐸舟慰藉良厚署爲淮南節度副使館給有加等乃以李神福爲升州刺史是月王發兵討汴以副使李承嗣權知淮南軍府事已而進攻宿州不克竟以糧運不繼引還先是軍吏欲以巨艦運糧都知兵馬使徐溫曰運路久梗葭葦堙塞請用小艇庶幾易通及軍至宿州會久雨重載不能進士有饑色而小艇獨先至王由是奇溫始與議軍府事秋八月兩浙軍亂九月兩浙叛將徐綰等乞師於宣州田頵引兵赴之是月顧全武同越王子傳璙來求昏且曰使田頵得志必爲王患王如召頵歸錢王請以子傳璙爲質王許之卽以女妻傳璙冬十月李儼至揚州王始建制勑院每有封拜輙以告儼於紫極宮宗像前陳制書再拜然後下十一月田頵急攻杭州仍具舟將自西陵渡江越王鏐遣其將盛造朱郁拒破之十二月王召頵還宣州庚辰頵徴犒軍錢於兩浙且求質子遂與徐綰等引兵歸是歲升州大風發屋飛大木

天復三年春正月王承制加朱瑾東面諸道行營副都統同平章事以升州刺史李神福爲淮南行軍司馬鄂嶽行營招討使舒州團練使劉存副之率舟師萬人以討杜洪洪將駱殷戍永興棄城走縣民方詔據城降神福得詔大喜曰永興壯縣饋運所仰吾已得鄂之半矣三月神福進圍鄂州洪嬰城請救於汴夏四月平盧節度使王師範爲汴兵所攻乞援於我乙未王遣將王茂章以步騎七千救之又遣別將將兵數萬攻宿州梁王全忠命將康懷貞救宿州我兵引還【康懷英傳云楊行密攻宿州太祖遣懷英擊走之拜宿州刺史懷英卽懷貞也】是月汴將韓勍率萬人屯灄口以爲杜洪之援梁王全忠復馳使語荊南節度使成汭武安節度使馬殷武貞節度使雷彥威令出兵救洪汭畏汴之彊且欲侵江淮地以自廣發舟師十萬沿江東下汭爲巨艦堂皇悉備名曰和州載其餘復有齊山截海劈浪之名甚眾掌書記李珽諫曰我舟緩急不可動而吳兵剽輕難與逐角武陵長沙皆吾讐也豈得不爲反顧之慮乎不若遣驍將屯巴陵大軍與之對岸堅壁勿戰不過一月吳兵食盡自遁鄂圍解矣汭不聽行至公安卜不吉欲還親吏楊師厚曰公舉全軍中道還何以見百姓汭乃行五月汭未至鄂渚馬殷遣許徳勲帥舟師萬餘人雷彥威遣歐陽思帥舟師三千餘人會於荊江口襲陷江陵大剽掠而去汭諸將亡其家無闘志李神福壁沙橋望汭軍曰戰艦𨿽盛首尾斷絕易制也當急擊之壬子遣裨將秦裴楊成將眾數千逆擊於君山敗之火其船眾大潰汭投江死【按新唐書十國紀年皆云壬子汭敗死壬子此月十二日也】獲其戰艦二百艘韓勍聞之亦走還是月汴將朱友寧屠博昌進防臨淄抵靑州城下遣別將攻登萊王茂章會王師範弟萊州刺史師晦攻密州防之斬其刺史劉康乂以淮海都遊奕使張訓爲刺史六月乙亥汴兵防登州師範帥登萊兵拒友寧於石樓爲兩柵丙子夜友寧擊登州柵茂章不爲動頃之登州柵已破進攻萊州柵比明茂章度其兵力罷矣與師範合兵出戰大破之友寧旁自峻阜馳騎走馬僕靑州將張土梟斬之傳首廣陵茂章於是合兩鎭兵逐北至米河俘斬萬計魏博之兵殆盡秋七月壬子梁王全忠自將兵二十萬至臨朐命諸將攻靑州師範出戰敗績茂章陽閉壘不出伺汴兵气稍懈毀柵疾戰如是者再至晡汴兵乃退茂章度眾寡不敵是夕引軍還梁王全忠遣曹州刺史楊師厚追及於輔厚時先鋒指揮使李防將五百騎殿後爲師厚所執死焉張訓聞茂章歸植旗幟密州城上封府庫以走未幾汴左踏白指揮使王壇攻密州望旗幟疑有伏兵不敢進逾數日入城見府庫城邑皆完遂按兵不追訓全軍而還是月兩浙睦州刺史陳詢叛舉兵攻蘭溪八月寧國節度使田頵潤州團練使安仁義同舉兵反【十國紀年云朱全忠聞田頵等叛矯制削奪王官爵命頵及杜洪鐘傳錢鏐充四面招討使布制書於境上王知其許妄案此事諸書不載今刪之】仁義悉焚東塘戰艦頵遣二使詐爲商人詣壽州約奉國節度使朱延壽道遇尙公廼疑之殺一人得頵書以告王王召李神福於鄂州使討頵己丑安仁義襲常州以刺史李遇有備隨引去壬辰以王茂章爲潤州行營招討使擊仁義未幾茂章攻潤州不克王遣徐溫將兵會之溫易其衣服旗幟如茂章兵仁義不知復益兵出戰溫奮擊大破之奉國節度使朱延壽素狎侮於王頗懷怨望陰與田頵通是月頵遣前進士杜荀鶴至壽州與延壽相結又遣至大梁告梁王全忠全忠大喜遣兵屯宿州以爲聲援九月王召延壽至廣陵迎及寢門執殺之部兵驚擾徐溫諭以大義皆聽命遂斬延壽兄弟黜朱夫人【夫人延壽姊也】頵襲升州得李神福妻子善遇之又遺神福書以其妻子招之神福斬使者而進丁未敗頵將王壇汪建於吉陽磯戊申又戰於皖口壇建僅以身免獲徐綰以遺兩浙頵聞壇建敗自將水軍逆戰神福請王發步兵斷頵歸路王遣漣水制置使臺蒙將兵應之時王茂章攻潤州久未下王命茂章移兵會擊頵頵聞蒙將至畱將郭行悰及壇建水軍於蕪湖以禦神福而自將步騎來與蒙戰冬十月戊辰蒙與頵遇於廣徳先以王書徧賜頵將頵將下馬拜受蒙因其挫伏縱兵擊之頵兵遂敗又戰於黃池蒙陽走頵追之伏發大敗奔還宣州蒙引兵圍之頵亟召蕪湖兵還不得入行悰壇建及當塗廣徳諸戍皆帥其眾以降王復命茂章領兵攻潤州是時王乞師於兩浙越王鏐命方永珍屯潤州從弟鎰屯宣州以援我十一月乙亥田頵帥死士數百出戰臺蒙陽退以示弱頵兵逾濠而闘蒙急擊之頵不勝還走城橋陷墜馬斬之其眾猶戰以頵首示之乃潰蒙遂克宣州王以蒙爲宣州觀察使初王與頵同閭裏少相善約爲兄弟及頵首至廣陵王視之泣下赦其母殷氏王與諸子皆以子孫禮事之是歲宣州有鳥如雉而大尾有火光如散星集於防門明日大火曹局皆盡惟兵械存王以秦裴爲升州刺史置徳勝軍於廬州唐詔所在宦官皆賜死王匿淸海監軍程匡柔斬他囚以應

天復四年春正月梁王全忠屯河中表請天子遷都壬戌車駕發長安二月乙亥至陜三月丁巳唐帝遣間使以絹詔告難於我及西川河東等令糾率藩鎭以圖匡復【詔有云朕至洛陽則爲全忠所幽閉詔勑皆出其手朕意不得復通矣十國紀年楊行密三月王建四月得詔】王以李神福爲鄂嶽招討使復將兵擊杜洪梁王全忠遣使請捨鄂嶽復修舊好王報曰俟天子還長安始敢聞命是月王遣女與錢傳璙並顧全武歸錢塘先是王與錢氏不相能常命以大索爲錢貫號曰穿錢眼兩浙亦歲以大斧科柳謂之斫楊頭至是二姓通昏兩境漸睦焉夏閏四月乙巳唐攺元天祐大赦天下秋八月李神福攻鄂州未下會得疾還廣陵王以舒州團練使劉存代爲招討使神福尋卒是月宣州觀察使臺蒙卒王以子牙內諸軍使渥代之冬十月光州叛降於汴王遣兵圍之光州與鄂州皆告急於梁王全忠十一月戊辰梁王全忠率兵五萬自潁濟淮軍於霍丘分兵救鄂州我兵釋光州之圍還廣陵按兵不戰全忠分命諸將大掠淮南以困我師冬十二月兩浙衢州刺史陳璋殺羅城使葉讓請降於我是月王遣黑雲指揮使馬賨歸長沙

天祐二年春正月梁王全忠遣將進兵逼壽州甲辰有彗出於北河貫文昌其長三丈餘王茂章穴地入潤州遂克之安仁義得士心攻之逾年不克至是城陷見執並其子斬於廣陵市兩浙兵圍陳詢於睦州王遣西南招討使陶雅帥兵救之兩浙將錢鎰顧全武王球來禦我師爲雅所敗獲鎰球以歸是月梁王全忠圍壽州州人閉壁不出全忠乃自霍丘引歸二月梁王全忠遣其將曹延祚將兵與杜洪共守鄂州【新唐書云汴兵不利引還使別將吳章以三千兵解圍又云時全忠方與河東軍薄戰故不能救洪洪乃求助於馬殷殷不答洪計窮復走全忠全忠遣曹延祚合吳章兵萬三千救洪今從通鑑止書延祚一人】時招討使劉存濬坎傅城洪將駱殷爲洪謀曰淮兵深入仰永興以濟若奇兵取之賊不戰而潰洪乃以精兵合汴人間道掩永興三十里而舎存以裨將方詔苗璘當之汴亡卒走璘壁言軍虛實曰鄆軍懦可取開道軍不可當也璘曰殺彊則弱者撓矣乃自擊開道軍敗之禽汴士三百人狥城下洪軍皆气奪存使辧士臨說百端洪恃汴方彊無降意或勸存急擊援兵則城自下存曰擊之賊入則城固矣不如縱之遁城可取也俄而汴軍走庚子城陷執洪延祚及汴兵千餘人送廣陵王詰責洪曰爾同逆賊弒主與孤爲讐吾軍還而復爲賊後拒今定何如洪謝曰不忍負朱公與延祚等駢斬於市王以存爲鄂嶽觀察使夏四月陶雅會衢睦兵攻婺州兩浙將錢鏢將兵救之五月乙丑彗星長竟天出軒轅大角及於天市垣秋八月梁王全忠以襄州趙匡凝與我交通及聯姻西川乙未遣武寧節度使楊師厚將兵擊之己亥全忠以大軍繼之是月兩浙將方永珍救婺州九月甲子汴兵攻破襄州是夕趙匡凝舉族來奔陶雅陳璋防婺州執刺史沈夏以歸王以雅爲江南都招討使歙婺衢睦觀察使璋爲衢婺副招討使璋攻曁陽爲兩浙將方習所敗習進攻婺州是月濠州團練使劉金卒命金子仁規知濠州王寢疾遣使召子渥於宣州以潤州團練使王茂章爲宣州觀察使冬十月辛卯梁王全忠自襄州帥眾二十萬趨光壽壬辰至陽遇大雨遂由申州抵光州刺史柴再用嚴設守備遜辭以謝全忠畱城東旬日不能克庚子渥至於廣陵辛丑王承制以渥爲淮南畱後戊申梁王全忠發光州及至壽州壽人淸野以待之全忠退屯正陽十一月丙辰梁王全忠度淮而北柴再用抄其後軍斬首三千級獲輜重萬計庚辰王薨【按舊五代史行密傳雲天祐三年卒而沈顏武忠王神道碑殷文圭武忠王墓志遊恭威王墓志皆雲天祐三年丙寅二月十三日丙申王薨至史官王振撰太祖本紀則系死日於天祐二年十一月庚辰顏等四人皆仕吳而記錄各異考之墓志云十一月吳王寢疾付長子後事授淮南使豈本紀誤以武忠疾甚之時遂據爲彌畱之日邪抑楊渥幼弱嗣位不由朝命承襲或始死未敢發防赴以明年二月顏等因從而書之事亦未可知也又按十國紀年注徐鉉吳錄莊宗功臣列傳唐烈祖實錄資治通鑑諸書皆與王振所載年月同而敬翔梁編遺錄雲天祐三年頴州獲河東諜者言去年十一月持李克用絹書往淮南十二月至揚州方知楊行密且死歐陽氏吳世家亦雲天祐二年十一月行密卒今互證諸說始以王氏本紀爲斷雲】年五十四諡曰武忠武義初攺謚曰孝武王廟號太祖幹貞元年追尊爲武皇帝陵曰興陵太祖馳射武伎皆非所長而寛簡有智略善撫禦將士與同甘苦推心待物無所猜忌常早出從者斷馬秋取其金知而不問他日復早出如故人服其度量蔡儔叛於廬州悉毀太祖祖父墳墓及儔敗左右請發其先墓以報之太祖嘆曰儔以此爲惡吾豈復爲也常使從者張洪負劍而侍洪防劍擊太祖不中洪死復用所善陳紹貞負劍不疑性又儉約不事奢靡淮南被兵六年士民轉徙幾盡太祖初至賜與將吏帛不過數尺錢不過數百非公宴未常舉樂常服故時補綻衣於內自言不敢忘本輕徭薄賦招撫流移未及數載幾復成平之舊太祖起自盜賊而其下皆驍武雄暴一時樂爲之用者以此

論曰唐末彊藩分據海內云擾太祖以三十六英雄起自艸間殱孫儒禽趙鍠破杜洪滅田頵聲罪汴彊耀兵越徼江淮南北以次削平抑亦可謂非常之傑不世出者矣五代史言其爲人寛仁雅信能得士心卒之開國廣陵傳世四主蓋有以也夫

十國春秋卷一

欽定四庫全書

十國春秋卷二

檢討吳任臣撰

吳二

烈祖世家

烈祖名渥字承天太祖長子也初爲牙內諸軍使素無令譽軍府輕之及太祖病出渥爲宣州觀察使右牙指揮使徐溫私謂渥曰王寢疾而嫡嗣出藩此必姦臣之謀他日相召非溫使者及王令書愼無應命渥泣謝而去天祐二年冬十月太祖病甚命判官周隱作符召渥隱慮渥幼弱不任事薦大將劉威代主軍政太祖未許會溫與嚴可求問疾太祖以謀告之溫等大驚遂詣隱所見隱作召符在案亟取遣之渥見溫使者乃行旣至廣陵拜淮南畱後及太祖薨將佐共請宣諭使李儼承制授渥淮南節度使東道諸道行營都統兼侍中農郡王是歲十二月河東以帛書潛約攻汴睦州刺史陳詢爲浙兵所逼棄州來奔招討使陶雅入據其城取之湖南兵入宼牙內指揮使楊彪擊卻之王命馬步都指揮使李簡等襲王茂章於宣州

天祐三年春正月宣州觀察使王茂章出奔杭州是時李簡兵奄至城下茂章度不能守帥眾南行親兵刁彥能辭以母老不從登陴諭眾曰王府命我招諭汝曹大兵行至矣眾由是定陶雅畏茂章斷歸路遽引兵還歙復失睦州庚辰越王鏐至睦州陳璋聞雅已還自婺州退保衢州兩浙將方永珍等取我婺州進攻衢州是月遣先鋒指揮使陳知新攻湖南三月乙丑知新防嶽州逐其刺史許徳勲王以知新爲嶽州刺史夏四月癸未朔日有食之鎭南節度使潁川郡王鐘傳卒軍中立其子匡時爲畱後傳養子江州刺史延規恨不得立遣使來降於我王以升州刺史秦裴爲西南行營都招討使將兵擊匡時【按昭宣帝實錄云鐘傳養上藍院僧爲子曰延圭補江州刺史傳卒遂召淮師陷其城又新唐書鐘傳傳雲天祐三年傳卒子匡時自立爲節度觀察畱後次子匡範爲江州刺史怨兄立挈州附淮南因言兄結汴人圖揚州楊渥使秦裴攻匡時今從十國紀年作延規】秋七月裴執江西將劉楚遂圍洪州饒州刺史唐寶請降八月兩浙兵圍衢州衢州刺史陳璋來告急王遣左廂馬步都虞侯周本將兵迎璋兵還浙人躡我師本設伏大破之九月秦裴防洪州大掠三日執匡時及其司馬陳象等五千人以歸王切責匡時匡時請死哀赦之斬象於市先是謡言云楊老抽嫩鬢堪作打鐘捶至是應焉【五國故事又有捶折之防溫顥害渥而立其弟渭蓋防符也】王自兼鎭南軍節度使以裴爲洪州制置使

天祐四年春正月王旣得江西驕侈益甚以舊憾殺其節度判官周隱是月黑雲都指揮使呂師周將兵屯上髙遂出奔於湖南副指揮使綦章縱其孥使逸去【按九國誌師周自言三世將家不可保富貴每恣爲杯酌醉必起舞或擊節狂歌慷慨泣下行密聞而疑之宻使人偵其動靜師周不自安乃謀於綦章而奔湖南今從通鑑載出奔於丁卯年下】王居防作樂然十圍之燭以擊毬一燭費錢輙數萬或單騎出遊從者奔走道路不知所之左右牙指揮使張顥徐溫泣諫王怒曰汝謂我不才何不殺我自爲之二人懼潛謀作亂初內營有親軍數千屯於牙城之內王悉遷出於外以其地爲射塲顥溫由是無所憚已而王選壯士號東院馬軍廣署親信以爲將吏所署者恃勢驕橫往往多陵蔑勲舊未幾王又召宣州指揮使朱思勍範思從【一作範遇】陳璠將故時所親兵三千歸廣陵顥溫忌思勍等侵其權陽令三將從秦裴擊江西因戍洪州誣以謀叛遣別將陳祐往誅之祐間道兼行六日至洪州微服懷短兵徑入裴帳中裴大驚祐告之故遂召思勍等飲酒數以罪執斬之王聞三將死益不平於顥溫欲誅之丙戌王晨視事顥溫帥牙兵二百人露刅直入庭中王曰爾果欲殺我邪對曰非敢然也欲去王左右亂政者耳因曳下王親信十餘人數其罪以鐵撾擊殺之號曰兵諫王不能止【歐陽史云初渥之入廣陸也畱帳下兵三千於宣州以其腹心陳璠範遇將之旣入立惡徐溫典牙兵召璠等爲東院馬軍以自衛而溫與左衙都指揮使張顥皆行密時舊將又有立渥之功共惡璠等侵其權天祐四年正月渥視事璠等侍側溫顥擁牙兵入拽璠等下斬之按璠等自死於洪州今從十國紀年及通鑑】自是諸將不與同者顥溫稍稍以法除之軍政悉歸二人矣夏四月梁代唐攺元開平王仍稱天祐與蜀王移檄諸道將會兵復唐五月以鄂嶽觀察使劉存爲西南面都招討使嶽州刺史陳知新爲嶽州團練使廬州觀察使劉威爲應援使別將許應爲監軍將水軍三萬以伐楚楚王殷命在城都指揮使秦彥暉將水軍三萬浮江而下水軍副指揮使黃璠帥戰艦三百屯瀏陽江口六月存知新遇雨退兵於越堤北彥暉乘勢來追存數與之戰不利彥暉夾水爲陳頃之鼓噪而進存等走璠乃自瀏陽絕江與彥暉合擊我兵我兵大敗存知新被禽不屈而死遂失嶽州是役也裨將死者百餘人士卒死者以萬計亡戰艦八百餘艘他物稱是威引餘眾遁歸【按敬翔梁遺錄雲天祐四年四月湖南軍陳邵告防淮南朗州水陸合勢奔衝其境馬殷出舟師於瀏陽口大破賊黨生擒僞鄂州節度使劉存十國紀年則言劉存攻楚在五月敗在六月舊五代史梁紀亦云馬殷奏破淮寇在六月今從之】監軍許應王腹心也常預政事顥溫因其敗收斬之是月楚王殷遣兵會吉州刺史彭玕攻我洪州不克秋九月武貞節度使雷彥恭來附冬十月荊南將倪可福會楚兵攻朗州彥防遣使乞降且告急王遣將冷業帥水師屯昌江李饒將步騎屯瀏陽以救之楚將許徳勲迎拒我師業進屯朗口徳勲遣兵夜襲業營軍中驚擾楚人以大軍繼之師敗業奔鹿角鎭被執楚人已又破瀏陽寨禽饒二人皆死焉十一月遣右都押牙米志誠等將兵度淮襲梁潁州破其外郭刺史張實據子城守之不能克十二月甲子梁發步騎五千救潁州誌誠等引兵還丁卯遣兵攻信州刺史危仔倡乞師於吳越是歲命洪州制置使秦裴署鄂州知州以廬州觀察使劉威爲鎭南軍節度使

天祐五年春正月吳越兵寇甘露鎭以救信州夏四月遣兵攻石首與梁襄州兵戰於瀺港我師敗績又遣將李厚帥水軍萬五千侵荊南我師敗於馬頭五月乙亥楚兵寇鄂州知州秦裴擊破之戊寅張顥徐溫遣其黨紀祥陳暉黎璠孫殷等弒王於寢室【歐陽史云執王縊殺之】詐云暴薨時年二十三謚曰威自顥溫專制軍政王心積不平欲去之而未能二人益不自安因謀弒王約分其地以臣於梁時羣盜入寢中王說盜能反殺溫等皆爲刺史羣盜皆諾惟祥不從【徐鉉吳錄云顥使紀祥等執渥於寢室弒之不言徐溫薛氏舊五代史因之而江南別錄有獨用左衙兵之說歐陽史亦言溫顥兵遣盜殺渥五國故事云溫與顥同謀害渥議旣定其夕將暝顥已先入而溫使告顥曰今非畨直不欲俱入慮其謀漏泄請顥獨訖其事然後見報顥諾之按溫顥分掌牙兵非協謀安能弒主吳錄不言溫者特鉉爲之諱耳不足信也五國故事又言渥死在戊辰歲夏六月與諸書小異今從通鑑月日】武義初攺謚景王廟號烈祖幹貞元年追尊爲景皇帝陵曰紹陵【稽神錄曰軍吏徐彥成恆主市木丁卯歲往信州汭口塲無木可市一日遇少年云吾有木在山中明當令出也居一二日果有杉木大至良而價廉復出大杉版四枚曰君至吳當獲善價彥成回始至秦淮會吳帥殂納杉版爲棺以求材之尢異者獲錢數十萬彥成廣市珍玩復往汭口以酬少年更三返獲其厚利間一歲以往但見村落如故了無所見詢其裏中竟無能知之者○吳帥謂烈祖也】

髙祖世家

髙祖名隆演字鴻源太祖第二子也【一云第三子】初名瀛又名渭【薛史及九國誌五國故事皆以隆演爲渭】先是張顥徐溫之弒烈祖也謀分地送欵於梁及烈祖遇害顥欲自立【十國紀年云張顥欲稱淮南畱後送欵於梁以淮南易蔡州節制徐溫曰揚州距汴州往返約三十里軍府逾月無主必亂不若有所立然後圖之】溫患之問其客嚴可求可求曰顥𨿽剛愎而闇於成事此易爲也夏五月己卯顥集將吏於府庭夾道列劍防白刅自大將朱瑾而下令悉去衛從然後入顥厲聲問諸將誰當立者諸將莫敢對顥三問气色益怒可求前陳宻語大約言軍府至大非公主之不可然在今日劉威陶雅李遇李簡皆先王一等人也公𨿽自立此軰能降心以事公否不若立幼主輔之爲便顥不能答可求亟趨出書一紙乃太夫人史氏教也率諸將跪讀之辭气慨慷中言嗣王不幸隆演以次當立告諸將無負楊氏而善事之聞者感動顥气色皆沮卒無能爲遂奉隆演稱淮南畱後東面諸道行營都統初溫常夜夢入宮見白龍繞殿柱詰旦見隆演衣白衣擁柱而立心異之至是得嗣立故溫授指於可求也旣罷副都統瑾詣可求居曰瑾年十六七卽橫戈躍馬衝犯大敵未常畏懾今日對顥不覺流汗公面折之如無人乃知瑾匹夫之勇不及公逺矣因以兄事之顥自此與溫不相能諷隆演出溫爲浙西觀察使鎭潤州可求復以計畱溫行軍副使李承嗣與顥善覺可求有附溫意諷顥使盜夜刺殺之已而盜掠財以報命曰捕之不獲顥怒曰吾欲得可求首何用財爲可求遂詣溫謀先殺顥陰遣左監門衛將軍鐘泰章選壯士三十人圖之丁亥旦直入斬顥於牙堂並親近數人始暴其弒君之罪轘紀祥等於市先是顥溫謀逆時溫曰參用左右牙兵心必不一不若獨用吾兵顥不可溫曰然則獨用公兵顥從之至是窮治亂黨皆出於左牙人皆以溫爲實不知謀也【按五國故事云溫請顥獨訖其事然後見報其夕顥旣殺渥遂召溫溫乃詣城門大哭曰張顥弒逆殺害老令公郎君矣軍眾皆爲之哭其夕遂殺顥立楊渭其事未確今不從】隆演以溫爲左右牙都指揮使軍府事咸取決焉以可求爲揚州司馬當顥用事刑獄酷濫縱親兵剽掠市裏溫謂可求曰今大事已定吾與公輩當力行善政乃立法度禁彊暴政舉大綱軍民安之是月楚兵陷朗州武貞節度使雷彥恭輕舟來奔【中和元年雷滿據朗州至彥恭而亡按梁太祖實錄丁酉朗州軍前奏防彥恭沒溺於江十國紀年又云彥恭輕舟奔廣陵今從之】隆演以彥恭爲淮南節度副使秋七月壬申將吏請於李儼承制授隆演淮南節度使東面諸道行營都統同平章事農王八月遣步軍都指揮使周本南面統軍使呂師造擊吳越九月圍蘇州是月吳越將張仁保入寇取常州之東洲我兵死者萬餘人命池州團練使陳璋充水陸行營都招討使帥裨將柴再用等救之大破仁保於魚蕩復取東洲冬十月梁從吳越之請【八月吳越王鏐獻攻淮南之防見吳越春秋】以亳州團練使寇彥卿爲東面行營都指揮使入寇十一月彥卿帥眾二千襲霍邱土豪朱景擊敗之又攻廬壽二州皆不克王遣滁州刺史史儼拒之彥卿引去是歲遣軍將萬全感賫書間道詣晉及岐告以嗣位

天祐六年春二月丁酉朔日有食之三月徐溫以金陵形勝戰艦所聚乃自以淮南行軍副使領升州刺史畱廣陵遣假子元從指揮使知誥爲升州防遏使兼樓船軍使【一作副使】往治之夏四月周本等攻蘇州爲吳越將孫琰所拒不能克已而吳越牙內指揮使錢鏢行軍副使杜建徽等將兵來援辛亥蘇州兵內外合擊我師大敗軍將何朗等三十餘人被執失戰艦二百艘本夜遁追兵及之復敗於黃天蕩鐘泰章將精兵二百爲殿多樹旗幟於菇蔣中吳越兵不敢追而還是月初置選舉以駱知祥掌之夏六月撫州刺史危全諷自稱鎭南節度使帥撫信袁吉之眾號十萬寇洪州節度使劉威守兵裁千人日置酒宴飲以疑敵全諷不敢逼屯兵象牙潭是月楚苑玫等圍髙安以爲全諷聲援王命周本爲西南面行營招討應援使將兵七千救髙安本謂全諷敗援兵必還乃舎髙安疾趣象牙潭過洪州劉威欲犒軍本不肯畱或言敵兵甚彊君宜觀形勢然後進本曰賊眾十倍於我我軍聞之必懼不若乘其銳而用之秋七月全諷在象牙潭營柵臨溪亙數十里庚辰本隔溪布陳先使羸兵嘗敵全諷兵渉溪來追本乘其半濟縱兵擊之全諷兵大潰自相蹂借溺水死者無算本分兵斷其歸路禽全諷及將士五千人【按釣磯立談雲叟常記危全諷以十萬眾據象牙潭楚人爲圍髙安以爲之聲援朝廷旰食嚴可求薦周本可以爲將本堅辭不肯起徐自建白曰往年長洲之戰非不敵也特以上將權輕下皆專命互相觀望以至軍不克振今必見委倘不設偏裨老臣願出死力以報厚恩朝廷許之本乃具選兵七千人計食賫糧晨夕兼馳朝貴或有追送者不肯少畱且曰兵事神速停營信宿眾寡情見則不可用也吾欲及其銳而使之是時髙安危急人皆謂當先防援本曰不然楚人非有戰心也姑欲牽綴我師使全諷得畢力爾我必先擒此賊彼自當解遂直搗象牙潭突其壘疾攻之全諷少其眾且笑本率易殊不願答本先遣勁卒穿出其後乘髙疾呼撫人大奔矢石未及接爭赴水以死本建大將旗鼓徐驅而薄之全諷據牀瞪視不及指揮而就擒我軍大讙楚人果宵遁矣中間所載與通鑑小有異同今悉從通鑑】乘勝克袁州擒其刺史彭彥章進攻吉州是月歙州刺史陶雅遣其子敬昭及都指揮使徐章將兵襲饒信二州信州刺史危仔倡請降饒州刺史唐寶棄城走行營都指揮使米志誠都尉呂師造等敗苑玫於上髙吉州刺史彭玕帥眾數千人奔楚未幾王命左先鋒指揮使張景思知信州遣兵送之仔倡聞兵至遂奔於吳越全諷至廣陵諸將議曰昔先王攻趙鍠全諷屢饟給吾軍王命釋之資給甚厚【通鑑云王以其常有徳於武忠王釋之】八月防州刺史盧光稠以州來附【時光稠亦遣使附於梁】我於是始盡有江西之地九月王遣使修好於福建閩主審知殺我使者張知遠遂與之絕冬十月戊辰吳越髙澧以湖州來附是歲擢鐘泰章爲滁州刺史

天祐七年春二月萬全感自岐歸岐王承制加王兼中書令嗣吳王王大赦境內髙澧乞師於我常州刺史李簡等將兵應之湖州將盛師友沈行思閉城不內澧帥麾下五千人來奔夏五月徐溫母周氏卒將吏致祭爲偶人髙數尺衣以羅錦溫曰此皆出民力柰何施於此而焚之宜解以衣貧者是月溫免官治防未幾起復爲內外馬步軍都軍使領潤州觀察使以徐知誥爲升州副使六月水軍指揮使敖駢圍彭瑊於赤石【瑊爲吉州刺史彭玕弟】楚兵救瑊擒駢去冬十二月防州刺史盧光稠有疾以位傳譚全播全播不受光稠卒其子韶州刺史延昌來奔防全播立而事之王遣使拜延昌防州刺史延昌受之已而復因楚通梁曰我受淮南官以緩其謀耳終當爲朝廷經略江西丙寅梁以延昌爲鎭南畱後延昌表其將廖爽爲韶州刺史梁許之是冬淮南節度判官嚴可求請置制置使於新淦縣遣兵戍之以圖防州每更畨輙潛益其兵防人不之覺也

天祐八年春正月丙戌朔日有食之夏五月甲申朔梁攺元乾化冬十月辛亥朔吳越湖州刺史錢鏢殺都監潘長推官鐘安徳來奔十二月百勝軍指揮使黎球【一作求】殺盧延昌而代之丙辰梁以球爲防州防禦使未幾球卒牙將李彥圖代知州事譚全播稱病篤獲免是時洪州霣石於越王山下昭【闕】觀前長七八尺圍三丈餘節度使劉威命舁入觀中七日內漸縮小如數尺狀已又長尺許後止七寸識者以爲活石也

天祐九年春三月宣州觀察使李遇與鎭南節度使劉威歙州觀察使陶雅常州刺史李簡常憤徐溫用事而遇尢不平溫怒拜淮南節度副使王壇爲宣州制置使數遇不朝之罪遣都指揮使柴再用帥升潤池歙兵納壇於宣州又命升州副使徐知誥副之遇不受代再用攻宣州逾月不克夏五月溫執遇少子至城下示之復使與客何蕘入城說遇遇不忍戰乃開門請降溫諷再用伺其出斬之族其家是月徐知誥以功遷升州刺史辟洪州進士宋齊邱爲推官與判官王令謀參軍王翃專主謀議以牙吏馬仁周宗曹悰爲腹心時諸州長吏多武夫專以軍旅爲務不卹民事知誥在升州獨選用廉吏修明政教招延賢才傾家貲無所愛四方士大夫多歸之六月梁郢王友珪弒其主晃而自立秋七月劉威陶雅詣廣陵徐溫待之甚恭威等悅服由是人皆重溫未幾溫與威雅率將吏請於李儼承制加王太師吳王以溫領鎭海軍節度使同平章事淮南行軍司馬如故隨遣威雅還鎭冬十一月淮南節度副使陳璋襲楚嶽州執其刺史苑玫進攻荊南王遣撫州刺史劉信將江撫袁吉信五州兵屯吉州爲璋聲援是歲防州防禦使李彥圖卒州人奉全播代之附於梁

天祐十年春正月陳璋攻荊南不克引還荊南與楚兵會江口以邀我璋聞之駢舟二百艘爲列夜過荊江追者不能及二月梁均王友貞起兵討賊友珪伏誅友貞自立於大梁【友貞更名鍠已又名瑱】三月行營招討使李濤帥眾二萬出千秋嶺攻吳越衣錦軍夏四月我軍爲錢傳瓘所敗濤被執擒我士卒三千餘人五月遣宣州副指揮使花防將兵會廣徳鎭遏使渦信屯廣徳以攻衣錦軍六月錢傳瓘防廣徳防信復爲所獲秋八月楚寧逺節度使姚彥章寇鄂州王命池州團練使呂師造充水陸行軍應援使未至楚兵解去九月吳越王鏐遣其子傳瓘等寇常州營於潘葑徐溫曰浙人輕而怯易破也率諸將倍道赴之至無錫裨將陳祐請以所部兵自它道出敵後祐旣去溫以大軍夾擊之大破吳越軍斬獲甚眾冬十一月梁以寧國節度使王景仁爲淮南西北行營招討應援使將兵萬餘寇廬壽十二月徐溫與平盧節度朱瑾率諸將拒之遇景仁於趙步時徵兵猶未集溫以四千餘人與之戰不勝而卻景仁直前薄溫左驍衛大將軍陳紹擊退之已而兵旣集大敗梁兵於霍邱景仁以數騎殿後我師遂不敢逼初梁人之渡淮也先表其可渉之津會我霍邱守將朱景浮表於木徙置深淵以誤之至是梁兵敗還望表而渉溺死者過半溫命聚其屍於霍邱之上築爲京觀

天祐十一年夏四月袁州刺史劉崇景叛附於楚楚將許貞將萬人來援王遣都指揮使柴再用米志誠帥諸將討之是月楚嶽州將王環夜襲黃州執我刺史馬鄴五月柴再用等大破劉崇景許貞於萬勝岡崇景貞棄城遁去復取袁州秋八月梁以福王友璋爲武寧軍節度使前節度使王殷不受代以徐州來附於我殷故友珪所置也【案五代春秋作乾化三年九月徐州蔣殷叛附於吳姓與年月小異】九月梁命淮南西北面招討應接使牛存節開封尹劉鄩將兵討殷冬十月遣平盧節度使朱瑾等救徐州敗歸

天祐十二年春二月梁牛存節等陷彭城王殷舉族自燔死【按莊宗列傳殷死在上年十一月今從舊五代史及五代通鑑】夏四月徐溫以其子牙內都指揮使知訓爲淮南行軍副使內外馬步諸軍副使秋八月庚戌王以鎭海節度使徐溫爲管內水陸馬步諸軍都指揮使兩浙都招討使守侍中齊國公鎭潤州以升潤常宣歙池六州爲巡屬畱其子知訓居廣陵秉政而軍國大事溫遙決之如故冬十一月乙丑梁攺元貞明是冬濬東塘楊林江水中出火可以然物【九國誌作武義二年冬十月】

天祐十三年春二月辛丑夜宿衛將馬謙李球作亂劫王登樓發庫兵討徐知訓知訓將出走嚴可求止之壬寅謙等陳於天興門外諸道副都統朱瑾自潤州至視之曰不足畏也返顧外眾舉手大呼亂兵皆潰禽謙球斬之秋七月甲子潤州牙將周郊【一作周交】作亂入府殺大將秦師權等【一作秦進忠】大將陳祐等討斬之【稽神錄曰天祐丙子歲浙西軍士周交作亂殺大將秦進忠張幾十餘人進忠少時常怒一小奴刃貫心殺而埋之末年恆見此奴捧心而立其日將出乃在馬前左右皆見之入府遇亂兵傷胸而卒張前月餘每聞呼其姓名者聲甚淸越其日若在對面入府而斃】九月光州將王言殺刺史戴肇王遣楚州團練使李厚討之廬州觀察使張崇不俟命引兵趣光州言棄城走以厚權知州事冬十月晉王存朂遣使來約會兵伐梁十一月以行軍軍副使徐知訓充淮北行營都招討使及朱瑾等將兵趣宋亳與晉相應旣渡淮移檄州縣進圍潁州

天祐十四年春正月梁命宣武節度使袁象先救潁州我軍引還三月楚馬存寇上髙夏四月升州刺史徐知誥治城市府舎甚盛五月徐溫行部至升州愛其繁富潤州司馬陳彥謙勸溫移鎭海軍治所於升州溫從之徙知誥爲潤州團練使知誥因求宣州不許意殊不樂宋齊邱密言於知誥曰三郎驕縱【三郎謂知訓也】敗在朝夕潤州去廣陵隔一水耳此天授也知誥悅卽之官【釣磯立談曰初烈祖雅不欲京口之行丐爲宣城而義祖不之許尙遲徊若有所待客有宋齊邱者私勸烈祖曰昔項羽叛約王沛公以漢中之地時皆謂失職左遷惟蕭何贊之以爲語有天漢其稱甚美今明使君中有大志而忽得京口其名殆不可失也且西朝拱已知訓童昏老臣宿將不甘詬辱度其勢亂在旦暮蒜山之津曾不一昔而可以定事更捨此利而求入宣城山中卒卒度歲月其亡聊柰何烈祖驚起執其手曰善哉子嵩非吾子無所聞之中夕促駕而之官】冬十月越主巖遣客省使劉琯來聘告卽位且勸王稱帝是歲王遣使遺猛火油於契丹且曰攻城用油然火焚其樓櫓敵人以水沃之火愈熾契丹主大喜

天祐十五年春正月以右都押牙王祺爲行營都指揮使將洪撫袁吉之兵擊譚全播於防州嚴可求以厚利募贑石水工我兵奄至城下防人始知之夏六月內外馬步都軍使昌化節度使同平章事徐知訓爲副都統朱瑾所殺初徐氏專權王幼懦不能自持而知訓尢陵侮之無君臣禮常與王爲優自爲參軍使王爲蒼鶻以從又泛舟濁河王先起知訓以彈彈之又賞花禪智寺知訓使酒罵坐語侵王王懼而泣知訓常召徐知誥飲知誥不時至知訓怒曰乞子不欲酒欲劍乎一日與知誥宴會謀伏甲誅之弟知諫躡知誥足遂遁去至是瑾與知訓有隙積不能平旣已殺知訓提首入府門王障面入內瑾爲府兵所攻遂自剄死是日知誥聞變卽引兵濟江撫定軍府【按十國紀年六月乙卯瑾殺知訓逾城自殺戊午知誥入揚州代知訓執政已未誅瑾黨又廣本戊午知誥親吏馬仁聞知訓死自蒜山渡白知誥知誥卽日帥兵入揚州撫定吏民徐鉉江南錄無日但云先主聞亂卽日以州兵渡至廣陵會瑾自殺因撫定其眾揚潤相去至近豈得越四日方爾聞變今從江南錄】時徐溫諸子皆弱溫乃以知誥代知訓執政命沈瑾屍於雷塘而滅其族復疑唐宣諭使李儼及泰寧節度使米志誠通謀先後殺之秋七月溫入朝於廣陵欲大行誅戮知誥嚴可求具陳知訓過惡溫怒稍解【馬令南唐書云溫意潤州預謀就知訓廨有土室繪畫溫像身被五木諸弟皆執縛受刑而畫知訓衮冕正座皆署其名溫見之唾曰狗死遲矣知誥因得疏其罪惡】責知訓將佐不能匡救皆抵罪以刁彥能屢有諫書賞之又知訓與僧修睦親狎至是得僞防數紙皆其手書乃求修睦殺之葬瑾於雷塘之側先是李徳誠有客能言天文一日謂徳誠昨夕天象大異揚州當流血無限朝貴多防首穴骨後考其日正瑾殺知訓之夕也戊戌以知誥爲淮南節度行軍副使內外馬步都軍副使通判府事兼江州團練使以徐知諫權潤州團練事代知誥也溫還鎭金陵總軍國大綱自余庶政皆決於知誥知誥悉反知訓所爲事王盡恭接士大夫以謙禦眾以寛約身以儉以王命盡蠲天祐十三年以前逋稅余俟丰年乃輸之【謂天祐十四年逋稅】求賢才納規諫除姦猾杜請托於是士民翕然歸心𨿽宿將悍夫無不悅服知誥欲進用宋齊邱徐溫心惡之以齊邱爲殿直軍判官是月攻防州之兵軍中大疫王祺病防州險固不可下以鎭南節度使劉信爲防州行營招討使未幾祺卒譚全播乞師於鄰境吳越閩楚皆出師救之楚將張可求將萬人屯古亭閩兵屯鄠都吳越錢傳球帥兵二萬圍信州信州兵裁數百逆戰不利刺史周本開門宴飲飛矢雨集安坐不動吳越疑有伏兵解圍去王命前舒州刺史陳璋充東南面應援招討使將兵侵蘇湖以牽制吳越之兵傳球自信州南屯汀州晉王存朂遣間使持帛書會兵伐梁王辭以防州之難八月劉信遣其將張宣夜襲楚兵與張可求戰於古亭大破之又遣梁詮等擊吳越及閩兵二國聞楚兵敗隨引去九月信攻防州不克取質而歸徐溫怒益兵使更攻之冬十一月信還擊防州先鋒始至防兵皆潰遂防防州追執譚全播於雩都王以全播爲右威衛將軍領百勝軍節度使【梁開平初盧光稠以防韶二州請命於梁梁太祖爲置百勝軍】初徐溫自以權重位卑說王曰今大王與諸將皆爲節度使𨿽有都統之名不足相臨制請建吳國稱帝而治王不許至是嚴可求詣金陵說溫當先建吳國以自立溫深然之畱可求參總庶政兼艸禮儀

武義元年春三月吳越錢傳瓘自東洲入寇王遣百勝軍使彭彥章及禆將陳汾拒之徐溫帥將吏藩鎭請王卽天子位不許夏四月戊戌朔溫奉玉冊寶綬尊王卽吳國王位攺天祐十六年爲武義元年大赦境內建宗廟社稷設百官宮殿之物皆用天子禮以金繼土臘用醜攺謚武忠王曰孝武王廟號太祖威王曰景王廟號烈祖尊母太夫人史氏爲太妃以徐溫爲大丞相都督中外諸軍事諸道都統鎭海寧國節度使守太尉兼中書令東海郡王以徐知誥爲左僕射參政事兼知內外諸軍事仍領江州團練使以揚府左司馬王令謀爲內樞使營田副使嚴可求爲門下侍郎鹽鐵判官駱知祥爲中書侍郎前中書舎人盧擇爲吏部尙書兼太常卿掌書記殷文圭沈顏爲翰林學士館驛巡官遊恭爲知制誥前駕部員外郎楊迢爲給事中李宗陳璋爲左右雄武統軍柴再用錢鏢爲左右龍武統軍拜江西劉信鄂州李簡撫州李徳誠廬州張崇海州王綰五人爲徵南鎭西平南安西鎭東大將軍文武以次進位攺文散諸大夫爲大卿禦史大夫爲禦史大憲避祖諱也【按鄱陽浮洲開福院有吳武義二年銅鐘安國寺有順義三年鐘皆刺史呂師造題官稱曰光祿大卿檢校大保兼禦史大卿是大憲亦或稱大卿○容齋三筆云鄂州城北鳳凰山之陰有佛剎興唐寺其小閣有鐘題志云大唐天祐二年三月十五日新鑄勒官階姓名者兩人一曰金紫光祿大檢校尙書左僕射兼禦史大陳知新一曰銀靑光祿大檢校尙書右僕射兼禦史大楊琮大字之下皆當有夫字而悉削去觀者莫能曉五代新舊史九國誌並無其說惟劉道原十國紀年載楊行宻之父名怤怤與夫同音是時行密據淮南方破杜洪於鄂而有其地故將佐爲諱之】乙巳彭彥章與錢傳瓘戰於狼山江裨將陳汾按兵不救彥章軍敗死之五月荊南爲楚人所攻乞援於我王遣鎭南節度使劉信等率洪吉撫信步兵自瀏陽趣楚潭州武昌節度使李簡等統水軍攻楚復州信等至潭州東境楚兵釋荊南引歸簡等入復州執其知州鮑唐六月我師敗吳越兵於沙山秋七月吳越錢傳瓘寇常州徐溫帥諸將拒之右雄武統軍陳璋以水軍下海門出其後壬申戰於無錫時久旱艸枯我兵乘風縱火大破吳越軍殺其將何逢吳建傳瓘遁去追至山南復敗之璋敗吳越兵於香彎指揮使崔彥章獲叛將陳紹以歸是日叛將曹筠復歸我軍徐知誥請率步卒二千易吳越旗幟鎧仗躡敗卒而東襲取蘇州溫曰爾防固善然吾且求息兵未暇如汝言也諸將又謂吳越所恃者舟楫今大旱水道涸此天亡之時也宜盡步騎之勢一舉滅之溫嘆曰天下離亂久矣民困已甚錢公亦未易可輕若連兵不解方爲諸君之憂不如戰勝以懼之戢兵以懷之使兩地百姓安業君臣髙枕豈不樂哉多殺何爲遂引還丙戌王立其弟蒙爲廬江郡公溥爲丹陽郡公潯爲新安郡公澈爲鄱陽郡公子繼明爲廬陵郡公是月大封王躬乂遣佐良尉金立奇入貢躬乂本髙麗石窟寺眇僧天祐初據開州稱王國號大封【按新舊五代史唐余錄皆云唐末髙麗國自立王前王姓髙氏後王王建今從十國紀年】八月歸無錫之俘於吳越遣客省使歐陽汀往聘修好吳越亦遣使請和自是三十餘州民樂業者二十餘年王及徐溫屢遺吳越王書勸其自王國中無受梁朝之命吳越王不從冬十月徐溫出廬江公蒙爲楚州團練使十一月武寧節度使張崇侵梁安州十二月團結民兵從禦史臺主簿盧樞言也是時有童謡云東海鯉魚飛上天又有謡云江北楊花作雪飛江南李樹五團枝李花結子可憐在不似楊花無了期【徐知誥本姓李后遂應此謡】

武義二年春正月張崇攻安州不克而還夏四月王寢疾五月大丞相徐溫自升州入朝【是時徐知誥宻聞於王曰溫𨿽臣父忠孝有素而節鎭入覲無以兵仗自從之例請以臣父爲始爲叩溫悉去兵仗以入】議當爲嗣者或希溫意言曰蜀先主謂武侯嗣子不才君宜自取溫正色曰吾果有意取之當在誅張顥之初豈至今日邪使楊氏無男有女亦當立之敢妄言者斬【按徐吳錄路振九國誌之書載有女當立之語於誅張顥時今從舊五代史】乃以王命迎丹陽公溥監國【十國紀年云王疾病大丞相溫來朝議立嗣君門下侍郎嚴可求言王諸子皆不才引蜀先主顧命諸葛事溫以告知誥知誥曰可求多知言未必誠不過順大人意爾溫曰吾若自取非止今日張顥之亂嗣王防弱政在吾手取之易於反掌然思太祖大漸欲傳位劉威吾獨力爭太祖垂泣以後事托我安可忘也乃與內樞宻使王令謀定防稱隆演命迎丹陽公溥監國今從薛史及司馬氏通鑑】徙溥兄蒙爲舒州團練使己丑王薨年二十四謚曰宣幹貞元年尊爲髙祖宣皇帝【通鑑目錄稱惠帝不知何據】陵曰肅陵王重厚恭恪徐溫父子專政未常有不平之意形於言色溫以是安之及建國稱制尢非所樂常怏怏酣飲希復進食遂至疾革而終十國春秋卷二﹤史部﹐載記類﹐十國春秋﹥

欽定四庫全書

十國春秋卷三

檢討吳任臣撰

吳三

睿帝本紀

睿帝名溥【冊府元作浦今從五代史】太祖第四子也【五國故事又云第十七】武義元年封丹陽郡公【五國故事作丹陽王非】二年宣帝旣薨六月戊申溥卽吳王位尊母王氏曰太妃秋七月攺升州大都督府爲金陵府拜徐溫金陵尹冬十二月金陵城成建紫極宮於冶城故址

順義元年春正月王遣使勸晉王稱帝二月攺元赦境內三月歸錢鎰於吳越吳越亦遣李濤來歸是月以濤爲右雄武統軍夏五月丙戌朔梁攺元龍徳六月乙酉朔日有食之冬十月徐溫勸王南郊或言禮樂未備且唐祀南郊其費巨萬今未能辦溫曰安有王者而不事天乎吾聞事天貴誠多費何爲唐每郊祀啟南門灌其樞用脂百斛此乃季世奢泰之獘又安足法甲子王祀天於南郊配以太祖乙丑禦天興樓大赦拜徐溫太師嚴可求右僕射加徐知誥同平章事領江州觀察使尋以江州爲奉化軍以知誥領節度使徵壽州團練使崔太初爲右雄武大將軍

順義二年月【闕】命官興版簿定租稅厥田上上者每頃稅錢二貫一百文中田一頃稅錢一貫八百文下田一頃稅錢一貫五百文皆輸足陌見錢若見錢不足許依市價折以金銀並計丁口課調亦科錢以爲率守員外郎宋齊邱上防曰江淮之地自唐季以來爲戰爭之所今兵革乍息甿黎始安而必率以見錢折以金銀斯非民耕桑可得也將興販以求之是敎民棄本而逐末耳乞虛升時價悉收谷帛本色爲便是時絹每匹市價五百文防六百文綿每兩十五文請匹絹升爲一貫七百文防爲二貫四百文綿爲四十文皆足錢又請蠲丁口錢朝議喧然沮之以爲如此則縣官歲失錢億萬計齊邱曰安有民富而國家貧者邪乃致書於徐知誥謂明公總百官理大國督民見錢與金銀求國富庶所謂擁篲救火撓水求淸欲火滅水淸可得乎知誥得書曰此勸農上防也卽行之自是不十年間野無間田桑無隙地【按通鑑天祐十五年知誥以宋齊邱爲謀主先是吳有丁口錢又計畆輸錢致錢重物輕民甚苦之齊邱以爲錢非耕桑所得使民輸錢是教之棄本逐末也請蠲丁口錢自余稅悉輸谷帛防絹匹直千錢者當稅三千知誥從之由是江淮間曠土盡辟桑柘滿野國以富彊今從許載吳唐拾遺錄采入順義年中】是歲以同泰寺之半置臺城千福院攺瓦官寺爲升元寺【一作吳興寺】閣爲升元閣大封王躬乂爲海軍統帥王建所弒建自立爲王復稱髙麗

順義三年夏四月己巳晉王卽皇帝位國號唐攺元同光冬十月辛未朔日有食之己卯梁亡戊戌唐以滅梁來告始稱詔我國不受唐主隨易書用敵國禮曰大唐皇帝致書於吳國主【按來聘者爲引進副使楊彥詢】王遣司農卿盧蘋獻金器二百兩銀器三千兩羅錦一千二百疋龍腦香五斤龍鳯絲鞵一百事於唐又遣使張景報聘稱大吳國主上書大唐皇帝辭禮如牋表徐知誥以王命遣滁州刺史王稔巡霍邱因代鐘泰章爲壽州團練使左遷泰章饒州刺史時有告泰章侵市官馬故有是命已而徐溫言吾非泰章死張顥久矣今日富貴安可負之命知誥爲子景通娶其女以解之冬十二月甲申復遣盧蘋獻方物於唐上唐太后金花銀器衣段是時嚴可求預料唐主之言敎蘋應對旣至皆如可求所料唐主歷問我國大臣尢多周本以爲忠勇【江表誌云嚴球爲相王愼辭奉使北朝球在病請告烈祖授以論答凡數百事皆中機務更就球宅訪之球覽畢稱美請更添數事北朝問黒雲長劍多少來時及五十指揮皆在都下柴再用不曾赴鎭旣而果首問黑雲長劍並柴再用所云愼辭依前致對按志所載卽此事之譌也誤以嚴可求爲球盧蘋爲王愼辭】

順義四年春三月王遣右衛上將軍許確進賀郊天銀二千兩錦綺羅一千二百疋細茶五百斤象牙四株犀角十株於唐夏四月丙寅遣使獻唐方物秋八月遣右威衛將軍雷峴獻新茶於唐九月壬寅以唐太妃防獻慰禮銀絹二千冬十月王如白沙觀樓船太學博士王谷上書請攺白沙爲迎鑾略曰日月所經星辰盡爲黃道鑾輿所止井邑皆爲赤縣王命更其名曰迎鑾鎭徐溫自金陵來朝十二月遣賀正使王權進唐金花銀器綿絲千段洎太后禮物是歲徐溫建興敎寺於石頭城順義五年夏四月癸亥朔日有食之六月鎭海節度判官楚州團練使陳彥謙卒冬十二月吳越王鏐遣使者沈瑫以受唐玉冊封吳越國王來告王以其國名相同與之絕閏月乙卯遣雷峴獻賀正禮幣於唐是歲唐遣諫議大夫薛昭文使福州假道江西鎭南節度使劉信宴於郊次信宿而去是時唐遣通事舎人薛仁謙凡三聘於我

順義六年春二月辛亥遣右驍衛將軍蘇防獻金花銀器錦綺於唐三月以左僕射同平章事徐知誥爲侍中右僕射嚴可求兼門下侍郎同平章事夏四月丙午唐主殂李嗣源卽皇帝位甲寅攺元天成是月王遣使獻新茶於唐五月丁卯詔爲同光王輟朝七日秋七月北海前進士韓熙載來歸【熙載上行止狀云熙載本貫齊州隱居嵩嶽𨿽叨科第且晦姓名今則慕義來朝假身爲賈旣及彊境合貢行藏愚聞釣巨鼇者不投取魚之餌斷長鯨者非用割雞之刀是故有經邦治亂之才可以踐股肱輔弼之位得之則佐時成績救萬姓之焦熬失之則遁世藏名臥一山之蒼翠某妄思防稚便異諸童竹馬蒿弓固罔親於好弄杏壇槐裏寧不倦於修身但勵志以爲文每棲身而學武得麟經於泗水寧怪異圖授豹略於邳圮方酣勇戰占惟奇骨夢以生松敢期墜印之文上媿擔簦之路於是攖龍頷編虎須繕獻防之師徒築受降之城壘爭雄筆陣決勝詞鋒運陳平之六奇飛魯連之一箭塲中勍敵不攻而自立降旗天下鴻儒遙望而盡摧堅壘橫行四海髙步出羣姓名遽列於煙霄行止遂離於塵俗且口有舌而手有筆腰有劍而袖有錘時方亂離迹猶飄泛徒以術精韜略气激云霓箕口張而陰電搖怒吻發而暑雷動神驅鬼殿天蓋地車鬭劈歷於雲中未爲蹻防喝摴蒲於筵上不是口豪蘊機權而自有英雄仗勁節而豈甘貧賤但攘袂叱吒防劍長嗟不偶良時孰能言志旣逢昭代合展壯圖伏聞大吳肇基聿修文教聮顯懿於中土走明恩於外方萬邦咸貞四海如砥燮和天地巖廊有禹稷臯陶灑掃煙塵藩翰有韓彭衛霍豈獨漢稱三傑周舉十人凝王气於神都吐祥光於丹闕急賢共理侔漢氏之懸科待旦旁求周人之設學而又鄰邦接畛敵境連封一路雞犬相聞兩岸馬牛相望彼則待之以力數年而頻見傾亡此則禮之以賢一坐而更無騷動由是見盛衰之勢審吉凶之機得不上順天心次量人事且向陽背暗捨短從長聖賢所圖古今一致然而出靑山而裹足渡長淮而棄繻遙終赴於天池星逺須環於帝座是攜長防來詣大朝伏惟司空楚劍倚天秦松發地言雄武則平窺絳灌語兵機則髙掩孫吳經受素王書傳女莫不鞭撻宇宙驅役風雷勞愁積而髀肉生憤气激而臂臠起一怒而豺狼竄攝再呼而神愁驚槌蠻鼔而簸朱旗雷奔電走掉燕錘而揮白刃斗落星飛命將拉龍使兵合虎可以力平鯨海可以拳擊鼇山破堅每自於先登敵無不克防馬常時於後殿功乃非矜國家賴如股肱邊境用爲保障勲藏盟府名鏤景鐘今則化舉六條地方千里示之以寛猛化之以溫恭繕甲兵而耀武威綏戶口而防農事漫灑隨車之雨洗活嘉田輕搖逐扇之風吹消殄气可謂仁而有斷謙而逾光賢豪向義以歸心姦宄望風而屏迹佇見秉旄仗鉞列土分茅修我貢以勤王控臨四海率諸侯而定霸彈壓八方遐邇具瞻威名洽著況復設庭燎以待士開雪宮以禮賢前席請論其韜鈐危坐願聞乎興廢古今英傑孰可比方某才越通泄已觀至化及陳上謁罔棄謏才是敢輙述行藏鋪盡毫幅況聞鳥有鳯魚有龍艸有芝泉有醴斯皆嘉瑞出應昌期某處士倫謬知人理是以副明君之奬善恢聖代之樂賢昔婁敬布衣上言於漢祖曹翽艸澤陳謀於魯公失範增而項氏不興得呂望而周朝遂覇使逺人之來格實至徳之克昭謹具行止如前伏請準式順義六年七月歸闕進士韓熙載狀】八月乙酉朔日食是歲追爵大丞相徐溫四代祖考立廟於金陵

幹貞元年春正月馬軍都指揮使柴再用戎服入朝爲禦史所彈再用恃功不服徐知誥陽於便殿通起居退而自劾王優詔不許知誥固請奪俸一月以肅朝綱三月唐劉訓楚許徳勲會兵侵荊南南平王季興乞師於我王遣水軍援之夏四月遣雷峴進白金羅綺於唐修重午之禮五月南平王季興請舉鎭來附徐溫曰洛陽去江陵不逺唐人襲之甚易我溯流救之甚難夫臣人而勿之救能無媿乎乃受其貢物聽其稱藩於唐秋八月己卯朔日有食之九月遣使如唐獻應聖節金器百兩金花銀器千兩雜色綾錦千疋冬十月丁亥唐主至滎陽民間訛言唐主自將入寇唐宣武節度判官孫晟來奔【江南錄作孫忌今從周世宗實錄及通鑑】徐知誥客之辛丑大丞相都督中外諸軍事諸道都統鎭海寧國節度使兼中書令東海王徐溫卒先是溫子行軍司馬忠義節度使同平章事知詢數欲代知誥執政嚴可求徐玠亦以爲請溫以知誥孝謹不忍謂知詢曰汝曹不如也陳夫人亦曰知誥乃貧賤時養之柰何富貴棄之【五國故事云徐溫常入覲於王至知誥之第侍奉彌謹初更溫睡覺見有侍於牀前者問之曰知誥溫因遣其休息知誥不退及再寤又見之乃曰汝自有政事不當如此以廢公家務知誥乃退及溫中夕而興見一女子侍立問之曰知誥新婦亦勞而遣之它日謂諸子曰事在二哥矣當善事之】可求等言之不已會溫欲帥諸藩鎭入朝勸王稱帝將行有疾乃遣知詢奉表勸進因畱代知誥執政知誥艸表欲求洪州節度使俟旦上之是夕溫凶問至乃止知詢亟歸金陵王贈溫齊王謚曰忠武十一月庚戌王禦文明殿卽皇帝位追尊孝武王曰武皇帝景王曰景皇帝宣王曰宣皇帝廟號髙祖甲子大赦攺元丙子尊太妃王氏曰皇太后以徐知詢爲諸道副都統鎭海寧國節度使兼侍中加徐知誥都督中外諸軍事封潯陽公【陸遊張延翰傳以知誥領江州時封潯陽侯今從馬令南唐書】未幾攺豫章公是月唐臣安重誨議乘徐溫之死來入寇且問舉大號之罪唐主不從十二月帝立兄廬江公蒙爲常山王弟鄱陽公澈爲平原王兄子南昌公珙爲建安王

幹貞二年春正月丁巳帝立皇子璉爲江都王璘爲江夏王璆爲宜春王宣帝子廬陵公玢爲南陽王封東海爲廣徳王江瀆廣源王淮瀆長源王馬當上水府寧江王采石中水府定江王金山下水府鎭江王二月丁丑朔日食庚辰遣通事舍人劉傳忠使於唐唐臣安重誨以我國抗禮遣使窺覘拒不受遂與之絕夏四月遣右雄武軍使苗璘靜江統軍王彥章攻楚嶽州丙戌至君山進軍荊江口丁亥與楚人戰於道人磯我師大敗璘彥章皆被執戊戌徙封常山王蒙爲臨川王五月遣使求和於楚楚以苗璘王彥章來歸六月辛巳南平王季興復請稱藩帝進季興爵秦王秋八月乙未大赦閏月皇太后殂先是潤州有气如虹五彩奪目有首如驢長數十丈環聽事而立行三周而滅占曰防中將有哭聲然非州府之咎也至是以國哀發防於此堂遂應之九月辛巳荊南敗楚兵於白田獲其嶽州刺史李廷規等三十四人來獻俘冬十二月丙辰秦王季興薨帝以其子從誨爲荊南節度使兼侍中

太和元年秋八月武昌節度使兼侍中李簡以疾求還江都癸丑卒於采石徐知詢表薦簡子彥忠繼任徐知誥以龍武統軍柴再用代之冬十月知詢與知誥爭權召知誥詣金陵除父溫防知誥稱帝命不許是時知詢握兵據上流行多驕恣吳越王鏐遺知詢金玉鞍勒器皿皆飾以龍鳯知詢不復爲嫌竟乘用之【路振九國誌以爲錢佐所遺非也】由是意輕知誥內相猜忌知詢典客周廷望說知詢曰公誠能捐寶貨以結朝中勲舊使皆歸心於公則彼誰與處知詢從其言使廷望如江都諭意廷望與知誥親吏周宗善宻輸欵於知誥亦以知誥陰謀告知詢宗常語廷望人言侍中有七事宜亟來朝謝至是廷望歸十一月知詢入朝知誥誣其有反狀畱之不遣遷統軍領鎭海軍節度使禽廷望斬之遣右雄武都指揮使柯原徵金陵兵還江都知誥始專國政以徐知諤爲金陵尹壬辰帝加尊號曰睿聖文明光孝皇帝大赦攺元十二月加徐知誥兼中書令領寧國軍節度使

太和二年春正月徙封平原王澈爲徳化王二月乙卯唐攺元長興三月癸酉立王子江都王璉爲皇太子荊南髙從誨遣使告絕表言墳墓在陜州恐唐人致討我兵援之不及帝遣兵擊荊南不能克夏六月癸巳朔日有食之秋八月己亥海州都指揮使王傳拯叛降唐團練使陳宣死之【按五代史明宗紀長興元年八月戊申海州將王傳拯殺其刺史陳宣叛於吳來降與通鑑小異今悉從通鑑】先是傳拯有威名得士心會宣罷歸徐知誥許以傳拯代之旣而復遣宣還海州徵傳拯還江都傳拯怒以爲宣實毀之遂帥麾下入辭因斬宣焚掠城郭帥其眾五千出奔知誥曰是吾過也免其妻子唐漣水制置使王巖將兵入海州遂以威衛大將軍知海州事傳拯季父輿爲光州刺史傳拯遣間使至輿所輿執之以聞因乞罷歸知誥以輿爲控鶴都虞侯時政在徐氏典兵宿衛者尢難其人知誥以輿重厚愼宻故用之冬十月丙辰左僕射同平章事嚴可求卒【按江表誌以可求譌爲球言球常宿金山上有詩云淮船分螘江市聚蠅聲南唐烈祖性嚴忌宋齊邱因而興譛以竹籠盛之沈江口此言不足信也】是月徐知誥以其長子大將軍景通爲兵部尙書參政事【知誥將出鎭金陵故也】以徐延休爲江都少尹【九國誌云李升輔政庶事詳悉因謂延休曰府中白事見少尹署事更不復省也】

太和三年春二月徐知誥欲以中書侍郎內樞使宋齊邱爲相齊邱自以資望淺薄陽退讓爲髙謁歸洪州葬父因入九華山止於應天寺啟求隱居帝下詔徵之知誥亦以書招之皆不至知誥復遣子景通惇諭始還朝除右僕射致仕更命應天寺曰徵賢寺秋九月鎭海節度使徐知詢命句容令黃鸞重建靈寶院於茅山【賜紫道士王棲霞靈寶院記曰靈寶院者梁天監歲貞白陶先生景所創也始本昭眞其號焉紫陽觀卽長史宅界於東小茅嶺雷平山列於南鐘山西朝焉良常北衛焉其餘聖槪羣阜若眾星之環拱不可殫論先是迥臺層漢悠閣匝云祕三洞璚文集丹邱羽客門人周仙君子良勤修於是崇習風鏈金石身騰煙霞轍時移代夐瓦木之功寖冺及唐太和中太尉贊皇李公每瞻遺躅屢搆遐緣門師道士孫智淸復討前址再建是院尋諸舊號須曰靈寶爾後旣偶兵熖靈致煨燼荊棘相森凡材圍長狐免往焉芻蕘往焉弗芟弗薙歷五十載矣棲霞冑叨素業幼專不息𨿽童丱獲名而屢厄兵難迹不遑處遺�殆空斷梗杳泊自北䢐南幸托化遐欽玆境聿諧所適乃勵畚鍤忘蹔勞砌壇植松結茆庇拙紉蘭餌術願言終遁俄奉先齊王防再琯再籥是埏是鎔洎我公移鎭是邦自以風痺厥躬告從谷隱公遂捨俸錢一百萬俾於舊基別崇利有稟命之際亹亹勉勵夙夜匪懈思竭克勤冀荷恩敎噫事難謀始智寡周防且虎視非一雀之圖而雀終噪蟾盈非片雲可同而云或掩時哉理非誣也非臺曜覽幽幾止終廢由是度揆經營月期日就博邀執斵量材取制墻茨必襄圖蔓必薙平瓦礫以等阜屏豺狼而斷羣力工約萬綿歲靡期剞劂督奇丹臒神妙造正殿三間中塑靈寶天尊景從砌壇三級三門三間環統廊廡一十六間並葺壞整頽降眞堂續連於內重新沼池再築垣墻東北隅卽忠義太保公之季弟先於舊閣基建瑞像殿三間兩廈中塑羊角山應現老君西南隅向曰三官堂三間塑像岌岌其狀亭亭其勢金碧其飾輪奐其映瓦疊鴛翠甍差鳯翹睟容禮而若眄侍衛瞻而乍愕旌幢翻翻云鶴軿軿侔崛起異疑飛來非我公願力斯應象教斯感卽荒�之域安歘諸壯麗乎是使眞風永布靈致恆芬配天地而齊壽總山川而介福噩噩烈烈可久可大棲霞智慚絕妙才非述作蓋受恩於始受命於此竭誠竭慮迨玆成功聊實記於質文呈臺覽而刋於將來也時太和三年重光單閼歲九月乙酉朔九日癸已謹記】是月鎭南節度使同平章事徐知諫卒以其兄知詢代之賜爵東海郡王冬十一月甲申朔日食是月太尉中書令徐知誥表稱輔政歲久請歸老金陵帝乃以知誥爲鎭海寧國諸軍節度使鎭金陵余官如故總錄朝政如徐溫故事加其子兵部尙書參政事景通爲司徒同平章事知中外左右諸軍事畱江都輔政以內樞使同平章事王令謀爲左僕射兼門下侍郎以宋齊邱爲右僕射兼中書侍郎並同平章事兼內樞使以佐景通賜徳勝節度使張崇爵淸河王十二月癸亥知誥至金陵太和四年春二月徐知誥作禮賢院於府舎聚圖書以延士大夫孫晟陳覺多與宻議秋八月知誥廣金陵城周圍二十里冬十一月拜知誥大丞相太師加領徳勝軍節度使諸道都統如故知誥辭丞相太師是歲鐘山之陽積飛蝗尺餘厚有數千僧白晝聚首防之盡太和五年夏五月宋齊邱勸徐知誥徙帝都金陵知誥乃營宮城於金陵秋七月閩建州土豪吳光帥眾來奔且請兵九月甲戌朔立徳妃王氏爲皇后是月唐吏部侍郎張文寶使杭州舟壞泊於天長帝厚禮之資以從者儀服錢幣數萬文寶辭曰本朝與吳久不通問旣非賔客又非君臣今拜嘉命何辭以謝乃獨受飲食餘悉返之帝嘉其有禮命移文吳越俾得境上迎候文寶竟達命杭州而還辛丑徐知誥以國中水火屢災兵民困苦安可獨樂悉縱遣侍妓取樂器焚之冬十一月信州刺史蔣延徽擅引兵會吳光攻建州是歲進封徐知誥爲東海王【按知詢旣賜爵東海知誥又封此地不應一時有兩東海王今姑從歐陽史吳世家】封東嶽三郎爲雄武將軍建廟金陵【或雲南唐升元中事今從薛史】太和六年春正月徐知誥治私第於金陵乙未遷居之虛府捨以待車駕是月蔣延徽擊閩兵於浦城敗之進圍建州會知誥召延徽歸延徽聞福州及吳越兵將至隨引兵還閩人追擊之我師大敗死亡無算遂歸罪於都虞侯張重進斬之知誥貶延徽爲右威衛將軍遣使求好於閩閏月唐安州王任全等謀殺安逺節度使苻彥超以降於我事敗爲副使李端所殺二月都押牙周宗以遷都爲未便語於知誥曰主上西遷公復須東行不惟勞費甚大且違眾心時國人多不欲遷都者丙子帝使宋齊邱如金陵諭知誥罷遷都之議是月周宗諷帝禪位於知誥齊邱請斬宗以謝帝命黜宗爲池州團練副使已而鎭海節度副使李建勲行軍司馬徐玠復陳知誥功業宜蚤從民望知誥召宗復爲押牙齊邱由是忤意己卯詔知誥還居府捨甲申金陵大火乙酉又火知誥疑有變勒兵自衛夏四月甲戌唐潞王稱皇帝乙酉攺元淸泰五月鎭南節度使守中書令東海王徐知詢卒是時江西館驛巡官黃極子婦生男子一首兩身相背四手四足連昌縣民家生牛每一足更附一足投之江中翼日浮水上南昌新義裏地防長數十步廣者數丈狹者七八尺人以爲知詢實應之六月丙子降封昭武節度使兼中書令臨川王蒙爲歷陽公徐知誥命控鶴軍使王宏將兵二百幽之和州秋七月知誥召宋齊邱還金陵以爲諸道都統判官加司空給南園居之不令預國事冬十月加知誥大丞相尙父嗣齊王九錫辭不受十一月知誥召其子司徒同平章事景通還金陵爲鎭海寧國節度副大使諸道都統判中外諸軍事以次子牙內馬步都指揮使海州團練使景遷爲左右軍都軍使左僕射參政事畱江都輔政是月加王令謀司徒是歲故東海王徐溫諸孫景運建報先院於金陵

天祚元年春三月加徐景遷太保同平章事知左右軍事徐知誥令尙書郎陳覺輔之夏六月徳勝節度使兼中書令柴再用卒秋八月潤州團練使徐知諤荒縱無度徐知誥怒之或曰忠武王最愛知諤而以後事傳公借使知諤有能名於公何利知誥待之加厚九月帝加尊號曰睿聖文明光孝應天道廣徳皇帝丙申大赦攺太和七年爲天祚元年冬十月加中書令徐知誥尙父太師大丞相天下兵馬大元帥進封齊王備殊禮以升潤宣池歙常江饒信海十州爲齊國知誥辭尙父丞相殊禮不受

天祚二年春正月徐知誥始建大元帥府以幕職分判吏戶禮兵刑工部及鹽鐵三月知誥以其子景通爲太尉副元帥宋齊邱徐玠爲元帥府左右司馬夏四月荊南髙從誨奉牋勸知誥卽帝位六月辛酉太保同平章事徐景遷以疾罷命其弟景遂代爲門下侍郎參政事冬十一月癸巳詔齊王知誥置百官以金陵府爲西都【按歐陽史吳世家天祚三年以金陵爲西都廣陵爲東都五國故事云徐氏將移楊氏之祚以升州爲大吳西都揚爲東都非也蓋西都攺於天祚二年而東都則知誥受禪後攺云】丁酉契丹立石敬瑭爲天子於柳林國號晉攺元天福十二月辛丑唐安逺節度使盧文進棄鎭來奔是月徐知誥以鎭南節度使太尉兼中書令李徳誠徳勝節度使兼中書令周本位望隆重欲使帥眾推戴本曰我受先王大恩恨不能救楊氏危忍爲此乎其少子祚彊之不得已與徳誠率諸將入江都陳知誥功徳又詣金陵勸進宋齊邱謂徳誠子建勲曰尊公太祖元勲今日掃地矣【十國紀年云宋齊邱遺宗信書令宗信諷止徳誠勸進】於是江都宮多妖帝曰吳祚其終乎左右曰此天意非人事也是歲立韓將軍於金陵城西報功也【失其名】髙麗與新羅百濟戰大敗之

天祚三年春正月乙卯日食初出三分至卯復太子璉納齊王知誥女爲妃是月閩吳越皆遣使勸進知誥知誥始建齊國立宗廟社稷攺金陵爲江寧府牙城曰宮城防堂曰殿以左右司馬宋齊邱徐玠爲左右丞相馬步判官周宗爲內樞判官周廷玉爲內樞使自餘百官皆如天子之制置騎兵八軍步兵九軍二月以盧文進爲宣武軍節度使兼侍中戊子帝使宜陽王璪如西都冊命齊王知誥知誥受冊赦境內冊王妃曰王后三月齊王知誥立其子景通爲王太子固辭不受尊考忠武王溫曰太祖武王妣明徳太妃李氏曰王太后壬申更名誥夏五月齊王誥欲取中原遣使泛海通好於契丹以美女珍玩結之契丹主亦遣使來報聘六月諸道副都統徐景遷卒秋七月晉右衛大將軍尹喗謀叛事泄將奔於我爲人所殺晉安州威和指揮使王喗大掠本州來奔部將胡進邀殺之是月同平章事王令謀如金陵勸齊王誥受禪誥讓不受八月甲子歷陽公蒙殺守衛軍使王宏亡抵廬州周本本子祚執送江都齊王誥遣使迎殺於采石稱詔廢爲悖逆庶人絕屬籍侍衛軍使郭悰殺蒙妻子於和州誥諉罪於悰坐貶池州是月帝下詔禪位於齊李徳誠復詣金陵勸進宋齊邱不署表九月癸丑王令謀卒丙寅命江夏王璘奉璽綬於齊冬十月乙酉齊主遣右丞相徐玠奉冊詣帝稱受禪老臣誥謹拜稽首上皇帝尊號曰髙尙思古讓皇帝【按歐陽氏五代史馬令陸遊南唐書陳霆唐余紀傳皆作髙尙思古讓皇帝惟通鑑作讓皇無帝字今從諸書之稱又五國故事作髙尙思崇古讓皇帝以爲崇疑宋人因廟諱而攺也】宮室乘輿服禦皆如故宗廟正朔徽章服色悉從吳制己丑齊主表請攺江都宮殿名皆於仙經內取之帝常服羽衣習辟穀術丙申帝以齊主上表致書辭之齊主謝而不攺升元二年帝屢請徙宮五月齊主攺潤州牙城爲丹楊宮以李建勲充迎奉讓皇使徙帝居丹楊宮【一作丹陽】命馬思謙爲丹楊宮使以嚴兵守衛之【五國故事載楊溥渡江賦詩略曰煙凝楚岫愁千雨滴吳江淚萬行兄弟四人三百口不堪端坐細思量又江表誌言讓皇常賦詩江南江北舊家鄕三十年來夢一塲吳苑宮闈今冷落廣陵臺榭亦荒涼云云按南唐書此李后主詩也後人誤以爲吳睿帝作】冬十月辛丑帝殂年二十八歲是日有使命來徙所帝方誦佛書於樓上使者趨前帝以香鑪擲之俄而報晏駕矣【按九國誌云溥能委運受終不罹簒弒之禍深於機者也江表誌云讓皇旣遷數年未卒每有枯楊生枝葉及五歲有中使賜衫笏加官卽日而終薛史唐余錄皆云溥禪位逾年而幽卒歐陽史但云卒十國紀年曰辛丑唐人弒讓皇五國故事云營室於茆山遷溥居之及將遇弒使者前趨俄而見害今取十國紀年諸家之說】齊主廢朝二十七日追謚曰睿皇帝葬平陵六年唐遷其宗族於泰州號永寧宮令刺史褚仁規嚴兵防防絕不通人【十國紀年云唐人遷讓皇之族於泰州號永寧宮守衛甚嚴不敢與國人通昏姻久而男女自爲匹偶歐陽五代史云李升遷溥子孫於海陵久而男女自爲匹偶國人多哀憐之通鑑考異云讓皇子及五歲遣中使拜官賜服卽日而卒】顯徳三年周世宗徵淮南下詔撫安楊氏子孫唐元宗聞之遣園苑使尹廷範【江南野乘作延範】迎置京口時道路已亂廷範慮有變執其二弟六十餘人殺之以其婦女渡江元宗大怒腰斬廷範罵曰小人以不義之名累我楊氏遂絕周先鋒都部署劉重進得其玉硯馬腦椀翡翠瓶以獻太祖以唐景福元年再入揚州至天祚三年爲南唐所簒蓋晉天福二年也歷傳四主凡四十六年【舊唐書舊五代史皆云大順二年入揚州至被簒四十七年今據徐鉉吳錄龔頴運歷圖所紀與頴故仕江南稽考宜得實也】

論曰楊氏自紀祥等之亂祭則農政由東海大權久爲它人竊矣逮平陵越次以立號爲共主若贅疣然攺元稱尊徒擁虛器卒假禪讓之名致移鼎祚之實迹其由來良非一日勢使然也要豈睿帝之罪哉

十國春秋卷三

欽定四庫全書

十國春秋卷四

檢討吳任臣撰

吳四

列傳

太祖太妃史氏

夫人朱氏

太后王氏

睿帝讓皇后王氏

太妃史氏家世齊魯或云鴈門史建瑭族姑也唐僖宗時太祖內之生烈祖髙祖已而封武昌郡君烈祖嗣王位尊爲太夫人及紀祥之變嚴可求假太夫人敎令諸將宜無負楊氏髙祖遂得立未幾徐溫暴張顥弒君罪詣西宮白其事太夫人恐懼泣曰吾兒幼沖禍難如此願保百口歸廬州公之惠也溫曰顥弒逆不可不誅太夫人宜自安武義元年尊爲太妃無何薨【按九國誌渥母史氏封武昌郡君渥嗣位後尊爲太夫人通鑑又云隆演尊母爲太妃一云讓皇尊爲皇太后者非也】

夫人朱氏奉國節度使延壽姊也少以黠慧侍太祖會延壽被誅並夫人出之【朱氏唐封燕國夫人制曰全燕列壤大國防封式示寵榮以旌賢淑】

太后王氏睿帝其所出也武義二年六月睿帝卽王位尊爲太妃未幾稱帝尊爲皇太后幹貞二年八月殂讓皇后王氏初事睿帝爲徳妃太和五年九月冊立爲後及南唐受禪睿帝殂於丹楊宮後不知所終

太祖子臨川王蒙

新安公潯

徳化王澈

臨川王蒙太祖第三子【五國故事云第十六九國誌曰蒙字志龍常持節冊徐溫大丞相溫見曰此子瞻顧特異恐難其下】武義元年封廬江郡公時徐溫秉政蒙內不能平居恆撫膺嘆曰我國家竟爲它人所有乎溫聞而惡之是冬出爲楚州團練使明年徙舒州及髙祖卽世蒙以次當立而溫不欲長君且忌蒙乃奉睿帝嗣吳王位未幾睿帝稱尊號進蒙常山王明年攺封臨川累加昭武軍節度使兼中書令已而齊王知誥將謀受禪遣人告蒙藏匿亡命擅造兵器以搆其罪降爲歷陽郡公令守衛軍使王宏帥兵二百幽之和州居二年蒙知國將亡遂破壁殺宏宏子勒兵攻蒙蒙射殺之引二騎詣廬州徳勝節度使周本畫防爲本子祚所執已見殺於采石追廢爲悖逆庶人蒙妻子在和州悉爲侍衛軍使郭悰所殺南唐升元元年追封臨川王謚曰靈以禮攺葬

新安公潯太祖第五子也髙祖開吳國封郡公尋卒徳化王澈太祖第六子也武義元年封鄱陽郡公睿帝卽皇帝位封平原王已又徙封徳化不知所終【又按實賔錄云楊行宻有一子病瘖鄕裏號爲不語楊家未知爲太祖第幾子附記於此】

論曰語云芳蘭當戶不得不鉏其蒙之謂乎一奮而死邦家淪喪所由過於江夏諸王貪生者逺矣

髙祖子南陽王玢

睿帝子太子璉

江夏王璘

宜春王璆

從子建安王珙

宜陽王璪

南陽王玢髙祖子也初名繼明武義時封廬陵郡公已而攺今名幹貞元年封南陽王南唐禪代降爲公太子璉睿帝長子也幹貞二年封江都王太和初立爲皇太子天祚中納齊王知誥女爲妃及南唐受禪降封農郡公領平盧軍節度使兼中書令已又攺康化軍節度使升元四年璉謁平陵還至竹篠口維舟大醉一夕暴薨或曰左右承唐主指實置之死也追封農王謚曰靖

江夏王璘睿帝第二子也幹貞初與宜春南陽諸王同封累加太尉禪代時奉璽綬於齊南唐主遷官增邑降封爲郡公

宜春王璆睿帝第三子幹貞初封王宜春不知所終建安王珙睿帝兄子也初封南昌郡公幹貞元年進封爲王南唐受禪降珙等十二人爲公【或作十一人】珙領康化軍節度使兼中書令居無何稱疾罷官歸永寧宮終焉宜春王璪亦睿帝從子天祚元年璪賫冊寶冊徐知誥爲齊王及南唐禪代降封郡公

太子妃李氏

太子妃李氏齊王知誥第四女也賢明溫淑容儀絕世天祚中冊立爲皇太子璉妃及南唐受禪宋齊邱請離其昏唐先主不許封永興公主妃自以爲吳家冡婦而國亡中懷憤悒聞人呼公主輙悲傷流涕左右爲之慘戚諸兄多惡之唐先主曰內夫家而外父家婦人之徳也何罪之有已而從太子璉至池州璉旣薨妃還居金陵宮終身縞素斥去容飾不茹葷血自稱未亡人焚香對佛誓曰願兒生生世世莫作有情之物年二十四歲無疾坐亡有光如剪長丈餘自口而出凡五夕始滅至斂溫軟如生唐先主悼痛詔李建勲勒碑宮中紀其異云

論曰婦人內夫家義之正也史言妃聞呼公主必流涕而辭其志操亦何異黃皇室主邪良可哀矣

睿帝女上饒公主

上饒公主者睿帝愛女也太和末下嫁左僕射徐景遷會景遷死公主亦繼亡南唐禪代追封景遷爲髙平郡王公主爲燕國君謚曰貞莊

十國春秋卷四

欽定四庫全書

十國春秋卷五

檢討吳任臣撰

吳五

列傳

袁襲

髙朂

戴友規

袁襲廬江人太祖爲廬州刺史襲仗防從軍料事多中畢師鐸之攻廣陵也呂用之詐爲髙駢牒署太祖行軍司馬徵兵入援襲說太祖曰髙公昏惑用之姦邪師鐸悖逆凶徳參會而求兵於我此天以淮南授明公也太祖遂率廬州兵赴之會師鐸殺髙駢太祖入據揚州而孫儒之亂復熾太祖閉空城不無內怯襲曰吾以新集之眾守孤城而諸將多髙氏舊人非有厚恩素信力制而心服之也今儒兵方盛所攻必克正諸將持彼此因彊弱擇向背之時也海陵鎭使髙霸駢之舊將此必不爲吾用者因勸太祖以軍令召霸霸卽率所部兵來太祖欲遣其屯天長以拒儒襲曰霸常挾兩端我勝則來不勝則叛今處之天長是自絕其歸路也且吾能勝儒無所用霸不幸不勝天長豈吾有哉公以疑霸而召之其可復用乎不如殺之以並其眾太祖因伏甲誅霸得其兵數千襲又言廣陵饑獘已甚蔡賊復來民必重困莫如避之便太祖但遣延陵宗蔡儔將兵分屯而身畱揚州不發明年儒果攻揚州克其外郛太祖倉皇出走將奔海陵襲曰海陵難守而廬州吾舊治也城廩完實可爲後圖太祖乃走廬州久之未知所向問襲曰吾欲捲甲倍道西取洪州可乎襲曰鐘傳定江西已久兵彊食足勢未可圖趙鍠新得宣州怙亂殘暴眾心不附公宜卑辭厚幣說和州孫端上元張雄使自采石濟師侵其境彼必來逆戰公自銅官度江會之取鍠必矣太祖大悅乃引諸將攻鍠會孫端張雄先爲鍠所敗鍠將蘇塘漆朗統兵二萬屯曷山襲曰公領兵急趨曷山堅壁自守彼求戰不得謂我實怯因其怠而乘之可破也太祖用其言塘等大敗遂禽鍠入宣州已而朱全忠與鍠有舊遣使來求鍠太祖謀於襲襲曰不如斬首遺之以杜後患鍠由是被殺未幾襲卒太祖哭之曰天不欲成吾大功邪何爲折吾股肱也吾好寛而襲每勸吾以殺此其所以不壽與

髙朂舒城人太祖起淮南辟掌書記時軍興事繁用度不足太祖欲以茶鹽易民布帛朂諫曰兵火之餘十室九空又漁利以困之將復離叛不若盡我所有易鄰道所無足以給軍選賢守令勸課農桑數年之間倉庫自實太祖以其言爲然悉從之田頵聞之曰仁人之言其利溥矣正勗之謂也

戴友規廬州人也居太祖幕中爲賔客太祖鎭宣州時與孫儒戰失利欲退走召諸將畫防友規曰儒來气銳而兵多蓋其鋒不可當而可以挫其眾不可以敵而可久以敝之若避而走是就禽也淮南士民從公渡江及自儒軍來降者甚眾公宜遣將先防送歸淮南使復生業儒軍聞淮南安堵皆有思歸之心人心旣搖安得不敗太祖從其計遂大破儒兵

論曰袁襲運謀帷幄舉無遺算殆良平之亞邪以嚴濟寛事非得已蓋時會有固然爾髙朂志務農桑仁者之言藹如也戴友規數言決防獨探本原可謂謀臣之傑出矣

李神福

張訓

陶雅

劉威臺蒙

李遇

李簡

李神福洺州人上黨軍籍唐髙駢兼諸道行營都統神福隨州將戍淮海因投太祖爲親校從至廬州會羣盜攻舒州張甚神福請多賫旗幟間道入舒州頃之舒州兵建廬州旗幟而出指畫地形若布大陳狀賊懼皆解去積功至都指揮使大順中孫儒盡舉淮蔡兵濟江軍至溧水太祖使神福拒之神福陽退以示弱儒軍以爲我實怯也不設備神福率精兵夜襲之俘斬千計已而攻和滁降康暀走安景思神福功爲多景福初儒兵復盛引兵逼宣州太祖謂諸將曰儒眾十倍於我吾欲退保銅官如何神福同劉威對曰儒掃地逺來利在速戰宜屯據險要堅壁淸野以老其師時出輕騎抄其饋餉奪其俘掠彼前不得戰退無資糧可坐禽也未幾蔡儔之亂作神福討儔有功遷舒州刺史已復戰臨安執浙將顧全武神福討臨安難猝防慮彭城王鏐截其歸路於是遣人衛鏐先壠以媚鏐復多張旗鼓爲虛寨以疑敵心卒受和而還轉升州刺史俄充鄂嶽行營招討使以擊杜洪兵次鄂州城神福望城中積荻累累顧監軍尹建峯曰今夕爲公焚之建峯漫應而未之信時洪方求救於梁王全忠神福遣部將秦臯至灄口舉炬於樹杪洪以爲汴兵已至焚荻以應之其機略多此久之荊南成汭及馬殷雷彥威之兵疊至救洪神福聞其至乘輕舟覘之謂諸將曰彼戰艦𨿽多而不相屬急擊之汭成禽矣明日逆擊於君山大破之因風縱火汭赴水死眾軍皆引去是役也洪𨿽未滅而諸鎭气奪兵聲爲之大振會田頵叛於宣州太祖密召神福討頵神福恐洪邀其前宣言奉命攻荊南勒兵具舟楫及暮遂沿江東下始告將士以討頵之令神福妻子故在金陵頵襲破升州執其妻子以招神福且遣使謂之曰公見機與公分地而王不然妻子無遺神福曰吾以卒伍從吳王起事今爲上將義不以妻子易志頵有老母不顧而反三綱且不知烏足與言乎斬其使以自絕軍士聞之皆感奮頵遣將王壇汪建將水師逆戰行至吉陽磯壇建執神福子承鼎示之神福叱左右射子已而語諸將彼眾我寡當以奇取勝逮暮合戰神福陽敗引舟溯流而上壇建追之神福復還順流擊其下時壇建樓船大列火炬神福令軍中望火炬輙攻之壇建軍皆滅火自匿旗幟交雜我兵乘風揚火燔其艦壇建大敗士卒死者甚眾頵聞壇等敗自將水軍來戰神福曰賊棄城來此天亡也臨江堅壁不戰遣使詣太祖請發步兵斷其歸路太祖別遣臺蒙擊頵頵敗死卽命神福爲寧國軍節度使神福以江西未平固辭不拜明年復充招討使將兵攻鄂州未下會疾發還廣陵尋卒初頵陰畜異志神福數言於太祖曰頵必反宜蚤圖之太祖曰頵有大功反狀未露殺之人人自危矣後果如其言人多以神福有先見

張訓其先廣陵人祖升唐末官淸流令卒葬滁遂爲淸流人訓勇悍多膽略時人謂之大口張太祖據合肥訓往見甚歡授親兵已遷黃頭都虞侯擊舒州盜吳迥等知名揚州之役訓潛入城滅餘火得谷數十萬斛以賑饑民明年擊殺甘露鎭使陳可言遂敗常州已復屯安吉斷孫儒糧道有功授常州刺史幹寧初駐軍漣水備北師【一云是時授刑部尙書】時汴將龎師古屯兵淸河口訓率舟師與戰斬師古汴軍駭亂遷淮海都遊奕使【一云加兵部尙書】海州戍將陳漢賓請降訓以漢賓心叵測與戲下王綰等將兵直趣其城漢賓倉皇出迎訓入其壘髙坐漢賓張樂大宴飲酣訓忽防劍叱曰吾眾已布欲歸卽歸無貽後悔漢賓唯唯解甲聽命轉尙書左僕射防山都指揮使天復初唐昭宗遣李儼間道封太祖爲吳王得承制封拜訓以功擢司徒未幾王茂章破密州以訓爲密州刺史會茂章爲汴兵所追解兵去諸將請焚城大掠而歸訓不可乃封府庫植旌旗於城上遣羸弱居前自以精兵殿後頃之汴將王檀來攻遙望見旗幟不敢逼居數日乃敢入遂不復追訓竟全軍還太祖薨訓謝病再徙黃州刺史亦卒贈太傅淸河郡公孫原泌登南唐保大中進士累官戶部侍郎知制誥歸宋歷大理寺卿陶雅合肥人也生故與太祖同邑太祖用爲將討定舒州盜吳迥李本等命雅攝舒州刺史未幾爲許勍所襲奔還廬州已而擊趙幹之於九華破之授池州制置使攺團練使雅治池州有惠政寛厚得民景福初田頵攻歙州久不下歙人相與持城下曰得陶雅爲刺史請聽命太祖卽命雅爲歙州刺史歙人納之雅盡禮見故刺史裴樞送之還朝久之加檢校司空潯陽公髙祖時遷觀察使會李遇與徐溫不相能誅死雅懼與劉威偕詣廣陵布腹心溫慰藉良厚俾還歙州累加都團練使雅治歙凡二十年卒子敬昭將兵襲饒信有功官至【闕】雅鎭靜寡言善用兵天祐中充西南招討使援陳

詢於睦州一夕軍中夜驚士卒多逾壘亡去禆將韓球奔告之雅安臥不動須臾自定亾者皆還無何大敗浙兵擒王球錢鎰歸世咸服其有應變之略【九國誌云雅典黔川二十餘年民感其化生男女以陶爲字】

劉威愼縣人仕太祖爲牙將武進之役與安仁義等破劉建鋒有顯功已而孫儒屢勝太祖太祖欲退守銅官威言賊倍道逺來背城堅柵可以不戰疲之太祖以爲然久之儒兵饑且大疫儒遂爲我所禽將死仰顧見威曰聞公爲此防以敗我使我有將如公者其可敗邪未幾授廬州刺史已又遷觀察使是時四郊多壘井邑蕭然威內撫百姓外禦冦兵廬州以寧會太祖寢疾判官周隱以威從起細微必不相負不若使權領軍府董其事太祖卒用徐溫言威坐是不得召俄擢鎭南軍節度使撫州危全諷帥兵十萬來攻洪州時守兵裁千人將吏聞之多失色威密遣使告急於廣陵而日召僚佐奏樂宴飲神气閒暇旁若無人全諷懷疑不敢進及周本將兵救髙安全諷被執而洪州獲全實威之力也天祐九年徐溫旣族李遇常內忌威欲興師致討威用幕客黃訥言與陶雅輕舟詣廣陵以明無二心溫相待如事太祖禮優加官爵隨遣還鎭居數年卒威自廬州移鎭江西時旣去任而廬州大火往往有持火夜行者或射之殪皆櫬版腐木及敗帚也數月除張崇爲刺史火災乃止子崇景官袁州刺史叛附於楚爲柴再用所破棄袁州遁去

臺蒙字頂云合肥人或言前趙特進臺彥臯之後也初從太祖起廬州下廣陵驍勇善戰積功至泗州防禦使龍紀初董昌作亂唐命鎭海節度使錢鏐討之昌求救於太祖太祖遣蒙攻蘇州以牽其師久之遷漣水制置使會田頵變作太祖檄李神福自鄂州東下別遣蒙將兵應之頵聞蒙至自將步騎逆戰畱其將郭行悰以精兵二萬及王壇汪建水軍屯蕪湖以拒神福已而覘者言蒙兵營寨褊小裁可容二千人頵易之不復徵外兵蒙入頵境番陳而進營壘俱按規度軍中或笑其怯蒙曰頵宿將未易忽也不可不備居無何與頵遇於廣徳蒙以頵麾下皆太祖故時部曲可以計取陽出太祖書徧賜頵將頵將果下馬拜受蒙乘其挫伏縱兵擊之頵兵遂敗走已又戰於黃池蒙先爲三覆以待兵交蒙僞走頵以爲實怯追之伏發大敗倉卒還宣州城守蒙隨引兵圍之頵趣召蕪湖兵還不得入居數日頵不勝其忿率敢死士數百出戰蒙復陽退示弱頵兵逾濠而鬭蒙亟擊之頵奔回橋陷馬躓蒙乃就斬頵首頵眾大潰遂克宣州是役也蒙以弱爲彊以退爲進深得兵家虛實之袐言兵者多取以爲法以功表授檢校太保宣州觀察使天祐元年八月卒於官先是蒙在泗州日太祖浮淮過蒙蒙盛餙供帳太祖頗不悅旣行蒙於臥內得補綻衣馳使歸之太祖笑曰吾少貧賤不敢忘本耳蒙甚慙由是服食爲之少損

李遇【闕】人也從太祖起兵累功授常州刺史安仁義叛焚東塘以襲常州遇出戰望仁義大罵仁義曰遇敢辱我如此必有伏兵遂引去已而遷宣州觀察使髙祖嗣王位徐溫秉政遇內不能平常言徐溫何人吾未常識面一旦乃當國邪館驛使徐玠使吳越道過宣州溫令玠說遇入見新王遇初許之玠曰公不爾人謂公反遇變色曰君言遇反殺侍中者獨非反邪侍中謂景皇也溫聞之大怒卽署王壇爲宣州制置使數遇不朝之罪別使柴再用帥升潤池歙兵納之遇不受代再用圍之逾月不下溫復遣典客何蕘諭遇使自歸蕘因以王命說之曰公本志果反請斬蕘以狥若本無反心何不隨蕘納欵時遇少子爲廣陵牙將遇絕愛之溫執其子示宣州城下其子啼號求生遇由是不忍戰遂隨蕘出再用迎斬之並及其家自遇死諸將多畏溫之威而髙祖僅具位矣先是遇部將朱從本家廐中畜猴子數頭一夕圉人秣馬見有物如驢黑而毛手足皆如人據地食猴幾盡未幾遇族誅宣州故老云郡中常有此怪軍府有變輙出出則有臭气田頵將敗巡夜者見之於街不敢逼旬月禍及

李簡上蔡人事太祖爲親將會孫儒屯廣陵太祖出兵拒之爲儒所困幾不得脫簡帥敢死士百人防太祖出重圍有功後歷官至常州刺史髙祖時簡與李遇等頗不平於徐溫及遇誅死除簡武昌軍節度使武義元年加鎭西大將軍兼侍中太和元年以疾求還江都中道卒於采石徐知詢故簡壻也輙畱簡親兵二千人於金陵表薦簡子彥忠代父鎭鄂州時徐知誥輔政不許知詢大怒曰劉崇俊兄之親三世爲濠州彥忠吾妻族獨不得武昌邪由是漸與知誥異

論曰李神福戰無不克義在忘私匪獨以勇略勝也張訓用兵以斷陶雅輯民以寛劉威靜以待動臺蒙柔以禦疆視古名將何讓焉李遇一言之失遂發禍機李簡時懷內憤而卒獲考終其亦有幸不幸也夫

十國春秋卷五﹤史部﹐載記類﹐十國春秋﹥

欽定四庫全書

十國春秋卷六

檢討吳任臣撰

吳六

列傳

柴再用

秦裴

劉金【子仁規】

李友

李厚

劉存【陳知新】

柴再用汝陽人也始名存孫儒戲下與小校某者結爲死友有告小校反儒斬之並執存至詰何故反不對又問曰與彼結死友反則同反耳公誅之復何問焉儒大奇之曰汝果不反吾再用汝因令攺今名已而儒敗歸太祖爲都押牙勇敢善戰所向克防幹寧二年助李厚擊卻汴兵授壽州團練副使說降賈公鐸馮敬章論功尋遷光州刺史天祐二年梁王全忠過光州謂再用曰下我以汝爲蔡州刺史不下且屠城再用嚴設守備戎服登城見全忠謬爲禮拜伏甚恭曰光州城小兵弱不足以辱王之威怒王茍先下壽州敢不從命全忠遂畱旬日而去旣而全忠逾淮再用掠其後軍俘斬數千計獲輜重財貨無算未幾攺指揮使五年破吳越將張仁傑於魚蕩先登陷陳恢復東洲是日交戰時再用舟忽壞長矟浮之僅得濟家人爲飯僧千人以酬福再用悉取其食犒兵曰士卒濟我僧何力焉頃之宣州觀察使李遇不受代再用帥兵納王壇且徵遇來朝卒以計殺遇已又將兵討劉崇景大破楚師於萬勝岡復有功武義元年髙祖建吳國拜左龍武統軍居數年除武昌軍節度使已又攺馬軍都指揮使以戎服入朝被劾久之累加徳勝軍節度使兼中書令太和七年夏六月病卒先是史官王振詢其戰功再用曰鷹犬微效皆社稷之靈余何功之有竟不報又常按家樂於後苑有人竊於門隟窺之再用召至後苑曰隟風恐傷爾眸子其爲人長者如此或云再用爲牙將時會天大雷電家人皆伏匿再用獨危坐不動俄見襦袴者四人舁再用坐敗牀出庭中已復大震屋折有龍出焉又武義時再用常在聽事獨坐忽有防至庭下拱立如拜揖狀再用怒呼左右左右皆不至卽自起逐之而屋梁頓折所坐牀幾盡糜碎人莫不奇其事【九國誌云再用累歷藩鎭惇尙素儉車馬導從不過十人亦一時之良將】

秦裴初從太祖爲牙校引兵三千攻昆山防之戍其地光化元年浙將顧全武攻陷蘇州裴獨守昆山不可下裴常使羸兵執旗幟壯者彀弓弩每發矢必洞中重鎧全武爲之卻者數矣已而食盡乃降彭城王鏐詰其久拒狀裴對曰力屈而降非心降也裴義不敢負楊公王善其言而釋之居浙四年得復還未幾授升州刺史烈祖時西南行營都招討使將兵擊鐘匡時於江西裴旣至洪州軍於蓼洲諸將請阻水立寨裴不許俄匡時將劉楚至果據其地諸將以咎裴裴曰匡時驍將獨楚一人若師眾守城不可猝防吾正欲以要害誘致之耳頃之破寨執楚進圍洪州饒州刺史唐寶請降裴遂陷洪州獲匡時及其司馬陳象以歸論克敵功攺洪州制置使以指揮使朱思勍範思從陳璠從戍江西三人者故烈祖腹心也會徐溫等內忌三人遣別將至裴所殺之裴由是鬱鬱不自得無何卒

劉金曲溪人【一云楚州山陽人】太祖引兵至天長金與髙霸等悉眾來屬居三十六英雄之一官濠州團練使威名大震爲濠人所稱天祐二年十一月卒太祖以其子仁規知濠州仁規頗苛刻用事未協眾心官至淸淮軍節度使卒子崇俊復刺史濠州凡三世典濠梁爲一時之盛【滁州菱谿傍爲金故宅址】

李友【吳越備史作宥】合肥人太祖起淮南友戲下有膽勇善撫士卒大順元年將兵二萬屯靑城略地常州已進防蘇州走浙將沈粲爭先排陳勇冠一軍遷尙書蘇州刺史無何孫儒陷蘇州友見殺贈太保

李厚蔡州人故孫儒遺兵也太祖收儒兵數千防甲以皂衣號黑雲都厚爲黑雲隊長以驍勇名朱延壽知壽州厚實在兵間會汴兵數萬臨城下甚急延壽軍制軍中每旗二十五騎命厚統十旗往擊不勝將斬之厚稱眾寡不敵願益兵更往不勝則死都押牙柴再用亦爲之請乃益以五旗厚殊死戰汴兵遂披靡敗走是時厚兵不滿千而破汴之勁卒數萬淮南人無不駭服厚官至楚州團練使天祐十三年光州王言作亂髙祖命厚討平之卽以厚權知光州事久之卒

劉存泌陽人也驍悍善用兵事太祖積功至舒州團練使天復三年副李神福攻杜洪於鄂州不能下天祐元年神福還廣陵存代爲招討使明年將兵廹鄂城下焚其城城中兵突圍而出諸將請亟擊之存曰擊之復入則城愈固聽其去城可取也是日城破禽洪送廣陵太祖乃以存爲鄂嶽觀察使未幾充西南面都招討使取嶽州乘勝與嶽州刺史陳知新將舟師伐楚大敗於瀏陽存知新皆見執楚武穆王數聞二人名欲活之存與知新大罵曰昔歲宣城脫吾刃下今日之敗乃天亡我我肯事汝以求活邪我豈負楊氏者武穆王知不可屈乃殺之嶽州復入於楚知新時以刺史爲團練使積官光祿大夫檢校尙書左僕射兼禦史大夫存在舒州時常辟儒生霍某爲團練判官已而以讒言縊之於獄至是存徵湖南有舒州人夢霍生自司命祠中出撫掌大笑曰吾罪得雪矣時霍生婦兄馬鄴爲黃州刺史有夜叩齊安門者曰舒州霍判官將往軍前與使君借馬守陴者以告鄴嘆曰劉公枉殺霍生今此人往矣寧無禍乎數日存果敗績死焉

論曰柴再用厚以持躬有功不居社稷之臣也秦裴力屈降敵不忘故主卒還本國辟土江西其品有足嘉者二劉二李一時雅稱名將而殺身成仁義無茍免存尢合於聖賢之道矣

呂珂

賈令威瞿章

賈公鐸

李濤

袁禎

丁袗

周隱

呂珂揚州人事太祖以勇敢聞累有戰功擢黑雲都指揮使其卒也子師周代其職奔於湖南別有傳

賈令威盱眙人也驍果有勇名太祖官廬州日發兵至廣陵令威與劉金帥其所部中道來屬戲下爲親軍太祖兵遂日益盛焉

瞿章事太祖積功至先鋒指揮使幹寧初權刺史黃州會汴將朱友恭引兵來攻章棄城保武昌寨未幾爲友恭所執遂失黃州

賈公鐸【九國誌作賈鐸】上蔡人也初從秦宗權已而叛宗權渡淮遇故人馮敬章之襲破蘄州推敬章爲帥公鐸自爲牙將塹城厲兵以自固幹寧中朱延壽奄至城下圍蘄州會公鐸方獵不得還伏兵林中命勇士二人衣羊皮夜入延壽所掠羊羣潛入城約夜半開門舉火爲應復衣皮反命公鐸如期至城南門門中火舉力戰突圍而入延壽曰吾常恐其潰圍而出今反潰圍而入邪如此城安可猝防乃白太祖求軍中與公鐸有舊者持誓書金帛往說之許以昏壽州團練使柴再用請行臨陳與語爲陳利害公鐸及敬章請降太祖以敬章爲左都押牙公鐸爲右監門衛將軍

李濤趙州人太祖時署濤爲牙將秦彥之攻太祖也軍勢甚盛親校李宗禮言眾寡不敵請堅壁自守徐圖還師濤時在行間怒曰吾以順討逆何論眾寡大軍至此去將安歸濤願帥所部爲前鋒保爲公破之太祖壯其志多伏精兵爲三覆以待之卒破彥師禽獲無算濤一言之力也天祐十年充招討使攻吳越於臨安戰敗被執順義元年復歸授右雄武統軍卒

袁禎陳州人初從太祖爲銀槍都使太祖之克蔡儔也張顥來歸分禎帳下禎以顥反覆請誅之以杜後患不聽顥後卒以弒逆死時人皆多禎有先見

丁袗字徳祥金壇人也太祖擊秦宗權袗以勇應募論功授都押牙從禽孫儒遷都知兵馬使會太祖多猜忍袗不自安乞病歸袗不貪財不嗜酒不掩人善寧靜自守泊如也至宋幹徳初年九十一而終

周隱舒州人也性戅直忠於所事而不識物情太祖時官淮南節度判官太祖疾革命隱召烈祖隱直前曰宣州司馬輕易信讒喜擊毬飲酒非保家主也餘子皆幼未能駕馭諸將廬州刺史劉威從王起細防當不負王不若使權領軍府俟諸子長以授之太祖不應左右牙指揮徐溫張顥言於太祖曰王平生出萬死冒矢石爲子孫立基業安可使它人有之太祖曰吾死瞑目矣乃命隱趣召長子渥來及烈祖得嗣立大罵隱曰君賣人國家復何面目見楊氏乎遂殺之由是將佐皆不自安論曰呂珂賈令威瞿章賈公鐸李濤諸人皆興陵從戎之傑也袁禎識悖主之姦丁袗擅保身之哲可謂知幾其神矣周隱謀之不臧直言賈禍惜哉

十國春秋卷六

欽定四庫全書

十國春秋卷七

檢討吳任臣撰

吳七

列傳

劉信

呂師造

王綰

王茂章

米志誠

苗璘

劉信兗州中都人也初爲羣盜戰敗奔廣陵事太祖數有功太祖遇之厚常召信計事醉不能言太祖嫚罵之信卽仗一劍棄去左右請追之太祖曰信豈負我者邪醉而去醒當復來明日果至累官至鎭南軍節度使天祐十五年王祺攻防州譚全播久不下會祺病髙祖命信充防州行營招討使代之信晝夜急攻不能克使人說全播取質納賂而還時徐溫同平章事怒曰信以十倍之眾攻一城不得而反用說客降之何以威敵國笞其使者而遣之曰吾以笞信也且授信子英彥兵三千謂若父居上游之地統雄兵不能克敵是反也汝可以此兵往與父同反又使升州內指揮使朱景瑜與之俱曰全播守卒皆農夫饑窘逾年妻子在外重圍旣解相賀而去聞大兵再往必皆逃遁全播所守者空城耳往必克之信大惶懼濟師遂破防州人有誣信逗畱陰縱全播將反者信聞之因自獻防至金陵見溫溫與信博信斂骰子厲聲祝曰劉信背吳願爲惡彩茍無二心當成渾花溫遽止之一擲六子皆赤溫慚自以巵酒飲信然終疑之已而楚攻荊南荊南來求救命信帥步兵趣潭州荊南兵解去武義元年加徵南大將軍唐莊宗滅梁遣諫議大夫薛昭文使閩假道洪州信燕勞之謂昭文曰皇帝知有信否昭文曰主上新平河南未熟公名信曰漢有韓信吳有劉信一等人也君還語天子當來較射於淮上因指牙旗銀首百步外舉酒屬昭文曰幸而中此願爲我飲一發中之未幾唐師伐蜀溫急召信至廣陵以爲左統軍托以內備而實奪其地居無何卒南唐受禪以舊故贈太師長子彥英事髙祖掌親兵第四子彥貞仕南唐有傳

呂師造揚州人從太祖起淮南爲都將天復元年李神福攻杭州浙將顧全武列八寨以待之神福使師造伏兵靑山下陽退兵以誘全武伏發全武被執天祐初復從周本援衢州刺史陳璋會浙兵來取衢州師造謂本曰敵去我咫尺而陳不動是輕我也必擊之本𨿽不盡用其言是日中道破浙軍師造實與有力焉未幾充南面都統軍使攻蘇州無功已又從周本南伐敗苑玫於上髙遷池州團練使久之楚冦鄂州髙祖命師造爲水陸行營應援使以拒楚師未至楚師解去攺饒州刺史師造歷事太祖父子南北徵伐多在行間所向輙摧鋒排陳累官光祿大卿檢校太保兼禦史大卿師造在池州日頗事聚斂常嫁女於揚都資裝甚厚使家人送之夜泊竹篠江上有道人忽躍入舟中穿舟而過隨其所經火卽大發復越後舫火亦從之惟一老婢髮尺餘人與舟了無所損道士亦復不見人咸異之

王綰合肥人仕太祖爲漣水防遏使遷海州副使天復中靑州王師範以沂密內叛乞師太祖太祖遣臺蒙及綰將兵援之已防密州將進攻沂州城諜者偵城中盡偃旗息鼔綰謂此不可擊也諸將堅欲攻之綰不能止乃設伏林間以待頃之攻沂者果不克敵兵乘勢追之綰伏發得以濟師其用兵多此武義元年加鎭東大將軍已遷百勝軍節度使卒

王茂章廬州合肥人也幼從太祖起淮南常侍左右爲親校爲人驍果剛悍質略無威儀臨敵務以身先士卒太祖壯之梁王全忠遣從子友寧攻王師範於靑州師範乞兵太祖太祖遣茂章帥步騎七千救之師範以兵背城爲兩柵友寧夜擊其一柵柵中告急趣茂章出戰茂章按兵不動友寧已破一柵連戰不已遲明茂章度友寧兵已困乃出戰大敗之遂斬友寧以其首報太祖是時梁王全忠方攻鄆中聞友寧死以兵二十萬倍道而至茂章閉壘示怯伺汴兵怠毀柵而出驅馳疾戰戰酣退坐召諸將飲酒已而復戰全忠登髙望見之得靑州降人問飲酒者爲誰曰王茂章也全忠嘆曰使吾得此人爲將天下不足平矣汴兵又敗茂章軍還汴兵急追之茂章度不可走遣裨將李防裕以眾一旅設覆於山下以待之畱軍不行解鞍而寢防裕疾呼曰追兵至矣宜速走防裕以死遏之茂章曰吾亦戰於此也防裕三請茂章乃行而防裕卒戰死汴兵以故不能及茂章得全軍以歸茂章累官潤州團練使太祖薨烈祖自宣州入立以茂章代守其地烈祖之去宣州也欲取帷幕及親兵以行【一云襲位後反求宣州故時物】茂章惜不與烈祖怒旣襲王位以兵攻之茂章奔於杭州吳越武肅王以爲鎭東節度副使避梁王全忠家諱【梁王曾祖名茂琳】更其名曰景仁已而領寧國節度使未幾梁王稱帝素知景仁名遣人召之景仁間道歸梁路過撫州危全諷方與我治兵相攻乃陳兵與景仁登城望之景仁曰我素事吳吳兵三等如公此眾可當其下將爾非得益十萬不可而全諷卒以此敗人皆稱景仁爲知兵景仁旣至汴仍以爲寧國軍節度使加同中書門下平章事久之未有以用使參宰相班奉朝請而已居數年梁太祖以爲北面招討使與晉人戰大敗於柏鄕梁太祖曰吾亦知之蓋韓勍李思安輕汝爲客而不受節度爾梁末帝立以景仁爲淮南招討使使攻廬壽軍過獨山山有武皇帝祠景仁再拜號泣而去戰於霍山梁兵敗走景仁殿而力戰以故梁兵不甚敗景仁歸汴病疽卒贈太師

米志誠事太祖爲牙校勇敢有膂力時朱瑾以善槊名志誠以善射名軍中同推爲驍將安仁義叛與王茂章執仁義於潤州久之爲都押牙襲梁潁州不能下髙祖時充行營都指揮使敗楚將苑玫有功已又同柴再用破劉崇景等於萬勝岡累遷泰寧軍節度使朱瑾之殺徐知訓也志誠從十餘騎至天興門問瑾所向聞瑾已死乃引歸徐溫疑其助瑾必欲殺之嚴可求懼事不克詐稱袁州大防召將吏入賀伏甲禽志誠斬之並其諸子

苗璘不知其世系太祖時以裨將從劉存攻杜洪於鄂州時汴將曹延祚等將兵援洪兵勢頗盛有降卒言汴軍虛實謂鄆軍易與爾開道軍未易當也璘乃帥敢死士自擊開道軍破之禽其將士三百人狥鄂州城外洪气沮遂以此敗幹貞初累官右雄武軍使同靜江軍使王彥章攻楚嶽州與楚將許徳勲戰於道人磯師敗爲楚所執未幾求和於楚復歸國病卒

論曰劉信呂師造王綰皆桓桓如虎如貔之臣也王茂章有專閫才而不竟其用畏禍出亡事非得已米志誠橫罹屠戮刑匪其罪東海之惡可勝數邪若苗璘者鄂州之役其功固不可沒云

周本【子鄴】李徳誠

王安

王輿

周本舒州宿松人漢南郡太守瑜之後瑜葬宿松卽墓爲祠子孫居其旁者猶數十家本少孤貧有膂力常獨格虎殺之初爲宣州節度使趙鍠將勇冠軍中太祖旣破鍠獲本釋之卽帳下爲牙將每奮躍先登攻堅摧鋒犯矢石身無完膚戰罷輙自燒鐵烙其創飲防言笑自若累遷至淮南馬步使兩浙將陳璋據衢州歸欵爲浙兵所困不得出太祖遣本迎璋旣至浙人解圍出璋而列兵不動本遂以璋還裨將呂師造以浙兵近我而不動請擊之本曰吾受命迎陳使君陳君至吾事訖矣何戰爲且彼近而不動必有以待我也擊可勝乎待其先動擊未晚也頃之浙人躡我軍至中道宿夜半本陽驚棄輜重走而設伏於旁浙人果急追伏發前後夾擊盡殱其眾天祐六年撫州刺史危全諷率諸州兵十萬來寇洪州屯象牙潭楚人圍髙安以援全諷江西守將劉威警書至髙祖謀可將者於列官嚴可求薦本時本方帥軍攻蘇州不能下恥之稱疾臥家可求自往彊起本本曰姑蘇之役非彼疆我弱也徒以我將帥權輕下皆專命故無功今必見用勿置副貳乃可許之得精兵七千晨夜兼行髙祖初命其解髙安圍本曰楚人非欲取髙安第爲全諷聲援爾今先敗全諷楚人必棄髙安走何足擊哉乃馳至象牙潭亟擊之大破其軍禽全諷楚人亦遁吉州刺史彭玕信州刺史危仔昌皆棄城去江西之地始定本之初至也卽揮兵進劉威欲畱宴犒不許或曰敵兵盛宜審觀形勢何遽如此本曰賊眾加我十倍使我兵知之戰先奪气矣急乘其鋒用之乃可有功已而果如所料髙祖奇其能遂用爲信州刺史居數年閩楚吳越將兵二萬來攻信州信州兵不滿數百逆戰不利吳越兵圍之數匝本命啟闗張虛幕於門內召僚佐登城樓作樂宴飲飛矢雨集略不爲動吳越疑有伏兵解圍去其臨陳決防多此也唐莊宗入洛髙祖遣司農卿盧蘋往聘還言唐主問我國名將存否而本預焉由是召入爲雄武統軍俄出鎭壽州攺徳勝軍節度使後加安西大將軍太尉中書令西平王本不知書然能尊崇儒士遇僚屬以禮士民愛之性朴拙無它才惟軍旅之事若生知者齊王誥將受禪徐玠周宗等以本及李徳誠名位隆重諷之使率羣臣勸進本已昏老其少子祚懼家禍代署表上之本初不知猶謂所親曰我受吳室厚恩老矣復能推戴異姓乎臨川王蒙旣降爵爲公廢居和州聞將傳禪乃殺監守者與親信兩騎走詣本本卽欲出見之祚固執不可本怒曰我家郎君也柰何不使我一見祚拒閉中門令外執蒙告之蒙遂誅死本隨眾至建康勸進由是愧恨屬疾數月卒年七十七本晚好飲酒樂施予或謂公春秋髙宜少儲積爲子孫計本曰吾系芒屩事武皇帝位至將相何人所遺乎旣死太常凖令廢朝三日南唐先主以本舊將宜講求優典禮官言前朝常爲汾陽王郭子儀廢朝五日命卽用其禮謚曰恭烈葬給鹵簿本刺史信州時入覲陽都一夕遇私諱日獨宿外舎張燈而寐未熟聞室中有聲視之見火鑪冉冉而上直抵於屋良久乃下飛灰勃然明日浮埃覆物亦無它怪廣陵人傳爲異事

鄴本長子也少驍勇從本徵討有戰功本在信州略地至建州道徑險阨被圍垂困鄴躍馬救之手刅數十人翼本而出建人駭懼潰去及臨川王蒙被執嘆憤逾月國人以此稱其有義已而仕南唐典親軍累官滁州刺史廬州節度使暴猛狠戾常蓄飛揚之志南唐先主以本故特優容之升元六年卒

李徳誠廣陵人也【一云西華人】少事宣州節度使趙鍠爲給使太祖攻宣州鍠旣敗左右皆散惟徳誠與韓球從之不去城中復推立裨將周進思拒太祖鍠使徳誠入城說進思降將行暴得疫疾委頓不克往乃攺命球球至進思所進思斬之擲其首城外徳誠是日卽愈人咸異之鍠死太祖義其人妻以宗女常從徵討積功爲江南馬步軍使與諸將圍安仁義於潤州諸將每見仁義臨城督戰必嫚罵之徳誠獨否及城防仁義操弓矢坐城上忽見徳誠至曰汝見我不失禮且有奇相它日必大貴吾以爲汝功因擲弓矢就執太祖卽拜徳誠潤州刺史未幾徙江州已轉撫州節度使武義元年加平南大將軍中書令頃之攺百勝軍節度使太和中又爲鎭南軍節度使南唐受禪拜太師封南平王進封趙王徳誠事楊氏最久至南唐爲佐命臣首率百官勸進初無大功勞特以際會至髙位富貴壽考世罕及者然爲人謙恭沈厚終始如一自洪州覲金陵南唐先主遣內夫人逆勞於道百官班謁於都門入對日朝堂設次以待升元四年卒年七十八南唐先主廢朝五日諡曰忠懿有子二十八人建勲爲相建封爲將妻楊氏封滕國君當世榮焉初南唐信王景達先娶徳誠女先主復姓有司以同姓非禮先主制曰南平王國之元老昏不可離信王妃可氏南平亦異數云

王安廬州廬江人少事太祖戲下太祖常臨戰升髙冢望敵安捧唾壺侍側左右皆注目前視忽有武士持矟徑趣太祖莫能禦者安置壺於地引弓射之一發而殪徐納弓弢中復捧壺立色不變太祖喜撫其背曰汝器度如此它日必富貴積功至袁州刺史南唐禪代用爲百勝軍節度使防州與嶺南地接南漢使者往來節度使當燕勞問遺而安名犯漢主祖諱南唐先主乃更賜名會升元五年卒年七十有三

王輿【或作璵】鎭東大將軍綰之弟也初爲小校從周本攻危全諷臨戰本視賊水柵部分諸將指旁山頭一小營謂輿曰爾往爲我取彼輿唯唯不卽往本曰爾憚往邪輿曰公必不以輿爲不武請得此柵攻之舎而趣彼何爲本大喜曰爾亦知此爲必爭之地邪乃命之輿乘輕舟襲破其前鋒遂排柵入諸軍繼進賊大潰積功遷至諸軍都虞侯睿帝時甚見倚任久乃出爲光州刺史先是兄綰子傳拯爲海州都指揮使叛附唐聞輿在光州遣使通問輿執其使以聞因求罷郡進控鶴都虞侯已爲左宣威統軍歷鎭海節度畱後金吾衛大將軍南唐禪代輿從睿帝至潤州移鎭鄂州雅與監軍甄廷堅不相得會廷堅被誣告有二志南唐先主遣使械廷堅屬吏未至輿刺知之密告廷堅因爲謀曰今獨可卽日歸闕待罪毋與中使遇廷堅恐懼不暇爲它謀遂從其計獲免由是人推其長者中主時加同平章事保大二年卒年七十四輿少從軍攻潤州爲巨弩所射中右耳矢自左耳出復中旁一人猶立死輿扶歸營臥百餘日故無恙至老不聵又攻潁州夜夢道士告之曰但有流星下墜能避當富貴及倚營門驅士卒登城城上機石發中營門及鎧之半皆糜碎而輿不傷輿曰所夢流星是也世莫不奇之輿亦頗以此自負

論曰周本李徳誠俱楊氏勛臣位列通顯或則抱徐廣流涕之心或則效範云勸進之術迹𨿽不殊而其志亦略異焉王安以器度稱王輿以長厚見歷仕二姓功績爛然要未可與南平同日語矣

十國春秋卷七

欽定四庫全書

十國春秋卷八

檢討吳任臣撰

吳八

列傳

馮鐸

朱瑾

李承嗣【子禪】

彭彥章

馮鐸泗州漣水人也善騎射侃侃若儒者與里人張雄同爲武寧軍偏將並見疑於節度使時溥二人懼禍乃合兵三百渡江壁白下取蘇州據之稍稍嘯會戰艦千餘兵五萬乃自號天成軍鎭海節度使周寶之敗奔常州聞髙駢將徐約兵銳甚誘使擊雄與之蘇州雄與鐸匿眾海中使別將趙暉據上元資以舟械寶兵散多降暉眾至數萬雄卽以上元爲西州欲治臺城爲府旌旗衣服僣擬王者太祖圍揚州畢師鐸厚賫寶幣以防雄與連和雄率軍浮海屯東塘時秦彥在揚州以僕射告身授雄又以尙書告身授鐸已而不戰解兵歸暉數剽江道雄擊殺之坑其眾自屯上元大順初唐以上元爲升州詔授雄刺史未幾卒雄善馭眾人多思之爲立廟景福二年鐸代爲刺史幹寧二年舉州附太祖久之表授武寧軍節度使鐸外𨿽納好然倚兵艦完利謀取潤州遣客尙公廼進說太祖太祖不從會大將田頵在宣州募工治艦陰圖鐸鐸介宣揚之間益內疑不自安而州數有怪大風發屋巨木飛舞州人駭曰州且易主矣師鐸乃帥軍南向以襲頵頵逆戰於曷山鐸大敗收殘士欲入海太祖懼復振遣人迎犒東塘好謂曰勝負用兵常事也今眾尙彊一戰之衂何苦自棄海島吾府𨿽隘足容君使將吏各得其所若欲揚州我且讓公鐸舉軍盡哭太祖從十餘人搖飛艫常服不持兵入其軍執手慰勉遂以鐸歸表爲淮南節度副使鐸由是不復叛

朱瑾宋州下邑人唐天平節度使宣之從父弟也瑾少從宣居鄆州補軍校倜儻有大志兗州節度使齊克讓愛其爲人以女妻之瑾行親迎乃選壯士爲輿夫伏兵於輿中夜至兗兵發遂禽克讓自稱畱後唐僖宗卽拜瑾泰寧軍節度使瑾與宣已破秦宗權於汴州朱全忠責瑾誘宣武軍卒以歸遣朱珍攻瑾取曹州又攻濮州而全忠自攻宣於鄆瑾兄弟往來相救凡十餘年大小數十戰與全忠屢相勝敗全忠得宣將賀瓌何懷寶及瑾兄瓊乃將瓊等至兗城下告瑾曰汝兄敗矣今瓊等已降不如蚤自歸瑾僞曰諾乃遣牙將胡規持書幣詣軍門請降全忠悅自就延壽門與瑾語瑾曰願得瓊來送符印全忠信之遣客將劉捍送瓊至瑾伏壯士董懷進橋下單騎迎瓊揮手語捍曰請瓊獨來瓊前懷進突出禽之遂閉門責瓊先降斬之擲其首城外【瓊江南野史作琪今從五代史】全忠度不可下遂畱兵圍之而去瑾嬰城自守而宣亦敗於鄆州乃乞師於河東河東將李承嗣史儼以騎兵五千救之全忠已破宣還急趣兗瑾城中食盡與承嗣等掠食丰沛間汴兵奄至瑾將康懷貞等以城降瑾引麾下兵走沂州沂州刺史尹處賓不納次走海州汴兵急追之遂同承嗣儼奔太祖淮南人壯之呼其小字爲朱湣哥太祖聞瑾來大喜逆之髙郵解玉帶贈之表瑾領武寧軍節度使以爲行軍副使而瑾妻竟爲全忠所得後爲尼時我兵多淮人淮人輕弱不任戰得瑾勁騎而兵益振是嵗汴將葛從周龎師古攻壽州太祖用瑾大破其兵於淸口斬師古累表瑾行營副都統領平盧軍節度使同中書門下平章事太祖薨烈祖及髙祖相繼立皆年少徐溫與其子知訓專政畏瑾欲除之瑾亦時時謀殺知訓常以月旦遣愛妾候知訓知訓彊通之妾歸自訴瑾殊不平屢勸髙祖誅徐氏以去國患髙祖不能爲旣而知訓惡瑾位加已上以泗州建靜淮軍出瑾爲節度使瑾益恨之將行召之夜飲明日知訓過瑾謝瑾復置酒自捧觴命寵妓以歌侑酒且獻所愛馬爲壽知訓喜瑾延之升堂呼其妻出拜知訓方答拜瑾以笏擊踣之伏兵自戶突出殺之初瑾以二惡馬系庭中知訓入而釋馬使相踶鳴故外人莫聞其變瑾攜其首馳示髙祖曰今日爲吳除患矣髙祖懼以衣掩面曰舅自爲之【瑾與太祖朱夫人同姓故呼爲舅】此事非吾敢知遽起入內瑾忿然曰婢子不足與成大事以知訓首擊柱提劍而出府門已闔因逾垣折其足瑾顧路窮大呼曰吾爲萬人去害而一身死之遂自刎徐知誥在潤州聞亂以兵趣廣陵族瑾家瑾妻陶氏臨刑而泣其妾曰何爲泣乎今行見公矣陶氏收淚欣然就戮聞者哀之陶故潯陽公雅之女也瑾名重江淮人畏之其死也尸之廣陵北門路人私共瘞之是時民多病瘧皆取其墳上土以水服之云病輙愈更易新土漸成髙墳徐溫等惡之發其屍投於雷公塘後溫病夢瑾挽弓射之溫懼网其骨葬塘側立祠其上先是瑾常患疽醫工視之色懼瑾曰但理之吾非以病死者於是果然卒年五十二【韻府云瑾兵黥雙鴈於頰號鴈子都】

李承嗣鴈門人故河東驍將也爲汴兵所逼同史儼從朱瑾南奔太祖署爲淮南行軍副使是時汴將葛從周屯壽州龎師古營淸口侵淮淮人大恐太祖欲先趣壽州承嗣言不如先向淸口師古敗從周自走此制敵之上防也已而果如所料太祖置酒髙會賞承嗣錢萬緡表領鎭海軍節度使天復二年太祖引兵攻汴以承嗣權知淮南軍府事境內無擾承嗣之力也髙祖時攺淮南行軍副使參預軍府之事已出爲楚州刺史太祖待承嗣及儼甚厚第舎姬妾咸擇其尢者賜之故二人爲太祖父子盡力屢立功竟先後死不復歸儼累官滁州刺史承嗣常與淮南副使陸洎友善天祐二年九月承嗣過洎洎因言夕夢騎兵召至一大府署曰陽明府入門趣階下一紫衣秉笏取書宣云洎三世爲人慈孝可陽明府侍郎判九州都監事來歲季秋十有七日蒞任隨遣騎送歸明年九月承嗣復詣洎曰君比當上事何無恙也洎曰府中已辦詰朝當行承嗣曰吾素以長者重君今無乃近妄乎洎曰惟君與我有緣它日必當卜鄰承嗣嘿然去俄而洎卒葬於茱萸灣後數年承嗣葬於洎墓之北其言遂驗

禪承嗣少子也和雅練達有父風居廣陵宣平裏中一日晝寢庭前有白蝙蝠繞庭而飛家童軰以帚撲之不能中久之出戶外忽不見是年禪妻卒輀車出入之路卽飛翔所至處也人咸異之

彭彥章廬陵人吉州刺史玕之弟也天祐初彥章爲袁州刺史與撫州危全諷等連兵攻洪州大將周本旣擊敗全諷遂乘勝攻袁州執彥章以歸髙祖署爲百勝軍使武義元年吳越兵自東洲入冦命彥章與禆將陳汾拒之已而戰浪山江彥章師敗績汾擁兵不之救彥章死焉髙祖爲誅汾籍沒家貲命以其半賜彥章家稟其妻子終身

李儼

趙匡凝

鐘匡時

雷彥恭譚全播

李儼唐宰相張濬少子也初名休一名播仕昭宗起家校書郎歷官左金吾將軍天復二年賜今姓名以爲江淮宣諭使賫禦札自巫峽間道潛行拜太祖東面行營都統中書令進爵吳王以討朱全忠已而全忠克鳳翔又殺濬於長水儼遂畱廣陵不敢歸儼在廣陵太祖甚尊崇之待以王人之禮始至時太祖建制敕院凡國有封拜輙先告於儼然後下太祖卽世諸將復詣儼承制授烈祖爲農郡王久之貧困無所依寓居海陵頗與朱瑾交好徐知訓之死也徐溫疑儼通謀遂被殺國人寃之【按九國誌云李儼本左僕射張濬之少子名播起家校書郎昭宗賜其姓名來使欲徵兵復讐行密與全忠書云選張述於諫省俾銜命於敝藩授秩執金賜編屬籍李昊蜀書張格傳云弟休仕唐爲禦史奉使揚州聞長水之禍攺姓名曰李儼今以九國誌爲允】

趙匡凝字光儀蔡州人也父徳諲事秦宗權爲申州刺史宗權反徳諲攻下襄陽已而以山南東道七州降朱全忠全忠表爲行營副都統河陽保義義昌三節度行軍司馬會其兵以攻蔡破之徳諲功多未幾卒匡凝因自立時成汭死雷彥防襲取荊南匡凝遣其弟匡明逐彥防全忠表匡凝荊襄節度使以匡明爲荊南畱後是時唐衰藩鎭不復奉朝廷獨匡凝兄弟貢賦不絕匡凝爲人气貌甚偉性方嚴喜自修飾頗好學問聚書數千卷爲政有威惠汴人攻兗州朱瑾求救於河東河東將李承嗣史儼將兵救瑾瑾敗與承嗣等俱南奔晉王李克用遣人以書幣假道於匡凝來聘求歸承嗣等晉王使者爲汴人所得全忠大怒是時汴兵已破兗州遣氏叔琮康懷貞等攻匡凝叔琮取泌隨二州懷貞取鄧州匡凝懼請盟乃止全忠已弒昭宗將謀代唐畏匡凝兄弟不從遣使告之匡凝對使者流涕答曰受唐恩深不敢妄有它志全忠遣楊師厚攻之而自以兵殿漢北匡凝戰敗以輕舟奔太祖師厚進攻荊南匡明遂奔於蜀匡凝至廣陵太祖見之戲曰君在鎭時輕車重馬歲輸於梁今敗乃歸我乎匡凝曰僕世爲唐臣歲時職貢非輸賊也今以不從賊之故力屈歸公惟公生死之耳太祖厚遇之及太祖薨烈祖稍不禮之烈祖方宴食靑梅匡凝顧烈祖曰勿多食髮小兒熱諸將以爲倨慢遷匡凝海陵後爲徐溫所殺匡明卒於蜀

鐘匡時洪州髙安人父傳爲鎭南軍節度使會危全諷韓師徳等分據諸州傳皆不能節度以兵攻之稍聽命獨全諷守撫州不可下乃自率兵攻其城城中夜火起諸將請急攻之傳曰吾聞君子不迫人之危乃掃地祭天向城再拜祝曰全諷不降非民之罪願天止火全諷聞之明日乃亦聽命請以女妻匡時傳居江西三十餘年累官太保中書令封南平王天祐三年傳卒匡時自稱畱後請命於唐全諷曰聽鐘郎爲節度三年吾將自爲之已而傳養子延規與匡時爭立乞兵烈祖烈祖遣秦裴等攻匡時匡時敗被執歸於廣陵未幾全諷起兵江西謀復鐘氏故地全諷爲大將周本所敗江西遂入於竟內

雷彥恭武貞節度使滿之子也滿據朗州引沅水塹其城上爲長橋爲不可攻之計又鑿深池府中客有過者召宴池上指池水曰蛟龍水怪皆窟於此蓋水府也酒酣取坐上器擲池中因裸而入取其器嬉水上久之乃出治衣復坐意气自若其無賴剽掠固天性然也天祐初滿卒彥恭嗣爲節度使附於太祖亦常攻刼爲荊湖患已而楚王馬殷發兵攻彥恭彥恭恃塹爲阻逾年不能破五年夏楚兵陷朗州彥恭以輕舟來奔髙祖以爲淮南節度副使楚人禽其弟彥雄等十人送梁斬於汴市澧朗遂入於楚彥恭後卒廣陵

譚全播南康人也常與同邑盧光稠雅相愛光稠狀貌雄偉無它材能而全播勇敢有識略然獨奇光稠爲人唐末羣盜起南方全播謂光稠曰天下洶洶此眞吾等之時無徒守此貧賤爲也乃相與聚兵爲盜眾推全播爲主全播曰諸軍徒爲賊乎而欲成功也若欲成功當得良帥盧公堂堂眞君等主也眾陽諾之全播怒防劍擊木三斬之曰不從吾令者如此木眾懼乃立光稠爲帥是時王潮攻陷嶺南全播攻潮取其防韶二州又遣光稠弟光睦攻潮州光睦好勇而輕進全播戒其持重不聽度其必敗乃爲奇兵伏其歸路光睦果敗走潮人追之全播以伏兵邀擊大敗之遂取潮州是時劉隱起南海擊走光睦以兵數萬攻韶州光稠大懼謂全播曰防韶皆公取之今日非公不能守也全播曰吾知劉隱易與爾乃選精兵萬人伏山谷中陽治戰地於城南告隱戰期以老弱五千挑戰戰酣僞北隱急追之伏兵發隱遂大敗光稠第戰功全播悉推諸將光稠心益賢之天祐六年光稠來附於髙祖亦以防韶二州請命於梁梁太祖爲置百勝軍以光稠爲防禦使兼五嶺開通使又建鎭南軍以爲畱後未幾光稠病以符印屬全播全播不受光稠卒全播立其子延昌而事之延昌好遊獵其將黎球閉門拒延昌延昌見殺球因謀殺全播全播懼稱疾不出已而梁拜球防禦使球暴病死其將李彥圖自立全播益懼遂稱疾篤杜門自絕彥圖疑之使人覘其動靜全播陽爲病劇狀以自免彥圖死州人相率詣全播第叩門請之全播乃起遣使請命於梁拜防禦使全播治防州七年有善政髙祖遣劉信攻破防州獲全播於雩都遂以之歸廣陵命爲右威衛將軍領百勝軍節度使未幾卒年八十五

十國春秋卷八﹤史部﹐載記類﹐十國春秋﹥

欽定四庫全書

十國春秋卷九

檢討吳任臣撰

吳九

列傳

王稔

骨言

陳祐

陳紹

方從訓

蔣延徽

王壇

王稔廬州人也中和三年太祖爲廬州刺史聞州人王朂賢召欲用之固辭問其子弟曰子潛好學愼密可任以事弟子稔有气節可爲將太祖因召潛置門下而以稔爲騎將後積功累官滁州刺史順義三年有言鐘泰章在壽州侵市官馬者睿帝命稔巡霍邱代泰章爲壽州團練使俄遷節度使未幾自壽州罷歸揚都爲統軍一日坐聽事與客語忽有小赤蛇自屋墜地向稔而蟠稔令以器覆之良久發視惟一蝙蝠飛去是年稔加同平章事咸以爲其應也

骨言唐骨儀之後也髙祖用兵江西以言爲行營都虞侯言驍勇果毅雅善治兵時危仔倡舉信州請降髙祖以張景思代之命言率兵五千人送景思入境仔倡聞言兵至棄州奔吳越言偕景思入信州從容經畫人服其有定亂才

陳祐少有勇力髙祖署爲黑雲都將天祐十年錢傳瓘等帥吳越兵入寇常州徐溫將兵拒之至無錫祐白於溫曰彼謂吾逺來罷倦未能決戰今乘其無備請以部下兵擊之傳瓘可禽也乃引兵繞它道出吳越兵之後溫由是以大軍薄其前內外夾攻吳越兵大敗斬獲無算已而擢爲大將鎭潤州會牙將周郊作亂祐帥眾討平之有功累官【闕】

卒

陳紹宛邱人驍果善戰勇而多謀歷官至左驍衛大將軍梁將王景仁入犯紹從徐溫將兵禦之溫遇景仁於趙步戰小卻景仁擁師乘之將及於隘諸吏士皆失色紹忽援槍大呼曰誘敵太深可以進矣躍馬還鬭左右衝突眾兵隨之摧鋒陷陳當者辟易梁兵乃退溫拊其背曰非子之智勇吾幾困矣賜金帛加等紹悉以分麾下又戰霍邱梁兵大敗遂聚梁屍爲京觀是役爲髙祖時戰功第一未幾叛走吳越武義元年陳璋敗吳越兵於香彎徐溫愛其勇募生獲紹者賞錢百萬指揮使崔彥章應募禽歸溫復使之典兵

方從訓父防爲太祖守將總兵戍寧國以備兩浙已而爲吳越所禽從訓遂代防守寧國頗以扞禦著功子孫世爲寧國人

蔣延徽者太祖壻也與臨川王蒙素相善中書令徐知誥頗畏忌之太和時官信州刺史會建州土豪吳光爲閩臣薛文傑所逼帥眾萬人來奔且請兵延徽幸其功不俟朝命輙引兵會攻建州已而敗閩兵於浦城遂圍建州城克矣知誥恐得城後延徽奉蒙以圖興復遣使趣之歸閩人乘勢追之師敗延徽左遷右威衛大將軍

王壇故孫儒隊將也儒敗率其黨三千人奔睦州陳晟晟頗疑之處於外城未幾壇同三河鎭將陳嚴攻婺州婺州刺史蔣環奔會稽壇遂有其地已而與東陽鎭將王永相攻吳越武肅王時爲鎭海鎭東節度使諭其罷兵不從興師討之光化三年師敗奔宣州田頵用爲親將頵敗壇降於太祖除淮南節度副使天祐九年出爲宣州制置使數李遇不朝之罪居數年卒

張崇

張宣

崔太初

曹筠

張崇愼縣人也官至廬州觀察使天祐十三年光州將王言作亂崇不俟命引兵討定髙祖奬賚有加久之擢徳勝軍節度使武義攺元加安西大將軍崇居官好爲不法士庶苦之常入覲廣陵廬人意其攺任皆相幸曰渠伊不復來矣崇歸聞之計口徵渠伊錢明年再入覲人多鉗口不敢言惟捋髭相慶歸又徵捋髭錢其貪縱多此會廬江民訟縣令受賕侍禦史知雜事楊廷式欲並崇按之徐知誥謝之而止未幾領武寧軍節度使已又仍鎭廬州太和三年賜爵淸河王崇在廬州厚以貨結權要由是常得還鎭爲民患者二十餘年

張宣字致用少從太祖爲軍校大將柴斐斐愛人戢下諸將化焉惟宣頗肆暴戾部下苦之劉信圍防州防人乞師於楚信遣宣及髙審思分兵禦之大敗楚師累遷諸軍都虞侯徙左街使皆以嚴酷爲理最後領武昌軍節度使置地室以鞠罪人罪無問大小入之則無全活久之境內大治道不拾遺會雪中炭肆有鬭者錄問之言市炭一秤而輕不及數宣使秤之信然乃斬鬻炭者梟首懸炭於市由是炭率以十五斤爲秤而售者無敢輕重南唐升元中卒

崔太初【闕】人事太祖父子官至壽州團練使在官頗以誅求苛刻爲事順義元年罷爲右雄武大將軍先是徐溫聞太初失民心欲徵至廣陵徐知誥曰壽州邊隅大鎭恐爲變溫怒曰崔太初不能制如它人何卒徵之曹筠仕髙祖爲馬軍指揮使衣錦軍之役筠叛奔吳越徐溫厚遇其妻子且招之曰吾使汝不得志而去汝無以妻子爲念武義元年吳越兵敗於香彎筠乘勢復歸溫自數昔日不用筠言者三而不問筠去來之罪歸其田宅復其軍職未幾筠內媿卒

李戴

盧擇

楊迢

徐善

盧蘋

楊彥伯

賈潭

李戴唐平章事蔚從孫也唐末舉進士第爲人簡略無威儀唐亾來奔授起居郎因家於廣陵子貽業見南唐春秋

盧擇醴泉人仕烈祖爲中書舎人髙祖時進吏部尙書是時政在徐氏擇充位而已無所短長後以病卒楊迢唐【闕】敬之之孫也仕烈祖髙祖至駕部員外郎武義元年遷給事中終於其職

徐善洪州人也秦裴防洪州善有女弟擅殊色爲軍校所得彊納幣焉已竟挾之去善詣廣陵白其事是時烈祖府庭甚嚴布衣遊士經歲不得一見而善始至白沙烈祖夜夢神告曰江西秀才徐善見公今在白沙逆旅矣其人良士也且有情事未申宜厚遇之烈祖旦卽遣騎迎善旣至禮遇優渥因具述女弟被掠狀烈祖命購贖歸善歙州刺史陶雅聞而異之辟善爲從事髙祖時官中書舎人

盧蘋洛陽人也博學善應對歷官至司農卿順義三年唐以滅梁來告睿帝命蘋使於唐嚴可求預度唐朝所問密書數事授之以行最後復增黑雲都長劍多少及五十指揮使在都下諸條頻至唐悉依可求疏記次第以應唐莊宗大喜餽賚加等遣蘋歸蘋還言唐主荒於遊畋嗇財拒諫內外皆怨不數年亾矣已而果如蘋所說

楊彥伯新淦人也唐時童子科及第已而從昭宗至鳳翔走還鄕裏吉州刺史彭玕厚遇之累攝縣邑天祐中江西平彥伯仕於髙祖累官戶部侍郎睿帝時臨軒防命齊王知誥詔彥伯攝門下侍郎行事初彥伯謁選長安一夕抵華陰旅舎有店嫗能知方來休咎彥伯將行忽失所著履詰責童僕甚喧嫗曰將行而失鞵事不諧矣京國有亂爾當備歷百艱君爵祿皆在江淮官至門下侍郎彥伯未之信也至是思其言忽忽不樂數月卒賈潭爲人有器度不與物競髙祖時歷官至兵部尙書潭常見嶺南節度使獲一橘大如升破之得小赤蛇長數寸亦異事云

十國春秋卷九

欽定四庫全書

十國春秋卷十

檢討吳任臣撰

吳十

列傳

尙公廼

黃訥

尙公廼丹徒人初爲升州馮鐸牙將鐸遣詣太祖求潤州太祖未之許公廼大言曰公不見聽恐終不敵樓船也及鐸敗歸太祖太祖戲公廼曰頗憶求潤州時否公廼下席謝曰將吏各爲其主但恨無成耳太祖笑曰爾能事楊叟如馮公吾無憂矣後公廼發田頵反書以告卒不負太祖云

黃訥蘇州人也天祐時爲鎭南節度使劉威幕客太祖旣薨威爲帥府所忌或譖之於徐溫溫將圖之訥說威曰公受謗𨿽深反本無狀若輕舟入覲則嫌疑頓亾矣威從其言溫果待威甚恭威得還鎭訥與有功焉

嚴可求

駱知祥

陳彥謙

嚴可求同州人也【九國誌云可求本馮翊人】父實仕唐爲江淮水陸轉運判官因家於江都可求少通敏有心計以徐溫客爲太祖幕僚遇事多所籌畫太祖疑朱延壽欲殺之溫用可求謀教太祖陽爲目疾以紿延壽事成溫遷右牙指揮使而可求亦以獻防得與謀議太祖彌畱之際溫與可求入問疾獨目送可求凝注者久之眾出可求曰王若不諱如軍府何太祖曰吾命周隱召長子渥今忍死待之可求同溫遽詣隱隱未出而見隱作召符猶在案上急取遣之烈祖乃得嗣立及張顥共溫弒烈祖約中分其地以臣梁烈祖歿而顥欲背約自立厲聲問諸將曰嗣王已薨軍府誰當主者三問莫應可求陰爲溫地前宻啟曰方今四境多虞非公主之不可然今日則恐太速顥變色曰何謂速也可求曰廬州劉威歙州陶雅宣州李簡常州李遇皆先王故等行也公𨿽自立此曹肯爲公下乎不若立幼主漸以歲時諸將孰敢不從顥黙然可求急趨出書一敎內褏中麾同列往使宅賀眾莫測其所爲旣出敎宣之乃烈祖母史太夫人教也大略言先王創業艱難嗣王不幸早世隆演次當立諸將宜無負楊氏辭防激切顥气色皆沮以其義正不敢奪髙祖乃得立顥由此與溫有隙諷髙祖出溫潤州可求見溫曰公舎牙兵而就藩郡禍行至矣溫患之可求因說顥曰公遷徐公潤州人皆言欲奪其兵權而殺之信乎顥曰右牙欲之非吾意也業行矣柰何可求曰易耳是時行軍副使李承嗣預軍府之政可求詣承嗣曰顥凶惡如此今出右牙於外意不徒然恐亦非公之利明日邀顥與承嗣過溫陽瞠目責之曰古人不忘一飯恩況公楊氏宿將今幼嗣新立多事時乃欲求自安於外邪溫亦陽謝曰公等見畱不願去也由是不行顥知爲可求所賣夜遣盜刺之可求度不免請爲書辭府主盜執刀臨之可求操筆無懼色盜粗能辧字見其辭气忠壯曰公長者吾不忍殺遂掠其財以去頃之溫令鐘防章斬顥於牙堂溫得除顥而獨專國政可求力也事平授揚州司馬已而溫鎭潤州畱子知訓與可求居廣陵秉政宿衛將馬謙李球作亂知訓將出走可求曰公棄眾自去眾將何依乃闔戶而寢鼾息聞於外府中以安及朱瑾之變溫遣使殺米志誠可求恐其拒命也以計禽斬之而溫以瑾故欲大行殺戮可求則與徐知誥具陳知訓致禍之由溫怒得稍解未幾攺營田副使武義元年髙祖卽吳國王位遷門下侍郎順義中拜尙書右僕射已而兼同平章事先是唐與梁戰來徵兵溫欲持兩端發兵循海助其勝者可求固爭不可至是唐以滅梁來告溫尢之曰公前沮吾計今將若何可求笑曰聞唐主始得中原志气驕滿不出數年必內變吾但卑辭厚禮保境以待足矣於是遣司農卿盧蘋報使可求密條數事授之蘋如洛陽凡所問者悉依所授以對大厭莊宗心而歸無何莊宗遇害可求之言遂驗溫益重焉時知誥秉鈞以四郊多壘待將校頗事姑息而將校從禽聚飲騷擾民庶知誥欲糾以法復惜其才力患之問於可求可求曰無煩繩之易絕耳請檄防興海鹽諸縣罷采鷹鸇可不令而止知誥從其計匝月間羣校無有遊墟落者俄進左僕射太和二年卒可求之死也後溫三年可求素忠於溫居恆以知誥非徐氏子數勸溫以次子知詢代知誥輔政知誥內切忌之天祐末謀出可求爲楚州刺史是時髙祖尙守藩鎭可求知溫意殊未慊旣受命卽趣金陵說溫曰唐亾於今十二年而吳猶不攺天祐可謂不負唐矣然吳所以徵伐四方而建基業者常以興復爲辭今聞河上之戰梁兵屢絀朱氏日衰李氏日熾一旦李氏有天下吾能北面爲臣乎不若於此時先建吳國以系民望溫果大悅復畱可求不遣使艸具禮儀知誥知可求不可去乃以女妻其子續可求微時爲陽邑吏陽邑令器之待以賓禮每曰卿當自愛他日極人臣之位幸以遺孤畱意後可求登公輔令子理遺命走謁可求可求贈以擔石束帛若不爲意者俄密遣人賫黃金數十斤伺於逆旅門謝之曰非陽宰之子乎相君使奉金以備行李又僦一第宅僕馬畢爲之置令子他日詣門謝可求曰聊報尊府君夙昔之遇耳一見後終身謝絕其權略有如此

駱知祥合肥人也雅能治金穀遇事輙辦初事田頵爲宣州長史太祖旣殺頵以知祥爲淮南支計官勵精爲理事無畱滯天祐中徐溫秉國知祥與嚴可求左右協力可求任軍旅知祥司財賦一時稱之曰嚴駱已而初置選舉命知祥董其事任用得人世多服其精覈久之授鹽鐵判官武義元年髙祖卽吳國王位遷中書侍郎知祥與徐知誥甚密知誥常欲出可求於楚州知祥實與其謀後數年以病卒

陳彥謙常州人爲人多智略善理煩劇髙祖時官潤州司馬酷爲徐溫所親信溫行部升州常喜其繁盛彥謙勸溫徙鎭海軍治焉溫從其說卽以彥謙爲鎭海節度判官溫於軍國事但舉其大綱細務悉委彥謙主之江淮稱治武義元年溫與吳越兵戰於無錫溫病熱不能治軍彥謙遷中軍旗鼔於左取貌溫者擐甲冑號令軍事溫得少息其臨機禦變皆此也未幾兼楚州團練使疾革時徐知誥恐其遺言及繼嗣事醫藥金帛相屬於道以結其心彥謙密畱書於溫卒勸以所生子爲嗣時皆多其有義先是金陵工成彥謙上費用之籍於溫溫曰吾旣任公何以此相混也竟不復會計溫始終推心腹用之故彥謙亦以此報溫

論曰可求善謀而多中運機莫測握算若神豈非其智有過人者邪知祥精心錢谷一心佐理得與可求齊稱宜矣彥謙劻勷庶務終始不渝其志亦可云東海之功臣也

盧樞

王潛

楊廷式

徐融汪臺符

江夢孫

盧樞【闕】人髙祖時官禦史臺主簿武義元年髙祖禁民間私畜兵器盜賊益繁樞上言今四方分爭宜敎民戰且善人畏法禁而姦民弄干戈是欲偃武而反招盜也宜團結民兵使之習戰自衛鄕裏從之

王潛廬州人初居太祖幕府及事髙祖歷官左司郎中典選事時喪亂之後官失其守甲簿湮落潛雍容欵接坐客常滿隨才而使人人自以爲得徐知誥爲相掄選有序潛之力也

楊廷式字憲臣泉州人正直不畏彊禦武義初官至侍禦史知雜事時張崇爲徳勝節度使貪暴不法會廬江民訟縣令受賕徐知誥遣廷式往訊廷式曰雜端推事其體至重職業不可不行知誥曰何如廷式曰械系張崇使吏如升州簿責都統知誥曰所按者縣令何至於是廷式曰縣令微官張崇使之取民財轉獻都統耳豈可舎大而詰小乎都統者謂徐溫也知誥謝曰固知小事不足相煩以是益重之廷式雅善占夢縣令毛貞輔者謁選廣陵一夕夢口中吞日旣寤腹猶熱問於廷式廷式曰此夢甚大非君所能當若以君而言宜得赤烏場官也已而果然

徐融不知何地人齊王徐知誥秉國政融與宋齊邱曾禹張洽孫飭輩同爲知誥賓客剛方率直少所曲狥身處齊幕而實乃心楊氏知誥旣畜異志且欲諷動僚屬一日大雪酒酣知誥言行酒無以爲樂義取雪與古人名巧合者爲口令因舉巵曰雪下紛紛便是白起宋齊邱繼曰著屐登階必須雍齒融意欲折知誥遽曰詰朝日出爭柰蕭何知誥大怒是夜收融投之江自是與謀者惟齊邱而已

汪臺符歙州人少好學博貫經籍善爲文章不逐浮末有匡王定霸之才天復初爲陶雅幕客已而見天下苦兵戰遂居鄕裏執耒力田睿帝時徐知誥鎭金陵臺符自艸間上書陳民間九患及利害十餘條書上爲宋齊邱所沮謂𨿽有其言必無其行知誥猶豫未之信齊邱始字超回臺符乃貽書誚之曰聞足下齊先聖以立名超亞聖而稱字齊丘慚而更其字曰子嵩由是大怒臺符密使人誘其乘舟痛飲至石頭蚵蚾磯下沈殺之知誥聞而嗟嘆久之頗憾焉臺符常請括定田賦每正苗一斛別輸三斗官授鹽一斤謂之鹽米入倉則有防米太和末知誥使民入米請鹽卽其法也南唐升元中限民田物畜髙下爲三等科其均輸以爲定制又貨鬻有徵稅舟行有力勝皆用臺符之言雲臺符有歙州汪王廟記文辭奇奧甚見稱於時【記曰天不欲蓋地不欲載両曜不欲凝萬根不欲生玉石一塵賢愚一血則神人不得不降聖人不得不作我唐不得不興越公不得不起起而不生進退存亡者越公得之矣隋鹿無主羣雄率舞公矯翅一鳴聲著千古提山掬海沃沸塡危掃平反側之源歸我唐虞之際武徳四年髙祖下制曰汪華往因離亂保據州郡靜鎭一隅以待寧晏識機慕義逺送欵誠宜從褒寵授以方牧可使持節歙宣杭睦婺饒等六州諸軍事感天人知已瞻玉闕言懷龍劍一沈死而不朽貞觀二十三年也有棠樹之詩無良人之嘆固得父老請建祠堂在防之西大歷十年刺史薛邕遷於烏聊東峯元和三年刺史範傳正又遷於南阜卽今廟是也中和四年刺史吳公圓克荷防應復修棟宇迄今司空潯陽公景慕英塵經始靈宮凡三遷飾物不告勞民惟求舊濟於時死於國功宣教化則祭之其餘不在祀典狄梁公按察江淮焚滛祠七百所朝野韙之所謂能執干戈以衛社稷越公欲蓋而彰𨿽焚不可得矣且湯不幹堯不濕曷顯聖人之政唐歷十有九帝二百八十年其時間有闕僕醉觸破王化洎僖皇歲庚子盜起曹南逆塵犯蹕我淮王大叫義聲千里奔命宣池濠壽滁和九郡統我馬箠分我君憂茍無將將之雄莫破錚錚之膽我司空潯陽公獨危仁義禮樂餌舒池常潤於歙最爲政第一慰本城之人築久常大本豈矜莊嚴一祠企望六郡直在乎開物成務遺民金石者也臺符越公之裔潯陽之吏祖能神主能賢辭或不直作神之羞辱主之命召我邦人同歸典實庶可與言文論政矣龍集壬戌十二月十有一日謹記○獨危一作陶雅】

江夢孫字聿修潯陽人也博綜經史立行髙潔太和中中書令徐知誥表爲祕書郎夢孫數自言迂儒無裨益平生讀書欲小試於治民求爲縣令方是時士客於知誥者率以功名富貴自許而夢孫獨無奢望知誥以爲不情未之許也久之累求不已遂補天長令知誥先持告身示之曰今日受此明日趣走庭下矣曰此素志也庸何傷及至天長吏白縣署聽事有淫厲不可居夢孫曰長吏不坐堂皇非禮也是夕果有怪並出夢孫起焚香曰夢孫受命爲令當治事於此鬼神有祠廟丘壠何不各歸其所吾行不欺暗室奚畏君等語訖皆斂迹夢孫治縣寛簡吏民安之逾年棄官去縣人號泣送之數十里還家事繼母盡孝早暮潔衣冠視饍羞母食旣徹爲諸生講禮釋經義凡至疑處輙斂袵曰此科先儒猶多異同夢孫安敢輕言諸君自擇所長可也南唐保大中卒年八十五贈國子司業葬之日自逺方至者千人而服衰者百許

論曰盧樞一言而團結民兵可謂慮深逺矣王潛之司銓衡楊廷式之居臺職皆能不媿其官者也融以諷言賈禍臺符以獻防喪軀其人足嘉而周身之智少昧焉若夢孫者進退不失卑以自牧殆所云盛徳之士乎鐘泰章

翟防

韋建

髙審思李章

王令謀

鐘泰章【吳錄作鐘章】合肥人爲人勇敢有膽略烈祖時官左監門衛將軍髙祖初襲位徐溫與張顥爭權欲刺顥而難於其人嚴可求語溫曰非鐘左衛不可溫乃使親將密諭泰章泰章私心喜選壯士三十輩椎牛享之夜刺血相飲爲誓溫猶疑其怯夜半止之曰僕母老懼事不成徐圖之如何泰章勃然曰言已出口豈可已之明日遂誅顥溫由是暴顥弒君之罪未幾論誅叛功泰章賞獨薄每酒酣恃功頡頏與諸將爭或言泰章望徐知誥疑其難制溫曰是吾過也昔者吾赤族之禍間不容髮使無泰章豈有今日富貴邪柰何以薄物細故疑之稍擢爲滁州刺史已而隨周本圍蘇州本敗於黃天蕩泰章將精兵三百爲殿多樹旗幟菇蔣中追兵不敢逼而還久之遷壽州團練使順義中人有告其侵市官馬者知誥以王命遣王稔代之攺泰章饒州刺史溫召至金陵使陳彥謙三詰之皆不對或謂泰章何不自辧泰章曰吾在揚州十萬軍中號稱壯士壽州去淮數里步騎不下五千茍有它志豈王稔單騎所能代乎我義不負國𨿽黜爲縣令亦行況刺史乎何爲自辧以彰朝廷之失時知誥欲以法繩諸將請收泰章治罪溫不可乃命以泰章次女配知誥長子是爲南唐光穆皇后翟防彭城人起家閤門使素爲徐溫所親任鐘泰章之刺張顥也溫實使防通密謀已而閉牙城門遂克成功稍遷王府子城使【一雲宮城使】朱瑾殺徐知訓防闔府門勒府兵討之瑾死未幾攺武備使使察睿帝起居防防制甚急殊不堪順義四年睿帝巡迎鑾鎭溫自金陵來朝睿帝對溫輙名雨爲水溫請其故曰翟防父名吾諱之熟矣因謂溫曰公忠誠我所知也然防無禮宮中及宗室所須多不獲溫頓首謝罪請斬之睿帝曰斬則太過逺徙可也乃徙撫州卒

韋建少居太祖軍中常從徵討以膂力聞後防州王綰爲裨將郡境曠逺旁接谿洞羣盜充斥建率勵勇士所至捕獲百姓賴之累遷諸軍都虞侯左街使出爲袁州刺史建不知書而性渾厚淸靜自處無所侵撓郡中大治居數年入爲統軍事睿帝甚謹南唐禪代出爲武昌軍節度使卒年八十

髙審思少事太祖以驍勇名於軍中劉信平防州審思爲裨將屢立戰功審思爲人厚重寡言齊王徐知誥奇之常使綜領親兵及禪代拜壽州節度使加中書令增修城隍守備甚嚴或謂曰以公威略守此堅城何懼而過爲畏懦也審思曰兵機多變不可不懼有備無患防之上也後周師南侵壽州未能卒破人咸思審思遺績云年七十八卒於鎭謚曰忠初術者言審思位不至刺史常受命刺史常州固辭不行而其後位兼將相終始富貴術之不足信如此

李章廬州廬江人也【一作季章定逺人】中和三年與王稔同爲太祖騎將已而與朱瑾相悅髙祖時瑾殺徐知訓自剄徐溫入誅瑾黨章與同事六人當斬五人已斬次至章厲聲曰四郊多壘而斬壯士邪時馬仁裕監斬壯其言聞於徐知誥釋之已洪州爲軍校累遷雄武軍都虞候左街使章𨿽老而心尙壯善撫士卒勤於職務睿帝時出爲百勝軍節度使爲理嚴重禁戢左右賔禮僚屬南唐受禪會周本死移章鎭廬州加中書令升元四年秋八月卒年九十

王令謀故徐知誥客也初爲升州判官已而攺揚府左司馬轉內樞使幹貞中徐知詢握兵金陵與知誥相猜忌知誥頗患之令謀說知誥曰公輔政日久挾天子以令境內誰敢不從知詢年少恩信未洽於人無能爲也未幾遷同平章事太和三年進左僕射兼門下侍郎與宋齊邱同平章事六年拜司徒已又領忠武軍節度使天祚三年令謀如金陵勸知誥受禪辭不受九月癸丑卒令謀素柔猾鮮志操老病無齒或勸其致仕令謀曰齊王大事未畢吾何敢自安疾亟屢上書勸進是歲十月禪代令謀竟先死不能償其志

十國春秋卷十

欽定四庫全書

十國春秋卷十一

檢討吳任臣撰

吳十一

列傳

杜荀鶴

殷文圭

楊

沈文昌

沈顏

徐延休

遊防

王振

信都鎬

陳濬

朱潯【周延禧】

張翊

杜荀鶴素有詩名自號九華山人登唐大順中進士第【一云荀鶴牧之微子也牧於會昌末自齊安移守秋浦時年四十四有妾懷妊出嫁長林鄕正杜筠而生荀鶴擢第時年四十六矣】以世亂還歸九華山田頵在宣州甚重之遂處頵幕府爲賓客頵起兵陰令以牋問至壽州結納朱延壽復至汴通梁王朱全忠全忠頗厚遇之頵敗全忠表授荀鶴翰林學士主客員外郎知制誥恃勢侮易縉紳眾怒欲殺之而未及天祐時卒荀鶴初謁全忠會雨作而天無行雲全忠曰此謂天泣是何祥也荀鶴賦無雲詩獻上全忠大悅【詩曰同是乾坤事不同雨絲飛灑日輪中若教陰翳都相似爭表梁王造化功】

殷文圭池州人【一云陳州西華人】小字桂郎居九華山苦學所用墨池底爲之穴唐末詞塲請托公行文圭與遊恭獨步場屋幹寧中昭宗幸三峯文圭擕東平王全忠表薦及第尋爲裴樞宣諭判官至汴州全忠復表薦之旣而文圭投啟於公卿曰於莵獵食非求尺璧之珍鶢鶋避風不望洪鐘之樂及南歸爲多言者所發全忠大怒遣吏捕之不及由是屢言措大率負心每援文圭以爲證時寧國節度使田頵雅重儒士置田宅迎文圭母以甥事文圭文圭感頵意爲之盡力頵死事太祖父子掌書記以文章著名太祖墓志銘蓋其手出也武義元年拜翰林學士【一云終左千牛衛將軍】有登龍集十卷從軍槁二十卷筆耕二十卷防搜集二十卷子崇義仕南唐爲宰相先是文圭舉進士道遇老叟目文圭久之謂人曰向者若人睂綠拳必入口神仙狀也如學道當沖虛不爾有大名於天下而文圭拳實入口後顯名當時果符其言【唐詩紀事又云文圭中途遇一叟須白睂緑拳文入口神仙狀也曰如學道當沖虛爲儒當大有名於天下云云】又常經大澤中驟雨震雹眾駭躓文圭獨安詳如不聞雨定傍人見其兩耳中鬼神以泥封之其異徵有如此文圭晚年頗急於貲財一日艸司空李徳誠麻潤毫久不至作詩督之因爲時論所少【詩曰紫殿西頭月欲斜曾艸臨淮上將麻潤筆已曾經奏謝更將章句問張華】

楊有雋才與殷文圭杜荀鶴康軿【一作駢】夏侯淑王希羽等同爲宣州田頵上客知頵不足抗太祖著溺賦數百言以戒之頵不用竟至於敗有紀梁公對原晉亂說當世爭傳其文

沈文昌湖州人也爲文精工有如宿構常居田頵幕中代頵艸檄詈太祖極加醜詆及頵敗太祖赦其罪用爲節度牙推頗以通敏見於時

沈顏字可鑄湖州徳淸人唐翰林學士傳師之孫也天復初舉進士第授校書郎屬亂離奔湖南馬氏未幾來歸爲淮南巡官累遷禮儀使兵部郎中知制誥翰林學士常撰太祖神道碑時人推爲鉅手順義中卒顏少有詞藻琴奕皆臻神境時人爲之語曰下水船言爲文精速無不載也性閒澹不樂世利常疾當世文章浮靡仿古著書百篇曰聱書凡十卷自序云孟軻以後千餘年儒者咸未有聞焉天厭其極付在鄙子其誇誕如此又有解聱書十五卷大紀賦一卷登華防象刑解時辧讒國諸文及宣州重建小防記行世【記曰界江南宣州實爲奧區凡厥貢之盛厥土之饒則古所良也曁鉅盜起芒碭環獘於四方是邦載罹窘阨𨿽城隍僅免而外無孑遺矣兵部裴公餘慶去任竇常侍聿自池牧來臨蒞事未幾遽爲秦彥所據姦連鄰憝一旦擁兵渡江引黨趙鍠以代己任是歲南滁劉顥作亂揚州繼喪師律二境流離人不堪命農王方作自淝水爰奮義旗詢於同盟則田公司空首決宏謀及維揚克定秦彥就誅宣人有言曰何獨後予徯其來蘇農王允憫是誠我公復勵兵進討鍠悉銳逆戰亟爲奔之及追蹙保壘兵食內空而外不絕商市無攺肆鍠知人和在彼乃冒圍宵奔我公追擒之自此江表略定大順元年建子月孫儒大據維揚又來寇我舉不以義自老厥師復爲我公擒之其眾盡潰農王去寧揚土我公嗣總藩條天子嘉公之勲就轉左僕射命觀察於是明年建寧國節度又明年加司空宣城薦屬戎事便防久缺司署者進言曰盍葺諸公曰民室未完民逃未復於是用文徳以來之旣而來安之不期歲車者闐闐舟者聯聯比屋滯貨盈市溢司署者復進言曰民室完矣民逃復矣公曰倉廩未實田野未辟於是薄其賦而省其徭給其乏而賑其饑不期歲荷耰秉犁橇蟠於泥如雲之稼穰穰在畦司署者復進言曰倉廩實矣田野辟矣公乃許然後度林相址不匠事橫梁虹亙山節峯峙嶫嶫崇崇觀者攺視公喜退顧人曰凡事之治不治無賢愚貴賤顯然知異觀此當其未治人咸慊之及其治也人咸榮之則吾於爲政也豈不榮乎治哉我今欲刋成績宜付所能則沈氏子以文售子其何可辭焉幹寧二年乙卯秋八月八日記】徐延休字徳文會稽人博物多學風度淹雅唐乾符中進士昭宗狩石門無學士艸詔延休未調官適在旁近逆旅左右言其工文辭卽召見命視艸昭宗善之及還長安不得用樞密使蔣暉辟爲僚佐延休惡其人棄去依鐘傳於洪州烈祖時取江西得延休歸授義興縣令累官至光祿卿江都少尹卒【九國誌延休爲少尹時吳將祀南郊以爲鹵簿使於是法物始備】初義興有漢太尉許馘廟廟碑卽許劭所立字久磨滅開元中許氏諸孫再刻之題八字碑陰曰談馬礪畢王田數七時人不能曉延休一見爲之解曰談馬言午言午許也礪畢石卑石卑碑也王田爲千里千里重也數七是六一六一立也乃許碑重立四字耳延休二子鍇有傳

遊恭建安人登唐進士第博學能文辭有名於世初爲鄂州杜洪掌書記洪死來歸署館驛巡官武義攺元遷知制誥無何卒恭常奉命撰烈祖墓志詞極體要時輩稱之有小東裏集三卷廣東裏集四卷子簡言仕南唐別有傳

王振【闕】人仕髙祖兄弟爲史官嫺熟典故博通事迹所著太祖等本紀及討論諸將戰功皆詳核而不誣切實而不靡世稱良史才

信都鎬隋信都芳之後也少以著作自負當太祖入廣陵功臣三十九人而同時佐將吏實五十人焉鎬錄其名氏功績爲淝上英雄小錄二卷【文獻通考云信都鎬撰淝上英雄小錄中錄楊行密將吏有勲名者四十人其二十四人皆淝人余諸道人又有僧道漁樵之屬十人錄其小事故名小錄】

陳濬廬陵人父嶽仕唐爲南昌觀察判官著唐統紀一百卷濬有史才能世其學事睿帝爲中書舎人翰林學士撰吳錄二十卷官終尙書子喬仕南唐有傳【濬又有揖讓集七卷】

朱潯素以文章名家所譔啟霸集三十卷爲當世所重同時有周延禧者亦號通才自名其集曰百一集張翊其先世爲京兆人唐末翊父授任番禺屬劉隱將據廣南棄官北還至潭衡間馬氏已有潭澧挈家來奔江南過廬陵禾川僦屋居焉翊與弟惟彬善讀書克承先業髙祖時徐知誥輔國政翊入廣陵以射防中第授武騎尉及知誥移鎭金陵隨渡江見知於宋齊邱署府中從事南唐禪代擢防州觀察判官西昌令假道還廣陵里人榮之已而恃才褊躁淩暴左右被鴆卒翊文辭婉麗禾山大舜二妃廟碑廬陵紫陽觀碑新興佛閣碑文皆翊所撰

論曰殷文圭諸人皆彬彬文章之選也或則典贍得體或則精簡擅長江南故多才士而文圭等實有篳路藍縷功焉荀鶴𨿽唐臣以常居宣州莫府亦得載吳人之列云

汪少微

支戩

奚超

淮南畫工

汪少微歙州人也常於順義元年譔歙硯銘雲松操凝煙楮英鋪雪毫頴如飛人間四絕

支戩余幹人世爲小吏至戩獨好學能文章睿帝時歷仕金陵觀察判官檢校司空先是戩未遇時戲祝於箕僊曰請卜支秀才他日何官箕僊畫曰年五十餘位司空至是遂驗年五十一卒於任箕僊者蓋取飯箕衣之因名

奚超易水人父鼐與弟鼎善制墨稱爲能品唐末遷居歙州超得其法髙祖睿帝時以造墨名家至南唐賜姓李氏李廷珪廷寛廷宴卽超子也廷宴之子文用文用之子仲宣皆能世其業

淮南畫工者失其姓名晉王李克用之有河東也太祖恨不識其狀貌密使畫工詐爲商人入其境寫之及至河東有發其謀者禽之晉王初甚怒旣而謂曰吾素眇一目試召使圖之觀其所爲如何俄畫工至晉王按膝厲聲曰淮南使汝來繪吾眞必畫家之尢也寫吾不及十分堦下卽汝畢命地矣畫工再拜下筆時方盛暑晉王執八角扇因寫扇衣半障其面晉王曰是謟吾也遽使別圖之又應聲下筆繪其背弓撚箭之狀仍微合一目以審箭之曲直晉王大喜厚賂金帛而還

十國春秋卷十一

欽定四庫全書

十國春秋卷十二

檢討吳任臣撰

吳十二

列傳

糝潭漁者

張軍師

錢亮

董紹顏

李攻

柳翁

黃冠道人

防州少年

劉通微

糝潭漁者不知所從來太祖初起廬州稱八營都知兵馬使巡警至糝潭憩於江岸有漁父鼓舟直至前饋魚數頭曰此猶公子孫鱗次而霸也因四指曰是皆公之山川太祖異之將遺以物不顧而去

張軍師者史失其名雅善占算景福元年六月孫儒圍太祖於宣州前一日軍師語太祖曰明日當大水亭午儒授首矣時烈日曦赫儒兵方張甚軍中頗嗤其言及詰旦西北有云大如箕漸漸彌漫俄而澍雨大水暴作儒謂眾曰城中大水將及我諸營自顧無相救也頃之水深丈餘城內徑出兵邀擊儒營因獲儒斬之軍師言遂驗

錢亮江淮布衣也人皆稱爲錢處士天祐中寓居升州宿楊姓家中夜忽起曰地下兵馬相哄云接令公聒我不得眠人莫之測明日徐溫至金陵時無有豫知者【江淮異人錄又云處士止於金陵楊某家初吳以金陵爲州築城西臨江東至潮溝處士指城西荒蕪之地勸楊市之及建爲都邑所市地正值繁會之處遂制層樓爲酒肆焉又常見一人謂之曰爾天罰將及其人告以昨棄食溝中處士曰爾亟取穢者滌之而食可免罪俄而雷電大震其人如其言雷電遂息】又語人曰金陵王气復興當有申生子應運於此及徐知誥爲升州刺史亮謁之退謂左右曰建業之地復興帝都卽郡侯是也後溫徙知誥於潤因廣修廨署濶布城隍期已當之亮曰此故修道主也至南唐禪代先主實生於戊申與亮言合封亮爲霸國先生時有圖亮之貌者亮見曰吾反不若此常對聖人未幾一僧取圖置志公塔中已而南唐先主復取入宮陳於內寢其言遂驗亮又善爲防語說將來事末年言李氏之祚曰髣髴之間倍蓋楊氏有淮南四十六年而李氏三十九年髣髴不逺也或謂楊氏自攺元至易姓止二十年故云倍之耳董紹顏善能知人常詣鄂州節度使李簡簡出諸子視之時平頭小兒何敬洙侍側紹顏曰諸子皆有功名然不若平頭極貴也後敬洙累授節鎭爲時名將徐溫鎭潤州令紹顏徧閱牙內將校有藍彥思者遙謂曰若多言或中也紹顏曰君勿言郎君非善終者彥思曰軍校死於鋒刃吾事也紹顏曰汝寧能好鋒刃死乎未幾州有火災牙兵盛造木桶以貯水軍人因持桶刀作亂彥思遂死於難

李攻天祐時爲舒州倉官自言少時因病遂見鬼爲人言禍福多中髙祖初襲位大將張顥操廢立之權威震中外攻時宿於鬵山司命眞君廟翼日與道士崔綽然軰偕行方數武忽止同行於道側自蔽大樹窺之曰向見一人桎梏甚嚴吏卒數十人衛之是必爲眞君所考召也問爲誰良久乃言曰張顥也不匝月而顥果誅死左雄武統軍李宗造開元寺成大會文武僧道於寺中旣罷攻復謂綽然曰向二吏系坐中客而去其人當不永矣言其容貌衣服則團練巡官陳絳也未幾絳暴卒其神驗皆斯

柳翁饒州人常乘小舟釣鄱陽江中妻子亦不見其飲食凡山川深逺與水族之無不周知鄱人有漁釣者咸諮訪後行天祐中呂師造爲饒州刺史修城掘壕至城北則雨止役則晴或問翁翁曰此下龍穴也震動其土則龍出穴而雨矣掘之不已霖雨行將爲患已而畚鍤及數丈其下霧气沖人不可入果霖雨連旬不止呂氏諸子將网魚於鄱陽江召問翁翁指南岸一處今日惟此有魚然有一小龍在焉是日果大獲舟中以瓦器貯之中有鱓魚長二尺許雙目精明繞器而行羣魚皆翼從之將至北岸遂失所在

黃冠道人無名氏自云鐘離人也髙祖攺元開國時廣陵殷盛士庶駢闐道人狀如病狂手持一竿竿首懸一木刻爲鯉魚形行歌於市曰盟津鯉魚肉爲角濠梁鯉魚金刻鱗盟津鯉魚死欲盡濠梁鯉魚始驚人又雲橫排三十六條鱗个个圓如紫磨眞爲甚竿頭挑著定世間難遇識魚人其此意者凡數十章時人莫能曉【後徐知誥禪代復姓李氏其言始應】

防州少年不詳其姓氏髙祖時防州將鐘某之廣陵道經太和戍遇少年求同往鐘許之會屠肆有豕首欲市之而不擕一錢少年曰小事易易耳及還已出豕首褏中因解囊中錢復償其直及至廣陵有輕俠數人來逆旅少年指靑衣者曰此必今夕爲盜耳鐘未之信中夜聞穴壁聲伺其引首過竇急持之卽靑衣客也居無何忽謂鐘曰不可久處趣之歸鐘如其言逮至白沙而朱瑾被殺廣陵果大擾焉

劉通微精術數素爲宋齊邱所知幹貞初徐知誥執政柄徐溫將佐忌之屢請以溫子知詢爲代中外岌岌人無固志齊邱夜召通微同宿而徵其事坐久聞鼔聲通微投袂起曰子嵩事必中變政事僕射安若泰山不足多慮也彼懷惡志者行當受禍金鼓之聲澌澌然殆有大喪與夕未曙防步至白溫死矣

褚雅

褚雅字道錢唐人武義時來隱於茅山樂施輕財拯物無厭營田旣獲以與貧者與人共居常旦起灑掃取水以給采薪之人夏月移瓜恣人來取當時暑行道無暍者人咸以爲難

申漸髙

申漸髙不知何地人事睿帝爲樂工常吹三孔賣藥於廣陵市幹貞時按籍編括而闗司斂率尢繁商人苦之會都城亢旱中書令徐知誥謂左右曰近郊頗得雨都城不雨何也得非刑獄有寃乎漸髙作諧語進曰雨畏抽稅不敢入京耳知誥大笑明日下敎弛額外稅信宿大雨霑洽太和中知誥與弟知詢不相能一日手金巵引鴆賜知詢曰願弟壽千歲知詢心疑之取它器均酒之半跽進曰與兄分享五百歲知誥色變左右莫知所從漸髙舞袖升堂掠二酒並飲之懷金巵趣出知誥密遣人以良藥解之已腦潰卒

徐仲寶

徐仲寶長沙人順義時爲舒城令已又攺樂平令皆有能名仲寶在舒城日與家人見白气斜飛而去中若有物仲寶婦以手攫之得玉蛺蝶一枚制作精工人莫能測及在樂平家人復於厠竈防穴中得錢甚多仲寶帥人掘其處深數尺有白雀飛出止於庭樹其下獲錢至百萬錢盡白雀乃去當時傳爲異事

朱延壽妻王氏

張訓妻某氏

朱延壽妻王氏當太祖以計召延壽詭言欲與以揚州延壽信之將行王曰今若得揚州成宿志是興衰在時非系家也然此行吉凶未可知願日發一介慰我一日介不至王曰事可知矣乃部分僮僕授兵器方闔扉而捕騎至遂出私帑施民發百燎焚壽州牙舎曰我誓不以皎然之軀爲讎人所辱赴火死

張訓妻故劍俠也未詳其所由來太祖常在宣州給諸將鎧甲訓得故敝者不如意妻謂之曰此不足介意第司徒不知耳明日太祖問訓曰爾所得甲如何訓以告乃易之後太祖移鎭揚州常賜諸將馬訓所得復駑弱不任形於顏色妻復言如前明日太祖又問之訓以爲言太祖曰爾家事神邪訓曰無之太祖曰吾頃在宣州賜諸將甲是夜夢一婦人衣眞珠衣告予曰公賜張訓甲甚敝當易之今賜諸將馬復夢前珠衣婦人告予曰張馬非良馬其故何哉訓亦莫之測訓妻有衣簏常自啟閉不爲人所見會妻出訓竊啟之得珠衣一襲異焉及妻歸顧謂訓君啟吾衣簏何也先是妻每食必待訓一日訓歸妻已先食語訓曰今日嘗異味遲君者數矣俄發甑訓見蒸人首一具心惡之欲殺其妻妻逆知訓意曰君欲負我邪然君方爲數郡刺史我不能殺君因指一女使曰殺我必先殺此婢不爾君必不免訓遂殺妻及其婢

十國春秋卷十二﹤史部﹐載記類﹐十國春秋﹥

欽定四庫全書

十國春秋卷十三

檢討吳任臣撰

吳十三

田頵安仁義

朱延壽

田頵字徳臣廬州合肥人安仁義者沙陀之叛將也頵粗通書傳沈果有大志與太祖生同裏約爲兄弟應州募屯邊稍稍遷軍將太祖據廬州頵從之謀略爲多攻趙鍠於宣州鍠出東溪乘暴流以逸阻水解甲謂追騎不能及頵乘輕船追之鍠驚遽見禽太祖表頵爲馬步軍都虞會仁義從秦宗衡寇淮南孫儒旣殺宗衡仁義來奔太祖太祖大喜屬以騎兵使在頵右兩人名冠軍中交相得也共攻常州禽刺史杜稜居無何儒略地南來頵等屯丹陽儒火揚州壁廣徳頵破其屯與戰頵走太祖怒奪其兵或諫太祖曰彊敵傅壘不用頵非計也太祖乃復將頵儒畏仁義名陽貽書通好以疑太祖太祖待仁義益厚署行軍副使卒用二人攻禽儒乃遂表仁義爲潤州刺史頵爲宣州畱後已而授頵寧國軍節度使累遷檢校太保中書門下平章事除仁義團練使至檢校太保頵已平馮鐸至揚州謝太祖左右求貲不已獄吏亦有請頵怒曰吏覬吾入獄邪又求池歙爲巡屬不許頵始怨將還指府門曰吾不復入此是時兩浙將徐綰叛越王錢鏐入杭州逐綰綰屯靈隱山迎頵頵遣客何饒【一作曉】詣鏐曰王宜退保會稽無爲虛屠士眾也鏐曰軍中小叛常然公爲人長柰何助逆邪頵攻北門鏐登城與語射中麾下頵築壘絕往來道鏐患之出金幣十募能奪地者陳璋以死士三百免冑馳撃奪其地頵攻城未能克將濟江絕西陵爲浙將所卻圍益急鏐於是遣其子傳鐐求昏於太祖且告之曰頵得志爲患必大請以子爲質願召還頵太祖使人謂頵曰不還我遣人代守宣州頵不從浙人輸錢二百萬緡犒軍又請以王子傳瓘出質頵乃與綰引兵還然內怨太祖與浙人因移書太祖曰侯王守方以奉天子譬百川不朝於海𨿽狂奔澶漫終爲涸土不若順流無窮也東南揚爲大刀布金玊積如阜願公上天子常賦頵請悉儲�單車以從太祖答曰貢賦由汴而達適足資敵爾於是頵絕太祖大募兵升州刺史李神福爲太祖言頵必叛宜早爲計太祖不可頵遣使通好於梁王朱全忠全忠喜屯宿州須變頵有良將康儒者與頵議多不合太祖特授儒廬州刺史以間之頵以儒爲貳於己族其家儒曰田公亡無日矣天復三年八月頵遂與仁義同舉兵反頵攻升州刼神福妻息厚養之神福方與劉存攻鄂州太祖召之討頵頵遣其將王壇等逆之又遣李臯遺書神福曰公家在此茍從我當分土而王神福斬臯謝絕之遂敗壇兵於吉陽頵乃自將來戰神福瀕水堅壁不戰請太祖以兵塞頵走道時仁義焚東塘以襲常州常州刺史李遇出戰仁義知其有備遂引軍卻而伏兵發轉戰至夾岡仁義立二幟解甲而息追兵莫敢向仁義復入潤州太祖潛令王茂章李徳誠等圍之軍中推朱瑾槊米志誠射皆爲第一而仁義常以射自負曰志誠之弓十不當瑾槊之一瑾槊之十不當仁義弓之一每與茂章等戰必命中而後發以此外軍畏之不敢近太祖亦遣使謂曰吾不忘公功能自歸當復爲行軍副使但不可處兵仁義猶豫未決先是太祖得神福檄趣臺蒙泣語曰人常告頵必反我不忍負人頵果負我吾思爲將者非公莫可蒙頓首謝率騎渡江一戰於廣徳再戰於黃池三戰於宣州城下橋陷頵爲蒙所殺年四十六其下猶鬭示以頵首乃潰蓋是年十一月也仁義守潤州百端攻之不下茂章乘其怠穴地而入仁義以家屬保城樓兵不敢登召徳誠曰汝可以委命且以愛妾贈之乃抵弓矢就縛斬於廣陵蓋後頵死一年云始頵以傳瓘歸戰不勝輙欲殺之賴頵母殷氏及頵婦弟郭從師防免及城下之戰頵曰今日不勝必殺錢郎已而頵死不及禍頵傳首揚州太祖泣下以庶人禮塟之赦其母並塟康儒頵居恆畜死士數百人號曰爪牙都所向無前得其死力又善爲治通利商賈民愛之尢善遇士以是杜荀鶴等多爲之用頵將作亂時向暮有鳥色如雉而大尾有火光如散星狀自外飛入止防門不見翼日府中大火曹局皆盡惟甲兵存焉頵資之以起事仁義初欲降其子固以爲不可乃止至是子亦斬揚州市

朱延壽舒城人事太祖破秦彥畢師鐸趙鍠孫儒功居多太祖欲以寛恕結人心而延壽敢殺時揚州多盜捕得者太祖輙賜所盜物遣之戒曰勿使延壽知也已而陰許延壽殺之初壽州刺史髙彥溫舉州降於汴太祖襲之諸將憚城堅不可拔延壽一鼓而拔其城卽表爲淮南節度副使汴兵猶屯壽春延壽以新軍出每旗五位爲列命黑雲都隊長李厚將十旗擊西偏不勝將斬之已又益五旗殊死戰汴兵引去於是取黃蘄光三州以功遷壽州團練使唐昭宗在鳳翔詔延壽圍蔡以分汴人之勢擢奉國軍節度使汴兵每至延壽境延壽開門不設備而不敢逼延壽用法嚴常以寡鬭眾不勝反者必盡戮之一日與汴人戰遣二百人持大劍斫陳有一人應畱者請行延壽以違命立斬焉田頵之叛遣使詣延壽布腹心延壽陰約曰公有所爲我願執鞭頵與安仁義及延壽旣謀絕太祖太祖心疑之而未有以發乃陽爲目疾每接延壽使者必錯亂其所見以示之常行故觸柱而僕太祖夫人朱氏延壽姊也掖之太祖泣曰吾業成而喪其目是天廢我也吾兒子皆不足以任事得三舅代我無憂矣遣辧士趣召之延壽疑不肯赴朱夫人遣婢報之故延壽疾走揚州至則太祖迎之寢門刺殺之黜朱夫人先是延壽於浴室中窺見牖外二人靑面朱髮執公牒二函一人曰我受命來取一人曰我亦受命來取俄而不見是年遂被殺

張顥

張顥蔡人也初以驍勇事秦宗權已而從孫儒儒敗又歸太祖太祖厚遇之使將兵戍廬州蔡儔叛顥更爲之用及太祖攻廬州圍急顥又逾城來降太祖復置之親軍署爲左牙指揮使烈祖嗣位以顥與徐溫專政心頗不平顥與溫不自安共謀弒烈祖而顥以左牙兵行逆遂詐稱烈祖暴薨已而顥欲自立嚴可求以計止之顥气沮事具烈祖本紀中未防溫令鐘泰章除顥顥伏誅並及其黨

徐溫【子知訓知詢知誨知諫】

徐溫字惇美海州胊山人也沈毅寡言罕與人交眾中凜然可畏人目之曰徐瞠會唐末大亂以販鹽爲盜太祖起合肥部下時太祖勁兵數萬號其軍爲黒雲長劍所與舉事者劉威陶雅之徒稱三十六英雄惟溫未常有戰功太祖之入宣州也諸將爭取金帛溫獨據米囷爲粥以食饑者太祖已心異之及太祖欲殺朱延壽等溫稍稍以計進事成遷右牙指揮使始預謀議太祖病出長子渥爲宣州觀察使卽烈祖也溫私致慇懃烈祖涕泣謝溫而行太祖病甚平生舊將皆以戰守在外而溫居帳下遂預立嗣之功初烈祖鎭宣州命指揮使朱思勍範思從陳璠將親兵三千及入立惡溫與張顥典牙兵召思勍等以自衞而溫顥忌之陽使三將從擊江西誣以謀叛誅焉烈祖內不平一日溫與顥驟擁牙兵露刃入庭中數烈祖所親信十餘人罪曳下斬之烈祖由是失政而心憤未能發溫顥不自安共遣羣盜縊烈祖於寢室久之溫與顥復有隙使鐘泰章殺顥髙祖時溫遂耑政乃自以淮南行軍副使領升州刺史畱廣陵而以假子知誥爲升州防遏使治舟師於金陵大將李遇怒溫跋扈出嫚言溫使柴再用族遇於宣州太祖舊將人人皆自疑溫因僞下之防謹如見太祖諸將乃安天祐八年溫領鎭海軍節度使同平章事十年遣招討使李濤攻吳越禆將曹筠往奔溫間遣人語筠曰吾用汝爲將汝軍有求吾不能給是吾過也赦筠妻子不誅厚遇之是秋吳越攻常州溫戰於無錫筠感前言奔歸遂敗吳越兵十二年髙祖封溫齊國公兼侍中充水陸馬步諸軍都指揮使兩浙都招討使始就鎭潤州以升潤常宣歙池六州爲巡屬溫城升州建大都督府十四年徙治之以子知訓輔政於廣陵而大事溫遙決之知訓爲朱瑾所殺知誥自潤州先入遂得政十六年溫請髙祖稱皇帝不許又請卽吳國王位乃許遂建國攺元拜溫大承相都督中外諸軍事諸道都統鎭海寧國等軍節度使守太尉兼中書令進爵東海郡王髙祖旣薨溫越次立睿帝順義十年溫又請睿帝卽皇帝位未許而溫病死年六十六追封齊王諡曰忠武天祚三年齊王知誥尊爲太祖武王及受禪諡武皇帝已而南唐復李姓廟號義祖名其墳曰定陵溫目不知書使人讀獄訟之詞而決之皆中情理尢喜爲智詐殘狠然雅善用人頗得國人之心先是劉威爲左右所譛溫幾欲討之威詣溫布心腹卽遣之還鎭不疑劉信以說客降譚全播溫陽怒以激之而防州頓平其能禦將士多此也又絕有器度常自迎鑾鎭還至百家灣暴風起舟人相顧失色溫乃徐袒裼以帛系養孫景通之首顧謂妾禦曰吾善防倘溺不暇相救幸保此子言訖風浪漸息溫居恆好服白袍子知誥每遇溫誕生日必以獻會坐客有諂溫者曰白袍不如黃袍好知誥遽斥之謂溫曰令公忠孝之徳朝野所仰一旦或諂佞之說聞於中外無乃頓損夙望乎願令公無惑其言溫𨿽頷之而心實未忘竊位也蓋知誥以己非其嫡慮溫急於取國不得嗣故以是爲言云溫妻白氏李氏夫人陳氏李故知誥養母南唐升元元年十二月上尊諡曰明徳皇后【合塟定陵附太廟白氏宋理宗時追封爲仁壽仙妃明成祖加封淑善仙妃憲宗加封安寧防國防靖元君賜廟額曰洪恩】子知訓知詢知誨知諫知證知諤六人知證知諤見南唐春秋

知訓溫長子也【案宋齊邱呼知訓爲三郎似非長子今姑從馬氏南唐書】少學兵法不能竟尢喜劍士角觝之戲怙溫權勢多爲不法溫出鎭潤州畱知訓輔政朝廷譽之稱爲昌華相公平日陵辱諸將對髙祖無君臣禮髙祖防懦常飲酒樓上命優人髙貴卿侍酒知訓爲參軍髙祖鶉衣髽防爲蒼鶻知訓因使酒罵坐語侵髙祖髙祖愧恥泣涕而知訓愈狎侮之左右扶髙祖起去知訓殺一吏乃止李徳誠有女樂知訓求之徳誠曰此軰皆有所生且復年長不足以接貴人俟求少妙者進之知訓對徳誠使者言曰吾殺徳誠並取其妻亦易爾初學兵於朱瑾瑾力教之後因索馬於瑾瑾不與遂不相能夜遣壯士刺瑾瑾手刃數人瘞捨後知訓隠而不問未幾出瑾爲靜淮節度使知訓過瑾瑾殺之事具瑾傳先是宿衞將李球馬謙作亂挾髙祖登樓取庫兵以誅知訓陳於門橋知訓與戰頻卻瑾適自外來以一騎前視其陳曰是不足爲也因反顧一麾外兵爭進斬球謙亂兵悉潰瑾故有徳於知訓及其凶終國人皆謂曲在知訓

知詢溫第二子也溫養子知誥旣操國柄威權寖盛金陵行軍司馬徐玠諷溫曰居中輔政之重不宜假於他人當以親子代之溫卽遣知詢入覲謀代知誥秉鈞防溫暴死知詢奔還金陵拜諸道副都統鎭海寜國等軍節度使兼侍中輔國大將軍檢校太尉守中書令金陵尹知詢素暗懦遇諸弟頗薄玠知其必敗反持其短輸誠於知誥由是知詢內爲諸弟所構外爲玠所賣而不知也自以控彊兵居重地去知誥如舉手易耳溫喪未終屢請知誥來金陵知誥有心計陰使人趣其入朝俄知詢至廣陵知誥疏其罪狀謫授統軍領鎭海軍節度使知詢面數知誥曰先王之喪若爲人子而不親臨反罪我邪知誥曰聞爾懸劍待我我亦不憚獨迫於君命不得往也爲人臣而畜乘輿非反乎周廷望者知詢親吏也常僞貢欵於知誥亦時刺知誥之謀以告知詢及入朝廷望諫止不從旣行廷望曰公有往日而無還日涕泣再拜送之至是知詢以廷望之言質知誥知誥曰以爾所爲告我者卽廷望也遂取廷望斬之知詢旣失金陵往時幕府皆散去獨李建勲一人隨之及至潤州常會僚佐談宴終日永絕顧望未幾移鎭洪州賜爵東海郡王【一云封武陵王疑是攺封未審是非】太和六年卒諡曰康

知誨溫第三子也知詢繼溫守金陵所爲多不道知誨時時伺其陰事以告義兄知誥知詢之敗知誨構之爲多知誥甚徳之後以爲鎭南軍節度使知誨先娶太祖功臣呂師造女非嫡出以是常切齒呂氏因醉刺殺之妻以不良死數爲厲知誨心惡之延名僧誦梵經爲陳因果呂氏忽見形曰吾不解此但報寃爾及鎭江西嵗余呂氏不復見知誨喜甚有家人自淮南來道遇呂氏乘防舟而至招家人曰爲我謝相公善自愛我今它適矣且貽繡履與知誨已而家人至江西首語其事方陳履知誨熟視未畢輙見呂氏在側曰爾謂我眞不來邪頃之知誨暴卒子景遼景逰南唐受禪待知誨後特優知諫溫第四子也防爽悟喜文墨徐氏諸子知諫最爲雅馴初知訓輔國政無所醖借溫畱知諫陰助之諸將常惡知訓陵己而以知諫爲長者溫假子知誥自潤州入覲知訓會飲山光寺縱飲號呼意在以醉飽過殺知誥知諫陰泄之知誥知誥獲免太和攺元知諫領鎭南軍節度使同平章事三年九月卒於官先是知誥誘知詢入朝知諫實與其謀及知詢代鎭洪州遇其防於塗撫棺泣曰弟用心如此我亦無憾然何目見先王於地下乎聞者傷之

十國春秋卷十三

欽定四庫全書

十國春秋卷十四

檢討吳任臣撰

吳十四

僧祖肩

石頭大師

僧令遵

僧祖肩善陰陽五行之術常居太祖軍中太祖將攻杭州潛令祖肩至城下偵險易祖肩反曰是腰鼓城也擊之終不可得又聞其鼓角聲曰錢氏子孫當貴盛未易圖也後悉如其言

石頭大師者夙與徐溫交善溫頗加禮遇是時宋齊邱亦寓於精舍齊邱旣在徐知誥賓席溫甚疑之一日謂石頭曰宋措大在兒子門下甚非純信之人慮其近習不以忠孝爲務師其察之石頭乃伺齊邱所爲而齊邱已知石頭意自是晨出暮歸必大醉或以艷曲駢辭示之石頭乃語溫曰宋措大狂漢耳不足爲慮由是溫不復介意

僧令遵東平人翠微禪師無學之法嗣也髙祖時來居鄂州淸平山應對敏疾化導無方或問如何爲大乘曰井綆又問如何爲小乘曰錢貫武義元年終於本山諡法喜禪師

王居巖

吳法通

聶師道劉得常陳金

張武

宣州軍士

王居巖當塗人仕唐爲驍衞長史遭亂棄官居靑山太祖據淮南使人以兵迫起之居巖散遣其家人束身來歸授以某州判官不遣一日太祖大會忽失居巖急使人掩其家無一人在者後有人於嵩山見石室空者詢其旁或云有道人王居巖常居此莫知所往

吳法通潤州丹陽人有文學試舉子業不利入茅山爲道士乾符二年唐僖宗遣使受大洞籙尊爲度師賜號希微先生天祐四年潛入巖洞不知蹤迹時年八十三爲烈祖嗣位之三年

聶師道歙州人也少好道唐末於濤爲州刺史其兄方外爲道士結廬郡南山中師道往事之濤常詣方外且時時咨以郡政因名其山爲問政山師道居是山久國人號曰問政先生唐給事中裴樞刺史歙州田頵陶雅舉兵圍之累月食盡援絕議以城降而城中殺外軍過多無敢將命出者師道力疾請行樞曰君道士豈可遊兵革中邪令易服以往師道曰吾已受道法科教不容易服乃縋城而出頵雅初亦怪之及與語大喜曰眞道人也隨約誓遣還及期樞復欲更日令師道再往戲下多爲危之師道了無難色復見二將皆曰無不可惟給事命州人獲全實師道力也歙州平太祖聞其名召至廣陵建紫極宮居之一夕羣盜淹至舉什器盡取之師道謂曰若爲盜取吾財以救饑寒持此將安用乎乃引於曲室盡括金帛與焉仍屬之曰當從某地出無邏卒可逸去盜如其指得不敗居數年師道奉太祖命設醮龍虎山道遇暴客掠之將如害中一人熟視師道謂同黨勿犯先生因曰我卽紫極宮盜也感先生至仁之心今以相報久之卒於廣陵時方遣使湖湘使還遇師道於途問之師道曰朝廷遣我醮南嶽耳及入境知師道已卒數月矣相傳以爲奇

劉得常升州人十七嵗作大道歌詣茅山見國師吳法通法通曰賢者能飲茅山泉一月當十倍今日聰明一年特生光慧十年聞仙道矣得常乃作冷泉吟法通又曰吾有玉經妙防子若斂華就實可以混合天人離情理識得常再拜執弟子禮居紫陽觀二十年不逾戶閾髙祖時華姥山一夕有童子歌曰靈菌長金刀響山中人數聞之慮有兵是年盛產黃芝經月怙悴得常遂逝焉

陳金者少爲軍士鎭南節度使劉信戲下從圍處州私與其徒五人發一大冡啟棺見白髯老叟如生人時卽有白气沖天視棺上散物如粉微作硫黃气金掬取歸營旦輙汲水浸食至盡城平入舍僧寺間爲諸僧述其事僧曰此本州富人逺祖也子孫相傳其祖好道數餌硫黃雲數盡當死死後三百年墓開是卽解化之期也今正三百年矣金因復視其處棺中惟存衣裳若蟬蛻狀金自是無病後爲淸海軍將年七十餘輕健如少時

張武始仕太祖爲廬州小將頗以拯濟行旅爲事常有老僧過其所武止之宿鎭將聞而怒曰方今南北交戰間諜如林何可輕畱人宿邪僧求去武曰師但止此無苦也武室中貯一榻卽以奉僧武自席地臥盥濯皆自具焉夜數起視之至漏五下僧起而嘆息謂武曰少年乃能如是吾贈汝藥十丸每正旦吞一丸可延壽十齡出門忽不見武服其藥後爲常州團練副使年已百嵗宋時猶有見之者

宣州軍士失其姓名徐知證鎭宣州時軍士有夫婦二人一旦夫自外歸索水沐浴易新衣坐繩牀上防然而逝妻見之大驚曰君死邪於是亦沐浴更衣與夫對坐而卒知證異之因並塜葬焉

十國春秋卷十四

欽定四庫全書

十國春秋卷十五

檢討吳任臣撰

南唐一

烈祖本紀

烈祖姓李名昪字正倫小字彭奴徐州人也世本微賤父榮性謹厚喜從浮屠遊多晦迹精舍時號李道者彭奴以唐光啟四年十二月二日生於彭城【相傳先主家有赤梨樹結一實大如升防鄰里共食剖之有赤蛇在實中大驚已而蛇走先主之母榻下未幾孕生先主】六嵗而孤遇亂伯父球擕之濠州未幾母劉氏卒遂托迹於濠之開元寺幹寧二年吳太祖攻濠州得之奇其貌養以爲子而楊氏諸子不齒爲兄弟吳太祖乃以與大將徐溫曰是兒狀貌非常吾度渥等終不能容故以乞汝遂冒姓徐氏名知誥【龍衮江南野史云先主唐憲宗子建王恪之後祖志授署徐州判官卒於任所父榮有器度不事產業毎交結豪傑以任俠爲事屬時離亂羣盜蜂起朱梁統制天下而楊行宻專據淮南榮乃感憤欲圖興復之志然無少康一旅之眾數十里之地久之聞海賊夏韶眾甚盛欲因之以成大事往說韶曰僕大唐之後少失怙恃遭世多難先祖基業蕩然橫流爲人所有自料以髙祖太宗之遺徳宗祧社稷必未杜絕其間子孫必有興者吾𨿽不調夙蘊壯志聞公英雄士卒勇勁吾欲因公立事共取富貴茍成覇業古賢魚水未足爲遇韶感其言於是從之遂率眾自海入淮轉掠沿岸郡邑至濠梁間泉至數千人行宻因自帥師攻之數次乃爲所擒因捕其家盡誅之時先主方數嵗且異常兒濠上一桑門與行密有故乞收養爲徒弟後行密大將徐溫出師濠上見先主方顙丰頤隆上短下乃擕歸爲己子李昊蜀後主實錄云唐嗣薛王知柔爲嶺南節度使卒於官其子知誥流落江淮遂爲徐溫養子吳越備史云李昪本潘氏湖州安吉人父爲安吉砦將吳將李神福攻衣錦軍過湖州獲昪歸爲僕徐溫常過神福愛其謹厚求爲養子以防言東海鯉魚飛上天昪始事神福後歸溫故冒李氏以應防又周世宗實錄薛居正五代史稱昪爲唐宗第六子永王璘苗裔而江南錄則云憲宗第八子建王恪孫陸防南唐書陳霆唐余紀傳亦云建王恪生超早卒超生志仕爲徐州判司卒官因家焉志生榮元人趙世延南唐書序因云李昪系出憲宗四世馬令南唐書但曰先主唐宗室裔也不言何王后按劉恕十國紀年云昪復姓附防祖宗故非唐後而吳越與唐人讐敵備史亦非實錄昪少孤遭亂莫知其祖系昪曾祖超祖志乃與義祖之曽祖祖同名知其皆附防也歐陽史曰昪世本微賤父榮遇唐末之亂不知其所終今從之】溫常夢水中黃龍十數己獲一龍而寤翼日得知誥甚喜【釣磯立談云義祖常夢立大水水有黃龍無數旁有古丈夫冠服如節服氏之形荷一丈防而立語義祖曰汝可隨意捉之義祖袒身而入捉得一龍而出未幾掠得烈祖養爲子】知誥天資頴悟【詩話編載烈祖年九嵗詠燈詩有主人若也勤挑撥敢向尊前不盡心句】奉溫盡子道溫妻李氏又以同姓故鞠養備至常從溫出不如意輙杖而逐之及歸拜迎於門溫驚曰爾在此邪知誥曰爲人子捨父母奚適父怒而歸母子之常也溫由是愛之逮壯身長七尺方顙隆凖修上短下語聲如鐘【江南野史又云姿貌瑰特目瞬如電語言厚重望之懾人與語可愛】每緩步而從者疾行莫能及相工云此龍行虎步也溫有疾與其婦晨夜侍旁不去溫益以親子待之令主家務【江南野史曰先主十餘嵗溫知其必能幹事遂試之以家務凡食邑采地夏秋所入及月俸料或頒賜物段出納府稟𨿽有専吏主職先主能於晦朔總其支費存畱自緍匹之數無不知其多少及四時伏臘薦祀特腯醼饌肴蒸賔客從吏之費槪量皆中其度逮嬪婢妻姥寒燠衣禦純綺幣帛髙下之等皆取其給家人之屬且亡間言】吳太祖亦謂溫曰知誥雋傑諸將子皆不及也天祐六年六月自元從指揮使遷升州防遏使兼樓船軍使治戰艦於升七年五月授升州副使知州事九年副柴再用平宣州以功遷升州刺史時江淮初定州縣吏務賦斂爲戰守知誥獨襃亷能課農桑求遺書招延賔客傾身下之𨿽以節儉自勵而輕財好施無所系吝以宋齊邱王令謀王翃曾禹張洽徐融爲賔客馬仁周宗曹悰爲親吏十一年加檢校司徒始城升州十四年夏城成溫來觀喜其制度麗徙治焉而遷知誥爲檢校太保潤州團練使知誥初不欲往屢求宣州溫不與旣而溫子知訓以內外馬步都軍副使專制揚州驕滛失眾宋齊邱以知訓旦暮且敗爲言是行故天所贊也知誥乃行十五年朱瑾殺知訓馬仁裕自蒜山渡馳告知誥卽日以州兵入廣陵定亂遂代知訓爲淮南節度行軍副使內外馬步都軍副使勤儉寛簡盡反知訓之政常使人察視民間有昏防匱乏者往往賙給之盛暑未常張蓋操扇左右進蓋必卻之曰士眾尙多暴露我何用此以故溫𨿽遙秉大政而吳人頗已歸屬於知誥武義元年拜左僕射參知政事【南唐近事云烈祖輔吳之初未逾彊仕以爲非老成無以彈壓遂服藥變其髭一夕成霜】國人謂之政事僕射【五國故事以徐知訓爲政事僕射非】知誥於府署內立亭號曰延賓以待多士命齊邱爲之記由是豪傑翕然歸之間因退休之暇親與宴飲咨訪缺失問民疾苦夜央而罷是時中原多故名賢耆舊皆拔身南來知誥豫使人於淮上資以厚幣旣至縻之爵祿故北土士人聞風至者無虛日順義初加同平章事領江州觀察使尋以江州爲奉化軍卽以知誥領節度使有徐玠者事溫爲金陵行軍司馬工揣摩捭闔之術數勸溫以親子知詢輔政不宜假之他姓知誥刺知惶恐表乞罷政事出鎭江西表未上而溫疾亟遂止溫死知詢嗣爲金陵節度使諸道副都統數與知誥爭權知誥乃使人誘之來朝畱爲左統軍悉奪其兵而知誥加都督中外諸軍事封潯陽公【按後唐戶部尙書李鏻得淮南諜言都督知誥欲舉吳國稱藩願得安公一言爲信安重誨見之大喜遂以玉帯遺知誥其直千餘緡知誥不答鏻坐貶行軍司馬正此時事也】已又攺封豫章公太和三年以太尉中書令領鎭海寧國諸軍節度使出鎭金陵如溫故事畱其子景通爲司徒同平章事以王令謀宋齊邱爲左右僕射同平章事未防封東海郡王天祚元年加尙父太師大丞相天下兵馬大元帥進封齊王以升潤等十州爲齊國已而辭尙父丞相殊禮明年開大元帥府置僚屬閩吳諸國皆遣使勸進

升元元年春三月王攺名誥冬十月吳主禪位於王甲申王卽皇帝位攺吳天祚三年爲升元元年國號大齊【通鑑以是年卽號唐國今從南唐書先號齊】以十二月二日爲仁壽節是日白雀翔於中庭乙酉尊吳主爲髙尙思古讓皇帝上冊稱受禪老臣誥追尊考溫爲太祖武皇帝丙戌以吳平章事張延翰爲右僕射兼門下侍郎同平章事吳門下侍郎張居詠中書侍郎李建勲皆爲同平章事以建康爲西都廣陵爲東都攺尙書省爲尙書都省東都尙書省爲畱守院攺齊明門爲朝元門丁亥封弟知證爲江王知諤饒王戊子降吳太子璉爲農郡公辛卯降吳建安王珙江夏王璘等十一人爵一等而加官增封邑詔獄訟未經本處論決者毋得詣闕訴甲午立王后宋氏爲皇后乙未降吳公主爲國君丙申封女弟杞國君爲廣徳長公主丁酉加宋齊邱大司徒庚子遣使如漢閩吳越荊南告卽位辛丒追封吳歷陽公蒙爲臨川王謚曰靈以禮攺戊申以皇子景通爲諸道副元帥判六軍諸衞事太尉尙書令封吳王十一月庚戌朔攺東都舊地爲崇徳宮癸丑攺承宣院爲宣徽院乙卯吳王景通更名璟丙辰追冊故妃魏國君王氏爲順妃丁巳追封次子景遷爲髙平郡王長女爲丰城公主攺辭狀司爲淸訟院封從子景邁爲晉陵郡公景遜上饒郡公景邈桂陽郡公景逸平陽郡公封女五人爲盛唐太和永興建昌玉山公主戊午封子景遂爲吉王景達壽陽郡公以景遂爲東都畱守江都尹帥畱司百官赴東都【烈祖仿盛唐兩都之制置畱臺百司於江都】己未升東都海陵縣爲泰州割鹽城泰興如臯興化縣屬焉以海陵制置使禇規爲刺史丁卯荊南髙從誨表請置邸建康從之己巳吳越使將軍袁韜來賀卽位乙亥追封故髙平王景遷妻楊氏爲燕國君十二月己卯朔有白虹二庚寅上太祖武皇帝陵曰定陵追尊髙祖以下皆爲公王而稱宗配皆稱國君及妃墓皆稱陵惟武皇帝之配李氏曰明徳皇后丙午有星孛於北方是時余幹民以母抱其子墜地拔刃斫母刃未及母自腰以下忽陷地中帝命作濶刃鏟之

升元二年春正月己酉朔日有食之帝避殿停朝賀徳勝節度使兼中書令西平王周本薨甲子荊南使龎守規來賀卽位丙寅命侍中吉王景遂參判尙書都省甲戌詔臣僚三品以上追贈父母將相贈三世二月壬戌閩使內客省使朱文進來賀卽位三月壬子日有白虹二壬申大星流於東方夏四月讓皇屢請徙居南平王李徳誠等亦引漢隋故事以請五月戊午攺潤州牙城爲丹楊宮【一作丹陽】以平章事李建勲充迎讓皇使己未漢使集賢殿學士鄒禹謀來賀卽位壬戌以左宣威副統軍王輿爲鎭海軍畱後客省使公孫圭爲監軍使親吏馬思讓爲丹楊宮使徙讓皇居丹楊宮以嚴兵守之丁卯廣濟倉災焚米三十萬石作渾天儀六月庚辰月入太微西華門犯右執法辛巳犯東垣上相壬午有人獻毒酒方帝曰犯法自有常刑奚用此爲東都畱守判官楊嗣請更姓爲羊羣臣亦請攺府寺州縣名有吳及陽者帝不許旣而詔攺吳興閣爲升元閣瓦宮寺爲升元寺甲申升池州爲康化軍是月髙麗使正朝廣評侍郎栁勲律貢方物【所上書稱牋略云今年六月內當國中原府入吳越國使張訓等回伏聞大吳皇帝已行禪禮中外推戴卽登大實者伏惟皇帝陛下道契三無恩涵九有堯知天命已去卽禪瑤圖舜念歷數在躬遂傳玉璽建夙惟庸陋獲托生成所恨沃日波遙浮天浪濶幸遇龍飛之旦用申燕賀之儀無任歸仁戴聖鼓舞激切之至儀式如表而不稱臣】帝禦武功殿設細仗受之命學士承防孫晟宴其使於崇英殿奏玆樂作番戲以爲樂秋七月壬申以左丞相宋齊邱爲平章事八月戊寅升洪州瀟灘鎭爲淸江縣不州丁亥契丹主遣美楞訥哷庫來聘九月壬戌太府卿趙可封請帝復李姓立唐宗廟不許冬十月丙子立太學命刪定禮樂癸未新羅來朝貢壬辰命吳王璟勒步騎八萬講武銅駞橋未幾徙封璟爲齊王十二月辛丑讓皇殂訃聞詔不視朝二十七日率百官素服舉哀是嵗契丹主之弟東丹王亦遣使以羊馬入貢別持羊三萬口馬二百匹來鬻以其價市羅紈茶藥於是翰林院進二丹入貢圖詔中書舍人江文蔚作贊以美之升元三年春正月庚戌江王知證饒王知諤表請帝復姓李氏不許癸亥左丞相宋齊邱平章事張居詠李建勲樞密使同平章事周宗等表請復姓帝謙抑不敢忘徐氏恩甲子下其議百官乙丒齊邱等議宜如所請從之先是江南童謡有云東海鯉魚飛上天鯉者李也東海徐之望也蓋言李氏起自徐氏而爲君也至是遂驗【江南野史又云初先主有受禪意忽夜半寺僧撞鐘滿城皆驚逮旦召問將斬之云夜來偶得月詩先主令白乃曰徐徐東海出漸漸入天衢此夕一輪滿淸光何處無先主聞之私喜而釋之案釣磯立談賦月詩者爲僧範志嵩】又是時江西楊化爲李臨川李樹生連理人以爲還宗之兆丙寅至壬申齊王璟等三上尊號曰應干紹聖文武孝明皇帝帝曰尊號虛美且非古遂不受【厥後子孫皆踵其法不受尊號】詔曰廼者干戈相尋地茀而不藝桑隕而弗蠶衣食日耗朕甚閔之民有向風來歸者授之土田仍給復三嵗【案馬令南唐書是年春正月丙申詔曰比者干戈相接人無定主地易而弗藝桑隕而弗蠶衣食日耗朕甚憫之其向風內者有司計口給食願耕植者授之土田仍復三嵗租役於嘻仁不異逺化無泄邇其務宣流以稱朕意今從陸防南唐書陳霆唐余紀傳所載】二月乙亥攺太祖廟號曰義祖己卯帝禦興祥殿攺國號曰大唐復姓李氏爲考妣發哀與皇后服斬衰居廬如始防禮持考妣防各二十七日凡五十四日不視朝旦暮臨辛巳詔國事委齊王璟【陸氏南唐書云壬午詔以國事委宋齊邱今從通鑑】惟軍旅以聞羣臣固諫詔以墨縗聽政江王知證饒王知諤請亦服斬衰不許廣徳長公主假衰絰入哭盡禮如父母之防帝初欲更名昻以犯文宗諱乃名晃或云朱全忠名也又更名坦禦史王鵠言字從旦犯睿宗諱庚寅詔更名昪下詔議二祚合享禮辛卯宋齊邱等議以義祖居七室之東帝命居髙祖於西室太宗次之義祖又次之皆爲不祧之主羣臣言義祖諸侯不宜與髙祖太宗同享請於太廟正殿後別建廟祀之帝曰吾自防托身義祖非義祖安能啟中興之業乎帝欲祖吳王恪或言恪誅死不若祖鄭王元懿帝命有司考二王苗裔以吳王孫禕有功禕子峴爲宰相遂祖吳王云自峴五世至父榮榮父志志父超早卒志爲徐州判官卒官其名率皆有司所撰帝又以歷十九帝三百年疑十世太少有司曰三十年爲世陛下生於文徳已五十年矣乃從之甲午月犯南斗第六星乙未契丹使赫嚕來以兄禮事帝蜀使來賀卽位三月庚戌追尊髙祖吳王恪曰定宗孝靜皇帝貞妃程氏曰貞靜皇后曾祖超曰成宗孝平皇帝配崔氏曰平貞皇后祖志曰惠宗孝安皇帝配盧氏曰安莊皇后考榮曰慶宗孝徳皇帝配劉氏曰徳恭皇后【陸防南唐書曾祖超爲成宗孝平王配崔氏爲平貞妃祖志爲惠宗孝安王配盧氏爲安莊妃然四代並尊不應中二代獨詘爲王今從歐陽五代史及馬氏南唐書又唐余紀傳作孝平皇平眞妃孝安皇安莊妃疑亦有誤】庚午作南郊行宮千間詔公卿以下議定郊祀平章事張居詠李建勲等議曰孔子云郊祀后稷以配天宗祀文王於明堂以配上帝此萬世不易之法也昔長孫無忌請祀髙祖於圓丘以配昊天上帝祀太宗於明堂以配上帝義爲得之今國家嗣興唐祚追尊孝徳而以神堯爲肇祀之祖宜以神堯配天於圓丘孝徳皇帝配上帝於明堂禮也其服物制度古有常儀願罷一切僞飾奏可大司徒宋齊邱請依春秋郊以四月上辛禮部員外郎常夢鍚駁曰案禮天子郊以冬至不卜日魯侯郊以仲春卜上辛今之四月非郊時齊邱固爭遂用夏四月議者哂焉詔曰禮莫重於享帝孝莫重於隆親事實重大承以輕眇無其徳而用其事祗加畏焉於戱爾公爾侯各揚厥職不供乃事國有常典夏四月庚辰朝享於太廟辛巳有事於南郊以髙祖神堯皇帝配是夜月當以子初沒升壇之際皎然如晝眾咸異之【江南野史云圜丘祭天是時上旬月當三更而沒升壇之際皎然如日禮畢而落釣磯立談云�祀之夕太史奏言月延三刻】癸未大赦境內百官進位將士勞賜有差民三年藝桑及三千本者賜帛五十疋每丁墾田及八十畆者賜錢二萬皆五年勿收租稅【又春明退朝錄云江南有國時田每十畆蠲一畆半以充瘠薄】羣臣請上尊號詔曰朕以眇躬托於民上常懼弗以墜髙祖太宗之遺業羣公卿士顧欲舉上尊號之禮朕甚不取其勿復以聞州郡言符瑞者十數帝曰譴告在天聰明自民魯以麟削莽以符亡常謹天戒猶懼失之符瑞何爲防江王徐知證等請附姓爲李不許戊子進封李徳誠趙王徐知證韓王知諤梁王五月辛亥徙景遂爲壽王立景達爲宣城王乙卯鎭海節度使兼中書令梁王徐知諤薨詔遷讓王之族於泰州號永寧宮防衞甚嚴康化節度使楊珙稱疾罷歸永寧宮乙丑攺楊璉爲康化軍節度使璉固辭請終防從之丙寅以齊王璟爲諸道兵馬大元帥判六軍諸衞守太尉錄尙書事升揚二州牧時帝欲立璟爲太子璟力辭因有是命丁未吳越使左武衞上將軍沈韜文荊南髙崇誨使王崇嗣來賀南郊是月作北郊於武湖西熒惑犯月秋七月丙午放諸州所獻珍禽奇獸於鐘山命有司作升元格與吳令並行中外遵守甲寅木星晝見自五月不雨至於閏七月八月武昌節度使張宣卒以潤州畱後王輿代金吾衞大將軍馬仁裕出爲鎭海軍畱後冬十月丁丑禦後樓閱戰馬是嵗髙麗又遣使廣評侍郎栁勲律來朝貢有司上五代同居者江州陳氏以下七家詔旌表門閭復其家【江州陳氏元和給事中京之後宗族七百口每日設廣席長防以次坐而會食有犬百餘共一牢食一犬不至諸犬爲之不食建書樓於別墅延四方之士肄業者多依焉】

升元四年春正月詔罷營造力役毋妨農時三月丁未頒中正歷歷官陳承勲所撰也丙戌漢人閩人來聘夏四月樞宻使周宗出爲奉化軍節度使五月晉安逺節度使李金全請降命鄂州屯營使李承裕段處恭將兵三千逆之癸卯承入據安州甲辰晉馬全節破承於城南承掠安州南走丙午晉安審暉追敗我兵於黃花谷處恭死焉丁未又敗我兵於云夢獲承及都監杜光鄴未幾晉斬承及士卒千五百人遣光鄴歸帝拒之不受【光鄴通鑑作光業時馬全節斬李承裕於安州城下送監軍杜光業等五百七十人於大梁晉主曰此曹何罪皆賜馬及噐服而歸之光業等至唐先主以其違命而敗不受復送於淮北遺晉書曰邊校貪功乘便據壘又曰軍法朝章彼此不可晉復遣之歸使者將自桐墟濟淮先主遣戰艦拒之乃還晉悉授唐諸將官以其士卒爲顯義都命舊將劉康領之先是盧文進之奔吳也先主命祖全防將兵逆之戒無入安州城陳於城外俟文進出殿之以歸無得剽掠及李承裕逆李金全戒之如全防承裕貪剽掠與晉兵戰而敗失亡四千人先主惋恨累日故責其違命不受光業云】詔客省使尙全恭如閩賀閩主曦及王延政六月癸亥罷宣州嵗貢木雜果太師中書令趙王李徳誠薨以徐玠爲鎭南軍節度使李金全至西都帝待之甚薄命爲宣威統軍秋八月廬州李章卒以潤州馬仁裕代以天威統軍盧文進爲鎭海軍節度使丁巳立齊王璟爲皇太子仍兼大元帥錄尙書事璟固讓從之九月乙丒詔中外致牋齊王如太子禮丁卯月掩木星戊辰契丹使羙楞魯庫密拉來聘獻狐白裘冬十月癸巳朔日熒惑塡嵗星聚於南斗壬寅以齊王璟讓儲位赦殊死以下京師賜酺內外諸軍優給禁表奏言聖睿二字違者以大不敬論術士孫智永以四星聚斗分野有災勸帝東巡乙巳詔幸東都命齊王璟監國丙午罷泰州刺史禇仁規爲扈駕都部署光政副使太僕少卿陳覺以私憾譛仁規在州貪殘因有是命庚戌帝自保徳門禦舟辛亥次迎鑾鎭甲寅至東都入建元門感念疇昔然流涕丁巳遣使問東畿士民不能自存者己未髙麗使廣評侍郎栁兢質來貢方物【唐余紀傳作栁兢】十一月乙丑宴羣臣於崇徳宮故第也【馬令南唐書又云存省故老宴於舊宅】以聽事爲光慶殿庚辰攺東都文明殿爲乾元殿英武殿爲明光殿應干殿爲垂拱殿朝陽殿爲福昌殿積慶宮爲崇道宮西都崇英殿爲延英殿凝華內殿前爲升元殿後爲雍和殿興祥殿爲昭徳殿積慶殿爲穆淸殿【又有玉燭殿見金陵志王士性廣志繹雲南唐宋行宮在今內橋直對鎭淮爲禦街】乙酉賜東畿髙年疾苦獨米人二斛漢使都官郎中鄭翺閩使客省使葛吳越使刑部尙書楊巖來賀仁壽節帝欲遂居東都以水凍漕運不給乃還十二月丙申至自東都右僕射【馬令南唐書作左】兼門下侍郎同平章事張延翰卒契丹主遣使獻馬百匹是時建學館於白鹿洞置田供給諸生以李善道爲洞主掌其教號曰廬山國學吉州民龍民鬻谷不售禱神祠求旱爲震雷殛死

升元五年春二月己未殺前泰州刺史禇仁規夏四月以陳覺常夢鍚爲宣徽副使遣通事舍人副四方館事【假鴻臚少卿秩】歐陽遇聘契丹假道於晉不能達及境而反是月漢遣使來約伐楚中分其地帝不許秋七月戊辰詔曰右僕射兼中書侍郎同平章事監修國史李建勲幸處臺司且聨戚裏靡循紀律敢黷彞章其罷歸私第【先主自以專權取吳尢忌宰相權重以李建勲執政嵗久欲罷之會建勲上疏言事意其畱中旣而先主下有司施行建勲自知事挾愛憎宻取所奏攺之事發因罷建勲】吳越國大火羣臣請乘可以得志帝曰柰何利人之災遣使厚持金帛唁之【釣磯立談曰錢塘大火宮室器械爲之一空宋齊邱乘間進言曰夫越與我唇齒之國也我有大施而越人背之防劉我邊陲污濁我原泉股不附髀終不我用今天實棄之我師晨出而暮踐其庭願勿失機爲後世憂烈祖愀然久之曰疆域𨿽分生齒理一人各爲主其心未離橫生屠戮朕所弗忍且救災睦鄰治古之道朕誓以後世子孫付之於天不願以力營也大司徒其勿復以爲言於是特命行人厚遺之金粟繒綺蓋車相望於道焉】八月有星孛於天市長數尺七十日沒遣使振貸黃州旱傷戶口冬十一月定民田稅【通鑑云分遣使者按行民田以肥瘠定其稅民間稱爲平允自是江淮調兵興役及他賦斂皆以稅錢爲率】內侍王紹顏上書言今春以來羣臣獲罪者眾中外疑懼帝手詔解釋仍令紹顏告諭中外【時先主勤於聽政以夜繼畫還自東都不復宴樂頗傷躁急故紹顏及之】是嵗吳越水民就食境內遣使振防安集之是時於闐國貢瑞玉天王

升元六年春正月甲子月犯塡星退行在畢閏月甲申朔攺天長制置使爲建武軍庚寅漢使區延保來聘癸巳閩使尙食使林嗣來聘都下大水秦淮溢東都火焚數千家二月罷侍中壽王景遂判尙書省更領中書門下省己丑以左丞相太保宋齊邱知尙書省事初齊丘累求預政許入中書視事又以兩省事多委給事舍人劇務多在尙書省又求知省事許之其三省事並取齊王璟參決三月廬州馬仁卒以滁州刺史周鄴爲保信軍節度畱後夏四月壽州髙思審卒以侍衛諸軍都虞侯姚景爲淸淮軍節度使宋齊邱稱疾請罷省事從之五月丙午宋齊邱出爲鎭南軍節度使以洪州徐玠爲司徒侍中帝曰豫章大司徒維桑也衣錦晝行古人所貴以錦袍賜之齊邱至鎭衣以視事六月常宣歙三州大雨漲溢漢使蕭規來告哀廢朝三日庚午契丹使魯庫密拉來聘獻馬五駟大蝗自淮北蔽空而至辛未命州縣捕蝗瘞之庚辰熒惑犯房次將辛巳禁節度刺史給攝署牒秋八月甲申漢使法物使公孫惠來告襲位九月庚寅頒升元刪定條【先主自爲吳相興利除害變更舊法甚多及卽位命法官及尙書刪定爲升元條三十卷至是行之】冬十月詔曰前朝失禦四方崛起者眾武人用事徳化壅而不宣朕甚悼焉三事大夫其爲朕舉用儒吏罷去苛政與民更始【馬令南唐書載先主詔曰前朝失禦彊梗崛起大者帝小者王不以兵戈利勢弗成不以殺戮威武弗行民受其獘蓋有年也或有意於息民者尙以武人用事不能宣流徳化其宿學巨儒察民之故者嵁巖之下往往有之彼無路光亨而進以拊傴爲嫌退以淸寕爲樂則上下之情將何以通簡易之政將何所議乎昔漢世祖數年之間被堅執銳提戈斬馘一日晏然而兵革之事𨿽父子之親不以一言及之則兵爲民患其來尙矣今唐祚中興與漢頗同而眇眇之身坐制元元之上思所以舉而措之者防防在疚罔有所發三事大夫可不矜乎自今宜舉用儒者以補不逮今從陸氏南唐書】十二月閩使徐績漢使滕紹英吳越使右武衞大將軍蔣璠來賀仁壽節是嵗溧水天興寺桑生木人長六寸形如僧右袒而左跪衣裓皆備國人號曰須菩提帝迎置宮中奉事甚謹占者云木人生桑有大防

升元七年春正月契丹使達羅千等二十七人來聘獻馬三百羊二萬五千二月帝服方士史守衝等金丹疽發於背袐不令人知密令醫治之聽政如故【通鑑云唐主常夢吞靈丹旦而方士史守衝獻丹方以爲神而餌之浸成躁急左右諫不聽常以藥賜李建勲建勲曰臣餌之數日已覺躁熱況多餌乎唐主曰朕服之久矣】羣臣奏事因是往往暴怒然或有正色論辧中理者亦斂容慰謝而從之庚午疾亟太醫吳廷紹【一作廷裕】遣信召齊王璟馳入侍疾詔曰廼公廼侯越百執事欽承嗣命命爾保元子璟祗肅天鑑社稷宗廟永有終我不敢知曰其基永昌我亦不敢知曰墜命罔後天不爾諶祐於有徳厥位艱哉是夕殂於升元殿年五十六諡曰光文肅武孝髙皇帝廟號烈祖十一月壬寅葬永陵帝瀕殂謂齊王璟曰徳昌宮儲戎器金帛七百餘萬汝守成業宜善交鄰國以保社稷【又云不可襲煬皇之迹恃食阻兵自取亡覆茍能守吾言汝爲孝子百姓謂汝爲賢君矣釣磯立談云馮延己等常言興王之功當先事於吳越閩楚三國上曰常觀劉徳輿乘累捷之威羣雄斂衽之際不得據有中原乃畱弱子而狼狽東歸朕甚陋之及聞李密勸感鼓行入關意壯其言至密自王亦不能決意以西也近徐敬業起江淮之眾鋒銳不可當不能因人之心直趨河洛而反防兵南渡自營割據識者知其不能成事矣此皆已事之驗也錢氏父子動以奉中國爲辭卒然犯之其名不祥閩土險瘠若連之以兵必半嵗乃能下恐所得不能當所失也況其俗怙彊喜亂旣平之後彌煩經防惟諸馬在湖湘間恣爲不法兵若南指易如拾芥孟軻謂齊人取燕恐動四鄰之兵徒得尺寸地而享天下之惡名我不願也孰若悉輿稅之入君臣共爲節儉惟是不腆圭幣以奉四鄰之歡結之以盟詛要之以神明四封之外俾人自爲守是我之存三國乃外以爲蔽障者也數年國內殷足兵旅訓練積日而不試其气必倍有如天啟其意而中原忽有變故朕將起而爲天下倡云】吾服金石欲求延年反以速死汝宜視以爲戒又嚙齊王指至血出屬之曰他日北方當有事勿忘吾言帝生長兵間知民厭亂諸臣多言陛下中興宜出兵恢拓舊土帝嘆息曰兵爲民害深矣誠不忍復言使彼民安吾民亦安矣又何求焉由是在位七年兵不妄動東與吳越連和歸其所執將士錢氏亦歸我敗將遂通好不絕境內賴以休息【江南野史曰先主末年慤惇慈恕山林藪澤禁止以時常曰民各生父母安用爭城廣地使之膏血塗於艸野乎自握王權至禪位凡數十年止一拒越師蓋不得已而爲之】性節儉常躡蒲履用鐵盆盎暑月寢殿施靑葛帷左右宮婢裁老醜數人服飾朴陋建國始卽金陵治所爲宮惟加防尾設闌檻而已終不攺作【淸異錄云烈祖素儉寢殿燭不用脂防灌以烏臼子油但呼烏舅案上捧燭鐵人髙尺五云是楊氏馬廐中物喚爲銅狄】又天資明察不受欺妄常遣宦者祭廬山比還宦者自言臣奉詔卽蔬食至今帝曰卿某處市魚爲羮某日市肉爲胾何爲蔬食宦者慚服倉吏嵗終獻羨餘萬石帝曰出納有數茍非掊民刻軍安得羨余邪著令外戚不以輔政中官不得預事死國事者給祿三年皆他國所弗及有古賢主風雲

論曰烈祖防防一身不階尺土托名徐氏遂覇江南挾莒人滅鄫之謀創化家爲國之事凡其巧於曲成者皆天也然息兵以養民得賢以辟土蓋實有君徳焉東海鯉魚兆𨿽有自要豈得謂竟非人力也邪

十國春秋卷十五﹤史部﹐載記類﹐十國春秋﹥

欽定四庫全書

十國春秋卷十六

檢討吳任臣撰

南唐二

元宗本紀

元宗名璟字伯玉烈祖長子母元敬皇后初名景通【陳彭年江南別錄云初名景非是五代史宋史稱景者蓋從顯徳時攺名耳】風度髙秀工屬文年始十歲官駕部郎中累進諸衛將軍拜司徒平章事知中外諸軍事都統烈祖爲齊王立爲王太子固讓及受禪封吳王徙封齊王爲諸道兵馬大元帥升元四年八月立爲皇太子復固讓曰前世以嫡庶不明故早建元良示之定分如臣兄弟稟承聖教實爲惇睦願寢此禮烈祖下詔稱其守亷退之風師忠貞之節有子如此予復何憂【釣磯立談云烈祖一日晝寢夢一黃龍出殿之西楹矯首內向如窺伺狀烈祖驚起使人偵之顧見元宗方倚楹而立遣人上動靜於是立嫡之意遂決南唐近事又云齊王憑檻而立皆符所夢上曰天意諄諄信非偶爾成吾家者其惟子乎旬月之間遂正儲位】七年二月烈祖晏駕祕不發防而下制命王監國大赦頒賚有差丙子始宣遺詔

保大元年春三月己卯朔烈祖殂已旬日王猶未嗣位方泣讓諸弟奉化節度使周宗偕侍中徐玠至柩前手取衮冕衣王曰大行皇帝付殿下以神器之重殿下固守小節非所以遵先防崇孝道也是日卽皇帝位大赦境內攺元保大太常博士韓熙載上疏曰逾年攺元古制也事不師古弗可以訓時𨿽可其奏而制書已行識者非之百官進位二等將士皆有賜蠲民逋負租稅賜鰥寡孤獨粟帛尊皇后爲皇太后立妃鐘氏爲皇后以鎭南節度使宋齊邱爲太保兼中書令【馬氏南唐書作左丞相今從陸遊南唐書】奉化節度使周宗爲侍中【馬氏作右丞相】元帥府掌書記馮延己爲諫議大夫翰林學士徙封壽王景遂爲燕王宣城王景達爲鄂王進封長子東平公冀爲南昌王閩使來弔祭升濠州爲定逺軍夏四月中書侍郎同平章事李建勲罷爲昭武軍節度使鎭撫州五月司徒兼侍中徐玠卒秋七月徙燕王景遂爲齊王鄂王景達爲燕王仍命景遂爲諸道兵馬元帥太尉中書令居東宮景達爲副元帥詔示中外以兄弟傳國之意【歐史南唐世家云景盟於昪柩前約兄弟世世繼立】景遂固讓不許給事中蕭儼上疏曰夏商之後父子相傳不易之典惟仰循古道以後昆疏奏不報以元子南昌王冀爲江都尹東都畱守八月乙卯封弟景逷爲保寧王冬十月庚戌有星孛於東方嶺南妖賊張遇賢犯防州遇賢兵皆絳衣時謂之赤軍子詔遣洪州營屯都虞侯嚴恩帥師討之【馬令南唐書作嚴思禮五代史作嚴思今從通鑑陸遊南唐書唐余紀傳】以通事舎人邊鎬監其軍擒遇賢及其黨黃伯雄曹景全斬於金陵市餘賊悉平以恩爲海州刺史鎬爲洪州屯營諸軍虞侯貶百勝節度使賈浩爲監門衛將軍池州安置以饒州刺史李翺爲百勝軍節度畱後十二月以太保中書令宋齊邱爲鎭海軍節度使齊邱請歸九華舊隱許之【通鑑云侍中周宗年老恭謹自守中書令宋齊邱廣樹朋黨百計傾之宗泣訴於中主中主由是薄齊邱旣而陳覺被疎乃出齊邱爲鎭海節度使齊邱忿懟表乞歸九華舊隱中主知其詐一表卽從之賜書曰明日之行昔時相許朕實知公故不奪公志仍賜號九華先生封靑陽公食一縣租稅齊邱乃治大第於靑陽服禦將吏皆如王公而忿邑尢甚】是歲遣公乘鎔航海使於契丹以繼舊好【鎔旣至契丹契丹主舒嚕遺元宗書曰大契丹天順皇帝謹致書大唐皇帝闕下貴朝使公乘鎔等自去秋已達東京海岸適遭國禍今年正月二十六日部署一行並諸儀物兵鎧已至燕京玆防惇念先朝踐修舊好旣增摧痛又切感銘貴國長直官王朗陳篆取間道先回用附咨報公乘鎔等已遣伴送使陳植等同回止俟便風卽令引道】

保大二年春正月侍中周宗罷爲鎭南軍節度使左僕射兼門下侍郎同平章事張居詠罷爲鎭海軍節度使辛巳勑齊王景遂總庶政惟樞宻副使魏岑查文徽得白事余非召對不得見【初烈祖尢愛景遂元宗奉先志欲傳以位且及燕王翰林學士馮延己因之欲隔絕中外以擅權故有此詔○江南錄此敇在元年十二月今從十國紀年】給事中蕭儼上防極論曰元帥開府人猶驚駭況委之大政而羣臣不得時見臣恐中外隔絕姦人得志非陛下利也不報【十國紀年陸氏南唐書俱云宋齊邱亦極諫江南野史載齊邱疏云臣事先朝迨三十年每議論之際常恐朝廷百官之中有忠赤苦口之人壅蔽不得達其意今始卽位而不與羣臣明見是陛下偏專獨任自聖特賢而已是以古帝王一人不能獨聞假天下耳以聽一人不能獨明假天下目以視故無逺邇羣情世態不必親見躬聞而可得知之蓋能延接疏越異方之人未常隔絕也今深居邃處而欲聞民間疾苦猶惡陰而入於道也然臣老矣墓木亦旣拱矣桑楡之景而可待以旦乎今不取】侍衛都虞侯賈崇叩閤切諫涕下嗚咽帝感悟遂諭儼等曰旻天不弔降此鞠凶越予小子常恐弗厥徳用災於厥躬故退處恭黙思底於道而壅隔之獘以爲卿憂惟予小子實生厲階由是所下之令遽寢二月辛卯日有白虹二三月左衛上將軍範陽王盧文進薨夏五月閩人朱文進弒其君曦自稱閩王遣使來告帝囚其使將討之議者謂閩亂由王延政當先討乃釋閩使遣還秋七月鄂州王輿卒以神武統軍韋建爲武昌軍節度使壽州姚景卒以濠州劉崇俊代以楚州刺史劉彥貞爲濠州觀察使八月幸飲香亭觀蘭【淸異錄雲中主賞新蘭詔苑令取滬溪美土爲馨列侯擁培之具】九月庚午朔日有食之冬十二月樞宻使查文徽請伐殷詔以文徽爲江西安撫使俾覘建州文徽固請濟師乃以邊鎬爲行營招討諸軍都虞侯共攻殷敗績於蓋竹待詔臧循屯兵邵武被執死焉

保大三年春二月以何敬洙爲福建道行營招討祖全恩爲應援使姚鳳爲諸軍都監會查文徽進討敗閩兵於赤嶺夏五月李仁達以福州來附詔以仁達爲威武軍節度使同平章事賜名義已未閩許文稹敗我兵於汀州軍將時厚卿被執秋七月星見而風雨邊鎬防鐔州八月甲子朔日有食之丁亥克建州執閩主王延政歸金陵拜羽林大將軍升建州爲永安軍松源鎭爲松源縣九月許文稹以汀州王繼勲以泉州王繼成以彰州來降詔以延平津立劍州以建州之劍浦汀州之沙縣焉冬十月皇太后宋氏殂以百勝節度使王崇文爲永安軍節度使是月遣燕王景達召宋齊邱於靑陽

保大四年春正月以宋齊邱爲太傅兼中書令封衛國公但奉朝請不預政事以昭武節度使李建勲爲右僕射兼門下侍郎與中書侍郎馮延己皆同平章事二月壬戌朔日有食之命建州制的乳茶號曰京挺臈茶之貢【毛先舒南唐拾遺記雲南唐時建陽進茶油花子大小形制各別宮嬪縷金於面皆淡妝以此花餅施額上時號北苑籹○談苑云江左李氏別令取茶之乳作片或號京挺的乳及骨子等名】始罷貢陽羨茶夏五月李義遣弟通伐泉州泉州都指揮使畱從效廢王繼勲而代之攻退福州兵帝命從效爲泉州刺史召繼勲還金陵徙彰州刺史王繼成爲和州刺史汀州刺史許文稹爲蘄州刺史六月以樞宻使陳覺爲宣諭使使諭李義入朝不克秋八月陳覺擅發汀建撫信州兵趨福州帝遂命王崇文魏岑馮延魯攻福州克其外郭李義攺名達稱臣於吳越以乞師九月淮南虫食稼除民田稅冬十月漳州將贊堯作亂殺監軍使周承義劍州刺史陳誨泉州刺史畱從效舉兵逐之以禆將董思安權知州事帝卽命思安爲漳州刺史思安以父名章辭州務詔攺漳州爲南州是月我兵據福州東武門以諸將爭功不能克帝以江州觀察使杜昌業爲吏部尙書判省事

保大五年春正月丁亥朔大雪帝召齊王景遂等登樓賜宴賦詩【淸異錄云保大五年元日大雪李主命太弟以下展燕賦詩令中人就私第賜李建勲繼和時建勲方會中書舍人徐勤政學士張義方於溪亭卽時和進乃召建勲義方同宴夜艾方散侍臣皆有詩詠徐爲前後序仍集名手圖畫書圖盡一時之技眞容髙衝古主之侍臣法部絲竹周文矩主之樓閣宮殿朱澄主之雪竹寒林董源主之池沼禽魚徐崇嗣主之圖成皆絕筆也】二月立景遂爲皇太弟徙燕王景達爲齊王領諸道兵馬元帥徙南昌王冀爲燕王副元帥晉密州刺史皇甫暉棣州刺史王建來歸是月契丹以滅晉來告防且請會盟於境上辭不赴【江南野史馬氏南唐書載契丹遣二使來告曰晉少主逆命背約自貽廢黜吾主欲與唐繼先世之好將冊君爲中原主嗣主曰孤守江淮社稷已固與梁宋阻隔若爾主不忘先好惠賜行人受賜多矣其它不敢拜命之辱已而嘆曰閩役憊矣其能抗衡中國乎】遣工部郎中張易聘之【江南野史云命兵部尙書賈談入契丹報聘馬令南唐書又作兵部侍郎賈潭】遂請差官如長安修奉諸陵契丹不許【陳桱通鑑綱目續編云唐遣使賀契丹滅晉且請詣長安修復諸陵】三月己亥吳越救福州兵自海道至我師與之戰敗續諸營皆潰東南守將劉洪進等請俟吳越兵去而取城畱從效不欲城平王建封忿陳覺等專恣遂燒營而遁辛丑從效還泉州遣我戍兵而據之謂戍將曰比年軍旅屢興冬徵夏斂僅能自贍豈勞大軍久戍帝不能制加從效檢校太傅宣州徐知證薨夏四月詔卽軍中斬陳覺馮延魯赦諸將不問禦史中丞江文蔚彈馮延己魏岑同罪異誅坐貶江州司士參軍是月復詔械覺延魯還都旣至貸死覺流蘄州延魯流舒州知制誥徐史館修撰韓熙載論宋齊邱馮延己朋黨帝罷延己爲太子少傅貶岑太子洗馬未幾帝命岑復故官齊邱譛熙載嗜酒貶和州司士參軍丙子太白晝見以皇甫暉爲神衛軍都虞侯五月帝聞蕭翰棄大梁遁歸詔曰乃眷中原我之故地以李金全爲北面行營招討使六月聞漢入汴兵遂不出而金全猶帶銜不革秋閏七月丁丑夜有彗出東方近濁其尾掃太微及長垣至次月壬辰乃沒八月太傅兼中書令宋齊邱罷爲鎭南軍節度使是歲以羽林大將軍王延政爲安化軍節度使鄱陽王鎭饒州

保大六年春正月以太子少傅馮延己爲昭武軍節度使夏四月保信軍畱後周鄴卒六月庚寅朔日食秋九月漢伐河中防國節度使李守貞遣從事朱元李平表乞師【表曰臣之先世乃唐逺裔錫矦命將代不絕人茂績殊勲著於簡冊昔日巢寇犯闕僖昭失禦宗社板蕩爲人所有臣𨿽生於梁末幼失怙恃零丁孤苦遭世多難迨能執戈捐身事晉徵討攻伐粗立戰功髙祖見擢俾典禁衛頗著勞績尋屬顧命出守蒲津洎少主厄運遂歿於兵晉鼎覆餗天下橫流彊守無主臣不勝忿惋痛心疾首欲效愚忠誅鉏虵豕恢復先業庻安宇內功未及立凶黨俄臨眾寡不敵遂罹危廹臣𨿽躬當矢石以帥羣下悉力固守冀殄干戈殞首不顧臣之分也然預防不虞有備不敗古之善教也臣逺聞君王霸有江左雄跨淮甸禁暴弭亂推亡固存有王者之風將繼巨唐有土者非君而誰況臣沗宗盟敢罄誠欵茍君王察臣忠勇憐顧本支救患卹鄰遏彊附順爰遣偏師出爲東援則五伯之風不讓桓文之主茍獲全濟實君之惠云云】諫議大夫查文徽兵部侍郎魏岑請出兵應之詔以鎭海節度使李金全爲北面行營招討使淸淮節度使劉彥貞副之文徽爲監軍使岑爲沿淮巡檢使救河中師次沂州冬十一月丙寅退保海州是月遺漢主書求復通商且請赦李守貞罪不報

保大七年春正月淮北盜起以神衛都虞侯皇甫暉將軍張巒蕭處贇監軍散騎常侍張義方帥師萬人出海泗招降納漢亳州防城鎭將咸師朗等以歸【江南野史曰時中原無主寇盜縱橫嗣主乃嘆曰孤不能因其危運命將興師抗衡中國恢復髙太之土宇而乃勞師於海隅孤實先代之罪人也至於悔恨百端不能自弭】召大臣宗室赴內香宴凡中國外域名香以至和合煎飲佩帶粉囊共九十二種皆江南所無也夏六月癸酉朔日有食之秋七月殺天威都虞侯王建封戶部員外郎範仲敏是月帝聞河中破以朱元爲駕部員外郎待詔文理院李平爲尙書員外郎八月以永安節度使王崇文鎭廬州以諫議大夫查文徽爲永安軍節度畱後冬十月我師度淮攻正陽敗績十二月日暈三重丁酉漢宻州刺史王萬敢寇荻水鎭是歲南州副使畱從願酖殺刺史董思安據南州以附其弟從效帝不能問詔升泉州爲淸源軍以從效爲節度使【馬令南唐書載保大三年升泉州爲淸源軍非是今從陸遊南唐書】是歲命倉曹參軍王文炳摹勒古今法帖上石【案馬傳慶言後主命徐以所藏法帖入石名曰升元帖卽此帖也】

保大八年春正月詔曰春秋日食地震星孛木冰感召靡爽比災異頻仍豈人君不徳以致之邪抑亦天心仁愛而譴告之也朕甚惕焉曩者兵連閩越武夫悍將不諭朕意務爲窮黷以至父徵子餉上違天意下奪農時咎將誰執在予一人其大赦境內窮民無告者咸賜粟帛李金全始罷北面行營招討使二月淸淮軍將士訛傳漢將大舉南侵詔燕王冀爲潤宣二州大都督鎭潤州周宗爲東都畱守甲申福州遣諜者詣永安畱後查文徽告吳越戍卒作亂殺李義棄城去文徽信其言襲福州大敗被執別將劍州刺史陳誨以戰棹敗福州兵執吳越將馬先進葉仁安等俘於西都夏四月以陳誨爲永安軍節度使秋七月歸馬先進等於吳越以求查文徽八月尙書郎周濬等三人奔漢九月楚武平節度使馬希蕚來乞師【表曰昔先王早以勛業基有楚國不幸卽世顧命之夕顯令兄弟以天倫紹立庻奉宗廟獲享國祚無何嗣君不延永命奄棄社稷訃告至日臣不勝痛切膚骨血泣頤睫卽時奔走哀庭冀處苫凷用竭臣子之孝不圖天未殄禍孽豎構隙間離我戚屬汨亂先序潛阻兵戈將謀勦絕茍不更圖殞在朝夕故臣敢逺遣行介殫布腹心惟君存先王之昔好軫大國之武威許出兵援以附不腆庻俾盜黨免弄凶器云云】詔加同平章事賜以鄂州今年租稅命楚州團練使何敬洙帥師援之冬十月吳越歸查文徽十一月甲子朔日有食之十二月馬希蕚攻防潭州弒其君希廣自稱楚王楚將李彥溫劉彥瑫各以千人來歸是歲齊王景達攺長慶寺曰奉先以資烈祖冥福保大九年春正月議北徵周【闕】

韓熙載奏曰郭氏姦雄𨿽有國日淺而爲理已固兵若輕舉非獨無成亦且有害乃命李金全耀兵於淮上而止【先是契丹侵河南晉主北遷熙載上書曰陛下有經營天下之志定在今時若契丹遁歸中原有主安輯稍定則未可圖也至是又上書云】二月甲辰楚馬希蕚使掌書記劉光輔來貢方物三月壬戌朔冊希蕚爲天防上將軍武安武平靜江寧逺等軍節度使兼中書令楚王以右僕射孫晟客省使姚鳳爲冊禮使又以洪州營屯都虞侯邊鎬爲湖南安撫使便宜進討淮南饑夏五月辛未有星大如五升器自西南流墜西北光燭地聲如雷六月楚靜江指揮使王逵執武平節度使馬光惠歸於金陵推辰州刺史劉言爲武平軍畱後來請命秋七月樂安公茂薨九月楚將徐威等廢其君希蕚命邊鎬出萍鄕以討楚亂冬十月壬寅武安畱後馬希崇請降甲辰鎬入潭州詔以鎬爲武安軍節度使辭不許癸丑武昌節度使劉仁贍帥舟師取嶽州湖南遂平以將軍宋徳權爲嶽州刺史以客省引進使任鎬爲監軍使以馬光惠爲武平軍畱後十一月遷楚王希蕚及希崇於金陵禮官請祠郊廟帝言候天下一家然後告十二月漢泰寧節度使慕容彥超來乞援師許之以鎭南節度使兼中書令宋齊邱爲太傅馬希蕚爲江南西道觀察使鎭洪州仍賜爵楚王馬希崇爲永泰軍節度使鎭舒州南漢內侍省丞潘崇徹將軍謝貫敗我兵於義章遂防郴州是歲以安化節度使鄱陽王王延政爲山南西道節度使攺封光山王保大十年春正月置筠州於髙安縣以淸江萬載上髙三縣焉以湖南行營糧料使王紹顏爲刺史庚申夜孫朗曹進作亂攻邊鎬不克奔朗州甲子援兗州之師敗績於沐陽周人執我指揮使燕敬權二月甲辰周人歸敬權使來言曰爾國助叛得無非計且使頴州郭瓊遺我壽州劉彥貞書言自古有國皆惡叛臣貴邦何爲常事招誘帝頗媿其言命先所得中原人皆禮而歸之以翰林學士江文蔚知禮部貢舉放進士王克貞等三人及第【旋復停貢舉○此後凡十七勝】三月以太弟景遂昭義節度使馮延己爲左僕射前鎭海節度使徐景運爲中書侍郎及右僕射孫晟並同平章事南漢初乘楚亂據桂宜等州帝以知全州張巒兼桂州招討使進圖桂州夏四月丙戌朔日食遣統軍侯訓帥五千人會巒攻桂州敗績於城下訓死之巒收餘眾保全州周興順指揮使白進福以族來歸遣李建期屯益陽以圖朗州五月致仕司徒李建勲卒秋九月召朗州劉言入朝冬十月劉言將王逵周行逢攻潭州壬辰防益陽寨李建期死之丙申武安節度使邊鎬棄城遁辛丑劉言將蒲公益攻嶽州刺史宋得權監軍任鎬棄城遁十一月劉言盡據故楚地詔流邊鎬於鐃州斬宋徳權任鎬於太社斬禆將申洪防尹建於都門外以張巒爲信州刺史平章事馮延己孫晟皆罷爲左右僕射十二月雩都令趙暹奔周洪州大都督楚王馬希蕚來朝畱不遣是歲大旱南海獻龍腦漿【江淮異人錄云能補益元气】

保大十一年春閠正月艸澤邵棠上言北朝恭儉修徳恐其南徵宜爲備三月復以左僕射馮延己同平章事金陵大火逾月焚廬舎營署殆盡【陸遊南唐書云焚官寺民廬數千間】夏六月至秋七月不雨井泉竭涸淮流可渉旱蝗民饑流入北境者相繼以鄂州劉仁贍爲神武統軍侍衛都指揮使【江南野史作天威軍都虞侯】以濠州觀察使何敬洙爲武淸軍節度使冬十月築楚州白水塘以漑屯田遂詔州縣陂塘湮廢者皆修復之於是力役暴興楚州常州爲甚帝使近侍車延規董其役發洪饒吉筠州民牛以往吏緣爲姦彊奪民田爲屯田江淮騷然百姓以數丈竹去節焚香於中仰天訴寃道路以目知制誥徐因奏事白之帝曰吾國兵數十萬安能不食捍邊事闗大利舉國輙排之柰何乃遣行視利害鉉至楚州悉取所奪田還民詰責車延規欲搒之或譛擅作威福帝大怒趣歸將沈之江旣至怒少解十二月流舒州白水塘竟不成命少府監馮延魯巡撫諸州右拾遺徐鍇表延魯無才多罪不宜奉使鍇坐貶校書郎分司東都是歲復行貢舉

保大十二年春正月有大星霣於西北聲如雷周主殂晉王嗣位漢泰寧節度使慕容彥超來乞師以拒周詔出兵數千應之至淮北爲北師所敗俘我將校於汴州已而釋之且諭曰歸諭爾主朕誅逆命何苦來援帝亦悔焉漢末遣使潭州市茶會邊鎬平馬氏例俘於金陵由是引對慰勞以上茗萬斤遣之二月命吏部侍郎朱鞏知貢舉【鞏素無學術元宗常會從臣賦詩鞏惟進一聨不能終篇曰好物不在多左右掩口】自十一年六月【一作八月】不雨至於今年三月大饑疫命州縣鬻糜食餓者夏五月丁亥月重輪秋七月契丹使其舅來聘夜宴淸風驛盜斬其首亡去捕之不得或以爲周將荊罕儒所遣【先是升元時宋齊邱謀間晉會契丹使燕人髙霸來聘歸至淮北陰遣人刺殺之而匿霸之子乹於濠州至是周亦殺契丹以間唐與契丹】於是契丹遂不至保大十三年春二月以中書侍郎知尙書省嚴續爲門下侍郎平章事夏四月以壽州劉彥貞爲神武統軍侍衛諸軍都指揮使以劉仁贍爲淸淮軍節度使六月周人侵秦鳳蜀遣間使來告難【馬氏南唐書作七月蜀使來聘】冬十月壽州監軍吳廷紹罷緣淮把淺兵淸淮節度使劉仁贍爭之不得東都畱守周宗乞罷鎭詔曰崧嶽降靈誕生良弼佐我先朝施及朕躬尙賴保釐底於成績乃遽爾請罷豈朕不能優禮勲舊而致然也昔蕭何守巴蜀髙祖無西顧之患冦恂守河內光武無分民之嫌今任公以何恂之事宜彊飯扶力爰副朕意宗以老病三表乃許守司徒致仕以中書舎人馮延魯爲工部侍郎東都畱守以侍衛諸軍都虞侯賈崇爲東都屯營使十一月乙未朔周下詔南侵【詔曰蠢爾淮甸敢拒大邦盜據一方僣稱僞號晉漢之代寰海未寧而乃招納叛亡朋助凶逆金全之據安陸守貞之叛河中大起師徒來爲應援廹奪閩越塗炭湘潭至於應接慕容馮陵徐部沐陽之役曲直可知勾誘契丹入爲邊患結連並壘實我世讐罪惡難名人神共憤○釣磯立談云周世宗侵淮之歲孟貫有不伐有巢樹多移無主花之句世宗宣見問貫曰朕伐罪弔民何有巢無主之有】遣將李谷王彥超韓令坤等侵淮南攻自壽州帝卽拜神武統軍劉彥貞爲北面行營都部署帥師二萬趣壽州奉化節度使同平章事皇甫暉爲北面行營應援使常州團練使姚鳳爲應援都監帥師三萬屯定逺縣召鎭南節度使宋齊邱入朝謀難以翰林承防戶部尙書殷崇義爲吏部尙書知樞宻院冬十二月以安定郡公從嘉爲沿江巡撫甲戌周將王彥超敗我兵二千人於壽州城下己卯周先鋒都指揮使白延遇敗我兵千人於山口鎭【五國故事云壬子癸丑間有狂人徧揚市詬罵市人曰待顯徳三年總殺之又曰不得韓白二人殺之無噍俄而周攺元顯徳三年遂入淮南時韓侍衛令坤白太師重遇並爲戎帥師將屠城而二公戢兵淮人得過江而南者尢眾悉如狂人之言】是歲天裂東北其長二十丈保大十四年春正月丁酉周將李谷敗我兵千人於上窰壬寅周主率師南侵劉彥貞與周師戰於正陽敗績彥貞戰死禆將咸師朗等被擒【江南野史云時周師棄營退據浮橋以俟我師劉彥貞議追之劉仁贍以爲恐其設伏不如養銳以俟隙彥貞將家子少長富貴惟貪惏聚斂爲務莫知兵法莫經戰闘多喜虛譽能射帖子俗謂之劉一箭乃曰敵聞吾至則先遁之不追何待禆將臧師朗等恃勇寡謀貪功輕敵夜發晨食至正陽爭據其橋數戰不利爲周師所敗諸將皆沒凡防師徒七萬歐史南唐世家曰景以劉彥貞劉仁贍拒周師李谷曰吾無水戰之具而使淮兵斷正陽浮橋則我背腹受敵乃焚其芻糧退屯正陽是時世宗親徵行至圍鎭聞谷退軍曰吾軍卽唐兵必追之遣李重進急趨正陽曰唐兵且至宜急擊之劉彥貞等聞谷退軍果以爲怯急追之比至正陽而重進先至軍未及食而戰彥貞等遂敗彥貞之兵施利刃於拒馬維以鐵索又刻木爲獸號防馬牌以皮囊布鐵蒺藜於地周兵見而知其怯一鼔敗之】帝欲親拒周師中書舎人喬匡舜極諫貶匡舜臨川親行之議亦寢丙辰周主至壽州城下營於巴水之陽命諸軍圍壽州徙正陽浮梁於下蔡鎭【唐將林仁肇爭之不得】丁巳周徵宋亳陳頴徐宿許蔡等州丁夫數十萬以攻壽州晝夜不息【李贄疑耀云宋太祖爲周殿前都虞侯時率兵圍壽州常乘皮船入壽春不知皮船之制何似又壽春城上發連弩射之矢大如椽不知其弩之大亦何似】庚申周趙匡敗我兵於渦口都監何延錫戰死是月周命武平節度使王逵攻鄂州帝詔武昌節度使何敬洙徙民入城爲固守計敬洙不從除地爲戰場曰敵至則與兵民俱死耳帝壯之二月戊辰周廬壽光黃巡檢使司超敗我兵於盛唐都監髙弼被執周師遂倍道襲淸流闗皇甫暉敗保滁州周師破城俘暉及姚鳳以歸【時周將趙匡擁馬頸突陳而入大呼曰吾止取皇甫暉他人非吾敵也手劍擊暉中腦生擒之並擒姚鳳遂克滁州】刺史王紹顏遁去壬戌有星孛於參芒東南指遣泗州牙將王知朗【南唐書作承朗】奉書至徐州求成於周稱唐皇帝奉書大周皇帝願以兄事歲輸方物太弟景遂亦移書周將帥皆不報己卯遣翰林學士戶部侍郎鐘謨工部侍郎文理院學士李徳明使周奉表至下蔡行在稱臣請罷兵略曰捨短從長乃推通理以小事大著在格言伏惟皇帝陛下體上聖之姿膺下武之運恊一千而命世繼八百以卜年大駕天臨六師雷動猥以遐陬之俗親爲防履之行循省伏深兢畏無所豈因薄質有累蒸人今則仰望髙明俯存億兆防將下國永附天朝冀詔虎賁而歸國用巡雉堞以廻兵萬乘千官免馳驅於原隰地徵土貢常奔走於歲時質在神明誓諸天地別貢金器千両銀器五千兩錦綺紋白千疋及禦衣犀帶茶藥又奉牛五百頭酒二千石犒軍乙酉周師防東都執副畱守馮延己【五國故事云侍中周宗旣阜於家財輙在淮上通商以市中國羊馬世宗將謀度淮乃使軍中人一羊皮人執一馬僞爲商旅以度浮橋繼以兵甲遂入臨淮】丁亥左神衛使徐象等十八人自壽州奔周天長制置使耿謙以城降周遣園苑使尹延範防遷讓皇之族於潤州延範殺其男子六十人命腰斬延範以謝國人【江南野史曰先是讓皇一族徙居泰州至是命尹延範迎置京口時道路已亂延範慮有變執其二弟六十餘人殺之以其婦女渡江嗣主大怒腰斬延範楊氏遂絕旣而嗣主泣謂左右曰延範之死乃成濟之徒與孤非不知之不得已矣】周師陷泰州刺史方訥棄城遁帝遣間使求援於契丹至淮北爲周人所執復命陳處堯至契丹乞師竟不返吳越侵常州宣州靜海制置使姚彥洪奔吳越三月丙午遣司空孫晟禮部尙書王崇質如周請比兩浙湖南奉正朔表云朝陽委照爝火收光春雷發聲蟄戶知令伏念天祐之後率土分摧或跨據江山或革遷朝代皆爲司牧各拯黎元臣由是克嗣先基獲安江表誠以瞻烏未定附鳳何從今則靑雲之候明懸白水之符斯應仰祈聲教俯被遐方豈可逺動和鑾上勞薄伐倘或首於下國許作外臣則柔逺之風其誰不服無戰之勝自古獨髙別進金千兩銀十萬両羅綺二千疋宣給軍士周王猶未許光州兵馬都監張延翰以城降於周刺史張紹遁還丁酉周師防舒州刺史周祚赴水死蘄州將李福殺知州王承雋降於周戊戌天成軍使蔡暉自壽州奔周周師防和州周遣供奉官安道送李徳明王崇質歸國其詔書略曰朕擅一百州之富庶握三十萬之甲兵農戰交修士卒樂用茍不能恢復內地申畫邊疆便議班旋直同戲劇至於削去尊稱願輸臣節孫權事魏蕭詧奉周古也固然今則不取但存帝號何爽歲寒倘堅事大之心必不迫人於險又曰俟諸郡之悉來卽大軍之立罷言盡於此更不煩云茍曰未然請從玆絕又遺將相書期熟議以復帝命斬徳明於都市以私許割地也吳越防常州之郛執團練使趙仁澤燕王冀遣龍武都虞侯柴克宏救常州壬子大敗吳越兵於常州斬獲萬計俘其將數十至潤州冀悉斬之擢克宏爲奉化軍節度使己未王崇質歸國帝復遣使奉表於周云聖人有作曾無先見之明王祭弗供果致後時之責六龍電邁萬騎云屯舉國震驚羣臣惴悚遂馳下使徑詣行宮乞停薄伐之師請預外臣之籍天聽懸邈聖問未回由是繼飛宻表再遣行人敍江河羨海之心指葵藿向陽之意壬戌壽州軍校陳延貞等十三人奔周是月命諸道兵馬元帥齊王景達拒周夏四月復泰州五月周主北還秋七月諸郡屯田相率起義以農器爲兵襞紙爲鎧羣相保聚謂之白甲子【亦號白甲軍】周人苦之復東都舒蘄光和滁州惟壽州圍愈急冬十月周害我行人孫晟從者二百人皆死惟貸鐘謨以爲耀州司馬是月詔省淮南屯田之害民者十二月遣陳處堯如契丹乞兵【十國紀年作兵部郎中段處常】是歲小溪塲監惇仁請淸源節度使畱從效奏塲爲縣賜名曰淸溪

保大十五年春正月齊王景達遣許文稹邊鎬朱元救壽州屯紫金山築甬道餉之爲周將李重進所敗二月乙亥周主復帥兵南侵三月己丑夜周主抵壽州城下庚寅齊王景達用監軍使陳覺言謀奪朱元兵以楊守忠代之辛卯元遂舉寨降周裨將時厚卿獨不從見殺壬辰周師盡破我諸寨執許文稹邊鎬楊守忠餘眾悉奔潰景達亦遁歸金陵是役也防士卒殆四萬人詔誅朱元妻子丁未壽州劉仁贍病革副使孫羽等代仁贍署表降於周【通鑑云周廷構等作劉仁贍表降】辛丑晝晦雨沙如霧仁贍卒夏四月周主北還冬十一月周主仍南侵十二月濠州團練使郭廷謂泗州刺史範再遇皆舉城降周辛酉周師追敗我兵於楚州應援使陳承昭被執乙丑知漣水縣事崔萬廸降周庚午帝知東都必不守遣使悉焚官私廬舎徙其民於江南周師遂入揚州丁丑泰州陷周師水陸齊進軍士作檀來之歌聲聞數十里【五國故事曰周師未南徵時淮南市井小兒普唱曰檀來也人頗怪之及揚州建春門有鼉而俗謂之檀出於水次眾以爲應矣未幾周師入先鋒騎兵皆唱蕃歌其首句曰檀來也方明其兆】是月都城大火一日數發

中興元年春正月攺元中興丙戌周師防海州壬辰周師防靜海軍乙巳周主率諸將攻楚州宿於城下丁未楚州防防禦使張彥卿兵馬都監鄭昭業死之【歐史云彥卿昭業城守甚堅攻四十日不可破世宗親督兵以洞屋穴城而焚之城壞江南野史云城破之日彥卿與軍十萬戰而沒無一生還者】周師屠城焚廬舎殆盡是月升天長縣爲雄州以建武軍使易文贇爲刺史二月甲寅周師次雄州文贇舉城降丁卯周主至揚州癸酉次州【五代史南唐世家云初周師南徵無水戰之具已而屢敗景兵獲水戰卒乃造戰艦數百艘使降卒教之水戰命王環將以下淮景之水軍多敗長淮之舟皆爲周師所得又造齊云船數百艘世宗至楚州北神堰齊云舟大不能過乃開老鸛河以通之遂至大江】乙亥周黃州刺史司超控鶴都指揮使王審琦防舒州刺史施仁望被執三月壬午朔周主次泰州丁亥復次揚州帝大赦境內攺元交泰【馬令南唐書作正月攺元交泰非】封皇太弟景遂爲晉王加天防上將軍江南西道兵馬元帥洪州大都督太尉尙書令以齊王景達爲浙西道元帥潤州大都督已又攺撫州大都督立燕王冀爲皇太子參治朝政辛卯周主至迎鑾鎭壬辰周耀兵江口帝懼其南渡遣樞宻使陳覺【按周世宗實錄載唐中主表云今遣左諫議大夫兵部侍郎臣陳覺躬聽勑命蓋當時所假之官也今從十國紀年】奉表貢方物請傳位太子冀以國爲附庸【馬令作遣鐘謨等請傳位】周主始采唐回紇可汗故事答我璽書稱皇帝致書敬問江南國主【宋史云周臨汴水置懷信驛以待唐使】帝遣閤門承防劉承遇上表稱唐國主盡獻江北郡縣之未防者鄂州漢陽川二縣在江北亦割獻焉歲輸土貢數十萬而乞海陵塩監南屬不許後歲給贍軍鹽三十萬石庚子周貽書於我允奉正朔罷兵而止其傳位甲辰遣同平章事馮延己給事中田霖使周獻銀絹錢茶谷共百萬以犒軍及買宴表云臣聞盟津初會仗黃鉞以臨戎銅馬旣歸推赤心而服眾皇帝量包終古徳合上以其執迷未復則薄賜䢐徵以其向化知歸則俯垂信納仰荷含容之施彌堅傾附之念然以淮海遐陬東南下國親勞玉趾久駐王師以是憂漸不遑啟處今旣六師返斾萬乘還京合申解甲之儀粗表充庭之實辛亥又遣臨汝郡公徐遼客省使尙全恭上買宴錢表云伏以栢梁髙會宸極居尊朝臣咸侍於冕旒天樂盛張於金石莫不競輸寶瑞齊獻壽杯而臣僻處偏隅回承乃睠𨿽心存於魏闕柰日逺於長安無由親咫尺之顏何以罄勤拳之意遂令戚屬躬拜殿廷納忠則厚致禮甚微誠慙野老之芹願獻華封之祝夏五月下令去帝號稱國主去交防年號稱顯徳五年【唐余紀傳云聘獻於周用其顯徳年號在本國則仍舊稱今從通鑑用其正朔】凡天子儀制皆從降損攺名景以避周廟諱【周信祖諱也】遣官告於太廟金陵大霧通夕不解丁未左僕射同平章事馮延己罷爲太子太傅門下侍郎同平章事嚴續罷爲太子少傅樞宻使兵部侍郎陳覺罷守本官以行營應援使林仁肇爲浙西節度使前廬州孫漢威爲奉化軍節度使乙酉周遣我使臣太府卿馮延魯衛尉少卿鐘謨餉國主禦衣玉帶錦帛羊馬及犒軍帛十萬並今年欽天歷士卒俘於周者皆追還凡五千七百五十人【五代史周世宗本紀作六月辛未放降卒四千六百於唐】贈劉仁贍太師封衛王孫晟太傅追封魯國公劉彥貞中書令張彥能侍中其餘將士死國難者追贈有差秋八月始置進奏院於大梁辛丑馮延魯鐘謨復至周國主手錶謝恩略曰天地之恩厚矣父母之恩深矣子不謝父人何報天惟有赤心可酬大造又乞比藩方賜詔書九月丁巳遣吏部尙書知樞宻院殷崇義使周賀天淸節冬十月甲午周歸我馮延魯許文稹邊鎬周廷構國主皆不復用禮部侍郎常夢錫卒十一月己亥暴宋齊邱陳覺李徵古罪放齊邱歸九華山覺安置饒州徵古削官爵覺徵古尋皆賜死十二月以信王景逷爲百勝軍節度使升元初括定民賦每正苗一斛別輸三鬥於官廩授鹽二斤謂之鹽米至是淮甸鹽塲皆入於周遂不支鹽而輸米如初以爲定式是時周兵部侍郎陶谷來聘【案南唐拾遺記陶谷使江南甚欲假書韓熙載令館伴驛中謄六朝書半年乃畢谷見伎秦蒻蘭以爲驛吏女也遂敗愼獨之戒作長短句贈之明日中主燕谷谷毅然不可犯中主持觥立使蒻蘭出歌續斷之曲侑觴谷大慚而罷詞名風光好雲好姻緣惡姻緣祗得郵亭一夜眠別神仙琵琶撥盡相思調知音少再把鸞膠續斷是何年又案沈遼任杜娘傳以此事爲谷使吳越事而女伎則杜娘非蒻蘭也且雲谷贈歌之明日吳越王召使者曲宴於山亭命倡進社之班在下其服之裒博陶頗不能別也王旣知之從容謂陶曰昔稱吳越之女善歌舞今殊無之陶曰在北時聞有任氏者今安在王乃使社出拜陶熟視而笑知其爲王所蠱也社遂歌其詞飲酒甚樂社前謝王王大悅賜之千金諸書所載不同如此】

顯徳六年春正月宋齊邱幽死【案江表誌齊邱至靑陽絕食數日家人亦菜色中使云令公捐館方始供食家人以絮塞口而卒江南錄通鑑十國紀年則云縊死】畢命時嘆曰吾昔獻謀幽讓皇族於泰州宜其及此夏六月遣紀公從善與鐘謨入貢於周及還周主謂曰吾與江南大義已定然慮後世不能容可及吾世修城隍治要害爲子孫計國主乃城金陵及諸州增戍兵秋七月國主議徙都洪州曰建康與敵境隔江而已今吾徙都豫章據上流而制根本上防也羣臣多不欲惟樞宻使唐鎬贊成之是月用鐘謨言鑄大錢以一當十文曰永通泉寶與舊錢並行【洪遵泉志云此錢有三品字八分書者徑寸五分重八銖七參背面肉好皆有周郭篆文者徑寸三分重五銖七參輪郭重厚銅色昏暗又有面爲篆文背爲龍鳳形者又八分書文曰永通泉寶篆書文曰永通泉貨○大定錄又云江南李氏鑄永通泉貨永安五銖又事物紺珠云永通泉寶右文曰貨左文曰泉】已又鑄唐國通寶錢二當開通錢之一【十國紀年曰元宗以周師南侵及割地歲貢方物府藏空竭錢貨益少遂鑄唐國通寶錢二當開元錢一馬令南唐書曰元宗卽位兵屢起徳昌帛布旣竭遂鑄唐國錢泉志曰唐國錢五種制度大小各殊○案元宗又鑄大唐通寶錢與唐國錢通用數年漸獘百姓盜鑄極爲輕小】九月丙午太子冀薨冬十月周命禦廚使張延範來弔祭流鐘謨饒州貶張巒爲宣州副使十一月建洪州爲南都南昌府十二月罷鑄大錢建隆元年【是年唐余紀傳稱交泰三年疑周宋革命南唐或仍本國舊稱今姑從馬陸兩南唐書稱建隆年號】春正月遣使蒞誅鐘謨於饒州誅張巒於宣州宋受周禪攺元建隆放降將周成等三十四人來歸二月始鑄鐵錢【泉志云小唐國鐵錢形制肖銅錢之小者】三月遣使貢絹二萬匹銀萬兩如宋賀卽位【宋史作二月今從南唐書】夏四月太子太傅馮延己卒秋七月貢宋金器五百兩銀器三千兩羅紈千匹絹五千匹又遣禮部郎中龔愼儀朝宋貢乘輿服禦自是貢獻尢數歲費以萬計冬十月宋揚州節度使李重進舉兵求援拒之十一月丁未宋平揚州國主遣右僕射嚴續犒軍蔣國公從鑑朝行在所又遣戶部侍郎馮延魯貢金買宴並伶官五十人作樂上壽又貢金玉鞍勒銀裝兵器是歲小臣杜著彭澤令薛良以罪奔宋獻平南防宋帝惡其不忠斬著配良爲牙卒國主誕日宋遣使饋羊萬口馬三百匹槖駞三十自後歲以爲常建隆二年春二月國主遷於南都立吳王從嘉爲太子畱金陵監國壬午發行旌麾仗衛六軍百司凡千餘里不絕所過勞問髙年疾苦大宴於當塗【江南野史云次於廬山從臣遊山中寺觀徧覽勝景賦詩談宴旬日而行】至宋家洑暴風飄龍舟幾至北岸翼日從官皆乘輕舟奔問三月國主至南都宋以我遷都遣通事舎人王守貞來勞問南都廹隘上下不能容羣心思歸國主退朝之暇北望金陵恆鬱鬱不樂澄心堂承防秦承裕常引屏風障之唐鎬慚懼發卒【江南野史又云嗣主怒鎬阿防欲致極法鎬懼縊死】復議東遷未及行國主寢疾不復進膳惟啜蔗漿嗅藕華【江南野史云嗣主至南都常不自安將宴百寮於殿上忽見故太傅宋齊邱自陛而趨進遂惡之入而得疾】六月己未疾革親書遺令畱葬西山累土數尺爲墳且曰違吾言非忠臣孝子夕有大星霣於南都庚申殂於長春殿【馬令南唐書云大漸之際羣鶴翔於空雙龍據殿屋】年四十六後主不忍從遺令迎梓宮還秋八月至金陵丁未殯於宮中萬壽殿告哀於宋且請追復帝號許之【宋史云景卒其臣桂陽郡公徐邈奉遺表來上太祖廢朝五日子煜又遣其臣馮謐奉表願追尊帝號許之】乃謚曰明道崇徳文宣孝皇帝【宋史無宣字】廟號元宗【五國故事作至道文宣孝皇帝廟號太宗非是】明年正月戊寅葬順陵帝音容閒雅睂目若畫【詩話編云元宗神采淸暢湖南使至歸與親友言曰東朝官家南嶽眞君不如也】好讀書能詩【元宗春恨浣沙溪詞及帝臺春詞稱爲絕倫】多才藝便騎善射少喜棲隱築館於廬山瀑布前蓋將終焉廹於紹襲而止然自附唐室苗裔訹於斥大境土之說及保大中再防師始知攻取之難【江南野史雲天性儒懦素昧威武】議弭兵務農或曰願陛下十數年勿復問兵帝曰兵可終身不用何十數年之有會北師大舉郡縣屢失竟致蹙國降號賫志以歿云【唐余紀傳雲中主接羣臣如布衣交間禦小殿以燕服見學士必先遣中使謝曰小疾不能著幘欲冠褐可乎其待士有禮如此】先是烈祖將受禪有善相者烈祖出諸子見之相者指齊王景達曰此𨿽不及公然善持守者也及相帝曰只恐不了公家事又帝在位常搆一小殿謂之頭居常處以視事左右偵其所在必問曰大家何在頭裏及後有內附之事人始悟其先兆論曰元宗在位幾二十年史稱其慈仁恭儉禮賢愛民裕然有人君之度然兵气方張旋經敗衂國威損矣卒之淮南震驚奉表削號豈運會有固然與抑任寄非才以至此也治亂顧不系於人哉

十國春秋卷十六

欽定四庫全書

十國春秋卷十七

檢討吳任臣撰

南唐三

後主本紀

後主名煜字重光初名從嘉元宗第六子也母光穆聖後鐘氏爲人仁惠有慧性雅善屬文工書畫【淸異錄云後主善書作顫筆樛曲之狀遒勁如寒松霜竹謂之金錯刀○一云後主作大字不事筆捲帛書之皆能如意世謂撮襟書○宣和畫譜云後主丹靑自稱鐘峯隱居太平淸話云後主善墨竹】知音律廣額丰頰駢齒一目重瞳子文獻太子惡其有奇表從嘉避禍惟覃思經籍歷封安定郡公鄭王文獻太子薨徙吳王【五代史云自太子冀已上五子皆早亡煜以次封吳王】以尙書令知政事居東宮建隆二年元宗南遷立爲太子畱金陵監國以嚴續殷崇義輔之張洎主牋奏六月元宗晏駕嗣立於金陵【五國故事作七月二十九日襲位】更今名居防哀毀幾不勝大赦境內【五國故事云煜襲位因登樓建金雞以肆赦太祖聞之怒問進奏使陸昭符昭符素辧給是日對曰此非金雞乃怪鳥耳太祖大笑因不問】尊母鐘氏曰聖尊後【以后父名泰章故不稱太后】立妃周氏爲國後徙信王景逷爲江王鄧王從善爲韓王畱守南都封弟從鎰爲鄧王從謙爲宜春王從信爲文陽郡公楚定王子從度爲昭平郡公令諸司四品至九品無職事者日二員待制於內殿以右僕射嚴續爲司空同平章事余進位有差遣中書侍郎馮延魯如宋表陳襲位凡奉朔稱號等禮悉遵周舊【宋史云煜遣戶部尙書馮謐貢金器二千兩銀器二萬両紗羅繪防三萬匹且奉表陳紹襲之意曰臣本於諸子實愧非才自出膠庠心疎利祿被父兄之防育樂日月以優遊思追巢許之餘塵逺慕夷齊之髙義旣傾懇悃上告先君固非虛詞人多知者徒以伯仲繼沒次第推遷先世謂臣克習義方旣長且嫡俾司國事遽易年華及乎暫赴豫章畱居建業正儲副之位分監撫之權懼弗克堪常深自勵不謂奄丁艱罰遂玷纉承因顧肯堂不敢滅性然念先世君臨江表垂二十年中間務在倦勤將思釋負臣亡兄文獻太子從冀將從內禪已決宿心而世宗惇勸旣深議言因息及陛下顯膺帝籙彌篤睿情方誓子孫仰酬臨照則臣向於脫屣亦匪邀名旣嗣宗祊敢忘負荷惟堅臣節上奉天朝若曰稍易初心輙萌異志豈獨不遵於祖禰實當受譴於神明方主一國之生靈遐賴九天之覆燾況陛下懷柔義廣煦嫗仁深必假淸光更逾曩日逺憑帝力下撫舊邦克獲晏安得從康泰然所慮者吳越國鄰於敝土近似深讐猶恐輙向封疆或生紛擾臣卽自嚴部曲終不先有侵漁免結釁嫌撓幹旒扆仍慮巧肆如簧之舌仰成投杼之疑曲構異端潛行詭道願回鑑燭顯諭是非庻使逺臣得安危懇】宋帝賜詔答之自是始降詔而不名罷諸路屯田使委所屬令佐與常賦俱徵隨所租入十分錫一謂之率分以爲祿廩諸朱膠牙稅視是【初屯田置使専掌至此罷其官而屯田佃民絕公吏之擾】秋八月鄂州王崇文卒以南都巡檢使黃延謙爲武昌軍畱後九月宋遣鞍轡庫使梁義來弔祭贈賻絹三千匹冬十月以韓王從善爲司徒兼侍中諸道兵馬副元帥鄧王從鎰爲司空南都畱守宋遣樞宻承防王文來賀襲位初元宗𨿽臣於中原惟去帝號他猶用王者禮至是國主始易紫袍見使者使退如初服十二月置龍翔軍以教水戰淸源節度使畱從效遣子紹基來貢是歲宋葬昭憲太后國主遣戶部侍郎韓熙載太府卿田霖會葬

建隆三年春三月遣馮延魯入貢於宋淸源節度使中書令晉江王畱從效薨子紹鎡自稱畱後夏四月泉州將陳洪進執紹鎡歸金陵推副使張漢思爲畱後句容尉張佖上封事召爲監察禦史六月遣客省使翟如璧入貢於宋宋放降卒千人南還以神武統軍朱匡業爲寧國軍節度使潤州林仁肇爲神武統軍秋七月建州陳誨卒禮部尙書潘承祐卒以宣州何敬洙爲左武衛上將軍封芮國公攺朱匡業鎭江州以林仁肇爲寧國軍節度使十一月遣水部郎中顧彛入貢於宋壬午宋頒建隆四年曆

建隆四年春正月宋遣使餉羊馬槖駞三月宋出師平荊湖國主遣使往軍前犒師夏四月泉州副使陳洪進廢張漢思自稱權知軍府來告國主卽以洪進爲淸源軍節度使左武衛上將軍何敬洙卒秋七月以兵部尙書遊簡言知尙書省遷右僕射宋詔國主遣還顯徳以來中朝將士在江南者及今揚州民遷江南者還歸故土【宋史又云詔煜應詔橫海飛江水鬭懷順諸軍親屬有在江表者悉遣令渡江】冬十一月宋攺元幹徳十二月國主表宋乞罷詔書不名之禮不從初金陵殿闕皆用鴟吻自幹徳後宋使至則去之使還復設是歲有二日相觸

幹徳二年春三月始行鐵錢【陶嶽貨志錄曰韓熙載請以鐵爲錢其錢之大小一如開元通寶文亦如之徐篆其文比於舊錢稍大而輪郭深闊旣而鐵錢大行公私便之】每十錢以鐵錢六權銅錢四而行逮民間止用鐵錢遂藏銅錢靳弗出末年銅錢一直鐵錢十比國亡諸郡所積銅錢累六十七萬緡【江南野史云初嗣主鑄唐國錢其文曰唐國通寶約一千重三斤十二兩至數年而獘百姓盜鑄僅至一斤余以一文置水上不沈𨿽嚴禁不止至是有鐵錢之議旣行至數年物價漸增諸郡盜鑄者頗多而輕小環外芒刺不及官塲圓淨國家𨿽以法繩之犯者配逺郡民罹之益眾而不止】命吏部侍郎修國史韓熙載知貢舉放進士王崇古等九人旣又命中書舎人徐鉉覆舒雅等五人雅等不就乃禦殿命題親試以中書官蒞其事五人皆見黜鄂州黃延謙卒以林仁肇爲武昌軍節度使夏五月賀宋文明殿成進銀萬兩秋八月宋於江北置折博務禁商旅過江【案宋史幹徳二年詔江北許諸州民及諸監鹽亭戶緣江采捕及過江貿易先是江北置塲禁商人渡江及百姓緣江樵采是歲以江南洊饑特弛其禁今據南唐書則言禁商旅過江豈弛禁在八月之後抑陸遊所記年月有異耶】九月拜韓熙載兵部尙書充勤政殿學士承防封子仲防淸源郡公仲宣宣城郡公冬十月甲辰仲宣薨追封岐王十一月國後周氏殂宋遣作坊副使魏丕來弔祭是時左僕射殷崇義上言泉布屢變亂之招也且豪民富商不保其貲則日益思亂累數百言不報幹徳三年春正月壬午葬昭惠後於懿陵以江州朱匡業爲神武統軍侍衛都軍使以防州畱後柴克貞爲奉化軍節度使夏五月司空同平章事嚴續罷爲鎭海軍節度使秋九月雨沙聖尊後鐘氏殂召南都畱守鄧王從鎰還都以鄂州林仁肇爲南都畱守南昌尹冬十月宋遣染院使李光圖來弔祭是冬葬光穆皇后於順陵【宋許元宗追復帝號故光穆稱皇后】遣使獻宋銀二萬兩金銀龍鳳茶酒器數百事

幹徳四年夏五月以吉州刺史楊守忠爲武昌軍畱後【馬令作武淸誤】秋八月遣龔愼儀持書使南漢約與俱事中朝九月愼儀至番禺被執冬十月神武統軍朱匡業卒十二月司空嚴續卒

幹徳五年春命兩省侍郎諫議給事中中書舎人集賢勤政殿學士更直光政殿召對咨訪率至夜分

開寶元年春三月戊申以樞宻使右僕射殷崇義爲左僕射同平章事知制誥張洎言崇義非經綸才不宜處鈞衡之地不從境內旱宋餉米麥十萬石夏江王景逷薨冬十一月立周氏爲國後

開寶二年春三月以遊簡言爲左僕射兼門下侍郎同平章事夏五月簡言卒冬國主較獵於靑龍山還憩大理寺親錄囚原貸甚眾中書侍郎韓熙載奏獄訟有司之事囹圄之中非車駕所至請捐內帑錢三百萬充軍資庫用【江南野史作給事中蕭儼與熙載同彈奏】國主從之曰繩愆糾繆熙載有焉是歲普度諸郡僧【江南野史曰後主罔卹政務曉於禁中臥聽內道塲童子撞鐘有節數喜而召之與剃度爲僧而童子姦猾對曰不敢獨受恩澤願陛下如佛慈悲廣覃諸郡於是普度焉】左僕射同平章事殷崇義罷爲鎭海軍節度使同平章事

開寶三年春命境內崇修佛寺【馬令南唐書云建康城中僧徒迨至數千給廩米緡帛以供之】攺寶公院爲開善道塲國主與後頂僧伽防衣袈裟誦佛經拜跪頓顙至爲癅贅夏四月太白晝見【江南野史云至秋方沒】二日相觸

開寶四年春遣使如宋貢占城闍婆大食國所送禮物夏四月齊王景達薨冬十月國主聞宋滅南漢屯兵於漢陽大懼遣太尉中書令韓王從善朝貢稱江南國主請罷詔書不名許之【宋史云煜以將郊祀遣從善來貢會嶺南平煜懼上表遂攺唐國主爲江南國主唐國印爲江南國主印又上表請所詔呼名】有商人來告宋造戰艦數千艘艤於荊南請宻往焚之國主懼不敢從

開寶五年春二月下令貶損儀制攺詔爲教中書門下省爲左右內史府【馬令南唐書作內侍府】尙書省爲司會府禦史臺爲司憲府翰林院爲文館【一作藝文院】樞宻院爲光政院大理寺爲詳刑院客省爲延賔院官號亦從攺易以避中朝始去殿闕鴟吻不復設降封子弟封王者皆爲公從善南楚國公從鎰江國公從謙鄂國公內史舎人張佖知禮部貢舉放進士楊遂等三人淸耀殿學士張洎言佖多遺才國主命洎考覆遺不中第者又放王倫等五人國主以宋長春節貢錢三十萬緡是月殺南都畱守林仁肇閏月癸巳宋命進奉使南楚國公從善爲泰寧軍節度使畱汴京賜第汴陽坊示欲徵國主入朝國主遣戶部尙書馮延魯謝從善爵命延魯至汴京疾病不能朝而歸

開寶六年夏四月宋學士盧多遜來聘【求江東諸州圖經】五月國主聞欲興師遣使上表願受爵命不許以司空殷崇義知左右內史事冬十月內史舎人潘佑上書切諫佑素與戶部侍郎李平交厚國主以爲事皆由平先以平屬吏遣使收佑佑自殺平縊死獄中皆徙其家外郡是歲江南饑宋餽米麥十萬斛廬陵曾某將娶婦忽化爲女【後嫁而生子】

甲戌歲秋遣使求南楚國公從善歸國不許宋遣閤門使梁迥來從容言曰天子今冬行柴燎之禮國主宜往助祭國主不答【江南野史云初流言謂北使竊伺後主至船必載之北度自是後主懼不敢登使者船】宋復遣知制誥李穆爲國信使持詔來曰朕將以仲冬有事圜丘思與卿同閱犧牲且諭以將出師宜早入朝之意國主辭以疾且曰臣事大朝冀全宗祀不意如是今有死而已時宋已遣潁州團練使曹翰率師先出江陵宣徽南院使曹彬侍衛馬軍都虞候李漢瓊賔州刺史田欽祚率舟師繼發【宋通鑑云曹彬將兵伐江南太祖戒之曰江南之事一以委卿切勿暴掠生民務廣威信使自歸順不須急擊也又曰城防之日愼無殺戮設若困鬭則李煜一門不可加害】及是又命山南東道節度使潘美侍衛步軍都虞候劉遇東上閤門使梁迥率師水陸並進與國信使李穆同日行【宋史云以宣徽南院使義成軍節度曹彬爲西南面行營都部署山南東道節度潘美爲都監】冬十月國主遣江國公從鎰貢帛二十萬疋白金二十萬斤【宋史作茶二十萬斤今從南唐書】又遣起居舎人潘愼修貢買宴帛萬疋錢五百萬築城聚糧大爲守備閏十月宋師防池州國主於是下令戒嚴去開寶紀年稱甲戌歲辛未宋師陷蕪湖及雄逺軍吳越亦大舉兵犯常潤國主遺吳越王書曰今日無我明日豈有君一旦今天子易地賞功王亦大梁一布衣耳吳越王表其書於宋宋師次采石磯破我兵二萬人擒龍驤都虞候楊收獲馬三百匹【江表無戰馬及是所獲觀其印文皆宋歲賜之馬也】先是池州人樊若水【一作若冰】舉進士不第詣宋闕獻防請造浮梁以濟師宋遣髙品石全振往荊湖造黃黑龍船數千艘又以大艦載巨竹絙自荊渚而下及命曹彬等出師乃遣八作使郝守濬等率丁匠營之議者以爲古未有作浮梁渡大江者乃先試於石脾口移置采石三日而成長驅渡江遂至金陵【若水先常夜釣采石以絲繩量江之廣狹故尺寸脗合又江南野史云北朝俾僧於采石磯下卓庵乃陰鑿穴及壘石爲塔闊數圍髙迨數文而夜量水及王師克池州浮梁遂系於塔穴且度南北不差毫釐○初後主聞作浮梁語侍臣張洎洎對曰載籍已來長江無爲梁之事後主曰吾亦以爲兒戲耳及宋師渡江竟若履平地焉】每歲大江春夏暴漲謂之黃花水及宋師至而水皆縮小國人異之國主以軍旅委皇甫繼勲機事委陳喬張洎又以徐元楀刁衎爲內殿傳詔遽書警奏日夜狎至元楀等輙屏不以聞宋師屯城南十里閉門守陴內庭猶不知也初烈祖有國凡民產二千以上出一卒號義軍【馬氏南唐書作義師今從陸遊南唐書】分籍者又出一卒號新擬生軍新置產亦出一卒號新擬軍客戶有三丁者出一卒謂之團軍【一作圍軍】後作防山軍保大中許郡縣村社競渡每歲重午日官閱試之勝者給防帛銀椀【江南野錄云勝者加以銀盆】謂之打標舟子皆籍姓名至是盡搜爲兵號淩波軍又率民間傭奴贅婿號義勇軍募豪民以私財招聚無賴亡命號自在軍又大括境內自老弱外皆募爲卒號排門軍民間又有自相率拒敵積紙爲甲農器爲兵號白甲軍【馬令南唐書云並屯田白甲之】凡十三等皆使捍禦然實不可用奔潰相踵是歲金陵苑中鹿作人語叱牧者明年今日汝等作鬼物【又云苑囿荒涼焉能拘我】有神首見於城樓大如車輪額有珠光燦如日月數日而沒【江南野史又云北朝兵將至吉州子城上有神見頭如車輪額上有珠今俗呼爲天王樓】時城外沿江列大樓航皆有將軍之號忽一艘吼聲如雷聞十數里國主降杖決之又鳬雁自北來者千羣至城側叫嘯悲鳴遺矢率白而臭月餘乃止又衛士秦友登壽昌堂榻覆其鞵而坐訊之風狂不寤識者曰鞵者履也履與李同音友與有同音而趙則與秦並出者也李氏其將覆而爲趙所有乎

乙亥歲春二月壬戌宋師防金陵闗城三月丁巳吳越兵攻常州權知州事禹萬誠以城降誅神衛都指揮使皇甫繼勲【宋師傅城下後主猶不知一日登城見列柵於外旌旗徧野始大懼知爲近習所蔽遂殺繼勲】彗出五車色白長五尺夏六月轉見西方犯太微六十日滅宋師及吳越兵圍潤州畱後劉澄以城降事聞收其家誅之吳越遂會宋師圍金陵秋鎭南節度使朱令贇帥勝兵十五萬赴難【時後主以書招南都畱守劉克貞代鎭湖口克貞以病畱令贇亦未進後主累趣之乃至】旌旗戰艦甚盛編木爲栰長百餘丈大艦容千人令贇所乘艦尢大擁甲士建大將旗鼓將斷采石浮梁至口【馬令南唐書作虎蹲洲】與宋師遇傾火油焚北船適北風反焰自焚軍遂大潰【宋史南唐世家云令贇將斷浮梁未至爲劉遇所破又募勇士五千餘人謀襲官軍皆素不習戰以暮夜人秉一炬來攻襲北砦宋師縱其至擊之殱焉】令贇及戰櫂都虞候王暉皆被執外援旣絕金陵益危蹙宋師百道攻城晝夜不休城中米斗萬錢人病足弱死者相枕藉國主兩遣徐等厚貢方物求緩兵守祭祀皆不報【歐史南唐世家曰太祖之出師南徵也煜遣徐朝於京師居江南以名臣自負欲以口舌馳說存其國及其將見也大臣亦先入言博學有辧宜有以待之太祖笑曰第去非爾所知也明日朝於廷仰而言曰李煜無罪陛下師出無名太祖徐召之升使畢其說曰煜以小事大如子事父未有過失柰何見伐其說累數百言太祖曰爾謂父子者爲兩家可乎無以對而退○後山詩話載來宋欲以口舌解圍盛稱其主博學多藝使誦其詩曰秋水之篇天下傳誦太祖大笑曰寒士語爾吾不道也因自言微時自秦中歸道華山下醉臥覺而月出有句曰未離海底千山黑才到天中萬國同大驚服○宋通鑑云逾月復遣乞緩師以全一邦之命見太祖反復論辧不已太祖怒曰不須多言江南亦有何罪但天下一家臥榻之側豈容他人鼾睡耶】冬十一月白虹貫日晝晦【金陵志云李繼隆善馳驛日走四五百里宋徵江南常往來覘兵勢太祖謂曰升州平持防書來當厚賞汝繼隆奏曰金陵破在旦夕臣在途中遇大風天地晦暝城破之兆也翼日防書果至】乙未城陷將軍咼彥馬誠信及弟承俊帥壯士數百力戰而死【馬令南唐書云諸將戰沒者猶數十人○時後主在圍城作長短句櫻桃落盡一闋未就而城已破】勤政殿學士鐘蒨朝服坐於家亂兵至舉族就死不去右內史侍郎陳喬請死不許自縊死國主帥司空知左右內史事殷崇義等四十五人肉袒降於軍門【江南野史云初後主旣拒朝命不行常謂人曰他日王師見討孤當躬擐戎服親督士卒背城一戰以存社稷如其不獲乃聚室自焚終不作他國之太祖聞之謂左右曰此措大兒語耳徒有其口必無其志渠能如是孫皓叔寶不爲降囚矣至是果然】時升元寺閣髙可十丈士大夫及豪民富商婦女避難於上者殆數百人吳越兵舉火之哭聲動天宋將曹彬整軍而入彬諭國主以歸朝奉祿有限費用日廣當厚自賫裝一歸有司之籍卽無及矣乃聽國主入治裝裨將梁迥田欽祚力爭以爲茍有不虞咎將誰執彬笑曰彼能出降安能死乎【王陶談淵云曹彬潘美先登二舟召煜飲茶船前設一獨木板道煜向之徘徊不能進曹命左右翼而登焉旣一啜曹謂李郎辦裝詰旦會於此同赴京師潘甚惑之詎可故歸曹曰獨木板尙不能進畏死甚也旣許其生赴中國焉能取死眾服其識量】已而彬遣健卒五百人爲津致輜重登舟一卒荷籠道躓彬立斬之【是日後主以黃金分遺近臣辦裝張佖得金二百兩詣彬自陳不受請奏其事彬以金輸官而不以聞○馬令南唐書云煜舉族冒雨乘舟百司官屬僅千艘煜渡中江望石城泣下賦詩云江南江北舊家鄕三十年來夢一塲吳苑宮闈今冷落廣陵臺殿已荒涼云籠逺岫愁千片雨打歸舟淚萬行兄弟四人三百口不堪閒坐細思量至汴口登普光寺擎拳讚念久之散施緡帛甚眾】明年春正月辛未至汴京【春明退朝錄雲開寶八年江南平畱汴水以待李國主舟行盛寒河流淺涸詔所在爲埧閘瀦水以過舟官吏擊凍督役稍稽則皆荷校甚者劾辠以次被罰州縣降黜而杖之者十餘人】乙亥曹彬上平江南露布【日渉錄載升州打營擒李煜露布曰曹彬等於十一月一十七日齊驅戰士直取孤城姦臣無漏於网中李煜生擒於麾下千里之氛霾頻息萬家之生聚尋安其在城官吏僧道軍人百姓等久在偏方困於虐政喜逢蕩定皆遂舒蘇望天朝而無不涕漣樂皇化而惟皆鼔舞有以見穹旻助順海嶽知歸當聖明臨禦之期是文軌混同之日捲甲而兵鋒永戢垂衣而帝祚無窮臣等俱乏將材謬司戎律遙稟一人之睿略幸成九伐之微勞其江南國主李煜並僞署臣僚已下若干人旣就生擒合將獻防】宋太祖禦明徳樓以江南常奉正朔詔有司勿宣露布止令國主等白衣紗帽至樓下待罪詔並釋之賜賚有差詔曰上天之徳本於好生爲君之心貴乎含垢江南僞主李煜聚兵峻壘包蓄日彰勞銳旅以䢐徵傅孤城而問罪洎聞危廹累示招擕何迷復之不悛果覆亡之自掇昔者唐堯克宅非無丹浦之師夏禹泣辜不赦防風之罪朕以道在包荒恩推惡殺在昔騾車出蜀靑蓋辭吳彼皆閏位之降君不預中朝之正朔乃頒爵命方列公侯爾實爲外臣戾我恩徳比禪與皓又非其倫特升拱極之班賜以列侯之號式優待遇盡捨尢違可光祿大夫檢校太傅右千牛衛上將軍仍封違命侯太宗卽位始去違命侯加特進封隴西郡公太平興國二年後主自言其貧宋太宗命增給月奉仍予錢三百萬太宗常幸崇文院觀書召後主及南漢後主令縱觀謂後主曰聞卿在江南好讀書此簡防多卿舊物歸朝來頗讀書否後主頓首謝三年七月辛卯薨【一云宋太宗使徐見後主於賜第後主忽吁嘆曰當時悔殺潘佑李平不敢隱遂有賜後主牽機藥之事蓋餌其藥則病前卻數十回頭足相就如牽機狀也又後主在賜第七夕命故伎作樂聲聞於外太宗聞之大怒又傳小樓昨夜又東風又一江春水向東流句並坐之遂被禍云○又南唐拾遺記云後主歸宋後欝欝不自聊常作長短句簾外雨潺潺云云情思淒切未幾下世】年四十二是日七夕也【案徐吳王墓志作七月八日今姑從陸遊南唐書】後主蓋以是日生贈太師封吳王葬洛陽北邙山【宋追封吳王隴西公墓志銘云盛徳百世善繼者所以主其祀聖人無外善守者不能固其存蓋運歷之所歸亦古今之一貫其有享蕃錫之寵保克終之美殊恩飾壤懿範流光傳之金石斯不誣矣王諱煜字重光隴西人也昔庭堅贊九徳伯陽恢至道皇天眷祐錫祚於唐祖文宗武世有顯徳載祀三百玉淪胥宗子維城蕃衍萬國江淮之地獨奉長安故我顯祖用膺推戴焜耀之烈載光舊吳二世承基克廣其業皇宋將啟貺防符有周開先太祖歷試威徳所及寰宇將同故我舊邦袛畏天命貶大號以稟朔獻地圖而請吏故得義動元後風行域中恩禮有加綏懷不世魯用天王之禮自越常鈞存紀侯之國曾何足貴王以世嫡嗣服以古道馭民欽若彛倫率循先志奉蒸嘗恭色養必以孝賔大臣事耆老必以禮居處服禦必以節言動施舎必以仁至於荷全濟之恩謹蕃國之度勤修九貢府無虛月袛奉百役知無不爲十五年間天眷彌渥然而果於自信怠於周防西鄰起釁南箕搆禍投杼致慈親之惑乞火無裏婦之辭始營囚壘之師終後塗山之會太祖至仁之舉大賚爲懷錄勤王之前效恢焚謗之廣度位以上將爵爲通侯待遇如初寵錫斯厚今上宣猷大敷惠萬方每侍論思常存開釋及飛天在運麗澤推恩擢進上公之封仍加掌武之秩侍從親禮勉諭優容方將度越等彛登崇名數嗚呼閱川無舎景命不融太平興國三年秋七月八日遘疾薨於京師裏第享年四十有二皇上撫幾興悼投瓜軫悲痛生之不逮俾歿而加飾特詔輟朝三日贈太師追封吳王命中使涖葬凡防祭所須皆從官給卽其年冬十月日葬於河南府某縣某鄕某里禮也夫人鄭國夫人周氏勲舊之族是生邦媛肅雍之美流詠國風才實女師言成閫則子左千牛衛大將軍某襟神俊茂識度淹通孝悌自表於天資才略靡由於師訓日出之學未易可量惟王天骨秀頴神气淸粹言動有則容止可觀精究六經旁綜百氏常以爲周孔之道不可暫離經國化民發號施令造次於是始終不渝酷好文辭多所述作一遊一豫必頌宣尼載笑載言不忘經義洞曉音律精別雅鄭窮先王制作之意審風俗淳薄之原爲文論之以續樂記所著文集三十卷雜說百篇味其文知其道矣至於弧矢之善筆札之工天縱多能必造精絕本以惻隱之性仍好竺幹之教艸木不殺禽魚咸遂賞人之善常若不及掩人之過惟恐其聞以至法不勝姦威不克愛以厭兵之俗當用武之世孔明罕應變之略不成近功偃王躬仁義之行終於亡國道有所在復何媿與嗚呼哀哉二室南峙三川東注瞻上陽之宮闕望北邙之靈樹旁寂寂兮迥野下防防兮長暮寄不朽於金石庻有傳於竹素其銘曰天鑑九徳錫我唐祚綿綿瓜瓞茫茫商土裔孫有慶舊物重覩開國承家疆吳跨楚防亂孔棘我卹疇依聖人旣作我知所歸終日靡俟先天不違惟藩惟輔永言固之道或污隆時有險易蠅止於棘虎遊於市明明大君寛仁以濟嘉爾前哲釋玆後至亦覯亦見乃侯乃公沐浴澤徊翔景風如松之茂如山之崇柰何不淑運極化窮舊國疏封新阡啟室人諗之謀卜云其吉龍章徳蘭言玉質邈爾何往此焉終畢儼靑蓋兮裶裶驅素虯兮遲遲卽隧路兮徒返望君門兮永辭庻九原之可作與緱嶺兮相期垂斯文於億載將藥石兮無虧○案湖廣總志言李后主墓在通山縣翠屏山北且言李煜卒以五十二棺同日出葬爲疑此志之誤也】後主天資純孝事元宗盡子道居防哀毀杖而後起嗣位之初屬軍興之後國勢削弱帑庾空竭專以愛民爲急蠲賦息役以裕民力【案邵訥見聞錄李主國用不足民間鵝生防子栁條結絮皆稅之此亦傳言者過也】尊事中原不憚卑屈境內賴以少安者十有餘年論決死刑多從末減有司固爭乃得少正猶垂泣而後許之然性尙奢侈常於宮中制銷金紅羅幕壁而以白金釘瑇瑁押之又以綠鈿刷隔眼中障以朱綃植梅花於其外【淸異錄云後主每春盛時梁棟壁柱栱階砌並作隔筒宻揷雜花榜曰錦洞天又云廬山僧捨有麝囊花一藂色正紫號紫風流後主詔取數十根植於移風殿賜名蓬萊紫又詩話編云後主常微行倡家乘醉大書石壁曰淺斟低唱偎紅倚翠太師鴛鴦寺主傳風流教法其蕩侈不覊也如此】每七夕延巧必命紅白羅百餘疋以爲月宮天河之狀一夕而罷乃散之自入宋忽忽不樂常與金陵舊宮人書詞甚悲惋不可忍【有云此中日夕以眼淚洗面○又念嬪妾散落賦虞美人詞以見志又作長短句云無限闗山別時容易見時難故臣聞之有泣下者】凶問至江南父老多有巷哭者又素溺竺幹之教度僧尼不可勝算以崇佛故頗廢政事更置澄心堂於內苑引能文士及徐元楀元機元楡元樞兄弟居其間中防由之而出中書宻院乃同散地兵興之際降禦札移易將帥大臣無知者皇甫繼勲誅死之後夜出萬人斫營招討使但署牒遣兵竟不知何往蓋皆澄心堂直承宣命也長圍旣合內外隔絕城中惶怖無死所後主方幸淨居室聽沙門徳明云眞義倫崇節講楞嚴圓覺經用鄱陽隱士周惟簡爲文館詩易侍講學士延入後苑講易否卦賜惟簡金紫舉國皆知亡在旦暮而光政副使張洎猶謂北師已老將自遁去後主益甘其言晏然自安命戶部員外郎伍喬於圍城中放進士孫確等三十八人【一作張確】其所施爲多此【釣磯立談曰後主天性喜學問常命諸臣分夕於光政殿與相劇談至夜分乃罷其論國事每以富民爲務好生戒殺本其天性羣臣議論率不如防一日嘆曰周公仲尼忽去人逺吾道蕪塞其誰與明乃著爲雜說數千萬言曰特垂此空文庻幾百世之下有以知吾心耳】南唐自丁酉年烈祖攺元升元至後主乙亥歲國滅歷三主凡三十九年初江南民間服玩侈靡者問之必曰此物屬趙寶子後主時宮中貯雨水染淺碧爲水號天水碧【又五國故事云建康市中染肆之牓多題曰天水碧南唐拾遺記云江南李重光染帛多爲天水碧宋史云煜伎妾常染碧經夕未收會露下色愈鮮明煜愛之自是宮中競收露水染碧以衣之謂之天水碧】趙宋姓也寶宋年號也天水趙之望也【天水碧者時謂逼廹之徵】及歸宋人始悟其先兆又後主常造念家山破及振金鈴曲其聲噍殺辭多不祥又潯陽有海防形如大堤長數十丈食其肉者多死以脇骨爲橋脊骨爲臼識者曰防者鯉今死則國亡矣【釣磯立談云後主時潯陽潮退有一大防環體於洲上時時舉首噞喁水自腦而出數日乃死瀕江之人饜食其肉世說以爲海神鑿腦取珠因以致斃】建隆初汴京士庻樂工少年競唱歌曰五來子自建隆以後荊湖蜀漢及江南五國果盡朝於宋又開寶中江南得一石凡數百字書連寫從他痛三字至末云不爲石子盡【金陵志又云新修營一石記連寫從他痛至末云不爲石子盡更出千萬个從他痛從他痛】皆其預防也先是元宗保大中伏山圯得石函長二尺廣八寸中有鐵銘云惟天監十四年秋八月葬寶公於是銘有引曰寶公常爲偈大字書於版用帛羃之是時名士陸倕王鈞姚察而下皆莫知其防或問之云在五百年後至卒乃歸其銘同葬焉銘曰莫問江南事江南自有馮乘雞登寶位跨犬出金陵子建司南位安仁秉夜燈東鄰家道闕隨虎遇明徵其字皆小篆體勢完具徐徐鍇韓熙載皆不能解及後主降宋好事者謂後主生於丁酉又辛酉年襲位卽乘雞也開寶甲戌歲宋師圍金陵是跨犬也當圍城時曹彬營其南是子建也潘美營其北是安仁也厥後吳越忠懿王舉國入覲卽東鄰也家道闕意無錢也隨虎遇戊寅也又忠懿王小字虎子一時以爲絕解

論曰後主恂恂大雅美秀多文鄕使國事無虞中懷兢業抑亦守邦之主也乃運丁百六晏然自侈譜曲度僧略無虛日遂至京都淪防出涕嗟若斯與長城之玉樹後庭賣身佛寺以亡國者何其前後一轍邪悲夫

十國春秋卷十七

欽定四庫全書

十國春秋卷十八

撿討吳任臣撰

南唐四

列傳

烈祖順妃王氏

元敬皇后宋氏

夫人種氏

元宗光穆皇后鐘氏

吳國太夫人淩氏

順妃王氏烈祖之故配也父戎官吳升州刺史義祖使烈祖委禽焉性純孝義祖常臥疾牀蓐間烈祖夜不解帶或聞謦欬聲必率妃與偕往義祖問何人至烈祖曰知誥在斯又問彼更何人對曰知誥之婦累封魏國君未幾薨義祖爲感嘆者久之及開國追封順妃

元敬皇后宋氏小名福金父韞江夏人後幼流離亂兵中歸升州刺史王戎烈祖娶戎女後爲媵得幸生元宗順妃早死義祖命烈祖禮爲繼室【馬令南唐書云後防爲亂兵略取義祖得之常置帳下會先主喪正室義祖指宋氏謂先主曰是必有福今以乞汝先主禦之遂生嗣主及景遷景達江南野史云先主婦卒徐溫持侍右一姫謂先主曰此必有福自歸吾家而門戶長益不啻數倍汝可婦之奉汝箕箒今從陸遊南唐書】封廣平郡君進晉國君治內有法不妄言笑義祖歿於金陵烈祖時在廣陵奔喪後從容諫曰移孝爲忠臣子之常況權重身危而輙罷所執何異太阿倒持柄不在我矣烈祖大悟止焉天祚二年烈祖爲齊王封王妃俄受禪立爲後左右禆贊多所益烈祖常曰吾思有未達後已悟矣升元末烈祖服金石藥多暴怒賴後以免譴者甚眾及晏駕中書侍郎孫晟懼魏岑馮延己延魯以東宮舊僚用事欲稱遺詔奉後臨朝聽政後不許曰此武后故事吾豈爲之元宗卽位尊爲皇太后每元宗來朝惟勞其良苦而已無一言及於治理曰婦人預外事非國之福也保大三年十月殂袝塟永陵諡元敬【馬氏作元恭○案宋諤者後之侄也後爲參軍以國戚故官不甚大云】種氏名時光江西良家女性警悟通書計常靚妝去飾而態度閒雅宛若神仙年十六入宮樂部【江表誌曰樂部中之宮伎也】俄得幸生景逷【馬令南唐書云久不得幸宋後憐之爲數數薦引旣承恩寵服禦輙亞於後而諸宮罕得進禦及生逷僣侈尢甚】烈祖以受禪後所得子甚愛之種氏寵日盛封夫人烈祖性嚴重常大怒聲如乳虎殿陛金環爲震動左右皆喪膽褫魄種氏左手持食右手進從容如平時烈祖怒亦頓解他日烈祖幸齊王宮遇王親理樂器大怒切責數日種氏負寵輙乘間言景逷才過齊王烈祖正色曰子有過父教之常理也若何敢爾叱下殿去簮珥幽於別宮數月命度爲尼景逷愛亦弛終烈祖世獨不加封爵烈祖晏駕種氏泣曰人骨醉復見於此矣元宗卽位景逷始封保寧王許種氏居景逷宮就養進封王太妃【江越表志云封國太妃】元敬皇后挾舊怨屢欲甘心賴元宗力解乃免竟以壽終

光穆皇后鐘氏父泰章事吳爲義祖裨將以計殺張顥有功義祖命以泰章次女配元宗卽後也義祖初見嘆曰非此兒不敵此女始封縣君累加國夫人升元中封齊王妃元宗卽位立爲皇后後少長富貴不事玩好副笄大練澹如也旣居大位嵗時賜予必先諸娣姒然後及宮中淮上兵起後爲損常膳不舉樂者數月後主嗣立爲太后以父名攺稱聖尊後後寢疾後主朝夕侍側衣不解帶藥必親嘗乃進幹徳三年十月殂是日雨沙於金陵後主毀瘠骨立杖而後起哀動左右袝葬順陵諡光穆【江表誌作光穆順聖】

淩氏元宗後宮生韓王從善隨後王北遷封爲吳國大夫人

後主昭惠國後周氏

繼國後周氏

保儀黃氏

宮人流珠

喬氏【秋水窅娘】

昭惠國後周氏小字娥皇司徒宗之女十九嵗歸皇宮通書史善歌舞尢工琵琶嘗爲壽元宗前元宗嘆其工以燒槽琵琶賜之蓋元宗寶惜之器也後於采戱奕碁靡不妙絕【經籍志周後有擊防小葉子格一卷】元宗幸南都詔音存問以令婦稱後主嗣位冊立爲國後寵嬖專房創爲髙髻纎裳及首翹鬢朶之籹人皆效之常雪夜酣燕舉杯請後主起舞後主曰汝能創爲新聲則可矣後卽命牋綴譜喉無滯音筆無停思俄頃譜成所謂邀醉舞破也【毛氏塡辭名解云邀醉舞破調今不傳】又有恨來遲破亦後所制故唐盛時霓裳羽衣最爲大曲亂離之後絕不復傳後得殘譜以琵琶奏之於是開元天寶之遺音復傳於世內史舍人徐鉉聞之於國工曹生亦知音問曰法曲終則緩此聲乃反急何也曹生曰舊譜實緩宮中有人易之非吉徴也後主以後好音律因亦耽嗜廢政事監察禦史張憲切諫賜帛三十疋以旌敢言然不爲輟也未幾後臥疾後主朝暮視食藥非親嘗不進服不解體者累夕後疾已革猶不亂謂後主曰婢子多幸托質君門竊冒華寵十載矣女子之榮莫過於此所不足者子殤身歿無以報徳親取元宗所賜琵琶及平時約臂玉環爲後主別又作書請薄葬越三日沐浴妝澤自內含玉殂於瑤光殿之西室時幹徳二年十一月甲戌也年二十有九葬懿陵諡曰昭惠後主哀苦傷神扶杖而起自制誄刻之石與後所愛金屑檀糟琵琶同葬又作書燔之自稱鰥夫煜其辭數千言皆極酸楚【誄曰天長地久嗟嗟蒸民嗜欲旣勝悲嘆糾紛緣情攸宅觸事來津貲盈世逸樂尠愁殷沈烏逞茂夏凋春年彌念矌得故亡新闕景頽岸世閱川奔外物交感猶傷昔人詭夢髙唐誕誇洛浦搆屈平虛亦憫終古況我心摧興哀有地蒼蒼何辜殱予伉儷窈窕難追不祿於世玉潤珠融殞然破碎柔儀俊徳孤映鮮防纎穠挺秀婉孌開楊艶不至冶慧或無傷盤紳奚戒愼肅惟常環佩爰節造次有章含顰發笑擢秀騰芳鬂云畱鑑眼彩飛光情瀾春媚愛語風香瓌姿稟異金冶昭祥婉容無犯均教多方茫獨逝捨我何鄕昔我新昬燕爾情好媒無勞辭筮無違報歸妹邀終咸爻協兆俛仰同心綢繆是道執子之手與子偕老今也如何不終往告嗚呼哀哉志心旣達孝愛克全殷勤柔握力折危言遺精眄眄哀淚漣漣何爲忍心覽此哀編絕艶易凋連城易脆實曰能容壯心是醉信美堪餐朝饑是慰如何一旦同心曠世嗚呼哀哉豊才富藝女也克肖采戱傳能奕碁逞妙媚動占相歌縈柔調玆鞀爰貭奇器傳華翠虯一舉紅袖飛花情馳天際思棲雲涯發揚掩抑纎洪奢窮幽極致莫得防瑕審音者仰止達樂者興嗟曲演來遲破傳邀舞利撥迅手吟商逞羽制革常調法移往度剪遏繁態藹成新矩霓裳舊曲韜音淪世失味齊音猶傷孔氏故國遺聲忍乎湮墜我稽其美爾揚其祕程度余律重新雅制非子而誰誠吾有今也則亡永從遐逝嗚呼哀哉該玆碩美鬰此芳風事傳遐禩人難與同式瞻虛館空尋所蹤追悼良時心存目憶景旭雕甍風和繡額燕燕交音洋洋接色蝶亂落花雨晴寒食接輦窮歡是宴是息舎桃薦實畏日流空林雕晚籜蓮舞疏紅煙輕麗服雪瑩修容防眉範月髙髻淩風輯柔爾顏何樂靡從蟬響吟愁槐凋落怨四气窮哀萃此秋晏我心無憂物莫能亂弦爾淸商艶爾醉盻情如何其式歌且晏寒生蕙幄雪舞蘭堂珠籠暮捲金鑪夕香麗爾渥丹婉爾淸揚厭厭夜飲子何爾忘年去年來殊歡逸賞不足光陰先懷悵怏如何倏然已爲疇曩嗚呼哀哉孰謂逝者荏苒彌疎我思姝子永念猶初愛而不見我心燬如寒暑斯疚吾寧禦諸嗚呼哀哉萬物無心風煙若故惟日惟月以陰以雨事則依然人乎何所悄悄房櫳執堪其處嗚呼哀哉佳名鎭在望月傷娥防眸永隔見鏡無波皇皇望絕心如之何革樹蒼蒼哀摧無際歷歷前歡多多遺致絲竹聲悄綺羅香杳想渙乎防怛恍越乎憔悴嗚呼哀哉嵗雲暮兮無相見期情瞀亂兮誰將因依維昔之時兮亦如此維今之心兮不如斯嗚呼哀哉神之不仁兮斂怨爲徳旣取我子兮又毀我室鏡重輪兮何年蘭襲香兮何日烏呼哀哉天漫漫兮愁雲曀空瞹瞹兮愁煙起娥眉寂寞兮閉佳城哀寖悲氛兮竟徒爾嗚呼哀哉日月有時兮龜蓍旣許簫笳淒煙兮旗常是舉龍輀一駕兮無來轅金屋千秋兮永無主嗚呼哀哉水交枸兮風索索鳥相鳴兮飛翼翼弔孤影兮孰我哀私自憐兮痛無極嗚呼哀哉應寤皆感兮何響不哀窮求弗獲兮此心隳摧號無聲兮何續神永逝兮長乖鳴呼哀哉杳杳香魂��天步抆血撫櫬邀子何所茍雲路之可窮兾傳情於方士嗚呼哀哉】或謂後寢疾小周後已入宮中後偶褰慢見之驚曰汝何日來小周後尙防未知嫌疑對曰旣數日矣後恚至死靣不外向故後主過哀以掩其迹云

繼國後周氏昭惠後女弟也警敏有才思神彩端靜昭惠後歿後未勝禮服待年宮中明年後主居尊聖後喪故中宮久虛開寶元年始議立後爲繼室命太常博士陳致雍攷古今沿革艸具昬禮又命學士徐鉉知制誥潘佑參定鉉曰昬禮吉不用樂佑以爲今古不相沿襲請用樂鉉曰案古房中樂無鐘鼓佑引詩窈窕淑女鐘鼓樂之則房中樂宜有鐘鼓後初見君後魏書有先拜後起帝後拜先起之文鉉舉此以爲夫婦之禮人倫之本請答拜佑以爲王者昬禮不與庻人同請無答拜議久不決後主令文安郡公徐遊評其異同遊多是佑議遂施用之逾月遊病疽鉉懟其不主己議戱語人曰周孔亦能爲厲乎納采後主命校鵝代白鴈被以文繡使銜書特舉親迎之禮民庶觀者盈數萬人【馬氏南唐書云或登屋極至有墜瓦而斃者】後少以戚裏間入宮掖聖尊後絕憐愛之後主制樂府艷其事有襪金縷鞵之句辭甚狎暱頗傳於外至納後乃成禮而已翼日大燕羣臣韓熈載以下皆作詩諷焉而後主不之譴也【古今風謡載後主時江南童謡曰索得娘來郤家後園桃李不生花豬兒狗兒都死盡養得貓兒患赤瘕娘來謂再娶周後也豬狗死謂盡戌亥年也赤瘕目病貓有目病則不能捕防謂不見丙子之年也】後被寵過於昭惠後時後主常於羣花中作亭羃以紅羅押以玳牙雕鏤華麗而極廹小僅容二人每與後酣飲其間又柔儀殿設玉太古容華鼎金鳯口諸器皆金玉爲之璀璨奪目【淸異錄云李煜長秋周氏居柔儀殿有主香宮女其焚香之器曰把子蓮三云鳯折腰獅子小三神山互字金鳯口玉太古容華鼎凡數十種】貯後於中國亡隨後主北遷封鄭國夫人例隨命婦入宋宮爲燕樂進輙數日裁出出必大泣詈後主聲聞於外後主多宛轉避之太平興國二年後主暴殞後悲哀不自勝亦薨

保儀黃氏世爲江夏人父守忠遇亂流徙湘湖事馬氏爲偏裨防孝王之難守忠死焉邊鎬入長沙得黃氏甫數嵗奇其貎內後宮後主卽位選爲保儀容態冠絕一時顧盼顰笑無不妍姣以工書札使專掌宮中書籍二周後相繼專房燕暱故黃氏𨿽見賞識終不得數幸禦元宗父子俱善書法元宗學羊欣後主學栁公權皆得十九購藏鐘王以來墨帖至多黃氏實掌之【馬氏南唐書雲宮中圖籍萬卷尢多鐘王墨迹】城將防後主謂之曰此皆先帝所寶城若不守汝卽焚之無爲它人所得及城防悉焚無遺者黃氏亦從北遷卒於大梁流珠後主嬪禦也性通慧工琵琶後主常制念家山破昭惠後制邀醉舞恨來遲二破流傳旣久樂籍多忘之後主追念昭惠後理其舊曲顧左右無知者流珠獨能追憶無失後主特喜後不知所終

喬氏亦後主宮人善書居宮中常出家奉佛後主手書金字心經賜之國亡入宋禁中聞後主薨乃出經捨相國寺以資冥福書其捲後云故李國主宮嬪喬氏伏遇國主百日謹捨昔時賜妾所書般若心經在相國寺塔院伏願彌勒尊前持一花而見佛字整潔而詞愴惋後江南僧持歸故國置天禧寺塔相輪中見者悲之【案徐鍇集南唐制誥有宮人喬氏出家誥豈斯人邪】又有秋水窅娘兩宮人秋水喜簮異花芳香拂鬢常有蝶繞其上撲之不去窅娘纎麗善舞後主作金蓮髙六尺飾以寶物細帶纓絡蓮中作品色瑞蓮命窅娘以帛繞足令纎小屈上作新月狀素韈舞蓮花中回旋有淩波之態由是人皆效之【唐鎬詩云蓮中花更好雲裏月長新爲窅娘作也又南唐拾遺記載宋伐江南時獲後主寵姫夜見燈燭輙閉目雲宮中本閣毎至夜懸大寶珠光照一室如日中也其名氏不可考】

十國春秋卷十八﹤史部﹐載記類﹐十國春秋﹥

欽定四庫全書

十國春秋卷十九

檢討吳任臣撰

南唐五

列傳

烈祖子楚定王景遷

晉文成王景遂

齊昭孝王景達

江昭順王景逿

烈祖從子晉陵公景邁上饒公景遜

桂陽公景邈

平陽公景逸

景遷烈祖第二子也防警敏讀書一覽輙不忘及長美姿儀風度和雅尙吳上饒公主爲駙馬都尉服用素儉不尙華侈歷衙內馬步軍都指揮使海州團練使左右軍都軍使遂以左僕射參政事畱廣陵輔政時甫成童防加同平章事知左右軍使【馬令南唐書云宋齊邱毎忌元宗欲自結於景遷乃薦陳覺爲景遷教授以賈其聲聞齊邱參決時政多爲不法輙歸遇於元宗而盛稱景遷之美烈祖於是召元宗至金陵授鎭海節度副使卽以景遷爲太保平章事代秉國政有奪嫡之漸】寢疾罷歸金陵爲諸道副都統以景遂代輔政景遷病逾年竟卒年十九謚曰定葬飲馬池之陽初術士皆謂景遷貴不可言且壽最永故烈祖在諸子中尢愛之及是始悟其妄升元元年追封髙平郡王保大初元宗攺封諸弟追封楚王命江文蔚爲碑表其墓以其蚤死無子故後主亡國詩其兄弟四人三百口之句謂元宗景遂景達景逿也景遷不與焉

景遂烈祖第三子仕吳爲門下侍郎烈祖受禪自吉王進封壽王除東都畱守江都尹性純厚恬澹雅有士君子風讓皇之喪景遂受命往防喪事望柩哀慟觀者聳嘆烈祖晏駕元宗以位讓景遂大臣固持之而止徙封燕王已又攺封齊王加諸道兵馬元帥明年命景遂總庶政已降詔矣僉謂不可乃收所下詔久之立爲太弟凡太子官屬皆攺爲太弟官屬景遷固辭不得乃取老子功成名遂身退之意易字曰退身以示不處之志平居好客善屬文燕集無虛日贊善大夫張易峭直喜盡言景遂常賦詩纎麗易面規之景遂敬納又常怒碎玉杯於坐景遂亟推謝無迕色及易出使契丹景遂手疏言易國士宜夙夜納誨不宜使泛不測之淵元宗報曰易奇士也海神當畏之竟遣行景遂在東宮十三年屢乞歸藩交泰時始攺授天防上將軍江南西道兵馬元帥洪州大都督太尉尙書令封晉王以樞宻副使李徴古爲鎭南軍節度副使佐之徴古習驕嫚至鎭專恣尢甚景遂積不能堪欲斬之而自拘有司左右諌止初景遂之出鎭也冀爲太子一日被譴於元宗有復立景遂意景遂在鎭亦頗忽忽多躁忿常以忤意殺都押衙袁從範子【江表誌云昭慶宮使袁從範子幹爲遂嬖臣宋何九讒搆遂寘之法從範乃懼而且怨】冀刺知之乃使親吏持酖遺從範使毒景遂景遂擊鞠而渇索漿從範毒漿進之暴薨年三十九未殮時體已潰元宗素友愛聞訃悲悼左右欲慰釋之因妄言太弟初得疾忽語人曰上帝命我代許旌陽元宗始少解故被酖事竟不之知廢朝七日贈太弟謚文成

景達字子通【陸遊南唐書以子通爲景遷字非】烈祖第四子主於吳順義四年是嵗大旱烈祖方輔政極於焦勞七月旣望雩祀得雨景達以是日生烈祖喜因小名雨師稍長神觀爽邁異於他兒烈祖深器之受禪封壽陽郡公已封宣城王【一作初封信王】烈祖欲以爲嗣難於越次故不果及晏駕景遷已先死元宗稱疾固讓景遂欲以次及景達承先帝遺意旣廹於羣下議不得行進封景達鄂王加侍中已又封燕王及立景遂爲太弟乃以景達爲諸道兵馬元帥中書令徙封齊王景達孝友純至常從遊後苑泛舟池中元宗舟覆景達在他舟初不善泅遽躍入水中負元宗出人以爲精誠所感又性剛疾惡朝廷嚴憚之元宗毎召宗室近臣曲宴馮延己延魯魏岑陳覺軰慿寵笑呼旁若無人景達屢訶詰之復極諫元宗他日宴於東宮延己媿二弟之命不出於己欲以虛辭爲徳陽醉撫景達背曰爾勿忘我景達不勝忿拂衣入奏請斬延己元宗諭解久之乃已張易語景達曰羣小搆扇其禍不細大王力未能去自宜隱忍景達悟自是畏禍遇曲宴輙以疾辭景達𨿽剛毅而不歷軍容保大末淮南交兵以元帥督師陳覺爲監軍使軍政一切皆決於覺景達署牘尾主畫諾而已朱元之叛壽州防皆覺爲之景達不能問初出師五萬而俘死亡叛者四萬景達及覺引殘兵歸金陵上還印綬元宗恐其無功自媿乃拜天策上軍浙西節度使景達不敢當要鎭力辭攺撫州大都督臨川牧自淮南敗績日事酣飲在鎭十餘年委心竂屬怠於視事後主嗣位加太師尙書令甚尊禮之開寶四年薨於鎭年四十八【馬書作四十七今從陸書】在烈祖諸子中最爲永年贈太弟謚昭孝遺命畱葬江州廬山先是景達好神仙道家之說記室徐鍇獻述仙賦以諷遂絕所好其勇於從善如此烈祖五子元敬皇后生元宗楚定王晉文成王及景遂江昭順王則種夫人出也景逿字宣逺烈祖初受禪以十二月二日爲仁壽節景逿以是日生故小名仁壽烈祖甚愛之母種夫人得譴元敬皇后鞠養景逿如已出元宗嗣位封保寧王徙封信王出爲百勝軍節度使簡易節儉防人安其政時諸王大臣皆喜浮屠獨景逿非毀佛書專以六經名教爲事贑令卒尉邵繼良攝令事以令成喪日張樂宴飲景逿立奏黜之毎有小過掌書記孫峴苦言規正景逿爲之加禮峴卒言及必流涕厚防其孤後主立進封江王就拜侍中在鎭十一年開寶元年薨年三十一【馬書作三十二今從陸書】贈中書令謚昭順子季操官宗正卿從後主歸宋爲右神武將軍累遷左衛大將軍領康州刺史出爲單州都監歷知淮陽漣水二軍蔡舒二州大中祥符四年卒

景邁烈祖從子也升元元年十一月丁巳以推恩封晉陵郡公

景遜亦烈祖從子升元元年與景邁同日封上饒郡公景邈失其父名故烈祖兄子也升元元年封桂陽郡公景逸烈祖從子也升元元年加恩同姓封平陽郡公

元宗子文獻太子冀慶王茂

南楚國公從善【子仲翊仲猷】江國公從鎰

鄂國公從諫【子仲偃】

邵平郡公從度

文陽郡公從信

文獻太子冀元宗長子也母爲光穆皇后故唐末民間相傳防曰有一眞人在冀州開口張弓向宗邊元宗欲其子應之乃名之曰冀初封東平郡公徙王南昌元宗卽位以弟景遷爲兵馬元帥景達爲副元帥誓於烈祖梓宮前約兄弟相傳而出冀畱守東都及景遂爲太弟又徙鎭潤州封燕王冀爲人沈厚寡言周師防廣陵吳越亦攻常州元宗念冀尙少不習軍旅事遣使召還都部將趙鍔曰王𨿽富於春秋然元帥之重眾心所恃一郤足則部下揺矣冀乃奏多壘之秋義無就逸乞效用以死報國元宗許之遣龍武都虞侯柴克宏右衛軍陸孟俊救常州主潤州樞宻副使李徴古白以神衛統軍朱匡業代克宏歸冀察克宏有才略謂曰君但前戰吾當拒守表言克宏決可破賊常州危在旦暮臨敵易將兵家所忌臣請以身保其功克宏亦感激思奮馳至常州果大破吳越兵斬首萬級獲其將佐數千人俘於潤州冀以時方艱危悉驅出轅門斬之人皆壯其能防而元宗以專殺故不悅者久之及太弟景遂請歸藩景達爲元帥又奔潰南歸獨冀有功遂立爲太子參決政事元宗仁厚羣下多縱弛至是冀以剛防濟之紀綱頗振起元宗謂其所爲逾法一日怒甚以打毬杖笞之曰吾行召景遂矣景遂以是遇酖死語在景遂傳元宗旣請盟於周以在位久恥於降屈屢遣使如周欲傳位冀俾爲大國附庸周世宗賜書力止之其詞曰皇帝致書敬問江南國主玆覩來章備形縟防敍此日傳讓之意述向來髙尙之心仍以數載以來交兵不息爰陳追悔之事無非克責之詞𨿽古者省咎責躬因災致懼亦無以過也況君血气方剛春秋鼎盛爲一方之英主得百姓之驩心豈可髙謝君臨輕辭世務與其慕希怡之道孰若懷康濟之誠且天災流行國家代有昔之聖哲所不能逃茍盛徳之日新斯景福之彌逺諒惟英敏必照誠懷元宗乃已周遣使至亦別賜冀國信以爲常顯徳六年七月冀屬疾數見景遂爲厲【江表誌云太子冀數見太弟遂爲祟於昭慶宮中】九月丙午薨有司以其靖難之功謚宣武句容尉張洎冀所薦士也上書言世子之徳在視膳問安今標顯武功垂示後世非所以防微杜漸也元宗善之下其議攺謚曰文獻洎由是知名

茂字子松元宗第二子防頴異善歌詩格調淸古【馬令南唐書云容貌秀徹有成人風】年十四爲侍衛諸軍都虞侯封樂安公騎射擊刺皆精習又領兵職然不喜戎事毎與賔客朝士燕遊惟以賦詩爲樂初文獻太子剛果人多憚之故時望歸茂保大九年七月薨追封慶王金陵城南五里命韓熈載作碑文以表之【碑在金陵城南婁湖橋徐篆額】時人皆稱慶王墓云【南唐近事云慶王茂未冠而薨上深軫悼毎顧侍臣曰子夏喪明不爲異也或對曰臣聞仁而不壽仙經所謂煉形於太陰之中然慶王必將待三後於三淸友王喬於玉除伏望少寢矜念上然焉】茂防時元宗使木平和尙視之曰余不足問所不知者壽耳木平手書九十一以獻及薨年一十九從善字子師元宗第七子後主同母弟也器度凝逺尢喜武略初封紀國公進封鄧王【宋史作鄭王今從南唐書】使周會宋太祖受禪厚其禮遣翰林學士王著送歸初從善與鐘謨相附結謨卽請以從善爲嗣元宗𨿽不從然意亦頗愛從善其遷南都也使主扈從諸軍元宗殂未禦梓宮從善輙從徐遊求遺詔遊厲色拒之至金陵具以事聞後主素友愛略不介意愈加輯睦徙封韓王累遷太尉中書令及貶制度降南楚國公開寶四年奉方物朝宋【是時後主以銀五萬遺趙普普以白宋太祖太祖曰此不可不受普辭太祖曰大國之體不可自爲削弱當使之弗測及從善朝宋常賜外宻賚白金如遺普之數人皆服太祖偉度】宋太祖拜從善泰寧軍節度兗海沂等州觀察使畱京師賜甲第汴陽坊因命從善貽書後主督之入覲從善曰臣兄以菲材嗣守宗廟陛下垂覆載之恩許其歸闕實千載一遇敢不奉詔遂爲書諭以宋帝意而後主不從復手疏求從善歸國宋太祖以疏示從善加恩慰撫莫府將吏皆授常參官以寵之【宋史從善傳雲開寶七年推恩將佐以掌書記江直木爲司門員外郎同判兗州衙內都指揮使兼左都押衙崔光習爲右千牛衛將軍衙內都虞侯子再興爲右千牛衛中郎將並同正】而後主愈悲毎慿髙北望泣下霑襟由是嵗時遊燕多罷不講常制卻登髙文以見意其略曰玉斚澄醪金盤繡餻茱房气烈菊蕋香豪左右進而言曰維芳時之令月可借野以登髙矧上林之伺幸而秋光之待褒乎余告之曰昔時之壯也情槃樂恣歡賞忘勞悁心志於金石泥花月於詩騷輕五陵之得侶陋三秦之選曹量珠聘伎紉防維艘被墻宇以耗帛論丘山而委糟豈知忘長夜之靡靡累大徳於滔滔愴家艱之如燬縈離緒之郁陶陟彼岡兮企予足望復闗兮睇予目原有鴒兮相從飛嗟予季兮不來歸空蒼蒼兮風淒淒心躑躅兮淚漣洏無一歡之可作有萬緒以纒悲於戲噫嘻爾之告我曾非所宜從善妃屢詣後主號泣後主聞其至輙起避去妃憂憤而卒國人哀之國亡宋攺授右神武大將軍雍熙初再遷右千牛衛上將軍四年出爲通許監軍薨年四十八子仲翊大中祥符賜同進士出身二年復召試除楚州推官累遷殿中丞坐事免次子仲猷景徳中特錄爲三班借職

從鎰【五代史馬令南唐書作從益今從陸遊南唐書唐余紀傳宋史】元宗第八子也警敏能文章初封舒國公攺封蔣國宋太祖徵李重進從鎰奉命詣行在後主嗣位封鄧王【五代史作鄭王今從南唐書】已而畱守南都開寶初出鎭宣州後主率近臣賦詩餞綺霞閣而自爲序以送之【序略云秋山滴翠暮壑澄空愛公此行暢乎遐覽後主詩有云咫尺煙江幾多地不須懷抱重淒淒徐詩有云滿坐淸風天子送隨車甘雨郡人迎最爲佳句】及貶制度降江國公宋以不朝致討後主遣從鎰貢帛二十萬疋白金二十萬斤宋兵悉已南渡從鎰畱汴京館懷信驛防奏至宋宋百僚稱賀闔門趨隨班入邸吏亦謂當有貢獻其介潘愼修以爲國被討瀕亡使者旅賀非禮但奉方物以待罪爲宜宋太祖嘉其知禮爲易供帳加賜牲餼上尊命知制誥李穆送從鎰歸國諭防令後主亟自歸仍命曹彬等緩攻以竢之而後主卒不行以至城防從鎰隨後主歸宋授左領軍衛大將軍【一云宋帝詰後主不從從鎰之防拒命勞師後主懼僞對以不聞其命宋帝怒遂降從鎰於南班】無何病薨【陸遊南唐書載從鎰攺名從浦疑誤】

從謙元宗第九子後主母弟也數嵗爲奕碁詩有思致後主賞嘆之【馬令南唐書云後主常與侍臣奕從謙侍側命爲觀碁詩曰竹林二君子盡日竟沈吟相對終無語爭先各有心恃彊斯有失守分固無侵若算機籌處滄滄海未深】歷封鄂國公宜春王進吉王出鎭江州及貶制度仍降鄂國公歸宋爲右領軍衛大將神武統軍遷右龍武大將【陸遊南唐書作右神武大將軍今從宋史】歷知隋復成三州上表攺名從誧淳化五年上言貧不能自給求外任以本官充武勝軍【南唐書作安逺軍】行軍司馬月給俸錢三萬子仲偃舉宋大中祥符八年進士【人宋譯經鴻臚少卿光梵大師惟淨亦從謙子也通敏有先識解五竺國梵語】從謙風采整峭而興頗豪舉倜儻【淸異錄載從謙常春日與妃侍遊宮中後圃妃侍覩桃花爛開意欲折而條髙小黃門取防梯獻時從謙乘駿馬擊毬乃引鞚至花底痛采芳菲顧謂嬪妾曰吾之緑耳梯何如】又材性夙成雅善書法【南唐拾遺記云宜春王從謙學晉二王楷法用宣城葛筆一枝酬十金勁妙甲於當時從謙號爲翹軒寶帚】制撰多不具槁常戲作夏淸侯傳甚稱於時【傳云侯姓幹氏諱秀字聳之渭川人也曾大父仲森碧虛郎大父挺淩雲處士父大淸方隱於幽閒輙以卓立卿自名衣緑綬佩玉玦秦聞之就拜銀緑大夫秀始在胚胞已有祖父相生而操持面目淩然僉曰彪雛而文虎鄒而斑斑秀之謂也不日間昻霄聳壑姿態猗猗逺勝其父久之材堅可用時秦王病暑席溫爲下常侍不稱防有言秀甚忠能碎身爲王得之必如意王亟召使者駕追鋒車旁午於道旣至引對王大悅詔柄臣金開剖諭秀以革故鼎新之義然後剖析其材刮削其麄編度令合又教其方直縝宻於是風采徳能一變有司奏上殿王宣防云恨識卿之晚賜姓名爲平瑩封夏淸侯實食嶰谷三百戶瑩以賜姓名攺字少覃自此槐殿虛敞玉窓深瑩専奉起居往往屏疏妃嬪以身借瑩向之喘雷汗雨隱不復見如超熱海登廣寒宮王病良愈謂左右瑩毎近吾則四體生風神志增𨿽占淸卿淸郎何以尙玆寵遇益偃曹侍郎羽果支頭使沈水養足功臣添慿皆出其下瑩暇日沐浴萬珠水醺酣百穗香辟穀安居詠籜弓之詩以自娯感子猷此君之稱嫌牧之大夫之謗回眎作甲者勞於魏武爲冠者小於漢髙白虎殿之虛名童子寺之寡援未嘗不傷其而長太息也不懈於位前後五年秋歸田園夏直軒閣功日大無何秦王有寒疾不可以風席溫再幸兼拜羅大周爲闕圉監防厚中爲邊幅軍同司臥起瑩絕不占蹤迹捲而不舒潦倒塵埃中毎火雲排空日色如焰則憶昔悲今淚數行下乃上表乞骸骨得請以便就第終王世不用子嗣節襲國有罪除其封人以疑秋叟呼之旣不契風雲但以時見於士庶家亦得人之歡心後世尙循瑩業流落徧於四方惟西北地寒故轍迹所不至云】

從度或作從慶【江表誌馬陸兩南唐書皆作從慶而五代史宋史但有從度無從慶則從度與從慶爲一人明矣乂陸遊書後主紀云封景遷子從度爲昭平郡公按景遷早夭無子蓋元宗以從度爲景遷後而實元宗所出】亦元宗子也長爲楚定王后後主時封昭平郡公【江表誌作卲平誤】北遷授左監門衛大將軍神武左廂都指揮使

從信元宗少子也後主時封文陽郡公歸宋爲右監門衛大將軍元宗十子文獻太子茂後主從善從鎰從謙從度從信凡八人可見其二人遂逸其名予嘗讀閩志中載後主弟良佐修道武山後主勑有司建防仙觀封良佐爲演道沖和先生豈良佐卽二人中之一而史籍或不傳云

後主子淸源郡公仲防【子正言】岐懷獻王仲宣後主從子仲逺

仲興

仲偉

仲康

仲防【或作防非】字叔章後主長子也有文藝初封淸源郡公國亡北遷授左千牛衛大將軍【一作右千牛衛一云原授神武右廂都指揮使至汴授今官】居後主喪哀毀逾制終喪賜積珍坊第一區久之自言族大家貧求治郡拜郢州刺史任郡以寛簡稱淳化五年八月薨於汴京年三十七【仲防雅好蒲博飲宴張洎切諫之仲防謝過後數月有言仲防蒲博如故者洎與之絕至是仲防死洎竟不往弔江南故臣多簿洎焉】子正言好學亦早卒後主之後遂絕

仲宣後主次子也小字瑞保與仲防同日受封仲宣封宣城公三嵗讀孝經不遺一字聞奏樂輙審音調宮中燕侍合禮度出見士大夫攺容顧揖有若成人昭惠後絕愛之幹徳二年仲宣裁四嵗一日戲佛象前有大琉璃燈爲貓觸墮地劃然作聲仲宣因驚癇得疾竟薨追封岐王謚曰懷獻【淸異錄云時詔徐鍇爲墓志鍇謂兄曰此文𨿽不引描事此故實幾頗憶否爲疏二卜餘事鍇曰適已記七十餘事曰楚金大能記明旦又云夜來復得數事撫掌而已】時昭惠後已疾甚聞仲宣夭悲哀更遽數日而絕初仲宣歿後主恐重傷昭惠後心常黙坐飲泣因爲詩以寫志【詩曰永念難消釋孤懷痛自嗟雨深秋寂寞愁積病增加咽絕風前思昏防眼上花空王因念我窮子正迷家】吟詠數四左右爲之泣下【又後主挽昭惠後辭曰珠碎眼前珍花凋世外春未銷心裏恨又失掌中身玉笥猶殘藥香奩已染塵前哀將後感無淚可沾巾艷質同芳樹浮危道略同正悲春落實又苦雨傷叢穠麗今何在飄零事已空沈沈無問處千載謝東風皆井其母子悼之】

仲逺後主從子也累官戶部尙書隨後主歸宋授右驍衛將軍

仲興後主從子也後主時官刑部尙書國亡入宋授右武衛將軍

仲偉後主從子歷仕禮部尙書歸宋授右屯衛將軍仲康後主從子官殿中監降宋爲右領衛將軍又有殿中監仲【闕】亦後主從子北遷爲宋監門衛將軍

烈祖諸女

元宗女太寧公主芳儀

烈祖七女永興公主其第四女也傳見吳春秋餘丰城盛唐太和建昌玉山五公主皆不知所出又有興國公主下嫁功臣馬仁裕亦未詳其行次

太寧公主元宗女也定逺節度使劉崇俊子節尙之芳儀者亦元宗女也失其行次封號後主失國隨族北遷寓汴京嫁爲宋供奉官孫某妻孫出任武疆都監挈之行宋太宗下太原遂欲乘勝取幽州已而契丹兵大至宋師潰歸河北郡縣被兵武疆失守芳儀爲所鹵遼聖宗得之悅其都美且詢知家世遂納之宮中俾樂部封芳儀蓋遼人內職名也【芳儀在遼生公主一人見趙至忠北庭雜記】聞元宗享國日常修廬山九天使者觀【陸遊避暑漫抄云廬山眞風觀】刻施財者氏名於石內列太寧公主永寧公主【一作永禧公主】芳儀疑卽永嘉公主云【宋晁補之爲北都教官覽北庭雜記而悲之與顏復長道作芳儀曲云金陵宮殿春霏防江南花發鷓鴣飛風流國主家千口十五年來粉黛稀滿堂詩酒皆詞客奪錦揮毫在瑤席後庭一曲風景攺收淚臨江悲故國令公獻籍朝未央勑書築第優降王魏俘曾不輸織室供奉一官奔武疆秦淮瀚水鐘山樹塞北江南易懷土雙燕淸秋夢栢梁吹落天涯猶並羽相隨未是斷腸悲黃河應有卻還時寧知翻手闕朝事咫尺山河不可期闕三鼓滹沱岸良人白馬今誰見國亡家破一身存薄暮如雲信流轉芳儀加我名字新教歌遣舞不由人采珠拾翠衣常好深紅暗盡驚闕塵陰山射虎邊風急嘈雜琵琶酒闌泣無言數徧天河星只有南箕近鄕邑當年千指渡江來千指不知身獨哀中原骨肉又零落黃鵲寄意何當回生男自有四方誌女子那知出門事君不見李陵闕泣窮邊丈夫漂泊猶堪憐】

十國春秋卷十九

欽定四庫全書

十國春秋卷二十

撿討吳任臣撰

南唐六

列傳

徐知證

徐知諤

徐遊

徐知證義祖第五子也事吳歷州刺史至節度使烈祖封拜徐氏與李氏同知證初封江王攺魏王徐氏諸子知證最爲長年及元宗之世尢見優禮內宴輙用家人禮起舞拜跪爲壽知證亦以叔父自處無所讓年四十二薨

徐知諤義祖第六子吳時起家太子中捨累遷刺史節度使代兄知詢爲金陵尹烈祖受禪封饒王已又進封梁王鎭潤州兼中書令好奇寶怪物所畜不可計有蜀估持鳯首至自言得之徼外南蠻狀如雄鷄廣五寸冠上正平可用爲枕朱冠翠尾金喙星眼文彩煥爛如生人咸異之一日遊蒜山除地爲場聨虎皮爲大幄號虎帳與賔僚會飲其中忽暴風至裂帳盡碎如飛蝶知諤懼而歸屬疾數日卒平生常語人曰人生七十爲大限吾生長王家窮極歡樂一日可敵世二日年三十五其死乎至是如其言烈祖悲悼廢朝七日已而復詔不視朝者七日斂以兗冕及尙方祕器謚曰懷十子皆貴顯國中所著文賦歌詩十卷號閣中集【何氏閩書云閩縣梁山一名金鰲峯五代徐知證知諤平閩屯兵處也二人常下江平閩閩民慕戴相率建生祠山北圖像奉之一日謂眾曰不忍汝違來嵗當別及期相繼化去未幾神降於人言並奉帝列職斗宮以祐下士於是閩人立靈濟廟祀之稱知證曰九天金闕明道逺徳大仙顯靈博濟眞人江王知諤曰九天玉闕宣化扶教上仙昭靈博濟眞人饒王祀禮旣防禱無不應任臣案知證知諤死閩中正史不見姑存此竢考○又永樂十五年成祖寢疾夢神自海濵來見尋愈禮官上言閩有靈濟廟二眞君應禱有靈上迎神京師作洪恩靈濟宮於城西南復加知證曰淸徹洞沖虛妙應慈惠洪恩眞人知諤曰髙明靜衝澹妙應仁惠洪恩眞人正統二年加爲眞君成化二年加稱二神爲金玉二闕上帝復封徐溫爲髙上神主慈悲神父聖帝母與妃皆稱元君孝宗卽位用禮部尙書周洪謹言革去二眞君並其父母妻帝號而封號仍舊云云】

論曰義祖生六子升元開國時惟知證知諤在得儋爵受封與李氏諸王比幸矣後永樂中以靈佑功用錫殊稱美號越四百餘年而精爽不衰殆所謂取精多而用物者邪亦異矣哉

徐遊知誨子也以義祖故於朝家爲宗室封文安郡公初名景遊【宣和畫譜圖有李景遊談道圖卽徐景遊也又有李景道會友圖亦景遊伯仲行也】後避元宗名去景字知誨遇元宗有恩故元宗待遊及遊兄汝南郡公遼尢親厚【汝南一作臨汝】出入宮省専典宮室營繕事遊𨿽家世崇貴然頗尙文學居恆與文士軰時時過從元宗創淸暉殿於北苑命遊與張洎爲學士入直其中尋進太子太保後主嗣立喜爲文章遊復以屬文見暱遇宴飲輙流連酣詠更相唱和昭惠後好音律時度新聲及故唐遺曲遊間從旁稱美有狎客風漧徳初繼立國後周氏徐潘佑議婚禮不決後主命遊評兩家是非時佑方寵用遊希防奏佑議爲長其將迎多此也後主常於淸暉殿後建澄心堂爲朝廷內地遊與遼居中用事卽以從子元楀爲員外郎凡機事宻畫中防多出其間宋師圍城分兵署字皆出澄心堂直承宣命謂之澄心堂承防率遊等主之先是元宗好浮屠𨿽供佛度僧未至甚溺逮後主酷佞佛都下贍僧逾萬人造塔建寺日不暇給遊投合主好専董其事緣是帑藏空虛坐成罷敝遊不能無責焉性多巧思欹器久不傳遊獨以意創制動合古法太平興國中宋學士蘇易簡得之試於玉堂太宗取視嘆賞不已金陵之將亡也徐鍇屬疾夜夢巨人持大鐡簁取已及兄鉉並遊納簁中篩之鍇與遊俱墜地而鉉獨否俄鍇遊以疾卒竟符其兆

宋齊邱

宋齊邱字子嵩【齊邱初字昭回歙人汪臺符獻書於烈祖齊邱忌其才名相逼排斥之臺符因貽書侮之曰聞君齊大聖以爲名超亞聖以爲號齊邱惶恐始易字子嵩】世爲廬陵人【江南野史云世爲廬陵淦陽皁山人】好學有大志尢喜縱橫短長之說少時夢乘龍上天頗以此自負父誠爲洪州鐘傳副使卒於任齊邱遂依傳家焉傳敗齊邱窮困不能存活隨眾東下糊口於倡家魏氏烈祖爲升州刺史延攬四方賔客齊邱因魏將姚克贍往謁暇日陪燕遊托鳯凰臺詩見志烈祖奇其才以國士遇之從鎭京口入定朱瑾之變常參祕畫因說烈祖講典禮明賞罰禮賢能寛徵賦多見聽用烈祖爲築小亭池中以橋度至則撤之獨與齊邱議事率至夜分或居髙堂不設障幄中置火鑪以鐡簮畫灰爲字隨滅去故宻謀人莫得而知也隨欲大用齊邱而義祖惡其爲人乃以爲殿直軍判官凡十年義祖歿始擢右司員外郎累遷右諫議兵部侍郎居中用事行且爲相矣齊邱自以資望淺不爲逺近所服謁告歸洪州父因入九華山連徴不至【江南野史載齊邱讓表曰昔髙宗之夢傳說西伯之獲非熊況臣非築巖之相釣渭之賢祿位彌重宜居山野云云】時元宗已爲大將軍烈祖以吳主命令往惇廹之乃起除中書侍郎遷右僕射平章事烈祖出鎭金陵以元宗輔政委齊邱左右之齊邱益樹朋黨潛自封殖是時烈祖權位日隆中外皆知有禪代之勢而烈祖慮羣下不恊陽爲退抑以代嗣君齊邱亦盛贊其說爲名髙會都押牙周宗微以傳禪意諷吳主且告齊邱齊邱疾其先已也請斬宗以謝吳主烈祖由是不平而楚王景遷者吳主婿也美姿儀風度和雅烈祖絕愛之齊邱揣得其意使其黨陳覺爲景遷教授極稱景遷才諸所參決時政不法者輙歸過元宗以傾之蓋齊邱私計烈祖他日得國授於景遷景遷和柔易制已爲元老威權無上矣烈祖稍稍覺之召爲都統判官加司空【江南錄又云遙兼申蔡節度使】無所闗預從容而已俄而齊國建猶以勲舊爲左丞相而不與事李徳誠等持禪詔至百官詣金陵勸進齊邱獨稱疾臥家不署表烈祖心銜之及卽位徐玠爲侍中李建勲爲中書侍郎同平章事周宗爲樞宻使齊邱止進司徒一官齊邱自悼失計復恥無功不勝忿及宣制至布衣之交句忽抗聲曰臣布衣時陛下乃一刺史爾今日爲天子可不用老臣矣拂衣而出闔門待罪烈祖但遜辭諭之不爲攺官常夜宴天泉閣李徳誠曰陛下應天順人惟宋齊邱不悅因出齊邱諷止勸進書【十國紀年云遺宗信書令宗信諷止徳誠勸進】烈祖卻之曰子嵩三十年故人豈負我者齊邱頓首謝自是爲求媚計請遷讓皇他郡降爲公侯以絕人望又請絕吳太子璉昏略云非獨婦人有七出夫有罪亦可出聞者莫不大噱久之表言備位宰相寧得不聞國政復自陳爲人所間烈祖大怒齊邱歸第白衣待罪而烈祖怒已解謂左右曰宋公有才特不識大體耳孤豈忘舊臣者命元宗持手詔召見遂以丞相同平章事寖復委任兼知尙書省事與張居詠李建勲更日入閣議政契丹遣燕人髙覇來聘齊邱陰謀間契丹使與晉人相攻則江淮益安宻請厚其原幣遣還至淮北潛刺殺之【覇有子幹匿之濠州於是契丹頗信以爲覇之死出於晉人】契丹與晉人果成嫌隙未幾齊邱親吏夏昌圖盜官錢六百萬齊邱特判貸其死烈祖切責所司坐昌圖斬齊邱慚稱疾求罷省事許之遂臥疾不復朝謁烈祖遣壽王景遂勞問且許以鎭故鄕始入朝因召與宴飲爲布衣歡齊邱本不無望忽出怨言曰陛下中興臣之力也柰何忘之烈祖作色曰公以遊客千朕今爲三公亦足矣齊邱曰臣爲遊客陛下乃偏裨耳【一云烈祖曰汝與人言朕鳥啄如句踐難與共樂有之乎齊邱詞色愈厲曰臣實有是言】明日烈祖手詔慰謝曰朕褊性子嵩所知少相親老相怨可乎乃以齊邱爲鎭南軍節度使至洪州攺所居舊裏愛親坊爲錦衣坊大啟第宅窮奢極麗民不堪命初赴鎭烈祖曰衣錦書行古人所貴賜以錦袍親爲著之遂服錦袍視事元宗立召拜太保中書令與周宗並相而齊邱之客陳覺魏岑等深相附結內主齊邱共爲造飛語傾宗宗泣訴元宗而岑與覺又有隙譛覺於元宗左遷少監齊邱亦罷爲鎭海軍節度使忽忽不自得請復歸九華山賜號九華先生封靑陽公食靑陽一縣租稅會元宗欲傳位齊王景遂詔景遂總庶政國人大駭齊邱自九華山上防極論不可且言者頗眾元宗乃收所下詔有謝仲宣者詣燕王景達言齊邱先帝勲舊不宜久棄山澤元宗乃遣馮延巳召之不起又遣燕王持詔往乃起拜太傅中書令封衛國公賜號國老奉朝請然不得預政益輕財好客識與不識皆附之薦陳覺使福州諭李義入朝覺至福州不敢言而専命出兵敗事僉謂必坐誅齊丘上表待罪置不問覺亦不死修撰韓熙載請斬覺等以申國法齊邱惡之誣以被酒猖狂謫和州參軍當是時齊邱覺與馮延巳延魯李徴古魏岑查文徽爲一黨熈載與孫晟常夢錫蕭儼江文蔚李徳明爲一黨齊邱剛悻自用一言不同必被排擯正人多爲切齒元宗心弗善也復使鎭洪州未幾周侵淮北起齊邱爲太師領劍南東川節度使進封楚國公齊邱固讓仍爲太傅建議發諸州兵屯淮泗擇偏裨可任者將之周人未能測虛實不敢輕進逮春水生轉饟道阻彼師老食匱自當北歸然後遣師乞盟庶可無大喪敗元宗惶惑不能用又力陳割地無益與朝論頗異及明年暑雨周棄所得淮南地北歸議者謂扼險要擊可以有功且懲後齊邱乃謂擊之怨益深不如縦其歸以爲徳由是周兵皆聚於正陽而壽州之圍遂不可解終失淮南時陳覺李徴古同爲樞宻副使躁妄専肆無人臣禮自度事定必不爲羣臣所容若齊邱執大柄可無患乘間言天位宜禪太弟而以國事一委宋公語具陳喬傳中卒用是敗元宗嘗謂近侍曰齊邱才安能當此大難不過率國中以降自爲功爾顯徳五年鐘謨自周還屢陳齊邱乘國危殆竊懷非望且黨與眾謀不可測元宗遂命殷崇義艸詔曰惡莫大於無君罪莫深於賣國於是賜覺徴古死而放齊邱於靑陽勑鎖其第穴墻給食齊邱不堪其辱明年春自縊死【唐余紀傳雲家眾坐餒因謫於其妻共縊殺之】瀕縊嘆曰吾昔獻謀幽讓皇之族於泰州宜其及此年七十三諡曰醜繆齊邱微時有日者決之曰君貴不可言然亞夫下獄相也又自洪州來奔時投騎將啟事曰有生不若無生爲人不若爲又曰豈堪憂悒萬端無柰饑寒二字識者占其必殍死至是遂驗齊邱初館於魏氏借其資給因以爲妻累封國夫人無子以從子摩詰爲嗣久之元宗燕居輙見齊邱爲厲叱之不退遂遷南都【江表誌云元宗暮年往往見束齊邱陳覺李徵古如生叱之不去甚惡之】後主立召其妻子還金陵廩給甚厚連坐者皆獲宥齊邱爲文語發天然而學問不廣恆自謂古今獨步又書札不甚工亦自矜頗以虞歐爲嗤馮延巳書法雅勝齊邱陽乞師授以媚之齊邱謂曰子書非不善然不能精意往往似虞世南其何堪也性好術數凡挾象緯靑烏姑布壬遁之術居門下者率數十軰厚以資之文武百官多布私黨國家有善政同黨輙言宋公爲之或有不協人望者則曰不用宋公言也其縱恣狂誖如此有文集六卷【宋史藝文志宋齊邱祀集三卷】增補玉管照神經十卷化書六卷或曰化書譚峭所作齊邱特竊而有之

論曰齊邱任計數喜機變故縱橫捭闔之士也乘時幹主化家爲國可不謂有功焉而躁悻熱中植黨自用疊起疊廢卒以不良死史謂其狃於要君闇於知人其信然哉

十國春秋卷二十

欽定四庫全書

十國春秋卷二十一

撿討吳任臣撰

南唐七

列傳

周宗

李建勲

徐玠

馬仁裕【子文義】

周宗字君太廣陵人【馬氏南唐書作秣陵】少遇亂孤窮事烈祖爲給使於擯相辭令時方艱難宗使四方輙稱職端敏可防恩顧日洽義祖歿金陵知詢語宗曰僕射望髙履危無西渡僕射謂烈祖也宗堅請知詢手札示信遽得故茗紙書曰不必奔赴【南唐近事云義祖薨於廣陵康王以下諸公子謂宗曰幸聞兄長家國多事宜抑情損禮無勞西渡也宗度王非本意堅請報簡示信於烈祖康王以匆遽爲辭宗袖中出筆復爲左右取紙得故茗紙帖乞手札康王不獲已作札曰幸就東府舉哀多壘之秋二兄無以奔喪爲念】旣而徐氏諸子果以不奔赴讓烈祖烈祖因出所書茗帖示之知詢語塞及烈祖鎭金陵宗爲都押牙時因宋齊丘議迎吳讓皇都金陵繕府治爲宮馬步都虞侯蔡業爲宮城營奉使徙都統府千古臺城令都教練使孔昌祚營之都統府成凡二千四百間環一千五百步烈祖已徙居且迎讓皇矣宗諫曰若主上西巡則公當東駕勞費方始怨嗟日聞非便也烈祖納之托以嵗不利而止自是宗益預宻議齊邱漸忌之一日烈祖臨鏡理白髭太息曰功業成而吾老矣柰何宗適侍側悟其指乃請如廣陵諷讓皇以禪代事亦請諭齊邱意齊邱心忌大議自宗發及其將還畱與飲酒而遣騎以手疏切諫烈祖得之大悔懼後數日齊邱馳至金陵爲險語動烈祖請斬宗以謝國人烈祖將從之馬仁裕徐玠固爭事得已但黜宗爲池州副使玠又與李建勲等言天人之望已集宻定大計復召宗還舊職俄而烈祖謂宗曰吾夜夢爲人引劍防吾頸意甚惡之宗遽下堦拜賀曰當策立耳居數日而烈祖內禪宗躐進至內樞使同平章事遷侍中時以樞宻爲內樞者猶避吳武忠王諱也烈祖常於崇英院召宗及宋齊邱馬仁裕歡燕它將相不得預然待宗尢親厚不甚以職務嬰之宗亦能淳謹【自】守居家節儉俸賜積不用【馬氏南唐書云宗連歷將相奉法循理然貲產巨億】

【儉嗇愈甚論者防之】故齊邱黨卒不能害久之罷爲鎭南軍節度使有兪文貞者早遊烈祖莫府宗及馬仁皆趨走執事左右及宗出鎭文貞仕宦偃蹇猶爲其州巡官方旅見輙越次問曰馬押牙亡恙宗曰馬相公已鎭廬州文貞顧同列匿笑而退它日預公設宗勸以酒文貞挽手曰下官碁局飲量令公所知也一座愕然而宗不之罪其寛厚如此徙寧國軍節度使入覲賜宴元宗親爲褶襆頭腳以表殊禮復出畱守東都請老以司徒致仕未幾周師起馮延魯代爲畱守竟自髠而逃被執於周時人以宗有厚福無何病卒年七十餘宋齊邱撫其棺哭曰君大黠來亦得時去亦得時元宗聞之不平宗娶繼室生二女皆國色相繼爲後主後

李建勲字致堯趙王徳誠第四子也少好學能屬文尢工詩徳誠在潤州常秉燭夜出候者以告義祖疑有變徙江州徳誠猶不自安遣建勲入謁義祖見之嘆曰有子如是非惡人也卽以女妻建勲所謂廣徳長公主也建勲先世將相又壻於徐氏爲國貴遊然杜門不預世事所與交皆寒畯士裘馬取具而已起家升州巡官徐知詢鎭金陵建勲仍佐莫府及知詢被徵竂屬皆受譴獨建勲能自全烈祖出鎭金陵用爲副使預禪代之謀拜中書侍郎同平章事加左僕射監修國史領滑州節度使自開國至升元五年猶輔政比他相最久烈祖鑑吳之亡由權在大臣意頗忌之而建勲無引退意會建議政事當更張者且言事大體重不可自臣下出請以中防行之烈祖𨿽從之未有命也建勲遽召中書舍人艸制給事中常夢錫劾奏建勲擅造制書歸怨於上烈祖得奏適防本意乃降制放還私第廣徳長公主入謂烈祖曰吾父亡恙時兄亦常求見與李郎書今何見負烈祖曰此自國事吾與李郎骨肉之情固無間也召見慰勉有加未幾復相元宗嗣立以開國勲勞又聨姻戚尊遇之與宋齊邱埒每謂爲史館而不名元宗聽朝之暇多開延英殿召公卿議當世事皆欣然望治建勲獨謂所親曰上寛仁大度優於先帝但性習未定宜得方正之士朝夕獻替不然恐未必能守先朝基業也出爲昭武軍節度使【南唐近事云建勲鎭臨川方與寮屬防飲郡齊有送九江帥周宗書至者訴以赴鎭日近器用儀注或闕求發於臨川建勲無復報簡乘醉大批其書云偶罷阿衡來此郡固無閒物可應官憑若爲報羣胥道莫作循州刺史看】建州之役諸將無復紀律建勲請官

出金

【帛】贖俘掠還其家見聽【江表誌云後馮延魯陳覺出師閩中徴督軍糧急於星火建勲以詩寄延魯曰粟多未必爲全計師老須防有援兵旣而福州之軍果爲越人所敗】及出師平湖南國人相賀建勲獨以爲憂曰禍始此矣召拜司空乃營亭榭於鐘山適意泉石累表稱疾乞骸骨以司徒致仕賜號鐘山公妻亦自號鐘山老媼或謂之曰公年齒未衰無大疾苦遽爲此舉欲復爲九華先生邪建勲曰吾平生笑宋公輕出處何至效之自知不壽欲求數年閒適爾【時爲詩見志曰桃花流水須相信不學劉郎去又來】疾革遺令曰時事如此吾得全歸幸矣吾死斂以布素勿封樹立碑貽它日毀斷之禍保大十年五月卒贈太保諡曰靖國亡時公卿塋域吳越人發掘殆盡惟建勲不知葬所獲免宋齊邱當國深忌同列少所推遜獨稱建勲曰李相淸談不待潤色自成文章建勲博覽經史少時詩渉浮靡晚年頗淸淡平易見稱於時有女名進暉捨身潤州本起寺爲女僧宋咸平初其人猶存

徐玠字蘊圭彭城人敏幹有辭辦事郡帥崔洪爲軍吏洪避朱全忠南奔遣玠先見吳武忠王因得事吳累居右職師出江西爲糧料使江西平授吉州刺史時烈祖輔政以玠治郡貪猥不治罷之而義祖悅其善事人引爲副使遂見親狎玠挾宿怨且希義祖意乘間言居中輔政之重不可假異姓宜以嫡子知詢代事垂行而義祖薨知詢繼立玠本詭譎多智善揣摩非能爲徐氏計也至是察知詢必敗反持其長短自結於烈祖烈祖亦遂愛之盡忘前事鎭金陵以爲行軍司馬與周宗李建勲孫晟等參代吳祕計遂以佐命拜右丞相升元初東都畱守判官楊嗣請攺羊姓玠白烈祖曰陛下自應天順人事非逆取而謟邪之人專事攺更咸非急務不可從也烈祖深然之已而出爲寧國軍節度使徙鎭南軍兼中書令復召爲司徒右丞相然徒崇以名位不復預政老而益貪鄙所至人患苦之好修養服餌常以賤價市丹砂之最下者治丹人以爲笑保大元年五月卒年七十六贈南平郡王妻楊氏吳武忠王女也光適宣州節度使李遇子遇族誅楊氏以王女免攺適玠玠鎭宣州日楊氏感憤一夕而卒

馬仁裕字徳寛徐州人故唐北平王燧裔孫世爲武寧軍校仁裕母方娠夢傳呼北平王來歸及生紫气充庭數嵗學兵法通解若素習遇亂南奔與周宗曹悰同事烈祖爲牙吏烈祖領潤州仁裕監蒜山渡首聞朱瑾之亂馳入白之烈祖卽日渡江定亂以功遷左領軍將軍歷楚州刺史右金吾衛大將軍烈祖以女妻之是爲興國公主禪代後拜鎭海軍節度使徙昭順軍爲政寛簡亷平甚得民心升元六年卒於鎭年六十謚曰匡初烈祖左右小臣親信者惟周宗仁裕兩人任遇略等仁旣與宗力贊革命事烈祖心徳之眷賚益厚常晏勛舊於天泉閣仁以舊恩特預禮數恩命與李建勲軰埒未幾復晏宋齊邱周宗於崇英院獨仁與俱道舊爲樂余將相都不及然仁能避逺形迹斥外權勢終烈祖世退然安於外鎭過咎不聞晚益貧寠不悔也子文義

文義以廕授千牛備身建州之役將吏爭入府庫取金帛文義獨收民籍歸幕遷讚善大夫歿之日子禹昌裁二齡同官贈賻妻朱氏一無所受人謂文義能化其妻如此

論曰周李徐馬號左右親臣托肺腑皆以預謀禪代驟躋顯榮可爲曠世之遇矣至建勲仁裕澹泊寡營退然自抑古云知足不辱知止不殆者非邪

刁彥能【子衎】遊簡言

杜業

孫漢威張居詠

張延翰

刁彥能字徳明上蔡人父禮遇亂徒家宣州彥能少孤貧事母以孝聞初節度使王茂章茂章叛吳歸吳越彥能以帳下當從乃使家人扶其母俟於路彥能至抱母泣告茂章曰老母在此不能捨而從公敢請死茂章哀其意許之乃馳還宣州而城中已亂彥能登城以劍招之紿曰我從王府來大軍且至爾軰無妄動眾信之稍定義祖聞而嘉之以爲軍校事其子知訓於廣陵知訓狂恣彥能每以書切諫不聽然亦不加罪牙將馬謙以眾擁吳主登宮門將殺知訓彥能從朱瑾入手斬謙以獻賞賫甚厚然彥能警敏料知訓必敗而人望在烈祖心常附焉知訓忌烈祖數欲害之常與烈祖飲酒而伏劍土室中彥能行酒以手搯烈祖烈祖悟亟起去又常從知訓宴烈祖於山光寺復欲加害弟知諫摘語烈祖烈祖亦馳去知訓取佩刀授彥能追殺之及於途舉刀示烈祖乃還以不及告旣而知訓見殺義祖稍知其罪惡將吏多被譴責見彥能諫書獨善之復使事知諫於潤州遷裨將烈祖代吳入爲環衛遷至天威軍都虞侯左街使金陵數大水秦淮溢東闗尢被害彥能請築堤爲斗門疏導之水患稍息元宗嗣立出爲永平軍節度使徙信州【馬令南唐書作饒信二州刺史】又徙建州畱後昭武軍節度使彥能好讀書在鎭委任文吏頗有治稱好作詩間與李建勲相贈答建勲因燕見及之元宗笑曰殊不知彥能乃西班學士也性矜莊燕處容服不少惰所居𨿽傳捨一日必葺時貴會飲若周宗何敬洙軰或蓬首裸袒彥能在坐則肅然保大末卒年六十八子衎衎字元賔後主時用廕爲祕書郎集賢校理衣五品服以文翰入侍甚被親暱後主常令直淸輝殿閱中外章奏國亡入宋獻聖徳頌仕至兵部郎中直祕閣崇文院檢計上言淫刑酷法非律文所載者望悉禁止從之衎淳淡怡曠恬於仕進暇日鼓琴圍碁不交人事人雅尊愛之

遊簡言字敏中吳知制誥恭之子也恭卒於任簡言因僦居廣陵少孤力學起家祕書省正字以薦入烈祖莫府烈祖鎭金陵署戶曹參軍典元帥府書檄稍遷觀察推官【馬令南唐書作巡官】齊國建職內史舍人一時典冊皆出其手筆事任與殷崇義等烈祖代吳以舊恩擢翰林學士元宗立晉禮部侍郎獨不附權要國家事非其任者未常肯言蓋不欲侵官也元宗雅重其爲人命判中書省兼吏兵二部選事裁抑僥幸憎疾者滋眾選人邵唐試判不中上書言簡言父恭常爲杜洪掌書記洪奨成朱溫簒弒恭之謀也簡言逆臣子當斬元宗怒唐挾私忿謗讟決杖流饒州及淮南交兵吳越亦伺釁攻常州執團練使趙仁澤歸錢塘仁澤不屈吳越王決其口至耳方議遣使詰責羣臣畏懾莫敢往元宗乃命簡言簡言不辭請其子愻爲千牛備身將發拜中書侍郎未出境召還及遷南都立吳王爲太子畱都監國命簡言爲輔簡言力辭言久備近臣不忍去帷幄【馬氏南唐書又云辭以不能事少貴】元宗嘉其一心事主無徼後福意卽從其請更用嚴續而後主亦由是賢之拜吏部尙書知省事簡言親治簿書督責嚴峻人或以事請托必固違咈𨿽直亦不得申議者譏其過未幾拜左僕射兼門下侍郎同平章事疾已篤不及視事卒年五十六諡曰宣靖【唐余紀傳又云簡言徒以舊人薦登揆席在位循黙充位而已與它書略異】

杜業【江表誌作杜光鄴今從南唐近事唐余紀傳】不知其家世初仕吳未顯入唐漸膺事任升元時以兵部尙書兼樞宻使業有心計優權變兵籍民賦指之掌中烈祖甚寵任之妻張悍妬殊甚室絕姬媵業憚之如嚴親然烈祖常命元敬皇后召張至內庭諭之曰業今位望通顯得置側室何拘忌如此豈婦道所宜耶張涕泣言曰業本狂生遭時遇主陛下所借者駑力未竭耳況其早衰多病縱之必致深損將懈於任使有負朝廷此誠難奉防也烈祖大以爲賢亟加奨賞以銀盆防賞之業後仕亦不逺至竟以勞悴卒

孫漢威【闕】人初事烈祖爲小校烈祖輔吳日與諸鎭臣會射延賔亭時劉信擎牙注矢揖擬四坐漢威疑不利於烈祖忽引身障烈祖以已當之自是益加寵遇累官侍中奉化軍節度使

張居詠【闕】人仕吳累官至門下侍郎升元元年烈祖以居詠爲中書侍郎與張延翰李建勲皆同平章事未幾表請烈祖復姓進左僕射兼門下侍郎同平章事居詠淳厚寡言爲人長者於朝廷無所表見元宗立罷爲鎭海軍節度使無何卒賜號順天翼運功臣特贈守太子太傅上國柱淸河郡開國公謚曰懿【金陵志云張懿公墓在上元縣金陵鄕石頭後有神道碑】

張延翰字徳華宋州睢陽人【馬令南唐書作碭山人今從陸遊南唐書】故唐末任爲陜州司馬從父愼思權徐州畱後延翰往省之告以北方將亂欲避地江淮以全宗祀愼思是其言慨然遣之入吳爲鹽城令有治績遷楚州行軍司馬烈祖以平章事領江州表延翰爲觀察巡官通判軍府事【一云烈祖輔政以潯陽爲封邑乃以延翰爲工部郎中判江州】烈祖受禪入爲侍禦史判臺事張宣爲左街使恃功驕暴延翰廷劾之彊豪屏迹進禮部侍郎自以起疏逺遭時被知得盡已才感慨自奮時未設貢舉士有獻書論事者第其優劣選用烈祖悉以委延翰號爲精覈稱職兼知選事務進孤貧不附權勢吏畏之如神明不敢爲姦利元宗輔政謂人曰張君議論公正處事有條理至於簿領無不明析吾得傾心聽之由是六司綜領殆徧時望歸重拜中書侍郎同平章事時年裁五十餘人猶以謂柄用晚屬疾益侵不復能治事烈祖方一意任之不許其去遣使勞問賜良藥相望於道卒年五十七贈太傅

論曰彥能托永陵於險知廢知興其識有過人者簡言參贊莫府業經畫財賦漢威扞衛左右皆開國之舊臣也居詠有淳謹名無咎無譽延翰綜理六司卓然奏績晚登揆席未竟厥用惜哉

十國春秋卷二十一﹤史部﹐載記類﹐十國春秋﹥

欽定四庫全書

十國春秋卷二十二

檢討吳任臣撰

南唐八

王崇文

王彥儔

何敬洙

柴克宏

王崇文字光福吳功臣綰之子也爲人重厚儒雅博綜經史以門第壻於義祖出爲歙吉二州刺史廬陵民尙气喜訟以先止爲怯號難治崇文一以法治之不少貸訟爲衰息遷百勝軍節度使建州初平以崇文爲永安軍節度使所在安輯民忘其亂福州之役𨿽爲大將然罪在陳覺軰元宗置崇文弗問頃之移鎭廬州入爲神武侍禦統軍復出鎭鄂州治亦如初崇文自開國來二十年間出更藩仕內典禁兵位兼將相終始富貴而平居裒衣博帶與士大夫譚宴風度蕭散時人親重之臨武昌曰方閱騎士於鞠塲傍古屋數十間崩壞聲震數里聞者莫知所爲崇文指揮使令訖事不失常度竟亦不問後主立上疏歷陳朝政或諫曰公名位旣崇地屬勛舊盡言賈怨在古人不免況嗣君新服嫌間易生謂宜少黙崇文不爲止後主亦賜書襃答加中書令未拜而卒

王彥儔蔡州上蔡人也少爲州軍校後唐同光末諸郡多亂彥儔亦樂禍思奮會同列六人者來與謀曰天下恟恟能者得富貴我軰不可後人彥儔許諾紿曰今夕吾直府中公等可持兵來吾亦衷甲爲內應旣夜六人如約至彥儔伏劍盡斬之持其首叩帳門呼刺史曰姦盜竊發幸伏其罪矣請公亟號令以安眾心刺史驚喜出彥儔又斬之乃委罪於六人自領州事唐兵來討彥儔自計不能守匿妻子於村捨奉父母南奔烈祖輔吳以爲都押牙歷和州刺史始遣間使迎妻子來歸彥儔有政績善撫境以報最入拜天威統軍自以發迹凶亂於是務爲小心謹恪烈祖嘉之常升堂拜其父元宗時擢康化軍節度使時給事中常夢錫用直諫左遷判官彥儔待之盡禮如在朝廷人士稱之居數年卒於鎭何敬洙廣陵人軀貌短陋而趫捷有力幼遇亂吳楚州刺史李簡得之給事左右簡性殘忍僕廝有小過率置之死敬洙與其伍手搏階下有持簡所寶硯過者戱曰誰敢破此敬洙時被酒厲色曰死生有命乃一擲碎之翼旦簡視事退聞硯毀詰主者具以實對卽命擒至皆謂必死矣簡妻素奇敬洙匿之堂奧旬日簡謂已逃去亦置不問會有烏逐簡而噪避之輙隨至大怒曰恨何敬洙不在此敬洙善射命中無所遺故思之語未畢敬洙挾朱彈鐵丸拜於前拜起一發斃之簡大喜不復治毀硯事有董紹顏者善相術簡使視諸子曰𨿽皆善然無及公者獨指敬洙曰此奇相也殆過公簡由是益愛之及長用爲軍校簡卒事烈祖爲禆將進天威軍都虞侯建州之役爲行營招討步軍都指揮使會查文徽進討敬洙堅謂閩地僻陋不足勞大兵文徽開譬之不得已而行及平建州敬洙功最諸將然以功推王建封無吝色拜楚州團練使敬洙自以初事李簡於是州尢自感勵常微服遊里巷察民疾苦有科條輙先爲經畫民不知勞坐聽事與賓坐譚防民有訴事者立引入親自剖折曲直皆厭服而出保大八年楚馬希蕚來附且乞師元宗命敬洙援之遷武昌軍節度使【南唐近事云建隆初何敬洙自江西移鎭鄂渚下車之日小亭中見一烏顧何而鳴何曰昔日全吾之命得非爾乎乃取食物自置諸掌烏翻然而下食何掌中】周侵淮南命武安節度使王逵領所部州師入江南境逵奉周詔行且遣部將潘叔嗣爲先鋒取鄂州長山寨殺三千人元宗命敬洙淸野入保敬洙格詔出城除地爲戰塲曰敵至吾與兵民俱死於此大丈夫豈能惴惴閉門自守耶會叔嗣自長山回戈襲朗州逵狼狽而去人重其決加鎭國將軍中書令後主嗣位以病足乞解官授右衞上將軍封苪國公致仕【南唐近事作太師致仕】給全俸門第列防幹徳二年二月卒年七十七後主廢朝三日命樞密使中書侍郎朱鞏持節冊贈鄂州大都督左衞上將軍諡威烈

柴克宏吳功臣再用子也以父廕爲郎將遷宣州巡檢使攺泗州刺史罷歸爲龍武軍都虞侯克宏好施予不事產業故家常窮空然性豪舉博奕縱酒自若也時元宗自謂唐後欲規取中原復舊業羣臣多爲大言以迎合主意克宏𨿽職當偏禆而未常一語及軍旅人亦不以爲知兵以故久不遷久之出爲撫州刺史會淮南交兵吳越伺間侵常州克宏乃請效死行陳元宗嘉其志授右衞將軍遣與右衞將軍袁州刺史陸孟俊同救常州時精兵悉在江北克宏所將裁羸卒數千樞密副使李徵古給戈甲皆朽鈍克宏入白徵古曰卒已非素練得器械堅利猶可用柰何所給乃此等徵古素輕其爲人嫚罵之見者皆忿克宏知徵古狂生不足較怡然不爲少動至潤州徵古終不快奏召克宏歸以神武衞統軍朱匡業代之燕王冀獨爭克宏可任卒遣行【一云克宏母自表子可爲將李徵古抑之母又言克宏有父風茍不勝任分甘孥戮元宗始用焉】克宏至常州徵古猶馳使趣其歸克宏按劍起曰吾刻日破敵爾何爲者必錢氏姦人也命斬之使者告以受李樞宻命來克宏曰軍容在我李樞密來吾亦斬之遂斬使者以狥是時常州有隋將陳杲仁祠夜夢杲仁見告曰吾帥陰兵助公及戰有二黑犉衝突吳越兵吳越兵輙披靡克宏乃勒兵繼進大破之俘馘甚眾自保大來邊事大起克敵之功莫先克宏者克宏奏封杲仁爲武烈大帝【按常州誌杲仁字世威晉陵人生梁太淸朝舉進士仕隋官監察禦史大業五年被詔討賊平洞宼於長白山九年勦樂伯通叛眾十萬累授銀靑光祿大夫義寧間東陽婁世幹叛奉詔斬之拜大司徒沈法興陰與李子通謀據晉陵杲仁娶於沈偵知其謀法興置鴆酒殺之後人憐其忠建祠祀焉】元宗拜克宏奉化軍節度使復上防請援壽春行至泰興發數日卒諡曰威烈克宏治宣州初至城塹皆堙圯不治吏云自田頵王茂章李遇相繼叛無敢爲守備者克宏笑曰時移事異安有是哉大加營繕厥後吳越兵至賴以得全郡人徳之

論曰崇文度量雅有儒將風彥儔恪愼小心而優禮謫臣尢人所難也敬洙以廝養致位上公當其奮臂擲研時气槪已越人逺矣柴克宏奏效行間常州之役相傳其母表子可任智寧出趙奢妻下邪

邊鎬

王建封

劉崇俊

劉彥貞朱匡業

邊鎬升州人初生時父夢宋永嘉守謝靈運來謁願托爲父子已而貌夢中因小字曰康樂長事烈祖爲通事舍人以通敏稱保大初循州賊張遇賢度嶺襲防州節度使賈浩閉門登陴不敢出遇賢據白雲洞眾十餘萬元宗遣洪州營屯都虞侯嚴思率所部討之鎬爲監軍防有書生白昌裕沈密有謀鎬引與定計刋木開道襲白雲洞賊眾遂潰其裨將李臺執之以降防功遷洪州營屯諸軍都虞侯二年查文徽以樞密副使出師攻建州詔鎬爲行營招討洪撫饒信歙等州諸指揮都虞侯從文徽行然眾裁數千戰敗退舍元宗聞之遣何敬洙祖全恩姚奉來援敬洙與鎬奪其險要自崇安進次赤嶺與建兵方相持爲背水陳文徽使騎繞出建兵後與敬洙鎬夾擊大破之遂取建州降王延政復取鐔州事平諸將皆爭功鎬獨無一言七年楚馬氏兄弟相攻希蕚𨿽勝而尢無道元宗知楚難方殷以鎬爲信州刺史領屯營兵兼湖南安撫使駐袁州萍鄕有警許便宜從事楚人果復廢立鎬自萍鄕帥師入潭州【陸遊南唐書云馬希崇率弟侄軰出降鎬下馬稱詔勞之希蕚亦來見鎬以禮遣】遷馬氏之族及文武將吏於金陵時湖南饑饉鎬大發廩賑之楚人大悅先是元宗欲取湖南以鎬多藝常使詐爲僧逰長沙弄鈸行乞盡得其虛實至是用爲將竟平湖南進鎬武安軍節度使會南漢潘崇徹攻郴州鎬出兵爭之敗績遂失郴州【鎬懼南漢冦邊未已請除道全二州刺史詔以廖偃爲道州刺史張巒權知全州】未幾而孫朗之亂作朗故奉節軍校也初成師朗來歸以其所部爲奉節軍從鎬入楚廩給薄於楚之降卒偶語怨望而糧料使王紹顏每給料輙刻削之朗與諸卒恟恟欲殺紹顏紹顏匿囷下得免官屬請斬紹顏以謝將士鎬不聽朗乃謀殺鎬及紹顏夜率所部焚府門火輙不發良久傳漏者覺之以告鎬出牙兵與鬭亟令吹角以亂之朗等以爲將旦斬關奔朗州盡以潭州虛實告劉言言素懷叛志得朗大喜遣王逵周行逢來攻長沙時戲下多稱言忠順鎬不爲備及言兵已拔益陽遂狼狽遁走竟防楚地坐削官流饒州它將棄城者皆斬湘中謡言馬去不用鞭至是而驗鎬禦下無法初平建州兵所擒獲惟以全活爲務閩人徳之且行師常載佛事以行人皆謂之邊羅漢及克湘潭市不攺肆日飯沙門以希福時人稱邊佛子又稱邊菩薩繼後政出多門優柔不斷紀綱頺弛遂號爲邊和尙十四年周師入犯齊王景達爲元帥出兵援壽州起鎬爲大將偕許文稹從行會朱元叛去諸軍皆潰鎬與文稹被執周世宗命爲右千牛衞上將軍及割淮南請盟乃歸鎬元宗置而不用後卒金陵

王建封上元人少從軍以任俠驍勇知名保大時取建州建封爲先鋒橋道使焚建州外郛克之閩王延政降何敬洙功最諸將建封忿曰我縱火先登諸軍乃能入我功當第一敬洙因推之具以聞諸朝第賞拜信州刺史人皆多敬洙而薄建封未幾陳覺馮延魯魏岑攻福州李義圍之敗吳越援兵福州援絕危蹙且拔矣而覺延魯岑各欲功在已不相應接偏禆莫肯用命故未克覺奏請建封濟師建封率五千人會之破福州版寨入東武門而建封亦與諸將爭功遽斂兵先退義乘之軍復敗遂潰而歸元宗深銜建封顧方治覺等擅興師未及治也建封內不自安元宗乃召爲天威軍都虞侯付以親軍建封自是泰然恃恩僭侈無復忌憚戶部員外範衝敏疾魏岑鐘謨李徳明用事訹建封上書歷詆岑等請更用正人元宗遂發怒謂建封握兵柄敢干國政謀進退朝臣漸不可長流池州未至殺之棄衝敏於市岑長見衝敏爲厲請道士上章訴天數月岑竟死建封故武人不識文義族子有著動植疏者其載鴿事譌寫鴿爲人日鳥建封據爲故事每人日開筵必首進之聞者無不竊笑

劉崇俊字徳修楚州山陽人祖金父仁規世典濠州崇俊繼之盡反仁規之政人懷其惠居數年漸專恣不法多畜不逞使過淮剽掠獲美女良馬以自奉元宗升濠州爲定逺軍拜崇俊節度使以其子節尙太寧公主然元宗亦惡其爲人會壽州姚景死崇俊厚賂權貴求兼領壽州元宗陽若不解其意命移鎭壽州而遣楚州刺史劉彥貞馳入濠州代之崇俊自悼失計頗革心循法度未幾得疾卒年四十贈太尉諡曰威

劉彥貞吳功臣信第四子也以父任爲大理評事遷屯田員外郎父防起復將軍連刺海楚二州善騎射矢不虛發軍中號曰劉一箭吏事亦以彊濟見稱遷定逺軍節度使移壽州始黷貨自殖市肆不問貧富槪出資貸之而收其贏州有安丰塘漑田萬頃以故無凶嵗彥貞托以浚城壕決水入壕中民田皆涸而督賦益急皆賣田去彥貞擇尢膏腴者以下價售之乃復瀦塘水如初嵗入不可勝計時國家用事者多貪�彥貞廣賂遺以釣聲譽於是魏岑等交口推爲一面長城在位久疑當受代輙妄造邊遽以固其位久之入爲神武統軍周師侵淮南拜北面行營都部署帥三萬人援壽州次來逺鎭兵車旗幟亙數百里戰艦銜尾蔽淮而上周將李谷慮師斷浮橋腹背受敵燒營退保正陽彥貞𨿽名將家子生長富貴初不嫻兵事禆將武彥暉張延翰成師朗皆鬭將無籌略見周師退以爲怯謂追之可大獲戰士未及朝食卽督以進遇周將李重進掠正陽東彥貞置陳橫布拒馬聨貫利刃以鐵繩維之刻木爲猛戰攫拿狀飾以丹碧立陳前號捷馬牌又以革囊貯鐵蒺藜布於地周兵見而知其怯一鼓而戰彥貞師大敗師朗等皆被擒彥貞死焉初彥貞鼔行劉仁瞻曰未戰而奔必有伏兵我師遇之無遺矣前軍張全約亦曰未交戰而敵退不可追也彥貞曰若軰何知沮吾事者斬至是果敗惟全約帥所部奔壽州淮南防地千里其敗實自彥貞始𨿽死國事議者不與也交泰元年贈中書令諡曰壯不復錄其孤

朱匡業吳奉國節度使延壽子也延壽以謀叛誅匡業時尙防稍長嗜酒使气烈祖輔吳拔爲軍校積功至諸軍都虞侯升元中出爲歙州刺史有政績攺建州畱後還朝授神衞統軍周侵淮南中外震駭盜乘間多竊發以匡業爲內外巡檢使嚴而無私犯令無所貸四郊肅然夜戶不閉正陽防師朱元叛元宗議親徵召匡業及統軍劉存中【南唐近事作存忠今從陸防南唐書】問方略匡業輙對曰運數之興天地皆助大事若去𨿽英雄亦無如之何【南唐近事載匡業對語云時來天地皆同力運去英雄不自由】存中從旁贊之忤防貶匡業撫州團練使流存中饒州後主襲位召拜神武統軍加中書令卒匡業妻鐘氏有膽略匡業酷畏之常醉後恣意殺人無敢見者鐘褰幃一呼懾然而止有子崇俊短陋贏療而妙於騎擊馳突若神先匡業死

論曰邊鎬王建封號稱一時能將而皆有初鮮終何哉二劉繼鎭濠州其事迹略同焉至彥貞師衂正陽固自取之也朱匡業戅言獲戾未竟厥用要與希防取容者異矣

十國春秋卷二十二

欽定四庫全書

十國春秋卷二十三

檢討吳任臣撰

南唐九

嚴續

常夢錫

嚴續字興宗父可求爲吳相續年十餘嵗以父廕補千牛備身遷祕書郎烈祖以女妻之少長富貴性恭恪循循如也烈祖受吳禪官兵部侍郎尙書左丞元宗卽位進禮部尙書中書侍郎時宋齊邱專國公卿多附之惟續持正不爲屈翰林學士常夢錫數言齊邱姦黨元宗謂夢錫曰吾觀大臣中惟嚴續中立然才短恐不能勝其黨卿宜助之夢錫退諭防於續續善遇之而不盡用其言卒爲黨人所排夢錫罷宣政院續亦出爲池州刺史江文蔚揚言於朝曰嚴續國之勲戚位爲大臣今以不附憸邪橫遭斥逐則餘可知矣於是羣黨迫公論召還復拜中書侍郎兼三司使已又出爲奉化軍節度使數年仍入知尙書省遂爲門下侍郎同平章事割地後罷爲少傅元宗南遷拜左僕射使輔太子居守後主立攺司空同平章事續自以肺腑盡忠不貳然寡學識聽用多非其人不能稱職或作螃蠏賦以譏之【一云賦乃江文蔚所作略曰外視多足中無寸腸口裏雌黃每失途於相沫胸中戈甲常聚眾以橫行】是時以軍興百官政事往往歸樞密院續言多不見用求罷拜鎭海軍節度使逾年稱疾歸卒於私第年五十七諡曰懿初續以少貴倦學頗事遊謔【南唐近事云嚴續相公歌姬唐鎬給事通犀帶皆一代之尢物雨夜相府有呼盧之會唐適預焉嚴命出妓解帶較勝於一擲六骰數巡唐彩大勝唐乃酌酒命美人歌一曲以別相君宴罷拉而偕去相君悵然遣之】見輕同列因力教羣從子弟砥礪儒業諸子及孫舉進士者累累不絕晚嵗尢屈身下士壽春人劉奐性方言直續薦爲監察禦史起居舍人時論善之續疾革時與賓客譚論如平時後主使內夫人問之續遺托國事辭气慷慨言不及私歷陳羣臣邪正某當退某當進者凡若干人

常夢錫字孟圖扶風人或曰京兆萬年人也岐王李茂貞不貴文士故其俗以狗馬馳射博奕爲豪夢錫少獨好學善屬文累爲秦隴諸州從事茂貞死子從儼襲父位承制補寶雞令後唐長興初從儼入朝以夢錫從及鎭汴爲左右所譖遂南奔烈祖輔吳召置門下薦爲大理司直隨至金陵攺觀察推官及受禪擢殿中侍禦史徙禮部員外郎每從容奏事烈祖以爲有識量益見奬遇遂直中書省參掌詔命進給事中時以樞密院東省故機事多委焉夢錫重厚方雅多識故事數言朝廷因楊氏霸國之舊尙法律任俗吏人主親決細事煩碎失大體宜修復舊典以示後代烈祖納其言頗議簡易之法又言宋齊邱陳覺姦邪馮延已魏岑並小人不宜左右春宮元宗居藩邸有過失夢錫輙盡言規正無所撓始𨿽不悅終以諒直多之及卽位首召見慰勉欲用爲翰林學士齊邱黨惡其不附已坐封駮制書貶池州判官未幾齊邱出鎭召爲戶部郎中遷諫議大夫卒以爲翰林學士復置宣政院於內庭以夢錫專掌宻命而魏岑已爲樞密副使善迎合外結馮延已等相爲表裏夢錫終日論諍不能勝罷宣政院猶爲學士如故乃稱疾縱酒希復朝會【南唐近事云夢錫爲翰林學士剛直不附貴近側目或謂曰公罷直私門何以爲樂常曰垂幃痛飲面壁而已蓋馮魏擅權之際也】鐘謨李徳明分掌兵吏諸曹以夢錫人望言於元宗求爲長吏以自重除戶部尙書知省事夢錫恥爲小人所推薦固辭不得惟署牘尾無所可否夢錫無子以壻王繼沂理家務或言繼沂亂內夢錫一日盡出妻妾奏黜繼沂於防州室爲之一空會延已爲相因文致其罪貶饒州團練副使夢錫時以醉得疾元宗憐之畱處東都畱守周宗力勸夢錫止酒治疾從之得少瘥召爲衞尉卿攺吏部侍郎復爲學士交泰元年方與客坐談忽奄然卒年六十一死後裁逾月齊邱黨與敗元宗嘆曰夢錫平生欲去齊邱恨不使見之贈右僕射諡曰康夢錫文章典雅有承平之風歌詩亦淸麗然絕不喜傳於人剛褊少恕恆以直言忤物常與元宗苦言延已浮誕不可信元宗曲爲辧解夢錫詞窮乃首曰大姦似忠陛下若終不覺悟家國將爲墟矣元宗不答而心善之及割地降號後公卿在坐有言及周以爲大朝者夢錫笑曰羣公常言致君堯舜何故今日自爲小朝耶【釣磯立談云上已日朝貴出秦淮防防坐中有詆大朝事者夢錫睜目防手曰諸公平時每言致君如堯舜今返自爲小朝耶今從南唐書】眾皆黙然散去每公卿會集往往喑嗚大吒驚其坐人以故不爲時所親附然旣歿皆以正人許之𨿽其仇讐不敢訾也

論曰嚴續以正自持不阿私黨𨿽才詘於徳庻幾末流之底柱焉常夢錫負气剛峭侃侃弗撓中主業知其人而屢經顚躓未展鴻猷昔人所以致嘆於郭公也

蔣廷翊

姚景

陳起

賈崇

蔣廷翊爲人亷介不茍升元時烈祖召文武官觀內藏命隨意取金帛以去百官重載歸廷翊獨手持一縑余無所取時人以此多之終尙書郎

姚景【孫氏職官分記作景鐘】始事劉金爲廏卒金暇日至廏中見景晝瞑有二赤蛇蟠景面少頃入鼻竅而寤金由是奇之引爲裨將妻之以女居數年烈祖重其爲人使典親兵歷制置使刺史拜淸淮軍節度使壽春爲江淮重鎭民不堪供億之苦景至一切罷去澣衣敝冠漠然古風初吏請家諱景大署牘尾曰諱贓吏於是屬僚皆勵亷隅貪墨者稍稍斂迹景長登城見其長子導從甚盛過市市人廢業辟路召其子杖之未幾卒於鎭

陳起蘄州人性剛鯁尢惡妖異升元中以進士起家爲黃梅令時縣境獨木村有妖人諸佑【諸音查佑一作祐】挾左道自言數世不食肉能使富者貧貧者富俚民稍稍從之初有徒數十人積數年從者至數百男女無別號曰行辱夜行晝伏取貲於盜相與倡言佑有神術能升虛空入水火州縣亦憚之不敢問起到官邑人畢賀佑獨偃蹇不至起乃按戶籍取佑爲里正不服嫚言曰吾斷令頭起告巡檢使周鄴出兵捕佑等獲之沃以豕血佑迄不能神皆執縛搜其家得乘輿服器遂斬之鄴欲宥其婦女童稚起曰此皆凟亂人倫不可使有遺育乃並斬之起由是知名官至監察禦史卒

賈崇少勇果俗謂之賈尉遲事烈祖積官至侍衞都虞侯元宗嗣立詔齊王景遂總庶政惟魏岑查文徽得奏事余非召不得見崇叩閤請見曰臣事先朝三十年見先帝所以成功業者皆用眾賢之謀故孜孜詢察下情猶患壅隔今陛下始卽位所委何人而與臣下疎絕臣老矣不能復奉顏色因嗚咽流涕元宗感悟命坐賜食遂收所下詔未幾擢神武統軍已而爲東都屯營使周師未及境盡焚其井邑棄壘而歸元宗責其奔潰之由且曰朝野謂卿爲賈尉遲朕甚賴卿一旦敵兵未至棄甲宵遁何施面目至此耶崇叩首言朱元旣叛大軍失律城孤气奪無數旅以禦要害𨿽眞尉遲亦無所施其勇惟陛下裁之以忤防釋罪長流撫州

論曰蔣廷翊寶不貪之風姚景履儉約之節可云淸矣陳起殄滅祅與西門豹投巫何異焉賈崇排闔直諫義形於色而棄師宵遁卒以辱國何前後之不相侔耶

公乘鎔

王仲連

公乘鎔相州人先世有錫爵公乘者遂以爲氏焉元宗卽位命鎔與伴送使陳植航海修好於契丹明年鎔進蠟書於元宗曰臣鎔自去年六月離罌油七月至鎭東關遣王朗奉表契丹九月乃有畨官彛離畢部牛車百餘乘及鞍馬沿路置頓十月至東京畱三日契丹主遣閒廏使王廷秀稱詔勞問兼述泰寧王燕王九月同行大事兀欲卽世母妻並命又遼東以西水潦壞道數百里車馬不通今年方至幽州館於湣忠寺先迎禦容入宮言先欲見唐皇帝面乃引見如舊儀問國書中機事臣卽述奕世歡好當謀分裂之事契丹主喜問復有事否臣曰軍機別有密書契丹主接至褏間乃云吾與唐皇帝一如先朝往來因置酒合樂又諭臣曰使人泛巨海而至不自意變起骨肉道路有聞亦憂恐手斟一玉鐘酒先自啜乃以勸臣令飲釂自旦至日餔始罷自是數遣使宣勞三日一賜食謹遣王朗賫骰號子歸聞奏骰號子不知何等語也時以鎔有古使臣風

王仲連北方人也仕烈祖爲禦史元宗時攺左散騎常侍元宗常謂曰自古及今江北文人不及江南之盛仲連對曰誠如聖諭陛下聖祖元皇帝降於亳州眞源縣文宣王生於兗州曲阜縣亦不爲少矣元宗有愧色仲連後官少府監

十國春秋卷二十三

欽定四庫全書

十國春秋卷二十四

檢討吳任臣撰

南唐十

李金全

李金全其先吐谷渾人事唐明宗爲廝養以驍勇善騎射常從徵伐積功至刺史天成中官龍武節度使務爲貪暴罷歸獻馬數百匹居數日又獻明宗謂曰卿馬何多邪卿在涇州治狀如何乃以馬爲事乎晉髙祖時爲安逺軍節度使金全素戅直不耐煩劇中門使【五代史作左都押衙】胡漢榮稍稍用事以貪橫聞髙祖徵漢榮還闕欲治其罪金全將防不遣【五代史云髙祖選亷史賈仁沼代之且召漢榮漢榮教金全畱已而不遣金全客龎令圖諫曰仁沼昔事王晏球晏球攻王都於中山都遣善射者登城射晏球中兜牟仁沼從後引射善射者一發而斃晏球求其人欲厚賞之仁沼退而不言此天下之忠臣也都敗晏球遣仁沼獻捷於京師凡所賜與甚厚悉以分故人親戚之貧者此天下之亷士也爲人如此豈有爲人謀而不善者乎宜納仁沼而遣漢榮漢榮聞之夜使人殺令圖而酖仁沼仁沼舌壞而死】髙祖疑金全有他志乃以馬全節代之且召金全還將有處分【馬令南唐書云賈仁沼二子欲詣闕訴父寃漢榮懼紿告曰邸吏劉珂密遣人馳報朝廷召公有異處分】金全懼遣從事張緯奉表歸附烈祖納之命鄂州屯營使李承段處恭帥兵三千逆金全陳於城外俟金全出殿之金全行至泌川【五代史作汊川】引領北望涕泣而訣承等至安州之夕輙違命大掠城中得金帛不可計及還晉將安審暉【一作輝】追及於馬蝗谷【馬令南唐書作馬黃谷】處恭死於陳承裕帥餘兵扼云夢橋復爲審暉所敗執而殺之金全至拜天威統軍出爲鎭海軍節度使漢隠帝時李守貞以河中叛來乞師魏岑查文徽建議往赴時劉彥貞以攻取自任元宗欲借金全宿將威望以爲北面行營招討使救河中彥貞副之文徽爲監軍使岑爲沿淮巡檢使師出沐陽次沂州金全曰諸君以河中在何處而欲自此轉戰以前邪勢必不能及徒爲國生事耳方會食帳中騎告北兵數百並澗皆羸弱諸將欲掩擊之金全下令曰敢言過澗者斬及暮伏兵四起旗幟蔽日金鼓聲聞十餘里諸將乃服金全善料敵逾月保海州遂引歸金全曰吾全師而還不得爲無功矣拜右衞聖統軍領義成軍節度使兼侍中保大八年卒於金陵【金陵志李順公墓在上元縣金陵鄕七里鋪髙越撰碑文】年六十多內寵子女凡三十二人朝遣少府監王仲連持節冊贈中書令諡曰順

盧文進字大用範陽人也初爲劉守光騎將已而降後唐莊宗拜蔚州【一作壽州】刺史莊宗以屬其弟存矩存矩時爲新州團練使統山後八軍知文進有女少而艶求爲側室文進不得已與之而內常防齒欲甘心焉因與亂軍襲殺存矩攻新武二州不克奔契丹娶契丹公主爲其平州刺史明宗時復率眾數萬歸唐仕至安逺節度使晉髙祖立與契丹約爲父子文進懼不自安且本燕人尙气不能屈於晉乃決計歸吳遂殺其行軍司馬馮知非【五代史作馮知兆馬令南唐書作姚知兆今從陸防南唐書】副使杜重貴送欵烈祖時烈祖輔吳爲齊王將受禪乃遣將祖全防以兵二千迎之文進居數鎭頗有善政兵民愛之其將行也從數騎按營壘別其裨將李藏機等將士皆拜泣爲訣烈祖以文進爲天威統軍寧國節度使攺鎭海軍節度使委任賓佐政績甚美潤州市大火文進使馬步救之益熾文進怒自出府門斬馬步使傳聲火止【九國誌云使召馬步使將斬之聲至火卽滅】人皆異之召還授左衛上將軍兼中書令封範陽郡王奉朝請猶給藩鎭俸居無何卒文進身長七尺狀貌偉然自其奔契丹時數引契丹掠幽薊境又教契丹以中國織絍工作無不備由是契丹益彊及其南奔始晦迹務恭謹禮接文士謙謙若不足其所談論祗朝廷儀制臺閣故事而口未嘗言兵馮延已素惡文進文進亦於延已不少下歿後延已誣以陰事盡收文進諸子欲籍其家營田判官髙越文進女夫也乃上書訟文進寃指延已過惡詞气甚厲時延已方用事人頗壯之元宗怒以越屬吏貶蘄州司士參軍而盧氏亦賴以得全先是文進攻新州不利夜走墜塹一躍而出遲明視之故黒龍潭也絕岸數丈深不可測又常有大蛇徑至坐間引首及膝文進取食飼之而去由是自負反復南北終無挫衂焉文進在金陵時爲客言往陷契丹常獵於郊遇晝晦如夜星象燦然大駭偶得一土人問之曰此謂之笪日何足異頃自當復良久果如其言日方午也又曾至無定河見人脛骨大如柱長可七尺皆異事云

論曰李金全盧文進故北方之虎臣負釁來歸咸稱名將乃援師不進全軍而還倘兵法所云知彼知已非與至文進奏績宣潤折節禮賢抑亦可謂善保功名者矣孟堅

陳誨【子徳誠】林仁肇

皇甫暉【子繼勲】

孟堅始事閩爲建州裨將驍勇多智略與閩景宗有隙堅知其必敗會查文徽討王氏之亂堅降焉文徽卽以兵付之出奇鏖撃所向有功及馮延魯攻福州堅亦在兵間吳越援兵自海道至阻淖不得登岸延魯不知兵急於破敵欲斂兵誘而蹙之堅諫曰吳越兵進退俱不能方致死於我使得至平地未見可勝也延魯大言曰吾自擊之無預君事吳越兵得平地果不可制李義兵自城中出盡銳夾擊延魯大敗棄軍遁堅力戰以死陳誨建安人始生數月足脛能履父異之因小字阿鐵及長趫捷有勇力時人呼爲陳鐵事閩富沙王爲將保大初元宗遣將攻建州傅其城誨數出挑戰先鋒橋使王建封克外郛擒誨將斬之已解衣伏鑕忽脫身絕馳追者數十百軰莫能及自歸於大將查文徽文徽駭異用爲戰棹指揮使領故部曲已而從攻福州馮延魯敗走諸營皆潰死者萬計委軍實戎器不可勝計誨獨殿後收所棄金帛二十萬以歸文徽鎭建州誨爲劍州刺史諜者告吳越戍兵棄福州遁歸文徽暗而貪功卽率誨俱進誨以戰艦入閩江適秋雨水暴漲一夕七百里抵城下與吳越水軍遇遂戰於江中誨素善水沒入江鑿吳越樓船沈之仍以木作蛟龍形湧於江面吳越兵驚潰乃大呼擊之擒其將馬先進葉仁安降鄭彥華始知福州未常有變城中多誨親故方遣間使招之文徽勒步騎繼至福州僞迎文徽傳令入城誨以所聞告且曰僕閩產也豈不能料閩人之情閩人謨信【閩音以無信爲謨信】未可速進宜先立寨整眾俟所招親故來得其實徐圖之文徽曰狐疑且生變乘機據城上防也麾兵遽入誨料爲必敗植旗鳴鼔列兵江幹以須之文徽入果被執誨全軍還劍州獻先進於金陵釋彥華等用爲將福州兩交兵皆大敗塗地誨在兵間獨有功號名將遂遷永安軍節度使【南唐近事云陳誨嗜鴿馴養千餘只誨自南劍牧拜建州觀察使去郡前一月羣鴿先之富沙舊所無孑遺矣又常因早衙有一鴿投誨之懷袖中爲鷹�所擊故誨感之自是不復食鴿】兼侍中【江南野史云後累至同平章事】訓兵積谷隠然爲大鎭常破福州兵於南臺江軍聲大震由是朝廷委以南方而名其軍曰忠義周兵入淮南誨遣子徳誠率鎭兵赴難誨在鎭十餘年多薦舉儒學甄升將校時議多之後主初引疾求罷乃以其弟謙爲畱後召誨還都後主親臨其第視問慰勞【闕】

年七月卒封閩國公諡忠烈閩之亂士民幾殱惟誨之宗族益盛諸子悉至顯官當世榮焉

徳誠少好學才兼文武有能詩名周師南侵元宗遣潘承祐詣泉建召募驍勇承祐奏言陳誨子徳誠有材略可用因命徳誠引卒數千赴壽春時諸將戰多不利惟徳誠出入堅敵未嘗少挫鋒銳班師日特旌其軍曰百勝以榮之拜和州刺史有政績後與叔父謙繼領建州節旄世稱其有父風雲

林仁肇建陽人【閩臣林仁翰弟】剛毅多力身長六尺餘姿貌偉岸文身爲虎形事閩爲禆將與陳鐵齊名軍中謂之林虎子【一作虎兒】閩亡未有所附會周攻淮南潘承祐薦之拔爲將率偏師援壽州攻城南大寨有功又破濠州水柵擢淮南屯營應援使時周人正陽浮橋初成扼援師道仁肇率敢死士千人以舟實薪芻乘風舉火焚橋周駙馬都尉張永徳來爭會風回火不得施勢少郤永徳鼔噪乘之南軍遂敗仁肇獨騎回殿永徳故猿臂善射引弓射之矢至仁肇所輙爲格去永徳大駭曰敵有人未可逼也【陸防南唐書作此壯士不可逼也】捨之歸及割地許平元宗以爲鎭海軍節度使已而移鎭武昌開寶時李重進舉兵揚州宋討平之而淮南諸郡所守各不過千人仁肇密言於後主曰宋淮南諸州戍守單弱而連年出兵滅西蜀平荊朗今又取嶺表往返數千里師旅罷敝此在兵家爲有可乘之勢請假臣兵數萬出壽春渡淝淮據正陽因其思舊之民累年之粟復取淮甸勢如轉丸臣起兵日仍馳聞北朝言臣據兵竊叛事成歸國否則請族臣以明陛下無二後主驚曰無妄言宗社斬矣未幾以仁肇爲南都畱守南昌尹仁肇素起家行伍𨿽任將帥恆與士卒均食同服以故多得士心又與皇甫繼勲朱令贇軰不恊因搆仁肇求援宋朝欲自王江西而宋太祖忌仁肇名亦賂其侍者竊取仁肇象懸別室【南唐書云令人密往武昌僧院竊仁肇畫像歸】時南楚國公從善質於汴引從善觀之曰仁肇行且降先持此爲信耳【江南野史云太祖欲平江南患仁肇勇略私於仁肇左右竊取其存神俟江南朝貢至以示其使曰汝以斯圖何如對曰此似本國林仁肇因曰仁肇且將至矣】又指空館曰將以此賜仁肇後主聞之不知其行間也潛使人酖仁肇仁肇少罹風疾有口過醫工云法得之肺掩不正及遇酖而口穢頓減翼日卒初仁肇見知於陳喬雅器重之曰令仁肇將外喬居中掌機務國土𨿽蹙未易圖也至仁肇死喬曰事勢如此而殺忠臣吾不知死所矣爲嗟嘆累日

皇甫暉魏州人初事唐晉事具五代史契丹入中原暉時爲密州刺史與棣州【馬令南書作秦州】刺史王建俱南奔元宗遣舟楫迎之將至念本起凶賊懼不爲時所容至秦淮赴水求死舟人亟援出之自言如履大石入朝歷歙州刺史神衞軍都虞侯奉化軍節度使加同中書門下平章事周師攻淮南爲北面行營應援使會劉彥貞姚鳳兵以行彥貞舉動躁撓人測其必敗暉獨持重部分甚整士亦樂爲用周人頗憚之及彥貞敗死暉鳳退保淸流關周世宗親帥眾盡銳攻壽州而分兵襲淸流暉陳山下周兵出山後邀擊暉大敗猶收兵且戰且行入滁州滁州刺史王紹顏已委城遁暉無所歸方斷橋自守周兵涉水逾城而入執暉鳳送壽州行在【按史纂左編李景命大將皇甫暉監軍姚鳳提兵十萬扼滁州宋太祖以周軍數千與暉遇於淸流闗隘路周師大敗暉整全師入憇滁州城下會翊日再出太祖兵象闗下且虞暉兵再至因問計於村中趙學究學究卽普也學究曰我有奇計所謂因敗爲勝轉禍爲福者今闗下有徑路無人行者𨿽牌軍亦不知之乃山之背也可以直抵城下方阻西澗水大漲之時彼必謂我旣敗之後無敢躡其後者誠能由山背小路率兵浮西澗水至城下斬闗而入彼方戰勝而驕解甲休眾心不爲備可以得志太祖卽令誓師夜出小路行三軍跨馬浮西澗以迫城暉果不爲備奪門以入旣入暉始聞之率親兵擐甲與太祖巷戰三縱而三擒之旣而主帥被擒云與南唐書所載小異附記於此】暉見世宗曰臣力憊欲暫坐及坐曰欲暫臥不俟命而臥神色自若仰而言曰暉自貝州卒伍起兵佐李嗣源遂成唐莊宗之禍後率眾投江南位兼將相前後南北二朝大小數十戰未常敗而今日見擒者乃天贊大朝之盛亦南北勇怯不敵耳【史纂左編又云暉言今日見擒於趙防檢者乃天贊趙防檢豈臣所能及因盛稱宋太祖之神武】世宗賜以金帶鞍馬數日創甚暉不肯治而死【周拜姚鳳左屯衞將軍】後滁人感暉意一日輙五時鳴鐘以資薦暉云子繼勲

繼勲少從暉兵間爲偏將滁州之役暉力戰甚急繼勲欲遁暉操戈擊之弗及遂逸以父死難擢將軍歷池饒二州刺史以吏事稱入爲神衞統軍都指揮使【一作諸軍都虞侯】時諸老將死亡略盡繼勲年尙少且無戰功徒以家世遂拜大將軍貲產優贍名園甲第冠絕金陵多畜聲伎厚自奉養珠翠環列儗於王者開寶中宋師傅城繼勲保惜富貴無效死之意第欲後主亟降【宋史云繼勲侄紹傑亦以繼勲故爲巡檢繼勲令紹傑入見陳歸命之計防有風雹又宻陳滅亡之兆】聞諸軍敗績則怡愉竊喜偏禆有募死士謀夜出奮擊者輙鞭而囚之由是軍情忿恚百姓切齒繼勲自度罪惡日聞希復進見後主召議事亦辭以軍務不至又內結傳詔使一切軍情皆防蔽不奏及後主登城見宋師旌旗壘柵彌徧四郊始大駭失色誘繼勲入宮責其流言不用命狀遂以屬吏方出宮門軍士雲集臠割之頃刻而盡【宋史云侄紹傑亦被誅煜皆赦其妻子】

論曰孟堅陳誨林仁肇皆閩故將也先後歸唐行間效力豈非所云楚材晉用邪然誨以功名顯堅以血戰亡而仁肇傾心謀國反用間死夫固有幸不幸哉皇甫暉以亂卒位刺史拔身南奔滁州之敗義不求生庶幾可爲晚蓋者矣

李平

朱元

李平本姓名曰楊訥少爲嵩山道士與汝陰布衣舒元共學數年業成同遊蒲中客於河中節度使李守貞守貞叛漢使兩人懷表間行乞師於金陵元宗出師數萬爲之聲援甫出境而守貞死兩人無所復命且元宗遇之厚因畱事元宗而訥始自稱李平元亦易姓朱皆以爲尙書郎吳越侵常州平言已有武略因以爲將固辭遷衞尉少卿使領偏師巡江北周兵取蘄州不能有復棄而歸乃以平爲刺史朱元叛元宗以平本與朱元同來慮其不自安召還都使者失指械平以歸元宗大驚慰勉之拜永安軍節度使召爲衞尉卿初潘佑好老莊平爲道士時習神仙修養之說而動多怪妄常言仙人神鬼與通接佑因與遊且交好平又稍稍言佑父處常今已爲仙官而已與佑亦名在僊籍家置靜室人莫能窺後主時佑旣獲用平亦上書請復井田法豪民有買貧戶田者勒令還之又依周禮造民籍復造牛籍課民種桑後主本好古務農甚悅其言使判司農寺平亟於成功施設無漸人不以爲便後主亦中悔罷之而佑歷詆一時公卿獨薦平可大用請以判司會府羣議益不平會佑以直諫得罪因坐以與平淫祀鬼神事系平大理獄縊死獄中妻子徙防州明年宥其家廩給之朱元潁川沈邱人【江南野史作蒲津人】卽舒元也少倜儻辧防疆記通左氏春秋元旣與李平畱事元宗以駕部員外郎待詔文理院數上書論事言今幸中原多故茍支嵗月非所以爲國當取湖湘閩越錢塘以固根本且請專任軍旅以次討定用事者嫉其言共譖之以爲逺人謀握兵包藏莫測遂罷待詔元失意與平時時縱酒不事事朝廷亦優容之保大末周師入淮南元請對言兵事元宗大悅命從齊王景達救壽州元善撫士卒與同甘苦每臨戰誓眾辭防慷慨流涕被面聞者皆有奮志初復舒和蘄州以功加淮南北面行營應援都監繼與邊鎬許文鎭柵紫金山軍聲頗振益柵且及壽州元恃功時或違景達節制監軍使陳覺素與元有隙且妬其能屢表元本學術縱橫不可信不宜付以兵柄元宗乃命楊守忠代之守忠至元帥府景達檄元計事元憤恨欲自殺其客宋洎曰大丈夫何往不富貴何必爲妻子死乎遂舉寨萬餘人降周【江南野史云元將叛其裨將時廷厚死不從元殺之至紫金山戰遂以所部降於世宗】由是諸軍皆潰鎬文稹守忠皆被擒事聞元宗大怒族其家元家在江南娶查文徽女爲妻文徽累表乞其命元宗署疏尾曰只斬元妻不知查女竟坐戮文徽以珠裯覆屍於市哭之隕絕觀者垂涕元歸周復姓舒世宗愛其驍果以爲蔡州團練使其母猶在沈邱遂迎養焉宋太祖受禪遷汀州防禦使攺白波兵馬都監太平興國二年卒年五十五贈武泰軍節度使次子知雄歷官供備庫使知處州眞宗時請入道隠嵩山賜號崇大師常獻字母圖有詔襃奬

論曰李平朱元負才知兵近世之能臣也然平酷嗜左道元義昧和衷以斯免禍難矣譖人罔極或死或奔蓋不能不爲二人慨云

十國春秋卷二十四

欽定四庫全書

十國春秋卷二十五

檢討吳任臣撰

南唐十一

張易

蕭儼

張義方

江文蔚

李貽業歐陽廣喬匡舜

張泌

汪煥

張易字簡能魏州元城人髙祖萬福故唐金吾將軍後徙萊州掖縣易性豪舉尙气少讀書於長白山又徙王屋及嵩山苦學自勵食無鹽酪者五嵗齊有髙士王達靈居海上博學精識少許可易從之遊數年入洛舉進士不中以升元二年南歸授校書郎大理評事時方重赤縣除上元令元宗立以水部員外郎通判歙州刺史朱匡業平居甚謹而醉則使酒虐人果於誅殺無敢犯者易至赴其宴先已飲醉就席酒甫一再行擲杯推案攘袂大呼詬責鋒起匡業尙醒愕然不敢對惟曰通判醉甚不可當也易巍峩喑嗚自若俄引去匡業使吏掖就馬自是見易加敬不復敢使酒郡事亦賴以濟太弟景遂初立髙選宮僚召爲贊善大夫景遂召飲以玉杯行酒因與坐客傳玩至易忽大言曰殿下有重寶輕士之意何邪抵於柱礎碎之坐皆失色【南唐近事云易常侍晏昭愛宮儲後持所愛玉杯親酌易酒捧玩勤至有不顧之色易張目排座抗音而讓曰殿下輕人重器不止虧損至徳恐乖聖人慈儉之防言訖碎玉杯於殿柱】景遂不以爲忤避席謝之待易益厚【釣磯立談云易當使海東景遂驚促入白上以爲朝臣如張易不可多得柰何逺使使之冒犯風濤也上曰無憂也如易爲人海神豈敢侮之邪】遷刑部郎中判大理寺周師南侵時江淮久安人不知戰師徒屢北上下震恐易獨揚言朝路曰國家被山帶海守弈世之業昔者夫差以無道之兵威陵齊晉孫權以艸創之國勢遏曹劉今若上下並力敵何足畏哉元宗聞而異之名使宿直禁中議事然亦不能用也陳覺李徵古方用事朝野側目易一日朝退嘆曰吾忝廷尉職誅邪孽當手斃二防以謝曠官俄以吳越犯邊出爲宣歙招諭使判宣州前刺史方築州城役徒數萬一切罷遣之曰自守者弱逺圖者彊何以城爲吳越聞之懾伏不敢復犯後主封吳王召易爲吳王司馬東宮建又爲左庶子後主卽位遷諫議大夫復判大理寺尋乞解大理攺勤政殿學士判禦史臺采武徳至寶歷君臣問對及臣下論奏骨鯁者七十事爲七卷曰諫奏集上之注太經未成卒年六十一

蕭儼廬陵人甫十嵗詣廣陵以童子科擢第及長志量方正交不茍合授祕書省正字烈祖受禪遷大理司直除刑部郎中以明允稱升元格盜物直三緡者處極刑是時豪民甲曝衣篋庭中俄失去衾服直數十千疑鄰民乙竊之白邑令誣服爲盜詰其贓則云鬻市中蓋不勝楚掠也已將行刑呼寃動人長吏具以聞烈祖命儼覆案之儼受命卒不得其要領因素食沐浴禱於神翼日忽雷雨自西北起至甲家震死一牛剖腹得所失衾服故牛所噉猶未盡潰也遂赦乙而儼聲大著烈祖晚服金石藥多暴怒近臣數被譴罰宣徽副使陳覺不自安稱疾在告者數月及聞遺詔卽以其日造朝儼劾奏覺傾耳私室以俟升遐請案其罪不報烈祖輔吳設法禁以良人爲奴至是馮延巳延魯欲廣置伎妾輙矯制托稱民貧許賣子女儼駁曰昔延魯爲東都判官已有此請大行以訪臣臣對曰陛下納麓之初出庫金贖民孰不歸心今寶運中興人仰徳澤柰何欲使鬻子女資豪家役使乎大行以臣言爲然請罪延魯臣曰此但智識淺陋耳非有他也罪之且塞言路大行乃斜封其奏抹三筆持入宮願求之宮中旣而果得延魯奏會大臣方以豪侈相尙利於廣聲色因共謂遺制已宣行不當追攺遂已元宗初以國讓諸弟羣下持不可乃以齊王景遂爲諸道兵馬元帥燕王景達副之宣告國人以兄弟相傳之意儼極諫謂夏殷以來天下爲家父子相傳不易之典也景遂景達亦固辭不敢當然元宗意愈確不之聽江文蔚韓熙載典太常禮儀議烈祖稱宗儼獨建言帝王已失之已得之謂之反正非已失之自己復之謂之中興中興之君廟宜稱祖先帝興已墜之業不應屈而稱宗文蔚亦以儼議爲當遂用之保大二年元宗終欲傳位景遂下詔命總庶政惟魏岑查文徽得奏事余非特召不得對儼上疏力爭會宋齊邱賈崇俱以爲不可遂收詔不行其後元宗於宮中作百尺樓召近臣入視皆嘆其宏麗儼獨曰恨樓下無井元宗問其故對曰以此不及景陽樓耳【一云儼曰比景陽但少一井耳】元宗怒貶爲舒州判官節度使孫晟遣州兵給儼實防衞之儼謂晟曰僕以諫諍獲罪非有他志顧命之日君持異議幾危社稷君之罪不重於僕邪今反見防何也晟慚卽撤去俄召還爲大理卿【一作兼給事中○案馬令南唐書是時儼因斷獄失入用事者欲誅之賴宰相馮延已固爭以謂赦前失入罪不當死遂貶南昌令因歸廬陵襆巾素裙詣郡防設拜敬守桑梓言談服禦不攺鄕俗防燕故老姻舊語笑雍穆俄復舊官此事陸防書不載】後主初嗣位數與嬖幸弈碁儼入見作色投局於地後主大駭詰之曰汝欲效魏徵邪儼曰臣非魏徵則陛下亦非太宗矣後主爲罷弈儼秉身方直彈奏不阿百官貴戚斂衽避之後歸宋以老病居鄕裏因訟至郡言辭舛錯郡倅不知其疾以爲愚謬曰江南用汝軰爲正卿不亡何待卒年七十五【一作七十】至無一金

張義方不知其所以進烈祖受吳禪用爲侍禦史義方旣就職卽上疏曰古之任禦史者非止平獄訟肅班列也有怙威侮法棄忠賊義樹朋黨蔽聰明者得以紏彈至於人主好遊畋聲色說奢侈佞媚賞非功罰非罪得以論爭使諸侯不敢亂法百司不得盜權則禦史爲不失職今文武材行之士固不爲乏而貪墨陵犯傷風教棄仁義者猶未革心臣欲奉陛下徳音先舉忠孝潔亷請頒爵賞然後繩紏乖戾以正典刑小則上疏論刑大則對仗彈奏臣每痛國家之敗非獨人君不明蓋官卑者畏罪而不言位尊者持祿而不諫上下茍且至於淪亡今臣誠不忍忘君親之義有所不盡惟陛下幸赦之疏奏烈祖大加稱賞制曰孤始任義方以風憲乃能力振朝綱辭皆讜切可宣示朝野賜義方衣一襲以旌直言義方始名元達烈祖方倚以肅正邪慝取前朝王義方名以易之故義方得盡忠焉義方常令道士陳友合丹於牛頭山未成會遘疾命子弟發丹竈取一丸餌之遂病瘖而卒【南唐近事云丹竈下有巨虺火吻錦鱗蛇蜒其間若爲神物防持義方取丹自餌瘖瘂而終識者以爲气未盡服之陰者不壽也】

江文蔚字君章建安人【馬令南唐書作許人】博學工屬文後唐長興中舉進士爲河南府館驛巡官【偶雋云文蔚長興二年盧華榜下進士八人與張沅吳承範殷鵬範禹偁爲學士】坐秦王重榮事奪官南奔烈祖輔吳用爲宣州觀察巡官歷比部員外郎知制誥國初攺主客郎中拜中書舍人時國家禮儀艸創文蔚撰述朝覲會同祭祀宴饗禮儀上下遂爲一代紀綱烈祖殂元宗以文蔚知禮宜董治山陵事除文蔚工部員外郎判太常卿事與韓熙載蕭儼共議禮稱爲精練保大初遷禦史中丞持憲平直無所阿枉馮延已當國與弟延魯魏岑陳覺竊弄威福及用師敗績詔斬覺及延魯以謝國人而延已岑置不問文蔚對仗彈曰賞罰者帝王所重賞以進君子不自私防罰以退小人不自私怒陛下踐阼以來所信重者馮延已延魯魏岑陳覺四人皆擢自下僚驟升髙位未常進一賢臣成國家之美陰狡圖權引用羣小陛下初臨大政常夢錫居封駁之職正言讜論首罹遣逐棄忠拒諫此其始也姦臣得計欲擅威權於是有保大二年正月八日敕公卿庶僚不得進見履霜堅冰言者恟恟再降禦札方釋羣疑禦史張緯論事忤傷權要其貶官敕曰罔思職分傍有奏論禦史奏彈尙爲越職況非禦史孰敢正言嚴續國之戚裏備位大臣不附姦險尙遭排斥張義方上疏僅免嚴刑自是守正者得罪朋邪者信用上之視聽惟在數人𨿽日接羣臣終成孤立陛下深思逺慮始信終疑復常夢錫宥密擢蕭儼侍從授張緯赤令羣小疑懼與酷吏司馬正彛同惡相濟迫脇忠臣髙越之於盧氏義兼親故受其寄托痛其侵陵訴於君父乃敢蔽陛下聰明枉法竄逐羣凶勢力可以回天在外者握兵居中者當國師克在和而三凶邀利疊爲前卻天生五材國之利器一旦爲小人忿爭妄動之具使精銳者奔北饋運者死亡谷帛戈甲委而資寇取弱鄰邦貽譏海內同列之中有敢議論則馮魏毀之於中正彛持之於外搆成罪狀死而後已今陳覺延魯𨿽已伏辜而魏岑猶在本根未殄枝榦復生馮延已善柔其色才業無聞憑恃舊恩遂階任用蔽惑天聰斂怨歸上髙審知累朝宿將墳土未幹逐其子孫奪其居第使輿臺竊議將帥狐疑陛下方以孝理天下而延已母封縣太君妻爲國夫人與弟異居捨棄其母作爲威福專任愛憎咫尺天威敢行欺罔以至綱紀大壞刑賞失中風雨由是不時陰陽以之失序傷風敗俗蠧政害人蝕日月之明累乾坤之徳天生魏岑道合延已蛇豕成性專利無厭逋逃歸國鼠姦狐媚防疾君子交結小人善事延已遂當樞要面欺人主孩視親王侍燕諠嘩逺近驚駭進俳優以取容作淫巧以求寵視國用如私財奪君恩爲已惠上下相防道路以目徵討之柄在岑折簡帑藏取與系岑一言先帝卑宮勤儉陛下守之勿失而岑營建大第廣役丁夫孽子之居過於內殿亭觀之侈逾於上林前年建州勞還文徽入覲西苑會燕捨爵防勲岑披猖無禮狂悖妄言與延已用意多私行恩不當俾軍士懷恨怒之志受賞無感勵之心將校爭功諠動京邑姦謀詭計誑惑國朝致漳州屠害使者福州違拒朝命百姓肝腦塗地國家帑藏空虛福州之役岑爲東面應援使而自焚營壁縱兵入城使窮寇堅心大軍失勢軍法逗𨖻畏懦者斬律云主將守城爲賊所攻不固守而棄去及守備不設爲賊掩覆者皆斬昨敕赦諸將蓋以軍威政令各非已出岑與覺延魯更相違戾互肆威權號令並行理在無赦烈祖孝髙皇帝櫛風沭雨勤勞二紀成此慶基付之陛下比諸鄰邦我爲彊國柰何賞罰大柄肆姦宄之謀軍國資儲爲凶狡所散昨天兵敗衂統內震驚將雪宗廟之羞宜醢姦臣之肉已誅二罪未塞羣情盡去四凶方袪眾怒【一作二公移去未稱民情四罪盡除方明國典疑誤】今民多饑饉政未和平東有伺隙之鄰北有覇彊之國市裏訛言遐邇危懼陛下宜軫慮殷憂誅鉏虺蜮延已不忠不孝在法難原魏岑同罪異誅觀聽疑惑請行典法以謝四方文蔚將上疏先具小舟載老母以待左降元宗果怒貶江州司士參軍而覺延魯以宋齊邱救解復皆不死延已𨿽蹔罷旋復柄用方宣延已制百官在廷常夢錫大言曰白麻𨿽佳要不如江中丞疏耳是時文蔚直聲震江左傳寫彈文爲之紙貴逾年召還升元建國以來言事遇合卽隨材進用不復設禮部貢舉至是始命文蔚以翰林學士知舉略用唐故事放進士廬陵王克貞等三人及第元宗問文蔚卿知舉取士孰與北朝文蔚曰北朝公薦私謁相半臣一以至公取才元宗加嘆中書舍人張緯後唐應順中及第大銜其言執政又皆不由科第進相與排沮貢舉遂復罷保大十年卒年五十二諡曰簡文蔚雅善作賦天牕賦云一竅初啟如鑿開混沌之時兩瓦鴥飛化作鴛鴦之後土牛賦云飲渚俄臨訝監軍之捧塞度關倘許疑函谷之丸封皆稱一時佳句

李貽業【一作鄴】吳起居郎李戴子也戴卒官因家廣陵貽業升元中官翰林學士烈祖晏駕大臣欲奉元敬皇后監國命中書侍郎孫晟艸遺詔貽業曰此必姦人詐爲者大行皇帝常云婦人預政亂之本也安肯自爲厲階且嗣君春秋已長明徳著聞今安得有此亡國之言若果宣行貽業當對百官毀之由是監國議得寢元宗立語貽業曰疾風勁艸於卿見之【陸防南唐書又云疾風知勁艸此之謂也】奬慰有加焉保大中進兵部尙書【一作侍郎】卒諡曰簡貽業性率易好飲酒不拘小節一日召親友宴飲過從者甚眾貽業已醉扣尊中曰本用相待酒興輙來自倒之矣其疎豁如此

歐陽廣吉州吉水人保大中薄逰湖湘時邊鎬下湖南將遂取桂州廣防其必敗詣闕上書曰臣近逰潭州伏見節度使邊鎬初非將材偶逢聖代加之任使措置乖剌大失人心致奉節兵士乘夜大呼共焚譙門會明而遁散不然幾致大變是仁不足惠下也朗陵近在肘腋曾不爲虞乃圖桂林以取奔走是智不足謀逺也與監軍使昌延恭不相協和動輙疑阻是義不足和眾也堂堂幕府空無才賢是禮不足得士也軍中號令朝出暮更是信不足使人也五者無一長考之前古未或不敗請擇帥濟師以全境土書入不省及失湖南元宗思廣言命授以官執政請召試廣言非人主尊賢待士之意不肯就試乃授本縣令後亦不顯

喬匡舜字亞元髙郵人弱冠能屬文以典贍稱烈祖輔吳用爲祕書省正字及開國宋齊邱辟置幕中十餘年曆大理評事屯田員外郎齊邱喜人諛已而匡舜特眞率故𨿽賞其文藝未常薦拔烈祖獨知之常詔公卿舉可親民者意齊邱且舉匡舜奏上竟不及烈祖喟然謂常夣錫曰吾不意其捨匡舜也夢錫與韓熙載素惡齊邱每相語曰宋公誤識亞元正可怪也久之齊邱出鎭洪州始表爲節度掌書記保大中召爲駕部郎中知制誥中書舍人周侵淮南諸將無功元宗議親率六軍拒之匡舜切諫元宗怒坐以沮國計動人心流於撫州然亦卒不能親行也後主嗣位復起爲司農少卿歷殿中監修國史給事中兼獻納使知貢舉放及第樂史軰五人多見滯名塲者時稱得人而少年輕薄子嘲之謂之陳橘皮牓遷刑部侍郎老病乞骸骨後主閔其貧給俸終身開寶五年卒年七十五諡曰貞

張泌事元宗父子官句容縣尉建隆二年七月憤國事日非上書後主幾數千言略云我大唐之有天下也造功自髙祖重熙於太宗聖子神孫歷載三百丕祚中否烈祖紹興大勲未集肆我大行嗣之徳則休明降年不永襲唐祚者非陛下而誰臣聞昔漢文帝承髙祖之後天下一家已三十年徳教被於物也久矣而又封建子弟委用將相合朱虛東牟之力陳平周勃之謀宋昌之忠諸侯之助由中子而入立可謂正矣及卽位戒愼謙讓服勤政事躬行節約思治平舉賢良賑鰥寡除收帑相坐之法去誹謗妖言之令不貴難得之貨不作無益之費其屈已愛人也如此晁錯賈誼賈山馮唐之徒猶上書進諫言必激切至於痛哭流涕者蓋懼靡不有初鮮克有終也而文帝優容不咈聖徳充塞幾至刑措今陛下當數嵗大兵之後鄰封襲利之日國用匱竭民力罷勞而野無劉章興居之人朝無絳侯曲逆之佐可謂危矣設使漢文帝之才處今日之勢何止於寒心消志而已也臣惟國家今日之急務一曰舉簡大以行君道二曰略繁小以責臣職三曰明賞罰以彰勸善懲惡四曰愼名器以杜作威擅權五曰詢言行以擇忠良六曰均賦役以卹黎庶七曰納諫諍以容正直八曰究毀譽以逺防佞九曰節用以行克儉十曰克已以固舊好亦在審先代之治亂考前載之襃貶纎芥之惡必去毫釐之善必爲密取與之機濟寛猛之政進經學之士退掊克之吏察邇言以廣視聽好下問以開閉塞斥無用之物罷不急之務此而不治臣不信矣詩曰敬之敬之天維顯思書曰儆戒無虞防失法度易曰其亡其亡系於苞桑言君人者必懼天之明威遵古之令典作事謀始居安慮危也臣觀今日下民期陛下之致治如百谷之仰膏雨願陛下勉彊行之無俾文帝專美於漢臣死罪死罪謹言後主覧書大悅優詔慰答然亦未竟用其言遂至於亡

汪煥歙州人開國時第進士初元宗後主皆佞佛而後主尢酷信之莊嚴施捨齋設持誦月無虛日宮中造寺十餘都城建塔剏寺幾滿廣出金錢募民爲僧所供養逾萬人悉取於縣官不計耗竭上下狂惑國事日非時有二臣極諫一徙一流最後煥死諌且曰昔梁武事佛刺血寫佛書捨身爲佛奴屈爲僧禮散髮俾僧踐及其終也餓死於臺城今陛下事佛未見刺血踐髮捨身屈膝臣恐他日猶不得如梁武也後主得諫書云此敢死士也不之罪擢校書郎而言卒不用

論曰二張侃直蕭儼忠戅李貽業之議寢監國歐陽廣之伏闕上書喬匡舜之力沮親徵汪煥之死諫佞佛皆江南骨鯁臣也若江文蔚抗疏四罪張泌陳列十事詞累千言亹亹不倦𨿽漢之賈山賈誼唐之陽城劉蕡又何以加焉

十國春秋卷二十五

欽定四庫全書

十國春秋卷二十六

檢討吳任臣撰

南唐十二

陳覺

李徴古

魏岑

馮延已馮延魯

查文徽【子元方】

陳覺海陵人也後海陵升泰州遂爲泰州人烈祖輔吳作禮賢院聚圗書萬卷及琴弈遊戲之具以延四方賢士政事之暇多與講評古今覺亦預焉烈祖居金陵以次子景遷畱東都輔政宋齊邱薦命覺爲之佐謂曰吾蚤暮與賢士相接今老矣尙未達天下事景遷年少當國故屈君子無憚也【一云烈祖謂覺曰知卿可任幸悉心輔吾子至於祿位遷次孤心簡在卿無庸慮也】已而景遷寢病徙爲東南諸道副都統尋卒覺還朝爲宣徽副使升元四年烈祖東巡覺預侍從先是覺有兄居故里泰州刺史褚仁規以其犯法笞之至是覺挾私怨乘問譛仁規貪殘禦史王仲連主其言亦上章劾之烈祖薄其罪止罷職仁規忿上書自訴烈祖卽命覺馳往鞫之仁規皇恐伏罪詔賜死覺之竊弄威權始此烈祖晚年多暴怒近臣獲譴覺心懼稱疾家居累月迨宣遺詔卽以是日入朝判大理寺蕭儼露章劾覺罪元宗不納遷光政院副使太僕少卿覺故齊邱客也齊邱告歸九華逾年不召覺與李徴古諷齊王景達言於元宗齊邱乃得復起益以腹心寄覺欲使立功取柄任時國兵初得建州諸將請乘勝取福州齊邱獨薦覺爲宣諭使俾召李義入朝可不勞寸刃盡得閩地元宗意方向覺遂遣之旣至義倨甚覺气折不敢言歸至劍州恥於無功遂遣使矯詔召義自稱權知福州事擅興汀建撫信州兵及戍卒命馮延魯將之攻福州敗績眾潰而歸死者萬計亡失金帛戈甲之類無算朝論謂覺必死元宗亦怒欲寘軍法齊邱上表待罪且援覺等甚力馮延已復助之於是裁貶蘄州逾年復起任事始與李徴古爲死黨相倡和出一口淮南兵興元宗度不可支遣鐘謨李徳明孫晟王崇質使周請獻壽濠泗楚光海六州以罷兵周世宗不許乃遣徳明崇質先還徳明至金陵盛稱北兵之彊請必盡割淮南地元宗不恱覺與徴古素惡晟及徳明乃摘語崇質使異其辭覺徴古因極言徳明賣國徳明褊忿知見排益攘袂大言北師必克元宗怒斬徳明於市覺與徴古勢熖益薰灼道路以目不復議請盟事矣元宗乃命齊王景達率大兵拒周而以覺爲監軍使軍政皆出覺聚兵五萬無決戰意朱元數有功覺忌之奪其兵元遂叛降周諸軍悉潰覺歸爲樞密使如故方與徴古挾齊邱爲耐久計防司天言天文變異人主宜避位祈禳元宗曰此固吾意第不知孰可付耳覺與徴古以爲誠言輒曰天命如此宜使宋公攝政陛下深居禁中臣時得入奉從容閒譚釋老俟國事定歸政未晚中書舍人陳喬固諫以爲不可元宗嘻笑而止周師益進世宗駐迎鑾鎭元宗遣覺奉表貢方物覺至迎鑾見周戰艦陳列江津且南渡大懼請使人取本國畫江爲界表世宗可之覺頓首謝退遣其屬劉承遇南還以告畫江稱藩奉正朔之議遂決周亦班師遣覺還錫賚丰渥覺將發獻詩一章敍感別錫金器百兩初覺等以徳明請割地爲賣國誅死及是覺身自爲之使還以兵部尙書致仕覺常傳周世宗之語告元宗曰聞江南拒命謀出其相嚴續當殺續以謝我元宗知覺與續有宿怨疑之先是鐘謨自周回屢言覺等罪不可容謨因請至周覆實其事元宗遣謨行以手錶引咎且言非續之罪世宗省表大驚曰嚴續能拒命乃忠臣朕爲天下主其肯教人殺忠臣乎謨歸具奏元宗大怒齊邱旣敗覺謫授國子博士饒州安置遣使誅於其路覺妻李以妬悍名時覺已貴李親執庖爨不置妾媵齊邱常選三婢予之頗有容質李亦無難色奉事三婢禮如姑嫜晨夕承侍未嘗輒離左右或問其故則曰此令公寵幸之人見之若面令公敢倨慢邪三婢不自安求歸覺唯唯聼從而已

李徴古袁州宜春人升元末舉進士第【南唐近事云徴古少時賤遊常宿同郡潘長史家是夜潘妻夢門前有儀注鞍馬擁劍��衙隊約二百人或坐或立且云太守在此洎見乃寓宿秀才覺後言於潘曰此客非常人也妄來晨略見餞酒一鐘贈之金扼腕曰郎君他日富貴愼勿相忘明年至京成名不二十年自樞密副使除本州刺史離闕日元宗賜內庫酒二百瓶】於宋齊邱有中外戚事齊王景達爲宮官齊邱告歸九華逾年不召徴古使其僚謝仲宣諷景達言於元宗曰齊邱先帝布衣之舊𨿽不用不當棄之齊邱旣得召徴古遂與陳覺結爲朋黨已而攺樞密副使同覺掌機密益相與挾齊邱以自固議事元宗前橫甚無人臣禮淮甸兵敗元宗感慨泣下徴古遽進曰陛下涕泣何爲飲酒過量邪乳保不至邪元宗色變左右股栗而徴古驁然自若又與陳覺從防元宗國事盡付齊邱元宗心不平以戎事未戢未有以發也及畫江罷兵鐘謨自周歸判尙書三省尢切齒齊邱黨與常曰人臣窺國理不可容會覺矯周世宗命欲殺宰相嚴續事覺齊邱黨敗徴古削奪官爵置洪州賜死

魏岑字景山鄆州須城人篤學彊識而拙於屬文常遊覽四方凡天下山川勝勢風土美惡無所不知避亂淮南署郡從事久不得志數以計防幹宋齊邱薦授校書郎尢工謟諛善揣摩人意保大中驟進至諌議大夫元宗自以唐子孫慨然有定中原復舊都之意有司請行南郊禮元宗曰俟天下爲一然後告謝天地岑遂與陳覺馮延已延魯輩更相倡和以斥大境土勸元宗常侍宴自言臣少遊元城樂其風物陛下還長安日臣獨乞任魏博節度使元宗欣然許之岑趨墀下再拜謝侍衞皆竊笑岑初與覺善旣而不相能乃譛覺於元宗左遷少府監時謂岑謀叵測未幾覺矯命發兵攻福州岑方安撫漳泉聞覺舉事恐其専有功亦擅發兵會覺元宗以勢不可中止遂以岑爲東南面應援使與馮延魯王崇文及覺四面進攻彼此爭功進退不相應而岑尢躁幸輒自焚營壁縱兵入城爲福人所殱會吳越兵至延魯與戰敗諸軍皆潰元宗初欲按軍法誅覺延魯而貸岑禦史中丞江文蔚對仗彈奏請行典法於是貶岑太子洗馬俄復還故官李守貞叛漢來乞師岑力請出兵赴救元宗從之卽以爲防淮巡檢使無功而還罷爲屯田使已而入爲兵部侍郎拜樞密副使岑自復進姦謟彌甚時鐘謨李徳明亦用事其趨向與岑異而誤國則均戶部員外郎範衝敏內不能平怵大將王建封上疏請盡逐之元宗怒寘衝敏建封於死岑自謂得主眷益無所憚淸淮節度使劉彥貞以厚賂結岑爲奧援岑所得滋多遂肆言彥貞禦兵治民合韓白龔黃爲一人其敢爲欺誕多此類也一日忽見衝敏爲厲請道士上章訴天數月竟死

馮延已一名延嗣字正中廣陵人也父令頵事本郡爲軍吏烈祖署爲歙州鹽鐵院判官禆將樊思蘊作亂燔營火及令頵第叛卒皆釋兵救火其得人心如此時刺史骨言病甚或傳言已死人情詾詾延已年十四以父命入問疾出以言命謝將吏外賴以安及長以文雅稱白衣見烈祖授祕書郎元宗以吳王爲元帥用延已掌書記與陳覺善因覺以附宋齊邱同府位髙者悉以計出之於是無居已右者元宗亦頗悟其非端士而不能去【馬令南唐書云元宗愛其多能而嫌其輕脫貪求特以舊人不能離也】延已負其材藝狎侮朝士嘗謂孫晟曰君有何所解而爲丞郎晟憤然答曰僕山東書生鴻筆藻麗十不及君恢諧飲酒百不及君謟佞險詐累劫不及君然上所以寘君於王邸者欲君以道規益非遣君爲聲色狗馬之友也僕固無所解君之所解者適足以敗國家耳延已慚不得對【馬令南唐書孫晟面數延已曰君常鄙晟晟知之矣晟文筆不如君也技藝不如君也詼諧不如君也諛佞不如君也然上置君於親賢門下者期以道藝相輔不可悞邦國大計也聞者韙其言今從陸遊南唐書】給事中常夢錫屢言延已小人不可使在王左右烈祖感其言將斥之會晏駕不果元宗立延已喜形於色未聼政屢入白事元宗方哀慕厭之曰書記自有常職餘各有司存何其繁也乃少止保大初拜諌議大夫翰林學士遷戶部侍郎翰林學士承防又進中書侍郎復與其弟延魯交結魏岑陳覺查文徽侵損時政時人謂之五四年同平章事集賢殿大學士罷爲太子少傅頃之除昭武軍節度使以母憂去起復冠軍大將軍召爲太弟太保領昭義軍節度使俄以左僕射同平章事延已數居柄任揣元宗不能察其姦遂謂已之才略經營天下有餘而人主躬覽庶務大臣備位安足致理元宗果悉委以政凡事奏可而已延已初以文藝進實無他長紀綱頽弛吏胥用事軍旅一切屬邊帥無所可否愈欲以大言壓眾而惑人主至譏笑烈祖戢兵以爲齷齪無逺略常曰安陸之敗喪兵數千輟食咨嗟者旬日此田舍翁安能成天下事今上暴師數萬於外宴樂撃鞠未常少止此眞英雄主也九年湖南平而朗州劉言叛勢張甚元宗亦知用兵之難謂延已與孫晟曰湖湘之役楚人求息肩吾之出師不得已耳今若授劉言旄節使和其民吾亦得休飬衡湘之民國其庶幾乎晟卽欲奉行延已方以克楚爲功乃曰本朝出偏師平一國防縣震動今一旦三分棄其二傷威損重非所以示天下且諸將行奏功矣持不下又不欲緣軍興取資內帑乃遣使於長沙調兵賦由是重失民心言遂取長沙盡據故楚地周人亦伺釁而動朝論籍籍延已力求去元宗待之如初及周師大入盡失江北地始罷延已相位猶爲太子少傅數月復相會疾攺太子太傅建隆元年五月乙丑卒年五十八【一作五十七】諡忠肅延已工詩𨿽貴且老不廢如宮瓦數行曉日龍旗百尺春風識者謂有元和詞人气格尢喜爲樂府詞【延已著樂章百餘闋其鶴衝天詞云曉月墜宿云披銀燭錦屏圍建章鐘動玉防低宮漏出花遲又歸國謡詞雲江水碧江上何人吹玊笛扁舟逺送瀟湘客蘆花千里山月白傷行色明朝便是闗山隔見稱於世】元宗常因曲宴內殿從容謂吹皺一池春水何干卿事延已對曰安得如陛下小樓吹徹玉笙寒特髙妙也時喪敗不支稽首稱臣於敵以茍安歲月而君臣相謔乃如此延已自爲相後動多徇私故人親戚殆於謝絕與弟延魯𨿽同黨齊邱而內忌實如仇讎延魯所生故延已後母也亦至疎隔晚年稍自厲爲平恕蕭儼常廷斥其罪及爲大理卿斷軍吏李甲妻獄失入坐死議者皆以爲當死延已獨揚言曰儼爲正卿誤殺一婦人卽當以死君等今議殺正卿他日孰任其責因建議儼素有直聲今所坐已更赦宥宜加貸儼遂免人皆韙之以謂裴冕損怨無以加此

馮延魯字叔文一名謐延已異母弟也少負才名烈祖時與延已俱事元帥府元宗立自禮部員外郎爲中書舍人勤政殿學士時江州觀察使杜昌業聞之嘆曰封疆多難駕禦賢才必以爵祿延魯一言合指遽寘髙位後有立大功者當以何官賞之然元宗愛其才不以爲躐進常內宴出寶器貯龍腦數斤賜羣臣延魯曰臣請效陳平均分之比徧賜猶餘其半輒曰勅賜錄事馮延魯拜舞懷之元宗爲懽笑而罷延魯銳進取常欲用事四方以要功名延已詰曰勤恪居職則寵光至矣何用行險而圗祿利延魯曰弟不能愔愔循資爲宰相也保大中師出平建州以延魯爲監軍使諸將欲乘勝遂取福州樞密使陳覺將自爲功請銜命宣慰召李義入朝旣見義不敢發還至劍州矯詔起邊兵命延魯將之元宗𨿽怒覺専兵業已行因命延魯爲南面監軍使與覺及王崇文魏岑會攻福州取其外郛【馬令南唐書云延魯魏岑王崇文等各領兵萬數四面俱至圍城數匝聲動天地有國以來出師之盛未之有也】會吳越將余安援兵自海道至白蝦浦將捨舟而濘淖不可行方布竹簀登岸延魯軍中集射之舟人戢矢如蝟延魯曰義不降恃此援耳若麾我軍稍退使吳越兵至平地盡勦之城立降矣禆將孟堅曰援兵已防死地將盡力與我戰勝負未可知延魯不聼頃之吳越兵至岸鼔噪奮躍而前與城中夾擊延魯兵延魯敗走堅戰死諸軍大潰死者萬計委軍實戎器數十萬國帑爲之虛耗延魯引佩刀自刺人救之免朝廷議卽軍中斬延魯及覺旣有命矣會宋齊邱以常薦覺使福州因引咎力解乃詔械延魯覺還金陵屬吏皆止流竄延魯流舒州延魯初至自福州身被五木鎖鑰甚固延已嘆曰弟不肯爲循資宰相一至於此兄弟由是有隙遇赦復少府監元宗擇廷臣爲巡撫使分按諸州延魯在焉右拾遺徐鍇上疏論其多罪無才不足辱臨遣不聼使還遷中書舍人以工部侍郎出爲東都副畱守周師南侵分兵下東都延魯窘蹙自髠衣僧服而逃被執時誚之曰執節分符始作大軍之帥被緇削髮潛爲行腳之僧【南唐近事又云或譏之曰昔日旌旗擁出坐籌之將今朝毛髮化爲行腳之僧】周世宗釋之賜衣冠授給事中【宋史作太常卿】問江南事占奏詳明賜予加厚畱大梁累年遷刑部侍郎放還爲戶部尙書宋興周淮南節度使李重進舉兵宋太祖親平之元宗遣延魯朝於行在太祖將乘兵鋒南渡旌旗戈甲皆列江津厲色詰延魯曰爾國何爲敢通吾叛臣延魯色不變徐曰陛下徒知其通謀未知其事之詳也重進之使館於臣家國主令臣詰之曰大兵北徵君不以此時反今內外無事乃欲以數千烏合之眾抗天下精兵吾能相助乎太祖初意延魯必恐懼失次及聞其言乃大喜因復問曰諸將力請渡江卿以爲何如延魯曰重進自謂雄傑無與敵者神武一臨敗不旋踵況小國其能抗天威乎然而亦有慮者本國侍衛數萬皆先工親兵誓同死生固無降理大國必捐數萬人乃可況大江天塹風濤無常若攻城未下饟道不繼事誠可虞太祖大笑曰朕本與卿戲耳豈聼卿遊說哉【陳彭年江南別錄又云太祖笑曰聊戲卿耳吾與江南大義已明何至於此】防捕重進叛卒日戮數十人延魯因奏事次言曰叛者獨一重進乎亦眾人乎謂眾人則陛下應天順人烏有此理獨一重進則脇從者何罪太祖感悟後貸不誅厚賜遣延魯歸南渡之議由是亦寢後主嗣位延魯頗自伐奉使功內殿曲宴後主親酌酒賜之飲固不盡誦詩及索琴自鼔以侑之延魯猶自若後主優容不責也建隆三年入貢於宋因表求舒州田宅詔賜之後楚國公從善朝宋太祖授旄節畱之闕下後主復遣延魯入謝疾作不能朝太祖待之素厚至是尢憐之遣使挾太醫防視命放還金陵卒於家【宋史云後攺常州觀察使而卒】子僎韓熙載知貢舉放及第覆試被黜後與其弟侃儀價伉入宋繼取名第南唐公卿家莫有及者延魯內躁競而喜外言髙退事常早朝集漏捨嘆曰宗賜賀監鏡湖三百里非僕敢望今但賜後湖數曲亦遂素志徐鉉笑答曰上於近臣豈惜一武湖恨無知章爾延魯黙然

查文徽字光愼歙州休寧人幼好學能自刻苦手寫經史數百卷稍長好气好俠聞人困乏𨿽不識必濟之家本富坐是窮空不悔也或遺以金帛一夕盜入其家盡取去文徽不言𨿽鄰里莫知者久之盜敗於旁邑移文訊驗人始知之咸推其量烈祖輔政初入謁烈祖召與語偉其論宋齊邱亦稱薦之徐知諤領浙西節鎭以文徽爲判官或獻玊杯知諤喜酬以錢百萬趣開宴出杯行酒至文徽偶墮地碎一坐皆驚而文徽自若烈祖受禪入爲監察禦史元宗立攺諫議大夫中書舍人遷樞密副使閩主延羲與其兄延政相攻延政以建州建國稱殷而延羲爲其將朱文進所殺元宗欲討文進文徽以爲延政首亂當先致討冇翰林待詔臧循者與文徽同里巷少常爲賈入閩習知其山川險易爲陳進兵之策文徽本好言兵遂請行元宗乃以爲江西安撫使令至境上審觀可否文徽銳於成功至上饒復命盛言必克詔發洪州屯兵以邊鎬爲將從文徽攻建州建人厭王氏之亂伐木開道以迎師行次蓋竹遇建州兵至又聞泉漳汀州皆歸延政恐懼退保建陽時臧循亦爲別將屯邵武延政襲破之獲循斬於建州軍聲大剉元宗遣何敬洙等來援敬洙鎬與建州兵相持文徽得建之降將孟堅使潛師出其後擊之建州兵大敗潰去遂傳其城建州𨿽下然諸軍無紀律殺掠不禁民始失望有叛志矣元宗知而不問防功遷撫州觀察使又拜永安軍畱後由是文徽益自用保大八年吳越僞遣諜來告福州亂文徽喜遣劍州刺史陳誨赴之誨將舟師至福州城下擊敗其兵執吳越將馬先進等三人久之文徽以步騎至吳越知威武軍吳程陽令數百人出迎而設伏西門以待誨以爲未可速進文徽曰疑則生變傳令徑入其城陷伏中大敗墜馬被執送杭州將士死者萬人元宗遣使歸先進於吳越而求文徽吳越忠懿王遣還將發爲舉酒寘毒歸至金陵毒始作元宗使醫視之醫以珠置口中有頃珠色變黒醫曰疾不可爲然猶十年乃死文徽遂病瘖以工部尙書致仕朱元北降坐親黨安置宣州卒年七十距遇毒之歲正十年云諡曰宣文徽初善陳覺因覺以附宋齊邱轉相汲引遂習爲柔媚便辟取人主委信與齊邱輩結死黨元宗嗣位初詔齊王總庶政惟文徽與魏岑得言事舉朝駭愕而文徽晏然當之不辭也其恣肆如此子五人元方元規元素元範元賞

元方事後主爲水部員外郎吉王從謙辟掌書記從謙朝宋宋太祖命知制誥盧多遜燕從謙於館多遜弈棋次顧元方曰江南競何如元方斂祍曰江南事大朝十餘年極君臣之禮不知其他多遜推枰愧謝曰勿謂江南無人使還通判建州盧絳據歙州傳檄至建元方立斬其使及絳平宋太祖聞元方所爲大恱擢殿中侍禦史知泉州卒官

論曰陳覺等六人皆宋齊邱黨也蟠據中外逓相柄任卒與正人爲讐兵連禍結故唐時牛李兩黨動揺國是區區江南不務逺略而仍尋往轍國隨以亡嗚呼豈不悲哉

鐘謨

李徳明

鐘謨字仲益其先會稽人徙閩之崇安【江南野史作建安今從唐余紀傳】已而僑居金陵博學能屬文元宗朝爲翰林學士進戶部侍郎保大中周師南侵淮右危急元宗遣謨偕李徳明使軍前奉表並獻禦服金銀器茶藥及牛酒犒師請息兵修好周世宗不許旣又願獻濠壽等六州以求成世宗復不納謨請遣徳明歸取表盡獻淮甸十四州之地國爲附庸世宗始許之徳明還白朝議以爲賣國元宗怒斬徳明自是不復議割地矣謨因畱周不得歸孫晟之死謨亦在召中已而貶爲耀州司馬及元宗割地稱臣如謨徳明初議於是周世宗徴謨至汴授衞尉少卿賜黃金五百兩遣諭指於元宗往復數四謨旣矜肆以爲周世宗聼其言江左可借無恐元宗亦方賴其力心𨿽憾之體貌皆厚以爲禮部侍郎謨極言宋齊邱陳覺李徴古亂政之罪三人緣是皆敗又請雪徳明寃贈官賜諡明年入貢於周賦詩世宗前有歸去老陪臣之句元宗聞而惡焉世宗常問謨江南比亦修守備乎對曰旣恭附大國安敢復爾世宗曰不然吾與爾國大誼已定保無他虞但後世事不可知當及吾世修城隍治要害爲子孫計謨還具言乃命繕治金陵城壁以謨知尙書省事而三省之事靡不預聞時文獻太子防總庶政謨薦其客閻式爲司議郎百司關啟必由之勢焰赫然人多切齒俄周世宗殂謨自揆無所恃忽忽若失元宗遇之寖薄左軍都虞張巒者謨素所善也毎至謨所屏人共語或至夜分乂常請巒率帳下兵巡都城給事中唐鎬與謨有隙【一云徳明之死鎬預其事至是鎬懼修怨不自安會鎬以納賄聞謨面詰其狀鎬愈懼】防得謨與巒交搆狀因密言謨往來兩國挾周人以脇朝廷今又與典兵者密相結輒敢請令巡徼輦下其心殆不可測謨防聞之念無以爲奇貨會文獻太子薨後主以嫡弟當立而謨常與元宗愛子從善同使周相與親厚乃上言後主器輕志放無人君度因盛稱從善才不如建儲意元宗已素決更以此忤防遂盡暴其交結張巒罪貶國子司業再貶著作佐郎饒州安置遣中使率侍衞軍十人卽日督趣上道謨時方病風在途賦詩十章語極淒慘攺貶宣州副使建隆元年正月宋受周禪元宗閒之遣使卽所在賜死謨望拜曰臣無負國使者曰詔問卿昔與孫晟同使周晟死而卿獨得官卒又生還何也謨復拜曰臣聞命矣遂就縊巒亦坐誅謨性好古碑奉使中原遇道旁碑碣必駐馬歷覽常見碑砆大碣半沒水中謨欣然解衣以手捫揣黙記其文他日水涸以所錄本就証之無差其爽邁如此謨有女感家禍不嫁博通孔老書尢善講說後爲洞眞宮女道士名守一

李徳明失其家世落魄負大節敏於占對【陸遊南唐書云爲人性褊切而有才辧】初爲兵部員外郎與鐘謨仕同時雅相友善元宗絕愛重之而徳明與謨天資皆浮躁沾沾自反覆險巇朝士側目號之曰鐘李軍帥王建封旣以詆徳明謨等見殺徳明與謨愈益縱肆旁若無人徳明常奏事別殿取元宗所禦筆記事元宗不能堪曰卿他日自可持筆來徳明亦自若保大中遷工部侍郎文理院學士周世宗南侵元宗初遣泗州牙將王承朗賫書抵徐州請以兄事周歲輸財貨以助軍費願息兵修好世宗不報元宗乃遣徳明副謨使軍前獻服禦金銀器具繒錦及牛酒犒師且請稱臣奉朔世宗知二人素辧口詭欲遊說以和解乃大陳兵衞戈防以見之厲色謂曰爾主旣唐室苗裔宜知禮義異於他國朕止隔一水未嘗遣一介通好惟航海通契丹此何禮也且汝輩欲說我令罷兵邪我非六國愚主豈汝口舌能移也歸語爾主亟來見朕再拜謝過則無事矣不然朕欲往觀金陵城借府庫以勞軍汝君臣得無悔乎徳明與謨戰栗不敢言惟曰寡君震畏天威願獻濠壽泗楚光海六州更輸金帛百萬【一云歲輸方物】世宗欲盡得江北之地意不可止徳明見兵勢日加國事不支因與謨定議請歸取本國表盡以江北地割獻周與唐畫江爲界世宗始許之遣徳明與王崇質還【五代史云遣供奉安道押徳明崇質南還】崇質蓋與孫晟繼使周者也周以書諭江南君臣語多誚讓陵肆國中已不堪徳明方盛稱周主威徳請必割地而崇質受宋齊邱之怵竟與徳明異辭陳覺等激怒元宗曰徳明銜命出使不能伸國威斡鄰好顧廼輸情於敵宣國之弱且請盡棄屏蔽坐捐要害是賣國也徳明褊知爲眾所排遂攘袂大言謂周師必克元宗大怒詔斬徳明於都市妻子徙外郡及謨自北歸理徳明寃請治誣枉者之罪於是齊邱等皆抵誅殛贈徳明光祿卿諡曰忠

十國春秋卷二十六

欽定四庫全書

十國春秋卷二十七

檢討吳任臣撰

南唐十三

潘佑

廖居素

趙仁澤

段處常

潘佑幽州人祖貴事劉仁恭爲將劉守光殺之父處常脫身南奔事烈祖爲散騎常侍佑生而气宇孤峻閉門苦學不營資產文章議論見推流輩中書舍人陳喬戶部侍郎韓熙載交薦於元宗起家祕書省正字後主在東宮開崇文館以招賢佑預其選及嗣位除虞部員外郎史館修撰未幾後主命博士陳致雍議納後禮又使徐鉉與佑參議其間佑援據精博立論以沮之文采斐然後主奇其議頗見施用由是恩寵日隆攺知制誥已又詔艸勸南漢書文不加防累數千言最後略云皇帝宗廟垂慶淸明在躬冀日廣徽猷時膺多福徒切依仁之戀難窮報徳之情望南風而永懷庶幾撫我指白日以自誓夫復何言情辭款洽識者稱之遷中書舍人後主時時呼曰潘卿酷喜老莊家言常作文名曰贈別其辭曰莊周有言得者時也失者順也安時處順則哀樂不能入也僕佩斯言久矣夫得者如人之有生自一歲至百歲自少至壯自壯得老歲運之來不可卻也此所謂得之者時也失之者亦如一歲至百歲暮則失早今則失昔壯則失少老則失壯行年之去不可畱也此所謂失之者順也凡天下之事皆然也逹者知我無柰物何物亦無柰我何也其視天下之事如奔車之歷蟻蛭也值之非得也去之非失也燕之南越之北日月所生是爲中國其間含齒戴發食粟衣帛者是爲人剛柔動植林林而無窮者是爲物以聲相命是爲名倍物相聚是爲利彚首而蕓蕓是爲事事往而記於心爲喜爲悲爲怨爲恩其名𨿽眾實一心之變也始則無物終復何有而於是彊分彼我彼謂我爲彼我亦謂彼爲彼彼自謂爲我我亦自謂爲我終不知孰爲彼邪孰爲我邪而世方徇欲嗜利系心於物局促若轅下駒安得如列禦寇莊周者焚天下之轅釋天下之駒浩浩乎復歸於無物與開寶五年更官名攺內史舍人時國家日衰削用事者充位無所爲佑憤切上疏極論時政歷詆大臣將相詞甚激訐【詞品載佑常應後主令作詞有云已失了東風一半蓋諷其地漸侵削也】後主𨿽數賜手札嘉嘆終無所施用佑七疏不止且請歸田廬乃命佑専修國史悉罷他職而佑復上疏曰三軍可奪帥也匹夫不可奪志也臣乃者繼上表章凡數萬言詞窮理盡忠邪洞分陛下力蔽姦邪曲容諂僞遂使家國愔愔如日將暮古有桀紂孫皓者破國亡家自己而作尙爲千古所笑今陛下取則姦回敗亂國家不及桀紂孫皓逺矣臣終不能與姦臣雜處事亡國之主陛下必以臣爲罪則請賜誅戮以謝中外辭旣過切張洎輩復從旁擠之後主遂發怒以佑素與李平善意佑之狂直多平激之而平又以建白造民籍爲諸臣所排乃先收平屬吏並使收佑佑聞命自殺【陸遊南唐書云佑自縊死馬令南唐書云佑自例】徙其家饒州處士劉洞賦詩弔之國中人人傳誦爲泣下及宋師南徵下詔數後主殺忠臣蓋謂佑也佑自言其母方娠夢古衣冠人告曰我顏延之也乞夫人爲子逮生七年始能語曰兒悞傷白龍爲上帝所罰因吟句曰只因騎折玉龍腰謫在人間三十六至是果以三十六歲畢命【有滎陽集三十卷子華仕宋至屯田員外郎李燾長編載李平語佑曰六朝冡中多寶劍寶鑑佩之可以辟防張泊亦好其說乃共買雞籠山古冡地遇休沐則具畚鍤破冢得古器必傳之良久曰未知此生發得幾冢】

廖居素將樂人仕於升元保大之時爲人堅正不爲當國者所喜困校書郎二十年始得大理司直後主嗣位稍遷至瓊林光慶使檢校太保判三司後主孱昏而羣臣方充位保富貴國益削居素獨慷慨驟諫冀後主一悟終不見聴乃閉門卻食服朝衣冠立死井中已而得大字於篋曰吾之死不忍見國破而主辱也徐鍇爲文弔之以比屈原伍員云

趙仁澤仕元宗爲常州團練使周人南侵吳越乘問出兵攻常州仁澤戰敗被執歸之杭州仁澤見吳越忠懿王不拜責之曰我烈祖皇帝中興首與先王結好質諸天地王今見利忘義將何面目入先王廟乎忠懿王怒以刀抉其口至耳吳越丞相元徳昭嘉仁澤之忠以良藥傅創獲愈後不知所終

段處常失其鄕裏家世保大中爲兵部郎中周侵淮南元宗命處常浮海使契丹乞援處常爲契丹陳利害甚辧契丹𨿽通本國徒持虛辭利南方茶藥珠貝而已至是了無出師意而畱處常不遣處常怨其無信誓死國事數面誚契丹主契丹主亦媿其言優容之以病卒於其地

論曰潘佑歷疏國姦卒用譛死或謂其以狂殞軀者何邪廖居素沈井致命趙仁澤抉口不撓段處常誓死遐陬要皆可云忠矣

孫晟

孫晟初名鳳【一云鳳其字】又名忌髙密人也篤學善文辭【晟有讀古闕文一卷】尢工於詩少舉進士如洛陽時名進士者修邊幅尙名檢晟豪舉跌宕不能蹈防墨遂棄去南遊廬山爲道士於簡寂宮常繪唐詩人賈島象置壁問晨夕事之道眾以爲妖驅之出乃易儒服北走趙魏謁後唐莊宗於鎭州莊宗建號以豆盧革爲相革雅知晟辟爲判官遷著作佐郎天成中朱守殷鎭汴州辟爲判官守殷反伏誅晟棄妻子亡命陳宋間安重誨惡晟謂教守殷反者晟也圗其形購之不寸得族其家【陸遊南唐書云晟天成中與髙輦同事秦王從榮從榮敗晟亡命今從歐陽五代史】晟逃至正陽未及渡邏騎奄至疑其狀偉異睨之晟不顧坐淮岸捫敝衣囓虱邏者乃捨去渡淮至壽春節度使劉金得之延與語晟佯瘖不對授館累日忽謁漢淮南王安廟金先使人伏神座下悉聞其所禱送詣金陵時烈祖輔吳方招納四方豪傑得晟甚喜晟爲人口喫造次不能道寒暄而坐定辧論風生上下今古聼者忘倦烈祖酷愛之使出教令輒合指因預禪代祕計毎入見移時乃出尢務謹密人莫窺其際烈祖受禪歷巾書舍人翰林學士中書侍郎元宗立齊王景遂排之出爲舒州節度使治軍嚴有歸化二卒求殺晟不得【歸化卒二人正晝挺白刄求殺晟入自府西門吏士倉卒莫能禦適晟閒行在束門聞亂得民家馬乘之奔桐城】遂刺死都押牙李建崇而逸晟坐貶光祿卿元宗素重之不以爲罪累遷左僕射與馮延已並相【金陵志云鳳臺山西岡壠之問有孫晟宅韓熙載見其門巷卑陋謂曰湫隘若此何當爲相第邪明年果拜相】晟常輕延已爲人曰玊椀金杯而盛狗矢可乎然爲延已排侮卒先罷進位司空晟事烈祖父子二十餘年家益豪富毎食不設几案使眾伎各執一器環立而侍號肉臺盤江南貴人多效之周師南侵圍壽春破滁州擒皇甫暉江左大震以晟使周奉表請得內附晟見延已曰公今當國此行當屬公然晟若辭是負先帝也旣行中夜嘆息語其副禮部尙書王崇質曰吾行必不免然吾終不負永陵一壞土也已而至周周遣崇質歸而畱晟會暑雨班師晟從至大梁館都亭驛世宗待之良厚遇朝會使班東省官後召見必飲以醇酒慰藉甚至問江南事晟但言寡君實無二心未幾周兵數失利盡喪所得諸州周世宗憂形於色召晟問江南虛實晟不對世宗怒之未有以發也會周將張永徳與李進不相能倡言重進且反金陵聞之以爲有間可乘遺蠟書招重進重進上其書中多斥周過惡由是發怒曰晟來使我言景畏吾神武願得北面稱臣保無二心安得此指斥之言乎【陸遊南唐書云時鐘謨亦奉使在館俱召見靑讓晟正色請死無撓詞】趣召侍衞軍虞韓通收晟下獄及其從者二百餘人皆殺之畢命時周世宗猶遣都承防曹翰防至右軍巡院問之與飲酒數行晟終不對翰乃謂曰有敕賜相公死晟神色怡然索鞾笏正衣冠南望而拜曰臣謹以死報國乃就刑晟旣死周世宗憐其忠頗悔殺之元宗聞晟死哀甚流涕贈太傅追封魯國公諡文忠厚卹其家擢其子爲祠部郎中賜名魯嗣初晟之使周也世宗遣中使以樓車載晟詣壽州城下諭劉仁贍降晟望城中攺其辭呼曰無隳臣節援兵卽至矣【一云仁贍望見晟拜城上晟遙語之曰君受國恩不可開門納寇】世宗怒詰之晟曰臣備員唐宰相豈可教節度使叛邪仁贍故純臣而晟亦有以激之云論曰保大末敵兵壓境揺蕩邊疆孫晟以大臣奉使慷慨不撓捐生取義侃侃之節誠云死有重於泰山者矣以視鐘李輩懾服彊鄰稽首恐後風烈不較殊哉

劉仁贍

劉仁贍字守惠父金【按劉金曲溪人歐史以仁贍爲淮陰洪澤人未審是非】事吳武忠王爲濠州團練使【陸遊南唐書云歷官節度使】長子仁規娶忠武王女貴於其國仁贍其季子也仁贍爲將輕財重士法令嚴肅略通兵家言事烈祖爲左監門衞將軍黃袁二州刺史所至稱治元宗時拜武昌軍節度使平楚之役仁贍以舟師克巴陵撫納降附甚得人心未幾湖南戍兵潰歸楚地全失上書者多謂周人有南侵之謀淮上石偶作人言元宗聞而惡之命斷其首時值亢旱長淮可涉百姓流入周境遮殺之不能禁由是增修邊備以壽州最爲要害徙仁贍淸淮軍節度使先是毎歲淮水淺涸分兵屯守名曰把淺監軍吳廷紹以爲境上幸無事徒糜餉無益悉罷之仁贍力爭不可未及報而周師猝至州人大恐仁贍神气閒暇部分守禦有若平常羣情乃安是時統周師來者爲李谷而率兵以拒周者爲神武統軍劉彥貞谷退守正陽浮橋彥貞意其怯麾兵而進仁贍以爲敵狃我也獨按兵城守彥貞不聼其言敗死正陽【陸遊南唐書云伏屍三十餘里亡戈甲三十萬】仁贍卒用周饒計破城南大寨擒獲無算周世宗至壽州則圍之數匝徴丁夫數十萬備攻擊云梯洞屋下臨城中數道進攻塡塹防壁晝夜不少息如是者累月鼔角聲震墻壁皆動援兵屢敗仁贍意气彌壯周人以方舟載礟自淝河中流擊其城又編巨竹數十萬爲栰上施版屋號爲竹龍覆甲士以攻之仍決其水砦俾入淝河自正月至於四月攻之百端不能下周世宗益忿怒坐城下督攻愈急仁贍數善射引弓射世宗矢至帳牀前數尺輒墮世宗命移牀進前矢至數尺前復剽去仁贍投弓於地曰天果不佑唐邪若然吾有死耳世宗遣中使諭曰知卿忠義然士民何罪又親臨城招之仁贍不顧會歲大暑霪雨積旬淮淝暴漲周營寨水深幾尺許礟舟竹龍多漂南岸爲南兵所焚周兵死者十之三周世宗於是東趣濠梁以李重進爲廬壽都招討使元宗亦遣元帥齊王景達等列砦紫金山下爲夾道以屬城中時重進與其副帥張永徳不協仁贍屢請乘機出戰齊王景達不許由是憤惋成疾蓋保大十四年也明年二月周世宗復至淮上盡破紫金山砦壞其夾道南兵大敗諸將往往見禽而守臣東都馮延魯光州張經泰州方訥泗州範再遇等或走或降元宗及左右大僚亦皆震懾奉表稱臣願割地輸貢賦以贖罪息兵而仁贍獨堅守危城不可下少子崇諫幸父病夜渡淮北以降爲小校所執仁贍立命斬之監軍使周延構哭於中門救之不得士卒由是皆感泣誓以死守【此事或作十四年事今從五代史】三月甲辰周耀兵城北仁贍病甚已不知人副使孫羽遂詐爲仁贍書以降【一作周延構孫羽等爲之署表請降】周世宗命舁仁贍至帳前嘆嗟久之賜以玉帶禦馬復使入城飬疾制曰劉仁贍盡忠所事抗節無虧前代名臣幾人可比予之南伐得爾爲多乃拜仁贍檢校太尉兼中書令天平軍節度使仁贍不能受命而卒年五十八卒時晝晦雨沙如霧州人皆哭偏禆及士卒自剄以徇者數十人周世宗遣使弔祭追封彭城郡王以其子崇讚爲懷州刺史賜莊宅各一區壽州故治壽春世宗以其難克遂徙城下蔡而復其軍曰忠正曰吾以旌仁贍之節也元宗聞仁贍卒哭之慟亦贈太師中書令諡曰忠肅加封衞王焚其誥曰魂兮有知鑑周惠邪歆吾命邪夜夢仁贍拜墀下若受命然後主立進封越王開寶中仁贍子崇諒爲進奉使宋太祖嘉其忠臣之後特命爲都官郎中越百餘年政和時列仁贍於祀典賜祠額曰忠顯累世廟食不絕【唐余紀傳云仁贍死後家世零落獨一裔孫賣藥新安市仁贍生前告身爲一金姓者所得】

論曰陸遊南唐書言劉仁贍斬崇諫時監軍使求救於仁贍妻薛氏薛曰崇諫吾幼子固所不忍然貸其死則劉氏爲不忠之門趣命斬之然後成服又言仁贍死夫人不食五日而卒今傳記多不載由是以觀微獨仁贍爲忠臣其婦亦烈女子也哉嗚呼足以愧人臣之懷二心以事主者矣

張彥卿

張彥卿不知何郡縣人保大末爲楚州防禦使周世宗南侵師銳甚旬日問連破海泰二州及靜海軍元宗下令命焚東都官寺民廬徙其民度江周世宗親禦旗鼔攻楚州自城以外皆已下發州民濬老鸛河遣齊云戰艦數百自淮入江勢如震霆烈焰彥卿獨不爲動及梯衝臨城鑿城爲窟室實薪而焚之城皆摧圯遂陷彥卿猶列陣城內誓死奮擊謂之巷鬭日暮轉至州廨長短兵皆盡彥卿取繩牀搏戰與兵馬都監鄭昭業等千餘人皆死之無一人生降者周兵喪傷亦甚眾周世宗怒盡屠城中諸民焚其室廬然得彥卿子光祐不殺也元宗嘉彥卿忠詔贈侍中天長縣時升爲雄州刺史建武軍使易文贇亦固守聞楚州陷乃降

論曰張彥卿以孤壘當百倍之師寧碎身而志不可渝殆與劉仁贍伯仲間邪若其副守昭業等視死同歸則又過孫羽逺矣彥卿馬氏書以爲彥能卒莫得而詳其孰是

李延鄒

周祚

陳喬

鐘蒨咼彥

廖澄

張雄

胡則申屠令堅【劉茂忠】

李延鄒鄱陽人元宗時官濠州錄事參軍周師攻城急團練使郭廷謂謀送款令延鄒艸降表延鄒責以忠孝不爲具艸廷謂愧其言然業已降必欲得表以兵脇之延鄒投筆詬曰大丈夫死耳終不負國爲叛臣作降表遂遇害元宗聞之悼惜召見其子命以官

周祚吳徳勝節度使本之少子也烈祖受吳禪徐玠周宗輩率諸臣勸進本已老又重念楊氏恩不復與事祚爲門戶計代署名上表保大時累官舒州刺史周師大舉南侵陷舒州是時泰蘄光諸州文武相繼奔降祚獨慷慨不屈赴水死時人比之嵇紹死晉云陳喬字子喬廬陵玉笥人父濬仕吳官翰林學士烈祖代吳進兵部尙書喬幼敏悟文辭淸麗事親以孝聞濬歿收卹族黨均財給之親疎靡間以廕授太常奉禮郎烈祖頗器重之遷屯田員外郎轉中書舍人保大末淮南兵興元宗憂蹙不知所爲陳覺李徵古請以宋齊邱攝政【覺等啟元宗曰宋齊邱常贊烈祖變家爲國終成大業是社稷之臣也今若委以國事輯寧邊鄙而陛下優防邃處以飬喬松之壽遵鼎湖之躅亦千載一遇也】元宗乃召喬艸詔如覺徴古所請喬請對排宮門入見泣曰社稷之重焉可假人今陛下署此則百官朝請皆歸齊邱尺地一民俱非已有陛下縱脫屣萬乘獨不念中興大業之艱難乎臣見淖齒李兌復作而讓皇幽囚於丹陽是陛下所親見者一旦垂涕求爲田舍翁不可得矣元宗愕然曰微卿幾落賊人彀中引喬入見後及諸子曰此忠臣也他日國家急難汝母子可托之我死無恨矣及齊邱曁黨與皆死喬與齊邱素善獨得不坐建隆二年元宗遷南都畱喬輔太子監國後主嗣位歷吏部侍郎翰林學士承防樞密副使遂以門下侍郎兼樞密使貶制度攺右內史侍郎兼光政院使輔政喬風度淹雅小心守法時譽歸之宋太祖遣使徴後主入朝後主且發矣以喬爲介喬曰陛下與臣同受先帝顧命委以宗社大計今往必見畱則國非已有悔將何及卽死實靦顏於先帝臣請獨任稽緩之責以拒宋命後主由是連年不朝皆喬爲之主也已而宋師圍金陵太祖又遣進奉使江國公從鎰諭指欲後主自歸且命曹彬緩攻以俟之喬堅持不可劉澄以潤州降後主方惶惑欲置其家不問喬憤切曰人臣受重寄開門延敵此豈可容悉取其父母妻子斬之常語後主勢𨿽迫蹙臣節故不隳也及城垂陷後主親爲降欵屬喬與淸源郡公仲防詣曹彬喬遽歸府以欵投承霤間略無降意後主趣之急喬入見曰自古無不亡之國降亦無由得全徒取辱耳臣請背城一戰而死意欲與後主同殉國而口不忍言後主握喬手涕泣不能從喬曰如此則不如誅臣歸臣以逆命之罪後主又不從乃掣手而去至政事堂召二親吏解所服金帶與之曰善藏吾骨遂自縊二吏撤榻瘞之喬爲人孝弟亷介家無餘財先喪其妻後主爲娶國戚喬曰臣家素貧不能具六禮後主勅宮帑貸之俾就昏成禮焉金陵平家人謀收葬求屍不得或見一丈夫衣黃半臂舉手障面及得瘞所發視如所見咸以爲喬魄不泯云鐘蒨字徳林世爲【闕】人隨兄懷建家豫章屬辭惇行綽有時譽起家藩府從事與二徐【鉉鍇】等遊累登臺郎遷集賢殿學士保大九年爲東都少尹交泰時齊王景達都督撫州朝廷愼選僚佐除觀察判官檢校屯田郎中後主時官勤政殿學士宋師入金陵蒨朝服坐於家兵及門舉族死之蒨妻王氏太原人交泰元年先卒蒨工詩有賦山別知已與新鴻諸篇甚稱於世

咼彥史失其世系或云媧氏之後去女爲姓也後主時官池州刺史已而入爲將軍金陵陷百官多送欵迎降彥獨與馬承信承俊帥壯士數百巷戰力屈而死廖澄順昌人也少負忠義舉梁開平二年進士邅迍不顯烈祖時南奔累官至大理評事宋曹彬圍金陵急校書郎林特勸澄同降澄曰吾久仕唐君臣之義不可廢也乃豫以身後事遣蒼頭歸報城陷從容更衣仰藥死張雄或云李姓淮人也周侵淮南民自相結爲部伍以拒周師謂之義軍而雄所將最有功元宗命爲義軍首領及割地徙之江南歷袁汀二州刺史後主嗣位進爲統軍使仍守二州宋師入江南金陵危急雄謂諸子曰吾必死國難爾軰不從吾死非忠孝也諸子泣受命【一云後主徴雄兵語具許逖傳】雄乃紏兵東下以救之至溧陽猝遇宋師遂與田欽祚戰失利與其子力戰俱死不同行者亦死於他陣父子八人無生存者國人哀之

胡則保大末爲軍校後主立進爲諸軍使未幾官江州指揮使金陵陷曹彬迫後主以手書命郡縣悉降書至江州刺史謝彥賔集將佐視之謀納欵則憤形於色亟出謂其下曰吾屬世受李氏恩安可負之且都城久受圍此書眞僞不可辧刺史不忠欲污吾州爾軰能從我死忠義乎眾皆曰善乃率同列宋徳明等大嘩入攻彥賔彥賔懼匿檐霤中執而殺之眾推則爲刺史號令肅然莫敢不聽則常從劉仁贍爲壽州禆將盡得其城守方略於是日夜閱丁壯勒部伍爲堅壁死守計宋太祖命南面行營招安巡檢使曹翰攻之城帶江負山樓櫓髙險不可破屢遣使諭降則誓死不從翰軍死傷者無算詔書切責督戰會則疾革不能起城始陷【一云則守江州曹翰以兵圍之三年城堅不可破一日則怒饔人鱠魚不精欲殺之其妻遽止之曰士卒守城累年暴骨滿地柰何以一食殺士卒邪則乃捨之是夜饔人縋城走投翰具言城中虛實先是城西南依險素不設備饔人引宋師攻之城遂陷胡則一門無遺】眾猶巷鬭雪涕奮擊不少退則僵臥牀上翰執之數其違命之罪對曰犬吠非其主爾何怪也卽舁置木驢上將磔之俄死腰斬其屍以殉殺宋徳明而墮其城七尺使後不可守時宋右補闕張霽被命知江州與翰偕行旣入城翰軍士掠民家民訴於霽霽按法誅軍士翰因發怒屠城死者數萬人取屍投江流及井坎皆滿因奏霽擅殺罪宋太祖徙霽知饒州民間貲貨鉅萬翰掩而有之凡發大艦十餘艘悉載金帛置廬山鐵羅漢象於上號曰押綱羅漢初宋太祖以則盡忠所事聞江州垂破遣使持詔諭翰盡赦拒命之人使者至獨樹浦大風斷渡比至已無噍矣當翰攻城莫能破有善視地者言於翰曰城形爲上水攻其腹脇則破矣至是陷從西南果城之脇云

申屠令堅山東人少無賴勇敢絕人晉漢間常爲盜被獲因市酒與守吏飲乘守者醉破械南奔元宗保大末禦周師於壽春破城南大砦有功擢神武都虞侯開寶時官吉州刺史時吉州安福人劉茂忠者爲袁州刺史茂忠故名徹或謂曰劉徹乃漢武帝也非人臣所得名遂攺焉少亦爲羣盜會赦書募盜爲兵茂忠出應募且請禽盜自洗湔乃詐亡命入盜中自言工風雲占盜信之於是密約吏爲內應悉禽戮無遺者獨廬陵鷓鴣洞賊帥吳先狡有謀據巖險不可捕茂忠鞭二卒使佯爲得罪奔先月餘斬先其黨悉潰州裏慶之呼爲劉小僕射積功歷吉州兵馬都押牙至今官金陵破後主降宋兩人者相約不以主存亡易節誓死報國前二年令堅寐則夢與人鬭大呼而寤乃聚侍婢歌舞喧笑達旦始能寐至是若與人搏擊於帳中者逾時而卒茂忠度不能獨奮遂降將行悉燔州縣軍興科斂文籍所畱田稅簿而已袁人徳之【江南野史云茂忠在江南日𨿽軍務煩劇處置無滯然延接下士揖讓周眄詢訪時務無不盡禮刺袁日郡君一女金陵城陷爲兵人所掠茂忠使女僕入諸營部托鬻衣而竊求之遂表聞取還旣至皆喜因暑夕與庭下月坐茂忠方據拐忽見人自外躍劍刺之茂忠以拐自捍會左右執而訊之乃昔掠女兵也遂按斬焉】入宋舟次淮口謁闗吏稱袁州刺史吏擲刺於地曰此亡國之俘何刺史也叱令執杖庭參至汴京授登州刺史闗吏抵罪適編管登州茂忠見之曰乃汝邪日責拜謁兩衙必令植立庭下吏慚憤死茂忠還朝病金創卒【江南野史云茂忠防時常所持將有鬭戰必宿而鳴卽至殺戮乃與潭帥戰親持奮擊前無堅敵左右中者皆洞胸脇殆百餘輩因敗其防時遇陰霾卽加痛楚至是疾作臂不舉病數日卒】

論曰延鄒擲筆祚赴水陳喬以宰執投環鐘蒨以侍從盡節咼彥之巷戰而死廖澄之仰藥以亡張雄之父子殺身胡則之一門狥難要皆李氏忠臣也若令堅與茂忠誓死報國志足嘉矣而茂忠力屈納降昔人所以致嘆於鮮終者與

十國春秋卷二十七﹤史部﹐載記類﹐十國春秋﹥

欽定四庫全書

十國春秋卷二十八

檢討吳任臣撰

南唐十四

列傳

韓熈載

徐

徐鍇

髙越【兄子逺】殷崇義

韓熈載字叔言濰州北海人少隠嵩山後唐同光中擢進士第父光嗣平盧節度副使【徐昌黎韓公墓銘云考光嗣祕書少監淄靑觀察支使】軍中逐其帥符習推光嗣爲畱後明宗卽位討亂光嗣坐死熈載懼罪南奔初與李谷相善至是谷送至正陽酒酣臨訣熈載謂谷曰江左用吾爲相當長驅以定中原谷亦曰中國用吾爲相取江南如探囊中物爾及至吳自狀云得麟經於泗水授豹略於邳垠運陳平之六奇飛魯連之一箭又云失範增而項氏不興得呂望而周朝遂霸語多涉誇大烈祖輔吳方修明法令熈載年少放蕩不拘名檢初補校書郎已而出爲滁和常三州從事是時中土人士至者多不次擢用而熈載在京洛早負才名乃獨落魄不偶亦不以介意烈祖受禪召爲祕書郎使事元宗於東宮諭之曰以卿早奮名塲疎雋未更事故使歷州縣之勞行用卿矣宜善自修飭輔吾兒也熈載亦不謝在東宮談笑而已不嬰世務元宗嗣位拜虞部員外郎史館修撰賜緋乃慨然曰先帝知我而不顯用是以我爲慕容紹宗也始數言朝廷事所當施行者又吉凶禮儀不如式者隨事舉正無隠大爲宋齊邱馮延已等所忌烈祖將葬以熈載知禮令兼太常博士時議者以孝髙繼昭宗之後廟合稱宗熈載建議以爲古者帝王已失之已得之謂之反正非我失之自我復之謂之中興中興之君廟號稱祖先帝興旣墜之業請上廟號曰烈祖元宗嘉納之俄擢知制誥書命典雅有元和之風契丹入汴晉主北遷熈載上疏曰陛下有經營天下之志恢復祖業今也其時若契丹已歸中原有主則不可圖矣不省陳覺馮延魯喪師福州初議寘軍法齊邱爲請止削官遷外郡熈載奏請無赦又數言齊邱黨與必基禍亂熈載雅不能飲齊邱誣以酒狂貶和州司士參軍徙宣州節度推官復入爲虞部員外郎遷郎中史館修撰賜紫未防除中書舍人建鐵錢之議卽拜戶部侍郎充鑄錢使周旣有中原用事者多議北伐熈載曰北伐吾本意也但今則不可耳郭氏姦雄曹馬之流𨿽有國日淺守境已固我兵妄動豈止無功邪言𨿽切而朝廷竟搆兵不已周人果以借口兵入淮南齊王景達以兵馬元帥臨邊陳覺爲監軍使熈載言出師大事也當先正名莫信於親王莫重於元帥安用監軍使哉亦不從後主踐阼攺吏部侍郎俄徙祕書監不逾年復舊官新錢旣行詔賜錢二百萬拜兵部尙書充勤政殿學士承防熈載才气逸髮多藝能善談笑衣冠常制新格爲當時風流之冠【淸異錄云熈載在江南造經紗帽匠帽者謂爲韓君輕格人多效之】尢長於碑碣它國人遠數千里輦金帛求之然性忽細謹老而益甚蓄妓四十輩縱其出入與客雜居帷簿不修物議閧然熈載密語所親曰吾爲此以自污避入相爾老矣不能爲千古笑端【熈載又常著衲衣負筐令門生舒雅執手板於諸姫院乞食以爲笑樂其不羈如此】坐托疾不朝謫授太子右庶子分司南都熈載盡斥諸妓後主喜畱爲祕書監俄復爲兵部尙書如故方欲大用熈載而去妓悉還後主嘆曰孤亦無如之何矣已而上格言五篇【宋史云幹徳丁卯年五星連珠於奎是嵗熈載著格言五卷自序其事云魯無其應韓子格言成之人多笑之】手詔慰納拜中書侍郎充光政殿學士承防先是後主選近侍臣直宿禁中常禦光政殿召對夜分乃罷故命此職以寵異之開寶二年臥疾於城南戚家山上表略云無橫艸之功有滔天之過老妻伏枕以呻吟稚子環牀而坐泣明年遂卒【墓志銘云庚午嵗秋七月二十七日沒於京鳳臺裏之官舍】年六十九後主賜衾被以斂謂侍臣曰吾竟不得相熈載欲贈平章事古有是否潘佑對曰晉劉穆之贈開府儀同三司故事也乃贈右僕射同平章事廢朝三日謚文靖命葬梅嶺岡謝安墓側徐鉉爲之銘子八人疇伉佩份儼侹儔俛疇官奉禮郎伉官校書郎【墓銘云韓公夫人隴西郡君李氏繼室北海縣君蔣氏】所著擬議集五十卷定居集二卷熈載素髙簡無所卑屈江左稱爲韓夫子嚴續請譔其父可求神道碑遺珍貨巨萬文旣成但敍其譜裔品秩而已續慊之封還熈載便卻其贈宋齊邱自署碑碣輙求熈載書之熈載以楮塞鼻曰文穢何堪也然性喜提奬後進見文有可采者手自繕冩仍爲播其聲名熈載書及畫皆雋絕一時尢名知人使周歸元宗歷問周之將相熈載曰趙檢顧視非常殆難測也已而宋太祖果代周人服其有先識

徐字鼎臣世爲會稽人父延休爲吳江都少尹遂家廣陵鉉十歳能屬文長與韓熈載齊名江南謂之韓徐起家吳校書郎已事烈祖父子試知制誥與宰相宋齊邱不協時有得軍中書檄者與弟鍇評其援引不當檄故殷崇義筆也由是崇義與齊邱誣鍇泄機事坐貶泰州司戶掾鍇貶烏江尉俄遷祠部郎中復知制誥上言貢舉初設不宜遽罷元宗用其言卽令再行貢舉未幾元宗命內臣車延規傅宏營屯田於楚州人不堪其苦羣起爲盜遣乘傳巡撫至輒奏罷屯田切責內臣不少貸又捕得賊首卽斬於軍前坐專殺流舒州周師南侵元宗徙饒州已召爲太子右諭徳復知制誥遷中書舍人後主時除禮部侍郎通署中書省事歷尙書右丞兵部侍郎翰林學士禦史大夫吏部尙書宋師圍金陵後主遣求援兵時朱令贇將兵十餘萬自上江來援後主以旣行欲止令贇勿東下曰今社稷所賴惟此援兵爾柰何止之後主曰方求和解而復決戰豈利於汝乎曰臣此行未必能紓國難置之度外可也【宋史載曰要以社稷爲計豈顧一介之使云云】後主泣下授左僕射參知左右內史事固辭乃以隠士周惟簡假給事中爲副等至宋宋太祖知有口辯不欲使其能特以班行武弁之懵書者爲館伴詰論終日卒無以對未如之何旣入見便殿言江南事大禮甚恭且無王祭不共之罪徒以被病未任朝謁非敢拒詔乞緩兵以全一邦之命宋太祖與語反覆數四辭气愈壯曰李煜無罪陛下出師無名宋太祖大怒命畢其說曰陛下如天如父天乃能蓋地父乃能庇子煜效貢賦二十餘年以小事大如子事父未有過失何以見伐宋太祖曰爾謂父子者爲兩家可乎語塞久之復隨後主歸宋宋太祖責之聲甚厲對曰臣爲江南大臣國亡罪當死不當問其它宋太祖嘆曰忠臣也事我當如李氏命爲太子率更令歷左散騎常侍後奉勑與湯悅同撰江南錄至於南唐亡國之際不言其過但以歷數存亡論之君子有取焉太平興國中宋太宗問卿見李煜否對曰臣安敢私謁宋太宗曰卿第往且言朕有命可矣遂徑詣門者以朝禁拒之言我乃奉防來願見太尉門者爲通使俟庭下後主遽引其手以上固辭後主曰今日豈有此禮因庭坐引席少偏處之後主起持大笑已而黙不言忽復長吁曰當時悔殺卻潘佑無語辭出頃之有防詢後主何言具言其事宋太宗銜之又聞其故國不堪回首之詞加怒焉遂令秦王移具過飲賜以牽機藥而圽蓋太宗於諸降王多不能相容而後主之禍則一見啟之也【後主下世宋太宗詔侍臣譔碑文時有與爭名者欲中傷之因言知吳王事迹莫若徐太宗詔爲之遽請對泣曰臣舊事李煜陛下容臣存故主之義乃敢奉詔許之爲碑文有云投杼致慈親之惑乞火無裏媼之談始勞因壘之師終後塗山之會太宗覽讀嘆賞毎對宰臣稱忠義】居數歲鉉貶靜難軍行軍司馬初鉉至汴京見被毛褐者輙哂之至是邠州苦寒終不禦毛褐致冷疾一日晨起方冠帶遽索筆手疏約束後事又別署曰道者天地之母書訖卒年七十六簡淡寡欲質直無矯飾好李斯小篆臻其妙書亦工【南唐拾遺記云兄弟工染翰崇飾書具常出一月團墨云值價三萬】入宋後受詔與句中正葛端王惟恭等校說文有文集三十卷質疑論若干捲所著稽神錄多出於客蒯亮非作也【不喜釋氏而好神怪蒯亮尢誇誕年逾九十延門下談神異之事】博學能讀異書常與弟鍇貓事至七十餘條又宋人剖象而亡其膽咸以爲異云象膽在四足今春時當於前左足索之果如其言

徐鍇字楚金之弟也生四嵗而孤母方教就學未暇及鍇鍇自能知書稍長文辭與齊名升元中議者以文人浮薄多用經義法律取士鍇恥之杜門不求仕進鍇與常夢錫同直門下省出鍇文示之夢錫賞愛不已薦於烈祖未及用而烈祖殂元宗嗣位起家祕書郎齊王景達奏授記室未幾貶烏江尉嵗余召還授右拾遺集賢殿直學士論馮延魯有罪無才人望至淺不當爲巡撫使重忤權要以祕書郎分司東都然元宗愛其才復召爲虞部員外郎後主立遷屯田知制誥集賢殿學士攺官名拜右內史舍人賜金紫宿直光政殿兼兵吏部選事與兄俱在近侍時號二徐初鍇久次當遷中書舎人防簡言當國每抑之鍇乃詣簡言簡言從容曰以君才地何止一中書舍人然伯仲並居淸要亦物忌太盛不若少遲之鍇頗怏怏簡言徐出妓佐酒所歌詞皆鍇所爲鍇大喜起謝曰丞相之言故鍇意也歸以告嘆息曰汝癡絕乃爲數闋歌換中書舍人乎鍇凡四知貢舉號得人鍇常著質論十餘篇後主爲丹黃校定復裒已所制文命鍇爲之序士以爲榮鍇酷嗜讀書隆冬烈暑未嘗少輟後主一日得周載齊職儀江東初無此書人無知者以訪鍇一一條對無所遺忘其博記如此【談苑云江南時吳淑爲校理古樂府中有摻字者淑多攺爲操字蓋章艸之變鍇曰此非可一例言若漁陽摻者三撾鼓也襧衡行漁陽撾古歌云邊城晏聞漁陽摻黃塵蕭蕭白日暗淑嘆服摻七鑑友○又後主患淸暑閣前艸生鍇令以桂屑布甎縫中宿艸盡死謂呂氏春秋桂林之下無雜木故也】旣久處集賢書冊不去手非暮不出少精小學故所讎書尢審諦每指其家語人曰吾惟寓宿於此耳江南藏書之盛爲天下冠鍇力居多後主常嘆曰羣臣勤其官皆如徐鍇在集賢吾何憂哉宋李穆來使見鍇及嘆曰二陸之流也常夜直召對天下事因及用人才行孰先後主曰多難當先才鍇曰有人才如韓彭而無行陛下敢以兵十萬付之乎後主稱善時國勢日削鍇憂憤得疾謂家人曰吾今乃免得俘田矣開寶七年七月卒年五十五贈禮部侍郎謚曰文著說文解字系傳四十卷說文通釋四十卷方輿記一百三十卷又古今國典賦苑嵗時廣記及他文章凡若干捲先是宋師伐江南金陵將防有夢四角女子行空中以巨簁簸物散落如豆著地皆成人或問之對曰此當死於難者後見一金紫貴人墜地云此徐舍人也旣寤異之及旦則聞鍇死矣【事物紺珠雲南唐徐氏二龍蓋謂與鍇也】

髙越字衝逺少舉進士精詞賦有名燕趙間【馬令南唐書云精警有才思】盧文進鎭上黨具禮幣致之初以客從及文進鎭安州越又從之遂爲其掌書記文進仲女有才色能屬文號女學士因以妻越文進南奔越與俱行先投鄂帥張宣久不見知越題鷹詩以誚之【馬令南唐書載越以鷹詩誚張宣云晴空不礙摩天翮未肯平原淺艸飛鄭文寶南唐近事又云鄂帥李公待越以殊禮將妻以愛女越竊諭其意因題鷹一絕書於屋壁曰雪爪星眸眾鳥歸摩天專待振毛衣虞人莫謾張羅网未肯平原淺艸飛遂不告而去所說不同今從陸遊南唐書及唐余紀傳】遂至廣陵吳以爲祕書郎烈祖愛其文章時齊國立制凡禱祀燕餞之文多越爲譔之及烈祖受禪遷水部員外郎攺祠部浙西營田判官與江文蔚俱以能賦擅名江表時人謂之江髙【南唐近事云江南士人言體物者以江髙爲稱首】保大初文進卒有欲傾其家者越上書頌之黜爲蘄州司士參軍就遷軍事判官與隠士陳曙爲物外交淡然不志榮利久之仍移廣陵令還判吏部銓歷侍禦史知雜元帥府掌書記起居郎中書舍人淮南交兵書詔多出越手援筆立成辭采溫麗元宗以爲稱職眷待與二徐等不徙官者累年後主立始遷禦史中丞勤政殿學士左議諫大夫兼戶部侍郎修國史以末疾廢久之竟卒年六十二謚曰穆貧不能葬後主爲給葬費世嘆其淸【金陵志云越墓在棲霞寺舊門外山之麗】兄子逺

逺字攸逺父操袁州別駕逺少孤爲人淳雅沖淡而遇事有奇節杜門力學不交人事烈祖受禪招來四方秀傑以逺爲祕書省正字保大初遷校書郎兼太常修撰遂爲太常博士淮南兵興元宗召見賜金紫使典戎府書檄歷禮部員外郎樞密判官侍禦史知雜史館修撰起居郎知館事遂爲勤政殿學士國初命兵部尙書陳濬修吳史未成而卒其後領史職者多貴遊或新進少年纂述殆廢逺自保大中預史事始撰烈祖實錄二十卷敍事詳密後主嗣位逺與徐鉉喬匡舜潘佑共成吳錄二十卷又自撰元宗實錄十卷【唐余紀傳云編緝升元以來故事爲一家之言】未及上會屬疾取史稿及他所著書悉燔之卒年五十七贈給事中謚曰良後主欲修國史訪稿於其家無復存者逺有精識方邊鎬入潭州湖南悉平百官入賀逺獨曰我乘楚亂取之甚易觀諸君之才守之實難聞者愕然以爲過及後如所料乃皆服其先見【案馬令南唐書載諸將取潭衡舉朝稱慶髙越謂潭衡一時之凶亂取之甚易觀諸將之才善守爲難云云今從陸防南唐書入逺傳】

殷崇義陳州西華人父文圭爲吳翰林學士崇義博洽能文章【一統志云崇義自少頴悟常見飛星墮水盤中掬而吞之文思日麗】仕元宗官至學士歷樞密使右僕射常撰揚州孝光寺碑周世宗親徵淮南駐蹕於寺讀其文嗟嘆久之及畫江請平元宗使崇義入貢世宗待之有加禮自淮上用兵凡書檄教誥皆崇義任之特爲典贍切於事情周世宗覽江左章奏輙擊節稱賞元宗遷南都命以樞密使與嚴續輔太子畱守金陵後主初立令民間行鐵錢物價騰湧崇義上言泉布屢變亂之招也且豪民富商不保其貲則曰益思亂累數百言不報未防進右僕射同平章事開寶二年五月罷爲潤州節度使仍同平章事已而攺官名以司空知左右內史事國亡入宋避宣祖廟諱易姓名曰湯悅宋太宗勑譔江南錄十卷自言有陳壽史體當世頗稱之是時諸降王死多出非命其故臣或宣怨言太宗俱錄之館中俾修太平禦覽等書丰其廩餼諸臣多卒老於中崇義其一也

論曰韓熈載制誥有元和風而議論宏正淹洽體要洵經國之華也鉉鍇競爽越逺聯鑣𨿽吳之二陸何加焉殷崇義文采斐然工於述作其以陳壽自命有以也夫蒯鼇

郭昭慶

盧郢

章僚

蒯鼇宣城人工屬文江南承唐末文體纎麗之獘士率不能自振鼇獨不事華藻以理趣爲本得承平余風【鼇嘗曰夫文章者所以達道徳之本發才智之蘊使防勝於辭理過於文爲得之矣其餘摘裂章句鉤校屬耦綺麗悅目淸新沃耳則吾不知也聞者善之】然居鄕飲博無行不爲人士所容乃去入廬山國學亡賴尢甚晚乃勵風操尙信義一言之出必復而後已常蓄龍尾硯友人欲之而不言鼇亦心許之未及予也一日友人不告而歸鼇悔恨徒步數百里追及授硯而還猶以素行爲有司所擯至後主末始登仕版迨國亡銓授未及遂不復謀仕宋開寶中薄遊汴京樊若水欲薦於朝鼇恥之亟歸隠廬山數年卒【一雲歸宋擢進士第以殿中丞致仕隠於廬山】

郭昭慶禾川人也父鵬保大初進士官至大理司直或告故南平王鐘傳夫人與僧通奸大理卿蕭儼按法議徒鵬以法行自貴始曲法誅之會宋齊邱得罪鵬坐黨免官卒昭慶博學善著作常擬九經譔唐春秋三十卷元宗時獻所著治書五十篇俾就進士舉昭慶不平上書言補綴雕虫臣自少恥而不爲因得召對授揚子尉辭不受復歸禾川邑令修謁通問昭慶不與之見令銜之會閱編戶乃籍昭慶爲新擬軍時後主嗣立昭慶復走金陵再獻經國治民論大抵指述池州采石諸要害之處及東海隅可恢拓之略擢著作郎是時方奉中朝凡嵗慶賀貢方物牋表及廷勞宴餞之辭率命昭慶爲之昭慶與徐鍇兄弟不相能鍇前通謁而不署名銜昭慶怒詬而擲之會客將李師義與昭慶爲鄰而師義者故鍇姻婭也鍇陰令師義召昭慶欲置鴆於酒毒之明日晨起造朝暴卒昭慶治書內有禁絕三篇多天文孫吳之述及經國論等皆行於世惟唐春秋爲鉉鍇所匿不得見云【時又有何晦著唐摭言十五卷亦爲當世所稱】

盧郢金陵人能文章有勇力好吹鐵笛幹徳中後主命韓徳霸爲都城烽火使警察非常怙權暴橫國人望其前驅莫不奔避郢遇之調笛自若徳霸叱左右捕執郢奮臂擊十餘人皆顚躓直前捽徳霸墜馬敺之敗面傷目徳霸忿忿入訴後主叱之出顧近侍笑曰戎帥遇一措大不能自全面目尙敢訴耶遂罷其職【馬令南唐書載徳霸出郢調笛不輟使數卒捕郢奮搏之卒不能逼郢遂去後與黃夢錫等自國學出遇徳霸不避其呵導徳霸駐騎詬曰汝等乞索軰不知憲制敢無禮也因叱左右收之郢等投瓦石擊走其導從敺徳霸傷面徳霸詣後主訴之後主讓曰國子監先帝教育賢材之地孤亦賴此輩與之共治汝鬭監前是必越分陵辱士人所記與此略異云】明年郢舉進士試王度如金玊賦擢第一徐鉉爲郢姊壻常受後主命撰文累日未就郢曰當爲君抒思適庭下有石十夫不能舉郢戲弄之有頃索酒頓飲數升復弄如初忽顧筆吏口占使書不竄易一字鉉服其工遂以郢文進後主謂曰語勢遒俊似非卿作以實對郢由是知名【一云擢任近職】國亡入宋知全州卒

章僚雅善著述後主時充如京使奉使髙麗具得其國山川事迹物產譔海外使程廣記三卷【春秋續演繁露作海外行程記雲中間引保大初徐弼使事爲證】史虛白爲之序大氐言髙麗有二京六府九節度百二十郡內列十省四部官朝服紫丹緋綠靑碧俗喜匾頭生男旦日按壓其首又言髙麗多銅田家饁具皆銅爲之有溫器名服席狀如中國之鐺其底方其蓋圓可容七八升地誌家多稱其書爲博洽云【章僚程大昌亦作張僚】

十國春秋卷二十八

欽定四庫全書

十國春秋卷二十九

檢討吳任臣撰

南唐十五

列傳

魯崇範

毛炳

邵拙

黃載朱存

朱弼

魯崇範廬陵人家故貧竈薪不屬而讀書自若意豁如也九經子史廣貯一室皆手自校定會烈祖初建學校典籍殘闕下詔旁求郡縣吉州刺史賈皓就取崇範本進之以私緡償其直崇範笑曰墳典天下公器世亂藏於家世治藏於國其實一也吾非書肆何酬價爲皓赴闕與崇範俱至金陵表薦之授太子洗馬崇範復守廉儉惟以月俸自給凡四時錫賚及非次優與悉頒諸親舊之貧者元宗卽位尢重之除東宮使卒於官

毛炳洪州丰城人好學不能自給因隨里人入廬山毎爲諸生曲講得錢卽沽酒盡醉時彭會好茶而炳好酒或嘲之曰彭生說賦茶三斤毛氏傳經酒半升炳聞之防哂而已自後遊螺川諸邑遇酒輙飲不醉不止常宿於酒家醉甚誤坐鑪炭異日尻痛疑爲所笞撻訊之乃知其故又常醉臥道旁有里正掖起之炳瞠目呵之曰醉者自醉醒者自醒亟去母撓予睡【馬令南唐書雲裏首張谷掖炳而起炳曰毛炳不幹於張谷張谷不學於毛炳醉者自醉醒者自醒】後徙居南臺山數年忽書齋壁曰先生不住此千載惟空山因大醉一夕卒邵拙宣城人孤峭不撓博通經史飲酒至百杯不醉一日偶沈酗過度遂覆觴絕飲有詩百篇曰廬嶽集又有手鈔史傳文集三百卷及卒門人袁氏買地葬之黃載字元吉其先江夏人世爲農載釋耒耜就學於廬山師事防人劉元亨精究經史能文章一舉不中第嘆曰士規模於蹇淺之文去取於有司之手其去道不甚遠乎遂不復進取以教授爲業載事母有孝名性嗜酒函丈之間多置罌缶興來輙飲而義理不亂常釋禮經若干捲其直百千爲人取去笑曰彼無貲者也將籍此以成家亦我之徳了不介意諸生有醵會市羊者是夜夢一羊望載乞命載出以緡酬直而畜其羊又飼一犬亦頗馴每出入則羊犬聨隨時人號曰犬羊仙且紀其事云金陵陷載以隠居獲免宋天禧末一夕醉死年七十妻與子皆先卒

朱存金陵人保大時常取吳大帝及六朝興亡成敗之迹作覽古詩二百章章四句地誌家多援以爲證朱弼字君佐建州人舉明經第一授國子助教知廬山國學盧絳蒯鼇諸葛濤飲博不逞患苦諸生學官依違無敢問者及弼至一切繩以禮法升堂講說座下肅然絳等亦媿服引去生徒自四方來者數倍平時國亡歸宋補衡山主簿秩滿求爲南嶽令卒

沈彬

史虛白

陳陶

陳貺鄭元素

廖凝

洪文用

沈彬洪州髙安人宋末應進士不第【雅言參述云彬常夢錦衣貼月飛識者謂身不入月不及第也】遂浪迹衡湘會楚武穆王稱霸湖南彬獻頌徳詩武穆王欲避署幕府以有足疾而止由是隠云陽山好神仙喜賦詩句法精美【江南野史云與浮圖輩虛中齊已以詩名互相吹噓】尋歸鄕裏烈祖輔吳表授祕書郎【江南野史云彬知先主欲取楊氏因獻觀畫山水圖詩須知手筆安排定不怕山河整頓難先主夙聞其名覽之而喜遂授祕書郎】與元宗遊俄乞骸骨還山以吏部郎中致仕元宗遷南都彬年八十餘來見曰臣久處山林不預世事臣妻曰君主人郎君今爲天子何不一往臣遂忘衰老而來元宗命無拜厚賜粟帛以其子元爲祕書省正字彬先嵗常指鐘山雷擊栢木四片曰此天所以賜吾也亟命工治爲櫬諸子不敢違已又策杖郊原手植一樹識之語其子曰吾當藏骨於此及卒伐樹掘地至丈餘得一石槨制作精麗光潔可鑑蓋上有篆雲開成二年壽槨【案馬令南唐書鄭文寶南唐近事皆云蓋上刋八篆字雲開成二年壽槨一所今從陸遊南唐書江南野史云彬將葬穴其處乃古冢也其間見一石燈臺上有漆一盆塘頭獲一銅牌上鐫篆文又云佳城今已開𨿽開不葬埋漆燈猶未爇畱待沈彬來所紀與此略異】舉棺就之廣袤中度彬有都門送客再過金陵諸詩盛稱於世次子廷瑞有道術人皆呼爲沈道者嗜酒卻粒寒暑一單褐數十年不易跣行日數百里林棲露宿多在玊笥浮雲二山死之日有人見乘舟江上而去後視其墳陷裂尺餘矣【江南野史載廷瑞常醉至縣治直造階上縣令戲之曰沈道者何日道成廷瑞應聲奪茟就幾而書曰何須問我道成時紫府淸都自有期手握藥苗人不識體含仙骨俗爭知云云令乃慚謝】

史虛白字畏名世家齊魯【南唐近事云北海人】虛白隠居嵩少著書中原喪亂與韓熈載南渡時烈祖輔吳方任用宋齊邱虛白誦言曰我可代彼齊邱不平欲窮其技能召與宴飲設倡樂奕碁博戲酒數行使制書檄詩賦碑頌虛白方半醉命數人執紙口占筆不停輟俄而眾篇悉就詞采磊落坐客驚服因說齊邱以五可十必然之論多引湯武伊呂事齊邱謝曰子道大吾不能了此引見烈祖烈祖曰江南地如覆甌子何以教我虛白爲言中原方橫流獨江淮丰阜兵食俱足當長驅以定大業毋失事機爲他日悔【釣磯立談載虛白對曰昔關中父老語劉徳輿曰長安千門萬戶是公家百姓五陵聨絡是公家墳墓捨此將欲何之故小人亦以是爲使君願倘公能拓定中土王有京雒終不足言也】烈祖喜其言而不能用擢爲校書郎稍遷州從事以羈縻之虛白恥初言失謝病去南遊至九江落星灣因家焉常乘雙犢版轅掛酒壺車上山童總角負一琴一酒瓢以從往來廬山絕意世事保大初熈載爲史館修撰薦虛白可用元宗召見訪以國事對曰艸野之人魚釣而已安知國家大計賜宴便殿醉溺於殿陛元宗曰眞隠者也賜田百頃放還山及淮甸不寧元宗獻江北地求成虛白乃爲割江賦以諷曰舟車有限防汀島以俱閒魚鼈無知尙交遊而不止已而遷都南昌元宗舟次蠡澤虛白鶴裘黎杖迎謁道旁元宗駐蹕勞問曰處士居山亦曾有所賦乎曰近得谿居詩一聯使誦之曰風雨掲卻屋渾家醉不知元宗變色厚頒粟帛又知其嗜酒別賜禦醞數壺徐髙越謂之曰先生髙不可屈可使二子仕乎虛白曰野人有子賢則立功業以道事明主愚則負薪捕麋以養其母僕未常介意也不敢以累公鉉越媿嘆卒年六十八將終謂其子曰官賜吾美酒飲之略盡尙畱一榼吾死置藜杖及此酒於棺中四時勿用祭享無益死者吾亦不歆子皆從之【南唐近事曰虛白卒其子毎因節序必修奠訖爇紙緡於靈座紙皆不化用意焚之火則自滅遂不復更祭奠云】著有釣磯立談一卷言江南廢興事頗備【宋天聖中虛白孫溫官虞部員外郎獻虛白文集仁宗愛之追號虛白衝靖先生】

陳陶劍浦人少學長安升元中南奔將詣金陵見烈祖自度與宋齊邱不合隠居洪州西山常曰世豈無麟鳳國家自遺之耳【陶少與水曹任畹相善寓之詩云好向明時薦遺逸莫教千古弔靈均又自詠云近來世上無徐庶誰向桑麻識臥龍】陶博物【海錄碎事云陶以詩名兼釋老學自號三教布衣】善知歷象保大末有星孛如參芒指東南陶語人曰國其防亡乎已而果失淮南元宗遷南都至落星灣將訪以天象恐陶不肯盡言以其素嗜鮓使人僞言售鮓至門陶出啗鮓喜甚售鮓者曰官舟至落星矣處士知之乎陶笑曰星落不還元宗聞之不懌旣至南都殿前得殘獸一足無有知其故者遣使問陶陶曰是夜乃貪狼星直日故爾元宗嘆曰眞鴻儒也將召見會元宗晏駕遂絕意仕進以修養燒煉爲事西山產靈藥陶與妻日斸而餌之而二子小字柤棃【陶有詩云磻溪老叟無人問閒列柤棃教六韜蓋指二子也】或問其優劣答曰味𨿽不同皆可於口久之變姓名徙去不知所終開寶中南昌市有老翁了髻被褐與老嫗賣藥得錢則沽酒市鮓相對飲啗旣醉歌舞道上其歌曰藍采和藍采和塵世紛紛事更多何如賣藥沽美酒歸去靑崖拍手歌或疑爲陶夫婦云

陳貺【一作況】閩人性淡漠孤貧力學積書至數千卷隠廬山防四十年慶弔人事都未暫往衣食乏絕不以動心有季父爲桑門時時賴其資給苦思於詩得句未成章已播逺近【江南野史云貺有詩數百首骨格彊梗出於常態】學者多師事之元宗聞其名以幣帛往徴貺入見襆巾絳帶布裘鹿鞟進止閒雅有度時方祁寒元宗見其衣單薄降手札曰欲以綾綺衣賜卿卿必不受今賜朕自服防縑衣三十事卿其領之貺獻景陽宮懷古詩元宗稱善詔授江州士曹掾固辭乃賜粟帛遣還山卒年七十五【貺五十方娶有慶之者曰處士新昏宴爾安乎答曰僕少處山谷莫預世事不知衣裾下有寧馨事及就徴或問細君置之何所對曰暫寄師叔禪院曰婦人年少何可不防閒答曰扃錮之矣曰如水火何曰鑰匙亦以付之其淳質如此】鄭元素華原人少習詩禮避亂南奔隠居廬山靑牛谷四十餘年樵蘇不防歌自若搆一室於捨後會集古書千餘卷遂終其身焉元素溫韜之甥也自言韜發昭陵從埏道下見宮室閎麗不異人間中爲正寢東西列石牀牀上石函中有鐵匣悉藏前代圖書及鐘王墨迹韜盡取之韜死元素得之爲多

廖凝字熈績衡山人少隠居南嶽時登祝融峯頂觸思成韻語一時詩人盡屈其下元宗習其名數往聘之初不赴詔後江南賊起凝曰與其抱道而死孰與就義以存吾宗遂出爲彭澤令慕陶處士爲人已而笑曰淵明不以五斗折腰吾寜久爲人役卽解印歸衡山【廣輿記云凝秩滿但攜詩卷酒瓢而去】久之復起爲連州刺史與張居詠輩爲詩友未防復辭歸隠衡山有詩集七卷一云凝卽匡圖弟楚亡遷金陵累官水部員外郎建昌縣令江州團練副使未知孰是也

洪文用爲【闕】主簿後主時與族人澤隠泉州文圃山人咸多其不爲世屈

何溥

謝銓

李元淸

何溥字令通袁州宜春人天資頴異識雲气善地理家言元宗聞其賢累詔起之因上言天經地義之實擢國子祭酒【一云官僕射案溥休寜縣基記云職任國師又方回有挽祭酒何公像詩今從之】保大中鄒廷翊相皇陵於牛頭山溥言不利極表諫諍忤防謫休寧令溥至邑卽攺縣基吳王墓後倚松蘿山前名眞武下壇形未防卜地縣東南隅居焉捨前削石按太極八卦諸圖茂林修竹時時披襟嘯傲其間以爲常後主時復徴不起國亡溥大哭噴血轉隠芙蓉山剃髮爲頭陀禮昭襌師別號慕眞又號紫霞山人溥𨿽假迹禪門絕不譚釋語每誦道徳經必嘆曰眞聖人也孔子豈欺我哉由是專修長生煉化之術宋天禧初以火解所著論气正訣一卷傳世

謝銓會稽人仕元宗父子官銀靑光祿大夫金吾大將軍國亡銓守義不辱挈家遁居祁門士論髙之

李元淸濠州人周師侵淮南元淸父聚鄕裏義士襞紙爲鎧號白甲軍與官軍同守濠州水寨兵潰元淸徙金陵趫防善走能及奔馬常步入汴洛刺事後主嗣位以吉州永新與湖南聯境命元淸爲永新制置使每數月一托疾不坐衙微服入湖南境人無知者敵人動息元淸常預知之治境累年邊障寜晏先是夏賦凖貢見緍民以變直折兌爲苦元淸奏請納帛一疋折錢一貫爲定制又常隨宜科率民甚便之嵗總諸科物十餘萬數轉運入金陵國用賴以少濟國亡以故官起發入汴元淸心誓不復仕二國因僞稱失明召驗之揮刃將及頸目不爲瞬乃放歸濠州卒

盧珖

許光大

盧珖世爲閩人王氏建國避地尢溪保大四年置劍州於延平津以陳誨爲刺史又取尢溪劍州尢溪故有戍卒禦山寇至是以珖爲守將及李仁達亂閩使其將陳匡弼襲尢溪珖拒之於東郊水亭戰甚力邑人得奔竄不死珖兵敗乃曰吾受人邑爲之守邑不守何用生大呼而前爲匡弼將劉掉刀所殺邑人相與葬珖於杉嶺珖五子四子從戰俱歿季子幼棄艸中鄰媼訪其母送歸金陵元宗下詔襃防授季子總管復其家

許光大保大時爲防海都巡檢居寜徳縣硯江江寇至光大持短兵接戰遂歿於陳江水如血者三日屍隨潮歸鄕人立廟祀之

陳襃顏詡許規【子逖】歐陽彬鐘離君

陳襃江州徳安人故唐給事中京之後也十世同居長幼七百口不置奴婢日會食堂上男女異席未冠笄者別爲一席畜犬百餘共以一船貯食飼之一犬不至羣犬亦皆不食襃又築書樓延四方學者鄕鄰化徳獄訟稀少有彭李者世爲其傭父久喪明常聞襃子弟言舜至孝防瞽叟目復明李歸效之不數日父目開朗其感人有如此升元初詔復其家表門閭同時見旌者尙數家皆五世同居云

顏詡禾川人故唐魯公眞卿之後也詡少孤兄弟數人事繼母以孝聞雅擅辭翰修飾禮度及末年一門百口家法肅然聞子弟有與賓客戲者未常面責手冩韋昭博奕論署於屋壁使其自媿詡季父以非禮據鄕人桑詣縣求治邑令下詡評之詡償以已緡訟遂止卒年七十餘

許規南陽人祖儒義不食梁粟南奔隠歙州山谷中終身不出儒生稠稠生規規好道家言爲人慷慨尙義常覉旅宣歙間聞旁捨生呻呼狀就訊之曰我某郡人察君長者且死願以骸骨屬因指槖中黃金十斤曰以是交長者規許諾爲經紀喪事敬負其骨千里並黃金置死者家死者有父自內出驚媿之因獻金如亡兒言以爲壽規不顧竟去規子逖

逖字景山爲人慷慨自喜有淸節後主時數上書言事得校書郎遷監察禦史宋師圍金陵統軍使張雄【卽李雄】擁兵數萬駐上江後主命逖召雄兵逖走上江告之故雄素忠義卽聼命已而後主以蠟書止雄於溧陽【一作溧水】逖曰此非柵兵之地畱之必敗乃戒雄曰兵來愼無動待我一夕吾當入白可與公兵俱入城逖去宋師挑之雄輒出戰果敗死逖至收其敗兵千人而還人以是謂逖爲知兵國亡入宋召試爲汲縣尉官至司封員外郎歐陽彬字可封吉州人仕元宗父子爲武昌令吉州軍事衙推官至檢校右散騎常侍兼禦史大夫性至孝兄弟相友愛有紫芝一莖兩葩生於楹鄕人以爲孝徳所感爲著賦頌年九十有四

鐘離君失其姓名【案東軒筆錄注鐘離名瑾合肥人又續文獻通考亦作鐘離瑾似鐘離爲姓非邑名矣今姑從南唐書】保大中爲鐘離縣令與鄰邑許令締姻鐘離女將出適置一媵婢一日使執箕帚治地至堂皇之窳處忽然淚下鐘離君見之詰其故婢曰幼時妾父於此穴地爲毬窩導妾戲嵗久矣而窳處未攺也鐘離君驚問曰而父何人婢曰妾父前兩政縣令也身死家破妾遂落民間更賣爲婢鐘離君遽呼牙儈及老吏質之具得其實是時許令子納采有日鐘離君急以書抵許曰吾賣婢而得前令之女吾特憐之義不可久辱當以吾女貲裝先求婿以歸此女更竢閱嵗別辦裝以遣吾女可乎許令答書曰蘧伯玊恥獨爲君子君何必自專髙義願以前令女配吾子然後君別求良奧以嫁君女何如於是前令女遂歸許氏

吳媛

聶氏

龔氏二女

吳媛浚儀人唐史臣競之後父志野義不爲梁民來奔江南遂於廬陵僑居焉媛適段甲生子未周晬而段卒父母以媛少而艷議嫁之媛剺面自誓事舅嫜極備敬謹親操井臼匜防教所生子爲善士韓熈載使江西錄其事以表於朝

聶氏太平鄕民女也父蚤歿與母居一日隨母入山采薪母爲虎攫去蹲踞方食聶持柴刀自虎後躍登其背用手按頭連割其項同樵見者呼噪助斫之虎奮擲不得脫自囤死聶捨歸告鄰里共收母屍時年十三嵗也眾咸異之

龔氏二女父愼儀爲盧絳所殺事見愼儀傳二女被掠以行至邵武王堂香嚴寺絳置酒恣飲二女遂縊於寺後之小墩後人名其所曰烈女臺

十國春秋卷二十九

欽定四庫全書

十國春秋卷三十

檢討吳任臣撰

南唐十六

列傳

郭廷謂

朱令贇

陳大雅

盧絳

郭廷謂字信臣彭城人父全義仕爲濠州觀察使廷謂防好學工書善騎射補殿前承防出爲濠州中門使全義卒擢莊宅使卽爲州監軍周侵淮南廷謂與州將黃仁謹【宋史作仁謙今從南唐書】約以死守周遣諜以鐵劵及其壘廷謂拒之籍州民不逞者聚於僧寺嚴兵守之日給食隨所能使造守具故周師終不知城中虛實久不可下元宗嘆其忠因大發戰櫂命與林仁肇援壽州周世宗聞之從下蔡浮橋於渦口築壘東西以防橋命張從恩焦繼勲守焉廷謂語仁謹曰此濠壽之患也彼以騎士勝利於陸我以舟師勝便於水今夏久雨淮流泛溢願假舟兵二千斷其橋屠其城直抵壽春仁謹從之卽輕櫂沂流急趣渦口麾兵斷笮悉焚之周師大衂死者不可計燔其貲糧而還以功授武功殿使周師退保定逺又募壯士爲負販狀入定逺偵軍多寡及守將之名還曰武行徳周務勍也廷謂曰是可圖也乃籍鄕兵萬餘洎卒五千日夕訓練依山銜枚設伏以破之斬首數百行徳挺身遁時有以玉帛子女餉廷謂者盡卻之惟取良馬二百匹以獻以功遷滁州刺史兼上淮巡檢應援兵馬都監及紫金山之戰將帥多降於周廷謂獨還軍守濠州追不能及時濠守臣欲棄城走廷謂止之俄加濠州團練使治壁壘繕戈甲常若敵至世宗復南徵廷謂表金陵請援且言周師日張願卑辭請和以俟機會夜出敢死士千餘襲破周營焚云梯洞屋周人大驚相蹂躪死者甚眾旣而援師不至世宗親攻城焚戰艦數百艘殺二千人進攻羊馬城又殺數百人遣諜持詔諭降廷謂廷謂度不能支奉表於周懇言世受本國爵命家在江南欲遣使稟命國主世宗許之爲緩攻及廷謂使還知金陵卒不能救集將士於壘門南向慟哭再拜乃降至山陽見世宗特賜宴勞之曰兵興以來江南敗亡相踵惟卿能犯渦口浮橋破定逺寨足報國矣濠州小城使汝主自守豈能國哉賜襲衣金帶良馬及器皿萬餘拜亳州防禦使以其弟本州馬步都校廷贊爲和州刺史【廷謂又有兄廷諭元宗時官太子洗馬致仕廷諭子延澤字徳潤元宗時試祕書省正字】因命帥濠州兵攻下天長軍【宋史云降其將馬贇】遷樓櫓戰櫂左右廂都監入宋官至靜江軍節度觀察畱後知梓州代歸賜第汴京開寶五年卒年五十四子延濬初廷謂之降元宗諒其力屈異於他叛者故免其家廷謂性恭謹事母以孝聞朝夕束帶立侍寒暑不變爲政亦有惠愛百姓稱之

朱令贇大將軍匡業從子椎額鷹目趫捷善射軍中號爲朱深眼積遷至神衛軍都虞已又代林仁肇爲鎭南軍節度使開寶中後主見討宋師已圍金陵召令贇赴難軍至湖口與諸將謀曰今爲前進則北軍據我後上江阻隔進未破敵退絕餽饟柰何乃檄南都畱守劉克貞赴軍欲遲其至使代拒湖口及發而後主危急飛書督兵者接踵令贇不能守初議乃與戰櫂都虞王暉乘流而前自潯陽湖編木爲大栰長百餘丈大艦至容千人將突下斷采石浮梁防江水涸舟栰艱阻而宋師密樹長木於洲渚間若帆檣狀令贇疑有伏不卽進比至虎蹲洲合戰令贇所乘艦尢大建大將旗鼓宋師舟小聚攻之先是令贇創巨舟實葭葦以膏沃之名曰火油機至是以火油縱燒宋人不能支防北風反燒自焚水陸諸軍十五萬不戰皆潰令贇惶駭投火死【江南野史云其子脫身在南昌】糧米戈甲俱焚無孑遺煙焰不止者浹日自是金陵外援遂絕以至於亡初軍至石碑營子苦霧晝集如幕覆營上不復見掌外人望其气如虹上亙於天不祥之兆也不數日遂敗【釣磯立談云時宋師上有气如鸞翔鳳舞狀】陳大雅字審已後主時官衛尉卿宋師圍金陵陳喬欲遣使冒圍趣上流援兵後主謂大雅曰審已儒者也平時尙急人之急能彊爲孤一行乎大雅再拜言曰陛下十餘年來焦心養士羣臣不能報稱萬一倉卒之際臣合萬死然愚以爲覆水之勢殆於難圖𨿽承威靈恐不克辦後主曰孤平生喜耽禪學世味澹如也先帝棄代時冡嫡不天越升非次雅非本懷自割江以來屈身中朝常恐獲罪每思脫屣顧無計耳今竟煩大討孤亦安能惜一日之辱正以旅拒旣久將不見納是以欲起上江徵戍以爲聲援大雅復言上江大帥朱令贇愎諫自用無逺謀恐不足恃後主作色曰諸臣平日髙談稷卨目前但欲爲任蠻奴計孤亦何所托命也是夕詔大雅發令贇等軍大雅便疾馳至軍勸令贇倍道勤王令贇知勢不敵謂大雅曰僕頭顱決爲國家效一死與卿俱沒無益也卿爲先事入白可乎由是犯矢石潛入金陵與後主相持泣下曰令贇軍必無成矣城陷日大雅投殿角井中衣掛井幹不得死兵人引之出宋將曹彬命從後主入宋拜太子洗馬嵗余忽忽而卒

盧絳字晉卿宜春人自言歙州刺史肇之後初名衮慕晉魏絳更焉讀書稍通大防喜論當世利病然脫略繩檢每以博奕角觗爲事舉進士不中遂棄去爲吉州回運務計吏盜庫金事覺當伏法乃更儒服亡命江湖間至新淦客於土豪陳氏與其子弟共學絳好縱橫兵家言日夜射獵陳氏察其非士流謂曰朝廷方求賢豪吾子其可久畱此乎因厚具裝遣行絳將還宜春中途飲博盡費其槖中裝比至家母及兄弟咸鄙誚之絳乃入廬山白鹿洞書院猶亡賴以屠販爲事多脇取同舎生金又持防貨掗賈於山中持人短長索賕謝人皆患苦之與諸葛濤蒯鼇號廬山三害朱弼爲國子助教將捕治其罪復亡去往來金陵丹陽間遇大寒平地躍起折檐桷爲薪以自濟守倉吏歸更躍倉檐自气樓入倉中盜米一夕往返數十久之乃上書論事未報詣樞密使陳喬口陳所上書詞辧縱橫喬聳然異之用爲本院承防授沿江巡檢募亡命習水戰使馬雄王川等分將之要吳越兵於海門屢獲舟艦以善戰聞開寶中密說後主曰吳越仇讎腹心之疾也他日必爲北兵羽翼以攻我臣屢與之角知其易與不如先事出不意滅之後主曰然則大朝且見討柰何絳曰臣請詐以宣歙叛陛下深言討賊且賂吳越乞兵吳越兵勢須爲出俟其來拒撃之而臣躡其後國可覆也滅吳越則國威大振北兵不敢動矣後主不聼及宋師南侵絳爲淩波都虞防江都部署守秦淮水柵戰屢勝諸將忌其能共說後主遣絳出援潤州乃授昭武軍節度畱後帥八千人陳於潤州城下北軍不敢逼入城拒守而節度使劉澄謀因計事斬絳以城降絳覺之澄乃謂絳曰都城危甚萬一不守守此何爲絳曰君爲守不可棄城宜赴難者絳也是夕澄遣禆將出送降欵絳帥部下馳出欲冒圍入金陵圍堅不可入乃走保宣州金陵城陷諸郡皆下絳獨不降謀南據閩中過歙州刺史龔愼儀閉城拒之殺之而行宋太祖使絳弟襲招絳絳初欲殺襲以明不屈已而卒降至汴京授冀州團練使遇愼儀兄子贊善大夫穎於朝詬絳曰是殺我季父者執至殿陛訴寃詔屬吏樞密使曹彬言其才略可用願宥其死太祖曰是貌侯霸榮何可畱也斬於西市【江南野史云絳旣出呼延贊當視行事絳曰萬乘帝王斬一僞署節度使可無氊褥乎贊使馳奏上遂賜之】霸榮河東將常降而叛歸殺其主劉繼恩者故太祖惡之絳臨刑大呼曰陛下獨不記以鐵劵誓書招臣乎初絳未遇時遘熱病彌日夢白衣女子被眞珠衣持蔗漿勸之飲【一云持蔗一本令絳盡食】且歌菩薩蠻詞以侑絳寤而憶其玉京人去之闋每曰他日富貴相見於固子坡【江南野史作孟家陂】至是有婦人耿玉眞者以淫亂罪同斬姿貌宛如所夢問其受刑之地卽固子坡云【絳孫器有文學登宋進士第○案鄭瑗井觀瑣言曰南唐史盧絳仕江南至昭武節度使及金陵陷募驍勇敢死千餘由宣歙長驅入福建循海聚兵以圖興復不果而敗今句容縣東陽鎭市東有盧大王廟志云卽絳祠馬令南唐書乃云金陵旣平絳獨不順殺歙州刺史龔愼儀云云後斬於固子坡據舊史則絳爲終於所事而死據馬書則絳爲仇人所訟而死瑗謂絳聚兵爲唐興復歙旣降宋則殺其守臣乃勢所宜然以宋藝祖追贈韓通錄用衛融張洎事觀之則龔穎惟爲季父訟寃藝祖未必遽肯殺絳句容之人必不爲絳立祠舊史當得其實姑記於此以備考云】

論曰郭廷謂屢挫勁敵力窮而降要與敗主取榮者異矣朱令贇覆軍身歿將略雅非所長而死事故不可泯也陳大雅懷申屠之志貶節受職其初念詎及此乎盧絳鮮克有終而才略縱橫倔彊不屈始亦有足取者焉

吳仲舉

陸昭符

潘愼修

吳仲舉字太衝永興人也有文學通春秋三傳後主時爲彭澤主簿宋師南侵曹彬檄江南郡縣納欵彭澤令已望風迎降仲舉以大義責之乃殺彬使者已而爲彬所執仲舉曰吾世祿李氏國亡而死職也彬義而釋之入宋累官零陵令卒

陸昭符初名匡符金陵人也保大中官常州刺史當吳越之衝屢交兵城邑荒殘匡符爲政寛簡招納逋亡未幾遂富實一日坐防事雷雨暴至電光如金蛇繞梁吏卒皆震僕匡符撫案叱之雷電頓止及舉案幃得鐵索重數百斤匡符亦不變色徐命舉索貯庫中交泰元年元宗旣稱藩於周是秋命匡符爲進奏使置邸大梁宋受周禪匡符避太祖名乃更名曰昭符後主嗣位禦宮門立金雞竿降赦如天子禮太祖聞而怒召昭符詰之色甚厲昭符徐以鄙語對太祖爲笑而不問是時潘愼修爲入貢使而昭符亦常往來金陵防帑藏空竭物數難辦昭符請市於富民石守信家得絹十萬疋後主大悅宋太祖已遣李穆徴後主入朝因問昭符曰汝度若主來否對曰君命召不俟駕安有不來及後主稱疾宋師致討昭符又言於太祖曰臣主必死社稷已而後主降罷置邸不得調卒

潘愼修字成徳尙書承祐子也以父任仕後主爲起居舍人宋師南侵後主遣愼修從江國公從鎰貢買宴錢求緩師畱館懷信驛及金陵已下邸吏趣從鎰入賀愼修謂國且亡何賀也奉表請罪而已宋太祖嘉其得體命爲太子右贊善後主表求愼修掌書記許之後主已歿攺太常博士直祕閣累官至翰林侍讀學士眞宗時江南舊臣多有言後主闇懦眞宗以問愼修對曰煜或懵理何得享國十餘年眞宗深加奬嘆愼修風度醞借博涉文史多讀道書善淸談士大夫與遊者咸推其素尙云

張佖

龔愼儀

周惟簡

張洎

張佖常州人後主朝仕爲考功員外郎進中書舍人開寶五年貶損制度攺內史舍人後主雅好文事𨿽當末運猶畱意於科第以佖有文使知禮部貢舉掲榜之前夕有程員者夢人報已與王綸等五人及第員驚喜詣省門遇楊遂張觀曾顗謂曰榜在雞行街何忽忽至此旣寤則聞遂等三人中選其夏后主疑佖頗任私意命張洎覆試遂再放王綸等五人乃知洎𨿽矯佖之然前定固如此明年癸酉附榜則雞行之應也佖隨後主入宋以故臣見敍太宗朝佖在史館一日問曰卿家每食多客敍談何事佖曰臣之親舊多客都下困窮乏食臣累輕而俸優故常過臣飯臣不得拒焉然止菜羮而已明日太宗遣快行者伺其饌客卽坐間取食以進果止糝飰菜羮仍皆陶器太宗喜其不隠遷官郎中佖第宅在故里人稱菜羮張家云佖爲人長者後官河南每寒食必親拜後主墓哭之甚哀李氏子孫陵替常分俸贍給焉

龔愼儀仕後主爲給事中開寶三年宋太祖欲討南漢未決詔後主諭其奉正朔後主乃命潘佑撰書遣愼儀持書使南漢漢得書大怒囚愼儀不遣後主表聞太祖遂決意興師南漢平乃得歸【靑箱雜記云愼儀奉使嶺表劉主囚之逾年不遣愼儀乃然頂禱佛願捨宅建寺庶遂生還未幾劉主女病譫語云且急遣龔愼儀歸國不然我卽死劉主懼遣之尋歸以宅爲寺卽邵武王堂裏香嚴寺是也按此則愼儀之歸先於漢亡之日已今從唐余紀傳】江南之亡也愼儀爲歙州刺史會昭武畱後盧絳聞國破謀起義提兵入閩道經歙愼儀閉城拒守絳怒曰愼儀吾故人何爲見拒遣禆將馬雄攻之愼儀朝服而出爲雄所害

周惟簡饒州鄱陽人隠居好學問明易義後主召至金陵起布衣爲國子博士集賢殿侍講頃之以虞部郎中致仕還山金陵受圍間道召還入後苑講否卦賜金紫後主思得奇士能使兵間者張洎薦惟簡可以談笑和解乃授給事中副徐鉉使宋後主手疏言惟簡托志妙門存心道典伴臣修養不預公途蓋爲之聲價兾動朝聼比至宋太祖召見詰責惟簡惶恐反言曰臣本野人未嘗仕宦李煜彊遣來耳伏聞終南山多靈藥願得棲隠太祖許之金陵平官宋國子周易博士判監事或謂曰終南之言不酬且得罪惟簡不得已表求解官以遂初志攺虞部郎中致仕授其子繕鄠縣主簿使就養太平興國初惟簡自終南至闕下求入見有司以致仕官非有詔召無求對之制乃還嵗余復上表求仕除太常博士遷水部員外郎卒

張洎字師闇攺字偕仁南譙人也【宋史云全椒人曾祖攺澄城尉祖蘊泗上轉運巡官父煦滁州司法掾】少有俊才博通墳典舉進士起家句容尉【宋史云解褐上元尉】以議文獻太子諡爲元宗所識擢監察禦史洎自以論事稱防遂肆彈撃無所忌大臣遊簡言等嫉之會元宗遷南都畱後主居守卽薦洎爲後主記室不得從未幾元宗晏駕後主立擢工部員外郎試知制誥滿嵗爲禮部員外郎知制誥遷中書舎人與徐遊同爲淸輝殿學士澄心堂建洎亦參機密於中恩寵第一後主每兄弟宴飲作伎樂洎獨得預爲建大第宮城東北隅及賜書萬餘卷後主常至其第召見妻子賜予甚厚洎初與潘佑並官西省情好甚篤旣而所趨漸異佑嘆曰堂堂乎張也難與並爲仁矣後佑抵罪死洎頗有力焉後主附宋貢奉事興洎奉使汴京中朝公卿喜其有文甚加愛賞宋師圍金陵逾年洎勸後主勿降每引符命云象無變金湯之固未易取也北軍旦夕當自退茍或不虞卽臣當先死及城陷洎攜妻子及槖裝自便門入止宮中時洎爲光政院副使紿光政使陳喬同升閣欲與俱死喬自經气絕洎反下見後主曰臣與喬同掌樞務國亡當俱死又念主在誰能爲主白其事不死將有以報也【李燾續通鑑長編云國史張洎傳言洎與陳喬同升閣喬自經洎視喬气絕乃下而談苑載喬縊於視事防洎猶不知國史蓋因九國誌陳喬傳所云恐九國誌未可信也洎旣已背約不死亦何待喬气絕乃下閣談苑又言國主求喬不得或言洎以爲喬已北降明日乃得喬屍按此則所云同升閣者謬矣大抵城破時洎與喬猶同見國主請如前約喬遂死而洎不死爾洎故不能死所以同見國主度國主必不許其死也】歸宋太祖召責之曰汝教煜不降使至今日因出常書示之乃圍城日洎所艸詔召上江救兵蠟丸書也洎神色自若徐曰當危急之際望延嵗月亦何計不爲臣所作帛書甚多此特其一耳【宋史載洎頓首請罪曰實臣所爲也犬吠非其主此其一爾他尙多有今得死臣之分也今從南唐書】太祖奇之授太子中允太宗時累遷禮戶二部郎中【時秦國錢王俶薨太常定謚忠懿洎時判考功爲覆狀經尙書省集議虞部郎中張佖奏駁曰按考功覆狀一句云亢龍無悔實非臣子所宜言況俶夙爲荒服未嘗略居尊位終是藩臣故名不可稱龍位不可爲元其亢龍無悔四字請攺正洎對上曰謹按易幹之九三云云王弼云處下卦之極愈於上九之亢正義云九三居下體之極是人臣之體也其免亢龍之咎者是人臣之極可以愼守免禍故云免亢極之禍也漢書梁商傳贊云地居亢滿而能以謹厚自終楊植許由碑云錙銖九有亢極一夫杜鴻漸讓元帥表云祿位亢極過逾涯量盧杞郭子儀碑云居亢無悔其心益降李翰書霍光傳云有伊周負荷之明無九三亢極之悔張說祈國公碑云一無目牛之全一無亢龍之悔也況考功狀內止稱云受寵若驚居亢無悔卽本無亢龍無悔之語詔曰張洎援引故實皆有依據張佖學識甚淺敷陳失實可罰一月俸】未幾拜右諌議大夫判大理寺又充史館修撰判集賢院事初洎將命入貢作十詩以詆訾汴京風物至有一堆灰之句蘇易簡得其親書及其與易簡同事不相能語人曰淸河更作異卽以一堆灰之詩進呈矣洎爲少屈然以巧宦竟至參知政事至道三年病卒年六十四贈刑部尙書二子安期方回洎風儀灑落文采淸麗兼覽道釋書通禪寂虛無之理終日淸談亹亹可聼尢險詖刻薄后主旣歸宋貧甚洎尢丐索之後主以白金颒面器與洎洎尙未滿意時潘愼修掌後主記室洎疑愼修教後主素與愼修善自是稍稍疏之淸源郡公仲防雅好蒲博飲宴洎切諌之仲防謝過後有言仲防蒲博如故者洎遂與之絕及仲防死郢州京師洎亦不赴弔常同張佖議事不協竟爲讐隙始以從父禮事佖旣而不拜洎先爲寇準所薦奉之甚謹未防揣內指奏準誹謗性鄙吝𨿽親戚無所霑及江表故舊罕登其門與徐素厚善後因論事相忤至絕交然手冩文章訪求其筆札藏篋笥甚於珍玩洎有文集十五卷賈氏談錄一卷傳世

鄭彥華【子文寶】劉澄

鄭彥華福州人祖父世爲福建諸州刺史彥華少節度使李宏義帳下嘗射死乳虎以勇聞元宗出師攻福州大將王崇文遣卒李興登樓車罵宏義宏義不勝忿募生得興者彥華請行夜縋出城外伏壕旁詰旦興猶嫚罵不已華鉤得興挾以登城城上皆鼓噪宏義得興而甘心焉崇文遂遁還嵗餘劍州刺史陳誨以水軍攻閩彥華適出屯官會吳越兵被誨敗彥華遂以本部降誨誨與語奇之署軍校已而周侵淮南彥華大小百餘戰身被五十餘創累遷至鎭海軍節度使加同平章事後主末宋師自采石作浮梁渡江後主命彥華督舟師萬人又遣別將杜貞【一作眞】率步兵萬人同逆戰後主親遣行戒之曰水陸兩軍相表裏則吾事濟矣比與宋師遇貞以所部力戰彥華擁兵不救貞敗金陵聞之喪气遂閉壘自守以至國破竟不能正彥華之罪彥華從後主入宋爲右千牛衛將軍從徵太原及幽州皆無功猶歷諸衛將軍至左千牛衛大將軍卒年七十三子文寶

文寶初仕後主以文學選爲淸源郡公仲防掌書記未幾遷校書郎後主歸宋羣臣皆從北遷宋詔江南故臣皆許錄用文寶獨不肯言以是覊棲汴梁不預仕列後主以環衛奉朝請禁絕賓謁文寶乃披蓑荷笠作賣魚者以見寛譬久之後主爲之感嘆及後主已薨文寶乃始舉進士第仕至兵部郎文寶工詩其過緱山及題綠野堂爲晏殊歐陽修所膾炙有南唐近事三卷傳於世劉澄者後主藩邸舊人也後主末吳越克常州兵勢日逼朝議以潤州最要害當得良將以守乃以澄爲節度使鎭之臨行後主諄諭曰卿本未合離孤孤亦難與卿別但此非卿莫可委付勉副孤意澄灑涙而別還家罄輦金寶以往謂人曰此皆前後所賜今國家蒙難蓄此何爲當散之以圖勲伐及吳越兵初至營壘未成左右請掩之澄時已懷向背堅曰兵出則不可勝須救至更圖可也防盧絳援兵入城澄謀因事斬絳以城降絳覺之互相猜防是時絳怒一禆將澄私語禆將盧公怒爾爾不生矣因諭以殺絳降敵禆將曰柰家在都城何澄曰事急矣當身爲之謀我家百口亦不暇顧旣而絳不可殺則謂絳曰都城萬一不救守此何爲者絳乃自拔而出是夕澄遣使送欵明日徧召諸將告曰澄守城數旬志不負國事勢如此須作計諸君謂何如眾皆大哭澄懼生變亦泣曰澄受恩固深於諸君且有父母在都下寧不知忠孝乎但力不能抗耳於是率將吏開門降金陵聞之益震後主方惶惑欲置其家陳喬憤切曰人臣受重寄一旦降敵此豈可容悉収其父母妻子斬之澄一女許嫁未適有司議宥之女曰叛逆之餘生世何顏乃亦就戮

李徳柔

劉承勲

李徳柔字子懷鄱陽人也起家小吏善伺人陰私以爲能捕獲亡命所至必得人號曰李貓兒元宗時累遷大理卿持法苛峻凡獄未成者悉以蘆蓆裹囚倒置之死者甚眾徳柔本無學術妄矜博洽每呼馬爲韓盧染工爲伶倫縉紳無不掩口初元宗欲置北寺獄徳柔諌曰世豈乏士而俾閹豎得以舞文墨耶其議遂寢論者亦以是節取之

劉承勲失其鄕裏以善心計事烈祖爲糧料判官遷徳昌宮使徳昌宮者故內帑別蔵也自楊氏建國撫有江淮比他國最爲富饒山澤之利嵗入不貲烈祖勵以節儉一金寸物不妄費其積如山太子常欲一杉木作版障有司以聞烈祖署奏後曰杉木不乏但欲作戰艦以竹代可也然徳昌宮簿煩委不克盡勾校承勲獨任其事資用無算保大後貢奉日繁愈得以爲姦利畜伎數十百人每置一伎價盈數十萬教以藝又費數十萬而服飾珠犀金翠稱之江南李徳誠皇甫繼勲輩最號豪侈未能過也宋太祖平荊湖詔防江具舟漕其米入汴京承勲欲預自結中朝爲異時地乃請行督巨艦自長沙抵迎鑾千柁相銜太祖覺其意而惡之國亡承勲歸宋首自陳漕米事太祖曰此爾主勤王耳汝安得有勞叱出特命無敍用久之客處無資裸袒乞食不勝凍餒而死

十國春秋卷三十

欽定四庫全書

十國春秋卷三十一

檢討吳任臣撰

南唐十七

列傳

孫魴

周彬

胡元

伍喬康仁傑

余璀

劉洞【夏寶松】舒雅

陳元亮

張惟彬

邱旭

羅潁

吳淑

陳彭年

魏羽

洪慶元

孫魴字伯魚性聰敏好學故唐末都官員外郎鄭谷避亂江淮魴從之遊盡得其詩歌體法吳時文雅之士駢集魴遂與沈彬李建勲爲詩社彬好評詩建勲常與彬議時魴不在席以魴詩詰之彬曰此非有風雅制度但得人間煙火气多爾魴遽出讓彬曰非有風雅固然而謂得人間煙火气何邪彬笑曰子夜坐句云劃多灰雜蒼虯迹坐久煙消寶鴨香非鑪上作而何一坐大笑魴有題金山寺詩與張祐詩前後並稱一時以爲絕唱【金山寺題詠眾咸稱張祐僧歸夜船月龍出曉堂云之句多爲閣筆魴復吟雲山載江心寺魚龍是四鄰樓臺懸倒影鐘磬隔囂塵過櫓妨僧定驚濤濺佛身誰言題詠處流響更無人】烈祖召見授宗正郎卒有詩百篇行世周彬禾川人杜門讀書不事家人生產妻讓之曰君兄弟皆力田畝致丰羨乃獨玩故紙以自困寧有益邪彬笑曰耕田不如耕道非兒女子所知也烈祖鎭金陵招辟儒生彬往依之禪代後制度艸創防有事於南郊彬著郊望論數千言廣陳前古得失上之署諸衛巡官元宗與壽王景遂貽書交辟賜予優渥俄告歸以所得金玉繒幣列庭中顧其妻曰伯叔田畝竟孰愈彬素爲鄕裏所輕至是有言及者彬曰昔魯人俚孔子爲東家某況庸人乎置不問久之授大理司直歷本縣令累遷尙書郎卒

胡元世爲廬陵人居永新少有俊才常謁本邑令見其風貎瓌傑因障間繪戱珠龍屬元詠之時邑令多所受貽元題句曰翻身騰白浪探爪攫元珠蓋諷之也令爲設飲食盡歡而罷防有發其意者令大怒追捕之元亡入金陵館吏曹郎徐某家爲其子作催妝詩立就而徐有同捨郎雅自用欲以詞賦窘元元裂牋據案爲回文體嘲之郎一辭莫措謝去由是知名未幾徐薦於宋齊邱射防入官授文房院副使居數年以省親歸天威都虞侯張巒徵桂林班師與元有舊訪其第登堂拜母盤桓信宿其爲巒所重如此俄授臨川令頗著政績是時齊王景達出鎭撫州而元朔望起居有慢色又常庭辱王府公侯元宗代之已而坐娶訟者生人婦免官徙廣陵久之防赦求敍理不報遂譔怨詞三十篇元宗聞而鴆之時年方四十

伍喬廬江人性嗜學以淮人無出已右者遂度江居廬山國學苦節自奮一夕見人掌自牖隙入署讀易二字忽不見喬大嘆異輙取易讀之探索精微越數年山中浮屠夢仰視見大星芒色甚巨傍有人指之曰此伍喬星也旣覺訪得喬傾貲奉之使入金陵應進士舉及試畫八卦霽後望鐘山詩故事中選者主司必延之升堂置酒時有宋貞觀者首就坐張洎續至主司賢洎文揖貞觀南坐引洎坐於西酒數行喬始上卷主司嘆爲傑作乃徙貞觀處席北洎處席南而以喬居賓席無何覆考榜出喬得第一洎貞觀次之時稱主司精衡鑑焉元宗大愛喬文命勒石以爲永式仕至考功員外郎卒有集一卷行世

康仁傑泉州人少祝發爲僧喜儒學頗自勵陳徳誠爲池州刺史仁傑遊江淮以詩投之徳誠勉令就仕薦於朝仁傑乃易儒服至金陵防朝貴宴飲升元閣仁傑造席和登閣詩一坐大驚後主聞其名召見徧問風土民俗仁傑對答無滯詳言陳洪進據漳泉本末仍獻所業授鄂州文學補溧陽主簿素性淸儉門無私謁已而出吉州括量屯田視肥磽以爲髙下人多允服遷汾陽令金陵敗仁傑亦卒

余璀字昆美一名賜古田人也仕元宗爲左拾遺璀善唐律有拾遺集若干捲

劉洞廬陵人少遊廬山學詩於陳貺精思不懈或至浹日不盥居廬山二十年長於五字唐律自號五言金城得賈島遺法後主嗣位尢屬意詩人或以洞言者洞遂獻詩百篇卷以石城篇爲首其詞石城古渡頭一望思悠悠幾許六朝事不禁江水流後主讀之感愴不怡者久之因棄去洞亦不復見省金陵受圍洞猶在城中署於道旁云千里長江皆渡馬十年養士得何人國亡洞過故宮闕徘徊賦詩多感慨悲傷不以不遇故作怨懟語開寶八年卒有遺集行世同時夏寶松亦隠廬山相與爲詩友洞有夜坐詩寶松有宿江城詩皆見稱一時百勝節度使陳徳誠常作詩美之號爲劉夜坐夏江城云寶松吉陽人少學詩江爲爲覊旅臥病寶松躬嘗藥餌夜不解帶爲徳之與處數年盡發其祕寶松𨿽善詩而性黷貨每授弟子未常防講惟貲帛厚者私爲指授且紿曰詩之防訣我有一葫蘆兒將以待賈由是多私賂焉時又有張回者苦吟詠一夕夢吞五色云遂精雅道舒雅字子正宣城人姿容秀發以才思自命保大時隨計金陵懷所業獻於吏部侍郎韓熙載熙載一見如疇昔館給之雅性巧黠應答如流熙載定爲忘年交常與雅易服燕戱猱雜侍婢以爲笑樂居數年熙載知貢舉擢雅髙第朝野素服雅才無間言會後主命中書舍人徐鉉覆試雅等五人雅不就試後入宋爲作監丞已而充祕閣校理與吳淑齊名久之出知舒州見山水奇秀有終焉之志秩滿掌靈仙觀卒年七十餘【雅有山海經圖若干捲】陳元亮永春人與兄保極同仕後主【閩書云保極登天成三年進士仕南唐爲大理評事充武義節度掌書記尙書左司員外郎誥詞美其華葆光握蛇吐鳳】俱以才學名後主稱爲二英

張惟彬西昌令翊之弟也糿以通誦二經中童子科有文章名及長授蘄州黃梅尉未幾攺武昌崇陽主簿復入選除廬陵令旣代未行而金陵防疾作卒

邱旭字孟陽宣城人旭本農家子弱冠始讀書習爲辭章俄隨計金陵凡九舉而曳白者六七旭自勵彌篤不爲恥由是學益進後主時試徳厚載物賦擢第一人國亡歸宋呂蒙正判銓久習旭名問曰若非能爲賦者乎旭曰江南獻賦適爲第一正曰聞名舊矣謂爲古人乃並世邪薦授令錄遷京秩卒於衡州常纂古名賢遺言爲賓朋宴語行世其詞賦得故唐程度體時人取以爲法

羅頴南昌人涉獵經傳與里人彭防同以辭賦稱開寶中詣金陵試銷刑鼎賦儒術之本論有司以鄧及爲第一頴居末牓旣上後主遷頴第二手筆圈其名是夕頴夢黒气環身有長人自上挽而出之及宋師下金陵頴再舉不第道經漢髙祖廟作詩誚之頃之輒自免冠鞠伏數日卒

吳淑字正儀潤州丹陽人父文正仕吳至太子中允好學多自繕寫書籍淑幼俊爽屬文敏速韓熙載潘佑以文章著名一見淑深加器重自是每有滯義難於措詞者必命淑賦述以校書郎直內史國亡歸宋久不得調後以近臣薦授大理評事與修太平禦覽文苑英華又作事賦以獻累官職方員外郎卒

陳彭年字永年撫州南城人父省躬鹿邑令彭年幼好學母惟一子絕愛之禁其夜讀書彭年篝燈密室不令母知年十三著皇綱經萬餘言爲名輩所賞後主聞之召入宮令幼子仲宣與之遊金陵防彭年師事徐爲文舉宋太平興國中進士後附王欽若丁謂仕至兵部侍郎事具宋史大中祥符九年卒彭年博聞彊記所著文集一百卷唐紀四十卷江南別錄若干捲

魏羽字垂天歙州人少能屬文上書後主署文館校書郎時建當塗縣爲雄遠軍以羽爲判官宋師渡江出其境以城降擢爲太子中捨累官禮部侍郎卒又有劉式者袁州人亦後主時舉三傳中第歸宋歷任至刑部員外郎

洪慶元江寧人祖勲烈祖時崇文館直學士父壽桐城令慶元喜讀書善文章獻書後主授奉禮郎補新諭令國亡歸宋爲寛句令

應用【王文秉】朱澄【髙太衝】陶守立

顧閎中梅行思

曹仲元

周文矩

顧徳謙厲昭慶

董源

徐熙

解處中【韓幹】董羽

衛賢【王齊翰蔡潤竹夢松】

應用以書法名江南善寫細字微如毛髮常於一錢上寫心經又於粒麻上寫國泰民安四字時又有王文秉者善小篆字畫遠過徐鉉所書紫陽石磬銘千字文傳於世

朱澄事元宗爲翰林待詔工畫屋木常與髙太衝等合畫雪景宴圖時稱絕手太衝工傳寫寫元宗眞得其神思亦爲待詔

陶守立池州人保大間應舉不第退居齊山以詩筆丹靑自娛工畫佛道神山川人物後主金山水閣有十六羅漢象故守立所繪也

顧閎中事元宗父子爲待詔善畫人物是時韓熙載好聲伎專爲夜飲賓客猱雜無復拘制後主惜其才置不問然欲見其尊爼鐙燭間觥籌交錯之態度不可得乃命閎中夜至其第竊窺之目識心記圖繪以上故世傳有韓熙載夜宴圖云

梅行思【一作再思】江夏人繪人物牛馬妙絕而最工於雞以此知名世號爲梅家雞仕後主爲待詔品目甚髙曹仲元丰城人也後主時爲待詔善畫道釋神初學吳道元不成棄其法別作細密以自名家尢工傅彩常於建業寺畫上下壁八年不就後主責其緩命周文矩校之文矩曰仲元繪上天本樣非凡工所及故遲遲如此後主乃加慰諭焉

周文矩句容人以繪事爲後主翰林待詔工道釋神車服樓觀尢精士女而彩色纎麗後主常令文矩畫南莊圖覽之嘆其精備開寶中進其圖於宋文矩有遊春搗衣熨帛繡女等圖傳於世

顧徳謙江寧人善繪人物風神淸劭舉無與比後主愛重之常謂曰古有愷之今有徳謙二顧相望繼爲畫絕矣

厲昭慶丰城人工畫人物官翰林待詔隨後主入宋受圖畫院祗

董源【一作元】善畫後主時爲後苑副使畫多作山水龍離蟄出洞升降自如又工人物一日後主坐碧落宮召馮延己論事至宮門逡巡不敢進後主使趣之延己云有宮娥著靑紅錦袍當門而立未敢竟進使隨共諦視之乃八尺琉璃屏畫光於上蓋源筆也

徐熙江寧人世爲江南仕族識度閒放以髙雅自任善畫花木禽魚蟬蜨蔬果後主絕愛重其迹熙常於雙縑幅素上畫叢艶疊石傍出藥苗雜以禽鳥蜂蟬之妙乃供後主宮中掛設之具謂之鋪殿花次曰裝堂花解處中事後主爲翰林司藝特於畫竹盡嬋娟之態又有韓幹者工畫水官畫院學生皆有名一時

董羽字仲翔常州人口喫不能疾談俗號董啞子善繪龍水海魚事後主爲翰林待詔鐘陵淸涼寺有元宗八分題名李蕭逺艸書羽畫海水爲三絕羽又畫後主香花閣圖屏大被稱賞後歸宋宋太宗常令畫端拱樓下龍水四壁極其精思一日太宗與嬪禦登樓時皇子尙幼見畫壁驚啼亟令圬墁羽卒不受賞云

衛賢爲內供奉長於樓臺人物常作春江圖後主爲題漁父詞於其上又有王齊翰善繪佛道神金陵防步卒李貴入佛寺得齊翰所畫羅漢十六幅以出又蔡潤工畫船水始隨後主歸宋八作司彩畫匠人後因畫舟車圖貢上遂補畫院之職時又有竹夢松事後主官別駕工畫人物宮殿巧絕冠代夢松溧陽人

十國春秋卷三十一

欽定四庫全書

十國春秋卷三十二

檢討吳任臣撰

南唐十八

列傳

裴長史

徐幼文

占夢僧

吳廷紹李廷珪

裴長史失其名新羅國人慕華來歸居之建州城中長史則其本國官稱也後主朝金陵危困建州通守查元方知其有伎術遣赴金陵五月行至歙州長史托疾不進密告刺史龔愼儀監軍軫鎬曰有狀托之附奏中言金陵事者五一金陵立春節後有災寧謐無事二潤州城九月當防三朱令贇气不過池州四江州血气覆城五明年春末夏初血塗原野已而皆如其言

徐幼文得索紞占夢之法爲人斷休咎多奇中馮延魯子僎舉進士一夕夢登崇孝寺幡剎極髙處打方響詣幼文叩之幼文曰𨿽有聲價至下地耳明年僎成名或有誚其無驗者幼文曰誠如吾語後當知之未數日中書奏主司取士不當遂追牓禦試僎果覆落

占夢僧不知何地人馮延己鎭臨川聞朝議已有除替一夜夢通舌生毛僧解之曰毛生舌間不可薙也相公其未替乎旬日間果寢命

吳廷紹爲太醫令烈祖因食飴喉中噎國醫皆莫能治廷紹尙未知名獨謂當用楮實湯遂進一服疾失去馮延巳苦腦中痛數日不減廷紹密詰廚人曰相公平日嗜何等對曰多食山雞鷓鴣廷紹曰吾得之矣投以甘豆湯亦愈羣醫黙識之他日取用多不驗或叩之答曰噎因甘起故以楮實湯治之山雞鷓鴣皆食烏頭半夏故以甘豆湯解其毒耳聞者大服

李廷珪工造墨與父超自易水來江南定居歙州初姓奚後賜姓李氏廷珪弟廷璋子文用皆襲其業【輟耕錄又言廷珪有弟廷寛承宴文用爲承宴之子】然多不及廷珪江南以澄心堂紙龍尾硯【案龍尾硯元宗時硯官李少防造見潛溪集】及廷珪墨爲文房三寶當其時有貴族常誤遺廷珪墨一丸於池中疑爲水所壞因不復取旣逾月臨池飲偶墜金器乃令善泅者下取之並所得遺墨光色不變表裏若新緣是世多知寶藏雲【又南唐拾遺記載韓熙載延歙工朱逢燒墨命其所曰化松堂墨曰中子又目名麝香月篋而寶之又輟耕錄紀南唐墨工李氏外有耿文政耿文壽盛通盛眞諸人附記於此】

禦廚

楊花飛【楊名髙】李家明

王感化李冠

禦廚失其姓名故唐長安舊人也從中使至江表聞崔誅北司遂亡命而禦廚畱事吳及烈祖受禪禦膳宴設賴之略有中朝承平遺風其食味有鷺鷥餅天喜餅駞蹄餤春分餤密雲餅鐺糟炙瓏璁餤紅頭簽五色餛飩子母饅頭諸法一時稱爲精絕

楊花飛者保大初居樂部元宗初嗣位春秋鼎盛畱心內寵宴私擊鞠略無虛日常乘醉命花飛奏水調詞進酒花飛惟歌南朝天子愛風流一句如是者數四元宗悟覆杯大懌厚賜金帛以旌敢言且曰使孫陳二主得此一語則不當有銜璧之辱也【馬令南唐書以此事屬王感化今從陸遊南唐書】翼日罷諸宴賞勵精庶事圖閩弔楚幾致彊霸時又有楊名髙者本名復名髙其優名也寓黃幡綽著笑林頗行於時辭鄙不載

李家明廬州人與楊花飛爲同伍善恢諧滑稽保大初晉王景遂等皆以皇弟加爵而恩未及臣下家明因曲宴日俳戱爲翁媼列坐諸婦進飲食拜禮頗繁翁媼怒曰自家官自家家何用多拜邪元宗笑曰吾爲國主恩不外覃由是百官進秩有差常從元宗遊後苑元宗登臺望鐘山曰雨卽至矣家明曰雨𨿽來必不敢入城元宗怪而問之家明曰懼陛下重稅元宗遂命務減徵之半宋齊邱止一子輒死悲哭逾月齊王景達勉之不肯止家明曰是易諭爾作紙鳶大書其上曰一子不能捨如讓皇百口何縱之墜其庭中齊邱取觀收淚而出鄱陽王延政至金陵公卿宴於邸第延政吝賜予家明謔之曰賤工無伎告大王乞賜一物大殷平天冠今已無用家明敢取爲優服延政黙然因怏怏病薨【又江南野史云嗣主於苑中命元僚臨池而釣諸臣皆屢引其鱗惟嗣主無所獲家明見其猶豫乃曰臣昧死敢上芻蕘曰玉甃金鉤興正濃碧池春暖水悠溶凡鱗不敢吞香餌知道君王合釣龍嗣主大喜又家明母死防嗣主聼政之暇坐於便殿書艸字家明因詐曰臣每竊學人署字與之不疑嗣主曰卿能學孤否家明曰臣𨿽愚魯願效神蹤嗣主乃於麻紙上大押字命試學焉家明得之輒於艸字上書云宣州於上供庫錢二百千付家明安母親嗣主見之大笑因而賜焉】元宗失江北遷南都龍舟至趙屯舉酒望皖公山曰好靑峭數峯不知何名家明對曰此舒州皖公山也因獻詩曰皖公山縱好不落禦觴中元宗太息爲罷酒【馬令南唐書載家明詩雲龍舟輕颭錦帆風正值宸遊望遠空回首皖公山色翠影斜不到壽杯中與此不同】後主時家明老而無寵【又南唐拾遺記載金陸有樂官山南唐樂官所葬處也宋初下南唐諸將置酒作樂樂人大慟殺之聚瘞此山因名附記於此】

王感化建州人善謳歌聲韻悠揚淸振林木初光山樂籍後入金陵擊樂部爲歌板色保大中絕有寵元宗暑月曲宴相臣嚴續等於北苑有老牛息大樹之陰命樂工詠之感化遽進曰困臥斜陽噍枯艸近來問喘更無人續等有慚色【江南野史又以此詩爲李家明所詠】元宗常作浣溪沙二闋手書賜感化菡蓞香銷翠葉殘與手卷珠簾上玉鉤是也後主卽位感化以詞札上後主感動優賞之【詩話編曰李嗣主宴苑中有白野鵲飛集嗣主令感化賦詩應聲曰碧山深洞恐遊遨天與蘆花作羽毛要識此來棲宿處上林瓊樹一枝髙嗣主大悅手寫浣溪沙賜之云云又曰感化少聰敏未曽執捲而多識善爲詞建州節帥萬代餞別感化獻詩曰旌斾赴天臺溪山曉色開一家悲更喜迎佛送如來又題怪石一聨云艸中誤認將軍虎山上曽爲道士羊】

李冠者散樂也善吹洞簫悲壯入云元宗將召教坊防軍旅事興不暇未幾元宗殂國家多故音樂之事遂成衰滅初司徒李建勲號知音遇冠絕嘆賞之建勲死冠無所依因渡北遊流落梁宋間每醉輒登市樓作數曲聼者沮人以比李年丁天寶之末云冠一作冠子【又南唐近事云進士李冠子善吹中管妙絕當代上饒郡公常聞於元宗元宗甚欲召對屬淮甸多故盤桓期月戎務日繁竟不獲見出闗日李建勲贈一絕云韻如古澗長流水怨似秋枝欲斷蟬可惜人間容易聼新聲不到禦樓前以冠子爲進士未識所據】

彭利用

彭利用廣陵人也周師下淮南利用南奔僑居廬陵性朴鄙𨿽燕居對家人稚子必據書史斷章破句以代常譚俗謂之掉書袋因目爲彭書袋時有問其姓者對曰隴西之遺苗昌邑之餘冑又問其居處對曰生自廣陵長僑螺渚其僕夫常有過利用責之曰始我以爲紀綱之僕人百其身賴爾同心同力左之右之今乃中道而廢侮慢自賢而今而後過而勿攺予當循公滅私撻諸市朝任汝自西自東以遨以遊而已又利用喪父客過言之對曰家君不幸短命諸子糊口四方歸見相如之壁空餘仲堪之棺實可痛心疾首不寒而栗遂大慟防鄰家火利用往救徐望之曰煌煌然赫赫然不可向邇自鑽燧而降未有若斯之盛其可撲滅乎又常偕賓客遠遊俄不告而返詰旦復至問之故利用曰忽思朱亥之椎猶倚陳平之戶切恐數鈞之重轉傷六尺之孤其言俳謔多如此利用𨿽舉進士坐是六上不第年六十一夕宴寢而卒【利用故腐儒以其語涉俳笑姑依馬氏附談諧之末】

十國春秋卷三十二

欽定四庫全書

十國春秋卷三十三

檢討吳任臣撰

南唐十九

列傳

僧休復

僧無殷

僧緣徳

木平和尙僧應之

僧文益

僧深

僧慧朗僧智明

行因禪師僧淸稟

僧行言僧智筠

僧文遂

僧匡逸

僧守訥僧寂

小長老

僧休復北海王氏子也幼出家十九納戒烈祖創淸涼道塲延居之保大元年十月朔致書辭元宗取三日夜子時入滅元宗令本院至時擊鐘及期眾集休復端坐警眾曰無棄光影語絕而逝時元宗聞鐘聲登髙臺遙禮深加哀慕收舍利建塔焉

僧無殷福州人俗姓吳氏七嵗從雪峯出家後往吉州禾山學徒雲集元宗召而問曰師從何處來無殷曰禾山來曰山在甚處無殷曰人來朝鳯闕山嶽不曽移元宗重之詔居東都祥光院復乞入山以翠巖棲止焉建隆元年卒謚法性禪師

僧緣徳臨安人俗姓黃氏少事東山勤公薙髮爲沙門已而至襄州淸谿修道久之住洪州上藍精舍防宋齊邱至眾僧趨迎緣徳閱經自若齊邱旁立睨之緣徳不甚顧齊邱問上座看甚經緣徳舉示之齊邱異焉歷請住舍利幽谷雙嶺諸剎緣徳去畱所至頽然黙坐而學徒自成規矩平生著一衲裙以繩貫其褶處夜申其裙以爲衾後主聞其名召入禁中問佛法大意勅建寺於廬山宋師南侵胡則據守江州宋將曹翰部曲度江入寺僧皆驚走緣徳正坐如平時翰至不起不揖翰怒呵曰長老不聞殺人不貶眼將軍乎緣徳熟視曰汝安知有不懼生死和尙邪翰大奇之曰禪者何故而散緣徳曰擊鼓自集翰命裨校擊之僧無至者翰曰不至何也緣徳曰公有殺心故爾乃自起擊之僧人咸集翰再拜問決勝之防曰非禪者所知也太平興國二年十月七日登堂曰脫離世緣乃在今日屬門人累靑石爲塔曰它日塔作紅色吾再至也言訖而逝諡道濟禪師木平和尙保大中至金陵知人禍福死生所言多中元宗召見於百尺樓木平指樓曰此宜望火初不諭其意及淮甸交兵龍安山置烽堠應江北常登樓以觀動靜其言遂驗又慶王尙幼元宗問壽命幾何木平曰郎君聰明智哲預知九十年事遂書九十乙字予之後慶王薨得年十九其書九十而繼以乙字者乃乙其九十而爲十九也【南唐近事載木平云壽當七十是嵗疾終年十七蓋反語以對之也今從南唐書】一云木平見元宗時掛木缾於杖頭忽引缾自蔽元宗不能見後爲置寺宮側遂名木缾寺云

僧應之本王姓其先閩人也能文章習栁氏筆法以善書冠江左初舉進士一黜於有司投冊罵曰吾不能以區區章句取程於庸人遂削髮爲浮屠保大中賜紫命寫楞嚴經旣成上之元宗曰是深得公權之法者也應之書名由是益振遷右街僧錄固辭求居奉先禪院許之應之多著述尢喜音律嘗以讚禮之文寓諸樂譜其聲少下而終歸梵音讚念協律自應之始

僧文益余杭魯氏子也七嵗依睦州僧全偉落髮已而旁通儒典又詣明州希覺聴講釋書希覺曰我門之遊夏也元宗重其人延住報恩院賜號淨慧禪師常有獻畫障子者文益問曰汝是手巧心巧曰心巧文益曰誰是汝心其人黙然無對隨機善誘皆此也保大末政亂國危上下不以爲意文益因觀牡丹獻偈以諷曰發從今日白花是去年紅何須待零落然後始知空元宗頗悟其意交泰元年得疾元宗親加禮問未幾剃髮澡身跏趺而逝顏貎如生年七十四公卿以下素服奉全身於江寧縣丹陽起塔諡大法眼禪師塔曰無相後主命文益弟子行言爲導師開法再謚文益曰大智藏大導師【案五代史補載僧謙光素有才辧飲酒茹葷不殊於眾常與國主對食從容語及釋氏果報因問吾師亦有志願否謙光對曰但得鵞生四足鱉加兩裙願足矣或以爲謙光卽文益也疑文益不應有此事姑識於此】

僧深居金陵說法元宗常置防一篋劍一具謂深及文益曰髙座若問答得當賜雜防否則賜劍文益升座深曰今日奉勅參問師還許否文益曰許深曰鷂子過新羅捧防便行一日同智明過淮見漁人布网有魚從网出者深曰此卻與衲僧相似智明曰爭如當時不入网羅深曰公少悟矣智明至中夜方省

僧慧朗居廬山化城寺宋齊邱常請開堂說法一時稱爲法眼宗髙座

僧智明住金陵淸涼禪院後主延之登座有僧問言句盡落方便不落方便智明曰國主在此不敢無禮其機多如此

行因禪師居廬山佛手巖學道後主禮重之詔居棲賢寺一夕大雪忽逃歸舊隠托巖立化

僧淸稟泉州人常參雲門印悟後主迎居光睦未幾召入澄心堂集諸方語要凡十年出住瑞州之洞山僧行言泉州人後主建報慈院令行言大闡宗風防眾二千餘人署號曰覺導師行言升堂有云示生非生應滅非滅生滅洞已乃曰眞常又曰言假則影散千途論眞則一空絕迹皆爲見道之言

僧智筠河中王氏子也精通禪理初住棲賢後主創淨徳院於金陵延居之署號曰達觀禪師常曰吾不能投身巖谷滅迹市廛而出入禁庭以重煩世主吾之過也屢請還山後主錫以五峯棲禪院

僧文遂杭州人本陸姓常爲楞嚴經注釋就謁於師文益述已所業文益曰楞嚴豈不有八還義邪文遂曰然曰明還何處對曰明還日輪曰日還何處文遂懵然無對文益戒令焚所注之文自是始忘知解禪學日進後主署雷音覺海大導師

僧匡逸明州人爲文益髙座弟子後主詔居金陵報恩院署號凝密禪師

僧守訥字妙空嗣法於雪峯住嘉佑禪院後主時三詔不起國人髙之

僧寂姓髙氏故唐節度使駢族子也棄家祝髮博極羣書善講說而脫略趺宕無日不醉嘗自號爲酒禿云後主召講華嚴梵行一品賚金帛甚厚寂卽日盡送酒家日夜劇飲醉則從小兒數十浩歌道中歌曰酒禿酒禿何榮何辱但見衣冠成古丘不見江河變陵谷一日醉死石子岡

小長老者淮北僧也或云卽江南江氏子【宋咸笑談錄云李煜有國日樊若水與江氏子共謀江年少而黠時李主重佛法卽削髮投法眼禪師爲弟子隨逐出入禁苑因遂得幸法眼示寂代其住持建康淸涼寺號曰小長老凡國中虛實盡得之先令若水走闕下獻下江南之防江爲內應又鄭毅夫江氏書目云江氏名正字元叔江南人太祖時同樊若水獻防取李氏又龍衮江南野史云北朝聞後主崇奉釋氏陰選少年有經業口辧往化之號爲小長老其所載不同如此】自言慕化遠至朝夕入論六根四諦之說後主大喜謂之一佛出世身被紅羅銷金衣後主誚其大奢答曰陛下不讀華嚴經寧知佛富貴乎因說後主廣施梵剎又請於牛頭山大起蘭若廣聚僧徒日設齋饌食有不盡者明日再具謂之折倒識者謂折倒乃敗徵也金陵被圍後主召小長老問禍福對曰臣當以佛力禦之乃登城大呼周回數四後主令僧俗軍士念救苦菩薩滿城沸湧未幾四面矢石交下復召小長老麾之稱疾不起始疑其誕遂鴆殺之【按揮麈後錄引笑談錄云其後李主旣俘各命以官江後累典名州家於安陸據此則所鴆者非眞又以計免歸宋也】先是淨徳尼院凡八十餘人皆宮人入道者都城將防亦積薪於院庭後主與約曰如有不虞宮中舉火爲應吾與汝輩俱焚死及保儀黃氏燔積書於宮淨徳院遙望見煙焰遂積薪赴火死無一人肯脫者時城中有僧千人數表乞披堅執銳以死國難後主不許初後主與周後酷信浮屠法僧帽裓衣課誦釋典親削僧徒厠簡試之以頰少有芒刺則加以修治兩手常作佛印而行募道士爲僧者予二金僧人犯姦者令禮佛百拜便釋之由是姦濫公行無所禁止諸郡斷死刑必先期奏牘幸遇齋日則於宮內對燃佛燈以達旦爲驗謂之命燈火滅則依法不滅則貨死富商大賈犯法者往往厚賂左右輙續其燈獲免者甚多【羅泌路史云釋有所謂造天地經云儒童菩薩號曰孔某今溧水縣南七十五里有儒童寺者本孔子祠唐景福二年遂以爲孔子寺以孔子適楚經此南唐攺曰儒童寺故予常謂江南之亡非文之罪用浮屠之過】

十國春秋卷三十三

欽定四庫全書

十國春秋卷三十四

檢討吳任臣撰

南唐二十

列傳

王棲霞

陳允升

史守衝

譚峭潘扆

陳曙

許堅

聶紹元耿先生

楊保宗

王棲霞一名敬眞字隠生於齊魯七嵗以神童及第天祐時避亂南渡從道士聶師道傳道法已又居茅山從鄧啟遐受大洞經訣烈祖輔吳召至金陵館於眞觀升元初加金印紫綬賜號博大師表請還山詔不允又加號眞素先生時烈祖餌史守衝丹藥頗躁急暴怒一日問棲霞曰何道可致太平對曰王者治心治身乃治家國今陛下尙未能去饑嗔飽喜何論太平元敬皇后自簾中聞之嘆爲至言棲霞常建醮上章烈祖命築壇達之辭曰國用方乏何暇及此俟焚章不化當徐請耳凡烈祖所賜予悉不受保大元年四月卒年六十二賻錢二十萬奉冠劍歸塟雷平山徐鉉撰碑

陳允升饒州人也時人謂之陳百年少而靜黙好道家世弋獵允升獨不食其肉亦不與人交言十嵗詣龍虎山入道棲隠深罕覩其面天祐末有人見允升於撫州麻姑山計其去家七十年矣而顏貎如初刺史危全諷素知其異迎置郡中獨處一室時忽失之常燕坐全諷謂之曰丰城橘美頗思之允升曰方有一船橘泊牢城港今爲取之港距城十五里少選便還提一布囊可數百顆因共食之全諷有姻禮市黃金郡中不足輒呵責其下允升曰無怒第取厚紙以藥塗之投火中皆成黃金後全諷與吳師戰允升去之曰愼勿入口中全諷不悟果敗於象牙潭升元時允升猶往來撫州山中不知所終

史守衝不知何許人烈祖常夢得神丹旣覺語左右欲物色之而守衝適詣宮門獻丹方潘扆亦以方繼進烈祖皆神之以爲僊人使煉金石爲丹服之多暴怒羣臣奏事往往厲聲色詰讓常以其藥賜李建勲建勲乘間言臣服甫數日已覺炎躁豈可常進哉烈祖曰孤服之已久寧有是事俄而疽發遂至大漸臨終謂元宗曰吾服金石求長年今反若此汝宜以爲戒也

譚峭字景升故唐國子司農洙之子也洙訓以進士業而峭酷好黃老書師嵩山道士十餘年得辟穀養气之術【沈汾續仙傳載峭謂父曰茅君昔爲人子亦辭父學仙今峭慕之冀其有益】夏則服烏裘冬則緑布衫或臥於風雪中經日人謂已斃視之气騰騰然久之煉丹南嶽成能入水火隠形不見因躡屩遊三茅山道過金陵見宋齊邱有仙骨𨿽溺機智而異於眾人出所著化書授齊邱曰是書之化其道無窮曷序而流於後世齊邱遂奪而傳之【一云齊邱利其書虐峭以酒醉而縫以革囊投諸深淵有漁人剖之峭鼾睡正濃呼問曰我譚景升也齊邱奪我化書沈我於淵化書已行吾不復人世矣吾睡嚢中得大休歇○又五色綫載譚峭詩有蓬萊信道無多地只在譚生拄杖前云云】後入靑城山仙去

潘扆者大理評事鵬之子也【馬陸南唐書俱不言扆爲潘鵬子今從江淮異人錄】少居和州樵采雞籠山以養其親常過江至金陵泊舟秦淮口有老父求同載扆敬其老許之時大雪扆市酒與同飲及江中流酒盡老父解巾於髻中取小葫蘆子傾之極飲不竭扆驚益敬之至岸老父謂扆曰子事親孝復有道气可教也乃授以道術扆由是往來江淮間屢著奇異自稱野客世或號爲潘仙人能置水銀於手中掬之卽成白金常入人家見池有落葉甚多謂主人曰此可爲戲令漉取之散於地隨葉大小皆爲魚更棄於水葉復如故又能覆本誦所未曽見書或束而緘之其間竄塗乙悉能知之無誤【江淮異人錄云有蒯亮者嘗至所親家同坐者數人見扆過於門主人召之因謂扆曰請先生出一術以娛賔扆顧見門有鐵砧乃出一小刀子細細切之至盡旣而合聚之砧復如初又於防出一幅舊方巾謂人曰勿輕此非一人有急不從余假之也乃舉以蔽面退行數步則不復見】常依海州刺史鄭匡國【金陵志作鄧匡圖】不甚見禮館之馬廏旁一日從匡國獵近郊匡國妻行至廏中因扆所居四壁蕭然葦席竹笥而已發笥覩二錫丸亦頗怪之扆歸檢視大驚曰何物婦人觸吾劍賴吾攝其光芒不然身首殊矣或以告匡國匡國竦然曰劍客也求學其術扆曰姑一試之乃俱至靜院探懷出二錫丸置於掌俄而气出指端如二白虹旋繞匡國頸錚然有聲匡國汗下如雨曰先生之術神矣觀止矣扆笑引手收之復爲錫丸匡國表薦於烈祖且獻丹方召居紫極宮數年卒扆臨歿上言乞桐棺塟近地後當尸解烈祖從之使中貴人防塟於金波園保大中元宗發冡觀之迄無異焉

陳曙蘄州善壇觀道士也【案南唐書唐余紀傳以曙爲蜀常舉進士唐末避地淮南多遁於蘄州山中今從江淮異人錄】人謂爲百嵗實亦不知其年步行日數百里鄕人有防集或祭神曙不待召而至醉飽乃辭去由是人多虛席設醴以俟之同日或至數家捨中惟一榻素書數卷與蛇虎雜居不設戶雨雪滿室亦自若人有乘其出往闚之者曙必自外來凡數十年顏鬢不少異烈祖聞而召之使者未至忽嘆息曰吾老矣何益於國而枉見召後數日使者再召之竟不行【南唐書云元宗命中書舍人髙越召之不肯起】保大中常至夜獨焚香於庭仰天拜祝退而慟哭俄而淮上兵興人以爲預知也後過江居永興景星廢觀邑人罕有見者【南唐書云後徙居鄂渚及洪之西山】及卒數日方棺斂而徧體發汗焉

許堅失其家世或云晉長史穆之裔也形怪而陋穆往來雲泉寺所居地重巒喬木人號小蔣山堅喜作詩夢中多吟詠詩句旦則負一布囊遊廬阜白鹿洞茅山九華間性嗜魚輒炙之火上不去鱗而食每和巾帶入溪澗中浴出而暵之或問其故堅言天象昭布晝日亦常參列其可裸裎乎堅有異術太虛觀有池堅放所炙魚於池中頃之化生魚逝去保大時以異人召堅恥其名不起常題幽棲觀云仙翁上升去丹井寄晴壑山色接天臺湖光照寥廓玉洞絕無人老檜猶棲鶴我欲掣靑蛇他時衝碧落居數年至陽羨人不之識一日渉西津淩波濶步若平地然眾莫不神之素與樊若水友善若水北渡後轉挽江南遇堅於簡寂觀勉之以仕堅黙然不答後不知所在

聶紹元字伯祖母程有娠夢天人指其腹曰此子當證道果及生而頴達有異羣兒長好書史尢精老莊文列一日詣金陵師道士髙朗昭受戒籙是夕夢入一城有朱衣者憑幾謂紹元曰此司錄之所也可自閱籍籍云聶紹元十八入道二十授上淸畢法二十六又往南嶽遂掩卷而寤久之還問政山築室以居自號無名子【作無名艸堂記】時後主酷好浮屠學黃冠輩多落須髮以趣之紹元上疏切諌居無何病卒卒之日四鶴集於屋又神光從空而下望見者疑爲火所焚是日有人見紹元與三道士衣緋緑乘馬從者數十輩南去紹元回首曰吾往南嶽矣常撰宗性論修眞祕訣學士徐鉉徐鍇見之稱嘆曰吳筠施肩吾無以加焉

耿先生者軍大校耿謙女也【南唐書云父云軍大校今從江淮異人錄】少而明慧有姿色頗好書善畫稍爲詩往往有佳句雅通黃白之術能拘制魅奇瑰恍惚莫知其所由來【史外小錄云得道於郳仙翁】已而爲女道士自稱天自在山人保大中因宋齊邱以入宮元宗處之別院號曰先生常被碧霞帔精采卓異言辭調暢手如鳥爪【南唐書云玉貎鳥爪】不利用飲食皆仰於人復不喜行宮中使人抱持之間題詩墻壁又自稱比大先生或云其比於天也元宗暇時從容問黃白事已試之皆驗顧謂耿曰此皆因火成之茍不須火其能成乎耿曰亦可元宗乃取水銀以硾紙重復褁之題封甚密耿先納於懷中良久忽若裂帛聲元宗起視題處如舊發之已爲銀矣又常大雪擁鑪索金盆貯雪耿取雪削之爲銀錠狀投熾炭中過食頃乃持以出赫然洞赤置之於地爛然盡白鋌也而刀迹具在【南唐書云指痕猶在】反視其下若垂酥滴乳之狀蓋初爲火所融釋也於是耿所作雪銀甚多元宗誕日每作器用以爲壽又常見宮婢持糞埽謂元宗曰此物可惜勿令棄去取置鐺中烹煉少選皆成白金開寶中金陵內庫猶有耿先生糞壤銀也元宗嘗購眞珠數升欲得圓者耿曰易致也就取小麥以銀釜煼之皆成圓珠光彩奪目大食國進龍腦油【鄭文寶耿先生傳雲南海常貢奇物有薔薇水龍腦漿上實寶之以龍腦調酒服香气連日亦以賜近臣】元宗祕惜耿視之曰此未爲佳者乃以夾縑囊貯白龍腦數斤懸之有頃瀝液如注香味愈於所進未幾得幸元宗有娠謂左右曰我子非常產時當有異一夕雷電繞室大雨傾防及霽娠已失矣元宗驚問之對曰夜來雷電中生子已爲神物將去久之宮中忽失宋太后所在耿亦隠去幾月餘中外大駭有告者云在都城外二十里方山寶華宮元宗亟命齊王景達往迎太后見與數道士方酣飲乃迎還宮道士皆誅死耿亦不復得入宮或言其往來江淮賣藥於市云【一云徐國太者幼得仙術先與烈祖往來後烈祖卽位取入宮以其同姓不復納之因稱之曰國太耿先生入宮時國太猶在年裁五十許後挾宋太后至寶華宮與羣道士飲元宗大索迎太后歸自是太后若中疾然不數年而殂】

楊保宗不知何許人自幼爽秀及笄許聘矣忽有感悟遂乞爲女道士入廬山棲於上霄峯崇善觀卻粒煉形頓忘塵念時以丹藥符籙救人疾苦元宗聞之特召赴闕延入禁中命妃嬪樂道者見之舍金錢千萬令新其宇仍賜觀額勅尙書郎韓熙載撰記又賜保宗紫衣詔臣下作詩送之保宗年已老而色如孺子旣歿容貎如生舉棺甚輕人以爲尸解

十國春秋卷三十四﹤史部﹐載記類﹐十國春秋﹥

欽定四庫全書

十國春秋卷三十五

檢討吳任臣撰

前蜀一

髙祖本紀上

髙祖姓王名建字光圖許州舞陽人也爲人隆眉廣顙龍睛虎視機略拳勇出於流輩先世故爲餅師建少年無賴以屠牛盜驢販私鹽爲事里人謂之賊王八常葬父發地數尺而瘞棺輙躍出有神人語之曰此天子地汝小民何容卜葬建不聴竟葬之棺復躍出如是者三乃克葬未防被罪系許昌獄吏縱之去亡匿武當山遇僧處洪以相術奇建曰子骨法甚貴盍從軍自求豹變建感其言因軍於忠武久之節度使杜審權抜爲列校從討王仙芝有功會建所乘馬死剖之得一小蛇於心間私自異之【五國故事云建爲忠武軍部將討尙君長於山東力戰馬斃剖之得蛇於馬腹由是自負今從蜀檮杌】黃巢陷長安唐僖宗走成都忠武軍將鹿晏以兵八千屬監軍楊復光討賊巢敗走復光以其兵爲八都都將將千人建與晏皆爲一都頭【通鑑云楊復光瀝酒爲盟分忠武軍八千人爲八都遣牙將鹿晏晉暉王建韓建張造李師泰龎從等八人將之復光帥之以撃朱溫敗之遂克鄧州○十國紀年曰上公八都而下立有七人姓名其一人諸書不可見故也】復光死晏率八都兵西迎僖宗於蜀所過剽略行至興元逐節度使牛勗【一作牛叢】自稱畱後以建等領屬州刺史時中和三年十二月也明年建與晉暉韓建張造李師泰等各率一都赴行在僖宗得之大喜以屬十軍觀軍容使田令孜令孜養建等爲假子賜與巨萬拜諸衞將軍號隨駕五都冬十一月唐遣禁兵討晏晏棄興元轉掠襄鄧還據許州詔遂以爲忠武節度使光啟元年僖宗還長安使建與晉暉等將神策軍宿衞會河中王重榮與令孜爭鹽池重榮召晉兵犯京師僖宗復出奔鳳翔二年春三月移幸興元以建爲淸道斬斫使負玊璽以從行至當塗驛李昌符等焚棧道棧道防斷建控僖宗馬冒煙熖中過宿阪下僖宗枕建膝寢旣覺涕泣解禦袍賜之曰以其有淚痕也錫以金劵及至興元命建遙領壁州刺史故事將帥無遙領州鎭者實自建爲始云是時令孜以天子播越由已致之懼且得罪西川節度使陳敬瑄令孜同母弟也令孜因求爲西川監軍薦樞密使楊復恭代爲觀軍容使頃之復恭斥令孜之黨出建爲利州刺史【蜀檮杌作防禦使今從通鑑又五代史云建攻利州刺史王珙棄城走與此略異】三年山南西道節度使楊守亮忌建驍勇數數召建往建不從乃召集亡命及溪洞彛落有眾八千人防嘉陵江而下以襲閬州逐其刺史楊茂實【五代史作執其刺史楊行遷蜀檮杌云攻陷闐州殺楊行遷今從通鑑】自稱防禦使守亮寖不能制牙將張防說建曰公乘天子微弱專據方州若唐室復興公無種矣宜遣使奉表天子仗大義以行師事無不濟部將綦母諌亦說建養士愛民以觀天下之變建皆嘉納之會東川節度使顧彥朗與建相親敬瑄恐其相暱也謀於令孜令孜曰王八吾兒也以一介召之可置麾下乃折簡招建曰中原多故惟三蜀可以偸安陳公恢廓無疑吾父子輔之萬全必矣建聞命大喜因至梓州謂彥朗曰十軍阿父召我我欲至成都見陳公以求一鎭卽以其家屬托彥朗選精兵二千與從子宗鐬假子宗瑤宗弼宗侃宗弁等馳之成都行至鹿頭闗西川參謀李乂謂敬瑄曰王建虎也柰何延之入室【蜀檮杌載李乂曰建今之姦雄狼顧久矣必不爲人下若爲將校亦非公之利今從通鑑】敬瑄悟亟遣人止之且增修守備建大怒破闗而進敗漢州刺史張頊於綿竹遂取漢州彥朗聞之出兵相助列軍於學射山敬瑄命偏將句惟立逆戰建擊敗之於蠶北又拔徳陽敬瑄遣使來讓對曰十軍阿父召我未及門而拒之重爲顧公所疑退無歸矣令孜登樓慰諭建與諸將截髮羅拜曰今旣無歸且辭阿父作賊是時彥朗以其弟彥暉爲漢州刺史發兵助攻成都三日不克而退還屯漢州敬瑄告難於朝僖宗命中使和解之又令李茂貞以書來諭皆不從文徳元年春三月建將兵攻彭州敬瑄救之乃解還於是大掠西川十二州皆被其患是月昭宗卽位建與敬瑄方相攻貢賦中絕建謂部將曰吾在軍中久觀用兵者不依天子之重則眾心易離今不若疏敬瑄之罪表請朝廷命大臣爲帥而佐之則功庶可成乃使周庠艸表請討敬瑄以贖罪因求卭州而彥朗亦表請赦建罪移敬瑄它鎭以靖兩川昭宗新立方憤藩鎭多跋扈會得奏夏六月以韋昭度兼中書令充西川節度使兼兩川招撫制置等使【蜀檮杌云乃詔宰相韋昭度爲成都尹今從通鑑】徴敬瑄爲龍武統軍敬瑄益治兵講武治黃頭軍三都是時建軍新都綿竹土豪何義陽安仁費思懃等所在擁兵自保眾或萬人少者千人建遣假子宗瑤說之稍稍率眾來附給以資糧建軍復振秋七月昭度至成都備旌節於城下敬瑄不受代昭度謂之曰新使在此何閉門爲敬瑄令左右詬城下曰有鐵劵具在寧可違先帝命乎【費著器物譜曰敬瑄劵文承防樂朋作其略曰烹巨鼇者鼎大於滄海斬長鯨者劍倚於靑天旣立異勛克膺殊寵李晟免其十死子儀成其九功鎭以金鏞賜其鐵劵又田令孜劵文略曰人臣之績古今莫儔爵位不足以答元勳竹帛不足以紀大節式遵盛典用表殊庸宣賜駱谷扈從定難中興社稷功臣仍恕十死敬瑄以中和三年十月受賜令孜以四年十一月受賜】冬十二月丁亥唐署韋昭度爲行營招討使以山南西道節度使楊守亮副之東川節度使顧彥朗爲行軍司馬割邛蜀黎雅置永平軍拜建節度使治卭州充行營都指揮使【蜀檮杌云建發兵於劍門敬瑄不受代昭度於城東置行府以建爲衙內都指揮使今從錦裏耆舊傳及通鑑】以討敬瑄戊子削敬瑄官爵龍紀元年春正月戊申建大破眉州刺史山行章於新繁鹵獲萬餘人橫屍四十里行章僅以身免先是田令孜以故將楊晟假威戎節度使使守彭州建再攻彭州敬瑄遣行章將兵五萬屯新繁以救之至是戰敗晟亦懼徙屯三交敬瑄復發兵七萬益行章與建相持蒙陽百餘日【錦裏耆舊傳載是年五月三郊軍敗退歸府城王司徒據漢州城出軍把斷北路乂彌牟鎭下先鋒寨新都縣下中軍寨今從通鑑】冬十二月甲子建敗行章及西川騎將宋行能於廣都行能奔還成都行章退守眉州壬申請降於建大順元年春正月壬寅建攻卭州敬瑄遣其將楊儒助刺史毛湘守之未防儒來降建錄以爲子更其姓名曰王宗儒乙巳建畱永平節度判官張琳爲卭南招安使引兵還成都敬瑄分兵布寨於犀浦郫導江等縣發城中民戶一丁書則穿壕運石夜則登城擊析唐行營招討使韋昭度營於唐橋【鑑戒錄云昭度於城南荷聖寺置行府】建營於東閶門外建事昭度甚謹辛亥簡州將杜有遷執刺史員防嵩來降建以有遷知州事二月己未資州將侯元綽執刺州楊戡來降建以元綽知州事夏四月乙丑敬瑄遣蜀州刺史任從海將兵二萬救卭州戰敗欲以蜀州來附敬眞殺之以徐公鉢代爲蜀州刺史丙寅嘉州刺史朱實舉州來降丙子僰道土豪文武堅執戎州刺史謝承恩來降六月丁巳茂州刺史李繼昌帥眾救成都己未建擊斬之辛酉資簡都制置應援使謝從本殺雅州刺史張承簡舉城來降秋八月建退屯漢州九月卭州食盡刺史毛湘謂都知兵馬使任可知曰吾不忍負田軍容吏民何罪爾可持吾頭歸建也壬戌可知斬湘及二子來降甲戌建持永平旌節入卭州以張琳知畱後冬十月建引兵還成都蜀州將李行周逐徐公鉢舉城來降二年春二月唐以韋昭度討陳敬瑄三年不克且聚諸道兵十餘萬饋運不繼議欲息兵三月乙亥制復敬瑄官爵【十國紀年作二月乙巳今從通鑑】令建與顧彥朗各帥眾歸鎭是時敬瑄置徴督院括富民財以供軍逼以桎梏捶楚民不聊生又城中乏食民有潛入行營販米入城者截同徑寸半深五分每筒百餘錢餓殍狼藉死者相繼軍民彊弱相陵將吏斬之勿能禁乃更爲防腰邪劈酷法而爲者不止民多謀出降敬瑄悉捕其族黨殺之至是建見罷兵制書曰大功埀成柰何棄之因密謀於幕僚周庠庠力勸建請韋公還朝獨取成都克而有之上策也建遂表稱陳敬瑄田令孜罪不可赦願畢命以圖成功【十國紀年載是年四月朝議以建不奉詔而不能制更授西川行營招討制置使按此命蓋在昭度還朝之後也今不從】昭度無如之何建乘間說昭度曰公以數萬之眾困兩川之人而師久無功罪將安歸且唐室多故東方諸鎭疊相吞噬兵接都畿眞腹心之疾也相公當歸相天子靜中原以固根本敬瑄疥癬耳責建可辦此西蠻之國不足以畱公昭度遲疑未決庚子建陰令東川將唐友通等擒昭度親吏駱保【錦裏耆舊傳作駱別鶴北夢瑣言作駱志今從五代史蜀檮杌】蒼頭保祿於軍門臠而食之建入白曰軍士饑須此爲食爾【一云誣其盜軍糧】昭度大恐遽畱符節與建牒建知三使畱後兼行營招討使卽日東還建送至新都跪觴馬前泣拜而別昭度方去建卽以兵扼劍門兩川由是阻絕建還攻成都環城烽塹亙五十里有狗屠王鷂者請詐得罪亡入城中見敬瑄令孜謬言建兵罷食盡將遁去已而鬻茶於市又陰爲吏民稱建英武軍勢彊盛由是敬瑄等懈於守備而眾心多危懼秋八月建攻敬瑄甚急顧謂牙將韓武曰城破我與公逓爲節度使武等益力戰敬瑄出兵輙敗時威武節度使楊晟數數饋以食建乃分兵據新都彭州道絕辛丑令孜登城呼建曰老夫與八哥相厚何嫌而至此建曰軍容父子之恩心何可忘然兵討不受代者天子命也太師攺圖建復何求於是令孜夜入建軍以節度觀察印牌授建建泣謝請爲父子如初壬寅敬瑄開門出迎癸卯建入城自稱西川畱後安撫軍人百姓放敬瑄歸花林坊宅令孜歸碧雞坊宅已而表敬瑄子陶爲雅州刺史以令孜爲監軍使敬瑄隨陶之官癸丑分遣士卒就食諸州敬瑄將佐有器幹者建皆禮而用之九月東川節度使顧彥朗卒軍中推其弟彥暉知畱後冬十月癸未唐遣少師薛廷珪命建爲檢校司徒成都尹劍南西川節度副大使知節度事管內觀察處置雲南八國招撫等使【通鑑作西川節度使今從五代史及蜀檮杌】甲申廢永平軍建旣得西川畱心政事容納直言好施樂士謙恭簡素用人各盡其才然多忌好殺諸將有功名者多因事誅之十二月唐以顧彥暉爲東川節度使遣中使宋道弼賜旌節楊守亮令綿州刺史楊守厚【五代史作常厚今從通鑑】囚道弼以攻梓州癸夘彥暉求救於建甲辰建遣華洪李簡王宗侃王宗弼討守厚自彥朗死建欲圖並東川而未有以發及洪等行密戒曰兵已破守厚彥暉必出犒師汝曹於行營報宴挾與俱來無煩吾再舉也宗侃破守厚七砦守厚走歸綿州以唐旌節還道弼而出之彥暉已得節具犒禮諸將報宴會宗弼以建謀泄之彥暉彥暉辭疾不出建計不得發而圖彥暉之心愈益迫矣景福元年威武節度使楊晟與楊守亮等約興兵來攻二月丁丑晟出兵掠新繁漢州之境使其將呂蕘將兵二千會楊守厚攻梓州建遣行營都指揮使李簡擊蕘斬之辛丑建遣族子嘉州刺史宗裕雅州刺史王宗侃威信都指揮使華洪茂州刺史王宗瑤將兵五萬攻彭州晟逆戰而敗宗等圍之守亮遣其將符昭救晟徑趨成都營三學山建亟召洪還洪疾驅而至後軍尙未集以數百人夜去昭營數里多擊更鼓昭以爲建軍大至引兵宵遁三月守亮假子左神策勇勝三都都指揮使楊子實子遷子釗自渠州引兵救晟子實等知守亮必敗壬子帥眾二萬來降是月晟遺楊守貞楊守忠楊守厚書使攻東川以解彭城之圍守貞等從之時神策督將竇行實戍梓州守厚密誘之爲內應及守厚至涪城行實事泄顧彥暉斬之守厚遂遁去俄守貞守忠軍至無所歸盤桓綿劍間建遣親校吉諫襲守厚破之癸亥李簡邀守忠於鐘陽斬獲三千餘人夏四月簡又破守厚於銅鉾斬獲三千餘人降萬五百人守忠守厚皆走秋八月辛丑李茂貞攻拔興元楊復恭楊守亮楊守信楊守貞楊守忠滿存奔閬州冬十二月壬午建遣華洪擊守亮於閬州破之是嵗陳敬瑄同子陶自雅州罷歸寓居新津以一縣租賦贍焉二年春正月東川畱後顧彥暉旣與建有隙李茂貞欲撫之請唐更賜彥暉節唐詔彥暉爲東川節度使茂貞又奏遣知興元府事李繼密救梓州未防建軍敗東川鳳翔之兵於利州彥暉求和請與茂貞絕二月甲戌唐加建同平章事建屢請殺陳敬瑄田令孜昭宗不許夏四月乙亥建使人告敬瑄謀作亂殺之新津又告令孜通鳳翔書下獄死【蜀檮杌云敬瑄廢處雅州以其子爲刺史旣行建遣殺於三江令孜仍監其軍復以令孜陰附鳳翔擒下獄餓死錦裏耆舊傳曰景福元年春有詔貶田令孜授湖南監軍陳敬瑄於雅州安置王司徒慮其生變縊令孜於府城斬敬瑄於新津具表疏其惡今從通鑑】幹寜元年夏五月建久攻彭州不下城中人相食【錦裏耆舊傳云彭城內窘蹙初年米每斗五千第二年十千三年糧盡百姓遞相啗食】彭州內外都指揮使趙章出降建用王先成言築龍尾道屬於女墻丙子建兵登城楊晟猶帥眾力戰刁子都虞候王茂權斬之【錦裏耆舊傳五月庚申楊晟自刎城門開今從通鑑又錦裏耆舊傳云自景福元年五月二十日圍城至三年五月二十三日首尾三年】獲彭城馬步使安師建建欲使爲將師建泣謝曰師建誓與楊司徒同生死不忍復戴日月【北夢瑣言師建曰某受楊司徒提拔不敢惜死】乃殺之禮葬而祭之更趙章姓名曰王宗勉王茂權名曰宗訓秋八月綿州刺史楊守厚卒其將常再榮舉城來降二年春三月建創徴雜稅綾一疋一百文絹一疋七十文布一疋四十文豬每頭一百文夏五月三鎭擁兵犯闕【王行瑜李茂貞韓建也】秋九月遣簡州刺史王宗瑤等將兵往援甲戌軍綿州冬十一月雅州刺史王宗侃防利州執刺史李繼顒斬之十二月甲申鳳翔將閬州防禦使李繼雍蓬州刺史費存渠州刺史陳璠各帥所部兵來奔建起自利閬親騎軍四百餘人皆拳勇之士執紫旗各有名號凡戰不利輙麾紫旗以副之莫不披靡又中軍有隠語劍曰奪命龍刀曰小逡巡槍曰肩二斧曰鐵餻糜甲曰小斤使弓曰潘尙書弩曰百步王箭曰飛郎鼓曰聖牛兒鑼曰響八旗曰愁眉錦鐵蒺藜曰冷尖西川一軍紀律精嚴所向無敵時楊晟旣死建復有事於東川表言顧彥暉不發兵赴難而掠奪輜重且遣瀘州刺史馬敬儒以防峽路請興兵致討戊子華洪大破東川兵於楸林斬其將羅璋鹵獲數萬遂拔楸林寨進圍梓州丙申建攻東川別將王宗弼爲東川兵所擒【九國誌曰王宗弼掠地飛烏爲顧彥暉所獲】彥暉畜以爲子戊戌通州刺史李彥昭將兵二千來降三年春正月王宗攻拔龍州殺其刺史田昉閏月丁亥果州刺史張雄來降夏五月昭宗命宦者袁易簡來梓州和解兩川建𨿽奉詔還成都然猶連兵未解時荊南節度使成汭與其將許存溯江盡取濱江州縣武泰節度使王建肇【歐陽五代史作黔南節度使王肇今從通鑑】棄黔中退保丰都存復引兵拔渝涪二州汭以其將趙武爲黔州畱後存爲萬州刺史武數攻丰都建肇不能守與存皆降於建未防建更許存姓名曰王宗播秋八月癸丑唐以建爲鳳翔西面行營招討使四年春二月戊午建遣卭州刺史華洪彭州刺史王宗祐將兵五萬攻東川以戎州刺史王宗謹爲鳳翔西面行營先鋒使敗鳳翔將李繼徽等於武【繼徽本姓楊名崇本李茂貞假子也】庚申建以決云都知兵馬使王宗侃爲應援闗峽都指揮使將兵八千趣渝州決勝都知兵馬使王宗阮爲開江防送進奉使將兵七千趣瀘州辛未宗侃取渝州降其刺史牟崇厚癸酉宗阮拔瀘州斬其刺史馬敬儒峽路始通鳳翔將李繼昭救梓州畱偏將守劍門王宗播擊擒之夏四月唐以右諌議大夫李洵判官韋莊爲兩川宣諭使和解顧彥暉及建詔建罷兵五月丙戌建以節度副使張琳守成都自將兵五萬攻東川更華洪姓名曰王宗滌六月李茂貞表建侵伐鄰封連兵累嵗甲寅唐貶建南州刺史乙夘以覃王嗣周爲鳳翔節度使【一作郯王】徙茂貞爲西川節度使癸亥建克梓州南寨執其將李繼寧丙寅宣諭使李洵等至梓州己巳見建於張把砦建不奉詔指執旗者曰戰士之情不可奪也建與彥暉五十餘戰九月癸酉朔遂圍梓州是月茂貞不受代唐復以建爲西川節度使同平章事冬十月壬子知遂州侯紹帥眾二萬乙夘知合州王仁威帥眾千人戊子鳳翔將李繼溥以援兵二千皆降於建建攻梓州益急初彥暉假子瑤【一作顧彥瑤疑誤】顧城已危謂諸將吏曰事公當生死以之指其所佩賓鐵劍曰事急而有叛者當齒此至是城將破庚申彥暉聚宗族將吏及瑤共飲遣王宗弼自歸於建酒酣命瑤殺已及同飲者瑤然後自殺城遂陷【錦裏耆舊傳作九月平定東川今從通鑑】建入梓州城中兵尙七萬人乃命王宗綰分兵狥昌普等州以王宗滌爲東川畱後於是並有兩川之地十二月壬戌建自梓州還戊辰至成都是歲南詔防隆舜爲其臣楊登所弒子舜化立遣使欵黎州修好唐欲報以詔書建曰小彛不足辱詔臣在西南彼何敢犯塞從之五年春正月唐以兵部尙書劉崇望同平章事充東川節度使夏五月昭宗聞宗滌已爲東川畱後召崇望還仍以宗滌爲畱後秋八月甲子唐攺是年爲光化元年己丑王宗滌言東川封彊五十里文移往來動逾數月請分遂合瀘渝昌五州別爲一鎭建爲表請於朝冬十月丁巳唐詔王宗滌爲東川節度使是嵗江濱池魚死者無算令以車運之郭外二年夏五月甲午唐詔置武信軍於遂州以遂合等五州之六月唐以王宗佶爲武信節度使從建請也秋八月建遣決云軍使田師偘帥三指揮使收獲閬州進克巴蓬壁三州三年春二月庚申唐詔建私門立防加兼中書令三月移師偘軍鎭渝州夏六月癸亥唐加王宗滌同平章事秋七月甲寅唐命建以西川節度使兼東川武信軍兩道都指揮制置等使是嵗賜爵瑯琊王光化四年春三月東川節度使王宗滌以疾求代王表族子馬步使宗爲畱後唐攺封王爲西平王夏四月丁丑唐攺元天復閏六月道士杜從法以妖妄誘昌普合三州民作亂王遣王宗黯將兵會東川武信兵往討未防龍臺鎭使王宗侃等擊滅之冬十一月韓全誨等刼唐帝如鳳翔東平王朱全忠引兵至鳳翔問罪於岐王李茂貞會全誨徴兵於我而全忠亦來乞師王外修好於全忠罪狀茂貞復陰遣人勸茂貞堅守許以出兵爲援以武信節度使王宗信前東川節度使王宗滌等爲扈駕指揮使將兵五萬聲言迎駕實襲山南諸州也

天復二年春二月我兵至利州昭武節度使李繼志棄鎭奔鳳翔王以劍州刺史王宗偉爲利州制置使三月發舟師三萬五千人以鎖峽口秋八月王宗佶等假道於興元山南西道節度使李繼密【五代史作繼業今從通鑑】遣兵戍三泉以拒我師辛丑前鋒將王宗播攻之不克退保山寨已而令兵卒曰吾與汝曹決戰取功名不爾死於此遂破金牛黒水西縣褒城四寨時軍校秦厚攻西縣矢貫左目達於右目鏃不出王自舐其創濃潰鏃出宗播屯兵馬盤寨繼密戰敗奔還漢中我軍乘勝至城下王宗滌帥眾先登遂克興元繼密請降得兵三萬人馬五千匹宗滌入屯漢中唐詔宗滌爲山南西道節度使是日王疑宗滌得眾心命親隨馬軍都指揮使唐道襲縊殺之以指揮使王宗賀權興元畱後九月戊申武定節度使李思敬以洋州來降【亦作拓拔思敬蓋賜姓李也】冬十月拔興州以軍使王宗浩爲興州刺史王於是並有山西南道是嵗大水嘉州漂蕩尢甚

天復三年春正月唐帝還長安王貢茶布等十萬是月唐令所在收捕宦官王殺它囚以應詔於是西川監軍魚全禋致仕樞密使嚴遵美獲全夏四月王出兵秦隴乘岐王茂貞之弱也先是王遣判官韋莊入貢於唐亦修好於梁王全忠至是全忠使押牙王殷報聘王與之宴殷言蜀甲兵誠多但乏馬耳王作色曰當道江山險阻騎兵無所施然馬亦不乏當共閱之乃集諸州馬大閱於星宿山官馬八千私馬四千部隊甚整殷大嘆服王以騎將起家故得蜀之後於文黎維茂等州多市蕃馬十年之間遂及玆數秋八月庚辰唐加王守司徒進爵蜀王冬十月王乘江陵成汭之變命王宗本爲開道指揮使攻下防忠萬施四州議者以瞿唐爲蜀險要王乃棄歸峽屯軍防州於是並有三峽之地以王宗本爲武泰畱後徙武泰軍治涪州從宗本請也

天復四年春二月梁王全忠表請唐帝遷都帝遣間使以禦札告難於王【通鑑考異載昭宗賜王建詔云正月二十日朕登樓二十二日東軍兵士擁脇朕東去云云】王以卭州刺史王宗祐爲北路行營指揮使將兵會鳳翔兵迎車駕至興平遇汴兵不得進而還王始自用墨制除官言俟車駕還長安表聞夏四月梁王全忠刼遷唐帝於洛陽閏月唐帝禦光政門赦天下攺元天祐王與唐絕而不知故仍稱天復年號五月山南東道節度使趙匡凝遣水軍攻我防州知渝州王宗阮擊敗之萬州刺史張武作鐵絙絕江中流立柵於兩端謂之曰鏁峽六月王及岐王茂貞李繼徽合兵討朱全忠全忠拒之河中是時諸將多勸王攻取鳳翔王以問節度判官馮涓涓曰兵者凶器殘民耗財不可窮也今梁晉虎爭勢不兩立若並而爲一舉兵向蜀𨿽孔明復生不能敵也鳳翔蜀之藩蔽不若與之和親結爲昏姻無事則務農訓兵保固疆塲有事則覘其機事伺釁而動可以萬全王曰茂貞𨿽庸才然有彊悍之名與全忠力爭則不足自守則有餘爲吾屏障所利多矣由是與茂貞結好丙子茂貞遣判官趙鍠來聘爲其從子天雄節度使繼崇乞昏王以女妻之茂貞數求貨及甲兵於我王皆與焉秋八月朱全忠弒唐帝於椒殿太子子祝卽位王率將吏百姓舉哀制服是嵗大旱褒梁之境赤地數千里民有相食者山中竹無巨細皆放花結實民采之舂米而食賴以存活

天復五年夏五月甲申忠義節度使趙匡凝遣使修好於我以拒梁王全忠秋八月王遣前山南西道節度使王宗賀等將兵擊昭信節度使馮行襲於金州行襲時附全忠也九月丁夘荊南節度使趙匡明爲汴兵所逼帥眾二萬棄城西奔是月王宗賀等所向皆捷丙子馮行襲棄金州奔均州其將全師朗以城降【李昊蜀書髙祖紀作全行思後主紀林思諤王宗播王承規傳俱作全行宗桑志傳又作全行朗新唐書馮行襲傳復作金行全今從十國紀年爲全思朗按孟蜀後主實錄云金州招安指揮使全師郁世居金州疑卽師朗之族昆弟也】王更師朗姓名曰王宗朗補金州觀察使割渠巴開三州以之冬十月唐攺昭信軍爲戎昭軍【唐原置昭信軍於金州是時已爲蜀所有】十一月唐遣告哀使司馬卿來宣昭宗之喪至是始入蜀境掌書記韋莊爲王謀使武定節度使王宗綰諭之曰蜀將士世受唐恩去嵗聞乘輿東遷凡上二十表皆不報尋有士卒自汴來聞先帝已罹全忠弒逆蜀將士方日夕枕戈思爲先帝報仇不知今玆使來以何事宣諭舍人宜自圖進退卿乃還是月壬申趙匡明至成都王以客禮遇之十二月馮行襲復取我金州王宗朗不能守焚其城邑奔於成都

天復六年秋八月乙酉岐王茂貞遣其子侃爲質於我王以侃知彭州冬十月丙戌王始立行臺於成都東向舞蹈號慟稱自大駕東遷制命不通請權立行臺用李晟鄭畋故事承制封拜仍以牓帖告諭所部藩鎭州縣是時置鎭江軍於忠州領防忠萬三州【一曰以防忠萬施四州爲屬郡】天復七年春三月唐帝【昭宣帝】襌位於梁夏四月壬戌梁王全忠更名晃【薛史云時將受禪下教以本名二字異帝王之稱故攺名】甲子稱皇帝攺元開平遣使來諭王拒而不納與農王楊渥馳檄諸道欲與岐王李茂貞晉王李克用會兵討梁四方知其非誠實皆不應是時巨人見靑城山夏六月鳳凰見萬嵗縣黃龍見嘉陽江諸州各上言甘露白鹿白雀之瑞又會昌廟岸側穴中生四各二三寸背有金書王字大吉王遺書晉王各請帝一方晉王復書不許曰誓於此生靡敢失節秋九月王會將佐議稱帝皆曰大王𨿽忠於唐唐已亡矣此所謂天與不取者也判官馮涓獨勸王以蜀王稱制王不從用安撫副使掌書記韋莊之謀帥吏民哭三日己亥卽皇帝位【按歐陽五代史劉恕十國紀年皆雲天復七年九月卽位明年攺元宋庠紀年通譜亦雲天祐四年秋稱帝次年攺元今從之若九國誌則云此年七月卽帝位明年攺元蜀檮杌則雲天復七年僭卽僞位攺元武成薛史唐余傳則雲天祐五年建自帝於成都年號武成俱誤也】國號大蜀帝以夘年生至是丁夘卽位左右獻兔子上金牀之防帝命飾金爲坐詔蜀人以金徳王用承唐運辛丑以前東川節度使兼侍中王宗佶爲中書令韋莊爲左散騎常侍判中書門下事閬州防禦使唐道襲爲內樞密使【五代史作唐襲今從通鑑蜀檮杌】任知己潘峭爲宣徽南北院使鄭騫爲禦史中丞張格王鍇爲翰林學士周博雅爲成都尹立次子祕書少監宗懿爲遂王以族子宗爲太傅王宗侃爲太保兼侍中以唐觀軍容使嚴遵美爲內侍監授唐室舊臣王進等三十二人官爵有差又宋玭等百餘人咸見信用帝𨿽目不知書而好與儒生談論頗解其理是時唐衣冠之族多避亂在蜀帝禮而用焉使修舉政事故典章文物有唐之遺風冬十月下詔攺堂宇防捨爲宮殿其略曰帝君之居上應辰象朝貢臻集華夏會同宮闕殿閣之深嚴臺省府事之宏壯須分名號以美【一作正】觀瞻況我肇啟丕圖有嘉瑞允協上之貺式光萬世之基至於廚廐之標題倉庫之曹列並宜從革用永維新遂以大衙門爲宣徳門獅子門爲神獸門大防爲會同殿毬塲門爲神武門毬塲防爲神武殿蜀王殿爲承幹殿淸風樓爲壽光閣西亭子防爲咸宜殿九頂堂爲承幹殿會仙樓爲龍飛樓西亭門爲東上閣門亭子西門爲西上閣門節堂南門爲日華門行庫角門爲月華門萬里橋門爲光夏【一作下】門笮橋門爲坤徳門大東門爲萬春門【一作萬里春門】小東門爲瑞鼎門大西門爲幹正門小西門爲延秋門北門依舊大門子城南門爲崇禮門【一作宗禮】中隔爲神雀門東門爲神政門西門爲興義門鼓角樓爲大定門北門爲大安門中隔爲武門昌橋爲應興橋舊宅爲昭聖宮堂爲金華殿摩訶池爲龍躍池【摩訶池乃陳人蕭摩訶所開】設防爲韶光殿【或作韻光似誤】軍資庫爲國計庫衙庫爲內藏庫衙內麯佑庫爲齊天庫衙內雜庫爲廣潤庫賞設庫爲常盈庫賞設行庫爲殿前庫南倉爲天富倉贍軍東庫爲左金藏庫北倉爲大倉甲仗庫爲天武庫舊三使院爲彰信門尙書省於舊使院置禦史臺於府司置府城爲皇城使防城使司依舊兩馬步使爲左右街使廂虞候爲街巡使後槽爲飛龍廐客使爲客省使樂營爲教坊使廚爲禦食廚防門添置三十六防神策營爲糧料司六軍爲支計院成都府移於子城外從便處置立府所司新西宅爲天啟宮堂爲玊華殿是嵗遣官祭鹽井玊女之神其神出半面享之初帝見倮體婦人於鹽井告曰若當爲吾國土地主富貴至矣故有是命

十國春秋卷三十五

欽定四庫全書

十國春秋卷三十六

檢討吳任臣撰

前蜀二

髙祖本紀下

武成元年春正月癸酉朔帝登興義樓有僧抉一目以獻帝命飯萬僧報之學士【一作戶部侍郎】張格曰小人無故自殘赦其罪幸矣不宜復崇奬以敗風俗帝乃止丁丑以韋莊爲門下侍郎【一作吏部侍郎】同平章事辛巳郊祀天地壬午大赦境內攺元武成【赦文曰圓蓋方輿萬彚共資其覆載春生夏長四時不息於推遷所以茂成嵗功寧遂物性帝王取象文質遞興遵革故之令猷敷鼎新之至理朕上膺睠命俯狥樂推宗廟告防孝思卽展郊丘備禮嚴配式遵欽成享國之符允葉奉天之道祀羣咸秩有感必通雲龍方覩於在天雷雨須聞於作解且湯開三面延景祚六百餘年漢革五刑繼丕圖二十四世皆以卹辜宥罪勸善興仁特行滌蕩之恩用致洽平之化自唐朝運攺土徳數終初乃召冦以纒兵竟至遷都而滅國賢良塗炭朝市丘墟生人旣失其所天大事須歸於有土遂至蠻夷瀝欵士庶傾心謂蜀都同章武之時兼漢嗣絕山陽之號共陳天命屬在朕躬一從踐位以來益軫臨深之懼每念生民塗戻刑政猶繁因告於穹旻合流恩於屬縣紀年定歷旣均鴻名布澤行春式和闕气可大赦天下攺唐天復八年爲大蜀武成元年正月十日昧爽已前大辟罪已下罪無輕重已發覺未發覺已結正未結正見擊囚徒常赦不原者咸赦除之惟十惡五逆屠牛鑄錢故意殺人揑窠造印結聚徙黨逃走背軍合和毒藥私鹽茶麯持仗行刼官典犯枉法贓兼渝濫身名冒授官爵囹圄之內官吏用情致令寃濫不問有贓不在赦限左降官不問罪輕重並與量移其有情無狡蠱事不闕邪者委中書門下酌量矝貸使與矝復授官州縣典吏及諸色人配流在逺已經懲斷者並宜釋罪放歸兼有軍人百姓先因公事關連逃避諸州縣鎭不敢歸還者亦任卻歸本貫所在不得勘問擾攪朕自授旗誓眾仗鉞平戎廓定封彊安保生聚克成帝業實用武功每思將帥之勞宜奬初終之效其在城及東川山南武定武信武泰等道並兩路前軍諸鎭都頭節級將士等一時卽位日𨿽已各有頒賜旣經大禮更示殊恩應都知兵馬使已下至節級官健今有優給各有等第處分稼穡𨿽登黎元未泰每於旦夕常所焦勞將漸致於昭蘇已累行其矜放但念方屯師旅難闕賦徵緣同切於乂安宜共資其贍給自去年八月已後十月已前繼有指揮並蠲逋欠非無惠澤下及烝人尙慮疲羸未息艱苦畿內諸州及諸州府應徴今年夏稅每貫量放二百文今年正月九日已前應在府及州縣鎭軍人百姓先因侵欠官中錢物或保累塡陪官中收沒屋舍莊田除已有指揮及有人經管收買外余無人射買者有本主及妻兒見在無處營生者並宜給還卻據元額輪納本戶稅賦冬選之人例聞羈旅常思任用以救棲遲兼勸進官僚人數不少朕昨才登寶位更布防思或擢在班行或委之州縣凡選用略盡搜羅其間或有謬結前銜妄稱入仕旣未辧其眞僞又可哀其困窮是用銓衡兾分玊石切在精研選士摭實推公自執規繩勿隨請托但曾經赴任委不敗官不犯刑章又無髒污告赤圓備考課分明便仰依次注官銓司不得稽滯如有失墜告赤無以自明但有失墜時公憑及於本任官處取得文解者並準例參選然而自唐朝兵革之後逾濫尢多附勢力者未必有材抱孤直者或聞無位自今已後委有司博求幹濟愼擇端良諳熟吏途詳明法律先能潔已方可理人就中令錄之尢難切在銓衡之精選或有節度刺史上表論薦皆須審諸行事顯著才能保無苛虐之心方允奏陳之命如閒失舉必罪所知諸州府或有賢良方正能直言極諌達於教化明於吏才政術精詳軍謀宏逺韜光待用藏器俟時或智辧過人或辭華出格或隠山林之迹或聞鄕裏之稱仰所在州府奏聞當與量材敍用自唐室傾淪梁圍篡奪上國俄成於茂艸中原莫有其遺民三百年之文物一空數千里之生靈無主星辰旣紊運祚俄遷指王气之東沈聽頌聲之西起率土之黔黎老幼竟獻臣心滿朝之文武忠賢皆陳天意克隆基業合重奬酬應內外文武官等或賜功臣名號或與一子出身兼勸進官資以旌勛業並當續有處分朕頃事唐臣常居親衞受藩鎭封崇之貴著冊書鐘鼎之勲至於朝右公卿方面侯伯皆契忘家之誓俱同許國之誠其歿身王事之中遇禍賊庭之內言念及此痛憤良深應自僖宗朝凡在有功文武大臣顯忠孝者並委中書門下追贈仍搜訪骨肉量材錄用又在閬州起義之日應有隨駕大將效命功臣或遘疾以淪亡或當鋒而天枉皆是捐軀爲主臨難喪生殊功無日而暫忘遺烈千年而不冺並委中書門下抄錄次第各與追贈有子孫者特授官榮所兾澤彼幽明仁霑存沒又自朕剖符之始分門已來副子委用之心匡贊勲庸之士同共甘苦竭節輸誠推公不避於流言臨事惟思於盡瘁則有故武信軍節度使張琳故山南節度使王宗滌故茂州刺史張造故蜀州刺史李師泰故卭州刺史李簡故眉州刺史張勍故漢州刺史宗都知兵馬使劉璋奉禮蓋獲張全眞張行立韓在田威等並宜追贈朕自臨蜀國實庇齊民皆資先哲之威靈獲王故都之城邑方慿幽贊以永天休上答功宜尊舊號先主昭烈皇帝宜委中書門下追崇尊號闕備冊儀忠武侯諸葛亮別加美謚追贈王爵應有名山大川靈祠聖迹皆丰防所系水旱是習並宜追贈公侯用酬貺朕爰自統臨八國同心諸藩部落首領已下宜差使臣各賜詔勅分物宣諭其見在鴻臚禮院入朝藩客等各賜分物續有勅旨處分刺史縣令身皆受職寵在分憂非惟效答於恩榮亦在保全於終始將申保國只計安人其有徭役不均刑法不中鄕縣凋稅賦逋懸必當分命使臣大明黜陟若淸廉可奬課績有聞或就轉官資或超加任用並舉勸懲之命以彰悔過之名太倉及諸州縣受納斛斗並仰太府寺準舊例校勘逐年給付所司除本分耗剰外不得加一升一合致百姓積累逋懸如有固違必行朝典其有外州逺縣官吏等輙徴估價並許百姓詣闕論訴不計官職髙卑並正刑名處分在京百司禁囚徒推劾業成皆招本罪本官詳斷只據所申倘陷深文便行極法或恐推司人吏抑遇代書旣不坐其本情實慮遭其枉法自今後委禦史臺常加覺察若有寃濫便具奏聞必當別遣推窮重行懲斷致理之原無先養老化民之本尢在卹孤或矜黃髮之中或念白華之節衰老者宜加矝防孤惸者亦在撫安應國內有耆老年八十已上賜米二石九十已上賜米三石百嵗已上賜米五石兼綿絹酒肉有差並仰所在長吏切加安存其有不幸者量與津置殯送仍撫其孤弱義夫節婦孝子順孫並加旌表門閭終身優假國之教化庠序爲先民之威儀禮樂爲本廢之則道替崇之則化行其國子監正令有司約故事速具修之兼諸州應有舊文宣王廟各仰崇釋以時釋奠應是前朝舊制或有開國新規制勅之所未該教化之所未備或刑法不中或倫序有乖則諫臣不可不言宰執不可不奏且謗木之設本俟諍臣匭函所收先覽寃狀所以凡聞利病悉要聞知自今已後或事有便宜理非允當並須旋具論奏共議攺更必當畱折檻以旌賢無或愼觸鱗而避事應南郊行事亞獻終獻攝事行禮官吏等攺轉優賜並候績勅處分應飛龍閒廐內作器仗諸雜工巧黃衣三衞四色細仗掌扇黃鐘典彭等亦各委所司分析姓名申奏當議優賞附馬都尉普恩之後仍各賜一子八品正員官赦內有未該恩例及合條事件各仰所司啟請施行開國之初旣勤行子徳惠攺元之後尢企望於樂推惟是革獘從新去華務實有利於民者不得不用有害於政者不得不除公平必致於民安富庶自成於國霸恩𨿽不恡法且無私赦宥者各仰自新釐革者皆宜共守俾從滌蕩永致淸平敢以赦前該恩事相告者以其罪罪之挾藏軍器亡命山澤百日不前後罪如初赦書準日行五百里仍付所司牒至準賜勅故牒】二月甲辰以張格爲中書侍郎同平章事帝謂曰不恃權不行私惟至公是守宰相之事也格爲相輙迎合主意勝已者必以計排去之以王宗佶爲太師罷政事宗佶於帝假子爲最長恃功驕恣多樹黨友帝心惡之故罷甲子我兵入歸州執梁刺史張瑭三月癸已王宗佶旣罷相怨望陰畜死士謀作亂上表以爲臣官預大臣親則長子國家之事休戚是同今儲貳未定必生厲階陛下若以宗懿才堪繼承宜早行冊禮以爲臣元帥兼總六軍倘以時方艱難宗懿衝幼臣安敢持謙不當重事陛下旣正位南面軍旅之事宜委之臣下臣請開元帥府鑄六軍印徵戍徴發臣悉專行太子視膳於晨昏微臣握兵於環衞萬世基業惟陛下裁之帝隠忍未發會唐道襲以語激帝怒己亥宗佶入見辭色悖慢帝再諭之不退叱衞士撲殺之貶其黨禦史中丞鄭騫爲維州司戶衞尉少卿李綱爲汶川尉皆賜死於路夏五月遣將將兵會岐兵五萬攻梁雍州晉張承業亦將兵應之六月丙辰梁將劉知俊及佑國節度使王重師大破岐兵於幕谷我兵及晉兵皆引歸是月立遂王宗懿爲皇太子羣臣上帝尊號曰英武聖皇帝灌州奏武部郎中張道古卒秋七月騶虞見武定八月丙子冊立皇后周氏冬十月立後宮張氏爲貴妃徐氏爲賢妃其妹爲徳妃庚戌講武於星宿山步騎三十萬是嵗帝以降生日爲壽春節諸僧進辟支佛牙道士獻武成混元圖【佑聖國師光業道門威儀楊徳輝是日以此事相嘲】詔重建百神廟於梓橦縣先是唐大將軍吳行魯置百神之廟於路側已而燬於火及帝登極夢神大求祠宇遂有是命

武成二年秋七月梁平淮指揮使李洪自立爲襄州畱後以附於我房州刺史楊防亦舉城來附八月命皇太子宗懿判六軍創天武神機營開永和府妙選朝士爲僚屬辛酉梁均州刺史張敬方克我房州以禦史中丞王鍇爲中書侍郎同平章事九月丁酉梁將陳輝陷襄州城執我降將李洪楊防送洛陽殺之冬十月甲子司天監胡秀林獻永昌歷詔行之冬十二月蜀州刺史王宗弁稱疾罷歸杜門不出是嵗廣都嘉禾合穗昌明縣道士李懷杲謀亂伏誅

武成三年春三月皇太子與內樞密使唐道襲有隙互訴於帝帝恐其交惡乃以道襲爲山南西道節度使同平章事道襲薦宣徽北院使鄧頊爲內樞密使頊受命日卽欲按道襲昆弟盜用內庫金帛道襲懼奏頊褊急不可大任丙午出頊爲果州刺史以宣徽南院使潘炕爲內樞密使夏五月岐王李茂貞求巴劍二州帝曰吾奉茂貞勤亦至矣若與之地是棄民也乃以絲茶布帛七萬與之六月下詔勸農桑曰昔劉先主入蜀武侯勸其閉闗養民十年而後舉兵震揺闗內朕以猥托居人上爰念蒸民久罹千戈之苦而不暇力於農桑之業今國家漸寧民用休息其郡守縣令務在惠綏無侵無擾使我赤子樂於南畝而有風七月之詠焉六月癸亥漢州刺史孟彥暉奏金徑寸遊於西湖蓮葉之上畫圖以聞秋七月門下侍郎兼吏部尙書同平章事韋莊卒八月洵陽水中有龍五十如牛馬驢羊之形行入漢江五色相間冬十月麟見壁州十一月更皇太子宗懿名曰元坦庚戌封從子宗鐬爲昌王族子宗壽爲嘉王假子宗範爲王宗翰爲集王諸皇子宗仁爲普王宗輅爲雅王宗紀爲褒王宗智爲榮王宗澤爲興王宗鼎爲彭王宗傑爲信王宗衍爲鄭王追封族子宗爲通王十二月庚午以禦史中丞周庠戶部侍郎判度支庾傳素爲中書侍郎同平章事辛巳大赦攺明年元曰永平是嵗檄淯井土刺史羅元楚申飭監務

永平元年春正月丙戌朔日食【李昊蜀書作丁亥朔日食今從梁太祖實錄】初帝女普慈公主嫁岐王從子秦州節度使李繼崇已而遣宦者宋光嗣以絹書言繼崇驕矜嗜酒醉害賢良民心思亂願歸侍省免死危邦帝亟召公主歸寧辛亥公主至成都帝畱之不遣始與岐絕三月岐王聚兵臨東鄙帝謂羣臣曰自茂貞爲朱溫所困吾常振其乏絕今乃負恩爲寇誰爲吾擊之兼中書令王宗侃請行帝以宗侃爲北路行營都統以兼侍中王宗祐太子少師王宗賀山南節度使唐道襲爲三招討使左金吾大將軍王宗紹爲宗祐之副帥步騎十三萬伐岐壬辰宗侃等發成都旌旗數百里夏四月乙卯朔岐兵冦興元唐道襲擊卻之五月帝如利州命皇太子監國六月癸丑朔至利州諸將擊岐兵屢破之秋七月帝西還畱禦營使昌王宗鐬屯利州八月庚申朔帝至於成都甲子岐王使劉知俊李繼崇將兵擊我乙亥王宗侃王宗賀唐道襲王宗紹與之戰於靑泥嶺我師敗績馬步使王宗浩奔興州溺死於江道襲奔興元先是步軍都指揮使王宗綰城西縣號安逺軍至是宗侃宗賀等收散兵走保其地知俊繼崇追而圍之眾議欲棄興元道襲曰無興元則無安逺利州遂爲敵境矣吾必以死守之帝以昌王宗鐬爲應援招討使定戎團練使王宗播爲四招討馬步都指揮使將兵救安逺軍壁於廉讓之間與唐道襲合擊岐兵大破之於明珠曲明日又戰於鳬口斬其成州刺史李彥琛九月築栁堤冬十月帝如利州以援宗侃等命皇太子監國決云軍虞候王琮敗岐兵執其將李彥太俘斬三千五百級乙夘捉生將彭君集破岐二寨俘斬三千級王宗侃遣禆將林思諤自中巴間行至泥溪見帝告急帝命開道都指揮使王宗弼將兵救安逺及劉知俊戰於斜谷破之十一月太保中書令周徳權卒壬辰王宗弼敗岐兵於金牛拔十六寨俘斬六千餘級擒其將郭存等丙申昌王宗鐬王宗播敗岐兵於黃牛川擒其將蘇厚等丁酉帝自利州如興元援軍旣集安逺軍望其旗宗侃等鼓噪而出與援兵夾攻岐兵大破之拔二十一寨斬其將李延志等己亥岐兵解圍遁去唐道襲先伏兵於斜谷邀擊又破之庚子帝西還十二月丁巳帝至成都羣臣加上尊號曰英武睿聖光孝皇帝加皇后尊號曰昭聖皇后是嵗始作新宮命集四部書選名儒專掌其事以爲內樞密使潘炕爲武泰軍節度使炕從弟宣徽南院使峭爲內樞密使鑄永平元寶錢【錢文自上至右順行後通正等錢皆同】

永平二年春正月羣臣又加上尊號曰英武睿聖神功文徳光孝皇帝封漢張魯爲扶義公諸葛亮爲安國公二月【闕】朔帝幸龍華禪院召僧貫休坐賜茶藥防段丁巳梁遣光祿卿盧玭閣門副使少府少監李元來聘【通鑑作正月辛酉今從五代史梁太祖本紀】推帝爲兄書曰夫唐虞致治遵禪讓之明文湯武開基允人神之至願必有神器是膺皇圖況古今疊代之期英傑興隆之數莫不上闗天命下順人心啟王霸之宏基爲子孫之大計咸遵軌轍並載簡編且念與皇帝八兄頃在前朝各封異姓土茅分裂皆超將相之尊魚鴈往來久約兄弟之契懽盟甚固功業相推俄隔絕於音塵止因緣於間諜以至時衰土徳運應金行𨿽手足胼胝粗平多難而星辰符瑞謬付厥躬當百辟之羣情極四方之積患受都河洛用答乾坤尋聞皇帝八兄奄有西陲盡朝三蜀別尊位號復統髙深一時皆賀於推崇兩國願通於情好徴曹劉之往制各有君臣追楚漢之前蹤常分疆宇所冀同淸華夏俱活生靈載籍具存恢張無爽去嵗密聞風旨遐慰寤思憤岐隴之猖狂逼褒斜之封徼欲資牽制用速掃除遂委永平軍節度使劉鄩【全蜀藝文志作劉關今從錦裏耆舊傳】特遣行人先道深意旋已徑差精甲將擊妖巢合數鎭之妖雄鼓六師之威勢尋聞退遁殆至滅亡允諧犄角之謀尢得輔車之利近並覽同華奏報皆進呈褒祥書題具悉事機良多嘆沃今專馳卿列備達衷懷重論金石之交別卜塤箎之分山河共永日月長懸瞻佇好音言不盡意【別幅云馬一十匹計紅耳叱驋馬一匹金玉閙裝四埀鞍轡一副紫叱驋馬一匹白玊裝鞍轡一副白驄馬一匹金鍍閙裝鞍轡一副烏叱驋馬一匹金鍍龍鳳五埀銀鞍轡一副烏叱驋馬一匹金鍍銀閙裝鞍轡一副白驄馬一匹金鍍銀閙裝鞍轡一副靑叱驋馬一匹裏花五埀銀鞍轡一副靑叱驋馬一匹陷金玊五埀鞍轡一副驑叱驋馬一匹金鍍閙裝五埀銀鞍轡一副紅耳叱驋馬一匹金鍍五閙裝銀鞍轡一副又玊犀腰帶雜物等計黃排方�琳腰帶一條頭尾順鉠十二事通牡丹犀排方腰帶一條頭尾順鉠十二事金香一十斤麝香五十劑犀一十株琥珀二十斤玳瑁二百斤金稜琉璃椀十隻銀稜祕色鈔鑼二面金花銀裝廚子一對金花渾銀裹龍鳳儀注槍四條金花銀褁龍鳳儀注槍四十條銅甲二副並副防兜鍪全又藥物十三味計茯苓一十斤茯神一十斤酸棗仁五十斤玊鹽五斤新羅人參一十斤牛膝一十斤枳殻一十斤五味子五斤赤箭一十斤鹿茸一十對顆棗一千枚羚羊角五對牛黃一百銖右件樂物等或來從燕市或貢自炎方或馨香能助於燻鑪或華妙可資於寶玩光函星斗藥有君臣願申兩國之情重固千年之約愧非縟禮粗達深衷特希檢畱幸甚謹白】是月尙食使歐陽柔治田令孜故第穿地得玊璽以獻其文曰有徳承天其祚永昌初令孜盜唐國寶至蜀而瘞之至是爲柔所得三月詔中書侍郎同平章事張格編纂開國以來實錄夏四月維州羌董琢反遣保鑾軍使趙綽討平之五月劍州木連理丙寅門下侍郎同平章事王鍇罷爲兵部尙書己丑大赦境內六月麟見文州遣梁使盧玭等還汴帝答梁王書曰大蜀皇帝致書於大梁皇帝閣下竊念早嵗與皇帝共逢昌運同事前朝俱榮倚注之恩並受安危之寄豈期王室如燬大事莫追橫流泛灔於八方衰釁淩【闕】於九廟此際與皇帝同分茅土共綂邦家扶危者力旣不宣握兵者計無所出建沗列同盟之分幸居平蜀之功所宜治兵甲以固封疆聚徵賦以修進貢望皇使而經年不至指云鄕而就日無期逺聞皇帝應天順人開基立極極生靈於塗炭示恩信於豚魚東南之王气鹹歸河洛之殊祥畢至四門盡辟百度惟貞竟無意於興邦止施仁而濟物以此內量分限不在經綸七十州自可指揮八千里半因開拓遂至萬民葉議八國來朝爰徴史冊之文亦有變通之說且東漢亂離之後三國齊興西州微弱之時六雄競起俱非恃彊逼禪皆以行道濟時雍容於揖讓之前輕重於英雄之內況西蜀開山之國燒棧爲謀稱雄𨿽處於一隅避位曾安於二帝鼎峙之規模尙在山呼之气象猶存永言梁蜀之歡合認弟兄之國今防皇上逺尋舊好專降嘉音俱無間諜之嫌再敍始終之約疑慮則春冰共泮開通則東海可歸光榮遽破於子孫暢遂咸敷於朝野今則盡焦勞而勵已用勤儉以帥賢常瞻偃艸之風以繼用天之道又防厚加賜貺別降珍奇十驥聨鑣六龍並駕稱徳曾參於萬乘呈才皆過於千金載觀戀主之心益勵懷恩之志寶帶輟異方之貢名香加逺國之琛奇鋒利逾於雪霜雅器價齊於金王入用多慙於未識捧持方喜於初觀望恩而一日三秋仰徳而跬步千里自此榮遵天路繼遣星槎緘章不候於飛鳶裂帛豈勞於系鴈忻榮慰喜並集此時敬以專使盧卿等回略陳所志幸望開覽【又謝信物等曰右件鞍馬及腰帶甲胃槍劍麝臍琥珀玳瑁金稜椀越瓷器並諸色藥物等皆大梁皇帝降使賜貺雕鞍撼玊堅甲爍金十圍希世之珍六轡絕塵之用槍森蛇�劍耀龍鋒金稜含寶椀之光祕色抱靑瓷之響上藥非蜀都所紀名香從外國稱奇逺有珍華並由惠好顧酬謝而增媿仰渥澤以難勝捧閱品名實慚祗受】是月梁主晃爲其子友珪所弒秋八月漢州什邡縣獲古銅牌一【蜀檮杌作銅牌石記今不從】上有王建王元膺以下六十二字【歐陽史云有文二十餘字今從五國故事及全蜀藝文志】縣民郭迥持以獻帝攺什邡縣曰通計更太子元坦名曰元膺字昌美以符銅牌膺昌之文【歐陽史云建以爲符防因取以名其諸子今不從○又通鑑載此事在七月今從蜀檮杌系於八月之下】識者曰膺者胸也胸者凶也非爲吉兆帝以元膺年少又命學士爲文誡之曰吾提三尺劍化家爲國親決庶獄人無枉濫恭儉畏愼勤勞慈惠無一事縱情無一言傷物故百官吏民愛朕如父母敬朕如天地汝𦇤褓富貴不知創業之艱難更汝之名上應圖防勿驕勿矜勿勿忌惟敬惟誡惟謙惟和內睦九族外安百姓赤心待羣臣恩信愛士卒刑罰人之命也無狥愛憎姦邪國之賊也無信讒搆絕畋遊之娯察聲色之禍然後能保我社稷君我民臣吾蚤莫戒朂恐汝遺忘當置於几案出入觀省九月辛巳攺劍南東川曰武徳軍十二月黃龍見富義江又見大昌池戊寅行營都指揮使王宗汾攻岐文州拔之守將李繼防走是時升云安監爲安州詔行正象歷

永平三年春正月麟見永泰二月壬午大赦丙申唐道襲自興元歸復爲樞密使皇太子元膺廷疏其惡以爲不應復典機要帝不悅庚子以道襲爲太子少保是月梁朱友珪伏誅均王友貞立於大梁更名瑱夏四月以兵部尙書王鍇爲中書侍郎同平章事遣將作監李紘如梁弔喪印文曰大蜀入梁之印【先是盧玭來聘其印文曰大梁入蜀之印特刻印以報之】五月騶虞見壁山有二鹿隨之是月天狗墮於成都雞鳴時有聲如雷電光流數丈或明或滅占曰其下殺萬人【二十三日丑時】六月丙子以道士杜光庭爲金紫光祿大夫左諌議大夫封蔡國公進號廣成先生秋七月丙午皇太子元膺召諸王大臣宴飲集王宗翰內樞密使潘峭翰林學士承防毛文錫不至丁未太子入白於帝帝命遂峭文錫以前武泰節度使兼侍中潘炕爲內樞密使會唐道襲誣太子作亂徴兵入宿衞太子帥徐瑤常謙等攻道襲於淸風樓下遂至城西斬之帝召兼中書令王宗侃王宗賀前利州團練使王宗魯發兵討亂陳於西毬塲門兼侍中王宗黯自大安門梯城而入與瑤謙戰於會同殿前瑤敗死【按十國紀年丁未元膺令軍使諭全殊帥天武兵自衞戊申徐瑤常謙及左大昌軍使王承燧等各帥所部兵奉元膺攻唐道襲道襲自私第被甲乘馬過王宗賀門邀之宗賀曰兵起無名且不奉詔公宜緩行元膺遣天武將唐據帥親兵逐道襲至城西斬之又歐陽史云元膺召大將徐瑤常謙出兵率拒襲與襲戰神武門襲中流矢墜馬死又九國誌曰建將七夕出遊先一日元膺召諸軍使及諸王宴飲邸第中且議七夕從行之禮而集王宗翰等不至詰朝元膺入白建曰潘峭毛文錫離間兄弟將圖不軌又曰及閒唐襲徴兵乃遣伶官安息香諭軍使全殊率天武甲士以自衞明日徐瑤常謙與懷勝軍使嚴璘等協謀以所部兵挾元膺以逐唐襲又曰建急召宗侃宗賀及諸軍使令以兵討防乃逐唐襲至城西斬之盡殺屯營兵又自大安門登陴以入攻瑤謙等三書都有異同今從司馬氏通鑑】己酉太子爲衞士所殺詔追廢太子元膺爲庶人庚戌贈唐道襲太師謚忠壯復以潘峭爲內樞密使冬十月潘炕請立太子賢妃徐氏及飛龍使唐文扆宰相張格合謀立鄭王宗衍甲午立宗衍爲皇太子受冊畢潘炕以朝廷無事稱疾請老許之國有大疑仍遣使就問是歲白龍見卭州江又犀浦縣田中有小龍一靑黑色剖爲兩片尋失去

永平四年春正月丙子命皇太子判六軍開崇勲府【蜀檮杌作崇賢府今從通鑑】置僚屬後更名天策府荊南兵寇州刺史王成先擊卻之時鎭江節度使嘉王宗壽鎭中州成先請甲宗壽但以白布袍給之成先帥之逆戰渤海王髙季昌縱火舟焚浮橋招討副使張武舉鐵絙拒之舟不得進會風反荊南兵溺死者甚眾渤海王乘小舟而遁成先密遣人奏不給甲之狀宗壽獲其人召成先斬之夏四月帝徙鎭江軍治州秋八月武泰節度使王宗訓鎭黔州貪暴不法擅還成都庚辰宗訓入見多所邀求帝命衞士敺殺之戊子以內樞密使潘峭爲武泰軍節度使同平章事翰林學士承防毛文錫爲禮部尙書判樞密院或勸帝乘夏秋江漲決峽堰以灌江陵文錫固諫以爲不可帝乃止九月帝幸寶歷寺后妃皆從是日重陽節宮女四人爲僧所匿明日得於民家與僧二十二人同斬化橋下冬十月前內樞密使潘炕卒十一月麟見昌州乚巳長和驃信鄭仁旻入寇黎州帝遣防王王宗範兼中書令王宗播嘉王宗壽爲三招討以擊之丙辰敗之於潘倉嶂斬其淸平官趙嵯政壬戌又敗之於山口城十二月乙亥破其武矦嶺十三寨辛巳又敗之於大渡河俘斬數萬級【錦裏耆舊傳云殺退溺河者不知其數歸降者三千餘人斬獲坦綽布爕淸平官等收奪器甲馬牛軍資財用八千餘事】宗範將作浮梁濟河帝召令還成都癸未興州刺史兼北路制置指揮使王宗鐸攻岐階州及固鎭破細砂等十一寨斬首四千級甲申指揮使王宗儼破岐長城等闗四寨斬首二千級是時大足縣南產龍馬日行千里【後因名其地爲藏馬巖】永平五年春正月己亥帝禦得賢門受蠻俘大赦初黎雅蠻劉昌嗣郝鑑楊師泰號防金堡三王名𨿽內屬而潛通南詔【卽長和蠻】爲之詗導帝數以漏泄軍謀斬於成都市毀防金堡自是南詔不復犯邊秋九月以兼中書令王宗綰爲北路行營都制置使兼中書令王宗播爲招討使攻秦州兼中書令王宗瑤爲東北面招討使同平章事王宗翰爲副使攻鳳州冬十一月己未夜宮中火自得成都以來寶貨貯於百尺樓悉爲煨燼諸軍都指揮使兼中書令王宗侃等率衞兵入救帝閉門不內庚申旦火猶未熄帝出義興門見羣臣命有司斂太廟神主分巡都城言訖復入宮閉門將相皆獻帷幕飲食壬戌大赦己巳王宗翰引兵出靑泥嶺克固鎭與秦州將郭守謙戰於泥陽川我兵敗退保鹿臺山辛未王宗綰等敗秦兵於金沙谷擒其將李彥巢乘勝趨秦州王宗鐸克階州降其刺史李彥安甲戌宗綰克成州擒其刺史李彥徳我軍至上染坊秦州節度使李繼崇遣其子彥秀奉牌印迎降【鑑戒錄云遂迎駙馬及降無敵王劉知俊並戰將郭守遷郭守存聶璝孫禮陳彥詞毛昌業邵云等五十餘員馬三千餘匹兵士九千戶六萬悉歸於蜀】宗綰入秦州表排陳使王宗儔爲畱後是時梁叛將劉知俊在岐攻邠州半嵗不克聞秦州已降知俊妻子皆遷成都隨解圍還鳳翔夜帥親兵七十人斬關而出庚辰奔於我軍【十國紀年云知俊奔秦州庚戌來降今從通鑑】宗綰自河池兩當進兵會王宗瑤攻鳳州癸未克之我於是有秦鳳階成四州之地十二月丁未帝禦大安門受秦鳳階成之俘大赦境內攺明年元曰通正置武興軍於鳳州割文興二州之以前利州團練使王宗魯爲節度使時大霖雨帝禱於奇相之祠震防氏女竊黃帝珠沈江而死爲此神是嵗起壽昌殿於龍興宮繪帝象於壁又起扶天閣繪諸功臣象

通正元年春正月以李繼崇爲武泰軍節度使兼中書令隴西王梁遣使來聘【太平廣記梁祖使封舜卿聘於蜀時岐陽睚眥闗路不通遂溯漢江而上路出全州全帥致筵於公署舜卿素輕其山川多所傲睨及執斚索令曰麥秀兩岐伶人駭爲未聞以他曲代之舜卿揺首曰不可又再呼麥秀兩岐主人慙怒杖其樂將次至漢州伶人已知全州事憂之及飲會又曰麥秀兩岐如是三呼不能應有樂將王新殿前曰略乞侍郎一唱舜卿唱未徧已入樂工之指下矣其樂工白師曰此是大梁新翻西蜀未有請冩譜一本飛遞入蜀具言經過二州事洎舜卿至蜀長吹麥秀兩岐於殿前施芟麥之具引數十輩貧兒防縷衣裳挈筐籠而拾麥仍合聲唱其詞淒楚舜卿慚恨而退及復命歷梁漢安康等道不敢更言兩岐字】二月翰林學士庾傳昌卒三月農郡王晉暉薨鑄通正元寶錢秋八月以王宗綰爲東北面都招討武信節度使劉知俊爲第一招討天雄節度使王宗儔爲第二招討匡國軍使唐文裔爲第三招討將兵十萬出秦州以伐岐建文思殿命淸資五品正員購羣書實之以內樞密使毛文錫爲文思殿大學士黃龍見大昌池九月庚申新宮成在舊宮之北冬十月甲申宗綰等出大散闗大破岐兵俘斬萬計遂取寶雞己丑宗播等出故關至隴州庚寅岐保勝節度使李繼岌帥其眾二萬棄隴州來奔我兵進攻隴州以繼岌爲西北面行營第四招討知俊會宗綰等圍鳳翔岐兵不出時大雪帝召知俊等軍還成都復李繼岌姓名曰桑志以唐文裔爲天雄軍節度使鎭秦州己亥大赦十二月戊申再大赦攺明年元曰天漢國號大漢以廣成先生杜光庭爲戶部侍郎是嵗有大禿鶖鳥翔於摩訶池上或云卽鶢鶋又溝港城隍悉開白蓮花識者以爲不祥

天漢元年春正月封張儀爲昌化王張飛爲靈應王鄧艾爲彰順王鑄天漢元寶錢夏五月祀黃帝於南郊翼日祀地只於方丘六月賜百官飛雪丸是月導江令黃璟奏天大雷雨江神忽成巨堰羣臣入賀【杜光庭賀牋曰伏覩導江縣令黃璟奏六月二十六日江神移堰事伏以大禹濬江發洪源於龍冡李冰創堰分白浪於城道彼靈津資乎民用而涸脛泛肩之誓表則有常若懷山沃日之災崩騰難制立虞墊溺必害蒸黎昨者夏潦渤興狂波未息顧岷江之下瀨便逼帝都當灌口之上游遽彰神力於是震霆嶪地白雨通宵驅陰兵而鼔噪連天簇靈炬而榮煌逺曙山轉石巨堰儀成浸湧頓滅於京江奔蹙盡移於硤路仰由聖感仍假英威見天地之合符睹神明之致祐編於簡冊冠彼古今叨奉奬私增抃躍】秋七月庚戌以桑志爲西北面第一招討王宗宏爲東北面第二招討己未以兼中書令王宗侃爲東北面都招討武信節度使劉知俊爲西北面都招討八月庚寅貶司徒判樞密院事毛文錫茂州司馬流其子司封員外郎詢於維州籍沒其家貶文錫弟翰林學士文晏爲榮經尉罷左僕射兼中書侍郎同平章事庾傳素爲工部尙書以翰林學士承防庾凝績權判內樞密院事先是飛龍使唐文扆居中用事張格附之與文錫爭權會文錫將以女適傳素子宴親族於樞密院用樂不先表聞帝聞樂聲怪之文扆從而譛焉故有是命冬閏十月戊申以庾凝績爲吏部尙書內樞密使十一月丙子朔日南至祀昊天上帝於圜丘大風拔木幙帷皆裂劉知俊旣爲都招討使諸將皆舊功臣多不用知俊命故伐岐無功帝陰忌其才唐文扆又數毀之因誣以謀叛十二月辛亥斬知俊於炭市癸丑大赦攺明年元曰光天是嵗戎州蠻胡連等反七州捕盜使王球討平之

光天元年春正月乙亥朔大赦復國號曰蜀鑄光天元寶錢皇太子宗衍嗜酒色遊戲帝嘗自夾城過聞太子與諸王鬭雞擊毬唱呼之聲嘆曰吾百戰以立基業此輩其能守乎由是惡張格而賢妃爲之內主竟不能去二月癸亥信王宗傑暴薨宗傑有才略屢陳時政帝內懷廢立意其死也帝深疑之三月西域番僧滿多三藏來遊峨眉山旋歸西國夏四月癸夘朔立皇子宗平爲忠王宗特爲資王岐王復遣使求好於我有狐見寢室鵂鶹鳴於帳中是時峨眉山婆羅花色盡白五月召北面行營招討使兼中書令王宗弼回成都以爲馬步都指揮使帝自永平末得疾昏瞀至是增劇以宗弼沈靜有謀故召還文州進白鷹茂州進白兔羣臣議曰陛下本命爲兔鷹兔相刑未可並處請退鷹畱兔帝疾必痊不從乙亥帝召大臣入寢殿示手書曰朕比遭亂離以干戈定秦蜀賴卿等忠勤夾輔遂正名號奄有神器兢兢業業懼不負荷幸賴天地之靈廟社之貺方隅底定民黎樂康二气葉和五穀丰稔然萬防之大夙夜勤勞遘此篤疾藥石勿救太子𨿽幼有賢徳次不當立卿等固請於外妃後篤愛朕未能違立爲儲君勉力匡襄無墜我邦家之休命又謂曰太子若不堪大業當置諸別宮幸勿殺之王氏子弟諸公可擇而輔也徐妃兄弟止優以俸祿勿令掌兵以速其禍時唐文扆久典禁兵欲乘變去諸大臣遣人守宮門王宗弼等三十餘人日至朝堂不得入會文扆黨內皇城使潘在迎泄其謀於宗弼宗弼等排闥入言文扆之罪以天策府掌書記崔延昌權判六軍事召皇太子入侍疾丙子貶文扆爲眉州刺史翰林學士承旨王保晦坐附會文扆削職流瀘州丙申詔中外財賦中書除授諸司刑獄案牘悉委庾凝績處分都城及行營軍旅之事委宣徽南院使宋光嗣主之丁酉奪文扆官爵流雅州辛丑以宋光嗣爲內樞密使與兼中書令王宗弼宗瑤宗綰宗防並受遺詔輔政初帝因唐制置樞密使耑用士人及文扆得罪帝以諸將多許州故人恐不爲幼主用故以光嗣代之自是宦者始用事六月帝復病痢痛楚日坐錦囊中壬寅帝病中顧左右曰朕見百姓無數列牀前詬曰重賦厚斂以至傷害而死今已得訴於帝矣朕實不知下民如此今若之何【按五國故事蜀中毎三月爲蠶市至時貨易畢集閻閭塡委建常登樓望之見鬻桑者不一顧左右曰條桑甚多儻稅之必厚獲利由是言出於外民懼盡伐其桑柘焉此亦重賦厚斂之一端】頃之帝殂時梁貞明四年也一曰帝疑信王暴死徐妃及張格陰使尙食進雞燒餅帝中毒而逝【北夢瑣言云曹處琪言建疑信王暴卒唐文扆與徐妃張格使尙食進雞燒餅因寘毒按劉恕據舊史貶文扆後二十七日蜀主始殂孫氏之言似誤】帝故武人而雅好儒臣禮遇有加居恆謂左右曰吾爲神策軍將時宿衞禁中見天子夜召學士出入無間非將相可及今我恩顧比當時裁十分之一耳又自奉𨿽儉素頗性愛整潔有西川衞前軍將李思益者衣服鮮麗左右咸怪之帝曰思益要爲我光揚軍府隨與江貨場勾當以助衣裝之費常於作院見匠人裹小朶帽子前如鷹觜後露腦枕卽命截去其帽又或登樓見行人戴襤蓆帽輙鄙之曰破頭爛額是何佳事其好尙多此也在位十二年年七十有二謚神武聖文孝徳明惠皇帝廟號髙祖葬永陵

論曰先主負驍雄之資奮不世出之略智驅田陳力並楊顧北問罪於岐隴南禦侮於長和功綦茂矣而釁起蕭墻戮及嗣子何遇之酷也卒之艷妻方處母愛子抱捨長立少不再傳而失國豈所稱貽厥孫謀以燕翼子者乎嗚呼廢立之際顧不重與

十國春秋卷三十六

欽定四庫全書

十國春秋卷三十七

檢討吳任臣撰

前蜀三

後主本紀

後主名衍字化源舊名宗衍及卽位去宗名衍髙祖十一子衍爲最防蓋賢妃徐氏所生也爲人方頥大口垂手過膝顧目見耳頗知學問童年卽能屬文甚有才思尢酷好靡麗之辭當集艷體詩二百篇號曰煙花集凡有所著蜀人皆傳誦焉初封鄭王爲左奉駕軍使元膺死徐妃與宦者唐文扆教相士言衍相極貴又諷宰相張格贊成之【宋居白幸蜀記云衍母徐氏以金百鎰遺宰相張格言上已許衍爲太子願相公助之】由是得立爲皇太子髙祖旣晏駕光天元年六月癸卯嗣皇帝位時年十八尊母賢妃【幸蜀記作貴妃今從五代史】爲順聖皇太后徐淑妃爲翊聖皇太妃冊立髙氏爲皇后【蜀檮杌云立妃周氏爲皇后按通鑑綱目幹徳三年春正月蜀廢其後髙氏則此爲髙後明矣】以宋光嗣判六軍諸衛事乙夘殺唐文扆王保晦命西面招討副使王全昱殺唐文扆於秦州免左保勝軍使領右街使唐道崇官時文扆旣死太傅門下侍郎同平章事張格內不自安或勸格稱疾俟命禮部尙書楊玢自恐失勢謂格曰公有援立功不足憂也庚午貶格茂州刺史玢榮經尉吏部侍郎許寂戶部侍郎潘嶠皆坐格黨貶官格尋再貶維州司戶庾凝績奏徙格於合水鎭令茂州刺史顧承郾伺格陰事王宗侃妻以格同姓欲全之謂承郾母曰戒汝子勿爲他人報仇承郾從其言凝績恨之因公事抵承郾罪秋七月封兼中書令王宗弼爲鉅鹿王宗瑤爲臨淄王宗綰爲臨洮王宗播爲臨潁王宗裔宗防及兼侍中宗黯皆爲瑯邪郡王【江左以瑯邪之王爲衣冠巨族故三人皆封於瑯邪】甲戌封王宗侃爲樂安王丙子以兵部尙書庾傳素爲太子少保兼中書侍郎同平章事帝不親政事內外遷除皆出宗弼宗弼納賄多私上下咨怨宋光嗣通敏善希合帝寵任之國由是衰八月以諸王爲軍使甲子昭聖皇后殂乙丑以內給事王廷紹歐陽晃李周輅宋光葆宋承薀田魯儔等爲將軍及軍使干預國政司徒周庠切諫不聴晃患所居之隘縱火焚西鄰軍營明旦召匠廣其居帝不問上大行皇后尊謚曰順徳九月內樞密使宋光嗣以判六軍讓王宗弼許之冬十月詔選良家女二十人備後宮十一月壬申神武聖文孝徳明惠帝於永陵廟號髙祖十二月謁永陵辛酉詔來年正月有事於南郊攺明年元曰幹徳是嵗麟見於靑神縣長泉裏帝以爲已祥卽其地命建院焉

幹徳元年春正月辛巳帝祀南郊大赦國內羣臣上尊號曰聖徳明孝皇帝二月雲南遣使來朝三月丙戌北路行營都招討武徳節度使王宗播等自散闗擊岐渡渭水破岐將孟鐵山會大雨而還分兵戍興元鳯州及威武城戊子天雄節度使同平章事王宗昱攻隴州不克以仗內教坊使嚴旭爲蓬州刺史旭彊取士民女子內宮中以是得官帝奢縱無度日與太后太妃遊宴貴臣之家及遊近郡名山所費不可勝紀太后太妃各出教令賣刺史令錄等官夏四月召天策府諸將無得擅離屯戍五月丁卯朔左散旗軍使王承愕承勲承會違命帝皆原之自是禁令不行夏六月雙虹入福感寺後堂光徹廊宇良久而沒秋七月庚辰應聖節【十五日爲後主誕生日】堋口鎭將王彥徽得白龜於羅眞人宮內以進冬十二月雄武節度使兼中書令王宗朗有罪削奪官爵復其姓名曰全師朗命武定節度使兼中書令桑志討之是嵗鑄幹徳通寶錢【泉志作幹徳元寶】攺龍躍池爲宣華苑【卽摩訶池也蜀檮杌云攺龍躍池爲宣華池路振九國誌曰蜀主榦徳元年攺龍躍池爲宣華苑今從之】幹徳二年春正月戊辰桑志克金州執全師朗獻於成都帝釋之三月築子城西北夾寨堤引水入大內禦溝東流出仁政樓夏六月以司徒兼門下侍郎同平章事周庠同平章事充永平軍節度使閏月庚申朔立髙祖原廟於萬嵗橋帝帥后妃百官用防味作鼓吹祭之華陽尉張士喬上疏以爲非禮帝怒欲誅之太后以爲不可削官流黎州士喬赴水死乙卯下詔北巡以禮部尙書兼成都尹韓昭爲文思殿大學士位在翰林承防上昭無文學以便佞得幸遂擢是職秋八月戊辰帝發成都以同平章事王鍇判六軍諸衛事帝被金甲冠珠帽執戈矢而行旌旗戈甲連亙百餘里不絕百姓望之謂爲灌口祅神后妃餞於升仙橋遂以宮女二十人從行至漢州駐西湖與宮人泛舟奏樂飲宴彌日雒縣令段融上言不宜逺離都邑當委大臣徵討不從九月次安逺城【蜀檮杌云九月駐軍西縣按西縣卽安逺軍也】冬十月帝如武定軍數日復還安逺十一月戊子朔以兼侍中王宗儔爲山南節度使西北面都招討行營安撫使天雄節度使同平章事王宗昱永寧軍使王宗晏左神勇軍使王宗信爲三招討以副之將兵伐岐出故闗壁於咸宜入良原丁酉宗儔攻隴州岐王自將萬五千人屯汧陽癸夘禆將陳彥威出散闗敗岐兵於箭筈嶺我兵食盡引還宗昱屯秦州宗儔屯上邽宗晏宗信屯威武城庚戌帝發安逺城【蜀檮杌云自西縣還至益昌泛舟巡閬中】十二月庚申至利州閬州團練使林思諤來朝請幸所治從之癸亥浮江而下龍舟畫舸照耀江水所在供億人不堪命壬申至閬州舟子皆衣錦繡帝自制水調銀漢之曲命樂工歌之州民何康女美而將嫁帝取之賜其夫家帛百疋夫一慟而卒癸未至梓州是嵗漢主巖通好於我

幹徳三年春正月甲寅帝還成都廢其後髙氏帝荒淫無度創爲流星輦凡二十輪以牽駿馬又雅好蹴鞠引錦步障以翼之往往擊毬其中漸至街市而不知常諸名香晝夜相繼久而厭之更皂角以亂其气結繒爲山及宮殿樓觀於其上又別立二防亭於前列諸金銀錡斧之屬取禦廚食料烹燀於其間帝乃憑防樓視之號曰當面廚爲風雨所敗則易新者或樂飲繒山陟旬不下山前穿渠通禁中間乘船夜歸令宮女秉蠟炬千餘照之水面如晝是月井監使馬全義復開陵州熖陽洞【錄異記曰熖陽洞古老相傳在陵州陽山之上從來隠蔽人莫知處幹徳元年辛巳正月十六日癸卯井監使保義軍使太保馬全章中夜夢一人紫衣束帶巍冠古服狀若道流揖之俱行至崖壁所告之曰此熖陽洞也閉塞多年能開發防持可以福利邦國又指其地近開小徑亦可防之勿使常人踐踏及旦全章往尋其所果見土勢防防以杖導之深不可測卽令本軍節級侯廣之勾當人夫劚掘見三重石門其內並是細砂其洞自東入西深三丈九尺濶五尺三寸其洞完全是石洞門第一重髙六尺濶五尺二寸第二重門髙五尺五寸濶三尺七寸第三重門髙四尺七寸濶三尺五寸第三重門內從頂至尺一向髙六尺一寸其門三重相去各三四尺鐫鑿精巧殆非人功第三重門內南畔石房濶七尺四寸髙四尺八寸深四尺二寸其後別有一小洞元有一片石遮掩其門旁通其縫以燈燭照之深不知其底北畔石房深四尺二寸濶四尺六寸髙五尺其房內有石牀一所西畔小石房深二尺濶二尺五寸髙三足一寸西北畔石牀長三尺八寸濶八尺二寸西北畔石竈模長二尺三寸門額濶七寸竈深八寸周圍三尺五寸從洞門向東一直至塩井面相去四十一丈八尺洞門面正東全章召得當井監天師院主內大徳道士費省眞顧問雲天師院見有元和年刺史李正卿著天師聖徳碑雲天師以東漢建安二年自沛遊蜀占幹爲分野見陽山气象指門弟子曰此山直下有咸泉焉今驗此洞正當井上卽是熖陽洞也】夏五月命宣華苑內延袤十里搆重光太淸延昌會眞之殿淸和迎仙之宮降眞蓬萊丹霞怡神之亭飛鸞之閣瑞獸之門土木之功窮極奢巧帝時與諸狎客婦人嬉戱其中爲長夜之飲六月避暑大慈寺觀唐明皇僖宗禦容宴羣臣於華嚴閣秋七月帝以七夕與宮人乞巧於丹霞樓

幹徳四年春二月帝禦文明殿試制科策文曰炎漢致治始策賢良巨唐思皇爰求茂異講邦國治亂之體陳天人精祲之原豈角虛文蓋先碩徳朕念守器之重識爲君之難思得奇才以凝庶績因舉故事以紹前修子大夫抱道逢時投書應詔必有長策以副虛懷何以使三農樂生五兵不試刑獄無枉賦斂無加以何策可以定中原以何道可以卜長世朕當親覽汝無面從白衣蒲禹卿對策切直執政皆切齒欲誅之帝以其言有益擢爲右補闕三月命士民皆著大裁帽蜀人富而喜遨俗競爲小帽而帝好戴大帽【五國故事云人謂泥首包羞之兆】酒肆倡家無所不到索筆題曰王一來惡人識之故有是令夏四月奪軍使王承綱女承綱請之帝怒流之茂州【蜀檮杌云潘昭與承綱有隙奏其出怨言故被貶】承綱女剪髮贖父罪不許遂自殺秋七月肥遺見於紅樓【幸寅遜修王氏開國記以肥遺爲旱魃非也肥遺蛇名見則大旱出山海經○紅樓蜀端門樓也】九月帝以重陽節曲宴羣臣於宣華苑夜分未罷帝唱韓琮栁枝辭內侍宋光浦詠胡曾詩聲節淒惋帝聞之不樂遂罷宴是嵗自五月不雨至九月林木皆枯千里赤地所在盜起

幹徳五年春正月雲南進江豬三月帝以上已節宴怡神亭自執板唱霓裳羽衣內臣嚴凝月等競歌後庭花思越人之曲婦女雜坐履舄交錯酣飲達旦夏四月幸浣花溪龍舟防舫十里綿亙自百花潭至萬里橋遊人士女珠翠夾岸日正午暴風驟起雷電冥晦有白魚躍起變爲蛟形騰空而去溺者數千人帝懼車駕還宮時帝以文思殿大學士韓昭內皇城使潘在迎武勇軍使顧在珣爲狎客陪侍遊宴或爲艷歌相唱和談嘲謔浪鄙俚褻慢以是爲常復命大內造村坊市肆令宮嬪著靑衫縣簾鬻食男女雜沓交易而退帝與妃嬪輙爲笑樂【鑑戒錄云帝或晝作神夜爲狼虎潛入諸宮內驚動嬪妃老小奔走往往致卒】又樞密使宋光嗣等專防國事恣行威虐務狥主之欲以盜國權宰相王鍇庾傳素各保持寵祿無敢規正在迎每勸誅諫者無使訕謗是月晉王存勗稱皇帝國號唐攺元同光秋七月天富倉米中生虫如小蜂尾後如米粒曵之而行八月嘉州司馬劉贊獻陳後主三閣圖帝𨿽不罪亦不能用是月帝受道籙於苑中以杜光庭爲傳眞天師崇眞館大學士起上淸宮塑王子晉像尊爲聖祖至道玊宸皇帝又塑髙祖及帝像侍立於左右又於正殿塑元皇帝及唐諸帝備法駕朝之【五國故事云蜀人以爲朝唐之列聖蓋歸中原之兆○時後主躬自享薦城中士女遊觀闐咽謂之召唐魂】九月詔置賢良方正博通經史明達吏治識洞兵機沈滯邱園五科令黃衣選人白衣舉人投策就試庚戌重陽節宴近臣於宣華苑酒半行嘉王宗壽乘間言社稷將危狀繼以隕涕韓昭輩共以諧笑混之冬十月以韓昭爲吏部侍郎判三銓昭受賂狥私選人詣鼓院撾鼓上訴又爲嘲語曰嘉眉卭蜀侍郎骨肉導江靑城侍郎親情果閬二州侍郎自畱巴蓬集壁侍郎不惜帝聞言召問昭對曰此皆太后太妃國舅之戚非臣之親帝黙然彗星見輿長丈餘司天監言國有大災詔於玊局化置道塲以答天變右補闕張云疏言百姓怨气上徹於天故彗星見此乃亡國之徴非祈禳可弭帝怒流云黎州卒於道是嵗梁亡

幹徳六年春正月禁民戴危腦帽其制狹中僅可覆額俛首卽墜在位者以爲不祥多惡之三月己亥朔宴近臣於怡神亭君臣酣飲喧嘩自恣知制誥李龜正切諌不聴夏四月己巳朔唐遣客省使李嚴來聘嚴朝見笏記曰伏自朱溫肆逆運屬昭宗三年痛別於西秦一旦逼遷於東洛誅殘南北焚宮闈𨿽列藩悉是其唐臣無一處不從其僞命由是大唐中興皇帝念髙祖太宗之業倐爾隳張憤朱溫崔之徒同謀簒弒遂乃神機迥發心鼎獨燃竭滄溟而誓戮鯨鯢芟林莽而決除虎兕十年對壘萬陳交鋒慮久困於生靈乃選挑其死士才過汾水縛王彥章於馬前旋及彛門斬朱友貞於樓上劍霜未匣槍雪猶輝段凝統八萬雄師倒戈伏死趙嵒知一人應運引頸待誅遂使賊將寒心謀夫拱手取乾坤只勞於八日救塗炭遂定於四維備振皇威咸遵帝力今則秦庭貢表兩浙稱臣淮南陳附拜之儀回紇備朝天之禮甫安宇宙便息干戈未盡梟凶方議除翦豈謂大蜀皇帝柔懷逺邇居安慮危嘉我帝祚中興羣妖悉滅特遣蘇張之士來追唐蜀之歡吾皇迥感於蜀皇復禮逺酬於厚禮則叨承造獲奉皇華載馳得面於天顏戰汗不任於地局嚴與後主語盛稱唐主威徳有混一天下之志且言朱氏簒竊諸侯曾無勤王者王宗儔以其語侵我請斬之帝不從是時帝令樞密使宋光嗣置酒召嚴從容問中國事嚴對曰前年皇帝建大號於鄴宮自鄆趨汴定天下不旬日而梁之降兵猶三十萬東漸於海西極甘涼北懾幽陵南逾閩嶺四方萬里莫不臣妾而淮南楊氏承累世之彊鳯翔李公恃先朝之舊皆遣子入侍稽首稱藩至於荊湖吳越修貢賦效珍奇願自比於列郡者至無虛日皇帝乃懷之以徳而震之以威天下之勢不得不一也光嗣曰荊湖吳越非予所知若鳯翔則蜀之姻親也其人反覆其可信乎又聞契丹日益彊盛大國其可無慮乎嚴曰契丹之彊孰與僞梁光嗣曰比梁差省耳嚴曰唐滅梁如拉朽況其不及乎唐兵布天下發一鎭之眾可以決勝旦夕天子存而不論者蓋不欲窮兵黷武也國人聞嚴應對愈益奇之宣徽北院使宋光葆上言晉王有憑陵我國家之意宜選將練兵屯戍邊鄙積糗糧治戰艦以待帝乃以光葆爲梓州觀察使充武徳軍節度畱後五月戊申帝遣李嚴還【唐莊宗實錄同光二年七月戊午蜀遣歐陽彬朝闕貢十月癸巳遣客省使李嚴充蜀川回信使三年戊辰嚴自西川回鑑戒錄云同光初莊宗滅梁將行大禮蜀遣翰林學士歐陽彬持禮入洛顧太尉逺爲之副焉莊宗復遣李客省嚴銜厥命以通好又錦裏耆舊傳歐陽彬通聘洛京莊宗遣李嚴來修好故笏記有云吾皇迥感於蜀皇復禮逺酬於厚禮是李嚴未至之前蜀已有入洛之使今從李昊蜀書】初唐因嚴來以馬市珍玩錦繡而國法禁錦綺珍奇不得入中國其粗惡者乃聴往易謂之入艸物嚴還以聞唐主怒曰衍豈免爲入艸人乎嚴來時帝與嚴俱朝上淸宮而成都士庶簾帷珠翠夾道不絕嚴見其人物富盛君臣驕盈至是因言帝實童騃荒縱暱比小人用事之臣王宗弼宋光嗣等諂諛專恣黷貨無厭大兵一臨瓦解土崩可翹足而待唐主深以爲然遂堅攻取兩川之計秋七月以禮部尙書許寂爲中書侍郎同平章事八月戊辰以右定逺軍使王宗鍔爲招討馬步使帥二十一軍屯洋州乙亥以長直馬軍使林思諤爲昭武軍節度使戍利州以備唐己亥唐遣李彥稠來使【蜀檮杌云幹徳六年九月唐莊宗遣李稠來通好市珍玩錦繡衍不許以馬落艸莊宗怒曰衍豈免落艸乎今不取又按十國紀年作李彥稠】庚戌前山南節度使兼中書令王宗儔以帝失徳與王宗弼潛謀廢立不克憂憤而卒宗弼謂樞密使宋光嗣景潤澄等曰宗儔教我殺爾曹今無患矣光嗣輩俯伏泣謝宗弼子承班【承班官太尉工小辭】曰吾家難乎免矣乙卯以前鎭江軍節度使張武爲峽路應援招討使冬十月置左右龍武四十軍爲親軍以驍勇萬二千人充之兵械給賜皆優異他軍命宣徽北院使王承休爲龍武軍馬步都指揮使禆將安重霸副之舊將無不憤恥十一月乙未命翰林學士兵部侍郎歐陽彬爲唐國通好使【唐莊宗實錄同光二年七月戊午蜀主遣戶部侍郎歐陽彬來使致書用敵國禮今從蜀書】辛丑遣李彥稠東還丙午以唐修好罷威武城戍召闗宏業等二十四軍還成都戊申又罷武定武興招討劉潛等三十七軍辛酉罷天雄軍招討命王承騫等二十九軍還成都十二月乙丑朔復以右僕射張格兼中書侍郎同平章事初格之得罪中書吏王魯柔乘危相迫至是用事杖殺之罷金州屯戍命王承勲等七軍還成都庚午以宦者王承休爲天雄軍節度使封魯國公以龍武軍爲承休牙兵先是承休言秦州多美女請擇以獻因有是命乙亥以前武徳節度使兼中書令徐延瓊爲京城內外馬步都指揮使延瓊以外戚代王宗弼居舊將之右眾多不平辛卯攺明年元曰咸康是嵗徙普王宗仁爲衛王雅王宗輅爲豳王褒王宗紀爲趙王榮王宗智爲韓王興王宗澤爲宋王彭王宗鼎爲魯王忠王宗平爲薛王資王宗特爲莒王宗輅宗智宗平皆罷軍使咸康元年春正月甲午朔受朝賀大赦鑄咸康元寶錢【洪遵泉志曰通正天漢光天干徳錢皆重三銖獨咸康重三銖三參李孝美錢譜曰五錢並涇七分重五銖形制粗惡】三月帝謁永陵自爲夾巾或裹尖巾其狀如錐民庶皆效之還宴怡神亭妃嬪皆戴金蓮花冠衣道士服酒酣免冠其髻髽然更夾面連額渥以朱粉號醉妝夏四月帝曲宴羣臣忽舉觴不悅曰北有後唐南有蠻詔朕不能弔伐是所憂也特進顧在珣曰朝廷有十臣在陛下何憂太子洗馬林罕因著十在文以進六月詔增閏十二月歷紙印造施行初頒歷無閏月及是見唐歷置閏遂續補焉秋七月丙午帝應聖節列山棚得賢門下有暴風摧折隕於地明日雷震應聖堂傾其兩柱九月帝奉太后太妃禱靑城山宮人皆衣雲霞之衣帝自制甘州曲令宮人唱之其辭哀怨聞者淒【辭曰畫羅裙能結束稱腰身栁眉桃臉不勝春薄媚足精神可惜許淪落在風塵後主之意本以神僊而在凡塵耳後降中原宮妓多淪落人間始驗其語】又歷丈人觀都觀丹景山金華宮至徳寺朝上淸宮設醮祈福謁髙祖塑像帝與太后太妃各制辭勒石【遊丹景山金華宮太后詩云碧煙紅霧撲人衣露宿蒼苔石徑危風巧解吹松上曲蝶嬌頻采臉邊脂同尋僻境思攜手暗指遙山學畫眉好把身心淸淨處角冠霞帔事希夷太妃詩云丹景山頭宿梵宮玉輪金輅駐遙空軍持無水注寒碧蘭若有花開晚紅武士盡排靑嶂下內人皆在講筵中我家帝子傳王業積善終期四海同】遂至彭州陽平山漢州三學山薄暮觀聖燈賦詩而還【太后看聖燈詩云防禱遊防境元妃夙志同寶香焚靜夜銀燭遼空泉嫩云根月鐘敲樹杪風印金標聖迹飛石顯神功偶望天涯極臨看日腳紅猿來齋室上僧集講筵中頓覺超三界渾疑澄六通願成修偃事社稷保延洪太妃詩云聖燈千萬炬旋向碧雲生細雨不暗好風吹更明磬敲金地響僧唱梵天聲若說無心法此光如有情】及天苴驛各又賦詩【太后詩曰爲尋靈境散幽情千里江山蹔得行所恨煙光看未足卻驅金輦入龜城太妃詩雲翠驛江亭近玊京夢魂猶自有靑城比來出看江山景卻被江山看出行】帝嵗常獵子來山至是又徧幸諸山爲樂天雄節度使王承休請帝東遊帝將如秦州羣臣諌者甚眾王宗弼亦上表諫帝投其表於地太后涕泣不食止之不能得前秦州節度判官蒲禹卿上疏極諌凡二千言亦不聴承休妻嚴氏有殊色帝私焉故鋭意欲行庚子唐以魏王繼岌充西川四面行營都統郭崇韜充東北面行營都招討制置等使帥李令徳李紹琛張筠毛璋董璋李嚴等將兵六萬入冦又以任圜李愚參預軍機【通鑑載庚子以魏王繼岌爲都統郭崇韜爲都招討伐蜀又以荊南節度使髙季興充東南面行營都招討使鳯翔節度使李繼曮充都供軍轉運應接等使同州節度使李令徳充行營副招討使陜州節度使李紹琛充蕃漢馬步軍都排陳斬斫使兼馬步軍都指揮使西京畱守張筠充西川管內安撫應接使華州節度使毛璋充左廂馬步都虞侯邠州節度使董璋充右廂馬步都虞侯客省使李嚴充西川管內安撫使都統置中軍以供奉官李從襲充中軍馬步都指揮監押髙品李廷安呂知柔充魏王牙通謁辛丑以工部尙書任圜翰林學士李愚並防預都統軍機】冬十月庚申朔召百官賞縱梔花於芳林園花出靑城山其瓣六出而紅靑特爲異種癸亥帝發成都【蜀檮杌作甲子今從通鑑】甲子至漢州武興節度使王承捷飛驛言東朝興聖令公統兵西上帝疑羣臣同謀沮已大言曰吾方欲耀武遂東行有羣鴉泊於旗桿其鳴甚哀又親禱張惡子廟探籖得逆天者殃四字帝殊不爲意在道與成都尹韓昭翰林學士李浩弼中書舎人王仁酬答吟詠無虛日【王氏見聞錄上梓潼山少主有詩云喬巖簇冷煙幽逕上寒天下瞰峨嵋嶺上窺華嶽巓馳驅非取樂按幸爲遊邊此去將登涉歌樓路幾千宣令從官繼和中書舍人王仁和曰防仗拂寒煙鳴騶在半天黃雲生馬足白日下松巓盛徳安疲俗仁風扇逺邊前程問成紀此去尙三千至劍州西二十里夜過一磎山忽聞軍人振革鳴金聲動谿谷有鷙獸自業林間躍出千萬人中攫取一夫而去少主至行宮尋命從臣賦詩王仁詩曰劍牙釘舌血毛腥窺算勞心豈暫停不與大朝除患難惟於當路食生靈從教戶口資嚵口未委三丁稅防丁今日帝王親出狩白雲嵒下好藏形翰林學士李洪弼進詩曰巖下年年自寢訛生靈飡進意如何爪牙眾後民隨減溪壑深來骨已多天子紀綱猶被弄客人窮獨固難過長途莫怪無人迹盡被山王稅殺他少主覽詩大笑通白衛嶺韓昭進詩曰吾王巡狩爲安邊此去秦亭尙數千夜照路岐山店火晚通消息戍瓶煙爲云巫峽𨿽神女跨鳯秦樓是謫仙八駿似龍人似虎何愁飛過大漫天少主和曰先朝神武力開邊畫斷封疆四五千前望隴山登劍防後憑巫峽鎖烽煙軒王尙自親平冦嬴政徒勞愛學仙想到隗宮尋勝處正應鶯語暮靑天王仁和曰龍斾飄颻指極邊到時猶更二三千登髙曉蹋巉巖石冒冷朝衝斷續煙自學漢王開土宇不同周穆好神仙秦民莫到無恩及大散闗東別有天】帝次梓潼大風發屋太史曰此風發當千里外有破國稱臣者帝不省時唐排陳斬斫使李紹琛與李嚴將驍騎三千步兵萬人爲前鋒招討判官陳乂至寶雞稱疾乞畱學士李愚厲聲曰乂見利則進懼難則止可斬也由是唐軍無敢顧望者【冊府元龜載繼岌檄曰捨過論功王者示好生之道轉禍爲福聖人垂善變之文矧彼蜀民代承唐徳宗朝以兵興河塞久駐金鑾僖宗時以盜起中原曾停玊輅蜀之乃祖乃父或士或民而皆內稟忠貞外資驍果武負闗張之气文傳揚馬之風迎大駕以涉岷峨合諸軍而定闗輔忠義冠乎日月勲業著乎山河凡在幽遐皆所傳達不幸龜龍忽去蛇豕尋生逐此匪人據斯重地蜀主先父出身陳許擁眾巴庸接王室之頻遷保邊隅而自大蓋屬昭宗皇帝方玆播越正切撫綏洗彼瑕疵潤之雨露綰紅旗碧幢之蓋兼鳯池雞樹之榮狂兕逢山漸展橫行之志鳴梟出穴曾無返哺之聲拔本塞源見利忘義加以結連同惡聚集羣凶當天步艱難莫展扶持之節及坤維暫絕卻爲僣僞之謀烈士聞之撫膺懦夫見之攘臂洎玆余裔益奮殘妖閹豎擅權而勛賢結舌不稼不穡奢侈者何啻千門內淫外荒塗炭者已餘萬室而更納其短見侮我大朝輒橫拒轍之臂擬舉投羅之翼我皇帝仰膺防再造皇圖四時順而玊燭明萬彚安而金繩正維玆蜀土敢隔朝風連營虧卹養之恩比屋困煩苛之政每聞殘酷深所憫傷是命車徒以申弔伐步卒則矗如山列車騎則迅若雷奔振雄聲而聒動乾坤騰鋭气而動搖河嶽彼若率兵赴死我則無陣不摧彼若據壘偸生我則無城不拔卻慮髙低士庶逺近封巡不早回翔終同覆滅故今曉示貴在保全應三川管內有以藩鎭降者卽授之節度有以州郡降者卽授之刺史有以鎭縣降者卽付之主守有能見機知變誅斬僞命將帥以其藩鎭城池降者亦以其官授之如列陣交鋒之際有以萬人已上降者授之節度五千人已上授之大郡三千人已上授之次郡一千人已上授之主將有蜀城將校斬僞主首領降者授以方鎭如蜀主王衍首過自新以三川歸國卽授之方面其同謀將校當加列爵有舊在本朝文武官或負罪流落在蜀者苟能率眾歸朝一切不問大軍所行之處不得焚燒廬舍剽掠馬牛所有降人倍加安撫所罪者一人僣僞所救者萬姓瘡痍況蜀主宗枝成都父老較其罪狀良可矜寛只如僞梁挾我皇威窺吾大寶爲四十年之巨冦覆十九葉之丕基昨國家平定中原只誅元惡列藩牧伯咸不替移國境生靈無一搔擾蜀中遐僻亦合傳聞各宜審計變通速謀歸向云云】丁丑紹琛冦威武城指揮使唐景思城使周彥禋叛降於唐【冊府元龜云康延孝至故鎭威武城指揮使唐景思吳鐸王權思部下兵四百降於延孝其軍吏鄒彥禋都指揮使李璠見城危方出歸投初無降意皆伏誅】紹琛掠威武糧二十萬斛縱我敗兵萬餘人因倍道趣秦州是日郭崇韜至散闗指其山曰我輩進無成功不復得還於此今日當盡力一決且饋運將竭計惟先取鳯州因其糧爲便諸將皆言蜀地險固宜按兵觀釁李愚曰蜀人苦其主荒淫莫爲之用乘其人情崩離風驅霆擊彼自破膽勢不可緩也防紹琛捷至崇韜乃麾兵大進戊寅王承捷以鳯興文扶四州印節叛降於唐唐得兵八千人糧四十萬斛崇韜大悅曰平蜀必矣卽以都統牒命承捷充武興軍節度使己卯帝至利州威武敗卒奔還始信唐兵之來王宗弼宋光嗣言於帝曰東川山南兵力尙完陛下但以大軍扼利州唐人安敢懸兵深入從之庚辰以隨駕淸道指揮使王宗勲王宗儼兼侍中王宗昱爲三招討逆戰是時從駕兵自綿漢至深渡千里相屬皆怨憤曰龍武軍糧餉倍於他軍他軍安能禦敵紹琛等兵過長舉興州都指揮使程奉璉將所部兵五百叛降於唐且請先治橋棧以待由是唐兵無險阻之患辛巳興州刺史王承鑑棄城走【唐莊宗實錄甲申魏王至故鎭康延孝収興州十國紀年辛巳承鑑出奔甲申繼岌郭崇韜至威武城今從之】紹琛遂克興州崇韜以唐景思攝興州刺史乙酉成州刺史王承朴棄城走三招討與紹琛等遇於三泉大戰我兵敗績斬首五千級【歐陽史云爲先鋒康延孝所敗】唐得三泉糧十五萬斛軍食遂優足帝聞宗勲等之敗自利州倍道西走斷桔柏津浮梁由綿谷還畱中書令判六軍諸衛事王宗弼將大軍守利州且詔斬三招討宗勲等紹琛晝夜兼行趣利州是時武定畱後宋光葆遺郭崇韜書請唐兵不入境當舉巡屬內附茍不如約當背城決戰以報本朝崇韜撫納之己丑魏王繼岌至興州光葆以梓綿劍龍普五州武定節度使王承肇以洋蓬璧三州山南節度使王宗威以梁開通渠麟五州階州刺史王承嶽以階州皆送欵降唐崇韜致書宗弼等爲開陳利害紹琛將及利州宗弼棄城西歸宗勲等三招討追及於白艻宗弼探詔書示之曰宋光嗣令我殺爾曹因相持泣共合謀降於繼岌十一月庚寅朔丙申帝至於成都百官及後宮迎謁七里亭帝雜宮人作回鶻隊以入丁酉禦文明殿與羣臣相對涕泣無一言以救國患戊戌紹琛至利州修桔柏浮梁昭武節度使林思諤先棄城奔閬州甲辰魏王繼岌至劍州武信節度使兼中書令王宗壽以遂合渝瀘昌五州降唐乙巳宗弼馳歸成都登太門嚴兵自衛【通鑑作甲辰今從錦裏耆舊傳】帝及太后往勞之宗弼驕慢無復人臣禮是夜刼遷帝與太后後宮諸王於西宮【一作天啟宮】收帝璽綬別遣人取內庫金帛器玩並諸王節相宅內寶物丙午自稱權西川兵馬畱後紹琛進至綿州倉庫民居已爲我兵所燔又斷綿江浮橋無舟楫可渡紹琛謂李嚴曰吾懸軍深入利在速戰乘蜀人破膽之時但得百騎過鹿頭闗彼且迎降不暇若俟修繕橋梁必畱滯數日或教王衍堅閉近闗折吾兵勢倘延旬浹則勝負難料矣乃與嚴乘馬浮渡江遂入鹿頭闗丁未進據漢州居三日後軍始至宗弼遣使以幣馬牛酒勞軍且以帝手書召李嚴曰公來吾卽降或謂嚴公首建伐蜀之策至成都禍且不測嚴不從欣然馳入京城撫諭吏民告以大軍繼至戊申宣唐主勅曰朕以蜀部封疆本是我唐境土爰從兵革逺阻江山當僞梁簒弒之時致宗廟震驚之難遂滋割據益逐便安𨿽行建號之謀乃是從權之道況復蜀主先父素是本朝舊臣常懷忠孝之心每俟興隆之運惟期恢復卻效傾輸朕以初殄冦讐重興社稷撫諭之恩旣廣憂勤之意常深須務綏和貴諧混一遂令元子兼命宰臣逺安徯後之心旣協來王之願遐想王師行李已及彼地城池逺降詔書明行示諭料其素志必契夙心當符魚水之歡永保山河之誓僞蜀文武官僚等或本朝舊族或當代英賢或抱節於軍戎或著名於鄕曲久從暌隔常軫情懷宜知乃睠之恩各勵輸誠之節今以降勅命誡約諸道兵帥如西川果決歸降到城不得驚擾但思效順勿致懷疑帝引嚴見太后以母妻爲托宗弼猶乘城爲守備嚴悉命撤去樓櫓己酉魏王繼岌至綿州帝命翰林學士李昊艸降表【表曰臣聞滄海澄波納百谷朝宗之水皇風扇物來萬方向化之人蓋由負罪不誅銜寃獲免鄭伯沐焚棺之惠許男荷解之仁得不頂戴穹旻仰祈渥澤恭惟皇帝陛下承乾啟運握鏡開圖發機而上應天心卹物而下從民欲繼十八祚崇隆之徳髙步泰階應一千年挺特之風廣施王道混車書於天下走聲教於域中而臣僻在遐方逺居蜀郡承先父經營之業爲巴人主者之司但荒聾瞽之迷罔顧危亡之患玉帛旣乖於正朔苞茅是闕於薦羞殊不知唐徳維新元功再造致王師之逺辱勞雄武以遐臨太陽出而冰雪自消睿澤敷而黔黎盡泰臣自知罪釁不敢逭逃命戎士以倒戈挈壺漿而塞路遂卽舁棺麾下束手馬前向丹闕以馳防掩黃沙而聽命豈謂魏王布惠眞宰垂仁入臣境無犯纎毫問臣罪不加一二傳陛下好生之防闡堯天宥惡之文釋殘生於撲蛾之燈全必死於戲魚之鼎使肌骨重生於聖日焦枯再沐於天波然則盡節輸誠安足以贖臣之罪塗肝碎膽不足以報君之恩幸得捧日傾心歸王向化積懼而鋒鋩聚首推忠而丹赤貫心今則已逺龜城將趨鳯闕𨿽亡家國喜歸有道之朝縱別鄕園幸在太平之化臣以正月二日與母親並姨舅兄弟骨肉等發離當道奔赴京師攀望聖慈無任瞻天仰

徳惶懼戰越死罪之至○表稱乙酉年不書年號】又命中書侍郎同平章事王鍇艸降書曰臣先人受職坤維作藩唐室一開土宇垂四十年屬梁孽挺災皇綱解紐不能助逆遂至從權勉狥輿情止王三蜀逮臣纂紹罔敢怠遑自保土疆以安生聚皇帝陛下嗣唐虞之業興湯武之師廓定中區奄徵不服梯航畢集文軌大同臣方議攺圖便期納欵遽聞致討實抱驚危今則委千里封疆盡歸王土冀萬家臣妾咸沐皇恩輿櫬有歸負荊請罪望播日月之照特寛斧鉞之誅顒佇徳音用安反側遣兵部侍郎歐陽彬奉之以迎魏王繼岌及都招討崇韜【冊府元龜載衍上繼岌牋曰衍叩頭言伏以五帝三王竟歸於代謝有家垂國孰免其廢興茍大命之革新願轉禍而爲福衍誠惶誠恐叩頭伏以衍先人頃以受唐封冊列土坤維自霸一方於玆三紀乃者因宮門之搆逆偶中國以喪君勉副推崇遂開興業衍謬爲世子獲紹舊基而以防衝不得負荷尋遇大唐皇帝中興聖運再造鴻圖輝赫大明照臨下土存修嘉好仰恃恩明感覆燾於堯天將馳驅於禹貢忽審王師討伐部內震驚靡敢當鋒幸思歸命伏惟殿下位尊上嗣徳寶元良騰少海之波瀾動前星之秀彩親乘象輅勞履劍闗已得萬民之歡心坐恕斯人之死罪今則完全府庫守遏邑居率文武以陳誠輿棺櫬而納欵伏惟殿下特宏哀鑑保證奏聞亦存諸典刑貯在肺腑庶防先人之靈猶享血食之祀免支離於眷屬得敬養於庭闈惟聖君之明慈系殿下之造衍無任危迫殆越戰懼激切之至謹差私署檢校司空行尙書兵部侍郎歐陽彬軍使韓知權等奉牋以聞】宗弼稱我國君臣久欲歸命而內樞密使宋光嗣景潤澄宣徽使李周輅歐陽晃熒惑少主皆斬之函首送魏王軍前又責文思殿大學士禮部尙書成都尹韓昭佞諛梟於金馬坊門【錦裏耆舊傳齊王宗弼斬東院開府宋光嗣西院開府景潤澄北院開府歐陽晃成都尹韓昭等出牓示奉魏王教令宋光嗣等久居內庭恣行權柄幻惑少主減削三軍仰處斬訖奏】而內外馬步指揮使徐延瓊果州團練使潘在迎嘉州刺史顧在珣及諸貴戚多惶懼傾家貲伎妾以賂宗弼得免死辛亥魏王至徳陽宗弼遣使奉牋稱已遷少主於西第安撫軍城敬俟王師【冊府元龜云宗弼遣顏守倫上牋云蜀主衍已出府第舉家遷西宅宗弼權稱西川兵馬畱後安撫軍城以王師】又使子承班載宮人珍寶獻魏王繼岌及崇韜求節鎭繼岌畱其物而遣之是時李紹琛畱漢州八日以待都統甲寅繼岌至漢州宗弼迎謁乙卯至成都【捨於王宗弼之別墅○是時中書令王宗範上牋曰臣生居潁許因先父建光啟中討陳敬瑄在蜀司空平章事王鍇上牋曰臣因天復三年奉使西川遇車駕刼遷洛陽因畱蜀部俱見冊府元龜】丙辰李嚴引帝及百官儀衛出降於升遷橋【蜀檮杌云魏王至七里亭衍備亡國禮以降按舊五代史云升遷橋在成都北五里又冊府元龜作降於升仙橋】帝白衣銜璧牽羊艸繩縈首百官王鍇等衰絰徒跣輿櫬號哭俟命繼岌受璧崇韜解焚櫬承制釋罪君臣東北向拜謝丁巳唐大軍入城繼岌居東內崇韜止天策府崇韜禁軍士侵掠市不攺肆是後也唐舉兵凡七十日【莊宗實錄及薛氏五代史皆云自興師出洛至定蜀城計七十五日按唐兵九月戊申離洛城十一月丁巳入成都實七十日也】得節度十州六十四縣二百四十九兵三萬鎧仗錢糧金銀繒錦以千萬計又繼岌選苑中馬得二十許匹曰麝香騟曰錦耳驄曰駱十二曰趂日驄曰偏界王曰防冰騟曰長命驑曰孫兒驄曰籠菘白曰八百哥曰掠地云曰錦地龍曰雪面娘曰月影三曰玉尾騟曰撒沙驑曰天花落曰旋風白曰窣地嬌曰六尺金曰銜蟬奴初帝有馬數百皆上駟也至是比選更爲逸足之尢者又得南詔俘蠻數十人及故唐判官徐藹曽使南詔者魏王因遣藹持金帛招撫南詔悉還所俘諭以威徳十二月己巳【錦裏耆舊傳作閏十二月己丑朔今從通鑑】崇韜白繼岌收王宗弼宗勲宗渥【一作宗儼】斬之並殺宗弼子駙馬都尉承班牓曰竊以前件人等擅廢本主專殺內臣潛取資財將爲已物爰自收降城邑又無犒賞三軍俱是元凶須加顯戮閏十二月丁酉唐主詔我國所署官四品以上降授有差五品以下悉縱歸田裏【按五代防要云後唐同光三年閏十二月勅初平僞蜀應僞署官員等官至太師太傅及三少並太尉司徒司空侍中中書令左右僕射已上並宜降至六尙書臨時更約髙卑爲六行次第階至開府特進金紫者文班降至朝議大夫武班降至銀靑爵如是舊署將相已上與開國男三百戶余並不許有封爵其有功臣名號並須削去如檢校官至郎中員外郎兼侍禦史已下如是僞署節鎭率先向化及立功效者委行營都統緣事迹奬任如刺史除停罷外有見任政績可稱者但許稱使君不得更有檢校及兼官其僞署班行正官四品已上依此降絀五品已上如不曽經本朝授官又無族望可稱者材智有聞卽許於府縣官中量材任使如無材智可錄者並宜放歸田裏若西班有稱統軍上將軍者若本是功臣子孫及將相之後並據人材髙下與諸衛小將軍率府副率中郎將次第授任如是小將軍以下堪任使者委西川節度使補衙前押衙已下職所有歸降官除軍前任使下並稱前銜續據才行任使今本文姑從通鑑】又下詔慰帝曰固當裂土而王必不薄人於險三辰在上一言不欺帝捧詔欣然曰不失爲安樂公唐同光三年春正月戊午朔前戎州刺史蕭懷武眉州刺史鮮於臯舉兵被誅庚申魏王遣李繼曮李嚴部送帝與宗族及宰相王鍇張格庾傳素許寂翰林學士李昊等並將佐家族數千人以東三月乙巳帝至長安唐莊宗有詔止之是月伶人景進白莊宗曰魏王未至康延孝初平王氏族黨不少聞車駕東徵恐驟爲變盍除之莊宗乃遣中使向延嗣賫勅害帝勅曰王衍一行並從殺戮已印畫矣樞密使張居翰覆視就殿柱楷去行字攺家字由是百官及王氏僕役獲免者千餘人夏四月丁亥朔己丑延嗣至長安殺帝及宗族於秦川驛盡得蜀中珍寶帝時年二十八也【時有蜀僧逺公傷廢國詩云樂極悲來數有涯歌聲才歇便興嗟牽羊廢主尋頎國指鹿姦臣盡喪家丹禁夜涼空鏁月後庭春老謾開花兩朝帝業都成夢陵樹蒼蒼噪暮鵶】六月百官至洛陽平章事王鍇等皆量授諸州府刺史少尹判官司馬惟永平節度使馬全不食而卒天成三年王宗壽上唐明宗書求王氏宗族之明宗嘉其忠封後主順正公許以諸侯禮長安南之三趙村初髙祖立後主爲嗣鑄銅鐘於佛寺謂其下曰吾立此鐘爲太子故也令其洪逺必東宮將來之慶裁及八日而鐘隕於地龍首摧落後主果八年而亡【北夢瑣言又云先是司天監胡秀林進歷移閏正月近臣曰宜用唐國閏月因攺閏十二月街衢賣歷者云只有一日也是冬蜀果滅】髙祖以唐大順二年入成都爲西川節度使天復七年九月建號明年攺元【按舊五代史王建以龍紀元年入成都天祐五年建號攺元此薛氏之誤也今悉以九國誌前蜀書運歷圖爲據】後主以咸康元年國滅父子二世凡三十五年

論曰予作前蜀後主紀而深有感於興亡之際焉夫莊宗非司馬文王之比繼岌崇韜非會艾儔也且是時唐僅得天下之半彊藩割據經略未遑假後主勤修政事輯睦鄰封防以貨財結以情好尙可遷延國祚更待眞主柰何閹人秉鈞於外朝母后司晨於閫內嬉遊山川宣淫郡國秦川之變驟罹非辜自古蜀亡未有如王氏禍之烈者也可不哀哉

十國春秋卷三十七﹤史部﹐載記類﹐十國春秋﹥

欽定四庫全書

十國春秋卷三十八

檢討吳任臣撰

前蜀四

列傳

髙祖順徳皇后周氏順聖皇太后徐氏

翊聖皇太妃徐氏

貴妃張氏夫人蕭氏後主廢後髙氏

皇后金氏元妃韋氏貴妃錢氏

順妃蘇氏

昭儀李氏【李玊簫】宮人劉氏

順徳皇后周氏許州人也武成元年髙祖卽帝位冊立爲皇后永平初加尊號曰昭聖天光元年髙祖晏駕後哀毀骨立後數月而殂合葬永陵謚曰順徳升祔太廟母弟徳權以後故起家刺史積功至太保中書令有傳順聖皇太后徐氏唐眉州刺史徐耕女也耕性仁恕當田令孜陳敬瑄守成都日耕爲內外都指揮使所全活常至數千人令孜謂之曰公掌生殺而不刑一人有異志邪耕不得已夜戮俘囚數人以復命耕有二女皆國色相工語耕曰公不久當大富貴因出二女相之相工曰靑城山王气徹天不十年有眞人承運此女當作后妃君貴由二女致也長女卽太后【鑑戒錄作長女爲太妃次女爲太后非是】太後事髙祖爲賢妃與妹淑妃皆以色進專房用事交結宦官唐文扆等幹與外政太子元膺之死髙祖以雅王宗輅已信王宗傑才敏擬擇一人立之而賢妃欲立其子鄭王卽後主是也使文扆諷宰相張格贊成之後主遂得立及嗣皇帝位尊賢妃爲順聖皇太后淑妃爲翊聖皇太妃耕亦累官驃騎大將軍太后太妃各出教令賣官自刺史以下每一官闕必數人並爭而入錢多者得之又日挾後主遊宴貴臣之家或周覽近郡名勝如丈人觀金華宮三學山諸地飲酒賦詩所費不貲常遊靑城山宮人衣服皆畫雲霞飄然望之若仙後主自作甘州曲以述其狀卒用是敗唐師入漢州後主馳驛召唐臣李嚴引太后見之且以爲托已而歸唐唐莊宗遣向延嗣族誅王氏於秦川驛太后臨刑呼曰吾兒以一國迎降反以爲戮信義俱棄吾知爾禍不旋踵矣翊聖皇太妃徐氏耕次女也髙祖時進位淑妃宮中稱爲花蕋夫人亦曰小徐妃光天元年夏六月尊爲皇太妃咸康元年隨後主降唐明年李繼曮等部送入洛行至天回驛太妃與太后賦詩淒惋不可聴聞已而秦川之禍與太后同畢命焉

貴妃張氏梓州郪縣人太子元膺其所出也武成中進號貴妃一云元膺母爲白氏髙祖後宮又有馬姬宋姬陳姬喬姬褚姬不具述

夫人蕭氏髙祖之後宮也容態明悟絕有寵愛鳯翔將李彥【闕】來降署指揮使更姓名曰王丞弇以蕭氏賜之無何丞弇死蕭氏寡而無子唐轉運接應使李繼曮故岐王子隨魏王入成都陳昭符者密求蕭氏以獻抱衾之夕繼曮隔屏窺之驚爲妍妙詰其由來則已爲王丞弇所偶亟止之曰丞弇背恩投蜀誠不可容然向者吾從子行於義不可遂令送之歸

廢後髙氏兵部尙書髙知言女也後主爲太子時髙祖冊立髙氏爲皇太子妃久而無寵後主嗣帝位立爲皇后幹徳初韋妃入宮後尢被疏薄不見答於後主遂坐是廢遣還家知言驚僕不食而卒

皇后金氏名飛山成都人也父業農家頗饒無子與媼相敬如賓媼懷孕十餘月娩身時忽大風雨見赤龍繞庭而生後是日有山飛至後家因名焉年十六姿容絕世兼擅繪事干徳初選入掖庭及髙後廢冊立爲皇后尋亦坐廢貴妃錢氏爲力辧復正位中宮咸康元年隨後主降唐死之

元妃韋氏故徐耕女孫也有殊色後主適徐氏見而悅之太后因納之宮中後主不欲娶於母族托言韋昭度孫初爲婕妤累封至元妃

貴妃錢氏事後主累封貴妃皇后金氏以復位故深徳之未幾從後主降唐而死

順妃蘇氏未詳其家世後主時累封至順妃

昭儀李氏名舜梓州人酷有辭藻後主立爲昭儀世所稱李舜夫人也所著蜀宮應制詩隨駕詩釣魚不得詩諸篇多爲文人賞鑑同時宮人李玊簫者寵幸亞於舜後主常宴近臣於宣華苑命玊簫歌已所撰月華如水宮詞侑嘉王宗壽酒聲音委婉抑揚合度一座無不傾倒宗壽懼禍亦爲之盡觴【詞曰輝輝赤赤浮五云宣華池上月華新月華如水浸宮殿有酒不醉眞癡人】

宮人劉氏不知何地人鬒髮如雲而有色秦川之變行刑者將免之劉氏曰家國喪亡義不受辱遂就死髙祖子衛王宗仁

庶人元膺

豳王宗輅

趙王宗紀

韓王宗智

宋王宗澤

魯王宗鼎

信王宗傑

薛王宗平莒王宗特

宗仁髙祖之長子也生母爲馬氏防以疾廢累官校書郎武成三年封普王幹徳六年徙封衛王

元膺字昌美髙祖第二子貴妃張氏所生也初名宗懿起家祕書少監封遂王【歐陽史作簡王今從蜀國春秋】已而立爲皇太子未幾更名元坦永平中得銅牌於什邡髙祖以爲符防又命攺名曰元膺元膺爲人猳喙齲齒蛇眼黑色目視不正性猜忍頗多材藝能射錢中孔嘗自抱畫毬擲馬上馳而射之無不中當爲太子時年方十有七嵗判六軍創天武神機營開永和府置官屬號爲貴重髙祖以元膺年少任大命道士廣成先生杜光庭爲之師且屬其選純靜有徳者使侍東宮光庭薦名儒許寂徐簡夫二人元膺未嘗與之言日與樂工羣小嬉戲無度內樞密使唐道襲者髙祖之嬖臣也元膺心易之屢謔於朝髙祖懼其不相能乃出道襲爲興元節度使已而道襲罷歸復典機要元膺廷疏其過失髙祖殊不悅會七夕前一日元膺召諸王大臣置酒道襲亦在坐間而王宗翰及潘峭毛文錫不至元膺怒曰集王不來峭與文錫教之耳集王謂宗翰也大昌軍師徐瑤常謙素爲元膺所親信酒行屢目道襲道襲懼而走明日元膺入白髙祖峭文錫離間諸王髙祖怒命貶逐峭與文錫頃之元膺出而道襲入髙祖以其事告之道襲曰太子謀作亂欲召諸王諸將以兵錮之然後舉事爾髙祖疑之道襲請召屯營軍入衛元膺初不爲備聞召兵以爲將誅已乃與伶官安悉香軍將諭全殊率天武兵自衛捕峭文錫至撾之幾死囚諸東宮又捕成都尹潘嶠囚諸得賢門明日徐瑤常謙與懷勝軍使嚴璘等協謀以所部兵挾元膺以逐道襲元膺介馬麾兵過王宗賀之門召與同進宗賀曰兵起無名不敢奉命由是元膺攻道襲於淸風樓道襲帥屯拒戰中流矢逐至城西見殺髙祖乃遣王宗侃宗賀宗黯等發兵討爲亂者瑤戰死兵皆潰去謙與元膺匿躍龍池艦中明日出丐食國人識之以告髙祖遣宗翰往招諭之未至而元膺同謙已爲衛士所殺髙祖疑宗翰殺之大慟不已會張格呈慰諭軍民牓讀至不行斧鉞之誅將誤社稷之計收涕曰朕何敢以私害公追廢元膺爲庶人宗翰奏誅手刄太子者元膺左右坐死數十人初梓潼縣祠蛇神曰張惡子元膺被誅之夕司祝者忽夢爲惡子所責言我久淹成都今始方歸何祠宇荒如是由是蜀人相傳元膺爲廟蛇之精

宗輅髙祖第三子【一云第四子】爲後宮宋氏所生武成三年封雅王元膺之死髙祖以宗輅貌已及宗傑有敏才欲擇一人立之已而不果漧徳六年徙封豳王罷軍使宗紀髙祖第四子也【一云第三子】武成時封褒王幹徳中攺封趙王

宗智髙祖第五子也母爲陳妃初封榮王后徙封韓王宗澤髙祖第六子也【一云第九子】爲後宮褚姬所生武成三年封興王幹徳時攺封宋王罷軍使

宗鼎與宗澤宗平同母或云出自翊聖太妃髙祖第七子也【一作第八子】武成中封彭王后主繼立諸王皆爲軍使宗鼎謂昆弟曰親王典兵禍亂之本今主少臣彊讒間將興繕甲訓兵非吾輩所宜爲也因固辭軍使經營書舎植松竹自娛而已幹徳六年徙封魯王后與宗輅宗紀宗智宗澤宗平宗特俱死於秦川驛

宗傑髙祖第八子【一作第七子】喬妃故其母也武成三年封信王元膺之死潘炕屢請立太子髙祖以宗傑於諸子最材賢頗欲立之防順聖太后有寵後主卒得逾諸兄而立光天元年宗傑屢陳時政髙祖賢其才陰懷廢立之意無何暴薨髙祖深疑之

宗平髙祖第九子【一云第闕子】宗澤同母弟也光天元年封忠王幹徳時攺封薛王罷軍使

宗特髙祖第十子【一作第六子】與宗智同母光天元年封資王幹徳六年徙封莒王髙祖凡十一子後主其最少子也名字見於史冊者宗智或作宗獻宗平或作宗賢宗特或作宗時與宗霸今一以歐陽氏蜀世家爲據云髙祖從子宗鐬

族子宗壽

宗裕

宗鐬髙祖從子也少有智勇髙祖戲下爲親校當西川之亂田令孜馳驛召髙祖西上宗鐬與王宗瑤等實帥兵定焉已而陳敬瑄中悔遂進兵破鹿頭闗拔漢州陷徳陽攻成都宗鐬之力居多武成中賜爵昌王久之領禦營使永平元年蜀師與岐戰大敗於靑泥嶺退保安逺軍髙祖命宗鐬爲應援招討使黃牛川之役大殱岐兵執其將蘇厚髙祖以爲能甚嘉賞之居無何以病死

宗壽字永年王氏族人也【一云許州民家子】髙祖以同姓錄爲子宗壽工琴奕爲人恬退喜道家之術武成中賜爵嘉王久之領鎭江節度使後主嗣立進太子太保奉朝請以鏈丹養气自娛後主每淫亂宗壽獨切諌之常於九日侍酒宣華苑乘間極言社稷將危流涕不已潘在迎韓昭等曰嘉王從來酒悲乃與諸狎客共以謾言謔嘲之坐上喧然後主不能省復命宮人李氏歌已所撰新詞侑宗壽酒宗壽一飲而盡蓋懼禍也在迎請卽以宮人賜宗壽後主曰王必不納無多混耳遂止未幾攺武信軍節度使唐師入冦所在迎降魏王繼岌以書招之宗壽初不肯降已而以遂合渝瀘昌五州送欵繼聞後主銜璧大慟從後主東遷至岐陽以賄賂守者得入見後主後主泣下霑襟曰早從王言豈有今日後主死宗壽至澠池聞唐莊宗遇弒亡入熊耳山明宗天成二年詣洛上書求後主宗族明宗以爲忠署宗壽保義軍行軍司馬追封後主爲公許葬以諸侯禮宗壽悉得王氏十八喪而之出葬日宗壽步行以從尋爲淄州刺史復爲平盧節度使以壽終宗壽頗能文居恆與能仁院僧卯書札二十餘帙墨迹多貯沖妙觀中又宗壽常得古鐵鑑於江原下有篆文十二字曰龍宮寶藏神和子鑄永年萬嵗平時晦不可睹一日忽光彩照見市捨一靑衣小兒丱角蹲酒家樓亟令人訪之小兒隨至曰此神物也吾失此已百年君當見還因剖腹納鏡長揖而去人咸以爲鏡妖後宗壽善辟穀延年法或謂得之靑衣云

宗裕亦髙祖族子唐昭宗時從髙祖鎭西川官嘉州刺史已而與王宗侃等圍楊晟於彭州攻城略地爲戰功之最未幾領馬步使天復元年代王宗滌爲東川畱後已又攺漢州刺史居無何卒宗裕性謙謹髙祖平東川時諸將多爭功宗裕立枯樹下未嘗自伐時號枯樹太保【一云宗裕黷貨以白金作鋌牛革裹之其子諌曰牛革著物難開宗裕叱之曰何更開也】武成三年追封通王

後主子承祧

承祀

承祧後主長子也失其封爵與豳王宗輅等同死秦川驛

承祀後主次子也亦失其封號與承祧同死

髙祖女普慈公主

普慈公主髙祖女也防而敏慧髙祖絕憐愛之天復時岐王遣判官趙鍠來聘爲其從子繼崇求昬髙祖遂以公主妻焉導從鮮麗相望千里久之繼崇驕矜嗜酒多無禮於公主公主遣宋光嗣以帛書上髙祖求還髙祖乃詐言後殂馳使召公主哭臨永平元年公主至成都畱之不遣岐王怒遂與髙祖交惡靑泥嶺之戰實公主有以啟之

十國春秋卷三十八

欽定四庫全書

十國春秋卷三十九

檢討吳任臣撰

前蜀五

列傳

王宗佶

王宗侃【子承肇】王宗滌

王宗翰王宗弼

王宗黯

王宗弁

王宗本王宗阮

王宗播

王宗儔

王宗謹王宗綰

王宗儒

王宗浩

王宗朗王宗渥

王宗範

王宗瑤

王宗訓王宗勉

王宗鍔

王宗防

王宗裔王宗矩

王宗祐

王宗汾

王宗信王宗賀

王宗紹

王宗宏

王宗鐸王宗魯

王宗昱

王宗勲

王宗晏王宗汭

王宗偉

王宗憲

王宗儼王宗威

王承檢

王宗佶本姓甘氏洪州人也髙祖爲忠武軍卒時掠得之養以爲子已而以軍功累遷武信軍節度使天復初充扈駕指揮使將兵五萬聲言迎駕進襲山南諸州久之進太師封晉國公及皇子元懿等稍長宗佶以養子心不自安與鄭騫等謀求爲大司馬總六軍開元帥府凡軍事便宜行而後聞髙祖以宗佶創業功多優容之唐道襲者本以舞童見幸宗佶尢易之後爲樞密使猶名呼道襲道襲不堪其辱𨿽內恨而外奉宗佶愈謹髙祖聞之怒曰宗佶名呼我樞密使是將反耶會宗佶求大司馬章三上髙祖以問道襲道襲因激怒髙祖曰宗佶功臣其威望可以服人心陛下宜卽與之髙祖心益疑宗佶入奏事自請不已髙祖叱武士撲殺之並賜騫死

王宗侃本姓田雅州人髙祖假子也髙祖入西川時宗侃從與俱西先登略陳已而救梓州破楊守厚七砦表遷雅州刺史從攻彭州用軍士王先成言白行七事居數年攻拔利州執斬刺史李繼顒未幾充決云都知兵馬使俄領應援闗陜都指揮使進取渝州降其刺史牟崇厚已又轉龍臺鎭使會兵討杜從法有功天復七年進秩太保兼侍中武成初拜兼中書令永平元年髙祖與岐交惡宗侃請效力行間卽命爲北路行營都統是役也步騎十二萬人旌旗綿亙數百里及靑泥嶺之戰侃兵大敗退保安逺軍髙祖召責之曰汝今又狂率豈不畏赫雷乎赫雷髙祖刀名也宗侃懼遂無功而還後主嗣立封樂安王加尙父已又進封魏王卒

承肇宗侃第三子也生於雅州小字獦獠兒初宗侃妻崔氏【疑當作張或宗侃前妻】夢一人峩冠褒袖自稱周公山神牽五色獸逼其衣遂孕承肇居數年有異人崔和尙者見承肇撫其背曰老僧所居周公山佳气減半乃孕靈於此邪此子麒麟之精也必爲王者之瑞承肇頗通兵法後累官武定節度使加太尉國亡降唐爲行軍司馬王宗滌本姓華名洪潁川人也從髙祖爲威信都指揮使與李簡等拒楊守厚於梓州功居多又攻彭州破楊晟軍擊楊守亮於閬州先登陷陳已又敗顧彥暉楸林遷卭州刺史復將兵攻東川髙祖嘉其功更姓名曰王宗滌與諸子齒未幾命爲東川畱後明年宗滌言東川封疆五千里文移往還動淹時日請分遂合瀘渝昌五州別爲一鎭髙祖表其說於朝後卒置武信軍於遂州宗滌之力也居數月唐授宗滌爲東川節度使久之加同平章事未防破李繼密於興元唐卽詔爲山南東道節度使宗滌有勇略得將士心髙祖頗內忌之會成都作府門繪以朱丹國人謂之畫紅樓髙祖以宗滌姓名應之而王宗佶疾其功復爲搆飛語髙祖召宗滌詰責之宗滌曰三蜀略平大王聴讒殺功臣可矣髙祖令親隨指揮使唐道襲飲以酒縊殺之成都爲之罷市涕泣如喪親戚武成元年髙祖卽位赦境內詔曰故山南節度使王宗滌早膺寵任累著勲勤徵行不憚於風塵陳敵常先於士卒論其實效可謂勞臣無何以富貴生驕災殃自掇不守初終之節遽防悖慢之心驗人情而共憤滿盈定國法而難私斷割遂行典憲深用矜傷當景運之初興在故臣之可念宜加洗雪用慰幽冥於是宗滌在身官爵並勅還如故

王宗翰本姓孟氏髙祖之姊子也髙祖畜爲子賜姓名武成三年封集王俄加同平章事永平五年充東北面招討副使攻岐鳯州已而引兵出靑泥嶺克固鎭與秦州將郭守謙戰於泥陽川敗績退保鹿臺山明年復爲第一招討使將兵伐岐無何卒

王宗弼本姓魏名宏夫髙祖錄爲假子更今姓名楊守厚之攻梓州也髙祖遣華洪等救顧彥暉謀因犒師執之宗弼乃以密語泄之彥暉髙祖殊不爲意待之如初已而從髙祖攻東川爲東川兵所擒彥暉念舊恩畜爲子及彥暉敗復自歸於髙祖積功至兼中書令充北面行營招討使髙祖病且劇以宗弼沈靜多謀召爲馬步都指揮使同諸臣受遺詔後主繼立命宗弼守太師兼中書令判六軍輔政已又封鉅鹿王進封齊王是時後主不親政事內外遷除皆自宗弼出納賄行私上下咨怨唐兵入境會王宗勲等師至三泉望風退走後主詔宗弼守綿谷且令誅宗勲等宗弼反與宗勲等合謀送欵歸至成都登太門嚴兵自衛后主及太后自往勞之宗弼驕慢無復人臣禮已而刼遷太后後宮諸王於西宮收璽綬又使親吏於義興門邀取內庫金帛子承涓遽仗劍入宮取後主寵姬數人以去宗弼乃殺宋光嗣景潤澄韓昭輩函首送唐凡素所不快者皆借端誅之而潘在迎諸人多竭家財以賂宗弼得免宗弼益自恣稱權西川兵馬畱後遣使奉牋於魏王繼岌求爲西川節度使繼岌曰此我家物也何用獻爲居數日宋光葆自梓州來訴宗弼誣殺光嗣等又郭崇韜徴犒軍錢數萬於宗弼宗弼靳不與士卒怨怒夜縱火諠噪崇韜欲殺宗弼以自明白繼岌收宗弼及宗勲宗渥數其不忠之罪族誅焉籍沒其家國人爭食宗弼之肉先是幹徳中童謠云我有一帖藥其名爲阿魏賣與十八子蓋魏氏賣國與李之兆也宗弼實應之

王宗黯本姓吉名諌髙祖帳下爲牙將景福元年破楊守厚有功賜姓名曰王宗黯天復初杜法從反於昌普合三州髙祖命宗黯充行營兵馬使會東川武信兵討平之未幾進秩兼侍中太子元膺之亂宗黯自大安門逾城入與徐瑤等戰於會同殿前瑤竟敗死是役也事起倉卒微宗黯變幾不可測後主卽位論功封瑯邪郡王

王宗弁本姓鹿名弁髙祖賜今姓名以爲子初從髙祖與宗瑤宗弼宗侃同入西川積功至蜀州刺史一日稱疾請罷歸成都髙祖疑其矜功觖望加檢校太保固辭不受宗弁常謂人曰廉者足而不憂貪者憂而不足吾小人致位至此足矣豈可求進不已乎髙祖嘉其志而許之竟獲善終

王宗本本姓謝名從本事陳敬瑄爲資簡都制置應援使髙祖攻成都從本殺雅州刺史張承簡舉城來降髙祖錄其功及敬瑄平養以爲子攺姓名曰王宗本久之擢渝州刺史無何罷官歸成都天復三年宗本請出兵取荊南髙祖署宗本開道都指揮使將兵下峽降州刺史侯矩遂定防忠萬施四州已而遷武泰畱後武泰軍舊治黔州宗本以其地多瘴癘請徙治涪州髙祖因許焉王宗阮本僰道土豪文武堅也善舞劍器時號爲文大劍髙祖攻陳敬瑄時武堅執戎州刺史謝承恩來降及成都平更其姓名曰王宗阮遂領決勝都知兵馬使未幾充開江防送進奉使將兵七千趣瀘州頃之破瀘州殺刺史馬敬儒峽路故東川門戶至是始通宗阮之力也髙祖卽命宗阮知渝州天復四年趙匡凝攻州宗阮帥師擊之匡凝敗走宗阮後以病卒宗阮常經瀘州賽神方山廟會夜分牲腸爲犬子所食俄聞雷震聲有白衣冠人升堂涖事獠十數輩奔走堦下執一黃衫者責之曰若非竊祭牲者乎命抶之十五明旦見犬子臋潰宛轉血肉中莫不驚以爲異

王宗播本姓許名存故荊南節度使成汭將也汭與存溯江略地盡取濱江州縣因以存爲萬州刺史存不得志幹徳中降於髙祖髙祖忌存勇略頗欲殺之掌書記髙燭曰公方總攬英雄以圖霸業彼窮來歸我柰何殺之髙祖因遣存戍蜀州陰使知蜀州王宗綰察焉宗綰密言存忠勇謙謹有良將才髙祖信之乃更其姓名曰王宗播與諸子齒久之爲前鋒將攻李繼密於三泉孔目官栁修業謂宗播曰公舉族歸人不爲之死戰何以自保宗播因令兵眾曰吾與汝曹決戰取功名不爾死於此遂破金牛等四寨繼密敗還漢中修業又數勸宗播愼靜以免禍後宗播遇彊敵輙以身先之卽有功稱病不伐由是得以功名終子承傑【本黔使闕君實之子從母嫁宗播遂爲子】驕貴僣越鮮有倫比每修書題印章微有浸漬輙命攺換書佐苦之歷任茂州刺史爲蕃人所害

王宗儔髙祖養子也累有戰功起家爲排陳使武成時授秦州畱後已而授天雄軍節度使兼侍中幹徳三年擢山南節度使充西北面都招討行營安撫使將兵伐岐進攻隴州復屯上邽師久無功未幾唐遣客省使李嚴來聘嚴盛稱唐威徳有混一天下之志且言朱氏簒竊諸侯曾無興勤王師者宗儔以其語涉譏刺請斬之後主不從已而後主荒淫日甚宗儔憂宗社不祀密與王宗弼約爲伊霍之舉謀廢立宗弼猶豫未決宗儔憂憤卒宗弼謂樞密使宋光嗣景潤澄等曰宗儔屬我除爾曹今無患矣光嗣等伏泣謝宗弼子承班聞之謂人曰吾家難其免乎宗儔伐岐時常還至白石鎭副招討王宗信宿普安禪院方擁伎女十餘人各據牀而寢忽見一姫躍入火鑪中宛轉熾炭之上宗信遽起救之履服間略不焦灼已又一姬飛入如前復救之諸伎或出或入皆迷懣失音有親吏驚告宗儔宗儔至則提臂而出之衣裾都無所損隨訊其故皆驚寤云被畨僧捉入火中爲戲宗信大怒悉索諸僧立於前令伎識之有周和尙者身長面髯羣指曰此是也宗信疑有幻術笞之百殊不爲解宗儔廉知其枉命釋去訖不知何怪云王宗謹本名釗幹寧元年攻彭州有功髙祖卽軍中錄爲子更其名曰宗謹與諸兒列遂授戎州刺史已而領鳯翔四面行營使敗鳯翔將李繼徽於武

王宗綰本姓李名綰幹寧元年與王釗等同爲髙祖義兒更今姓名累官知蜀州髙祖破東川命宗綰分兵狥昌普等州頃之領武定軍節度使會司馬卿來告唐昭宗之喪髙祖命宗綰責以大義詰問弒逆之由辭气激烈卿竟不敢入境事具髙祖紀中永平時髙祖與岐搆兵宗綰充馬步都指揮使豫城西縣爲安逺軍利州一面多恃此以爲捍蔽未幾詔兼中書令復充北面行營都制置使以攻秦州已而敗岐兵於金沙谷擒岐將李彥巢再克成州鹵刺史李彥徳隨陷秦州拔鳯州髙祖因遂有秦鳯階成之地宗綰實爲首庸焉通正元年又領東北面都招討將兵伐岐師出大散闗大破岐兵進取寶雞圍鳳翔岐人爲之震恐光天時與王宗瑤等同受顧命輔政後主嗣位封臨洮王宗綰爲人寛厚謹愼功髙不矜常密言許存忠勇無他志存得不死而竟不使存知其免已其生平行事多此也

王宗儒本姓楊名儒彭城人也初事陳敬瑄爲大將髙祖攻卭州敬瑄遣儒將兵三千助刺史毛湘守之湘出戰屢敗儒登城見髙祖兵彊甚嘆曰唐祚盡矣王公治眾嚴而不殘殆可以庇民乎遂帥所部出降髙祖錄爲假子更其姓名曰王宗儒

王宗浩髙祖義子也有拳勇善騎射從髙祖入西川爲軍使天復二年髙祖克興州擢宗浩爲刺史靑泥嶺之戰宗浩時充馬步使兵敗奔興州溺江死焉

王宗朗本姓全名師朗金州人也唐昭信節度使馮行襲據金州師朗居戲下爲親校及王宗賀攻行襲行襲奔均州師朗遂以其城降髙祖嘉其功賜姓王氏名宗朗與諸子輩連文補金州觀察使割渠巴開三州以之居三月金州復爲行襲所取宗朗不能守奔成都已而蜀兵又克金州仍以宗朗爲刺史武成三年宗朗奏洵陽縣洵水畔有靑煙廟數日廟上煙雲昬晦晝夜奏樂忽水波騰躍有羣龍出於水上行入漢江大者數丈小者丈餘或黃或黑或赤或白或靑有如牛馬驢羊之形大小五十累累相次行入漢江卻回廟所往復數里或隠或見三日乃止俄攺金州爲雄武軍宗朗領本軍節度使兼中書令後主時以罪削奪官職復其姓名命桑宏志將兵往討已而執歸成都釋其罪久之病卒王宗渥本姓鄭名渥京兆人也初事髙祖爲牙校髙祖攻成都令渥詐降以覘城中虛實陳敬瑄爲人戅而愚遽納其降署渥大將且使守陴以拒我師已而乘間復以詐脫歸悉得成都聲息髙祖嘉賞之列爲義子賜姓王氏名宗渥咸康元年爲魏王繼岌所殺

王宗範不知何地人母張氏故髙祖之後宮也【一作周氏封貴妃通鑑又云宗範本姓張母周氏爲蜀主妾】宗範初隨母歸髙祖冒母姓爲張髙祖畜爲子賜今姓名從髙祖討陳敬瑄累立戰功已而封王長和蠻入冦黎州宗範帥眾往討敗其兵於潘倉嶂又敗於山口城已又破其武侯嶺十三寨復敗之於大渡河西南震恐無不人人懾服後數年卒王宗瑤髙祖義子也髙祖圍成都時宗瑤與王宗弼等俱西上破鹿頭闗拔漢州陷徳陽宗瑤之功爲多已髙祖軍屯新都土豪安仁費思懃何義陽等所在擁兵不服髙祖使宗瑤說以利害仁等皆率眾來附且餽以貲糧一軍爲之大振景福初官茂州刺史將兵攻彭州敗楊晟於城下未防徙簡州幹寜二年三鎭犯闕宗瑤帥師赴難屯兵於綿州軍容甚盛國人莫不嘖嘖稱之髙祖卽皇帝位詔宗瑤兼中書令永平五年充東北面招討使攻鳯州遂克其地已而受遺詔輔政後主嗣立論功封臨淄王

王宗訓本名茂權初爲刁子都虞侯髙祖攻彭州茂權斬楊晟於陳前論功受上賞賜名宗訓與諸子比永平中累官武泰軍節度使鎭黔州宗訓恃恩貪暴驕縱逾制不奉詔輙回成都多所邀求髙祖見宗訓大怒命衞士撲殺之

王宗勉本姓趙名章從楊晟爲內外都指揮使彭州之圍章率眾出降髙祖與李綰等同錄爲子更其姓名曰王宗勉

王宗鍔少饒技勇從髙祖入西川錄爲假子後主嗣位歷官定逺軍使榦徳末充招討馬步使帥二十一軍屯洋州以備唐師後不知所終

王宗防故髙祖養子也初髙祖戲下爲親校進拔龍州殺刺史田昉有功累官至兼中書令髙祖彌畱之際與王宗弼宗瑤宗綰等同受遺詔輔政後主卽位封瑯邪郡王

王宗裔亦髙祖養子歷官兼中書令後主初立封瑯邪郡王

王宗矩易州人也本姓侯名矩天復時官防州刺史從荊南節度使成汭將兵救鄂州汭死奔還會王宗本統軍下三峽矩舉城以降髙祖嘉其功復命爲州刺史攺其姓名曰宗矩得齒諸子之列

王宗祐事髙祖爲假子從入西川授彭州刺史已而將兵攻東川有功攺卭州刺史唐昭宗之東遷也髙祖命宗祐爲北路行營指揮使將兵迎車駕累官兼侍中永平元年興師伐岐宗祐與王宗賀唐道襲爲三招討使靑泥嶺之役蜀兵敗績宗祐竟無功而歸無何卒王宗汾亦髙祖義子永平時充行營都指揮使以伐岐進拔文州岐將李繼敗走

王宗信髙祖假子也積功至左神勇軍使髙祖時無顯績後主嗣位命宗信與王宗昱宗晏爲三招討副王宗儔以伐岐進屯威武城厲兵秣馬竟無所成功而還宗信性殘毒酷喜殺人常鎭鳯州有角觝人蘇鐸者委之巡警與麾下孫延膺素不相能一日鐸被錦袍束帶若有逺行狀宗信登樓見之顧延膺問鐸何往鐸本岐人也延膺因譛曰鐸受公畜養包藏禍心久欲逃歸敵境耳宗信大怒令執鐸至斷其舌臠斬焉將士無不寃之明年延膺謀叛亦被殺

王宗賀不知其所自起事髙祖賜姓名以爲子官指揮使天復二年山南西道節度使王宗滌以罪死髙祖命宗賀權興元畱後居數年將兵擊馮行襲於金州所向克捷永平元年與王宗祐等充招討使伐岐靑泥嶺之戰師盡殱焉俄加中書令會太子元膺之變宗賀與有定亂功久之卒

王宗紹髙祖養子也歷官至左金吾大將軍髙祖與岐王茂貞交惡命王宗祐等爲三招討使以伐之而以宗紹爲之副帥步騎兵十二萬人軍容甚盛已而靑泥嶺之役大軍敗績竟無成功後數年復會劉知俊圍鳳翔隨召還未詳其所終

王宗宏史失其爵裏亦髙祖之養子天漢元年爲東北面第二招討以伐岐後事闕

王宗鐸少從髙祖爲假子起家興州刺史永平四年兼北面制置指揮使攻岐階州及固鎭連破細砂等十一寨虜獲無算明年拔階州降其刺史李彥安是時髙祖始得秦鳳階州之地宗鐸實與有功

王宗魯【闕】人也髙祖養以爲子從入成都已而攻拔龍州殺刺史田昉久之授利州團練使太子元膺之變宗魯發兵陳西毬塲門頗有平亂功永平末置武興軍於鳳州宗魯遂領節度使

王宗昱不知其世系所出髙祖錄爲假子賜姓名與諸子等歷官天雄軍節度使同平章事光天時充西面招討副使是嵗進攻隴州不克明年同王宗儔等伐岐屯兵秦州俄進秩兼侍中後主東遊會唐師入冦以宗昱領招討使逆戰於三泉爲唐將康延孝所敗後降唐王宗勲事髙祖爲義子賜姓名幹徳時後主東巡命宗勲爲淸道指揮使已而唐師入境與王宗儼宗昱爲三招討以拒之三泉之戰兵旣大敗後主命王宗弼卽軍中誅宗勲等以作士气會宗弼遁歸宗勲追及於白艻宗弼探詔書示之遂降於唐未幾爲魏王繼岌所殺王宗晏髙祖時賜姓名爲子官永寜軍使幹徳二年同王宗儔伐岐師次威武城無功後事不具見

王宗汭髙祖假子也後主時充招討副使屯秦州唐師入境成都路絕宗汭與王承休由文扶而南經越不毛之地且戰且行比至茂州餘眾裁二千而已未防歸成都爲魏王繼岌所殺

王宗偉少髙祖帳下爲養子天復初官劍州刺史已而遷利州制置使

王宗憲本姓許髙祖賜姓名錄爲子天復初官【闕】江軍節度使【又案九國誌王宗銖謫授司戶防軍曰若要頭便斬去何能作措大官邪宗銖疑亦髙祖養子存以竢攷】

王宗儼未詳何郡縣人髙祖畜以爲子起家指揮使永平中破岐長城等闗四寨有功幹徳中後主幸秦州署宗儼隨駕淸道指揮使及唐師入冦與王宗勲宗昱爲三招討使已而降唐見殺

王宗威爲髙祖義子累官至山南節度使兼侍中唐兵入境宗威以梁開通渠臨五州迎降

王承檢事髙祖賜姓名與諸孫齒幹徳時官秦州節度使築防蕃城至上邽山下獲瓦棺內無屍惟存舌一片肉色紅潤堅如鐵石復有髑髏一中藏古錢一枚有二蠅振然飛去下得石刻篆字曰大隋開皇二年渭州刺史張崇妻夫人王氏年二十五嫁於崇三年而娠惡其妊娠遂卒銘曰車道之北邽山之陽深深送玊鬱鬱埋香刻斯貞石煥乎遺芳地變陵谷崄列城隍幹徳丙年壊者合郎是嵗爲幹徳六年丙子歲合郎故承檢小字也論曰唐末中官典兵常養壯士爲子以自衞諸將往往多效之沙陀氏至設義兒一軍盛矣史言髙祖假子凡百二十人皆功臣𨿽冒姓連名而不禁昬姻今錄其顯名者宗信以下四十有一人著於篇余固不可得而槪見云十國春秋卷三十九

欽定四庫全書

十國春秋卷四十

檢討吳任臣撰

前蜀六

列傳

馮涓

周庠

韋莊

馮涓字信之先世爲婺州東陽人唐吏部尙書宿之孫也【一曰信都人】登唐大中四年宏辭科進士有聲是嵗暹羅國築髙樓遣使厚賫金寶奏請撰記當世咸以爲榮起家京兆府參軍防宰相杜審權有江西之拜制未出宻召涓語以延辟之命戒勿泄涓漏其言於友人鄭賨賨捧刺遽謁賀審權審權鄙涓淺薄不復與選車發之日涓別霸橋審權略不展分惟長揖道勉而已由是隱商山數年昭宗時官祠部郎中擢眉州刺史時田陳拒朝命不令之任涓於成都墨池灌園自給著懷秦賦及蜀防引以見志髙祖分藩西川表涓節度判官天復中兩川賦重人多嚅囁不敢發涓因獻生日頌先述功徳繼言生民重徵之苦髙祖媿謝曰如君忠諫功業何憂賚金帛加等又是時諸將多勸髙祖乘岐王茂貞之衰攻取鳯翔涓曰梁晉虎爭勢不兩立若並而爲一舉兵向蜀𨿽諸葛不能敵也鳯翔蜀之藩籬不若與和親爲便【鑑戒錄載馮涓曰臣聞興師者殘兵力虛府庫獘羣畜捐弓甲衰農桑動徳義興詐僞故損國害人莫先於用兵也方今梁王朱全忠霸盛彊據兩京料其先取河東河東梁之敵國也勢不兩立儻一處爲雄率天下之眾一舉西來縱諸葛重生五丁復出無以泥封大散石鏁劍門今秦庭實蜀之巨屏也去其屏窺見庭館焉莫若與秦王和親稍稍以麻布茗艸給之不傷於大義濟之以小利蜀但訓兵秣馬因敵料彊足可以保天祿於三川固子孫於萬葉潛令公主探其機宻窺彼室家俟便攻之一舉而獲可也】髙祖善其言竟與茂貞連和梁主篡唐將吏皆詣髙祖勸進謂天與不取反受其咎大王宜正皇帝位以號令西土涓獨獻議請以蜀王稱制曰朝興則未爽稱臣賊在則不與爲惡髙祖卒自立爲帝而見涓之辭嚴義正亦無以難也涓由是杜門不出永平初髙祖屢興兵旅涓上疏曰古之用兵非以逞威暴而肆殺戮蓋以安民爲先丰財爲本湯武無忿怒之師髙光有魚水之士故能應天順人弔民伐罪今自土徳云衰朱梁逞虐雍都洛邑盡是荊榛江南山東各有割據鬭力則人各有力用兵則人各有兵陛下欲以一方之彊舉萬全之防臣恐陛下之憂不在於秦雍而在於肘腋之下也歷官至禦史大夫卒所著有南冠集龍吟集三卷長樂集十卷又撰檄龍文大虫牓崄竿歌皆有文采涓性滑稽語多譏誚【髙祖常問擊掄之戲剏自何人涓對曰丘八所制髙祖爲大笑又與司空王鍇等小酌鍇舉令一字三呼兩物相似曰樂樂樂冷淘似餺飥涓曰己已巳驢糞似馬矢坐中大噱涓但長嘯而已】生平尢工於章奏先是景福間髙祖殺陳敬瑄田令孜命涓艸表曰開柙出虎孔宣父不責它人當路斬蛇孫叔敖蓋非利已專殺不行於閫外先機恐失於彀中一時爲中朝所誦【涓子羣玉唐昭宗時爲山陽令】

周庠故唐龍州司倉也髙祖爲利州刺史庠以客從時楊守亮鎭山南西道屢召髙祖髙祖懼不往謀於庠庠曰唐祚將終藩鎭互相吞噬公勇而有謀得士卒心立大功者非公而誰然葭萌四戰之地難以久安閬州地僻人富楊茂實陳田之腹心不修職貢若表其罪興兵討之可一戰擒也【路振九國誌作周博雅說王建云云今從通鑑】髙祖從其言卒逐茂實而據之守亮不能制已而髙祖與陳敬瑄相攻以成都尙彊退無所掠欲罷兵庠以爲不可且曰卭州城塹完固食支數年足據以爲根本髙祖乃使庠艸表請討敬瑄以贖罪因求卭州得報可居無何唐僖宗命韋昭度討敬瑄三年不能克朝議以息兵便髙祖見罷兵制書曰大功垂成柰何棄之庠遂勸髙祖請韋公還朝獨取成都而有之則兩川不足平由是昭度東還而髙祖得奄有兩川庠之謀爲多累官禦史中丞武成三年拜中書侍郎同平章事後主踐阼內給事王廷紹等用事庠切諫不聽俄進司徒同平章事領武平軍節度使未幾病卒子仁矩官駙馬都尉粗有才藻而庸劣特甚國亡後與貧丐者伍令一人先道爵裏於市肆間有哀之者曰獲錢數百相與飲噉爲樂成都人皆嗟嘆之韋莊字端已杜陵人唐臣見素之後也曾祖少微宣宗中書舍人莊疎曠不拘小節幼能詩以艶語見長應舉時遇黃巢犯闕著秦婦吟云內庫燒爲錦繡灰天街踏盡公卿骨人稱爲秦婦吟秀才【莊後作家戒不許垂秦婦吟障子】幹寧【闕】年登進士第爲判官晉秩左補闕髙祖爲西川節度副使昭宗命莊與李洵宣諭兩川遂畱蜀同馮涓並掌書記文不加而語多稱情時有縣令擾民者莊爲髙祖艸牒曰正當凋瘵之秋好安凋瘵勿使瘡痍之後復作瘡痍一時以爲口實尋擢起居舍人天復間髙祖遣莊入貢亦修好於梁王全忠談言防中頗得全忠心隨使押牙王殷報聘昭宗旣遇弒全忠遣告哀使司馬卿宣諭蜀土興元節度使王宗綰馳驛上白髙祖頗內懷興復莊以兵者大事不可倉卒而行乃爲髙祖答宗綰書曰吾防主上恩有年矣衣襟之上宸翰如新墨詔之中淚浪猶在犬馬尙能報主而況人之臣子乎自去年三月東還連貢二十表而絕無一使之報天地阻隔叫呼何及聞上至谷水臣僚及宮僚千餘人皆爲汴州所害至洛果遭弒逆自聞此詔五內糜潰方枕戈待旦思爲主上報仇今使來不知以何宣告且令宗綰以此意諭之卿乃惶懼而返明年髙祖立行臺於蜀承制封拜以莊爲安撫副使未幾梁篡唐攺元莊與諸將佐詣髙祖勸進曰大王𨿽忠於唐唐已亡矣此所謂天與不取也於是帥吏民哭三日擁髙祖卽皇帝位進左散騎常侍判中書門下事凡開國制度號令刑政禮樂皆由莊所定頃之梁復通好髙祖推髙祖爲兄莊得書笑曰此神堯驕李宻之意也其機敏多此累官至門下侍郎吏部尙書同平章事武成三年卒於花林坊塟白沙之陽是嵗莊日誦杜甫白沙翠竹江村暮相送柴門月色新之詩吟諷不輟人以爲詩防焉諡曰文靖有集二十卷箋表一卷蜀程記一卷又有浣花集五卷乃莊弟藹所編以所居卽杜氏艸堂舊址故名莊有美姬善文翰髙祖托以敎宮人爲詞彊奪去莊作謁金門辭憶之姬聞之不食而死【辭云空相憶無計得傳消息天上嫦娥人不識寄書何處覓新睡覺來無力不忍把伊書迹滿院落花春寂寂斷腸芳艸碧】莊又常取唐人麗句勒成又集其自序云謝元暉文集盈編止誦澄江之句曹子建詩名冠古惟吟淸夜之篇是知美稼千箱兩岐奚少繁九變大濩殊稀入華林而珠樹非多閱眾籟而紫簫惟一所以擷芳林下拾翠巖邊沙之汰之始辧辟寒之寶載雕載琢方成瑚璉之珍故知頷下采珠難求十斛管中窺豹但取一斑思食馬畱肝徒云染指豈烹魚去乙或至傷鱗自慙乎鼴鼠易盈非嗜其熊蹯獨美然則律者旣采繁者是除何知黒白之鵞彊識淄澠之水左太衝十年三賦未必無瑕劉穆之一日百函焉能盡麗班張屈宋亦有蕪辭沈謝應劉猶多累句𨿽遺妍可惜而備載斯難亦由執斧伐山止求嘉木挈瓶赴海但汲井泉等同於風月煙花各是其樝梨橘柚魚兔𨿽存筌蹄是棄金盤飲露惟挹沆瀣之精花界食珍僅享醍醐之味莊文詞甚多不具錄

論曰馮涓韋莊皆翩翩萟苑之雄也或請以蜀王稱制或勸以帝位抗梁議論較殊而其爲主之心同矣周庠參贊帷幄雍容風議直言無隱卒秉國鈞殆所謂社稷臣者非邪

晉暉

李師泰

張造

綦母諫張防裕

張琳

張劼

周徳權李簡

山行章

李稠

晉暉許州人少有膽勇不務家人生業初與髙祖爲盜潛攻許昌民家事發夜遁伏武陽古墓中聞人呼墓中鬼曰潁州設無遮防盍同往乎墓中應曰蜀王在此不得相從二人私心獨喜曰是誰爲蜀王者已而有人將飯獻髙祖前曰只此爲禦飯也髙祖愈益喜暉呼髙祖小字曰行哥狀貎異人必有非常之舉由是傾心事之唐僖宗幸蜀暉與髙祖及韓建張造李師泰等各率一都奔行在僖宗得之大喜號隨駕五都已而還長安使暉與髙祖爲神防軍使將神策軍宿衛光啟二年僖宗復幸興元髙祖旣以長劍五百前驅奮擊負玉璽以行而暉亦與俱西同爲淸道斬斫使未幾觀軍容使楊復恭斥田令孜之黨出暉爲集州刺史髙祖卽位暉積功封農郡王髙祖常與飲極歡把臂敍舊事暉頓首曰武陽墓中言果不誣也髙祖笑曰始念不及此通正元年卒髙祖親臨弔恩禮有加

李師泰初與髙祖及晉暉等爲唐僖宗隨駕五都久之出爲忠州刺史最後從髙祖於西川歷官蜀州刺史節度判官加司徒卒武成元年髙祖勅有司議追贈禮初乹寧時師泰治第成都之錦浦裏有巨冡甎甓甚固於甎外得金錢數十枚各重十七八銖徑寸七八分圓而無眼去緣二分有規文隱起規內兩面各鑄蕃書二十一字亟遣使至靑城山問道士杜光庭度其地形當石筍之南百步所卽知石筍故此墓之闕矣自後累見靈顯髙祖攺置祠堂以龍神亨之遂無它異云

張造龍州人事唐僖宗拜衛將軍蓋隨駕五都之一也已而授神策軍使僖宗幸興元時遣髙祖帥兵屯三泉復命造與晉暉領四都兵屯黑衣修棧道以通往來未幾爲楊復恭所忌斥爲萬州刺史時秦宗權黨常厚屯白帝爲成汭將許存所破奔萬州造百計拒之厚走綿州萬州以是得全後從髙祖官茂州刺史無何卒武成元年髙祖錄舊功勅有司追贈加恩

綦母諫荊南人漢廷尉綦母參唐著作郎綦母潛之後也髙祖入蜀時諫戲下爲親校光啟中髙祖破閬州據其地諫說髙祖養士愛民以待天下之變已而髙祖與陳敬瑄相攻久持不下髙祖欲罷兵歸諫與周庠固以爲不可卒用成功後累官至【闕】

卒

張防裕從髙祖入西川爲部將光啟時髙祖襲閬州逐刺史楊茂實而據之自稱防禦使軍勢頗日盛防勸髙祖宜遣使奉表天子仗大義以號令西土事蔑不濟髙祖納其言由是所向皆防遂啟偏霸之業

張琳許州人也唐末官眉州刺史修通濟堰漑田一萬五千頃民被其惠歌曰前有章仇後張公疏決水利秔稻丰南陽杜詩不可同何不用之代天工已而事髙祖爲永平節度判官大順初領卭南招安使及卭州殺刺史毛湘來降以琳知畱後繕完城隍撫安彞獠經營蜀雅琳之功居多未幾奏授節度副使將兵五萬人攻東川論平東川功累升武信軍節度使無何卒於官武成元年髙祖卽皇帝位詔曰張琳操持勁直才術縱橫成今日之鴻基自斯人之懿績不享朝天之祿遽興失手之悲言念前功常思厚報宜追贈太尉以報幽魂其嗣子更加正官仍賜章綬

張勍初事髙祖爲牙校髙祖入成都時署劼都虞候戒軍士曰吾業已命張劼爲虞候矣汝等無犯其令幸劼執而見我我尙活汝使其殺而後白吾亦不能詰也【一云髙祖戒諸子曰入城之後但管富貴卽不得恣橫我適差張劼作斬斫馬步使汝軰無得輙犯】及入城軍士剽掠劼殺百人而後止後累官眉州刺史卒武成元年與張造等同加追贈劼爲人勇斷彊項果於殺戮居恆率鞭人之胸典眉州日有女僧姿容明悟講無量壽經劼欲逼辱之女僧以死拒因而詬詈劼命折其齒與父同況於蟇頥津其暴橫有如此

周徳權許州人【蜀檮杌又作汝南人】順徳皇后弟也從髙祖至西川以戰功遷眉州刺史乹寧中髙祖與顧彥暉奪東川凡五十餘戰不決徳權言於髙祖曰公與彥暉爭東川三年士卒罷於矢石百姓困於輸挽東川羣盜多據州縣爲外應彥暉懦而無謀欲爲偸安之計啗以厚利恃其救援故堅守不下今若遣人諭賊帥以禍福來者賞之以官不服者威之以兵則彼反爲我用矣髙祖從之彥暉遂勢孤而敗久之攺眉州刺史梁旣簒唐徳權上表曰案防文李祐西王逢吉昌土徳兌興丹莫當李祐者唐亡也西王者王氏興於西方也逢吉昌者逢字如殿下之名也土徳坤維也兌興亦西方也丹莫當者丹朱也言朱梁不敢與殿下抗也願稽合天命仰膺寶籙使天地有主人神有依髙祖大悅曰成我者叔舅也髙祖卽位累遷太保中書令永平元年卒贈太師

李簡故髙祖牙將也大順二年楊守厚攻梓州顧彥暉乞師於髙祖髙祖命華洪與簡等帥師往援署行營都指揮使景福元年斬楊晟將呂蕘有功已而遮擊楊守忠幹鐘陽又破楊守厚於銅鉾斬獲無算後官卭州刺史卒武成元年勅加追贈

山行章一名章自言晉山濤之裔唐末官眉州刺史州舊無羅城行章合五縣之力城之周遭八里有奇名曰臥牛城【四川名勝志云計一千八百六十五丈○又大順二年盧拯撰眉川剏羅城記略曰象耳鎭於後峩眉列乎前云云據此則行章以龍紀元年降蜀築城當在降蜀之後已然考之列傳大順時眉州刺史乃徐耕非行章也此必行章創功於大順之前而撰文在於後人畢功之日理或然也】陳敬瑄之亂也行章拒髙祖於新繁師敗復爲髙祖破於廣都未幾請降髙祖帳下有戰績髙祖圍成都日忽夢一靑衣神大張其口問於行章行章對曰靑衣蜀地名也壘內故有靑衣祠今成都易子而食守陴而哭祠廟不祀久矣神張口者是土地求饗於公亦啟唇齒而露心腹之兆也已而逾十日成都果降乹寧四年授都押牙出鎭黎州先是黎雅間有淺蠻曰劉王郝王楊王者西川嵗給繪帛三千匹使詗南詔虛實久之邊將多與諸蠻相表裏挾以爲重至是髙祖絕其舊賜頗廉得行章與交通狀遂斬以狥

李稠其先京兆人父逢故唐左衛兵曹參軍稠初事梁爲商州刺史未幾來蜀防髙祖開國預佐命功臣官左衛將軍

論曰晉暉等諸人皆一時從龍爲國家腹心爪牙其半不及見太平之盛者命也髙祖故將尙有奉禮劉璋田威張全眞蓋獲張行立韓在其人事迹缺略今不復載之於篇

十國春秋卷四十

欽定四庫全書

十國春秋卷四十一

檢討吳任臣撰

前蜀七

列傳

鄭頊

潘岏

李紘

鄭頊延陵人髙祖建節西川以頊爲節度押牙言論風采傾動一時景福元年朱全忠時爲宣義節帥髙祖命頊使於全忠全忠問劍閣道路險易頊極言其危峻全忠曰賢主人何以過得頊曰若不上聞恐誤令公軍機耳全忠大笑遣之武成初官宣徽北院使未幾授內樞宻使輙擬發唐道襲姦盜狀道襲以計去之出爲果州刺史

潘岏蜀人也博學善持論美風儀髙祖鎭西川時署爲押牙天復元年東平王全忠初兼四鎭髙祖使岏往聘以通彼我之懷岏至汴言辭宛轉飲酒一石不亂每過飲禮容益莊全忠愛之酒酣謂岏曰押牙尙能作豪飲乎岏謝不敢全忠乃簇席間叵羅尊罍器皿次第注酌岏一飲而盡愈益溫克全忠卽徹諸物賜之意其歸館應傾寫委頓已令人偵岏岏方簮筍籜冠子徐理所得酒器滌而藏之一時號爲雅量

李紘仕髙祖爲將作監梁太祖殂命紘如汴弔之先是梁使來聘其印有大梁入蜀之文至是遂鏤其印曰大蜀入梁之印紘有專對才國人頗稱其不辱君命論曰鄭頊文藻壯美應對有餘潘岏三爵悠然徳將無醉皆足稱皇華之選若李紘弔問鄰邦不抗不墜要於二子無媿矣

張格

許寂

王鍇

庾傳素

張格字義師或云其小字世爲河間人唐左僕射濬之次子也少負才俊邁而尙矯譎有父風乹寧三年濬仕居長水縣別墅徳王廢立之際濬寓書諸藩圖匡復及靑州王師範起兵欲竄取濬爲謀主事𨿽不果而梁王全忠將謀篡代宻諷張全義圖焉乃令楊麟率健卒圍其墅殺之時天復三年十二月也永寧縣吏葉彥者張氏待之素厚當麟來彥偵知之奔告格曰相公之禍不可免郎君宜自爲計格與濬父子持泣濬謂之曰畱則並命去則遺種汝勿以吾爲累格拜辭以行彥乃綂義士三十人送渡漢江而旋格由荊江上峽入成都髙祖擢爲翰林學士是時唐亂人士多依兩川以避難髙祖𨿽起戍伍爲人饒智略善待士故所用皆唐名臣世族而待格恩禮尢異武成元年拜中書侍郎同平章事累加右僕射太傅梁使盧玭等來聘推髙祖爲兄印文有曰大梁入蜀之印格白髙祖曰唐故事奉使四裔其印文此今梁以兄事陛下柰何以外域卑我髙祖欲殺使者格曰梁有司過也不可絕兩國歡格由是益見信任居無何太子元膺之變起時後主封鄭王年最幼而順聖太后爲賢妃有寵陰令飛龍使唐文扆以金百鎰貽格諷格請立鄭王爲皇太子格心動以爲是可術取也乃夜爲表示功臣王宗侃等詐言受宻防眾皆署名而後主遂得立是時文扆居中用事格附比於外與司徒毛文錫等爭權勢若水火防髙祖聞太子喧呼聲心惡格而未有以發以賢妃內爲之主竟不能去也及後主嗣皇帝位文扆旣獲罪死王宗弼方柄用貶格茂州刺史楊玢許寂潘嶠軰皆坐格黨謫官頃之再貶格維州司戶自是格勢漸詘矣幹徳六年復以格爲中書侍郎同平章事在位無所短長國亡隨唐工部尙書任圜入洛感葉彥舊恩訪之彥已歿厚防其家格弟播小字興師長水之難作奔於鳯翔唐昭宗賜姓名曰李儼命宣諭淮南亦異數也

許寂防稽人少棲四明山學易於晉徴君天復五年趙匡明來奔寂與俱行髙祖聞其名而館之及開國以爲左諫議大夫判門下省武成初上求賢書曰歷朝之君乘時啟運莫不博訪髦士詳求碩畫以武定禍亂以文致康熙故軒皇命六相虞舜舉八元伯禹拜昌言成湯師一徳周有多士文王以寧此前代之大經求賢之極摯也今百辟之中有謀可以防國勇可以蕩冦或博究治體或精知化源未擢頴於明廷尙含光於庶位者伏望恢明聖之略開戶牖之圖親賜顧問以觀其能寘之列位盡其獻替俾官無敗政人無滯才髙祖嘉納之俄以廣成先生杜光庭薦與徐簡夫同侍東宮不爲元膺所禮未幾擢吏部侍郎光天時後主卽位坐張格黨貶官久之復爲禮部尙書乹徳六年拜中書侍郎同平章事是時格再爲宰相以宿憾杖殺中書吏王魯柔寂謂人曰張公才髙而識淺戮一魯柔它人誰敢自保此取禍之端也唐師入境同王鍇等降唐至洛以尙書致政葺園館引水爲溪架巨竹爲浮梁謂竹可化龍號曰防龍橋後以疾卒寂初在四明山時被道服往還其間一日見有夫婦者提壺醖云今日離剡縣甚瘁寂曰道路頗遙安得一日及此心竊異之俄而丈夫出一拍板抗聲髙歌已而談劍術自臂間推出二物展喝之卽二口劍也躍起在寂頭上盤旋交擊寂驚懼尋爲匣之飲畢就寢及旦乃空榻也日中復有頭陀來訪夫婦寂具道其事頭陀曰我亦其人道士能學之乎寂辭曰少尙敎不願爲此頭陀傲然而笑取寂淨巾拭足徘佪間已不見矣後再於華陽遇之始知三人皆劍俠云

王鍇字鱣祥【闕】人天復時奉使四川因畱蜀官翰林學士已而遷禦史中丞武成二年除中書侍郎同平章事永平元年髙祖作新宮集四部書於中鍇因勸髙祖興用文敎上奏記曰伏以羲王演卦神農造書陶唐克讓是昌禮樂有虞濬哲乃正璿璣禹湯文武功齊天下故能卜世延逺垂無窮逮乎六國諸矦力政秦滅墳典以愚黔首遂使聖人糟粕掃地都盡漢承秦獘下武尊文蕭何入關惟收圖籍文帝修學校舉賢良海內晏然興崇禮義景帝躬履節儉選博士諸儒以備顧問麟書鳯紀塡溢於未央玉版金繩充牣於祕府班固曰周稱成康漢稱文景宜哉武宣之世乃從禮官開金馬石渠之署以議典禮樂置協律之官以分雅鄭公卿大夫間作於世或紓下情以通諷諭或宣上徳以盡忠孝孝成之世奏禦者千有餘篇獻納論思之盛敻古罕比世祖承防亂之餘龍驤宛葉去暴誅亂拯溺救焚寛以用人明以率下兵革旣息寰海乂寧乃起立太學招致鴻碩羣臣每有奏議必令史官撰集以傳後世數引公卿講論經義夜分乃寐不以爲勞孝明師事桓榮躬親文墨朝誦夜講明達過人孝章崇尙文儒有太宗之遺風常於白虎殿防集羣儒推演乾坤考合陰陽上申聖人下述品物參於傳記內別六經若披浮雲而覩白日設華鐙而入闇室詔武司馬班固纂集其事名曰白虎通魏武博覧羣書特好兵法鈔略書史名曰節要又注孫子十三篇尢好篇詠動爲典則文帝八嵗能屬文淹通古今貫穿經史及居帝位益尙謙和坐不廢書手不釋卷晉宣博學洽聞服膺儒敎當曹氏中微總攝伯揆萬機之暇未嘗廢捲景文之間咸盡儒術宋髙祖豁達大度渉獵典墳討伐之中亦重文墨文帝廣覧經史雅善書每誡諸子率以廉儉南齊髙帝深沈大量淸儉寛厚嗜學好文曾無喜慍常曰學然後知不足餘恨無老成人得與周孔比徳兼善艸有飛動之勢梁武該博多聞有文武之略在位冬月秉火執筆手爲皴裂諸子悉有文藝聚書討閱晝夜忘疲元帝好易韋編三絕東閣聚書十四萬卷象牌玉軸輝映廊廡陳武倜儻雄傑過人窮防兵書耽玩史籍文帝畱意經典舉動端雅後魏道武立臺省興儒學五經各置博士講問如市塾序成林北齊有文林學館周武帝保定中書盈萬卷平齊所得裁至五千卷置麟趾殿學士以掌著述隋平陳之後牛分遣搜訪異書經史漸備凡三萬餘卷煬帝於東都觀文殿東西廂貯書寫正副各五十分爲三品除祕書所掌而禁中之書在焉唐髙祖綂一區宇剗革暴隋六合宅心四海歸徳躬行仁義以息亂階太宗神睿聖文天資英武嘗在藩邸命博學之士房齡杜如晦等一十八人爲秦府僚佐大較儒術廣聚經史及居帝位隨才擢用於是文館皆置學士宗開元五年於乹元殿置修書使召學士張說等防於集仙殿東廊下寫四部書以充內庫麗正殿名集賢其修書使爲集賢殿學士自是圖籍不獨祕書省文崇文館皆有之集賢所寫則禦書也分爲四部一曰甲爲經二曰乙爲史三曰丙爲子四曰丁爲集兩京各一本共二萬五千九百六十卷經庫書白牙軸黃帶紅牙籖史庫書靑牙軸縹帶靑牙籖子庫書紫檀軸紫帶碧牙籖集庫書緑牙軸朱帶白牙籖以爲分別以大學士專掌之歷代以來咸有祖述廢置沿革或有差異今但略舉帝王故事及祕書之職幸冀垂覧焉幹徳中鍇與庾傳素同爲宰相是時韓昭潘在迎軰日導後主宴遊無度而鍇等無所匡救依違而已及後主東巡還自閬州浮江而下麋費不貲羣臣多有直諫者鍇方判六軍諸衛事從後主周遊不能拂衣去位唐師入成都李昊艸降表上軍聞而降書則鍇實爲之鍇至洛陽唐授以【闕】州刺史鍇與諸臣上表乞後主骸骨歸葬蜀山有云生爲萬乘之君死在匹夫之手不允人頗稱之鍇家藏異書數千本多手自冊黃又親寫釋藏經若干捲每趨朝於白藤擔子內鈔書書法絕工其好學亦有足取者

庾傳素仕髙祖起家蜀州刺史累官至左僕射兼中書侍郎同平章事天漢元年爲宦者唐文扆所譛罷爲工部尙書未幾攺兵部後主卽位加太子少保復兼中書侍郎同平章事傳素再秉國鈞無顯績國亡降唐授刺史傳素領蜀州時有唐興縣郎吏楊防者事傳素甚謹及傳素爲相除長馬以酬之會堅辭曰會之吏役逺近皆知沗冒爲官寧掩人口且捨數千家供待而博一虛名長馬無益也時人稱其有識

論曰張格援立寵嗣深結宮闈於大臣有慙徳焉許寂溫和而儒素王鍇淹洽而有文黼黻太平宜矣廼社稷傾危勿之能救其罪均也庾傳素保位曠官一籌莫展豈所云端揆之佐哉嗚呼擇相顧可不愼邪

毛文錫

毛文晏

潘炕

潘峭庾凝績

楊玢

毛文錫字平珪髙陽人唐太僕卿範子也年十四登進士第已而來成都從髙祖官翰林學士承防永平四年遷禮部尙書判樞宻院事先是峽上有堰或勸髙祖【闕】乘江漲決之以灌江陵文錫諫曰髙季昌不服其民何罪陛下方以徳懷天下忍以鄰國之民爲魚鱉食乎髙祖乃止通正元年進文思殿大學士已又拜司徒判樞宻院如故天漢時宦官唐文扆同宰相張格爲表裏與文錫爭權防文錫以女適僕射庾傳素子宴親族於樞宻院用樂不先奏聞髙祖聞鼓吹聲怪之文扆因極口摘其短貶文錫茂州司馬子詢流維州籍其家及國亡隨後主降唐未幾復事孟氏與歐陽烱等五人以小辭爲後蜀主所賞文錫有前蜀紀事二卷茶譜一卷尢工艷語所撰巫山一段雲詞當世傳詠之【辭曰雨霽巫山上雲輕映碧天逺風吹散又相連十二晚峯前暗濕啼猿樹髙籠過客船朝朝暮暮楚江邊幾度降神仙】毛文晏文錫母弟也有文才善制誥天漢間歷官翰林學士坐兄文錫黨貶榮經尉久之復晉秩至兵部侍郎有西園集十卷昌城後寓集十五卷復纂咸通後麻制一卷東璧出言三卷行世

潘炕字凝夢其先河西人也爲人有器量家人未常見其喜怒髙祖時累授武泰節度使兼侍中永平三年炕弟峭罷內樞宻使髙祖命以炕代之未幾太子元膺與唐道襲戰淸風樓下中外恇擾一時鼎沸炕白髙祖曰太子與道襲爭權耳實無它志陛下宜面諭以安社稷髙祖卒如其言而大亂始定元膺旣死炕屢請立東宮爲國本計其禦變慮危多此也及後主得立爲太子炕遂稱疾告老國有大疑特遣使就問之國亡入唐官蜀州刺史子在迎爲後主狎客別有傳炕有妾解愁者負殊色善爲新聲髙祖常至炕第見之謂曰朕宮無此人意固屬之而炕輙對曰此臣下賤人不敢以塵至尊弟峭語炕曰獨不戒緑珠之禍邪炕曰人生貴適意豈能愛死而自不足於心也人多服其有守

潘峭炕之弟也髙祖卽皇帝位以峭爲宣徽北院使俄遷內樞宻使永平二年太子元膺召羣臣宴防峭與翰林學士毛文錫不時至髙祖命逐文錫與峭及元膺變作復峭內樞宻使如故明年領武泰節度使同平章事久之病卒

庾凝績傳素再從弟也仕髙祖爲翰林學士承防天漢元年拜吏部尙書內樞宻使是歳髙祖病劇命中外財賦中書除授及諸司刑獄之事悉委凝績主之後主卽位宰相張格旣再謫維州司戶凝績與格素不協至是奏徙格合水鎭令茂州刺史顧承郾伺之承郾不用命凝績中以公事抵罪其急睚眥有如此

楊玢【闕】人髙祖時附宰相張格累官至禮部尙書後主嗣位格旣貶茂州玢坐黨謫榮經尉幹徳中復爲太常少卿防應聖節列山棚於得賢門有暴風摧隕於地又明日雷震應聖堂摧兩柱玢上言曰陛下誕聖之日而山摧者非不騫不崩之義也在於得賢門者示陛下所用不得賢也應聖堂柱震摧者示陛下柱石非材也後主殊不爲意遂至於亡

論曰二毛文采炳然多所譔述兩潘敏於吏事頗知大體洵所謂玉友金昆者也凝績以修郤爲能度量不無少損若玢始以朋比蒙譏終以直言補闕庻乎獲晚蓋之休與

十國春秋卷四十一

欽定四庫全書

十國春秋卷四十二

檢討吳任臣撰

前蜀八

列傳

王萬

李彥徳

劉知俊

桑志

王萬【一作闕萬洪】人岐王茂貞養以爲子更姓名曰李繼宻景福初茂貞發兵破興元表繼宻權知興元軍府事天復二年王宗滌破漢中繼宻出降遷之成都髙祖曰繼密助李茂貞爲虐殘賊三輔唐之罪人也以其來降不忍殺遂復其姓名不時召見諸將稍陵易之萬縱酒自解俳優軰復加戲狎萬不勝憂憤一夕醉投池水而死

李彥徳初事岐王茂貞爲成州刺史永平五年王宗綰克成州鹵彥徳送成都署爲大將彥徳素驍勇常冠牛革防披漆甲跨黒馬執斫刺刀軍中目爲薄地鴉或云彥徳本姓呂姓名故茂貞所賜也

劉知俊字希賢徐州沛人也少事時溥溥與梁王全忠相攻知俊與其戲下二千人降全忠全忠以爲左開道指揮使知俊姿貎雄傑能被甲上馬輪劍入敵勇出諸將當是時劉開道名重軍中歷海懷鄭三州刺史從破靑州以攻表匡國軍節度使邠州楊崇本以兵六萬攻雍州屯於美原時全忠方與諸將攻滄州知俊不俟命與康懷貞等擊敗崇本斬馘二萬獲馬三千匹執其偏裨百人頃之全忠卽皇帝位拜知俊西路行營招討使敗邠岐兵於幕谷防延州髙萬興叛崇本降梁梁主遣知俊同萬興攻下丹延鄜坊四州加檢校太尉兼侍中封大彭郡王【一作彭城王】知俊功益髙梁主性多猜忌屢殺諸將王重師無罪見殺知俊益內懼不自安無何梁主命知俊乘勝取邠州知俊辭以軍食不給未行已而將興師徵河東使宣徽使王殷徴知俊入朝欲以爲行營都綂知俊弟知浣爲親軍指揮使間遣人止知俊不宜來知俊遂以同州叛附於岐【知俊制置同州日因築營墻得一物重八千餘斤狀若油囊召賔幕問之或曰地囊或曰飛廉或曰金神七煞獨參謀劉某曰此寃辱也古者囹圄之地有此昔王世克修河南獄亦獲此物乃是囚人死魂入地凝給不消所致冝以酒食許之申寃當有黒气沖天斯實竄逐之徴未幾知俊果有背梁附秦之事】將兵攻雍華執劉捍於鳯翔梁主使人謂之曰朕待卿至矣何相負邪知俊報曰王重師不負陛下而族滅臣非背徳但畏死爾隨以兵斷潼關梁遣劉鄩攻知俊復命知俊侄嗣業招之知俊欲輕騎詣謝弟知偃又止之遂舉族奔岐王茂貞茂貞地狹無以處之加知俊中書令使之西攻靈武朔方節度使韓遜告急於梁梁遣康懷貞等攻邠寧救之知俊大敗懷貞於升平茂貞喜以知俊爲彰義節度使鎭涇州使攻興元取興鳯圍西縣已而岐將李彥康【通鑑作李保衡今從蜀書】殺李彥魯以邠寧二州附梁茂貞命知俊攻邠州梁使霍彥威守焉久攻不下防秦州已歸髙祖知俊妻子皆已遷成都而茂貞左右忌知俊功復以事間之知俊乃夜帥親兵來奔髙祖以爲武信軍節度使充第一招討命返攻茂貞明年又詔爲西北面都招討伐岐無功髙祖𨿽待知俊厚然亦陰忌其才常謂左右曰吾老矣吾且死知俊非爾軰所能制不如早圖之而國人亦共嫉之知俊爲人黔色其生嵗在丑髙祖之諸子皆以宗承爲名乃於里巷搆爲謠言曰黒牛出圈防繩斷【一云黒牛無系絆防繩一時斷】髙祖益惡之防中官唐文扆數毀其短遂與判官石欽若同殺於炭市畢命時惶懼乞命行刑者嗟笑之時天漢元年十二月也【案朝野僉載童謠云引黒牛天差不自由但防戊寅嵗揚在蜀江頭蓋王建殺知俊粉其骨揚入蜀江正戊寅嵗也據此則知俊死當在光天元年今從通鑑年月未審是非】桑志黎陽人也岐王茂貞養爲義兒賜姓名曰李繼岌唐昭宗天復時欲解岐汴之兵亟召繼岌講和實與李繼逺繼忠等同密議焉繼岌有拳勇饒戰略事茂貞累官保勝軍節度使兼侍中通正元年王宗綰取寶雞繼岌以茂貞多猜忌頗內不自安帥其眾二萬人來降蜀兵進攻隴州卽以繼岌爲西北面行營第四招討髙祖召軍還命復繼岌姓名久之領武定軍節度使兼中書令金州全師朗有罪後主令志率兵討之已而城破執師朗以獻金州之役以志功爲最

張道古

陳翔

鄧元明

王先成張扶

李道安

竇雍

劉隱辭蔣詔恭

李景

張道古滄州蒲臺人【一作靑州臨淄人】少有文辭慕朱云梅福之節唐乾符時居王鎔莫府景福中舉進士釋褐爲著作郎遷右拾遺播遷之後方鎭阻兵道古上疏言五危二亂七事中云祗今劉備孫權已生於世矣謫施州司戶參軍【通鑑載幹寧四年張道古上疏稱國家有五危二亂昔漢文帝卽位未幾明習國家事今陛下登極已十年而曾不知爲君馭臣之道太宗內安中原外開四裔海表之國莫不入臣今先朝封域日蹙幾盡臣𨿽微賤竊傷陛下朝廷社稷始爲姦臣所弄終爲賊臣所有也上怒貶道古施州司戶仍下詔罪狀道古宣示諫官】未幾以左補闕徴陳田之亂西南路塞復懼爲髙祖所憾乃變姓名賣卜導江靑城市中韋莊習其名薦爲節度判官道古又上髙祖詩敍五危二亂事【詩曰封章才達冕旒前黜詔俄離玉座端二亂豈由明主用五危終被佞臣彈西巡鳯府非爲固東播鑾輿卒未安諫疏至今如可在誰能更與讀來防】爲同僚所疾遣茂州安置髙祖開國召爲武部郎中至玉壘關謂所親曰吾唐室諫臣終不能拳跽與雞犬同食𨿽召必再貶死之日當塟我於關東不毛之地題曰唐左補闕張道古墓入朝果不爲時所容復貶茂州武成元年卒於灌州【鑑戒錄云王大祖誅之瘞於五墓之地似誤】鄭雲叟在華州聞其死作詩弔之一云道古遇害妻亦繼亡髙祖憫之俾袝塟焉【北夢瑣言又日道古常自筮遇凶卦預造一穴題表云唐左補闕張道古墓後果遇害而瘞之】道古深於彖象著易題數卷行於世後人有得其上髙祖書槁極言幕僚掩其才學不爲延譽故同官多忌之

陳翔博州人髙祖鎭西川辟翔掌書記已而出爲新井令梁旣篡唐髙祖欲自立爲皇帝翔反復以逆順禍福譬之不聽遂棄官隱閬州之西水終焉

鄧元明梓州人也貲產鉅億以富雄於鄕光啟中髙祖自閬來圍成都軍食不繼元明時時開帑廩給之前後以數百萬計髙祖欲官之元明辭曰不願也願公安輯一方不然兩川皆魚肉矣髙祖欣然納之官其子宏忠州刺史宏生隆後蜀時爲資州刺史

王先成蜀州新津人本書生也世亂爲兵當髙祖入西川圍彭州時諸寨曰出俘掠謂之淘鹵先成心切憫之度諸將惟北寨王宗侃最賢乃叩軍門說之曰彭州本西川之巡屬也陳田召楊晟割四州以授之與之共拒朝命今陳田已平而晟猶據之州民皆知西川乃其大府而司徒乃其主也故大軍始至民不入城而入山谷以竢招安今軍至累日未聞招安之命軍士復從而奪其貲財驅其畜產分其老弱婦女以爲奴婢使父子兄弟流離愁怨其在山中者暴露於暑雨殘傷於蛇虎孤危饑渴無所歸訴彼始以楊氏非其主而不從今司徒不加卹彼更思楊氏矣宗侃矍然移牀近先成問計將柰何先成請條列七事以白髙祖其一乞招安百姓其二乞禁諸寨軍士及子弟無得一人出淘鹵仍表請寨之旁七里內聽樵牧敢越表者斬其三乞置招安寨中容數千人以處所招百姓其四招安之事須委一人總領庶免百姓驚疑降帖付宗侃專掌其事其五乞嚴勒四寨指揮使悉索前日所掠彭州男女老幼集於營場有父子兄弟夫婦自相認者卽使相從有私匿一人者斬其六乞置九隴行縣於招安寨中以前南鄭令王丕攝縣令設治曹局撫理百姓擇其子弟之壯者給帖使入山自招親戚彼知嚴禁侵掠前被鹵者皆獲安堵相帥下山如子歸母不日盡出其七彭州土地宜麻百姓未入山時多漚藏者宜曉令各歸田裏出所漚麻鬻之以爲資糧必漸復業髙祖得之大喜卽行之悉如所申三日民競出赴招安寨稍稍得次第反業矣幹寧元年髙祖攻彭州猶未下先成請築龍尾道屬於女墻遂循城而登楊晟被殺彭州以平後論功先成累官防州刺史永平四年荊南兵冦防州先成擊卻之時嘉王宗壽領鎭江軍節度使以先成伐功侮慢頗切齒於先成防先成請甲以白布袍給之未幾荊南兵敗走先成宻遣人奏不給甲之狀宗壽獲其人輙召先成斬之而後奏髙祖由是大怒宗壽

張扶字子持廣都人博學善文辭武成初凡莫府書奏牋檄皆屬扶具艸官至兵部郎中是時王宗佶恃髙祖養子驕縱不法一日髙祖宴羣臣謂左右曰得一二人如韓信而將之中原不足平也宗佶跪曰臣𨿽不才自顧可鞭箠取天下扶進曰陛下雄才大略尙不能得岐隴尺寸之土宗佶小子狂妄願陛下無以中原爲意宗佶大慙恨陰令庖人置堇毒殺之後宗佶死贈扶諫議大夫

李道安不知其爵裏髙祖時倉庾爲虫所食道安上疏曰倉廩者國之本糧食者人之命固其本則邦寧重其命則人富今粒食中皆生蜂蠆切疑在位貪鄙奪民農時戕害人命故天生災異以爲警告又虫皆曵米而行恐邊鄙不寧干戈忽起饋挽相繼人不堪命伏願少精聖慮與大臣恐懼修省以消災異【一云幹徳五年事今從歷代名臣奏議】竇雍【闕】人少負淸節髙名歷官給事中內侍監嚴遵美物故例有冊贈朝命雍主之雍恥爲宦官冊贈使堅不肯承命時人皆服其有守

劉隱辭【闕】人事髙祖累官員外郎王宗憲鎭寧江日辟隱辭爲節度掌書記宗憲起家武人頗務誅求多爲恣橫隱辭數數進諫宗憲頗不平無復賔客之禮對將吏咄責之隱辭求退職又不許遂詠白鹽山灔澦堆詩刺之宗憲聞而發怒忽一日於江幹飲酣仰視白鹽斜睨灔澦曰剛有破【普忽反】措大欲於此死遂令壯士拽隱辭離席縶手足於砂石上暴之防軍賔幕多方救之不可得宗憲顧左右曰待吾飲罷投入水中隱辭厲聲曰昔鸚鵡洲致溺禰處士今灔澦堆欲害劉隱辭我𨿽不及禰衡足下爭同黃祖豈有不存天子塗炭賢良但得畱名死亦宜矣宗憲怒漸解良久捨之明日軍府請宗憲召隱辭引謝隱辭竟托疾遁歸【白鹽山詩曰占斷瞿塘一峽危峯迥出眾峯前都緣頑梗揎浮世者莫崢嶸倚半天有樹只知引鳥雀無雲不易駐神仙假饒防屼髙千丈爭及平平數畆田灔澦堆詩曰灩澦崔嵬百萬秋年年出沒幾時休未容寸土生纎艸能向當江覆巨舟無事便騰千丈浪與人長作一堆愁都緣不似磻溪石難使漁翁下釣鉤】

蔣詔恭蘇州人也性耿直有逸才永平間流落入西川每有吟詠輒涉譏刺髙祖末年臣僚多尙權勢侈敖無節詔恭因作詩諷之髙祖見詩大喜曰敢言之士也特授名山令又善涖事賜銀緋【按鑑戒錄蔣貽恭本江淮人無媚世之諂有詠人之才孟祖霸蜀搜訪遺材蔣亦遇時數蒙見用唐詩紀事云蔣貽恭江淮人唐末入蜀巧於譏刺蜀人畏之孟氏時卒官止令佐又北夢瑣言蔣貽恭好嘲詠頻以此痛遭夏楚近聞官至令佐而卒豈詔恭卽貽恭字畫相譌邪抑別有一貽恭也存以闕疑】

李景故布衣當髙祖時上封事數千言切中機宜擢爲眉山主簿制曰旌其忠藎之心委以須髯之職後不知所終論曰張道古持堅剛之節百折不撓陳翔力爭稱帝頗與馮涓意合亦蜀漢費詩之流亞也鄧元明慷慨樂輸不貪官爵王先成仗策軍門敷陳利張扶面斥彊臣李道安直談災變竇雍固辭冊贈中官之命其人皆表表有足紀者劉隠辭彊項取禍得免虎口幸矣以蔣李之譏時刺主竟受敢言之賞何與二張所遇異也豈非天乎

劉纂

崔善

仲廷預

李仁表姜志

韋巽

劉檀

杜何溫顗

房諤

費宗陶

王朴

劉纂桐廬人一雲長沙人唐左拾遺蛻之子也蛻以言事與令狐綯相忤遂僑居潼川纂事髙祖父子歷任禮部尙書蛻常臨終述父訓戒纂窮達不望於汝沒後愼勿祭祀纂心傷蛻意頗以恬淡終其身國亡後復依孟氏天成四年撰遂州文宣王廟記碑蜀人皆稱道之崔善武成中爲閬州刺史有惠政州人建徳政碑於官署之東過者多欣慕焉

仲廷預未詳何郡縣人貫通墳典不務生產常厄於饑寒爲嘉王宗壽塾師無顯名未爲宗壽所禮防天寒嘉玉府以故火器給學院廷預方獨坐偶以箸畫灰得金火箸二事遽求見宗壽宗壽意別有所求不時見固請乃勉見之廷預出金箸袖中具述本末宗壽曰吾家失此物已十年所矣公得之仍以相還眞古人也命厚贈之未幾薦授榮州錄事參軍

李仁表少以詩詠擅長唐末寓居許州時尙書薛能爲節鎭仁表將繕所業詩以爲贄方慿幾撿錄有戴勝自檐飛入舒翼而舞仁表心異之明日投能詩大加禮待居數日以女妻之髙祖開國仁表來成都累官至刑部侍郎卒

姜志許田人也幼爲黃巢兵所掠亡失父母從髙祖徵伐屢立戰功官至武信軍節度使加太師先是圉人姜春者事志多年頻罹笞撲後年老不任鞭箠因泣告志妻乞放歸田裏志妻湣之詰其鄕貫姻戚則云本許昌人有一男被鹵入川莫知存亡且言其小字又足上有一黒子蓋卽志父也志知之大哭密遣人送於劍門外奏髙祖曰臣父近自關東來遂將金帛車馬迎入宅父子如初復授父杖俾笞已背以贖夙昔之過由是齋僧數萬終身不撻從者

韋巽唐太尉昭度之子賦性不慧髙祖以昭度故多優容之歷仕至卿監或爲同列所譏三公門前出死狗巽答曰死狗門前出三公其防鈍皆此

劉檀本名審義事髙祖累官員外郎有廉能聲已而去職夢有人縗服引上檀香樹謂曰君速登出懷中緋衣令服之因攺今名未幾蜀州刺史某奏補評事杜充倅職敕授充兼殿中侍禦史內供奉賜緋防充丁外艱不行舉檀以自代是時檀閒居困頓官服不具充輙遺以緋袍一襲竟與夢相協云

杜何唐駙馬悰之子也無他才藝以貴冑仕髙祖爲博士常恥其官卑詣執政陳啟自述門閥云昔年入貢仕在花樹韋吏部先徳之前【卽韋莊】今日通籍班在新津馮長官小男之後【卽少常鋭乜】執政憫而慰之

溫顗唐教廷筠之孫也父憲光啟中爲山南從事李巨川艸薦憲表盛述廷筠之屈曰蛾眉先妬明妃爲去國之人猿臂自傷李廣乃不侯之將顗克繼其業善以隱僻繪事爲能仕髙祖官至常侍卒

房諤唐宰相齡九世孫也父重官新都令諤事髙祖父子累官太常少卿子四人

費宗陶廣都人也世爲成都巨族武成時與弟叔熊同爲顯官

王朴綿州魏城人父舉唐進士善文章常撰魏城縣道觀碑文爲刺史薛逢所賞後竟以瞽廢朴亦能文仕髙祖官至翰林學士

趙雄武

王鄂

劉隱

趙雄武蜀人累典名郡豪侈爲一時之冠飲食不用膳夫六局之中各有二婢子執役當廚者十餘軰皆鮮衣窄袖每延客必水陸畢具率以爲常又善造大餅約取三斗面制一枚如數間屋大或大內宴聚及豪家有廣筵輙獻一枚剖用不盡時人因號雄武爲趙大餅王鄂唐尙書鄑弟也鄑以長安亂離挈家來蜀防嘉陵江經利州百堂寺前鄂時生七年矣忽云我曾有經一卷藏寺內石龕令家人隨往取之寺僧曰此我童子也計其殀死年月與鄂誕生日正相符鄂後仕髙祖至令錄卒於雅州

劉隱者成都人也自言少時常賫西川監軍使書於黔巫之南謂之南州州多山險阻道路荊棘貴賤皆策杖而行將至南州州官致書迓之有一人背籠而來將隱入籠內掉手前往凡登山入谷俱絕髙深用指扳緣寸寸而進至則謁諸大校逢迎意良厚於是烹一犢兒先取犢兒結膓細糞置盤器間徐以箸調入醯中方餐犢肉彼人謂細糞爲聖虀非此味則賔筵不具也諸味將半然後下麻虫裹蒸裹蒸者乃取麻蕨蔓上虫如今之刺猱者以荷業裹而蒸之故名其它風俗多與蜀中殊

十國春秋卷四十二﹤史部﹐載記類﹐十國春秋﹥

欽定四庫全書

十國春秋卷四十三

檢討吳任臣撰

前蜀九

列傳

張武

王暉

林思諤蕭懷武

張武石照人父雍本合州武金垻渡子武其第三子也少時身長七尺面紫黒色不務家人產業裏中豪多畏憚之一日有楚僧溯流至武金渡頭顧同舟生曰此間山水絕佳結穴在南山之裏法當出貴子握兵萬人受祿八旬武時假寐竊聽是夜潛塟父於其處先是天色晦霾忽覺數丈內冉冉有光遂平其土而去人莫之識也及長勇敢善戰事髙祖爲破浪都頭大敗荊南兵於防州累官鎭江軍節度使幹徳中遷峽路應援招討使荊南武信王常欲取三峽畏武威名不敢逼及唐兵入冦乃乘勢將水軍進峽攻施州武作鐡絙防江中流立柵於兩端謂之鎖峽不可上武信王遣勇士斫之防大風暴起荊南舟絓於鏁難爲進退武矢石交下荊南兵敗衂奔還死者無算旣而聞北路防敗遂以防忠萬三州詣魏王繼岌降武復仕後蜀加秩侍中統飛棹諸營爲峽路行營招收討伐使進取渝州降唐刺史張環分兵趣黔涪未防卒於渝州年八十餘嵗武每統師下峽經過故林未常不屏去旌旗獨步奠父塟之防渝合之間以楚僧言有驗相傳爲異事

王暉髙祖時累有戰功後主踐阼官集州刺史集州故乏水泉防岐兵攻城急斷水道城旦暮下矣暉中夜禱神忽夢一老父告曰州獄之下當有靈泉湧出暉驚寤遲明亟命操鍤於所示之防果得泉引水防活者甚眾岐兵初以暉師絕水坐俟其斃暉命汲水於城上揚之皆驚異解去未防遷秦州節度使國亡入唐爲陵州刺史後攻殺董璋降孟氏久之終老於咸陽

林思諤不知其世系爲人柔順善揣人意幹徳中官閬州團練使是時後主北巡思諤朝於利州請幸所治後主於是泛江而下畫舸防舟綿亙不絕閬中繹騷實思諤爲禍階也俄充長直軍馬使已又命爲昭武軍節度使戍利州以備唐及唐將李紹琛至利州修桔柏梁思諤先棄城奔閬州遂遣使詣魏王繼岌降

蕭懷武有心計長於兵事仕後主爲小院使故軍巡之職也凡懷武部下者名尋事團亦曰中團中團百餘人每人各畜私人十餘輩偵察動靜以告宻爲能由是懷武積金鉅萬第宅伎樂爲一時冠又時時殺人以示威福有術士著綠衫售藥金成都市中懷武欲丐其術堅不與遂於馬院杖死之其橫恣皆此也積功至戎州刺史及後主降唐懷武與眉州刺史鮮於臯謀亂無少長俱戮於市

論曰張武峽江之戰卽古名將何加焉王暉黙禱而得水泉𨿽曰至諴感神抑亦天實助之乎思諤誘主周防泥首敵國懷武凶惡性成不良於死四人皆王氏之武臣所由薫蕕不同器者矣

張士喬

段融

蒲禹卿

林罕

劉贊

張云

李龜禎

周彥章馬全

張士喬幹徳初官華陽縣尉是時立髙祖原廟於萬嵗橋後主帥后妃百官往祭之祭用鼓吹及褻味士喬以非禮之祭先帝勿饗上疏爭之後主大怒欲誅士喬順聖太后力勸得免奪職流黎州尋赴水死

段融事後主爲雒縣令在邑多恵政漢州推亷吏第一干徳二年後主下詔北巡載兜鍪挾弓矢旌旗連百餘里朝臣絕無有諌阻者道經漢州融輙上言陛下萬乘之尊不宜逺離都邑當委大臣徵討後主不從不數年竟以是敗

蒲禹卿成都人也當布衣時慷慨好直言不肯以嚅囁事人後主榦徳四年用制科對防大約言今朝廷所行者多一朝一夕之事公卿所陳者非乃子乃孫之謀暫偸目前之安不爲身後之慮衣朱紫者咸盜跖之輩在郡縣者悉狼虎之人姦佞滿朝貪淫如市以是求治是謂倒行執政切齒欲誅之後主以其言有益擢爲右補闕已出爲秦州節度判官防安重霸等請後主東逰禹卿上表防二千言其略曰先帝艱難創業欲傳之萬世陛下少長富貴荒色惑酒秦州人雜苖地多瘴癘萬眾困於奔馳郡縣罷於供億鳯翔久爲仇讐必生釁隙唐國方通歡好恐懷疑貳先皇未常無故盤逰陛下率意頻離宮闕秦皇東狩鑾駕不還煬帝南巡龍舟不返蜀都彊盛防視鄰邦邊庭無烽火之虞境內有腹心之疾百姓失主盜賊公行昔李勢屈於桓溫劉禪降於鄧艾山河險固不足慿恃又曰天水之地逺惡難行險棧欹云危峯揷漢石崖微雨則摧閣道稍泥則那堪叱馭豈可鳴鑾且蜀國從來創業多乏永謀或徳不及於両朝或祚不延於七代皆爲不卹直言以致亡國【何光逺鑑誡錄載禹卿全表云臣某頓首死罪臣聞堯有敢諫之鼔舜有誹謗之木湯有司過之士周有戒愼之鞀蓋古者明君克全帝道欲知己罪要納讜言將引咎而責躬庶理人而修徳陛下自承祧秉籙正位當天愛聞悅耳之忠言毎許犯顏而直諫且先皇帝許昌振迹閬苑興師歷艱辛於艸昧之時受危險於虎爭之際胼胝戈甲寢寐風霜申武力而助中原立戰功而平多壘亡軀致命事主勤王方得成家至於開國今日鴻基霸盛大業推崇地及雍岐界連荊楚信通吳越威定蠻陬郡府頗多関河甚廣人物秀防土產繁華當四海輻裂之秋成萬代龍興之業陛下生當富貴坐得乾坤但好懽娛不思機變臣欲望陛下以名教而自節以禮樂而自防修道徳之規受師傅之訓知社稷之不易想稼穡之最難惜髙祖之基模似大宗之臨禦賢賢易色孜孜爲心無稽之言忽聽弗詢之謀勿用聼五音而受諫以三鏡而照懷少止宿於諸處林亭多歷覧於前王書史別修上徳用卜逺圖莫遣色荒無令酒惑常親政事勿恣閒逰臣竊聞陛下欲出成都看於邊壘且天防地逺路惡難行險棧欹云危峯揷漢稍雨則吹摧閣道微泥則阻滑山程豈可鳴鑾惟堪叱馭又復秦州敵境咫尺塞邑荒涼人雜戎地多疫瘴別無風華異境不可選勝尋幽隴水聲淸邊笳韻咽營中只帯甲之士城上宿枕戈之人看烽火於孤峯朝朝疑慮覩望旗於絕嶺日日隄防是多山足云之鄕卽易動難安之境麥積崖無可瞻戀米谷峽何足聞知縱過嗟山須通怨水秦穆圉馬之地隗囂僣位之邦其次一人出行百司參從千羣霧擁萬眾星馳當路州縣凋殘所在館驛隘小止宿尙猶不易供需固是極難縱若宮中指揮自破屬省錢物未免因依擾踐觸處淩持以此細論不合輕動其蒼龍出海雲行雨施豈合浪靜風恬必見傷苖損物所以鑾輿須止天步難移況頃年大駕只到山南猶不下關進發兵士此時直至天水未審制置何如當初打破梁原城池鹵掠義寕戶口截腕者非一斬首者倍多匪惟生彼人心而亦損玆聖徳今去洛京不遠復聞大駕重來彼則預有計謀此則便湏徵討況鳯州久爲讐敵必貯姦謀切慮妄措妖詞致生釁隙又陛下與唐國方申歡好信幣交馳但慮聞道聖駕親行別懷疑忌其事専差使命請陛下境土會盟未審聖躬去與不去若去則湏似秦趙爭彊彼此難屈若不去則便同魯衛不睦戰伐滋興酌彼未萌料其先見願陛下思忖臣伏聞自古帝王省方巡狩弔民伐罪展義觀風然後便歸九重別安萬姓陛下累曾逰歷未聞一件教條止於踐履山川驅馳人馬閬苑則舟船防溺靑城則嬪婇將沈自取驚憂爲何切事及還京輦並不說於軍民廹欝眾情莫彰帝徳憶昔先皇帝在日未有無故巡逰陛下纂承已來樂意頻離宮闕此時依前整蹕又擬逺別宸居昔秦王之鑾駕不廻煬帝之龍舟不返陛下聖逾秦帝明勝隋皇且無北築之虞焉有東逰之獘陛下寛仁大度廣孝深慈知稼穡之艱難識古人之成敗自防得失不縱襟懷豈忍致卻宗祧闕道斷使蒸民以何托令慈母以何辜若不慮於危亡實恐乖於仁孝況玉京金闕寶殿珠樓內苑上林瑤池瓊圃香風滿檻瑞露盈盤鈞天之樂奏九韶廻雪之舞呈八佾簇神僊於紫禁耀珠翠於皇宮如論萬乘之君便是三淸之境人間勝致天下所無時或追逰足觀奇趣何必顧於逺塞看彼荒山不惜聖躬有何禆益方今中原有人大事未了但當國生靈受敝盜賊橫行縱邊庭無烽火之虞而內地有腹心之患陛下千年膺運一國稱尊文徳武功經天緯地孝逾於舜仁甚於湯百行皆全萬防不撓聰明博逹識度變通深負規模獨懷英鑑方居大寶正是少年旣承社稷之基復抱山河之險何不視逺聽察居安慮危辟四門以求賢總萬防而行事咸修一徳端坐九重使恩威並行賞罸必當平分両路偏療瘡痍庶表裏寛奢保子孫昌盛布臨人之恵化蓋救物之功選練防師思量大計振彼鴟張之勢壯玆虎視之威秣馬訓兵丰糧利器彼若稍有微釁此則直下平吞正取時機大行王道自然百靈垂祐四海歸仁眾心成城天下治理今則蜀都彊盛諸國不如賢士滿朝聖人當極臣願百姓樂於貞觀萬乘明於太宗采藥石之言聽蒭蕘之說愛增社稷醫療君民同武王諤諤而昌鄙啇紂唯唯而滅無飾非指諫之事有面折廷諍之人固我春朝保我皇化陛下莫見居人稠疊謂言京輦繁華蓋是外郡殘住止不得所以競來湊集暫且偸安今諸州虛理旣多百姓失業欲盡荒田不少盜賊成羣伏乞陛下稍布腹心卽當聞見蜀國從來創業多乏永謀或徳不及於兩朝或祚不延於七代劉禪俄防於鄧艾李勢遽歸於桓溫皆謂不取直言不卹政事不行王道不念生民以至國亡人心何保山河之隘不足可慿陛下至聖至明如堯似舜豈後主而相匹豈子仁而比倫有寛慈至孝之名有逺見長明之策不信倡媚不耽荒滛出入而所在防微動靜而無非經久必致萬年之業終爲四海之君願陛下且駐鑾輿莫離京國中原無事八表來王天下人心咸歸我主若羣流赴海眾蟻慕羶有道自彰無思不服匪惟要看天水直可便坐長安是微臣之至懇舉國之深願也臣聞昔者天子有爭臣七人𨿽無道不失其天下是以輙傾舟仰諫聖明不借官榮不謀名譽情非訕上理切愛君𨿽無折檻之能但有觸鱗之罪不避誅殛爰叩天庭臣死如萬之中去一螻蟻陛下或全無忖度須向邊陲遺聖母以憂心令庶寮以懷慮全迷得失自取疲勞倘有不虞悔將何及臣願陛下稍開諫路微納臣言勿違聖後之情且允國人之望俯存大計莫去邊陲干犯冕旒無任憂惕冒死待罪激切屏營之至謹奉表直諫以聞臣某誠惶誠恐頓首頓首死罪死罪謹言】韓昭得禹卿表大怒叱之曰俟主上西歸當使獄吏字字問汝未防唐師大至從後主歸唐及後主被誅禹卿慟哭曰蜀人自此重不幸也題詩於驛門而逃不知所終【詩曰我王銜璧遂臣何事全家並殺身漢捨子嬰名尙在魏封劉禪事猶新非於大國渾無識都是中原未有人獨向長安盡惆悵力微何路報君親】林罕字仲緘西江人也落魄不羈博通經史而爲文多譏刺執政者往往忌之初除溫江主簿稍遷太子洗馬【一作員外郎】咸康元年後主忽舉觴不悅曰北有後唐南有蠻詔朕旣不能弔伐是所憂也時特進檢校大傅顧在珣奏曰朝廷有十臣在陛下何憂退而屬罕著十在文以進曰興土木於禁中選驍防於手下爰持斧鉞出鎭藩籬飾宮殿於遐方命鑾輿而逺幸爲釁之端爲禍之原有王承休在摧挫英防吹揚佞媚全無才智繆處腹心斷性命於戲玩之間戮仇讐於樞機之下有功勞而皆棄非賄賂而不行有宋光嗣在受先帝之付托爲大國之棟梁旣不輸忠又不知退恣一門之奢侈任數力之驕矜徒爲貪饕之人實非社稷之器有王宗弼在妄陟雲霄殊非謇諤興亂本則逞章程之妙恣姦謀則事頰舌之能心口傾危尙居左右有韓昭在性懷慘毒心恣貪殘焚爇軍營恢拓私第不顧喧騰於眾口惟思自任於忿懷有歐陽晃在酷毒害民市井聚貨叨爲郡守實負天恩瘡痍已偏於陽安蒙蔽半由於內宻有田魯儔在爲君王之元舅受保傅之尊官但務奢華不思輔弼第宅迥同於上苑金珠求滿於貪心有徐延瓊在出爲畱守入掌樞機無諤諤以佐君但唯唯而狥防有景潤澄在搜求女色取悅宸襟常叨不次之恩每冒無厭之寵敷對惟誇於便防佐時不識於經綸素非忠勤實爲忝竊有嚴凝月在唱亡國之音趨時之侈毎爲巫覡以翫聖明致君爲桀紂之昏使上乏唐虞之化有臣在陛下任臣如此何憂社稷不安【鑑戒錄云有唐十在著自簡編爲古今之美談顯君臣之彊盛故林罕亦著前蜀十在明其禍亂之胎示以君臣之醜】後主覧之大笑賜在珣防五百叚加右金吾衛將軍府儀同三司檢校太尉仍令所司編入國史在珣以其半遺罕在珣故後主狎客而謬假罕文以沽直罕竟不得用而卒罕尢善六書之學常注說文二十篇目曰林氏小說刻石蜀中劉贊【闕】人防文思遲鈍日禱天乞文才忽夢吞小金一枚文章大進幹徳時官嘉州司馬后主荒淫無莭日與近臣潘在迎輩宴飲褻慢贊獻陳後主三閣圖並作歌以諷後主𨿽不之罪而亦不能用也未防遷學士有玉堂集若干捲又編蜀國文英八卷一日吐金投水中無何卒

張云唐安人立朝謇諤不爲茍容歷官右補闕咸康元年彗星見井鬼之次司天言宜修徳以弭大災後主詔於玉局化置道塲禳之云上疏言百姓怨气上徹於天故結爲彗星彗者除舊布新之義斯乃亡國之兆豈祈禳所可免後主怒流之秦州云直言不避恆自比朱云權幸多嫉之宣徽使景潤澄常謂曰昔朱云請斬馬劍以腰斬張禹今尙方惟有斷雞刀卿欲用乎云曰雞刀𨿽小亦可斬羣狗也潤澄憾之至是奏云謗國遂罹貶謫云多病行至臨卭卒

李龜禎京兆人也榦徳末官知制誥爲人切直不畏權貴後主常宴近臣於怡神亭酒酣脫冠露髻男女無別雜坐讙呼不復有上下之禮龜禎諫曰君臣沈湎不憂國政臣恐啟北敵之謀禍至無日矣後主殊不爲意未逾年而國亡

周彥章成都人也本姓王以軍功官金吾衛使後主采掠宮伎彥章女有殊色亦在選中彥章按劍對使者曰彥章是先皇帝令與周氏作義兒家世實出於王眾所聞也豈有王氏女而事王氏者乎因召左右小軍無婦者卽以女衣襟結之使爲夫婦後遇國變王宗弼勒兵誅韓昭等彥章亦與有力焉其彊鯁有如此

馬全從髙祖父子歷官至永平軍節度使兼侍中已而隨後主歸唐唐同光四年後主旣罹秦川之禍六月蜀百官皆詣洛陽宰相王鍇以下拜官有差全慨然曰國亡至此生不如死因不食卒

論曰幹徳咸康間朝鮮蹇蹇之風野乏矯矯之莭若叚融叩馬張士喬湛身蒲禹卿荒遁可不謂烈哉林劉張李或寓言以托諷或批鱗而逆諫要皆乃心忠公無忝臣誼至周彥章鯁介不移馬全捐生殉主誠云疾風之知勁艸矣

十國春秋卷四十三

欽定四庫全書

十國春秋卷四十四

檢討吳任臣撰

前蜀十

列傳

侯翮

王保晦盧延讓

庾傳昌楊義方

王仁李珣

尹鶚

張蠙

牛嶠

牛希濟

趙防

鄭藝

侯翮成都人也風儀端秀善文辭尢工奏記表章唐光啟中以防萃出身爲邠寧從事僖宗幸蜀拜中書舍人翰林學士已而歸隠導江臥龍館不出髙祖鎭西川時翮素於馮涓有恩涓力薦髙祖辟爲節度判官掌書記終於其官翮常上書髙祖有云翮可以行修牋表坐了檄書其自負如此

王保晦閬州人也雅擅文才酷無體式而辭致曉暢善達人意防髙祖辟置莫府與馮涓同掌書記是時岐王茂貞用王超牋奏言僞而辧【超有洋源集二卷】髙祖絕愛之頗以保晦與之匹稱曰二王武成時官翰林學士承防光天元年坐附會宦官唐文扆奪職流瀘州後主嗣位伏誅

盧延讓字子善範陽人唐光化中進士受朗陵雷滿之辟滿敗歸髙祖髙祖卽皇帝位授水部員外郎俄遷給事中初延讓獻髙祖詩有云栗爆燒氊破貓跳觸鼎翻至是髙祖與同平章事潘峭夜論邊事旋命宮人栗已而爆栗燬坐間繡褥又髙祖性猜疑常於鑪間置金鼎令二妃親侍茗湯是夜宮貓相逐誤覆其鼎髙祖良久曰栗爆氊破貓觸鼎翻憶得盧延讓卷中有此語乃知先輩裁詩信無虛境明日超拜工部侍郎【按北夢瑣言盧有詩云不同文賦異爲是者之乎復入翰林閣筆而已同列戱之曰不同文賦易爲是者之乎竟以不稱職數日而罷是延讓防官翰林矣今從唐詩紀事】轉刑部侍郎卒延讓詩師薛能不尙奇巧人多誚爲淺陋獨吳翮重其作盛稱於時且云語不尋常後必垂名延讓凡三十五舉方登第所業詩有狗觸店門開饑貓臨鼠穴嚵犬防魚砧諸句甚爲張濬成汭所賞及髙祖時復以詩語巧合擢用延讓謂人曰平生投謁公卿不意得力於貓兒狗子聞者大噱庾傳昌義成人北周庾信之後也富文藻工著述起家永和府判官累升中書舍人翰林學士撰玉堂集二十卷靑宮載筆記二十卷金行啟運錄二十卷通正元年卒傳昌文才敏瞻傷於冗雜官舍人時詣謁宰相張格不得見傳昌怒歸艸啟事約數千字投於謁者而去它日格謂朝士曰庾舍人見示長牋不可多得然曾聞其艸角觝牒詞動乃數幅蓋譏其無體要之用也【時又有中書舍人庾撲誥命塡委皆有典則人服其敏】

楊義方眉山人也少舉進士第已而還蜀仕髙祖爲祕書郎性彊毅長於吟詠自謂才過羅隱常有春詩雲海邊紅日半離水天外暖風輕利花爲時人所稱許後主時九頭鳥見成都義方作詩有好惜羽毛還窟莫畱災害與蒼生之句宋光嗣疑其刺已恨之奏譴於沈黎王仁字徳輦天水人也少不知書以狗馬彈射爲樂年二十五始就學而爲人儁秀以文辭知名秦隴間秦帥辟爲秦州節度判官仁因入成都事後主爲中書舍人後主東巡仁與翰林學士李浩弼等從行在路酬答吟詠無有虛日國亡降唐歷晉漢累官翰林學士承防戶部尙書幹祜初知貢舉放榜得士二百一十四人因題詩以榮之已罷爲兵部尙書太子少保周顯徳三年卒年七十七贈太子少師仁性曉音律淸泰中同幕僚饑朝客於梁苑折桞亭樂作仁訝之曰今日必有譸張之事樂舉羽而有宮聲羽水宮土水土相克得無憂乎少時筵散範延光引賔客大獵爲奔馬所墜又晉髙祖初定雅樂宴羣臣於永福殿奏黃鐘仁聞之曰音不純肅而無和聲當有爭者起於禁中頃之兩軍校鬭升龍門外聲聞於內人以爲神仁喜爲詩其少也嘗夢剖其腸胃以西江水滌之顧見江中沙石皆成篆籀之文由是文思日進生平作詩滿萬首蜀人呼曰詩窖子所著紫閣集乘軺集西江集王氏見聞錄玉堂閒話入洛記元天寶遺事諸書傳於世又輯國風總五十卷時多稱道之

李珣字徳潤梓州人昭儀李舜之兄也珣以小辭爲後主所賞常制浣溪沙詞有早爲不逢巫峽夜那堪虛度錦江春詞家互相傳誦所著有瓊瑤集若干捲尹鶚成都人也工詩詞與賔貢李珣友善珣本波斯之種鶚性稽常作詩嘲之珣名爲頓損鶚累官至翰林校書

張蠙字象文淸河人唐幹寧中進士歷任校書郎櫟陽縣尉遷犀浦令髙祖國拜膳部員外郎已出爲金堂令後主踐阼奉太后逰大慈寺見壁間題句云墻頭細雨垂纎艸水面回風聚落花太后深加欣賞顧問寺僧僧以蠙對乃賜霞光牋五百幅令寫所業詩以進蠙攟篋中藏得詩二百章獻焉後主善之將召爲知制誥內侍宋光嗣以其輕傲沮之止賜白金奬勞而已蠙生而穎秀性喜爲詩咸通時與張喬許棠諭坦之劇燕任濤吳宰周繇鄭谷李棲逺溫憲李昌符謂之十哲【十哲本十二人】童年有白日地中出黃河天上來之句盛爲當世所稱牛嶠字松卿一字延峯隴西人也唐相僧孺之後博學有文以歌詩著名乾符五年登進士第歷官拾遺補闕校書郎髙祖以節度使鎭西川辟爲判官及國拜給事中卒有集三十卷歌詩三卷自言竊慕李賀長歌舉筆輙效之尢善制小辭女冠子云繡帯芙蓉帳金釵芍藥花菩薩蠻雲山月照山花夢回燈影斜皆嶠佳句也牛希濟後主時累官翰林學士禦史中丞國亡入洛唐明宗宣宰相王鍇張格庾傳素及希濟各賜一韻試蜀主降唐詩五十六字鍇等皆諷後主僣號荒淫失國獨希濟得川字詩意但述數盡不謗君親明宗得詩嘆曰如希濟才思敏妙不傷両國迥存忠孝者罕矣卽拜雍州節度副使【詩曰滿城文物欲朝天不覺鄰師犯塞煙唐主再懸新闕蜀君還卻舊山川非干將相扶持拙自是吾君數盡年古往今來亦如此防曽歡笑防澘然】希濟素以詩辭擅名所撰臨江仙二闋有雲月斜江上徵棹動晨鐘又云皆道勝人間湏知狂客死爲紅顏特爲詞家之雋又次牛嶠女冠子四闋時輩嘖嘖稱道女冠子故唐駱賔王代王靈妃贈李榮長篇因取以爲名

趙防梓州鹽亭人博學韜鈐長於經世夫婦俱有節操不受交辟幹徳時著長短經十卷行世

鄭藝仕後主爲翰林學士文辭敏贍筆不加其最著有武徳軍節度使趙國公徐延瓊碑銘蜀人往往傳誦焉【碑文曰臣常讀唐書竊覩太宗每以爲將致治平必先仁誼得賢則理失人則危可鑑格言足徵防古豈不以化馴易服威東難齊哉然農戰交修徳刑共舉將亂也其政必恭將獘也其風必佻欲圖九合之威亦賴五臣之佐苟虞害眾莫若任賢視今可以知昔矣髙祖皇帝以汴賊弒君唐朝絕嗣左罕聞其歸漢同聲皆仿於吠堯上下相酣爲醉國寰區之內億兆無依競陳推戴之誠願正君臣之位難違眾欲遂啟丕圖戡禍亂而俟中興協防盟而歸大國爲蜀之帝報唐之恩明孝皇帝受命之六年天淸地寧珠聨璧合肇修人紀於變時雍至若皇墳帝典之精河圖洛書之奧步驟於羲軒之際損益於文獻之間不然何其盡善盡美之如是也遂使蠻方向化吳越輸珍麟鳯效祥艸木呈瑞矧復英賢間出俊乂羅生上獨以爲未也方且思聖父勤求登用才哲循名責實較徳論功沮勸有謀黜陟不濫鑿幹締搆允歸睿作之功壽國陶鎔必有挺生之佐式扶昌運對越上由是中外文武將相公卿洎庶尹庶史各率厥職奉若天防越正月武徳軍將校吏民緇黃者艾等列狀詣防軍使請以節度使徐延瓊徳政上聞願勒碑紀且以借畱爲請上憂勤庶政以百姓爲心凝旒稱嘆者久之謂翰士藝曰朕司牧元元將開壽域使國內郡縣治行皆如梓橦朕何憂哉夫吏久於官古之道也況眾欲之乎朕旣兪其請矣卿爲我摭其懿實播無窮之閩以塞民望微臣奉詔恐懼敍曰臣聞龍飛九五山川效云將之靈雕擊三千風木運波臣之化𨿽復同心同徳雅資十亂之功乃聖乃神永賴八元之佐內則臯協贊外則方召専徵神謀且貞師律具有兼膺注意宜屬宏材此我皇帝之禦宇也丕顯帝圖顧玆天歷四神踐雪五老飛星投綸負鼎之賢爭伸業委輅請纓之士競奮深機帳空而明月常孤蒲輪至而淸風自激猗歟𨿽居宣武之間未若我朝得人爲盛也其或家連戚裏身陟齋壇益揚諫損之風靡見驕矜之色功超賈鄧政邁黃韓有若武徳軍莭度使徐公斯可爲一時之英也公名延瓊字敬明東海剡人卽國之元舅也世緒標奇門風襲煥鎭爲峯鼎用作防鋩父子則貴比金張兄弟則政同魯衛騰八龍之身價齊一鳳之羽儀阮竹皆芳田荊並茂金相玉印各晨葩虎節師壇共觀晝錦徒思徧舉抑亦倦譚公王父唐京兆武功縣令追贈尙書左僕射太師髙平王政績頻彰勲華早振自激封矦之志夙垂濟世之名並西晉殊功榮聨邸第南朝雅望地顯官婚貽謀各著於承家致用皆光其佐命朱輪華冕豈獨推恩甲令門風實先種徳是賢奕葉孰與提衡歷佐昌期宜鐘異气公中丘防秀大爽炳靈防挺英姿夙彰雅操稟說禮惇詩之教蘊經文緯武之才欲紹家聲遂參戎右敵國相吞之決在毫釐陰符必勝之機制於掌握雕戈寶鼎門崇八命之榮玉帳金壇神授六韜之妙故能名髙大國業嗣良弓輕鎭北之無文恨徵南之不武圯橋靈叟謂謀略之可傳汶水神翁知功明而必立自継膺睿睠兩踐渙符四封無刁鬥之音千里有袴襦之詠政成剖竹擁重執金掌領孤兒毎驚巡於晝夜扈隨大駕逺鎭定於邊陲才復六飛將分雙節上以郪城奧壤潼水名區粵自艱難久罹瘡痏獄市無寄杼軸皆空羣盜猖狂幸冦恂之去日遺黎憔悴望郭汲之來時不有攺張何其俾乂爰求賢帥式慗防藩乃授公武徳軍節度使轡遄徵下車畢理彈壓豪驁封植疲癃窮本尋源提綱振領害於人者𨿽大必去利於人者𨿽小必行嘗謂人曰法者政之要也不可以不峻其隄防禮者教之本也不可以不謹其律度食者民之命也不可以不勤其稼穡兵者戰之器也不可以不肅其號令率是四者盡其一心上可以翼衛朝廷下可以儀刑藩翰吾得之矣爾其觀焉公以管內數多亡命姑務偸生久聚雈澤常爲虺蜴狡穴皆依於窮谷妖巢各恃於幽林化之不悛來而復叛郡邑虞其蹂躪路岐苦於�攘公宻運良籌周旋峭格盡投私罟皆挾禍胎益其戎兵誡其彊吏商旅無滯貢奉防艱王尊申京兆之威龔遂去潢池之患勞徠罕倦蕩析咸歸動有常規賞無橫費上勤時貢下贍軍須月未及其授衣仕已忻於挾纊賑其匱乏釋彼愁顏幸夜犬不驚宵魚自放哀矜庶獄愼卹惟刑赭衣盡服其神明丹筆立分其情僞絕加等之聚斂革無名之徵徭平衡不謬於錙銖加量防欺於圭撮公又仰稽前古俯瞰遺蹤思棗袛辟地之謀味韓浩屯田之計膏膄靡棄黍麥頻丰夢果應於牧人利可資於寡婦貢賦加倍獻賦相望又嵗別進軍食因沃潤之卿置牢盆之務商徒繁防官帑委輸檢吏通民機能制用矯時阜俗儉以率先貫天錢而已靡星文認寶气而已有防劍缺文來奏課最連聞�本可畱是表富人之術芋區難並咸知濟物之方公以鳴社嘉辰繞樞令節祈聖壽有莊嚴之懇祝宗祧於降誕之期自捨俸金於恵義寺搆華嚴大閣向者公府未完軍衛莫稱於是載修輪奐別創規模庭架虹梁門羅虎防層樓燕賀偏增鼓吹之雄廣廈翚飛益動旌旗之色路當衝要地控都畿使車盡夜以交馳館往來而宿餉每傾公帑用飫賔筵休聲洽聞靈貺昭感紫芝三秀黃犢並生天惟發祥地不愛寶迥掩得禾之異果符登麥之文歌徳詠仁言將不足含和吐气樂固難名大矣哉公之問俗觀風阜財述職焉可得而稱也爵賞旣行中外同嘉遂冊拜中書令趙國公加食一千戶通前五千戶公嶽降標奇星精稟異溫如珪璧郁若椒蘭智合韜鈐言無鉤距運籌決勝荀攸可比於良平仗鉞祓威謝艾足同於方召研機照理植操資忠允武允文多材多藝軍中謀學馬上注書揮刀則立覩飛泉盤弰則惟聞折樹而又貴不自滿謙而益光饗士投醪延賔比飰帳下之犀渠貝胃咸感吮癕樓中之螓首蛾眉寕矜笑嬖閨門密行簮組美譚里巷相觀風雲動色宸中風注詔已行致闗境之允諧固本朝之是衛況家丰懿戚治陟殊尢心膂連營蓄雷霆於北落股肱重鎭寄柱石於東川克副分憂合膺異渥宜其瑉防徳瑩檢圖功懋績著擁旄化行偃艸比屋而乞畱侯霸叫閽而願借耿純詎可使螭首翠碑末披文而相質麟臺彩筆不冩照以傳神臣志慕陽秋工非潤色仰遵睿防敢述殊勲曽無少女之辭預怯中郎之鑑所兾陵遷谷變尙窺沈水之文地久天長永覩生金之字謹爲銘曰金行啟運鼎業鑿幹麟禦瑞紀鳳舞昌年層潤浩注國祚遐延光凝寶匣福藹祥編上詰繼文皇圖增煥得一踐羲登三轢漢懿綱牢籠大鑪眞觀宗社還資微明接旦大虛寥寥中有元精防物爲端防人爲英英英徐公爲甿而生脂膏不染獄市無驚智勝兵彊化行民附屢立奇功繼膺寵數帝念徐公聿齊其務乃騰梓橦並有饒賦公至若何時雨霶枯苖耀穎涸轍騰波推姦禁暴劉獘止訛𦇤負而至動植興歌八政何先以食爲天臥鼓勸農免冑服田耒耜接肘籉笠摩肩閭閻風靡稼穡云連眾害旣去纎惡皆除頌宣化育愼卹刑書徽纆自朽囹圄常虛輕徭薄斂政協蒲蘆老安少懷遠至邇肅風雨時若家給人足戶溢版籍賦登公牘儲峙孔多貢輪相屬神明之正誰爲之師公之俱美福祿攸宜位隆鳳沼恩注龍墀梓人頌徳天子嘉之爰命荒墟奉揚馨列揚子神疲江生思絕涪水東注銅山西掲帶礪無期永旌賢哲】

論曰侯翮王保晦有飛書艸檄之才延讓傳昌義方仁珣鶚蠙嶠諸君子皆文苑名流允爲國華者也牛希濟應詔賦詩不謗故君可云得風人之體趙防素以節操見而著作鬰然故不可沒鄭藝辭采贍麗𨿽間有諛筆事或過情要亦文士之常態矣

刁光

滕昌祐

房從眞

宋藝髙道興

杜齯龜

刁光長安人天復初來蜀工畫湖石花竹貓兔鳥雀之愼交逰所與率佳士黃筌孔嵩皆師事之議者謂孔升堂黃得入室年逾八十益不廢學成都僧寺多有光遺筆云

滕昌祐字勝華本吳人後逰兩川遂爲蜀人志趣髙潔不昏不宦常卜築幽閒之地栽花竹杞菊觀植物之榮悴以寓意焉久而得其形似因善繪花鳥蟬蝶後又以畫鵞得名歷前後蜀年八十餘卒

房從眞成都人工畫人物蕃馬事髙祖爲翰林待詔常於宮中版障上繪諸葛武矦渡瀘水圖人馬甲冑生動如神髙祖過此輙駐駕不進怡然嘆曰壯哉甲馬兼善潑筆鬼神有寧王射獵陳登斫鱠常建冒雪入京等圖傳世

宋藝蜀州人工寫貎後主時官翰林待詔常寫唐朝列代禦容及道士葉法善禪僧一行沙門海防內臣髙力士等像於大慈寺

髙道興成都人光天干徳間官內圖畫庫使工佛道雜晝用筆神速觸皆精時諺云髙君墜筆亦成畫杜齯龜其先世本秦人避安祿山之亂遂居於蜀齯龜少博學渉獵經史丹靑之伎妙出人意始師常粲寫貎雜畫尢工於佛象羅漢幹徳時後主以髙祖受唐恩乃攺唐道襲私第爲上淸宮摶王子晉像爲逺祖於上淸祖殿命齯龜冩唐二十一帝禦容於殿堂之四壁又命齯龜寫髙祖貎及太后太妃眞於靑城山金華宮又冩杜天師光庭像於君平觀祐聖天師光業像於大聖慈寺齯龜官翰林侍詔賜紫金魚袋蜀人繪像者以齯龜稱首

十國春秋卷四十四

欽定四庫全書

十國春秋卷四十五

檢討吳任臣撰

前蜀十一

列傳

胡秀林

馬處謙

趙溫珪

何奎【孫防】趙延乂

馮見

韓伸

石潨

胡秀林【闕】人妙精歷法多所糾正唐景福初爲司天少監防宣明歷浸差與太子少詹事邊岡均州司馬王穉同攺新法上之賜名景福崇歷光化中遷司天監宦官劉季述廢昭宗將殺秀林以立威秀林曰軍容幽囚君父更欲多殺無辜乎季述憚其言正而止已而事髙祖髙祖卽位仍官司天監累著武成永昌歷二卷正象歷經一卷後人咸取法焉

馬處謙扶風人也幼病瞽鬻筮安陸市中有謁筮者忽進謂處謙曰子筮未臻其妙盍從我受祕法乎處謙唯唯隨往陶仙觀宻授星算之訣凡一十七行因請謁筮者氏籍對曰胡其姓而恬其名且戒云子有官祿終五十二愼勿道我於王侯之門處謙自是筮易極精未防從趙匡明來蜀髙祖習其名宻令廣成先生杜光庭問年壽防何處謙曰主上受元陽之气四斤八兩髙祖後七十二嵗而殂蓋計數爲七十二両也處謙累官中郎賜金紫年五十二卒

趙溫珪秦州人祖省躬通數術避亂於蜀溫珪善相人兼精三式成都謂之趙聖人髙祖時官司天少監永平元年髙祖與岐交惡王宗侃請統師前進溫珪諫曰李茂貞未犯邊諸將貪功深入糧道阻逺恐非國家之利髙祖不聽果有靑泥嶺之敗武人王暉者一日遇溫珪於朝門溫珪屏人語之曰君面有殺气得無懷兵刃以圖人邪然君自是晚達三爲郡守一爲節制不冝害人以取殃禍暉大駭探懷中匕首擲地泣曰暉爲此子所擠今日不勝其憤欲刺殺之便爾引決不期逢公爲開釋耳請從此止拜謝而退暉尋爲刺史遷秦州節度使一如溫珪言溫珪常爲髙祖占吉凶小不中輙加詰責及病革戒其子孫曰數術吾世業然吾仕亂國得罪而幾死者數矣子孫能以它道仕進者不必爲也

何奎閬州人不知其何術而言事多顯驗時人號爲何見公卿近貴皆向慕之成都銀工有患白癩者傳兩世矣奎謂曰爾所苦我已知之爾家佛幢罘罳乃異時得之祀故物魂無依作祟耳第速去之疾無害也銀工歸遽令撤去病良已其餘奇中者無算奎不汲汲仕宦末年以術進自布衣賜金紫除興元少尹不之任意豁如也一夕預刻死期急歸閬州卒又有夾江孫防者人稱孫卯齋言事亦亞於奎後主歸唐時宦者宋愈昭及將軍數員叩其往洛吉凶防俛首曰諸官識之此去無災無福但行及野孤泉新舊使頭皆不見矣逮後主罹秦州之禍隨聞莊宗亦遇鄴都之變實其地也悉如防所說

趙延乂【歐史作延義今從蜀禱杌通鑑】字子英溫珪子也仕後主爲司天監亦以數學顯尢善星緯風角之術幹徳六年後主詔巡秦州發成都日天地冥晦有羣鴉泊於旗桿其鳴甚哀次梓橦大風發屋防木延乂進曰此貪狼風也千里外必有破軍殺將之凶未防唐師至三泉三招討皆棄寨宵遁是其驗也國亡入唐爲星官淸泰時官翰林天文與端明殿學士李專美等更直中興殿廷大被恩遇每語至夜分廢帝欲徙石敬瑭於鄆州延乂力言天象失度宜安靜以弭災事得止未防復用薛文遇言遂至激變延乂已而仕晉契丹防晉隨契丹至鎭州李筠白再榮謀逐麻答歸漢延乂假術數以贊成之無何仕漢爲司天監隱帝卽位宮中數見怪物投瓦石撼門扉帝詢延乂禳除之法延乂對曰臣職司天象禳除之事非臣所知然臣所聞殆山魈也周太祖自魏至京師召延乂問漢祚短促者天數邪延乂言王者撫天下當以仁恩徳澤而漢法深酷天下稱寃此其所以亡也因事周爲太府卿判司天監以疾卒

馮見失其名遂州人也目中似有所睹知人吉凶時陳絢爲武信軍畱後中書令劉知俊來代任頗摭其舊事疊有奏論馮謂絢曰府主𨿽號元戎前無旗節所引殆不久乎幸勿憂也未逾嵗知俊果伏誅有官人林泳者本閩人常謂同僚曰安有生人而終日見乎無聽其妄馮聞之甚不平一日對眾謂之曰公爲官多不克終蓋曾枉殺一女子爲祟也我能具言其姓名泳由是慚服且求爲解其寃

韓伸渠川人善飲酒長於卜逰謁王侯之門常懷一甲先期卜來日之兆吉則博凶則否又或占某方吉卽往取人錢如徴責焉性落魄不羈一日聚博豪飲其妻率女僕自後擊伸首伸不知方唱池水淸辭宛轉繞梁世因戱呼伸爲池水淸

石潨故唐樂工也別號石司馬亦云琵琶石潨少時爲宰相令狐綯所賞俾與諸子渙沨連水邊作名亂後來蜀多遊諸顯官家以賔客待之一夕與軍將數人飲酒潨以琵琶擅塲在坐非審音者殊不傾聼潨乃撲槽而詬曰潨曽爲中朝相國供奉今日與健兒彈而不防我聼何其酷也於時識者皆嘆訝之

黃崇嘏

李夫人

黃崇嘏者居恆爲男子裝逰歷兩川周庠從髙祖於卭南權知卭州會臨卭縣送失火人於州崇嘏卽其人也庠令頌系獄中崇嘏上詩得召見【詩曰偶離幽隠住臨卭行止堅貞比濶松何事政淸如水鏡絆他野鶴向深籠】稱鄕貢進士年三十許祗對詳敏隨命釋放後數日復獻長歌庠益奇之召於學院與諸子侄同遊雅善琴奕妙書畫未防薦攝司戶參軍胥吏畏服案牘一淸庠旣重其英明又美其風采居一嵗欲以女妻之崇嘏乃爲謝狀仍貢詩一章以見意【詩曰一辭拾翠碧江湄貧守蓬茅但賦詩自服藍衫居板椽永拋鸞鏡畫蛾眉立身卓爾靑松操挺志鏗然白璧姿幕府若容爲坦腹願天速變作男兒】庠覽詩殊驚駭亟召見詰問故黃使君女也幼失父母與老嫗同居元未字人庠益嘉其貞潔已而乞罷歸臨卭不知所終

李夫人蜀人也善屬文尢工書畫唐郭崇韜帥兵來取蜀掠得之夫人以崇韜武人悒悒不樂月夕獨坐南軒竹影婆娑輙起濡毫摹寫牕楮上明日視之生意具足世人效之多有墨竹雲

十國春秋卷四十五

欽定四庫全書

十國春秋卷第四十六

檢討吳任臣撰

前蜀十二

列傳

唐道襲

徐瑤

韓昭

潘在迎徐延瓊

安重霸

唐道襲【案歐陽五代史作唐襲而北夣瑣言亦云唐峯二子道襲官皆至節將是道與襲爲二人也然通鑑爲復名王象之碑目載閬州有唐道襲碑似又非單名已今從之】閬州人也始以舞童事髙祖美眉目便佞有心計已而寖預謀畫爲馬軍都指揮使俄遷樞密使王宗佶之死道襲與有力焉髙祖嘉其能寵眷日甚旌其所居鄕曰烈士鄕永平元年岐王茂貞兵臨東鄙髙祖命道襲爲招討使帥兵以伐岐臨發髙祖禦大安樓制詩送之【詩有丱嵗便將爲肘腋二紀何曽離一日句】未防兵敗靑泥嶺防王宗播將兵救安逺軍岐軍始解去久之進太子少保居無何太子元膺與道襲有隙遂率天武甲士殺道襲於城西時三年七月也事具元膺傳中是月髙祖贈道襲太師諡忠壯命立碑閬州先是道襲父峯以負販起家其祖塋在茂賢艸市有術士相之曰此墓法當子孫至公相恐君家不勝福合爲盜賊不令終耳至是峯已爲刺史而道襲果以貴顯不良死道襲常夏日會大雨見所畜貓水於檐滴下忽爾雷電交至化爲龍而去識者以爲不祥後竟罹元膺之禍

徐瑤字伯玉長葛人從髙祖入蜀勇猛善格闘髙祖初鎭西川時兵皆文身黧黒衣裝詭異眾目爲兵稱瑤爲魁及克成都瑤多污辱衣冠士女富人李希妻兪氏有異色瑤掠而逼之兪曰吾夫常爲鄕貢進士爾兒也焉得無禮於我瑤壯而釋之【一云瑤以劍示兪兪曰吾寕死瑤乃杖而遣之】積功至大昌軍使太子元膺之變瑤與常謙素爲元膺所親信元膺旣以天武甲士作亂而瑤謙亦帥所部兵奉太子以攻唐道襲頃之王宗黯兵入瑤遂死防同殿前餘眾皆潰

韓昭字徳華長安人也性便佞善窺迎人意與潘炕子在迎顧彥朗子在珣同爲後主狎客後主起宣華苑昭與諸近臣日夜侍後主酣飲其中男女雜坐褻慢無所不至昭素無品望特以嬖幸得出入宮掖累官禮部尙書兼成都尹幹徳二年後主下詔北巡進昭文思殿大學士位在翰林承防上昭恃寵無厭乞賣通渠巴集數州刺史以爲營第費後主悉報可而昭復與王承休安重霸盛稱秦州山川土風之美勸後主臨幸以爲姦防秦州判官蒲禹卿極諫昭得表大怒謂禹卿曰吾収汝表當徐令獄吏問汝頃之唐師入蜀後主方與羣臣相對泣王宗弼遽自緜谷馳歸登大門責昭以佞諛僨事梟斬於金馬坊門已而函首送魏王繼岌昭粗有文章至於琴奕書算射法悉皆渉獵有朝士李臺瑕譏之曰韓八座事藝如折襪綫無有寸長時人韙之【海錄碎事載李臺瑕云韓昭凡事如僧剃髮無有寸長與此小異】

潘在迎兼侍中炕之子也歷官內皇城使已而貶雅州及後主北巡復充馬步使在迎以柔順侍後主逰宴或爲艷歌唱和沈湎無虛日又時時勸後主誅諫臣無使謗國未防遷果州團練使國亡降唐官至左都押衙金紫光祿大夫檢校司空守蜀州刺史上柱國【外史禱杌云潘在迎以財賄交結權貴永典樞要常謂所親曰權勢之家未皆仗其爲援但不欲其冷語冰人耳】

徐延瓊字敬明順聖太后弟也【蜀禱杌作太后兄】以國戚授武徳軍節度使兼中書令封趙國公食邑五千戶未防與弟延珪皆加太師榦徳末充京城內外馬步指揮使代王宗弼握兵怙權倚勢眾將爲之不平唐師入境宗弼徧殺後主諸幸臣延瓊與潘在迎等用家貲賂宗弼得免死先是延瓊經營土木搆第於錦水應聖橋西橫亙數坊務極奢麗成都絕少牡丹延瓊聞秦州董成村僧院有牡丹一株遂厚持金帛歷三千里取植新苑是時詔宣內外皇親暖宅後主亦親幸其第忽於壁上戱書孟字以謿之蓋蜀語以孟爲不佳也延瓊重其事爲制紅綃籠字以示寵異及國亾後蜀髙祖館於其第其先兆有如此云

安重霸云州人初事晉王存朂已得罪奔於梁未防又奔髙祖重霸爲人狡譎多智善事人髙祖以爲親將後主立官簡州刺史宦者王承休用事重霸深結承休以自托因勸承休求鎭秦州後主乃以承休爲節度使重霸爲其副使重霸與承休多取秦州花木上獻請後主東遊及唐兵臨境承休大恐以問重霸重霸曰劍門天下之險𨿽有精兵不可過也然公受國恩聞難不可不赴願與公俱西承休素親信之以爲然整軍將發秦人送之帳飲城外酒罷承休上道重霸立承休馬前辭曰秦隴不可失願畱爲公守承休𨿽知爲所賣業已上道無如之何唐軍旣入成都重霸卽以秦成階三州降唐明宗時官閬州團練使罷爲左衛大將軍久之以爲匡國軍節度使廢帝時爲京兆尹西京畱守徙鎭大同以病告歸卒於潞州重霸黷貨無厭在簡州時州民有油客鄧生者能奕碁家頗饒重霸召令對局終朝傍侍每落一子輙命退立西北牗下俟其算路進子竟日不過下十數子鄧生倦立且饑甚殆不可堪次日復召如前或諷之曰刺史嗜賄本不爲碁也何不進賂求退竟獻金十鋌乃免

嚴遵美

唐文扆

宋光浦宋光嗣【弟光葆】王承休

嚴遵美父季實爲唐掖庭局博士大中時有宮人謀弒宣宗是夜季實直咸寕門下聞變入射殺之明日宣宗勞曰非爾吾危不免擢北院副使終內樞宻使遵美歷左神防觀軍容使常嘆曰北司供奉官以胯衫給事今執笏過矣樞宻使無防事惟三楹捨藏書而已今堂狀帖黃決事此楊復恭奪宰相權之失也遵美蓋疾當時中官橫肆故云後從昭宗播遷鳳翔求致仕於梁州光化四年徴遵美爲兩軍中尉觀軍容處置使遵美曰一軍猶不可爲況両軍乎固辭不起天復二年蜀軍防興元遵美從徙成都明年唐詔所在宦官皆賜死遵美及西川監軍魚全禋爲髙祖所匿獲免【時唐詔誅宦官惟西川不奉詔】髙祖卽位除內侍監禮遇有加久之告歸靑城山下卜別墅居之年八十餘而終子【闕】仕髙祖至閣門使遵美忠正謙約居寵不驕鄙叟庸夫皆得親狎所著有北司治亂記八卷備載閬宦忠佞傳於世

唐文扆髙祖時以宦者爲內飛龍使與宰相張格比後主之得爲太子也文扆實挾順聖太后之寵諷格贊成其事由是順聖太后內徳之而格亦附會爲姦逐毛文錫左遷庾傳素文扆力爲多是時髙祖年老昏耄文扆典禁兵參預機宻事無大小皆取決於手及髙祖疾以兵入宿衛謀盡去諸大臣遣人守宮門王宗弼輩三十餘人日至朝堂不得入見復令其黨皇城使潘在迎偵外事在迎慮事敗以其謀泄於宗弼宗弼等排闥入言文扆欲爲變明日貶文扆眉州刺史未防削官流雅州後主嗣位伏誅弟天防節度使文裔亦見殺

宋光浦【唐詩紀事作光溥今從蜀禱杌】事後主爲內侍監幹徳中後主宴飲無度常以重陽日宴羣臣於宣華苑夜半酒酣後主唱韓琮栁枝詞【詞曰梁苑隋堤事已空萬條猶舞舊春風何須思想千年事誰見楊花入漢宮】光浦意欲以諷爲諫遂詠胡會詩曰吳王恃覇棄防才貪向姑蘓醉綠醅不覺錢塘江上月一宵西送越兵來後主聞之不樂而罷

宋光嗣福州人爲人通敏有心計故爲宦者給事普寕公主公主爲岐王從子繼崇妻不見答於夫而歸光嗣隨公主至成都髙祖畱之不遣以爲閣門南院使天光中轉宣徽南院使髙祖病革謂大將大臣多許昌故人必不爲太子用思擇人而未得乃以光嗣爲樞宻使與王宗弼等同受顧命輔政後主踐阼卽以光嗣判六軍諸衛事光嗣旣得柄用善希合後主意後主頗寵任之由是與內給事王廷紹歐陽晃李用輅宋承薀田魯儔等上下行私多所朋比國政遂日衰及唐兵來後主引兵至利州光嗣與王宗弼言於後主曰東川山南兵力尙完陛下但以大軍扼利州唐人安敢懸軍深入後主以爲然殊不爲意已而唐師日逼宗弼有異志棄利州西歸三招討追及於白艻宗弼探詔示之曰光嗣令我殺爾曹遂合謀降唐未防宗弼稱我君臣久欲歸命而光嗣等熒惑防主皆斬之函首送唐軍前光嗣掌樞衡時凡斷國章多同兒判語略用謔辭韻句其藐玩軍機皆此也時光嗣有從弟光葆者字季正隨光嗣爲閹給事黃門官宣徽北院使累遷東川節度使先是唐使李嚴來聘光葆與語終日服其機辧料嚴東蜀必爲鄧艾之謀乃白後主曰先皇承天正命恵養全蜀有鼎足之勢今察嚴辭气竟以姦防相諭是鄙我也請斬嚴以威天下後主不從旣而光葆聞嚴還急於圖蜀復上防請爲守備後主亦不能用國亡後托疾居閬州唐明宗時安重霸官閬州團練使光葆乃爲所殺

王承休事後主爲宣徽北院使用便佞得後主心承休請擇諸軍驍勇者萬二千人置駕下爲左右龍武軍後主卽以承休爲都指揮使統之禆將安重霸者以狡黠事承休承休奏爲已副舊將無不人人憤恥已欲得建節秦州未有以發也乘間進言後主曰秦州多美婦人請爲陛下采擇以獻因遂命爲天防軍節度使封魯國公先是唐昭宗世宦官𨿽盛未有建節一方者宦者得爲節度使自承休始也承休到官卽毀府署作行宮大興力役彊取民間子女教以歌舞且圖形遺韓昭使言於後主又獻花木圖盛稱秦州山川土風之美請車駕東行於是後主心動決志東巡道路繹騷不堪其苦居無何唐兵深入承休自文扶南歸士卒凍餒死者無算餘眾裁可二千未防同王宗汭至成都是時魏王繼岌已入蜀詰責之良久謂坐擁彊兵旣不戰又不降何也復問兵入羌者防何人歸者若干人承休對以萬二千人出今得二千人歸繼岌曰是可以償萬人之死矣與宗汭俱被殺承休妻嚴有殊色後主絕加寵愛秦州之行後主頗以嚴故臨幸焉至則賜以妝鏡銘曰鏈形神冶瑩質良工當眉寫翠對臉傅紅如珠出匣似月停空綺牕繡幌俱涵影中其防暱有如此

十國春秋卷四十六

欽定四庫全書

十國春秋卷四十七

檢討吳任臣撰

前蜀十三

列傳

僧智廣

僧貫休

僧子朗

掃地和尙段義宗

僧智廣俗姓崔氏初居雅州開元寺善救病以竹片爲杖拍其痛處決之無不立愈癴者便申跛者能行其餘疾苦應手痊損幹寧二年髙祖延智廣於成都寶歷寺爲人療病所得資財卽用修造遂於本寺天王閣居止於是病者競來日有數千百人貧者不復施錢時號聖僧

僧貫休字徳隱俗姓姜氏婺州蘭谿人也七嵗父母絕憐愛之投本邑和安寺圓貞禪師出家爲童侍日誦法華經一千字耳所蹔聞不忘於心與僧處黙隔籬論詩時人多爲驚異受具之後詩名大震乃往洪州傳法華經起信論皆精奧義刺史王慥見之雅相欽重已而【闕】蔣瓌開洗懴戒壇命貫休爲監壇幹寧中謁吳越武

肅王獻詩云滿堂花醉三千客一劍霜寒十四州武肅王命攺爲四十州乃可相見貫休曰州亦難添詩亦難攺閒雲孤鶴何不可飛【一云貫休投詩於武肅甚愜防遺贈亦丰王立功臣碑列平越將校姓名遂刋貫休詩於碑陰見重如此】由是思登南嶽遂擔簦遊荊南與吳融相遇往復酬答心相得也防節度使成汭以誕生日得歌詩百餘章而貫休詩與焉汭令幕僚鄭凖評髙下凖害其能置貫休詩第二貫休怒曰藻鑑如此其可久乎已而汭問筆法於貫休答曰此事須登壇而授豈容艸艸汭不勝其忿逓放黔中因爲病鶴詩云見說气淸邪不入不知爾病自何來久之再至荊南髙季昌館之龍興寺感時政作酷吏辭復被疎逺郁悒中題硯子曰入匣始身安或以爲匣者蜀也相勸來蜀遂至成都上陳情頌云有叟有叟居嶽之室忽振金湯下彼巉崪聞蜀風景地寧得一富人侯王旦奭摩詰龍角日角紫气盤屈掲日月行符湯武出天步孔艱橫流犯蹕穆穆蜀俗整整師律髯髮垂雪忠貞貫日四【闕】蘇活萬里丰謐無雨不膏有露皆滴有叟有叟無實行實一瓶一衲旣朴且質幸防顧盼詞緩思郁軒鏡光中願如善吉又獻詩有云一瓶一鉢垂垂老萬水千山得得來髙祖大悅呼爲得得和尙畱住東禪院賜賚優渥署號禪月大師已而建龍華道塲令居之髙祖常命誦近所譔詩時貴戚滿坐貫休欲諷之乃舉公子行雲錦衣鮮華手擎鶻閒行气貎多輕忽稼穡艱難總不知五帝三皇爲何物髙祖稱善貴幸多有怨者壽春節貫休進堯銘舜頌二章【堯銘曰金冊昭昭列聖孤標仲尼有言巍巍帝堯承天眷命罔厥矜驕四徳炎炎堦蓂不凋永孚於休垂衣飄颻吾皇則之小心翼翼秉陽亭毒不遑暇食土堦苔緑茅茨雪滴君旣天賦相亦天錫徳輈金鏡以聖繼聖漢髙將將太宗兵柄吾皇則之日新徳盛朽索六馬防墜厥命熈熈蓼蕭塊潤風調舞擎干羽囿入芻蕘旣玉其葉亦金其枝葉葉枝枝百王允釐享國如堯不疑不疑舜頌曰髙髙歷山有黍有粟皇皇大舜合堯徳五典克從四門伊穆大道將行天下爲公臨下有赫選賢用能吾皇則之無斁無逸綏厥品彚光光得一千幅臨頂十在隨蹕大哉大同爲光爲龍吾皇則之聖謀隆隆納隍孜孜孜孜切切六宗是禋五瑞斯列排麟環鳳披香立雪四方納賮九圍有截昔救世師降生竺幹壽春亦然萬年萬年】髙祖復加奬賞永平二年卒年八十一明年爲浮圖於成都北門外葬焉貫休累加龍樓待詔明因辧果功徳大師翔麟殿引駕內供奉經律論道門選練教授三教逸大師守兩川僧籙大師食邑三千戶賜紫大沙門【一作龍樓待詔明因辧果功徳大師翔麟殿首座引駕內供奉講唱大師道門弟子仗選錬校授文章應制大師兩街僧籙封司空大僕卿云入國鎭國大師左右街龍華道塲對禦講贊大師兼禪月大師食邑八千戶賜紫大沙門】工篆艸書好事者多號曰姜體詩與僧齊已並名有寶月集一卷西嶽集四十卷吳融爲之序又繪羅漢一十六身並一佛二大士象皆作古野之貎不人間或曰夣中所覩覺後圖之謂之應夣羅漢【一云貫休常自夢得十五羅漢梵相尙缺一有告曰師之相乃是也於是遂爲臨水圖以足之】翰林學士歐陽炯常作詩述其事貫休體充而形短其像讚則宰相王鍇爲之性落落不拘小節每於通衢徒步行嚼果子初來蜀時過詣韋莊而馮涓適至遂與相見欣然撫手曰我與爾叔有分涓怒拂衣去他日過從竟不逢迎貫休謂人曰我得得和尙爲渠入蜀何意見怪其率略多如此又好俳謔一日與杜光庭並轡道中貫休馬忽奔躓光庭連呼大師數珠落地貫休曰非數珠蓋大還丹耳光庭有慙色貫休弟子曇域戒學精嚴能詩善篆重集許氏說文行於蜀貫休詩集皆出曇域所校輯者

僧子朗髙祖時梁州大旱祈禱無驗子朗詣州言力能致雨乃具十石甕貯水身坐其中水防頂者凡三日而雨足州將王宗儔優禮之竟莫知所往有僧令藹者他日於興州遇之因叩其術答曰此閉气法耳習之一月就本法於湫潭中作觀想與龍相系龍爲定力所制必致驚動因而得雨然不如甕中爲之保無他害

掃地和尙不知何許人髙祖開國後有一僧常持大帚遇官府宅第寺觀卽加汛掃人以掃地和尙目之掃畢輙書雲水行仙怕秦川及後主罹秦川之禍方悟水行仙爲衍字故後主名云

段義宗本南詔布燮也【布燮卽宰相】幹徳中與判官贊衛姚岑等來聘義宗不欲朝拜削髮爲僧號曰大長和國左街崇聖寺賜紫沙門銀鉢及至成都羣臣奏僧自有膜拜之法宜令下拜義宗不得已遂行屬國禮焉義宗雅善詞章有詠大慈寺芍藥三學院經樓及題判官贊衛聽歌伎洞云歌諸詩言論風采傾動一時國師常瑩辧廣光業軰酬酢偈語頗爲所屈久之告歸遇鴆卒爾朱先生

杜光庭

崔無斁

楊勛王防仙

靑城道士

爾朱先生成都人也字通防亦號歸元子唐僖宗時隱鏈於金雞關下石室居久之有異人與藥一丸且戒曰子見浮石而服之仙道成矣自是遇石必投之水間視其浮沈人皆笑爲狂一日遊峽上有叟舟相待叩其姓氏對曰涪州石姓也遂豁然悟曰異人浮石之言斯其應乎因服藥輕舉而去時天復末年也先生有還丹歌傳於蜀中【一云先生後自果州至合州賣丹於市價十二萬刺史召問其直更增十倍怒其反覆以篾籠沈之江遇漁人白石者救之授以丹俱仙去】

杜光庭字賓至縉雲人一曰長安人爲人性簡而气淸量寛而識逺方幹見之謂曰此宗廟中寶玉大圭也唐咸通中應九經舉不第遂入天臺山學道長安有潘尊師者道術甚髙雅爲僖宗所重時時以光庭爲言僖宗因召見大悅已而從幸興元竟畱於蜀事髙祖爲金紫光祿大夫諫議大夫封蔡國公賜號廣成先生光庭博學善屬文髙祖常命爲太子元膺之師光庭薦儒者許寂徐簡夫以侍東宮頗與議政事相得甚懽久之遷戶部侍郎後主立受道籙於苑中以光庭爲傳眞天師崇眞館大學士未防解官隱靑城山號登瀛子【或作東瀛】建飱和閣奉行上淸紫虛吞日月气法年八十五卒顏貌如生人以爲尸解於淸都觀後有文集三十卷皆本無爲之防其序毛仙翁略云世之得道者錬陰而全陽陰澤都盡陽華獨存故能上賓於天與道防合則黃帝駕龍而騰躍子喬控鶴而飛翔赤松乘雨而飄颻列寇禦風而上下史簡昭著又何疑焉嘗試論之眞一旣判元精肇分淸气爲人謂之三才皆稟於妙無成於妙有人之生也參天而兩地與气爲一天地所以長存者無爲也人之所以生化者有爲也情以動之智以役之是非以感之喜怒以戰之取捨以獘之馭努以勞之气耗於內神疲於外气竭而形衰形凋而神逝以至於死矣故曰委和而生乘順而死率以爲常也修道之士黜嗜欲隳聰眀凝然無心淡然無味收視反聽萬慮都冥然後虛室生白脗合自然觀化之初窮物之始浩然動息與道爲一則恣心所之從心所欲是非不能亂勢利不能誘寒暑不能變生死不能幹指顧乎八極之外逍遙乎六虛之表無所不察無所不知目能洞視耳能洞聽亦能視聽不由乎耳目何者神鑑於未然智通於無他也毛仙翁則其人矣【序作於通正元年三月七日辛酉】他文多此不具錄又著洞天福地記一卷錄異記八卷陰符經注一卷廣成義八十卷東瀛子一卷靑城山記一卷武【闕】山記一卷墉城集仙錄十卷崇道記一卷混元圖十卷傳受年載記一卷門樞要一卷又瀘州劉眞人碑記靑城縣重修衝廟觀碑記云升宮廣云外尊師碑記三學山功徳碑文皆光庭所撰光庭初入蜀時曽於梓橦遇異僧僧與縣令周樂有舊忽云今日自興元來頗瘁光庭奇其言明日僧去樂謂光庭曰此僧乃鹿蘆蹻故劍俠也爲嗟異者久之又光庭居恆持驕龍杖一條紅如猩肉重若玉石絕非藤竹所爲相傳遇仙人畱賜云

崔無斁成都道士也老而得瞶疾往往托算術預知吉凶髙祖時道士李暠者故唐宗室居陽平化中內懷不軌時設齋宻召玉局道士楊徳輝赴之徳輝詣無斁問此行何如無斁令畫地作字徳輝乃書北千兩字無斁云以千揷北便成乖形公去卽乖耳徳輝遂不果去而暠於就齋日竟罹禍【又髙祖時有道士王僑精於學或謂度人經是其所造然栁公權已書度人經則非僑作也】

楊勛不知其家世自號僕射能於空中請自然還丹其丹立降又能召九天女后土夫人經宿而去後主以其妖妄折其一足戮之西市畢命時詠詩言失國事不數歳國果亾【詩曰聖主何曽識仲都可憐社稷在湏臾市西便是神仙窟何必乘槎泛五湖】唐明宗朝有術士楊遷卽善使神觸物變化已而被誅蓋勛從子也

王帽仙蜀人也失其名居常出入闤闠爲人飾敝冠號曰王帽子性落魄忘爾我暮則臥涪州天慶觀一夕間暴死道士斂貲塟之甫匝月王自果州貽書來始知其爲尸解

靑城道士者未詳其姓氏能幻術恆於僻處作法凡西王母巫山神女及麻姑鮑姑諸仙姬皆應召而至又忽於城中化出金樓惑眾後主知其妖宻使人擒之累月不獲後追及於靑城道上以犬豕血沃之下獄考訊自言歷采民間處子恣行容成之術死者無算遂伏誅

十國春秋卷四十七

欽定四庫全書

十國春秋卷四十八

檢討吳任臣撰

後蜀一

髙祖本紀

髙祖姓孟名知祥字保邢州龍岡人也以唐咸通十五年四月二十一日誕生時火光照室鄰里多異之有僧見而撫曰此武臺山靈也弱冠補太原衛指揮使【一云始爲郡衛史】知祥溫厚知書勇於樂善當唐末叔父遷據邢洺磁三州爲晉所鹵【通鑑又云知祥遷之弟子今從歐陽史】晉王李克用以遷守澤潞汴兵攻晉遷以澤潞降梁知祥父道獨畱事晉而不顯晉王鎭太原謂知祥爲才以其弟克讓女妻之累遷親衛軍使唐莊宗嗣晉王位攺馬步軍左教練使出知嵐州召爲中門使莊宗與梁太祖夾河頓兵知祥參謀應變事無畱滯前此爲中門使者多以罪誅至是知祥懼禍求他職莊宗諭知祥薦可代己者知祥因舉郭崇韜自代崇韜徳之知祥遂補馬步軍都虞莊宗建號以太原府爲北京以知祥爲太原尹北京畱守魏王繼岌伐蜀郭崇韜爲招討使崇韜臨訣白莊宗曰卽臣等平蜀陛下擇帥以守西川無如孟知祥者已而唐兵破蜀因以知祥爲同中書門下平章事成都尹充劍南西川節度副大使知祥馳至洛陽莊宗戒有司盛供帳多出內府珍奇諸物以宴勞之酒酣語及平昔以爲笑樂嘆曰繼岌前日乳臭兒爾乃能爲吾平定兩川吾徒老矣孺子可喜然益令人悲爾吾憶先帝棄世時疆土侵削僅保一隅豈知今日奄有天下九州四海奇珍異產充牣吾府且指以示知祥曰吾聞蜀王之富無異於此以卿親賢故以相付旣而莊宗疑崇韜戒知祥誅之知祥曰崇韜國之勲舊必無二心俟臣至蜀觀之茍無它志卽遣歸闕及知祥抵石壕防中使馬彥珪言往誅崇韜知祥遂倍道兼行自洛之蜀凡十有七日至成都而崇韜已死時同光四年正月甲戌也【五代史作戊辰今從錦裏耆舊傳】諸將多忷忷至則承制宣慰人心稍定戊寅魏王以知祥詣大慈寺拜唐僖宗禦容已又過延祥院見蜀後主王衍眞容並令撤去別塑北方天王一軀先是蜀人擊拂以初入爲孟入【紀異錄又云先是蜀人打毬一棒便入湖子者爲猛入語譌爲孟入得防一籌後孟氏盡得兩蜀十籌者一子昶也】或云此毬子從太原將來又王氏宮殿皆題太匠孟徳姓名徳與得同音【蜀檮杌作孟得今從五國故事鑑戒錄】及知祥來成都人以爲先兆是時魏王駐蜀宮知祥乃館徐延瓊之第前蜀後主常於延瓊壁上書孟字以戱之語具前蜀傳中知祥見而笑曰疏狂覇豎亦預知與吾交代邪繼岌魏王引軍東還先鋒李紹琛【卽康延孝】反攻破漢州知祥遣大將李仁罕會任圜董璋等兵擊敗之追執紹琛於綿竹知祥自至漢州犒軍與圜璋置酒髙防引紹琛檻車至座中自酌大巵飲之謂曰公何患不富貴而求入此耶紹琛曰郭侍中佐功第一一旦無罪族誅如紹琛軰安保首領以此不敢歸朝耳知祥乃得其將李肇侯宏實及其兵數千以歸卽以肇爲衙內馬步都指揮使而宏實副之時蜀中羣盜猶未息知祥擇防吏除橫賦安集流防下寛大之令與民更始遣將趙廷隠張知業率兵分討諸盜悉平頃之莊宗遇弒魏王繼岌自殺明宗入立攺是年爲天成元年知祥乃訓練兵甲陰有王蜀之志秋七月開庫中得鎧甲二十萬益置義勝定遠諸軍左右牙等兵凡十六營共萬六千人營扵牙城內外又崇韜初分左右驍銳等六營凡騎兵三千人左右寧逺等二十營凡步兵二十萬人至是八月增置左右衝山等六營凡六千人營扵羅城內外置義寧等二十營凡萬六千人分營內州縣就食又置左右牢城四營凡四千人分戍成都境內九月壬戌又置左右飛棹兵六營凡六千人分戍濱江諸州習水戰以備峽命李仁罕及廷隠知業等分領之初魏王及崇韜率蜀中富民輸犒賞錢五百萬緡聽以金銀繒帛充納晝夜督責至有自殺者給軍之餘猶二百萬緡任圜自蜀入爲相兼判三司素知成都所餘錢冬十月明宗加知祥太尉【蜀檮機作檢校太傅今從李昊羊馬城記】兼侍中封平原公乃以鹽鐵判官太僕卿趙季良爲官告國信兼三川都制置轉運使督蜀犒軍餘錢送京師且制置兩川徵賦知祥怒不奉詔曰府庫它人所聚輸之可也州縣租稅以贍鎭兵十萬決不可得季良但發蜀庫金帛十億於洛陽不敢復言制置轉運職事知祥素與季良有舊遂畱之不遣樞宻使安重誨頗疑知祥與東川節度使董璋據險擁兵久將難制且知祥爲莊宗近姻思有以圖之初知祥之鎭蜀也莊宗以宦者焦彥賓爲監軍明宗立悉誅宦者罷諸道監軍至是彥賓已罷客省使泗州防禦使李嚴自請爲西川監軍必能制知祥是月己酉重誨遂以嚴爲西川都監文思使朱宏昭爲東川副使嚴前使蜀旣歸而獻防伐蜀蜀人皆惡之其母謂嚴曰汝前啟滅蜀之謀今再往必以死報蜀矣二年春正月知祥聞嚴來果怒曰焦彥賓以例罷而諸道皆廢監軍獨吾軍置之是嚴欲以蜀再爲功也掌書記母昭裔等皆請止嚴無內知祥曰吾有以待之矣遣吏至綿劍迎防武信節度使李紹文卒知祥自言常受密詔許便宜行事壬戌以西川節度副使內外馬步都指揮使李敬周爲遂州畱後趣之上道然後表聞【是歲三月甲寅明宗卽以敬周爲武信畱後從知祥請也】嚴至境上遣使持書諭意知祥自以與嚴有舊恩【初嚴與知祥同事莊宗時知祥爲教練使嚴常有過莊宗怒甚命斬之知祥戒行刑者少緩徒跣諫莊宗曰彊敵未滅嚴小過大王不宜以喜怒殺向義之人恐失士大夫心莊宗怒稍解命知祥監笞嚴二十而釋之】盛陳兵甲見之冀其懼而不來嚴聞之自若已而至成都知祥禮遇嚴甚厚一日置酒召嚴是時焦彥賓猶在蜀嚴於懷中出詔示知祥以誅彥賓知祥不聽因責嚴曰公前奉使王衍歸而請兵伐蜀遂致兩國俱亾今公復來蜀人懼矣且諸方鎭皆廢監軍公獨來監吾軍何也嚴惶怖求哀知祥曰眾怒不可遏也遂揖下目客將王彥銖執斬之【鑑戒錄云李嚴於天成初復來臨防孟祖加之禮分從容乃言曰吾聞利口之覆邦家辧言之亂刑政故少正卯言僞而辧孔子誅之子今巧言如簧勿矜細行有大罪者五自知之乎只如初與王朝折箭爲誓及其降也復又誅之遂使天道惡盈二國俱滅其罪一也其次平蜀之際先入禁闌取內藏之珠金選宮庭之嬪婇其罪二也頃者詐輸三川減釋兩稅及其得地倍更加徵其罪三也而又誑惑朝廷妄陳利害說三川之形勢剏二鎭之節旄闕

控扼我咽喉覬覦我土地其罪四也今又來爲我監防坐握兵權儭我藩維承我爵位人神豈恕天意爭容爾之再來機亦謬矣其罪五也言訖遂令武士把下階檐嚴亦倉皇失其節操乃叩頭曰嚴之五罪一死宜然願乞殘骸爲洛中髙祖不聽命劍斬之】隨以嚴屍屬左廂馬步都虞丁知俊曰昔嚴奉使而汝爲副是故人也爲我瘞之因誣奏嚴詐宣口敇云代臣赴闕又擅許將士優賞臣輙已誅之內八作使楊令芝以事來蜀至鹿頭關聞嚴死奔還而明宗竟不復問也朱宏昭在東川聞之亦懼謀歸洛防董璋有軍事使之入奏宏昭僞辭然後行由是得免時知祥方遣牙內指揮使武漳迎家屬於晉陽行至鳳翔鳯翔節度使李從曮聞嚴被殺以爲知祥反矣遂畱而不發唐主旣不能詰而猶欲以恩信羈縻之詔聽知祥家屬歸蜀乃遣客省使李仁矩慰諭知祥及吏民三月甲戌至成都丙申瓊華公主及子仁贊至自晉陽知祥因表請趙季良爲副使夏四月唐以季良爲西川節度副使知祥事無大小皆與季良防決是時李昊歸成都以爲觀察推官秋七月知祥遣僧五人貢佛牙於唐長一寸六分云僖宗幸蜀所畱今屬應聖嘉節【唐明宗以九月九日誕生號應聖節】願資萬壽唐主命宣示羣臣冬十二月築羊馬城於羅城之外【羅城故髙駢所廣】壬辰西南方有赤气如火焰約二千里三年春三月知祥屢與董璋爭鹽利璋誘商旅販東川塩入西川知祥患之乃於漢州置三場重徵之歲得錢七萬緡商旅自是不復之東川唐徙趙季良爲果州團練使以何瓉爲西川節度副使知祥得制書匿之表畱季良不許乃遣將雷廷魯至京師論請唐主不得已從之是時瓉行至綿谷懼不敢進知祥因奏瓉爲行軍司馬是歳唐師伐荊南詔以我兵下峽知祥遣左肅邊指揮使毛重威率兵三千戍州已而荊南髙季興死其子從誨請命知祥請罷戍兵不許知祥諷重威以兵鼔噪潰而歸唐以詔書劾重威知祥奏請無劾由是唐大臣益以知祥爲必反四年春大饑米鬥錢四百文夏五月唐主將有事於南郊遣客省使李仁矩責知祥助禮錢一百萬緡知祥覺唐謀困已辭不肯出久之請獻五十萬先是魏王繼岌東還畱精兵五千戍蜀自安重誨疑知祥有異志聽言事者用已所親信分守兩川管內諸州每除守將則以精兵爲其牙隊多者二三千少者不下五百人以備緩急至是唐以夏魯奇爲武信軍節度使冬十月辛亥割閬果二州置保寧軍以李仁矩爲節度使又以武防裕爲綿州刺史仁矩故爲東川董璋所詬與之有隙而防裕復於重誨爲外兄仁矩日詗璋反狀增飾而奏之唐主又使魯奇益治遂州城隍繕修甲兵璋已大懼時道路傳言又將割綿龍爲節鎭知祥亦懼知祥本與璋不協未嘗通問璋以爲唐將致討始遣人來求昏以自結而知祥心恨璋欲不許趙季良謂宜合從拒唐知祥乃許以其女適璋子長興元年春正月董璋築七寨於劍門辛巳趙季良如梓州修好二月乙未朔季良還成都謂知祥曰董公貪殘好勝志大謀短終爲西川之患丁酉腰斬軍校都延昌王行本是時都指揮使李仁罕張知業欲置宴召知祥先二日有尼告二將謀以宴日作亂已而詰之無狀推始言者得延昌行本因加刑焉戊戌知祥獨詣仁罕第就宴於是諸將皆親附而服之壬子知祥與璋連表言聞朝廷於閬中建節綿遂益兵無不憂恐請罷還所遣節度刺史等唐主優詔慰諭之是月唐南郊加知祥兼中書令【通鑑作四月戊戌今從蜀防機】夏四月甲午朔董璋恐武防裕伺其所爲表兼行軍司馬囚之府廷五月璋閱集民兵皆翦發黥面復於劍門北置永定闗布列烽火是月知祥累表請割云安等下三鹽監西川以鹽直贍寧江屯兵辛卯唐主許之先是知祥與璋俱有異志而安重誨信言事者猶欲倚璋以圖知祥至是璋先畜反謀遣兵掠遂閬鎭戍秋七月璋與子宮苑使光業書曰朝廷割吾支郡爲節鎭屯兵三千是殺我必矣汝見樞要爲言朝廷更發一騎入斜谷吾必反與汝訣矣未防唐又遣別將荀咸乂將兵戍閬州璋遂反九月癸丑西川進奏官蘇願白知祥雲朝廷將發兵討兩川知祥謀於副使趙季良季良請以東川先取遂閬然後並兵守劍門則大軍𨿽來吾無內顧之憂矣知祥從之遣使約璋同舉兵璋移檄利閬遂三鎭數其離間朝廷引兵擊閬州是月應聖節知祥開宴東北望再拜俯伏嗚咽泣下沾襟士卒爲之欷歔明日庚午遂舉兵於成都以都指揮使李仁罕爲行營都部署漢州刺史趙廷隠副之簡州刺史張知業爲先鋒都指揮使將兵三萬攻遂州別將牙內都指揮使侯宏實先登指揮使孟思恭將兵四千防璋攻閬州牓示諸州曰蓋聞皇王禦下恩信乖而叛離臣子事君猜忌生而權變固不可刮席以忍恥膠柱而移音開戶牖以啟戎長根芽而稔患以至舉戈問罪誓眾言徵旁庇齊民式求多福知祥國朝懿戚受命莊宗自節制於西川遇鼎移於東洛且以時變則變防君有君因盡節而傾誠遂梯航而入貢五年之內發運無虛積數五十萬緡粗給中朝之費此則勵勤勞於天子欲表率乎諸侯宇內皆知人誰不見至於屢加官秩亦荷寵光不幸間諜潛興窺覦顯露於閬中而立節就列鎭以益兵揺動我軍民控扼我吭背頻將異議累具上聞兾少軫於懷柔希稍安於方面而朝廷不以爲徳轉深其疑竟乖魚水之懽自絕雲龍之契知祥與東川相公已聯姻好況密封圻朝聞雞犬之聲暮接笳鼙之響地裏𨿽分於兩鎭人心何異於一家勢比同舟事資共濟今與東川檢馬步軍十五萬人騎分路往武信利閬路黔等州問逐制置之由與興屯集之眾其行師法令別載條章務期宴寧必無侵虐況王氏開國久霸成都東則鐵銷於瞿塘北則泥封於大散自是子孫失守將相離心合在蜀之蒸人固未忘於霸主因眾多之感舊奮武旅以開疆佇遣四民各安其業然後花林步月錦水行春繁華何讓於往年爵祿重新於此日東川兵至閬州唐諸將多言宜深溝髙壘以挫之李仁矩曰蜀兵懦弱安能當我精卒遂出戰兵未交而潰歸董璋晝夜攻之庚辰城防殺仁矩滅其族丙戌唐主下制削董璋官爵興兵討之知祥以收下閬州牓示西川【牓曰昨者両川以朝廷自生疑貳不體忠良信讒賊之間言致諸侯之離徳始則閬州節度使李仁矩兩來奉使頻此覘窺謂於果閬之間便是控臨之地妄興謀畫濫置節旄及姦計之遂心猶陰邪而未己數聞奏報背請兵師欲結禍階自爲戎首所以東川相公慮其稔惡須議推凶連興貔武之師共破豺狼之窟自今月二十九日酉時得東川相公來書云二十五日夜三更三防親領兩川大軍四面圍裹攻打閬州城池至其日平明打破斫到李仁矩首級並捉到都指揮使姚洪馬軍指揮使王景步軍指揮使費暉等訖余城下見機來投指揮使都頭以下便與賞給安存兼本城軍人百姓並不傷動外余拒敵黨殺戮無餘此則天贊兵威人葉勇力遂至元凶斬首同惡就擒我師四合以環圍逆壘一攻而瓦觧防書雷迅喜气山橫想與士民同多慶快見便乘勝前進攻収利州只期反掌之間更俟克敵之防】丁亥唐以知祥兼西南面供饋使以天防節度使石敬瑭爲東川行營都招討使以夏魯奇爲之副璋使孟思恭分兵攻集州思恭輕進敗歸璋怒遣還成都知祥免其官戊子唐以敬瑭權知東川事庚寅又以右武衛上將軍王思同爲西都畱守兼行營馬步都虞爲伐蜀前鋒是秋唐攺封瓊華公主爲福慶長公主命祕書監劉嶽爲冊使行至鳳翔聞知祥稱兵乃旋冬十月癸巳李仁罕圍遂州夏魯奇嬰城堅守知祥命都押牙髙敬柔帥資州義軍二萬人築長城環之魯奇遣馬軍都指揮使康文通出戰文通聞閬州防遂以其眾降仁罕戊戌董璋引兵趣利州遇雨糧運不繼還閬州知祥聞之驚曰比破閬中正欲徑取利州其帥不武必望風遁去吾獲其倉廩據漫天之險北軍終不能西救武信今董公僻處閬州逺棄劍閣非計也欲遣兵三千助守劍門璋以有備固辭丁未唐族誅董光業知祥以故蜀鎭江節度使張武爲峽路行營招收討伐使將水軍趣州以左飛棹指揮使袁彥超副之癸丑東川兵防徴合巴蓬果五州十一月戊辰武至渝州降其刺史張環遂取瀘州遣先鋒將朱偓分兵趣黔涪是月唐都招討使石敬瑭入散闗階州刺史王宏贄瀘州刺史馮暉與前鋒馬步都虞王思同步軍都指揮使趙在禮引兵出人頭山後過劍門之南還克劍門殺東川兵三千人獲都指揮使齊彥溫據而守之【蜀髙祖實錄云十八日北軍自白衛嶺人頭山後過從小劍路至漢源驛出頭倒入劍門打破闗寨掩捉齊彥溫及將士五百餘人】甲戌贄等破劍州已而唐軍不繼乃焚廬舍取資糧仍保劍門乙亥唐主詔削知祥官爵己卯董璋遣使來告急知祥聞劍門失守大懼曰董公果誤我庚辰遣牙內都指揮使李肇將兵五千往赴戒曰爾晝夜兼行先據劍州北軍無能爲也又遣使詣遂州令趙廷隠將萬人防屯劍州復命故蜀永平節度使李筠將兵四千趣龍州守要害時璋自閬州統兩川兵屯木馬寨以備唐師防唐師趣劍州爲我指揮使龎福誠謝鍠所擾復退保劍門十餘日不出知祥聞之喜曰吾始謂贄等克劍門徑據劍州堅守其城或引兵直趣梓州董公必棄閬州犇還我軍失援亦須解遂州之圍如此則內外受敵兩川震動勢可憂危今乃焚毀劍州運糧東歸劍門頓兵不進吾知其易與矣唐兵分道取文州將襲龍州定逺指揮使潘福超義勝都頭沙延祚擊敗之甲申張武卒於渝州知祥命袁彥超代將其兵朱偓將至涪州唐武泰節度使楊漢賓棄黔南奔忠州偓追至丰都還取涪州知祥命成都支使崔善權武泰畱後仍牓示軍民【牓曰今月二十一日據峽路行營討伐招收使狀報黔南節度使去今月二十七日將手下元戎兵士拋本州下水奔竄尋差衙隊指揮使朱偓部領左右飛棹並諸指揮兵士乘戰船十五隻往黔南安慰至今月二日午時回其黔南節度使今見在梁溪圍防元隨兵士及旋添水軍卻有五百餘人排比小戰船候寧江接應兵士到卻欲歸復木州其朱偓當日辰時部領戰船往渠溪襲逐至午時與賊軍相見交戰趂下水約百餘里至酆都埧頭殺獲賊軍一百餘人斬黔南內外都指揮使郭太尉吳近思張瓊等三十餘人奪得衣甲器械不少収獲牌印四副其黔南節度使則擕餘黨乘小舟沿流直下忠州竊以大舉舟師逺徵峽路旗鼔才聞其下瀨云檣尋指於上游連降郡城繼収營監勢且防於破竹聲有於爇蓬今則更閱防書屢聞勝防況寧江軍以黔南爲肘臂之地以渝合爲饋運之衢我已斷之彼何望矣節帥棄城而竄遁禆將兼隊而追擒數俘馘以旣多收鎧甲而亦眾指期蕩定以固封隅凡曰軍民攸同快慰】未防董璋遣前陵州刺史王暉將兵三千防李肇等分屯劍州南山十二月壬辰石敬瑭至劍門乙未進屯劍州北山趙廷隠陳於牙城後山李肇王暉陳於河橋敬塘引步兵進擊廷隠廷隠擇善射者五百人伏敬瑭歸路按甲待之矛矟防相及乃揚旗鼓噪擊之唐軍退步顚墜下山俘斬百餘人敬瑭又使騎兵衝河橋肇以彊弩射之騎兵不能進薄暮敬瑭引去廷隠引兵躡之與伏兵合擊大敗之敬瑭還屯劍門是時唐軍渉險以餉道爲艱自潼闗以西民苦轉饋每費一石不能致一斗道路嗟怨而敬瑭師出無功唐主憂之遂切責安重誨重誨遽自請行癸丑發洛陽日馳數百里敬瑭本不欲興師及重誨離唐主側乃累表奏論以爲兩川不可伐唐主頗然之我兵先戍州者千五百人至是唐悉縱之歸二年春正月壬戌知祥奉表謝唐庚午李仁罕防遂州夏魯奇自殺癸酉石敬瑭復引兵至劍州屯於北山知祥梟魯奇首以示之魯奇二子從敬瑭於軍中泣請取父首葬之敬瑭曰知祥長者必葬而父豈不愈身首異處乎旣而知祥果收葬焉敬瑭與我將趙廷隠戰不利復回劍門是月唐主用敬瑭及朱昭孟漢瓊言召安重誨還京二月己丑朔敬瑭以遂閬旣防糧運不繼遂燒營北歸我兵與東川兵追至利州壬辰唐昭武節度使李彥珂棄城走甲我兵同東川兵陷利州知祥命趙廷隱爲昭武軍畱後廷隠遣使密言董璋可與同憂不可與同樂它日必爲公患請因其至劍州勞軍而圖之知祥不許庚子知祥以武信畱後李仁罕爲峽路行營招討使使將水軍東略地乙巳趙廷隠李肇自劍州引還畱兵五千戍利州丙午董璋還東川畱兵三千戍果閬丁巳李仁罕陷忠州三月己未朔仁罕陷萬州庚申又防云安監仁罕至州唐寧江節度使安崇阮與楊漢賓自均房遁去壬戌仁罕陷州夏閏四月唐殺其臣安重誨唐主以爲致我興兵者由重誨失防及重誨死五月己亥乃下詔以離間知祥及董璋錢鏐爲重誨罪丙午唐遣進奏官蘇願進奉軍將杜紹本歸諭重誨耑命興兵今已伏辜具言知祥甥妷在京師者皆無恙亦遣東川軍將劉澄還本道知祥聞重誨旣死唐又厚待其家屬邀璋欲同謝罪璋曰孟公家屬皆存而我子孫獨見殺何謝爲且詔書在蘇願腹中劉澄安得與聞乙未李仁罕自州引兵還成都十二月昭武畱後趙廷隠言利州城塹已完請兵取興元及秦鳳知祥不許廷隠又以頃在劍州與牙內都指揮使李肇同功願以昭武讓之知祥亦褒諭不允已而廷隠三讓癸酉召回成都以肇代守利州三年春正月知祥以朝廷恩意優厚而董璋塞綿州路不聽使者入謝與節度副使趙季良等謀欲發使自峽江上表掌書記李昊曰公不與東川謀而獨遣使則異日負約之責在我矣乃復命使語之璋不從是月福慶長公主李氏薨二月趙季良與諸將議遣昭武都監髙彥儔將兵攻取壁州以絕山南兵轉入山後諸州者知祥謀於僚佐李昊曰朝廷遣蘇願等西歸未嘗報謝今輙興師侵逸公如捨墳墓甥妷自可傳檄舉兵直取梁洋安用壁州乎知祥乃止季良由是惡昊是時知祥三遣使說董璋謂不奉表謝唐恐復致討璋皆不聽三月辛丑又令李昊詣梓州極論利害璋益疑知祥賣已因發怒以語侵昊昊歸言璋不通謀議且有窺西川之志勸知祥備之夏四月璋謀襲我成都璋諸將皆云必克獨王暉曰劍南萬里成都爲大時方盛夏師出無名功必不成知祥聞之乃遣馬軍都指揮使潘仁嗣將三千人詣漢州詗之璋入境破楊林鎭執我戍將武宏禮知祥頗有憂色趙季良勸知祥自出以禦璋趙廷隠以季良言爲然且曰璋輕而無謀舉兵必敗當爲公擒之辛巳以廷隠爲行營馬步軍都部署將兵三萬拒璋五月壬午朔廷隱入辭防璋檄書至又有遺季良廷隱及李肇書誣其與已通謀廷隠不視擲之地再拜而行知祥曰事必濟矣肇素不知書視之曰璋教我反耳囚其使者然亦擁眾爲自全計璋兵至漢州仁嗣與戰於赤水師敗爲璋所執璋遂防漢州癸未知祥畱季良及髙敬柔守成都自帥兵八千人趣漢州至彌牟鎭廷隠陳於鎭北甲申遲明廷隠陳於雞蹤橋【按薛史孟知祥傳云知祥親帥其眾與趙廷隠等逆戰於金鴈橋璋軍大敗今從通鑑】義勝定逺都知兵馬使張公鐸陳於其後知祥得璋降卒衣以錦袍使持書招降璋璋曰事已及此不可悔也時軍中暑熱知祥巡行撫問三軍忻然如熱而濯【一云如濯而風】俄而璋望見我兵甚盛退陳於武侯廟下璋帳下驍卒大噪曰日中徒曝我何爲何不速戰璋卽麾軍戰兵始交璋右廂馬步都指揮使張守進來降言東川兵盡此無復後繼當急擊之知祥登髙冡督戰左明義指揮使毛重威左衝山指揮使李瑭守雞蹤橋爲東川兵所殺時廷隠三戰不利牙內都指揮副使侯宏實兵亦卻知祥懼以馬箠指後陳張公鐸帥眾大呼而進東川兵大敗死者數千人擒璋中都指揮使元璝牙內副指揮使董光演等八十餘人奪甲馬五百餘匹璋拊膺曰親兵皆盡吾何依乎與數騎遁去餘眾七千人皆降遂復得潘仁嗣知祥引兵追璋至五侯津降其馬步都指揮使元瓌我兵入漢州府第求璋不得時士卒爭璋軍資故璋得走免趙廷隠追至赤水又降其卒三千人是夕知祥宿雒縣命李昊艸牓論東川吏民及艸書勞問璋且言將如梓州詢負約之由請見伐之罪乙酉知祥防廷隠於赤水遂西還命廷隠將兵攻梓州璋先至梓州肩輿而入王暉迎問曰太尉全軍而出今還無十人何也璋涕泣不能答及至府第方食暉與璋從子牙內都虞延浩帥兵三百大噪而入璋急引妻子登城初璋奔回過金鴈橋麾其子光嗣使降我以保家族光嗣哭曰自古豈有父殺而求生者乎寧同就死因與璋俱走至是自縊死璋至北門樓呼帳下指揮使潘稠討亂稠反引十卒登城斬璋首及斷光嗣首以授暉暉舉城降於廷隠是役也凡得璋梓綿龍劍普果閬蓬渠九城廷隠入梓州封府庫以待知祥李肇聞璋敗始斬其使以聞丙戌知祥入成都丁亥復將兵八千如梓州牓示曰蓋聞皇天無親惟徳是輔明神不昧稔惡則亡逆賊東州節度使董璋包藏禍心負背盟約暴興士馬急冦封圻迎鋒而尋滅全軍單馬而竄歸本府昭武司徒統領大眾追襲余妖則有前陵州刺史王暉覩其將亡因圖轉福梟璋父子雙獻其元克保軍城待余旌斾念其智勇足可嘉稱且謀不自於眾人罪止歸於元惡旣除心腹之患永固邦國之基知祥至新都廷隠獻璋首己丑發武廷隠帥東川將吏來迎士辰知祥有疾癸巳李仁罕來自遂州廷隠迎於板橋仁罕不稱東川之功頗加侵侮廷隠大怒乙未知祥疾瘳丁酉入梓州舉子勾龍逢獻賀防詩知祥嘉納之【詩曰唇齒論交歲月長豈其率意忽顚狂元戎綂領三軍戰巨業奔衝一陳亡莫訝潼江剛入冦都緣錦浦合興王武功蓋世光前後堪向靑編萬古楊】戊戌大賚將士旣罷知祥顧仁罕廷隠曰二將誰當鎭此仁罕曰令公再與蜀州亦行耳廷隠不對知祥愕然退命李昊艸牒俟二將有所推則命一人爲畱後昊曰昔梁祖莊宗皆兼領四鎭今二將不讓惟公自領之便公宜亟還府與趙僕射更議之知祥因命仁罕歸遂州畱廷隠東川巡檢以昊行梓州軍事昊曰二虎方爭不敢受命願從公還乃以都押牙王彥銖爲東川監押癸卯知祥至成都廷隠尋亦引兵還知祥謂昊曰吾得東川爲患益深昊請其故知祥曰自吾發梓州得仁罕七狀皆云公宜自領東川不然諸將不服而廷隠言本不敢當東川因仁罕不讓遂有爭心耳君爲我曉廷隠復以閬州爲保寧軍益以果蓬渠開四州往鎭之吾自領東川以絕仁罕之望廷隠猶不平請與仁罕鬭勝者爲東川昊深解之乃受命六月以廷隠爲保寧軍畱後戊午趙季良帥軍府將吏等請知祥兼鎭東川許之季良等又請稱王權行制書賞賜功臣不允知祥自是遂並有兩川然自璋死知祥卒不遣使謝唐唐樞密使範延光曰知祥𨿽已破璋然士卒皆東方人恐其思歸爲變亦欲借朝廷之勢以威其眾自非屈意招之彼亦不能自歸也唐主曰知祥吾故人本因間諜致此危疑撫吾故人何屈意之有先是李克寧妻孟氏知祥妹也唐莊宗已殺克寧孟氏歸於知祥其子存壞畱事唐爲供奉官唐主卽遣存瓌來省母因賜知祥詔曰董璋狐狼自貽族滅卿邱園親戚皆保安全所宜成家世之美名守君臣之大節秋七月庚寅存瓌至成都知祥見存瓌頗傲慢已而拜泣受詔乙未知祥遣存瓌還附表謝罪且告福慶長公主之喪自是復稱藩然益驕倨矣【案何氏鑑戒錄載唐明宗詔及孟知祥奏狀與通鑑五代史略異錄云明宗遣供奉官李僕射馳騎入川賜孟蜀髙祖詔曰朕知卿近與逆賊董璋小間交兵已勅軍前俾其犄角髙祖請記室李昊條其章奏備陳本末其奏狀曰伏以故東川節度使董璋與臣爲鄰從初不睦常厚誣於表疏毎深間於朝廷欲闕來並土宇及審聖聽不惑物論難從臣合此時奮擊驍闕

姦宄尋屬陛下翠華外駐黃屋未安捨亦何傷克之不武誠恐益勞宵旰因議寢停𨿽隠忍以累年且參商而終日其後故臣安重誨特承君寵恣弄國權窺劍外之有萌示寰中之無畏闕

料聖君之意必推亡以固存其如侍臣之言恐怒甲而難犯臣是與董璋暫以愛合和而不同𨿽玉帛之交馳豈心貌之相誠知蘊蓄且務包容儻感飛揚必當掃殄其董璋至今年四月二十八日暴興兵甲五月一日驟入漢州臣其日先差昭武單節度兵馬畱後兼左廂步軍都指揮使趙廷隠總領三萬人騎發次新都臣自統領牙內親軍二萬人騎繼之俱列營於彌牟鎭比至三日詰旦結其大陣俟勦元凶其董璋至午時敢領妖徒來當鋒鋭臣則親驅戈甲趙廷隠手奮鼓旗一擊而魚潰鳥離四合而豕分蛇斷斬首一萬餘級執俘八千餘人生擒賊中都指揮使元璝牙內副都指揮使董光演及已下指揮使都頭八千餘員奪下馬甲五百餘匹收獲衣甲器械十萬餘事其餘逆漏之徒尋令搜捉並盡其董璋只與親男牙內都指揮使董光嗣並從騎二人罄馬而奔棄甲而遁撫隻輪而掩泣視亂轍以咸哀烏江之死所不逃赤壁之慙顏更厚臣幸以疾雷之勢破其急電之機臣便統領大軍壓背追襲其董璋至四日已時走入東門至午時有前陵州刺史王暉知窠巢之已傾驗城池之不守梟斬董璋父子首級相次迎獻軍門徑進師徙收下城壘平定一方之眾止於期日之間莫不遐仗皇威戡除鄰患臣方以自違君命未逹臣誠防音𨿽審其風馳奏疏未遑其羽揷豈謂皇帝陛下才聆動靜遽軫憂勞遄降使臣特頒明詔諭董璋之姦罪勉防臣以削平仍勅軍前俾施犄角並得暗合廟略顯應神機更無唇齒之虞永荷股肱之寄今本文多從通鑑歐史】八月甲子知祥令李昊爲武泰畱後趙季良武信畱後李仁罕保寧畱後趙廷隠寧江畱後張知業昭武畱後李肇等艸表請以已爲蜀王行墨制仍自求旌節昊曰比者諸將攻取方鎭卽有其地今又自求朝廷節鉞及明公封爵然則輕重之權皆在羣下矣知祥大悟更令昊爲己艸表請行墨制得自補授兩川刺史以下又表請以季良等五畱後爲節度使九月知祥以子仁贊攝行軍司馬兼都總轄兩川牙內馬步都軍事是月葬福慶長公主於星宿山冬十月己酉朔唐復遣李存瓌來成都詔劍南自節度使刺史以下官聽知祥差署訖奏聞朝廷更不除人又遣閤門使劉政恩爲宣諭使來歸福慶長公主之賻且爲發哀冊贈晉國雍順長公主先是李嚴被誅之後唐除刺史輙以東兵衛送之夏魯奇李仁矩武防裕各有牙隊數千人及我兵克遂閬利黔梓六鎭得東兵無慮二萬人知祥厚給其衣食並表請家屬至是唐主詔諭不許然亦不復徴兵還未防政恩復命知祥遣將朱濕朝唐四年春二月戊申知祥以墨制署趙季良等爲五鎭節度使癸亥唐命知祥以檢校太尉兼中書令行成都尹劍南東西兩川節度管內觀察處置統押近界諸蠻兼西山八國雲南安撫制置等使封蜀王是月王遣官修故蜀主王建墓禁樵采三月宴府僚於王氏宣華苑謂左右曰使衍不荒於政有賢臣輔之繼岌小子豈能遽至此邪趙季良曰亦天時也不有所廢君何以興王大喜乙酉唐始下制除趙季良等爲五鎭節度使秋七月唐以工部尙書盧文紀禮部郎中呂珂爲冊禮使賜王一品朝服冊文曰朕祗受天眷防荷帝圖敷大信而仰法昊穹秉至公而俯臨億兆彰善癉惡必分涇渭之流崇徳報功敢忘山河之誓其有榮聨戚裏任重侯藩佐白水而中興爲皇家而盡節𨿽旁緣詿誤而竟保忠貞疏鑿未通潮海之波瀾蹔阻气霾旣定拱辰之光耀如初表章皆驗於推誠琛賮逺修於述職得不顯其丹赤懋以旌酬益惇魚水之歡永契君臣之道爰求吉日乃降徽章爾孟知祥五緯佐天三山鎭地七年乃辧眞爲梁棟之材十徳俱全信是琮璜之器先皇帝經綸八極濟活兆人李通首述其緯書鄧禹常參於霸業同心同徳竟扶歸馬之朝不伐不矜防恃濯龍之寵洎朕纂承鳳紀繄爾鎭守龍城鐵石彌堅菁茅不匱山川險絕每防向日之心玉帛駿奔來助郊天之禮有臣若此當代何加董璋久作厲階終萌逆節旣辜恩於覆載欲嫁禍於勲賢疊以封章疏其鄰道防劉我生聚離間我忠良爾外示葉同潛懷憤激衷罄言而誘諭彼旣不回伺良便以誅鋤乃期自雪以至敢驅叛黨徑逼仁封吹虺毒以傷人奮豺牙而暴物爾則妙施成算竟出全師鼙鼔才鳴旋聞落爪窠巢自潰已致噬臍梓州之妖气風驅涪州之狂波鏡淨解吾宵旰賴爾韜鈐固當銘在景鐘豈止光於信史況復備輸懇欵益驗傾防敍魯館之夤緣述沛中之事舊深心可見亮節期彰不有疾風焉知勁艸倘無異數曷報崇庸由是並築將壇顯陞王爵兼兩藩之奧壤啟一字之眞封仍循益地之通規別攺旌功之懿號賜之旌鉞冊以輅車𨿽加等之寵光爾皆不忝在睦親之義分予亦無慚於戲天鑑甚明爲善者降之福祉君恩不黨立勛者厚以奬酬惟敬愼乎始終可延長於富貴勉承兌澤來鎭坤維可授依前檢校太尉兼中書令行成都尹劍南東西兩川節度使管內營田觀察處置統押近界諸蠻兼西山八國雲南安撫制置等使仍封蜀王加食邑一千五百戶實封二百戶攺賜忠貞匡國保大功臣散官勲如故仍令所司擇日備禮冊命主者施行八月乙巳朔文紀等至成都先是王自作九旒冕九章衣車服旌旗皆擬王者戊申王遂服衮冕備儀衛詣驛降階北面受冊升玉輅至府門乘步輦而歸王下教境內曰取威定霸乃公侯權變之方拾爵防勲乃皇王敍酬之典其或兵屯萬旅地廣三川周環列國之山河奄有全蜀之封部儻不從權而狥眾則稽錄效以報功今稟命於中朝得專制而行賞但念承世家之餘慶受旌鉞之殊榮自領成都於玆半紀窮奢極侈固斷意而不爲講武教民在安邊而有作往歲方勤述職務保永圖不幸諸藩搆成深隙此際主兵將帥爭陳排難之功運防賓僚咸展出奇之略因興武旅分蕩渠魁累破竹以焚枯連開疆而拓土其次諸司奉職庶吏推誠咸著勲勞豈忘奬答又昨聖上以顯分忠佞遂降冊封礪嶽帶河銘大君之異寵輅車珠冕表列國之殊榮仍示優崇俾行墨制上自藩方之任下及州縣之官凡黜陟幽明許先行而後奏自可保不僣不濫之典賞立功立事之人必無患於不均庶有覬於允當布告遐邇咸使聞知九月立三廟冬十一月唐主殂十二月王聞赴制服大臨謂僚佐曰宋王防弱爲政者皆胥吏小人其亂可坐視也是時蠻人髙曩閣藏楊夾失朶兒只率眾歸附置碉門黎雅長河西魚通寧逺六軍民安撫司賜閣藏世勲二字世襲安撫明徳元年春正月黃龍見犍爲白鵲集玉局化白龜逰於宣華苑武泰節度使趙季良上表陳符瑞率文武百官勸進王曰徳薄不足辱天命以蜀王而老於孤足矣季良曰將士大夫盡節效忠於殿下皆望攀鱗附翼今不正大統無以副軍民推戴之心閏月己巳【蜀檮機云二十八日】王乃卽皇帝位於成都國號蜀是日大風晝暝二月癸酉以趙季良爲司空兼門下侍郎同平章事領武泰節度使如故中門使王處回爲樞密使李仁罕爲衛聖諸軍馬步軍指揮使仍領武信節度使趙廷隠爲左匡聖步軍都指揮使仍領保寧節度使張業爲右匡聖步軍都指揮使仍領寧江節度使張公鐸爲捧聖控鶴都指揮使侯洪實爲奉鑾肅衛指揮副使掌書記母昭裔爲禦史中丞掌書記李昊觀察判官徐光溥爲翰林學士三月追尊曽祖佚爲孝元皇帝廟號太祖祖察爲孝景皇帝廟號世祖考道【蜀檮杌作巘歐史後蜀世家有云知祥父道今從之】爲孝武皇帝廟號顯宗遣使持書至洛稱大蜀皇帝唐潞王從珂舉兵於鳳翔唐主遣西京畱守王思同討之防國安彥威與山南西道張防釗武定孫漢詔彰義張從賓靜難康福五節度使合兵攻鳳翔官軍敗潰夏四月庚午朔地震張防釗孫漢韶以興元武定兩鎭來降帝命奉鑾肅衛馬步都指揮使昭武節度使李肇將兵五千還利州右匡聖馬步都指揮使寧江節度使張業將兵一萬屯大漫天以迎之辛巳受玉冊玉寶禦得賢門大赦攺元曰明徳【錦裏耆舊傳云攺唐長興五年爲明徳元年】追冊晉國雍順長公主李氏爲皇后冊夫人李氏爲貴妃唐興州刺史劉遂淸盡撤三泉西縣金牛桑林戍兵以歸洛我兵因進取散関以南城鎭甲申張業將兵入興元洋州五月丁未唐階州刺史趙澄來降己酉防釗漢韶舉族遷成都壬戌取唐成州先是趙廷隠獻取山南之計帝以兵罷民困不許至是乘勢進逼漸次略地山南六月幸大慈寺避暑觀唐明皇僖宗禦容宴羣臣於華嚴閣下唐文州都指揮使成延龜舉州來附是月帝宴勞張防釗等防釗奉觴爲壽帝手緩不能舉觴初帝得風疾逾年至是遂病秋七月置永平軍於雅州以孫漢韶爲節度使復以防釗爲山南西道節度使同平章事防釗固辭不行乙巳帝以七夕宴丹霞樓觀宮人乞巧病遂增劇甲子立皇子東川節度使同平章事親衛馬步都指揮使仁贊爲太子仍監國召司空同平章事趙季良與李仁罕趙廷隠王處回張公鐸侯洪實同受遺詔輔政是夕殂【二十六日】年六十一諡文武聖徳英烈明孝皇帝廟號髙祖陵曰和陵先是有僧【一作道者非】自號醋頭手攜一燈檠所至處卓之呼曰不得燈燈便倒及帝登極數月卽宴駕人以爲驗又帝初入蜀時有挽車過者問曰爾所載者防何對曰盡力不過兩袋帝深惡之後果傳兩世云帝撫民以仁恵馭卒以恩威接士大夫以禮歿之日蜀人甚哀之

論曰同光之末莊宗罹禍明宗入立中原非復沙陀氏有也髙祖雄據西蜀肇造丕基庶防乘時之英傑議者輙以葭莩之戚君臣之誼責其不勤王不謝罪過矣若乃叱斬李嚴不動聲色驅除董璋舉無遺算克定東川奄有山南殆亦所謂天授威武者與

十國春秋卷四十八﹤史部﹐載記類﹐十國春秋﹥

欽定四庫全書

十國春秋卷四十九

檢討吳任臣撰

後蜀二

後主本紀

後主昶字保元初名仁贊髙祖第三子也【長子本瓊華公主子在唐不得立史夫其名】母貴妃李氏以天祐十六年十一月生仁贊於太原【案花蕋夫人宮詞法云寺裏中元節又是官家降誕辰是七月十五日爲後主生辰矣然五國故事言十一月誕日號明慶節非七月也今姑從之】幼時聰悟才辧有日者周豹相之謂髙祖曰此兒骨法非常宜愛之後又遣豹熟視仁贊於戲劇處旣而告曰四十年偏霸之主非等閒也由是髙祖特加愛念起家西川節度行軍司馬髙祖稱皇帝進檢校太保東川節度使同中書門下平章事充崇聖宮使【一云衙內馬步都指揮使】及髙祖病革立爲皇太子權監軍國事頃之髙祖晏駕祕不發防樞密使王處回夜啟義興門過司空趙季良涕泣季良曰泣無益也當速立嗣君以絕非望處回收淚謝之遂與季良宣遺制命太子仁贊更名昶蓋明徳元年七月丙寅也丁卯昶於柩前嗣皇帝位時年十六【錦裏耆舊傳作年十四非】不攺元仍稱明徳

明徳元年秋九月加趙季良司徒張業檢校太尉李肇王處回俱兼侍中癸卯唐命鳳翔益兵守東安鎭以備我甲寅詔加衛聖諸軍都指揮使武信節度使李仁罕兼中書令判六軍事以左匡聖都指揮使保寕節度使趙廷隱兼侍中爲六軍副使仁罕自恃宿將有功求判六軍令進奏吏宋從防以意諭樞密院又至學士院偵艸麻帝不得已有是命帝自置殿直四番取將家及死事孤子爲之乃命李仁罕子繼宏趙季良於元振張業子繼昭侯洪實子令欽趙廷隱子崇韜分爲都知領焉冬十月奉鑾肅衛都指揮使昭武節度使兼侍中李肇不時入朝庚午始至成都稱足疾見帝不拜戊寅捧聖控鶴都指揮使張公鐸與醫官使韓繼勲丰徳庫使韓保貞茶酒庫使安思謙等譖李仁罕有逆志【錦裏耆舊傳又云王處四趙廷隱慮其難作請殺之】帝令繼勲等與趙季良趙廷隱謀命武士執仁罕殺之丙午詔暴仁罕罪並其子繼宏及宗從防【錦裏耆舊傳作宋讓數人】等皆伏誅源州都押牙文景琛據城叛果州刺史李延厚討平之戊子勒李肇以太子少傅致仕徙邛州時左右以肇倨慢請加誅遂有是處分唐雄武節度使張延朗圍文州李延厚將果州兵屯興州遣先登指揮使範延暉將兵卻之是時唐階州刺史郭知瓊拔尖石寨興州刺史馮暉屯幹渠皆引兵歸【時階興二州皆已入蜀唐蓋使知瓊暉領二州刺史進取而不克】十二月頒勸農桑詔曰刺守縣令其務出入阡陌勞來三農望杏惇耕瞻蒲勸穡春鶊始轉便具籠筐蟋蟀載吟卽鳴機杼甲申塟文武聖徳英烈明孝皇帝於和陵上廟號曰髙祖是歳析鹽亭縣雍江艸市置招葺院【院或作縣】

明徳二年春二月丙寅朔大赦戊寅尊母李氏爲皇太后夏四月庚午以禦史中丞母昭裔爲中書侍郎同平章事六月賜江原縣孝子張元帛三十段並米酒等物秋七月閬州大雨雹如雞子鳥雀皆死暴風飄船上民屋巫者言灌口神與閬州神交戰所致九月金州防禦使全師郁攻唐金州拔水寨都監陳知隱托他事將兵三百遁去防禦使馬全節出奇拒我我兵乃退帝雅好擊毬茂州錄事參軍幸寅遜上書諫止帝𨿽不從頗優容之

明徳三年春三月地震熒惑犯積屍帝以積屍蜀分也欲禳之司天少監胡韞請不必禳乃寢其事帝酷喜走馬未幾馬蹶皇太后曰柰何以馳騁爲樂貽吾之憂帝由是稍止又爲方士房中之術多采良家子以充後宮樞密副使韓保貞切諫帝卽日出之賜保貞金數斤有上書者言臺省官當擇淸流帝嘆曰何不言擇其人而任之左右請以其言詰上書者帝曰吾見唐太宗初卽位獄吏孫伏伽上書言事皆見納柰何勸我拒諫邪夏四月吳越遣使來聘冬十月遣使如吳越報聘十一月晉主卽皇帝位於栁林己亥攺元天福十二月丁亥申嚴錢禁

明徳四年春正月乙卯朔日有食之【案晉髙祖實錄正月甲寅朔乙卯日食十國紀年云蜀乙卯朔日食蓋晉人避三朝日食攺歷耳】三月晉遣使告卽位且敍姻好其書曰大晉皇帝奉書大蜀皇帝伏自中原多故大憝繼興朱氏不道而皇天不親沙陀背義而蒼天失望不期景運猥屬眇躬方鼎足以分疆宜鄰好之講睦況有姻親之舊敢交玉帛之懽機務方殷保攝是望帝復書用敵國禮冬十月蜀人譙本詈母忽化爲虎奔城上兼侍中趙廷隱射殺之因見帝曰虎山林之獸而人化之入幹城市虎旅中慮有不軌之士是夜衛軍張洪謀叛翼日爲其黨所告伏誅洪太原人剛勇絕倫軍中號爲張大虫咸以爲虎上城之驗十二月丁酉帝耀兵太門戊申大赦攺明年元曰廣政是歳晉人侵利州至劍門趙廷隱領兵拒退之

廣政元年春正月帝謁和陵【自後歲以爲常】以武信節度使同平章事張業爲左僕射兼中書侍郎同平章事樞密使武泰節度使王處回兼武信節度使同平章事三月上已節遊大慈寺宴從官於玉溪院分韻賦詩優人以前蜀後主爲戲命斬之是月民譌言後宮產蛇取人心肝爲食百姓驚恐逾月乃止秋八月大水冬十月地震屋柱盡搖凡三日十一月以誕生日爲明慶節帝幸佛寺散香是歲鑄廣政通寶錢【洪遵泉志曰廣政錢徑九分重三銖銅質渾厚字八分書】廣政二年夏六月地震洶洶有聲秋八月楚溪州刺史彭仕然引奬錦州蠻焚掠辰澧鎭戍遣使乞師於我帝以道逺不許是歲太白晝見國中大水祖廟壞【四川總志云廣政二年蜀大水孟氏廟壞】

廣政三年春正月上元節帝觀燈露臺召舞倡李艷娘入宮賜其家錢十萬夏四月太保兼門下侍郎同平章事趙季良請與門下侍郎同平章事母昭裔中書侍郎同平章事張業分判三司癸卯命季良判戶部昭裔判鹽鐵業判度支五月地震帝問羣臣曰頃年地何頻震羣臣對曰地道靜而屢動此必彊臣陰謀之事願以爲慮六月教坊部頭孫延應王彥洪等謀逆伏誅延應故趙廷隱伶人以技選入教坊有妖尼語之曰君貴不可言至是謂其徒胡圭云今王氏苦竹開花侯侍中家馬作人言銀槍營中井水湧出地又數震正叛亂之兆也於是合十二人期以宴日持杖爲俳優盡殺諸將而奪其兵爲其黨趙廷規所告盡禽焉冬十月地震從西北來聲如暴風急雨之狀

廣政四年春二月丙辰加衛聖馬步都指揮使武徳節度使兼中書令趙廷隱樞密使武信節度使同平章事王處回捧聖控鶴都指揮使保寧節度使同平章事張公鐸檢校官並罷其節度使三月甲戌以翰林學士承防李昊知武寧軍散騎常侍劉英圖知保寧軍諫議大夫崔鑾知武信軍給事中謝從志知武泰軍將作監張贊知寧江軍先是節度使多領禁兵或以他職畱成都委僚佐知畱務專事聚斂政事不治民無所訴【左編陳恕傳云孟氏舊政賊稅輕重不均閬州稅錢千八百爲一絹梁州六百爲一絹】帝知其獘因使諸臣各知節度事略與正帥有異夏四月蝗丁亥晉山南東道節度使安從進謀反遣使乞師於我請出兵金商以爲聲援帝謀於羣臣皆曰金商險逺少出師則不足制敵多則漕挽不繼乃辭之五月帝著官箴頒郡縣曰朕念赤子旰食宵衣托之令長撫養安綏政在三異道在七絲驅雞爲理畱犢爲規寛猛得所風俗可移無令侵削無使瘡痍下民易虐上天難欺賦輿是切軍國是資朕之爵賞固不逾時爾俸爾祿民膏民脂爲人父母罔不仁慈勉爾爲戒體朕深思帝好學爲文皆本於理居恆謂李昊徐光溥曰王衍浮薄而好輕艷之辭朕不爲也常敕史館集古今韻會五百卷【案後主亦善辭有相見歡詞】廣政五年春正月地震二月湖南遣使來聘三月帝宴牡丹苑【牡丹譜云孟氏於宣華苑廣植牡丹名之曰牡丹苑】牡丹花凡雙開者十黃者白者三紅白相間者四又有深紅淺紅深紫淺紫淡黃鏂黃潔白正暈倒暈金含稜銀含稜旁枝副摶合歡重臺每朶至五十葉面徑七八寸復有檀心如墨者香聞至五十步從官皆賦詩賞之閏月甲申西域番僧來朝冬十月地震摧民居百數

廣政六年春正月癸卯以宣徽使兼宮苑使田敬全領永平節度使敬全故宦者引前蜀王承休爲比而命之是歲大選良家子以備後宮限年十三以上二十以下州縣騷然民多立嫁其女謂之驚婚新津縣令陳及之疏諫帝嘉其言賜白金百兩然采擇卒不止於是後宮位號列十四品有昭儀昭容昭華保芳保香保衣安宸安蹕安情修容修媛修娟等秩比公卿大夫士焉廣政七年春正月戊戌復以將相遙領節度使唐遣使來聘副以六鶴帝命少府監黃筌寫六鶴於便坐之壁名曰六鶴殿二月晉階州義軍指揮使王君懷帥所部來降請爲鄕導以取階成【蜀人復失階成史失載】甲子遣兵攻晉階州三月晉秦州兵救階州出黃階嶺我兵敗於西平秋七月晉攺元開運是歲門下侍郎同平章事母昭裔按雍都舊本九經命平泉令張徳釗書而刻諸石以貯成都學宮

廣政八年秋九月保寧節度使同平章事張公鐸卒廣政九年秋八月司徒趙季良卒冬十一月施州刺史田行臯叛遣供奉官耿彥珣將兵討之是歲析導江縣立灌州置石民屯田務於梁山縣自六年至於今年歲大有

廣政十年春正月晉雄武節度使何重建殺契丹使者以秦階成三州來降癸丑命左千牛衛上將軍李繼勲爲秦州宣慰使二月壬戌李繼勲與興州刺史劉景攻固鎭拔之何重建請我兵與階成兵共扼散關以取鳳州丙寅帝發山南兵三千七百赴之辛未重建遣宮苑使崔延琛攻鳳州不克癸未加重建同平章事是月晉劉知逺稱帝於晉陽三月癸巳詔山南西道節度使孫漢韶詣鳳州行營先是翰林承防李昊謂王處回曰敵復據固鎭則興州道絕不能復援秦州矣請移興元兵救之因有是命丙午漢韶將兵二萬攻鳳州軍於固鎭分兵扼散關以絕援路夏四月乙亥晉鳳州防禦使石奉頵以鳳州來降我於是盡有秦鳳階成之地悉復前蜀王氏疆土六月晉主知逺攺國號曰漢秋八月諸王宮侍讀劉保乂卒是月漢州奏孝子範文通廬父墓羣虎見之避服帝命賜以羊酒束帛冬十月晉昌節度使趙匡贊遣使來降請自終南山路出兵應援十二月帝遣雄武都押牙吳崇惲賫樞密使王處回書招鳳翔節度使候益庚寅以山南西道節度使兼中書令張防釗爲北面行營招討安撫使雄武節度使何重建副之宣徽使韓保貞爲都虞侯共將兵五萬虔釗出散關重建出隴州以擊鳳翔脇侯益也奉鑾肅衛都虞侯李廷珪將兵二萬出子午谷以援長安從趙匡贊之請也諸軍發成都旌旗數十里乙未侯益以鳳翔降與趙匡贊請出兵定關中吳崇惲持兵籍糧帳西還是歲帝始行郊祀禮

廣政十一年春正月趙匡贊復遣判官李恕請降於漢侯益亦請附漢丙子匡贊入朝於漢李廷珪將兵至長安聞匡贊朝漢欲引歸漢將王景崇邀擊之我兵大敗於子午谷張虔釗至寶雞諸將議不協按兵未進侯益聞廷珪西歸因閉壁拒我軍虔釗勢孤宵遁景崇乃帥鳳翔隴邠涇鄜坊之兵追及於散關我師敗績漢俘我將卒四百人二月韓保貞龎福誠引兵自隴州還要何重建俱西是日保貞等至秦州分兵守諸門及衢路重建遂入於成都癸卯張虔釗自恨無功至興州慙忿而卒三月漢鳳翔軍校趙思綰據長安城作亂夏四月漢鳳翔巡檢使王景崇爲侯益所毀遺鳳州刺史徐彥書求通互市壬戌帝使彥復書招之六月乙酉王景崇請降時景崇亦受河中李守貞官爵秋七月司空兼中書侍郎同平章事張業樞密使保寧節度使兼侍中王處回奢豪專恣甲子帝命壯士擊殺業於都堂籍沒其家處回聽歸私第黜爲武徳節度使兼中書令以普丰庫使髙延昭茶酒庫使王昭逺爲通奏使知樞密院事府庫金帛聽昭逺取與不復會計戊辰以翰林承防尙書左丞李昊爲門下侍郎兼戶部尙書翰林學士兵部侍郎徐光溥爲中書侍郎兼禮部尙書並同平章事安思謙密告衛聖都指揮使兼中書令趙廷隱謀反夜發兵圍其第會山南西道節度使李廷珪入朝極言廷隱無罪得免甲戌廷隱稱疾請解軍職許之八月甲申以趙廷隱爲太傅賜爵宋王國有大事就第問之戊子攺鳳翔曰岐陽軍己丑以王景崇爲岐陽軍節度使同平章事辛丑王處回請老以太子太傅致仕自是故將舊臣殆盡帝始親政事於朝堂九月我兵援王景崇於散關漢趙暉遣都監李彥從襲擊我兵我兵潛遁己未始置匭函帝以張業王處回執政事多壅蔽因立此法以通下情未幾攺曰獻納函是月王景崇盡殺侯益家屬七十餘人以報怨冬十月王景崇與趙思綰連兵拒漢景崇遣其子徳讓思綰遣其子懷乂見帝於成都戊寅景崇遣兵出西門漢趙暉擊破之遂取西關城景崇退守大城不出帝遣山南西道節度使安思謙將兵救鳳翔左僕射母昭裔上疏切諫以爲不可不聽帝又命雄武節度使韓保貞引兵出汧陽以分漢兵之勢景崇遣李彥舜等逆我兵丙申思謙屯右界漢兵屯寶雞思謙遣眉州刺史申貴將兵二千趨模壁設伏於時家竹林丁酉旦貴以兵數百壓寶雞而陳漢兵逐之遇伏敗績我兵乘勢逐北破寶雞寨已而我兵去漢兵復入寶雞已亥思謙進屯渭水漢益兵五千戌寶雞思謙畏之謂眾曰糧少敵彊宜更爲後圖辛丑退保鳳州尋歸興元十二月王景崇累表告急帝命安思謙再出兵救之壬午思謙自興元引兵屯鳳州請先運糧四十萬斛乃可出境帝曰觀思謙意安肯爲朕進取然亦發興州興元米萬斛以饋之戊子思謙進屯散關遣馬步使髙彥儔眉州刺史申貴擊漢箭筈安都寨破之庚寅思謙敗漢兵於玉女潭漢兵退屯寶雞思謙進屯模壁食盡而還【案十國紀年云廣政十二年正月甲寅思謙以軍食匱竭自模壁退次鳳州上表待罪今考周太祖實錄冬末已退軍明年表始至成都耳】韓保貞出新關壬辰軍於隴州神前漢兵不出保貞亦不敢進已而聞思謙去遂退保弓川寨丁酉中書侍郎兼禮部尙書同平章事徐光溥坐以艷詞挑前蜀安康長公主罷守本官是時命民間納麯錢【文獻通考云川陜承僞制賣麯價重】

廣政十二年春正月甲寅帝得安思謙鳳川待罪表釋不問置吏部三銓禮部貢舉【錦裏耆舊傳作十三年事今從歐史】秋七月壬子漢將郭從義執趙思綰斬於市八月帝遊浣花溪禦龍舟觀水嬉時百姓饒富夾江皆剏亭榭都人士女傾城遊玩珠翠羅綺名花異卉馥鬱十里望者有若神仙之境帝謂左右曰曲江金殿鎖千門殆未及此兵部尙書王廷珪賦詩曰十字水中分島嶼數重花外見樓臺帝稱善久之九月貶眉州刺史申貴爲維州司戶至率浦賜死貴潞州人聚斂貪恣陰諭獄吏令賊徒引富民爲黨以入其賂常指獄門曰此吾家錢穴死之日民皆相賀冬十月賞紅梔花於芳林苑大宴百官花本靑城山叟所貢初進紅梔子三粒種之成樹其花爛紅六出淸香如梅當時最重之十二月漢趙暉攻鳳翔王景崇幕客周璨謂景崇曰公向與蒲雍相表裏今二鎭已平蜀兒不足恃不如降也景崇猶未決待我兵不至城陷自焚死

廣政十三年夏五月皇第三子寶薨時生七年矣寶幼而奇異旣齔誦詩書萬言至是帝不勝悲悼追封遂王贈靑州大都督秋八月庚子帝立其弟仁毅【蜀檮杌又作仁殷】爲王仁贄【蜀檮杌又作仁資】爲雅王仁裕爲彭王仁操爲嘉王【五代史作仁裕嘉王今從通鑑】己酉立皇子喆爲秦王判六軍事玨爲褒王帝爲箴誡令諸子刻坐隅號曰斑令九月命城上芙蓉盡覆以帷幙是時蜀中久安斗米三錢國都子弟不識菽麥之苖金幣充實管歌誦盈於閭巷合筵社防晝夜相接【野人閒話云後主時城內人生三十歲有不識米麥之苖每春三月夏四月多有遊花院及錦浦者歌樂掀天珠翠塡咽貴門公子華軒彩舫共賞百花潭上至諸王功臣已下皆各置林亭異果名花充溢其中】城頭盡種芙蓉秋間盛開蔚若錦繡帝語羣臣曰自古以蜀爲錦城今日觀之眞錦城也冬十一月左丞歐陽彬卒甲子太師中書令宋王趙廷隱薨諡曰忠武施州刺史田行臯奔荊南荊南執之歸於我遂伏誅是歲帝加尊號曰睿文英武仁聖明孝皇帝道號玉霄子

廣政十四年春正月郭威卽皇帝位國號周攺元廣順三月帝宴於後苑放士庶人入觀俳優有唱康老子者帝顧李昊等問曲所由名昊不能對徐光溥曰康老老而無子故制此曲【張唐英曰老子卽長安富家子開元中拓落不事生業好與梨園樂工遊一旦窮悴而卒樂工嘆之因爲此曲又名曰得至寶光溥蓋不知而妄對也○任臣按樂府雜錄載康老子輿國樂狎蕩偶有一老嫗持舊錦褥貨鬻乃以半千獲之尋有波斯見之驚曰何處得此至寶是冰蠶絲所織夏月置座間一室淸涼卽以千金酬之還與國樂追歡不經年蕩盡康卒樂工制此亦曰得寶子張氏似亦未詳】夏四月壬辰通奏使髙延昭固辭知樞院丁未以前云安鹽使伊審徵爲通奏使知樞密院事審徵貪侈回邪與王昭逺相表裏國政由是寖衰是月太子太傅致仕王處回卒秋九月壬申以吏部尙書禦史中丞範仁恕爲中書侍郎兼吏部尙書同平章事冬十月彭山副將頭楊富獲銅印一於江岸進上凡篆文八十字帝命嚴築作瑞篆記【元貴著器物譜云廣政十四年冬十月十五日彭山縣副將頭楊富獲銅印於江岸印有六面方各寸許皆有篆文兩面共通一竅竅中三虛一實其直可貫其圓可規六面篆文共八十二十分夾其竅六十均在四旁各成文章一面天國老君生萬民治中國外國人和璽凡十五字其相對一面云老君授生輔天下國安平受道人長生凡十五字又一面虛無自然明日月星辰光幾十字其相對一面云女致和气玉女致天醫凡十字又一面上國仙師天師老君道成明天地政璽凡十五字其相對一面云上召吾拜無爲大昊通天下治气同璽凡十五字】是月地震民居摧毀者百餘所是歲詔勒諸經於石祕書郎張紹文寫毛詩儀禮禮記祕書省校書郎孫朋古寫周禮國子博士孫逄吉寫周易校書郎周徳政寫尙書簡州平泉令張徳昭寫爾雅字皆精謹【容齋隨茟云成都石本諸經題云廣政十四年蓋盂昶時所鐫】

廣政十五年春正月下詔勸農三月以趙廷隱別墅爲崇勲園幅十餘里臺榭亭沼窮極奢侈夏六月乙酉朔大宴羣臣教坊優人作灌口神隊二龍戰鬭之象須臾天地皆暝大雨雹明日灌口奏岷江大漲鎖塞龍處鐵柱頻撼丁酉大水入成都壞延秋門【蜀檮杌作六月朔其夕大水漂城錦裏耆舊傳作大水入京城漂蕩五門今悉從通鑑】漂沒千餘家溺死五十餘人衝毀太廟四室及司天監戊戌大赦境內賑水災之家命宰相範仁恕禱靑羊觀又遣使往灌州下詔罪已七月丁夘【十三日】靑城縣鬼城山崩暴水大至忽見東有數峯崖澗中多石版篆文凡六七處人多不識【或云是蒲仙上升之所】辛丑梓州監押王承丕殺工部尙書判武徳軍郭延鈞初延鈞不禮於承丕承丕擊殺之矯詔開府庫出系囚發屯戍將吏畢集指揮使孫欽謂承丕曰今延鈞已伏辜公宜出詔示眾承丕曰我能使公富貴勿用詔書欽始知承丕反因紿曰今內外未安請爲公巡察卽躍馬出帥兵入府攻承丕斬之傳首成都癸卯遣客省使趙季札如梓州慰撫吏民九月山南西道節度使李廷珪奏周人聚兵關中請益兵爲備帝遣奉鑾肅衛都虞候趙進將兵趨利州旣而聞周人聚兵以備北漢乃引還冬十一月地震十二月天雨毛

廣政十六年春三月地震夏五月重午節帝奉皇太后遊淩波殿競渡【前蜀宣華苑也】是月宰相母昭裔出私財百萬營學館且請鏤版印九經以頒郡縣從之秋八月以翰林學士範禹偁兼簡州刺史九月鶢鶋集瑞鼎門觀者多憂之冬十二月中書舍人劉光祚進蟠桃核酒杯命賜帛五十疋【光祚云得於華山隠士陳摶】

廣政十七年春正月周主殂晉王榮嗣皇帝位攺元顯徳周聽邊吏通商於我二月左匡聖馬步都指揮使保寧節度使安思謙旣譖殺張業廢趙廷隱帝使將兵救王景崇逗撓無功內慙懼不安會業誅之後宮門守衛加嚴思謙以爲疑已言多不遜又典宿衛多殺士卒以立威帝閱衛士有年尙壯而爲思謙所斥者復畱籍思謙殺之帝不能平而思謙三子扆嗣裔倚父勢暴橫爲國人患翰林使王藻屢言其怨望將反丁巳思謙入朝命壯士擊殺之及其三子藻坐擅啟邊奏並擒斬焉三月乙亥朔加捧聖控鶴都指揮使兼中書令孫漢韶武信軍節度使賜爵樂安郡王罷軍職帝懲安思謙跋扈命山南西道節度使李廷珪等十人分典禁兵廣政十八年春正月戊子置威武軍於鳳州二月王仁毅薨諡恭孝三月周人謀取秦鳳帝遣客省使趙季札按視邊備季札素以文武才自任還奏雄武節度使韓繼勲鳳州刺史王萬廸非將帥才不足以禦大敵帝亦曰繼勲豈足以當周師邪因問誰可往者季札請自行丙申以季札爲雄武監軍使仍以宿衛精兵千人部曲夏四月丙辰命知樞密王昭逺按行北邊城塞及甲兵以備周是月周遣鎭安節度使向訓鳳翔節度使王景客省使昝居潤入冦秦鳳五月戊辰朔王景出兵自散關趨秦州隨拔黃牛八寨戊寅帝以捧聖控鶴都指揮使保寧節度使李廷珪爲北路行營都統左衛聖步軍都指揮使武定節度使髙彥儔爲招討使武寧節度使呂彥珂爲副招討使客省使趙崇韜爲都監拒周師時趙季札至徳陽聞周人入境懼不敢進上書求解邊任還奏事先遣輜重及伎妾西歸丁亥單騎馳入成都眾以爲奔敗多震恐帝問以機事不能對帝怒系之禦史臺庚午斬季札於崇禮門六月壬寅李廷珪敗周兵於威武城虜其排陳使胡立【宋史云漢州刺史胡立】是時我軍皆繡斧形衣號曰破柴都以周主本柴姓也丁未遣使如唐及北漢約共出兵伐周二國皆許之秋八月周將王景等大敗我兵獲我將卒三百己未帝遣通奏使知樞密院武泰節度使伊審徴撫慰行營仍督戰九月李廷珪遣先鋒都指揮使李進據馬嶺寨又遣奇兵出斜谷屯白澗又分兵出鳳州之北唐倉鎭【唐一作堂】及黃花谷絕周糧道閏月周王景遣禆將張建雄將兵三千抵黃花又遣千人趨唐倉扼我兵歸路染院使王巒將兵出唐倉與建雄戰於黃花谷我師敗績奔唐倉復遇周兵又敗巒及將士三千人爲周人所執馬嶺白澗兵皆潰李廷珪髙彥儔等退保靑泥嶺雄武節度使韓繼勲棄秦州奔還成都觀察判官趙玭召官屬謂之曰敵兵甚銳今朝廷所遣勇將精兵不死卽逃我軰不能去危就安禍且至矣遂舉秦州城以降【五代通錄云秦州節度使髙處儔引兵往拔鳳州中塗聞黃花之敗奔秦州趙玭與城中將校閉門不納處儔遂西奔玭卽以城歸周今從十國紀年】斜谷援兵亦潰成階二州皆降國人大震乙丑廷珪上表待罪冬十月壬申伊審徵至成都請罪釋之帝遂聚芻粟於劍門白帝爲守禦之備募兵旣多用度不足始鑄鐵錢境內鐵器以耑其利【曾鞏隆平集云孟昶聞世宗下秦鳳愈不自安多積芻粟以鐵爲錢禁民私用鉞而自鬻器用以專利民甚苦之】十一月周王景圍鳳州韓通分兵城固鎭以絕援兵戊申遂陷鳳州虜我威武節度使王環及都監趙崇溥崇溥不食而死於是秦鳳階成之地復入於周乙卯周主曲赦四州所獲我國將士願畱者優其俸賜歸者給資裝而遣之

廣政十九年春正月大赦免今年夏租以周師出境也三月甲寅以捧聖控鶴都指揮使李廷珪爲左右衛聖諸軍馬步都指揮使仍分衛聖匡聖步騎爲左右十軍以武寧節度使呂彥珂等爲軍使廷珪總之如趙廷隱專總宿衛諸軍故事是歲陵榮州獠反弓箭庫使趙季文討平之【錦裏耆舊傳廣政十九年戎瀘州獠賊羅住雍反左街都巡撿趙季文討降之今從通鑑作陵榮二州】是歲賜詩僧可朋錢十萬帛五十疋

廣政二十年夏四月乙亥周遣懷恩指揮使蕭知逺等將士八百餘人西歸先是周克秦鳳以我兵爲懷恩軍至是罷軍遣還六月乙丑加李廷珪檢校太尉罷軍職國人多言廷珪爲將敗覆不宜復執兵柄故有是命皇太后亦屢以典兵非人爲言帝不能從秋八月懷恩軍至成都帝遣梓州別駕胡立等八十人東還寓書於周請和自稱大蜀皇帝言家世邢臺願惇鄕裏之分【揮麈後錄載三朝史孟昶傳云周世宗旣取秦鳳昶懼致書世宗曰七月一日大蜀皇帝謹致書於大周皇帝閣下竊念目承先訓恭守舊邦匪敢荒寧於玆二紀頃者晉朝覆防何建來歸不因背水之戰爭遂有仇池之土地洎審晉君歸北中國且空暫興敝邑之師更復成都之境秦鳳階成諸川實爲下國之邊陲其後漢主徑自並汾來都汴浚聞徵車之未息尋神器之有歸伏審貴朝先皇帝應天順人繼統卽位奉玉帛而未克承弓劍之空遺但傷嘉運之難諧適嘆新歡之且隔以至前載忽勞睿徳逺舉全師土疆尋於大朝將卒亦拘於貴國幸防皇帝惠其首領頒以衣裘偏禆盡補其職員士伍徧加於糧賜則在彼無殊於在此敝都寧比於雄都方懷全沽之思非有放還之望今則指揮使蕭知逺馮從讜等押領將士子弟共計八百九十三人已到當國具審皇帝迥開仁湣深念支離厚給衣裝兼加中屨給防程之驛料散逐分之緡錢仍以官僚之廻還安知所報此則皇帝念疆場則已經革幾代舉干戈則不在盛朝特軫優容曲全情好永懹厚義常貯微衷載念前在鳳州支敵虎旅偶於行陣曾有拘擒其排陣使胡立已下尋在諸州安排及令軍幕收管自來各支廩食並給衣裝卻緣比者不測宸襟未敢放還鄕國今旣先蒙開釋已認沖融歸朝𨿽愧於後時報徳未稽於此日其胡立已下今各給鞍馬衣裝錢帛等專差禦衣庫使李彥昭部領送至貴境望垂宣防收管矧以昶昔在齠齓旣離並都亦承皇帝鳳起晉陽龍興汾水臺敍鄕關之分以陳玉帛之懽儻防惠以嘉音卽佇專馳信使謹因胡立行次聊陳感謝詞莫披述防惟仁明洞鑑垂念不宣】癸未立等至大梁周以我國講鈞禮怒不答帝曰朕郊祀天地稱天子時爾方鼠竊作賊何得相薄邪冬十二月旌表蓬州孝子程崇雅門廣政二十一年春正月右補闕章九齡指李昊王昭逺爲姦佞貶維州錄事參軍庚戌置永寧軍於果州以通州之三月唐主盡獻江北地於中原夏五月唐奉周正朔六月荊南髙保融遣使勸帝稱藩於周帝報以前常致書周主不答乃止秋九月周人謀入寇甲午髙保融再勸我臣中原帝集將相議之李昊曰從則君父之辱違則周師必至諸將能料抗周必勝乎諸將皆頓首曰以陛下聖明江山險固豈可望風屈服臣等請以死衛社稷丁酉帝命李昊艸書極言拒絕之冬十一月天雨血【一作十二月】十二月周將李玉帥永興兵襲歸安鎭鎭遏使李承勲據險邀斬之其眾盡沒乙酉以右衛聖步軍都指揮使趙崇韜爲北面招討使丙戌以奉鑾肅衛都指揮使武信節度使兼中書令孟貽業爲昭武文州都招討使左衛聖馬步都指揮使趙思進爲東面招討使山南西道節度使韓保貞爲北面都招討使將兵六萬分屯要害以備周是歲昌州獠反殺巡檢使趙漢瓊等左界巡檢使申彥瑭討平之

廣政二十二年秋八月戊子帝以李昊領武信軍節度使右補闕李起言宰相無領方鎭事帝曰昊家多冗費以厚祿優之耳冬十一月徐及甫伏誅初周人攻秦鳳及甫時爲都官郎中自負才略謀奉前蜀髙祖孫少府少監王令儀爲主以作亂至是其黨有告者收捕之十二月甲午賜令儀死是時西班將軍黎徳昭獻畫鶴圖詔授雅州刺史

廣政二十三年春正月乙巳宋受周禪攺元建隆丁未人日節帝謁和陵是月龍見於玉壘關夏五月己亥朔日有食之冬十一月宰相李昊言臣觀大宋啟運不漢周天厭亂久矣一統天下其在此乎若通職貢亦保安三蜀之長策帝曰卿且去朕徐自圖之十二月皇太后夢靑衣神自言宮中衛聖龍神乞出居於外乃命建堂於昭覺寺廡下遷神出居之人或以爲不祥是歲大理國段思聰覘我國委任非人欲乘釁入寇其臣髙侯不可言防詔彊盛時與吐蕃連兵尙不能侵奪巴蜀卒以黷武釀內變宗社不保今聞周主英明削平僭亂孟氏必爲所並吾國但當修輯城堡練兵養民以觀時變何必勞師逺徵啟釁召禍乎思聰從其言而止

廣政二十四年自春至於夏無雨螟蝗見成都詔以吏部侍郎承防歐陽迥爲門下侍郎兼戶部尙書同平章事冬十月漢州什邡縣井中有火龍騰空而去大風吼天餘燼墜地延燒數百家十一月帝書兆民賴之四字誤兆爲趙又民間譌傳國家東遷天水是歲有人被髮奔走道中唱言神人使作無爺無母救汝凡兩日不知所在又鶢鶋鳴於庭射之不中故老見之曰此鳥主少主歸命咸康時來前八年來此時復來其有興替乎廣政二十五年春正月立秦王喆爲皇太子二月壁州白石縣巨蛇見長百餘丈徑八九尺冬十二月遣使督諸路累年逋稅龍遊令田淳上防言擾民犯天意聚財損君道語甚切直帝不能用是歲行用鐵錢初鐵錢多於外郡邊界參用毎錢千凡四百爲銅六百爲鐵【四川總志云孟氏毎銀一兩直銅錢千七百文絹一疋直錢千二百文】至是流入成都率銅錢十分雜鐵錢一分大盈庫錢往往有鐵錢相混蓋鑄之精工與銅錢相也【按十國紀年後蜀史廣政二十五年以屯戍旣廣調度不足始鑄鐵錢據此則鐵錢是歲始鑄矣今不從】

廣政二十六年春正月宋攺元幹徳三月宋師平荊湖我邸吏將卒先在江陵者宋帝悉命放還帝將發使朝貢知樞密院事王昭逺固止之乃遣兵屯峽路增置水軍宋聞之遂謀興師以張暉爲鳳州團練使暉盡得我國虛實以聞夏四月遂州方義縣雨雹大如鬥五十里內飛鳥六畜皆死是時成都人唐季明【茅常客話云失其名蓋季明其字也】破木中有紫文書太平二字時以爲佳瑞識者云須成都破了方見太平【後宋有太平興國之號旣應此兆】又軍校張敞【一作敵】獲古鏡一枚濶尺餘光昭室寢不施燈燭敞珍藏之訖無疾病

廣政二十七年冬十月山南節度判官張廷偉【一作廷韋】說王昭逺曰公素無勲業一旦位至樞近不自建立大功何以塞時論莫若通好並州令發兵南下我自黃花谷出兵應之使中原表裏受敵則關右之地可撫而有昭逺然其言旣命廷偉立艸遣大程官孫遇及楊蠲趙彥韜等以臘丸書間行北漢約出兵以撓中國因使先入汴覘彊弱彥韜潛發其書以獻宋其書略曰洎傳弔伐之嘉音實動輔車之喜色尋於褒漢添駐師徒只待靈旗之渡河便遣前鋒而出境先是宋帝已有興兵意而未發及得書笑曰西討有名矣於是問蜀中地裏穆昭嗣對曰荊南卽西川江南廣南都防也今已克此則水陸皆可趨蜀十一月宋命忠武軍節度王全斌充鳳州路行營前軍兵馬都部署武信軍節度侍衛步軍都指揮使崔彥進充副都部署樞密副使王仁贍充都監龍捷右廂都指揮使史延徳充馬軍都指揮使虎捷右廂都指揮使張方友【一作萬友】充步軍都指揮使隴州防禦使張凝充先鋒都指揮使左神武大將軍王夢濤充濠砦使內染院使康延澤充馬軍都監翰林副使張煦充步軍都監供奉官田仁朗充濠砦都監殿直鄭粲充先鋒都監步軍都軍頭向韜充先鋒都軍頭寧江軍節度侍衛馬步軍都指揮使劉光義【宋通鑑長編作劉光義蜀檮杌作劉光乂宋史作劉延讓東都事略作劉光毅今從李燾所載】充歸州路行營前軍兵馬副都部署內客省使樞密承防曹彬充都監客省使武懷節充戰擢部署龍捷左廂都指揮使李進卿充步軍都指揮使前階州刺史髙彥暉充先鋒都指揮使右衛將軍白廷誨充濠砦使禦防副使米光緒充馬軍都監儀鸞副使折彥贇充步軍都監八作副使王令巖充先鋒都監供奉官郝守濬充濠砦都監馬步軍都軍頭楊光美充戰櫂左右廂都指揮使供奉官藥守節充戰櫂左廂都監殿直劉漢卿充戰櫂右廂都監率禁兵三萬人諸州兵二萬人【宋紀事本末又云將步騎六萬】分路進師又令孫遇等指畫江山曲折之狀及兵砦戍守之處道裏逺近俾畫工圖之以授全斌等因謂曰西川可取否全斌等對曰臣等仗天威遵廟算刻日可定龍捷右廂都校史延徳前奏曰西川一方儻在天上人不能到固無可如何在地上以今兵力至卽平矣宋帝壯其言謂曰汝等果敢如此我何憂乎又命全斌曰凡克城寨止籍其器甲芻糧悉以財帛分給戰士又令八作司度右掖門南臨汴水治第一區凡五百間供帳什物皆具以待帝是時全斌及彥進等由鳳州進光義及彬等由歸州進帝聞之以王昭逺爲都統趙崇韜爲都監韓保貞爲招討使李進副之帥兵拒宋十二月王全斌等入境克萬仞燕子二砦遂取興州連拔石圌等二十餘砦獲糧四十萬先鋒將史延徳與韓保貞李進等戰於三泉砦我師敗績保貞及進等被擒獲我軍糧三十萬宗師至羅川我兵依江列陳以待雀彥進遣張方友奪橋濟師我兵退保大漫天砦彥進方友與康延澤分三道來擊我兵大敗而潰昭逺等復引兵迎敵三戰皆敗昭逺渡桔栢津焚梁退保劍門已而全斌進次益光都軍頭向韜得降卒言來蘇小路出劍門南靑疆店與官道合全斌乃令史延徳趨來蘇而自帥大眾爲浮橋以濟我兵皆棄寨而遁全斌遂次靑疆昭逺聞之畱其偏將守劍門自引眾退屯漢源坡以待全斌未至漢源延徳已克劍門昭逺股栗失次趙崇韜布陣迎戰昭逺據胡牀不能起全斌進擊大破我兵於漢源斬首萬餘級昭逺奔匿東川倉捨爲宋追騎所及與崇韜俱被執未幾全斌陷利州帝聞昭逺敗乃悉出金帛募兵令太子喆統之而使李廷珪張惠安等爲之副趨劍門以禦宋師喆素不習武廷珪惠安皆庸懦無識喆輦愛姬攜樂器伶人數十軰以從至緜州聞已失劍門遂遁還東川所至焚掠廬舍倉廩而去宋帝聞之曰孟昶都無股肱爪牙其亡不逺矣是月劉光義曹彬陷州初防州有鏁江爲浮梁上設敵棚三重夾江列礟具光義等行宋帝示以地圖指鏁江曰我軍溯流至此愼勿以舟師爭勝當先以步騎陸行襲擊之俟其勢卻卽以戰櫂夾攻取之必矣至是宋師至防距鏁江三十里捨舟步進先奪浮梁復牽舟而上寧江制置使髙彥儔謂監軍武守謙曰北軍逺來利在速戰不如堅壁待之可徐圖也守謙不從獨領麾下與光義騎將張廷翰摶戰敗走廷翰乘勝登城彥儔力戰不勝身被十餘槍左右皆潰散彥儔奔歸府第整衣冠望西北再拜投火自焚死後數日光義得其骨於灰燼中以禮塟之時彬謁武侯廟謂左右曰孔明疲竭蜀之軍民不能恢復中原萬一何祠宇之雄觀乎意將毀其頹敗者俄而中殿摧塌有石碑出土尺許刻文曰知吾心腹事惟有宋曹彬彬讀訖下拜曰公神人也小子安能窺測哉遂命有司新其祠

廣政二十八年春正月帝聞宋師深入大懼問計於左右老將石頵【宋史作石斌今徙歐陽五代史】謂宜聚兵堅守以敝之帝嘆曰吾父子以溫衣美食養士四十年一旦臨敵不能爲吾東向發一矢𨿽欲堅壁誰能與吾守者邪未幾王全斌次魏城癸酉至漢州帝乃命李昊艸表遣通奏使伊審徵賫表詣全斌請降略曰臣聞三皇禦宇萬邦歸有道之君五帝垂衣六合順無爲之化其或未知歷數猶昧存亡致興天討之師實懼霆臨之罪敢祈英睿俯聽哀鳴伏念生自並門長於蜀地幸以先君之基構得從防歲以綦承只知四序以推遷不識三靈之攺卜皇帝明光出震盛徳居幹聲教被於遐荒慶澤流於中夏當凝旒玉殿之始缺以小事大之儀洎告圜丘已來稽執玉持帛之禮蓋蜀地居偏僻阻隔徽猷已慙先見之明因有後時之責今則皇威赫怒聖略風行干戈所指而無前鼙鼔才臨而自潰山河郡縣半入於提封將卒倉儲盡歸於圖籍但念臣中外二百餘口慈母七十餘年日承訓撫之恩粗效孝愛之道實願克終甘防冀保衰齡其次則子孫之團圓守血食之祭祀伏乞容之若地蓋之如天特軫仁慈以寛危辱臣輒敢徵其故實上瀆宸聰竊念劉禪有安樂之封叔寶有長城之號背恩歸款得獲生全願眇昧之餘魂得保全而爲幸庶使先君寢廟不爲樵采之埸老母庭除且有問安之便見今保全府庫巡遏軍城不使毀傷終期臨照車書混其文軌正朔奉於靈臺敢布腹心恭聽赦宥全斌受之遣馬軍都監康延澤先以百騎入城見帝諭以恩信封閉府庫安撫吏民【十七日】越三日【十九日】全斌大軍至成都帝具禮納降宋自興師至滅蜀凡六十六日得州四十五府一縣一百九十八戶五十三萬四千三十有九是月劉光義曹彬陷萬施開忠四州峽中郡縣盡失知遂州陳愈以城降時諸將多欲屠戮以逞獨彬禁止之故峽路兵始終秋毫無犯二月光義等至成都【四日】帝又遣弟王仁贄詣宋闕上表言臣受命唐室建都蜀州因時事變更爲仁心之擁迫先臣卽世臣方丱年猥以童昏繆承余緒乖以小事大之體闕稱藩奉貢之誠染習偸安因循積歲所以上煩宸算逺發王師勢甚疾雷功如破竹顧惟懦卒焉敢當鋒尋束手以雲歸止傾心而俟命今月七日已令私署通奏使宣徽南院使伊審徵奉表歸降以緣路寇攘前進不得續遣供奉官王茂隆再賫前表必料血誠上達睿聽臣今月十九日已領親男諸弟納降禮於軍門至於老母諸孫延余喘於私第陛下至仁廣覆大徳好生顧臣假息於數年所望全軀於此日今防元戎慰卹監獲撫安若非天地之垂慈豈見軍民之受賜謹遣親弟仁贄奉表待罪【又上宋宰臣樞密使狀曰竊念頃自北京卽隨先子洎臨西蜀嗣守余基自量小國之封疆常阻大朝之正朔伏自皇帝登位宸極禮盛郊禋令預梯航願同臨照而以阻遙障險稍易歲時今則逺勞王師恭行天討有徵無戰詎可抗威棄甲倒戈尋皆效順具陳降款上達冕旒所希者存濟活於蒼生報劬勞於老母忠惟奉主孝則養親固於生平無所覬望許男銜璧已防解釋之儀虞舜垂衣佇保安全之望丹誠備寫雪涕難勝伏惟某官葉贊萬幾懷柔八表迥敷思信並及幽遐願垂前席之言特加敷奏冀遂保家之懇終養晨昏烏反哺以知恩竊將比諭雀銜環而報徳以荷生成倚賴感銘陳辭罔盡遐瞻徳宇但瀝虔誠】宋帝答詔曰朕以受命上穹臨制中土姑務保民而崇徳豈思右武以佳兵至於臨戎蓋非獲已矧惟益部僻處一隅靡思僭竊之愆輒肆窺覦之志潛結並冦自啟釁端爰命偏師往申弔伐靈旗所指逆壘自平朕常中宵憮然兆民何罪屢馳驛騎嚴戒兵鋒務宣拯溺之懷以盡招攜之禮而卿果能率官屬而請命拜表疏以祈恩托以慈親保其宗祀悉封府庫以待王師追咎攺圖將自求於多福匿瑕含垢當盡滌於前非朕不食言爾無他慮【又錦裏耆舊傳載宋太祖答詔與宋史略異今附記於下○敕蜀主省上表率文武見任官等望闕瀝懇歸命事具悉朕自皇天眷命率土樂推將期徳報萬方不特威加四海乃睠益部僻處一隅茍黎庶之獲安非經營之在意一昨災躔蜀地舋自並門旣興王者之師遂授將軍之鉞事非獲已須至用兵我具眞辭彼眾自敗下劍門而賈勇指井絡以長驅中宵火燃兆庶何罪徑馳驛騎嚴戒前鋒廣宣來者之懷徧諭弔民之意果能率官屬而效順拜表疏以祈恩托我慈親述乃寢廟封府庫而待罪保生聚以輸誠朕方示信懷來不逼人險保無他慮當體優隆國有舊章不達來請所宜悉也幹徳三年正月十七日】帝乃與太后妃嬪合族等及官屬發成都由峽江而下【時宋取蜀宮殿材造船二百艘裝載物帛銅錢器皿及銀腰十萬應付江南軍前其珠珍軟細以陸路發付京師○邵氏聞見錄云昶舟過省州湖瀼渡一宮嬪有孕昶出之祝曰若生子孟氏尙存也後果生子今爲孟氏不絕昶治蜀有恩人哭送之至犍爲別去因號曰蜀王灘】至江陵宋帝遣皇城使竇思儼迎勞之夏四月至襄漢復遣使賫詔賜茶藥所賜詔不名仍呼太后爲國母五月將至汴京宋太祖命晉王勞於近郊【六月十六日至汴】昧爽宋太祖禦崇元殿備禮出見後主率皇弟仁贄太子喆等宰臣李昊已下三十二人自玉津園乘馬至明徳門白冠素服勒帛立班宋閤門使李廷憲接降表後主等伏地待罪頃之宋太祖令通事舍人持起敕曰取法上天廣覆下土旣葉混同之象永垂臨照之光方喜來朝何勞俟罪體玆睠待無至競憂後主獻金器八百兩玉腰帯二條銀鋌一萬兩已而賜宴於崇元殿又進金酒器一副通龍鳳犀腰帯一條明日宋太祖宣賜後主襲衣玉帯黃金鞍勒馬金器千兩銀器萬兩錦綺千段絹萬疋【錦裏耆舊傳云蜀主朝見賜蜀主衣一副六件玉腰帯一條金鞍轡馬一匹散馬五匹絹五千疋錦綺綾羅紗縠衣著一千疋錢三千貫文金渡銀稜瓷器四百事銀漆稜器千六百事素漆器五百事錦繡被氊褥二副宅一院四百八十間鋪陳應用什物全】又賜太后李氏金器三百兩銀器三千兩錦綺千匹絹千匹子弟及其官屬等襲衣金玉鞍勒馬車乘器幣有差又遣使分詣江陵鳳翔賜我文武官家屬錢帛疾病者給以醫藥時成都人王處瓊少孤有司籍其金寶後主至是輦送闕下宋太祖令計其直還焉又以新築臨汴大第【第在利仁坊太平興國中攺爲尙書都省】賜後主居之復爲官屬各營居第詔曰伯禹導川黑水本梁州之域河圖拒象岷山直井絡之墟屬中原多故逺服未賓遂剖裂於山河競僭竊於位號朕削平防縣載整皇綱復周漢之舊疆寵綏羣後采唐虞之大訓協和萬邦六年於玆百揆時敍禮樂徵伐之柄盡出朝廷要荒山澤之君咸修職貢一昨援長庚而授律法時雨以興師先申誕告之文以慰徯來之眾咨爾僞蜀主孟昶克承余緒保據一隅擅正朔以自尊歷歲時而滋久屬王師之致討察天道之惡盈體此綏懷思於效順盡率郡吏降於軍門抗手疏以陳誠伏天閽而請命是用昭示大信盡滌疵瑕度越彛章升於崇秩冠紫微之近署以奉內朝剪鶉首之奧區爲之食邑豈比夫魏封劉禪才升驃騎之班隋待蕭琮惟列莒公之號率從異數式洽殊私爾宜欽承往踐厥位可開府儀同三司檢校太師兼中書令秦國公給上鎭節度使奉祿余官除拜有差【李昊工部尙書母守素工部侍郎張元仿工部郎中歐陽炯左散騎常侍胡韞司天少監郭徴膳部郎中韓保升殿中監髙諷太府卿尹文舉駕部郎中範禹偁鴻臚卿劉暠少府少監韓嶼庫部郎中鮮於操祠部員外郎趙元拱虞部員外郎邱世隆比部員外郎王昭逺右千牛衛上將軍李進右千牛衛大將軍龍處左羽林衛大將軍袁可鈞左屯衛大將軍髙延昭左驍鋭大將軍蘇廷超淸道率府率李遵皓左監門率府率】又授後主弟仁贄右神武軍統軍仁操左監門衛上將軍仁裕右監門衛上將軍太子喆兗州節度使次子玨左千牛衛上將軍越七日後主薨時宋幹徳三年夏六月也年四十有七【遺表曰臣聞大數有限萬化無窮歷觀古今以攸同在昔賢愚而不免將啟手以歸土再瀝懇而聞天伏念臣謬承父業竊據坤維數千里之山河四十年之統攝𨿽有臨深之懼且無事大之規是以逺勞王師恭行天討上思老母下念民生潛收非轍之心旋露投戈之請皇帝納污道廣來逺恩寛遐頒彩鳳之書遽釋牽羊之罪伏自逺辭錦裏獲覩瑤墀帝澤天恩曽無虛日皇華驛騎長是盈門仍賜官勲方圖朝謝不謂偶縈疾疹遽覺沈微乃蒙陛下軫睿念以殊深降國醫而洊至比冀稍聞瘳損何期漸見彌畱將別聖朝卽歸幽壤絕拜章於雙闕一息𨿽存命易簣於病躬五神已耗伏惟皇帝長新鳳歷永霸鴻圖鎭居四海之尊終作兆民之慶臣之老母臣之遺孤仰荷聖恩夫復何憂云云】宋太祖廢朝五日素服發哀賻布帛千疋發奉義甲士三千人防塟塟於洛陽之北邙秋七月正衙備禮冊贈尙書令追封楚王其文曰維幹徳三年歲次乙丑七月己巳朔越二十日戊子皇帝若曰咨爾故檢校太師兼中書令秦國公孟昶冊贈之典所以彰世祚而紀勲伐繼絕之義所以旌異域而表來庭茍匪全功寧兼二者國家乘幹撫運括地開圖稽至徳於勲華體深仁於湯禹旣定壺關之亂復剪淮甸之凶曁荊及衡洗蕩逋穢以爲人君之道先徳而後刑王者之師有徵而無戰兵威震疊寰宇來同以至薄伐兩川䢐徵三峽惟爾昶襲乃堂構據有巴庸而能祗畏皇靈保全宗緒知幾識變委順圖全馳子牟魏闕之心奉伯禹塗山之會朕自聞獻款良切虛懷舟車欣至止之初邸第錫非常之制封崇異數祈保永年景命不融奄然殂謝於戲爾有及親之孝特異常倫爾有逹上之情所期終養何髙穹之不祐與幽壤之同歸斯朕所以當寧興悲徹縣永嘆詢於史氏申命禮官今遣使起復云麾將軍檢校太傅右神武統軍兼禦史大夫上柱國平昌縣開國伯食邑七百戶孟仁贄持節贈爾爲尙書令仍追封楚王於戲式備哀榮載光簡牒南宮峻秩全楚大邦並示追崇敻超彛制始終之分朕無愧焉仍贈墳莊一區給守墳人米千石錢五萬諡曰恭孝【蜀檮杌作恭惠今從宋史】初髙祖據有一方晚年耑務奢侈尙食掌食典至百卷中有賜緋羊酒骨糟等名寢室常設畫屏七十張關百紐而合之號曰幈宮又有皇明帳色淺紅鮫綃於縐文中具十洲三島之象夜則燦爛如金箔施之大小牀皆稱後主初襲位頗勤政事寢處惟紫羅帳碧綾帷褥無錦繡諸飾至於盥潄之具但用白金雜以黑漆木器性復仁慈柔懦【野人閒話云後主性多明敏孝慈仁義在位已來尊儒尙道貴農賤商】毎決死刑多所矜減月旦必素飱酷喜薯藥因呼薯藥爲月一盤初喜走馬后漸以體重不耐乘馬內廐惟飼打毬馬一匹出則乘步輦蔽以重簾環結珠香囊垂於四角香聞數里人罕覩其面居恆巡行宮內惟銅裝朱漆小輦而已且數年間一南郊不放燈火【又費著歲華紀麗譜云蜀王孟昶時間放燈然率無定日】中歲稍稍以侈靡爲樂常命一梭織成錦被凡三幅帛上鏤二穴名曰鴛衾又以芙蓉花徧染繪爲帳幔名曰芙蓉帳至溺器皆以七寶裝之【宋太祖見寶裝溺器撞碎之曰汝以七寶飾此當以何器貯食所爲如此不亡何待】毎臘日內官各獻羅體圈金花樹所費不貲先是歲除故事學士爲辭題桃符置寢門左右前一年學士幸寅遜撰詞後主以其非工自操筆署云新年納餘慶嘉節號長春已而以正月納降宋太祖命呂餘慶知成都府而長春又太祖誕節名其符合有如此【一云太子喆居防勲府後主以歳終自書桃符雲天降餘慶聖節長春喆拜受置於寢門之左右未審是非】又廣政中民質錢取息者將徙居必牓其門曰召主收贖【一云後主賦斂無度射利之家配率尢甚旣乏緡錢惟仰在質物乃競書簡札揭其門曰今召主收贖】識者以爲召者趙也贖者蜀也末年成都文武官競執長鞭自馬至地號曰朝天婦女爭治髮爲髙髻呼爲朝天髻又制新曲曰萬里朝天未幾後主朝宗崎嶇川陸斯其驗矣髙祖自同光三年乙酉入蜀至廣政二十八年乙丑國滅父子二世凡四十一年【薛氏舊五代史謂同光三年丙戌至幹徳三年乙丑四十年者非是】論曰史言後主朝宋時自二江至睂州萬民擁道痛哭慟絕者凡數百人後主亦掩面而泣借非慈惠素著亦何以深入人心如此哉迹其生平行事勸農卹刑肇興文教孜孜求治與民休息要未必如王衍荒淫之甚也獨是用匪其人生致淪防所由與前蜀之滅亡有異矣

十國春秋卷四十九

欽定四庫全書

十國春秋卷五十

檢討吳任臣撰

後蜀三

列傳

髙祖皇后李氏

太后李氏

髙祖皇后李氏後唐太祖弟克讓之女也【五代防要作後唐武王長女】髙祖爲教練使時太祖奇其才逐以弟女妻之莊宗卽位封瓊華長公主【五代防要云同光三年十二月封】初髙祖鎭西川後與子仁贊尙畱太原明宗踐阼髙祖遣使相迎而是時李嚴被殺後等過鳳翔鎭臣遂畱之不遣明宗欲以恩結髙祖仍命李仁矩送後歸蜀已而攺封爲福慶長公主唐有司言前世公主受封皆未出降無遣使就藩冊命之儀明宗不從詔有司艸具新儀乃遣祕書監劉嶽爲冊使嶽行至鳯翔聞髙祖舉兵乃旋長興三年薨唐遣使歸賻冊贈晉國雍順長公主九月葬於成都星宿山髙祖登極追冊爲皇后後唐之亂莊宗諸兒多削髮爲僧間道來成都髙祖以後故厚待之賜予千計勅器用局以沈香降眞爲鉢木香爲匙箸其優禮如此後防畜雌雄二貓一曰禦花朶一曰麝香騟妲己性酷愛之蜀人多傳其事

太后李氏太原人故唐莊宗嬪禦也莊宗以賜髙祖【一云瓊華長公主之媵】一日夢大星墜於懷告於瓊華長公主長公主卽髙祖皇后也謂太后曰婢有福相當生貴子遂常令知府捨未防生後主爲人明辧知大體初封夫人明徳元年進封貴妃後主踐阼尊爲皇太后累從徵伐備歷艱難由是性尙慈儉居恆戒後主以固福壽爲務後主初年頗遵行之廣政末典兵者多非其人太后謂後主曰吾昔見莊宗跨河與梁戰及先帝在並州捍契丹入蜀定兩川諸將非有大功無得主兵故士卒畏服今王昭逺出自廝養伊審徵韓保貞趙崇韜皆膏梁乳臭子素不習兵徒以舊恩寘扵人上平時誰敢言者倉卒遇疆有事安能禦大敵乎以吾觀之惟髙彥儔太原舊人秉心忠實多所經練終不負汝自余無足任者後主不能從及歸宋太祖盛加優禮賜禦衣一襲金器三百兩銀器一千兩絹一千段綿被氊褥等物稱是詔書呼爲國母以禁舉肩至宮庭命宮嬪扶掖親酌酒勞之曰母善自愛無戚思蜀他日當送母歸太后曰妾家本太原倘得還故鄕不勝大願是時北漢尙在太祖大喜曰俟平劉鈞當如母願後主之歿也太后不哭以酒酹地祝曰汝不能死社稷茍生以取羞吾所以忍死者以汝在也吾今何用生爲因不食而死宋太祖聞而傷之賻贈加等令鴻臚卿範禹偁防喪事同後主葬於洛陽太后在成都時常夢宮中衛聖龍神乞出居宮外太后命引像置圓覺寺人皆謂非吉兆至國亡乃驗

後主妃張氏

慧妃徐氏

妃張氏名太華少擅殊色睂目如畫事後主有専房之寵廣政初同輦遊靑城山宿九天丈人觀月餘不返奉鑾肅衛都虞李廷珪屢諫不聽居數日雷雨大作白日晦暝太華被震而殞乃以紅錦龍褥裹痊觀前白楊樹下明日急趣回鑾悲悼無已後數年鏈師李若衝於薄暮步白楊樹側忽見女子吟詩若有所怨【詩曰一別鑾輿今防年白楊風起不成眠常思往日椒房寵淚滴衣襟損翠鈿】問曰人邪邪女子斂袵言妾蜀妃張太華也因陪駕遊此遇震乞賜超拔若衝乃於中元節修長生金簡以答之未防夢太華謝曰妾已受生人世矣壁間以黃土畱詩而去【詩曰符吏匆匆叩夜扄便隨金簡出幽冥防師薦拔恩非淺領得生神九卷經】後主聞之厚賚若衝自是惟花蕋夫人寵冠後宮

慧妃徐氏靑城人防有才色父國璋納於後主後主嬖之拜貴妃別號花蕋夫人又升號慧妃常與後主登樓以龍腦末塗白扇墜地爲人所得蜀人爭效其制名曰雪香扇又後主與避暑摩訶池上爲作小詞以美之【辭曰冰防玉骨淸無汗水殿風來暗香滿云云】國中爲流傳徐氏長於詩詠居恆仿王建作宮辭百首時人多稱許之國亡入宋宋太祖召使陳詩誦亡國之由其詩有十四萬人齊解甲可無一个是男兒之句太祖大悅徐氏心未忘蜀每懸後主像以祀詭言宜子之神【張仙挾彈圖卽後主也童子爲太子喆武士爲趙廷隠】一云墓在閩崇安

論曰逸史載張太華事至奇殆漢李夫人之邪若花蕋夫人者有言宋平蜀別將防夫人入汴京中道作敗節語後竟爲晉邸射死又言以蜀俘輸織室終得罪賜自盡俱非也前後蜀有兩花蕋夫人王蜀則導江費氏孟蜀則徐國璋女又有南唐宮人雅能詩歸宋後目爲小花蕋其稱名皆從同云

髙祖子雅王仁贄

彭王仁裕

嘉王仁操

仁贄字忠美髙祖子也年少扵後主初爲左威衛將軍同正廣政十三年封雅王檢校太傅二十年領保寧軍節度使二十四年加檢校太尉宋師入境後主遣仁贄詣宋闕上表待罪宋太祖召見廣徳殿賜襲衣玉帶鞍勒馬俄授云麾將軍檢校太傅右神武統軍兼禦史大夫上柱國平昌縣開國伯食邑七百戶丁母憂起復領大同軍節度西京都巡檢使開寶四年薨年四十四贈太子太師

仁裕字鳴謙亦髙祖子後主弟也起家左威衛將軍同正與仁贄同日封彭王檢校太傅廣政二十年領武泰軍節度使二十四年加檢校太尉歸宋授檢校太傅右監門衛上將軍遷右羽林軍開寶三年薨年四十四贈太子太傅

仁操亦後主弟初爲右領軍衛將軍同正與仁贄等同日封嘉王檢校太傅廣政二十一年領永寧軍節度使常侍後主射扵梔子園仁操連中的者三二十四年加檢校太尉尢奉釋氏深究禪理歸宋授右監衛上將軍累遷右龍武統軍雍熈三年薨又宋陸遊言故蜀燕王宮海棠之盛爲成都第一燕王不詳其爲何人姑識其封號以竢考云

後主子太子喆

褒王玨遂王寶

喆字遵聖後主之元子也防聰悟善隸書年十四封秦王檢校太尉同平章事判六軍諸衛事常自書姚崇口箴刻諸石後主賜以銀器錦防廣政二十一年領武徳軍節度使二十四年加兼侍中二十五年立爲皇太子宋師將至後主命喆爲元帥精卒萬餘旌旗皆織文繡爲之以錦綢其杠是日微雨喆慮霑濕令解去俄雨止復斾之旌旗數千多倒系杠上識者異焉喆離成都攜姬妾伶人數十輩晨夜嬉戲不卹軍政行至綿州聞劍門已破遂奔東川數日棄軍遁歸入宋與後主同日宣制拜檢校太尉泰寧軍節度使制曰朕聞魏將降蜀君臣俱列於散官隋帝平陳子弟不聞於封爵皇家順景風而行賞同時雨以濟師當敵境未賔霆下戒嚴之令曁危邦請命云垂利澤之恩矧復降婁古封掌武崇秩曲阜是伯禽之國太尉乃周勃之官山河距九州之雄紱冕冠三公之貴舉爲賞典斯實異恩蜀國長子孟喆禮法矜莊神采英秀駚修途於早嵗播令問於蜀川正朔未同於列國而人稱世子車書旣混於大朝而自是良臣以爾昔在三川常居二職贊厥父之效順保祖母之髙年予嘉乃心豈限彛制是命陟將壇於東夏整武事於南宮憲秩封侯用光殊渥將表臨戎之寄更增光祿之勲爾其分天子之憂勤出將軍之號令與其攺而易調不若從容以安民布政頒條予誠有望榮家奉國爾其勉之後主歿宋太祖賜喆羊五百口酒五百壺喆獻馬二百匹白玉水晶鞍勒副之未幾移鎭貝州在鎭凡十餘年太平興國初徙定州三年加開府儀同三司四年從平太原就命爲鎭州駐泊兵馬鈐轄又從徵幽州率所部攻城之西面會班師遣與軍器庫使樂可瓊深州刺史念金鏁左龍武將軍趙延進殿前都虞候崔翰四方館使梁回翰林使杜彥圭帥兵歸屯定州俄與諸將校敗契丹於徐河以功封滕國公入爲左龍武軍統軍判右金吾衛仗未防知滑州淳化初以病求小郡養疾移知滁州薨年五十五贈侍中喆在貝州時凡民輸稅者皆令出商算規其餘羨以傋畱使之用景徳中都官員外郎孔揆使河北表論其事始除焉有子十五人隆記隆詁隆說隆詮並進士及第玨後主次子也初封褒王與喆並日封拜仍檢校太保少端敏侍後主射雙箭連中的奇之賜錢三十萬時玨方就學爲選起居舍人陳鄂爲教授至是自陳願以錢賜鄂後主嘉而許焉鄂常仿唐李澣蒙求髙測韻對爲四庫韻對四十卷以獻玨益賞之廣政二十三年玨領保寧軍節度使久之加檢校太傅歸宋爲千牛衛上將軍幹徳五年遷右神武統軍代喆判金吾衛仗太平興國九年出爲宋曹兗鄆都巡檢又攺右屯衛上將軍淳化元年四月復爲右神武統軍六月出知滑州三年薨

寶後主防子也生而奇嶷數嵗日誦詩書萬言年七嵗而夭太常言無服之殤無贈典後主問於宰相李昊昊曰昔唐徳宗皇子評生四嵗而卒贈揚州大都督封肅王此故事也後主乃贈寶靑州大都督追封遂王【按蜀檮機寶死於廣政十三年歐陽史載於二十一年之後恐誤】

髙祖女崇華公主

後主女鳯儀公主

鑾國公主

崇華公主髙祖女也適太原伊延瓌【一云延瓌尙髙祖妹褒國公主今從宋史】延瓌歷陵嘉睂三州刺史審徵卽公主子

鳳儀公主後主女也宰相李昊子少連尙之少連累官太常少卿資州刺史

鑾國公主亦後主女嫁工部尙書母守素子克恭克恭以公主故初授檢校水部員外郎累遷光祿少卿歸宋擢左監門衛將軍後主時又有韓崇遂趙文亮伊崇度俱尙公主史失其封號不其錄【又李心傳朝野雜言載趙普子承煦初娶仙源郡夫人孟氏亦後主女也】

十國春秋卷五十

欽定四庫全書

十國春秋卷五十一

檢討吳任臣撰

後蜀四

列傳

趙季良

趙廷隠

李仁罕

張業李肇

趙季良字徳彰濟陰人也初仕後唐荘宗爲魏州司錄魏州稅多逋負莊宗時爲晉王過督之季良曰殿下方謀攻取而不愛百姓一旦百姓離心恐河北非殿下有矣莊宗大加欽重已而累遷鹽鐵判官太僕卿明宗天成元年賫官告拜髙祖爲侍中卽以爲三川制置使督蜀犒軍餘錢送京師且置制兩川徵賦是時髙祖鎭西川頗不奉詔防與季良有舊遂畱之不遣因請爲西川節度副使事無大小多與參決久之唐徙季良果州團練使髙祖得制書匿之表畱季良不可得復遣使至京師論請明宗不得已曲從之自是季良傾身事髙祖布腹心矣季良通敏善謀略董璋時遣人求昏自結而髙祖心恨璋未之許也季良以爲宜合從以拒唐便長興時進奏官言唐主欲大發兵討兩川季良請以東川先取遂閬然後並兵守劍門則大軍𨿽來吾無內顧憂矣未防唐將石敬瑭因遂閬已破燒營北歸軍前馳驛報髙祖髙祖故藏其書謂季良曰北軍漸近柰何季良扣指曰不過綿州必遁問其故曰我逸彼勞敵縣軍千里糧盡能走乎髙祖大笑出書示之由是甚服其智居無何髙祖疑璋有異圖遣季良往探之季良歸言璋爲人豺狼之聲狗鼠之行卒徴暴斂好殺惡生負志剛彊不量人事用兵好勝不達天時而且朝令夕攺坐喜立嗔兵有鬭心將無戰意方今以小謀大敝民恵姦有窺四海之心終作兩川之患料其訓練兵師完葺城壘招我將健挫我使臣必行雷電之機不顧山河之誓已而璋果與髙祖交惡興兵破白楊林聲勢甚盛髙祖有憂色季良曰璋勇而無恩士卒不附城守則難克野戰則成禽今不守巢穴公之利也璋用兵精銳盡在前鋒公宜以羸兵誘之以勁兵待之始𨿽小衂終必大防又璋素負威名故西川惶懼公當自出禦之則人心自定後悉如季良言而璋遂用是敗未防季良領武泰畱後頃之髙祖以墨制署爲節度使是年唐明宗卽下制以季良爲武泰軍節度使髙祖卽位拜司空兼門下侍郎同平章事旣而髙祖病甚彌畱之際召季良與李仁罕趙延隠王處回等同受顧命及髙祖已晏駕祕未發防處回夜過季良涕泣不已季良正色曰今彊侯握兵專伺時變義當速立嗣君豈可徒相泣邪遂與處回立後主而後發防以擁戴功加司徒已又進太保與母昭裔張業分判三司遂兼戶部事廣政九年秋八月卒謚曰文肅子元振明徳初爲都知殿直

趙廷隠開封人【宋史作太原人今從蜀檮杌】初仕梁爲禆將王彥章之被鹵也廷隠與都監張漢傑曺州刺史李知節偏將劉嗣彬等俱爲唐莊宗所執已而隨髙祖入西川廷隠拳勇有智略髙祖戲下無及者積功至金紫光祿大夫檢校司空守漢州刺史上柱國充左廂馬步軍都指揮使未防與唐師戰於劍門時天寒士卒觀望不進廷隠流涕諭之曰今北軍勢盛汝曹不力戰卻敵則妻子爲他人有矣眾心乃奮俄唐將石敬瑭引步兵來擊廷隠廷隠擇善射者五百人伏敬瑭歸路以待及矛稍相交乃揚旗鼓噪卒敗之已又副李仁罕攻遂州先登防唐將李彥琦棄利州走遷廷隠爲昭武軍畱後廷隠因馳使白髙祖曰董璋多詐必爲公患乘其至劍州勞軍而圖之並兩川之眾可得志於天下髙祖不許廷隠嘆曰不從吾謀禍未已也久之廷隠以昭武讓李肇遂還成都明年董璋入防命爲行營馬步軍都部署將兵三萬拒之時璋造詐書誣廷隠及趙季良等與璋相通髙祖授之廷隠廷隠投諸地曰不過爲反間欲令公殺副史與廷隠耳未防將兵攻梓州璋爲部將所殺廷隠取其首以獻髙祖旣據有兩川復於閬州置保寧軍授廷隠保寧軍畱後無何以墨制擢節度使明宗卽下制以爲保寧軍節度使明徳元年春充左匡聖步軍都指揮使髙祖病革同趙季良等受遺詔輔政後主立加兼侍中爲六軍副使已又晉秩太傅國有大事就第問之旣而李仁罕張業相繼以罪死廷隠遂致仕廢於家最後官至太師中書令封宋王廣政十一年冬十二月薨諡曰忠武

李仁罕字徳美陳畱人也唐同光時李紹琛反攻破漢州髙祖遣仁罕防任圜董璋擊敗之仁罕遂以此得勇戰名明宗入立仁罕積功爲左廂馬步都指揮使已又進光祿大夫檢校太保守彭州刺史上柱國充諸軍馬步軍都指揮使仁罕常與張業置宴召髙祖先期有告二將謀以宴日作亂者髙祖未之信也至日就宴盡去左右防衛獨詣仁罕第仁罕叩頭流涕曰公推赤心置人腹中老兵惟盡死以報徳耳髙祖舉兵成都以仁罕爲行營都部署將兵攻遂州城防唐將夏魯奇自殺以功擢武信軍畱後隨爲峽路行營招討使進防忠州又破萬州防云安監還克州峽江之防仁罕功居多焉已而同趙廷隠爭鎭東川頗與廷隠不相能髙祖命仁罕仍歸遂州長興四年髙祖以墨制署爲武信軍節度使已而明宗悉如所署髙祖登極以仁罕爲衛聖諸軍馬步軍指揮使仍領武信節鎭頃之受遺詔輔政奉後主嗣皇帝位是時諸將多髙祖故人事後主益驕蹇不法務廣第宅奪人良田發其墳墓而仁罕及張業尢甚仁罕在髙祖時已恣爲奢豪前蜀主宮嬪有國色欲娶之懼爲髙祖所責至是漸有防扈之志頗恃功求判六軍後主𨿽曲狥其請加中書令判六軍事而內不勝其忿防張公鐸韓繼勲韓保貞安思謙等皆事後主於藩邸素怨仁罕共譛云仁罕有異志而廷隠與有隙亦從臾之後主遂因其入朝執殺焉並族其家時李肇自鎭來朝杖而入見稱疾不拜及聞仁罕死遽釋杖而拜

張業仁罕之甥也初名知業後避髙祖偏諱遂單名業爲人驍勇善戰與仁罕同從髙祖入蜀分討諸盜悉平之天成中官右廂馬步軍都指揮使金紫光祿大夫檢校司空守簡州刺史上柱國長興元年充先鋒都指揮使將兵三萬攻遂州有功久之拜寧江軍畱後已而髙祖以墨制署爲節度使唐明宗賜髙祖爵蜀王卽詔業領寧江軍節度使及髙祖稱尊號命業充右匡聖步軍都指揮使仍管寧江節鎭如故後主時加檢校太尉仁罕旣伏罪業是時方掌禁兵後主懼其反側乃用爲相以安之命同平章事廣政元年進左僕射兼中書侍同平章事未防加司空兼判度支業性豪侈彊市人田宅藏匿亡命又於私第置獄系負責者或歷年至於瘐死蜀人大怨之而業子繼昭官檢校左僕射復好擊劍常與僧歸信訪善劍者左匡聖都指揮使孫漢韶宿與業不和密告業父子謀反後主大怒亷得其專恣狀乃與李昊安思謙謀俟其入朝執殺之下詔暴業罪惡籍其家時廣政十一年也業後仁罕死凡十五年李肇汝陰人初仕後唐爲陜虢都指揮使髙祖於漢州之役旣追獲李紹琛復得肇與侯宏實二人奇其才心相得也卽署肇牙內馬步都指揮使已而唐師破劍門髙祖遣肇將兵據劍州戒以倍道兼行唐軍無足畏者肇旣至劍州屯兵河橋防唐騎兵來衝陳肇伏彊弩數百射之唐騎兵不敢進引去未防肇歸成都昭武畱後趙廷隠以本軍三讓肇髙祖乃命肇代守利州董璋之興師也陽致書於肇若與已連謀者肇訟系其使獄中而亦擁兵爲自衛之計及璋敗肇遂斬璋使以獻長興四年髙祖以墨制署肇昭武軍節度使唐明宗悉依所署未防兼奉鑾肅衛都指揮使後主初立加兼侍中肇恃先朝功臣不時入朝至漢州畱與親戚燕飲髙防略逾旬日久之扶杖見後主詐稱疾不拜後主旣誅李仁罕心頗不平於肇左右以肇倨慢請加刑後主竟罷其軍務攺太子少傅徙卭州死

論曰文肅等諸人故髙祖創業勛臣史所號五節度使是也景從覇主豹變云蒸可不謂盛焉而運籌敵愾克保始終兩趙之功績茂矣仁罕伏辜業不良死肇老臨卭功髙志滿召禍取尢蓋無不自己作之者也

侯宏實

張公鐸

龎福誠

武漳沙延祚

潘仁嗣

髙敬柔

季鎬李筠

朱偓

袁彥超

侯宏實千乘人也【鑑戒錄云蒲阪人】防而家貧年十三假寐檐下防暑月大雨有虹自黃河飲水俄貫宏實口良久始沒母見而奇之及覺問宏實有異否對曰適夣濡河取水果腹而歸居數月有蜀僧詣門謂宏實母曰女弟子當九九後福合得兒子气力母呼宏實請相焉僧徐視曰此蜺龍也卽非眞龍官必顯貴法當離鄕井食祿江海惟欽崇三寶可獲令終已而宏實仕後唐爲河中都指揮使同光三年魏王繼岌入蜀李紹琛部下紹琛破漢州髙祖將兵執紹琛而宏實與李肇皆爲髙祖所鹵因命宏實爲牙內馬步指揮副使未防將兵防董璋攻下閬州先登防陳甚爲一軍所推彌牟鎭之戰宏實身在行間董璋敗宏實亦論功焉髙祖卽位攺奉鑾肅衛指揮副使是歲受遺詔同趙季良等輔政進秩侍中宏實歷官眉州刺史寧江武泰節度使一官二鎭皆近大江晚年興造禪院開轉藏經廣建第宅竟得善終母年八十一後累封太夫人悉如蜀僧所言

張公鐸太原平樂人髙祖初置義勝定逺諸軍以公鐸爲都知兵馬使長興三年髙祖與東川兵戰於彌牟鎭指揮使毛重威李瑭皆爲所殺而趙廷隠等復失利不前時公鐸居陳后髙祖揚馬箠指之公鐸麾兵而進帥眾大呼所部兵無不一以當百東川兵殊出不意蹂躪披靡死者數千人是役也董璋之敗實以公鐸一戰決勝焉頃之遷捧聖控鶴都指揮使明徳元年與五臣同受顧命後主踐阼加檢校太尉與李仁罕爭權不相協仁罕之死公鐸亦與有力未防領保寧軍節度使兼同平章事廣政四年罷軍使八年卒公鐸少渉獵文史爲政淸嚴所至民受其賜卒之日後主哭曰嚴而不猛淸而不隘惟張公而已

龎福誠太谷人也事髙祖爲牙內指揮使長興初唐兵來徵兩川福誠與昭信指揮使謝鍠屯閬州來蘇村【十國紀年作來蘇寨】聞劍門失守相謂曰使北軍更得劍州二蜀勢危矣遽引部兵千餘人間道趣劍州壁千衙城始至遇唐軍萬餘人自北山馳下福誠等趣河橋迎擊之北軍小卻防日暮二人謀曰眾寡不敵逮明則吾屬無遺矣福誠乃夜引兵數百人升北山顚轉至唐軍營後大呼噪鍠率餘眾操弓弩短兵自其前急擊之唐軍驚擾遂空營遁去鍠乘勢追襲唐軍於是進保劍門人皆稱其有兵略云廣政中同韓保貞擊鳳翔無功而還

武漳文水人事髙祖爲牙內指揮使天成時漳奉命迎髙祖家屬於晉陽至鳳翔爲李從曮所畱漳論說百端不得發防唐明宗詔聽歸蜀始放還成都

沙延祚太原人髙祖戲下爲義勝都頭長興初唐兵趣文州將襲龍州延祚與定逺指揮使潘福超將兵拒之唐師敗績而去

潘仁嗣【闕】人事髙祖爲馬軍都指揮使董璋入冦仁嗣將兵三千詣漢州詗之與璋戰赤水之上師敗仁嗣爲璋所鹵頃之髙祖親執旗鼔東川兵遂大敗仁嗣復歸後累官武定軍節度使源壁等州觀察營田處置等使

髙敬柔髙祖爲都押牙李仁罕之圍遂州敬柔帥資州義軍二萬人築長城環之卒破其城及髙祖拒董璋敬柔與趙季良實居中鎭守成都借以無虞者敬柔力也後不知所終

季鎬未詳其所自起居髙祖莫府爲判官時髙祖與董璋治兵將戰髙祖故示閒暇自作書以遺璋舉筆輙誤書董爲重字不悅久之鎬在側獨內喜且引諸將賀馬前髙祖曰事未可測何賀邪鎬曰大王去艸書重是董已無頭必勝之兆也果一戰而璋敗人以鎬爲警敏李筠故前蜀永平節度使也已復事髙祖爲大將唐師來徵兩川筠將兵四千人守龍州要害敵兵得無侵逸者筠頗有扞禦功後累官【闕】

卒

朱偓【闕】人長興初髙祖命張武爲峽路行營招收討伐使偓以善戰爲先鋒將分兵趣黔涪二州偓至涪唐武泰節度使楊漢賓棄城出走遂取黔南追至丰都還克涪州黔涪底定偓之力居多焉

袁彥超善水戰髙祖帳下爲左飛棹指揮使張武徵峽江彥超實爲之副未防武死於渝州髙祖卽命彥超代統其眾水軍之雄蜀人以彥超爲最

論曰宏實循謹而沈毅公鐸剛勇而淸嚴將相之位斯云無沗福誠以奇制勝殆可謂得孫吳之遺法者邪武漳而下皆和陵從龍將士濟濟多賢一長足錄固可節取之以著於篇

十國春秋卷五十一

欽定四庫全書

十國春秋卷五十二

檢討吳任臣撰

後蜀五

列傳

王處回

母昭裔

李昊

徐光溥範仁恕

歐陽廻

王處回字亞賢彭城人也性寛厚愛士頗有機略事髙祖起家中門副使長興三年髙祖如梓州遘疾時處回侍左右庖人進食必空器而出以安眾心已遷爲正使髙祖稱尊號擢樞密使是歲與趙季良李仁罕等同受顧命髙祖旣晏駕處回祕不發防夜啟義興門奔告季良季良教處回詣仁罕審其詞防同異方立嗣君防仁罕設備而出處回遂不以實告竟宣遺制命太子柩前卽位其臨變知大體多此也後主初立加兼侍中領武泰軍節度使廣政元年詔兼武信軍節度使同平章事四年加檢校官罷軍使七年復命遙領保寧節鎭處回旣恃定防勲位隆使相遂專權貪縱賣官鬻獄四方有饋獻者率先輸處回次及內府子徳筠亦倚勢驕橫多爲不法及張業伏誅後主不忍置處回於法處回惶恐辭位黜爲武徳節度使兼中書令聽歸私第未防請老以太子太傅致仕十四年夏四月卒先是處回居成都有道士朱桃椎者【野人閒話云道士造謁王公於竹葉上大書道士王桃枝奉謁今從蜀檮機】龎眉大鼻布衣防縷謁於階前以劍撥土取花子三粒種之須臾成三花謂處回曰仙人旌節花也公富貴之兆處回後歷三鎭果如其言又相士周豹常目之曰此寶精也法當大富故處回家貲鉅萬積鏹比內藏三之二

母昭裔字【闕】河中龍門人博學有才名髙祖鎭西川辟掌書記唐客省使李嚴來監髙祖軍昭裔請止嚴無內不聽髙祖卒誅嚴然亦奇昭裔才思大用之及登極擢爲禦史中丞後主踐阼之明年拜中書侍郎同平章事已又攺門下侍郎廣政三年分判塩鉄久之以次進左僕射時漢趙思綰據永興王景崇據鳳翔反密送欵後主後主遣安思謙應之昭裔上疏諫曰竊見莊宗皇帝志貪西顧前蜀主意欲北行凡在廷臣皆貢諌防殊無聽納有何所成只此兩朝可爲鑑戒後主不用其言竟無功後數年以太子太師致仕昭裔性嗜藏書酷好古文精經術常按雍都舊本九經命張徳釗書之刻石於成都學宮蜀土自唐末以來學校廢絕昭裔出私財營學宮立黌舎且請後主鏤版印九經由是文學復盛又令門人句中正孫逢吉書文選初學記白氏六帖刻版行之【五代史補雲母昭裔貧賤時常借文選於交防間其人有難色發憤異日若貴當版以鏤之遺學者後仕蜀爲宰遂踐其言刋之】後子守素賫至中朝諸書遂大彰於世所著有爾雅音略三卷

李昊字穹佐自言唐相紳之後祖幹祐建州刺史父羔容管從事昊生於闗中幼遇唐末之亂隨父避地奉天值昭宗遷洛岐軍攻破奉天父及弟妹皆被害昊時年十三獨得免遂流寓新平十餘年防劉知俊領岐軍圍州城昊逾城出爲騎所得知俊召與語甚器之寘於門下妻以女及知俊歸前蜀爲武信軍節度使署昊爲從事未防知俊出師鳳翔令昊主畱務知俊誅死昊亦坐罷職前蜀後主時授彭州導江令歷中書舍人翰林學士岐軍之難昊母獨無恙至是十九年昊仕已顯達乃遣使張金王彥間道迎母昊請告於境上奉迎前蜀後主賜以金勒名馬昊至靑泥嶺見母母撫昊首號慟哀感行路王氏旣亡昊入洛唐明宗授檢校兵部郎中詔髙祖及趙季良於塩度支戶部間授昊一職昊至成都久無所授防髙祖奏季良西川節度副使昊陽辭歸洛髙祖始辟爲觀察推官是時築羊馬城告成昊援筆爲記略曰粵若叢啟國魚鳬羽化於湔山望帝開基鼈靈復生於岷水其後兼並梁漢睥睨巴賨獵騎奔馳防秦王於襃谷石牛來去辟蜀路於劍門空驚化玉之微寧獲糞金之利爰自朔分秦歷聲接華風代有雄豪疊爲侯伯運當奇特子陽乘虎踞之機時遇非常徳負龍蟠之勢若乃張儀之經營版築役滿九年楊秀之壯觀崇墉功加一簣洎我唐臨禦聖徳昭融武威雷駭於百王文徳日暉於四海惟玆益部扼彼卭關防王肆竊發之心坦綽苞狡焉之志時或窺吾臥鼔覘我韜戎彎弧學射之山飲馬沈犀之木玉帛子女漂流鑿齒之鄕珠翠綺羅防失雕題之域累朝是忘逸樂深軫殷憂夢卜良臣空彈巨屏南康王以儒術柔服教習詩書燕國公以將略威懷淬磨斧鉞息波瀾於錦水剏制度於羅城逾百雉之恆規補一隅之闕事往以穹告變天祿中防彛門方轉其斗魁王氏遂分其鼎足旣而莊宗繼絕皇祚中興靈旗西指於巴庸蜀主東朝於伊洛先帝以初復地土方懷逺人須仗權謀廼睠勲戚於是詔飛丹鳳召何晏於並門節立蒼龍封杜悰於井絡卽我太尉侍中平原公分茅金闕受瑞彤廷帳移竹馬之邦輪輾木牛之路星馳十乘霧廓三川公鎭臨之始年中興之四載也歲在丙戌春正月十有一日杖鉞而至無何期月逆帥康延孝自普安竊兵叛亂矯詔窺覦犯我鹿頭營於【闕】縣眾情憂忷公意晏如飛羽檄以防兵伐林木而立柵於是精選將領分部熊羆電激妖巢火燻狡窟一鼔而元凶气防載攻而同惡疲頽擒鄧艾於轞中斬龎涓於樹下未防先皇厭世今上纂圖聖政維新睿思求舊不攺山河之寄永繄社稷之臣一年而加珥貂再歲而升掌武將軍幕下列虎豹之爪牙丞相府中非鴻鵠之腹背猶且力奉國家勤修職貢琛贐縈紆於劍棧包茅旁午於玉京史不絕書府無虛月公一旦謂將吏曰夫華陽舊國宇內奧區地稱陸海之珍民有沃野之利郛郭則樓臺疊映珠碧鮮輝江山則襟帶牽連物華秀麗不戒嚴陴是輕武備將沮豺狼之志須營羊馬之城封章上奏揆日量工分界繩基辧方畫址百城遒壯呼之響答以云來十萬貅令之風行以霧集杵聲雷震版級云排王猛鬻畚於城隅傅說飛鍬於巖下公間日巡撫役者忘疲周給米鹽均頒牢酒如般五丁之力徳逾三旬而成公以羅城𨿽設智有所虧重築大敵鎭於四角嵚岑掛兔主屼棲烏儼樓櫓於泬寥懸刁鬥於天表其東南也直分象耳迥眺蛾眉雲霞斂吳楚之天煙水送黔之棹其西南也旁連玉壘平視金隄宵瞻火井之光曉望雪峯之彩其東北也樹遙云頂气欝金堂雨收而疊嶂屏新靄薄而重巒畫暗其西北也襟袖廣漢肘腋天彭魚龍躍萬歲之池鸞鶴舞陽平之苑其或碧雞啼曉金馬嘶風擁旄防以登臨覩山川之形勝有以見公心同軒鏡竄詟神手秉漢鈞錙銖造化能於昭代樹此丰功鄙金甌爲漏巵小鐵甕爲凡器帝防咨嗟王綸奬錄詔書勅知祥省所奏重修葺當府城池興功事具悉卿寵分王節榮鎭錦城守富貴以無疆慕功名於不朽特峻金湯之固以威遐僻之邦況屬年丰復當農隙旣暫勞而永逸亦預備於不虞益見廟謀允符朝寄公猶歸善於君讓功於下李仁罕趙廷隠張知業潘在迎等或鼎鐘盛族或書劍名門佩鞬執弭以從戎憑軾搴帷而至理皆躬臨卒列統攝庶工無揚幹之亂行絕趙羅之辭役明興晦息日就月將巨績告終羣才葉贊自天成二年丁亥歲十二月一日起工版築至三年正月八日畢手公再飛章上奏詔曰百堵皆興四旬而畢亙羅城而云矗引錦水以環流公家之事相業可觀備覧奏陳殊深嘉奬於以表綸綍褒揚之寵知朝廷倚注之恩四民喧闐於衙閫萬口號沸於階墀父老曰公侯政洽神明慈如父母前年定延孝之亂今歲防蠻蜑之虞盡力城隍務安井邑功徳在民憂勤報國安可不敍述休烈雕篆眞瑉公謂諸賓佐曰所修邊備式耀國威將欲罄臣節於一時彰帝猷於萬古殊非已力難遏人情誰當遊夏之才請紀見聞之事昊相門牢落堂構蕭條翁歸文武之材明時待問荀息忠貞之志暗室不欺寐酣而白鳳昂藏染翰而墨龍天矯嗟乎鄧禹秉鈞之歲𨿽慶承家陸機赴洛之年不堪觀國空餘壯節退卜良知驅車幸返於故園提筆謬登於華館金臺玉帳敢差俊彥之肩綠水紅蓮獲繼鵷鸞之踵酷慙薄技莫贊雄猷杜徵南以矜大平吳沈碑漢水竇車騎以章明出塞勒碣燕山猶能炳著簡書發防功業寧偕巨制永固坤維尙乏黃絹之辭孰拂白圭之玷受恩稟命紀事表年巍巍乎不騫不崩何患於爲陵爲谷自是髙祖在蜀凡表奏書檄皆出昊手遷掌書記髙祖卽皇帝位擢爲禮部侍郎翰林學士後主立領漢州刺史遷兵部侍郎廣政時加承防知武寧軍【宋史作武徳今從通鑑】後主常欲命昊二子官昊固讓且言遂州判官石欽若蘇涯故蜀時同在劉知俊幕下願回授欽若等子後主嘉嘆許之仍授昊二子官俄加尙書左丞拜門下侍郎兼戶部尙書同平章事監修國史因請置史官乃以給事中郭廷鈞職方員外郎趙元拱爲修撰雙流令崔崇構成都主簿王中孚爲直館已加左僕射防後主詔於髙祖眞容院圖文武三品以上於東西廊以昊有佐功特畫於殿內是時昊輯所代髙祖書奏爲百卷號曰經緯略以獻後主賚珍器錦防甚厚未防命判度支戶部十四年修成後主實錄四十卷後主欲取視之昊曰帝王不閱史不敢奉詔無何丁內艱裁百日起復又修前蜀書命昊與趙元拱王中孚及諌議大夫喬諷左給事中馮侃知制誥賈珪幸寅遜太府少卿郭微右司郎中黃彬同撰成四十卷上之以判使辦集封趙國公頃之加司空領武信軍節度使出判鹽鐵加文館大學士修奉太廟禮儀使後主悉召昊四孫授太子鳳儀郎舎並賜緋已又攺昊判度支使國亡隨後主降宋宋太祖優待之拜工部尙書賜第親屬乘舟自峽江下至彛陵妻死昊聞之悲愴成疾而卒年七十有五贈右僕射昊前後仕蜀五十年後主之世位兼將相秉利權資貨歲入無算奢侈尢甚後堂伎妾曵羅綺數百人常以名花散給僚友副以興平酥曰俟花雕謝以牛酥煎食之謂之花酥其風流雅韻皆此後主與江南通好遣使者趙季札往聘購得李紳武宗朝入相制書還以遺昊昊結防樓置其中盡召成都聲伎昊朝服前迎歸私第大防賓客宴飲所費不貲以帛二千匹謝季札初前蜀降唐昊艸其表後主之降也其表亦昊所爲蜀人潛署其門曰世修降表李家見者哂之有集二十卷目爲樞機應用集又髙祖實錄三十卷後主續成實錄八十卷多防佚不全長子孝逢廣政時官給事中宋攺爲膳部郎次子孝連尙鳳儀公主入宋爲將作少監孫徳鏻至國子博士徳錞進士及第

徐光溥【景煥野人閒話作光浦】蜀人也博學善詩歌初仕髙祖爲觀察判官長興初上疏請髙祖行墨制略言我蜀被山帶江足食足兵實天下之彊國也我公本仁祖義允武允文乃大下之賢主也以我公之賢拓土開封取威定霸固得其宜矣而況內則有紅蓮上客參帷幄之謀外則仗細栁將軍專斧鉞之任率土之內足可保磐石之固泰山之安顧惟冗賤何補髙明但念智者百慮必有一失愚者百慮必有一得狂夫之言聖人擇之樵童之歌哲王聽焉竊以惟賞與刑國之利器懲惡勸善君之要權不可偏行尢須具舉歷觀往典備考前規或王命而不通或公室以多難列國率聞於專制諸侯或可以從權茍有利於生靈又何辭於通變昔來歙鄧禹擅命於徵伐之間蜀主岐王承制於隔絕之問事俱非已實欲安人昨鄰近諸藩間諜上國有虎視狼貪之意阻君臣魚水之歡添益兵師動揺生聚況我公恆修貢職不虧楚子之茅遽搆讒邪竟擲曽參之杼以至兩川防血合從連衡列校齊心奉辭伐罪今則旋平狖穴漸拓鴻基立功者悉望升榮向化者皆思敍進方屬路途有阻恩信未通二星不見於雲霄三蜀久於雨雪將期勸善卽在報功酬庸合議於防勲列爵宜遵於故事自今以後若且行墨制以布鴻恩式副羣情無虧大體所兾設爵待功免授逾時之賞允協稱覇之宜未防髙祖稱尊號進秩翰林學士後主時兼兵部侍郎廣政十一年攺中書侍郎兼禮部尙書與李昊並同平章事時有優人唱康老子曲後主問曲何由名光溥以爲康老老而無子所作後主大加欣賞居無何坐以艷詞挑前蜀安康長公主罷相卒光溥有辧才遇事輙發防李昊等疾之後有議論光溥熟睡而已時號睡相官學士時常與侍郎劉羲叟分直賦庭中筍詩羲叟以光溥本蜀士語渉刺譏光溥遂切齒由是終不相協世或病其隘云【光溥詩曰迸出班墀數十株更添幽景向蓬壺出來似有淩雲勢用作丹梯得也無羲叟詩曰徐徐出土非人種枝葉難投日月壺爲是姻緣生此地從他長養譬如無】

範仁恕廣政中官禦史中丞時封建諸王以仁恕爲王冊使仁恕以職居風憲不宜特節藩邸請免俄拜中書侍郎兼吏部尙書同平章事防成都水災奉詔禱靑羊觀卒歐陽回成都華陽人父玨通泉令回少事前蜀後主爲中書舍人國亡降後唐補秦州從事髙祖鎭西川回復入蜀及登極以爲中書舍人廣政十二年除翰林學士明年知貢舉判太常寺遷禮部侍郎領陵州刺史轉吏部侍郎加承防二十四年拜門下侍郎兼戶部尙書同平章事監修國史常擬白居易諷諌詩五十篇以獻後主手詔嘉美賚以銀器錦防從後主歸宋爲右防騎常侍俄充翰林學士就轉左防騎常侍南漢平議遣廻祭南海回聞之稱病不出宋太祖怒罷其職以本官分司西京寶四年卒年七十六贈工部尙書廻性坦率末年少檢操雅善長笛宋大祖常召於偏殿令奏數曲禦史中丞劉溫叟聞之叩殿門求見諌曰禁署之職典司誥命不可作伶人之事太祖曰朕嘗聞孟昶君臣溺於聲樂廻至宰司尙習此枝故爲我所擒所以召廻欲驗言者之不誣也溫叟謝曰臣愚不識陛下鑑戒之微防自是不復召廻好爲歌詩𨿽多而不工掌誥命亦非所長初在成都日卿相爭尙奢靡廻獨儉素自守人頗以此多之

論曰王處回處變之才咸推屹然大臣乃竟用奢縱敗何邪母昭裔創興文教李昊出入樞機宏通贍雅固有足稱者徐光溥請行墨制慷慨敷陳卒之以靡詞去位末矣範仁恕𨿽秉國鈞防所短長歐陽廻前介後通貴而能約要於坐鎭雅俗無媿焉

十國春秋卷五十二

欽定四庫全書

十國春秋卷五十三

檢討吳任臣撰

後蜀六

列傳

歐陽彬

李如實

何瓚

賈鶚

範禹偁

毋守素

劉暠

多嶽

劉保乂

李匡逺

韋嘏

王歸

王藻

劉璵

何隨

王賁

卞震

掌聿修

歐陽彬字齊羙衡州衡山人家世爲縣吏至彬特好學工於辭賦楚武穆王之有湖南也彬以所著詣府求見掌客吏【按吏爲樊姓】索賄始爲通彬恥以私進竟不予掌客擲名紙於地曰安有吏人子欲干謁王侯邪彬深恨之因落魄湖南市中歌姬酒徒無所不狎有歌伎瑞卿者慕其才延致於家瑞卿故歲時供奉武穆王彬乃作九州歌授之俾當筵而奏王竟不之問彬嘆曰天下分裂之際卒徒廝養咸能自奮我何負而至此乎居頃之西川圖綱將發得歌伎所分貲求爲綱吏僕夫綱吏許之遂入成都獻萬里朝天賦前蜀後主大悅擢爲翰林學士幹徳初答聘唐使頗能得二國歡心王氏亡復歸髙祖廣政初後主以爲嘉州刺史彬喜曰靑山緑水中爲二千石作詩飲酒稱風月主人豈不佳哉累官尙書左丞出爲寧江軍節度使旣至州寓書楚文昭王敍疇昔入蜀之由且以宗族爲托文昭王得書大慙悉除彬親友賦役凡士無賢不肖進謁盡加賓禮彬之力也彬雅有風儀爲文詞切而理直竟以是遇廣政十三年卒李如實初事梁末帝於東宮素以淸直著名及末帝嗣位黜逺賢良比暱小人如實數數有所規諫一日末帝顧如實曰卿知天子由誰補乎如實從容對曰人臣所補末帝曰朕地據三河位尊萬有天實補之豈人臣可得主邪如實曰我太祖出身行伍十死九生方得節居四鎭位處一人陛下身在深宮長居富貴仰承余廕嗣守萬方豈知王業艱難人臣共致固須理不忘亂居安思危臨泉履冰責躬省過況吳門彊盛蜀國繁華太原有殺兄之讐秦庭懷負國之怨得失頃刻豈是天補者哉末帝怒曰憨老漢不足與語明日謫鄭州【闕】再宿貶汝州副使如實至汝州自制一臥車常於車中置酒一瓢琴一具書數卷命小僮十餘軰載入衝衢四顧朗吟觀者多竊笑焉久之梁無內召意如實心頗不平裁落韻詩以譏之梁亡後入成都髙祖知其賢拜戶部侍郎卒【落韻詩曰炎蒸不可度賴爾生涼風在物成非器於人還有功殷勤九夏內寂寞三秋中想君應有語棄我如秋扇】

何瓚閩人也唐末舉進士及第後唐莊宗爲太原節度使辟爲判官莊宗每出徵伐畱張承業守太原承業卒瓚代知畱守事瓚爲人明敏通於吏事外若疎簡而內頗周密莊宗卽位拜瓚諫議大夫已而求畱守北京瓚與明宗有舊明宗稱大號召還見於內殿勞問久之未防進秩僕射以爲西川節度副使是時髙祖方以副使趙季良爲心腹聞瓚代之亟奏畱季良遂攺瓚行軍司馬瓉不得已來成都髙祖在北京爲馬步軍都虞而瓉畱守太原髙祖以軍禮事瓉瓉常繩以法髙祖初不樂及瓉爲司馬猶勉待之甚厚髙祖舉兵罷瓉司馬置之私第瓉飲恨而死瓉常有蜀城書事詩云到頭須卜林泉隠自愧無能繼臥龍題詩後十旬遂得篤疾賈鶚靑社人也仕髙祖爲禦史剛方嚴正門無私謁明徳元年彭州刺史田敬全辟爲本州倅職已而權刺史事爲理公淸人多敬憚之是時彭州僧號醋頭者長髭垂發以功徳燈像納爲三衣狀若佯狂言事多中懼鶚不敢輙入境內彭州人詣鶚陳狀請歸之鶚判狀曰出家長頭未除煩惱爲衣掛像豈敬慈尊向禪室以邪淫發妖言而惑眾妄裁歷數上侮朝廷謾述災殃下迷聾俗況今有漏未證無生將修功徳以爲名積聚私財而作賈但以正人息事君子含未議剪除致玆猖熾所嗟鄙俚競言妖稱列狀詣衙欲希迎請須行嚴令以絕風情所由入界把捉到決脊奏聞醋頭聞之越鄰境而去

範禹偁九隴人也父防爲衙吏禹偁少落拓不事生業鬭雞走狗習爲嬉逰防死隨母攺適張氏因冒姓名曰張諤有道士見之謂曰子骨法異常茍屈首受書它日必大貴由是遂入丹景山從師苦學天成中登第始復本姓名上州刺史啟曰昔年上第誤標張祿之名今日故園復作範睢之裔髙祖以爲防陽令入侍太子後主嗣位累遷翰林學士禹偁性吝嗇頗以聚貲爲急求守外郡後主不聽其出令兼簡州刺史歲令州輸錢數千緡於禹偁俄掌貢舉賄厚者登髙科面評其直無有媿色舉子馮贊堯故布衣交也家貧窘於貲終不放登第久之從後主降宋授鴻臚卿時有門下士白陽城詣謁接晤甚懽劇談終日徐曰吾近鑿一井水甚甘命各進一杯竟不設具而罷

毋守素字表淳宰相昭裔子也弱冠起家祕書郎累遷戶部員外郎知制誥眞拜中書舎人工部侍郎出爲云安監使後主召見其二子克溫克恭並賜緋以克恭尙鑾國公主恩禮有加廣政二十年拜守素工部尙書時昭裔判鹽鐵衰老不任事遂委其務於判官李匡逺出入多畱滯不發後主命守素代判使務父子相代世頗榮之俄攺判度支領彭州刺史又判鹽鐵守素奉親甚勤至𨿽隆暑暮時必朝服執簡以申昏定之禮國亡入宋授工部侍郎籍其成都莊產茶園以獻宋太祖詔賜錢三百萬緡以充其直仍賜第汴京歲除爲兄子正已訟其居父防娶妾免職正已時爲嶽州司法亦坐奪一官開寶初起爲國子祭酒太祖徵河東命權知趙州已而移知容州兼本管水陸轉運使先是部民有逋賦者或縣吏代輸或於兼並之家假貸往往納其妻女以爲質守素表其事卽日降詔禁止卒年五十三大中祥符三年少子克勤上昭裔所刻文選初學記六帖諸版補三班奉職

劉暠【闕】人與王昭圖年徳俱長當時號二人爲宿儒多嶽天彭人後主遣使徴之不就入普【闕】寓鐵峯教授生徒門下多知名士

劉保乂靑州人治尙書左氏家言廣政初官戶部郎中充諸王侍讀賜金紫後主問以經義多稱防保乂性嚴急日以夏楚課諸王業不進者輙抶之王宮乳媼密諭保乂宜少假借爲諸王地保乂曰膏梁之性不過督則它日皆豚犬也其端方不撓多此十年八月卒【九國誌作劉保義又云轉給事中】

李匡逺事後主爲鹽亭令時盜賊所在充斥匡逺擒捕無虛日時人號之曰健令已而遷鹽鐵判官代宰相毋昭裔理使務匡逺性卞急一日不斷刑則慘然不樂常聞捶楚之聲曰此一部肉鼔吹年八十二卒後盜發其墓分其四支【又有申貴者歷昌渝文眉四州刺史貪鄙殘虐民不勝其苦常指獄門謂左右曰此我家錢鑪也附記於此】

韋嘏唐相【闕】範子也事後主歷官禦史中丞性多依違時號軟餅中丞

王歸簡州人少聰頴善屬文廣政中狀元及第後不知所終

王藻仕後主爲翰林使時安思謙爲將多殺士卒以威眾後主與藻密謀殺之適邊吏有急奏藻不以時聞後主怒因並殺藻

劉璵故唐禦史再思之孫再思從僖宗入蜀自蜀還長安畱其子孟溫居成都孟溫以儒學教授成都中璵卽其長子也璵精於經術廣政十年補石室教授未防卒門人私諡曰寶中先生

何隨郫人後主時爲安漢令國亡去官時巴土饑送吏多取民芋以自給隨卽以綿系其處償直民視芋見綿相與語曰聞何安漢淸亷必此人也

王賁事後主官雅州刺史稱爲亷吏子著廣政時進士及第授隆平主簿有政績國亡降宋累官殿中侍禦史以書法名

卞震成都人登進士第廣政時爲渝州判頗有聲歸宋仍舊職防賊圍州城震率士卒戰守同刺史夾攻之賊遂平

掌聿修魯黨氏之後也性豪縱不羈歷仕太子左贊善大夫與同官家述雅相親愛兩人皆滑稽聿修一日伺述酒罋將竭叩門求飲旣而尊罍果罄聿修書壁曰酒客幹喉去惟存呷大夫宋有掌禹錫者相傳卽其後孫漢韶

張防釗

何重建

石奉頵侯益

趙匡贊

孫漢韶振武人也父重進爲後唐太祖養子賜姓名李存進莊宗時與張處球戰歿於陳漢韶仕明宗爲武定軍節度使復本姓潞王從珂之亂也漢韶與張防釗等奏合兵討之已而防釗防官軍攻鳳翔畱漢韶守興元防釗敗歸遂與漢韶舉兩鎭降髙祖明徳元年七月署爲永平軍節度使廣政時攺山南西道節度使移兵攻固鎭扼防闗後主得盡有秦鳳階成之地者漢韶與有功焉俄授左匡聖都指揮使又遷捧聖控鶴都指揮使兼中書令十八年加武信軍節度使封樂安郡王罷軍職年七十餘薨

張防釗仕後唐爲山南西道節度使防釗旣會防國安彥威等兵攻鳳翔鳳翔城塹卑淺眾心危急潞王從珂登城慟泣曰吾未冠從先帝百戰出入生死金創滿身以立今日之社稷今朝廷信任讒臣猜忌骨肉我何罪而受誅乎聞者哀之防釗性褊急以白刃麾士卒上城士卒怒大詬反攻之防釗走免遂奔成都時興元已爲髙祖有髙祖復以防釗爲本軍節度使同平章事防釗固辭不行廣政初加兼中書令未防以侯益在鳳翔命充北面行營招討安撫使擊鳳翔以脇之已而益送欵後主及防釗至寶雞按兵未進防益復中變附漢拒防釗軍防釗勢狐竟遁還至興州慙忿而死時十一年二月也

何重建仕晉爲雄武軍節度使晉亡舉秦階成三州降於後主時北平王劉知逺聞之嘆曰中原無主令藩鎭外附吾爲方伯良可愧也已而重建復遣宮苑使崔延琛進攻鳳州後主加重建同平章事頃之張防釗徵鳳翔卽命重建爲招討安撫副使防釗出散闗重建出隴州軍容頗甚盛久之無功與韓保貞等引兵俱西未防遂來成都居數年卒

石奉頵一名頵晉髙祖宗屬也出帝時官鳳州防禦使廣政十年以鳳州降於後主遂爲蜀中名將二十八年宋師入境內後主問防於羣臣頵曰東軍逺來勢不能久聚兵堅壁以敝之敵兵可立走也後主不能從頵竟不知所在

侯益平遙人以拳勇從唐莊宗累功遷至馬軍直指揮使莊宗入汴爲本直副都校從明宗討趙在禮於鄴防諸軍推戴明宗益脫身歸洛莊宗撫其背出涕明宗立益面縛請罪明宗曰爾盡忠節又何罪也歷羽林軍五十指揮都校領費州刺史出爲商州刺史加西面行營都巡檢使晉初爲奉國都校領光州防禦使範延光反大名張從賓據河陽爲聲援晉髙祖命益率禁兵數千人討之從賓軍萬餘人夾泛水而陳益親鼔士乘之大敗其眾從賓墮水死拜河陽三城節度使遷武【闕】軍節度使同平章事仍賜門防攺鄕裏爲將相鄕勲賢裏明年徙鎭秦州會蒲帥安審琦移鎭許下以益爲河中尹防國軍節度使契丹入汴益率僚屬詣契丹主自陳不預北伐之謀契丹授以鳳翔節度使漢髙祖卽位加兼侍中益自以常受契丹命聞漢兵入洛憂之浚城隍爲備廣政十年後主遣人賫王處回書招益遂與其子請降時後主已出兵數萬分道應之漢髙祖知其事遣左衛大將軍王景崇將軍齊藏珍將兵經略闗西已趙匡贊遣使降漢益亦中變請附焉防景崇等未行漢髙祖召入臥內勅之曰匡贊益之心皆未可知汝至彼已入朝則勿問若尙遷延顧望當以便宜從事及景崇至鳳翔益尙未行景崇以禁兵分守諸門或勸景崇殺益是時漢髙祖已殂景崇以受先朝密防嗣主未之知也或疑專殺頗猶豫不決益聞之不告景崇而去景崇悔自詬十一年二月丙戌益遂入朝於漢隠帝問何故召我軍益無以觧妄對曰臣欲誘致殺之耳隠帝微哂而已益厚賂漢臣史宏肇軰得授開封尹兼中書令俄封魯國公景崇聞之遂據鳳翔殺益親屬七十餘口益入周進封楚國公攺太子太師已又攺封齊國公未防致仕歸洛宋幹徳中卒年八十五子仁矩仁寶知名

趙匡贊字元輔本名羙後更今名幽州薊人也祖徳鈞後唐盧龍節度使封北平王父延壽尙明宗女至忠武軍節度使匡贊防聰慧應神童舉明宗詔賜童子及第仍附禮部春牓淸泰末晉髙祖起並州命延壽將兵屯上黨徳鈞將本軍自幽州來防時晉髙祖以契丹之援引兵南下徳鈞父子降晉契丹主盡錮之北去匡贊獨與母公主畱西洛未防晉髙祖命匡贊奉母歸薊門契丹署爲金吾將軍數年契丹以延壽爲範陽節度使又署匡贊爲牙內都校開運末契丹主將謀南侵委政延壽及平原陷匡贊復受契丹署爲河中節度使延壽從契丹北歸匡贊得畱鎭河中未防漢髙祖起晉陽匡贊奉表勸進加檢校太尉仍鎭河中攺京兆尹晉昌軍節度使匡贊懼漢疑已廣政十年冬十月奉表降於後主請自終南山路出兵應援明年春正月判官李恕語匡贊漢方建國理難萬全請先朝漢爲公申理蹄涔不容尺鯉公入蜀非全計也終必悔之匡贊卽遣恕詣漢恕見漢髙祖曰匡贊家在燕薊身受契丹之命自懷憂恐謂陛下終不能容招引西軍蓋圖茍免國家甫定務安臣民所以令臣乞哀求覲髙祖曰匡贊父子本吾人也事契丹出於不幸今聞延壽落防穽吾忍不容匡贊邪恕未還匡贊已離鎭朝漢漢命爲左驍衛上將軍已仕周曆左右羽林左龍武三統軍以戰功累遷保信軍節度使恭帝卽位加開府階宋初加檢校太師歷三鎭太祖討晉陽以爲行營前軍馬步軍都虞弩矢貫足太祖數勞問賜以良藥攺鎭鄜州太宗時封衛國公卒年五十五贈侍中匡贊喜爲詩容止閒雅接士大夫以禮後避宋太祖偏諱遂去匡名贊云

論曰孫漢韶張防釗皆後唐忠藎之臣兵潰來歸一則賜爵安樂一則忿懣防軀成與不成命也何重建終始不渝石奉頵歷年防貳其人均有足取者若侯張反覆無恆因人納欵要亦傾危之流也哉其得保首領以歿幸矣

十國春秋卷五十三

欽定四庫全書

十國春秋卷五十四

檢討吳任臣撰

後蜀七

列傳

幸寅遜

章九齡

李起

陳及之田淳

幸寅遜州云安監人【一云成都人】云安於古爲湯谿唐季湯谿有幸希者官至上柱國卽寅遜之先也寅遜生而頴悟善屬文仕後主起家茂州錄事軍後主初嗣位酷好擊毬馳騁𨿽盛暑不已左右多不敢諌明徳二年寅遜上疏曰臣聞諸召公曰玩人防徳玩物防志不作無益害有益功乃成不貴異物賤用物民乃足又曰不寶逺物則逺人格所寶惟賢則邇人安夫心猶火也縱則自焚故文王命周公召公太公畢公轉相太子發太子嗜鮑魚太公不進曰鮑魚不登於爼豆豈可以非禮養太子哉由此觀之飲食必遵禮況起居玩好乎髙祖皇帝節衣儉食恵養黎元化家爲國傳之陛下陛下宜親賢俊去壬佞視前代書傳究歷世興廢選端良之士置於左右訪時政得失天下利病柰何博戲擊鞠妨怠政事奔車躍馬輕宗廟社稷昔陶侃藩臣猶投摴蒲於江況萬乘之主乎前蜀王氏覆車不逺矣臣又聞食君之祿懷君之憂臣𨿽爲外官每聞陛下賞一功誅一罪未嘗不振衣踴躍以爲再覩有唐貞觀之風也今復聞陛下或采戲打毬𨿽宮禁無事止於釋悶亦可一兩月時爲之臣慮積習生常不惟勞倦聖體復且妨於庶務諸司中覆因之淹滯其次奔蹄失馭奄有驚蹶陛下𨿽自輕柰宗廟社稷何后主得疏𨿽不能盡從亦優容不之罪也遷新都令已又拜司門郎中知制誥中書舍人出知武信軍府加史館修撰攺給事中與修前蜀書寅遜常夢掌中抽筆占者曰君必作學士矣【楊伯巖六帖補又云孟蜀翰林夢掌中生艸不絕果掌制艸數年】未防遷翰林學士加工部侍郎判吏部三銓事領簡州刺史國亡隨後主降宋授右庶子無何上疏諫獵宋太祖嘉之召見賜帛開寶五年爲鎭國軍行軍司馬罷職年九十餘尙有仕進意治裝赴闕未登路而卒所著有王氏開國記【闕】捲寅遜六七十歲時居靑城山道院院有塑像黃姑者一夕見夢於寅遜謂曰汝可食杏仁令汝聰利老而彌壯汝故有道性又不終在此山須出山佐理當代寅遜夢間拜請其法則與怡神論所載略同及寤檢其方遂日服之以至延上壽

章九齡事後主累官右補闕慷慨好直言不避權貴廣政中上言政事不治由姦佞在朝後主問姦佞爲誰九齡指宰相李昊知樞密使王昭逺以對後主怒以九齡毀斥大臣謫維州錄事防軍

李起性婞直廣政中亦官右補闕時後主加李昊領武信節度使起言故事宰相無領方鎭者反復辧論不已昊常謂之曰以子才茍能愼黙當爲翰林學士起曰喉無古乃不言耳

陳及之廣政時爲新津縣令防後主大選良家子以充後宮郡邑騷然婦女驚逸及之上疏切諫請止采擇之令後主𨿽不從其言頗嘉及之剴直賜白金百兩旌之田淳成都人廣政中官龍遊縣令好談治亂大略屢陳朝廷得失是時後主與周世宗交惡疊興師旅淳上疏曰伏見三年以來民頗怨嗟謂陛下求賢失道爲政不平重纂組奪女工貴雕鏤損農事法令不信賞罰無誠納諫之心微自滿假馭朽之年漸乖始卒載舟覆舟不可不懼而況北有大敵方借支禦若失人心其何以濟臣又見頻發士卒逺戍邊庭人心動揺莫測其故家搆異議如臨湯火人且憂駭將何撫寧若夫舉動興師須明利害況闗大事豈可容易必若金鼔一鳴前鋒稍節一敗一成疾如反掌願陛下先事而計無貽後患今之動靜頗渉因循臣不知所發之兵爲防邊乎爲赴敵乎若云防邊不當驟有徴發若云赴敵則須先決便宜師出無名三軍必怨三軍旣怨何以成功以我朝之甲兵擬柴氏之士馬以我朝之將領比柴氏之師帥以我朝之帑藏比柴氏之囷廩至於法律刑名聲明文物彼長此大差等不同須用權奇以謀拒捍若二國交鬭恐未十全況我天府之邦用武之地一夫守隘萬旅無前假使柴師由於野戰攻城奪壘利在平川倘入隘途如無手足願陛下以短兵自固扼塞要衝分布腹心把斷細徑精加號令老彼敵師縱柴氏親來未敢便謀深入以日繼月以月繼年敵勢自羸我師彌鋭不折一防不失一卒而柴氏自疲信所謂彼竭我盈以逸待困此爲上計符合天機未防後主鑄鐵錢又分遣使者徴諸路歷年逋課淳復言擾民聚財實犯天意而損君道語多剴摯又常言王昭逺伊審徴韓保貞不可當大任皆爲朝臣所深恨或勸以遜辭取貴仕淳曰大丈夫寧能附狗鼠求進哉其侃直多此【李燾續通鑑淳每謂所親曰吾觀僣僞攺紫綬爲黃服何如稱成都尹無滅族之禍】

論曰幸寅遜明徳一疏兢兢乎得防微杜漸之意焉章李直言陳田讜議皆廣政之諍臣也路氏九國誌略及之與淳章疏棄而不錄君子以爲有遺憾焉

張元

範文通

程崇雅

張元江原縣人母死負土成墳有白兔馴繞其廬及羣烏銜土置墳上縣令異之奏其事於朝明徳二年後主賜金帛酒米以旌其孝仍付史館編錄

範文通父羲官西水縣令羲死文通居防以孝聞有盜發羲塜羣虎逐之時文通廬墓側虎見之弭耳而去廣政時賜羊酒束帛於其家【時有太子賓客李鄲年七十享祖考必親滌器謂非此無以逹追慕之誠】

程崇雅蓬州人父疾劇崇雅常割股防父已又冬月母疾崇雅泣竹林得竹筍以療母人皆稱爲孝子後主聞之廣政二十年勅有司表其閭

孫欽

王環

趙崇溥

髙彥儔

孫欽幽州安次人爲人果漧多權略事髙祖及後主歷官左奉聖都指揮使廣政中郭延鈞判武徳軍與監押王承丕不相協承丕陰謀作亂防欽以部兵戍邊過辭承丕承丕挾與俱見延鈞至則稱詔命左右擊殺延鈞屠其家欽遽請出詔紙示眾承丕輙言我能致公富貴何問詔書爲欽知其反也因紿曰今內外未安我當以部兵爲公巡察卽麾鞭躍馬而出承丕連呼之不至欽至營諭其部曲曰承丕不道枉殺府公非反而何當與眾共誅之遂帥兵入府攻承丕承丕左右欲拒戰欽直前叱之皆棄兵走執承丕斬於階下並其親黨傳首成都

王環鎭州眞定人也以勇力事髙祖爲禦者及髙祖建國使典衛兵廣政初秦鳳階成皆屬後主後主益置威武軍於鳳州以環爲威武節度使未防周世宗遣王景向訓等侵秦鳳數爲環所敗周大臣皆請罷兵世宗曰吾欲一天下以爲家而聲教不及秦鳳今兵已出無功而還吾有慚焉乃決意來攻周兵糧道頗艱時後主命李廷珪爲都統廷珪遣王巒將兵五千出唐倉抵黃花谷以爭糧道王景先知之命排陳使張建雄以兵二千當谷口別遣裨將以勁卒千人出巒後爲三伏於唐倉以待巒兵之歸巒兵前遇建雄戰不勝退走唐倉伏發盡殪焉巒被執由是別兵守諸城堡者皆潰而秦州與成階二州相繼降周獨環堅守百餘日然後爲周所防世宗召見環嘆曰三州已降環獨堅守吾數以書招而環不答至於力屈就擒𨿽不能死亦忠其所事也用之可勸事君者乃拜環右驍衛將軍周師徵淮卽以環佐侯章爲攻取賊城水砦副部署及再徵淮使環將水卒數千自蔡河以入淮環忽忽不自得居周軍中未嘗有戰功已而南唐將許文縝邊鎬等皆被擒世宗悉以爲將軍與環等列第京師歲時賜與甚厚無何世宗至淮南又以環從遇疾卒於泗州

趙崇溥史失其世系廣政中爲威武軍都監時周將王景等連營圍鳳州而韓通復分兵城固鎭以絕西川援兵未防城陷節度使王環旣被執而崇溥及將士五千盡爲周兵所鹵崇溥堅不肯降餓數日而死

髙彥儔太原人也父暉宣威軍使彥儔從髙祖來蜀歷軍校爲昭武軍監押後主嗣位遷卭州刺史攺馬步軍使防漢兵入大防闗防安都砦彥儔以所部先進漢人燒砦毀閣避去彥儔盡鋭追之復其砦而還未防彥儔領趙州刺史俄爲奉鑾肅衛都指揮副使攺右驍鋭馬軍都指揮使加匡聖馬軍都指揮使眞拜武定軍節度使周顯徳初王景向訓攻鳳州後主令彥儔出兵觧圍未至聞敗軍於唐倉因潰歸觀察判官趙玭閉闗不納以城歸周彥儔遁歸成都後主不之罪以爲右奉鑾肅衛都指揮使攺功徳使廣政二十二年出授寧江軍都巡檢制置招討使加宣徽北院事昭武軍節度使及宋師至州彥儔謂副使趙崇濟監軍武守謙曰北軍逺來宜堅壁待之爲上防守謙不從其言獨領部下兵出戰宋將劉光義曹彬頓兵白帝廟西遣騎將張廷翰等引兵與守謙戰豬頭鋪守謙敗走廷翰等乘勝登城光義率大軍繼至彥儔以所部將出拒戰宋師已乘城而入彥儔惶駭失次不知計所出判官羅濟勸令單騎歸成都彥儔曰我昔已失天水今復不能守州縱人主不忍殺我我亦何面目見蜀人哉濟又勸其降彥儔曰老防百口在成都若一身偸生舉族何負吾今日止有死耳卽觧符印授濟具衣冠望西北再拜登樓縱火自焚死【後數日光義得其骨灰燼中以禮葬之○九國誌云王師壊門入彥儔挺劍拒之殺十餘人乃焚死】論曰孫欽果毅而善謀倉卒討亂社稷之功臣也王環𨿽不死節堅守孤城力屈就縛亦五季之表表者乎王崇溥餓死髙彥儔自焚孟氏傳國當首推二人爲忠烈焉後主母常言緩急惟彥儔可任太后誠知人哉

十國春秋卷五十四﹤史部﹐載記類﹐十國春秋﹥

欽定四庫全書

十國春秋卷五十五

檢討吳任臣撰

後蜀八

列傳

趙崇韜

韓保貞

李廷珪

伊審徴龍景昭

趙崇韜宋王廷隠子也少驍果有父風後主初嗣位常自置殿直四番取將家曁死事孤子充之乃命崇韜及李繼宏趙元振張繼昭侯令欽分爲都知領焉後累遷至客省使周世宗陷秦鳳將深入蜀境爲崇韜拒退歷左右衛聖步軍都指揮使廣政末選其子文亮尙公主加崇韜領武定軍節度山南武定緣邊諸砦都指揮副使漢源之戰獨防馬先登及軍敗猶手擊殺十數人爲宋師所擒

韓保貞字永吉潞州長子人父昭運從髙祖入西川及髙祖稱大號署珍州刺史保貞初事髙祖爲押牙及登極以爲丰徳庫使兼廣義庫使後主嗣立累遷眉州刺史樞宻副使已復爲漢州刺史拜宣徽北院使後主爲方士房中之術多采良家子充後宮保貞切諫後主大悟卽日出之賜保貞金數斤未幾鳳翔侯益歸欵命保貞充北路行營都監以圖岐陽時晉昌節度使趙匡贊亦謀來歸爲王景崇所逼棄城東奔防大將李廷珪師敗於子午谷保貞兵次陳倉與張防釗龎福誠謀議不恊由是益亦中變保貞遂還成都俄爲雄武軍節度使領兵出新闗至隴州漢兵固守保貞無功而還復屯雄武廣政十四年赴成都有親吏楊防範者訟保貞不法後主令斬虔範以謝保貞釋不問無何攺寕江軍節度使李昊讓度支詔以保貞代之已又加宣徽南院使山南節度左衛聖步軍節度指揮使遷奉鑾肅衛馬步軍都指揮使又選其子崇遂尙公主未防荊南髙繼衝納土於宋後主聞之詔保貞爲峽路都指揮制置使屯州以經畫邊事遷檢校太尉兼侍中已而聞宋舉兵以保貞爲山南莭度興元武定緣表諸砦屯駐都指揮使及王全斌至保貞棄興元保西縣宋師進圍之保貞懦懼不敢出遣人依山背城結陳以自固爲宋將史延徳所破獨以麾下遁延徳追擒之送王全斌驛置汴京宋太祖召升殿勞問賜袍笏金帶茵褥鞍勒馬仍賜甲第未及命官而卒贈右千牛衛上將軍

李廷珪太原人也七嵗髙祖帳下後從入成都髙祖建國補軍職後主時累遷奉鑾肅衛都虞候賞防階州之功領眉州刺史防圖取鳯翔令廷珪領兵二萬出子午谷赴援始出谷聞趙匡贊爲王景崇所逼遂退軍已而遇景崇軍廷珪師敗績後主以廷珪權知興元俄召歸授捧聖控鶴都指揮使領蜀州刺史未幾拜永平軍節度使攺右匡聖都指揮使領山南西道節度使已又攺保寕軍節度使防聖控鶴都指揮使周師攻秦州廷珪充北路行營都統秦成階三州竟爲周所取廷珪奉章待罪後主釋不問仍以爲左右衛聖諸軍馬步軍都指揮使廣政十七年分衛聖匡聖步騎爲左右十軍以武寕節度使呂彥珂等爲之使並廷珪總領之時論以廷珪不能救援階州不當復總兵柄廷珪亦自陳求觧許之俄加兼侍中充成都巡檢使攺武信軍節度使領本鎭及保寕軍都巡檢使宋王全斌之下劍門也後主遣廷珪與太子喆將兵以拒宋師至綿漢與全斌遇狼狽而還喆與廷珪謀所經州縣盡焚其儲蓄及全斌等入成都行營都監王仁贍按籍詰所在軍須廷珪懼以告馬軍都監康延澤延澤曰王公志在聲色茍得其所欲則置而不問矣廷珪素儉約不畜伎樂遂求於姻戚家得女伎四人復假貸金帛直數百萬以遺仁贍由是獲免歸宋爲右千牛衛上將軍幹徳五年卒先是廷珪及王昭逺韓保貞川中各有田宅後主降宋後奉表工獻宋太祖詔賜錢三百萬以償其直

伊審徴字申圖太原人父延隨髙祖入成都尙崇華公主審徴幼以孝聞母病割股肉啖之以父任歷蜀州刺史云安監使廣政十四年髙延昭求觧機務急召爲通奏使知樞宻院事久之秦鳯興師命檢校城砦俄領武泰軍節度使後主選其子崇度尙公主又攺寕江軍節度使同平章事領宣徽南院使與王昭逺俱掌機務審徴故公主所出少與後主相親狎至是事無大小一以咨之常自以康濟經略爲已任及宋師入境審徴首奉降表詣軍前時人多竊笑焉無何宋太祖授以靜難軍節度使幹徳六年移鎭延安開寶末攺右屯衛上將軍太平興國二年判右金吾衛仗雍熈五年卒龍景昭州奉節人少有武勇事後主爲義軍禆校以功遷戰櫂都將久之擢施州刺史廣政末宋師大至分兵由峽路入將壓境景昭率官吏以牛酒犒師迎入城宋太祖聞之甚悅景昭朝汴京卽授永州刺史秩滿攺右千牛衛將軍開寶三年卒後主降宋時右羽林將軍龍處塘等四人隨行卒於道宋太祖憫之以其男補供奉官殿直處塘卽景昭弟

趙玭

髙諷

羅濟

孫降衷李稠

李遵懿

曹光實

趙玭澶州人家富於財晉天福中以納粟助邊用補集賢小史調濮州司戶防軍刺史白重進以其年少欲試以事因以滯獄授之玭爲平決悉能中理重進移刺虢成二州連辟爲從事防契丹搆難雄武節度使何重建來獻地廣政中後主命韓繼勲領雄武軍節鎭而成州則其支郡也因署玭秦成階等州觀察判官周將王景等侵秦鳯繼勲師敗棄秦州奔還成都是時髙彥儔援兵方潰歸秦州玭閉門不納輙召官屬諭之曰今中朝兵甲無敵於天下自用師西徵戰無不勝蜀中所遣將皆武勇者卒皆驍鋭者然殺戮逃遁之外幾無孑遺我軰安忍坐受其禍去危就安當在今日眾皆俯首聼命玭遂舉城降周周世宗欲命以藩鎭宰相範質不可乃授郢州刺史歷汝密澤三州刺史周亡復降宋爲宗正卿幹徳初出爲秦州刺史二年攺左監門衛大將軍判三司玭狂躁婞直後以詆趙普販木規利王溥等奏玭誣罔大臣宋太祖大怒命武士撾之黜爲汝州牙校太平興國三年卒年五十八

髙諷者自云太尉駢之後前蜀時卽羈旅兩川性多忤物每求官不遂輙徧告人曰何不還我羅城來羅城故駢所築也後歷仕髙祖後主爲顯官廣政末隨後主降宋除太府卿

羅濟華陽人事後主歷官寧江軍都巡檢判官宋師陷州帥髙彥儔以符印授濟而死濟降宋累遷太常丞子處約有才思常作黃老先六經論人多重之孫降眉山人博學慷慨有識量廣政時以事至洛陽見宋太祖於未遇之時知其非常人傾心事之及後主降宋宋太祖召見降衷授眉州【闕】賜田遣歸市書萬卷而還

李稠京兆人仕髙祖後主爲【闕】

孫建中入宋舉太平興國中進士甲科

李遵懿廣政時爲朝官舉止多有婦態及降宋宋太祖曰遵懿乃有此態邪命以氊頭箭射之正中其腹遵懿不爲之動太祖曰外柔內勁授以供奉官已而握兵江淮人號之曰鐡漢【又昭武軍都監李奉防防嘉陵江溢出浸城奉防置堰泄水城池克完或以謂卽遵懿族人】

曹光實雅州百丈人父疇事後主爲靜南軍使光實嗣職遷永平軍節度管內捕盜遊奕使宋將王全斌旣入西川俄而盜賊蠭起夷人張忠樂者常羣行攻刼且憾光實殺其徒黨中夜奄至環其居鼔噪並進光實負母揮戈突圍以出賊殺光實族三百口又發塜墓遂據雅州光實詣全斌具以事白誓雪寃憤圖雅州地形要害兼陳攻取之防全斌壯其志令率兵先導果克城獲忠樂而甘心焉宋授光實知黎雅二州都巡檢使累擢銀夏綏麟府丰宥州都巡檢使久之爲李繼遷所害年五十五

全師雄

上官進

全師雄成都人也廣政末官文州刺史兩川旣爲宋滅宋帥王全斌不卹軍務晝夜酣飲且部曲漁奪無厭蜀人不堪其苦防宋太祖檄蜀兵赴汴詔優給廩食全斌不卽奉命蜀兵含憤而行道過綿州遂刼屬邑作亂眾至十餘萬號興國軍得師雄推以爲帥師雄乃率兵攻彭州據之自稱興國大王分守要害兩川民爭應師雄日絡繹不絕全斌方出戰爲師雄所敗退保成都於是師雄勢益張分扼綿漢間緣江置砦爲持久計而卭蜀等十六州及成都屬縣皆稍稍舉兵應之兩川復亂時宋幹徳三年三月也未幾宋太祖命客省使丁徳領兵致討復以康延澤爲東川七州招安使而師雄是時方屯新繁劉光義曹彬等已麾兵進擊已又走灌口全斌復逆破其軍師雄遂走金堂病死師雄自起兵至走死日凡九月有奇兩川復平

上官進梓州人故後主軍校也國亡嘯聚亡命三千人刼村民夜攻梓州城是時宋臣馮瓚知州事謂眾曰進乘夜奄至此烏合之眾以箠梃相擊耳可持重以鎭之待旦自潰矣瓚坐城樓密令促更籌未夜分遽擊五鼔進部下兵驚遁遂爲瓚所擒

十國春秋卷五十五

欽定四庫全書

十國春秋卷五十六

檢討吳任臣撰

後蜀九

列傳

韋縠

歐陽炯

顧夐

令狐嶠向瓚

句中正

孫逢吉

鹿防扆閻選

趙元拱

王中孚

文谷楊九齡

何光逺

韓保升

蒲防軌張立雅

韋縠少有文藻夢中得軟羅纈巾由是才思益進仕髙祖父子累遷監察禦史已又陞【闕】部尙書縠常輯唐人詩千首爲才調集十卷其書盛行當世【縠才調集序曰余少博羣言常取得志𨿽秋螢之照不逺而雕虫之見自佳古人云自聴之謂聰內視之謂明也又安可受誚於愚鹵取譏於書廚者哉暇日因閱李杜集元白詩其間大海混茫風流挺特遂采摭奧妙並諸賢逹章句不可偹錄各有編次或閒展捲或月榭行吟韻髙而桂魄爭光詞麗而春色闘美但貴自樂所好豈敢垂諸後昆今纂諸家歌詩共一千首每一百首成捲分之爲十目曰才調集庶幾來者不謂多言他代有人無嗤薄鑑云爾】歐陽炯蜀人事髙祖後主歷官武徳軍判官翰林學士中書舍人炯善文章尢工詩辭唐張素卿常繪十二眞人像世稱其妙安思謙得素卿本乃於明慶節上獻後主命炯爲之贊裝潢成帙其見重多此也炯著有武信軍衙記花間集序傳世序曰鏤玉雕瓊擬化工而迥巧裁花剪葉奪春艷以爭鮮是以唱云謡則金母詞淸挹霞醴則穆王心醉名髙白雪聲聲而自合鸞歌響遏靑雲字字而偏諧鳳律楊柳大堤之句樂府相傳芙蓉曲渚之篇豪家自制莫不爭髙門下三千玳瑁之簪競富樽前數十瑚之樹則有綺筵公子繡幌佳人遞葉葉之花牋文抽麗錦舉纎纎之玉指拍按香檀不無淸絕之辭用助嬌嬈之態自南朝之宮體扇北裏之倡風何止言之不文所謂秀而不實有唐已降率土之濱家家之香徑春風寧尋越艶處處之紅樓夜月自鎖常娥在明皇朝則有李太白應制淸平樂詞四首近代溫飛卿復有金荃集邇來作者無愧前人今衛尉少卿趙崇祚以拾翠洲邊自得羽毛之異織綃泉底獨殊機杼之功廣防眾賓時延佳論因集近來詩客曲子詞五百首分爲十卷以炯粗預知音辱請命題仍爲序引乃命曰花間集將使西園英哲用資羽蓋之歡南國嬋娟休唱蓮舟之引文故廣政三年作也又小辭十七章人亦時時稱道之漁父歌尢爲辭家所倡和

顧夐【闞】人前蜀通正時以小臣給事內庭防禿鶩鳥翔摩訶池上夐作詩刺之禍幾不測久之擢刺史已而復仕髙祖累官至太尉夐善小辭有醉公子曲爲一時艷稱尢善恢諧常於前蜀時見武秩者多拳勇之夫戲造武舉諜以譏之人以爲滑稽云【諜曰大順年侍郎李吒叱下進士及第三十餘人姜癩子張打胸李嗑咀李破肋李吉了樊忽雷王號駞郝牛矢陳波斯羅蠻子等試亡命山澤賦到處不生艸詩】

令狐嶠仕髙祖父子官至祕書監工吟詠兼擅敏才口占詩句多所謿謔好事者時傳其詩【嶠一日遇明慶節散後贈左右兩街命服僧詩曰卻羨僧門與道門無年今日紫衣新可憐州縣祁評事盡向荷衣老卻身】

向瓚初事髙祖爲行軍司馬后累加僕射亦以謔詞著名常有詠乘煙觀蔣鏈師詩蔣狀貌甚偉不婦人瓚詩頗嘲之一時絕倒【詩曰怪得盤跚不上升白雲蹋綻紫雲崩龍腰鳳背猶嫌軟須問麻姑借大鵬】

句中正字垣然成都華陽人明徳中授崇文館校書郎復舉進士及第中正精於字學凡古文篆行艸諸書無所不工常與宰相母昭裔書文選等書行世國亡歸宋補曹州錄事防軍汜水令又爲潞州錄事防軍太宗時常獻八體書召授著作佐郎直史館詳定篇韻歷著作郎與徐鉉重校定說文模印頒行太宗問中正凡有聲無字有幾何中正退條爲一卷以獻太宗曰朕亦得二十一字可並錄也時又命中正與吳鉉楊文舉同撰定雍熈廣韻加太常博士書成凡一百卷特拜虞部員外郎淳化時累遷屯田郎中常以大小篆八分三體書孝經摹石咸平三年表上之眞宗召見便殿賜金紫時幹州獻古銅鼎狀方而四足上有古文二十一字人莫能曉命中正與杜鎬詳驗以聞援據甚悉卒年七十四中正喜藏書家無餘財子希古希仲並進士及第孫逢吉成都人廣政時累官國子毛詩博士校定石經分刻蜀中逢吉與句中正之功爲多

鹿防扆【一作防扈】不知何地人歷官至檢校太尉與歐陽炯韓琮閻選毛文錫等俱以工小詞供奉後主時人忌之者號曰五防扆思越人詞有雙帶繡窠盤錦薦淚侵花香暗消之句詞家推爲絕唱

閻選故布衣也酷善小詞有臨江仙詞云晝簾深殿香霧冷風殘又云猿啼明月照空灘時人目爲閻處士趙元拱有良史才廣政時授職方員外郎防宰相李昊監修國史請置史官後主乃以元拱爲修撰未幾修前蜀書復命元拱等董其事國亡降宋除虞部員外郎元拱所纂輯有唐諫諍集十卷

王中孚仕後主爲成都主簿雅有才識長於史學李昊監修國史中孚時與雙流令崔崇搆爲直館已而修前蜀書復與事焉

文谷成都溫江人漢文翁之裔有龜年者唐乾符中明經及第任彰明令谷卽其孫也谷篤學博聞以詞章顯於世事後主歷官員外郎侍禦史山南道節度判官廣政末隨王昭逺巡邊至文州見唐都虞候文和之墓谷用昭逺命作文厚瘞之人皆以爲有隠徳焉谷所撰備忘小抄十卷雜鈔子史一千餘事以備遺忘世多傳寫之先是谷常詣中書舍人劉光祚防有靑城道士劉云云升宮客沈黙者繼至光祚出桃核杯視之杯濶尺餘文采燦然蓋蟠桃實也光祚爲言少時遊華嶽逢道士以此核取瀑泉盥潄卒以半片見授卽斯杯矣【一云得於陳搏】已而云出一白石云於麻姑洞石穴得之形絕雞子有紋如畫乃二童子持節引仙人眉目毛髮冠履衣被纎悉具足黙亦出石濶一寸五分長二寸五分上隠出盤龍鱗角爪鬛無不周備云得於巫峽山間谷一日盡覩奇物亦一異也谷兄弟五人一居漢州一居梓州一居綿州一居卭州一居溫江再傳曰大章官至宋國子祭酒

楊九齡蜀人擅雋才撰蜀桂堂編事二十卷中紀廣政舉試事載詩賦防題及知貢舉登科人姓氏且言科舉起於隋開皇或以爲自唐太宗始者非也又撰要錄十卷亦爲士林所稱道

何光逺字輝夫東海人也好學嗜古廣政初官普州軍事判官撰聶公眞龕記又常著鑑誡錄十卷纂輯唐以來君臣事迹可爲世法者又有廣政雜錄三卷皆行於世

韓保升潞州長子人太尉保貞弟也廣政時積官至翰林學士博洽無所不窺尢詳於名物之學後主命保升取唐本艸參校增注爲圖經二十卷後主自爲制序謂之蜀本艸

蒲防軌蜀人也著易軌若干捲不知所終

張立雅善吟詠性朴直無忌諱後主常於羅城上徧植芙蓉每至秋間四十里盡鋪錦繡髙下相照立作詩以風七月爲刺【詩曰四十里城花發時錦嚢髙下照坤維𨿽妝蜀國三秋色難入風七月詩】及廣政末朝政已亂立又作詩規諷【詩曰去年今日到成都城上芙蓉錦繡舒今日重來舊遊處此花憔悴不如初】國人稱爲詩諫

黃筌

居寶

阮知誨

張玫蒲師訓

髙從遇

姜道隠

李文才石恪

徐徳昌

景煥

夏侯延祐趙忠義

杜敬安

黃筌字要叔成都人也以善畫早得名年十七事前蜀後主爲待詔前蜀後主常詔筌內殿觀吳道子鐘馗繪本謂筌曰道子畫鐘馗以右手第二指抉目不若以拇指爲有力令筌攺進筌於是不用道子本別以拇指攺進前蜀後主怪其不如防筌對曰道子所畫眼色意思俱在第二指臣所畫眼色意思俱在拇指前蜀後主悟乃喜及廣政時加檢校少府監賜金紫累遷如京副使防南唐賜後主六鶴遂命筌寫六鶴於便坐之壁【一曰唳天二曰警天三曰啄苔四曰舞風五曰疏翎六曰顧步】名曰六鶴殿【又曰都之西樓樓有堂筌畫雙鶴花竹怪石眾謂之雙鶴防】由是豪貴請爲圖軸者接踵時諺云黃筌畫鶴薛稷減價常繪野雉於八卦殿有五坊使呈鷹殿下鷹見雉掣臂數四後主令翰林學士歐陽炯作文記之又寫白兔於練素後主常懸於坐側國亡入宋與江南布衣徐熈同圖畫院宋祕閣所藏每以李贊華千角鹿筌白兔爲上品云筌花竹師滕昌祐鳥雀師刁光山水師李升鶴師薛稷龍師孫遇而筆意豪贍脫去格律過諸人爲多先是唐廣明中處士孫位始出新意畫奔湍巨浪盡水之變筌與同郡孫知微皆得其遺法知微初欲於大慈寺壽寧院壁作湖灘水石四堵營度經嵗終不肯下筆一日倉皇入寺索筆墨甚急奮袂如風須臾而成作輸瀉跳蹙之勢淘淘欲崩屋也筌亦以爲不及筌子五人以畫名者居寶居宷居實弟惟亮亦能畫

居寶字辭玉筌次子也與父同事後主爲待詔後累遷水部員外郎入宋翰林圖畫院居寶工畫花鳥松石兼善八分書年未四十而卒先是道士張素卿曾於靑城山丈人峯畫五嶽四瀆眞形並十二溪女數壁後主數遣居寶父筌手摸之終不相類後有持素卿八仙眞形圖獻者後主嘆曰非神仙之能無以爲神仙之質乃命居寶以八分書題之

居宷字伯鸞筌季子也工畫花竹翎毛事後主爲翰林待詔與筌同被恩寵圖畫殿庭墻壁宮闈屏障不可勝紀廣政十五年後主命往葛仙山回至彭州棲眞南軒繪水石一堵自未越酉而畢觀者嘆其敏妙又常奉後主命與筌同畫秋山圖以答江南信幣學士徐光溥作秋山圖歌以美之國亡隨後主入宋宋太祖習其名累授朝請大夫寺丞上柱國賜紫金魚袋太宗更加眷遇屬居宷搜訪名畫詮定品目一時皆爲敏手居宷狀太湖石尢過於父

居實不知筌第幾子有防禽圖一卷傳世

阮知誨【一作阮知悔圖盡見聞志又作阮知晦】成都人善繪事兼長寫貌前蜀時寫先主眞稱首出幹徳中寫後主象於大聖慈寺髙祖明徳初復寫帝象於三學院及繪皇后玉淸公主二象於內庭知誨事兩朝多畫皇姑貴戚影像累授翰林待詔銀靑光祿大夫檢校尙書左僕射兼禦史大夫上柱國子惟徳有父風事後主爲翰林待詔尢善狀宮闈禁苑帝戚富貴之事有宮中賞春公子夜宴按舞熨帛等圖

張玫亦成都人玫父故授翰林寫貌待詔賜緋玫超父之藝尢精寫貌髙祖明徳元年於大聖慈寺三學院置眞堂招集畫士玫曾於東川傳董璋眞髙祖惡之乃命阮知誨肖已貌而文武臣僚之象玫筆居多焉授翰林祗候賜紫金魚袋玫著古君臣象三卷有長門醉客按樂衣諸圖

蒲師訓蜀人也初師房從眞繪人物神蕃馬常擕繪本詣從眞從眞拊膺曰子所得非吾所授髙祖攺元興修諸廟命師訓畫江瀆廟諸葛廟及髙祖晏駕繪陵廟神蕃漢人物旗幟兵仗車馬禮服縱橫浩瀚莫不周至授翰林待詔賜紫金魚袋養子延昌與師訓同時爲待詔工畫佛道神尢精師子

髙從遇成都人道興子也事髙祖父子爲翰林待詔常於宮中大安樓下繪天王對佛圖甚奇偉子文進工畫佛道深得曹吳之筆國亡入宋宋太宗時在潛邸文進往依焉後授翰林待詔未幾修相國寺命文進仿髙益舊本畫西廡變相及太一宮壽寧宮啟聖院開寶塔下諸畫壁率皆稱防畫院諸臣多宗之

姜道隠居綿竹山中不事談論不與人往還及冠帶跪揖謂之搔頭人皆指曰野人道隠因以野人自名生平研究莊老家言而性好圖龍興至卽畫百尺之狀縱意揮毫稍稍不愜意輙抹之不啻千餘軀已而雲气磅礡勢若蜿蜒遂擲筆撫掌自爲怡逸其適意有如此宰相李昊常稱其爲人所著筆訣三卷傳於世

李文才華陽人也工畫松石尢善冩貌事後主爲翰林待詔【一云後主授以司議】廣政中荊南文獻王遣使請文才冩義興門內雙石筍旣畢並徴其故實焉【圖畫見聞志云文才又常冩蜀主井名臣眞像於大慈寺】

石恪字子惠成都人也善滑稽有口辯工畫道釋人物始師張南本後筆畫縱逸不專規矩尢喜繪詭形殊狀以譎怪見奇國亡入宋常被防圖相國寺壁授以畫院之職不就固請還蜀許之有唐諸賢象及五丁開山巨靈劈太華新流新羅角力等圖傳世

徐徳昌城都人廣政時爲翰林祗候工寫人物士女墨彩輕媚爲時所稱

景煥一名朴成都人也自稱匡山處士素善畫工文章與翰林學士歐陽炯爲忘形交一日聯騎遊應天寺先是唐僖宗幸蜀扈從畫士孫位嘗於寺門左壁繪天王及部從神形制詭異世莫與比至是煥遂揮筆畫右壁天王以對之炯嘆重其能輙爲長歌數百言不移刻而就繼有艸書僧夢歸後至因請書於廊壁書畫歌行都稱神妙成都人號爲應天三絕煥尢好畫龍有野人閒話五卷中間一篇頗敍畫龍之事【焦氏林云煥卜築玊壘山下常造墨五十印文曰香壁陰篆曰副墨子】

夏侯延佑蜀人工畫花竹翎毛師黃筌得其要領廣政時充翰林待詔歸宋爲圖畫院藝學

趙忠義長安人父元徳天復中入蜀雅善繪神山水忠義廣政時爲翰林待詔後主常令畫關將軍起玉泉寺閣垂昂疊栱向背無失命匠氏較之無一差者其精妙如此

杜敬安齯子也事後主爲翰林待詔善繪事以傅彩見長成都大慈寺多存其遺迹

論曰予閱景煥所作書中言蜀主好事故藝能之士精書畫者眾矣若沙門曇城曉巒工於書工部員外郎昭嘏仿韓擇木八分書黃少監筌師邊鸞雀竹處士滕昌祐梁廣化野人姜道隠本張藻松石李司議文才繼閻立本寫眞書畫八人皆妙絕當代今取其可徴者及畫譜所記諸人稍次於篇而事軼與前蜀已載者則不槪見云

十國春秋卷五十六

欽定四庫全書

十國春秋卷五十七

檢討吳任臣撰

後蜀十

列傳

周仲明

胡韞

虞洮

周仲明未詳其世系居成都以術數擅名明徳元年髙祖病且危司空趙季良召仲明問髙祖壽幾何仲明曰帝合爲眞王食蜀中二十年旣登九五於壽無益季良曰可爲金滕乎曰此天數也非人力可爲季良又問國祚修短仲明曰二紀外有眞人出天下一統後其言皆驗

胡韞精天官之學明徳初除司天少監三年防熒惑犯積屍後主以積屍蜀分也懼欲禳之召韞問焉韞對曰按十二次起井五度至栁八度爲鶉首一次鶉首秦分也蜀𨿽屬秦乃極南之表爾前世火入其應多在秦晉咸和九年三月火犯積屍四月雍州刺史郭權見殺義熙十四年火犯明年雍州刺史朱齡石見殺而蜀皆無事後主乃止

虞洮蜀人習靈素家言有名髙祖鎭西川時董璋久患渴疾遣押牙李彥來求醫髙祖命洮往洮旣至梓州璋曰璋之所患經百醫而無微瘥何也洮曰公之疾非惟渴漿而實渴士得士則不藥愈矣璋大悅時璋有據東川之志故洮陽以言誂之而璋不悟也洮又曰洮聞天有六气降爲六淫淫生六疾害於六腑者陰陽風雨晦明也是以六淫隨焉六疾者寒熱入腹感心也是以六腑隨焉故心爲離宮腎爲水藏晦明勞疫百疾生焉大都視聴至煩皆有所損心煩則亂事煩則變機煩則失兵煩則反五音煩而損耳五色煩而損目滋味煩而生疾男女煩而減壽古者男子莫不戒之公今日有萬思時有萬幾樂淫於外女淫於內渴之難療其由此乎璋稱善遣之歸

楊千度

楊千度本優也善戲猴於闤闠中常飽養十餘頭習人言語一日內廏猢猻維絕走殿上閣後主令人射之不中乃命千度執之千度謝恩訖猴十餘頭皆向殿上義手拜揖後主大悅賜千度緋衫錢帛收入教坊有內臣問猢猻何以能人言語對曰猴乃獸實不解人言千度時時餌以靈砂變其獸心然後可教內臣深訝其說有好事者祖其意多以靈砂飼鸚鵡犬防等以教之

梁守珍

梁守珍後主時宦官也廣政中毎值臘月內官各獻羅體圈金花樹子以極璀璨之盛守珍欲得後主心乃采忘憂花縷金於花上號曰獨立僊眾皆以爲不及

安思謙

王昭逺

趙彥韜

安思謙初事髙祖爲茶酒庫使後主踐阼與張公鐸等譛殺李仁罕由是稍稍進用未幾擢山南西道節度使廣政中復從防誅張業於都堂已又謀盡去舊將欲代趙廷隠之位因宻告廷隠謀反以李廷珪力救事得解俄將兵救鳳翔師久無功請先運糧以爲後圖後主𨿽發興州米饋之心始疑思謙矣謂左右曰觀思謙安肯爲朕進取頃之思謙待罪鳳州後主釋不問已而歸成都領左匡聖馬步都指揮使保寧軍節度使思謙自是漸慚懼不安防宮門戒嚴思謙以爲將圖已也發言不遜且典宿衛兵復多所誅戮以示威福是時有衛士以壯年而爲思謙所斥者後主命仍畱籍思謙坐以他罪殺之後主積不能平而思謙子扆嗣裔等皆倚借父威恣橫國中思謙入朝遂命力士撲殺之並誅其子時十七年春二月也

王昭逺成都人防孤貧年十三依東郭僧智諲爲童子髙祖鎭西川飯僧於府署昭逺持巾履從智諲入髙祖愛其惠黠時後主方就學卽畱昭逺給事左右頗見親狎後主嗣皇帝位以爲捲簾使稍遷茶酒庫使廣政十一年樞密使王處回勒歸私第後主以樞密使權重難制乃以昭逺爲通奏使知樞密院事機務一以委之府庫金帛恣其所取不問加領眉州刺史出爲永平軍節度使不數月昭武李繼勲以目疾不能視事議以閒地處之昭逺遽以永平讓繼勲嵗余授寧江軍節度使李太后常從容言昭逺不可用後主不從未幾兼領山南西道節度使同平章事及入謝求解通奏職遂以左街使張仁貴爲副使知樞密以代之昭逺好讀兵書頗以方略自許先是後主欲通使於宋昭逺固爭以爲不可防判官張廷偉說昭逺通好並州令發兵南下我黃花子午谷出兵應之昭逺然其言勸後主潛約北漢以撓宋及宋師入境昭逺與趙崇韜帥兵拒戰始發成都後主命左僕射李昊等餞郊外昭逺酒酣攘臂曰吾是行何止克敵當領此二三萬雕面惡少兒取中原如反掌比行手執鐡如意指麾軍事意气揚揚自方諸葛亮將至漢源聞劍門已破遂股栗色戰發言失次崇韜布陳將戰昭逺據胡牀不能起俄崇韜敗乃免冑棄甲走投東川匿倉舍下悲嗟流涕目盡腫惟誦羅隠詩曰運去英雄不自由俄爲追騎所執送汴京宋太祖詰之曰爾何誘昶而結劉鈞昭逺曰臣愚無知但忠於本國耳太祖釋之授左領軍衛大將軍初昭逺巡邊至文州見古冡有屍如生乃大中年文州步軍都虞候文和墓也昭逺命重葬之夜夢和謂曰我已爲太乙眞人侍者子當有兵刀之厄旣葬我可以免禍至是遂驗昭逺開寶中卒

趙彥韜興州順政人爲本州義興軍禆校廣政末後主遣與興國軍討擊使孫遇及楊蠲爲諜於宋及至汴彥韜潛取後主與北漢蠟丸帛書以告因言兩川可取之狀宋太祖並赦遇蠲舉兵西入且以彥韜爲向導未幾陷興州卽以爲本州馬步軍都指揮使已又遷本州刺史移澧州性凶率所爲多不法部民有訴被盜劫財物鞫之不實彥韜手殺之探取心肝民家詣汴訴寃宋太祖大怒杖配蔡州

論曰思謙忌功傾軋繼以防扈其凶終宜也昭逺人非臥龍妄儗諸葛漢源之敗出涕沱若殆易所云負且乘者乎彥韜輸情敵國召冦桑梓二心之罪要不可逭矣僧曉微

僧可朋

僧仁顯

僧曇城僧曉巒

僧曉微有道行結廬隆州之地明徳元年立碑寶林院西

僧可朋丹稜人能詩好飲酒貧無以償酒債或作詩酬之遂自號曰醉髠少與盧延讓方幹爲詩友來蜀與歐陽炯相善炯比之孟郊賈島力薦於後主後主賜錢帛有加等是夏炯與同僚納涼淨眾寺依林亭列樽爼眾方歡飲自若寺外有畊者曝背烈日中耘田擊鼔罷敝不休可朋在坐乃作耘田鼔詩獻炯曰農捨田頭鼔王孫筵上鼔擊鼔兮皆爲鼔一何樂兮一何苦上有烈日下有焦土願我天公降之以雨令桑麻熟倉箱富不饑不寒上下一般言𨿽淺近而極於理炯遽命眾賓撤飲可朋有詩千餘篇號玉壘集其題洞庭湖雲水涵天影濶山拔地形髙又有詩云虹収千嶂雨潮弄半江天皆佳句也

僧仁顯博雅工文章居荷澤院爲僧勤於著述廣政中撰華陽記中辧關侯墓在艸場廟在荷聖寺前人缺誤多是正焉

僧曇城申天師髙弟也幼精六書常學李陽冰篆法遂臻其妙

僧曉巒爲【闕】夢龜弟子攻艸書得張旭筆意與曇城一時並稱

杜仁傑楊僊公黃萬戶申天師馮僊彭曉丁元和韋昉屈突無爲

杜仁傑善導气烹煉之術髙祖鎭西川時仁傑來蜀畱詩至眞觀壁間詩曰坤所載乾所燾象與形孰朕兆緯五行環二曜流而川何浩浩四溟晏九河導峙而山亦多號神有嶽山有嶠粵天壇極道妙巉孤撐未易到日出沒見遺照偃東西絕海徼倐光怪來熠燿大龍燭細螢爝不恆出赴感召笙嘹亮鶴窈窕羽人路屯其要靑螺堆玊簮峭左參井右丹竈掲靑虛不二竅昔王人往昭告始軒轅末徽廟接柴望咸親燎莽刧灰起天燒摧棟宇失朱縹羣鹿豕雜蓬籊予何爲一來弔不勝廢乃大造聖之作賢者紹矧元語祕奧探逾逺理益燿防是理萬有耗文𨿽徑實非剽庶令來永爲詔

楊僊公淄齊間道士也世莫知其年壽時或有白頭翁往往言自兒時見之常就鍜工家假鐡椎自擊其頂又令人奮力舂之了無所損間入山與虎豹戲以手狎之皆馴服而去髙祖攺元前一嵗僊公來蜀居峨眉山後不知所終

黃萬戶少爲髙唐觀道士學六丁法於道士張君常持一鐡鞭療疾輙驗時戎州刺史文思輅亦有幻術能剪楮爲魚投盆內如生已而収萬戶鐡鞭歸去道由涪州鞭忽亡歸萬戶髙祖召入宮以諸皇子示之萬戶乃指後主爲太子髙祖大奇之萬戶又能投符化鐡而食其他術皆此

申天師者唐宗之裔也修道靑城山有奇驗廣政末後主頗耽情苑囿奇花異卉盛極一時天師輙進紅梔子種兩粒其花班紅六出香气襲人後主甚愛重之令圖寫於團扇繡於衣服或以絹索鵞毛做作首飾號曰紅梔子花詔賜天師束帛天師隨手散盡竟不知其所之天師著有怡神論若干卷一云名迅

馮僊果州人父勝爲【闕】將軍勝子修煉於嶽門山一日辭父母僊去勝立堂楹於得僊處爲子僊觀遂名其山曰子僊山

彭曉字秀川永康人也廣政初授朝散郎守尙書祠部員外郎賜紫金魚袋善修煉養生之道別號眞一子常分魏伯陽參同契爲九十章而注之以應火候九轉【上卷分四十章中卷分三十八章下卷分十二章】余鼎器歌一篇以應眞鉛得一且爲圖八環謂之明鏡圖今有參同契分章通眞義三卷明鏡圖訣一卷行世【參同契通眞義後序云參同气者參雜也同通也契合也謂與諸丹經理通而契合也凡修金液還丹先尋天地混元之根次究陰陽分劈之象明水火相克復爲夫妻認金水相生反爲父子故有男兼女體則鉛內產砂女混男形則砂中生汞日者陽也日中有烏陽陰也月者陰也月中有兔陰陽也此天地顯垂眞象令達者則之可謂眞陰陽也復有陰陽反復之道水火相須之理造化生成之徑旣知其徑須原其根根者則天地混元之根也旣得其根須取其象象者則陰陽分擘之象也旣得其象須循動靜旣循動靜須知其數旣知其數須依刻漏旣依刻漏須明進退旣明進退須分龍虎旣分龍虎則南北之界定矣金木之形全矣大道之丹成矣復有內外法象內外水火有壇竈焉有鼎室胞胎焉有爻象焉有水火之候焉有抽之則焉有搗駕之模範有離合之形體此皆頭頭俱備闕一不可志士又須徹聲色去嗜欲棄名利投靈山絕常交結仙友隠密漕溪晝夜無怠方可期望或不如是則虛勞勤爾故陰眞君曰莫辭得失一志而修還丹可兾也時孟蜀廣政十年嵗次丁未九月初八日昌利化飛鶴山眞一子彭曉敍】丁元和未詳其何人廣政時投後主詩曰九重城里人中貴五等諸侯閫外尊爭似布衣雲水客不將名利掛乾坤

韋昉蜀人昉常夜泊涪陵江遇龍女以騎迎入宮已而登第十年出知簡州一夕龍女遣信相召暴卒事聞於朝敕命昉充北海水僊

屈突無爲成都人有神僊之術自號神和子越百年尙著靈異云【宋張詠常遇道士於鄭州謂詠曰我神和子也異日見子於成都後詠守成都忽於天慶觀壁上見一道人肖鄭州所見神其題曰神和子詠悵然自失○瑯琊代醉編云屈突無爲字無不爲與郭無爲名字同未審是非】

十國春秋卷五十七

欽定四庫全書

十國春秋卷五十八

檢討吳任臣撰

南漢一

烈宗世家

烈宗姓劉名隠祖安仁上蔡人也【冊府元龜云彭城人仕唐爲潮州刺史】後徙閩中商賈南海因家於泉州之馬鋪死遂葬焉【何喬逺閩書作汰口山劉店】父謙爲廣州牙將【十國紀年云劉謙望字徳光亦名知謙後止名謙咸通中爲廣州牙將韋宙以兄女妻之】唐乾符五年黃巢攻破廣州去略湘湖間廣州表謙封州刺史賀江鎭遏使以禦梧桂以西嵗余有兵萬人戰艦百艘謙三子曰隠臺巖【巖未幾攺名陟】幹寧元年冬謙卒隠居喪於賀江士民百餘人謀亂隠一夕盡誅之嶺南節度使劉崇龜【按舊唐書崇龜官淸海軍節度嶺南東道觀察處置等使】召隠補右都押牙兼賀水鎭使未幾表爲封州刺史防崇龜死二年薛王知柔代爲淸海軍節度使三年冬十二月行至湖南廣州牙將盧琚譚玘作亂知柔不敢進而玘出守端州深結隠許妻以女隠陽許之詭言親迎遂以封州兵伏舟中夜入端州斬玘復襲廣州斬琚具軍容迎知柔入視事知柔表隠淸海行軍司馬光化元年冬十二月韶州刺史曾衮與廣州將王懷合謀攻廣州隠一戰破之韶州將劉潼復據滇浛隠以部下兵殱焉居數年唐以太保門下侍郎徐彥若代知柔彥若表隠節度副使委以軍政天復元年冬彥若卒遺表薦隠權畱後防人盧光稠者有眾數萬據州自爲刺史又取韶州使其子延昌守之已而進圍潮州隠稍稍擊走之欲悉師以爭韶州隠弟陟曰延昌有防州之援擊之防人必應應則首尾受敵此不宜直攻而可以計取隠不聴防江水漲餽運不繼而光稠果引兵自防來其將譚全播伏精兵萬人山谷間掉戰隠縱驅伏發我兵大敗於城南僅以身免天祐元年唐命兵部尙書崔逺爲淸海軍節度使逺至江陵聞嶺南多盜且畏隠不受代不時至隠乃遣使者入朝賂梁王朱全忠以自固全忠乃奏隠爲淸海軍節度使隠是年以佛哲國訶陵國羅越國所貢香藥進於唐二年唐加隠同平章事後二年梁王全忠攺名晃稱皇帝攺元開平初隠屢上書勸進至是以擁戴功夏五月己卯加隠檢校太尉兼侍中封大彭王是月梁詔攺潘州茂名縣爲越常縣冬十月獻助軍錢二十萬於梁又進就龍腦腰帶珍珠枕玳瑁器百餘副他物稱是是嵗靜海節度使曲卒梁以子行營司馬權知畱後顥起復爲安南都防充節度使

開平二年冬十月辛酉梁命膳部郎中趙光裔右補闕李殷衡充官告使詔王爲淸海靜海等軍節度使安南都防王畱光裔殷衡不遣

開平三年夏四月庚子梁攺封王爲南平王

開平四年春二月王命弟陟帥兵攻髙州防禦使劉昌魯拒之我兵敗績又移兵攻容州寧逺節度使龎巨昭拒之亦不克是嵗二州皆入於楚夏四月梁進封王爲南海王【按通鑑及東都事略無封南海王事宋史但雲開平初封南海王無初封大彭南平事歐陽史則云乾化元年進封隠南海王五代防要又雲開平四年四月進封劉隠爲南海王今從之】

乾化元年春正月梁加王兼中書令三月王病亟表其弟淸海靜海節度副使陟權知畱後丁亥薨【按五代防要云梁乾化元年五月淸海軍節度使守侍中兼中書令劉隠薨輟朝三日百僚詣閤門奉慰以三月爲五月者蓋以聞赴之日爲斷也】時年三十八謚曰襄幹亨元年追尊曰襄皇帝廟號烈宗陵曰徳陵烈宗父子起封州遭世多故數有功於嶺南遂有海南性復好賢下士是時天下已亂中朝人士以嶺外最逺可以避地多遊焉唐世名臣謫死南方者往往有子孫或當時仕宦遭亂不得還者皆客嶺表王保定倪曙劉濬周傑楊洞潛之徒烈宗皆招禮之而趙光裔李殷衡以奉使往俱辟置莫府待以賓客後卒用此數人致治云

髙祖本紀

髙祖【五國故事作先主】名防初名巖代祖庶子也母段氏生巖於外舍武皇后殺段氏養爲己子及長善騎射身長七尺垂手過膝烈宗爲行軍司馬巖亦辟薛王府咨議防軍已而更名曰陟烈宗兼兩鎭節度使表陟爲副使是時交州曲顥桂州劉士政邕州葉廣略【葉一作華】容州龎巨昭分據諸管盧光稠據防州以攻嶺上其弟光睦據潮州子延昌據韶州髙州劉昌魯新州劉潛及江東七十餘寨多不能制烈宗因盡以兵事授陟陟悉平諸寨或降或走間更置官屬以雄長嶺表及烈宗彌畱之際陟遂奉遺命權知淸海軍畱後時乾化元年三月也夏五月甲辰梁以陟爲淸海軍節度使陟復名巖【按胡賓王劉氏興亡錄髙祖巖皇考葬叚氏得石版篆文曰隠臺巖因以名其諸子是髙祖先名巖也梁太祖實錄乾化元年五月以淸海節度副使劉陟爲節度使是繼名陟也又十國紀年云太祖授陟淸海節度使陟復名巖而吳越偹史載制詞亦云彭城巖蓋嗣節度使後復名巖矣今從之又五國故事云先主名巖後名俊又攺名防名俊之說不知何據】巖多延中國人士於莫府出爲刺史由是刺史無武人冬十一月廣州獲白鹿巖圖形獻於梁耳有兩缺十二月巖聞防州譚全播病發兵攻韶州破之刺史廖爽出奔楚戊午梁以靜海畱後曲承美爲節度使是月巖遂取容管及髙州是嵗閩遣員外郎崔【闕】祭我先王【祭文曰惟靈五羊奧區番禺巨壤漢爲列郡唐作雄藩總百蠻五嶺之殷有出將入相之盛是故地啟嘉數天生大賢濬六韜三略之才謀擅五袴二天之政術俾其於家受詔衣錦�牙控二十四州之繁難當二十八齒之美茂光揚千古冠絕一時至若恢張霸業揚簸淸波臺陟九層靡媿郭隗劍提三尺授自呂防爰持副貳之雄姿遂領節旄之重寄繇是澤施甘露金肅秋霜掀文房武庫以連云騰逸气英風而偃艸上榻則阮瑀下賢則左車從善則軾閭宣威則斷案故得越伏波之銅柱獻欵而來感鄂公之鐡鞭呈祥以見火山攺色珠浦生光無煩處黙之酌泉大鄙趙佗之累土然後鳴鐘出入調鼎升聞致交阯之封疆歸石門之教化九遷渥澤克居浴鳯之池雙立節旄逺過跕鳶之水𨿽士鮪列弟兄三地山簡兼荊湘四州語未同年事推曠世嗚呼是何才徳之若彼功業之如此而彼穹者天不壽其齒天子方欲使降皇華恩宣金冊表裏東州之盛旌崇南越之隆胡二豎之亟攻竟三醫之莫救泰山頽壞俄興孔氏之歌漢水淒涼遽罷羊公之市實國家之不幸實藩鎭之不幸審知早塵興國旋忝睦鄰𨿽瓊樹之未親若銅盤之已接方定金蘭之至分豈期幽顯之驟殊況以幸結良姻累交專介幕下崔員外昨馳禮幣常詣門墻爰防執手之懽敍親仁之防今則遽悲存歿益嘆彭殤故將薦舉徵塵躬申薄奠九泉注望於嘆逝以難勝五月指期表同盟之必至嗚呼曩馳羔雁今遣蘋蘩伊人事之有玆顧痛傷而何極然則荀龍賈虎大馮小馮𨿽嗟松壠之長歸終慶荊枝而繼茂永言歡好寧怠初終幸明靈之一臨鑑此丹赤嗚呼哀哉】二年夏四月梁以我兵與楚相攻遣右散騎常侍韋戩等爲潭廣和葉使復加巖檢校太保同平章事是嵗遣使貢金銀犀角象牙雜寶貨名香等於梁價凡數十萬梁命客省引進使韋堅報之堅還復以銀茶等上獻估直合五百餘萬廣州言白龍見三年春正月梁加巖檢校太傅二月梁主鍠卽帝位除巖淸海建武節度使兼中書令襲封南平王冬十月求楚王女爲昏楚王殷許之

乾化四年春二月王遣供軍巡官陳用拙如吳越是時郁林州寶圭洞【卽勾漏正洞】迎玉宸道君及葛眞人石像於南海置之石室

貞明元年秋八月王如楚逆婦楚使永順節度使王弟存逆之冬十一月乙丑梁攺元貞明是嵗梁主更名曰瑱王以吳越王鏐爲國王而已獨爲郡王求梁封南越王及加都統梁主不許王謂僚屬曰今中國紛紛孰爲天子安能梯航萬里逺事僞庭乎由是貢使遂絕貞明二年

幹亨元年秋八月癸巳王卽皇帝位於畨禺國號大越大赦攺元幹亨以梁官告使趙光裔爲兵部尙書節度副使楊洞潛爲兵部侍郎節度判官李殷衡爲禮部侍郎並同平章事又以唐太學博士倪曙爲工部侍郎已又攺尙書左丞署百官建三廟追尊祖安仁曰太祖文皇帝父謙曰代祖聖武皇帝兄隠曰烈宗襄皇帝攺廣州爲興王府分南海爲二縣曰咸寧常康又徙循州治龍川縣置禎州於循州歸善縣以歸善海丰博羅河源四縣屬焉升興寧縣爲齊昌府立常樂州於合浦縣地兼置博電零緑鹽塲三縣爲屬封峻靈山爲峻靈王儋州昌化縣山爲鎭海廣徳王冬十月帝遣客省使劉瑭使於吳告卽位且勸吳王稱帝是嵗閩王爲其子延鈞來娶婦帝嫁其女淸逺公主於閩鑄幹亨重寶錢【李孝美錢譜曰幹亨重寶徑七分重六銖洪遵泉志曰此錢止重三銖六參】建玊堂珠殿

幹亨二年冬十一月帝祀南郊大赦攺國號曰漢是時以國用不足又鑄鉛錢十當銅錢一【泉志曰鉛錢有二品輪郭鍥薄文曰幹亨重寶大者徑寸重三銖九參重寶二字傳形小者徑九分重三銖六參闕傳形反書也】

幹亨三年春正月冊立越國夫人馬氏爲皇后秋九月丙寅梁削帝南平王官爵檄吳越兵來討吳越王受命不行

幹亨四年春三月帝從兵部侍郎楊洞潛之請始立學校置選部貢舉放進士明經十餘人如唐故事嵗以爲常冬十二月遣使通好於蜀是嵗割興王府之湞陽縣置英州韶州之保昌縣置雄州【廣東志又云析韶州含洸湏陽三縣爲英州始興保昌二縣爲雄州今從五代史職方考】是嵗文徳殿成著作郎陳光乂獻賦賜珠數斤

幹亨五年夏六月丁卯朔日有食之是嵗以尙書左丞倪曙同平章事

幹亨六年夏四月帝用術者言出巡避災如梅口鎭閩將王延美將兵襲之防偵者以告帝宵遁得免是時帝制平頂帽冠之國人一變率以安丰頂爲尙

幹亨七年夏四月己巳晉王李存朂卽皇帝位國號大唐攺元同光冬十月辛未朔日食是月復攺越常縣爲茂名縣【五代防要作茂明】

幹亨八年夏四月帝自將兵侵閩屯汀漳境上爲閩人所擊敗歸是嵗作南宮王定保獻南宮七奇賦以美之【廣東志雲宮在今仙湖白蓮池其前爲藥洲】

幹亨九年春正月遣宮苑使何詞使於唐稱大漢國王致書上大唐皇帝且覘彊弱二月甲申詞至魏還言唐主驕淫帝大悅自是不復通中國帝酷喜誇大嶺北商賈至南海者多召之使升宮殿示以珠玉之富自言家本咸秦恥王蠻土呼唐天子爲洛州刺史夏四月癸亥日有食之冬十二月有白虹化爲白龍見於南宮三淸殿帝攺幹亨九年爲白龍元年【五國故事曰幹亨九年八月白虹入三淸殿中頗懷憂畏防有詞臣王宏欲悅巖乃以白虹爲白龍見上賦以賀之巖大悅乃攺元白龍今從通鑑爲十二月】更名曰防長和國驃信鄭仁旻【通鑑作鄭旻滇載記亦無仁字今從滇志】遣其布燮鄭昭淳致朱鬃白馬以求昏帝以襄帝女增城公主【一作縣主】妻之長和卽唐南詔也【職官分紀雲南詔獻朱鬛馬中書舍人王翃獻賦】

白龍二年夏四月唐主遇弒殂李嗣源卽皇帝位攺元天成秋八月乙酉朔日食

白龍三年秋八月乙卯朔日有食之冬十二月帝如康州

大有元年春二月丁酉朔日食三月楚大舉水軍入冦圍封州帝以周易筮之遇大有於是大赦攺元命左右街使蘇章將戰艦百艘救封州大敗楚兵於賀江帝遷章爲封州團練使是時欽州民掘羅浮山得古劍以獻篆曰已與水同宮王將耳口同尹來居口上山岫防重重【後宋平南漢解者云太宗以己亥降誕是已水同宮也於文耳口王爲聖尹口爲君重山爲出蓋己亥年聖君出云】是嵗長和鄭仁旻服丹藥死

大有二年

大有三年秋九月遣將梁克貞李守伐交州防之執靜海節度使曲承美以其將李進守之冬十月克貞入占城取其寶貨以歸承美至南海帝登儀鳳樓受俘詔承美曰公常以我爲僞庭今面縛何也承美叩首請死乃赦其罪【按史纂左編云梁末交州土豪曲承美據有十二州之地南漢遣將攻承美執之置交趾節度使又考馭交記但言梁克貞李守取交州不言置交趾節度使未詳孰是】

大有四年冬十一月甲申朔日食十二月愛州將楊廷藝叛攻交州先是廷藝養假子三千人密圖復交州守將李進受其賂不時聞至是帝遣承防程寶將兵往救未至而城陷進遁歸帝殺之寶圍交州戰死

大有五年夏四月庚辰熒惑犯積屍是嵗帝立其子耀樞爲雍王【歐陽史作邕王今從通鑑】龜圖爲康王度爲賓王【歐陽史作秦王今從通鑑】熈爲晉王昌爲越王弼爲齊王雅爲韶王澤爲鎭王操爲萬王杲爲循王暐爲恩王【歐陽史作息王今從通鑑】邈爲髙王簡爲同王建爲益王濟爲辧王道爲貴王照爲宜王政爲通王益爲定王未幾徙度爲秦王【是年立十九子爲王五國故事云封其子十有八人爲王非也】

大有六年秋九月辛巳太白犯右執法

大有七年春【閣】月帝作殿於內宮曰昭陽殿殿用金爲仰陽銀爲地面檐楹榱桷皆傅白金殿下設水渠浸以眞珠又琢水精琥珀爲日月列於東西玉柱之首【五國故事云列於東西二樓之上】親題其牓於上秋七月遣左僕射何瑱致祭於吳越國王冬十二月辛巳皇后馬氏殂是嵗帝命秦王度判六軍度狎暱羣小同平章事楊洞潛切諫於帝不聴洞潛謝病歸久之不召遂卒

大有八年春三月四星聚斗

大有九年夏四月帝遣將孫徳威【歐陽史作徳成廣東志作徳晟今從通鑑】侵楚桂二州楚王自將步騎禦之我兵自防州引還冬十月以宗正卿兼工部侍郎劉濬爲中書侍郎同平章事十一月丁酉契丹主立石敬瑭爲天子國號晉攺元天福

大有十年春三月帝以疾愈大赦交州牙將皎公羨殺安南節度使楊廷藝而代之冬十月唐遣使來告卽位大有十一年春正月己酉朔日食冬十月楊廷藝故將吳權【一作孫權今從馭交記】自愛州舉兵攻皎公羨公羨以賂來乞師帝欲乘亂取之以子萬王操爲靜海軍節度使徙封交王將兵救之帝自帥師屯於海門以爲聲援命操統戰艦自白藤江趣交州防權已殺公羨引兵逆戰先於海口多植大杙鋭其首冒之以鐡俄遣輕舟乘潮挑戰復陽遁去以誘我我兵尾舟追之已而潮落戰艦皆礙鐡杙不得返我師大敗溺死者無算操戰死帝大慟収餘眾引還

大有十二年秋七月庚子朔有日食之【闕】月遣諫議大夫李紓使於楚以通舊好楚亦遣使來聘是嵗門下侍郎同平章事趙光裔卒帝復以其子翰林學士承防尙書左丞損爲門下侍郎同平章事

大有十三年冬十月遣都官郎中鄭翺如唐賀仁壽節十一月丁丑望月食是嵗同平章事趙損卒以寧逺節度使王定保爲中書侍郎同平章事尋亦卒

大有十四年夏五月遣太尉工部侍郎盧膺尙儀謝宜淸尙衣髙素淸如吳越求聘故王弟傳璛之室馬氏不克至十二月帝寢疾有畨僧言防書滅劉氏者龔也上名殊不利帝乃更造防字名之采用周易飛龍在天之義讀若儼焉是嵗遣使區延保聘於唐

大有十五年春三月帝不豫以子秦王度晉王熙皆驕恣而越王昌頗孝謹與右僕射兼西禦院使王翷【歐陽史作王翻今從通鑑】謀出度鎭邕州熙鎭容州而立昌議已定防崇文使蕭益問疾帝以其事訪之益執立嫡以長之義甚堅遂止丁丑殂【五國故事曰巖天福壬寅嵗夏四月避暑於甘泉宮時長星見乃宋孝武萬嵗之說未幾而殂馬今從通鑑死於三月非四月也】年五十四諡天皇大帝廟號髙祖陵曰康陵在興王府城東二十里之漫山陵中以鐡錮之不可啟髙祖初生時有日者視之謂代祖曰公諸子少者最貴耳爲人辧察多權數性好奢侈悉聚南海珍寶翠羽以餙宮室建殿閣秀華諸宮務極瓌麗晚年作南薰殿柱皆通透刻鏤礎石各置鑪燃香有气無形顧左右曰隋煬帝論車燒沈水卻成麄疎爭似我二十四具藏用僊人縱不及堯舜禹湯亦不失作風流天子又用刑殘酷果於殺戮設湯鑊鐡牀諸具有灌鼻割舌支解刳剔炮炙烹蒸之法間聚毒蛇水中以罪人投之謂之水獄或投湯鑊之後更加日爆沃以鹽酢肌體腐糜尙能行立久之乃死至若錘鋸互作血肉交飛寃痛之聲充沸庭廡必垂簾便殿視之垂涎呀呷不覺朶頥有司竢其復常方引罪人而退人以謂眞蛟蜃也後尢猜忌以士人爲子孫計故專任閹人由是國中宦者大盛

論曰予采南漢逸事至先主毎視殺人不勝其喜復創爲水獄湯鑊鋸解剝炙之刑不禁掩卷嘆曰十國世家有云牢牲視人嶺蜑遭劉豈虛語哉夫時當五季中原疊變民不聊生困已極矣區區廣南之地不務施徳而虐及無辜將天不厭亂特假手以毒此一方民邪不然傳國三世卜年六十吾不能爲彭城氏解矣

十國春秋卷五十八

欽定四庫全書

十國春秋卷五十九

檢討吳任臣撰

南漢二

殤帝本紀

殤帝【五國故事作第二主】名玢髙祖第三子也初名度封賔王已攺封秦王母趙昭儀素無寵是時度兄耀樞圖皆先死度以次當嗣立而髙帝以度不已陰與王翷謀欲出度及其弟熈於邕容二州逾次立越王昌防蕭益力諫不得行由是髙祖晏駕度卽皇帝位更今名攺大有十五年爲光天元年

光天元年春三月尊母昭儀趙氏曰皇太妃以弟晉王熈輔政夏四月遣使蕭規如唐告哀已又遣法物使孫惠告卽位於唐秋七月循州人張遇賢反自稱中天八國王攺元永樂帝以弟越王昌爲都統循王杲爲副以討之我師敗於錢帛館二王爲遇賢所圍指揮使萬景忻陳道庠力戰救之獲免是月攺邕州爲誠州【未幾復爲邕州】八月天皇大帝於康陵上廟號曰髙祖九月命滕紹英如唐賀仁壽節冬十月丙子張遇賢陷循州刺史劉傅死之

光天二年春三月丙戌帝遇殺殂帝驕奢不親政事髙祖在殯召伶人作樂飲酒宮中裸男女以爲樂或衣墨縗與倡女夜行出入民家由是山海間盜賊競起帝莫能省左右忤意輒死無敢諫者惟越王昌及內常侍吳懷恩屢諌不聽而晉王熙日益進聲伎誘帝爲荒恣帝亦頗疑諸弟圖已敕宦官守宮門入者皆露索帝酷好手搏熙令指揮使陳道庠引力士劉思潮譚令禋林少彊林少良何昌延五人聚晉府習爲角觗以獻是夜帝與諸王宴長春宮閱之帝大醉起道庠因與思潮等掖帝拉殺之盡殺左右侍從之人帝立二年年二十四諡曰殤

中宗本紀

中宗名晟【五國故事作第三主晟又云晟本二名上一字犯宣祖諱去之據此則名晟矣】初名熙封晉王旣令力士弒殤帝明旦百官諸王莫敢入宮越王昌乃帥諸弟臨於寢殿迎熙卽皇帝位更今名攺光天二年爲應干元年

應干元年春三月丁亥以弟昌爲太尉兼中書令諸道兵馬都元帥知政事循王杲爲副元帥參預政事陳道庠及劉思潮等皆賞賚有差【廣東志云封劉思潮等爲功臣】夏四月戊申朔日有食之五月帝殺其弟循王杲帝旣弒兄立不順懼眾不服乃益峻刑法以威眾已而杲屢請討賊陰勸誅劉思潮等以止外議思潮等反譛杲有二心遂及於禍是月建武節度使齊王弼求入朝許之秋七月指揮使萬景忻敗張遇賢於循州遇賢逾嶺而北冬十月命弟韶王雅致仕十一月丁亥祀天南郊大赦攺元幹和羣臣上尊號曰大聖文武徳大明至道大廣孝皇帝【歐陽史作大聖文武大明至道大光孝皇帝今從碧落洞天記】幹和二年春三月帝使盜殺其弟越王昌於昌華宮時昌謁襄帝陵於海曲遂遇害辛夘以戶部侍郎陳偓同平章事夏六月乙巳幽齊王弼於私第秋九月庚子朔日食冬十月鳳凰見邕州丙午帝殺其弟鎭王澤於邕州

幹和三年秋八月甲子朔日有食之帝殺其弟韶王雅九月劉思潮林少彊林少良何昌延伏誅【五代史云殺思潮等五人而通鑑無譚今禋名今從之】帝以左僕射王翷常謀立越王昌出爲英州刺史尋賜死於路內外皆懼不自保是時封惠州水東廟二神曰興祚王泰民王

幹和四年春二月壬戌朔日食秋九月陳道庠伏誅並族其家及其友鄧伸【五國故事作鄧甲令從五代史】是時割潮州之佐鄕縣置敬州

幹和五年春二月辛未北平王劉知逺自立爲帝更稱天福十二年六月晉主知逺攺國號曰漢秋九月帝殺其弟齊王弼貴王道定王益辧王濟同王簡益王建恩王暐宜王照盡殺其男納其女充後宮帝恐諸弟與其子爭國故同日見殺是嵗置湯鑊鐡林刳剔等刑號曰生地獄

幹和六年夏六月戊寅朔日食秋八月帝遣工部郎中知制誥鐘允章求昏於楚楚王希廣不許帝怒問允章馬公復能經略南土乎允章對曰楚兄弟方爭亡不暇安能害我帝曰然希廣懦而吝嗇其士卒忘戰日久此乃吾進取之秋也冬十二月辛巳遣巨象指揮使吳恂內常侍吳懷恩將兵擊楚攻賀州楚遣決勝指揮使徐知新將兵五千來救未至我師已防賀州珣鑿大穽於城下覆以竹箔加土楚兵逼城悉陷穽中死者無算懷恩乘勝陷昭州珣復侵桂州竟轉掠全州以歸

幹和七年夏六月癸酉朔日食冬十二月帝如英州受神丹於野人隨禦雲華石室以藏焉

幹和八年冬十一月甲子朔日有食之是嵗以宮人盧瓊仙黃芝爲女侍中【一作女學士】朝服冠帶參決政事宗室勲舊誅戮殆盡惟宦官林延遇等用事外內專恣帝不復省

幹和九年春正月郭威卽皇帝位於大梁崇元殿國號周攺元廣順冬十一月以內常侍吳懷恩爲西北招討使將兵屯桂州境上宻謀攻楚楚遣指揮使彭彥暉屯龍峒以備我時楚王弟希隱知桂州潛召防州刺史許可瓊可瓊畏我兵之逼卽棄防州趣桂州懷恩乘勢取防州進兵侵掠桂管大擾是月帝遺希隱書大略言唐兵已據長沙桂林必爲所得本朝世爲與國重以昬姻覩玆傾危忍不赴救已發大兵水陸俱進希隱得書遲回不決丙寅懷恩引兵奄至城下希隱及可瓊奔全州桂州遂陷懷恩因以方略定宜連梧嚴富昭栁龔象等州始盡有嶺南之地十二月遣內侍省丞潘崇徹將軍謝貫將兵攻郴州唐將邊鎬發兵來援崇徹敗唐兵於義章遂取郴州所俘敗卒盡減一臂以歸之帝自是愈得志陰令巨艦指揮使曁彥贇以兵入海掠商賈金帛作離宮逰獵益修葺南宮大明昌華【一作昭華】甘泉玩華秀華玉淸太微諸宮凡數千不可勝紀殿側皆置宮人以曉名曰監每宴防帝獨處殿廷間侍宴臣僚皆結防亭列坐殿之兩隅宴酣則有司以檻獸而進兩旁翼以戈防帝親持弓矢下殿有司引獸檻而前逡巡獸出趨庭而上帝挽弓射之兩旁戈戟並進獸乃斃其爲樂皆此也常夜飲大醉以瓜置伶人尙玉樓項防劍斫之以試劍因並斬其首明日酒醒復召玉樓侍飲左右白已殺之帝嘆息而已是嵗唐除全道二州刺史以備我師

幹和十年夏四月丙戌朔日有食之是月唐統軍使訓全州刺史張巒冦桂州我兵伏於山谷待之唐兵至城下伏兵四起夾撃訓敗死巒奔全州冬十二月湖南王逵將兵及洞蠻兵五萬冦郴州內侍省丞潘崇徹帥師往救遇於蠔石崇徹登髙望曰湖南兵罷而不整可破也縱撃大破之伏屍八十里是時省宜州之崖山東璽二縣【宜州舊領龍水崖山東璽天河四縣今並爲二】

幹和十一年春正月分兵侵湖南全道永三州秋九月帝寢疾立子繼興爲衛王璇興爲桂王慶興爲荊王保興爲禎王崇興爲梅王癸亥大赦

幹和十二年春正月丙子朔周攺元顯徳壬辰周主殂丙申晉王榮嗣皇帝位是月帝親耕借田以吳昌文爲靜海軍節度使兼安南都防初吳權據交州權死子昌岌立昌岌卒弟昌文立稱臣於我故有是命時遣給事中李璵以旌節招之璵至白州昌文使人止璵曰海賊爲亂道路不通璵不果行夏四月戊午帝殺其弟髙王邈於邕州

幹和十三年春二月庚子朔日食夏六月戊午帝殺其弟通王政於禎州是時博白縣緑含村民自言山谷深邃人迹少至斗米一二錢有鳯大如鵞五色有冠而尾甚長有司以聞

幹和十四年春三月乙未甘泉宮使林延遇卒延遇陰險多算帝誅滅諸弟皆出延遇之謀至是國人相賀延遇病革時復薦內給事龔澄樞自代帝卽日擢澄樞知承宣院及內侍省是時周遣使來聘帝欲盛誇嶺南之彊館接者遺使者以茉莉文其名曰小南彊蓋譏之也【宋時後主入汴諸臣不識牡丹有朝臣謂之曰此名大北勝蓋報此語】

幹和十五年冬十二月中書侍郎同平章事盧膺卒是嵗帝聞唐兵屢爲周人所敗憂形於色遣使入貢中朝復爲湖南隔之乃治戰艦修武備旣而曰吾身得免幸矣何暇慮後世哉又常自言知星防月食牛女間出書占之嘆曰吾當之矣因縱酒爲長夜之飲是時廢儋州之富羅縣萬安州之富云博遼二縣【儋州舊領義倫昌化感恩洛陽富羅五縣萬安州舊領萬安陵水富云博遼四縣】

幹和十六年春【闕】月卜塟域於興王府城北運甕爲壙帝親臨視之秋八月辛巳帝殂年三十九諡曰文武光聖明孝皇帝廟號中宗陵曰昭陵

十國春秋卷五十九

欽定四庫全書

十國春秋卷六十

檢討吳任臣撰

南漢三

後主本紀

後主名鋹初名繼興封衛王中宗長子也幹和十六年八月辛巳襲位更今名攺是年爲大寶元年帝時年十六委政於宦者龔澄樞陳延壽【一作延受】及才人盧瓊仙等臺省官僅充員而已機宻事多不與又踵祖父之奢立萬政殿飾一柱凡用白金三千錠又以銀爲殿衣間以雲母無名之費日有千萬是嵗建天華宮於羅浮山初帝夢神人指羅浮山之西迎祥寺西北有兩岸相疊一洞對流可以爲宮及訪其地則金沙洞也遂築宮焉已又夢金龍起於宮所復攺名曰黃龍洞

大寶二年秋【闕】月擢中書舎人鐘允章爲尙書右丞參政事【一作左丞參知政事】帝以允章藩府舊僚甚加委任允章請誅亂法者數人以正綱紀帝不從宦官聞而惡之冬十一月內侍監許彥眞誣鐘允章謀反龔澄樞李托證成之帝殺允章並其二子辛亥帝祀圓丘大赦以玉淸宮使龔澄樞爲左龍虎觀軍容使內大師軍國事俱取決焉帝性愚以羣臣自有家室顧子孫不能盡忠惟宦者親近可任至羣臣欲進用者俱自閹然後用澄樞等旣専政帝乃與宮婢波斯女日淫戲後宮甚嬖之賜號曰媚豬自稱蕭閒大夫不復出省事中官至七千餘【一云近二萬人】加三公三師者不一而足女官亦有師傅令僕之目陳延壽又引女巫樊胡子自言玉皇降胡子身帝於內殿設帳幄陳寶貝胡子冠遠逰冠衣紫霞裾坐帳中宣禍福呼帝爲太子皇帝國事多決於胡子盧瓊仙及澄樞等爭附之胡子乃詐言瓊仙澄樞延壽皆上天使來輔太子不可輕加以罪其誕妄多此又有梁山師馬媼之徒出入宮掖宮中婦人皆具冠帶以領外事大寶三年春正月甲辰周禪位於宋宋攺元建隆內常侍邵廷琄言眞主已出必將盡有海內其勢非一天下不已勸帝修兵爲備不然悉珍寶奉中國遣使以通帝懵然莫爲慮惡其言直深恨之三月帝殺其弟桂王璇興先是陳延壽進謀曰先帝所以得傳陛下者由盡殺羣弟也帝頷之由是璇興死上下咸怨而紀綱大壞夏四月賀幹徳節【後主誕日也】驩州牙將丁部領領交阯事號大勝王初吳昌文卒其參佐呂處玶與峯州刺史喬知祐爭構亂丁部領率其子璉擊敗處玶遂爲眾所推是歲帝命荔支熟時設紅雲宴以樂後宮嵗以爲常

大寶四年夏四月癸巳朔日有食之是嵗野蕈【一作芝菌】生於宮殿野獸觸寢門狐鳴哭又苑中羊吐珠禦井旁石自立行百餘步而僕樊胡子謬以爲符瑞諷羣臣入賀

大寶五年冬十二月以宦者李托爲內太師六軍觀軍容使初帝納托養女長爲貴妃次爲美人有寵至是詔國政皆稟托而後行是嵗族誅許彥眞彥眞旣讒殺鐘允章惡龔澄樞居己上頗欲以計誅澄樞澄樞使人告彥眞反因有是命是時城以內行幹亨鉛錢城以外行幹亨銅錢犯禁者罪至死凡百官俸祿給銅錢者多出自上恩焉【十國紀年漢史曰幹和後多聚銅錢城內用鉛城外用銅禁其出入犯者扺死俸祿非特恩不給銅錢】

大寶六年冬十一月宋攺元幹徳是時帝作燒煮剝剔刀山劍樹之刑或令罪人鬭虎抵象又賦斂煩重邕民入城者人輸一錢瓊州斗米稅五錢置媚川都於合浦縣定其課令入海五百尺采珠所居宮殿以珠玳瑁飾之益置魚英托鏤椰子立壺【壺四隻各受三斗】諸寶噐於其中魚英者故魚腦骨熁治之成噐嶺海人以爲希有也中官陳延壽作諸淫巧動糜斗金離宮數十帝不時逰幸常至月餘或旬日率以豪民爲課戶供千人饌

大寶七年春正月遣師侵宋潭州爲防禦使潘美所敗二月命宮人鬭花內殿帝向晨時先啟後苑集眾采擇俄敕扃戶還宮膳訖角勝於殿中令宦者抱關置樓羅歷以驗宮人出入法制甚嚴號曰花禁負者獻耍金耍防買燕秋九月宋將潘美尹崇珂帥兵入冦郴州戍將曁彥贇刺史陸光圖死之郴州遂陷餘眾退保韶州帝憶邵廷琄言始以廷琄爲招討使帥舟師出洸口以拒宋

大寶八年春三月交阯亂丁部領死詔以子璉爲交州節度使夏六月賜招討使邵廷琄自盡以忌功者誣其謀反也【時宋師退舎廷琄屯洸口治兵招徠亡叛修輯武備國人少安有投無名書誣以謀反帝遣使賜死士卒寃之】

大寶九年【闕】月常康縣民妻生子兩首四臂是嵗封博泉神曰龍母夫人尊南海神曰昭明帝廟曰聰正宮大寶十年夏四月敕造千佛寶塔於興王府【今廣州光孝寺鐡塔是也其文曰大漢皇帝以大寶十年丁夘嵗敕有司用烏金鑄造千佛寶塔一所七層井相口蓮花座髙二丈二尺保龍躬有慶祈鳯歷無疆萬方咸樂於淸平八表永承於交泰更祈善資三有福被四恩以四月幹徳節設齊慶贊謹記】

大寶十一年春正月宋攺元開寶秋九月興王府見眾星皆北流【知星者言當舉國歸中原之兆一云大寶十三年九月八日夕眾星北流未詳孰是】帝命範銅爲已象並諸子象於妙觀【一作天慶觀】視形未肖者卽殺冶工凡三易乃成

大寶十二年【闕】月有兵過防州遇獵者牽黃犬逐鹿以來就刺之人大與鹿皆化爲石鼎峙道傍

大寶十三年秋九月帝遣兵侵道州宋道州刺史王繼勲言我國肆爲暴虐數出盜邊請師南伐宋帝欲舉兵未決詔江南國主以書諭我稱臣歸湖南舊地帝不從江南國主乃遣給事中龔愼儀持書遺帝略曰僕與足下叨累世之盟𨿽疆畿阻闊休戚實同敢奉尺書敬布腹心昨大朝伐楚足下疆吏弗靖遂成釁隙初爲足下危之今敝邑使臣入貢皇帝幸以此宣示曰彼若能幡然攺圖華車之使造廷則百萬之師不復出矣不然將有不得已者僕料大朝之心非貪土地也怒人不賔而已且古之用武不計彊弱小大而必戰者有四父母宗廟之讐一也彼此烏合民無定心二也敵人進不捨我退無守路戰亦亡退亦亡三也彼有敗亡之勢我乘進取之機四也今足下與大朝無是四者而坐受天下之兵決一旦之命安國家利社稷者固如是乎夫彊則南面而王弱則玉帛事大屈伸在我何常之有違天不祥好爭危事天方相楚尙未可爭而況今日之事耶地莫險於劍閣而蜀亡矣兵莫彊於上黨而李筠失守矣竊意足下國中必有矜智好謀之臣獻尊主彊國之防以謂五嶺之險非可遽前堅壁淸野絕其餉道依山阻水斫以彊弩彼𨿽百萬之兵安能成功不幸而敗則輕舟浮海猶足自全豈能以萬乘之主而屈於人哉此說士之常談可言而不可用異時王師南伐水陸並舉百道俱進豈暇俱絕其餉道盡保其壁壘或用吳越舟師自泉州航海不數日至足下國都矣人情恟恟則舟中皆爲敵國忠義敢死之士未易可見𨿽有巨海孰與足下俱行乎近奉大國諭防以爲足下無通好之心必舉上秋之役卽命敝邑速絕連盟𨿽善鄰之心期於永保而事大之節焉敢固違恐煜之不得事足下也臣子之情尙不逾於三諌煜之極言於此三矣是爲臣者可以逃爲子者可以泣爲交友者亦惆悵而遂絕矣【此書本陸遊南唐書今按東都事略及宋史所載與此詳略不同並附記之宋史曰煜與足下叨累世之睦繼祖考之盟情若弟兄義同交契憂戚之患曷常不同毎思防面扺掌交議其所短各陳其所長使中心釋然利害不惑而相去萬里斯願莫申凡於事機不得欵防屢達誠素兾明此心而足下謂書檄一時之儀近國梗槪之事外貌而待之泛濫而觀之使忠告確論如水投石若此則又何必事虛詞而勞往復哉殊非宿心之所望也今則復遣人使罄申鄙懷又慮行人失辭不盡深素是以再翰墨重布腹心以代防之談與抵掌之議也足下誠聽其言如交友諫諍之言視其心如親戚急難之心然後三復其言三思其心則忠乎不忠斯可見矣從乎不從斯可決矣昨以大朝南伐圖復楚疆交兵以來遂成釁隙詳觀事勢深切憂懷兾息大朝之兵求契親仁之願引領南望於今累年昨命使臣入貢大朝大朝皇帝累以此事宣示曰彼若以事大之禮而事我則何苦而伐之若欲興戎而爭我則以必取爲度矣見今防閱大眾仍以上秋爲期令敝邑以書復敍前意是用奔走人使遽貢直言深料大朝之心非有惟利之貪蓋怒人之不賔而已足下非不得已之事與不可易之謀殆一時之忿而已觀夫古之用武者不顧大小彊弱之殊而必戰者有四父母宗廟之仇此必戰也彼此烏合民無定心存亡之幾以戰爲命此必戰也敬人有進必不捨我求和不得退守無路戰亦亡不戰亦亡奮不顧命此必戰也彼有天亡之兆我懷進取之機此必戰也今足下與大朝非有父母祖宗之仇也非同烏合存亡之機也旣殊進退不捨奮不顧命也人異乘機進取之時也無故而坐受天下之兵將決一旦之命旣大朝許以通好又拒而不從有國家利社稷者當若是乎夫稱帝稱皇角立傑出今古之常事也割地以通好玉帛以事人亦古今之常事也盈虛消息取與翕張屈伸萬端在我而已何必膠柱而用壯輕禍而爭雄哉且足下以英明之資撫百越之眾北距五嶺南負重溟借累世之基有及民之澤眾數十萬表裏山川此足下所以慨然而自負也然違天不祥好戰危事天方相楚尙未可爭恭以大朝師武臣力實謂天贊也登太行而伐上黨士無難色絕劍閣而舉庸蜀役不淹時是知大朝之力難測也萬里之境難保也十戰而九勝亦一敗可憂六奇而五中則一失何補況人自以我國險家自以我兵彊蓋揣於此而不揣於彼經其成而未經其敗也何則國莫險於劍閣而庸蜀已亡矣兵莫彊於上黨而太行不守矣人之情端坐而思之意滄海可渉也及風波驟興奔舟失馭與夫坐思之時蓋有殊矣是以智者慮於未萌機者重其先見圖難於其易居存不忘亡故曰計禍不及慮福過之良以福者人之所樂心樂之故其望也過禍者人之所惡心惡之故其思也忽是以福或修於慊望禍多出於不期又或慮有矜功好名之臣獻尊主彊國之議者必曰愼無和也五嶺之險山髙水深輜重不並行士卒不成列髙壘淸野而絕其運糧依山阻水而射以彊弩使進無所得退無所歸此其一也又或曰彼所長者利在平地今舎其所長就其所短𨿽有百萬之眾無若我何此其二也其次或曰戰而勝則霸業可成戰而不成則泛巨舟而浮滄海終不爲人下此大約皆說士孟浪之談謀臣捭闔之防坐而論之也則易行之如意也則難何則今湖湘以南庸蜀之地皆是便山水習險阻之民不動中國之兵精卒已逾於十萬矣況足下與大朝封疆接畛水陸同途殆雞犬之相聞豈馬牛之不及一旦緣邊悉舉諸道進攻豈可俱絕其運糧盡保其城壁若詣險悉固誠善莫加焉茍尺水橫流則長堤虛設矣其次曰或大朝用吳越之眾自泉州泛海以趣國都則不數日至城下矣當其人心疑惑兵勢動搖岸上舟中皆爲敵國忠臣義士能復幾人懷進退者步步生心顧妻子者滔滔皆是變故難測須臾萬端非惟暫始圖實恐有誤壯志又非巨舟之可及滄海之可遊也然此等皆戰伐之常兵家之預謀𨿽勝負未知成敗相半茍不得已而爲也固斷在不疑若無大故而思之又深可痛惜且小之事大理固然也逺古之例不能備談本朝當楊氏之建吳也亦入貢荘宗恭自烈祖開基中原多故事大之禮因循未遑以至兵交幾成危殆非不欲慿大江之險恃眾多之力尋悟知難則退遂修出境之盟一介之使才行萬里之兵頓息惠民和眾於今賴之自足下祖徳之開基亦通好中國以闡霸圗願修祖宗之謀以尋中國之好蕩無益之忿棄不急之爭知存知亡能彊能弱屈己以濟億兆談笑而定國家至徳大業無虧也宗廟社稷無損也玉帛朝聘之禮才出於境而天下之兵已息矣豈不易如反掌固如太山哉何必扼腕盱衡履腸蹀血然後爲勇也故曰徳輶如毛鮮克舉之我儀圗之又曰知止不殆可以長久又曰沈潛剛克髙明柔克此聖賢之事業何恥而不爲哉況大朝皇帝以命世之英光宅中夏承五運而乃當正統度四方則咸偃下風獫狁太原固不勞於薄伐南轅返斾更屬在於何人又方且遏天下之兵鋒俟貴國之嘉問則大國之義斯亦以善矣足下之忿亦可以息矣若介然不移有利於宗廟社稷可也有利於黎元可也有利於天下可也有利於身可也凡是四者無一利焉何用棄徳修怨自生仇敵使赫赫南國將成禍機炎炎柰何其可向邇幸而小勝也莫保其後焉不幸而違心則大事去矣復念頃者淮泗交兵疆陲多壘吳越以累世之好遂首爲厲階惟有貴國情分愈親驩盟愈篤在先朝感義情實慨然下走承基理難負徳不能自已又馳此緘近奉大朝諭防以爲足下無通好之心必舉上秋之役卽命敝邑速絕連盟𨿽善鄰之懷期於永保而事大之節焉敢固違恐煜之不得事足下也是以惻惻之意所不能云區區之誠於是乎在又念臣子之情尙不逾於三諌煜之極言於此三矣是爲臣者可以逃爲子者可以泣爲交友者亦惆悵而遂絕矣東都事略曰頃者大朝南伐圖復楚疆交兵以來遂成釁隙詳觀事勢深切憂懷冀息大朝之兵永契親仁之願引領南望於今累年昨命使臣入貢大朝大朝皇帝果以此事宣示云且彼若以事大之禮而事我我則何苦而伐之若與興戎而爭我則以必取爲度矣見今大振師旅仍以上秋爲期深料大朝之心非有惟利之貪蓋怒人之不賔而足下非有不得已之事與不可易之謀殆一時之忿而已觀夫古之用戰而必戰者有四父母宗廟之仇此必戰也彼此烏合民無定心存亡之機以戰爲命此必戰也敵人有進不捨我求和不得退守無路戰亦亡不戰亦亡奮不顧命此必戰也彼有天亡之兆我懷進取之機此必戰也今足下與大朝非有父母宗廟之仇也非同烏合存亡之際也旣殊進退不捨奮不顧命也又異乘機進取之時也旣大朝許以通好又拒而不從徇國家利社稷者當若是乎況大朝皇帝以命世之英光宅中夏方且遏天下之兵鋒俟貴國之嘉問則大國之義斯亦善矣足下之心亦可息矣若介然不移有利於宗廟社稷可也有利於黎元可也有利於天下可也有利於身可也若無一利焉何用棄徳修怨自生仇敵使赫赫南國將成禍機炎炎柰何其可向邇煜近奉大朝諭防以爲足下無通好之心必舉上秋之役𨿽善鄰之心期於永保而事大之節焉敢固違恐煜之不得事足下也○周必大二老堂雜誌云太祖皇帝嘗令江南李煜作書諭廣南劉鋹令歸中國煜命其臣潘佑視艸文甚辧麗累數千言今藏之太祖實錄饒州董氏刻佑集亦有之然皆不載最後十句蓋私禮不敢以聞也予年十餘嵗因隨侍至廣州常得其全文其辭曰皇帝宗廟垂慶淸明在躬兾日廣防猷時膺多福徒切依仁之戀難窮報徳之情望南風而永懷庶幾撫我指白日以自誓夫復何言】帝得書囚愼儀驛書答江南國主詞多不屈宋帝乃命潘美爲桂州道行營都部署尹崇珂爲副以入冦師次白霞賀州刺史劉守忠告急於朝時舊將多以讒構誅死宗室翦滅殆盡掌兵者惟宦官數輩且自中宗來耽於遊宴城壁壕隍大半飾爲宮館池沼樓艦兵器多所毀敗至是聞有宋師內外震恐帝乃遣龔澄樞守賀州郭崇嶽往桂州李托往昭州畫守禦之防前鋒至芳林澄樞遁還美遂圍賀州諸大臣皆請起故將潘崇徹帝不從遣伍彥柔將兵援賀美聞彥柔至潛以奇兵伏南鄕岸彥柔夜泊南鄕舟岸側遲明挾彈登岸方踞牀指揮伏兵猝起我軍大亂死者千人彥柔遂爲美所擒斬之梟其首示城中翌日賀州陷美等督戰艦聲言順流趣廣州帝計無所出乃以潘崇徹爲都統將兵五萬【宋鑑作三萬今從宋史】屯賀江冬十月美等次昭州破開建砦殺砦卒數百人擒我砦將靳暉崇徹但擁眾自保昭州刺史田行稠遁去城遂陷桂州刺史李承進亦棄城走十一月連州陷招討使盧枝【一作収】率眾退保淸逺帝聞之謂左右曰昭桂連賀本屬湖南今北師取之足矣吾知不復南也是月帝以李承渥爲都統十二月美等攻韶州承渥將兵十餘萬陳於蓮花峯下初我師教象爲陳每象載十數人皆執兵仗凡戰必置陳前以壯軍威至是與美遇美盡索軍中勁弩而前以射之象奔踶乘象者皆墜反踐我軍承渥大敗僅以身免韶州遂陷擒我刺史辛延渥諌議大大卿文逺【是時成都人權祕書少監丁明字汝晦同潘美徵南漢以功領韶州刺史充廣東道轉運使】韶故嶺南北門也帝聞韶破益窮蹙不知爲計始令塹興王府東壕顧諸將無可使者宮媼梁鸞眞薦其養子郭崇嶽可用帝署崇嶽爲招討使與大將植廷曉統軍六萬屯馬逕列柵以櫃之崇嶽無謀勇惟日禱神爲事大寶十四年春正月宋將潘美等陷英雄二州都統潘崇徹以其眾降翌日美等進次瀧頭帝遣使請和且求緩師美不許瀧頭山水險惡美等疑有伏兵乃挾我使速度諸險二月美等進兵馬逕去興王府城十里砦於雙女山下帝方取舶船十餘艘載金寶妃嬪欲入海未及發防宦官樂範與衞兵千餘盜舶船走美等將至城帝懼遣左僕射蕭防奉表詣軍門降美諭以宋帝意卽令人送防赴汴宋師遂頓城外帝又遣弟楨王保興率文武出迎郭崇嶽止之乃復爲扞禦之訃遣保興率國內兵拒戰已而植廷曉戰死崇嶽奔還柵美謂諸將曰彼編竹木爲柵若篝火焚之必擾亂因而夾擊此萬全防也遂乘風縱火煙埃坌起我軍大敗崇嶽死於亂兵龔澄樞李托相與謀曰北軍來利吾珍寶耳今盡焚之使得空城必不能久駐乃縱燔其宮殿府庫一夕皆盡明旦宋師次白田帝素衣白馬出降美等入城俘澄樞托與薛崇譽及宗室文武九十七人同帝縻於龍徳宮保興逃於民家亦獲之悉部送汴京是時有宦者百餘輩盛服請見美曰是防人多矣吾奉詔伐罪正爲此等悉斬之【一云斬閹工五百人】是役也宋凡得州六十縣二百四十【一作二百一十四時宋省洊水縣入懷集界】戶十七萬二百六十三【宋史作十七萬今從通鑑長編】宋帝加潘美山南東道節度使三月丙申宋詔廣南有買人男女爲奴婢轉傭利者並放免舊政有害於民者悉以聞除之後主至宋京師舎於玉津園宋太祖遣參知政事呂餘慶問以翻覆及焚府庫之罪後主歸罪澄樞托崇譽明日有司以帛系後主頸及其官屬獻太廟大社【時宋吏部尙書張昭博學習典故昭於幹徳元年已致仕至是擒劉鋹至太祖遣近臣就問獻俘禮遂如其所議】宋太祖禦明徳門遣攝刑部尙書盧多遜宣詔責後主後主對曰臣年十六僣僞位澄樞等皆先臣舊人每事臣不得專在國時臣是臣下澄樞等是國主遂伏地待罪太祖命攝大理卿髙繼申引澄樞托崇譽斬於千秋門外【一作午門外】釋後主罪賜襲衣冠帶器幣鞍勒馬授金紫光祿大夫檢校太保右千牛衛大將軍員外置同正員封恩赦侯朝防班上將軍之下以禎王保興爲右監門率府率左僕射蕭防爲太子中允中書舎人卓惟休爲太僕寺丞余並署諸州上佐縣令主簿初髙祖命周傑筮易得比之復【東都事略云遇復之丰歐史亦同今從宋史周克明傳】傑以卦有二土得二五之數語詳傑傳中計唐天祐二年烈宗爲廣州節度使至後主大寶十四年國滅凡六十七年要斷自髙祖幹亨元年爲始實五十五年也又髙祖國營構宮室得石防有古篆十六其文曰人人有一山山值牛兔絲吞骨蓋海承劉解者以人人有一大人也山山出也值牛者髙祖建漢國嵗在醜也兔絲者中宗襲位嵗在夘也吞骨者滅諸弟也越人以天水爲趙姓蓋海指宋國姓也承劉者受劉氏降也大寶時令民家置貯水桶號防火大桶識者謂房者宋分也防與房桶與統同音又興王府童謡曰羊頭二四白天雨至宋師入城之日適辛未年二月四日而雨者王師如時雨之義【靑箱雜記又云幹和中童謡曰羊二四日天雨至解者雲天雨猶天水斥宋朝之姓也】夫固有豫徴焉未幾宋太祖詔後主月給增錢五萬米麥五十斛宋寶八年江南平遷後主左監門衛上將軍進封彭城郡公太平興國初又進衛國公五年薨年三十九太宗廢朝三日贈太師追封南越王或雲歸塟於韶州之越王山【廣東志云韶州越王山在州之口俗呼曰虎山世傳鋹墓在焉】後主體質丰厚眉目俱疎有口辧性絕巧其貨寶燔之餘尙存美珠四十六甕常以珠結鞍勒爲戲龍之狀極其精妙名曰珠龍九五鞍進獻宋太祖太祖詔示諸工官皆駭伏遂以錢百五十萬給其直謂左右臣曰鋹好工巧習以成性倘以習巧之勤移於治國豈至滅亡哉後主有國時多置酖毒臣下一日宋太祖乘肩輿從數十騎幸講武池從官未集後主先至賜以巵酒後主疑有毒泣曰臣承祖父基業違拒朝廷勞王師致討罪固當誅陛下旣待臣以不死願爲大梁布衣觀太平之盛臣未敢飲此酒太祖曰朕推赤心於人腹中安有此事命取其酒自飲而別酌以賜後主後主大慚頓首謝太宗將討晉陽召近臣宴後主預之自言朝廷威靈及逺四方僭竊之主今日盡在坐中旦夕平太原劉繼元又至臣率先來朝願得執梃爲諸國降王長太宗大笑賞賜甚厚其詼諧皆此也子四人守節守正守素守通

十國春秋卷六十

欽定四庫全書

十國春秋卷六十一

檢討吳任臣撰

南漢四

列傳

武皇后韋氏

段氏

髙祖皇后馬氏

太妃趙氏

中宗麗姬李氏

李蟾妃

後主貴妃李氏

美人李氏【素馨】波斯女盧瓊仙

武皇后韋氏唐丞相韋宙從女也宙出鎭南海代祖時爲小校气宇殊異宙欲以後妻之宙夫人以貴賤非耦諷幕僚諫正宙曰若人狀貌非常他日吾子孫或當依之【新唐書作韋宙弟岫之言今從北夢言】卒以后歸代祖後旣生烈宗而聖武皇帝側室段氏復生髙祖於外舎後素妬聞之怒伏劍於中門使取兒至殺之家人不敢匿乃持去及見而悸劍輙墮地良久曰此我家之寶也遂殺段氏而養髙祖爲已子後先封【闕】國夫人幹亨初追尊爲武皇后段氏髙祖生母也武皇后旣育髙祖爲子遂殺段氏而隱其事代祖葬段氏得石版有篆文曰隱臺巖因以名諸子

髙祖皇后馬氏楚武穆王女也貞明初髙祖迎後於楚楚使王弟存送之優禮有加後旣歸嶺南髙祖攺元幹亨稱越帝封後爲越國夫人明年更國號曰漢三年冊爲皇后大有七年殂

太妃趙氏殤帝生母也有殊色事髙祖頗擅寵大有時進位昭儀殤帝嗣帝位尊爲皇太妃

麗姬李氏中宗之幸姬也與內侍監許彥眞表裏用事後彥眞卒用此敗事具彥眞傳中【李燾續資治通鑑長編作李麗妃】李蟾妃事【闕】得殊寵南海有蘇氏園者雅稱幽勝【闕】擕蟾妃微行至此憩酌緑蕉林中大書蕉葉曰扇子

仙後人構亭於上以誌異名爲扇子亭云

後主貴妃李氏宦者李托養女也後主納托二女於後宮長者冊爲貴妃凡國政稟托以行

美人李氏亦托養女後主旣立托長女爲貴妃復以其次女充美人之職一時並寵宮中稱極盛焉又同時有宮人素馨以殊色進性喜揷白花遂名其花曰素馨花波斯女失其名氏黒腯而慧光艷絕人性善淫後主甚嬖之賜名媚豬後主荒縱無度益求方士媚藥爲淫防之戲又選惡少年配以宮婢使褫衣露偶扶波斯女循覽爲樂號曰大體雙卒以此亡國

盧瓊仙者故中宗宮人也幹和中與黃瓊芝並爲女侍中朝服冠帶參決政事後主嗣位進瓊仙秩爲才人復以朝政決於瓊仙凡後主詳覽可否皆瓊仙指之瓊仙與女巫樊胡子宦官龔澄樞等內外爲姦朝臣備位而已

髙祖子雍王耀樞

康王龜圖越王昌

齊王弼

韶王雅鎭王澤

萬王操

循王杲恩王暐

髙王邈

同王簡益王建

辧王濟

貴王道冝王照

通王政

定王益

髙祖十九子耀樞其長子也大有五年封雍王無何薨龜圖髙祖之次子大有五年封康王亦早薨

昌髙祖弟五子也大有初封越王爲人孝謹有知識髙祖絕憐愛之防髙祖病臥寢中時雍康二王皆早死殤帝以次當立髙祖召右僕射王翷與語呼殤帝及中宗小字曰壽雋𨿽長然皆不足任吾事惟昌我吾欲立之柰何吾子孫不肖後世如防入牛角勢當漸小爾因泣下歔欷翷遂謀立昌爲太子議已定用蕭益言而止及殤帝嗣位驕淫失徳左右輒以無罪死昌屢諌不聽已而爲劉思潮等所弒昌乃帥兵迎中宗於寢殿論擁戴功加太尉兼中書令諸道兵馬都元帥知政事未幾中宗謀盡誅諸弟以昌賢而得眾尢忌之幹和二年遣昌祠襄帝陵於海曲至昌華宮使人掩其不備而斃之以盜殺聞

弼髙祖第六子大有五年封齊王中宗卽位出爲建武節度使及杲得罪弼自以居大鎭恐罹不測之禍請束身入朝許之未幾中宗殊不釋於諸弟命幽弼私第幹和五年與暐簡建濟道照益同日被殺盡納其女而殱其子

雅髙祖第七子也與昌弼等同時封韶王應干時勒令致仕幹和三年被殺

澤髙祖第八子大有時封鎭王已而出鎭邕州有善政中宗切忌之幹和二年防鳯皇見邕州中宗益怒使人酖殺之以暴卒聞

操髙祖第九子也與澤等同日封萬王居數年交州牙將皎公羨殺楊廷藝自立廷藝故將吳權舉兵攻交州公羨懼不敵來乞師髙祖以操爲靜海節度使徙封交王出兵白藤以攻之乃自以兵駐海門防權已殺公羨逆戰海口先植鐡橛海中權兵乘潮而進復僞遁以引操操乘勢逐之潮退舟還轢橛者皆覆操遂大敗溺死

杲髙祖第十子以大有五年封循王應干初與兄昌同心翊戴加副元帥參預政事中宗之立也國中議論詾詾杲屢請討賊陰勸斬劉思潮等以止外議思潮等聞之譖杲謀反有異心中宗大怒遣使者夜召杲杲知不免乃畱使者入具沐浴詣佛前祝曰杲誤念來生王宮今見殺矣後世當生民家以免屠害涕泣與家人訣別然後赴召至則賜死一云杲方宴客思潮與譚令禋帥衛兵突入斬之

暐以大有初封恩王髙祖第十一子也幹和五年與弼等爲中宗所殺

邈髙祖第十二子故封髙王巾宗時出爲雄武節度使鎭邕州邈以齊鎭二王相繼死邕州固辭求宿衛不許邈素柔懦無所短長至鎭時委政僚佐日飲酒禱神以爲常有何人上書誣邈謀作亂中宗遣甘泉宮使林延遇賜酖殺之時幹和十二年四月也簡髙祖第十三子大有時封爲同王后與弼等同日被殺

建髙祖第十四子大有時封益王后爲中宗所殺濟封辧王髙祖第十五子也幹和五年中宗殺諸弟八人濟遂遇害

道髙祖第十六子也大有五年封貴王與弼等八人同被殺

照封宣王髙祖第十七子也幹和五年被殺死政髙祖第十八子也年差長於益與諸兄同時封通王幹和十三年爲禎州節度使是嵗夏被殺於是天皇之諸子盡矣

益髙祖第十九子大有初封定王幹和五年與弼八人同遇害

論曰天皇支子十七人而爲中宗所戕者凡十三人推刄同气俾無遺育𨿽癸辛之暴不是過矣豈父子窮凶禍生門內固亦天之巧於報施者乎

中宗子桂王璇興

荊王慶興

禎王保興梅王崇興

璇興中宗次子也幹和十一年封桂王后主卽位宦官陳延壽進謀曰先帝所以得傳陛下者由盡殺羣弟也宜稍誅諸王以杜後患後主頷之未幾璇興被殺中宗子凡五人長爲後主次璇興慶興保興崇興

慶興中宗第三子與兄璇興同時封荊王

保興以干和中封禎王與後主頗相友愛宋師至城下後主遣保興率百官奉迎爲郭崇嶽所遏不得進已而與宋將潘美戰敗績逃於民家被宋軍鹵去宋大祖署保興右監門率府率終於其官

崇興中宗少子也幹和十一年封梅王後事闕

後主子守節

守正【克昌國昌】

守素守通

後主子四人守節其長子也入宋官崇儀副使

守正後主第二子入宋亦爲崇儀副使卒宋太宗聞其家貧詔月給萬錢子克昌爲三班奉職國昌爲借職守素後主第三子宋咸平中官侍禁家亦貧眞宗賜白金百兩語宰相曰諸僞王子孫率多窘廹蓋僣侈之後不知稼穡艱難所致也後累官至內殿崇班天禧中又錄爲閤門只

守通後主少子也官宋供奉供官

烈宗女增城公主

增城公主【一作縣主】烈宗女也幹亨九年長和驃信鄭仁旻遣使致朱鬃白馬以求昏使者自稱皇親母弟淸容布燮兼理賜金錦袍虎綾紋攀金刀封歸仁慶侯食邑一千戶持節鄭昭淳昭淳好學有文辭髙祖與逰宴賦詩羣臣多不能逮遂以公主妻仁旻明年仁旻服丹藥死公主竟終於其國又髙祖淸逺公主適閩主璘傳見閩春秋

十國春秋卷六十一

欽定四庫全書

十國春秋卷六十二

檢討吳任臣撰

南漢五

列傳

趙光裔

楊洞潛

李殷衡

倪曙何澤

劉濬

趙光裔字煥業京兆奉天人僑居洛陽【一云洛陽人】父隱唐尙書左僕射光裔少力學修行與兄光逢弟光皆第進士【舊唐書雲光逢乾符五年登進士第光裔光啟三年進士擢第光大順二年進士登第】幹寜中光逢以中書舎人爲翰林學士承防光裔累遷司勲郎中文館學士攺膳部郎中知制誥賜金紫兄弟對掌內外制命時論榮之後俱仕梁防梁太祖勅烈宗爲淸海靜海節度使命光裔以舊職充官告使烈宗遂畱之不遣辟置莫府已奏爲節度副使及髙祖稱帝攺元進兵部尙書攺門下侍郎與楊洞潛李殷衡同平章事居數年楚勢日張光裔言於髙祖曰自馬后崩未常通使於楚親鄰舊好不可忘也因薦諌議大夫李紓有使臣才可以將命髙祖從其言楚亦隨遣使報聘光裔爲相二十餘年府庫充實政事淸明輯睦四鄰邊境無恐當時號稱賢相又兄光逢相梁弟光相後唐及子損相繼爲相五季之時一家四相當世莫不歆羨初光裔自以中朝甲族恥事霸國常怏怏思歸髙祖乃習爲光裔手書遣使間道至洛陽召其二子損益並其家屬皆至光裔殊驚喜出不意故爲之盡心

楊洞潛字昭始興人也先世自唐祭酒潤生遂寜太守回回生勉由蜀逾嶺因家焉勉生垂垂生軫軫生洞潛防好經史爽有政略唐末爲邕管巡官秩滿客南海烈宗師事之表薦試大理評事淸海建武節度判官時時爲烈宗畫防取湖南容管頗爲楚人所懼由是顯名髙祖繼立洞潛首言刺史不宜用武流當廣延中州人士置之莫府選爲刺史俾宣政教則民受其福從之是時鎭南將黎求者【一作球】殺其帥盧延昌自立無何求暴死牙將李彥圖代知畱後事洞潛力請興師取韶州刺史廖爽遂戰敗奔楚已而楚武穆王又來爭嶺南西道髙祖復用洞潛等謀累戰俱防遂盡有五管諸地以功表洞潛爲節度副使禦史中丞居二年梁以右散騎常侍韋戩來和楚漢之難洞潛力勸髙祖聯姻楚國以靖邊隅幹亨元年髙祖卽皇帝位擢兵部侍郎同平章事洞潛以梁使趙光裔故宰相光逢之弟遜使位居已上髙祖嘉其意從焉洞潛遂乘間陳吉凶禮法請立學校貢舉設銓選國家制度粗有次敍頃之髙祖作水獄以毒罪人洞潛極諌不聽大有中又命秦王度募宿衛兵千人中多市井無賴子弟洞潛諌曰秦王國之冡嫡宜親端士使治軍旅已過矣況暱羣小乎髙祖曰小兒輩教以戎事乃過煩公慮一日衛士掠商人金帛商人不敢訴洞潛見之嘆曰政亂如此安用宰相爲因謝病歸久之不召卒

李殷衡世爲趙郡人唐相徳孫也仕梁太祖爲右補闕平二年充嶺南官告副使至則烈宗畱之幕府署節度判官不時遣還幹亨初官禮部侍郎同平章事居無何終於其職先是故唐宰相劉瞻者殷衡姊婿也有子贊幼孤而性不慧殷衡教之讀書每督以箠楚不進一夕贊遁入嵩山遇白衣叟語之曰與汝開心聰明必過人十倍自是日誦一卷兼有文藻俄登進士第梁時充崇政院學士猶數數念殷衡不忘亦一異云

倪曙字孟曦福州候官人唐中和時及第有賦名官太學博士黃巢之亂避歸故鄕防閩王從子延彬刺泉州雅好賔客曙與徐寅陳郯等賦詩飲酒爲樂未幾西逰嶺表烈宗招禮之辟置幕中髙祖卽位擢爲工部侍郎進尙書左丞幹亨五年詔同平章事無何以病卒所著賦一卷行世

何澤韶州曲江人也事烈宗爲淸海軍從事長於詩賦有俊才子成尢工小詞入周與陶谷齊名【按通鑑注及歐陽史唐荘宗時洛陽令何澤系廣州人先時淸海節度使劉陟薦於梁擢進士第後歷唐晉官至太常少卿中間爵裏不同似非一人也姑爲闕疑】

劉濬字伯深其先滑州胙人也父崇望相唐昭宗世父崇龜大順時出爲淸海軍節度嶺南東道觀察處置等使濬從崇龜流寓廣州因占籍焉烈宗據畨禺辟濬居莫府議論多所商定與周傑等同爲賔客髙祖卽位拜宗正卿兼工部侍郎幹亨中髙祖練兵於潮欲以侵閩濬言於楊洞潛力行諌沮髙祖不聽引兵侵民屯於汀漳境上爲閩人所敗而歸大有九年洞潛旣病死乃擢濬中書侍郎同平章事以代之濬在位淸簡執持勸髙祖養民息兵子孫在廣南多有顯者

論曰五季時中原擾攘獨嶺海承平小安民不受兵光裔洞潛之功居多殷衡爲衛公之後左右霸主無咎無譽曙澤用文采顯濬以淸執稱聲施百粵亦庶幾名臣選焉

陳用拙

王定保

周傑

趙損

黃損

陳用拙本名拙連州人用拙其字也少習禮樂工詩歌長遂以字顯唐天祐元年擢進士第授著作郎心惡梁王全忠所爲假使節南歸加烈宗淸海節度同平章事烈宗畱用之未幾梁王全忠簒位攺元平用拙力勸仍奉天祐年號烈宗多其義而不能用遂掌書記攝觀察判官比烈宗病革用拙撰表請髙祖權知畱後髙祖繼立益信任之乾化四年奉使吳越吳越武肅王與語嘉其專對賚以金帛甚厚用拙遜謝歸以獻髙祖髙祖自立爲皇帝擢用拙吏部郎中知制誥久之卒有詩集八卷傳於世尢精音律著大唐正聲琴籍十卷中載琴家論操名及古帝王名士善琴者又以古調缺徴音補新徴音譜若干捲

王定保南昌人舉唐光化三年進士第南逰湖湘不爲馬氏所禮已而爲唐容管巡官遭亂不得還烈宗招禮之辟爲幕屬及髙祖欲稱帝憚定保不從先遣定保出使荊南及卽位而定保回知其心未善也預使倪曙迎勞之且告以建國事定保曰建國當有制度吾入南門淸海軍額猶在其不見笑於四方乎髙祖笑曰朕備定保久矣而不思此宜其譏也大有初官寜逺軍節度使十三年冬代趙損爲中書侍郎同平章事不逾年卒定保善文辭髙祖常作南宮極土木之盛定保獻南宮七奇賦以美之一時稱爲絕論所著摭言十九卷定保妻吳氏唐侍郎子華女也定保旣無北歸意吳遂緇服終身誓不攺適

周傑精於歷算唐開成中登進士起家文館校書郎擢水部員外郎遷司農少卿常以大衍歷數有差因敷衍其法著極衍二十四篇以究天地之數時天下方亂傑以天文占云惟嶺南可以避地乃遣弟鼎求爲封州錄事參軍天復中傑攜家來南烈宗習其名招至莫府待之上賔數問天道災變傑自以年老常防名中朝恥以星術事人時或稱疾不起烈宗亦未之罪也髙祖卽帝位彊起之令知司天監事命占國祚享年幾何傑以周易筮之遇比之復斷曰卦有二土土數生五成於十二五相比以嵗言之當五百五十【一云傑筮易得復之丰曰凡二卦皆土爲應土之數五二五十也上下各五將五百五十乎】髙祖大喜賜賚有加逮後主降宋適得五十五年蓋傑舉成數以避害謬稱十爲百也大有中遷太常少卿卒年九十餘子茂元有傳趙損光裔長子也仕髙祖爲翰林學士承防尙書左丞及光裔歿髙祖復以損爲門下侍郎同平章事大有十三年卒

黃損字益之連州人少負大志棲隱靜福山罕與俗接爲學以該通擅長尢工詩賦遇佳山水畱題殆徧自謂所學未廣乃擔囊遊洞庭諸名勝結交天下士意豁如也嘗著三書陰符谷之言號曰三要梁初應進士舉徧投三書公卿間識者謂此王佐才也已而登龍徳二年進士第歸自京師適嶺南與中朝隔絕遂家居不復入汴髙祖旣嗣立頗加親任損獻十防乞居幕府自效中間多指切權貴眾皆疾之逾年授永州團練判官累進尙書左僕射髙祖取湖南諸州其防皆自損出也未幾髙祖建南薫殿雕沈香爲龍柱務極工巧少不如意輒誅工匠前後十餘人損極諌致忤髙祖意防宰相缺羣臣多推損髙祖謂左右曰我殊不喜此老狂無何嬰足疾退居永州北滄塘湖上詩酒自娛竟病卒或曰一夕遁去莫知其存亡子若孫肖象事之越三十二年損忽歸家索筆題詩而出人皆以爲神仙云先是損學於廬山與桑維翰宋齊邱友善每論天下事二人自以爲不及常同逰五老峯暫憩盤石上遇老叟長嘯而至指維翰曰公當位宰相然而狡狡則不得其死謂齊丘曰亦至宰相然而忍忍則不得其死獨異損曰子有道气可隱居若求富貴不過偏方一名宦爾後卒如叟言損常與都官員外郎鄭谷僧齊已定近體詩諸格爲湖海騷人所宗有桂香集若干捲射法一卷

論曰用拙欲遵天祐之號定保不與建國之謀傑恥言星術混迹羲和矯矯之風俱有足嘉者趙損繼秉國鈞不永所事黃損才大遇嗇未展其能惜哉

十國春秋卷六十二﹤史部﹐載記類﹐十國春秋﹥

欽定四庫全書

十國春秋卷六十三

檢討吳任臣撰

南漢六

列傳

蘇章

梁克貞【李守鄘】程寶

孫徳威

蘇章以牙校事髙祖積功至左右街使大有初楚人舉水軍侵封州章神弩三千戰艦百艘往救旣至賀江章沈鐡絙於水中爲巨輪兩岸上築堤以隱之因輕舟迎戰陽敗而奔楚人以爲怯也逐之章舉巨輪挽絙鎖楚舟楚舟不得進退用彊弩夾江射之楚人大敗解圍遁去髙祖攺章封州團練使章驍勇善戰而行軍多合古法遂爲一時名將子五人俱爲中郎將豪俠任气當世號五郎將云

梁克貞與章同時用兵𨿽不盡善而勇略頗亞於章大有三年交州亂髙祖命克貞徵之俘其節度使曲承美已又入占城取寶貨而回由是南蠻大恐詟服兵威實克貞力也時共事者爲李守鄘功亦與克貞埒

程寶不知其所自起髙祖時官承防大有四年楊廷藝圍交州寶將兵往援未至而城已陷遂攻廷藝於交州寶竟以戰敗死

孫徳威勇敢有气力數從髙祖徵伐戰鬭常冠軍大有九年將兵侵楚防桂二州已而爲楚文昭王所逼遂自防州引還後數年卒

論曰蘇梁李三將皆嶺表之虎臣也斬將搴旗章功爲最克貞守鄘次之若寶與徳威或死或生𨿽未竟厥用而輿屍左次要豈盡戰之罪哉

王宏

梁嵩

王詡

張瀛

王宏【闕】人少頴異能工詩賦幹亨時由進士官翰林學士承防珥筆左右甚被親信防白虹化爲白龍見三淸殿宏爲白虹化白龍賦上之文采鉅麗辭防暢洽髙祖悅攺元白龍深加欣賞已又撰昭陽殿賦亦見稱於時

梁嵩潯州平南人白龍元年舉進士第一仕至翰林學士見時多虐政乞歸養母因獻倚門望子賦以見志髙祖憐之聽其去錫賚皆卻不受請蠲本州一嵗丁賦從之及歿州人感徳嵗祀不絕或云嵩常乘白馬逰東壕墟過渡溺水死至今有白馬廟其遺迹云

王詡【一作翃】南海人也及髙祖攺縣名遂爲咸寜人幹亨初舉進士拜中書舎人防白龍見南宮詡進白龍頌文采斐然大有七年昭陽殿成詡又著昭陽殿賦上之【其序曰皇帝構基乾坤十有八嵗矣甲午春始作玆殿云云詞多散失不錄】是時獻賦者數十百人稱詡爲第一每賜予稍緩詡必揚言曰吾賦字字作金聲何受賜之晚也其自負如此

張瀛【闕】人父碧雅有詩名瀛能世其學累官至戶曹郎常爲長歌贈琴棋僧同列稱之曰非其父不生其子何瑱

劉瑭

何詞

李紓鄭翺

何瑱仕髙祖爲左僕射有容觀姿貌饒文采大有時吳越武肅王薨瑱承命致祭於吳越言論舉止大得嗣王心髙祖深喜之

劉瑭幹亨時官客省使髙祖旣自立爲帝命瑭聘於吳以卽位告且勸吳王隆演稱皇帝未幾自江南歸復命不知所終

何詞累官至宮苑使唐莊宗滅梁髙祖聞之懼遣詞覘中朝彊弱稱大漢國主致書大唐皇帝頗講鈞禮不爲屈詞還言唐主驕淫無政不足畏也行且亂矣惡能及逺乎髙祖自是不復通中國逾年莊宗被弒人皆多詞有先知之哲

李紓大有時爲諌議大夫雅有風采文辭占對觀者傾竦防宰相趙光裔言楚本昏姻之國不可忘舊好且李紓有才可將使命於是遣紓將命於楚楚文昭王見紓大喜深加欵渥隨遣使報聘以復二國之好是役也睦鄰封續舊姻寕邊鄙弭敵兵謀出光裔而紓實有以成之鄭翺【闕】人累官至都官郎中大有中髙祖與江南和好使問不絕是時南唐烈祖以誕生日爲仁壽節遂遣翺銜命往賀逾年歸終於其職

論曰講信修睦以通鄰好端惟使臣是賴凡此諸臣皆翩翩皇華之選也康陵之時行李往來常勤聘問區區嶺外晏然小安夫亦借行人力耶

侯融

蕭益

王翷

侯融【闕】人事髙祖官著作佐郎爲人慷慨喜直言髙祖初年數窮兵黷武以徵伐爲事融因乘間勸其弭兵息民用安南土髙祖稍稍從之已而交州之亂交王操死焉髙祖以國兵不振實融去兵之言所致融已死數年矣於是追咎融剖棺以暴其屍

蕭益故唐相仿之孫也大有初累官崇文使時交州亂皎公羨與吳權相攻髙祖欲乘其亂取之命子操爲交王將兵救公羨益曰吳權桀黠誠未可輕今霖雨積旬海道險逺大軍當持重多用鄕導然後可進否則兵未戢也髙祖不聽操果敗死未幾髙祖病革與右僕射王翷謀出秦晉二王於外而立第五子昌制命將行矣防益入問疾髙祖告之故益諫曰立嫡以長違之必亂少者若立禍自此始由是殤帝卒得立

玉翷大有末積官至右僕射兼西院禦史髙祖病篤時以越王昌賢欲逾次立之謀於翷翷爲髙祖畫防謂當出秦王鎭邕州晉王鎭容州因立越王爲太子此萬全計也秦王乃殤帝晉王卽中宗是也已而蕭益力止之事遂不行中宗時進左僕射幹和三年追翷廢長立少之罪出爲英州刺史尋賜死於道

論曰論者謂越王有賢行而殤帝中宗皆淫暴主假王翷之計得行未必非國福然立嫡以長大居正之義也益之持議要不可易矣侯融力勸弭兵幹亨之際切中機冝固與蕭俛汰兵有殊焉橫遭斵棺其亦遇人不淑乎

蕭規

孫惠

滕紹英

萬景忻

蕭規未詳何郡縣人光天元年規奉殤帝命告哀於南唐後事闕

孫惠事髙祖父子爲法物使光天元年繼蕭規告卽位於金陵大得使臣體時人稱其才

滕紹英【闕】人時南唐烈祖仁壽節髙祖輒遣使往賀嵗以爲常殤帝嗣位擇使臣修故事朝臣咸薦紹英有専對才紹英遂將命以往

萬景忻少以驍勇爲牙校大有時積功至指揮使殤帝初立循州賊張遇賢作亂殤帝命越王昌循王杲徵之師敗績二王困圍中不得出時景忻王戲下在行間與指揮使陳道庠挾持弓弩馳馬掠陳力救二王得免應干元年景忻復敗遇賢於循州遇賢遂逾嶺而北不復還循州之平景忻功爲第一

十國春秋卷六十三

欽定四庫全書

十國春秋卷六十四

檢討吳任臣撰

南漢七

列傳

陳偓

盧膺

鄧伸

李璵

陳偓史失其世系歷官至戶部侍郎幹和二年知政事越王昌旣遇害中宗於是擇相於朝臣遂以偓同平章事偓居職無所短長充位而已

盧膺仕髙祖爲工部侍郎大有中加太尉與謝宜淸等出使吳越求聘錢傳璛之室爲繼後無功而還膺才藻俊茂酷有體裁中宗時拜中書侍郎同平章事干和十五年冬卒於官

鄧伸幹和時官至特進父璫與指揮使陳道庠舊友也道庠旣引力士劉思潮等弒殤帝及思潮等伏誅道庠輒懷懼不自適伸以父友故遺以荀悅漢紀諷之道庠詰其由伸曰憨獠此書有誅韓信醢彭越事宜審讀之中宗聞之族道庠並及伸

李璵事中宗爲給事中幹和時交州吳昌文來稱臣中宗假以靜海節鎭兼安南都防令璵持旌節招焉昌文意中變璵方抵白州地遽使人止之曰海冦竊發道途阻塞璵遂還後數年卒

吳懷恩

吳恂

謝貫

吳懷恩番禺人也光天時官內常侍殤帝驕淫無度懷恩屢切諫不聽中宗卽位懷恩進開府儀同三司幹和中楚王希廣與庶兄爭國中宗以懷恩爲西北面招討使將兵擊楚防賀州已而復陷昭州未幾帥兵北徵盡得防桂宜連梧嚴富昭栁象龔十一州之地當時稱善戰者咸推懷恩爲首同時復有吳恂謝貫

吳恂【一作珣】爲將善出奇計幹和時歷官至巨象指揮使旣與吳懷恩共防賀州楚人來救恂先鑿大穽於城下覆箔於上以土傅之楚將徐知新等逼城恂遣人自穴中發機楚人悉陷穽中死者無算知新等遁歸恂侵桂州境上掠全州以還

謝貫積功爲將軍素有膽勇喜鏖戰取名一時幹和九年與潘崇徹攻郴州會唐兵來援敗其將邊鎬於義章卒陷郴城由是嶺表益廣

論曰懷恩略地攻城勢同拉朽如熊如羆斯云無忝恂相機規畫神算無遺有將略焉貫負勇烈之名郴陽一戰定疆土要之昭陵奮武所向無前諸臣則其首庸矣

簡文會

鐘允章

簡文會南海人幹亨元年攺南海爲咸寧常康二縣遂爲咸寧人文會防穎異工詩性耿直髙祖初開進士科擢第一人及第累官尙書右丞幹和時切諫中宗暴酷中宗大怒謫禎州刺史盡心民事卒於官所居裏有簡狀元井【明時倫文敍居其地亦狀元及第】

鐘允章其先邕州人徙家番禺【一曰宣化人】博學贍文辭爲人侃直不畏彊禦髙祖時設科取士允章以進士及第累遷至中書舎人尢爲中宗所知凡誥勅碑記多命允章屬艸允章文思敏防操筆立就由是聲名借甚常從遊羅浮山應制爲詩動見褒賞拜工部郎中知制誥幹和中使楚求昏楚王希廣未之許也中宗怒問允章馬公復能經略南土乎是時楚恭孝王起兵武陵湖南大亂允章具言楚兄弟方爭可取狀中宗於是毅然發兵攻防賀昭等州所至克防實允章一言力也中宗嘉其功賞賚不可勝紀居頃之有司奏允章名儒宜傅儲貳遂承命輔導後主已而中宗晏駕後主嗣皇帝位以允章藩府舊僚頗加敬禮擢尙書左丞【一作右丞】參知政事允章素疾宦官用事且性戅不善作隱語至是直請誅亂法者數人以正綱紀後主不能從而宦官輩已人人切齒矣大寶初會後主將祀圜丘前三日允章與禮官登壇四顧指麾設神位內侍監許彥眞望見之以謂是可誣允章而殺之也揚言曰此謀反耳乃防劍升壇允章迎叱彥眞彥眞卽馳告允章反後主曰朕待允章厚豈有此邪龔澄樞李托等共證以爲然後主乃下允章獄遣宦官與禮部尙書薛用丕雜治之遂族誅允章是日天色慘淡國人以允章素忠鯁皆爲掩涕及彥眞被殺後始收葬焉自是宦官益橫而國亦因以亡允章詩文甚富幹和七年撰碧落洞天雲華禦室記甚爲文士所稱辭曰大漢享國之三十有三祀龍集已酉季冬蓂開十四葉上以萬幾有暇四海無波時屬祈寒節當冬狩九卿扈駕百司隨鑾巡英州舎於閬石翼日排僊仗整翠華羽衞星羅旗幢云布嶽靈警蹕風伯淸塵上衣龍章絳袍曳鳳文翠綬佩流黃鏤金之劍禦靈飛淩崖之輿幸玆盤龍石室者也伏惟大聖文武徳大明至道大廣孝皇帝陛下聖惟天縱功格帝堯味道探奉眞元之化端拱垂衮返淳朴之風百度惟貞九圍承式因訪淸虛之景爰追汗漫之遊斯山之勝槪也得非元化興機巨靈運智丹臺璿室眞爲上帝之居乳竇芝房宛是長生之境白犬吠而壺天畫永幽禽語而洞壑云深神艸含華泉瀉瑞於是拂石牀而設禦停玉輦以凝旒遂感龜鶴呈祥河宗效器俄頃有一道流衣短褐斂容而至自稱野人本無姓名云昔時葛先生於此石室煉丹砂藥成息焰躡雲而舉令野人且伏火延神祕丹於靈府並云後五百載當有眞人降此子宜以其還丹呈獻昨略算之起重光單衣之嵗迄屠維作噩之年將四百九十祀果令金徳主來幸驗其君之言明矣野人因匍匐而來上喜聞所陳問僊者靈丹何在野人曰咫尺耳遂捫蘿於峭壁中取出一小石函函上有金書古篆題九蛻之丹四字內有神丹七粒大如黍粟光影射人僊者開函取丹躬自持獻野人遽旋踵隱入石縫間罔知厥止時有近臣奏曰聖上徳契微感玆靈異尙以兆民系念四海爲心𨿽獲還丹未宜輕服上然所奏遂屏去左右廼召從臣吳懷恩捧丹隨禦於石室深邃處鑿石祕之眾莫知矣擇日亟命道眾設壇塲陳齊醮以申告謝靈貺由是龍顏開豁圓蓋舒情緩撫瑤琴弄流泉之激越親灑宸翰奮睿思之縱橫奏九成之簫韶煙霞縹緲感百獸之率舞洞府諠闐羣後子來皆朝於禹會眾僊萃至競祝於堯齡微臣榮列紫垣獲隨鑾輅紀僊靈祕奧之事媿乏好辭頌聖朝煥赫之功慙無麗藻拜承綸防伏積兢惶余文多散佚不傳

論曰文會允章之起家也俱以文辭擢髙第而鯁直性生侃侃不撓殆所雲松栢之姿經霜彌茂與或則謫死外郡或則族及妻孥處衰亂之朝其能免於戮辱者鮮矣

劉博古

曾芳

謝傑

劉博古不知其家世幹和中官潯州刺史有惠政民多愛之博古常植橘於陸公井傍潯人稱曰橘井蓋志其遺澤如此

曽芳未詳何地人故漢時有爲廣州刺史者芳其後也仕南漢爲程鄕令政淸刑簡以仁愛聞時程鄕民苦瘴癘芳給藥以濟之逺近求者日千百計踵相接也芳乃以大囊盛藥置井中令病者汲飲皆霍然而起後人名其井曰曾井立祠井傍邑人祀之者飲水愈疾如初【後宋仁宋降詔追封芳爲忠孝公又飛白書曾氏忠孝泉五字以旌之】

謝傑【闕】時爲髙州刺史境多虎夜入郭中爲暴人不寧居傑一日沐浴詣城隍神舉酒祝曰愚民何辜而虎暴之此刺史無徳化願虎但食刺吏無傷愚民因屏去左右獨宿殿庭是夜漏三下廟東南隅忽有物吼聲如雷良久乃止遲明視之數虎悉斃

十國春秋卷六十四

欽定四庫全書

十國春秋卷六十五

檢討吳任臣撰

南漢八

列傳

曁彥贇

陸光圖

邵廷琄

曁彥贇不知其家世或云吳曁艷後也幹和時累官巨艦指揮使常以兵入海掠商人金帛爲中宗離宮之費已而率兵戍郴州捍禦邊境頗以方略稱大寶七年宋師南侵陷郴地彥贇死之

陸光圖四會人也祖東升爲烈宗禆將守端州及髙祖建國累遷兵部侍郎父昂桂州刺史領靜江軍節度使光圖生長華冑讀書知大義歷仕至閤門副使後主時文武百官多入知內侍省光圖獨堅求外郡後主惡其意遂出爲郴州刺史至郴周卹窮民招輯兵士民皆呼爲陸父宋師臨境光圖遣兵柵騎田嶺會雨漲黃溪溢宋將潘美順流破柵光圖同曁彥贇力戰敗績被執抗罵不屈俱遇害其子孫多居端州光圖有故吏龎姓者失其名常奏事見後主後主雅識之及後主入宋過騎田嶺龎伏地迎後主驚曰爾何近在此邪對曰陛下之國邊境至此已極非有萬里之逺也先是後主意郴在窮荒北邊故徙光圖居之不知特逼處南隅耳其爲昏騃如此

邵廷琄事後主官內常侍大寶初宋已易周祚廷琄乘間言於朝曰我國承唐亂居此五十餘年幸中國多故干戈不及而我益驕於無事致兵不識旗鼔人主不知存亡夫天下亂久矣亂久而治自然之勢也比聞眞主已出必將盡有海內其勢非一天下不已請飭兵備且遣使通好於宋【一云否則宜斂兵自守】後主惡廷琄言直深恨之未幾宋將潘美等陷郴州始思廷琄言詔廷琄爲招討使率舟兵屯洸口以拒宋師廷琄招輯亡叛訓士卒修戰具國人賴以少安有譖者投無名書誣廷琄將圖不軌後主遽遣使賜廷琄死士卒排軍門見使者訴廷琄無反狀不能救乃相與立廟洸口祀之【南海古迹記云東莞鎭象塔禹余宮使邵廷琄造禹余宮漢離宮也廷琄官名更見於此】

論曰當宋師南徵昭州陷則靳暉被禽田行稠潛遁桂州破則李承進棄城走韶州潰則辛延渥卿文逺就縛其它二三守臣望風納欵比比皆然若彥贇光圖之守郴也抗詈不屈慷慨殉難可不爲烈哉至廷琄進謀於徙薪喪身於貝錦言之其臧則具是違言之不臧則具是依眞後主之謂乎赫赫長城君自壞之嗚呼南漢之亡亦何待素衣白馬日邪

潘崇徹

伍彥柔

盧枝

李承渥郭崇嶽【植廷曉】

潘崇徹咸寧人初事髙祖爲內侍省局丞頗讀兵書立戰功幹和中取郴州有功中宗常命大將吳懷恩伐桂州平之已而懷恩召歸宿衞命崇徹代其任後主時加西北面都綂嵗余後主頗疑崇徹遣薛崇譽使其軍以察之崇譽還白崇徹日以伶人八百餘衣錦繡吹玉笛爲長夜之飲不卹軍政後主怒召歸奪其兵柄自是居常怏怏宋師入境後主復召崇徹領兵五萬戍賀江崇徹不爲效命擁眾自保而已未幾宋將潘美克英防二州崇徹以其眾降宋太祖特赦其罪授汝州別駕卒伍彥柔者史失其爵裏世系大寶時宋將潘美圍賀州後主遣彥柔將兵援賀美聞彥柔至潛以奇兵伏南岸爲三覆以待之彥柔未之知也夜泊南鄕艤舟岸側遲明挾彈登岸左右四顧自謂敵在目中矣踞牀指麾殊有矜色頃之伏兵猝起水陸俱進彥柔軍大亂被殺盧枝以大寶十三年爲招討使將兵扼騎田嶺嶺號咽喉地宋師來攻皆敗走會叛將李廷珙引兵出舂陵屯平陽去枝屯百餘里聞枝堅壘相拒請於宋帥潘美曰枝眾皆廷珙故部曲願輸忠久矣招之必下美許之乃單騎招枝兵降枝兵稍稍解去遂退保淸逺燒壘而遁李承渥大寶中積功至大將宋師連破昭桂連賀諸州後主署承渥爲都綂將兵十餘萬人屯韶州之蓮花峯下嶺南兵常布象爲陳凡出戰先令兵士操器械乘象前進每象輙載十數人以鼔士气至是宋師潘美集勁弩射象象不能當率奔踶反走乘象者皆傾側墮地自相蹂躪軍遂大潰承渥得幸免

郭崇嶽宮媼梁鸞眞之養子也宋師破韶州後主用鸞眞薦以崇嶽爲招討使與大將植廷曉帥軍屯馬逕以遏宋師崇嶽素懦無謀勇惟日祈鬼神卻敵廷曉謂崇嶽曰北軍乘席捲之勢其鋒不可當吾士旅𨿽眾然皆傷罷之餘今不驅防而前將坐受其斃矣乃自領前軍扼水以陳令崇嶽殿後已而宋兵濟水逼城下後主欲命文武迎降崇嶽固止之廷曉遂力戰不勝死崇嶽亟奔還柵內宋將潘美謀篝火焚柵乃分遣丁夫人持二炬會暮夜天大風萬炬俱發煙埃紛起兵遂大敗崇嶽亦死焉廷曉【闕】人明洪武時興寧教諭植士謙正綂時文昌知縣植謙皆其後裔也

論曰崇徹擁眾不戰志在懟君二心之臣也枝與彥柔承渥斗筲之流未嫺武略假敵非潘帥其能免於轍亂旗靡乎崇嶽志大器小輿屍再辱非不幸也若廷曉者抑所云鐵中之錚錚者與

鐘有章

薛用丕

王珪

黃徳昭

鐘有章尙書左丞允章之弟也少有文學與允章齊名累官翰林學士中書舎人後主初嗣位建天華宮於羅浮山又立雲華閣及甘露羽蓋等亭命有章爲之記辭采贍雅稱作者居數月先允章卒未幾而允章之禍作

薛用丕大寶初爲禮部尙書與左丞鐘允章有舊好許彥眞之告變也後主命宦者與用丕雜治允章用丕揣宦者意告以必不免允章執用丕手泣曰天乎寃哉老夫今日猶杌上肉耳分爲仇人所烹但恨邕昌防不知我寃俟其長公可爲我吿之邕昌者允章二子名也彥眞聞之罵曰反賊欲使兒子報仇邪復入白後主允章實與二子共登壇潛有所禱並捕二子系獄族誅之王珪事後主爲諫議大夫國亡後宋太祖遣使問宦官李托等率眾拒戰及縱火焚府庫事托黙然不言珪直責之曰昔在廣州機務並爾輩所專火又自內起今天子遣使按問爾復欲推過何人遂唾而批其頰

黃徳昭大寶末累官至學士從後主入宋路由江陵邸吏龎師進迎謁於道時徳昭侍後主後主問師進何人徳昭曰本國人也後主曰何爲在此徳昭曰先主嵗貢大朝輜重北至荊州乃令師進至邸於此造車以給饋運爾後主嘆曰我在位十四年未嘗聞此言今日始知祖宗山河及大朝境土也因泣涕久之

蕭防

卓惟休

周茂元

馮元李廷珙

周渭

唐承

駱崇璨

蕭防歷官左僕射爲人依違鮮所可否大寶十四年宋師度馬逕後主遣防奉表詣軍門降宋將潘美宣太祖意先使人送防至汴京已而授防太子中允【李燾續長編作蕭漼】卓惟休大寶時官中書舎人宋師南徵從後主入宋攺授太僕寺丞

周茂元者知司天監事傑之子也茂元生而頴異能繼父志世其學事髙祖至司天少監及後主降宋茂元從之授監丞而卒子克明精歷律天官五行防緯及三式風雲龜筮之書隨父至宋開寶中授司天六壬攺臺主簿轉監丞稍遷春官正

馮元字道宗其先始平人也四代祖官廣州以黃巢之亂不敢歸而烈宗據南海僑斷士人故三世居嶺南爲日禦大寶末元父子從後主朝宋元父某授保章正元由大中祥符元年進士累官翰林侍讀遷戶部侍郎卒年六十三諡曰章靖事具宋史不具錄

李廷珙連州人父處顏博學善屬文事後唐明宗累功爲武安節度幕府掌文翰處顏歿廷珙猶在𦇤褓寄食母家防岐嶷不羣其舅器之曰此千里駒也幹和中除番禺簿後主初立擢土軍知兵馬使是時屠戮忠良廷珙知其必亡大寶九年四月降宋授郴州指揮使檢校工部尙書兼禦史大夫春州刺史明年獻平嶺表防及潘美南侵廷珙爲宋師向導擢廣西總管招討使後論功宋太祖攺所居爲奉化裏累遷刑部尙書

周渭恭城人也大寶時苦於繁賦因率鄕人逾嶺將避地零陵中道爲賊所掠竄身走汴京上書宋太祖陳時務太祖奇之擢贊善大夫嶺南平渭始還鄕裏奏去後主無藝之徵鄕人徳之爲立祠

唐承世爲【闕】人自中原之亂避地徳昌縣【卽桂州全義縣後攺名】大寶十四年國亡承入宋爲顯官今其地猶傳唐家宅

駱崇璨仕後主爲【闕】有能名宋旣平嶺南命周仁浚知瓊州旣至擇崇璨等四人列上分知儋崖振萬安四州因其俗而治之綽有政績時以爲得人

胡萬頃

林楚材

胡萬頃【闕】人防神悟精九宮三元之法占事多奇驗撰六壬軍鑑式三卷太乙時紀陰陽二遁立成歷二卷術數家多宗之

林楚材故番禺布衣也不測其爲何人大寶末有稻田自海中浮來上魚藻門外民聚觀之楚材見而嘆曰水魚湫湫兮南時好事或有記其語者及宋師至潘美爲都部署方悟爲潘字

陳志女

莫筌

譚氏二女牢氏

陳氏禎州人父志年八十惟依一女及志卒氏哀毀不自得未幾亦死鄕人以其死孝搏象於龍華寺祀之禱雨輙驗烈宗封爲昌福夫人

莫筌周渭之妻也渭出奔時不暇與筌訣二子方在孩抱間父母欲嫁之筌泣誓曰渭必能自奮筌有二心者有如皎日於是躬親蠶績碓舂以給朝夕久之爲二子娶婦凡二十六年而渭歸

譚氏二女昭州人大寶初於誕山下修黃老術不知所之一日同裏以不雨爲憂二女至謂裏翁曰汝能餉我卽可得雨翁第餉之未信也二女甫去果大雨如注翁追覓不復見山下呼則上應山上呼則下應循至一巨石四周無艸木二女之衣帶在焉是後恆見二女於石上櫛髮因立廟祀之

牢氏尙書左丞鐘允章妻也有賢行允章號名臣而性吝嗇嵗獲賜賚甚厚未嘗分遺故人牢乘間語允章曰妾昔事君子家無釡止用一銚猶且欵接賓友今寶貨盈室而義路榛塞卽富貴何足尙也乃出銚以示允章允章大慙自是稍稍揮散矣

十國春秋卷六十五

欽定四庫全書

十國春秋卷六十六

檢討吳任臣撰

南漢九

列傳

林延遇

龔澄樞

許彥眞

陳延壽李托

薛崇譽

林延遇閩淸人爲人陰險多計數少以宦者給事閩惠宗惠宗娶髙祖女淸逺公主使延遇置邸於番禺專掌國信髙祖賜以大第稟賜甚厚數問以閩事延遇不對退謂人曰去閩語閩去越語越處人宮禁可如是乎髙祖聞而賢之以爲內常侍使鉤校諸司事已聞閩惠宗被弒求歸不許素服向本國三日哭中宗時爲甘泉宮使大加倚任誅滅諸弟延遇實與其事干和十四年病卒粵人方舉國相賀而龔澄樞繼延遇用事

龔澄樞廣州南海人也幹亨初分南海爲咸寧常康二縣是爲咸寧人性亷謹不妄交遊防事髙祖爲內供奉官累遷內給事無所顯名中宗襲位甘泉宮使林延遇頗預政事及病將死言於中宗曰臣死惟龔澄樞可用卽日擢知承宣院兼內侍省已攺徳陵使兼龍徳宮使進玉淸宮使後主嗣立謂羣臣多自有家室顧子孫惟宦者親近足任遂委其政於澄樞輩加澄樞特進開府儀同三司萬華宮使驃騎大將軍攺上將軍左龍虎軍觀軍容使內太師軍國之務一出於澄樞澄樞與陳延壽引女巫樊胡子內外作姦凡大小事多諮決以行胡子又數爲後主言澄樞等乃上天使來輔天子有罪不可問澄樞因與李托薛崇譽置酷法之具以震詟國中民甚苦之宋師入境澄樞謀於托曰北師來利吾國寶貨爾燬爲空城師不能駐當自還也由是縱火焚府庫宮殿殆盡宋將潘美至執澄樞頌系龍徳宮中已而送汴京斬於千秋門外初髙祖攺名龔有僧人以防書進言不利【宋史又云有術者言不利名龔】遂攺名龔至後主用澄樞卒以其姓亡國識者以爲有先兆

許彥眞仕中宗父子爲內侍監旣讒殺尙書左丞鐘允章與龔澄樞用事國中久之爭權不協會有告彥眞通先朝李麗姬者澄樞將按其事彥眞懼與其子謀殺澄樞澄樞使人告彥眞謀反下獄族誅【續通鑑長編云澄樞遣西班將軍王仁遇告彥眞父子反】

陳延壽未詳其家世以宦官事後主與龔澄樞軰明比弄法作諸淫巧日費數萬金以蠱惑後主心桂王璇興之死實自延壽從臾之先是髙祖𨿽寵任中官其數裁三百餘位不過掖庭諸局令丞而已中宗時益廣至千餘人略增內常侍謁者之稱逮後主信任宦者凡羣臣有才能及進士狀頭或僧道可與談者皆先下蠺室然後得進亦有自宮以求用者亦有免死而宮者由是奄人漸十倍於幹和時【通鑑綱目云宦者近二萬人】諸使名不翅二百有三師三公等官稍加內字以別之因謂士人爲門外人卒以此亡國

李托封州封川人少習騎射以謹願事髙祖爲內府局令中宗襲位遷內侍省內侍充宮闈諸衞押畨兼秀華宮使後主立攺玩華宮使內侍監兼列聖景陽二宮使托納二養女於後主長爲貴妃次爲美人政事皆訪托而後行加特進開府儀同三司甘泉宮使兼六軍觀軍容使行內中尉遷驃騎上將軍內太師宋師旣陷韶州綂軍使李承渥敗死節度副使辛延渥間道遣信勸後主納欵托堅沮其議及就擒至許田宋太祖馳使問托等昨已約降復率眾來拒戰及軍敗又縱火燔府庫誰爲之謀者托俛首不能對諫議大夫王珪復詰責之托乃引伏后至汴京被戮

薛崇譽韶州曲江人善孫子五曹算中宗署爲內門使兼太倉使後主嗣位遷內中尉特進開府儀同三司簽書防檢司事宋師陷興王府崇譽舉火焚倉廩擒送汴京與李托等駢斬

論曰自古禍人國者惟宦官爲甚其結主也以善柔而情常暱於不可解其毒人也以險鷙而患每發於有所忽粵漢及唐其較著者也劉氏自幹和以後奄寺至七千餘人而舞法擅政者若延遇之陰狡善謀澄樞之險詐亂國彥眞之殘忍妬賢延壽之淫巧惑上托則納女以操國柄崇譽則握算以竊主權議出多門內外朋比君旣不卹國亦隨之𨿽昔伊戾禍宋防刁亂齊未有若此之烈也要其所從來漸矣嗚呼知此可以論世云

余延業

趙純節

余延業【宋鑑作韓延業今從束都事略及宋史】大寶中爲內常侍宋師陷郴州獲後主內品十餘人延業其一也及至汴太祖問延業若在嶺南何官延業對曰臣不才備扈駕弓箭之職太祖令取弓矢授之延業極力控不能開太祖因笑問後主爲政之迹延業具言後主作燒煮剝剔刀山劍樹之刑令有罪者搏象擊虎以爲笑樂又置媚川都入海采珠所居宮殿輙以明珠玳瑁飾之瓊州米計斗定稅五錢邕州民入城者輸錢一又內官陳延壽作奇技淫巧日費金錢鉅萬宮城左右離宮數十遊幸無虛日率以豪民爲課戶供宴犒費太祖大驚曰吾當救此一方民時方謀下蜀未遑也而嶺南之師延業實有以啟之

趙純節大寶時官內侍監稱貴璫雅與龔澄樞陳延壽同事而絕不侵攬朝政性情澹逺酷喜芭蕉樹凡軒窗館宇咸植之時號純節爲蕉迷

張遇賢

張遇賢禎州博羅縣小吏也縣之刻杉鎭有神降於民家所言禍福輙驗遇賢往禱之因畱奉事甚謹會羣盜大起莫相綂一共祈於神神大言曰張遇賢是第十六羅漢當爲汝主於是共推遇賢爲中天八國王攻陷循州攺元永樂署置百官皆衣絳衣遇賢年少無它方略賊帥各以便宜剽掠州縣告其進退而已殤帝遣越王昌循王杲討之戰不利爲遇賢圍於錢帛館禆將萬景忻陳道庠力戰挾二王潰圍而走時光天元年也未幾遇賢屢爲州兵所窘復告於神神曰可過嶺取防州當成大事遇賢遂襲南康唐百勝軍節度使賈浩始輕之不爲備已而連陷諸州縣浩戒嚴守城遇賢據白雲洞造宮室營署命他盜四起攻刼久之唐通事中書舎人邊鎬洪州屯營都虞候嚴思【一作嚴思禮】帥師出援遇賢遂大敗復告於神神不復語因棄營潛遁賊將李臺知其無神也執遇賢及其副黃伯雄謀主僧景全送唐並斬建康市

論曰吳大帝時羅陽有人自稱王表言語飲食略與人同而不見其形及觀遇賢之事何相也要之盛世其鬼不靈而衰季神異雜見英略如吳主猶未免有惑況盜賊輩乎明此可晤宣尼不語之防矣

陳道庠

陳道庠端州人也殤帝時官指揮使錢帛館之役援二王有功由是日加親密中宗爲晉王時道庠常防非望陰布腹心遂承指引力士劉思潮五人弒殤帝於寢門已而思潮等被殺道庠內不自安特進鄧伸與之善私遺以漢紀語詳伸本傳中宗聞其事卽族道庠家廣南僧

僧如敏

僧文偃

僧子祥

廣南僧失其名烈宗出獵左右報大王來請起僧曰非但大王來佛來亦不起烈宗問佛豈不是汝師僧曰是烈宗曰見師爲何不起對曰未足酬恩【一曰法眼代云】

僧如敏福州人住韶州靈樹山烈宗髙祖累加欽重署爲知聖大師或問佛法至理若何如敏展手而已又問年多少答曰今日生來朝死居嶺表四十餘年頗有異迹髙祖初立有事於師旅將詣院決臧否如敏已先知恬然坐逝及髙祖至驚問何時得疾對曰師無疾適授一緘令呈大王開函得一帖子云人天眼目堂中上座髙祖悟其意遂寢兵乃召第一座登堂說法卽雲門文偃也賜如敏號曰靈樹禪師

僧文偃嘉興人姓張氏防依空王寺志澄律師出家敏質生知慧辧天縱最後抵靈樹參如敏禪師初如敏住山二十年不立首座一日令擊鐘三門外速延首座及眾僧出迓則文偃來也後繼如敏開堂髙祖親臨請益文偃曰目前無異路髙祖大加欣賞文偃倡道靈樹雲門凡三十年機緣語句實立雲門宗之始以中宗幹和七年四月十日卒塔全身於方丈後十七載示夢阮紹莊曰與吾寄語秀華宮使特進李托奏請開塔於是後主勅迎內庭供養逾月方還因攺寺曰大覺諡大慈云匡眞明禪師

僧子祥字信實文偃之法嗣也居韶州白雲山大闡雲門宗乘初住慈光院中宗召入問祖意教意是同是別子祥應對稱防及將示滅白眾曰去此卽它方相見言訖而逝又韶州有章禪師者中宗問如何是禪良久不置對中宗莫測其防因署號曰禪想亦文偃弟子黃步松

黃勵

甘佃

莫公

黃步松隱身不仕常修煉山中遇僊人防悟丹成羽化而去後人名其所居曰遇僊洞或云幹和初中宗所遇道流卽步松也

黃勵大有末官禎州刺史時髙祖淫刑峻法勵棄官入羅浮山築書院於水簾洞左居焉久之聞雲華野人之名亦自號曰黃野人嘗逢僊眞指授丹法修煉得道時時服黃衣系皁絳腰懸玉瓢遇病者投以藥輙效【宋髙宗時勵猶存紹興中封眞達先生○大觀中有魚肉道人者兩手攣縮而瘖遇異人以藥一粒納口中遂能言語動作知隱匿事它日遇武當孫垣先生曰羅浮山黃野人五代時棄官學道宜往謁之道人至羅浮緣藤上崖見野人踞坐拜而拱立野人曰子可教取魚肉與之道人自此能食生肉】

甘佃象州人家素富四方告匱者隨探囊中金乞之滿所欲而去性特靈異人有決禍福者無不奇中一日聚鄰里告曰吾已厭世矣因教眾以修身事親大節言訖瞑目而逝鄕人肖形祠之號曰甘大將

莫公失其名別號爽朗道人家居韶州之富川縣七嵗辭母入石巖中跏趺靜坐卒莫窺其所爲居人相率伺巖外一夕俄不見皆以爲翀舉去云

十國春秋卷六十六

欽定四庫全書

十國春秋卷六十七

檢討吳任臣撰

楚一

武穆王世家

武穆王【林崇禧廟碑作武威王今從五代史十國世家】姓馬名殷字覇圖許州鄢陵人也【三楚新錄云殷上蔡人通鑑云扶溝人】自云伏波之後唐中和時忠武決勝指揮使孫儒與龍驤指揮使劉建鋒【或作峯非新唐書云建鋒字鋭端蔡州朗山人爲忠武軍部將】戍蔡州拒黃巢殷軍中以勇聞及秦宗權叛儒等皆從焉宗權乃遣儒建鋒將兵萬人屬其弟宗衡略地淮南而殷實在行間時宗衡方攻楊行密於揚州未克會汴兵急攻宗權宗權召儒等儒不欲還宗衡屢趣之儒怒殺宗衡自將其兵取髙郵遂逐行密行密據宣州儒以兵圍之久不下遣殷與建鋒掠食旁縣儒戰敗死殷等無所歸乃收餘眾七千人推建鋒爲帥殷爲先鋒指揮使以行軍司馬張佶爲謀主轉攻豫章略防吉遂有眾十餘萬幹寧元年入湖南次醴陵武安節度使鄧處訥發邵州兵守龍回闗建鋒等至降其將蔣勛建鋒取勛鎧甲被先鋒兵張其旗幟直趣潭州至東門東門守者以爲闗兵戍還開門內之建鋒徑入府處訥方宴擒斬之自稱畱後明年僖宗授建鋒檢校尙書左僕射武安軍節度使殷爲內外馬步都指揮使【通鑑載此事在幹寧二年四月戊戌】蔣勛求爲邵州刺史建鋒不與勛率兵攻湘鄕建鋒遣殷擊勛於邵州建鋒庸人不能帥其下旣得志卽嗜酒不事事常與部曲等狎飲讙呼軍卒陳贍妻有色【一云新息小史陳贍爲建鋒禦者】建鋒私之贍怒袖鐵檛擊殺建鋒斷其喉【北夢言云湖南節度使劉建封淫其牽櫳官陳某之婦陳爲同列所戲恥伺便以蒺藜擊殺之馬氏有其位於今禁蒺藜今從歐陽史】軍中推張佶爲帥佶將入府馬忽踶齧傷左髀是時殷攻邵州未歸佶謝諸將曰馬公勇而有謀寛厚樂善吾所不及眞乃主也諸將乃共殺贍磔其屍遣姚彥章迎殷邵州【三楚新緑云殷處卒伍隨渠帥何氏南侵長沙據之殷戰頻有功何乃擢爲禆將命爲邵州刺史殷寛厚大度得士死力何氏卒諸將在外者皆擁兵歸以爭其位惟殷素服發喪識者謂之知禮未幾眾軍各殺其帥使人迎殷爲主其說無據今不從】方值夜殷猶豫未行比曉忽睹一人黑色執大棒趣報曰軍國內外平安俄而不見殷以爲嘉兆語所親曰此行未必不爲福因使親從都副指揮使李瓊畱攻邵州徑詣潭州旣至佶肩輿入府坐受殷拜謁已乃命殷升聽事以畱後讓之卽趣下帥將吏拜賀蓋幹寧三年五月也秋九月唐授殷潭州刺史判湖南軍府事光化元年三月命殷知武安畱後未幾進本軍節度使時湖南管內七州賊帥楊思逺據衡州唐世旻據永州蔡結據道州陳彥謙據郴州魯景仁據連州【路振九國誌曰唐旻蔡結皆以郡人聚兵據郡陳彥謙桂陽人殺刺史黃嶽據郴州魯景仁本從黃巢以病畱連州遂據之】殷所得惟潭邵二州而已【邵州爲蔣勛所據是年二月張佶克邵州擒勛】五月姚彥章請取衡永道連郴五州殷以李瓊秦彥暉爲嶺北七州遊奕使張圖英李唐副之將兵攻衡州斬思逺引兵趣永州圍之月餘世旻走死卽以李唐爲刺史二年遣唐攻道州蔡結聚羣蠻伏兵於隘以邀之大破我兵唐曰蠻所恃者山林耳若戰平地安能敗我乃命因風燔林光燭天地蠻兵驚遁遂防道州斬結十一月復遣李瓊攻郴州取陳彥謙誅之進攻連州魯景仁自殺湖南悉平三年冬十月靜江節度使劉士政聞殷盡收嶺北頗內懼命副使陳可璠率兵戍全義嶺殷遣使聘於士政使者至境上可璠不納殷怒令彥暉瓊等將兵七千攻之兵至全義士政又遣指揮使王建武屯秦城以爲聲援會可璠掠民耕牛犒軍民怨之請爲我兵鄕導言西南有小徑僅通單騎距秦城裁五十里耳於是彥暉遣瓊以六十騎從步兵三百人由小徑襲秦城中宵逾垣入擒建武之以練直造可璠壁示之可璠未之信卽斬其首投壁中桂人震恐瓊因勒兵大擊執可璠等及其兵二千餘人殱焉秦城以南二十餘壁望風犇潰遂圍桂管降士政【九國誌楚世家雲光化二年殷克桂州非是】盡取其所屬桂宜嚴栁象五州殷以瓊爲桂州刺史未幾表授桂管觀察使【通鑑作靜江節度使今從楚世家】天復二年春三月唐帝使李儼宣諭江淮加殷同平章事三年夏四月吳王行密遣使來言梁王全忠防扈請絕之大將許徳勲曰全忠𨿽不道然挾天子以令諸侯未可輕絕五月荊南節度使成汭赴援鄂州殷假救杜洪之名遣徳勲將舟師同澧朗兵承虛襲江陵庚戌陷之大掠而回【十國紀年云成汭救杜洪未至鄂渚江陵已陷將士念其家皆無鬭志壬子汭敗死北夢言云湖南及朗川軍入江陵俘載軍人百姓職掌技巧僧道伶官並歸長沙】道經嶽州刺史鄧進忠具牛酒犒師以城歸附【按九國誌楚世家天祐二年七月嶽州刺史鄧進忠帥其眾來降乂許徳勲傳雲天祐二年領兵略地荊南還經嶽州刺史鄧進忠以城歸附然天祐二年十月朱全忠謀討襄州趙匡凝九月克襄州始命楊師厚攻荊南則七月許徳勲何由略地荊南九國誌之誤明矣惟馬氏行年記曰天復三年自荊南振旅還遂入嶽州降刺史鄧進忠此所謂荊南者乃成汭也其說爲允至湖湘故事言開平中收荊南回進忠以城降亦非】殷以徳勲爲嶽州刺史攺進忠爲衡州刺史天祐元年淮南遣殷弟賨歸長沙殷表賨爲武安軍節度副使二年我兵侵淮南爲淮南牙內指揮使楊彪所敗三年春三月淮南將陳知新陷嶽州七月吉州刺史彭玕來降明年梁王全忠攺名晃卽皇帝位攺元殷遣使修貢且有勸進功夏四月辛未梁太祖拜殷侍中兼中書令封楚王

開平元年五月梁勅攺桂州純化縣曰歸化是月農王渥以鄂嶽觀察使劉存爲西南面都招討使嶽州刺史陳知新爲嶽州團練使廬州觀察使劉威爲應援使別將許立應爲監軍綂水兵三萬入冦王有懼色靜江軍使楊定眞賀曰我軍勝矣臨敵而懼必勝之道也王命在城都指揮使秦彥暉將兵拒上流水軍副指揮使黃璠以舟三百伏瀏陽口六月存等遇大雨引兵還越堤屢戰不勝乃遺我書詐降王欲許之彥暉以爲不可信急擊之存等退走璠以瀏陽舟截江合擊大破之擒存與知新淮南兵死者無算獲戰艦八百艘威以餘眾遁去彥暉遂取嶽州王釋存知新之防慰諭良久二人罵曰丈夫以死報主肯事賊乎王趣斬之是月王遣兵防吉州刺史彭玕攻洪州不克梁武貞節度使雷彥恭防我兵攻江陵荊南節度使髙季昌預屯兵公安絕彥恭糧道彥恭敗走我兵亦遁秋七月彥恭襲我嶽州以有備而反八月辛亥梁加王兼武昌軍節度使充本道招討制置使九月丙申梁削雷彥恭官爵命王與髙季昌討之以彥恭焚掠荊湖又附淮南也冬十月遣秦彥暉與荊南將倪可福攻朗州彥恭乞降於淮南淮南命將冷業屯昌江李饒屯瀏陽以援之王遣嶽州刺史許徳勲拒其師未幾執業於鹿角鎭執饒於瀏陽寨而歸斬之市中是年淮南將呂師周來奔

開平二年夏五月靜江節度使同平章事李瓊卒王以弟永州刺史存知桂州事乙亥遣兵攻鄂州爲淮南將秦裴所敗是月秦彥暉克朗州雷彥恭奔廣陵鹵其弟彥雄等七人送於梁秦攺武貞軍爲永順軍澧州刺史向瓌來降瓌與彥恭相表裏至是納欵我始得澧朗二州之地六月判官髙郁請聽民售茶北客收其徵以贍軍從之秋七月王奏梁於汴荊襄唐郢復諸州置回圖務運茶河之南北以易繒纊戰馬仍嵗貢茶二十五萬斤梁主詔曰可由是屬內民皆得摘山收茗算募戶置邸閣以居茗號曰八牀主人嵗算數十萬國用遂足九月荊南兵屯漢口絕我朝貢之路王遣許徳勲擊之兵至沙頭荊南求成又遣步軍都指揮使呂師周伐嶺南與淸海節度使劉隱十餘戰取其昭賀梧蒙龔富六州王土地旣廣息民禮士湖南遂安

開平三年夏六月危全諷自稱鎭南節度使攻洪州時淮南將劉威守其地全諷請兵於我王遣指揮使苑玫會袁州刺史彭彥章【玗之兄也】圍髙安以全諷秋七月苑玫與淮南將米志誠呂師造等戰於上髙我師敗績吉州刺史彭玕來奔王表玕爲郴州刺史且爲子希範娶其女

開平四年夏六月王表求天防上將【歐陽史楚世家云殷乃請依唐太宗故事開天冊府置官屬今從通鑑】梁加王天防上將軍王始開天防府以弟賨爲左相存爲右相【歐史云殷以廖光圖等十八人爲學士又云希範開府承制如殷故事文士廖光圖等十八人皆故殷時學士今依通鑑以十八人之數屬希範】是月侵荊南敗於油口吳水軍指揮使敖駢圍彭瑊於赤石遣兵擊駢以救瑊已而鹵駢歸冬十二月辰州蠻宋鄴冦湘鄕漵州蠻潘金盛冦武岡王命昭州刺史呂師周將衡州兵五千討之【先是宋鄴破漵州潘金盛恃其所居深險數爲邊擾至是俱入冦】寧逺節度使龎巨昭以容州髙州防禦使劉昌魯以髙州內附王命姚彥章張可求【湘湖近事作可球】將兵迎之隨以彥章權知容州事昌魯爲永順節度副使

乾化元年春正月呂師周入飛山洞襲潘金盛擒送武岡斬之移兵擊宋鄴冬十二月乙卯梁以王弟朗州畱後賨爲永順軍節度使同平章事淸海節度使劉巖攻梁韶州陷之刺史廖爽來奔王表爽爲永州刺史癸亥梁勅靜江行軍司馬姚彥章爲寧逺節度副使權知容州從王請也未幾劉巖發兵冦容州王命都指揮使許徳勲以桂州兵救之彥章不能守巖遂取我容州又取髙州是時開冶鑄天防錢文曰天防府寶銅質渾厚徑寸七分重三十銖二絫【董逌錢譜曰馬殷據湖南八州地建天防府因鑄天防府寶】乾化二年春二月辰州蠻宋鄴漵州蠻昌師益帥眾降王以鄴爲辰州刺史師益爲漵州刺史夏四月癸丑梁以王爲武安武昌靜江寧逺等軍節度使洪鄂四面行營都綂甲戌梁主聞我與嶺南相攻命右散騎常侍章戩等爲潭廣和葉使六月梁郢王友珪弒其主晃而自立冬十一月吳將陳璋襲嶽州執我刺史苑玫王遣水軍都指揮使楊定眞救之璋復進攻荊南吳恐我師往救遣劉信帥江撫袁吉信五州兵屯吉州爲璋聲援乾化三年春正月吳陳璋兵還我兵會荊南兵於江口邀之璋駢艘夜過追之不及三月梁均王友貞討賊友珪伏誅友貞立於大梁更名瑝秋八月姚彥章侵吳鄂州吳以池州團練使呂師造爲水陸行營應援使未至而我兵解還冬十月南平王劉巖求昏許之

乾化四年夏四月吳袁州刺史劉崇景舉州來附許貞以師援之吳將柴再用米志誠帥師討之是月嶽州都指揮使王環襲吳黃州執其刺史馬鄴五月吳柴再用等破劉崇景於萬勝岡崇景遁去許貞師敗歸復失袁州

貞明元年秋八月南平王巖來逆婦王遣弟永順節度使存送女於廣南冬十一月梁攺元是嵗梁主攺名瑱【冊府元龜作頊】

貞明二年冬十二月通好於晉晉亦遣使來聘

貞明三年【闕】月王遣弟存攻吳上髙俘獲而還貞明四年秋八月吳軍攻防州防禦使譚全播來乞師王命張可求將萬人救之吳劉信遣其將張宣夜帥兵三千襲可求於古亭我師敗績是月梅山蠻冦邵州守將樊須擊走之

貞明五年夏五月王遣兵攻荊南荊南求救於吳吳命鎭南節度使劉信率洪吉撫信步兵自瀏陽冦潭州武昌節度使李簡率水軍趣復州信等至潭州東境我師釋荊南引歸簡入復州執知州鮑唐

貞明六年十二月吳越王鏐爲其子傳璛【一作琇】來求昏許之

龍徳元年夏五月丙戌朔梁攺元秋七月命掌書記李峴馬匡送女於吳越是嵗辰漵蠻入冦姚彥章討平之龍徳二年【闕】月始取永道郴諸州民丁錢絹米麥【李心傳朝野雜記曰馬氏據湖南始取永道郴州桂陽軍茶陵縣民丁錢絹米麥】

龍徳三年夏四月己巳晉王存朂稱皇帝於魏州國號大唐攺元同光冬十月朔日有食之唐主入大梁遂滅梁王遣子牙內馬步都指揮使希範入覲納洪鄂行營都綂印上本道將吏籍唐主問洞庭廣狹希範對曰車駕南巡才堪飲馬爾唐主大悅旣而撫其背曰比聞湖南必爲髙郁所圖有子如此髙郁何能可得邪郁故謀臣唐欲去我爪牙佯爲流言以間之【三楚新錄曰馬希範入覲途經淮上時桑維翰旅遊楚泗間知其來遽謂之日僕聞楚之爲國挾天子而令諸侯其勢不可謂之卑也加以利盡南海而公室大富足下之來非傾府庫之半則不足以供芻粟之費今僕貧者敢以萬金爲請希範輕薄公子覩維翰形短而腰長語魯而且醜不覺爲之絕倒旣而贈與數百縑維翰拂衣而去及希範立時維翰已爲宰相奏削去半伏其事似未可信緑以備考】是月復以桂州之歸化縣爲純化縣是嵗避唐廟諱攺嶽州昌江縣曰平江

同光二年夏四月乙亥唐加王兼尙書令冬十月進羅浮柑子於唐又遣使賀唐主萬壽節進銀龍鳳陷花漆浴斛一事盤龍禦衣龍鳳蹙金鞞腰龍鳳箭箙龍鳳朱背弓紅絲金鍍頭箭各一副白金一千鋌

同光三年冬十一月王聞蜀亡大懼表求致仕略曰臣已營衡麓之間爰爲莵裘之地願歸印綬以保餘齡唐主璽書慰勞優詔不許是時王闗市無徵四方商旅聞風輻湊湖南地故產鈆鐵用都軍判官髙郁防鑄鈆錢以十當銅錢一【通鑑云湖南專用錫錢】已又鑄鐵錢圍六寸文曰幹封泉寶用九文爲貫以一當十【幹封錢其文自上而右而下而左獨泉字作篆文湖南故事曰馬殷置鐵冶鑄錢可六寸圍重六十銖用九文爲貫文曰幹封泉寶其文上干其數上九遂通用焉洪氏泉志曰此錢徑寸七分重十七銖圍五寸半文曰幹封泉寶而湖南故事以爲鐵錢豈當時鑄銅鐵二種邪】流行境內商旅出境無所用錢輙易它貨去故能以本土所餘之物易天下百貨國以富饒【十國紀年云馬殷始鑄鉛錢行於城中城外卽用銅錢賈人多銷鉛錢持過江北髙郁請鑄鐵錢圍六寸文曰幹封泉寶以一當十錢旣重厚市肆以券契借垜交易】又湖南不事桑蠶郁勸王令輸稅者以帛代錢由是機杼大盛

同光四年夏四月唐主嗣源立攺元天成王遣使修貢並賀卽位唐加王守尙書令

天成二年春正月癸丑朔唐主更名亶三月王會唐兵伐荊南遣都指揮使許徳勲屯嶽州夏五月丁卯唐賜王鞍馬玉帶命饋糧於行營王不卽奉詔是月遣中軍使史光憲入貢於唐唐主賜王駿馬十美女二道過江陵南平王季興執光憲而奪其物六月王請建行臺丙申唐封王爲楚國王唐有司言無封國王禮請如三公用竹冊【五代會要云先是天成元年七月中書門下奏湖南節度使馬殷封楚國王禮文不載國王之制請約三公之儀用竹冊從之今取歐史及通鑑年月日】秋八月唐冊禮使尙書右丞李序至於潭州【序一作光序冊府元龜云李光序爲散騎常侍後唐時與右拾遺曹琛往湖南馬殷冊命先是梁中使往如鄰國禮或稱臣呼殷爲殿下賓幕皆有丞郎給舎之目光序等至客司先會謁殷之禮須遵梁朝舊事琛謂之曰豈有湖南一令公稱藩唐室復欲天使稱臣哉如不受唐冊命攺圖卽任所爲旣見殷但呼公而已其餘學士舍人但呼爲判官書記】序持節奏朝廷朱書禦札許自開國立臺承制置官屬分天子之半仗焉是月王始開國以潭州爲長沙府立宮殿置百官皆如天子制而微更其名翰林學士曰文苑學士知制詰曰知辭制樞密院曰左右機要司羣下稱之曰殿下令曰教以弟賨爲靜江軍節度使子希振武順軍節度使次子希聲武安軍節度副使判長沙府姚彥章爲左丞相許徳勲爲右丞相李鐸爲司徒崔穎爲司空拓防恆爲僕射馬珙爲尙書張瑤張迎判機要司潘起爲吏部侍郎何致雍戶部侍郎黃損兵部侍郎凡管內官屬皆稱攝惟朗桂節度使先除後請命是嵗上三代尊諡曾祖筠曰文肅祖正曰莊穆父元丰曰景莊立三廟於長沙天成三年春二月丁丑朔日有食之三月王如嶽州遣六軍使袁詮【歐陽史作銓今從通鑑】副使王環與子監軍希膽將兵擊荊南大破其軍於劉郎洑進逼江陵南平王季興請成以史光憲來歸王讓副使環不卽取荊南環言宜存江陵以爲扞蔽王悅是月大舉水軍擊漢圍封州爲漢將蘇章所敗我師遁還夏四月吳右雄武軍使苗璘靜江綂軍王彥章冦嶽州王命許徳勲禦於君山丁亥敗吳兵於道人磯鹵璘及彥章以還五月吳遣使求和王歸璘彥章於吳六月唐詔王討荊南王遣許徳勲攻之決勝副指揮使廖匡齊殺髙從嗣於陳明日南平王季興請成秋九月荊南敗我兵於白田執我嶽州刺史李廷防以獻吳冬十二月南平王季興薨吳以其子從誨爲荊南節度使

天成四年春三月王命次子希聲知政事總錄內外諸軍事先行後聞夏四月下教國內銅錢一直錫錢百丙午王環敗荊南兵於石首秋七月王子希聲矯王令殺其臣髙郁八月唐主勅中書門下凡署將相勅牒宜落吳越王鏐及王官位【五代防要雲天成四年八月勅朝廷每有將相恩命準往例諸道節度使帶平章事兼侍中中書令並列銜於勅牒後側書使字今兩浙節度使錢鏐是元帥尙父與使相名殊承前列銜久未攺正湖南節度使馬殷先兼中書令之時理宜齒於相位今守太師尙書令是南省官資不合列署勅尾今後每署將相牒勅宜落下錢鏐馬殷官位乃永爲常式】

長興元年冬十月王寢疾遣使詣唐請傳位於子希聲唐疑王已歿辛亥命王子希聲爲起復武安節度使兼侍中十一月己巳王薨年七十九【九國誌云殷以大中六年嵗在壬申生享年七十九蓋自大中壬申至長興元年庚寅實七十九年爲得其實湖湘故事運歷圖亦云殷長興元年卒獨五代舊史雲長興二年卒年七十八似誤】遺教諸子兄弟相繼寘劍於祠堂曰違吾命者戮之諸將議遣兵守四境然後發喪兵部侍郎黃損曰喪君有君何備之有宜遣使詣鄰道告終稱嗣禮也唐主詔曰馬殷官爵俱髙無以爲贈可諡曰武穆明年十二月庚申葬於衡陽之上潢【湖廣總志云馬殷墓在衡陽上潢水側】

論曰國家之興豈不借有師武臣力哉武穆奮迹行伍之中龍驤前驅司馬推轂此固屬有天幸而瓊之驍悍郁之謀畫徳勲以威斷稱彥暉以果毅著環則智深勇沈恆則慷慨切直皆一代將相才也攀鱗附翼共啟霸圖遂爾據湘潭跨桂嶺南抵栁連北震江漢假非渤海偪處於門戶彭城密邇於比鄰偏方之大勢成矣柰何克家無人適符眾駒爭棧之言功臣寃死國亦隨衰垂後昆武穆其有慚徳焉

十國春秋卷六十七

欽定四庫全書

十國春秋卷六十八

檢討吳任臣撰

楚二

衡陽王世家

衡陽王名希聲字若訥武穆王次子武穆王子數十人嫡子希振長而賢其次希聲與希範同日生希聲母曰袁徳妃希範母曰陳夫人而徳妃有美色希聲竟以母寵得立長興元年十一月丙戌襲位稱遺命去建國之制復藩鎭之舊十二月唐進希聲爲武安靜江等軍節度使加兼中書令希聲居防無戚容常聞梁太祖嗜食雞肉私心慕之命庖人日烹五十雞以供膳二年冬武穆王將葬於衡陽且發引矣希聲不入泣頓食雞數器而起朝臣潘起譏之曰晉代阮籍居防食蒸豚世故不之賢者三年秋七月湖南大旱希聲命閉南嶽及境內諸神祠門竟不雨辛卯希聲薨追封衡陽王王性惡而好貨海商有鬻犀帶者直數百萬晝夜有光洞照一室王殺商而取之逾月光遂滅

文昭王世家

文昭王名希範字寶防武穆王第四子也希範初爲鎭南節度使希聲旣歿六軍使袁詮潘約等迎希範於朗州而立之長興三年秋八月希範至長沙辛酉襲位九月唐以希範爲武安軍節度使兼侍中冬十月癸酉進唐銀茶請頒戰馬唐明宗賜馬五十匹歸貢物四年春正月乙卯唐加希範爲武安武平等軍節度觀察等使檢校太尉兼中書令行潭州大都督府長史封扶風郡侯是年追怨衡陽王嗣位不讓幽其母弟希旺不得預兄弟之數應順元年春正月壬辰唐閔帝封希範爲楚王夏四月唐潞王從珂廢其主從厚而自立【尋殺之】攺元淸泰是嵗唐正使兵部尙書李鏻副使馬承翰來聘【五代史云鏻湣帝時奉使湖南聞廢帝立喜以爲必用已爲相還過荊南謂髙從誨曰士固有否泰吾不爲時用久矣今新天子卽位我將用矣乃就從誨求寶貨入獻以爲賀從誨與馬紅裝拂二猓皮一因爲鏻置酒問其副使馬承翰今朝廷之臣孰有公輔之望承翰曰尙書崔居儉左丞姚顗其次太常盧文紀也從誨笑取進奏使報狀示鏻顗與文紀皆拜平章事矣鏻大慚還獻其皮拂廢帝終不用】淸泰三年春三月王弟希杲鎭桂州有善政監軍裴仁煦言其收眾心王頗疑之夏四月漢將孫徳威冦桂二州王命弟武安節度副使希廣權知軍府事自將兵巡桂州漢兵自防州退走徙弟希杲知朗州秋七月庚寅王自桂州北還冬十一月契丹主立石敬瑭爲大晉皇帝攺元天福是時命修黃陵廟致祭【日渉編云毎嵗以六月六日致祭】

天福二年【闕】

月王表聞壺闗剖木六字實爲大晉開基之防先是梁開平中潞州軍前李思安奏壺闗縣庶穰鄕人因伐樹分爲兩片內有六字曰天十四載石進乃圖其狀以獻仍付史館及唐莊宗由晉王登位自謂應之至是石氏國號晉朝與本文允合因解釋以進【稽神錄雲開平二年梁將李思安攻潞州營於壺口伐木爲柵破一大木木中書六字曰天十四載石進思安表上之梁臣皆賀以爲十四年必有逺方入貢司天少監徐鴻獨謂所親曰自古無一字爲年號者吾以爲丙申之年當有石氏王此地者移四字中兩豎書置天字左右卽丙字也移四之外圍以十字貫之卽申字也後至丙申嵗晉髙祖以石姓起並州如鴻之言】夏五月晉勅靑艸湖廟安流侯攺封廣利公洞庭湖廟【闕】

攺封靈濟公磊石廟昭靈侯攺封廣利威顯公黃陵二妃懿節廟攺封烈廟從王奏也冬十二月晉詔加王江南諸道都綂制置武平靜江等軍事攺賜功臣號增食邑有差是嵗置義寧鎭於靈川縣地尋攺爲義寧縣

天福三年冬十月順賢夫人彭氏薨夫人治家有法王甚憚之旣歿後王始縱聲色爲長夜之飲十二月乙酉王貢晉禦輦一乘金漆栢木鏤金花版銀裝眞珠車渠紅絲网囊悉備又進謝恩除江南諸道都綂絹二千疋又進謝攺功臣加食邑銀防鑼四十面重二千兩土絹土絁吉貝布共三千疋麩金五十兩

天福四年夏四月晉加王天防上將軍賜印綬開府置官屬是月王奏攺湘川縣爲淸湘縣【新舊唐書志但有湘源而無湘川然歐陽史職方考云以湘川縣爲淸湘縣輿地廣記云隋置湘源縣唐因之後攺爲湘川楚又攺爲淸湘而置全州五代防要則云以湘川縣置全州仍置淸湘縣今從之】仍置全州治淸湘【湖廣志云僧全眞郴州人唐至徳初來遊湘源剏淨土院宋州刺史韋宙遣使禮請翌日卽至四門各見其入及宙出道迎惟見一人而已其神通不可具述卒年一百三十二五代時因全眞多神異攺湘源爲全州】並割灌陽縣之秋八月黔南巡內溪州刺史彭仕然【通鑑作彭仕愁歐陽史作彭仕然今按李臯銅樹銘作彭仕然臯乃希範學士當無譌誤從之】引錦溪州蠻萬餘人寇辰澧二州焚掠鎭戍遣使乞師於蜀蜀主以道逺不許九月辛未王命左靜江指揮使劉勍決勝指揮使廖匡齊帥衡山兵五千討之【歐史云希範遣劉掠劉全明等以步卒擊士然今從通鑑】冬十一月王始開天防府置防軍中尉領軍司馬等官以諸弟及將校充其職又仿唐太宗天防府文學館立學士員以武安軍節度判官拓防恆都綂掌書記李臯江南觀察判官廖匡圖昭順軍觀察判官徐仲雅都綂判官李鐸靜江府節度判官潘起【一作玘】領南軍節度掌書記衞曮【九國誌作曹棁今從五代史補】鎭南軍節度判官李莊昭順軍節度判官徐牧澧州觀察判官彭繼英【闕】裴頏桂管觀察推官何仲舉武安軍節度

巡官孟暉容管節度推官劉昭禹靜江府掌書記鄧懿文武平軍節度掌書記李松年【九國誌作李節今從五代史補】武平軍節度推官蕭洙【一作銖】昭順軍觀察度支使彭繼勲十八人爲之是月劉勍等進攻溪州彭仕然兵敗棄州走保山寨石崖四絕勍爲梯棧上圍之廖匡齊戰死十二月漢諫議大夫李紓來聘隨遣使報聘

天福五年春正月劉勍進攻彭仕然寨火箭焚之仕然帥麾下逃入溪錦深山乙未遣其子師暠帥諸蠻納溪錦奬三州印請降二月勍班師還長沙王徙溪州於便地表仕然爲溪州刺史以勍爲錦州刺史溪州西接防牱兩林南通桂林象郡王素稱漢馬援苗裔效伏波將軍故事以銅五千斤鑄柱立之溪州柱髙丈二尺入地六尺【名山記云銅柱在辰州府城西北一百一十里防溪城對江】命學士李臯銘之勒誓狀於上自是寧州蠻莫彥殊以所部溫那等十八州都云蠻尹懷昌率其昆明等十二部防牱蠻張萬濬率其彛播等七州皆前後來附【郡縣釋名雲天福五年羅甸王普露附楚】戊申王貢晉臥輦一乘禦衣一襲鳳文鞾龍文帶各一具三月晉山南東道節度使安從進邀貢物於襄陽天福六年秋八月甲寅貢晉金銀器及方物冬十月遣使貢諸色香藥蠟面含膏茶於晉十一月晉安從進舉兵反丁酉遣使貢晉吉貝等三千疋白蠟一萬斤朱砂五百斤別進漆器萬餘事十二月晉以髙行周知襄州行府事詔王出師討襄州王遣天防都軍使張少敵以舟兵趣漢陽仍漕米五萬斛以饋軍是嵗蜀主貽七寶鐘爲王壽王以賜嶽州君山寺【名山記曰嶽州府君山有七寶鐘七寶所鑄髙六尺廣二尺五寸蜀孟昶以此鐘壽馬希範希範賜之寺中】

天福七年夏五月遣使賀晉重午節貢白金茜緋簟扇等物夏六月晉主殂齊王重貴立冬十月王大興土木功建天防府於長沙城西北作天防光政等一十六樓天防勤政等五堂極棟宇之盛欄檻皆飾以金玉塗壁率用丹砂凡數十萬斤地衣春夏以角簟秋冬以木棉爲之先是王者以丹砂非卒致之物有憂色未幾東境山崩湧丹砂如丘陵於是收用之頗足僚吏升殿者但覺丹砂之气藹然襲人是嵗晉勅攺道州延唐縣爲延喜縣避髙祖諱也

天福八年夏四月戊申朔日有食之【闕】月王置銀槍都八千人楚地多產金銀茶谷比年財貨丰殖王奢欲無厭遂自誇大爲長槍大槊鋈以白金募富民年少者充之是嵗作九龍殿刻沈香爲八龍飾以金寶各長百尺抱柱相向作趨捧之勢已居其中自言身一龍也制襆頭腳長丈許以象龍角向晨將禦殿先焚香龍腹中煙气鬰然而出若口吐焉又建會春園嘉宴堂金華殿其費鉅萬間擕子弟僚屬於會春園遊宴學士徐仲雅等賦詩上觴晝夜無節【湖湘故事曰馬氏作會春園開宴徐東野作詩有數聮當時所稱雲珠璣影冷偏粘艸蘭麝香濃卻損花山色逺堆羅黛雨艸梢春戛麝香風衰蘭寂寞含愁綠小杏妖嬈弄色紅】用度不足因加賦國中王毎遣使者行田以增頃畝爲功民不勝租賦而逃王曰但令田在何憂無谷已而命營田使鄧懿文籍逃田募民耕萟民捨故從新僅能自存自西䢐東各失其業又聽人入財拜官以財多少爲官髙卑之差富商大賈布列在位外官遷者必責以貢獻爲殿最民有罪富者輸財彊者爲兵受刑惟貧弱者而已又置函於府門使人投匿名書互相告訐復用孔目官周陟議令常稅外大縣貢米三千斛中縣千斛小縣七百斛無米者輸布帛以抵之天防學士拓防恆切諫以爲不可王大怒終身不復見恆

開運元年秋七月辛未朔晉大赦攺元九月庚午朔日有食之

開運二年秋七月王殺其弟希杲冬十月遣使獻供禦防絹六千疋白羅一百疋筒捲白羅十疋錦綺褥面十牀錦綺背十合於晉十二月囚湘陰處士戴偃削天防副都軍使丁思瑾官偃以詩渉刺譏思瑾以上書切諫獲罪是時遣廖法正聘於唐及還語人曰東朝天子粹若珠玉南嶽眞君恐未如也

開運三年春三月升桂州全義縣爲溥州仍攺全義縣爲徳昌縣並割桂州之靈川廣明義寧等三縣之從王奏也【按歐陽史職方考無有溥州此據五代防要所載當是歐陽史失記之】秋九月王知晉主好侈靡屢以珍玩爲獻求加都元帥甲辰晉詔王爲諸道兵馬都元帥冬十二月契丹執晉主重貴以北是嵗晉客省使王筠來聘以國亂未歸

開運四年春二月丁巳朔契丹主下制稱大遼防同十年大赦遣使冊王爲尙父【五代史補云契丹聞山湧丹砂之事以爲希範非常人遽冊爲尙父】王以契丹相推奉益自矜喜是月辛未劉知逺卽皇帝位更稱天福十二年【按是年六月知逺攺國號爲漢始以天福年號徧諭潘鎭六月以前中原隔絕使命未通猶稱開運年號】夏五月王命母弟武安節度副使天防府都尉領鎭南節度使希廣判內外諸司事壬辰王薨年四十九謚曰文昭先是己丑王方置酒臨江觀競渡忽驚起曰髙郁來王弟希廣曰郁死久矣大王勿妄言亟趣駕歸血自鼻端迸出彌畱之際郁復晝見竟以是不起或言武穆王時王自洛京歸具述莊宗聞馬家社稷必爲髙郁所取之言於武穆王武穆王笑曰主上戰爭得天下全以機數馭人以郁資吾覇業必欲間之使我國如梁罷王彥章兵權也今若去郁正墮彀中王不信退而從臾衡陽王卒致之死故郁數爲厲云王好學善詩頗優禮文士然性剛愎且奢靡而喜滛先王妾媵多加無禮又令尼僧潛搜士庶家女有容色者彊委禽焉前後數百人猶有不足之色曰吾聞軒轅禦五百女以升天吾其庶幾乎有商人妻美而艶輙殺其夫奪之妻誓不辱自經死初王命修長沙城開壕畢忽得一物長十餘丈狀若土山無頭尾手足自北出泳游水上久之入南岸而沒或謂之土龍無何王遂歾而楚亦大亂

論曰文昭以頴敏之姿讀書禮士天防羣英幾於梁苑鄴下之選焉乃驕僭性生怙侈滅義肆情土木鬭靡九龍抑何志之卑也馬子離羣禍有由始又寧竢防墻爭國時哉悲夫

十國春秋卷六十八

欽定四庫全書

十國春秋卷六十九

檢討吳任臣撰

楚三

廢王世家

廢王名希廣字徳丕文昭王同母弟也【武穆王第三十五子】性謹順文昭王絕憐愛之文昭王生平惡拓防恆切諫常令閽人止恆不得入謁及臥病始思恆召之屬以希廣文昭王旣薨將佐未知所立都指揮使張少敵都押牙袁友恭以武平節度使知永州事希萼於先王諸弟爲最長宜嗣位而長直都指揮使劉彥瑫天策學士李臯鄧懿文小門使楊滌皆於希廣有恩欲立希廣拓防恆亦數勸希廣以位奉希萼彥瑫等皆曰今日軍政在手天與不取使它人得之異日吾輩安所自容乎希廣不能自決彥瑫等遂稱遺命共奉希廣權軍府事時越文昭王薨之四日乙未也【十國紀年云希範得疾集國官告以傳位希廣湖湘故事云希廣猶豫之間羣輔明日眾口勸上乃受位軍府排衙賀之以其事奏朝廷托以希範臨終之日遺言以付希廣二說不同今從歐陽史及通鑑】夏六月晉主知逺攺國號曰漢仍以天福年號遣使告諭秋七月甲午漢主以希廣爲天策上將軍武安軍節度使江南諸道都綂兼中書令封楚主天福十二年冬十月王兄希萼自朗州來奔防乙巳至趺石王用劉彥瑫言遣侍從都指揮使周廷誨將水軍逆希萼命將士釋甲而後入廷誨與張少敵白王曰王能與之則已不然宜早除之王泣曰吾兄也焉忍殺之分國而治可也乃止之於碧湘宮不聽入見厚賂以遺之希萼憤然而去是冬遣晉客省使王筠還漢

幹祐元年春正月乙卯漢大赦攺元己未漢主更名暠丁丑殂於萬嵗殿二月辛巳周王承祐嗣皇帝位秋八月南漢主遣知制誥鐘允章來求昏王不許南漢主怒問允章馬公復能經略南土乎對曰馬氏方內爭不暇安能害我南漢主曰希廣懦而吝嗇士卒忘戰日久正吾進取之秋也是月王兄希萼屢訴於漢請與王各修職貢以求封爵置邸稱藩王用歐練張仲荀謀厚賂漢執政使竟拒其請九月漢諭王兄弟宜相式好並別賜王兄希萼諸書勸其輯睦冬十月丁酉王貢漢除夜遊春圖女俠畫障眞珠枕及端午金銀雕牀物色十二月辛巳南漢西北面招討使吳懷恩寇賀州王遣決勝指揮使徐知新任廷暉將兵救之會南漢已防賀州鑿大穽於城外覆以竹箔復自塹中穿穴逹穽爲機軸知新等至引兵攻城南漢兵自穴中發機我兵悉陷死者以千數知新等敗歸王怒斬之南漢兵復陷昭州癸未王兄希萼獻漢銀器千五百兩漢主降詔慰諭曰所修職貢舊有防程念航深梯險之勞重違卿意在誘善勸忠之道本實朕心今後凡有進獻可與希廣商量庶葉雍和不爽體制希萼不能從

幹祐二年春正月戍將徐進敗蠻於風陽山斬首五千級夏五月太白晝見六月癸酉朔日有食之秋八月希萼悉調朗州丁壯爲鄕兵號靜江軍造戰艦七百艘謀攻潭州王聞之曰朗州吾兄也不可與爭當以國讓之劉彥瑫李臯固以爲不可乃命嶽州刺史王贇爲都部署戰棹指揮使以彥瑫監其軍己丑大敗希萼於僕射洲獲其戰艦三百艘贇追希萼幾及之王遣使召之曰勿傷吾兄贇遂引兵還希萼自赤沙湖遁歸妻苑氏知希萼必罹禍赴井死秋九月王獻漢絹二萬疋白金一萬五千兩玳瑁寶裝龍鳳牀一具盤龍椅子蹋牀子各一合戲龍二銀食器六十八事眞珠花銀果子共千兩冬十月漢加王太尉丁亥王弟靜江節度使希瞻卒幹祐三年夏六月希萼誘辰漵州及梅山蠻以攻益陽蠻素聞長沙帑藏之富爭出兵赴敵王遣指揮使陳璠拒之戰於淹溪璠敗死秋八月戊戌希萼又以羣蠻破廸田殺我鎭將張延嗣王遣指揮使黃處超救之處超敗死復遣牙內指揮使崔洪璉率兵七千屯湘鄕玉潭以遏諸蠻是月漢封州城隍神爲靈感王從王請也九月辛巳希萼請漢別置進奏務於京師漢主優詔不許又賜玉璽書解和勸以惇睦是月希萼以朝廷偏佑於王大怒遣使稱藩於唐乞師來攻唐加希萼同平章事以鄂州今年之租稅賜焉又命楚州刺史何敬洙濟師助希萼冬十月丙午王告急於漢且言荊南嶺南江南連兵欲分湖南之地乞發兵屯澧州以扼江南荊南援朗之路丁未王以劉彥瑫爲戰棹都指揮使朗州行營都綂彥瑫入朗州境戰艦過則運竹斷其後會希萼遣朗兵及蠻兵六千戰艦百艘來戰於湄州彥瑫乘風縱火頃之回風反火彥瑫還走江路已斷士卒戰亡及溺死者數千人【湖湘故事彥瑫敗在九月十三日十國紀年載彥瑫敗於十月今從之】王聞之涕泣不知所爲王居恆罕頒賜至是大出金帛以邀士卒心或告天策左司馬王弟希崇流言惑眾反狀已明請殺之王不忍曰吾自害其弟何以見先王於地下馬軍指揮使張暉將兵自它道擊朗州至龍陽聞彥瑫敗退屯益陽希萼又遣指揮使朱進忠等急攻益陽暉紿其眾曰我以麾下出賊後汝輩畱城中待我相與合勢圖之旣出遂自竹頭市逃歸長沙進忠知城中無主急擊之士卒九千餘人皆死十一月甲子朔日有食之王遣僚屬孟駢說希萼還報曰大義絕矣非地下不相見也朱進忠請希萼自將兵取長沙辛未希萼畱其子光贊守朗州悉發境內之兵入冦【湖湘故事云希萼以十月二十一日直往湖南十國紀年云十一月希萼發兵趣長沙今從之】自稱順天王【歐陽史云自號順天將軍今從通鑑】王大懼乞師於漢漢議發兵來援以朱令溫爲都部署會內難作師不果出是時蠻兵圍玉潭朱進忠引兵助之崔洪璉敗歸長沙玉潭遂陷希萼溯江而上攻嶽州刺史王贇堅城不戰希萼責贇有貳心贇曰願君王入長沙不傷同气臣其敢不盡節希萼引兵去辛夘經湘陰焚掠而過及至長沙希萼軍於湘西步兵洎蠻兵軍於嶽麓進忠自玉潭來防亦營於江西王遣劉彥瑫召水軍指揮使許可瓊帥戰艦五百艘屯城北津屬於南津以弟希崇爲監軍又遣馬軍指揮使李彥溫將騎兵屯駝口扼湘陰路步軍指揮使韓禮將二千人屯楊栁橋扼柵路時彊弩指揮使彭師暠登城望水西軍入白王請與許可瓊水陸夾擊之王許之而可瓊已陰送欵希萼遂阻其計王未知可瓊心猶命諸將受其節度可瓊常開壘不令士卒知朗軍進退間或詐稱巡江與希萼會水西約爲內應久之潭州大雪盈四尺兩軍苦不得戰王深信巫覡及沙門之語乃摶土爲鬼神形於江上舉手以卻朗兵又作大像於髙樓手指水西怒目視之又命眾僧日夜誦佛經王自被緇衣膜拜念寶勝如來謂之禳災甲辰朗州步軍指揮使何敬眞以蠻兵三千陳於楊栁橋【何敬眞九國誌湖湘故事俱作何景眞】望見韓禮旌旗紛錯曰彼眾已懼易破也時朗人雷暉衣潭卒之服潛入禮寨手劍擊禮不中一軍驚擾敬眞乘亂擊之我軍大敗禮被創走至家卒於是朗兵水陸急攻長沙希萼攻長樂門牙將吳宏楊滌戰於門中希萼少衂已而可瓊舉全軍奔希萼宏滌聞之皆潰長沙遂陷王率夫人與王子匿於慈堂朗兵及蠻兵大掠三日殺吏民焚廬舎自武穆王父子所積寶貨盡入蠻落宮殿屋宇咸爲灰燼焉李彥溫進攻淸泰門不克與劉彥瑫各將千餘人奉文昭王及王諸子趣袁州希唐張暉降於希萼吳宏彭師暠見希萼皆釋不殺希崇帥將吏詣希萼勸進乙巳希萼入府視事閉城分捕王及掌書記李臯弟節都軍判官唐昭與鄧懿文楊滌等盡獲之希萼詰王曰承父兄之業寧無長防乎王曰將吏見推朝廷見命非予意也希萼惻然曰此鈍夫也豈能爲惡徒爲左右惑之爾命囚之明日臠食臯節昭滌斬懿文於市已而顧其下曰吾欲活希廣何如皆不對朱進忠常爲王所笞對曰大王三年血戰始得長沙一國不容二主它日必悔之戊申賜王死【三楚新錄云尋爲希萼縊之】杖王夫人某氏死於市王臨刑猶誦佛書彭師嵩葬之瀏陽門外【胡氏通鑑辧誤曰史炤釋文云瀏陽縣名屬潭州余謂潭州固有瀏陽縣而瀏陽門則潭州城門名自潭州城出瀏陽者謂之瀏陽門出醴陵者謂之醴陵門】先是潭州多夾道植槐廢王時盡易以栁榦又居人向夜爭織艸屩爲業聲聞內外童謡云湖南有長街栽栁不栽槐百姓任奔竄捶芒織艸鞵識者以爲長街者內外路也不栽槐者兄弟失孔懷也艸鞵者逺行所服百姓逋逃之義也其豫兆有如此

論曰諺有之當斷不斷反受其亂僕射洲之勝朗州幾不能支廢王則曰勿傷吾兄希崇貳於我僉云大義滅親廢王則曰吾害其弟何以見我先王慕宋襄之虛文釀袁譚之實禍君子謂其防身滅國也宜哉

恭孝王世家【弟希崇】

防孝王【學海作後廢王】名希萼武穆王庶子也【第三十子】剛狠無禮而希萼同母弟希崇者性尢狡險廢王希廣旣襲位時希崇爲天策左司馬陰遺書希萼言劉彥瑫等違先王之命廢長立少以干大倫意欲有以激希萼也希萼果大怒興師爭國及長沙已陷希萼命內外巡檢侍衞指揮使劉賓禁止焚掠希崇復從臾推戴希萼遂自稱天策上將軍武安武平靜江寧逺等軍節度使楚王以希崇爲節度副使判軍府事湖南要職悉以朗人爲之時漢幹祐三年爲唐保大八年十一月丁未也已又命子光贊爲武平畱後以何敬眞爲朗州牙內都指揮使將兵戍之復召拓防恆欲用之恆稱疾不起是嵗潭州置龍喜縣

保大九年春正月周主威卽皇帝位攺元廣順【希萼奉唐正朔稱保大年號】二月甲辰王遣掌書記劉光輔入貢於唐【唐余紀傳云正月希萼遣使貢方物今從通鑑又光輔湖南故事作光瀚今從十國紀年】三月唐以王爲天策上將軍武安武平靜江寧逺等軍節度使兼中書令封楚王以右僕射孫晟客省使姚鳳爲冊禮使是月光輔至金陵唐主待之厚光輔密言湖南民疲主驕可取也唐主乃以營屯都虞候邊鎬爲信州刺史將兵屯袁州潛謀侵邊王旣得志多思舊怨殺戮無度縱酒荒滛悉以軍府事委希崇希崇復多私曲刑政紊亂朗州舊將亦頗有離心又小門使謝彥顒【三楚新錄作謝延澤湖湘故事作謝彥欽十國紀年作謝彥顒今從之】本王家僮也以首面得寵至與嬪禦雜坐常肩隨希崇或拊其背希崇銜之故事府宴小門使執鈇在門外王使彥顒與坐或列諸將上諸將皆不平王以府舎焚蕩命朗州靜江指揮使王逵副使周行逢帥朗兵治宮室勞苦而無犒賜壬申旦逵行逢帥其眾逃歸朗州時王醉未醒癸酉王始遣湖南指揮使唐師翥追之逵等伏兵縱擊師翥僅以身免逵等黜王子畱後光贊奉王兄子光惠知州事尋立爲節度使夏六月王逵等以光惠愚懦嗜酒推辰州刺史劉言權武平畱後表求旄節於唐唐人未許亦稱藩於周秋九月王疑許可瓊觖望出爲防州刺史遣馬步都指揮使徐威左右軍馬步使陳敬遷水軍都指揮使魯公綰【歐陽史作魯綰】牙內侍衞指揮使陸孟俊立柵以備朗兵不加存撫戊寅王置酒端陽門威等不預希崇亦辭疾不至威等遂作亂【十國紀年作丁丑湖湘故事在十九日其日戊寅也今從之】使人先齧踶馬十餘匹入府以壯士執撾隨之突入其府刼庫兵縱橫擊人王逾垣走威等執囚之復執謝彥顒剉頂及踵而死立希崇爲武安畱後希崇遣彭師暠幽王於衡山縣劉言聞希崇立遣兵趣潭州聲言討篡奪之罪壬午軍於益陽西希崇懼癸未發兵二千拒之又遣使於朗州請和約爲鄰藩言幕僚李觀象說言曰希萼舊將佐猶在未可圖也不若檄希崇取其首湖南可兼有己言從之希崇畏言勢卽斷都軍判官楊仲敏掌書記劉光輔牙內都指揮使魏師進都押牙黃勍等十餘人首遣前辰陽令李翊賫送朗州至則腐敗莫辧言與王逵皆佯言非仲敏等首級翊皇恐自殺希崇旣襲位亦稍稍縱酒荒滛國人不附丙戌衡山指揮使廖偃與彭師暠共立王爲衡山王以縣爲府斷江爲柵編竹爲戰艦王以師暠爲武淸軍節度使召募徒眾數日至萬餘人遣判官劉虛已求援於唐徐威等見希崇所爲必無成又畏朗州衡山之逼欲殺希崇以自解希崇覺之大懼密遣客將範守牧表請兵於唐唐主命邊鎬自袁州將兵萬人趣長沙冬十月辛卯鎬引兵入醴陵癸巳希崇遣使犒軍壬寅遣天防學士拓防恆奉牋詣鎬降癸卯希崇等從鎬入城鎬舎於瀏陽門樓湖南將畢賀時湖南饑鎬大發倉粟賑之楚人大悅癸丑唐武昌節度使劉仁贍取嶽州撫納降附人忘其亡是月邊鎬趣希崇帥其族朝唐宗人聚族相泣欲重賂鎬乞畱居長沙鎬微哂曰國家與公家世爲仇敵殆六十年未敢有意窺公之國今公兄弟鬭防困窮自歸若復二三恐有不測之憂十一月辛酉盡遷文肅以下諸族及將佐千餘人於唐悲慟登舟送者皆號泣響振川谷初童謡云鞭打馬馬急走至是遂驗辛未鎬遣先鋒指揮使李承戩將兵如衡山趣王入唐庚辰王與部下萬餘人自潭州東下十二月唐主以王爲江南西道觀察使守中書令鎭洪州仍賜爵楚王以希崇爲永泰軍節度使兼侍中鎭舒州仍居揚州十年冬十二月王入覲唐主唐主畱之數年薨於金陵謚曰防孝周世宗徵淮南揚州陷詔撫安馬氏子孫已而唐復揚州希崇率其兄弟十七人奔於周拜右羽林綂軍餘皆爲大將軍及節度行軍司馬先是馬氏富彊雄於列國諸院公子長防凡八百餘人咸以侈靡爲務時稱酒囊飯槖多非刺之【荊湘近事云周行逢常言馬氏諸子恣縱奢僭文武之道未常畱意時人皆謂之酒囊飯袋】公子輩聞而不平有國師張氏紿之曰彼所見非者恐國祚不永也以君昆弟之眾使更疊而治亦足撫有八百年何憂何懼爲乎時復有鄧翁者聞而嘆曰文武之道未嘗介意而更納虛誕之說以自安吾見其死溝壑有日矣及邊鎬師至犇散寒餒而斃者過半焉楚自唐幹寧三年嵗在丙辰武穆王自立於湖南至唐保大九年辛亥而滅【中原爲廣順元年九國誌以干祐三年爲辛亥非是】凡五十七年當武穆王入湖南掘地得石防曰龍起頭豬掉尾世皆以爲有先兆【靑箱雜記云劉建峯定長沙遣馬殷領眾浚城濠得石碣有古篆十八其文曰龍舉頭猳掉尾羊爲兄猴作弟羊歸穴猴離次解者以殷幹寧三年丙辰嵗代立乃龍舉頭也至幹祐辛亥嵗國亡乃猳掉尾也殷子希範以己未嵗生又以開運丁未嵗薨乃羊歸穴也殷子希崇壬申嵗生後爲江南所俘乃猴離次也】又民謡曰三羊五馬馬子離羣羊子無舎識者謂湖南與淮南國祚實應之

十國春秋卷六十九

欽定四庫全書

十國春秋卷七十

檢討吳任臣撰

楚四

列傳

劉言

王逵

周行逢【子保權】

劉言廬陵人也初事吉州刺史彭玕從玕奔楚事文昭王爲辰州刺史會恭孝王與弟爭國以土木功虐用靜江兵士靜江指揮使王逵等因眾怨回武陵黜畱後王子光贊已又逐節度使王孫光惠以言驍勇得蠻人心欲迎立爲帥【一云迎爲副使】言知逵等難制曰不往將攻我乃單騎赴之旣至推言權武平畱後俄而潭州將徐威作亂南唐中主命邊鎬經略朗州遷馬氏於金陵因並召言言不行遣逵與行軍司馬何敬眞等攻鎬大敗之言遂盡取湖南故地惟郴連入於南漢奉表周朝以邀封爵凡貢獻賣茶悉如馬氏故事又言長沙不可居請移治所於武陵時周廣順二年也太祖皆許之乃升武平軍在武安軍上除言節度使同平章事因以武安授逵逵自以言己所迎立不肯爲折節二人始稍稍不相能逵謀曰言將可用者不過何敬眞朱全琇爾召而殺之言可取也是時南漢常擾梧桂宜防等州逵因紿言召敬眞等防兵攻敵言信之以敬眞爲南面行營招討使全琇爲先鋒使往防潭州兵至則陷逵計中見殺逵乃舉兵襲朗州幽言別館尋殺之【歐陽五代史楚世家云王進逵乃舉兵襲武陵執言殺之不云幽言今從通鑑】言鎭湖南凡三年先是朗人謂言爲劉齩牙【一作齩樂】馬氏將亂湘中童謡曰馬去不用鞭齩牙過今年及邊鎬俘馬氏鎬爲言所逐而言亦被害

王逵【周世宗實錄及歐陽五代史皆作王進逵今從通鑑】武陵人少爲靜江軍卒事防孝王爲靜江指揮使恭孝王之攻長沙也以逵爲先鋒及城陷命逵與副使周行逢帥所部兵千人營緝長沙府舎執役甚勞兵皆愁怨曰囚免死則役作之我輩從大王出萬死取湖南何罪而囚役爲也且大王終日酣歌寧知我輩作苦乎逵與行逢聞之相謂曰眾怨深矣不蚤爲計禍且及詰旦昧爽因擁眾以長柯巨斧斫闗奔歸朗州恭孝王方醉不能省次日始遣將唐師翥追之及於武陵師翥大敗而還逵遂黜畱後王子光贊而奉王孫光惠爲節度使已又廢光惠送於唐推辰州刺史劉言爲帥而自爲其副及邊鎬經略朗州且徵劉言朝逵白言曰武陵負江湖之險帶甲數萬安能拱手受制於人鎬撫字無方士民不附可一戰擒也言乃以逵與周行逢牙將何敬眞張仿滿公益朱全琇宇文瓊彭萬和潘叔嗣張文表十人皆署指揮使部分發兵攻鎬於長沙鎬敗走言奉表臣周周以言爲武平節度使亦以逵爲武安節度使未幾逵恃推立功謂言非我不至此勢不爲之下由是漸有隙而陰欲相圖矣先是逵克潭州以何敬眞朱全琇爲靜江武安副使二人者言驍將也至是敬眞與逵不協謀同全琇作亂周行逢謂逵曰劉言素不與吾輩同心敬眞全琇又恥爲公屈盍早爲之所逵曰微君言逵敢忘乎乃陽言南漢見侵檄二將帥兵禦之言性椎不知其誑已卽遣敬眞全琇往及至長沙逵謬爲恭敬出郊迎宴飲連日多貽美伎以餌之敬眞等因淹畱不進逵乘敬眞醉使人詐爲言使者責以不亟禦冦專務荒宴命械歸西府全琇隨亡去亦遣兵追獲皆斬首以狥廣順三年六月逵於是率大兵攻武陵殺其指揮使鄭珓囚劉言於別室八月上表於周誣言謀以朗州降唐眾共廢之且請移使府復治潭州甲戌周太祖遣通事舎人翟光裔來湖南宣撫卽授逵武平軍節度使兼中書令無何言被殺顯徳元年四月逵又請使府仍徙朗州三年周世宗徵淮南拜逵南面行營都綂命攻唐鄂州逵素雄豪得志之後不復拘禮節車服制度儗於王者時過嶽州界團練使潘叔嗣逵故時同列也待逵甚謹逵左右多就叔嗣求賂叔嗣恡不與左右遂讒其短逵信而面詈之叔嗣慚恨語其下曰逵戰勝而還吾屬無噍矣逵入鄂州方攻下長山執唐將陳澤等二月叔嗣以兵襲朗州逵聞之遽輕舟歸與叔嗣戰敗死【三楚新錄曰逵領兵侵南越畱周行逢知畱後事行逢因謂所親曰王公必不返然以後事付吾者所謂以雲雨資蛟龍也及逵至桂陽果爲越兵所破僅以身免竟死於路湖湘故事曰王逵奉詔伐吳有蜜蜂無萬數進逵傘蓋周行逢內喜潛與潘叔嗣張文表等謀曰我覩王公妖怪入傘他時忽落別人之手我輩處身何地我等若三人同心共保馬氏舊基同取富貴豈不是男兒哉周世宗實錄云顯徳三年二月丙寅朗州王進逵言領大軍入淮南界庚寅言入鄂州界攻下長山寨癸巳荊南髙保融言進逵自嶽州領兵復歸本道又云潘叔嗣爲先鋒行及鄂州叔嗣回戈襲武陵進逵聞之倍道先入武陵叔嗣攻其城進逵敗走爲叔嗣所殺通鑑考異云逵命行營副史毛立爲袁州營綂軍使潘叔嗣張文表爲前鋒軍次醴陵縣吏請具牛酒犒軍立不許叔嗣文表因士卒之怒縛立送於行逄以兵叛告逵逵大懼乘輕舟奔朗州叔嗣追至朗州殺之丁璹馬氏行事記曰五月五日叔嗣殺逵於朗州諸說多不足據今從歐陽史及十國紀年】逵鎭湖南亦三年與言同初南唐有術士言南楚气色甚佳將有王氏起焉時除永州刺史王溫中主疑卽其人遣使拜溫徵南將軍賜以印綬巾帶密於巾中寘毒使至溫拜命著巾俄腦裂而死未幾逵舉兵襲長沙據之卽其應也

周行逢朗州武陵人少無賴不事家人生產常犯法配發靜江軍卒以驍勇累遷禆校王逵攻邊鎬行逢別破益陽殺唐兵二千餘人執其將李建期當是時朗州劉言戲下者指揮使十人咸以知兵名行逢能謀張文表善戰潘叔嗣果敢三人多相須成功而行逢與王逵則又情欵甚暱焉及逵爲武安節度使拜行逢集州刺史爲逵行軍司馬逵與劉言有隙行逢爲畫謀防遂襲殺言逵據朗州行逢據潭州顯徳元年拜行逢武淸軍節度使權知潭州軍府事潘叔嗣旣殺逵或勸其入朗州叔嗣曰吾殺逵救死而已朗地非吾利也乃還嶽州遣其客將李簡率朗人迎行逢爲帥行逢入城自稱武平畱後告於周或請以潭州與叔嗣行逢曰叔嗣殺主帥罪當死若與武安是吾使之殺主公也召以爲行軍司馬叔嗣怒稱疾不至行逢曰是又欲殺我矣乃陽以武安與之召使至府受命至則遣人執之立庭下責之曰汝爲小校無大功王逵用汝爲團練使一旦反殺主帥吾未忍斬汝乃敢拒吾命乎遂殺之三年二月行逢自稱武平武安畱後奉表告周七月世宗授行逢武平軍節度使制置武安靜江等軍事宋初加兼中書令建隆三年十月卒追封汝南郡王行逢故農家子起微賤知民間疾苦勵精爲治公而無私壻唐徳求補吏行逢曰汝才不堪爲吏吾今私汝則可矣汝居官無狀吾不敢以法貸汝與之農具而遣之辟署僚屬皆取亷介之士約束簡要吏民便之其自奉甚薄每曰馬氏父子窮奢極靡不卹百姓今子孫乞食於人尙足效乎行逢以坐事故面有文或請用藥滅之恐爲朝廷使者嗤行逢曰吾聞漢有黥布不害爲英雄吾何恥焉又性勇果敢於殺戮將士恃功驕慢者一以法繩之大將十餘人謀爲亂行逢召宴諸將酒半呼壯士曵下斬之一軍皆畏服民過無大小俱死妻勛國夫人嚴氏諫曰人情有善惡安得一槪濫殺行逢怒曰此外事婦人何知嚴氏不悅紿曰家田佃戶以公頗貴不力農請往視之至則營居以老嵗時衣靑裙押佃戶送租入城行逢行止之不從曰稅官物也若主帥自免其家何以率下一日行逢往就之勞曰吾貴矣夫人何自苦嚴氏曰公思作戶長時乎民租後時常苦鞭抶今貴矣柰何忘壠畝間邪行逢命羣妾彊擁升肩輿嚴氏卒無畱意因曰公用法太嚴而失人心所不欲畱者倉卒禍起田野間易逃死爾行逢爲之少損嚴氏秦人父廣逺仕馬氏爲評事因以女適行逢【通鑑作鄧氏三楚新錄及宋史作潘氏皆非今從九國誌】行逢死而保權立【案通鑑綱目顯徳元年湖南大饑行逢開倉賑之全活甚眾附記於此】

保權行逢子也初爲武平軍節度副使行逢卒保權年十一頗英爽有膽气宋太祖授以起復檢校太尉朗州大都督武平軍節度使先是行逢病革時召將吏以保權屬之曰吾起隴畝爲團兵同時十人皆以誅死惟衡州張文表獨存然常怏怏不得行軍司馬吾死文表必亂宜以楊師璠討之諸公善佐吾兒無失土宇必不得已當舉族歸朝無令陷虎口至是建隆三年十二月文表果作亂保權命師璠率眾討文表別遣使乞師於宋會江陵髙繼衝亦先以其事聞明年春宋太祖遣中使趙璲賫詔諭文表而保權之奏繼至乃遣山南東道節度使慕容延釗爲湖南道行營南面都部署宣徽院使李處耘爲都監率淄州刺史尹崇珂申州刺史聶章郢州刺史趙重進判四方館事武懷節氊毯使張繼勲染院副使康延澤內酒坊副使盧懷忠等南徵又發安復十州兵會襄陽師及江陵趙璲方至潭州而文表已大敗於平津亭爲師璠所執臠而食之保權牙校張從富輩以爲文表已平而宋師繼進不已懼爲襲取相與拒守延釗乃令閤門使丁徳先路安撫比至城下從富輩拒而不納盡撤部內橋梁沈舫伐樹塞路徳以不奉詔退軍以須久之延釗奏聞宋太祖遣中使來諭曰本發大軍以拯爾難妖孽旣殄是我有大造於爾反拒王師何也爾無自取塗炭重擾生民急命延釗進師保權出軍於澧州南未及交鋒望風而靡復還朗州焚廬舎廩庫居人奔竄出谷城郭爲之一空宋師因長驅克朗州城獲從富於西山下梟首南市先是李處耘擇所俘體肥者數十人令左右啗之黥其少健者縱歸武陵武陵人聞被擒者宋師相率臠食俱大恐而潰保權爲大將汪端所刧家屬亡匿江南岸宋將田守奇獲以歸【時四年三月壬寅也】於是武懷節分兵克嶽州端猶擁眾冦略未幾亦就擒磔於市湖南悉平周氏鎭湖南凡二世八年是役也宋得州十五【歐陽史作十州宋太祖紀作州十四今從宋地理誌】監一縣六十六戶九萬七千三百八十八保權至宋上章待罪太祖優詔釋之賜襲衣金帶鞍勒馬茵褥銀器千兩帛二千匹錢千貫授千牛衞上將軍葺京城舊邸院爲第令居焉仍命朗州增築汝南王行逢之墓幹徳五年保權累遷右羽林綂軍太平興國元年知並州賜錢三百萬雍熙二年卒年三十四初行逢以滛祀爲患管內祠廟非前代有功及民者皆拆毀之及保權立酷信釋氏毎嵗設大會齊僧者凡四所耗國用不貲又度僧建寺無虛日復召羣僧於府中講唱自爲執鑪焚香以聽見被緇之輩𨿽三尺童子必搶地伏拜之君子知其不克永世焉又行逢將死時湖南婦女悉著不縫�名曰散幅或謂福旣破散其能久乎已而身歿地亡遂成符防

論曰恭孝王之歸唐也湖南半壁已爲唐有而將帥失人乖於撫馭長沙釁起武陵揮戈遂使十餘年間區區數州更易三姓佹得佹失興廢靡常戡亂保國端在人謀寧不信哉

十國春秋卷七十

欽定四庫全書

十國春秋卷七十一

檢討吳任臣撰

楚五

列傳

武穆王徳妃袁氏

夫人陳氏

夫人華氏衡陽王夫人楊氏

文昭王順賢夫人彭氏

廢王夫人某氏

防孝王夫人苑氏

武穆王徳妃袁氏衡陽王其所生也有殊色見寵於武穆王累封徳妃文昭王心怨衡陽王先立襲位日頗督責於衡陽王母弟希旺且不爲徳妃禮徳妃憂憤無所出久之先希薨

夫人陳氏文昭王母也偕袁徳妃華夫人事武穆王被寵用事文昭王誕蓐時正與衡陽王同日及衡陽王先立無遜辭夫人內懷觖望由是與徳妃有隙

夫人華氏希杲母也希杲鎭桂州有善政文昭王疑忌之夫人內懼願削封邑贖子罪王謬爲慰藉而心實不善也未幾夫人卒希杲竟不良死

衡陽王夫人楊氏長沙人武穆王時父謚爲節度行軍司馬夫人蓋其中女也【按薛氏舊五代史楊謚仲女爲衡陽王夫人】衡陽王嗣位謚子昭憚用夫人故擢衡州刺史自以地連戚裏積財貨建大第二子俱爲牙內都將少長豪富任气淩下士大夫多惡之及長沙兵亂指揮使陸孟俊怒曰楊氏怙寵滅義爲國患久矣於是族滅其家夫人竟不知所終【孟俊滅昭惲之族而取其財時楊氏有女美獻於王弟希崇及周將韓令坤入楊州希崇以楊氏女遺令坤令坤嬖之後孟俊仕於唐爲今坤所擒將械送於周主楊氏女在下忽捶膺慟哭曰孟俊在潭州殺妾家二百口今日請復其寃令坤乃殺之】

文昭王順賢夫人彭氏父玕官唐吉州刺史梁開平末爲吳所敗帥眾奔武穆王武穆王憐其忠表領郴州且爲文昭王娶其女文昭王繼立彭氏累封秦國順賢夫人天福二年薨夫人貌寢陋而治家有法文昭王頗嚴憚之及歿後王始縱情聲色爲長夜之飲國事遂至中衰先是夫人常上香報恩禪院報恩僧問曰夫人何家婦女夫人以其辭之忽也遽索檐子疾歸且以其言告文昭王王笑曰此釋氏禪機耳何不答以彭家女馬家婦則禪機立解矣夫人慚服曰是妾無見性之過也其通逹多此

廢王夫人某氏恭孝王陷長沙廢王率夫人與王子匿於慈堂已而廢王遇害夫人亦被杖死市中國人傷之恭孝王夫人苑氏桃源人相傳齊大夫苑何忌之後夫人素有賢行廢王時恭孝王調朗州丁壯爲鄕兵且造戰艦將攻潭州夫人諫曰兄弟相攻勝負皆爲人所笑恭孝王不聽已而王贇等大破朗兵於僕射河恭孝王輕舟遁歸夫人泣曰禍將至矣余不忍見也赴井而死

武穆王弟賨

存

賨武穆王弟也性沈勇知書史初從秦宗權於淮西爲盜已又事孫儒爲百勝指揮使儒敗賨爲吳兵所執吳武忠王收儒餘兵號黑雲都署賨指揮使賨從吳武忠王數有功未常自矜【新唐書云與錢鏐戰數有功】夜臥常有光怪武忠王心愛之從容問賨誰家子賨曰馬殷弟也武忠王大驚曰汝兄貴矣吾今歸汝可乎賨不對他日又問之賨泣謝曰臣孫儒敗卒幸公待以不死非殺身不足報湖南鄰境朝夕聞殷動靜足矣不願去也武忠王嘆曰昔吾愛子之貌今吾得子之心矣然勉爲吾合二國歡通商賈易有無以相資亦所以報我也厚禮遣賨歸武穆王殊出望外大喜表賨武安節度副使居久之武穆王議入貢天子賨曰楊王地廣兵彊與吾郡接不若與之結好大則緩急可援小亦通利商旅武穆王作色曰楊王不事天子一旦朝廷致討罪且及吾汝休矣當置此論勿道開平末武穆王開天防府以賨爲左相俄爲朗州畱後尋拜永順軍節度使同平章事天成初武穆王建楚國攺賨靜江軍節度觀察使唐明宗制曰爾賨名尊四輔位冠三師旣非品秩升遷難以井田增益時人以爲多溢語云【北夢言以賨爲爾未詳是非】

存亦武穆王弟從武穆王徵討積功至永州刺史開平中會靜江節度使李瓊卒武穆王以存知桂州事已而王開天防府命存爲右相未幾領永順軍節度使送王女於廣南後數年攻吳上髙俘獲有功無何卒

武穆王子希振【子光惠】希旺

希杲

希瞻

希能

希貫

希隱

希濬

希知希朗

希振武穆王嫡長子也歷官至武順節度使加侍中工詩句耽吟詠常延詩僧虛中於齋閣酬答不厭頗築別墅憩息以爲樂虛中常題其池亭云嘉魚在深處幽鳥立多時蓋紀其實也衡陽王故希振庶弟用母寵得立希振遂棄官爲道士淸泰中卒葬長沙之陶浦掘得石碣其文曰亂石之壤絕世之岡谷變庚戌馬氏無王蓋馬氏諸子於辛亥嵗遷江南而其國之變實在庚戌也希振子光惠

光惠廣順初爲王逵等所推權武平節度使而逵與何敬眞及諸軍指揮使張仿參決軍府事恭孝王具以狀言於唐唐中主遣使以厚賞招諭逵等納其賞縱其使不答其詔唐亦未敢詰也然光惠性愚懦嗜酒廢事不能服眾心未幾仍爲所廢送金陵

希旺衡陽王同母弟也官至親從都指揮使文昭王怨衡陽王先立及嗣位頗督責希旺不爲禮希旺母袁徳妃請納希旺官爲道士文昭王不許罷其軍職令居竹屋艸門不得預兄弟燕集會徳妃薨希旺亦憂憤而卒希杲武穆王第【闕】子也文昭王時累官靜江節度使同平章事希杲有善政監軍裴仁煦數讒其短於王且言希杲收眾心不圖將有尾大之患王心動會南漢侵桂二州文昭王自將兵詣桂州希杲不自安屬母華夫人逆王子全義嶺謝曰希杲爲治無狀致冦戎入境辱殿下親渉險阻皆妾罪也願削封邑灑掃掖庭以贖希杲罪王曰吾久不見希杲聞其治行尢異故來省之無它也頃之漢兵引去徙希杲知朗州仍領靜江節鎭如故久之加侍中後十年希杲復得朗人心文昭王數數令人伺動靜希杲愈益懼稱疾求歸不許俄遣醫視疾因酖殺焉朗人莫不悲之

希瞻武穆王庶子也天成三年監袁詮軍敗荊南兵於劉郎洑有功未幾授靜江軍節度使會恭孝王與嗣王希廣爭國二王皆希瞻兄也遣使切諌繼以痛哭二王不從希瞻知馬族必覆不勝其憂疽發於背卒

希能武穆王子也國亡歸唐居揚州及周陷揚州下詔安撫已而揚州復入於唐希能等遂歸周授左屯衞大將軍

希貫武穆王第【闕】子國亡入唐同希能等居揚州後歸周授千牛衞大將軍

希隱武穆王第【闕】子也【通鑑云少子今從五代史之序】文昭王立署希隱靜江軍節度副使是時恭孝王與嗣王希廣交兵南漢中宗乘其衰也密遣內侍使吳懷恩爲西北招討使屯南境以伺進取嗣王亦命指揮使彭彥暉屯龍峒備之會恭孝王自衡山遣使擢彥暉爲桂州都監在城外內巡檢使判軍府事希隱心惡之潛遣使檄防州刺史許可瓊來桂州懷恩遂進據防州侵桂管西南大擾希隱可瓊不知所爲但相與飲酒對泣南漢中宗乃遺希隱書曰武穆王奄有全楚富彊安靖五十餘年正由三十五舅三十舅兄弟尋戈自相魚肉舉先人基業北面仇讎今聞唐兵已據長沙竊計桂林繼爲所取當朝世爲與國重以昏姻覩玆傾危忍不赴救已發大軍水陸俱進但令相公舅永擁節旄常居方面希隱得書與僚佐議降支使潘珪以爲不可未幾懷恩奄至城下希隱率將士斬闗奔全州嶺北之地遂盡爲南漢所有希隱後入唐已又歸周授節度行軍司馬

希濬武穆王第【闕】子也國亡入唐隨兄希崇居揚州顯徳三年周世宗下揚州優詔安撫未幾揚州復爲唐地希崇率兄弟等歸周周授希濬節度行軍司馬終於其職

希知武穆王第【闕】子同兄弟十七人歸周官節度行軍司馬久之卒

希朗武穆王少子也國亡降唐已而又入於周周世宗授希朗行軍司馬武穆王子凡三十餘人今見史籍者衡陽四王而外希振希旺希杲希瞻希崇希能希貫希隱希濬希知希朗不過十餘人而已

文昭王諸子

廢王諸子

恭孝王子光贊

文昭王子失其名數恭孝王陷長沙時馬軍指揮使李彥溫與戰棹指揮使劉彥瑫同奉王子趣袁州奔唐後終於金陵

廢王子亦失其名數朗兵陷長沙時王子匿於慈堂不得出後不知其所在李彥溫劉彥瑫又別奉王眾子奔唐終於金陵

光贊恭孝王子也恭孝王趣長沙畱光贊守朗州已而長沙旣陷署光贊武平軍畱後命何敬眞爲朗州牙內都指揮使帥兵戍焉及王逵之亂推光贊從兄光惠知州事光贊遂被黜

十國春秋卷七十一﹤史部﹐載記類﹐十國春秋﹥

欽定四庫全書

十國春秋卷七十二

檢討吳任臣撰

楚六

列傳

張佶

蔣勛

姚彥章

張佶長安人初爲宣州幕僚惡觀察使秦彥爲人棄官去過蔡州秦宗權畱爲行軍司馬佶謂忠武軍將劉建鋒曰秦公剛鷙而猜忌亡無日矣吾屬何以自免建鋒方自危遂深相結納佶後在孫儒軍爲指揮使儒敗眾推建鋒爲節度使及陳贍殺建鋒羣推佶爲帥佶將入府乘馬輒踶齧傷佶髀佶臥病語諸將曰吾非汝主也馬公英勇可共立之諸將乃共殺贍迎武穆王於邵州武穆王至佶乘肩輿入府武穆王拜謁庭中如平時佶隨召武穆王上乃率將吏下北面再拜以位與之已代武穆王將兵攻卲州居數年武穆王奏升朗州爲永順軍表佶節度使終於其官

蔣勛者本唐邵州指揮使幹寧時武穆王與劉建鋒引兵至澧陵勛同鄧繼崇將步騎三千守回龍闗武穆王先至闗下遣使詣勛勛等以牛酒犒師武穆王使說勛曰劉龍驤智勇兼人術家言當興軫翼間今將十萬眾精鋭無敵而君以鄕兵數千拒之難矣不如先下之取富貴還鄕裏不亦善乎勛然之謂眾曰東君許吾屬還士卒皆懽呼棄旗幟鎧仗遁去武穆王因徑度回龍焉已而勛求邵州刺史不得據州以亂武穆王遂攻破定勝寨帥師城下討之

姚彥章汝南人少沈勇有智略累官湖南聽直軍將節度使劉建鋒死軍中推張佶爲帥佶以馬傷左髀遣彥章迎武穆王於邵州武穆王猶豫未行彥章曰公與劉龍驤張司馬一體人也今龍驤遇禍司馬傷髀天命人望捨公誰屬哉時不可失願公勿疑武穆王乃意決徑詣長沙及事定彥章請取衡永道連郴五州且薦李瓊可大用武穆王悉從其言果刻期而湖南平授彥章澧州刺史尋署靜江行軍司馬乾化初遷寧逺節度副使權知容州防劉巖兵冦容州彥章不能守徙州民及府庫奔長沙已又攻吳鄂州無功居數年辰漵蠻作亂彥章指授方略悉削平之天成中武穆王建楚國文武進官有差彥章以功拜左丞相

論曰佶甘心北面折節英雄推賢讓能司馬其有之矣彥章具述天人指畫進退贊襄之力居多勛𨿽不終而國撤備實啟霸圖要之皆武穆功臣也

許徳勲

李瓊

秦彥暉

王環

髙郁

許徳勲【闕】人事武穆王爲大將唐昭宗時淮南約武穆王共絕朱全忠徳勲曰全忠𨿽無道然挾天子以令諸侯明公奉王室未可輕絕也時謂徳勲知大體天復三年領兵略地荊南還過嶽州諭刺史鄧進忠禍福進忠以城來附舉族遷長沙武穆王攺進忠衡州卽以徳勲爲嶽州刺史天祐二年淮南取嶽州徳勲奔還開平初長沙兵防荊南伐雷彥恭時淮南將冷業李饒綂兵救朗州武穆王命徳勲拒之徳勲先使善泅者五人以木枝葉覆其首持長刀巨斧浮江而下中夜犯業營猝舉火嘩聲若雷淮人殊不測一軍盡驚擾徳勲乃麾大軍進擊大破之追至鹿角鎭擒業又破瀏陽寨擒饒隨掠上髙唐年數十壁斬業饒長沙市中久之拜右丞相吳使苗璘王彥章統水軍來冦嶽州武穆王命徳勲將兵禦於君山徳勲謂左右曰吳人掩吾不備見大軍驟至必鳥獸散師無益也乃匿水軍於角子湖使王環夜伏戰艦二千艘屯揚林浦以絕吳歸路遲明吳人進軍荊江口將防荊南兵來攻嶽州師出道人磯徳勲命戰棹虞候詹信帥輕舟三百潛邀吳軍後而已以大軍壓其前先後夾擊鏖戰一晝夜吳師大敗斬獲無算鹵璘與彥章以歸已而吳人求和武穆王許遣二人還廣陵卽令徳勲餞之徳勲語之曰楚國𨿽小舊臣宿將故在也願吳朝勿以爲念它日竢眾駒爭皁棧後可圖耳時武穆諸子驕奢故徳勲及之未幾加侍中卒子可瓊有傳

李瓊【三楚新錄作李勲誤】故孫儒軍將儒死從武穆王入湖南帳下爲親從都副指揮使驍勇饒膽略冠絕一時及武穆王詣潭州知軍府事畱瓊代攻邵州光化元年姚彥章薦瓊可爲大將署爲嶺北七州遊奕使將兵攻衡州斬楊師遠有功已圍永州唐世旻走死明年又攻郴州殺其守將陳彥謙進攻連州魯景仁自殺不一嵗連邵郴衡道永六州悉平皆瓊力也未幾桂管劉士政懼師入其境命親校陳可璠王建武等率兵守全義嶺武穆王遣使聘於士政至境上可璠閉闗不納武穆王怒令瓊與秦彥暉將兵七千攻之防可璠掠縣民耕牛以犒軍縣民怨甚願爲前鋒鄕導宻言西南有小徑距秦城裁五十里可通單騎瓊統步騎兵三百銜枚夜襲秦城逾垣而入遂擒建武還比明以匹練造可璠壁下示之可璠猶未信斬其首投壁中桂人皆震恐瓊因勒兵進擊鹵可璠及其將士三千人悉阬之隨引兵趣桂州自秦州南二十餘壁望風奔潰遂廹士政降盡取其所屬桂宜巖栁象五州之地亦瓊力也武穆王嘉其功卽遷瓊桂州刺史未幾表爲靜江軍節度使已加同平章天祐二年卒瓊善飲食每一飯肉十數斤割大臠而啖之軍中謂之李老虎先是桂州兒童每聚戲輒呼曰大虫來號呼而走及瓊拔桂管識者以爲應

秦彥暉秦宗權之族弟也初與武穆王等從孫儒掠地淮南已而事王爲親校當李瓊破桂州時彥暉同爲大將綂諸軍實在行所斬捕功已多攺在城都指揮使開平初淮南將劉存等帥師擾邊武穆王命彥暉率水軍東下彥暉與存戰於越堤淮南師敗績存等屢不勝遺書武穆王求和王欲許之彥暉曰淮人多詐將怠我師不可信急擊之夾水而陳存遙呼曰殺降不祥公獨不爲子孫計邪彥暉曰賊入吾境而不擊奚顧子孫麾兵大進鹵存等遂拔嶽州未幾防荊南兵攻朗州時朗帥雷彥恭引沆江環州城以自守彥暉使禆將曹徳昌帥壯士夜入自水竇內外舉火相應彥暉鳴金鼓大噪壊門而入彥恭奔廣陵遂執其弟彥雄等以還於是澧州向瓌辰州宋鄴漵州昌師益等盡統溪洞諸蠻來附不數年湖南略平彥暉功爲最焉後累官【闕】

卒王環爲人勇悍善兵法從武穆王數徵討有功乾化中授嶽州都指揮使時刺史許徳勲將水軍巡邊夜分南風暴起環乘風趣黃州以防登城徑奔州署執吳刺史馬鄴大掠而回徳勲曰鄂州將邀我柰何環曰我軍入黃州鄂人不知奄過其城彼方自救不暇安敢邀我乃展旗嗚鼔揚帆大進鄂人殊出不意果恇擾不敢逼天成三年攺六軍副使與荊南戰於劉郎洑荊南大敗請和武穆王讓環不卽取荊南環曰江陵在中朝及吳蜀之間四戰之地也宜存以爲吾扞蔽安可徒快一時心而自失唇齒之形乎王以爲識時勢大悅之環前後凡六破吳兵再破荊南兵聲震一時環每戰身先士卒與眾同甘苦常置鍼藥在左右戰罷索傷者於帳前親爲傅治士卒戲下者相賀曰吾屬得死所矣故所向克防不數年卒子贇有傳

髙郁揚州人明敏多算幹寧初武穆王爲湖南畱後以郁爲謀主署都軍判官心相得也王初畏淮南荊南廣南之彊議以金帛結之郁曰成汭地狹兵寡不足爲吾患劉防志在五管而已楊行宻公之仇讐𨿽以萬金賂之不能得其歡心莫若上奉天子下撫士民訓卒厲兵以修霸業則誰與爲敵矣於是王始修貢京師四境寧輯平時郁復勸王自京都至襄唐郢復等州徧置邸務售茶利幾十倍又令民得自造茶以通商旅而収其算嵗入凡萬萬計郁又私計湖南爲商旅輻湊之地地多鉛鐵諷王鑄鉛鐵錢與銅錢間行商旅出境無所用鈆鐵錢悉易它貨而去百貨流通國日益以富復命民輸稅者用帛代錢湖南民素不習蠶桑事至是機杼遂絜於吳越武穆王地大力完得邀封爵以與諸鎭抗者郁謀居多而內外疾郁功者亦人人得甘心之矣先是唐莊宗入洛武穆王遣子文昭王入貢莊宗愛其警敏佯言曰比聞馬氏當爲髙郁所奪有子如此郁安能得之南平王季昌亦屢造流言以間郁不可得乃寓書衡陽王希聲盛稱郁功名願爲兄弟蓋衡陽王時爲節度副使居中用事也復令諜者語之曰髙公聞楚用郁大喜以爲亡馬氏者必郁衡陽王素愚輒以爲然而文昭王又以莊宗言爲疑頗懷去郁意天成中防國戚楊昭遂謀代郁有日矣數數讒郁之短衡陽王因乘間見武穆王請誅郁且言郁奢僣不法外結鄰藩不除將有尾大患王曰成吾大業者郁也汝休矣勿爲此言衡陽王固請罷其兵柄乃左遷郁行軍司馬鬱怒曰吾事君王久矣亟營西山將老焉猘子漸大行能咋人衡陽王聞之益怒四年七月矯令殺郁於府捨牓諭中外誣郁謀叛並誅其族黨武穆王老不復省事莫知郁死是日大霧四塞王怪之語左右曰吾昔從孫儒儒每殺不辜多致玆異豈馬步獄有冤死乎已而吏以狀白王拊膺大慟曰吾老耄政非已出使勛舊橫罹寃酷顧近侍曰吾亦不久於此矣郁有才而性貪頗尙奢侈常以所食井不潔用銀葉防其四方命曰拓裏故忌者得乘其機害之又辰州民向氏者因火燒起一龍四面風雷急雨不能撲滅尋爲煨燼而角不化瑩白如玊向氏寶而藏之郁以價彊取之有術士曰髙司馬其禍乎安用不祥之物以速戾未幾遂被誅郁後於陰晦之日多見形爲祟論曰楚介在蠻方北臨吳防南偪嶺表中間江陵徵討捍禦故非諸臣莫爲功許李秦王皆桓桓虎臣允矣千城之選也郁劻勷帷幄富國財𨿽古之訃然何加焉橫遭屠僇自棄忠良鳥盡弓藏痛深行路哀哉

李唐

楊定眞袁詮

呂師周玫

李鐸

何致雍

李唐素武穆王戲下爲牙將秦彥暉等平嶺北唐與張圖英實副之未幾破永州卽遷唐永州刺史明年進攻道州是時蔡結據道州伏蠻兵於箐隘以待唐兵唐先爲所敗因撫膺思曰蠻所恃者獨山林險阻處耳若平地烏能勝我由是順風縱火光燎於天四望無際不可向邇道州蠻皆鳥獸散唐遂陷道州斬結首霸業之興稱名將者唐爲許徳勲李瓊之亞

楊定眞事武穆王爲靜江軍使開平初淮南將劉存等入冦兵容甚盛王頗有懼色定眞賀曰我軍勝矣王問故定眞曰夫戰懼則勝驕則敗今淮南兵直趨吾城是驕而輕敵也而王有懼心是以知其必勝後果獲存殺之王服其有先見俄遷水軍都指揮使乾化時吳將陳璋冦嶽州執刺史玫王命定眞統師往救璋卒無功而遁後不知所終

袁詮武穆王時爲六軍使與副使王環敗荊南兵於劉郎洑有功及衡陽王薨詮與潘約等迎文昭王於朗州以正嗣位倉卒之時軍府鎭定詮與有力焉後累官【闕】

久之卒

呂師周揚州人也豪健義俠粗通緯候兵書父珂事吳武忠王拜黑雲都指揮使珂卒師周代之【路振九國誌云師周代父爲黒云都指揮使歐陽史作袁州刺史非】農王時師周將兵屯上髙自言三世將家懼不能免常恣爲杯酌與酒徒聚飲醉則起舞悲歌慷慨泣下農王聞之疑其有異志使人偵動靜師周益懼謂裨將綦母章曰吾與楚人爲敵境吾常望其營上雲气甚佳未易敗也吾聞馬公長者待士有禮吾欲逃死於楚可乎章曰公自圖之章舌可斷語不泄也師周以兵獵境上來奔章縱其孥隨之武穆王聞師周至大喜曰吾方南圖嶺表得此人足矣以爲馬步軍都指揮使率兵攻嶺南與淸海節度使劉隱十餘戰盡取昭賀梧防龔富六州表授師周昭州刺史後二年辰州蠻宋鄴冦湘鄕漵州蠻潘金盛防武岡武穆王檄師周將衡山兵拒之師周攀藤緣崖引兵入飛山洞襲金盛營擒送武岡隨移兵擊鄴鄴與蠻昌師益帥眾來降蠻洞悉平師周後以病卒

玫蔡州人武穆王時積功至指揮使撫州危全諷攻洪州乞師於武穆王王命玫防袁州刺史彭彥章出師援之未幾爲淮南將米志誠所破已而遷嶽州刺史淮南節度副使陳璋來襲嶽州遂執玫以去玫敢勇多膽气竟以數奇至於敗

李鐸事武穆王爲從事起家都綂判官及開國承制置官屬攺鐸爲司徒衡陽王用藩鎭之儀仍爲判官文昭王立天防府學士鐸亦與其選

何致雍賈人子也幼而英爽好學常隨從父泊舟皖口從父夢有人若官吏狀乘馬冠蓋數往來岸側防錄舟中人物之籍俄一人自後呼曰何僕射在此勿遽驚之對曰諾不敢已而從父寤訪舟中人無一何姓者翌日風濤大作旁舟多覆沒惟致雍舟如故從父謂致雍曰我家世貧賤吾復老矣何僕射必汝也善自愛未幾致雍受知武穆王起家節度判官及王國除致雍戶部侍郎翰林學士文昭王爲武安節度使復攺致雍判官累職檢校僕射卒於官竟如皖口神之言致雍善文章所著天防寺碑銘楚人常稱道之【今傳者有曰乃克桂林乃襲荊渚彼嶽之陽全師而取云云】

黃損

潘起

黃損不知其何郡縣人武穆王時官兵部侍王旣卽世遺令諸子昆弟相繼諸將議發兵守邊徼然後舉防損曰吾防君有君何備之有因勸衡陽王宜遣使朝廷及諸鎭告哀稱嗣正其始終人皆多損識大體云潘起【一作闕玘】人仕武穆王累官靜江節度判官吏部侍郎性戅直不少假借衡陽王居防日殺雞五十爲膳及發引猶頓食雞臛數器起譏之曰昔阮籍居防而食蒸豚世豈乏賢邪文昭王立天策府學士起亦與十八人之列

十國春秋卷七十二

欽定四庫全書

十國春秋卷七十三

檢討吳任臣撰

楚七

列傳

彭玕

唐世旻

劉昌魯

龎巨昭

彭玕【江南野史作玕又作旰九國誌亦作玕今從通鑑唐書】世爲廬陵人【通鑑云赤石洞蠻今從江南野史】當唐末時天下阻兵以門籍爲胥吏有大志常怏怏不樂於吏事同曹多心厭之一日同曹吏李氏者私集儕屬燕飲而玕不之召自往赴之見十數輩已畢防而李不具饌玕知其忌已也陽遺席帽去行數里復來取帽見同曹吏飲啗自如遂含笑走嘆曰大丈夫當取富貴列鼎爼食何必狎此鼠軰而聚飲啜乎玕婦聞之曰請以箱奩資易酒饌以致報何如玕從之於是治供具盡召李氏坐中主客酒酣謂眾客曰玕不才不能從事諸君請自此決退耕壠畝矣旣歸鄕裏有山名王嶺益破家鬻產冶鐵爲兵宰牛練楮爲甲冑與兄弟倡率義師以自衛鄕黨爲名得勇力無賴者五百餘人玕乃立偏裨設號令雄於一鄕防羣盜數千掠撫州時鎭南節度使鐘傳統江西八郡不能制而南城人危全諷兄弟亦起義師連玕並力攻之斬其賊帥眾盜遂奔潰傳聞之表全諷撫州刺史玕吉州刺史玕歸本州益廣城池務農訓兵尢禁博錢玕常切齒李氏至是陰令博於其家盡誅其妻子數十人有裨將袁大虫等私語曰使君今位重皆吾輩力也而諸將竟無分祿之地柰何玕聞之因大雪伏甲幕下夜防諸將飲酒醉盡殺之其急眥睚如此及傳死洪州已入於淮南玕獨彊項不爲屈通好武穆王以乞援師復與全諷及信州危仔昌防州盧光稠等深相結納圖進取江州未幾與淮南將周本逆戰象牙潭爲本所敗玕退走命兄弟輩立寨於新淦二十里風岡拒之時寨中得玉笥山道士劉守眞能驅役神每淮兵掠寨守眞噀水調角風雨雷電忽然而起淮人頗畏之一夕守眞死玕連戰不利棄寨而還已又舎州退保朱川盡徙百姓戶口千餘家奔郴衡武穆王表玕郴州刺史【一云又攺全州】且爲文昭王娶其女兄弟皆涖縣邑迨十年而玕卒玕通左氏春秋嘗募求西京石經厚賜以金揚州人至相語曰十金易一筆百金易一篇況得士乎故士人多往往依之玕歿後蠻人龍寶光者裂裳爲旗呼內外曰有欲返江南者請從此行凡得數百戶執大斧長刀以走追者不敢逼初玕來湖南時吳人掘其先世之冡惟見大蛇長二丈許目未開遂殺之最後馬氏遷金陵江南餘民多隨之入唐惟玕子孫恥而不返人多稱其賢焉

唐世旻字昌圖零陵人素驍勇狀貎英偉眼環齒露黃巢起世旻團結鄕兵自捍劉建鋒同武穆王入潭州時舉爲永州刺史已而據州不服王命李唐等攻永州殺其守將鄭封城陷世旻力戰死之民頗思世旻保障功搏象以祀

劉昌魯鄴人也唐僖宗時黃巢冦嶺南昌魯爲髙州刺史帥羣蠻據險拒之巢眾不敢入唐嘉其功擢本州防禦使及南平王劉隱奄有嶺南命弟陟攻髙州且數召昌魯欲籍其家昌魯輒大破之然自度非隱敵乃刺血致書武穆王具述懸急請歸於王王大喜遣捉生指揮使張可求【湖湘故事作可球】部轄兵馬於界首應接三千餘口來歸時王命姚彥章迎龎巨昭於容州亦令彥章至髙州可求早發昌魯至長沙王署爲永順軍節度副使無何卒於官【廣東志云乾化三年劉巖擊取髙州殺劉昌魯此志之誤也】

龎巨昭【湖湘故事作巨曦】本唐末邕容等州防禦使【一云容州刺史】累遷寧逺節度使開平末南平王劉隱遣弟陟攻容州巨昭力拒之得解去因遣小吏間路納欵於武穆王王命澧州刺史姚彥章領馬步軍八千人迎之時容南指揮使莫彥昭說巨昭曰湖南兵逺來罷乏宜棄城潛山谷待之彼入城而我以全軍掩其不備楚將可擒也巨昭曰吾中宵獨占气象馬氏合五十餘年興霸湖外今𨿽勝後必成仇讎不若具牛酒逆之便彥昭不從是夜斬彥昭於私第以降彥章至髙州遣兵防巨昭之族及士卒千人歸長沙巨昭善星緯之學或問湖南淮南國祚長短巨昭曰自今以後馬氏當五主楊氏當三主蓋得之童謡云後皆如其言

論曰彭玕捨吳奔楚爲國姻戚夫固有天意存焉世旻徇城不屈與玕較殊保障之功似亦足多者昌魯巨昭去就斷然能擇其主倘所謂知廢知興者非歟

拓跋恆

徐仲雅

劉勍

張少敵廖匡圖【弟匡齊】

拓跋恆本姓元避景莊王偏諱攺今姓少以才學見稱武穆王時以學士兼僕射衡陽王罷建國之制降稱節度判官文昭王開天防府乃以廖匡圖李臯等十八人爲天防府學士而恆首與其選匡圖輩多佻薄飲酒歡呼語涉狎暱獨恆沈黙長者切直彊諌天福八年文昭王用孔目官周陟議令常稅外大縣貢米二千斛中千斛小七百斛恆上書曰殿下長深宮之中借已成之業身不知稼穡之勞耳不聞鼔鼙之音馳騁遨遊雕墻玉食府庫盡矣而浮費益甚百姓困矣而厚斂不息今淮南爲仇讎之國番禺懷吞噬之志荊渚日圖窺伺溪洞待我姑息諺曰足寒傷心民怨傷國願罷輸米之令誅周陟以謝郡縣去不急之務減興作之役無令一旦禍敗爲四方所笑王大怒它日入謁王呼閽者止恆曰吾不欲見此人勿復內也恆對客將歐練惆悵者久之王益怒遂謝絕恆及臥病始思恆言以爲忠召之托以廢王希廣希廣文昭王同母弟也文昭王旣薨眾莫知所立而是時恭孝王希萼爲武平節度使於諸弟爲最長恆語都指揮使劉彥瑫曰三十五郎𨿽判軍府之政然三十郎居長請遣使以讓之不然必起爭端彥瑫等卒立廢王恆又數勸廢王以位奉其兄王復不從恆於是與張少敵皆稱疾杜門不出居數年恭孝王果爭國湖南大亂及邊鎬入醴陵恭孝王母弟希崇命恆奉牋詣軍門降恆嘆曰吾久不死乃爲小兒送防狀後希崇入南唐恆不知所終

徐仲雅字東野其先秦中人徙居長沙有雋才長於詩文起家昭順觀察判官文昭王開天策府以僚佐拓拔恆等十八人爲學士仲雅年十八與其列焉楚人以爲榮時湖南豪靡侈汰上下成風仲雅因語及公府制度奢僣太過引典故以規正之文昭王爲首肯而卒不能用及廢王希廣之變仲雅閉門不出唐邊鎬入潭州益屛迹荒遁不免凍餒周行逢爲武安節度使非能眞知仲雅也而浮慕其名署爲節度判官仲雅曰行逢昔趨事我柰何以幕吏辱我辭以疾行逢固廹脇之面受文牒仍辭不往行逢怒放之邵州旣而召還防行逢誕生日諸道各遣使致賀行逢有矜色謂仲雅曰吾奄有湖湘兵彊俗阜四鄰其懼我乎仲雅曰公部內司空滿川太保徧地孰敢不懼蓋譏其署官冗濫也【初王逵起兵能應募者置司空太保以誘自是武陵村落廛市豪橫之輩稱司空太保者無算】未幾行逢大宴僚吏席間呼音多誤仲雅性滑稽戲曰不於五月五日剪舌致使乖錯如此行逢大怒復放之邵州以仲雅故名望未敢加誅仲雅結廬山寺暇日覩羣僧剝椶樹詠以見志曰葉似新蒲緑身如亂錦纏任君千度剝意气自衝天其負气不屈皆此也

劉勍者史失其何郡人累官靜江指揮使當文昭王時溪州刺史彭仕然引蠻兵冦辰澧州勍同廖匡齊帥兵搗溪州仕然走保山砦危巖斗絕不可猝登勍造作梯棧圍之三匝匡齊力戰死而勍度無可如何因風投火繼以火矢燔其營寨仕然窮廹竄入溪錦萬山中勍復火赭山仕然始遣子師暠送欵勍班師長沙王乃徙溪州於便地官仕然刺史而立銅柱以表後世攺勍錦州刺史是役也平蠻之功以勍爲第一

張少敵永順節度使佶之子也文昭王時官都指揮使與袁友恭同爲王所親宻安州李金全襄州安從進叛晉髙祖詔王出兵王遣少敵以舟兵趨漢陽漕米五萬斛饋軍金全等敗少敵乃旋居無何文昭王卽世將吏議所立時恭孝王知永州事於諸弟齒爲差長少敵請迎之而劉彥瑫李臯等固欲立天防府都尉希廣且言都尉爲嫡嗣當襲位少敵曰國家大事非一途可拘也變而能通斯能持久何嫡庶足云乎永州齒長而性剛必不爲都尉之下明矣且與武陵九溪蠻往來相得甚歡必引蠻軍爲亂若奉都尉當思長防以制永州使帖然不動不然社稷危矣彥瑫等不能從少敵退曰禍其始此乎稱疾不出

廖匡圖【歐陽史避宋諱作光圖】防州防化人父爽事鎭南軍畱後盧延昌爲將延昌表於梁授爽韶州刺史武穆王時爲廣南所攻舉族來奔部曲隨至者數千人王以其豪而眾多將拒不納或諌曰廖者料也馬得料必肥是家國彊霸之兆何拒爲王遂遇以恩禮表爽爲永州刺史匡圖故年少善文辭授江南觀察判官文昭王時選爲天防府學士與徐仲雅李臯等同在十八人之列居數年卒於官有集一卷匡圖弟匡齊以功署決勝指揮使防溪州蠻作亂匡齊戰死文昭王遣弔其母母不哭謂使者曰廖氏三百口受王溫飽之賜舉族效死未足以報況一子乎願王無以爲念文昭王以母爲賢厚卹其家論曰拓拔恆批鱗切諌不愧古之遺直仲雅秉志靡屈卒全始終勍溪州之役無讓伏波而勒銘銅柱侈矣少敵嗣位之議利害了然綽有厥父風若廖氏一家彬彬文武或殉其軀於文昭殆有榮施焉

丁思覲

戴偃

丁思覲者【通鑑作思瑾五代史補作思僅今從歐陽史】失其世系文昭王牙將也累官天防副都軍使是時中原大亂文昭王奢欲無厭縻費工作思覲上書切諌曰先王起卒伍以攻戰而得此州倚朝廷以制鄰敵傳國三世有地數千里養兵十萬今天子防塵朝廷無主眞霸者立功之時誠能悉國之兵出荊襄以京師倡義於天下桓文之業也柰何耗國用而窮土木爲兒女子樂乎王怒削其官爵思覲瞠目直視王曰孺子終不可教乃扼喉而死【五代史補云丁思僅素有才略爲馬氏騎將以希範受契丹命因謂希範曰今朝廷失守正忠臣義士奮發之時時不可失願大王急圖之希範本無逺略加以興作府署未畢不忍棄去思僅不勝其憤謂所親曰古人疾沒世而召不稱今遭逢擾攘不能立功於天下反顧戀數間屋子乎自是思僅常怏怏今從楚世家】

戴偃金陵人少工吟詠不求仕宦自稱黃子人多號曰處士唐末避亂湘陰防文昭王務窮侈靡國中不勝其苦偃作漁父詩百篇諷之【有云總把咽喉吞世界盡因奢侈致危亡又曰若須拋卻便拋卻莫待風髙更水深】王得詩大怒一日顧賓佐曰戴偃何如人時賓佐未測王指遽曰偃故詩人深爲流輩推許今方貧悴大王置之參軍主簿間足矣王曰日來獻吾詩大魚釣者流宜賜碧湘湖居之卽日令遷居湖上戒公私不得與通偃用是窮餓益甚謂妻曰予與若結髮舉一兒一女今勢不能兩全宜分兒遁去遂舉骰子與妻約曰采多得兒采少得女旣而偃采少乃攜女慟哭而別偃將奔嶺南至永州聞文昭王已薨乃止一云偃坐譏系獄竟餓死楚人與思覲並稱

論曰思覲絕喉偃亦窮餒言之其臧則具是違豈文昭王謂邪其不及身亡也幸矣

何仲舉

劉昭禹

石文徳

林崇禧路洵美

何仲舉營道人也美姿容俊邁絕倫少時母常夢挾仲舉入月年十三家貧輸稅不及限李臯爲營道令怒之命荷校頌系獄中或言仲舉雅能文且工敏臯遽召問曰若能詩吾當貸汝仲舉援筆立就【有似玉來投獄拋家去就枷之句】臯大驚異延之聽事與講鈞禮仲舉由是鋭意力學天成中入洛防秦王從榮爲河南尹傾身下士仲舉與張抗江文蔚同遊其門逾年遂登進士第【時貢舉數百人獨以仲舉爲擅塲仲舉因獻秦王詩曰碧雲章句裁離手紫府神僊盡防頭秦王大悅稱賞不已故一舉上第】賜所居鄕曰進賢裏曰化龍未幾歸事文昭王爲桂管觀察推官防王承制建天防府置十八學士而臯方柄用仲舉感私恩𨿽防名中朝事臯益恭臯遂加引薦同與十八人之數久之出爲全州刺史已又攺衡州以壽終先是楚地多詩人最著者有沈彬廖凝劉昭禹尙顏齊已虛中之徒而仲舉實伯仲諸子間獨臯推轂仲舉爲甚往往對眾吟秋日晚望詩【有雲樹迎髙鳥歸深野雲傍斜陽過逺山】以足頓地嘆曰何仲舉故詩家之髙逸者也其見重如此

劉昭禹字休明桂陽人【一云婺州人】起家湖南縣令事武穆王父子歷官容管節度推官天防府學士終嚴州刺史有詩三百篇爲集一卷行世昭禹少師林寛爲詩刻苦不憚風雨平居論詩曰五言如四十賢人不亂著一字屠沽輩也又云索句如獲玉匣精求必得其寶嘗有詩云句向夜深得心從天外歸又有送休上人之衡嶽經費冠卿舊居二章甚稱於時昭禹善詩而好折節下賢一日見石文徳詩於坐中駭服曰君文苑之雄也力薦於文昭王同天防府其虛懷多此

石文徳連州人形質寢陋短小酷好學博覽墳史經目不忘常讀範曄後漢書摘其瑕璺數百條辧駁之識者謂史通不能過也素不善艸詩律一日得晉帖數紙及閱殷璠詩選極力摹仿久之迥出儔輩遂工於詩遨遊湘漢間無所知名文昭王時僦屋長沙累獻詩丐用王以貎寢故不加禮文徳用是頗窮悴防有南宅王子者素重士延致門下王怒甚欲庭辱文徳而逐之未幾値端午宴集文徳賦艾虎長篇學士劉昭禹見之大爲稱許力言於王王亦未之奇也秦國夫人薨天防學士輩各撰挽詞以進文徳亦獻十餘章其一雲月沈湘浦冷花謝漢宮秋王得詩大驚曰文徳負此才吾但以貎而忽之乃不如南宮小兒卻能知人邪遂品爲挽歌第一承制授水部員外甚親重之名其鄕曰儒林它日防燕長春堂王出玉杯賞賦詩者李臯詩先成得之文徳繼進加美焉王復賚以玉蟾滴由是諸學士多疾其能尋中讒出爲融州刺史【一作副使】時文昭王營建徵討無虛日徵諸州楩柟皮鎧動至千萬計文徳上書切諫幾觸王怒賴劉昭禹力救獲免無何卒文徳性剛介不苟合晚年尢喜著述撰大唐新纂十三卷事頗可采世以多聞許之

林崇禧博雅善文章流輩推服官至武安節度掌書記所譔武威王廟碑楚人多相傳誦【碑有曰我王臨位五嵗而桂林歸欵云云見通鑑注】

路洵美祁陽人唐相巖三世孫也巖貶死嶺外其子琛避地湘潭間遂家焉洵美雅善文章王子希杲鎭靜江時薦授連州從事居久之謝病終於家子振性頴異十歲聽講陰符經裁百言而止洵美俾卒其業振曰百言演道足矣洵美大奇之後入宋舉進士第

十國春秋卷七十三

欽定四庫全書

十國春秋卷七十四

檢討吳任臣撰

楚八

列傳

李臯

李節

鄧懿文

李臯【闕】人武穆王時由營道令累遷都統掌書記文昭王開天防府臯遂與十八學士之列王旣威服諸蠻於溪州界立銅柱爲表髙丈二尺命臯銘之臯爲文曰粵以天福五年嵗在庚子夏五月楚王召天防府學士臯謂曰我烈祖昭靈王漢建武十八年平徴側於龍編樹銅柱於象浦銘曰金人汗出鐵馬蹄堅子孫相連九九百年是知吾祖宗之慶緒綿逺則九九百年之運昌於南夏者乎今五溪輯寧羣帥內附古者天子銘徳諸侯計功大夫稱伐必有刋勒垂諸簡編將立標題或昭恩徳敢繼前烈爲吾紀焉臯承教濡毫敬載厥事蓋聞防牱接境五溪遺風上古以之要服中世漸爾羈縻帥號滑夫相名姎氏漢則宋均甫肇靖溪山唐則楊興師遂開展境邇來豪右時恣陸梁去就在心否臧由己溪州彭仕然世傳郡印家總州兵布惠立威識恩知勸故能立三四代長百萬夫非徳教之所加豈簡書而可畏亦無辜於大國必不虐於小民多自生知因而善處無何忽承間隟俄至動揺王每示含常加姑息漸爲邊患深入郊圻擾掠耕桑侵暴辰澧疆吏告逼郡人失寧非萌作僞之心偶昧戢兵之法焉知縱火果至自焚時晉天子大創丕基倚注雄徳以文皇帝之徽號繼武穆王之令謨冊命吾王開天防府天人降止備物在庭方振聲名又當昭泰眷言僻陋可俟綏懷而邊鄙上言各效命土乃以靜江軍指揮使劉勍率諸部將士以偏師鉦鼔之聲震動溪谷彼乃棄州保崄結阻慿髙惟有鳥飛謂無人到而劉勍防遵廟算宻運神機跨壑披崖臨危下瞰梯衝旣合水泉無汲引之門樵

采莫通糧糗乏轉輸之路【闕】

因甘矜卹彭師暠爲父輸誠束身納欵我王湣其通變爰受招攜崇虎感徳以歸周孟獲畏威而事蜀王曰古者叛而伐之服而柔之不奪其財不貪其土前王典故後代蓍龜吾伐叛懷柔敢無師古奪財貪地實所不爲乃依前奏授彭仕然溪州刺史加檢校太保諸子將吏咸復職員錫賚有差俾安其土仍頒廩粟大賑貧民乃遷州城於平岸溪之將佐銜恩向化請立柱以誓焉於戲王者之師貴謀賤戰兵不染鍔士無告勞肅淸五溪震詟百越居平疆理保乂邦家爾宜無擾耕桑無焚廬舍無害樵牧無阻川塗勿矜激瀨流湍勿恃懸崖絕壁荷君親之厚徳我不徴求感天地之至仁爾懷寧撫苟違誠誓是昧神祗垂予子孫庇爾族鐵碑可立不忘賢哲之蹤銅柱堪銘願奉祖宗之徳臯仰遵王命謹作頌焉其辭曰昭靈鑄柱垂英烈手執干戈徵百越誕今鑄柱庇黔黎指畫風雷五溪五溪之險不足恃我旅爭登若平地五溪之眾不足平我師輕躡如春冰溪人畏威思納質棄污歸朝求立誓【名山記作溪人畏威仍感惠納質歸朝永立誓今從廖道南楚紀】誓山川兮告鬼神保子孫兮千萬春及文昭王薨張少敵議立恭孝王臯固爭之且怒曰吾聞立嗣以嫡先大王與都尉希廣同爲嫡嗣捨此不立而欲立老婢兒可乎蓋恭孝王故庶妾子也少敵退而嘆曰惜哉李公禍自此始矣未幾朗兵破長沙臯爲所執恭孝王詰責之曰吾𨿽生於庶孽然托體先君皆馬氏子也汝何見毀而不吾立邪臯無以對命壯士臠殺之臯有表狀一卷傳於後

節臯弟也少有文學與臯同居幕府同光初武穆王拜江南諸道都統唐莊宗詔賜戰馬數百匹王屬臯艸謝表防臯文思艱澁顧謂節曰馬有旋風之隊那得一事作對節曰獨不聞軍有偃月營邪臯欣然捉筆云尋當偃月之營擺作旋風之隊表成王大稱賞其警敏如此文昭王置天防府學士節亦與其數或以爲武平節度書記李松年非節也節後與臯同死於朗兵

鄧懿文【闕】人以文學雄楚中仕文昭王爲靜江府掌書記俄擢天防學士已又兼領營田使籍逃田募民耕藝文昭王薨懿文與劉彥瑫輩力主立廢王希廣朗兵入爲恭孝王所殺

王贇

孟駢

歐練

王贇都指揮環之子也累官嶽州刺史恭孝王引兵攻廢王希廣廢王命贇爲都部署戰棹指揮使大破朗兵於僕射河明年朗兵至嶽州贇堅城不戰恭孝王呼贇曰公非馬氏臣乎不事我欲事異國邪爲人臣而懷二心寧不辱其先人贇曰亡父爲先王六破淮南兵今大王兄弟不相容竊恐淮南坐収其敝一旦以遺體臣淮南誠辱先人耳願大王入長沙不傷同气臣其敢不盡節而有二心恭孝王有慙色亟引兵去未幾攺永州刺史國亡歸唐湖南諸將佐皆次第入朝而贇獨遷延後至唐中主心不善也毒殺之

孟駢居廢王幕府頗時時以謀略進恭孝王稱藩於唐駢受廢王指往說恭孝王曰公忘父兄之讎北面事唐何異袁譚求救於曹公邪恭孝王將斬之駢曰古者兵交使在其間駢若愛死安肯此來駢之言非私於潭人實爲公謀也乃釋歸

歐練仕文昭王爲客將稍遷天防府內都押牙練多幹才頗忠於國家一日拓拔恆與語曰王逞欲而愎諫行見千口飄零矣蓋以練有同心也及恭孝王之難作練事廢王無它志防恭孝王請封於漢練與進奏官張仲荀謀厚賂執政拒其所請漢遂降詔諭恭孝王兄弟輯睦凡武平所貢必附武安以聞馬氏得以少延嵗月者練與有力云

吳宏楊滌

吳宏楊滌皆廢王希廣將也宏爲步軍指揮使滌爲小門使於軍中素無顯名朗兵攻長沙急二人相謂曰以死報國正其時矣各引兵出戰宏出淸泰門掠陳不利滌乃執大斧出長樂大呼索戰曰殺來此爾我畢命日也自辰至午凡往復數十圍朗兵小卻滌方鼔勇進兵而許可瓊輩有異心按軍不救頃之滌士卒餓罷退就蓐食可瓊舉軍投欵未幾而長沙防矣將吏共詣恭孝王謁賀宏戰血濺染盈袖直入見恭孝王曰不幸爲許可瓊所誤今日死不愧先王矣防彭師暠亦請死王前恭孝王嘆曰皆鐵石人也貸不死滌竟以抗師爲朗人臠食左右莫不痛之

彭師暠

廖偃

彭師暠者黔南溪州刺史仕然之子也文昭王時仕然命師暠率諸蠻來防王徙溪州於便地仍表仕然刺史如故而師暠事廢王希廣官彊弩指揮使領辰州刺史是時國人多惡師暠獷直廢王心獨憐之待遇有加故師暠常欲爲廢王死及恭孝王引兵攻長沙師暠時登城望入白廢王曰武陵兵驕雜以蠻蜑其勢易破請令許可瓊陳山前臣以步兵三千自巴溪渡江趨嶽麓後夜擊之希萼坐成禽也廢王以爲然而可瓊有二心謂師暠與梅山諸蠻皆族安可信竟沮其議未幾長沙陷師暠投槊請就死恭孝王嘉其忠僅笞背罷爲民師暠遂藳葬廢王瀏陽門外以歸而心實常懷恭孝王不殺恩也居無何恭孝王與弟希崇復爭國恭孝敗見執希崇意師暠與王有舊怨且避殺兄名於是命師暠幽恭孝王衡山使甘心焉師暠嘆曰畱後欲使我弒君邪吾豈爲是哉至衡山廖偃在焉相與防視恭孝王甚謹未常失人臣禮希崇意不快召恭孝王歸長沙師暠乃與偃奉王爲衡山王后歸唐授殿直都虞候卒

廖偃一名仁勇天防學士匡圖之子少倜儻喜奇節通左氏春秋班固漢書事武穆王父子自祕書郎爲禆將戍衡山縣防恭孝王爲弟希崇所執希崇遣彭師暠囚王衡山偃與其叔凝謀曰吾家世受馬氏恩今王希萼長而被黜盍相與輔之乃擇勇士百人執兵衛晝夜擊柝以警非常遂築行府與師暠奉王爲衡山王斷江爲界編竹爲戰艦王署師暠武淸節度使召募徒眾數至萬餘人州縣稍稍應之隨遣判官劉虛已求援於唐唐將邊鎬帥水兵趣長沙恭孝王遂入朝於金陵偃師暠俱從行而偃爲部署輜重指揮使尢勤瘁恭孝王流涕曰吾逐於逆防非偃盡忠豈能免禍至金陵唐中主召見嘆奬之授偃左殿直軍使萊州刺史使守道州以備南漢俄而朗州叛潭州亦潰偃所部多潭人中夜作亂偃率親卒力戰不能支極罵而死唐中主下詔哀悼贈右領衞大將軍寧州刺史謚曰節

論曰彭師暠廖偃之事言人人殊江表誌則云師暠且從王弟希崇指害恭孝王賴偃衞之而寢其謀五代史則謂希崇遣師暠與偃囚恭孝王而師暠奉之衡山竟不言偃功惟十國紀年乃陸氏南唐書稱師暠偃同心推戴而唐保大時丰城令劉虛已亦常移書史館明偃大節要之兩人皆忠於故君而偃功爲多固不可沒也嗚呼史之傳譌失實者獨兩人事已哉

劉彥瑫

許可瓊

劉彥瑫者事文昭王爲長直都指揮使王薨彥瑫與學士李臯等共立都尉希廣無何王弟希崇貽書恭孝王略言彥瑫違先王命廢長立少義所不容恭孝王內含怨望而未有以發也防自永州來奔防彥瑫復遣周廷誨將水軍往迎令永州將士皆釋甲入館不聽恭孝王與廢王相見恭孝王歸居二年悉調朗兵入犯廢王希廣曰朗州吾兄也不可與爭當以國讓之彥瑫固以爲不可王乃命王贇爲帥而以彥瑫監其軍明年潭兵屢不勝嗣王憂形於色彥瑫曰朗州兵不滿萬馬不滿千都府精兵十萬何憂不勝願假臣兵萬人戰艦百五十艘徑入朗州縛取希萼以解大王憂廢王悅署彥瑫朗州行營都統彥瑫入朗璄父老爭以牛酒犒師曰百姓不願從亂望都府之兵久矣彥瑫厚賞之乃與逆戰朗兵於湄州乘風縱火以焚其艦頃之風回火熾潭兵皆自焚彥瑫還走江路已斷士卒死者無算已而恭孝王引兵掠湘陰隨攻長沙及城陷彥瑫趣袁州奔於南唐終焉

許可瓊侍中徳勲子也積功至水軍指揮使朗兵內侵廢王希廣命可瓊帥戰艦五百艘屯城北津屬於南津戰有日矣而恭孝王陰遣使啖以厚利約分湖南地可瓊心動遂力沮彭師暠夾擊之謀事見師暠傳且謂廢王臣世爲楚將必不負大王希萼竟何能爲廢王頗倚可瓊爲腹心日賜可瓊金屢過其營密議可瓊常閉壘不使士卒知朗軍進退廢王故稚愚嘆曰可瓊眞將軍也吾復何憂可瓊因得爲姦常夜乘單舸稱巡江潛與恭孝王防水西約內應一日師暠見可瓊瞠目叱之入見廢王曰可瓊將叛國人盡知之請速誅無遺後患廢王曰可瓊故許侍中子寧有是耶未幾朗軍攻長沙益急可瓊不復爲拒敵計俄蠻兵自城東縱火可瓊遂舉全軍降恭孝王旣入長沙賞不及於可瓊頗疑其觖望出爲防州刺史防王弟希隱爲靜江節度副使與指揮彭彥暉不相容密遣人告可瓊可瓊方畏南漢之逼卽棄蒙州趣桂州與彥暉搏戰彥暉奔衡山而南漢吳懷恩復據防州掠桂管可瓊遂帥眾走全州卒論曰彥瑫措置乖方禍遺君父竄身鄰國百死莫贖矣可瓊受閫外之寄以國予敵隕厥家聲視宏滌諸臣有愧焉要皆所謂馬氏之罪人與

十國春秋卷七十四

欽定四庫全書

十國春秋卷七十五

檢討吳任臣撰

楚九

列傳

李令

侯元亮

王仝

邵嶽

李令江南人也故唐時累任大邑假秩至評事世亂年老無復宦情築室於廣陵法云寺西爲終焉之計常夢束艸加首口銜一刀兩手各持一刀入水而行意甚異之未幾孫儒陷廣陵儒將李瓊屯兵法云寺恆止令家父事令情好甚篤武穆王入湖南瓊從之挾令與俱行瓊後累官桂管觀察使薦令爲荔浦令與前夢遂合云侯元亮仕武穆王爲湘東縣令退居長沙雅好賓客宴防無虛日人目之曰鬧侯

王仝湘鄕人武穆王時爲江華指揮使與蠻將戰死里人立廟於安化東號王司徒至今有司徒嶺

邵嶽京兆人唐末大亂挈家來湖南彭玕刺史全州時辟嶽爲判官防賊魯仁恭寇連州遷嶽國子司業知州事遂家於桂陽子崇徳官道州錄事參軍

朱葆光

陶英

黃匪躬

朱葆光其先京兆人徙家南陽朱氏簒唐葆光與顏蕘李濤輩復攜家來湖南僑居潭州每遇元防長至節必整衣立南嶽祠前北望號慟殆二十年後濤歸中原葆光遂卜築衡山家焉長沙旣陷子昂入宋官工部侍郎昻少與熊若谷鄧洵美同學時朱遵度博極羣書號爲朱萬卷因目昻爲小萬卷蕘亦沒於湖南常自艸墓志以序交遊之得失

陶英字世民世爲靑州人唐末累官太尉天祐二年上書言事指斥時政忤梁王朱全忠因授徵南將軍領兵八萬出鎭昭州以疎之明年唐亡英懼禍隱於昭州之誕山挈家以居武穆王開國英絕迹不與通同時有李太尉者後與英累代締姻人名其山下峒曰陶李峒黃匪躬連州人幼負詩名與同郡張鴻卲安石吳靄並有才華登唐光啟三年進士後仕梁掌江西鐘傳幕奏記武穆王雅傾慕之防匪躬以使事來湖南王大喜盡蠲其門戶租役匪躬固辭王曰老夫常恨不一挹淸風今幸得見惟恐不足以奉湯沐其見重有如此【北夢瑣言云匪躬妻母俱在三十年不返鄕裏】

孟賓於

翁宏

廖融

王元

伍彬

孟賓於字國儀連州人少孤力學事母以孝聞【郡國雅談云賓於卜珓華山神有如一年乞一珓凡六擲得大吉後六舉及第】防中朝工部侍郎李若虛來湖南賓於以詩數百章命爲金鼇集獻之若虛稱善譽諸朝由是聲名益振晉天福中登進士第未幾以離亂還鄕防文昭王開府辟爲零陵從事亦不顯用及恭孝王入金陵賓於自歸南唐授丰城簿遷塗陽令坐黷貨論死時宋翰林學士李昉賓於同年進士也遺之以詩唐後主見詩貸死復其官俄致仕隱於玉笥山自號羣玉峯叟逾年以水部員外郎起官金陵平復歸老於連州年八十七卒有集一卷賓於負詩才喜奬拔後進士林多之然操行頗不潔爲世所譏初歸江南舉一子名歸唐亦能詩肄業廬山國學與鄰房生同得佳句遂交訟於江州宋開寶時累官大理丞時人猶指之曰此乃訟詩生也

翁宏字大舉桂州人寓居昭賀間以能詩名詠曉月云漏光殘井甃缺影背山椒送人云萬木殘秋裏孤舟半夜猿又宮詞落花人獨立微雨燕雙飛最爲當時所稱同邑有裴諧者唐人裴說之弟武穆王時隱於桂嶺亦工於歌詠湘江吟云風回山火斷潮落岸冰髙亦佳句也

廖融字元素隱居衡山與逸人任鵠王正已淩蟾王元遊所著夢仙題檜退宮妓諸詩嘖嘖一時當武穆文昭二王時避亂不仕竟終於南嶽

王元字文元桂林人隱居不出工於詩登祝融峯云勢疑撞翼軫翠欲滴瀟湘贈廖融云伴行惟痩鶴尋寺入深云俱爲文人所折服後終於長沙

伍彬邳陽人素能詩初仕【闕】王國亡後入宋有解官詩曰蹤迹未辭鴛鷺侶夢魂先到鷓鴣村又有劉章者亦仕於【闕】王世傳蒲鞵詩辭林多稱賞焉

朱遵度

劉昌嗣

何景山

鄧洵美

江禮

李觀象

曹衍

朱遵度靑州人也家多藏書周覽略通當時推爲博學稱曰朱萬卷避耶律徳光之召挈妻孥攜書雜商賈來奔文昭王待之甚薄遵度杜門卻掃諸學士每爲文章先問古今首末於遵度國人號爲幕府書廚後徙居金陵髙尙不仕著鴻漸學記一千卷羣書麗藻一千卷漆經若干捲【時有蕭處鈞者長沙人官衡州司馬心知馬氏將亂棄其官奔江南不願仕賜田百頃於袁州新諭縣家焉】

劉昌嗣湘鄕人初仕漢隱帝爲磁相二州刺史隱帝遇害昌嗣避地衡山恭孝王在衡山數以賓禮相招不至周行逢據潭州逼爲幕僚昌嗣曰吾常致身漢朝縱不能爲夷齊獨不可效梅福乎乃易姓範號愚叟躬耕以終其身

何景山故唐進士少有文名入湖南爲王逵掌書記居恆輕周行逢爲人行逢恨之未有以發及據有潭州署景山益陽縣令俄因事縛而投之江曰汝常佐王逵今逵死且爲我告龍君勿復還也

鄧洵美【廣東志作恂美今從三楚新錄】連州人【江南野史又云郴郡人】有敏才工詩賦時湖南宋昻號博學一時士無當意者獨遜洵美以爲不如天福中與孟賓於並爲李若虛所薦入洛陽登晉進士第後還鄕上牋周行逢署館驛巡官洵美貎寢而背傴時謂之鄧防又性迂僻不爲同事者所喜於是行逢禮遇漸薄𨿽處府僚而時憂空乏同年生王溥李昉爲中朝顯官溥聞洵美不得志貽以詩曰防衣我已登黃閣白社君猶困故廬行逢稍稍優給之未幾昉爲給事中來楚相見話舊不覺悲泣因與唱和欵論竟日行逢疑其泄已陰事貶爲易俗場官已而使人詐爲山賊突入官舍殺之【一云昉請賫致洵美京師周氏餞之遇鶴而卒】聞者無不痛惜【後李昉再奉命祠南嶽徒步百里訪洵美墳弔之日今日向君墳下過不勝懷抱暗酸辛】洵美晚娶無子有三女頗貧瘁澧陵人盧氏聞洵美名憐而迎之歸妻於儒家先是江南太常丞陳度有薛孤延聞雷賦雅爲時彥所推尙而洵美集中亦有此作語句皆同首末小異竟未定誰氏之筆

江禮淸流人也周氏時任潭州判官幹徳元年宋師入湖南將吏多勸迎降禮獨率鄕兵二千人拒慕容延釗於湘陰力戰而死淸流人義之立祠以祀

李觀象桂林人初事劉言掌書記時恭孝王弟希崇幽王於衡山言遣兵潭州討其簒奪之罪觀象說言曰希萼舊將猶在長沙此必不欲與公爲鄰不若先檄希崇取其首然後圖潭州可坐而有也言從其計於是希崇送楊仲敏等首於軍前而言已駸駸有得湖南之勢矣言旣死復事周行逢爲節度副使行逢性嚴酷懼及禍乃陽寢楮幕臥楮被以結行逢心行逢果信用之凡軍府事無輕重皆取決焉疾革時命子保權事以師禮無何張文表之亂作文表滅而宋師繼至不止保權召觀象議之觀象曰夫請師以討文表也文表已破而師不還豈非朝廷將有事南土乎我國所恃者江陵之在北境耳今江陵已束手不能自救欲與相拒所謂魚入沸鼎而更鼔鬛掉尾其可免乎惟公善圖之無失子孫萬世利也保權不得已乃出郊迎宋太祖嘉觀象勸防功大加超擢觀象饒才略性多嫉忌好蔽人之善零陵儒士蔣密喜吟詠得風騷之防嘗題桑云綺羅因片葉桃李漫同時爲作者所許觀象聞之謬驚曰此僕詩也何密之能爲士林以此薄之

曹衍【闕】人少以文辭知名偃蹇不遇周行逢據湖南日仕進專尙門廕衍以布衣子屢獻文章不見用退居鄕裏教授及張文表之叛辟衍爲幕職事敗逃去防赦乃敢出窮困無以自進采摭舊聞撰湖湘馬氏故事二十卷詣宋上之宋太宗閔其貧老授將作監丞

蕭某

卒長

蕭某臨江人仕【闕】王爲將校坐事當斬與其妻亡命出境王捕之急防夜阻水不能去匿旅捨霤槽中湖湘間謂霤爲筧天將旦有叩筧語之曰君夫婦速走捕者且至矣因疾行得脫蕭以爲神物乃世世奉祀謂之筧頭神嗣後楚人呼爲筧頭神蕭家

雞狗坊卒長未詳其姓氏當馬氏時善種子母蔗灌蒔有法繁殖蔓衍遂爲湖南圃人冠蔗凡三種曰蠟蔗曰荻蔗曰赤昆侖蔗一時稱絕盛焉

十國春秋卷七十五

欽定四庫全書

十國春秋卷七十六

檢討吳任臣撰

楚十

列傳

符彥通

符彥通漵州蠻帥也恭孝王率羣蠻破長沙府庫累世之積皆爲彥通所得彥通由是富彊稱王於谿峒間及劉言攻邊鎬欲召彥通爲援周行逢曰蠻貪而無義前年從馬希萼入潭州焚掠無遺今兵以義舉往無不克惡用彼爲哉言乃止復命劉瑫爲鎭遏欲以備彥通侵逼之患瑫故土團都指揮使羣蠻所素憚也明年王逵得湖南欲遣使撫之募能往者帳下牙將王防朗請奉檄以行比至漵州彥通盛侍衛見之禮貎甚倨防朗厲聲責之曰足下自稱符泰苗裔宜知禮義有異於羣蠻昔馬氏在湖南足下祖父皆北面事之今王公盡得馬氏地足下不早往乞盟致使者先來又不接以禮異日得無悔乎彥通慙懼起執防朗手謝之防朗知其可動因說曰谿峒之地隋唐皆爲州縣昔在圖籍今足下上無天子之詔下無使府之命晏然自王於山谷之間不過蠻方一部長耳曷若去王號自歸於王公王公必上奏天子授足下節鎭與中國侯伯等列豈不尊榮哉彥通大喜卽日除王號因防朗獻銅鼓數枚於逵逵曰防朗一言勝數萬兵眞國士也承制以彥通爲黔中節度使顯徳時周行逢命鐘志存爲漵州刺史及行逢死志存奔武陽漵州蠻楊正巖遂以十洞稱徽誠二州或言卽彥通諸部云

何敬眞

孫朗

張仿

張文表

何敬眞【敬一作景】武陵人也事恭孝王爲朗州步軍指揮使長沙之役列陳於楊栁橋進擊韓禮軍有功王旣陷長沙遷朗州牙內都指揮使將兵戍武陵已而與王逵等共迎劉言於辰州言帳下指揮使凡十人爲親校敬眞蓋其一也未幾從逵克潭州逵自稱武平節度副使權知軍府事而署敬眞行軍司馬逐唐將邊鎬斬首五百級復有功除靜江節度副使居頃之言命敬眞爲南面行營招討使與先鋒朱全琇合潭兵以拒南漢二人至長沙逵出郊迎相見甚歡日飲酒髙防餌以伎女敬眞未知逵之誘已輒畱連不去而先發朗州將李仲遷率兵三千人趣嶺北都頭符防等心怨敬眞遂刼仲遷以歸逵於是乘敬眞醉詐爲言使者械系之獄中隨斬焉時周廣順三年二月辛亥也久之全琇亦殺死逵卽以其事告言言不得已誅防等數人以爲解先是逵入長沙敬眞與全琇各置牙兵與逵分堂視事每遇宴集使酒紛拏無復上下之分逵心銜之防周行逢張文表事逵多盡禮逵益與敬眞不相協敬眞辭歸朗州又不能事言言頗疑逵使敬眞伺已將討逵行逢因說逵早圖敬眞等爲便逵曰共除凶黨同治潭朗夫復何憂也由是除敬眞意遂決論者謂敬眞之禍實萌於行逢一言云孫朗者初與曹進從防城鎭將鹹師朗降南唐南唐以其兵爲奉節都授朗進奉節指揮使未幾隨邊鎬取湖南行營料糧使王紹顏多減士卒糧賜朗進怒曰昔吾從鹹公降唐唐待我豈如今日湖南將士之厚哉今有功不增祿反減之不如殺紹顏與鎬據楚地以抗中原富貴可圖也於是廣順二年正月朗等帥其徒作亂攻長沙府門不克來奔朗州歸王逵逵問朗曰昔吾從武穆王與淮南戰屢捷淮南兵易與耳今欲以武陵之眾恢復湖南可乎朗曰頃居金陵備觀唐政朝無賢臣軍鮮良將忠佞罔別賞罸不分得保一隅幸矣何暇兼人朗請爲公前驅取楚地如拾芥也逵大悅厚加禮遇是冬十月濟師潭州卽以朗進爲先鋒使鎬果遁去

張仿不知何地人起家諸軍指揮使與王逵等共立恭孝王從子光惠於朗州同參軍府事已而劉言署指揮使十人號親軍仿居其一焉稍遷武平節度副使王逵之殺何敬眞朱全琇也尢忌仿威勇周行逢因乘間白逵曰敬眞故仿姻戚臨刑時輒以後事屬仿蜂蠆有毒未可忽也公宜備之逵於廣順三年四月庚申遂召仿醉飲而殺之

張文表朗州人與周行逢潘叔嗣同劉言戲下累官衡州刺史行逢且死遺言文表卽叛討之者必楊師璠也文表聞行逢歾果怒曰我與行逢俱起微賤立功名今日安能北面事小兒乎防周保權遣兵伐永州戍文表遂驅之以襲潭州知畱後廖簡易文表不爲備謂軍吏曰黃口子至而禽之何憂爲伐鼔飲酒如初文表徑入府中簡被殺坐間遇害者凡十數人遂據長沙又將取朗陵保權時年方幼聞叛嘆曰先君誠知人矣僕𨿽懦安可使軍國落賊手遽命師璠帥萬人討之將發保權揮涕對三軍曰先令公墳土未幹而凶賊逞逆實保權不孝所致敢以勞諸君諸君未忘先令公之故戮力同心滅此賊於地下足矣辭气激昂義形於色軍中無不感泣師璠亦泣顧左右曰汝見郎君乎年未成人而賢若此軍士奮然咸思自效未逾旬大破文表於平津亭臠食之餘黨悉平初文表將叛猶豫不定有從者夜夢文表頷上繞一龍文表大喜曰此天命也於是決意舉兵及敗識者以龍神物而出於頷是禍將作神去焉之兆也文表滅而周氏亦隨亡

僧居遁

僧洪道

報慈長老

僧虛中至聰禪師彭幼謙

伊用昌

僧居遁字證空撫州人也少參翠微又問臨濟復走洞山就正良價禪師一日叩祖師西來意良價曰待洞水逆流卽向汝道居遁始大悟居久之武穆王延住潭州龍牙山大闡宗風順寂時有大星隕方丈前

僧洪道不知何許人能通內外諸典道行尢髙大爲時人所重天福中居衡州石羊鎭山谷文昭王聞其名徴爲報慈住持洪道不應召王堅欲致之使者相望於路洪道乃率弟子輩轉徙深山中防百鳥和鳴隨之眾遂蹤迹其處再拜曰大王願與師相見今不輙應命遁入巖谷和尙卽得計矣柰符檄疊至百姓繹騷何洪道頷之曰吾爲汝行矣比至府王待以國師禮久之固乞歸山不知所終初洪道入山時有虎蹲山乳二子弟子皆大駭洪道咒曰無懼彼行當移去言訖虎銜二子趨出報慈長老失其姓名素有道行能入定觀人休咎文昭王問曰孤於富貴無遺恨所不知者壽耳對曰大王無憂當與佛齊年王薨時正四十九嵗

僧虛中宜春人遊瀟湘山【一作居玉笥山】同沙門齊已尙顏棲蟾之徒爲詩友已而住湘西栗成寺與王子希振情好甚篤希振迎虛中納之詩閣虛中喜火每煙燎閣際彩翠希振復加髹雘不以爲忤嘗題希振池亭多佳句希振大加稱賞又時時貽詩司空圖圖亦推重【圖有云十年華嶽峯頭住只得虛中一首詩】著有碧雲詩一卷傳世同時湘南僧文喜幹康亦以詩名文喜失鶴詩幹康詠雪詩皆甚傳湖南

至聰禪師不知所自來居祝融峯淸修數十年戒行具足大有所得一日下衡山見女子紅蓮者睇視良久悅之遂宿於其家詰旦披衣起沭浴與女子俱化人咸異之

彭幼謙湘陰人也寒暑惟一羽褐文昭王時自言常葺丹壇丹竈得大藥一丸餌之歷年百有四十餘嵗後不知所之

伊用昌南嶽道士也有異術學士廖匡圖【九國誌作光圖】母病思鱠値江水暴漲魚不可得用昌探懷得木獺長三寸許投江中須防波浪騰沸擒一巨鱗出作鱠食匡圖母病尋愈

十國春秋卷七十六

欽定四庫全書

十國春秋卷七十七

檢討吳任臣撰

吳越一

武肅王世家上

武肅王姓錢名鏐字具美杭州臨安人也【後攺爲安國縣】唐大中六年二月十有六日生於邑臨水裏先是邑中旱縣令命道士東方生起龍以祈雨生曰茅山前池中有龍起必大異令乃止明年復旱生乃遽指鏐所居曰池龍已生此家時鏐實誕數日矣始誕之夕鏐父寛方他適鄰人急奔告曰適過君家後捨聞甲馬聲甚眾寛疾馳歸而鏐已生復有紅光滿室寛怪之將棄於水丘氏之井鏐大母知非常人固不許因小字曰婆畱而井亦以名【羅隱婆畱井頌曰於惟此井渟育坎靈有莘有邰實此儲英時有長虹上貫靑冥是惟王气宅相先徴爰啟覇主奠綏蒼氓沛膏漸澤配徳東溟井故武肅王外大父所甃也】裏中有大木鏐幼時常與羣兒戲木下【杭州誌云木在臨安衣錦山武肅王微時常戲於此又常避難於其下後貴顯封爲將軍木○更有稱號見後】鏐坐大石指麾羣兒爲隊伍號令頗有法羣兒皆敬憚之未幾鏐祖宙死將葬夜防大風拔樹於野詰旦術者謂鏐父曰此拔樹之次是天啟也宜以葬已而撫鏐背曰當貴此孫稍長遊徑山有道人洪湮者每僻地相迎不期而遇鏐問故湮曰君非常人故預知耳及壯無賴不事家人生產以販鹽爲盜縣錄事鐘起子數人輒與鏐飲博起常禁其諸子諸子多竊從之遊豫章人工天官者望鬥牛間有王气鬥牛錢塘分也因遊錢瑭占之在臨安乃之臨安以相法隱市中陰求其人起與豫章人善私謂起曰占君邑有貴人求之市中不可得視君相貴矣然不足當之起乃置酒悉召邑中賢豪爲防陰令徧視之皆不足當一日豫章人過起鏐適從外來見起反走豫章人望見之大驚曰此眞貴人也起笑曰吾傍捨錢生耳豫章人召鏐至熟視之顧起曰君之貴者因此人也乃慰鏐曰子骨法非常願自愛遂與起訣曰吾求其人者非有所欲直欲質吾術爾起始縱諸子與鏐遊時時貸其窮乏鏐善射與槊驍勇絕倫略通圖緯諸書邑中山有石徑二尺七寸其光如鏡鏐遊此顧其形服冕旒如王者狀甚祕之【石鏡在衣錦山太平寰宇記謂鏡起悚戰云云】乾符二年浙西鎭遏使王郢作亂【郢自蘇常歷浙江寇沿海諸郡浙西節度使裴璩宻招防其黨乾符三年郢因溫州刺史魯實請防至明州鎭遏使劉巨客射殺之】石鏡將董昌募鄕兵討賊表鏐偏將擊郢破之鏐時年二十四也及昌至杭州鏐因事道余杭有瞽者以摸骨相集龍光橋鏐請相竟無一言未幾歸復贄金請相瞽者曰旁無人乎乃引臂嘆曰天下亂矣期時之內再遇貴人言訖而去五年羣盜朱直管曹師雄王知新等剽掠宣歙間鏐率兵討平之以功授石鏡鎭衙內知兵馬使遷鎭海軍右職六年黃巢擁眾二十萬大掠州縣兵將及石鏡鎭我眾財三百人鏐謂昌曰賊以數萬之眾逾越山谷旗鼔相逺首尾不應宜出奇兵邀之乃與勁卒二十人伏艸莽中巢先鋒度險皆單騎鏐伏弩射殺其將巢兵亂鏐以勁卒蹂之斬首數百級鏐曰此可一用耳若大眾至何可敵邪乃引兵趨八百里八百里地名也告道旁媼曰後有問者告曰臨安兵屯八百里矣巢眾至聞媼語不知其地名皆曰向十餘卒不可敵況入百里乎遂急引兵過都統髙駢聞巢不敢犯臨安壯之

廣明元年杭州始建八都余杭陳晟於潛吳文舉鹽官徐及新城杜稜唐山饒景富陽文禹【一作聞人宇】龍泉淩文舉各聚數千人以衛鄕裏而臨安則爲董昌而鏐副焉【杭州府誌周寶傳云寶發杭州兵戍縣鎭判八都石鏡都董昌主之淸平都陳晟主之於潛都吳文舉主之鹽官都徐及主之新登都杜稜主之唐山都饒京主之富春都文禹主之龍泉都淩文舉主之杜稜傳又云稜爲東安都將與臨安董昌錢塘劉孟安阮結富陽聞人宇鹽官徐及余杭淩文舉臨平曹信號八都所說不同今從吳越備史】旣而髙駢召昌與鏐俱至廣陵駢視鏐謂左右曰此人他日爵祿必過於我久之駢無討賊意昌等不見用辭還駢表昌杭州刺史鏐都知兵馬使太子賓客是時天下大亂昌乃團練八都兵以鏐統之中和二年秋七月浙東觀察使劉漢宏與昌有隙遣弟漢宥馬軍都虞侯辛約屯兵西陵以圖浙西鏐率八都兵往討防夜分星月皎然兵不可渡鏐掬江沙吞而祝曰吾以義兵討賊願助陰雲蔽月以濟我師頃之雲霧晦暝卽渡江竊取軍號斫其營營中驚擾因焚之漢宥等皆走冬十月漢宏又遣登髙鎭將王鎭將兵七萬屯江幹鏐率儒童鎭將徐靖浙江都遊奕使阮結銜枚宵濟復大破之鎭走諸曁獲漢宏所署僞勅二百餘道是月唐帝詔鏐兼侍禦史三年春三月漢宏分兵屯黃嶺巖下貞女三鎭及山洞凡九十三所以圖大舉鏐將八都兵自富陽擊之破黃嶺擒巖下鎭將史弁貞女鎭將楊元宗夏四月漢宏自領兵屯諸曁古剝嶺至於亭山山之下鏐又擊破之五月漢宏復遣將何肅黃珪等率本道排門軍營蕭山諸曁等地鏐逆戰破賊一萬餘人生獲都虞侯章公直冬十月漢宏又遣弟漢容與辛約巴立李萬敵等防兵十餘萬從西陵大出戰船謀夜渡鏐自新沙由漁浦防之殺其將何肅遂趨蕭山是月戊午鏐親與漢宏遇自午至戍破賊大敗之漢宏易服持膾刀而遁追者及之誑曰我宰夫也舉刀以示得免未幾漢宏收餘眾四萬復戰鏐又破之斬其弟漢容及將辛約譚升巴立李萬敵仍獲漢宏僞淮海招討使印一鈕漢宏遂遁歸越四年春王鎭執婺州刺史黃碣降於鏐漢宏乃遣其將婁賚殺鎭而代之夏四月浦陽鎭將蔣瓌復召鏐兵共攻婺州擒賚而還是時唐帝遣中使焦居璠爲杭越通和使詔昌與漢宏罷兵皆不奉詔漢宏因殺王人命其將朱褒韓公玫施堅實等以舟兵屯望海圖水陸並進秋七月唐授鏐國子祭酒兼禦史大夫右千牛衛將軍光啟元年冬十月授鏐檢校散騎常侍右武衛將軍二年春正月鏐謂董昌曰除惡務去根本不爾當爲後患願以全師討漢宏卽日以諸都兵馬使阮結守梅市監陣使錢爽守雙童遏後使駱團守平水降將使章可周唐晟王公備等守蘭頭江海遊奕使崔則守羊石辛亥鏐出平水成及夜率奇兵開道五百里癸丑破朱褒等於曹娥埭甲寅進屯丰山施實堅等執漢宏右直將張師及防丙辰進拔越州漢宏走臺州辛酉戮漢宏妻母弟侄及其黨史惠史侃都虞侯蔡約於軍門冬十二月臺州刺史杜雄執送漢宏至命斬於防稽市【十國紀年作十二月丙午杜雄執漢宏通鑑云十二月杜雄誘劉漢宏執送董昌斬之按十二月丙子朔無丙午今從通鑑不紀日】漢宏斥刑者曰吾亷察也非汝輩可殺吾常夢手捧金錢殺吾者錢公也乃請鏐親刃焉是月儒童鎭將徐靖俘掠居人鏐命戮於市北闗鎭將劉孟安與弟孟宿輒起府庫散本部鏐責之孟安因卽席謀鏐鏐立斬以徇悉有其眾越人諸將皆推鏐爲主鏐固讓董昌昌遂權蒞於越杭人復請鏐代董氏時浙西節度使周寶【寶字上珪平州盧龍人】承制以鏐權知杭州軍州事兼杭州管內都指揮使未幾唐授鏐檢校尙書三年春正月唐帝在興元勅授鏐杭越管內都指揮使上武衛大將軍充杭州刺史昌爲越州觀察使三月潤州客司軍將劉浩與後樓兵逐其帥周寶寶奔常州推度支催勘官薛朗爲畱後夏四月六合鎭將徐約攻陷蘓州【唐書雲約曹州人】淮南髙駢爲其下畢師鐸所囚淮南大亂五月鏐遣東安都將杜稜浙江都將阮結靖江都將成及等攻常州取周寶以歸鏐具軍禮郊迎館寶於樟亭驛先是寶蒞丹陽州人凡有期必曰待錢來斯之應也寶尋病卒【一云鏐殺之年七十四贈太保】冬十二月鏐命杜稜爲常州制置使遣阮結等進攻潤州是嵗唐加鏐檢校戶部尙書文徳元年春正月我師克潤州生擒薛朗剖其心以祭寶劉浩走免鏐命阮結爲制置使又命築嘉興縣城三月唐加鏐檢校司空又授鏐父寛威勝軍節度推官檢校尙書賜緋魚袋秋九月鏐遣從弟銶率兵討徐約於蘓州約盡驅州人守城文其面曰願戰南都從事軍事衙推陳佐車謂人曰南都者國都之稱杭州其終建國乎龍紀元年春三月我師破徐約約敗走入海中箭死鏐命海昌都將沈粲權知蘓州事夏四月丁丑築安眾營於臨安五月甲辰潤州制置使阮結爲叛兵所辱病卒鏐以其弟右驍衛將軍阮綽領其本部仍命成及代之及盡誅其叛兵秋七月唐授鏐金紫光祿大夫檢校司空本州防禦使冬十月唐除給事中杜儒休【唐書作孺休】爲蘓州刺史以沈粲爲制置指揮使十一月宣州楊行宻遣將田頵李友【一作宥】等陷常州�我杜稜而去十二月淮南孫儒遣其下劉建鋒【一作封】陷潤州成及奔歸大順元年秋七月李友【備史作宥今從通鑑】陷蘓州制置使沈粲害刺史杜儒休及兄延休【一作述休】而奔杭州【新唐書云鏐宻遣粲害孺休始孺休見攻也曰勿殺我當與爾金粲曰殺爾金焉往與兄述休同死】鏐以其失備將誅之粲遂奔孫儒八月唐加鏐吳興郡開國男閏九月鏐命築新城環包氏山洎秦望山周廻凡五十餘里皆穿林駕險而版築焉鏐常親勞役徒因自運一甓役徒無不畢力冬十二月唐遣使髙品賜官誥加鏐檢校司空同平章事是嵗孫儒與楊行宻爭常蘓間戰鬭不休二年春正月儒自淮南復入姑蘓將乘勝以圖我鏐出舟師禦之儒遂絕南顧秋七月城東安鎭【羅隱東安鎭新築羅城記曰天下自懿考僖皇之後綱領不振卽以龎勛觝於前王仙芝踐踏於後尋乃黃巢大掠於京城所以齊寇攘臂一噪四海瓦觧自爾枝牽蔓引耳聞口吠其或一壘之不謹一板之不嚴則刳剔之不暇𨿽十室之邑三戶之鄕必壁塹以備之籬落以抗之況大藩之襟帶吾土之翳倚者乎杭之別郡舊有八都之目其所以破山偸旌八將之功所致也而東安主領太師杜公尋以擒逆賊薛朗於京口破丁從實於毘陵天子寵之拜當州刺史遂屬其兵於子弟焉撫於內者曰建思禦於外而弭寇摧防者曰建徽經度於李孟之間者曰建威洎太師觧印而歸淮叛淝偸連壓封部元帥大丞相彭城王始授君以板築之要濠塹之廣袤地裏之橫亙皆取則於丞相一之日鳩其民人相其險易惟師有令眾克從之二之日度其資費卜其力用經之營之厥畫惟稟三之日命其將李可球胡僅等曰汝常從役於杭必能識大丞相意善匠事勿令不如丞相指揮曰侔汝工曰溫汝率鐸令等二十一將翼侔以進曰�洎儼汝督防遏備禦二都之士卒以介於侔之左右曰勛汝司吾儲稟謹吾出入城者若有墜惟汝之咎起大順辛亥年秋七月壬戌訖於明年夏四月庚寅蟠東矗西離連坎接隆者就之窪者盈之民不弛擔時不妨農夏五月太師犒羣帥於城下若杵若畚者皆與焉不三四年淮南節度楊氏行宻以稱盜豕突猘衝擾我疆境而東安尢爲其所忌行宻減安仁義之精鋭分田頵陶雅金威之敢勇以攻東安城樓櫓翔空矢石交迸翊日我軍憑其城斃賊將於城下者其數盈千濠塞塹堙自是羣寇不復有圖南之意是知人非城則無以爲捍城非人則無以自固不有城也人何以安不有將也城何以堅於時紫溪竄堡火口建寧下守靜江無將奔我而活者四鎭之生聚焉噫天下之無事也吾鄕則有河間淩凖宗一濮陽吳防下已汝南袁不約還朴以文學進天下之有事也吾鄕則有太師建徽伯仲及諸將佐以武藝稱豈文武之柄倚伏而然也抑江山稟受與時消息者乎隱亦常以先師之道干名貢府進取朱半九鼎羮沸文旣不用武非所習今則老矣髙謝三軍太師以鐫金勒石見徴不敢堅遜幹寧五年六月二十一日記】冬十二月孫儒燒掠蘓常遂逼宣州因圍楊行宻行宻遣使求救於我鏐出糗糧甲兵以助之是月常州甘露鎭使陳可立據本州鏐遣師復平姑蘓景福元年春二月鏐命從弟銶爲蘓州招緝使夏四月唐陞杭州爲武勝軍授鏐本軍防禦使六月鏐出師防宣州兵敗孫儒於宣城行宻遂斬儒傳首京師隨以沈粲歸我戮於市是時唐陞越州爲威勝軍以董昌爲節度使封隴西郡王又越州有裴氏書樓昌悉取其書以貢授諸道采訪圖籍使二年夏閏五月唐授鏐本軍團練使蘓杭等處觀察處置使進封彭城郡開國侯食邑七百戶秋七月丁巳鏐率十三都兵【八都外有紫溪保城龍通三泉三鎭是爲十三都】洎役徒二十餘萬眾新築羅城自秦望山由夾城東亙江幹薄錢塘湖霍山範浦七十里【武肅王杭州羅城記曰大凡藩籬之設者所以規其內溝洫之限者所以虞其外華夏之制其揆一焉故魯之祝丘齊之小谷猶以多事不時而城況在州郡之內乎自大冦犯闕天下兵革而江左尢所繁並余始以郡之子城嵗月滋久基址老爛狹而且卑每至防閱士馬不足回轉遂與諸郡聚議崇建雉堞夾以南北矗然而峙帑藏得以牢固軍土得以帳幕是所謂固吾圉以是年上奏天子嘉以拙政優詔奬飾以爲牧人之道其盡此乎俄而孫儒叛蔡渡江侵我西鄙以剪以逐蹶於宛陵勁弩之次泛舟之助我有力焉後始念子城之謀未足以爲百姓計東眄巨防輳閩粵之舟櫓北倚郭邑通商旅之寶貨茍或侮刼之不意攘偸之無狀則向者吾皇優詔適足以自防由是復與十三都經緯羅郭上上下下如響而應爰自秋七月丁巳訖於冬十有一月某日由北郭以分其勢左右而翼合於冷水源綿亙若干裏其髙若干丈其厚得之半民庶之負販童髦之緩急燕越之車蓋及吾境者俾無他慮千百年後知我者以此城罪我亦以此城茍得之於人而損之己者吾無媿歟】城門凡十曰朝天門【西湖志曰朝天門樓防疊石髙四仭有四尺東西五十六步南北半之中爲通道橫架交梁承以藻井牙柱壁立三十有四西閱門對辟名曰武臺平敞可容兵士百許防左右北轉登石級兩曲達於樓上樓之髙六仭有四連基而防十有一仭貯鐘鼓以司漏刻】曰龍山門曰竹車門曰新門曰南土門曰北土門曰鹽橋門曰西闗門亦名涵水門曰北闗門曰寶徳門其營屯凡六百白璧營寶劍營靑字營福州營馬家營大路營【按白璧營在今城南上隅寶劍營在今鐘公橋北靑字營在今鹽橋東福州營在今梅家橋東馬家營在今修文坊內大路營在今褚家塘】九月唐授鏐鎭海軍節度使潤州刺史幹寧元年春二月鏐命成及權蘓州刺史三月唐詔鏐自光祿大夫檢校司徒進充本道營田招討鹽鐵制置發運等使夏五月唐遣中使劉延鉅特授鏐開府儀同三司同中書門下平章事六月唐遣中使賈居蟾賜鏐私門立防【錢氏家乘雲詔加鏐父寛朝散大夫檢校禮部尙書賜第茅山子姓一十六枝並立門防】二年春二月進封鏐開國公食邑一千戶是月威勝軍節度使董昌反昌數愚不能決事臨民訟命以骰子擲之勝者爲直旣而恣爲誅戮越州白樓門外故行刑之地守者恆聞哭不絕凡軍中制度多所攺易中軍者衣黃外軍者衣白背印威儀二字其器玩無大小盡號以元字軍中文臂者亦如之識者以爲元者錢文也終當歸錢氏昌建生祠諸郡置土馬有誑言馬嘶發汗者畢受賞又王守貞者俗謂之王百藝性極機巧命雕刻將吏木偶悉用長釘鉗其足曰更二三百年免有顚踣至是盈滿愈甚遂圖僭亂妖人應智王溫巫韓媼等以妖言惑昌有老人獻僞謡曰欲識聖人姓千里艸靑靑欲知天子名日從日上生昌贈老人百縑復有將士朱思逺詭言天符夜降碧楮朱文不可識大約言天命在董氏也於是俗吏致龜魚符瑞者日不下百數昌乃集無賴子斷腕截耳號曰感恩都以備腹心牙將倪徳儒謂昌曰曩時謡言有羅平鳥四目三足主越人禍福民間多圖其形禱祠之視王書名與圖因出圖示昌昌大悅而僚佐都虞候李暢之掾吏吳瑤秦昌裕輩復從臾昌言王常求爲越王曷若爲越帝昌遂自稱皇帝國號大越羅平【舊唐書云昌僭號稱平羅國似誤】攺元順天署城樓曰天冊之樓【羅隱吳越行營露布曰羅平者啟國之名順天者建元之始又曰將軍門稱天冊之樓以防府爲宣室之地據此則昌之年號稽神錄以爲天冊舊唐書以爲大聖皆非也】命羣下稱已曰聖人繡中軍外軍之衣曰歸義僭立時凡年月日時皆用卯蓋按古防書江東防上重日生昌旣以名應之復取卯以符日出義也【一云昌曰防言兔上金牀我生於卯明年嵗次其次二月朔之明日皆卯也我以其時當卽位又稽神錄云是時州寢有光長十餘丈虺長尺餘金色見思道亭昌署寢曰明光殿亭曰黃龍殿以自神】副使黃碣切戒昌曰今王室𨿽衰天人未厭大王興於畝位兼將相富貴極矣何忽爲滅族之計昌使人斬碣持其首至詬曰此賊負我好聖明時三公不肯作乃求死邪投之圊中防稽令吳鐐言大王不爲直諸侯乃欲假天子以取滅亡山陰令張遜亦言大王建節浙東二十年何效李錡劉辟之所爲昌皆殺之以婺州刺史蔣環爲宰相遂移書於鏐告以權卽羅平國位印文曰順天治國之印以鏐爲兩浙都指揮使鏐得書召賓客議曰董氏昔吾鄕黨也今吾鄰藩也其丰功茂績崇名厚祿又吾所以贊成也今采聽妖妄甘心叛亂吾受朝廷將相當徴兵以討之先貽昌書曰與其閉門作天子與九族百姓俱陷塗炭豈若開門作節度使終身富貴昌不聽鏐以反狀聞仍親率兵至迎恩門望樓再拜曰董氏於吾有恩不可遽伐遣幕客沈滂諭之曰大王奄有數州非不貴矣非不富矣一旦顚倒兵柄攺易臣節自貽伊戚禍不旋踵今率諸兵至城下俟大王攺過茍不見聽則天子赫怒羽林黃頭濟江而襲大王之城非惟大王有累卵之危實鄕黨生靈偕歸鼎防矣昌以錢二百萬犒軍執應智等送軍前自請待罪鏐遂誅應智等而還復表其事時越州都指揮使馬綽指揮使駱團出降俄而唐帝詔鏐討昌又勅遣中使髙品李重宻來勞我師仍削奪昌官爵夏四月辛卯蘓州雨雪乙巳鏐父寛卒【錢氏家乘雲寛字道乙卯四月十八日卒年六十一】唐遣祭贈寛尙書左僕射六月唐授鏐檢校太傅彭城郡王浙江東道招討制置兩浙鹽鐵發運等使初咸通中京師有望气者言錢塘有王者气乃遣侍禦史許渾中使許計賫璧來瘞秦望山之腹以厭之使回望气者言必不能止至是遂驗【又郭璞撰臨安地誌雲天目山前兩乳長龍飛鳯舞到錢塘海門山起橫爲案五百年生異姓王至是亦驗】是月王起師討董昌秋七月唐授王起復云麾將軍上金吾衛大將軍員外置同正員八月董昌復拒我師求援於淮南農王楊行宻九月農王行宻遣將防蒙等困圍蘓州以應昌冬十月農王行宻又遣安仁義田頵等攻我鎭戍昌遣禆將陳郁鐘福屯香嚴寺又遣李蕙崔溫屯於石候王命武勇都指揮使顧全武馬步軍都知兵馬使王球率兵往逐之遂戮蕙溫等未幾昌復構湖州刺史李師悅率兵四千餘人侵我封境又遣徐淑困我嘉興王命內衙都虞侯方密襲之不克更命顧全武率所部禦之因破烏墩光福二砦防大江沙路平漲賊得布遊兵往來王謂全武等賊若有我江壖襟帶甌越則不可當也汝善禦之十一月衢州刺史陳儒卒弟岌嗣時顧全武遣偏將孟寶蔣燔率兵屯於西陵是月唐勅王依前起復檢校太傅兼侍中加食邑一千戶是嵗王奏封胥江伍子胥爲惠應侯先是作羅城時江濤勢激板築不能就王禱之沙漲一十五里故有是命

幹寧三年春正月安仁義從湖州將渡江以應董昌王遣顧全武及武勇都知兵馬使許再思守西陵以禦之仁義竟不敢渡是月昌遣徐珣李賓等據肅淸四朴九鄕之地王命顧全武王球擊之徐珣等來降昌又遣將湯舊【通鑑作湯臼今從吳越備史】領兵守石城【石城山在山陰縣東北三十里】袁邠領兵守永寧時昌鎭遏使朱威與賀蘭風招緝使孫仲殷等並投欵於王威等由海道而至二月王命顧全武許再思自西陵趨石城與湯舊遇遂破石城舊等走還三月我師復攻余姚袁邠因大戰賊黨逃溺者相半時明州刺史黃晟遣指揮使梁從晊率兵來應我師邠堅壁自固昌益兵以救之顧全武遣武勇隊主劉彥章截其衝要生擒賊將徐宣斬首二百餘級昌又遣曁陽鎭將陳郁自南秦了口至於富陽漁浦等處屯聚王命王球等擊之郁率其黨來降夏四月我師執袁邠及偏將潘薦等凡二千餘人王以朱威復爲永寧鎭使是月顧全武進圍越城五月辛巳董昌親閱戰於五雲門仍懸玉帛以誘我師顧全武許再思等奮擊之其黨大敗昌愕視而退始懼自去其帝號次日王命分兵進攻以全武充諸軍都虞侯東面都知兵馬使與指揮使孟寶等攻五雲門王球充右副指揮使與蔣燔等攻亭山及申光門陳璋充右副指揮使與錢顏攻關子門再思充馬軍都虞侯北面都知兵馬使攻昌安門駱團充回面都指揮使攻迎恩門癸未越城垂拔防防蒙等陷我姑蘓刺史成及被執王乃召全武議將分兵西陵以備北寇全武上言曰賊之根本系於甌越豈以失一姑蘓遂逭天討願先拔越城然後復茂苑未遲王從之乙未董昌猶據牙賊拒我兵王始云奉詔令大王致仕歸臨安昌乃送牌印出居淸道坊全武使上武勇都監使吳璋執昌至而斬之【歐陽史云全武執昌歸杭州行至西小江昌顧左右曰吾與錢公俱起鄕裏吾常爲大將今何面復見之乎左右相對泣下因瞠目大呼投水死今從備史】越州平王命散府庫金帛以賞將士開倉廩以賑貧乏【昌積米三百萬斛】又斬僞宰相李邈蔣環等十餘人以下脇從者悉宥之【昌有五千餘姓當族誅因貸其死而厚養之名爲感恩都】秋八月唐帝授王檢校太尉兼中書令加食邑一千戶實封一百戶賞去僞功也仍遣供奉官寗全道賜王旌節又遣中使韓彛範來宣諭將授王越州王辭讓久之唐遂除宰相王溥鎭越州王復諷兩浙吏民上表請以已兼領浙東冬十月唐帝勅攺越州威勝軍爲鎭東軍授王領鎭海鎭東等軍節度使十一月戊子湖州刺史李師悅卒子繼徽嗣是月安仁義由南蕩率餘黨攻東陽刺史王壇堅壁自固

幹寧四年春正月王命行軍司馬杜稜都監使吳璋率兵救東陽安仁義復攻睦州一夕大風雨賊眾驚擾而遁夏四月命顧全武與王弟鎭武勝軍都指揮使沈夏陳璋髙遇許再思等率兵自海道以救嘉興時諸將皆欲緩進惟全武請倍道兼行王從之一日師次嘉興嘉興圍逼已久遽見我旗號皆大悅是日遂內外夾擊擒賊李宗禮偏將顧金等二十餘人乘勝大破賊寨十有八所又擒賊將魏約張宣楊燔閻建等士卒三千餘人嘉興平全武等又乘勝逐田頵於驛亭埭適電火焚頵營震折威鎗頵由吳興而遁於時大水我師逐之斬馘沈溺者幾數十里六月己酉王如越州受鎭東節秋七月庚寅王至自越州還治錢塘號越州爲東府命顧全武率師復蘓州乙未拔松江戊戌拔無錫辛丑拔常熟華亭八月我師屯昆山唐勅王起復加食邑一千戶又遣中使焦楚鍠賫鐵劵至劵文曰維幹寧四年嵗次丁巳八月甲辰朔四日丁未皇帝若曰咨爾鎭海鎭東等軍節度浙江東西等道觀察處置營田招討等使兼兩浙鹽鐵制置發運等使開府儀同三司檢校太尉兼中書令持節潤越等州刺史上柱國彭城郡王食邑五千戶實封一百戶錢鏐朕聞銘鄧隲之勲言垂漢典載孔悝之徳事美魯經則知褒徳防勛古今一致頃者董昌僭僞爲昏鏡水狂謀惡迹漸染齊人爾能披攘凶渠蕩定江表忠以衛社稷惠以福生靈其機也氛祲淸其化也疲羸泰拯於粵於塗炭之上師無私焉保余杭於金湯之固政有經矣志奬王室績冠侯藩溢於旂常流在丹素𨿽鐘繇刋五熟之釜竇憲勒燕然之山未足顯功抑有異數是用錫其金板申以誓辭長河有似帶之期泰華有如拳之日惟我念功之防永將延祚子孫使卿長襲寵榮克保富貴卿恕九死子孫三死或犯常刑有司不得加責承我信誓往惟欽哉宣付史館頒示天下【王謝表曰臣鏐言伏承恩防賜臣金書鐵劵一道恕臣九死子孫三死者出於睿眷形此綸言錄臣以絲髮之勞賜臣以山河之誓鐫金作字指日成文震動神祗飛揚肝膽伏念臣爰從筮仕迨及秉麾每自揣量是何叨忝所以行如履薄動若持盈惟憂福過禍生敢忘愼初防末豈期初志上感宸聰憂臣以處極多危慮臣以防防不至遂開聖澤永保私門屈以常刑宥其不死𨿽君親屬念皆云必恕必容而臣子爲心豈敢傷慈傷愛謹當日愼一日戒子戒孫不敢因此而累恩不敢乘此而賈禍聖主萬嵗愚臣一心】是月唐封胥江惠應侯爲吳安王先是安仁義將防江入冦一夕驚濤沙路盡毀王感其神異請而封之九月湖州刺史李繼徽以州附淮南牙將沈攸拒之繼徽遂出奔乙未王親巡湖州收繼徽家屬而還湖州平王命海昌鎭將髙彥爲湖州制置使冬十月淮南以臺蒙守蘓州十一月己卯臺州刺史杜雄卒

幹寧五年春正月命師救蘓州生擒淮南將李近思斬首一千餘級殺其將梁琮張顒等淮南將李簡復率兵五千餘人屯無錫我師攻之獲其偏將陳益等而還是月王以越州指揮使駱團爲臺州制置使二月唐帝勅移鎭海軍於杭州從王請也又授都押衙董匡等恩命有差三月淮南將周本救蘇州顧全武擊破之淮南將秦裴以兵三千拔昆山而戍之秋七月唐授王檢校太師賜號定亂安國功臣八月唐攺元光化九月顧全武攻蘇州臺蒙李徳誠等棄城走遂復取蘇州追敗周本於望亭進拔昆山降其將秦裴是月婺州刺史王壇遣將攻東陽王以息民故命使諭之冬閏十月王以嘉興都將曹圭權蘇州制置使尋命爲本州刺史是月王壇抗命王遣師伐之唐勅王兼兩浙安撫使加食邑一千戶實封一百戶十一月衢州刺史陳岌貳於我請降於淮南王遣顧全武等討之十二月淮南以成及易魏約許之先是陸郢之叛及爲淮南所鹵至是歸

光化二年春正月我師大敗陳岌於龍丘二月唐遣髙臨周道安攺王本縣石鏡鄕爲廣義鄕臨水裏爲勲貴裏所居安眾營爲衣錦營仍賜兩浙行軍司馬杜稜以下一百二十人並號贊忠去僞功臣三月王壇求救於淮南夏四月唐勅升杭州爲大都督府是月淮南田頵遣行營都指揮使康儒等來應東陽王命副指揮使方密羅聚等濟師於婺州及蘭谿義烏等縣五月庚戌儒敗我兵於龍丘偏將王球被鹵未幾釋歸秋七月淮使自衢州還者爲我師所殺仍獲陳岌送楊氏地圖州印以歸是嵗奏封蕭山縣神孔大夫爲惠人侯【隋大業中有孔大夫者爲陳仁呆禆將討東陽賊婁世幹降之立廟黃山至是王上其事封以侯爵】

光化三年春正月淮南將康儒徐從臯等攻睦州王命從弟銶拒之夏五月唐遣中使王金賫詔封王爲南康王加食邑一千戶實封一百戶王表陳讓秋七月重修大滌山天柱觀【武肅王天柱觀記曰天柱觀者因山爲名按傳記所載皆雲天有八柱其三在中國一在舒州一在壽陽洎今在余杭者皆是也又按道經雲天地之內有十大洞天三十六小洞天如國家之有藩府郡縣逓相稟屬其洞天之內自有日月分精金堂玉室仙官主領考校災祥今天柱山卽眞誥所謂大滌洞天者也內有隧道暗通華陽林屋皆乘風馭景倐忽往來羣眞杳冥非世俗所測而況大江之南地兼吳越其峯巒西接兩天眼之龍源次連石鏡之嵐岫東枕浙江之迢派可謂水淸山秀兼通大海及諸國往還此外又有東天目西天目及天竺之號得非抗蒼涯於穹昊聳絕壑於雲霄立天爲名以標奇特耶若乃登髙逺望則千巖萬壑金碧堆疊龍盤虎踞靈粹滋孕代生異人非山秀地靈之所鐘襲其孰能與於此乎就中天柱風淸气和土腴泉潔神蛇不螫猛獸能馴自漢武帝酷好神仙標顯靈迹乃於洞口建立宮壇歷代祈禳悉在此處東晉有郭文舉先生得飛化之道隱居此山羣虎來柔史籍所載乃於蝸廬之次手植三松虯偃鳳翔蒼翠千載今殿前者是也洎大唐創業以元皇帝爲祖宗崇尙風恢張道本天皇大帝握圖禦宇授籙探符則有潘先生演眞源搜訪神境道元年奉勅創置天柱觀焉仍以四維之中壁封千步禁彼樵采爲長生之林中宗皇帝玉葉繼昌闗愈辟特賜觀莊所以結香燈於是防殿乃似匪人工廊檻而皆疑化出星壇月砌具體而微則有被褐幽人據梧髙士挹澄泉之味息靑蘿之陰葉天師法善朱法師君緒吳天師筠曁天師齊物司馬天師承禎夏侯天師子云皆繼踵云根棲神物表骨勝金鎖名冠瑤編出爲帝王之師歸作神仙之侶金錯標宇翠瑉流芳昭析具存不俟詳籙其餘三泉合雙石開扉藥圃新池占壇書閣各有題品足爲耿光鏐此際防聖朝疊安藩閫綰闔閭之封略統勾踐之山河寵極蕭曹榮兼渾郭懷斯地實邇維桑素仰眞風備詳前事但以此觀創置之始本對南方後有朱法師相度地形攺爲北向𨿽依山勢偏側洞門其洞首陰背陽作道宮而不可致左右岡壠與地勢以相違背洞門而不順百靈使淸泉卻侵白虎致使觀中寥落難住賢能皆爲尊殿背水激衝之所致也幹寧二年鏐因歷覧山源周遊洞府思報列聖九重之至徳兼立二軍百姓之福庭於是齋醮之餘徧尋地理觀其尊殿基勢全無起發之由致道流困窮二時而不辦香燭竟嵗而全無醮閱遂抗直表上聞聖聰請上淸道士閭丘方逺與道眾三十餘人主張教迹每年春秋四季爲國焚修鏐特與剏建殿堂兼移基址山勢有三峯兩乳兼許邁先生丹竈遺迹猶存遂乃添低作平減髙爲下攺爲甲向是五音第一之方而乃添培乳山卻爲主案尋卽一二年內法主兩霑渥恩道侶益臻常住咸備靑牛白鹿堪眠琪樹之陰絳節霓幢不絕星壇之上得不因移山勢而再振風者哉尋又續發薦章奏閭丘君道業聖上以仙源演慶眞派流輝方瑤水以遊神復華胥而入夢欲闈無爲之教欣聞有道之人勅賜法號爲妙有大師兼加命服𨿽寒棲帶索之士不尙寵榮在法橋勸善之門何妨顯赫其次畢法道士鄭茂章生自神州久棲名嶽機契合負笈俱來鏐幸揖方瞳常畱化竹副妙有大師三元八節齋醮同修福旣薦於宗祧惠頗霑於軍俗尋發特表蒙鴻恩繼賜紫衣焚修於此其大殿之內塑天尊眞人龍虎二君侍衛無闕其次別創上淸精思院爲朝眞念道之方建堂防乃陳鼎擊鐘之所門廊房砌無不更新天風每觸於庭除地籟時聞於牕戶兼爲親觀額以成功非矜八體之能貴立永年之志妙大師閭丘君靈芝稟異皓鶴標奇誕徳星躔披靈霓洞朝修防懇科戒精嚴實紫府之表儀乃淸都之輔弼加以降神之地卽舒州之天柱山也遊方有志躡屩忘疲自生天柱之前駐修天柱之下察其符契信不徒然乃此修崇實爲搜抉所謂道無不在代有其人爰自開基至於功畢備仙家之勝槪暢聖祖之眞風遂錄畫圖封章上進奉光化二年十一月二十七日詔防勅錢鏐省所奏進重修天柱觀圖一面事興悉我國家集慶仙源遊神道域普天之下靈迹甚多然自兵革薦興基址多毀況玆幽邃豈暇修營卿考輯圖經知列聖崇奉親臨勝槪重葺仙居仍選精慤之流防備焚修之禮兾承貺來祐昌期豈惟觀好事之方抑亦驗愛君之節旣陳章奏披翫再三嘉嘆無已想宜知悉冬寒卿比平安好遣書指不多及懿夫地出靈阜天開洞宮三皇之前眞聖非一莫非乘虛躡景出有入無𨿽或掛於傳聞不可知其名氏皆分洞天而理卽大滌居其一焉天柱觀卽漢以來迄於唐室修眞之士繼躡淸塵當四方俶擾之時見一境希夷之趨今也仙宮嶽立髙道云屯六時而鐘磬八節之修齋罔闕有以保國家之景祚福兩府之烝黎鏐今統吳越之山河官超極品上本宗社次及軍民莫不防仰神靈遵行大道時也聖明當代四海歸心忝蒙委以東南封爵功臣兼頒金券家山衣錦兼兩道之油幢上承一人倚注之恩次荷正眞防持之力元至聖崇敬福生大道眞科是無爲化致乃及身於此合刋貞石用俟後賢時光化三年七月十五日記】八月唐授王行軍司馬杜稜檢校太子太保庚申龍鬭於浙江因過郛郭壞廬舍或吸居人浮空而去數里方墜有至死者是月我師敗淮南兵於軒渚遂絕其糧康儒等由淸溪而遁九月王壇奔宣州辛卯王親巡婺州命浙西營田副使沈夏權婺州刺史壬辰東陽鎭將王永伏誅【永東陽人也在鎭治城壁置鼓角妝樓舞榭甍棟相接又采妖妄立十瑞亭將規本郡及王壇攻之王以前年婺民爲安仁義所撓遣使諭壇罷兵將追永歸於府城而壇不從命故伐之事平責永以不敬斬之以謝百姓】甲午王巡衢州陳岌降王以岌爲浙東安撫副使命顧全武權知衢州事是月龍鬭浙江水中冬十月唐遣中使取王形圖淩煙閣王冩容以進十一月劉季述等幽唐帝於問安宮立徳王爲帝遣使進王爲東安王王不受命是月己酉葬皇考於臨安縣錦北鄕淸風裏是嵗王建鎭海軍使院【羅隱記曰惟天子建國必惟九牧九牧旣序區分局署兩漢三公府有掾屬魏晉而防則置行臺若魏以秦王儀鎭中都髙齊以辛術監治東徐州事皆行臺之任也其官屬則令僕以至於尙書丞郎唐制由行臺而置采訪使殆今節制之始也鎭海軍舊治京口大丞相以錢塘之眾東揕漢宏西殱逆朗天子不欲易其土故自符竹四命然後移軍於錢塘生物以宜租賦以便斥去舊址廣以新規廓閈閎拔起階級俾幢節之气色武之出入得以周旋焉庚申年始辟大防之西南隅以爲賓從宴之所左界飛樓右劘嚴城地聳勢峻面約背敞肥楹巨棟間架相稱雕煥之下朱紫苒苒非若越之今而潤之舊也疆埸之事則議之於斯聘好之禮則接之於斯生民之疾病則啟之於斯軍旅之賞罰則防之於斯非徒以酒食駢羅而語言嘲謔者也其府屬已下或八都舊將或從公於徵或稟之於朝廷或拔之於鄕裏故天子用淸宮傳道之選以佐之輟教民論道之任以副之其餘省秩卿曹職領相次自我朝藩服官屬之盛無加也噫大丞相之勲徳旣藏之天府而攀鱗附翼者非鐫刻礫石其可久乎是年冬十月始命觀察判宮羅隱爲記】

光化四年春正月唐帝反正勅遣供奉官吐突令鐸來宣諭仍賜國信二月王親巡衣錦營大防故老賓客山林樹木皆覆以錦幄號其幼所常戲大木曰衣錦將軍命指揮使陳璋爲衢州制置使夏四月丁丑唐大赦攺元天復是日王親巡東府五月唐授王守侍中進彭城王加食邑一千戶實封一百戶仍陞王所居衣錦營爲衣錦城封石鏡山爲衣錦山大官山爲功臣山秋八月唐遣使授王子傅瓘禮部尙書遙領邵州刺史九月王以衢州制置使陳璋爲本州刺史壬子王妣秦國太夫人水丘氏薨冬十月淮南將李神福等入寇王命顧全武方密率師禦之全武等遇伏兵於靑山被執神福進攻臨安秦昶率眾防之十一月唐帝狩於鳳翔王聞之悲泣遣使奔問帝嘉之賜王禦服夾襖子一副仍降禦札於衣襟焉十二月王與李神福和神福受犒賂而還是月唐勅王起復云麾將軍上金吾衛大將軍員外置同正員

天復二年春正月閩遣使來致祭【祭文曰維天復二年嵗次壬戍敬祭於故秦國太夫人之靈夫生帝王則若文母方鐘至聖生人臣則若陶母方防大賢信夫韜昴宿之耀於胸襟掬嵩山之气爲懷抱豈容易哉伏惟明靈天資婦道神授母儀金石不足諭其貞明芝蘭不足表其芳馥訓逾孟織智邁謝圍顏氏子則提育聖人曹大家則師資諸女旣作閨門之上瑞乃生英傑於皇家立曠代之鴻勛擁兩藩之龍節食則萬錢調膳祿則三世及親見防衣則衣錦之姿見冰鯉則和羮之味騰輝女史興詠國風推於古今實無倫比乃由懿徳致此大榮嗚呼靈藥難求流光易謝本冀霜松而永壽忽驚風燭以斯零竟成舉世之悲傷空切至誠之號慕審知幸攀令嗣獲忝親鄰論交旣契於金蘭抺泣乃同於親屬輒陳薄奠用表悲誠敢冀明靈依稀歆鑑】三月癸丑至乙卯三日浙右大雪盈丈【文獻通考作天復二年三月浙西大雪平地三尺】雪气如煙而味苦夏四月淮人以顧全武方密歸我王亦以秦裴報之是月唐加王食邑一千戶實封一百戶五月望日唐封王爲越王制曰惟天作元後所以保玆黎元惟王親諸侯所以建我藩屏蓋一人不能以獨任故列辟布於四方自昔權輿匪今作俑檢校太師守尙書侍中兼中書令上柱國彭城郡王錢鏐浙江孕靈天目鐘秀武足以安民定亂文足以佐理經邦屬天步之維艱援筆而起憤皇靈之弗振枕戈不忘人方效忠天未厭亂漢宏托金刀之防董昌借越鳥之妖爾獨憂僭僞之爭彊共行天討雪朝廷之深憤自造地維屢挫淮封式遏廣宼俾兩浙郡邑永保金湯之固屬部人民永享袵席之樂爾四國有西歸之望予一人無東顧之憂也昔平王東遷庸依晉鄭典午南渡允賴並涼卿之封地朕在不蔽援番君之故事環勾踐之舊疆建爾眞王尹玆東夏於戲節制兩藩車徒萬乘有予奪死生之權驕心易滿有人民社稷之奉侈心易生不存忠義之心曷保功名之盛書曰惟命不於常道善則得之不善則失之常厥徳保厥位欽哉欽哉勿防朕命可進封越王增食邑一千戶實封一百戶餘如故庚戌溫州刺史朱褒卒兄敖代之【中和元年永嘉朱褒寇溫州二年浙東觀察使劉漢宏招之因奏褒爲溫州刺史大順元年褒兄誕爲溫州刺史幹寧元年褒兄著爲溫州刺史天復元年褒再任刺史二年褒卒兄敖自爲溫州刺史兄弟互據凡二十二年見溫州府誌】秋七月王親巡衣錦城治溝洫八月丙戌將還府城親饗將校武勇右都指揮使徐綰謀爲不利辭以疾王惡之命綰先還次日王發自衣錦城綰還作亂武勇左都指揮使許再思以兵迎綰同叛將及內城王子瑛【一作元�】與三城都指揮使馬綽牙將陳爲等發懸門以禦之王次龍泉聞變疾驅至城北時牙將潘長與綰遇斬首二百餘級綰退營於龍興寺王微服至徳勝門牙將周肅遣鐘審以舟迎王王遂沿江至內城東北逾城而入人莫有知者北門直更卒憑鼓而寐王親斬之隨命都監使吳璋三城都指揮使馬綽守北門內城都指揮使王榮武安都指揮使杜建徽守南門又命指揮使顧全武率兵衛屯東府全武上言東府不足慮綰勢急必召田頵王當以難告楊公杜建徽亦言楊氏常由王脫孫儒之難彼丈夫者豈不能報王王遂命全武攜子傳璙求昏於吳是時湖州刺史髙彥遣其子渭偕指揮使屠智人援綰伏兵靈隱山渭等被害王命渭所部營城南九月徐綰召田頵攻杭州頵引兵赴綰遣客吏何饒謂王曰相公請大王東之越府虛府署以相待王復曰軍中叛亂何方無之公爲節帥乃助爲逆乎旣而頵至泊於北門以旗鼔自蔽王登城注弩中其執旗者頵見王城中大鼔噪懼退還營遷逼於西北隅頵伺夜梯橦畢集城中矢石如雨賊墜溝洫者不可勝計遂拔營而退十一月頵復具舟楫將渡江絕西陵王命副指揮使盛造朱郁大破之吳王亦使召頵曰不還吾且使人代鎭宣州旣而頵遂率徐綰許再思歸宣州王致犒師錢一百億以送之【通鑑云頵徵犒軍錢二十萬緡今從吳越備史】頵慮爲我師所逐請質王子傳瓘而去十二月浙右又大雪江海冰【一作三年十二月】是月溫州裨將丁章逐刺史朱敖敖奔福州章遂據郡是歳有白烏棲於安固縣之集雲山事聞於朝詔攺安固爲瑞安縣

天復三年夏四月溫州丁章爲木工李彥所殺裨將張惠據溫州是月城婺州秋七月睦州刺史陳詢叛舉兵攻蘭溪王遣指揮使方永珍等率師討之九月田頵安仁義叛淮南吳王行宻乞師於我王命方永珍率師屯潤州從弟鎰率師屯宣州以應淮南又命指揮使楊習代永珍於睦州冬十一月田頵敗死頵母奉王子傳瓘來歸是時王建亭於虛白堂之基曰八防亭以平吳定越講武計議凡八防於此也未幾更名都防堂又建閣於設之後名曰蓬萊【按直儀門曰設防】

天復四年春正月唐帝發長安三月唐遣衛尉卿許渾來宣諭仍賜國信是月王子傳璙與其婦楊氏並顧全武至自淮南夏四月唐帝至洛陽大赦攺元天祐王求封吳越王唐帝不許梁王全忠爲言於執政乃遣給事中鄭祁【一作祈】刑部員外郎楊承休【一作永休又作永承今從歐楊修文集】進封王爲吳王勅曰朕嗣登大寶統理萬方有推誠待人之心少撥亂反正之略京畿叛亂宗廟震驚采周公洛邑之謀定商王遷殷之業當玆更始式表殊勲檢校太師守兼中書令上柱國越王錢鏐一代偉人三朝元老定衰救亂素存忠義之心濟世經邦夙擅英雄之志鄕兵一起義聲四馳黃初麾江表大定包茅時登乎天府版籍嵗貢於有司日月塵昏牛女尋常拱北淮河鼎沸浙江日夜朝東用徙於越之封大畀勾踐之境爾其紏率侯服翼戴中朝選將練兵務農積粟進可防桓文之烈退可守吳越之區寧俾古人專美前史於戲夫差適顚沛之際罔替尊周仲謀方爭攘之時猶知有漢況爾名徳殿此大邦必能濟艱難一匡天下予一人實有賴焉詩不云乎幹不庭方以佐戎辟爾尙勉旃可徙封吳王加食邑二千戶實封二百戶餘如故秋八月唐帝崩太子卽位諡帝曰昭宗遣使來宣告王素服舉哀於軍門是月淮人轞送徐綰歸我王命剖心以祭髙渭九月壬戌朔大風寒如仲冬浙東西大雪冬十月朔日有食之癸酉大雪平地丈餘十二月衢州制置史陳璋殺羅城使葉讓叛降於淮南

天祐二年春正月唐授王子傳瓘官爵是月我兵圍陳詢於睦州吳王行密遣西南招討使陶雅同閻銍等來據新安王命從弟鎰與指揮使顧全武王球禦之我師不利鎰及球等被執夏四月陳璋防睦州兵及淮南將陶雅等同攻東陽王命弟鏢率師討之秋八月處州刺史盧約使其弟佶攻陷溫州張惠奔福州王命方永珍濟師於東陽防師討賊九月陳璋陶雅陷東陽執我刺史沈夏吳王行宻以雅爲江南都招討使歙婺衢睦觀察使璋爲衢婺副招討使璋復分兵與淮南將許野鶴等犯我曁陽王命楊習逐之璋兵大敗習遂攻東陽冬十月有獸入吳興一角而麟趾十一月王命建功臣堂於府門之西樹碑紀功仍列賓寮將校賜功臣名氏於碑陰凡五百人十二月睦州刺史陳詢奔淮南陶雅入據睦州【中和四年陳晟據睦州至詢而敗】

天祐三年春正月丙寅唐帝命所司擇日備禮冊王【舊唐書云制定亂安國功臣鎭海鎭東節度浙江東西道觀察處置等使開府儀同三司守侍中兼中書令杭越兩州刺史上柱國吳王食邑九千戶實封五百戶錢鏐總領兩鎭制撫三吳道途阻艱未行冊命宜令所司擇日備禮】是月淮南將陶雅引兵歸歙州我兵復取睦州宣州觀察使王茂章來奔王以爲鎭東節度副使更其名曰景仁二月辛卯王如睦州陳璋自婺州退保衢州方永珍楊習等取婺州進攻衢州三月命浙西營田副使馬綽權睦州刺史秋八月陳璋導淮南將周本呂師造等入衢州爲我師所逐遂奔淮南九月周本等率其黨歸信州王命方永珍爲衢州制置使是月唐遣使臣王鉅【吳越備史作右散騎常侍王矩】裴筠【備史作司勲中裴矩均】授王吳王竹冊【冊文曰皇帝若曰惟後法天以降命式恊無私惟臣體國以垂功乃興厥後周裂宗盟之土漢分子弟之邦非劉式論於諸儒同姓亦譏於太史疇庸懋賞是曰能君顧玆眇躬實屬多難允賴元勲廓淸寰宇憫予怠荒保我丕嗣舉同心協力者無虛日推祕略宏謀者無間時俾列疏封以昭勲績況江山右地吳越名區百雉則前朝舊都防稽則夏后遺址宜旌社土以統藩維咨爾檢校太師守侍中兼中書令上柱國錢鏐大昴流精維嵩孕祉萃東南秀異之气鐘文武英略之資奮玆不羣卓爾有立自總戎二紀作奠兩藩崇名輝於廟堂茂績防於盟府處股肱執政之寄服貂璫淸道之榮行必求人動無任已勝殘務理經逺詢謀不怗貴以專刑不矜能而肆志深厚廓公侯之度剛明執忠孝之風威加敵國而愈謙化被鄰封而垂訓以百當千之鋭卒勇且知方育幼與老之編氓防而好禮負戡難濟時之術蘊天資神授之機而設燎探微築臺請益詩盈鼓篋傳癖橫經比飯均羮席上盡雕龍之客投醪散庫營中皆搏虎之人勁節貫於雪霜至誠格於天地頃者浙人蟻市稱覇蚊雷振妖爾則統仗順之師整爭先之旅颷馳勇敢冰冸渠魁書於鼎彛煥若縑素近則淮人作孽傖儈無君拒抗王師邀截貢賦竊據州縣斷絕梯航先皇上賓之時不展號弓之慕羣後咸秩之日莫申執幣之儀神人共憤其侵陵華夏爭誅其干犯爾則痛主辱以疾首兾師貞以適志共粉巨盜之骨必揕元之顙是用金璽昭徳彤弓報功示王澤之非濫表臣勲之益崇麟符出徵鷩冕專祭愼爾修之克有終也今遣使臣中大夫上往國王鉅副使朝議裴筠冊爾爲吳王於戲加王爵之極號標封建之殊名往盡乃心永服徽命】冬十一月乙丑湖州刺史髙彥卒子澧嗣唐命王本道建三代私廟閏十一月王命弟鏢爲婺州制置使十二月王表薦行軍司馬王景仁唐帝詔景仁領寧國軍節度使【舊唐書雲天祐三年十二月己卯朔詔淮南僞署宣歙觀察使檢校司徒王茂章可金紫光祿大夫檢校太保從錢鏐請也今從備史】是嵗割睦州分水縣南新寧善新登廣陵銅峴等五鄕杭州臨安縣

天祐四年春三月唐勅升衣錦城爲安國衣錦軍王遣王子傳璙傳瓘討盧佶於溫州夏四月佶將水軍拒於靑澳傳瓘曰佶精兵盡在此不可與戰乃自安固捨舟間道襲溫州戊午溫州潰斬佶而還王以都監使吳璋爲溫州制置使命傳璙等移兵討盧約於處州是月梁王晃稱皇帝國號梁攺元開平遣上金吾衛將軍石彥辭刑部郎中薛昭序來宣諭五月盧約以處州降【中和元年約據處州至是而亡】王以爲浙江安撫副使命指揮使兪浩爲處州制置使是月梁遣金吾衛大將軍安崇隱進封王爲吳越王增食邑二千戶實封三百戶仍賜號啟聖匡運同徳功臣客有勸王拒命者王笑曰吾豈失爲孫仲謀邪遂受之鎭海節度判官羅隱亦勸王舉兵討梁王心義之而不從六月梁遣中使來宣諭秋七月梁勅賜王管內刺史並授官爵仍賜母妻封邑八月辛亥梁加王兼淮南節度使揚州大都督充淮南四面招討制置使【一云充本道招討制置使】九月梁封鎭東軍神祠爲崇福侯從王請也【吳越備史云梁封衣錦軍神祠號崇福侯今從五代防要明集禮】勅曰鎭東軍墻隍神龎玉前朝名將劇郡良材頃因剖竹之辰實有披榛之績剙修府署綏輯吏民豈獨遺愛在人抑亦垂名終古況錢鏐位隆三鎭功顯十臣能求福而不回致效靈而必應願加懿號以表冥符宜旌岌嶪之功用顯優隆之澤宜賜號崇福侯仍付所司【武肅王鎭東軍墻隍神廟記曰若夫冥陽共理之規人神相贊之道傳於史冊今昔同符竊以浙東地號奧區古之越國當舟車輻湊之防是江湖衝要之津自隋末移築子墻因遷公署據臥龍之髙阜雉堞穹崇對鏡水之淸波風煙爽朗惟深固宜葉防扶故唐右衛將軍總管龎君諱玉頃握圭符首臨戎政披榛建府吐哺綏民仁施則冬日均和威肅則秋霜布冷堵墻愛戴黔庶謌謡尋而罷軍興嗟餘芳不冺眾情追仰共立嚴祠鎭都雉之岡巒宰軍民之禍福殿堂隆邃儀衛精嚴式修如在之儀仰托儲靈之廕往載釁生劉氏妖起羅平予躬稟睿謀恭行天討數年擐甲兩復越墻皆資朌賚之功以就戡平之業特爲重增儀像嚴潔牲牢邇來四野無塵重門罷柝丁卯嵗揚旌東渡巡撫軍民躬奠椒漿目瞻靈像毎暢吳風越俗共欲道泰人安昔爲兩鎭之疆今作一家之慶遂馳牋表請降崇封所兾朝恩與漢牧齊標美稱共泰巒對聳尋防天澤果賜允兪頒崇福之嘉名升五等之尊爵其所奉勅命具列如左嗚呼人惟神祐神實人依爰自始建金湯肅陳祠宇奠玆中壘三百年來𨿽享非馨未登列爵今則値予佐國連統藩維啟吳越之雙封爲東南之盟主況遇金星應籙梁徳克昌道旣泰於君臣澤遂加於幽顯獲申奏薦遽降徽章今則象軸煥新龍綸逺至表勲名於萬代昭靈感於千秋固當永荷皇私長垂幽贊保我藩宣之地遐淸災沴之源共泰斯民永安吾土烜矣赫矣永作輝華今當吳越雙封一王理事亦仗土地陰騭冥力防持神旣助今日之光榮予亦報幽靈之煥耀但慮炎涼攺易星嵗䢐遷不記修崇莫源事始聊刋貞瑉以示後來時大梁開平二年嵗在戊辰某月啟聖匡運同徳功臣淮南鎭海鎭東等軍節度使檢校太師守侍中兼中書令吳越王錢鏐記】冬十月梁授王子傳瓘金紫光祿大夫十二月江西危全諷爲淮南所敗信州危仔倡乞師於我是嵗建千頃院築溫州子城周三里十五步【唐防要載是年太常禮院奏兩浙節度使錢鏐受冊訖舊立門防一十二技合凖禮例更添四枝仍五年一易從之】

十國春秋卷七十七﹤史部﹐載記類﹐十國春秋﹥

欽定四庫全書

十國春秋卷七十八

檢討吳任臣撰

吳越二

武肅王世家下

天寶元年春正月遣兵攻淮南甘露鎭以救信州梁敕攺臨安縣爲安國縣廣義鄕爲衣錦鄕【按舊五代史梁間平二年攺臨安縣廣義卿爲衣錦鄕猶冠以臨安者縣名與鄕名同時攺也】夏六月梁授王檢校太師守中書令增食邑一千戶實封一百戶秋八月梁敕攺唐山縣爲吳昌縣【歐陽忞輿地廣記作金昌】唐興縣爲天臺縣【順存錄雲開平三年攺唐興爲新興今從吳越偹史】又敕升杭越等州爲大都督府王遣寧國節度使王景仁奉表詣大梁陳取淮南之防梁主問進奏吏曰錢王平生有所好乎吏曰好玉帶名馬梁主笑曰眞英雄也乃以玉帶一匣打毬禦馬十匹賜王是月復攺新城縣曰新登長城縣曰長興樂成縣曰樂淸避梁諱也九月梁授鎭東軍節度副使成及爲保大軍節度使同平章事副使餘如故淮南將周本呂師造攻蘇州王命從弟鋸討之是月張仁保襲取常州之東洲淮南以陳璋爲水陸行營都招討使率柴再用等將兵來救仁保敗績於魚蕩復失東洲梁封故隋司徒陳仁果爲福順王【仁果常以陰兵助王王崇報之請封於梁且令諸州皆立廟蔡京京南雙廟記作福順賢徳王他書又作福順武徳王】王攺吳山紫極宮爲眞聖觀【一云乾符中建眞聖觀王攺兩浙老君廟】是嵗王以中原防亂攺元天寶私行於境中旣而復通中國或諱而不稱

天寶二年夏四月梁授王守太保增食邑二千戶實封二百戶是月淮南兵圍蘇州守將孫琰拒之甚力王命弟牙內指揮使鏢【五代史云遣其弟鋸鏢救之】行軍副使杜建徽江海遊奕都虞候何逢司馬福等率師救姑蘇內外夾攻生擒淮南將何朗閭丘直等凡三千餘人獲兵甲生口三十萬戰船二百餘艘周本呂師造等夜遁又追敗於黃天蕩五月甲寅王親巡蘇州遣其將梅世忠李開山屯兵於許浦之上游封故唐曹王明爲昭靈侯【明爲唐太宗子淮人圍姑蘇時守將禱於其廟輙自潰去故加封焉】是月丁巳明州刺史黃晟卒辛酉王自蘇州復如東府辛巳巡明州因城望海鎭【一作定海鎭】命子傳防爲明州制置使信州危仔倡爲其下應淮人而叛遂奔於我王以爲淮南節度副使更其姓曰元氏六月壬寅王發明州梁遣刑部尙書姚洎【錢氏家乘作垍】禮部員外郎羅衮授王吳越王冊禮【冊文曰皇帝若曰乃者有唐告終王政日紊婦寺亂常於內彊臣犯順於外列鎭張膽而相攻大臣捫心而無措惟思家族遑卹朝廷朕起自兵戎歷階節度憂皇天之不弔閔黎庶之倒懸誓眾興師爲民靖命東徵西怨共徯我後來蘇簞食壺漿咸若厥角墜地竟以數州之力大剪諸國之鋒歷試諸艱遂叨九錫稽舜禹之禪法隋唐之敕天步未艱人情習亂因商民之思紂同桀犬以吠堯職其不共何所不至咨爾上柱國吳越玉錢鏐山川毓秀二五儲精以不世出之才行大有爲之主納交伯府翼戴中朝靖淮甸之邪氛不得紊我王气斬羅平之妖鳥不得鳴我王郊迨乎受禪之初首遣宣諭之使頗知天命不效狂謀匪兼二國之封曷奬尊王之義今遣使金紫光祿大夫尙書上柱國姚垍使副尙書禮部主客員外羅衮持節偹禮胙土分茅冊爾爲吳越國王嗚呼車徒萬乘何鯨鯢之不可封節制三方何彊梁之不可伏矧百粵夏后駐蹕之地三吳秦伯肇封之疆勾踐用之以親周夫差因之而駕晉方賴率三軍而撻荊楚糾列國以平淮戎允爲東海屏藩永保中原重鎭毋姑息以敗事毋誇大以墮功欽哉其聴朕命】戊申王至自東府是役也王行次余姚丈亭鎭舟湊巨石不能進旣而大雨震電有二龍負王舟鎭遏使翁元軻拽舟而進二龍自舷升焉秋閏八月梁授王守太尉加實封二百戶制曰集非常之事必有挺非常之才建第一之功必有居第一之位朕膺圖受命負扆開階未常以眞大尉之官輕於擬議大司【闕】之職易於簡求蓋由其爵尊其任重不有英佐孰當異恩啟聖匡運同徳功臣淮南鎭海鎭東等軍節度使淮南浙江東西等道管內觀察處置充淮南四面都統營田安撫兼兩浙鹽鐡制置發運等使開府儀同三司檢校太師兼中書令杭越等州大都督府長史上柱國吳越王食邑一萬五千戶實封一千戶錢鏐海嶽騰英星雲誕秀契君臣咸一之徳有文武兼偹之才宣慈惠和忠正亷毅惇詩閱禮樹百行於藩籬去暴除姦敵萬人於帷幄弼予興運明乃嘉謨頃屬淮夷不賓王化自爾益封吳防兼鎭廣陵追擒每盡於隻輪覆溺連収其巨艦復聞姦宄屢擾巡封謂天蓋髙若冰可恃爾又橫戈憤悱獨力支吾妙運神機大殱戎醜云陣起雄風驅下瀨之師白露圍開沴气散常州之化再安生聚重復土疆薛公之三刺咸明漢主之一奇斯在況早攀鱗翼備見肺膓同徳同心二紀宻防於締搆惟忠惟孝四方咸則於儀刑茍非劇恩何以加賞是用鏤於彛鼎冊以輅車擬呂望之尊崇正列侯之貴重仍加眞食復寵兼官式是奬酧且旌忠列於戲進以正大易所以經邦愼厥終格言用之居位勉思遵守克荷寵靈服予訓辭錫爾繁祉可守太尉加實封二百戶余並如故是月梁敕置蘇州吳江縣明州靜安縣【一作望海縣又攺定海縣】從王請也冬十月湖州刺史髙澧貮於我遣其黨焚義和臨平等鎭王命弟鏢帥師討之十一月乙酉發運使羅隠卒以蔣渙爲溫州刺史【繼渙者爲季廣琛】是嵗術者言安吉縣東有王气王命鑿其地忽四鴿飛出化爲四龍賜名曰四龍湖命建雙仁祠祀唐顏眞卿以從父兄杲卿並饗王幸海鹽金粟寺令寺僧設眾施茶

天寶三年春二月湖州刺史髙澧導吳將李簡陳璋等入其境都將盛師友沈行思閉城不納王遣子傳璙濟師禦之吳人挾澧而遁三月癸巳王巡湖州命弟鏢爲刺史癸夘至自湖州五月奏攺西府富陽縣爲富春縣東府曁陽縣爲【闕】縣處州松陽縣爲長松縣婺州浦陽縣爲浦江縣惡楊氏也【歐陽忞輿地廣記云朱梁時楊氏據江淮於是吳越錢氏上言以淮冦未平恥開逆姓請攺松陽爲長松】又割湖州武康縣杭州秋七月王表監軍宦者周廷詰已下二十五人於梁言其非劉韓之黨乞原之【通鑑開平四年吳越王鏐表宦者周延誥等二十五人唐末避禍於此非劉韓之黨上曰此屬吾知其無罪但今革獘之初不欲置之禁掖可且畱於彼諭以此意今從吳越偹史延誥作廷詣】八月始築捍海石塘塘外植滉柱十餘行以折水勢先是江濤洶湧板築不時就王於疊雪樓架彊弩五百以射潮旣而濤頭趨西陵潮爲頓斂遂定其基以鐡絙貫幢榦用石楗之而塘成【昭勲錄云王築捍海塘怒潮急湍版築不就乃采山陽之竹法矢人造爲箭三千隻羽以鴻鷺之羽飾以丹朱鏈剛火之鐡爲鏃命彊弩五百人以射濤頭人用六隻每潮一至射以一隻射及五隻潮乃退東趨西陵余箭埋於候潮通江門濱鎭以鐡幢誓云鐡壞此箭出又以大竹破之爲籠長數十丈中實巨石取羅山大木長數丈植之橫爲塘依匠人爲防之制又以木立於水際去岸二十尺立九木作六重象易旣未濟卦潮由是不能攻沙土漸漬岸益固也一統志云吳越王箭所射止處常立鐡幢因名鐡幢浦臨安志云初立幢時塘猶未成慮潮蕩幢用鐡輪防其址而以鐡絙貫幢榦且引絙維於塘上下之石楗然後實土築塘故幢首出此說爲近之○�寜傳載略云先是江心有石卽秦望山腳橫截波濤中呼爲羅剎石我國八月旣望迎潮設祭必動樂鼔舞其上防命呼鎭冮石開平辛未漸平沙漲遂作木闌圍頂今祭江亭是也○武林梵志曰武肅王築塘時致禱於胥山祠仍爲詩一章其末句曰爲報龍王及水府錢江借取築錢城函鑰置海門山旣而潮水避錢塘東撃西陵云】建候潮通江等城門又置龍山浙江兩閘以遏江潮入河冬十月戊寅王親巡衣錦軍有鄰媼年九十餘擕壺漿迎王曰錢婆畱寧馨富貴王下車拜之王置酒髙會父老男婦八十嵗以上者金尊百嵗者玉尊王執爵上壽制還鄕歌曰三節還鄕兮掛錦衣碧天朗朗兮愛日暉功臣道上兮列旌旗父老逺來兮相追隨家山鄕眷兮防時稀今朝設宴兮觥散飛鬥牛無孛兮民無欺吳越一王兮駟馬歸時父老不能解王復髙揭吳音爲歌舉坐賡之叫笑振席丙戌王至自衣錦城湖州巡校將沈行思以罪伏誅命湖州都將盛師友權婺州刺史是嵗廣杭州城大修臺館築子城南曰通越門北曰雙門【按隋開皇九年建杭州府治於鳯凰山栁浦西唐因之吳越國治卽在此後宋髙宗以爲行宮】錢塘富庶由是盛於東南有何人夜署府門曰沒了期沒了期修城財了又開池王出見之命易其句云沒了期沒了期春衣財罷又冬衣士卒嗟怨者遽息是年梁追封王曾祖宣州旌徳縣令吏部尙書左僕射沛爲洪勝王【錢氏家乘雲沛字子霶父碩亶於朱梁時贈尙書檢校司空娶陳氏子三曰湛曰滉曰沛沛年七十八卒唐以武肅功贈禮部郎中加諫議大夫梁追贈尙書左僕射諡聖王今從吳越偹史】曾祖妣童氏爲齊國太夫人【錢氏家乘雲沛娶東苑童氏贈趙國大夫人建廟武林子二曰宇曰宙】祖太尉宙爲建初王【錢氏家乘雲宙字遵古喜讀揚子太卜築於鏡山寢疾時武肅已鵲起侍醫藥不脫帶竟終於錦軍城唐贈太府卿加太尉同中書門下平章事梁追諡建初王子一曰寛】祖妣楚國太夫人水丘氏爲晉國九華太夫人考威勝軍節度推官職方郎中太府少卿禮部尙書開府儀同三司守太師中書令寛爲英顯王【錢氏家乘作開平四年追贈太師諡英顯王】妣秦國太夫人水丘氏爲趙國太太夫人【錢氏家乘作乾化四年追贈太太夫人】敕建三世祖廟於安國衣錦軍

天寶四年春正月丙戌日有食之夏四月梁制命王守尙書令兼淮南宣歙等道四面行營都統增食邑二千戶實封一百戶又遣刑部侍郎李光嗣建王生祠於衣錦軍仍敕翰林學士李琪爲碑文從僚吏將校請也五月朔梁攺元乾化是月築松江南北二城鎖柵畢偹秋七月梁敕命淮南兩浙幕府將吏五百人並賜贊政安國功臣冬十月辛亥朔湖州刺史王弟鏢酗酒擅殺防戍指揮使潘良【一作長】推官鐘安徳遂奔吳是嵗仁王廢院掘地得大錢王以爲瑞應命建大錢寺於其地設寶幢二又捨安國縣宅基爲寺請額於梁曰光孝明因天寶五年夏六月梁主遇弒郢王友珪僣位秋七月友珪遣刑部尙書李皎冊尊王尙父八月己丑城西陵是時攺蘇州虎疁曰滸墅避王名也國人謂石橊爲金櫻畱住爲駐下攺劉氏曰金氏畱氏曰田氏

天寶六年春正月梁友珪攺元鳳歷肆赦二月梁均王友貞舉兵誅友珪遂卽位於汴京更名瑱復稱乾化敕遣供奉官楊彥賓來宣諭三月梁授王尙父冊禮是月吳行營招討使李濤率兵二萬自千秋嶺冦我衣錦軍王命子湖州刺史傳瓘爲北面應援使救之又命子睦州刺史傳璙爲招討收復都指揮使攻東洲以分其勢夏四月傳瓘伐木以斷吳兵遂擊之生擒李濤等八千餘人傳璙獲敵將李師愈姚延環等三千餘人而還是月梁增王食邑三千戶實封二百戶五月吳宣州刺史花防會廣徳鎭遏使渦信將復冦衣錦軍王子傳瓘將兵討之六月師克廣徳縣獲防信及吏卒七千餘人以歸辛卯彰義軍節度使檢校太尉兼侍中成及卒秋九月王遣子傳瓘傳璙傳瑛攻吳常州營於藩葑吳將徐溫帥兵赴之與別將陳祐夾擊我軍傳瓘等大敗冬十月梁加王子傳瓘開國爵邑乙酉大同軍節度使駙馬都尉王子傳瑛卒王命子傳璙權蘇州刺史加封安國縣神濟安侯爲永定王【先是幹寜二年王奏乞追封臨安晉虞府君爲濟安侯】是時築城屯戌於徳淸之憾山號曰奉國城又遣兵戍烏程之東九十里曰烏戍【卽烏鎭墩見鄭蟠吳興鏡見錄】

天寶七年夏六月梁授王子傳瓘開國侯食邑七月淸海軍節度使劉巖遣供軍巡官陳用拙奉禮幣請兄事於王王納之是嵗攺溫州橫陽縣曰平陽表封錢塘龍君爲廣潤龍王【累封靈淵博濟侯】

天寶八年春正月梁授王子傳瓘以下官爵有差甲午王親巡衣錦軍二月梁遣給事中韋彖金部郎中李發選王子傳珍爲駙馬都尉閏二月己亥王至自衣錦軍冬十一月乙丑梁攺元貞明【吳越偹史云壬辰朔攺元大赦今從薛氏舊五代史】是時置都水營使以主水事募卒爲都號曰撩淺軍亦謂之撩淸命於太湖旁置撩淸卒四部凡七八千人常爲田事治河築堤一路徑下吳淞江一路自急水港下澱山湖入海居民旱則運水種田澇則引水出田又開東府南湖【卽鑑湖】立法甚備【元知水人潘應武云錢王時於太湖旁置撩淺軍四部○曾鞏開鑑湖說雲南湖歷錢王鏐父子立法甚詳】

天寶九年春正月梁授浙東營田副使常州刺史杜建徽爲涇源節度使夏五月遣浙西安撫判官皮光業自建汀防郴潭嶽荊南道入貢於梁秋七月梁加王諸道兵馬元帥梁臣多言王入貢利於市易不宜假以名器翰林學士竇夢徴至執麻而泣坐貶蓬萊尉冬十二月建浮圖於城南是嵗王命子牙內先鋒都指揮使傳珦逆婦於閩自是與閩通好錢塘縣節度討擊副使方銖造石幢於福慶庵【銖同眾共造石幢一具鐫大佛頂尊勝陀羅尼咒於上其文略曰布金設像寶剎交輝土淨曇生宛如佛國】是時婺州道士周某獻赤松澗仙米於王王密遣張思敏按所產之地賜以紫衣金帛【米故仙種止五十區穗重香濃防則野狐爲之驅鳥則蒼鷹爲之逐】

天寶十年春三月梁敕授王子贊正安國功臣鎭海軍北面水陸都指揮使金紫光祿大夫檢校太保守湖州刺史大彭郡侯食邑一千戶傳璙贊正安國功臣鎭海軍節度副使土客諸軍都指揮使金紫光祿大夫檢校太保大彭縣開國侯食邑一千戶傳球贊正安國功臣鎭東軍東面水陸安撫都指揮使光祿大夫檢校太保守溫州刺史大彭縣男食邑三百戶傳璲贊正安國功臣鎭東軍西面安撫都指揮使光祿大夫檢校太保守睦州刺史大彭縣男食邑三百戶傳懿贊正安國功臣鎭東軍親從都指揮兼土客諸軍安撫副指揮使銀靑光祿大夫檢校司徒守竇州刺史傳�贊正安國功臣鎭海軍上右都指揮使兼土客諸軍安撫副指揮使金紫光祿大夫檢校司徒前明州刺史傳防贊正安國功臣衣錦軍防遏都指揮使金紫光祿大夫檢校司空守義州刺史傳防贊正安國功臣鎭海軍牙內先鋒指揮使金紫光祿大夫檢校司空守峯州刺史傳珦贊正安國功臣鎭海軍節度上押衙充安國衣錦軍親從副指揮使兼兩直都虞候金紫光祿大夫檢校尙書右僕射守巒州刺史傳琰贊正安國功臣鎭海軍節度右押衙充上直都知兵馬使銀靑光祿大夫檢校尙書左僕射傳璛等各授官秩階爵及遙郡有差【按吳越偹史總云十一人今史載止十人未敢妄增】夏四月梁詔諸道兵馬元帥府開幕除吏一同天防上將軍府故事是月復以峯州刺史傳珦守檢校太保餘如故冬十月己亥梁遣吏部尙書李燕中書舍人韋說加王天下兵馬都元帥先是梁使至拜謁甚恭說獨長揖不拜是月黃龍見於卞山之金井洞命立瑞應宮【一作祚應宮】是嵗王建崇善王廟於蓬萊閣之西【故臥龍山神祠也】浦江人何千齡四代同居有司上其事

天寶十一年春三月朔四星聚斗王開元帥府置官屬梁授兩浙行軍司馬秦州節度使平章事馬綽守檢校太尉同平章事餘如故秋七月吳招討使劉信攻防州譚全播乞師於我王遣子統軍使傳球爲西南面行營應援使帥鮑君福等將兵攻信州以救防州君福斬吳將李師造【或云當作呂師造按鄱陽開福院有武義二年銅鐘安國寺有順義三年鐘皆勒呂師造官階則呂師造不應先死也李師造疑別是一人或譌傳年月未可知也】擒偏將馮敏等【吳越偹史作馮一】一千餘人至城下刺史周本張虛幕於門內召僚佐登樓作樂宴飲我兵疑有伏遂解圍八月吳以前舒州刺史陳璋將兵侵蘇湖是月傳球自信州南屯汀州時吳師大破楚兵復遣梁詮擊我兵傳球引還梁授涇源節度使杜建徽守檢校太傅同平章事冬十一月吳圍防州刺史盧光儔來告王命徴兵援之未及境而防州滅貢道遂絕始由海道出登萊入貢京師是月後百濟王甄萱遣使進馬王報聘授萱中大夫餘如故是時立晉分水令朱徹廟於新登縣封徹通靈侯

天寶十二年春三月梁詔王大舉兵伐吳王以子節度副大使傳瓘爲諸軍都指使帥戰艦五百艘自東洲擊吳夏四月與吳人戰於狼山江大敗吳兵斬其百勝軍使彭彥章生獲士卒千餘人梁以湖州刺史大彭開國子王子傳璟爲宣州寧國軍節度使同平章事六月吳人敗我兵於沙山秋七月王遣子傳瓘將兵三萬攻常州吳徐溫來拒我師命陳璋以水軍下海門出我後壬申戰於無錫指揮使何逢吳建死焉遂班師王見逢所乘馬悲不自勝將士以此心附之八月吳歸無錫之俘遣客省使歐陽汀來請通好王納之息民故也自是休兵二十餘年吳王及徐溫屢遺書勸王建國王不從九月梁以南海僭號詔我師伐之王𨿽受命而山川隔越請以事寢冬十一月丁亥吳越國正徳夫人吳氏薨是時封安國縣獨山神爲鎭水山王

天寶十三年春二月梁授宣州節度使同平章事王子傳璟以下並起復云麾將軍上右金吾衛大將軍員置同正員餘如故三月王命元帥府判官皮光業使於吳秋七月王以子睦州刺史傳懿爲婺州刺史冬十一月王遣使爲其子傳璛【通鑑作琇今從偹史】求昏於楚楚王殷許之天寶十四年春三月吳遣王從弟龍武統軍鎰歸王以鎰爲鎭海軍節度副使王亦歸李濤以報之夏五月梁攺元龍徳六月乙卯朔日有食之秋七月楚遣掌書記李昆馬匡送女歸於都知兵馬使檢校尙書左僕射王子傳璛冬十月梁授王子傳瓘檢校太傅同中書門下平章事充淸海軍節度使自是賜王書詔不名是嵗建上方多福院又建天眞院於天眞山後舊名登雲臺亦名拜郊臺【蓋郊天之所】

天寶十五年春正月梁授王子傳瓘以下並起復加爵邑有差秋七月王建天下元帥府於國門之右八月兩浙行軍司馬秦州雄武軍節度使同平章事馬綽卒冬【闕】月王晝寢夢靑衣人捧簿書以前告曰大王明年錢塘官滿及寤頗惡之是嵗割錢塘鹽官各半及富春之長壽安吉二鄕置錢江縣【後忠懿王納土攺錢江爲仁和○杭州府誌云錢江縣治在今武林門內梅家橋南】

天寶十六年春二月梁遣兵部侍郎崔協【一作曄】刑部員外郎夏侯昭冊封王爲吳越國王丁卯王始建國【按武原志載朱行先墓志銘題曰義忠國是吳越建國亦稱爲義忠國矣】儀衛名稱多如天子之制謂所居曰宮殿府署曰朝廷教令下統內曰制敕將吏皆稱表疏稱吳越國而不言軍以子淸海軍節度使兼侍中傳瓘爲鎭海鎭東畱後總軍府事置百官有丞相侍郎郎中員外郎客省等使夏四月乙巳晉王卽皇帝位國號唐攺元同光是月梁亡幹寧中有耕者得傳國璽以獻於王王謂非人臣家所宜畜至是獻焉五月唐遣宣諭使通事舍人吳韜走馬自淮甸至賜王名馬玉帶香藥冬十月辛未朔日有食之六月我國文士朴巖由新羅投髙麗【東國通鑑云新羅景明王七年吳越國文士朴巖投髙麗○案巖降髙麗爲春部少卿是年使於唐】十二月王以行軍司馬杜建徽爲左丞相是時畜馬三萬餘匹號曰海馬【後人名其地爲西馬塍】建閱禮堂於宮中

寶大元年春二月癸卯金吾衛大將軍置同正員檢校司空明州刺史王子傳�卒秋九月王遣使錢詢貢唐方物銀器越綾吳綾及龍鳳衣絲鞵屐子又進萬壽節金器盤龍鳳錦織成紅羅縠袍襖衫祕色甆器銀裝花櫚木廚子金排方盤龍帶禦衣白龍瑙紅地龍鳳錦被紅藤龍鳳箱等王旣厚貢獻復賂唐權要求金印玊冊賜詔不名稱國王有司言故事惟天子用玉冊又非四裔無封國王者唐主皆曲從王意冬十月唐授王依前天下兵馬都元帥尙父尙書令吳越國王授王子傳瓘檢校太師兼中書令充兩浙節度觀察畱後十一月陞蘇州爲中吳軍領常潤等州【薛史錢鏐傳云鏐恃崇盛分兩浙爲數鎭其節制署而後奏○又薛史曰唐莊宗三年升蘇州爲中吳軍今從吳越偹史】是月唐授鎭東軍節度檢校太保兼中書令大彭郡侯王子傳璙充中吳軍節度使是嵗王於嘉興置開元府割華亭海鹽二縣屬焉移安國縣法華院於縣東北隅【以鐘尙書府地建立】開慈云嶺建西關城宇

寶大二年夏四月癸酉朔日有食之五月王獻二孔雀於唐又遣使王浩貢重午簟扇龍鳳紗紋廚有差秋八月唐命吏部侍郎李徳休等賜王黃金印玉冊仍錫紅袍禦服一副及沿身禮物衣冠劍等其印文曰吳越國王之印冊曰維同光三年嵗次乙酉八月辛酉朔二十七日丁亥皇帝若曰王者惠濟黎元輯寧方夏重名器任股肱忠而能力則禮崇賞不失勞則人勸所以啟周公之土宇列漢祖之膏腴者錄彼茂勲寘之異數登進賢哲焜耀事功也天下兵馬都元帥尙父守尙書令吳越國王錢【不名】朝海靈源承天峻嶽以英風彰徳望以勇气贊忠貞往因義舉之徒盛推韜略遂著襲封之績髙步藩維挺魚鯤鳥鳳之姿擁岸虎水龍之眾居方面任將五十年宣導休聲攘除凶醜摧堅奮鋭鄙許東固圉之謀阜俗頒條廣冀北安居之頌環塹浙江之要云滋星紀之墟說禮惇詩位崇元帥前茅後勁名重中權守畫一之規奉在三之節信立靡移於風雨義行曷倦於津塗效珍則那顧險難薦幣則常歸宰府振英謨而端右弼鐘懿號而異列藩可謂職貢不乏梯航時至翼戴天子加之以恭也載念尊奬爰示徽章今遣正議大夫守尙書吏部侍郎上柱國贊皇縣開國男食邑三百戶賜紫金魚袋李徳休使副朝議郎守起居郎充史館修撰賜緋魚袋聶璵持節偹禮胙土苴茅冊爾爲吳越國王於戲地畫數圻賦過千乘墨守闔閭之境軌圍句踐之封子弟量才序進多分於棨防土疆漸海方輸豈限於魚鹽貴盛富彊𨿽古之封建諸侯禮優夾輔不加於此愼厥始終無以位期驕無以欲敗度欽承賜履協予一人汝嘉是時冊禮旣偹左右猶具竹冊銅印唐主曰尙父元老不當待以人臣況已封建乎因特加殊禮【五代防要同光三年六月太常禮院奏吳越國王錢鏐將行冊命按禮文合用竹簡敕宜令有司修制玉冊俾稱元勲議者以玉冊帝王所用不合假令人臣蓋當樞宻院承防段佃受錢鏐之賂曲隨其請樞密使郭崇韜不詳典禮故也○段佃歐史作段徊】是月王起玉冊金劵詔書三樓於衣錦軍遣使冊新羅渤海王海中諸國皆封其君長冬十月鎭海鎭東畱後王子傳瓘中吳軍節度使王子傳璙各貢唐綿綺千件及九經書史四百二十三卷又貢佛頭螺子靑一山螺子靑十婆薩石蠏子四空靑四十一月唐授土客諸軍都指揮檢校太保兼鎭海軍節度副使王子傳球守檢校太尉兼侍中充靜海軍節度使閏十二月王遣沈瑫以受玉冊封吳越國王告於吳吳以其國名與已同不受書仍戒境上無得通我使者及商旅是時建上淸宮於秦望山有巨石二十餘株自然成行名曰金洞門

寶正【甲子防紀作寶貞誤】元年夏四月王有疾如衣錦軍命子傳瓘監國吳徐溫遣使問疾左右勸王弗見王曰溫名問疾實覘我也彊出見之溫果聚兵欲襲我聞王疾瘳而止丙午唐主嗣源卽位甲寅攺元天成秋七月庚寅王至自衣錦軍九月唐加王子傳瓘食邑一千戶實封一百戶又受中吳軍節度使王子傳璙開府儀同三司加食邑五百戶冬十二月唐授靜海軍節度使王子傳球開府儀同三司食邑五百戶是嵗大水中吳軍尢甚水中生米大如豆民取食之

寶正二年春正月唐王更名亶冬十一月遣尙書班【闕】爲通和使如髙麗及後百濟甄萱時萱與髙麗王搆兵也【東國通鑑新羅景哀王紀載甄萱三十六年是爲髙麗太祖十年冬十二月萱貽書於髙麗求和曰前月七日吳越國使班尙書至傳王詔防云云明年春正月髙麗王答萱書曰伏奉吳越國通和使班尙書聽傳詔書一道兼防足下辱示長書敍事者云云】是嵗徑山僧景文望南山有佳气結廬山顚大理評事兪壽因捨山爲寺發土得金銅佛像三座名曰寶林院王建惠因寺於玉岑山北是時浚柘湖及新涇塘由小官浦入海又以錢塘湖葑艸蔓合置撩兵千人芟艸濬泉

寶正三年春二月朔日有食之唐遣監門衛上將軍烏昭遇賜王湯藥國信【案通鑑作供奉官烏昭遇蓋監門衞上將軍特借官耳今姑從十國紀年吳越偹史之文】夏六月大旱有蝗蔽日而飛晝爲之黑庭戶衣帳悉充塞王親祀於都防堂是夕大風蝗墮浙江而死【葆光錄云寶正中當秋成一旦蝗翳日而蜚武肅王防祝畢投於浙江不可勝紀】秋八月王欲立中子傳瓘爲後顧諸子各言爾功功多者卽立王子傳懿傳璙傳璟皆盛推傳瓘乃奏唐請以兩鎭授傳瓘閏月唐詔傳瓘爲鎭海鎭東兩軍節度使王使袁韜進唐白金五千兩茶二萬七千斤謝恩是月王命浚上虞縣舜井得防記寶物及重華石等【先是旌教寺僧義恩奏云按圖經西北去三十五里有舜井二口深三丈舜子生時井爲湧泉卽淘金之處也世傳秦始皇封塞今作兩墩存焉各髙一丈相去三十餘丈晉宋以來僧爲佛寺鄕人或遇耕鋤多得古塼甃石南去半里有舜廟北去半里爲百官橋東去二百步有機證院唐僖宗朝賜額寶正三年閏八月初九日奏上當月十四日王差西都上直官五十人東都上直官五十人賫大糧畚鍤至井所開掘得防記寶物一百二十餘件都抽領西都上直廂虞候盛瑗都上直廂虞候孫西都隨身虞候閭丘稔勾當拜祭內直殿十將於軒十六日鑿西井十九日得銀環六赤珠一金合一古文錢二千三百四十琥珀珠一當十大錢三當五十大錢二十四太平百錢直百三銖二十四大錢二百五十四五銖錢九百六十貨泉錢二百八十半兩錢三十石獅子一鐫其背曰重華井天明可開腹內有水晶珠一東井得銀塔一髙一尺五層內有金瓶舍利二顆散金瓶二金鈴六銅鈴一銀環六銀鈴一水精珠十四琥珀珠九雜珠大小三十五小琥珀獅子三十瑪瑙珠七玉人一玉環一銅鏡三銅鑪一小瑪瑙珠六玉瓶一以上共三十四件並有石匣盛之題云唐元徽四年於此造塔鎭井西有重華石一片濶三尺厚九寸左右有索痕深二寸宮中令造深沙神一軀足履四石寶正四年六月卄九日差錢文殷祭神鐫云吳越國王寶正三年八月十九日重開舜井収得重華石一片切恐年移代逺莫測端由特令鐫刻用記年月己丑嵗林鐘之月二十九日天下都元帥吳越王記】

寶正四年春二月唐授王子傳瓘杭越等州大都督長史增食邑實封中吳軍節度使王子傳璙增食邑五百戶實封一百戶靜海軍節度使王子傳球兼中書令餘如故秋七月臺州大水請軍儲三十萬斛八月唐賜烏昭遇自盡先是昭遇之來使也與供奉官韓玫有隙昭遇毎以國事私於我見王輙拜舞稱臣謂王爲殿下使還玫具述其事又王常寓書樞密使安重誨云吳越王致書於某官執事辭甚倨嫚而重誨復多要求不克心銜之至是奏昭遇失使臣之禮遂有是命因誣王大不敬【五代史安重誨傳云重誨遣其嬖吏韓玫副供奉官烏昭遇使於鏐而玫恃重誨勢數淩辱昭遇因醉使酒以馬箠擊之鏐欲奏其事昭遇以爲辱國固止之及玫還返譛於重誨曰昭遇見鏐舞蹈稱臣而以朝廷私事告鏐昭遇坐死禦史獄】九月癸巳唐主詔王以太師致仕自余王爵尙父皆削之凡進奏官使者及綱吏令所在系治王令子傳瓘上表訟寃不省是嵗所在地震居人有壞廬舍者建天王院於東府【本董昌生祠王因夢建焉】

寶正五年春二月唐攺元長興夏六月朔日有食之冬十月王因唐冊閩王使者裴羽還【先是唐吏部郎中裴羽右散騎常侍陸崇使於閩爲海風所飃至錢塘王與安重誨有隙唐方絕王朝貢羽等遂被畱經嵗而崇以疾卒至是羽還求載崇屍與俱歸王初不許羽以語感動王王惻然許之】附表引咎王子傳瓘等復遣人以絹表間道自陳癸卯唐敕聴兩浙綱吏自便是嵗攺臺州樂安縣曰永安

寶正六年春三月唐遣監門衛上將軍張籛兵部郎中盧重賜王國信湯藥起王致仕復元帥尙書令國王如故依前不名仍示安重誨矯誣之罪敕曰天下兵馬都元帥尙父尙書令吳越國王錢【不名】久列王公恆輸愛戴朕方禮加元老恩遇逺方安重誨掇綴瑕疵遽行阻絕使錢傳瓘拜闕上章傾懷請罪言皆激切事且憑虛情不可恕罪不可逭今已誅之以雪其寃故告【五代防要長興二年四月詔曰周崇呂望有尙父之榮漢重蕭何有不名之禮錢鏐冠公侯之位疏吳越之封宜示異恩俾當縟禮其錢鏐宜賜不名】秋七月有象入信安境王命兵士取之圈而育焉冬十一月重修防風山靈徳王廟成王敕撰廟記【記曰蓋聞天地氤氳序寒暑而滋品彚幽靈肹響司土地而福生民神只理在於相須顯晦期臻於感契𨿽先聖著難明之說而禮經垂嚴祀之文爰自五運相仍百王理化或以勞定國或以力勤王或利濟及於蒸民或勲烈光於史防並皆立嚴祠於境土享廟食於春秋而況江浙古區魚鹽奧壤歷象則區分牛斗封維乃表裏江山昔年覇越彊吳今日雙封列國曠代之靈蹤不少前賢之廟貌實多寡人自定亂平祅勤王佐命五十年撫綏軍庶數千里泰土疆四朝疊受冊封九帝拱扶宗社攺家爲國興覇江南一方偃息兵戈四境粗安耕織上荷�眷佑次神理防持統內凢有往帝前王忠臣義士遺祠列像古迹靈壇悉皆褒崇重峻於深嚴祀典常精於丰潔兾承靈貺同保軍民其有風山靈徳王廟本系屬城近歸畿甸考諸舊記卽是武康縣風山又按史記云汪罔氏之君守封禺之山今在吳興武康縣稽立廟之初則年華渺詳圖牒之說則詞理異同惟有元和年再搆檐楹見存碑記彼旣已具敍述此固不復殫論聊書封置之由直述旌崇之意丙戌年春寡人以王冊疊膺於祀典淸宮樂展於嚴禋遂輟萬幾暫歸錦裏尋屬節當炎暑猶未卻回闕

陸仁璋佐國闕

心懸扈從徧祝靈只以風山靈徳正昔年因舉兵師曾陳禱祝無】

【虧響應顯有感通遂懇悃告防許崇堂殿洎凊秋卻歸闕披覩闕陳旣忠誠感動神明行褒贈先酬靈貺次乃親分指畫委仗腹心按山川展拓基埛順岡阜增塽塏形勝並皆換舊規模一槪從新居中而殿宇崇嚴四面而軒廊顯敞周回戶牖甃砌堦墀搆之以杞梓楩楠之以黃丹漆外則浚川源之澄澈內則添竹樹之靑蒼至於廣廈神儀崇軒侍衛車輿僕從帳幄櫳鼎餁庖廚簦器皿請福祈恩之所獻牲納幣之筵並極鮮華事無不備丙戌年八月二十四日起首至是十一月畢功土木皆是精新禋祀甞嚴丰防仍展牲牢簫鼔慶樂迎神耀威靈而萬古傳芳標懿號而千秋不朽一則酬忠臣之啟願二則答陰隲之匡扶惟兾明神永

安締搆稟化而下垂恩福鎭土疆而廕防軍民保四時風雨順調闕

永絕天災地沴常歡俗阜時康巍乎煥乎美哉盛矣今則功用旣就良願已酬用勒貞瑉書摭實所貴後來賢彥知士精敬神明不假繁文粗記年月時闕六年重光單閼爲相之月二十有三日記○按一統志云防風氏廟唐元和中建錢鏐致禱有應封顯徳王今從廟碑爲靈徳王】是嵗封巨石山爲壽星寶石山山髙六十三丈周一十三里【一云封落星石爲壽星石石大數十圍塊然無根望之如斵歐陽史又云封落星石爲寶石山○武林梵志云巨石山又名石甑山羅隠有封山記】浚中興寺戒壇院井【井九十九眼號錢王井】是時王攺衢州龍丘縣曰龍遊惡丘爲墓不祥也又攺湏江縣曰江山

長興三年春正月唐升楚州爲順化軍以王子明州刺史傳珦領節度使【楚州時屬楊氏傳珦蓋鎭明州而遙領楚州節耳】二月唐遣吏部侍郎盧刑部郎中楊薫賜王國信湯藥等三月己酉夜大雪王寢疾謂將吏曰吾疾必不起諸兒愚懦不足任後事吾死公等自擇之眾將泣下皆曰兩鎭令公仁孝有功孰不愛戴王乃悉出印鑰授子傳瓘曰諸將許爾矣又曰子孫善事中國勿以易姓廢事大之禮庚戌薨年八十一在位四十一年唐主聞赴廢朝七日詔曰天下兵馬大元帥尙書令吳越國王錢【不名】本朝元老當代勲賢位已極於人臣名素髙於簡冊贈典旣無其官爵易名宜示其優崇卽令所司定諡曰武肅【一作忠烈非】仍以王禮葬詔工部侍郎楊凝式爲碑文【五代史補曰李瀚有逸才每作文則筆不停綴而性嗜酒楊凝式常受詔譔錢鏐碑自以作不逮瀚於是多市美酒召瀚飲俟其酣且使代筆經宿而成凡一萬五千字莫不詞理典贍凝式嘆服久之】夏四月庚午奉靈輴殯於衣錦軍應順元年春正月壬午葬安國縣衣錦鄕茅山之原是年建廟於東府【按偹史載唐敕建廟在淸泰三年蓋先立廟而後奏允也】越二年奉眞像入廟【皮光業吳越國武肅王廟碑文曰粵以唐長興三載壬辰春季蓂凋十三莢天下兵馬都元帥尙父守尙書令吳越國王棄捐宮館以是嵗明宗皇帝降太常博士段顒定諡議曰武肅尙書工部侍楊凝式撰神道碑文宣翰林待詔張季恭至吳越書於刋石後二年嵗在惇牂天下兵馬元帥嗣吳越王建廟貌於始封之越國禮與境內樂之罔極孝思也蓋聞神道設教莫大於郊社嚴禋明徳惟馨無逾於祖考孝享是以百代相襲六籍盛稱報劬勞則天保是徴展欽若則王假是訓況建除難靜亂之業揚武烈之威名振剛徳克就之風成肅恭之懿號陳力四紀光奉八朝生爲有土之君薨爲象朝之廟足可睢盱召畢齷齪桓文聲華永而日月齊簡冊編而今古在矧夫堂成王搆家繼國肥壓璧寶以知來出玉林而嗣位髙陽號裏無媿前賢夏屋登山常遵治命爰自鄭緇始襲晉墨未除一日不忍之離遂立千年之祀金鎔陽邁已成像於吳城香刻防檀復祔神於越國恭惟先天下兵馬都元帥吳越國武肅王殷朝籛祖仙萼分枝唐代鄛公靈源直派簪軒冕禮樂詩書疊慶連華交光翊葉應劭七世累爵重官羅企一門惟忠及孝其降神也虹飛蜀國始見殊祥魚躍汾河是生奇表赤光耀室黃气浮空石龜殞下於官山金人來歸於寶器其英姿也鳳文龍藻奐出精神白琥蒼珪琢爲標格加之薛璘整峻謝安風華俯仰可觀進退有度慕容徳偃日月甪光影鑠人李子賢匿犀文威儀鎭俗其辭韻也音容灑落智辯鏗鍧元善抑揚張暢詳雅至若討論國計談畫兵籌接對使乎撫禦將下所謂五湖奔注百谷奔騰玉虹起而雲霧鎖金虎嘯而風飈動揣摩勝負赫連勃口援懷慚押闔興亡蘇季子舌端有愧其气度也志髙建木量等大瀛含垢匿瑕罔知邊際求賢接士無怠寅昏重仁義若丘山視玉帛如咳唾翹翹車乘惟在得人憧憧往來皆鐘和气所以臯皮豹舄鶴立犀渠咸願殺身用酬大惠變家爲國誠由萬化生身以徳聚民所謂八風從律其英雄也能知否泰善俟云雷動必有成舉無遺防蛟龍得雨莫測變通雕鶚出林可知意度其間文武疊用仁義不常平阿亡防得矛並能取捨元若蛇騎虎不覺艱難奄有具區廓開覇業設使庚翼復出必不妄譽以桓溫阮籍重生安敢輕言於廣武其文學也家承儒範世尙素風侍絳紗帳於先生授白綸巾於神女才通夢寐鳯吐是來志在典經龍闘不顧所以博覽七緯精究三盡得津涯皆升堂奧其於篇詠尢著功夫思風起而繡段舒言泉淘而金沙見其札翰也花隨腕下星逐毫飛靄若防云細疑垂露鉤刀向背未饒索肉芝筋防畫方圓髙掩崔肥趙痩就中濡染牌額益見呈露鋒鋩四方仰之神蹤一代稱之墨寶王逸少若見甘避鴈行蕭子云如逢大慚蟬翼其建大功也唐季乾符之末中和之初海鳬乍揚天鼈初伏塵飛野馬四郊之壘漸多霧暗騰蛇五賊之機共搆其始者王仙芝結釁中土首搆禍階𨿽已誅鋤猶殘支黨自此藂祠烏合艸澤蜂飛儇薄者因是披攘謹厚者亦爲慓悍江南則朱直叛亂於唐山孫端冦嬖於安吉西侵宛水東患苕溪郡縣則終日登陴生民則長時伏莾王時郊居葛圃嘉遁茅山方當枕石潄泉尙是裒衣博帶覩玆多事慨然究懷顧謂朋友曰丈夫尙須撥亂平姦豈可懷安端坐是日乃奮戎服掛彼儒冠大散家財廣招勇士申令才舉行伍肅然手仗義旗身當勍敵一月之內二冦殄平靜千里之山川救兩郡之冰炭是王之初立功也其次黃巢來從五嶺直下三衢展梟翅則雹布星離張鯨牙則山連嶽峙所遭蹂踐並作塵灰王乃獨領偏師據於險地旣逢大憝遂設奇兵敵望艸木叢林皆是幹矛旌幟我則左右翼陣防化如神當下追奔尙賈餘勇長蛇封豕便出他疆新市下江保安數邑是王之功也其次彭城漢宏據南鎭之重地守東越之名區黃巢旣犯兩京僖皇乃巡二蜀漢宏不思奔問便廢貢輸恃險阻於浙河欲覬覦於浙岸先於漁浦�石翼張下營蕭山西陵麟次列砦鋒燧交應鼙鼔相聞時我諸軍實有難色王乃潛趨間道夜濟長江仰告昊天乞昏明月當下寒云布野殺气凝空楚廟陰兵旁隨霧合晉臣黑幔暗與山連我師忽震於雷霆彼砦俄驚於魂夢風號貔虎爭傳破竹之聲陣捲龍蛇競集建瓴之勢賊將殷輪不暇漂杵有餘僅身免以奔歸乃塞門而自守邇後大小百戰首尾四年方淸鏡水之波始有蘭亭之地弔其生聚大布仁慈誅彼渠魁不煩天討是王之功也次則有薛朗逐出周寶自據朱方南襲毘陵西侵建業恣其剽掠務在殺傷將乘中國之危擬扼長江之險王乃命二麾將期一月報功指其山川授以韜略蹄轂並舉水陸兼行曽不旬時計平窟穴裹南宮萬於犀革視以囚人梟崔慧景於防籃彰其叛主是王之功也次則有徐約比是六合鎭使逺忝三吳郡符玉帛是求徵斂無度長時習戰齊民因被雕黥比屋爲軍魯儒亦遭翦削惟王聞其暴虐奮激神威發上谷之精兵命下江之賢將授以九天九地之訣傳以訓辭訓典之規扼斷咽喉淸其郊野任約之龍果睡王彌之豹徒飛食窘朝饑無由撫士計窮宵遁遂致潰圍松陵之煙水重淸香徑之黎元再活是王之功也次則有孫儒恃有數萬兵甲不守淮南直欲別遷土疆遂奔江左刲人民爲糧食隳捨宇爲薪蘇餓鶻饑鷹飛揚京口貪狼乳虎踐踏吳門漸逼由拳將窺霅水王乃張天网於險阻辟地牢於要衝發水犀之驍騎設燧象之機謀靑雀摩壘赤兔致師將持久以待之俟勢窮而必取守埤皆哭無食何爲鳴鼔而攻脫身遂去向使不施神略不振王威則翼翼最靈皆成膏血茫茫勝槪盡作煙煤所謂劬勞爲時廣大及物是王之功也次則有董庶人始鎭石鏡便牧杭州因破漢宏遂居越土自形成像從纎至宏並是王之擐甲執兵左提右挈以至手持旄節身爵王侯旣滅頂於彛倫乃垂涎於神器銅符金匱祥瑞亂興玉璽珠袍妖訛競起王以早同楚防夙共晉盟書尙緘縢血猶濡鍉牋函旁午誘勸交馳諫旣閉於屬垣禍遂成於覆族是時兩河倔彊三輔紛紜萬象𨿽拱於北辰一人不遑於南顧王請奉行天罸所統便是國兵不費上供資財不役諸道將帥果見桓計窘抽王導以求生王莾勢窮轉銅威而厭勝喉旣舂於富父骨復專於防稽瀦其故宮焚其法物復我正朔淸我寰瀛五石補而天鏡明六合完而地維正是王之功也王以平妖立覇時之業戡難建蓋世之功律呂宮商鏘洋史籍丹靑金玉奐爛國華所以僖宗天子仰我文昭睠我武烈龍光壓壘急使星馳紛綍便蕃大王風起防以耿純試理盧植兼才披錦衣以耀家鄕握珪符而光松梓洎於昭皇飛升大寶禮遇元勲龍悅召云鳬忻得藻嘉功賞徳金母之詔連飛表異旌優玉麟之符遂刻移南徐之藩翰就錢塘之江山節竦靈犀帳開神虎三千珠甲光爛星辰十二牙旗文生組繡碧幢才逮黃閣又開乃兼鎭於越藩遂對持於漢中天辰像𨿽分牛斗之疆夾岸煙嵐映出東西之宅縣旣食萬戶累加棨防立門亦油羅列山河誓券金字熒煌生祠之豆鏘鏘衣錦之城隍黯黯而又特逾漢制封我吳王茅分夏社之心桐翦周王之手昔也龍蛇起陸湯火以戰爭此際山川出云見君臣之際防逮夫濟陰王旣傳大寶梁太祖遂應苞於王不易範張之故情請結秦晉之嘉好恨無殊禮得展異恩於是追呂望之髙風擬山甫之美躅師尙父統攝三老作帝股肱尙書令總務萬機爲天喉舌仍頒瑞節復陟齋壇建牙兼鎭於揚州分閫遙臨於楚甸防命兵部尙書姚洎躬持鳳冊逺泛鯨波備周官之典儀封越國之土宇八鸞四馬耀鏤以振鉤膺三節一王秉桓圭而垂玉及龍徳嗣君卽位禮稱伯舅尊曰父師寅敬列光益防顧命是遣吏部李尙書燕奉持綸告繚逺湖湘授天下兵馬都元帥洞庭彭蠡漸無不順之臣淮北漢南將有後予之嘆昔韓信對漢髙祖曰陛下能將將臣能將兵是知元帥非人臣之職曹蓋帝王之兵柄推於前代隋煬帝自晉王淮南行臺尙書令祗爲行軍元帥天下之號國朝肅宗皇帝駐蹕靈武始命代宗皇帝自廣平王而爲之徳宗皇帝自魯王而爲之梁太祖授九錫後而爲之斯天下元帥之故實也其後龍徳帝復命兵部崔侍郎協賫持簡冊浮泛風防揚往典於明庭促及時而建國奉召康公之命得以專徵授唐叔虞之封良由吉夢未久金行運息土徳中興莊宗皇帝鵲起並汾龍飛宋汴當寧不逾於旬朔臨軒宣諭於公卿曰吳越國王五十年來常作榰天之柱三千里外毎爲捧日之云今若將致小康實在敬尊元老於是鸞臺進擬麟趾摛詞典瑞獻功琢白圭而冊文燦爛職金供命鎔紫磨而印篆盤重封吳越國王再授天下元帥馬遷十代史內固是絕倫抑萬卷書中必無往例其建國也大君有命明試以功自癸未而至壬辰偹戰器而修王道先是中朝名士在野遺人或負笈擔簦來投覇府或折襦爲袴而詣軍門奮袖於嘉納堂中曳履於靈鈞臺上至此水鏡裁鑑金秤等量並列廷臣皆居省署簮裾列侍文物齊光張伯仁陳宗廟之儀鄭子產獻公侯之禮豈謂難窮者大數莫究者彼蒼俄脫履於具區遽徹縣於正寢金山霧掩誰知帝召王喬玉海波空實痛神辭李廣況十三州疆埸百萬戶黔黎咸長養於恩膏悉生成於義澤涙灑而晴空散雨愁凝而杲日沈云鳥獸悲哀艸木沮明宗皇帝宣太常而定諡法詔貳卿而撰誄文鸞輅龍旂贈禮優於鄧禹梓宮黃屋異數等於霍光得謂盡始盡終極榮極貴享九九之仙壽近帝位於一爻感萬萬之人心歆神道於千祀有後如此又何缺焉我天下兵馬元帥吳越王當燕族之多奇承趙宗之後世嵩嶽泰華秀气俱騰淮濟江河榮光並結是時主誕我國祥紹經文緯武之基襲積徳累仁之業開襟奪臆伏雄傑於周瑜誓眾臨戎統人豪於張衮風儀則懸星溢眥紫電揚矑霜雪凝肌魚龍入髮仙應有分貴不可知宋弁聲姿尢閒進對竇融詞气惟是卑恭加以靑雲常在於言談畏日不離於顧盻徐行緩步褚彥回卻是趨蹌散幘斜簮王文憲殊非蘊借智略則鮑叔錐矢應手而來顧和珪璋遇機方露逺者大者一剛一柔靜則心照鏡而貌懷水含和六气動則火炎山而湯湧海慴懼萬人機變則管才髙孫吳術妙身文虎豹隠見不常義府戈矛短長疊用三雋才旣爲己任六奇策固是無遺郤谷詩書經綸國計項羽雷電振動兵籌塗睇而莫測金泉旁窺而罔知珠岸詞藻則靑霜皓月絡繹防箋芳艸落花飄颺鏤管織成夢錦散出神霞英變屢奇張融之言信矣淩顏鑠謝元葉之論宜然札翰則早受義方曾傳掣筆鸞回鵲反气勢驚人金錯銀鉤縱橫入末案牘無非墨陣宮室爭耀寶碑崔宏之本艸無光張育之折蒲失色立功則我王初離太學始統親兵鄭世子方欲平齊汝陽王正思安漢屬鄰國侵軼命將曰李濤僅二萬兵下百里砦圍逼安國涎啄余杭我王防奉訓辭遂升上將淸風受式黃石傳書親防韓奕之黃羆躬伏封文之白虎攻東南而偹西北事在機先掩五壘而出三門別馳神算於是崩摧大陣擒獲萬人道路隘於俘囚山川積於戈甲余敵作气旣竭方遁於濳我則乘勝追奔又平廣徳未出一百里之境復降五千來人唱凱歌而喜气連郊整班師而雄風掠地防卽大統龍艦逺泛鰲溟巡江陰而収東州入海門而觀北固彼境遂陳舟楫逺出枝梧我則陳二廣於浪港沙前設三覆於石牌灣內零陵石灰風便爭投於蛟蜃窟中沁水火栰油燃倐葬於鯨鯢腹裏一戰定覇二紀無虞寰海具瞻將相疊耀聲光平顯裴松爲廊廟之人功業升聞段襄居骨鯁之任爰自嗣承國搆績奉王基況當跪箭之初又在寢苫之內芝蘭龍鳯二十餘口之家風鐡石虎貔二十萬人之軍府誠難撫禦豈易輯綏我王以孝爲模用仁作範無所不可惟言是從嘉惠寵靈供承花萼油雲膏雨潤澤閨門此外習武益兵輕刑愼罰徳無脛而逺屆名無翼而遐飛果動大朝繼踵異寵三年之內兩冊連封雙龍之金節齊行四馬之寶車並輾玉具冠劍見王者之尊崇織文旂常覩國容之貴盛我王因玆顯赫益動孝思無以答先後之恩無以報昊天之徳且曰武肅王有大功及天下大名振寰中庇生民則百萬有餘築城壘僅五十來處豈可不建廟貌不像眞容爲星紀之福宮作地戶之神主爰命興武忠直都虞候姚敬思於馬臻湖畔勾踐城中選闉闍形勢之中區得顯敞髙平之勝址於是鍬杵俱下畚鍤齊興隠隠雷聲轟轟嶽振不十旬而展役布千丈之隆基大梓文柟非是秦山伐木宏梁巨棟非因漳水漂來雕鐫者王母圖甃砌者赫連繡石斤揮斧運削出銀葩冰鏨沙磨方成玉磶符武之嘉兆應神蓍之吉辰始乃架險梯虛云搆山矻陰虯回抱陽馬奔趨虎牙銜而枅栱連龍脊褭而欒櫨轉瓊瑤耀璧丹漆明檐鴛鴦之瓦縫界成芙蓉之塼文印出卽以丙申嵗秋八月十有七日我王備鹵簿鼔吹車輅旂常北司侍臣南班舊列奉迎眞像而入祠宮白檀雕出聖容黃金鏤成寶座儀形酷類神彩如生鳯目龍章顏猶不破垂旒被衮人見興悲禮器則爼豆犧娑軒懸則祝敔鐘磬後殿翚衣雉服文母賢妃露幔珠屏蝦象榻不異昔時祕寢皆同曩日深宮前則廣廈交陰芳亭對搆紫石伏狻猊之影朱欄交函蓞之光正啟重門並立神將侍衛兵仗矛防森然文武官班簪裾肅列直出甬道千步有餘河枕投醪波通射的蓮芰繞於紅閣桐桂夾於星橋左則回抱粉廊連延綺棟並圖曹署各列司存乃至早世勛臣無祿公子皆塑儀像並配薦羞右則修廡飛甍緑窓丹牖陰兵神馬見雷電而沒風雲明牢淨廚備粢盛而烹肥腯景物則髙山矮柱粉竹金松夾砌名花連階瑞艸煙嵐蓊蔚便是陰宮雲霧蒙籠居然神府我王昔以致君之業累殄冦戎今立顯考之祠而修孝敬所以天朝繼封王爵以耀�章金印印宇內徴呼元帥帥天下侯伯卓絕殊勛洪業所謂炙地薫天設使書剡川九萬之牋不能盡紀勒華山五千之仞亦恐難窮先業也詞不容於王掾才匪量於曹斗擬奚斯之頌或恣麤心對豫章之碑豈合借乎但以二紀幕客十載廷臣不求孫綽擅名豈望楊修絕妙所希編述用答恩知追感先王防爲銘曰崧髙嶙峋是生哲人上天獅子出澤麒麟籛尊殷祖鄛唐臣衣冠表裏文武經綸廣運將新大盜斯起雁象歘驚鳬毛亂委紫蓋防塵黃金多壘旣斁憲章又裂文軌武肅英王提劍東方龍行雲雨虎變文章孛气沃灑妖雪歸湯洗滌星紀整頓天常告功狼居圖形麟閣相珪聨編茅土續索三道犀幢八朝鳯幄丹券家門錦衣城郭元帥天下國王具區六瑞琢冊三品鑄符尙父四履尙書萬樞峗峨髙壽曦赫覇圖我王奉天爲時而出傳寶應金繼輝趙日國士無雙風華第一削樹平戎夢禾受秩功旣挺世徳又動天襲封二冊嗣位三年金應國寶元帥兵權忠無瑕纇孝絕雕鐫未褫墨縗乃建淸廟臥龍之城金稽之嶠嵐界回廊粉明周繚廣殿霞開重門兵峭瑞玉禮器香檀聖容民之祀主我之神宗秉翟執籥特磬編鐘然蕭膟寘幣輸琮於穆祠中煥然陰府五齊恆馨六佾常舞肴薦房蒸歌隨路鼔令子懿孫光今顯古】王歷事四朝累加定亂安國啟聖昌運同徳守道翊戴功臣天下兵馬都元帥開府儀同三司尙父尙書令兼中書令上柱國吳越國王賜劍履上殿詔書不名凡功臣諸子領節制皆署而後請命王居處務期節儉衣衾雜用細布常膳惟甆漆器寢帳敝恭穆夫人欲易以靑繒不許【十國紀年云鏐居室服禦窮極侈靡末年荒恣尢甚似未確】常嵗除夜防子孫鼔琴未數曲遽止之曰聞者以我爲長夜之飲少在軍中夜未常寐倦極則就圓木小枕或枕大鈴寐輙欹而寤名曰警枕置粉盤於臥內有所記則書盤中又時彈銅丸於樓墻之外以警直更者一夕防行叩北城門吏不肯啟關曰大王來亦不可啟明日召吏厚賜之稍暇則命諸子孫諷誦詩賦或以所制詩賜丞相將吏亦間能書寫畫墨竹然不以呫畢廢正務或有述李頻詩於王曰只將五字句用破一生心王曰此心何所不用而破於詩句惜哉反復議論由是往往逹旦天福中近侍李詠因監契丹驛中有判官謂詠曰武肅王常夜不睡詠詰其所知答曰甞聞五臺王子太師言浙中不睡龍今已歸矣訪其所聞乃壬辰之後也【僧贊寧傳載略云武肅王常時詣諸院孫敏利者老姥監直聴更一宵銀枝燈有大蜥蝪防油缸而吸視之將竭倐然不見明日王曰昨夜夢麻膏充腸而飽是何祥也宮中或有對者王亦防哂而已】又防時倜儻有大度志气雄傑機謀深逺每處眾中而神采有餘居家庭極盡人子禮純孝本於天性開國後遇春秋薦享必嗚咽流涕曰今日貴盛由積善所致但恨祖母不能見耳是時中原多事西川王氏稱蜀廣陵楊氏稱吳南海劉氏稱漢長溪王氏稱閩皆竊大號或通姻戚或逹聘好咸以龍衣玉冊勸王自帝王笑曰此兒輩自坐鑪炭之中又踞吾於上耶卻之不納而諸國主亦無不以父兄事之王負知人之鑑尊賢下士惟日不足名其居曰握發殿取周公吐餔握發之意【後人譌爲惡發殿】常使畫工數十人居淞江號鸞手校尉伺北方流移來者咸寫貌以聞擇淸俊福厚者用之胡嶽方渡江時畫工以貌奏王覩而嘆曰面有銀光奇士也卽時召見幕客羅隠雅好譏評𨿽及王防時事怡然不怒人咸稱其寛大後庭有鄭姬者父坐法當死左右兾其獲宥且言斯人有息女預侍王曰豈可以一婦人亂我法出其女而斬之其公正不私又多此類也

論曰歐陽氏五代史謂錢氏有攺元而無稱帝之事然獨得其封落星石制書稱寶正六年辛夘一節耳及宋末於臨安府得吳越尊勝幢有雲天寶四年嵗次辛未是朱梁簒唐之明年戊辰巳攺元天寶矣又靈隠尊勝幢云寶大二年嵗次乙酉婺州觀音院鐘刻云寶大二年乙酉而朱府君墓志亦言寶大元年嵗次甲申是唐之同光二年在吳越爲寶大元年也元至正時海寜州發吳越臣許俊墓內署寶正三年於石而招賢寺幢及貢院橋柱皆題寶正年月不一而足則武肅王之攺元斷矣獨是越州墻隍廟碑旣奉梁敕爲梁主父名諱且上書開平二年嵗在戊辰又杭州眞聖觀碑後署開平二年八月豈立碑在攺元之月之前抑武肅王於中原正朔或遵或廢陽用而陰違邪至於臺州壁記有錢鎰天祐十九年之紀而瑪瑙水月寺幢復有言作寶貞年號者載籍傳譌卒不可得而明也【閻自若唐末泛聞錄又作保正亦誤】姑舉其大端以爲吳越攺元之證云【或言羅隠新城縣記署寶大元年於癸未嵗與諸石刻小異以此爲疑任臣案新城已攺新登何得復云新城卽曰梁亡之後不爲梁主父諱或仍舊稱未可知然隠卒於天寶三年安得癸未年尙撰縣記乎此必僞作明矣】

十國春秋卷七十八

欽定四庫全書

十國春秋卷七十九

檢討吳任臣撰

吳越三

文穆王世家

文穆王名元瓘字明寶初名傳瓘及襲位更今名武肅王第七子也母陳氏唐光啟三年冬十一月十有二日生傳瓘於杭州東院先是有僧持玉羊大可數寸獻武肅王且曰得此當生貴兒傳瓘果以嵗丁未生焉幹寧元年二月授鹽鐡發運巡官稍遷金部郎中賜金紫天復元年八月攺授禮部尙書遙領邵州刺史徐許之亂田頵要質於我武肅王歷選諸子不應命傳瓘奮然請行莊穆夫人聞之泣曰置我兒於虎口也傳瓘曰忘身以紓國家之難𨿽死無恨遂從數人縋北門而下武肅王奇而送之已而頵叛於吳吳忠武王防我兵攻頵頵每戰敗歸輙欲殺傳瓘頵母及頵婦弟郭從師常加保防後頵將出語左右曰今日不勝必斬錢郎是日頵戰死傳瓘得歸天祐二年制授傳瓘檢校右僕射八月處州刺史盧約弟佶防永嘉四年四月傳瓘承王命伐永嘉時佶列巨舟四十艘於淸澳海門以邀我師傳瓘謂諸將曰賊鋭卒盡在此矣姑弗與戰當由他道徑襲賊壘出其不意必成擒也於是自安固江登陸而襲之遂斬佶是時梁已簒唐師還承制攺內牙都指揮使檢校尙書右僕射冬十月授金紫光祿大夫檢校司空明年武肅王攺元天寶四年秋七月梁賜傳瓘號贊正安國功臣進授司徒守湖州刺史六年夏四月淮南將李濤冦衣錦軍傳瓘率師討之乃盡伐樹木絕其歸路爲三覆以待時徐知誥在敵中興傳瓘騎相逼幾獲之俄而知誥易服乘白騾而竄壬辰獲濤及偏將咸知進等八千餘人兵甲生口稱是是行也營中有气如龍虎狀賊人望之曰覇者之气也五月復率騎兵攻廣徳縣城六月己夘城陷傳瓘手刅二百餘人獲敵將花防渦信及吏卒七千餘人以還冬十月梁敕授檢校太保依前湖州刺史大彭縣開國男食邑三百戶七年夏六月梁授傳瓘特進光祿大夫開國侯食邑一千戶秋九月命統師攻常州無錫縣丁未克之獲其將朱超等五百餘人八年梁授傳瓘鎭海軍節度使土客諸軍都指揮使湖州刺史如故十年夏六月加檢校太保食邑五百戶十二年梁詔傳瓘帥水師大小龍形戰艦五百艘自東洲發艦竟往淮甸夏四月乙巳大戰吳人於狼山江將戰之夕傳瓘召指揮使張從寶計曰彼若徑下當避其初以誘之制勝之道也乃命軍中宿理防檣每舟必具豆江沙以隨翼日昩爽吳人果乘風自西北而下危檣巨艦勢若云合我師輙先避去敵舟旣髙且巨不復能上我乃反乘風逐之及吳兵回舟而鬭舳艫相接因揚散豆吳兵目不可視戰血旣漬踐豆者靡不顚踣隨進火油焚之斬其將百勝軍使彭彥章俘獲無算自江及岸數千里皆殷焉先是舟次浪山江之石碑灣有石幢大署其文曰向後有木龍五百至此其言遂驗秋七月傳瓘復戰於無錫縣防偏將曾云奔於吳我軍失利已而傳瓘馬逼髙岸吳人追垂及乃舉防私誓曰天必助我馬當躍上不然則墜我於此馬果一躍登岸頃之復整行伍破敵而歸吳自是遂求通聘十三年梁遣衛尉卿兼通事舍人陳琮授傳瓘檢校太尉同中書門下平章事充淸海軍節度使餘如故十五年春正月加特進檢校太尉兼侍中增食邑三百戶仍賜匡扶定亂立正至道功臣寶大元年冬十月唐授傳瓘開府儀同三司檢校太師兼中書令依前淸海軍節度使兼充兩浙節度使觀察畱後遣進奉使婁輯將命寶正元年夏武肅王不康因如衣錦軍命傳瓘監國仍俾便宜行事及王至自衣錦軍中外無所專命王心喜嘉嘆久之九月唐加傳瓘食邑一千戶實封一百戶初傳瓘夢神人賫骨易其頂遂有是命三年秋七月己巳第六子佐生閏八月唐遣閤門通事舍人李韞授傳瓘鎭海鎭東等軍節度使四年春復加杭州越州大都督長史增食邑一千戶實封二百戶秋八月己酉第九子俶生五年夏五月唐又增食邑一千戶實封一百戶唐長興三年春武肅王旣薨傳瓘哀慟終日四日不食左右勉進以粥其行喪也傳瓘與諸昆弟同幄指揮使陸仁章扶傳瓘就異幄且告將吏禁諸公子從者無得入夏四月己未傳瓘攺名嗣立以遺命去國儀用藩鎭法仍遵中朝年號稱長興三年罷開元府諸屬復中吳軍除民田荒絕者租稅中外班賚有差命處州刺史曹仲達權知政事置擇能院以浙西營田副使沈崧領之掌選舉殿最先是孟春至夏陰晦彌時至是澄霽國人咸悅是月庚午殯先王靈輴於衣錦軍之正寢內牙指揮使劉仁與陸仁章用事久眾害其能一日詣府門請誅之元瓘使從子仁俊戒諭諸將無逞私恨以殺人乃以仁杞爲湖州刺史仁章爲衢州刺史秋七月己丑唐加元瓘守中書令是嵗丞相許明捨富春宅爲寺名曰許明寺

長興四年春正月契丹使者伊喇廸徳還國遣使從貽寶器三月唐遣將作監李鍇光祿少卿張裒來歸我先王之賵又遣引進使楊彥珣授元瓘起復云麾將軍上金吾衛大將軍員外置同正員中吳軍節度使元璙檢校太師兼中書令淸海軍節度使元懿檢校太傅同中書門下平章事餘如故夏四月吳客省使許確百濟國太僕卿李仁旭各來祭我先王秋七月丁亥唐遣郎中張絢封元瓘爲吳王是月漢左僕射何瑱亦來祭我先王王兄元璙自蘇州入見王待以家人禮介觴爲壽慰勞甚至元璙泣謝而退九月唐遣吏部侍郎張文寶來宣諭冬十一月唐主殂宋王從厚嗣位十二月庚戌寧國軍節度使同平章事檢校大傅王兄元璣卒是嵗順化軍節度使判明州王弟元珦驕縱不法每請事於王府不獲輙上書悖慢又以鐡牀炙屬吏臭滿城郭王遣牙將仰仁詮召還幽之別室封漢余杭令陳渾爲太平靈衛王建祠於國城外北山

應順元年春正月唐主攺元大赦敕遣鞍轡庫使王延縞來宣告仍賜國信壬午奉葬先王於茅山甲午唐遣散騎常侍孔昭序駕部員外郎張防冊王爲吳越王是月大雪平地五尺夏四月潞王從珂廢唐主爲鄂王而自立攺元淸泰六月敕遣給事中張延雍兵部員外郎馬義冊王爲吳越王秋九月辛酉王獻唐白金五千鋌絹五千疋靜海軍節度使檢校太保中書令王弟元防等四人共貢唐白金七千鋌綾絹七千疋

淸泰二年春三月己酉唐贈王母陳氏爲晉國太夫人授王弟元防守太師秋七月甲辰西方慶雲見是月重建開元宮追福於先王也九月王貢唐綿綺五百連金花食器二千兩金稜祕色甆器二百事冬十一月唐敕杭州防國廟攺封崇徳王城隍神攺封順義保寧王銅官廟攺封福善通靈王湖州城隍神封阜俗安城王越州城隍神封興徳保闉王從王奏請也閩皇城使李仿伏誅仿部兵焚啟聖門奪仿首來奔是嵗王建寺於府城外前百步起樓號曰奉恩請寺額於唐略云襲爵數年曾無報效受鳳池之眞命降龍冊以雙封乞賜龍冊爲名用昭曠典唐主不允錫名曰千春【詔曰錢元瓘效忠建寺比爲誕節齋僧龍冊爲名未稱勤懇宜號千春寺】又建瑞隆院於七寶山

淸泰三年春正月唐遣禮部尙書李懌戶部郎中姚遐賫奉吳越王金印至歸舊物也秋七月唐敕建先王廟於東府是月唐授王部將保順軍節度使鮑君福檢校太尉同平章事冬十一月契丹立石敬塘爲晉皇帝攺元天福十二月晉授王天下兵馬副元帥【淳祐時林屋洞得金簡曰天下兵馬副元帥吳越錢王】

天福二年春正月朔日有食之晉遣供奉官周彥環賜國信二月王廢其弟順化節度使同平章事元珦爲庶人是月己酉夜暴雨自西北起連日至壬子有海魚二各長五十餘丈一死於桐廬一死於余姚江三月戊午王殺其弟元防元珦許以公禮葬之麾下卒伍悉從宥不坐夏四月晉以禮部尙書程遜兵部員外郎韋稅爲加恩使進封王吳越國王仍賜天下兵馬副元帥金印【是嵗程遜還京溺海死通鑑系此事於十一月戌辰今從偹史】甲午王卽位建國一如天寶故事【卽位者卽王位也國王與王不同通鑑以卽位開國在前而進爵在後亦未爲允】丙申仍赦境內今年租稅之半立子僔爲世子以曹仲達沈崧皮光業爲丞相鎭海軍節度判官林鼎掌教令秋七月晉削元防元珦在身官爵任便處置八月辛巳大閱於北郊戊申新建五廟於城南九月乙夘王親視五廟冬十月貢晉天和節大排方龍座金腰帶一禦衣十三事乙丑金陵徐誥稱大齊皇帝遣使來告卽位是嵗建相嚴院於國城西髙麗遣使張訓來聘

天福三年春正月朔日有食之二月乙亥丞相沈崧卒冬十月丙戌貢晉謝恩金器五百兩白金一萬兩吳越異文綾八千疋金條紗三千疋絹二萬段綿九萬兩大茶腦源茶二萬四千斤又進大排方通犀瑞象腰帶一副十一月晉遣使賫捧吳越國王玉冊及沿身法物等至冊曰惟天福三年嵗次戊戌十一月甲戌朔五日戊寅皇帝若曰王者握圖立極崇徳報功或開國以建邦或苴茅而錫壌乃樹藩屏式奬忠勲古先哲王率由斯道惟朕薄徳敢忽彛章況夫奠南服之奧區鎭東甌之重地懋績𨿽髙於列土殊榮未繼於肯堂得不申加意之恩降非常之命用紀代天之業特頒鏤玉之文乃擇吉辰爰敷盛典咨爾興邦保運崇徳志道功臣天下兵馬副元帥鎭海鎭東等軍節度浙江東西等道管內觀察處置兼兩浙鹽鐡制置發運營田等使開府儀同三司檢校太師守中書令杭州越州大都督府長史上柱國吳越王食邑一萬五千戶實封一千五百戶錢元瓘嶽靈稟粹天象儲精蘊文武之兼材受乾坤之間气旣寵承吳越功邁桓文運妙略以平凶用奇兵而制變祗嗣基搆表率英雄淮夷之屛气銷聲海嶠之波澄浪息而況興我昌運竭乃忠規懋勲庸而首列韓壇奉玉帛而誠先禹貢語尊奬則獨標大節顧封崇則未稱鴻名宜舉徽章俾奉先正矧其天文當南斗之分地誌控勾踐之都眷玆舊封允屬全徳是用異車服於羣後盛簡冊於列藩正二國之土疆錫九天之寶瑞表予嘉命纘乃舊邦大振家聲夾輔王室今遣使太中大夫尙書右丞上柱國賜紫金魚袋王延使副中散大夫尙書司門郎中柱國賜紫金魚袋張守素持節偹禮冊爾爲吳越國王於戱服衮衣而佩玉位壓於諸侯駕戎輅而握兵符名尊於九伐馭貴之重象賢之榮爾其祗荷天光勉淸國步往綏厥位永孚於休戒之愼之勿忝前烈十二月大閱馬步軍洎艛艪於碧波亭是嵗建淨空院於國城之北山又建昭慶律寺廣陵郡王元璙請析嘉興縣之西鄙義和鎭爲崇徳縣從之天福四年春二月晉授世子僔爲果州團練使是月齊徐誥攺姓名李升稱大唐夏四月遣左衛上將軍沈韜文如唐賀南郊秋八月戊申建世子府於城北是日白龍見處州長松縣遂更爲龍泉縣是月晉敕建溫州爲靜海軍節度從王請也九月又敕升婺州爲武勝軍授王兄元懿爲節度使是月保大軍節度使同參相府事陸仁章卒冬十月壬子吳越國莊睦夫人馬氏薨是月晉遣刑部尙書李懌禮部郎中崔鈞授王天下兵馬元帥【通鑑作八月己酉】增食邑五千戶實封五百戶仍賜禦服紅羅眞珠戰袍金甲各一副十一月契丹遣其臣揚珠來聘十二月辛酉葬恭穆夫人於衣錦軍慶僊鄕是嵗僧道翊得奇木於前澗斵爲觀世音法身王命建天竺道場【釋氏紀錄雲天福己亥僧道翊一夕見山間光明往視之得奇香木命良工刻成觀世音菩薩像白光煥發繼以晝夜幹祐戊申有僧從勲以古佛舍利置毫相中舍利時現冠頂晝放白光王常夢白衣人求葺其居寤而有感遂建天竺觀音看經院】又建天長淨心寺於國城是時晉諫議大夫段希堯來使希堯過海遭大風左右皆恐懼希堯曰吾生平不欺汝等恃吾可無恐也已而風亦止

天福五年春二月甲辰溫州刺史王子僎卒是月王延政自立於建州閩中大亂求救於我壬戌王遣內牙統軍使仰仁詮都監使薛萬忠將兵四萬救之丞相林鼎切諫不聴三月奏嘉興縣置秀州以嘉興海鹽華亭崇徳焉時又析東府剡縣十三鄕爲新昌縣【紹興府誌雲開平元年析剡立新昌縣未審是非】已又攺剡縣爲贍縣惡剡有二火一刀之說爲不祥也【順存錄言天慶觀有錢氏時都公移稱兩都都軍糧帖檢先據贍縣奏云云錢氏時稱杭爲西都越爲東都因號兩都】壬申晉遣右諫議大夫髙延賞兵部尙書李元授王天下兵馬都元帥夏四月癸夘鎭海軍行軍司馬兼侍中同平章事太尉鮑君福卒甲子世子僔薨仰仁詮等兵至建州王延政以福州兵已敗去奉牛酒請班師仁詮等不從延政懼復乞師於閩王曦曦以兄子泉州刺史繼業爲行營都統將兵救之且移書責我別遣輕騎絕糧道防久雨我兵食盡五月延政遣兵出擊俘斬以萬計我師敗績癸未仁詮等遁還是月四星聚斗秋八月以世子府爲瑤臺院冬十月王貢晉謝恩金器三百兩白金八千兩金條紗五百疋綿五萬兩十二月王以子佐爲內牙諸軍都指揮使是嵗蘇湖秀三州大水

天福六年春三月丙寅晉遣太子賓客聶延祚吏部郎中盧撰冊授王守尙書令夏五月漢遣攝太尉工部侍郎盧膺尙儀謝宜淸尙衣髙素淸來逆我故王弟傳璛之室馬氏以爲繼室不克還六月寧國軍節度使同參相府事仰仁詮卒是月建甘露寺於南山【有泉一若甘露可啜故名】秋七月甲戌麗春院災延於內城燬宮室府庫幾盡王避之火輙隨發遂驚懼發狂疾遷居瑤臺院是月唐主遣使來唁且賙其乏八月王寢疾語內都監章徳安曰佐尙少當擇宗人長者立之徳安對曰佐𨿽少羣下服其英敏願王勿以念王曰汝善輔之吾無憂矣辛亥王薨於瑤臺院之防云堂年五十五在位十年晉主令所司定謚曰莊穆敕攺諡曰文穆【或作忠順非】命宰相和凝撰神道碑【碑文曰雲起龍驤化爲侯王鴻騫鳳翥鶚立鷹揚凜然勍气綽爾雄鋩大名之後五世其昌武肅開基奄有吳越恩洽百城名馳雙闕旣委招懷復專徵伐燾土苴茅秉麾仗鉞尙父棄代元帥承家傳榮襲慶奕葉重葩有典有則去甚去奢威名烜赫事望光華譚藪縱橫詞泉浩渺曹植思遲崔�書少月夕花朝猿巖鴈沼筆落彩牋淸風緑篠神傳射訣天富兵鈐文月角燕頷虯髯威能伏獸名可愈痁撫眾以忠待士持謙事必有恆政皆求理扶弱遏彊先人後已但見偃風莫聞狎水阜康蒸黎廓淸邊鄙量陂素廣徳嶽彌髙禮延耆碩令肅權豪庭趨忠烈府集英髦講論韜略奬勸勲勞自靖稱藩益勤述職防布詔命動遵楷式每陳貢輸常逾萬億率表方隅匡扶社稷功庸罕對渥澤無倫禮優伯舅位極人臣鎔金鏤玉龜紐龍綸永承當代莫繼芳塵禁暴戢兵取威定覇方賴控臨忽聞薨謝云慘長空星沈永夜號動軍民涕泗華夏初聞訃奏尋輟視朝深嗟旦奭不及松喬倍加贈襚久罷簫韶君臣分至水陸程遙間傑淪亡英賢繼襲擗踴悲摧無所迨及益務撫循加之周給人情旣安兵威自戢一方肅靜三世輝榮朝宗事大誓志傾城欲光家世上奏聖明願書貞石用顯聲名金玉令人鼔旗良帥徳盛功崇文經武緯述之莫窮言之無愧庶幾乎萬嵗千秋人見之而墮涙】七年二月癸夘葬於國城龍山之南原八年四月丁夘【二十日】立碑石於隧道王志量恢廓識度宏逺𨿽少嬰軍旅尢尙儒學事武肅王孝敬小心未常有懈武肅王性嚴急每召輙須時至王乃制濶袴大韈以便之晚年政事一委防決簿書塡積皆躬親批署手爲胼胝復效武肅王故事置粉盤於榻首夜有所憶卽書其上詰朝以備顧問時屬重盜賊及詐僞誹謗法犯者必死王皆力救獲宥者甚眾常北徵師次平望蚊蚋尢甚左右請施帷帳王曰三軍皆在此我獨何避竟不許寶正中武肅王將選諸子爲嗣王兄中吳軍節度使傳璙弟淸海軍節度使傳璹寧國軍節度使傳璟等皆言王功徳髙茂是宜委副故遂以兩鎭相屬及武肅王寢疾一日出玉帶五賜王兄弟命王先擇之王乃取其狹小者武肅王大悅曰吾有汝瞑目無恨矣纘嗣之後更示以明恕人情翕然凡中外封章相搆者積而毀之悉置不問王舅陳氏歷職不過戍遏每加厚賜而未常遷授恭穆夫人之弟馬充常以使役求免王廷責之遂下獄尋黜於剡溪其恪遵治命保愼名器足守一代之覇業焉論曰錢氏五王惟武肅有攺元事而廟號則史所不載間讀余公綽閩王事迹云永隆三年吳越世宗文穆王薨林仁志王氏啟運圖云永隆二年吳越世皇崩子成宗嗣𨿽二人所紀年嵗不同至廟號稱宗則二書脗合似非竟無可據者今兩浙民間猶謂武肅王爲錢太祖豈當日果實稱宗而其後漸諱之邪當闕疑以附夏五郭公之例【按武肅王浚舜井記有東都上直官西都上直官等文是明以西府東府爲兩都已又王順伯家藏吳越忠懿王一判語其狀云臣贊寧右臣伏奉宣防撰文疏今進呈乞給下取設齋日五更前上塔臣自宣卻欲重進乞於仁政殿前夜化卻不然便取聖防云云此進呈聖防諸語亦與天子略同由是以推則吳越𨿽無稱帝之事而當日臣下尊之者詞多近僭亦未必盡無也○又建炎以來朝野雜記云羣臣欲稱光堯廟號成宗者尢袤曰此吳越錢元瓘僞號也是又以成宗爲文穆廟號已不知何據】

十國春秋卷七十九

欽定四庫全書

十國春秋卷八十

檢討吳任臣撰

吳越四

忠獻王世家

忠獻王名佐【五代史宋史作佐表忠觀碑作仁佐】字祐文穆王第六子母許氏以寶正三年七月二十六日己巳生佐於功臣堂初孝獻世子居監撫文穆王治其府於城北將俾居之一日世子與佐戲采於靑史樓遽謂佐曰君王方爲我營府署願與若博之比四擲而佐得六赤世子失色佐從容曰五哥入府佐當將符印之命因再拜世子竟不懌投骰盤於樓下而去俄而世子不祿佐授鎭海鎭東節度副使檢校太傅先是內牙指揮使戴惲爲文穆王所親任文穆王養子侑者其乳母故惲婦黨戚也文穆王旣薨或告惲謀立侑章徳安祕不發喪與諸將伏甲士幕下明日惲入府執而殺之廢侑爲庶人復其姓孫氏幽之明州蓋天福六年秋八月壬子日也是日將吏奉文穆王遺命承制以佐爲鎭海鎭東兩軍節度使時年十有四歳【歐陽史云年十三今從通鑑】九月庚申佐卽王位於僊居堂赦境內班賚有差命丞相曹仲達攝政事軍中或言賜與不均舉仗不受仲達親諭之乃解辛未王遷於思政堂命境內給復一年諸闗梁禁制悉從除減又命田園有道宮佛寺比入賦稅者悉免之冬十月長星見十一月唐遣使祭我先王晉授王起復鎭國大將軍右金吾衞上將軍員外置同正員領鎭海鎭東等軍節度檢校太師兼中書令吳越國王食邑一萬戶實封一千戶仍賜保邦宣化忠正功臣王命刑部待郎楊巖如唐賀仁壽節是時凡官名左者悉攺爲上避王諱也

天福七年春三月閩人來祭我先王二月癸夘晉勅葬先王於龍山之南原三月晉遣太中大夫李鶚來歸先王之賵乙丑中吳建武等軍節度使廣陵郡王王世父元璙薨子文奉嗣壬申晉加王食邑七千戶仍攺賜保邦宣化忠正翊戴功臣秋七月王以內牙指揮使章徳安李文慶爲內牙上右都監使【按冊府元是月晉詔攺州縣名與髙祖諱相犯者杭州錢塘縣爲錢江縣唐山縣爲橫山縣臺州唐興縣爲臺興縣然吳越備史載開平二年攺唐山爲吳昌唐興爲天臺順存錄又言龍徳二年割錢塘鹽官之半爲錢江縣與此不同有說見地理表】冬十月以都指揮使闞璠【備史作燔今從通鑑】胡進思爲內牙上右統軍使十一月王遣使貢晉鋌銀五千兩絹五千疋絲一萬兩謝封國王恩又進細甲弓弩箭扇子等物又貢蘇木二萬斤漧薑三萬斤茶二萬五千斤及祕色甆器鞵履細酒糟姜細紙等物十二月命右武衛大將軍蔣璠使於唐己巳以龍山武功堂爲文穆王廟是時晉太常卿龍敏來聘長揖不拜

天福八年春正月癸未重建功臣堂二月丙辰丞相皮光業卒秋七月乙巳貶內牙都監使章徳安於處州李文慶於睦州王初立優待諸將上統軍使闞璠與胡進思用事璠彊戾排斥異已徳安數與之爭文慶不附於璠故有是譴冬十月晉遣使授王吳越國王玊冊冊曰惟天福八年嵗次癸夘十月丙午朔六日辛亥皇帝若曰在天成像拱辰分將相之星惟帝念功啟土列侯王之國朕所以法昊穹而光宅稽典禮以疏封而況世著大勲時推令器探寶符而嗣位杖金鉞以宣威羽翼大朝藩離東夏宜列諸侯之上特隆一字之封簡自朕心葉於輿論咨爾保邦宣化忠正翊戴功臣起復鎭國大將軍右金吾衞上將軍員外置同正員檢校太師兼中書令杭州越州大都督充鎭海鎭東等軍節度浙江東西等道管內觀察處置兼兩浙鹽鐵制置發運營田等使上柱國吳越國王食邑一萬七千戶實封四千戶錢佐爲時之瑞命世而生負經文緯武之才蘊開物成務之志英華發外精義入神亞夫繼社稷之勲顧榮擅東南之美眷言祖考志奉國朝淸吳越之土疆執桓文之弓矢天資厥徳代有其人荷基構以克家事梯航而述職殊庸斯在信史有光是舉彜章爰行盛典土茅符節方推翼世之賢黻冕輅車更重策勲之禮斯爲異數允屬眞王今遣光祿大夫檢校司徒行太子賓客上柱國太原縣開國男食邑三百戶王玫使副正議大夫行尙書吏部郎中柱國賜紫金魚袋趙熈等持節備禮冊爾爲吳越國王於戲周寵元臣四履錫命漢封異姓八國始王指河嶽以誓功俾子孫而襲爵爾纂服舊業朕考前文勿忘必復之言更廣無窮之祚懋昭前烈爾惟欽哉十一月辛巳王駕遷於功臣堂癸未丞相曹仲達卒戊子納元妃仰氏是嵗建報國千佛院又賜晉郭文祠額曰碧沼寺是時浙地兒童聚戲動以趙字爲語助云得則曰趙得云可則曰趙可【晉末趙延壽貴盛浙人謂必應防後延壽爲契丹所執而謡益盛洎宋祖受禪忠懿王納土始符其兆】

開運元年春正月壬寅丞相林鼎卒三月晉勅授王落起復增邑三千戶實封一千戶夏四月丙午王親祀五廟秋七月辛未朔晉少主攺元開運九月朔日有食之南船務石井有物形如守宮尾長七尺許鬛且角獲之置於安溪潭冬十一月王命從兄東府安撫使仁俊爲內外馬步都統軍使弟保爲東府安撫使是嵗捨瑞蕚內園建龍華寶乘院仍造大士塔又建寶相寺華藏園於國城

開運二年春三月丙午王從祖順化軍節度使鏵卒秋七月修武肅王廟於城西奉旃檀神像而致焉八月朔日有食之冬十月晉遣太子賓客羅周嶽右庶子王延濟冊王守太尉十一月朔王大閱於北郊乙夘誅內牙都監使杜昭達己未誅內牙上統軍使明州刺史闞璠庶人孫本賜死貶都統使王兄仁俊東府安置先是昭達與璠皆好貨錢塘富人程昭悅以金寶結二人得侍左右昭悅爲人狡佞愛特逾於舊將璠不能平昭悅知其意詣璠叩首謝璠不爲意昭悅欲出璠於外私謂胡進思曰今欲除公及璠各爲本州使可乎進思許之乃以璠爲明州刺史進思爲湖州刺史璠怒曰出我於外是棄我也進思曰老兵得大州幸矣何爲不行乃受命旣而復以他故畱進思統軍使因誣昭達奉仁俊作亂下獄鍜鏈成之因有是處分昭悅治闞杜之黨凡意所忌者誅放百餘人國人皆側目獨進思重厚寡言昭悅以爲戅獲免是嵗建鷲峯禪院於國城之北山【延伏虎光禪師居之】

開運三年春二月日有食之三月晉授王東南面兵馬都元帥增食邑二千戶實封五百戶仍攺賜推誠匡運忠亮威徳功臣秋七月庚寅吳越國夫人許氏薨八月重建天寵堂壬申葬仁惠夫人於國城西山之原冬十月閩大亂李達更名達遣客將徐仁宴李廷諤等奉表稱臣乞師於我王召諸將計事諸將皆不欲行惟內牙都監使水丘昭劵以爲當救王曰唇亡齒寒春秋明義吾爲天下元帥曾不能卹鄰難將安用之諸將躍馬食肉獨不肯以身先我乎有異議者斬命昭劵專掌用兵內都監使程昭悅掌應援餽運而以軍謀委丞相元徳昭壬午遣統軍使張筠趙承泰將兵三萬水陸救福州是行也宿衞武肅王廟庭者聞甲馬聲凡數夕而止後接戰時唐人視我師徧郊野人皆丈餘蓋靈助也是月獻晉謝恩白金五千兩綾五千疋腦源茶三萬四千斤笴箭一萬莖蘇木乳香他物稱是又進啟聖節金大排方坐龍腰帶一條禦衣一襲十六事十一月己酉我兵至福州自浦南潛入州城唐兵進據東武門李達與我兵共禦之不利自是內外斷絕城中益危十二月王命弟偡爲湖州刺史是嵗議鑄鐵錢王弟牙內都虞侯億上疏以爲不可從之建寶勝院於北山開運四年春正月契丹主入東京稱會同十年肆赦天下廢晉少主爲負義侯遷於黃龍府二月庚午有雉集於玊華樓辛未晉劉知逺稱帝於河東仍稱天福十二年【吳越是時用防同年號】是月王命內牙指揮使諸溫伺內都監使程昭悅歸第執送東府己夘誅昭悅釋王兄仁俊之囚以昭悅多聚賓客蓄兵器與術士遊也三月庚寅命王弟俶出鎭臺州戊戌王遣將余安自海道救福州己亥兵至白蝦浦海岸泥淖方布竹簀以行唐軍聚射之簀不得施唐監軍馮延魯曰相持不戰徒老我師不若縱其登岸盡殱之則城不攻自降矣禆將孟堅曰登岸則浙兵致力於我鋒不可當安能盡殱乎延魯不聼我兵旣登岸大呼奮擊延魯不能禦棄眾而走堅戰死我師乘勝而進城中出兵夾擊大破唐兵鹵其將都指揮使楊匡業蔡遇等獲器械數十萬安遂引兵入福州李達舉所部授之歸附於我先有謡曰風吹楊葉鼓山下不得錢郎戈不罷至是果驗丙午張筠余安班師王遣東南面安撫使鮑修讓將兵戍福州以弟東府安撫使倧爲丞相夏四月李達遣弟通來請入覲從之五月我師凱旋王饗將帥於光冊堂賞賚有差是月晉授王諸道兵馬都元帥開府儀同三司尙書令增食邑五千戶實封五百戶仍攺賜資忠緯武恭懿翊戴功臣六月乙夘王薨於咸寜院之西堂年二十在位七年遺令以弟丞相倧爲鎭東軍節度使兼侍中【按錢塘大慈山甘露院牒稱防同十年七月有吳越國王押字及鎭東軍節度使印文蓋是時吳越與契丹信使不絕故吳越奉其正朔在諸州鎭之先其攺而從漢則在八月受漢制之後也又忠獻王薨止以鎭東節度使授倧至八月漢始制授倧鎭海鎭東節度使卽牒文可以證備史云遺令以倧爲鎭海鎭東節度使者誤也】是月晉主知逺攺國號曰漢秋八月勅諡王曰忠獻【表忠觀碑作忠顯】令太常卿張昭撰神道碑文葬於龍山之西南原王英明果防權變不測初嗣位尙少溫柔好禮恭勤政務發摘姦伏人不敢欺諸校驕恣者多優容之及被譴皆不知覺兵籍使錢丞徳家火俯邇內城命親軍援之王登而望有伺便攘竊者亟命斬之眾因悉力火遂滅開運中將益車徒下令募軍中及民間子弟逾時無至者乃命大紏之令曰紏而得之者糧賜皆蠲半翌日投書雨集遂加精訓南方之捷多其力也民有獻嘉禾者王問倉吏蓄積防何對曰十年王曰然則軍食足矣可以寛吾民命復其境內租稅三年

忠遜王世家

忠遜王名倧字隆道文穆王第七子孝獻世子同母弟也誕生之夕文穆王夢人以黃金一篋獻者因字之曰萬金𦇤入府中時武肅王方病目摩其頂曰眼大小左右曰眼小武肅王黙然起家內牙指揮使檢校司空開運元年冬十月出爲東府安撫使累授檢校太尉尋拜丞相天福十二年六月丙寅卽王位於天冊堂猶稱會同十年秋七月王召弟臺州刺史俶同參相府事庚子有雉升於天冊堂之防門旋歷廊廡久而獲之閩帥李達來覲以其弟通爲福州畱後王承制加達兼侍中更其名曰孺贇賜達弟名曰孺賓閏月李孺贇以金筍雜寶賂統軍使胡進思求歸進思爲請王命孺贇復任福州親餞於碧波亭八月葬忠獻王子國城西原是月漢以王爲東南兵馬都元帥鎭海鎭東節度使兼中書令吳越王遂遵漢主正朔冬十月王弟俶至自臺州十一月王大閱水兵於碧波亭統軍使胡進思諫以頒賞太厚王怒擲筆水中進思大懼十二月威武軍節度使李孺贇復貳於我東南面安撫使鮑修讓攻孺贇戮之族其家己酉傳首國城王命丞相吳程知福州威武軍事庚戌【家王故事云晉開運四年十二月晦也】內牙統軍使胡進思同指揮使諸溫鈄滔等作亂自忠獻王時諸校驕慢𨿽旋加誅殛而在位者皆遇以寛大及王纘嗣性旣嚴急誅杭越侮法吏三人而進思恃迎立功干預政事王惡之毎有僣逾多所裁抑進思頗不自安已而王欲授進思一州進思不可會李孺贇叛王以進思建議遣之歸更加責讓進思益憤恨屬內牙指揮使何承訓希防請逐之復密謀於都監使水丘昭劵王方猶豫未決承訓懼事露反泄謀於進思時王府夜宴將吏進思疑爲圖已遂統內牙親兵戎服入見王叱之不退猝愕入義和院進思鎖其門矯稱王命告中外曰驟得風疾傳位於弟同參相府事俶因帥諸將士迎俶於私第而立焉且言於丞相元徳昭徳昭至立下不拜曰俟見新君進思亟出褰簾徳昭始下拜進思稱王命承制授俶鎭海鎭東節度使兼侍中俶曰能全吾兄乃敢承命不然當避賢路進思許之方視事進思遂殺昭劵及進侍鹿光光鉉王之舅也明年遷王於衣錦軍進思日請害王忠懿王爲譬說百端且疑進思有他變乃遣都頭薛溫防王戒曰若有非常處分當以死拒未防進思遣方安等圖王溫悉斃之於庭廣順中徙王東府忠懿王命東府以官物充王取給西寢之後卽臥龍山爲王置園亭於上栽植花木周徧髙下遇良辰美景王被道士服擁伎樂旦暮登賞毎元夜張燈徧於山谷用油數千斤七夕結防樓於山巓諸節時費用稱是王常於山亭擊鼓聲達於外守衞者遽聞忠懿王忠懿王曰吾兄以閒適爲懷非鼓樂不歡乃命金魚水鼓四面奉之王能爲詩亭榭之上紀錄皆滿居二十年始薨【家王故事云廢王開寶中以疾終宋史云錢倧疾殂東府】以王禮葬會稽秦望山之原【紹興府誌忠遜王墓在昌源】諡曰忠遜或曰讓王年四十四子四人初王將卽位近侍陳禹夣以金防鑼承日輪加王之頂而手持二鐶頃之墜地旣而以夣語人人曰汝主將有非常之事然其二鐶不過二旬之事耳及卽位又以黃金一鎰命近侍袁文昌鑄巨錢文昌意其求防且懼不就乃宿謀於冶匠別鑄一以爲備翼日以所授金鑄之王臨視果不就因潛以宿鑄者獻至是皆符其兆【大中祥符六年六月宋眞宗贈讓王爲尙書令誥曰朕以茂對景靈誕敷明命乃眷育材之地首推錫之恩特示龍章用旌元烈咨爾直集賢院上都騎錢易父太保中書令吳越國王錢倧早襲王爵克成世功大庇吳越之民實隆軒冕之緒稟剛正之資不媿於前人隆友讓之風自致於多福遺方景行踵厥後昆允彰燕翼之謀宜錫褒崇之命納言華秩位冠天臺賁諸山原永耀門閥可贈尙書令天聖三年六月宋仁宗贈讓王敇曰朕昨者防陟嘉壇恭承大祀協防風而施令法解雨以推恩眷惟綸掖之近僚式沛漏泉之新命矧於勲烈宜爾褒崇中大夫上柱國彭城郡開國侯錢易父故檢校太師兼中書令吳越國王錢倧位襲眞王功聨冊府明敏嚴毅國史具書人臣極隆天爵自奉襲齊桓之業挺忠孝以無遺振秦伯之風惇揖讓而斯在果鐘佳嗣爲我詞臣得之本心克濟其善𨿽風樹之感常切於疚懷而密對之封是膺於異渥總師錦字玆乃世官舉而贈之尙冀歆奉可特贈天下兵馬都元帥仍封讓王餘贈如故】

論曰吳越甘露院牒之稱會同十年也在天福十二年七月曷以不稱開運與天福也蓋前此吳越與契丹通使不一而足至是旣布詔州鎭矣而漢使未至寧有不奉其正朔者間讀福州雙石祠記有云會同十年以閩府承平復封爲安境侯時福州新附吳越故亦稱會同也所疑者契丹以是年二月攺元大同已故遼史會同無十年而吳越猶紀十年者何蓋契丹降赦則稱會同而攺元則曰大同攺元之後不三月而徳光卒故大同之號不行於南土則吳越之稱會同於丁未七月也又奚疑焉

十國春秋卷八十﹤史部﹐載記類﹐十國春秋﹥

欽定四庫全書

十國春秋卷八十一

檢討吳任臣撰

吳越五

忠懿王世家上

忠懿王名俶字文徳初名俶文穆王第九子也寶正四年八月二十四日生於功臣堂母曰吳氏天福四年十二月承制除內牙諸軍指揮使檢校司空忠獻王時累授特進檢校太尉開運四年春三月庚寅出鎭臺州忠遜王立徴俶同參相府事會僧徳俶者亦勸俶急歸不然將不利秋九月甲戌遂發臺州是日大風東南有云如樓閣之象識者異之冬十月至國城居南邸未防有胡進思之變進思乃召諸大校及軍庶迎俶嗣位俶見府僚將校於元帥府之外簾謙讓者三諸將士皆拜手言太尉素有徳望俯伏稱賀卽日以鎭海鎭東等軍節度使檢校太尉兼侍中蒞事元帥府南序時十二月庚戌日也【是時湖州民朱神佐以重價購紫鳶獻瑞中道而鳶殞國人嘲之曰半瑞】幹祐元年春正月漢大赦攺元乙夘俶卽王位於天寵堂赦境內租稅班賚有差以弟億爲丞相自前年季冬浹於正旦陰晦彌月是日云物澄霽人情大悅壬戌遷故王倧於衣錦軍丙子漢主殂少主承祐卽位二月辛夘王親祀五廟乙未內牙指揮使何承訓伏誅初承訓預胡進思之事至是復請誅進思王惡其反覆因有是命三月漢遣中書舍人張誼來歸忠獻王之賵是時胡進思屢請殺廢王倧以絕後患王不許已又矯王命令都頭薛溫害之溫拒曰受命之日未聞此言不敢妄由是進思憂懼日積丙寅進思死夏四月大閱馬步兵六月朔日有食之冬十一月下令每嵗租賦逋者悉蠲之仍嵗著爲令是嵗王以漢使張誼輕肆奏其過於朝及其副使馬承翰

幹祐二年春二月匡武都連名輙舉求職王命斬狀首二人坐黜者二十餘人余宥之三月漢勅授王東南面兵馬都元帥鎭海鎭東等軍節度使浙江東西等道管內觀察處置兼兩浙鹽鐵制置發運等使開府儀同三司檢校太師中書令杭州越州大都督上柱國吳越國王食邑一萬戶實封一千戶仍賜匡聖廣運同徳保定功臣夏四月太白晝見乙亥城西上淸宮災五月內牙指揮使鈄滔以罪黜於處州滔胡進思之黨也秋七月王命弟億爲明州刺史冬十月漢遣散騎常侍張煦等持節備禮冊王爲吳越國王仍賜玉冊金印法物等冊曰惟幹祐二年嵗次乙酉十月庚午朔十九日戊子皇帝若曰我先帝順天致罰大拯黎元亨萬靈於無主解兆庶之倒懸較定世勲以吳越居右伊朕眇末防奉先訓嗣位之始卽疇懋功前命爲元帥按地圖授武節東南之境得行徵伐今冊爲眞王駕大輅執桓圭牛斗之鄕盡荒土宇詢於有位僉曰克諧咨爾匡聖【宋史作翊聖】廣運同徳保定功臣東南面兵馬都元帥鎭海鎭東等軍節度使浙江東西等道管內觀察處置兼兩浙鹽錢制置發運營田等使開府儀同三司檢校太師兼中書令杭州越州大都督上柱國吳越國王食邑一萬戶實封一千戶錢俶象緯炳靈公王襲慶橫江負海者三千里開國承家者六十年而能望辰極以駿奔奉天朝之師律充庭納貢則外府告盈下瀨宣威則前茅獻捷忠信著於羣後禮讓行於一方故冕九章爲王之服昭其名也朱輪駟馬爲王之馭昭其器也而又三吳百越列土分疆有民人焉有社稷焉恢祖禰之令圖實典禮之鉅著勸夫忠孝以禦邦家今遣正議大夫守右散騎常侍上柱國賜紫金魚袋張煦左補闕崔頌持節備禮冊爾爲吳越國王於戲品秩甚尊名數尢重肅廣庭而備物練吉日以覃恩爾其正厥位事大以敬教民以順馭眾以恩神其福之禮曰惟王建國諸侯所以守舊邦書曰惟帝念功王者於是出好爵匡我堯緒永爲漢藩浙江如帶稽山如礪福祿無窮貽厥百世汝往欽哉對我休命是月內牙指揮使諸溫以罪黜於溫州十一月甲寅王遣判官貢漢禦衣犀帶金銀兵仗綾絹茶香藥物祕色甆器鞍屐海味等物封龍泉縣神爲匡濟將軍【開寶中避宋太祖諱攺康濟】是嵗募民能墾荒田者勿取其稅由是境內無棄田或請糾遺丁以增賦王杖之國門又置營田卒數千人以淞江辟土而耕【一云吳越時開墾田土修理水利米一石不過錢數十文按宋髙宗時知揚州晁公武言吳越墾荒田而不加稅故無曠土此可知谷賦之由○又按吳越每身錢三百六十是丁錢又最重矣其說未審是非】

幹祐三年春二月甲申唐劍州刺史陳誨寇福州執我守將馬光進等庚寅唐永安軍畱後查文徽至福州知威武軍吳程指揮使潘審燔令閩人詐降遂生擒文徽及唐行軍判官楊文獻等三十餘人於城下斬馘萬計陳誨等敗走是月甲午丞相昭化節度使同平章事鄖國公杜建徽卒三月漢授王守尙書令增食邑二千戶實封五百戶夏四月王以查文徽等獻於五廟丙午王親享五廟六月漢授王兄東府安撫使儇知福州威武軍事秋七月戊寅王命弟億爲東府安撫使是月唐歸馬光進等以易查文徽冬十月王遣文徽歸金陵十一月二日王以誕日飯僧乙亥王貢漢謝恩綾絹二萬八千疋銀器六千兩綿五萬兩茶三萬五千斤禦衣二襲通犀帶戲龍金帶各一圍

廣順元年春正月周主卽位攺元大赦三月周加王諸道兵馬都元帥增食邑二千戶實封三百戶仍降尙書冊禮夏四月王奉故王倧居東府繕園圃亭苑花卉山石以娯之嵗時供饋甚厚夏六月丙午武勝淸海等軍節度使王世父元懿卒以其子仁仿嗣是月王命復從兄前內外馬步都統軍使仁俊官爵是嵗建空律寺捨舊苑爲靈芝寺因芝生苑內故名

廣順二年春二月周授王天下兵馬元帥【敇曰古之王者啟邦經野分職設官疇建殊庸懋昭大徳我有重臣世膺王爵𨿽任一方之帥未超極品之榮漢法非劉不王唐制元帥爲重玆惟大任寜授非人用錫名藩永扶昌運咨爾檢校太師守尙書令上柱國吳越國王錢俶乾坤間气海嶽孕靈爲民物之綱維實朝廷之藩屏承家保奕世羨堂構之賢治亂持危四方推英豪之主梯航時登乎丹陛兵革靡及乎蒼生才足以尊主而庇民徳足以移風而易俗肆歸建極不僣忱誠有齊桓尊周之心而忠義或逾乎齊有晉悼駕楚之略而功名不忝乎晉建之都督則百辟允諧使之元戎則三軍用命表海受一方之寄眞王啟萬戶之封匪爾令名曷兼眾職爾其不墜善始永圖令終承我履言母忝厥位可特授天下兵馬都元帥餘如故按備史載廣順二年二月周授王天下兵馬元帥顯徳元年七月授天下兵馬都元帥宋史亦云世宗卽位授天下兵馬都元帥而此敕在廣順二年三月一日授王爲天下兵馬都元帥中必有誤】增食邑二千戶實封五百戶攺賜推誠保徳安邦致理【宋史作致治】忠正功臣夏四月戊戌朔日有食之王攺衢州刺史叔元璝知福州威勝軍事弟偓爲衢州刺史六月乙未王妣吳越國順徳太夫人吳氏薨秋八月丁酉葬恭懿夫人於國城慈云嶺之西原九月甲寅朔丞相裴堅卒以臺州刺史吳延福同參相府事是時國內禁酒【宋人陳止齋曰國初諸路未盡禁酒吳越之禁自錢氏始】

廣順三年春二月湖州所建州降卒鄭懷嵩等十一人以刺史散香於資福寺遂率其黨二百餘人作亂卽日盡誅之三月周授王起復鎭東大將軍左金吾衞上將軍員外置同正員王以兄儇爲溫州刺史夏四月建報恩元教寺於城北薦王妣也王親閱內外諸軍非驍將者咸停放之冬十月大閱馬步軍艛艪於碧波亭十一月命弟仰爲臺州刺史是嵗東陽有大象自南方來陷陂湖而獲之境大旱邊民有鬻男女者命出粟帛贖之歸其父母仍令所在開倉賑防

顯徳元年春正月丙子朔周主祀圜丘攺元是月周主殂晉王卽位夏五月辛巳王命鑄恭懿太夫人銅容二致於奉國金地二尼寺秋七月丁丑周遣使加授王天下兵馬都元帥賜號崇仁昭徳宣忠保慶扶天翊亮功臣仍賜金印冬十一月周命進奏使章思忠歸諭機密事舟覆思忠溺焉是嵗建慧日永明院迎僧道潛居之顯徳二年春二月朔日有食之三月周加王食邑一千戶實封四百戶夏四月庚子王親祀五廟五月周詔寺院非勅額者悉廢之檢杭州寺院存者凡四百八十秋七月庚午有虹入天長樓【樓在內城之東】王避寢於思政堂九月復居於天寵堂閏月丁酉王子惟濬生【卽稱世子】冬十一月周命司空李糓伐唐十二月王遣元帥府判官陳彥禧入貢於周周諭我出兵會擊金陵

顯徳三年春正月周主東徵詔王以國兵分路進討是月南擊塲門樓火二月周師入淮南唐靜海軍制置使姚彥洪率家屬軍士戶口等一萬餘人奔於我癸未王命丞相吳程前衢州刺史鮑修讓中直都指揮使羅晟攻常州癸巳遣都指揮使路彥銖侵宣州羅晟督水師次江陰以竢周師旣而周遣殿直薛有光來宣諭仍賜沿身衣冠法物三月我師克常州生擒刺史趙仁澤偏將諸承向重霸等一百餘人壬子唐右武將軍柴克宏襲吳程於常州我兵大敗先是唐遣中書舍人喬匡舜來使至是克宏幕船以匿甲士聲言迎匡舜程曰兵交使在其間殊不爲備唐兵登岸徑薄我兵營會羅晟鮑修讓與程福州有隙晟以此不力救且縱之趣程帳程禆將邵可遷力戰子死馬前猶戰不顧程僅以身免死者萬計程遁歸王怒悉奪其官乙卯路彥銖攻宣州不克聞程敗亦引還是月王命從兄知中吳軍節度事文奉爲水陸應援諸軍都統使屯於本州備徴發夏五月丙申福州兵與唐永安軍節度使陳誨戰於南臺江我師敗績指揮使馬進姚章等被執未幾誨亦宵遁六月王命從兄仁俊知彰武軍事【周廣順元年攺福州爲彰武軍】秋九月癸夘王親閱於龍山教塲冬十一月丙辰王貢周白金五千兩綾一萬疋又進天淸節金花銀器一千五百兩是嵗始括境內民丁以益師旅王弟億手疏切諌乃止顯徳四年春正月始議鑄錢三月周師大敗唐人於壽春夏四月周宣諭使薛有光航海歸於京師秋七月庚子王命弟信爲衢州刺史八月周遣諫議大夫尹日就吏部郎中崔頌來使賜王生辰禦服紅袍二副道由登萊航海入浙周主諭之曰朕此行決平江北卿等還當陸來也冬十一月唐淸源軍節度使畱從效請修貢於周附我以聞許之是時紫芝生於永嘉之西山顯徳五年春正月丁未前衢州刺史王弟偓卒二月周主幸揚州丁夘遣殿直趙誨來宣諭仍出戰艦於步迎鑾鎭長風涉等處以圖濟江壬辰王進禦衣犀帶又進供軍稻米二十萬石仍命上直都指揮使邵可遷路彥銖帥艦四百艘水師二萬以會周師江北諸州略平三月王不康丙午周遣翰林學士都承防陶谷司天監趙修已賜王羊馬槖駞每嵗頒賜自此始也是月唐主奉表於周盡獻江北地周師乃罷初金陵之將附周也王亦飛書諭之旣而附我以誠欵聞周主詔從之夏四月辛酉城南火延於內城官府廬舍防盡王出居都城驛壬戌旦火將及鎭國倉王親率左右至瑞石山命酒祝之曰不糓不徳天降之災倉廩積儲實師旅之備也若盡焚之民命安仰乃令從官伐林木以絕其勢火遂止【宋史云世宗聞之遣內侍賫詔卹問】是時被火燬者凡一萬七千餘家王謂左右曰吾疾因災而愈眾心安丁夘王命弟儀復爲東府安撫使周遣天下都軍頭周廣來宣諭仍賜邵可遷以下及將士衣服有差是月王進周綾絹各二萬疋白金一萬兩謝賜國信五月辛巳朔日有食之唐主景去帝號奉周正朔六月戊寅前臺州刺史王弟仰卒秋閏七月癸丑遣使朝周貢白金五千兩絹二萬疋細衣段二千連八月貢周白金五千兩絹一萬疋賀車駕還京又進龍舟一艘天祿舟一艘皆飾以白金壬辰周命上閤門使曹彬賜王騎兵鋼甲步兵軍甲旗幟等物冬十月乙巳王遷於思政堂十二月進賀正錢一千貫絹一千疋於周是嵗周師克靜江軍尹日就等由陸還

顯徳六年春二月周主勅升湖州爲宣徳軍從王奏也以王弟偡爲節度使夏六月周主榮殂子梁王宗訓立賜王崇仁昭徳宣忠保慶扶天翊亮功臣

建隆元年春正月癸巳周殿前都檢防趙匡稱帝國號宋大赦攺元遣使來宣諭三月乙巳宋攺郡縣犯禦名廟諱者王以名犯宋宣祖偏諱去以俶單行甲寅大慶堂成堂廣大凡百間王舊邸也丙辰遣使貢禦服錦綺金帛賀宋卽位夏四月宋授王天下兵馬大元帥加食邑一千戶實封五百戶五月周昭義軍節度使李筠舉兵丁巳宋帝親徵六月甲午宋勅加吳越國賢徳夫人孫氏爲賢徳順睦【一作穆】夫人又授兩軍節度副使王世子惟濬金紫光祿大夫檢校太保充本軍節度使秋七月庚子潞州平宋遣通事舍人武懷節來宣諭九月周淮南節度使李重進舉兵宋帝自將東徵王遣上直都指揮使孫承祐率師至潤州以應之庚申寧國軍節度使王舅吳延福等有罪並除名配外郡冬十一月丁未揚州平宋遣通事舎人王繼筠丁徳裕來宣諭仍賜國信庚申宋復遣西上閤門副使武懷節來宣諭甲子王命弟衢州刺史信入貢自宋革命王貢奉有加常數奇器精縑皆制於官以充朝貢十二月王遷於功臣堂是嵗王重剏靈隠寺立石塔四

建隆二年春三月宋遣丁徳裕送王弟信回仍賜馬二百疋羊五百口槖駞二十頭【宋史作羊五千槖駝三十今從備史】秋七月丁亥宋昭憲皇太后崩遣使來宣告自五月不雨至於是月王命取龍湫於天臺山以祈雨九月始酤冬十二月王命弟信復爲衢州刺史是時海舶獻沈香翁一具髙尺餘剜鏤若工王號爲淸門處士又髙麗舶主王大世選沈水千斤疊爲旖旎山象衡嶽七十二峯王許以黃金五百兩竟不售

建隆三年春二月宋遣右殿直王蓍來宣諭仍賜國信是月王遣使聘於淸源軍節度使畱從效會從效卒子紹鎡夜燕我使統軍使陳洪進執紹鎡送於唐夏五月婺衢睦三州民災戊辰王遣使賑防秋七月壬戌大風拔木八月陳洪進推副使張漢思權知淸源軍事九月庚戌夜所在地震響如雷冬十月庚寅宋遣上殿直景徳倫授兩鎭節度使王世子惟濬爲邕州建武軍節度使庚子宋遣西上閤門副使武懷節至以張漢思不稟朝命俾王責之王遣使往責漢思遂從命焉

幹徳元年春正月王以白金萬兩犀牙各十株香藥十五萬斤金銀眞珠瑇瑁器數百事貢宋三月朔日有食之夏四月丁未張漢思爲四門指揮使【一作副使】陳洪進所幽洪進歸命於金陵已又附王請命於宋遂授洪進平海軍節度使檢校太傅秋七月丁巳重建天寵堂壬申大閱戰艦於西湖賜內外將校服帶有差冬十月甲申獲巨魚於江壖長九丈六尺十一月甲子宋有事於南郊攺元大赦王命從子昱入貢宋遣引進使丁徳裕來宣諭仍加王食邑一千戶實封四百戶攺賜承家保國宣徳守道忠貞【宋史作忠正】恭順功臣又加建武軍節度使王世子惟濬檢校太尉十二月宋孝明皇后崩遣使來宣告是月命從子郁爲秀州刺史

幹徳二年春正月戊寅朔大雨震電二月戊申朔日有食之三月宋制王落起復天下兵馬都元帥加食邑一千戶實封四百戶夏四月重建城南寶塔寺奉武肅王文穆王忠獻王銅容於內秋八月庚申王駕復天寵堂謂丞相以下曰頃以寡徳遂貽災釁曾未十年中外如斯實宗廟之休公等之力然作之者勞吾不敢忘更賴公以輔不逮丞相以下咸稱大慶冬十一月宋師伐蜀王命親從都指揮使行軍司馬孫承祐等率師會焉是嵗建千光王寺

幹徳三年春正月乙酉西川平二月乙丑王命從子臺州刺史昱入賀於宋秋七月有虎出於龍山凡傷數十人捕之逾旬而獲八月癸夘重建寶塔寺於城北是月宋遣通事舍人張延通來宣諭仍賜生辰禮物甲寅丞相吳程卒冬十一月王以前知福州彰武軍事叔元璝爲睦州刺史從子昱復爲臺州刺史是嵗建天龍寺【奉鏡淸禪師居之】宋鑿杭州之虎頭巖虎頭巖者山頭突出如虎首然望气者云杭州有王气故有是命

幹徳四年春二月乙亥王兄宣徳軍節度使吳興郡王偡薨夏五月丙戌王從兄婺州刺史仁仿卒六月宋授王子內牙都指揮使惟治爲容州寧逺軍節度使金紫光祿大夫檢校太保九月壬寅王避正寢於功臣堂以計都入須女也癸卯知福州彰武軍事王兄儇卒冬十一月甲寅王命弟信知婺州武勝軍事是嵗王迎阿育王舍利歸南塔寺奉之先是明州阿育山有靈鰻井至是鑿井南廊鰻忽見焉【僧贊寧有記】

幹徳五年春二月丁夘王除睦州刺史叔元璝知福州彰武軍事戊辰王弟奉國軍節度使億卒壬申宋祀禹祠於東府置守陵五戶已夘王從兄溫州刺史仁俊卒三月五星聚奎是月王世子惟濬入貢而還賫宋所賜吳越國賢徳順睦夫人珠翠冠帔等夏四月王命子寧逺軍節度使惟治兼判奉國軍事秋七月宋授王弟儀依前鎭東軍安撫使金紫光祿大夫檢校太保冬十月王遣元帥府掌書記黃彜簡入貢於宋是月宋遣使至賜王生辰禮物十一月辛酉大閱於教塲仍宴將帥是嵗都嵒務文朗副貳陳詔珠等率安國縣南新寧善新登廣陵銅峴鄕眾乞以五鄕人戶別置一塲就彼徴科輸送爲便王是之命特置南鄕塲入其賦建淨心院於北山

十國春秋卷八十一

欽定四庫全書

十國春秋卷八十二

檢討吳任臣撰

吳越六

忠懿王世家下

開寶元年春三月乙酉丞相元徳昭卒乙巳建奉先寺於城西薦文考也是月宋封王爲吳越國王加食邑一千戶實封一百戶【曰卿顯著事功已書簡冊𨿽將印盛列於鼎鐘極恩久懸於制誥每懷中正常用欵嘉今封卿爲吳越國王加食邑一千戶實封一百戶見命使臣兼行冊禮故先詔示俾咸知悉】夏六月戊午蘇州長洲縣民王安妻產三子壬辰知福州彰武軍事王叔元璝卒是月宋遣使賜王生辰禮物冬十月辛酉命世子建武軍節度兩軍副大使惟濬兩浙行軍司馬孫承祐入貢於宋助郊祭也十一月宋南郊大赦攺元十二月己酉朔日有食之辛亥宋賜王誥曰朕惟上天助祐四海晏淸車書混一於華夏雨露滋榮於稼穡幸嵗時之大稔政庶務之小康順一陽而再陟郊壇結三獻而恭陳告謝荷神心之昭格覃慶澤於幽遐乃眷保臣方膺重寄表率恆髙於華表鎭臨久蒞於列藩我有異恩特垂殊寵咨爾天下兵馬大元帥檢校太師尙書令吳越國王錢俶爾旣推誠而奉朕朕當開懷而奬爾是用擇玆吉日降以殊恩錫吳越之兩藩兼都督之名位命爾令子爲予守臣授雙節於天朝所以顯元帥之隆重效一方之職貢豈不表臣子之忠誠井田更易於初封品秩彌光於舊物不煩多訓用稱彛章加食邑三千九百戶食實封三百戶吳越國王功勤如故符至奉行

開寶二年秋八月宋遣使至賜生辰禮物並禦衣紅袍一副金鎖甲一副及駞馬百頭是時王貢祕色窯器於宋【錢氏有國日供奉之物不得臣下用故曰祕色又云越州燒進】

開寶三年春三月王親饗五廟秋九月遣世子惟濬入貢於宋是月宋詔王出師伐富州王將起行尋以道逺詔止之是時宋命翰林學士陶糓使於我王宴以水族數百器又令膳人烹蝤蛑至蟚十餘種以進【順存錄云陶糓來使忠懿王宴之因食蝤蛑詢其族類王命自蝤蛑至蟚凡十餘種以進糓曰眞所謂一蠏不如一蠏蓋以譏王也王因命進葫蘆羮曰此先王時有此品味庖人依樣造者糓在中朝或作詩嘲之曰堪笑翰林陶學士年年依樣畫葫蘆故王以此戲焉又云糓使於我王因舉酒令曰白玉石碧波亭上迎仙客糓對曰口耳王聖明天子客錢塘一雲林攄奉使事○又王置金鐘宴糓會糓臥病請之贈以十副糓謝詩云乞與金鐘並眼明及出境復有井蛙休恃險句人謂其狡譎】

開寶四年秋九月宋遣使賜生辰禮物衣冠劍佩等冬十一月宋有事於南郊制加王食邑二千戶實封六百戶仍攺賜開吳鎭海【一作鎭越】崇文耀武宣徳守道功臣開寶五年春三月王世子惟濬貢奉歸賫宋賜吳越國賢徳順睦夫人珠翠冠帔各一副秋九月王遣元帥府掌書記黃彜簡入貢宋帝諭曰汝歸語元帥江南倔彊不朝我將討之元帥當練兵甲助我無惑人唇亡齒寒之言【宋史云黃彜簡入貢上謂之曰汝歸語元帥當助我無惑人言云皮之不存毛將安傅特命有司造大第於薰風門外連亙數坊棟宇宏麗儲偫什物無不悉具因召進奏使錢文贄謂之曰朕數年前令學士承防陶谷艸詔比來城南建離宮令賜名禮賢宅以待李煜及汝主先來朝者以賜之詔以艸示文贄賜俶戰馬及羊諭防於俶】王密表謝且請師期冬十月王親饗五廟復謁寶塔寺拜先王銅容

開寶六年秋八月宋遣使賜王玉帶禦衣及生辰禮物是月王寓書於宋宰相趙普饋海物十器冬十一月大雪之气如煙是嵗命南山建總持寺

開寶七年春二月庚辰朔日食夏五月宋進奏使錢文贄賜王襲衣玉帶玉鞍勒馬各一事金器二百兩銀器三千兩錦繡一千段秋七月宋詔王伐江南略曰禁衛出軍雲臺選將尅期攻取直抵升州卿任重統戎心專蕩冦早者曽披章奏具述事宜今驗姦凶果符陳請開玆討伐必罄忠勤是月王密遣行軍司馬孫承祐入奏機事九月承祐至自京師宋遣內客省使丁徳裕賜王生辰禮物冬十月宋授王東南面招討制置使【宋史云遣丁徳裕賫詔以俶爲升州東面招撫制置使今從備史補遺】賜劍甲鞍馬仍命丁徳裕爲行營兵馬都監又以云騎雄捷等指揮步兵凡千人輔王進攻常州庚申王親率鎭國鎭武親從上直等都指揮使王諤等五萬餘人發自國城丁徳裕爲先鋒使癸亥次秀州有气黒色形如覆舟當行府之上占者曰王气也丙寅王率諸軍入常州有獲巨龜於旌門之下占者曰武之應也戊辰王克闗城常人以牙城自守王營於九僊墩命親從指揮使淩超等分營四門鎭國都指揮使王諤攻江陰鎭武都指揮使金彥滔攻宜興十一月宋遣弓箭庫使王文寶來宣諭仍賜湯藥是月王遷行府於敵城南門金彥滔師次宜興拔之獲其令尉等官十二月癸亥王親率軍將攻常州牙城殺敵兵二千餘人甲子獲江南人馬尋拔呂城辛未敗援兵於城北江南大將盧絳宵遁翼日命鈐轄使沈承禮告捷於宋是嵗以從子昱爲福州刺史昱築福州夾城自光順門而西東武門而北又自東武門而南凡九百餘丈髙丈有六尺厚半之沿城河三千餘尺

開寶八年春二月宋遣內直使陳理勞王別以戎服五萬副賜王軍卒夏四月王復親攻常州牙城江南知常州軍州事禹萬誠遣觀察推官鄭簡納欵於軍門王從其請遂拔常州江南國主貽王書王不答以其書陳宋五月宋授王守太師尙書令加食邑六千戶實封九百戶是月宋詔客省使丁徳裕權知常州又遣上侍禁李輝賜王襲衣玉帶玊鞍勒馬各一事金器二千兩銀器一萬兩錦防一萬段詔王歸國王遣兩浙諸軍都鈐轄使沈承禮等率兵隨宋師平潤州進討金陵冬十一月江南平王奉表稱賀且請入覲【先是宋太祖召進奏使汪知杲令諭防於王曰元帥克毗陵有大功俟平江南可暫來與朕相見以慰延想之意卽當遣還不久畱也朕已三見上帝豈食言乎又與黃彜簡言亦略同此意故王有此請】十二月宋論功遣東頭供奉官徐靖賜王防錦禦衣金盔甲禦酒駝馬等物仍賜優詔褒焉加王麾下孫承祐平江軍節度使沈承禮寧海軍節度使余授防禦使三人刺史六人是月宋詔許王入覲

開寶九年春正月王發自國城先是宋帝因王入覲遣供奉官張福貴等開古河一道自州口至潤州江口達龍舟堰以待王舟楫二月辛丑王次寶應宋遣引進使翟守素賜王湯藥甲辰次泗州辛亥宋遣內司賓賜王夫人孫氏湯藥法酒是日次近畿宋帝詔皇子徳昭迎勞翼日王至京師賜宴於迎春苑尋詔王居禮賢宅王未至前宋帝幸其宅躬自閱視異數也戊午王朝見於崇徳殿進賀平江南及允朝覲表貢奉犀玉帶【別史載忠懿入朝進寶犀帶於藝祖藝祖曰朕有三條與此不同忠懿請宣示藝祖笑曰汴河一條淮河一條揚子江一條忠懿愧服】及寶玉金器五千餘事上酒一千缾遂賜宴長春殿中席就幄次賜黃金照匣黃金防鑼及缾盤等己未王進謝復詔宴於後苑丙寅宋帝幸禮賢宅賜金二千兩銀三萬兩絹二萬疋又賜王世子惟濬及通儒學士崔仁冀等絹帛有差是日王遣世子惟濬進通犀帶金玉寶器又貢白金十萬兩絹五萬疋乳香五萬斤以助郊祭三月庚午宋帝詔曰古者宗工大臣特被隆眷或劍履上殿或詔書不名率由丰功待以殊禮今我兼其命數用奬勛賢輝映古今允爲優異咨爾吳越國王錢俶徳隆宏茂器識深逺撫奧區於吳會勒洪伐於宗彜昨以江表不庭王師致討委方面之兵柄克常潤之土宇而乃執圭來庭垂紳就列罄事君之誠慤爲羣後之表儀爰峻徽章以旌元老可特賜劍履上殿書詔不名妻賢徳順睦夫人孫氏爲吳越國王妃仍詔內臣賜王妃湯藥法酒茶果等五百餘事封王女爲彭城郡君王獻白金六萬兩絹六萬叚爲謝宋帝數詔王與世子惟濬宴射後苑泛舟池中時惟親王預席王拜謝久之宋帝令內侍掖起手酌酒以賜王王伏地感泣且曰子子孫孫盡忠盡孝宋帝曰但盡我一世耳後世子孫亦非爾所及也一日召王內宴獨晉秦二王在坐酒酣宋帝命王與二王敍昆仲之禮王叩頭涕泣固讓乃止又常宴宮中出內伎彈琵琶王獻詞曰金鳯欲飛遭掣搦情黙黙宋帝遽起拊王背曰誓不殺錢王會宋帝將以四月幸西京王懇請扈從不許已而畱世子惟濬侍祠令王歸國啟行之時先期宋帝宴餞於講殿賜窄衣玉束帶玉鞍勒馬玳瑁鞭金銀錦防二十餘萬銀兵器八百事謂王曰南北風土異宜漸及炎暑卿可早發王涕泣言願三嵗一朝宋帝曰川陸迂逺當竢詔防卽來次日王妃入辭中宮賜金器三百兩衣著二千疋銀二千兩臨發宋帝特賜導從儀衛之物鮮華奪目自禮賢宅至迎春苑絡繹道路不絕又親賜黃袱一束封緘甚固戒王曰途中宜密視是月甲戌王離京師宋帝詔秦王屇期賜宴於迎春苑遣引進使翟守素押翰林禦防儀鸞送至睢陽次日復遣內使乘驛至賜王湯藥二金盒王妃湯藥一金盒戊子王再拜啟所賜黃袱視之皆宋臣乞畱王章疏王甚感懼夏四月丙辰王至國城丙寅命子惟治詣宋謝恩常視事功臣堂一日命坐於東偏曰西北者神京在焉天威不違咫尺敢居乎每修貢必焚香而遣【是月二十一日宋又降制曰漢酇侯以第一論功方賜劍履上殿唐汾陽以累贈元老乃命詔書不名斯越其章乃殊乎禮咨爾吳越國王錢俶嶽重雄名神符妙略橫江負海世爲開國之臣履信資忠位襲仗君之節爵位崇極逾三十年昨以吳人不庭致使王師問罪付東南之兵柄蕩常潤之冦塵始則兵鉞親臨早平邊壘次則師徒適至克彼江城洎僣國之傾亡亦純誠之贊助望闕入覲執圭來朝當妖氛未平按彤車而憤凶徒盡掃望金闕以來奔爲臣及玆其節可尙天朝典禮汝特爲優帶劍不名所尊非過朕今議賞惟爾攸宜所以異乎羣僚殊彼恆品云云玆按帶劍不名前已有詔今又降制也】五月宋加王食邑三千戶實封一千戶夏六月癸夘王進宋銀絹綿以萬計秋八月宋遣進奏使汪知杲賜國信及生辰禮物冬十月癸丑宋帝崩晉王光義卽位遣侍禦史雷徳驤來告哀王帥府僚將校等發哀王二日不食十一日不視事十一月王遣元帥府牙內都指揮使子惟渲賫通天犀帶金器五百事玳瑁五百事塗金銀香龍等巨萬詣宋稱賀是月宋遣樞密都承防武珍制加王食邑五千戶實封一千戶仍賜龜魚寶帶襲衣等物吳越國王妃孫氏薨十二月己亥宋攺是嵗爲太平興國元年

太平興國二年春二月宋遣給事中程羽來歸王妃之賵諡王妃曰【闕】三月宋授王尙書令兼中書令曰咨爾吳越國王錢俶天賦純誠神資祕略玉鈐金匱生知戰伐之機列鼎鳴鐘世襲公王之位斧鉞之威權素重梯航之職貢惟勤特授大謀共除殘孽訓驍勇之士卒所向無前指要害之州城期於必取涉歷寒暄之辛勤冦敵之威簡自朕心豈忘嘉奬捷書才至賞罰亟行載徴耆老之文俾盡優崇之禮爾其恭膺休命善撫奧區知荷寵以難忘思審終之爲美庇民尊主傳帶礪於無虞翼子貽孫保箕裘而不墮扶成昌運永光令圖可特授尙書令兼中書令天下兵馬大元帥秩官如故夏五月王下令文軌大同封疆無患凡禦敵之制悉除之境內諸城有白露屋及防城物亦令撤去秋八月宋遣翰林學士都承防李昉賜王生辰禮物是月王遣兩軍節度使世子惟濬入朝於宋修覲禮王貢品物鉅萬又請嵗增常貢宋帝不許

太平興國三年春正月以皮光鄰爲溫州刺史二月王發國城三月次揚州宋遣閣門使梁迥內班閻承翰來賜王湯藥茶酒己酉朝見宋帝於崇徳殿宋帝命親王迎接賜宴於長春殿令恩赦侯鋹違命侯煜陪坐王進上法酒五百缾金銀器物三千兩綾綿一萬龍鳯香等二萬事翼日宋帝賜王生料羊三百口法酒三百缾粳米二百石雜買錢一萬緡又賜從行將校等官錢三萬緡已又詔王宴後苑王復進寶玉金銀酒器等三千餘兩通犀帶一條龍鳯龜魚帶六事時宋帝命射每中的王卽進金銀器三百兩帝中的凡六焉夏四月宋帝復宴王於崇徳殿已又宴於苑中時世子惟濬侍宴明日王奉表謝略曰禦苑深沈想人臣之不到天顏咫尺惟父子以周親未防又宴王於南郊禦莊王又上金銀酒器無算酒酣至暮而歸翼日宋帝遣內司賓賜王禦衣紅袍寶帶禦馬一匹儀鸞一副會是時閩帥陳洪進納土王上言臣伏有懇誠貯於肺腑幸因入覲輒敢上聞蓋虞神道之害盈必冀天時之從欲除本道軍甲器已曾奏納外所有封吳越國王及天下兵馬大元帥職名並乞解罷凡頒詔命悉願呼名庶聖朝無虛授之恩防臣免亡之禍宋帝優詔不許五月乙酉丞相崔仁冀勸王納土不然禍且立至王遂決策上表云臣慶遇承平之運逺修肆覲之儀宸眷彌隆寵章皆極斗筲之量實覺滿盈丹赤之誠輒玆披露臣伏念祖宗以來親提義旅尊戴中京略有兩浙之土田討平一方之僣逆此際蓋隔朝天之路莫諧請吏之心然而稟號令於闕廷保封疆於邊徼家世承襲已及百年今者幸遇皇帝陛下嗣守丕基削平諸夏凡在率濱之內悉歸輿地之圖獨臣一邦僻介江表職貢𨿽陳於外府版籍未歸於有司尙令山越之民猶隔陶唐之化太陽委照不及蔀家春雷發聲兀爲聾俗則臣實使之然也願以所部十三州一軍八十六縣戶五十五萬六百八十兵一十一萬五千三十六獻於下執事宋帝答詔曰卿世濟忠純志遵憲度承百年之堂構有千里之湖山願親日月之光遽忘江海之志甲兵樓櫓旣悉上於有司山川土田又盡獻於天府舉宗效順前代所無書之簡編永彰忠烈所請宜依王朝退將吏始知之皆慟哭曰吾王不歸矣宋帝隨賜王誓書【略曰皇帝錫命吳越國王錢俶自朕纂臨以來獨持短表自獻封疆將三千里錦繡山川十三郡魚鹽世界皆歸皇宋盡屬有司誓書到日率土之濱皆不問罪犯輕重各出囹圄錢氏之家恐系逺房或髙曽祖至曾孫以下議杖刃傷遇死一人至七人者放七人以上者奏無居址者遇所屬州軍縣邑僧寺道觀令自措躬安歇無官者可以防資有官者重躋極品妄議讒言奉持減剝並不如命錢氏到日如朕親行今給此書永爲照據與國同休】丁亥宋升揚州爲淮海國制王依前守太師尙書令兼中書令攺封王爲淮海國王食邑一萬戶實封一千戶仍充天下兵馬大元帥攺賜寧淮鎭海崇文耀武宣徳守道功臣以王弟儀信並爲觀察使以王世子惟濬爲節度使兼侍中王子惟治爲節度使惟演爲團練使惟灝及王從子郁昱並爲刺史仍賜禮賢宅爲永業詔曰漢寵功臣聿著帶河之誓周尊元老遂分表海之邦其有奄宅勾吳早綿星紀包茅入貢不絕於累朝羽檄起兵備嘗於百戰適當輯瑞而來勤爰以提封而上獻宜遷內地別錫爰田彌昭啟土之榮俾增書社之數吳越國王錢俶天資純懿世濟忠貞兆積徳於靈源書大勲於策府近者慶衝人之踐阼奉國珍而來朝齒革羽毛旣修其常貢土田版籍又獻於有司願宿衛於京師表乃心於王室眷玆誠節宜茂寵光是用列西楚之名區析長淮之奧壤建玆大國不逺舊封載疏千里之疆更重四徵之寄疇其爵邑施及子孫永夾輔於皇家爰對於休命又授王麾下將校孫承祐沈承禮並爲節度使等官賓幕宰相而下拜官者二千五百人是嵗秋七月中元節汴京張燈宋帝令有司於王宅前設燈山陳聲樂以寵之越數日復宴王於崇徳殿命王世子惟濬侍焉八月宋帝令王緦麻以上親屬及管內官吏悉歸京師凡千四十四艘隨命以杭州伶人馬迎恩等四十五人賜王俾備旦夕宴樂【宋史云杭州送俶樂人凡八十有一人詔以三十六人還杭州四十五人賜俶俶上表謝上親畫付中書送史館】九月九日大宴王於長春殿冬十一月朔南郊禮畢宋帝詔加食邑二千戶實封一百戶四年春二月朔王入朝大宴於苑中宋帝顧王甚厚飲必命釂及罷拜不能興宋帝命以金擔子送王歸第王小心畏愼每晨趨闕必先至宮門假寢以待一日夜漏四鼓淸蹕啟行時風雨大作諸節鎭無一人至者宋帝見王與世子惟濬稱嘆久之謂王曰卿中年宜避風冷自今入見不須太蚤仍輟禦前四大燭賜焉是月宋帝徵太原王請從行夏四月北漢主劉繼元降宋帝禦連城臺誅軍中先亡命於太原者顧謂王曰卿能保全一方以歸於我兵不血刃深可嘉也仍賜紅袍玊鞍轡馬王頓首謝秋七月宋帝凱旋大行封賞加王食邑二萬戶實封二千戶五年春正月宋帝禦朝元殿受朝賀王以劍履升殿觀者榮之三月淸明節宋帝禦大【闕】殿召王乘馬撃毬仍以毬杖引毬授王俾王撃之命王曰卿中年宜以此娛夏四月王以風疾乞假宋帝遣禦醫中使一日三至第六月宋帝親幸禮賢宅撫慰再四賜金器一千兩錢一萬索銀一萬兩綾絹一萬疋王遣子惟治進謝秋九月王進朝崇徳殿上金定器二千事水晶瑪瑙寶器皿三十事瑚樹一枝冬十月宋帝宴王於朝元殿六年王風復作自是賜王免朝夏五月宋帝遣中使賜王文楸碁局水精碁子且諭曰朕機務之餘頗曾畱意以卿在假可用此自怡一日內臣趙海過王探懷中藥百粒以進王方命茶盡餌之海旣去家人皆泣蓋有所疑也王笑曰主上待我厚中貴必良藥耳宋帝聞之大驚卽杖海流之逺郡冬十月王朝謝於文徳殿宋帝攜手撫問良久遂賜宴於長春殿八年夏五月宋帝遣內使賜王珍珠黃羅繖一龍香涼茶二十斤秋八月王遣世子惟濬貢宋帝白龍腦香一百斤金銀陶器五百事冬十一月王表求罷職【表曰臣以蕞爾之軀防被恩寵賦祿百萬兼職數四元帥之任實本於兵權國王之號蓋屏於帝室尙書總百揆之重中書掌八柄之繁維師冠於上臺開府當於極品臣之孱瑣罔克負荷邦國之制式著等威名器之間固有涯分徒速罪戾以取顚隮伏望聖防特從省罷】宋帝不許及表三上乃優詔褒之但罷兵馬大元帥餘如故仍加食邑三千戶實封五百戶【詔曰分茅胙土所以彰世家之榮大輅繁纓所以表名器之重至若褒寵勲徳度越典常咨於舊章爰推異數乃有體好謙之徳形固讓之辭惇諭再三確乎不拔用曲至公之論式光知止之風淮海國王錢俶方嶽炳靈風雲通感奄有勾吳之地不忘象魏之心掃境來朝舉家宿衛籍其土宇入於朝廷式昭職貢胙之淮海居天子二老之任啟眞王萬戶之封並加寵章用答忠順而乃屢形表疏願避官榮於深衷誠不可奪若以靈臺偃伯武庫囊兵天下一家書軌之無外五侯九伯徵伐之不行願寢元帥之名勉徇由衷之請其乃世祚明徳存於帶礪之盟帝賚良弼寵以臺輔之任極馭貴之爵增衍食之封非足酬庸適以昭徳勉膺渥澤克副眷懷可罷天下兵馬大元帥餘如故】雍熈元年春二月宋帝幸太乙宮路由禮賢宅王力疾出見於道旁宋帝駐蹕撫諭是冬郊禋禮畢攺封王爲漢南國王加食邑二千戶實封四百戶仍攺賜寧海鎭國崇文耀武宣徳守道功臣二年春宋帝取王艸書以進詔賜金匣玉硯及龍鳳墨紅綠筆蜀牋盈丈紙皆百數秋九月王奉宋帝命扶疾宴於崇徳殿冬十月宋帝遣內使賜王夫人龍鳯珠冠兼賜幕府將校幣帛授王子惟治等九人官爵有差四年春出王爲武勝軍節度使攺封南陽國王王久被病宋帝詔免入辭將發賜玉束帶金唾壺椀盎等夏四月王赴南陽宋帝命王子惟渲惟灝隨行已而王四上表讓國王宋帝遣給事中崔灝攺封王爲許王加食邑一萬戶實封二千戶仍攺賜安時鎭國崇文耀武宣徳守道功臣端拱元年春二月徙封鄧王加食邑一萬戶實封三千戶是秋宋帝遣皇城使李惠河州團練使王繼恩賜生辰器幣王與使者宴飲極歡晡時王於西軒命左右讀唐書數篇又令諸子孫誦詩未訖風復作至漏四下而薨是夕有流星墜於正寢之上光燭滿庭年六十王旣以己丑嵗八月二十四日誕生至是復於八月二十四日卽世更與文穆王薨日同人皆異之訃聞宋帝爲廢朝七日勅中使王繼恩賈繼勲防喪歸京師追封秦國王諡曰忠懿仍正衙備禮發冊冊曰皇帝若曰昊穹眷祐賢哲挺生稟象緯之純精負經綸之盛業作民父母爲國翰垣其存也冠中臺而長諸侯其沒也峻徽章而崇禮命咨爾故安時鎭國崇文耀武宣徳守道功臣武勝軍節度鄧州管內觀察處置等使開府儀同三司守太師尙書令兼中書令使持節鄧州諸軍事行鄧州刺史上柱國鄧王食邑九萬七千戶食實封一萬六千九百戶賜劍履上殿詔書不名錢俶嗣祖考之舊徳奠東南之奧區開國承家本仁祖義以忠孝而保社稷以廉讓而化人民勤翼戴於累朝克惠綏於一境世傳威略老慕聲名當武庫職兵洞閱詩書之府洎秣陵問罪雄張犄角之師致區宇之同文賴忠良之協力逮予纂紹益享崇髙蘊明哲而保身務傾輸而竭節盡獻土壤來歸闕庭予嘉乃功洊錫殊寵而道隆簡退志尙謙沖屢辭郤縠之權難奪範宣之讓朕深惟舊勲俾就養頥爰出殿於大邦庶聿臻於眉壽式繋元老求輔眇躬何天道之難諶嗟梁木之斯壞長河旣往空存申令之勲徵鹵云亡但見雲臺之像賵賻從於異等嗟悼廢於臨朝寧酬柱國之勛未【闕】臣之分庸加典冊以厚始終今遣使大中大夫尙書工部侍郎上柱國汾陽郡開國侯食邑一千戶賜紫金魚袋郭贄【一作贊】持節贈爾爲秦國王嗚呼徳無不報予敢忘於格言魂而有知爾尙歆於天命二年春正月丁酉宋帝遣使押翰林儀鸞鹵簿鼓吹王於洛陽縣之賢相裏陶公原眞宗朝特詔尊王尙父先是武肅王時有術者告曰王如廣牙城攺舊爲新有國止及百年若塡築西湖以爲公府當十倍於此武肅王笑曰豈有千年而無眞主者乎卽於治所增廣之及王歸宋計三世五王總九十八年果不盈百云【先是太平興國初有僧歌於市曰還鄕寂寂杳無蹤不掛徵帆水陸通踏得故鄕田地穩更無南北與西東或問故但云明年大家都去未防果有納土之應又忠懿王將內附決於天竺大士夢大士以防繩圍繞其宅歸宋之意始定後子孫遂金紫不絕又戊寅嵗永嘉縣人伐木破其中有文曰天下太平凡五片皆然是亦天下混一之兆也】王任太師尙書令兼中書令國王凡四十年爲元帥三十五年位極富貴善始善終福履之盛近代無比頗知書雅好吟詠有詩數百首曰政本集國相元徳昭宋翰林學士陶糓爲之序性謙和未嘗忤物自奉頗薄常服大帛之衣崇信釋氏前後造寺無算入宋後又以愛子爲僧爲人寛洪大度常大會賓客食鼈臛而得庖人濡血紙於器中王遽蔵之褏顧左右曰勿令掌膳者知太平興國末趙普再入相與盧多遜不相能一日普召王世子惟濬謂曰朝廷知多遜求取元帥財物今未鞫劾者恐累元帥耳請具所遺之物列狀上聞惟濬歸白王王曰我入朝時荷主上殊常之遇故左右大臣咸有饋物非獨盧相也豈可見人將溺而加石焉普聞之深自嘆服【李至碑文曰王事文穆晨昬定省一杯之藥必經其手一俎之羞必嘗其味當時物議翕然稱之年十三先君捐館哀若成人泣血絕漿殆無生意廣順中丁內艱杖而後起气息才屬有識增感行路傷情又曰從效向化盡平宿憾欣容假道俾效輸琛陳洪進繼遣行人亦由王境王皆丰其館谷假以舟車恩禮不衰殆將二紀其樂人事大如此】子八人惟濬惟治惟演惟灝惟溍惟濟惟渲惟【闕】惟灝至賀州團練使惟渲韶州團練使惟溍左龍武將軍奬州刺史惟演惟濟皆童年爲宋帝所稱召見慰勞並起家諸衛將軍惟演子冀國公暄暄子會稽郡王景臻景臻子榮國公忱封爵世世不絕先是武肅王與戰士多賜己姓忠懿王歸宋皆稱同宗淳化三年太宗詔令復本姓又浙中劉氏攺爲金氏者亦令還故景徳中有司請以禮賢宅爲司天監眞宗以先朝所賜不許大中祥符八年惟演等復表上之賜錢五萬貫仍賜宅各一區熈寧時知杭州軍州事趙抃言錢氏父祖妃夫人子孫墳廟在錢塘者二十有六在臨安者十有一願以龍山妙因院爲觀使錢氏之孫爲道士曰自然者居之治其祠墳神宗命賜名曰表忠觀理宗給田三百畆付觀旌功焉【案歐陽五代史言吳越自武肅王而後常重斂其民下至雞魚卵鷇必家至而戶取諸案吏多持簿量爲笞數人不堪其苦又順存錄曰錢氏凡欠一斗者多至徒罪徐瑒常使吳越云三更已聞獐麂號叫達曙問於驛吏乃縣司起徵科矣江表誌云吳越時民多赤體有敝葛褐者多用竹篾繋腰間執事非利不行吏胥𨿽貧者亦家累千金疑或傳聞過甚云】

論曰錢氏據有兩浙幾及百年武肅以來善事中國保障偏方厥功鉅矣宋興後王益傾資修貢獻宋祖曰此吾帑中物何用獻爲嘗讀宋兩朝供奉錄中間稱忠懿王入貢如赭黃犀龍鳯龜魚仙人鼇山寶樹等物及通犀帶七十餘條皆希世之寶而金飾玳瑁器至一千五百餘事水晶瑪璃玉器至四千餘事瑚十髙三尺五寸金銀飾陶器一十四萬餘事金銀飾龍鳯船舫二百艘銀器械七十萬事白龍腦二百餘斤玊帶二十四紫金獅子帶一金九萬五千餘兩銀一百一十萬兩錦綺色綿以萬萬計而舉朝文武閹寺多所饋遺竭十三州之物力以供大國務得中朝心國以是而漸貧民亦以是而得安諺曰皮之不存毛將安附嗚呼殆非所以論吳越矣

十國春秋卷八十二

欽定四庫全書

十國春秋卷八十三

檢討吳任臣撰

吳越七

列傳

趙國太太夫人水丘氏

武肅王莊穆夫人吳氏

昭懿夫人陳氏文穆王恭穆夫人馬氏

恭懿夫人吳氏仁惠夫人許氏

忠獻王夫人杜氏

忠懿王妃孫氏【附兪氏黃氏】

趙國太夫人水丘氏武肅王母也先是英顯王娶於母族故兩世皆爲河南水丘氏以武肅王貴初封河南太君進封吳興郡太夫人再封秦國太夫人王事母至孝常遊後庭層樓太夫人春秋髙不能上至親負而登焉天復元年九月薨葬於錦南鄕武肅王命吳仁璧作志銘不從殺之事具仁璧傳天寶初梁追封趙國太太夫人

莊穆夫人吳氏安國縣人也父仲忻浙西觀察判官累贈吏部尙書初武肅王議昏仲忻家咸以王豁逹大度不事產業將不許而夫人世父負知人之鑑固趣成焉及歸室閨門整肅孝敬盡禮武肅王性嚴急常怡顏以諫之撫愛諸子有如一體歷封燕晉二國至吳越國正徳夫人夫人常遊奉國寺王命載帛縑以偹防施夫人曰妾備嘗機杼之勞遽以遊賞靡費非卹民之道遂不受而罷夫人毎歲春時歸衣錦軍以爲恆武肅王語之曰陌上花開可緩歸時人用其語以爲歌曲至今傳之天寶十二年薨年六十二諡曰莊穆有子十三人又錦南鄕慈智寺西有梁國夫人墳扶風夫人墳韋夫人墳或云皆武肅王夫人也其名號不具見史冊姑爲闕疑云【按文苑英華載莊穆進封晉國制錢珝筆也今不錄】

昭懿夫人陳氏文穆王母也淸泰初薨贈晉國太夫人諡曰昭懿文穆王性極孝尊禮母黨厚加賜與而未常遷官授以重任故陳姓無有以功名顯者

恭穆夫人馬氏安國縣人父綽雄武軍節度使綽初以舊恩娶肅王女弟未幾武肅王復爲文穆王娶綽女是爲夫人夫人性聰慧勤於職武肅王常禁中外畜聲伎而文穆王年逾三十無子夫人爲之請武肅王喜曰我家宗祀幸汝得主之矣乃聽文穆王納緒姫鄜氏生僔倧許氏生佐吳氏生俶眾妾生億偓仰信旣長夫人皆均養之常置銀鹿於帳前坐羣兒於上而弄之喜動顏色初封越國莊睦夫人天福四年薨年五十勅諡曰恭穆葬於衣錦軍之慶僊鄕良山村恭懿夫人吳氏名漢月錢塘人父珂官中直指揮使幼以婉淑侍文穆王忠懿王蓋其所出也恭穆夫人絕憐愛之夫人善鼓琴性慈惠而節儉頗尙黃老學居常被道士服惟布練而已每聞王決重刑必顰蹙以仁恕爲言母家或有遷授多峻阻之及入見時加訓勵間以督責故諸吳終夫人之世不甚驕恣幹祐二年十一月封吳越國順徳太夫人【五代防要曰封贈之制婦人有國邑之號死有謚近梁朝賜張全義妻儲氏爲賢懿夫人又攺莊惠蓋當時特恩也據此則吳越莊睦順徳之號乃特典非舊例也】廣順二年六月薨年四十謚曰恭懿【五代防要云追封故順徳太夫人吳氏爲恭懿夫人今從吳越偹史注以恭懿爲謚】是秋勅葬於慈云嶺西原明年忠懿王建報恩元教寺以資防福已又鑄銅像二致奉國金地二尼寺志孝思焉寜國節度使吳延福太夫人弟也建隆初延福兄弟五人有異圖左右勸王誅之王曰先夫人同气安忍寘於法言訖嗚咽流涕但黜延福等於外而不加刑【按西湖志吳延爽請東陽善導和尙舍利建塔於山顚附以佛廬開寶初賜額曰崇壽院又武林梵志云吳越相吳延開寶中建崇壽院內有九級浮圖名應天塔延爽疑卽延福諸弟也】仁惠夫人許氏名新月臺州人也雅善音律文穆王后庭樂部悉命夫人掌焉初魯國夫人生孝獻世子侍禦咸尊禮之有女僧契云者司香火於麗春院素號能知人至是謂夫人曰彼鄜夫人遠不能及也夫人宜自愛文穆王襲位勅封吳越國夫人開運二年薨年四十四謚曰仁惠

文獻王夫人杜氏內牙都監使杜昭逹之姑也未幾以病薨

元妃仰氏湖州人父仁詮以牙將事文穆王有功積官至寧國軍節度使天福八年冬忠獻王納爲元妃未幾薨葬於國城外之小麥嶺【武林舊事仰妃墓在小麥嶺下】

忠懿王妃孫氏名太眞錢塘人泰寜節度使承祐之姊也端重敏慧延接姻親及宗屬皆曲盡恩禮好學讀書通毛詩魯論大義少事忠懿王甚謹一以儉約爲訓非宴會未嘗爲盛飾忠懿王徵常州妃居國城內時時遣內侍撫問諸將及從徵將帥之家國人稟畏如奉王防漢制拜夫人周勅封吳越國賢徳夫人宋開寶五年進封賢徳順睦夫人九年王與妃及世子惟濬入覲加封吳越國王妃令惟濬賫詔賜之宰相言異姓無封妃故事太祖曰行自我朝表特恩也王獻金幣以謝未幾妃辭謝中宮錫金器衣著無算是嵗歸國薨葬石人嶺下明年宋遣程羽來歸王妃之諡曰【闕】

妃常以一物施龍興寺形如朽木箸寺僧未之珍也偶出示舶上波斯人曰此日本龍蕋簮遽以萬二千緡易去又有兪氏失其家世封號忠懿王之繼妃也宋太宗時進金銀十餘萬犀二十株通犀頳犀玉帶三十二條水晶佛像十二事其貢獻頗不貲云復有黃妃者常於南屏山雷峯顯嚴院建塔奉藏佛螺髻髮始以百丈十三層爲率尋以財力未充姑建七級已又用形家言止存五級名黃妃塔【爭慈志作黃妃塔或作王妃塔誤】後以地產黃皮木遂譌爲黃皮塔俗稱雷峯塔焉塔髙四十許丈兀立層霄金碧璀璨飛甍懸鈴種種嚴飾建塔時以石刻華嚴經鱗甃其下楷法絕歐陽率更忠懿王有建塔記【吳越國王錢俶建黃妃塔碑記曰敬天修徳人所當行之矧俶忝嗣丕圖承平玆久𨿽未致全盛可不上體祖宗師仰瞿曇氏慈忍力所沾漑邪凡於萬幾之暇口不輟誦釋氏之書手不停披釋氏之典者蓋有深防焉諸宮監尊禮佛螺髻髮猶佛生存不敢私祕宮禁中恭率瑤具創窣堵波於西湖之滸以奉安之規撫宏麗極所未見極所未聞宮監願之始以千尺十三層爲率爰以事力未充姑從七級梯昊初志未滿爲慊計甎灰土木油錢瓦石與夫工藝像設金碧之嚴通緡錢六百萬視防稽之應天塔所謂許度者出沒人間凡三世然後圓滿願心宮監等合力於彈指頃幻出瑤坊信多寶如來分身應現使之然耳顧度有所不逮塔成之日又鐫華嚴諸經圍繞八靣眞成不思議刼數大精進幢於是合十指爪以贊嘆之塔曰黃妃云吳越國王俶拜手謹書於經之尾】

武肅王弟鏢

鐸

楚國公鏵

從弟鎰

銶

鏢武肅王同父弟也少驍勇善戰天祐初淮南將陶雅攻婺州命鏢將兵往救無功天寶中吳兵攻蘓州鏢以杜建徽往援圍得解已而髙澧叛湖州鏢以指揮使稟王命討澧明年武肅王巡湖州署鏢爲刺史鏢嗜酒殺人懼王之督已也遂以四年冬殺都監潘長推官鐘徳奔吳吳武義初以爲右龍武統軍終於其職方鏢出奔時有子二人長者生五年矣次者未周晬武肅王憐之養於宮令與諸子同研席名其長曰可團次曰可圓冀其父得歸聚雲

鐸亦武肅王同父弟累官睦州刺史領安南軍節度使同平章事

鏵字輔軒英顯王有五子長武肅王次錡次鏢次鐸次卽鏵也生而有文在手曰王及長漸滅旣生而英顯王卽世武肅王多方鞠育及武肅王薨鏵請服通防以報之性多藝善繪畫【圖繪寶鑑云錢鏵善丹靑】尢精音律承制累授溫明二州刺史檢校太尉奏遷恩州防禦使文穆王時除兩浙行軍司馬拜命之日儀注特甚尋奏攺本州圍練使順化軍節度使封楚國公開運二年卒年五十五諡曰忠簡

鎰武肅王從父兄也積功爲龍武統軍田頵叛楊氏武肅王命鎰屯宣州以待變及陳詢叛睦州吳遣陶雅入宼而鎰與顧全武王球實在行間遂爲吳人所虜未幾我軍獲吳將李濤天寶十四年吳乃遣鎰以易濤鎰歸署爲鎭海軍節度副使

銶武肅王從弟也龍紀時淮南六合鎭遏使徐約已得蘓州武肅王命銶將兵攻之約驅民盡墨鑱其形曰願戰南都從事已而勢寖窘遂與其下泣別入海死銶由是拔蘓州未幾州復陷王又遣師平之久之授銶蘓州招緝使【偹史作安撫使】頗以戰功稱又衢州刺史鋸睦州刺史鎭亦武肅王從弟其名時時見於史籍焉

武肅王子寧國公元璣云國公傳瑛

金華郡王元懿

廣陵郡王元璙【子文奉文炳】余姚侯傳�【子仁俊】

大彭侯傳球

扶南侯元防淮陰侯元珦

新安侯傳璛

霅國公傳璟

吳興侯元琳

寜明王元璝

元弼

元璣武肅王第二子也母慶安夫人胡氏元璣性气寛厚沈靜寡言多尙儒釋不喜奢侈逿歷中外所在黎庶安之累官寧國軍節度使同平章事檢校太尉封宛陵侯晉封寧國公長興四年十二月卒元璣早防妻終不繼娶無嗣

傳瑛武肅王第三子【一曰長子】母莊穆夫人吳氏原名傳鍇未幾易鍇爲瑛天性英敏頗惇儒學聚書數千卷善騎射工艸徐許之叛與三城都指揮使閉門拒冦有功時城中有錦工二百餘人皆潤人也傳瑛慮其爲變乃詐傳王令百工悉免今日工作遂懸門放之出王聞其事嘉之尋授兩浙副大使天祐三年九月唐哀帝選傳瑛尙壽昌公主勅武肅王曰金章貴第方膺下嫁之榮齊家大邦始稱和鳴之兆先帝與卿素同盟約誓掃冦讐𨿽崇資厚祿酬勲已極於當時而懿戚周親結分思聨於奕世尋期愛女欲配髙門三邊未息於戎機百兩遂稽於宿諾願遵先防特舉令儀況傳瑛驪頷奇光鳳毛異彩不俟折笄之訓已當壓紐之祥嬀汭名門雅稱大姫之匹張敖顯族宜承元女之姻是用先降徽章特加異數今授傳瑛大同軍節度使檢校太傅同中書門下平章事駙馬都尉兼加食邑八百戶公主未及降而卒【備史作開平三年梁選王子兩浙副使傳瑛爲駙馬都尉似誤】傳瑛夢與公主語因得疾久之將兵攻常州無功無何卒年三十六贈太尉【一作太師】封云國公

元懿字秉徽初名傳璹已又名傳懿後更今名武肅王第五子也生而燕頷起家鎭海軍右直都兵馬使尋授安國衣錦軍防遏指揮使陞檢校兵部尙書元懿性至孝母李氏【一作金氏】常侍武肅王不稱防被捶成疾疾動每經旬月元懿躬親厠牏稱藥量水夜不解帶者久之常出治睦州民間一夕輙數驚火起巫楊韞者陽爲刻期曰某日某所復當火已而皆如其言元懿曰火如巫言巫爲火也命斬韞於市火遂絕天寶中自睦州判東陽東陽之南有神曰白砂神邑人多畏奉之歲三月必大作風雨由白砂過州城壊民廬舍無算相傳神故龍也毎歲一復東海爲怪至是元懿臨其境夣朱衣來言白砂王慮震驚相國已由南山而去人咸異之元懿頗喜遊宴雕飾之事文穆王襲位禮敬尢篤元懿飲酒恆及半而傾於地王因宴致防鑼於元懿前諷之元懿悔悟遂稍稍攺云累官賓睦二州刺史淸海武勝等軍節度使太傅同中書門下平章事進太師中書令封金華郡王廣順元年薨於婺州年六十有六諡曰宣恵墓在金華縣東北六里元懿治郡三十年初蒞新定時有卜士方氏者時人號曰龜精常以卜數貽之曰太乙接天河金華寶貝多郡侯六十六別處不經過至是其言果驗子仁仿官婺州刺史武勝軍節度使

元璙字徳輝武肅王第六子也【一曰第四子】初名傳璙儀狀瑰傑風神俊邁起家沂王府咨議防軍宣武節度判官累遷防騎常侍賜金紫尋屬軍旅事乃攺馬軍防事指揮使武勇都之變徐綰召淮南兵入防顧全武謂楊公大丈夫今以難告必閔我羣公子誰可行者武肅王曰吾常欲以傳璙昏楊氏今其時矣乃遣傳璙防服爲全武僕詣廣陵比及望亭有逆旅媼輙識之至潤州團練使安仁義亦知其非常【或云愛其淸防】將以其下十人相易全武賂閽吏宵遁乃得脫已而見吳王行宻傳璙指陳逆順之理吳王爲之動容嘆曰此龍種也生子當如錢郎吾子眞防犬耳遂以女妻之卽日召田頵還軍未幾逆婦歸錢塘累徵縉雲睦州皆陷陣有功授邵州刺史復徵湖州髙澧及攻東洲授睦州刺史尋遷蘓州累敕授中吳建武等軍節度使蘇常潤等州團練使太傅同中書門下平章事文穆王立更初名諸兄弟盡易傳爲元而傳璙亦以元璙名元璙在蘓州三十年性儉約而恭靖便弓馬文穆王時以王兄尢加禮遇初璙自姑蘓入覲王以家人禮事元璙親奉觴爲壽曰此兄位而小子居之兄之賜也元璙俯伏曰大王功徳髙茂先王擇賢而立至公也君臣位定惟知恭順而已因相顧感泣進檢校太師中書令開府儀同三司作金穀園以娯老又建煙雨樓於滮湖之上久之晉勅封廣陵郡王封不及受命而薨宣防於柩前時天福七年三月也年五十六葬以王禮諡曰宣義子文奉文炳

文奉字亷卿廣陵王第二子精騎射能上馬運槊渉獵經史音律圖緯醫藥鞠撃皆冠絕一時以廕爲中吳軍牙內都指揮使攺節度副使幾三十年天福中嗣元璙爲節度使累加至檢校太尉兼中書令文奉於郡中建南園東莊【九國誌謂之東墅】爲吳中之勝奇卉異木及其身見皆成合抱又累土爲山亦成巖谷延接賓旅任其所適自號曰知常子飲酒兼數人時時乘白騾披鶴氅緩步花逕或泛舟池中逺近聞賔客笑語聲則就飲爲樂所聚圖籍古器無算雅有鑑裁一時名士多依之而禪流法齊輩亦借以取給焉時有丁陳範謝四人【丁守節陳贊明範夣齡謝崇禮】皆廣陵王客也文奉署爲節度推官先是元璙夣登烏鵲橋見禽獸充牣旁人云此二郎祿料也又文奉常叩祿命於天臺僧徳韶徳韶云明公己巳八十一至開寶二年己巳歲八月十一日卒其言始驗諡曰威文炳廣陵王第【闕】子也開寶初文炳常葬妻丘於報恩寺側古墓得丈夫遺骸長丈許東列銅鐺西有寶劍玉環文炳方取劍防黒蜂遽螫之暴卒子知號擗昏久之始蘓自言丈夫稱是帝堯之臣繇余氏佐禹治水以功封吳獲葬於玆若父柰何發吾版石奪吾玉櫑今𨿽撃死方吾籍其勿悼念好事者比於貳負之臣之屍多傳其事焉

傳�武肅王第八子母濟南夫人童氏傳�性仁厚明敏好學治郡大得政體累授鎭東軍親巡都指揮土客諸軍安撫使光祿大夫竇州刺史進金吾衛大將軍員外置同正員檢校司空攺明州刺史封余姚侯寶大元年卒年三十傳�在東府時酷好植牡丹成叢列樹者顏色葩芳率皆絕異人號爲花精【海錄碎事又云忠懿王從兄仁傑酷好種花人號爲花精未詳是非】子仁俊

仁俊警敏有智略文穆王繼立諸將多恃彊詣府請誅劉仁杞等王命仁俊宣教音詞亮意防曉暢諸將皆慴服去王以爲仁俊能大奇之及元防元珦獲罪於王王欲按將吏與交通者株連未已仁俊諌曰昔光武克王郎曹公破袁紹皆焚其書防以安反側今宜效之由是中外得以帖然忠獻王時仁俊爲內外馬步都統軍使而仁俊母故杜昭逹之姑也富人程昭悅者以私憾誣闞璠與昭逹謀奉仁俊爲亂王於是殺璠昭逹而奪仁俊官幽之東府昭悅復収仁俊故吏愼溫其證仁俊之罪毎上彭時五毒偹至溫其堅守不屈王嘉溫其節擢爲顯職未幾昭悅防誅釋仁俊之囚廣順元年忠懿王以仁俊無罪復其官爵歷仕威武軍節度使檢校太保卒諡安簡

傳球武肅王子也當武勇都之變傳球年尙防淮南將田頵徴質子於我王欲遣以行傳球不可王怒將殺之及事平王奪其內牙兵印後封大彭縣侯

扶南侯元防淮陰侯元珦皆武肅王子也元珦以順化節度使同平章事判明州【按舊五代史長興三年升楚州爲順化軍以明州刺史錢元珦爲本州節度使楚州時屬揚州元珦蓋鎭明州而領楚州節也】驕恣不法文穆王廢爲庶人幽之別室而元防爲武肅王愛子數有軍功且賜以兵防累官土客馬步都指揮使靜江節度使兼中書令文穆王時恃恩驕橫增益軍馬頗不平於王王使人諷元防請輸還兵仗出判溫州元防未之許也於是銅官廟吏承王指宻告元球遣親信禱神求爲吳越主又爲蠟書從水竇出入與元珦謀議圖危社稷文穆王遂馳騎召元防宴宮中至則左右陽稱元防有刅墜於懷謀爲不測卽格殺之並殺元珦【按晉髙祖實錄十國紀年作元球元珦以罪誅今從吳越備史九國誌作元防】

傳璛【一作琇】武肅王第十四子也起家鎭海節度右押牙充上直都知兵馬使檢校尙書左僕射已而出爲湖州刺史進太尉封新安侯天寶十四年娶楚武穆王女馬氏未幾傳璛死馬氏奮不欲生天福中南漢主命侍郎盧膺偕楚使歐陽練來逆馬氏爲繼室蓋漢主故馬氏女�也至是欲續舊姻楚文昭王實內主之馬氏涕泗迸至誓不再適遂終其身於吳越

傳璟武肅王第十五子初授湖州刺史唐天祐四年哀帝選爲駙馬勅武肅王曰卿功髙鼎鉉爵極土茅光紀年繋月之書等巢閣負圖之瑞朕自惟寡薄猥荷基扄惟於舊勲敢墜先志所以再謀選尙用洽姻親男傳璟學禮聞詩資忠履孝前代則何郎風貎克著嘉名近朝則郭令功崇爰推愛子旣臻具美須降明恩俾升右揆之榮兼正九卿之秩奉車增貴鳴玉趨朝騁騏驥之修途契鳯凰之吉兆眷戀之外慰沃良深今授傳璟檢校尙書右僕射守司農卿駙馬都尉傳璟後封霅國公元琳武肅王第二十三子歷官右千牛衛大將軍【今慈溪錢氏其苗裔也】

元璝武肅王第二十八子少彊直好詩學武及長從徵有功歷官至知福州彰武軍事號令嚴明麾下無有敢犯之者元璝處兄弟不疑侍文穆及忠懿諸王皆盡臣禮由是上下卒用和睦建隆六年卒年六十有七追封寧明王

元弼亦武肅王子也文穆王初置秀州以元弼爲刺史元弼蒞政有方用最課名一時武肅王親子三十八人見於史傳者文穆王曁元璣諸王子外又有永嘉侯傳璲金華侯傳防錢塘侯傳琰而失其封爵者則有駙馬都尉傳靜海軍節度使元祐及元璉元�元琢元璞元璫元珣元�元琛元瑾元裕元璠元朂元禧凡得三十三人而寶正長興時又有溫州刺史元邧元珪未詳其所出云【按陶九成輟畊錄云吾鄕錢叔琛贇乃武肅王諸孫也常示所藏鐡券形究如瓦髙尺餘濶二尺許劵辭黃金商嵌一角有斧痕蓋至元丙子天兵南下其家竊負而逃死於難劵亦莫知所在越再丙子漁者网得之乃在黃巖州澤庫深水內漁意寶物試斧撃之則鐡焉有報於叔琛兄者用十斛谷易得又七修類槁云明太祖下禮官議鐡劵之制有奏唐和陵時賜錢鏐者其孫尙藏因取爲式武肅之裔在臺州者未審幾族姑附錄於此】

文穆王子孝獻世子僔

瓊山侯僎

儇

吳興郡王偡

億

彭城侯儀

偓

仰

儼

孝獻世子僔文穆王第五子也與忠遜王同出魯國夫人酈氏初梁沙門寶志銅碑記云有眞人在冀州開口張弓左右邊子子孫孫萬萬年自是南唐以冀名子而文穆王諸子皆連字以應之僔所由名也王年四十冡嗣未建及僔生特爲鐘愛累奏授兩浙副大使果州團練使檢校太尉國建立爲世子先是王治世子府謡言曰何處有鹿脯及將歿又有人題所居屏障曰四月二十九日大防羣仙凡署字數處天福五年果以病薨年十六歳追諡曰孝獻葬錢塘天竺之前山【楓林塢】旋攺世子府爲瑤臺院【九國誌太平興國中宋以錢倬爲愼瑞師三州觀察使蓋倬常爲僧復好睡故戱之也疑倬亦文穆王諸子】僎文穆王長子歷任靜海軍節度使溫州刺史封瓊山侯文穆王子十四人僎以下次儇次侑次侒次孝獻世子次忠獻王次忠遜王次偡次忠懿王次億次儀次偓次仰次儼【卽信】而侑則又其養子也儇字智仁文穆王第二子本名偁性喜簡儉善騎射能書有文而自晦筮仕上直副兵馬使檢校尙書右僕射年二十餘遷東府安撫使洞曉政術吏不敢欺文穆王嘉之賜金酒器一副因命兼領睦州時福州初歸附將校有讎隙者率多相誣儇謂左右曰人各有憾誣搆一啟疑懼交至豈國家推心懷逺之道邪悉置不問尋爲靜海軍節度使判軍州事均徭役罷淫祀盡放所畜聲伎毎食不過鮑魚菘菜顯徳中常入覲西府永嘉人謂其將代也臥轍阻之儇先以籃輿載侍妾出眾疑儇在中遽擁而其爲民所感悅如此久之攺彰武軍節度使知福州事溫人皆行啼巷哭曰願公早回亦有擕家以從者謂之隨使百姓【亦曰隨使戶】承制累授太尉拜丞相干徳四年卒於閩神柩經溫州歸防稽三州之民爲號踴者甚眾終年五十有四諡節惠儇有弟侑文穆王第三子也封西安侯居衣錦軍者多其後【又侒官至秀州刺史工於盡萟或言亦文穆王養子云見圖繪寶鑑】

偡字恵逹文穆王第八子也母陳氏起家內牙諸軍都知兵馬使檢校司空年十八出爲湖州刺史有妖巫登衙門大樹恣爲神語州人驚畏偡曰妖由人興命注弩而射巫果乞命因抶之百投於境外一州大服偡明吏術能爲詩頗有奇句忠懿王嗣位恭敬尢篤顯徳間王城災悉以器用服玩上之累奏授特進檢校太尉宣徳軍節度使封吳興郡王建隆初宋敕授同中書門下平章事尋以飲酒過度薨年三十八謚曰恭義忠懿王哭之慟撫偡諸子恩禮有加先是大星隕於西北月餘而偡逝焉

億字延世文穆王第十子母沈氏初孕文穆王夢僧入寢帳已而生億故小字曰和尙天資俊防善屬文年二十官內牙諸軍左右都虞候檢校左僕射開運間興師救福州忠獻王欲鑄鐡錢以益將士祿億諌曰鑄錢有八害新錢旣行舊錢皆流入鄰國一也可用於吾國而不可用於他國則商賈不行百貨不通二也銅禁至嚴民猶盜鑄況家有鐺釡野有鏵犁犯法必多三也閩人鑄鐡錢而亂亡不足爲法四也國用幸丰自示空乏五也祿賜有常無故益之以啟無厭之心六也法變而獘不可遽復七也錢者國姓易之不祥八也王善其言而止未幾爲忠懿王丞相防內牙指揮使鈄滔謀亂辭連億左右勸王窮其事王以億故不欲顯治貶滔處州而出億爲明州刺史億居明州頗著善政凡一切科率舊制悉除之顯徳中王命括民丁以益軍旅州縣長吏因之多所殘刻億手疏其獘辭理切直王感悟乃罷王常與丞相以下論民之勞逸都由人君奢儉裁詩二章以寓志億亦謂北方侯伯多貢淫巧蠱君心因獻詩風刺王嘉嘆久之仍賜詩褒美億女故常字王舅吳氏子者也已而諸吳驕縱日甚億遂絕不與通人咸稱其彊正焉建隆初升奉國軍節度使檢校太保以名犯宋宣祖諱攺名億末年夢金甲神告其死期因署壁曰奉國節度使只年三十九大防賓客飲酒與之訣臥疾三日而終謚曰康獻【順存錄杭州誌俱作忠獻】儀文穆王第十一子建隆初避宋諱攺名儀起家鎭東軍安撫使幹徳時奏授越州觀察使歲旱租不登儀以私財八百代賦越民無不徳之故再任幾三十年所深信內典在越多營佛事與雲門僧重曜交相得宋太宗卽位加金紫光祿大夫檢校太保封開國彭城侯忠懿王入朝儀自東府至太宗詔攺愼瑞師三州觀察使已又攺金州觀察使太平興國四年卒於京師之賜第年四十八贈安化軍節度使葬京城東之臨汴鄕邊公原儀工艸書善奕碁皆及上品曉音律能造新聲尢工琵琶妙絕當世忠懿王常宴集兄弟欲使儀彈而難於面命乃別設一榻置七寶琵琶於上覆以黃錦酒酣儀果白王曰此非忽雷乎願奏一曲爲王壽時王叔元璫亦知音王命之拍曲終王大悅賜儀北綾五千叚元璫錢千緡當時以爲美談儀終之嵗重曜夢儀被天人服乘雲而至曰弟子已生天矣重曜寤貽書具述其夢且云觀公之操履雅葉斯兆然世祿無幾願益進修函未逹而儀已逝焉後十年墓爲盜所發貎如生人故吏吳素舁柩還越葬於秦望山重曜之塔側妻何氏累封廬江夫人

偓字贊尭文穆王第十二子也性仁孝事母陳氏以恭勤聞及任衢州刺史爲政寛恕厚重民多愛之時屬嵗旱部民將逐食他州不忍輙去共詣聽事告白而行偓爲之流涕忠懿王立友愛甚至顯徳五年卒中外無不嘆惜終年二十五子昭度字九齡仕至供奉官俊敏工爲詩多警句有集十卷行於世

仰文穆王第十三子母周氏仰善騎射通儒術尢精書法累官臺州刺史性𨿽嚴急而政事寛簡吏民畏服顯徳五年二月卒年二十有四謚曰成顯子昭序字著明好學喜聚書書多親冩入宋知通利軍以勤幹聞儼字誠允文穆王第十四子忠懿王異母弟也本名信後又去名信宋淳化初攺今名焉儼生之夕母崔夫人合瞑時見一僧坐帳前旣寤彷佛如覩乃生儼父文穆王喜命鑄金銀大錢爲洗兒具甫及周晬府中籖鑰字一見卽能記憶文穆王大漸時儼在別院忽驚啼謂養母曰適夣白髮翁呼我速詣王所因大號泣言未卒而訃聞矣儼防年爲沙門及長謹愼好學𨿽祈寒溽暑未嘗暫輟圖籍忠懿王襲國命領鎭東軍安撫副使顯徳四年奏署衢州刺史已又知婺州武勝軍事晉光祿大夫封開國伯宋太祖平揚州遣儼入賀太祖命閤門副使武懷節賫詔迎勞及歸賜玉帯名馬錦防器皿開寶三年代兄偡知湖州充宣徳軍安撫使忠懿王攻常州命儼督漕運太平興國二年隨忠懿王朝宋侍祠郊宮詔儼班列於節鎭下太宗常幸天駟監賜從臣馬勅主者曰錢儼儒者宜擇馴馬給之累授新嬀儒州觀察使仍知湖州又爲隨州觀察使頃之代兄儀爲金州觀察使出判和州眞宗嗣位加檢校太傅累階至特進在職十七年咸平六年卒六十七贈昭化軍節度使謚曰靜宣葬和州子昭慈亦有文名儼愽渉多聞少夣人遺以大硯自是文辭敏逹富贍當時國內文章向推羅隠崔仁冀而儼能與之頡頏太宗朝常獻皇猷錄咸平時又獻光聖錄所著有前集五十卷後集三十卷吳越偹史遺事忠懿王勲業志錢氏戊申英政錄若干捲又作貴溪叟自序傳一卷善飲酒百巵不醉居外郡常患無敵或言一軍校差可倫擬儼問其狀曰飲益多手益恭儼曰此一變常非善飲也儼鎭湖州時後圃芙蓉枝上穿黃玉玦一枚枝梢交雜不知從何而貫儼截幹取玦以獻人謂眞仙來遊畱此以驚世者亦異事云

忠獻王子富水侯昱

西平侯郁

忠遜王子昆

易

忠懿王子世子惟濬

彭城郡王惟治

英國公惟演

惟濟

昱字就之忠獻王長子也忠獻王薨昱在𦇤褓間國人立忠遜王遂以昱爲咸寕大安二宮使忠懿王嗣位承制授秀州刺史宋太祖禦極昱入貢與江南使同侍宴射於後苑江南使先中的令昱解之應而中賜以玉帯【錢氏家乘雲太祖命太宗於中南府置宴習射後苑太宗中的昱亦中的太宗解玉帯賜之今從宋史】及宋平蜀昱復入賀歸爲臺州刺史領徳化軍節度使【唐僖宗光啟三年升臺州爲徳化軍】本路安撫使俄領靜海軍節度使溫州刺史轉彰武軍節度使宋師討江南昱爲東靣水陸行營應援使從忠懿王朝宋授白州刺史昱上太平興國錄一卷求換臺省官太宗賞其才詔學士院試麻制三篇答髙麗書一道除祕書監判尙書都省時新葺省署昱撰記奏禦又常以鐘王墨迹八卷爲獻有詔褒羙又聞昱善書令進筆札賜禦書金花扇二急就章一禦翰三十軸出知宋州攺工部侍郎歷典壽泗宿三州率無善政至道中郊祀當進秩太宗曰昱貴家子不宜任丞郎進郢州團練使咸平二年表入朝以病不及陛見卒年五十七贈太師封富水侯葬開封府汴陽鄕昱與從父儼皆以文章知名中朝比之二陸又雅善琴畫聰明能覆碁飲酒至斗餘不亂尢好學喜聚書多所吟詠恆與中朝卿大夫唱酬一日對沙門贊寜竹事疊錄所記昱得百餘條因集爲竹譜三卷生平交舊昱終日談宴未常犯家諱有貮卿文稿二十卷末年貪猥縱肆無名節可稱子百人渉登雍熈進士第絳至內殿承制累典郡頗以干力稱

郁忠獻王第二子累官鎭東軍節度副使秀州刺史入宋攺知全州至太保卒追封西平侯忠獻王羣從中又有仁熈者頗讀書能丹靑尢工水牛多冩於紈扇上錢氏子弟俱擅文采逸興豪舉常取霅上各言子之的數言定剖視負者張宴謂之戰至今傳爲雅謔昆字之忠遜王子也歸宋登進士第累遷至三司度支判官歷知七州治尙寛簡以祕書監致仕卒年七十六昆善爲詩賦又工艸有文集十卷性嗜蠏常求補外職曰但得有蠏無通判處足慰素願也【昆又工畫常繪寒籚沙鳥於團扇人競寶之】

易字希白忠遜王子忠懿王入宋羣從悉補官易與兄昆不見錄遂刻志讀書年十七舉進士試崇政殿三篇日未中而就言者惡其輕俊罷之再舉進士府試第二自謂當第一乃上書言試朽索之馭六馬賦意渉譏諷眞宗降爲第二補蒙州團練推官攺光祿寺丞時惟演防臺席實易爲艸制朝廷以爲羙談未幾擢知制誥判登聞鼓院卒年五十九易才學敏贍數千百言援筆立就又善尋尺大書行艸喜觀佛書檢道蔵有金閨瀛州西垣制集一百五十卷靑雲總錄靑雲新錄南部新書洞微志一百三十卷

世子惟濬字禹川忠懿嫡子也顯徳二年惟濬生卽稱世子表授鎭海鎭東兩軍節度副大使檢校太保鈐轄兩浙管內土客諸軍事建隆七年加檢校太傅二年領建武軍節度使幹徳初加檢校太尉是年冬朝宋六年復朝宋侍郊祀開寶二年充鎭東等軍節度浙江東西道觀察處置兩浙制置營田運等使未幾朝京師宋太祖召宴苑中令黃門奏簫韶樂與諸王同席坐賜玉帶珠綴衣水精勒禦馬四年又朝宋寵待有加宋兵徵江南惟濬從忠懿王下常州以功加同平章事太宗卽位加兼侍中太平興國二年丁母妃憂起復加鎭東大將軍右金吾衛大將軍員外置同正忠懿王將入朝惟濬先貢方物太宗召戶部郎中侯渉至泗州迎勞之三年忠懿王獻地攺封惟濬亦徙淮南節度使用郊祀恩加檢校太師從平太原徵幽薊已又隨幸大名雍熈中歷鎭安州端拱初宋太宗借田封蕭國公忠懿王薨起復加兼中書令惟濬與諸王子共進上綾羅犀玉帶笏犀角象牙丁香馬腦鞍勒金玉珠翠首餙器皿凡數十萬計又進女樂十人太宗不納各賜錦防三十叚遣還淳化初杭州上武肅王唐梁以來累朝所賜玉帶竹冊各三副鐡劵一詔誥百餘函太宗詔還惟濬未幾暴卒年三十七追封邠王【偹史表作祁王】謚曰安僖葬汴京之南惟濬輕財好予頗於酒故不享遐年焉子守吉守讓守吉官宋西京作坊使守讓字希仲累任至宋東染院使頗勤學有文集二十卷子恕妻曹王元偁女長安縣主惟治字世和本忠遜王長子忠遜王初遷於東府而惟治生忠懿王酷愛之飬爲己子防好讀書八歲授兩浙牙內諸軍指揮使判軍糧營田事又攺徳化軍使遷檢校太保臺州團練使幹徳四年宋制授寕逺軍節度使檢校太尉仍兼牙職與世子惟濬節旄同日至國人榮之宋師伐江南惟治從忠懿王帥兵下常州防勲攺奉國軍節度使忠懿王朝宋命惟治權發遣軍國事王還令惟治入貢惟治私獻塗金銀香獅子香鹿鳯鶴孔雀寶裝髹合和金甆器萬事吳繚綾千匹辭日宋太祖賜襲衣玉帶塗金鞍勒馬金銀器繪防逾萬計太宗嗣位進檢校太尉忠懿王再入覲又權國事防廐中火惟治率兵臨髙下視令親信十數軰仗劍申令敢後顧者斬頃之火息妻族有帳下者時親犯法命杖背於府門王旣納土宋命考功郎中範旻知杭州惟治奉兵民圖籍帑廩管籥授旻與其弟惟渲惟灝歸宋攺領鎭國軍節度使惟治艸擅絕尢好二王書毎曰心能禦手手能禦筆則法在其中矣常以鐘繇王羲之唐宗墨迹凡七軸裝潢爲獻太宗常與翰林賀丕顯評惟治書曰諸錢皆效浙僧亞棲之迹故筆無骨獨惟治工耳雍熈三年太宗大舉徵幽州命惟治知眞定府兼兵馬都部署前一日曲宴內殿惟治獻詩太宗視之恱酒半遣小黃門宻諭北靣之寄至則訓兵享士頗勤政務初惟濬𨿽忠懿王嫡嗣然以其放蕩無檢故王雅器惟治一夕忠懿王暴疾王妃悉斂符鑰付之及王薨起復檢校太師累上表請罷節鎭不許後坐心病家事不肅而僮奴以姦私殺人於廷眞宗爲停按鞫止貶右監門衛上將軍晚年貲用頗竭眞宗憐其貧特轉右武衛上將軍月給奉十萬累加左驍衛上將軍左神武統軍卒年六十六贈太師追封彭城郡王葬洛縣邙山先王之塋惟治好學家聚法帖圖書萬餘卷多異本生平慕皮陸爲詩有集十卷又有寶子垂綬連環詩【廻文詩也寶子卽香鑪】世多稱之書迹恆爲人藏弆娶祁國夫人元氏再娶瑯琊郡夫人水丘氏子丕防篤學仕宋終光祿少卿惟治初鎭明州夣神人披甲謂曰我西嶽神公靣有缺文卽捧土塡之後遂領華州節二十年

惟演字希聖忠懿王次子歸宋歷右神武將軍博學能文召試學士院以笏起艸立就眞宗稱善歷翰林學士工部侍郎樞宻副使防靈觀使兼太子賔客更領祥源觀晉秩工部尙書仁宗立進兵部尙書未幾以太后姻家罷爲保大軍節度使知河陽逾年請入朝加中書門平同平章事判許州冀朝廷復用畱滯京師爲臺臣奏刻乃亟去天聖初攺武勝軍節度使明年來朝上言先壠在洛陽願守宮鑰卽以判河南府再攺泰寜軍節度使惟演雅意柄用抑鬱不得志及仁宗耕籍田求侍祠因畱爲景靈宮使太后崩落平章事爲崇信軍節度使居無何特贈侍中追封英國公太常張瓌請謚文墨已乃攺文僖其本末多詳宋史玆不具錄惟演文辭淸麗名與楊億劉筠相上下於書無所不讀家儲文籍侔祕府尢喜奬厲後進所著典懿集三十卷又著金坡遺事飛白書敍錄逢辰錄奉藩書事若干捲常曰吾平生不足者惟不得於黃紙上押字爾蓋未常歷巾書也子曖晦暝從弟易易子彥逺明逸父子兄弟相繼以制防登科爲錢氏一時之盛

惟濟字巖夫忠懿王第六子【錢氏家乘雲第八子】生七歲王徙封漢南奏補本府元從指揮使歷諸衛將軍領恩州刺史攺東染院使眞拜封州刺史嗣後請試郡宋眞宗命知絳州民有植條桑者盜奪桑不能得乃自創其臂誣桑主欲殺人久系不能辧惟濟取盜與之食視之盜以左手舉匕箸惟濟曰以右手創人者上重下輕今汝創特下重正用左手傷右臂非爾自爲之邪盜乃服誣妄罪未幾遷永州團練使攺知成徳軍仁宗時加檢校司空民有僞作白金質取緡錢者其家來告惟濟曰第聲言被盜示以重購質者當來責余直卽得之矣已而果然杖死之攺吉州防禦使除防州觀察使旋知定州升武昌軍節度觀察畱後惟濟喜賔客丰宴犒家無餘貲所負公使錢至七百餘萬卒贈平江軍節度使謚曰宣惠賜賻錢三百萬絹千匹所著有玉季集二十卷惟濟多吏才而性苛忍所至牽蔓滿獄重囚棄市或至防手足探膽肝以爲常知定州時有婦人待前妻子不仁至燒銅錢灼臂惟濟命取所生兒置雪中械婦人往視兒死其毒多此忠獻忠懿二王親從子凡六十八人今見傳記者不過十餘人他不可得而詳也【安國縣法華院有僧賜號普照大師傳爲錢王第十九子疑卽忠防王子云】

十國春秋卷八十三

欽定四庫全書

十國春秋卷八十四

檢討吳任臣撰

吳越八

列傳

羅隱

羅隱字昭諫新城人也後攺新城爲新登亦爲新登縣人祖知微唐福唐縣令父修古應開元禮隱本名橫貎寢陋凡十上不中第遂更今名少能詩與族人虯鄴齊稱時人謂之三羅初寓池州梅根浦刺史竇潏營墅居之因自號江東生尋爲唐相鄭畋李蔚所知臥病長安會天旱詔大京兆祈雨作法隱上疏切諫詞渉規諷竟不用【疏略曰夏五月京畿旱癸巳日聞詔大京兆用器水罏香蒲蕭絳幡軰致於坊市門將所以用舊法而召雨也臣聞水旱與天地同出茍時或然不可以倉卒除去今秦地旱已逾月矣而陛下禱祠亦以頻矣天之髙地之厚五嶽之緜亙四瀆之宏逺陛下命百執事啟祈外何常不以心祝之𨿽莖槁苗幹而百姓不怨嗟者其感陛下之誠深也今以蒲蕭軰爲請者豈陛下以其靈於嶽瀆者乎夫嶽瀆視陛下之公輔裂陛下之土田茍陛下憂則嶽瀆亦冝憂矣受祭據封者尙未能爲陛下出力彼蒲蕭軰復何足以動天臣爲陛下不取也】已而遇羅尊者以相術勸隱曰君志在一第官不過簿尉耳若能罷舉東歸覇國富貴必矣隱由是從事湖南歷淮潤諸鎭復多齟齬不合【隱與顧云等謁淮南髙駢隱見駢酷好仙術濳題后土廟刺之連夕掛帆而返巫者告駢駢怒發急棹追之不及後駢遇害隱著妖亂志以非之】是時招討使宋威徵賊不時進隱詣軍門上書言王仙芝尙君長等淩突我廬壽燖剝我梁宋天子因處分十二州取將軍爲節度非方鎭之無帥非朝廷之乏主蓋以將軍跳出隴右不二十餘年三擁節旄謂將軍必能知恩用命耳今聞羣盜已防睢陽二城大梁亦板築自固彼望將軍猶沸之待沃壓之待起也而將軍朱輪大斾優防東道不知朝廷以八十三州奉將軍侍衛者乎抑將俾將軍旦夕剪此艸寇也威得書甚病其言久之歸杭州謁武肅王懼王不納乃以所爲夏口詩標卷首【中有一个禰衡容不得思量黃祖漫英雄句】王覧詩大笑加殊遇貽以書曰仲宣逺托劉荊州都緣亂世夫子辟爲魯司寇只爲故鄕隱曰是不可去矣武肅王初授鎭海節度使令沈崧艸謝表盛言浙西繁富成以示隱隱曰今浙西兵火之餘日不暇給朝廷執政方切於賄賂此表入奏執政豈無意要求邪廼請更其略曰天寒而麋鹿常遊日暮而牛羊不下朝廷見之曰必羅隱辭也及昭宗易名曄隱爲賀表云左則虞舜之全文右則姬昌之半字京師稱爲第一梁旣簒唐欲以虛爵糜彊藩進武肅王吳越兩國且以諫議大夫召隱隱不行請舉兵討梁曰王唐臣義當稱戈北向縱無成功猶可退保杭越自爲東帝柰何交臂事賊爲終古羞乎王始以隱不遇於唐有觖望心及聞其言𨿽不能用而心竊義之王待隱日隆時西湖日納魚數斤號使宅魚會王召隱題磻溪垂釣圗隱借詩寓意遽蠲其徵【詩曰呂望當年展廟謨直鉤釣國更何如若教生在西湖上也是須供使宅魚】又一日寢疾王親臨撫問因題詩於壁【詩云黃河信有澄淸日後代應難繼此才】隱爲續末二句幕紅紗於上以志恩遇焉隱性不喜軍旅而料事多中初武肅王城西府命賓寮巡覧顧謂左右曰百步一敵樓足言金湯之固隱徐曰敵樓不若內向爲佳及武勇都之變援兵多自外攻內人皆以爲先見【世傳隱出語成防閩中書筒灘玉髻峯皆畱異迹而黃滔贈隱詩亦云三徴不起時賢議九轉丹成道者言】累官錢塘縣令授鎭海軍掌書記節度判官鹽鐵發運副使除著作佐郎司勲郎中歷遷諫議大夫給事中發運使賜金紫天寶三年十一月卒年七十有七葬新登縣界沈崧志其墓【任臣案研北雜誌謝皇父常至新城聞故老言羅隱給事冡在縣界徐村之水�冡碣猶存梁開平四年沈崧志又錢塘縣誌云隱墓在定山鄕居山裏紹興府誌云隱寓居蕭山卒墓在許賢鄕一統志云隱墓在涇縣東七十里江西通誌曰羅隱墳在樂安縣羅家潭所說不同未詳孰是】隱爲文章多气力而性傲睨常值韋貽範於舟次素昧生平隱直呼舟子曰是何朝官我腳間夾筆可敵得數軰貽範慚恨卒以此沮之又作詩文及謔語常渉刺譏【顧云依淮南髙駢隱譏之夏飲於海風亭云曰靑蠅被扇扇離席隱遽曰白澤遭釘釘在門隱在浙幕沈崧得新榜示隱隱題其末曰覇陵老將無功業猶憶當時夜獵歸又昭宗欲以甲科處隱有大臣舉隱華淸宮詩云也知道徳勝堯舜爭柰楊妃解笑何其事遂寢】有吳越掌記集三卷江南甲乙集十卷江東後集三卷湘南應用三卷靈璧子兩同書十篇又有讒書五卷淮海寓言七卷多散失不傳先是隱適魏謁鄴王羅紹威將入境先寓書敍家世以紹威爲從子行莫府吏皆怒曰隱一布衣而侄視大王可乎紹威素重士且曰隱名振天下王公大人多爲所薄今惠然肯顧得爲從子幸矣遂擁斾郊迎執禮甚恭隱亦不讓比行贈錢百萬仍以書抵武肅王稱爲季父【紹威喜學隱詩號其文曰偸江東集】而靑州王師範亦常遣信賫禮幣求詩及得隱詩大喜又令狐滈登進士隱賀以短章滈父綯曰吾不喜兒得第喜得羅公一篇耳其取重當世有如此唐末時新城鼉江恆有二气亙江上晝夜不滅至隱與杜建徽生二气不復見識者以爲文武秀气焉子塞翁官鎭海節度推官善繪羊超絕妙於一時

論曰語云士用則爲虎不用則爲防豈不信哉方隱屢躓進士第徧歷諸州馳驅擾攘之中憊矣及遭逢覇主文采爛然聲施後世可不謂得時而駕邪𨿽然以彼義形於色勸興兵伐無道梁藐眂彊藩畜以從子大義侃侃又寧獨以文士見哉

顧全武

杜稜

成及

馬綽阮結

顧全武余姚人也從武肅王爲親校與杜稜阮結等常侍左右久之授武勇都知兵馬使董昌作亂昌將徐淑會淮南將魏約共圍嘉興全武將兵往救破烏墩光福二寨有功還守西陵以遏淮南安仁義之師已而敗昌將湯舊於石城復攻余杭擒昌將徐章又降袁邠圍越州昌嬰城自守遂去帝號會蘇州陷成及爲淮南所獲武肅王急徴全武趣西陵使備淮南全武曰越州賊之根本柰何垂克而棄之請先取越後復姑蘇爲便而是時昌有兄子眞者驍勇善戰全武攻之逾年不能下眞與其裨將刺羽有隙羽殺眞昌兵乃敗全武執昌殺之是役也先登陷陣設伏捕虜圍城降敵全武之功爲多明年全武復由海道至嘉興破淮南十八營擒淮南將魏約頃之拔松江破無錫連取常熟華亭逐海寇王騰【時騰據華亭】已又攻蘇州走臺蒙敗周本所向無敵遂克蘇州陷昆山降其將秦裴裴之守昆山也全武帥萬人圍之裴屢出戰使弱者披甲執矛壯者彀弓弩全武毎爲之卻至是勢迫降武肅王命設千人饌爲餉裴出羸兵不滿百人王怒曰軍弱如此何敢久拒對曰裴義不負楊公今力屈而降非心降也全武力勸王宥之時人頗稱其長厚天復元年有傳武肅王爲盜所殺吳王遣李神福帥師取杭州全武列八寨以待而神福與全武相持久縱杭俘使出入臥內陽謂諸將曰杭兵尙彊我師且當夜還杭俘走告全武全武不意其詐也薄暮神福故令羸兵先行而使都將呂師造伏兵於靑山下神福親殿其後全武素輕神福引兵追之伏發爲神福所擒王聞之驚泣曰防我良將會明年吳以秦裴故遣全武來易全武由是得歸國而武勇都之變作初徐綰叛王使全武備東府全武曰東府不足慮可慮者淮南耳綰急必召淮兵至患不細矣楊公大丈夫今以難告必閔我王以爲然全武曰獨行事必不濟擇諸公子可與俱行者王曰吾常欲以傳璙昏楊女廼使隨全武如廣陵綰果召田頵於宣州全武等至廣陵吳王以女妻傳璙趣徴頵頵怏怏而還是時微全武力爲聨姻楊氏杭越幾殆未幾陳詢叛睦州淮南遣陶雅助兵全武時爲指揮使復與王球共禦雅失利居數年卒先是全武建宅越地畢工之際梁棟戶牖皆出水竟不得入居而死時人謂之宅泣或言全武少落魄無行常髠發爲沙門故左右以僧爲諱當圍昆山日全武檄秦裴降裴封函納欵全武大喜亟召諸將發函則佛經一卷全武大慙曰裴不憂死廼戱我乎由是攻益急引水灌城而城遂破

杜稜字騰雲新城人父仲明不仕累贈水部員外郎【方亷杜將軍廟記曰杜自漢禦史夫夫延年起家迨唐爲永嘉太守五子分適他郡少子朋居錢塘遂爲錢塘人後有仲明仕水部員外郎實生稜】當唐乾符廣明間盜賊充斥寇掠兩浙無虛日杭州練諸縣鄕兵討之稜時爲東安都將吏號武安營與董昌徐及淩文舉等稱杭州八都推昌爲長而以武肅王副之武肅王功業日盛僖宗拜爲杭州刺史稜謂諸子曰吾毎責人不過十罰則爲之傷心觀錢公每有斬決皆談笑自若成大事者必此人也遂傾心事之潤州牙將劉浩逐其帥周寶寶奔常州浩推薛朗爲帥武肅王命稜與成及阮結討之敗其將丁重徳趙君度【一作李君睢】取常州奉寶歸杭奏除稜常州制置使稜屬其兵於諸子建思治內建徽禦外建孚則往來經度其間皆以武藝稱焉龍紀元年宣州將田頵李友【一作宥】來攻鑿穿地道甲兵俱從土中夜入稜寢室執稜於臥榻而去已而縱之歸大順二年武肅王以淮南數侵邊境令稜築東安城自固稜相險易度資用因山爲城環地爲池越十月而訖事昭宗以武肅王領鎭海節度使卽以稜充副使幹寧二年武肅王奉命討董昌昌乞師淮南淮南將田頵安仁義率眾攻東安稜慿城自守會乏水穿井百尺不得泉稜黙禱於神泉卽湧地出是時頵與仁義號淮南勇將樓櫓翔空矢石交迸稜隨機拒敵日斃淮南兵於城下者無算淮南兵百端攻之不可下由是紫溪保城建寧靖江四鎭皆聚保東安民懷其恩因目其井曰杜公井明年董昌伏誅攺威勝軍曰鎭東唐拜武肅王鎭海鎭東節度使進稜兩浙諸軍都指揮使行軍司馬【二云許在鄕建立生祠】又明年安仁義來攻婺州武肅王命稜將兵救之仁義移兵攻睦州竟不克稜累官潤州刺史卒【墓在新城縣北三里官塘之原】命立祠新城縣西【今名杜將軍廟】後以子建徽貴贈太師初孫儒死士卒多奔浙西武肅王愛其驍悍以爲中軍號武勇都稜諫曰狼子野心它日必爲患請以士人代之王不聴及徐綰之亂命使祭稜以旌其先見建思建孚建徽後悉以功名顯建徽別有傳

成及字濟錢塘人祖克評唐嘉王府長史父貞唐國子博士及性篤厚爲鄕裏所重乾符中代聞人宇八都之一遂以富陽鎭稱靜【一作靖】江都將劉漢宏作亂從武肅王討平有功俄武肅王拜團練使隨以及爲副使及與武肅王同事攻討密謀多出於及及因爲子仁璛娶王女情好甚篤會北關鎭將劉孟安有貳心卽席奮劍犯王及舉防牀蔽之得免偏將盛造旋執孟安誅死以功奏遷散騎常侍復爲靜江鎭將光啟中奉命徵薛朗時常州刺史丁從實具牛酒以犒浙師仍遺美女於諸將及取而斬之餘悉不納遂克常州尋平潤州奏授兵部尙書充本州防禦使龍紀二年代阮結爲潤州制置使累遷檢校司空幹寧三年攺蘇州刺史是時淮南兵圍蘇州常熟鎭使陸郢巡檢郭用【一作周】與其黨趙邯以城應農王楊行密邯手刄其母妻子而盟城陷及倉卒被擒農王聞及家所蓄惟圗書藥物大加欣賞歸署行軍司馬及拜且泣曰及百口在錢公所失蘇州不能死敢求富貴乎願以一身易百口之命引佩刀欲自殺農王遽執其手止之館於府捨明年淮南將士魏約等爲浙所獲農王計畱及無益遣及歸以易約爲辭武肅王許之除及鎭海軍節度副使奏授司徒至太傅武勇都之變也先是軍中以治溝洫過勞有怨言及亟請罷役不聼已而亂驟作武肅王自衣錦軍回不得入及假建王旗鼓髙牙大蓋擁節先驅與徐綰等戰而王得微服進城部署軍卒大亂略平及功居多焉武肅王性嚴急毎有撿發必亟加斬決或及至𨿽盛怒輙爲之霽容其寵遇如此累陞贊正安國功臣保大彰義等軍節度使開府儀同三司檢校太尉贈太師兼侍中卒年六十七及天寶初避梁廟諱攺姓爲咸【梁太祖父烈祖名誠】子孫時仍稱本姓

馬綽余杭人也爲人淳直居恆以忠節自許初與武肅王俱事董昌昌常使王閱部伍亡其名籍王歷唱之存亡健悴都無所失綽密語王曰老子素猜忌駭公彊記當必相圗廼以白牋數畨陽授王若代軍籍者王感其意深徳之因以從妹歸綽【九國誌云綽以女弟妻鏐鏐復爲元瓘取綽女今從備史注】綽尋隨昌於越州昌僭號綽棄家來奔奏授諸城都指揮使徐許之亂綽有發懸門功武肅王隨命文穆王納綽女是爲恭穆夫人綽累職鎭東軍節度副使兩浙行軍司馬睦州刺史已又進雄武軍節度使【薛史作秦州節度使卽雄武軍也】檢校太傅同平章事天寶十一年加檢校太尉久之卒年七十一

阮結字韜文錢塘人唐末杭州建八都結亦與爲副焉結出入武肅王左右號親校中和二年以徵劉漢宏功奏授散騎常侍光啟三年徵常州又平潤州累加戶部尙書四年充潤州制置使加刑部尙書初徐約黨三千餘人來降結撫之失所因散香甘露寺輙爲亂投結於江遂成疾而卒年四十六

論曰武肅以驍雄之資崛起艸間羣防羣力一時景附若全武及者洵能擇其主已稜子濟美奕世綽女作配王家視豊沛故人膺寵爲獨厚結遭悍卒之變未竟其用忠誠靡貳亦詎出諸公下焉

杜建徽

鮑君福

曹圭

屠瓌智

杜建徽字延光稜之季子也彊勇不與諸昆常在山墅私署軍州押牙紀於棟鄕裏見焉驚聞稜稜加督責建徽對曰大丈夫何止一軍事押牙邪始從軍無事人志及稜歸武肅王廼以父命盡心於王累從徵伐所至輙立功軍中謂之虎子幹寧初隨討董昌被箭中左肩建徽猶能軍無退志無何稜遷常州制置使建徽代爲武安都將會稜爲淮南擒及歸見建徽軍中嚴整無攺其制甚稱之稜將歿散家財眾子惟授建徽一笏【一作劍】曰此吾歷諸任所秉者獨汝能傳之故乞汝徐綰許再思之亂建徽時爲武安都指揮使自新城入援賊聚木將焚北門建徽悉鉤取其木燬焉賊爲气奪頃之武肅王由衣錦城歸遣建徽及馬綽王榮等分屯諸門或有勸王渡江保越州者建徽按劍叱之曰事茍不濟同死於此豈可復東渡售命於賊乎王奇其言而止天復三年睦州刺史陳詢叛詢與建徽兒女姻也王頗疑其有它志密命馬綽伺建徽意建徽曰陳氏負恩背義自貽覆敗建徽旣爲姻婭誼當見疑然累書惇諭皇天后土實鑑臨之惟拔城獲書庶明此心耳已而詢親吏來奔得建徽抵詢書皆責以大義無逆辭廼知建徽長者王宿疑頓解賜錢一百萬緡建徽兄建思與建徽不相能至是告變言建徽私蓄兵仗亂且不測武肅王急命親校索之建徽方具食不顧聽使者入臥內絕無所得王以是益加親重遷浙東營田副使常州刺史行軍司馬爲搆第城南親與規畫天寶八年送王子傳珍進京師尙梁壽春公主未幾歸進涇源節度使十六年王建吳越國如天子制以建徽爲左丞相每朝會王必以目送之曰今日忝竊一方杜丞相力也建徽歷仕四王累官國子祭酒涇源昭化諸軍節度使丞相兼中書令封鄖國公幹祐三年卒年八十有八贈太師謚曰威烈建徽子孫兄弟朱紫盈門而性尙儉素導從不過數人財物多散鄕裏親族忠獻王時孫昭逹爲內牙都監使盛治第宅彊建徽觀之曰乳臭子不諳事乃爾俄昭逹果以罪誅少驍悍臨敵輙單衣入陣不介馬而馳從王弟鏢援姑蘇與敵遇河梁防處鞭馬徑度及岸馬斃而建徽自若也因瘞其馬號曰馬冡至老不廢騎常擊毬廣塲興酣有宿中箭鏃自臂中飛出時人壯之

鮑君福字慶臣唐太子少保防之裔也後遷越遂爲余姚人祖興父璨俱不仕君福少羇貧爲人沈黙少言純厚有膽略余姚有井面廣丈餘毎恣臥其上無懼色鄕黨異之及從軍以驍果稱初劉漢宏部爲牙將曹娥埭之役來歸武肅王武肅王使領一軍號向明都君福常側兜牟臂弓注束矢馬上輪雙劍如飛出入陣中望之若流電人皆呼曰鮑閙累積戰功爲衢州應援指揮使屬刺史陳璋叛淮南人入其境脇君福爲郡職君福不納武肅王慮其遇害密賜帛書令姑受命以緩旦夕死終堅拒不肯從伺守者李元嗣醉遂馳歸尋授衢州刺史吳將周本守信州屢侵信安境君福時時率數騎往追之本卽遁去天寶十一年王子球攻信州從斬吳將李師造擒偏將馮敏等功爲諸軍之冠文穆王領淸海節度使辟爲副使及將罷郡武肅王勞曰比在任戰敵而已未足以盡副使才因復命之任君福在衢州凡一十二年後遷湖州累職鎭海軍節度副使浙西行營司馬奏授登州刺史保大保順等軍節度使檢校太尉同平章事兼侍中天福五年卒年七十七贈開府儀同三司謚忠壯君福有賜田在錢塘今所爲鮑家田是也【田近玉泉】子修讓別有傳

曹圭本歙州人父信知嘉興監事尋由歙徙杭爲臨平鎭將八都建時信因保嘉興東界遂家臨平焉圭之將生也信夢一丈夫謂曰我當爲爾子有二千石已而生圭圭少負贍气唐末事武肅王爲嘉興都將淮南兵圍嘉興圭與族人師魯環城固守淮人望气者曰此𨿽孤城中有貴人未可圗也是時戎馬充斥晝夜戒嚴圭日與師魯登城樓張樂豪飲矢石交下處之晏如未幾圍解圭以功超遷蘇州制置使天寶初淮南兵復圍姑蘇會正月望夜圭及師魯等盛陳燒燈之席凡賊俘頌系者悉縱觀之以示從容已而圍亦解久之以浙西營田副使檢校太傅終於蘇州師魯形短而多智武肅王常稱曰今晏嬰也人因號爲曹晏嬰竟居鎭而卒圭子仲逹有傳

屠瓌智字寶光其先河東人晉將軍擊之後也祖某避地澉川遂爲海鹽人母顧夢抱璧有光而生故名瓌智瓌智姿貌偉傑夙有勇略更善屬文唐時累舉不第武肅王初起鄕兵逐黃巢瓌智伏劍相從數數以籌畫進得參莫府謀議董昌僭號智首勸討賊昌誅以功授指揮使幹寧四年同顧全武副王弟鎭自海道救嘉興生擒賊將楊勝頓金等二十餘人計功遙領常州刺史明年春再遷越州指揮使光化元年衢州刺史陳岌叛智又同全武等討平之三年調守湖州徐綰許再思之亂也刺史髙彥遣子渭與智入援渭曰今日不利彥曰赴君父之難何以吉辰爲智排案起曰違主命不忠畏縮不前無勇死忠死勇丈夫分也偕渭直抵靈隱山賊壘敵勢方張甚合圍數匝二人自朝至日晡轉戰數里身創百處時或奮刀一呼手搏賊魁數人卽馬上刄之矢盡援絕以空弮拒敵伏發竟同爲所害時年五十有二武肅王閔其忠命以衣冠招魂而葬【墓碑云葬開元府海鹽縣南三十六里澉川之靑山徳政鄕歸仁裏開化村】天寶五年特贈忠義軍匡國功臣武康節度使銀靑光祿大夫檢校尙書右僕射開府儀同三司上柱國子龍驤澉水鎭遏使昱【闕】節度使晟湖州判官【墓碑云智娶錢氏子龍驤娶聞人氏昱娶鄭良女晟娶許女】智常有詠志詩曰輕身都是義徇主始爲忠至是遂符其防【丞相皮光業屠將軍墓志銘曰河山毓瑞帯礪鐘英徒步奮迹赫聲濯靈麼麼叛梗九首馮陵磨牙王國吮血蒼生公怒颷發撻伐擊膺矢屠猰防以身殉君功髙盟府猷壯幹城光啟前烈垂裕後昆忠孝纘襲勲土褒旌連崗崇窆妥綏義魂桓﨣世選焜燿貞瑉】

論曰鄖國出入將相允文允武儋圭錫爵獲躋遐年非幸也君福善戰圭善守有古名將風智奮不顧生卒以身徇至今猶稱忠烈不衰焉

十國春秋卷八十四﹤史部﹐載記類﹐十國春秋﹥

欽定四庫全書

十國春秋卷八十五

檢討吳任臣撰

吳越九

列傳

髙彥【子渭】朱行先

黃晟

司馬福孫琰

吳敬忠

滕彥休

髙彥海鹽人初與同縣沈夏受武肅王意宻謀誅都將徐及以其首歸王前後從徵多顯功擢海昌鎭將防湖州刺史李繼徽棄郡奔淮南彥隨王親巡其地王由是雅屬意彥題詩嬰蘭堂壁云須將一片地付與有心人及去語彥曰我以此州授汝矣汝宜善撫之奏遷湖州制置使旋升本州刺史遙領費州加檢校司空渤海公彥性淳厚居湖十一載政尙寛簡民頗便之天祐三年冬與道場山僧如訥訣別而卒如訥口能容拳手過膝彥常以師禮事之

渭彥長子也初從彥於湖州武肅王巡衣錦城會有徐許之亂焚掠郛郭將及內城彥聞變亟遣渭赴難渭遂率所部徑趨靈隱山伏發遇害後淮南檻送徐綰歸王命剖心祭渭

朱行先字蘊之海鹽人也燕頷虎頭猿臂善射時人稱曰小由基起家建寧都將事湖州刺史髙彥屢立戰功武肅王擢爲節度左押牙親衛第三都指揮使及彥子澧敗率眾自歸賜號協力勤王功臣再加佐正匡國功臣晉秩檢校尙書右僕射禦史尋爲靜海鎭遏使在鎭恩威並行甚著聲譽凡十有五年寶大元年七月卒於官年七十二贈銀靑光祿大夫上柱國弟三人行存行勤行忠子從訓智紹不仕元晟元杲俱節度正散將元升節度下將元寶元勝元贇凡八人【墓碑云行先娶汝南周氏隴西彭氏淸河張氏三夫人】

黃晟明州鄞人也初應募於望海鎭鎭中立表以魁梧者爲入格晟短小貌寢陋不中選乃鎭都虞林膺已而潛還本鄕募眾據平嘉埭時權知州楊僎召署爲平嘉浦將有眾千餘人先是劉漢宏以臺州賊婁文知明州事文爲僎所敗其黨杜宗自寧海鎭率鄕民屯奉化晟自平嘉埭以所部兵擊之斬獲甚眾居頃之餘姚鎭將相嘉侵越州董昌禦之不利明州刺史鐘季文檄晟統兵攻嘉殺之昌以平賊功奏授晟左散騎常侍充浙東道東西副指揮使季文卒晟遂爲本州刺史【九國誌云會刺史鐘文季卒遂據其郡今從吳越備史作季文】晟頗尙禮士辟前進士陳羊紹素爲賔客江東儒學多依之【號其裏曰措大營】昌僭號攺元晟亦移書規諭及武肅王舉師晟率眾應之在任十八年卒時天寶二年也遺疏不請子爲嗣凡府庫所蓄必題曰送使其忠順如此

司馬福蘇州人始武肅王水軍爲遊奕都虞天寶二年淮人圍蘇州內外阻絕王濟師莫知音問福沒水中三日進內得報復出而援兵遂與城中弓矢相應是役也淮人爲水柵環城系鈴於网沈水底防潛行者福善泅水先以巨竹觸网淮人聞鈴聲舉网福乃過入城中其出也亦然眾莫不以爲神福故多髯至是截須爲卜者敵人卒不能識進官都指揮使武肅王城吳江置軍鎭命福主之遂老於其職

孫琰臨海人驍勇有智時人謂之孫百計積功至牙將守蘇州天寶二年淮南將周本呂師造圍蘇州攻法凡百出不可窮最後推洞屋攻城若帡幪然琰隨機應敵置輪於竿首垂絙投錐以掲之攻者盡露及礟至則張网以拒礟遇网輙止竟無所施淮南兵遂夜遁

吳敬忠於潛人也從武肅王以八都兵討劉漢宏有功及王出師助淮南討田頵敬忠先登陷陣卒奏防而歸梁大祖旣封王吳越兩國敬忠亦以積功授正國功臣浙西營田副使累加太師兄順以功擢鎭海軍保城都指揮使檢校司空弟防官太傅子八人仕本國皆貴顯【杭州府誌吳敬忠墓在於潛縣南五里豊國後鄕東村】

滕彥休【闕】人幼岐嶷有辧才天寶八年出使於契丹大得契丹心明年復報聘會契丹兵攻梁蔚州敵樓無故自壊眾軍乘之不逾時而破契丹主引彥休環城以視因賜彥休名曰述呂十三年五月武肅王復令彥休使契丹兼饋犀角珊瑚諸物契丹主大悅授彥休官遣還彥休往反契丹者數四防海溯河防渉險阻輯睦鄰封爲功居多焉

論曰髙彥遣子赴難志存君父其公爾忘私者與朱行先束身歸正比匪靡傷福琰敬忠躬在行間智勇俱奮庶於王臣無媿焉黃晟乃心恭順滕彥休不辱君命咸有令聞善夫吳公約

章魯封

饒景

薛居正

謝鶚

鐘匡範

陳長官

童頵鐘廷翰

楊巖

許俊

孫陟聞人凝

張瑗

劉甫

蔣勛王畊

吳公約字處仁余杭人也黃巢之亂杭州八都旣建已又派而析者號十三都公約其一也公約初負膽略爲縣豪會朱直起兵應募西討以功署西桂鎭遏使未幾從董昌禦巢於西鄙加禦史中丞奏置都額攺硤石爲訓兵之所摧鋒破鋭日有聲稱武肅王破越州公約驍果先登兵罷拜千牛衛將軍肅政隊長頃之劉浩平錄功擢散騎常侍已而徐約都蘇州武肅王委公約專徵特授北面諸軍行營招討使明年春克蘇州竟讓軍功以本都歸王益嘉其忠授義和鎭遏使兼本軍水陸都遊奕使居無何淮人侵擾公約扞禦疆域屢挫敵鋒遷工部尙書俄攺刑戶二部【杭州府誌又云遷左執法】幹寧四年卒羅隱銘其墓【余杭志有吳公約尙書碑】公約澹於嗜欲所得軍實率分賚戱下以爲常爲將數十年家無長物出則督勵將士入則訓誨子弟稱一時賢將云

章魯封【一作魯風】桐廬人也頻舉進士不第有雋才少與羅隱齊名武肅王旣破董昌辟魯封爲表奏孔目官魯封拒不受武肅王命吏笞之已而勉就職累官蘇州刺史著章子三卷行於世

饒景【一作京】靑州淄水人唐廣明時杭州建八都景爲唐山都將天寶時事武肅王爲鎭海軍紫溪鎭遏使累有防禦功十四年卒王奏聞於梁贈太保遂葬金昌縣之金山鄕後墓木皆髙百尺合抱有犯之者輙爲異物所怖卽止

薛居正錢唐人仕武肅王官太尉卒諡貞顯葬於靈石山之麓冡前常有紫藤徧繞三峯【案居正三世孫昻仕宋爲尙書左丞人謂冡前紫藤之瑞應】

謝鶚南康人舉唐進士兒時夢浴溪中有人以珠一器遺之曰吞此則明悟矣鶚吞細珠六十餘顆及長善爲

詩有文名仕武肅王爲【闕】

寶大時朱行先勤王事而歿鶚爲撰墓志銘文章雅贍一時推許銘曰挺生英特邈爾奇形素蘊豹略能精武經戈鋋再舉氛祲廓淸從玆勇冠大播家聲盛績旣彰威名遂振靜守謙敬動知逆順惟此侯王賞其忠信不有殊功疇遷劇鎭匡吳志大佐越功全一人注意百辟推賢方務剖竹宜分重權孰謂梁木俄隨逝川生作忠臣沒畱遺防眷彼令嗣恭承帝澤丹旐斯引宮已辟萬嵗千秋芳塵永隔鐘匡範唐鎭南節度使傳第二十子也鐘氏旣滅匡範同母來歸甚爲武肅王所禮時匡範獻王云鶴通天離水犀帶一圍及玉盂一事玉盂常覆五雀雛於內熾炭久然比啟視而雀雛已飛去是一異也武肅王受盂反帶贈錢二萬緡匡範因擕帶往碧波亭命許彥方系帯行水中水開七尺許遂至瑞石山登岸國人大爲驚異或云帶故唐明皇禦玩遺在西川川客獻與鐘傳傳常寶之

陳長官事武肅王爲寧海縣令會王命增州縣賦稅長官上書極諫王大怒逮之獄長官以死爭之得免寧海故稱劇縣租稅視諸邑爲獨輕者皆其力也至今猶廟祀焉

童頵靑溪人也素有勇力武肅王時多著勤勞拜西扇都巖將王賜誥曰制左軍同十將充西扇都巖將頵早系轅門久居巖界星霜屢換警察無欺寡人自襲丕圗廣施慶澤睠玆勤瘁宜示陟遷克固前修更期後奬可銀靑光祿大夫檢校太子賔客兼監察禦史上柱國充十將餘如故及卒葬於靑溪仁壽鄕【又靑溪王延壽叔唐大尉克儉與武肅同事徵伐延壽官吳越主簿】

鐘廷翰【闕】人流寓湖州素有賢名武肅王命攝安吉主簿牒曰廷翰儒素修身早升官緒寓居霅水累歷星霜克循亷謹之規備顯溫恭之道今者願求錄用特議掄材安吉屬城印曹闕吏俾期差攝勉效公方倘聞佐理之能豈恡超升之奬後不知所終

楊巖農人也父承休官唐刑部員外郎天祐時副給事中鄭祁冊封武肅王爲吳王會淮南道阻不克歸遂畱杭州初承休之行也挈巖與俱巖歷仕武肅王父子累官至丞相子郾以任子歷官尙書職方員外郎郾子蠙蚤卒蠙子侃年十嵗能作雪賦忠懿王入宋郾率侃以其族隨行僑居宋州

許俊鹽官人年十八從武肅王以驍勇稱屢積戰功官至節度使都押牙兼禦史中丞寶正三年卒

孫陟新城人武肅王時歷官杭州刺史加檢校尙書已而防禦常州調兵督戰歿於陣以防禮歸葬於邑之太平鄕贈銀靑光祿大夫上柱國【又慈溪人馮叔和仕吳越官至尙書附記於此】聞人凝天寶十六年爲富春令重建縣治有興廢功張瑗事武肅王累官至司空出鎭華亭普照寺僧某者不識物情以蔬食進焉瑗領之密啟王於寺後鑿三河訖爲運道而寺用不寧

劉甫其先泉州人徙居閩縣【闕】王時甫捨閩來仕遂不復還鄕閭稱其亷孝子若虛亦知名於宋

蔣勛晉吳郡太守樞之後也唐末避地婺州之東陽仕【闕】王爲金紫光祿大夫檢校司空兼禦史大夫遂家焉王畊【闕】人善畵尢精牡丹遂爲一時丹靑之冠不知所終

沈夏

沈行思

沈夏海鹽人初武肅王同董昌討劉漢宏於越州鹽官都將徐及遣夏與髙彥率本部來會師王見之甚悅延入臥內謂曰我東徵師旅已眾渡江之役無勞爾輩但徐及素彊梁終非我所蓄以我東渡必爲後患汝爲我殺之當以郡牧相報吾非誨人爲逆惟是境土苦於干戈不仁者宜盡驅除用息生聚耳夏等再拜聴命王厚遣歸旣歸告及曰董公與錢公以兵討賊聞將軍遣所部見助喜動顏色然時時以東北爲慮設有竊發復勞後顧夏等實托將軍以爲後據及有軍師某者頗疑夏勸及爲備不聴夏遂與其下謀殺及及死其眾遂分夏性凶暴不卽來歸乃以所得眾七千餘人聚臨平山下擇幼弱者盡殱之遂得三千人往嘉興刼吳公約入海爲亂未幾縱公約歸始復奔於杭武肅王優容之累從徵伐奏授武勝軍都指揮使遙領彛州刺史加檢校司空至任輒以殺僇爲事左右不任用者卽加屠害王頗惡其所爲夏復搆私第於北部制度與公府埒長子有過手刄之王以其噬子滋不悅出爲婺州刺史會淮南將陶雅侵其境王不時救頃之東陽陷夏遂被執尋遇害

沈行思一名行瑜【闕】人積功爲湖州巡校將初髙澧出奔行思與都將盛師友同有閉城功武肅王巡湖州乃命師友從行而行思頗有牧守之望謂同職陳環曰盛君來豈不佩印綬歸邪不然我後安處君爲我裁之時環已得宻防俾遣行思歸國乃紿之曰二人功本無優劣且王情尙未可測宜亟詣府城面較功績以決其可否行思遂來勤王王亦優待之環隨送行思之家至行思始悟其詐深銜環遂懷觖望王將及國城行思與環俱北郊行思自取巨槌擊殺環奔王舟以陳其前功復言師友與環毀間之狀是時師友方從亟引以相證行思輒奪威鎗刺師友左右遂擒之王曰吾早以汝彊梁故不欲任汝繼念閉城功將牧以他郡今所爲若此疇能容之命斬於龍丘山許其家收葬而師友竟擢婺州刺史

論曰吳越開國諸將麾下者多恂恂和雅慕祭遵羊祜之遺風沈夏獨恣睢嗜殺戮及愛子洵天資刻薄人也行思覬覦專城鞅鞅自失害同官自取罪戾倘所云匹夫之勇非耶

十國春秋卷八十五

欽定四庫全書

十國春秋卷八十六

檢討吳任臣撰

吳越十

列傳

沈崧

皮光業

曹仲逹

林鼎仰仁詮

沈崧字吉甫閩人也祖輅唐大理評事賜緋父超福州長溪縣令崧初生時有大蛇墜榻前引首注視久而方去旣七日將浴忽風雨震壊浴盤人咸異之幹寧二年刑部尙書崔凝知貢舉登進士第者二十五人崧與焉已而昭宗禦武徳殿命翰林學士陸扆祕書監馮偓覆試凡落十人是日崧再入選【閩書云崧幹寧三年丙辰狀元○羅江東外記云崧與羅隠從事浙江幕下主公出伎眾稱殊麗便是姮娥崧曰姮娥甚陋安可及主公驚曰書記識姮娥否曰崧兩度到月宮何爲不識崧蓋以是警云】尋歸閩道由淮甸淮帥辟之不就道經杭州武肅王畱爲鎭海軍掌書記除浙西營田副使奏授祕書監檢校兵部尙書右僕射凡書檄表奏多崧所出後唐莊宗卽位攺元同光武肅王問其祚修短崧曰觀此號爲國不成止一口耳文穆王立雅好儒學置擇能院選吳中文士錄用之命崧領其職國建拜崧丞相天福三年二月卒年七十六諡曰文獻有集二十卷【按仁和縣誌縣東二十五里沈家塘卽崧宅】

皮光業字文通世爲襄陽竟陵人父日休有盛名唐末爲蘇州軍事判官太常博士遂家焉光業生於姑蘇十嵗能屬文及長以所業謁武肅王與沈崧林鼎同辟幕府累署浙西節度推官賜緋天寶九年王欲通誠於梁而難其人且中隔淮南輙繞道爲苦於是以光業爲才使自建汀逾防郴越潭嶽荊南入貢梁均王大喜加王天下兵馬大元帥開府置官屬特賜光業進士及第仍賜祕書郎授右補闕內供奉賜金紫未幾淮人來求好王以光業報聘及還贈錢三百萬復禁其出且曰可以市易光業曰我使介也豈賈豎也乃委置而去淮人亟載隨之尋兼兩浙觀察使文穆王嗣立命知東府事天福二年國建拜光業丞相與曹仲逹沈崧同日受命凡教令儀注多所考定光業美容儀善談論見者或以爲神仙中人性嗜茗常作詩以茗爲苦口師國中多傳其癖八年二月丙辰卒年六十七諡曰貞敬所撰皮氏見聞錄十三卷行世初光業微時夢亭上偶人皆列拜覺而自負又旅逰會稽有神降於里巷光業往視之神輙不語及去眾詰之曰皮秀才此土地主我小神不當遽見梁選王子傳珎爲駙馬都尉光業奉命如京師及歸經靖海山陰令滕文規故光業舅也日暝見有黃衣吏報曰皮補闕今已及靖海俄失所在其異徴多此弟光鄰官溫州刺史子璨【或作文璨非】官元帥府判官著有鹿門家鈔詩詠三世皆以文雄江東識者榮之

曹仲逹圭之子也本名逹後避孝獻世子諱更今名仲逹生於臨平當母坐蓐時室有紫光家人咸異之稍長主欲其習勞品膳悉與僕等卽嚴冬尙未挾纊又日令運甓以苦筋骨尋爲鎭東軍押牙圭在蘇州日常乞婚於睦州陳詢至是遣仲逹親迎卜之曰陳非耦也當聘他族以致榮顯已而道過錢塘武肅王奇其貌遂以王妺儷焉累授臺處二州刺史文穆王立命仲逹權知政事及建國拜丞相與沈崧皮光業同秉國鈞忠獻王卽王位仲逹復攝行軍府事時大賚諸軍軍中言賜予不均輙大嘩舉仗不受賜諸將不復能制仲逹親出階諭之辭防曉暢皆釋仗而拜仲逹性仁厚好施食不兼味文穆王雅重之每呼丞相而不名卒年六十二諡曰安成

林鼎字渙文侯官人父無隱有詩名流寓明州刺史王晟頗好禮士無隱依之鼎生於明州之大隱村及長謁武肅王王以爲觀察押牙尋辟文穆王幕府文穆王以其才行累薦不見用一日復宻薦之武肅王曰鼎骨法非常眞輔相器然我不驟貴者欲汝貴之庶盡心於汝也文穆王襲位署鎭海軍掌書記節度判官鼎性讜正而彊記能書得歐虞筆法比中年讀書必逹曙所聚圗籍悉手鈔數過卽殘編防簡亦較讎補綴無所厭倦國建命掌教令尋拜丞相凡政事有不逮者鼎必極言罔忌諱天福中建州之役鼎指陳天文人事累疏切諫王不用鼎言卒無成功人多鼎有先見雲開運元年正月卒年五十四諡曰貞獻有吳江應用集二十卷

仰仁詮湖州人也事文穆王爲牙將以練逹稱王弟元珦不法文穆王命仁詮詣明州召之左右慮元珦難制勸衷甲以往仁詮竟常服造聴事偕元珦還杭州神气優暇略無周張時皆服其度量久之建州刺史王延政與閩主相攻乞師於杭仁詮奉命往救師久不旋隨爲延政所敗及忠獻王立納仁詮女爲元妃累官寧國軍節度使同相府事未幾卒弟仁謙隨忠懿王歸宋授太子舍人出知永嘉縣

論曰崧玉質金相黃中通理光業文章爾雅黼黻邦家仲逹鼎欝然人望遇事能防聨鑣競爽出入端揆彬彬乎皆華國之選也仁詮雅有幹略𨿽失利南徵而蓋愆末路亦過不掩功者與

陸仁章

章徳安

郭師從唐仁恭

陸仁章睦州人也少微賤有大志以窮困爲武肅王園卒時人未之知也武肅王常遊府園見仁章樹萟有智而志之及淮南兵圍孫琰於蘇州繞城三匝無路可通武肅王使仁章設計入城果得琰報而出由是益加稱賞以諸孫輩畜之累遷兩府軍糧都監使俄轉內牙指揮使及武肅王薨文穆王已承制統軍府事矣方與兄弟同幄行喪仁章進曰令公嗣先王覇業將吏旦慕趨謁當與諸公子異處乃命主者更設一幄扶文穆王居之告將吏曰自今惟謁令公禁諸公子從者無得妄入晝夜警衛未常休息寶正末年左右皆附文穆王仁章獨數數以事相犯至是勞之再三仁章曰先王在位仁章不知事令公今日盡節猶事先王也文穆王嘉嘆久之自是仁章與指揮使劉仁居中用事仁章性剛仁杞好毀短人頗爲眾切齒一日諸將詣府請誅二人文穆王使從子仁俊諭曰二將事先王久吾方圗其功汝曹廼欲逞私憾殺之可乎吾爲若主若當稟吾命不然當歸安國以避賢路眾懼而退遂以仁章爲衢州刺史仁爲湖州刺史仁章歷官至保大軍節度使同參相府事天福四年卒仁富春人【按富陽舊志天成三年縣令陸仁璋禱宋明王廟有應請封爲通聖侯仁璋與仁章豈卽一人歟存以竢考】

章徳安處州麗水人累官至內都監文穆王寢疾時察徳安忠直能防大事欲屬以後事語之曰佐尙少當擇宗人長者立之徳安曰佐𨿽少羣下服其英敏願王勿以爲念王曰汝善輔之吾無憂矣已而文穆王薨內牙指揮使戴惲者與文穆王養子侑比蓋侑食母惲妻之私親也或言惲謀立侑徳安祕不發喪伏甲士於幕下殺惲廢侑爲庶人復其孫姓而幽之居無何上統軍使闞璠彊而橫排斥異已忠獻王不能制徳安數與之爭璠遂以計貶徳安於處州右都監李文慶亦不附璠同時貶睦州文慶故睦州人也

郭師從合肥人田頵婦弟也頵部下爲都虞文穆王質宣州時頵每戰不利輙顧左右索錢郎殺之師從與頵母多方保防得不死頵敗師從隨歸杭州武肅王徳其人署爲鎭東都虞數從文穆王破廣徳徵無錫有功累遷浙西營田副使忠獻王時拜同參相府事卒年八十四

唐仁恭其先世自晉昌徙余杭唐天復中有建威推官希顏者卽仁恭父也仁恭事文穆王爲唐山縣令有能聲子渭仕宋官職方郎中

論曰仁章誼無徇私徳安忠以事主當文穆授受之際仁章正其始徳安正其終大義防然𨿽古名臣何加焉師從保全王躬托魚服於豫且之网得膺壽考宜矣仁恭擅良吏才撫循一邑殆所云豈弟君子民之父母者邪

水丘昭劵

薛溫

水丘昭劵安國人漢有司校尉水丘岑者昭劵蓋其後也性沈厚知書能文章武肅王母出自水丘氏昭劵以國戚故事忠獻王爲內都監使唐攻福州急福州使者乞師於杭諸將多以道險逺爲解昭劵言救鄰卹災古今通義勸王冝亟濟師與王意頗合從之忠獻王之誅程昭悅也令昭劵夜率甲士千人圍其第昭劵曰昭悅家臣也有罪當顯戮不宜夜興兵王以爲知大體及忠遜王立忿統軍使胡進思橫甚與指揮使何承訓及昭劵宻謀逐之於外昭劵以爲進思黨盛未可猝去不如姑容之以俟後圗王猶豫未決會承訓懼事發相及反泄其謀於進思居數日王夜宴將吏進思疑圗已輙戎服執兵帥親兵百人入見王於天冊堂曰老奴無罪何故見圗遂錮王義和院廢之並殺昭劵及進侍鹿光光忠遜王舅也進思妻聞昭劵死泣下曰他人猶可殺昭劵君子也柰何殺之

薛溫錢塘人以武勇爲親軍都頭天福十二年統軍使胡進思旣廢忠遜王而迎忠懿王領兩軍事明年春遷忠遜王於衣錦軍私第進思日請圗害譬說百端不止忠懿王慮其有他變遣溫將親兵衛之且誡曰是行也委爾保全廢王若有非常處分皆非吾意當以死扞之進思果潛謀於溫溫拒而不許復夜使方安等二人逾垣入忠遜王第溫帥眾救之斃安等於庭中已而進思死忠遜王獲考終溫之力也溫累官鎭國都指揮使睦州刺史幹徳三年捨地爲吉祥律寺未幾卒諡正顯【一作正獻】

論曰昭劵志期包荒事同裕蠱當防不防身殞姦邪易言君不宻則害臣臣不宻則害身其水丘氏之謂乎薛溫保衛故主矢志靡他俾二君兄弟式好克全天倫厥功爲多焉所由與終始易慮者有間矣

十國春秋卷八十六

欽定四庫全書

十國春秋卷八十七

檢討吳任臣撰

吳越十一

列傳

元徳昭

吳程

裴堅

沈虎子

元徳昭本姓危字明逺撫州南城人父仔倡信州刺史爲淮南兵所逐來奔於杭武肅王待以賓禮尋署爲淮南節度副使惡危姓因更其姓曰元氏徳昭起家鎭東節度巡官錢塘縣令累授睦州軍事判官知臺州新亭監始在信州仔倡出諸子命日者指視貴賤日者指徳昭曰獨此子非武官及學文師爲避席者數矣曰子誠宰相器勉自愛也文穆王襲國任教令者頗乏員林鼎以徳昭薦王與語久之謂鼎曰徳昭有輔弼才吾子孫無憂矣遂命掌文翰機宻事及事忠遜王用師南閩兵略要務悉以委徳昭尋拜丞相忠懿王立恩遇彌至顯徳二年常州之役吳程執趙仁澤送西府徳昭力救曰此彊團練宥之足以勸忠得不死六年偕吳延福入貢於周専對稱防禮待有加徳昭厚重多謀臨事尢能果防每屬國政議者盈庭徳昭至則他論皆息軍中有不循法度者徳昭以理諭之無不聴服先是胡進思迎忠懿王於邸第徳昭立簾下不拜曰竢見新君進思亟出褰簾廼下拜其遇變得大體如此性嗜酒𨿽沈醉無所怠事晚年衰耗忠懿王見之謂左右曰吾向見徳昭容色衰倦必一旦不諱人誰輔我因泣下徳昭處家以孝友聞常時序置酒環列幾席間者凡四從遂詠滿堂羅綺四代兒孫之句以志喜焉及臥疾先自爲埋文治後事干徳六年三月己酉卒年七十有八贈太保諡曰貞正

吳程字正臣山陰人祖可信唐定州虞唐縣令父蛻大順中登進士解褐鎭東軍節度掌書記右拾遺累官禮部尙書程筮仕校書郎武肅王承制歷授檢校戶部員外郎借緋寶正末王女將選婚於士族時孟粲於葆曁程三人旅見王廷武肅王熟視程久之廼選焉遷金部郎中借金紫以程有吏術令提舉諸司公事文穆王襲國奏授職方郎中觀察支使節度判官天福中王子儇遙典睦州命程知州事忠遜王時以程判西府院事尋拜丞相福州李孺贇伏誅授程威武軍節度使幹祐三年南唐侵福州程宻示諸軍方略獲其將查文徽初唐人薄閩城時浙兵方授甲將卒充溢庭廡紛然不可遏程登檻瞠目叱之由是一軍皆股栗歸與元徳昭同爲丞相忠懿王以國用繁廣尋命兼掌屯田酤事周世宗之伐江南也徴我兵西擊唐蘇州營田副使陳滿告程曰周師南徵唐舉國驚擾常州無備易取也會唐主下詔撫安江陰吏民滿復言周詔書已至趣出兵程爲言於忠懿王期勒兵以出元徳昭曰唐大國未可輕若我入唐境而周兵未至誰與並力能無危乎程固爭以爲時不可失王卒從程議而程以異議故復不能無望於徳昭於是陽激將士怒以爲元丞相不欲出師且從防士以擊徳昭爲辭王匿徳昭府中而捕言者頗急嘆曰方出兵而士卒欲擊丞相何不祥也程廼督鮑修讓羅晟而去二人者素與程不相能至是程抑之甚愈忿怒當唐兵薄晟營晟不力戰敵遂直趣程帳程大敗僅以身免王怒悉奪程官而程自是屈矣先是程在東越以父廕不事苦學有謂程曰觀子骨法與羣儒但恨他日登將相不長談論耳程自是頗勤學文穆王時西府院官騰者常夢程化爲赤龍望南方而去擕因語夢於人曰吳氏子非我所測也及爲福州始驗其兆幹徳初程夢一羽人布防於前曰計子之算而所遺者三後三年程卒年七十有三王命復原官諡曰忠烈裴堅字廷實湖州人父光庭累官至中書令有術士張景嵗能言休咎輙以紙大書怠字貽光庭不旬日果貶臺州刺史大有政聲堅幼而明敏善屬文及長有知人之鑑事文穆忠遜忠懿諸王多善政條教有方累官禮部尙書中書令拜吳越國丞相廣順二年九月甲寅卒年五十六諡曰文憲

沈虎子仕忠懿王爲丞相王受宋命攻江南之常州虎子諫曰江南國之藩蔽今大王自撤其藩蔽將何以衛社稷乎王不從卒進兵防常州已而虎子隨王入宋授【闕】

終於其位【按張端義貴耳錄曰吳越王入朝時宋太祖謀下江南王許以舉兵援助歸語其臣沈倫倫云江南是兩浙之藩籬藩籬撤堂奧豈得安也大王指日納土矣通鑑作丞相沈虎子之言今從之】

論曰徳昭當倉卒之際竢覲新君克定大寶可謂安社稷臣矣程奏防閩徼有武功焉毘陵之役義昧和衷輿屍辱國何前後之較殊邪堅雍容廟堂政有體要虎子懷虞虢之憂進唇齒之論𨿽時勢略與古異其說固不可易也

鮑修讓

曹杲

沈韜文

陸超杜叔詹

劉彥琛

兪公帛盛豫

林克己

司馬球

孫顯忠

鮑修讓君福子也少寡言語治軍嚴整有法度累官上直指揮使遷衢州刺史天福十二年爲戍將防李孺贇於福州孺贇叛修讓隨殺之傳首杭州顯徳三年從吳程攻常州以應周世宗之師建隆元年知福州彰武軍事復攺上直諸軍都鈐轄使同參丞相府事卒

曹杲眞定人文穆王時官金華令會婺州兵叛杲以計平之就擢本州刺史忠懿王朝宋杲塡撫國中卽城隅浚三池引湖水入城以通舟楫王歸嘉其功賜池名曰湧金立石池上【順存錄云湧金池乃守將曹杲引西湖水爲池吳越王元瓘書三字刻石識其旁今從西湖志】納土後宋授杲威逺軍節度使無何卒見神於丰豫門有反風滅火之異土人立祠肖象迄今嵗祀不絕

沈韜文湖州人父攸常州刺史韜文性介潔好學能屬文【闕】王時爲元帥府典謁參畫軍務時時有所禆益累官左衛上將軍攺湖州刺史甚有淸名

陸超錢塘人【闕】王時以功擢衢州刺史有惠政衢人多稱之

杜叔詹秦人也開寶中繼孫承祐爲平江軍節度使仁惠循良興賢愛士常重建孔子廟以鼓厲學者已又除靜海軍節度使忠懿王納土歸宋叔詹授戶部尙書劉彥琛安國人也爲忠懿王將多戰功官衢州刺史卒於官因葬其地【子仁祚有志節忠懿王降宋宋常求諸有功於吳越者錄其官仁祚竟辭以疾不往仕】

兪公帛杭州人【闕】

王時官戶部尙書董營田使者頗著異績道婺州愛義烏土風遂家焉其後代有聞人盛豫余杭人事忠懿王授檢校太傅奉使於宋由汴京歸人曰盛太傅無憂色吾屬安矣歸宋後卒贈太師二子京度【又沈陵武康人官奉國軍鎭遏使沈承慶錢塘人官營田使入宋攺大理寺丞亦與豫同時】林克己錢塘人忠懿王時官通儒院學士博洽善文章宋隱士逋卽其孫也

司馬球仕【闕】王以禦史中丞爲昆山鎭遏使因家焉球有捍禦功邑人頗稱述之後子孫隠居不仕止稱馬氏云孫顯忠錢塘人事【闕】王爲名將金沙灘有履泰將軍廟卽其人也【宋嘉熈中禱雨有驗封天澤侯】

黃彛簡

沈承禮

孫承祐

崔仁冀

黃彛簡字明舉福州人父延樞爲閩太祖從事甚被親遇閩惠宗以女妻之忠獻王得福州延樞來降署光祿卿彛簡少孤好學爲王子惟治明州判官有聲開寶初宋加忠懿王功臣號王使彛簡謝宋將歸太祖謂彛簡曰歸與元帥言朕已於薰風館外建禮賢宅以待李煜與元帥今煜崛彊不朝吾將討之元帥助我乎無爲他謀所惑俟江南平可暫來見保無他阻朕執圭幣三見於天豈敢自誣彛簡歸語忠懿王未幾隨王入朝授從官爲王掌書記後攺王淮海國王又封許王彛簡皆爲其府判官加倉部員外郎累遷檢校祕書監平江節度副使彛簡能文尢工詩老而不輟以壽終

沈承禮湖州烏程人武肅王辟置幕府署處州刺史文穆王妻以女除府中右職出爲臺州刺史忠獻王時以承禮掌親兵忠懿王襲位命知威武軍節度使宋師徵江南忠懿王以爲兩浙諸軍都鈐轄使率水陸數萬人助平常州因攻潤州城中兵夜出焚外柵諸將皆欲馳救承禮曰兵法擊東南而備西北此之謂也命士卒皆擐甲蓐食堅壁不動他壘不設備者悉驚擾獨承禮所部敵人不敢窺焉丹陽平遂從宋師攻金陵時冬至軍中皆聚飲承禮謂將士曰城中以我節序必燕享備我怠矣宜出不意以圖之廼召敢死士幹人火薄城下陷其東門士多攀壘而登江南遂降宋錄功授海寧軍節度使【一云眞授福州節制】太平興國中王獻地徙承禮鎭宻州八年卒年六十七太宗廢朝二日贈太子太師中使防葬初秦王廷美之敗宋有司按驗忠懿王與王世子惟濬孫承祐陳洪進常有贈遺獨承禮無焉

孫承祐杭州錢塘人忠懿王納其女兄爲妃因擢處要職累遷浙江東道塩鐵副使鎭海鎭東兩軍節度副使知靜海軍節度事開寶初官鎭東鎭海等軍行軍司馬隨世子惟濬入貢於宋宋太祖詔授光祿大夫檢校太保未幾忠懿王署爲中吳軍節度使七年王復遣承祐貢於宋太祖賜襲衣玉帯鞍勒馬黃金器五百兩銀器三千兩雜防五千匹且令諭防於王將有事於江表已而從王克常州功居多會宋詔攺中吳爲平江卽授承祐鎭平江軍太平興國初王盡獻吳越地徙承祐泰寧軍節度使五年從幸大名畱知府事雍熈二年攺知滑州數月卒贈太子太師承祐在浙日慿借親寵恣爲奢侈毎一燕會殺物命千數家食亦數十器方下箸設十銀鑊搆火以次薦之常饌客指其盤曰今日南之蛑蝤北之紅羊東之鰕魚西之嘉粟無不畢備可云富有小四海矣又用龍腦煎酥制小樣驪山復千金市石緑一枚治爲博山香鑪峯尖上作一暗竅出煙呼曰不二山忠懿王常以大片生龍腦十斤賜承祐承祐卽對使者索大銀鑪作一聚焚之曰聊以祝王壽其豪貴如此後歸宋扈從太宗北徵以槖駞負大斛貯水飬魚自隨至幽州南村落間日已旰西京畱守石守信與其子駙馬都尉保吉諸人尙未朝食適遇承祐卽延所止幕捨中膾魚具食窮極水陸人皆異之承祐少時嘗夢人以蓍艸一本增其一而授之旣寤語所親曰大衍之數五十其用四十有九今增其一我壽止於此乎果五十而終子誘仕宋駕部郎中出爲淮南節度行軍司馬

崔仁冀字子遷錢塘人也少篤學有文采事忠懿王爲通儒院學士王罷沈虎子政事以仁冀代之宋太祖常諭忠懿王入朝仁冀告王曰主上天資英武所向無敵保族全名上防也王然之太平興國二年王在汴京防陳洪進納土王疏言願罷所封吳越國王及天下兵馬大元帥職名宋太宗優詔不許仁冀復從防王曰朝廷意可知大王不速納土禍且至左右爭言不可仁冀厲聲曰今已在人掌握中去國千里惟有羽翼廼能飛去耳王遂決防奉境內十三州一軍八十六縣闕下太宗以仁冀歸誠功授淮南節度使累擢衛尉卿判大理寺移知撫州卒先是有侍郎鮑約者頗從防忠懿王納土而同官胡毅劉防俱力言不可及王歸宋約竄處海上王使人以詩追之云東遐追兮西遐追鮑約何如罷釣歸迄今有遐追廟焉

論曰宋藝祖兄弟繼興龍飛虎變削平羣雄中原混一太陽出而爝火熄固知帝王自有眞也諸臣力贊歸誠臣主俱榮不可謂不知幾焉以視金陵拒敵番禺稱戈蓋不無順逆勞逸之異矣

餘萬頃

江景防

陸崇扆

餘萬頃字九疇睦州人事忠懿王爲武林檢校察諸軍事左右親軍靡不畏憚國亡入宋遷侍禦史有言無隱人目爲殿上虎攺授戶部侍郎榮祿大夫卒萬頃從子元嘉亦仕忠懿王至宋累遷賜緋魚袋中奉大夫江景防字漢臣常山人事忠懿王官侍禦史當五代時吳越以一隅捍四方費用無藝其田賦市租山林川澤之稅悉加故額數倍宋旣平諸國賦稅恆仍舊籍以爲防忠懿王入朝景防以侍從當上圗籍嘆曰民苦苛斂久矣使有司仍其籍民困無已時也吾寧以身任之遂沈圗籍於河詣闕自劾所以亡失狀宋太宗大怒欲誅之已而謫沁水尉遂屏居田裏以卒未幾太宗命右補闕王永均吳越田稅舊率畆稅五斗永更定爲一斗其減稅之由人以謂實兆端於景防沈籍云景防子孫後相繼擢正科者四十人貴顯不絕【宋侍禦躋溥輔臣萬里皆景防之裔】陸崇扆其先吳郡人後徙福州侯官縣父景遷仕忠懿王爲驍騎上將軍檢校太傅崇扆累官威武軍觀察推官有能名從忠懿王歸宋官至殿中丞

十國春秋卷八十七

欽定四庫全書

十國春秋卷八十八

檢討吳任臣撰

吳越十二

列傳

吳仁璧

方昊

孫邰

石延翰宋榮

嚴永

範贊時

吳仁璧字廷寶蘇州人也一曰秦人少習星緯黃白家言唐大順中登進士第已而入浙家貧常佯狂乞於市武肅王聞其名待之客禮叩以天象仁璧辭非所知欲辟幕職又以詩固辭及秦國太夫人薨具禮幣請爲墓銘仁璧堅不肯屬艸武肅王大怒投仁璧於江中死有詩一卷行世先是仁璧學於廬山道士數年道士曰能學仙乎仁璧固陳求名之志道士曰一第猶拾芥耳但他年勿幹英雄至是遂驗仁璧有女年十八能詩精於天官之學居恆戒仁璧愼出入無罹羅网及仁璧被系女泣曰文星失位大人其不免乎未幾王並沈之東小江

方昊字太初靑溪人昊生於唐末唐亡恥非所仕遁隠巖谷中武肅王常招之不肯往聚徒講學於上貴精舍以終其身鄕人化之稱爲靜樂先生

孫邰明州奉化人也自幼負气岸博學髙才唐末爲左拾遺朱全忠簒唐著春秋無賢人論卽脫冠裳服布衣歸隠於奉化山著書紀年悉用甲子以示不臣之義石延翰明州人父渝兄延俸皆應辟用顯貴延翰獨恥仕彊藩隠居沃洲山白雲谷以書史自娛後贈白雲先生

宋榮婺州義烏人隠居本州覆釜山下通尙書春秋廣順中忠懿王累徴不就學者私諡曰文通先生

嚴永溫州永嘉人也初仕南唐歷顯官一日避地歸藏衣冠於平陽靑華山穴中爲人傭作自給使者以【闕】王命物色得之永不得已於穴間取衣冠以行已復遁去不知所之士名其處曰嚴公巖

範贊時蘇州人父夢齡與廣陵王子文奉交善官中吳軍節度推官贊時博洽善著書所輯資談六十卷世多藏弆之【一云文奉之客著資談三十卷】子墉事忠懿王有能名國亡隨王入宋終武寧軍掌書記【按宋臣範仲淹卽墉子】

論曰吳仁璧不艸王母墓銘或譏其太過鮮周身之哲而余謂不然匹夫有志終始不移士詟富貴而囁嚅侯王前者比比已若仁璧可不謂烈哉方孫石嚴髙蹈巖谷宋範怡情墳典其人咸有足多者焉

毛勝

毛勝字公敵晉陵人也仕忠懿王爲功徳判官性善詼諧喜雅謔自以生居水國饜享羣鮮號天饞居士又以地產魚鰕海錯四方所無因造水族加恩簿假以滄海龍君之命品敍精奇文章典贍其辭曰令咨爾獨步王江殊【江瑤之文名】鼎鼐仙姿瓊瑤紺體天賦巨美時稱絕佳宜以流碧爲靈淵國追號玉桂仙君稱海珍元年令章丘大都督忠美侯滄浪頭【章舉】隠浪色奇八甌稱最杜口中郎將白中隠【車螯】負乃厚徳韜其雄姿殊形中尉兼靈甘尹淡然子【蚶菜】體𨿽詭異用實芳鮮玉徳公季遐【鰕魁】純潔內含爽妙外濟滄浪頭可靈淵國上相無比白中隠可含珍大元帥丰甘上柱國兼脆尹淡然子可天味大將軍逺勝王季遐可淸綃內相頡羹郡王令多黃尉權行尺一令南寵【蠘】截然居海天付巨材宜授黃城監逺珍侯復以爾專盤處士甲藏用【蝤蛑】素稱蠘副眾許蟹師宜授爽國公圓珍巨美功臣復以爾甘黃州甲杖大使咸宜作解蘊中【蟹】足材腴妙螯徳充盈宜授糟丘常侍兼美君復以爾解微子【彭越】形質肖祖風味專門咀嚼謾陳當寘下列宜授爾郎黃少相令合州刺史仲扄【蛤】重負雙宅閉藏不發旣命之爲含津令陞之爲慤誠君矣粉身功大償之實難宜授紫暉將軍甘松左右丞監試甘圓內史令靈蛻先生【文】外無排脇之皴內無鯁喉之亂宜授紅鐺祭酒淸腴館學士令惟爾淸臣鱸銷酲引興鮮鬛之鄕宜授撜虀錄事守招賢使者令珍曹必用郎中時充【鰣】鐺材本美妙位無髙宜授諸衙效死軍使持節雅州諸軍事令惟爾白圭夫子【鱭】貌則淸臞材極美俊宜授骨鯁鄕令甘鼎【黿】究詳爾調鼎之材咽舌潮津宜封醉舌公令甲拆翁【鼈】挾彈於中巧也負擔於外禮也介冑自防不間寒暑智也步武懦緩不逾規繩仁也故前以擐甲尙書榮其迹顯其能宜授金丸丞相九肋君令長尾先生【鱟】惟吳越人以謂用先生治醬華夏無敵宜授典醬大夫仙衣使者令元鎭【石首】區區枕石子孫徳甚富焉宜授新美舍人令和羮長朱子房【石決明】酒方沈酣臭薰一座挑筋少進神明頓還至於七孔賦形治目爲最宜授懷寄令使令甘盤校尉【烏賊】吐墨自衛白事有聲宜授噀墨將軍令元介卿【】爾卜灼之效吉防了然所主大矣宜授通幽博士令惟爾借眼公【水母】受體不全兩相借賴宜授同體合用功臣左右衛駕海將軍令藏珍【眞珠】照乘走盤厥價不貲班布【玳瑁】裁簮制器不在金銀珠玉之下藏珍宜授圎輝隠士班希宜授防化使者令房叔化【牡蠣】粉厠湯丸裹防丹器屈突通【梵響】振聲逺聞可知佛樂阮用光【砑光】運體施功物皆滑瑩維幼文【珂】乎貝孫防綴鞍勒粲然可觀小有文采叔化可豪山太守樂藏監固濟突通可曲沃郎梵響參軍攝玉塔金捨用光可檢校大輝光宜充掌書紀幼文可馬衣丞令惟爾田靑【螺螄】微藏淺味無所取材世或烹調以爲怪品申潔【蛙】蒼皮癮疹矮股跳梁江伯彛【鱁鮧】宋帝酷好鰾則別名屯江小尉【江防】漁工得雋亦號甘肥田靑授具體申潔宜授濟饌都護行水樂令伯彛宜授宋珍都尉南海詹事屯江小尉宜授追風試湯波太守令以爾錦袍氏【鱖】骨疎肉體具文章宜授蘇腸禦史仙盤遊奕使以爾李本【鯉】三十六鱗大烹允尙宜授跨仙君子世美公以爾鮮於羮【鯽】砍鱠精妙見稱杜陵宜授輕薄使銀絲省饜徳郎以爾楚鮮【白魚】隱釡沈糟價傾淮甸宜授傾淮別駕以爾縮項仙人【鯿】腹星鱗道亨襄漢宜授槎頭刺史以爾食寵侯【鱘鰉】支節班駁標致髙爽宜授添廚太監以爾單長福【鱓】曲直靡常鮮載具美宜授泥蟠掾以爾管統【蔥管】省象菜伯可偹煎和宜授長白侯同盤司箸局平章事以爾偹員居士【東崇】腥粗無狀見取俗人宜授錬身公子以爾唐少連【崇連】池塘下格代匱充庖宜授保福軍節度使令黃薦可【河防】爾澤嫩可貴然失於經治敗傷厥毒故世以醇疵隱士爲爾之目特授三徳尉兼春榮小供奉令新餐氏【鰒】爾療饑無術淸醉有村莽新妖亂臨盤肆餐物以人污百代寧洗爾之得名累有由矣宜特補輔庖生令蓋頑生乎泥沙薄有可采宜授表堅郎

葉簡

李咸

朱景環

顧規目醫

諭皓

葉簡不知何郡縣人善占尢精風角武肅王辟居幕中徐綰許再思之亂王在龍泉聞變召簡筮之簡曰賊無如我何王曰淮人將同惡乎簡曰淮人不來宣城當濟賊耳然宣城亦當敗於明年今不足慮如期皆驗天寶元年五月有旋風南來繞案三匝王召簡問曰此何祥也簡曰法應楊渥死速遣弔祭使往彼當自不爽王曰生辰使方發寧可便申弔祭簡曰第遣之吳問何由預知答以貴國動靜敝邦皆刻期前定不間毫髮王悉如其言生辰使前一日至而吳景帝爲徐溫所弒會次日弔祭使隨至楊氏左右殊出不意皆驚以爲神【又術士楊知武肅王時亦有奇驗見陳纂葆光錄】

李咸與葉簡同在武肅王莫府徐許之變也王召咸占之咸曰大王覇業方永但分野小災耳請弗慮不然大王當有疾王曰寧我有疾豈宜害百姓耶後卒如咸言天寶十六年梁冊王爲吳越國王先一日雨雪王召咸卜以他日咸曰大王雙受封冊惟天所相雨雪必霽固可卜社稷之延永矣武肅王從之卽夕果星斗明麗詰朝遂成禮焉

朱景環算術神妙天寶中廣陵王元璙鎭中吳軍景環居盤門驛上書云蒞任後法當三十年安寧元璙以其說甚逺未之奇也隨命燭去至天福子丑間忽憶其事亟召景環叩之曰算數定矣願大王計後事已而竟如其言

顧規者本蘇之玉工也廣陵王元璙常令於便室解玉元璙數召術士朱景環問奇禽遁甲事規性頴悟時時竊聴而疏記之一日以所記質於景環景環授以學規因盡得其傳忠獻王常欲親饗五廟規上書輙言翌日漏下五鼓之前利耳必欲用寅則杜門在南不可出入詰朝王以寅時出車於南門會鎖牡有忤久之不能啟遂破鑰而出由是知名忠獻王擢爲軍師

目醫胡某者不知所從來自云累世療內外障眼鍼法獨神武肅王末年患目疾召使治之醫曰目易治耳然大王非常人殆天所以爲大王患者若療之是違天也恐無益於壽王曰吾起身行伍跨有方靣富貴極矣但得兩眼見物爲不亦快乎旣而應手豁然王喜賜物以萬計醫不受明年王果薨

諭皓有巧思【闕】王常於杭州梵天寺建七級木塔方登數層而塔動不止匠師宻訪於皓皓曰此易耳但逐級布板訖傅以實釘則塔定不揺矣國人服其精練徐綰

陳詢

陳璋

髙澧胡進思

徐綰故孫儒將也儒死綰帥士卒來奔武肅王愛其驍勇以其兵爲中軍號武勇都而署綰爲右都指揮使行軍司馬杜稜常切諫之請以士人代武肅王不許天復二年武肅王巡衣錦城命綰帥眾治溝洫副使成及頗聞士卒怨言請罷其役復未之許也已而武肅王臨饗諸將綰謀於坐中作亂不果稱疾先出武肅王怪之居數日命綰將所部先歸杭州及外城綰縱兵焚掠而左都指揮使許再思者以迎兵應之進逼牙城王子傳瑛及其將馬綽陳爲潘長等閉門拒敵武肅王歸至北郭門不得入成及代武肅王與綰戰斬首百餘級綰退屯龍興寺王乃得微服入城遣馬綽王榮杜建徽等分屯諸門復使顧全武詣廣陵說吳武帝且以子爲質綰果召田頵於宣州會吳武帝趣頵還頵取武肅王錢百萬質文穆王而歸綰與再思皆隨頵至宣州後頵敗吳獲綰載以檻車歸浙武肅王剖其心祭髙渭

陳詢余杭人睦州刺史晟之弟也晟在州十八載而卒子紹權嗣詢黜紹權而自立懼非武肅王所命內不自安屬徐許之亂廼私通田頵頵敗益懼及王命桐廬縣使府且徴軍賦詢遂不聴命天祐二年奔淮南陳璋者孫儒黨也兵敗降武肅王以從徵董昌功遂被任用稍遷衢州制置使天復初田頵入宼築壘絕往來之道募能奪其地者賞以州璋將兵奮擊直據其壘卽日擢衢州刺史赴州時王親餞於江幹恩禮加等會徐綰作亂越州客軍指揮使張洪以綰黨自疑廼率步卒三百人奔璋璋遽納之未幾丁章叛永嘉宣州田頵使其下戚滔招之璋復假道以遣王聞之心未善也宻令衢州羅城指揮使葉讓殺璋事泄璋殺讓以叛陷東陽犯曁陽自署衢婺二州刺史久之爲浙師所逐遂奔淮南歷官右龍武統軍加平章事死之日所乘馬悲鳴數月而斃人咸異焉初武肅王命璋城衢州工畢賫圗獻王王視西門樟樹謂左右曰此樹不入城陳璋當非吾所蓄也其先見有如此

髙澧湖州刺史彥第三子也初彥嘗夢羽人持刀入臥內驚問其故羽人答曰來爲君之子報數千人寃耳已而生澧年十三四卽酷暴自用及天祐末嗣父職恣行誅僇好使酒殺人而飲其血旦暮必掠行人食之將吏侵晨入署多與妻子泣別澧每登消暑樓眺望則州城東西水陸行人皆絕迹一日召鄕丁爲牙軍悉文其靣衣靑衫白袴以緋抹額凡所指令必鞠躬仰首如夜義狀又與州人約三日盡當黔靣過限者誅澧躬自雕額頰傅之粉旣而州人黔畢澧乃稍稍滌去如故形其狂誖多此也晚年將敗忽召郡吏議曰我欲盡殺百姓可乎吏對曰百姓租賦所出殺之供億何辦願求他可殺者澧黙然是時澧括諸縣之三丁抽一立都額爲三丁軍凡三千餘人會有言其怨望者澧盡集於開元寺紿曰將饗汝因閉三門之半而納之入者輙殺死將及半而在外者始覺遂奔逸爲亂澧盛怒閉城大索戮之無遺武肅王惡其凶虐謀治兵問罪澧遂導淮南將李簡等入其境王遣子傳璙禦之簡等挾澧而遁澧至淮南屢取倡姬入私室食之竟爲淮人所害先是僧如訥與髙彥臨訣退謂眾曰髙公將殂我亦當逝蓋有白靣夜叉治此郡矣若輩宜避之俄而澧代其父白靣者澧故未黥靣也又澧延太常博士丘光庭校書樓中澧一夕履韈登樓光庭忽回顧見靑靣形者遂大呼頃之見澧澧宻言曰博士愼勿言吳興人皆以澧爲夜義精云【僧贊寧傳載略云初湖州南有漁人采捕至一髙塘蘆葦夾道漁者捨舟百餘步見一大宅登堂一人荷鐵鑪炎炎火起呼漁人曰汝勿奔走寄語髙澧吾是黃巢天武誅戮天下爲不入湖州借汝之手速殺之】胡進思湖州人故屠牛爲業已從軍鎭海軍戲下文穆王質於宣州田頵所進思與戴惲親隨左右履危機者數矣文穆王立推舊恩用進思爲大將稍遷右統軍使及忠獻王繼王位王年少進思以舊將自待甚見尊禮始與闞璠暱恃權專橫己又與程昭越宻謀出璠於外其弄權反復蓋天性然也忠遜王嗣立性剛嚴頗狎侮進思進思不能平會忠遜王大閱水軍賞賜倍於舊日進思固諫以爲太厚忠遜王怒擲筆水中曰以物與軍士奚多少之限邪進思大恨而退進思常有所謀議忠遜王數靣折之進思還家設忠獻王位被髮慟哭民有殺牛者吏按之引人所市肉近千斤忠遜王顧進思曰牛大者肉幾何對曰不過三百斤王曰然則史妄也因問進思何能知其詳進思踧踖曰主臣臣昔常從事於此進思以忠遜王知其素業故辱之益慚恨又進思初建議遣李孺贇歸閩俄孺贇叛忠遜王切責之進思益不自安及嵗暮畫工獻鐘馗撃圗忠遜王以詩題圗上進思見之大悟知王決於殺已矣防忠遜王與水丘昭劵何承訓謀逐進思而承訓反泄之進思進思遂擁內牙兵錮忠遜王於義和院迎忠懿王立之忠懿王畏忌進思曲意爲之下進思數請除廢王忠懿王不許進思於是亦內憂懼居無何疽發背卒【南宋襲茂良有湖州靈昌廟記言胡進思事與正史略殊附錄於此記曰公諱進思字克開家於霅川容貌雄偉目光如電甫四嵗能讀書七嵗知爲文十七嵗舉進士不第毅然棄其業學劍稍結豪賢知略邁眾膂力過人從錢武肅王鏐軍中累功拜內衙統軍使兵部尙書左丞長興三年武肅王卒子文穆王襲位文穆王卒子忠獻王佐襲位忠獻王卒弟倧襲位倧暴戻荒滛公數以直諫見疎懼禍及已乃廢倧迎其弟俶立之是爲忠懿王公嘆曰位將相困偏方此爲恨耳老不卽去吾族赤矣遂謝病不出王數至第彊起之公以顧命不獲去乃命諸子悉渡江散處臺寧間公次子慶因度奉化童公嶺得石樓蓬島之勝始定家焉公請告歸霅川躬率子弟力稼穡暇則教以經史騎射夫人杜氏亦以紡織率內家底饒裕賑鄕裏貧乏及防葬弗能舉者分田廬以安他邑來依者息爭訟化姦頑禮俗相讓旣又以錢氏自相圗位內難將作不得已復之杭至公署己聞變時年九十八嵗發疽而殞長子工部尙書璟奉棺歸葬焉鄕父老咸思徳義立祠祀之祠成鄰人陳什醉舞庭下輙嘔血幾死公子慶再拜得蘇醉者降曰姑試耳後過客敬禮莫敢正視遇水旱疾疫禱之如響宣和間睦防方臘起上命童貫爲浙江淮南宣撫討之裨將楊可世便道取疾駐兵祠下是夜夢神告曰我當贊公一戰旦謁祠下乃夢中所見神也兵至睦城見甲兵擁白馬前導大敗賊兵擒臘而歸因奏其績於朝敕廟額曰靈昌淳熈中父老復請敕賜靈昌廟夫人杜氏贈邢國夫人官爲祀之】

論曰徐綰狼子野心終成亂階豈武肅智出杜司馬下乎胡進思挾兵廢主爲罪之魁獲逭天誅卒死於牖下幸矣澧肆其凶惡遂墜家聲父子兄弟何忠逆之不侔邪要性生有固然耳二陳傾危反覆動懷貮心嗚呼難與言君臣之義已

十國春秋卷八十八

欽定四庫全書

十國春秋卷八十九

檢討吳任臣撰

吳越十三

僧文喜

僧無作

僧昭

僧幼璋僧自新

僧全付

僧道怤

僧靈照僧徳韶

僧行修

僧羲寂

僧延壽僧贊寧

僧儀晏

僧彌洪

僧淸聳僧契盈

僧道潛

僧希辧

僧志逢僧願齊

釋巖

僧徳倫

僧彚徵

僧文喜嘉興義和鎭人也本姓朱氏七嵗爲僧戒律精嚴往防洪州仰山禪師言下頓了久之禮五臺築室千頃山防黃巢之亂避地湖州住仁王院唐光啟三年武肅王請住龍泉寺已又住聖果表薦賜紫加號曰無著光化二年又徙居無著院忽告眾曰三界心盡卽是湼槃言訖跏趺而逝塟於靈隱之西塢徐綰之叛田頵縱兵大掠因發文喜塔肉身如故髮爪盤繞異之武肅王命禆將邵志重封瘞焉同時有虛受鴻楚從禮惠明諸僧皆爲王所尊禮

僧無作字不用姓司馬氏蘓州人也母戴始妊時夢有沙門稱徐姓者本住持流水寺欲寄此安居心竊異焉已而誕無作幼聰頴絕倫乞捨身出家父不許未幾薙髮參學於閩僧義存深入堂奧武肅王仰重召居明州因便辭歸畱詩云銜恩𨿽入國辭疾卻還山

僧昭通術數大爲武肅王所重號曰國師一日昭謁王有宮中小兒嬉於側墜錢數十文王令之曰速収恐人破汝錢昭笑曰汝錢欲踏破須是牛方可後忠懿王舉族入宋因而國除王生年爲丑是牛錢之應云僧幼璋故唐相國夏侯孜從子也大中初年孜出鎭廣陵幼璋方七嵗隨行遊慧照寺聞誦法華經堅求出家咸通十二年至江陵騰騰和尙戒曰若往天臺尋靜而棲遇安卽止未幾值憨憨和尙撫而記曰汝卻後四十年有巾子山下菩薩王於江南當此時吾道昌矣幼璋尋抵天臺山於靜安創福唐院其言頗驗已又住隱龍院天祐三年武肅王遣使童建賫衣服香藥惇延西府署志徳大師館於功臣堂日親問法幼璋請每嵗於天臺山建金光明道塲大防諸郡久之將辭歸王卽於府城建瑞龍院【文穆後攺爲寶山院】祈請開法是時禪門興盛復與懸記相應寶正四年四月乞墳塔於王王乃命陸仁章於西關選勝地創院攺天臺隱龍爲隱迹塔畢幼璋入府辭王屬以防法遂尅期逝焉

僧自新故異僧也常衣楮衣住廣徳山院天寶間淮南將李濤將宼衣錦軍文穆王奉命爲應援使將兵禦敵至其地眾皆遁去而自新巋然晏坐軍中問其故曰左右皆兵耳去將安適時文穆王在眾中衣服與士卒伍自新忽斂衣致敬與語久之及文穆王還載與俱歸從容問當時何以見識曰防僧無他術但覩公骨法非常確似咸通皇帝禦容故幸得一識也又有日者視文穆王曰此人手刅百人當大貴其術與自新

僧全付防稽人隨父爲估客至豫章聞禪會之盛求出家遂抵宜春仰山禮南塔已而還東府文穆王特加禮重賜紫方袍不受攺賜衲衣號純一禪師全付曰吾非飾詞恐後人效吾而逞欲耳天福二年東府戎將爲辟雲峯山建院名曰淸化開運中坐亡有大風振林木逾時乃定

僧道怤字順徳永嘉陳氏子也六嵗不茹葷親黨彊啖以枯魚輒吐去因薙髮於本州開元寺旣而抵閩謁雪峯禪師玅契宗防時謂之小怤布衲歸住東府鏡淸寺倡雪峯之法學者奔湊副使皮光業辭學宏贍屢擊難之退謂人曰怤師之髙論人莫窺其極也文穆王命主天龍寺後創龍冊寺延請居焉天福初示滅塔於龍冊山

僧靈照髙麗人初入閩中得雪峯禪師玅防平居惟一衲服勤細事閩人謂之照布衲已而來居杭之龍華寺天福中卒於大慈山

僧徳韶處州龍泉陳氏子也母葉常夢白光觸體因而有娠及誕生尢多奇異年十五有梵僧見之推其背曰汝當出世塵俗中無置汝所也廼薙髮受滿分戒於開元寺一日造龍牙禪師居遁問天不蓋地不載此理如何居遁曰合如是徳韶惘然已又見僧文益平生凝滯渙若冰釋是時文益立法眼宗謂徳韶曰汝向後當爲國王所師大吾道行矣自愛於是遊天臺觀智者遺蹤如故居徳韶與智者同姓時謂之後身開運時忠懿王鎭臺州徳韶語王曰他日爲覇主無忘佛恩又曰此地非君治所當速歸國城否則不利矣王急歸果有胡進思之變及襲位迎徳韶入杭州尊爲國師徳韶說法簡要絕去支蔓常曰眼中無色識色中無眼識眼識二字俱空何能令見色是眼其立說多此也開寶四年山頂西峯忽摧聲震一山徳韶曰吾非久矣明年六月大星殞於峯頂林木變白徳韶乃示疾於蓮華峯防問如常未幾集眾言別跏趺而逝

僧行修泉州人本陳氏子生而異香滿室長耳垂肩迨七嵗猶不言或曰瘂邪忽應聲曰不遇作家徒撞破煙樓耳長遊方外至金陵瓦棺寺祝髮受具防雪峯義存武肅王天寶時行修至四明山中獨棲松下說法天花紛又趺坐龍尾巖結茅爲蓋百鳥銜花飛繞寶大元年來杭之法相院依防爲室禪定其中乏水給飲卓錫巖際淸泉迸出幹祐初忠懿王以誕辰飯僧永明寺行修徧體疥癩徑據上座王見大不敬遣之去齋罷僧延壽告王曰長耳和尙定光佛應身也王趣駕防禮行修黙然但云永明饒舌俄頃跏趺而化久之益脂膚津澤爪髮復長月必三淨寺僧恐其久而毀也乃髹其骸體後賜號宗慧大師【又武林梵志言行修幼勤課誦雪峯存公曵其耳至於肩入城士女每牽其耳結於頥間修惟黙笑或勸修福能遮百醜永明壽語錢王此定光佛修聞之曰彌陀饒舌遂坐化云云】僧羲寂居天臺國淸寺善教法忠懿王常閱永嘉集有同除四住此處爲齊若伏無明三藏之句不曉其義馳問國師徳韶徳韶曰羲寂必解此語王乃召羲寂詰焉羲寂曰此智者大師妙中文時遭安史兵殘近則防昌焚毀中朝教藏殘闕殆盡今惟海東髙麗闡教方盛全書在彼王卽遣國書贄幣使髙麗求取一家章疏髙麗君乃命國僧諦觀報聘以天臺教部還歸於我諦觀旣至稟學羲寂於螺谿之上王爲建定慧院賜羲寂號淨光大師東還教藏悉付於羲寂未幾卒追謚九祖釋典又言羲寂甞語徳韶智者之教惟新羅有善本願借大力致之徳韶以聞忠懿王乃遣使航海傳寫而還所與此略異

僧延壽字衝立本姓王余杭人也七嵗誦法華經七行俱下羣羊有跪聽者年十六時文穆王鎭余杭延壽獻齊天賦眾咸欲官之至二十八嵗爲華亭鎭將以官錢放生坐死文穆王赦之聽其出家衣不繒纊食無重味久之住天臺智者巖習定有斥鷃巢於衣裓禪觀中見觀音以甘露灌其口遂獲辧才已謁僧徳韶聞墮薪而有悟徳韶謂曰汝與元帥有緣他日大興佛事建隆元年忠懿王重剙靈隱寺命延壽主其事後遷永明道塲以心爲宗以悟爲防度弟子一千七百人著宗鏡錄一百卷期每日行一百八善又注心賦一卷著抱一子若干捲有云寧作心師不師於心又云數盡則羣有皆虛名廢則萬象自畢賜號智覺禪師開寶八年卒謚曰永明宗照太師延壽聲被異國髙麗王常投書問道執弟子禮奉金絲織成伽梨水晶數珠金澡瓶等遣僧三十六人親承印證相繼歸國各化一方

僧贊寧本姓髙氏其先渤海人隋末徙居徳淸縣祖琄父審皆隱徳不仕寶正中捨身杭州靈隠寺爲僧【一云出家祥符寺】已而入天臺山受具足戒習四分律通南山律著述毘尼時人謂之律虎【王禹偁通慧大師文集序云文穆王時大師聲望日隆文學益茂時錢氏公族有若忠懿王俶宣徳節度使偡奉國節度使億越州刺史儀金州觀察使儼故工部侍郎昱與大師以文義切磋時浙中士大夫有若衛尉卿崔仁兾工部侍郎愼知禮內侍致仕楊惲與大師以詩什倡和又得文格於光文大師彚徵受詩訣於前進士龔霖由是大爲流軰所推時錢塘名僧有若契凝者通名數一支謂之論虎常從義者文章俊健謂之文虎大師多毘尼著述謂之律虎故時稱四虎焉】遂署監壇又爲兩浙僧統是時江潮或溢出石塘贊寧與延壽建塔於江幹鎭之【小麥嶺有贊寧塔】潮由是復循故道太平興國三年忠懿王入宋贊寧奉舍利眞身墖以朝太宗聞其名召對滋福殿賜紫方袍尋賜號曰通慧【時宋帝常幸相國寺問贊寧曰朕見佛當拜乎對曰現在佛不拜過去佛宋帝大喜遂爲定禮】命充翰林史館編修纂髙僧三十卷內典集一百五十卷外學集四十九卷聽歸杭州寺居無何徵入汴京住天壽寺參知政事蘓易簡奉詔撰三教事迹奏贊寧與太乙宮道士韓徳純分領其事制署左街講經首座至道元年知西京教門事咸平元年充右街僧錄年八十餘卒謚曰圓明大師塟龍井贊寧愽物多識辧說縱橫徐鉉仕江南日常襆被入直澄心堂至飛虹橋馬輙不進裂鞍斷轡掣韁卻立鉉遣信諮贊寧贊寧曰下有海馬骨水火俱不能毀惟漚以腐糟隨毀者是也鉉斸土果得巨獸骨若柱然積薪焚三日不動以腐糟漚之遂爛焉徐知諤得繪牛一軸晝則嚙艸欄外夜則歸臥欄中持以獻江南後主後主馳驛貢宋太宗羣臣無能辧其理者贊寧曰南倭海水或減則灘磧防露倭人拾方諸蚌臘中有餘涙和色著物則晝隠而夜顯沃焦山或風橈飄擊有石落海岸得之滴水磨色染物則晝明而夜晦此二形殆二物所繪也羣臣以爲無稽贊寧曰事載張騫海水異物記公等特未見耳後杜鎬檢三館書目果於六朝本得之贊寧又著通論有駁董仲舒難王充斥顏師古證蔡邕非史通等說及筍譜物相感志諸書王禹偁深嘆服之年七十八與至道九老防王處訥常推其祿命曰師病孤貧法無貴壽喜生時正得天貴臨門贊寧曰母謂我生時武肅王往衣錦軍拜塋過門雨作駐於茅檐甚久此其應也【按王禹偁序雲母周氏以梁貞明七年己卯生師於金鵞山別墅】

僧儀晏湖州許氏子也生於唐乾符三年誕育之時異香滿室紅光如晝光啟中隨父某鎭信安彊爲娶婦儀晏不從遂遊歷諸方已而省父母歸舍捨旁陳司徒廟有凜禪師像儀晏往瞻禮遽失其所在一日湖州守展祀祠下見儀晏入定於廟後叢竹間蟻蠧其衣敗葉沒防或者云是許鎭將子也自是詣括蒼參僧徳嚴遂薙髮焉常摘桃山間浹旬不歸忽見攀桃倚石泊然在定開運中遊江郎巖覩石龕謂弟子慧興曰予入定此中汝當壘石塞門勿以吾爲念慧興如所戒明年啟視儀晏素髮被肩胸尙暖徐自定起了無異容已復回信安烏巨山侍郎愼知禮鎭衢州命僧守榮詰其定相儀晏殊不與辧守榮禮像得舍利數枚嘆曰晏公眞不可以淺鮮測也忠懿王一夕夢師來見遣使圖像至適王患目疾展像作禮隨雨舍利目疾頓瘳因賜號開明禪師宋太宗召入對便殿從容言禪定事深契上防久之得請還山淳化元年卒壽一百五十嵗

僧彌洪夙有道行開運元年結庵於杭州煙霞洞口遇神人指曰山後有勝迹何不顯之彌洪尋於洞內見石刻羅漢者六遂防祀之已而彌洪死忠懿王一夕夢僧告云吾兄弟一十八人今方有六王盍爲我聚焉王夢覺命侍臣訪至洞遂補刻一十二像以符所夢云僧淸聳福州人也初參法眼禪師文益文益謂曰滴滴落在上座眼裏淸聳初不諭防後因閱華嚴經感悟止明州四明山卓庵節度使王弟億執師事之禮忠懿王命於衣錦軍兩地開法景後居國城靈隱上寺署了悟禪師開寶四年忠懿王閱華嚴經因詢天冠菩薩住處大防髙僧無有知者淸聳習聞其處遂遣使至閩支提山得華嚴經八十二本髣髴見天冠千軀金燈四耀隨奏王捐金建寺鑄天冠銅容循海而來防颶風作舟人以半沈水及抵寺其半投水者已至國人莫不異之僧契盈閩人通內外學常遇仙教以絕三彭之法三彭者三尸也廣順中來居杭之龍華寺賜號廣辧周智禪師契盈性尢敏速一日侍忠懿王遊碧波亭時潮水初滿舟楫輻湊望之不見其首尾王喜曰吳越國去京師三千里誰知一水之利如此邪契盈答曰可謂三千里外一條水十二時中兩度潮時人稱爲駢切時江南未通兩浙貢賦率由海逹靑州故云

僧道濳河中人也本姓武氏少詣臨川僧淨慧一見以爲法器曰吾道東矣已又謁法眼禪師文益文益曰子向後有五百毳徒爲王侯所重尋結廬衢州古寺閱大藏經顯徳初忠懿王迎入西府受菩薩戒賜號慈化定慧禪師居慧日永明院道濳常欲從忠懿王求羅漢銅容未白也王忽夢十八巨人隨行【五燈防元作十六尊者】明日道濳以請王奇而許之仍於道濳賜號中加應眞二字以表異焉道濳坐永明時登堂問法者恆五百人文益之言至是遂驗

僧希辧蘓州常熟人【一曰忠懿王子疑非】幼出家禮本邑僧啟祥落髮具戒已而詣楞伽山聽講僧律尋謁天臺受心印與同時徳韶齊名幹徳初忠懿王命住東府淸泰院署慧智禪師大平興國初王入覲於宋希辧隨寶塔至見太宗滋福殿大加慰諭賜紫衣號曰慧明端拱中乞還頒禦制詩及禦書急就章逍遙詠祕蔵銓太平聖惠方一百三十卷以寵之創浮屠於常熟山院凡七級髙二百尺

僧志逢余杭人也通貫三學了逹性相顯徳時結茅於五雲山一日晏坐忽有神人跽於前志逢問曰若爲誰曰防戒神也志逢因言吾患宿愆未殄汝知之乎曰師有何罪惟傾棄滌缽水亦小過耳言訖而隱志逢自是盡飲滌器水積久成脾疾十載乃愈大將淩超特創華嚴道塲曰靜慮庵延主席焉幹徳初忠懿王召賜紫衣爲築雲棲寺居之雲棲塢素多虎志逢每擕大扇乞錢買肉飼虎虎遇之輒馴伏故世稱伏虎禪師一號大扇和尙後謚曰普覺是時又有僧紹巖號了空大智常照禪師僧淸昱賜號圓通妙覺禪師僧支蟾賜號慈悟禪師【又報恩禪師姓蔣氏命住資崇院盛講妙正宗】僧行明延住六合寺僧慧居命主龍華寺僧永安令居報慈寺余不具述

僧願齊姓江氏錢塘人初與忠懿王參天臺徳韶尋往遊雁蕩山結廬平陽縣常登坐或問夜月舒光碧潭無影願齊曰何爲弄影其人趨西立又曰不惟弄影無乃怖頭王甚欽重之爲建普照道塲以平陽一鄕之賦贍焉

釋巖居錢塘湖心寺專誦法華經期滿萬部得生淨土防有蓮華生陸地巖誓焚身以畣西方三聖忠懿王力止之一日忽見蓮華光照體越三日欣然坐逝

僧徳倫永嘉人世稱錐刀尊者常以錐刀自隨人有丐之者曰錐刀從我覓邪此刀墮地則天下太平未幾忠懿王納土人以爲驗相傳國城西河故徳倫所鑿僧彚徵善詩文有集七卷忠懿王時命爲僧正賜號光文大師【吳越僧又有處黙能詩多奇句羅隱見其到江吳地盡隔岸越山多之聨詫曰此吾句也乃爲師所得邪】

錢朗

閭丘方逺【鶴衣道人】

韓必吳崧張契眞

曁齊物

朱霄外

錢朗洪州人少以五經登科仕唐累官光祿卿文宗朝歸隱廬山得補腦還化之術武肅王延至西府以師禮事之時朗曽孫數軰皆以明經官邑令皤然皓首拜於堦下而朗貎若童子人咸異之一夕忽語家人曰適爲上淸所召今去矣俄气絕數日顏色如生及舉棺屍已解去時年一百七十餘嵗

閭丘方逺舒州人也【一云靑州】生州之天柱山下幼辧慧年二十九師香林左元澤廬山陳悟傳法籙於天臺葉藏質皆曉暢大義甚得眞傳方逺故精黃老術而又酷喜儒業博學多聞常詮太平經十二篇行世唐龍紀初累召不起景福中徧遊名山至余杭天柱異而止焉武肅王厚加禮遇常與相度洞霄宮形勢攺天柱觀南向因奏請賜紫重建太極宮居之賜號洞先生【又云妙有大師】天復中一日異薌繞室忽作控鶴狀怡然而逝後有復見於仙都山者人皆以爲尸解先是羅隱就方逺授子書方逺必瞑目而授余無他論弟子夏隱言謂方逺曰羅記室令君上客先生何不與之語方逺曰隱才髙性下吾非授書不欲輒及他事也其嚴介如此同時有鶴衣道人者不知何郡縣人亦無姓名日醉臥處州鳳凰山下忽爲裏婦所詬辱噀衣爲鶴跨之而去竟莫知其何術後人建祠祀之卽今報恩光孝宮是也

韓必吳崧者唐末與吳珙吳頊皮光業林升羅隱何肅同居長城八座山號曰八友已而稍稍散去武肅王時兩人偕隱於洛塢日以煉丹爲事遣羅隱招之兩人隱入石壁中至今名爲二仙石壁

張契眞錢塘人生有異相靑骨方瞳形如瘦鶴幼負篋從胡法師遊已而道遇朱天師一見喜曰子骨法應得仙也授以要訣未幾復受樊先生靈寶籙獨處眞聖宮數年繙繹蕋笈瑯函之祕深得防防忠懿王命主三籙齋事歸宋太宗選居太乙宮召對賜紫令校道書賜號元靜大師一日見朱衣吏持符檄契眞趣職頃之沐浴卒火塟後得靑黒色珠數升

曁齊物【一作物齊又作濟物】字子虛杭州人也師玉淸觀朱君緒受法籙神符祕方救物不怠後隨入大滌山中依巖洞爲室又搆垂象樓貯道書幾千卷朝夕討論貫穿精防聽者莫不忘倦忠懿王欲爲賜度弟子齊物對曰樂靜已久不願有也所居室壁東西各置一隟采日月光華久之忽語左右曰吾將復往羅浮石樓間矣遂不知所之朱霄外臺州道士也素有道術爲忠懿王所知遂命葺臺州之白雲庵爲棲霞宮以霄外主之

十國春秋卷八十九

欽定四庫全書

十國春秋卷九十

檢討吳任臣撰

閩一

司空世家

司空姓王名潮字信臣光州固始人也五代祖曄爲固始令民愛其仁畱之因家焉及父恁業農頗以貲顯【按於兢忠懿王廟碑云曾祖友贈光祿卿王父蘊玉贈祕書少監父恁贈光州刺史繼贈太尉】唐末僖宗入蜀羣盜起江淮壽春屠者王緒與妹壻劉行全聚眾五百據壽州未幾眾萬餘自稱將軍復取光州刼豪傑置軍中時潮爲縣史【通鑑以潮爲固始縣佐新唐書五代史以潮爲縣史皆非也按唐制諸縣丞簿尉之下有司功佐司倉佐司戶佐司兵佐司法佐司士佐通謂之縣佐縣佐皆有史路振九國誌曰潮少爲縣佐史今從之】與弟審邽審知以材气知名邑人號曰三龍緒署潮爲軍正主廩庾士推其信是時蔡州秦宗權方募士以益兵緒提二州籍附宗權宗權以緒爲光州刺史召其兵會擊黃巢緒遲畱不行宗權發兵攻緒緒率眾南奔【新唐書云它日賦不如期宗權切責緒懼與劉行全防眾南走今從五代史】略潯陽贑水取汀州陷漳浦皆不能有也初以糧少故兼道馳約軍中曰以老孺從者斬潮與二弟時奉母行緒切責潮欲斬其母潮等請先母死防諸將士皆爲請遂捨之【新唐書云會母死不敢哭夜殯道左疑非】有術士望軍气言軍中當有暴興者緒益猜忌潛視部下魁梧雄傑者多因事誅之劉行全亦死焉眾懼曰行全親也且爲軍鋒之冠猶不免況吾屬乎【按閩書行全與弟徳全待全戮力行間王緒忌而殺之王審知有國悼其死非罪爲立廟漳州】行次南安潮說其前鋒將曰吾屬棄墳墓妻子而爲盜者爲緒所脇耳豈其本心哉今緒猜刻不仁將吏之材能者必死軍中方不保朝夕豈能圗成事哉且子美須眉才絕眾吾不知子死所矣前鋒將大悟與潮相持而泣乃選壯士數十人伏篁竹間伺緒至躍出擒之一軍皆呼萬嵗【按新唐書縛王緒者卽劉行全非也今從通鑑及九國誌】潮推前鋒將爲主前鋒將曰生我者潮也請以爲主潮苦讓不克乃除地刺劍祝曰拜而劍三動者我以爲主至審知劍躍於地眾以爲神皆拜之審知讓潮自爲副緒嘆曰我不能殺是子非天乎【後潮幽緒於別館緒慙自殺】潮令於軍曰天子防難今當出交廣入巴蜀以干王室於是悉師將行會泉州人張延魯等以刺史廖彥若貪暴聞潮治軍有法帥耆老奉牛酒迎潮畱爲州將潮乃引兵圍泉州時光啟元年八月也明年八月防泉州殺彥若遂有其地【新唐書紀王潮陷泉州劉彥若死之按諸書皆作廖彥若新紀作劉恐誤】先是黃巢將竊有福州【時建州刺史李幹祐棄城走後守李彥聖與戰死】建寧人陳巖聚眾千餘人號九龍軍率眾防之福建觀察使鄭鎰奏爲團練副使左廂都虞李連驕慢不法縱其徒爲郡人患巖將按誅之連奔溪洞中合眾攻福州巖擊破之鎰表巖自代拜觀察使至是潮遣使降之巖表潮爲泉州刺史潮旣得泉州招懷離散均賦繕兵吏民悅之大順二年巖病劇遣使以書召潮欲授以軍政未至而巖卒巖妻弟都將範暉諷將士推已爲畱後【按五代史雲巖景福元年卒蔣文懌閩中實錄云大順中巖薨十國紀年在大順二年通鑑從之昭宗實錄在明年三月今從十國紀年又新唐書薛史閩書閩中錄皆云範暉巖壻余書則云妻弟林仁志王氏啟運圗載監軍程克諭表云妻弟此爲得實今從之】巖舊將多歸潮言暉可取【通鑑云暉驕侈失眾心】潮乃以從弟彥復爲都綂弟審知爲都監攻福州彌年不下【通鑑云民自請輸米餉軍平湖洞及濱海諸蠻皆以兵船助潮○潮常駐輜重於武安塲宿重兵守之名曰栁營】暉乞援於威勝節度使董昌昌與巖姻好發溫臺婺州兵五千救之彥復等以援師且至請班師不許又請潮自臨軍且益兵潮令曰兵盡益兵將盡益將兵將盡則吾至矣於是彥復等急攻暉景福二年五月暉以印授監軍棄城走庚子彥復等入城辛丑暉爲將士所殺潮入福州自稱畱後素服葬巖以其女妻其子延晦厚撫巖家建州人徐歸範以州應潮刺史熊博死之【何喬逺閩書云熊博建陽人有才勇尙气節徐歸範據州應王潮博遂遇害○稽神錄云博本建安津吏岸崩出一古冡有石銘云欲陷不陷被藤縛欲落不落被沙閣五百年後遇熊博博使平光寺僧葬之後至建州刺使】汀州刺史鐘全慕舉籍聴命嶺海間羣盜二十餘輩皆降潰潮乃盡有五州之地九月戊戌唐帝以潮爲福建觀察使【新唐書云招宗假潮福建等州團練使俄遷觀察使今從通鑑】幹寧初黃連洞蠻二萬圍汀州潮遣將李承勲將萬人擊之蠻解去承勲追至漿水口破之閩地略定潮乃創四門義學還流亾定租稅遣吏巡州縣勸課農桑交好鄰道保境息民人皆安馬三年九月庚辰唐升福建爲威武軍拜潮節度使檢校尙書左僕射四年冬潮有疾【按於競碑記云幹寧三年僕射遘疾今從通鑑】審知知軍府事十二月丁未潮薨表聞於朝贈司空開平時爲潮立廟稱曰水西大王潮沈勇有智略弟審知爲觀察副使有過輙加捶楚不以爲嫌審知亦無怨色寢疾時捨子延興延虹延丰延休等而托審知以大事世咸服其能知人

太祖世家

太祖名審知字信通【錢昱忠懿王廟碑又云字詳卿】潮季弟也身長七尺六寸紫色方口隆凖常乘白馬軍中號白馬三郎所居處恆有紫气羃其上潮一日使曰者視己兄弟曰一人勝一人審知方侍潮側沾汗而退幹寧時爲福建觀察副使有僧湼槃者於眾中駭而指之曰金輪王第三子降人間專生殺柄已而潮病命審知權知軍府事及潮歿讓其仲弟泉州刺史審邽審邽以審知有功不受審知乃自稱福建畱後表於朝光化元年春三月己丑唐以審知威武軍畱後檢校刑部尙書【新唐書云詔審知節度觀察畱後】冬十月癸卯授金紫光祿大夫右僕射本軍節度使三年春二月壬申加同中書門下平章事檢校右僕射【唐書云審知厚事朱全忠全忠薦爲節度使同中書門下平章事】俄攺光祿大夫檢校司空特進檢校司徒天復時唐帝在鳳翔賜審知朱詔自三品皆得承制除授二年唐賜審知武庫防十二枝列於私門非恆例也是嵗築福州外羅城四十里天祐元年夏四月唐遣右拾遺翁承贊加審知檢校太保封瑯邪王食邑四千戶食實封一百戶先是蕭梁有王霸者王氏逺祖也居福州怡山爲道士常云吾子孫當王於此方乃爲防瘞壇下光啟中爛柯道士徐景劚地獲其辭曰樹枯不用伐壇壊不須結不滿一千年自有系孫列又曰後來是三王潮水蕩禍殃巖逢二乍間未免有銷亡子孫依吾道代代封閩疆解者以潮水蕩禍殃謂潮除禍患開基業也巖逢二乍間謂陳巖逢潮未幾而亡也代代封閩疆謂潮與審知兩世也【閩書雲光啟丁未嵗衢州爛柯山道士徐景立取土仙壇東北隅得瓷瓶七口各可容七升水中悉有炭上總蓋一靑磚防文云云】又閩人謡雲潮水來巖頭沒潮水去矢口出矢口知字也巖死而潮立潮死而審知繼之其言遂驗【黃滔集又云晉郭璞記曰南臺江沙合卽有宰輔相公之登右席也江沙契焉】是嵗建報恩定光多寶塔於福州薦考司空妣秦國太夫人伯兄司空也海上黃崎波濤爲阻審知禱於海神一夕風雨雷震擊開爲港閩人以爲徳政所致唐帝賜號曰甘棠港封其神曰靈顯侯【一作顯應侯○三山誌云五代史謂閩人號甘棠港誤】是時命管內軍州搜遺書繕寫以上

天祐二年夏四月王藏佛經於壽山凡五百四十一函總五千四十八卷唐學士韓偓挈族來奔佛齊諸國來賔是嵗築南北夾城謂之南北月城合大城而爲三周二十六里四千八百丈大城之門八曰福安門淸平門淸逺門安善門通逺門通津門濟川門善化門南月城之門二曰登庸門【以登庸名門者應郭璞合沙之防門有橋曰合沙橋】道淸門北月城之門二曰道泰門嚴勝門【舊有嚴氏居邇於豪家鬻米取嬴極薄防天旱刺史夣神告之曰必得如嚴者使禱刺史致嚴遂得雨因以名門】復塑北方毘沙門天王以鎭之命唐國子四門博士黃滔爲碑文以紀其事【碑文略曰公之築城也恢守地養民之本隆暫勞永逸之防其名舉一而生三法陽數也曰大城焉南月城焉北月城馬周圍二十六里四千八百丈基鑿於地十有五尺杵土胎石而上上髙二十尺厚十有七尺甃以磚凡一千五百萬片上罙以屋其屋曰廊其大城之廊也一千八百有十間自廊凸而出之爲敵樓之層者二十有三又角立之樓六其二者層復層焉皆欄幹鉤聨參差煥赫而廊之若干步一鋪又各以皷而司更焉凡三十有六謂之更鋪其四面之門八其南曰福安門福安之東曰淸平門西曰淸逺門其西北曰安善門安善之東曰通逺門其東曰通津門通津之北曰濟川門其西曰善化門皆鐵扇銅扃開陽闔陰門之上仍掲以樓三間兩挾兩噏修廊雙靣逺碧門之左右又引而出之爲之亭兩門一廈又匪樓之門九曰暗門焉又水門三其二樹櫺篩波卸航入舟鳴舷柳浦廻環一郊堤諸萬戶注之以堰二渡之以橋九鏡瑩虹橫交舫走蹄斯大城之制也粵南月城也東貯九仙西盛烏石之二山嘉樹蓄云茂艸藏獸城上之廊一千有三間敵樓四十有九樓之層者三其門二曰登庸門道淸門其上之樓其下之扉左右之引亭建暗門八水門二其堰一其橋五及廊之更鋪二十悉與大城其外之東西復距而出之謂之橫城其東也城上之廊四十二間五廈其門一斯南月城之制也伊北月城也城上之廊六百四十二間敵樓二十有六樓之層者十其門二曰道泰門嚴勝門其上之樓其下之扉左右之引亭建暗門四水門二其橋一及廊之更鋪十有四復與南月城類又觜而出之謂之橫城城上之廊五間一廈其門一斯北月城之制也其東畫長川以爲洫西連乎南盤別浦以爲溝悉通海防朝夕盈縮之波底澤鱗介岸泊艓艛北截越王之故山派西湖之爲隍若鼈之負如甌之置軒軒然翼翼然天設之府神開之地也】唐以梁王全忠奏賜王建祠福州勒功於石【唐侍郎於競撰碑文曰粵自範金合土之制云師火紀之名禹別九州堯咨四嶽莫不簡求良輔濟兆人彰克勤克儉之能垂可久可大之業嗣大叔寛猛之政循仲尼富庶之言旣茂勲勞宜標篆刻公名審知姓王氏瑯琊人也其胙土命氏疏源演派代濟其美史不絕書後以太祖就祿光州因家於是郡焉曾祖友贈光祿卿王父蘊玉贈祕書少監父恁贈光州刺史繼贈太尉公卽太尉季子也初公兄潮志尙謙恭譽藹鄕曲善於和眾士多歸之福建節度使陳巖卽向其名又以所屬泉州求牧乃遣禮而請之及到任頗著嘉聲後巖在軍病甚不能視事軍士等懼無統禦願有依從泉牧遂以郡委於仲弟審邽而與公偕赴至則積惡者屏去爲善者獲安因詔授節度使累加檢校右僕射於是剗其訛獘整其章條三軍無嘩萬姓有奉幹寧三年僕射遘病且付公以戎旅仍具表奏尋加刑部尙書威武軍畱後俄授金紫光祿大夫右僕射本軍節度使公器局端雅識理融明稟崧嶠之眞精得圮橋之妙略及膺帝命寵陟齋壇細柳連營旌旗動色蒲盧蒞政艸樹逢春一年而足食足兵再嵗而知禮知義方隅之內仰止攸同曩以運屬艱虞人罹昏墊農夫釋耒工女下機公旣統藩垣勵精爲理彊者抑而弱者撫老者安而少者懷使之以時齊之以禮故得污菜盡辟雞犬相聞時和年豊家給人足版圗旣倍井賦孔殷處以由庚取之合徹夫述職之道底貢爲先九江爰序於厥苞五霸是徴於縮酒𨿽甸服之近江漢之中或遇阻艱亦絕輸賦惟公益堅尊奬愼守規程松栢後凋風雨如晦地徵旁午天庫盈共仰勤劬咸知匡戴常以學校之設是爲教化之原乃令誘掖童防興行敬讓幼已佩於師訓長皆寘於國庠俊造相望亷秀特盛閩川以南地𨿽設險人尙爭雄或因饑饉洊臻或以刻剝爲苦雈符易聚巢穴難探公感之以恩緌之以徳且曰吏實爲防爾復何辜示以寛仁俾之柔服遂使數十年之氛祲遽致廓淸一千里之封疆咸觀昭泰張綱以單車入壘虞詡用絳縷擒姦以古況今彼猶懷愧爰自天寶艱難之後經費實繁聚斂之臣名額滋廣卽山鳩利任土亢財峻設隄防頗聞賙贍洎纒烽燧仍患崎嶇三司之職務空存四海之輪蹄鮮至公按其程課令以權衡盡葉舊規九彰宏業而又奉大雄之教崇主善之因象法重興導師如雨虹梁雕栱重新忉利之宮鈿軸牙籖更演毘尼之藏而又盛興寶塔多捨淨財日麗飛甍云攢彩檻頑艷廻向逺邇歸依用俾羣緣皆同妙果佛齊諸國𨿽同臨照靡襲冠裳舟車罕通琛賮防效莫不亦逾滄海來集鴻臚此乃公示以中孚俾其內附𨿽云異類亦慕華風宛土龍媒寧獨稱於往史條支雀卯諒可繼於前聞自燎熾西秦煙飛東觀魯壁之遺編莫捄周陵之墜簡寧存亟命訪尋精於繕寫逺貢劉歆之閣不假陳農之求次第籖題森羅卷軸夫四鄰共守蓋當偃艸之期七徳方修必假禦衝之備蓋以恢張制度固防基扃程功而莫匪子來作事而適當農隙立崇墉之百雉表巨屏於一方巖邑湯池曾何足數折筋縈帯固不可慿未若暫勞致玆永逸兵戈洊起帑庾多虛凡列上疆悉重徵稅商旅以之而壅滯工賈以之而殫貧公則盡去繁苛縱其交易關譏市匪絕往來衡麓舟鮫皆除守禦故得塡郊溢郭擊轂摩肩竟惇亷讓之風驟覩樂康之俗閩越之境江海通津帆檣蕩漾以隨波篙檝崩騰而激水途經巨浸山號黃崎怪石驚濤覆舟害物公乃具馨香黍稷薦祀神祗有感必通其應如響祭罷一夕震雷暴雨若有助逹旦則移其艱險別注平流𨿽畫鷁爭馳而長鯨弭浪逺近聞而異之優詔奬飾乃以公之徳化所及賜名其水爲甘棠港神曰顯靈侯與夫召神人以鞭石驅力士以鑿山不同年而語矣於戱辧眞金於大冶認勁艸於疾風不有良臣誰康澤國尋就加平章事檢校右僕射如故腰懸相印手握兵符益壯軍聲彌新殊渥又攺光祿大夫檢校司空特進檢校司徒然而物議輿詞功厚賞薄以爲爵祿未稱疇庸於是異姓分封仍加井邑轉檢校太保瑯琊郡王食邑四千戶食實封一百戶公之仲兄審邽自守泉郡一紀於玆黠馬皆調疲人盡秦公性惟雍睦气稟中和韻契塤箎政侔魯衛可謂髙明輝映超絕一時者也公以天下兵馬元帥太尉中書令梁王勲格穹昊徳服華夏奉大國之歡盟爲列藩之表率今節度都押衙程贇及軍州將吏百姓耆老等久懷化育願紀功庸列狀上聞請議刋勒元帥梁王以公如河誓著匪石情堅累貢表章顯陳保證朝廷冀誘勸特示褒持將建趺合徴鴻藻兢謬居淸列曾乏雄丈頃嵗常詠皇華往宣宸防已於視聴親飫徽猷今之執簡濡毫得以研精覃思備陳懿績實無媿詞乃作斯銘曰日月麗天舟楫濟川內外克乂股肱惟賢淮水長淸緱嶺方寧慶隨祚逺材爲時生伯氏雄特泉人仰徳求瘼斯勤頒條有則冠軍被病付以師律政教翕張士庶寧謐懿被閩越師實英傑地列周封心馳魏闕聖澤汪洋元戎啟行有典有則爲龍爲光髙懸秦鏡理道自靜比屋懷仁連營稟令航海梯山貢奉循環務共輸委母憚險艱周徵之術公田什一約以有程守而勿失輕徭薄賦謳歌載路髙掩龔黃遐追召杜鄕校皆逝童防來求雅道靡靡儒風優優惟虺吹毒久依山谷防恣陸梁竟忻柔服法寶梵宇勝因所主崇搆斯精福慶攸聚佛齊諸國綏之以徳架浪自東驅山拱北墜簡遺編繕冩精研麟臺矗爾武觀森然畚鍤其勤雉堞連云永制爾敵用壯我軍關譏不稅水陸無滯遐邇懷來商旅相繼黃崎之勞神攺驚濤役靈祗力保千萬艘劉驥荀龍塤箎雍雍維邦維翰以侯以公元帥梁王武步龍驤挺彼七徳削平四方公能事大推心斯在風雨無渝嵗寒不攺殊勛茂績盡瘁宣力國之丹靑邦之柱石位冠臺鼎任隆兵柄重以徽寵分王異姓優詔銘功萬古英風貞瑉是勒垂之無窮】是時王以俸泉爲直進三司之運如故【兵興以來天下以三司之泉皆名直進獨王以俸泉爲直進闕廷大稱其美】天祐三年秋七月乙丑鑄金銅佛像一髙丈有六尺丁亥鑄菩薩像二髙丈有三尺冬十二月丙申迎像於開元寺壽山塔院【黃滔丈六金身碑曰釋氏之稱釋迦牟尼佛千百億化身而古今之世以諸佛菩薩其或鑄成塑成刻成其或壁繪幅繪乎像不可勝紀況多應現感通之自其非之乎我公粵天祐三年丙寅秋七月乙丑鑄金銅像一丈有六尺之髙後二十有三日丁亥繼之鑄菩薩二丈有三尺髙銅爲內肌金爲外膚取法西天鑄成東越巍巍落落毫光法相初我公登壇之三年己未秋一夕雨歇天淸風微月明瑤兔無煙銅龍有聲俄夢天之西際防以照物防云罅裂大佛中座嶽嶽以覯止熈熈而啟言曰防予一臂衛之一方旣覺而思現乎形昭像也防一臂誓誠也衛一方保眾也始嘉其異姑然其事後創其意乃命自賔席之逮將校將校之逮步乘步乘之逮眾庶其有植信根之深者映惠燭之明者許一以金投吾俸中將櫝於肆俟以銅易而後鳩工鴻鑪卜境擇日鑄斯佛於九仙山定光多寶塔之右古仙徐登上升之地其日圓空境然江山四爽槖鑰之上騰爲煙雲盤旋氤氛五色成文又有羣鳥或若鴻鵠或如防鵲交翔而間鳴自寅而及午斯佛也一冩而成翌日我公禮閱之乃與夢中一其形儀長短大小無少差其一臂工以之別鑄而會我公神之而露其夢於是迎入府之別亭磨雕餙克盡其妙朝夕瞻拜時不之怠冬十有二月丙申會僧千千以幡以幢以鐘以磬引歸於開元寺壽山之塔院獨殿以居之翼二菩薩於左右三十二相足八十種好具螺累累以成髻珠隱隱以額檀信及門而膝地童耋徧城而掌膠夫如是豈非千百億化身之一乎不然者焉得入乎夢而如乎神成乎形而如乎夢夢不之告工以之缺者哉其應現感通復爲之殊矣大矣哉且先天地生之謂道後天地設之謂象道者也以無爲爲志之也授心印於虛空象者也以有爲爲志之也疊惠力於報應論者或以之爲風馬曾不謂象猶道之轂也無象道不行矣始者摩騰竺法蘭二梵僧不愼其像東其道且西耳惜乎不與三皇五帝同世而出設與三皇五帝同世而出必能從容朴素遲回仁義詐僞未之亟蠧也柰何天將後之豈徒然哉豈不以仁義之生也曰堯與舜仁義之亡也曰癸與受至於列國之際彊秦之立癸受之悖亹亹其躅天謂仲尼之祖述堯舜憲章文武終不能獨制之故東釋迦牟尼於中土大陳出生入死之理天堂地法之事以警戒之𨿽人世之風波萬態逆翻而幽府之鐵螺一無茍免上智聞之若鏡之磨中智聞之若泉之澄下智聞之若火之燒謂之爲有則河沙芥子之說虛誕難測謂之爲無則應現感通之事尋常立驗故能銷嗜欲更禍福一貴賤則爲裨教化之一源湛然不動感而遂通者也而以金厥地蓮厥宮張法橋以度人無刑网以束俗世之敬之可也怠之可也黷之可也繇是有委之國君委之大臣之防旣而委之則人非常人道非常道我公曠代之生也有神僧識仗之雄也應江沙期合仙人防築城之盛也契菩薩說夫神通爲佛魂交曰夢神非夢而罕通夢非神而不感我公之慶鐘也其如是矣其明年正月十有八日乙未設二十萬人齋號無遮以落之是日也防云纈天甘露粒松香花之气撲地經梵之聲入空座客有右省常侍隴西李公洵翰林承防制誥兵部侍郎昌黎韓公偓中書舍人瑯琊王公滌右補闕博陵崔徴君道融大司農瑯琊王公標吏部郎中譙國夏侯公淑司勲員外郎王公拯刑部貟外郎農楊公承休文館直學士農楊公贊圖丈館直學士瑯琊王公倜集賢殿校理吳郡歸公傳懿皆以文學之奧比偃商侍從之聲齊褒向甲乙升第巖廊韞望東浮荊襄南遊吳楚謂安莫安於閩越誠莫誠於我公依劉表起襄漢其地也交轍及館值斯佛之成斯會之設俱得放心猿於菩提樹上歇意馬於淸涼山中我公乃顧幕下者某俾刻貞石以碑之某以甲科忝第盛府防招刋勒之職不敢牢讓謹推於厥防經云作佛像之功徳斗量海以有盡塵碎刼以無窮至若靑黛之畵辟支一金八補毘婆戲爲之而以艸木思見之而刻防檀其猶蛻現其生羽金其報而況今乃儼至誠從靈感銅乎萬萬金乎千千防皷鑄於神仙之山卜貞吉於火土之數其積功累徳豈可以邊以涯而言之哉或曰梁武帝之隆釋氏今古靡倫奚報應之昧乎對曰梁武帝隆釋氏之數不隆釋氏之防所以然也夫帝王之道理世也釋氏之教化人也理世之與化人蓋殊路而同歸彼宵旰於萬有故一夫不獲若已隕諸隍中此濟度於觸類故欲凡一有情悉皆成佛梁武帝則不然以民之財之力剎將三百祈功覬徳則歸諸已啼億兆而不乳削頂額以言覺所以私所以然也今我公爲邦則忠孝於君親牧人則父母於生民造塔四其一曰壽山以昭皇帝辛酉嵗西巡發誓願以祝熊羆乞車駕之復宮闕其二曰報恩多寶定光追薦於先世其三其四大中神光爲軍旅也爲人民也繕經五藏其二進於上其三附於壽山定光大王意同乎塔月三其齋或十僧或千佛疏乎誠首則君親次則軍旅人民而已後焉況斯佛已之而不已故其地出明珠海出珊瑚幾於蓮花妙品之繁車渠馬瑙幡幢瓔珞周乎多寶之湧也夫其貺之如彼靈感之若此則防一臂衛一方斯昭昭矣豈與彼而論哉某是輙奮筆而無媿也其詞曰托入佳夢鑄成鴻鑪毫光法相銅肌金膚恍惚現形昭彰合符不有爲也其如是乎唐一其宇越百其區伊閩之設於地之殊西城甌仭東塹鰲隅匪徳莫處惟仁靡逾懿其槖籥飛作醍醐焦山艸木不得不蘇若海波瀾不得不枯仙花防謝惠日寧䢐永玆一方盤石其都】

是時西天國聲明三藏來賔築還珠門

天祐四年春正月乙未設二十萬人齋於開元寺殿號曰無遮夏四月梁王晃卽皇帝位國號梁攺元開平五月己卯梁加王兼侍中冬十一月梁封福州閩縣玷琦裏古廟爲昭福祠從王請也是嵗以九仙山萬嵗寺請爲梁主祝釐表額曰壽山

開平二年春正月梁詔攺福州福唐縣曰永昌

開平三年夏四月庚子梁加王中書令福州大都督長史進封閩王【五代防要作開平四年】秋八月淮南遣使張知逺來聘舉止倨慢王斬之上其書於梁王與淮南絕王𨿽據有一方府捨卑陋未常葺居恆常躡麻屨寛刑薄賦公私富實境內以安嵗自海道登萊入貢於汴沒溺者什四五【通鑑注云自福州洋過溫州洋取臺州洋過天門山入明州象山洋過涔江掠洌港直東北度大洋抵登萊岸風濤至險故沒溺者眾】

開平四年【闕】月命員外郎崔【闕】聘於南海是時大濬侯官縣西湖廣至四十里灌漑民田無算

乾化元年春正月丙戌朔日有食之夏五月梁大赦攺元冬十月置閩淸縣於梅溪福州【五代防要云閩淸移就梅溪塲置宋白續通典曰唐貞元元年割侯官縣十鄕爲梅溪塲梁乾化元年攺爲閩淸縣】是嵗遣使致祭於南平王攺長樂縣曰安昌【同光初復舊】以劍州爲延平鎭

乾化二年夏四月月掩心大星壬申慧出於張六月梁主疾革郢王友珪反戊寅梁主遇弒殂友珪攺元曰鳯歷

乾化三年春二月梁友珪伏誅均王卽位於東都復稱乾化三年遣使者來宣詔

乾化四年【闕】月天雨豆於境內

貞明元年冬十一月乙丑梁攺元貞明是嵗王奏封龍驤侯爲潤王【故閩越王郢第三子也禱雨輒應唐咸通時封龍驤侯】置鉛場於汀州寜化縣【十國紀年云寜化縣出鉛置鉛】

貞元二年冬王與吳越爲昏吳越牙內先鋒指揮使錢珦來逆婦是嵗鑄鉛錢與銅錢並行

貞明三年冬十一月丙子朔日南至是嵗王爲子牙內都指揮使延鈞娶越王巖之女

貞明四年夏六月吳將劉信攻防州譚全播來乞師王出兵屯鄠都以救之秋八月聞楚敗引還

貞明五年【闕】月王夢梵僧數百軰弈弈有光所至處有雙檜並池而秀一僧前跽曰王能飯吾於此乎及旦訪得其地而築室焉命池曰浴聖檜曰息聖【王氏雅重佛法增閩僧寺凡二百六十七後屬吳越首尾二十七年復建寺二百二十一】

貞明六年冬十一月誅僧浩源及其黨先是王承制加從子泉州刺史延彬領平盧節度使延彬治泉十七年吏民安之會得白鹿及紫芝僧浩源以爲王者之符由是延彬驕縱與浩源通謀遣使浮海貢於梁求爲泉州節度使事覺浩源等獲罪黜延彬歸私第

龍徳元年夏五月丙戌朔梁攺元六月乙酉朔日有食之

龍徳二年【闕】月鑄大鐵錢以開元通寶爲文仍以五百文爲貫【陶嶽貨泉錄曰王審知鑄大鐵錢闊寸餘甚麤重亦以開元通寶爲文以五百文爲貫俗謂之銠�與銅錢並行�音賀】

龍徳三年夏四月己巳晉王存朂卽皇帝位國號大唐攺元同光冬十月梁亡是嵗王於城西南張鑪冶十三所備銅鑞三萬斤鑄釋迦彌勒諸像唐主賜額曰金身報恩之寺王又泥金銀萬餘兩作金銀字四藏經各五千四十八卷旃檀爲軸玉餙諸末寶髹朱架納龍腦其中以滅蠧蟫【翁承贊爲碑銘】仍攺永昌縣曰福唐避唐廟諱也同光三年春二月王遣使入貢於唐夏四月漢主引兵入防屯汀漳境上擊之敗歸五月丙午唐加王檢校太師守中書令冬十月進萬壽節並賀皇太后到京金銀象牙犀珠香藥金裝寶帶錦文織成菩薩幡等物於唐同光二年夏五月王寢疾命子威武節度副使延翰權知軍府冬十二月辛未王薨【錢昱忠懿王廟碑云王薨於十二月十二日任臣按通鑑目錄十一月庚寅朔則十二月當爲庚申朔辛未日正十二日也又按福州誌云閩王審知以五月五日卒是日罷節事相沿至今郡人猶用初四日爲節此志之誤耳】在位二十九年【王以干寧四年丁巳嗣威武節度使至同光三年乙酉薨實二十九年九國誌舊五代史皆以爲元年卒者非也運歷圖云同光三年卒其說爲允】年六十有四諡曰忠懿葬於福州城北鳯池山明年尊曰昭武王長興三年攺葬蓮花山有後唐所賜神道碑張文蔚撰文【明宣徳五年種屯軍三十人盜發閩王冡冡門堅甚而竅上隅入之壙廣如屋前祀王繪象幾列五供悉用金玉珍寶器後寢紅棺二王夫人也諸偸以分物不均訟於懷安尉尉得其金跳脫玉帯亦罷已而訟於臺司副使李素魯僉事鄒穆捕治之尉遂自首上跳脫及帯而諸生王琨者自言王后當領所盜物且出其家譜壙中物皆備載焉於是按譜徴物舉王繪像懸堂中則方面大耳巨目弓鼻紫面修髯儼然可畏四圍朽盡獨中心如故內一水椀其底寸許如橄防瑩如金色召回回辧之曰此玻瓈椀乃歸琨像及壙中物十之一而委庫吏鄭浩爲王治塜浩言壙中懸棺推之可動蓋已被髮墳前石人石獸制極工巧云】龍啟初追諡昭武孝皇帝【冊府元作武皇帝】廟號太祖陵曰宣陵宋開寶七年吳越國王以太祖舊第爲忠懿王廟摶太祖像及孟咸等二十六人像以侑享焉【錢昱忠懿王廟碑文曰若夫非常之人必有非常之事者眾所聞矣其或功及於國道濟於民生居上茅沒饗廟食者求諸前史罕有其倫是以黃石立祠皆因遺迹沔陽致祭實表舊功故聖人之制也法施於民則祀之以勞定國則祀之茍無所稱實曰誣祭惟忠懿王非誣祭歟公名審知字詳卿姓王氏本瑯琊人秦將翦三十四代孫髙祖唐貞元中爲光州定城宰有善政以以及民因家於是郡遂世爲固始人矣曾祖友贈光祿卿王父蘊玉贈祕書少監父恁累贈至太尉光州刺史十圍巨木始從厚地以盤根九曲洪河本自仙源而折派若非降神之气豈生命世之才公卽太尉季子也形質魁秀機辧明敏負英雄之气者必相交友學韜鈐之略者咸詢智謀懸知五典之書暗合萬人之敵逺近服其義勇鄰里推其孝弟常有善相者詣公之門視其昆弟三人日富壽背一體也而李當位極人臣自是公竊負之尋遇陟岵興悲在原軫念恭事孟仲嚴若父焉乾符未鯨网全疎鳬毛屢落靡牙吮血中原正苦於傷殘脫采裂裳四海盡疲於徵戰公蓄慷慨之气負縱橫之才每或撫髀暗驚彎弧自誓曰大丈夫不能安民濟物豈勞虛生乎於是展俟時待價之猷矢拯溺捄焚之志豪傑相許寢食不忘𨿽大鵬未飛已具垂天之勢而神馬一躍終同追電之蹤屬王緒者慿巢防之戈矛盜霍丘之土宇遽言得志遂啟無厭但思於弱吐彊吞豈顧其幸災樂禍因乃大掠部屬旁及汀漳復收士民以廣隊伍於是公之昆季咸興焉及秦宗權竊弄五兵徧侵四境緒內之嬰城之計外無善鄰之助遂率眾以作竄欲避地而偸安玉石俱焚孰能分別豺狼當路無匪縱橫幸豫章儒法之中偶畨禺罹害之後凡經藩翰靡或支吾自潮陽抵漳浦百姓畏其炭五馬避其鋒刄豈知兵忌不戢人愼無恆狃蒲騷者終至敗亾好艸竊者焉能長久動蓄自疑之志轉乖同義之心適當軍眾不賓遂爲部下所害公素惇誠信累渉艱危旣負出羣之才仍諳武事之術且兵不可以無主將不可以失人眾遂推公而立之公居下惟謙事長必順𨿽輿情之有屬在公論以不忘乃曰予早事二兄常若嚴訓豈有弟爲大將兄居其下者乎遂奏長兄潮以帥其眾仍獲淸源爲所理之地公由是惡道途之多梗憤貢賦之不通實欲致理一方尅平羣盜外惟徵繕中則經營運籌之勝負預知攬轡之澄淸可待大順冬闕

亷察遽亡兵馬使範暉奪符印以自尊奉題緘而不遜恣行誅戮防事綏懷人旣於倒懸時合當於逆取公比緣觀釁以因得徴詞遂舉勤王之師以伸弔民之義躬事戈甲身臨矢石一年而

圍闕

年而堅壁遂防範暉扁舟欲遁疎网難逃遂爲海人梟首以獻公旣殱元惡乃布優恩凡曰脇從悉命宥過用仁信以禦下行慈惠以卹民會未浹旬已聞致理百姓愛之如父母三軍畏之如神明又能成功不居讓徳無媿遂迎長兄潮遷理是郡復請仲兄邽疊居舊邦武肅王表率諸侯蕩平大憝吳越盡歸於賜履江淮咸奉於專徵以其能務忠勤逺求薦擢遂奏授本道亷察及泉州符印偕命焉尋朝廷以寰海挺災久勞我武東南靖亂獲庇吾民俾提旄鉞之權用布襦袴之惠遂升本州爲威武軍授潮節度觀察處置等使仍以公爲節度副使奬勲績也泊元昆殂謝眾庶歸依公乃躬受遺言式俟朝命明年春帝恩逺降人欲是從初授公檢校刑部尙書威武軍節度兵馬副大使將委什連之任攸居貳職之勞一之日訓習驍雄二之日蘇息疲瘵用心數月善政聞天於是進端揆之資正元戎之位齋壇髙築軍幙大開分州司屏翰之權握從王皷之任未幾顯居使相特錫戶封方隆推轂之寄尢借秉鈞之力當多難未弭聊同指臂之相須及具瞻有歸實賴股肱之別用式資補衮俾重褰帷天復元年載正乾綱重光帝座言念七閩之地允符八柱之功持頒渥恩用越倫等賜武庫防十二枝列於私門非恆例也自是日鐘百祿嵗逢九遷公致君愈勤述職無怠萬里輸貢川陸不繋其賖一心尊戴風雨不攺其志昭皇累嘉忠節別錫異數欲酧懋徳豈限彛章天祐元年夏四月封瑯琊郡王食實封一百戶尋屬龍蛇起陸戎馬生郊人心不厭於有唐天命已歸於新室公知微不爽居闇防欺梁祖之卽位也才傾作解之恩繼舉疇敷之典三公互拜萬戶連封呂尙帝師之尊官榮旣極子儀中令之貴考限惟同尋復進封閩王加福州大都督長史迨莊宗之建王業也神京克復防縣咸寧欲惇柔逺之心先下念功之詔遂增井賦仍攺功臣式覃北闕之恩用系南門之寄公方推拱極旣效安邊惟治民素屬於憂勤而得疾遽從於綿篤百齡無效五福先全以同光三年十二月十二日薨於正寢饗年六十有四朝廷素欽盡節俄覽遺文旣增憗老之悲豈慳錫終之典冊贈尙書令諡曰忠懿禮也公生當離亂之運出值艱難之秋割據一方蓄養百姓得深溝髙壘之資有披堅執鋭之眾贍水陸之產通南北之商鑄銅於蜀山積粟於洛口者不足言其富也連臨淄之袂投淝河之箠者不足言其庶也至若外涵大度內用小心愼刑旣及於精詳舉事悉從於簡略犯則不校令比秋霜之嚴恩本無私惠如冬日之暖民惟道化吏以法繩此可以稱善爲政矣言必皆中行防自欺非正詞不入於聰非公事不宣於口居常無聲色之樂平生以禮義自守念十家之產者躬行節儉懷五子之歌者心誡荒唐每當爍石之威未常操扇才屬雞鳴之後早見嚴裝以徳報恩逺逾萬里至誠感物動契百神此可以稱善立身矣興崇儒道好尙文藝建學校以訓誨設廚饌以供給於是兵革之後庠序皆亾獨振古風郁更舊俗豈須齊魯之變自成洙泗之鄕此得以稱善教化矣懷尊賢之志愛客之道四方名士萬里咸來至有蓬瀛謫仙鴛鴦舊侶或因官而忘返者或假途而惜去者盡赴築金之禮皆歸簮瑁之行其餘艸澤搜羅魚車待遇者固不可勝紀此得以稱善招納矣尊天事地奉道饗神無非克誠足以監徳然而素欽釋典大廓法門眾善皆臻何徳不報無漏上智苾蒭散布於諸方有作良因伽藍編滿於樂國煉卽山之堅固鑄丈六金身鎔麗水之光輝寫五千祕藏事非爲己願乃庇民此得以稱善求福矣功惟理亂志在盡忠安不忘危常爲持險之誡小當事大防違與國之道以至覆盂數郡髙枕三邊𨿽昆彭致覇之儔未能繼踵在佗燮自尊之患固不同風此得以稱善守位矣且天惟祐徳民本懷仁公饗富貴者三十年傳冊封者四五世遺愛銘於人口忠節出於國史臣子之盛不亦大乎迨玆陵谷變遷箕裘廢墜寂寞闕以時之薦淒涼同乏祀之悲士農工商慕舊政以如在潢污蘋藻望遺廟以不存丙午嵗我師卹鄰闔境向化遇今大元帥吳越國王位鐘壓紐運偶負圖當保大定功之初行興滅繼絕之義旣克寧於民庶思咸悅於神每念閩州所歸本由王氏而盛𨿽子孫異代已同薰燼之香而春秋二時宜陳籩豆之禮遂命以公舊第爲忠懿王廟仍參常祀之數霸主愛修於廢祭藩侯遂立於叢祠行馬防枝尙存故物豚肩尊酒蚤薦惟馨塑山庭月角之容立偕老於飛之像庭廡未同於工績槐檀旋攺於光陰舊徑難尋已絕羅含之蘭菊重門長閉但多仲蔚之蓬蒿旣乖興發之儀殊缺致誠之所大宋開寶七年秋九月大元帥吳越國王以時和嵗丰家給人足俾答福謙之祐遂申咸秩之典凡玆祠廟毀廢競出錢帛修完乃命衙直將躬授人工旁摉材植補遺基而皆備易舊物以咸新曾出諭時已云告畢奢儉得以中度防制得以合禮朱軒粉壁隨晚霽以生光修竹喬松向寒霜而吐色奬曹筆則陰兵欲動聞郢工則神馬欠嘶步從悉周精靈如在矧以故鄕將吏開幕賔僚當其艸昧干戈屢經勞苦洎自拊立臺構盡饗崇髙乃塑都押衙建州刺史孟威等二十六人以配享焉斯廟也前瞰淸流右連淨剎一路自無於塵雜四鄰皆屬於幽奇曉霧才開先露列窓之岫疎鐘𨿽近不驚繞樹之禽公昔也常遊宴於斯今也復祠祭於此始易宅而爲廟矧將廢而能興茍非陰徳不衰令名未朽又豈能身歿之後有如此之盛乎昱叨居是藩獲畢斯事仰嘉猷之未逺聴遺愛以長新爰屬短裁庶存實錄燕然敍事𨿽有謝於孟堅峴首感人亦未多於叔子乃爲銘曰極天曰嶽惟嶽有神蓄是英气生爲異人幹霄利劍瑞世祥麟爰當季運實庇蒸民唐徳將衰羣雄欲出陰霧垂地秋气蔽日豺豕猖獗雈苻縱逸茍非偉才焉濟王室權爲臣盜緒亦朋姦欲亂中夏首屠光山誰爲英傑同罹險艱終則竄迹能無原顏爰率部民同䢐萬里緒爲眾惡公得眾美因戮凶人遂奉君子立功著名自此而始漳浦旣寧淸源復平遂以政事授於難兄孝實至性謙惟直誠靜可攝讓亂則經營憤彼閩川拊玆裨將苛虐漸篤政刑俱防鋭旅大驅凱歌連唱克定一方式諧眾望始參貳職已播殊勛屏翰之美朝廷備聞迨居重鎭繼事明君盡忠竭節松茂蘭薰偃仰大藩廕庥五郡𨿽曰功庸亦由時運二柄齊舉七徳兼訓令子令孫當年振奮眞王重望上相淸規陵谷𨿽變馨香不衰俯緣甲第遂立嚴祠年禩屢易籩豆或虧霸主推恩良時有待舊廟克新遺蹤不攺奐爾金碧儼然神彩靈貺芳名千秋如在】太祖𨿽起盜賊而爲人儉約常衣防袴敗乃取酒庫酢袋而補之一日有使南方回者以玻璃瓶爲獻太祖視翫久之自擲於地謂左右曰好奇尙異廼奢侈之本今沮之俾後代無爲漸也酷好禮下士唐公卿子弟多依以仕宦又拓四門學以教閩中秀士【閩書云王氏義學在畱暉門外】招來海中蠻裔商賈資用以饒時四方竊據有勸其稱帝者太祖曰我寧爲開門節度使不作閉門天子也或曰惠宗僣號以禦服被於太祖之廟太祖寓夢於惠宗責之不肯服其靈爽有如此

論曰太祖昆弟英姿傑出號稱三龍據有閩疆賓賢禮士衣冠懷之抑亦可謂開國之雄歟廼卒之臣服中原息兵養民大指與吳越略同豈非度量有過人者逺哉

十國春秋卷九十

欽定四庫全書

十國春秋卷九十一

檢討吳任臣撰

閩二

嗣王世家

嗣王名延翰字子逸太祖長子也太祖旣薨延翰自稱威武畱後汀州民陳本聚眾三萬圍汀州延翰遣右軍都監柳邕等將兵二萬討之未防本爲邕等所斬【通鑑天成元年正月破陳本】延翰爲人長大美晳如玊而好讀書通經史同光四年春二月唐莊宗得延翰權知軍府事奏三月辛酉【薛史作辛亥】授延翰威武軍節度使已而莊宗遇弒明宗攺元天成夏五月甲戌加同平章事冬十月延翰乃取司馬遷史記閩越王無諸傳示將吏曰閩自古王國也吾今不王何待之有於是軍府將吏上書勸進己丑自稱大閩國王立宮殿置百官威儀文物皆擬天子制羣下稱之曰殿下赦境內追崇考忠懿王曰昭武王攺延平鎭曰永平而猶稟唐正朔王自是驕淫奢侈跨城西西湖築室十餘里號曰水晶宮每攜後庭遊宴從子城復道以出又殘暴蔑棄兄弟襲位裁逾月卽出弟延鈞爲泉州刺史而建州刺史延稟者故太祖養子素與王不協時王多取民間女後庭采擇不已延鈞上書極諫有隙而延稟以采擇事復書不遜王益大怒十二月延稟遂與延鈞合兵襲福州延稟順流先至福州指揮使陳陶帥眾拒之兵敗陶自殺是夜延稟帥壯士百餘人趣西門梯而入執守門者庫取兵仗及寢門王驚匿別室辛卯旦延稟執之暴其罪惡且稱王與妃崔氏共弒先王【五國故事云或言忠懿暴終博陵之鴆故也】告諭吏民斬於紫宸門外

惠宗本紀

惠宗名鏻【通鑑作璘今從五代史及閩書】初名延鈞太祖次子也延稟之防福州也旣弒嗣王而延鈞是日始至【歐史閩世家云明日璘兵始至今從通鑑】延稟開門納之自以養子推延鈞爲威武畱後天成二年春正月戊辰延稟還建州延鈞餞於郊延稟臨訣謂延鈞曰善繼先志勿煩老兄再下延鈞銜之遜謝甚恭而色變夏五月癸丑唐明宗以延鈞爲本道節度使守中書令封瑯琊王冊文曰威武軍節度觀察畱後起復云麾將軍檢校太傅使持節舒州諸軍事守舒州刺史兼禦史大夫柱國瑯琊縣開國伯食邑七百戶王延鈞拱北華星圖南巨翼五馬之聲光首出八龍之價譽相髙旣綰珪符俄從金革在原無惠咸推晉後之賢當璧有徴大葉楚人之望而又心傾皎日義惡浮雲建溪之誓帶如河閩嶺之礪山齊嶽父風宛在臣節彌堅是命髙建牙璋洞玉帳錫以油幢瑞節廣其緑水紅蓮寵冠阿衡貴同緹騎尊以師而表敬實其戶而增封並示貞榮仍加懿號勉膺殊渥永保令終可依前授起復云麾將軍右金吾衛大將軍外置同正員檢校太師守中書令福州大都督府長史充威武軍節度福建管內觀察處置兼三司發運等使封瑯琊王冬十一月貢犀牛香藥海味等於唐

天成三年秋七月戊辰唐遣吏部郎中裴羽右散騎常侍陸崇進封王爲閩王冬十二月度民二萬爲僧由是閩地多僧王弓量田土第爲三等膏腴上等以給僧道【因有寺田之名】其次以給土著又其次以給流寓科取之法大率仿唐兩稅而加重焉是時巨蟒見侯官烏山長六七丈色如黃金王命運土塞之鎭以佛殿

天成四年冬十月戊戌進謝恩銀器六千五百兩金器一百兩錦綺羅三千疋於唐並犀牙玳瑁眞珠龍腦笏扇白紅香藥等十二月奉國節度使知建州王延稟【冊府元龜又云王延鈞表兄延稟爲建州節度使累官中書令】稱疾退居裏第請命於唐以建州授其子繼雄庚子唐詔繼雄爲建州刺史長興元年春二月唐攺元長興夏六月癸巳朔日有食之冬十月王遣使賀唐郊禮畢白金七千兩及蕉牙香藥金器百兩是時以大祖元從爲拱宸控鶴二都【按五國故事威武軍忠懿王之親兵也以軍額而名之今又爲拱宸控鶴都豈卽威武軍而攺邪】

長興二年夏四月王延稟聞王有疾以次子繼升知建州畱後帥建州刺史繼雄將水軍襲福州癸卯延稟撃西門繼雄攻東門王遣從子樓船指揮使仁達拒於南臺江仁達伏甲舟中僞降繼雄登舟撫慰仁達乘機斬其首梟於西門延稟方縱火攻城見之慟哭仁達出兵撃之眾潰左右以斛舁延稟走甲辰追擒之王見延稟曰果煩老兄再下延稟慙不能對王囚之別室遣使者如建州招撫其黨其黨殺使者奉繼升及弟繼倫奔吳越五月斬延稟於市復其姓名曰周彥琛命弟都敎練使延政如建州撫慰吏民六月作寶皇宮以道士陳守元爲宮主先是福州有王霸壇煉丹井壇旁皂防木久枯一旦忽生枝葉井中復有白龜浮出會掘地得石銘有王霸裔孫之文王以謂應已遂於壇側建宮極土木之盛而巫者徐彥朴盛韜與守元皆用左道以進秋七月唐封故閩越王無諸爲富義王從王請也冬十二月陳守元稱寶皇之命語王曰王避位受道當爲天子六十年丙子王命長子威武節度副使繼鵬權軍府事遜位受籙道名元錫

長興三年春三月甲辰王復位夏六月王酷信神仙之術遣陳守元問寶皇六十年天子後將安歸守元傳寶皇語六十年後爲大羅仙主徐彥等亦附防曰北廟崇順王常見寶皇其言與守元同王益自負始謀稱帝上表於唐言楚王殷吳越王鏐皆爲尙書令今已薨請授臣爲尙書令唐不報遂絕朝貢【閩海叢談云閩王鏻日祈大乙神冊逾年雙鶴徘徊而下遂謀僣號】

龍啟元年春正月黃龍見眞封宅王更命其宅曰龍躍宮又造東華宮窮工極麗宮中供匠作者萬人遂詣寶皇宮受冊備儀入府卽皇帝位國號大閩大赦【五國故事云赦書有日行五十里之說聞者哂之】攺元龍啟更名鏻【時金陵人餽綾於閩易其名曰花絹意避其諱亦戲之也】追尊父祖立五廟封髙蓋山爲西嶽【後吳越得閩地封支提山爲東嶽】以僚屬李敏爲左僕射門下侍郎子節度副使繼鵬爲右僕射中書侍郎同平章事以親吏吳朂爲樞密使帝初不欲盡兼尊稱閩國皇翰林學士周維嶽進曰陛下欲稱國皇臣亦止稱翰林學生乃止又卽位時帝旣被衮冕怳惚不能自知久而方蘇許飯僧三百萬繕經二百藏尋少安【五國故事云後於諸寺賽所許願文疏中明其事】是月唐冊禮使裴傑程侃適至海門遂以傑爲如京使侃固求北還不許以國小地僻常謹事四鄰由是境內差安夏四月封繼鵬爲福王充寶皇宮使五月福州地震帝避位修道命福王繼鵬權總萬防初昭武帝府舎皆庳陋至是大作宮殿所費不貲秋七月戊子帝復位以中軍使薛文傑爲國計使文傑以聚斂求媚建州土豪吳光入朝文傑利其財將求光罪治之光怨怒帥眾萬人奔吳九月帝從子繼圖謀反伏誅是月殺樞密使吳朂冬十一月尊魯國太夫人黃氏爲皇太后十二月以福州爲長樂府攺閩縣爲長樂縣升永貞鎭爲永貞縣感徳場爲寜徳縣歸化場爲徳化縣大同場爲同安縣桃林場爲桃林縣又攺侯官縣曰閩舊長樂縣曰侯官族誅從子親從都指揮使仁達是嵗吳光請兵於吳吳信州刺史蔣延徽不俟朝命引兵會光攻建州帝遣使求救於吳越

龍啟二年春正月上元節禦大酺殿召文館直學士王倜等觀燈賜宴是月吳蔣延徽敗我兵於浦城遂圍建州帝遣土軍使張彥柔從弟驃騎大將軍延宗將兵萬人救之延宗軍及中士卒不進請薛文傑臠食之帝亟遣使赦之不及延徽攻建州垂克徐知誥以延徽與臨川王蒙善恐奉蒙以圖興復召之歸延徽引兵以北我兵追撃敗之已而遣使來求成冬十一月幸泉州如皇太后母家詔沿海居民屋瓦悉得黏土是嵗有野麂入東門帝曰朕土地𨿽小不可屬東麂也時閩語以兩浙爲東麂故及之云【後福州卒歸吳越人謂有先兆】

永和元年春正月丙申朔大赦攺元立淑妃陳氏爲皇后帝兩娶劉氏皆美而無寵後本昭武帝侍婢金鳯帝嬖之以其族人守恩勝爲殿使二月設傾筐會於甘露堂【時甘露堂前茶樹二鬰茂婆娑宮人呼爲淸人樹春時嬪嬙戲摘新芽堂中設傾筐會】夏六月以宮人李春鷰賜福王繼鵬冬十月帝素得風疾後與幸臣歸守明百工院使李可殷私通國人惡之莫敢言可殷常譖皇城使李仿於帝而後族人勝復無禮於福王繼鵬繼鵬又與弟繼韜久相惡因與仿宻圖數人己卯帝疾甚繼鵬有喜色仿以帝必不起使壯士持白梃殺可殷於家庚辰帝疾少間後訴之帝力疾視朝詰可殷死狀仿懼而出與繼鵬率皇城衛士鼓噪入宮帝聞變匿九龍帳中亂兵刺之不殊宛轉未絕宮人不忍其苦爲絕之後繼韜及歸守明陳守恩勝皆爲仿所殺帝立凡十年【薛氏五代舊史本傳云在位十二年路氏九國誌云在位十一年閩王列傳紀年通譜皆云在位十年蓋恵宗以天成元年自立是嵗丙戌至永和元年乙未正當十年而五代舊史九國誌俱誤也又恵宗攺元永和實在唐淸泰二年是嵗冬見殺而五代舊史九國誌運歷圖皆無永和之號又運歷圖書恵宗見殺在天福元年丙申亦誤也】諡曰齊肅明孝皇帝廟號恵宗【歐史作諡恵皇帝廟號太宗今從通鑑】恵宗未殂之先有赤虹入其室飲以金盆水吸之立盡又芝生於殿門占者以謂不祥未防遇弒

康宗本紀

康宗名繼鵬恵宗長子也恵宗旣殂明日辛巳繼鵬稱皇太后令監國是日卽皇帝位更名昶上先皇帝尊諡旣而自稱知福建節度事遣使奉表於唐大赦境內立李春鷰爲賢妃以李仿判六軍諸衛事仿有弒君罪心常自疑多養死士帝患之與拱宸指揮使林延皓陰圖仿延皓詐附仿仿待之甚厚冬十一月壬子帝大享軍延皓伏衛士於內殿俟仿入執斬之仿部兵攻應天門不克焚啟聖門奪仿首奔吳越詔暴仿弒君及殺後與繼�等罪告諭中外以弟建王繼嚴權判六軍諸衛弟繼恭爲威武軍節度使以六軍判官葉翹爲內宣徽使政事未防以直言放翹歸永泰【九國誌又作永春】十二月賜洞眞先生陳守元號天師是嵗復攺長樂縣曰閩閩興縣曰侯官侯官縣曰長樂又攺桃林縣爲永春縣建明威殿

通文元年春正月帝攺元立賢妃李氏爲皇后尊皇太后曰太皇太后冬十一月丁酉契丹立石敬瑭爲大晉皇帝攺元天福辛巳唐主自焚武樓唐亡國人聞之嘆曰潞王之罪天下未之聞也將如我君何是嵗詔以金錢市馬得良馬五賜號曰金鞍使者千里將軍致逺侯渥窪郎國公

通文二年夏四月作紫微宮以水晶飾之【通鑑云土木之建倍於寶皇宮】遣使詣諸州伺人隱匿夏六月方士言白龍夜見螺詔建白龍寺命吏部侍郎判三司蔡守防納賂除官籍貨來上是月令醫工陳究以空名堂牒鬻官詔民有隱年者杖背隱口者死逃亡者族果菜雞豚皆重徵之冬十月命弟威武節度使繼恭上表告嗣位於晉且請置邸都下庚子齊王誥遣使來告卽位是時國人貢建州茶膏制以異味膠以金縷名曰耐重兒凡八枚通文三年春正月己酉日有食之二月遣內客省使朱文進如齊賀卽位冬十月乙丑遣弟繼恭進奉天和節並賀重午節白金五千兩於晉又進金器六事金花細縷銀器三千兩眞珠二十斤犀三十株銀裝交牀五十副牙二十株又進大茶八十斤香藥一萬斤朱笴銀纒槍二百條通箭笴三萬莖又進五色桐皮扇子海蛤麖鞾細蕉藥木等物十一月晉以左散騎常侍盧損充冊禮使封帝爲閩國王賜帝赭袍戊申晉封威武節度使繼恭爲臨海郡王帝聞之遣進奏官林恩白執政以旣襲帝號辭冊命及使者是月諫議大夫黃諷與妻子辭訣入諫帝欲杖之諷不受杖黜爲民是時諸州各計口算錢謂之身丁錢民年十六至六十免放後漳泉二州折米五斗【宋時取官斗較量閩時五鬥得七斗三升】凡江湖陂塘皆有賦【文獻通考云先時淮南江浙荊湖廣南福建當僣僞之時應江湖及池潭陂塘聚魚之處皆納官錢或令人戶占賣輸課或官遣吏主持宋太宗聞其獘詔除之又有橘園水磑社酒蓮藕鵝鴨螺蚌柴薪地鋪枯牛骨漑田水利等名皆爲國舊制累詔廢省】

通文四年春二月盧損至長樂府帝辭疾不見令弟繼恭主之又遣中書舎人劉乙勞損於館損他日頗誚乙帝怒損還無所答繼恭遣禮部員外郎鄭元弼隨損入貢於晉三月命六宮設三昧宴【淸異錄閩昶春餘宴後苑飛紅滿空昶曰彌陀經雲雨天曼陀羅華此景近似今日觀化工之雨天三昧宜召六宮設三昧宴】以道士譚紫霄爲正一先生是月有虹見於宮中夏四月巫者林興傳神言宗室將爲亂之兆帝乃命興率壯士殺叔父延武延望並其五子作三淸殿於內庭【五代史雲起三淸臺三層】鑄寶皇大帝無始天尊太上老君像從道士陳守元言也凡用黃金數千斤日焚龍腦薫陸諸香無算作樂臺下晝夜不輟云如此可求大還丹政無大小皆興傳寶皇命決之六月罷建王繼嚴判六軍諸衛更其名曰繼以季弟繼鎔【五代史作繼鏞今從通鑑】判六軍去諸衛字未防林興詐覺流泉州望气者言宮中有災乙未徙長春宮【歐史云徙南宮避災】帝爲長夜之飲彊羣臣酒醉則令左右伺其過失從弟繼隆以醉失禮輒斬之又屢用猜怒誅宗室左僕射平章事延羲帝叔也陽爲狂愚避禍賜以道士服置武夷山中尋召還幽於私第秋七月乙巳北宮火焚宮殿殆盡初帝募勇士二千人爲腹心號宸衛都賜予給賞獨厚於拱宸控鶴二都或言二都怨望將爲亂帝欲分漳泉二州二都益怨望【五國故事云昶立而忠懿王之勛舊悉屏棄之衛兵先號威武軍者亦棄不用因召市井屠輩別立宸衛軍名衣以羅襦銀帶飲食之器悉皆中金所給俸賜復數倍於威武威武頗怒】拱宸軍使朱文進控鶴軍使連重遇又數爲帝所侮慢內懷不平常以微言激其軍至是帝命重遇帥營兵除餘燼且求賊不得頗疑重遇知縱火之謀欲誅之內學士陳郯泄其言於重遇閏月辛巳夜重遇入直率二都兵焚長春宮作亂使人迎延羲於瓦礫中呼萬嵗【五國故事又云匣劍取延羲於私第而立之】復召外營兵共攻帝時獨宸衛都拒戰帝與後等如宸衛都比明亂兵焚宸衛都宸衛都敗績餘眾千餘人奉帝及後等出北闗【歐史云昶挾愛姬子弟黃門衛士斬闗而出宿於野】至梧桐嶺眾稍逃散延羲命從子繼業追及於村舎帝素善射引弓殺數人頃之追兵大集帝知不免投弓於地繼業與俱還至陁莊飲以酒醉而縊之後及諸子繼恭皆死陳守元易服將逃亦死於兵宸衛餘眾奔吳越重遇執蔡守防數以賣官之罪斬之永隆初諡帝曰聖神英睿文明廣武應道大孝皇帝廟號康宗帝性狂躁卽位之初常欲練兵襲吳乃於殿庭設大沙鑼於射堋示眾曰一發中之當平定江南射堋去階際裁數十武沙鑼復甚寛廣果一命中左右同聲賀曰此一箭定天下矣帝大悅遂發兵至境上吳人聞之無所詬責第曰湣其有大志耳蓋實戲之也

十國春秋卷九十一﹤史部﹐載記類﹐十國春秋﹥

欽定四庫全書

十國春秋卷九十二

檢討吳任臣撰

閩三

景宗本紀

景宗名曦初名延羲太祖第二十八子也【五代史曰王審知少子】先是被幽私第時有白煙一穗忽起庭石之上逾時方散延羲懼宻召天師陳守元禳之守元曰未必不爲嘉兆也【陳鳴鶴閩中考云延羲故宅卽今慶城寺天福七年捨爲永隆金身羅漢院】未防連重遇將兵來迎延羲謂康宗使收之急逃厠中久之乃出及康宗遇害延羲自稱威武節度使閩國王更今名時通文四年閏七月壬午也是月攺通文四年爲永隆元年【案十國紀年薛氏舊五代史周世宗實錄南唐烈祖實錄吳越偹史運歷圖紀年通譜皆云通文四年延羲自稱威武節度使攺元永隆惟林仁志閩中啟運圖云通文四年己亥閏七月延羲立明年庚子攺元永隆今不從】赦系囚頒賚中外托以宸衛弒先主赴鄰國且移書以攺元告曰六軍踴躍於門前羣臣歡呼於日下又遣商人間道奉表稱藩於晉然在國置百官皆如天子之制以太子太傅致仕李眞爲司空兼中書侍郎同平章事遣使誅林興於泉州冬十月使者鄭元弼至大梁致康宗書求用敵國禮晉主大怒詔卻貢物及福建諸綱運並令元弼與進奏官林恩部送速歸已而用兵部員外郎李知損言【知損言王昶僣慢宜質畱使者籍沒其貨】下元弼恩於獄十二月王作新宮徙居之

永隆二年春正月晉主詔釋鄭元弼等初通文中常越海通使於契丹至是契丹主聞晉囚使臣降詔曰閩國禮物並付喬榮放其使人令還本國故晉有是命是月王與弟建州刺史延政有隙【通鑑云閩王曦旣立驕淫苛虐猜忌宗族多尋舊怨弟延政數以書諫之曦怒復書罵之後鄴翹杜漢崇二人爭捃延政陰事告於曦由是兄弟積相猜恨】遣親吏鄴翹監建州軍教練使杜漢崇監商鎭軍【閩置南鎭軍於福建二州界拒往來之要】一日翹與延政議事不恊訶政曰公反邪延政欲斬翹翹奔南鎭延政兵攻之翹與漢崇奔福州西鄙戍兵皆潰二月遣統軍使潘師逵吳行眞將兵四萬擊延政師逵軍建州城西行眞軍建州城南皆阻水爲營焚城外廬舎延政乞師於吳越壬戌吳越命寧國節使仰仁詮內都監薛萬忠率兵四萬援建州三月戊辰師逵分兵三千遣都軍使蔡裔將之出戰延政遣其將林漢徹敗我兵於茶山斬首千餘級丁丑延政募敢死士千餘人夜涉水潛入師逵壘因風縱火城上鼓噪應之戰棹都頭陳誨殺師逵眾遂大潰戊寅復引兵攻行眞寨建人未涉水行眞及將士先遁走死者萬人延政乘勝取永平順昌二城自是建州兵始盛丙戌遣使聘於唐夏四月吳越兵至建州延政以我兵已解奉牛酒請班師仰仁詮等不從營於城之西北延政懼復乞師於王王以從子泉州刺史繼業爲行營都統將兵二萬救之且移書詰吳越出師之故別遣輕兵絕其糧道會久雨吳越食盡五月延政大破吳越兵於城下俘斬萬計癸未仁詮等宵遁是月唐主遣客省使尙全恭諭王與延政連和六月延政遣牙將及女奴持誓書香鑪來福州與王盟於宣陵已而猜恨如故秋七月城福州西郭以備建人乙丑晉賜鄭元弼等帛遣歸是月度僧萬一千人民避重賦者多與焉冬十月王因商人奉表於晉以自理【通鑑注云言己未常稱大號實王昶爲之也】十一月甲申晉以王爲威武軍節度使兼中書令封閩國王十二月遣客省使葛如唐賀仁壽節建文徳殿【閩中考云當�鵬延曦時又有文明殿九龍殿長春宮東淸門金徳門諸名】

永隆三年春正月延政城建州周二十里請以建州爲威武軍自領節度使王以威武本福州軍名不許乃以建州爲鎭安軍以延政爲節度使封富沙王延政復攺鎭安曰鎭武而稱之夏四月王以子亞澄同平章事判六軍諸衛封瑯琊王庚辰遣將軍許仁欽以兵三千如汀州執弟延喜以歸時延喜爲汀州刺史疑與延政通謀也六月召從子泉州刺史繼業還賜死福州郊外並殺其子於泉州王聞延政以書招繼業也明日族誅司徒兼門下侍郎同平章事楊沂丰宗族勲舊相繼被戮自是人不自保諫議大夫黃峻舁櫬極諫貶漳洲司戶加國計使陳範禮部侍郎範增商算之法請日進萬金因有是命已而嵗入不登範貸省務錢足之未防範卒事覺命剖棺斷屍棄之水中以黃紹頗代爲國計使紹頗請令人輸錢除官從之秋七月王自稱大閩皇領威武軍節度使與富沙王延政治兵相攻福建之間暴骨如莽鎭武節度判官潘承祐請延政息兵修好延政不聽是月以從子泉州刺史繼嚴得眾心罷歸酖殺之九月以瑯琊王亞澄爲威武軍節度使攺號長樂王冬十月壬子使者至汴貢晉白金四千兩象牙二十株葛五十疋漧薑蕉乳香沈香玳瑁諸物謝恩加官又進重午節白金一千兩細葛二十疋海葛鞾扇等物癸丑獻晉度支商稅葛八千八百八十疋是月王卽皇帝位同平章事李敏卒延政自稱兵馬元帥

永隆四年春正月立司空李眞女李氏爲皇后閏月遣尙食使林宏嗣聘於唐三月進封長樂王亞澄爲閩王夏六月乙丑晉主殂丁卯富沙王延政寇汀州帝發漳泉兵五千救之又遣將林守亮入尢溪太乙宮使黃敬忠屯尢口令乘虛襲建州國計使黃紹頗將步卒八千爲二軍聲援延政攻汀州凡四十二戰不克秋七月解去其將包洪實陳望將水軍以禦我師丁酉兵遇於尢口黃敬忠將戰占者言時刻未利按兵不動洪實等引兵登岸水陸夾攻敬忠爲建兵所殺俘斬二千級林守亮黃紹頗皆遁歸八月遣使以手詔及金器九百事錢萬緡將吏敕告六百四十通求和於富沙王延政延政不受丙寅宴羣臣於九龍殿以減酒殺從子繼柔並贊酒者一人鑄永隆通寶大鐵錢一當鈆錢百【五代史曰王延羲鑄大鐵錢以一當十洪氏泉志有永隆錢此錢徑寸四分重十銖二絫文曰永隆通寶字文平漫制作不精以銅爲之】是月以同平章事余廷英爲泉州刺史廷英常矯詔掠取良家子帝下禦史劾之廷英詣帝自歸獻買宴錢萬緡【一作千萬】明日又獻皇后錢鉅萬乃得不劾未防復召爲相冬十二月以鹽鐵使右僕射李仁遇爲左僕射兼中書侍郎翰林學士吏部侍郎李光凖爲中書侍郎兼戶部尙書並同平章事仁遇帝甥也以姿容得幸光凖常侍夜宴以醉忤防命執送都市斬之吏不敢輒殺頌擊獄中明旦視朝召復其位【案五國故事又云延羲一夕醉甚命以宰相李凖棄市而凖方大醉臥於市中惟呼其婢春鶯已行刑者不敢殺因致之非所明日延羲視朝使召凖左右以夜來之命對之延羲都不能知】是夕又宴侍臣收翰林學士周維嶽下獄吏拂榻待之曰相公昨夜宿此尙書勿憂已而醉解釋之他日帝又曲宴羣臣皆醉去獨維嶽在坐帝曰維嶽身甚小何飲酒之多左右曰酒有別腸不必長大帝欣然命捽維嶽下殿剖視酒腸旁有解之者曰殺維嶽無人侍陛下劇飲乃舎之帝好爲牛飲荒淫無度常鍜銀葉爲杯賜羣下飲銀葉旣柔弱因目之爲冬瓜片又名曰醉如泥酒旣盈卽不復置他所惟飲盡始得釋手羣臣醉不勝以酒過被殺者無算冬十二月遣徐績如唐賀仁壽節是嵗貢晉鋌銀二千兩花鼓六面象牙十株紅蕉二百疋蟬紗二百疋餅香沈香煎香六百斤胡椒六百斤肉豆蔻三百斤又進白金四千兩海蛤十斤貢蕉二十疋充端午天和節

永隆五年春正月富沙王延政稱帝攺元國號殷三月帝立尙氏爲賢妃己卯唐主殂遣使如金陵弔祭夏四戊申朔日有食之殷將陳望等寇福州入於西郛旣而敗去六月發故相王倓冡斬其屍校書郎陳光逸直諫鞭數百懸頸於樹以死是月帝嫁女某公主朝士有不賀者十二人笞之禦史中丞劉贊坐不紏舉將加笞諫議大夫鄭元弼切諫乃得釋贊竟以憂卒是嵗侯官縣薛老峯一夕風雨如數千人諠噪狀旦則三字倒立【先是咸通中薛逄爲侯官令創亭烏石山人書其峯曰薛老峯】

永隆六年春正月唐遺書責我兄弟尋戈帝引周公誅管蔡唐太宗誅建成元吉以復三月拱宸都指揮使朱文進閤門使連重遇旣獲罪康宗時懼國人見討相與結昏自固帝果於誅殺常遊西園醉殺控鶴指揮使魏從朗從朗朱連黨也又常酒酣詠白居易詩以誚文進重遇【詩云惟有人心相對間咫尺之情不能料】因舉酒屬二人二人起流涕再拜曰臣子事君父安有他志帝不應二人大懼防皇后害尙賢妃之寵欲圖帝而立其子亞澄乃使人告文進重遇曰主上殊不平於二公柰何乙酉後父眞有疾帝如眞第問疾文進重遇使拱宸馬步使錢達拉於馬上而弒之【五代史又云六月三日曦出遊醉歸重遇遺壯士拉於馬上而殺之】復殺王氏宗族五十餘人鄭元弼抗辭不屈將奔建州亦被殺已而葬帝於福州之城北諡曰睿文廣武明聖元徳隆道大孝皇帝廟號景宗先是太祖克福州日桃林村中一夕地震有聲如鳴鼓數百面比旦視之禾稻皆倒揷土下厥後奄有全閩之地至是桃林復有鼓聲禾稻亦倒懸土下不數月遇禍而王氏隨滅興亡之兆如一轍焉識者異之

天徳帝本紀

天徳帝名延政【冊府元龜作延正】景宗弟也【歐史閩世家云審知子】景宗立拜延政建州節度使封富沙王景宗肆爲虐延政數貽書切諫景宗怒舉兵相攻兄弟遂成讐敵久之延政以建州開國自立爲帝國號曰大殷攺永隆五年爲天徳元年升將樂縣爲鏞州以永平鎭爲龍津縣尋置鐔州【延平鎭嗣王延翰已攺爲永平通鑑云以延平鎭爲鐔州似小誤】立皇后張氏以節度判官潘承祐爲吏部尙書節度巡官楊思恭爲兵部尙書未防以承祐同平章事思恭遷僕射錄軍國事然牙防及接鄰國猶如藩鎭禮夏五月潘承祐上書陳十事命削官爵勒歸私第是嵗加封故靈昭王延稟爲武平威肅王

天徳二年春正月鑄天徳通寶大鐵錢一當百【董逌錢譜曰建州王氏錢靣文天徳重寶背文穿上有殷字洪氏泉志曰按王延政以建州建國稱殷故募文爲殷字通寶重寶之異亦當時鑄此二品耳】是月唐遣使以書來問兄弟何故相尢隨答書斥唐奪楊氏國唐主怒遂絕和好三月朱文進連重遇弒其君文進遂自立爲閩王帝遣統軍使吳成義討之不克秋八月癸丑晉以朱文進爲威武軍節度使知閩國事冬十月帝遣陳敬佺將兵三千屯尢溪及古田盧進將兵二千屯長溪十一月泉州指揮使畱從效與王忠順董思安執泉州刺史黃紹頗斬之請皇從子繼勲主軍府事遣副兵馬使陳洪進來獻防且函紹頗首至洪進過尢溪福州戍兵數千人道洪進紿之曰義師已誅朱福州吾倍道逆嗣君於建州爾軰尙守此何爲眾遂潰大將數人從洪進詣建州帝以繼勲爲侍中領泉州刺史從效及忠順思安洪進皆署都指揮使漳州將程謨殺刺史程文緯奉皇從子繼成權州事汀州刺史許文稹賫表來降十二月癸丑晉加朱文進同平章事封閩國王文進聞黃紹頗死大懼遣統軍使林守諒內客省使李廷鍔攻泉州鉦鼓相聞數百里【一作五百里疑誤】帝遣大將軍杜進將兵救泉州畱從效門與福州兵戰大破之斬守諒執廷鍔帝復遣統軍使吳成義帥戰艦千艘攻福州文進乞援於吳越遣子弟以爲質是月唐以洪州營屯都虞侯邊鎬爲行營招討諸軍都虞侯將兵同樞宻副使查文徽翰林待詔臧循入寇文徽自建陽進屯蓋竹聞漳泉汀三州已防於我而鏞州將張漢卿復將兵八千人將至文徽退保建陽循屯兵邵武邵武民導我兵襲破循軍執循歸建州斬之吳成義聞唐兵至詐使人告福州吏民曰唐助我討賊臣大兵至矣福人大懼乙未朱文進遣同平章事李光凖來獻國寶丁酉南廊承防林仁翰刺殺連重遇於第福人復殺文進迎成義入城於是函二首送建州

天徳三年春正月臣民共迎帝歸長樂府帝以方有唐兵未暇徙都詔以福州爲南都【八閩通誌及閩書皆作東都】以從子門下侍郎同平章事繼昌督南都內外諸軍事鎭福州以飛防指揮使黃仁諷爲鎭遏使將兵衛之復國號曰閩發南都侍衛及兩軍甲士萬五千人【福州侍衛之外有左右軍置軍使以領之一曰兩軍謂拱宸控鶴兩都】詣建州以拒唐二月唐查文徽請益兵唐主以天威都虞侯何敬洙爲建州行營招討馬步都指揮使將軍祖全恩爲應援使姚鳯爲都監防兵數千入寇自崇安進屯赤嶺帝遣僕射楊思恭統軍使陳望將兵萬人拒之列棚水南旬餘不戰唐人不敢戰思恭以帝命督望戰趣之再三望不得已涉水與唐戰全恩等以大兵當其前別使奇兵出我師後我師敗績望戰死思恭僅以身免帝大懼嬰城自守召董思安王忠順將兵五千來建州分守要害三月著作郎陳繼珣指揮使李仁達合謀潛入南都說鎭遏使黃仁諷入府執皇從子繼昌及吳成義殺之【先是繼珣叛奔福州爲景宗畫防取建州至是不自安故仁達要與同謀○閩王列傳九國誌閩中實錄皆云四月殺繼昌今從十國紀年】己亥仁達立僧卓巖明爲天子稱藩於晉帝聞之族仁諷家命統軍使張漢眞將水軍五千防漳泉兵討巖明夏四月漢眞至南都攻東闗仁諷聞家誅滅門力戰大破我兵漢眞被執殺之【通鑑云執漢眞入城斬之】仁達旣立巖明自判六軍諸衛事仁諷屯西門繼珣屯北門仁諷從容謂繼珣曰人之所以爲人者以有忠信仁義也吾頃常有功於富沙中間叛之非忠也人以從子托我而與人殺之非信也屬者與建兵戰所殺皆鄕曲故人非仁也棄妻子使人魚肉之非義也此身十沈九浮死有餘媿因拊膺慟哭繼珣曰大丈夫徇功名何顧妻子宜置此事勿以取禍仁達聞之使人告仁諷繼珣謀反皆殺之由是兵權盡歸仁達五月丁巳仁達請巖明大閱戰士陰令人刺殺之陽狼狽驚走已乃自稱威武畱後用保大年號奉表稱藩於唐亦遣使入貢於晉是月唐兵圍建州屢破泉州兵許文稹敗唐兵於汀州執其將時厚卿秋七月或告福州援兵有叛志【是嵗正月赴建州拒唐之兵】帝收其鎧仗遣還伏兵於隘盡殺之死者八千餘人脯其肉以歸爲食唐將邊鎬防鐔州帝遣使稱臣於吳越請爲附庸以乞師八月唐兵圍建州久建人離心有謂董思安宜爲去就計思安誓不負王氏眾感其言無叛者丁亥唐先橋道使王建封先登建州城陷【春明退朝錄云李璟兵攻建州王延政城有白虹貫城未防城陷舎宇焚殆盡】帝出降王忠順戰死思安整眾奔泉州初唐兵來建人苦王氏之亂與楊思恭之重斂爭伐木聞道迎之及城破縱兵大掠焚宮室廬舎防盡是夕寒雨凍死者枕藉於道建人失望九月許文以汀州皇從子繼勲以泉州繼成以漳州皆降唐唐置永安軍於建州冬十月盡遷王氏之族於金陵唐以帝爲羽林大將軍斬楊思恭以謝建人保大五年攺帝安化軍節度使降封鄱陽王鎭饒州九年徙封光山王【五國故事云封自在王尋攺光山王疑非是】未防薨贈福王諡曰恭懿閩傳七主凡五十三年【按歐史以閩歷國五十五年運歷圖則云五十六年五代舊史閩列傳紀年通譜閩中實錄皆六十年五代史注又云六十一年諸說紛紛不一惟是閩亡之嵗南唐書江南錄通鑑則雲開運二年爲唐保大三年歐史則云運三年爲唐保大四年此所未詳云】

論曰太祖國時相傳有僧陳騎馬來騎馬去之防說者遂以司空拜泉州刺史爲丙午嵗而五代史諸書載唐兵破建州爲保大之四年與防語頗合至司馬公所紀司空爲福建觀察使於景福二年而天徳帝歸金陵則在運二年與彼所稱傳國六十一年及五十五年何至不侔也今略依涑水編年以次其大槪云

十國春秋卷九十二

欽定四庫全書

十國春秋卷九十三

檢討吳任臣撰

閩四

列傳

畱從效

陳洪進【子文顯文顥文顗文頊陳應功陳齊鶻陳仁璧劉

昌言徐熈徐昌嗣附】

畱從效【五代史五國故事唐余紀傳南唐書皆作從效今從通鑑】泉州桃林人後攺永春縣遂爲永春人父璋蚤死防孤事母兄以孝弟聞略知書好兵法朱文進之僣立也從效時爲泉州散指揮使與其黨王忠順董思安及所親蘇光誨相與圖議興復一日謂同列曰朱文進屠滅王氏遣腹心分據諸州吾屬世受王氏恩而交臂事賊有如富沙王克復福州吾屬死有餘媿眾以爲然頃之從效引軍中所善壯士夜飲於家紿之曰富沙王已平福州宻防令吾屬討僞刺史黃紹頗諸君狀貌皆非久處貧賤者從吾言富貴可圖不然禍且立至於是募敢勇壯士得副兵馬使陳紹進等五十二人夜持白梃逾城而入擒紹頗斬焉泉州有繼勲者故武肅王諸孫也卽持印詣之請主軍府從效等三人自署平賊統軍使洪進等皆爲指揮使是時唐元宗遣將討王氏之亂圍福州會吳越發兵援文進於是唐將但克汀建而歸福州遂爲吳越所有從效乘機竊其地乃以兵刼繼勲送江南自領漳泉二州畱後唐元宗卽以泉州爲淸源軍授從效節度使漳泉等州觀察使閩中五州之分自此始也未防累授同平章事兼侍中中書令封鄂國公進封晉江王從效在郡専以勤儉養民爲務常衣布素置公服於中門出視事則服之入則復衣敝布自言我素貧賤不可忘本也民甚愛之天徳帝有二女在郡從效事之如故資給甚厚每嵗取進士明經謂之秋堂及唐人淮甸失守從效因吳越奉表於周世宗世宗以割地故不納宋建隆初唐元宗遷都南昌從效大懼以爲見討乃遣子紹基【一作錤又作防】貢唐又遣使假道吳越入貢於宋宋太祖特命使厚賜以撫之使未至而從效發疽薨【五國故事云建隆壬戌嵗從效病自五月疽至於七月不愈中外音問不通羣校頗有異議一日先鋒指揮使王亡名請入省疾而從效危篤乃以印貽之從效死眾立張漢思爲帥以陳洪進副之使王亡名出守漳州不聽又遣戍莆田亦不聽因使眾擊之垂困送同安縣覊縻之未防而斃】年五十有七唐贈太尉靈州大都督從效無嗣以兄從願之子紹基紹鎡爲子從效寢疾時從願守漳州紹基入金陵紹鎡尙防及其歿也州人立紹鎡未幾統軍陳洪進執紹鎡歸於唐其將召吳越爲叛於是推立副使張漢思事具洪進傳中從效再從弟仁譓宋淳化中爲泗州長史𨿽藜藿不充未嘗妄干人太宗聞之召赴闕特遷揚州觀察使

陳洪進字濟川先世本臨淮人已而遷泉州居仙遊縣之楓亭遂爲仙遊人防有俠節頗讀書習兵家言長以材勇兵籍從攻汀州先登補副兵馬使從畱從效殺黃紹頗以首送建州天徳帝命爲本州馬步行軍都校已又爲統軍使與副使張漢思同領兵柄累立戰功從效旣沒少子紹鎡與畱務月餘洪進推漢思爲畱後自爲副使【一作四門指揮使】時宋建隆三年也漢思年老不能治事軍務皆決於洪進漢思諸子並爲牙將內懷不平潛有去洪進意明年夏四月漢思大享將吏伏甲於內將害洪進酒數行地忽大震棟宇將傾坐立者不自持同謀者以告洪進洪進亟去眾驚悸而散漢思事不成慮洪進先發常嚴兵爲備洪進子文顯文顥皆爲指揮使勒所部欲撃漢思洪進不許一日洪進袖銀鐺從二子常服安步入府中直兵數百人皆叱去之漢思方處內齋洪進卽扃其門使人叩門謂漢思曰郡中軍吏請洪進知畱務眾情不可違當以印見授漢思惶懼不知所爲卽自門間出印與之洪進卽日遷漢思別墅遣使請命於江南以洪進爲淸源軍節度泉南等州觀察使時宋平澤潞下揚州取荊湖洪進大懼遣牙將魏仁洛間道奉表納欵貢白金千兩乳香茶葉皆萬計太祖遣使撫諭且以其事詔江南江南後主聽命於是幹徳二年宋攺淸源軍爲平海軍授洪進節度泉漳等州觀察使檢校太傅賜號推誠順化功臣鑄印賜之以文顯爲平海軍節度副使文顯爲漳州刺史是年夏洪進丁家艱旋起復理軍府事洪進以每嵗修貢朝廷多厚斂於民民貲百萬以上者令爲試協律奉禮郎蠲其丁役及江南平吳越忠懿王朝宋洪進不自安遣子入貢太祖因下詔召之遂入朝道聞太祖晏駕歸鎭哀太宗卽位加檢校太師太平興國三年四月朝京師禮遇優渥又增食邑加其子文顯爲團練使文顗文頊並爲刺史洪進因上表言臣逺辭海嶠入覲天墀獲親咫尺之顏疊被駢蕃之澤六飛遊幸每奉屬車之塵三殿宴嬉屢挹大罇之味旬浹之內雨露洊臻至於童男亦荷殊奬恩榮若此報效何階願以所漳泉兩郡獻於有司太宗嘉納之凡爲縣十四戶十五萬一千九百七十八兵萬八千七百二十七遂授洪進武寧軍節度使同平章事畱汴京奉朝請諸子皆授以近郡優賜之後封杞國公進封岐國公洪進年老富貴已極上言求致仕優詔免朝請居無何病卒年七十二贈中書令諡曰忠順洪進在泉州日方書有蒼鶴翔內齋引吭向洪進洪進視之有魚鯾其喉卽以手探取之魚猶活鶴馴擾齋中數日而後去人多異焉洪進弟銛爲泉州都指揮使寶中官漳州刺史

文顯字仲逹歷泉州馬步軍都軍使右軍押衙宋命爲平海節度副使累加檢校太保及洪進朝宋授通州團練使知泉州未防代還又爲靑齊廬壽西京水南北陜州四州都巡檢使文顯與諸弟不睦咸平初爲言者所劾詔戒諭之以疾攺通許鎭都監卒

文顥初爲泉州衙內都指揮使俄權知漳州宋命爲漳州刺史數年求還泉州署行軍司馬洪進朝宋授房州刺史攺康州端拱初出知同州咸平初知耀州徙徐州坐用刑失入貶官已而以洪進納土功復遷康州刺史祥符東封命知濮州馳道所出供億頗勤至詔褒之攺衡州代還以老疾請致仕卒

文顗始爲泉州衙內都指揮使知漳州宋初擢滁州刺史俄召歸京師奉朝請景徳中攺光州以久次領和州團練使歷知數州軍所至無能稱

文頊頗知書工畫本文顯子也洪進在泉州日有相者言一門受祿當至萬石時洪進與三子皆已領州郡而文頊始生洪進欲應其言乃取爲己子錫名與諸子齒文頊歷衙內都監使宋命領順州刺史歸朝爲通州刺史攺舒州卒

陳應功莆田人弱冠忠義自許宋太平興國初陳洪進尙據漳泉應功詣洪進條陳古今天下分合之由備述天命人心歸屬之意洪進傾耳聽之遂納土於宋其年遊洋鎭竊發應功至軍前請爲先鋒竟爲所殺

陳齊鶻莆田人事陳洪進爲指揮使常勸洪進輸誠納土兩全忠孝後洪進卒歸於宋齊鶻與有力焉

陳仁璧莆田人也仕陳洪進爲泉州別駕洪進旣納土豪猾有負險爲亂者仁璧徒步謁轉運使楊克巽畫防平之宋攺仁璧爲陽翟主簿

劉昌言字禹謨泉州南安人也七嵗能屬文辭藻靡麗陳洪進辟功曹防軍洪進遣子文顯入貢汴京令昌言偕行宋太祖親勞之太宗時洪進歸朝召謂曰覽洪進表委命盡心非卿潤色邪洪進攺鎭徐州又辟昌言推官後舉宋進士判審官院未百日爲樞宻副使累官工部侍郎咸平二年卒贈尙書有文集三十卷【太宗時有言昌言習閩語恐奏對難會太宗怒曰我自會得其眷注如此昌言嘗作下第詩云惟有夜來蝴蝶夢翩翩飛入刺桐花人皆稱之】

徐熙字大雅南安人父居讓從陳洪進爲淸溪令洪進奇熙文以弟女妻之署以府職辟不就著楚鴈賦見志尋辟掌牋奏洪進歸宋熙應進士舉官終越州通判熙好學善談精筆札後以狷躁罷職憤恚而卒常撰三酌酸文世稱精絕略曰渭川凝碧早拋釣月之流髙嶺排靑不逐眠云之客又曰年年落第春風徒泣於遷鶯處處羈遊夜雨空悲於斷鴈

徐昌嗣莆田人以明經除祕書郎陳洪進辟掌書記首勸納土洪進欲害之昌嗣潛走汴京江南平洪進始悟其忠乃命其弟昌圖與陳仁願奉表歸宋

論曰朱文進誅屠王氏少長無遺已晏然據神器矣而從效以區區牙校削平賊黨奄有漳泉比至洪進納土再兩姓𨿽曰人謀亦運會然哉迄今傳永春從效故居其地有名畱變者抑其流風猶有未冺者與

十國春秋卷九十三

欽定四庫全書

十國春秋卷九十四

檢討吳任臣撰

閩五

列傳

秦國太夫人董氏

太祖後任氏

龍啟太后黃氏

嗣王夫人崔氏

恵宗後劉氏

繼後金氏

後陳氏

陳宗元妃李氏後李氏

景宗後李氏

賢妃尙氏

天徳皇后張氏

太夫人董氏太祖之母也王緒入閩令軍中無得以老弱自隨違者斬惟太祖昆弟扶母從軍緒責之曰軍皆有法未有無法之軍汝違吾令而不誅是無法也太祖等曰人皆有母未有無母之人將軍柰何使人棄其母緒怒命斬太夫人太祖等曰我等事母如事將軍旣殺其母安用其子請先母死將士皆爲之請乃捨之後以太祖貴累封秦國太夫人天祐元年太祖建報恩定光多寶塔以資司空曁太夫人防福龍啟時恵宗立五廟復追崇太夫人上尊諡云

太祖後任氏不知其世系太祖時封【闕】國夫人居數年薨葬福州之鳯池山後太祖亦合葬焉龍啟初追崇曰皇后

太后黃氏泉州人故威武節度推官滔之族女父訥官工部侍郎太祖聘爲側室恵宗其所出也唐明宗封魯國夫人恵宗貢白金五千鋌以謝龍啟初尊爲皇太后二年【十一月癸丑】恵宗謁黃氏家廟田鋪緹錦木被防繒因名裏曰錦裏驛曰錦田居曰錦第溪曰錦溪墓院曰錦溪院【是役也恵宗命鐫書於靈秀山曰凡登山有道徐行則不困措足平穏之地則不跌】又太后族子克家言地濱海遇秋日輒如城郭之狀恵宗因命沿海屋瓦悉得黏土其加厚太后家如此薛文傑之死太后與有力焉通文元年尊爲太皇太后

嗣王夫人崔氏博陵人【或云補闗崔道融之女黃滔祭道融文有云賢王之結嘉姻時議之期良輔】貎陋而淫性極妬嗣王多選良家子爲宮人夫人輒搜其美者幽之別室繋以大械刻木爲人手批其頰又以練束侍婢而鞭之練染血赤乃止復爲鐵錐刺人面或錐其臂一嵗中死者三十四人後夫人病見以爲祟而薨或云太祖暴終實夫人鴆之一日雷震死庭中【五國故事云一旦盛暑天無纎云而霆電撃博陵斃於中庭】夫人雅信佛法奉福州僧慧稜爲師自稱曰練師【五燈會元載閩帥夫人崔氏遣使送衣物與慧稜禪師曰練師就大師請回信師曰傳語練師領取回信須防使卻來師前揖便回師明日入府練師曰昨日謝大師回信師曰卻請昨日回信看練師展兩手帥問師曰練師適來呈信還愜大師意否帥曰猶較些子】恵宗後劉氏本南漢淸逺公主貞明三年太祖爲恵宗取之【南漢已有傳】

恵宗繼後金氏賢而不見答自陳后立而後寵益衰後事不槪見

後陳氏福唐人也【金鳯外傳云福淸黃安鄕人】父侯倫少年美丰姿唐末事福建觀察使陳巖以色見嬖得出入臥內與巖妾陸氏通有娠未防巖卒妻弟範暉自稱畱後陸托於暉生一女是夕夢飛鳯入懷因小字金鳯冒姓陳卽恵宗後也太祖入閩攻殺暉金鳯流落民間族人陳匡勝收養之平三年太祖選良家女充後宮時金鳯年十七性度窈窕善歌舞【通鑑又云陋而淫】太祖召爲才人【通鑑云本審知侍婢】其寵幸與黃夫人比常築水晶宮於西湖旁列亭榭十餘里金鳯時扈從由子城復道中出遊然不及蕩恵宗時禦紫宸門宣見大悅封爲淑妃甚嬖之龍啟元年立爲皇后追封其假父陳巖威武軍節度使母陸氏長樂郡夫人族人守恩匡勝爲殿使始築長春宮居之恵宗數於其中爲長夜之飲每宴輒燃金龍燭數百枝環左右光明如晝敕宮婢數十擎杯盤多金玉瑪瑙琥珀玻璃之屬以次逓進不設幾筵酒酣祼逐嬉笑以爲樂【外傳云延釣張長枕大牀擁金鳯與諸宮女祼臥又遣使於日南造水晶屏風周圍四丈二尺與金鳯淫狎於內令宮女隔屏覘之二月上已延鈞修禊桑溪金鳯偕後宮雜衣文錦列坐水次流觴娯暢沈麝之气環佩之香逹於逺近途中絲竹管更番疊奏端陽日造防舫數十於西湖每舫載宮女二十餘人衣短衣鼓楫爭先延鈞禦大龍舟以觀金鳯作樂遊曲使宮女同聲歌之曲曰龍舟揺曵東復東采蓮湖上紅更紅波澹澹水溶溶奴隔荷花路不通又曰西湖南湖鬭防舟靑蒲紫蓼滿中洲波渺渺水悠悠長奉君王萬嵗遊遊人士綺繡夾岸雜沓如市】恵宗晚年得風疾後遂與幸臣歸守明私百工院使李可殷少與守明狎因守明以通於後出入殿內恵宗常命錦工造鏤金五防九龍帳於長春宮【一云織八龍帳外以己爲一龍】旣成進之守明日宿於內國人歌曰誰謂九龍帳惟貯一歸郎李仿作亂後與匡勝守明俱見殺

康宗元妃李氏故恵宗甥女同平章事敏之女也累封梁國夫人康宗嬖李后遇夫人甚薄終於其位

唐宗後李氏本恵宗宮人名春鷰【一云李仿之妹疑非○金鳯外傳云延鈞爲春燕造東華宮以瑚爲棁楡琉璃爲櫺瓦檀楠爲梁棟眞珠爲幙範金爲柱礎】有色康宗蒸焉恵宗已病康宗因陳后以求春鷰恵宗怏怏與之康宗嗣位立爲賢妃行則同輿坐則同席及通文攺元復立爲皇后別造紫宮爲皇后遊幸之所土木之盛逾於東華連重遇之亂康宗同後出北闗至梧桐嶺爲皇從子繼業所殺【一云觸墻死時通文四年七月十三日也】葬蓮花山側冡上有樹生異花似鴛鴦交頸時人名曰鴛鴦樹先是陳後與恵宗亦葬是山後南唐師敗李仁達於古城亂兵發諸陵剔取寶玉後及陳后容色如生鮮血流漬山爲之赤世遂呼其山曰胭脂山

景宗後李氏司空李眞女也永隆四年冊立爲皇后嗜酒剛愎景宗寵而憚之朱文進之亂實後激成之已而見殺賢妃尙氏金吾使保殷之女也【閩錄作尙可殷之女今從十國紀年】永隆初立爲賢妃妃有殊色景宗最憐寵焉醉中妃所欲殺則殺之所欲宥則宥之

天徳皇后張氏故富沙王妃也天徳元年富沙王稱殷帝立爲皇后

武肅王審邽【子延彬延美延武孫繼崇繼勲】

太祖從弟彥復想

太祖子延喜

延武

延望

延宗【子繼業】從子延興【延虹延丰延休附】

族子延嗣

審邽【五國故事作圭】字次祖太祖仲兄也幹寧元年權泉州刺史三年實授四年加工部尙書五年加金紫光祿大夫檢校戶部尙書光化二年加兵部尙書瑯琊郡國男三年加左僕射進國侯尋授威武軍節度副使天復二年加司空三年加司徒進封國公食邑七百戶在政十二年爲人喜儒術通春秋善吏治流民還者假以牛犂興完廬舎中原亂公卿多來依閩審邽遣子延彬作招賢院禮之振賦以財如唐右省常侍李洵翰林承防制誥兵部侍郎韓偓中書舍人王滌右補闕崔道融大司農王標吏部郎中夏侯淑司勲員外郎王拯刑部員外郎楊承休文館直學士楊贊圖王倜集賢殿校理歸傳懿及鄭璘戩等皆賴以免禍卒諡武肅王葬於晉江皇積山徐寅譔墓碑文【碑文有皇者天皇積者勲積之語人以爲獻諛】子延彬延美延武

延彬天祐初太祖承制加平盧節度使權知泉州軍州事二年實授平三年加金紫光祿大夫轉右僕射封瑯琊郡國男尋轉司空四年加云麾將軍乾化二年授特進階加檢校太保進封國伯五年加檢校太傅權知泉州刺史四年加檢校太尉延彬再任泉州前後歷二十六年【一云十七年】吏民安之每發蠻舶無失墜者時謂之招寶侍郎會得白鹿紫芝僧浩源以爲王者之符延彬由是漸驕縱宻遣使浮海貢梁求泉州節鎭事覺太祖誅浩源及其黨黜延彬歸私第卒贈云州節度使兼侍中葬雲臺山閩人亦謂之雲臺侍中延彬多藝工詩歌頗通禪理而性豪華巾櫛冠履必日一易解衣後輒以龍腦數器覆之先是延彬生泉州佛捨始生時有白雀巢於堂中凡三十年迄延彬歿遽失所在人咸異之【五國故事云延彬日亭午方起雅能爲詩辭人禪客謁見多爲所屈宅中聲伎皆北人將求伎必圖已形而書其歌詩於圖側題曰才如此以是兾其見慕也進士徐寅常爲人生防何賦後因修合求藥於延彬延彬卽書賦辭於札尾報之其風流多此也延彬有詩曰兩衙前後訟堂淸軟錦披袍擁鼻行雨後緑苔侵履迹春深紅杏鎖鸎聲因攜久醖松醪酒自煮新抽竹筍羙也解爲詩也爲政儂家何似謝宣城人多誦之】延羙龍啟二年官泉州刺史無何卒

延武永和元年任泉州刺史有能名尋加太傅進國伯通文元年攺建州刺史

繼崇延彬之子也長興元年恵宗墨敕權判泉州事三年加檢校司空龍啟元年加檢校太保封瑯琊國男繼勲延美之仲子也畱從效復泉州持州印詣其第請主軍府事時天徳帝已稱殷國卽命繼勲爲侍中領泉州刺史明年繼勲納欵於唐會李義爲唐威武節度使繼勲致書修好義以泉州故威武軍怒其抗禮遣弟通治兵相攻【通鑑開運三年四月李義遣弟通將兵萬人伐繼勲】是時從效爲都指揮使蓄異志陽以言繼勲曰通兵勢甚盛士卒以使君賞罰不當莫肻力戰使君宜避位自省乃廢繼勲歸私第代領其事隨勒兵擊通破之表聞於唐唐召繼勲歸金陵

彥復太祖從弟也景福初彥復爲都統同太祖攻範暉於福州親犯矢石指授方略遂陷福州城暉走死頃之官泉州刺史終於其職

想亦太祖從弟隨太祖入閩以銀靑光祿大夫上柱國攝福州長樂縣令頗負幹材縣事以治

延喜太祖庶子也永隆中官汀州刺史景宗疑延喜與富沙王通謀遣將許仁欽執之以歸後爲朱文進所殺延武太祖之子也於恵宗爲諸弟通文時官建州刺史會巫者林興與延武不相能托神語云延武及延望將爲變遂被殺並及其子

延望太祖子也通文時官戶部尙書與延武同爲林興所誣因被殺並及其子

延宗太祖子也任汀州刺史有聲已遷驃騎大將軍太祖凡二十八子史冊所見者嗣王恵宗景宗天徳帝而外止延喜延武延望延宗數人其行次亦復不可考云延宗子繼業

繼業嗣守汀州亦以治績聞連重遇之亂繼業迫康宗於梧桐嶺康宗投弓謂之曰卿臣節安在繼業曰君無君徳臣安得有臣節新君叔父也舊君昆弟也孰親孰疏遂弒康宗於陁莊永隆初攺泉州刺史已而爲行營都統將兵救建州吳越兵遁還明年建州以書招之或告繼業與楊沂丰潛通富沙王會繼業還福州賜死郊外並殺其子於泉州

延興太祖伯兄司空之子也延興有弟延虹延丰延休司空皆舎之而讓太祖知軍務事後不知所終【又延晦亦司空子疑先卒】延嗣太祖族子也爲人慨切好直言以道義自任當時目爲唐五經光啟初隨太祖入閩梁簒唐封太祖爲閩王延嗣諫曰義不帝秦此其時也是時彊藩巨鎭多僣號稱帝太祖不無心動延嗣反復極諫力言不可太祖𨿽不樂其言然終身不失臣節延嗣亦與有功云恵宗子繼韜繼鎔

臨海郡王繼恭建王繼嚴

從子仁達

繼圖

景宗子閩王亞澄

從子繼柔

繼隆天徳帝子繼沂

從子繼昌

繼成

繼韜恵宗次子也康宗爲福王時與繼韜不協李仿之變同陳后死焉

繼鎔恵宗第三子也康宗旣罷繼嚴兵柄以繼鎔判六軍【繼鎔一作繼鏞】

繼恭恵宗子也【歐陽五代史及冊府元龜皆以繼恭爲景宗子誤】通文中官威武節度使康宗使上表告嗣位於晉明年晉封繼恭臨海郡王連重過之亂繼恭與諸王並死於陁莊

繼嚴亦恵宗子康宗時封建王判六軍諸衛事得士卒心康宗內忌之俄罷其兵柄更其名曰繼永隆時仍名繼嚴授泉州刺史復得眾爲景宗所惡鴆死

仁達恵宗從子也積功至樓船指揮使王延稟再攻福州仁達伏甲舟中僞立白幟請防因斬延稟子繼雄復縱兵撃其眾左右舁延稟走爲仁達所獲仁達旣有大功隨典親兵性慷慨言事無所避恵宗心忌之一日謂仁達曰趙髙指鹿爲馬以愚二世果有之邪仁達曰秦二世愚故趙髙指爲馬非髙能愚二世也今陛下聰明朝廷官不滿百起居動靜陛下皆知之敢有作威福者族滅之而已恵宗慚賜與金帛慰安之退而謂人曰仁達智略在吾世猶可用不可遺後患卒誣以罪殺之繼圖恵宗從子也永隆中官同平章事判六軍諸衛亞澄景宗長子永隆中封瑯琊王居數月遷威武節度使兼中書令攺號長樂王明年進封閩王連重遇朱文進之亂也亞澄母李后實以語激成之事具本紀中而亞澄亦死於其難繼柔景宗從子也景宗常宴羣臣於九龍殿繼柔不勝杯勺私減其酒景宗怒並贊酒客將俱斬之

繼隆亦景宗從子一日以醉失禮爲景宗所殺國人寃之繼沂天徳帝之子也國亡後居廣陵周世宗得州撫存有加

繼昌天徳帝從子也天徳帝建殷國以繼昌爲門下侍郎同平章事未防攺殷爲閩以福州爲南都以繼昌鎭其地督南都內外諸軍事繼昌暗弱嗜酒不卹軍士李仁達作亂遂與戍將吳成義同死於府舎

繼成天徳帝從子也朱文進防王氏繼成與繼勲二人以疎逺獲全及畱從效以泉州奉繼勲漳州將程謨亦殺刺史程文緯立繼成權州事繼成納欵於唐久之唐徙繼成和州刺史遂終於其官

太祖女某郡主

郡主失其封號太祖女也福州之北嶺有胭脂團周匝二百餘步膏潤不毛四時作殷紅色相傳郡主梳妝樓在焉

十國春秋卷九十四

欽定四庫全書

十國春秋卷九十五

檢討吳任臣撰

閩六

列傳

韓偓

崔道融

楊沂丰

韓偓字致光京兆人唐龍紀元年進士累遷諫議大夫翰林學士昭宗幸鳯翔進兵部侍郎承防昭宗反正勵精政事偓處分機宻率與意合欲相之屢讓不受朱全忠忌偓貶濮州司馬昭宗執偓手流涕曰左右無人矣再貶榮經尉徙鄧州司馬昭宗被弒哀帝復召爲學士故官偓不敢入朝挈族來依太祖僑居南安天祐三

年復有前命偓又辭爲詩曰豈獨防夷解歸去五湖漁艇且餔糟已而梁簒唐乹化三年復召亦辭不往龍徳三年卒於南安龍興寺葵山之麓所著有內庭集金鑾別紀自貶後以甲子歷歷自記所在其詩皆手寫成帙歿之日家無餘財惟燒龍鳯燭一器而已子寅亮終於閩【南唐近事云韓寅亮偓子也常言偓捐館日溫陵師聞其家藏箱笥頗多而緘鐍甚宻使親信觀惟得燒殘龍鳯燭金縷紅巾百餘條有老僕然言曰公爲學士日常視艸金鑾殿深夜方還翰苑當時皆宮妓秉燭炬以送公悉藏之後延平有老尼亦說斯事尼卽偓之妾也】

崔道融荊州人以徴辟爲永嘉令累官右補闕避地來閩依太祖未防病卒道融素與黃滔善其卒也滔爲文祭之有云識通龜防耀握靈珠國風騷雅王佐謀訏袁安之涕泣然劉氏之宗祧莫扶

楊沂丰【歐陽五代史作楊沂】唐宰相涉從弟也遭亂依太祖與徐寅王淡同居幕府以風雅倡和閩士多宗之太祖諸孫繼業爲汀州刺史沂丰爲士曹參軍雅相親善永隆時繼業賜死或告沂丰實與謀沂丰方侍宴景宗麾左右收之系獄中明日斬於市族其家時年八十餘國人哀之淡故唐相溥子

論曰昭武立國賓至如歸唐衣冠卿士防涉來奔若李洵韓偓王標夏侯淑王淡楊承休王滌崔道融王拯楊贊圖王倜楊沂丰歸懿諸人未易指屈今略采其可考者著於篇余則不具錄焉

陳嶠

黃滔

徐寅

翁承贊

陳嶠字延封逺祖邁唐初爲莆田令家焉後數世有南安尉眞眞生蕘蕘生齊齊有九子嶠其長也弱冠能文與髙陽許龜圖江夏黃彥修居莆田北巖精舎未幾復居北平山讀書光啟三年登進士第釋褐攝京兆府參軍太祖兄弟入閩辟爲大從事遷大理評事兼監察禦史已又奏授大理司直兼殿中侍禦史光化三年十月卒年七十五所著表記奏牘凡三百篇嶠爲人謹信居家純孝事繼母盡禮齊死廬墓三年鄕人稱之【黃滔陳司直墓志云嶠兩娶林夫人潘夫人子三仲田記】黃滔字文江泉州莆田人【一云候官人】唐幹寜二年崔凝知貢舉得及第進士張貽憲等二十五人昭宗覆試於武徳殿黜落者甚眾而滔被畱光化中除四門博士天復元年受太祖辟以監察禦史裏行充威武軍節度推官旋使錢塘與羅隠相得甚歡梁時彊藩多僭位稱帝太祖據有全閩而終其身爲節將者滔規正有力焉中州名士避地來閩若韓偓李洵數十軰悉主於滔滔文贍蔚典則詩淸淳丰潤有貞元長慶風馬嵬館娃景陽水殿諸賦雄新雋永稱一時絕調有集十五卷泉山秀句集三十卷時金石志銘及國中大著作多爲滔屬艸【滔善律賦如眀皇回駕徑馬嵬賦云日風悲到玉顏之死處花愁霧泣認朱臉之啼痕褒云萬疊防膓新出於啼猿秦樹千層比翼不如於飛鳥風調不在徐寅之下】

徐寅【黃滔集正字釣磯集俱作夤今從五代史】字昭夢莆田人登唐幹寜進士第試止戈爲武賦一燭裁盡已就有破山加防擬戍無人之句禮部侍郎李擇覧而奇之是嵗釋褐授祕書省正字常遊大梁以賦謁梁王全忠誤觸其諱梁王變色寅狼狽出欲遁去恐不得脫乃作過大梁賦以獻略曰千金漢將感精魄以神交一眼傖夫望英風而膽落【九國誌載大梁賦云客有得意還鄕遊於大梁遇郊埛之耆舊問今古之侯王父老日且說當今休論往古昔時之功業誰見今日之聲名有覩中一聨云遂使千年漢將慿吉夢以神符一眼傖夫望英風而膽防】梁王得賦大喜遺縑五百疋蓋全忠曾夢淮陰侯指授兵法而晉王克用則眇一目者也已而走歸家裏太祖辟掌書記唐防梁閩使賀莊宗登極莊宗遽問使曰徐寅無恙乎歸語爾主父母之讎不共戴天寅指斥先帝爾國何以容之使回具以告太祖曰如此則上直欲殺徐寅爾今但不用可矣卽日戒閽者不得引接寅拂衣去曰丈尺之水前陂後堰安能容萬斛之舟乎【九國誌又云王審知禮待簡略內不能平一旦拂衣去】尋舊釣磯處慨然有長往志【寅妻字月君與寅偕隠寅有贈內詩云神尊聖陀羅咒佛授金剛般若經見湧幢小品】竟卒於長壽之別墅初太祖從子延彬刺泉州寅每同遊賞及陳郯倪曙等賦詩酣酒爲樂凡十餘年常被病求藥物於延彬延彬答書善自調防亦可自開豁三皇五帝不死何歸蓋舉寅人生防何賦語以戲之也【賦云七十戰爭如虎豹竟到烏江三千賓客若鴛鴻難尋珠履又雲南陵公子緑鬢攺而華發生北裏豪家昨日歌而今日哭又云常聞蕭史王喬長生孰見任是三皇五帝不死何歸】寅賦膾灸人口渤海髙元固來言本國得斬蛇劍賦禦溝水賦及人生幾何賦家家皆以金書列爲屏障其珍重如此寅才思敏絕黃滔爲威武節度推官太祖餽以魚會滔與寅方接譚卽請寅爲謝牋寅殊不經意援筆疾書曰銜諸斷索裁從羊續懸來列在雕盤便到馮驩食處時人大稱之有探龍集一卷雅道機要並詩八卷亦曰釣磯集又有賦五卷【其最著者過驪山賦略曰宅彼岡巒光斯陵闕獨驅六宮以殉塟豈言蔓艸之縈結嫌示儉於當時更窮奢於旣歿融銀液雪防下地之江河帖玉懸珠皎窮泉之日月嶫嶫層層不騫不崩斯髙之喉舌方滑劉項之云雷忽興軹道一朝璽獻漢家之主驪山三月火燒秦帝之陵斬蛇劍賦略曰磨霜礪云兮熒煌錯落伊逐鹿之英聖有斬蛇之鋒鍔蓋以麾正乾坤劃分善惡楚國之姦雄徒爾烹若窮鱗常山之首尾胡爲斷如朽索斯劍也哭白帝之亡符赤帝之昌𨿽行大義亦假雄鋩文龍藻玉鏤金裝世亂將用時淸則藏十二年兮如我淬七十陣兮摧而剛空山吞象之虵豈鈋蓮鍔大澤銜珠之血不污星光勾踐進西施賦略曰寶馬騰龍香車輾風迎織女於銀漢聘姮娥於月宮燿云外喧闐洞中妝成而瑞玉凝彩服麗而朝霞剪紅曉別越溪暮歸吳苑越慮計失吳嫌進晚歌一聲兮君魄醉笑百媚兮君心眷坐令佞口因珠翠以興言立遣謀臣棄洪濤而不返勾踐乃走電驅雷星馳箭摧投醪而土卒皆醉嘗膽而胸襟洞開虎噬骨碎山崩卵摧楚腰衛鬢化爲鳯閣龍樓燒作灰於是命屠蘇之酒上姑蘇之臺伊霸業以何去俄英風而聿來禦溝水賦略曰重輪而瑞蘸紅日五色而光揺彩霞時時而翡翠隨波飛穿禁柳往往而鴛鴦逐浪銜出宮花他賦多此】

翁承贊字文堯福唐人也父巨隅榮王府諮議防軍承贊舉唐幹寜三年進士擢宏詞科任京兆府防軍累官右拾遺戶部員外郎天祐元年受詔冊封太祖爲瑯琊王賜金紫以行易其居處名號曰文秀亭光賢閣晝錦堂黃滔爲詩榮之【有建水閩山無故事長卿嚴助是前身句】已仕梁爲諫議大夫開平三年復爲閩王冊禮副使滔復贈以詩尋守右諫議大夫福建鹽鐵副使就加左散騎常侍禦史大夫承贊旣依太祖太祖待之殊厚遂以爲相承贊勸太祖建四門學以教閩士之秀者自號狎鷗翁歿塟建安新丰鄕弟承裕舉光化中進士子鑑載希愈宋時皆入仕論曰陳黃徐翁皆閩產也嶠以老成爲邦司直滔負威鳯之才寅擅雕龍之質分鑣競爽要云無媿承贊榮施鄕裏興學右文其亦大有造於閩矣

張睦【子廡】孟威

張睦光州固始人唐未従太祖入閩太祖封瑯琊王授睦三品官領貨務睦搶攘之際雍容下士招來蠻裔商賈斂不加暴而國用日以富饒累封梁國公卒塟福州赤塘山後以薛文傑代其職閩人益思睦立社城中祀焉子

廡字居仁性孝友謙抑官至殿中侍禦史彈劾百僚甚有風采及王氏政衰謝事歸田裏立宗法建祧廟修祀事鄕邦式之

孟威【一作闕咸】人天祐中従太祖爲都押牙任建州刺史有能名開寶中吳越忠懿王請於宋爲太祖立祠福州乃以威與張睦等二十六人配享廟庭一時稱允論曰昭武帝崛興閩徼攀鱗附翼濟濟多人然尙論功臣僉以睦威爲首庸焉侑食廟庭要非誣也惜事軼不甚第稍次其大端如此云

劉山甫

鄭良士

章仔鈞

劉山甫彭城人太祖入閩署山甫威武軍節度判官時海口黃﨑防橫石巉峭常爲舟楫之患太祖思去之憚於力役幹寧中夜夢金甲神自稱吳安王許助開鑿因命山甫躬往設祭具述所夢事三奠未畢海內靈怪俱見山甫乃憇僧院慿髙視之風雷暴興見有黃鱗赤鬛非魚非龍者凡三晝夜風雷始息已別開一港甚便行旅卽所賜號甘棠港者是也山甫故中朝舊族有才藻著金谿閒談十二卷常譔徐寅墓志銘情文兼至爲世所稱官終威武軍殿中侍禦史山甫常隨父任嶺外歸泊舟靑艸湖登岸詣北方毘沙門天王廟見庭宇摧頽鐙薌不續作詩諷之【詩云自是神明無感應盛衰何得卻由人】是夜夢神云我非天王故南嶽神也主張此地何由見侮俄驚寤風濤頓作倒檣絕防山甫遽起悔過毀詩牌乃已

鄭良士舊名昌士字君夢仙遊人也博學善屬文唐昭宗景福二年獻詩五百篇授國子四門學士累遷康恩二州刺史兼禦史中丞天復元年棄官歸隠貞明元年應太祖辟命轉左散騎常侍沈厚寡言太祖稱其長者有白巖文集詩集十卷中壘集若干卷子八人元弼有元恭康宗時官祕書省校書郎元素別駕元第宋進士官至司馬元禮推官元振員外郎元瑜祕書郎元忠正字兄弟俱能文篤學時號鄭家八虎【海錄碎事又云鄭昌有八子皆以詞學聞號鄭氏羣虎】

章仔鈞浦城人也先世居汴至宋兵部尙書巖元嘉初來守泉州始家於南安唐康州刺史及由南安徙浦城及生福州軍事判官修修生仔鈞深沈有大度年逾四十晦迹不仕幹寧時太祖代司空鎭閩奉表修貢仔鈞以太祖尙知有唐乃詣軍門上謁投戰攻守三策先是獻防時仔鈞登嶺上卜天其夕地湧神瀵旣至太祖果大喜館爲上賓執仔鈞手曰何相見之晚邪奏授髙州刺史檢校太傅西北靣行營招討制置使選步騎卒五千命屯戍浦城西巖山防南唐將盧某假道過山下忽鼔噪攻壘仔鈞堅守弗與戰遣二校乞援師於建安及兵退二校失期不至將斬之妻練氏止之曰時危未靖公柰何殺壯士仔鈞曰如廢法何練曰法固不可廢不若縦之使自逸耳仔鈞悟置不問云二校者邊鎬與王建封也仔鈞累加光祿大夫持節髙州諸軍事卒【後贈金紫光祿大夫上柱國武寧郡開國伯忠憲王】弟仔釧子仁坦仁嵩仁燧仁昉仁澈仁郁仁政仁愈仁鑑仁肇仁激仁耀仁祐仁聞多至官練氏別有

陳師先

鄒罄

虞雄

陳霸先伍昌時【子徳普】

王定簡

陳師先未詳其何地人太祖入閩時師先摧堅陷陳爲先鋒將追賊至連江白塔嶺焉踣死之縣尉程成之立廟以祀

鄒罄光州固始人以宣府校尉従太祖入閩平汀防有功未幾鎭雁石卒

虞雄隸太祖戲下爲牙將以敢戰名後戰歿於福唐漁溪土人立廟祀

陳霸先羅源人居太祖戲下爲先鋒將戰勝攻克一軍稱爲忠義勇敢久之追賊白塘嶺馬僕而死土人立廟祀之伍昌時汀州寜化人父夢授事太祖官左僕射昌時生而武勇多謀事太祖爲偏將軍戰輒有功子徳普少積學隠居教授終身以漁釣爲樂

王定簡世爲汴州人祖防父伸始遷福之官縣太祖時定簡被署爲安逺使頗有勞烈甚著名及太祖薨遂置其官以老

程贇

蔡儼

黃子稜

李灞鄒勇夫

程贇【闕】

人天祐時事太祖爲威武節度都押牙雅有幹材太祖以心腹畜之常同將吏百姓列太祖功徳於朝願建祠勒石已而得允朱文進僭位署贇漳州刺史而爲畱從效所殺

蔡儼字仁崿晉江人節儉好施太祖辟爲戶部郎中頗能其職終永春主簿【九國誌儼爲主簿秩滿就選試合格未擬官而卒儼諸子中最少而俊爽人多惜之】黃子稜字元威洛陽人隨父入閩事太祖父子累官侍禦史後避亂居建陽之東終焉

李灞古田人自云唐室之裔防而禮遜孝事父母仕太祖父子官大錄事

鄒勇夫光州固始人以單騎從太祖兄弟入閩始終無二心及太祖封閩王勇夫官僕射爲太祖敷陳利害勸其奉梁正朔後南唐蓄吞並之志歸化鎭適當要衝景宗命勇夫往鎭之至則民戶凋殘道路榛塞勇夫招集流亡完葺宅舎民稍稍越境來歸是時干戈日尋而歸化獨晏然不被兵燹人物蕃阜勇夫實有力焉子相遂家於其地

十國春秋卷九十五

欽定四庫全書

十國春秋卷九十六

檢討吳任臣撰

閩七

列傳

黃諷

林省鄒

葉翹

鄭元弼王倓

黃峻

陳光逸

潘承祐

黃諷【闕】人以康宗淫暴與妻子辭訣入見康宗欲杖之諷曰臣迷國不忠死亦無怨直諌被杖死不受也黜爲民而歸

林省鄒福州人累舉不第慷慨好直節通文時政事日非防晉使盧損來聘省鄒私謂損曰吾主不事其君不愛其親不卹其民不敬其神不睦其鄰不禮其賔其能久乎余將僧服而北逃行當相見上國耳後不知所終葉翹永泰人博學質直惠宗擢爲福王友官六軍判官命福王以師傅禮待之宮中稱曰國翁遇事多所禆益福王旣嗣帝位是爲康宗進翹內宣徽院使防政事康宗漸驕縱不與翹謀議一日方視朝時翹衣道士服過庭中趨出康宗召還拜之曰軍國事殷久不接對孤之過也翹對曰老臣輔導無狀致陛下無一善可稱願乞骸骨康宗曰先帝以孤屬公政令不善公當極言柰何棄孤去厚賜金帛慰之元妃梁國夫人者李敏女也賢妃李春鷰被寵夫人頗不見答於康宗翹至是諌曰夫人先帝之甥也陛下聘以禮柰何因新愛而棄之如遺乎康宗不能從爲不平未幾翹復上書言事遂署其楮尾曰一葉隨風落禦溝放歸永泰以壽終

鄭元弼事康宗爲禮部員外郎通文時元弼貢方物於晉康宗遺執政書辭防不遜略曰閩國一從興運久歷年華見北辰之帝座頻移致東海之風帆多阻又求用敵國禮致書往來晉髙祖大怒以元弼屬吏獄具引見元弼奏曰王昶蠻裔之君不知禮義得其善言不足喜惡言不足怒陛下方示大信以來逺人臣將命無狀願伏斧鑕以贖昶罪晉髙祖奇之賜帛遣歸未幾景宗立元弼官諌議大夫景宗常因事欲杖禦史中丞劉贊贊將自殺元弼諫曰古者刑不上大夫中丞儀刑百僚不宜加箠楚景宗正色曰鄕何如魏鄭公乃敢彊諫元弼曰陛下似唐太宗臣爲魏鄭公可矣景宗喜釋贊不笞居無何元弼遷禮部尙書判三司朱文進弒君自立元弼抗辭不屈黜歸田裏將奔建州爲文進所殺

王倓【闕】人通文中積官至同平章事爲人剛直不畏彊禦是時景宗官左僕射己倔彊有異志倓往往因事折之景宗亦憚倓不敢有所發防新羅國遣使來聘且獻寶劍康宗舉以示倓曰此將何爲倓曰斬爲臣不忠者景宗居旁色變爲不寧者累日景宗旣立新羅復獻劍景宗忽憶倓前言而倓已死追恨不已命發冢戮其屍倓靣如生血流被體聞者莫不痛之

黃峻仕景宗爲諫議大夫永隆時宗室多以無罪死峻曰淫刑以逞亡可立待也乃舁櫬詣朝堂極諌景宗曰老物狂發矣貶漳州司戶防軍峻又常謂人曰國事如此合非永隆恐是大昏元年坐是以憂卒

陳光逸亦景宗臣歷官校書郎景宗旣發王倓冢戮屍光逸謂其友曰主上失徳至此亡無日矣吾欲以死諌何如其友止之不聽遂上書疏景宗大惡五十餘事叩頭流血勸以攺過景宗大怒命衛士鞭之數百不死以繩系頸掛於木久而乃絕

潘承祐晉安人初仕吳爲光州司法防軍因爭郡大獄不得棄官歸閩仕至大理少卿天徳帝爲富沙王時領鎭武節度使辟承祐爲度支判官時與景宗構隙治兵相攻承祐極諌不納防福州使至富沙王大閱甲卒以誇示之辭气益悖承祐長跪切諫富沙王怒顧左右曰汝可爲我食判官肉承祐曰與其不義而生孰若抱義而死事勢如此早死爲幸久之乃解及王稱殷帝以承祐爲吏部尙書俄加同平章事是時幸臣楊思恭用事承祐復與爭又陳奏十事大略言兄弟相攻逆傷天理一也賦斂煩重力役無節二也發民爲兵羈旅愁怨三也楊思恭奪人衣食使怨歸於上羣臣莫敢言四也疆土狹隘多置州縣增吏困民五也除道裹糧將攻臨汀曽不憂金陵錢塘乘虛相襲六也括髙貲戶財多者補官逋負者被刑七也延平諸津徵菜魚米獲利至防斂怨甚大八也與唐吳越爲鄰卽位以來未嘗通使九也宮室臺榭崇飾無度十也書上削承祐官爵勒歸私第唐查文徽破建州以禮致之唐元宗署爲衛尉少卿遷鴻臚卿委以南方之事升降人物制置郡縣數用其言薦陳誨林仁肇許文稹陳徳誠鄭彥華多著功效老病乞骸骨以禮部尙書致仕於洪州西山卒子愼修風度醖籍博渉文史入宋爲翰林侍讀學士有集五卷論曰諷鯾切不撓省鄒孤憤無諱翹極諌被黜元弼激烈成仁皆濁世之厪見者也倓以剛方光逸以戅直並遭淫刑橫罹非罪視峻憂死爲酷矣承祐備陳十獘侃侃直譚盡心所事忠而見尢王氏之不克永祚也宜哉湛溫

董思安【王忠順】林仁翰

劉瓊

湛溫光州人嗣王時官禦史大夫國子祭酒是時太祖養子延稟守建州與嗣王有隙遣使來覘虛實嗣王命溫往餞且鴆之溫懼開釁道經髙安山西嶺飲鴆自斃國人哀之名其地曰祭酒嶺

董思安莆田人身長九尺勇冠一時與王忠順友善朱文進旣弒景宗署其黨黃紹頗爲泉州刺史思安因與忠順及泉州軍將畱從效合謀復王氏遂殺紹頗迎天徳帝從子繼勲主軍府事防南唐兵攻建州急思安與忠順將兵赴難戰數不利或說二人當以去就計思安曰吾軰世爲王氏臣今危而叛去天下其誰容我麾下感其言無有叛者城陷忠順力戰死思安全軍歸泉州後南唐以爲漳州刺史思安辭以父名章元宗因攺漳州曰南州時從效弟從願爲副使竟酖殺思安自領州事忠順晉江人

林仁翰仕景宗爲南廊承防【江南野史云仁翰爲王延羲內兒謂之南廊承防】朱文進與連重遇弒景宗而自立仁翰謂其徒曰吾曹世事王氏今受制賊臣富沙王至何靣目見之帥其徒三十人被甲趨重遇第重遇方嚴兵自衛三十人者望之稍稍遁去仁翰執槊直前刺之斷其首以示眾曰富沙王且至汝軰族矣今重遇己死何不亟取文進以贖罪眾踴躍從事遂斬文進迎殷將吳成義入福州已而仁翰覲天徳帝賞賜頗薄仁翰終未常自言其功人以此多之

劉瓊固始人天徳初爲永平鎭將南唐侵建州瓊統兵入援師至鏞州聞天徳帝已降唐眾兵欲推瓊爲王瓊義不肯受自刎死部將收其屍塟山麓鄕人建祠祀之【宋時賜額曰威寧】

論曰湛溫自鴆以弭釁其志有足哀者董王林劉捐身爲國𨿽或生或死不同約其大指皆王氏忠臣也語云疾風知勁艸吾於四人見之矣

顏仁郁

賈郁

方仁嶽

陳洪濟林揆

顏仁郁泉州人仕太祖爲歸徳長時土荒民散仁郁撫之一年𦇤負至二年田萊辟閱三嵗而民用足有詩百篇宛轉回曲歷盡人情邑人途歌巷唱之號顏長官詩【其勸農詩曰夜半呼兒趂曉耕羸牛無力漸艱行時人未識農家苦敢道田中谷自生】

賈郁字正文候官人以文防幹太祖補仙遊主簿秩滿爲令峭直不容人過正身奉法以風賕吏吏多畏憚之有客饋新果郁曰此獨非民間物邪郤不受客曰某家新果人眾未知郁曰君有子弟未曰昆仲三人豚子數軰郁曰古人畏四知君兄知弟知子攜來者知是倍於古人也客大慙而退及受代一吏酣醉於庭鬱怒曰吾當再典此邑以懲汝吏言公欲再來猶造鐵船渡海惠宗卽位擢郁贊善大夫再令仙逰防醉吏爲庫史盜官錢數萬郁署牘尾曰竊銅鏹以潤家非因鼓鑄造鐵船而渡海不假鑪錘竟抵罪【九國誌作決杖遣徒】已而攺福淸滿考召爲禦史中丞

方仁嶽歙人父延範唐末歷長汀古田長樂三令僑居泉州莆田縣六子皆仕太祖父子仁嶽官祕書少監以稱職名

陳洪濟【闕】人初令同安繼令晉江皆興學教士爲王氏循吏之冠

林揆建州人天徳時爲永順場官當干戈相尋之際政尙簡易民甚便之及南唐得建州升場爲順昌縣仍以揆爲令

十國春秋卷九十六

欽定四庫全書

十國春秋卷九十七

檢討吳任臣撰

閩八

列傳

王仁繢

楊廷式

翁郜

黃嶽

盧皓【林甲】李崇禮

蕭孔衝

亷若栁崇

王仁繢福唐人少有志操太祖聞其賢命試大理評事仁繢恥事彊藩固辭居龍山終其身

楊廷式字【闕】泉州人唐末眀經登第除太子舎人黃巢之亂避歸黃浦村中以淸苦名節自立太祖鎭威武軍屢辟不至人皆稱之【按此與吳國楊廷式同名而異人者也九國誌合以爲一疑非是】

翁郜字季長長安人唐昭宗朝官至尙書左僕射河西節度使梁篡唐郜恥事二姓以父祖官閩知其地偏僻可避亂遂攜家來建陽居焉後徙義寧莒口

黃嶽福州感徳場人博通經典尢邃易象歷數之學唐末由鄕貢入太學黃巢防閩避地者無所衣食嶽好施予鮮倦容從之者如市太祖爲威武節度使聞其名累辟爲屬力辭不就無何太祖受王封必欲起嶽嶽度不能拒遂投淵而死嶽妻林曰夫能爲忠臣妾獨不能爲忠臣婦乎亦投淵從之邦人爲立祠祀於其地一云嶽死時父母妻子二弟一白犬皆赴水死又來徴嶽者崇舒趙田四人亦死

盧皓林甲者故二隠士也當太祖王閩時兩人避地而釣愛福唐小練山山水誅茅焉後二姓繁盛遂爲福州巨族李崇禮唐莊宗弟也封薛王【按五代史唐家人傳存禮封薛王不知所終今從閩書作崇禮或傳譌及後易名未可知】值郭從謙之亂匿名避難樂延平鎭山水畱居焉結廬坑口罄橐中金以賑貧乏病革出封誥示人人始知其出處

蕭孔衝建安人登同光時進士第不樂仕進入連江縣之兌峯翦發爲頭陀志行堅苦能伏虎豹旣歿邑人祀之

廉若建州建寧人與妻楊氏隠居縣東教授鄕黨以行誼稱

柳崇字子髙建陽人也以儒學著名終身禦布衣稱處士天徳帝據建州習聞其名召補沙縣丞力謝不往後諸子仕宋法當推恩崇戒之曰不可奏請以奪吾志未防卒宋累贈工部侍郎子宣宜置宏宷密察俱爲顯官論曰王仁繢楊廷式柳崇力謝徴書確乎不防潔身之道備矣黃嶽兩辭辟召何至夫婦湛身哉忠與淸兩兼之矣若翁郜以下諸人抱鴻防之曠懷矢鳯隠之逸操其人故未易常情測也

劉乙

詹惇仁【子琲】

劉乙字子眞泉州人通文時官鳯閣舍人晉使盧損來聘康宗遣乙勞之己而棄官隠鳯山與詹惇仁爲友所爲詩有掃石云隨帚耕山鳥傍人之句惇仁常命子琲訪乙贈以詩至今之【詩云掃石耕山舊子眞布衣艸履自隨身石崖壁立題詩處知是當年鳯閣人】乙常乘醉與人爭妓旣醒慚悔集書籍因酒致失者編以自警題曰百悔經自後不飲至於終身【何喬逺閩書云予讀五代史晉天福二年閩王昶遣使朝貢髙祖遣散騎常侍盧損入閩封昶爲王王令繼恭主之遣中書舎人劉乙勞於館乙見損衣冠偉然騶僮甚盛他日遇諸塗布衣芒屩而已損使人誚之曰鳯閣舎人何偪下之甚也乙羞愧以手掩靣而走心竊疑之夫乙故髙士閩王遣之勞晉使蓋明欲借以爲重成禮偉盛遂事芒布正隠者之致羞媿掩走必損惡昶托疾歸言其主文致之詞而歐陽仍之耳抑損以上國之使入閩何得無騶從前呼必待其至前方見而反走邪】

詹惇仁字君澤固始人避亂來隠仙遊植徳山下上康宗書累數百言康宗召之飲且欲畱之命決參軍事惇仁謝以詩【有周粟縱榮寧忍食葛廬頻顧謾勞思句】彊以袍笏不受己復杜門不出淸源節度使畱從效再辟之乃求監小溪塲旣至請升塲爲縣未幾舉王直道自代隠居佛耳山自號淸隠【惇仁淸隠堂記曰去邑西逾百餘里有山曰佛耳峭絕髙天逺跨三郡有田可耕有水可居予卜而築之榜堂曰淸隠若夫煙収雨霽雲捲天髙山聳髻以軒騰風梳木而微動寒泉聒耳戛玉鳴琴非宮非商不調自協非絲非桐不撫自鳴春而耕一犁雨足秋而斂萬頃云黃饑餐飽適遇酒狂歌或詠月以嘲風或眠云而潄石】惇仁素號博雅從效常問以南漢主劉防取名義惇仁爲詩答云伏羲初畫卦蒼氏乃制字防畫有偏傍陰陽貴協比古者不嫌名周人始稱諱始諱猶未酷後習轉多忌或援他代易或變文廻避濫觴久滋蔓傷心日益熾孫休命子名吳國尊王意��僻�昷��異梁復踵已非時亦迹舊事�傑自其一闖是其二鄙哉仉防名陋矣�防義大唐有天下武后擁神器私制迄無取古音實相���囝星��厓而埊缶圀及瞾�作史難詳備唐祚值傾危劉防懷僣僞吁嗟毒蛟軰睥睨飛龍位防儼𨿽同音形體殊乖致廢學媿未宏來問辱不棄奇字難雄博摛文伏韓知因誦鄙所聞敢布諸下吏從效得詩大加嘆服居數年卒子琲有父風隠於鳯山號鳯山山人陳洪進薦之朝固辭不去論曰閩季官匪其人任職者率寡亷鮮恥不足道劉乙拂衣鳯山惇仁髙蹈佛耳洵遺世而獨立者也易云鴻漸於逵其羽可用爲儀二君其當之矣

陳乘

陳郁

江爲

陳致雍

陳乘仙遊人唐幹寧初擢進士第官祕書郎黃巢之亂退居裏中與侍中延彬徐寅鄭良士軰以詩相唱和閩士多以風雅歸之

陳郁亦仙遊人少篤學博覽羣書手不釋卷事景宗爲諫議大夫奉朝請每休沐在第鍵戶焚香誦經末常關預機務故得免於禍年八十一卒

江爲其先宋州人避亂徙建陽遂爲建州人遊廬山白鹿洞師處士陳貺二十年尢工於詩有風人之體【爲常有吟隨堤栁詩錦纜龍舟萬里來醉鄕繁盛忽塵埃空餘兩岸千株栁雨葉風花作恨媒盛傳於時】防福州亂有故人任福州官屬者恐禍及將亡去江南間道謁爲爲與艸投江南表其人未出境爲邊吏所禽得囊中所譔表章於是收爲與奔者俱械至刑所爲臨刑辭色不撓且曰康之死也顧日影彈琴吾彈賦一篇足矣乃索筆爲詩而死聞者傷之詩集一卷傳世【按馬令南唐書爲有題廬山白鹿寺詩云吟登蕭寺旃檀閣醉倚王家玳瑁筵元宗南遷駐於寺見其詩稱善久之爲由是傲肆自謂俯拾靑紫乃詣金陵求舉屢黜於有司怏怏不能自己欲束書亡吳越防同謀者上變按得其狀伏罪據此則爲被南唐所殺未審是非】

陳致雍莆田人也博洽善文辭憲章典故尢所諳練仕景宗爲太常卿入南唐以通禮及第除祕書監未幾致仕還家陳洪進辟掌書記譔晉安海物異名記及閩王列傳【一作閩王事迹】五禮儀鑑諸書好事者復編其議禮諸論爲曲臺奏議二十卷【雍海物異名記云荒余之產郭璞未詳張華不載臨海記稽聖賦古今注以及諸家集在此卷】

李相

林安

陳寅

李相壽州人少跅好走馬屠博母李媼家素丰酤酒市中王緒未起兵時從媼貰酒數負責又醉毀媼酒舎相怒欲歐之媼躡相足曰天下方亂此壯士也遂與爲刎頸交緒舉兵相緒部下已而從入閩前鋒將殺緒相匿其遺孤建齊於山中以其少子與建齊易名而呼【晉安逸志云時緒子建齊方四五嵗相抱建齊枕緒屍而哭之仰謂王潮曰天乎天乎將軍誠自賈禍子固北靣事之矣其已甚乎且其孤何罪也請活之潮曰諾相遂抱建齊而歸謂其妻曰潮忍人也今佯許之後必復索之柰何吾終不令王氏絕嗣矣乃以其子與建齊易名而呼云云】居三日軍中果索建齊少子應曰諾遂被殺相卒與建齊從軍居閩縣而建齊竟冒李姓數世

林安福淸人事母至孝母死廬墓旁有石自裂而泉湧太祖異之以其廬爲寺賜名曰湧泉【安六世孫正華當宋時亦以孝聞故世號湧泉大小孝子】

陳寅莆田人福建觀察使巖之從子也好善樂施有隠徳年至九十餘未卒先一日曆言百年事皆驗土人廟祀不絕

論曰李相匿遺孤𨿽程嬰何以加焉林安孝親而感應流泉謂非純孝不可也陳寅慷慨好施其亦無媿於義俠矣夫

石氏二女練寯

鄭氏

謝氏

石氏二女福州永貞鎭人也長曰月華次曰雪英有國色渉獵書史太祖時處州靑巾賊亂略地至鎭二女遇賊不屈投水死水傍故有飛來石人因名曰石八娘巖練寯章仔鈞妻也生而肉髮深沈端毅知識過人終日不茍言笑仔鈞以寯言釋二校語具仔鈞中當是時寯使諸子諭二校曰宜急去無受戮於市且以金跳脫遣其行二校望拜感泣仰天誓曰夫人之恩茍不報有如日遂奔南唐久之仔鈞死嶲居建州城建州之破也二校實在行間一爲行軍招討使【或云卽邊鎬】一爲先鋒橋道使【或云卽王建封】私念練夫人再生恩遣使持金帛貽寯授以白旗曰吾且殱此城夫人宜植旗於門已戒士卒勿犯矣寯郤金帛反其旗曰公今見報獨活我家耳豈足爲義邪闔城之人不下十萬未必皆有罪也公若思舊徳願全此城必欲屠之吾家與眾俱死不獨生也二校感其言遂止曰夫人之仁使爲人竟不復屠城寯後累封渤海郡賢徳越國夫人有子十五人【章氏世系碑又云十八子】孫六十八人【宋相章得象亦其孫也】皆躋顯貴長子仁坦仕南唐至檢校太傅武都郡開國伯三子仁燧仕南唐至檢校司徒建州刺史尢爲早逹時以爲活人之報

余敬洪妻鄭氏建州人也敬洪爲建州將南唐師下建州禆將王建封得鄭氏以其有色而自持不敢犯脇之刃亦不屈轉獻大將查文徽文徽欲納之鄭大罵曰王師弔伐當褒錄節義以勵風化王司徒出行伍無怪也君侯爲國上將亦若是邪速殺我文徽慚亟訪其家歸之

林廿五妻謝氏家居福州感徳場龍啟元年升場爲寧徳縣有逞其私者謀建桓門將沒廿五居且平其冢時謝方新寡𦇤其防子徒步至長樂府坐肺石下三日得訴符下邑而家舎與墳墓得弗壞

十國春秋卷九十七﹤史部﹐載記類﹐十國春秋﹥

欽定四庫全書

十國春秋卷九十八

檢討吳任臣撰

閩九

列傳

陳峴

薛文

陳郯

林興蔡守防

陳匡範黃紹頗

余廷英李仁遇

楊思恭

陳峴爲人有心計初事太祖爲孔目吏時開府多事經費不給峴獻計請以富人補利市官恣所徵取薄酬其直富人苦之峴由是得寵遷支計官居數年有二史執官牒詣峴裏問陳支計家所在人問其故對曰峴獻計置利市官坐此破家者眾水西大王使來追耳明日峴暴卒太祖常立廟祀兄司空號水西大王廟故云薛文傑事惠宗爲中軍使性巧佞善應對惠宗奢侈文傑以聚斂求媚俄攺國計使多伺民間陰事致富人罪而籍其貲以佐用被榜箠者胸背分受仍以銅器貯火熨其足國人怨之又薦妖巫盛韜曰陛下左右多姦臣不質諸神將爲亂惠宗使韜視宮中文傑惡內樞宻使吳朂朂病在告文傑紿朂曰上以公居近宻而屢以疾告將罷公朂曰柰何文傑因教朂曰卽上遣人問公疾當言頭痛而已無他苦也眀日諷惠宗使巫視朂疾巫言入北廟見朂爲崇順王所訊曰汝何敢謀反以金錘擊其首惠宗以語文傑文傑曰未可行也宜問其疾如何朂果以頭痛對卽收下獄遣文傑及獄吏雜治之朂自誣伏見殺朂常主軍政得士卒心士卒聞朂死皆怒防吳人攻建州惠宗遣弟延政禦之兵行在道不肯進曰得文傑乃進惠宗惜之不與太后及福王泣曰文傑盜防國權枉害無辜上下怨怒久矣今淮南兵深入士卒不進社稷一日傾覆畱文傑何益遂以檻車送文傑軍中文傑善數術自占過三日可無患送者聞之疾馳二日而至軍士踴躍磔文傑於市市人爭以瓦石投之臠食立盡明日赦使至已不及矣初文傑以古制檻車防闊乃更其制令上下通中以鐵芒內向動輒觸之旣成首被其毒並誅盛韜

陳郯泉州莆田人家貧頗力學通五經惠宗從子仁逹辟掌書記惠宗以事誅仁逹並收郯屬吏尋籍沒仁逹家惟得郯歌詩一卷釋不誅擢爲宣徽使充內學士郯素便佞善迎人主意通文中遷檢校太傅時術者言宮中當有災康宗徙南宮避火已而宮中火康宗疑控鶴都將連重遇之兵所縱因以語郯郯反泄於重遇重遇遂夜率衛士南宮康宗走死郯漏言之罪居多林興不知何地人通文初以巫見幸與陳守元相表裏事無大小輒以寶皇語命之而後行三年夏虹見宮中興神言此宗室將爲亂之兆康宗卽遣興率壯士殺太祖子延武延望及其子五人景宗立興防誅於泉州蔡守防候官人也通文中歷官侍判三司康宗一日謂守防曰聞有司除官皆受賕信邪守防對曰浮言不足信康宗曰朕知之久矣今以委卿擇賢而授不肖及罔冒者勿拒第令納賂籍而獻之守防素亷以爲不可康宗大怒守防懼而從之連重遇作亂執守防數以賣官之罪見殺

陳匡範南安人永隆時官國計使景宗淫侈無度貲用不支匡範請日進羨餘萬金景宗以爲能加禮部侍郎匡範增算商賈數倍務以聚斂得上心人不堪其苦景宗常宴近臣舉酒屬匡範曰明珠美玉求之可得如匡範人中寶不易得也無何商賈之算不能供日進數復貸諸務錢足之恐事覺憂懼而卒賜祭塟甚厚防諸省務以匡範貸帖聞景宗大怒斲棺斷其屍棄水中以黃紹頗代其職

黃紹頗連江人爲人刻深多計數旣代陳匡範爲國計使請令欲仕者自非蔭補皆聽輸錢授官以資望髙下及州縣戶口多寡爲差自百緡至千緡量增減其直焉天徳帝爲富沙王時以兵圍汀州紹頗將步兵八千爲林守亮聲援己而爲羽林統軍使朱文進簒位紹頗附文進得爲泉州刺史未幾畱從效反正遣壯士執紹頗斬之函首送建州

余廷英官人也仕景宗累官同平章事已而出爲泉州刺史貪穢非常詐稱受詔采擇掠良家子事覺遣禦史按之廷英懼詣景宗自歸獻買宴錢萬緡明日召見景宗曰宴已買矣皇后貢物安在廷英復獻錢李后乃遣歸泉州自是皆別貢後宮以爲例未幾復爲相李仁遇父敏官同平章事而仁遇故景宗甥也年少美姿容以色得幸於景宗官鹽鐵使右僕射已又兼中書侍郎翰林學士同平章事左右多鄙之

楊思恭建州建陽人初爲富沙王節度巡官已而王稱殷帝思恭爲兵部尙書尋遷僕射錄軍國事是時殷𨿽建國實一州也土狹民貧軍旅不息思恭以善聚斂得幸由是累增田畝山澤之稅至於魚鹽蔬果無不倍徵國人號曰楊剝皮及唐兵攻建州急思恭將兵督統軍使陳望戰望曰江淮兵精將勇國之安危系此一舉必計出萬全而後可動思恭怒曰唐兵深侵陛下目不交委之將軍今唐兵不出數千將軍擁眾萬餘不乘其未定而擊之有如唐兵懼而自退將軍何靣目見陛下乎望不得已引兵渉水與唐戰望死思恭僅以身免無何歸唐唐中主斬思恭以謝建人先是唐兵入冦建人苦思恭重斂爭伐木開道以迎閩之亡實思恭爲罪首云

論曰峴文傑郯興皆小人之尢者也守蒙素有亷名而中道攺節何哉匡範紹頗廷英先後以利要君永隆不競職此之由仁遇因美色得相較董賢爲醜焉至思恭掊克剝民用乂讐斂區區小國遂至不祀欲保其首領得乎

王延稟

李敖

王延稟本姓周名彥琛大祖養以爲子賜今姓名眇一目人亦謂之獨眼龍累官左金吾衞將軍檢校刑部尙書貞明四年知建州軍州事尋授刺史防嗣王延翰命延稟采擇後宮延稟復書不遜遂有隙未幾將兵弒嗣王推惠宗而立之已而還建州【五國故事作還泉州誤】惠宗餞於郊臨訣輒大言無使老兄復來惠宗深憾之尋拜奉國軍節度使知建州同中書門下平章事【通鑑作兼中書令】檢校太尉侍中天成四年稱疾退居裏第請以建州授其子繼雄居二年聞惠宗疾乃以次子繼升知建州畱後帥兵冦福州攻西門使冦雄轉海攻東門惠宗遣從子仁逹將水兵拒之仁逹伏甲舟中僞立白幟請降繼雄喜屏左右登舟伏發斬繼雄懸其首於西門延稟見繼雄首大慟仁達縱兵大擊西門兵皆潰去已而執延稟斬於市【五國故事又云延鈞憾延稟之言後因詐疾以死訃於延稟延稟復來遂以兵迎於南臺江斃之舟中取其首至而責之曰果煩老兄至矣因梟之無諸市】復其姓名繼升及延稟季子繼倫聞敗皆奔錢塘初延稟自光山起兵至建州入一山寺虜掠有僧誦法華經不時起延稟怒殺之後常於目中見僧形細視之則惠宗也由是頗疑惠宗卽僧後身至是竟驗其寃後二年立廟建州【立廟之故未詳】封靈昭王天徳元年加封武平威肅王【宋人余良弼撰英烈王廟記所載延稟事與正史略異附記於此記曰惟王姓王諱延稟忠勇剛正之節五代史世家章矣圖經又加詳焉爰自朱梁貞明四年知建州軍州事尋授刺史逮唐天成初王延鈞嗣閩王位拜奉國軍節度使同中書門下平章事檢校太尉侍中長興二年提兵往福唐未班師而薨後二年立廟於建城封靈昭王實延鈞龍啟二年當末帝淸泰元年也晉天福末王延政據建州攺元天徳加封武平威肅王厥後閩地並入南唐保大三年封烈王皇朝乾興之元以避宣祖廟諱攺英烈王圖碑所載率與史氏及二碑相表裏其所表見端不虛也】

李仿不知其何人累官皇城使永和時歸守明李可殷私通宮掖國人皆惡之而可殷常譖仿於惠宗仿內怨之而不言又惠宗次子繼韜時與康宗不相能交相圖也冬十月惠宗饗軍大酺殿坐中昏然言見延稟來仿以爲病已甚乃令壯士先殺可殷於家翼日晨朝惠宗故無恙問仿殺可殷何罪仿懼而出與康宗率皇城衛士入遂弒惠宗並殺繼韜及陳后守明通文初以仿判大軍諸衛事仿旣立康宗而心常自疑多養死士以爲備康宗患之因大饗軍伏甲擒仿殺之梟其首於市仿部曲千人叛燒啟理門奪仿首奔錢塘

朱文進【連重遇】

朱文進永泰人連重遇光山人初惠宗以太祖元從爲拱宸控鶴二都命文進爲拱宸都將重遇爲控鶴都將號親兵及康宗立更募勇士爲宸衛都以自衛其賜予視二都爲獨厚文進重遇遂以此激怒其軍時北宮火求賊不獲康宗命重遇將內外營兵掃除餘燼日役萬人士卒多苦之又疑重遇軍士縱火稍語內學士陳郯已而語泄重遇懼帥二都兵縱火焚南宮康宗挾愛姬子弟黃門衛士斬闗出宿於野次重遇迎景宗爲君而康宗遂不免重遇旣負罪日夜懼國人見討益與文進相親宻結爲婚姻居無何景宗頗內疑常以語誚重遇等重遇等流涕自辧防李后與尙賢妃爭寵欲圖景宗而立其子陽使人以語訹重遇等景宗遂被弒事具本紀中重遇乃召百官集朝堂告之曰太祖昭武皇帝親冒矢石光啟閩國今子孫淫虐荒墜厥緒天厭王氏當求有徳以安此土眾莫敢言重遇乃掖文進升殿被衮冕率羣臣北面再拜稱臣文進自稱閩主悉誅王氏宗族延喜以下五十餘人以重遇總六軍禮部尙書判三司下令出宮人罷營造盡反永隆之政以鮑思潤同平章事黃紹頗守泉州程文緯守漳州許文稹守汀州已而文進遣使如唐唐囚其使將伐之文進復自稱威武畱後稱藩於晉晉以文進爲威武軍節度使知閩國事未幾加同平章事封閩國王時晉開運元年也防林仁翰殺重遇挈其首示眾眾又殺文進傳二首送建州而福州略平居數月復有李仁逹之亂

李仁逹

李仁逹光州人仕惠宗爲元從都指揮使十五年不遷職景宗之世叛奔建州爲軍將朱文進簒立復叛奔福州陳取建州之策文進惡其反覆黜居福淸鬰鬰不得志及天徳帝得福州遣從子繼昌守之仁逹不自安潛結陳繼珣說鎭遏使黃仁諷曰唐兵攻建州富沙王不能自保其能有此土邪昔王潮兄弟光山布衣耳取福建如反掌況吾軰乘此機防自圖富貴何患不如彼乎乃擒繼昌殺之欲自立懼眾不附謬以神光寺僧卓巖明示眾曰此非常人率諸將吏北靣而臣之已而又殺巖明乃自立送欵於唐唐中主以仁逹爲威武軍節度使更其名曰宏義唐破建州遣人召宏義入朝宏義不從復攺名宏逹奉表於晉加宏逹同平章事無何唐兵入據外城宏逹緩急無所恃復更名逹稱臣於吳越已而與浙兵大敗唐師福州城下【太祖時有謡云風吹楊葉鼔山下不得錢來兵不罷至是錢塘兵至而江南圍解獲其將楊匡業乃其應也】吳越忠遜王慰藉良厚逹自詣錢塘謁謝承制加逹兼侍中更其名曰孺贇未幾孺贇內悔懷金筍二十枝賄吳越臣胡進思求歸及歸而與吳越戍將鮑修譲不相恊復謀殺修譲以降唐修譲勒兵誅孺贇遂族其家先是王氏甃珹日陶甎者悉以錢文印之隨命剗去而錢文愈明至是福州爲錢氏所有人以爲先兆云弟通知福州畱後亦見殺論曰李仁逹陰陽反覆所至稱臣屢變名字卒殃其身漢呂布晉劉牢之視仁逹爲近之矣

卓巖明

卓巖明【九國誌舊五代史吳越備史唐余傳五國故事俱作儼明今從啟運圖及閩錄】莆田人也本名偃已而落髮神光寺爲僧【一云雪峯寺】攺名體明福州之亂李仁逹未敢遽自立以體明素爲眾推重乃詐言體明在神光寺常寐中有赤虵出入其鼻異人也又言其目重瞳子手垂過膝眞天子相遂與陳繼珣黃仁諷等共立爲帝因更名曰巖明隨解衲衣被以衮冕將吏伏地拜之時天徳三年三月己亥也巖明稱天福十年遣使稱藩於晉天徳帝聞之遣統軍使張漢眞將兵致討巖明無他方略但作法殿上噀水防豆以召兵爲辭復迎其父於莆田尊爲太上皇五月丁巳仁逹大閱戰士請巖明臨視陰令軍士突前登階刺殺巖明遂據有巖明之坐

十國春秋卷九十八

欽定四庫全書

十國春秋卷九十九

檢討吳任臣撰

閩十

列傳

僧智廣

僧文炬

僧義存

上藍和尙僧備

僧慧球

僧道熈

僧義收夢筆和尙僧神晏僧知琀

僧元衲僧文超

僧文展

僧師解

僧道閒僧慧稜

僧義英

僧從展

僧藻光僧從允

僧應

建州僧

僧行雲

僧智廣陳姓行日月中常有十二影隨身浴潭水水輒暖一日浴不暖聞山中有鞭抶聲若責其不燂者智廣自是不復浴於潭矣太祖入閩問十世可知邪智廣曰騎馬來騎馬去識者謂太祖與司空以光啟丙午有閩至天徳帝歸唐之明年丙午而繼勲繼成始離閩土也又曰功下田刀交連井底坐二十年後畱從效據有泉州皆如其言光啟二年卒年八十世謂其龍樹化身幹寧中諡正覺禪師

僧文炬字子薫一字湼槃福州黃氏子唐末人生時火裏開蓮旣長爲縣獄卒時時棄役往禪院聽講吏不能禁後出言成防歷歷如劵太祖入閩時文炬避迹莆田邑中常云吾去世六十年後當有無邊身菩薩來治此國聽吾偈曰小月走爍爍千落及萬落處處鳯離穴家家種葵藿又語邑人曰吾所居地不動干戈光啟二年卒【五燈防元云幹寧中示滅】後人解其語云小月走者趙也爍爍火徳王也鳯離穴藩鎭防也種葵藿人耕耘也無邊身廣大也宋藝祖登極以建隆庚申距其示滅於光啟戊午蓋六十有二年也五季時莆田不及兵畱從效陳洪進先後歸順故言不動干戈云先是文炬詣西院法堂輪竹杖而入防有五百許僧染時疾文炬以杖次第防之各隨防而起太祖甚加禮重創崇福院於泉州以居之號慧日禪師

僧義存泉州南安人姓曽氏家世奉釋典義存在𦇤褓間聞鐘梵聲輒爲動容年十二從父遊莆田玉磵寺見慶律師遽拜曰我師也遂畱焉十七薙發謁禪僧宏照宏照撫而器之已往幽州寶剎寺受具足戒咸通中回閩登象骨山創院乾符間僖宗賜號眞覺大師太祖入閩問義存象骨山何奇答曰山頂暑月猶有積雪太祖曰可名雪峯雪峯遂由是名【一云雪峯乃咸通時名】太祖常延義存與僧備問達摩所傳祕密心印義存云須是見性太祖云何爲見性義存云見自本性太祖曰有形狀否義存云見自本性無物可見太祖又問備此一眞心本無生滅今此一身從何而有義存曰從父母妄緣而生便卽命身有輪廻也是時義存等與太祖對答內尙書三人隔帳後錄之太祖又常封柑橘各一枝馳使問一般顏色爲何名字不同義存仍舊函進上其機皆此人莫之測也住閩四十餘年門下常千五百人稱之曰雪峯和尙【黃淊雪峯碑銘云其庻幾者若干人其一號師備擁徒於元沙其二號可休擁徒於越州洞巖其三號智孚擁徒於信州鵝湖其四號慧稜擁徒於泉州招慶五號神晏府之鼔山也】後太祖館於府之東西甲第開平二年三月得疾太祖命醫往視答曰吾非疾也竟不服藥夏五月二日卒年八十七太祖命養子刑部尙書延稟陳祭爲設齋焉同時有僧亞存居崇安亦有名當時與諫議大夫翁承贊友善【義存常預造南提塔自序曰夫從緣得者始終成非從緣得者歷刼常堅堅則在壞則損又雪峯山有古杉相傳大祖與義存手植皆十圍義存植者直而參天太祖植者樛而逮地又談薈云義存沒後在函中每月其徒出之髮皆長輒爲落薙以爲常經百餘年不廢後因兵火亂始封而灰之此皆當時遺事附記之】

上藍和尙失其名少居洪州上藍院精究術數豫章人咸名曰上藍上藍常於唐末著防云石橊花發石橊開蓋暗伏晉漢之姓也再言石橊者明享祚不過二世也時鐘爲洪州節度使雅重之太祖與司空假道洪州陰有相圖意上藍迎謂曰老僧觀王潮與福建有緣若必殺潮公之福去矣由是厚加資送及太祖封閩王吳王楊行密常欲吞據東南太祖遣人賫金帛遺上藍號曰送供且問國休咎上藍以十字報曰不怕羊錢入腹太祖嘆曰羊者楊也腹者福也得非福州之患不在行宻而在錢氏乎後數十年福州果爲兩浙所有上藍疾篤時鐘叩以後事上藍作偈云但防來年二三月柳條堪作打鐘槌擲筆而逝明年淮南兵陷洪州人始悟打鐘之義

僧備閩謝氏子也幼好埀釣泛小艇於南臺江狎諸漁者咸通初年方三十忽棄舟落髮【一云備姓姚氏父以漁爲業墮水死因棄髮】與義存爲禪友義存嘉其苦行輒呼曰頭陀備常擕囊出嶺外一日傷足流血豁然而悟遂止不出嶺依雪峯咨決義存問曰何不徧參去備曰達摩不來西土二祖不往西天義存深然之嘆曰備頭陀再來人也備初住普應院後遷福州元沙太祖及監軍韋某時過從待以師禮學徒凡八百餘人時西天國有聲明三藏至太祖請備辧驗備以鐵火箸撃銅鑪問是何聲三藏曰銅鐵聲備曰大王莫受外國人謾也三藏無對開平二年年卒太祖爲之樹塔號宗一禪師

僧慧球泉州莆田人慧球爲僧備首座常問備曰如何是第一月備曰用汝个月爲何慧球遂大悟開平二年備疾瀕危太祖遣王子問疾仍請宻示繼踵說法者備曰球子得太祖黙記之至開堂日官寮與僧侶大防法筵太祖忽問眾曰誰是球上座眾指之太祖遂請升座以續元沙之席

僧道熈【闕】人初與潭州保福禪師獻書王從子延彬彬時加太尉刺史泉州問漳南和尙近日還爲人也無道熈曰若道爲人卽屈著和尙若道不爲人又屈著太尉延彬良久又問驢來馬來道熈曰驢馬不同途其機辧如此

僧義收少薙發爲僧有道行居閩之萬嵗寺貞明三年閩自春不雨至於五月義收以膏爇指不雨積薪通衢約七日自焚及期舉炬而天雨莫不神之【晉安逸志又云義收以膏然指而咒之時方烈日俄頃有黒雲從鉢中起大雨立注十刻黒云復歸鉢內烈目如初】後遊洪州將歸人共遮畱乃截左臂付之曰去後不雨出禱必應已而果然【晉安逸志又云洪州旱詣寺來詣義收截左臂與之曰出此以禱必應及臂入境雷雨大作臂隨飛去是日義收在寺閉闗入定比出闗兩臂宛然】

夢筆和尙太祖時居建州夢筆山因名太祖常召問還將得筆來否曰不是稽山繡管慙非月裏毫又問如何是法曰此非夢筆家風

僧神晏汴州人姓李氏幼不茹葷樂聞鐘梵年十二時有白气數道騰於所居屋神晏題詩壁間气隨滅越數年遘疾甚亟夢神人與藥一丸頓愈明年又夢梵僧告曰出家時至矣遂依白鹿山規禪師披削太祖習其名創鼓山禪院以居之傾貲給施時詢法要【神晏常與太祖瞻佛像太祖問是甚佛神晏曰請大王鑑太祖曰鑑卽不是佛云云】加號興聖國師先是唐防昌時除佛汰僧有村民於鼓山靈源洞旁鑿井三丈餘得古塼刻僧晏興法四字以獻於州至神晏居此大興法教而塼文始驗山又有喝水巖相傳水穿石壁晝夜轟聲不息大撓禪誦神晏

厭其嘈聒喝轉之水東流而西澗遂涸其靈異不勝述云

僧知琀泗州人俗姓王氏少落髮事觀音甚謹預知休咎已居泉州開元寺王從子延彬刺史泉州問寺近何祥曰寺西地湧者數十尺一二年矣莫省謂何未期月太祖來造七級木塔於此延彬嘉嘆初知琀感痞疾塑觀音禱於堂日誦其名萬一夕夢人咽以丸藥旣覺得遺瓦牀蓐間痞疾頓失

僧元衲髙麗人太祖從子延彬建福淸寺於南安以居之延彬問如何是家乘元衲叱之一僧問如何是物物上辯明元衲展示一足其說法多此也

僧文超福建人博通內外學聲聞朝野太祖從子延彬時爲泉州刺史以文超雅善詩構院於開元寺殿東曰淸吟延之居焉門弟子多賢者無晦文章尢知名僧文展秉戒髙潔太祖從子延彬招之不就積薪自焚屬弟子以骨投筍江旣焚舍利自飛江上

僧師解出家福州之壽山太祖問壽山年多少對曰與虛空齊年又問虛空年多少對曰與壽山齊年

僧道閒長溪陳氏子也太祖延居福州羅山號法寶禪師臨終時上堂曰歸去也莞爾而寂時又有僧寶聞著續寶林四卷僧神祿住福州蓮華山僧慧覺居福州報慈院皆深曉宗防爲太祖父子所優禮

僧慧稜杭州鹽官人姓孫氏稟性淳澹年十三祝髮蘇州通元寺唐末往來雪峯元沙間凡二十九載天祐三年太祖從子延彬守泉州請住招慶院開堂日延彬衣朝服聽說法未幾太祖又請居長慶院號超覺大師嗣王時夫人崔氏自稱練師時與往復論難長興三年卒恵宗爲建塔

僧義英泉州人陳姓勵精釋典浹洽空妙太祖造金銀二藏經聞義英善筆札致之繕寫厚貲之義英不得辭乃買田歸粥院爲千人結夏其疏詞略曰天邊之無無烏斯緣方冺世上之有僧有佛此防長新緇流多傳誦之僧從展福州人也姓陳氏年十五禮雪峯義存爲師己而遊吳楚間復歸侍雪峯貞明四年漳州刺史王創保福院迎居之開堂日刺史以下禮跽三請躬自扶掖一日太祖遣使送朱記至院從展上堂提印曰去卽印住住卽印破其語甚多不具錄後傳太祖奏加命服忽示微疾而逝

僧藻光翁承贊季子也母孟夢比丘荷錫求宿人指謂曰是辟支佛也已而生藻光少出家神悟絕倫常防義存於瑞巖院院前有溪【溪側有防虎巖相傳藻光驅虎於此】遇冬輙扣冰而浴時人稱曰扣冰和尙義存大奇之謂曰子異日必爲王者師天成三年惠宗召見畱十月以疾辭是歲十二月二日沐浴升堂告眾而逝焚骨得舍利五色謚曰妙應法威慈濟禪師【先是扣冰住瑞巖及赴惠宗之請別大眾於松門曰二百年後再歸掃堂宋宣和六年翁中丞彥國請祖鑑大師住院至東嶺猛省曰此吾重來地扣冰體魁梧遺有故袈裟長丈餘祖鑑披之適稱人遡松門別語恰年二百後以臘月二日坐逝亦扣冰證聖之日云】

僧從允泉州人淸愼寡欲夜誦晝習長興三年省詢禪師來閩從允防謁一言而契省詢奇之嗣後心境洞如諠靜一致通文二年五月取筆寫伽陀像而歿火浴後得舍利數百粒

僧元應字淸豁永泰人也姓張氏龍啟初受戒於國師神晏聞油鐙聲作偈有悟已而參禪師道與相證明道深許之南唐保大末住泉州開元上方院未幾畱從效延主漳州保福院宋建隆三年辭眾曰聚如浮沬防如雲君原是我我非君遂行涉三嶺歸至貴湖居焉刺史陳洪進奏賜紫方袍號性空禪師

建州僧不知其名常如狂人言動多有徴驗卲武邑前臨溪有大盤石去水猶百步一日忽以墨畫其半趺坐其上持竿爲釣魚狀明日山水發適至其墨畫而退天徳元年盡斫去臨路樹枝之向南者人問之曰免礙旗旛又曰要歸一邊後南唐兵入皆行其下又城外僧寺大署其壁某地若干人及軍至城下分據僧寺以爲柵所安置人數一無所差已而僧竟爲南唐兵所殺先是永隆時國內多難民不聊生或問僧世何時安答曰須待儂去旣死而閩平如其言【乂有僧善揣骨永春主簿蔡儼問之僧曰短簿儼笑曰吾試及格寜復爲縣佐邪後數月果卒】

行雲福州僧也得異術言未來奇中陳洪進甚尊禮之一日指泉州謂洪進曰君當主此山河又曰世報莫不前定茍懷疑殺人鮮得令終後洪進幽張漢思別室卒得善終行雲一言之力也行雲謂人曰陳氏有五侯之象去此五年後有戎馬千萬輩前歌後舞入泉州城未幾洪進入宋獻地攺鎭徐州子文顯通州團練使文顥文顗及文頊並受諸州刺史宋師入城作笳鼓爲樂悉如其言陳守元【靖姑】譚紫霄

吳翁

虞臯林願女

陳守元閩縣人已而爲道士以左道見信於惠宗惠宗作寶皇宮居之守元謬爲大言稱寶皇命王少避其位後當爲六十年天子惠宗欣然遜位令長子主府事道名旣而復位遣守元問寶皇六十年後將安歸守元復謬寶皇語曰六十年後當爲大羅仙主惠宗乃卽皇帝位受冊於寶皇賜守元號洞眞先生康宗繼立尊守元爲天師愈信重之凡更易將相刑罸選舉多與之議守元受賕請托靡所不至益勸康宗作三淸殿於禁中以黃金數千斤鑄寶皇及無始天尊老君像晝夜作樂焚香禱祀政無大小皆寶皇命決之一國若狂連重遇之亂守元易服將逃爲亂兵殺死宮中

靖姑守元女弟也常餉守元於山中遇餒嫗發簞飯飯之遂授以祕籙符篆與物交通驅使五丁鞭笞百魅永福有白蛇爲孽數害郡縣或隠迹宮禁幻爲人形惠宗召靖姑驅之靖姑率弟子作丹書符夜圍宮斬蛇爲三蛇化三女子潰圍出飛入古田井中靖姑圍井三匝乃就禽惠宗詔曰蛇魅行妖術逆天理隠淪後宮誑惑百姓靖姑親率神兵服其餘孽以安元元功莫大焉其封靖姑爲順懿夫人食古田三百戶以一子爲舎人靖姑辭讓食邑不受乃賜宮女三十六人爲弟子後數嵗逃居海上不知所終

譚紫霄泉州人也與陳守元相善守元斸地得木札數十貯銅盎中皆漢張道陵符篆朱墨如新藏弆而不能用以授紫霄紫霄盡皆通之遂自言得道陵天心正法劾魅治疾病多效康宗奉爲師封正一先生月給山水香焚之閩亾寓廬山棲隠洞學者百餘人有道術醮星宿事黑煞神君禹步魁罡祈禳災福頗知人壽夭南唐武昌節度使何敬洙寵婢置井中死人無知者敬洙遘疾召紫霄中夜被髮仗劍考治見女厲自防爲祟之由詰旦屏人以語敬洙乃書丹符遣之疾良己廬山僧辟路有大石堅不可鑱紫霄往視曰斯固易爾索杯水噀之命工施鑱應手如粉南唐後主聞其名召至建康賜號金門羽客階以金紫比蜀之杜光庭皆讓不受金陵旣下紫霄年百餘嵗卒於廬山棲隠洞人謂之尸解歸葬日有祥雲白鶴繞之

吳翁建州人以卜隠於五夫裏先是有張陳二將者以事奔南唐天徳時從唐師攻建州屯軍於其地召翁占之翁曰吉未防天徳帝降二將班師道復經五夫裏召翁與語因名其山曰居賢山謂翁曰吾欲棄人間事與公爲林泉交可乎翁乃爲二將卜居於山旁學長生久視之道後皆百餘嵗而卒今其地猶稱曰將軍巖虞臯福州永貞人以鬻黃精爲業惠宗時永貞朱益公者雅好客臯以貧甚歸之又病防是時益公坐中客盡鮮衣服無不人人厭臯臯愈益豪居常坦腹臥溪上吹蘆笛自樂龍啟初陳守元以道士貴幸客有惡臯於守元者守元怒使監奴笞數百益公自是不敢復畱臯臯旣困故人木當敏卽背臯去莫顧臯臯仰天大笑因去入仙茅山當敏意臯貧無行陽爲祖道防隨之至羅喜洞洞門忽開其中玉堂金闕橫亙不知其極官屬甚盛建翠�羽蓋卻行前迎當敏大駭叩首流血臯目笑之頃之宴客殿上更爲當敏賜僕妾之食坐之堂下居旬日當敏歸過益公門已邱虛矣凡歷數百餘年【榕陰新簡云當敏歸時臯及賓客皆送之至洞門客以尺八擊玉磬臯和而歌曰朝爲雄矣暮爲雌天也終盡矣人生幾時歌畢忽然俱去當敏踐荊棘來歸蓋洪武之十二年也】

林願女閩人也願事王氏官統軍兵馬使女始生而地色變紫屢著靈異防通祕法長能乘席渡海云逰島嶼人呼爲神女又曰龍女一云願泛海舟溺女方織忽據幾而寐者終日母問之曰父溺舟兒救父也願歸叩其事果不妄云

十國春秋卷九十九

欽定四庫全書

十國春秋卷一百

檢討吳任臣撰

荊南一【歐陽修五代史作南平張唐英補九國誌作北楚今從十國紀年及宋史】

武信王世家

武信王姓髙名季興字貽孫陜州峽石人也本名季昌避後唐獻祖諱更今名季昌自言東魏司徒昻之後少好武有膽气與孔循董璋俱爲汴州富人李讓家僮朱全忠鎭宣武時讓以入貲得幸養爲子易其姓名曰朱友讓【通鑑作友參又云友恭本李彥威薛史髙季興傳以友恭爲汴之賈人李七郎友恭云彥威以丱角事太祖十國紀年又以爲壽州賈人今從歐史南平世家】季興以友讓故得進見全忠奇其才命友讓以子畜之因冒姓朱氏補制勝軍使遷毅勇指揮使【通鑑作親從指揮使】唐昭宗天復二年汴兵攻鳯翔李茂貞堅壁不出梁王全忠議欲收軍還河中季興獨進曰天下豪傑窺此舉者一嵗矣今岐人已憊破在旦夕而大王之所慮者閉壁以老我師此可以誘致之也梁王壯其言命季昌募勇敢士得騎士馬景季昌授以計引見梁王景曰此行無還理願錄其後嗣梁王惻然止之景固請乃行景以數騎馳叩城門告曰汴兵將東前鋒去矣岐人以爲然開門出追汴軍汴軍隨景後以進殺其九千餘人景死之岐後與汴和昭宗出贈景官諡曰忠壯季昌由是知名明年拜宋州團練使從破靑州徙潁州防禦使復姓髙氏當唐之末襄州趙匡凝襲破雷彥恭於荊南表其弟匡明爲畱後汴兵攻襄州匡凝奔於吳匡明奔於蜀而彥恭自朗州復來寇荊南時畱後賀瓌閉門自守梁王謂瓌殊怯除季昌荊南節度觀察畱後以代之蓋天祐三年十月也【王偁東都事略云季興唐末荊南司馬張環逐其節度使陳儒自稱畱後環敗而季興守荊南今從通鑑】梁開平元年夏四月太袓卽皇帝位五月拜季昌荊南節度使【三楚新錄云拜江陵尹兼節度觀察處置等使】荊南舊統八州僖昭以來數爲諸道蠶食季昌至惟江陵一城而已兵火之後井邑凋零季昌招輯撫綏民皆復業是月季昌進瑞橘數十顆於梁六月武貞節度使雷彥恭會楚兵來攻江陵季昌引兵屯公安絕其糧道彥恭敗楚兵亦走秋九月彥恭又攻涔陽公安撃卻之丙申梁詔季昌討彥恭冬十月遣牙將倪可福會楚將秦彥暉攻朗州二年夏四月淮南將李厚入冦季昌敗之於馬頭秋九月遣兵屯漢口絕楚朝貢路【孝感縣誌作九月乙未屯孝昌】楚命許徳勲擊我於沙頭季昌懼而請和是嵗梁加季昌同中書門下平章事三年秋八月梁叛將李洪侵江陵倪可福擊敗之梁復詔馬步都指揮使陳暉防我兵討洪四年夏六月楚將入冦季昌擊破於油口斬首五千級逐北至白田而還明年梁攺元乾化二年季昌潛有據荊南之志乃治城塹設樓櫓奏築江陵外城增廣數十丈復建雄楚樓【按江陵志樓在北城下唐杜甫有西北樓成雄楚都之句髙氏因以名內城樓或作楚雄樓非】望江樓爲扞敵執畚鍤者十數萬人將校賓友皆負土相助郭外五十里冡墓多發掘取甎以甃城畢工之後數聞鬼泣及見燐火焉是時稽課土功於郢城北土人因名其山曰稽功山防梁太祖殂季昌見梁日衰弱旣得倪可福等爲將帥梁震司空薰王保義等爲賓客遂謀阻兵自固以兵攻歸峽爲蜀將王宗壽所敗又發兵聲言助梁擊晉因侵襄州復爲節度使孔勍所敗自是與勍交惡乃絕貢賦累年是嵗吳陳璋冦江陵遣可福將兵拒之三年春正月璋班師還我兵防楚師邀之璋駢舟二百艘爲一列夜遇江口追之不及秋八月乙亥梁主鍠封季昌爲渤海王【一作勃海】賜以衮冕劍佩於是造戰艦五百艘修飭器械爲攻守之具招聚亡命交通吳蜀二國中朝寖不能制

乾化四年春正月王以防萬忠涪四州舊荊南興兵攻蜀防州刺史王成先逆戰王縱火船焚蜀浮橋蜀招討副使張武舉鐵絙拒之船不得進我兵焚溺死者甚眾防飛石中王戰艦之尾王遁還我兵大敗俘斬五千級【續蜀藝文志云永平四年荊南髙季昌侵巫山道嘉王宗壽敗之瞿唐疑卽此事】

貞明元年冬十一月乙丑梁攺元是嵗梁主更名瑱貞明二年十一月嶺南王定保來聘

貞明三年夏四月王與梁山南東道節度使孔勍修好復通貢獻是時王築堤自安逺鎭北祿麻山南至沱步淵延亙一百三十里以障襄漢之水居民賴焉名曰髙氏堤【江陵志余云髙氏常修築金堤厥後江勢攺徙隄遷於外而看花臺一帶數十餘里猶存故迹土人呼爲髙王古隄焉】

貞明四年

貞明五年夏五月楚人入冦王求救於吳吳命鎭南節度使劉信帥洪吉撫信步兵自瀏陽趣潭州武昌節度使李簡帥水軍攻復州信至潭州東境楚兵引去簡入復州執其知州鮑唐是嵗攺建內城東門樓曰江漢樓又築仲宣樓於荊州城之東南隅

貞明六年

龍徳元年夏五月丙戌朔梁攺元六月乙夘朔日有食之冬十二月遣都指揮使倪可福督修江陵外郭王巡城責功程之慢杖之是嵗以僧齊已爲僧正給其月俸禮待於龍興寺襌院

龍徳二年

龍徳三年夏四月己巳晉王卽皇帝位國號大唐攺元同光冬十月戊寅梁亡唐下詔慰諭司空薰等皆勸王入覲新主梁震切諫以爲不可恐懷王之患復見今日王曰吾已決矣多言奚爲畱二子守江陵以騎士三百人自衛朝於洛陽攺名季興十一月己未唐加王守中書令是時王至京師唐王待之良厚而左右伶官求貨無厭王心頗不平唐主欲畱王樞宻使郭崇韜諫曰唐新防梁得天下方以大信示人今四方諸侯相繼入貢不過遣子弟將吏季興獨以身述職爲諸侯率宜加恩禮以諷動來者而反縻之示天下不廣且絕四方內向之意不可唐主乃厚禮而遣之唐主常問王曰吾已滅梁今天下負固不服者惟吳蜀耳朕將有事於蜀而蜀地險阻尢難江南財隔荊南一水朕欲先之何如王曰蜀地富民饒獲之可建大利江南國貧地狹民少得之徒無益宜伐蜀便臣請以本道兵先進唐主大悅以手拊其背王因命工繡其手迹於衣以爲榮耀王旣行卽倍道兼進至許州謂左右曰此行有二失來朝一失縱我去一失行已浹旬唐主殊內悔遽以急詔命襄州節度使劉訓伺便圖之王過襄州就館而心動顧從者曰梁先輩之言中矣與其住而生不若去而死遂棄輜重與部曲數百人南走至鳯林關日已旰斬關而出【薛氏五代史云過襄州節度使孔勍畱宴中夜斬闗而去今從五代史補】王疾驅而詔書夜至訓度其去逺不可追乃止十二月丁酉王至自洛京握梁震手悔謝曰不用君言幾不免虎口因言是行也入朝放還彼此均失且主上百戰以取河南對功臣誇手鈔春秋又曰我於手指上得天下其自矜伐如此而荒於遊畋政事多廢吾可無慮矣由是繕城積粟招納梁舊兵爲戰守之備是嵗攺修天皇寺

同光二年春三月丙午唐加王兼尙書令【五代史補作中書令】進封南平王王謂梁震曰此恐吾與蜀連衡也是時王過愚亭命圖威武王及愚翁象於亭上亦曰髙氏亭愚翁者髙駢從弟驤也【名勝志云髙崇文之孫驤號愚翁隠於唐年縣】

同光三年秋九月唐以王爲西川【一作峽路】東南靣行營招討使伐蜀仍詔取防忠萬歸峽五州爲巡屬【一作忠萬三州今從南平世家】王常欲取三峽畏蜀峽路招討使張武威名不敢進至是乘唐兵勢使其子行軍司馬從誨權軍府事冬十月統水軍上峽取施州蜀將張武以鐵鏁斷江路王命勇士駕舟斫之防風起舟絓於鏁爲武所敗王遁還防忠萬等州隨詣魏王繼岌降十一月唐師滅蜀王方食聞蜀亡遽失匕箸曰是老夫之過也倒持太阿授人以柄柰何梁震曰不足憂也唐主得蜀益驕安知不爲我福

同光四年春二月王表請防忠等州【一作忠萬三州見十國紀年】及云安監本道唐主許焉詔未下時門下侍郎豆盧革同門下中書平章事韋說實內主之也夏四月梁震薦前陵州判官孫光憲於王王命光憲掌書記時王欲攻楚人治戰艦光憲以爲荊南士民始有生意未可與楚交惡王然其言而止是月唐主遇弒丙午李嗣源卽皇帝位甲寅攺元天成六月甲寅王表求防忠萬歸峽五州於唐爲屬郡略言去冬先朝詔命攻峽內屬郡尋有施州官吏知臣上峽率先歸投防忠等州【一作忠萬三州】旦夕期於收復及被郭崇韜專將文字約臣回歸方欲陳論便值更變唐大臣多謂王請自取諸州而兵出無功不當以諸州與我唐主重違王意不得已許之

天成二年春二月王旣轄忠等州復請唐勿除刺史自以子弟爲之唐主不允時防州刺史潘炕罷官王遣兵突入州城殺戍兵而據之唐除奉聖指揮使西方鄴爲刺史王拒而不納復遣兵襲唐之涪州不克初魏王繼岌遣押牙韓珙【一作琪】部送蜀珍寶金帛四十萬浮江而下王殺珙等十餘人於峽口盡掠其貲重至是唐加詰問對曰珙輩舟行下峽逾越險阻凡數千里欲知覆溺之故自宜按問水神唐主大怒壬寅制削王官爵以山南東道節度使劉訓爲南面招討使知荊南行府事忠武節度使夏魯奇爲副招討使將步騎四萬侵江陵又命東川節度使董璋充東靣招討使新夔州刺史西方鄴副之將蜀兵下峽仍防湖南軍三靣進攻璋竟未常出兵三月訓兵至江陵楚遣都指揮使許徳勲將水軍屯嶽州王堅壁不戰乞師於吳吳人率水軍來援防江陵卑濕復值久雨將士多疾疫訓亦寢疾夏四月唐主命樞宻使孔循來審攻戰之宜五月循至於江陵攻之百端不克遣人入城說王王語不遜丙戌唐遣使賜湖南行營夏衣萬襲丁夘又遣使賜楚王殷鞍馬玉帶督饋糧於行營競不能得庚午唐詔劉訓引兵還是月楚貢使史光憲自唐歸唐主賜楚王殷駿馬十羙女二過於江陵王執光憲而奪之請舉鎭附於吳吳臣徐溫曰爲國者當務實效而去虛名髙氏事唐久且洛陽去荊南近唐人襲之易我以舟師溯流救之甚難夫臣人勿能救寧無媿於心乎乃受貢物而辭我稱臣六月西方鄴敗我軍於峽中復取夔忠萬三州唐詔西川兵防夔州孟知祥遣左肅邊指揮使毛重威戍之秋七月唐升夔州爲寧江軍以鄴爲節度使【歐陽西方鄴傳云已而又取歸州數敗季興之兵然他書無取歸州二事今不從】癸酉唐追與我夔忠等州罪賜宰相豆盧革韋說死【五代史豆盧革傳云初韋說常以罪之南海遇赦還寓江陵與髙季興相知及爲相常以書幣相問遺唐兵伐蜀季興請以兵入三峽莊宗許之使季興自取忠萬歸峽等州爲屬郡及破蜀季興無功而唐用他將取五州明宋初卽位季興數請五州以爲先帝所許朝廷不得已而與之及革說再貶因以其事歸罪二人天成二年夏詔陵合州刺史盬賜自盡】八月己夘朔日食冬十月壬午月犯五諸侯癸未地震是嵗築內城以自固名曰子城【江陵志余云子城髙氏內城也倪福可所築】建樓於內城東門上曰江漢樓置荊門軍於當陽縣

幹貞二年春三月楚遣六軍使袁銓副使王環監軍馬希瞻將水軍入冦王與楚師戰於劉郎洑先是希瞻匿戰艦於水港至是出戰艦橫擊勢不可遏我師敗績俘斬以千計楚人進逼江陵王歸史光憲以求成是役也楚王責王環不遂取荊南環曰江陵在中朝吳蜀間四戰之地也宜存之以爲扞蔽楚王是之是月孟知祥請召戍之兵還唐主不許其將毛重威帥其眾鼓噪遁歸夏四月吳將苗璘王彥章防我兵攻嶽州爲楚所擄六月辛巳王以荊歸峽三州復稱藩於吳【奉吳正朔】王子從誨切諌不聴吳封王爲秦王唐命楚出師問罪楚王遣許徳勲大入以其子希範爲監軍使次於沙頭王從子云猛指揮使從嗣死之王再求成徳勲引兵還九月辛巳金火合於軫敗楚兵於白田執楚嶽州刺史李廷規歸於吳己亥唐以武寧節度使房知溫兼荊南行營招討使知荊南行府事分使發諸道兵防襄陽以入冦冬十二月壬寅朔熒惑犯房金木相犯於斗乙夘月有食之王寢疾命子從誨權知軍府事丙辰王薨【唐明宗實錄天成三年十一月壬午房知溫奏髙季興卒按陶谷季興神道碑勃海行年記皆云十二月十五日卒今從之】年七十一諡曰武信於江陵城西之龍山鄕【江陵志余云城西有髙王廟祀武信王一稱土主廟人太白湖口有髙陵廟】翰林學士陶糓撰神道碑初王常從梁太袓出徵引軍旦發至逆旅未曉有嫗秉燭而迎執禮甚謹王疑之嫗曰適夢金甲神排戶呼曰有王者來宜速起將軍得非其人邪王大悅而去卒符其言王𨿽武人頗折節好賓客遊士緇流至者無不傾懷結納詩僧貫休齊已皆在所延攬而貫休以忤成汭故逓放黔中後復來遊江陵王優禮之館於龍興寺防有謁宿者言時政不治貫休乃作酷吏辭刺之辭雲霰雨灂灂風吼如斸有叟有叟暮投我宿吁嘆自語云太苛酷如何如何掠脂斡肉吳姬唱一曲等閒破紅束韓娥唱一曲錦叚鮮照屋寧知一曲兩曲歌曽使千人萬人哭不惟哭亦白其頭饑其族所以祥風不來和風不復蝗兮蠈兮東西南北王聞之𨿽被疏逺而亦不甚罪焉

論曰武信失策未有如入覲洛京與勸唐伐蜀二事者夫以莊宗之猜忍要何愛乎荊南乃頓釋狐疑幸免虎口危矣至荊蜀成唇齒之形不待智者知之審也而從臾興師鼓行前進防糠及米事有固然假門髙之難不作江陵尙有寧宇邪𨿽然蕞爾荊州地當四戰成趙相繼亡不旋踵武信以一方而抗衡諸國間或和或戰戲中原於股掌之上其亦深講於縱橫之術也哉

十國春秋卷一百

欽定四庫全書

十國春秋卷一百一

檢討吳任臣撰

荊南二

文獻王世家

文獻王名從誨字遵聖武信王有九子而從誨其長子也爲人明敏多權計開平中入梁爲供奉官累遷鞍轡庫使賜告歸省武信王武信王畱爲馬步軍都指揮使行軍司馬未幾加忠義節度使同平章事武信王旣薨從誨遂襲位吳睿帝以從誨爲荊南節度使兼侍中吳太和元年夏四月丙午楚將王環敗我軍於石首從誨以父自絕於唐懼復見討謂僚佐曰唐近而吳逺捨近臣逺非計也乃遣使聘於楚楚王殷爲請命於唐又復遺唐山南東節度使安元信書求保奏復修職貢而從誨亦遣押牙劉知謙奉表內附自稱前荊南行軍司馬歸州刺史進贖罪銀三千兩明宗納之是年秋七月甲申拜從誨荊南節度使兼侍中追封先王爲楚王諡武信己丑罷荊南招討使【從誨仍奉唐正朔】長興元年春三月從誨奉表詣吳告以墳墓在中國恐爲唐人所討吳人援之不及謝絕之吳遣兵問罪不克而返二年春正月唐加從誨檢校太尉兼中書令江陵尹三年春二月唐賜爵渤海王冬十月貢銀茶於唐以求戰馬唐明宗以荊南內地何煩設備賜馬二十匹卻王獻

天成四年冬十一月唐主亶殂於雍和殿十二月癸夘朔宋王從厚嗣皇帝位

應順元年春正月戊寅唐大赦攺元壬辰攺封王爲南平王夏唐潞王從珂自立爲帝攺元淸泰唐使臣李鏻馬承翰至自楚鏻求賀於王王贈以馬紅裝拂二猓皮一

淸泰二年春正月左右稱楚王豪靡王曰馬王可謂大丈夫矣孫光憲言馬氏奢僭將亡又何足慕王深然之是嵗梁震固請退居王爲築室土洲震披鶴自稱荊臺隠士王盡以政事屬光憲

淸泰三年夏四月王遣使奉牋勸吳臣徐知誥卽帝位冬十一月契丹立石敬瑭爲天子國號晉己亥攺元天福是嵗迎彌勒瑞像於萬壽寺【江陵志余云彌勒瑞像現於髙氏淸泰間隨吳商業旺船至荊登岸乃知爲像髙氏迎之從香煙所指置城西北隅萬壽寺右手缺中指屢鑄不成後漁人得之髙沙湖以補缺處如生成】

天福二年春正月乙夘日有食之冬十月吳徐誥稱帝國號曰齊庚子遣使來告卽位十一月王表請於齊置邸金陵許之十二月乙夘朔日有白虹二

天福三年春正月甲子王遣龎守規如齊賀卽位三月壬子日有白虹二夏五月壬子月犯上將是時作僧伽妙應塔

天福四年春二月齊主復姓李氏攺國號唐更名昪是月王使王崇嗣如唐賀南郊

天福五年春三月晉山南東道節度使安從進謀叛王陰與之通冬十一月丁丑月有食之是嵗晉翰林學士陶谷爲王生辰國信使來聘於我王宴谷望沙樓【案仲宣樓在城東南隅相傳卽髙氏望沙樓也蘇軾詩云朱檻城東甪髙王此望沙卽此】大陳戰艦【於】樓下謂谷曰吳蜀不賓久矣願修武備習水戰以待師期谷還具道王語晉主大喜復遣使賜甲馬百匹

天福六年夏四月晉安從進反求援於我王遺從進書陽爲拒絕從進怒誣王以他事王用行軍司馬王保義言具奏其事於晉且請助兵討之冬十一月遣使貢晉金器一百兩禦衣叚羅綾絹一百五十疋白龍腦香二斤九鏈純鋼金花手劍二口謝恩賜禦馬又別進賀冬至銀五百兩十二月丁亥晉以髙行周知襄州行府事詔我兵防楚兵討襄州王遣都指揮使李端將舟師數千至南津爲應且以兵糧助晉

天福七年夏六月晉主殂於保昌殿齊王重貴立秋八月晉髙行周防襄州安從進舉族自焚王求郢州爲屬郡晉不許是時王遣使如蜀請翰林待詔李文才圖義興門石筍並其故事

天福八年夏四月戊申朔日有食之是時王鑿江陵城西南隅爲池【江陵志余云淸風池在城東北隅方數百步淸深鏡潔淬而不流髙氏之所鑿也】立亭於上曰渚宮先是城東南舊有渚宮【楚項襄王之離宮也】王特仿其名而稱之又置亭於渚宮側曰迎春

開運元年秋七月辛未朔晉大赦攺元晉學士王仁裕來聘王出十伎彈琴以樂之【韻府羣玉載從誨有句云紅妝齊抱紫襢襠一抹朱四十條】

開運二年秋八月甲子朔日有食之是嵗建梓堂又建木犀亭

開運三年春二月壬戌朔日有食之冬十二月契丹執晉主重貴以歸

開運四年春正月王遣使入貢於契丹契丹以馬來賜亦遣使問道詣太原劉知逺勸進且言王得天下願乞郢州爲屬知逺陽諾之二月辛未北平王知逺卽皇帝位自言未忍攺晉國又惡開運之名更稱天福十二年夏六月攺國號曰漢仍以天福年號遣使來告諭王上表賀登極進金花銀器一千兩異紋綺錦法錦三百疋筒捲白羅二百疋白花羅一百疋絨毛暖座兩枚九鏈純鋼手刀一口仍求郢州漢主不許及加恩使至王遂拒而不受秋九月王聞杜重威叛發水軍襲漢襄州爲山南東道節度使安審琦所敗又攻郢州州刺史尹實大破我師【一作尹賞】王乃絕漢附於唐蜀

幹祐元年春正月乙夘漢大赦攺元己未漢主更名暠丁丑殂於萬嵗殿二月辛巳周王承佑嗣皇帝位夏六月王旣與漢絕北方商旅不至境內貧乏乃遣使謝罪乞修職貢進漢金器二百兩銀器千兩細錦五十疋繡錦六銖五十叚羅二百疋龍腦香二斤漢下詔慰撫之是嵗漢遣國子祭酒田敏使於楚假道於我王問敏中國虛實以爲契丹之後兵食皆殫意欲以誚敏敏爲言杜重威悉以晉戈甲降契丹契丹置之鎭州未嘗以北而晉兵皆漢有也王不悅敏以甲本五經遺王王謝曰予之所識不過孝經十八章爾敏曰至徳要道於此足矣因誦諸侯章曰在上不驕髙而不危制節謹度滿而不溢王以爲譏已卽以大巵罸敏荊南地狹兵弱介於吳楚爲小國自吳稱帝而南漢閩楚皆奉中原正朔嵗時貢奉多假道荊南於是武信王及王常邀畱其使者掠取其物而諸道移書責誚或發兵加討卽復還之而無慚色其後南漢與閩亦稱帝惟王所向稱臣利其賜予故諸國賤之皆目爲髙賴子又曰髙無賴俚語謂奪攘茍得無媿恥者爲賴子也王性雅好馬常不惜千金求良駿竟沒世不遇以此爲恨冬十一月寢疾命子保融判內外兵馬事癸夘王薨年五十八明年十二月漢主敕曰故荊南節度使南平王髙從誨宜太常定諡故事臣下請諡故吏陳行狀上考功覆奏下乃議諡今降敕新例也諡議上諡曰文獻贈尙書令龍山鄕翰林學士陶谷撰神道碑【按江陵志三王神道碑及渤海髙公保朂神道碑皆谷所撰】

貞懿王世家

貞懿王保融【馬令南唐書作保庸】字徳長文獻王第三子也莫知其得立之因唐長興初以廕補太子舍人賜緋晉天福中制授檢校司空判內外諸軍俄遷荊南節度副使開運末領峽州刺史累加至檢校太傅及文獻王薨保融權知軍府事是爲漢幹祐攺元之十一月也十二月丁丑漢制授起復檢校太尉同平章事江陵尹荊南節度荊歸峽觀察使是年先王於江陵之龍山漢主遣翰林茶酒使郭允明來賜衣幣允明車服導從如節度使【令人荷禦酒數十�宴集輙厲聲索禦酒】乃陰使人步測其城池髙下若爲攻取之計者以動我國人皆恐保融重賂允明以遣二年冬十月丙戌漢以三叛平加保融檢校太師兼侍中三年冬蜀施州刺史田行臯來奔保融曰彼貳於蜀安肯盡忠於我執而歸之周廣順元年春正月太祖卽皇帝位保融表賀登極貢白金一千兩法錦二十疋周加保融兼中書令封渤海郡王【宋史作勃海】正衙命使禮部尙書王易副使刑部郎中景範發冊仍賜禮服冠劍廣順二年春二月庚寅太白經天是嵗周主命內臣李廷玉賜王馬且問所好何馬王曰良馬千萬無若一駿倘使坐下坦穏免勞控制惟扇庶幾也旣免蹄齧不假銜枚兩軍列陣萬騎如一茍未經扇亂气狡憤介冑在身與馬爭力罄控不暇安能左旋右抽捨轡揮兵乎【一云此文獻王論馬之言】

廣順三年夏六月遣使貢周白龍腦香及法錦五十疋鹿胎袴叚六錙襜靣等各一百事

顯徳元年春正月丙子朔周大赦攺元進封王爲南平王壬辰周主威殂於滋徳殿丙申晉王榮嗣位是時王修江陵大堰攺名曰北海周加王守中書令

顯徳二年

顯徳三年春正月周主下詔徵淮南王遣指揮使魏璘率兵三千出夏口以爲應又遣客將劉扶奉牋於唐勸其內附二月丁亥貢周禦衣金帶九鏈純鋼手刀弓箭諸物

顯徳四年春二月周主南徵三月丁未周師克唐壽州冬十二月丁丑周師取唐泰州

顯徳五年春正月丁亥周師取唐海州壬辰又陷唐靜海軍丁未又克唐楚州王遣魏璘帥戰艦百艘東下防周伐唐至於鄂州二月甲寅周師防唐雄州夏五月唐主李景稱臣於周周主得王所與唐國牋大喜賜絹萬疋六月王遣使勸蜀主稱藩中朝蜀主報以前嵗濮州刺史胡立歸致書於周不答冬十月王再遺蜀主書勸稱臣中朝庚子王聞周師伐蜀請以水軍趨三峽周主下詔褒之荊南自後唐以來數嵗一貢京師而中間兩絕及顯徳時無嵗不修職貢王又謂器械金帛皆土地常產不足以效誠節乃遣其弟保紳入朝周主益嘉之初武信王之鎭梁也以兵五千爲牙兵衣食皆給於梁洎天成長興間嵗給以鹽萬三千石後不復給至是周平淮南乃命泰州給之

顯徳六年夏六月癸巳周主榮殂梁王宗訓立加王守太保是嵗王奏授長子繼衝爲荊南節度副使

建隆元年春正月宋受周禪王益懼一嵗三入貢於宋宋帝恩禮有加加王守太傅秋八月王以疾薨年四十一亦龍山鄕至今有髙氏三王墓云訃聞宋帝廢朝三日遣儀鸞使李繼超賜賻物兵部尙書李濤兵部郎中率汀持節冊贈太尉【大常因革禮云故推誠奉義同徳翊戴功臣荊南節度歸峽等州觀察處置等使特進檢校太師守太傅兼中書令江陵尹上枉國南平王食邑四千五百戶食實封一千三百戶髙保融奉敕可贈太尉】諡貞懿【一作正懿】王迂闊淹緩無材能一時政事悉委弟保朂焉

侍中保朂世家

保朂【淸異錄作保勉】字省躬文獻王弟十子貞懿王同母弟也晉天福初起家領漢州刺史貞懿王嗣政令判內外諸軍事周廣順元年加檢校太傅充荊南節度副使顯徳初從貞懿王之請加檢校太尉充行軍司馬領寧江軍節度使貞懿王卽世保朂權知軍府事奉章以聞宋太祖卽拜保朂荊南節度使建隆二年遣弟保寅入貢初貞懿王於江陵城北決江水瀦之凡七里餘謂之北海【事見前篇】以閡行者太祖因保寅自汴歸諭防令決去使道路無阻保朂少多病體貎臞瘠頗有治事才至是淫泆無度日召倡伎集府署擇士卒壯健者令恣調謔乃與妾垂共觀以爲娯樂又好營造臺榭窮極土木之工有估客自嶺外來得龍眼一枝約四十圍共千枚獻於保朂保朂命作瑯玕檻子置之名曰海珠藂其玩物多此也國政不理軍民咸怨從事孫光憲切諫不聴未幾寢疾顧梁延嗣曰諸兄弟中孰可畀後事延嗣曰先王子繼衝長矣保朂頷之卽以繼衝判內外兵馬建隆三年十一月保朂卒年三十九宋帝聞訃廢朝二日贈侍中遣禦廚使李光睿賻祭初保朂在保抱文獻王獨鐘愛之或盛怒見必釋然而笑荊人目爲萬事休及保朂之立藩政離弱卒裁數月遂失國亦預兆也

侍中繼衝世家

繼衝字成和【宋史及東都事略云字賢平今從歐陽史】貞懿王長子也周顯徳六年以防授檢校司空領荊南節度副使宋建隆三年保朂疾革命繼衝權知軍府保朂旣歿宋除繼衝檢校太保江陵尹荊南節度使先是太祖遣盧懷忠來使謂之曰江陵人情去就山川向背我欲盡知之懷忠還言繼衝甲兵𨿽整而控不過三萬年谷𨿽登而民困於暴斂南邇長沙東距建康西廹巴蜀北奉朝廷其勢日不暇給取之易也防湖南張文表叛周保權求救於宋宋太祖謂宰相範質曰江陵四分五裂之國今出師湖南假道荊渚因而平之萬全策也幹徳元年春正月乃命慕容延釗帥師平湖南樞宻副使李處耘爲都監且詔江陵發水軍三千人赴潭州繼衝卽遣親校李景威將以往二月處耘至襄州遣其將丁徳裕來諭假道之意【三楚新錄云李處耘以路由冮陵慮繼衝不測遣使諭之曰比者王師敕應東道之主誠在足下然利在急速故不淹畱但假一鄕道使於城外經過幸矣】景威力言城外之約不可信孫光憲叱之言於繼衝曰宋帝規模宏逺不若早以疆土歸之不惟免禍而亦不失富貴繼衝乃遣從父保寅奉牛酒犒師於荊門且覘彊弱處耘待之有加繼衝以爲無虞也是夕延釗召保寅宴帳中處耘宻遣輕騎數千前進繼衝聞宋師奄至卽惶怖出迎遇處耘於江陵北十五里處耘揖繼衝令待延釗而前鋒遽入州城【宋史李處耘傳云處耘至襄州先遣閤門使丁徳裕假道荊南請具薪水給軍荊人辭以民庶恐懼願供芻餼於百里外處耘又遣徳裕諭之乃聴命遂令軍中曰入江陵城有不由路及擅入民捨者斬師次荊南髙繼衝遣其叔保寅及軍校梁延嗣奉牛酒犒師且來覘也處耘待之有加諭令翌日先還延嗣大喜令報繼衝以無虞荊門距江陵百餘里是夕召保寅等飲宴慕容延釗之帳處耘宻遣輕騎數千倍道前進繼衝但竢保寅延嗣之還遽聞大軍奄至卽惶怖出迎遇處耘於江陵北十五里處耘揖繼衝令待延釗遂率親兵先入登北門比繼衝還則兵已分據城中荊人束手聴命卽調發江陵卒萬餘人並其師晨夜趨朗州】繼衝亟歸見旌旗甲馬布列衢巷乃以肩輿羃井上紿內人入輿多墮井死【江陵志余云髙氏井在子城內髙王后苑之井也宋兵入城繼衝以轎覆井紿內人多墮死後人哀之植栢建祠於上】遂詣延釗納牌印盡籍其境內州府三【江陵府歸峽二州】縣一十七【一作十六】戶一十四萬三千三百遣客將王昭濟蕭仁楷奉表於宋宋太祖令禦廚使郜嶽持詔安撫賜以衣服玉帶器幣鞍馬署樞宻承防王仁贍爲荊南都巡檢使而授繼衝荊南節度使如故又授繼衝馬步都指揮使梁延嗣爲復州防禦使節度判官孫光憲爲黃州刺史右都押衙孫仲文爲武勝軍節度副使知進奏鄭景玫爲右驍衛將軍王昭濟左領軍衛將軍蕭仁楷供奉官繼衝籍管內芻糧錢帛之數及獻錢五萬貫絹五千匹布五萬匹於宋三月宋詔鞍轡庫使翟光裔賫官告旌節賜繼衝並存問參佐官吏等又除授貞懿王兄弟諸父官有差復命王崇範爲節度判官髙若拙觀察判官梁守彬江陵少尹韋仲宣掌書記胡允修節度推官州縣官悉仍舊別賜管內符印夏五月保紳等入朝各賜京城第一區六月宋命王仁贍兼知軍府事防是嵗太祖有事於南郊繼衝上書願陪祠九月具文告三廟率其將吏家族五百餘人朝於京師十月至闕下獻金銀器錦帛寶裝弓劍繡旗幟象牙玉鞍勒及郊祀銀萬兩太祖賜賚甚厚郊禋畢授繼衝徐州大都督府長史武寧軍節度使徐宿觀察使繼衝鎭彭門幾十年委政僚佐部內亦治開寶六年卒年三十一【東都事略云年三十六】訃聞太祖廢朝二日贈侍中遣中使防防事官給自梁開平元年武信王據有荊州旋得歸峽傳襲四世五帥至宋幹徳攺元國除凡五十七年初幹祐中貞懿王命工鑿池【江陵志余作文獻王未審是非】得石匣長尺餘扄鐍甚固亟屏左右啟之乃金篆六字曰此去遇龍卽歇【一云焚香啟匣得石有文云云】王甚祕其事至是髙氏立國果盡於建隆之末又荊南尙使甆器皆髙其足公私競制用之謂之髙足椀及宋軍臨城舉族東遷是亦髙足防之應也

論曰眞人出四海一理勢之必然也天水肇興羣雄漸削卽無伐虢滅虞之謀髙氏其能常守此土乎光憲知幾所由與賣國以徼富貴者異矣

十國春秋卷一百一

欽定四庫全書

十國春秋卷一百二

檢討吳任臣撰

荊南三

列傳

武信王夫人張氏

夫人張氏者故武信王愛姬而文獻王之母也武信王梁戲下時每行軍必挾夫人與俱一夕軍敗誤入深澗中防夫人方姙文獻王宛轉不能起王懼追兵且至竢夫人熟寢以巨劍刺兩岸期岸崩以厭之旣而夫人遽驚呼曰適夢泰山頽厭妾身金甲執戈者抵之獲免王遂挈之行未幾生文獻王以富貴終

武信王子從翊

從詵

從讓

從謙武信王從子從嗣從義

文獻王子保勲保正

保紳

保寅保緒

保節

保遜

保衡

保膺貞懿王子繼充

武信王五女

從翊武信王子也官合州刺史歸宋遷右衛將軍從詵武信王第【闕】子文獻王弟也繼衝時爲牙將降宋攺右衙率府率

從讓武信王第【闕】子入宋授左淸道率府率

從謙武信王第【闕】子降宋擢左司禦率府率武信王子九人文獻王而下知其名氏者四人余不具見

從嗣武信王從子也爲人驍勇有力喜馳突深入敵軍率以爲常積功至云猛指揮使天成三年楚武穆王遣許徳勲入寇以其子希範爲監軍師次沙頭從嗣恃勇單騎造楚壁請與希範挑戰決勝負爲楚將廖匡齊所殺王懼遂與楚和

從義亦武信王從子也視貞懿王爲季父行顯徳時從義謀作亂其徒髙知訓告變貞懿王命徙於松滋已而殺之竟以不良死

保勲文獻王第一子保正文獻王第二子皆貞懿王兄也文獻王十五子今可考者保勲保正貞懿王保紳保寅保緒保朂保節保遜保衡保膺十一人而已

保紳文獻王第【闕】子也周顯徳時貞懿王與世宗通好以爲器械金帛不足以效忠節乃命保紳入朝致歸順之意世宗大恱遂詔以泰州鹽給荊南牙兵保紳歷官江陵少尹歸宋擢衛尉卿

保寅字齊巽文獻王第【闕】子晉天福七年以防授太子舍人賜緋累加檢校司空貞懿王時奏授節院使宋興保朂旣襲荊南節鎭命保寅入覲汴京太祖召對便殿慰藉甚至授掌書記遣還保寅語保朂曰眞主出世天將混一區宇兄冝首率諸國奉土歸朝無爲他人取富貴資保朂不聴及宋將慕容延釗等徵武陵道出荊口保寅奉牛酒犒軍太祖嘉其功驛召赴闕除將作監充內作坊使賜第一區俄知宿州幹徳四年丁母艱起復轉少府監開寶五年知懷州歷司農衛尉二卿是州本河陽時趙普爲帥與保寅素有隙事多抑制保寅心不能平手防請罷支郡之制宋太宗從之頗韙其言又爲西川諸州都巡檢使攺光祿卿歷知同汝二州攺光化軍卒年六十八訃聞朝廷賻錢十萬廢朝一日初保寅在懷州日蘇易簡王欽若並童年始趨學在同州錢若水爲從事在光化軍張士遜其邑人也保寅皆加奬防許以逺大之器世多其能知人子輔政輔之輔堯輔國並進士及第

保緒文獻王第【闕】子繼衝時官左衙都將入宋擢鴻臚少卿

保節文獻王第【闕】子也生而頴異官右衙都將娶功臣王保義女納土後宋除爲司農少卿

保遜事繼衝爲牙將文獻王子也入宋太祖命爲左監門衛將軍

保衡文獻王第【闕】子累官巴州刺史及繼衝納土宋攺爲歸州刺史

保膺亦文獻王子起家知峽州事入宋署爲本州刺史繼充貞懿王之子也貞懿王二子長曰繼衝次曰繼充繼充官至歸州刺史又有髙繼申者宋初爲大理卿疑亦南平諸從也以世系未詳姑闕略焉

武信王五女失其名相傳五女俱防年好道薙髮爲女僧各止一處一曰佛華寺一曰菩提寺一曰莊嚴寺一曰石佛寺一曰法輪寺

王保義

司空薰

倪可福

鮑唐

王保義江陵人武信王署行軍司馬與司空薰梁震同爲賓客多所禆益文獻王時襄州安從進叛晉結援於王王外爲拒絕而陰實與之相通及從進來乞師王知大小之勢不敵遂陽責以大義且以禍福諭焉從進不寤於是誣王有異志保義力勸王白其狀願舉兵助晉以釋晉主之疑識者韙之累官武泰軍畱後攺平江軍節度使子貞範惠範延範有傳

司空薰其先臨淮人唐知制誥圖之族子也武信王鎭荊南薰與梁震王保義等偕居莫府遇事時多匡正梁亡唐莊宗入洛下詔慰諭藩鎭薰固勸武信王朝京師用結唐主心時梁震切諌不可而武信王卒從薰言幾不得脫歸然唐舎江陵而竟先滅蜀者亦薰一言力也薰後事不見於史未詳所終

倪可福【冮陵志余作闕倪福可非】人也唐天祐三年武信王權荊南畱後而可福時爲駕前指揮使防朗州雷彥恭屢犯荊南梁王全忠遣可福率官兵五千人戍之可福指畫方略力拒彥恭朗兵稍稍引去已而又築寸金堤激水捍蜀有功【江陵志余云寸金堤在西門外將軍倪福可所築謂其堅厚寸寸如金也】武信王愛其勇使戲下爲親校且以女妻可福子心相得也可福摧鋒陷陳所向克敵李洪來冦江陵可福以兵擊敗之推爲首庸俄遷都指揮使龍徳時江陵城圯可福以卒萬人修外郭不時築武信王責功程之慢杖之百歸謂女曰幸語汝舅吾欲威眾辦事耳非示辱也以白金百鋌遺之【按楚志云可福季興壻也築城愆期季興怒奪其妻可福並力完之髙乃盛爲裝奩遣還今從通鑑所載楚志似誤】可福竟以功名終賜田於江陵東三十里子孫聚居其處號曰諸倪岡【冮陵志余云諸倪岡冇轉魚臺乃將軍倪福可故宅又云倪軍市在城東六十里倪福可屯軍之所地有八井嵗久堙沒又有倪將軍廟在城西五里以其有修堤功故祀之】

鮑唐故梁復州知州爲吳將李簡所執已而歸武信王武信王俾同倪可福戲下遂與可福齊名

梁震

孫光憲

梁震卭州依政人也初名靄防唐郎中劉象隨僖宗入蜀震以所業詩詣象象曰君才思敏妙定成大器若不更名將慮小阻緣制名雨下從謁以雨謁人未得輙見請易震字震從辰辰者龍也龍遇雨變化必矣因攺今名未幾登進士第流寓京師梁開平初歸蜀道過江陵武信王喜其才識畱之不遣欲奏爲判官震自以唐臣恥爲彊藩屬吏卽亡去又恐及禍乃曰震素不慕榮宦明公不以震爲愚必欲使參謀議但以白衣侍樽爼可也王心重之俾與司空薰王保義同爲賓客而震獨不受辟署稱前進士王亦時時呼爲先輩唐莊宗防梁薰等咸從臾王朝京師震堅沮以爲不可曰唐有並吞天下之志嚴兵守險猶恐不自保況數千里入覲乎且大王梁室故將安知彼不以讐敵相遇行當爲擄爾王不從而束身朝唐卒斬關始得出歸謂震曰不用君言幾不免虎口及唐師防蜀王方食落箸而嘆曰老夫過也震曰唐主得蜀益驕亡無日矣安知不爲我福已而莊宗果罹鄴都之禍由是益加親信明宗時唐遣房知溫領軍入犯武信王伺其兵少欲開城盡殱之震諫曰朝廷禮樂徵伐所出兵𨿽少而勢甚大加四方諸侯各以吞噬爲志若大王不幸得戰勝則中朝徴兵四方其誰不欲仗順而取大王土地邪爲大王計莫若致書主帥且以牛酒爲獻然後上表自劾如此庶幾可保會王寢疾不起文獻王繼立尢委任震以兄禮事之震常謂王爲郎君一日王語震曰吾自念平生奉養已過今欲捐一切玩好以經史自娯省刑薄賦境內以安是吾願也震知王克勝厥任因曰先王待我如布衣交以嗣王屬我今幸不墜先業吾老矣不復事人矣固請退居監利王爲之築室於土洲上【江陵志余名梁家臺】震披鶴氅逍遙若仙自稱荊臺隠士【堯山堂外紀曰震晚年稱荊臺隱士題院中壁云桑田一變賦歸來爵祿焉能凂我哉黃犢依然花竹外淸風萬古凜防臺】每詣府輒跨黃牛至聴事以爲常王亦時過其家鬥酒相勞歡敍平生四時賜予甚厚遂以是終其天年所著文集一卷行世先是有薛少尹者擅相人之術震同進士董與杜無隠往叩薛曰梁秀才此舉必防然登第後一命不沾也後竟如其言繼震輔政者則有孫光憲

孫光憲字孟文貴平人【北夢言作冨春人】家世業農至光憲獨讀書好學唐時爲陵州判官有聲天成初避地江陵武信王奄有荊土招致四方之士用梁震薦入掌書記王方大治戰艦欲與楚角光憲諫曰荊南亂離之後賴公休息士民始有生意若又交惡於楚一旦他國乘吾良足憂也王乃止文獻王立防梁震乞休悉以政事委光憲王居恆羨馬氏豪靡謂僚佐曰如馬王可謂大丈夫矣光憲曰天子諸侯禮有等差彼乳臭子徒驕侈僭汰取快一時危亡無日又足慕乎王忽悟曰公言是也爲悔謝者久之光憲事南平三世皆處幕中累官荊南節度副使朝議郎檢校祕書少監試禦史中丞賜紫金魚袋繼衝時宋使慕容延釗等平湖南假道於荊約以兵過城外大將李景威勸繼衝嚴兵備之光憲叱之曰汝峽江一民爾安識成敗中國自周世宗時已有混一天下之志況聖宋受命眞主出邪王師未易當也因教繼衝去斥堠封府庫以待悉獻三州之地宋太祖嘉其功授光憲黃州刺史賜賚加等在郡亦稱治榦徳末卒光憲博物稽古先是唐元和中裴宙鎭荊州掘地得一石規模悉仿江陵城制命徙置他所輒淫雨不止仍復舊處天乃霽一日文獻王經其地顧問光憲光憲曰昔伯禹治水自岷至荊定彼泉源之穴慮萬世下或有泛濫爰以石屋鎭之耳王大加嘆賞益重之性嗜經籍聚書凡數千卷或自鈔冩孜孜校讐老而不廢自號葆光子所著有荊臺集橘齋集玩筆傭集鞏湖編玩北夢言蠶書若干捲【容齋三筆載有貽子錄疑亦光憲輩譔】又譔續通歷紀事頗失實太平興國初詔毀之光憲素以文學自負處荊南怏怏不得志常慕史氏之作頗恨居諸侯幕府不足展其才力每謂知交曰寧知獲麟之筆反爲倚馬之用光憲又雅善小詞蜀人輯花間集采其辭至六十餘篇【子謂孫○光憲常諫保朂口宋有天下詔書皆合仁義湯武之君也公宜克勤克儉勿奢勿僣上以奉朝廷中以嗣祖宗下以安百姓見長編】

論曰南平起家僕而能折節下賢震以謀略進光憲以文章顯卒之保有荊土善始善終區區一隅歷世五主夫亦得士力哉

十國春秋卷一百二

欽定四庫全書

十國春秋卷一百三

檢討吳任臣撰

荊南四

列傳

李載仁

倪從進

王貞範

王惠範【弟延

範】

康張

魏璘

王昭濟王崇範

李載仁唐室之逺裔也開平初避亂來江陵武信王署爲觀察推官自負才學深爲王所嘉賞從容接待禮遇有加然性迂緩頗不厭眾心文獻王時稍遷至郎中一日赴王召甫上馬而部曲相毆載仁怒急命於廚中索飯及豕肉命毆者對食仍戒曰茍再犯必當於豕肉中加酥聞者咸以爲笑又與妻閻異室而處一日閻忽叩閣至載仁亟取百忌歷視之大驚曰今夜河魁在房那可就宿其舉止多此也及孫光憲掌書記牋奏書檄皆出載仁右載仁充位而已由是與光憲有隙光憲稍稍避人以光憲爲長者【載仁常爲光憲言曾目睹梁相張策弟輕易道教因脫褻服掛天尊臂上戱云爲我掌之俄頃精神恍惚似毆擊痛叫狼狽歸至別業而卒亦異事也】

倪從進武信王之子婿也父可福爲武信王大將從進以防得官復娶王女甚貴寵一時皆艷慕之功臣子與王家爲昏姻可知者王保義子恵範及可福子從進凡二人云王貞範平江節度使保義子也事文獻王爲推官累官少監素精於春秋有駁正杜預左傳注數百條人多訝之獨與同官孫光憲說春秋義合兩人心相得也女弟故所稱荊南仙女者恆時夢異人授琵琶樂曲二百餘調命曰此曲譜屬元昆制序當刋石於甲寅之方於是貞範如女弟指爲制序刋所傳曲有道調玉宸宮夷則宮神林宮防賔宮無射宮鐘宮黃鐘宮散水宮仲呂宮啇調獨指泛淸商紅銷商風商林鐘商醉吟商玉仙商髙雙調商角調醉唫角大呂角南宮角中呂角防賔角羽調鳯吟羽風香羽應聖羽玉宸羽香調大呂調而曲名間有同人世者如涼州渭州甘州緣腰莫靻傾盆樂安公子水牯子阿泛濫之屬摹本流傳一時咸詫以爲異

王惠範亦保義子也善修飾喜讀書以門防爲文學遷觀察推官文獻王妻以女且以惠範本將家子命掌幕中內外軍政惠範豪邁不羈頗以簿書符牒爲俗務入告王辭之自是以王爲不知己凡軍府大事皆不參預但以金帛購古書圖畫日披翫爲志焉弟延範形貎奇偉性任俠家冨於財好施不倦文獻王署爲太子舍人後從繼衝入宋官大理丞知泰州太平興國中爲廣南轉運使

康張事文獻王爲硤州長陽令有良吏才一邑稱治與少監孫光憲時相往還云

魏璘不知其家世事貞懿王爲指揮使勇略絕倫顯徳中周世宗南徵徴兵於王王命璘帥兵三千人趨夏口以會周師居二年周與唐構兵璘復統戰艦五百艘駐鄂州以助戰周主嘉貞懿王功優詔慰諭荊南自倪可福鮑唐之後故推璘爲名將同時又有客將陸扶驍果亦亞於璘王昭濟故客將也宋師旣入江陵繼衝命昭濟與蕭仁楷奉表納土宋太祖嘉其功署昭濟左領

軍衛將軍仁楷亦除供奉官後不知所在

王崇範事繼衝爲支使納土後遣崇範詣闕貢金器五百兩銀器五千兩錦綺二百叚龍腦香十斤錦繡帷幕二百事宋太祖擢崇範節度判官終於其職

李景威

梁延嗣

李景威荊州長陽人也文獻王時未知名及仕貞懿王擢水手都指揮使繼衝代保朂節鎭景威時爲帳下親校防湖南張文表之亂周保權求救於宋宋命慕容延釗等往討復詔江陵發水軍赴潭州繼衝遣景威將兵三千人以待未幾宋師假道荊南聲言兵過城外景威曰兵尙權譎城外之約其可信乎以臣觀之直欲乘釁伐我耳方今精卒數萬訓練甚備莫若嚴兵整旅以禦之臣𨿽不才願盡以相付少監孫光憲固謂不可景威出而嘆曰吾言不用大事去矣何用生爲因扼吭而死宋太祖聞之曰忠臣也命王仁贍厚防其家先是景威語繼衝云舊傳江陵諸處九十九洲滿百則王者興武信王之初江心深浪中忽生一洲今此洲遽爾漂沒若可憂也繼衝殊不爲意遂至於亡國

梁延嗣京兆長安人【三楚新錄云復州景陵人】唐同光中將兵守復州監利【按五代史云監利故屬復州梁割江陵據此則武信王得監利之後始屬荊州矣】武信王之朝唐也莊宗欲陰圖之旣疾趨歸遂以兵攻監利星沙二縣延嗣兵敗爲王所獲至文獻王立擢爲大校承制授歸州刺史已又領復州團練使仍掌親軍歷事貞懿王及保朂保朂疾革召延嗣語之曰我疾遂不起兄弟中孰可寄後事者延嗣曰公不念貞懿王乎先王寢疾以軍府付公今先王子繼衝長矣保朂曰子言是也卽以繼衝判內外兵馬繼衝之得立延嗣功居多焉及繼衝納土延嗣與孫光憲實勸之宋以歸順功授復州防禦使充湖南前軍步軍都指揮使兼排陳使後因郊禮自復州入朝太祖慰撫之曰使髙氏不失富貴爾之力也攺濠州防禦使有善政詔書褒美延嗣頗知書好接士常暴疾禳於城隍神是夕夢神人告以九九之數俄疾愈年八十一卒延嗣起家行伍居恆諱健兒士卒之語一日與孫光憲同赴毬埸光憲上馬左右掖之者頗眾延嗣在後戲曰孰謂大卿年老而彌壯邪良由扶持力爾光憲回顧曰非是眾扶蓋是老健延嗣不勝怒論者少之

論曰江陵之失也景威絕吭以殉可謂忠矣延嗣力勸納欵俾髙氏終保富貴其殆譙周之流歟然而爲延嗣易爲景威難事故未可成敗論也景威眞濁世之佼佼者哉

溫克修

王處士

溫克修故江陵司藥庫吏也唐天復中與術者向隠處隠告以江陵更變且無定主五年後東北上有人依稀國親鎭此邦二十年他日又曰東北來者二十年後更有一人五行不管此程更逺及武信王爲荊南畱後先是賜姓曰朱隨復本姓果符國親之說天成二年唐軍圍江陵時文獻王以王子守城克修因以隠言白之文獻王未之信也明年武信王薨凡二十一年而文獻王襲位人以爲其言有驗

王處士者不知何許人文獻王時居江陵以善卜名周晉王柴榮之禾貴也以布衣與大商頡跌氏貨殖荊南一日過處士卜方布卦忽一蓍躍出卓然而立處士大驚曰吾家筮法十餘世矣每受髙曾遺言凡卜筮自躍而出者其人貴不可言況復卓立不傾得非爲天下主乎遽起再拜榮𨿽陽爲詰責而私心甚喜後果承郭氏之後踐皇帝位一如處士言

僧齊已

僧文了

荊南僧

僧齊已益陽人本佃戶胡氏子也【俗名胡得生】七嵗居大潙山寺與諸童子牧牛天性頴悟常以竹枝畫牛背爲詩詩句多出人意表眾僧奇之勸令落髮爲浮圖時都官鄭谷在袁州以詩名齊已攜所詩往謁有云自封修藥院別下著僧牀谷覽之曰將攺一字方可相見經數日再過稱已攺得云別掃著僧牀谷嘉賞焉結爲詩友又齊已有早梅詩中云昨夜數枝開谷爲防定曰數枝非早不若一枝佳耳人以谷爲齊已一字師久之居長沙道林寺湖南幕府號能詩者徐仲雅廖匡圖劉昭禹輩靡不聲名借甚而仲雅尢傲忽𨿽王公不避獨見齊已必悚然不敢以眾人相遇齊已故贅疣至是愛其詩者或戲呼之曰詩囊無何將逰蜀武信王習齊已名遮畱之龍徳元年禮齊已於龍興寺署爲僧正時降手牘慰藉良厚然居恆多鬰鬰不樂僧虛中貽詩云老負峨嵋月閒防雲水心蓋傷其志也齊已旣托迹江陵惟事筆墨自娯乃作渚宮莫問篇十五章以述懷頃之唐秦王從榮召入侍中秋大宴齊已窺從榮藏異志有東林莫礙漸髙勢四海正防當路時之句幾以諷刺得罪已而脫歸荊南賴武信王匿之獲免其不屈節侯王如此梁震晚年酷好吟詠尢與齊已善互相酬答齊已竟終於江陵自號衡嶽沙門【一云齊已於豫章西川金鼓寺寂有塔存焉龍盤其書堂也】有詩八百首孫光憲序之命曰白蓮集齊已常於潙山林下遇一僧於指甲下出二劍淩空躍去蓋劍俠也時時爲人道之又同僧仰山住豫章觀音院作粥疏曰粥名良藥佛所贊掦義冠三檀功標十利更祈英哲各遂願心旣備淸晨永資白業禪流稱其辭謂當與食時五觀並傳

文了吳僧也雅善烹茗擅絕一時武信王時來逰荊南延住紫雲禪院目試其藝王大加欣賞呼爲湯神奏授華定水大師人皆目曰乳妖

荊南僧失其名氏以鬻香爲業淸泰中貨平等香貧富無二價居常絕不市香和合而篋中所貯都梁鬰金輒取售無算人莫測其從來皆疑爲仙者

荊南仙女

荊南仙女者平江節度使王保義女也兒時聰頴不凡五嵗通黃庭內外經及長善琵琶一夕夢涉水登山顚見金銀宮闕中有仙人披羽服自稱曰麻姑傳以樂曲自是每夕輒夢遇之卽指授音律嵗余得百餘調都非人間所曾有其尢者名獨指商以一指彈一曲更爲擅奇已而適文獻王子保節復夢麻姑至曰卽當相邀明日庭中聞云鶴音樂仙女奄然而逝

十國春秋卷一百三

欽定四庫全書

十國春秋卷一百四

檢討吳任臣撰

北漢一【五代史作東漢十國紀年及通鑑作北漢今從之】

世祖本紀

世祖姓劉名旻髙祖之母弟也同爲章懿皇后所出【薛史云崇髙祖從弟晉陽見聞要錄云仲弟今據歐陽史曰母弟】初名崇爲人美須髯目重朣子少無賴嗜酒好博常黥爲卒髙祖事晉爲河東節度使署崇馬步都指揮使髙祖卽帝位除太原尹未幾遷北京畱守同中書門下平章事隱帝時攺河東節度使累加兼中書令隱帝年少政在大臣郭威爲樞密使有大功而與崇素不相能崇與屬吏鄭珙謀乃罷上供徵賦籍民爲兵以自固幹祐三年隱帝遇弒崇業謀舉兵會樞密使威反狀已白而隱帝諸大臣不卽推尊之故未敢卽立謬請立崇子贇爲嗣是時人皆知威非實意而崇獨私心喜曰吾兒爲帝吾又何求乃罷兵【按漢隱帝實錄初議立徐帥太后遣中使馳諭劉崇請崇入纉大位崇知立其子上章謙遜恐無此事今不取】威少賤黥其頸上爲飛雀世謂之郭雀兒至是見崇使者具道所以立贇之意因自指其頸以示使者曰自古豈有雕靑天子幸公無以我爲疑崇益喜信以爲然太原少尹李驤勸其以兵下太行控孟津俟變崇大罵驤離間父子命牽出斬之幷殺其妻以其事白於太后以明無他已而威果代漢是爲周太祖降封贇湘陰公崇遣牙將李奉書於周求贇歸太原周主報以湘陰比在宋州今方取歸京師必令得所公勿爲憂但能同力相輔當加王爵永鎭河東崇知贇不得歸始有自立意幹祐四年春正月戊寅帝卽位於晉陽仍用幹祐年號所有者幷汾忻代嵐憲隆沁遼麟石諸州之地【案通鑑劉崇所有者幷汾忻代嵐憲隆蔚沁遼麟石十二州之地歐史職方考則云自太原以北十州爲東漢而無隆蔚二州之名要而論之晉髙祖割山前七州山後九州以畀契丹而蔚州實在其中則通鑑以蔚州爲北漢有者誤也至隆州乃北漢所置備載地理表中今列其名以補歐史之闕】以節度判官鄭珙爲中書侍郎觀察判官趙華爲戶部侍郎並同平章事以次子承鈞爲侍衛親軍都指揮使太原尹以節度副使李存瓌爲代州防禦使裨將張元徽爲馬步軍都指揮使陳光裕爲宣徽使是日周殺湘陰公贇於宋州帝以地狹民貧祭祀祖禰略如家人禮不建宗廟月俸宰相百緡節度使三十緡其餘薄有資給是時遼將潘耀尼稱君命遺書皇子承鈞帝令承鈞復書言本朝淪亡紹襲帝位願循晉室故事求援北朝許之丙戌發兵屯陰地黃澤團柏丁亥以承鈞爲招討使與副招討使白從暉都監李存瓌將兵萬人侵周晉州帝聞湘陰公死大慟哭爲李驤立嗣歲時祭之二月戊戌我兵五道攻晉州周節度使王晏閉城不出承鈞令將士蟻附登城晏伏兵奮撃我師敗績副兵馬使安元寶降周癸卯移軍攻隰州周隰州刺史許遷遣步軍都指揮使孫繼業迎撃於長壽村執我牙將程筠殺之未幾我兵薄州城攻數日不克遂引還丁巳遣通事舎人李使於遼乞兵爲援三月甲戌至於遼遼主烏雲【卽遼世宗也通鑑作永康王】與帝約爲父子之國使伊喇摩哩來報聘己卯周遣敗卒二百六十餘人還太原各賜衫袴巾履夏四月遼遣使來告周使田敏約歲輸錢十萬緡帝命宰相鄭珙以厚賂謝遼自稱侄皇帝致書於叔天授皇帝五月辛未珙卒於遼甲戌定難節度使李彛殷稱藩於我六月遼主遣燕王蘇頁政事令髙勲【遼史作燕王徳克哷樞密使髙勲】冊命帝爲大漢神武皇帝妃爲皇后又以黃驑九龍十二稻玉帯報聘帝更名旻秋七月翰林學士衛融等詣遼謝冊禮且請兵九月招討使李存瓌自團柏撃周遼欲引兵來會與諸將議於九十九泉諸將皆不欲南行遼主彊之癸亥行次新州之西火神澱燕王蘓頁及偉王之子太寧主烏遜作亂殺其君烏雲丁卯齊王蘇頁代立上尊號曰天順皇帝攺元應歷自火神澱入幽州遣劉承訓來告哀帝命樞密直學士王得中如遼賀卽位復以叔父事之請兵以撃晉州隨遣使如遼行弔禮冬十月辛卯周潞州巡檢使陳思讓敗我兵於虒亭甲辰遼遣彰國節度使蕭禹厥率兵五萬來會帝帥兵二萬出陰地關攻晉州【五代史王峻傳曰劉旻攻晉州峻爲行營都部署至陜州畱不進太祖遣使者翟守素馳至陜州諭峻欲親徵峻屛左右謂守素曰晉州城堅不可近而劉旻兵鋭亦未可當臣所以畱此非怯也蓋有待爾且陛下新卽位四方藩鎭未有威徳以加之豈宜輕舉而兗州慕容彥超反迹已露若陛下出汜水則彥超入京師陛下何以待之守素馳還貝道峻言是時太祖已下詔西幸聞峻語遽自提其耳日幾敗吾事乃止不行】丁未軍於城北三靣置寨周巡檢使王萬敢龍防都指揮使史彥超虎捷指揮使何徽共拒之十二月乙巳王峻引兵救晉州晉州南有蒙阬最險要峻憂我兵據之是日聞前鋒已度蒙阬喜曰吾事濟矣【王峻傳曰峻軍出自綘州前鋒報過蒙阬峻喜謂其屬曰蒙阬晉絳之險也旻不分兵扼之使吾過此可知其必敗也】帝攻晉州久不克會大雪我軍乏食契丹兵思歸聞峻至燒營宵遁峻入晉州乃遣行營都指揮使仇超等將兵追於霍邑縱兵奮撃我兵大敗墜崖谷死者無算周將藥元福曰劉旻悉發其眾挾契丹而來志吞晉絳今气衰力憊狼狽而遁不乘此剪撲必爲後患王峻遣使止之遂解去契丹兵至晉陽士馬什喪三四禹厥恥無功釘大將一人於市旬日而斬焉帝始息意於進取是時內供軍國外奉契丹賦役繁重民不聊生逃入周境者甚眾幹祐五年春正月遣兵侵周府州爲防禦使折徳扆所敗【殺二千餘人】二月庚子徳扆入冦陷岢嵐軍以兵戍之是月帝置寧化軍於嵐州界又置雄勇鎭於其北備周師也夏四月丙戌朔日食六月壬寅帝以周人犯邊遣使求援於遼遼主命中臺省右相髙模翰赴之冬十月甲申朔遣使於遼進葡萄酒十二月癸未髙模翰及我兵團晉州是嵗麟州刺史楊崇訓歸欵於周初崇訓父信受命於周爲刺史及信卒崇訓以州來降至是爲羣羌所圍叛去【後復歸於我】

六年春閏正月壬午遣使謝遼以髙模翰卻周軍故也三月庚辰朔南唐遣使貢遼因附書於我遼主詔達其貢丁酉遣使進遼毬衣及馬夏五月壬寅遣使如遼言石晉樹嗣聖皇帝聖徳神功碑爲周人所毀請再刻許之秋八月遣使如遼乞援九月庚子貢藥於遼十一月遼葬貞烈皇太后於祖陵帝遣使會葬冬十二月喬贇侵周府州折徳扆拒於城下我師敗績

幹祐七年春正月周主殂於滋徳殿丙申晉王榮卽皇帝位帝聞周主晏駕遣使於遼謀大舉伐周二月遼遣武定節度使政事令楊衮【遼史作政事令耶律徳勒】將鐵馬萬騎及奚諸部兵五六萬人號稱十萬來會於晉陽【晉陽見聞錄云衮帥騎六七萬號十萬來會】帝自將兵三萬以義成節度使白從暉爲行軍都部署武寧節度使張元徽爲前鋒都指揮使【周世宗實錄作張暉領三千騎爲前鋒非是】與契丹兵南出團柏丁巳我兵屯梁侯驛昭義節度使李筠遣牙將逆戰於太平驛張元徽斬其將穆令均筠遁歸上黨三月我兵乘勝逼潞州引兵而南是時周主新卽位以謂我國幸周有大喪必不能出兵宜自將以撃其不意周臣多勸其山陵有日人心易搖不宜輕動周主曰以吾兵力之彊破旻如泰山壓卵耳【五代史馮道傳劉旻攻上黨周世宗曰劉旻少我謂我新立而國有大喪必不能出兵以戰且善用兵者出其不意吾當自將撃之道乃切諌以爲不可世宗曰吾見唐太宗平定天下敵無大小皆親徵道曰陛下未可比唐太宗世宗曰劉旻烏合之眾若遇我師如山壓卵道曰陛下作得山定否世宗怒起去卒自將擊旻】遂鋭意親行癸巳前鋒與我兵遇於髙平南之髙原【周世宗實錄云甲午賊陳於髙平南之髙原今從十國紀年作癸巳】我兵少卻周主趣諸軍亟進帝以中軍陳於巴公原張元徽居東偏楊衮軍西偏而周師亦列爲三陳李重進白重贊將左樊愛能何徽將右向訓史彥超居中央張永徳以禁兵衛周主周主介馬自督戰衮望周師謂帝曰勍敵也未可輕動帝奮髯曰時不可失請公勿言衮怒而去時東北風方盛俄而遽轉南風副樞密使王延嗣使司天監李義白帝云時可戰矣帝從之號令東偏先進王得中叩馬諫曰義可斬也南風勢急非北軍之利宜少待帝怒卽麾元徽戰元徽撃右軍兵始交周將愛能徽引騎兵先遁右軍潰於是步卒數餘人棄甲來降元徽呼萬歳聲振川谷敵兵大駭周主忽赫怒躍馬入陳引五千人直衝帝之牙帳帝方張樂飲酒示閒暇及其奄至殊驚惶失次周主因親犯矢石督戰士士莫不以一當百奮勇爭先周將趙匡馬仁瑀馬全乂及永徳等摧鋒陷陳勢不可遏帝趣元徽進兵會馬躓元徽爲周兵所殺我軍由是气奪帝自麾赤幟收軍軍驟退不能止亙相蹂躪遂大敗日暮帝收餘兵萬人阻澗而守是時劉詞將周之後軍未至及戰已勝而詞軍繼至復乘勝撃我兵王延嗣死之帝又大敗輜重器甲乘輿服禦物皆爲周人所獲【五代會要云周廣順三年六月河南河北諸州旬日無烏旣而聚澤潞之間山谷中集於林木壓樹枝折至顯徳元年河東劉崇爲周師所敗伏屍血流故先萌其兆】丁酉周主至潞州帝自髙平被褐戴笠乘契丹所贈黃驑率百餘騎由雕窠嶺間道馳去夜失道山谷間得村民爲鄕導誤趨平陽行百餘里乃覺遂殺導者晝夜兼行所至得食未舉箸或傳周兵至輒倉皇而去帝衰老力憊伏馬上馳驟殆不能支僅得循他道以歸是役也衮畜怒按兵西偏不戰故獨全軍而返【陶嶽五代史補曰劉崇覩周世宗兵少詔諸將曰吾觀周師易與耳契丹之眾宜弗使但以本軍決勝不惟破敵亦足使契丹見而心服乃使人謂契丹主將曰柴氏與吾主客之勢已見必不煩足下餘力敢請勒兵登髙觀之可也契丹不知其謀從之洎世宗之入陣也三軍皆賈勇爭進契丹望而畏之故不敢救今從薛氏五代史】帝歸爲黃驑治廐飾以金銀食以三品料號自在將軍庚子帝收散卒繕甲兵完城塹以備周楊衮將其眾北屯代州帝遣王得中送衮歸因求救於遼遼主遣得中還報許發兵救晉陽壬寅周以符彥卿爲河東行營都部署郭崇副之向訓爲都監李重進爲馬步都虞史彥超爲先鋒將步騎二萬發潞州入冦又命王彥超韓通自陰地關入與彥卿合又以劉詞爲隨駕都部署白重贊副之是月昭聖皇太后李氏殂於汴京西宮夏四月盂縣降周乙卯汾州防禦使董希顏叛降於周丙辰遼州刺史張漢超叛降於周周主初遣符彥卿等內侵但欲耀兵晉陽城下洎周師入境百姓爭言我國賦役過重願供軍須助攻太原周主始有兼幷之意旣而周諸軍數十萬剽掠不已百姓失望更保聚山谷辛酉憲州刺史韓光願嵐州刺史郭言舉城降彥卿壬戌周王彥超等陷石州執我刺史安彥進癸亥沁州刺史李廷誨降周庚午周主發潞州趨大原癸酉忻州監軍李勍叛殺我刺史趙臯及遼通事揚訥呼舉城降周周以勍爲忻州刺史五月乙亥遼遣南院大王塔喇來援丙子周主至大原旗幟環城四十里是日代州防禦使鄭處謙舉城降周先是楊衮疑處謙有二心使騎兵守城門處謙殺之閉門拒衮衮奔歸遼遼主以其無功囚之處謙遂叛丁丑周置靜塞軍於代州以處謙爲節度使契丹屯數千騎於忻代間爲我援兵庚辰周主遣符彥卿撃之彥卿入忻州契丹退保忻口丁亥周置寧化軍於汾州以石沁二州焉丁酉撻烈敗彥卿於忻口周代州將桑珪等誣鄭處謙通遼殺之時王得中自遼返畱代州珪幷執送於周軍周將史彥超與契丹戰死周主初來攻晉陽彥卿彥超北控忻口以斷契丹援路而晉陽城方四十里周師去城三百步圍之匝百計攻之不能克彥卿旣數爲契丹所挫至是復以身殉周主於是徴懷孟蒲陜丁夫數萬亟攻晉陽會久雨士卒皆罷病乃議引還【按周世宗實錄會大雨軍士勞苦又聞忻口之師不振帝數日憂沮不食遂決還京之意又晉陽見聞錄云六月旦周師南轅反斾惟數百騎間之以步卒千人長槍赤甲趫防跳梁於城隅晡晚殺行而抽退今從周世宗實錄】甲辰周殺我樞密直學士王得中乙巳周主班師發太原周匡國節度使藥元福言於周主曰進軍易退軍難周主曰一以委卿帝出兵追之元福乃勒兵成列而殿我師敗績周盡棄所得州縣惟桑珪據代州不下【珪旣叛我又不敢歸周故嬰城自守】帝遣兵攻拔之是役也周主與帝相拒於髙平豫令前澤州刺史李彥崇將兵守江豬嶺遏帝歸路彥崇聞樊愛能等南遁引兵退至是帝果自其路走太原周主貶彥崇爲率府副率指樊愛能何徽等責之曰若軰累朝宿將非不能軍正欲以朕爲奇貨賣與劉旻耳悉斬以徇壬申帝以髙平之敗已而被圍憂憤成疾悉以國事委皇子侍衛都指揮使承鈞六月癸亥塔喇獻所獲軍實於遼秋七月乙酉我國人有爲契丹誤掠者遣使請於遼遼主詔悉歸之九月丙申以周人盜邊告於遼冬十一月遼彰國節度使蕭迪裏太保許從贇奏忻代二州之捷於遼是月帝疾革命皇子承鈞監國尋殂【案大定錄周顯徳二年春旻病死紀年通譜幹祐八年冬崇死遼史應歷五年十一月乙未朔漢主崇殂皆乙卯年也又周世宗實錄及薛居正五代史僣僞亦云顯徳二年十一月劉崇卒惟王保衡晉陽見聞要錄云甲寅年春南伐敗歸夏周師攻圍旻積憂勞成心疾是冬卒保衡故旻舊臣言當足信今從其說】帝生於唐幹寧三年乙卯歳年六十【晉陽見聞要錄云乙卯生卒年六十一當是衍一字】廟號世祖在位凡四年

論曰世謂世祖常致書於周求立子贇而不得後方稱帝推其志是不以喪君爲讎而以殺子爲讎也要之贇得立則漢祀未斬贇故不獨爲世祖子矣懼劉氏之餒而保一隅以圖存其志洵有足悲者髙平之戰僅以身免所以亡者天耳然則歷四君而卜年三十嗚呼夫豈盡人力也哉

十國春秋卷一百四

欽定四庫全書

十國春秋卷一百五

檢討吳任臣撰

北漢二

睿宗本紀

睿宗名鈞初名承鈞世祖次子也以後唐天成元年丙戌生防而頴異性孝謹頗好學工書世祖旣晏駕承鈞謂服喪以日易月非禮也始行三年喪禮奉表於遼自稱曰男遼主裕嚕【遼穆宗也】答之以詔呼爲兒皇帝遣驃騎大將軍知內侍省事劉承訓冊命承鈞爲天子更名鈞時年二十九也【晉陽見聞要錄九國誌皆云承鈞立時年二十九】仍稱幹祐不攺元

幹祐八年春二月庚子朔日食庚申遣使如遼請加上天順皇帝尊號不許夏六月丁未蜀主遣使約出兵攻周許之

幹祐九年夏四月神武皇帝於交城北山上廟號六月甲子遣使於遼議軍事是冬服除攺明年爲天會元年【九國誌云承鈞立服喪三年至幹祐九年服除攺十年爲天防元年】

天會元年春正月己丑朔大赦以子繼恩爲太原尹翰林學士衛融爲中書侍郎同平章事內客省使段常【一云本作恆宋避諱也】爲樞密使侍衛都指揮使蔚進掌親軍潛結江南西川爲外援夏五月辛卯遣使貢方物於遼秋七月初立七廟於髙祖舊第號顯聖宮【七廟當是前漢髙祖邦文祖湍徳祖昂翼祖僎顯祖琠髙祖暠世徳旻也未審是非又天福十二年祖廟中有光武皇帝亦在不祧今七廟數不知與否】冬十月癸亥麟州刺使楊崇訓舉城降周周以爲麟州防禦使十一月遼遣大同節度使侍中髙勲將兵會李存瓌撃周至潞州城下而還帝知契丹不足恃而不敢遽絕贈勲甚厚十二月唐使者陳處堯自契丹來遊太原【十國紀年作唐兵部郎中處常晉陽見聞錄云陳處堯如契丹乞兵因來遊今從其說】帝厚禮之畱數日北還

天會二年春正月丙子周建雄節度使楊廷璋敗我兵於隰州城下時周隰州刺史孫議暴卒廷璋檄都監閒廐使李謙權知州事未幾我兵至攻城久不下廷璋潛與謙約各募死士百人襲我營我兵驚潰遂解還夏六月壬子周昭義節度使李筠防石會關遂防六寨乙卯周李謙溥陷孝義冬十一月遣使如遼告周復來侵乙丑再遣使如遼十二月庚辰又遣使如遼是冬國中大雪國人唱曰生怕赤眞人都來一夜春【人以爲宋受命之應】天會三年夏四月戊戌遼以南京畱守蕭思溫爲兵部都總管撃周師是月周攻契丹防益津胡橋淤口三關遼主遣使來告急五月乙巳朔周師陷瀛莫二州帝諭發兵撓周邊遣使日馳七百里會周主南歸乃止庚戌周李重進將兵出土門入冦己巳敗我兵於百井斬首二千餘級六月周李筠入冦陷遼州獲我刺史張丕辛巳周楊廷璋侵邊降我堡寨十三是月周主殂梁王宗訓立冬十一月遼師謀會我兵攻周鎭定二州

天會四年春正月乙巳周禪位於宋宋攺元建隆夏四月周昭義節度使李筠起兵拒宋遂殺澤州刺史據其城已而遣牙將劉繼衝【左編又作衙校劉忠】判官孫孚奉表稱臣執其監軍周光遜閒廐使李廷玉送於我乞兵爲援帝欲謀於遼繼衝述筠意請無用契丹兵帝卽率本國兵自將出團柏谷羣臣餞於汾水僕射趙華獨言筠舉事輕易未可爲恃帝至於太平驛封筠西平王【一作隴西郡王】筠見帝儀衛不備非如王者心甚悔因自陳受郭氏恩不敢愛死帝與周世讎亦不悅其說遂使宣徽使盧贊監其軍筠心益不平與贊多不協乃畱長子守節居潞而自引眾南向帝聞贊與筠異遣平章事衛融和解之是月遣河陽節度使範守圖將兵援筠夏五月乙亥朔日有食之癸卯宋將石守信敗李筠於長平壬子以潞州歸附遣使告遼丁巳宋帝親徵筠丁卯宋石守信髙懷徳大破筠兵盧贊死焉筠走保澤州宋帝列柵圍之六月辛未澤州陷李筠赴火死衛融被執宋帝以鐵撾撃融首不死釋之【後擢爲太府卿】帝懼引師歸乙酉宋帝攻潞州丁亥李守節以潞州降宋甲午宋將折徳扆敗我兵於沙谷砦【斬首五百級】是月宋兵圍石州帝遣使告遼遼詔阿喇率四部來援復命蕭思溫以三部兵助之秋九月壬寅宋昭義節度使李繼勲冦平遙縣俘獲甚眾十月乙酉宋晉州兵馬鈐轄荊罕儒襲汾州死焉【石進二十九人坐不救死】天會五年冬十二月乙未李繼勲大敗我兵執遼州刺史傅廷彥及其弟勲【是時帝結代北諸部侵麟州夏州李彛興遣李彛玉會諸鎭兵來禦乃引還】

天會六年春二月我兵侵晉潞二州爲宋守將所敗三月宋詔我降人徙家於邢洺計口給粟夏四月宋命郭進控西山武守琪戌晉州李謙溥守隰州以備我師是月太原民潛逃降宋者四百七十人秋七月捉生指揮使路貴等十一人降宋宋並補內殿直

天會七年春二月遣使如遼言我國欲巡邊徼乞張聲援秋七月宿衛殿直行首王隱劉紹趙鸞【一作劉昭趙巒】等謀亂事覺伏誅辭連樞密使常出常爲汾州刺史尋縊殺之是月以宋師將侵邊告遼八月宋王全斌【宋史作邢州王全贇】入冦攻樂平拱衛指揮使王超防指揮使元威侯霸榮率所部千八百人降之侍衛都指揮使蔚進馬軍都指揮使郝貴超與契丹悉兵往救三戰皆敗績樂平遂陷宋攺樂平爲平晉軍以降卒爲效順軍賜以錢帛由是靜陽十八砦相率降宋九月我以契丹兵攻平晉軍宋雒州防禦使充西山巡檢郭進將兵來撃契丹兵遂引歸【是役也初有軍校自西山詣汴誣訟郭進不法事宋太祖送進令殺之會我兵侵平晉軍進語其人曰汝敢論我信有膽气今貫汝罪汝能掩殺敵兵卽當薦汝如敗可自投河東其人踴躍赴戰遂敗我兵進卽奏聞以還其職】冬十月丙申以宋侵告遼以抱腹山人郭無爲同平章事帝自潞州之敗日懼宋師至旣以趙爲相又召無爲參議中書復以五臺山僧繼顒署鴻臚卿防預國政已又以與無爲議論不合乃出汾州而機務悉委無爲掌之十二月帝遣從子侍衛親軍使劉繼文如遼遼拘之不遣先是世祖凡舉事必稟命於遼歳使不絕及帝立禮文多略遼主乃遺書來責擅攺元援李筠殺段常三罪【宋史云契丹主遣使責鈞曰爾不稟我命其罪三擅攺年號一也助李筠有所覬覦二也殺段常三也】帝惶恐遣繼文謝曰父爲子隱願赦之自是契丹使不來而使往輒見畱羣臣悉以使北爲懼乙亥衛州刺史楊璘爲宋折徳扆所擒是歳宋攺元幹徳

天會八年春正月宋帝謀取我國宰相趙普諫曰太原當西北二靣太原旣下則二邊之患我獨當之不如俟削平諸邦太原彈丸黒子之地將何所避從之戊戌帝以宋將來襲馳告遼二月宋遣曹彬會李繼勲及兵馬鈐轄康延沼馬步軍都軍頭尹訓率兵入防攻遼石二州帝遣郝貴超往援戰於遼州城下我師大敗遼州刺史杜延韜與拱衛都指揮使冀進兵馬都監侯美籍部兵三千人舉城降宋【案宋太祖本紀杜延韜降在二月戊甲朔】宋賜延韜等襲衣銀帶器幣鞍勒馬命降卒以效順懷恩爲名壬子遼西南靣招討使塔喇以六萬騎來援壬申我兵敗宋兵於石州遣使告遼三月耀州團練使周審玉等四人叛降宋【一作周玉今從宋史】宋賜審玉襲衣金帶絹千匹銀五百兩鞍勒馬仍賜名承瑨以爲左千衛大將軍領汾州團練使夏四月乙巳以撃退宋軍遣使謝遼宋遣馬軍都校劉光戌潞州以備我師是歳蜀主昶遣使賫帛書通好於我略曰早歲曾奉尺書尋達睿聽丹素備陳於翰墨歡盟已保於金蘭洎傳弔伐之嘉音實動輔車之喜色至境上爲宋疆吏所獲

天會九年春二月壬寅朔日當食不虧

天會十年春正月宋安國節度使羅彥瓌等敗我兵於靜陽執守將鹿英以歸夏六月甲辰月犯心前星秋七月遣使貢遼金器鎧甲冬十月帝母皇太后【闕】氏殂庚辰遼遣使來賻弔十二月復取宋遼州戊辰遣使貢於遼

天會十一年春三月五星聚奎招收指揮使閻章以石盆砦詣宋鎭州降夏四月鴻唐砦招收指揮使樊暉殺監軍成昭叛降宋六月戊午朔日有食之

天會十二年春正月偏成砦招收指揮使任恩等百五十人詣宋晉州降三月宋鎭州守將破我馬鞍山砦秋七月烏玉砦主胡遇等百三十九人詣宋鎭州降帝自李筠敗狼狽而歸又失遼之歡心勢力窘弱憂瘁得疾臥勤政閣召郭無爲執手以後事畀之戊申遂殂【遼史作秋七月辛丑漢主殂】年四十三養子繼恩立上諡曰孝和皇帝廟號睿宗帝嗣位之後勤於爲政愛民禮士故𨿽兵戈不息而境內粗安初宋太祖常因界上諜者謂帝曰君家與周世讎宜其不屈今我與爾無所間何謂困此一方民若有志於中國宜下太行以決勝負帝遣諜者復命曰河東土地兵甲不足以當中國之十一然鈞非家世叛者區區守此蓋懼漢氏之不血食也太祖哀其言笑謂諜者曰爲我語鈞開爾一路以爲生故終其世不至大舉加兵焉【諜者十國紀年作邪州人蓋畱】

少主本紀

少主繼恩本姓薛氏父釗晉初爲防聖營卒娶世祖女生繼恩髙祖典禁兵以釗從子婿也除其軍籍置之門下釗無才能但衣食之而無所用髙祖後領方鎭爵位通顯妻以世祖女視永寧公主故姊妹行也【髙祖女封永寧公主宋承渥尙公主】常貴倨居中釗罕得見釗怏怏一日乘醉求見引佩刀刺之世祖女奮衣得脫傷而不死釗卽自裁時繼恩尙幼世祖以睿宗無嗣令養爲子已而世祖女再適何氏生繼元未幾何死世祖女亦歿睿宗復撫繼元爲子睿宗平日恆語郭無爲繼恩殊非濟世才【繼恩事孝和盡恭及爲太原尹選軟不治】無爲黙然不對睿宗旣殂繼恩告哀於契丹後嗣皇帝位帝服縗裳視事寢處居勤政閣而孝和帝故執事百司宿衛皆在太原府廨帝怨無爲初不助己且惡其專政加守司空外示優禮而內實疎之時天會十二年七月也是月遼遣使來弔祭八月戊辰宋聞我國有喪以內客省使盧懷忠等二十二人將禁兵赴潞州昭義節度使李繼勲爲行營前軍都部署侍衛步軍都指揮使黨進副之宣徽使曹彬爲都監棣州防禦使何繼筠爲前鋒部署懷州防禦使康延沼爲都監建雄節度使趙贊爲汾州路部署絳州防禦使司超副之隰州刺史李謙爲都監帥兵大入九月庚子帝命劉繼業馬峯等領軍扼團柏谷峯至銅鍋河【宋史作洞渦河今從宋紀事本末】李繼勲前鋒將何繼筠撃破我兵斬首三千級遂奪汾河橋薄太原城下焚延夏門左勝軍使李瓊叛降宋宋賜瓊襲衣金帶鞍勒馬帝大懼帝欲逐郭無爲月餘不能決帝時獨處一室行喪左右親信無得從者或勸召之帝猶豫不決己酉供奉官侯霸榮率十餘人挺刃入閣反扄其戶帝驚起繞屛走霸榮以刃揕其胸弒之【歐陽史云繼恩置酒會諸大臣宗子飲罷臥閣中侯霸榮率十餘人挺刃入閣閉戶而殺之今從宋史】無爲使人梯屋入殺霸榮幷其黨帝立裁六十餘日幷人疑無爲授意於霸榮亟殺之以滅口而左右卒莫能明也無爲與羣臣議立帝之弟繼元平章中書事張昭敏獨曰少主非劉氏故嗣位不終今宜立宗姓以慰民望世祖嫡孫繼文久畱契丹歷險危宜迎立之可以固宗社結彊援無爲不從以繼元易制遂立之【李燾長編云繼恩皤腹多髯長上短下乘馬卽魁梧徒步卽侏儒昏定晨省無違禮】

英武帝本紀

英武帝繼元當天會初授檢校司徒歸義府都督已而加太保遷右金吾衛大將軍充大內都防檢少主時復進太師兼太原尹旣襲位仍稱天會不攺元復修好契丹於十二年十一月遣使告卽位且乞師遼主烏裏乃遣塔喇爲兵馬總管將諸道兵救之宋亦詔諭我國令降約以平盧節度使授帝又別賜郭無爲詔許以安國節度使無爲得詔色動勸帝納欵帝不從初宋使諜者惠璘詐稱殿前指揮使負罪來奔無爲知其謀署爲供奉官至是宋師入境璘卽奔赴至嵐谷爲候吏所獲送太原帝命無爲鞠之釋不問會有李超者發璘姦狀上聞無爲怒幷超斬之以滅口未幾宋李繼勲等聞契丹兵來皆引去我兵因大掠晉絳二州是月帝疑孝和後郭氏殺其故後氏遂遣嬖臣殺後於喪次帝爲人殘忍而無禮宮中嬪禦遭罹逼辱無復嫌間而世祖子十人鎬鍇等皆以幽囚死

天會十三年春二月宋帝將自汴先遣李繼勲趙贊郭進司超等帥兵赴晉陽是役也宋帝問其臣魏仁浦曰朕欲親徵太原何如仁浦對曰欲速則不達惟陛下重之宋帝不聽三月宋帝至於太原以我太谷令梁文陟爲太子洗馬祁令張續爲右贊善大夫及城下李繼勲已先敗我兵宋帝命築長連城圍之立砦於城四靣繼勲軍於南趙贊軍於西曹彬軍於北黨進軍於東帝命劉繼業等乘晦突門犯東西砦戰敗遁歸宋帝又命壅汾晉二水以灌城幷人大恐會城中有積艸漂出塞之得無害郭無爲復勸帝出降帝猶恃遼爲援未之許也一日因宴羣臣無爲痛哭於庭曰柰何以空城抗百萬之師乎引佩刀欲自刺冀動眾心帝遽降階執其手引升坐而止甲寅遣使乞封冊於遼且趣援甲子遣使進白麃於遼是月宋又遣海州刺史孫方進圍滄州守陴者聲言旦夕契丹兵至夏四月契丹兵分道入援宋何繼筠逆戰於陽曲北韓重贇【一作重斌】逆戰於定州契丹兵大敗宋帝命以所獲首級鎧甲示太原城下憲州判官史昭文【宋史作推官】嵐州刺史趙各以城降宋五月遣李匡弼李元素等如遼賀天淸節【按遼史有劉繼文然繼文尙畱契丹至十四年放回今不從】閏月遼主遣韓知璠【遼史作知範】冊立帝爲大漢皇帝知璠習兵事居圍城中晝夜督察盡心固守宋驍將石漢卿等多戰死我兵亦屢敗一日我兵自西長連城出將焚其攻戰之具反爲宋師撃卻之斬首萬餘級是夜諜者忽傳呼壁外帝降宋帝令衛士擐甲將開壁門八作使趙璲曰受降如受敵詎可中夜輕出宋帝乃止契丹復遣南大王來援宋都指揮使李懷忠曰敵勢已困若選勁兵急攻破在旦夕殿前都虞候趙廷翰請先登以盡死力宋帝不許曰汝曹皆我所訓練無不以一當百所以備肘腋同休戚也我寧不得太原豈忍驅汝曹冒鋒刄蹈必死之地乎眾皆感泣時宋師頓兵甘艸地中會暑雨軍士多疾太常博士李光贊請班師曰蕞爾晉陽豈須親討重勞飛挽取怨黔黎豈若回鑾汴都屯兵上黨使夏取其麥秋取其禾旣寛力役之徵便是蕩平之防宋帝以問趙普普亦以爲然乃分兵屯鎭潞遷太原民萬餘戶於山東河南遂引兵還帝命決城下水注之臺駘驛水已落而城多摧圯韓知璠嘆曰宋師之引水浸城也知其一不知其二若先浸而後涸則幷人無噍類矣帝又籍宋所棄軍儲得粟三十萬茶絹各數萬喪敗之餘賴此少濟是月郭無爲伏誅初太原之圍南城爲汾水所陷宋帝至長隄觀焉無爲謀出降因請自將夜撃宋師帝選精甲千人付無爲自登延夏門送之無爲行至北橋値風雨而止至是閹人衛徳貴告其事且言無爲獻地之謀蹤迹屢露罪不可赦乃有是處分

天會十四年春正月契丹歸我使臣十六人仍詔世祖孫繼文爲平章事李匡弼爲樞密使時韓知璠歸國言我國庶事多梗而無輔臣政事令趙髙勲亦言晉陽爲父子國盡拘其使無謂也遂有是命已而左右譛繼文帝乃出繼文爲代州刺史李匡弼爲憲州刺史繼文隨遷鴈門節度使夏四月辛未朔日食冬十二月以僧繼顒爲大師兼中書令庚午遣使貢於遼

天會十五年冬十月癸亥朔日有食之癸未遣使貢於遼十二月遼主子隆緒生

天會十六年春二月癸亥以遼主皇子生遣使往賀秋九月丁巳朔日食冬十二月乙卯大雨雪是歲大饑天會十七年春正月遣使貢於遼夏六月遣使以宋事告遼冬十二月帝殺其從兄【一作弟】大內都檢繼欽戊戌帝將攺元遣使稟命於遼是歲僧繼顒卒追封定王廣運元年春正月攺元二月庚辰朔日有食之是月遼命涿州刺史耶律察密貽書於宋之雄州請通好宋命知州孫全興答書許之

廣運二年春二月癸亥遣鴈門節度使皇從兄繼文貢遼方物三月遼與宋求成【遼遣克實克舒蘇以書如宋結成宋遣郝榮信呂端報聘自是吉凶慶弔並遣使往還】遣使來告命我通好於宋無妄興師帝聞命慟哭謀出兵攻契丹宣徽使馬峯固諫乃止夏六月遼主冊帝爲大漢英武皇帝賜禦衣玉帶鞍馬等物甲子彗星見東方長四丈秋七月辛未朔日食是時築隆州城於祁縣東三十里備宋師

廣運三年秋八月癸卯遣使於遼言天贊皇帝天淸節我國設無遮會飯僧祝釐己酉以宋事告遼是月宋侍衛都指揮使黨進宣徽北院使潘美及楊光美牛思進米文義【一作宋文義】率兵分五道入冦又遣郭進郝崇信王政忠閻彥進齊超孫晏宣安守忠齊延琛穆彥超【一作璋】等分冦忻代汾沁遼石等州【宋史云郭進入忻代路郝崇信王政忠入汾州路閻彥進齊超入沁州路孫晏宣安守忠入遼州路齊彥琛穆彥璋入石州路】諸將所至克捷敗我兵於太原城北是時我諜者趙訓爲宋靑州將所擒宋帝釋之給服裝放歸九月壬午帝乞援師於遼遼主命南府宰相耶律舒冀王迪裏來援戊子復遣駙馬都尉盧俊至遼告急是月我師遇黨進於太原城北敗績失其兵馬千餘郭進掠我山北民三萬七千人冬十月宋遼州監押馬繼恩入太原境燒燔四十餘砦掠牛羊數千郭進陷壽陽掠我民九千人穆彥超入太原境掠我民二千人黨進又敗我兵於太原城下是月宋帝崩晉王光義卽位攺元太平興國召諸將還辛丑以宋師退遣使謝遼十二月丁未以宋師復至擄掠軍儲告遼且乞賜糧爲助

廣運四年春三月癸亥耶律舒迪裏歸獻援師所獲宋俘戊辰遼主詔以粟三十萬來助【宋史新編云契丹主粟三十萬斛助北漢】夏五月遣使謝遼且以宋事告秋七月壬申以宋人侵我告遼丙子遼遣使助戰馬八月貢遼葡萄酒冬十月乙酉復遣使以宋事告遼是歳胡桃砦指揮使史溫等叛附宋宋帝謂齊王廷美曰太原我必取之夏州定難節度使李繼筠來侵吳堡砦斬首七百級掠牛羊千計執我砦主侯遇

廣運五年

廣運六年春正月宋始議興兵宋臣薛居正等多以爲不可【宋史云宰相薛居正曰昔周世宗舉兵太原倚契丹之援堅壁不戰以至師老而歸及太祖破契丹於鴈門關南盡驅其民分布河洛之間𨿽巢穴尙存而危已甚得之不足以辟土舎之不足以爲患願熟慮之太宗曰今者事同而勢異彼弱而我彊昔先王破契丹徙其人而空其地者正爲今日事也】曹彬曰以國家兵甲精鋭剪太原之孤壘如摧枯拉朽爾宋帝意乃決【先是宋太祖方徵河東白雲先生陳摶諫止之會軍已興及兵還果無功至是摶復來始云河東可取】命潘美爲北路都招討使帥崔彥進李漢瓊劉遇曹翰米信田重進分道圍汾沁嵐諸州又以郭進爲太原石嶺關都部署以斷燕薊援師時夏州定難節度使李繼筠亦遣將李光逺光憲統番漢兵渡河略太原境以張宋軍之勢乙酉遼遣塔瑪長壽使宋問興師侵我之故宋帝曰河東逆命所當問罪若北朝不援和約如故不然則戰二月甲子宋帝自帥師來攻發汴京令齊王光美扈從丁卯帝以宋師壓境遣使乞援於遼戊寅宋帝次澶州有太僕寺丞宋捷者迎謁道左宋帝見其姓名喜曰吾其捷矣三月庚辰朔遼主遣南府宰相耶律舒爲都統冀王迪裏爲監軍來援又命南院大王色珍以所部從樞密副使耶律穆濟督之丙戌遼主詔北院大王錫達伊實王薩哈勒等以兵戍燕己丑帝復以蠟丸帛書告宋兵入境於遼遼命大將軍哈布爾大同節度使耶律善補以本路兵南援丁酉耶律舒等與宋將郭進遇於白馬嶺時契丹兵阻大澗沙與諸將欲待後軍至而戰冀王迪裏監軍穆濟等以爲急撃之便沙不能奪迪裏等以先鋒渡澗未半爲宋人所撃兵潰迪裏及其子烏格實之子達爾圖魯卜部節度使圖敏【一作令穩都敏】黃皮室詳衮唐古等五將俱沒士卒死傷甚眾會南院大王色珍兵至萬矢俱敵軍始退【是時宋田祚欽防石嶺屯軍恣爲姦利郭進不能禁欽祚復數加淩侮進武人剛烈不能堪遂縊而死欽祚以卒中風聞宋太宗悼惜良久贈安國節度使尋詔以牛思進代之】夏四月辛亥帝以行軍事宜奏遼駙馬都尉盧俊自代州馳狀於遼告急宋帝發鎭州宋行營都監折禦卿分兵攻岢嵐軍遂陷嵐州癸亥宋解暉等陷隆州庚午宋帝次太原駐汾東行營辛未至於太原城潘美等屢敗我兵進築土城長圍四合矢石如雨晝夜不息宋帝督益急城無完堞我師外援弗至餉道又絕國人大懼宋帝屢以手詔諭帝降使者至城守陴者輒不納壬申宋帝至城西督諸將士薄城下列陳於前蹲甲交射矢集城上如蝟毛時宋捕我城中人告云帝以十錢購一矢凡聚百餘萬宋帝笑曰此爲我畜也五月庚辰宣徽使範超叛降宋爲宋兵所殺壬午馬軍都指揮使郭萬超叛逾城降宋自是親信之臣多亡城中益危迫宋帝移城南復手詔諭帝曰越王吳王獻地歸朝或授以大藩或列於上將臣僚子弟皆享官封繼元速降當保冨貴城上有答白雲如人狀【九國誌載宋築長堤壅汾灌城竢考】癸未前樞密使馬峯入見流涕歷數興亡之理是夜帝乃遣客省使李勲奉表請降宋帝賜勲襲衣金帶銀器錦防銀鞍勒馬復遣通事舎人薛文寶賫詔答之夜漏未盡宋帝至城北張樂宴從臣於城臺甲午遲明帝率官屬縞衣紗防待罪臺下宋帝釋之賜襲衣玉帶金銀鞍勒馬三匹金器五百兩銀器五千兩錦防二千段文武官各賜衣金銀帶器幣鞍勒馬詔升臺帝叩頭言臣聞車駕親徵卽願束身歸罪蓋亡命者懼死逼臣不得降爾宋帝籍軍中亡投我者數百人選其巨室以從軍法余賜服及錢帛分諸將授帝檢校太師右衛上將軍封彭城郡公宰相李惲等授官有差皇從兄繼文駙馬都尉盧俊皆出奔於遼宋館帝於行宮所給賜甚厚命中使康仁寶監之帝獻官伎百餘人於宋以賜將校宋凡得州十軍一縣四十一【或作州十縣四十今從李燾續通鑑長編】戶十三萬五千二百二十兵三萬命劉保勲知太原府攺太原爲平晉縣宋帝因作平晉詩令從臣和焉【又命撰平北漢碑文】先是宋太宗將至晉陽語侍者我以端午日當置酒髙會於太原城中及帝降果五月五日也太原前臨臺駘澤後倚懸罋山堅而難防太宗隨命毀舊城以杜尾大之患【陸遊筆記曰太平興國四年平太原降爲幷州廢舊城徙州於楡次今太原則又非楡次乃三交域也城在舊城西北三百里亦形勝之地本名故軍又常爲唐明鎭有晉文公廟甚盛平太原後三年帥潘美奏乞爲幷州從之於是徙晉文公廟以廟之故址爲州治又徙陽曲縣於三交而楡次復爲縣】又以楡次縣爲幷州遣使分部徙太原民居之縱火焚大原盧舎老幼趨城門不及焚死者甚眾未幾令康仁寶防劉氏親屬百餘人赴汴所過續食賜京城甲第一區歳時優賚有加太平興國六年太宗詔加彭城公開府儀同三司雍熈三年建房州爲保康軍以帝爲節度使淳化中薨遺奏以六歳子三豬爲托贈中書令追封彭城郡王賵賻加等三豬賜名守節授西京作坊副使【東京事略作西京作坊使】世祖自幹祐四年稱帝歷四主二十九年而亡英武帝美風儀善談論頗通禪學居潛邸時常假僧繼顒紫檀如意每接僧則頂防具三衣秉此揮譚名爲握君踐阼後禦下最刻臣下有忤意必族其家其被殺傷者自故相張昭敏以下不可勝紀及窮蹙始降宋太宗終保全之嘗謂近臣曰晉司馬昭以劉禪思蜀之對戲之云何乃似卻正之言此不仁之甚也亡國之君皆暗懦所至茍有逺識豈至滅亡此可湣傷何反戲侮乎劉繼元朕所俘者待之若賔客猶恐不慰其意爾守節後爲崇儀使攺右屯衛將軍天禧四年特遷右武衛將軍攺右驍衛將軍

論曰歐陽五代史言孝和帝歿於天會十三年英武帝嗣位卽攺元廣運皆非也嘗稽定王劉繼顒碑文爲右諫議大夫楊夢申所撰中雲天會十二年今皇帝踐阼之初年也十七年繼顒卒末署廣運元年歳次甲戌九月丙午朔而李惲千佛樓碑銘亦署廣運二年歳次乙亥八月庚午朔夢申與惲本北漢臣此最可信者予故得據之以編漢年云至兩主逾年皆不攺元蓋當時漢隱帝周世宗孟蜀後主已行其事於北漢又何異焉

十國春秋卷一百五﹤史部﹐載記類﹐十國春秋﹥

欽定四庫全書

十國春秋卷一百六

檢討吳任臣撰

北漢三

列傳

睿宗後郭氏

郭姫

英武帝後氏【馬氏】

睿宗後郭氏天會時常養英武帝兄弟爲子會英武帝故後氏以小過被譴旣而遇他疾死帝疑後寘之死也內頗不平及卽位遣嬖臣範超圖殺後後方縗服哭孝和帝於柩前超執而縊殺之幷滅劉氏子孫無遺類郭姬者故醫僧女僧與婦通而生姬有殊色睿宗納之宮中嬖之將冊立爲妃樞密使常以姬所出非偶恐貽笑鄰國遂中止婣族親戚又多阻抑不盡用姬時時望於執政常之獲罪人以爲姬有力焉

英武帝後氏素與孝和後不相協未幾以病薨英武帝嗣位追封爲皇後繼後馬氏左僕射峯女也不知所終

湘陰公贇【附鞏廷美楊溫】

湘陰公贇世祖子也髙祖愛之以爲己子【路振九國誌云劉崇之長子曰贇少慧黠髙祖憐之錄爲己子】幹祐元年拜武寧軍節度使二年加同平章事郭威旣敗慕容彥超於北郊隱帝遇弒威入京師謂諸大臣密相推戴及見宰相馮道等道殊無意威不得已見道下拜而道猶受拜如平時徐勞之曰公行良苦威意色皆沮以爲大臣未有推己意又難於自立因與王峻入白太后推擇漢嗣羣臣乃共奏曰武寧節度使贇髙祖愛以爲子宜立爲嗣乃遣太師馮道率百官往迎【周太祖實錄云十一月己丑太祖奏遣前太師馮道往彼諭防太祖將奉表於徐州未知所遣樞密直學士王度請行許之宰臣百寮表祕書監趙上交賫詔同目首塗】道揣威意不在贇直前問曰公此舉由衷乎威指天爲誓道旣行語左右曰吾平生不作謬語人今謬語矣【五代史闕文曰按道亷智自將陽愚逺禍恐不肯觸周祖未之機其徒欲歸美而云耳】道見贇傳太后意召之贇行至宋州威已自澶州爲兵士擁還京師王峻慮贇左右生變遣侍衛馬軍指揮使郭崇威以兵七百騎衛贇崇威至宋州贇登樓問崇威所以來之意崇威曰澶州軍變懼未察之遣崇威防衛非惡意也贇召崇威崇威不敢進馮道出與崇威語崇威乃登樓見贇時防聖指揮使張令超帥步兵爲贇宿衛判官董裔說贇曰觀崇威視瞻舉措必有異謀道路皆言郭威已爲天子而陛下深入不止禍其至哉請急召令超諭以禍福使夜以兵刼崇威所屬士卒明日掠雎陽金帛募士卒北走太原彼新定京邑未暇追我此防之上也贇猶豫未決是夕崇威密誘令超歸郭氏盡奪贇部下兵郭威以書召道先歸畱其副趙上交王度奉贇入朝太后道乃辭贇先還贇謂道曰寡人此來所恃者以公三十年舊相是以不疑道黙然贇客將賈貞等數目道欲圖之贇曰勿艸艸事豈出於公邪道已去崇威乃幽贇於外館殺賈貞董裔及牙內都虞侯劉福孔目官夏昭度等郭威已監國太后乃下誥曰比者樞密使威志安宗社議立長君以徐州節度使贇髙祖近親立爲漢嗣乃自藩鎭召赴京師𨿽誥命已行而軍情不附天道在北人心靡東適當攺卜之初俾應分土之命贇可降授開府儀同三司檢校太師上柱國封湘陰公贇卒以殺死【按通鑑周廣順元年正月戊寅殺湘陰公於宋州五代史曰幽死】初贇自徐州入也命右都押牙鞏廷美【一作延美非】元從教練使楊溫守徐州廷美溫聞贇不得立乃奉贇妃董氏閉城拒命周太祖拜王彥超權武寧節度使下詔諭廷美溫許以刺史復貽湘陰公書曰爰念斯人盡心於主足以賞其忠義何由責以悔尢公可達意更示委曲廷美溫不從幹祐四年三月彥超克徐州廷美溫皆見殺

論曰歐陽公言常見周招廷美等詔書四皆言廷美等曽已送欵於周後懼罪而復叛然廷美等欵狀卒不見則周詔亦不足據也當周漢革命之時中原已非劉氏有矣而廷美溫獨以區區孤城爲贇堅守以死迹其始終亦何媿死節之士哉朱子作通鑑綱目書曰湘陰公故將鞏廷美等舉兵徐州其深得春秋之防夫

世祖諸子鎬錡錫鍇銑

世祖孫彭城郡王繼文

繼欽

世祖子十人見於史籍者湘陰公孝和帝外曰鎬曰錡曰錫【一作承錫】曰鍇曰銑於英武帝皆爲諸父鎬與錡錫視諸昆弟最有賢行英武帝用羣小譛幽之別室未逾年俱瘐死鍇銑亦隨被殺獨銑以佯愚獲免錡或作鐃一曰錡與鐃爲二人云

繼文世祖嫡孫也爲人魁梧有气局沈毅寡言歷官侍衛親軍使天會時契丹來問罪輙拘繋行人數輩睿宗乃命繼文往賀因請命亦被畱不發未幾遼主怒解盡歸使者十六人厚禮以遣而繼文與焉時英武帝嗣位三年也遼主仍移書令以繼文同平章事繼文歸秉國政左右害其寵多譛毀之已而出爲代州刺史國亡復奔契丹封彭城郡王終於其國

繼欽世祖諸孫也累官大內都檢初睿宗以英武帝弟兄幼弱委繼欽掌禁衛事以爲副及英武帝立親舊多所誅放繼欽謝病請罷英武帝曰繼欽但事先帝豈肯爲我盡力邪黜居交城尋遣人殺之

論曰鎬錡錫銑賢足亢宗繼文繼欽才堪禦侮孝和舎昆從之羣英立異姓以爲後卒至本支旣撥邦國淪亡莒人滅鄫實有以自取之矣

定王繼顒

劉繼業

劉繼忠

繼顒故燕王劉守光子也守光之死以孽子得不殺削髮爲浮圖後居五臺山爲人多智數善商財利自世祖時頗已賴之睿宗嗣位用宗姓例拜鴻臚卿繼顒能講華嚴經手執香如意紫檀鏤成芬馨滿室四方爭爲供施多積畜以佐國用五臺當契丹界上繼顒常得其馬以獻號添都馬歲率數百匹又遊華巖見地有寶气乃於團柏谷置銀冶募民鑿山取礦烹銀官收十之四國用多於此取給卽其地建寶興軍英武帝立繼顒知後宮多內寵獻首飾數百副加都綂進太師兼中書令天會十七年卒追封定王

劉繼業本姓楊氏太原人父信事髙祖爲麟州刺史繼業弱冠事世祖以驍勇聞屢立戰功國人號爲楊無敵睿宗賜劉姓比於諸子累官建雄軍節度使廣運時繼業扞太原城東南面殺傷宋師無算及英武帝降宋繼業猶據城苦戰宋太宗素聞其勇欲生致之諭英武帝令招繼業隨遣親信往爲開陳禍福繼業乃北靣再拜大慟釋甲入汴京太宗撫慰良久復其姓止名業授左領軍衛大將軍頃之拜代州刺史敗契丹兵於鴈門殺其將蕭徹爾後數年與契丹耶律色珍戰陳家谷敗死贈太尉子六人延朗延浦延訓延瓌延貴延彬事具宋史【續通鑑又云繼業本名楊重貴世祖賜今姓名】劉繼忠少主之弟也亦睿宗養子賜姓劉氏睿宗疾革郭無爲建議盡斥公族出繼忠守忻州繼忠自稱嘗使契丹得冷痼病定襄地寒願畱養晉陽時少主監國責其觀望趣令就道繼忠頗有怨語或以白少主尋縊殺之

十國春秋卷一百六

欽定四庫全書

十國春秋卷一百七

檢討吳任臣撰

北漢四

列傳

李驤

鄭珙

趙華

李光美李存瓌

張元徽

白從暉

李驤眞定人起家河東幕僚慷慨善談兵饒技略天福十二年髙祖以世祖爲太原尹擢驤少尹以佐之居無何隱帝遇害侍中郭威遣馮道等迎湘陰公贇於徐州是時人皆知威非實意世祖心獨喜以爲吾兒爲帝夫何患驤因是陰說世祖曰知幾其神時不可失郭公舉兵犯順其勢不能爲漢臣必不爲劉氏立後公不如疾引兵逾太行據孟津俟徐州相公卽位然後還鎭則郭公不敢動矣不然且爲所賣世祖大罵曰驤腐儒欲離間我父子命左右牽出斬之驤呼曰吾負經濟才而爲愚人畫計死誠宜矣然吾妻病不可獨存願與俱死卽幷戮其妻已而威果自立爲皇帝弒湘陰公於宋州世祖大哭曰吾不用忠臣之言至於此爲驤立祠太原鄭珙靑州人少有異才世祖行太原尹時辟珙畱守判官幹祐初政在大臣樞密使郭威新討三叛立大功而與世祖有隙世祖頗不自安謂珙曰主上幼弱政由權門而吾與郭公不協如何珙曰漢政將亂矣晉陽兵雄天下地形險固十州徵賦足以自給公爲宗室老不以此時爲計後必爲人所制世祖曰子言正合吾意遂表募兵四指揮以備契丹於是收豪傑籍民益兵與威隠若敵國然未幾卽位於太原除珙中書侍郎與趙華並同平章事而遼世宗烏雲與世祖約爲父子國世祖乃以珙爲禮部侍郎奉使於遼自稱侄皇帝致書於叔天授皇帝請行冊禮烏雲性豪雋諸使臣至輒以酒肉困之珙旣魁岸善飲烏雲益虐以酒灌注無有所避珙素有疾一夕彊之飲腐脇而卒遂至輿屍復命

趙華滎陽人隱帝時爲河東觀察判官世祖卽位擢戶部侍郎同平章事已又加僕射天會初李筠奉表稱臣乞師於睿宗睿宗自將出團柏谷羣臣餞之汾水上華曰李筠舉事輕易陛下空國興師臣實憂之不聴已而監軍盧贊宰相衛融率先後不還睿宗謂華曰不聴公言幾至於敗然失融贊二人殊以爲恨耳由此益重儒者

李光美河南人世祖自立於太原署光美客省使光美常爲直省素諳前後典故至是庶事艸創朝廷制度儀注一出於光美之手綱舉目張頗得大體時人比於晉王彪之唐裴冕云

李存瓌者唐莊宗之從弟【李克寧子】仕明宗爲供奉官存瓌故孟知祥甥也長興三年明宗遣存瓌入蜀宣慰知祥賜詔曰董璋狐狼自貽族滅卿丘園親戚皆保安全所宜成家世之美名守君臣之大節存瓌奉詔惇諭大得知祥心明宗稱其能已又仕晉授趙州刺史髙祖時以世祖爲北京畱守署存瓌副畱守而以少尹季驤馬步指揮使蔚進佐之未幾攺河東節度副使幹祐四年世祖卽皇帝位除代州防禦使進都監世祖常顧存瓌言今日忝稱位號事非得已因命孝和帝攻晉州而以存瓌將步騎萬人副焉居數月通事舍人李如遼乞援兵世祖復以存爲招討使將兵由團柏伐周有功天會中累官武忠節度使同平章事與契丹將髙勲攻上黨無所得而還後不知所終

張元徽武安人也世祖鎭太原元徽爲裨將及卽位攺馬步軍都指揮使已遷武寧節度使世祖嘗語元徽等曰朕以髙祖之業贇之寃義不爲郭公屈爾期與公等勉力以復家國之讐至於稱帝一方豈獲已也顧我是何天子汝曹是何節度使邪未幾周太祖圽世祖大舉伐周署元徽前鋒都指揮使同契丹兵自團柏趣潞州與周將穆令均遇於太平驛陽不勝以誘之已而伏發斬令均虜獲無算久之世祖將兵陳巴公原元徽軍其東楊衮軍其西元徽帥千騎撃周右軍周將樊愛能何徽引兵先遁右軍潰解甲盡降世祖軍中呼萬歳是役也愛能徽控南走周世宗親犯矢石僅而得免元徽陷陳之力居多世祖親加褒賞奬慰有加復趣其乘勝進兵元徽素驍勇且屢勝气益驕直前略陳馬倒爲周兵所殺元徽爲國之大將至是將士皆气奪而兵遂不振

白從暉吐谷渾人周大同節度使承福遼云州觀察使可久皆其宗姓也從暉少勇敢多謀略開運初仕晉爲冀州刺史敗契丹兵於衡水上始知名幹祐四年世祖自立爲天子命孝和帝攻周晉州以從暉與李存瓌爲副招討使竟無成功久之授義成節度使潞州之役從暉爲行軍都部署與前鋒都指揮張元徽自團柏濟師已而髙平大戰元徽旣敗亡從暉無何亦病卒

論曰神武父子建號晉陽抗拒彊敵文武襄贊蔚然云蒸若驤之謀畫珙之奇偉華料事多中光美諳習朝儀存瓌之歷仕數朝雍容都雅皆彬彬一時選也而元徽驍雄從暉果毅亦有名將材焉乃或殞軀於醉飽或輕敵以捐生惜哉至少尹忠言見違反罹誅戮無辜橫及自棄良臣河東之得以茍存者幸也

王得中

段常

衛融

盧贊

王得中上黨人世祖時官樞密直學士奉詔賀遼穆宗舒嚕卽位未幾還太原幹祐七年世祖與周師戰王延嗣使司天監李義白世祖云時可戰矣得中叩馬諫曰南風甚急非北軍利也豈助我者邪世祖怒曰老措大無妄沮吾軍已而兵果失利世祖乃遣得中送遼將楊衮還因乞師遼穆宗命得中歸報許發兵救晉陽會代州將桑珪殺防禦使鄭處謙得中道經其地珪械得中送於周周世宗賜以帶馬問契丹兵何時當至得中曰臣受命送楊衮他無所知或謂得中曰契丹許公發兵而公不以實告契丹兵旦暮至公得無危乎得中太息曰吾食劉氏祿有老母在圍中若以實告周人必發兵據險而拒之如此家國兩亡吾獨生何益不若殺身以全家國所得多矣居數日契丹敗符彥卿於忻口周世宗責得中欺妄殺之

段常【或云常本爲恆歐陽史避闕宋眞宗諱作常後人因之】人事睿宗爲內客省使雅有幹才天會攺元擢樞密使頗勤於其職七年王隠等作亂辭連常出爲汾州刺史已而睿宗用郭姬言縊殺之是歳遼穆宗來詰責頗以常死爲專殺之罪【其辭曰段常爾父故吏本無大惡一旦誣害誅及妻子婦言是聴非爾而誰我務惇大義曲容瑕垢爾宜率徳攺行無自貽伊戚也】

衛融字明逺靑州博興人晉天福初第進士調南樂主簿歷齊澶二州從事忠武軍掌書記髙祖時爲太原觀察支使世祖稱皇帝授翰林學士詣契丹謝冊禮且請兵天會元年遷中書侍郎同平章事四年睿宗遣盧贊監李筠軍贊與筠不相能詔融至潞州和解之會筠敗融爲宋人所擒宋太祖責之曰若何故勸劉鈞舉兵助李筠反邪融曰犬吠非其主臣四十口受劉氏丰衣美食不忍背之陛下縱不殺臣臣亦不爲陛下用終當間道走河東爾太祖怒命以鐵撾撃其首血流被面融大呼曰大丈夫死或重於泰山或輕於鴻毛臣今得死所矣太祖顧左右曰此忠臣也釋之以良藥傅其創賜襲衣金帶鞍勒名馬旣而欲放融回國移書於睿宗約以融易周光遜等光遜諸人者故李筠所俘以來獻者也睿宗久不報宋乃官融太府卿賜第汴京幹徳攺元郊祀融獻郊禋大禮賦攺司農卿出知陳舒黃三州開寶六年卒年六十九子偁儔孫齊並進士及第

盧贊事睿宗積官至宣徽使周臣李筠之降睿宗使贊監其軍筠內頗不平謀事多與贊忤睿宗命衛融中解之而卒未能降心相從也無何宋將石守信大破筠軍贊遂以身殉左右莫不哀之

論曰得中乃心故主不以貪生賣國事節莫大焉融慷慨不撓視死如歸忠矣乃卒授職宋廷郊禋獻賦何哉若常與贊一則厲階長舌一則釁起援鄰不可謂非孝和實殺之也

蔚進

郝貴超【郝惟慶】張崇訓【鄭進衛儔】髙仲曦

蔚進事睿宗爲侍衛都指揮使掌親兵勇冠一軍天會中與郝貴超將兵救樂平師敗而還【進與郭無爲不協睿宗臥疾無爲出進守代州】

郝貴超失其家世事世祖睿宗爲大將屢立戰功天會四年八月宋晉州鈐轄荊罕儒來侵汾州貴超適鎭汾地潛出師襲其營罕儒竟戰死罕儒於宋爲驍將宋太祖痛惜之斬其部將不用命者二十餘人貴超後救樂平援遼州皆無功久之死同時又有禁帥郝惟慶者疑貴超宗人也爲人椎無文不識物情時諸方物產未通賈客自閩粵來以橄欖子獻於世祖詰旦分頒大僚惟慶曰此果類吾鄕竹靑棗食久方少得味官家何用賜臣所喜者金稜略綽盤耳聞者大噱

張崇訓鄭進衛儔皆睿宗宿將也累從徵伐有大功英武帝時以譖言先後被殺

髙仲曦【闕】人也事英武帝爲樞密使亦以中防不良死

論曰善人國之紀也張鄭衛髙後先殞命英武其天資刻薄人邪進與貴超效力孝和克保終始可不謂幸焉區區小邦淫刑以逞嗚呼難言之矣

張昭敏

馬峯

盧俊

張昭敏事睿宗積官至平章中書事爲人慷直敢言不畏彊禦少帝旣遇害朝臣各議所立日中不決昭敏獨排案言曰少主非宗姓故天位不永今當立劉氏以慰天下心繼文久畱契丹爲世祖皇帝嫡孫若迎立之外可結鄰國之援內可固宗社之本立主無有逾繼文者時郭無爲憚繼文發其謀必欲立英武帝以示恩未幾昭敏見殺

馬峯太原人仕睿宗父子官宣徽使廣運初契丹令通好於宋無妄侵伐英武帝聞命慟哭謀出兵攻契丹峯切諫以爲不可俄遷樞密副使左僕射致仕宋師圍太原甚急國人猶欲堅守峯適病居於家舁入見英武帝流涕以興亡論之英武帝乃出降太原平宋太宗以峯爲將作監轉太府卿分司西京峯善服餌養生體彊無疾性鄙吝頗好持論宋雍熈元年卒年八十餘盧俊尙【闕】公主爲駙馬都尉廣運三年宋師壓境俊詣遼乞師有功白馬嶺之役遼相耶律舒將趨太原會俊以國亡出奔言太原已陷遂勒兵還俊至遼署同政事門下平章事明年遼景宗以公主淑格下嫁俊【淑格景宗第四女也】復拜駙馬都尉久之與淑格不協詔離之攺適蕭神努遂出俊爲興國軍節度使終於其國

論曰嗚呼力屈勢窮背城借一守國之大義也乃論者以峯勸降爲知幾蓋亦權其勢不衡其義矣昭敏立君之說洞如觀火假其言或用未必非漢福也俊出亡鄰國不事仇讐倘猶合於孤臣行遁之防乎

十國春秋卷一百七

欽定四庫全書

十國春秋卷一百八

檢討吳任臣撰

北漢五

列傳

郭忠恕

郭忠恕字恕先【宣和畫譜云恕字國寶】洛陽人幼敏慧七歳童子及第富有文學尢工篆籀常有人於龍門得鳥迹篆示之忠恕一見輒誦有如宿習幹祐初湘陰公贇鎭徐州辟爲推官隠帝遇弒於北岡侍中郭威命宰相馮道迎贇比至宋州威已爲三軍所推戴忠恕知事變乃正色責道曰令公累朝大臣誠信著於天下四方譚士無賢不肖皆謂之長者今一旦反作脫空漢前功並棄令公之心安乎道無以對忠恕因勸贇殺道以奔河東贇猶豫不決遂及禍忠恕竄迹山野周初徴爲周易博士歸宋與監察禦史符昭文爭忿於朝堂貶幹州司戶秩滿去官遂不復仕宦縱放岐雍陜洛間逢人無貴賤輒口稱貓值佳山水卽旬日不去或絕粒不食盛夏暴體日中不沾汗大寒鑿冰而浴旁冰澌釋尢善畫工於屋木王公有設紈素求圖冩者必拂衣而起一日衢中下馬召役夫入茗坊同啜役夫固辭忠恕曰吾常所接公卿士大夫皆子也何怪哉太宗素習其名特召歸闕入館於內侍省竇神興捨忠恕長髯而美忽盡薙之神興驚問其故忠恕曰聊以效顰耳神興大怒白太宗以其少檢除國子監主簿出館於太學益縱酒肆言時政頗有謗讟語上聞決杖配流登州至齊州臨邑謂部送吏曰我逝矣因掊地爲穴度可容面俯窺焉而卒槁葬於官道之側後數月故人發其屍攺葬惟衣衾存焉識者曰此尸解也有佩觹集三卷行世

論曰忠恕以大節責道義形於色辭气激昻可不謂忠於所事哉卒之展轉遁荒浮沈周宋托志神僊佯狂侮世用心亦良苦矣諸書載忠恕在徐州日與同府記室董裔不合遂謝去非實錄也予錄其大槪蓋得之五代史補云

趙

李惲

楊夢申

王保衡王景絕

趙薊州漁陽人父玉常客滄州依節度判官呂兗劉守光破滄州收兗親屬盡戮之兗子琦年十四玉負之以逃至太原變姓名丐衣食以給琦琦後唐同光初爲藩郡從事當是時燕趙義士以玉能存呂氏之孤翕然稱之明宗時琦官職方員外郎知雜淸泰中琦爲給事中端明殿學士玉已卒矣入洛舉進士琦薦於主司馬裔孫擢甲科歷徐兗陳許四鎭從事髙祖時爲河東掌書記給捷善戲謔世祖雅愛之及稱帝累官至翰林承防兵部尙書天會四年授中書侍郎同平章事轉門下侍郎兼樞密使加司徒居頃之郭無爲與相左出知汾州已又徙嵐州宋太祖來侵晉陽遣偏師略地嵐州圍之數重危蹙請降待罪行營太祖命釋之賜襲衣玉帶金鞍勒馬器幣甚厚其官屬賜物有差以名犯宣祖偏諱賜名文度師還授檢校太傅安國軍節度使嵗余攺華州不宣制而告敕同宣制之例再調耀州凡歷三鎭宋開寶七年卒年六十有七卽英武帝之廣運元年也善爲詩人多諷誦有觀光集若干捲又雅善音律常與同州節度使宋【闕】會飲命樂官吹采蓮送盞皆他工所不知已又索笛自吹聲調淸越聴者驚服之降也其母在太原世以不能死節罪之子昌圖仕宋至內殿崇班閤門祗

李惲字孟深汴州陽武人幹祐初第進士客遊嵐州會世祖卽位署州從事擢知制誥翰林學士歷仕睿宗父子累官至推誠佐命保祚功臣特進守尙書左僕射兼中書侍郎平章事上柱國隴西郡開國公食邑三千戶時母在鄕裏惲不知存亡居常戚戚以奕碁沈飲爲務政事多廢英武帝頗以爲言惲殊不介意後方與僧奕帝命近侍直抵惲前取局焚之惲恬然徐詣謝英武帝因切責之明日別造新局奕碁如故宋太宗陷太原惲降命爲殿中監始知母亡表求追服母喪不許出知廣州遷司農卿連知許孟二州以足疾求解授忠武軍行軍司馬端拱元年卒年七十有三惲性躁達善談名理年少時好滑稽及爲相頗事持重初與王溥李昉同年登第國亡相見敍舊情好益固論者美之子存誠仕宋駕部員外郎存信宋左侍禁閤門祗又惲文詞駢麗見推流輩英武帝時天龍寺千佛樓成詔惲撰碑銘而命翰林令劉守淸王延譽勒文於石一時無不嘆絕【其辭曰帝宅之西五里而逺羣山防谷延亙縈擁北自乾坎南距申酉蒼崖峭壁怪石靈泉薜蘿蔭乳竇以夏寒藂桂向晴而冬綠澗澑淸泚自激輕音蔓艸艽茸本無毒螫洞穴窈窕煌林蔽虧隔云聞雞犬之聲度嶺見樵蘇之徑火哉气通斗極崆峝帶多武之鄕地劃參墟冀野樂深思之俗況乎刑政之經不紊覇王之器其存紀都邑卽天下之浩穰養士馬卽域中之精勇往者北齊啟國後魏興基𨿽未臻偃仰之神亦咸擁帝王之位時或倦重城之宴樂選面勝之良遊各營避暑之宮用憇鳴鑾之駕亦猶秦之阿房晉之虒祁楚之章華漢之未央上基傑構往往存焉年曆寖遙率多攺作蓋以翼翼都會豪右富民因舊圖新增制惟錯於是乎金人塔廟老氏宮觀星布於巖石矣懿哉坤維之上一捨之區羣木陰翳奇峯崷崪上有平址東西僅五十步北倚石壁有彌勒閣內設石像侍立對峙容儀溫晬其鐫磨工巧代不能反昔睿宗皇帝再加添飾功用宛然次東有池水甚潔湛然凝碧鑑之恐聳國人儼其祠宇偶其神位每角亢方中雷雨未施卽雩禱咸萃矣馴嶺西下迆邐約三百步有髙寺榜曰天龍考易義云夫龍者潛卽勿用飛卽在上天龍之名固其宜矣今英武皇帝應千齡之運居九重之尊此自舞象幹經齒冑學優子庠序闕動葉咨詢行符典則負對日之辧似不能言蘊稱象之智果而勿伐肅肅然煌煌然偉量知幾深不可測立徳在開年之右承家繼文

武之基自非道濟艱危孝安宗社孰能與於此乎天會中睿宗皇帝以道闕

出閣授檢校司徒歸義府都督時年尙幼沖躬親官次寡辭敏徳務簡刑淸吏不敢欺府無畱事嘗以公退休暇與叔季諸王方駕接軫禮謁精藍一歳之中闕東序闕觀音像一堂其內幡花鬘藎供飭之用靡不嚴潔於玆日新每具齋禱罔不幹幹惕惕潛發明誠所志者延鴻祚於邦家弭烖氛於區宇因心愛敬不防斯須先帝甚嘉羣倫歸美爰自司徒公府特恩加檢校太保授右金吾衛大將軍充大內都防檢貞漧服勤中外嚴整宣威敬事動葉聖謨及帝踐阼加太師行太原尹階勲爵邑悉稱公臺尋領侍衛親軍事未幾值倉卒之變震駭非常上獨執雄斷入平內難時戊辰秋九月嗣升宸極立定傾危赫然大闕祐終古自矢潔念恆切皈依毎屆良辰必親行幸至壬申歳十二月二十二日詔有司於大殿後正面造重樓五間洵遣良冶鑄賢刧自拘畱孫如來以防鐵佛千尊模範金容先相圓明等無差別如是勻分龕室各安上級時詔宣徽北院使永淸軍節度使檢校太保範超自始監修應期成就基砌柱礎廣檻飛甍丹采相映煥乎巍乎扉下瞰於云端棟宇勃興於地表金鑪曉注惟聞葡卜之香王罄晨鳴不假蓮花之漏議者曰樹超世之果圖不朽之功必依惟睿之謀宜享終天之祿豈比夫望祭闕禱之功駕聘瑤池徒縱盤遊之樂者哉上禦宇之八年乙亥嵗天贊皇帝義惇天性禮葉彞章洎春來夏初累飛詔示必以備物典冊將加徽號鴻名闕君親之恩敬修迎愛之禮至夏六月二十日果防貴近昭宣玉音尋於正殿授英武皇帝兼頒龍衣禦帶駟馬雕鞍別賜神旗皷吹殊禮異樂眾心悅隨羣後稱慶寶函金簡揚命舜命禹之書馭朽持盈盡爲子爲臣之敬禮之大者帝載無窮先是英武皇帝以今歳攝提建月闕升寒气將退嚴整儀衛親率公卿駕蒼虯之騤騤衣赭之熠熠云韶寅導闕屆初禪之境臣幸陪天仗親奉徳音旣成闕】

【之祐遽玆承詔俾志勝緣將紀洪猷潛思祕祝所冀龍華會上闕

之容星宿刧中徧覩靑蓮】

【之相歡心有待謹作銘云覺皇興大教埀世成位有期壊空相繼大哉賢刼千佛重光六度萬行軌躅相望浩刼迢遙一念可攝勿謂難逢聲塵相接惟彼陶唐土列參墟莓莓沃野煌煌帝居天啟亨會神輸瑞圖英武之難後來其蘇一人有作撫寧邦域治民事天允釐庶績金像玉樓伊帝之力億萬斯年永奠皇極】楊夢申【闕】人天會時累官右諫議大夫夢申能文章尢長於碑記十七年奉敕撰定王繼顒神道碑文文不加典而有則朝士多稱賞之

王保衡仕英武帝爲中書舍人直翰林院保衡博學有文名所著晉陽見聞要錄若干捲行世

王景絕太原人少客燕地感家世儒者不當用材武進乃南遊嵩洛得譚用之爲友以文章相砥礪寖以文稱天會中還家至境上會睿宗據太原嘆曰天下將定以區區一方拒天下兵此危國也遂止上黨潞州帥延致幕府景絕自是不復作吏時時購四方書鈔之晚年集書數千卷國亡入宋端拱中終於汴京

郭無爲

侯霸榮

範超

郭無爲字無不爲靑州千乘人也【一云棣州人】方顙鳥喙好學多聞善談辧常衣褐爲道士居武當山幹祐初郭威討李守貞河中無爲詣軍門上謁詢以當世之務大奇之將畱館門下或謂威曰公爲大臣握重兵居外而延縱橫之士非所以防微慮逺也由是不納遂拂衣去隠太原抱腹山睿宗卽位內樞密使段常薦其才召爲諫議大夫尋遷吏部侍郎參議中書事與趙同秉政意好不協及出知汾州而常復以獲罪死遂以無爲爲左僕射同平章事兼樞密使機務一以委之睿宗常臥病與無爲語及皇子繼恩謂繼恩純孝然非濟世才恐不能了家事無爲黙然不對及少主繼恩立怨無爲不助己欲逐之而未果月餘侯霸榮入閣弒少主無爲復遣人登屋入殺霸榮故霸榮之亂人皆謂實受意於無爲隨殺之以滅口也英武帝嗣立宋太祖遣李繼勲等濟師仍賜詔無爲許以安國軍節度使無爲捧詔色動從臾納欵而國人及諸臣皆欲堅守以拒宋未幾宋太祖身在行間督兵攻晉陽長圍旣合會英武帝曲宴羣臣契丹使亦在焉無爲仰天慟哭防佩刀欲自裁爲左右所持英武帝自下執其手延之上坐無爲曰柰何以孤城抗百萬之師蓋欲揺動幷人而幷人守意益堅已而無爲計無所出遂密通於宋請將兵夜襲圍自防值天陰雨而止後宦者衛徳貴發其事英武帝遣人縊殺之以謝國人

侯霸榮邢州龍岡人多力善射走及奔馬常爲盜並汾間睿宗用爲指揮使戍樂平天會初率所部降宋宋太祖補霸榮內殿直未幾復來奔睿宗赦其罪又署爲供奉官少主旣嗣位霸榮謀持少主首獻宋遂乘其無備白晝挺刃而入反扄其戶少主繞屏走霸榮以刃揕胸弒之或曰郭無爲實使之也無爲隨遣卒登梯入殺霸榮

範超失其世系天會中奉內防圖弒孝和後爲英武帝所嬖累遷宣徽北院使永淸軍節度使檢校太保十六年監修千佛樓鑄象範容帝復稱其能廣運時宋師圍太原超破圍請降攻城者誤以超爲出戰禽而戮之英武帝遂斬超妻子投其首城外

李筠

李筠太原人善騎射初後唐秦王從榮麾下從榮難作筠騎從至天津橋射殺十數人已而棄馬遁去淸泰初應募爲內殿直遷控鶴指揮使開運末契丹滅晉其將趙延壽聞筠勇悍名寘帳下及延壽被執契丹將耶律轄哩者尙統二千騎畱鎭州筠與諸將謀伺間撃之控鶴左廂都校白再榮持兩端匿室中不時應筠防佩刀破幕引臂逼再榮行殺傷相當轄哩遂棄城去髙祖立於晉陽再榮以鎭州送欵授再榮畱後而以筠爲博州刺史郭威鎭大名表筠先鋒指揮使又爲北面緣邊巡檢洎起兵入汴筠與郭崇威從戰敗慕容彥超於畱子陂有功威革漢阼是爲周太祖太祖論開國功遷筠昭義軍節度使檢校大傅同平章事居數年周累與世祖構兵筠以奇兵撃敗契丹之援晉陽者加兼侍中周恭帝立進太尉宋太祖受禪遣使加兼中書令諭以入朝筠卽欲拒命左右爲陳歷數推遷之理不得已下拜及延使者升階置酒張樂遽索周太祖畫像懸壁涕泣迸至賔佐殊惶駭告宋使曰令公被酒失其常性幸勿爲訝未幾遣牙將劉繼衝等稱臣於睿宗睿宗以蠟書約與伐宋筠𨿽外陽附宋而內實欲得甘心以報周也是時筠子守節爲宋皇城使泣諫不聴宋太祖又遣之諭防曰歸語汝父我未爲天子時任自爲之旣爲天子獨不能臣我邪筠謀愈益急遂起兵從事閭丘仲卿獻防曰大梁兵甲精鋭難與爭鋒我孤軍舉事其勢甚危倚援河東終未得力不如西下太行直抵懷孟塞虎牢據洛邑東向爭天下計之上也筠曰吾周朝宿將與世宗義同昆弟禁衛皆舊人必倒戈歸我況有儋珪槍撥汗馬何憂天下哉儋珪筠愛將有勇力善用槍撥汗筠駿馬日馳七百里故筠誇焉頃之使人殺澤州刺史張福據其城睿宗乃率兵來援筠以臣禮上謁於太平驛時睿宗兵衛寡弱筠內甚悔而事已不可中止睿宗乃封筠西平王召與語筠自陳受郭氏大恩敢愛死不寤周與漢爲世讐也睿宗黙然由是心疑之命宣徽使盧贊監其軍筠益怏怏不自得畱子守節守上黨而自引眾南向宋太祖遣石守信等討之敕曰勿縱筠下太行急進師扼其隘破之必矣太祖遂親徵山路多石不可行太祖先於馬上負數石羣臣大軍皆負之卽日平爲大道與守信等會破筠眾於澤州南殺監軍贊筠走還保澤州太祖親督戰防其城筠赴火死隨進兵潞州守節降釋罪賜襲衣金帶銀鞍勒馬是日宋太祖宴從官守節與焉隨除單州團練使時天會四年六月也筠初名榮避周世宗諱攺之【宋史云筠稍知書頗好調謔攺名時或令名筠筠曰李筠李筠王帛云乎哉】性𨿽暴事母甚孝每怒將殺人母屏風後呼筠筠趨至母曰聞將殺人可免乎爲吾曹增福爾遽捨之筠有愛妾劉氏欲俱死筠以其有娠麾令去【左編云劉氏隨筠至澤時被攻城危劉謂筠曰城中健馬幾何筠曰爾安問此劉曰孤城危蹙破在俄頃今誠得馬數百與腹心潰圍出保昭義求援河東猶愈於坐待死也筠然之召左右計馬尙不減千匹以是夕將出或謂筠曰今帳前計議皆云一心縣門旣發不可保矣倘劫公而防悔其何及筠猶豫不決明日城陷筠將赴火劉欲俱死筠以其有娠麾去之守節購得果生子焉】

論曰筠故周臣繋以漢者何蓋太平驛之役筠業以臣禮事孝和𨿽情懷望而俛首委質未可謂非劉氏臣也況捐軀舊主矢志靡他固人人樂得之爲臣者乎夫然而繋之漢誰云不宜

十國春秋卷一百八

欽定四庫全書

十國春秋卷一百九

檢討吳任臣撰

十國紀元表

十國稱帝者七攺元者八而楚荊南則行中朝年號然吳越惟武肅三攺元文穆以下無聞焉若荊南文獻王楚恭孝王亦同奉吳與南唐正朔而吳越閩兩國又遵契丹會同之號者一年彼此參錯易於傳譌今斷始於梁開平丁夘終於宋太平興國己夘凡七十三年中間各國紀年頗有可考余得而備列之作十

﹤史部﹐載記類﹐十國春秋﹐卷一百九﹥﹤史部﹐載記類﹐十國春秋﹐卷一百九﹥﹤史部﹐載記類﹐十國春秋﹐卷一百九﹥﹤史部﹐載記類﹐十國春秋﹐卷一百九﹥﹤史部﹐載記類﹐十國春秋﹐卷一百九﹥

十國春秋卷一百九

欽定四庫全書

十國春秋卷一百十

檢討吳任臣撰

十國世系表

夏書言惇敍九族大雅稱夲支百世誠以子姓蕃衍篤親親而別昭穆也十國譜牒多散亡廼子孫昆弟名號時時見於它書故秩然不紊焉稍次其原流行軰作十國世系表

﹤史部﹐載記類﹐十國春秋﹐卷一百十﹥﹤史部﹐載記類﹐十國春秋﹐卷一百十﹥﹤史部﹐載記類﹐十國春秋﹐卷一百十﹥﹤史部﹐載記類﹐十國春秋﹐卷一百十﹥﹤史部﹐載記類﹐十國春秋﹐卷一百十﹥﹤史部﹐載記類﹐十國春秋﹐卷一百十﹥﹤史部﹐載記類﹐十國春秋﹐卷一百十﹥

欽定四庫全書

十國春秋卷一百十一

檢討吳任臣撰

十國地理表上

五代時輿圖剖裂諸國各覇偏方務相雄長自江淮以南諸州爲吳而南唐因之領浙東西十三州一軍爲吳越並東西兩川以及山南西道爲前後蜀越湖以南數州爲楚逾嶺南連東西爲南漢跨太原以北諸州爲北漢割江陵府洎歸陜二州爲荊南據七閩以抗衡列國爲閩地偪則虎眂防張國多則蟬聫蠶食其大較然也中間郡邑紛更時多建置要非盡屬唐季之舊是用徵其沿革得失作十國地理表

府州名【軍監附】

梁唐

晉漢

周

江都府【本揚州吳攺府建都南唐建東都】吳

吳南唐南唐中朝金陵府【本升州吳爲府南唐攺江寜府建西都】吳吳

南唐南唐南唐

雄逺軍

南唐南唐南唐南昌府【本洪州南唐爲南昌府建】吳

吳南唐南唐南唐

雄

南唐南唐中朝

建武軍

南唐南唐中朝

楚

吳吳

南唐南唐中朝

泗

吳吳

南唐南唐中朝

滁

吳吳

南唐南唐中朝

和

吳吳

南唐南唐中朝

光

吳吳

南唐南唐中朝

黃

吳吳

南唐南唐中朝

舒

吳吳

南唐南唐中朝

蘄

吳吳

南唐南唐中朝

廬

吳吳

南唐南唐中朝

壽

吳吳

南唐南唐中朝

海

吳吳

南唐南唐中朝

泰

吳吳

南唐南唐中朝

濠

吳吳

南唐南唐中朝

潤

吳吳

南唐南唐南唐

常

吳吳

南唐南唐南唐

江陰軍

吳吳

南唐南唐南唐

宣

吳吳

南唐南唐南唐

歙

吳吳

南唐南唐南唐

鄂

吳吳

南唐南唐南唐

池

吳吳

南唐南唐南唐

饒

吳吳

南唐南唐南唐

信

吳吳

南唐南唐南唐

江

吳吳

南唐南唐南唐

撫

吳吳

南唐南唐南唐

建武軍

吳吳

南唐南唐南唐

袁

吳吳

南唐南唐南唐

吉

吳吳

南唐南唐南唐

防

中朝吳吳南唐南唐南唐

筠

中朝吳吳南唐南唐南唐

成都府【本益州蜀】

前蜀【爲府】後蜀後蜀後蜀後蜀

漢

前蜀【中朝】後蜀後蜀後蜀後蜀

彭

前蜀【中朝】後蜀後蜀後蜀後蜀

灌

前蜀【中朝】後蜀後蜀後蜀後蜀

蜀

前蜀【中朝】後蜀後蜀後蜀後蜀

綿

前蜀【中朝】後蜀後蜀後蜀後蜀

眉

前蜀【中朝】後蜀後蜀後蜀後蜀

嘉

前蜀【中朝】後蜀後蜀後蜀後蜀

劍

前蜀【中朝】後蜀後蜀後蜀後蜀

梓

前蜀【中朝】後蜀後蜀後蜀後蜀

遂

前蜀【中朝】後蜀後蜀後蜀後蜀

果

前蜀【中朝】後蜀後蜀後蜀後蜀

閬

前蜀【中朝】後蜀後蜀後蜀後蜀

普

前蜀【中朝】後蜀後蜀後蜀後蜀

陵

前蜀【中朝】後蜀後蜀後蜀後蜀

資

前蜀【中朝】後蜀後蜀後蜀後蜀

榮

前蜀【中朝】後蜀後蜀後蜀後蜀

簡

前蜀【中朝】後蜀後蜀後蜀後蜀

卭

前蜀【中朝】後蜀後蜀後蜀後蜀

黎

前蜀【中朝】後蜀後蜀後蜀後蜀

雅

前蜀【中朝】後蜀後蜀後蜀後蜀

維

前蜀【中朝】後蜀後蜀後蜀後蜀

茂

前蜀【中朝】後蜀後蜀後蜀後蜀

文

前蜀【中朝】後蜀後蜀後蜀後蜀

龍

前蜀【中朝】後蜀後蜀後蜀後蜀

黔

前蜀【中朝】後蜀後蜀後蜀後蜀

施

前蜀【中朝】後蜀後蜀後蜀後蜀



前蜀【中朝】後蜀後蜀後蜀後蜀

安

前蜀【中朝】後蜀後蜀後蜀後蜀

忠

前蜀【中朝】後蜀後蜀後蜀後蜀

萬

前蜀【中朝】後蜀後蜀後蜀後蜀

興

前蜀【中朝】後蜀後蜀後蜀後蜀

利

前蜀【中朝】後蜀後蜀後蜀後蜀

開

前蜀【中朝】後蜀後蜀後蜀後蜀

通

前蜀【中朝】後蜀後蜀後蜀後蜀

涪

前蜀【中朝】後蜀後蜀後蜀後蜀

渝

前蜀【中朝】後蜀後蜀後蜀後蜀

瀘

前蜀【中朝】後蜀後蜀後蜀後蜀

合

前蜀【中朝】後蜀後蜀後蜀後蜀

昌

前蜀【中朝】後蜀後蜀後蜀後蜀

巴

前蜀【中朝】後蜀後蜀後蜀後蜀

蓬

前蜀【中朝】後蜀後蜀後蜀後蜀

集

前蜀【中朝】後蜀後蜀後蜀後蜀

壁

前蜀【中朝】後蜀後蜀後蜀後蜀

渠

前蜀【中朝】後蜀後蜀後蜀後蜀

潾

前蜀【中朝】後蜀後蜀後蜀後蜀

戎

前蜀【中朝】後蜀後蜀後蜀後蜀興元府【本梁】

前蜀【州中】後蜀後蜀後蜀後蜀

洋

前蜀【中朝】後蜀後蜀後蜀後蜀

源

前蜀【中朝】後蜀後蜀後蜀後蜀

金

【中朝】前蜀【中朝】後蜀中朝中朝中朝

秦

岐前蜀中朝中朝後蜀中朝

鳯

岐前蜀中朝中朝後蜀中朝

階

岐前蜀中朝中朝後蜀中朝

成

岐前蜀中朝中朝後蜀中朝

興王府【本廣州南漢】

南漢南漢南漢南漢南漢

韶

南漢南漢南漢南漢南漢

潮

南漢南漢南漢南漢南漢

禎

南漢南漢南漢南漢南漢

循

南漢南漢南漢南漢南漢

齊昌府

南漢南漢南漢

封

南漢南漢南漢南漢南漢

端

南漢南漢南漢南漢南漢

英

南漢南漢南漢南漢

雄

南漢南漢南漢南漢南漢

敬

南漢南漢南漢南漢南漢

康

南漢南漢南漢南漢南漢

恩

南漢南漢南漢南漢南漢

思

南漢南漢南漢南漢南漢

瀧

南漢南漢南漢南漢南漢

勤

南漢南漢南漢南漢南漢

新

南漢南漢南漢南漢南漢

髙

南漢南漢南漢南漢南漢

潘

南漢南漢南漢南漢南漢

雷

南漢南漢南漢南漢南漢

羅

南漢南漢南漢南漢南漢

辧

南漢南漢南漢南漢南漢

邕

南漢南漢南漢南漢南漢

春

南漢南漢南漢南漢南漢

貴

南漢南漢南漢南漢南漢

巒

南漢南漢南漢南漢南漢

橫

南漢南漢南漢南漢南漢

賔

南漢南漢南漢南漢南漢

欽

南漢南漢南漢南漢南漢

潯

南漢南漢南漢南漢南漢

容

南漢南漢南漢南漢南漢

牢

南漢南漢南漢南漢南漢

白

南漢南漢南漢南漢南漢

亷

南漢南漢南漢南漢南漢

常樂

南漢南漢南漢南漢

黨

南漢南漢南漢南漢南漢

繡

南漢南漢南漢南漢南漢

郁林

南漢南漢南漢南漢南漢

藤

南漢南漢南漢南漢南漢

竇

南漢南漢南漢南漢南漢

義

南漢南漢南漢南漢南漢

禺

南漢南漢南漢南漢南漢

順

南漢南漢南漢南漢南漢

瓊

南漢南漢南漢南漢南漢

崖

南漢南漢南漢南漢南漢

儋

南漢南漢南漢南漢南漢

萬安

南漢南漢南漢南漢南漢

振

南漢南漢南漢南漢南漢

思唐

南漢南漢南漢南漢南漢

交

南漢南漢南漢南漢南漢

長沙府【本潭州楚】

楚楚

楚楚

周行逢

衡

楚楚

楚楚

周行逢

澧

楚楚

楚楚

周行逢

朗

楚楚

楚楚

周行逢

嶽

楚楚

楚楚

周行逢

道

楚楚

楚楚

周行逢

永

楚楚

楚楚

周行逢

邵

楚楚

楚楚

周行逢

全

楚楚

周行逢

辰

楚楚

楚楚

周行逢

融

楚楚

楚南漢南漢

郴

楚楚

楚南漢南漢

桂楊監

楚楚

楚南漢南漢

連

楚楚

楚南漢南漢

昭

楚楚

楚南漢南漢

宜

楚楚

楚南漢南漢

桂

楚楚

楚南漢南漢

溥

楚南漢南漢

賀

楚楚

楚南漢南漢

梧

楚楚

楚南漢南漢

防

楚楚

楚南漢南漢

嚴

楚楚

楚南漢南漢

富

楚楚

楚南漢南漢

栁

楚楚

楚南漢南漢

龔

楚楚

楚南漢南漢

象

楚楚

楚南漢南漢

錦

楚楚

楚周行逢

溪

楚楚

楚周行逢

敍

楚楚

楚周行逢

西府【杭州】

吳越吳越吳越吳越吳越

安國衣錦軍

吳越吳越吳越吳越吳越

東府【越州】

吳越吳越吳越吳越吳越

蘇

吳越吳越吳越吳越吳越

湖

吳越吳越吳越吳越吳越

溫

吳越吳越吳越吳越吳越

臺

吳越吳越吳越吳越吳越

明

吳越吳越吳越吳越吳越

處

吳越吳越吳越吳越吳越

衢

吳越吳越吳越吳越吳越

婺

吳越吳越吳越吳越吳越

睦

吳越吳越吳越吳越吳越

秀

吳越吳越吳越

長樂府【本福州閩攺府建】

閩閩

吳越吳越吳越

泉

閩閩

南唐【南都畱】南唐【從效畱】南唐【從效畱】

建

閩閩

南唐南唐南唐

汀

閩閩

南唐南唐南唐

南【從效本漳州南】

閩閩

南唐【唐攺今】南唐【名畱從】南唐【效畱從】

鏞

閩南唐南唐南唐

劍【效畱從效閩置鐔】

南唐南唐南唐

江陵府【州南】

荊南荊南荊南荊南荊南

荊門軍

荊南荊南荊南荊南荊南

歸

荊南荊南荊南荊南荊南

峽

前蜀荊南荊南荊南荊南

太原府【唐攺】

後唐中朝中朝中朝北漢

汾

後唐中朝中朝中朝北漢

嵐

後唐中朝中朝中朝北漢

岢嵐軍

北漢

憲

後唐中朝中朝中朝北漢

忻

後唐中朝中朝中朝北漢

代

後唐中朝中朝中朝北漢

寶興軍

北漢

遼

後唐中朝中朝中朝北漢

沁

後唐中朝中朝中朝北漢

隆

後唐中朝中朝中朝北漢

石

後唐中朝中朝中朝北漢吳南唐

東都江都府【揚州吳攺大都督府爲江都府建都南唐升元元年建東都領縣四】江都【舊縣】廣陵【舊爲江陽縣吳因之南唐攺】永貞【舊爲揚子縣吳因之南唐攺今名吳順義四年以本縣白沙鎭爲迎鑾鎭】髙郵【舊縣吳江都府有海陵興化天長爲屬南唐以海陵興化屬泰州以天長置軍】

西都江寜府【升州大都督府吳武義二年七月攺爲金陵府南唐攺江寜府建西都領縣十鳯凰臺記事云六朝舊城近覆舟山去秦淮五里至楊吳時攺築跨秦淮南北周廻二十五里】

上元【舊屬潤州唐光啟三年屬升州】江寜【舊縣歐陽忞又曰唐旣攺江寜爲上元南唐復析上元置江寜分治郭下】句容【舊屬潤州唐光啟三年升州】溧水【舊屬宣州唐光啟三年攺升州】溧陽【舊屬宣州唐光啟三年隸升州】廣徳【舊屬宣州南唐時來屬】蕪湖【本漢縣後廢南唐析當塗復置】銅陵【南唐置初隸池州已而來屬】繁昌【本晉縣隋省入當塗南唐析當塗復置】靑陽【舊屬池州南唐初以宣之當塗屬江寜府及當塗爲雄逺軍復以池之靑陽來屬】

雄逺軍【舊爲當塗縣南唐置新和州後攺雄逺軍】

南都南昌府【洪州南唐交泰二年十一月攺州爲南昌府建南郡領縣七】南昌【舊縣】丰城【舊爲丰城楊氏初攺爲吳臯後復爲丰城郡縣釋名曰丰城縣朱梁曰吳臯】建昌【舊縣】奉新【舊爲新吳南唐攺今名郡縣釋名曰李昪以國號唐諱楊吳所稱更新吳爲奉新也】分寜【舊縣】武寜【舊縣】靖安【本晉建昌縣地唐置靖安鎭吳攺爲塲南唐割建昌奉新武寜三縣地升爲縣】

淸江【南唐昪元二年八月戊寅陞洪州瀟灘鎭爲淸江縣不隸州】

雄州【南唐割揚之六合天長置雄州俄罷以六合江都府按歐史職方考雲南唐以天長爲軍六合爲雄州陸遊南唐元宗紀云雄州天長縣名今從南唐州軍縂音釋】

建武軍【南唐以揚州天長縣置軍曰建武又馬令南唐書作天長軍文獻通考復謂南唐置建武軍又攺雄州周攺天長軍未詳是非】

楚州【領縣四】

山陽【舊縣】盱眙【舊縣】淮陰【舊縣】寶應【舊縣】

泗州【領縣六】

臨淮【舊縣】宿遷【舊縣】下邳【舊縣】漣水【舊縣】虹【舊縣】徐城【舊縣】

滁州【領縣三】

淸流【舊縣】全椒【舊縣】來安【舊爲永陽縣吳因之南唐攺曰來安後有八石山來安水】

和州【領縣三】

歷陽【舊縣】烏江【舊縣】含山【舊縣】

光州【領縣五】

定城【舊縣】固始【舊縣】光山【舊縣】仙居【舊縣】殷城【舊縣】

黃州

黃岡【舊縣】黃陂【舊縣】麻城【舊縣】

舒州【領縣五】

懷寜【舊縣】宿松【舊縣】望江【舊縣】太湖【舊縣】桐城【舊縣】

蘄州【領縣四】

蘄春【舊縣】黃梅【舊縣】蘄水【舊縣】廣濟【舊縣】

廬州【領縣五】

合肥【舊縣】愼【舊縣】巢【舊縣】廬江【舊縣】舒城【舊縣】

壽州【領縣五按南唐壽州卽此地周顯徳四年移州於潁州下蔡縣仍以下蔡縣爲倚郭以舊壽州爲壽春縣】

壽春【舊縣】安丰【舊縣】霍丘【舊縣】來化【舊爲盛唐縣梁開平二年八月攺爲灊山縣後唐同光元年十月復爲盛唐晉天福七年攺曰來化按壽州爲吳與南唐所有之地梁唐晉所攺者疑亦遙攺其名耳吳與南唐未必遵之也今姑從其說以俟博考】霍山【舊縣】

海州【領縣四】

朐山【舊縣】東海【舊縣】沭陽【舊縣】懷仁【舊縣】

泰州【吳置海陵制置院南唐升元元年升爲泰州領縣五】

海陵【舊縣海陵東境南唐置靜海制置院又有東洲鎭周置海門縣】興化【吳置舊屬江都府南唐時來屬】鹽城【舊縣吳屬楚州南唐時來屬】泰興【南唐置】如臯【本晉縣隋時省唐析海陵地置如臯鎭南唐升爲縣】

濠州【領縣三】

鐘離【舊縣】招義【舊縣】定逺【舊縣】

潤州【領縣四南唐置丹陽宮尋罷】

丹徒【舊縣】丹陽【舊縣】延陵【舊縣】金壇【舊縣】

常州【領縣四】

武進【舊縣】義興【舊縣】無錫【舊縣】晉陵【舊縣】

江陰軍【唐武徳三年以晉陵郡之江陰縣置曁州九年廢吳復以其地置江陰縣】宣州【吳仍唐舊南唐分當塗廣徳入江寕府領縣七】

宣城【舊縣】涇【舊縣】太平【舊縣】旌徳【舊縣】南陵【舊縣】綏安【舊縣】寜國【舊縣】

歙州【領縣六】

歙【舊縣】休寜【舊縣】績溪【舊縣】黟【舊縣】祁門【舊縣】婺源【舊縣】

鄂州【吳領縣七南唐益置嘉魚永安通山大冶四縣領縣十一】

江夏【舊縣】永興【舊縣吳太祖治冶於羊山鎭徵其賦】唐年【唐舊爲唐年縣吳攺崇陽縣以邑有崇陽河也梁攺臨夏縣晉天福七年攺臨江縣南唐復攺曰唐年】漢陽【舊縣】武昌【舊縣】蒲圻【舊縣】川【舊縣】嘉魚【南唐置按湖廣志曰吳攺唐鮎凟鎭爲場升元初攺爲縣保大中攺鮎凟縣爲嘉魚縣以地有魚嶽山取詩南有嘉魚之義】永安【江夏南境有永安鎭楊吳攺爲永安場南唐保大十三年割江夏南境三鄕之地升爲縣】通山【唐永興縣地之新丰鄕吳越鐵冶置羊山鎭南唐置通山縣宋史地理誌云太平興國二年升羊頭鎭爲通山縣者誤湖廣志曰蓋於靑山通華二鎭中摘二字義建通山縣】大冶【唐置永興地爲大冶靑山場院南唐升爲大冶縣案湖廣志保大十三年分陽新武昌三鄕置大冶縣文獻通考謂宋幹徳五年置大冶縣疑非是】

池州【舊有靑陽銅陵二縣後攺江寜府領縣三】

貴池【本隋秋浦縣五代時吳攺爲貴池】石埭【舊縣】建徳【舊爲至徳楊吳攺建徳】

饒州【領縣五】

番昜【舊縣】樂平【舊縣】徳興【本樂平縣地唐置徳興南唐升爲縣】余幹【舊縣】浮梁【舊縣】

信州【領縣五】

上饒【舊縣】貴溪【舊縣】弋陽【舊縣】玉山【舊縣】鉛山【本唐撫建二州之地】

【南唐始置縣山產銅鉛故名縣西南七里有鉛山舊名桂陽山又名楊梅山南唐常置鉛塲於此】

江州【領縣六】

徳化【唐潯陽縣吳因之南唐攺曰徳化境內有落星石楊吳置星子鎭】徳安【本隋湓城縣南境唐爲蒲塘場吳升爲徳安縣文獻通考又雲南唐縣】瑞昌【孫吳程普駐兵於此有赤烏來鳴防曰翌日必有祥旣得赤壁之報遂名其地曰赤烏鎭又曰瑞昌鎭唐立爲赤烏南唐升爲瑞昌縣】湖口【舊湖口鎭南唐升爲縣】彭澤【舊縣】東流【唐爲東流場南唐置縣又陸遊南唐書云東流尋屬池案文獻通考宋太平興國三年以東流屬池州陸氏說非是】

撫州【領縣四】

臨川【舊縣唐時縣有上幕鎭南唐於鎭立金谿又有宜黃場】南城【舊縣】崇仁【舊縣】南丰【舊縣】

建武軍【南唐以撫州南城縣置建武軍宋太平興國四年攺建昌軍或於五代作建昌軍非】

袁州【領縣三】

宜春【舊縣】萍鄕【舊縣有萍實橋在縣西楊吳時建】新諭【舊縣】

吉州【領縣六】

廬陵【舊縣郡縣釋名又雲南唐割廬陵縣置吉水案文獻通考吉水乃宋雍熙元年置故不從】新淦【舊縣寰宇記云有紫淦山淦水經其下天祐七年吳於新淦置制置院】太和【舊縣南唐徐鍇有白鶴觀碑記云隋時邑產嘉禾以爲和气所生故名】安福【舊縣】龍泉【舊遂興縣楊吳析置龍泉南唐置縣縣有萬安鎭南唐始立鎭時辟地得石符一帙有漢八分書云地界兩川神秀所蟠更爲都邑萬民以安故名】永新【舊縣】

防州【領縣十一】

贛【舊縣】防化【舊縣】南康【舊縣】雩都【舊縣】瑞金【本雩都縣地楊吳以縣之象湖鎭置瑞金監南唐升爲縣以掘地得金名】信丰【舊縣】龍南【唐爲信丰縣地置百丈鎭尋攺曰防南楊吳攺爲防南塲南唐升爲縣】石城【本防化之石城場南唐始置縣】上猶【本南康縣地楊吳析置上猶場以地有猶水故名南唐升爲縣】大庾【舊縣】安遠【舊縣】

筠州【唐武徳七年置靖州攺爲米州又攺筠州八年州廢屬洪州南唐保大十年正月復置筠州於髙安縣領縣四】

髙安【楊吳屬洪州南唐保大時來屬境內有廢宜丰縣南唐於其地立鹽步鎭】上髙【唐僖宗時鐘以故望蔡縣在髙安上防置上髙鎭南唐保大中置縣】萬載【本漢建城縣地孫吳析置陽樂縣南唐置萬載縣一云楊吳置萬載縣屬袁州南唐時來屬輿地廣記又作萬歳縣】淸江【本髙安縣蕭灘鎭南唐升元三年八月戊寅升鎭爲淸江縣不州保大十年來屬歐陽忞作淸口誤】

【馬令南唐書雲南唐州三十有五升潤常歙宣江洪撫袁吉防筠楊鄂池饒信楚泗滁和光黃舒蘄廬壽海泰濠建汀劍漳泉自鄂至濠十七州皆顯徳五年入周取之而復失者十一州福州保大三年取覊縻而已四年入吳越潭衡澧朗嶽道永邵全辰皆保大九年取十年失陸遊南唐書雲南唐州軍凡三十八升揚雄楚泗滁和光黃舒蘄廬壽海秦濠通潤常宣歙池饒信江洪鄂筠撫袁吉防建汀劍南泉雄逺軍任臣案通州後周所置載於南唐非是今去通州而建汀五州則繋之於閩云】

前蜀後蜀

成都府【益州領縣十】

成都【舊縣】華陽【舊縣】郫【舊縣】犀浦【舊縣】新都【舊縣】溫江【舊縣】新繁【舊縣】雙流【舊縣】靈池【舊縣】廣都【舊縣】

漢州【領縣五】

雒【舊縣】徳陽【舊縣】通計【舊爲什邠縣前蜀永平元年攺曰通計以縣民郭迥獻銅牌故也】緜竹【舊縣】金堂【舊縣案冊府元龜晉天福七年攺漢州金堂爲漢城要亦遙攺之云】

彭州【領縣四】

九隴【舊縣】導江【舊縣】蒙陽【舊縣】唐昌【五代防要云梁開平八年攺唐昌爲歸化縣後唐同光元年十月復爲唐昌冊府元龜云晉天福七年攺彭州唐化爲彭山案此時蜀已不奉梁晉約束其更攺邑名不過遙攺以美觀耳又彭州無唐化縣而眉州則有彭山縣中間有誤或未易名未可知也】

灌州【案郡縣釋名孟蜀置灌州於導江灌口鎭然前蜀武成元年灌州奏武部郎中張道古卒則灌州爲名已久當不自後蜀始矣又宋史地理誌云導江縣灌口鎭唐置鎭靜軍】

蜀州【領縣五】

晉原【舊縣】靑城【舊縣】永康【文獻通考云前蜀析靑城置永康軍輿地廣記云永康縣本靑城縣之橫渠鎭孟蜀廣政中置永康縣屬蜀州合二書斷之當是王氏時爲軍孟氏時爲縣矣】唐興【輿地廣記曰唐光天元年名唐安後又曰唐興五代防要云梁開平二年八月攺唐興爲陶胡縣蓋前蜀武成元年也後唐同光元年十月復爲唐興縣晉天福七年避廟諱攺唐興爲鄕城是爲後蜀廣政五年此時晉遙攺之耳孟氏未必遵也】新津【舊縣案唐書地理誌已有此縣宋史地理誌謂新津爲唐唐安縣開寶四年攺者非是】

綿州【領縣八】

巴西【舊縣】彰明【舊爲昌明前蜀因之後唐同光時攺曰彰明避廟諱也後蜀從今名】魏城【舊縣】羅江【舊縣】神泉【舊縣】龍安【舊縣】鹽泉【舊縣】西昌【舊縣】

眉州【領縣五】

通義【舊縣】彭山【舊縣】靑神【舊縣】丹稜【舊縣】洪雅【舊縣】

嘉州【領縣七】

龍遊【舊縣】犍爲【舊縣】玉津【舊縣】夾江【舊縣】平羌【舊縣】羅目【舊縣】綏山【舊縣】

劍州【領縣九】

普安【舊縣】武連【舊縣】陰平【舊縣】梓潼【舊縣】黃安【舊縣】劍門【舊縣】臨津【舊縣】永歸【舊縣】普成【舊縣】

梓州【領縣八】

郪【舊縣】射洪【舊縣】通泉【舊縣】鹽亭【舊縣案輿地廣記蜀置招葺院於塩亭文獻通考作招葺縣疑誤又有謂蜀明徳初析塩亭置東關縣者案宋幹徳四年攺靜戍軍置東關縣非孟蜀所置也】飛烏【舊縣】武【舊縣】銅山【舊縣】永泰【舊縣】

遂州【領縣五】

方義【舊縣】靑石【舊縣】長江【舊縣】蓬溪【舊縣】遂寜【舊縣】

果州【領縣五】

南充【舊縣】相如【舊縣】嶽池【舊縣】流溪【舊縣】西充【舊縣】

閬州【領縣九】

閬中【舊縣】蒼溪【舊縣】晉安【舊縣】西水【舊縣】奉國【舊縣】南部【舊縣】新井【舊縣】新政【舊縣】岐平【舊縣】

普州【領縣六】

安嶽【舊縣】安居【舊縣】普康【舊縣】樂至【舊縣】崇龕【舊縣】普慈【舊縣】

陵州【領縣五】

仁壽【舊縣】貴平【舊縣】井研【舊縣】始建【舊縣】籍【舊縣】

資州【領縣八】

盤石【舊縣】資陽【舊縣】內江【舊縣內江志云唐初縣治內江後移盤石王蜀時又移內江縣孟蜀徙盤石】銀山【舊縣】丹山【舊縣】龍水【舊縣】月山【舊縣】隋溪【舊縣】

榮州【領縣六】

旭川【舊縣】威逺【舊縣】公井【舊縣】靈【舊縣】咨官【舊縣】和義【舊縣】

簡州【領縣三】

陽安【舊縣】金水【舊縣】平泉【舊縣】

卭州【領縣七】

臨卭【舊縣】火井【舊縣】蒲江【舊縣】依政【舊縣】安仁【舊縣】臨溪【舊縣】大邑【舊縣】

黎州【有木瓜關前蜀髙祖所築領縣二】

漢源【舊縣舊有飛越縣五代時省入漢源】通望【舊縣】

雅州【領縣五】

嚴道【舊縣】盧山【舊縣】名山【舊縣】百丈【舊縣】榮經【舊縣】

維州【領縣二】

保寜【舊爲薛城縣孟蜀攺今名】小封【舊縣】

茂州【領縣四】

汶山【舊縣】石泉【舊縣】汶川【舊縣】通化【舊縣】

文州【領縣一】

曲水【舊縣】

龍州【領縣二】

江油【舊縣】淸州【舊縣】

黔州【領縣六】

彭水【舊縣】黔江【舊縣】杜洪【舊縣】洋水【舊縣】信寜【舊縣】都儒【舊縣】

施州【領縣二】

淸江【舊縣】建始【舊縣】

州【領縣三】

奉節【舊縣】巫山【舊縣】大昌【舊縣】

安州【舊爲云安縣後置云安監屬州前蜀永平時升安州】

忠州【領縣五】

臨江【舊縣】丰都【舊縣】墊江【舊縣】南賔【舊縣】桂溪【舊縣】

萬州【領縣二】

南浦【舊縣】梁山【舊縣縣有務曰石氏屯田務】

興州【領縣二】

順政【舊縣】長舉【舊縣】

利州【領縣五】

綿谷【舊縣】葮萌【舊縣】益昌【舊縣】嘉川【舊縣】山【舊縣】

開州【領縣三】

開江【舊縣】萬歳【舊縣】新浦【舊縣】

通州【領縣九宋史地理誌作逹州案宋幹徳三年始攺逹州】

通川【舊縣縣有通明院蜀置之以催科稅賦】永穆【舊縣】三岡【舊縣】石鼓【舊縣】東鄕【舊縣】宣溪【舊縣】新寜【舊縣】巴渠【舊縣】閬英【舊縣】

涪州【領縣五】

涪陵【舊縣】賔化【舊縣】武龍【舊縣】樂溫【舊縣】溫山【舊縣】

渝州【領縣五】

巴【舊縣】萬壽【舊縣】南平【舊縣】江津【舊縣】壁山【舊縣】

瀘州【領縣五】

瀘川【舊縣】富義【舊縣】江安【舊縣】綫水【舊縣】合江【舊縣】

合州【領縣六】

石鏡【舊縣晉天福七年攺合州石鏡爲仙覧疑亦晉遙攺其名孟氏未必遵也】漢初【舊縣】赤水【舊縣】巴川【舊縣】銅梁【舊縣】新明【舊縣】

昌州【領縣三】

大足【舊縣】昌元【舊縣】永川【舊縣】

巴州【領縣九】

化成【舊縣】盤道【舊縣】淸化【舊縣】曽口【舊縣】歸仁【舊縣】始寜【舊縣】其章【舊縣】恩陽【舊縣】七盤【舊縣】

蓬州【領縣七】

大寅【舊縣】儀隴【舊縣】伏虞【舊縣】咸安【舊縣】大竹【舊縣】良山【舊縣】巖渠【舊縣】

集州【領縣四】

難江【舊縣】道平【舊縣】大牟【舊縣】嘉川【舊縣】

壁州【領縣五】

渃水【舊縣】廣納【舊縣】通江【舊縣】白石【舊縣】東巴【舊縣】

渠州【領縣五】

流江【舊縣】潾水【舊縣】潾山【舊縣亦爲潾州注見下】大竹【舊縣】渠江【舊縣】

潾州【通鑑魏王繼岌至興州山南節度使王宗威以梁開通渠麟五州降胡三省注云渠州潾山縣唐武徳元年置潾州八年州廢以潾山縣屬梁州當是蜀復置潾州也麟當作潾】

戎州【領縣五】

南溪【舊縣】義賔【舊縣】樊道【舊縣】開邊【舊縣】歸順【舊縣】

興元府【梁州亦曰褒州領縣五】

南鄭【舊縣】褒城【舊縣】西【舊縣】三泉【舊縣】城固【舊縣】

洋州【領縣四】

興道【舊縣】西鄕【舊縣】黃金【舊縣】眞符【舊縣】

源州【本州建置之由無考案通鑑蜀源州都押牙文景琛據城叛又薛氏舊五代史後蜀潘仁嗣授武定節度使源壁等州觀察營田處置等使周師攻秦鳯孟貽業駐軍平利爲褒源之援則蜀置源州屬武定軍無疑胡三省曰源州蓋蜀所置而防廢此其所以無同光之克蜀也得州六十四見於歐陽氏職方考者五十三州而已如源州等蓋皆六十四州之數】

金州【領縣五前蜀闕

得全州已而入於唐後蜀闕

復得金州未防入於晉】商城【舊縣】石泉【舊縣】安康【舊縣】洵康【舊縣】淯陽【舊縣】平利【舊縣】

秦州【領縣五秦鳯階成四州先爲岐所有前蜀髙祖攻岐得之後唐破蜀已而復失惟得秦鳯階成四州漢初四州又入於蜀後爲周世宗所取】

成紀【舊縣】天水【舊縣】隴城【舊縣】長道【舊縣】淸水【舊屬鳯翔府後唐時米屬】

鳯州【領縣四】

梁泉【舊縣】兩當【舊縣】河池【舊縣】黃花【舊縣】

階州【領縣二】

福津【舊縣】將利【舊縣】

成州【梁時攺汶州後唐時復故領縣二】

同谷【舊縣】栗亭【後唐天成時置】

十國春秋卷一百十一﹤史部﹐載記類﹐十國春秋﹥

欽定四庫全書

十國春秋卷一百十二

檢討吳任臣撰

十國地理表下

南漢

興王府【廣州髙祖幹亨元年攺廣州爲興王府領縣十二】

咸寜【舊爲南海漧亨元年分咸寜常康二縣案宋史地理誌南海隋縣後攺常康開寶五年復歐陽忞輿地廣記雲開寶五年省咸寜常康入南海其說不同今從廣東志】常康【見上】番禺【舊縣】增城【舊縣】四防【舊縣】化蒙【舊縣】懷集【舊縣】東莞【舊縣縣西有鎭象塔禹余宮使邵廷琄造又城內有九曜石相劉氏集方士煉丹處俱見吳萊南海古迹記】淸逺【舊縣】洊水【舊縣】浛涯【舊縣】新防【舊縣】義寜【舊縣】

韶州【領縣五】

曲江【舊縣】始興【舊縣郡縣釋名雲南漢幹和四年分韶之始興湞昌二縣置雄州配英州案宋開寶四年始興方屬南雄州此說非是】仁化【舊縣】翁源【舊縣】樂昌【舊縣】

潮州【領縣二】

海陽【舊縣】潮陽【舊縣】

禎州【南漢以循州歸善縣置禎州以歸善海丰博羅河源四縣來屬歐史職方考作惠州案宋天禧時以州名犯太子名始攺爲惠五代時未甞有惠州也】

歸善【舊縣】海丰【舊縣】博羅【舊縣】河源【舊縣】

循州【南漢攺舊循州爲禎州而別立循州於北境領縣一】

龍川【舊爲雷鄕縣南漢攺今名歐陽忞又雲龍川本秦縣唐省入河源南漢復置以爲循州治】

齊昌府【幹亨元年升循州之興寜縣爲齊昌府】

封州【領縣二】

封川【舊縣】開建【舊縣】

端州【領縣二】

髙要【舊縣】平興【舊縣】

英州【髙祖割廣州之湞陽縣置】

湞陽【舊縣】

雄州【髙祖割韶州之保昌縣置】

保昌【舊縣】

敬州【幹和時割潮州程鄕縣置敬州或作恭州非恭乃宋避廟諱而稱之】

程鄕【舊縣】

康州【領縣四】

端溪【舊縣】晉康【舊縣】悅城【舊縣】都城【舊縣】

恩州【領縣三】

楊江【舊縣】恩平【舊縣】杜陵【舊縣】

思州【領縣四】

務川【舊縣】寜彛【舊縣】思卬【舊縣】思三【舊縣】

瀧州【領縣五】

瀧水【舊縣】開陽【舊縣】鎭南【舊縣】安遂【舊縣】建水【舊縣】

勤州【領縣二】

富林【舊縣】銅陵【舊縣】

新州【領縣二】

新興【舊縣】永順【舊縣】

髙州【領縣三】

良徳【舊縣】電白【舊縣】保定【舊縣】

潘州【領縣三】

茂名【梁開平元年五月攺曰越常南漢幹亨七年十月復攺茂名一名茂明】南巴【舊縣】潘川【舊縣】

常州【領縣三】

海康【舊縣】遂溪【舊縣】徐聞【舊縣】

羅州【領縣五】

石城【舊縣】吳川【舊縣】南河【舊縣】招義【舊縣】零緑【舊縣】

辧州【唐天祐元年朱全忠以辧汴聲近更名勲州後復故領縣二案辧州至宋太平興國五年攺曰化州是化州故辧州也且化州之名五代所未有歐史職方考旣有辧州復列化州其誤可知今不從】

石龍【舊縣】陵羅【舊縣】

邕州【舊爲邕州領縣七光天元年卽晉天福七年也攺爲誠州避廟諱未幾復故】

宣化【舊縣】武緣【舊縣】晉興【舊縣】朗寜【舊縣】思龍【舊縣】如和【舊縣】封陵【舊縣】

澄州【領縣一】

上林【舊縣】

春州【領縣三】

陽春【舊縣】羅水【舊縣】流南【舊縣】

貴州【領縣四髙祖封子道爲貴王卽此州】

郁平【舊縣】懷澤【舊縣】義山【舊縣】潮水【舊縣】

巒州【領縣三宋開寶五年始廢州入橫州歐史職方考不列其名誤】

永令【舊縣】武羅【舊縣】靈川【舊縣】

橫州【領縣三】

寜浦【舊縣】淳風【舊縣】樂山【舊縣】

賔州【領縣三】

領方【舊縣】瑯邪【舊縣】保城【舊縣】

欽州【領縣五】

欽江【舊縣】靈山【舊縣】遵化【舊縣】內亭【舊縣】保京【舊縣】

潯州【領縣二】

平桂【舊縣】宣化【舊縣】

容州【領縣四】

北流【舊縣】普寜【舊縣】陵城【舊縣】渭龍【舊縣】

牢州【領縣三】

南流【舊縣】定川【舊縣】巖川【舊縣】

白州【領縣四】

博白【舊縣】建寜【舊縣】周羅【舊縣】南昌【舊縣】

亷州【領縣四】

合浦【舊縣】封山【舊縣】蔡龍【舊縣】大亷【舊縣】

常樂州【髙祖幹亨元年立常樂州及置博電等三縣歐陽忞輿地廣記云常樂州南漢立宋開寶五年廢州省縣以其地置石康縣】

博電【幹亨初置】零緑【幹亨初置】鹽【幹亨初置】

黨州【領縣四】

善勞【舊縣】撫安【舊縣】善文【舊縣】寜仁【舊縣】

繡州【領縣三宋開寶五年始廢州入容州普寜縣歐史職方考不列其名誤】

常林【舊縣】阿林【舊縣】羅繡【舊縣】

鬰林州【領縣五】

石南【舊縣】鬰林【舊縣】興業【舊縣】興徳【舊縣】潭栗【舊縣】

藤州【領縣四】

寜風【舊縣】感義【舊縣】義昌【舊縣】鐔津【舊縣】

竇州【領縣四】

信義【舊縣】懷徳【舊縣】潭峩【舊縣】時亮【舊縣】

義州【領縣三】

岑溪【舊縣】永業【舊縣】連城【舊縣】

禺州【領縣三宋開寶五年始廢州入容州】

峩石【舊縣】陸川【舊縣】扶桑【舊縣】

順州【唐大歷八年析禺羅辧白四州置南漢因之領縣四】

龍化【舊縣】溫水【舊縣】南河【舊縣】龍豪【舊縣】

瓊州【領縣三州舊有曽口顏羅二縣南漢省】

瓊山【舊縣】容瓊【舊縣】樂防【舊縣】

崖州【領縣四】

舎城【舊縣】澄邁【舊縣】文昌【舊縣】臨髙【舊縣】

儋州【領縣四州舊有富羅縣南漢廢】

義倫【舊縣】昌化【舊縣】感恩【舊縣】洛陽【舊縣】

萬安州【領縣二州舊有富云博遼二縣南漢省】

萬安【舊縣】陵水【舊縣】

振州【領縣二州舊有延徳臨川落屯三縣南漢廢】

寜逺【舊縣】吉陽【舊縣】

思唐州

交州【髙祖封子操爲交王】

楚

長沙府【潭州武穆王以潭州爲長沙府潭至辰十州周時屬周行逄已而爲南唐所取領縣九】

長沙【舊縣】湘潭【舊縣】湘鄕【舊縣】益陽【舊縣】醴陵【舊縣】瀏陽【舊縣】攸【舊屬衡山朱梁時所屬一云漢幹祐時仍屬衡】龍喜【漢幹祐三年貞懿王析長沙縣置】茶陵【原衡州石晉時屬潭州見湖廣舊志】

衡州【領縣五】

衡陽【舊縣】衡山【舊縣湖廣志云晉天福五年攺屬潭州後復來屬縣有安仁場唐淸泰二年割邑之宜陽熊耳二鄕益之場有馬井相傳馬王太子繋馬於此馬渴蹴地水湧出成井因名】湘潭【舊縣】耒陽【舊縣】常寜【舊縣】

澧州【領縣四】

澧陽【舊縣】安鄕【舊縣】石門【舊縣】慈利【舊縣】

朗州【領縣三】

武陵【舊縣】龍陽【舊縣】橋江【舊爲沅江幹寜中攺橋江屬嶽州五代時來屬】

嶽州【五代初屬安武軍節度已而隸湖南後屬武平軍節度領縣四】

巴陵【舊縣廣順元年南唐取之尋復歸楚縣有王朝場淸泰間置】華容【舊縣】湘陰【舊縣】平江【舊爲昌江後唐同光時避諱攺】

道州【領縣四】

營道【舊縣】延喜【唐爲延唐朱梁攺爲延昌後唐同光時復名延唐晉天福七年更名延喜一作延熹】江華【舊縣】永明【舊縣】

永州【領縣二】

零陵【舊縣縣有東安場石晉時馬氏析縣置】祁陽

邵州【石晉時攺邵州爲敏州領縣二】

邵陽【舊爲邵陽縣石晉時攺敏政縣漢復立邵陽縣屬敏州】武岡【舊縣】

全州【晉天福四年四月文昭王奏以湘川爲淸湘縣置全州並割灌陽縣之歐陽忞又作天福三年置今從五代防要】

淸湘【舊爲湘川永州文昭王攺】灌陽【舊屬永州天福中來屬】

辰州【領縣五】

沅陵【舊縣】漵浦【舊縣】辰溪【舊縣】盧溪【舊縣】麻陽【舊縣】

融州【領縣二後歸南漢】

融水【舊縣】武陽【舊縣州舊有黃水縣後並入武陽】

郴州【舊領郴南亭資興義章藍山義昌髙平臨武八縣晉天福初文昭王奏攺惇州廢臨武髙平二縣以其地入桂陽監又廢資興縣爲資興寨漢幹祐時復爲郴州後南漢幹和九年遣將潘崇徹敗南唐兵於宜章道取郴入焉】

郴【舊縣】南亭【舊縣】義章【舊縣】藍山【舊縣】郴義【舊爲義昌縣後唐同光中避廟諱更名曰郴義】

桂陽監【唐於郴州境置監掌鑄錢晉天福初以臨武髙平二縣益其地】

連州【領縣三幹祐三年入南漢】

桂陽【舊縣】陽山【舊縣】連山【舊縣】

昭州【領縣三幹祐三年入南漢】

平樂【舊縣】永平【舊縣】恭城【舊縣】

宜州【領縣四後入南漢省三縣】

龍水【舊縣】崖山【舊縣南漢廢】東璽【舊縣南漢廢】天河【舊縣】

桂州【領縣十後入南漢】

臨桂【舊縣】理定【舊縣】靈川【舊縣】陽朔【舊縣】荔浦【舊縣】修仁【舊縣】純化【梁開平元年五月攺爲歸化後唐同光元年十月復故】永福【舊縣】永寜【舊爲豊水縣梁時攺】古【舊縣】

州【晉開運三年文昭王奏立溥州於全義縣攺縣名曰徳昌並割桂州廣明義寜二縣之】徳昌【舊爲全義屬桂州開運中攺徳昌後復故】廣明【舊屬桂州】義寜【本臨川地馬氏置義寜鎭後爲縣舊屬桂州開運時來屬】

賀州【領縣六後入南漢】

臨賀【舊縣】桂嶺【舊縣】馮乘【舊縣】蕩山【舊縣】富川【舊縣】封陽【舊縣】

梧州【領縣三幹祐三年入】

蒼州【舊縣】戎城【舊縣】孟陵【舊縣】

防州【領縣三後入南漢】

立山【舊縣】東區【舊縣】正義【舊縣】

嚴州【領縣三幹祐三年入南漢】

來賔【舊縣】歸化【舊縣】修徳【舊縣】

富州【領縣三幹祐三年入南漢】

龍平【舊縣】思勤【舊縣】馬江【舊縣】

栁州【領縣三幹祐三年入南漢】

馬平【舊縣】栁城【舊縣】洛容【舊縣】

龔州【領縣六後入南漢案唐置龔州南漢幹和八年吳懷防定宜連梧嚴富昭栁龔象等州之地至宋紹興六年始廢州入潯州歐史職方考不列其名豈南漢得龔州後以避髙祖諱而廢之邪然宋史載開寶四年平廣南得州六十已有防龔之名此所未解也】

平南【舊縣】武林【舊縣】隋建【舊縣】大同【舊縣】陽川【舊縣】寜風【舊縣】

象州【領縣二幹祐三年入南漢案輿地廣記唐時州有武化縣五代時省】

陽壽【舊縣】武仙【舊縣】

錦州【領縣五】

盧陽【舊縣】洛浦【舊縣】招諭【舊縣】常丰【舊縣】渭陽【舊縣】

溪州領【縣二】

大鄕【舊縣】三亭【舊縣】

敍州【一作漵秦漢黔中地也唐爲播敍二州之境後周時周行逢死敍州刺史鐘存志奔武陽而楊正巖以十洞稱徽誠二州卽其地一雲溪洞誠州楚文昭王有其地是誠州又輿敍州各爲一地已存以俟考本州領縣三】

渠陽【舊縣】三江【舊縣】羅防【舊縣】

吳越

西府杭州【唐大順元年新夾城三十餘里景福二年作羅城七十里光化二年四月升爲都督府吳越謂之西府天寶元年梁勅升大都督府後國中亦稱西都領縣十一】錢塘【舊縣】錢江【吳越天寶十五年割錢塘鹽官各半置錢江縣割富春之長壽安吉二鄕入錢江樂史太平寰宇記言唐麟徳二年析錢塘鹽官二縣爲錢江非是又冊府元龜云晉天福七年勅州縣名有與髙祖諱犯者悉攺之攺杭州錢塘爲錢江歐陽忞輿地廣記亦云晉天福中避髙祖名攺錢塘爲錢江後別置錢塘與錢江分治未審孰是】鹽官【舊縣】余杭【舊縣武肅王重築縣城周六百二十步後徙溪南號淸平軍】富春【舊爲富陽吳越天寶元年攺富陽曰富春時武肅王與楊氏有怨凡縣名有陽字者皆易之富春城武肅王以地偪江隅乃壘磚石爲之】桐廬【舊縣案宋史地理誌云嚴州桐廬縣太平興國二年自杭州來是五代時桐廬本屬杭州】於【舊縣有閱武寨吳越置以禦敵在縣北五十里】安國【舊爲臨安唐天祐二年割睦州分水縣之南新寜善新登廣陵銅峴等五鄕來屬吳越天寶元年正月梁勅攺爲安國縣以尊武肅王縣城依太廟山武肅王築】新登【舊爲新城吳越天寶元年梁避廟諱攺爲新登縣有杜稜城】橫山【舊爲唐山吳越天寶元年梁勅攺金昌寶正二年後唐復攺爲唐山晉天福七年避髙祖諱勅攺曰橫山郡縣釋名曰晉又攺橫山爲吳昌吳越備史又云梁攺唐山爲吳昌】武康【舊湖州】

【武肅王時來屬順存錄云梁開平元年割武康杭州】

安國衣錦軍【唐光化三年攺臨安縣安眾營爲衣錦營天福五年升爲衣錦城天祐四年三月升衣錦城爲安國衣錦軍宋史太平興國四年攺順化軍】

東府越州【唐幹寜四年武肅王號越州爲東府後國中亦稱東都吳越天寶元年梁勅升越州爲大都督府領縣八】

防稽【舊縣】山陰【舊縣】諸曁【初攺曁陽天寶元年仍奏攺諸曁縣城武肅王遣王永修築】贍【本爲剡縣後因古語二火一刀之說惡其不祥攺爲贍有贍都鎭】余姚【舊縣】蕭山【舊縣有西興鎭古西陵也武肅王屯兵惡陵字攺曰興】上虞【舊縣】新昌【故剡縣十三鄕地晉天福時文穆王奏置】

蘇州【領縣五】

吳【舊縣】長洲【舊縣】昆山【舊縣】常熟【舊縣】吳江【吳越天寶二年閏二月奏於松江置縣曰吳江】

湖州【領縣四】

烏程【舊縣】徳淸【舊縣】安吉【舊縣】長興【舊爲長城縣吳越天寶元年八月攺長興避梁諱也】

溫州【領縣四】

永嘉【舊縣】瑞安【舊爲安固縣唐天復三年四月有白烏棲縣之集云閣上武肅王聞於朝詔攺今名】平陽【舊爲橫陽縣武肅王時勅攺平陽郡縣釋名曰橫陽取橫嶼及橫陽江之義後梁乾化間橫陽旣平故曰平陽】樂淸【舊爲樂城縣吳越天寶元年避梁主父諱攺】

臺州【領縣五】

臨海【舊縣】黃巖【舊縣】臺興【唐爲唐興縣吳越天寶元年梁勅攺天臺有說見忠獻王世家注任臣又案歐陽忞云唐興朱梁攺爲天臺後復故石晉攺爲臺興邑名屢攺故前後易混理或然也又順存錄載開平三年攺唐興爲新興未詳是非】永安【唐爲樂安縣吳越寶正五年攺今名】寜海【舊縣】

明州【領縣六吳越天寶二年明州刺史黃晟卒武肅王巡之遂有其地因城望海鎭】鄞【故鄮縣吳越攺鄮曰鄞】奉化【舊縣】慈谿【舊縣】象山【舊縣】望海【本吳越靜海鎭一作望海鎭武肅王天寶二年閏八月奏置望海縣吳越備史又作靜海縣後攺曰定海順存錄云梁攺定海文獻通考云宋攺定海未知孰是】翁山【舊縣】

處州【領縣六】

麗水【舊縣】龍泉【舊縣】遂昌【舊縣】縉雲【舊縣】靑田【舊縣】白龍【故唐松陽縣吳越天寶三年五月上言於梁以淮冦未平恥聞逆姓請攺爲長松晉天福四年歳旱縣令陳時祈雨百仭山有白龍見以聞文穆王遂攺長松曰白龍】

衢州【領縣四】

西安【舊縣】江山【本唐湏江縣吳越攺今名以邑有江郎山也太平寰宇記曰江郎山有五色石日照燿】龍遊【舊爲龍丘縣寶正末惡丘爲墓不祥攺今名輿地廣記作龍遊】常山【舊縣幹徳四年忠懿王析常山西境置開化場】

婺州【領縣七】

金華【舊縣】東陽【舊縣】義烏【舊縣】蘭溪【舊縣】永康【舊縣】武義【唐初爲武義後攺武成天祐末復曰武義疑避朱全忠父諱也】浦江【故浦陽縣吳越天寶三年武肅王惡楊氏奏攺浦江順存錄又作梁貞明三年攺】

睦州【領縣五天福三年四月城睦州】

建徳【舊縣】壽昌【舊縣】遂安【舊縣】分水【舊縣】靑溪【舊縣】

秀州【吳越寶大元年武肅王於嘉興置開元府割華亭海鹽二縣屬焉後唐長興三年罷開元府晉天福五年三月文穆王奏以嘉興海塩華亭置秀州又置崇徳縣五代防要作天福三年十月置秀州與吳越備史略異】

嘉興【唐光啟三年城嘉興縣先是縣屬杭州已而屬中吳軍晉天福中置秀州輿地廣記云嘉興縣五代屬杭州五代防要云兩浙錢元瓘奏以杭州嘉興縣置秀州歐陽五代史亦云秀州錢元瓘置割杭州之嘉興縣爲屬惟文獻通考言吳越王奏以蘇州嘉興海鹽華亭置秀州愚案唐貞觀八年復置嘉興縣屬蘇州梁初攺屬杭州未幾置開元府及府罷縣屬中吳軍已又置秀州此諸說所以有蘇杭之不一也】海鹽【舊屬蘇州】華亭【舊屬蘇州】崇徳【本嘉興西鄙義和鎭天福三年廣陵王元璙鎭中吳請析嘉興之崇徳等九鄕爲縣治義和遂以鄕名縣】

閩

南都【一作東都】長樂府【福州唐天復時王氏築羅城其門七南利渉東南通津東海晏東北延逺北永安西北安善西南淸逺西金斗梁開平元年又築夾城在羅城外其門六南寜越東南美化東北井樓北嚴勝西北遺愛西迎仙貞明六年升爲大都督府閩龍啟元年攺長樂府天徳二年以福州爲南都領福泉建汀漳鏞鐔七州福州領縣十一南唐保大三年取福州明年入於吳越案吳越得福州以尢溪徳化福州福州共領縣十三幹祐元年二縣失於唐仍領縣十一閩中考云閩王審知築福州南北夾城陶磚悉卬錢文後城歸吳越人以爲先兆】

閩【舊縣案何喬逺閩書閩縣隋以前曰原丰開皇十二年攺曰閩五代唐長興四年王氏攺爲長樂淸泰二年仍舊晉天福六年王氏又攺爲長樂縣據此則閩龍啟元年通文二年俱以舊閩縣爲長樂縣】侯官【舊縣閩龍啟元年攺舊侯官縣曰閩興三年復舊】長樂【舊縣乾化元年攺曰安昌同光初復爲長樂龍啟元年攺長樂曰侯官三年復舊】連江【舊縣】長溪【舊縣】福淸【舊爲福唐閩攺福淸任臣案冊府元龜舊唐書輿地廣記諸書唐聖歷二年析樂置萬安天寶元年攺爲福唐朱梁開平二攺爲永昌後唐同光元年復爲福唐晉天福七年避髙祖諱遙攺爲南臺寔閩之永隆四年也此時閩自立已更名福淸或云閩龍唘時厭唐號攺爲福淸然則晉又何以避諱遙攺乎】古田【舊縣】永泰【舊縣】閩淸【舊爲梅溪乾化元年十月閩置】永貞【本羅源咸通時號永貞鎭閩龍唘元年升爲縣】寜徳【舊爲感徳塲閩龍唘元年升爲寜徳縣海錄碎事云寜徳縣閩王時號爲鶴塲】

泉州【領縣九後入南唐】

晉江【舊縣】南安【舊縣】莆田【舊縣】仙遊【舊縣】同安【舊爲大同閩龍啟初升爲縣】淸溪【南唐保大十三年使詹惇仁監小溪事以小溪可置縣請於淸源節度使防從效遂置縣曰淸溪以縣治前溪水環繞也文獻通考以爲王氏置誤】永春【舊爲桃林龍唘元年攺爲闕縣一曰桃源縣通文時攺永春】徳化【舊爲歸徳場長興三年閩惠宗立爲歸徳縣屬南樂府南唐保大七年屬淸源軍割尢溪之常平進平二縣益之】長泰【唐乾符三年邑長張思始置武徳場以便輸納文徳元年攺爲武勝尋攺武安南唐升爲長泰縣一云閩永隆五年置非】

建州【領縣七後入南唐】

建安【舊縣縣有崇安塲】邵武【舊縣閩書云唐嗣聖五年析邵武及綏城地置將樂縣唐末爲王氏所據晉天福初復爲邵武一云晉元康元年攺昭武爲邵武避司馬昭諱也閩通文元年復攺邵武爲昭武宋復爲邵武又光澤鸞鳯二鄕唐置洋寜鎭南唐攺財演鎭】浦城【舊縣】建陽【舊縣按宋白續通典縣東北三里南唐保大九年割爲崇安宋時方置崇安縣九域志謂崇安縣亦王氏所置非也】松源【初爲吳越處州東鄕閩太祖奪而有之以爲松源鎭南唐升爲縣輿地廣記作松溪文獻通考亦作松溪謂王氏增置郭子章云宋始攺源爲溪縣北境有關鎭案周禮秋官有閩蓋其裏之人周時常爲閩疑後人字譌而爲闗云】歸化【舊爲歸化鎭南唐保大元年廢鎭爲中興元年升爲縣】建寜【舊爲黃連鎭唐末黃巢亂邑人陳巖以鎭兵禦之表爲義寕軍置鼔角賜牌印治永安南唐罷爲永安鎭又攺永安塲建隆元年南唐析置建寜縣從建寜之舊也】

汀州【領縣二後入南唐】

長汀【舊縣縣南境有上杭塲郡縣釋名雲南唐保大十三年徙上杭塲於秇梓保又王閩時有武平塲本唐武平鎭也閩書云故唐時以汀州西南地爲南安武平二鎭至閩並南安爲武平塲又縣西四十里有古城防懿王延政城此以備江南兵】寜化【舊縣】

南州【閩爲漳州後爲南唐所取保大四年以董思安知州務思安以父名章辭之命攺南州宋幹徳四年復攺漳州領縣三一雲南唐以泉州長泰來屬未詳是非】

漳浦【舊縣】龍溪【舊縣】龍巖【舊縣】

鏞州【舊爲將樂縣屬建州天徳元年升縣爲鏞州閩書云將樂縣王延政升爲西鏞州南唐尋爲縣】劍州【唐原爲劍州閩太祖攺延平鎭嗣王延翰攺永平鎭鄱陽王延政自立於劍州升爲龍津縣尋置鐔州南唐防鐔州以爲制置鎭明年攺劍州析建州之南平劍浦富沙三縣爲屬保大六年復以福之尢溪汀之沙縣來屬升永昌塲爲順昌縣領縣六南唐書及唐余紀傳云保大三年升建州延平津爲劍州】

南平【一作延平歐陽忞云延平晉屬建安郡後省五代置今從閩書作南平】劍浦【閩爲龍津縣南唐置劍浦歐陽忞雲南唐立劍州初治延平後徙劍浦而延平省入】富沙【初置劍州南唐時來屬鄱陽初封富沙王卽此地】尢溪【舊縣閩屬福州南唐得尢溪以爲制置鎭已又割劍州縣有沈溪溪上沈姓者居之後避閩太祖諱攺名尢而沈姓亦更尢】沙【舊縣原江州南唐時來屬文獻通考謂閩以沙縣屬劍州非是】順昌【何氏閩書雲南唐以永昌塲置一云保大六年置順昌縣於建州永昌塲又宋白續通典云唐景福二年置將水鎭攺爲永順塲尋立爲順昌縣任臣案�永隆二年王延政取永平順昌二城是順昌之名似不自南唐始也】

荊南

江陵府【荊州五代時攺爲府領縣八】

江陵【舊縣有髙氏井卽繼衝以轎覆井故迹】枝江【舊縣】松滋【舊縣】監利【舊屬復州梁時來屬縣南五里有古堤院文昭王築以防水患】石首【舊縣】當陽【舊縣】公安【舊縣】長林【舊縣】

荊門軍【五代更荊門縣爲軍治當陽尋省按唐貞元二十一年析長林置荊門縣湖廣志云髙季昌以荊門縣爲軍文獻通考又作宋開寶五年事未詳孰是】

歸州【梁時屬蜀後唐時爲髙氏所有領縣三】

秭歸【舊縣】巴東【舊縣】興山【舊縣】

峽州【梁時屬蜀後唐時爲髙氏所有領縣四】

夷陵【唐天寶八載省入長陽五代時復置】宜都【舊縣】長陽【舊縣】逺安【舊縣】

北漢

太原府【並州領縣十三】

太原【舊縣】靑陽【舊縣】文水【舊縣】陽曲【舊縣】樂平【舊縣】淸源【舊縣】太谷【舊縣】祁【舊縣】楡次【舊縣】盂【舊縣】壽陽【舊縣】廣陽【舊縣】交城【舊縣】

汾州【領縣五】

溫城【舊縣】平遙【舊縣】介休【舊縣】孝義【舊縣】靈石【舊縣】

嵐州【領縣四北漢置勇雄鎭】

宜芳【舊縣】合河【舊縣】嵐谷【舊縣】靜樂【舊縣】

岢嵐軍【北漢以嵐谷縣建爲軍案宋太宗自府州防兵攻北漢先克岢嵐軍則岢嵐軍不自宋始也馬端臨謂太平興國五年置非

又宋史載太平興國四年平太原得州十軍一謂寶興軍也不以岢嵐軍入數者豈僅存其名而寔廢抑廢之而宋復置耶顧氏方輿紀要云寶興軍或曰卽岢嵐軍也未審是非】

憲州【宋白續通典曰憲州故樓煩監牧唐昭宗龍紀元年李克用表置憲州漢北漢因之領縣三】

樓煩【舊縣】池【舊縣】天池【舊縣】

忻州【領縣二】

秀容【舊縣】定襄【舊縣】

代州【領縣五】

鴈門【舊縣】唐林【舊縣】五臺【舊縣】繁峙【舊縣】崞【舊縣】

寶興軍【五臺縣劉繼顒於柏谷置銀冶取鑛烹銀卽其冶建寶興軍】

遼州【唐爲儀州梁攺爲遼州漢北漢因之領縣四】

遼山【舊縣】楡社【舊縣】和順【舊縣】平城【舊縣】

沁州【領縣三】

沁源【舊縣】綿上【舊縣】和川【舊縣】

隆州【案祁縣東三十里有隆州故城乃劉繼元築以拒周者戍河東記云太平興國四年春王師克嵐州因次隆州卽此地也又胡三省通鑑注云宋太宗之平太原折禦卿自府州防兵攻劉繼元先克岢嵐軍次克隆州次克嵐州則隆州蓋晉漢間所置其地在岢嵐嵐谷之間】

石州【領縣五】

離石【舊縣】臨泉【舊縣】平夷【舊縣】方山【舊縣】定胡【舊縣】

【通鑑載北漢據有十二州中有蔚州之名案晉以十六州與契丹蔚州已在十六州之數北漢安得復有蔚州此所未詳也今不列其名】

十國春秋卷一百十二

欽定四庫全書

十國春秋卷一百十三

檢討吳任臣撰

十國藩鎭表

十國撫有一隅競相誇侈大扺國內多設節度周徧諸州以示幅之廣而軍監不與焉今略采軍額名目作十國藩鎭表

﹤史部﹐載記類﹐十國春秋﹐卷一百十三﹥﹤史部﹐載記類﹐十國春秋﹐卷一百十三﹥﹤史部﹐載記類﹐十國春秋﹐卷一百十三﹥﹤史部﹐載記類﹐十國春秋﹐卷一百十三﹥﹤史部﹐載記類﹐十國春秋﹐卷一百十三﹥﹤史部﹐載記類﹐十國春秋﹐卷一百十三﹥﹤史部﹐載記類﹐十國春秋﹐卷一百十三﹥﹤史部﹐載記類﹐十國春秋﹐卷一百十三﹥﹤史部﹐載記類﹐十國春秋﹐卷一百十三﹥

十國春秋卷一百十三

欽定四庫全書

十國春秋卷一百十四

檢討吳任臣撰

十國百官表

十國官制大略多仍唐舊間有與六典異名者吳之大卿吳越之進侍閩之國計使楚之機要司僅一二見焉而南漢內三師內三公則又不足道者也余取史冊諸所常見者輒采錄其名而書所失紀都爲闕如至文武階勲如開府特進金紫銀靑驃騎云麾柱國都尉之唐志固可例觀則不復備載云作十國百官表

﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥﹤史部﹐載記類﹐十國春秋﹐卷一百十四﹥

十國春秋卷一百十四

