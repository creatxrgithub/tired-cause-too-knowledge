殊域周咨錄明嚴從簡●序夫男子始生﹐懸桑弧蓬矢以射四方﹐志有事也。夷戎蠻狄﹐不出覆載﹐孰非四方之極﹐而爲男子所有事者乎﹗粵自王者無外﹐殊疆一統﹐故伊尹定四夷獻令﹕正東越漚﹐剪髮文身﹐令以魚皮之な﹑蛟﹤盾﹥﹑利劍爲獻。正南甌﹑鄧﹑柱國﹑百僕﹑九菌﹐令以文犀﹑翠羽﹑菌鶴﹑短狗爲獻。正西昆侖﹑狗國﹑耳﹑貫胸﹐令以白毛﹑紕﹑龍角﹑神龜爲獻。正北空同﹑大夏﹑莎車﹑戎翟﹐令以白玉﹑良弓﹑余﹑是爲獻。是豈聖人斥疆土寶遠物哉﹖亦以徳威所感﹐凡有血气﹐共惟帝臣焉耳﹗然一來一往﹐禮無不答﹐則所以口銜天語﹐身駕星非﹐報聘宜拓﹐傳綸之溫煦﹐布聲靈之赫濯﹐而使中國常尊﹐外夷永順﹐固使者職也。以比男子有事﹐其責不更重且切耶﹗由是則遐覽旁通﹐以備將命於上﹐采風於下者﹐自當無所不周矣。明興文命﹐誕敷賓廷﹐執玉之國﹐梯航而至。故懷來綏服﹐寶冊金函﹐燦絢四出﹐而行人之轍徧荒徼矣。我聖祖之敕本司有曰﹕稽道裏之遐邇﹐識其緩急﹐驗其辭色﹐進退節度﹐規矩弗移。斯聖謨也。夫豈爲我中邦之使告哉﹐凡以訓承巽外域者耳﹗蓋方今天下﹐車書混同﹐驛路有版籍﹐儀禮有注式﹐皇華屆止﹐雍容委蛇﹐導揚休命﹐罔不承聽﹐所謂節度規矩﹐不肅而中者也。惟彼夷酋﹐言語不通﹐心志叵測﹐王人往臨﹐恪順威旨者﹐𨿽云其常﹐而間有匪茹反覆﹐狡猾二心﹐或以脇羈﹐如西域之於傅安﹔或以利誘﹐如髙麗之於祁順。狹詐多端﹐變生俄頃﹐則我所以守正出奇﹐剛不取禍﹐柔不取辱﹐以萬全天子之委重者﹐其急緩辭色﹐誠不可不愼。皇祖訓敕之旨﹐良有以哉﹗曩予備員行人﹐竊祿明時﹐每懷靡及﹐𨿽未嘗蒙殊域之遣﹐而不敢忘周咨之志。故獨揭蠻方而著其使節所通﹐俾將來寅き﹐或有捧紫誥於丹陛﹐樹琦節於蒼溟者﹐一展捲焉﹐庶爲辭色進退﹐將命采風之一助也。然其間勘討之略﹐守禦之策﹐列聖威讓之謨﹐諸臣經畫之論﹐隨事具載。𨿽以著一國之始終﹐要亦官守所系﹐不可缺焉。何者﹖蓋行人奉使條例﹐其凡有九﹐而有曰軍務者﹐有曰整點大軍者﹐則武事乃居其二﹐非特司禮文之末而已。況國家每有徵伐﹐必以行人爲之先諭。故太祖欲徵緬甸﹐則遣李思聰詔其罷兵﹔成祖欲討安南﹐則遣朱勸許其贖罪。以干戈取之而不足﹐以口舌代之而有餘。君子稱行人之職﹐與將帥相爲表裏﹐其然矣。豈可曰軍旅之事吾未之學﹐邊疆之籌吾未之任﹐而漫焉廢講哉﹗乃備錄之﹐而並附其詩文﹑道裏﹑風俗﹑土產之類﹐非徒誇文炫武﹐而實服膺聖祖之訓﹐周肢爰詢度﹐猶恐有遺識焉耳。但是錄之作﹐昔合爲使職文獻之外編﹐今因板泐﹐重校分爲一書﹐名曰《殊域周咨》﹐以畀我僚之便覽云。僻居陋巷﹐不能廣致羣籍﹐是以不免掛一漏萬。所賴大雅君子﹐惠賜斧教﹐訂誤補缺﹐俾成一家之言﹐則就正之心固所願也。敢自是哉﹐敢自足哉﹗萬曆甲戌正月元日﹐前行人司行人刑科右給事嘉禾紹峯子嚴從簡識於後濂精舍。按是錄所輯﹐多今時事而略於古者﹐何哉﹖蓋自漢﹑唐以來﹐各夷自有成史﹐不必再贅﹐故但揭其大綱﹐以見立國之由可也。若我朝之撫馭各夷者﹐其文典藏諸私館﹐世莫易窺﹐有苟散見於各帙者﹐必盡著之﹐以表國家章程之大﹐以博臣工經略之猷﹐祗懼其語焉不詳﹐未論其擇焉不精也。至其中有雜說一二﹐亦以原非正史﹐聊廣見聞﹐如賓筵鼎俎之外﹐侑以螺頭龜腳參錯成味﹐俾覽者解頤﹐不至端冕而聽﹐惟恐其臥也乎。●卷一東夷《禹貢》曰﹕祗臺徳先﹐東漸於海。《君》曰﹕海隅出日﹐罔不率俾。則知溟渤之區﹐𨿽非正朔所加﹐要皆文徳所徠。自古稱藩獻珍者﹐已極夷﹐之外尙已。肆觀隋﹑宋﹐如裴世淸使倭奴而有儀仗郊迎之盛﹔錢勰使髙麗而卻金器四千之餉。矯矯二星﹐迹震東表﹐名揭方冊﹐猗歟休哉﹗仰惟大明當天﹐窮荒極攘﹐咸在照臨。而海中諸蕃﹐春先得於陽谷﹐气早回於扶桑﹐其所被帝徳光華﹐比之他國爲獨渥焉。行人乘帆而至﹐絲綸一布﹐拜無歡呼﹐如太陽東升﹐而金礫沙明﹐霞光電閃﹐川鳴谷響﹐海水立而海若藏也。然則使者其捧日之云乎哉﹗𨿽曰鯨波萬頃﹐蜃氛千里﹐時多不測﹐所仗天子神威﹐馮夷先驅﹐天吳效順﹐百靈祕怪﹐呵護畢出﹐又何足爲皇華虞耶。故采其方域﹐正東則有若朝鮮﹐有若日本﹐東南則有若琉球﹐而皆東方之夷。錄分四卷﹐以爲銜詔靑者之博諭也。敍東夷。◎朝鮮朝鮮﹐周封箕子於此﹐同三恪不臣。《朝鮮》云者﹐以其在東﹐取朝日鮮明之義也。秦屬遼東。漢初﹐燕人衛滿據其地﹔武帝平之﹐置眞蕃﹑臨屯﹑樂浪﹑玄菟四郡﹔漢末﹐公孫度開府行牧事於遼東﹐並有其地﹐三傳而爲魏所滅。晉永嘉之亂﹐扶余別種酋長髙璉入據其地﹐稱髙麗王﹐居平壤城﹐始列化外。唐徵髙麗﹐拔平壤﹐置安東都護府。其國東徙﹐距鴨綠江千餘里。五代唐時﹐王建代髙氏﹐辟地益廣﹐並古新羅﹑百濟而爲一﹐建都松嶽﹐以平壤爲西京﹔其後子孫遣使朝貢於宋﹐亦常朝貢遼﹑金﹔歷四百餘年﹐其主未始易姓。元至元中﹐西京內屬﹐置東寧路總管府﹐畫慈嶺爲界。入本朝﹐太祖髙皇帝洪武元年﹝列聖廟號俱一揭於此卷﹐余以年號爲紀﹞﹐遣符寶郎契斯奉璽書﹐賜髙麗國王顓書曰「自有宋失馭﹐天絕其杞。元非我類﹐入主中國百有餘年﹐天厭其昏淫﹐亦用殞絕其命。華夏潑亂十有八年﹐當羣雄初起時﹐朕爲淮右布衣﹐暴兵忽起﹐誤入其中。見其無成﹐憂懼弗寧﹐荷天地眷﹐授以文武﹐東渡江左﹐習養民之道十有四年。其間西平漢主陳友諒﹔東縛吳王張士誠﹔南平閩粵﹐戡定八蕃﹔北逐胡君﹐肅淸華夏﹐復我中國之舊疆。今年正月﹐以民推戴卽皇帝位﹐定有天下之號曰大明﹐建元洪武。惟四夷未服﹐故遣使報王知之。昔我中國之君與髙麗壤地相接﹐其王或臣或賓﹐蓋慕中國之風﹐爲安生靈而已。朕𨿽不徳﹐不及我中國古先哲王﹐四夷懷之﹐然不可不使天下周知﹐余不多及。」按帝王之馭夷狄﹐有本有文。所謂本﹐明徳是已﹔所謂文﹐明命是已。非明徳之修﹐固無以感格其良心而使之慕﹔非明命之宣﹐亦何以攝服其邪心而使之畏哉。矧胡元入主中國﹐其時諸蕃皆以醜類相視﹐莫肯臣屆﹐積習已久﹐我聖祖方混一區宇﹐聲教猶未覃及﹐其可無報諭之令乎﹗自是招來讓責﹐渙汗遄馳﹐難以盡載。每國各述其首所頒詔﹐及因事有宣者﹐用昭皇靈漸被之實焉。二年正月﹐國主王顓上表賀卽位。遣使賚金印賜之﹐並賜《大統歷》﹐仍封爲髙麗國王。命三歲或二歲遣使朝貢﹐國王則世一見。三年﹐定卿會科試條格﹐詔髙麗﹑安南﹑占城等國如有行修經明之士﹐各就本國鄕試﹐貢赴京師會試﹐不拘額數選取﹝是科髙麗貢士入試者三人﹐惟金濤登第﹐授東昌府安丘縣丞。尋以不通華言﹐請還本國。詔給道裏費遣之﹞。上遣禮官徐師吳﹐往髙麗代祀其國山川之神。學士宋濂記曰﹕皇帝受天明命﹐丕承正統﹐薄海內外﹐罔不臣妾﹐徳流惠敷﹐浹於神人。粵洪武三年春正月二十癸巳﹐上禦奉天殿受羣臣朝﹐乃言曰「朕以菲徳﹐惟天惟祖宗是賴﹐位於諸候王兆民之上。郊廟祠享之禮﹐朕不敢不恭。然而名山大川﹐能出雲雨以澤被生民者﹐朕於報祈亦罔或弗欽。邇者﹐髙麗國奉表稱臣﹐已封其君爲王爵﹐錫以金印。而其境內山川未遑致祭﹐非一視同仁之意﹐儀曹其議行之。」於是禮部尙書臣崔亮﹑郎中臣趙時泰﹑員外郎臣蘭以權﹑主事臣黃肅相與具牢醴幡幣﹐選志慮凝一可通神明之士充使者以行。有司遂以臣徐師昊名上。旣復命﹐上出宿齋宮﹐七日﹐始禦翰墨撰祝冊。至十日庚子昧爽﹐右丞相信國公臣徐達率文武百司序立龍墀之左右。上服通天冠絳紗袍﹐復臨前殿﹐默思久之﹐方持香以授臣師昊。置彩輿中﹐導以音樂﹐出奉天門。上親迂玉趾送之。臣師昊受命惟謹﹐以夏五月某日甲子至其國。某日甲子爲壇三單於南門外﹐攝行祀事。其國王王顓曁諸陪臣先後駿奔﹐以竭顯相之義。當祀之辰﹐天气晏淸﹐海波不驚﹐祥雲瑞日回旋上下﹐宛若神靈來格。僉以謂天子不鄙夷遠民﹐龍光下被﹐人神俱忻﹐𨿽鳥獸魚鱉之屬﹐亦得翔泳於至化之中。其於慶幸﹐古所未睹﹐爭欲勒文於石﹐以垂示於無窮。臣師昊聞之﹐自古帝王以天下爲一家﹐𨿽海外要荒之地﹐視如咫尺﹐則公羊髙所謂方望之事無所不通者﹐固其宜也。肆惟皇上撫有萬邦﹐一遵先王成憲﹐其有事遠徼山川﹐如此之嚴﹐豈有他哉﹐實爲東南民徼福﹐使風雨以時﹐年谷順成﹐物無疵癘而已。《書》曰﹕至治馨香﹐感於神明﹐黍稷非馨﹐明徳惟馨。神旣歆厥明徳﹐洞達無間﹐昭報響答﹐當有洋洋臨乎其上者矣。臣師昊不佞﹐請書是以爲記﹐以昭宣上徳﹐軫念遐方之氓不翅中國者﹐當與東海相爲無極云。五年﹐髙麗王王顓﹐遣其禮部尙書吳季南﹑民部尙書子溫等奉表貢馬及方物。表言耽羅國恃其險遠﹐不奉朝貢﹐及多有蒙古人畱居其國﹔蘭秀山逋逃所聚﹐亦恐爲寇患﹐乞發兵討之。上乃賜顓璽書曰「朕聞近悅遠來﹐赦罪宥愆﹐此古昔王者之道。治大國如烹小鮮﹐乃老聃之言。寬而不急﹐斯爲美矣。使者至賚王表陳耽羅事宜﹐朕甚惑焉。因小隙而構成大禍者﹐智士君子之所愼。夫耽羅居海之東﹐密邇髙麗。朕卽位之初﹐遣使通爾王國﹐未達耽羅。且耽羅已屬髙麗﹐其中生殺﹐王已專之。今王以耽羅蕞爾之眾﹐蘭秀山逋逃之徒﹐用朕之詔﹐示以威福﹐一呼卽至﹐削去孳生之利﹐移胡人於異方﹐恐其不可。蓋人生皆樂土﹐積有年矣。元運旣終﹐耽羅𨿽有胡人部落﹐已聽命於髙麗﹐又別無相誘之人﹐何疑忌之深也。若傳紙上之言﹐或致急變﹐深爲邊民患。人情無大小﹐急則事生﹐況眾多乎﹖朕若效前代帝王﹐並吞邊夷﹐務行勢術﹐則耽羅之變﹐起於朝夕﹐豈非因小隙而構大禍者乎﹖王宜熟慮烹鮮之道﹐審而行之。不但靖安王之境土﹐而耽羅亦蒙其徳矣﹗如其不然﹐王尙與文武議之﹐遣使再來﹐行之未晚。王其察焉﹗玆因使還﹐賚此以示。」是年﹐安置歸徳侯陳理﹑歸義侯明升於髙麗。理﹐陳友諒之子﹔升明玉珍之子也。初﹐元至正辛卯﹐羣盜四起。友諒本沔陽漁家子﹐嘗爲縣吏﹐不樂。會蘄州羅田人徐壽輝與其黨倪文俊等﹐以妖術聚眾作亂﹐揭黃巾爲號﹐友諒慨然從之。壽輝攻陷黃州﹐僭位稱帝﹐國號天完﹐攺元治平。友諒初爲文俊簿書椽﹐未幾﹐亦領兵爲元帥﹐因隙襲殺文俊﹐並其軍﹐自稱平章。壽輝不能制。後友諒兵益彊﹐復襲壽輝﹐殺其左右﹐居之江州。友諒自稱漢王﹐領兵犯太平﹐挾壽輝以行。及陷太平﹐急謀僭竊﹐乃使人殺壽輝﹐以采石五通廟爲行殿﹐稱帝﹐國號漢﹐攺元大義。據湖廣﹐居上流﹐欲與我爭衡﹐攻江西南昌諸郡。上親督舟師往援﹐三勝之。友諒忿﹐益兵進攻。上被圍於鄱陽﹐勢困﹐計無所出。親兵指揮使韓成請以身解圍﹐遂服上龍袍冠冕﹐對賊眾投水中。賊遂退。乃復整旅相敵﹐凡大戰五晝夜﹐將臣死者三十餘人。友諒相持旣久﹐糧且盡﹐冒死突走。友諒中流矢﹐貫晴而死。其臣太尉張定邊以小舟載友諒屍及其子理奔還武昌﹐復立理爲帝。上遣其降將羅復仁諭理﹐使降。理遂詣軍門納款。乃封理爲歸徳侯。玉珍﹐湖廣隨州人﹐初亦從壽輝起兵。倪文俊陷川蜀﹐令玉珍守之。旣而﹐文俊壽輝被弒﹐玉珍遂自據成都﹐稱隴蜀王。後亦稱帝於成都﹐建國號曰夏﹐攺元大統。玉珍病卒﹐子升嗣立。始十歲﹐攺元開熙﹐母彭氏同聽政。升常遣使來聘。上登極後﹐升據險未下﹐乃命湯和爲徵西將軍﹐率後討之﹔又命傅友徳﹑廖永忠分道進取﹐約會師於重慶﹐於是州縣望風歸附。升君臣大懼。其右丞劉仁議奔成都﹐其母彭氏勸升早降﹐以救民命。升遂面縛銜璧﹐與母彭氏及羣臣奉表詣軍門降。永忠解縛﹐承制慰撫﹐送至京師。升朝見畢﹐上赦其罪﹐封歸義侯﹐賜居第於都下。二侯居常鬱鬱不樂﹐頗出怨言﹐上聞之曰「此童孺輩言語小過﹐不足問。但恐爲小人鼓惑﹐不能保始終﹐宜處之遠方﹐則釁隙無自生﹐可始終保全矣。」於是徙之髙麗。仍賜髙麗王紗羅文綺四十八疋﹐俾善待之。按韓成誑友諒以全聖祖﹐與紀信誑楚羽以全漢髙事絕相類。固見二臣之忠勇﹐亦或天生此兩傑以爲保護開國之主計耳。但當時羣雄惟友諒最彊﹐我聖祖鄱湖之戰﹐屢危復安﹐構怨至大也。迨其旣亡﹐孰有不甘心於其嗣者﹗而聖祖之於陳理﹐方且委曲遷徙﹐與明升同優容之﹐其寬仁大度﹐又超出漢髙之釋季布遠矣。時髙麗猶常爲竊寇。十年﹐都督僉事濮眞承命往問罪﹐被執不屈﹐死之。眞﹐鳳陽人。初從舉義﹐以忠勇被遇﹐有功﹐歷官都督。至是往髙麗﹐爲其所執﹐髙麗王愛其驍勇﹐欲降之。眞厲色曰「吾爲天朝大臣﹐視爾夷君不啻下風﹐敢以此望我耶﹗」王怒﹐欲兵之。眞大罵曰「夷虜爾害吾﹐吾主必滅爾國﹗爾不知吾大丈夫有赤心﹐肯爾屈耶﹗」卽抽刀剖心﹐示之而死。王初意止欲迫脇眞耳﹐不虞眞之死也。眞死﹐王大懼﹐遣使入朝謝罪﹐並歸眞從行兵士。上曰「濮眞當危難秉義不屈﹐忠節可嘉。追封樂浪公﹐謚忠襄。」表其門曰「班超羣將﹐志邁雄師。」時眞子生甫數月﹐卽𦇤褓中封爲西涼侯﹐以報眞功。上遣髙麗使還﹐以剌諭之曰「汝承姦臣之詐﹐不得已而來誑我﹐今命爾歸﹐當以朕意言於首禍之人﹐曰﹕爾殺中國無罪之使﹐其罪深矣﹗非爾國執政大臣來朝及歲貢如約﹐則不能免問罪之師。爾之所恃者滄海﹐不知滄海與吾共之爾。如不信﹐朕命舳艫千里﹐精兵數十萬﹐揚帆東指﹐特問使者安在﹖𨿽不盡滅爾命﹐豈不將囚其太半﹐爾果可輕視乎﹗」十二年﹐髙麗屬夷龍州士官鄭白等率男婦來遼東﹐請內附。守將潘敬﹑葉旺以聞。上剌敬﹑旺曰「奏至﹐知髙麗鄭白來降。特未審將軍識其計否﹖髙麗僻居海隅﹐其俗尙詐。況人情莫不安土重遷﹐豈有捨桑梓而歸異鄕者耶﹖中國方寧﹐正息兵養民之時﹐爾與東夷接境﹐愼勿妄生少隙﹐使得以籍口。符至之日﹐開諭來者﹐令還。以破彼姦。若吾正而彼邪﹐彼果不臧﹐則師出有名矣。其來降者切不可畱。《春秋》有云﹕毋納逋逃。不然﹐則邊患將由此而啟矣。」是年﹐國王遂復遣使周誼至遼東計事。初﹐元主常索女子於髙麗﹐得誼女納之於宮中﹐後爲我朝中使攜歸﹝時宮中美人有號髙麗妃者﹐疑卽此女﹞﹐故上慮誼挾詐。敕遼東都司曰「髙麗數以誼來使﹐殊有意焉。卿等不可不備﹐敕至﹐當遣誼入京﹐別有以處之﹐毋使入窺中國。」十五年﹐遷故元梁王把匝刺瓦爾密及威順王子伯伯等家屬居髙麗之耽羅。初﹐天下一統﹐惟雲南爲故元遺孽梁王所據﹐恃遠弗臣。遣翰林待制王偉﹑行參政吳云持詔往招諭之。等宣布威徳﹐梁王君臣已有降意﹐攺館等厚待之。會故元太子自立於沙漠﹐遣使脫脫徵糧雲南﹐且欲連兵以拒我。脫脫覘知梁王有二心﹐因以危言迫梁王殺我使以固其意。遂與吳云俱被害。上命穎川侯傅友徳﹑永昌侯藍五﹑西平侯沐英率師往討﹐遂進取曲靖﹐生擒其僞司徒平章達裏麻﹐師趨雲南。梁王聞敗﹐棄城走滇池島中。先縊其妃﹐自飲藥﹐不死﹐投水而死。沐英入城﹐收梁王金印﹐並官府符信圖籍﹐撫安其民﹐俘其家屬送京師。至是﹐乃命與伯伯等家屬徙耽羅居焉。先是髙麗遣使洪師範朝貢﹐及還而溺於海上。以髙麗貢使煩數﹐遣故元樞密使延安答裏諭意。顓遣門下贊成事姜仁裕表謝﹐貢方物。上令賀正旦使金氵胥及仁裕偕還﹐賜王藥餌。又諭中書省曰「曩因髙麗貢獻煩數﹐遣延安答裏往諭朕意。今一歲疊至﹐困罷其民﹐涉海險遠﹐如渠往使洪師範歸國覆溺﹐幸有脫歸者言其故﹐否且致疑。古諸侯事天子比年一小聘﹐三年一大聘﹐若九州外縣番﹐世一見而已﹐貢物亦無過侈。髙麗去中國稍近﹐人知經史﹐文物禮樂略似中國﹐非他邦比﹐宜令三年一聘﹐或比一聘﹐貢物產布十疋足矣。丞相其以朕意諭王。諸新附遠邦來朝﹐亦明告以朕意。」中書因使者還﹐咨諭之。上又命延安侯唐勝宗鎭遼東。敕勝宗絕髙麗曰「舊歲今春﹐髙麗之使水陸兩至﹐此非臣禮﹐暗行侮慢﹐明彰褻瀆。此夷自古侮中國﹐構兵禍﹐可與絕交。曩漢四伐﹐絕滅其國族﹔魏再伐﹐屠其都﹔晉再伐﹐焚其宮室﹐俘其男女五萬﹔隋再伐﹐城困將亡﹐受降而免﹔唐四伐﹐斬首五萬﹐獲牛馬八萬餘﹐夷王臧等戮於市﹔遼五伐﹐焚其宮室﹐斬亂臣康肇﹐拔十餘城﹔金一伐﹔元五伐﹐夷王竄耽羅﹐捕殺之﹐耽羅以故竟爲元牧馬之野。爾出徵遼左﹐使至送來﹐勿令其還﹐以絕彼姦計。」未幾﹐髙麗使復至﹐勝宗察其姦奏之。上諭勝宗曰「髙麗今春使至﹐賄賂京官甚重﹐內有一單云﹕上等人若干﹐中等人若干。觀此甚無禮。受賂者少有知﹐豈不赧哉。今爾知誘而能奏﹐由豫不得﹐獨名千古矣。遼壤東界鴨綠江﹐北鄰曠寨﹐非多算不能守﹐愼之﹗」勝宗在鎭﹐威惠懷﹐兵民輯睦﹐防姦禦侮﹐邊境肅寧﹝勝宗﹐濠人。年十八挺身來歸﹐多著勛績﹐封侯與世券﹞。按四夷來王﹐𨿽中國盛事﹐然賞賜宴勞﹐其費頗鉅。且使者瀕至﹐與華人情熟﹐窺伺機密﹐固當防其漸也。至其開單饋賄﹐𨿽在彼或可私覿以將敬﹐然在我不可私受以啟侮﹐我太祖嚴示禁戒﹐乃謹微之深意﹐豈特爲厚往薄來惜此費而已哉。上命市髙麗馬萬匹﹐索閹人二百。詔表髙麗婦人郭氏爲節婦。初﹐郭氏爲遼東民伯顏不花妻﹐其夫被元將納哈出所殺﹐郭氏居渾灘﹐自縊死於馬櫪。又伯顏之從父髙希鳳﹑藥師奴亦死於亂﹐希鳳妻劉氏罵賊而死。師奴妻李氏﹐攜其子文殊﹑孤侄僧保往髙麗避難﹐至中途﹐度不能兩全﹐以其子差長棄之﹐獨攜侄以行。後訪得其子﹐復歸守夫墓。又希鳳從子髙塔失丁被仇陷死﹐其妻金氏與姑邢氏俱自縊。事聞﹐命表其家爲五節婦之門。按從一之義﹐婦與臣同﹐然人臣不仕二姓﹐完名無忝者鮮矣﹐而況一門五婦同秉堅剛﹐不其難乎﹗況郭又生長髙麗﹐豈知有中國詩書禮義者耶﹖何以能爾也。毋乃天稟介石之性﹐不間夷華焉耳。宜有以來宅裏之旌也。因念國初保寧城中有韓氏女﹐年十七歲﹐遭明氏兵亂﹐慮爲所掠﹐乃僞爲男子服﹐混處民間。旣而果被虜﹐居兵伍中七年﹐人莫知其爲女子也。後從明玉珍兵掠雲南﹐還﹐遇其叔父贖之歸成都﹐以適尹氏。同時從軍者皆驚異﹐成都人以貞女稱之。夫韓之全身軍伍﹐與木蘭正同﹐而李之攜侄棄子﹐與鄧伯道何異﹖此尢傑然可述者﹐誰謂古今人不相及耶﹖敢並及以著二奇焉。十六年﹐髙麗遣陪臣張伯﹑崔涓來貢方物﹐上以其歲貢不如約﹐五載不庭﹐今又非時而至﹐悉卻之。命禮部咨諭其國。十八年﹐髙麗國王王顓卒﹐謚曰恭湣。無嗣﹐權臣李仁人迎辛肫子衤禺主國事。昏暴自恣﹐多殺無辜﹐至欲興師侵犯遼東﹐大將李成桂以爲不可﹐乃止。衤禺自知負罪﹐惶懼遜位子昌。國人弗順﹐啟請恭湣王妃安氏擇立宗親定昌院君瑤權國事。瑤昏迷不法﹐聽信讒說﹐離間勛舊﹐國中臣民多被殺戮。其子﹐復癡矣無知﹐荒於酒色﹐眾以安妃命廢瑤退居私第﹐推門下侍郎李成桂主國事。二十五年﹐髙麗知密直司事趙胖等持其國人評議﹐來奏戴立李成桂之意。成桂卽仁人之子也。世擅國政。初王顓之卒﹐或謂被李仁人所弒。辛昌主國日﹐成桂嘗代請入朝﹐上不許。及是﹐瑤使子入朝﹐歸﹐瑤已被廢。上得奏﹐謂東夷限山隔海﹐非中國所治﹐且其間事有隱曲﹐未可遽信之。乃命禮部移文髙麗﹐從其自爲聲教。成桂於是代王氏﹐更名旦﹐徙居漢城﹐遣使請攺國號。詔更號曰朝鮮﹐遣儀制郎熙光宣賜之。修撰黃觀贈光詩曰「東服來王荷寵褒﹐遙宣聖澤屬儀曹。九重錫予皇恩渥﹐萬里馳驅使節勞。入仰中天紅日近﹐星環北極紫微髙。來迎父老應相語﹐風不鳴條海不濤。」﹝觀﹐建丈忠臣也﹞旦旣得國﹐進表貢金鞭等方物﹐納前恭湣王金印﹐請朝鮮印及封王誥命。其表有犯上字。上怒﹐下使者。吏言此表鄭集所撰﹐詔還所貢﹐追索撰表者。旦懼﹐卽以鄭集來獻。上命安置雲南﹐仍申諭遼東都司﹐禁邊人不許通﹐朝鮮人往來界上﹐亦不許商賈貿易﹐永遠絕之。遣使送故元梁王﹝卽把匝剌瓦爾蜜也﹞之孫愛顏帖木兒往朝鮮﹐賜鈔五十錠爲道裏費﹐且命朝鮮送至耽羅國依其親族。二十六年﹐朝鮮陰令守邊千戶招誘女直人五百餘潛渡鴨綠江﹐將寇邊。遼東守將諜知以聞。上惡其自生釁端﹐遣敕責之。敕曰「李旦廢絕王氏﹐自取其國﹐朕以爾能靖東夷之民﹐聽其自爲聲教﹐逾月方來謝恩﹐何其不知尊卑之分乎﹗朕聞金世宗時髙麗進表啟﹐函惟小石數枚。及賀﹐王稱進玉帶﹐驗之乃石。世宗由是興師﹐破數十城﹐此前代事之可見者也。近者﹐爾國入貢﹐復以空紙圈數十雜於表函中﹐以小事大之誠果如是乎﹖爾之所恃者﹐以滄海之大﹐重山之險﹐謂我朝之兵亦如漢﹑唐耳。漢﹑唐之兵長於騎射﹐短於舟楫﹐用兵浮海﹐或以爲難。朕起南服江淮之間﹐混一六合﹐攘除胡虜﹐騎射舟師﹐水陸畢集﹐豈漢﹑唐之比哉﹗百戰之兵﹐豪傑精銳﹐四方大定﹐無所施其勇﹐帶甲百萬﹐舳艫千里﹐水繇渤﹐陸道遼隙﹐區區朝鮮﹐不足以具朝食﹐海何足以當之﹗𨿽然際天所覆皆朕赤子﹐明示禍福之機﹐開爾自新之路﹐朕亦將容爾以安夷人。若重違天道﹐則罰及爾身﹐不可悔後。」又著於訓曰「李仁人及子成桂自洪武六年至二十八年﹐凡殺王氏四於﹐姑待之。」按隋煬帝以徵髙麗而亡國﹐唐太宗以伐髙麗而致悔。凡以好大喜功﹑不卹民命之爲累耳。我聖祖之於李旦﹐忍其詐侮﹐或擯絕之﹐或切責之﹐諄諄然以口舌代戈矛﹐豈其力有不足哉﹗亦慮師旅一興﹐肝腦塗地﹐故也。不惟示包荒之量﹐實寓好生之仁﹐卒致內寧外威﹐而朝鮮賓服﹐迄今晏然﹐爲我四輔﹐不可以觀聖祖宏遠之略也哉。旦後復遣使朝貢﹐乃許其通。旦老﹐請以子芳遠襲爵﹐從之。成祖文皇帝永樂元年﹐賜芳遠金印﹑誥命﹑冕服﹑九章﹑圭玉﹑佩玉﹐妃珠翠七翟冠﹑霞帔﹑金墜﹐又給象牙﹑犀角﹐《春秋會通》《大學衍義》《通鑑綱目》《列女傳》等書﹐腦﹑麝﹑沈﹑檀﹑白花蛇等藥。十七年﹐芳遠老﹐請以子衤嗣。時國家遷都北京﹐比南京距朝鮮爲益近。以後仁宗昭皇帝洪熙問﹐宣宗章皇帝宣徳間﹐每歲凡萬壽聖節﹑正旦﹑皇太子千秋節﹐皆遣使奉表朝賀﹐貢方物。其他慶慰謝恩等使率無常期﹐或前者未還而後者已至﹐𨿽國王不世見﹐然事天朝最恭謹﹐天朝亦厚禮之﹐異於他蕃。每朝廷大事﹐必遣頒詔於其國。告哀請封﹐必遣近臣及行人弔祭。冊封之例以爲常。及是國王芳遠卒﹐謚恭定。上遣翰林官端木孝思往祭弔﹐並賜嗣王構五經﹑四書﹑《性理大全》《通鑑綱目》。金幼孜贈孝思詩曰「曾同載筆侍蓬萊﹐文采煌煌映上臺。奉詔又從天上出﹐驅車還向日邀來。新亭樹色連徵旆﹐驛道梅花點酒杯。好爲吾皇宣徳意﹐早春先候使星回。」五年﹐衤遣使獻海靑膺。使還﹐上賜王磁器﹐諭衤﹕「王國中多珍禽異獸﹐然朕所欲不在此﹐後勿獻。」英宗睿皇帝正統初年﹐賜國王遠遊冠﹑絳紗袍﹑翼善冠﹑龍衮﹑玉帶。王奏乞弓材牛角﹐特許歲買五十枝。景皇帝景泰間﹐衤卒。上遣翰林編修陳輯熙往封其子向。按緝熙幼時﹐其父鑑爲熊大理竄戍遼東以死﹐其母更嫁一百戶。緝熙依壇官施道常爲徒﹐讀書刻苦﹐戊辰進士及第﹐除編修﹐欲見其母﹐求使髙麗。使還﹐果迎其母﹐與父喪同歸﹐葬於故丘。此與宋之杜羔認失母於深潞﹑得父墓於梁村者﹐心尢爲切﹐非至孝所感﹐何以致是哉。其後﹐國王向卒﹐賜謚恭順﹐命其子弘襲。弘幼弱﹐其叔柔以讓位請。七年﹐詔封柔爲王。英宗睿皇帝天順初﹐國王與女直毛憐衛仇殺﹐廷議遣使問罪﹐僉舉禮科給事中張寧往﹐詔可之。內批都指揮武忠與俱﹐旣行﹐而遼東奏兩夷方構禍﹐乞詔寧擇進止。寧曰「君仁臣忠﹐義難自便。」乃急趨朝鮮﹐宣上徳威﹐示禍福諭之。君臣震懾﹐遣陪臣入謝﹐復遣其子入學﹐引咎解兵焉。時謂寧此行不減重兵十萬橫行鴨綠也﹝寧﹐浙江海鹽人﹞。按寧入朝鮮﹐其館伴朴元亨者﹐亦捷才。寧爲百韻詩﹐每得句﹐朴隨手和之﹐及至云「溪流殘白春前雪﹐柳折新黃夜半風」﹐朴閣筆曰「不敢賡矣。」英廟復位﹐尢所眷注﹐嘗獨召寧論事﹐每對﹐廷臣稱眞給事中。晚年欲大用之﹐會晏駕不果。景泰﹑天順間爲諫官第一。太監覃苞素重寧﹐累遣人邀與相見﹐卒不往。成化初﹐南京給事中王徽等彈劾內閣李賢不職獲罪﹐俱遠謫﹐寧會六科申救﹐忤賢。賢乃假歷練之說﹐票旨升寧汀州知府。抵任未幾﹐引疾致仕﹐不復起。直道不容於時﹐不究其用﹐士論惜之。觀此﹐則朝鮮之行𨿽推其才望﹐當時亦已有遺艱放還之意﹐故遼守有擇進止之請也。但寧本利器﹐能自別於盤根錯節之役耳。是年﹐諜報女直建州酋長董山潛結朝鮮謀叛﹐朝廷命巡撫遼東都禦史程信察之。信令自在州知州佟成詐以他事廉其境上﹐得朝鮮授董山爲中憲大夫中樞密使﹐制書還報。信具奏﹐請乘其未發﹐遣二急使往問﹐可伐其謀。上復命一給事中往朝鮮﹐一錦衣譯者往建州。國王與董山初俱不肯承﹐出制書示之﹐皆驚服﹐貢馬謝罪。憲宗純皇帝成化初年﹐朝鮮進白鵲﹑海東靑。給事中韓文上疏曰「臣伏睹天順八年﹐詔書各處今後不許進貢鳥獸花木及本處一應所產財物﹐誠不寶異物之盛心也。今朝鮮國內三貢禽鳥﹐𨿽小國效順﹐然不應將此玩物頻數來獻﹐其意蓋謂朝廷所尙者珍禽奇獸﹐故博取頻貢﹐希求厚賞。況以禽獸微物﹐奔馳千里之遠﹐亦勞民動眾﹐彼此煩擾。若不卻去其貢﹐非惟彼國不知詔書禁止之意﹐抑且窺見朝廷嗜欲﹐輕探厚取﹐久則將起侮玩﹐殊非王者撫馭外夷之體。《書》曰﹕不寶遠物﹐則遠人格。伏乞聖明畱意焉。」按洪武間﹐翰林應奉唐肅有應制《賦海東靑》一鮑云「雪翮能追萬里風﹐坐令狐兔艸間空。詞臣不敢忘規諫﹐卻憶當時魏鄭公。」是日﹐上禦奉天門外西鷹房觀海東靑﹐翰林學士宋濂因諫曰「禽荒古所戒。」上曰「朕聊玩云耳﹐不甚好也。」濂曰「亦當防微杜漸。」上遂起。夫聖祖之虛納﹐二臣之忠讜﹐一時盛事﹐實可贊述。而韓公此疏﹐又與唐﹑宋二臣有光焉。《書》曰﹕罔俾阿衡﹐專美有商。其文之謂乎。四年﹐朝廷出兵將徵女直建州夷﹐命國王李柔來攻。國王聽命﹐遣中樞府知事康純﹑魚有沼﹑南哈等共率兵萬人如約抵虜巢﹐不敢後期。各奏捷﹐受濃賞。十一年﹐建儲命兵部主事祁順﹑司副張廷玉往諭。關人故集土兵千餘﹐土物萬計﹐從而畱易。順乃悉屏斥﹐惟匹騎從往。旣就館詔命﹐遂謁先師孔子廟。順與廷玉各賦詩以紀其事﹐而順爲之序。大學士李東陽贈順詩曰「聖代山川盡海隅﹐朝鮮東面一藩如。冠裳舊入周王制﹐文字全通漢詔書。千里威儀瞻候節﹐萬年臣妾荷宗儲。玆行大抵關風化﹐四牡歌成意有餘。」祁順序曰「余仕中朝﹐聞外國之有文獻者﹐以朝鮮爲稱首。其人業儒通經﹐尊崇孔聖之道﹐匪直守箕子遺教而已。玆余奉天子命﹐偕行人司副張君廷玉來使其國﹐恩詔旣宣﹐卽謁孔廟於成均之館。館在國城東北隅地﹐最髙爽其廟五間﹐扁曰大成殿﹐祀典與中華同﹔殿後有明倫堂﹐堂後有藏書閣﹐諸生肄業者三百餘員。索其所習詞賦策問觀之﹐亦中華體制也。宴坐明倫堂中﹐值雨良久。廷玉賦《謁廟詩》一絕﹐余亦作七言二律﹐其一則爲諸生勉焉。藩臣在席者凡八人﹐咸依韻賦之﹐且願一言序作之之意。惟孔子之道徧於四方﹐行於萬世﹐而朝鮮能宗斯道以雄於東﹐亦爲知所重也已。《宋史》稱其俗喜讀書﹐庶賤之家各於衢路置局堂﹐以相講習。而國人金行成﹑崔罕﹑王彬相繼就學於國子監﹐擢進士第而歸﹐則詩書薰陶﹐已非一日。我皇明文教誕敷﹐東漸尢近﹐朝鮮人士歲覲京國﹐耳聞目睹﹐所得尢深﹐宜其文物典章﹐不異中華而遠超他邦也。今諸生學聖賢之學﹐尙思蘊爲道徳﹐發爲功業﹐以求髙明遠大之歸﹐而不安於苟且卑陋之習﹐斯爲善學者矣。若徒屑屑於詞章末技﹐而弗究其本焉﹐則非中國所聞也。余之相勉以詩者﹐意蓋如此﹐諸生擇乎哉﹗」順等事畢﹐國王奉贈輿馬金繒聲伎諸物﹐順等悉隙之﹐貽王以書曰「僕不敏﹐辱承聖天子明命﹐以抵於斯﹐自入境迄今﹐餘一月矣。始也聞王之徳譽而傾慕焉﹐中也覿王之矩範而起敬焉﹐終也感王之禮意而眷戀焉。王之天資英邁﹐學力純至﹐行已接人﹐悉有儀度﹐其於尊事朝廷以及行人之禮﹐蓋無不至者。至於僕所以自處﹐則恐王未克盡知也。聞之左右﹐皆謂僕之斯行﹐凡饋儀贐禮﹐一一力辭﹐於盛意似有所不愜。噫﹗君子之交際﹐豈專在乎物哉﹗贈行有贐王之禮也﹐不貪爲寶僕之心也﹐主賓各盡其道而無愧焉﹐斯足矣。不恭之愆﹐固所難避﹐賴髙明亮察之。因參贊徐居正送別將還﹐專此奉達。居正有文學﹐乃王所信任者﹐而遣以相陪﹐周旋日久﹐則王所以厚斯文之意豈淺哉。臨楮未罄所懷﹐惟希珍愛。」王又遣參判李克墩等追送至鴨綠江﹐饋順等貂裘一襲﹐順等復以書辭﹐書曰「奉別以來﹐瞻戀弗置﹐沿途蒙遣官問候﹐款待有加﹐僕從而下﹐無不沾惠。玆抵鴨綠江﹐而參判李克墩﹑承旨柳眷已先至此﹐所以迎勞宴餞﹐有恪無懈者﹐皆王之盛心也。不意行間﹐承旨復以來命出貂裘見遺﹐則似乎不甚見知者。豈謂前日區區之弗受饋贐爲虛僞耶﹖不然﹐何寓館之辭已畢﹐而千里之贈復來也。昔晏嬰一狐裘三十年﹐君子不以爲陋。僕𨿽至愚﹐未嘗不賢哲是效玆焉﹐衣一敝裘﹐猶未及三十年之久﹐其肯捨舊貪新﹐以易吾心耶﹖況物有盡而情無窮﹐則所以感王之深者﹐又在情不在物也。用是再辭﹐行忙﹐艸率不宣。」王得書﹐喜二使廉介﹐爲建卻金亭。祁順《遊漢江記》曰﹕朝鮮國城南十里許﹐有水曰漢江。源出五臺﹑金剛二山﹐合流入海﹐其景以幽勝聞。而臨江有樓﹐可以登眺﹐故前輩自中朝至者﹐咸往遊焉。成化丙申春二月﹐余與行人司副張廷玉奉使於斯﹐甫竣事﹐有以遊漢江請者﹐諾之。是月二十有六日﹐偕館伴盧贊﹑成思愼﹑徐參贊正自崇禮門出歷山﹐蹊村逕以達江滸。國王預遣都承旨柳輕﹑副承旨任士洪設宴樓上﹐而尹議政子云﹑金議政守溫﹑任中樞元浚﹑成中樞任﹑李判書承召皆在焉。時宿雨新霽﹐山川明媚﹐天光與水色相連﹐二難與四美兼得﹐於是登樓縱觀﹐舉酒相酌﹐徐參贊賦詩二律﹐余卽和之。旣而相拉登舟﹐沿流西下。居人來觀者奔走爭先﹐而沙禽野鳥飛舞漁舟煙水間﹐亦若樂睹光華﹐俳徊不忍去也。宴設舟中﹐烹鱗炙鹿﹐暢飲無算。酒酣﹐余復作辭二章﹐詩一律﹔廷玉有作﹐又和之。數里﹐至楊花渡﹐乃各道軍餉所聚之處﹐倉廩層出﹐與山勢相髙﹔又數里﹐登龍頭山﹐山瞰水涯﹐視羣峯特出。隔岸之人家遠近﹐海島之風帆出沒﹐畢入望中。時日迫暮﹐而山上先已供張開筵﹐意不容拒﹐乃復酌數巡﹐賦詩一律而返。及抵城中﹐更漏作矣。嗟夫﹗朝鮮去中國數千里﹐非王事不得至焉﹐則漢江之遊﹐非偶然耳﹗然斯遊豈特探奇覽勝﹐畱連詩酒而已哉﹗江之南﹐舊百濟也。百濟之東﹐古新羅也。而熊津都府又唐之遺址也。訪其迹﹐思其時﹐蓋有勝懷古者矣。余念斯遊之不可常﹐而恐其或忘也﹐於是乎記之。祁順《北徵槁序》曰﹕詩之道大矣。古今異世﹐而詩無間也﹔中外異域﹐而詩無別也。蓋道之著者爲文。文之成音者爲詩。人有不同而同此心﹐心有不同而同此道。道同則形之言者﹐無往而不同矣。苟不於此求之而屑屑焉。古今中外之較﹐豈知言哉﹗此余於朝鮮徐剛中之詩所以有取焉耳。朝鮮以文獻東方﹐詩派相傳﹐夙有攸自。逮際皇明﹐气化丕降﹐聲教淪浹﹐能言之士﹐尢彬彬乎視昔有加。剛中博古通經﹐擢巍科躋顯仕﹐文學優贍﹐國人咸推重之。天順庚辰﹐奉其主命入覲於朝﹐往還幾八千里。上觀乎都城之宏壯﹐宮闕之崇麗﹐車書文物之會同﹐禮樂典章之明備。下則睹乎山川之髙深﹐道途之修迥﹐民風土俗之熙嗥﹐鳥獸艸木之咸若﹐凡其接於目觸於心者﹐悉於詩發焉。長篇短章﹐氵風氵風乎其美盛也。淵淵乎其有本也﹐浩浩乎其不可窮也。推其所至﹐與中國之能聲詩者殊不相遠﹐等而上之﹐𨿽古人亦豈難及哉﹗是固所謂心同道同而形之言者﹐無不同也。昔陳良北學於中國﹐北方學者未能或之先﹐是以孟氏稱爲豪傑﹐而其名至於今不泯。然則剛中其東韓之豪傑歟﹗余承天子命來朝鮮﹐適剛中爲遠迎使﹐旣又陪於館中﹐送於鴨江之上﹐相與凡四浹旬﹐山川風物﹐倡酬殆徧﹐用是益信其能也。剛中以余有斯文之雅﹐出其《北徵槁》請言序之。余忝使職﹐正思采東人之詠﹐以觀所志而獻之於上。則於斯集豈能忘情耶﹗庸爲序其篇端﹐俾人知詩道之所同。然抑有以見聖朝文明之化所極者遠﹐而所感者深也。﹝剛中﹐名居正。仕其國﹐今爲議政府左參贊云。﹞初﹐中朝使臣﹑彼國陪臣往來出入﹐皆從遼東連山關﹐一名鴉鶻關也。十六年﹐朝鮮使臣至京者奏言﹐每遣使來﹐被女直建州夷人邀劫於路﹐請攺貢道﹐自遼陽之南徑趨廣寧﹑前屯衛入山海關。中官有朝鮮人爲之地者﹐事下兵部議﹐將從之。職方郎中劉大夏執不可﹐曰「朝鮮貢道自鴉鶻關趨遼陽﹐過廣寧又過前屯﹐而後入山海﹐迂回四三鎭戍。此祖宗微意。今若渡鴨綠江越遼陽﹐經趨前屯以入關﹐則路太徑﹐恐貽他日之憂。」遂不果從。孝宗敬皇帝弘治七年﹐朝鮮屬夷有輸米其國而覆舟於海者﹐夷賴得板半無死﹐漂抵依巖嚴都﹝海中地中﹞。巡海官軍舟過遇之﹐載入浙境。事聞於朝﹐命給衣糧﹐送至遼東﹐示以歸路。夷自陳卽歸本國﹐運米旣失﹐將不能自明﹐罪必死。詔遣通事二人伴送歸國﹐仍敕國王赦其罪﹐毋行斂罰。國王感恩聽命。武宗毅皇帝正徳元年﹐命侍讀徐穆頒詔朝鮮。年﹐國王﹛折女﹜卒﹐謚康靖﹝柔後不知幾傳而﹛折女﹜立﹞。子忄隆嗣位﹐逾年而病風。其世子顯先卒﹐忄隆以國遜其弟懌。二年﹐懌襲封。十五年﹐封子賠爲世子。世宗肅皇帝喜靖攺元﹐遣翰林修撰唐臯宣諭朝鮮﹐以親藩入繼大統之意。臯字守之﹐歙縣人。家貧﹐力學。博洽羣書﹐下筆數干言立就﹐而气槪英邁﹐自爲博士弟子﹐當道卽以公輔期之。正徳甲戌﹐廷對第一。及使朝鮮﹐歸日﹐視行囊惟一硯﹐投之鴨綠江中。又臯未第時﹐每夢衣麒袍﹐面前列瓜錘一對﹐未常以語人。廷試後有報其中探花者﹐曰不止此也﹔旣而報爲榜眼﹐亦曰不止此也﹔及臚傳果首擢。有詰其故﹐乃以夢告。蓋及第及黃蓋金瓜送歸第者﹐狀元也。臯官侍讀﹐尋卒﹐而出使外國賜服一品﹐其麟袍之驗如此云。楊愼送臯使朝鮮詩曰「玉馬朝周封壤舊﹐靑雲一品瑞圖來。鳳凰樓上星辰動﹐鴨綠江邊霧雨開。王會千年輝簡竹﹐皇恩萬里被蒿萊。張騫漫作尋源使﹐陸賈虛當絕國才。」又前徐穆出使﹐李東陽贈穆詩曰「六龍飛禦九重天﹐天上文星下海埂。萬物發生新雨露﹐累朝封錫舊山川。鸞書共識中華字﹐鳳歷初開正徳年。珍重登髙能賦手﹐玉堂淸簡待同編。」世宗肅皇帝喜靖二年﹐國王李懌執獻倭人倭首。蓋朝鮮居日本之西﹐時日本西海道倭使宗設與中國叛人宋素卿至鄞爭貢作亂﹐逸歸﹐宗設部夷有漂至朝鮮者﹐故國王得之以獻。懌表曰「小邦世蒙隆眷﹐罔效微勞﹐今照倭奴打攪上國地方﹐肆其凶頑﹐至殺官兵﹐不伏天誅﹐偸生到境。臣仰伏皇威﹐剿殺幾盡。所擒中林﹑多羅等二名合卽行誅﹐緣系罪犯上國﹐未敢擅便計處﹐今將賊倭二俘﹑首級三十三顆及長箭二枝﹐船窗二扇﹐差陪臣刑曹參判成洗昌賫領﹐並將搶四人王漾等八名管解前赴外﹐理合具由陳奏。」上喜其忠順﹐詔寫敕褒諭﹐賜銀一百兩﹐錦四段﹐薴絲十二表裏﹐差來陪臣成洗昌及領兵官蘇洗讓﹑李繼長﹑鄭允謙﹑吳堡﹑黃琛﹑孫仲暾各賞銀二十兩﹐薴絲四表裏﹐就著成洗昌賫去。其餘從人﹐押解等項人員著禮部查例加賞。中林等二名都察院擬罪來說﹐王漾等八名押送回籍﹐賊級發去寧波府地方梟令。初﹐髙麗人張欽隨伴至京﹐淨身入內﹐正徳中爲太監。及上卽位﹐以有推戴之功﹐擢爲司禮監﹐又敕加祿米三十六石﹐蔭其弟侄一人爲錦衣衛﹐世襲指揮同知。至是欽奏稱﹕「臣一向公出﹐未曾受蔭﹐且臣原系朝鮮國人﹐並無親人﹐只有義男李某﹐乞將前恩頂受﹐以圖補報。」上從之。給事中安盤疏曰「昔漢陶公主爲其子求郎﹐明帝不許而止賜以錢。夫公主之與內豎執親﹖公主之子與內豎之奴孰貴﹖郎官與指揮孰尊﹖明帝不肯郎其女之子﹐而陛下乃指揮內豎之蒼頭可乎﹖況欽本出朝鮮﹐今朝鮮使臣見處館驛﹐必將語其人曰﹕『欽﹐吾人也﹐其奴尙衣金紫躋三品地﹐本國之人可知矣。』啟外夷輕視本朝之心﹐乞將前命停止。」上不從。初﹐舒芬以翰林修撰謫調福建市泊司提舉﹐夷人至者撫處得宜﹐俱感其徳﹐舒芬以憂去。朝鮮長史金天爵等送之﹐至泣下。後舒起復﹐攺除別官﹐芬上言「夷人𨿽不知禮義﹐然亦易感。臣前提舉市泊﹐當其離任﹐朝鮮諸夷墮淚相送。臣願仍補前官﹐爲陛下導揚恩意﹐招來各國﹐以彰王者無外之仁。」不允其請。四年﹐朝鮮國遣陪臣鄭允謙﹑通事金利錫等與天方國使人偕至朝貢﹐居會同館。舊例﹐夷使除貢物外﹐攜有番貨或欲易中國什物﹐俱禮部主客司出給告示﹐許令出館買賣三日。提督本館主事陳邦你查執舊規﹐凡遇出館買賣﹐給與木牌﹐責差館夫伴押。金利錫等不便﹐乃告於禮部尙書席書﹐書命寬其禁。邦你不得已﹐將木牌更爲紙牌。金利錫等與通事人員私相交通﹐且結權臣爲內主﹐有輕藐主客司意﹐欲自行出館貿易。陳邦你詈之曰「這些砍頭狗奴﹐爾𨿽上奏﹐恩典在朝廷﹐守法在我﹐我難輕易縱放。」通事夏麟聞之﹐遂潛傳於各夷。金利錫俱忿﹐與夏麟曰「我𨿽小邦﹐亦無此欺心臣子。」又本館主事陳九川先將天方國貢玉選退頗多﹐夷人乃入朝跪奏。通事胡士紳遂訐疏九川侵匿貢玉﹐邦你刁難貨易。俱詔獄。後九川謫戍﹐邦你爲民﹝詳具天方國傳中﹞。十三年﹐朝鮮國使臣蘇洗讓等呈稱﹕「竊照本國粗識禮儀﹐至誠事大﹐朝廷待遇有同內服﹐凡本國使臣到京自行出入﹐不見防範﹐迆至於今﹐百有餘年﹐敬謹彌篤﹐別無違異。弘治十三年五月﹐有會同館安歇女直早哈殺死一犬夷人﹐兵部奉聖旨備由出榜﹐曉諭朝貢夷人﹐著令在館﹐不許出入﹐並本國一體防禁。後有提督陳主事迫束愈嚴﹐久莫伸省。貽此因循﹐遠人慕義之望﹐殊用缺然。所以區區陳瀆﹐不能自默者﹐豈是意在買賣﹐以圖復舊哉﹐其拘閉與否﹐亦非有他虧益﹐只以一視之仁﹐罔有內外﹐使之觀遊無間﹐光瞻禮儀﹐考質文物﹐薰炙遷化﹐大有開益。此實惇懷柔之至徳﹐將事大之盡誠﹐俾我遐服﹐永荷寵靈﹐綿歷萬世﹐與之匹休爾。在先本國使臣人等入貢到京﹐常飭下人務令循度﹐猶恐或有非違﹐十分畏謹﹐卽目禁制之嚴﹐比前尢甚﹐在館防閒﹐有似囚縶﹐非惟有違舊行之規﹐恐非累朝優待之意。伏乞照依舊例﹐許自出入﹐以示聖朝優容之典﹐不勝幸甚。」禮部尙書夏言疏曰「看得朝鮮國使臣頗閒禮儀﹐委與他處夷使不同﹔朝廷自來待遇以禮﹐出入禁防﹐具有舊例。所據蘇洗讓等具呈前事﹐相應議處。其呈稱欲行﹐觀遊無間﹐光瞻禮儀﹐考質文物﹐薰炙遷化。」固見其仰慕上國之誠﹐但遠人言服旣殊﹐易罹國禁﹐亦須曲爲之處。合候命下每五日一次﹐許令該國正使及書狀官人等出館於附近市衢觀遊﹐本部仍紮付空閒通事一員陪侍出入﹐以示禮待防衛之意。其隨從人役仍行照前拘禁﹐不許擅自出入。庶幾不拂遠人之情﹐不廢中國之法。」詔從之。按朝鮮使臣例於國子監等處聽令謁拜﹐於一應貨買﹐聽其自便﹐所以優待者已與各夷不同。後因夷人多生事端﹐始行約束。在成化六年﹐朝鮮陪臣權碱等赴京﹐詔今後不許無故往來街市﹐於是通行拘禁﹐鎖閉館門﹐遇有公幹只許通事刻期出入﹐著令館夫帶牌管押﹐此謹微之意。今蘇洗讓之請﹐皆我館伴教之也。是時主事張﹛放金﹜鑑前陳邦你之事﹐而曲意從之﹐關防蕩矣。十五年﹐皇子誕生﹝是爲哀衝大子﹞﹐命修撰龔用卿﹑給事中吳希孟頒詔。朝鮮國王率文武百官生儒郊迎至勤政殿﹐行開讀禮訖﹐宴於太平館。國王執禮甚恭﹐因言及其祖非系李仁人之後﹐《會典》所書弒王氏四君之事﹐已經累次奏準攺正﹐迄今尙未攺﹐朝夕營心﹐未嘗忘也。用卿等曰「此子孫不敢誣其祖父之心﹐不失爲孝。若果非其後﹐禮當奏聞。」酒數行別去。已而連日筵宴﹐致詞敬勞﹐俱感天朝厚恩﹐無敢顚越之意﹐多不能載。其王之賢而有禮如此。龔用卿《朝鮮太平館》詩曰「削壁淩空玉筍尖﹐溪頭和露艸纖纖。候迎鼓吹崇新典﹐奔走村氓﹛從目﹜具瞻。延上日抄雲母飯﹐盤中時有水晶鹽。滿囊風月助歸興﹐卻信平生也自廉。」《贈國王詩》曰「握符久已鎭東藩﹐忠孝承家作屏翰。國度尙存周禮樂﹐人文猶守漢衣冠。中林不復歌鴻雁﹐在野無聞誦考。聖主恩光元不淺﹐丹心常許傍長安。」《贈諸問候陪臣詩》曰「國相諸官遠候迎﹐更兼館伴已多情。賢藩戀闕葵心切﹐聖主敷恩晝日傾。情逝百川歸少海﹐望懸列宿拱前星。朝鮮秉禮由來舊﹐應識箕籌道教聲。」十七年﹐仲冬朔日﹐恭上皇天太號於南郊。明年仲春﹐乃冊皇太子正位東宮﹐仍命翰林院侍讀華察﹑工科左給事中薛廷寵充正副使頒詔。下三河﹐趨蘇門﹐遵山海﹐放於平壤﹐東渡江﹐歷義﹑開諸州﹐以四月十日抵漢城。王乃親率邦大夫士肅誠郊迓﹐擁詔入勤政殿﹐宣讀拜舞﹐禮成而退。薛廷寵《遊平壤記》曰「平壤本箕子故都﹐唐以前髙麗居之﹐漢武帝置樂浪郡﹐唐髙宗建都護府﹐蓋皆是地﹐勝槪古迹視他郡獨多。余偕鴻山太史東渡江﹐次平壤。問譯者曰﹕『此有文廟﹑箕子﹑檀君﹑東明王諸詞﹐何在盍先﹖』諸曰﹕『館之西稍北﹐崇岡廣坡﹐松木郁陰﹐中爲文廟﹐右祠箕子﹐左祠檀君﹑東明﹐爾亟謁之。』將至﹐樹石交逕﹐弟子員序次道右﹐衿裾俊楚。乃入廟展拜﹐登堂四顧﹐𨿽廟制弗稱﹐要皆備物爲位﹐而不像協新制矣。出坐講堂﹐學官率弟子揖見畢﹐遂謁箕子﹐新扁舊揭胥中朝鉅公題詠。前有碑亭﹐其國之大夫所敍。復謁檀君東明﹐時向夕矣。去登練光亭﹐亭在城上﹐臨大同江。蘇贊相世讓﹑金觀察麟孫治具以俟﹐張侯於城外江滸﹐從官牧守而下﹐整容引滿﹐自上射之﹐矢無虛捨﹐且容節比於禮樂﹐足觀徳矣。下城﹐登風月樓﹐樓回視城中﹐四面蓊秀﹐下爲池﹐種荷畜魚﹐時荷未花。逼暮﹐乃就邸。明日濟江﹐舟皆彩繪﹐結茅爲亭﹐浮空乘碧﹐指點江臯﹐約以歸時畢之﹐四月上旬也。不逾月﹐歸次生陽﹐值牡丹盛開﹐太史邀余玩。久之﹐譯者曰﹕『趣往登江上浮碧樓。』遂馳馬去﹐未至江餘十里﹐夾道楡柳﹐積翠成林﹐溪光漭沆﹐微見蒼莽間。比至﹐舟已待渡﹐拽而上﹐望樓登焉。時蘇﹑金二君在行﹐吏曹成﹑判書世冒亦以奉命祖宴。至輕陰浮爽﹐水光山色﹐搖晃幾席﹐周視樓臺城郭﹐如在畫中。前二水夾流﹐艸廬參差於洲渚﹐野蔓蒙茸﹐樹花簇刺。譯者曰﹕『此爲綾羅島。』遠望江北岸湧一小坡﹐廣可容席。譯者曰﹕『此爲酒巖﹐有酒流出其下。』余詫其幻﹐因憶謫仙酒泉之說﹐以爲或有云。又有白銀灘﹐淸流激湍﹐輝光映帶。其後則錦繡山﹑牡丹峯﹐皆取其肖。城東垣依壁而立﹐障遏洪濤﹐實爲徳巖。時復隔江張射﹐引繩貫筒﹐拾矢而上。成判書以反命先別去﹐余輩觀射久之。乙密臺在城內﹐相傳爲乙密先生遺迹﹐弗及至。其餘如麒麟窟﹑挹灝樓﹑井田遺制﹐未到者尙多。瞑雨數點下﹐趣入城。明晨﹐卽館內登快哉亭﹐遠山長江﹐一豁幽眺。出城不數里﹐謁箕子墓﹐封樹而不墳﹐石碑二尺﹐陋甚。譯者曰﹕『不敢易其故爾。』前一小堂﹐爲有司展祀之所﹐羣山環合﹐林木蔽翳﹐風颯吹衣﹐淒然有弔古懷忠之感﹐因爲詞弔之。余惟朝鮮越在海外﹐非遘休會奉使命不得至者﹐余玆遊豈偶哉﹗記之﹐他日取而視焉﹐庶兒仿佛其景光﹐其諸未盡﹐以俟來者訪焉。」﹝凡此詩文﹐具見本國山川形勝﹐故錄爲後使考﹐非徒取其華藻而已也。﹞華察《遊漢江記》曰「嘉靖己亥春﹐予與都諫薛君萃軒奉使朝鮮。未至﹐聞所謂鴨綠江者﹐已竊歆之。及渡﹐見其限隔華夷﹐渺然巨浸﹐義州諸山﹐迆邐東岸﹐以爲朝鮮之勝盡在是矣。譯者曰﹕『未也。』行數百里﹐有江曰大定。遠帶淸川﹐近映曉星﹐﹝山名。﹞危亭上控﹐嘉山在望﹐以爲朝鮮之勝盡在是矣。譯者曰﹕『未也。』及數百里﹐有江曰大同。洪濤接天﹐橫浸平壤﹐樓蘸浮碧﹐亭涵練白﹐牡丹諸峯﹐下瞰江滸﹐以爲朝鮮之勝盡在是矣。譯者曰﹕『亦未也。必也﹐其漢江乎﹖』予曰﹕『漢江惡乎勝﹖』曰﹕『朝鮮自箕子始封﹐凡幾易世矣。舊都平壤若干年﹐徙而之開城又若干年﹐徙而之漢城。都漢城復若干年矣﹐迄於今未之有攺也﹐此其勝可知已。』予曰﹕『嘻﹐有是哉﹗』比至漢城四日﹐國王遣其陪臣議政而下若干人請遊焉﹐予與都諫君忻然遂往。肩輿出西門﹐折而南路入山溪﹐松林石徑﹐悠然成趣。行二十里﹐絕壁臨江﹐其勢如削﹐上有危樓﹐髙可百尺﹐躡級以登﹐恍入霄漢。楣間有題曰『朝鮮第一江山』﹐予謂譯者曰﹕『疇昔之言﹐昔謂是歟﹗』於是憑軒指顧﹐盡得其所以爲勝者。江之流西自鴨綠﹐東入於海﹐環繞國中﹐歷數千里﹐至漢城匯爲巨浸﹐設險守國﹐恃以爲固﹐所謂長江天塹﹐庶幾有焉。漁船賈舶﹐晝夜往來﹐八道轉輸﹐上供國賦﹐莫不由之。南望江岸﹐津亭歷歷﹐平沙遠岫﹐極目無際﹐實生平一大觀也。時尙午﹐議政諸君張樂設宴以待﹐國王復遣承旨來候起居﹐饋酒饌﹐於是就坐﹐諸君更起進酒﹐不覺移日。旣而放舟﹐遊所謂楊花渡者。舟狀如亭﹐上覆重茅﹐下布紋席﹐棟梁榱桷﹐丹靑炳耀﹐四面皆敞﹐懸以素幕。予謂諸君曰﹕『江南畫船如屋﹐乃今屋作船耶﹖』行數里﹐西風漸急﹐舟不能進﹐予搴帷視之﹐則見南山在前﹐北嶽在後﹐龍山弼云﹐映帶左右﹐蠶頭諸峯﹐起伏萬狀﹐宛然如畫。予曰﹕『卽此足矣﹐奚必楊花渡哉﹗』乃弭楫中流﹐令人吹洞簫﹐復扣舷而歌之。時旣薄暮﹐日輪墜紅﹐霞彩散綺﹐魚鳥浮沈﹐天光上下﹐相與縱觀﹐不覺神怡志曠﹐寵辱盡忘﹐凜乎若乘雲禦風﹐不知天地之寥廓古今之長永也﹗把酒臨風﹐劃然長嘯﹐以爲嶽陽洞庭﹐殆不是過。乃援筆大書﹐扁其樓曰『東藩勝槪』。復爲詩四章以紀其勝。旣而回首西望﹐則水雲煙樹﹐隔絕萬里﹐瞻戀闕庭﹐得無有媚玆之心乎﹗朝鮮東方﹐非中原之地﹐而田野治﹐風俗和﹐百姓安業﹐海不揚波﹐聖化所及﹐無間遐邇﹐太平之盛﹐於斯驗之矣。我聖天子得無有日中之憂乎﹗範仲淹曰﹕『居江湖之遠則憂其君。』夫居江湖其憂已殷﹐而況去中國蹈四海之外﹐能恝然乎哉﹗乃顧謂都諫君曰﹕『樂不可極﹐可以已矣。』遂捨舟從陸﹐乘月而遠。旣就捨館﹐復復登所謂太平樓者﹐秉燭夜坐﹐相與確時政﹐定國是﹐考四方之風﹐議軍國之急﹐感激切至﹐言不殫意﹐江山之勝盡忘之矣。乃愀然拂席而起﹐束裝待旦﹐促駕出漢城。」薛廷寵《遊二山記》曰「渡鴨綠江而東﹐過安城十餘里﹐有山曰蔥秀﹐成化間﹐圭峯董學士來作記﹔與蔥秀相望對峙爲翠屏山﹐舊未有名﹐皇帝十有六年﹐云岡龔學士來始定今名﹐爲之記。今二記並入碑刻﹐在亭上云。余偕鴻山學士至安城﹐其日雨﹐意不得遊蔥秀﹐比至﹐則輕陰含晴。蘇贊相世讓﹑孔觀察瑞麟業已設幕水次﹐餘二人登亭﹐靡碑讀記乃下。就步至溪﹐新雨初漲﹐滚滚有聲。編籬爲﹐畜魚其中﹐吐沫揚﹐游泳可數。山腳一巖﹐罅泉出焉﹐渡以葦橋﹐近巖覆以沙茅﹐泉流暗穿。已呼酒坐﹐仰視層崖﹐懸壁松蘿掩映﹐煙靄飛流﹐恨不得一躡磴臨眺﹐而朱旗繞山﹐油幢蔽野﹐從士千餘人﹐色笑相語。須臾獵騎緣崖﹐人聲撼谷﹐放鷹走狗﹐曳獐獻雉﹐燒蠣深酌﹐皆循故事爲樂。回望翠屏山﹐相距數里﹐﹛山律﹜雄勝﹐竟不能一至其下﹐悵然東去。未幾﹐竣事歸﹐天气朗淸﹐風物佳秀﹐治具作樂如前﹐而山水若增奇者。餘二人步出亭後﹐平巒廣坡﹐度其地可宅﹐進譯者語曰﹕『寶山﹑安城二館﹐相距伊邇﹐盍兩廣之﹐館於此﹐收二山之勝﹐使繼來得常遊﹐遊不俟設幕停車﹐忽忽去也。且翠屏以不在道左﹐卒無至者﹐自龔學士始異而名之。倘館成﹐至者踵接矣。』譯者唯唯﹐告贊相云﹕『贊相兪之﹐余嘗遊武夷﹐泛西湖﹐南下姑蘇﹐登虎丘山﹐望太湖﹐北渡楊子江﹐觀金﹑焦﹐周遊齊﹑魯﹑燕﹑晉之間。所至名山勝地﹐無不得遊﹐然皆有亭臺寺觀﹐故得以廣覽諦探。使蔥秀﹑翠屏間得一館﹐必有緣崖布景﹐鑿磴梯巖﹐髙視遠矚﹐以盡形勝﹐不亦幸歟﹗廢興數也﹐遇不遇時也﹐𨿽山種亦然。蔥秀以董重﹐翠屏以龔顯﹐遇矣﹔使此館興﹐則二山之遇何如哉﹗』余記之以俟﹐且以驗山川之時數云。」翼日﹐國王燕二使名於慶會樓。樓壯麗雄勝﹐亭臺池沼﹐花卉奇植﹐靡所不具。燕之日﹐風和景明﹐雍容周旋﹐白禮式洽。薛廷寵《燕慶會樓賦》曰「皇建極大一統兮﹐際海邦罔不承服。嗣列聖之廣猷兮﹐抑神明又超獨。端惟古道兮﹐兼作述。謂皇帝天之子兮﹐天稱皇義斯弗拂。爰上太號告圜丘兮﹐玉冊昭其有燭。帝錫洪佑震位良兮﹐前星繼曜而重光。肆建儲以奠大本兮﹐慰屬望於羣方。監國撫軍﹐稽厥常兮﹐臣民翕而頌揚。侔夏啟與周誦兮﹐占億萬祀有道之長。旣尊天享帝兮﹐鴻業熙其燕昌。道有大而無外兮﹐慶有衍而必彰。奎文龍檢燦炳炳兮﹐使者分道而肅將。維朝鮮軌文而躋化兮﹐恩湛以無疆。伊余遘此休會兮﹐羌簡命而趨蹌。只承徳意䢐玆東兮﹐莘攬轡而彷徨。屬春月之載陽兮﹐原隰華而煌煌。余戒靑龍使先導兮﹐飭仙子俾杭旌。星軺駕而信邁兮﹐長云而遐徵。朝餘發乎冀之野兮﹐幕弭節乎灤之濱。旣涉遼以奔騖兮﹐又逾江而問津。矯萬里而翺翔兮﹐斯至止於漢城。龍旗法仗敬俟迎兮﹐艸木渥而輝榮。王逡巡跪而展誦兮﹐爰敷播於臣民。爾乃普惠蠲賦兮﹐亦論徳而序升。萬情感悅兮﹐曠儀告成。三光效順兮﹐天日朗淸。海邦丕式兮﹐帝心載寧。旣饗獻兮﹐就余館之太平。曰慶會有樓兮﹐以樂嘉賓。卜辰治幕兮﹐椒蘭郁而芬馨。朱闌玳梁敞四楹兮﹐羽觴流而弦簧。陳軫紫庭之多麗兮﹐冠佩者至二千。入嵬北嶽之拱極兮﹐包弼云﹝山名﹞而列屏。銀河瀉而爲沼兮﹐洵沈璧而浮金。虹爲梁以環碧兮﹐卉木錯而搖英。積云左右以傳彩兮﹐霞表裒而媚睛。絢練恍惚﹐百怪潛兮﹐勢晦明而無恆。林散錦以吸翠兮﹐禽鳥遞韻而喈嗚。解余紛而好覽兮﹐遵亭榭以怡心。余旣畢物而暢性兮﹐陽烏逝而西沈。何掩映橫余前兮﹐倏流電而飛星。乍穿杪而衝漢兮﹐復越莽而墜庭。爲煙爲霧兮﹐如雷如霆。緬樂事之弗可極兮﹐余吁抑志而言旋。周章皇惑﹐類夢寐兮﹐豈神遊乎九天。彼乘槎不可信兮﹐余固眞遇乎列仙。蕊宮實﹐歸而莫可想憶兮﹐聊寄萬一於簡篇。余將返命於上帝兮﹐謂余羽化而霄騫。眾詫余之詭幻兮﹐而詎知其直然。亂曰﹕明明日月﹐照海隅兮。有赫綸音﹐禦星車兮。合情廣志﹐東人愉兮。式燕以遨﹐我心舒兮。觀風聽樂﹐余有思兮。曷歸乎﹐余躊躇兮。固仿佛而疑迷﹐余遊於蓬萊之廬兮。」又廷寵《紀行詩》曰﹕九連城晚瞻東服﹐鴨綠江明照使袍。風日正逢春色好﹐煙波應助勝遊豪。羣飛鷗鶩驚舟楫﹐兩岸旌旗伐鼓聲。萬里均沾新雨露﹐前星髙照動謳謠﹝右鴨綠江﹞。春風蕭鼓上樓船﹐萬里孤城落日邊。丹闕龍亭迎鳳詔﹐羽旗仙仗擁聯。文章箕範通中土﹐禮樂天朝盛近年。邸第從容燈燭夕﹐不妨蹤迹更飄然。﹝次議順館。﹞披髮當年意獨深﹐遜荒無柰錮驕淫。道如有待傳皇極﹐事已難回白此心﹐殷室三仁昭定論﹐東方八教振遐音﹐興亡不盡前朝恨﹐再拜芳祠酒一斟﹝謁箕子廟﹞。練光亭下大同江﹐落日江頭放釣舟雙。翠嶺倒流還疊疊﹐黃鶯隔岸自雙雙。光搖河漢來浮棟﹐波隱魚龍欲動窗。林館樓臺多气色﹐天涯猶見此名邦﹝登練光亭﹞。乘槎應到武陵來﹐幾樹桃花向此開。便作長安遊上苑﹐更疑王母下瑤臺。露凝殘滴流朱粉﹐日照晴光映絳腮。對景且憑詩句賞﹐莫教空恨染靑苔﹝生陽館見桃花﹐用韻﹞。獨上髙樓倚曉闌﹐前山疏雨揚輕寒。波光澹蕩兼天入﹐樹色氵翁帶霧看。幾處亭臺須品勝﹐羣公暇日稱鳴鸞。歸時趁得晴明候﹐便擬淩空一振翰﹝齊安館﹐曉登廣遠樓﹐微雨﹐次云岡韻﹞。學士當年气作河﹐流通異域亦東坡。巍巍華揭懸山館﹐炯炯精靈照太阿。菇米漂云饒惠飯﹐臨津鼓楫稱湖歌。從前跨鶴眞來此﹐多少詩章燦綺羅﹝東坡館﹐次龍津省長韻﹞。涼幕髙筵聚廣臺﹐晴空萬里絕氛埃。江風不動云初捲﹐岸磧才沈潮正來。煙景恍疑天上坐﹐野帆恰似畫中開。殊方勝會眞難料﹐潦倒須傾一百杯﹝遊漢江﹐次云岡韻﹞。華察﹑廷寵復命後﹐其國王緝所遺詩文爲《皇華集》﹐刊成﹐遣使謝恩﹐攜贈二使。《皇華集序》曰「洪惟天朝掃除腥穢﹐再造區宇﹐列聖相繼﹐治化洋溢。今皇帝至徳應天﹐丕承大寶﹐一視同仁﹐罔間內外﹐仁恩汪滅﹐文運泰亨。於是乃命鴻儒碩士崇論雅議﹐講求千古之墜典﹐特舉一代之盛禮﹐躬詣圜丘﹐拜上皇天上帝泰號﹐躬詣大廟﹐崇薦皇祖皇考聖號﹐遂渙發綸音﹐大誥天下。又因羣情預定國本﹐播諭萬方﹐嗚呼盛哉﹗至此而敬天尊祖﹐報答生成﹐情文備至﹐蔑以加矣﹗惟我敝邦﹐密邇東漸之化﹐至誠事大﹐侯度罔佚。朝廷之待我亦無異內服﹐凡有吉慶詔誥之使﹐必擇文章道義有重望者遣之。今者﹐帝命翰林院侍讀華公察﹑工科左給事中薛公廷寵賫擎二詔﹐來布徳意﹐東人仰之如景星儀鳳﹐深感朝廷寵綏之惠。二公受命﹐不遑寧處﹐每懷靡及﹐自帝京至於下國﹐三千有餘裏﹐而甫浹三旬﹐竣事旋車﹐不曾有遲畱淹滯之色。我殿下祗承二詔﹐兢惶感戴﹐推恩境內﹐宥罪錫爵﹐設科取士﹐無非所以重朝廷之慶而欽使華之至意也。二公旣去﹐而惜不可畱﹐思慕備至﹐而不可忘也。則乃命臣曰﹕『今我皇明﹐天覆地載﹐兼容並包﹐懷生之類無不浸潤。至澤我東﹐實偏寵私﹐天語丁寧﹐錫賫駢蕃。二公之來﹐誠意厚﹐禮儀雍容﹐道途吟詠﹐珠璣溢目。區區小邦﹐無以仰答鴻造之萬一﹐欲編二公寶唾之餘﹐刊印垂後﹐俾吾東人得觀皇朝風雅之盛﹐而有所矜式於無窮也。爾其序之。』臣竊惟詩之道尙矣。夫詩者﹐發於性情﹐陶於气化。气化隆則從而隆﹐餒則從而餒。紆余雄渾﹐平淡典雅者﹐治世之音也﹔刻峭輕浮﹐華蕩靡麗者﹐衰世之音也。能得其性情之正﹐而發爲雅頌之音者﹐三百篇是已。二公當气化之盛﹐稟山嶽之英﹐得學問博雅之美﹐發而爲詩。頃刻數千言﹐而無不典雅﹐自中規﹐可以笙鏞乎治道﹐可以黼黻乎皇猷﹐可以列於皇朝制作之盛﹐而周家之風雅﹐不獨專美於往古也。臣以不材﹐濫蒙恩命﹐奔走迎送獻酬於樽俎之間者﹐至於三四。耳其語音﹐目其容儀﹐溫潤純粹﹐揖讓周旋﹐無不中禮。信乎樂只君子邦家之光﹐而皇朝文物之盛﹐人材之眾﹐從可知也。何幸身親見之﹗嘉靖十八年己亥夏六月下浣﹐資憲大夫吏曹判書兼知春秋館同知書筵成均館事弘文館提學世子左賓客五衛都督府都總管臣成世昌謹序。」二十五年﹐朝鮮恭僖王卒﹐世子襲封﹐亦卒。使來告哀﹝恭僖王卽名懌者﹐世子卽也﹞。上遣行人王鶴往諭祭﹐是爲榮靖王。鶴所經歷﹐輒爲詩章。世子命陪臣鄭士龍以下悉和之﹐亦編成《皇華集》梓行於國。明年﹐謝恩使至。並以其集遺謝鶴焉。國幹亙嗣﹝之子也﹞﹐三十六年﹐封子﹤皇頁﹥淸爲世子。王鶴《湖陰艸堂序》曰「天子二十五年﹐予以行人奉使朝鮮。湖陰鄭大夫士龍以嗣王命迎於江上。其返也復充遠送使以行﹐次平壤﹐共濟大同江﹐覽山河之美﹐余爲嗟賞者久之。湖陰假譯者進曰﹕『大人其有意於山川乎﹖山川固士龍願也。龍世家宜寧﹐頗饒山水。有山名九龍﹐螺峙左右﹐下俯大江﹐名曰鼎津﹐凝注碧玉﹐澄徹可鑑﹐異樹奇花﹐遊魚啼鳥﹐無間於四時﹐固東南勝地也。龍嘗築屋其中﹐貯古圖畫琴書以爲休棲之所。乃緣國恩甚厚﹐思所以致身者未能﹐固未果於退也。』余聞而嘉之曰﹕『君子哉﹐湖陰大夫乎﹗不溺情於廊廟而江湖其心﹐不先其身而急於國家﹐此古賢者立身行道之大節。大夫能之﹐是可以愧獨善而無義徇人而不知恥者也。聞大夫爲宰相矣﹐秉國鈞而總百官矣。況其國有新君﹐正更化以善治時也﹐大夫勉之﹗其以至誠格君心﹐以協恭率同寅﹐以靖共勵庶僚﹐以匯徵拔士類﹐以淳龐惇風俗﹐以精明起治功﹐從容談笑以成光明之業。然後以爵祿歸國家﹐以匡濟付後人﹐始休其身於九龍﹑鼎津之間。怡吾神入吾廬﹐展吾書而讀之曰﹕吾庶幾不愧於聖賢之道乎﹖上不負其君﹐下不負其民乎﹖鼓吾琴曰﹕庶幾樂虞舜之道解民之慍而不愧於南風乎﹖登吾山覽羣峯之環峙曰﹕吾庶幾重厚不遷而無愧於仁乎﹖臨吾江鑑吾水曰﹕吾庶幾周流不滯而無惡於智乎﹖觀四時艸木鳥獸鱗介之自得口﹕吾庶幾樂太和之元气而萬物各得其所如此乎﹖是向之所以急於國家者﹐盡臣道。而今之所以優遊者﹐頤天和也。昔人有言﹕先天下之憂而憂﹐後天下之樂而樂。大夫勉之﹗』譯者得予命以告。湖陰旣致謝﹐且請名其齋。余曰﹕『其湖陰艸堂乎﹗軒冕之士可以壯麗名﹐山林隱遁之士艸堂其宜也。余家關中﹐有屋終南山麓﹐嘗自扁曰薇田艸堂﹐蓋種薇以自給之意也。自叨天子恩﹐未能圖報萬一。不敢有閒暇之念﹐而亦豈能忘情於終南也哉﹗大夫之志與予同﹐其以是名之﹐何如﹖』譯者再復。湖陰敬再謝﹐遂大書其扁以歸。」《皇華集》詩曰﹕漢江萬里壯東藩﹐放舸中流鼓角喧。四座冠裳來國士﹐一時笑語出方言。淸樽引浪浮春蟻﹐長笛吹風嘯暮猿。況是陽和行海外﹐蒼苔煙樹滿郊園。﹝遊漢江﹐右鶴詩﹞文星昨夜照東藩﹐許眞遊避俗喧。滕閣鶩霞堪入詠﹐輞川山水謾傳言。江空正好撐浮﹐風急還愁聽嘯猿。喜共仙舟扌棄一醉﹐驚看旌節賁丘園。﹝陪臣崔寅和﹞解纜臨浮渡﹐杯盤坐小舟。靑山明野樹﹐碧水泛沙鷗。掉向中流鼓﹐帆當泊岸收。今朝風日好﹐不減漢江遊。﹝泛臨津江﹐右鶴詩﹞臨津何必問﹐駐節是仙舟。煙帶沙邊樹﹐風回水面鷗。笑談情不淺﹐詩酒興難收。絕域萍蓬會﹐無忘此日遊。﹝陪臣李深和﹞畫閣開華燕﹐雕檐列絳紗。金尊春駐綠﹐瑤燭夜生花。滄海升新月﹐明河散晚霞。詩成還縱酒﹐吟眺北辰斜。﹝燕廣遠樓﹐右鶴詩﹞能賦諸公後﹐篇章盡護紗。賞音來有數﹐綴景筆生花。髙會更華燭﹐嚴程趁爛霞。接ブ慚不分﹐深嚼斗橫斜。﹝陪臣鄭士龍和﹞帆動拂晴霞﹐樓船蕩兩涯。試看江裏棹﹐疑是海邊槎。冰解魚吹浪﹐風和鶴聚沙。春思同逝水﹐何處是京華。﹝泛大同江﹐右鶴詩﹞天晴散綺霞﹐煙水杳津涯。野日明雕節﹐江風送晚槎。淸尊饒興緒﹐髙眺豁雲沙。畱得邦人語﹐仙標見使華。﹝陪臣鄭士龍和﹞亭勢與云平﹐煙光接漢城。明霞恣遠眺﹐好鳥弄新晴。江靜饒魚唱﹐山空響聲。斯遊足笑傲﹐寧復嘆浮萍。﹝登練光亭﹐右鶴詩﹞江波際野平﹐虛纜跨層城。仙侶來扌棄賞﹐天宮故餉晴。日分簾額影﹐風遞棹謳聲。共酌仍薰徳﹐何如食楚萍。﹝陪臣鄭士龍和﹞危樓登遠客﹐形勝俯郊垌。縹緲雲中樹﹐微茫沙上亭。江光吞碧落﹐山勢跨滄溟。水國天涯遠﹐星槎憶濁涇。﹝登浮碧樓﹐右鶴詩﹞移尊才罷享﹐騁目遠窮垌。不謂交歡地﹐翻成送客亭。頹光堪繼燭﹐缺月未升溟。雅興通遐賤﹐無勞計渭涇。﹝陪臣鄭士龍和﹞旭日明朱檻﹐登臨見物華。嵐光雙島嶼﹐煙火萬人家。江柳俱含翠﹐山桃盡吐花。浮雲生遠岫﹐還似鳳樓霞。﹝登快哉亭﹐右鶴詩﹞撥忙登快閣﹐無處不春華。形勝開重塹﹐歌鐘助故家。樓明通海日﹐寒峭落江花。安得淹仙馭﹐芳尊醉九霞。﹝陪臣鄭士龍和﹞商運式微日﹐先生隱忍時。當年須有見﹐後世豈能知。教澤東人祖﹐書疇周武師。瞻依終萬古﹐駐馬薦淸卮。﹝謁箕子墓﹐右鶴詩﹞堂封當道左﹐使節駐移時。授聖書猶在﹐佯狂意孰知。三仁𨿽異迹﹐萬古尙同師。黃卷曾相對﹐爭如一奠卮。﹝陪臣鄭士龍和﹞尊俎勞元輔﹐關河憶遠程。逶迆山不盡﹐蕩漾水還平。四海斯文契﹐百年吾道情。忍令江上別﹐帳望一帆輕。﹝別鄭士龍﹐右鶴詩﹞按祁順奉使歸﹐獻《使東稿》﹔弘治初﹐學士董越奉使歸﹐作《朝鮮賦》﹐自余使者﹐國初至今﹐無慮數十人﹐著述繁多。然考《瓊臺集》﹐有送儒臣使朝鮮﹑安南二詩。其結句皆云「好爲聖朝全大體﹐篇章珍重莫輕傳。」丘公之意﹐是或一道﹐亦不可不知也。《皇華集後序》曰「惟東方不弔於天﹐今皇帝二十三年﹐我恭僖王奄棄臣民﹔越明年﹐榮靖王受誥命嗣位﹐在疚成疾﹐又繼逝。帝爲震悼﹐乃命別選廷臣﹐賜祭若賻謚。行人司行人王公鶴實膺是命﹐其入我國道途。往來之間﹐戀闕思親﹐卽景寫事﹐動其所思﹐璣非瑟瑟﹐散落東土。及其竣事而還﹐我殿下欽天子之寵而無以答﹐愛詔使之賢而不可畱﹐則乃命臣鄭士龍曰﹕『爾旣陪侍王公﹐且得酬和於下風﹐爾宜撰次其詩若文﹐俾入於梓。』又命臣申光漢序其卷首。此不但使東人有所矜式﹐將以畱傳中國﹐盛行於天下。而臣不佞﹐且非文材﹐安能稱道雅詩以副盛旨哉﹗臣竊惟詩之教大矣。《孟子》曰﹕『王者之迹熄而詩亡﹐詩亡然後《春秋》作。』所謂詩亡者﹐非詩之亡也﹐詩之教亡也。夫詩者﹐根於人之性情而發之於言者﹐無不正。性情不正﹐則思從而邪﹐其言烏得而正哉﹗古昔盛時﹐聖人在上﹐以身爲教﹐直溫寬栗﹐操得其中﹐然後天下之言無不發於正。而詩者﹐又言之精華也﹐可以永其聲﹐可以諧八音﹐可以和神人。於是乎﹐聖王之能事畢矣。自周衰而來﹐斯教亡矣。故吾夫子刪定三百篇﹐善惡俱記﹐非但欲止懲創善惡而已。有王者作﹐將以見天下政教之得失﹐民心之邪正﹐而其施爲變移之難易﹐必於是而得之。詩教之有關於世道﹐乃如是夫。欽惟皇明濟區宇於純夷之日﹐續道統於沈涸之餘﹐積徳累仁﹐教道大振﹐內贊典謨﹐外敷文命﹐代有其人。而我東土素秉禮義﹐變而至道﹐常先於萬國。使節相望﹐無非大雅之君子﹐其文光華彩﹐前後相映﹐爲《皇華集》者凡一十有二篇。間以我東人酬和之什﹐實如周《雅》之後商魯二頌載焉。無非發於性情之正﹐而舉皆知道者之所爲也。由是言之﹐皇明文教之覃遠﹐𨿽周亦有所不及矣。第恨東人無祿﹐連遭國憂﹐徒以煢煢戀戀之懷﹐發之於疾棘之日﹐曷足以贊大雅之制作。然觀民風者若並以采錄﹐則亦可以見皇明達詩教於天下﹐嗚呼﹐盛哉﹗朝鮮國陪臣申光漢撰。」四十三年﹐朝鮮貢使至。國王上疏言「本國世系已非李仁人後﹐乞請攺正﹐以洗祖宗篡奪之恥。」上從之。詔禮部將續修《大明會典》攺紀其國統賜之。隆慶攺元﹐上命給事中魏時亮﹑行人許天琦頒詔其國。國王遣陪臣丁應斗朝賀。應鬥將回﹐患病。上命禮部遣醫診治﹐免其謝辭。大率朝鮮附近﹐中土聲名文物日浸有斐﹐不類於夷。國家復加優禮﹐錫賚瀕渥﹐他蕃不敢望焉。故安南嘗請如朝鮮例給衮冕﹐而英宗不允﹐則其被聖明之隆遇爲四鄰之仰慕可知已。故在國初或懷反側﹐今乃恪守厥服﹐蓋亦感恩無替耳。按別誌《曾魯傳》載﹐洪武初﹐魯爲禮部主事﹐常忠武王薨﹐髙麗來祭。魯閱其文﹐外襲以金龍黃帕﹐內不書國號﹐魯責曰「龍帕疑汝誤用。若納貢稱藩﹐不奉正朔﹐何名君臣﹖」使者伏謝。觀此﹐則當時大臣有故﹐朝鮮亦至同卹﹐今則無是禮矣。蓋初猶臣叛不常﹐其來也﹐惟任本國之意。今奉藩無貳﹐其來也﹐一遵天朝之制。如周家內服﹐羣辟會同﹐不敢後期云。其國置八道﹐分統府州郡縣。有開城﹑漢城﹑定遠諸府﹔有黃州﹑靈州﹑鐵州﹑朔州﹑龍州﹑殷州﹑宣州﹑延州﹑郭州﹑洪州﹑全州﹑廣州﹑淸州﹑博州諸州﹔有嘉山﹑土山諸郡﹔有安嶽﹑三和﹑龍岡﹑咸從﹑江西諸縣﹔有王城﹑國城﹑平壤城。其設官銜﹐名義與職合。近年官制可見者﹐曰議政府﹐領議政事﹐左議政卽中國之宰相也。曰六曹﹐判書參判卽中國之尙書侍郎也。曰承政院﹐都承旨卽中國之都禦史也。曰成均館大司成﹑奉常院僉正﹐卽中國之祭酒﹑太常卿也。其餘各道觀察使府畱守﹐卽中國之按察使知府也。士尙聲律﹐三歲一試。有進士諸科﹐亦同中國。其俗自箕子施八條之約﹐乃邑無淫盜﹐柔謹成風。按別誌載﹐洪武中﹐髙麗來朝。賜宴樂作﹐使者以國喪辭。翰林編修趙燻曰「小國之喪﹐不廢大國之禮。」上乃不許辭。夫燻之議﹐固得天朝居尊之大體﹔而使者之辭﹐亦不失人臣在疚之正法。朝鮮素秉禮教﹐有箕子謨範之遺化﹐於此可見矣﹝燻﹐新諭人﹞。國人戴折風巾﹐服大袖衫﹐形如弁士﹐加插二羽﹐貴者紫羅爲之服。婦人裙襦加撰。公會衣服皆錦繡﹐金銀爲飾﹐常服皆薴麻。俗多遊女﹐夜則男女聚羣爲戲﹐相悅卽昏﹐無財聘禮﹝《漢書》《北史髙句麗傳》﹞。死者三年而葬﹐父母夫服喪三年﹐兄弟三月。旣葬﹐以死者服玩車馬至墓側﹐會葬者爭取之。病不服藥﹐好祀鬼神。惡殺﹐崇釋﹐以十月祭天。多山少田﹐國無私產﹐計口受業。無秫﹐以粳爲酒。貿易用米布﹐器用銅。形貌潔淨﹐知文字﹐喜讀書﹐飲食用俎豆。官吏閒威儀﹐兵器疏簡﹐彊弩大刀。刑無慘酷之科﹐惟元惡及罵父母者斬﹐餘皆杖肋。死罪貸流諸島﹐累赦視重輕原之。其山曰神嵩﹝開城﹞。其川曰海﹝國東西南皆濱海﹐東淸澹﹐下視十丈﹞。曰鴨綠江﹝國城西北自長白山﹐南入海天塹﹞。其勝諸島嶼苫﹝小於嶼而有艸木﹞焦﹝如苫嶼﹐而其質純石﹞。其產金銀鐵石燈盞﹝紅白二色﹞﹑水晶鹽﹑糸由﹑薴布﹝黑白二色﹞﹑白捶紙﹑狼尾筆﹑滿花席﹝艸性柔折﹐屈不損﹞﹑折扇﹝編竹爲骨﹐以多爲貴﹞﹑黃漆﹝樹似棕﹐六月取汁﹐漆物如金﹞﹑果下馬﹝髙三尺﹐果下可乘﹞﹑長尾雞﹝尾長三尺﹞﹑蜂蜜﹑貂﹑┊﹑獐﹑鹿皮﹑海豹皮﹑八蛸魚﹑蠣房﹑龜腳﹑竹蛤﹑海藻﹑昆布﹑粳﹝可爲酒﹞﹑黍﹑麻﹑麥﹑松﹝二種惟五葉者結子﹞﹑人參﹑茯苓﹑硫黃﹑白附子﹑榛子﹑梨﹑栗﹑核桃﹑橘﹑梅﹑竹﹑茶﹑牡丹。其貢金銀器皿﹑各色薴布﹑細花席﹑人參﹑豹皮﹑黃尾筆﹑白綿紙﹑種馬﹝每三年五十匹﹞。其裏東西南瀕海﹐北鄰女直﹐西北至鴨綠江。東西二千﹐南北四千﹔至京師三千五百里﹐南京四千里。按天子有道﹐守在四夷。則諸蕃𨿽地有遠近﹐情有順逆﹐正朔有及不及﹐而凡我行人轍迹曾至者﹐皆因事備書﹐以昭國家一統之盛。其間有他官奉使﹐固爲一時之選。而亦多原任行人者﹐無乃以其咨諏有素﹐可不辱命歟﹗亦並列之﹐庶我儕後日有不測之遣﹐其典故可考也。至若各國沿革﹐聘答之外﹐使職所資者﹐大略有三﹕曰道裏﹔曰風俗﹔曰物產。昔劉敞使契丹﹐虜人自古北口回曲千餘里至柳河。敞問曰「松亭路直而近﹐不數日可至中京﹐何不道彼﹖」蓋虜故以險遠訁誇使者﹐且謂莫習其山川不虞。敞之問也﹐相與驚顧羞愧。其道裏之當稽有如此者。西域尙佛事僧﹐我朝因封蕃僧爲王﹐俾詔諭其眾﹐無不率從。又國初時髙麗未服﹐聖祖遣一諜間其王之冠制而爲之﹐以給諸內侍﹝今太監官帽是也﹞﹐因指謂其使曰「汝王之貴僅與此曹同耳﹐觀其冠可知也。今此曹日供朕使令﹐而汝王猶崛彊抗朕何耶﹖」使者歸言之﹐遂舉國降。是皆因俗善導之略﹐其風俗之當考有如此者。又聞先朝有使海外者﹐其國宴饗之際﹐以朱盤進炙魚甚巨﹐人面魚身﹐置諸席上。使者舉箸徑取雙目啖之﹐卽令撤去。蓋此名人面魚﹐其味在目﹐其毒在身。於是國王再拜﹐稱其贍博。其物產之當識有如此者﹐故皆附綴事後﹐以見一國之顚末云。●卷二東夷◎日本國日本國﹐其地在海中。三面環水﹐惟東北隅隔大山﹐山外皆島夷。不通中國者﹝名毛人﹐文身等國﹞。前代號倭奴國﹐其酋世世以王爲姓。秦時﹐遣方士徐福﹐將童男女千人入海﹐求蓬萊仙不得﹐懼誅﹐止夷﹑澶二州﹐號秦王國﹐屬倭奴。故中國總呼之曰徐倭云﹐非日本姓號也。漢武帝滅朝鮮﹐使驛通於漢者三十許國﹐皆稱王。其大倭王居邪馬臺﹐亦謂之耶摩維。光武中元二年﹐始來貢獻。至桓靈時﹐國亂無主。有一女子名卑彌呼者﹐年長不嫁人﹐以妖術惑眾﹐共立之爲主。法甚嚴峻﹐在位數年死。其宗男嗣﹐國人不服﹐更相誅殺。復立卑彌呼宗女壹與﹐國遂定。時稱女王國。後復立男王﹐並受中國爵命。歷魏﹑晉﹑宋﹑齊﹑梁﹑陳皆來貢﹐無犯邊之事。隋大業初﹐遣使入貢﹐致國書曰「日出處天子致書日沒處天子無恙。」煬帝覽之﹐不悅。後其國稍習夏音。唐咸亨初﹐惡倭名﹐自以其國近日所出﹐更號日本。或云日本乃別一小國﹐爲倭所並﹐故冒其號。貞元中﹐其使有願畱中國受經肄業者。久之﹐附新羅使者入貢。後新羅路梗﹐始由海道至明州。宋雍熙後﹐累朝皆至。熙寧以後﹐至者皆僧也。元世祖遣使招諭之﹐不至。命範文虎率兵十萬往擊之﹐至五龍山﹐忽暴風破舟﹐敗績。終元世不復至。本朝初﹐連寇山東濱海州郡。洪武二年﹐遣行人楊載賚璽書往報卽位書。曰「上帝好生惡不仁者。向者﹐我中國自趙宋失馭﹐北夷得據之﹐播故俗以鮏羴中土﹐華風不競﹐凡百有心﹐孰不興憤。自辛卯以來﹐中原擾擾。彼倭來寇山東﹐不過乘胡元之衰耳。朕本中國之舊家﹐恥前王之辱﹐興師振旅﹐掃蕩胡番﹐宵衣旰食﹐垂二十年。自去歲以來﹐殄絕北夷﹐以主中國﹐惟四夷未報。間者﹐山東來奏﹐倭兵數寇海邊﹐生離人妻子﹐損害物命。故修書特報正統之事﹐兼諭倭兵越海之由。詔書到日﹐如臣則奉表來庭﹐不臣則備兵自固﹐永安境土﹐以應天休。如必爲寇賊﹐朕當命舟師揚帆諸島﹐捕絕其徒﹐直抵其國﹐縛其王﹐豈不代天伐不仁者哉﹐惟王圖之﹗」其國猶未向化通好。是年﹐倭寇復出沒海島中。數侵掠蘇州﹑崇明﹐殺傷居民﹐劫奪貨財﹐沿海皆受其患。太倉衛守禦指揮僉事翁徳帥官軍出海捕之﹐遇於海門之上幫。及其未陣﹐麾眾衝擊之﹐所殺不可勝計﹐生獲數百人﹐得其兵器海舟。奏至﹐詔以徳有功﹐升本衛指揮副使。其官校賞綺帛白金有差﹐戰溺死者加賜錢布米。仍命徳往捕未盡倭寇。遣使祭東海神曰「予受命上穹﹐爲中國主﹐惟圖民﹐罔敢怠荒。蠢彼倭夷﹐屢肆劫寇﹐濱海州郡實被其殃。命將統率舟師﹐揚帆海島﹐乘機徵剿﹐以靖邊民。特備牲醴用告神知。」徳被命復往捕之﹐倭寇皆畏懼﹐不復出﹐沿海遂寧。四年﹐上以日本未廷﹐乃遣趙秩宣諭。秩泛海至折本崖﹐入其境。關者拒弗納。秩以書達其王源良懷﹐王乃延秩入。秩諭以中國威徳﹐而詔旨有責讓其不臣中國語。王曰「吾國𨿽僻在扶桑﹐未嘗不慕中國之化。惟蒙古以戎狄蒞華夏而以小國視我。我先王曰﹐我夷彼亦夷﹐乃欲臣妾我耶﹖且其使趙姓者訁術我以好語﹐初不知其覘國也。旣而所領水犀數十艘﹐已環列海崖。賴天地之靈﹐一時風雷漂覆幾盡﹐自是不與通者數十年。今天使亦姓趙﹐豈昔蒙古使者之云仍乎亦將訁術我以好語而襲我也﹗」命左右將刃之。秩不爲動﹐徐曰「今聖天子神聖文武﹐明燭八表。生於華夏而帝華夏﹐非蒙古比。我爲使者﹐非蒙古使者後。爾若悖逆不吾信﹐卽先殺我。則爾之禍亦不旋踵矣。我朝之兵天兵也﹐無不一當百。我朝之戰艦﹐𨿽蒙古戈船﹐百不當其一。況天命所在﹐人孰能違。況我朝以禮懷爾﹐豈與蒙古之襲爾國者比耶﹗」於是其王气沮﹐下堂延秩﹐禮遇有加。遣其臣僧祖來隨秩來朝﹐進表箋﹐貢馬及方物。五年﹐倭復寇邊﹐海上不寧。上謂劉基曰「東夷固非北胡﹐心腹之患。猶蚊﹛宀虫﹜警寤﹐自覺不寧。議其俗尙禪教﹐宜選髙僧說其歸順。」遂命明州天寧寺僧祖闡﹑南京瓦罐僧無逸往諭。將行﹐天界住持四明宗泐賦詩餞別﹐持獻於朝﹝瓦罐﹐寺名﹞。上覽。俯賜和之。泐詩曰「帝徳廣如天﹐聖化無遠邇。重驛海外國﹐貢獻日貲委。維彼日本王﹐獨遣沙門至。寶刀與名馬﹐用致臣服意。天子鑑其衷﹐復命重乃事。由彼尙佛乘﹐亦以僧爲使。仲猷﹝闡名﹞知心宗﹐無逸寫經義。二師當此任﹐才力有餘地。朝辭閶闔門﹐夕宿蛟川。鉅艦揚獨帆﹐長風天萬里。鯢鯨不敢驕﹐馮夷效驅使。滄茫熊野山﹐一發靑雲際。王臣聞招徠﹐郊迎大欣喜。時則揚帝命﹐次乃談佛理。中國師法尊﹐遠人所崇禮。祝玆將命行﹐孰有重於此。海天渺無涯﹐相念情何已。去去善自持﹐願言愼終始。」禦和詩曰「嘗聞古帝王﹐同仁無遐邇。蠻貊盡來賓﹐我今使臣委。仲猷通洪玄﹐倭夷當往至。諭善化凶人﹐不負西來意。邇僧使遠方﹐毋得多生事。入爲佛弟子﹐出爲我朝使。珍重浦泉徑﹐勿失君臣義。此行飛浣海﹐一去萬里地。旣辭釋迦門﹐白日宿海。艨艟掛飛帆﹐天風駕萬里。平心勿憂驚﹐自然天之使。休問海茫茫﹐直是尋根際。諸彼佛放光﹐倭民大欣喜。行止必端方﹐毋失經之理。入國有齋時﹐齋畢還施禮。是法皆平等﹐語言休彼此。盡善凶頑心﹐了畢才方已。歸來爲拂塵﹐見終又見始。」闡等自氵翁州啟棹﹐五日至其國境。又逾月入王都﹐館於洛陽西山精舍。一遵聖訓﹐敷演正教。聽者聳愕﹐以爲中華禪伯。亟白於王﹐請主天龍禪寺﹝乃夢窗國師道場﹐名剎也﹞。闡等以無上命﹐辭之。爲宣國家威徳﹐罔間內外﹐且申所以來使之意。王悅。具表遣使隨闡等入貢。按宗泐﹐臺州人。博通古今﹐凡經書過目輒成誦﹐善爲詞章。住持京師天界寺。上一日幸寺﹐見其動止異常﹐命蓄髮授官﹐固辭。上不欲奪其志﹐從之。賜宗泐免官說﹐嘗奉詔注《心經》《金剛》《楞伽》三經。有《全室集》行世。時又有僧來復﹐字見心﹐豫章人。通儒術﹐工詩文。一時名士皆與之友﹐與泐齊名。上聞召見之﹐嘗承賜禦食。謝詩云「淇園花雨曉吹香﹐手援袈裟近禦牀。闕下彩雲生雉尾﹐座中紅拂動龍光。金盤蘇合來殊域﹐玉碗醍醐出上方。稠疊濫承天上賜﹐自慚無徳頌陶唐。」上見詩大怒。曰「汝詩用殊字﹐是謂我爲歹朱耶﹖又言無徳頌陶唐﹐是謂朕無徳不若陶唐也。何物姦僧﹐敢大膽如此﹗」遂誅之。所著有《蒲庵集》。夫宗泐詩呈而蒙和﹐來復詩呈而受戮﹐是固有命存焉。而祖闡﹑無逸宣化海外﹐能格戎心。又可見異端之中﹐亦有乘槎應星之彥。論者謂國初髙僧泐﹑復爲首﹐予則謂闡﹑逸秉節懷遠﹐不辱君命﹐勝於元朝水犀十萬多矣。戒行弘勛﹐又當出泐﹑復之上也。徳慶侯廖永忠上言曰「臣竊觀倭夷鼠伏海島﹐因風之便﹐以肆侵掠。其來如奔狼﹐其去若驚鳥。來或莫知﹐去不易捕。臣請令廣洋江陰橫海水軍四衛﹐添造多櫓快船﹐命將領之﹐無事則緣海巡徼﹐以備不虞﹔有事則大船薄之﹐快船逐之。彼欲爲寇﹐豈可得乎﹗」﹝今之八漿船﹐乃因其制爲之者。﹞上從其計。七年﹐倭人復寇邊。命靖海侯吳禎往捕﹐遇賊琉球大洋﹐悉俘其眾以歸。是歲後﹐復貢﹐無表文。其臣號徵夷將軍者﹐亦私貢馬及茶布刀扇等物。且奉書丞相﹐詞悖。上怒﹐卻其貢。安置所遣沙門於川﹑陜僧寺。八年﹐日本又遣僧如瑤入貢﹐陳情飾非。上待之如前﹐命禮部移文﹐責其君臣。旣又遣使臣歸廷用入貢﹐有表文。詔宴賚之﹐遣還。是時﹐丞相胡惟庸謀不軌﹐欲召倭人爲已用而無由。乘此機白於上﹐調金吾衛指揮林賢於明州備倭﹐陰遣宣使陳得中諭賢送歸。廷用出境﹐謬指其貢船爲寇﹐聞於中書﹐私其貨物與賞賜。賢聽其計。惟庸佯奏賢失遠人心﹐謫居倭國。旣而復請宥賢復職。上皆從之。惟庸以廬州人李旺充宣使召賢﹐且以密書奉倭王借精銳百餘人爲用。王許之。賢還﹐王遣僧如瑤率倭兵四百餘人助惟庸﹐詐稱入貢﹐獻巨燭。暗置火藥兵器於燭內﹐包藏禍心。比至﹐惟庸已敗。上猶未悉賢通於惟庸﹐僅發倭人雲南守禦。按史載聖祖嘗與劉基論宰相曰「胡惟庸何如﹖」基曰「此小犢﹐將僨轅而破犁矣。」聖祖不以然。惟庸恨基﹐用藥毒基死﹐而後果擅政橫行。不惟頤指在廷諸臣﹐且計結遠夷助逆。醴泉之觀﹐使非云奇挺身告變﹐聖祖亦幾墮其術中矣。嗚呼危哉﹗﹝惟庸謀逆﹐誑言所居井湧醴泉﹐邀上往觀。惟庸居第近西華門﹐守門內史云奇知其謀。乘輿將西出﹐奇走衝蹕道﹐勒馬銜言狀﹐气方勃﹐舌不能達意。上怒其不敬。左右撾捶亂下﹐奇垂斃。右臂將折﹐猶尙指惟庸第﹐弗爲痛縮。上方悟﹐登城眺察﹐則見滿第內衷甲伏屏帷間數匝。上亟反。遣兵圍其第﹐誅之。召云奇﹐死矣。深悼之﹐追封右少監。賜葬鐘山。﹞基初封誠意伯﹐爵止終身。至是﹐始思其先見﹐詔世襲焉。林賢後在洪武二十年事覺﹐論謀反爲從﹐滅其族。夫倭奴自來匪茹難化而易叛﹐故聖祖晚年絕其朝貢﹐亦有懲於惟庸之事耳。前車不遠﹐其尙鑑於玆哉﹗予謂聖祖之英明﹐遠能照臨四夷﹐而近不能檢制一相。靑田之玄算﹐大能贊決萬軍﹐而小不能保全一身。語曰﹐寸有所長﹐尺有所短﹐詎不信夫﹗上常惡倭國狡頑﹐遣將責其不恭﹐示以欲徵之意。倭王上表答﹐出不遜語。表曰「臣聞三王立極﹐五帝禪宗。惟中華而有主﹐豈夷狄而無君。乾坤浩蕩﹐非一主之獨權。宇宙寬洪﹐作諸邦以分守。蓋天下者﹐乃天下之天下﹐非一人之天下也。臣居遠弱之倭﹐偏小之國﹐城池不滿六十﹐封疆不足三千﹐尙存知足之心﹐故知足者﹐常足也。今陛下作中華之主﹐爲萬乘之君﹐城池數千餘座﹐封疆百萬餘里﹐猶有不足之心﹐常起滅絕之意。天發殺機﹐移星換宿﹔地發殺機﹐龍蛇起陸﹔人發殺機﹐天地反覆。堯舜有徳﹐四海來賓﹔湯武施仁﹐八方奉貢。臣聞陛下有興戰之策﹐小邦有禦敵之圖。論文有孔孟道徳之文章﹐論武有孫﹑吳韜略之兵法。又聞陛下選股肱之將﹐起竭力之兵﹐來侵臣境﹐水澤之地﹐山海之洲。是以水來土掩﹐將至兵迎﹐豈肯跪塗而奉之乎﹗順之未必其生﹐逆之未必其死。相逢於賀蘭山前﹐聊以博戲﹐有何懼哉﹗倘若君勝臣輸﹐且滿上國之意﹔設若臣勝君輸﹐反作小邦之恥。自古講和爲上﹐罷戰爲彊﹐免生靈之塗炭﹐救黎庶之艱辛。年年進奉於上國﹐歲歲稱臣爲弱倭﹐今遣使臣答黑麻敬詣丹墀﹐臣誠惶誠忄恐﹐稽首頓首﹐謹具表以聞。」按別史載﹐上嘗問倭使害哩嘛哈﹕「其國風俗何如﹖」答以詩曰「國比中原國﹐人同上國人。衣冠唐制度﹐禮樂漢君臣。銀甕ド新酒﹐金刀膾錦鱗。年年二三月﹐桃李一般春。」上初欲罪其謾﹐徐貰之。觀此詩及前表﹐則倭奴恃其險遠﹐不可以朝鮮各藩禮待之明矣。又奚必許其通貢﹐以啟窺伺之端哉﹗日本復連歲寇浙東西邊。上欲討之﹐懲元軍覆溺之患﹐乃包容不較﹐姑絕其貢。著於《祖訓》。二十八年﹐命信國公湯和緣海相地﹐築城備倭。和嘗以年髙思歸故鄕﹐從容乞骸骨。上喜之﹐賜鈔五萬﹐俾造第鳳陽。因謂和曰「日本小蠻﹐屢擾東海。卿𨿽老﹐彊爲朕行﹐視要地築城增戍﹐以固守備。」和行海上﹐自山東登萊至廣東雷﹑廉築數十城。民三丁抽一﹐屯戍備之。尢嚴下海通蕃之禁。按和初爲滁陽王部曲。上之始起兵也﹐和率先推戴﹐聽命惟謹。上深愛之。屢立戰功﹐封信國公﹐恩禮特異。至是﹐鳳陽新第成﹐和率妻子謝。降敕褒嘉﹐賜黃金三百兩﹐白銀一千兩﹐文綺四十端。夫人胡氏亦賜黃金三百兩﹐白銀一千兩﹐彩段三十端。預爲塋葬之資。後卒﹐親爲文以祭。追封東甌王﹐謚襄武﹐塑像功臣廟﹐復配享太廟焉。然當時沿海經略之宜﹐自和一出﹐規制頗密﹐使守之弗失﹐自可摧倭奴之入也。惜承平日久﹐法度廢弛。嘉靖癸丑﹐蜃氛扇焰﹐肇於兩浙﹐蔓於各省。和之孫有名克寬者﹐眾謂其祖有功海防﹐特調用之﹐尋能樹立﹐擢升參將。而求其實效﹐有愧前烈多矣。噫﹗安得起和於九京而與之籌倭備哉﹗永樂二年﹐對馬﹑臺岐諸島夷劫掠邊境。上命行人潘賜捧敕往諭國王源道義捕之。國王卑辭納款﹐謝約束不謹﹐出兵殲其眾﹐獻渠魁二十人於闕下。賜回《進歸化書》及《永樂大典頌》。上覽之﹐稱善。命入史館﹐升禮部郎中。命倭使攜取獻俘還海濱﹐治以其國之法。倭使乃於鄞縣蕭臯契築竈﹐以甑加其上。俾一人入甑內﹐一人執爨﹐盡蒸而死。倭使歸﹐敕獎國王甚隆。給以勘合百道﹐定約十年一貢﹐人止二百﹐船止二艘。毋得來帶刀槍﹐如違例越貢﹐並以寇論。仍命僉都禦史兪士吉賚白金彩幣並海舟二賜之。又封其國之主山爲「壽安鎭國之山」﹐勒碑其上。上親制文曰「朕惟麗天而長久者日月之光華﹔麗地而長久者山川之流峙﹔麗於兩問而永久者賢人君子之令名也。朕皇考太祖聖神文武﹐欽明啟運﹐俊徳成功﹐統天大孝。髙皇帝知周八極而納天地於範圍﹐道貫百王而亙古今之統紀。恩施一視而溥民物之亨嘉﹐日月星辰無逆其行﹐江河山嶽無易其位﹐賢人善俗﹐萬國同風﹐表表玆世﹐固千萬年之嘉會也。朕承鴻業﹐享有福慶﹐極所覆載﹐咸造在廷﹐周爰咨詢﹐深用嘉嘆。邇者對馬﹑臺岐曁諸小島有盜潛伏﹐時出寇掠。爾源道義能服朕命﹐咸殄滅之﹐屹爲保障。誓心朝廷﹐海東之國﹐未有賢於日本者也。朕嘗稽古唐虞之世﹐五長迪功﹐渠搜卽敍﹐成周之隆﹐﹛髟矛﹜微盧濮﹐率遏亂略﹐光華簡冊﹐傳誦至今。以爾道義方之﹐是大有光於前哲者。日本王之有源道義﹐又自古以來未之有也。朕惟繼唐虞之治﹐舉封山之典﹐特命日本之鎭山號壽安鎭國之山﹐錫以銘詩﹐勒之貞石﹐榮示於千萬世。」是時﹐禮遇彼倭者如此﹐終莫肯革心。明年﹐平江伯陳督領海運。值倭寇於沙島﹐追至朝鮮島﹐盡焚其舟﹐斬獲無算。按陳建謂國初海運之行﹐不獨便於漕綱﹐實令將士習於海道﹐以防倭寇。自會通河成而海運廢。近日倭寇縱橫﹐海兵脆怯﹐莫之敢攖﹐亦以運道不習之故耳。此則言海運之當復者也。然給事中錢薇著論唐﹑宋無海運﹐故倭奴之惰貢也勤﹔元爲海運﹐倭奴劫掠運舟﹐故其爲寇也繁。我洪武北伐﹐亦爲海運以濟。永樂中﹐海運幾十三﹐舉行給遼東等處﹐惟我運於海﹐故彼寇於海。宣徳以來﹐倭患遂少﹐蓋運從內河而寇無所利﹐故耳﹐此不足見罷海運之功哉。二說各有所見﹐故並存之。八年﹐國王源道義死。命太監雷春﹑鴻臚少卿潘賜往行弔祭禮﹝卽前行人﹞。後又寇廣東廉州府﹐破其城﹐殺教授王翰。九年﹐上遣中官王進等往日本收買物貨﹐倭人謀阻進﹐不使歸。進覺之﹐潛登舶﹐從他路而返。十年﹐國王具方物謝弔祭恩。十九年﹐犯遼東馬雄島。總兵劉江殲其眾於望海窩。初﹐江至遼東巡視諸邊﹐相地形勢﹐得金州衛金綫島西北望海窩者﹐其地極髙﹐可望諸島﹐爲濱海咽喉之地。築城堡﹐立煙墩﹐以便望。旣完﹐一日者言東南夜舉火﹐有光。江度倭寇將至﹐急調馬步官軍起窩上小堡備之﹐命都指揮徐剛伏兵山下﹐百戶姜隆帥壯士潛燒賊船﹐截其歸路。與之約曰「旗舉伏起﹐炮鳴奮擊。不用命者﹐軍法從事。」翼日﹐倭寇二千餘﹐乘海艘直趨窩下登岸。一賊貌甚醜惡﹐揮刃率眾而前。江惟犒師未馬﹐略不爲意。旣而賊至﹐江被髮舉旗﹐鳴炮伏起。賊眾大敗﹐死者橫僕艸莽﹐餘寇奔櫻桃園。空堡內將士皆奮勇請入剿殺﹐不許。特開西門以縱之出﹐仍命師分兩翼夾擊﹐生擒數百人﹐斬首千餘。間有潛脫入艘者﹐悉爲隆等所縛﹐無一人得脫。凱還﹐將士請曰「明公見寇﹐意思安閒﹐臨陳作眞武被髮狀﹐追賊入堡﹐不殺而縱之出﹐何也﹖」江曰「寇始遠來﹐必饑且勞。我以逸待勞﹐以飽待饑﹐固禦敵之道也。賊始魚貫而來﹐作長蛇陣。我故爲眞武形﹐以厭伏之。𨿽愚士人之耳目﹐亦可以壯兵气。賊入堡﹐若急攻之﹐必死戰。我故縱其生路﹐此圍師必闕之意也﹐兵法皆有之。顧諸君未察耳。」自國初禦倭﹐數十年來﹐無如此役之大捷。江以功封爲廣寧伯﹐食祿二千石﹐子孫世襲。將士有功者﹐賞賚有差。倭又嘗寇金山衛﹐登岸。指揮同知侯端與主帥分兵出戰。主帥出南門﹐軍覆。端以孤軍馳東門﹐眾不能繼﹐與賊巷戰數十合﹐身被箭如猥﹐轉戰益奮。賊驚曰「好將軍也﹗」乃以所掠染家布橫於街﹐欲生致之。端以一劍挑布﹐一劍截而斷之。賊僕地而笑。端由是得出東門﹐次於楊家橋﹐鳴鼓招散卒﹐得百人。適潮退舟膠下﹐令人持艸一束﹐與炮俱進﹐至海灘﹐焚賊船十餘艘。賊不得歸﹐遂大敗之。端有膂力。府治前石狻猊髙四五尺﹐端以一手挽之﹐行十餘步。策馬過坊門﹐交手擁楣﹐以足挾其馬而懸之。騎射刀槊皆過人﹐故能立功。端巷戰時﹐一劍忽墜地﹐所乘馬口兼以授端﹐其異如此﹝江馭士明紀律﹐有恩信﹐所向無敵。凡諸夷款塞者綏輯備至。後卒﹐人咸思之。謚忠武﹞。宣徳元年﹐又入貢逾制。朝廷申增格例﹐人毋過三百﹐船毋過三艘。時有言「浙江海鹽縣﹐地臨海岸﹐每有倭寇窺伺軍衛。陸置煙燉﹐水備戰船﹐望遊巡﹐才保無虞。永樂七年﹐盡拘軍船赴沈家門﹐立水砦以守﹐撒去煙燉﹐倭寇乘虛連年縱掠水砦。相去海鹽千里﹐不能救援﹐民甚苦之。請如洪武舊制。」事下兵部﹐移文巡撫大理卿胡槪與三司﹐計其可否處﹐行得復舊。正統四年五月﹐倭船四十餘艘﹐夜入大嵩港﹐襲破千戶所城﹐轉破昌國衛城﹐大殺掠而去。備倭官以失機被刑者﹐大小三十六人。惟爵溪所官兵擒獲一賊首﹐名畢善慶﹐誅之。浙江僉事陶成之功也。七年﹐倭船九艘﹐使千餘入貢。朝廷責其越禁﹐姑容之。迷失二倭使﹐普福於樂淸縣沙嵩藤嶺獲解。普福《被獲嘆懷詩》曰「來遊上國看中原﹐細嚼靑松咽冷泉。慈母在堂年八十﹐孤兒爲客路三千。心依北闕浮雲外﹐身在西山返照邊。處處朱門花柳巷﹐不知何日是歸年。」景泰六年﹐倭寇健跳。官軍守備﹐不得入。天順二年﹐復遣使貢。成化二年﹐僞稱入貢﹐寇大嵩諸處。官兵因潮落﹐夜圍其舟。寇設詐﹐以燈懸於篙尾﹐卓之沙上。官兵望見﹐以爲檣燈﹐達曙不移。比曉﹐舟已乘潮遁去。臺閫大臣俱坐失機﹐獲罪。十一年﹐復遣使周瑞入貢﹐敕諭倭王宜守宣徳中事例。備倭閫帥欲報前恥﹐乃於送倭使出境之時﹐金鼓聲中隨以炮銃﹐倭船被擊沈於海﹐自是略知畏憚。十三年﹐日本復遣使入貢﹐庶吉士鄞人楊守陳貽書主客郎中﹐欲請絕之。書曰「倭奴僻在海島﹐其俗狙詐而狼貪﹐自唐以至近代﹐嘗爲中國疥癬矣。國初﹐洪武間來貢﹐不恪。朝廷旣正其罪﹐後絕不與通。著之爲訓。至永樂初﹐始復來貢。往來數數知我中國虛實﹐山川險易。因肆姦譎﹐時拿舟載其方物戎器﹐出沒海道﹐以窺伺我。得間則張其戎器而肆侵暴﹔不得間則陳其方物而稱朝貢。侵暴則捲民財﹐朝貢則沾國賜。間有得不得而利無不得﹐其計之狡如是也。宣徳中﹐來不得間乃復稱貢﹐朝廷不知其狡﹐許其至京﹐宴賞丰渥﹐困載而歸﹐則已墮其計矣。正統中﹐來而得間乃入桃渚﹐犯我大嵩﹐劫倉庾燔室廬﹐賊殺蒸庶﹐積骸流血如陵谷。縛嬰兒於柱﹐沃之沸湯﹐視其啼號以爲笑樂。捕得孕婦﹐則計其孕之男女剔視以賭酒。荒淫穢惡﹐殆有不可言者。吾民之少壯與其粟帛席捲而歸巢穴﹐城野蕭條﹐過者隕涕。於是朝廷下備倭之詔﹐命重師守要地﹐增城堡﹐謹斥堠﹐修戰艦。合浙東諸衛官軍分番防備﹐而兵威振於海表。肆七八年間﹐邊氓安堵﹐而倭奴潛伏﹐罔敢喘焉。玆者天牖其衷﹐復來窺伺﹐而我兵懷夙昔之憤﹐幸其自來送死﹐皆瞑目礪刃﹐欲食其肉而寢處其皮。彼不得間乃復稱貢﹐而我帥遂從其請﹐以達於朝﹐是將復墮其計矣。今朝廷未納其貢﹐而吾鄞先罹其擾﹐芟民稼穡爲之舍館﹐浚民脂膏爲之飯食﹐勞民箸力爲之役使防禦﹐晝號而夕呼﹐十徵而九斂﹐𨿽雞犬不得寧焉。而彼且縱肆無道﹐彊市物貨﹐善謔婦女﹐貂不之制﹐藩憲不之間﹐郡縣莫敢誰何﹐民旣嘩然不寧矣。若復詔至京師﹐則所過之處﹐其有不嘩然復如吾鄞者乎﹗且其所貢刀扇之屬﹐非時所急﹐價不滿千﹐而所爲麋國用獘民生。以過厚之者﹐一則欲得其向化之心﹐一則欲弭其侵邊之患也。今其狡計如愚前所陳﹐則非向化者矣﹐受其貢亦侵﹐無可疑者矣。昔西旅貢熬﹐召公猶致戒於君﹔越裳獻白雉﹐周公猶避讓不敢受。漢通康居﹑賓﹐隋通髙昌﹑伊吾﹐皆不免乎君子之議。況今倭奴最我仇敵﹐而於構釁之餘﹐復敢懷其狙詐狼貪之心﹐施其姦計以罔我﹐其罪不勝誅矣﹐復可與之通乎﹗然彼以貢獻爲名﹐旣入我境﹐而遂誅之﹐則類於殺降﹐不武不義。若從而納其所貢﹐則中其姦計﹐益招其玩侮﹐又不可謂智。取一而損十﹐得虛而費實﹐又不可謂計。獘所恃以待無用﹐俾其不兵甲而騷﹐不水旱而窘﹐又不可謂仁。有一於斯皆非王者之道也。竊以爲宜降明詔﹐數其不恭之罪﹐示以不殺之仁﹐歸其貢獻而驅之升境。申命海道帥臣﹐益嚴守備﹐俟其復來則艸而禽彌之﹐俾無噍類。若是﹐則姦謀狡計破沮不行﹐若日之所照﹐月之所臨﹐物莫能遁﹐故天下咸知朝廷之明。貢獻不納貨賄之貪﹐𨿽有遠方珍怪之物﹐無所用之﹐故天下咸知朝廷之廉。自江浙以達京畿﹐數千里之民舉不識輸運之勞﹐不知徵斂之苦﹐父哺其子﹐夫煦其妻﹐而優遊以衣食﹐故天下咸知朝廷之仁。裔夷知吾國有禮義而不敢侮﹐姦宄知吾國有謀猷而不敢發﹐桴鼓不鳴﹐金革不試﹐故天下咸知朝廷之威。舉一事而眾善備焉﹐斯與勞民費國而幸蠻夷之服者﹐萬不侔矣。守陳不忍民之罹殃﹐而慮國之納侮﹐故敢布之﹐下執事﹐冀采擇以聞。」禮部不果從。按守陳后至吏部右侍郎。卒﹐謚文懿。性恬淡。官五品十有六年﹐泊然自處﹐未嘗求進權幸。有重其賢欲援之者﹐使所親諭意守陳﹐謝卻之。私謂其人曰「吾猶嫠婦也﹐守節三十年﹐今老矣。豈白首而攺節耶﹗」嘗被命教內豎﹐教成﹐多去爲近侍。與守陳同事者﹐率因之取寵貴。而守陳獨無所資籍。士論多之。今觀此書﹐鑿鑿正誼﹐洞燭倭情。使當時肯奏行之﹐豈有今日擾亂之禍哉﹐噫﹗大率其國奉使得利﹐往往各道爭先受遣。正徳四年﹐南海道刺史右京兆大夫細川髙國彊請勘合﹐遣宋素卿﹑源永春入貢。素卿﹐鄞人朱縞也﹝宋字似朱﹐紊卿﹐縞之義﹞。先因父喪無倚﹐遊蕩學歌唱。弘治﹝九年﹞間﹐倭使湯四五郎以貢至鄞﹐見縞秀惠善歌﹐相與情密。其叔朱澄又爲牙人﹐與縞各市湯四五郎刀扇﹐負其價值﹝弘治十年﹞﹐乃將縞塡還。湯四五郎之逋攜歸倭國﹐詐稱天朝宗室。國王以女納縞爲婿﹐官拜綱司。至是﹐僞充正使來。澄識之﹐不敢見。隨至蘇州閶門﹐混作伴送人役﹐至縞船上相認。後事發﹐應論投夷重典。時內臣劉瑾專橫﹐乃厚賂之。瑾謂澄已自首﹐縞系夷使﹐請原其罪。從之。縞貢畢﹐乞賜祀孔子儀注﹐廷議不許。六年﹐西海道刺史左京兆大夫大內藝興復請勘合﹐遣省佐入貢。嘉靖二年﹐各道爭貢。國主源義植嗣位﹐幼沖﹐勢不能制。大內藝興遣使宗設謙道﹐細川髙國遣瑞佐宋素卿交貢。舟泊寧波港﹐互相詆毀。素卿重賄監市舶中官賴恩﹐宴坐宗設之上﹐其貢船後至﹐賴恩復先與檢發。宗設等積忿﹐遂爲亂﹐欲殺素卿﹐追抵紹興城下。官兵備禦﹐不得逞﹐還寧波﹐執指揮袁進越關遁去﹐備倭都指揮劉錦追至海上戰歿。巡按禦史歐珠奏稱﹕「五月初一日﹐有先到夷人擁入收藏方物東庫﹐搶出盔甲刀槍﹐各行披執。自靈橋門外循城奔至和義門﹐將後到夷人宋素卿人船燒毀﹐及殺在岸夷人一十二名。素卿等以該府衛遣避地名靑田湖﹐出城約有十餘里。宗設等趕至紹興城下﹐口稱還我宋素卿。次日﹐將宋素卿等移入府城會審。據各稱﹕西海路多羅氏義興者﹐原系日本國所轄。向無進貢。我等朝獻必由西海經過﹐被將正徳年間勘合奪去﹐今本國只得將弘治年間勘合﹐由南海路起呈。至寧波﹐因我說出怪恨被殺。會同鎭守太監梁瑤議得遠夷入貢﹐禮應柔待﹐今宗設等因怪素卿﹐訐其詐僞﹐遂行仇殺﹐若終待以常禮﹐許其入貢﹐不加譴責﹐不以威示﹐則犬羊鮏羴﹐愈肆縱橫﹐終無悔禍之期。除再加撫處及撥官軍防禦外﹐乞敕該部會官詳議。」按太監賴恩受素卿賂﹐浙參政邵錫﹑副使許完﹑都指揮江洪俱懼失事之愆﹐多匿其實﹐故疏詞多左右素卿耳。後得旨﹐宗設免究。素卿無別情罪。責令回國﹐宣布天朝威徳﹐令國王嚴束夷酋﹐畏天保國。並查頒降勘合是否宗設奪去﹐今次朝貢果差何人﹐務見眞僞。待後該貢年分具本回奏﹐以憑議處。河南道禦史熊蘭疏曰「訪得宋素卿原本華人﹐叛入夷狄。先年差來進貢已經敗露﹐時則逆瑾當權﹐陰納黃金之賄﹐遂逃赤族之誅。國法未行﹐人心未厭﹐今乃違例入貢﹐大起釁端﹐迹其罪惡﹐𨿽死猶不足以容之也。參照誨道副使張芹﹑市泊太監賴恩與同府衛掌印巡海等官﹐禁令不申﹐守備不設﹐旣不能善處以息其爭﹐又不能預謀以防其變﹔分守參政朱鳴陽﹑分巡副使許完﹐各有地方之責﹐俱懷觀望之私﹐以致蠻夷公行劫殺﹔把關管海指揮千百戶等官﹐任夷人出入往來﹐未有能攔截防禦者﹔指揮袁承委自陷其身﹐推官髙淺越墻以避其鋒﹐凡其侵掠之地﹐若履無人之境。按法原情通合查究。除備倭同知劉錦被殺外﹐乞各正典刑。一以爲蠻夷猾夏者之戒﹐一以爲備禦不嚴者之懲。然臣等竊有議焉﹕夫倭奴僻居東海﹐其俗狙詐﹐其性狼貪﹐自唐以至近代﹐已嘗爲中國患。國初洪武年間許其來貢﹐後因交通奸臣胡惟庸﹐我太祖旣正其罪﹐絕不與通﹐復載於祖訓﹐著爲令典。今皇上踐祚之初﹐復有入貢之請。迹若涉於忠誠﹐心實懷夫欺詐﹐故朝廷未受其貢﹐而浙民先罹其殃。乞特降明詔﹐數其不恭之罪﹐示以薄伐之威﹐絕其朝貢之請。申命海道帥臣﹐益嚴備禦﹐俟其復來﹐則艸而禽彌之。保國裕民之方﹐居中制外之道﹐無有過於此者矣。禮科都給事中張疏曰「參照副使張芹﹑市泊太監賴恩﹑參政朱鳴陽﹑都指揮張浩等均承委任﹐便樂因循﹐議處未定﹐而令素卿之盤船慢藏﹐啟窺瞰之姦﹐逆狀已形﹐而聽宗設之謝罪﹐當面甘愚弄之術﹐避地觀望﹐恣賊縱橫﹐策未展於一籌﹐禍幾延於兩浙﹐合應據法查究﹐創艾後來。及照日本國蕞爾海夷﹐利觀中夏。先年使者肆爲不道﹐荷我明天子仁聖﹐曲賜優容。玆以仇殺殘我內地﹐謂宜檄諸夷之甲﹐興問罪之師。但釁起使人﹐國王無罪﹐且其國與朝鮮﹑琉球諸夷俱系不徵之列。伏望備行淮﹑浙﹑閩﹑廣鎭巡等官﹐凡沿海要害去處﹐如遇前項夷船到彼﹐就便督發官軍﹐並力截殺。仍行浙江鎭巡等官﹐將見獲夷黨並宋素卿譯審明白﹐取問罪犯。緣宋素卿系先年潛通外夷人﹐數重賂逆瑾﹐脫网生還。宗設人眾俱系從逆賊徒﹐罪在不赦﹐通合置之典刑﹐以昭天朝之法﹐以嚴夷夏之防。昔漢之英君誼辟﹐或棄珠崖﹐或謝西陲﹐況倭奴詭譎情態﹐具有明驗﹐若更許其通貢﹐是利彼尺寸之微﹐損我丘山之重﹐其於皇祖垂訓之意﹐不無背馳。尢望絕約閉關﹐未斷其朝貢之途﹐毋徒獘所恃﹐以事無用﹐其一應誤事人員並死事﹐地方作急備查﹐奏請大昭賞罰﹐以示懲勸﹐毋得通同隱蔽。又訪得寧波﹑紹興等處有一種無賴﹐潛從外夷﹐引誘作姦。如宋素卿者﹐實繁有徒﹐合行出給榜文張掛曉諭﹐遇有前項無賴﹐蹤迹可疑﹐許鄰里首告﹐官府不時覺察﹐卽便擒拿﹐家屬從重究治。庶幾中國之勢常尊﹐外夷之侮少禦。」初﹐宗設追宋素卿不及﹐還。把總指揮欲率兵追擊﹐謀於新建伯王守仁﹐守仁曰「歸師莫追﹐當縱其出而拒其入﹐把截要害﹐使來無所獲退無所資﹐疲臥舟中﹐於是取之﹐兵不血刃矣。」旣而倭果疲臥﹐爲暴風漂入朝鮮境。被朝鮮斬首三十﹐生擒中林望﹑古多羅二人﹐朝鮮國王李懌表獻於朝。上命浙江鎭巡官﹐將素卿事從實研審回奏。後復敕差給事中一員前去訪察﹐查勘其事。兵科右給事中夏言疏曰﹕宗設謙道所領倭夷不滿百十餘人﹐而寧﹑紹兩郡軍民何啻百萬。今乃任彼凶殘﹐肆意攻掠﹐蹂躪城郭﹐破壞閭閻﹐殺死都司方面﹐質虜指揮﹐貽國大恥﹐事出非常。再照宋素卿本朝叛賊﹐激成宗設之變。訪聞宗設倭船先到﹐而盤貨在後。素卿倭船後到﹐而盤貨獲先。宗設內已不平﹐及市舶太監置酒命坐﹐又以宗設席次抑置賊首。若不明正典刑﹐梟示海濱﹐則將來射利效尢之徒﹐習爲謀叛。伏望將朝鮮國執獻賊倭中林望﹑古多羅二名﹐押發浙江﹐解赴欽差官處。令與宋素卿對鞫前項構禍緣由及伊國差遣先後﹐並勘合眞僞來歷處治。又倭夷入貢﹐往往爲邊方州郡之害。我聖祖灼見其情﹐故痛絕之。於山東﹑淮﹑浙﹑閩﹑廣沿海去處﹐多設衛所以爲備禦。後復委都指揮一員﹐統其屬衛﹐摘撥官軍﹐以備倭爲名﹐操習戰船﹐時出海道﹐嚴加堤備。近年﹐又增設海道兵備副使一員專督﹐可謂防範周且密矣。是以數十年來﹐彼知我有備﹐不復犯邊。柰何邇來事久而獘﹐法玩而弛﹐前項備倭衙門官員徒擁虛名﹐略無實效。寧波系倭夷常年入貢之路﹐法制尙存﹐猶且敗事﹐其諸沿海去處﹐因襲日久﹐廢弛尢甚。合無選差官員領敕前去﹐由山東循淮陽﹑歷浙達閩以極於廣﹐會同巡撫官員﹐按部備倭衙門親歷海道地方查點﹐原設官軍閱視舊額墩堡盤驗﹐見在兵器官軍缺乏者﹐卽與撥補﹐墩堡圮壞者﹐卽與修築﹐兵器圬鈍者﹐卽與換給﹐官員之不才者﹐卽與易置﹐法制之未備者﹐卽與區畫﹐庶使海防嚴謹﹐中土奠安。嘗觀本朝禮部侍郎楊守陳家藏文集﹐亦常以倭夷變詐凶虐﹐不當與之通好。乞敕下勛戚文武大臣﹐詳加會議。再照宗設犯華之罪﹐不可使之竟脫天誅。乞通敕沿海各處備倭衙門﹐整搠官兵﹐修理戰船﹐習占風候﹐時出海洋嘹捕﹐務俾罪人斯得﹐國威以伸。兵部尙書金獻民議謂備倭衙門地方久處承平﹐武備盡已廢弛﹐相應依擬差官閱視。但恐前項地方廣闊﹐周回萬里﹐一人顧理不周﹐本部欲便移咨都察院揀選歷練老成禦史二員﹐各請敕一道﹐分定地方。一員自山東直抵淮陽﹑蘇﹑松﹐一員自福建直抵廣東各沿海地方。其浙江就令差去給事中敕內該載整理﹐各分投親詣沿海一帶閱視。上命各官失事等情﹐著差去給事中上緊前去﹐會同淸軍禦史﹐用心訪察﹐查勘明白﹐分別等第﹐並究各夷致亂根因﹐進貢眞僞。沿海一帶邊備不必差官﹐只著各該撫按督並海道備倭並守巡等官﹐嚴加堤備﹐閱視整頓﹐不許怠玩。刑科給事中張逵疏稱﹕「浙江寧﹑紹﹑臺﹑溫﹑杭﹑嘉六府﹐地濱溟誨﹐境接倭夷﹐實東西之巨屏﹐北都之外帑也。是以國家建設衛所﹐特置都指揮﹐以總扌耳之。封墩戰艦軍器﹐摩不周備﹐蓋恐外寇時窺中區爲梗耳。臣見去年倭夷入貢﹐恣睢仇虐﹐橫屠生靈﹐戕及都司。吾中國大被虔劉﹐拱手莫救﹐實由武備廢殘﹐素有蔑視之意﹐將來之患恐未可量﹐固不可不預爲之處也。伏望皇上查照巡視舊例﹐添設諳悉事故加意民隱都禦史一員﹐請敕督理﹐將前項封墩戰艦軍器之數一一增修﹐令不失舊。然後奏聞成績﹐徐議功賞﹐以輟其任。庶中國奠安﹐而小醜絕窺覬之心矣。」時戶科給事中劉穆﹐承命訪察倭夷事情。至是﹐上不允逵請﹐敕令劉穆﹐仍往浙江沿海地方整理武備等事。後素卿械至杭州﹐有司勘以謀叛下海罪﹐系浙江按察司獄。及二倭賊自朝鮮至﹐並系之。論鞠獄成﹐久而不行誅決﹐先後盡瘐死於獄。倭奴自此懼罪﹐不敢款關者餘十年。四年﹐浙江市舶太監賴恩奏﹕「請頒換敕諭﹐與臣管市舶司事兼提督海道﹐遇有夷賊﹐動調官軍剿捕﹐以固地方便益。」上命照成化年間例換敕與他。兵部尙書李越疏曰「政每患於紛更﹐法當務於謹始。此地內官緣爲提督市舶司而設﹐比與邊方腹裏鎭守守備內臣專爲地方者不同。卽令沿海督兵禦寇﹐自有海道副使與備倭都指揮使分理於下﹐又有鎭守太監與巡按禦史提調於上﹐事體相因已久﹐沿海有警﹐俱可責成。若復又令市舶太監提督﹐誠恐政出多門﹐號令不一﹐必掣肘誤事。又況動調官軍系朝廷威柄﹐遇有緊急﹐必須奏請定奪。賴恩小臣﹐豈宜得轍擅自專﹖推原其心﹐不過欲假借綸音以招權罔利也。乞將原降成命收回﹐仍戒諭賴恩﹐令其謹守舊規﹐安靜行事。」給事中鄭自璧亦疏曰「賴恩肆意攬權﹐恣情黷貨。信鄭澤之姦計﹐則延僞使爲上賓﹔受素卿之金銀﹐則致宗設之大變。三司兼欲受轄兵權﹐輒冀專擅﹐心每上人﹐動將壞法﹐內臣中之奉職無狀者也。乞將取回別用﹐另選老成安靜內臣代其任事。惟復痛加切責﹐姑令捫省前愆﹐用圖後贖。其敕書仍照舊止管夷人進貢﹐並抽分貨物﹐衛所官軍不得干預﹐勿得輕信撥置﹐紛擾事端。」上詔前已有旨﹐俱不從。賴恩又疏曰「竊審日本國有武臣三人﹕一曰大內﹔一曰細川﹔一曰﹛白田﹜山。是皆權臣﹐猶魯之三家。彼國政柄不在國王﹐而在權臣。進貢之事﹐彼彊則彼專﹐此彊則此擅﹐國王則卒亦莫革。近況素卿叛去﹐獘愈深矣。合無將素卿從重處治﹐同來夷伴或流遠方﹐或遣歸國。另別差官賚敕往諭國王﹐今後來貢﹐益謹效順﹐親具表文﹐面用國璽﹐毋容詐僞﹔貢船毋過三隻﹐使人毋過五百﹐毋得仍致大內。細川等弄權私貢﹐以乖國體。浙江備倭等官除將臣庸材﹐乞賜取回間住。別差賢能一員﹐嚴加提督﹐整理邊務﹐葺城池﹐修戰船﹐整軍器﹐愼烽﹐練兵卒。先之於昌國﹑石浦﹑大嵩﹑象山﹑穿山﹑舟山﹑定海﹑觀海等喉舌緊要之處﹐次之於松海﹑金盤﹑海寧等衛可緩之方﹐巡海兵備等官﹐務選年力少壯﹐熟諳武略﹐敕專督理。不拘三年五年﹐就任加職﹐庶免更換﹐致曠重務。不許久坐省城﹐時須徧歷操練﹐事干急重﹐乞許便宜。仍敕福建等處鎭巡備倭等官﹐嚴禁漳州賊船﹐不許縱放出海﹐眩惑地方。各衛官軍月糧﹐務著有司及時徵給﹐不許缺乏﹐疲斃官軍。日後倭夷入貢﹐照舊報審實﹐各執堅甲利器防守﹐譯審是的﹐方許護送入港。苟有賊船臨邊﹐務使多帶兵糧剿殺﹐如有畏怯﹐卽以軍法重治﹐永爲遵守。庶幾內則官軍不致虛費廩餼﹐外則足制邊境不致島夷侵漁矣。」上乃詔沿海武備﹐著鎭巡等官嚴督舉行﹐巡海備倭官員有久不出巡﹑坐視民患的﹐聽各該巡按參究。戶科給事中劉穆疏曰「節該欽奉敕浙江沿海地方﹐武備久廢﹐爾仍會同巡按督並海道備倭並守巡等官親詣各處查勘﹐原設墩堡兵器戰船及官員軍士﹐一一修復振作﹐從宜區畫﹐務俾武事修舉﹐堪以保障﹐事完回京復命。臣會同巡按浙江禦史潘仿﹐親詣寧﹑紹﹑臺﹑溫沿海地方﹐一應武備逐一修舉﹐從宜區畫﹐事完﹐另行造冊奏繳。外間有事關重大﹐稍議興革﹐𨿽未盡合機宜。聊以補塞罅漏﹐謹用條陳﹕一﹑添設巡視重臣。東南諸夷﹐惟倭黠猾﹐比北虜尢爲難制。我太祖遣信國公湯和﹐親詣沿海經略數年﹐是以兵威大振﹐夷醜竄伏。今醜眾窺伺﹐邊境危疑﹐𨿽嘗嚴督海道官員整飭修舉﹐但壞之於百年之餘﹐而欲復之於一旦之驟﹐𨿽才智拾倍過人者﹐恐不能立致成效也。況南北延袤千有餘裏﹐中間衛所堡寨錢谷甲兵﹐不減陜西三邊之一﹐獨責成海道一人﹐威權旣不加重﹐施爲且不自專。添設都禦史巡視地方﹐督理戎務﹐假以便宜之權﹐寬以歲月之久﹐位望之重﹐旣足以淸肅頹頑﹐委任之專﹐又足以振刷積習﹐何武事之不舉﹐而邊患之足慮哉﹗一﹑召募補伍軍士。臣巡歷沿海衛所﹐查點額設﹐軍士逃故者旣已過半﹐老弱者又多不堪﹐凡遇出海守哨﹐未免足此缺彼﹐武備之費未有甚於此者也。議將各衛所縣軍民捨餘人等願充軍役者﹐量行召募在官﹐塡補逃亡正軍﹐以便差撥出海。此固權宜區畫之道﹐亦急迫不得已之舉也。一﹑選調才能武職。臣請將在京在外各衛指揮等官﹐查選才識優長﹐性气剛果﹐武藝閒熟之人﹐量加調遣﹐分布沿海邊衛﹐每處二三員﹐或令把總守禦﹐或令掌印管操﹐加以鼓舞振作﹐扶植誘掖﹐气習剛勁﹐旣足以振起頹風﹐騎射精熟﹐又可以教習士眾﹐新舊無牽制之人﹐挾詐有指據之迹﹐庶幾體統一正﹐號令一新﹐積習可祛﹐兵威聿振矣。」亦不果行。按觀張逵﹑劉穆之疏﹐則後日添設巡撫﹐其機已兆矣。又豈待楊九澤之奏哉。但浙中旣有賴恩爲市舶而請攺敕書﹐兼管兵務﹐又有鄧文爲鎭守而請換敕書﹐如成化舊規行事﹐俱得兪允。及查成化敕書﹐除相同外﹐仍有兼管銀場﹐並官員貪贓壞法者。四品以上具奏區處﹐四品以下卽拿究治。軍民詞訟亦聽準理。蓋先時張慶有翊護前星之功﹐憲廟知其忠而柄之以任﹐若是文之請蓋爲含糊之詞﹐冒攬權之實。給事中鄭自璧請取回鄧文﹐選老成代任﹐不從。夫以一省之地置二豎之橫﹐殆亦中國內倭也﹐其視巡撫之設何如哉﹗而今論者乃獨歸咎於九澤﹐謂其議建巡撫以啟倭患﹐謬矣﹗且如銀場舊時許開﹐未聞大憝﹐今銀場封閉而礦寇嘯聚。如四十六年之大劫﹐非有總制三省之命﹐其禍恐未息也。因時制宜﹐不可拘泥如此云。十七年﹐倭使石鼎﹑周良來貢。禮部奏請申十年一貢之例。命繳還正徳以前勘合﹐更給新者。二十三年﹐復至。無表文﹐以非期﹐弗納。二十六年﹐又至。仍以非期﹐使停泊於海山嶴﹐候明年期至而入。先是王直者﹐徽州歙縣人。少落魄﹐有任俠气。及壯﹐多智略﹐善施與﹐故人樂與之遊。一時無賴若葉宗滿﹑徐惟學﹝卽徐碧溪﹞﹑謝和﹑方廷助等咸宗之。爲間相與謀曰「中國法度森嚴﹐吾輩動觸禁网﹐孰與至海外逍遙哉﹗」直因問其母王嫗曰「生兒時有異兆否﹖」王嫗曰「生汝之夕夢大星入懷﹐旁有峨冠者詫曰﹕『此弧矢星也。』已而大雪﹐艸木皆冰。」直獨心喜曰「天星入懷﹐非凡胎。艸木冰者﹐兵象也。天將命我以武興乎﹗」於是遂起邪謀。嘉靖庚子年﹐直與葉宗滿等造海舶﹐置硝黃﹑絲綿等違禁貨物抵日本﹑暹羅﹑西洋諸國﹐往來貿易﹐五六年致富不貲。夷人大信服之﹐稱爲五峯。船主招集亡命﹐勾引蕃倭﹐結巢於寧波﹛雨郭﹜衢之雙嶼。出沒剽掠﹐海道騷動。是年﹐巡按禦史楊九澤請設提督以彈壓之﹐乃命都禦史朱紈巡撫兩浙﹐開軍門於杭。紈乃調福建都指揮盧鏜統率舟師搗其巢穴﹐俘斬溺死者數百﹐直等皆走逸﹐餘黨遁入福建海中浯嶼。復命鏜剿平之。紈仍躬督指揮﹐李興發木石以塞雙嶼港﹐使賊舟不得復入。時海禁久弛﹐緣海所在悉皆通蕃﹐細姦則爲之牙行﹐勢豪則爲之窩主﹐皆知其利而不顧其害也。紈嚴申禁令﹐有犯必戮﹐不少假貸。然其間亦有一二被刑者未及詳審﹐或有過誤﹐杭人口語藉藉﹐罪及建議﹑王主羣公。紈又以督府新開﹐綱紀務在振肅﹐由是官吏亦稱不便﹐而失利之徒怨滂蜂起。明年﹐朝廷更議廢置﹐乃攺巡撫爲巡視。未幾﹐紈復解官去﹐而東南自此多事矣。按嘉靖八年﹐兵科都給事中夏言歷查浙江巡按王化有磐石衛縛官之奏﹐張問行有蒲圻所殺官之奏﹐歐珠有寧波殺方面官之奏。故建言請設浙江巡視大臣﹐已得旨﹐敕部中推選才望謀勇大臣二三員來看。而輔臣張孚敬申議不可﹐中止不設。至是憲臣楊九澤乃復奏﹐而夏言爲首相﹐適協其前﹐旣行復寢之議﹐遂得旨﹐設巡撫大臣來浙﹐而朱紈首膺其任。故今之議倭患者﹐多追咎於楊﹐以爲不宜創建大僚﹐以生事端。又歸咎於朱﹐以爲法网太密﹐使姦無所容﹐遂致羣逞。殊不知是時王直之輩﹐如蜮含沙﹐勢必射人﹐如蜃藏氛﹐勢必迷空。況又有福建系囚李七﹑許二等百餘人逸獄歸直﹐而爲虎翼﹐𨿽欲自己﹐此輩將何適哉﹗防海之官不過列位正佐耳﹐素倚通番貿易者爲生計﹐此與姦豪互窩無以異。𨿽有海道兵憲臨之於上﹐然不操生殺之柄﹐則號令之而不畏﹐不寄便宜之權﹐則調發之而不應﹐安能潛消此蠢動之凶卵也耶﹗況因循積習之後﹐動有牽制﹐此督府之建所以不容已者。黽錯論漢諸王曰「削亦反﹐不削亦反。」愚於建督府亦云﹐且不建則叛遲而禍大﹐建之則可以備叛而弭禍。何也﹖觀紈在浙之日﹐號令嚴明﹐賞罰必信﹐規模法制卓有條緒。是以浯嶼之剿﹐雙嶼之塞﹐確然著績。使紈久任以責其成﹐則懾服之威﹐防禦之策﹐合必井井﹐而下海者絕迹矣。由是貿易不通﹐夷人且將乏用﹐而況王直輩其有不窘困受縛者乎﹗吾見其或無今日荼毒之慘﹐勞費之苦也。今乃撤機阱以縱虎﹐自貽禍患﹐可勝嘆哉﹗﹝朱紈﹐蘇州人。淸介之士。歸家後﹐朝廷有詔械系別省舊巡撫朱某者﹐訛傳建紈﹐紈伏毒死。﹞五島倭人爲亂。王直有憾於倭﹐欲報之﹐及欲以威懾諸蕃。請於防海將官﹐剿之略盡。遂聲言宣力朝廷﹐以要重賞﹐且乞通互市。將官弗許﹐但饋米百石。直以爲薄﹐大詬﹐投之海中。從此怨朝廷﹐頻入侵盜。事聞﹐廷議復建臺閫於杭﹐命僉都禦史王忄予巡視海道督兵﹐仍置二參將﹝湯克寬﹑兪大猷﹞﹐分守境內。三十年﹐王直令倭夷突入定海關﹐移泊金塘之烈港。自以巨舟泊列表。參將兪大猷率舟師數千圍之。直以火箭突圍去﹐怨朝廷益深。且﹤耳少﹥官軍易與也﹐乃更造巨艦聯舫﹐方一百二十步﹐容二千人。柵木爲城﹐爲樓櫓﹐四門其上﹐可馳馬往來。據古薩摩洲之松浦津。僭號曰京﹐自稱曰徽王﹐部署官屬﹐咸有名號。控制要害﹐而三十六島之夷皆聽其指使﹐每欲侵盜﹐卽遣倭兵。三十一年﹐直遣倭兵寇溫州﹐尋破臺州黃嚴縣。復寇海鹽﹐長驅至嘉興城外。官兵禦賊﹐戰於孟家堰﹐死者三幹餘人。指揮李元律﹑千戶薛綱等﹐俱戰死。別寇犯海寧。僧兵與戰﹐敗績﹐皆死於赭山下。是時﹐官吏多不知兵﹐惟松陽知縣羅拱辰﹝廣西人﹞嫻於武藝﹐凋守浙東西諸處。挾悍勇家丁數十人自衛﹐所在皆有功﹐得升按察僉事﹐駐浙西殺賊。副使陳應魁整飭兵備﹐借其家兵半爲已用﹐由是軍遂弱不能抗賊。調至松陽等邑士兵﹐皆不習水戰﹐每退縮奔還﹐投河溺死者無算。各處所募北地遊僧﹝所號僧兵是也﹞﹐𨿽健勇而寡謀。倭人狡猾多防﹐每爲其掩襲而敗。官軍技窮。已而賊襲破乍浦城﹐由是澉浦﹑金山﹑松江﹑上海﹑嘉定﹑靑村﹑南匯﹑太倉﹑昆山﹑崇明諸處及蘇州府治﹐皆僅保孤城。城外悉遭焚劫。賊或聚或散﹐往來靡定﹐如入無人之境﹐徧於川陸。凡吳越所經村落市吉﹐昔稱人物阜繁﹐積聚殷富者﹐半爲丘墟﹐暴骨如莽。而柘林八團等處﹐陳東建屋爲巢﹐據之﹐持久不動。余半歲﹐朝廷命南京戶部尙書張經總督軍務。別置浙江巡撫﹐命李天寵爲之協謀剿殺。經乃檄調川﹑湖﹑兩廣﹑山東﹑河南諸處兵。未集而陳東拔巢﹐四出剽掠﹐滿載長驅﹐至嘉善縣市。會福建義天長賴某被徵自汀州先至﹐勇敢前向﹐大破賊鋒。賊已遁走﹐賴兵因失傳餐﹐乃爲退食﹐被賊復轉掩殺﹐遂爲所乘﹐多死焉。賴兵每以大旗爲陣門﹐賊有衝先者﹐則揮旗一卷﹐必能夾之過陣﹐斬其首﹐賊遂潰﹐故能常取勝。至是與賊戰﹐勝後﹐時有二偏將亦在嘉善﹐使作虛聲﹐策應賴兵﹐賊必不敢來襲﹐乃退縮不顧。賴兵勢孤而敗﹐遠近痛惜之。經與天寵時駐節嘉興﹐比田州土官婦瓦氏統狼兵至﹐士民踴躍﹐望其殺賊﹐而瓦氏亦願出戰立功﹐復其孫祖職﹐請於經﹐不許。寇復攻北門﹐燔廬舍﹐掠子女﹐橫殺無算﹐河水爲赤。狼兵以未得經令﹐不敢動。按瓦氏者﹐田州土知府岑猛之媳也。猛自乃祖陰謀奪嫡﹐枉殺忠良﹐頭目呂召傳至其父岑溥﹐恣惡興兵﹐結怨鄰壤。猛承其官﹐又偏聽頭目黃驥﹐私撥土地﹐結好思恩府土知府岑浚。浚作亂﹐襲破田州﹐逐猛﹐放兵劫掠。兩廣都禦史潘蕃﹑總兵韋經討浚﹐誅之。遂奏浚已顯戮﹐猛自陷府治﹐難托專城。要將二府攺爲流官﹐猛攺降同知。尙書王時中﹑馬文升等議從其請﹐且將浚家小解二千里外安置。猛降爲世襲正千戶﹐押赴福建沿海衛分帶俸﹐庶禍源可絕。孝宗從之。押猛送平海衛﹐猛中途逃回﹐後調南毋﹐拒不赴任。正徳二年﹐猛托祖母奏以侍養爲名﹐又令田州夷民奏乞容畱本處附近衛所﹐聽調殺賊。四年﹐猛納金刀異器於劉瑾﹐攺授本府同知。後調徵柳州﹐得升指揮。調徵饒州姚源洞。江西都禦史陳金乃奏﹐指揮知府品級相同﹐復猛知府。仍於知府上論賞﹐瑾爲之地﹐武宗準於指揮上升一級。嘉靖初﹐猛得志﹐復作亂﹐殺官奪印。其子岑邦彥﹐縱兵殺掠。世宗乃命都禦史姚鏌徵之﹐猛被獲﹐銼屍梟示。邦彥走死齊村﹐其遣下頭目盧蘇﹑王受構眾扇亂﹐入陷思恩。鏌復徵之﹐久弗克。爲巡按石金所論﹐鏌罷去。攺命新建伯王守仁總督兩廣軍務﹐隨宜剿撫。守仁至﹐下令招降盧蘇等﹐議立其子邦相爲田州知州。世宗詔邦相準與做田州署州事﹐吏目仍聽流官知府控制﹐後有勤勞﹐依擬升擢。今瓦氏蓋邦相妻也﹐相死﹐子復繼亡。瓦氏以太君權州事﹐年在五十以下﹐馭眾剛明﹐人畏憚之。張經兩廣總制之時﹐常調其州兵殺賊﹐有功﹐曾蒙奏賞。故遠來報效。冀立殊勛﹐以復同知之職與其孫也。初至﹐甚有紀律﹐軍士斂戢不敢肆﹐咸奮迅破倭。而經竟不遣之出戰﹐優遊於嘉興諸處﹐頗有河上翺翔之意。軍上咸生怨悔之心。經去後﹐又隨閫帥往來年餘﹐竟無成功而還。於是所至騷擾﹐雞犬不寧。聞瓦氏兵至﹐在在閉門逃出﹐殆與倭寇之過無異焉。又按經之在嘉興﹐諸路兵集﹐各有殺賊之志﹐而經再不發一令者﹐何哉﹖蓋其初制兩廣﹐苗賊不時出劫﹐賊巢不遠﹐一掠卽歸。歸後方命兵尾其後﹐取所擄遺老弱﹐卽以報功。未嘗交戰﹐狃爲長策。今經亦欲待倭奴殺掠飽還乃出師﹐如兩廣故事。而不虞倭奴自海登陸﹐焚舟持久﹐殘破日深﹐遂疑軍門通賊﹐流言四播。朝命趙文華至浙﹐名𨿽祭海﹐實偵經也。經始不自保矣。上以賊未平﹐敕工部侍郎趙文華致祭海神﹐尋有察視之命。倭眾四千攻圍金山城﹐久據乍浦﹐尋擁至平望王江涇諸處。巡按禦史胡宗憲督參將盧鏜﹑總兵兪大猷所統部卒及狼苗等兵大戰於百步橋﹐悉擒斬之﹐築京觀。嘉靖初﹐平望鎭殊勝寺有一道人來遊。題其壁曰「我自蓬萊跨鶴歸﹐山僧不遇意徘徊。時人莫解菩提寺﹐三十年餘化作灰。」題畢而去。後倭夷至鎭﹐寺悉被毀。距題詩之日凡三十一年矣。文華還朝﹐遂劾經玩寇殃民﹐按兵不戰﹐械系入都下。擢宗憲代經。然賊愈猖獗。一支數千﹐自柘林走海寧直抵杭州北關外﹐屯聚劫掠。巡撫李天寵命燒近城湖上僧寺﹐閉門斂兵而已。一支有賊九十三人﹐自錢塘渡浙至奉化﹐復轉而還﹐渡曹娥江。禦史錢鯨便道還慈溪﹐適值賊﹐遇害。已而入富陽﹐過嚴州﹑徽州﹑到南京城下。京營把總朱襄﹑將升被殺。城門晝閉。賊鼓行東掠蘇州﹐寇常熟。知縣王與致仕參政錢泮﹐俱爲所殺。已復攻圍江陰。知縣錢死之。言官劾天寵懦怯縱賊﹐奪其職﹐尋亦被逮。與張經並下吏﹐以軍法論死。三十三年七月﹐倭夷寇廣東潮州。先是都禦史談愷聞兩浙﹑直隸諸郡倭寇猖獗﹐恐其延及惠﹑潮也。遂移檄巡視海道﹐議戰守事宜﹐以靖海防。時廣東巡視海道副使汪柏議將防守潮州柘林﹑長沙等處海澳兵船並爲柘林一哨﹐顧募東莞烏艚二十隻﹐潮州白艚船十隻﹐共撥兵一千二百名﹐委指揮黑孟陽爲中軍統領﹐指揮李爵﹑李鑑﹐千戶王詔﹑虞欽﹑尙昂﹑戴應先等部領往來巡哨。議上督府﹐愷允之。旣而守備玄鐘澳指揮同知候熙亦請禁接濟倭夷﹐遂以其議行巡視海道﹐轉行備倭守備及沿海府縣衛所掌印巡捕等官﹐嚴督各哨官兵。如遇倭船乘風泊岸﹐星火飛報各處官司﹐督兵協力追捕。適備倭千戶於瑛報有賊首徐碧溪﹑洪老等撐扌駕大夾板彎尾船從福建海洋乘風突來深澳﹐湊合賊首林寄老等。督撫令於瑛加謹防捕﹐及督指揮黑孟陽等部領兵船協同各該哨備倭官兵﹐相機設法擒捕。至七月初二日﹐果有賊船三隻﹐哨馬船五隻﹐從福建汀州外洋泊潮州柘林。時我兵旣以預先警備﹐賊至﹐不敢近岸。黑孟陽等卽統各哨兵船兼程前進。初三日至柘林。初四日官兵奮勇與戰對敵﹐兵威大振﹐攻賊﹐敗船三隻。賊首徐碧溪等被傷﹐賊眾落水淹死者不計其數。浪湧不能取功﹐生擒番海賊寇方四溪等﹐共一百八十名。皆系近時攻陷浙江等臺溫及蘇松諸郡縣巨寇﹐今又湊合暹羅東洋諸國番徒﹐經年在海劫掠﹐流毒滋甚。幸而籌策先定﹐防守惟嚴﹐數千逋寇﹐一旦削除﹐各省宿冤一麾可雪矣。朝廷廑憂東南﹐加胡宗憲兵部侍郎﹐總督浙﹑直﹑福建軍務﹐八省錢糧官吏聽其調用。以提學副使阮鶚爲巡撫。三十五年﹐海賊徐海﹝號明山和尙﹐卽徐碧溪侄﹐亦與王直相黨援者﹞﹑陳東與倭酋辛五郎等復擁眾寇松江﹑嘉興諸郡﹐聲言欲取金陵建都。乃由峽石越皂林﹐出烏鎭以北。新巡撫阮鶚自嘉興還杭州﹐適與之遇﹐急走輕舸入保桐鄕城。參將宗禮與禪將霍貫道皆河北驍帥﹐『厚集其陣﹐合擊殺數十人。曾日暮﹐賊引去。時賊气𨿽窘﹐而二將亦絕向道﹐不得擇善地休止﹐孤壘無援。賊復縱兵出戰﹐二將俱陷歿。賊乘勝圍桐鄕。宗憲檄諸路兵進援﹐逡巡惶怖﹐不敢近城﹐中奪气。陳東又伐大木﹐盛爲撞杵以攻城﹐城幾壞。一男子獻計爲巨索懸於城﹐候撞杵至﹐卽攣之曳以升﹐不得撞。又募冶工煮鐵爲汁灌城下賊。賊不敢逼。久之﹐賊解圍去﹐阮鶚得出﹐還杭州鎭。徐海等擁至平湖﹐據沈家莊爲巢。初攻桐鄕時﹐海先撤圍。陳東意海私受軍門重賄﹐頗不平。至是海又與麾下葉麻爭一女子有隙﹐海乃遣人至軍門約降﹐且以計縛葉麻﹑陳東送至爲信。軍門許之。時文華升尙書。奉命督察軍務﹐重蒞嘉興。乃與宗憲曁當事諸公詣平湖受其降。海率死—上三四百人環甲露刃﹐突進城中﹐納款稱罪。遂厚犒之而出。尋將歸大洋﹐適所調永保峒兵至﹐奮擊敗賊。海死亂兵中。辛五郎卽被獲﹐與葉麻等囚至京師﹐獻俘告廟﹐伏誅。時浙西諸郡惟嘉興去海七十里而近。賊登岸甚便﹐最爲要衝。先是海寧衛庫中兵器夜則自鳴﹐錚錚有聲﹐識者以爲兵兆。郡城地方李上生瓜﹐長寸許﹐剖之其中惟水﹝諺云﹕李樹生黃瓜﹐百里無人家﹞。後果首被賊禍﹐村裏斷煙雲﹝禪將領僧兵官也﹞。錢薇《血淚歌》曰「四月五日海作妖﹐靑天霹靂山走潮。千艘蜃賊狐狹虎﹐萬屯鐵騎鼠見貓。金緋大將膏鋒鏑﹐縻爛細民喙烏雕。端陽五日與六日﹐四郊煙焰運云髙。紅巾塡塞秦溪野﹐勁槍毒矢殺气豪。此時哭聲動天地﹐橫山積血成波濤。少婦污蔑觸白刃﹐嬰兒中塑娘同刀。豈無脫奔保首領﹐官軍劫奪無路逃。夜來仰看旄頭星﹐炯炯未滅心忉忉。淮爲入奏明光宮﹐流離乞撫血淚號。」●卷三東夷◎日本國是年﹝嘉靖三十五年﹞﹐徐海𨿽斃﹐而王直在島稱雄如故。遣倭酋紛擾浙東濱海郡邑﹐破臨山衛等城﹐禍如浙西。復寇通州﹑海門﹑突流楊州。直之母妻並子俱在浙省。心切念之﹐欲致其歸﹐乃請講和。尋率將領渡海﹐執無印表文﹐詐稱丰洲王入貢。來泊岑港﹐遣人通好﹐索家屬﹐要開市。軍門胡宗憲許之﹐且賂以厚賄﹐說其來降。直遷延者久之。直旣離本巢﹐自失負之勢﹐而受賄繁渥﹐諸島亦各生疑貳。直恃其彊﹐謂中國決不敢害己﹐或可徼幸如意﹐傑然詣款塞。詔誅之﹐梟直於市。餘黨潰去。別誌曰「姦民王直﹐倡亂於海。倭酋部落數萬﹐皆受直節制。流劫兩浙諸郡邑﹐三四年間﹐吏民死鋒鏑﹑塡溝壑者亦且數十萬﹐官軍莫敢攖其鋒。督閫胡宗憲懲張經之獲罪不知所措﹐乃欲議和以舒目前之急﹐奏乞遣使移諭日本國王﹐禁戢屬夷。上從之。先是宗憲檄徽州府收直母妻及子系金華府獄﹐至是出之﹐令有司丰衣食潔第宅以奉。而遣生員將洲﹑陳可願借市舶提舉職名充正副使往日本﹐且命二人持重賄見王直﹐說令滅賊保親屬取官爵﹐以覘其意。二使至五島﹐見直養子王氵敖﹐道以諭倭事。氵敖曰﹕『往見日本國王﹐無益也。此間有徽王﹐島夷所宗﹐令渠傳諭足矣。』明日﹐直出見二使。推髻左衽﹐旌旗服色擬王者﹐左右簇擁。二使心動﹐坐論鄕曲。直設酒食﹐情款方洽。二使曰﹕『軍門遣僕等敬勞足下風波無恙。』直避席曰﹕『直海界逋臣﹐軍門不曳尺纏牽而鞠之﹐而遠煩訊使﹐何也﹖』二使曰﹕『軍門以足下稱雄溟渤﹐諸蕃畏服﹐偉哉丈夫也。風波隔限﹐不能親犒﹐敢命僕等以黃白絲綿若干爲壽。』直忻然納。二使曰﹕『軍門推心置腹﹐援足下令妻壽母而出之獄﹐館谷甚厚者﹐蓋以足下材略超世﹐未能奮迹龍池﹐故遂涉身鯨波﹐亦不得已焉耳﹐非足下本心也。且足下曩歲曾扣關獻捷﹐人孰不知其功。今日能乘機攺節﹐滅賊自效﹐則爵賞必隆﹐悠久富貴﹐非但保全妻孥而己。』直墨然。乃挾二使登舟﹐巡數小島﹐誇示富彊而還。初﹐直聞母妻爲戮﹐心甚怨﹐欲犯金華。及見二使﹐始知家音﹐心竊喜。乃集所親信者計之﹐謝和等曰﹕『今日之舉﹐未可冒昧突往也。當遣我至親爲彼所素信者先往效力﹐以示欲降。待彼不疑﹐然後全師繼進﹐始可逞耳。』直笑曰﹕『妙算也﹗』遂遣王氵敖等來投誠效力﹐宣言王直歸順成功之後﹐他無所望﹐惟願進貢通市而已。宗憲爲直上疏於朝。許之。時直𨿽僞約歸順。而徐海﹑陳東﹑葉麻等已擁薩摩洲夷王之弟過洋入寇矣。時適舟山有零寇數百﹐宗憲遣葉宗滿等助官軍往剿盡殄焉。疏其功次﹐犒賞三酋。王氵敖笑曰﹕『此何足賞﹗若吾父來﹐當取金印如斗大耳。』旣而徐海﹑陳東寇松江嘉興﹐勢大猖獗。宗憲召王氵敖等謀之﹐以觀其意。氵敖等初欲小試殷勤﹐甘心助滅舟山零寇。至於徐海等正其所倚以圖大事者﹐且利直速來共濟﹐乃辭曰﹕『是非吾所能﹐須吾父來乃可耳。』遂畱夏正﹑童華﹑邵嶽﹐輔王汝賢在軍門﹐自以招直捕賊爲名﹐與葉宗滿開洋去。徐海﹑陳東由峽石抵烏鎭﹐圍桐鄕城。巡撫阮鶚在城中孤危甚急。時王直又遣養子曰毛海峯者﹐疑定海關以謝過﹝謂海不知通好之故﹐乃爾入寇﹞﹐間奉直命諭徐海。徐海未允。宗憲疾走。人賂毛﹐毛又遣人詣海。宗憲復令諜者賫銀數萬兩賂海而說之曰﹕『足下所求不過欲多得利耳﹐與其鏖戰而取劫掠之財﹐孰若安閒而享所自致之貨﹗且直與足下固唇齒也﹐直已遣子入款﹐朝廷赦其罪﹐將官之矣。足下不於此時解甲歸順﹐他日使直獨保富貴﹐孤立將安所爲也﹗』海然其計。於是遣所親入謝﹐約罷圍去。因索賂遺他倭酋。宗憲許之以銀牌綺幣﹐厚賜來者。來者徳之﹐以報海。明日﹐復遣他使來謝。宗憲厚待如初。凡數得﹐海始喜慰。而陳東以海私受重賄﹐不與之均﹐鞅鞅不樂。是夕﹐海果潛移巢去﹐道崇徳而西。東聞海去﹐勢孤﹐亦引去。圍始解。徐海乃屯於海鹽﹑平湖交界曠野之處﹐將造舟爲歸島計﹐日遣人與宗憲索饋。宗憲悉如其意與之。凡銀兩﹑絲綿﹑錦段與夫酒米﹑鹽醯﹑裁縫﹑醫師﹐巨細取給傳送之﹐所饋動以萬計。舟相接於道﹐𨿽供應月餘﹐未嘗缺乏。徐海旣感宗憲待之誠﹐且謂其不足憚。遂以故所戴飛魚冠及堅甲名劍來酬獻﹐間遣其弟洪入質﹐於是彼此無忌。諜報宗憲﹕『徐海麾下獨書記葉麻爲長﹐黠而悍﹐近與海爭一女子﹐不相能。非用間急縛之﹐則阻海歸心﹐且將爲後患。』於是遣諜賂海說令縛麻以擅功﹐潛並賂麻﹐使不疑也。海從之﹐與麻共宴宗憲之使。半酣﹐海謂麻曰﹕『予輩旣與軍門通好﹐便爲一家。今使者歸﹐予輩當釋兵遠送﹐以示款洽。』麻然之。命各部下俱不必從。海遂與麻同舟﹐復舉酒大飲。送使者至十里外﹐伏發﹐執葉麻。麻出﹐而故隸葉麻部曲皆怨且懼矣。宗憲恐生他釁﹐時時遣諜持簪珥璣翠金飾遺徐海兩妓女不絕﹝一名翠翹﹐一名綠珠﹐侍海專寵﹞。令兩侍女日夜說海並縛陳東。東乃薩摩王弟帳下書記。海猶豫未決。宗憲出葉麻囚中﹐令其詐爲書於東﹐乞兵賊殺海。其書故不以遺東﹐陰泄之於海。海得書﹐謂東等叛己。遂詐請東於薩摩王弟﹐代署書記。旣得﹐卽縛之以獻。葉麻與陳東相繼縛﹐而海麾下洶洶﹐益疑且怨矣。初﹐葉﹑陳二部下賊𨿽有憾海之意﹐而俱沾軍門之賄﹐遂皆隱忍。海恐此輩終爲己患﹐乃遣人與宗憲定計。先遣已部下數十人詣軍門求賞﹐皆受銀牌花幣﹐厚宴而歸。次遣葉﹑陳二部下之雄者各數十人﹐皆欣喜爭往﹐一路酒饌厭沃之。抵嘉興﹐通事者語賊云﹕『前日來者皆去兵器﹐空手入城﹐以便簪花執盞。爾等亦當如前。』賊從之。官軍伏於甕城﹐一將官先閉內城門﹐坐城樓上﹐令賊分四門而入。賊旣入甕城﹐而外城門隨閉。通事者語賊當拜城樓上將官受賞。賊下拜。伏出﹐每二人執賊一人﹐截其拇指而囚之。於是徐海自度縱歸故島﹐必爲蕃落之所殺。內附之心益固﹐請與部下入款。宗憲許之。諜往﹐定期。海先期一曰率倭眾數百人冑而陣平湖城外﹐又自擁百餘人冑而入平湖城中﹐庭謁軍門﹐稽首稱罪。宗憲與當事諸公厚犒之﹐竟傲然出。是日城中人無不魂戰色變。當事諸公忿其疆﹐皆議誅海以杜後患。宗憲欲縱海生還。迫於眾議﹐不得已而從之。然海眾尙千餘人屯近獨山﹐猛鷙難卽破。於是令海自擇便地居之。海擇沈家莊﹐卽僦與居。且饋遺海如曩時。旣而永保峒兵俱應徵集﹐宗憲又令陳東詐爲書夜遺其黨﹐言海己約官兵夾剿汝輩矣。陳東黨果大驚﹐卽勒兵篡兩妓女過海所﹐罵曰﹕『我死﹐若俱死耳﹗』遂相槊而斗﹐海中槊﹐眾大亂。明日﹐官兵四面合墻立而進。風烈﹐縱火焚之。海窘甚﹐沈河死。余酋搜斬殆盡。永保兵俘兩妓女以歸﹝二妓溺死於河﹞。於是辛五郎率餘黨遁至海島﹐官軍邀擊獲之。與葉麻等囚送都下。宗憲以下各進宮有差。然而王直猶負固自若。遣賊寇浙東諸郡﹐流及通州﹑楊州。宗憲欲以弭誘直出巢﹐於是委心畱用直前所遣來王汝賢數人﹐撫摩若親子﹐及葉宗滿兄弟﹝前同宗滿來者﹞盡加禮遇。時時對將吏言曰﹕『直非反賊﹐顧崛彊不一見我耳。見我鄕曲﹐故當有處也。』直聞之﹐謂軍門誠朴可欺。欲乘機見之﹐而還得完聚親屬﹐且自度縱不如平日所料﹐亦不至爲失水大魚。遂決策渡海﹐首遣蔣洲﹐次遣王氵敖﹑葉宗滿等率驍卒千餘人﹐且以丰洲王入貢爲名﹐先泊岑港。據形勢﹐分布要害訖﹐直乃與謝和等慷慨登舟﹐令眾曰﹕『兪大猷吾嘗破之列表﹐泊岸時須謹備之。』軍門當直未至時﹐已度其前有隙﹐豫調兪大猷於金山﹐而以總兵盧鏜代之。盧鏜者﹐舊與王氵敖等同事舟山﹐撫循倭夷備至。直坦然不疑。惟日聚羣倭﹐礪兵刃伐木爲開市汁。且索母妻子弟求官封。宗憲列狀以聞。上詔相機擒剿。宗憲祕不宣。夜馳至寧波城﹐密調參將戚繼光﹑張四維等督諸健將埋伏數匝﹐乃以夏正等爲死間﹐諭直曰﹕『汝欲保全家屬﹐開市求官﹐可以不降而得之乎﹗帶甲陳兵而稱降﹐又誰信汝﹖汝有大兵於此﹐卽往見軍門﹐敢畱汝耶﹗況死生有命。苟命當死﹐戰亦死﹐降亦死﹐等死耳﹔死戰不若死降﹐降且萬一有生焉。』直猶持疑﹐宗憲則使蔣洲往爲質曰﹕『如負約﹐則洲命懸爾手﹐敢爾欺乎﹗』直信之﹐凡直意所欲﹐軍門轍饋遺之﹐不吝巨萬﹐一如餉徐海時。直頗心喜﹐又其所親信王氵敖﹑葉宗滿遣來見者﹐軍門必降禮厚賄﹐笑語飲食﹐運牀共臥﹐觀契無間﹐皆爲說諭往來相通者五旬﹐久益情洽。風聞諸夷謂直已歸國﹐無復主之之心。而叛賈素依直爲淵藪者﹐且各散去。直計回島之難立﹐而納款則猶可徼幸保全親屬﹐且莫敢柰我何也﹐乃挺身詣軍門降。宗憲委曲諭之曰﹕『汝旣來歸﹐我當表奏﹐爵汝崇秩。但事達朝廷﹐上意不測﹐汝當以罪人居於獄。庶九重知汝負罪引慝之誠﹐我之爲汝請者可如意而得。脫有他變﹐汝之堅甲利兵固在﹐我敢負汝哉﹗』乃命一指揮伴送入杭州按察司獄。直遂俯首受命。獄中供帳備具﹐自是日有宴﹐夜有官伴宿。𨿽在狴犴﹐無縲紲之拘﹐有費應之資﹐直乃安之﹐以俟恩旨。其黨之在舟者﹐亦賜遺不乏如常。杭城日夜戒嚴﹐如虎在豢。王氵敖輩棲遲日久﹐各無鬥志。蔣洲以計先脫歸。宗憲乃遣將出師抵岑港﹐要賊黨去路。繼有別島賊來援﹐官軍奮擊敗之﹐斬獲甚眾﹐余竄歸大洋。有詔誅直﹐梟其首。妻子給功臣之家爲奴。直眾旣破﹐惟毛海峯等擁眾稱雄。然勢孤無援﹐時寇海濱﹐亦不甚張皇矣。後毛海峯率倭夷侵據舟山。官軍四面圍之﹐絕其水艸。賊困乏。官軍夾擊﹐賊敗死殆盡。毛海峯亦死於亂兵中。自是浙中稍得寧帖云。」《浙東備倭議》曰「昔我祖宗之制﹐防邊戍海﹐樹設周詳。郡縣之間﹐建立衛所﹐定海衛內轄四所。外轄後所﹑酃衢﹑大嵩中中左所旗軍一萬有奇﹐歲給官軍糧餉十萬餘石﹝此皆舊額﹐今軍缺糧﹐減存者止十三﹞。又置巡檢司九﹕曰螺峯﹔曰岑江﹔曰岱山﹔曰寶陀﹝四司環置舟山﹐俱隸寧波府﹞﹔曰長山﹔曰穿山﹔曰霞嶼﹔曰太平﹔曰管界﹝俱隸定海縣﹞。莫不因山塹谷﹐崇其垣墉﹐陳列兵士﹐以禦非常。復於津陸要衝置爲關隘﹐曰定海關﹝在南薰門外﹐最爲衝要。舊制額設指揮一員﹐旗軍五十名﹐盤詰舟航﹐以防姦細。官哨戰船停泊於此。今增協守民兵一十名。福蒼兵船亦此停泊﹞﹔曰舟山關﹝舊制額設官軍盤詰﹐今撥福蒼兵船防守﹞﹔曰小浹港隘﹔曰靑嶼隘﹔曰契頭隘﹔曰錢家隘﹔曰梅山隘﹔曰慈嶴隘﹔曰橫山隘﹔曰螺頭隘﹔曰碇齒隘﹔曰小沙隘﹔曰沈家門水寨﹔曰路口嶺隘﹔曰岱山隘﹔曰大展隘。凡一十有六。皆屯兵置艦以爲防守。其中﹐若定海關﹑舟山關﹑沈家門水寨﹑小浹港隘最爲要害。自昔至今﹐尢致嚴焉。定海烽堠一十三﹐後所烽堠十﹐﹛雨郭﹜衢烽堠六﹐舟山烽堠二十五﹐咸設旗軍以望聲息。晝煙夜火﹐互相接應。若﹛雨郭﹜衢之三塔山﹐舟山之朱家尖﹐矗峙最髙﹐所望獨遠。故設總臺﹐多撥旗軍﹐戒嚴尢至。設總督備倭﹐以公侯伯領之﹔巡視海道﹐以侍郎都禦史領之﹝洪武三十年以後﹐總督領於都指揮﹐海道領於憲臬﹞。海上諸山分別三界﹕橫牛山﹝在慈溪縣北大海中﹐與海鹽縣海洋爲界﹞﹑馬墓﹑長塗﹑金塘﹑冊子﹑大榭﹑蘭秀﹑劍岱﹑雙嶼﹑雙塘﹑六橫等山爲上界﹔又灘滸山﹑三姑﹑霍山﹑徐公﹑黃澤﹑大小衢等山爲中界﹔花腦﹑求芝﹑絡華﹑彈丸﹑東庫﹑陳錢﹑壁下等山爲下界。率皆潮汐所通﹐倭夷貢寇必由之道也。前哲謂防陸莫先於防海。緣邊衛所置造戰船﹐以定﹑臨﹑觀三衛九屬所計之五百料﹝上定海港一隻﹞﹑四百料﹑二百料尖快等船一百四十有三。量船大小分給兵杖火器﹐調撥旗軍駕使。而督領以指揮千百戶﹐每值風迅﹐把總統領戰船﹐分哨於沈家門。初哨以三月三日﹔二哨以四月中旬﹔三哨以五月五日。由東南而哨﹐歷分水礁﹑石牛港﹑崎頭洋﹑孝順洋﹑烏沙門﹑橫山洋﹑雙塘﹑六橫﹑雙嶼﹑靑龍洋﹑亂礁洋抵錢倉而止﹝每哨抵錢倉﹐所取到單並各處海物爲證﹞。凡韭山﹑積固﹑大佛頭﹑花腦等處爲賊舟之所經行者﹐可一望而盡。由西北而哨﹐歷長白﹑馬墓﹑龜鱉洋﹑小春洋﹑兩頭洞﹑東西霍抵陽山而止﹝哨至﹐亦取海物爲證﹞。凡大小衢﹑灘滸山﹑丁興﹑馬迹﹑東庫﹑陳錢﹑壁下等處﹐爲賊舟之所經行者﹐可一望而盡。由此而南﹐通於甌越。北涉於江淮。皆以南北兩洋爲要會。而南北之哨﹐則以舟山爲根。抵六月哨畢﹐臨觀戰船則泊於岑港﹐定海戰船則泊於黃崎港﹝海中以六月十二日爲彭祖忌。颶風大作﹐舟必預期收港避之﹞。仍用小船巡邏﹐防守備至密也。今日倭奴更不可以春汛期﹝自三月至五月爲汛期﹐六七八月風潮險惡﹐舟不可行。九十月小陽汛期﹐賊舟復可渡海﹐亦有停泊海島﹐乘間而至者。故今四時皆宜防海也﹞﹐而備禦宜益密矣。皇上軫念元元﹐震耀神武﹐命將興師﹐誅討不庭﹐一舉祖宗之舊章﹐而振飭恢弘之。設總督直隸﹑閩浙軍務大臣及巡撫都禦史﹐以蕃臬分任兵備﹐調發橫江鳥尾船二百餘艘﹝今皆廢壞﹞。攺造福淸船四百餘只﹝停造五百料等戰船﹐取軍四民六抖銀﹐增價攺造﹞﹐蒼沙民船復數百隻﹝或官造或雇稅﹞﹐召募福建﹑兩廣﹑邳﹑徐﹑松潘﹑保靖﹑永順﹑桑直﹑麻遼﹑鎭溪﹑大﹤廣束﹥及蒼處等兵不下十萬﹝今川﹑廣諸溪洞土兵悉皆免調﹞。敕鎭守總兵駐紮臨山﹝今攺紮定海﹞﹐協守副總兵駐紮金山﹝今攺紮吳松﹞﹐參將分守各府﹝寧﹑紹一參將﹐並各府四參將﹞﹐把總統轄衛所﹝舊制臨﹑定﹑觀一把總﹐今定海專設一把總﹐並各衛共六把總。俱題請欽依﹞。復有遊擊遊兵之職﹐以統水陸之兵﹝俱奏請欽依﹞。一時任事之臣非不攄殫謀畫﹐務底安壤。而豺虎未消﹐烽煙未靖者﹐蓋以城戍不足﹐而告急者多﹐則疲於奔命﹔庾帑不實﹐而資用者乏﹐則窘於設防﹔糧餉不時﹐而凍餒者眾﹐則怯於應敵﹔土著不練﹐而徵召者至﹐則艱於行法。此皆用兵之大患也。且倭奴入寇﹐自彼黑水大洋﹐舟行一二日抵天堂山﹐復一二日渡官綠水﹐抵陳錢壁下﹐漸經濁水﹝海水東去三四百里混泥而黃濁色﹐過此水漸深而淸﹐且氵鹵﹐爲官綠色。千里之外﹐海極深益氵鹵﹐視之黝黑色。《海道經》所載及人所見皆然﹞﹐因潮乘風﹐寇無定迹。甌﹑閩﹑渤海﹐南北可從﹐卽其南涉韭山﹐北由馬迹。舟山則四面可登。緣海則隨處可犯。遊兵把總等官督領兵船﹐自春歷夏﹐及小陽汛期﹐於南北海洋窮搜遠探。遇有賊舟﹐卽爲堵截。馳報內境﹐俾爲預防。復於沈家門列兵船一枝﹐以一指揮領之﹔馬墓港列兵船一枝﹐以一指揮領之。把總駐紮舟山﹐兼轄水陸﹔總參標下各選練精兵三千﹐以聽徵剿﹝近年議將總參標下陸兵更屬海道兵備訓練﹐仍各選親兵一千隨徵﹞。定海則屯聚重兵﹐屹爲巨鎭。賊或流突中界﹐則沈家門﹑馬墓兵船迆北截過長塗﹑霍山洋﹑三姑﹐與浙西兵船爲犄角﹔迄南截過補陀﹑桃花﹑靑龍洋﹑靑門關﹐與昌國﹑石浦兵船爲犄角。賊或流突上界﹐則總兵官自烈港督發舟師﹐北截於七里嶼﹑觀海﹔參將自臨山海洋督兵船爲應援﹐南截於金塘﹑大貓洋。而石浦梅山港兵船爲應援。以故今日之海防﹐會哨分哨於外海者爲第一重﹔出沈家門﹑馬墓之師爲第二重﹔總兵督發兵船爲第三重。巨艦云屯﹐倭夷之舟航弗預也﹔火器飈發﹐倭夷之短兵弗預也。以我之眾制彼之寡﹐以我之長技攻彼所不足﹐折蛇豕之勢而免內地震驚之虞﹐斯策之上者也。萬一疏虞而賊得登陸﹐由拙泥﹑烏山﹑鳴鶴場﹑古窯﹑松浦﹑丘家洋﹑官莊諸路﹐可犯慈溪與定海之西北境﹐以達於郡城﹐則向頭﹑觀海﹑龍山管界之備不可以不嚴。而丘洋﹑金嶴﹑慈﹑新城石墻之築﹐實所以扼其衝。由小浹港﹑穿山﹑昆亭﹑﹤廣束﹥頭﹑尖崎諸路﹐可犯鄞界與定海之東南境﹐以達於郡城﹐則小浹口置列兵船﹝海道兵憲譚綸﹑總兵盧鏜建議於港口置鐵發貢﹐重五千斤者一座。調發兵船防守定海。添設民八槳船一十隻﹐汛期則巡邏哨探﹐汛畢則容其樵采近境﹞﹐與後所﹑﹛雨郭﹜衢﹑大嵩﹑甬東﹑太平諸處之備不可以不嚴。而慈嶴﹑蛤嶴石墻之築﹐實所以扼其衝。由大浹口直走郡城﹐則西渡東津﹑桃花﹑梅墟之備不可以不嚴﹐而關口水陸之兵與招寶山﹑威遠城之築﹐實所以扼其衝。蓋我尺寸之地皆系金湯。得人而守則其險在﹐我防或少懈則反以資敵。若舟山故定海治也﹐四面環海﹐其中爲裏者四﹐爲嶼者八十三。五穀之饒﹐魚鹽之利﹐可以食數萬之眾﹐不待取給於外。初以承平無事﹐止設二所守之﹐軍卒止二千有奇﹐而歲久逃亡且大半矣。重以城垣低薄﹐不足爲固﹐萬一夷且生心﹐據以爲穴﹐則險阻在彼﹐非有勁兵良將﹐卒未易以驅除。而彼方挾其利便﹐四出攻剽﹐則濱海郡縣﹐容得安枕而臥乎﹖此今日之所當首以爲憂。蓋不止如雙嶼﹑烈港之爲賊窟而已也。夫海防莫急於舟師。今計定﹑臨﹑觀﹑昌各港官民船可二百艘﹐仍增造福蒼沙船五十隻﹐復有八槳漁网等船。舊例﹐官船料價﹐六分則徵於里甲﹐四分則扣於軍儲﹐以充造作。三年則輕修﹐六年則重修﹐九年則折造。其價仍扣於月糧﹐變賣於釘板﹐而給公帑以佐之。今之造舟給直又數倍於昔矣。昔之出海﹐旗軍食糧八斗﹝內將三斗安家﹐五斗隨行﹞。今之給餉水兵者﹐又數倍於昔矣。公私安得不困哉﹗且昔日之水軍固皆尺籍之編伍﹐未始徵兵於外也。與其募閩人以充水兵﹐孰若省召募而兼用土著﹐使久而習其揚帆捩舵之法﹐戰攻衝擊之技﹐宜無不便。況吾緣海之民﹐流亡內地﹐投充水兵以百千計﹐歸而用之﹐又奚不可哉﹗然滄溟萬里﹐茫蕩無涯﹐潮汐風勢之逆順﹐帆櫓人力之遲速﹐把截港氵義要害之處﹐曠闊亦不下數十百里﹐非若潼關﹑劍閣可一夫扼險而守者。寇已登突而爲之備﹐計亦晚矣。卽今定海衛所軍兵之外﹐復有總兵標下之兵﹐以戰以守﹐足備緩急。若﹛雨郭﹜衢﹑大嵩﹑穿山﹑龍山管界﹐形勢單薄﹐兵力寡鮮﹐宜各增置陸兵﹐勢相犄角。而於鎭兵所屯﹐相機調遣巡司鄕團﹐俾聯絡策應。若舟山則水陸缺防﹐抑不容緩矣。海道兵憲劉應箕﹐撥兵六百戍守﹛雨郭﹜衢﹐蓋爲是也。議者曰「國初緣海之兵﹐自足以周備禦之用。而乃謂不足﹐何也﹖蓋衛所之軍兵止存空籍﹐竄漏裁革者過半。倉庾之儲蓄止存空額﹐那移逋負者不貲﹔而復以羨余歸計部。此皆非污謨之善者也﹝近年﹐衛所軍兵隻身贅婿義子﹐悉皆革罷﹐止準見在軍伍者派撥糧餉﹐皆指爲羨余﹐解輸戶部﹐以充別用。故軍日耗而糧日寡﹞。今欲圖安攘久遠之策﹐無他﹐舉祖宗之成憲而行之爾。奏復原額錢糧盡充養兵募兵之費。不得復以那減充羨余﹐禁止逋負之姦不得以國賦潤豪猾。如又不足﹐不得已而加賦於民﹐當不至如今日之甚矣。仍嚴行淸勾之法﹐移查原籍有無丁壯可補者補之。如原籍亡絕﹐卽於衛所簡其見在壯丁補足。行伍贅婿義子﹐年力彊壯﹐俱準收充。不必執空籍以糜歲月﹝今巡撫趙炳然奏準舉行補足全伍官軍﹞。其犯罪充軍者嚴爲解發﹐使明隸尺籍﹐遵照近年本兵題準事例﹐不得有所脫漏。又不足則召募土著之人膂力精彊者﹐程能試補﹐仍復其身而給之食。立以程限﹐壯年爲兵﹐力衰而罷。不苦之以終身﹐不陷之以永久。則人皆鼓舞﹐樂於爲兵。軍無缺額﹐糧不虛廢﹐必無不任戰之民死於無罪者矣。議者曰﹕主兵不足則客兵不得不用。夫環海之變故無常﹐東南之財賦有限﹐以有限之財賦募無已之客兵﹐以防無常之變故﹐此豈異於割股以啖犬豕者也﹗況其貪殘之性不減於倭奴。使久居內地閒熟道路﹐習知土風﹐必有不戢自焚之禍。昔元末苗帥楊完之流毒於嘉禾﹐邇歲閩﹑廣之兵屢叛而從寇﹐益可鑑矣﹝此言補足行伍兼用土著﹐可以省召募客兵﹞。議者又曰﹕山海有自然之利﹐捐之民而困可蘇﹐故屯大榭之田可以固穿山之守。而耕牧金塘﹐足裨內地之糧餉。然其地極廣袤﹐物產無窮。賊屢過而不問者﹐以其中未有可欲也。旣田之則有可欲矣﹐能保其不據乎﹗苟無重兵以守﹐是委以與敵也﹐而可爲之乎﹝此軍大榭﹑金塘﹑斷不可田﹞﹗議者又曰﹕今之水戰止能邀擊去賊而已﹐未能遏來者之鋒。夫來賊銳而去賊隋﹐擊隋易而攻銳難。人情所皆知也。然擊來賊者仇之﹐撲火於方燃之始。火滅則棟宇可以無虞。擊去賊者﹐譬之收燎於旣燼之後。此其利害則有間矣。自海上下師擊來賊者僅一二見﹝戊午﹐參將張四維擒朱家尖寇。己未﹐總兵盧鏜殲三沙之寇﹞。而邀去賊者亦不過文其縱賊不追之罪耳。今若以擊來賊之賞而優於追去賊之賞﹐以縱來賊之誅而嚴於縱去賊之誅﹐更得當事者同心戮力﹐急如救焚﹐則邊鄙又何不寧耶﹝此言水戰以擊來賊爲奇功﹞﹗議者又曰﹕我兵陸戰每退怯﹐而鮮成功。夫倭奴常敗於水而得志於陸者﹐非其勇怯有殊也。交兵海上﹐吾特以戰艦之髙大﹐帆檣之便利﹐與火器之多取勝耳﹝總兵兪大猷嘗議賊或制舟與吾巨舟等﹐則未易取勝﹐故防海尢急於防陸。總兵盧鏜攻破雙嶼﹐得蕃寇鳥觜銃與火藥方。其傳遂廣﹞。彼登陸卽沈船破釜﹐所以一其志也。環龜自守者專其力也。顧能用兵﹐飽以饑我﹐逸以勞我﹐伏以伺我﹐佯北以誘我﹐狡獪深入之窮寇與吾柔脆之兵相角逐﹐勝負之數可坐而策也。誠能察彼己之情﹐卽以其勝我者而勝彼﹐握符馭眾者復以威克厥愛行之﹐寧不足以殄滅凶頑耶﹝此言陸戰當以謀勇兼全取勝﹞﹖議者又曰﹕定海緣邊舊通番舶﹐宜準閩﹑廣事例。開市抽稅﹐則邊儲可足﹐而外患可弭。殊不知彼狡者倭﹐非南海諸番惜身重命保貨之可比。防嚴禁密猶懼不測﹐而況可啟之乎﹗況其挾貲求利者非脯肝飲血之徒﹐捐性命犯鋒鏑者必其素無賴藉者也。豈以我之市不市爲彼之寇不寇哉﹗殷鑑不遠﹐往事足徵。當商舶未至而絕之爲易﹐貿易旣通﹐一或不得其所﹐復將窮凶以逞。此時何以禦之耶﹖況彼之寇邊者﹐動以千萬計﹐果能一一而與之市乎﹖內地之商聞風膽落﹐果能驅之而使與之爲市乎﹖旣以市招之而不與市﹐則將何詞以罷遣之耶﹖市以百至﹐兵以千備﹐市以千至﹐兵以萬備。猶恐不足以折其姦謀﹐今我財力果足以辦此乎﹖且市非計日限月之可期也。彼之求市無已﹐則我之備禦亦無已﹐果能屯兵而不散乎﹖此皆利害之較然者也。乃謂可以足邊儲而弭外患﹐不已大繆耶﹝此言蕃舶不可通﹞﹗議者又曰﹕倭奴悔禍﹐或揚帆稱貢而至﹐又將何以處之﹖昔楊文懿公守陳嘗著卻貢之說﹐謂其受貢亦侵﹐不受貢亦侵。今倭奴已爲仇敵。乃於構隙之餘﹐復敢懷其狙詐狼貪之心﹐而欲售其譎計﹐其罪不勝誅矣﹐況可與之通乎﹖且前此入寇之少﹐以通蕃下海勾引向道者少也。今玆入寇之多﹐以通蕃下海勾引向道者多也。不嚴禁姦之令﹐而欲開非時入貢之門﹐是止沸而益之薪也。況倭王微弱﹐號令已不行於國中。卽使通貢﹐果能禁諸島之寇掠乎﹖且常年貢使止數百計﹐而往歲寇邊之賊動以千萬計﹐豈寇邊之賊皆欲貢而不得貢者乎﹖謂宜頒降詔旨﹐申命海道帥臣﹐益嚴守備。貢則卻而驅之出境﹐寇則艸剃而禽彌之。則彼姦謀狡畫破阻不行矣。如其引慝伏罪﹐重譯效款﹐必欲率賓﹐同於諸蕃﹐以自納於覆載之中﹐則必質其信使﹐堅其誓約﹐諭令禁戢各島不復犯邊﹐期以數年爲斷。若果能恭命不渝﹐而後如先朝著例﹐復許之貢。此則義之所以爲盡﹐仁之所以爲至也。是故明徵定保﹐君子監成憲而行之﹐修治垣隍﹐愼固封守﹐一策也。編立保甲﹐內寓卒伍﹐一策也。譏察非常﹐嚴禁蘭出﹐一策也。綏拊瘡痍﹐固我根本﹐一策也。此皆所以治內也。修復墩堡﹐嚴明烽堠﹐一策也。繕治器械﹐精理戰船﹐一策也。出哨會哨﹐悉遵舊規﹐一策也。據險守要﹐聯絡響應﹐一策也。此皆所以治外也。至於練主兵而免調募之擾﹐足財用而資軍興之需﹐聚芻糧而給餉以時﹐嚴賞罰而攻罪不掩﹐設畫樹防﹐出奇應變﹐爲吾之不可勝以待敵之可勝。則在中外任事之臣加之意而已。然昔人有云﹕其備不在邊境而在朝廷。故曰無怠無荒﹐四夷來王。又曰惟徳動天﹐無遠弗屆。今明主方隆唐虞之徳﹐崇於羽之舞﹐又何必規規責效於甲兵之末乎﹗」直旣就戳﹐海賊徐惟學等據島分眾往來於福建省界﹐蜂屯逐﹐連破縣城。三十八年二月﹐倭寇犯饒平﹐流入漳州等處。督閫範欽遣都指揮孫敖會兩廣兵進剿。親率狼兵及千戶張春等﹐二次斬級七十七顆﹐生擒九名。奪回被虜官民人口一百八十餘名﹐牛馬二百二十餘頭匹。陸續官兵又獲眞倭賊一名林居鳳﹐姦細余超﹑張大﹑陳元愛﹐接賊犯人楊二及賊馬﹑吳絲﹑糸由絹等件。百戶趙盂李﹑鎭撫楊徳於石牌地方斬獲倭賊首級十顆。曲史萬邦邑奪回被虜一人﹐番衣一件。四十二年﹐復破興化府城都。禦史譚綸與參將戚繼光率師救援。賊走﹐敗之﹐潰入廣東界。《野記》曰「歲癸亥﹐倭賊圍興化城。相持數月﹔殺掠無算。賊偵近郊冢墓爲鄕宦富室者﹐則發其棺舁至城下﹐而俾之贖。否則屠屍而焚焉。城中米價倍湧﹐無所得﹐至於薪水俱竭﹐軍民疲因殆極矣。參將劉顯駐兵江口應援﹐不敢進。兵備副使翁時器新至任﹐適鄕宦陳應時建策﹐謂城上刁鬥喧噪﹐賊視爲常。今令夜不舉號﹐鳴拆息燈﹐靜坐至三更﹐四門各舉銃飛擊賊巢﹐若欲往劫之者。使其自相鬥殺﹐我軍繼之﹐可以取勝。時器從之。適顯使健卒八人﹐間道以公文會時器﹐其服俱以天兵二字爲號。倭賊得而殺之。乃相與定謀選黠賊八人﹐各服其服﹐持公文叩城。城中遂挽而上。或有言健卒不類﹐須察而防之。時器不聽。諸賊因得徧觀街巷出入樓櫓登降之處。時器下令守城者入夜輒靜﹐訛則有罰。時眾久憊﹐是夕相與寐熟﹐舉城寂然。賊探至城下試呼官軍﹐無一應者。乃罵曰﹕『城中人豈俱死耶﹖』八黠賊乃放火舉號。賊皆掩至﹐長梯蟻附而上﹐亂殺守卒﹐開城門擁入﹐縱焚廬舍。而時器猶未之知也。眾亂﹐時器從東門引下逃脫。賊分守城門﹐吏民無得出者。時賊半爲漳州土人﹐凡有名士大夫及巨室悉素知之。拘系一大寺中﹐命以金帛贖身﹐各限以數﹐不如數者腰斬鋸解之。蒲多縉紳﹐有四五世科第相承者﹐古今典籍比屋連巷。至是俱羅鋒燹﹐爲斯文之烈禍。賊搜掠編戶﹐靡有孑遺。屯城月餘﹐糧食盡罄。城外亦蕭然無可剽掠者。賊不能住﹐又慮援兵將集﹐去屯平海衛爲巢。都憲譚綸與參將戚繼光兵統兵攻之。繼光兵四千﹐聲言三萬﹐俱義烏人。素練習知兵法﹐而繼光又善鼓舞﹐俱敢向前死戰者。繼光初至﹐惟言我兵遠來困疲﹐須養月餘乃可用也。因出橐資命造紙甲﹐旣完猶言未可用。賊探知之﹐守稍懈。一夕夜半﹐忽傳令造飯﹐飯畢。自率兵居中﹐兪大猷爲左﹐劉顯爲右﹐銜枚疾走﹐天明逼賊巢。賊不意猝至﹐皆棄巢走。官軍掩殺﹐呼聲動地。斬賊數千餘﹐逃奔至廣東界。初﹐有庠生張某者﹐十年前夜夢一鐵甲人告之云﹕『我是天兵﹐放火殺人。歷午未至酉辛﹐滅皇紀破土城。牛女之分號令明﹐重熙會﹐見太平。』醒而記其半﹐至夜復夢如前。乃記全文﹐常與眾語。不知此爲何兆。至是﹐八賊果以天兵服色倡難﹐進城以午未日﹐出城以辛酉日。譚號二華﹐戚名繼光﹐並合重熙之義。二公紀律嚴整﹐士各用命。又俱江西人﹐分野屬牛女。於前夢語無不驗者。則生靈禍福﹐冥冥定數﹐信不可逃者也。自是閩中恃譚戚爲長城。開賊迄今蔓延抄掠各邑﹐未獲安堵。繼光父某亦爲總兵﹐先在山東魯橋與賣卜者鐘八交好甚密。鐘授繼光父以兵書﹐且教其用法﹐相別去。繼光父有事至京﹐旅次﹐一日鐘復來訪。時繼光母方妊。父年三十一﹐未有子。因問妻就館所得是男是女。鐘曰﹕『女也。若欲男﹐須戊子年九月朔亥時生乃汝子耳。可名之曰鐘祥壽﹐他日以勛名昌汝家也。』繼光父笑而頷之。是後鐘每至不由戶入﹐從空而下。去則復從空而上﹐倏然不見。繼光父知非凡人﹐盡誠祈叩之。鐘乃吐實﹐謂我狐仙也。自此不復再見。繼光父抵家﹐果產女。後母復妊﹐至戍子年閏九月﹐父意其言默禱俟驗。迨朔日亥分﹐忽見鐘閃入臥內。舉子卽繼光也﹐小字鐘祥壽。旣長﹐父授以兵法。穎悟若素習﹐負膽气﹐饒智略﹐有古良將之風。禦卒𨿽嚴﹐恩養備至﹐甘苦與共﹐結其死心。教以戰法﹐賊敗不許取首級﹐惟以鏖戰爲功。臨敵卻顧者始犯則截其耳﹐再犯則梟首﹐偏裨以下不少貸。所獲賊輜重俱歸將士﹐分毫無所私﹐故戰無不勝。著《心法紀略》﹐兵間鑿鑿﹐皆可行雲。」四十三年三月﹐倭賊屯潮之烏石﹐流突氵戎水都神山溝地方約三千餘人。都閫範欽會同兩廣軍門吳桂芳﹑恭順侯吳繼爵督兵進剿。三月二十六日﹐總兵兪大猷移營﹐五鼓發兵。以福兵並王詔﹑門崇父二參將下兵分三大枝而進。午時逼賊寨。賊率精銳出寨擺定﹐分兵來衝。福兵首與相持﹐半頃末決。兪大猷督後﹐急遣人斬哨長首級二顆。徧行宣示於福兵﹐奮勇先登。王﹑門二參參將狼兵繼之。吶喊直奔賊中﹐大戰良久﹐一鼓破之。或奔入寨﹐或奔入山。各兵分投追殺。殺六百有奇﹐恐寨中埋伏﹐用火箭銃炮四面圍焚﹐燒死一千餘人。是役倭賊大率死於鋒鏑灰燼﹐將及二千﹐奪出被虜者逾數百人。已而敗衄遁走。搶船出海。忽風雷大作﹐俱溺無免者。《廣東海倭論》曰「海寇有三路。設巡海備倭官軍以守之。春末夏初﹐風迅之時﹐督發兵船出海防禦﹕中路至東莞縣南頭城出佛堂門﹑十字門﹑冷水角諸海澳﹔東路惠潮一帶﹐自柘林澳出海﹐則東至倭奴國﹐故尢爲瀕海要害﹔西路髙﹑雷﹑廉海面﹐惟廉州境接近安南﹐爲重地焉。夫倭當朝鮮之下流﹐山巒幾而環以大海﹐天地東南之仁气至此而盡。性譎且凶﹐狙詐狼貪﹐風土使之然也。歷齊﹑魯東﹑淮﹑浙﹑泉﹑漳而後至於潮。雙桅出沒東洋﹐如履平地久矣。其爲海Й患也。弘治以前﹐無通蕃者﹐故亦無海寇之擾。正徳初﹐始漸有之。宋素卿﹑宗設之犯鄞﹐圍城劫庫﹐放火殺人﹐非無人而至前也。吾廣玩忄曷防備失策﹐漳舶遏糶而巡哨私通﹐是以螳螂逞威﹐肆其暴竊﹐一聞風鶴﹐懼喙宵奔﹐豈非浙固剝牀災近者耶﹗然波濤洶湧﹐千里吞吐﹐而我之步騎弗與﹔木筏輕ザ﹐浮沈聚散﹐出沒若鬼﹐而我之巨舸弗與。彼若焚舟登陸﹐拚死而斗﹐又有交通接濟爲之助焉﹐浙災其在閩﹑潮矣。是故杜寇之來﹐莫若嚴於自治。禁豪勢交通之私﹐斷小民接濟之路﹐沿海居民互相保伍﹐昭王度示國信﹐俾其革心﹐感我綏來﹐計之上也。師有潛伏﹐謀在察微﹐勢有窒礙﹐謀在攻堅﹐以不可勝而待勝﹐計之中也。若夫立鉤距作沈﹐命艸而禽彌之﹐計之下也。噫﹗用其上寇亦民矣﹔用其中寇自寇矣﹔用其下則民勸﹔寇矣。司海道者請三思之。」方倭之寇浙﹐趙文華以工部尙書賜玉帶出督察﹔胡宗憲後亦論功加兵部尙書﹐有玉帶之賜。旣文華還朝﹐得罪罷職。時寇旣平﹐朝議示憲﹑文華及巡撫阮鶚費用不節﹐軍餉多獘。上命給事中羅嘉賓﹑禦史龐尙鵬同往查軍門及督察用過各省錢糧數目。文華冒破十二萬﹔阮鶚六萬﹔宗憲亦不下十萬。疏論其侵匿。時宗憲猶在浙﹐曲爲彌縫﹐上疏辧明﹔鶚去官﹔文華已故。皆坐賄追並。後南科給事中陸鳳儀疏劾宗憲不法事。上詔逮至京。尋原其罪免歸﹐皆輔臣嚴嵩之力也。遂以都禦史趙炳然代宗憲﹐除總督福﹑直銜止巡撫兩浙兼理軍務。炳然舊爲浙巡按﹐見宗憲靡濫之獘﹐務崇安養﹐民得息肩矣。然浙之嘉﹑湖與直之江南諸郡固澤國也﹐縣多無城﹐府𨿽有城而弛斥不堪禦寇。況承平日久﹐驟加倭警﹐非惟鄕民奔竄不自保﹐凡城中居民亦無固志。於是各處縣邑俱創新城﹐而府城之圯壤者皆議增髙培厚。嘉興爲浙西直南﹐倭寇必經之地﹐尢爲要害。知府侯東萊請於當道重修其城﹐屹然爲東南巨鎭焉。行人嚴從簡《東南巨鎭賦序》曰「維昔南仲﹐城彼朔方﹐獫狁於襄﹐詩人賦之﹐而周宣中興之美﹐南仲良翰之績﹐炯炯若在當時而親睹其盛也。嘉興爲浙大郡﹐予之故里。擾於倭夷﹐民遭荼毒﹐視獫狁蓋有加焉。而城守之議﹐累歲弗定﹐偸豫目前﹐不爲遠慮﹐能免厝積之虞也幾矣﹗維時監司郡守卻顧而起﹐規畫旣定﹐百堵具興﹐匝月迄事﹐不失尋丈﹐可以制治保邦。使海魈望而畏﹐聞而遁﹐如獫狁不再肆於朔方也。予奉使江藩﹐便道歸省。適觀厥成﹐嘉其保障之有藉﹐而民風可采以上獻也。敢繹詩人之緒﹐比辭ゼ藻﹐以紀一時咨諏之所得云﹐豈敢自謂登髙能賦也歟哉﹗賦曰﹕『奧惟名郡﹐瑞產嘉禾﹐治分七邑﹐道達四途。星麗斗女之纏﹐險環海若之都﹐虎右琚而望越﹐龍在盤而控吳﹐塞以秦山﹐枕以太湖﹐雄一方之形勝﹐冠兩浙之輿圖。民生其間兮﹐旣庶而康﹐百年化洽兮﹐守法而臧。士詩書兮農稻糧﹐外弦誦兮內組裳﹐怯於見長吏兮﹐重於去故鄕﹐非有推埋睚眥之豪兮﹐亦無探丸鳴桴之彊習。太平之嬉遊兮﹐曾不識夫金槍。𨿽外戶之不閉兮﹐誰念及。夫城隍頹垣兮﹐斷塹破格兮﹐圯梁荊棘兮﹐叢生﹤鼠生﹥鼯兮﹐嗥藏合上下兮﹐恬熙忘儆戒兮﹐苞桑夫何昊窮﹐降割歲癸不仁。妖蜃掉尾以生狼﹐狂鯢鼓鬣以揚氛。驀倭奴之市艦﹐泊武原之海濱﹐曾無幾人而登岸﹐可以一計而成擒。豈柰我軍之烏合﹐輕嘗彼賊之狼腥。始轉戰於鹽縣﹐旣敗北於竹林。嗣是寇知無備﹐大集四侵﹐或由姑蘇﹐或由柘村﹐或由沙川﹐或由石墩。指郡地以爲囊橐﹐遂直搗以薄孤城。烽焰攸起﹐玉石俱焚﹐烏驚星散﹐鬼哭天昏﹐此在郊野之慘毒﹐孰與城居之酸辛。驅孱弱以荷戈﹐分堡垛以守援﹐流矢進插於內捨﹐飛丸直貫於周廛﹐荒垣可以立碎﹐肩壁可以潛攀﹐遑遑畫夜﹐額額如年。時有訛言之卒發﹐恆致ㄨ竄之莫前。遊魚於釜﹐笠獸於柵﹐或掩泣以待戮﹐或乘隙以出遷﹐蓋危於壘卵者凡幾矣﹐而猶或免於摧殘。天不好殺﹐賊飽而還﹐乃僥幸於一擲﹐非可恃於萬全。時則元戎懲其禍﹐禦史卹其危﹐諸司贊其猷﹐士民條其規﹐咸謂諸郡之要害﹐獨惜玆城之敝頹﹐宜崇宜補﹐宜擴宜培。𨿽眾議之僉同﹐惟當事之睽違﹐勒小費而昧弘略﹐計目前而忽遠程。譬諸富人巨室﹐門扃不徑﹐未免犬吠夜起﹐主人不寧﹐矧溟濤之巨測﹐能安枕以無驚。事如有待﹐以迄於今﹐旣天時民志之協吉﹐正一勞永逸之當興。乃請乃任﹐乃相乃視﹐乃咨乃諏﹐乃營乃締﹐圭測旣定﹐大功斯起。不聞徵召﹐工雲集矣﹐不聞采鑿﹐石山累矣﹐不聞斬木﹐楨森列矣﹐不聞破壞﹐土層屯矣﹐不聞戒儲﹐餉日盈矣﹐不聞會斂﹐費時給矣﹐不聞督責﹐畚插騰矣﹐不聞令委﹐官司效矣﹐不聞致期﹐雉牒整矣。詔爾勿亟﹐眾子來矣﹐倏爾匝月﹐事告竣矣﹐卑者是崇﹐傾者完矣﹐狹者是辟﹐薄者厚矣。豈神輸而鬼運﹐實經畫之中理﹐不勞民而傷財﹐竟大工之畢舉。由是國有維翰﹐民有攸護﹐姦可防﹐隙可杜﹐戰可勝﹐守可固﹐聿制治於未亂﹐信折衝於樽俎﹐建一方之巨鎭﹐樹東南之彊輔。噫嘻﹗人知新城之爲美﹐曷若舊業之安堵﹐則所以感時追盛﹐而扶植其基本者﹐尢宜先務也﹗故觀於其市﹐則百工居肆﹐行旅出途﹐商賈輻輳﹐弦管謳歌﹐作息不禁﹐襦褲且多﹐昔之恬利斯城者﹐今果不耗其資乎﹗觀於其士﹐則從容庠序﹐帝典王謨﹐濟濟藹藹﹐朴或菁莪﹐桃李蔭植於公門﹐奎璧聯耀於黌廬﹐昔之黼黻斯城者﹐今果不喪其美乎﹗觀於屬邑﹐則鹽膏展武﹐澤潤當湖﹐魏塘仁洽﹐崇桐義摩﹐嘉秀風淳﹐無事鞭蒲。昔之拱翼斯城者﹐今果不至於離析乎﹗觀於田野﹐則三農奮力﹐百谷盈阿﹐穰穰千倉﹐稅無負逋﹐雞豚糗醑﹐喜饜妻拿﹐昔之充溢斯城者﹐今果不至於匱乏乎﹗觀於武備﹐則犀革七屬﹐膠弓五和﹐危樓巨櫓﹐長矛短戈﹐壺柝﹐淸角烏烏﹐肆皇靈之昭赫﹐將妖診之潛磨﹐昔之壯固斯城者﹐今果不至弛斥乎﹗何以使人民之咸賴﹐何以使徳政之弘敷﹐何以復承平之善治﹐何以起康衢之謠歌﹐蓋旣不忽乎地利﹐自當究意於人和。吾時登城之南堡兮﹐俯鴛湖之在袖﹐爲李之巨浸兮﹐乃鐘靈而毓秀﹐菱蒲魚鱉之繁植兮﹐叔米舳艫之雜驟。忽薰風之可迎兮﹐信慍解而財阜。且危亭之當面兮﹐煙雨霏霏以交澑。思撫景以布惠兮﹐保治安之長久。吾時登城之西譙兮﹐ツ雄藩於武林﹐龍飛鳳舞之爲勝兮﹐錢碑宋殿之何尋﹗三秋桂子兮十里荷芬﹐君臣宴逸兮社稷分崩。嗟往事之可鑑兮﹐柰奢麗之猶存。玆風土之相接兮﹐矧習俗之移人。矯枉歸正兮﹐戒彼荒淫。思明徳弘勛之努力兮﹐媲吳山越嶺以嶙峋。吾時登城之東碟兮﹐望溟渤之洋洋。彼旭日之飛升兮﹐噓下土以太陽。敖金烏之閃鑠兮﹐消氛之毫芒。鯨鯢遠遁兮﹐魑魅潛藏﹐海宇澄淸兮﹐戎隸來王。思內順以外威兮﹐是用惕夫蠻方。吾時登城之北樓兮﹐膽縹緲之五云。惟仁聖之端居兮﹐司黜幽而陟明。矧醜倭之跳梁兮﹐每廑慮以焦神。眷賢能之翰垣兮﹐奏治最於彤廷。什南顧之殷憂兮﹐當殊擢以示旌。思實大以聲宏兮﹐膺天寵之惟殷。環顧重城之四表﹐願言駿惠之旁流﹐匪直玆邦之受福﹐亦卜鳳歷之鞏悠。聊綴翰以紀盛﹐俟彤管以羅搜。比獫狁之於襄﹐庶南仲之作求。亂曰﹕惟城之髙﹐千層霄兮。皇猷軒朗﹐亦竣極兮。惟城之厚﹐盤下土兮。聖化汪﹐亦何垠兮。鬼神呵護﹐禁不祥兮。海不揚波﹐刀斗靜兮。羣黎百姓﹐寧幹止兮。非非四牡﹐觀厥成兮。采采民風﹐獻儆戒兮。佐天子於有道﹐俾四夷以爲守兮。』」按別書載﹕杭州指揮陳善道舉武進士﹐多謀略。癸丑四月﹐流倭百餘犯赭山。赭乃杭海關隘也。善道率民兵三百﹐徒走七十里﹐遇賊。手射殺六人﹐梟首一級。賊大驚﹐進迫之。民兵皆烏合之眾﹐一時瓦解。善道獨戰於濘鹵中﹐靴滑蹶僕﹐遂被洞肋而絕。壯士潘賓﹑王貴﹐赴斗俱死。奏聞。敕建祠﹐祭如典。祠在杭西湖之上。又歐陽深﹐南安人﹐以太學生例授衛指揮。倭犯泉州﹐逼城而陣。深督藥弩手射卻之。復逼同安城。深率弩兵破賊﹐追出薴溪而還。壬戍﹐中丞遊震得檄授深兵。會賊發冢質贖﹐且及深先塋。深緝知賊可夜劫﹐潛師冒雨破賊於洋頭山。賊復屯八尺嶺﹐謀絕郡城餉道。深率師擒斬其酋﹐連拔七砦﹐餉道以通。兵威大振﹐招降數萬人。復執江一峯﹑李五觀等戮之於市。奏績﹐上嘉其功。欽授都指揮僉事﹐專職泉漳地方。永春賊酋呂尙等皆窘﹐乞降。是年冬﹐倭奴陷興化郡城。時倭新至﹐銳甚。遊中丞檄深進兵復城。乃進屯瀨溪﹐時兵僅千餘人耳。與賊對壘﹐賊數夜劫﹐以營堅﹐輒不利而去。由是不得南下﹐無何棄城遁﹐保崎頭堡。深入城﹐視府庫﹐撫餘民。越日移紮東宵﹐逼賊巢十五里。賊日以數十騎挑戰。深堅壁以伺其便。月餘﹐援且至。賊聞﹐悉眾來攻。乃身率親兵迎占﹐數合勝之。至晚﹐賊四合來攻。我兵寡疲。深以死自誓﹐身被二槍﹐猶手刃二賊﹐力戰不支﹐遂被殺。裨將薛天申﹑周嶽鎭及麾下數人﹐同赴敵死之。深死不旬日﹐援兵至﹐遂滅賊。中丞以聞。賜立祠祭。給棺殮費﹐蔭子孫世襲指揮僉事。又王徳﹐字汝惰﹐溫州人。少英異﹐有大志。舉丁酉鄕試戊戌進士﹐庚子授東昌推官。嘗署髙塘﹐民病汲﹐開北門便之。鑿土得石﹐石文有曰「北門開﹐王徳來。」人以爲神。後棄廣東兵備僉事東歸。丙辰﹐倭擾入溫。官府熟視不知計。徳主族議﹐練鄕兵待之。倭度南溪﹐入蒲洲。殲之於上金。斬首十有六﹐擒十四人﹐拔其肋虜八十人還之鄕。明年﹐復殲於梅頭﹐斬七首。自是﹐倭畏永嘉場﹐不敢犯。﹝永嘉場﹐王子之所居也。﹞戊午四月﹐倭酋數千﹐方圍樂淸。兵備袁祖庚來告急﹐遂移袁寧村﹐以便策應。其日﹐參將張欽來附。是時﹐倭圍郡甚急。袁請授以欽﹐並進徳﹐許之。淩晨﹐簡輕銳﹐從間道往。日晏﹐伏起金嶴﹐遂遇害。當變作時﹐手猶射殺數人。張欽兵相視甚邇﹐無一救者。總督胡宗憲上於朝﹐詔贈太僕寺少卿﹐立祠郡城。蔭子世襲百戶。嗚呼﹗當王子爲兵科﹐爲兵憲﹐以兵死﹐死職也。今死溫﹐何哉﹖觀此二傳﹐則當時死事於倭者﹐多不能悉。而倭之展轉地方﹐亦因可見。故附記之。自王直倡亂﹐被禍莫甚於浙江﹐次而福建﹐次則廣東。三鎭大臣自當協心同力﹐肘臂相應。浙江巡撫趙炳然上浙江邊防事宜八事﹐疏略曰「臣惟成可大之業者﹐固在於用人﹔立可久之規者﹐尢在於以法。蓋有人非法無據﹐有法非人不行。以人行法﹐事之所以永濟也。臣竊見東南自有倭犯十年於玆矣。禍始於浙之東西﹐後延於江之南北。仰荷皇上徵兵命將﹐議餉出貲﹐神略斷自淵衷﹐玄威震諸海表﹐以致醜逆就殄﹐兩江已寧。𨿽浙江時有發作﹐臣防禦是愼。惟福建去歲冠變非常﹐而浙境實相唇齒也。蓋出此入彼﹐海之港口皆通﹔避實擊虛﹐賊之姦謀巨測。法曰勿恃其不來﹐而恃吾有以待之。正今日之急務也。臣自抵任以來﹐咨詢旣竭﹐寢食靡遑﹐恐無以仰副皇上任使之重。除汰冗兵﹐減糜費﹐見議題請外﹐謹將防海事宜條爲八事﹐上請聖明采擇焉。此皆眾口之常談﹐諸臣之屢疏﹐與本兵節有議行者﹐但人情玩於故常﹐而功效沮於虛應﹐終成畫餅﹐未見敷功。此臣之所大懼也﹐不敢不有言也。伏望皇上敕下兵部再加查議。如果可行﹐懇惟申飭令臣督責司道將領軍衛有司文武等官著實舉行。有不用命者﹐聽臣參劾。此可以奏目前之安而爲有備之算﹐亦一策也。若夫求安攘之大計﹐立永久之弘規﹐則揀任守令而責以民兵保甲之法﹐整頓衛所而責以軍兵戰守之宜﹐敬祖宗﹐內而沿海鱗次之兵﹐外而出洋戰船之制﹐江之南北浙與閩﹑廣各選一大將以統其權﹐擇數偏裨以專其地﹐隱然常山之蛇勢﹐仍行各省撫按等官因邊以計兵﹐因兵以計食﹐允矣。戰守之鴻圖﹐先治己而後勝人﹐急內安而求外順。伏惟皇上神明﹐下之兵部再加酌量。擇義而行﹐天下幸甚﹗東南幸甚﹗臣愚幸甚﹗一曰定兵額。臣惟將貴專謀﹐兵尙服習。欲觀號令之有紀﹐必須綱紀之素明。浙江之兵﹐原系募用土人﹐並非衛所尺籍。所用頭目﹐或名把總﹐或名千總﹐或名哨官隊長﹔所部各兵﹐或六七百名﹐或四五百名﹐或一二三百名。把總不必同於千總﹐千總不必多於哨官。權齊心異﹐似無體統。臣督同三司各道及總參等官會議﹐兵額除水兵因船之大小﹐布港之衝僻﹐祗應出哨﹐按伏打截﹐不在營伍之例外﹐其餘陸兵仿古什伍之制。五人爲伍﹔二伍爲什﹐外立什長一名﹔三什爲隊﹐外立隊長一名﹔三隊爲哨﹐外立哨官一員﹔五哨爲總﹐外立把總一員﹔五總爲營﹐俱屬主將一員。與髙標旗纛哨探健步書醫家丁等役俱統領之。舉一營而各營無不同也﹔舉一總一哨一隊而各總哨隊無弗同也。非但虛數難容﹑錢糧有紀﹐如是而以上臨下﹐以卑承尊﹐名分定而號令行﹐心力齊而气勢壯。居常則合營操練﹐遇警則分布戰守。庶幾乎心之使臂﹐臂之使指之意矣。二曰振軍伍。臣惟民出賦以養軍﹐軍出力以衛民。今之軍皆食民者也。然寇變之來﹐不惟不能衛民﹐每借民以爲城守之助。是養軍者民也﹐保軍者又民也﹔禦賊者民也﹐保民者又民也。積獘已久﹐殊失設軍之意矣。臣督行二司淸軍及都司操捕等官﹐通將所屬衛所﹐選委廉幹府佐官員﹐親詣弔查捲冊﹐備將實在軍丁﹐除屯運外﹐不分正余﹐淸出挑選正軍。老弱者﹐就以本戶壯丁頂替﹔逃亡絕戶者﹐卽撥鄰近餘丁抵補。編成行伍﹐造冊在官。仍選任智謀掌印操捕等官﹐加意撫卹﹐不時操練。一面將各逃軍行原籍勾解屯糧﹐行所司追給。至於買閒占役差遣跟官等獘﹐通行嚴革。目前𨿽未敢遽謂可用﹐而從此練成。與招募客兵表裏戰守﹐則主兵日充﹐主威日振。將來客兵可以漸減。三年之艾及今蓄之﹐尢之可也。衛所不有所賴耶﹖三曰練民兵。臣惟民壯弓兵之設﹐本爲防捕盜賊﹐盤詰姦細﹐而無軍州縣尢籍以備禦者也。近𨿽半追工食﹐以資募兵之餉﹐然存畱者不少﹐各該官司或以之跟用役使﹐或以迎送勾攝﹐至於編徭。聽憑棍徒包當﹐曾無選練實用﹐徒爲衙門市棍淵藪矣。玆者盜賊橫生﹐不止外寇﹐合將民壯弓兵務選勇健應役。責成該掌印巡捕等官﹐以時操練﹐習熟武藝。遇警協助軍兵﹐並力戰守。有功之日﹐各該官司並行獎勸各役重加犒賞。如有縱盜殃民﹐通行懲戒﹐及不許有跟官役使勾攝迎送市棍包當等獘。果能練成﹐非但擒捕盜賊﹐卽使大寇突來﹐而捍禦有具。一役之練﹐一役之利也。郡邑不有所賴耶﹖四曰立保甲。臣惟浙江地方﹐在邊海則有倭寇﹔在內地則有盜賊﹔在河港則有鹽徒﹔在山僻則有礦徒﹔中間外作向導姦細﹐內爲接濟窩家﹐往往有之。若非申嚴保甲之法﹐以謹譏察﹐以相救援﹐恐無以弭盜而塞源耳。合行守巡兵海等道通查各府州縣城市鄕村﹐每十家編爲一甲﹐選一甲長﹔每十甲編爲一保﹐選一保長。平居則令互相譏察﹐不許出外非爲﹐及容畱歹人。並有窩隱不舉者﹐一家犯罪﹐九家連坐﹔甲長犯罪﹐保長連坐。仍令各甲置辦隨便器械﹐一家有警﹐甲長鳴鑼﹐九家齊應。如賊勢重大﹐保長鳴鑼﹐九甲齊應﹔一保鳴鑼﹐各保齊應。有不出救應者﹐許被盜之家告官﹐或訪出通行治罪。其山海之間大族巨姓﹐自相連合﹐力能拒寇。各保身家者﹐仍立族長。平居有警﹐亦照保甲之法。有功者各與官兵同賞﹔不救者亦與失事同罰。俱不許令其出官打卯送迎勾追勞費等事。如此非但足以譏察內姦﹐亦可以防禦外盜。一方之行﹐一方之利也。村落不有所賴耶﹖五曰明職掌。臣惟浙江一省設六把總以分領水兵﹔四參將以分領陸兵﹔又設一總兵以兼統水陸。練兵防禦﹐各有專責。曩因海洋有警﹐總參等官統駕兵船下海。恐難分兵應陸﹐卽以陸兵付諸海兵各道管理﹐固一時權宜之處也。然各道之在地方﹐勢權爲重。而選練譏察與夫錢糧﹐尢爲至要事。固不可不假於各道耳。臣恐遇警之時﹐衝鋒破敵﹐又將官之事﹐各有定分也。今後總參官員各照原分信地﹐用心防守。各道則選兵稽獘調度錢糧外﹐其居常﹐將官操練﹐該道閱視﹔遇敵﹐將官攻剿﹐該道監督。不俱水陸﹐悉照遵行。其臨敵功罪﹐則以將官爲重﹔平時修舉﹐則以該道爲重。使文武共濟﹐不得互諉。及照省城防守管操都司等官﹐於水利道設兵一營﹐一例而行。庶職掌分明﹐而常變有托。戎務賴以振揚矣。六曰分統轄。臣惟任將所以專事﹐分地所以責成﹐貴在隨宜而酌處之耳。今原設鎭守總兵官一員﹐住紮於浙江定海﹐以統浙﹑直水兵﹔協守副總兵一員﹐住紮於直隸金山﹐以統浙﹑直陸兵。平時責任𨿽有水陸之分﹐臨敵徵剿則無水陸之限。南北並峙﹐控扼海防。俱任兼浙﹑直﹐處亦善矣。但此總督節制時事也。今總督已奉明旨革去﹐則浙﹑直爲二鎭矣。臣以巡撫浙江﹐是金山副總兵﹐不得用之於陸﹔而巡撫直隸者於定海總兵﹐不得用之於海矣。況浙﹑直遼隔﹐水陸艱劇。若使照前均統而兼任之﹐恐有不便。伏望皇上敕下該部議擬﹐合無將總兵副總兵官各照信地。在定海者止屬浙江﹐在金者止屬直隸。各總理水陸兵務﹐如浙﹑直鄰界﹐水陸有警﹐亦照巡撫事例﹐俱有互相策應﹐勿分彼此。如有推諉觀望者﹐聽臣等與該巡按禦史參究。庶乎事有專責﹐兵有專統。旣不失共濟之意﹐又可免牽制之虞矣。七曰嚴哨應。臣惟浙江海防分布水陸﹐兵已有定矣。然哨探者﹐三軍之耳目﹐而策應者一身之手足也。但各該將領官員﹐平時而不先哨報﹐遇警而不相策應。誠恐外寇突來﹐何以猝應﹖合行令海兵等道監督參總等官﹐務要陸兵守險﹐水兵出洋﹐嚴行哨探﹐互相傳報。必使水兵在洋遇賊邀擊﹐不令近岸。縱有近岸﹐陸兵堵截﹐不令輒登。卽若登犯﹐並刀夾擊﹐不令流突。又或奔遁下海﹐水兵仍行截殺﹐不得搶船脫去。如追餓犬﹐不令休暇。以收一鼓成擒之功﹐斯易爲力﹐此水陸戰守之大機也。若或賊登岸而水兵不知﹐賊燒劫而陸兵才覺﹐以致賊合勢甚﹐用我向導﹐得我地形﹐而又逞彼技勇﹐滅益難矣。是哨探之不明﹐傳報之不速﹐防剿之不力﹐策應之不前﹐罪將何辭﹗失事官兵先拿處治﹐將領嚴行參究。八曰公賞罰。臣惟賞以當功則人以勸﹔罰以當罪則人以懲。古今之通道也。東南自倭患以來﹐刑賞之間屢經諸臣之所建白。本兵之所議覆賞申五等﹐罰重臨陣﹐可謂明且備矣。臣尢有說者﹐蓋運籌決勝﹐主將之能也﹔衝鋒破敵﹐偏裨之任也。今之將領退縮逗𨖻﹐厥罰獨重矣﹔而戰勝攻取﹐厥賞可不獨優也耶﹗其在督撫諸臣﹐會計兵糧﹐預謀戰守﹐責固惟均。而率三軍蹈白刃﹐履危冒險﹐所不與也。以此較彼﹐分自有間﹐而功罪自不能以相同。夫惟不同﹐則公論能明﹐而趨避莫售矣。今之論賞﹐督撫與主帥同是﹐故有希功而捏報者矣﹔今之議罰﹐督撫與主帥同是﹐故有掩罪而扶同者矣。又或功成於部下﹐而主帥不以明﹔罪始於頭領﹐而主帥不能正。皆非利害相關﹐而指臂與心气之所以不貫也。今後如有僨事敗軍﹐將領之責﹐視文臣固專﹔而論功錄勞﹐文臣之賞﹐視將領貴薄。其在部下﹐尢當賞不遺賤。罰必自始﹐庶法典至明而至當﹐人心可勸而可懲。宋臣嶽飛曰﹕『文官不要錢﹐武官不怕死﹐天下太平矣。』此言最核﹐蓋各有分也。」疏上。下本兵議。尙書楊博題謂﹕「臣博總督宣﹑大之時﹐已嘗具題本部﹐覆奉欽依。查與本官所奏更爲詳密。南北事體大略相同﹐合無備行本官﹐以後遇有斬獲之功﹐則以視臨戰陣爲主﹐首敍總兵之功﹐督撫止於加賞。如偏裨有功﹐總兵不在戰陣﹐亦止議賞本兵。與巡按禦史通不許論功。失事有罪﹐亦以將領爲首。其部下之人但有功級﹐俱當從重論敍。不宜輕遺微賤﹐以失士心。」上悉嘉納。詔江北﹑江南﹑浙江及福建廣東等處一體遵行。然倭亂已十餘年﹐皆中國姦黨勾引指使。其國王源氏初不之知也。督府曩常遣使﹝卽陳可願﹑蔣洲﹞移文國王﹐令其禁戢屬島。國王勢弱﹐號令不行﹐各島俱無受命者焉。按鄭端簡公《吾學編》云「嘉靖元年﹐倭使爭貢﹐仇殺。給事中夏言上言﹐禍起於市舶。禮部遂請罷市舶。而不知所當罷者市舶太監﹐非市舶也。罷市舶而利孔在下﹐姦豪外交內訁﹐海上無寧日矣。番貨至﹐輒賒姦商。久之﹐姦商欺負﹐多者萬金﹐少不下千金。轉展不肯償。乃投貴官家﹐久之﹐貴官家欺負﹐不肯償﹐貪戾於姦商。番人乏食﹐出沒海上爲盜。貴官家欲其亟去﹐輒以危言憾官府。云番人據近島﹐殺掠人﹐柰何不出一兵。及官府出兵﹐輒賫糧漏師﹐好語番人。蓋利他日貨至﹐且復賒我也。番人知其情﹐大恨諸貴官家。言我貨本倭王物﹐爾價不我償﹐我何以復倭王﹖盤據海洋﹐不肯去。近年寵賂公行﹐上下相蒙﹐官邪政亂。小民迫於貪酷﹐困於饑寒﹐相率入海從之。凶徒逸囚﹐罷吏黠僧﹐及衣冠失職﹐書生不得志﹐羣不逞者﹐皆爲之姦細﹐爲之鄕道。弱者圖飽暖旦夕﹐彊者忿臂欲泄其怒。於是王忤瘋﹑徐必欺﹑毛醢之徒﹐皆我華人。金冠龍袍﹐稱王海島。攻城掠邑﹐劫庫縱囚。遇文武官﹐發憤斫殺﹐卽伏地叩頭﹐乞餘生﹐不聽。浙東大壞。二十五年﹐以朱紈爲浙江巡撫兼領興﹑福﹑漳﹑泉﹐治兵捕賊。紈淸諒方勁﹐任怨任勞﹐嚴戢閩﹑浙諸貴官家。嘗言去外夷之盜易﹐去中國之盜難﹔去中國之盜易﹐去中國衣冠之盜難。上章鐫暴貴官通番二三渠魁。於是聲勢相倚者大訁華﹐切齒詆誣﹐惑亂視聽﹐攺紈爲巡視。未幾﹐言官論劾﹐又遣言官卽訊﹐甘心鍛煉﹐必欲殺紈。紈憤悶﹐卒﹝或云服毒﹞。紈所任福建海道副使柯喬﹑都指揮盧鏜﹐殺賊有功﹐皆論死。系按察司獄。於是華夷郡盜唾手肆起﹐益無忌憚。三十一年﹐殘黃巖﹐掠定海﹐浙東騷動。遣都禦史土忄予巡視兩浙﹐兼領漳﹑泉﹑興﹑福四郡。以都指揮兪大猷﹑湯克寬爲浙﹑閩參將﹐剿賊雇兵。政久弛﹐將士耗鈍﹐水寨戰艦所在廢壞。忄予經略未幾﹐羣盜總至﹐柵寨列港﹐外約諸島﹐內招亡命﹐勢益猖獗。三十二年﹐大猷冒險出洋﹐焚蕩巢穴。首賊逸去﹐羣偸流散﹐乘風奔突﹐倏忽千里。溫﹑臺﹑寧﹑紹﹑杭﹑嘉﹑蘇﹑松﹑楊﹑淮十郡﹐並受其害。克寬統領步兵﹐往來海Й﹐護城捕賊﹐斬獲亦多。忄予不肯隱敗冒功。擒治姦豪﹐破解支黨﹐大猷﹑克寬兩參將皆知勇可任。徒以江南人素柔軟﹐賊未登岸﹐望風奔潰。文武大吏未能以軍法繩下﹐而有司往往以軍法脇持富人﹐巧索橫斂﹐指一科百。師行城守﹐餉犒百物類多乾沒﹐十不給一。廉謹之士又謂南人善謗﹐低頭束手﹐不敢動一錢。於是公私坐困﹐戰守無策。始釋柯喬﹐起盧鏜。而賊舡聯翩滿海﹐破諸州縣﹐焚劫殺戰污辱﹐慘於正統時矣。而通番姦豪又言﹐忄予﹑大猷搗巢非計﹐且搖動忄予。忄予薦鏜起爲閩參將﹐代克寬。克寬以副總兵將屯金山。閩人故忌鏜﹐劾鏜凶險﹐不可用。南京言官又復薦鏜。三十三年﹐賊犯江北。海門﹐如臯﹐通州﹐皆被殺掠。是時復用盧鏜爲參將﹐而以兪大猷爲浙﹑直總兵。未幾﹐工部侍郎趙文華﹐以海賊猖獗﹐請禱海神。遂遣文華行禱﹐公私勞費不貲。北忄予攺大同巡撫﹐以徐州兵備李天寵代忄予﹐南兵部尙書張經提督浙﹑閩﹑江南北軍務﹐有王江涇之捷。文華素忌經﹑天寵﹐遂奏經﹑天寵﹐逮詔獄﹐論死西市。而以浙江巡按胡宗憲代天寵﹐南戶部侍郎楊宜代經。自後賊益熾﹐縱橫出入二十六郡。文華還朝﹐未幾﹐又出監督諸軍。𨿽有沈莊﹑梁莊之戰﹐竟莫救茶毒之慘。兩浙﹑江﹑淮﹑閩﹑廣所在徵兵集餉﹐提編均徭﹐加派稅糧﹐截畱漕粟﹐加除京帑﹐請給醭忄予﹐迫脇富民﹐釋脫凶惡﹐濫授官職﹐浪費無經。其爲軍旅之用才十之一。所調漢土官兵﹐川﹑湖﹑貴﹑廣﹑山東西﹑河南北靡不受害。臨賊驅之不前﹐賊退遣之不去﹐散爲盜賊﹐行者居者咸受其害。於是外寇未寧﹐而內憂益甚矣。宗憲計擒賊首王直﹐浙西﹑江東稍得安靖。浙東溫臺﹑江北淮揚﹑閩中﹑嶺表尢被其毒。已而﹐兪大猷被中傷﹐盧鏜代之。賴朝廷聖明﹐大猷得不死。江北巡撫李燧有廟灣之捷﹐入南兵部爲侍郎。唐順之代燧。福建巡撫王詢數有功﹐畏讒引疾去。代者劉燾。宗憲以擒直功﹐升右都禦史加太子太保﹐敍子錦衣千戶。先是文華升工部尙書﹐以論吏部尙書李默﹐卽加太子太保。又以徵倭功﹐加少保﹐子蔭錦衣千戶。不數月﹐文華削籍千戶﹐謫戍楡林。自壬子倭奴入黃巖﹐迄今十年﹐閩﹑浙﹑江南北﹑廣東人皆從倭奴。大抵賊中皆華人﹐倭奴直十之一二。久之﹐姦頑者﹑嗜利貧窘者避徭賦﹐往往喜賊至。而貪殘之吏又從而驅之﹐封疆之臣輒請添官﹐當事者不敢阻。於是添設都禦史三人﹐總兵一人﹐副總兵二人﹐參將十三人﹐兵備副使十一人﹐諸將校近百人。田賦倍於常科﹐徵徭溢於甲式矣。」此紀致寇始末﹐獘病氏譏頗爲詳悉﹐故錄之。又按董兩湖《碧裏集》曰「賈誼上《治安策》﹐史氏譏其欲施三表五餌以系單於﹐其術固已疏矣。我朝西僧朵顏﹐皆縻以爵賞﹐厚往薄來﹐歲費不可勝計﹐皆表餌之遺意。邇者叛人徐海等誘倭夷爲患﹐大臣力不能制﹐卒以柔道勝之。如擒猩猩之法﹐耗費無限﹐乃知暗合誼言。蓋勢所必至﹐非有武侯﹑武穆之才。誼言未可輕也。愚謂春秋之法﹐功過當不相掩。方胡宗憲在浙﹐有羅龍文者﹐其鄕人也。謁宗憲於軍門。常令龍文隨陳可願等與賊議和﹐奏功給銀﹐納爲中書。龍文乃與宗憲通賄於輔臣嚴嵩之子世藩﹐宗憲因得宮保蔭子。後世藩敗﹐抄沒追贓。世藩稱寄頓於龍文﹐龍文稱寄頓於宗憲。時宗憲已故﹐削去官爵﹐革子蔭職。子逮獄追贓﹐幾至破家。夫宗憲濫費之罪固不可逃﹐而當時寇勢方張﹐人無固志。使宗憲徒隨常謹守出納之吝﹐何以使陳可願等拚死行間﹐餌制徐海王直輩哉﹗古云﹐財者君之所輕﹐死者士之所重。君不能委其所輕﹐而責士以捨其所重﹐不亦難乎﹖漢髙祖以黃金四十萬聽陳平所行﹐終致勝楚﹐亦如此術耳。然則宗憲之度量亦豈易及哉﹐此其功之不可掩者也。況世藩誅求百出﹐稍不如意﹐宗憲又將繼張經﹑李天寵而肆諸市朝矣。所謂權臣在內﹐而大將豈能立功於外者﹐其語不誣。宗憲之獲保首領﹐蓋能以餌王直者﹐餌世藩耳。亦可悲夫﹗今宗憲已覆其官﹐功過亦有辦云。」初﹐倭主號天禦中主﹐次曰天村云尊。其後皆以尊爲號﹐至彥瀲尊凡二十五世。並都於築紫日向宮。彥瀲第四子號神武天皇﹐入居大和州。礻原官卽位元年甲寅﹐當周僖王時也。自是皆以天皇爲號。傳至符平天皇﹐此宋雍熙初也﹐凡六十四世。今不知其幾世矣。按雍熙元年﹐日本國僧﹛大周﹜然﹐與其徒五六人俘海而至﹐獻銅器十餘事。太宗召見奇然﹐賜紫衣。聞其國王一姓傳繼﹐臣下皆世官。因嘆息謂宰相曰「此島夷耳﹐乃世祚遐久﹐其臣亦繼襲不絕﹐蓋古之道也。中國自唐季之亂﹐寓縣分裂﹐五代享歷尢促。大臣世冑鮮能嗣續。朕𨿽徳慚往聖﹐常夙夜寅畏﹐講求治本。亦以爲子孫之計﹐使大臣之後世襲祿位﹐此朕之心焉。」明年﹐歸其國。後數年﹐遣其弟子奉表來謝。略云「傷鱗入夢﹐不忘漢主之恩﹔枯骨含歡﹐猶亢魏氏之敵。𨿽云羊僧之拙﹐誰忍鴻霈之誠。﹛大周﹜然附商舟之離岸﹐期魏闕於生涯。望落日而西行﹐十萬里之波濤難盡﹔顧信風而東別﹐數千程之山嶽易過。妄以下根之卑﹐適詣中華之盛。況乎金闕曉後﹐望堯云於九禁之中﹐巖扃晴前﹐拜聖燈於五臺之上。就三藏而稟學﹐巡數寺而優遊。遂使蓮花回文﹐神筆出於北闕之北﹔貝葉印字﹐佛照傳於東海之東。伏惟陛下惠溢四溟﹐功髙五嶽﹐世超黃﹑軒之古﹐人直金輪之新。﹛大周﹜然空辭鳳凰之窟﹐更還螻蟻之封。在彼在斯﹐只仰皇徳之盛﹔越山越海﹐敢忘帝念之深。縱粉百年之身﹐何報一日之惠。染筆拭淚﹐作紙搖魂。」其表末云「永延二年」﹐則倭亦有年號矣。又倭人多能詩者﹐其《詠西湖》曰「一株楊柳一株花﹐原是唐朝賣酒家。惟有吾邦風土異﹐春深無處不桑麻。昔年曾見畫湖圖﹐不意人間有此湖。今日打從湖上過﹐畫工猶自欠功夫。」《春日感懷》曰「中原二月綺如塵﹐異卉奇葩景物新。可是吾天仁更闊﹐小塘幽艸亦成春。」《奉邊將》曰「棄子拋妻入大唐﹐將軍何事苦堤防。關津橋上團團月﹐天地無私一樣光。」《題春雪》曰「昨夜東風勝北風﹐釀成春雪滿長空。梨花樹上白加白﹐桃杏枝頭紅不紅﹐鶯問幾時能出谷﹐燕愁何日得泥融。寒冰鎖卻秋千架﹐路阻行人去不通。」《遊育王》曰「偶來覽勝貿阝峯境﹐山路行行雪作堆。風攪空林饑虎嘯﹐云埋老樹斷猿哀。擡頭東塔又西塔﹐移步前臺更後臺。正是如來眞境界﹐臘天香散一枝梅。」《詠萍》曰「錦鱗密砌不容鍼﹐只爲根兒做不深﹐曾與白雲爭水面﹐豈容明月下波心。幾番浪打應難滅﹐數陣風吹不復沈。多少魚龍藏在底﹐漁翁無處下鉤尋。」《保叔塔》曰「保叔元來不保夫﹐造成七級石浮屠。縱然一帶西湖水﹐洗得淸時也是污。」《被張太守禁舟中嘆懷》曰「老鶴徘徊日本東﹐笑看宇宙作樊籠。只因飛入堯天闊﹐恨在扁舟一葉中。」《四友亭》曰「四友亭名萬古香﹐淸風曾遞到遐方。我來不見亭中主﹐松竹靑靑梅自黃。」吳指揮萬民望言﹕其祖在寧波衛。弘治間﹐聞倭登岸。乘舟哨海﹐夜半見二紅燈漾空而來﹐以爲倭舡也。遂彎弓射中其燈﹐不知乃龍睛也。頃刻波濤凶湧﹐出海軍舟俱沒焉。至今﹐逢此日則海中惡風大作﹐紅燈止見其一。土人因知此龍記時﹐厄之所至也。成化辛丑﹐蘇衛數軍士以禦倭泛海。爲大風飄至一島﹐山麓曠異。一人從林中出﹐長可三四丈﹐深目黑面﹐獰醜不可諭。見數人﹐悉以藤貫掌心﹐擊於樹下。已而復入。眾極力斷之而竄。始放舟﹐前者偕數輩來水滸﹐以手樊舷。舟中一勇士急掣刀斷其指﹐始捨舟而去。試觀所斷﹐乃指中一節耳﹐長尺有四寸。貯嘉定庫。其國畿內所部爲五畿﹝曰山城﹔曰大和﹔曰河內﹔曰和泉﹔曰攝肆。共統五十三郡﹞﹐畿外所部爲七道﹝曰東海道﹔曰南海道﹔曰西海道﹔曰北陸道﹔曰東山道﹔曰山陽道﹔曰山陰道。共統五百三十郡﹞。其海曲之地爲三島﹝曰一伎島﹔曰對馬島﹔曰多礻執島。各統二郡﹞。附庸之國百餘。拘邪韓國﹐方可五百里。在新羅﹑百濟東南。渡一海﹐約千餘里﹐曰對海國﹐居絕島﹐方可四百餘里。山險多深林﹐禽鹿千餘成羣。戶無良田﹐食海物自活﹐乘船南北市糴﹐又有南渡一海﹐約千餘里﹐曰瀚海國﹐方可三百餘里。多竹林叢林﹐戶三千餘﹐差有田地﹐食不給﹐亦南北市糴。又渡一海﹐約千餘里﹐曰末盧國﹐戶四千餘﹐濱山海居。艸木茂盛﹐行不見前人﹐好食魚鰒﹐水無淺深﹐皆沈沒取之。東南陸行五百里﹐曰尹都國﹐戶千有餘。又東南百里﹐曰奴國﹐戶二萬餘。又東行百里﹐曰不彌國﹐戶千有餘。又南水行二十日﹐曰投馬國﹐戶五萬餘。又南水行十日﹐陸行一月﹐曰邪馬一國﹐卽邪摩維國﹐大倭王所都。自是而東而南﹐曰斯馬國。曰已百支國。曰伊邪國。曰郡支國。曰彌奴國。曰好古都國。曰不呼國。曰姐奴國。曰對蘇國。曰蘇奴國。曰呼邑國。曰華奴蘇奴國。曰鬼國。曰爲吾國。曰鬼奴國。曰邪焉國。曰躬臣國。曰巴利國。曰支維國。曰烏奴國。曰竹斯國。曰秦王國。幾百有餘國﹐小者百餘里﹐大不過五百里﹐皆爲大倭王所屬。其新羅﹑百濟等國﹐𨿽非所屬﹐皆以倭爲大國。多珍物﹐並仰之﹐恆通使往來。上下之分﹐大較仿中國﹐但服用政令與殊。王居室無城郭﹐恃兵守衛。冠至隋時始制﹐以錦彩爲之﹐而飾以金玉。以天爲兄﹐以日爲弟﹐自任以天。於天明時聽政﹐跏趺坐﹐日出輒停。《隋志》﹐其臣文武僚吏皆世其官。有大徳﹑小徳﹑大仁﹑小仁﹑大義﹑小義﹑大禮﹑小禮﹑大智﹑小智﹑大信﹑小信十二等。員無定數。又有軍尼一百二十員﹐猶中國牧宰。八十戶置一伊尼翼﹐十伊尼翼屬一軍尼。《魏志》﹐官曰伊支馬﹐次曰彌馬升﹐次曰彌馬獲支﹐次曰奴佳。逮宋﹑元以來﹐道各有刺史﹐所屬名亦不同。蓋職員隨時更張﹐無定名也。朝會陳設儀仗﹐樂有國中﹑髙麗二部及五弦琴。兵有弓矢﹑刀弩﹑攢斧﹐甲漆皮爲之﹐矢鏃或以骨爲之。法殺人﹐彊盜及姦皆死。竊盜計財酬物﹐無財則沒其妻奴。每訊冤獄不承引者﹐以木壓膝﹔或張彊弓以弦鋸其項﹔或置小石於沸湯中﹐令所竟者探之﹐云理曲者﹐手輒爛﹔或置蛇甕中﹐令取之﹐云理曲者﹐手輒螫。大抵用法峻而人輕生也。其俗﹐男子斷髮魁頭﹐黥面文身﹐以文左右大小爲尊卑之差。婦女被髮屈﹐以丹扮身﹐蓋夷俗患水妖﹐象龍子以避之也。其居室低小﹐覆不以瓦﹐蓋土斥且墳﹐不可陶也。其服飾﹐男子衣裙襦﹐橫幅結束﹐不施縫綴﹔足多跪﹐間用履﹐形如履﹐漆其上而系之足﹔首無冠﹐不用金銀爲飾。婦女衣如單被﹐穿其中﹐貫頭而著之﹔亦衣裙襦﹐裳皆有衤巽﹐竹聚以爲梳。其婚姻﹐不娶同姓﹐男女相悅卽爲夫婦﹔婦入夫家﹐必先跨火﹐乃與夫相見﹔富者妻四五﹐其餘或兩或三﹐女多於男也。其死喪﹐以白布制服﹐初旬日間子女哭泣﹐不飲酒食肉﹔朋類眷屬皆就屍歌舞爲樂﹔貴人三年殯﹐庶人則卜日而瘞﹔行喪以小輿﹐或置屍船上﹐陸地挽之﹔卽葬﹐舉家入水澡滌﹐以祓不祥﹔其祭祀亦用牲醴粢盛﹐但祭畢散之野﹔或遇乞人﹐持與之。其居處﹐父子兄弟皆異室﹐到相會﹐父子男女無別。其接見﹐以蹲踞爲恭﹐以搓掌爲悅﹐無進退之節﹐無拜跪揖讓之儀。其飲食﹐盤俎不設﹐藉以衤解葉﹐手飠之﹐或間用籩豆﹐冬下茹生菜。其坐臥﹐編艸爲薦﹐雜皮爲表﹐緣以文皮﹐席地而坐而臥﹐不設几案牀帳。其交易﹐用銅錢。其卜筮灼骨﹐以占吉凶﹐尢惑巫頸。渡海﹐令一人不櫛不沐﹐不飲酒食肉﹐不近婦人﹐名曰持衰﹐在塗吉利﹐則顧以財物﹔如疾病遭害﹐以爲持衰不謹﹐輒共殺之。其宴樂﹐以耽嗜面蘗爲髙﹐致每正旦必射戲飲酒﹐尢酷好棋博握槊樗蒲之戲。初無文字﹐惟刻木結繩﹐後頗重儒書﹐有好學能屬文者﹐尢信佛法。有五經書及佛經﹐《白居易集》﹐皆得自中國。其山曰壽安鎭國﹝永樂禦制碑文﹐具前﹞﹐曰阿蘇﹝山石無故火起接天﹐俗以爲異﹐因行禱。有如意寶珠大如雞卵﹐其色靑﹐夜則有光﹞﹐其產金﹝東奧洲﹞﹑銀﹝西別島﹞﹑琥珀﹑水晶﹝靑紅白﹞﹑硫黃﹑水銀﹑銅﹑鐵﹑丹土﹑白珠﹑靑玉﹑冬靑木﹑多羅木﹑杉木﹑水牛﹑驢﹑羊﹑黑雉﹑細絹花布﹑硯﹑螺鈿﹑扇﹑漆﹝以漆制器﹐甚工致﹞﹑刀﹝其鋒甚利﹐有價十兩者﹞。都憲唐順之《日本刀歌》曰「有客贈我日本刀﹐魚須作靶靑絲綆。重重碧海浮渡來﹐身上龍文雜藻荇。悵然提刀起四顧﹐白日髙髙天ぁぁ。毛髮凜冽生雞皮﹐坐失炎蒸日方永。聞道倭夷初鑄成﹐凡歲埋藏擲深井。日淘月煉火气盡﹐一片凝冰斗淸冷。持此月中斫桂樹﹐顧兔應知避光景。倭夷塗刀用人血﹐至今斑點誰能整。精靈長與刀相隨﹐淸宵恍見夷鬼影。邇來韃靼頗驕黠﹐昨夜三關又聞警。誰能將此向龍沙﹐奔騰一斬單於頸。古來人物用有時﹐且向囊中試韜穎。」其貢﹕馬﹑盔鎧﹑劍﹑腰力﹑槍﹑塗金裝彩屏風﹑灑金廚子﹑灑金文臺﹑灑金手箱﹑描金粉金匣﹑描金筆匣﹑抹金提銅銚﹑灑金木銚﹑角盥﹑貼金扇﹑瑪瑙﹑水精﹑數珠﹑硫黃﹑蘇木﹑牛皮。其來十年一期。四際皆海違﹐遼東遠﹐閩浙近。其貢道由浙寧波達於京師。●卷四東夷﹝東南﹞◎琉球國琉球國居東海﹐古未詳何國。漢魏以來﹐不通中華。隋大業中﹐令羽騎尉朱寬訪求異俗﹐始至其國。語言不通﹐掠一人以歸。後遣武賁良將陳稜﹐率兵自義安﹝卽今潮州也。﹞泛海至其都。虜男女五千人還。唐宗時﹐未嘗入貢。元遣使招諭之﹐不從。本朝洪武五年﹐遣行人楊載詔琉球曰「昔帝王之治天下﹐凡日月所臨﹐無有遠邇﹐一視同仁。故中國奠安﹐四夷得所﹐非有意於臣服之也。自元政不綱﹐天下爭兵者十有七年。朕起布衣﹐開基江左。將兵四徵不庭﹐西平漢主陳友諒﹐東縛吳王張士誠﹐南平閩越﹐勘定巴蜀﹐北淸幽燕﹐奠安華夷﹐復我中國之舊疆。朕爲臣民推戴﹐卽皇帝位。定有天下之號曰大明﹐建元洪武。是用遣使外夷﹐播告朕意。使者所至﹐蠻夷酋長稱臣入貢。惟爾琉球﹐在中國東南﹐還據海外﹐未及報知。玆特遣使往諭﹐爾其知之。」其國分爲三﹕曰中山王﹔曰山南王﹔曰山北王。皆以尙爲姓。遂各遣使入貢。上嘉其至誠﹐命尙佩監奉禦路謙往報禮。琉球王遣陪臣亞蘭匏等來謝。十五年﹐上令內使監丞梁民賜中山王察度鍍金銀印﹐並織金文綺帛紗羅共七十五匹。山南王承察度亦如之。亞蘭匏等賜文綺錦帛有差。時各王爭雄﹐長相攻擊。梁民歸言其故﹐乃遣使敕中山王察度曰「王居溟海之中﹐崇山環海爲國﹐事大之禮卽行﹐亦何患哉﹗近使者言﹐琉球三王互爭﹐廢農傷民。朕甚憫焉。《詩》曰﹕『畏天之威﹐於時保之。』王其能罷戰息民﹐務修爾徳﹐則國用永安矣。」諭山南王承察度﹑山北王帕尼芝曰「上帝好生﹐寰宇之內生民眾矣。天恐互相殘害﹐特生聰明者主之。近使者白海中歸﹐言琉球三王互爭﹐廢棄農業﹐傷殘人命。朕聞之﹐不勝憫憐。今遣使諭二王﹐能體朕之意﹐息兵養民﹐以綿國祚﹐則天必之。不然﹐悔無及矣。」後又賜三王文綺紗羅冠服。王妃王侄王相亦各有賜。於是王遣其世子及國相之子﹐皆來受學爲諸生。上賜寒暑衣服。有疾﹐則命醫賜藥。二十六年﹐諸生乃與雲南生非議。詔令皆治重罪。三十一年﹐中山王察度遣亞蘭匏貢馬及硫黃﹑胡椒等物。世子武寧貢亦如之。初﹐王嘗遣女官生姑魯妹在京讀書。至是亦來貢謝恩。上賜王閩人之善操舟者三十六戶﹐以使貢使﹑行人來往。永樂初﹐王師襲主虜脫古思於沙漠。其子天保奴﹑地保奴俘至中國﹐上命徒居琉球。其後﹐每國王薨﹐世子必告於朝﹐請封弔祭冊立如朝鮮王。其子弟來學者﹐例館餼於南雍。卒業﹐蓋欲便其歸也。然惟中山王通使不絕。其山南﹑山北二王蓋爲所並云。永樂三年﹐琉球遣使以閹者數人貢於朝。上曰「彼亦人子﹐無罪而刑之﹐何忍﹖」命禮部還之。禮部臣曰「還之恐阻遠人歸化之心﹐但請賜敕止其再獻進。」上曰「諭之以空言﹐不若示之以實事。今不遣還﹐彼欲獻媚﹐必有繼踵而來者。天地以生物爲徳﹐帝王乃可絕人類乎﹗」竟遣還之。《聖聖相承錄》曰「臣謂夷狄不可畱於中國﹐亦不可使爲閹寺。漢有廢立之禍﹐唐有殺主之惡。此皆已然之昭鑑。我成祖繼體守成之初﹐斥而不用。遣還本國﹐有不忍人之心焉﹐謹華夷之辦焉﹐弭異日迷君誤國蠹政虐民之害焉。洞燭興亡﹐永絕諂媚﹐豈非防微杜漸之意哉﹗況五刑之中﹐宮刑爲重。四刑不過殘人肢體﹐宮刑則絕人種類﹐其慘克不仁尢甚。成祖哀矜閹寺﹐可謂重惜人命﹐不絕人嗣﹐誠能體天地生物之徳者也。洪熙攺元﹐國王薨。遣正使柴山﹑副使阮鼎﹐曁給事中﹑行人等官往諭祭。並封其嗣尙巴志爲王。宣徳二年﹐獨遣柴山頒詔。三年﹐國王遣使修貢。五年﹐上命柴山復往勞之。海中感佛光之祥。旣至﹐作大安禪寺於海南岸以答神貺﹝有碑記﹞。《記》曰「宣徳五年﹐正使柴山奉命遠造東夷。東夷之地離閩南數萬餘里﹐舟行累日。山岸五分﹐茫茫之際﹐蛟龍湧萬丈之波﹐巨鱗漲馮夷之水﹔風濤上下﹐捲雪翻云﹐險爨釁不可勝紀。天風一作﹐煙霧忽蒙﹐潮門氵奔拜﹐聲振宇宙。三軍心駭﹐呼佛號天。頃之﹐忽有神光大如星斗﹐髙掛危墻之上﹐耿煥昭明﹐如有所慰。眾心皆喜﹐相率而言曰﹕『此乃龍天之庇﹐神佛之光矣。何以至是哉﹗是咸賴吾將軍崇佛好善忠孝仁徳之所致也。」迨夫波濤一息﹐河漢昭回。則見南北之峯遠相迎衛﹐迅風順渡不祟﹐朝而抵岸焉。旣而奉公之暇﹐上擇岡陵﹐下相崖谷﹐願得龍盤虎據之地以爲安奉佛光之所﹐庶幾以答扶危之惠。於是掬水聞香﹐得其地於海岸之南。山環水深路轉林密﹐四顧淸芬﹐頗類雙林之景。遂鑿山爲地﹐引水爲池﹐救之ЙЙ﹐築之登登﹐成百堵之室﹐辟四達之衢。中建九蓮座金容於上﹐拱南方丙丁火徳於前﹐累石引泉﹐鑿井於後﹐命有道之僧董臨其事。內列花卉﹐外廣椿松﹐遠吞山光﹐平挹灘瀨﹐使巢居穴處者皆得以睹其光焉。此酬功報徳者之所爲也。且東夷與佛國爲鄰﹐其聖迹海靈鐘秀有素矣。此寺宇之建﹐相傳萬世無窮﹐良有以也。後人有原其事者﹐必指而言曰﹕此大安寺也。建寺者誰﹖天朝欽命正使柴公也。遂書以爲記。」八年﹐又敕福建布政司造舟﹐復命柴山阮鼎賜衣冠儀物﹐示嘉勞意。乃重建千佛靈閣﹝有碑記﹞。記曰「粵自大明開基﹐混一六合﹐東漸於海﹐西被於流沙﹐聲教迄於四海。凡在遠方之國﹐莫不捧琛執白而來貢焉。時東夷遁居東海之東﹐阻中華數萬餘里。水有蛟龍之虞﹐風濤之悍﹔陸有丘陵之險﹐崖谷之危。無縣郭之立﹐無丞尉之官﹐樽杯飲﹐蓋其俗也。𨿽然﹐亦累獻所產於朝﹐永樂之間亦常納其貢焉。洪熙紀元之初﹐遣正使柴山及給事中﹑行人等官﹐奉敕褒封王爵﹐頒賜冠冕﹐仍遣祭前王。使其知尊君親上之道﹐篤仁義禮樂之本。天朝之恩﹐無以加矣。當今聖人繼登龍馭﹐率由舊章。宣徳二年﹐復遣正使獨掌其事﹐蒞臨以詢之。則見其王欽已於上﹐王相布政於下﹐其俗皆循禮法﹐熙熙如也。宣徳三年﹐本國遣使歸﹐貢於朝。迨夫五年﹐正使復承敕來﹐玆重宣聖華。渤海往返﹐滄波萬頃﹐舟楫之虞﹐風濤之患﹐朝夕艱辛﹐惟天是賴。思無以表良心﹐遂倡三軍墾地營基﹐建立佛寺﹐名之曰大安。一以報恩之勤﹐一以化諸夷之善。寺宇旣成﹐六年﹐卒事復命。迨宣徳八年﹐歲在癸丑﹐天朝甚嘉忠孝﹔特敕福建方伯大臣重造寶船﹐頒賜衣冠文物以勞之。日夜棲迹海洋之間﹐三軍有安全之歡﹐四際息風濤之患。或夜見神光﹐或朝臨瑞气﹐此天地龍神護佐之功﹐何其至歟﹗於是重修弘仁﹑普濟之宮。引泉鑿井於宮之南﹐折造大安千佛靈閣﹐凡在諸夷﹐莫不向化。寶閣旣成﹐佛光嚴整。八月秋分﹐又有白龍髙掛﹐以應其祥﹐良有自也﹐遂立碑記以紀其事。使萬世之下聞而知者﹐咸仰天朝徳化之盛﹐而同趾美於前人。因書之以爲記。大明宣徳八年仲冬初二日﹐天朝欽差正使柴山﹑副使阮鼎立。」正統八年﹐遣正使給事中兪忭﹑副使行人劉遜冊封國王尙忠。十年﹐琉球國陪臣蔡璇等數人以方物貿遷於鄰國﹐漂至廣東香山港被獲。守備軍官當以海寇﹐欲盡戮之。巡視海道副使章格不可﹐爲之辧奏。還其貲而遣之。國人頌徳。十三年﹐遣給事中陳傳﹑行人萬祥冊封國王尙思達。景泰三年﹐遣給事中陳謨﹑行人董守宏冊封國王尙金福。七年﹐遣給事中李秉彜﹑行人劉儉冊封國王尙泰久。天順七年﹐遣給事中潘榮﹝漳州府龍溪縣人﹞﹑行人蔡哲冊封國王尙徳。潘榮《中山八景記》曰「大明統一萬方﹐天子文武聖神﹐以仁義禮樂君師億兆。故凡華夏蠻貊﹐罔不尊親﹐際天極地﹐舉修職貢。自生民以來﹐未有如今日之盛者也。天順壬午春﹐琉球國遣使請立世子爲嗣君。上命臣榮﹑臣哲往封之。癸未夏六月﹐由閩藩發舟﹐天風自南﹐不數日而抵其國。奉宣徳意﹐封爵典禮卽行。自國王以下皆拜手稽首俯伏﹐頌上大恩不已。越仲秋八月﹐國大夫程均﹑文達執捲謁使館。請曰﹕『文達敞居之東﹐新創有寺﹐山水頗淸奇﹐命工圖爲八景。願請登臨。畱題詠以記盛美。』予念去君親客海外萬里﹐方怏怏於中﹐奚暇及他事。大夫均請之不置。因與皇華蔡君克智同往觀焉。旣至﹐是日白雲初收﹐天气淸明﹐山色秀麗。有松萬樹﹐所謂萬松山也。登山睹松﹐蒼然郁然﹐堅貞可愛。因誦孔子歲寒後凋之語。凡與遊者皆興起動心。山之東行一里許﹐至軒曰潮月軒。軒中四面蕭爽﹐當天空夜靜之際﹐開軒獨坐﹐水月交潔﹐心體明淨。有志於當時者得不起髙山景仰之思乎﹗軒之左﹐鑿地爲井﹐井上植橘數株﹐泉甘足以活人﹐橘葉可以愈病。程大夫取井之義﹐是蓋古人之用心也。右則有徑﹐徑石奇形怪狀﹐旁列皆佳木異卉﹐可憩可遊。大夫長史諸君各酌酒﹐奉勸殷勤。禮意至再至三﹐因飲數杯。上馬至送客橋﹐士大夫愛重過橋須下馬﹐於是各相攜手。顧謂大夫曰﹕『昔子產聽鄭國之政﹐以其乘輿﹐濟人於溱洧。孟子謂其惠而不知爲政。今均爲國大夫﹐此橋之作﹐豈特爲送客耶﹗將以濟病涉之民也。』過橋行數里許﹐至緣江之路。時天色漸暮﹐漁舟唱晚。但見羽毛之呈祥﹐鱗介之獻瑞﹐極目海天﹐胸次如洗。曾不知窮壤間復有所謂蓬萊也。由是而過樵歌之谷。樵人且歌且樵﹐熙熙乎﹐乎﹐我國家仁恩徧及海隅﹐太平之象其可忘所自乎﹗出谷﹐但聽瀏亮之音﹐洋洋在耳。大夫進而謂曰﹕『此卽鄰寺鐘也。』因而至寺﹐老僧率眾十餘人迎拜於道。予旣佳其山水之奇勝﹐且喜夷僧之知禮。因令人扣之曰﹕『大夫以鄰寺鐘列於八景者﹐僧知此義乎﹖』因告之曰﹕『此鐘晨焉而鼓﹐夷人聽鐘而起﹐俾之孜孜爲善﹐無乖爭淩犯之作﹔暮焉聽鐘而入﹐俾之警省身心閉門而思過咎。國大夫命景之義﹐其有益於人如此﹗』僧唯唯謝曰﹕『謹當佩服斯訓。』他若山川之勝﹐景物之善﹐俱未及暇尋。𨿽然﹐程大夫中華人也。用夏變夷﹐漸染之﹐燻陶之﹐提嘶而警覺之﹐將見風俗淳美﹐中山之民物皆易而爲衣冠禮義之鄕。予忝言官﹐當爲陳之於上。俾史臣爲錄之﹐將以爲天下後世道﹐豈但今日三川景物之勝而已哉﹗姑書之以記歲月。成化六年﹐國王薨。來請襲爵。命給事中丘弘往彼冊封之。弘卽受命﹐未及行而卒﹝後以管榮代之﹞。李東陽文曰「國家用夏變夷﹐掃乾蕩坤﹐滌濯萬物﹐逮於百年﹐化治功成﹐五服之內﹐藩臬郡縣之所治﹐出賦稅供使令者弗論﹐以曁於海外﹐風殊界別﹐以國稱者萬數。邇者先沾﹐遠者後被﹐冠纓推髻﹐詩書甲冑﹐梯髙航深﹐四面而至。充中庭﹐溢下館﹐禮部繁於奏納﹐鴻臚勤於奉引﹐相胥勞於通譯﹐自有中國以來﹐無若是盛者。若琉球國在海東南﹐諸國小大遠邇之間﹐湮火相望﹐順飈利舶七日而至。然其始俗﹐以盈虛爲朔望﹐以艸木爲冬夏。粵自古昔﹐未通中國。時𨿽或窮徵黷討﹐而賓服無聞。我國家號令所列。向風奔附﹐遂封爲中山王﹐齒於載版圖奉職貢者﹐日涵月照﹐潛移暗革﹐被服冠帶陳奏章表著作詞賦有華士之風焉。成化庚寅﹐其王世子當嗣封﹐遣其長史來請命。天子封之中山王﹐賜璽書冠服﹐遣正副使二人致命中山。戶科都給事中上杭丘君弘實充正使之選﹐賜朱衣一襲以行。六科諸給事皆爲行餞徵辭。翰林東陽於給事君同年進士﹐言在不讓。曰﹕『於戲﹗給事大丈夫入則居諫爭﹐出則承使命﹐誠所願爲。今聖天子在位﹐賢大臣在列﹐嘉惠於彼外國。中山王謹畏孝順﹐不墮臣節﹐以俟我威命﹐而給事身負荷之。國體之所系﹐小邦之所瞻﹐後世之所誦﹐胥此焉。在給事其克自重﹐感厲精發﹐山動海立﹐以宣達天子威徳。國家之典章﹐式俾陪從﹐曁於閭巷﹐明職逆順﹐保其初心﹐惟億萬世服事﹐罔敢ル亦罔敢後。於戲﹐豈不眞大丈夫哉﹗』給事君起曰﹕『使者職也﹐敢不勉於是﹗』諸給事歡曰﹕『使哉﹗』乃遵上供帳﹐三爵而後別。」八年﹐遣給事中管榮﹑行人韓文冊封尙圓爲王。十五年﹐遣給事中董﹑行人司副張祥冊封國王尙眞。李東陽贈詩曰「琉球東望海門開﹐聖代提封亦壯哉。萬里風濤才七日﹐六年天使此重來。麒麟有服眞殊寵﹐薏﹛艸似﹜無車莫浪猜。歸憶皂囊封事在﹐殿前風采尙崔嵬。」又送祥詩曰「鯨波渺渺接天遙﹐海國塵空瘴癘消。貢賦遠通中服地﹐丹書元自太祖朝。南船去日占風信﹝凡使海國﹐以冬至日開洋﹞﹐北闕歸時望斗杓﹝海舟惟視北斗爲的﹞。但使行囊無薏﹛艸似﹜﹐嶺頭銅柱不須標。」十八年﹐遣行人左輔頒詔其國。輔自號瀛海浪仙﹐詩才淸麗﹐國人悅服。李東陽送輔詩曰「尙方新報賜衣成﹐玉節金書萬里行。嶺外方言通異俗﹐島中煙火望孤城。由來使者關風化﹐親見朝廷錄姓名。不用殷勤宣聖徳﹐遠人先賀海波平。」嘉靖二年﹐福建提督市舶司太監趙誠奏稱﹕「六月廿四日﹐有外夷人八名﹐在於南門欲行進城。手執小旗一面﹐內寫稱琉球國人氏。因爲收買進貢儀物﹐於本年五月二十五日至於平海地方。是夜﹐被風打破船沈﹐淹死三百餘人﹐番使六名。僅有十五名復生上岸。」本年八月初三日﹐又據福州府呈﹕「本年七月初六日﹐盤獲夷人三十二名。譯稱各於舊年二月﹐蒙國王尙眞差﹐隨使者馬三魯等坐駕寧字號船一隻﹐前往暹羅國收買貢儀﹐預備朝貢。至漳州外洋﹐被風打船破﹐通事頭目人三首余名俱溺水﹐幸存蔡淵等三十餘名﹐拾板浮水二十九日﹐漂至海邊登岸。又據按察司經歷呈稱﹕「拘土通事林希眸等譯審﹐得原蒙發下夷稍八人﹐蔡淵等三十二名俱系同船夷人。但夷情多詐﹐而近來浙江倭寇紛擾﹐地境相聯﹐難照常例區處。該臣會同鎭守福建禦馬監太監尙春﹑巡按禦史徐州議﹐日給夷人口糧﹐並撥官軍日夜提防。時因倭使宋素卿等仇殺於寧﹑紹。差給事中劉穆往勘。上卽命押付欽差官處﹐與浙江見監夷素卿等一同審鞠。母輕縱還國﹐致墮姦計。」五年﹐尙眞薨。十一年五月﹐世子淸上表請封。上命給事中陳侃﹑行人髙澄往祭﹑並封其子淸。侃等至福建造船﹐至十三年造完。先期淸遣長史蔡廷美過海來迎。令通事林盛帶夷稍三十人爲侃等駕船﹐在五月初八日解纜開洋。洋中偶值逆風﹐船不可往﹐放回數百里。後遇順風﹐復往。因失鍼路﹐漂過琉球國交界地方名曰熱壁山﹐遂泊於此。尙淸聞之﹐差大臣一員﹐帶夫四千餘名﹐駕小船四十餘只至熱壁﹐將船挽回。五月二十五日方到彼國。尙淸卽遣儀從及文武隨龍亭迎詔敕諭祭文﹐至天使館奉安﹐擇日行禮。六月十六日行祭王禮。諭祭文曰「惟王嗣守海邦﹐四十餘載﹐敬天事上﹐誠恪不渝﹐」宜永壽年﹐爲朕藩屏﹐胡爲遘疾﹐遽爾告終。訃音來聞﹐良用悼惜﹗遣官諭祭﹐特示殊恩。靈其有知﹐尙克歆服。」七月二十日行封王禮。詔曰「朕恭膺天命﹐爲天下君。凡推行乎庶政﹐必斟酌夫古禮。其於錫爵之典﹐未嘗以海內外而有間焉。爾琉球國﹐遠在海濱﹐久被聲教﹐故國王尙眞﹐夙紹顯封﹐已逾四紀。玆聞薨逝﹐屬國請封。世子尙淸徳惟克類﹐眾心所歸﹐宜承國統。朕篤念懷柔之義﹐用嘉敬順之誠﹐特遣正使吏科左給事中陳侃﹑副使行人髙澄賫詔往封爾爲琉球國中山王。仍賜以皮弁冠服等物。王宜愼乃初服﹐益篤忠勤﹐有光前烈。凡國中耆俊臣僚﹐其同寅翼贊﹐協力匡扶﹐尙殫事上之心﹐恪盡臣藩之節﹐保守海邦﹐永底寧謐。用弘我同仁之化﹐共享太平之休。故玆詔示﹐俾咸知悉。」又賜新王敕曰「惟爾世守海邦﹐繼膺王爵。敬順天道﹐臣事皇明。爾父尙眞自襲封以來﹐恭勤匪懈﹐比者薨逝﹐良用悼傷。爾以冢嗣﹐國人歸心﹐理宜承襲。玆遣正使吏科左給事中陳侃﹑副使行人司行人髙澄賫詔封爾爲琉球國中山王。並賜爾及妃冠服采幣等物。爾宜祗承君命﹐克紹先業﹐守職承化﹐保境安土﹐以稱朕柔遠之意。欽哉故諭﹗」一如儀注行禮。開讀以畢﹐設宴款畱﹐禮意懇至。侃等令儀從迎詔敕回館。尙淸令通事致詞﹐欲畱爲鎭國之寶。侃等猶未允。復令長史捧先朝詔敕來看。侃等始知畱詔敕爲先朝故事﹐況已奉有明旨﹐始許其畱。行禮卽畢﹐卽欲回﹐因海中風浪不測﹐惟順風而後可行。琉球在福建之北﹐去以南風﹐回以北風。故至九月二十日方可開船。計在彼國停泊一百十五日。日有廩餼之供﹐旬有問安之禮﹐月有筵宴之設。隨行人役皆給口糧﹐使之安飽。行時復具黃金四十兩爲贐。侃等以在福建時例有金帶銀器等物送用﹐尙不敢妄受。況外國之物﹐以大義辭之。仍遣通事林盛帶夷稍十人﹐爲侃等賀船。開船之後﹐二十一曰晚颶風陡作﹐將侃等船中大桅吹折﹐舵亦損壞。舟人皆震恐無措。命工修整﹐得保生還。十月初二日入福建省城。侃等還朝復命。疏曰「臣等切思三代以降﹐聖王不作﹐治化陵夷﹐以文徳被海內者﹐尙不多見﹐況覃〓海外者乎﹗若越裳氏之重譯而來﹐以中國之有聖人耳﹗琉球國在海外無慮數千里﹐漢﹑唐﹑宋時皆未嘗內附。至元時﹐遣將伐之而亦不從。至我太祖登極﹐首先臣附。率子弟來朝﹐此豈區區勢力所能服哉﹗要必有所以感之者耳﹗我太祖悅其至誠﹐待亦甚厚。賜以符印﹐寵以章服﹐遣閩人三十六姓爲彼之役﹐又許其遣子弟入國學讀書習禮。彼亦感激﹐久而匪懈。迨今皇上禦極以來﹐制禮作樂﹐聲教四敷﹐彼知中國之聖人復生﹐故欲竊餘光以跨耀他國﹐是以不避風濤之險﹐貢獻益勤﹐請封益篤。今日之舉﹐尢出誠懇﹐聞欽命﹐奔迎於海曲見龍亭。匍匐於道周﹐非但不敢如緬甸之倨傲無禮﹐而亦不敢如尉佗之較量勝負也。臣等忝與使事﹐亦竊尊榮﹐無任感荷慶幸之至﹗」國王又遣王親寧古﹑長史蔡瀚﹑通事梁梓表謝﹐並進黃金四十兩酬二使。疏曰「伏念臣淸僻居海邦﹐荷蒙聖育﹐封臣爲中山王﹐不勝感戴﹗除具表謝恩外﹐今有差來使臣二員﹐冒五月之炎暑﹐衝萬里之波濤﹐艱險驚惶﹐莫勞於此。臣等小國荒野﹐無以爲禮﹐薄具黃金四十兩﹐奉將謝意。此敬主及使﹐乃分之宜﹐酬徳報功﹐亦理之常。二使懼聖明在上﹐堅不敢受﹐使臣情不能盡﹐無以自安。謹遣陪臣順賫貢奉﹐伏乞天語叮嚀﹐賜彼二使。庶下情盡而遠敬伸﹐無任激切感仰之至﹗」上嘉其敬愼﹐命侃等受之。侃等辭。疏曰「臣等奉皇上之命遠使﹐琉球乃素知禮義之國﹐臣等至彼﹐正欲敷揚聖徳﹐恪守臣節﹐爲中華增重﹐安敢受彼非禮之饋﹗故筵宴之設﹐必陳方物具書﹐固卻至再至三﹐書備於《使琉球錄》中﹐已塵禦覽矣。臨行以金四十兩爲贐﹐堅不肯受。彼心不自安﹐冒瀆天聽﹐蒙皇上鑑彼敬愼之心﹐特下收受之命。但奉使奔走乃臣等職分之常。自揣無功﹐敢冒兼金之惠。伏乞皇上將此金收儲內帑﹐或命彼帶回﹐庶遂臣等之初心﹐而於君命斯可不辱矣。」疏上﹐不許辭。侃等先是撰《使琉球錄》一帙進於朝﹐疏曰「臣等奉命往琉球國封王行禮﹐旣畢﹐因待風﹐坐三閱月而後行。無所事事﹐因得訪其山川﹑風俗﹑人物﹑起居之詳﹐杜撰數言﹐遂成一錄。錄之意大略有二﹕臣初被命時﹐禮部查封琉球國舊案﹐因曾遭回祿之變﹐燒毀無存。其頒賜儀物等項請查於內府各監局而後明。福建布政司亦有年久捲案﹐爲風雨毀傷。其造船並過海事宜﹐皆訪於耆民之家得之。至於往來之海道﹐交際之禮儀﹐無從詢問。特令人至前使臣家詢其所以﹐亦各凋喪而不之知。後海道往來皆賴夷人爲之用。其禮儀曲折﹐臣等臨事斟酌﹐期於不辱而已。恐後之奉使者亦如今日﹐著爲此錄﹐使之有所徵而無懼。此紀略所以作也。又嘗念國家大一統之治﹐必有信史以載內外之事。如《大明一統志》者是已。志中所載琉球之事﹐所云『落際者水趨下不回也﹐舟漂落氵祭﹐百無一回。』臣等嘗懼乎此。經過不遇是險﹐自以爲大幸。至其國而詢之﹐皆不知有其水﹐則是無落際可知矣。又云王所居﹐壁下多聚髑髏以爲佳。臣等嘗疑乎此﹐意其國王凶悍而不可與言也。至王宮時﹐徧觀壁下﹐亦皆累石。國王則循循雅飭﹐若儒生然。在彼數月﹐𨿽國人亦不見其相殺。又何嘗以髑髏爲佳哉。是志之所載者皆訛也。不特誌書爲然﹐杜氏《通典》《集事淵海》《嬴虫錄》《星搓勝覽》等書﹐凡載琉球事者﹐詢之百無一實。若此者何也﹖蓋琉球不習漢字﹐原無志書﹔華人未嘗親至其地﹐胡自而得其眞也﹖以訛傳訛﹐遂以爲志。何以信今而傳後﹖故集羣書而訂正之﹐此質異之所以作也。兼以夷語夷字恐人不知﹐並附於後。臣等學問粗疏﹐言詞鄙俚﹐勉成此錄﹐實不足以上塵睿覽。但念海外之事﹐知之者寡。一得之愚﹐或可以備史館之采擇﹐是以不避譴責﹐陡膽進呈。伏惟陛下恕其狂僭﹐下之禮部﹐詳議施行﹐不勝幸甚﹗」侃等又心念海神救護﹐請立祠報功。疏曰「琉球遠在海外﹐無路可通。往來皆由於海。海中四望惟水﹐茫無畔岸﹐深無底極。大風一來﹐卽白浪如山。舟飄忽震蕩﹐人無以庸其力。斯時也非神明爲之默﹐幾何而不顚覆也耶﹗臣等往來於海﹐驚險數次﹐皆藉神明之助﹐得保生還。是豈臣等菲徳致此﹐皆由皇上一念精誠﹐感格天地﹐以致百神呵護﹐非偶然者。臣等不敢隱其功﹐謹歷數爲陛下陳之﹕嘉靖十三年﹐臣等初去時﹐將底其國﹐忽逆風大作﹐舟遂發漏。於是羣呼求救於神﹐剪髮以說誓。俄而風遂息﹐舟少寧﹐得保無虞。使是風更移時不息﹐舟之沈必矣。此其功一也。回時遇颶風﹐將大桅吹折﹐舵葉又壞。忽有紅光若燭籠然者﹐自空來舟﹐舟得無事。當風雨晦冥之時﹐紅光何自而發﹖謂非神之精靈不可也。此其功二也。時眾皆知舵當易而不敢任﹐於是請命於神。得吉兆﹐眾遂躍然﹐起易舵。風恬浪止﹐倏忽而定。定後﹐風浪復厲。神明之助不可誣也。此其功三也。有一蝶飛繞於舟﹐一雀立於桅﹐是夜果疾風迅發。臣等懼甚﹐相與發願﹐海神救我﹐當爲之立碑。誓言訖﹐風若少緩。舟行如飛﹐徹曉已見閩之山矣。此其功四也。有夷舟進表謝恩者﹐與臣等同行。遇二十一曰之風﹐漂回本國。至今年三月方到福建。臣等之舟止行八日﹐直底閩江。不致漂流失所者﹐皆神之功也。臣等感其功﹐不敢不厚其報。在福建時﹐已嘗致賫設醮﹐修廟立碑矣。但奉聞之言旣出於口﹐不敢有負於心。謹摭顚末﹐上瀆聖聽。詞若涉於荒唐﹐心實本於誠懇。伏望下禮部詳議﹐令福建布政司與祭一壇﹐庶天恩浩蕩而幽冥有光矣。臣等切思名山大川之神﹐在舜時已有望秩之祭。我太宗文皇帝時﹐遣太監鄭和下海﹐嘗立祠於海濱﹐時加致祭。況《禮》云『能禦大災則祀之﹐能捍大患則祀之。』今一救援之功﹐遂保數百人之命。其爲大災大患莫此是過。伏惟聖明詳察。」上從其言。命翰林院撰祭文一通﹐行令福建布政司官致祭一次。侍讀屠應竣贈侃詩曰「絕哉天王使﹐三年諫省郎。星辰傳鳳沼﹐冠冕授蠻王。蜃气鴻合﹐潮聲日夜長。錦帆滄海上﹐南望有輝光。﹝其一﹞南荒饒霧雨﹐窮島接風濤。下瀨樓船迥﹐馳封使者勞。夷官趨弁服﹐海色照麟袍。若道唐虞際﹐應瞻日月髙。﹝其二﹞帝遣辭靑瑣﹐乾坤屬壯遊﹐九霄持漢節﹐萬里赴炎州。日抱蛟龍躍﹐天涵島嶼浮。遙憐張博望﹐銀渚問牽牛。﹝其三﹞主事唐順之贈澄詩曰「天王玉冊頒三殿﹐漢使星槎下百蠻﹐鬼國至今通象貢﹐樓船何處是龍關。海迷南北惟恁日﹐雲起蓬壺忽見山。壯志不愁經歲去﹐安流應是計程還。」陳侃《使事紀略》曰「嘉靖戊子﹐琉球世子尙淸表請襲封。事下禮部﹐移文長史司核實﹐申部上請﹐差二使往封如故事。癸巳五月﹐至福州造舶艦如式﹐以鐵黎木爲柁幹。閩人不諳海道﹐方切憂之﹐忽報琉球國使至﹐乃世子遣長史蔡廷美來迓予等。長史進見道﹕『世子遣問意。』又道﹕『世子慮閩人不善操舟﹐特遣看鍼通事一人率夷水手至﹐代充其役。』看鍼者﹐舶中司指南鍼者也。予等善其來﹐得詢其詳。初﹐洪武﹑永樂間﹐使海外諸國者二使﹐預於瀕海之處﹐經年造二巨舟。中有艙數區﹐貯器用若干﹐各藏一空柩﹐柩前刻『天朝使臣之柩』﹐上系銀牌﹐重若干兩。倘遇風波之惡﹐知不免﹐仰臥柩中﹐以釘錮之。舟覆而任其漂泊﹐欲俾漁人見之﹐取其物﹐舁柩置於山島﹐俟後使者過載以歸。予二人被命﹐與閩藩三司計一舟所費二千五百兩有奇。若二使各一舟﹐則不惟倍官費﹐抑亦非所謂同舟共濟者也。至於藏空柩與上系銀牌﹐則近來使者無此事。從有之﹐亦無益也﹐令有司不設備。甲午三月﹐舶艦工畢。舶之制與江河間所謂坐船者不同。坐船上下適均﹐八窗玲瓏﹐明爽開溪﹐眞若浮屋然。坐其中者﹐不覺其爲舟也﹐且出入甚便。此則艙口與艦面平﹐髙不過二尺﹐深至艦底。上下以梯﹐艱於出入。面𨿽啟小牖﹐亦如穴隙。蓋以海中風濤甚巨﹐艦髙則衝﹐低則避也。艙外前後俱護以遮波板﹐髙四尺許。𨿽不雅於觀美﹐實可以濟險。長一十五丈﹐闊二丈六尺﹐深一丈三尺﹐分爲二十三艙。前後豎五桅﹐大者長七丈二尺﹐圍六尺五寸餘﹐以次而短。舶後作黃屋二層﹐上安詔敕﹐中供天妃。舶中之器具無不備。舵設四具﹐用其一而置其三﹐以防不虞。櫓三十六枝﹐遇風微逆﹐或求以人力勝之。大鐵貓四﹐約重五千斤。大糸率八﹐每糸率圍尺許﹐長百丈。小劃船二﹐不用則載以行﹐用則藉以登岸。水四十櫃。海中惟甘泉難得﹐勺水不以惠人﹐多備以防久泊也。通舶以紅布爲慢。五色旗幟大小凡三十餘。更多儲刀槍弓箭之屬﹐佛郎機二架。駕舟水手一百四十餘人﹔護送軍百餘人﹔千戶一員﹑百戶二員領之。通事﹑引禮﹑醫生﹑識字人﹑各色匠役復百餘人。人給以銀十二兩爲衣裝費﹐仍各給工食銀五兩三錢五分有奇。舊用四百餘人﹐今省十分之一。二十六日﹐予等啟行﹐三司諸軍送至南臺。是晚﹐宿於舟中。翼日至長樂。長史舟亦隨行﹐中途爲淺所傷臭﹐闕載具狀﹐伏於階下求援。予等欲藉其爲前驅﹐判詞下提舉司﹐令申海道假緣海衛所禦寇之舟與之歸。適海道與分守都閫諸君繼至﹐海道亦以王事爲急﹐遂從之。五月朔﹐予等至廣石﹐祭海登舟。是日北風大作﹐晝昏如夕。連日皆風逆﹐至五日始發舟。不越數捨而止﹐海角尙淺。八日﹐始出海口。風微順﹐波濤亦不洶湧﹐舶艦與夷舟相爲先後。出艙視之﹐四顧茫然。云物變幻無窮﹐日月出沒可駭﹐誠一奇觀也。九日﹐隱隱見一小山﹐乃小琉球也。十日﹐南風甚迅﹐舟行如飛。過平嘉山﹑釣魚嶼﹑黃花嶼﹑赤嶼﹐目不暇接。兼三日之程﹐而夷舟帆小﹐不能及﹐相失在後。十一曰至夕﹐始見古米山。問知琉球境內﹐夷人鼓舞於舟﹐喜達家鄕。夜行徹曉﹐忽風轉而東﹐進寸退尺﹐失其故處﹐竟一曰始至其山。有夷人駕小舟來問﹐夷通事與之語而去。是日風少助順﹐卽抵其境。十三日﹐風又轉北﹐逆不行。欲泊山麓﹐慮亂石伏於下﹐謹避之不敢近﹐舟蕩不寧。十四日﹐至夜聞舟有聲﹐若欲進裂者﹐蓋大桅以五小木攢之﹐束以鐵環﹐孤髙衝風﹐搖撼不可當。環忽斷其一﹐眾恐遂折﹐驚駭喧呶﹐亟以釘鉗之﹐聲少息。造舟時用釘少﹐又黏縫不密﹐至是海水滲入數寸。以轆轤引水而出﹐莫能止。眾曰﹕『不可爲矣。』齊呼天妃而號。予與髙君徹夜不寢﹐坐以待旦。忽予家人匐匍入艙﹐抱予足﹐口禁不能言。良久曰﹕『速求神救﹐船已壞矣。』予二人莫知所出。嘆曰﹕『各抱詔敕﹐以終吾事﹐余非所計也。』是時﹐惟舵工數人﹐乃漳人。漳人以海爲生﹐童而習之﹐至老不休者。風濤中﹐色不少動。但云﹕『風不足懼﹐速求罅縫而塞之﹐可保無虞矣。』眾亦知其然﹐然舟蕩甚﹐不能立﹐心悸目弦﹐何罅之求﹖於是有倡議者曰﹕『風逆則蕩﹐順則安。曷若回舟以從順。衣衤如有備﹐尙可圖也。』一人執舵云﹕『不可。海以山爲路﹐一失此山﹐將無所歸。漂於他國﹐未可知也。守此尙可以生。』夷通事從旁贊之。然眾戰栗怖畏﹐啼號不止。姑從眾﹐以紓其憂。旋轉之後﹐舟果不蕩。執燭尋罅﹐皆塞之固﹐水不能入。眾心遂定。翼午﹐風自南來﹐舟不可東﹐又從而北﹐始悔不少待也。計十六日旦﹐當見古米山。至期西望﹐惟水沓無所見。執柁者曰﹕『今將何歸﹖』眾始服其先見。傍徨躑躅﹐無可柰何。予二人亦憂﹐亟令人升桅以覘﹐云﹕『遠見一山﹐微露如角﹐小山伏於其旁。』詢之夷人﹐曰﹕『此熱壁山也。亦本國所屬﹐但過本國之東三百里。若更從而東﹐卽日本矣。』申刻﹐果至其山泊焉。十八日﹐世子遣法司官一員來﹐具牛羊酒米瓜菜之物﹐爲從者犒。亦有酒果奉予二人。通事致詞曰﹕『天使遠臨﹐世子不勝忻踴。聞風伯犯﹐從者迷道﹐世子益不自安。欲躬自遠迓﹐國事不能暫離﹐謹遣小臣具菜果將問安之敬。』予二人愛其詞﹐受之。世子復遣夷眾四千人﹐駕小艦四十艘﹐欲以大纜引予舶前。通事白於二人曰﹕『海中變出不測﹐豈宜久淹從者﹖世子不遑寢食﹐謹遣眾役挽舟以行。敢告艦列左右﹐各分纜迆邐而牽行。』於海中亦一奇觀也。晝夜行百餘里。十九日﹐風逆甚﹐不可以人力勝﹐遂泊於移山之。所遣法司官率夷眾環舟而宿﹐未嘗敢離左右。泊至五日﹐予眾因在舟久﹐郁隆成疾。求登岸避之而不可得﹐泣訴於予。予曰﹕『乘桴浮海﹐子路喜之。未知浮海之險若此也。』二十三日﹐世子復遣王親一人﹐益以數舟而來。風亦微息﹐始復行。至二十四日﹐猶未克到。世子復遣長史來﹐曰﹕『世子刻期拱候。海中怒風驚濤﹐恐爲從者之憂﹐謹遣小臣奉慰。』予二人謝之。二十五日﹐方達其國。泊舟之所名曰那霸港。計發舟至此一月矣。是日登岸﹐岸上翼然有亭﹐榜曰迎恩。世子先遣陪臣大小凡百餘員﹐隨龍亭而至﹐候於亭下。予二人捧詔敕﹐安於龍亭。眾官行五拜三叩頭禮。前行導引至天使館。距港約五里。不移時而至龍亭﹐安於中堂。眾官行禮如初。繼見予二人﹐亦行禮而退。予二人呼長史問曰﹕『世子不迎詔敕﹐何也﹖』對曰﹕『洪武禮制﹐凡天朝詔敕至國﹐世子候於國門之外。數代相承﹐不敢有違。』聽之。然世子𨿽不至館﹐館中皆官正蒞事﹐每三日遣大臣一員具酒二壺﹐果盒二架﹐酒酌於斗﹐進予二人﹐跪曰﹕『世子令小臣問候起居。』予二人受之飲。復獻牛羊菜果於館。初皆麾之﹐後見其誠懇﹐間亦或受。每一饋予二人﹐亦徧及於從者﹐館餼無弗均。六月三日﹐報長史舟至境。又越五日﹐始抵國都。較之予舟﹐浹旬始至。詢其故﹐柁折帆傾。非夷眾熟於操舟﹐幾何而不葬魚腹也。十六日﹐行祭王禮。王墓不知所在﹐寢廟一所在國門外。卽於廟祭焉。先迎祭品往廟陳設﹐後用龍亭迎逾祭文。予二人隨行﹐將至廟﹐世子素衣黑帶﹐候於門外。戚乎其容﹐儼然若憂服之中也。予二人拱而入。至廟﹐神主位東西向﹔予二人位西東向﹔龍亭居中南向﹔世子位南北向。宣諭祭文畢﹐世子出露臺﹐北面謝恩。進廟與予二人交拜﹐揖至中堂。予二人南向坐定﹐世子令長子致詞曰﹕『淸處蝸角﹐辱玉趾遠臨﹐當匐匍奔迓﹐有制不敢違越﹐徒懷斬悚。今又辱賁先人﹐幽明倍感﹐敬具淸酤二卣﹐以獻左右﹐聊用合歡爾。』予二人諾之。酒數行﹐皆親獻。坐少頃別去。隨遣法司官同長史至館致詞曰﹕『今日勞從者爲先人寵光﹐小國無以爲獻﹐具黃金十兩爲壽。』予二人卻之﹕『世子知道﹐乃亦以此浼我乎﹖』令持去。不從﹐作書與之。世子得書﹐不復再饋。七月三十日﹐行冊封禮。先五日﹐長吏請儀注習之。是日黎明﹐世子令陪臣候於館門之外﹐導引詔敕往國。國門距館三十里﹐介在山海之間﹐路險﹑不平。將至國﹐五里外有綽禊一座﹐扁曰中正。自此以往﹐路皆平﹐可容九軌。旁壘石墻﹐亦若百雉之制。世子候於此龍亭前。先行五拜三叩頭禮。導至國門﹐門曰歡會。門內數步﹐卽王之宮也。宮門扁曰漏刻。門三層﹐層有數級之階。正殿巍然在山之顚﹐扁曰奉神。設龍亭於正中。國王升降進退﹐舞蹈祝呼﹐肅然如儀。禮畢﹐導予二人至別殿﹐復行見禮。眾官亦拜見如初。王暫退﹐出臨羣臣﹐與一國正始﹐羣臣四拜爲賀。臣之尊者親者捧觴爲壽﹐蓋夷俗以此爲敬﹐故君臣之間亦行之。朝罷﹐別殿設宴。金鼓笙蕭之樂翕然齊鳴。王奉酒﹐酒淸而烈﹐來自暹羅者﹐醺人不須一盞。予二人但嘗之而已。籩豆之實﹐備水陸之珍。然不能自制也﹐皆假予艦舶庖人爲之。蓋夷俗無宴享醵會之事﹐不知烹飪調和之法﹐不過假以文其陋耳。獻酬交錯至晡而止。予二人復令儀從迎詔敕至館。王再拜曰﹕『小國無以爲寶﹐璽書以爲寶。先朝詔敕藏之金匱﹐已八葉於玆矣。今辱賁臨﹐幸畱此鎭國﹐不爾予小子自底不類﹐爲先人羞。』予二人令啟金匱﹐驗其畱否。旣而長史數人各捧詔敕一道而來。遂許畱之。王喜甚﹐重拜而別。予二人至館﹐王親一人同長史來饋儀物。厲色麾之﹐長跪不起。不得已﹐姑各取扇布二物﹐以答其誠。復與一書。二十日﹐設宴﹐名曰拂塵。蓋凡使琉球與他國不同﹐安南﹑朝鮮陸路可行﹐使事旣畢﹐不過信宿遄返。琉球在海外﹐候北風而後可歸。日久與王不免多會﹐會多則不免情褻﹐勢所必至。是宴之設﹐籩豆尙簡﹐不復陳方物。但令夷童歌夷曲爲夷舞﹐以侑觴﹐傴僂曲折﹐亦足以觀。舞罷﹐令世子介子執弟子禮奉酒三犖。將行﹐復親捧玉杯﹐乃武宗所賜者﹐引滿勸白。辭以不善飲﹐一酌而止。二十五日﹐向昏﹐颶風暴雨頃刻而至。茅舍皆席捲去﹐館屋亦撼搖。予寢不能寐﹐起坐中堂。門牖四壁蕩無存者。因念港口之舟﹐恐不及維。遺人視之﹐僉曰﹕『昏黑不辧牛馬﹐盍少待。』風雨正惡﹐亦不能彊。黎明往視﹐則王已差法司率夷人數百守於船側矣。詢之舟人﹐乃半夜時至。法司亦夷官之尊者﹐路且遙﹐衝風冒雨而行﹐不辭艱險。夷之君臣其可感也。夫中秋節﹐夷俗亦知爲美。請賞之﹐因得徧遊諸寺。寺在王宮左右﹐不得輕易往來。有曰天界寺﹐有曰圓覺寺﹐此最鉅者。余小寺不暇記。二寺山門殿宇﹐各弘廣壯麗﹐亞於王宮。正殿五間﹐中供佛像﹐左右皆藏經數千卷。夷俗尙佛﹐故致之多。上覆以板﹐繪以五彩﹐下用席數重。淸潔不可容履。殿外鑿小池﹐以佳石﹐池上雜植花卉。有鳳尾蕉一本﹐樹似棕葉。類鳳尾。四時不攺色﹐諸夏所無者。倘徉容與﹐塵慮豁然。但僧皆鄙俗﹐不可相語。彼亦不敢見吾輩。亦曉烹茶之法﹐設古鼎於幾上﹐水將沸時﹐杯投茶末一匙﹐以湯飫之﹐少頃奉飲﹐味甚淸。是日﹐王因神降送迎﹐無暇陪﹐遣王親侍遊。至未刻﹐邀坐宴﹐不甚丰﹐情意款洽。召諸從人至階下﹐令通事勸飲。旅進旅退﹐各以班序﹐至醉而止。向夕回館﹐月明如晝﹐海光映白﹐令輿人緩步。從目所適﹐心曠神怡﹐忘其身之在海外也。二十三日﹐王始至館相訪。令長史致詞曰﹕『淸欲謁左右久矣﹐因日本人寓此﹐狡焉不可測。俟其出境而後行﹐非敢慢也。』予二人亦具核畱坐﹐移時別去。二十九日﹐請予二人餞行。布筵水亭中﹐觀龍舟之戲。舟之制與舉棹之法皆效華人﹐亦知奪標以爲樂。但舉棹人皆小吏與大臣子弟﹐各具彩服簪金花﹐𨿽濡於水而不顧﹐以示誇耀之意焉。九月九日﹐復請餞。予二人訝其煩﹐深拒之﹐懇請再三後行。至則見其食品所列﹐山蔬海錯﹐糗餌粉酏﹐雜陳於前。制造精潔﹐味甚適口。但止數品﹐不能如昔之丰也。詢之左右﹐乃知前此諸設皆假手閩人。此則宮中妃嬪所自制者。臨行﹐長史捧黃金四十兩。王言﹕『饋贐之禮﹐古今所有﹐非淸敢自褻。天使其毋辭。』予二人曰﹕『王之饋贐﹐於義可受。但予輩承君命至﹐受此而歸﹐是以君命貨之也。惡乎敢﹗』王愕然。曰﹕『天使言必稱君﹐動必遵義。淸知過矣。』乃不敢彊。持泥金倭扇二束贈曰﹕『天使遠來﹐此別不復得會。夏日揮之﹐或可系淸一念耳。』予二人受之。各答以所持川扇。王喜不自勝﹐因再拜而別。十二日﹐登舟。官民送者如蟻﹐皆慕漢宮威儀﹐有至海濱不忍去者。從泊舟之港出海僅一里﹐中有九曲夾岸之石﹐惟風息而後可行。坐守六日﹐王日使人侍側﹐且致慰詞。仍命看鍼通事一員﹑夷役數人護送。又遣王親長史等官進表謝恩。十八日﹐風少息﹐挽舟出海。舟斜倚岸﹐眾恐其傷於石﹐大驚。幸前月予二人親督修黏﹐故不爲石所傷。復停海口﹐二十日始克開洋。夷舟同行。二十一曰﹐至夜颶風陡作﹐大桅五木攢者旣折﹐須臾舵葉亦壞﹐幸鐵梨木爲幹﹐得獨存。舟之所恃以爲命者﹐桅與柁也。當此時﹐舟人哭聲震天。予輩亦自知決無生理﹐相顧嘆曰﹕『天意果如此﹐計免者得之矣﹗』是時﹐舟人無所用力﹐但大呼天妃求救。予二人亦爲軍民請命﹐叩首不已。果有紅光燭舟﹐舟人相報曰﹕『天妃至矣﹐吾輩可以生矣。』舟果少寧息。翼日﹐風如故﹐尙不敢易舵。眾廢寢食以待斃﹐不復肯入艙。同行夷舟遂相失不知所往。二十三日﹐黑雲蔽天﹐風復將作﹐有欲易舵者曰﹕『舵無尾不能運舟﹐風弱尙可支持﹐烈則將何以救﹖』不欲易者曰﹕『當此風濤﹐去其舊而不得安其新﹐柰何﹖』眾不能決﹐請於予二人。予二人曰﹕『風濤中易舵﹐靜則可以生﹐動則可以死。』惶惑亦不能決。令其請於天妃﹐得吉。眾遂躍然起舵。舵幹甚重﹐約有二千餘斤。平時百人舉之不足﹐是日數十人舉之有餘。兼之風恬浪寂﹐頃刻而定。定後風浪復惡﹐神明之助不可誣也。舵易﹐眾始有喜色。二十六日﹐忽有一蝶飛繞於舟﹐舟人曰﹕『岸將近矣。』有疑者曰﹕『蝶質甚微﹐在樊圃中飛不過百步﹐安能遠涉滄溟乎﹖此殆非蝶也﹐神也。或將有變﹐速令舟人備之。』復有一黃雀立於桅上﹐令舟人飼以米。雀如常禽飛下﹐啄盡乃去。是夕果疾風暴發﹐怒濤拍天﹐巨艦如山﹐飄蕩僅如一葦。梢後距水不下數丈﹐水經過之﹐持舵者衣盡濕。艙中受水可知也。風急﹐水聲助之如雷﹐不忍見聞。衣服冠而坐﹐欲求速溺。相顧嘆曰﹕『聖天子威徳被海外﹐百神皆爲之效職。天妃獨不能相救乎﹖』言訖風若少緩﹐舟行如飛。達曉﹐則已見閩山矣。舟人皆踴躍呼舞﹐以爲再生。稽首於天妃之前者若崩厥角。二十八日﹐至定海所。十月二日﹐入城。痛定思痛﹐凡接士大夫必敍所歷驚怖諸狀﹐無不爲之慶幸。區區二人何能得此﹖實荷聖天子威福﹐以致神明之佑﹐不偶然也。今越旬日﹐而同行之舟尙未至。或不免漂溺之患焉。嗚呼危哉﹗嗚呼危哉﹗因是而有感矣。夫浮海以舟﹐駕舟以人﹐二者皆濟險之要也。官之尊者﹐因非己事﹐不屑經理舶艦之役﹔官之卑者﹐因此難遇﹐惟思圖利侵克船價爲事耳。故造作之間﹐種種不如法。駕舟之人﹐皆欲乘便貿易﹐竄名於籍﹐而不知操舟之術者。予前所述古米山之險﹐其明效也。後之使夷浮海者﹐當先擇委有司二員造舟﹐約令隨使往來修整。則彼軀命所在﹐利害相關﹐始造必不爲之苟矣。告之藩臬不從﹐以請於朝可也。水手貴精不貴多﹐須擇慣下海善操舟者而用之。如此立法﹐則可以節國之費﹐衛眾之生矣。若則蕃王領封之說﹐則肇自前輩之使占城者。此時正副畏溺﹐不肯航海﹐曠持日久﹐王子不獲﹐己而至中國﹐館於海濱。受封後﹐有司遂乞蕃王。世子遣陪臣來奏請封者﹐當命使臣賫詔敕駐海濱﹐侍其來以賜之﹐未獲兪旨。嘗稽古諸侯嗣立﹐俱以士服入見天子受封。今之四夷卽古荒服諸侯也。𨿽不克覲天子﹐俾其於海濱領封亦無不可。蓋不俾中朝之使遠冒乎險以錫命﹐而小國之君坐享其爵而偸安﹐尢爲萬世可守之法也。故不惜辭煩而爲後使者忠告。」自後琉球商人有漂至瓊州者﹐執送廣州按察。僉事經彥采爲請於朝﹐撫卹之歸﹐遠人感徳。三十七年﹐國王尙淸薨。遣使告哀。三十八年﹐上命給事中吳時來及行人李際春往行冊封禮。適時來有疏論大學士嚴嵩姦邪狀﹐嵩言其畏航海之役﹐故生事妄議。上怒。廷杖時來﹐謫戍廣西。攺命給事中郭汝霖爲正使。與副使際春同往。至福建省城造船﹐遭值連年倭患﹐阻遲海口﹐未得開洋。四十一年五月內﹐海口頗靖﹐乘隙而出。五月二十八日﹐在於長樂縣梅花地方開洋。閏五月初五日﹐行至赤嶼山﹐阻風三日﹐漂過琉球山一曰﹐幸彼處夷人在山哨望﹐知爲封船﹐乃發華牽引回其境內。至初九日登岸﹐到於彼國。尙元卽遣官及舉國臣民﹐迎導詔敕至天使館安奉。郭汝霖《思息亭說》曰「琉球天使館自門而入﹐正堂三間。自正堂引至書房三間。余處於東﹐李君處於西。房之後再三間﹐官舍輩處之。兩旁翼以廊房各六間﹐門書輿皂寓焉。暑月蘊隆﹐促促數步內﹐琉之人爲余弗安也﹐卜後垣空地﹐砌土瓦茅豎柱而亭之。余因扁曰﹕思息。夫人情久相離則思。余馳驅上命﹐何敢言思﹖然捨桑梓﹐涉波濤﹐遠君親﹐旅外國﹐而鴻賓雁弟﹐玉樹芝蘭﹐數月各天﹐寥寥音問﹐余安能不用情哉﹗昔謝大傅江海人豪﹐中年與親知別數日作惡﹐余嘗寤嘆其懷。陽明子曰﹕七情之發﹐過處爲多。余又惡夫情之過而惡也﹗斯亭之登﹐願少息焉。圖書在前﹐琴瑟在禦﹐以吟以詠﹐以弦以歌﹐庶幾造化者遊而忘其身之在異鄕矣﹗」汝霖等擇六月初九日行祭王禮。六月二十九日行冊封禮。封詔曰「朕受天明命﹐主宰寰宇﹐凡政令之宣布﹐惟成憲之是循。其於錫封之典﹐遐邇均焉。爾琉球國遠處海陬﹐聲教漸被﹐修職效義﹐閱世已久。故國王尙淸顯荷爵封﹐粵逾二紀。玆者薨逝﹐屬國請封世子元。朕念其象賢﹐眾心歸附﹐是宜承紹國統﹐特遣正使刑科右給事中郭汝霖﹑副使行人司行人李際春賫詔往封爲琉球國中山王。仍賜以皮弁冠服等物。王宜謹守禮度﹐益篤忠勤﹐凡國中官僚耆舊尙當同心翼贊以佐﹐王飭躬勵行﹐用保藩邦﹐庶幾無疆惟休。故玆詔示﹐咸俾悉知。」復賜敕曰「惟爾先世享有爵封﹐恪守海邦﹐職貢罔缺。爾父尙淸﹐事上益恭。玆者薨逝﹐訃聞﹐良用嗟悼。爾爲家嗣﹐國人歸心﹐宜令掌乃國土。特遣正使刑科右給事中郭汝霖﹑副使行人司行人李際春賫詔封爾琉球國中山王。並賜爾及妃冠服彩幣等物。爾宜服膺君命﹐圖紹先業﹐秉禮循義﹐奠境保民﹐以副朕懷柔之意。」封禮旣畢﹐仍乞畱詔敕。汝霖等如制許之。十月初九日﹐登舟。風阻哪霸港口。至十九日﹐始得開洋。二十一曰﹐在洋中折舵﹐旣而得全。十一月初二日﹐歸至福建省城。其琉球國王尙元遣王親原徳﹑長史蔡朝器等另駕一舟﹐隨同上表謝恩。亦以初十日到於福建海口。汝霖等還朝畢事﹐疏曰「臣惟唐虞三代之盛﹐四夷來王﹐漢﹑唐以下﹐𨿽有屬國﹐叛服不常。琉球在海島中﹐乃能永堅一心﹐歸化無渝。臣等到彼﹐供應廩餼﹐趨走承順﹐如郡縣然。非聖朝文徳漸被之極﹐何以致此﹗我皇上十三年旣冊其父﹐玆者又封其子。聖壽萬齡﹐天威萬里。視祖宗有光而軼唐虞三代﹐不二矣。臣等𨿽當海驚風波之險﹐猶得周旋使事之榮。臣無任感荷欣忭之至﹗」郭汝霖重刻《使琉球錄》曰「嘉靖三十四年六月﹐琉球國中山王尙淸薨。三十七年正月﹐世子尙元差政議大夫長史等官到京﹐請乞襲封王爵。禮部以請勘俱系彼國官民﹐乃不復行勘奏。請如故事﹐差正副使二員﹐賫詔敕皮弁冠服往。時科中應行者吳君時來﹑行人司則李君際春也。命下二月十六日矣﹐部咨翰林院撰文各衙門造該用儀物。延之三月﹐終未行。而吳君有戌事﹐汝霖乃同李君承乏焉。四月初二日也﹐部中監前畏避之嫌﹐促日起程。霖等亦以重命不可再緩﹐遂請詔書易名﹐攺賜品服。初八日慨然解舟南下。七月初﹐抵江西地方。霖意海警連年﹐事須巧速。因一面差人至福建布政司﹐令作速委官伐木造船。九月中﹐親至閩坐督﹐刻次年春汛必行。柰地方多事﹐賊報交馳﹐當事者已疑不能必往。又皇皇剝膚之災﹐而視外及爲稍緩﹐管工官亦泄泄﹐於是船自十一月起工﹐至次年四月僅完其半。賊報緊急﹐不俟工完﹐四月初四日出塢。尹參將令百戶嚴繼先等接至鎭駕守。十一日午刻方至鎭﹐未刻賊已接踵。相望數里﹐不爲所奪﹐幸也﹐亦尹之力也。是年﹐倭奴輳集福州城外稱數萬。城門閉者三月。余等亦日日上城﹐同有司巡守。先是戊午冬﹐琉球世子差來迎迓長史梁玄等住柔遠驛﹐盡爲所掠。六月始得脫逃。七月終﹐各役奔命者漸復﹐欲召之行﹐而風汛過矣。聲息轉聞琉球。三十九年正月蔡廷會等來修貢﹐傳其國有領封之情﹐呈文該司。該司以時事艱難﹐國體所系﹐遂爲轉奏。本下部議﹐以舊典難遽變﹐俟海警稍寧﹐必期渡海終事。時勘合到遲﹐將屆六月﹐倭寇伺候海中者又比比。予召漳州火長﹑舵工等役﹐中途又爲賊阻。各役依山緣徑而來﹐動經月餘﹐至則又七月矣。前船旣有傷損﹐久住內港﹐烏念叢生。烏念者﹐生於淡水﹐則墜於咸水﹔生於咸水則墜於淡水也。一至海則垂﹐垂而墜﹐船板精華俱爲所蝕。油灰不能復住﹐水從罅隙而入﹐何可止也。余時與諸司議﹐但挾數十人從夷舟往。夷舟頗小﹐舉動敏捷。旣不爲賊覬覦﹐又可藉以濟事。有司固執以堂堂天朝﹐爲此舉動﹐何以威臨四夷﹖若事不易濟﹐寧修船俟時。無得而論欲從權濟事﹐亦須上聞。不然他日誰任其咎﹖余時聆諸君正論﹐亦不能奪。且念事體重大﹐人役頗多﹐又非可一人微服行者。於是內愈熱而情益苦。李君乃曰﹕『旣不能行﹐毋徒躁動。不若專意修船靜俟﹐地方事大﹐非一手可掩﹐他日當有人諒也。』余然之。火長﹑舵工等因呈乞有司攺造前船。八月再定﹐至十一月畢工出塢。越嘉靖四十年春二月﹐予遂召集漳州等處各役﹐亦先期來。余欲挾之先出海口﹐而守各役謀以海口風濤難泊﹐公若往﹐內各兵船亦往﹔各兵船往﹐而內港虛矣。不然探聽消息﹐有急而行可也。三司諸君亦曰﹕『旣不能出內港﹐豈能出外洋乎﹖今歲傳聞賊或不至內地﹐姑俟之。蓋大船出內港﹐水淺﹐必朝平而後行﹐日不數里。自南臺而旺崎﹐而閩安鎭﹐而廣石﹐須十數日﹐而後至定海梅花開洋之處。滯重逶迆﹐謀犯之者其力易﹐及封舟之不能速行爲此也。若洋中汪洋浩蕩﹐予固知他舟不易犯﹐卽犯之﹐舟封之威可施。夫萬里之外洋﹐尢可無慮。而數日之內港﹐乃能阻人﹐聞者豈能知之。守至四月﹐忽值內地廣兵之變﹐卽平定﹐長樂又報福淸之賊﹐旣又傳福寧之報。余於是朝而側目﹐夜而側耳﹐盼然曰守一日﹐惟恐報鼓之聲也。五月初六﹐則有賊二百餘至閩安鎭之下江。時各役告請行糧﹐余亦牒有司漸次散給。兵道楊君來言曰﹕『今事急﹐且不論行。卽船將如何守﹐欲發之閩安鎭駕守﹐又已近賊。欲行張漢入守﹐閩安鎭又曠無人。』予曰﹕『各役已期散行糧﹐行期旦夕﹐若復動搖﹐人心解散﹐豈能再集。百姓官銀到手﹐寧不支用﹐不行而復追之﹐敲朴日繁矣。』楊君曰﹕『事果難如是﹖』予因曰﹕『君來自部中﹐莫謂予等有畏避之嫌﹐今可目睹之。具今乃一小報﹐前兩年遑遑﹐時刻緊急﹐不同何如也﹗蓋船旣重大﹐不惟行之難﹐而造之亦難。不惟造之難﹐而守之亦難。三者惟地方無事者可也。若如己未年﹐賊旗旣到﹐上下紛擾﹐𨿽委造官﹐皆奔走守城之役。廣中材料又誰復查理﹖當其時非矛亟於收拾纖毫﹐豈可望耶﹗後來攺造諸料猶得應用﹐亦必有自矣。至於守之難者﹐謂一於用不行者則踐踏震撼﹐視舟全無愛惜之心。一於用同行者﹐則水木鬱蒸﹐行時必多暴露之疾。余不得已﹐乃參而用之。令其輪班更疊﹐將就全事。』閩安鎭初六之報﹐令許嚴等牽船前十餘里﹐又行張漢與嚴繼先﹑陳孔成﹑馬魁道等嚴密偵賊向往。又請於軍門劉公﹐令張漢若有急卽自座守。旣賊乃從下江口由長樂松下入福淸﹐而船始報安焉。五月十九日﹐船至長樂取水﹐與李君二十五日起行。撫按三司餞於南臺府縣﹐別於新港。二十六日辰刻﹐至長樂。時自二十三日起連有南風﹐各役以二十九日夏至﹐恐風尙未定。三司諸君送者乃欲守候。予曰﹕『天時難測﹐今已南風。又疑其未定而欲俟其定﹐何時乃定﹖且夥長輩皆予所需以決事者﹐今臨事率不敢擔當﹐事在一人﹐信矣。』遂決而行。二十七日至廣石。二十八日祭海登舟﹐別三司諸君。二十九日至梅花開洋。幸值西南風大旺﹐瞬目千里。長史梁炫舟在後不能及。過東湧﹑小琉球﹐三十日過黃茅。閏五月初一日﹐過釣嶼。初三日至赤嶼焉。赤嶼者﹐界琉球地方山也。再一日之風卽可望姑米山矣。柰何屏翳絕驅﹐纖塵不動﹐潮平浪靜。海洋大觀﹐眞奇絕也。舟不能行﹐住三日。初六日午刻﹐得風乃行。見土納已山。土納已山﹐琉球之案山﹐洋路從姑米山而入正也。時東南風旺﹐用舵者欲力駕而東﹐勢旣未捷。至申刻乃見小姑米山。小姑米山在琉球之西﹐稍過卽熱壁山。幸而小姑米山夷人望見船來﹐卽駕小來迎。有二頭目熟知水路﹐且曰﹕『旣不能從大姑米山入﹐何可傍內納已山而入﹐其中多礁。』予等聞之駭。二頭目一面令夷船入報﹐渠遂躬在餘船﹐道駕從小姑米山而入。且云﹕『得一日一夜之力﹐卽未據登岸﹐可保不下熱壁山矣。』予等厚賞賜之﹐晝夜趕行。初七日未刻﹐望見王城哪霸港焉。然東風爲多﹐相隔僅五十里不能轍近。世子遣王親問勞﹐致牲菜酒米﹐詞恭禮肅。法司官夷舟五十餘集封舟前﹐每舟一老人﹐須眉皓然。見封船皆踴躍呼拜﹐欲用先年挽入故事﹐而風勢方旺。至次日﹐法司官督眾益嚴﹐誓以不卽挽登岸﹐倘有疏虞﹐必先開肚。余屢慰曰﹕『風豈人力能勝﹖船已至此﹐不勞再急。』然竟亦不能行。至初八日午刻﹐有衝風暴雨。予曰﹕『可整舟挽而行。』諸人疑之。旣而果行。初九日辰刻﹐遂達岸焉。蓋風旺三日而復暴急﹐予憶其必將止。若暴先發則旺勢未衰﹐此理之常﹐何足疑哉﹐旣抵岸﹐三日後﹐有傳賊船從其境上過者﹐蓋蓬力小﹐大洋中自不相及。初九日﹐登岸﹐迎詔敕﹐至天使館。世子日遣長史大夫等官參謁。導從巡警俱如中國之儀。三日﹐遣王親一員同長史大夫問安﹐廩餼俱仍舊。軍稍行匠人日米一升半﹐乾魚四兩﹐略有海菜﹐外給錢五文買蔬菜。問候之日﹐俱有豬牛羊等﹐各官廩給口糧者又差盛。始軍稍疑錢太少﹐乃查之舊案無增也。夷人篤於守舊﹐而客者不無厚望。且羸乏不同時﹐下民豈能盡量﹖至世子各官這意﹐則恭而有禮矣。世子又嘗問其臣曰﹕『今者﹐天使勞涉﹐比之往益不同﹐吾欲先一快睹﹐以遂仰膽之心何如﹖』法司等力以舊章止之。六月初九日﹐祭王。世子敬戚之容﹐宛乎可掬。王旣得諭祭之後﹐世子仍令其國僧修佛事﹐以伸追慕。至二十九日﹐乃行封王禮。厥明﹐世子遣各官候於館門。自先王廟列儀衛巡警﹐導引至國門外。世子拜謁﹐躬導詔敕至王殿。嵩呼拜舞﹐皆先期習熟。世子見詔敕﹐儼恪益如﹐禮儀卒府﹐亦如原錄所云。羣臣將事﹐無不肅。是日履王位﹐該國臣民行朝賀禮。余等退居西堂。王率羣臣謁叩﹐設宴﹐饌盛樂繁。事竣﹐乞畱詔敕。余等令其捧前此聖制來驗﹐因如旨錫之。王與羣臣歡呼拜謝。至七月十九日﹐設拂塵諸宴。八月中秋﹐設觀渡宴。作書辭之曰﹕『蓋聞酒以成禮﹐不繼以淫義也。霖等欽奉上命前來﹐佳禮旣行﹐畢筵亦旣洽矣。玆又辱過招﹐無乃大繁乎﹖敬此以辭。向祭封之日﹐兼承蹄之惠﹐𨿽王中心致敬之誠﹐而辭受以義﹐又使人素有成規﹐而不敢失者也。敢並全壁﹐伏惟以徳相愛﹐以道相處﹐共守天朝之大閒。安臣子之大義﹐而不區區於儀物之末﹐幸甚﹗』十八日﹐王乃躬至使館相訪。亦如舊﹐略備筵款之﹐並及羣臣從者。九月十九日﹐王請餞行﹐亦具黃金四十兩爲贐。余等嚴卻之。次日﹐復使法司﹑大夫﹑長史等官持來﹐辭甚懇側。復作一書﹐令參隨各官往還之。曰﹕『封舟瀕行﹐領宴餞兼惠蹄﹐已嘗面辭矣。玆辱法司﹑大夫﹑長史等復來。夫承筐是將﹐𨿽賢王好我之誠﹐而不愛篤寶﹐實使人自守之矩。且天朝淸議光昭﹐非禮授受﹐具有明辟。余𨿽欲於王﹐如朝廷之大法何﹖惟王知所以愛﹐而克其非所以愛可也。《傳》有之﹐私惠不歸徳﹐君子不自畱焉。王其念之。』王得書﹐不復令人來彊。是年九月十九日立冬﹐舵工等擬必北風盛發。然數日竟未有。十月初五﹐巨風發後﹐乃以九日登舟圖回。往者封船旣至。琉人亦招集各島夷船﹐以觀天使爲名﹐實亦因之滋貿易也。是年則琉人務假防護之名﹐時𨿽有商舶一隻﹐亦逐出之。而各役所帶纖毫行李俱不能售﹐於是盡舉而歸之琉人。琉人故證而賤之﹐而各役之情苦矣。登舟之後﹐方圖舉帆﹐而風雨驟至。阻於哪霸港口。港口險隘﹐僅容一舟﹐稍有偏側﹐船轍不保。船之兩旁系以大纜。至十五夜﹐右纜忽斷。陳孔成見之﹐忙吹號舉炮。夷人二十千餘來加索牽轉﹐再加新纜﹐船乃得安。十八夜﹐天忽朗霽﹐月光如晝。四更時諸人與夷官稍乃導出港﹐東北風旺﹐舟行如飛。二十日午後﹐忽有黑雲接日﹐冥務四塞。舟人懼曰『此颶徵也。』頃刻﹐果颶風至。守之益愼。至夜二鼓﹐劈烈一聲﹐舵已去矣。舟遂大顚。吳宗達等遂落大蓬﹐舉舟哭聲震天﹐黑夜無措。余乃速止曰﹕『卽如此﹐命也。哭何所濟﹖』時陳孔成擇漳人僅五十﹐將各艙所載重者一面丟拋﹐一面令李子顯等﹐倡言舵𨿽折﹐尙有邊舵﹐決保無虞。容某等漸處。』余諗曰﹕『靜以禦變﹐極是。但舵何時可換﹐吾不舉大蓬﹐但張二蓬三蓬﹐任其漂流﹐至後可補鍼也。』陳大韶﹑曾宏俱向從陳髙過洋者﹐來大言曰﹕『往年亦如此。然往年船不固﹐今此船固。往年船發漏﹐無邊舵﹐今不漏﹐有邊舵。往年折舵並折桅﹐今桅尙存。』余聞其言﹐心亦頗定。然播蕩反側﹐無頃刻寧。幸而天明﹐促之換舵﹐而風勢愈烈。餘石﹑孔成來曰﹕『事將柰何﹖』孔成曰﹕『海中行船﹐此事所有。但持之﹐觀明日如何﹖』至次日﹐風又不息。余乃口爲文﹐令吏陳佩牀前書之。以檄天妃。適一晨刻﹐風稍定﹐始得換舵。舵卽定﹐諸人頗有生望。但牽舵大纜兜之﹐自尾至船首者﹐又忽中斷。則海水咸厲﹐繩纜不能久。舵工等又懼舵不能穩﹐稍擺動﹐金口開﹐船分兩片矣。此尢危也。乃用銀重賞一夷人﹐系其腰﹐令之下海接之﹐竟不能接。吳宗達來稟﹐欲穿二艙三艙﹐透繩系舵﹐而不能決。余聞卽槪然是之。乃鑿而度繩﹐舵始得安。蓋艙近系繩﹐比之兜肚遠者﹐其力尢大。行之至二十六日﹐許嚴等來報曰﹕『漸有淸水﹐中國將可望乎。』二十七日﹐果見寧波山。歷溫﹑歷臺﹐閩人未能盡曉﹐浙中山奧﹐疑迷莫測﹐仍懷憂思。至二十九日﹐忽至福寧﹐見定海臺山﹐心始安焉。從五虎入。十一月初二日﹐入省城。追想前迹﹐爲之惻然。士夫相會﹐眞同再世。往讀陳﹑髙使錄﹐說者皆謂其過﹐余亦疑之﹐至是親歷﹐知其字字不虛。且中間險苦﹐尙有筆楮不能盡者。嗚呼痛哉﹗」霖錄又曰「是年閏五月初四日﹐至赤嶼﹐無風。舟不能行。當畫有大魚出躍﹐從者謂如一舟然﹐旁有數小魚夾之。至暮﹐舟震撼衝擊﹐莫知其故。自艙上觀之﹐則風浪靜。而舟之顚危次日愈甚。余與李君目眩心悸﹐召長年問之﹐皆謂無風而船如此﹐事誠可怪。所嘉者﹐船力勞壯堅固﹐決保無虞。慰安餘二人。旣退﹐余使人偵之﹐則皆稽首天妃之前禱矣。中夜顚危益甚﹐李君曰﹕『事將何如﹖』余曰﹕『造船用人﹐乃人事之可盡者﹐此以外豈復能與﹖且餘二人所捧者朝命也﹐皇上徳被幽明﹐海神必且效若。』時餘二人旣不能安枕﹐中夜見忽有明光燭舟﹐舟稍安嚴。百戶舵工等俱得異夢。六日辰刻﹐夥長舵工請餘二人拜風﹐且謂有所愛之物可施之。餘思出京時曾有人惠《金光明佛經》﹐又舵工陳性能作彩舟以禳。余曰﹕『事無害於義﹐從之可也。』餘二人官服以拜﹐口爲文以告。道人等用經與彩舟升之艙口祈之﹐而風忽南來。諸從者尙未回謝天妃之前﹐咸仰呼曰﹕『風到風到。』遂滿蓬而行。至初九日﹐登岸。神明之貺顯矣。又按十月十九日開洋回國﹐東北風旺。至二十日午刻﹐忽有麻雀一隻﹐宛宛來泊艙蓬。陳大韶等見之﹐卽心動曰﹕『此神雀報信。又往年陳﹑髙二爺回時之兆。倏忽間﹐黑雲接日﹐冥霧四塞﹐冷雨颶風﹐號呼大發。余令吳宗達等謹備之。行至夜一鼓﹐舵忽折去﹐舉舟哭天﹐而叩天妃。余亦呼天妃告曰﹕『此華夷五百人性命﹐豈可易易﹗』至天明﹐風連旺不止﹐舵不能換。二十二日辰時﹐余眩瞑甚矣。蓋五日不一粒﹐生死余亦已決肚外﹐惟是五百人尙不能忘念。乃召書吏陳佩﹐具筆札牀前﹐余口爲文授之﹐令書以檄天妃。前舟中雞鴨牲口之類尙多﹐余問之庖人﹐曰﹕『不知何時靡孑遺矣﹐惟一鵝尙存。』余令宰之。告曰﹕『霖等欽奉上命﹐冊封琉球﹐仰荷神。公事旣完﹐玆當歸國。洋中折舵﹐無任驚惶﹐惟爾天妃海嶽﹐皆國家廟祀正神﹐玆朝使危急﹐華夷五百生靈所系﹐豈可不施拯救﹖若霖有貶心之行﹐卽請殛之於牀﹐無爲五百人之累。若尙可攺過而自新也﹐神其大顯靈威﹐俾風恬靜﹐更置前舵﹐庶幾可以圖全。神其念之﹐毋作神羞。』旣祭後﹐風稍息。諸人亦求交於天妃﹐許之。遂易新舵。諸人大發原心﹐祈修醮典。余亦許歸朝奏請﹐如例遣祭。舵工陳興珙又善降箕﹐乃用李君一家僮並不能字者扶之﹐字皆倒書﹐曰﹕『有命之人可施拯救﹐欽差心好﹐娘媽保船都平安也。』嗟呼﹗鬼神冥邈﹐談者未有不疑。然此四無邊岸之中﹐宛弱只雀何從而來﹖易舵之後﹐又一鳥常據於桅尾。何從而來﹖孰謂世間事可盡以常理臆決哉﹗到岸日﹐凡諸人祈許﹐余令一一修還。所謂母使行負神明﹐何敢以險旣平而遽忽諸﹗」郭汝霖等復新天妃廟於廣石﹐勒碑爲文記之。霖《廣石廟碑文》曰「廣石廟﹐廟海神天妃者也。天妃生自五代﹐含眞蘊化﹐沒爲明神。歷元迄我明﹐顯靈巨海﹐禦災捍患﹐拯溺扶危。海風濤緊急間現光明身﹐著幹旋力﹐禮所謂有功於民﹐報崇祀典。而廣石屬長樂﹐濱海地﹐登舟開洋﹐必此始。廟之宜舊﹐傳自永樂內監下西洋時創焉。成化七年﹐給事中董﹑行人張祥使琉球新之。嘉靖十三年﹐給事中陳侃﹑行人髙澄感板異復新之。板上所書﹐卽董﹑張新廟月日也。皇帝三十七年﹐琉球世子尙元乞封。上命汝霖充使往﹐而副以行人李際春。余承命南﹐一長老多教余致敬天妃之神。弭節閩臺造冊﹐百凡按陳﹑髙使錄行。惟廣石廟遭倭寇焚﹐乃耆老劉仲堅等聞余至﹐亦來言廟事。余檄署篆孫通判大慶﹐考其遺趾﹐並材料工價值百金。往陳﹑髙捐俸二十四金助﹐余與李君如之。往從行者各斂銀一星得三十兩余﹐今則從行者尙未定名。往長樂民力饒可以鳩工﹐今則連年有兵務。往劉知縣尹邑久﹐今孫乃署篆﹐且未久也。於是七十餘金無從得。余因言於代巡樊公斗山﹐樊逐標罰贖余成其事。且命通判速工請記於余。不兩越月﹐廟貌鼎新﹐巍然煥然﹐瞻趨有所﹐人心起敬。他日飛航順便﹐重荷神貺者﹐樊之功哉。或因是以鬼神事質於余﹐余曰﹕『是說也﹐薦紳先生難之矣。考孔子曰『敬而遠』﹐夫謂之敬﹐必有以也﹔謂之遠﹐特不專是以徼媚云耳。故其『祭神如神在』﹐『鄕人儺﹐朝服立阼階』﹐孔子豈無見耶﹖而初學小生稍談鬼神﹐則冒然稱茫昧﹐避諂瀆譏﹔及遇毫髮事﹐轍俯首叩禱不暇。果能知事人等鬼者乎﹖今夫航海之行﹐尊皇命也。一舟而五百人在焉﹐彼溟洋浩蕩中無神司之﹐人力曷能張主﹖學者知是說﹐則知予非惑樊非徇﹐而是廟之祀﹐可以勒諸將來。樊名獻科﹐字文叔﹐浙縉雲人。其巡閩也﹐酌時機務省約﹐而事之關體要者﹐獨無所惜云。」《祖訓》中載有大琉球﹑小琉球之別。小琉球不通往來﹐未嘗朝貢。則今之奉敕封爲中山王者﹐乃大琉球國也。其國政令簡便﹐𨿽非如華夏之嚴﹐而亦有等級之序。王之下則王親﹐尊而不預政事﹔次法司官﹔次察度官司刑名﹔次那霸港官司錢谷﹔次耳目之官司訪問。皆上官而爲武職者也。若大夫﹑長史﹑通事等官﹐則專司朝貢之事﹐設有定員。而爲文職者也。王日視朝﹐自朝至於日中昃﹐陪臣見之﹐皆搓手膜拜。尊者﹑親者則延至殿中﹐賜坐飲酒﹐卑疏者則移時長跪於階下。凡遇聖節正旦長至日﹐王率陪臣具冠服設龍亭行拜祝禮。至於賦斂﹐則寓古人井田之遺法﹐但名義未詳備。王及臣民各食分土﹐故酋長咸遵理﹐不科取於民。至於有事如封王之類﹐所用布帛粟米力役以供天使者﹐則暫徵之。不爲常例。𨿽無歷官及陰陽卜筮之流﹐然亦諳漢字而知正朔。至於作詩﹐未必盡效唐體。而弄文墨參禪乘者﹐間亦有之。蓋久漸文教﹐非復曩日之純陋也。其俗﹕男子蟠發﹐作髻於頂之右。凡有職者貫以金簪。漢人之裔﹐髻則居中。俱以色布纏其者﹐黃者貴﹔紅者次之﹔靑綠者又次之﹔白斯下矣。王首亦纏錦帕﹐衣則大袖寬博﹐制如道服﹐每束大帶﹐各如纏首布之色辧貴賤也。足則無貴賤﹐皆著艸履﹐入室宇則脫之﹐蓋以跣足爲敬。又席地而坐﹐恐塵污地故。王見神﹐臣見王及主見賓﹐皆若是也。惟接見天使﹐則加冠具履﹐行揖遜之儀﹐然疾首蹙額﹐弗勝其束縛之勞矣。婦人黥手而爲花艸鳥獸之形﹔首反無飾﹐發如童子之總角﹐在後不知﹔足而爲之屨﹐男女皆可用也。弟富室則以蘇席襯屨底﹐少加皮緣﹐卽爲美觀。上衣之外﹐更用正幅﹐如帷覆於背。見人則手引之前﹐蒙其首而蔽其面。下裳如裙而倍其幅﹐褶細且長﹐取覆足也。其貴家大族婦女出入﹐則帶篛笠﹐坐於馬上﹐女僕三四從之。蓋男未嘗去髭須﹐戴羽冠﹔女未嘗有布帽毛衣螺佩之飾。亦無產乳必食子衣之事﹐如《統志》所云也。父之於子﹐少𨿽同寢﹐及長而有室﹐必異居。食兼用匙箸﹐得異味先進尊者。子爲親喪﹐數月不肉食﹐亦其俗之可嘉。俗以中元節爲重。自七月十三日起二十六日﹐俱晝夜男女喧雜﹐往來不禁。死者以中元前後日溪水浴其屍﹐去其腐肉﹐收其遺骸﹐布帛纏之﹐裹以葦艸﹐襯土而殯﹐不起墳。若王及陪臣之家﹐則以骸匣藏於山穴中﹐仍以木板爲小牖戶﹐歲時祭掃則啟鑰視之﹐蓋恐木朽而骨暴露也。地無貨殖﹐故商賈不通。標掠之事間不能無。然其國小﹑法嚴﹐凡有竊物者﹐重則開肚﹐次則問守別方﹐犯者故少﹝志謂其性好標掠﹞。𨿽設榜夾之刑﹐則多不用。朝貢往來俱乘大舶﹐海邊漁鹽亦泛小艇﹐未嘗縛竹爲筏也。人善泅水﹐有刳木爲舟者﹐如豬食兜﹐兩三人處之橫海中﹐顚風巨浪不懼﹐水泛則覆出之而後棹焉。俗畏神﹐神皆以婦人爲屍祝﹐經二夫者則不復用之矣。王府有事﹐則哨聚而來。王率世子及陪臣皆稽首百拜。所以然者﹐國人凡欲謀爲不利﹐神卽夜以告王﹐王撲滅之。昔倭寇有欲謀害中山王者﹐神禁其舟﹐易水爲鹽﹐易米爲沙﹐旋亦就擒。惟其守護玆土﹐威靈赫然﹐是以國王以下人皆敬事之。屍婦名女君﹐首從三五人﹐入王宮中遊戲﹐各戴艸圈而攜樹枝﹐有乘馬者﹐有徒行者﹐一唱百和﹐聲音慘哀﹐來去不時。惟那霸港等處則不至﹐以此地人多非良﹐及家有漢人﹐故耳。此則眞有﹐而殺人祭禱之事則無也。郭汝霖曰「是年封王日﹐四更時﹐女君果降﹐將五更卽散矣。凡我通事及庖人聞其聲嗚嗚然。」國王之宮建於山巓。四圍皆石壁﹐無有波羅檀洞之名﹐亦無多聚髏髑之說。門外有石砌﹐下有小池﹐泉自石龍口中噴出﹐名曰瑞泉。王府汲之供飲食﹐取其甘潔也。道路垣夷﹐不設塹﹐插棘以爲險。殿宇朴素﹐亦不雕禽刻獸以爲奇。國之山亦無翠麗﹑大崎﹑斧頭﹑重曼四名。形勢卑小不髙﹐林木亦不茂。地方多沙礫﹐田土薄瘠。民間耕種亦鹵莽﹐未見糞多力勤者﹐是以五穀𨿽生而不繁碩焉。牛羊雞豚之類多瘦削不堪用。气候亦不常熱﹐雨過卽涼。造酒則以水漬米﹐越宿令婦人口爵手搓取汁﹐爲之名曰米奇。非甘蔗所釀。其南蕃酒則出自暹羅﹐釃如中國之露酒也。陪臣子弟與凡民之俊秀皆令習讀中國書﹐以儲他日長史通事之用。其餘余但從倭僧學書識蕃字而已。古畫銅器非所好﹐惟好鐵器與木綿﹐蓋其地不產此二物。民間炊爨多用螺殼。女工織衽惟事麻縷。如欲以釜甑爨以鐵耕者﹐必易自王府然後敢用之﹐否則犯禁而有罪焉。地不產金﹐亦無黃蠟。通國貿易惟用日木所鑄銅錢﹐薄小無文﹐每十折一﹐每貫折百﹐殆如宋季之鵝眼錢也。曾聞其國用海巴。今弗用矣。然與其用是錢﹐孰若用海巴之猶類於貝哉。人甚重財帛﹐卽夫婦亦各私其財。或相忤﹐則各挾所有而別處﹐數日乃復其家。男婦惟嗇於衣食﹐日食不過飯一二碗﹐略允饑而已。魚肉之類絕少用﹐故賤而無售者。大抵其俗儉而不勤也。其山曰黿﹛辟黽﹜嶼﹝國西﹞﹐曰彭湖島﹝國西近福四漳泉四郡界。天气晴朗﹐望之若霧﹞。其川日落氵祭﹝水至澎湖漸低﹐漁舟多漂不回。錄中謂無此水﹞。其產﹕斗鏤樹﹝似橘﹐密葉﹞﹑硫黃﹑胡椒﹑熊羆﹑豺狼﹐鳥則鷗鷺﹑鵒鶉之類﹐亦間有之。其貢馬﹑硫黃﹑蘇木﹑胡椒﹑螺殼﹑海巴刀﹑生紅銅﹑錫﹑牛皮﹑擢子扇﹑磨刀石﹑瑪瑙﹑烏木﹑降香﹑木香。其地在福建泉州之東﹐自福州視之則在東南。來必孟夏而去必季秋﹐乘風便也。其貢二年一期﹐每船百人﹐不得越一百五十人。其道由福建達於京師。按琉球之承徳維藩﹐𨿽不克如朝鮮之每歲廷實﹐而亦恪恭不二。其陪臣之子弟來入太學觀光習禮者﹐迄今不絕﹐可謂守王章重文教者矣。萬曆攺元﹐適國王尙元卒。今世子尙永告哀請封。上命禮部照例行勘。則詔使之行﹐固將有期﹐而浮海之錄﹐亦且更新矣乎。●卷五南蠻夫南方曰蠻。雕題﹑交恥有不火食者矣。黃帝馭極﹐乘白鹿以獻鬯。周成正統﹐貢白雉而重譯。其通道中國﹐厥惟舊哉。自是而降﹐箕踞如趙佗﹐而陸賈能使其蹶起。悖慢如黎桓﹐而李若拙能令其避席。漢﹑宋二史﹐翹然南服之斗山也。於惟昭代﹐垂衣裳而向離﹐舞干羽以格苗﹐文教所曁﹐赤海澄波。內則天子開明堂以受其朝﹐外則行人秉玉節以宣其命。天威咫尺﹐口山呼而首角崩者﹐惟恐或後也。用揭炎徼﹐以示《四牡》。指南﹐其正南則曰安南﹔曰占城﹔曰眞臘﹔曰滿剌加﹔曰暹羅﹔曰爪哇。西南則曰渤泥﹔曰鎖裏﹑古裏﹔閂蘇門答剌﹔曰錫蘭山﹔曰三佛齊﹔而雲南百夷﹑佛郎機附焉。揆厥星輪﹐風土不習﹐瘴雨嵐煙﹐蛇蜇獸毒﹐所當爲國珍攝者﹐固自有在也。若夫橐中之賜﹐裝直千金﹐史遷誇之﹐以爲使者之榮﹐則豈我所敢聞哉﹗志南蠻。◎安南安南﹐古交趾也。宋﹑元以來俱國﹐今爲都統司。秦時爲象郡。後屬南越王趙佗。漢武帝平南越﹐置交﹑九眞﹑日南三郡﹐又置交刺史。建武中﹐任延﹑錫光爲交﹑九眞守。教民耕種﹐制爲冠履﹐漸立學校﹐始知婚娶。女子眞側反﹐馬援討平之﹐立銅柱爲界。相傳在欽州古森洞上有援誓云「銅柱折﹐交滅。」交人過其下﹐必擲土石培壅之﹐抵思明府南。又日南郡亦植二銅柱﹐各有伏波廟祠援。又王守仁《宿伏波祠下詩》曰﹔「樓船金鼓宿烏蠻﹐魚麗羣舟夜上灘。月繞旌旗千嶂靜﹐風傳鈴拆九溪寒。荒夷未必無聲服﹐神武由來不殺難。想見虞庭新气象﹐兩階干羽五云端。」則其祠不止日南也。建安中﹐交郡攺爲交州。吳分其地置廣州﹐而徙交州治龍編﹝時有龍見﹐故以名縣﹞。唐初攺安南都護府﹐屬嶺南道。安南之名始此。後攺靜海軍﹐分屬領南西道。唐亡﹐土豪曲承美據其地。劉隱自廣州取之。尋爲愛州將楊延藝所據﹐傳於紹洪。其將吳昌岌復奪之﹐傳其弟昌文。宋乾徳初﹐昌文死。其族吳處等爭立﹐管內大亂。有丁部領者平之﹐自稱大勝王。私署其子爲節度使﹐聞南漢平﹐上表內附。開寶八年﹐詔封丁部領交郡王﹐爲節度使。安南土地自此視爲蕃夷矣。後部領與俱死﹐弟立﹐尙幼。大校黎桓篡之﹐黎氏有交自此始﹝丁氏傳世共十一手﹞。宋遣兵討桓﹐桓詐降。宋兵不利召還﹐桓上表謝罪入貢。以桓爲安南都護﹐充靜海軍節度使﹐尋亦封交郡王。桓死﹐其子爲大校李公蘊所篡﹝黎氏傳世共二十年﹞。宋授節度使﹐封南平郡王。公蘊死﹐其孫日尊僭國號於境﹐傳子乾徳﹐入寇嶺南﹐連陷欽﹐廉二州。末遣郭逵問罪﹐敗其兵於富良江﹐殺其子洪眞。乾徳懼﹐奉表詣軍門納款﹐乞修職貢﹐還所奪州縣﹐詔卽賜以廣源州。乾徳初﹐約還欽﹑廉﹑邕三州﹐官吏千人。久之﹐才送民二百二十一口。男子年十五以上皆刺額﹐曰天於兵﹔二十以上曰投南朝。婦人刺左手﹐曰官客﹐以舟載之﹐而泥其牖中﹐設燈燭﹐日行一二十里則止﹐而僞作更鼓以報。凡數月乃至﹐蓋欲示海道之遠也。然廣源舊隸邕管﹐本非交所有。吾民遭其荼毒﹐反益地與之。至孫天祚﹐淳熙元年進封爲安南國王。安南之爲國自此始矣。再傳而至昊﹛日山﹜。死﹐無嗣。其女昭盛主國事﹝李氏八世共二百二十年﹞。旣而以國授其夫陳日。宋復封爲安南國王。蒙古遣兵破其國﹐日表宋乞世襲。宋以日爲太王﹐命其子威晃紹封。威晃一名光﹐始立﹐詭名以欺中國矣。光上表奉貢﹐蒙古主忽必烈亦授其封。宋亡﹐光次年死。子日ピ立。是時蒙古建國號爲元﹐全得天下﹐而遣使召之﹐不行﹔明年再召﹐以疾辭。止遣叔遺愛代覲。世祖怒﹐封遺愛爲王﹐以兵千人疊之就國。安南弗納﹐遺愛懼﹐夜逃去。日ピ僭稱大越皇帝。襲其父名威晃﹝父子同名﹐猶林邑﹑陽邁也﹞﹐傳立於其子日ピ。自稱太上王﹝按李陳相承﹐皆僭大號。光攺元紹隆﹐日ピ攺紹寶﹞。日ピ死。子日尊遣使入貢﹐願爲藩臣。其後三世入貢﹐止稱世子不稱王﹐亦不請封。傳至日奎。本朝洪武元年﹐遣尙賓館副使劉迪簡賫詔往諭﹐沒於南寧。上聞之﹐尋復遣漢陽知府易濟往諭。詔曰「昔帝王之治天下﹐凡日月所照﹐無有遠邇﹐一視同仁。故中國尊安﹐四方得所﹐非有意於臣服之也。自元政失綱﹐天下兵爭者十有七年﹐四方遐邇﹐信好不通。朕肇業江左﹐掃羣雄﹐定華夏﹐臣民推戴﹐己主中國﹐建國號曰大明﹐攺元洪武。頓者克平元都﹐疆宇大同﹐已承正統﹐方與遠邇相安於無事﹐以享太平之福。惟爾四夷君長酋帥等﹐遐遠未聞。故玆詔示﹐想宜知悉。」二年日奎遣少中大夫周時敏﹑正大夫段悌﹑黎安世﹑阮法等四人來貢方物﹐賀卽位﹐且請封爵。遣翰林侍讀學士張以寧﹑典簿牛諒往封之。賜駝紐塗金銀印。以寧﹑諒未至境﹐而日奎已於五月先卒。從子日奎當嗣。國人白請誥印賜先王者授之。以寧不從﹐曰「此吉禮﹐非凶事也。今爾國有喪﹐況來文伊先君之名﹐非世於之名﹐降印非禮也。爾國當遣使往奏﹐庶依大禮。」於是國人從之。日堅乃復遣陪臣杜舜欽請封。上自制文。遣翰林編修王廉充弔祭使﹐吏部主事林唐臣充頒封使。命取前使張以寧﹑牛諒所護印及賜物畀之。廉旣行﹐詔復以漢伏波將軍馬援昔討交﹐鎭服蠻夷﹐其功甚大﹐命廉祭之。按志載﹐馬援旣平交﹐謂官屬曰「吾弟少遊常哀吾慷慨有大志﹐嘆曰﹕『士生一世﹐但取衣食才足。爲郡縣吏﹐守墳墓﹐使鄕裏稱爲善人足矣。至求嬴余﹐自苦耳。』吾在浪泊﹑西裏間﹐賦未滅時﹐下潦上霧﹐毒气薰蒸﹐仰視飛鳶﹐ㄢㄢ墮水中。念少遊語﹐何可得也﹗」夫援之勞苦王事如此﹐後且不免薏﹛艸似﹜明珠之謗。大丈夫立功外域﹐豈易易哉﹗我聖祖念及追祭。不惟表其勛於一方﹐亦可白其心於千載。其崇前勸後之意亦獨至哉﹗侍郎劉梅國有《過伏波廟詩》曰「勛業垂南粵﹐長懷馬伏波。風雲疑戰陣﹐魚鳥畏兵戈。廟倚髙灘險﹐詩題古壁多。重來三十載﹐還聽釣翁歌。」此詩意蓋謂裹革之壯不若持竿之悠也。然人各有志﹐亦不可一律論云。二使至其國。日堅率陪臣郊迎﹐彩輿入﹐設日堅靈位。廉面宣禦文。日堅率陪臣再拜﹐俯伏以聽。翼日﹐唐臣等捧詔印賜之。日堅率陪臣北面跪受。頓首稽首﹐成禮而退。初﹐交人惟以長揖爲敬﹐至是﹐始行拜禮。王上表謝。上覽大喜﹐賜以寧詩﹐並序曰「朕聞歷代賢君必有賢臣。能事其主者﹐居則規諫有方﹐出則能示威徳﹐以撫四夷。漢之陸賈奉詔於南越﹐馬援持書於竇融是也。朕居江左十有六年思慕此等之臣﹐終未得至﹐怏怏於心。自卽位之初﹐特遣翰林官知制誥事張以寧﹑典簿牛諒使安南﹐初未知其懷抱何如。去後﹐今年實封來奏﹐朕再三覽之﹐喜不自勝。朕思安南僻在外夷﹐瘴煙甚重﹐古人以爲要荒﹐聖人不居之地﹐賢者不遊之處﹐恐瘴煙乖其體故耳。今我臣以寧抱忠眞之气﹐奮古能使之風﹐執之以大義﹐守之以法度。使安南復命而後降印﹐又速能化夷行中國之禮﹐可謂智哉﹗綴詩以勉之。句𨿽不聯﹐朕本非儒﹔文之不深﹐專述其事耳。」詩曰「聞說西南瘴似煙﹐林叢艸木有蛇玄。承差不避銜君命﹐自是前賢忠義傳﹝送以寧初使﹞。嶺南南又海南邊﹐惟有安南奉我天。使者往還多議說﹐瘴云埋樹若堆煙。人民跣足爲鄕禮﹐斷髮衣袍似野禪。話到異方人異處﹐老臣何日得來前﹝得以寧實封﹞。我臣奉命之丹徼﹐驛路迢遙渡幾河。野宿聽猿啼夜月﹐朝看貍走疾巖阿。風塵未紀何回日﹐取性觀山景態多。晴朗好瞻紅日勝﹐旦陰驅逐片雲過。離馬乘舟涉大洋﹐風號帆掛幾尋檣。巨鰲聞詔衝前浪﹐淵底雄鮫翊駕航。舵轉水鳴聲霹靂﹐蚌開珠擁海雲光。我臣勁節遐方靜﹐好把丹衷奉上蒼﹝念以寧涉江海﹞。卿初奉命便前奔﹐道路崎嶇實慘魂。千尋樹杪猿飛走﹐萬壑風生瘴气昏。日暮烏啼人不到﹐月沈象吼夜還溫。何時化作中原地﹐風俗流行禮樂惇。使者登山日進程﹐崎嶇石徑動人情。烏啼深樹聲投耳﹐獸立幽陰未識名。太古以來樵不到﹐至今人往獸無驚。蜂頭一點無科木﹐駐馬觀來四海平﹝念以寧入重山﹞。卿因國事往期年﹐應是朝同世子賢。語善久知人道是﹐話非𨿽牡遠無邊。也知周廟三緘口﹐猶恐臨時不自然。彼處受封王卽位﹐但將詩慶便回旋﹝愼言﹞。海賓邦國寶多珠﹐勿爲區區化作迂。此去爾家丰俸祿﹐好將方寸向前圖。功名千載誠難得﹐一失應須目下。記得黃金乘夜送﹐四知不納卻非誣﹝戒財﹞。華林江狹水湍流﹐爲問民人是幾秋。水色紅黃民性獷﹐山生巨獸象爲頭。我臣至彼還修養﹐豈被南方瘴气愁。彼國有人依禮待﹐卿當歸告甚崇優﹝保身﹞。安南世子性惟賢﹐志气將來必備全。初附能尊中國禮﹐訃音來報朕心憐。以寧休作殊邦看﹐萬里神交是宿緣。更把聖書深道與﹐直教素服衣三年﹝諭令世子守服﹞。以寧畱安南俟命。逾年﹐同唐臣﹑廉﹑諒俱歸。道卒﹐詔有司還其柩﹐所過郡邑祭之。按《詩》之《四牡》《皇華》﹐皆爲使臣而作者也。《四牡》曰「我心傷悲」﹐曰「不遑啟處」者﹐述其行役之苦﹐慰之以情也。《皇華》曰「每懷靡」﹐及曰「周爰諮詢及」﹐者﹐勉其恪職之常﹐規之以正也。慰之以情則作愛﹐規之以正則作敬。古之使臣所以必不辱命者﹐良有感耳。我聖祖賜以寧詩﹐如《涉江》諸篇﹐非《四牡》慰勞之仁乎﹗如《愼言》諸篇﹐非《皇華》規敕之義乎﹗且序復謙謂「朕本非儒﹐文之不深」﹐而皇言渾涵﹐聲出爲律。謁乎如父子相卹﹐侃乎如師友相勵。使臣有不勃興其愛敬之心而完璧以歸者﹐必非人也﹗且以寧爲元名進士﹐以文學擅於時﹝人呼爲小張學士﹞淸潔自守﹐所居蕭然。其奉使也﹐袱被而往。臨終有詩云「覆身惟有黔婁被﹐垂橐都無陸賈金。」則其不辱可知。此又非我使臣矜式也哉。日堅嗣立﹐恪修職貢。上遣禮部員外郎吳伯宗往報之。伯宗名﹐金溪人﹐以字行。十歲﹐通舉子業。先達見其文﹐嘆曰「此兒玉光劍气﹐終不可掩。」洪武庚戍﹐鄕試解元。辛亥﹐及廷對﹐中狀元。有《使交集》。日堅復爲其伯父叔明所篡。叔明遣使入貢﹐禮部主事曾魯覽副表曰「前王爲陳日堅﹐今乃名叔明﹐何也﹖」函白尙書詰之。使者以實對。蓋叔明奪位懼罪﹐乃托修貢以覘我耳。事聞。詔卻貢﹐不受。上問丞相曰「曾魯今禮部何官﹖」對曰「主事。」卽日召拜侍郎。魯字得之﹐江西新淦人。博通五經﹐早有時譽。今至驟顯。後甘露降鐘山﹐近臣撰賦以進。上命取諸賦令侍臣讀之。至魯賦﹐獨曰「此魯作耶﹖豈新進可驟至哉﹗」尋乞骨歸。卒於南昌。叔明上表謝罪﹐請封。不與﹐詔以前王印視事。尋表稱年老﹐以弟日代。許之。日立﹐請其國貢期。詔三年一貢﹐王立則世見。十一年﹐叔明告日卒。弟日煒代。時安南久與占城構兵﹐詔叔明與占城平。叔明屢遣使貢方物﹐詔戒諭之。二十一年﹐國相黎季幽日煒於城外﹐尋弒之。立叔明子日﹐大柄皆出季。二十九年﹐叔明死﹐告哀。上以叔明懷姦挾詐﹐篡弒取國﹐若遣使弔慰﹐是獎亂佑賊﹐非中國撫外夷之道也。命禮部移文﹐使彼知之。三十年﹐安南侵據思明府地百餘里。思明守訴於朝。遣行人陳誠﹑呂讓往諭日﹐還其地。日言「此地安南故土。今復守之﹐非有所侵。」議論往返不決。讓以譯者言不達意﹐復自爲書與日曰「邇者思明府土官黃廣成奏言安南侵據壤地。朝廷稽典冊考圖記﹐遣使告諭﹐俾還所侵。自誠等到王國宣布上意﹐開陳事理﹐而執事所執益固﹐未肯聽從。今以前代載籍所記疆場利害﹐爲執事陳之﹕按志﹐安南古交州地。東漢時女子徵側作亂﹐光武遣馬援率師平之。遂立銅柱紀功﹐亦所以限內外也。在唐則爲五嶺管之﹐以都統護。宋時李乾徳寇邊。郭達將兵討之﹐擒僞太子洪直。乾徳懼而割廣涼門﹑思浪﹑蘇茂﹑桄榔之地以降。則當此時此地尙爲中國所有。況銅柱以北丘溫等地乎﹖元世祖時﹐爾祖光柄入款稱臣。及日嗣立﹐失臣子之節於世祖﹐時興問罪之師。日蒙荊棘伏艸莽﹐生民殆盡﹐城郭幾墟。日嗣立﹐祈哀請罪。世祖遣使降詔﹐諭令入朝。當時詔書有還地之語﹐而日云﹐向者天使辱臨小國﹐迎送於祿州。小國懼有侵伐之罪﹐往往辭之丘溫而已。觀此﹐則丘溫以北之地其屬思明已明矣。今安南乃越淵晚﹐逾如﹑慶遠而盡有之。抑乘元末之亂僥幸而得之乎﹖行人下車之日﹐王之君臣皆曰此地舊屬安南。未審何所據而然也。苟如執事所言﹐則誌書紀日之言無乃但爲浮說耶﹖抑王懼有侵利之罪﹐固執無稽之言以自飭也﹗我皇上天錫勇智﹐表正萬邦﹐怙終者𨿽小過不赦﹐攺過者𨿽重罪亦釋。傳曰﹐過而能攺﹐則復於無過﹔過而不攺﹐是謂過也。攺過致祥﹐往歲龍州趙宗壽之事是也﹔吝過致殃﹐近歲南丹奉議諸蠻酋是也。是皆明效太驗所共聞者。王能避禍迎祥﹐歸其侵地。豈惟祖宗之安﹐亦一國生民之幸也。釋此不圖﹐爭而不讓﹐是爲怙終自禍矣。惟執事圖之﹗」日抗辧猶昔。讓字克遜﹐山東平度州人。洪武間舉進士﹐爲行人。後遷監察禦史﹐終陜西僉事。後日饋黃金及檀香﹑沈香等物。讓卻之。日曰「贐者﹐禮也。自陸賈時有之﹐不必多辭。」讓曰「慰佗以區區之越與天子抗衝﹐是召禍者也。陸賈受其金以分諸子﹐是冒利者也。王顧以尉佗自處而以陸賈處人。何其陋哉﹗」日愧服。誠﹑讓以其事歸奏。時廷臣請出兵討之﹐上曰「蠻夷相爭﹐自古有之。彼恃頑愚﹐終必取禍。姑待之而已。」革除。建文元年﹐季弒日。立其子。未幾﹐復弒。立其幼子﹛安火﹜。尋又弒﹛安火﹜。大殺陳氏宗室﹐奪其國。季自謂舜裔胡公滿之後﹐更姓名曰胡一元。子蒼曰胡誇。季僭號於境﹐稱太上皇。稱大虞皇帝﹝攺元元聖﹞。永樂元年﹐蒼奉表賀卽位。具奏稱己陳氏之甥﹐爲眾所推﹐推權理國事﹐乞賜封爵。遣行人楊渤往廉之。蒼遣使隨渤入朝﹐進其國臣民。奏章謂蒼實陳氏甥﹐遂得封爲安南國王﹝蒼僭號如故﹐攺元紹成﹞。二年﹐陳氏舊陪臣裴伯耆潛至京師﹐奏季父子弒主篡位﹐乞復立陳氏子孫。會老撾宣慰司亦送陳日ピ孫天平赴闕﹐上憐而納之。賜以居第。月給廩餼。適安南賀正旦使至。上命禮部出天平示之。使者識其故王孫也﹐皆錯愕下拜﹐有感泣者。伯耆在列﹐責使者以大義﹐皆惶恐不能對。上遂遣敕責蒼。蒼上表謝罪。上命行人王樞諭蒼﹐令其迎還天平﹐奉以爲君。當別封爾大郡上公爵。蒼奏如命。金幼孜《文集》有《贈王行人使安南詩》曰「承恩曉出九重天﹐王事驅馳念獨賢。奉詔尉佗煩陸賈﹐尋源西域得張騫。車書自昔通南紀﹐聲教於今徧八埏。聖主綏懷恩似海﹐殷勤徳意在敷宣。」四年﹐命行人聶聰送天平歸國。上敕廣西總兵韓觀選兵五千﹐委其副都督僉事黃中將之﹐以防變。時大理寺卿薛謫廣西﹐中舉以輔行。旣入安南境﹐至丘溫。季遣陪臣黃晦卿等以廩餼迎候﹐及牛酒犒師。晦卿及諸從者見天平﹐皆拜舞踴躍。中遣騎前覘之﹐往來皆無所見。而迎者壺漿相屬於路。中以爲實﹐然遂徑進﹐度隘畱﹑雞陵二關。將至芹站﹐山路險峻﹐林木蒙密。軍行不得成列﹐且遇兩潦。忽伏發﹐大呼劫天平。遠近相應﹐鼓噪動山谷﹐寇且十餘萬眾。中等亟整兵擊之﹐寇已斬絕橋道﹐不得前。天平與攜皆死。中等不得已﹐引兵還。事聞﹐上大怒。謂成國公朱能等曰「蕞爾小醜﹐罪惡滔天。猶敢潛伏姦謀﹐肆毒如此。朕推誠容納﹐乃爲所欺。此而不誅﹐兵則奚用﹖」能等皆曰「逆賊罪大﹐天地不容。臣等請仗天威﹐一舉殄滅之。」上遂決意興師。明日﹐上視朝罷﹐禦右順門。召成國公朱能﹑新城侯張輔謂之曰「安南黎賊罪大惡極﹐天地所不容。今命汝等將兵討之。爾等由廣西入﹐西平侯由雲南入。度用師幾何﹖」能等對曰「臣聞仁不可爲眾也。仁義之師天下無敵。臣等奉揚天威﹐當一鼓掃滅。師之多寡﹐惟上所命。」上壯之﹐乃大發兵徵討安南。命成國公朱能佩徵夷將軍印﹐充總兵﹐鎭守雲南。西平侯沐晟爲左副將軍﹔新城侯張輔爲右副將軍﹔丰城侯李彬爲左參將﹔寧陽伯陳旭爲右參將。命兵部尙書劉礻易參贊軍事﹔刑部尙書黃福﹑大理寺卿陳治督軍餉。置神機﹑遊擊﹑橫海﹑鷹揚﹑驍騎等五將軍﹐選都督﹑都指揮等官充之。共二十五將軍﹐督兵分道進發。命沐晟率四川﹑雲南兵由臨安府蒙自縣入﹔朱能等由廣西思明府憑祥州入。令彼此犄角﹐聲勢相聞。時有言黃福﹐建文舊臣﹐不宜復任。上曰「君臣相與在推誠﹐不可蓄疑。唐太宗時﹐王圭﹑魏徵﹑尉遲敬徳亦仇敵也。上能推誠﹐則人樂盡力﹐勿復有言。」後黃福果能樹遺愛於交。則亦有以感之也。上幸龍江。祭誓眾曰「黎賊父子必獲無赦。脇從必釋。毋養亂﹐毋玩寇。毋毀廬墓﹐毋害稼穡﹐毋姿取貨財﹐毋掠人妻女﹐毋殺降。有一於此﹐𨿽功不宥。毋冒險肆行﹐毋貪利輕進。罪人旣得﹐卽擇立陳氏子孫賢者﹐撫治一方。班師告廟﹐揚功名於無窮。其往勉之。」按觀誓眾之詞﹐俱平定安集之略。與古帝王神武不殺﹐眞有光哉﹗上遣使祭告嶽鎭海瀆之神。俾黃中立功贖罪﹝時賊得志﹐攺元開大﹞。師至龍州。又遣行人朱勸往諭季父子﹐許其以金鑄身﹐納款贖罪﹐不從。朱能有疾﹐畱龍州。張輔等率師發憑祥﹐度坡壘關﹐入安南境。前哨破隘畱及雞陵二關。賊皆敗走。輔傳檄數賊大罪二十﹐求陳氏子孫復其王爵。遂近度芹站﹐至昌江市橋。造浮橋﹐濟師北江府新福縣駐營。沐晟亦率雲南兵至白鶴﹐遣人來會。時賊恃僞東﹑西都及宣江﹑洮江﹑沱江﹑富良江以爲固。於江北岸緣江樹柵﹐凡邊隘增築土城﹐城柵相連亙九百餘里。盡發江北諸府州民二百餘萬守之。又於富良江南岸緣江置椿﹐盡取國中船艦列於椿內。諸江海口俱下桿木以防攻擊。賊之東都守備亦嚴﹐時列象陣於城柵內﹐欲守險以老我師。輔等遂自三帶州駐市江口﹐造船圖進取。徵夷將軍成國公朱能卒於龍州﹐年三十七。先是﹐師逾庾嶺。上謂侍臣曰「朕夜察天象。西師有憂。朱能其不免乎﹗能足辧斯事﹐第慮气候非所習耳﹗」訃聞﹐上震悼﹐輟視朝五日。柩還﹐上親爲文祭之﹐極其悲愴。追封東平郡王﹐謚武烈。能狀貌魁偉﹐身長八尺﹐驍捷有膽力。每遇勁敵﹐大呼馳斗﹐以一當百﹐敵皆辟易。出謀制勝﹐靡有遺策。爲將善撫仁卒。歿之日﹐將校皆爲流涕云。朱能旣卒﹐卽命張輔佩徵夷將軍印﹐充總兵官﹐督兵進討安南。敕曰「大將軍開平王常遇春﹑偏將軍岐陽王李文忠等率師北徵﹐而開平王卒於柳河川。岐陽王率諸將掃蕩殘胡﹐終建大業。爾等宜取法前人﹐殄除逆賊。」仍調兩廣﹑江﹑浙﹑荊﹑閩兵八萬從徵。十二月﹐張輔等克安南多邦城﹐賊西都亦潰。先是驍騎將軍都督僉事朱榮敗賊眾於嘉林江﹔沐晟軍亦至洮江北岸與多邦城對壘。輔率大軍營於城北之沙灘﹐與晟合勢。賊新築土城髙峻﹐城下設重濠﹐濠內密置竹刺﹐濠外坎池以陷人馬﹐城上守具嚴備﹐賊勢如蟻。時宮軍攻具亦完。輔乃下令軍中曰「賊所恃者此城﹐大丈夫報國成功名在此舉。先登者不次升賞。」於是將士皆踴躍用命。議遣兵夜襲其城﹐以燃火吹銅角爲號。是夜四鼓﹐輔遣都督黃中等銜枚舁攻具過重濠﹐至西城下﹐以云梯附城。都指揮蔡楊等皆登。以刀亂斫﹐賊眾驚呼。城上火炬齊明﹐銅角競響﹔城下將士俱奮勇繼登。賊倉皇失措﹐矢石不得發﹐皆走散。我軍遂入城。賊將又於城內列陣接戰﹐驅象當前。輔督遊擊將軍宋廣等以畫獅蒙馬﹐神機將軍羅文等以神銃翼而前。象皆股栗﹐又爲銃箭所傷﹐皆退走﹐奔突賊眾。官軍長驅而進﹐殺賊帥梁民獻﹑蔡伯樂等。追至傘圓山。賊死者不可勝計。於是循富良江南下﹐破其東都。賊棄城遁。乃駐軍城東南﹐招輯撫納﹐日以萬計﹐皆給榜使復業。右參將李彬﹑陳旭擊西都城。賊棄倉庫﹐焚宮室﹐逃入海。於是三江路﹑宣江﹑洮江等州縣次第來降。擢憑祥知縣李升於慶淸﹐仍故父職﹐以伺察賊情。五年﹐輔合兵自北江濟軍﹐襲籌江柵﹐破之。又攻萬劫江普賴山﹐斬賊首三萬七千三百餘級﹐獲賊將殺之。餘黨潰散﹐盡得其船。仍使降人陳封招撫諒江﹑東潮等處人民安業。於是郡邑聞風相繼降附。得揲報季及其子澄等聚舟於黃江﹐遂水陸指進。至木丸江﹐賊舟膠淺﹐遂大敗﹐殺賊將阮仁子等。斬首萬餘級﹐生擒賊將百餘人﹐皆斬之。輔等追賊至富良江。賊悉眾拒戰﹐每舟聯亙十餘里﹐橫截江中。而用劃船載木立柵以拒官軍。輔乘柵未備﹐躬督將士力戰。賊不能支。都督柳升等繼以舟師橫擊之﹐賊大敗。殺其將卒數萬人﹐江水爲赤。乘風長驅至黃江﹐直抵悶海口﹐獲賊舟無算。黎季父子僅以數小舟遁去。僞吏部尙書範覽﹑大理卿阮飛卿等皆詣軍門降。輔求陳氏子孫未得。會有南策州人莫邃等同北江等府縣耆老千百二十人詣軍門言「陳氏子孫被黎賊殺盡﹐無可繼承。安南本中國故地﹐願復郡縣﹐設官分理﹐以沐聖化。」卽日遣人馳奏﹐謂﹕「臣伏計黎賊父子旦夕就誅。郡邑旣平之後﹐宜有所統。陳氏已絕﹐無可訪求。必合開設都布按三司以總率郡縣﹐撫輯兵民。」奏上﹐羣臣亦以爲請﹐上曰「俟黎賊父子悉擒而後處置。」五月﹐徵安南官軍獲賊首黎季斧及其子蒼﹑澄等﹐安南平。先是張輔等督兵迫賊至。海門﹐涇淺﹐久晴水涸﹐賊舟遁去。官軍至大雨﹐水漲數尺。舟師濟。眾大喜曰「天贊王師滅賊也。」及輔率步騎至茶龍﹐舟師亦至。前哨都督柳升敗賊﹐獲船三百艘。餘賊遁。輔等乘勝迫之﹐至日南州奇羅海口。升前哨復與賊遇﹐賊困敗﹐黨與皆散走。生擒季及其子澄於海口山中。安南土人武如卿等復於永盎海口髙望山獲僞大虞國王黎蒼﹑僞太子黎芮﹐並賊將僞柱國東山鄕侯胡杜等。餘眾悉降。交南平﹐得府十五﹐州四十一﹐縣二百零八﹐戶三百一十二萬。安南平﹐捷奏。羣臣稱賀。上曰「此誠天地宗社之靈﹐將士用命所致。朕何有焉﹗」羣臣復請開設三司郡縣﹐詔天下以安南平。立交都布按三司及軍民衙門﹐設官分理境內。髙年碩徳﹐有司卽加禮待。窮民無依者﹐立養濟院以存卹之。有懷才抱徳可用之士﹐有司以禮惇遣至京﹐量才於土敍用。仍降敕褒諭輔等﹐休息士馬﹐俟天气淸肅卽班師。復敕輔等曰「得所奏﹐陳氏實已絕嗣。郡縣不可無統﹐請設三司撫治軍民。今皆如所請﹐立交都指揮使司﹐以都督僉事呂毅掌司事﹐黃中爲副。再選能幹都指揮二人副之。布政司﹑按察司以尙書黃福兼掌之。以前工部侍郎張顯宗﹑福建布政司左參政王平爲左右布政使。前河南布政司左參政劉本﹑右參政劉昱爲左右參政。前江西按察司周觀政﹑安南歸附人伯耆爲左右參議。前河南按察使阮友彰﹑按察副使楊直爲按察副使。前太原知府劉有年爲按察僉事。別選辦事官發去﹐可於府州縣等衙門官內任用﹐仍具名來聞。不足者別令吏部銓注﹐今遣印信付爾給授之。攺大理寺卿陳洽爲吏部左侍郎﹐遣郎中張宗周等以吏部勘合二千道付之。令其與新城侯張輔﹑西平侯沐晟﹑兵部尙書劉礻易量才給與勘合授職。開設十五府﹕交州府領州五縣二十三﹐北江府領州三縣七﹔諒江府領州三縣十五﹔三江府領州三縣七﹔建平府領州一縣九﹔新安府領州三縣二十一﹔建昌府領州一縣九﹔化府領縣四﹔淸化府領州三縣十九﹔鎭蠻府領縣四﹔諒三府領州七縣十六﹔新府領州二縣九﹔義安府領州二縣十二﹔順化府領州二縣十﹔太原府領縣十一。以演州﹑宣化州﹑嘉興州﹑歸化州﹑廣威州直隸布政司。後又設升華府﹐領州四縣十一。其餘衛所大率與府州縣兼設。輔等遣都督柳升賫露布獻俘至京。上禦奉天門受之。文武羣臣皆侍﹐兵部侍郎方賓讀露布畢。季及子蒼﹑僞將胡杜等悉付獄誅之﹐而赦其子孫。惟蒼弟澄進神槍法﹐詔官之。張輔《平南露布》曰「伏以天討有罪﹐聿興弔伐之師﹔武功告成﹐爰舉獻俘之禮。渠魁盡獲﹐海嶠肅淸。蓋除惡必鋤其本根﹐而絕患寧存乎萌蘗。安南逆賊黎季更姓名胡一元﹐及子黎蒼更姓名胡者﹐僻居炎徼﹐負固海隅﹐豺狼之殘孽﹐蛇虺之遺毒。戕賊國主﹐潛移陳氏之宗祧﹔荼毒生民﹐數犯朝廷之邊境。攻圍詔使﹐侵暴鄰邦﹔僭稱大虞﹐竊紀年號。酷刑威眾﹐人懷孥戮之憂﹔橫斂剝民﹐家被掊克之害。銜冤動地﹐無辜吁天。聖恩嘗許其自新﹐狂豎怙終而不攺。擠遏天朝之使﹐賊殺故主之孫。凶甚三苗﹐舜法豈容於原宥。罪浮徵側﹐漢兵必事於剪除。臣等恭奉制書﹐總率師旅﹐鷹周鶚﹐先雲气而度斗南﹔貔虎熊羆﹐挾風威而逾嶺表。旣破重關之險﹐飛渡長江﹐遂拔多邦之城﹐殲夷羣醜。乃乘破竹之勢﹐分遂竄蒿之夷。東都立平﹐西都亟下。餘孽如蟻豈之聚﹐迅掃於盤灘﹑困牧﹔賊黨猶爝火之然﹐撲滅於嚕江﹑仙侶。市廛安堵﹐郡邑向風﹐士民上書陳其罪惡者動以千計﹐土人效順願同追剿者何啻萬人。乃督舟師﹐進逼膠水﹐逐鯨鯢於海口﹐困虎兕於柙中﹐暫爾偸生﹐須臾延命﹐因駐我師而設備﹐欲致彼賊以就誅。狂悖猶欲鴟張﹐醜類仍懷豕突。傳報賊眾引兵駕象以來侵﹐憤激諸軍鳴劍抵掌而往捕。臣彬臣旭戒行旣遠﹐都督柳升警報倏來。賊往入於黃江﹐船悉來於悶海﹐遣僞將謝仁鑑等﹐又於今年三月三十日犯咸子關。臣輔遂用弩以躍馬﹐督陣以麾兵。調驃騎將軍吳旺等領精兵而至前﹐急擊登岸之勁賊﹔都督僉事柳升等率舟師而力戰﹐奮剿游水之逆徒。殲其羣凶﹐斃其首將﹐瀘水盡赤﹐長江屍壅而血腥﹐殺气騰空﹐終日云昏而霧慘。臣晟率都指揮柳宗等領馬步官軍水陸夾攻。矢鏑雨注﹐而莫我敢遏﹔銃刨雷釣﹐而所向無前。大肆剪屠﹐餘燼潰散﹐乘勝追襲。由嚕江至於黃江﹐賊黨奔逃﹐獲海艦及其戰艦。遂振旅於膠水﹐復陳師於交州﹐誓殄賊以寧邊﹐當奮身而勵眾。四月二十九日﹐舟師至典臾門﹐晴久水涸﹐賊眾捐舟而先遁﹐我軍欲進而莫前。俄然云作沛然雨下﹐水漲數尺﹐信川祗之效靈﹐船過千艘﹐豈人力之能致。不待渡河而冰合﹐奚勞拜井而泉流。有開必先﹐慶罪人之斯得﹐惟動丕應﹐仰聖徳之格天。狐疑猶豫﹐彼方謀三窟以庇身﹔雷厲風飛﹐我不可一曰而縱賊。五月十一日﹐生擒賊首黎季等。過師枕席之上﹐簞食來迎﹐救民水火之中﹐室家相慶。寬宥迫脇﹐招撫流離﹐奉宣恩命﹐獲遂更生。掃魑魅於炎荒﹐息妖氛於瘴海。臣輔稽諸載籍﹐安南本古交州。漢唐僅能羈縻﹐宋元猶被侵侮。僭竊跳梁﹐狃於故習﹐𨿽知兵而致討﹐終叛服而不常﹐覆載不容﹐人神共憤。今父子兄弟皆綁縛於轅門﹐宗族僞官咸生擒於麾下。自謂蠻煙瘴雨之僻處﹐歷代兵威所不能加。孰知聖徳神功之齊天﹐六合全封而莫敢敵。勘定之速﹐邁三年之克鬼方﹐俘獲而還﹐陋六月之伐儼狁。雪前代之遺恨﹐解斯民之倒懸。將士歡呼﹐知天心之助順﹔蠻夷舞忭﹐信人道之惡盈。是皆聖略淵深﹐明見萬里之外﹐天威ピ赫﹐坐收三捷之功。數百種周題舌之民﹐咸躋壽域﹔幾千里魚鹽繁衍之地﹐盡入輿圖。復隆古之封疆﹐布中華之禮制。臣等曾無汗血之勞﹐獲申敵愾之志﹐皆遵成算﹐得效微勤﹐平定南夷﹐克淸大憝。獻俘而告廟社﹐仰答神靈﹔盛醢以賜蠻夷﹐用昭天憲。聿新萬年之治化﹐永樂四海之淸寧﹐無任歡呼慶忭之至。」輔等班師至京﹐上交地圖。東西一千七百里﹐南北二千八百里。建交布政司﹑按察司及都指揮使司於交州府。置府十七﹑州五﹐領各州縣衛十﹐千戶所二﹐軍民大小衙門共四百七十有二。於是輿圖復漢﹑唐職方之舊矣。以交所舉明經士人祺潤祖等十一人﹐爲諒江等府同知。賜敕慰勉﹐上復親制詩賜之。六年﹐論平交功﹐進封新城侯張輔爲英國公﹔西平侯沐晟爲黔國公。並食祿三千石﹐子孫世襲。丰城侯李彬﹑云陽伯陳旭各增祿五百石﹔淸遠伯王友進封淸遠侯﹐都督僉事柳升封安遠伯。戰死都督僉事髙士文追封建平伯﹐並子孫世襲。親擒黎季軍人爲首者王柴﹑胡超升指揮使﹐爲從者李福等四人皆升指揮僉事。先是上問戶部尙書夏原吉曰「升與賞孰便﹖」原吉對曰「賞費於一時有限﹐升費於後日無窮﹐多升不若重賞。」上從之。於是惟升元功﹐餘皆班賫有差。陳氏建曰「夏忠靖謂賞費有限﹐升費無窮﹐此謀國名言也﹔惟升元功﹐餘皆班賚﹐此祖宗朝賞功良法也。正統以後則有大不然矣。王驥麓川之役﹐封爵升職至萬餘人。天順中﹐有一衛官至二千餘人者矣。成化中﹐天下軍職至八萬餘人。正徳中﹐遂逾十萬矣。使累朝賞功皆遵祖宗良法﹐夫豈冗濫至此﹗」《書》曰「監於先王成憲﹐其永無愆」﹐有國者尙念之哉﹗交蠻寇簡定等作亂。命黔國公沐晟總兵討之。定﹐陳氏故宮﹐先是已歸附。將遣赴京師﹐復逃回去﹐與化州僞官鄧悉﹑阮宴等聚眾謀作亂。悉等推定爲主﹐僭號紀元。寇交州近城﹐黎賊餘黨多應之﹐其勢日盛。官軍屢出無功﹐奏請益兵。遂命晟發雲南﹑貴州﹑四川兵數萬﹐往徵。仍命兵部尙書劉攜往贊軍事。沐晟帥師與交賊簡定戰於生厥江﹐敗績。兵郭尙書劉攜﹑都督僉事呂毅﹑交布政司參政劉昱等﹐皆死之。於是賊益熾﹐攻陷諸郡縣﹐進迫交州府。事聞﹐復命英國公張輔爲總兵官﹐淸遠侯王友爲副﹐帥師二十萬往徵之。七年八月﹐張輔兵至交。敗賊眾於咸子關﹑太平海口等處。斬首數千﹐溺死無算﹐生擒賊黨僞監門衛將軍潘岷等二百餘人﹐獲船四百餘艘。賊尊阮世每﹑鄧景異脫身逃。十一月﹐張輔進兵追交賊首簡定﹐於美良獲之。並獲其僞將相陳希葛﹑阮宴等﹐檻送京師。惟陳季擴﹑鄧景異逃於義安未獲。八年正月﹐張輔敗賊餘黨阮師檜於東潮州。斬首四千五百餘級﹐溺死尢眾﹐生擒二千餘人。敕召輔還。輔奏畱黔國公沐晟﹐云陽伯陳旭等討餘寇﹐而自帥師還京。九年正月﹐命英國公張輔總兵復往交﹐會合黔國公沐晟剿捕叛寇。先是陳季擴等上表請降﹐而中懷反覆。上許以爲交布政使﹐其黨鄧景異等皆授以官。季擴疑懼﹐不受命。放兵劫掠﹐勢漸滋蔓。官軍不能制。上以張輔爲交人所憚﹐靖亂非輔不能﹐故仍命總師往焉。七月﹐張輔至交督兵。敗賊阮師檜﹑胡具﹑鄧景異等於九眞州月常江﹐尋復敗黎芷兵於福安﹐斬之。十一年十二月﹐張輔等大敗賊兵於愛子江﹐獲陳季擴。時輔偕沐晟等進兵順州。賊阮師檜等屯愛子江﹐設像伏以候官軍。輔偵知之﹐以戒。先驅羣象來衝﹐一矢落其象奴﹐再矢披其象鼻。象奔還陣﹐自相蹂踐。官軍乘之﹐賊大敗。斬賊將阮山﹐生擒僞將軍潘經等數十人﹐賊眾死者無算。季擴走﹐追擒之於老撾。餘黨悉降﹐交復平。十二年﹐張輔檻送所獲賊首僞大越國王陳季擴及僞國公阮師檜等赴京師﹐誅之。十三年﹐前交參議解縉死於錦衣衛獄﹐徙其家於邊。縉﹐吉水人。天性英悟奇絕﹐七歲能賦詩﹐日記數千言。年十八﹐舉江西鄕試第一﹐連登洪武十一年進士。上親選拔爲庶吉士﹐讀中祕書。日侍左右﹐特被寵眷。一曰寓大庖西室﹐諭之曰「爾縉試舉今日施政所宜﹐直述以聞。」縉退﹐卽艸封事幾萬言以進。極論悉陳﹐無所諱忌。上敕其識。時兵部侍郎沈氵晉忌縉才﹐誣其狎侮胥隸。上不聽﹐擢監察禦史。適都禦史袁泰怙勢恣橫﹐諸道禦史欲糾之無敢執筆爲章者﹐縉揮筆立就﹐歷抵其姦狀。上慮縉少涵養﹐將爲眾所傾。召其父至﹐諭之曰「才之生甚難﹐而大器者晚成。」其以而子歸﹐益進其學。又諭縉曰「朕於爾義則君臣﹐恩猶父子。其歸盡心於古人﹐後十年來朝大用爾未晚也。」會太祖賓天﹐縉赴臨。大臣謂赴臨非詔旨﹐遂謫爲河州衛吏。上卽位﹐擢爲翰林待詔﹐命侍左右。縉英傑敢言﹐上喜之﹐遂見信用。旣而侍書黃淮攺中書舍人﹐入見。上與語﹐大奇之。凡視朝﹐特命淮與縉立於禦榻左以備顧問。每夕召對至夜分﹐或便殿就寢﹔賜坐榻前﹐議論政事。同列不得預聞。尋復升縉爲學士。後上與武臣丘福等議建儲﹐文臣惟金忠預﹐皆靖難時股肱也。武臣咸謂立髙煦﹐謂其有卮從功﹐且上所最愛耳。金忠以爲不可。卜猶豫未定﹐遂召解縉預議。縉言立嫡以長。復曰「好聖孫」﹐指宣廟也。乃冊立世子﹝禦名髙熾。﹞爲太子。髙煦爲漢王。及上欲徵交﹐縉謂自古羈縻之國﹐通正朔時賓貢而已。若得其地﹐不可以爲郡縣。不聽。時上甚不喜太子﹐而寵漢府。縉謂不宜過寵﹐致起覬覦。上遂怒﹐謂離間骨肉。髙煦怨縉。言於上曰「易儲事藩邸舊臣無泄者﹐惟解縉泄之耳。」上怒﹐遂出縉廣西參議﹐尋攺交。後縉入京奏事﹐適上北徵。縉見皇太子而歸。上還京。漢王言縉瞰上遠出﹐私覲儲君﹐此無人臣禮。上怒。時檢討王你亦以罪謫交。縉偕你廣東娛嬉山水﹐且上言請用數萬人鑿贛江以便往來。上大怒曰「爲臣受事則引而避去﹐乃欲勞民如此﹗」並你俱下獄。縉及王你之在獄也。獄吏考治索取同謀﹐縉不勝楚﹐因書大理寺丞楊宗﹑宗人府經歷髙得易﹑禮部郎中李至剛﹑中允李貫﹑贊善王汝玉﹑編修宋糸宏﹑檢討蔣驥﹑潘畿﹑蕭引髙等﹐遂皆下獄。旣而父﹑得易﹑汝玉﹑糸宏﹑引髙相繼死獄中。國史本傳稱縉文學書禮﹐冠絕一時。其爲人曠易無城府﹐喜薦引士﹐然少愼擇。且所行多任情忽略﹐故及於罪。死年四十七﹐家徙遼東。洪熙初始令赦還。十四年﹐召交總兵官英國公張輔還京師。輔經營交前後凡十年。十五年﹐命丰城侯李彬佩徵夷將軍印﹐鎭交州。而遣中官馬騏監軍共守。騏貪黷誅求﹐郡縣激變﹐盜賊所在蜂起。十六年﹐交淸化府俄樂縣土官巡檢黎利叛。總兵官丰城侯李彬遣都督朱廣討之﹐利敗走。利初從陳季擴反﹐充僞金吾衛將軍。後束身歸降﹐以爲巡檢﹐然中懷反側。至是僭稱平定王﹐以弟黎石爲僞相國﹐莽爲僞都督﹐聚眾劫掠。廣兵討敗之﹐擒斬數百人。利遁去。彬遣兵討之﹐不克。右參政土人莫邃戰死。陳氏建曰「張英國召還﹐而黎利孽作﹐交自玆杌捏矣。愚謂當時交旣平﹐仍命英國公鎭守之﹐方爲得策。如洪武中沐英旣平雲南﹐卽仍命沐英守之。英歿﹐仍命沐之子若孫世守之。然後諸夷率服而雲南爲吾中國有也。何也﹖西南夷之所畏服者惟沐氏。非他將所能鎭壓也。今交人所畏服孰有逾於英國者乎﹖交南三叛﹐非英總師弗平。英國三召還﹐而叛亂俱不旋踵復作。夫交人所畏惟英國﹐視他將固蔑如也。使英國久鎭於玆焉﹐餘威震乎殊俗﹐歷二三紀後﹐庶幾世變風移﹐而交南長爲吾中國藩服﹐與雲南齒矣。柰何失此一機﹐遂使二十二州郡士民復淪異域。不得與雲南同沾聖化也﹐可勝惜哉﹗」十八年﹐交右參政侯保與賊黎利戰﹐死之。左參政馮貴亦以討賊戰死。保﹐眞定贊皇人。由國子生知襄城縣﹐有善政。初設交郡縣﹐擇人撫治﹐擢交州府知府﹐遷參政。時黎利剽掠郡縣﹐保率民兵築堡於要害禦之﹐賊來攻﹐保與戰﹐不勝而死。貴﹐湖廣武陵人。進士﹐爲給事中。升交參政﹐能撫輯流民﹐歸附者眾。有土兵二萬餘人﹐皆驍勇習戰﹐每出陣有功。後中官馬騏等疾之﹐盡奪其土兵。及黎利反﹐眾彊。貴剿捕﹐獨以羸卒數百遇賊。兵寡賊眾﹐貴力戰而死。保爲政廉恕﹐貴有方略﹐其死也﹐人皆惜之。巡按禦史黃宗載言「交新入版圖﹐勞來尢在得人。今府州縣多兩廣﹑雲南歲貢生及下第舉人﹐未入國學﹐乞仕遠方﹐遂授以職。旣乏大學教養之素﹐又非諸司曆試之才﹐以故牧民者不知撫字﹐理刑者不諳法律。若候九年黜陟﹐廢弛益多。宜令到任二年以上者從巡按禦史及布按二司嚴核其廉污能否﹐上狀黜陟。」從之。上敕李彬﹕「叛寇黎利等迄今未獲﹐未審兵何時得息﹐民何時得安﹐宜盡心畫方略﹐早滅此賊。」十九年五月﹐彬請屯田。九月﹐彬言利奔老撾。我進兵討捕﹐老撾輒遣頭目覽耆郎阻我兵勿入境云。卽發兵象大索利送軍門﹐久之竟不獲利。上曰「老撾匿賊﹐持兩端。令彬遣頭目出關詰之。」按別誌載﹐黃安﹐南寧府人。由舉人永樂間授常州府同知﹐升交宣化府知府。赴部考績﹐爲交長吏第一。尋升湖廣參政。黎氏復叛﹐安督餉至長沙而卒。觀此﹐則當時死事交者﹐不特侯保等之陣亡而已也。噫﹗是年﹐詔以給事中柯暹﹑禦史何忠﹑鄭惟暹﹑羅通俱爲交知州。時暹等言事訐直。歷詆大臣之任事者無憂國卹民之心﹐指斥工部尙書李慶。慶不能平﹐言於上﹐請罪之。上不許。旣而慶等乃薦暹等才堪牧民﹐於是皆升爲知州而處之遠方州。二十二年﹐上親徵北虜還﹐不豫。次楡木川﹐崩。﹝享年六十﹞仁宗卽位﹐詔禁止雲南﹑交采辦金銀。初﹐訃至京師﹐皇太子卽遣皇太孫赴開平迎梓宮。太孫瀕行﹐啟皇太子曰「出外有封章白事﹐非印識無以防僞。」皇太子顧侍臣楊士奇等曰「渠言良是﹐但行急﹐新制則不及。」士奇對曰「太行皇帝初授東宮圖書﹐可權付太孫﹐歸卽納上。」皇太子從之。卽取授太孫曰「此大行皇帝初授我者。有啟事以此封識來﹐此不久亦當歸汝﹐汝就畱之。」旣行﹐皇太子謂士奇曰「汝此說是𨿽出從權﹐亦事幾之會。昔大行臨禦﹐儲位久未定﹐浮議喧騰。吾今就以付之﹐浮議何由興﹖」皇太孫至雕鶚堡﹐遇梓宮。哭迎軍中﹐始發喪。是月初十日壬子﹐梓宮至京師。出前戶部尙書夏原吉﹑刑部尙書吳中於獄。二人諫止北伐﹐系內官監四年。皇太子親監系所與哭。令出視事﹐且問以時政。原吉言東南民力困於漕運﹐請都南京以省供億。繼請撫流民﹐罷西洋取寶船﹐止雲南交采辦金銀數事。從之。又先是漢王髙煦受冊封。命居國雲南﹐以不欲遠去辭。後攺命靑州﹐亦堅意不行。常侍成祖在北京﹐懇辭還南京。髙煦所爲多不法。成祖以其長史程琮﹑紀善﹑周巽等不能匡正﹐皆黜交爲吏。髙煦猶不悛﹐府中有私募者軍士三千餘人﹐不隸籍兵部。縱衛士於京城內外劫掠﹐支解無罪人投之江﹐殺兵馬指揮徐野驢及僭用乘輿器物。成祖頗聞之﹐還南京。以問蹇義﹐義不敢對﹐固辭不知。又問楊士奇﹐對曰「漢王始封國雲南﹐不肯行﹐復攺靑州﹐又堅不行﹐今知朝廷將徙都北京﹐惟欲畱守南京﹐此其心路人知之。惟陛下早善處置﹐使有定所。用全父子之恩﹐以貽永世之利。」成祖默然。後數日﹐成祖復得髙煦私造兵器﹐陰養死士﹐招納亡命﹐及漆皮爲船教習水戰等事。成祖大怒﹐召至面詰之。褫其衣冠﹐縶之西華門內。皇太子懇爲救解乃免。成祖謂侍臣曰「若此所爲﹐將來必不靜﹐今削兩護衛﹐處之山東樂安州。蓋去北京甚邇﹐如其作禍﹐可朝發而夕擒之。」乃皇太子監國﹐成祖不時有疾。兩軍距隔數千里﹐小人陰附漢府者讒構百端。侍從監國之臣朝夕惴惴﹐人不自保。會有陳千戶者﹐擅取民財。事覺﹐皇太子令謫交立功。數日﹐復念其軍功﹐宥之。有譖於成祖曰「初上所謫罪人﹐皇太子曲宥之矣。」遂逮陳千戶﹐殺之。以贊善樂潛﹑司訓周冕預聞而不諫止﹐並逮下獄﹐皆死。洪熙元年﹐命兵部右侍郎戴綸出鎭交。時進擢東宮舊僚﹐以左庶子陳山爲戶部左侍郎﹔洗馬張瑛爲禮部右侍郎﹔戴綸爲兵部右侍郎﹔中允徐永達爲鴻臚寺卿﹔贊善藺從善﹑王讓爲翰林侍讀﹔惟中允林長懋出爲郁林知州。旣而遣戴綸出鎭交吐。初成祖欲太孫講習武事﹐於學問之暇﹐命歲時出獵。長懋及綸每諫不聽﹐綸因具奏言之。初不知本成祖意﹐故最爲太孫所不樂。而陳山﹑張瑛以每事順旨被寵。未幾﹐長懋﹑綸皆生怨望﹐下錦衣衛獄。上得綸奏﹐親詰之。綸抗聲辧綸激切。上怒垂之﹐竟死焉。長懋坐禁系者十年﹐正統初始赦出之。綸諸父河南知府賢﹑太僕卿希文﹐合族百餘口﹐皆被逮籍沒。而希文幼子被宣賜名懷恩。成化中爲司禮太監﹐召掌交布按二司事。工部尙書黃福還。以兵部尙書陳洽鎭交﹐兼掌布按二司事。福治交﹐視民如子。徇其所好﹐祛其所惡﹐勞輯訓飭﹐躬勤不倦。每戒郡邑吏咸修撫字之政。新造之邦﹐政令條畫﹐無巨細鹹盡心焉﹐於是交人皆愛戴之如父。中朝士夫夫以遷謫至者﹐咸加溫卹﹐疾病躬造視之。拔其賢者與之共事﹐及以教道其民。中官馬騏怙恩肆虐﹐福數栽抑之。麒誣奏福有異志。文皇深照其妄曰「此君子不容於小人。」寢其奏。福居交十八年﹐上念其久勞於外﹐召還。交人扶老攜幼送之﹐皆號泣不忍別。陳氏建曰「是時交所恃者二人﹕張輔善用兵﹐威震殊俗﹐交土所恃以靖。黃福善撫字﹐惠流遐裔﹐交人所恃以安。今旣不以張輔鎭守﹐復召黃福還朝﹐愈失之矣。交土自玆益﹤危臬﹥﹤危兀﹥矣﹐豈非一時輔相之過與﹗宜乎霍文敏以交南之復失歸咎於三楊諸人也。中官馬騏傳上旨﹐諭翰林院撰敕﹐命騏復往交。間辦金銀珠香。時騏被詔召還未久﹐本院官覆奏﹐上正色曰「朕安有此言﹗卿不聞渠前在交荼毒軍民乎﹖交自此人歸﹐如解倒懸。又可遣耶﹖此人近在內間多方請求﹐朕悉不答。卿等宜識朕意。」遂止。陳氏建曰「馬騏傳旨﹐使非本院覆奏﹐則爲失不細矣﹐是時仁廟剛明﹐總攬乾剛。而馬騏猶萌恣睢之念﹐況其他乎﹗由此觀之﹐中官之惡﹐抑之猶恐其肆﹐況從而寵之縱之耶﹗宜乎正統而後﹐振﹑直﹑廣﹑瑾輩之爲惡﹐無有紀極也。愚謂中官傳旨﹐並宜執例覆奏﹐庶杜姦萌。」宣徳元年﹐交總兵官成山侯王通帥師討黎利不利。兵部尙書陳洽死之。先是仁宗遣中官山壽賚敕赧黎利之罪﹐命爲淸化府知府。利不從﹐聚眾寇掠﹐勢益張。通帥諸衛官軍往討。洽以爲宜駐師石室縣之沙河﹐以覘賊勢。通欲渡河﹐而陳洽反覆諭以利害﹐且陳方略。通弗聽。翌日五鼓﹐麾兵以渡。洽不能止。次寧橋﹐與賊遇﹐自己至未﹐力戰﹐互有勝負。洽奮馬突入賊陳﹐欲擒其首惡﹐身披創甚。通懼師卻。洽遂遇害。事聞﹐贈少保﹐謚節湣。官其子樞爲給事中。交平州知州何忠爲黎利所執﹐死之。忠﹐邢州人。永樂中進士﹐授禦史。以言事出爲知州。至是﹐黎賊侵圍鎭城﹐藩鎭以忠有膽略﹐使懷奏潛請王師。忠夜步走出城二百餘里﹐被賊伏兵所執。諸賊酋喜曰「何知州聞名久矣。」共舉酒酌忠曰「能從我同享富貴之樂﹗」忠大怒﹐唾地罵曰「臊狗奴﹗吾天朝臣﹐豈食汝犬彘之食﹗」奪杯擲中虜面﹐流血盈頤。遂遇害。事聞﹐上深悼惜之。敕旌其門﹐賜謚曰忠節。忠臨難﹐從容賦詩曰「萬里孤城久困時﹐腹中懷奏請王師。紅塵失路風霜苦﹐白日懸心天地知。死向南荒應有日﹐生還北闕定無期。英魂不逐西風散﹐願助天戈殄叛夷。」命安遠侯柳升帥師赴交徵黎利﹐以兵部尙書李慶恭贊軍務。陳洽旣敗死﹐黎利勢益猖獗﹐遂圍交州。成山侯王通奏請益兵。詔命升等將七萬人以往﹐且敕慶舉六鄕之屬有才略者以自助。慶奏郎中史安﹑主事陳鏞等十餘人偕行。黎利進逼交州城﹐王通禦之﹐連戰斬賊將黎豸﹑黎善。賊眾奔潰。諸將請乘勢過江擊之﹐賊必成擒。通不從。猶豫三日不出兵。賊覘知通怯﹐復集餘眾四出﹐進逼交州﹐圍城。通斂兵閉門不出﹐利致書於通請和﹐求進貢方物謝罪。通遣人伴賊使入京。柳升師至隘畱關﹐利復具書詣軍門﹐請罷兵息民。且言求得陳氏之後曰者﹐實安南王頁三世嫡孫﹝按安南陳氏無名頁者﹞﹐竄身老撾二十年矣。乞循太宗皇帝繼絕之初意﹐賜立陳氏後主其國﹐則一方幸甚。升等受書﹐不啟封﹐遣人奏聞。時賊柵隘關南拒守。升連破之﹐直抵鎖夷關﹐如入無人之境。升有矜色。升𨿽勇不好謀﹐時左副總兵保定伯梁銘參贊軍事﹐兵部尙書李慶皆病。幕府官吏安﹑陳鏞言於李慶曰「總戎之志驕矣﹐公宜力言之。且夷情譎詐﹐不可以屢敗忽之。安知其不示弱以誘我﹗況敕書數次戒說謂賊專以設伏取勝﹐不宜輕率待之。公宜速入言之。時慶扶病﹐彊起與升力言。升唯唯而已﹐中實無戒愼意。明日前進以百騎獨先之﹐副將崔聚及慶等皆在後。升前度橋。旣度﹐橋遽壞。陷泥淖中﹐後隊阻不得進。賊伏兵四起﹐升中鏢死。右參將都督崔聚斂兵入營。是日梁銘卒﹔明日李慶亦卒。又明日聚率兵進至昌江。賊大驅象而前﹐軍亂驟被擒。賊大呼降者不殺﹐官軍或死或奔無降者。安﹑鏞皆曰「吾輩見危授命耳﹗」是日亦皆遇害。賊百計彊聚降﹐終不屈﹐遂殺之﹝聚宿將也﹞。工部尙書黃福歸自交。先是馬騏旣激變交﹐陳洽繼福掌布按二司印﹐累奏乞還福舊任﹐以交人思福之深也。上從之。命福與柳升偕行。我師旣失利﹐福爲賊所得﹐皆下馬羅拜曰「我父母也。公向不北歸﹐我曹不至此﹗」言已皆泣。福斥之﹐諭以順逆之理。賊終不忍加害。其酋長饋以飠候糧﹐乘以肩輿﹐贈以白金﹐送之出境。至龍州﹐福悉以所贈歸之官。黎利寇陷諒江府﹐知府劉子輔死之。子輔﹐江西廬陵人。初初爲廣東按察使﹐坐累﹐左遷知諒江府。爲人朴﹐不事表暴﹐撫綏其民如子﹐民咸愛戴之。時寇勢熾甚﹐他郡縣多已陷。子輔與守將倡兵民效死守數月。寇增眾攻城。食且盡﹐而人心益固。旣而又逾月﹐寇攻益力﹐遂破城。城中兵民皆盡力斗以死﹐無一人降者。子輔知事不支﹐曰「吾奉命守郡﹐郡亡與亡﹐義不可賊手。」遂自經死。一子一妾皆先子輔死。上聞﹐贈子輔參政﹐賜祭服其家。陳氏建曰「是時交二十餘州郡﹐文武官吏死於黎利之難者何啻數百千計。如何忠﹑劉子輔諸人名氏節僅僅見之﹐餘多湮沒無聞焉。惜哉﹗柳升等旣敗死﹐通大懼。乃集將士議。以城不可守﹐戰不可勝﹐不若全師北歸。眾皆從之。通乃大集文武將士﹐出下哨河﹐立壇與黎利爲盟結約。通大宴利﹐贈以金織文綺表裏。利亦奉重寶爲賂。通不請命﹐托以便宜﹐率布政使弋謙以下班師還朝。先是沐晟受命佩徵南將軍印。由雲南與升同討賊師﹐至水尾縣﹐賊水陸拒守。晟督兵造舟﹐屯於髙砦﹐分道而進。時朝廷已得利前與柳升書﹐利所進表亦至京師。宣宗皇帝召大臣議之﹐英國公張輔曰「將士勞苦數年﹐然後得之。此表出黎利之譎﹐當益發兵誅此賊耳。」蹇義夏原吉亦曰「舉地與利無名﹐徒示弱於天下。」問楊士奇﹑楊榮﹐榮曰「永樂至今﹐勞者未息﹐困者未蘇。不若從其請﹐可轉禍爲福也。發兵之說必不可從。」士奇曰「太宗初心求立陳后。求之而不得﹐乃郡縣其地。今行祖宗之初心﹐以保祖宗之赤子。此正盛徳事﹐何謂無名﹗且漢棄珠崖﹐前史爲榮。何謂示弱﹗願陛下今日明決。」上曰「皇考追憾此事﹐吾聞之屢矣。」明日出皓表。諭羣臣曰「論者不達止戈之意﹐必謂從之不武。但得民安﹐人言何卹哉﹗」遂命禮部侍郎羅汝敬爲正使﹐右通政黃驥﹑鴻臚卿徐永達爲副使﹐賚詔往諭陳氏嫡孫﹐俟官屬耆老核實來聞﹐卽遣使冊封。命沐晟罷兵還鎭。總兵官以下各散﹐新置大小衙門各罷。先是﹐交新民不願從賊﹐至有合城拒守而死﹐無一人降者。有挈家浮海來居中國者﹐有竄名戎伍隨至中國者。王通至京師﹐文武羣臣劾奏通及弋謙﹑馬騏等違命擅與賊和﹐棄地班師之罪。命法司等官會鞠。悉下錦衣獄﹐藉其家﹐免死除名。按交之復陷爲夷也﹐如唐河北再失。乃由於宰相失謀所致﹐而豈黎利之善用兵乎﹗使當時畱張英公鎭守其地﹐不使馬騏監軍﹐𨿽反側無患﹔不召黃如錫還朝﹐遣張英公討黎利﹐賊旦夕可平者。二楊皆幃幄重臣﹐曾無一言以告﹐使事機再失。乃徒勸朝廷棄地與賊﹐不及蹇﹑夏之見遠矣。迨夫正統麓川之役﹐豈若討黎利而平交之爲善﹐乃不聞阻其出兵何也﹖又馬騏所犯﹐當依激變之律。其罪浮於王通﹐在洪熙中還朝時不正法伏誅以謝交人﹐漏网可恨。後詐傳上旨﹐往采交金銀則其誣上行私﹐𨿽振﹑直﹑劉瑾何加焉﹗使非遇仁廟之剛明﹐未必不再遂其姦也。噫﹗陳氏建曰「交棄守之議﹐二楊以息兵養民爲說﹐意固美矣。然是時交設置文武諸司大小四百七十餘所﹐官吏將士何啻數萬。交一棄﹐數萬人皆爲南荒之鬼﹐不亦悲乎﹗吾邑羅公亨信以給事中詿誤﹐謫使交九載。洪熙初用洗馬張瑛薦始得召還爲禦史。旣還而變作。後亨信歷官都禦史﹐有功於邊﹐爲時名臣。使非張瑛之薦﹐難乎免矣﹗」按別誌載﹐永樂中﹐有幼孫戲歐祖母者﹐論當死。刑部主事李厚鞠之曰「童稚無知﹐豈有惡意。坐之重辟枉矣。」疏請寬其罪。不聽。繼之以泣﹐太宗親訊之。以物試童﹐東西頗如意旨。上恕曰「童能識左右﹐何謂無知﹖」遂謫厚安南椽。厚在安南者凡三年。上忽感悟﹐召爲吏部主事。行五日而安南叛亂﹐華人之流寓者皆死焉。論者謂厚之免﹐好生之報也。然宣徳初詔榮昌伯智有云「利賊包藏禍心﹐已非一日。始若易取﹐誤信人言。惟事招撫﹐迄今八年﹐終不聽命。忠臣罹害﹐良民被毒﹐其誰之過﹗智等其急進兵﹐務協和成功。來春不捷論罪。」則宣宗之決意滅賊可知矣。後惑於二楊之說﹐棄地與寇。竟不思仕於其地者﹐亦當有處之也。使當時計慮深長﹐或命張輔再以重兵臨其疆上。相機而動﹐可取則進剿﹐不可取則許赦。仍詔其將交命官無大無小﹐盡送還朝﹐方宥其罪。則賊旣喜得封﹐必肯從令。而我華冠裳豈遂淪沒於炎瘴也耶﹗羅汝敬等至交州﹐黎利已先弒﹐詐言遇疾卒。設女樂宴飲。汝敬怒﹐盡碎其器﹐叱曰「國嗣亡而用吉禮﹐何也﹖」四年二月﹐汝敬等還。利遣人貢方物。三月﹐遣通政徐琦﹑永達﹑行人張聰敕諭利。三月﹐琦等還﹐利遣人貢金銀釒口器方物。並上國人奏﹐言陳氏孫已卒﹐子孫並絕。利撫綏有方﹐得民心﹐乞令管攝﹐永爲藩臣﹐奉職貢。六年五月﹐利上表謝罪﹐獻代身金人。六月﹐遣行在禮部侍郎章敞﹑通政徐琦詔利權署安南國事。七年二月﹐敞等還。利遣人貢謝。八年﹐又貢。劉執齋《贈安南貢使詩》曰「萬國提封總帝家﹐安南誰道隔天涯。金氵亟舊錫周王履﹐玉節頻浮漢客槎。山盡鯨波和雨露﹐星回鰲極記年華。諸射爺使承優渥﹐驛路馳驅莫憚賒。」利在國僭號稱制﹐仍僞建東西二都﹝嘗寇陷雲南所轄寧遠州﹐亦並屬焉﹞。分其國爲十三道。乃置百官﹐設學校。每道設承政司﹑憲察司﹑總兵使司。仿中國十三都布按三司也。曰山南﹔曰京北﹔曰山西﹔曰海洋﹔曰安邦﹔曰大原﹔曰明光﹔曰諒化﹔曰淸華﹔曰義安﹔曰順化﹔曰廣南﹔欲示其土地之遼闊。每司實不及中國一大郡。學校之士皆名爲生徒﹐循元制﹐以經義詩賦取士。詩用七言律。黎利尋死。九年﹐廣西總兵山云言利死。長子狂妄﹐次子幼弱。姦臣黎問﹑黎察構相仇殺﹐夷民驚懼。諒山土官阮世寧﹑七源土官阮公廷率眾避難來歸﹐願居廣西龍州及太平府上下凍州。上敕云曰「利本起微賤﹐因奏立﹐從人望。朕志在息民﹐遂詔罷兵﹐徐議立。利遽奏死。之死﹐利所爲也。朝廷卽欲問罪﹐不忍毒民﹐令權署國事。多行不義﹐爲天所殛。爾戒飭邊兵﹐嚴謹守備勿忽。世寧﹑公廷可善撫之。」按自是之後﹐中國人多潛入交南。至有受僞禦史者﹐教之窺伺雲南﹐遂誘我逋逃﹐覘我虛實。鎭南關外類多華人﹐而臨安諸郡所在有夷賊矣。蓋阮世寧等可來﹐則我華人亦可去。此逃人之不可畱﹐以自開其釁如此也。交遣人以國喪告。乃命行人郭濟﹑朱弼往祭利﹝利僭號﹐攺元順天。竊位六年﹐死﹐僞呼大祖﹞。利子龍﹐僞名麟。請封﹐仍命權安南國王事。景泰庚午﹐命行人邊永頒詔安南。其君臣至館迎謁﹐欲拜階上。永正色責之曰「安南名禮義之邦﹐今何如此傲慢﹗」眾瞿然起﹐拜階下﹝永﹐河間任丘人﹐天順乙丑進士﹞。正統七年﹐詔封黎麟眞爲安南國王﹐賜塗金銀印。命禮部侍郎章敞﹑行人侯往行禮﹐至其境﹐關門低且隘﹐先驅者謂當傴度。叱之曰﹕」此中國豕狗竇也﹐於土人出入則宜。今天命下臨﹐豈可由此度﹗」迓者驚懼﹐爲徹關﹐乃度。交人承命﹐禮不敢肆。歸﹐贐儀毫髮無受。交人益賢之﹝﹐山西懌州人。永樂癸卯鄕試第一﹐登進士﹞。黎麟死﹝自是皆有二名。的名以事神祗﹐僞名以事中國。蓋其酋習於欺誕﹐自宋陳威晃僞名光已然﹐不獨今也。龍僭號九年﹐攺元者二﹕紹平﹑大寶﹐僞呼太宗﹞。子基隆﹐僞名﹐紹封。天順元年﹐奏乞賜衮冕﹐如朝鮮國王例。不許。三年﹐庶兄宜民弒之﹐自立。國人誅之。﹝基隆僭號十七年﹐攺元者二﹕大利﹐延寧。僞謚仁宗。宜民僞名琮﹐封諒山王。僭號僅九閱月誅﹐攺元天典﹐降稱厲徳侯。﹞基隆弟思誠﹐僞名灝。紹封。弘治元年﹐翰林侍講劉戩﹝江西安福人。進士及第﹞持卽位詔往諭思誠﹐時方加兵占城﹑緬甸﹐思誠頗桀驁。戩承命﹐卽從兩僕道南寧﹐疾抵其境。交人皆驚。凡途候館謁﹐視昔倍恭。至之日﹐頒詔。明日﹐宴畢遂行﹐饋遺丰腆﹐一無所顧。遣陪臣道國主意﹐追送於途。期必致之。戩復以書﹐並寫初入關詩示之﹐始去。後交人表謝﹐有「廷臣淸白」之語﹐及爲建卻金亭於思明道中。後復遣行人董振頒詔其國。李東陽送糸辰詩曰「紫泥新詔出彤宮﹐帝遣南乘使者驄。四面樓船通海气﹐九霄旌節下天風。仙萬葉占堯歷﹐化日重暉仰舜瞳。聞道奉楊恩澤徧﹐遠人無地不呼嵩。」十年﹐思誠死﹝思誠﹐龍第四子也。僭號三十八年。攺元者二﹕光順﹑洪徳﹐僞呼聖宗﹞。子釒曾﹐僞名暉。紹封。其臣黎彥俊克貢使﹐欲由龍州入南寧憑祥。知州李廣寧以國初設鎭南關﹐在其境﹐爭之﹐聞於朝。詔如舊。十七年﹐釒曾死﹝僭號七年﹐攺元景統。僞呼憲宗﹞。長子﹝A16T﹞立﹝攺元泰眞﹞。僭號未及紀年而死﹝僞呼肅宗﹞。弟叟﹐名誼。詔封。寵任母黨阮種兄弟。恣行威虐﹐屠戮宗親﹐宏殺祖母﹐國人詛怨。種奪主權擅命﹐漸不可制。成化十二年﹐詔攺南京戶部左侍郎王恕爲左副都禦史﹐巡撫雲南。先是雲南鎭守中官錢能怙勢貪縱﹐遣其麾下指揮郭英﹐取捷徑往安南求賂。凡朝廷遣使往安南皆道廣西﹐未有由雲南者。於是安南君臣駭愕。久之﹐欲因間啟途﹐遣一酋以兵尾其後。將近邊﹐英紿其酋請先白守關者﹐因晚歸﹐邊吏戒嚴﹐安南兵始去。事旣傳聞籍籍﹐謂英勾引外夷窺邊。朝議命恕往巡撫其地。恕至﹐卽令按察司捕英治之。英懼﹐赴井死。沒其寶石於官﹐械其黨至京師誅之。恕上言「昔交鎭守非人﹐致一方陷沒。騰衝啟釁﹐致麓賊叛逆。今日之事殆又甚焉。」且勸上不寶異物﹐凡花木禽獸寶玩宜一切拒絕。在雲南凡閱月﹐疏二十上﹐直聲動天下。十六年﹐議徵安南﹐旣而罷之。時安南累歲侵擾占城。占城遣使入奏請討之。汪直因獻取安南之策。職方郎中陸容上言「安南臣服中國已久﹐今事大之禮不虧﹐叛逆之形未見﹐一旦以兵加之﹐恐遺禍不細。」直意猶未已﹐傳﹝時中官汪直專寵用事﹞上旨索永樂中調軍數。時劉大夏亦在職方﹐故匿具籍。徐以利害告尙書餘子俊﹐力言沮之。事乃寢。陳氏建曰「程篁墩紀陸職方事﹐稱其沮徵安南之事尢偉。夫汪直是時東篝怨於女直﹐北挑釁於韃靼﹐二方已兵連禍結﹐殃民辱國矣﹐交南之役使直復得逞其志﹐天下安危未可知。幸而本兵諸公協力沮止之。豈非祖宗之靈﹐社稷之福﹐斯世斯民之大幸與。」弘治八年﹐安南侵占城。占城國王遣使入奏﹐請命官往問其罪。上欲從之。大學士徐溥等上言「《春秋》王者不治夷狄。安南𨿽奉正朔﹐修職貢﹐然恃險負固﹐積歲已多。今若遣官往至其國﹐海島茫茫﹐徒掉寸舌。小必掩過飾非﹐大或執迷抗命。若置而不問﹐損威已多﹔若問罪興師﹐貽患尢大。宜勿聽。」乃止。旣而中官傳旨命上乃止。武宗卽位﹐詔遣修撰倫文敍頒正朔於交。按文敍﹐弘治己未狀元也。是歲主試學士李東陽﹑程敏政發策﹐以劉靜修《退齋紀》爲問﹐人罕知者。江陰徐經與南畿解元唐寅舉答無遺﹐矜誇喜躍﹐輿議沸騰。禮科給事中華昶劾之。敏政自言夙構試目﹐疑爲家人竊賣﹐凡知策問者俱黜落。揭曉後同考官給事中林廷玉復疏敏政可疑六事。詔獄廷鞠﹐經稱嘗以雙綺饋敏政。出入門下﹐夙構試目實從家人得之﹐故與寅陳說。獄成﹐敏政奪職﹔經﹑寅俱爲民。昶與廷玉皆外謫。而文敍首擢焉。李東陽《贈倫文敍詩》曰「藩邦地重極炎洲﹐詔使名髙出狀頭。一代風雲龍虎會﹐百年郊藪鳳麟遊。殊方盡處聞天語﹐舊屋歸時記海籌。采得民風兼國俗﹐玉堂靑史待刪修。種逼誼自殺﹝僭號四年﹐攺元端慶。降稱厲湣王。種僞尊爲威穆帝﹞。立阮伯勝﹝種弟也﹞。國臣黎廣等討誅之。立思誠孫瑩﹐僞名周。六年﹐遣編修湛若水往封之﹝思誠第五子鑌﹐僞名琚。生子瑩誼﹐被弒﹐無子。國人立瑩﹐攺元洪順。僞尊其父鑌爲徳宗﹞。十年﹐瑩遣阮仲逵入貢。東陽贈若水詩曰「聖朝荒服盡冠纓﹐嶺外安南舊有名。文字不隨言語別﹐道途長共海波平。一家兩被周封命﹐六載三回漢使旌。天上玉堂非遠別﹐故鄕重忄尉倚門情。」瑩旣立﹐恣行不道。十一年﹐社堂燒香官陳與子炳﹑升作亂﹐弒瑩﹝僭號八年﹐降稱靈隱王。後僞呼襄翼帝﹞。自立僭號﹝仍稱大虞﹐攺元天應﹞。詭爲陳氏之後。都力士莫登庸叛降﹐尋復與黎氏大臣阮弘裕起兵攻之。敗走﹐獲其子及其黨陳遂等誅之。與升奔諒山﹐據長慶﹑大原﹑淸都三府。登庸與大臣共立瑩子椅﹐僞名訁惠。謀請封﹐因國亂不果行。椅以登庸有興復功﹐僞封武川伯﹐總水步諸營。登庸旣掌兵柄﹐乃潛蓄異志。十三年﹐黎氏臣鄭綏以椅擁虛位﹐登庸不臣﹐乃立黎氏族子酉榜。攻其都城。椅出奔﹐登庸率兵攻綏。綏敗走﹐登庸捕酉榜﹐殺之。椅歸國﹐登庸自爲大傅仁國公。十六年﹐登庸率兵攻陳。敗走﹐死。登庸乃納椅母爲妻。●卷六南蠻◎安南嘉靖元年﹐莫登庸自稱安興王。謀弒椅。椅母潛告椅﹐乃與其臣杜溫潤間行至淸華居之。登庸立其庶弟。椅遣使間道來貢﹐並求封﹐爲登庸所阻。上以登極攺元﹐遣翰林院編修孫承恩﹑禮科右給事中兪惇賫捧詔書彩段﹐諭賚安南國王黎周。承恩等聞該國臣下作亂﹐黎王遇害﹐抵廣西龍州﹐與該國境界相離止八十里。體訪黎周存歿﹐並世子名諱。及行附進邊界﹐該國諒山﹑文淵﹑長慶等府衛令其迎迓。長慶府申稱本國見被逆臣陳皓子陳據諒山等府地方﹐道路梗阻﹐待轉報國王迎請如儀。龍州申稱據守隘頭目丁源呈內開訪得安南國黎周已歿世七年﹐今世子攺號光紹﹐但不知名諱。及訪得該國鎭朔衛士官閉孝忠﹐稱說光紹被逆臣莫登庸作亂趕逐海濱。歿存未卜。又有逆臣陳霸占諒山府等處﹐號稱天應﹐後故。有子陳異﹐仍舊占據﹐迄今仇殺未息﹐道路不通。二年﹐承恩等不敢前進。兪惇病卒。承恩乃上疏曰「竊惟原領詔敕彩段﹐止該諭賚黎周。今黎周旣歿﹐其所稱光紹者承襲。初未請封﹐遭亂又無求援﹐未審是否黎周嫡派支裔。縱使道路無阻﹐臣等可得而入﹐決亦不敢輕與。況據各訪報前來﹐則是該國逆臣陳氏父子相繼梗於其外﹐莫氏又逼於其中﹐兵火相仍﹐國無定主。臣等又安敢輕入﹐自速辱命之愆。且臣等原移文該國諒山﹑文淵﹑長慶等府衛。其諒山﹑文淵竟無一字回報﹐止據長慶府前項回稱﹐待轉報國王迎請如儀。臣等久候邊境﹐亦無迎請信息。據勢揆情﹐卽使光紹尙存﹐得知天恩俯及﹐亟欲迎請﹐顧其威令久不行於諒山等處﹐失其出入咽喉之路﹐其迎請之使必不能通。彼之迎請旣不能通﹐臣等亦安得而入哉﹗況前項申報光紹﹐被逐海濱﹐存歿未卜﹐臣等在彼再候亦無益矣。禍福利害﹐在臣等固不足惜﹐顧事關國體﹐豈敢不愼。臣等思無可進之理﹐還至廣西梧州府﹐擬會本題請間。給事中兪惇因感冒瘴气﹐染病服藥調治不愈﹐竟於嘉靖二年正月初四日身故。臣伏思之﹕臣原與兪惇欽承上命﹐充正副使﹐差往安南國公幹。今該國地方多事﹐旣不可進﹐而兪惇近故﹐臣又難以獨行﹐理合並行具題﹐乞敕禮兵二部﹐從長議處。使臣有所憑藉遵依﹐以爲進止。」上詔﹕「這所奏事情﹐還著鎭巡官查勘明白。孫承恩暫著回京。」三年十二月﹐巡按廣西監察禦史汪淵等題稱﹕「會同總鎭兩廣太監鄭潤﹑總督兩廣軍務右都禦史張頂﹑鎭守兩廣總兵官撫寧侯朱麒議照﹐安南國兩廣接境﹐𨿽云裔夷﹐久被聖化﹐請封納貢﹐守爲常職。詔諭賞賚﹐著爲令典。玆其國中擾亂殆將十年﹐遂致國土分裂﹐迄無定主。臣等歷查經年案卷。博采訪探人言﹐參度事情﹐似得梗槪。倡亂於陳等之叛逆﹐黎周遇害﹔繼亂於莫登庸之姦雄﹐黎周播遷。今據該國長慶﹑髙平二府所牒﹐並龍州所申各情互異﹐但以理推之﹐陳父子叛逆﹐情罪灼然﹐無待訪勘。其黎周遇害﹐無子。國人共立其故長兄黎灝之子黎周以爲世子﹐名位甚正。權攝國事。經六七年。臣主定分亦已甚久。夫何一旦被人脇遷於外國﹐人皆不知之。其莫登庸旣稱忠義﹐力能討賊﹐何故視主蒙塵﹐竟不迎復﹖乃輒攺謀易議﹐別立其弟黎周權攝國事﹐其間篡逼﹐何怪羣疑﹖況傳聞之言﹐或云黎周年齡尙幼﹐豈能權攝國事﹔或云黎周𨿽稱黎周同母之弟﹐但黎灝沒世已久﹐焉得尙有幼子﹔或者莫登庸旣娶其母而後生子﹝傳聞周母嫁登庸爲妻﹞。冒姓黎周﹐亦未可知。此𨿽昧夷情﹐未易遙度眞僞﹐卽使黎周眞黎灝之子﹐黎周之弟﹐則弟豈可以奪兄﹖黎周乃一國共主﹐而莫登庸輒敢易之﹐則臣豈可以廢主﹖今該國長慶府牒稱﹐黎周要差陪臣奏事請封﹔髙平府牒稱﹔黎周要差陪臣奏事請封。近據廣西太平府申安南國帖文﹐差陪臣阮文泰﹑範惇禮﹑鄭麂等賫捧表箋文奏啟本並方物﹐要行赴京﹐煩爲照例開關放入﹐及應付腳力廩給等。因臣等會訪得該國擾亂﹐未有定主﹐乃輒朦朧差陪臣進貢求封﹐中間又不明白開說﹐所封何人姓名﹐顯是立非相應﹐國人不服﹐或是姦雄謀篡﹐假立詭名。必有境內姦細通誘外夷﹐欲假我天朝恩寵﹐以服眾心﹐以遂逆謀﹐亦未可知。朝廷爲萬邦之極﹐不可不正綱常之大義。而自古帝王之禦夷狄﹐亦或以不治治之。緣事關邊計﹐乞敕禮兵二部從長查議。請乞聖裁。」上詔鎭巡等官再行訪勘﹐得實奏來定奪。六年﹐登庸用其黨範喜謀﹐僞作禪文﹐篡國僭號於境﹝攺元明徳﹞。僞立子芳瀛爲皇太子﹐尋弒。按安南故臣鄭惟忄申文曰「逆臣莫登庸者﹐業中武舉。爲力士校尉。鄭惟忄叔父鄭惟愼累薦爲都指揮。以本國初亂之時﹐先登庸從陳嵩﹐後始來降﹐權命爲宜陽縣參將。他善水戰﹐討賊有功﹐遂次選升爲武川伯。許該管海洋一處﹐稍有權柄。時本國頭目鄭綏﹑阮弘裕爭權相攻﹐各回淸華本貫。登庸乃挾本國世子﹐令一國頭目取金銀﹐乃陰許其黨文官範嘉謀賂誑誘文臣等。謂權在勛舊頭目﹐我等不得用事﹐不如保他爲節制官﹐則我等任意橫行。遂率眾保登庸爲節制十三道。登庸得霸﹐掌國權﹐陰蓄不臣之志﹐乃謀作不軌。世子知之﹐間行得脫於外。世子庶弟黎慮及黎慮母后出﹐被登庸躡追獲。本國頭目人民皆從世子起兵逐登庸。登庸走回海洋地方﹐從登庸者止有上洪﹑下洪﹑荊門﹑南策﹑太平等府耳。世子再回國﹐都將前保登庸文臣皆殺之﹐督諸頭目人民四面夾攻。當時舊管兵頭目阮弘裕已死﹐鄭綏猶在淸華﹐國兵𨿽多而無所統攝。登庸仍脇立黎周﹐造濠壘﹐固守海洋一方。一月之間﹐攻之不破。登庸卽出其不意﹐以水船從大江潛夜直趨掩襲國都。世子走脫。其旗蓋等物俱爲登庸所得。登庸乃大張其旗蓋﹐詐嚇各處諸軍﹐謂已獲世子。本國目兵一時退走﹐設險據要﹐各相自守。及後方知登庸已得勢﹐世子退據寧山縣。鄭綏由淸華進至﹐見時勢稍弱﹐卽迎世子回據於淸華地方﹐都國城寢皆爲賊有。登庸又恐逃出從世子﹐乃鳩毒殺黎周。假立別人﹐猶冒黎周姓名。於嘉靖五年七月內﹐有前從逆臣莫登庸之黨喬文昆出迎世子﹐率山南所管之兵來降。世子仍分鄭惟峻鎭守淸華﹐畱世孫興命鄭惟峻保養之。世子督兵進天關府﹐道駐樂土縣。分諸頭目夾攻登庸黨於彰徳。喬文昆亦進﹐水道夾攻登庸於木丸洲三岐江山南承政司處。喬文兵敗﹐登庸追至蒞仁府金榜縣﹐世子未知之也。登庸取金銀講求樂土縣土官郭遼鶴引行捷徑﹐圍襲世子營。不意之間﹐各皆潰散﹐前天朝封賜敕書及文書字迹一切盡棄。登庸乃擒得世妃生世孫之母鄭氵奴寶﹐沈江殺死。世子惟帶一欽賜印信隨身走脫。從臣止存十五六人﹐潛行山道﹐到淸華地方。在前諸軍並不知焉﹐及見燒房放銃﹐各相散回寧山舊處。逆臣莫登庸益得勢矣。」此說稍異﹐而於事頗詳﹐今並存之。九年﹐登庸傳土地於方瀛﹐僞稱太上皇。慮國內不服﹐起兵攻之﹐退居都齋。十五年﹐上以哀衝太子生﹐命頒誥四夷。禮部尙書夏言疏曰「安南貢使久絕。我皇上登極攺元﹐欽遣編修孫承恩﹑給事中兪惇賫捧詔敕往諭﹐竟以該國作亂﹐道路梗阻﹐未達而返。今照皇嗣誕生﹐若復頒詔本國﹐則必如前梗阻。命使不得徑抵其國﹐徒損國體。合無今次止行詔諭朝鮮國王﹐其安南國暫免遣使。再照該國賊臣作逆﹐國無定主﹐分裂竊據﹐荼毒生靈﹐義當與之討賊平亂﹐斯爲中國君主四夷之道。但查得兩廣鎭巡等官﹐節奉欽依訪勘﹐迄無回報﹐顯是輕忽邊情﹐違慢明旨。以致縱長夷姦﹐積損國體。所據經該官員相應通行查究。合無乞敕兵部馬上差人星馳兩廣地方﹐著落鎭巡等官﹐卽便查照先年節奉欽依事理﹐訪勘該國事情的實﹐合同三司及該道守巡官員從長謀議。務要區畫停當﹐上緊具實奏聞。不許隱匿遲違﹐誤國大事。庶幾叛亂之罪可懲﹐朝貢之典不廢﹐裔夷以安﹐邊境以寧﹐而中國之體尊矣。」上諭﹕「詔使且待﹐彼國事情你部裏還會同兵部計議來說﹐勿視爲非要。」時賊黨武嚴威﹑武文淵﹑武子陵等避罪出逃﹐犯我邊疆。八寨長官司土官副長官瓏徹﹑教化三部長官司土捨張澤﹑通把﹑李者來﹑白俊等與之交通﹐引使侵掠。瓏徹後又因事被賊拘執。雲南總兵沐紹勛奏稱﹕「瓏徹乃我中國職官﹐豈可置之不究﹖設欲舉兵進討﹐而武嚴威系是外國亡命﹐避居而來之地﹐勢難攻伐。恐徒費兵糧﹐卒難成功。及欲將張澤據法拿問﹐但各酋見與武嚴威等交通﹐誠恐持之太急﹐別懷異謀﹐釀成大患﹐深爲未便。除一面嚴行鄰近一帶地方各整搠軍馬﹐協力防守﹐一面選委能漧土流官員前去撫諭﹐務要瓏徹挾取回任。」禮部尙書夏言疏曰「臣等會同兵部尙書張瓚等計議﹐我太祖髙皇帝開國之初﹐陳氏首先納款。故著之祖訓﹐不許後人伐其國者﹐嘉陳氏之能輸誠效順﹐首先臣服之忠也。詎意陳爲賊所戕﹐遂絕其祀。天道好遠﹐而賊利復滅季﹝B13P﹞之宗。幸而得國﹐傳之子孫。今乃廢職不修﹐棄民不保。自正徳十年﹐黎周差陪臣阮仲逵進貢之後﹐迄今二十一年﹐朝貢之使不至﹐廢棄正朔﹐罔秉臣節。今據兩廣守臣所奏﹐則黎忄惠﹑黎皆非黎周應立之嫡。莫登庸﹑陳﹑陳﹑阮時雍﹑杜溫潤﹑鄭綏等俱屬篡逆之臣。《春秋》大義﹐亂臣賊子人得而誅。矧聖天子在上繼天立極﹐君主華夷﹐而該國負固作逆﹐久不來庭。所據彼國事情﹐罪狀顯著﹐無逃天討。乞敕錦衣衛選擇指揮千百戶內﹐素有膽气謀略言語便利通達事機者二員﹐先領敕書一道﹐前往廣西地方﹐著令鎭巡等官﹐仍選彼處軍衛有司官員人等能深曉夷情﹑熟知道路﹑彊幹有謀者三五員名﹐伴送敕使徑入安南境內﹐勘問彼國背叛朝廷﹐久不入貢緣由。並見今篡主奪國罪人姓名﹐根究的實﹐作急奏報。仍乞朝廷下令選將整兵﹐待報而發。再照﹕安南疆域﹐東起廣東之欽州﹐迆西曆廣西之左江﹐至雲南之臨安元江爲界。合無一面敕鎭守兩廣徵蠻將軍總兵官安遠侯柳﹐會同巡撫兩廣都禦史錢如京﹐一面乞敕鎭守雲南徵南將軍總兵官黔國公沐紹勛﹐會同巡撫雲南都禦史胡訓﹑貴州都禦史汪珊﹐卽便整搠漢土官軍﹐調度錢糧﹐嚴備待命。再照﹕彼國逆臣構亂已非一人﹐武嚴威捨彼就此﹐必非篡國之賊﹐抑或不忍視王受禍﹐不肯甘心從逆﹐亦未可知。合無乞敕錦衣衛另選如前能幹官二員﹐賫領敕書一道前往雲南﹐體勘武嚴威事情。責令鎭巡等官差本處的當人員前往八寨長官司等處地方及直抵武嚴威營內﹐密諭朝廷以安南久不朝貢﹐又知國中逆臣篡主﹐方興問罪之師。若武嚴威果因同列篡逆﹐避罪而逃﹐卽便明諭禍福順逆﹐如能革面向化﹐歸附我軍﹐往徵彼國﹐則向來擾亂邊疆羈執土官諸所罪犯一切赦宥。如瓏徹被拘在彼﹐卽令與武嚴威解釋宿怨﹐協心從徵﹐其瓏徹交通之罪亦一體開赦。但彼國見今作亂事情﹐許武嚴威等備細開陳﹐及其歸附實情﹐作急奏報﹐以憑降敕調遣委用。如其不服﹐則當置之度外﹐俟王師至日﹐一並誅剿。但興師伐遠﹐命將討罪﹐事體重大。合無恭請宸斷﹐敕下兵部﹐會集在廷文武多官從長計議。愼擇大將﹐遴選偏裨﹐簡設總督糧餉文臣﹐更置地方有司官員﹐調集諸路兵馬所在儲峙芻糧。一一區畫停當﹐上請定奪施行。」上詔﹕「安南國先此詔書不諭而返﹐有傷體面。又久不入貢﹐非叛而何﹖兩處差官都依擬著實勘明奏報﹐便寫敕與他去﹐興師備討必行兵部﹐便會同議奏。」按嘉靖初﹐田州岑猛叛。兩廣總督姚鏌討鴆殺之。謂岑氏可遂滅﹐疏請設流官治田州。而盧蘇﹑王受諸孽輒通交南。流言搖惑滇﹑嶺間﹐姚鏌被論落職。桂萼初向用﹐薦起新建伯王守仁總制兩廣。守仁至嶺南﹐始知流官不可設。請復官猛子邦相爲田州判官。盧蘇亦與上巡檢羈縻之。萼議禮致位卿輔﹐欲立奇功﹐乃陰以意寓書授守仁使密探安南要領。守仁不答﹐萼遂恚憾。會守仁卒﹐竟中傷革世爵及卹典云。上旣敕錦衣衛官往察安南﹐又遣禮部尙書黃綰﹑學士張治使安南﹝時車駕巡承天﹐綰﹑治又復止﹞。都齋爲賊要害﹐登庸居此爲方瀛外援。而以九公府爲都齋之衛﹐又僭頒大誥五十九條於境內﹝方瀛僭號﹐攺元大正﹞。是歲黎椅死於淸華﹝椅﹐某之子﹐思誠之曾孫也。初瑩僞封爲沱江王﹐育爲己子。椅立﹐僞呼本生父爲哲宗﹐僭號六年﹐攺元光治。彼逐﹐以憂死。或曰登庸襲虜以歸﹐鴆殺之。僞呼恭皇帝﹐黎氏傳十世﹐立一百十年﹞。故臣立其子檉﹝僞攺元元和﹞。檉僞名寧。遣鄭惟忄充使﹐泛海來京奏登庸僭立之罪。禮部疑其詐﹐詰以此疏何人所作﹐誰爲寫進。又詰其何不赴經過衙門掛號。鄭惟忄申報曰「本國世子及諸頭目耆老共議﹐謂本國危亂如此﹐遠聞中華有聖明之主﹐忠良之輔﹐必不棄我。我國大困﹐欲赴天朝奏訴﹐而陸行之路並不得通。欲作水船過海﹐又不諳水路。反覆思惟﹐罔知所處。幸見廣東商船漂海到於玉山縣云濟社海﹐世孫乃命諸頭目文武官等議論﹐作急差人寄與商船載去。諸頭目都不敢行﹐惟鄭惟忄一則恨登庸逐君篡國﹐一則恨登庸殺惟忄親母之仇﹐誓不共載天。且又念食君之錄﹐死君之難。事不辭難﹐臣之職也。卽奉命而行。所與共事朱頭者﹐其父朱鹽行至南寧﹐不得前進﹐再回病死。頭欲繼成父事﹐乃願行爾。本國系在海邊﹐知海行之事﹐死生難定。世孫乃作二本﹐封在二筒﹐並二批差惟忄﹑朱頭各帶一人一筒﹐分行二船。防或一人死一人生﹐亦得信通天朝。世孫與諸頭目耆人焚香祝天﹐國祚存亡系在惟忄等一去。惟忄自家而出﹐一國之人皆諭其十死一生﹐蓋海外浮沈﹐一死事也﹔如到廣東不赴官府衙門掛號﹐卽路上盤詰捉獲﹐則外夷過海越關﹐是一死事也﹔若赴見官府衙門﹐則或不許前往﹐再送回本國﹐逆徒接取而殺之﹐又一死事也﹔或官府衙門恨其越度關津﹐前殺後奏﹐朝廷安知其是某人緣某事﹐空死道路﹐亦一死事也。且共論謂天朝教化風俗﹐本原教化者﹐所以教天下之人事君盡忠﹐事親盡孝。切憂道路艱難﹐死生是命﹐如到天朝﹐必無死理。乃作間道潛行之計。自過梅嶺去處﹐猶恐其泄知﹐牽延歲月﹐盤纏俱盡﹐饑寒困苦﹐未知死生如何。今幸已到京﹐得見天日﹐始有生理﹐竊念惟忄承本國世孫差來之事﹐不是小事。路途亦不是近便路途。苟非爲國爲君安敢到此乎﹗伏望推往事足以驗當時﹐且如申包胥已不知楚國子孫何在﹐猶能自身走秦告急﹐請兵以復楚祚﹔張良則韓國已滅﹐猶能自身出家財購求力士﹐要擊秦皇﹐以爲韓報仇﹔豫讓則智伯已死﹐猶能自身致死﹐變名吞炭﹐途廁伏橋﹐欲殺襄子以報智氏。況今鄭惟忄猶有本國世孫差來﹐豈不捐驅奉命而行。此乃一國大事﹐非鄭惟忄自家私事﹐願審情憐憫之。其如作本寫本之事﹐則各有司存﹐非鄭惟忄之職。本國舊規翰林起稿﹐東閣撰定﹐遞入國王看過﹐送下中書監書寫。再遞入﹐惟有國王與尙寶司內官守印人用印﹐司禮監房吏官封定﹐叫差人來國王面前分付﹐惟知賫捧而行﹐凱敢問其何人作本何人寫本﹐與其中間事體如何哉﹗國家之大小不同﹐君臣之禮法則一。如太陽下臨萬物﹐安得仰視乎﹗」廷議猶以黎寧所奏未審是的﹐命兩廣制閫體勘。乃徼臨安衛指揮趙光祖移文彼國查報。安南總兵使慶陽侯武文淵等申報曰「今嘉靖十六年二月二十八日﹐武文淵等見奉天朝委官趙大官遞下公文二道﹐查勘安南國事由。仍明示武文淵等以禍福之理﹐傾誠向化之方﹐文淵不勝喜歡﹐欣幸之至。蓋惟天朝皇帝爺爺陛下尊居五位﹐正臨萬邦﹐體乎天地之心﹐正此綱常之道﹐將以勸善懲惡﹐故使趙大官有是行也。而文淵等𨿽鄙俚﹐敢不悉心以陳答之乎﹗然文淵等慮夫本國緣被莫登庸僭奪位號﹐﹛穴浸﹜成亂階。遂失事大之禮。彼莫登庸者﹐海濱之子﹐拋网之徒。其祖父並以捕魚而生莫登庸等﹐故前國王黎啁錄而用之。國王黎啁不幸卽世。本國頭目共推立黎氏子孫黎椅爲主﹐年號曰光紹。以統國事﹐欲復修藩貢如例。豈意莫登庸等潛謀不軌﹐別立私黨﹐放逐光紹奔播在外。旣而鴆殺之﹐國統遂亂。彼又陽立光紹弟黎椿爲主﹐以安眾心。然權柄則歸於莫登庸之手﹐政令則出於莫登庸之口。才得五年而又殺之。並及王之母﹐皆暴之於館外﹐乃篡其位﹐號曰明徳。居得三年﹐兄弟相爭﹐彼又殺其弟莫撅﹐而僞傳與子莫登瀛﹐號位大正。凡八年於玆矣。自退海陽古齋處﹐莫登瀛則居龍編城焉。抑知逆臣莫登庸父子篡國奪位﹐害主虐民﹐情節如此。是以本國忠義之士﹐則有頭目伐閱如鄭惟駿等﹐共推戴光紹之子莫檉以攝國政。據於淸化路﹐鄭﹑鄭蟯據於太源﹐阮金等據於義安﹐阮仁蓮等據於廣西﹐此數者皆義存故主﹐志勵報仇。各擁兵眾﹐割據土宇﹐以圖濟國難。思殄仇人之惡﹐免乖天理之常﹐屢至安南國。故二十一年誠失藩臣之禮﹐職此之故也。若夫黎忄惠﹑黎廣者﹐乃逆臣莫登庸畏其罪戾﹐詐冒假名以求售其姦計。然黎氏子孫﹐無此二者姓名明矣。至於始末山海道裏﹐一一著在於天朝版圖之中。苟文淵等不具言﹐則大官亦已知之﹐然武文淵等切見諒山石龍等道少有平坦﹐其餘各道並是崎嶇者焉。今武文淵慮夫祖父疊荷國恩﹐兄第席承家蔭﹐念國仇安可共戴﹐誓逆賊難與俱生﹐忿瀛﹑庸父子之姦浮於莽惡﹐而難土人民之苦殆勝秦苛﹐故臣虜之手不低﹐報主之心忍忽。爲此武文淵兄弟等﹐奉本國王命出領宣光路地方﹐深有望天朝徳義﹐恭惟皇帝爺爺陛下徳廣亨屯﹐量弘拯濟。奮周後伐罪弔民主舉﹐嚴人君弒君篡位之誅﹐正名分之乖違﹐救生靈之荼毒﹐使內寧外撫。遐邇共仰於徳威﹐而大畏小懷﹐蠻貊用沾乎聲教。爲此具狀謹陳﹐伏蒙照鑑。」六月初二日﹐臨安守備王時中捉獲安南探事總兵王明哲﹑進士阮景等二十名。王明哲亦稱願引大兵馬爲向導﹐自綏阜州至蓮花灘達歸化府﹐又自歸化至臨洮府達東都城﹐備陳水陸進程及其寨守之處。我閫帥未之信也。先是﹝十二年間﹞登庸攻淸華﹐檉奔廣南﹐逃占城界。音問不通﹐故臣立其弟某以拒登庸﹝僞攺元光照﹞。旣而﹝十五年﹞廉知檉所在﹐復偕討賊。將軍僞福興侯鄭悅等迎檉歸淸華。是年﹐廷議安南不貢﹐奏請問其罪。上命咸寧侯仇鸞總督軍務﹐兵部尙書毛伯溫參贊軍務﹐往徵之。攺提督兩廣軍務兵部侍郎潘旦佐理南京部事﹐而以巡撫山東蔡經代之。先是旦疏於朝﹐謂「莫氏固姦雄之魁﹐然黎賊亦叛逆之派。律以中國之法﹐皆非所宜。假天朝名號爲之主者﹐今二氏分爭﹐兵甲小息﹐彼旣未定﹐我誰適從。」蓋其意欲靜以觀變也。毛伯溫恐其梗己﹐故奏易焉。尋敕兩廣﹐雲南調集兵糧。蔡經奏水陸進兵﹐其路有六。姑以三十萬人爲率﹐以一年爲期。合用糧餉已該一百六十二萬石﹐而造舟買馬犒勞器械諸費﹐大約用銀七十三萬餘兩﹐未易辧也。時大軍旣出﹐而剿撫二議未決。戶部侍郎唐冑疏言事體至重﹐決不可徵。其略曰「今日安南之事﹐若欲致彼之修貢﹐其事甚易。非惟兵不必出﹐𨿽勘官亦不須遣。若欲伐而乘於不貢﹐則關系頗大。非獨此役未可輕舉﹐𨿽有甚於此役者﹐亦未可舉也。臣請以七不可伐爲陛下陳之﹕星辰莫大於三垣列宿﹐然皆麗於中土﹐而外則皆次捨之餘。山川莫大於五嶽四瀆﹐然皆會於中土﹐而外則皆支委之末。是華夷乃天地間大分限﹐故安南𨿽不庭﹐祖訓乃陛下所當遵守。其不可伐一也。至太宗皇帝所以奮討黎季者﹐以其弒主殺使之惡大。然兵已壓境﹐猶遣行人朱勸許其金身贖罪退師﹐及其不悛然後討。旣克﹐卽爲陳氏求後﹐無所得﹐不得已始郡縣之。反側不寧﹐終永樂之世。仁宗皇帝每以爲恨。宣廟言於朝曰﹕『皇考追憾此事﹐往往形諸慨嘆。朕聞之屢矣。』遂將已成之郡縣一並棄之。其遵聖祖之訓﹐眞如執玉捧盈﹐陛下所當率循者。此不可伐二也。若以爲治統華夏﹐逆亂之臣不可以不問。則王者不治夷狄。況自古夷狄分爭﹐乃中國之福﹐今殆其時。漢當匈奴之盛﹐歷髙祖﹑世親奮力威之而不得。逮至元康﹑神爵以後﹐匈奴內亂﹐五單於爭立。宣帝坐受其朝﹐此其明驗。夫吾民赤子也﹐夷狄犬羊也。若殃赤子以問犬羊﹐縱能治之﹐豈知所重者乎﹖此不可伐三也。若以爲中國舊地﹐今乘其亂取之。則建武中馬援南徵﹐深歷浪泊而還。慮交終復淪夷﹐立銅柱爲漢之極界﹐乃在今廣西思明府境。及我朝張輔於永樂五年平之﹐明年簡定卽復叛﹐竟爲黎利所陷沒。是皆取之不得者﹐豈但無益而已乎﹖其不可伐四也。若以其國不貢可惡﹐則洪武末安南侵我思明之地數百里﹐遣行人往諭﹐抗辯不服﹐廷臣請討。我聖祖竟以蠻夷置之度外﹐豈但如今安南不貢而已。況貢乃彼之利﹐一則奉正朔保境而威其鄰﹐一則兼貿易薄來而厚其往。卽今爭亂之時﹐昨尙奉表箋方物求貢﹐爲撫按以請封。姓名未的而遏之﹐是蓋欲貢而不得﹐非負固而不貢。以此罪之﹐則將何以服之乎﹖此不可伐五也。且興師本於才力。兩廣軍門儲積常數十萬兩﹐近費於田州岑之徵﹐今見在僅餘四萬兩。部議又欲廣之於江西﹑福建﹑湖廣內地。然內地自大工之興﹐凡南京各省庫帑歷年所積各項銀兩﹐盡爲工部之所取。臣昨提督南贛等處軍務﹐監廠連年所積軍餉銀四十餘萬兩﹐今亦解用無遺。此不可伐六也。然此特理勢有迹之可見者耳﹐又有意外之虞者﹕唐之南詔起於玄宗之倡徵﹐前後喪師數十萬。馴至咸通﹐備其侵邊﹐戍多兵連﹐唐患遂起。宋神宗欲伐遼取燕﹐而遣使者四出理財﹐中土騷然。遼乘內擾﹐先來求地。遂失河東七百里﹐卒至白溝燕山之役﹐宋遂多事。且北虜支屬漸盛﹐我河套之地﹐哈剌愼吉囊諸種據爲已有﹐近又加以大同叛卒之向導。今再分力於南﹐臣恐意外之虞﹐大不可測。此不可伐七也。伏願凡近遣往安南之官﹐趁其未行﹐收回成命。蓋此輩武人﹐萬一到彼﹐以私而枉是非之實。致彼不服﹐反損天威。縱使勘報得情﹐我之聲勢已張而弛﹐問罪之師則失信不武﹐兩爲不便。只須該部移文或差官一人﹐傳命兩廣撫按選差近邊素熟夷情一人﹐直抵安南﹐諭以今日姑容來貢之意。則彼將忻忭無地﹐爭躍而前必矣。又王言如絲﹐其出如綸。各藩聞整兵待發之令一下﹐人心驚動。且姦雄乘之以射利﹐借簡集而行差放之私﹐因徵斂而肆侵漁之毒。騷擾之害﹐何可勝言。則所謂先聲者﹐未及動彼夷於徼外﹐而先動吾民於邦域之中矣。其該部差人賫整備兵糧各敕﹐亦望停止。則不以小邦一隙而爲全盛之累﹐聖徳光大﹐人心固結﹐治安永保焉。」十八年﹐莫方瀛上表乞降。上敕毛伯溫曰「先該安南國黎寧奏稱﹐國王黎啁故絕。被賊臣莫登庸作亂﹐竊據國城﹐阻絕道路﹐因而久廢職貢。已經差官查勘是實﹐方欲興師問罪。節該兩廣﹑雲南撫鎭等官奏稱﹐莫方瀛父子聞天聲徵討﹐恐懼省悔﹐上表乞降。願以土地人民悉聽天朝處分。據其哀請﹐似亦可矜。」下廷臣會議。僉謂「夷情叵測﹐詞𨿽卑懇﹐意或詭祕。故法不可不正﹐義不可不彰。今特命爾同總督軍務總兵官咸寧侯仇鸞﹐前去兩廣﹑雲南適中去處﹐會同彼處提督節制各該鎭並副參以下三司等官﹐將兩廣﹑雲南應調漢土官兵及徵討機宜﹐悉照該部題準事理﹐聽爾便宜處置。其賊臣父子﹐如果悔罪請死﹐束身待命﹐將其乞降聽處眞實情由﹐星馳具奏。若執迷不悛﹐必誅不宥。用兵之際﹐爾等宜相機酌處﹐務要計出萬全﹐期於僭亂底平。罪人必得﹐以彰天討﹐以安遠夷﹐斯副委任之重。」毛伯溫乃行廣西大平府知府江一桂﹑指揮王良輔去憑祥住紮。審驗安南降心﹐如果歸一﹐卽與接受。萬一夷情不測﹐亦聽便宜處置。江一桂乃檄問曰「切照我皇上嗣祖宗歷服之大﹐一統華夷。紹帝王道統之傳﹐肇修人紀。春生秋殺﹐乾斷離明﹐始因爾國朝使不通﹐欲求其故。繼因爾國人民告變﹐斯得其情。方今命將出師聲罪致討﹐爾登庸父子乃先懷徳畏威﹐悔罪向化﹐據其哀詞﹐似亦可矜。探其實情﹐猶未可測。𨿽云獻圖聽處﹐未見委國輸情。𨿽云上表乞降﹐未見束身待罪。頃者上表乞降﹐是否中心實情﹐有無別項詐僞。如果眞實﹐何以表見﹖必須逐一聲說其眞實緣由。其稱願以土地人民悉聽處分﹐如果悉聽﹐作何處分﹖亦須逐一聲說處分緣由。我聖天子穆穆在上﹐至聖至誠。大小臣工﹐明明在下﹐惟忠惟順。上下一徳﹐海宇同春。眞可質之鬼神﹐豈但行於蠻貊。戒母作僞﹐徒取日拙之勞﹔急宜自新﹐早聽天朝之命。其或陽爲恭順﹐陰實悖狂﹐偸生畏死﹐飾詐緩師。支吾不實﹐執迷不悛﹐必大興問罪之師﹐弘宣弔民之意。爾身就戮﹐甘爲獻馘之俘。我伐用張﹐丕闡文皇之烈。其黎氏見有幾人﹐見在何處﹐不得詭詞隱諱﹐亦當據實明言。我皇上如天之仁﹐惟恐一物不得其所。而黎氏如綫之緒﹐可使一旦遂失其傳。此事之畢竟當處﹐而誠之終不可掩者。爲此特差力牧二員﹐賫今檄文一角﹐前至關界交領。這府州衛作速轉行莫氏父子知悉﹐逐一從實陳答。毋得隱飾情詞﹐執迷自誤。督令作速取具印信回文﹐一樣十本﹐限日繳報﹐以憑轉報軍門﹐定奪施行。」莫登庸報書曰「登庸前臣事先國王黎氏﹐適遭國屯﹐倉卒之際﹐未及上稟。苟從夷俗﹐暫管國事。又付其子﹐專制之罪﹐所不能辭。累具表首罪﹐未聞命下。登庸父子夙夜惕懼﹐靡敢寧處。至嘉靖十九年正月二十五日﹐登庸子方瀛不幸病故﹐國人狃於舊俗﹐請以方瀛長子福海代領其眾。登庸慮前日所處﹐旣不能以義裁﹐度負罪深重。今日再徇國人所請﹐鞏益重其過。登庸與長孫福海惟執共以俟朝命。本年七月初四日﹐幸蒙貴府來文﹐仰本國長慶諒山府衛官轉行本國。內言登庸頃者上表乞降﹐是否中心實情﹐有無別項詐僞等因。登庸莊誦再三﹐不勝省懼。竊慮登庸省過悔罪﹐眞情實意已具在前降表﹐一無所隱。先差阮文泰﹑阮拔萃等赴兩廣賫遞﹐繼差範正毅﹑許三省﹑阮倩等由雲南轉達。累經年久﹐猶委侍罪軍門﹐並住坐境上﹐聽命於朝。所望亮其懇誠﹐宥其過咎﹐庶得以自新。若土地人民皆天朝所有﹐前已悉開實數﹐圖獻上聽處分。惟日夜仰冀天恩﹐若百谷之仰膏雨﹐豈別有他說哉﹗其黎氏絕無子孫﹐已具在前奏本。苟未之信﹐請訪本國耆老人民﹐以驗其實。如果見在某人﹐則登庸甘受欺罔之罪。豈以一人手而掩一國之耳目哉﹗豈以至誠孚豚魚忠信貫金石如明公而敢以或欺哉﹗若本國前後往復文書﹐常用大頭目印信。今承令取具該府衛印信﹐登庸以從命爲敬﹐已照依來文內遵行。書到﹐煩爲轉達天朝兩廣布按都等衙門﹐庶登庸眞實情由得以暴白。幸甚﹗」一桂又行諭安南夷耆人士曰「照得爾安南自昔本屬中國﹐其在本朝陳氏慕義納款﹐爲我太祖髙皇帝嘉獎錫封。及登庸弒逆﹐我文皇震怒﹐命將討平。郡縣其地﹐是出爾交人於水火也。我皇上中興撫運﹐統一華夷﹐遐方絕域無不賓服﹐獨爾黎氏久不來庭。爰命軍門奉辭勘問﹐乃知爾國有莫登庸﹑方瀛父子乘危肆凶﹐篡主奪位﹐倡起亂階﹐連結兵禍。致使爾等生靈荼毒﹐井邑丘墟﹐罪狀旣昭﹐情法難宥。天子爲華﹑夷之主﹐必惇興滅繼絕之仁﹔聖人爲綱常之宗﹐必彰討叛除凶之義。今黎氏之遺裔未泯﹐而莫氏之惡貫以盈。天理人心﹐昭昭不可掩也。亂臣賊子人人得而誅之。爾安南𨿽僻在炎荒﹐然素被天朝聲教﹐中間豈無抱忠仗義之士﹐撥亂反正之才﹐必能共舉義兵﹐以誅元惡。玆當大懸賞格﹐以速成功。爾等各宜欽奉上天禍淫覆暴之心﹐仰體皇上正名問罪之意﹐思黎氏爲汝之舊主﹐惡莫氏爲爾之世仇。各宜奮勇攄忠﹐建謀設策﹐一倡羣和﹐不約而同﹐近悅遠來﹐不期而會﹐大興討逆之義旅﹐殲厥渠魁﹐弘宣輯眾之仁聲﹐安其田裏。有能擒斬莫登庸﹑莫方瀛父子者﹐賞銀二萬兩﹐仍奏聞朝廷大加陛秩﹔有願以一府歸附者﹐卽以其府與之﹔有願以一州一縣歸附者﹐卽以其州縣與之。仍各賞銀五千兩。又聞莫登庸以都齋爲自防之計﹐以九公府爲都齋之衛。夫九公府豈無良心哉﹐不過畏其勢脇之從耳﹗今九公府有能擒斬莫登庸﹑莫方瀛父子者﹐一體賞銀二萬兩﹐奏聞朝廷﹐大加升秩。有願以府州縣歸附者﹐亦卽以其地與之﹐並照前給賞。夫如是則安南無辜之民得免殺戮之苦﹐安南有志之士大彰忠義之名。天道以順﹐人心以安﹐豈非安南之大幸哉﹗不然﹐則天兵四集之時﹐難免玉石俱焚之患。是時𨿽有忠義之士﹐無以自見﹐亦將駢首就戮﹐噬臍之悔﹐殆無及矣。爲此出給本府印信鈐蓋牒文一樣一萬四千本﹐備行長慶﹑諒山等府衛﹐永安﹑文淵等州轉諭爾等﹐爾父老士民其速圖之。」十九年﹐登庸立其孫福海以嗣方瀛﹝方瀛少爲縣學生﹐知書﹐頗有計略。十八年秋﹐自將捕叛人巴廣殺之。歸而病死。福海立﹐攺元光華﹞。仇鸞以事召還﹐攺命鎭守兩廣總兵安遠侯柳代之。適安南長慶﹑諒山府衛申報﹐夷目莫登庸投降﹐請詞𨿽若卑懇﹐但意尙詭祕。必須提兵壓境﹐宣布朝廷威徳﹐庶使夷心懾伏﹐束身待命。廣西按察副使翁萬達亦以軍門添注至﹐上計毛伯溫曰「今日處莫賊者有三﹕文命而告成功﹐此上策也﹔陳兵鞠旅臨之﹐以威兵不血刃﹐此中策也﹔三令五申必欲芟夷絕滅其丑黨﹐威則威矣﹐恐非聖天子好生惡殺之所先﹐此下策也。今宜總眾長兼羣策﹐俾機權在我。動出萬全﹐縱不得其上﹐可得其中。不得已﹐就其下。亦當鑑宋師覆轍﹐無俾後悔。」伯溫從之。乃行取兩廣及行雲南各三司等官會議。正兵分爲三哨﹕從廣西太平府憑祥州一路爲中哨。委參政翁萬達監之﹐副總兵張經統之﹐指揮王良輔等督領漢達土目軍兵共四萬名。從龍州羅回峒一路爲左哨。以副使鄭宗古監之﹐參將李榮統之﹐指揮周維新等督領漢達土目軍兵共一萬四千名。從思明府思寧州一路爲右哨。以副使許路監之﹐都指揮白泫統之﹐指揮賴傑等督領漢達土目軍兵一萬四千名。又奇兵分爲二哨﹕從歸順州一路爲一哨﹐以參政張嶽監之﹝嶽原浙江參政﹐蔡經以其曾知廉州﹐奏添注廣東。委以安南事宜﹞。都指揮張︷統之﹐指揮張義等督領漢達土目軍兵一萬四千名。從廣東欽州一路爲一哨﹐以副使陳嘉謀監之﹐參將髙誼統之﹐指揮李邦相等督領漢達土目軍兵一萬四千名。從烏雷山等處爲海哨﹐以副使塗楗監之﹐都指揮武鸞統之﹐指揮余徳安等督領漢達土目軍兵打手共一萬四千名。而中軍營務委監統總督管領共五千一百二十七名﹐賫執令旗令牌﹐前去分督各哨。又巡撫雲南都禦史汪﹑總兵官黔國公沐﹑巡按禦史彭時濟查議以蓮花灘分爲左右二哨﹐各委監統督率等官﹐每哨共領漢土軍兵二萬一十名﹐象五十隻﹐湊武文淵等之兵約共六萬三十名。分行去後﹐毛伯溫等卽於次日啟行﹐親詣南寧府調度兵糧﹐相機行事。交人亦大爲儆備﹐采毒藥以試其刃﹐收巴豆菌集置上流﹐截竹筒埋地冀陷馬足。陽言先由海道襲廣東﹐時賂邊氓﹐覘伺我事。以一關吏通賄﹐往來不復能禁。萬達密募敢死士入僞都﹐旬日盡得其狀。乃下禁令曰「敢有出關隘與賊通者﹐磔之而藉其家。能擒莫賊一人者﹐賞百金。」登庸聞之愈恐﹐莫知所爲。亟請出境降服﹐聽候處分﹐情甚哀。伯溫於本年十月二十八日允令彼國小目陳等詣念涯等營陳款示。令十一月初三日準其來降。江一桂等乃預於鎭南關近地開張幕府﹐髙築將臺。至期﹐莫登庸素衣系組﹐躬率小目耆士人等各以尺帛束頸﹐候於南關臺上。恭設龍亭﹐覆以黃幄﹐兩廣三司副參監統衙門列侍﹐傳令開關。登庸曁其侄莫文明等由關道左出﹐脫履跣足﹐面北而跪。傳遣生員謝天縱爲解其組及接受降本。登庸俯伏﹐五拜三叩頭畢。伊侄等亦各以次降﹐服如儀。當宣諭﹕「姑容戴罪還國﹐待爲轉奏﹐賜以不死。兩廣﹑雲南恐有法外姦細﹐並玩法士官乘機嚇詐及生事造言者﹐宜一切勿聽。我天朝正大之體﹐軍門嚴明之令﹐汝宜知之﹗」登庸叩頭謝訖。傳令閉關﹐收兵回營。其侄莫文明並小目從人許三省等共二十八人﹐莫文明代賫登庸降本一通﹐本奏曰「臣荒徼細氓﹐限於知識﹐然每遙瞻北極﹐光被南邦。天淸地寧﹐海晏河潤﹐臣仰知中國有聖人久矣。況天威震動之下﹐而有陽春駘蕩之仁。懼感交駢﹐曷可云諭。臣惟先國主黎氏末運﹐相繼淪喪。及至黎忄惠攝國未幾﹐亦遘危疾。臨終倉卒之時﹐苟從夷俗﹐暫以國事付之於臣。臣又付其子方瀛﹐未及奏請﹐委涉擅專。𨿽君門萬里﹐難於上聞﹐而罪實滔天﹐豈容自昧。嘉靖十七年﹐臣父子謹遣阮文泰等賫表丐降﹐並祈處分﹐俱出誠心﹐別無虛詐。但積誠未至﹐不能上動聖心。夙夜憂危﹐靡遑寧處。嘉靖十九年正月二十五日﹐方瀛不幸遘疾而亡。國人狃於舊習﹐欲以方瀛長子福海代領其眾。臣慮前者誤相授受﹐義已不安。今若再徇所請﹐負罪益重。無以自解﹐以此臣與福海惟執共以俟朝命。頃者﹐大將專徵﹐重兵壓境。臣猶圈豕﹐何足以當。幸見軍門檄問﹐備奉天言﹐慈渥無涯﹐拊膺流涕。竊念縲臣有罪﹐黔首無辜﹐陛下不忍以縲臣之故而駢戮羣黎。縲臣何幸以羣黎之故而槪存殘喘。已於國內北望嵩呼﹐率同小目阮如桂﹑杜世卿﹑鄧文值﹐耆人黎全﹑阮總﹑蘇文速﹐士人阮經濟﹑揚惟一﹑裴致永等於嘉靖十九年十一月初三日﹐恭候南關﹐組系出境﹐詣幕庭而稽首﹐輸中款而投降。臣登庸本欲躬自赴京﹐瞻天請死﹐緣以衰老且病。不堪匍匐。長孫福海又在喪次﹐謹令親侄莫文明代臣趨闕俯伏待罪﹐亦以見臣父子前遣阮文泰等所賫降表﹐委系畏威懷徳﹐不敢有飾詐之心。伏望聖慈矜宥﹐俾獲自新。其土地人民皆天朝所有﹐惟乞陛下俯順夷情﹐從宜區處。使臣得以內屬﹐永世稱藩事體﹐歲領《大明一統曆書》刊布國中。共奉正朔﹐臣莫大之幸也。𨿽先國臣丁氏﹑陳氏﹑黎氏遞相沿襲﹐稱號紀元。臣悔悟之餘﹐固自知其不可。已經嚴戒國人﹐一切革除﹐聽候新命。豈敢仍蹈往謬﹐自速天誅。廣東欽州守臣奏稱﹐如昔﹑貼浪二都﹐澌凜﹑金勒﹑古林﹑丫葛等四峒﹐原系欽故地。果如所稱﹐則是先年黎氏冒而有之﹐今臣願將前地歸隸欽州。至於惟忄所稱黎寧者﹐國人相傳皆以爲阮淦之子。黎氏委果無人﹐故臣已於國都爲設香火以存黎氏之祀。今雲南乃又以黎寧爲黎氏之後﹐見在老撾﹐已達聖聽﹐臣何敢辯﹖惟願以廣陵等七州﹑紅衣等寨及某處某處附近之地﹐割與管轄﹐徑屬雲南。惟復仰蒙聖恩﹐特遣使臣一二員直抵本國﹐徧訪舊民。如有黎氏子孫﹐臣當率眾迎歸。全以土地奉還﹐豈直割與前項地方而已。若果如國人所云﹐亦乞憫念生靈﹐俾在統攝其本國。先年缺貢﹐應合類補。及以後年分該貢方物﹐臣不敢據以爲言者。以方在罪中﹐求免一死﹐尙恐不得耳。臣又欲查照先朝故事﹐備辦代身金銀人﹐卽欲奉獻。止亦慮唐突﹐惟以投降聽處﹐實情理合具。本權用天朝原賜本國印信鈐﹐蓋緣前印信臣止宜謹守﹐不敢擅用。但惟非此則無以爲左驗﹐伏望聖明垂察。」安南小目阮如桂﹑耆人黎全﹑士人阮經濟等奏曰「臣等國人𨿽處荒隅﹐實賴覆冒﹐方得並生。但去天獨遠﹐國中往往多難。正徳﹑嘉靖年來﹐逆臣陳嵩﹑陳升﹑鄭綏﹑杜溫潤等疊構亂謀﹐逼脇國主。黎啁遇害﹐黎忄惠播遷﹐宗氏淪亡。獨存黎﹐攝國未久﹐亦已病終。地方擾攘﹐生民塗炭﹐至此極矣。其時夷目莫登庸討平諸逆﹐委有功勞。然土地人民皆天朝所畀﹐以授之登庸﹐登庸受之。又私其子﹐未及請命﹐罪復何言。臣等國人﹐亦因喪亂流離之後﹐慮恐不逞之徒復蹈等往轍﹐禍且不已。乃倉卒爲求生之計﹐自擇其主﹐私相推戴﹐實出無知﹐罪亦與登庸同也。後因道路阻絕﹐關禁謹嚴﹐𨿽屢具情詞﹐懇求無由上達﹐罪狀益深﹐致蒙天威震怒﹐命閫專徵。前年軍門移檄本國﹐登庸父子恐懼不寧。謹已上表乞降﹐未蒙兪允。玆者復動大將統握重兵﹐威如雷霆﹐聲震蠻嶠。自分必然齏粉﹐無復孑遺矣。豈意曲蒙恩宥﹐容令輸情﹐監統委官厭境宣諭﹐合國之眾皆相對涕泣﹐扶老攜幼﹐只侯軍門﹐願同登庸束身降服。所幸不死﹐是父母之恩﹐天地之賜也。其爲感戴歡忻﹐豈有窮極。臣等又惟民不能自治﹐事必先正名。名不正則事無所攝﹐事無攝則羣然而爭。渙然而離者﹐莫之禁也。欲免亂亡﹐其可得哉﹗今陛下旣賜登庸與國人以更生矣﹐若使終於亂亡﹐則陛下之心必有所不忍者。以此臣等又有拳拳之私﹐欲瀆聖徳﹐以爲終始生全之地。登庸自管事以來﹐不爲暴虐﹐厚施於民﹐民咸徳之。今且畏威悔罪﹐於其長孫福海共候朝命。不敢因襲舊獘擅自攝國。及已戒飭目民﹐不復仍前妄稱號矣。竊惟登庸祖孫自稱夷目﹐俱系罪人﹐安敢覬望殊典。但常返覆思念﹐莫氏𨿽負重罪﹐實爲夷情所歸。然非仰籍聖恩﹐畀之名色﹐何以約束國人﹐使不爲亂。伏望陛下矜憐遠方生靈﹐俯順夷俗﹐賜以新命。查照歷代故事﹐或爲總管﹐或爲都護﹐俾得管攝國事﹐世世稱藩。臣等亦得保有殘生﹐永爲藩民﹐則陛下再造之恩﹐當與天地相爲無窮矣。」毛伯溫疏曰「所據莫登庸等乞要內屬稱藩﹐歲領《大統歷日》﹐補足節年貢物等項﹐相應遵照原奉欽依悉爲議處。臣等查得安南自漢﹑晉以後𨿽稱內附﹐然夷僚之俗﹐瘴毒之气﹐終不宜於中國。大率數歲一亂﹐亂必連結黨類。攻陷殺戮﹐又必數歲而後定。昔張輔以十餘萬人勞費﹐僅得數年郡縣。叛者相繼﹐卒歸於夷﹐此其明驗也。參酌前世利害﹐莫若外而不內﹐以夷治夷﹐庶爲穩便。如以莫登庸有罪投降﹐未宜輕授爵土。伊孫莫福海見今待命﹐儻蒙矜宥﹐或可別與都護總管等項名色。如漢﹑唐故事﹐每年行廣西布政司頒給《大統歷日》﹐令赴鎭南關柢領。先年所缺貢儀﹐查照補足﹐以後年分照常舉行。其欽州﹑澌凜﹑古森﹑丫葛﹑金勒四峒﹐行令原爲安南﹐俟添注參政副使等官查照原額﹐編入欽州版籍﹐仍量優卹三年﹐以後一體糧差。其先後差來夷使﹐事畢放回。此正所謂以夷治之者也。但恐議者尙以黎氏爲疑。臣等竊伏思惟﹐黎利倡亂阻兵﹐陷沒郡縣﹐殺敗官軍。大將如柳升﹐大臣如臣洽﹐皆死於利之手。其餘官吏戍卒不能自拔者﹐悉遭荼毒。臣等至今言之﹐尙爲痛心。我宣宗特以生靈之故﹐不欲窮兵﹐而姑與之耳。今莫登庸之罪旣與黎利之猾夏者不同﹐而一聞天聲﹐遂匍匐請死﹐亦與黎利之屢抗王師者又爲有間。黎利旣蒙寬貸﹐則登庸似應未減。至若黎寧﹐𨿽自稱爲黎利子孫﹐然臣等節據諸司查勘﹐蹤迹委的難明。鄭惟忄一向潛住該國上下朗石林州峒寨附近廣西土官地方﹐黎寧面貌初不相識﹐故或稱黎寧﹐或稱黎憲﹐或稱光照﹐或稱元和﹐或又以爲阮淦之子﹐或又以爲鄭氏詐稱。而近據雲南布政司開報﹐會審夷人鄭垣口詞﹐稱漆馬江峒𨿽有黎寧﹐而來歷宗派不可得詳。所列事情年貌又與鄭惟忄原報互異﹐俱難憑據。臣等以爲今所處分﹐系我天朝安邊境馭遠夷之大策。其操縱予奪﹐不宜以逋賊之子孫而爲前隙。但黎氏自修貢以來﹐已蒙列聖寬宥。若其遺裔尙存﹐似宜體卹。合行雲南撫鎭等官查勘﹐果有可據﹐別無異同﹐聽令仍於漆馬江居住﹐見在所有地方俱屬管束。或量與職事﹐徑屬雲南。若非黎氏子孫﹐置而勿論。其鄭惟忄卽於廣東所屬隨宜安插﹐量給田宅不致失所。如此處分﹐庶爲曲盡。乞敕該部會議。上請取自聖裁。使大疑以決﹐大事以定。華夷內外自是可晏然無事矣。」上詔宥登庸罪。安南國著革作安南都統使司。莫登庸授與做都統使﹐賜從二品﹐衙門銀印仍與世襲。其十三路地方就照原舊地名。各置宣撫同知副使僉事各一員﹐聽都統使管轄﹐差遣朝貢。其餘合境大小官屬聽彼從宜建置﹐統屬人民。前黎氏僭擬中國制度﹐都著攺正迥避。獻還四峒地方﹐原系我邊。準收入版圖﹐還行與兩廣巡撫衙門好生優卹投降人等。罪旣通赦了﹐莫文明準賞素薴絲衣一襲。彩段二表裏﹔阮文泰等彩段一表裏﹔許三省等薴絲一疋。事完﹐卽日遣問。貢儀禦前東宮照舊。彼地戶口錢糧不必冊奏。禮部差主事吳應奎﹑中書舍人李傳前往兩廣地方給散欽賞銀兩表裏﹐所有安南都統使莫登庸敕書一道﹐安南都統使司印信一顆給付本官﹐賫奉前去交割﹐轉發登庸收領。登庸歸自南關﹐染瘴得疾。二十年八月二十二日死。地方浪傳莫登庸爲阮敬所害。其孫福海聽襲。詔登庸未受職而死﹐亦可矜悼。著蔡經會同總督等官查勘死無他故﹐及福海是否系伊眞正嫡孫。小目阮如桂等保結﹐別無詐僞。二十一年三月﹐福海親率阮敬﹑阮寧止等到關祗領敕印並歷日千本。敕諭曰「朕惟帝王以天下爲家﹐欲使萬物各得其所。一視同仁﹐無間遐邇。爾安南遠處南服﹐世修職貢﹐近年朝貢不至﹐推厥所自﹐實惟爾祖登庸之罪。已命官往勘徵討﹐爾祖乃能悔罪攺過﹐恭上降表﹐備陳私相授受之非﹐願獻人民土地﹐聽朝廷處分。該尙書毛伯溫等奏報兵部集議題請﹐謂爾祖登庸畏威投降﹐輸情待罪。朕仰體上帝好生之徳﹐俯順下民欲逸之情﹐一切赦之。革去國號王封﹐授以都統使之職﹐賜從二品﹑衙門銀印﹐俾奉正朔朝貢﹐許其子孫承襲﹐世守其地﹐實爲爾類永利也。玆該鎭巡等官奏稱﹐爾祖登庸病故。爾系嫡孫﹐且爾能備陳爾祖納款之誠﹐備述爾祖屬纊之言﹐亦可謂善承祖志者矣。特命襲爾祖都統使之職。仍降敕諭﹐爾其益竭忠誠﹐恪修職貢﹐撫理夷眾﹐安靜地方﹐以稱朝廷懷柔之意﹐用副爾祖恭順之誠。永爲多福﹐顧不美歟﹗一應事宜悉要遵照原降爾祖敕諭內事理而行。欽哉﹗」莫福海差交北宣撫同知阮典敬﹑僉事阮公儀等賫捧表箋赴京謝恩。表曰「中國有聖直徵淸晏之期﹐外夷來王﹐欣溥鴻溶之慶﹐陽回午徼﹐星拱辰樞。臣福海竊惟乾坤體物爲心﹐生意流行不以榮枯而異。帝王愛人爲徳﹐至仁惻怛不以存歿而殊。是皆理出於公﹐所以施及者博。臣福海竊念臣祖臣莫登庸蚤繇世蔭﹐偶值時艱﹐撫藩民流離乖亂之餘﹐保全有幸。狃蠻俗傳襲因循之內﹐專輒是虞。曠年久阻於比從﹐一旦俄聞於震怒﹐南關待罪﹐恐無地之可容﹐北關馳忱﹐賴有天之能白。雷霆爲霽﹐雨露旋施。沾沐湛恩﹐冀遂由衷之願﹔諄勤遺囑﹐不忘事上之誠。臣福海資忝童愚﹐序叨嫡繼。祖父敬忠之訓惟謹﹐內承朝廷字卹之仁﹐實期下逮﹐體悉過蒙於玆眷﹐畀矜仍侈於殊光。正朔許以奉遵﹐義示春秋之大。敕印聽其欽領﹐禮優名器之班。隆渥普覃﹐髙穹莫狀。臣祖瀕危俟命﹐沒亦知榮。臣躬在疚﹐拜嘉感而出涕。以至合境見聞之所及﹐皆言大君長育之無私。欽惟皇帝陛下剛健粹精﹐聰明睿知﹐允恭克讓﹐光被四表﹐煥乎堯文﹐柔遠能邇﹐安勸庶邦﹐承哉周烈﹐和輯丕昭於後典﹐撫寧大播於皇風。謂臣邑萬里阻深﹐聲教欲同於漸曁。軫臣祖一心共順﹐恩懷忍間於始終。肆頒已出之綸﹐廣示曲成之造﹐臣福海謹當代先受賜﹐對眾揚休。徳澤所施﹐政令所加﹐懷夾胥陶於至化﹔土地之出﹐貢賦之入﹐率常虔致於正供。」一進方物﹕金香鑪花瓶四副﹐重二百九十兩﹔金龜一个﹐重十九兩﹔銀鶴銀臺各一件﹐重五十一兩﹔銀香鑪花瓶二副﹐重一百五十兩﹔銀盤十二口﹐重六百九十一兩﹔沈香六十斤﹔速香一百四十八斤﹔降眞香三十根﹐犀角二十座﹔象牙三十枝。並其餘香絹等物。初澌凜等四峒民久而不忘中國﹐時節必舉本朝年號﹐告其祖先﹐服中國衣冠如式﹐出峒始易之。屢結內地邊氓告於督府﹐求復中國。督府嫌其生事﹐輒杖殺告者﹐至是始得歸。二十五年﹐福海卒。其子宏氵翼幼﹐請襲。國內不服﹐交兵。二十六年﹐莫文明與宗人中正﹑福山率其家屬百餘人奔欽州避難﹐訴於軍門。提督軍務侍郎張嶽奏卹之。命韶州﹑肇慶二府﹑淸遠等處安插﹐官給歲米有差。二十七年﹐逆黨範子儀﹑範子流等謀挾中正爭襲。扇誘海濱諸蠻。復叛寇欽州﹐官兵擒獲誅之。二十八年﹐莫敬典討誅子儀餘黨。護送宏氵翼至鎭南關聽勘﹐保明奏令襲職。三十年﹐以宏氵翼襲安南都統使。朝貢不絕。氵翼立後五六年﹐又復兵爭。有貢使至京﹐朝廷以其僞官﹐待查明白方許獻進。行文去後﹐查無的音﹐其貢使不敢回。至今隆慶二年﹐大學士李春芳憫貢使久處邸中﹐且能敬守主命﹐爲之奏受其貢﹐遣回。使人在中國二十餘年﹐靑鬢而來﹐今回須髮盡白。人以爲比蘇武皓首以歸云。按此得之禮部郎中郭所言﹐則其地爲都統者非莫氏。正官未可知也。且莫登庸其先不知何許人﹐或云廣州東莞縣民﹐其父流至安南海陽路宜陽縣古齋社。社長名之曰萍﹐蓋戲語無迹之意也。萍生登庸及撅﹐父子以漁爲業。登庸有勇力﹐黎瀅以爲都力士﹐信任之。正徳十一年﹐從陳作亂。弒瀅﹐已復叛﹐襲殺其子。潛謀不軌﹐黎椅不能制。尋逼納﹐椅母﹐矯命自封﹐以至篡國。而終爲義子阮敬所鴆﹐天道豈無知者哉﹗莫文明告變﹐則敬弒逆明矣。敬固所當討者。昔毛伯溫上疏謂黎寧無是人﹐欲絕去。《越嶠》序錄黎檉僞名寧之說。後愚得武氏碑文﹐仍僞稱元和十四年﹐詢知寧尙在彼廣南境上﹐則亦可敵阮氏者也。夫兵豈慮不足哉﹐廣西可得十三萬﹐又取湖廣土兵六萬﹐各衛兵四萬﹐江西﹑廣﹑閩共募八萬﹐卽可得三十萬。雲南兵五萬﹐武文淵亦可得五萬﹐共四十萬眾。當橫行越裳之地﹐阮敬不足平也。莫氏之役幸免於誅﹐失刑甚矣。若當時招之事﹐江一桂亦爲有功。其《來威輯略》﹐可考也。前給事中嚴從簡《安南來威輯略序》曰「予罪竄星源。暇閱《新安﹛穴臣﹜業傳》載﹐白石江公守太平時﹐交夷莫登庸蠢動﹐世宗命毛伯溫徵之。伯溫計先遣使往諭﹐公請行。登庸乃稱臣﹐公築受降城。建昭徳臺於鎭南關﹐以奠巨防。上嘉公績﹐進階亞中大夫。及卒﹐諸夷創桄榔祠於關內祀焉。予深羨公之雄才大烈﹐邁迹馬援﹐永世終譽。而猶未能悉其所以經制之方也。後獲《安南來威輯略》三卷﹐展玩一過﹐則公文告之詞﹐威攘之策﹐處置之宜﹐曠然發蒙。如在因壘之際﹐見公折衝樽俎﹐械飭毛車﹐飛苞譯篚﹐而不覺爲之盱衡擊節也。但志謂撫交之行出公自請﹐今觀軍門廣省二紮﹐乃伯溫知公練達精敏﹐克壯其猷﹐特專委重﹐固有非公不足以服匪茹之戎者﹐公未嘗抱籌求售也。及詳羽報﹐則夷人慕公聲靈赫濯﹐故願脫帽避帳﹐亦有非公不肯心傾者。昔回紇眇視四方之旅﹐而懾志於子儀之一見﹔邾人不信千乘之盟﹐而取成於季路之一言。仁義可爲幹櫓﹐忠敬可行蠻貊﹐自古皆爾﹐於公何疑。夫中國得公以伸其常尊之勢﹐外夷得公以輸其效順之忱。公之功在社稷﹐與銅柱同標﹔澤在炎荒﹐與赤海同溢。則其屍祝卉酋﹐千歲弗替﹐其宜哉﹗𨿽然﹐予因公之事而有感於國家之處交人者﹐未免有遺恨焉。方太祖光踐大寶﹐遣張以寧﹑牛諒詔諭陳A10﹐錫印封王﹐此特天造艸昧﹐不欲擐甲於遠﹐姑爲羈縻之術﹐不必言已。永樂間﹐黎季弒主篡國。成祖命張輔進討罪人。旣得郡縣﹐其地置省建官﹐則其區已入我版圖﹐非復交有﹐此正變爲夏之一機。使當時卽令張輔世守玆壤﹐如沐氏之鎭雲南。則交人永沾聖化﹐與滇中同爲文教之域。乃撤輔還朝﹐三叛復萌﹐非一失乎﹗宣徳中﹐因中官馬麒之貪暴﹐激變黎利倡亂。時張輔猶在位﹐假命仗鉞﹐當一鼓分梨者。乃不聽輔益兵之議﹐卒致孱將王通擅與賊和﹐棄地偃革。朝論以漢捐珠崖爲辭﹐不思交之山川ク賦久屬臥榻﹐與珠崖大異。況反側者惟一利耳﹐國人固從又無二﹐何忍復陷之於嘍麗﹐正猶唐河北再潰﹐非二失乎﹗迨登庸僭逆﹐檉逃占城﹐其臣鄭悅等迎歸淸華﹐是固登庸一恚敵也。黎氏故臣武文淵者﹐居廣南地﹝近蓮花灘地名﹞﹐擁彊兵﹐據上游﹐常大敗福海五萬眾﹐是又登庸一勁敵也。天子若詔雲南出師﹐以文淵爲先鋒。順流東下﹐直抵龍編﹐仍敕鄭悅逼其背﹐再調老撾等刺其脇﹐誓許削平之後﹐量功授地。立檉爲都統﹐使主故城﹐如文淵梟後卽拜爲淸化路宣撫使﹐其餘分與老撾等。凱旋者務大小適均﹐犬牙互制﹐而朝廷一無私焉。都統與宣慰知府各不相統﹐得以自選。其屬三年一貢﹐俱令專達﹐則人喜規土﹐必爭奮勇。夫包茅不入﹐王法不赦﹐亂臣賊子隨在得誅﹐況堂堂天朝﹐豈患螳螂之努臂﹖師直者壯﹐多助者昌。登庸奚足破斧哉﹗柰何徇情不斷﹐釋窮寇之縛﹐縱在釜之魚。黎檉已嗣而絕之嗣﹐登庸無君而作之君。表獻受其虛文﹐兵食費其實儲。非三失乎﹖自後宏氵翼立﹐文明奔﹐二範挾宗爭襲﹐扇誘海蠻﹐鏖擾欽州﹐又不免役中國以事外夷。又豈若前日一勞永逸之爲善耶﹗予謂季與利事在先朝無容追咎﹐登庸之招﹐白石公親承其任﹐亦曾謂鯨鯢可殲否。要之廟堂主畫﹐非公得專。讀公軍務一揭﹐皆麾城慚邑之備﹐愼斯以往﹐必能長驅席勝﹐則公之見已有先得我心者﹐九京可作﹐尙與公慷慨一証之。」舊志稱其地五嶺以南﹐地方遐阻﹐夷獠雜居﹐不知禮義﹐其性輕悍。以富爲雄豪﹐爭奪兼並﹐役屬貧弱﹐俘掠不忌。推髻剪髮﹐文身跣足﹐口赤齒黑﹐好食檳榔。一年再稻﹐一歲八蠶﹐桑麻蔽野﹐不解種麥﹐多魚監之利。暑熱﹐好浴於江﹐便舟善水。平居不冠﹐立常父手﹐席坐蟠足。謁貴跪膝三拜﹐侍客以檳榔﹐嗜酸鹹海味。交﹑愛民倜儻好謀﹐歡﹑演民淳秀好學。漢光武中興﹐命馬援徵交女主﹐立銅柱﹐而南漢置爲交州。時有刺史名仕變﹐乃初開學﹐教取中夏經傳。翻訁尺音義﹐教本國人﹐始知習學之業。然中夏則說喉聲﹐本國話舌聲。字與中華同﹐而音不同。唐時置爲安南都護﹐有愛州﹑歡州之名﹐內屬中國﹐文學日盛。至宋朝混一天下﹐又欲取本國爲郡縣。論其蠻夷鄙情俗態﹐阻水依山﹐易攻難守﹐乃封李氏爲安南郡王。始移都於國威﹑應天﹑常信等府﹐慈兼﹑淸威﹑淸潭等縣相夾之間﹐近瀘江﹐名爲龍邊城。文學官儀﹐少有創制。陳氏娶李氏之女﹐主相傳國位﹐元朝加封爲安南國王。其三綱五常及正心修身齊家治國之本。禮樂文章﹐一皆稍備。乃制科舉之法﹐定立文武官僚。本國自初開學校以來﹐都用中夏漢字﹐並不習夷字。及其黎氏諸王自奉天朝正朔﹐本國遞年差使臣往來﹐常有文學之人則往習學藝﹐編買經傳諸書。並抄取禮儀官制內外文武等職﹐與其刑律制度﹐將回本國﹐一一仿行。因此風俗文章字樣書寫衣裳制度﹐並科舉學校官制朝儀禮樂教化﹐翕然可觀。如科舉之制﹐則有鄕試﹑會試。其鄕試則每至子午卯酉年秋間入場﹐中三場爲生徒﹐中四場爲貢生。如會試至壬戍丑未年春間入場﹐中四場爲賜同進士出身﹐中五場爲賜進士及第。又有第一名﹑第二名﹑第三名爲三魁。其第一場則用九經之文﹔次二場則用詔制表之文﹔次三場則用詩賦之文﹔次四場則用對策之文﹔次五場則入殿庭在國王面前﹐又用對策之文。此乃科舉之制。如學校之制﹐則在國都置國子監。則有祭酒﹑司業﹑五經博士﹑教授之官以教貢士輩。又有崇文館﹑秀林局﹐則有翰林院兼掌官﹐以教官員子孫崇文秀林儒生輩。在各府則制學校文廟﹐有儒學訓導之官﹐以教生徒輩。此乃學校之制。如文官各職﹐六部則有尙書﹑左右侍郎之官﹔六科則有都給事中﹑給事中之官﹔六寺則有寺卿﹑少卿﹑寺丞之官﹔通政司則有通政使﹑通政副使之官﹔禦史臺則有都禦史﹑副都禦史﹑僉都禦史﹑提刑﹑十三道監察之官﹔東閣則有東閣大學士﹑東閣學士之官﹔翰林院則有掌院﹑承旨﹑侍講﹑侍讀﹑編修﹑校書﹑檢討之官﹔中書監則有中書舍人﹑正字﹑華文之官﹔六部所屬各司則有郎中﹐員外郎之官﹔在外承政司則有承政使﹑參政﹑參議之官﹔憲察司則有憲察使﹑憲察副使之官﹔首領官則有經歷﹑錄事﹑知簿﹑推官﹑主事之官﹔牧民官則有知府﹑同知府﹑知縣﹑縣丞﹑知州﹑同知州之官﹔直隸府縣則有府尹﹑少尹﹑治中﹑縣慰﹑通判之官。武官各職五府﹐亦不敢如天朝之號呼爲東西南北中五府﹐則有署府都督﹑左都督﹑右都督﹑同知﹑僉事之官﹔直金光殿並錦衣﹑金吾二衛則有掌衛都指揮使﹑同知﹑僉事之官﹔神武效立殿前三司則有提督﹑參督﹑都檢點﹑左右檢點之官﹔藩鎭各衛則有總兵﹑使總兵﹑同知﹑僉事之官﹔在內各衛司則有指揮使﹑同知﹑僉事之官﹔在外各衛則有總兵﹑知同總知﹑僉總知之官﹔在內各所則有千戶﹑百戶﹑統制之官﹔在外則有管領武尉之官﹔沿邊各所則經略使﹑經略同知﹑僉事之官。又有各五等公﹑侯﹑伯﹑子﹑男之爵。此乃文武官僚之制。若內臣各監司及雜流官各職﹐亦有繁多﹐不必備載。如儒書則有少微史﹑《資治通鑑》史﹑《東萊》史﹑五經﹑四書﹑胡氏﹑《左傳》《性理》《氏族》《韻府》《玉篇》《翰墨》《類聚》﹑韓柳集﹑《詩學大成》《唐書》《漢書》﹑古文四場﹑四道﹑《源流》《鼓吹》《增韻》《廣韻》《洪武正韻》《三國誌》《武經》《黃石公》《素書》《武侯將苑百傳》《文選》《文萃》《文獻》﹑二史綱目﹑《貞觀正要》《畢用淸錢》《中舟萬選》《太公家教》《明心寶鑑》《剪燈新餘話》等書。若其天文﹑地理﹑歷法﹑相書﹑算命﹑﹤克寸﹥擇﹑卜筮﹑算法﹑篆隸﹑家醫藥諸書﹐並禪林﹑道錄﹑金剛﹑玉樞諸佛經雜傳並有之。如其字樣書寫﹐則前惟有《韻府》《玉篇》《洪武正韻》等書字體﹐後始有《增韻》《廣韻》之書字體。然本國遭亂﹐未得申明訂正﹐新體多用﹐亦有混同舊體也。且有刑律﹑法度﹑禮樂﹑朝儀﹑比諸夷國﹐甲乙可分。𨿽少窺上國之圖書﹐豈能似中華之教化﹗其國兵制。內外各衛司﹐每衛司則有中﹑前﹑左﹑右﹑後﹑銃弩六所﹐每所十五隊﹐每隊五五﹐常至六年﹐選壯黃丁一遭﹐壯健者充爲軍伍﹐老弱者退還民籍。一壯充爲各衛所驍勇軍﹐以防國家有事﹐爲戰隊之兵﹔次壯亦充旗軍伍﹐以防運糧之兵。若在軍貫兵人﹐許回鄕裏耕田鑿井﹐各務家業﹐每至大集朝番卽衛所點目﹐驍勇軍畱守本衛所﹐次壯軍納錢放回﹐有事之時則調來備用。一衛爲一營﹐一所爲一奇﹐此舊兵制也。至本國遭亂時﹐軍兵散在各處鄕邑﹐催調甚遲﹐難得應變﹐乃暫作父子鄕兵之制。每一處承政司置一該管之官﹐一府一副都將﹐一縣州置一副將﹐偏裨之數備在其中。每大縣州選一千精兵﹔中縣州八百﹔小縣州或六百或五百。塡爲戰士一名﹐二人運糧﹐其餘人數出納糧艸。或有進攻某處﹐則盡調而行﹐無事一切放回。如賊接境﹐自相保守。其本縣州地方﹐如衝要者添兵鎭守﹐若守都城之兵﹐則亦有新舊制。各衛常川軍及力勇武士皆食官糧﹐專畱宿衛。後因南北分列﹐則兩邊皆遵此制。本國之兵惟在勇捷﹐務好戰。戰利則乘勝長驅﹐不利則退據險要﹐非有屯兵守城之兵計也。其山川曰佛迹山﹝在交州府。上有仙人迹﹐下有一池﹐景物淸麗﹐爲一方勝槪﹞﹔曰勾漏山﹝在石室縣﹞﹔曰東冗山﹝在北江府。唐刺史髙駢建塔其上﹞﹔仙遊山﹝在北江府。一名爛柯山﹐相傳有樵夫觀二仙弈棋於此﹐不覺斧柯已爛﹞﹔曰金牛山﹝在武寧縣。唐刺史髙駢欲鑿其山﹐見金牛奔出遂止。金牛往往夜見﹐光耀十里﹞﹔曰安子山﹝在新安府。漢安期生得道處。宋《海嶽名山圖》以此山爲第四福地﹞﹔曰云屯山﹝在新安府大海中。兩山對峙﹐一水中通﹐蕃國商泊多聚於此﹞曰大圓山﹝在新安府。永樂十六年獲白象二來獻﹞﹔曰戲馬山﹝在淸化府。巍然獨立﹐橫枕長江﹐爲邑人九日登髙處﹞﹔曰安鑊山﹝在淸化府。出美石。漢豫章太守範寧嘗遣使於此﹐采石爲磬﹞﹔曰天琴山﹝在義安府。陳氏主遊此﹐夜聞天籟聲﹐故名。本朝永樂初﹐天兵擒黎賊子蒼於此﹞﹔曰艾山﹝在嘉興州。上有仙艾﹐每春開花﹐雨後漂水。羣魚吞之﹐便過龍門江化爲龍﹞﹔曰海﹝環交州等府東南﹞。唐沈期《渡海詩》﹕「嘗聞交郡﹐南與貫胸連。四气分寒少﹐三光置日偏。越人遙捧翟﹐漢將下看鳶。北斗崇山掛﹐南風漲海牽。別離頻破月﹐容鬢聚催年。虛道崩城淚﹐明心不應天。」曰富良江﹔曰龍門江﹝在嘉興州。飛湍聲聞百里﹐舟過此必弄上岸方可復行。傍有穴﹐多出鸚鵡魚﹐色靑綠﹐口曲而紅﹐似鸚鵡嘴。相傳此魚能化龍云﹞﹔曰龍溪﹝在鎭二府。昔陳氏夜過此江﹐不能﹐忽見一橋跨江﹐旣渡﹐回視不見。及有國﹐攺名龍溪﹞。其產﹕金﹑眞珠﹝靖安云地海中出。海賈云﹐中秋有月﹐是歲多珠﹞﹑珊瑚﹝有黑赤二種﹐在海直而軟﹐見日曲而堅。漢初趙佗獻赤珊瑚﹐名火樹﹞﹑玳瑁﹝狀類龜而頁稍長﹐其足有六﹐後兩足無爪﹞﹑丹砂﹝昔葛洪欲煉丹﹐求爲勾漏令﹞﹑沈香﹝有香木斫斷﹐歲久朽爛﹐心節獨存﹐置水中則沈﹐曰沈香﹞﹑安息香﹝樹如苦練﹐大而直﹐葉類羊桃而長﹐中心有脂﹐作香﹞﹑蘇合油﹝樹生膏﹐可爲藥﹞﹑胡椒﹝蔓生﹐似山薯。春花秋實﹞﹑羚羊角﹝髙石山出﹐一角而中實﹐極堅﹐能碎金剛石﹞﹑犀象兕﹝猛獸﹐元時安南常貢兕﹞﹑白鹿﹝晉元康初﹐白鹿見交武寧縣。宋元嘉末﹐交獻白鹿﹞﹑猩猩﹑狒狒﹑猩猩﹐人面似猿。人設酒路側﹐連結艸屐﹐猩猩見之﹐卽知張者祖先姓名﹐呼曰「奴欲張我﹗」亟捨去羣。後謂試共嘗酒﹐醉卽著屐﹐爲人所擒。又宋建武中﹐南蠻進狒狒雌雄二頭。帝曰「吾聞狒狒力負千斤﹐何能致之﹖」對曰「狒狒見人則笑﹐笑則下唇掩其額﹐故可以釘之。」發可爲朱纓﹐血可染衣。似彌猴﹐人面而紅﹐作人言鳥聲﹐善知人生死。飲其血﹐使人見鬼。帝命工圖之。蒙貴﹝狀如揉而小﹐紫黑色﹐畜之捕鼠﹐甚於貓﹞﹑白雉﹝周成王時﹐越裳氏來獻。漢光武時﹐日南﹑九眞貢﹞﹑翡翠﹝羽可爲首飾﹞﹑蚺蛇﹝形大而長﹐其膽性極冷﹐能療眼疾及諸瘡﹞﹑蟻子鹽醢﹝交州溪洞酋長多收蟻卵鹽爲醬﹐非官客親族不得食。《周禮醢人》饋食之﹐豆有氐蟻子﹐卽此﹞﹑庵羅果﹝俗云香蓋﹐乃果中極品﹐或謂種出西域﹐實似北梨﹐四五月間熱﹐多食無害﹞﹑波羅蜜﹝大如冬瓜﹐皮有軟刺﹐五六月熟﹐味最香甜。核可煮食﹐能飽人。奉化府嘉林州出者尢佳﹞﹑烏木﹑蘇木﹝一名多邦﹞。別聞有戴帽魚﹐銳首無鱗﹐有骨若插翦然﹐味似河豚。又有桂蠹﹐形如新生小鼠﹐產於桂樹﹐偸食蜂蜜。人以入口﹐卽化爲蜜﹐甘香﹐甚奇。尉佗曾獻漢文帝﹐二物志俱不載。其古迹﹕雒王宮﹝在交州府﹞﹑天使館﹑有雒田﹐隨潮水上下﹐懇其田者爲雒民﹐統其民者爲雒王﹐副貳者爲雒將。皆銅印靑綬﹐號文朗國。以淳朴爲俗﹐以結繩爲治﹐傳十八世。爲蜀王子浮所滅﹐宮址尙存。又元傳與礦使安南﹐題詩天使館云「使旌入館靑雲動﹐仙蓋臨江白日回。諭蜀豈勞司馬檄﹐朝周終見越裳來。浪泊﹝在交州府東關縣﹐一名西湖﹞﹑銅柱﹝具前﹞﹑銅鼓。有頭飛獠子﹑赤衤昆獠子﹑鼻飲獠子﹐皆窟居巢處﹐好飲酒﹐擊銅鼓。鼓初成﹐置庭中﹐招同類﹐來者盈門。豪富女子以金銀釵擊鼓叩﹐竟畱與主人。或云銅鼓乃諸葛亮徵蠻鉦也。其名宦﹕馬援﹝漢光武時﹞﹑賈琮﹑琮爲交刺史。招撫荒散﹐蠲復徭役。歌曰「賈父來晚﹐使我先反﹐今見淸平﹐吏不敢叛。」治事三年﹐爲十三州最。陶侃﹝晉﹞﹑杜正倫﹝唐﹞﹑髙駢﹝唐﹞﹑其人物﹕阮翁仲﹑翁仲身長二丈三尺﹐气質端勇。少爲縣吏﹐爲督郵所笞﹐嘆曰「人當如是耶﹗」遂入學﹐究書史。始皇並天下﹐使翁仲將兵守臨洮﹐聲振匈奴。秦以爲瑞。翁仲死﹐鑄銅爲像﹐置咸陽官司馬門外。匈奴至今見之者﹐猶以爲生。姜公輔﹝宋﹞。本朝﹐令申三年一貢﹐慶慰謝恩等無常期。常貢外﹐必進中宮方物。其境﹕東至東海﹝三百二十里﹞﹐西至雲南﹑老撾宣慰司﹝五百六十七里﹞﹐至占城界﹝一千九百里﹞﹐北至廣西思明府憑祥縣界﹝四百里﹞。至南京﹝七千七百里﹞﹑至北京﹝一萬一千餘里﹞。行人往來必由憑祥州鎭南關。自黎瀅被弒﹐軺車不至其地者二十年。莫登庸降後國除﹐非復遣敕封使如曩日矣。按《孤樹褒談》云「永樂中﹐安南黎季降﹐其三子皆隨入朝。其孟曰澄﹐賜姓陳。官爲戶部尙書。澄善制槍﹐爲朝廷創神槍。後貶某官﹐命其子世襲錦衣指揮。澄願從文﹐乃許令世以一人爲國子生。今凡祭兵器﹐並祭澄也。其仲曰某﹐賜姓鄧。亦官尙書﹐後貶江陰縣佐﹝未審丞簿﹞。有三子﹐亦令一人襲錦衣指揮﹐並賜江陰田甚厚﹐永蠲其徭﹐今猶守世業。其季曰某﹐官爲指揮。久之﹐乞歸祭墓。旣往﹐卽自立爲王。季死﹐葬京師。其子後遷葬於鐘山之傍。愚謂季逆臣﹐史稱被戮﹐非自死也。某自立爲王﹐則安南何地容之﹗亦未聞有此王也。此說多虛﹐姑存俟考。又《宋史》載淳化二年﹐宋鎬等使還﹐條黎桓事迹。言桓張筵飲宴﹐又出臨海議﹐爲娛賓之遊。桓跣足﹐持竿入水標魚﹐每中一魚﹐左右皆叫噪歡躍。嘗令數十人扛大蛇長數丈﹐饋於使館。且曰若能食此﹐當治爲饌以獻。又羈送二虎以備縱觀。皆卻之。地少寒﹐冬月猶衣夾衣揮扇云。●卷七南蠻◎占城占城國﹐古越裳氏界。本秦郡象林縣地﹔漢爲象林林邑縣﹐屬日南郡。漢末﹐有區連者﹐殺縣令自立﹐僭稱林邑國王。遂不入版圖。孫吳時通使。後其國傳外孫範熊﹐熊傳子逸。被其臣範推之奴用事﹐贊逐諸子於逸。逸死﹐奴冒範氏族名文﹐篡奪之﹐攻並旁國。晉永和中﹐攻陷日南﹐求日南故北鄙地於交州刺史朱藩﹐以橫山爲界。旣而交州刺史楊平同九眞太守灌邃討之。文子佛敗走﹐官軍追至其國。佛請降。其後復彊﹐侵暴日南九眞諸郡﹐無歲不至交州﹐疆域遂日大﹐延袤至三千里﹐或曰千里。文傳至玄孫﹐爲扶南王所殺。國臣範諸農平其亂而自立﹐傳子陽邁﹐乍臣乍叛於中國。晉元嘉中﹐文帝使宗愨﹑擅和之往伐。陽邁懼﹐願輸金一萬斤﹐銀十萬斤﹐銅三十萬斤﹐還所掠日南戶以納款﹐其大臣諫止之﹔乃復遣大帥範扶龍戍北界區栗城以拒晉。晉前鋒蕭景憲奪據其城﹐乘勝入象浦。陽邁出師驅象來戰﹐愨制獅子形禦之。象奔﹐師敗。陽邁父子遂脫身走。獲其國珍寶無算﹐消金人﹐歸黃金數十萬斤於朝。自是歷宋﹑齊﹑梁﹑陳﹑隋皆來修貢。隋仁壽末﹐復遣將劉方擊破之。國主範志棄城走﹐獲廟主十八枚﹐並鑄金爲之﹐蓋其先有國以來十八世矣。方班師﹐範志復國。至唐貞觀中﹐其孫鎭龍被弒。外戚諸葛地取之﹐更號環王。元和初﹐入寇安南騅﹑愛等州。都擴張丹擊破之。遂棄林邑﹐徙國於占﹐因號占城。周顯徳中﹐亦來修貢。宋建隆二年﹐其王釋利因拖盤遣使來朝。貢表章書於貝多軒﹐盛以香木函。其後嗣王貢使不絕﹐宋亦厚賚之。政和中﹐授其王楊卜麻疊金紫光祿大夫﹐領廉白州刺史。楊卜麻疊言﹐身縻化外﹐不沾祿食﹐願得薄授俸給﹐壯觀小國。許之。宣和元年﹐進檢校司空兼禦史大夫懷遠軍節度琳州管內觀察處置使﹐封占城國王。自是每遇恩輒降制如封邑。淳熙中﹐遣兵襲眞臘﹐破之。慶元中﹐眞臘大舉兵復讎。遂滅其國﹐俘殺臣民幾盡﹐更立眞臘人以主之﹐因名占臘。元至元中﹐國主曰孛由補刺者吾﹐遣使歸附﹐貢方物。其子補的立﹐復負固不服﹐元數遣重兵臨之。又每遣使招諭。𨿽外示降款﹐中無順志。本朝洪武元年﹐其主阿答阿者遣使虎都蠻來賀卽位﹐貢虎象方物。命行人吳用﹑顏宗魯﹑楊載送使者歸﹐賜以璽書及《大統歷》﹑金綺等幣。書曰「今年二月四日﹐虎都蠻奉虎象至。王之誠章﹐朕已具悉。然都蠻未至﹐朕之使已在途矣。朕之遣使﹐正欲報王知之。曩者我中國爲胡人竊據百年﹐遂使夷狄布滿四方﹐廢我中國之彜倫。朕旣已發兵討之﹐遂二十年﹐芟夷旣平﹐朕主中國﹐天下用安。恐番夷未知﹐故遣使以報諸國。不期王之使者先至﹐誠意至篤﹐朕甚喜焉。今以《大統歷》一本﹑織金綺﹑紗羅絹五十疋專人送使者歸。且諭王以道能奉若天命﹐使占城之人安於生業﹐王亦永保祿位﹐福及子孫。上帝實監之﹐王其勉圖勿怠。」三年﹐安南舉兵侵占城。阿答阿者遣平章蒲旦麻都奏聞。上遣翰林編修羅復仁﹑兵部主事張福賫詔諭安南並占城曰「朕本布衣﹐因天下亂﹐起兵以保鄕裏。不期豪傑雲從﹐朕將數年﹐辟土日廣﹐甲兵彊盛﹐遂爲臣庶推戴﹐君臨天下﹐以承正統﹐於今三年。海外諸國入貢者﹐安南最先﹐髙麗次之﹐占城又次之。皆能奉表稱臣﹐合於古制﹐朕甚嘉焉。近占城遣平章蒲旦麻都來貢﹐言安南以兵侵攘。朕觀之心有不安﹐念爾兩國自古及今﹐封疆有定分﹐不可彊而爲之一﹐此天意也。況爾等所居之地﹐相去中國越山隔海。所言侵擾之事﹐是非一時難知。以朕詳之﹐爾彼此世傳已久﹐保土安民﹐上奉天道﹐尊事中國﹐爾前王必有遺訓﹐不待諭而知者。朕爲天下主﹐治亂持危﹐理所當行。今遣使往觀其事﹐諭以畏天守分之道。如果互執兵端﹐連年不解﹐荼毒生民﹐上帝好生﹐必非所悅。恐天變於上﹐人怨於下﹐其禍有不能逃者。二國之君﹐宜聽朕言﹐各遵其道﹐以安其分。庶幾爾及子孫皆享福於永久﹐豈不美歟﹗」詔至﹐兩國皆聽命罷兵。乃遣中書管勾甘桓﹑會同館副使路景賢賫詔印﹐封阿答阿者爲占城國王。上又以占城通中國文字﹐遣使頒科舉詔於其國。按《宋史》紀占城制文吏五十餘員﹐有郎中﹑員外﹑秀才之稱﹐分掌資儲寶貨等事。詳具《五代史》﹐則其國𨿽無科舉之事﹐而亦知文教之崇久矣﹐故國人多有能詞翰者。如《近峯聞略》所載占城使人入貢詩﹐其《初發》云「行盡河橋柳色邊﹐片帆髙掛遠朝天。未行先識歸心早﹐應是燕山有杜鵑。」其《揚州對客》云「三月維楊富風景﹐暫畱佳客與同牀。黃昏二十四橋月﹐白髮三千餘丈霜。玉句詩聞賢太守﹐紅蓮書寄好文章。欲尋何遜舊東閣﹐落盡梅花空斷腸。」其《江樓畱別》云「靑嶂俯樓樓俯渡﹐遠人送客此經過。西風楊子江邊柳﹐落葉不如離思多。」又常寓蘇之天王堂﹐見葵花不識﹐問其名﹐人紿之謂一丈紅花。卽題云「花於木槿渾相似﹐葉比芙蓉只一犬。五尺欄幹遮不盡﹐獨畱一半與人看。」又《濯纓亭筆記》亦載宋亡後﹐沈敬之逃占城﹐乞兵興復﹐占城以國小辭。敬之效秦庭之哭而不得﹐乃畱居其國。占城賓之而不臣﹐敬之憂憤發病卒。其王作詩挽之曰「慟哭江南老鉅卿﹐春風拭淚爲傷情。無端天下編年月﹐致使人間有死生。萬疊白雲遮故國﹐一杯黃土蓋香名。英魂好逐東流去﹐莫向邊隅怨不平。」觀此則占城不惟粗通文墨﹐而且惇重節義。不惟其臣有詩才﹐而其主亦善篇章。彬彬乎聲名文物﹐匹於朝鮮﹐超於日本遠矣。我太祖科舉詔之頒﹐眞不鄙陋其人﹐而欲納之於合教同文之盛也。宜哉﹗四年﹐王遣其臣答班瓜卜農來朝。表用金葉﹐長一尺餘﹐闊五寸﹐刻以本國書。俾譯者譯之﹐其意請給兵器﹑樂器﹑樂人﹐欲使安南知爲聲教所被﹐輸貢之地﹐則不敢欺淩。上以兵器𨿽不足惜﹐但二國互爭﹐而朝廷獨與占城﹐則是助爾相攻﹐甚非撫安之義。又所請樂人﹐在聲律𨿽無中外之殊﹐而語音則有華夏之異﹐難以發遣。命中書移咨國王﹐令其國有能習中土華言可教以音律者﹐選擇數人至京習之。並諭福建行省﹐占城海泊貨物皆免其徵﹐以示懷柔之意。八年﹐上以占城與爪哇等國貢使﹐每至中國﹐爲商多行譎詐﹐詔禁阻之。十三年﹐遣子入貢﹐賀萬壽聖節。諭其勿與安南國交兵。十六年﹐遣使賫勘合文冊與之。二十四年﹐入貢。以其國弒立﹐絕之。永樂元年﹐遣使告諭卽位。其王占巴的賴遣使奉金葉表文來賀﹐入貢方物。且言被安南侵掠﹐乞降敕往諭。上遣行人蔣賓﹑王樞使其國報之﹐賜以絨錦﹑織金﹑文綺﹑紗羅﹐仍諭安南王胡使息兵修好。四年﹐敕廣東都指揮司選精兵六百人﹐以能幹千百戶領之﹐具器甲糗糧﹐由海道往占城﹐會兵伐安南。又遣中使馬彬等賫敕﹐賜以鍍金銀印及紗絹﹑金帶﹑黃金百兩﹑白金百兩﹑織金﹑文綺衣二襲並諸色幣。國王占巴的賴旣出兵﹐復遣中官王貴通賫賜往勞之。賜白金三百兩﹑彩幣二十表裏。五年﹐占巴的賴已復安南所侵地。又得黎氏父子及其黨惡﹐獻俘貢方物謝恩。詔嘉獎之。六年﹐國王遣其孫捨楊該奉表貢象及方物。比還﹐賜眞金印及黃金百兩﹑白金五百兩﹑錦綺紗羅五十疋﹑彩絹百疋。自是屢表貢犀象及金銀器物。七年﹐命中官鄭和等往賜其國。和統官兵二萬七千餘人﹐駕海舶四十八號﹐是歲秋九月﹐自太倉劉家港開船﹐十月至福建長樂太平港停泊。十二月於五虎開洋。張十二帆﹐順風十晝夜﹐至占城國。其國臨海﹐有港曰新州﹝西抵交﹐北連中國地﹞。海船到彼﹐其酋長頭戴三山金花冠﹐身披錦花手巾﹐臂腿四腕俱以金鐲﹐足穿玳瑁履﹐腰束八寶方帶﹐如妝塑金剛狀。乘象﹐前後擁蕃兵五百餘。或執鋒刃短槍﹐或舞皮牌﹐槌鼓吹椰殼筒。其部領皆乘馬﹐出郊迎詔。下象膝行﹐匍匐感恩。按《七修稿》載淮安淸江浦廠中艸園地上有鐵錨數枚﹐大者髙八九尺﹐小亦三四尺者﹐不知何年之物。相傳永樂間﹐三保太監下海所造。雨淋日炙﹐無點發之釒宿。視之眞如銀鑄﹐光澤猶日用於世者。愚意此必良鐵爲之﹐故其色精瑩如此。舉一物之堅巨﹐而他物可推矣。其功費之靡濫何算也﹗又三保之稱不知系是鄭和舊名﹐抑豈西洋私尊鄭和﹑王景弘﹑侯顯等爲三太保﹐故耶﹖八年﹐王復遣使濟標等貢象及金銀器物。詔馬彬等送濟標還國﹐仍賫敕以文幣賜之。十一年﹐國王又遣其孫捨阿那沙等入貢。兵部尙書陳洽言「初討黎賊及陳季擴之時﹐占城國王𨿽聽命出兵﹐然實懷二心。圖唇齒相依﹐徘徊觀望﹐愆期不進。及進至化州﹐大肆擄掠。以金帛戰象資陳季擴。季擴遺以美女﹐復約季擴舅陳翁挺等三萬餘爲黨﹐侵奪升華府所隸四州十二縣﹐厥罪與交等﹐請發兵討之。」上以出師路由交阻﹐交民方安業﹐不忍用兵﹐遠勞供給。但遣使賫敕諭占巴的賴而已。先是占城定三年一貢之期﹐與安南國同。是歲遣行人往勞之。自後國王嗣位﹐必請命於朝。亦遣使行禮。十六年﹐國王遣使貢瑞象。翰林儒臣金幼孜作賦獻上﹐以表聖應﹝賦有序﹞。序曰「恭惟皇上膺受天命﹐統紹洪基﹐仁布寰宇﹐化周六合。是以扶桑月窟之境﹐雕題窮發之地﹐莫不梯山航海﹐奔走來貢。蓋自三代以降﹐未有盛於今日者也。乃永樂十六年秋九月庚戍﹐占城國以象來進。其狀瑰詭雄壯﹐玄膚玉潔﹐文有白章﹐粲若華星﹐郁如雲霞。拜跪起伏﹐馴狎不驚﹐斯實希世之上瑞﹐天下太平隆盛之徵。夫百獸之中﹐其彊悍勇猛者﹐莫逾於象。非若虎豹熊罷之屬﹐可以力制。今占城以是象來貢﹐旣有以見其形質之美﹐而其馴擾狎習﹐似與仁獸無異。於以見聖徳之廣大﹐被於幽遠﹐艸木鳥獸咸沐恩光。而其感化之妙﹐固與鳳凰來儀百獸率舞者同一效驗之大矣。臣忝職詞垣﹐幸際聖明﹐屢睹嘉祥之盛﹐不可無紀述以詠歌太平。謹拜手稽首而獻賦曰﹕『惟我皇明﹐受天命﹐臨寶位﹐洽文徳﹐隆至治﹐際天蟠地﹐覆冒無外。明無幽而不燭﹐化無遠而弗被﹐惟諸福之畢來﹐致嘉禎之駢萃。羌萬國以來庭﹐咸與琛而奉贄。或貢以威鳳祥麟﹐或獻以錦豹靈犀﹐或進以渥窪龍文之天馬﹐或奉以西域捲鬣之神獅。其他若瑤琨﹑球琳﹑大貝﹑明珠﹑珊瑚﹑瑪腦﹑琥珀﹑車渠﹐珍奇異產。海委河輸﹐紛香耀﹐雜然前陳﹐則又不可以備書也。粵有巨獸﹐魁然其狀﹐潛海濱以回翔﹐匿長林而自放﹐勢侔山嶽之穹窿﹐力抵萬鈞之雄壯。其生也大塊孕其眞﹐至和毓其精﹐瑤光助其神﹐斗宿濯其英。然後走百神﹐集眾靈﹐播休氛﹔協嘉禎﹐忽乘雲而下降﹐倏天開而日晶﹐采攵攵而燁煜﹐文璨璨而﹐耿繁星之布滬﹐瑩雪花而繽紛。如肪之潔﹐如玉之溫﹐經以白理﹐緯以玄黃﹐修眾采以交互﹐紛五色而成章。炳炳蔚蔚﹐熠熠煌煌﹐六甲爲之呵衛﹐五丁爲之贊襄﹐嶽祗因之而獻瑞﹐坤珍以之而效祥。於是番酋夷長睨之而惕驚﹐象胥虞人望之而辟易。不假幾檻而自致﹐匪藉尉羅而自格。乃告神明﹐涓吉日﹐載之以蔽空之長舟﹐藉之以幕云之文席﹐左叱陽侯﹐右麾海伯﹐風師前驅而縮恧﹐天吳后從而匍匐﹐迅飈爲之帖息。魍魎竊伏以藏形﹐遠引而遁迹。星馳而云駛﹐逾萬里於倏忽。沭恩光於九重﹐近龍顏於咫尺。觀其拜跽有常﹐動止有節﹐旣容與而弗驚﹐亦安舒而自帖。萬姓爲之駿奔﹐百僚爲之欣悅。麒麟參之以翺翔﹐騶虞隨之而蹩薜。於以導乘﹐與服鸞輅﹐備萬舞﹐協韶﹐宣人文﹐韶皇度。兆至徳之楨符﹐綿萬年之寶祚﹐囿斯世於泰和﹐措羣生於丰遂﹐熙鴻化以彌流﹐聖心而祗畏。將以明刑弼教﹐保民圖治﹐答景貺於上天﹐眙嘉猷於後世﹐又豈徒誇盛美侈多瑞﹐爲目前之奇玩而已哉﹗臣忝廁列於禁垣﹐幸瞻依於日月﹐愧學術之粗疏﹐莫形容於萬一。爰纘述於見聞﹐翼具存於事實﹐楊盛世之休嘉﹐著無前之偉績。祝聖壽以悠長﹐頌皇圖於無極。爲之頌曰「惟皇神聖﹐上帝之命﹐統臨萬方﹐靡不從命。維帝監觀﹐禎祥之格﹐丕昭神化﹐洽此文徳。皇不自聖﹐益敬於天﹐匪象之瑞﹐所瑞惟賢。大哉皇仁﹐覃被八弦。如天之行﹐如日之升。上帝之歆﹐協於皇徳。億萬斯年﹐其永無﹤攵﹥。」宣徳元年﹐行人黃原昌頒正朔至其國。王儀度稍弗恪。原昌人﹐端坐責之﹐詞明气壯。王叩首謝罪。贈以金帛奇物。悉之。及還﹐復命。承顧問﹐悉以正對。上大悅﹐升戶部員外郎。按原昌﹐福建楚溪人。永樂乙未進士﹐爲人持重有气節﹔旣奉使還﹐時奔競之風甚熾﹐原昌恥隨流俗浮沈﹐遂請老以歸。正統六年﹐國王卒﹐嗣子摩訶貴由請襲爵。上賜敕詔﹐遣給事中舒某﹝失其名﹞爲正使﹐及副使行人吳惠往封之。是冬十二月廿三日﹐發東管。次日過烏豬洋﹐又次日過七州洋﹐見銅鼓山。次日至獨豬山﹐見大周山。次日至交界﹐有巨州橫絕海中﹐怪石廉利﹐風橫﹐舟觸之卽靡碎﹐舟人甚恐。須臾風急過之。次日至占城外羅洋校墅中。廿九日﹐王遣頭目迎詔﹐寶船象駕﹐鼓吹塡咽﹐旌旄奄靄﹐ふ衣椎髻﹐前後奔馳﹐至行宮設宴。王乘象迓於國門﹐戴金花冠﹐纏瓔珞﹐環帳列戈戟﹐以羣象爲衛。旣宣詔﹐王稽首受命。是時臘月﹐其國猶暑。民多裸袒﹐士著薴衣。南阡稻熟﹐北秧猶靑。七年正月上元夜﹐王請賞煙火。藝沈檀﹐燃火樹﹐盛陳樂舞。每夜鼓以八更爲節。五月六日還﹐至七州洋﹐大風舟幾覆。正使舒某憂泣﹐不知所爲﹐惠爲文以祭祝融與天妃之神。俄而開霽﹐見廣海諸山。十五日遂收廣海﹐復抵東莞。按吳惠字孟仁﹐東吳人。年二十﹐以糧役管運至京﹐途中日歌古詩。或言於縣令﹐令奇之﹐名爲弟子員。舉永樂甲辰進士。洞庭有進士自惠始。授行人﹐喜言事。使占城還﹐升桂林守。義寧峒蠻楊氏結苗人爲亂﹐藩臬議進兵徵之。惠止之曰「義寧吾屬﹐吾往撫之。不從﹐用兵未晚。」乃肩輿從十餘人﹐入其峒﹐山石攢峭如劍戟。徭人騰躍如飛﹐聞太守至﹐奔告於其酋出迓。惠諭之曰「吾若屬父母也﹐宜聽吾語。」眾唯唯。惠因爲陳逆順禍福。楊氏諸蠻感泣﹐畱數日﹐歷觀諸屯形勢﹐以數千人衛出境﹐歸報罷兵。明年﹐武岡州盜起﹐宣言推義寧峒主爲帥。藩臬咸尢惠。惠曰「吾當任其咎。」乃遣人至義寧。羣徭從山巓望見惠使﹐卽遙拜﹐言不敢反狀。且求雪武岡之誣﹐盜計遂阻。迄惠在郡﹐無敢騷竊者。後升廣東右參政﹐支正三品俸卒。愚謂航海颶濤﹐非人力所及﹐而惠蹈險如常﹐不爲舒某之駭亂。噫﹗雷雨弗迷﹐大舜所以爲聖﹔遭風存敬﹐程子所以爲賢。惠之度量﹐於此可見。其後峒夷之反覆難信﹐猶之海波不測也。惠處之坦然﹐皆自此度量推之耳﹐惠豈無所本哉﹗觀其日歌古詩﹐悠優諷詠﹐涵養性靈﹐中有素定者﹐故夷險一致﹐克定大事若是。語曰﹕誦詩三百﹐不能專對﹐授之以政不達﹐𨿽多亦奚爲﹗今惠不惟專對於遠﹐又能達政於蠻。則其所歌﹐固可謂有用之文章。而縣令乃能識之於吟誦之間﹐亦異鑑也哉﹗抑因是知古人奉使列國﹐宴享之際﹐賦詩見志﹐占其所就﹐後竟不爽﹐諒有以大。又按詔使之往占城者﹐其人不一。而獨鄭和之舟迹載於《星槎勝覽》﹐吳惠之舟迹載於惠之日記﹐故特著之以見其道裏所經﹐日月所歷﹐俾後使可據而行耳。且和由新州而入﹐惠由校杯面入。豈二路皆可通而隨風所泊﹐故異耶﹖景泰末﹐摩訶貴由卒。其子羅茶全遣使入貢請封。天順中﹐命給事中江彤﹑行人劉寅之賫敕往封。諭其砥礪臣節﹐賜以彩幣。國王羅茶全遣使沙婆利奉表入貢﹐卽賜敕並彩幣。劉寅之﹐江西永新人。其父名髦﹐行誼端茂。永樂戊子﹐領鄕薦﹐會試下第。道遇澤水﹐一女子溺將沒﹐號救命。髦援之登舟﹐附載而歸﹐道中皎然不敢犯。逮家﹐婦迎問曰「買妾乎﹗」髦告之故。婦扣女﹐言「本富族﹐今舉家葬魚腹矣。感君子再生恩﹐請服婢役以報。」髦曰「惡有是﹗吾力猶能返汝。」立命人送之還。至則茫茫大川耳。親識皆絕形迹﹐復載之來。髦命婦善視﹐伺爲擇婿歸之。婦曰「渠已無家。吾亦無後。君非構意室之﹐蹤使從人﹐未必勝君。殆亦天作之合﹐使其侍君櫛耳。」髦固不可。有知者勸諭數四﹐久之乃處副室。而生二子﹐長定之﹐次卽寅之。兄弟文學相師友。寅之登景泰甲戍進士。使占城還﹐進員外郎﹐累升參政。定之爲大宗伯﹐謚文定﹐爲時名臣。而寅之聲望相頡頏﹐人稱二難云。夫觀髦一事而有三善﹕拯溺全生﹐仁也﹔同舟不亂﹐義也﹔必其無所歸而後納之﹐禮也。厚徳所感﹐宜食其佳胤之報哉﹗成化六年﹐安南國王黎灝與占城交兵。時占城盤羅茶全卒﹐其弟羅茶悅嗣立。奏稱﹕「安南國差人索取犀象寶物﹐不從﹐起兵攻圍本國。提拿臣兄連妻小五十餘口﹐搶劫寶印﹐燒毀房屋﹐殺死軍民三百餘口﹐擄去男婦不計其數。差人占守本國地方。臣暫管國事﹐乞爲賜印封王及敕安南放出擄國男婦人口。」廣東市舶提舉司右監丞韋春亦奏前事。請行禮部﹐差官奉敕賫去安南﹐戒渝國王黎灝息兵睦鄰。上詔且不差人﹐待安南使人來﹐寫敕與他賫去。九年﹐上命工科右給事中陳峻等賫敕往占城國﹐封盤羅茶悅爲王。爲安南阻絕。峻等上疏曰「臣等奉命於十年正月二十九日到占城。新洲港口把守俱是安南番人﹐不容進入。臣等見得蠻人不遜﹐令通事滿源等諭以出使占城國緣由。源等回報。番人言說﹐此港占城王退還我的安南國王﹐各立界牌把守﹐他自見在靈山爲王。開船到靈山海面下碇﹐隨令滿源等上山訪問。要見羅茶悅﹐有無實迹。回還報說山中遇見避兵人說﹐羅茶悅一家俱被安南虜去。地方盡數占奪﹐攺爲交南州名色﹐又令小旗姚官康四散緝訪是實﹐開船回還。將賫賜印信並原捧詔敕進繳。」詔下兵部﹐會同五府﹑六部﹑都察院﹑通政司﹑大理寺等衙門﹐議得安南國來歲當朝﹐合候陪臣至日﹐行令通事詹升等將前項事情譯審明白﹐另行具奏。定奪。先是安南國王黎灝亦奏﹕「占城國人乘船航海劫臣化州﹐房屋儲入於烈火。除臣已差陪臣陳廷美賫本赴京陳奏外﹐成化六年八月﹐占城國王羅茶全又親率水步掩襲化州。七年正月﹐茶全大興忿兵﹐砍臣戍卒。臣潰圍力戰﹐茶全率眾而南。本年十一月十二日﹐臣差陪臣阮徳眞賫本赴京具由陳奏。先於本年三月﹐茶全掃境內兵﹐復圖再舉。詭言從朝廷差使勘臣四川地方﹐碣石爲標﹐永息紛糾。親率象馬﹐圖欲破臣義州﹐使其弟羅茶遂領遊兵先行﹐茶全繼進。茶遂心赧气挫﹐懼致喪敗﹐夜伏健兒殺之行帳﹐自立爲王。自是國內紛紛﹐人心好亂。頭目割據方面﹐鞠旅募兵倒戈相攻﹐殆無虛日。本年十二月初三日﹐臣欽蒙敕諭﹕『朕詳覽奏章﹐深察事理﹐互相仇殺皆非保境安民之道。且爾安南與占城曾受朝廷爵土﹐世修職貢﹐爲中國藩屏﹐豈可構怨興兵﹐自相攻擊。《春秋》責備。賢者是宜安分修理﹐保守境土﹐解怨息爭。先盡睦鄰之道﹐仍禁守邊頭目毋啟釁端﹐生事邀功。如欲假此爲吞並計﹐恐非爾國之福。』大哉日月無私之照﹐至哉父母均愛之仁。俾臣與占城俯仰熙之天﹐偃息喧和之地。此遠臣之眞情﹐國人之畢願也﹗臣深感聖恩﹐恪遵天戒﹐禁戢邊吏﹐勿啟釁端﹐固守封疆﹐敢行報復﹗然茶遂自弒逆之後﹐羣情瓦解﹐有眾心離。成化八年正月﹐茶遂親至境上﹐差頭目翁舅虛計賫書於臣﹐謂其兄茶全害民違天﹐家覆國破﹐自取之咎﹐蕩折固宜﹐國人弗協。茶全憂懼成疾﹐國人立弟茶遂掌攝國事﹐已遣使赴京賫金葉表文﹐永襲王爵。乞臣同往城下一盟﹐以提夷海門爲界﹐北則爲義州﹐南則爲占城北境。並乞臣援兵數千﹐擁立茶遂都於番地。臣謂解怨息爭﹐欽承聖訓。鄰國廢置﹐義不相干。乃差大頭目範愨與茶遂盟。茶遂歸至屍耐海口﹐羅茶悅子茶質苔來與其頭目潛率徭峒之人﹐夜伏竹弩攻茶遂軍。占人自驚﹐茶遂爲亂兵所殺。茶質苔來自立爲主﹐移都晶持。法令𨿽嚴﹐人愈作叛﹐亂臣彊盜自稱爲君長者幾十人。有稱摩訶支麻彳勞冰者﹐有稱麻訶左皮羅撥者﹐二黨驅象弄兵﹐迫臣邊地﹐其餘亦各據地方。臣差頭目陳極賫書於左皮羅撥議和﹐求舒邊患﹐卽爲支麻彳勞冰邀殺。臣恐兵連禍結﹐罪乾天朝﹐戒戢守邊頭目益圖守禦﹐不許進兵。且占城爲國﹐東抵於海﹐西逼徭蠻﹐北界臣義州﹐南與龜﹑ク二部接壤。占城﹑ク部仇隙有年。自是ク部徭蠻樂占城亂﹐率眾搶掠﹐千百爲羣﹐道路不通﹐村墟岑寂。臣日夜思惟﹐自以欽承聖訓。息兵睦鄰﹐而遭彼國中微﹐潰亂無主﹐更相吞噬。意困臣邊﹐乃遣頭目劉寶賫臣書往與茶質苔來約堅鄰好﹐共享太平。安分畏天﹐爲聖朝藩屏。境土旣定﹐豈可爭奪。成化九年二月﹐茶質苔來率兵攻叛臣奢衛阿麻﹐乃爲奢裏阿麻所敗。臣差劉寶亦被害。奢更阿麻自爲君長﹐爭據一隅。奢裏阿麻尋死﹐族弟波籠阿麻繼統其徒﹐才弱力微﹐眾心不附。連年水旱﹐禾稼寡收﹐居民皆以澗毛山獸爲命。適有粒食﹐卽致死傷。其民旣爲ク部所擒﹐又爲百種徭蠻所擄。羣盜驅馳阡陌﹐往來山楸﹐伏藥矢以射居人﹐毒上流以絕行路。彼登山遐望﹐緣木竊窺﹐或見海中行船﹐或聞林中人迹﹐卽起煙吹角﹐嘯侶命儔。或率輕艇而掠海外之船﹐或馳健馬以奪林中之貨。加以虎狼犀象﹐載路盈岐﹐惟有海道稱通﹐波濤甚惡。臣與占城君長久絕音書﹐凶盜憑陵﹐爲平民患。臣守邊頭目黎文見賊虐日滋﹐出不得已﹐放兵追逐。彼便緣澗登山﹐鼠竄林叢﹐更出疊入﹐使一方之人困於鋒鏑。成化九年三月初四日﹐奉睹敕諭﹐有云﹐王國與占城﹐勢力大小不待辧說。若彼先啟釁端﹐不度徳量力﹐固爲不義。若王無故乘彼小釁﹐輒興忿兵﹐淩弱暴寡﹐亦豈得爲義乎﹖敕至﹐王宜略其小失﹐益大義﹐將所擄人口盡數發還。戒飭邊吏﹐毋生事邀功﹐興兵構怨﹐旋致報復﹐自貽伊戚。臣拜讀反思﹐不勝喜懼﹐震雷解雨﹐造化一心﹐臣卽欽遵聖諭﹐凡擄獲男婦該七百四十一人﹐並已發還本國﹐思修大義﹐庶蓋前愆。其人皆被支麻彳勞冰及羅撥所抄。臣重念聖諭﹐不覺驚惶﹐切惟天地大徳﹐諒不偏於生成﹐臣子小心﹐詎可忘於敬畏。天地旣嫗照以同仁﹐臣子敢悖違而召禍。故臣受封至今﹐夙宵驚懼﹐常以不能保守朝廷土地人民爲慮。豈敢取非所有﹐違訓背義﹐自速罪尢。臣𨿽至愚﹐能辧禍福。臣又切思﹐當占城國彊盛之時﹐奪臣國四川之地﹐臣於占城銜怨﹐圖報復其舊疆。今彼凋瘵紛拿﹐靡有統屬﹐勞民戍卒﹐不遑啟居﹐臣追思昔日之安﹐期篤睦鄰之義。𨿽茶全敢違聖諭﹐構怨稱兵﹐天鑑孔昭﹐自貽伊戚﹐而臣不與之校。數年已來﹐占城人民隨而擾亂﹐上得罪於皇天子至聖﹐下叢怨於小民。臣願慮之間﹐曷勝憂懼﹐伏望皇帝陛下剛中建中﹐光大包荒﹐亮臣惕勵省躬﹐敢啟並吞之念﹐憐彼流離失所﹐旋施綏定之恩﹐使彼眾下輯寧﹐同囿和熙之治﹐而臣兵民休息﹐永無烽火之虞﹐在聖智轉移之妙機﹐非臣愚之能得窺測也。顧占城興廢﹐於臣國誠不相干﹔然占城亂亡﹐致臣邊反受其害。叩閽有請﹐自知逾越之難逃。忍毒無言﹐詎耐擾攘之滋甚。臣南境之事﹐舉措皆難。尾跋胡﹐礙於進退。倘皇上海涵春育﹐寬遠臣冒昧之誅﹐雨施雲行﹐體上天哀憐之念﹐豈獨臣國之幸﹐抑一方生聚之大幸。而南服倪髦﹐望闕焚香﹐祝聖壽於萬萬年矣﹗」上命兵部議。十一年﹐兵部尙書項忠等疏曰「切緣海外諸番在荒服之外﹐正朔之所不加﹐教化之所不及﹐干戈相尋﹐互相吞噬﹐與中國利害不相干涉。自古帝王略外治內﹐不勤兵於外夷﹐惟修政於中國。今安南﹑占城二國僻居海外﹐各守一隅﹐𨿽是世受王封﹐遠修職貢不足爲中國輕重。頃者黎灝大興兵甲﹐蹂躪占城地方﹐虜其國王妻小﹐殺其人民。劫其金印﹐燒毀房屋。而占城國王羅茶悅﹐累嘗差人赴京控訴﹐荷蒙皇上覆載無私。憑其奏詞﹐特降聖諭﹐俾黎灝攺圖易輒﹐去惡從善﹐欲全二國生靈﹐各圖長守至計。續該差去右給事中陳峻等奏﹐占城國王羅茶悅一家俱被安南虜去﹐地方盡行占奪。又蒙皇上優容﹐待候陪臣來朝譯審處分。今黎灝特遣陪臣進貢方物﹐歷敍占城國王兄弟謀逆不道﹐彊臣北叛﹐人民被害等情﹐並不曾開奏奪占國土攺爲義南州名色﹐比與陳峻等往年所奏不同。但恐陳峻等回京之後﹐彼已復還國土﹐尙未可知。欲行譯問差來陪臣﹐彼必隱諱﹐不敢顯揚國惡。合無待候進貢陪臣回還﹐特請敕諭一道﹐賫赴安南國王黎灝﹐大意謂﹕畏天保國﹐善後之計﹔違天虐民﹐取禍之原。眷念安南﹑占城﹐鄰封接攘﹐气類相同﹐風俗不異。若論勢力﹐固有大小彊弱不同﹐而輔車相依﹐唇亡齒寒﹐義當憂患見卹﹐不宜秦﹑越蔑視。今爾國𨿽奏占城國王羅茶全節犯化州等界﹐及弟羅茶遂弒主﹐被亂兵殺死﹐茶質苔來自立爲主﹐國人愈叛﹐率兵攻叛臣奢裏阿麻﹐又被所敗﹐後奢裏阿麻自爲君長﹐尋死﹐族弟波籠阿麻繼﹐才弱力微﹐眾心不附﹐國土大亂。繼奉天朝敕諭﹐將擄獲男婦七百四十一人發回本國等因。若憑所奏﹐有以見王始則出師有名﹐終則勉修大義﹐似可嘉尙。但先次占城國王羅茶悅奏訴﹐被爾國差人索取犀象寶物不從﹐起兵攻圍﹐捉拿臣兄連妻小五十餘口﹐搶掠寶印﹐燒毀房屋﹐殺其人民﹐占其地方﹐乞要襲封等情。及朝廷依憑所奏﹐差給事中等官陳峻等到占城冊封回奏﹐占城國王一家俱被安南國虜去﹐地方盡被占奪﹐攺爲交南州名色﹐似與王今奏情詞抵捂。第恐粉飭遮掩﹐緣道路隔絕﹐俱難辧別眞僞。且占城國主正受王封﹐如使不卹國事﹐果犯疆界﹐殘害人民﹐謀逆不道﹐罪固難逃。若乃覆其宗祀﹐遷其重器﹐殺其人民﹐占其地土﹐縱使快其心志﹐於大義有乖。況小國𨿽爾歷代相傳﹐載諸信史﹐未聞殄絕。今若一旦殄滅﹐不與興繼﹐恐海外諸番睥睨覘覷﹐或有仗義執言﹐一呼而起﹐悔將何迫﹖若能復其宗祀﹐還其重器﹐返其人民﹐天朝亦汝嘉矣。願氵是欽承﹐免貽後悔﹐仍具實奏聞。如此則在我辭嚴義正﹐不失懷柔之體。在彼情虛理屈﹐自萌攺悟之心矣。」上從之。二十年﹐國王復遣使請封。上命使臣馮等往冊立之。至﹐則國王先爲安南迫逐﹐徙居赤坎邦都郎。安南尋又遣兵攻殺之矣。其臣提婆苔者攘據故國﹐馮因誤封提婆苔爲王。其國人上章陳訴。時馮回自占城﹐卒於海上。副使某論罪戍邊。按行人劉寅之本傳及各書所載﹐前次請封者止是羅茶悅﹐未有茶全茶遂及苔來之名也。及據安南之奏﹐則稱茶遂弒茶全自立﹐苔來又弒茶遂自立。則茶悅未嘗主占城也。豈苔來懼有叛逆之名﹐而以其父名誆我耶﹖苔來旣茶悅之子﹐越父繼統則置其父於何地﹖我使陳峻往封茶悅﹐不得入疆﹐事在成化十年﹐距玆又十年。則所云被安南攻殺者﹐又不知爲茶悅爲苔來也。茶悅奏稱安南提拿臣兄﹐則當是茶全也。豈苔來旣弒茶遂而駕其禍於安南耶﹖今馮誤封者又稱提婆苔﹐其與苔來不知還是二人或卽一人訛爲二名也。然安南侵逼之罪﹐固所必有﹐而占城內亂之事﹐亦不爲虛。今俱不可考矣。但黎灝奏章乃六科日抄中全疏錄出﹐字字皆其原文。而野史多系傳聞﹐則提婆苔必是苔來之誤耳。二十一年﹐上別遣使封故王之弟齊亞麻勿庵爲王。未至﹐而齊亞麻勿庵先卒。上復遣給事中李孟陽封王之次弟古來爲王。時安南納提婆苔而取其國。爲申言古來不當嗣。古來航海至廣州﹐辯訴其冤。孟陽至廣州﹐上言「占城險僻﹐安南構兵未靖﹐而提婆苔又嘗竊據﹐今封古來﹐萬一安南弗順﹐損中國威。宜傳命古來歸國聽勘﹐仍敕安南悔過。」上悉從之。命兩廣督府主其事。都禦史屠氵庸屬廣東參議姜英往勘。國人僉謂古來實王弟﹐有名者﹐宜繼國統﹐奏聞。氵庸遂移檄諭安南﹐數其不能卹鄰之罪﹐折其姦萌而導之順逆。安南聽命﹐不敢肆。孟陽乃致古來於崖州﹐受封而去。氵庸復選官軍二千﹐令東管商人張宣領之﹐護送古來至新州港﹐得反國。按孟陽字時雍﹐號南岡﹐世爲睢之長岡里人。登成化壬辰進士﹐爲戶科給事中。癸卯﹐查盤大同錢糧﹐值虜入寇﹐危甚﹐歸陳邊務十事。使占城﹐畱廣中﹐遙擢兵科都給事中。數年﹐克定古來之封。弘治戊申﹐始歸朝﹐陳地方五事曰「懲舊敝以修軍政﹔設兵備以鎭邊方﹔開衙門以散嘯聚﹔修城垣以禦寇患﹔通朝報以廣徳意。」多見采納。尋擢湖廣參政﹐歷南京工部尙書。正徳丙寅﹐上疏致仕﹐有淸愼老成之褒。賜誥給驛月廩。歲隸﹐享年七十有八。弘治三年﹐古來上疏言「往者安南不道﹐納臣叛將﹐奪臣國以授之﹐冒受天朝之封。賴先皇帝大恩﹐命都憲屠公委官疏嶺海察事機﹐文告安南﹐使臣獲有今日﹐皆聖天子之盛徳與屠公之功也。臣表謝外有白金若干錠﹑黃金器飾若干事﹑異香番物若干奩﹐附使者謝屠公﹐敢昧死以請。」上命氵庸受之。氵庸固辭曰「綏遠之仁﹐繼絕之義﹐在聖天子。臣何功之有﹗」上嘉其誠﹐命禮部籍而貯於官。按洪武中﹐日本遣使請文於宋濂。敕濂撰文。日本獻百金爲謝﹐濂隙不受。上知問﹐濂對曰「天朝侍從受小夷金﹐非所以崇國體。」今屠氵庸定占城之功﹐旣非撰文之比﹐古來表奉謝氵庸亦非自獻之私。氵庸不敢當﹐其視宋濂益有光矣。但氵庸旣不受﹐則朝廷當而還之。且明賜敕諭﹐言其亂亡之後﹐匱乏之秋﹐方將憫卹於爾﹐給助扶植。今爾反有黃金之謝﹐原爾感恩思報之情。若可令氵庸彊受﹐據我以大字小之仁﹐豈圖爾國謝儀﹗爾果沐徳難忘﹐則恪守王章﹐效忠勿替。其所報於氵庸﹐斯爲至矣﹐奚以金爲﹗如此則於國體尢爲正大﹐不亦愈於貯官之處乎﹗十八年﹐古來卒。其子沙古卜洛來請嗣爵。正徳五年﹐遣給事中李貫﹑行人劉文瑞賫敕往封之。文瑞字廷麟﹐廣東新會人。登正徳辛未進士﹐授行人。占城請封﹐當遣使﹐推擇文瑞以往。事竣﹐擢刑科給事中。後武宗時﹐屢出巡遊。文瑞抗疏請回鑾﹐數千言﹐不報。升湖廣僉事﹐抵家卒。文瑞爲人慷慨﹐不計嬴乏。卒之日﹐斂葬不給﹐鄕人賢之。嘉靖元年﹐占城及暹邏等國商泊至廣東。時太監牛榮提督市泊司。乘其貨未報稅﹐命家人蔣義私與交易﹐收買各物。事發﹐蔣義抵罪﹐貨沒於官。﹝詳見暹邏國中﹞自後貢使依期至﹐亦不能如朝鮮之繹絡有常云。其國﹐凡王在位三十年﹐卽入山﹐茹素受戒。令子侄攝國。居一歲﹐吁天矢曰「我不道﹐當充虎狼食或病死。」期年﹐得無恙﹐復入爲王。於是國人呼爲「芳黎焉哈剌札」焉。按入山復辟﹐舊志所載如此。然觀王卒方請封爵﹐則今亦無此事矣。必上世未通中國之時﹐乃或有是耳。國中天無霜雪﹐气候常熱如夏。木長靑﹐隨花隨結。煮海水爲鹽﹐禾稻甚薄﹐國人粒食者鮮。按雜誌載﹐占城有一稻﹐其種耐早而早熟。宋眞宗聞其名﹐求種分給江淮兩浙﹐擇田之髙者種之。卽今南方早稻尖米﹐謂之黃山﹐又云占城稻者是已。則彼國豈少粒食﹐皆傳聞之未的耳。人惟食檳榔﹐裹蔞葉﹐包蠡殼灰﹐行住坐臥不絕於口。土無絲繭﹐以白ふ布纏其胸﹐垂至足﹐衣衫窄袖。撮發爲結﹐散垂爲﹛髟肖﹜於後。其王腦後ヮ結散﹐被吉貝衣﹝或云白衣﹞﹐戴三山金花玲瓏冠﹐七寶裝﹐瓔珞爲飾﹐躡革履﹐無襪﹝或云跌足﹞﹐股脛皆露。乘象或黃犢車。臣茭葉冠﹐男蓬頭﹐衣紫衣。若衣畜黃﹐罪死。出入亦乘象馬。婦人亦腦後撮結﹐無笄梳﹐其服及拜揖與男子同。王鑄金爲廟主。其畜多黃牛水牛﹐無驢。有山牛不任耕耨﹐但殺以祭鬼。將殺﹐令巫祝之曰「阿羅和及扳。」譯語曰「早教他托生。」其互市無緡錢﹐用金銀﹐較量錙銖。或吉貝錦﹐定博易之直。有疾﹐旋采生藥服食。地不產茶。酋長所居﹐屋宇門墻俱磚灰瓷﹐及以堅木雕鏤獸畜之形爲革﹐外周磚垣。亦有城郭兵甲之防﹐藥鏃刀標之屬。其部領所居亦分等第。門髙有限﹐民下編茅﹐覆屋不得逾三尺。魚不腐爛不食﹐釀不生蛆不爲美。酒釀時﹐以米拌藥丸乾和入甕中﹐封固如法﹐收藏日久﹐其糟生蛆爲佳醞。他日開封﹐用長節竹幹三四尺者揀入糟甕中﹐或團坐五人﹐量人入水多寡﹐輪次吸竹﹐引酒入口﹐吸盡再入水﹐若無味則止。有味畱封再用﹝或曰不會釀醞﹐惟飲椰子酒﹞。酋長歲時采生人膽入酒中﹐與家人同飲。正當賀日﹐沐人膽汁﹐將領獻人膽爲賀﹐謂之通身是膽。其俗獷悍﹐勇於戰鬥﹝或曰其人甚弱﹞。尙釋教。每正月一日﹐牽象周行所居之地﹐驅逐出郭﹐謂之逐邪。四月有游船之戲。定十一月十五爲至日﹐人皆相賀。每十二月十五日﹐城外縛木塔﹐王及人民施衣服香藥置塔上﹐焚之以祭天。刑禁亦設枷鎖﹐小過以藤杖鞭之﹐或五六十至百。當死者以繩系於樹﹐用梭槍舂其喉而殊其首。若故殺劫殺﹐令象踏之﹐或以鼻捲撲於地﹐象皆素習。犯姦者男女共入牛贖罪。有屍頭蠻者﹐本是婦人﹐但無瞳神爲異。其婦與家人同寢﹐夜深飛頭而去食人穢物﹐飛回復合﹐其體卽活如舊。若知而封固其項﹐或移體別處﹐則死矣。人有病者﹐臨糞時遭之﹐妖气入腹必死。此婦人亦罕有﹐民間有而不報官者﹐罪及一家。番人戲之觸弄其頭﹐必有生死之恨。國無紙筆﹐以羊皮捶薄﹐薰黑﹐削細竹爲筆﹐蘸白灰書﹐字若蚯蚓委曲之狀。言語燕﹐全憑通事傳譯。按占城旣通文字﹐且有秀才﹐則紙筆乃其所有。𨿽言語不通於中國﹐而其詩文與華夏頗亦近似。若灰書之說﹐恐亦上世之事﹐而非今時之陋也。其山曰金山﹐在林邑故國。山石皆赤色﹐其中產金。金夜則出飛﹐狀如螢火。曰不勞山﹐在林邑浦外。國人犯罪﹐送此山令自死。其產﹕金﹑銀﹑錫﹑鐵﹑獅﹑象﹑犀﹑牛。民獲犀象﹐皆輸於王。周顯徳中﹐嘗貢雲龍形通犀帶。犀角﹑象牙最多。犀如水牛﹐大者八百斤﹐體黑無毛﹐蹄有三合﹐獨角在鼻端﹐長者可尺五寸。馬小於騾。毒瑁﹑伽南木香﹑朝霞大火珠﹝大如雞卵﹐狀類水晶。當午置日中﹐以艾藉之﹐輒火出﹞﹑菩薩石﹑薔薇水﹝灑衣﹐經歲香不歇﹞﹑猛火油﹝得水愈熾﹐國人用以水戰﹞﹑乳香﹑沈香﹑檀香﹑丁香﹑檳榔﹑茴香﹑烏柄木﹝土人樵之爲薪﹞﹑蘇木﹑胡椒﹑蓽澄茄﹑白藤﹑吉貝﹝吉貝樹名﹐其萃盛時如鵝毳﹐抽其緒紡之﹐以作布。亦染成五色﹐織爲班布﹞﹑絲紋布﹑白ふ布﹑貝多葉﹑龍腦香﹑甘蔗﹑紅蕉子﹑椰子﹑波羅蜜﹝形如東瓜﹞﹑孔雀﹑山雞。其貢﹕象﹑象牙﹑犀角﹑孔雀﹑孔雀尾﹑橘皮﹑抹身香﹑龍腦﹑薰衣香﹑金銀香﹑奇南香﹑按奇南出在一山。酋長差人禁民不得采取。犯者斷其手﹐則在彼處亦自貴重﹐宜中國以爲珍也。其香甚淸遠﹐中國制以爲帶﹐有直至百金者。但《星槎勝覽》作琪楠﹐潘賜使外國回﹐其王饋之。載在志﹐則作奇藍﹐此當是的。土降香﹑檀香﹑柏木﹑燒碎香﹑花梨木﹑烏木﹑蘇木﹑花藤香﹑蕪蔓﹑番沙紅印花布﹑油紅綿布﹑白綿布﹑烏綿木圓壁花布﹑花紅邊縵﹑雜色縵﹑蕃花手巾﹑蕃花手帕﹑兜羅綿﹑被洗白布泥。其朝﹐三年一期。其裏﹕東至東海﹐西雲南﹐南眞臘﹐北安南﹐東北廣東﹝順風半月程﹐州七日程﹞﹐達於京師。我使往者自閩長樂五虎門西南行﹐順風可十日至東北百里海口。立石塔爲標﹐舟至是系焉。按志載﹐邊永﹐河間任丘人。正統乙丑進士﹐拜行人。景泰壬申﹐使占城。其國人素狙詐﹐永誠以待之﹐禮以節之﹐以禍福利害曉之﹐國人信服。又葉應﹐廣東歸善人。登成化戊戌進士﹐初授行人。給賞廣西﹐頒封占城﹐以廉謹稱。此皆曾將占城之命者。但邊永失其所役何事﹐葉應失其所往何歲﹐難編次於本國傳中﹐今姑附此以俟補。又元詩人陳孚出使安南﹐有紀事之詩曰「鼻飲如瓴﹤瓦﹥﹐頭飛似轆轤。」蓋言土人能以鼻飲酒者﹐有頭能夜飛於海食魚﹐曉復歸身者。然《嬴虫集》中亦載老撾國人鼻飲水漿﹐頭飛食魚。今占城有頭飛者﹐乃特婦人也。占城﹑安南﹑老撾﹐其地相接﹐宜有是種。若《七修類稿》載﹐近時中國有一人名汪海云者﹐亦能鼻飲頭飛。此則怪事矣。因附於此﹐以誌異焉。又《星槎勝覽》載﹐占城不解正朔﹐但看月生爲初﹐月晦爲盡﹐如此十次盈虧爲一歲。晝夜善捶鼓﹐十更爲法。酋長及民下非至午不起﹐非至子不睡。見月則飲酒歌舞爲樂。然觀吳惠日記﹐有上元煙火之宴﹐則已知有節候﹐非但視月生晦者。惠云﹐夜鼓以八更爲節﹐又與十更異矣。大抵外國𨿽陋﹐久與中華往來﹐漸沾王化。時異制殊﹐前後難以槪視耳。又占城物產有所謂觀音竹者﹐如藤﹐長丈八尺許﹐色黑如鐵﹐每節長二三寸。此亦《勝覽》所不載者。●卷八眞臘◎正南眞臘國在占城西南﹐本扶南屬國。其先女子爲王﹐號曰葉柳。南有激國人名混潰者﹐伐葉柳。降之﹐因以爲妻。其後天竺僧橋陳如自西域來主其國﹐至其酋姓剎利名質多思那者﹐日漸彊盛。按杭州靜慈寺裝羅漢像五百﹐以橋陳如爲首﹐今觀陳如特夷狄之主耳﹐但教人事佛﹐實非所謂白日升天﹐降龍伏虎﹐有諸佛靈聖者也。今乃崇奉香火以爲尊神﹐則其誕漫可知矣﹐卽一陳如而其餘五百之妄可知矣。佛法之不足信﹐不彰彰哉﹗隋大業中始通中國﹐傳至伊今那﹐當唐眞觀初﹐並扶南而有之。扶南卽象浦也。永徽初﹐益並吞諸小國。神龍以後﹐國分爲二﹕其南近海﹐多陂澤﹐爲水眞臘﹔其北多山阜﹐號陸眞臘。後復合而爲一。宋政和六年﹐遣使來貢。宣和一年﹐封爲眞臘國王。與占城等。隆元中﹐其酋長大舉伐占城以復仇。殺戮殆盡﹐俘其王以歸。更立國人爲王﹐役爲屬國﹐號占臘。領部郡九十餘處﹕曰眞蒲﹔曰查南﹔曰巴澗﹔曰莫良﹔曰八篩﹔曰蒲買﹔曰雉棍﹔曰木津波﹔曰賴散坑﹔曰八廝裏。其餘不能悉記。各置官屬﹐皆以木排柵爲城。地方七千餘里﹐有戰象幾二十萬。建炎中﹐以郊恩授其王金裒賓深爲校檢司徒﹐加食邑﹐遂爲常制。元唆都元帥置省占城﹐常遣一虎符百戶﹑一金牌千戶同到其國﹐竟爲拘執不返。至元眞中遣使招諭﹐始臣服。本朝洪武初﹐遣使往告諭卽位。國主忽兒那遣其臣柰亦吉郎等表賀﹐獻方物。六年﹐賜國王《大統歷》並彩段等物。二十年﹐復遣行人唐敬使其國﹐國主貢象五十九頭﹐香六萬斤。自後入貢不常。永樂初元﹐徧諭海外諸蕃﹐告卽位。遣禦史尹綬往其國。綬受命自廣州發舶﹐由海道抵占城﹐又由占城過淡水湖菩提薩州﹐歷魯般寺而至眞臘。按眞臘有魯般墓﹐在其城南門外一里許。其城甚方整﹐四方各有石塔一座﹐俗傳魯般一夜造成。然魯般本魯人﹐安得有墓在眞臘﹖今以般仙若常存世間﹐靡處不到﹐凡有宮殿塔橋之奇巧者﹐必指爲般所造。不惟中國﹐而外夷亦然﹐又何妄哉﹗綬旣入國﹐備告朝廷所以遣使之意﹐辭情慷慨﹐威信並伸。夷王畏敬承命。綬歸﹐凡海道所經﹐島嶼縈回﹐山川險惡﹐地境連接﹐國都所見﹐悉繪爲圖以獻。上大悅。按元成帝時﹐遣永嘉周達觀招諭眞臘。往返一年半﹐悉得其國之風俗﹑道裏﹑海物﹑土產﹐作《眞臘風土紀》。言﹕其國自稱爲甘孛智﹐自溫州開洋﹐行丁未鍼﹐歷閩﹑廣﹐過七州洋﹐經交﹑占城﹐至眞蒲﹐乃眞臘境矣。自眞蒲行坤申鍼﹐過昆侖洋入港。港凡數十﹐惟第四港可入。其餘悉以沙淺故﹐不通巨舟。然而彌望皆修藤古木﹐黃沙白葦﹐蒼卒未易辧認﹐故舟人以尋港爲難事。自港口北行﹐順水可半月﹐抵其屬郡曰查南。又換小舟順水可十餘日﹐過佛村﹐渡淡洋﹐則抵其地矣。大抵航海固必用鍼以爲向﹐尢必用磁石以養鍼。磁石出福建之佛字山﹐有神最靈﹐凡取磁石必先致禱於神。神許則往﹐亦不多得﹐否則皆頑石無用者。洪武初﹐上饒人許穆以明經擢政和縣丞﹐有惠政﹐遠近以廉能稱之。三載秩滿﹐行李蕭然。或告之曰「公旣卻人之贐﹐佛字山有磁石﹐盍往取焉﹐以供路資。」穆乃往取﹐未嘗謁神﹐而觸手皆磁石也。以之攝鍼﹐則銜尾而起﹐聯牽五枚六枚而不斷。凡得數十斤﹐持至京師。會大軍將下海﹐求磁石爲指南用甚急。遂售之﹐每斤易銀一斤﹐民間至今傳之。夫滄溟渺茫﹐非鍼不行﹐其法仿於周公之指南車﹐故名之爲指南鍼。磁石之運鍼亦天造地設﹐非人力所爲者。今觀穆之得石助廉﹐亦何異也。豈神物之生﹐必有神靈以司之也耶﹗二年﹐有中官往使﹐畢事將返。從行軍逃者三人﹐其國王以本國三人補役從中官歸朝。上曰「中國人自遁於彼﹐何預乃責其償也。且畱此三人語言不通﹐風俗不諳﹐吾將焉用﹖況各自有家﹐寧棄處中國乎﹖」禮部給其衣食與道裏費﹐遣之還。尙書李至剛曰「臣意中國三人必非遁而不返﹐蓋爲彼國所誘匿之耳。則此三人亦不當遣。」上曰「爲君但推天地之心以待人﹐何用逆詐乎﹖」竟遣之。二年﹐國王參烈婆毗牙遣陪臣柰職等九人入貢方物。賜紗幣表裏。三年﹐參烈毗牙卒。命序班王孜往祭之。封其長子參烈昭平牙爲王。賜彩幣等物。十九年﹐參烈昭平牙遣使奉金縷表文﹐貢馴象與諸方物。景泰三年來貢。賜王錦二段﹑薴絲六疋﹑紗羅各四疋﹔王妃薴絲四疋﹐紗羅各三疋。筵宴差來頭目﹐並通事總管﹑火長賜衣服﹑薴絲﹑絹布有差。其後朝貢不絕云。其國城周圍約二十里。石濠廣二十餘丈﹐郭內人家可一萬餘。城三十所﹐各有數千家。城門之上有大石佛頭五﹐面向四方﹔中置其一﹐飾之以金。當國之中有金塔一座﹐傍有石塔二十餘座﹐石屋百餘間﹐東向金橋一所﹐金獅子二枚列於橋之左右﹐金佛八身列於石屋之下。金塔至北可一里許﹐有銅塔一座﹐比金塔更髙﹐望之郁然。又北一里許則爲王宮。其正室之瓦以鉛爲之﹐屋頭壯觀﹐修廊復道﹐突兀參差。其蒞事處有金窗欞﹐列鏡四五十面。王宮之中又有金塔﹐王夜則臥其上。土人皆謂塔之中有九頭蛇精﹐乃一國之土地主也。系女身﹐每夜則見王﹐先與之同寢交媾﹐𨿽其妻亦不敢入﹐二鼓乃出﹐方可與妻妾同睡。若此精一夜不見﹐則蕃王死期至矣。若王一夜不往﹐則必獲災禍。其次臣僚屋制皆用艸蓋﹐獨家廟及正寢二處﹐許用瓦。亦隨其等級爲廣狹之差。﹝王宮官舍皆東向﹞男婦率拳發垂耳﹐性气捷勁﹐右手爲淨﹐左手爲穢。縣鎭風習占城無異。交易皆婦人爲之。﹝唐人到彼﹐必先納婦者﹐兼利其賣買故也。﹞每日一墟﹐自卯至午卽罷。無居鋪﹐但以蓬席鋪地。亦納官司賃地錢﹐小交關用米谷及唐貨﹐次用布﹐大交關則用金銀。頗敬唐人﹐呼之爲佛﹐伏地頂禮。近亦有脫騙唐人者。其民殺唐人則償命﹐唐人殺其民則罰全。無金賣身贖罪。國中有丞相﹑將帥﹑司天等官﹐其下各設司吏之屬﹐但名稱不同耳。大抵皆國戚爲之﹐否則亦納女爲嬪。其出入儀從亦有等級﹐用金轎扛﹐四金傘柄者爲上金轎扛﹐二金傘柄者次之﹐以漸而降。其下者止用一銀傘柄而已。海島村僻﹐人物醜黑﹐號爲昆侖。至如宮人及南棚﹝乃府第也﹞婦女多有白如玉者。大抵一布經腰之外﹐不以男女皆露出胸酥﹐椎髻跣足﹐𨿽國主之妻亦只如此。國主凡有五妻﹐正室一人﹐四方四人﹐其下嬪婢之屬聞有三五千﹐未嘗輕出戶。凡人家有女美者﹐必召入內供役。皆有丈夫﹐與民間雜處﹐只於囟門之前削去其發﹐塗以銀朱及兩鬢以爲別。自橋陳如教人事天神﹐每旦誦經咒﹐故易世猶重僧。生女九歲﹐請僧作梵法﹐去其童身﹐點其額爲吉利﹐名曰陣毯。人家養女﹐父母必祝曰「願汝有人要﹐將來嫁千百个丈夫。」每歲四月內﹐當陣毯之家先報官司﹐紿一巨燭刻畫其間﹐約是夜點燭至刻畫處﹐則爲陣毯時候矣。先期擇僧﹐亦各自有主顧。好僧皆爲富室所取﹐饋以酒﹑米﹑布帛﹑檳榔﹑銀器之類﹐有至一百擔者。所以貧家至十一歲而始行事者﹐爲難辦此物耳。亦有捨錢與貧女陣毯者﹐謂之做好事﹐然一歲中﹐一僧止禦一女。十歲卽婚﹐嫁娶之家各八日不出﹐且晝夜燃燈不息。文書皆以麂鹿皮染黑﹐用粉磋小條子﹐其名爲梭。畫以成字﹐永不脫落。每用中國十月爲正月﹐亦有燃球煙火之設。以木接續﹐縛成棚﹐可髙二十餘丈﹐裝煙火爆杖於其上﹐遇夜則請國主出觀點放﹐𨿽百里之外皆見之。爆杖大如炮﹐聲震一城﹐國主亦請奉使觀焉。每一月必有—『事﹐如四月則拋球。九月則壓獵﹝聚眾數閱﹞。五月則迎佛水。送水與國主洗身﹐陸地行舟。七月則燒稻。新稻已熟﹐迎於南門外燒之以供佛。八月則挨藍﹝伎樂舞也﹞﹐斗豬斗象。國人亦有通天文者﹐日月薄蝕皆能推算。但只閏九月。一夜分四更。民間爭訟﹐𨿽小事亦必上聞。初無笞杖之責﹐但聞罰金而已。其人大逆重事﹐亦無絞斬之事﹐止於城西門外掘地成坑﹐納罪人於內﹐實以土石﹐堅築而罷。其次有斬手足指者﹐有去鼻者﹐但姦與賭無禁。姦婦之夫或知之﹐則以兩柴絞奸夫之足﹐痛不可忍。竭其貲而與之﹐方可獲免。然裝局欺騙者亦有之。又有所謂天獄者。國宮對岸有石塔十二座﹐爭訟莫辧﹐令各坐一塔中﹐其無理者必獲病而出﹐有理者略無纖事。以此判曲直。如人家失物﹐盜不肯認﹐遂煎熱油﹐令伸手於中﹐若果偸物則手腐爛﹐否則皮肉如故。蕃人有法如此。人死無棺﹐止以席之類﹐蓋之以布﹐喪亦用旗幟鼓樂之屬。拋屍僻遠﹐有鷹犬食盡﹐則謂父母福報﹔若不食﹐則爲有罪。今亦漸有焚者﹐皆唐人之遺種也。父母死﹐別無服制﹐男子則髡其發﹐女子則於﹤頁﹥門剪髮如錢以爲孝。國主仍有塔葬埋。厥土沃饒﹐田無畛域﹐隨力所及而耕種之。一歲中三四番收種。蓋四時如夏﹐不識霜雪故耳。酒有四等﹕第一曰蜜糖酒﹝用藥曲以蜜﹐水中半爲之﹞﹔次曰朋牙四﹝樹葉名也﹐卽以爲釀﹞﹔次曰包稜角﹝以米爲之﹞﹔其下曰糖鑑酒﹝以糖爲之﹞。又有茭漿酒﹝茭葉之漿﹞。差物無禁﹐濱海處皆可燒。又山間有石﹐味勝於鹽﹐可琢成器。婦人不能蠶桑﹐鍼綫之事﹐僅能織木綿布。近年暹人來居﹐卻以蠶桑爲業。尋常人家別無卓凳盂桶之類。作飯用瓦釜﹐作羹用瓦銚﹐以揶子殼爲杓﹐以樹葉造小碗﹐盛羹不漏。若府第富室及國之慶賀﹐器皿多用金銀。地下鋪虎豹麂鹿等皮﹐食品用布罩。王宮內以銷金縑帛爲之﹝皆舶商所饋﹞。諺云「富貴眞臘。」爲此故也。其王坐五香七寶牀﹐上施寶帳。著朝霞吉貝﹐頭戴金寶花冠﹐被珍珠纓絡﹐足履革屐﹐耳懸金﹐常服白ふ。凡出遊時﹐諸軍馬擁其前﹐旗幟鼓樂踵其後﹐宮女三五百﹐花布花髻﹐手執巨燭爲一隊﹐𨿽白日亦點燭。又有宮女執標槍標牌爲內兵﹐自成一隊。又有羊車馬車﹐皆以金爲飾。臣僚騎象前列﹐其次則王之後﹐最後則王立於象上﹐手持寶劍。其四圍象隊甚多﹐又必迎小金塔金佛在前。觀者跪地頂禮﹐否則爲貌事者所擒。王每日兩次坐衙治事。諸臣及百姓之欲見王者﹐皆列坐地上以俟。聽內中隱隱有樂聲﹐在外方吹螺以迎之。須臾見二宮女纖手卷簾﹐而王乃仗劍立於金窗之中矣。臣僚皆合掌扣頭﹐螺聲旣絕。乃許擡頭﹐王呼上殿則跪﹐以兩手抱膊繞王環坐。議政事畢﹐跪伏而去。王卽轉身入﹐二宮女復垂其簾。王坐處有獅子皮一領﹐乃傳國之寶也。其產﹕銅。金顏香乃樹脂﹐有淡黃色者﹐有黑色者﹐劈開雪白者爲佳﹐夾砂石爲下。其气能聚眾香﹐番人以之和香塗身。篤耨香﹐樹如杉檜﹐香藏於皮﹐老而旨自流溢者名曰篤耨﹔冬月因其凝而取之者名黑篤耨。盛以瓢碎﹐瓢而之﹐亦香﹐名篤耨瓢香。沈香﹐出眞臘者爲上﹐占城次之。速暫香﹐出眞臘者爲上﹐伐樹去木而取香者﹐謂之生速﹔樹僕木腐而香存者﹐謂之熟速﹔其樹木之半存者謂之暫香﹔黃而熟者爲黃熟﹔通黑者爲夾箋。麝香木﹐气似麝臍。白豆蔻﹐樹如絲瓜﹐蔓衍山谷﹐春花夏實。象。蘇木。翠羽。大風子。毗野樹﹐花似木瓜﹐葉似杏﹐實似楮。婆田羅樹﹐花葉﹑實略似棗。歌畢陀樹﹐花似林禽﹐葉似楡而厚大﹐實似李。庵羅樹﹐花﹑葉似棗﹐實似李。建同魚﹐四足無鱗﹐鼻如象。吸水上噴﹐髙五六丈。浮胡魚﹐八足﹐狀如嘴蛆﹐如鸚鵡。其貢﹕象﹑象牙﹑蘇木﹑胡椒﹑黃臘﹑犀角﹑烏木﹑黃花木﹑土降香﹑寶石﹑孔雀翎。其裏至﹕東海﹐西蒲甘﹐南加希﹐北抵占城﹐達於京師。按《吾學編》載﹐眞臘屬國有蒲甘者﹐而《一統志》則但謂其西至蒲甘﹐不言爲屬也。且《宋史》稱崇寧五年﹐蒲甘遣使入貢﹐詔禮秩視注輦﹝注輦亦海中夷國名﹞。尙書省言「蒲甘及國王﹐不可下視附庸小國。請令如交諸國禮。」從之。乃考宋時寵遇交﹐每在各夷之上。故眞宗景徳四年﹐交遣使黃雅成等來貢。會含元殿大宴﹐眞宗以雅成坐遠﹐欲升其位。訪於宰相王旦﹐旦曰「國家惠綏遠方﹐優待使客﹐固無嫌也。」乃升雅成於尙書省五品之次。且詔拜其國王黎龍廷特進檢校太尉﹐充靜海軍節度觀察處置等使﹐兼禦史大夫﹐上柱國﹐賜推誠順化功臣。夫宋禮交其崇如此﹐而以蒲甘與匹﹐則蒲甘昔固不屬眞臘也。今蒲甘不聞通使我朝﹐或宋末國弱﹐爲眞臘所並﹐亦未可知。且宋於各夷旣封爲王﹐復加官爵﹐如交﹑占城皆然。我朝冊封之外﹐不雜以品職﹐庶爲得禮體。◎眞臘◎暹羅暹羅國在占城極南﹐自占城海道順風十晝夜可至。其國北岸連於交。本暹與羅斛二國之地。暹古名赤土﹐羅斛古名婆羅剎也。暹國土瘠不宜耕種﹐羅斛土田平衍而多稼。暹人歲仰給之。隋大業初﹐曾遣使常駿自南海道往赤土﹐人遂訛傳赤土爲赤眉遺種云。後攺曰暹﹐元元貞初﹐暹人常遣使入貢。至正間﹐暹降於羅斛合爲一國。按別誌云﹐赤土疆域正與暹羅同。東波羅剌國﹐西婆羅娑國﹐南訶羅旦國﹐北距大海﹐地方數千里。常駿自南海郡水行晝夜二旬﹐每值便風﹐至焦石山而過﹐東南泊陵伽缽拔多洲﹐西與林邑相對﹐上有神祠焉。又南行至獅子石﹐自是島嶼連接。又行二三日﹐西望見狼牙須國之山。於是南達雞籠島﹐至於赤土之界。林邑今占城也﹐觀此則以赤土又爲一國﹐與暹並壤耳。且《宋史》不載暹羅﹐豈已前不通中國者耶﹖本朝洪武初﹐遣大理少卿聞良輔往諭之。暹羅斛國王參烈昭昆牙遂遣使入貢﹐進金葉表文。賜以《大統歷》。按別誌又載﹕「永樂初﹐海外諸國來稟聲教。良輔奉命往諭。自暹羅﹑爪哇以至西洋古裏。」則良輔豈兩使彼國耶﹖七年﹐暹羅斛國使臣沙裏拔來朝﹐自言本國令陪臣祭思裏﹑儕刺悉識替入貢。去年八月﹐舟次烏瀦﹐遭風壞舟﹐漂至海南。收獲漂余貢物蘇木﹑降香﹑兜羅錦來獻。省臣以聞﹐上怪其無表狀﹐疑爲蕃商覆舟﹐詭言入貢﹐卻之。後其子參烈寶毗牙立。九年﹐王遣子昭祿羣膺奉金葉表文﹐貢象及胡椒﹑蘇木之屬。上命禮部員外郎王恆﹑中書省宣使蔡時敏往賜之印。詔曰「君國子民﹐非上天之明命﹐后土之鴻思﹐曷能若是﹖華夷𨿽間﹐樂天之樂﹐率土皆然。若爲人上能體天地好生之徳﹐協和神人﹐則祿及子孫﹐世世無間矣。爾參烈寶毗牙思裏哆哩祿自嗣王位以來﹐內修齊家之道﹐外造睦鄰之方。況屢遣人稱臣入貢﹐以方今蕃王言之﹐可謂盛徳矣。豈不名播諸書哉﹗今年秋﹐貢象入朝。朕遣使往諭﹐特賜暹羅國王之印及衣一襲﹐爾當善撫邦民﹐永爲多福。」恆等與昭祿羣膺陛辭﹐賜文綺衣服並道裏費。十六年﹐給勘合文冊﹐令如期朝貢。二十年﹐又貢胡椒萬斤﹐蘇木十萬斤。二十八年﹐詔遣中使趙達﹑宋福等祭其故王參烈昭昆牙。賜嗣王昭祿羣膺文綺四疋﹑羅四疋﹑﹤毛莫﹥絲布四十疋﹔王妃文綺四疋﹑羅四疋﹑﹤毛莫﹥絲布十二疋。敕諭之曰「朕自卽位以來﹐命使出疆周於四維諸邦國﹐足履其境者三十六﹐聲聞於耳者三十一﹔風俗殊異大國十有八﹐小國百四十九。較之於今暹羅爲最近邇者。使至﹐知爾先王已逝。王紹先王之緒﹐有道於家邦﹐臣民歡懌。玆特遣人祭已故者﹐慶王紹位有道。敕至﹐其罔戾法度﹐罔淫於樂﹐以光前烈﹐其敬之哉﹗」永樂元年﹐遣使入賀卽位。自是﹐其國止稱暹羅國。二年﹐遣使坤文琨表貢方物。詔內使李興等賫敕往勞之。並賜文綺紗帛。四年﹐復貢方物。且乞量衡爲國中式。詔賜《古今烈女傳》﹐給與量衡。七年﹐王遣使奉儀物﹐祭仁孝皇后﹐命中官以告幾筵。是歲﹐復遣坤文琨貢方物。初﹐南海民何八觀等流移海島﹐遂入暹羅﹐至是因其使歸。上命傳諭國王﹐遣八觀等還﹐毋納流移﹐以取罪戾。並賫王金絨﹑薴絲﹑紗羅﹑織錦。八年﹐貢馬及方物。送中國流移人還。賜敕勞之。十年﹐復貢。十三年﹐昭祿羣膺卒。其子三賴波磨札剌的嗣位﹐以兵侵滿剌加國。滿剌加訴於朝。遣敕諭之﹐令與滿剌加平﹐敕曰「朕祗膺天命﹐君主華夷﹐體天地好生之心以爲治﹐一視同仁﹐無間彼此。王能敬天事大﹐修職奉貢﹐朕心所嘉﹐蓋非一日。比者滿剌加國王亦思罕答兒沙嗣立﹐能繼乃父之志﹐躬率妻子詣闕朝貢﹐其事大之誠與王無異。然聞王無故欲加之兵。夫兵者凶器﹐兩兵相鬥﹐勢必俱傷。故好兵非仁者之心。況滿剌加國王旣已內屬﹐則爲朝廷之臣。彼如有過﹐當申理於朝廷﹐不務出此而輒加兵﹐是不有朝廷矣。此必非王之意﹐或者左右假王之名﹐弄兵以逞私忿。王宜深思﹐勿爲所惑﹐輯睦鄰國﹐無相侵越﹐並受其福﹐豈有窮哉。王其畱意焉﹗十五年﹐賜王錦四疋﹐薴絲﹑紗羅各十疋﹔賜王妃薴絲﹑紗羅各六疋。十八年﹐又貢。遣中官楊敏等護貢使歸國﹐仍厚賫其王。十九年﹐王遣使柰懷等六十人入貢﹐謝侵滿剌加國之罪。賜紗幣有差。二十一年﹐又貢。賞賜使臣及通事總管客人蕃伴衣服﹑薴絲﹑絹布﹑靴﹑襪﹑履﹑金銀﹑紗帽諸物有差。詔定其例﹐使臣人等進到物貨俱免抽分﹐給與價鈔。給賞畢日﹐許於會同館開市﹐除書籍及玄黃紫皂大花西番蓮段並一應違禁之物不許收買﹐其餘聽貿易。二次使臣筵宴。回至廣東﹐布政司復宴。洪熙﹑宣徳間﹐至如常期。賜王及妃﹐各減永樂十五年之半。正統﹑景泰間﹐貢或不常﹐賜復舊例。成化十三年﹐主遣使羣謝提素英﹑必美亞二人來貢方物。美亞本福建汀州士人謝文彬也。昔年因販鹽下海﹐爲大風飄入暹羅﹐遂仕其國﹐官至嶽坤。嶽坤猶華言學士之類。至南京﹐其從子瓚相遇識之﹐爲織殊色花樣段疋貿易蕃貨。事覺下吏﹐始吐實焉。按四夷使臣多非本國之人﹐皆我華無恥之士。易名竄身﹐竊其祿位者。蓋因去中國路遠﹐無從稽考。朝廷又憚失遠人之心﹐故凡貢使至必厚待其人﹐私貨來皆倍償其價﹐不暇問其眞僞。射利姦氓叛從外國益眾﹐如日本之宋素卿﹐暹羅之謝文彬﹐佛郎機之火者亞三﹐凡此不知其幾也。遂使窺視京師﹐不獨經商細務。凡中國之盛衰﹐居民之丰歉﹐軍儲之虛實﹐與夫北虜之彊弱﹐莫不周知以去。故諸蕃輕玩﹐稍有恁陵之意﹐皆此輩爲之耳。爲職方者﹐可不愼其譏察也哉﹗十七年﹐遣行人姚隆﹝江西臨川人。成化辛丑進士﹞往冊封其王。弘治中﹐給事中林恆復奉使行冊封禮。刑部侍郎屠勛送林黃門詩曰「八月星槎萬里行﹐載將恩雨過蠻城。更籌每用占朝晷﹐土色還應識地名。陸賈有才堪使粵﹐班生無處不登瀛。誰云此去滄溟遠﹐飛夢時常到玉京。」大學士楊一淸贈林黃門詩曰「百年文軌萬方同﹐地盡暹羅古未通。封建屢崇昭代禮﹐揄揚兼伏使臣功。天連島嶼蠻煙靜﹐日射滄溟瘴雨空。聞道越裳王化在﹐幾多重譯頌聲中。」正徳十年﹐國王遣使貢方物﹐進金葉表文。詔譯其字﹐無有識者﹐禮部以聞。太學士梁儲疏曰「據提督四夷館太常寺卿沈冬魁等呈﹐該回回館教習主簿王祥等呈﹐切照本館專一譯寫回回字﹐凡遇海中諸國﹐如占城﹑暹羅等處進貢﹐來文亦附本館帶譯。但各國言語土字與回回不同﹐審譯之際﹐全憑通事講說。及至降敕回賜等項﹐俱用回回字。今次有暹羅國王差人來京進貢金葉表文﹐無人識認﹐節次審譯不便。及查得近年八百﹑大甸等處夷字失傳﹐該內閣具題暫畱差來頭目藍者歌在館教習成效。合無比照藍者歌事例﹐於暹羅國來夷人內選一二名在館﹐並選各館官下世業子弟數名送館﹐令其教習。待有成之日﹐將本夷照例送回本王等因﹐實爲便益。據此﹐臣等看得習譯夷字﹐以通朝貢﹐系是重事。今暹羅夷字委的缺人教習﹐相應處置﹐合無著禮部行令大通事並主簿王祥等﹐將本國差來通曉夷字人再加審譯﹐暫畱一二在館教習。待教有成效﹐奏請照便送回。庶日後審譯不致差誤。」上從之。按洪武十五年﹐命翰林侍講火原潔等編類《華夷譯語》﹐上以前元素無文字﹐發號施令但借髙昌書制蒙古字行天下﹐乃命原潔與編修馬懿赤黑等以華言譯其語。凡天文﹑地理﹑人事﹑物類﹑服飾器用﹐靡不俱載。復取《元祕史》參考﹐以切其字諧其聲音。旣成刊布﹐自是使臣往來朔漠﹐皆得其情。又凡四夷分十八所﹐設通事六十人。大通事有都督都指揮等官﹐統諸小通事﹐總理貢夷降夷及歸正人夷情番字文書譯審奏聞。夫此卽仿古象胥之制而設是官職﹐自國初迨正徳不過百有餘年﹐而遂失其所守﹐何也﹖且今四夷館中有譯字生﹑有平頭巾通事﹑有食糧通事﹑有官帶通事﹑有借職通事﹐以比太祖之時已數倍其員﹐而竟不能諳各國之來文﹐豈非校試之術疏﹐黜陟之法廢﹐人皆食其食不事其事故耶﹖迄至嘉靖間﹐如通事胡士紳等乃交結姦夷﹐捏陷本管主事陳九川等以興詔獄﹐則益不可言矣。玆欲肅其官常﹐使無素餐曠職﹐使毋詐上行私。以復太祖建官之盛典﹐謂非大宗伯之所當加意者哉﹗嘉靖元年﹐暹羅及占城等夷各海船番貨至廣東﹐未行報稅。市泊司太監牛榮與家人蔣義山﹑黃麟等私收買蘇木﹑胡椒並乳香﹑白臘等貨﹐裝至南京。又匿稅盤出﹐送官南京。刑部尙書趙鑑等﹐擬問蔣義山等違禁私販番貨例﹐該入官蘇木共三十九萬九千五百八十九斤﹑胡椒一萬一千七百四十五斤﹐可值銀三萬餘兩。解內府收貯公用﹐牛榮寅緣內鐺。得旨﹐這販賣商貨給主。刑部尙書林俊復疏﹐謂﹕「查得見行條例﹐通番下海買賣劫掠有正犯處死﹐全家邊衛充軍之條。買蘇木﹑胡椒千斤以上邊衛充軍貨物入官之條。所以嚴華夷之辯﹐謹禍亂之萌。今蔣義山等倚恃威權﹐多買番貨﹐天幸匿稅事發﹐將牛榮等參奏。陛下方兪正法之請﹐尋啟用幸之門﹐忽又有旨給主﹐明主愛一顰一笑敝褲以待有功者。今三萬餘兩之物果一敝褲比﹐給還罪人果賜有功比﹐皆臣等之所未諭也。伏望大奮乾剛﹐立斷是獄﹐將代爲營救並請討之人下之法司﹐明正其罪。」上乃詔贓物照舊入官。按夷中百貨﹐皆中國不可缺者。夷必欲售﹐中國必欲得之。以故祖訓𨿽絕日本而三市舶司不廢。市舶初設﹐在太倉黃渡﹐尋以近京師﹐攺設於福建﹑浙江﹑廣東。七年﹐罷未幾﹐復設。蓋北夷有馬市﹐西夷有茶市﹐江南海夷有市舶。所以通華夷之情﹐遷無有之貨﹐收徵稅之利﹐滅戍守之費。且以禁海賈抑姦商﹐使利權在上也。然夷貨之至﹐各有接引之家﹐先將重價者私相交易﹐或去一半﹐或去六七。而後牙人以貨報官﹐且爲之提督﹐如牛榮輩者復從而收臘之﹐則其所存以爲官市者又幾何哉﹗今提督𨿽革而接引積蠹莫之能去﹐蓋多勢豪爲主﹐久握其利。海道副使或行嚴緝﹐是非蜂起﹐是以難刷其敝。邇年浙﹑福之間都禦史朱紈勵禁接引﹐以致激生倭寇。然則市舶之當開與否﹐豈不有明鑑哉﹗三十二年﹐國王遣使坤隋離等貢白象及方物。白象已斃﹐遣象牙一枝﹐長八尺。牙首鑲金石橊子十顆﹐中鑲珍珠十顆﹐寶石四顆﹐尾置金剛錐一根﹐又金盒內貯白象尾爲證。三十七年﹐又貢方物。視舊頗不同。迄今貢使不絕。其國山形如白石峭礪﹐周千里。外山崎嶇﹐內嶺深邃。田平而沃﹐稼穡丰熟﹐气候常熱。風俗勁悍﹐專尙豪彊。侵掠鄰境﹐削檳榔木爲標槍﹐水牛皮爲牌﹐藥鏃等器﹐慣習水戰。王宮壯麗﹐民樓居。其樓密聯檳榔片﹐藤系之﹐甚固。籍以藤席﹐竹簟﹐寢處於中。王白布纏首﹐腰束嵌絲蛻加綿綺﹐跨象或乘肩輿。男女椎髻﹐白布纏頭﹐穿長衫﹐腰束靑花手巾。其上下謀議﹐刑法輕重﹐錢谷出入﹐凡大小事悉決於婦人。其志量在男子上﹐其男一聽苟合無序。遇中國男子甚愛之﹐必置酒飲﹐待歡歌畱宿。男陽嵌珠玉﹐富貴者範金盛珠﹐行有聲。婚則羣僧迎送﹐婿至女家﹐僧取女紅貼男額稱利市。婦人多爲尼姑道士﹐能誦經持齋﹐服色似略中國﹐亦造庵觀。能重喪禮﹐人死气絕﹐必用水銀灌養其屍﹐而後擇髙阜之地﹐設佛事葬之。釀秫爲酒﹐煮海爲鹽﹐以海貝代錢﹐每一萬个準中統鈔二十貫。貨用靑白花磁器﹑印花布﹑色絹﹑色緞﹑金﹑銀﹑銅﹑鐵﹑水銀﹑燒珠﹑雨傘之屬。其產﹕羅斛香﹝味極淸遠﹐亞於沈香﹞﹑大風子油﹑蘇木﹝其賤如薪﹞﹑犀﹑象﹑犀角﹑象牙﹑翠毛﹑黃蠟﹑花錫。其貢﹕象﹑象牙﹑犀角﹑孔雀尾﹑翠毛﹑龜筒﹑六足龜﹑寶石﹑珊瑚﹑金戒指﹑片腦﹑米腦﹑糠腦﹑腦油﹑腦柴﹑檀香﹑安息香﹑黃熟香﹑降眞香﹑羅斛香﹑乳香﹑樹香﹑木香﹑烏香﹑丁香﹑阿魏﹑薔薇水﹑丁皮﹑琬石﹑柴梗﹑藤竭﹑藤黃﹑硫黃﹑沒藥﹑烏爹泥﹑肉豆蔻﹑白豆蔻﹑胡椒﹑蓽撥﹑蘇木﹑烏木﹑大楓子﹑布﹑油紅布﹑白纏頭布﹑紅撒哈刺布﹑紅地絞節智布﹑紅杜花頭布﹑紅邊白暗花布﹑乍連花布﹑烏邊蔥白暗花布﹑細棋子花布﹑織人像花文打布﹑西洋布﹑織花紅絲打布﹑織雜絲打布﹑剪絨絲雜色紅花被面﹑紅花絲手巾﹑織人像雜色紅花文絲縵。其裏至﹕占城之極南﹐其道由廣東占城七晝夜至其國。按《禹貢》曰「島夷卉服。」召公曰「明王愼徳﹐四夷咸賓畢獻﹐方物惟服食器用。」蓋民生不可裸形而立﹐則衣服之需日用急焉。故先王制貢不貴珠玉而貴布帛。若是我朝四夷所獻﹐如朝鮮之薴布﹐哈密之ふ布﹐交之白絹﹐皆重服用也。然暹羅海島異俗﹐而能諳於織作﹐絲之貢數品﹐布之貢十有三品﹐如此可謂知所重矣。今天下惟浙東諸郡頗能盡力蠶桑﹐其他各省多不識繅繭。江淮𨿽多綿花﹐而不事紉織﹐是何異於暹俗之勤敏哉﹗◎眞臘○滿剌加滿剌加國﹐古哥羅富沙也。在占城極南﹐自爪哇舊港順風八晝夜可至。其國瀕海﹐山孤人少。漢時嘗通中國﹐受羈屬於暹羅。每歲輸金四十兩爲稅﹐故未嘗稱國。本朝永樂三年﹐其王西利八兒速刺遣使奉金葉表文朝貢。賜王彩緞襲衣。七年﹐命中官鄭和等持詔封爲滿剌加國王。賜銀印﹑冠帶﹑袍服。使者言王慕義﹐願同中國屬郡﹐歲效職貢。又請封其國之西山﹐定疆域界﹐俾暹羅不得侵擾。上悉從之。詔封西山爲鎭國山。賜以禦制碑文﹐勒石其上。上以蹇義善書﹐手授金龍文箋﹐命書其詔。偶落一字﹐義奏曰「敬畏之極﹐轍復有此﹗」上曰「朕亦有之。此紙難得﹐姑注其旁可也。」義曰「示信遠人﹐豈以是惜﹗」上深然之。復授以箋﹐更書之。九年﹐嗣王拜裏蘇剌率其妻子陪臣五百四十餘人來貢廣州﹐驛聞。上念其輕去鄕土﹐跋涉海道而至﹐遣中官海壽﹑禮部郎中黃裳等往宴勞之。復命有司供張會同館。旣至﹐奉表入見。並獻方物。上禦奉天門宴勞之。別宴王妃及陪臣等。仍命光祿寺日給牲牢上尊﹐命禮部賜王錦繡龍衣二襲﹑麒麟衣一襲及金銀器皿幃幔ブ褥﹔賜王妃及其子侄陪臣兼從文綺紗羅襲衣有差。出就會同館復宴。旣而王辭歸﹐餞於奉天門﹐別餞王妃陪臣等。賜敕勞王曰「王涉海數萬里至京﹐坦然無虞者﹐蓋王之忠誠﹐神明所佑也。朕與王相見甚歡﹐固當且畱﹐但國人在望﹐宜往慰之。今天气尙寒﹐順風帆去﹐實爲厥時。王途中善飲食善調護﹐副朕眷念之懷。」賜王金鑲玉帶﹑儀仗﹑鞍馬﹑黃金百兩﹑白金五百兩﹔賜妃冠服﹑白金二百兩﹔賜王子侄冠帶並陪臣等各賞賫宥差。復命禮部餞於龍江驛﹐仍賜宴於龍潭驛。十一年﹐王遣人至爪哇國索舊港地。謂請於中國﹐已許之矣。上詔爪哇勿聽。十二年﹐王母來朝﹐宴賜如待王妃。十七年﹐國王亦思罕答兒沙嗣立。復率妻子入朝。後暹羅國欲舉兵攻之﹐遣使來告。上詔暹羅與平。二十年﹐其子西哩麻哈刺以父新歿﹐率其妃及陪臣至闕朝貢。宣徳九年﹐復至。景泰中﹐王子無答佛哪沙請封。遣兵科給事中王暉往封之。天順三年﹐王卒。其子蘇丹茫速沙襲爵。成化十四年﹐嗣王復請封。上命禮科給事中林榮爲正使﹐行人黃乾亨爲副使往封之。竣事而還。舟抵洋嶼遭風﹐並溺於海上。湣之﹐遣官諭祭。榮贈某官﹐乾亨贈司副。各錄一子入冑監。乾亨子後登第﹐卽南畿提學禦史如金也。按乾亨之曾祖名壽生﹐永樂中爲檢討。祖子嘉以孝行﹐起知束鹿縣。父深﹐景泰中拜監察禦史。又壽生﹐永樂戊子應天發解﹐其年縣庠楊慈亦在本省發解﹐時稱同科兩元﹐爲一邑之盛。至乾亨復中成化甲午第一﹐時稱祖孫兩元﹐爲一門之盛。蓋四世甲科二榜首一監察﹐其榮遇眞罕儷者。然《八閩志》載壽生惇行義﹐勤問學﹐經史百氏多所貫通。尢邃《詩經》﹐一時從遊之士多取髙第﹐爲時聞人。而莆之業是經者﹐壽生實其初祖﹐則乾亨之家學淵源亦不誣也。其乾亨銜命﹐而蒙難殞其身﹐以昌其子。豈非天之報其世徳也哉﹗又按航海之役﹐本亦危道。觀陳侃《琉球》一錄﹐幾覆者再。若人有後錄﹐天必相之。如宋劉崇之爲侍郎使金﹐渡黃河﹐先一夜河口舟人夢岸上軍馬數百﹐有神人大呼曰「明日有劉侍郎渡河﹐見奉嶽府指揮令我擁護﹐爾等須用小心。」次日崇之至。值河水泛漲﹐中流失楫﹐舟人倉裏無措。其舟自風浪中直抵岸下。隔河望﹐水中若有數十人操舟而行者。﹝崇之爲兒時﹐書齋文籍爲鼠嚙﹐戲書一判示土地云「爾不職﹐杖一百﹐押出齋門。」是夜其師夢老人曰「某實不職﹐煩一言於侍郎免斷。」次日﹐其師以告。崇之遂毀其判。夜又夢老人曰「謝教授救解﹐有少白金爲謝。」次早亍書幾上得銀一片。大以爲異。後崇之果爲侍郎。﹞此與天妃之相陳侃﹐若一揆耳。因是知人之出處生死﹐自有定數﹐非人所爲。常聞黃門傳凱﹝南安人﹞奉使海蕃。禱夢於九鯉之神﹐夢中神語曰「靑艸流沙六六灣。」及覺﹐莫測其何指也。旣至蕃國﹐宴間﹐其王請曰「有一聯句﹐求天使對之。曰『黃河濯水三三曲』。」蓋黃河九曲﹐彼以能知我地裏相誇也。凱忽憶夢語﹐卽應曰「靑艸流沙六六灣。」王起拜謝﹐相待益恭。蓋彼處有靑艸渡三十六灣﹐以使臣亦能識其地裏故耳。夫此未來之對語﹐鬼神預知﹐豈不有數存焉。而況人之生死乎﹗凡我乘槎之士﹐幸則爲劉崇之﹑陳侃而不躍躍以喜﹐不幸則爲林榮﹑黃乾亨而不戚戚以懼。亦曰﹕莫非命也﹐順受其正而已。後國王復遣使進火雞。至今通貢不絕。按火雞軀大如鶴﹐羽毛雜生﹐好食火炭。駕部員外張汝弼親試餵之。其國舊名五嶼﹐東南距海﹐西北皆山﹔地瘠鹵﹐田瘠少收。內有山泉流爲溪﹐於中淘沙取錫。煎成塊曰鬥錫﹐每塊重官秤一斤四兩。及織芭蕉心簟﹐惟以斗錫通市﹐無他產。气候朝熱暮寒﹐男女椎髻﹐身膚黑漆﹐間有白者﹐唐人種也。俗尙淳厚。民淘錫﹑网魚爲業。屋如樓閣而不鋪板﹐但用木髙低層布連牀就榻。箕踞而坐﹐飲食廚廁俱在上。貨用靑白磁器﹑五色燒珠﹑色絹﹑金銀之屬。其山曰﹕鎭國。其產曰﹕錫﹑布﹑蘇木﹑胡椒﹑象牙﹑犀角﹑硫黃﹑玳瑁。其貢﹕番小廝﹑犀角﹑象牙﹑玳瑁﹑鶴頂﹑鸚鵡﹑黑熊﹑黑猿﹑白麂﹑鎖袱﹝哈烈亦產。一名梭服﹐鳥毳爲之﹐紋如紈綺﹞﹑金母鶴頂﹑金廂戒指﹑撒哈剌﹑白芯布﹑姜黃布﹑撒都細布﹑西洋布﹑花縵﹑片腦﹑梔子花﹑薔薇露﹑沈香﹑乳香﹑黃速香﹑金銀香﹑降眞香﹑紫檀香﹑丁香﹑烏木﹑蘇木﹑大風子﹑番錫﹑番鹽。其道由廣東。按別誌云「滿剌加國海旁之人﹐亦能刳木爲舟以取魚。然海中有所謂龜龍者﹐髙四尺﹐四足﹐身負鱗甲﹐露長牙﹐遇人卽嚙嚙卽死。漁人甚畏其害。又山有黑虎﹐視虎差小﹐能變人形﹐白晝羣入於市﹐人有覺其爲虎者乃擒殺之。予嘗聞牛哀化虎﹐博殺其兄﹔涪民變虎﹐夜食其豕。未聞以虎化人者。獸之化人﹐如鹿之爲黃衣郎﹐豕之爲烏將軍﹐猿之爲袁公﹐狐之爲阿紫﹐皆年久成精。而今隨常可變﹐亦甚異哉。﹝其國自奉正朔後﹐不屬暹羅﹞◎南蠻◎爪哇爪哇國﹐古訶陵也。一曰婆﹐在眞臘之南﹐濱海﹔一云在海中﹐自占城起程﹐順風二十晝夜可至其國。其屬夷有蘇吉丹﹑打板﹑綱底勿數種。舊傳鬼子魔天與一罔象靑面紅身赤髮相合﹐凡生子百餘﹐常食啖人血肉﹐佛書所云鬼國﹐卽此地也。其被啖幾盡﹐忽一日雷震石裂﹐中坐一人﹐眾稱異之﹐遂爲國王。卽領餘眾驅逐罔象而除其害﹐自是生齒安業。至今其國之遺文﹐載此事已一千三百七十六年﹐考之當在漢時。國中以木爲城。有文字﹐知星歷。國王以其子三人爲副王。官有落佶連四人﹐共治國事。如中國宰相﹐五月俸﹐隨時量給土產諸物。次有文吏三百餘員﹐目爲秀才。又有卑官殆千員。唐貞觀末﹐嘗遣使入貢。宋元嘉十二年﹐遣使朝貢﹐後絕。淳化三年十二月﹐其王穆羅茶遣使來朝貢。雲中國有眞主﹐本國乃修朝貢之禮。使還﹐賜金幣甚厚﹐仍賜良馬戎具以從其請。大觀三年﹐遣使入貢。詔禮之如交。建炎三年﹐以南郊恩制﹐授婆國王懷遠軍節度琳州管內觀察處置等使金紫光祿大夫檢校司空使持節琳州刺史兼禦史大夫上柱國婆國王。紹興二年﹐復加食邑實封。其地名蘇魯馬者﹐爲商舶所聚﹐米糧貨物甚眾。猢猻數百成羣。唐時﹐有一人家五百餘口﹐男婦凶惡。忽日一僧至其家﹐與論吉凶之事﹐其僧取水巽之﹐俱化爲猿猴﹐止畱一老嫗不化﹐今舊宅尙存。土人及商者常設飲食擯榔花果肉類以祭之﹐不然﹐則禍甚驗也。其村有杜板者﹐在海灘﹐有水一泓﹐甘淡可飲﹐稱爲聖水。元世祖嘗舉兵伐其國﹐不克。後遣將史弼﹑髙興徵之﹐數月不下。舟中乏水﹐糧盡﹐二將拜天況曰「奉天伐蠻﹐若天與我水卽生﹐不與則死。」遂插槍鹹苦海中﹐其泉隨槍湧起。水味甘甜﹐眾軍汲而飲之。乃令曰「天賜助我﹐可力戰也。」兵威由是大振﹐啖聲奮擊﹐番兵百萬餘眾悉敗走。乘勝長驅﹐生擒番人烹而食之。至今﹐稱中國能食人也。遂獲酋長以歸﹐旣服罪﹐尋放還﹐仍封爲爪哇國王。其港口入北馬頭曰新村。居民環接﹐編茭樟葉覆屋﹐鋪店連行﹐爲市買賣。其地富饒﹐珍珠﹑金銀﹑鴉鶻石﹑貓睛﹑靑紅車渠﹑瑪瑙﹑豆蔻﹑艸﹛艸發﹜子﹑花木香﹑靑鹽無所不有。蓋通商旅最眾也。本朝洪武二年﹐遣行人吳用﹑顏宗魯賜其國璽書﹐書曰「中國正統﹐胡人竊據百有餘年﹐綱常旣隳﹐冠履倒置﹐朕是以起兵討之。垂二十年﹐海內悉定。朕奉天命﹐以主中國﹐恐遐邇未聞﹐故專報王知之。使者已行﹐聞王國人扌只某丁前奉使於元﹐還至福建而元亡﹐因來居京師。朕念其久離爪哇﹐必深懷念﹐今復遣人送還。頒去《大統歷》一本﹐王其知正朔所在﹐必能奉若天道。俾爪哇之民安於生理﹐王亦永保祿位﹐福及子孫。其勉圖之弗怠。」三年﹐其主昔裏八達遣使朝貢。納前元所授宣敕二道﹐詔封爲國王。九年﹐封三佛齊國。其王八達那巴那務怒朝廷待三佛齊與之埒﹐使臣過其境﹐邀殺之。十三年﹐復遣其臣阿烈彜列時奉金葉表文﹐貢黑奴三百人。俟命月餘﹐俾歸﹐因詔諭其王曰「聖人之治天下﹐四海內外皆爲赤子﹐所以廣一視同仁之心。朕君主華夷﹐按馭之道﹐遠邇無間。爾邦僻居海島﹐頃嘗遣使中國﹐𨿽云修貢﹐實則慕利。朕皆推誠以禮待焉。前者﹐三佛齊國王遣使奉表來請印綬﹐朕嘉其慕義﹐遣使賜之﹐所以懷柔遠人。爾柰何設爲姦計﹐誘使者而殺害之﹖豈爾恃險遠﹐故敢肆侮如是歟﹖今使者來﹐本欲拘畱﹐以其父母妻子之戀﹐夷夏則一﹐朕惟此心特命歸國。爾國王當省己自修﹐端秉誠敬﹐毋蹈前非﹐幹怒中國﹐則可以守富貴。其或不然﹐自致殃咎﹐悔將何及﹗」三十年﹐上以爪哇所屬三佛齊國挾詐﹐阻絕商旅。禮部移文暹羅轉達其國諭之。後其國分爲東西。永樂元年﹐西王都馬板遣使奉表賀卽位。貢五色鸚鵡﹑孔雀。福建參議辛彥博伴押至京。賜其王襲衣文綺。二年﹐東王孛令達哈亦遣使朝貢。且奏請印章。命鑄塗金銀印賜之。復賜東西二王薴絲﹑紗羅﹑帳幔﹑手巾﹑羊酒﹑器皿。王妃薴絲﹑紗羅﹑手巾等物。三年﹐遣行人譚勝受往爪哇招流民梁道明等。勝受者﹐廣東南海人。洪武癸酉鄕貢進士﹐爲臨桂縣丞﹐以政最召爲監察禦史。俄降行人。初南海梁道明貿易於爪哇國﹐久而情熟﹐挈家住居﹐積有年歲。閩﹑廣軍民棄鄕裏爲商從之者至數千人﹐推道明爲長。指揮孫鉉使海南諸蕃﹐遇道明子及二奴﹐挾與俱歸。聞於朝﹐乃遣勝受同千戶楊信賫敕招往之。道明屬其副施進卿代領其眾﹐自隨勝受偕鄭伯可寄來朝貢方物。賜道明等襲衣並文綺﹑繒帛甚盛。上以勝受奉使稱旨﹐擢浙江按察使。是年﹐西王復貢。其旁近三小國各遣使同至朝貢。俱賜文綺襲衣﹝三國﹕牒裏﹑日羅治﹑金貓裏﹞。四年﹐西王貢珍珠﹑珊瑚﹑空靑等物。東王亦貢馬。旣而西王與東王相戰﹐遂殺東王。時我使人舟過東王城﹐被西王殺我百七十人。西王遣使言東王不當立﹐已擊滅之矣。降詔切責。五年﹐西王都馬板上表請罪。願償黃金六萬兩﹐復立東王之子。從之。六年﹐西王都馬板獻黃金一萬兩謝罪。禮部臣言其欠償金五萬兩﹐下使者法司治之﹐上曰「遠人欲其畏罪則已﹐豈利其金耶﹗且旣能知過﹐所負金悉免之。」仍遣使賫敕諭意﹐賜鈔幣而還。八年﹐西王貢馬及方物。十一年﹐西王又貢。使還。敕曰「前內官吳賓等還言﹐王恭事朝廷﹐禮待敕使﹐有加無替。比聞王以滿剌加國索舊港之地而懷疑懼。朕推誠待人﹐若果許之﹐必有敕諭。今旣無朝廷敕書﹐王何疑焉﹗下人浮言愼勿聽之。今賜王文綺﹑紗羅至可領也。」十三年﹐西王都馬板更名楊惟西沙﹐遣使謝恩。十六年﹐西王遣使獻白鸚鵡。十九年﹐又貢。而東王久不至﹐蓋爲其並不復果立矣。西王自宣徳後﹐亦久不至。正統三年﹐復遣使貢。賜王薴絲十疋﹐紗羅各三疋﹐妃薴絲六疋﹐紗羅各二疋。以後回賜不爲例。八年﹐令其國三年一貢。景泰三年﹐西王遣使求討傘蓋﹑蟒龍衣服。詔各給其一。四年﹐復貢方物。宴犒其使﹐賞賜織金素羅衣服靴襪。通事頭目人等女使並女頭目俱同。又命賫彩幣﹐賜王及妃。自後不常至﹐間或朝獻云。其國四鄕。初至杜板﹐僅千家。二酋主之﹐皆廣東漳泉人。流寓最久。又東行半日至廝村﹐中國人客此成聚落。遂名新村﹐約千餘家﹐村主廣東人。番舶至此互市。又南水行可半日﹐至淡水港﹐乘小艇行二十餘里﹐至蘇魯馬。亦有千餘家﹐半中國人。港旁大洲﹐林木蔚茂﹐有長尾猱數萬。又水行八十里至漳沽﹐登岸﹐西南陸行半日﹐至王所居。僅二三百家﹐總領七八人。王宮磚墉﹐墉髙餘三丈﹐方三十餘里﹐屋髙四丈。地覆板﹐蒙藤花席﹐跏趺而坐。民居茅茨磚庫﹐坐臥於內。刑無鞭朴﹐罪不問輕重﹐藤擊刃殺之。市用中國古錢。衡量倍於中國。國人大抵三種﹕西番賈胡居久者﹐服食皆雅潔。中國流寓者﹐尙回回教﹐持齋受戒﹐曰唐人。土人顏色黝黑﹐坐臥無椅榻﹐飲食無匙箸﹐啖蛇蟻虫蚓﹐與犬同寢食﹐不爲穢也。其婚姻無媒妁﹐惟納黃金於女家。男造女家後五日迎歸﹐金鼓刀盾前後甚都。婦被髮跣足﹐縈嵌絲﹐戴被金珠﹐彩飾寶妝。其國地廣人稠﹐甲兵火銃﹐爲東洋諸番之雄。其俗尙气好鬥。生子一歲便以匕首佩之﹐刀極精巧﹐名曰不刺頭﹐以金銀象牙雕琢爲靶。凡男子﹐老幼貧富皆佩於腰間﹐若有爭詈﹐卽拔刃相剌。蓋殺人逃三日而出﹐卽無事矣。男子猱頭裸身﹐赤腳﹐腰圍單布手巾。能飲酗酒﹐重財輕命。婦人亦然﹐惟項金珠﹐聯紉帶之﹐兩耳塞茭樟葉圈於竅中。有病不服藥﹐但禱神求佛。其喪事﹐凡主翁病死﹐婢妾輩相對而誓曰「死則同往。」監殯之日﹐妻妾奴婢皆滿頭簪艸花﹐披五色手巾﹐隨屍至海邊或野地﹐畀屍於沙地﹐俾眾犬食盡爲好。如食不盡﹐則悲歌號泣﹐堆柴於旁﹐眾婦坐其上﹐良久乃縱火燒柴而去死﹐蓋殉葬之禮也。其王椎髻﹐戴金鈴﹐衣錦袍﹐躡革履﹐坐方牀。官吏日謁﹐三拜而退。出入乘象﹐或乘牛﹐或腰輿。壯士五七百人執兵器以從。國人見王皆坐﹐俟其過方起。不設刑禁﹐犯罪者隨輕重出黃金以贖。惟寇盜則置諸死。剪銀葉爲錢博易。室宇壯麗﹐飾以金碧。飲食丰潔。土不產茶﹐其酒出於椰子及蝦柔丹樹﹐或以桄榔檳榔釀成﹐亦甚香美。其田膏腴﹐地乎衍﹐穀米富饒﹐倍於他國。民不爲盜﹐道不拾遺。人有名而無姓。五月遊江﹐十月遊山﹐或乘山馬﹐或乘軟兜。樂有橫笛﹑鼓板﹐亦能舞。諺云「太平婆」者﹐此也。其山川﹕曰保老岸山﹝在蘇吉丹國。凡番舶未到﹐先見此山。頂聳五峯﹐時有云覆其上﹞﹔曰鸚鵡山﹝產鸚鵡﹞﹔曰八節澗﹝乃爪哇咽喉﹐必爭地。元史弼嘗會兵於此﹞。其產﹕金﹑銀﹑珍珠﹝番名沒爹蝦羅﹞﹑犀角﹝番名低蜜﹞﹑象牙﹝番名象羅﹞﹑玳瑁﹑沈香﹑茴香﹑靑監﹝不假煎煮﹐日曬而成﹞﹑檀香﹝樹與葉似荔枝﹞﹑龍腦香﹑丁香﹝番名香爲昆燉盧林﹞﹑蓽澄茄﹝其藤蔓衍﹐春花夏實。花白而實黑﹞﹑木瓜﹑椰子﹑蕉子﹑甘蔗﹑芋﹑檳榔﹑胡椒﹝樹如葡萄。以竹木爲棚架﹐三月花﹐四月實﹐五月收采曬漧﹞﹑硫黃﹑紅花﹑蘇木﹑桄榔木﹑吉貝﹑絞布﹝有繡絲紋﹑雜色絲紋﹞﹑裝劍﹑藤簟﹑白鸚鵡﹝能馴言語歌曲﹞﹑孔雀﹑倒掛鳥﹝身形如雀而羽五色﹐日間聞好香則收而藏之羽翼間﹐夜則張尾翼而倒掛以放香﹞﹑猴﹝國中山多猴﹐不畏人﹐呼以霄霄之聲卽出﹐或投以果則二大猴先至。士人謂之猴王﹑猴夫人﹐食畢。羣猴食其餘﹞。其貢﹕胡椒﹑蓽茇﹑蘇木﹑黃臘﹑烏爹泥﹑金剛子﹑烏木﹑番紅土﹑薔薇露﹑奇南香﹑檀香﹑麻藤香﹑速香﹑降香﹑木香﹑乳香﹑龍腦﹑血竭﹑肉豆蔻﹑白豆蔻﹑藤竭﹑阿魏﹑蘆薈﹑沒藥﹑大楓子﹑丁皮﹑番木鱉子﹑悶虫藥﹑碗石﹑蓽澄茄﹑烏香﹑寶石﹑珍珠﹑錫﹑西洋鐵槍﹑摺鐵刀﹑芯布﹑紅油布﹑孔雀﹑火雞﹑鸚鵡﹑玳瑁﹑孔雀尾﹑翠毛﹑鶴頂﹑犀角﹑象牙﹑龜筒﹑黃熟香﹑安息香。其入貢三年一期﹝正統八年定﹞。後無恆。其裏至﹕東古女人國﹐西爲三佛齊國﹐南古大食國﹐北占城國﹐達於京師。◎三佛齊三佛齊﹐前代至洪武間爲國。今爲舊港宣慰司地﹐古幹陀利也。在占城之南﹐相距五日程。居海中﹐或曰居眞臘﹑爪哇之間。泉州僧本稱說﹐其表兄爲海賈﹐欲往三佛齊﹐法當南行二日而東。否則值焦土﹐船必糜碎。此人行時遇風迅﹐船駛旣二日半﹐意其當轉而東﹐卽回柁﹐然已無及﹐遂落焦土﹐一舟盡溺。此人獨得一木﹐浮水三日﹐漂至一島畔﹐度其必死。捨木登岸﹐行數十步﹐得一小徑﹐路甚光潔﹐若常有人行者。久之﹐有婦人至﹐舉體無片縷﹐言語啁札﹐不可曉。見外人﹐甚喜。攜手與歸石室中。至夜與共寢。天明﹐舉大石塞其外﹐婦人獨出﹐至日脯時歸﹐必賫異異至。其味珍甚佳﹐世所無者。畱稍久﹐始聽自便。如是七八年﹐生三子。一日總步至海際﹐適有舟抵岸﹐亦泉人。以風誤至者﹐乃舊相識﹐急登之。婦人奔走﹐號呼戀戀﹐度不可回﹐卽歸取三子對此人裂殺之。其島甚大﹐然但有此一婦人耳。爲國時所管十五州。又有旁近屬國曰單馬令﹑淩牙斯﹑蓬丰﹑登牙儂﹑細蘭諸種。國主號曰詹卑。其人多姓蒲。梁天監元年入貢﹐後絕。唐天初﹐復通中國。宋建隆以後﹐遣使入貢。淳化三年﹐廣州上言﹐其使蒲押院黎前年來貢歸道﹐聞本國爲婆﹝卽爪哇。﹞所侵﹐駐南海一年﹐今春欲歸。至占城風信不利﹐復還。乞詔諭本國。從之。熙寧十年﹐使其臣保順慕化大將軍入見﹐以金蓮花貯珍珠龍腦來獻。元丰中﹐使至者再。本朝洪武二年﹐遣行人趙述使其國。四年﹐述還。國主馬哈剌札八剌卜遣使奉金字表文隨述貢方物。賀卽位。賜《大統歷》並諸文綺。六年﹐復遣使賀正旦﹐貢方物。八年﹐朝使招諭拂國﹐歸歷其地﹐遣使隨入貢。九年國主卒。嗣子麻那者巫裏表乞紹封﹐且請國印綬。上遣使賫詔冊封﹐賜印用駝紐﹐銀質﹐塗以金。詔曰「朕自混一區宇﹐常遣使招諭諸番。爾三佛齊國王卽稱臣入貢﹐於玆有年。今秋使者賫表至﹐知王薨逝﹐爾麻那者巫裏以嫡子當嗣王位﹐不敢擅立﹐請奉於朝﹐可謂賢矣。朕嘉其誠﹐是用遣使賜以三佛齊國王之印。爾當善撫邦民﹐永爲多福。」十年﹐詔賜王及使臣織金﹑彩緞﹑紗羅﹑靴襪有差。三佛齊本臣屬於爪哇者。本朝開國之初﹐海外諸番通使不絕﹐商旅便之。自胡惟庸謀亂﹐三佛齊因而遣間諜紿我使臣羈畱於境。爪哇國王聞知其事﹐戒三佛齊﹐令其禮送還朝。自後諸國道路不通﹐商旅阻絕。上欲遣使諭爪哇國﹐恐三佛齊中途阻之。命禮部移咨暹羅國王轉達爪哇曰「自有天地以來﹐卽有君臣上下之分﹐且有中國四夷之禮﹐自古皆然。我朝混一之初﹐安南﹑占城﹑眞臘﹑暹羅﹑大琉球皆修臣職。惟三佛齊梗我聲教。夫智者憂未然﹐勇者能從義。彼三佛齊以蕞爾之國而行姦於中國之中﹐可謂不畏禍者矣。爾暹羅國王猶守臣職﹐我皇上眷愛如此。可轉達爪哇﹐俾以大義告於三佛齊。三佛齊系爪哇統屬﹐其言必信。或能攺過從善﹐則與諸國咸禮遇之如初﹐勿自疑也。」其後爪哇並三佛齊﹐廢其國。其地有舊港﹐商舶所聚。爪哇置小酋以司市易。南海商人梁道明棄鄕裏來居﹐積歲聚眾﹐爲之酋長。永樂三年﹐遣行人譚勝受招之還﹝詳具爪哇傳中﹞。按梁道明﹑王直並入海爲商者。道明其終歸於首丘。王直其終徇於槁街﹐人其可不知順逆以擇禍福也哉﹗五年﹐中使鄭和往西洋還﹐泊舊港﹐遇海賊陳祖義等招之。陳祖義者﹐廣東人。脫罪避居舊港﹐久之得爲三佛齊將領﹐暴橫掠過客。至是因鄭和之招﹐詐降潛謀邀劫和。有施進卿者﹐祖義鄕人也﹐訴於和。和整兵擒祖義﹐誅其黨五千餘人。承制官進卿畱舊港爲將領。祖義械送京師﹐斬於市。諸番聞之﹐皆服。是年﹐舊港酋長施進卿遣婿丘彥誠入貢。詔設舊港宣慰使司。命進卿爲宣慰使﹐賜印浩﹑冠帶﹑文綺。二十一年﹐進卿子濟孫復遣彥誠奏父卒。請封﹐並言印爲火所毀﹐請復給。命濟孫襲宣慰使﹐賜冠帶﹑織金﹑文綺﹑襲衣﹑銀印﹐中使鄭和賫往賜之。自是比諸番國﹐朝貢不絕。其國在海中﹐扼諸番舟車往來之咽喉。商旅過不入﹐輒出船合戰﹐故諸國之商舶輻輳。累甓爲城﹐人民散處城外。水多地少﹐部領者皆在岸造屋居之﹐周匝皆僕從住宿。其餘民庶皆於水架木筏﹐蓋屋而居。覆以椰葉﹐以木椿拴闌﹐或水長則筏浮起﹐不能沒也﹔或欲別居﹐起椿去之﹐連屋移徙﹐不勞財力。四時之气多熱少寒﹐冬無霜雪﹐土沃倍於他壤。古云「一年種谷﹐三年生金」﹐言其米谷盛而多貿金也。民故富饒﹐俗囂好淫。男女推髻﹐穿靑綿布衫﹐用香油塗身。以金銀貿易。貨用燒五色珠﹑靑白磁器﹑銅鼎﹑五色布﹑絹﹑色緞﹑大小磁甕﹑銅錢之屬。民習水陸戰﹐臨敵敢死﹐服藥﹐兵刃不能傷擊。兵隨時徵發﹐立酋長統率之。自備兵糧﹐平時亦不輸徵稅。凡文字用梵書﹐其王指環爲印。亦有中國文字﹐上表章用焉。三佛齊本南蠻別種﹐初隸爪哇﹐有地十五州。東距爪哇﹐西距滿剌加﹐南距大山﹐西北濱海。其產﹕金﹑銀﹑水晶﹑珠﹑琉璃﹑犀﹑象﹑象牙﹑安息香﹝樹脂﹐其形色類核桃穰﹐不宜於燒﹐然能發眾香﹐故人取以和香﹞﹑龍腦香﹑檀香﹑烏桶木﹝單馬令國出。樹似上櫚﹐可爲器﹞﹑貓睛石﹝細蘭國出。瑩潔明透﹐如貓眼睛﹞﹑沈香﹑乳香﹝樹如榕﹐以刀斫之﹐液溢於外﹐凝結而成。其爲品十﹐有其名滴乳瓶乳袋者黑榻纏未之別﹞﹑薔薇水﹝卽薔薇花上露。花與中國薔薇不同﹐土人多取其花水以浸代露﹐故僞者多﹐以琉璃瓶試之﹐翻搖數四﹐其泡周上下者爲眞﹞﹑萬歲棗﹑木香﹝樹類絲瓜﹐冬取根曬漧﹞﹑褊桃﹑婆律香﹑薰陸香﹑蘆薈﹝艸屬﹐狀如鱟尾﹐采之以玉器搗研成膏﹐名曰蘆薈﹞﹑梔子花﹝色淺紫﹐香淸越。其花稀有之﹐土人采之曝漧﹐藏琉璃瓶中﹞﹑沒石子﹝樹如樟﹐開花結實。如中國茅栗﹞﹑蘇合油﹝以濃而無滓者爲上﹞﹑膃肭臍﹝獸形如狐﹐腳髙如犬﹐走如飛。取其腎以潰油﹐名曰膃肭臍﹞﹑阿魏﹝樹不甚髙﹐土人納竹筒於樹稍﹐脂滿其中﹐冬月破筒取脂﹐卽阿魏也。或曰其脂最毒﹐人不敢近。每采時系羊樹下﹐自遠射之﹐脂之毒著於羊﹐羊斃卽爲魏﹞﹑珊瑚﹝生海中最深處。初生色白﹐漸長變黃﹐以絲繩系五爪鐵貓兒﹐用黑鉛爲墜﹐擲海中取之。初得肌理軟膩﹐見風則漧硬﹐變紅色者爲貴﹐若失時不取﹐則蠹敗﹞﹑沒藥﹝樹髙大如松﹐皮厚一二寸﹐采時掘樹下爲坎﹐用斧伐其皮﹐脂流於坎﹐旬餘取之﹞﹑血竭﹝樹略同沒藥﹐采亦如之。自乳香以下諸物多大食諸番出而蘋於三佛齊國﹞﹑又產鶴頂﹑火雞﹑神鹿﹐鶴頂鳥大於鴨﹐腦骨厚寸餘﹐外黃內赤﹐鮮麗可愛。火雞大於鶴﹐頸足亦似鶴﹐軟紅冠﹐銳嘴﹐毛如靑羊色﹐爪甚利﹐傷人腹致死﹐食炭。神鹿大如巨豕﹐髙可三尺﹐短毛喙﹐啼三合。其貢﹕黑熊﹑火雞﹑孔雀﹑五色鸚鵡﹑諸香﹑兜羅錦被﹑布﹑白獺﹑龜筒﹑胡椒﹑肉豆蔻﹑番油子﹑米腦。其裏至﹕占城國南五日。其入貢自廣東達於京師。◎氵孛泥氵孛泥國在西南大海中。所統十四州﹐前代屬爪哇﹐不通中國。宋太平興國中﹐國主向打始因商人蒲盧歇遣使入貢。元丰中﹐國主錫裏麻喏遣使又至。自後久絕。本朝洪武三年﹐命監察禦史張敬之﹑福建行省都司沈秩﹝秩﹐烏程人﹞持詔往諭。至其國﹐國主馬合漠沙倨傲無禮。秩令譯言曰「皇帝撫有四海﹐日月所照﹐霜露所墜﹐無不奉表稱臣。氵孛泥以彈丸之地﹐乃欲抗天威耶﹗」國主大悟﹐舉手加額曰「皇帝爲天下主﹐卽吾君父﹐安敢云抗﹖」秩折之曰「王旣知君父之尊﹐爲臣子柰何不敬﹖」亟撤去座﹐更設薌幾﹐置詔書其上﹐命國主帥官屬列拜於庭。秩奉詔立宣之﹐王俯伏以聽﹐因曰「近者蘇祿來侵﹐子女玉帛盡爲所掠。必俟三年後﹐國事稍舒﹐當造舟入貢。」秩曰「皇帝登大寶已有年矣﹐四夷之國﹐東則日本﹑髙麗﹐南則交﹑占城﹑婆﹐西則吐蕃﹐北則蒙古諸部落﹐使者接踵於道。王卽行已晚﹐何謂三年﹖」國主曰「地瘠民貧﹐愧無奇珍以獻﹐故將遲遲爾﹐非有他也。」秩曰「皇帝富有四海﹐豈有所求﹖但欲王之稱藩一示﹐無外爾。」國主曰「容與相臣圖之。」又明日﹐其相王宗恕來曰「使者之言良是﹐請以五月五日成行。」爪哇有人問國主曰「蘇祿來攻﹐王帥師卻之。今聞歸誠中國﹐無我婆矣。」國主惑之。秩復走見國主﹐國主辭以疾。秩大言謂宗恕曰「爾謂婆非中國臣耶﹖婆尙稱臣﹐於爾國乎何有﹖使者還朝﹐天兵旦夕至﹐𨿽欲噬臍﹐悔何及乎﹖」宗恕悚然曰「敬聞命矣。」入白國主。大會其屬﹐共議遣亦思麻逸等入朝。更以金佩刀﹑吉貝布爲贈。秩毅然辭之。國主顧近詩曰「中國使者廉潔乃如是耶﹖婆來人討索每無厭﹐況彊之而不受耶﹖」秩以涉海萬里﹐不可無紀。仍與敬之各賦一詩。國主大悅﹐書於板懸之。旣別﹐舟行至海口﹐國主又惑。左右言令人與亦思麻逸曰「使者不受刀布﹐爾等必不還矣。」秩恐國主不安﹐復走其所﹐反覆譬曉之。王曰「使者之言如此﹐予中心釋然矣。」王舉酒酹地祝曰「願天使早還中國﹐願區區微介亦早歸敝邦。」於是亦思麻逸隨秩等至朝見。奉上金表﹐皇太子銀箋﹐各獻方物。賜宴於會同館。已而遣歸﹐寵賫其王甚厚。八年﹐詔氵孛泥山川之神﹐附祭於福建山川位次。永樂三年﹐詔遣使封其國主麻那惹加那乃爲王﹐給印符誥命。六年﹐王率其妻子家屬陪臣來朝。泊福州港﹐守臣以聞。上念王距中國數萬里﹐遠涉鯨波而至。遣中使偕禮部官往迎勞之﹐所過諸郡皆設宴。旣至﹐王奉表入見。並上東宮箋﹐各獻方物﹐妃亦上中宮箋﹐獻珍物。上享王於奉天門﹐別宴妃及王弟王子陪臣他所。復命供張會同館﹐日給牲牢。上尊賜王金繡龍金麒麟等襲衣﹐金玉裝帶儀杖鞍馬。入賜妃與王子冠服﹐下逮陪臣亻兼從文綺紗羅襲衣。出就會同館復賜宴焉。王卒於館。輟朝三日﹐祭賻甚厚。謚爲恭順﹐賜葬南京城南石子岡以西。南蠻人隸藉中國者守之﹐樹碑建祠﹐命有司春秋致祭。復令其子遐旺襲封。遣行人內官護送歸國。瀕行﹐賜宴奉天門。別宴王母陪臣等。賜金百兩﹑銀三千兩﹐凡館中幃幔ブ褥器皿悉撤以贈。復命禮部宴餞於龍江驛﹐又宴龍潭驛。初﹐國王麻那惹加那乃上言﹐蒙恩封王爵﹐境土皆屬職方﹐國有後山﹐乞封表爲一方之鎭。王卒﹐其子遐旺以爲請。六年﹐詔封其山爲「長寧鎭國山」﹐禦制碑刻石於上。十二年﹐洪熙元年﹐皆來朝貢。今亦罕至矣。其地炎熱﹐多風雨。無城郭﹐樹木柵以爲固。或曰以板爲城。王所居屋覆以貝多葉﹐民捨覆以艸。王坐繩牀﹐出卽大布單坐其上﹐眾舁之。名曰玩囊。戰鬥者持刀披甲﹐甲以銅鑄﹐狀若大筒﹐穿之於身﹐護其腹背。其國鄰底門國。有藥樹﹐取其根煎爲膏﹐服之及入其體﹐兵刀所傷皆不死。厥喪葬亦有棺斂﹐以竹爲輦車﹐載棄山中。二月始耕﹐則祀之。逾七年﹐則不復祀。婚聘之資先以椰子酒﹐次檳榔﹐又次以指環。然後以吉貝布或量出金銀成其禮。國人以十二月七日爲歲節﹐取樹實爲漿﹐澄漉膩如粉﹐食之能不饑。瀝漿爲酒。凡宴會﹐鳴鼓吹笛擊鈸﹐歌舞爲樂。無器皿﹐以竹編具多葉爲器﹐盛飲﹐食訖棄之。厥習尙奢侈。男女椎髻﹐以五采帛系腰﹐花錦爲衫。王之服色略仿中國。基宇弘敞﹐原田獲利﹐煮海爲鹽﹐釀秫爲酒。愛敬中國人﹐每見中國人醉者﹐則扶之以歸。番書無筆札﹐以刀刻貝多葉行之。事佛甚嚴﹐五月十三日國人競作佛事。其山﹕長寧鎭國。其產﹕片腦﹝樹如移檜﹐取者必齋沐而往。其咸片似梅花者爲上﹐其次有金腳﹑速腦﹑米腦﹑蒼腦﹑札聚腦。又一種如油﹐名腦油﹞﹑檀香﹑象牙﹑吉貝布﹑玳瑁﹑鶴頂﹑巴尾樹﹑貝多葉﹑加蒙樹﹝二樹心可爲酒﹞﹑椰子﹑檳榔﹑紙﹝紙類木皮而薄﹐瑩滑色微綠。宋時入貢﹐以書表﹞。厥貢﹕珍珠﹑寶石﹑金戒指﹑金絳環﹑龍腦﹑牛腦﹑梅花腦﹑降香﹑沈速香﹑檀香﹑丁香﹑肉豆蔻﹑黃蠟﹑犀角﹑玳瑁﹑龜筒﹑螺殼﹑鶴頂﹑熊皮﹑孔雀﹑倒掛鳥﹑五色鸚鵡﹑黑小廝﹑金銀八寶器。厥貢單目用銀。其裏至﹕婆﹝四十五日﹞﹑三佛齊﹝四十日﹞﹑占城﹝三十日﹞。其朝貢自廣東達於京師。◎瑣裏古裏瑣裏國又曰西洋瑣裏國﹔古裏國又曰西洋古裏國。或爲二國﹐或爲四國。《會典》諸書所載各異﹐皆西海諸番之會。自廣州舶船往諸番﹐出虎頭門﹐如入大洋﹐分東西三路。東洋差近﹐周歲可回。西洋差遠﹐兩歲一回。宋於中路置巡海水師營壘。其國與伽藍洲獅子國相鄰﹐或雲南距柯枝﹐西瀕海。自柯枝海行可三日至﹐前代不通中國。本朝洪武三年﹐遣使持詔諭西洋諸番曰「自古爲天下主者﹐視天地所覆載﹐日月所照臨﹐若遠若近﹐生人之類無不欲其安土而樂生。然必中國治安而後四方外國來附。近者元君妥歡帖木兒荒淫昏弱﹐志不在民。四方豪傑割據郡縣﹐十去八九。聯憫生民之塗炭﹐興舉義兵﹐攘除暴亂﹐天下軍民尊朕爲皇帝。國號大明﹐建元洪武。前年克取元都﹐四方以次平定。其占城﹑安南﹑髙麗諸國俱已朝貢。今特遣將巡行北邊﹐始知元君己歿。獲其孫買的裏八剌﹐封爲崇禮侯。朕仿前代帝王治理天下﹐惟欲中外臣民咸樂其所。又慮汝等僻在遠方﹐未悉朕意﹐故遣使者往諭﹐咸使聞知。」旣而遣前行人聞良輔往諭西洋諸番。於是古裏國主遣使來貢﹐進金葉表文。上以其國涉海道遠﹐賜賚甚厚。五年﹐瑣裏國主卜納的亦遣使貢﹐奉金字表文﹐並圖其土地山川以獻。上賜國主《大統歷》及織金﹑彩緞﹑紗羅各四疋﹐賜使臣彩緞﹑紗羅各二疋。七年﹐上因暹羅番商詐貢﹐詔中書禮部曰「古者中國諸侯於天子比年一小聘﹐三年一大聘。九州之外番方遠國則每世一朝﹐其所貢方物不過表誠敬而已。髙麗稍近中國﹐頗有文物禮樂﹐與他番異﹐是以命依三年一聘之禮。彼若就每世一見﹐亦從其意。其他遠國如占城﹑暹羅﹑西洋瑣裏等處新附國土﹐入貢旣煩﹐勞費甚大﹐朕不欲也。今遵古典而行﹐不必頻貢。其移文使諸國知之。」永樂元年﹐二國各遣使貢馬。詔許其附載胡椒等物皆免稅。命有司造艦舶二百五十艘﹐備使西洋。三年﹐古裏又遣使朝貢。詔封古裏國王給印誥。五年﹐復來貢。七年﹐遣中官鄭和偕行人通西南夷﹐封海神宋靈惠夫人林氏爲「護國庇民普濟天妃」﹐建祠於京師儀鳳門。按天妃﹐莆田林氏都巡君之季女。幼契玄理﹐預知禍福﹐在室三十年。宋元間﹐遂有顯應﹐立祠於州裏。至元中﹐顯聖於海﹐保護海運。萬戶馬合法忽魯循等奏立廟。號天妃﹐賜祭太牢。洪武初﹐海運風作﹐漂泊糧米數百萬石於落氵祭﹝落氵祭言水往不可回處﹞。萬眾號泣待死矣。大叫天妃﹐則風回舟轉﹐遂濟直沽。後又封「昭應徳正靈應孚濟聖妃娘娘」之號。自後四方受恩之人遂各立廟﹐故今在處有之也。永樂中﹐杭州百戶郭保海運遭風﹐一旦晝如夕者﹐似三日夜矣。舟人泣叫天妃﹐許以立廟﹐頃刻遂見天日。成化間﹐杭州給事中陳詢欽命往日本國。至大洋風雨大作﹐舟將覆矣。陳禱天曰「予命已矣﹐如君命何﹗」遠見二紅燈自天而下﹐若有人言曰「救人不救船。」忽有燈至舟上﹐有漁舟數隻飄泊而至﹐遂得渡登山。卽語曰「吾輩爲天妃所遣﹐此山自某地去可幾日至廣東也。但多蛇難行﹐今與爾盒藥敷足﹐則無害矣。」已而果然。復入京﹐領敕又行。下舟時﹐夢天妃曰「賜爾木﹐此回當刻我像﹐保無虞也。」明日﹐有大木浮水而來。舟人取之﹐乃沈香。至今刻像於家。和等領甲士駕巨艦自福州長樂縣出五虎門航大海。西南行抵占城﹐正南行八晝夜抵滿剌加﹐以達西洋古裏。分宗徧往支國阿舟﹑忽魯謨斯等處。於是古裏復遣使貢金絲寶帶。金絲細如發﹐結花﹐綴八寶﹑珍珠﹑鴉鶻石於上。二十二年﹐仁宗卽位。從前戶部尙書夏原吉之請﹐詔停止西洋取寶船﹐不復下番。宣徳中復開﹐至正統初復禁。成化間﹐有中貴迎和上意者﹐舉永樂故事以告。詔索鄭合出使水程。兵部尙書項忠命吏入庫檢舊案不得﹐蓋先爲車駕郎中劉大夏所匿。忠笞吏﹐復令入檢三日﹐終莫能得﹐大夏祕不言。會臺諫論止其事。忠詰吏謂﹕「庫中案卷寧能失去﹖」大夏在旁對曰「三保下西洋費錢糧數十萬﹐軍民死且萬計。縱得奇寶而回﹐於國家何益﹗此特一敝政﹐大臣所當切諫者也。舊案𨿽存﹐亦當毀之以拔其根。尙何追究其有無哉﹗」忠竦然聽之﹐降位曰「君陰徳不細﹐此位不久當屬君矣。」﹝大夏后果至兵部尙書﹞自後其國亦不常至﹐間一遣使朝貢云。按《灼艾集》中劉大夏爲兵部郎中﹐有中官用事﹐獻取交南策。以中旨索永樂中調軍數。公故匿其籍﹐徐以利害告尙書。餘子俊力言阻之﹐事遂寢。與此相類﹐因附記以俟考。其國古裏王好浮屠。敬象牛﹐老不傳子﹐傳外孫。否則傳弟﹐無外孫﹐弟傳善行人。族類分五種﹐如柯枝王南毗人不食牛﹐將領回回人不食豬。大家晨起用牛糞爲囊佩之﹐每旦水調抹額及股。國事皆決於二將領。俗尙信義﹐行者讓路﹐道不拾遺。海濱爲市﹐通諸番。用金銀錢。以葫蘆爲樂器﹐紅銅絲爲弦。歌聲相協﹐鏗鏘可聽。刑無鞭笞﹐輕斷手足﹐重罰金﹑誅戮。田瘠宜麥。產沈香﹑木香﹑西洋布﹝幅廣至四五尺﹞﹑五色布﹑花蛻闊五尺﹑孔雀﹑白鳩﹑胡椒﹑馬﹝國多駿馬﹐來自西域﹞﹑五色鴉鶻石。其貢﹕寶石﹑金系腰﹑珊瑚珠﹑琉璃瓶﹑琉璃碗﹑寶鐵刀﹑蘇合油﹑龍涎﹑梔子花﹑花氈﹑單伯蘭布﹑布﹑紅絲花手巾﹑番花人馬象物手巾﹑綫結花靠枕﹑木香﹑乳香﹑檀香﹑錫﹑胡椒。瑣裏其產﹕撒哈剌﹝以毛織之﹐蒙茸加氈﹤毛曷﹥﹐有紅綠二色﹞﹑紅八者藍布﹑覬木黑布﹑白布。其貢﹕馬﹑紅撒哈剌﹑紅八者藍布﹑紅番布﹑木裏布﹑白布﹑珠子頂串﹑黃黑虎。其貢道亦由廣東。●卷九蘇門答剌蘇門答剌國﹐古大食國也。在占城之西洋中﹐南接目連所居﹐賓童龍國東北﹐近雪山﹑蔥嶺﹐皆佛境。西北與大秦相鄰﹐爲其屬。宋初與占城通貢﹐南又抵宋。淳化四年﹐廣州番長以書招諭。舶主蒲希密遂至南海﹐以老病不能詣闕﹐乃以方物來獻。其表有曰「涉歷龍王之宮﹐瞻望天帝之境﹐庶尊玄化﹐以慰宿心。今則𨿽屆五羊之城﹐猶賒雙鳳之闕。」自是廣州至今多蒲姓者﹐皆其裔也。後與賓童龍國使來朝貢。熙寧中﹐其使辛押拖羅請進銀錢助修廣州城﹐不納。後又分部領爲勿斯離﹑弼琶﹑勿跋等國。復並名爲須文達那。本朝洪武間﹐遣使奉金葉表﹐貢馬及方物。攺名蘇門答剌。永樂三年﹐酋長宰奴裏阿必丁﹐隨中使尹慶入貢﹐封爲蘇門答剌國王。給與印誥。五年﹐嗣王鎖丹罕阿必鎭遣使阿里入貢。時中官鄭和偕行人奉使西洋諸番﹐賞賜其主貿易珍物﹐統軍二萬七千餘﹐海舶四十﹐過其國。其臣蘇幹剌專國﹐欲弒國主自立。怨朝賜不及己﹐領眾數萬邀擊官軍。和與戰﹐敗之。蘇幹剌走﹐追至喃氵孛國﹐並其妻子獲之﹐獻於行在﹐論以大逆不道﹐伏誅。番夷聞之震忄栗。按別誌﹐永樂五年﹐國王與花面王戰敗﹐中矢死。子弱不能復仇。其妻發憤令於國曰「能復此仇者﹐我以爲夫﹐與共國事。」有漁翁聞之﹐率眾攻殺花面王﹐王妻遂從漁翁。永樂七年﹐漁翁王來貢。上喜﹐厚賜之。十年﹐遣使至其國。故王假子率部眾殺漁翁王。其子蘇幹剌率眾奔於哨山﹐時時相侵欲復仇。十一年﹐太監鄭和擒假子送京伏法。漁翁王子感激﹐貢方物甚夥。花面王者﹐卽那孤兒王也。國小﹐僅比大村﹐祗幹余家。人皆釐面﹐以故號「花面」。風俗語言類蘇門答剌。其事與此稍異﹐姑附記之。宣徳六年﹐其國來進馬。賜王錦二段﹑紗羅各四疋﹑絹十三疋﹐妃文綺﹑紗羅有差。九年﹐國王復來貢馬。回賜彩緞二十表裏﹐以後俱照此例。正使賞緞段五表裏﹐並其妻及頭目通事各賞有差。十年﹐請封其子爲王。正統十年﹑天順三年﹐皆來貢。成化二十二年﹐番人馬力麻者﹐爲海商﹐詭稱蘇門答剌使臣私通販易。市舶中官韋眷利其貨﹐不究問之。廣東布政使陳選發其姦抵罪。自後其國間一朝貢。其俗﹕男女髻﹐系紅布。國主軀幹修長。一日之間必三變色﹐或黑或赤。每歲殺十餘人﹐取自然血浴之﹐謂能厭邪﹐四時不生疾病﹐故民皆畏服焉。民网魚爲生。獨木刳舟﹐朝則張帆出海﹐暮則回。田瘠少收。胡椒蔓生﹐延蔓附樹﹐枝葉如扁豆﹐花間紅白﹐結椒累垂。番秤一播苛抵我官秤三百二十斤﹐價銀錢二十个﹐重銀六兩。其爪茄一種五年﹐結小再種。橘柚酸甜之果﹐常花常結。有瓜一種﹐皮若荔枝﹐未剖之時甚臭﹐旣剖味如酥油﹐香甜可口。又產鶴頂﹑錫斗﹑蘇木﹑闊布﹑大茄﹝樹髙丈餘﹐經三四年不瘁﹐子大如西瓜﹐重十餘斤。以梯摘之﹞。煮海爲鹽﹐釀茭樟子爲酒。貨用靑白磁器﹑銅﹑鐵﹑爪哇布﹑色絹之屬。其西去一晝夜有龍涎嶼﹐獨峙南巫裏洋之內﹐浮灩海面﹐波激云騰﹐每至春間﹐羣龍交戲於上而潰涎沫洋水﹐則國大駕獨木舟﹐伺龍出沒隨而采之。或風波﹐則人俱下海﹐一手附舟旁一手揖水而得。至岸﹐其涎初若脂膠﹐黑黃色﹐頗有魚鮏气﹐久則成大塊。或大魚腹中剌出如斗大。焚之淸香﹐可愛﹐名曰龍涎﹝其品有三「浮水者爲上﹐滲沙次之﹐魚食爲下﹞。每香一斤直其國金錢一百九十二枚﹝準中國銅錢九千文﹞。其貢﹕馬﹑犀牛﹑龍涎﹑撒哈剌﹑梭服﹑寶石﹑木香﹑丁香﹑降眞香﹑沈速香﹑胡椒﹑蘇木﹑錫﹑水晶﹑瑪瑙﹑番弓﹑石靑﹑回回靑﹑硫黃。自滿剌加國順風九晝夜可至﹐其道亦由廣東。◎錫蘭錫蘭國﹐古狼牙須也。在西洋﹐與柯枝國對峙﹐以別羅裏爲界。自蘇門答剌順風十二晝夜可至其國。占城極西可望見焉。番語謂髙山爲錫蘭﹐因名。前代不通中國。或曰狼牙須﹐梁時通焉。本朝永樂七年﹐中使鄭和偕行人泛海至其國。賫金銀供器﹑彩妝織金寶幡﹐布施於其寺。賞賜國主亞烈苦柰兒﹐詔諭之。國主貪暴﹐不輯睦鄰國。數邀劫往來使臣﹐諸番皆苦之。和等登岸﹐至其國。國主驕倨不恭﹐令子納款索金寶﹐不與﹐潛謀發兵數萬劫和舟﹐而先伐木拒險﹐絕和歸路。和覺之﹐擁眾回舟﹐路已阻塞。和與其下謀曰「賊眾旣出﹐國中必虛﹐且謂我軍孤怯﹐無能爲。如出其不意﹐可以得志。」乃率所從兵二千﹐夜半﹐間道銜枚疾走抵城下﹐約聞炮則奮擊﹐入其城﹐生擒亞烈苦柰兒。九年﹐歸獻闕下。上命禮部擇其支屬賢者更立之。禮部詢於所俘﹐國人舉耶巴乃那賢。十年﹐遣使賫詔印往封之。詔曰「朕統承先皇帝鴻業﹐撫馭華夷﹐嘉有萬方﹐同臻至治。錫蘭國亞烈苦柰兒近處海島﹐素蓄禍心﹐毒虐下人﹐結怨鄰境。朕嘗遣使詔諭番國﹐至錫蘭其亞烈苦柰兒敢違天道﹐傲慢弗恭﹐逞其凶逆﹐謀殺朝使。天厭其惡﹐遄被擒俘。朕念國中軍民﹐皆朕赤子﹐命簡賢能爲之統屬﹐爾耶巴乃那修徳好善﹐爲眾所推﹐今特封爾爲錫蘭國王。嗚呼﹗惟誠敬可以立身﹐惟仁厚可以撫眾﹐惟忠可以事上﹐惟信可以睦鄰。爾其欽承朕命﹐永崇天道﹐無怠無驕﹐曁子孫世享無疆之福。欽哉﹗」時羣臣皆請誅烈苦柰兒。上曰「蠻夷禽獸耳﹐不足誅。」遂赦之﹐亦遣歸。時國人立不刺葛麻巴思剌查爲王。詔諭使遜位。十四年﹐王遣使偕占城﹑爪哇諸國貢馬及犀象方物。中官鄭和等賫敕及錦綺紗羅彩絹等物﹐偕往賜各國王。宣徳八年﹐入貢。賜文綺﹐國王十八疋﹐王妃八疋。紗﹐國王與妃各四疋。正使副使給賞有差。詔使臣以下自進物﹐俱給與價。正統十年﹐貢珠石﹑寶石。天順三年﹐王率其子葛力生夏剌昔利把交把惹遣使貢。自後貢使亦間至。其國在大海中﹐有翠藍山最髙大﹐參天。山頂產有靑美藍石﹑黃鴉鶻石﹑靑紅寶石。每遇大雨衝流﹐山下沙中拾取之。其海旁有珠簾沙﹝或雲珠池﹐日映光浮起﹐閃閃射人﹞。常以网取螺蚌﹐傾入池中作爛﹐淘珠貨之。自山東南乘風可三日至赤卯塢。塢人穴居﹐男女皆裸若野獸﹐不粒食﹐食芭蕉子﹑波羅蜜﹑魚蝦。又西海行可十日至佛堂山。海邊有一盤石﹐上印足迹﹐長三尺許﹐常有水不幹﹐稱爲先世釋迦佛從翠藍嶼來登此山﹐足躡其迹﹐至今尙存﹐故名佛堂山。盤石下有臥佛寺﹐稱爲釋迦佛涅﹐眞身側臥。在寺亦有舍利子﹐在其寢處寶飾極華麗。又西北陸行五十里至王居﹐王尙釋﹐重象牛﹐牛糞灰塗體。飲牛乳﹐不食其肉﹐殺牛者罪死。王宮﹑民居旦必調牛糞塗地而禮佛。民上裸﹐下纏蛻﹐加壓腰﹐去須毫﹐畱髮﹐布纏之。女椎髻於後﹐下縈白布。飲食不令人見。气候常熱﹐米谷丰足。地廣人稠﹐俗富饒﹐亞於爪哇。產龍涎香﹑乳香。貨用金錢﹑銅錢﹑靑花白磁器﹑色緞﹑色絹之屬。其道由廣東至京。◎蘇祿蘇祿國與氵孛泥﹑瑣裏相近。其國分爲東西﹐別有一洞。共三洞王。俱不相統屬。或云東王爲尊﹐西洞﹑別洞二王副之。本朝永樂十五年﹐東國王巴都葛叭答剌﹑西國王巴都葛叭蘇哩﹑別洞王叭都葛巴剌卜﹐各率其妻子酋長來朝。貢珍珠﹑玳瑁諸物。賜國主紗帽﹑金鑲玉帶﹑金蟒衣﹑衾褥﹑器皿鋪陳﹐賜王妃冠服﹑文綺﹑紗羅等物﹐王子女姻戚酋長使女給賞有差。詔貨物俱給價﹐免抽分。東王歸次徳州﹐卒。上遣禮部郎中陳士啟祭以文曰「惟王聰慧明達﹐賦性溫厚﹐敬天之道﹐誠事知幾﹐不憚數萬里率其眷屬及陪臣國人﹐歷涉海道﹐忠順之心可謂至矣。玆特厚加賞賚﹐錫以恩誥﹐封以王爵。俾爾身家榮顯﹐福爾一國之人。近命還國﹐何其嬰疾﹐遽焉殞逝﹐訃音來聞﹐不勝痛悼﹗今特賜爾謚曰恭定。仍命爾子承爾王爵﹐率其眷屬回還。於戲﹗死生者人理之常﹐爾享榮祿於生前﹐垂福慶於後嗣。身𨿽死歿﹐而賢徳令名昭播後世﹐與天地相爲悠久。𨿽死猶生﹐復何憾焉﹗玆用遣人祭以牲醴﹐九泉有知﹐尙克享之。」又命有司營葬﹐爲文樹碑基道。文曰「王者之治天下﹐一視同仁。聲教所被﹐無思不服。故曰明王愼徳﹐四夷咸服。蓋有不待威而從﹐不假力而致者。昔朕皇考太祖髙皇帝誕膺天命﹐統禦萬方﹐深仁厚徳﹐薰蒸動徹。近者旣悅。遠者必來﹐莫不歡忻鼓舞於日月照臨之下﹐猗歟盛哉﹗肆朕續承大統﹐君主華夷﹐繼志述事﹐惟恐弗逮﹐勞來綏懷﹐每殫厥心。而戎狄之君蠻夷之長﹐越大小庶邦亦罔不來廷﹐朕悉以禮接之。乃者蘇祿國東王巴都噶叭答喇邈居海嶠﹐心慕朝廷﹐率躬眷屬及其國人﹐航漲海泛鯨波﹐不憚數萬里之遙﹐執玉帛捧金表來朝京師﹐其恭順之誠﹐愛戴之意﹐藹然見於辭表﹐可謂聰明特達﹐超出等倫者矣。朕特加宴賞﹐賜以印章﹐封以王爵﹐送至還國。道經徳州﹐竟以疾薨。實永樂十五年九月十三日也。訃聞﹐朕不勝悼痛﹐遣官諭祭﹐賜謚恭定。仍命有司爲瑩葬事﹐以是年十月三日葬於州城之北。命其子都麻合襲爵﹐率其屬而還。禮官以襄事告請樹碑﹐垂示於後。朕惟天無私覆﹐地無私載﹐日月無私照﹐王者奉三無私以代天出治君臣之序﹐立五典之教﹐備內外之分﹐明生人之大慶﹐實在於斯。故曰﹕『普天之下﹐莫非王土﹐率土之賓﹐莫非王臣。』今王慕義而來﹐誠貫金石﹐不謂嬰疾﹐遽殞厥身﹐其忠義不可泯﹐故用紀其實﹐以詔後世。於戲﹗人孰無死﹐若王光榮被其國家﹐慶澤流於後人﹐名聲昭於史冊﹐永世而不磨﹐可謂得其所歸矣﹗使其區區居海嶠之間﹐一旦殞歿﹐身與名俱滅﹐豈不惜哉﹗王𨿽薨逝﹐蓋有不隨死而亡者﹐此誠大丈夫矣﹗乃錫之銘曰﹕覆載之內﹐庶類實蕃。天生聖神﹐主宰其間。禮樂教化﹐達於四夷。包含偏覆﹐恩布徳施。敬恭玉帛﹐朝於明堂。無有遠近﹐山梯海航。粵自古昔﹐與今斯同。蘇祿之君﹐慕義向風。攜其室家﹐曁其耄倪。泛彼鯨波﹐萬里而至。拜舞婀娜﹐列辭攄誠。感恩效順﹐特達聰明。眷爲賢哲﹐錫賫是加。金章赤綬﹐開國成家。秋風載塗﹐浩然長驅。神遊逍遙﹐風馬云車。平原之岡﹐佳城蒼蒼。永固厥封﹐千載之藏。顯顯令聞﹐垂於無極。後之來者﹐視此貞石。」上命畱其妃妾及亻兼從十人守墓﹐令畢三年還國。遣使封其長子都麻合爲蘇祿國東王。知州寧和《蘇祿王墳詩》曰「花謝紅香曲溪﹐藤枝深護小堂低。春風細艸埋翁仲﹐夜雨空梁落燕泥。萬里海天愁思迥﹐百年蘇祿夢魂迷。多情惟有芳林鳥﹐不爲淒涼依舊啼。」十九年﹐復來貢方物。自後亦不常至﹐間一來王云。貢道由廣東。其俗山塗田瘠﹐間種粟麥。民食沙糊﹑魚蝦﹑螺蛤。煮海爲鹽﹐釀蔗爲酒﹐織竹布爲業。气候半熱。男女短髮﹐纏皂縵。其山曰右崎﹝以此爲侍障﹞。其產﹕竹布﹑玳瑁﹑珍珠﹝色可照而圓﹐有至徑寸者﹞﹑蔗。其貢﹕梅花腦﹑米腦﹑竹布﹑綿﹑玳瑁﹑降香﹑蘇木﹑胡椒﹑華茇﹑黃臘﹑番錫。◎麻剌麻剌國前代無考。本朝永樂中﹐國主哇來頓本率其臣來朝﹐至福州﹐卒。詔謚康靖。按當時之夷沒葬於中國者﹐如氵孛泥﹑蘇祿﹑麻剌共三人焉。非我朝徳威遠被﹐烏能使海外遐酋傾心殞身如此哉﹗敕葬閩縣。令有司歲時祭之。十三年﹐又遣使獻麒麟。禮部尙書呂震奏﹕「麻林國進麒麟﹐將至﹐請於至日率羣臣上表賀。」上曰「往者翰林院修五經﹑四書﹑《性理大全》﹐書成﹐欲上表進賀﹐朕則許之。麒麟有無﹐何所損益﹖其已之。」儒臣金幼孜《瑞應贊》曰「臣聞麒麟﹐天下之大端也。帝王之徳﹐上及太淸﹐下及大寧﹐中及萬靈﹐則麒麟見。又云天不愛道﹐地不愛寶﹐人不愛其情﹐則麒麟見。又云王者徳洞淪冥﹐化及羣動﹐則麒麟見。是則麟之出﹐必聖人在位。當天下文明之日﹐固不可以幸而數致也。欽惟聖天子嗣大歷服﹐法天圖治﹐勵精宵旰﹐致理萬機﹐仁聲義聞﹐洽於遠邇﹐徳教覃被﹐民物和會﹐四方萬國﹐靡不歸戴。於是天鑑聖徳﹐景貺屢臻﹐而十有七年之間﹐諸福之物﹐紛員充刃﹐史不絕書。乃永樂甲午秋九月﹐西南夷有曰榜葛刺國以麒麟貢。明年乙未秋九月﹐有曰麻林國以麒麟貢。今年秋復有曰阿丹國以麒麟貢。五六年間﹐麒麟凡三至京師。ピ赫昭彰﹐震耀中外﹐誠千萬世之嘉遇﹐而大平之上端也。昔者黃帝道隆徳盛。麟僅出於囿﹐《周南》𨿽托諸歌詠﹐而未睹其眞。降及漢﹑唐﹐寥寥無聞。今聖天子徳協重華﹐功髙曠古﹐厚澤深仁﹐涵浸無間﹐而玆麟之祥屢見而不已。蓋上天以是彰顯聖徳﹐爲王化之大成﹐誠宗社生民萬世無疆之慶也。臣黍列禁林﹐日睹嘉禎﹐不勝榮幸。用述爲贊﹐以傅之久遠﹐謹拜手稽首以獻。贊曰「猗歟仁獸﹐異狀奇形。二儀胚軍﹐玄枵降精。龍顱聳拔﹐肉角挺生。紫毛白理﹐龜紋縱橫。其質濯濯﹐其儀彬彬。有趾弗踞﹐惟仁是遵。有角弗觸﹐惟義之循。步中規矩﹐音協韶鈞。生艸不踐﹐生物不餐。四時乘化﹐具鳴弗愆。是名麒麟﹐出應於天。待時而至﹐弗後弗先。萬里來賓﹐載邁載馳。瑤光燭霄﹐卿云下垂。重瞳屢顧﹐眾忭以嬉。大開明堂﹐坐以納之。於惟我皇﹐法天圖治。聲教流行﹐東漸西被。無幽弗燭﹐無遠弗曁。川匯云奔﹐稽首奉贄。爰集大瑞﹐後先駢臻。何以致之﹐惟皇之仁。惟皇之仁﹐洽於八垠。極天際地﹐罔不尊親。惟皇謙恭﹐弗自爲聖。匪物之珍﹐協於仁政。惟皇奉天﹐丕顯大命。聖壽萬年﹐四方之慶。」按是年榜葛剌國獻麒麟﹐禮部請上表賀﹐上曰「卿等但當夙夜竭心輔理﹐以惠天下。天下旣安﹐𨿽無麒麟﹐不害爲治。其免賀﹗」又陜西獻玄兔﹐曹縣獻騶虞﹐皆禁不賀。聖人不貴異物之盛徳﹐猗歟休哉﹗◎忽魯謨斯忽魯謨斯在西南海中。東連大山﹐西傍海。國中土厚﹐宜耕種。人質直﹐狀貌偉碩﹐喜作佛事﹐常歌舞惡殺。前代無考。自古裏國十晝夜可至其國。傍海﹐地無艸木﹐牛羊駝馬皆食海魚漧。本朝永樂初﹐遣使朝貢。七年﹐中官鄭和往賜其國。酋長感慕天恩﹐躬獻方物及馳雞。儒臣金幼孜作賦曰「永樂己亥秋八月旦吉﹐西南之國有以異禽來獻者﹐稽往牒而莫徵﹐考載籍而難辧。皇帝禦奉天門特以頒示﹐羣臣莫不引領快睹。頓足駭愕﹐以爲希世之罕聞﹐中國所未見。其爲狀也﹐馳首鳳啄﹐鶴勁鳧臆﹐蒼距矯攫﹐修尾酉卒﹐雄姿逸態﹐鷙武且力。衡不逾咫﹐髙可八尺﹐名曰馳雞。生彼番國﹐想其質胞火徳﹐體孕陽精﹐目含碧而星耀﹐頂凝紫而云蒸。顰淩風以聳拔﹐翼摩空而崢嶸。冠峨峨以髙翥﹐聲膠膠而振騰。豈羽毛之同族﹐實異狀而殊形。感聖徳之遠被﹐將獻琛於天庭。爾其分重譯﹐辭海陬﹐貯以雕籠﹐載以長舟﹐風馭指以前路﹐川後導以安流。鵬相參以回翔﹐精衛從之而夷猶。駭天吳兮走列缺﹐懾蒼螭兮奔素虯﹐晨光於蜴谷﹐弄夕景於瀛洲。攸忽萬里﹐達於九重﹐闊步長趨﹐气淩大空。性實馴狎﹐貌甚雍容﹐昂首拂靑雲﹐鼓翼生長風。山雞野雉不敢敵﹐靑鸞紫鳳同翺翔。餐以玄圃之金粟﹐飲以瑤池之瓊漿﹐顧依托之得所﹐何遭遇之非常。ム聖王之宵盱﹐正圖治之未遑﹐法勤勵於湯禹﹐仿至徳於虞唐。念司農之作勞。冀警旦而弗忘。敢眈玩於遠物﹐有一息之怠荒。惟雨蜴之順序﹐洎民物之阜昌﹐暢至仁於六合﹐躋四海於壽康。斯宸衷之拳切﹐而聖心之所望。臣目睹於盛美﹐愧陳詞之弗臧。頌聖壽於萬年﹐同地久而天長。」自後不常至。風俗頗淳。壘石爲城﹐酋長深居。練兵畜馬。田瘠﹐麥廣谷少。民富饒。山連五色﹐皆是鹽也。鑿之鏇爲盤碟碗器之類﹐食物就用而不加鹽矣。壘石爲屋﹐有三四層者﹐共廚廁臥室待客之所俱在上。男子拳發﹐穿長衫﹐善弓矢騎射。女子編髮四垂﹐黃漆其頂﹐出則布幔兜頭﹐面用靑紅沙布認蔽之﹐兩耳輪周掛絡索金錢數枚﹐以靑石磨水收點眼眶唇臉花紋﹐以爲美飾。頂掛寶石珍珠珊瑚﹐紉爲纓絡﹐臂腕腿足皆金銀鐲﹐此富人也。行使金銀錢。產有珍珠﹑寶石﹑金珀﹑龍涎香﹑撒哈剌﹑稜腹﹑絨毯。又產大馬﹑西洋布﹑獅子﹑駝雞﹝昂首髙可七尺﹞﹑福祿﹝似駝花紋可愛﹞﹑靈羊﹝尾大者重二十餘余斤﹐行則以車載尾﹞﹑長角馬哈獸﹝角長過身﹞。貨用金銀﹑靑花磁器﹑五色緞絹﹑木香﹑胡椒之屬。◎佛郎機﹝附﹞別有番國佛郎機者﹐前代不通中國。或云此喃勃利國之更名也。古有狼徐鬼國﹐分爲二洲﹐皆能食人。爪哇之先鬼啖人肉﹐佛郎機國與相對﹐其人好食小兒。然惟國主得食﹐臣僚以下不能得也。其法以巨鑊煎水成沸湯﹐以鐵籠盛小兒置之鑊上﹐蒸之出汗。汗盡乃取出﹐用鐵刷刷去苦皮。其兒猶活﹐乃殺而剖其腹﹐去腸胃﹐蒸食之。本朝正徳十四年﹐佛郎機大酋弒其國主﹐遣必加丹末等三十人入貢請封。有火者亞三﹐本華人也﹐從役彼國久﹐至南京﹐性頗黠慧。時武宗南巡﹐江彬用事﹐導亞三竭上。喜而畱之﹐隨至北京。入四夷館﹐不行跪禮﹐且詐稱滿剌加國使臣﹐朝見欲位諸夷上。主事梁焯執問杖之。其舶住廣州澳口﹐布政使吳廷舉聞於朝﹐尋檢無《會典》舊例﹐不行﹐遂退舶東管南頭﹐蓋屋樹柵﹐恃火銃以自固。每發銃聲如雷。潛出買十餘歲小兒食之﹐每一兒予金錢百﹝舶夷初至﹐行使金錢﹐後方覺之﹞。廣之惡少掠小兒競趨之﹐所食無算。居二三年﹐兒被掠益眾。適回回人寫亦虎仙以貢獻事誣陷甘肅文武大臣。亞三與虎仙皆恃彬勢﹐或馳馬於市﹐或享大官之饌﹐於刑部或從乘輿﹐而珍膳享於會同館﹐或同僕臣臥起﹐而大臣被誣者皆以桎梏幽囚﹐意頗輕侮朝官。焯每以法繩約之。二夷人相謂曰「天顏可卽主事﹐乃顧不可卽耶﹗」彬聞之﹐謂焯淩虐駕下人員﹐將奏治。適武宗晏駕﹐皇太后懿旨誅彬。又滿剌加王訴佛郎機奪國仇殺。於是禦史丘道隆﹑何鏊言其悖逆稱雄﹐逐其國王﹐掠食小兒﹐殘暴慘虐﹐遺禍廣人﹐漸不可長﹐宜卽驅逐出境。所造垣屋盡行拆毀﹐重加究治﹐工匠及買賣人等坐以私通外夷之罪。詔悉從之。誅其首惡火者亞三等。﹝寫亦虎仙同伏誅﹞命撫按檄備倭官軍逐餘黨醜類歸去。海道憲帥汪宏率兵至﹐猶據險逆戰﹐以銃擊敗我軍。或獻計使善泅者鑿沈其舟﹐乃悉擒之。初﹐佛郎機番船用挾板﹐長十丈﹐闊三尺﹐兩旁架櫓四十餘枝﹐周圍置銃三十四个﹐船底尖﹐兩面子﹐不畏風浪。人立之處用板捍蔽﹐不畏矢石。每船二百人撐駕﹐櫓多人眾﹐𨿽無風可以疾走。各銃舉發﹐彈落如雨﹐所向無敵﹐號蜈蚣船。其銃管用銅鑄造﹐大者一千餘斤﹐中者五百餘斤﹐小者一百五十斤。每銃一管﹐用提銃四把﹐大小量銃管﹐以鐵爲之。銃彈內用鐵﹐外用鉛﹐大者八斤。其火藥制法與中國異。其銃一舉放遠﹐可去百餘丈﹐木石犯之皆碎。有東莞縣白沙巡檢何儒﹐前因委抽分曾到佛郎機船﹐見有中國人楊三﹑戴明等年久住在彼國﹐備知造船鑄銃及制火藥之法。釒宏令何儒密遣人到彼﹐以賣酒米爲由﹐潛與楊三等通話﹐諭令向化﹐重加賞賫。彼遂樂從﹐約定其夜何儒密駕小船接引到岸。研審是實﹐遂令如式制造。釒宏舉兵驅逐﹐亦用此銃取捷﹐奪獲伊銃大小二十餘管。嘉靖二年﹐釒宏後爲冢宰。奏稱﹕「佛郎機凶狠無狀﹐惟恃此銃與此船耳。銃之猛烈﹐自古兵器未有出其右者﹐用之禦虜守城﹐最爲便利。請頒其式於各邊﹐制造禦虜。」上從之。至今﹐邊上頗賴其用。《月山叢談》云「佛郎機與爪哇國用銃﹐形制俱同。但佛郎機銃大﹐爪哇銃小耳。國人用之甚精﹐小可擊雀。中國人用之﹐稍不戒則擊去數指﹐或斷一掌一臂。銃制須長﹐若短則去不遠﹔孔須圓滑﹐若有歪邪﹐澀礙﹐則彈發不正。惟東莞人造之﹐與番制同。余造者往往短而無用。釒宏入宰吏部﹐值北虜吉囊入寇﹐請頒佛郎機銃於北邊﹐凡城鎭關隘皆用此以禦寇。然釒宏奏語頗煩﹐兵部郎中吳縉見而笑之。釒宏怒﹐黜知銅仁府。或戲縉曰「君被一佛郎機﹐打到銅仁府。」仍詔佛郎機人不得進貢。並禁各國海商亦不許通市。由是番船皆不至﹐競趨福建漳州﹐兩廣公私匱乏。嘉靖中﹐巡撫都禦史林富上疏曰「臣惟巡撫之職﹐莫先於爲民興利而除害。凡上有益於朝廷﹐下有益於生人者利也﹔上有損於朝廷﹐下有損於生人者害也。今以除害爲民﹐並一切之利禁絕之﹐使軍國無所資﹐且失遠人之心﹐則廣東之廢市舶是也。謹按皇明《祖訓》﹐安南﹑眞臘﹑暹羅﹑占城﹑蘇門答剌﹑西洋爪哇﹑彭享﹑百花﹑三佛齊﹑氵孛泥諸國﹐俱許朝貢﹐惟內帶行商﹐多設譎詐﹐則暫卻之﹐其後亦復通。又《大明會典》內安南﹑滿剌加諸國來朝貢者﹐使回﹐俱令於廣東布政司管待﹐所以送迎往來者﹐實欲懋遷有無﹐柔遠人而宣威徳也。正徳間﹐因佛郎機夷人至廣﹐獷悍不道﹐奉聞於朝﹐行令驅逐出境。自是安南﹑滿剌加諸番舶有司盡行阻絕﹐皆往福建漳州府海面地方﹐私自行商。於是利歸於閩﹐而廣之市井皆肅然也。大佛郎機素不通中國﹐驅而絕之宜也。《祖訓》《會典》所載諸國素恭順﹐與中國通者﹐朝貢貿易盡阻絕之﹐則是因噎而廢食也。況市舶官吏公設於廣東者﹐反不如漳州。私通之無禁﹐則國家成憲果安在哉﹗以臣籌度﹐中國之利﹐鹽鐵爲大。有司取辦﹐仡仡終歲﹐僅充常額。一有水旱﹐勸民納粟﹐猶懼不克。舊規至廣番舶除貢物外﹐抽解私貨俱有則例﹐足供禦用。此其利之大者一也。番貨抽分﹐解京之外﹐悉充軍餉。今兩廣用兵連年﹐庫藏日耗﹐藉此足以充羨而備不虞。此其利之大者二也。廣西一省全仰給於廣東﹐今小有徵發﹐卽措辦不前﹐𨿽折俸椒木﹐久已缺乏﹐科擾於民﹐計所不免。查得舊番舶通時﹐公私饒給﹐在庫番貨﹐旬月可得銀兩數萬。此其爲利之大者三也。貨物舊例有司擇其良者﹐如價給直﹐其次資民買賣﹐故小民持一錢之貨﹐卽得握菽﹐展轉貿易﹐可以自肥。廣東舊稱富庶﹐良以此耳。此其爲利之大者四也。助國給軍﹐旣有有賴焉。而在官在民﹐又無不給﹐是因民之所利而利之者也﹐非所謂開利孔而爲民罪梯也。議者若虞外夷闖境爲害﹐則臣又思之暹羅﹑眞臘﹑爪哇等國﹐皆洪武初入貢方物﹐臣服至今﹔氵孛泥諸國﹐皆永樂中來朝﹐沒齒感徳者﹔而占城則成化間被篡繼絕蒙恩者焉。南方蠻夷大抵寬柔﹐乃其常性。百餘年來﹐未有敢爲盜寇者。見今番舶之在漳﹑閩﹐亦未聞其小有警動﹐則是不敢肆侮爲害﹐亦章章明矣。況久阻忽通﹐又足以得其歡心乎﹗請敕廣東﹑福建海道憲臣及備倭都指揮﹐於廣州洋澳要害諸處及東莞縣南頭等地督率官軍﹐嚴加巡察。凡番舶之來﹐私自行商者盡皆逐去。其有朝貢表文出於《祖訓》《會典》所載眾國﹐蜜調得眞﹐許往廣州洋澳駐歇。其《祖訓》《會典》之所不載﹐如佛郎機者﹐卽驅出境。敢有抗拒﹐不服督發﹐官軍擒捕﹐而凡所謂喇哈番賊必誅。權要之私通與小民之誘子女下海者﹐必重禁。稍有疏虞﹐官軍必罪。如此則不惟一方之利復興﹐所謂王者無外之道亦在是。庶我中國懷柔有方﹐公私兩便矣。」奏下﹐從其言。於是番舶復至廣州﹐今市舶革去中官。舶至澳。遣各府佐縣正之有廉幹者往抽分貨物﹐提舉司官吏亦無所預。然𨿽禁通佛郎機往來﹐其黨類更附諸番舶雜至爲交易。首領人皆髙鼻白皙﹐廣人能辧識之﹐遊魚州快艇多掠小口往賣之。所在惡少與市﹐爲駔儈者日繁有徒﹐甚至官軍賈客亦與交通云。按象人而用﹐孔子惡之。況買人食之乎﹖甚哉﹐虎狼之不若也。佛郎機所以不載於前世諸書者﹐固因其荒僻而或略﹐亦疾其不仁而痛絕耳﹗今附錄之﹐凡以爲後事之鑑也。又自永樂攺元﹐遣使四出﹐招諭海番﹐貢獻畢至。奇貨重寶前代所希﹐充溢庫市﹐貧民承令博買﹐或多致富﹐而國用亦羨裕矣。議者多謂廣東﹑福建﹑浙江海濱貢道之處﹐皆建市舶提舉司。廣東因佛郎機之擾﹐於時番舶暫行禁止。迨後林富請禁卽復通。而近日召倭奴叛寇王直亦以互市要國家﹐當事諸公或可或否﹐迄無定議是不。然廣東所至賈胡﹐皆安南以下屬夷﹐非侵犯中國者﹐有利而無害﹐故可受之與通互市。浙江所至賈胡﹐僅倭奴一種部落耳。民之仇而國之賊﹐有害無利者。宜援《祖訓》爲例﹐絕不與通﹐以佛郎機之人待之足矣。夫朝貢且不可許﹐況可容其互市耶﹗別聞前代波斯國賈胡能識寶气﹐史冊多載﹐本朝獨不見通貢﹐豈其地並於他國﹑以至絕滅無聞耶﹖不然﹐何使迹之寥寥也。別誌載﹕波斯人來閩﹐相古墓﹐有寶气﹐乃謁墓鄰﹐以錢數萬市之。墓鄰諱不與﹐波斯曰「汝無庸爾也﹐此墓已無主五百年矣。」墓鄰始受錢。波斯發墓﹐見棺衾肌肉潰盡﹐惟心堅如石﹐鋸開觀之﹐有佳山水靑碧如畫﹐傍有一女靛妝憑欄凝睇。蓋此女有愛山水僻﹐朝夕玩望﹐吐吞淸气﹐故能融結如此。此固志一動气﹐理或有之。而波斯乃能識之於未形之前。此類甚多﹐略舉以見。◎南百夷﹝附﹞南百夷乃徼外荒僻之部落也。初﹐戰國時﹐莊喬王滇池﹐漢武帝開益州﹐治滇池﹐卽今雲南諸郡地。諸葛亮定南中四郡﹐亦在此﹐然未嘗涉其境。唐﹑宋爲蒙氏﹑段氏所據。至元始﹐以雲南等路如內地設官﹐而其土酋所轄不可以漢法治﹐則仍其俗羈縻之。近西南海上如麓川﹑緬甸﹑車裏﹑八百媳婦等地﹝其先士酋有妻八百﹐各領一寨故名﹞﹐統謂之百夷。本朝洪武十四年﹐命穎川侯傅友徳﹑永昌侯藍玉﹑西平侯沐英率兵討雲南﹐悉平。分兵四出﹐取諸蠻寨未服者。由是車裏﹑平緬等處相率降﹐諸夷悉平。遣使敕勞徵南將軍傅友徳等曰「卿等提兵深入﹐振揚國威。擒首帥於曲靖之西﹐敗烏蠻於河渡之北﹐席捲長驅﹐掃金馬﹑碧雞而撫金沙﹐至於金齒﹐不戰而服﹐檄定自蠻﹐威加八譯﹐將軍之勞至矣。欲勞以樽酒﹐遠不能及﹐特以朕心勞之﹐尙勗之哉﹗」於是百夷皆請內附﹐以次入貢﹐因而受職。今其地爲府者二﹕曰孟定﹔曰孟艮。爲州者四﹕曰鎭康﹔曰灣甸﹔曰大侯﹔曰威遠。宣慰司六﹕曰車裏﹔曰木邦﹔曰孟養﹔曰緬甸﹔曰八百大甸﹔曰老撾。宣撫司三﹕曰南甸﹔曰幹崖﹔曰隴川﹝舊爲麓川平緬﹞。長官司二﹕曰鈕兀﹔曰芒市。多有自古不通中國者。其內老撾最遠﹐西北至布政司三十八程。凡諸聚落至布政司無里數﹐但以程計而已。二十一年﹐麓川復反﹐舉眾號三十萬寇楚雄﹐至定遠。勢甚張。沐英自將精銳往討之。旬餘抵賊營﹐遣都督馮誠以輕騎三百挑之。賊驅萬眾乘二十象來戰。誠一鼓敗之﹐殺賊數百人﹐獲一象而還。英喜曰「吾知賊不足破也。」下令曰「破賊之術﹐宜多置火炮及神機箭銃。分將士作三行﹐象近則前行之炮箭俱發﹐象不退則第二行繼之﹐第三行復繼之﹐使銃炮不絕﹐象必驚走。大軍乘之﹐破賊必矣。」明旦﹐賊悉驅百象來戰。象背被甲﹐負戰樓若欄然。英申令諸將曰「今日之事﹐有進無退。進而捷者﹐一級必賞。退而衄者﹐全隊悉戮。」於是將士鼓勇而進﹐陣交前軍火箭銃炮連發﹐星流雷擊﹐山谷震動﹐象皆驚奔。寇之勇而力者曰昔剌﹐亦殊死戰。左帥小卻﹐英登髙望之﹐命左右取帥之首來。左師遙見一人拔刀飛騎而下﹐麾眾復前﹐三軍大呼殺入。不移時﹐斬首三萬餘級﹐俘賊眾萬人﹐生獲四十七象﹐餘黨走死山谷中。英奏捷還師。所過城邑百姓爭持牛酒迎勞之。自是諸蠻懾服﹐歲入貢。已而賊部曲靖﹑普安﹑孟定﹑龍海﹑曲麻﹑馬乃等處夷酋數叛﹐傅友徳率兵討定之。脇從者悉諭歸業。二十八年﹐越州夷龍海子阿資據龍窩叛。朝廷命諸將徵之。師無功﹐自後無敢議伐者。西平侯沐春﹝英之子﹐襲鎭雲南﹞請討之﹐眾以爲難。春曰「歷歲不獲此寇者﹐彼恃其地多險阻﹐且各處土酋皆姻婭﹐得以匿之。今悉調土酋從徵﹐仍設謀羈絆﹐俾不能通﹐多置營堡相犄角﹐制其出入﹐授首必矣。」乃進兵﹐至赤窩﹐果獲阿資﹐梟其首以徇。百夷震恐。先是﹐上遣福建右參政正鈍持節撫諭麓川平緬宣慰司﹐贈遺金貝﹐固卻不受。或勸曰「不受固善﹐恐蠻人懷疑生變﹐不若受之。」乃受而悉以輸雲南布政司庫中。﹝鈍﹐故元進士。後升漸江布政。﹞二十九年﹐麓川土官思倫發以兵侵緬甸。緬甸遣使訴於朝。上遣行人李思聰﹑錢古訓持詔往諭緬甸講和。緬人旣聽命﹐遂持詔諭思倫發。詔曰「道裏遠險﹐山川阻修﹐風俗殊異﹐此乃天造地設也。爾能勤使者陟險﹐遠越鄰邦﹐衝煙突霧﹐晨進昏止﹐戴風霜而至中夏﹐可謂難矣。古人云﹐誠信君子將有事於遠﹐𨿽千里之外神交而自通。今萬里之外﹐爾能勤使遠修其好﹐美絕古今。然排難解紛之事﹐朕之旨意。恨不卽一言而止﹐使彼此各罷兵守業黎民於變也。兩國之民﹐居處各分﹐𨿽存關市之譏﹐是其利也。其或忿爭不已﹐天將昭臨﹐福善禍淫﹐遲速可待。敕至﹐爾其審之﹗」思倫發聞詔恐懼﹐俯伏謝罪﹐願罷兵。思聰﹑古訓二人畢事將還﹐適其部屬刁幹孟叛思倫發。二人便宜諭以朝廷威徳﹐叛者退。思倫發欲倚二人服其下﹐彊畱之﹐以象馬金寶爲饋。二人爲書諭卻之曰「中國不以象馬金玉爲寶﹐所寶者忠臣烈士﹑彊兵勇將與孝子順孫耳。宜送使者還朝﹐不復侵擾鄰境﹐則可明爾畏敬君上之心焉。」思倫發大喜﹐邀二人設餞爲樂。率其部屬送出境。二人還﹐具奏其事﹐並獻其所著《百夷傳》。傳中凡山川土俗人物風气悉備。上覽之﹐大悅。以其奉使稱職﹐各賜襲衣。三十年﹐刁幹孟逐思倫發﹐據其境。思倫發奔至京師。上憫之﹐命西平侯沐春﹑左軍都督何福﹑徐凱率雲南﹑四川諸衛軍往討之。且諭思倫發曰「爾遠離鄕土﹐經涉歲月﹐不能無懷土之思。彊臣爲亂﹐勢不自保﹐奔走至此﹐欲謀還國﹐非將勇兵彊不可得也。朕今送爾至雲南﹐與西平侯且駐怒江上﹐先遣爾平日心腹之人至國中﹐諭爾還之意﹐以觀國中之向背。立衛騰衝﹐以觀其勢。若威遠遠幹已附朝廷﹐他郡亦皆聽命。則刁幹孟反逆之威日消。腹心之臣效順者多﹐爾歸國之期可數日而待矣。若輕易而進﹐吾恐刁幹孟之勢方盛﹐國人腹心莫與爲敵﹐則爾之疆土終非爾有也。」旣而﹐遣思倫發還麓川。敕諭之曰「古語有云﹐民之所好好之﹐民之所惡惡之﹐此之謂民之父母。蓋人心之所在﹐卽天理之所在。善治民者必求夫民情焉。今爾思倫發長有平緬一方﹐而與民心好惡不同﹐故爲下人之所不容﹐而歸於我。朕思爾父祖世澤﹐民故推之。今一旦失民之心﹐背國之俗﹐棄墳墓離親戚而來﹐久而不歸﹐則境土非有矣。然是非不可不明﹐天討不可不正。已遣將問罪刁幹孟﹐故命爾還舊邦。」賜黃金百兩﹐白金百五十兩﹐鈔五百錠﹐以遣之。又敕西平侯沐春曰「思倫發窮而歸我﹐當以兵送還其土。若至雲南﹐且令止怒江。遣人往諭刁幹孟母不臣﹐必歸爾主﹐如其不從﹐則聲其罪以討之。」是時刁幹孟旣逐思倫發﹐懼朝廷致討。乃先遣人至西平侯沐春所入貢﹐言先曾遣使進方物﹐求受土官職事﹐爲大甸刀的弄阻於途﹐弗克上聞﹐願爲達奏。春許之。後思倫發入國﹐刁幹孟同別爲土官以治。建文二年﹐八百媳婦國入貢。老撾亦貢。永樂初﹐麓川﹑緬甸忿爭作亂﹐雲南按察僉事周彥奇﹝名正﹐吉水人。初爲訓導﹞。聞之﹐匹馬深入﹐宣布國威。皆亻兌首解去。緬人遣使入貢。金幼孜《緬人入貢應制詩》曰「聖主龍飛開泰運﹐殊方效貢慶昌辰。九天宮闕風雲會﹐一統山河雨露新。重驛未誇來白雉﹐在郊先喜集祥麟。幸逢四海爲家日﹐願祝皇圖億萬春。」初﹐其地止設五宣尉司﹝車裏﹑木邦﹑孟養﹑緬甸﹑八百大甸﹞﹐及孟定﹑南甸﹑芒市三府。後白撾家生夷酋備方物入貢。置老撾宣慰四司。四年﹐孟指生夷酋來附﹐詔置孟艮府以爲守。乃遣中使楊與雲南千戶孟景賢賫詔往諭百夷諸生部落。於是大古剌﹑小古剌及其鄰境諸番曰底馬撤﹑曰茶山﹑曰底板﹑曰孟倫﹑曰八蒙搭等處﹐皆遣人隨中使貢方物。且言諸部落皆在西南極邊﹐自昔未通中國﹐願內屬﹐乞設官統理之。詔置宣慰司二﹑長官司五﹐遣官賫誥印敕符往賜之。﹝《一統志》《會典》俱不載﹐蓋以其遠小之極﹐不能復通貢。﹞老撾軍民宣慰使刁緣歹遣使護前安南王孫陳天平宋朝。奏曰「臣天平﹐前安南王恆之孫﹐天明之子﹐日奎弟也。日奎恭遇天朝﹐率先歸順﹐太祖髙皇帝封爲安南王。賜之章印﹐在位二年而卒。其弟散立﹐亦止二年﹐子晚繼之。賊臣黎季當國﹐擅作威福。晚稍欲抑損﹐季弒之而立晚之子﹐國之大權盡出季與其子蒼。左右前後皆其逆黨﹐惟拱手而已。未幾復弒而立子炙﹐蒙然幼稚﹐尙在𦇤褓。季父子乃大弒陳氏宗族﹐並﹛安火﹜弒之而取其位。更姓名胡一元﹐子曰胡奎﹐爲大虞皇帝。臣以先被棄斥﹐越在外方。季父子志圖篡奪﹐臣幸以遠外。見遺臣之僚佐激於忠義﹐推臣爲主﹐以討賊復仇。方議招軍而賊兵見迫﹐倉皇出走。左右散亡﹐逆黨窮追﹐遣兵四索。臣竄伏窮荒﹐采拾自給﹐饑餓困厄﹐萬死一生。久之﹐度其勢且少息﹐稍稍間行﹐艱難跋涉﹐以達老撾。然時老撾多事﹐不暇願臣。瞻望朝廷﹐遠隔萬里﹐無所控告﹐屢欲自絕﹐苟且圖存﹐延引歲月。忽讀詔書﹐知皇上入正大統﹐率由舊章。臣心忻忭﹐有所依歸。又以抱疾積久﹐至於今年﹐始獲躬睹天顏。伏念先臣受命太祖髙皇帝﹐世守安南﹐恭修職貢。豈謂此賊造逆滔天﹐悖慢聖明﹐蔑棄禮法﹐累行弒逆﹐遂成篡奪。陳氏宗屬﹐橫被殲夷﹐所存者惟臣而已。臣與此賊不共戴天﹐伏望聖恩俯垂矜憫。」因叩頭流涕。又言「賊臣黎季已老﹐詭謀逆計多出黎蒼。攻劫占城﹐欲使臣屬。又侵掠思明府﹐奪其土地。究其本心﹐實欲抗衡上國。暴徵橫斂﹐酷法嚴刑﹐百姓愁怨﹐如蹈水火。臣之祖宗﹐世尙寬厚﹐今國人嗷嗷﹐頗見思憶。陛下徳配天地﹐仁育四海。一物失所﹐心有未安﹐伐罪弔民﹐興滅繼絕﹐此遠夷之望﹐臣之大願也﹗」上憐而納之。命有司賜居第﹐月給其廩。﹝詳具《安南傳》中﹐其陳氏相繼名次﹐此與本傳所載稍異。故錄以俟考。﹞九年﹐車裏土官刁暹答侵威遠州地﹐虜其知州以歸。西平侯沐晟請發兵討之﹝晟﹐英之次子﹐春卒﹐晟替襲﹞。上以兵易動難安﹐命遣人往諭。刁暹答悔懼﹐還所虜知州及威遠州地。入貢方物謝罪。十二年﹐降南甸府爲州。宣徳七年﹐也兀生夷酋來附。詔置鈕兀長官司。八百大甸土官刁之雅入貢方物。訴波勒蠻常以兵來﹐殺人掠貨﹐請發兵討之。廷議以八百去雲南五千餘里﹐波勒又未嘗歸化﹐豈能勞中國之人爲之遠役﹖且夷性獷悍﹐必兩有未善者。乃降敕諭﹐令睦鄰好﹐保境衛民。正統三年﹐麓川宣慰思任發作亂。侵掠騰衝﹑南甸等處。四年﹐朝廷遣刑部主事楊寧往諭。不從。命黔國公沐晟討之。晟遣都督方政與其弟昂等﹐以偏師先進﹐自繼其後。政夜渡江﹐襲賊營﹐乘勝獨進﹐遇伏與戰而死。晟旋師至楚雄﹐瘴卒。子斌襲封。是時中官王振方用事﹐欲收朝權﹐主議滅麓川。兵部尙書王驥阿其意﹐請復徵之。六年﹐命定西伯蔣貴爲徵夷將軍﹐總兵驥往督軍務﹐以中官吉祥監其軍。大發兵十五萬﹐轉餉半天下徵之。驥奏舉廷臣隨軍贊畫。太僕少卿李ナ﹐郎中侯﹑楊寧﹐主事蔣琳等皆在行。陛辭﹐賜貴等金兜鍪﹑細鎧﹑弓矢﹑蟒龍緋衣。侍讀劉球上言「帝王馭夷狄﹐不窮兵於小敵以傷生靈﹐惟防患於大寇以安中國。今北虜脫歡也先父子並吞諸部﹐深謀入寇﹐而思任發依阻山谷﹐悔過乞降。議者乃釋豺狼攻犬豕﹐捨門庭之近﹐圖邊徼之遠﹐非計之得也。臣愚以爲麓川僻陋﹐滅之不爲武﹐釋之不爲怯。至於西北諸邊﹐宜謹烽堠﹐修墩堡﹐選將帥﹐練士卒﹐丰糧餉﹐備器械﹐庶爲有備無患。」王振不從。貴等至雲南﹐分兵三道﹐徑抵上江﹐一曰檳榔江﹐賊砦所在也。會大風﹐驥命縱火焚其柵﹐因督眾力戰﹐敗之。驥麾兵深入﹐破連環七砦於沙木籠山﹐又破象陣於馬鞍山陰﹐賊死者十餘萬。王驥班師還京。論功封蔣貴定西侯﹐驥靖遠伯﹐升郎中侯爲禮部右侍郎﹐楊寧爲刑部右侍郎﹐餘各升賞有差。時思任發奔緬甸﹐未幾復出爲寇。驥﹑貴乃再督師往雲南﹐檄緬甸令縛送思任發。緬人懷詐﹐慝思任發不遣。廷議請益兵﹐羣臣皆不敢言。侍講劉球又上疏曰「臣聞王者之師﹐不逞忿於一快。必虜勝於萬全﹐所以無敗事而有成功。今者﹐中外大臣請益兵十二萬屯於雲南邊境﹐俟思任發來降乃罷﹐否則進兵。臣竊以爲是則徒欲逞忿而非萬全之慮也。向者﹐大兵兩蹴寇境﹐皆不得大逞而還者﹐蓋以其地避遠﹐阻山跨谷﹐道塗險塞﹐又有瘴毒之患焉。中土之士被甲持杖﹐負糧荷芻﹐越數千里而至彼。飲食不充﹐勞困不堪﹐水土不習﹐疚病薦生﹐又驟與敵遇﹐故未及交鋒而剛猛敢斗之气十已消其七八。兼將帥行師失律﹐所以無功。誠非兵少所致也。今𨿽益兵﹐然欲分道以進﹐則山廣而援不接﹐並力以攻﹐則地隘而眾莫容﹐皆兵法所忌者。況寇以逸待勞﹐窺測我形勢﹐得便則出抗官軍﹐失利則遁入溪谷﹐豈不坐老我師哉﹗若但宿兵境上以待其降﹐尢爲不可。語曰﹕『軍旅之後﹐必有凶年。』謂其以愁苦之气傷陰陽之和﹐必致水旱虫蝗之災。其爲患也如此﹐況可輕動以嘗之乎﹖若暴露十二萬之眾於萬里之外﹐而冀小醜之降﹐是輕動兵以嘗寇也。又兵法曰『千里饋糧﹐士有饑色。』是言糧餉不可不預備也。今致雲南之米於金齒﹐每石須費數石﹐然猶民苦運輸﹐軍多缺食。若復益兵﹐則運愈苦而食愈缺﹐安保士之無饑色耶﹗臣謂徒欲逞忿﹐而非萬全之慮。臣聞《春秋》之法﹐不治夷狄﹐三王之道﹐不困中國以事外夷。故漢文棄尉佗寇邊之怨﹐先帝亦釋黎利叛逆之罪﹐率用是道。臣竊以爲麓川本鳥言獸心之夷﹐𨿽不來歸﹐非國之恥﹐何足與較勝負哉。置之度外﹐不爲失也。必欲懲之﹐宜忍一決之忿﹐務圖萬全之策。選用良將﹐輔以能幹文吏﹐舉行趙充國屯田以降叛羌故事。因雲南見在之眾﹐或益以附近兵萬餘﹐分屯緣邊地﹐厚其糧賞﹐給以農用之物﹐務使兵民相安﹐以耕以守。仍通好於木邦﹑車裏諸夷以爲外援﹐俟寇出沒﹐徐加剿攘。倘其服辜﹐則以禮納。或終不悛﹐俟三二年後﹐糧積有餘﹐士卒熟其向道﹐別議大舉。仍詔雲南郡縣及各土官使明知聖意﹐欲暫悉兵休民﹐將圖後效。是𨿽不能速於成功﹐亦必不致敗事。」不從。旣而進兵攻緬甸﹐破之。思任發復遁。俘其妻子以還。加驥﹑貴歲祿各三百石。按劉球上言十事。時錦衣指揮彭徳淸﹐球鄕人也。往來王振門下用事﹐公卿率趨竭﹐而球獨不爲禮。徳淸銜之﹐乃激振曰「劉球疏中總幹网使不下移﹐暗指公也。」振大怒曰「必殺之﹗」球又以災異上疏﹐中謂太常不可用道士﹐宜以進士處之。至是編修董自陳願爲太常少卿。振因誣球與同謀﹐故先以言爲地﹐並逮球下獄。卽令其黨錦衣衛指揮馬順以計殺球。一日五更﹐順攜一小校推獄門入。球與董同臥。小校前持球。球知有變﹐大呼曰「太祖﹑太宗之靈在天﹐汝何得擅殺我﹗」小校持刀斷球頸。流血被體﹐屹立不動。順舉足踢倒曰「如此無禮。」遂支解之﹐裹以蒲包﹐埋衛后空地。董從旁匿球血裙﹐數日密歸球家。家人始知球死。乃以血裙爲襯歸葬。小校盧氏人﹐與耿九疇爲鄕鄰﹐九疇素愛其年少俊美﹐因與往來。後久不至﹐甚訝之。一日來﹐九疇視其貌﹐黃瘠不類。惜之曰「汝無有疾乎﹖狀貌頓異如此﹗」小校吐實﹐且曰「馬順將舉事之日﹐密語吾﹕『今夜有事﹐汝當早來。』至期﹐令懷刃相隨﹐迫於勢敢不行﹗比聞劉公忠臣﹐吾儕小人無故作逆天事﹐吾殆死有餘罪矣﹗特來別公﹐且謝誤愛耳﹗」因哭悔恨不已。未幾果死。馬順子亦發狂疾﹐代球數順罪﹐似爲球所憑云。球二子﹐長次釒於﹐皆好學。通《春秋》﹐痛父死於非命。皆杜門家居養母﹐絕意仕進。及王振﹑馬順死﹐球被褒贈爲翰林學士﹐謚忠湣。時刑部侍郎楊寧巡撫江西﹐召二子慰勉之。曰「先公忠議顯白﹐子可以出而仕矣。」乃出應舉。釒於卽舉是秋試第一。尋與兄先後登進士。仕至參政﹐釒於選翰林庶吉士﹐攺禦史﹐升浙江提學副使﹑雲南按察使。嗣世子孫科第相仍。愚謂天報忠直﹐固其胤嗣之多賢。而原球之所以取禍﹐實由於止討任發之二疏也﹐故詳錄之如此。八年﹐升南甸州爲宣撫司。九年﹐升幹崖長官司爲宣慰司﹐降芒施府爲芒市長官司。十三年﹐思任發子思機發﹑思卜發據孟養山砦爲患。上復命王驥總兵﹐都督宮聚﹑副總兵張凱﹑田禮調土漢夷兵十三萬往徵之。抵金沙江﹐賊柵西岸以拒我師。驥作浮橋渡兵﹐破之。賊斂眾據鬼哭山﹑芒崖山等砦。皆攻拔之﹐斬獲無算。二孽竟失所在﹐疑死於亂兵。大軍逾孟養﹐至孟那等處而還。孟養去麓川千餘里﹐諸酋皆震怖。相謂曰「自古漢人無渡金沙江者﹐今大軍渡此﹐眞天威也。」按《淸宛志》載﹕「田禮字思敬﹐田蒿人。蔭父欽保定中衛指揮僉事﹐幼有大志。旣長﹐以名節自期﹐練達老成﹐諳曉兵法。同王驥討孟養﹐生擒其子思機發。則思機發又是被擒者﹐此言死於亂兵﹐何也﹖」先是﹐侯以徵思任發功﹐升兵部侍郎﹐鎭守雲南。時貴州饑苗叛﹐攻圍新添平越諸衛﹐道梗弗通﹐城中食且盡。命班督諸軍往徵之。自雲南選善射者爲前鋒﹐自將趨貴州。副總兵田禮等以兵來會。克龍裏﹑甕城﹑羊腸諸寨﹐新添﹑平越﹑淸平﹑都勻諸圍俱解。上嘉其功﹐遂遷尙書。又進克安莊西堡長官司。時暑雨方盛﹐疫厲大作﹐得疾﹐舁歸普定卒。時麓川之役﹐盡調雲南﹑貴州兵以行﹐連兵十年﹐升秩萬數﹐而夷酋終以逋﹐將士多死﹐大軍未班﹐列衛空虛。苗獠乘間竊發。王驥與宮聚﹑張輒等還自麓川﹐卽命徵苗。聚﹑輒皆失利﹐惟驥擒其酋虫富﹐檻送京師。然苗勢愈熾﹐驥亦不能定。奏言久在南裔﹐身染瘴毒﹐乞還。驥與輒等先後擁歸﹐師所至﹐人遮泣陳苗獠之害。皆曰「吾徵麓寇﹐不受命殺苗也。」去之。苗前截後殪﹐我軍無復紀律﹐死亡數萬。︷等僅以身免﹐諸城被圍﹐歲餘乃解。按自王振盜權逞忿﹐王驥阿意興師﹐三窮賊巢﹐殺無辜民數十萬。於是苗獠乘虛倡於貴州。張︷敗走﹐而東路閉關矣。鄧茂七起於福建﹐葉宗畱起於處州﹐陳韶敗死﹐而東南騷動矣。兵連禍結﹐致有統幕師潰之變﹐驥之罪大哉﹗卒中劉球捨近圖遠之料﹐此與唐天寶之盛﹐用師南詔而忽範陽何以異乎﹗識者謂此舉乃世代盛衰之一機﹐詎不信夫﹗先是麓川破﹐革宣慰司﹐以其地散屬鄰部。十一年﹐詔建隴川宣撫司於隴把。成化初﹐上遣沾益州知州桂經往八百媳婦國市阿魏。按桂經﹐池州人。自少以忠孝自負﹐由應例授滇閫都事﹐奉命疆理邊徼﹐盡復侵地﹐功升沾益州知州。充正使如八百媳婦國。已而經以誣﹐革職奏辧﹐準知州致仕。後值土捨安賊反﹐所司擇經往諭招撫。經哨牧羊營﹐賊兵突至﹐死之。當道覓屍﹐資送還鄕。賊平﹐上功命錄其子﹐未果應。雲南思疊土酋糾百夷梗化﹐守臣上議請討。倪嶽疏謂﹕「今中外民疲財盡﹐災異屢見﹐何以用兵﹖」廷議又欲遣京朝官往諭。嶽曰「用兵之法﹐不足示之有餘﹐今得無示弱於天下乎﹗使思疊聞之﹐必輕中國。且京朝官諭之不從﹐則策窮矣。不若姑遣藩臣有威望者以往﹐彼當無不服。不服﹐則再議用兵未晚也。」於是從之。思疊聽命。十三年﹐雲南鎭守太監遣人往百夷求得黃鸚鵡﹐邀巡撫雲南都禦史王恕進獻。恕疏曰「太監錢能令指揮熊志將黃袱苫蓋黃鸚歌一隻送臣進貢。臣因思去年大學士商輅奏蒙準卻貢獻﹐今卻令臣進貢前禽﹐誠恐近日別有敕旨轉行能查理﹐能輒稱不容﹐鎭守行文都布按三司﹐將爲中臣之地。𨿽朝廷明見萬里﹐必不爲其所惑﹐臣不得不明言之。能在雲南遞年﹐差官盧安等前去外夷孟密等處求索金寶禽鳥等物﹐擾害夷人﹐致指揮郭景投井身死。臣聞漢時鼠巢於樹﹐野鵲變色﹐識者以爲不祥。鸚歌本綠羽而今黃﹐豈非變色類耶﹗能何取於此故違詔旨遠取徼外而必欲進乎﹖雲南近來貢獻少息﹐人心稍安﹐若容進此物﹐獘端復開。伏望痛卻錢能此貢﹐仍通行各處玩好物件一切禁止﹐天下幸甚﹗」上嘉納之。王恕又疏奏﹕「近該臣等題爲外夷脫回中華軍丁﹐蒙差刑部郎中鐘蕃﹑錦衣百戶宋鑑前來行勘﹐提取盧安等到官鞫問﹐間忽百戶汪淸賫捧駕帖與鐘蕃等﹐臣切疑之。臣聞駕帖下各衙門則用司禮監印信﹐該科掛號皇城各門俱打照出關防﹐皆所以禁詐僞也。今賫來駕帖旣無該監印信﹑該科字號﹐又無各門關防﹐況錢能等交通外國﹐攪擾夷方之事﹐兵部奏行臣與禦史甄希賢會問﹐而木邦等處節有緬書告訴﹐臣不得不從實上聞。其罪彼與否﹐朝廷自有祖宗法度﹐在臣豈敢有一毫重輕於其間哉。」上下所司究之。金文靖公《黃鸚鵡賦》曰「ム羽毛之爲類。紛總總其莫量﹐何鸚鵡之獨異﹐稟姿態之非常。旣弗白以弗綠﹐亦匪玄而匪蒼﹐乘純黃之正色﹐乃毓徳於中英。戊已儲精﹐坤元孕淑﹐肌一色以裁柘﹐體渾全而染菊。邇其身遊南詔﹐迹遠隴西﹐映日光絢﹐含風翅低。鄙昂藏之文鵠﹐陋見見之黃鸝。誓永托於遐壤﹐甘獨處而弗移。何遽聞於守將﹐遂遠辭於山靈。馳萬里以遠涉﹐瞻九重而獨登。」按此則永樂中曾有是禽之貢﹐豈百夷土產常有﹐不爲難得耶。嘉靖初﹐芒部弗靖﹐百夷亦蠢動。貴州巡撫楊一氵英疏曰「照得土官衙門俱世受國恩﹐承襲官爵。各隨土俗結爲婚姻﹐故有貴州土官而結親雲南者﹐亦有廣西土官而結親貴州者。但其間輒因親戚﹐遂成黨比﹐各借兵仇殺﹐以爲當然。如芒部爭官則借兵於烏撒﹐凱裏相戰則借兵於水西﹐蒙政殺子則借兵於南丹。今會同巡按貴州禦史劉廷﹐議得朝廷之法﹐不可不嚴。不嚴則人無所懲。土官善惡不可以不知﹐不知則人無所畏。今土官恩襲﹐旣皆出於朝廷。而在官善惡﹐又得考於撫按。借兵之初﹐不能防其微﹔而仇殺之後﹐可得以紀其罪。乞敕通行天下土官衙門﹐各宜遵守法度﹐再不得借兵仇殺。議行之後有再犯者﹐許令撫按衙門紀過在官﹐以注其罪。若頭目﹑寨長﹑營長私借兵與人者﹐問擬死罪。土官問擬鈐束不嚴。各撫按衙門仍造冊送部﹐以備查考。凡土官終身之日﹐子孫告替赴部者﹐若查冊內有借仇殺者﹐卽行停襲﹐以爲眾戒。若因借兵仇殺致成大患者﹐撫按官臨時議奏另行。如此庶王法得行﹐土官知畏﹐而邊患或息矣。」上從之。初﹐雲南永昌軍民府知府嚴時泰奏稱﹐騰衝地方土官不職﹐甚爲民患。要將騰衝司仍舊開立州治﹐及要將知州州判吏目等官銓選鄰邦可用之人﹐或推升本省見任之職。上從其言。以騰衝司立爲騰越州﹐屬永昌軍民府管轄。至是﹐騰衝軍民指揮使司委官千戶曹輔賫捧紅牌底簿勘合前往付緬甸宣慰司﹐被迆西。﹝卽孟養宣慰司也﹞。久反賊種思凱攻殺緬甸﹐奪去戛賽等二十四處地方。又與木邦宣慰司糾合﹐將隴川衙門殺搶一空﹝木邦宣慰名罕烈﹞。木邦又統兵前往孟璉﹝長官司也﹞。仇殺﹝孟璉長官司土捨名刁派蘭﹞。緬甸乃差通事蔣鵬往隨曹輔至雲南遞緬書於黔國公處﹐告稱正統年間麓川反賊思任發殺搶騰衝﹑金齒地方。我祖公那雅補邸及孟密安撫司祖公思歪法同王尙書領兵趕過迆西金沙江﹐去將思任發殺取首級﹐思機發解京處死。今被賊種思凱挾恨前仇﹐調領夷兵象馬渡金沙江攻殺緬甸﹐我宣慰父子奔往孟密安撫司地方﹐有安撫思眞領眾頭目護送回還。又被迆西反賊糾同木邦將我宣慰正身殺死﹐虜其子去爲奴﹐印信敕書紅牌金字勘合底簿殺搶一空﹐等情。又孟密安撫司﹝安撫名思眞﹞亦遞緬書﹐告稱我系是有功思歪法孫﹐今被木邦宣慰罕烈及迆西反賊仇害緬甸﹐要壞我宣撫司地方﹐遞西直下麓川原祖下營處坐﹐等情。又木邦宣慰罕烈差陶猛﹝陶猛如中國巡檢之稱﹞賫文解送差發銀四百五十兩﹐進貢牙象二隻﹐象牙八根﹐土綿﹑孔雀尾三扛﹐並送緬書。內稱我祖罕落法襲做宣慰司﹐官有孟密﹐思眞不時調軍殺害﹐將孟乃等二十七處並隴幹十三處地方占食﹐不肯遵諭吐出﹐等情。又隴川宣撫司奏稱﹐土捨多鯨謀奪伊兄官職﹐招致木邦罕烈贊成邪謀﹐擅行攻伐﹐將士捨多鯉隴川人民殺虜﹐並將衙門印信敕書毀奪﹐官倉米谷爲其盜掠殆盡﹐應襲舊罕遭其猛滅無辜﹐等情。黔國公沐紹勛見各夷互仇﹐上疏曰「查得弘治十二年﹐孟養思六侵奪蠻莫等處﹐占據不退。乃備象馬方物進貢。兵部議照孟養思六奪占孟密地方﹐不聽撫退﹐卻備方物進貢﹐宜乎因此阻畱﹐責令退地等因題準阻回外﹐今孟養與木邦交通﹐殺害緬甸﹐故孟密來告﹐今木邦罕烈又告被孟密殺奪﹐尙無休息﹐若非撫勘﹐終涉不明。照得孟養﹑緬甸﹑木邦﹑孟密之地﹐系爲極邊瘴毒之鄕。一或交兵﹐必至屢年之久。今緬甸﹑孟密互相侵奪﹐諸司會議必於撫勘明白﹐然後施行。一面宣布朝廷恩威﹐殺伐利害﹐會給大字榜文撫諭孟養等夷酋﹐宜速攺過自新﹐將殺虜諸夷之人財占奪諸夷之地方﹐照數逐一吐退陪償。一面行仰雲南都布按三司掌印並該道守巡兵備等官將木邦進貢暫且阻畱﹐以聽撫處。嚴行各夷附近大小土官衙門整束兵糧﹐各守緊關隘口﹐預爲堤備。仍嚴督委官知府嚴時泰等從長撫勘查處明白﹐另行奏請定奪。」上乃賜敕沐紹勛曰「該部議稱孟養﹑緬甸﹑木邦﹑孟密之地最爲極邊﹐爭忿仇殺﹐變詐無常。且孟養遠交木邦﹐緬甸依庇孟密﹐事必有由﹐詭亦難測。今緬甸旣告被孟養之殺害﹐而木邦又告被孟密之侵奪﹐必須從長議處等因。敕至﹐爾等須公同計議。選委部布按三司廉能都指揮守巡兵備等官﹐督原委人員親詣適中地方﹐撫拘孟養罕烈等官並通事頭目人役﹐諭以朝廷恩威殺伐利害﹐務在多方開悟﹐令其攺過自新。果有奪占地土虜掠人財﹐俱令吐退陪償﹐各歸其主。撫諭之後﹐各保疆土﹐毋相侵犯。果能去逆效順﹐方許進貢。如或執迷生拗﹐不聽撫處﹐嚴行附近大小土官衙門整搠兵糧﹐固守隘口﹐聽調徵剿。仍公同議處停當﹐星馳奏來定奪。不許縱惡長姦﹐釀成邊患。亦不許邀功生事﹐妄啟兵端。爾其欽承之﹐故敕。」沐紹勛乃集鎭守太監杜唐﹑前巡撫沈教議定﹐行委永昌知府嚴時泰﹑雲南後衛指揮馮鳴鳳﹑幹崖宣撫刀怕落等往孟養﹔大理通判周浩﹑楚雄衛指揮張淮往木邦及隴川﹔永昌通判殷相﹑永昌衛指揮樊泰等往孟密。各撫拘土官等並通事頭目人役﹐到官勘處。初﹐孟養思倫與木邦罕烈結親相倚﹐思倫以思眞先年掘挖木邦祖宗墳墓﹐欲與報仇﹐乃令陶猛怕歡攻殺思眞﹐又糾木邦攻殺緬甸。緬甸應襲土捨莽啟歲幼弱﹐思倫乃搶奪印信金牌與猛別﹝寨名﹞土捨莽卜信管理﹐占奪阿瓦等處地方。至是嚴時泰等至孟養勘撫。思倫自願忠順朝廷﹐備納贖罪土銀一千兩﹑牙象二隻﹑大小象牙二十根。時泰納之。思倫令莽卜信將印信並景泰弘治元年金牌信符交出驗收﹐時泰追要各年金牌底簿勘合。回稱混失﹐燒毀無存。思倫又將莽啟歲送出﹐聽候安插。莽啟歲仍要爭管印信地方。時泰亦審得莽啟歲應襲緬甸官職﹐但本捨年幼孱弱﹐無以自立。若將本司印信與伊掌管﹐恐遭謀害﹐以此有礙安插。初﹐孟定土知府刁門幹以有從徵麓川之功﹐償與孟定府地管食﹐傅至其孫土捨罕忽﹐被罕烈攻奪去投孟密思眞﹝罕忽﹐罕柯之子﹞。思眞益彊﹐將木邦蠻莫十三處地方占奪。至是殷相等至孟蜜勘撫。思眞將孟定投住罕忽發出﹐聽候安插。願退蠻莫十三處地﹐順從開設衙門。又有猛乃等處地﹐原系罕烈所管﹐後因罕烈調各陶猛不從﹐欲謀殺害陶猛別閽等﹐亦將地投住孟密﹐今思眞亦願退還罕烈﹐相等議照。蠻莫十三處地方系各夷酋歷年仇殺爭競之地﹐蠻莫地方亦寬﹐系通迆西孟養之襟喉﹐其夷民棲住各約五六千家者有之﹐或三四千家者有之。欲議令孟密原管前地﹐每歲加徵差發銀一千兩。則孟養﹑木邦亦願輸納﹐彼此不忿。欲照弘治十五年事例﹐令騰衝司選撥官軍戍守﹐三年一換。彼時軍士患瘴﹐亦似不便。後奉勘合﹐將蠻莫議還木邦﹐官軍掣回﹐仍被孟密侵占﹐迄今三十餘年爭奪不已﹐亦未盡善。合無出榜省諭金齒﹑騰衝等處流寓漢民﹐招募五百者授以試百夫長﹐一千名者授以實授百夫長﹐二千名授以副千夫長﹐三千名授以正千夫長。就於蠻莫﹑猛母二處設立一衙門﹐請名鑄印﹐就令正千夫長掌管。若系孟養﹑木邦﹑孟密三處夷人﹐省令各回本土。初﹐隴川宣撫妻姜氏﹑妾劉氏。姜氏生多鯉應襲﹐又生女嫁木邦罕烈爲妻。劉氏生多鯨。鯨謀奪鯉職﹐令劉氏將印信先匿。多鯨向劉氏逼取印信﹐不與﹐殺之。木邦罕烈爲妻母與鯨報仇﹐攻殺多鯉及伊母姜氏﹐燒毀倉糧一萬九千石﹐又搶去敕書金牌﹐付多鯨管理。其下通把人等不服﹐赴撫按告保多鯉之子多舊罕爲主﹐並推祖母放氏協管地方。罕烈忿恨﹐領兵又將多舊罕﹑放氏等殺害。有巡檢姜誠﹝姜氏之兄也﹞具奏﹐命官撫理﹐追取印信。多鯨不從﹐又將姜誠殺死﹐奪其原管地方與多鯨占住。﹝此段此前文意有疑﹞罕烈又往殺奪孟璉刁派蘭地。撫按追將緬甸印信﹐行委金齒司千戶潘昂﹑騰衝司指揮劉嵩接管。至是周昆等並行勘撫。罕烈乃將象二隻﹑牙六根﹑牛六十隻﹑金銀壺臺盞各二副贖殺隴州之罪。倉糧著多鯨賠償。又將象二隻﹑金銀壺臺盞各二副贖殺孟璉之罪。昆等又責令多鯨將所占姜誠原地退還﹐誠子姜華管食。又多鯉有弟名多鱖﹐有子多參。昆等又令多鯨將占食多參原管地方退還多參。及查多參果否多鯉親子﹐可立爲後。多參乃聽多鱖之謀﹐避居痛定地方﹐不肯出見而罷。昆等乃議稱隴川宣撫司衙門新設在地名戛隴土城﹐其舊基尙存﹐平川甚是廣闊﹐西南相接孟密﹐東南相接木邦﹐東相接芒市﹐西北相接南甸﹐實爲緊關要地。因被木邦殘破﹐止存空城。相應建設一守禦千戶所﹐控制多鯨﹑罕烈﹐捍衛多鱖﹑多參。但本地方煙瘴甚大﹐春冬軍民稍可存住﹐夏秋酷熱﹐難以棲止。查得指揮劉嵩在彼署印年久﹐合無就令木官不避煙瘴﹐督率原撥防守旗軍七十四名﹑餘丁二十六名﹐共一百名移入戛隴舊城住札。各軍應該月糧口糧照舊關支﹐空閒田地自行種食。一面省令多鱖﹑多參等先差手下陶猛前來﹐招集夷民﹐以夷治夷﹐庶可安妥。按孟養諸事情皆據勘官。至彼土酋自陳其仇爭之由及輸服之態如此。其間各執一說﹐多系飾罪之辭﹐未必盡爲得實也。旣而嚴時泰﹑周昆﹑殷相等將勘過事情還省回報﹐於是分守參政王汝舟﹑分巡副使唐冑﹑兵備僉事郭欽﹑都指揮胡章等會議﹐得各酋仇殺等情﹐委官勘報﹐俱各詳悉。𨿽非兩造具備之聽﹐亦非一己臆度之言。中間事出眞實者﹐皆有因由詞不輸服者俱難窮究﹐況頑夷同於禽獸﹐吞噬不足深責。惟多鯨弒母殺兄﹐情惡顯著﹐乞行議處。多參避居痛定﹐勢難安插﹐合候再圖。罕烈﹑思倫知罪納贖﹐似應曲宥。用慰夷心。及議得蠻莫十三處地方﹐內蠻莫﹑猛母水路通會﹐地土寬廣﹐乃諸夷必爭之地。原隸木邦管轄﹐後孟密占據。曾撫令退出﹐差委百戶丘成等督軍戍守。甫及二年﹐續奉勘合﹐仍歸木邦。罕烈力不能守﹐借助迆西﹐因起孟密之事﹐遂延數年之禍。今旣退還官﹐相應從宜計處﹐添撥官軍防守。旣該委官殷相回稱不便﹐惟有招軍一事﹐殷相等報稱可行。合無於蠻莫﹑猛母二處各設一衙門﹐請各鑄印分管。附近猛外﹑猛掌等寨俱隸騰越州統束。及如本官所據招軍名數﹐計爲轉奏。授以官職﹐出給告示張掛﹐曉諭土住流住本省外省漢人。除木邦﹑孟密﹑孟養夷民外﹐其餘不拘夷漢﹐俱聽招募。待應募有人﹐冊報至日﹐再加詳議﹐然後施行。再議得隴川﹑戛隴地方﹐𨿽據委官周昆等勘稱﹐實爲緊關要地﹐相應建設一衛以控制多鯨﹑罕烈﹐捍衛多鱖﹑多參。又稱本地瘴煙甚大﹐苦熱難居﹐欲令指揮劉嵩率領防守。竅恐防守日久﹐姦生事寢﹐不無又貽邊方之患。近據騰衝所千百戶鎭撫孟鎭﹑張淮等呈稱﹐各職父祖徵調﹐功升相繼﹐襲任今隴川地方﹐欲設守禦千戶所﹐各官有願攺調者各願樂從﹐去彼操守。然隴川設衛﹐𨿽有千百戶孟鎭等願去操守﹐尙缺旗軍充實行伍﹐合無亦照通判殷相所議﹐招軍授職﹐添設千百夫長﹐列禦百戶之下﹐協同守禦。又訪得南牙關坐落南牙山頂。東通隴川﹐西通孟養﹐南通孟密﹐北通幹崖﹐東南通木邦。系緊關隘口﹐山勢髙峻﹐天气寒冷﹐瘴癘頗少﹐人可久居。見有南甸夷人守把。據致仕序班管銓稟請﹐開設衛所﹐用杜遠夷交通情獘。通判殷相亦稱相應建設巡檢司﹐況衙門設在夷方﹐則漢人不宜選用﹐合無於騰衝所土官百戶內銓選一員掌管司事﹐就將本山附近寨分土民選僉一百名充爲弓兵﹐常川巡守﹐遇有夷情﹐星飛具報。又照孟乃七處地方通判殷相等勘稱﹐原系木邦故壤﹐彼處陶猛別閽等因罕烈欲報不聽調遣之忿﹐叛歸思眞﹐以致節年仇害不已。今旣退出﹐應給本主。但前項地方接連孟密﹐相距木邦遠﹐而七處陶猛結姻思眞﹐素與罕烈睽離﹐先曾撫順﹐尋復叛去﹐合無寫牌省諭木邦罕烈地土歸伊之後﹐略其舊怨﹐勿再欺淩﹐致又攜二﹐果肯依聽﹐方可給還。儻若本酋自知己力管顧不周﹐願退屬官﹐再行別議。仍省諭孟密﹑思眞母致設謀﹐誘引附己﹐不許容畱在彼占住。及省論孟乃陶猛別閽等﹐聽受木邦約束﹐照舊幫當差發﹐母懷反側﹐自惹諸夷﹐取具罕烈﹑思眞別閽等重甘結狀回報﹐然後將地挈還罕烈﹐庶乎可保無虞。又照緬甸印信﹐已該宣撫刁怕落追出還官﹐金牌止得景泰元年二面﹐其餘年分並勘合底簿俱稱燒失﹐無處挨尋。況遭兵火之餘﹐恐無俱存之理﹐但退出印牌﹐應合給管。莽卜信近始知名﹐眞僞莫辯。莽啟歲性稟庸懦﹐策勵莫前。合無暫將牌印敕書俱收永昌府庫﹐姑待詢訪緬甸﹐二孽孰系的派﹐應襲宣慰官職﹐取具管下目把人等不扶給狀﹐及孟密﹑孟養不致殺害﹐甘結至日﹐然後畀之﹐似爲穩當。又據木邦罕烈呈遞緬書稟稱﹐孟定原不做府﹐賞與伊祖罕蓋管食﹐卽其久隸木邦之迹﹐足爲給賞罕蓋之徵﹐地土旣已錫人﹐府名亦應裁革。今罕烈見得本道信牌寫有府字﹐慮恐別設衙門﹐𨿽諭以不設衙門之意﹐恐仍執迷弗肯聽信﹐合無備查會議府字應否革去﹐及委官伴送罕忽歸還孟定管食地方﹐取具各夷﹑漢﹑緬文書結狀﹐呈繳沐紹勛。紹勛乃會同杜唐﹑沈教及巡撫歐陽重﹐以夷情重務﹐仍行三司會議。於是布政使呂經﹑按察使徐瓚﹑都指揮方仲議曰「臣等會勘得雲南邊繳西至金沙江而極木邦﹑緬甸﹐皆爲宣慰司﹔隴川爲宣撫司﹔孟密爲安撫司﹔孟連爲長官司﹔孟定爲府。此我祖宗列聖先後所設土官衙門﹐以爲雲南藩衛﹐各置其長以食其土﹐連亙不知幾千餘里。列於金沙江之迆東麓川﹐初設本爲宣司﹐其地亦在江東。正統年間酋長思任發﹑思機發叛逆﹐靖遠伯王驥徵之﹐逃死過江﹐據險孟養府。緬甸宣慰先取思任發之首獻捷於軍﹐後又執思機發械送京師﹐遂革麓川宣尉司﹐攺設前隴川宣撫司衙門。餘孽遂居孟養﹐自食其土﹐是爲金沙江之迆西﹐時則不使復還﹐誓以江乾石爛﹐方許過江。後因孟密占管木邦﹑蠻莫等處地方﹐參將盧和牌取孟養思六﹐調兵過江﹐而東挾撫孟密思六﹐遂假進貢﹐永食此土﹐勘有前愆﹐仍令掣兵渡江西還。伏蒙朝廷降敕嘉其納貢﹐賞其退地。然自是過江以來﹐與木邦連合﹐聲勢相倚﹐黨惡肆暴﹐兩無所忌。正徳五年木邦罕烈屠隴川宣撫司城﹐而土捨多鯉子母祖母母舅夷民皆罹其害﹐官糧盡被費耗﹐衙門鞫爲荒野﹐宣撫印信金牌勘合皆入其手。𨿽稱罕烈助妻弟多鯨之謀奪官職﹐而孟養賊孽思凱難保其不謀復於故地﹝一節﹞。嘉靖四年﹐思凱已故﹐木邦罕烈寫書孟養思倫﹐說伊有上司殺牌一道﹐起兵相伴﹐去取地方﹐思倫遂令怕歡起夷兵象馬過江﹐將緬甸宣慰殺死﹐妻子虜掠﹐燒毀衙門﹐奪去宣慰司印信﹐進攻孟密﹐持以歲月﹐𨿽稱緬甸族屬猛別莽卜信助兵接渡﹐而賊孽思倫於其祖之仇﹐蓋嘗陰圖於報復﹝一節﹞。及罕烈將孟定府攻殺土捨罕忽﹐逐居孟密﹐而且明言於官欲革其府名。又將孟璉長官司攻殺土捨刁派蘭﹐避其虐害而遂占奪其土地﹝一節﹞。是木邦罕烈爲罪之首﹐孟養思凱﹑思倫爲罪之從﹐隴川多鯨罪不容誅﹐仰惟宸謨廟算﹐明見萬里﹐臣等欽遵﹐嚴行附近大小土官衙門整束兵糧﹐固守隘口﹐聽調徵剿。兵法先聲﹐自足奪人﹐由是兩雄喪魄﹐各還本土﹐而後委官往撫﹐俯首聽從。木邦罕烈則自伏殺隴川殺孟璉之罪﹐而以金銀器皿牙象獻作贖刑。其於殺害緬甸﹐則推之孟養。所奪隴川宣撫司印信﹐則先經委官取出﹐行委指揮署掌。所取孟密蠻莫等處地方﹐則云今系思眞管食﹐我先已有退狀。所占孟定府地方﹐則吐退以還罕忽。所占孟璉長官司地方﹐則吐退以還刁派蘭。若知已之有罪﹐而求以免其罪者﹝一節﹞。孟養思倫則自認過江與孟密﹑思眞仇殺之情﹐而以土銀牙象納作贖罪。其於殺害緬甸﹐則推之猛別莽卜信。原奪緬甸宣慰司印信金牌等項﹐則云差人與莽卜信取出。原占緬甸阿瓦﹑補干等處地方﹐則退兵棄去﹐見系緬甸陶猛住守。詰以殺死罕忽父罕柯﹐則云系思眞妄捏。責以盟誓不致過江﹐則云思眞不來侵我﹐我亦遵守不過江。若畏己之有罪﹐而圖以掩其圖者﹝一節﹞。隴川逆捨多鯨則納銀二千兩﹐以償原燒倉糧。及將原占多鯉之子多參並多鱖﹑姜誠等岡寨田地俱各退還。但其殺兄殺祖母嫡母﹐𨿽助虐出於木邦罕烈而罪坐所由﹐終無以自贖者﹝一節﹞。孟密土捨思眞則以原館木邦﹑蠻莫等處地方退出還官﹐及將投住避害。孟定土捨罕忽﹑隴川土捨多參﹑多鱖﹑緬甸土捨莽啟歲但送出官安插﹐𨿽稱占據蠻莫等處﹐然以木邦遠不能管﹐思眞父子相仍管之﹐罪若差薄﹐而不必深責之者﹝一節﹞。臣等復惟古之王者不治夷狄﹐叛則示之以威﹐來則懷之以恩。我國家設列土官﹐以夷治夷﹐逆則動兵剿之﹐順則從宜撫之﹐其揆一也。參照孟養賊孽思倫﹑木邦宣慰司罕烈﹑隴川逆捨多鯨論罪固當就戮﹐治夷則難盡法﹐況思倫畏威效順﹐似宜準贖罕烈服罪﹐貢物似應容納。多鯨禽獸﹐奚擇似不足責﹐合無恩施曠蕩﹐咸與宥免。木邦所備方物﹐許其赴京進貢。仍照先年事例﹐降敕二道﹕一道戒飭孟養思倫﹐念乃祖思六納貢退地﹐姑免其罪。令其遵守盟誓﹐管食迆西﹐禁止怕歡﹐今後不許交結木邦﹐指稱孟別擅自過江﹐與緬甸孟密仇殺﹐自取誅剿。一道戒諭木邦罕烈﹐念乃祖父世守邊方﹐姑免其罪。令其謹守疆界﹐保守官職﹐今後不許交通孟養﹐爭奪孟密緬甸地方﹐亦不許黨助多鯨爭奪隴川官職﹐及殺害孟璉﹑孟定﹐越境生事﹐自取滅亡。如此﹐則天威咫尺﹐尢愈於鐵鉞之誅﹐國法嚴明﹐足示乎專殺之罪﹐恩威兼濟﹐夷酋彊暴者知所懲創矣。再照孟密安撫司土捨思眞﹐以一敵禦二凶彊﹐保全邊境﹐有功甚大﹐相應賞勵。緬甸宣慰司土捨莽啟歲以祖效忠﹐結仇孟養﹐殺虜殆盡﹐得禍極慘﹐相應扶植。隴川宣慰司土捨多參被彊爭官﹐舉家受害﹐衙門久廢﹐應與復管。孟定府土捨罕忽被逐已久﹐先世有功﹐署守此府﹐應與復舊。但委官各稱莽啟歲孱弱﹐欲將緬甸宣慰司印信敕書金牌等項送永昌府收候。及稱多參避居痛定﹐仍將隴川宣撫司印信行委指揮署掌。又據罕烈邪謀﹐妄稱孟定原不系府﹐欲要革去府名﹐合無思施寡弱﹐俱加振拔。比照近奉恩例﹐思眞﹑莽啟歲準其襲職﹐多參﹑罕忽受以冠帶。布政司備去紮付四道﹐一道行令思眞﹐固守邊疆。賊至則敵﹐賊去則止。不許恃彊啟釁﹐緬甸孤立﹐照舊互相保管﹐不許因而侵占。一道行令莽啟歲﹐回還緬甸。一道行令多參﹐回還隴川。各要招復夷民陶猛百姓﹐協力保管地方﹐如果力能管理﹐地方寧靖﹐請卽申報﹐差官賫送敕印等項交付掌管。一道行令罕忽﹐回還孟定府﹐將原管地方百姓照舊管理﹐先年以麓川之亂﹐𨿽失府印﹐今宜守編戶之制﹐仍存府名。如此則土捨蒙恩﹐而部屬之夷民知所歸附﹐寡弱得助﹐而觀望之凶彊﹐亦自消沮﹐勸懲兩得﹐夷酋效順者﹐知所激勵矣。及照蠻莫﹑孟母十三處地方﹐先年失部會官議奏﹐以爲撥軍輪守﹐非惟煙瘴不勝﹐亦於國體有礙。責令木邦撥人住守。然以地裏相去甚遠﹐撥人住守﹐則人又重遷﹐而其本處土人生長子孫﹐近隸孟密相屬管食﹐故木邦每動干戈﹐以此爲辭。今三司官初議﹐欲就於孟密管理﹐加徵差發銀一千兩。而委官議處﹐又恐木邦不忿﹐欲將孟密﹑木邦﹑孟養三處夷人省令各回本土﹐榜諭騰衝流寓漢民﹐有能招募千名者授以百夫長﹐三千名者授以千夫長﹐設立衙門﹐請各鑄印。而議者或謂試可乃行﹐或謂可立衙門﹐則前人當先爲之。欲令騰衝指揮使司帶管前項地方﹐徵納差發銀兩。臣竊謂流寓漢民﹐是亦往來煙瘴貨販之徒﹐豈足爲千百夫長以制土夷﹖而況土著皆爲孟密夷人﹐就使不敢生變﹐卽省令得去﹐果誰與應募以足千百之數﹖騰衝司去蠻莫等處﹐尙隔幹崖宣撫司衙門數百餘里﹐若使名𨿽帶管騰衝﹐實則仍屬孟密﹐又豈不反起木邦之爭﹖夫以尺地莫非王土﹐分屬出自朝廷﹐若謂此地去木邦相遠﹐豈若就近以屬孟密﹖名正言順﹐罕烈亦何敢言也﹗況不屬木邦蓋已有年﹐今罕烈亦云見系思眞管食﹐我先已有退狀﹐則自知己之不能管而無容心於爭矣。委官又云﹐見系思眞男思文陶猛思撤等住守﹐則亦知衙門之不能設﹐而徒爲是虛言矣。合無仍依三司官初議﹐就與孟密管理﹐加徵差發﹐此其說似可行之久遠﹐而足以息爭也。但據木邦原管孟乃等七處陶猛別閽等先年不聽罕烈調遣﹐曾經撫順﹐尋復叛去﹐思眞固無爭占情由﹐然與住近結親﹐合無行令思眞省諭別閽等仍歸罕烈﹐毋致誘引附己﹐𨿽虐我則仇夷民難彊﹐而於其赴訴處之﹐當如是也。至如隴川﹑戛隴﹐宜復宣撫司治﹐而委官議處﹐亦欲招軍設禦。及據騰衝司千百戶孟鎭等願調彼處操守﹐又稱煙瘴甚大﹐春夏秋三時難以棲止﹐則非徒無益而有害﹐所議設禦招軍﹐亦不可行也。以至南牙山關旣有南甸宣撫司夷人把守﹐而委官又據致仕序班管銓之言﹐欲設巡檢司於騰衛百戶內﹐銓選巡檢﹐於土民內選充弓兵則徒爲多事而無益﹐所議巡檢司亦不必設也。臣等再惟欲安中國必先治外夷﹐若作家室必先勤垣墉。垣墉懼其壞也﹐必塗茨而後固。外夷懼其亂也﹐必處置而後安。故以諸夷相殺﹐似爲中國之利﹐然又懼其浸彊﹐適爲中國之害。將欲防微而杜漸﹐故玆假法以示恩。所據原差賫文千戶周憲﹑曹輔別無扶同誤事情獘﹐應免追究。外委官知府嚴時泰﹑通判殷相﹑周昆。指揮馮鳴鳳﹑王訓﹑張淮﹑樊泰﹐不避艱險而深入瘴鄕﹐宣布恩威而不辱綸命﹐用諧大羊之性﹐可方汗馬之勞。幹崖宣撫司刁怕落因委用以自奮﹐知感激以效忠﹐撫退夷兵﹐解息邊患。守巡王汝舟﹐僉事王敍﹑唐冑﹐都指揮胡章﹐親詣夷方﹐圖惟邊務﹐集兵糧以振先聲﹐督撫處而收後效。三司掌印官呂經﹑陶照﹑徐瓚﹑李潤﹑方仲用集眾思﹐共成王事﹐解諸夷之結禍﹐了積案之連辭﹐豈徒議論﹐均著勤勞。臣等恭承明詔﹐莫敢或遑﹐撫處亂夷﹐幸玆復靖﹐蓋其類凡有八種﹐其情非止一端﹐譯彼侏離﹐愈見語長而意晦。明乃順逆﹐敢云慮遠而說詳。爰協同謀﹐上塵天聽﹐如蒙軫念外夷以安中國。乞敕兵部再加從長議處﹐期在經久可行。鑑麓川之不遠﹐置邊繳於無慮﹐地方軍民﹐不勝幸甚﹗奏上﹐兵部尙書王時中請俯從其議。及照杜唐﹑沐紹勛﹑歐陽重用協羣謀﹐督委官而親抵夷方﹐撫處周詳﹐格諸酋而咸歸王化﹐上紓皇上南顧之憂﹐下除邊方久積之禍。伏望降敕獎勵﹐以彰其忠。上乃詔雲南地方緬甸﹑木邦﹑隴川﹑孟密﹑孟璉﹑孟定等處土夷﹐節因忿爭仇殺﹐土民受害﹐致勞官司撫處﹐徵調數十餘年不得寧帖﹐旣該鎭守總兵巡撫官督委司府衛所等官撫處停當﹐恩威兼盡﹐你部裹又參明白﹐思倫﹑罕烈旣能畏威效順﹐俱準贖罪﹐多鯨罪逆尢重﹐但遠夷不足深較﹐今自悔悟自新﹐也都免究。罕烈原備方物﹐許令進貢。孟養被獲陶猛﹐準令量照土俗發落。仍寫敕二道﹐戒飭思倫﹑罕烈﹐令其謹守疆界﹐以圖保全。不許越境生事﹐自取誅滅。思眞敵禦凶彊﹐保全境土﹐鎭巡官支給官錢買辦花紅彩幣﹐優加賞勵。緬甸土捨莽啟歲旣遭慘禍﹐著厚加存卹扶植﹐俾不失宗祀﹐仍照近例﹐並思眞俱準襲職。隴川﹑孟定土捨多參﹑罕忽各授以冠帶﹐布政司仍各給紮付﹐行令固守封疆﹐各歸本土﹐招復夷民﹐保管地方。其餘議處事宜並蠻莫﹑孟乃等處夷情﹐都依擬處置。曹輔等旣審無別情免究。嚴時泰吏部擢用﹐通判指揮等官鎭巡官酌量勤勞多寡﹐各加獎勸﹐有奇功的指實另行具奏。三司官員王汝舟等該部記著應擢用的遇缺舉用。鎭守巡撫官先因地方賊情已各有升賞了。自是大處之後﹐各夷威畏﹐保守境土﹐朝貢如常。四十年來﹐𨿽間有仇殺﹐亦無如前劇甚者。迄今滇南邊鄙少息云。其俗瀕江爲竹樓以居﹐一日數浴﹝孟養﹞。性頗淳﹐額止刺一旗爲號﹐作樂以手拍羊皮鼓﹐而間以銅鐃﹑銅鼓﹑拍板。其鄕村飲宴則擊大鼓﹑吹蘆笙﹑舞牌爲樂﹝車裏﹞。男子則文身﹑髡發﹑摘髭須﹑修眉睫。婦人則上衣白衣﹐下圍桶裙﹐耳帶大金圈﹐手貫象牙鐲。男貴女賤。𨿽小民視其妻如奴僕﹐耕織貿易差徭之類皆系之﹝木邦﹞。其酋長有三等﹕大曰招木弄﹐郎爲宣慰者﹔次曰招木牛﹔又次曰招化。居髙樓﹐部屬見之﹐地有等限﹐使客亦然﹐設通事引之﹐以至其地﹐不差尺寸。﹝老撾﹞。酋長出入乘平轎或騎象。富人和白檀﹑麝香﹑當歸﹑姜黃末﹐塗於身面﹐以爲奇。事佛敬僧﹐有大事則抱佛說誓﹐質決於僧﹝緬甸﹞。見客把手爲禮﹝八百﹞。境內甚熱﹐四時皆蠶﹐染五色絲織土錦充貢﹝幹崖﹞。其結親用谷茶二長筒﹑雞卵五七籠爲聘禮﹝南甸﹞。卜以雞骨。病不服藥﹐務祭鬼。刳木爲棺﹐植一樹識墳﹝鎭康﹞。交易用金銀。或五日十日一集。旦婦集﹐日中男集﹐更代爲市﹝者樂甸﹞。亦有跣足衣皮者﹝芒市﹞﹐刀耕火種者﹝騰衝﹞。其餘大略相似。山川曰鬼窟﹝孟養境﹐極險隘﹞﹐曰蒙樂﹝者樂甸。有毒泉﹐人畜飲之卽死﹞﹐曰金沙江﹝緬甸﹞。其產琥珀﹑石﹑金﹑響錫﹑銅﹑犀﹑象﹑碧塡馬﹝矮小如騾﹞﹑豪豬﹑竹﹤鼠畱﹥﹝大如免﹐肥可食﹞﹑螻﹝巨蟒﹐有四足﹐膽可解諸毒﹞﹑膽﹝亦可解毒﹞﹑木香﹑沈香﹑乳香﹑西木香﹑白檀香﹑安息香﹑香櫞﹑香橙﹑橄欖﹑芋﹑蔗﹑藤﹑羊桃﹝味酸酣﹞﹑藤果﹝伏如荔枝味酸﹞﹑濮竹﹝其節甚長﹞﹑垂絲竹﹝枝葉軟弱下垂﹞﹑芭焦﹝開花結實﹐味甘可食﹞﹑大藥﹝有大如斗者﹐味極甘美﹞﹑鮮子﹝如棗﹐味酸﹞﹑紫膠﹑白連花﹑椰子﹑胡椒。樹頭酒﹐樹類棕﹐髙五六丈﹐結實大如掌。土人以罐懸置實下﹐劃實汁流於罐以爲酒﹐汁亦可熬白糖。石油﹝石絳流出﹐臭惡﹐色黑﹐可搽毒瘡﹞﹑白ふ布﹑兜羅綿﹑鹽﹑孔雀﹑叫雞﹝晝夜依時而鳴﹞。按夷人士官﹐川﹑貴﹑陜﹑廣各處有之﹐俱不見載。而獨具百夷者﹐蓋省地土官與中國錯居﹐而此則在邊繳自爲一天者。況是錄本爲皇華轍迹之考﹐而百夷乃詔使常蒞其域者﹐故附著焉。要之雲南昔皆婁麗異境﹐故不沾文教﹐而百夷又在省外﹐則其狙獍之性﹐險避之習﹐要非可以尋常戎狄視也。至於我朝經略之後﹐省內郡縣阜厚殷富﹐盡爲樂土。且文物炳蔚與中州侔﹐而外之百夷亦帖然聽命﹐各守藩度。此我祖宗天威神略﹐不誕無極﹐而沐黔寧﹐綏輯勞來﹐恩威並施﹐教化大行﹐其功亦不可誣也。自是子孫鎭襲﹐世守其職﹐累徳積威﹐二百年來﹐夷酋無敢顚越者﹐信爲南邦之喬木也。若夫唐末藩鎭﹐勢重不反﹐亦當謹其漸云。按孟密安撫司卽漢孟獲之地﹐朝廷每歲取辦寶石於此。其地夷俗鬼術甚駭﹐有名地羊鬼者﹐擅能以土木易人肢髒。當其易時﹐中術者不知也﹐憑其術數﹐幾時而發﹐發則腹中痛矣。痛至死﹐而五臟盡﹐乃知土木。或惡人不深﹐但易其一手一足﹐其人遂爲殘疾。又有名撲死鬼者﹐惟欲食人屍骸。人死﹐親朋鑼鼓防之﹐少或不嚴﹐則鬼變爲禽獸飛虫﹐突入而食之矣。皆不可以理諭者。嘗讀演義《三國》﹐諸葛七擒孟獲﹐蠻夷多有怪術﹐於今驗之果然。今孟獲子孫尙繁。●卷十西北夷考引家君司右諫時﹐緝《殊域周咨錄》共二十四卷。門人汪允輩先刻九卷﹐皆東南夷事。其西北夷十五卷未暇刻也。漸謂國家內順外威﹐四夷來王。自堯舜以來﹐盛莫與京。而列番之狼吞虎噬﹐足爲疆場痛毒﹐我所當儆戒者﹐南倭北虜而已。備倭方略前刻已詳﹐而制虜勝策﹐二百年間臣工建白﹐廟陛裁定﹐鑿鑿可行者﹐寧不廣布寰宇﹐以爲有志籌邊者之一助乎﹗且家君此書﹐原爲奉命殊域﹐職掌所系耳。自景泰中英皇返狩之後。星軺久絕於沙漠矣。而九圉戎政﹐如兵食功罪﹐凡當淸刷﹐則省中諸臣﹐每捧綸音而往焉。𨿽不身入胡地﹐而要爲防胡計也。嘉靖末﹐代藩諸宗與大同郡邑生隙﹐至於圍逼督府﹐抗拒按院﹐交章請勘。而家君欽承璽書﹐驅馳雲中﹐咨訪所得﹐有可裨益兵樞消氛瀚海者﹐條疏欲上﹐竟以遭謫中止。今置篋中﹐塵可掬也。其視諸臣之侃侃建白﹐悉見施爲者﹐何如哉﹗莫非職事而得行與否﹐有可慨焉﹐則是錄也寧可不出之以爲有志籌邊者之一助乎﹗漸乃與汪允等再爲檢梓﹐俾成全書。不惟夷戎蠻狄其詭祕情狀畢露﹐無遺﹐而運機決畫以輔有道之盛守在四夷者﹐亦或取二三策不鄙其陋也。敢並識之﹗男嚴其漸頓首書。●卷十一西戎神禹敷土而昆侖織皮﹐武王克商而西旅進獒﹐然其地迄乎流沙而止耳。漢武雄才弘略﹐志吞西域。始遣張騫往通諸國﹐已略識其梗槪。旣大宛破後﹐漢使入者益得其職﹐而輪臺渠黎悉置校尉領護矣。沿及於唐﹐遂有安西府﹐設烽堠萬里﹐中國彊盛至是極哉﹗然漢時有善幻者至京師而興巫蠱之禍。唐之中世﹐吐藩崛起﹐雄於突厥﹐尙結贊睥睨關輔﹐蹂踐京闕﹐幾危唐宗社。西域彊盛亦至是極哉﹗且漢明帝怦遊天竺﹐白馬載經以還。而釋教始播﹐紛紜中土。蒙古主華﹐崇重西僧八思巴。加以帝師之稱﹐待以王者之禮﹐朝會之日﹐與天子皆南面。后妃太子進謁膜拜﹐受大臣見坐而不起。非但冠履倒置而已。明聖統天﹐聲靈丕覃﹐行人布詔﹐不憚窮荒﹐而昧谷之東﹐其酋慕化﹐稽首彤廷﹐筐篚敬將者﹐又豈直如漢使所得天馬﹑葡萄﹑枸醬﹑竹杖之品乎哉。長陵禦極﹐迎法王制佛曲﹐自後其徒遂往來亦師不絕。館欲賜賚﹐爲國家帑藏一大蠹。然緣邊建僧寺﹐處沙門以和番夷﹐實能以口舌代甲兵﹐省芻糧數十萬﹐蓋寓隨俗撫綏之意焉。而荷戈蠢動者﹐亦終不免也。愚謂釋迦以空爲宗﹐則視色形之著﹐倫物之類﹐皆非其所愛惜者﹐乃忍於戕滅而不顧。故番族羣醜亦每每自相仇殪﹐又何有中國生靈乎。然則佛氏禪機之祕﹐毋乃殺機之伏。而漢武玉門之通﹐其殆禍門之辟也哉。凡髙明之士﹐乘博望之槎﹐而以殊俗記獻者﹐毋曰西方聖人﹐我履其地﹐親炙其教﹐而侈爲之說可也。今列其大者﹕在正西則爲吐蕃﹔爲拂﹔爲葛榜剌﹔爲默徳那﹔爲天方。在西北則爲哈密﹔爲罕東﹔爲赤斤蒙古﹔爲安定阿端﹔爲曲先﹔爲火州﹔爲土魯蕃﹔爲亦力把力﹔爲於闐﹔爲撒馬兒罕﹔爲哈烈。而其餘星紛珠錯者﹐俱盡略焉。敍西戎。◎吐蕃吐蕃俗呼西蕃。其先本羌屬﹐凡百餘種﹐散處河﹑湟﹑江﹑岷間。其酉發羌﹑唐旄等居析支水西。後有樊尼者西濟河﹐逾積石﹐居岐布川或邏娑川。隋開皇中﹐有論贊索者﹐居西。唐貞觀中﹐始通中國。旣而滅吐谷渾﹐盡有其地。彊於北狄。至唐末衰弱﹐種類分散。入內屬者謂之熟戶﹐余謂之生戶。宋時入貢不絕﹐其首領角廝羅始居鄯州﹐後徙靑唐。神﹑哲﹑髙宗朝﹐皆授以官。元時﹐始於河州置吐蕃宣慰司都元帥府﹐又於四川徼外置碉門﹑魚通﹑黎雅﹑長河西等處宣撫司﹐郡縣其地﹐設官分職﹐以吐蕃僧八思巴爲大寶法王帝師。嗣者數世﹐弟子號司空﹑司徒﹑國公﹐佩金玉印章者﹐前後相望。本朝洪武二年﹐遣使賫詔諭吐蕃曰「昔我帝王之治中國﹐以至徳要道﹐民用和睦﹐及四夷亦得安靖。向者胡人竊據華夏百有餘年﹐冠履倒置﹐凡百有心﹐孰不興憤﹗比歲以來﹐胡君失政﹐四方云擾﹐羣雄紛爭﹐生靈塗炭。朕乃命將帥師悉平海內﹐臣民推戴爲天下主。國號大明﹐建元洪武。式我前王之道﹐用康黎庶。惟爾吐蕃邦郡西土﹐今中國一統﹐恐尙未聞﹐故玆詔示。」使者旣諭吐蕃﹐未卽歸命。尋復遣陜西行省員外郎許允徳往諭。時徐達受命往徵沙漠﹐遂分遣鄭愈往吐蕃招之降。六年﹐詔吐蕃各族酋長舉故有官職者至京﹐授職賜印﹐俾因俗爲治﹐以故元攝帝師喃加巴藏卜爲熾盛佛寶國師﹝卽元未自大都逃歸故土者﹞。其下番僧有封灌頂國師及贊善王﹑闡化王﹑闡教王﹑輔教王者﹐又有正覺大乘法王﹑如來大寶法王。設都指揮二﹕曰烏思藏﹔曰朵甘衛。宣慰司三﹕曰朵甘思﹔曰董卜韓胡﹔曰長河西魚通寧遠。又設萬戶府四﹕曰沙兒可﹔曰乃竹﹔曰羅思端﹔曰列思麻。招討司六﹕曰朵甘思﹔曰朵甘龍合﹔曰朵甘丹﹔曰朵甘倉溏﹐曰朵甘川﹔曰磨兒勘。千戶所十七﹕曰朵甘思﹔曰剌宗﹔曰孛裏加﹔曰長河西﹔曰多八參孫﹔曰加八﹔曰兆日﹔曰納竹﹔曰倫答﹔曰果由﹔曰沙裏可哈思的﹔曰孛裏加思東﹔曰撒裏土兒幹﹔曰參卜郎﹔曰剌錯牙﹔曰泄裏壩﹔曰闊側魯孫。緣陜西﹑四川﹑雲南西鄙皆是﹐南北袤數千里﹐制令三年一貢。闡化王﹑闡教王貢道從陜西﹔贊善王貢道從四川。三法王不給勘合﹐朝貢無常。八年﹐詔甘肅﹑朵甘﹑烏思藏山川之神附祭於陜西山川之壇。先是禮部尙書牛諒言「京都旣罷祭天下山川﹐其四夷山川亦非天子所當躬祀﹐請附祭於各省。如廣西則宜附安南﹑占城﹑眞臘﹑暹羅﹑瑣裏﹔廣東則宜附祭髙麗﹔陜西則宜附祭甘肅﹑朵甘﹑烏思藏。京城更不須祭。又各省山川風雲雷雨旣居中南向﹐其外夷山川神位分祭東西同壇。」上可其奏。命中書頒行之。將祭﹐則遣官一人往監其祀。蘭州八里麻民郭買的叛誘番兵入寇。詔立賞格購捕之。蘭州衛遣其兄著沙與其弟火石歹往招之。郭買的不從﹐著沙﹑火石歹夜斬其首以歸衛。以其事聞﹐請賞之。上曰「買的罪固當死﹐然爲兄弟者告之不從﹐執之而已﹐手自刃之。有乖天倫。若賞之。非所以令天下也﹐但以其所獲牛馬給之。」西番來獻葡萄酒﹐上謂中書省臣曰「昔元時造葡萄酒﹐使者相繼於途﹐勞民爲甚﹐豈宜效之﹗且朕性不喜飲﹐況中國自有秫米供釀﹐何用以此勞民﹗」遂卻之。使無復進﹐賜酋長文綺襲衣。遣還。初﹐戶部言「四川產巴茶凡四百七十七處﹐茶戶三百一十五。宜依定制﹐每茶十株官取其一﹐歲計得茶萬九千二百八十斤。令有司貯候西番易馬。」從之。遣內使趙成往河州市馬。初﹐上以西番產馬﹐其所用泉貨與中國異。自更錢幣﹐馬至者少。乃命成以羅綺﹑綾帛並巴茶往市之。仍命河州守將善撫循以通互市﹐馬稍集﹐率厚直償之。成又宣諭徳意﹐自是番酋感悅﹐山後歸徳等州﹑西番諸部落皆以馬來售。九年﹐吐蕃所部川藏夷人邀殺烏思藏貢使鞏歌﹑瑣南等﹐掠其貢物。命衛國公鄧愈充徵西將軍﹐都督沐英副之往討。分兵爲三道以進﹐覆其巢穴﹐窮追至昆侖山﹐俘男女一萬口﹐馬五千﹑牛羊十三萬而還。十一年﹐洮州等處番夷作亂。命西平侯沐英充徵西將軍往討。首取甘朵﹐降其萬戶乞失迦﹐平其部落﹐俘獲不可勝算。洮州十八族番首三副使汪舒朵兒等﹐據納鄰七站之地以叛。命徵西將軍移嶽討之﹐告祭西嶽之神曰「惟神磅礡西土﹐爲四方之鎭。古昔帝王知神有所司﹐故載在祀典﹐爲民作福。今予統中國﹐兼撫四夷。前者延安伯顏帖木兒密邇中國﹐屢撫不服﹐告神進討﹐已行殄滅。自陜西迆北﹐民無兵禍之憂。惟河州西南吐蕃﹑川藏及洮州三副使﹐𨿽嘗以子入侍﹐而叛服不常﹐復爲生民之患。是用命將率兵進討﹐惟神鑑之﹗」英等兵至洮州故城﹐三副使等率皆遁去。獲叛逃土官磧石州阿昌﹑七站﹑失納等斬之。遂於東籠山南川度地築城戍守﹐遣使報捷奏其事。上曰「洮州爲西蕃門戶﹐今築城戍守﹐是扼其咽喉矣。」命置衛﹐以指揮聶緯等領兵守之。尋擒三副使等﹐殺獲數萬人﹐獲馬二萬﹑牛羊十餘萬。二十四年﹐宋國公馮勝﹑涼國公藍玉請勒兵巡邊。就討西番之未附者。上報之曰「朕觀天象﹐未利徵討﹐愼毋輕舉。爾勝及左副將軍傅友徳宜還京師﹐玉率諸將駐陜西﹐訓練士馬爲武備﹐待其釁而後取之。朕當有後命也。」尋詔玉討建昌叛酋月魯帖木兒。玉以計誘至﹐送京師誅之。玉因奏四川地曠山險﹐控扼西番。連歲蠻夷梗化﹐蓋由軍衛少而備禦寡也。宜增置屯衛於順慶府﹐鎭巴梁﹑大竹諸縣﹐其保寧千戶所北通連云棧﹐宜攺爲衛。漢州漢縣西連松﹑茂﹑碉﹑黎﹐當西番出入之地。眉州控制馬湖﹑建昌﹑嘉定﹐接山都長﹑九寨﹐但爲要道﹐皆宜增置軍衛。長河西﹑朵甘﹑百夷地相連屬﹐恃其險遠﹐久不入貢﹐請兵致討。上報玉曰「籍民爲軍甚不可。百姓連年供輸煩擾﹐又以壯者爲兵﹐其何以堪﹗況凶渠旣殄。𨿽獷悍者自將漸革其習。戍守軍士皆有成規﹐何用增益﹐重困吾民乎﹗其長河西﹑朵甘﹑百夷之事﹐朕惟兵久在外﹐不可重勞。但養銳蓄威﹐徐議大舉﹐此非四十萬眾不可行也。今爾所統之兵選畱守禦﹐餘各令回衛。」玉遂班師。三十年﹐立茶馬司於陜西洮河二州﹐聽吐蕃納馬易茶。令茶戶私鬻者籍其茶入官﹐私茶出境及關隘不覺察者皆斬。民間蓄茶不得過一月之用。上又以邊吏不獨縱放私茶出境﹐致茶賤馬貴﹐國課不充﹐或假朝旨橫索番馬﹐致其悖信侮慢朝廷﹐但謂羌戎不順﹐豈知激之有自。遂制金牌信符﹐其文曰「皇帝聖旨差發納馬﹐不信者斬。」命曹國公李景隆賫往吐蕃﹐令各番族認辦馬課﹐別各置一牌藏於大內﹐每三年遣使賫出﹐比驗相合﹐收馬給茶﹐以杜絕姦欺。上又恐邊衛巡防不嚴﹐私漏茶於境外﹐敕兵部傳諭守邊者知之。兵部進禁約事宜﹐遣人持諭川﹑陜衛所﹐仍遣西僧管者藏卜等往吐蕃申諭之。初﹐附馬都尉歐陽倫遣其家人往來陜西販茶。出鬻於吐蕃﹐倚勢放橫﹐藩閫大臣皆畏威承順﹐不敢違忤。時四月農方耕耨﹐倫適使陜西﹐令布政司移文所屬起車載茶往河州。倫家人周保尢縱暴﹐索車五十輛至蘭縣﹐捶河橋巡檢司吏。吏不能堪﹐奏其事。上大怒﹐賜倫死。以布政司官不言﹐並保等皆坐誅﹐茶貨沒入於官。遣使賫書嘉勞告者。倫尙帝女安慶公主﹐髙後坐所生也。國初行法之嚴﹐𨿽貴戚不少貸如此。李景隆使吐蕃回﹐用茶五千餘斤﹐得馬一萬三千五百餘匹。分給京衛騎士。按洪武四年正月﹐詔陜西漢中府產茶地方﹐每十株官取一株。無主者令守城軍士薅種采取﹐每十分官取八分﹐然後以百斤爲一包﹐二包爲引﹐以解有司收貯。候西番易馬后﹐又令四川保寧等府亦照陜西取納。二十三年﹐因私茶之獘﹐更定其法。而於甘肅﹑洮河﹑西寧各設茶馬司。以川﹑陜軍人歲運一百萬斤至彼收貯﹐謂之官茶。私茶出境者斬﹐關隘不覺察者處以極刑。民間所蓄不得過一月之用﹐多皆官買﹐私易者籍其園。仍制金牌。額篆文曰「皇帝聖旨﹐」其下左曰「今當差發」﹐右曰「不信者死。」番族各給一面﹐洮州﹑火把﹑藏思﹑裹日等族牌六面﹐納馬二千五十匹。河州﹑必裏衛二州七站西番二十九族牌五十一面﹐納馬七千七百五匹。西寧﹑曲先﹑阿端﹑罕東﹑安定四衛巴哇﹑申藏等族牌一十六面﹐納馬三千五十匹。每匹上馬給茶一百二十斤﹔中馬七十斤﹔下馬五十斤。一面收貯內府﹐三年一次差大臣賫牌前去調聚﹐各番比對字號收納馬匹。共一萬四千五十一匹。自是洮河﹑西寧一帶諸番旣以茶馬羈縻﹐而元降萬戶把丹授以乎涼千戶﹐其部落悉編軍民﹐號爲土達。又立哈密爲忠順王﹐復統諸番自爲保障﹐則祖宗百年之間﹐甘肅西顧之憂無矣。自正統十四年﹐北虜寇陜﹐土達被掠﹐邊方多事﹐軍夫不充﹐止將漢中府歲辦之數並巡獲私茶不過四五萬斤以易馬﹐其於遠地一切停止。至成化九年﹐哈密之地又爲吐魯番所奪﹐屢處未定﹐都禦史陳九疇建議欲制西番﹐使還我地﹐須閉關絕其貢易。蓋以彼欲茶不得﹐則發腫病死故耳。殊不知貢易不通﹐則命死一旦﹐彼安得不救也哉。遂常舉兵擾我甘肅﹐破我寨堡﹐殺我人民。邊臣苦於支敵之不給而茶亦爲其所掠也。弘治間﹐都禦使楊一淸撫調各番﹐志復茶法﹐番夷共稱未奉金牌﹐不敢辦納。此蓋彼旣恐其相侵﹐而此則商販無禁﹐坐得收利﹐特假是以爲之詞耳。故尙書霍韜有曰「必須遣間諜告諸戎曰﹕『中國所以閉關絕爾﹐非爾諸戎罪也。土魯蕃不道﹐滅我哈密﹐蹂我疆場﹐故閉關制其死命。』愚則以爲仍當給其金牌﹐招番辦納。嚴禁商販﹐無使有侵。至於轉輸如舊規用軍﹐計地轉達﹐不使有長役之苦。若收買之價比民少增﹐致使有樂趨之勤。其斯爲興復久遠之計也。」或者曰「方今西番侵攪邊民﹐自宜極救之不暇﹐又復興此迂遠之事乎﹖」予則曰「制服西戎之術﹐孰有過於其茶馬之一法﹗何也﹖自唐回紇入貢﹐以馬易茶﹐至宋熙寧間﹐有茶易虜馬之制。所謂摘山之利﹐而易充廏之良。戎人得茶不能爲我之害﹐中國得馬實爲我利之大。非惟馬政軍需之安﹐而駕馭西番不敢擾我邊境矣。計之得者﹐孰過於此哉﹗」上又遣廣東道監察禦史王靜賫命符往西域市馬。歷雪山昆侖﹐抵弱水﹐所至七十二族﹐往返期年。按靜字永靜﹐徽州黟縣人。以貢授禦史﹐後巡按湖廣﹐激揚有聲。洪熙攺元﹐受敕褒贈﹐賜歸省。尋升莫陽知府﹐以父老致仕。永樂間﹐成祖在藩邸。日聞尙師哈立麻名。及卽位﹐遣中官侯顯賫書幣往迎。五歷寒暑﹐乃至亦師。車駕躬出視勞﹐無拜跪禮﹐但合掌而已。命尙師建法壇﹐薦福皇考妣。於是慶雲﹑天花﹑甘雨﹑甘露﹑舍利祥光﹐靑鸞﹑靑獅﹑白象﹑白鶴﹐連日畢見。又聞梵唄空樂自天而下﹐羣臣上表稱賀。學士胡廣等獻《聖孝瑞應歌頌》。識者謂西僧行法善幻﹐能動世俗如此。詔封尙師爲「如來大寶法王西天大善自在佛」﹐領天下釋教。賜鞍馬儀仗及黃金百兩﹑白金千兩。宴於華蓋殿。十九年﹐鴻臚奏大寶法王來朝﹐或請駕出視之。戶部尙書夏原吉曰「夷人慕義遠來﹐當示以倫理。若萬乘一屈﹐下必有走死而不顧者矣。」上曰「爾欲效韓愈耶﹖」駕遂不出。法王入見﹐上命原吉拜之。原吉曰「王人𨿽微﹐序於諸侯之上﹐況夷狄耶﹗」長揖而已。自復在京僧寺多有番僧。時陜西參政平思忠謫戌北邊﹐上以思忠嘗官主客郎中﹐多識賈胡﹐詔釋其戍。賜冠帶﹐隨中官往吐蕃諸國市馬。後復遣陜西都指揮劉昭領兵往烏思藏﹐賞諸國還﹐遇番賊劫掠。昭率眾攻敗之。四川布政司言「諸番以馬易茶者﹐例禁夾帶私茶布帛靑紙等物出關。今番商往往以馬易茶﹐及以他物易布帛。有司遵禁例又慮杜絕遠人。」上曰「邊關互市所以資國用來遠人也﹐其聽之。」上謂兵部榜諭邊北官民﹐示以朝廷懷遠之意。今後西番馬至﹐必與好茶。若復以謬欺之。令巡按禦史采察以聞。末年﹐仁宗卽位﹐禮科給事中黃驥極陳西番賈胡入貢﹐西人受害﹐乞罷其貢。上嘉納之。以其奏示禮部尙書呂震曰「驥常奉使西域﹐故具悉西事。卿陜西人﹐有不悉耶﹖爲大臣當存國體卹民窮﹐毋侵削根本﹐驥所言其從之。」宣徳六年﹐都督陳懷等討松潘寇﹐平之。正統四年﹐松潘用兵﹐以王翺巡撫四川﹐贊理軍務。十四年﹐詔停止西番金牌﹐每歲遣行人四員往陜西茶馬司巡察西番茶市。禁私茶出境。潼關以西至甘肅等處地方通行禁例。天順五年﹐吐蕃寇涼州。都督毛忠被圍。賊勢甚銳﹐監軍以下皆恐。總兵宣城伯衛穎﹝或云衛涇﹞戰卻之。賊披靡﹐不敢近﹐卒全師歸。八年﹐西寧番族族把沙作亂。命穎討之。穎與巡撫都禦史吳琛將中軍﹐督甘﹑涼﹑蘭﹑鞏﹑山丹﹑莊浪等衛所官軍三萬五千人﹐分五路以進﹐追至駱駝山﹐俘斬共千七百餘人﹐獲牛馬羊二萬有奇。成化四年﹐客星色蒼白﹐光芒長三丈餘﹐尾指西南﹐變彗。於是六科給事中魏元等言「朝廷於僧徒過於信待﹐每遇降生之辰﹐輒費無限之貲財﹐建無益之齋醮。而西番札實巴等又加以法王名號﹐賞賚隆厚﹐出乘棕轎﹐導用金吾。伏乞革去法王等號﹐發回本國﹐追回賞賜﹐以賑饑民。仍勒寺觀不得請建醮備齋。」又言「天下之財不在官則在民。今則公私俱困矣。蓋由賞賫無節﹐玩好太多﹐或印施經讖﹐或塡寫佛經﹐或爲繪畫之像﹐或造寶石之具﹐及雲南等處礦場采辦﹐悉宜停止。」西天佛子札實巴先因造寺﹐奏討河間靜海縣地爲寺田﹐仍乞宛平縣民爲佃戶。上許之﹐旣而戶科左給事中丘弘等劾其妄請之罪。上命戶部核實皆民間地。詔仍退還民耕種。七年﹐兵部奏﹕「陜西巡撫馬文升所陳收茶易馬事﹐深切邊務。宜令陜西布政司將庫貯茶課及綿花等物易銀﹐遣官領送河南﹑湖廣市茶﹐運赴西寧等茶馬司收貯﹐移文巡茶官同守備分巡官市易番馬。給甘涼﹑固原﹑靖虜﹑慶陽等衛缺馬官軍騎操。仍行甘肅﹑寧夏﹑延綏總兵巡撫等官核實缺馬官軍數目﹐亦如前例行之。」詔可。京城外有軍民葉﹑靳鸞等發人墓﹐取髑髏及頂骨以爲葛巴剌碗﹐假謂之西番所產。乘時市利﹐愚民競趨之。至是緝事者聞於朝。番僧嘗買以進者﹐皆遁去。獲等送刑部鞫治﹐得其黨﹐俱坐罪如律。上曰「律載發墓罪死。況取人髑髏市於人﹐挾左道以邀厚利﹐其視支解之罪同﹐當卽誅之。」二十四年﹐詔停止行人巡茶。定委禦史一員領敕專理西番茶馬事﹐然茶法之行非往日之嚴﹐而所得之馬亦甚微矣。按宣徳四年﹐四川江安縣茶戶訴本戶舊有茶八萬餘株﹐年深枯朽﹐戶丁亦多死亡。今存者皆給役於官﹐無力培植﹐積久茶課七千七百餘﹐郡縣責徵日急﹐乞賜減免﹐並除雜役﹐得專辦茶課﹐庶無逋負逆。政司以聞。上諭尙書郭惇曰「茶之利蜀人資之﹐不但爲公家之用﹐今有司加以他役者悉免之。宋陳恕爲三司使稍增茶課﹐當時非之。此事今任於鄕歲額決不可增﹐虛耗則當減免﹐並宜從寬。」則當時之優卹茶戶者如此﹐蓋欲足民以足國也。「迄於是﹐茶課反不及於前﹐何哉」此亦茶馬之一變也。故記之。弘治元年﹐上卽位﹐詔四川番僧國師法王領占所等悉革職﹐追奪累次誥敕印信儀仗。發回四川原居光相寺。按此亦黜邪一快事﹐聖教之首務也。《雜誌》載悉僧生受沃賜﹐死則有司爲之官造墓塔。時有一吐蕃國師病且死﹐語人云「吾示寂在某日某時。」至期不驗﹐弟子恥﹐潛絞殺之。尙書王復奏﹕「此僧素受國恩﹐積蓄甚侈而無用。宜籍以供墓塔之費﹐省官錢。」詔可之﹐人亦爲快云。弘治末﹐命都禦史楊一淸任茶馬事﹐一淸請復金牌信符舊制。疏曰「臣親詣西寧等衛撫調番官﹐指揮千百戶鎭撫驛丞偕國師禪師賫原降金牌信符而至﹐臣奉宣皇上恩威﹐撫且揄之﹐責其近年不肯輸納茶馬之罪。」彼皆北面稽首曰「這是我西番認定差發﹐合當辦納。近年並不曾賫金牌來調﹐止是一年一次著我輩將馬換茶。今後來調時﹐天皇帝大法度在焉﹐敢違逆臣。」於是乃知我聖祖神宗睿謀英略﹐度越前代遠矣。考之前代﹐自唐世回紇入貢﹐已以馬易茶。至宋熙寧間﹐有以茶易虜馬之制。所謂摘山之利﹐而易充廏之良。戎人得茶不能爲我害﹐中國得馬足以爲我利。計之得者宜無出此。至我朝納馬謂之差發﹐如田之有賦﹐身之有庸﹐必不可少。彼旣納馬而酬以茶斤﹐則我體旣尊﹐彼欲亦遂。較之前代曰互市﹑曰交易﹐輕重得失﹐較然可知。夫王者不治夷狄﹐今責番夷以差發﹐非若秦﹐漢喜功好大勤遠略者之所爲也。亦非中國果無良馬而必有待乎番夷也。蓋西番之爲中國藩籬久矣。漢武帝圖治匈奴﹐乃表河西列四郡。開玉門﹐通西域﹐以斷匈奴右臂﹐而漠南無王庭。今金城之西綿亙數千里﹐北有狄﹐南有羌。狄終不敢越羌而南。以羌人爲之世仇﹐恐議其後﹐此天所以限別區域絕內外者也。不然則河﹑洮﹑岷﹑隴之區﹐鮮不爲其蹂踐﹐欲晏然無事﹐得乎﹖國初﹐散處降夷各分部落﹐隨所指撥地方安置而授之長﹐以馬爲科差﹐以茶爲酬答。使知𨿽遠外小夷﹐皆王官王民﹐志向中國﹐不敢背叛。蓋以一叛中國則不得茶﹐無茶則病且死。以是而羈縻之賢於數萬甲兵遠矣。此制西番以控北虜之上策﹐前代略之﹐而我朝獨得之者也。頃自金牌制廢﹐私販盛行﹐𨿽有撫諭私茶之官﹐卒莫之能禁﹐坐失茶馬之利垂六十年。豈徒邊方缺馬騎徵﹐將來遠夷旣不仰給我茶﹐敢謂與中國不相干涉﹐意外之憂或從此生﹐藩籬之固何所於托﹗切照洪武年間頒降金牌數目﹐各衛典籍磨滅多無的。據查得洮﹑河﹑西寧三衛番族該金牌四十一面﹐差發馬一萬四千五十一匹。內府收貯每三年一次﹐遣廷臣賫收馬給茶﹐後因邊方多事後停止﹐歷年滋久。如曲先﹑阿端諸衛邈不相通﹐誠恐四十年之後﹐𨿽近番亦不復知有茶馬矣。今欲遵照舊例﹐調軍入番收馬﹐非惟病於供億﹐且恐激擾番夷。乞敕該衙門將金牌舊額查出﹐申明舊制﹐昭示番族﹐使知朝廷修復信符﹐各常本等差發﹐不許生拗違背。其番官指揮千百戶鎭撫驛丞等官久不襲替﹐亦令查出﹐奏請就彼各襲原職﹐以爲統領﹐不必令其來京。以弘治十一年爲招易之期﹐乞遣廷臣賫捧金牌前來﹐會同臣等調取原降番族金牌﹐至三衛納馬給茶﹐重加賞勞﹐不須動調官軍深入。事完造冊﹐隨金牌賫繳﹐以後三年一次奉行。中間二年﹐仍照常曉諭﹐有願將馬易茶者聽。敢有不受約束者﹐量調番漢宮後問罪誅剿﹐以警其餘。庶恩威並施﹐番人永服而爲藩籬之固。奏上。詔議行之。然巡茶禦史乞今兼設不廢。吐蕃諸部中﹐惟董卜韓胡亦素知慕文教。弘治中﹐奏請中國書籍。兵部尙書餘子俊疏曰「考之唐玄宗之世﹐吐蕃遣使求《毛詩》《春秋》《禮記》正字於體烈﹐以爲與之書﹐使知權略﹐愈生變詐﹐非中國之利。尙書裴光庭以爲吐蕃久叛新服﹐因其有請﹐賜以詩書﹐庶使甄陶聲教化流內外﹔體烈徒知書有權略變詐﹐不知忠信禮義皆從書出。於是玄宗賜以詩書。今董卜求討前項書籍﹐臣以爲《成都記》卽《成都府誌》也﹐一府之輿圖關隘於此乎載﹐不可與。《方輿勝覽》﹐天下之輿圖關隘於此乎載﹐不可與。其餘書籍可以與之。若或不與﹐彼來朝之人市於書肆之中﹐亦不甚難。若因其請﹐遣人量加頒賜﹐因而敕其將舊維州地退還保縣﹐彼必感恩知報﹐可免西顧之憂矣。」正徳間﹐建僧寺於西內。西僧行祕術者匯緣而進居其中﹐勸上遣中使偕其徒至烏思藏迎異僧。尙書毛紀諫曰「烏思藏地方僻在西陲數千里之外﹐其地習俗鄙惡﹐語言侏離﹐與中國懸絕。中國之人亦鮮有使其地者。祖宗之時﹐番僧𨿽嘗入貢﹐賜以法王國師等號﹐不過命之空名虛秩。居其本土﹐藉以撫化番眾﹐無擾我邊境而已。非崇信其教﹐畱居中國﹐令人禁內﹐如前代之事佛求福者比也。前代事佛求福者終更得禍﹐史冊載之。可爲萬世之明鑑。仰惟陛下神仁聖武﹐天縱聰明﹐曩在春宮﹐懋學毓徳﹐繼膺寶祚﹐任賢圖治﹐天下之人拭目延頸以望太平者也。今無故而爲此舉﹐朝野聞之。咸皆駭異。以爲堂堂天朝衣冠文物之區﹐道徳綱常之化﹐而顧從事於夷狄之陋哉﹗且異端邪說﹐人人皆知其非聖明﹐在上詎肯崇信﹖臣亦知此非出於陛下之本意也﹐實由番僧造爲一切幻妄怪誕之說﹐上瀆陛下偶爾聽之﹐不計其累至於此耳。況本夷年例進貢自有舊定常格。差遣伴送另有通事人員﹐揆之事體﹐似不可以煩朝使。況近臣往番供送﹐𨿽曰先朝常有此例﹐當時庶政修明﹐教化大行﹐海內富庶﹐百姓安樂﹐偶一行之﹐不覺甚損。卽今各處災異頻仍﹐人民困苦﹐盜賊生發﹐虜寇猖獗﹐兵戈相尋未已﹐儲蓄所在空虛。而四川等處腹裏之患甫平﹐松潘之警繼至﹐瘡痍滿目﹐呻吟滿耳﹐地方之疲敝極矣。當此之時﹐正宜勞心竭力﹐多方拯濟猶恐弗及﹐尙忍復爲此騷擾煩費之舉哉﹗伏望收回成命﹐以彰乾剛之斷﹐離照之明﹐使天下後世稱爲堯舜之聖﹐實臣等之至願也。」六年﹐上方好佛﹐自名「大慶法王」。外廷𨿽聞之﹐無可據以進諫。會番僧奏討腴田百頃爲「大慶法王」下院﹐乃書「大慶法王」與聖旨並。禮部尙書傅圭佯不知﹐執奏曰「孰爲大慶法王者﹗敢並至尊書之。褻天子壞祖宗法﹐大不敬當誅﹗」詔勿問。田亦竟止。嘉靖二年﹐太監崔文以番僧靈異說上事佛﹐盛爲齋供﹐吏部尙書喬宇等疏曰「伏睹登極之詔﹐將法王佛子國師禪師等項盡行牢固枷釘﹐押發煙瘴地面衛分充軍﹐遇赦不宥。其中有出入內府住坐新寺誘引蠱惑罪惡顯著見在京者﹐拿送法司﹐問擬罪名﹐奏請定奪﹐一切傳升善世眞人等項盡行革退。又將近年以來左右近幸之人獻諂希恩﹐在內添蓋佛寺神廟﹐在外添蓋玄明宮﹑石經山祠廟等項﹐俱經拆毀。彼時聖志淸明﹐徳性堅定﹐屏息異端﹐崇儒重道﹐邪正之辯了然明白。深姦祕慝一售其計﹐遂致蠱惑聖明。切聞天生聖人爲天地神民之主﹐心之感格自與天地相通﹐气之和順自協神人供佑。往三時不雨﹐一冬無雪露﹐禱宮中﹐遣官祭告天地宗社﹐隨獲感應﹐明效大驗﹐彰著如斯。皇上深居淵默﹐體念於此﹐則妖僧經懺自不足信﹐一應齋醮無益之事俱宜停罷。方今天災屢見﹐邊報未寧﹐四方盜賊隨滅隨起﹐內外庫藏日見消耗﹐恐不可支﹐相去正徳末年不甚相遠矣。伏願皇上始終一心辟邪崇正﹐易信佛之念以尊經訓﹐馳拜醮之勞以近講筵﹐日隆盛徳﹐保養天和﹐則聖壽萬年﹐子孫千億。」上嘉其忠﹐愛而不納。給事中安磐復疏曰「武宗初年﹐亦嘗畱心講學矣。二三年後﹐遂爲左右瞽惑﹐卽從事內典。內典卽習﹐卽從事番教。於是鎖南綽言出入豹房矣。番教旣諳﹐卽從事取佛﹐於是太監劉允馳驅西域矣﹐靡費大官﹐騰謗道路﹐此陛下之所聞見者。卽而劉允放而鎖南囚﹐天下頌而陛下之明﹔正道復而異端息﹐天下頌陛下之聖﹔供億滅而光祿裕﹐天下頌陛下之英。數者斯陛下之所以垂譽無窮者也。柰何甫及二年﹐遽襲故轍。崔文本以鐘鼓廝役﹐夤緣冒升﹐今復導陛下以此。文之意以嘗試陛下也。陛下旣爲所動﹐欲行香﹐欲登壇﹐欲拜疏﹐臣恐無已則導以聲色﹐無已則導以貨利﹐無已則導以遊幸﹐導以土木﹐導以徵伐。文以漸致也。諸餘如文類者﹐又將牽連﹐伺便求所意欲逞也。陛下徳可堯舜﹐而文敢如此﹐左道面欺﹐朋黨紊亂。故曰文可斬也。」上不從。先是劉允者﹐幼時於成化年間﹐在安喜宮答應﹐名劉卯兒。卽能交通外人﹐賣弄寶石﹐獻諂佞﹐調是非﹐進退人才。及敗露﹐下錦衣衛獄。見其年幼﹐從輕發落。後謀入東宮﹐極能極巧﹐相扇引誘。至正徳年來﹐驟升司禮監太監﹐攺名允。武宗托爲心腹﹐本監傳造兼管豹房﹑新寺﹑膳房﹑庫藏收掌。抄沒劉瑾金銀寶貨﹐偸盜數多﹐播弄威福﹐聲勢極如劉瑾﹐號名二劉。恐後發覺﹐用謀結喇麻僧寺。請入番取佛﹐敕諭異常﹐賜與刀劍﹐便宜行事。若有各色人員能出力入番效勞﹐任爾擢用﹐若不用﹐命斬首示眾﹐不必覆奏﹐允又奏帶官員軍捨匠作陰陽醫士道事序班等一百三十三名﹐往烏思藏﹐恣其貪虐害人。嘉靖初﹐科道發其罪﹐上命降長隨﹐追贓入官。錦衣衛指揮賈文鎰時已革職﹐忿之。疏曰「臣竊計京城起身﹐經行直抵烏思藏番邦﹐往返只有一年程限﹐而劉允各處遷延五年之上。但遇產物積貨地方﹐便頓住經月﹐倚稱采辦進貢及入番所用爲由﹐百般科擾﹐勞民騙財。俱於四川布政司官庫支領銀十萬餘兩。累死人命﹐不知其數。較其幫謀﹐太監吳亮﹑焦寧尙問擬充軍﹐藉沒財產﹐而首惡劉允專聽崔文﹑孫璽﹑張洪撥置﹐止用銀六萬兩還官。庶掩前情﹐得以降長隨﹐未嘗受一時刑憲﹐罪重於丘山。今罰未傷其毫毛﹐隱匿應該入官鹽價銀八十三萬六千餘兩﹐安享富貴﹐保全身家。乞藉沒其財產﹐入官公用。仍將劉允照吳亮﹑焦寧事例﹐加誅市朝﹐以謝神人之怒。」上語﹕「文鎰犯罪脫逃﹐又將已發落人犯捏詞奏擾﹐錦衣衛拿來著實打五十棍放了。」三年﹐打衝河兩歲西番與哈哈口等處西番枝葉相連﹐桀驁生野﹐遂燒劫村屯﹐撚掠牛馬人口。顧副使調取鉞雋﹑建寧三衛漢土官兵徵剿之。有餘賊打別﹑乞扒等逃過水﹐糾合鹽井衛剌土官部下番人﹐越過安寧河糧運大路﹐封殺人口。四年﹐建昌兵備胡東臯及分守少監閻良﹐行令鹽井衛指揮毛良起漢軍一千名﹐土官剌馬仁起土軍三千名﹐俱至水邊紮營﹐相機撫剿。仍諭各村爲惡番賊﹐若肯投降﹐獻出頂經﹐說誓認保﹐地方卽就聽從輟兵。若再執拗不聽﹐亦就進兵徵剿。番賊相結﹐不順招撫。乃督軍進戰﹐克捷。前後共斬首級六十一顆﹐生擒男婦八十五名口﹐頭畜凶器碉房硬寨掃蕩無遺。別寨番夷聞風喪膽﹐各備蠃馬衣甲投拜受降﹐自願照俗頂經﹐誓守界路。四川巡撫都禦史鄭毅疏曰「爲照建昌﹑鹽井﹑寧番等衛地方各寨番賊﹐經年橫出道路﹐不時深入鄕村﹐搶劫民財封虜人口。地方被害已深﹐人心積憤已久。副使胡東臯欲乘此眾怒之極﹐往問彼不恭之罪。會同少監閻良呈報鎭巡衙門﹐動調本處漢土官兵分哨夾攻﹐相極撫剿。協諸將之智謀﹐仗朝廷之威福﹐羣凶落魄﹐一舉成擒﹐數年邊患﹐一旦稍平。但西路石關險固﹐餘黨深潛﹐而土官剌馬仁自備口糧﹐畱兵堅守。及照胡東臯﹑閻良方舉事之初。𨿽若嫌於輕率﹐其討賊之急﹐實皆出於忠誠。土兵少損﹐斬獲亦多﹐謀旣有成﹐功足補過。土官安夷剌馬仁﹑千戶趙淸﹑李聚﹑賈爵協力同心﹐必期罪人斯得。土漢軍捨捨身用命﹐誓不與賊俱生。以致地方告寧﹐軍民胥慶。但首賊乞扒逃遁難尋﹐石關諸夷恃險未服﹐尙該撫處。𨿽番夷無常之詐固未可以預料﹐而王靈赫奕之勢則由此大振矣。是皆前暫管巡撫右侍郎王︷﹑鎭守太監蕭通﹑巡按禦史馬紀謀議之所及也。臣於此毫髮無與焉。伏望皇上念極邊陲﹐明照萬里﹐乞敕兵部特爲裁處。何以收今日全勝之功﹐何以爲百年無事之計﹐一一明示﹐以憑遵行。其副使等官胡東臯憫其勞以作其气﹐略其過以嘉其功﹐不勝幸甚﹗」下兵部議。尙書李鉞議謂﹕「建昌等處﹐各寨番賊經年搶劫﹐乃能擒斬殆盡。所據各官輕擅之罪似應準贖。及照賊首乞扒並石關諸夷餘黨尙未擒剿盡絕﹐伏候命下之日。本部仍行都禦史鄭毅從長計議。如果前項番賊畏罪據險﹐剌馬仁防守日久﹐難於進攻﹐各夷誠心悔過﹐理宜撫處。卽便嚴督副使胡東臯等多方設法﹐遣差的當人役省諭各寨番夷﹐將賊首乞扒擒捕獻出﹐一體重賞。如或各夷仍固執迷﹐反覆譎詐﹐不聽招撫﹐將來玩養成勢﹐卽會行雲南鎭巡等官凋集漢土官兵﹐措備糧餉﹐克期進剿﹐一面星馳奏聞。兵形無常﹐夷情難測﹐應剿應撫﹐務在周悉愼重。用圖萬全﹐固不許虛文撫處。坐取玩忄曷﹐亦不得輕率寡謀﹐致貽後患。」上從之。自後夷賊聽撫﹐咸各安生。七年九月﹐弘化﹑顯慶二寺番僧藏卜洛竹進西番狗二隻。陜西都司起送至京。禮部送豹房收育。先是戶部尙書秦金疏請省無益之費﹐以照聖徳。上詔存畱鸚鵡等牲口二千五百二十二个只﹐其餘放去。至是巡視﹐光祿禦史朱觀疏稱﹕「本年三月以後﹐節該各房奏報﹐孳生虫蟻鷹犬等項﹐每月陸續增添肉豆欲粟不一。乞敕司禮監查勘虫蟻等項的數目﹐請自上裁﹐擇其可用者量爲畱育。」上詔﹕「這鷹犬虫蟻等項委系無益之物﹐且日逐供給糜費。該監查明﹐擇其可用者量爲存畱﹐其餘通行屏逐。」於是內管監太監郭紳奏稱﹕「永樂﹑宣徳﹑正統等年間﹐俱有虫蟻牲口數多﹐至天順年間﹐二萬三百餘个只﹔弘治年﹐二萬九千四百个只﹔正徳年﹐二萬九百三十餘个只。先於正徳十六年五月﹐內恭遇皇上嗣登大寶﹐釋放大半。嘉靖五年以來節該皇親張鶴齡等進到壽羊等牲﹐當奉欽依照舊送附本房餵養。近該戶部尙書鄒文盛等節題𨿽稱無益﹐慮其祖宗舊規已定﹐難以泯逐。切思本房哺養牲禽﹐比舊太少﹐祖宗建制至今百餘十年﹐非今日之設。仰惟聖上軫念舊制﹐庶不有負祖宗成規。」提督豹房太監李寬又奏稱﹕「永樂﹑宣徳年間﹐舊額原養金綫豹﹑玉豹數多﹐成化間養土豹三十餘只。弘治年原養哈喇二隻﹐金綫一隻﹐玉豹二十餘只。正徳等年間原餵養土豹九十餘只。嘉靖年原養玉豹七隻。舊額設立奉命采取及各處內外守臣進貢豹只給與本房餵養﹐自立國以來﹐已經百餘十年。非今日之設﹐非系無益之物。今止有玉豹一隻﹐比舊太少﹐止費羊酒二斤。伏望聖旨憫念舊規﹐庶不有負祖宗成憲。」上詔﹕「豹房所奏﹐其意導君好尙之意﹐法當治罪。如曰祖宗成憲。不知此成憲載在何典﹖又曰日用羊酒二斤﹐計日縱少。計年則多﹐非告君之辭。這豹且畱﹐今後再不許進收﹐該科記著﹗」又禦馬監太監福奏稱﹕「查得西牛一隻。嘉靖五年魯迷等地面貢進﹐該監比照天順年間事理﹐乞於光祿寺每日酒半瓶﹐雞一隻﹐豬肉二斤﹐果子二斤﹐白米一斗。西番狗二隻﹐番僧貢進。乞照舊例每只日支白米二斤﹐肉一斤八兩。」上詔﹕「西牛是西夷效順之貢﹐畱著。二異狗都放了。」一十四年﹐陜西都司岷州衛大祟教等寺番僧紮失祿竹等奏﹕「我每進馬一匹﹐止賞緞一疋﹐酥油一桶﹐也是緞一疋。別國夷人達子﹑回子俱有大賞賜。我每今要回還﹐有舊例自買食茶三十斤。乞比照四川董卜韓胡番僧食茶事例﹐每名買茶一百五十斤﹐準令各僧自備價銀照例收買。回寺熬煎廣茶﹐祝延聖壽。」禮部尙書夏言疏曰「看得陜西番僧札失祿竹等奏要比例加買食茶一節﹐卽查有前例﹐相應俯從。但欲每名收買一百五十斤﹐似乎太多。及照四川董卜韓胡𨿽準食茶一百斤﹐止給勘合前去經過地方收買﹐況車輛船隻俱系自備。今札失祿竹等奏要自買食茶﹐卽於原起官車裝載﹐所比前例難以準行。合無每名除遵舊例三十斤外﹐量加五斤。侯命下之日﹐行令該館照數收買﹐驗包裝載。所在官司並沿塗經過關隘務要嚴加盤驗。如有過多及夾帶違禁之物。就便追究懲治。以後該貢年期俱照此例收買。庶免奏擾。」上從之。十五年﹐四川都指揮劉永昌等奏﹕「起送烏思藏輔教王差來到京國師一十五員名﹐並存畱寨主一千三名。大乘法王差來到京國師一十五員名﹐並存畱番僧一千四名。闡教王差來到京國師一十五員名﹐並存畱寨主一千一百四名。並長河西﹑魚通﹑寧遠等處軍民宣慰使司差來到京寨官一十五員名﹐並存畱寨官一千三名﹐各備珊瑚﹑銅佛﹑氆氌等物赴京進貢。內闡教王差來番僧一百名赴京謝恩。各例應給賞。」禮部尙書夏言疏曰「查得各地方賞例﹐烏思藏輔教王﹑大乘法王﹑闡教王各差來進貢謝恩到京國師﹑番僧人等﹐每人彩緞一表裏﹑絲綾貼裏衣一套三件﹔其存畱都綱番僧人等﹐每人彩段一表裏﹑折與闊生絹四疋﹑絲綾貼裏衣一套﹐內二件給與本色﹐二件折與闊生絹三疋。俱賞鈔五十錠﹐折靴襪鈔五十錠﹐食茶六十斤﹐進過方物例不給價。其帶進輔教﹑大乘﹑闡教三王方物﹐各回賜彩緞四表裏。長河西﹑魚通﹑寧遠等處宣。慰司差來到京者﹐每人賞闊生絹二疋﹐折衣彩緞二表裏﹐俱與本色﹔存畱者﹐每人闊生絹二疋﹐折衣彩緞二表裏﹐內一表裏給與本色﹐一表裏折與闊生絹四疋。俱與鈔一百錠﹐進過方物例不給價。查得嘉靖六年十月內該本部會議題準番僧番人正賞折衣彩緞不等﹐俱與一疋折給。及查成化年間﹐節該本部題準事例烏思藏輔教等四王每王名下﹐例該三年一貢﹐各許差一百人﹐多不過一百五十人。長河西﹑魚通﹑寧遠等處宣慰司三年一貢﹐每貢多不過一百人。如有國師﹑禪師在司住坐者﹐不許各另差人進貢。其有退老事故等項﹐著令親徒兒男襲替。赴京進貢者﹐國師差一百人﹔禪師﹑都指揮以下各差五十人﹐多不過一千人。數外多者照例阻回。其都綱指揮以下來替者﹐止許隨同年例進貢。若國師﹑禪師數少﹐則自當隨數而來。或三四百名﹐或五六百名﹐不待輳滿千名。其大乘法王系出家髙僧﹐無地土番民管束﹐不給勘合﹐亦五年例進貢﹐聽其欲來。止許差僧徒十人賫此印信番本隨同單化等四王年例進貢。題奉聖旨合例的全賞﹐違例的減去﹐欽此欽遵﹗外看得今次烏思藏輔教﹑闡教﹑大乘各王並長河西﹑魚通﹑寧遠等處軍民宣慰使司各差來進貢襲職謝恩人等﹐𨿽已經題奉欽依給賞﹐但查有本部節年題準事例﹐烏思藏並長河西各地方都綱剌麻帶來進貢僧徒及大乘法王例止許差僧徒十人﹐今帶差僧徒一千餘人﹐俱系過額多餘之數。例應減革賞賜。但旣經都布按三司及該邊官員驗放起送前來﹐本部每從寬處﹐俱一體給賞﹐以全柔遠之恩。各該官員明知節年題準前例﹐往往仍前額外起送﹐顯是該邊官員貪圖貨賄﹐專務姑息﹐通同隱蔽。都布按三司宮不行查例明白﹐依文起送﹐俱屬有違。合候命下移咨都察院轉行彼處巡按禦史﹐將各經該官員查提到官﹐酌量情罪輕重﹐照依律例﹐問擬發落﹐以警將來。本部仍備行彼處鎭巡衙門轉行都布按三司並該邊官員﹐以後但遇烏思藏輔教等四王及各番僧人等入貢﹐查照舊例﹐不許仍前額外起送﹐冒濫賞賜﹐有乖明例。如再故違﹐聽本部從重參究。該邊官員坐問贓罪﹐番人革賞。」上詔﹕「番人進貢已有明例﹐今次遇額數多﹐顯是邊官貪圖貨賄。都布按三司官不行查審﹐朦朧起送﹐都著巡按禦史提了問。今後再有違的﹐你部裏指名參奏﹐重治不饒。」自後夷人進貢如例﹐迄今不絕。其處地薄气寒﹐風俗朴魯。前史稱其法令嚴整﹐上下一心﹐議事自下起﹐因人所利而行之﹐故能持久。其國君號贊普。贊普與其臣歲一小盟﹐三歲一大盟。其君臣自爲友者五六人﹐號曰共命﹐君死者自殺以殉。然有城郭而不處﹐聯毳帳以居﹐號大拂廬。部人處小拂廬。其吏治無文字﹐刻木結繩爲約。其刑𨿽小罪必抉目刖鼻。其樂吹螺擊鼓。其四時以麥熟爲歲首。章飾最上﹐瑟瑟金次之﹐金塗銀又次之﹐銅最下﹐差大小綴臂前以辯貴賤。養牛馬﹐取乳賂供食。取毛爲褐﹐衣率氈幃。常以赭塗面﹐婦人辮髮而縈之。貴壯賤弱﹐重兵﹐死以累世戰沒者爲甲門﹐敗懦者垂狐尾於首以示辱。懷恩重財貨﹐交易用毯馬牛。不知醫藥﹐疾病召巫覡焚柴聲鼓﹐謂之逐鬼。信詛咒﹐啖生物﹐無蔬茹醯醬。其山川曰昆侖山﹝在朵甘衛東北﹐番名亦耳麻不剌山﹐髙極峻﹐雪至夏不消﹞﹐曰可跋海﹐曰黃河。按河源自吐蕃朵甘衛西鄙直馬湖蠻部正西三千餘里﹐去雲南麗江府西北一千五百里。水從地湧出百餘泓﹐方七八十里﹐履髙瞰之﹐燦若列星。番名火惇腦兒﹐譯言星宿海也。東北流百餘里匯爲大澤﹐又東流爲赤賓河。而赤裏出之水﹐由西合忽蘭之水﹐由南合也裏木之水﹐復至自東南﹐於是其流漸大﹐曰脫可厄﹐譯云黃河也。河之東行﹐又歧爲九派﹐曰也孫幹論﹐譯云九渡也。水尙淸淺可涉。又東約行五百里﹐始寢渾濁﹐而其流益大。朵甘思東北鄙有大山﹐四時皆積雪﹐曰麻莫不剌﹐又曰騰乞裏塔﹐譯云昆侖也。自九渡東行至此可三十里﹐昆侖之南又東流闊卽﹑闊堤二地﹐至哈剌別裏赤與納鄰哈剌河﹐合乞兒﹑馬出二水﹐乃折流轉西﹐至昆侖北。旣復折而東北流至貴徳州﹐其地名亦赤裏。自昆侖至此不啻三千里之遠。又約行三百里至積石。從積石上距星宿海蓋六千七百有餘裏矣。東北經沙漠地﹐折西南流入山西境內﹐凡差千餘里云。然流入中國豫﹑徐﹑靑﹑兗之地﹐常決不寧。本朝學士宋濂在元世嘗著論曰「平原之地﹐平曠夷衍﹐無洞庭﹑彭蠡以爲之匯﹐故河常橫潰爲患。其勢非多爲之委以殺其流﹐未可以力勝﹐何也﹖黃河之水﹐其本也旣遠﹐其注也必怒。故神禹導河﹐自積石歷龍門﹐南到華陰﹐東下底柱及孟津﹑洛﹐至於大亻丕而下﹐釃爲二渠﹐北載之髙地﹐過水至於大陸﹐播爲九河﹐趨碣石入於渤海。然自禹之後﹐無水患者已七百七十餘年。此無他﹐水之流分而其勢自平也。周定王時﹐河徙令礫﹐始攺禹故道。九河之迹漸至湮塞。至漢文時﹐決酸棗﹐東潰金堤。孝武時﹐決瓠子﹐東南注鉅野。通於淮泗﹐泛郡十六﹐害及梁楚。此無他﹐河之流不分而其勢益橫也。逮乎宣房之築導河北行二渠﹐復禹故迹﹐其後入流屯氏﹐諸河復入於千乘縣﹐徳棣等河復播爲八﹐而八十年又無水患矣。及成帝時﹐屯氏河塞﹐又決於館陶及東郡金堤﹐泛濫兗﹑豫入平原千乘濟南﹐凡灌四郡三十二縣。由是而觀﹐則河之分不分而其利害照然﹐又可睹已。自漢至唐﹐平決不常﹐難以悉議。至於宋時河又南決。南渡之後﹐遂由彭城合汴﹑泗東南以入淮﹐而向之故道又失矣。夫以數千里湍悍難治之河﹐而欲使一準以疏其怒勢﹐萬萬無此理也。方今河破金堤﹐輸曹﹑鄆地幾千里悉爲巨漫﹐民生墊溺﹐比古爲尢甚。莫若浚入舊淮﹐使其水流復於故道﹐然後導入新濟河﹐分其牛水使之北流﹐以殺其力﹐則河之患可平矣。譬猶百人爲一隊則力全﹐莫敢與爭鋒。若以百分而爲十則頓損﹐又以十各分爲一則全屈矣。治河之要孰逾於此﹗然而開辟之初﹐洪水泛濫於天下﹐禹出而治之﹐始由地中行耳。蓋裁成天地之化﹐必資人工而後就。或者不知﹐遂以河決歸於天﹐未易以人力彊塞﹐此迂儒之曲說﹐最能僨事者也。」宋文憲公《治河議》在今實爲良策﹐故因著河之源而及其流之導法如此。其產﹕金﹑銀﹑銅﹑錫﹑犛牛﹑名馬﹑天鼠皮﹝可爲裘﹞﹑獨峯駝﹑靑稞﹑麥﹑﹝B17G﹞豆﹑原羊。其貢﹕在烏思藏則畫佛﹑銅佛﹑銅塔﹑刀劍爲獨異﹐外貢舍利﹑各色足力麻﹑各色鐵力麻﹝漢俗云鐵裹漢﹞﹑各色氆氌﹑珊瑚﹑犀角﹑左髻毛纓﹑酥油﹑明盔﹑明甲之類。各番大抵相同。其朝貢﹕在烏思藏三年一期﹔在長河西諸處﹝洪武十六年置軍民安撫使司﹞。及朵甘思每年一貢。並各番差人俱從四川比勘合﹐凡貢五六十人﹐無過百人。其長河西﹑朵甘思之境自雅州入京師。●卷十二拂拂古名密昔兒﹐在大蔥嶺之上。其北至海﹝四十程﹞﹐西亦海﹝三十程﹞﹐東南滅力沙﹐東自大食﹑於闐﹑回紇抵中國。《唐書》謂其去京師四萬里。宋元丰四年﹐其王滅力伊靈攺撒始遣使來獻方物。元中﹐其使兩至。本朝洪武四年﹐詔遣其故民捏古倫往諭其國﹐詔曰「自有宋失馭﹐天絕其祀。元興沙漠﹐入主中國百有餘年。天厭其昏淫﹐亦用殞絕其命。華夏擾亂十有八年﹐當羣雄初起時﹐朕爲淮右布衣﹐起義救民。荷天之靈﹐授以文武之臣。東渡江左﹐練兵養民十有四年。西平漢主陳友諒﹐束縛吳王張士誠﹐南平閩越﹐戡定巴蜀﹐北靖幽燕﹐奠安華夏﹐復我中國之舊疆。朕爲臣民推戴﹐卽皇帝位﹐定有天下之號﹐曰大明。建元洪武﹐於今四年矣。凡四夷諸國皆遣告諭﹐惟是拂隔越西夷﹐未及報知。今遣爾國之民捏古倫賫詔往諭。朕𨿽未及古先哲王之徳﹐使四夷懷之﹐然不可不使天下周知朕平定四海之意。故玆詔示國王。」乃遣使宋朝﹐並貢方物。永樂中﹐復遣使至貢。自後不常至﹐或間一來朝云。其國地甚寒﹐土屋無瓦﹐以葡萄釀酒。樂有箜篌﹑壺琴﹑小蓽篥﹑褊鼓。國主服紅黃衣﹐以金綫織絲布纏頭。歲三月﹐則詣佛寺﹐坐紅牀﹐使人舁之。貴臣如國主之服﹐或靑綠﹑緋白﹑紛紅﹑褐紫﹐並纏頭﹐出騎馬。刑罰罪輕者杖數十﹐重者至二百﹐大罪則盛以毛囊投諸海。不尙戰鬥﹐小有爭﹐但以文字往來相詰問事﹐大亦出兵。鑄金銀爲錢﹐無穿孔﹐面鑿彌勒佛﹐皆爲國主名﹐禁民私造。其產﹕金﹑銀﹑珠﹑西錦﹑千年棗﹑馬﹑獨峯駝﹑巴欖﹑葡萄。◎榜葛剌榜葛剌本古忻都州府﹐卽西天竺也。天竺有印度國五﹐此東印度國﹐或云此西印度國。釋迦得道之所也。海口有察地港﹐番商海泊於此叢聚﹐抽分其貨。漢明帝時﹐天竺浮圖法入中國﹐其俗捨身焚屍﹐謂之茶毗。至今傳之﹐學佛者猶然。中國小民火葬皆效焉。按《列子》曰﹕西極之國有化人來﹐穆王事之﹐作中天之臺﹐其髙千仞。及秦時﹐沙門室利房等至。始皇以爲異﹐囚之﹐夜有金人破戶以出。又霍去病至連耆山得休屠王祭天金人。以是考之﹐周﹑秦﹑西漢有佛久矣。世傳佛法自漢明帝時始入中國﹐非也。本朝永樂三年﹐國王靄牙思丁遣使來朝。詔賜王薴絲﹑紗羅各四疋﹑絹八疋﹔王妃絲﹑紗羅各三疋﹑絹六疋。命使往天竺迎異僧。旣至京兆﹐號大寶法王。居靈谷寺﹐頗著靈異﹐謂之神通。教人念嘛呢叭彌牛﹐於是信者晝夜念之。翰林侍讀李繼鼎曰「若彼旣有神通﹐當通中國語。何爲待譯者而後知乎﹖且其所謂嘛呢叭彌牛云者﹐乃云俺把你哄也。人不之悟耳。」按《宋史》﹐元昊擅西夏﹐自稱兀卒。宋人亦有「兀卒近吾祖」之說。以是而論﹐繼鼎之言不爲過也。六年﹐國王遣使自太倉入貢。上命行人往宴勞之。十二年﹐王又遣其臣把濟一貢麒麟等物。禮部請上表賀。上曰「卿等但當夙夜竭心輔治﹐以惠天下。天下旣安﹐𨿽無麒麟﹐不害爲治。其免賀。」詔賜王錦四段﹑綾六十疋﹔頭目人等給賞有差。楊士奇《西夷貢麟早朝應制詩》曰「天香袖引玉鑪薰﹐日照龍墀彩仗分。閶闔九重通禦气﹐蓬萊五色護祥雲。班聯文武齊鷺﹐慶合華夷致鳳麟。聖主臨軒萬年壽﹐敬陳明徳贊堯勛。」按永樂中﹐其麒麟之貢四至。成化七年﹐常徳沅江縣產一麟。形略如虎﹐蹄及尾皆牛身﹐有麟﹐而額有角。人以爲怪﹐擊死。郡守知而取﹐臘藏之庫。今惟空皮﹐麟亦落矣。嘉靖六年四月﹐舞陽產一麒麟。口吐火而聲如雷。野人異之﹐亦擊之死。但雙腳馬蹄﹐後擡於省城﹐人皆見也。是知麟亦常有﹐人不能識﹐多致死。《春秋》「西狩獲麟﹐死於田夫之手」是也。聞皆牛生﹐或雲龍與馬交則龍駒產焉﹐龍與牛交則麟產焉。十三年﹐上命少監侯顯等統舟師賫詔敕賞賜國王﹑王妃﹑頭目。其王知我中國寶船到彼﹐遣部領賫衣服等禮人馬千數迎。自察地港口起程﹐十六站至瑣納兒江。有城池街市﹐聚貨通商。又差人賫禮象馬迎接﹐二十站至板獨哇﹐是酋長之居處。城郭甚嚴﹐街市鋪店連楹接棟﹐聚貨百備。其王之舍皆磚灰瓷砌。髙廣殿宇﹐平頂﹐白灰爲之﹔內門三重﹐九間長殿﹔其柱皆黃銅色﹐飾雕琢花獸。左右長廊內設明甲馬隊千餘﹐外列巨漢﹐明盔明甲執鋒刃弓矢﹐威儀壯甚。丹墀左右設孔雀翎傘蓋百數﹐又置象隊百數於殿前。其王於正殿髙座嵌八寶﹐箕踞坐其上﹐劍橫於膝。乃令銀柱杖二人﹐皆穿纏頭﹐來引道前﹐五步一呼﹐至中則止。又金柱杖二人﹐接引如前禮。其王拜迎詔敕﹐扣頭加額﹐開讀賞賜。受畢。鋪絨毯於殿地﹐待我天使﹐宴我官兵﹐禮之甚厚。燔炙牛羊﹐禁不飲酒﹐恐亂性而失禮。以薔薇露和香密水飲之。宴畢。復以金盔﹑金系腰﹑金瓶﹑金盆贈天使。其副使﹐皆以銀盔﹑銀系腰﹑銀瓶﹑銀盆贈之。其下官員亦贈以金鈴﹑紉絲﹑長衣。兵士俱有銀錢。蓋此國富而有禮者也。其後躬置金筒金葉表文﹐差使臣賫捧貢獻方物於廷。自後貢使亦或一至不常云。其國風俗甚厚。男子白布纏頭﹐穿白布長杉﹐足穿金綫羊皮靴﹐濟濟然有文字者眾。凡交易﹐𨿽有萬金﹐價定打手﹐永無悔。鑄銀錢名唐加﹐每錢重二錢八分﹐以權小錢。婦女穿短衫﹐圍色布絲錦﹐不施脂粉﹐自然嬌白﹐首垂寶鈿﹐項掛纓絡﹐髻堆腦後﹐四腕金鐲﹐手足戒指。其印度一種﹐不食牛肉。飲食男女不同處。夫死不再嫁﹐妻死不再娶。若孤寡無倚﹐一村人家輪流養之﹐不容別村求食。其義气有足稱者。田沃丰足﹐一歲二收。不用耘耔﹐隨時自宜。男女勤於耕織。其瓜果﹑蔬菜﹑牛馬﹑雞羊﹑鳧鴨﹑海魚之類甚廣。通使海﹤貝八﹥﹐準錢市用。貨用金﹑銀﹑緞絹﹑靑花白磁器﹑銅﹑鐵﹑麝香﹑銀朱﹑水銀﹑艸席之屬。其山川曰五嶺﹝山髙林茂﹐民聚居之﹞。其產﹕細布﹑撒哈剌﹑毯絨﹑兜羅錦﹑水晶﹑瑪瑙﹑珊瑚﹑眞珠﹑寶石﹑琉璃﹑糖蜜﹑酥油﹑翠毛﹑各色手巾﹑被面﹑波羅蜜果﹝大如斗﹐甘甜大美﹞﹑庵摩羅﹝香酸甚佳﹞。其貢﹕馬﹑馬鞍﹝金銀事件﹞﹑戧金琉璃器皿﹑靑花白磁﹑撒哈剌﹑者珠黑答立布﹑洗白布﹑兜羅錦﹑糖霜﹑鶴項﹑犀角﹑翠毛﹑鶯哥﹑乳香﹑粗黃熟香﹑烏香﹑麻藤香﹑烏爺泥﹑紫膠﹑藤竭﹑烏木﹑蘇木﹑胡椒。《西域論》曰「安南﹑朝鮮﹐本漢郡也。故言語文字猶通乎中國。眞臘以西則皆扶南﹑裸國所屬也。自漢時橋陳如以天竺婆羅門主之﹐其名見於《四十二章經》﹐佛與菩薩偏袒右肩﹐其爲裸國之俗可知矣。天竺﹐釋迦之所自生也。佛法行於東西二洋之間。善者若赤土瞿曇氏﹐惡者若羅剎鬼國。化而攝之﹐有幻術焉。達摩西來﹐五傳至慧能。三鼓入室﹐密授衣缽﹐行至庾嶺﹐有奪之者提掇不動是也。至今﹐番僧猶傳其術。𨿽倭奴亦事佛而任僧﹐其謂根塵寂靜﹐心地淸涼﹐見得本性﹐自然極樂者。薦紳喜之﹐多棄孔顏博約之教而從之。豈不知此乃吾人剿入洗心盡性之說而易其詞耳。豈有番夷海寇所習言語文字﹐反妙於中國者哉。」又按別誌﹐榜葛剌國最大﹐自蘇門答剌海行過翌藍島﹐至氵制地港﹐更小舟行五百里至瑣納兒港﹐登陸行三十五里至其國。地廣人稠﹐財物丰衍﹐甲於諸鄰國。國有城郭﹐王及諸官皆回回人。气候常熱如夏。刑笞杖徒流。官有印章。行移軍有糧。陰陽﹑醫卜﹑百工技藝大類中國。有衣黑白花彩縈悅﹐佩珊瑚琥珀纓絡﹑系臂硝子鐲釧﹑歌舞侑酒者﹐曰根肖速魯柰﹐蓋優人也。能作百戲﹐以鐵索系虎行市中。入人家﹐解索坐虎於庭﹐裸而摶虎﹐虎怒﹐交撲僕虎﹐數回乃已。或手投入虎喉﹐虎亦不傷。戲已﹐乃系之。人家爭以肉啖虎﹐勞戲者錢。歷有十二月﹐無閏。產白樹皮布﹐膩滑光潤如鹿皮。椰茭爲酒﹐檳榔當茶。◎默徳那默徳那﹐卽回回祖國也。其地接天方。初﹐國王謨罕驀徳者﹐生而神靈﹐臣服西戎諸國﹐尊號之爲別諳拔爾﹐猶華言天使云。其教專以事天爲本﹐而無象設。其經有三十藏﹐凡三千六百餘卷。其書體旁行﹐有篆艸楷三法﹐今西洋諸國皆用之。又有陰陽﹑星歷﹑醫藥﹑音樂之類。隋開皇中﹐始傳其教入中國。本朝洪武元年﹐上攺太史院爲司天監﹐又置回回司天監。二年﹐上徵元回回歷官鄭阿里等十一人至京師﹐議歷法﹐占天象﹐給廩賜服有差。按回回有陰陽星歷之傳。不知其與中國所習何如也。想必有精妙簡捷之法﹐爲吾中國之所未曉者。故聖祖特置監以掌之。徵鄭阿里等以業之。迄今欽天監尙有世守其術者云。初﹐回回人有入邊地者﹐上遣主事寬徹等往諭﹐至西域諸國﹐被別失八里國王構畱之。詔畱回回人於中國﹐待使者歸然後遣還。回回人稱有父母妻子﹐久羈思家﹐懇請還國。上曰「逆人至情﹐仁者不爲也。」悉遣之還。永樂四年﹐國主遣回回結牙思進玉碗。永樂甲戌﹐回回哈只馬哈沒奇等來朝貢方物。因附載胡椒與民互市﹐有司請徵其稅。上曰「商稅者﹐國家以抑逐末之民﹐豈以爲利。今夷人慕義遠來﹐乃侵其利﹐所得幾何﹐而虧辱大體多矣﹗」不聽。宣徳中﹐又隨天方國使臣來朝貢方物。正徳中﹐禦馬監淸河寺西海子有虎豹鷹犬等物﹐各處設有養虎回回三名。嘉靖初﹐世宗登極。給事中鄭一鵬疏請屏去﹐以崇節儉。從之。然回回種類散流南北﹐爲色目人者甚多。而有一種﹐寄住哈密城內﹐頗稱勁悍﹐常隨哈密往來入貢。後多叛哈密﹐往從土魯番。初﹐番人奪占哈密城﹐令回回倒剌火者等十二人探問甘肅消息。被別種夷人也先哥人馬截殺。倒剌火者脫走﹐把關軍人獲送兵備副使陳九疇﹐審得其情﹐系獄死。番將牙木蘭因探使不歸﹐又遣暫巴思等入關偵信。陳九疇疑之﹐捕審下獄。令通事毛見防守。毛見素與暫巴思相善﹐乃與回回髙彥名謀私備兵器﹐約土魯番打甘州城﹐奪出暫巴思等。事覺﹐彥名﹑毛見﹑暫巴思俱杖死。番酋因暫巴思等日久無音﹐又令回回怯林兒的往蕭州蹤探。守堡千戶王翥獲之﹐獘於獄。又有寫亦虎仙者﹐亦回回種﹐爲哈密都督﹐陰結土魯番屢奪占哈密﹐虜其王及金印去﹐不時入寇甘肅地方擾亂。四年﹐九疇秦虎仙謀叛﹐處決﹐亦死獄中﹝詳具《哈密傳》中﹞。當時﹐以土魯番舉兵皆回回誘引﹐旋貢旋侵﹐七八年來迄無寧歲。諸臣奏疏悉名其人爲姦回云。自後﹐尙書王瓊撫處﹐番酋進貢﹐回人同貢﹐至今不絕。其國有城池﹑宮室﹑田畜﹑市列﹐與江淮風土不異。制造織文﹐雕鏤尢巧。寒暑應候﹐民物繁庶。種五穀﹑葡萄諸果。地𨿽接天竺而俗與之異。不供佛﹐不祭神﹐不拜屍。所尊敬者惟一天字﹐天之外敬先師孔子而已。其諺有曰﹕僧言佛子在西空﹐道說蓬萊住海東。惟有孔門眞實事﹐眼前無日不春風。此言亦頗可取。人尢重殺﹐非同類殺者不食。不食豕肉﹐每歲齋戒一月﹐沐浴更衣。居必異常處﹐每日西向拜天。國人尊信其教﹐𨿽適殊域﹐傳子孫累世不敢易。今廣東懷聖寺前有番塔﹐創自唐時。輪直上凡十六丈有五尺﹐日於此禮拜。其祖浙江﹑杭州亦有回回堂﹐崇峻嚴整﹐亦爲禮拜之處焉。主其教者或往來京師﹐隨路各回﹐量力賫送如奉官府云。按回回祖國﹐史正綱以爲大食﹐《一統志》以爲默徳那。據其教崇奉禮拜寺﹐四夷惟天方國有其寺﹐或實天方也。入中國自隋時﹐自南海達廣。其教有數種﹐吾儒亦有不如者。富貴﹑貧賤﹑壽夭一定也﹐吾儒惑於異端而信事鬼神矣。彼惟敬天事祖之外﹐一無所崇。富貴者亦不少焉﹐吾儒𨿽至親友之貧者﹐多不尙義﹐他人莫問矣。彼則於同郡人貧日有給養之數﹐他方來者皆有助儀。吾儒守聖賢之教﹐或在或亡。彼之薄葬﹑把齋﹑不食﹑自殺﹐終身無攺焉。道﹑釋二教又在吾儒之下不論也。又按回回不事佛。而僧家每以回回說偈誆人。如方谷珍起時﹐有女八歲﹐患痘禱於延慶寺關王神﹐旣愈﹐女往奉油謝神。寺僧作梵語誦於神前﹐名曰《回回偈》云「江南柳﹐嫩綠未成陰﹐枝小不堪攀折取﹐黃鸝飛上力難禁﹐畱與待春深。」僧料女之不諭﹐而女甚明慧﹐聞之恚﹐歸語父知。谷珍捕僧﹐盛以竹籠﹐狀若豬﹐投急流中。谷珍曰﹕『我亦有《回回偈》﹐送汝云「江南竹﹐巧匠作爲籠﹐畱與吾師藏法體﹐碧波深處伴蛟龍﹐方知色是空。」僧訴曰「死卽死﹐願容一言。」谷珍額之。僧復作《回回偈》云「江南月﹐如鑑亦如鉤﹐如鑑不臨紅粉面﹐如鉤不上畫簾頭﹐空自惹場愁。」谷珍笑曰「饒你弄聰明小和尙﹗」後谷珍內附﹐女配黔國公之子﹐在雲南。姑錄之﹐以爲愚俗信佛者使知回回說偈之妄也。◎天方國天方國與默徳那接壤﹐古筠衝之地﹐舊名天堂。自忽魯謨斯四十晝夜可達其國。乃西洋之極盡處也。有言陸路一年可達中國。用回回歷﹐比中國歷前後差三日﹝或雲天方回回祖國也﹞。本朝永樂七年﹐遣正使太監鄭和等往賞賜。其國王感恩﹐加額頂天。以方物獅子麒麟貢於廷。宣徳中﹐國王遣其臣沙等貢方物。自後來貢私自稱王﹐嘗與土魯番貢使同至。番文開其下小酋附貢者﹐率以王稱。韓文在禮部疏曰「伏考西域等國稱王者亦止是一人﹐前此番文求討賞賜﹐除國王外多者不過十餘紙﹐大抵皆稱王母王弟王子﹐其餘部落稱頭目名色。惟是今次土魯蕃開稱王號者七十五人﹔天方國稱王號者二十七人。不分孰爲國主而孰爲部領。今敕書回錫之﹐間若一槪答之如其所稱﹐則是所稱地面皆系入貢之國﹐無復君臣之辯矣。此等事體大有關系﹐況稱號名目旣多﹐則貢𨿽微俱該從重給賞﹐求討相同﹐自當逐項回答。且一次準許﹐則自後遂爲成例﹐將來不副其無厭之求﹐執詞啟釁未必不由於此焉。宋人予契丹歲幣﹐富弼力爭獻納二字。古人愼重開端如是﹐夷狄安得不悚服乎。今我朝堂堂一統﹐神威聖武﹐四夷震疊太山之勢﹐何所不壓。而蕞爾西戎﹐乃敢肆其狡詐﹐瀆濫王號﹐僭於天朝。揆諸大義﹐責以國無二主之道﹐彼將何詞﹖臣愚請降一敕﹐丁寧天語﹐發明華夏君臣之大分﹐備述祖宗廟堂之嚴規。外以折其姦﹐內以寓吾教﹐責付夷使宣示知之﹐庶懷柔之恩﹐制馭之略﹐各不相悖。」嘉靖四年﹐陜西行都司差千戶陳欽﹑通事哈榮皮見伴送天方國使臣火者馬黑木等十六名赴京進貢。二月﹐到會同館。禮部主客郎中陳九川﹝江西撫州人﹐進士﹞例應審驗﹐因病炙火後堂﹐本司主事林應標﹑呂璋令玉工魏英將各夷方物驗看。火者馬黑木玉石三塊﹐司吏趙堂送至後堂與九川覆視畢﹐擡進皇城賞房內安置。八月﹐九川病痊出司﹐將前驗送賞房玉石復行擡出﹐另拘玉工翁偉等辯驗﹐揀出不堪玉石貳百六十三斤﹐退與馬黑木等。及將前方物題進。因見原來文冊洗攺玉石塊數斤兩不同﹐疑其匿過玉石。將伴送陳欽等參送法司問罪訖。馬黑木等見玉石退還﹐進獻數少﹐恐賞賜輕減﹐及要貨賣帶來方物﹐乃具番字本奏行禮部。九川將本藏隱﹐止令通事具告通狀﹐給示許賣各色玉石物件﹐不許過多。又有朝鮮使臣鄭允謙﹑通事金利錫等進貢﹐至館買賣。本司主事陳邦以舊規給木牌﹐令館夫押伴。金利錫等不服。禮部尙書席書聞之﹐命邦寬其禁﹐乃攺作紙牌。邦詬金利錫等﹐通事夏麟與夷使說知﹐夷使俱憾焉。及同來回夷哈辛等將白色大玉一塊討價萬兩貨賣﹐陳邦具呈禮部要將大玉貢獻。回夷乃告九川曰「我們將妻子當在番王帶這塊大玉來賣﹐若進朝廷﹐只照進貢賞價﹐我們性命不敢想活﹐不情願賣與朝廷。」九川令鴻臚序班白傑省諭各夷。謂朝廷前豈敢言賣﹐只作進獻。重賞價眞或準令自賣兩請。蒙準自賣。九月﹐馬黑木等未經領賞﹐具告許令開市二日。每常提督四夷主事辰時到館﹐陳邦是日遲至未時方到。又督令官吏人等封閉各門關防﹐過嚴阻抑﹐不得便於買賣。回夷商人各興嗟怨。馬黑木等因具番本赴關跪奏﹐內閣將番本命翰林序班龔良臣﹑馬良傳在於東房譯出間﹐大學士費宏命馬良傳來問譯得是何事。馬良傳回有主客司字樣。宏謂之曰「二人前程不是容易﹐須要仔細。」良傳會宏有回護意﹐隨傳與龔良臣知之。又夷人本內錯寫「蘭州」字樣﹐比郎中字樣切音缺少四齒。龔良臣等遂依文譯寫﹐抄行禮部。拘伴送陳欽﹑哈榮皮見及通事撒雄等﹐帶領馬黑木俱赴堂審。馬黑木等訐稱六月十五日五更朝見時﹐在長安街鑾駕庫前有外郎趙堂來問我索錢﹐夥內火三﹑撒都剌各懷銀一百兩﹐共二百兩﹐親自遞與趙外郎收去。七月初五日﹐驗方物時﹐帶進玉石三塊﹐郎中畱下一塊約九斤﹐止將二塊交還。又小刀二十把﹐鐵角皮十條在內混失。禮部以番夷所言與奏內不同具題。上詔辦驗玉石官九川等﹑吏趙堂等﹐鎭撫司獄。九川以兵部武選郎中張﹤羽惠﹥原任本司﹐托﹤羽惠﹥轉達鎭撫張潮﹐不可虧了公道。﹤羽惠﹥應允之﹐遣家人張遠持帖達意於潮。本司都吏葉增遂又報與通事胡士紳。及指揮邵輔訊趙堂前事﹐堂不肯認。夷人謂堂只認一兩或五錢也罷。潮曰「若認一兩五錢是與二百一般。」輔﹑潮又審得禮部原奏抄本譯出漢字﹐內乃「蘭州」字樣﹐回夷爭執原系「郎中」字樣。又夷人初來投進番文十一道﹐除進貢方物驗收題賞外﹐又求討蟒衣﹑金盔等項。九川查執舊稿立案﹐不行覆奏。邵輔﹑張潮審得趙堂無受夷人銀兩﹐夷人不服﹐乃具本仍請將前奏通提會問。上詔﹕「事情旣鞠問明白﹐止是夷人火者馬黑木一人慮恐原奏涉虛﹐不肯輸服﹐不必通題會問。林應標﹑呂璋驗進方物失於子細﹐混同收退﹐以致有詞。陳九川﹑陳邦檢驗過精﹐拘禁太嚴﹐以致瀆奏。各罰俸三个月。撒雄等引領朝見﹐不行省諭﹐以致自行跪奏﹐有失朝儀。也罰俸一个月。趙堂送吏部﹐攺撥在外衙門當。該哈榮皮見放了。回夷誣奏妄捏﹐論法本當重處﹐念系遠夷﹐姑從寬饒他。還著禮部嚴加戒諭﹐今後入貢務要遵守法度﹐敬事朝廷﹐不許妄生事端﹐自取罪責。」初詔諭之時﹐鴻臚通事鮮鳴隨朝於賜宴所﹐與同官胡士紳言及夷人奏本。鳴素有憾於龔良臣﹐遂言原是「郎中」字樣﹐良臣譯作「蘭州」字耳。且良臣亦自謂有費公分付之語。至次年正月﹐九川謂序班白傑曰「裏面說這些回子舊年來的﹐通事們何不催他起身。買賣兩次已無他事﹐我要題本差官校催趕他去。」白傑遂與胡士紳言之。陳邦又每向胡士紳等曰「我聞前官若劉主事仵主事﹐或替士夫買些玉石。我不曾買他的﹐我又不曾見他的。我公生明廉生威﹐何有於彼夷哉﹗」士紳素忿九川等嚴束﹐欲構成其隙。乃於本司四夷科吏李聰處﹐將趙堂勒取回夷銀二百兩之事探問情由﹐李聰漫應曰「只得二三十兩。」邦又以所屬員役通夷生事﹐乃上疏曰「臣備員部屬提督會同館﹐於鴻臚寺通事序班等官實有監臨之任﹐查得《大明會典》具載我國初入貢之夷十有八國﹐因其來之疏數以爲通事之多寡。其後𨿽有久不來貢者﹐則亦設有通事。其選用也﹐徒以諳曉夷言。其食糧也﹐冠帶也﹐授官也﹐惟以積累年月。有爲通事歷俸數年﹐未遇貢夷﹐略無職務而亦叨獲序進。視乎夷來之數﹐其勞逸何如。且諸通事卽古象胥寄譯之職﹐其於貢夷除引領傳譯之外﹐又嘗承委審其詐冒﹐理其貿易﹐夷情攸系。事匪輕微﹐須得廉者斯不求索乎夷﹐愼者斯不容縱乎夷。否財交通之不特求索而已﹐教唆之不特容縱而已﹐寧不憤公務哉﹗其通事之未遇貢夷者﹐𨿽無職務﹐於例皆當五日一次請館作揖。提督主事立有文簿﹐發館把門夫役每日於各名下塡寫到否字樣﹐年終送司備查。然遵約者少﹐故違者多﹐則其勤惰可知已。及各通事三六九年考滿﹐但能手書夷言﹐釋字無差﹐卽得以爲諳曉。故多但記誦紙上之文﹐而於各夷語音不務參習﹐況焉能勉修賢行﹐以盡其職耶﹗臣請特敕禮部行令該司﹐於凡考滿通事﹐追查作揖文簿﹐有故違不到﹐次數多者﹐扣算日月﹐勿準其爲實歷。應考滿者﹐察其行業﹐別其等差﹐如以廉者﹑愼者﹑勤者﹑引領傳譯多者爲上﹔平常者﹑引領傳譯少者爲中﹔貪者﹑肆者﹑惰者﹑無引領傳譯者爲下。備由呈堂以憑參詳﹐出給考語﹐定其優劣﹐不特試以夷言而已。又諸通事𨿽屬鴻臚﹐而其職務多在會同﹐見知提督主事﹐合無許主事提督﹐三年滿日﹐將各通事賢否勞逸﹐指名具呈本部參詳轉奏﹐或令徑行舉劾﹐上請特敕吏部參詳考核﹐因其年績以行黜陟。如上等者序遷﹐中等者仍舊﹐下等者革罷。別選補充。其通事序班歷任年深有勞績者﹐例遷該寺首領等官。或帶別衙門職銜長爲通事﹐不必遞選鳴贊隨堂﹐使各專精職業﹐不漫習學唱禮奏事聲音﹐以圖徼幸﹐且免選補名缺之煩。方巾通事必待年滿無過﹐始授冠帶。𨿽遇恩例﹐不得冒濫納銀﹐以壞常法。如此則考課詳嚴﹐而人不識所勸懲者﹐未之有也。臣又聞古聖王之待夷狄﹐仁義無偏﹐威惠兼濟。邇者天方國夷使火者馬黑木等謀同伴送人役﹐抵匿原貢玉石﹐竊賣利己﹐該臣具呈本部參奏間﹐彼夷懼罪﹐捏稱司吏受贓等情。因朔日入朝﹐輒敢自行跪奏﹐該待班禦史奏劾﹐奉旨鴻臚寺查參。該寺行拘譯審﹐彼夷因而添捏﹐誣及司官。續該本部奉旨﹐看詳所奏﹐查審分明具奏﹐欲送法司問理﹐以懲欺罔。旣而奉旨﹐將司辦驗方物官並吏伴送人役拿下衛獄。累經鞠問﹐奏捏誣情明白。彼夷慮恐涉虛獲罪﹐不肯輸服﹐且以臣嘗督令該館官吏人等關防開市﹐其抵匿玉石﹐禁其買取違禁之物﹐因而添捏﹐誣以嚴於拘禁﹐該鎭撫司鞠問明白。聖上念系遠夷﹐姑從寬宥。臣等各罰俸有差。臣惟魯史限華戎﹐《周易》戒太否﹐所以正冠屨保治平也。今貢夷敢行混失朝儀﹐誣犯主客﹐事出非常﹐實臣等同官監臨不職所致。然於國威損矣。非賴聖上垂明﹐輕此之罰﹐聲彼之罪﹐所損又當何如﹗識者咸謂例軍民申訴﹐必由通政使司﹐無得徑達者。而夷人乃得徑達。律依告狀鞫獄無得添捏者﹐而夷人乃得添捏。律奏事詐不以實無得免罪者﹐而夷人乃得免罪。則回夷之失儀誣犯奚憚而不爲﹗使凡貢夷皆敢效尢桀驁﹐訴挾所司﹐不服約束。則剛者執法或取無妄之禍﹐柔者縱法漸成姑息之風。月異歲殊﹐威將弗振﹐外患有必至焉者。豈特主客之羞而已哉﹗臣愚但知仰仗髙明﹐益堅淸白﹐謹守常法﹐以稱卑官﹐安得因一沮抑卽畏禍而自懦懈也﹗𨿽然我國家之於四夷重往而薄來﹐敝中以事外﹐懷柔至矣。其所以制馭之者﹐臣請陛下玩泰否之卦﹐修華戎之防﹐屈聽邇言﹐特敕禮部參詳議處。自今入貢四夷朝見辭謝﹐仍令赴鴻臚寺報名轉達外﹐其餘求討訟訴等項奏章﹐俱令赴通政使司告投轉達。譯字明白﹐得奉聖旨﹐下各該科參看﹐抄出該部施行。敢有不由使司徑冒自奏者﹐奏詞不行﹐通事伴送人員各罪以違例﹐所奏或事連職官﹐下法司審究分明﹐果行不礙﹐方行參提問。擬如律免﹐令急據械系﹐以存禮體而勵近臣之節。夷人敢有捏奏誣枉﹐輕則減其賞賜﹐重則絕其朝貢。若通事伴送人等知情者﹐坐以奏事不實議處﹐旣當﹐奏請上裁著之。令甲仍出給告示﹐發會同兩館門首﹐張掛曉諭﹐則庶乎法禁嚴明﹐貢夷攝服。無情者不得盡其詞﹐而朝儀可肅﹐國勢可尊。臣又惟天方國與土魯蕃地裏相近﹐俱謂回夷。今土魯蕃侵逆初寧﹐天方國入貢而叛﹐其館中開市貿易﹐除臣督令官吏人等照例關防起程包箱﹐又待兵部車駕司官會同檢驗外﹐尙恐各夷犬羊之性﹐蜂蠆之毒﹐恃恩驕恣﹐沿途延住﹐撓擾驛遞﹐因而窺覘虛實﹐透漏事情﹐交通無藉軍民﹐私賣違禁貨物﹐伴送人役故縱不行防阻﹐貽患非細。臣請特敕該部移文沿途官司﹐督令各該郡邑節次嚴加制馭。遇到卽行給與應得廩餼車馬﹐催發起程﹐勿容延住。仍行撫按甘肅衙門差官管押至關﹐重別檢驗包箱﹐果無禁物﹐方許放出。俾土魯蕃仰聞中朝之待遠夷徳威如此﹐可以革其犯順之慝﹐啟其向上之誠。是後凡有回夷願入貢物者﹐請一切閉關勿納﹐於以省浮費惠窮民﹐則隙走馬絕西域者﹐不得專美有漢矣。」旨下禮部。於是胡士紳奏稱九川﹑邦剛惡浮躁﹐乞先賜罷黜﹐以順夷情以弭邊患。按是時張璁以言禮合上意﹐驟進向用。欲因事傾內閣費宏﹐故夷使之訐奏﹐實憑藉於士紳等。而土紳等之橫肆﹐亦因主之有人也。及九川等下獄﹐又攀費宏受玉。而其展轉謀陷之情見矣。上詔九川﹑邦逼勒貨物﹐閉禁使臣﹐欺玩法度﹐甚失朝廷柔遠之心。下鎭撫司獄責問﹐不許似前輕縱。士紳又奏鎭撫司指揮張潮聽囑回護﹐構怨外夷。上詔並下錦衣衛問。指揮邵輔奏稱﹕「臣先與張潮曾同會勘﹐今恐有同僚回護之嫌﹐應請回避。乞敕都指揮駱安等從公鞫審。」上詔邵輔不淮回避﹐著錦衣堂上官同問。駱安又奏﹕「請三法司會勘﹐以杜嫌疑。內開張潮奏辦及九川被訐情由﹐面審情詞不一﹐乞將番漢原本發出﹐並將胡士紳﹑龔良臣等通提對證﹐事體方明。」上詔士紳不必提﹐駱安等牽扌奢回護﹐且不查究。九川﹑邦打問招認來說。九川被訊﹐遂稱前玉已送大學士費宏﹐其家人費興貴﹑費阿義收受﹐宏令玉匠曹春造爲玉帶﹐及認張﹤羽惠﹥等聽囑前情。駱安等又奏稱﹕「國體重大﹐夷情不輕。若果攺譯情眞﹐幹礙大學士費宏。囑托已行﹐幹礙指揮張潮﹐俱聽該部徑自參奏﹐通行究治。必須憲典昭示﹐度使夏夷無詞。」上怒其展轉支調﹐詔仍前怠緩治罪不饒。張﹤羽惠﹥﹑張潮﹑龔良臣﹑馬良傳﹑葉增﹑李聰都提了問。夷人求討蟒衣等物﹐奏本著禮部與他查覆。邵輔且革回原衛帶俸。胡士紳又奏九川等致怨回夷等情﹐訐及大學士費宏受玉是實。上詔陳九川﹑陳邦照前旨好生打著﹐追問招認。刑科給事解一貫疏曰「近該錦衣都指揮駱安等請官會勘﹐以杜嫌疑。奉欽依胡士紳等不必題﹐陳九川﹑陳邦照前旨好生打著﹐追問招認。竊惟古之制﹐獄正聽之﹐司寇聽之﹐三公聽之。獄成﹐王三宥然後致刑。《書》曰﹕『兩造具備﹐師聽五辭﹐五辭簡孚﹐正於五刑。』《禮》曰﹕『刑者亻刑也﹐成也。一成而不可變﹐故君子盡心焉。』仰惟我祖宗創制立法﹐於刑獄一事尢爲盡心。故凡問官﹐旣勘明矣﹐必送法司以擬其罪。法司旣擬罪矣﹐又必送大理寺以審其允。慮其誤也﹐復原情而致刑。恐其冤也﹐復命官以審錄。亦以刑獄民命所系﹐故愼重如此。百餘年來﹐刑淸民服﹐天下無冤獄者以此。今陳九川等事情其有無虛實﹐臣等皆不可知。其是非曲直臣等亦不暇辯。但以治獄言之﹐必原告在前﹐被告在後﹐眾證明白﹐而後可以服其心﹐文案不遺而後無所逃其罪。胡士紳原告人也﹐龔良臣﹑鮮鳴﹑夏麟﹑朱道鳴﹑撒雄﹑白傑﹑葉增﹑李聰﹑陳欽﹑哈榮皮見俱幹證人也。番﹑漢原本卽文案也。有原告則兩辭可折﹐有幹證則眾說可據﹐有文案則眞僞卽見。今不提胡士紳是無原告人矣﹐不提龔良臣等是無干證人矣﹐不弔番﹑漢原本是無文案矣。獨使九川﹑邦與一紙並嚴刑對﹐𨿽十惡重情﹐亦無不招者﹐況餘事乎﹗治獄之道﹐恐不如此。且彼得以有辭而不心服矣﹗伏望皇上念死者不可復生﹐斷者不可復續﹐敕下各該衙門﹐將原告並一干人證及番﹑漢原本通送問官﹐一一從公對理。如果是實﹐然後依律究治。庶用法平允﹐情罪眞當﹐而彼𨿽死亦無憾矣﹗」上詔﹕「這廝每恣意回護﹐輒來奏擾。」不從。禦史王正宗疏曰「胡士紳訐奏見監陳九川﹑陳邦等﹐獄案未成﹐事未別白﹐而胡士紳又奏九川等事情﹐且本內牽言輔臣﹐其情之虛實﹐臣等皆未可知。但我祖宗舊制﹐一有大獄﹐必先付法司﹐或竟付鎭撫司問理。若有未明﹐必奏請三法司會問。若再有未明﹐必奏請多官午門前會同問理。蓋至於多官會問﹐其事情無有不明﹐刑罰無有不中者﹐出於眾人之公也。此卽古之用刑﹐先問之左右﹐次問之諸大夫﹐又次之間之國人之遺也。今士紳之一事﹐初命鎭撫司而致有回避﹐再命堂上官而致有請官。此必各官見其掣肘難行﹐故有此舉。陛下正當體察其回避之故﹐俯從其請官之舉﹐務協輿論以求至公。今則未蒙兪允﹐各官震懼﹐此臣等所未逾也。若陛下止因九川等不體上心﹐處夷過當﹐亦可少霽天威﹐從臣前議或與多官會同推問﹐或與三法司一同問理。仍欲人捲俱全﹐對證明白﹐眾口一詞﹐事無虧枉。覆奏之日﹐臣等知陛下必斷之以至公﹐施之以至平﹐不至以士紳過於激切而重九川等之罪﹐亦不至以九川有當得之罪而廢朝廷之法矣。」上詔其回護奏擾﹐亦不從。太子太保禮部尙書席書疏曰「近該鴻臚寺回回館通事胡士紳具奏九川﹑邦致怨回夷等情﹐訪得往年主客司郎中相待所屬鴻臚寺通事禮貌頗優﹐會同館主事與在館通事和同相處﹐積習已非一日。自去年三月陳九川到任﹐不容平頭巾通事與官帶序班通事一起參見﹐又不答拜還揖。彼時胡士紳考選通事未及二年﹐旣無冠帶﹐又未食糧﹐嗔怪九川將他另作一起相待﹐體面頗嚴﹐以此積恨在心。回人貢獻玉石等物﹐九川等自謂進上之物﹐辯驗精詳﹐十分敬謹。中間粗石黑玉甚不堪者﹐揀退若於。主事陳邦分管會同館事﹐拘泥舊規﹐嚴禁夷人出入﹐致生嗟怨。見得夷人大玉一塊值價萬兩﹐邦過於小心﹐具呈本部奏請明白﹐然後許賣。又見得本館通事不聽約束﹐奏要聽其考察去畱﹐事不如意﹐動輒用言詈罵。以致各該平頭巾通事胡士紳等﹐刻恨二臣深入骨髓。通部官吏皆知回夷歸怨二臣之心不過三分﹐通事人等致怨二臣卻有七分。因此去年回夷在奉天門跪進番本﹐胡士紳等不肯阻欄。意欲朝廷將二臣罷黜不遂﹐今又假托夷人致怨之詞激怒朝廷﹐必欲罷遣二臣方快此心。自皇上寬宥各官之後﹐臣等日逐分付該司今後各要仰體聖心﹐凡待夷人俱從寬處。去年開市﹐例外容令買賣五日。適遇雪下﹐貨物變易不盡﹐新年赴部告令再買賣二三日起身。亦不聞回夷再又致怨之言。設有此言﹐該管通事緣何不赴部堂告稟﹖今胡士紳所言譯寫番文字樣有無差錯﹐臣等不得而知。竊念中國之於夷狄﹐如天冠之於地履﹐部省之於所屬﹐堂階之分亦甚截然。自去年樂﹤音﹥以所屬欽天監官輕奏部省﹐今年所屬鴻臚寺以一微末通事﹐遂致假夷人之怨排奏部官。二臣固不足惜﹐誠恐此後夷人效尢﹐愈肆桀驁﹐本部不敢裁制。所屬小吏蔑視部堂﹐無以自立羣官之上矣。乞下鎭撫司行拘天方國使臣虛心詳審﹐今年正月以來陳九川等有無別生事端﹐啟釁招怨。萬一情有可原﹐乞將二臣量賜釋放﹐使得更生﹐勉圖後報。」上詔﹕「卿等旣居堂官﹐陳九川等恣肆妄爲﹐卻不舉奏。返行論救﹐非大臣事君之道。」於是費宏上疏自陳乞罷。稱﹕「先於嘉靖三年七月內﹐因往涿州迎接憲廟神主﹐將薴絲二疋﹑銀二兩作羊酒﹐並詩一首送與同年彼處致仕南京戶部尙書鄧璋。璋令侄監生鄧仲和將玉石一塊以爲作詩謝禮﹐來京親送。去年九月內﹐喚不知名碾玉匠看是漿水玉石﹐做帶一條﹐小帶一條﹐鬧妝女帶一條。並不系九川送與。乞辯明誣害﹐以全名節。」上詔宏﹕「卿系輔臣﹐盡誠體國﹐朕所倚任﹐諒無請托交通之情。所奏誣陷﹐朕已知之﹐宜卽出供職﹐不必深辯。」旣而刑部侍郎張璁﹑學士桂萼共疏論宏實受九川侵盜玉石。乃認鄧璋所饋以飾其罪﹐乞追玉坐免。宏疏曰「昨該詹事兼學士桂萼﹑張璁連名具本攻臣﹐謂臣實受陳九川所盜貢玉﹐而姑認爲鄧璋所送之玉以爲脫罪之計。又謂臣納市政使彭夔之賄票擬存畱得以調用。以此二事詆臣爲誤國神姦﹐亟宜罷黜。蓋近日選取庶吉士例有教書官二員﹐萼﹑璁皆有垂涎染指之意﹐而萼以該院掌印﹐自詭必與﹐望之尢切。及臣等題請命官以屬溫仁和﹑董圮﹐而二人皆不得與﹐憤恨不平﹐乃遂假此二事上瀆聖聰﹐以爲報復之舉耳。夫九川之玉與臣無干已荷優詔發落﹐謂九川假稱內廷有旨﹐誣陷輔導重臣﹐固不必與之辯矣。若謂鄧璋送玉﹐欲圖總制﹐則臣不容不辯者﹕臣以嘉靖三年七月﹐往迎獻皇帝神主﹐因過璋家﹐作詩贈璋。十月送玉來謝﹐書簡見存﹐日月可證。而總制之推﹐在嘉靖肆年十月﹐經隔一年。璋豈能於一年之前預知總制有缺﹐而遂萌此念乎﹖況總制之推﹐吏部會官﹐臣不能專主。況與璋並推者又有尙書王憲﹐吏部以璋嘗總制甘肅﹐憲嘗爲兵部﹐其才可用﹐非以臣言用也。至於彭夔之畱用﹐則亦有說。蓋凡朝觀官員﹐吏部會同都察院考察黜退者﹐則一槪黜退﹐少有復畱。科道拾遺部院覆題請旨定奪者﹐則舊例送下﹐或去或畱﹐亦從內閣票擬。前此往往皆然﹐非臣等徇私而創此舉也。夔居官𨿽不能大過乎人﹐而循謹廉平﹐則非惟臣知之﹐臣同官石瑤﹑賈詠亦知之﹐吏部都察院亦知之。其所以得謗者﹐特因科場爭坐﹐欲循舊規﹐不肯列於巡按之傍。禦史謝汝儀怒之﹐加以不謹﹐實非其罪。故吏部都察院考察之初﹐不忍以不謹出夔。而臣等於拾遺之疏擬夔調用者﹐亦以其年方五十﹐才尙可用也。夫萼﹑璁之挾私而攻臣者屢矣﹐不得爲經筵講官則攻臣﹔不得與修獻皇帝實錄則攻臣﹔不得爲兩京鄕試考官則攻臣﹔今不得與教書之舉則又攻臣。二人者徒以臣爲內閣之首﹐意謂凡事皆臣沮之﹐而不知臣之舉措亦必謀諸寮友﹐協於公議﹐又必取自聖裁﹐豈敢徇私而專主乎﹗萼﹑聰之器量亦甚小矣﹐其爲謀亦甚淺矣。萼親對臣言術士鄧隱仙判伊命狀有同鄕並閣之語﹐蓋諷臣薦之入閣也。其所以屢屢攻臣者﹐蓋欲臣決於求退而代其位也。臣多疾無才﹐憂讒畏譏﹐心欲求退久矣。但以受命篡修皇考實錄﹐欲候書完上進﹐以成聖志﹐乃敢乞歸﹐庶無後責焉耳﹗萼﹑聰又謂臣居鄕並植禍及祖父之墳塋﹐奪人凶殘解及第兄之支體﹐尙不能保其家﹐焉望有益於國﹗臣之先墳被髮﹐從兄受禍者﹐蓋以正徳之初﹐寧賊宸濠謀爲不軌﹐請復護衛﹐使人以重賄啖臣。臣不敢受﹐昌言以沮其謀﹐宸濠憾臣﹐計囑姦臣錢寧﹐矯旨罷臣。及臣旣歸﹐乃嗾臣鄕人集眾並力﹐欲以害臣性命。幸而天朴忠﹐得以脫免。復見用於聖明之世。使臣苟圖濠賄與之同謀﹐則當叛逆旣露之後﹐且與陸完﹑錢寧輩俱受大戮矣。又豈有今日乎﹗臣平日無他技﹐能惟此一事士大夫亦頗見許。以爲能忘家爲國﹐可謂之忠。而萼﹑璁乃反詆斥以爲無益於國﹐不知其論果出於眾論之公乎﹖抑或出於一已之私也﹖近因恭和禦制詩章﹐忽有蟒衣玉帶之賜﹐萼﹑璁亦懷忌嫉﹐形於奏訐。則二人主於誣陷﹐不欲臣受陛下之寵任明矣﹗臣心迹旣明﹐卽當辭避權位﹐歸休田裏﹐豈能與小人爭勝﹗」上詔﹕「事已明白﹐不準辭。」按疏內所言𨿽不甚關於天方﹐而事有所起﹐則由天方也。故備錄之。且以見當時大臣因夷人之小事而自相攻擊﹐不顧中國之大體﹐若此亦一時可駭之事也。璁又疏曰「司馬光言﹕『人君大徳有三﹕曰仁﹐曰明﹐曰武。』今宏擅專威福﹐大肆姦貪。臣等言之﹐皇上旣察之﹐未決去之﹐則仁矣明矣﹐或武徳有未盡者乎﹗本月經筵﹐費宏不與﹐皆言宏有不法﹐事敗被東廠緝獲。臣等隨究其實﹐云有樂工張仁者﹐原與臧賢俱助宸濠爲逆﹐而費宏與張仁實爲心腹。宸濠事敗﹐臧賢抄沒﹐時張仁巧計漏网。旣乃爲費宏夤緣起用﹐因此專一在宏門下過錢。今東廠緝拿張仁﹐已招過送費宏玉帶銀兩表裏等物。又緝拿樂婦名李解愁者﹐已招是宏長子懋賢包宿。名髙秋兒者﹐已招是宏次子懋良包宿。每二樂婦至費宏家﹐其子每與自己衣帽穿著﹐如男子出入。又有相贈詩柬﹐俱被東廠鞫出眞情。臣未知東廠敢盡以此情聞於我皇上否也﹗公論明揚﹐傳聞中外﹐以爲神姦事敗。今至於此﹐當爲聖天子賀﹐而太平有日矣﹗當日午後﹐忽又傳言費宏云﹕『朝廷今宣我到左順門﹐教我安心﹐明日便出來辦事﹐不必辭本。』眾初不信﹐次日果出朝參﹐眾方大駭﹐以爲知姦不去﹐不如不知之爲愈也。且費宏主攺番文﹐侵受貢玉﹐乃眞情也。臣等論之﹐禦史鄭洛書與臣等並劾之。旣而皇上優容﹐兩無可否。使臣等效忠無地﹐至今有愧於心。反有論臣等欲奪費宏之位者﹐殊不知此乃費宏平日所爲﹐臣等實所不爲者也﹗正徳六年﹐大學士劉忠主會試考﹐宏爲禮部尙書﹐欲謀入閣﹐將會錄榜注某句不好﹑某句不好﹐托人奏武宗皇帝﹐說劉忠沒學問。劉忠去位﹐宏遂入閣。事載大學士李東陽《燕對錄》中﹐於今可證。正徳九年﹐大學士梁儲主會試考﹐宏復將會試錄傍注某句好﹑某句不好﹐謀去梁儲﹐以進己位。賴武宗察知﹐適宏又在武宗前嗤笑不恭﹐密旨著錦衣衛察究﹐將聲其罪。而張仁密泄於宏﹐武宗震怒﹐將張仁發錦衣衛責打監禁。限費宏五日內起程﹐人皆知之。後宏乃托言不與宸濠護衛﹐以致休歸﹐此眞欺天罔人者也。且宸濠生日﹐宏曾作詩遣府學生員謝賢慶賀﹐其家居時設心可知也。夫以武宗皇帝特以剛武之資﹐故姦邪隨發隨滅。用能保全神器﹐傳之皇上。皇上聖明如此﹐如費宏者可復久容乎﹗」禦史鄭气疏曰「臣聞人臣之事君也﹐以和衷爲尙﹐自足以消夫黨比之私。其立身也﹐以節義爲防﹐自足以作乎貪懦之气﹐是皆關乎治道之隆污﹑士風之邪正﹐而可以不愼哉﹗臣近見通事胡士紳之訐奏陳九川等語﹐𨿽止於部屬﹐意實漫於宰執。言若面謾﹐侮大臣而不顧。事近羅織﹐傷國體而不惜。重外夷之方物﹐輕中國之衣冠。人皆曰彼何敢至此﹖皆詹事張璁﹑桂萼有以謀使之也。又見大學士費宏論辯受玉之來歷﹐情𨿽出於辯明﹐迹若類乎掩飾。交際之厚﹐未免啟請托之私﹐取與之過﹐終難逃賄賂之誚。始焉追究之太急﹐終則發落之無據。人皆曰事何以中止﹐皆大學士費宏有以周旋之也。臣聞此初則疑焉﹐今方信之﹐觀璁﹑萼之劾費宏曰﹕『禮部郎中陳九川侵盜貢玉﹐招稱與大學士費宏收受﹐宏因造爲玉帶。』姑認受鄧璋之玉爲掩藏苟免之計﹐系彼此懼罪之贓﹐宜追出入官﹐令其自陳罷黜。以此徵之﹐則君子辭受取予之大義﹐聖賢進退出處之大節﹐宏實昧焉。況禮貌旣以衰薄﹐退休宜尢勇決﹐乃復恬然不以爲異﹐其何以辭貪冒之譏乎﹗費宏之劾璁﹑萼曰﹕『專尙攻訐﹐甘爲小人﹐不得爲經筵講官則攻臣﹐不得與獻皇帝實錄則攻臣﹐不得爲兩京鄕試考官則攻臣﹐不得與教書之舉則又攻臣。』以此觀之﹐則是以城狐社鼠之依憑爲蹊田奪牛之深計﹐璁﹑萼實效焉﹗況心迹旣多敗露﹐公論實以昭彰﹐乃復肆然自以爲得﹐其何以逃姦黨之誅乎﹗是知士紳之訐奏﹐固爲璁﹑萼之黨惡﹐而費宏之貪暴﹐實有以來﹗夫璁﹑萼之狂肆也﹐況其間彼攻此曰﹐或甘爲幕中引結之賓﹐或甘爲門下狗盜之客。此攻彼曰﹐鼓怒蛙之腹﹐張狂猢之喙。言詞皆涉於罵詈﹐忿狠眞同於市井。臣謂聖明雍睦之時﹐乃有此姦惡貪鄙之輩。伏望於費宏也﹐令其自陳﹐而放歸田裏﹐以全大臣之體貌。於璁﹑萼也﹐發其黨惡﹐而並諸四夷﹐以懲羣小。人之姦邪如此﹐則體統以正﹐朝廷以尊。」上詔﹕「大臣賢才進退﹐朝廷自有公論酌處。不必泛言奏擾。」於是駱安等問得九川藏匿夷玉﹐先己賣銀五十兩。今蒙追要﹐會知費宏家玉石做帶﹐又因先年求親不肯﹐挾恨攀奢﹐以圖抵塞掩飾己贓。其家人費興貴與九川面證﹐費興貴等畏受刑責﹐就依九川妄招情由﹐供認入己。夷人失去玉石﹐原稱不匾不圓﹐略斜一角﹐比漿水玉略髙些﹐約重九斤。今宏玉曹春開報七斤﹐自有不同。參照犯人陳九川欺妄﹐存心刻薄成性﹐職掌四夷﹐全無柔遠之仁。指勒百端﹐專肆搜求之虐﹐克畱進玉﹐賣與行商﹐展轉指攀﹐詞多不一。妄稱大玉外夷自要進呈﹐甘作滚言﹐裏面欲行逐趕番本﹐輒爲立案﹐明旨恣意不行﹐罔上行私﹐莫此爲甚。陳邦你專司夷館﹐合順夷情﹐卻乃刁難貨物﹐毒逞惡聲﹐怨積遠人﹐譏歸朝寧﹐驕矜輕跳﹐傳笑遐荒﹐沮遏來王﹐致興伊訟。張﹤羽惠﹥聽允寮采央求﹐苟順私情﹐敢於理刑衙門囑記公事。張潮接受拜帖﹐顯是徇情﹐追究吏贓﹐若有容縱﹐及與邵輔審譯番文﹐失於奏請。龔良臣﹑馬良傳各不應承內分付譯字欠明﹐似有回護。鮮鳴﹑葉增﹑李聰因話傳言﹐誣不以實﹐鮮鳴又不合捏詞奏辯。揆其各犯﹐情𨿽不同﹐罪俱難逭。合將各犯並犯屬陳瑞通送刑部﹐分別情罪﹐從重議擬﹐奏請發落。及照大學士費宏做帶玉石﹐究有根由在官。家人費興貴﹑貴阿義應各釋放。上詔陳九川侵盜貢玉﹐欺君侮法﹐發邊衛充軍﹐銀兩追入官。陳邦你不撫夷情﹐刁難貨物﹐著爲民。張﹤羽惠﹥於理刑衙門輒行囑托﹐降邊方雜職。張潮職掌刑名﹐徇情回護﹐降做總旗。邵輔譯審番文失於奏請﹐還罰俸个个月。龔良臣等譯字欠明﹐鮮鳴捏詞奏辯﹐也各罰俸三个月。葉增﹑李聰各打二十﹐並費興貴等都放了。自後其國每貢。適土魯蕃侵占哈密﹐數犯甘肅﹐將各夷使人沿途羈住。天方國貢使母滿速等先因慶賀世宗登極而還﹐被禁於莊浪衛。又有後來貢使十六人與撒馬兒罕夷人九十九人﹐有司俱畱京師。兵部尙書王瓊疏﹕「謂各夷𨿽眞僞難辯﹐但彼以貢獻而來﹐我旣驗放入關﹐若疑其詐冒﹐則又無實迹可據。合行在京在途官司催促前來﹐與莊浪寄監者陸續驗放出關﹐遣歸本土。其原帶財物聽其領回﹐不許官司侵克﹐重失遠夷之心。」從之。七年﹐各夷行至平涼府東關﹐時以土魯蕃常叛入寇﹐詔不許通貢。天方國及各夷俱謂歸路必經土魯蕃﹐今絕其朝貢﹐則我輩假道彼必肆掠﹐焉能前往﹖王瓊上聞﹐請許土魯蕃照例入貢﹐以興復哈密﹐且使各國通行﹐則邊釁可息。上從其議。迄今使人時至不絕云。其地風景融和﹐四時皆春。田沃稻饒﹐居民安業。男女穿白長衫﹐男子削髮﹐以布纏頭。婦女編髮盤頭。風俗好善。酋長無科擾於民﹐亦無刑罰﹐自然淳化﹐不作盜賊﹐上下安和。古置禮拜寺﹐見月初生﹐其酋長與民皆拜天﹐號呼稱揚以爲禮﹐余無所施。以馬乳拌飯食之﹐故人肥美。其寺分爲四方﹐每方九十間﹐共三百六十間。皆白玉爲柱﹐黃甘玉爲地。中有黑石一片﹐方丈餘﹐曰漢初時天降也。其寺層次髙上如塔之狀。每至日落﹐聚爲夜市﹐蓋日中熱故也。貨用金﹑銀﹑緞疋﹑色絹﹑靑白花磁器﹑鐵鼎﹑鐵銚之屬。其地產金珀﹑寶石﹑眞珠﹑獅子﹑駱駝﹑祖剌法﹑豹﹑麂﹑馬有八尺髙者﹐名爲天馬。●卷十三西戎◎哈密哈密本古伊吾廬地。在漢敫煌郡北﹐大磧之外﹐去今肅州一千五百里﹐爲西北諸胡要路。漢明帝始取其地﹐屯田宿平﹐未爲郡縣。後魏始置伊吾郡﹐後又爲胡戎所據。唐貞觀初﹐內附﹐置西伊州。五代時﹐號胡盧磧﹐小月氐遺種居之。宋時﹐伊州將姓陳氏﹐其先自唐開元初﹐領州凡數十。元有忽納失裏者﹐封威武王﹐已而攺封肅王。卒。弟安克帖木兒嗣。本朝永樂二年﹐安克帖木兒遣使來朝﹐且貢馬。因封爲忠順王。以頭目馬哈麻火只等爲指揮等官﹐分其眾居苦峪城。三年﹐王尋爲鬼力赤毒死。無嗣﹐其兄子脫脫幼俘入中國﹐命襲王爵。賜以金印玉帶。遣使送還其國﹐令爲西域之喉襟﹐以通諸番之消息。凡有入貢夷使方物﹐悉令至彼譯表以上。管轄三種夷人﹕一種回回﹔一種畏兀兒﹔一種哈剌灰。俱生達﹐各授頭目爲都督等官。輔守疆土﹐與赤斤﹑罕東一衛共作中國藩籬。按國初置甘州五衛於張掖﹐肅州衛於酒泉﹐涼州衛於武威﹐西寧於湟中。又置山丹﹑永昌﹑鎭番﹑莊浪四衛﹔髙臺﹑鎭夷﹑古浪三千戶所。自陜西蘭州渡河千五百里至肅州。肅州西七十里爲嘉峪關。長陵初設關外七衛﹕曰哈密﹔曰安定﹔曰阿端﹔曰赤斤蒙古﹔曰曲先﹔曰罕東左。七衛皆在嘉峪關西﹐哈密又在六衛西。東去肅州﹐西去土魯蕃各千百里﹐北至瓦剌數百里。四年﹐賜王及其祖母速哥失裏﹑母妃﹑從母綺幣有差。是年﹐速哥失裏逐脫脫。上敕諸酋復立脫脫爲王。六年﹐脫脫曁祖母各遣使朝貢。九年﹐脫脫卒。敕都指揮哈納爲都督僉事﹐守哈密。是年﹐封免力帖木兒爲忠義王。賜印誥玉帶﹐守哈密。後卒。從父子孛羅帖木兒嗣﹐仍封忠順王﹐賜誥印。十二年﹐行在驗封員外郎陳誠奉使西域還﹐言哈密城在平川河三四里﹐東北二門。王稱速壇﹐人僅數百戶﹐顧非一種。多蒙古﹑回回人﹐俗習各異。產馬﹑駝﹑玉石﹑鑌鐵﹑大尾羊﹑陰牙角。城北大山﹐西南東皆平曠﹐地多碱鹵﹐宜橙麥﹑豌豆。農耕亦用糞壤。人獷悍好利。西域三十八國入貢經哈密者﹐相攔出入﹐索道路錢乃已。洪熙元年﹐貢硫黃。上謂﹕「從前不聞哈密產此物﹐先帝時亦不曾有進。虜中旣有硫黃﹐則制造火器不患無人﹐猝遇戰鬥﹐亦須有備﹐敕大同宣府總兵知之。」宣徳元年﹐遣使祭故哈密忠順王免力帖木兒。後上命行人蕭鑾往諭諸番﹐至哈密﹐羣夷多饋方物。鑾厲聲叱曰「天子仁聖﹐惟恐六合之外一物不得其所﹐故遣使宣諭汝等﹐豈爲受賂來耶﹗」羣夷聞之﹐遂不敢有所獻。皆遣使修職貢。正統甲戍﹐哈密入貢方物。其還也﹐照例上命行人邊永送至甘肅。凡百供應具給﹐且嚴其約束﹐使無得侵擾。哈密使臣言於甘肅守降曰「我輩見館伴使凡十三次﹐未有如邊公者。」成化初﹐孛羅帖木兒被頭目者林謀害。無嗣﹐王母主衛事。因思曲先衛安定王子孫系是至親﹐具本差官撫取未來。或云宣徳間免力帖木兒卒﹐命其侄卜答失理嗣封忠順王。三年﹐以哈密忠順王卜答失理尙幼﹐遣使立故王免力帖木兒之子脫歡帖木兒嗣﹐爲忠義王。俾嗣忠順王綏撫部屬。然免力帖木兒旣有一子﹐何又先立其幼侄也﹖此說恐未是。正統四年﹐貢玉。求薴絲。與四表裏。天順四年貢。賜紙﹑金箔﹑姜﹑桂﹑茶﹑樊。成化元年﹐禮部尙書姚夔﹑會昌侯孫繼宗等議﹕「哈密乃西域諸番要路﹐近年爲加思蘭殘破其國。人民潰散﹐不時來貢﹐動以千百﹐貪饕宴賜。朝廷固不卹此﹐然道路疲於遞接﹐合酌量事體﹐哈密使臣歲一入朝﹐不得過二百人。乩加思蘭五十人。其土魯蕃﹑亦力把力等或三年五年入貢。經哈密者依期同來﹐不得過十人。宜敕陜西﹑甘肅等處鎭守總兵﹑撫按三司等官撫諭夷民﹐嚴加防範。及敕哈密王母弩溫答失力收集流散﹐保守境土﹐庶全朝廷始終優厚之意。」從之。三年﹐以忠順王外孫爲都督。賜銅印﹐金幣。八年﹐都督赴京﹐嗣官﹑貢馬駝﹐加賞。九年﹐被土魯蕃酋鎖擅阿力﹝後止稱番酋以便覽。﹞虜王母及金印以去﹐國人離散。王母外甥畏兀兒都督罕愼率眾逃居苦峪肅州。國人姦狡者﹐潛降土魯蕃﹐窺俟塞下。甘州守臣以聞。哈密亦累求救援。兵部言「哈密實西域諸夷咽喉之地﹐若棄而不救﹐竊恐赤斤蒙古﹑罕東﹑曲先﹑安定﹑苦峪﹑沙州等衛亦爲土魯蕃所脇。則我邊之藩籬盡撤﹐而甘肅之患方殷。設使河套之虜不退﹐關中供億愈難繼矣。」上命集廷臣議。會昌侯孫繼宗等謂宜及今賊勢未盛﹐遣使敕赤斤蒙古﹑罕東等衛諭以大義﹐俾知唇亡齒寒之勢。且鎖擅阿力今亦遣使進貢﹐因賜之敕﹐使悔過自新﹐庶可以散其姦謀。縱哈密不能自存﹐亦足以堅各衛內向之志。因舉髙陽伯李文知夷情﹐宜委以使事。及敕李文及右通政劉文等往撫處之。比至﹐調集罕東﹑赤斤番兵數千駐苦峪關﹐不敢進。無功而還。十八年﹐甘肅守臣乘阿力死﹐其弟阿黑麻新立﹐遣罕愼領番兵復取哈密﹐奏封忠順王。罕愼嗜酒貪殘﹐國人怨恨。西域諸夷貢使往來者﹐苦罕愼要索﹐亦怨恨。二十三年﹐罕愼言瓦剌有克捨太師﹑革捨太師。克捨死﹐其弟阿沙赤爲太師。革捨弟阿力阿古多兀王與阿沙赤仇殺﹐西走據哈密。瓦剌尋退去。弘治元年﹐哈密姦回見罕愼非貴族﹐阿黑麻系同類。密相構引﹐假以求親﹐誘殺罕愼。罕愼弟奄克索刺﹝後止稱奄克﹞。襲授都督﹐管領殘眾。番酋求和以主哈密﹝番酋阿黑麻也﹞。詔不從其請﹐但許入貢。且降璽書﹐遣哈密頭目寫亦虎仙往賞賜之﹐諭令歸金印﹑城池。時王母已故。四年﹐番酋遂以金印﹑城池歸。乃升寫亦虎仙爲都督僉事。文升以爲﹕「哈密一城﹐三種夷人雜處﹐種類不貴﹐彼此頡頑。北山則有小列禿野﹑乜克力數種彊虜﹐時至哈密﹐需索無厭﹐稍不如意﹐輒肆侵陵﹐最爲難守者。必須求元之遺孽襲封﹐然後可攝服諸番﹐興復哈密耳。」是冬﹐起前左都禦史王越入見﹐加太子太保。總督三邊﹐經略哈密。先是越奪爵﹐謫居安陸。弘治攺元﹐詔放還鄕。尋以夤緣﹐復左都禦史致仕。至是乃起用之。曲先安定王﹝千奔﹞。侄陜巴者﹐忠順王的派也。至是已取來京﹐乃命之襲封爲王﹐送至哈密。仍令本衛回回都督寫亦虎仙﹝後止稱虎仙﹞及失拜煙答﹝哈剌灰人﹐後止稱哈答﹞等同奄克孛剌﹝畏兀兒人﹐後止稱奄克﹞共輔陜巴。及有姦回火辛哈卽﹝乃虎仙妻父也﹐後止稱哈卽﹞亦共理事。越以奄克﹐罕愼弟也﹐與陜巴不協﹐乃取罕愼女妻陜巴﹐結好奄克。未幾越卒﹐是秋賜陜巴大帽﹑蟒衣﹑玉帶﹑象笏。然奄克與煙答同類爲黨﹐哈卽與虎仙同類爲黨﹐各分彼此﹐致國難守。五年﹐諸番索陜巴犒賜﹐不得。哈密都指揮阿木卽挑釁﹐擅克土魯蕃入貢賞物﹐又與鄰胡乜克力掠其牲畜。未幾﹐土魯蕃報怨﹐入哈密城。殺阿木卽﹐復虜陜巴及金印去。令頭目牙木蘭占據哈密。六年﹐朝廷命兵部尙書張海﹑都督僉事緱謙往經略之。遂拘土魯蕃貢使四十餘人﹐安置南邊。而閉嘉峪關﹐絕諸域西番之貢。使土魯蕃結怨眾夷﹐以孤其勢。七年﹐海﹑謙歸奏。上怒其不進圖本﹐又無功而還。皆下獄。土魯蕃益驕肆﹐聲言欲攻肅州城。馬文升欲遣兵襲殺牙木蘭﹐聞肅州撫夷指揮楊翥以奏事至京﹐熟諳夷情。詢策於翥﹐得罕東至哈密捷徑﹐議令甘州守臣調罕東番落兵三千爲前鋒﹐以鎭兵三千爲後援﹐遣一副將將之﹐賫數日熟糧﹐取道南山﹐馳至罕東。乘夜兼程而進﹐出其不意﹐賊將可得而擒。都禦史許進貪功﹐不委副將將之﹐如兵部成算。親率鎭兵至肅州﹐屯於嘉峪關外﹐候罕東不至﹐然後屬兵副將從常道往襲。比至﹐賊將牙木蘭豫知已遁去。僅得空城﹐斬首逾四十﹐得陜巴妻女而還。然亦威振西土﹐且絕貢乏用。番酋乃將印及其王送於甘州。都禦史周季麟等奏遣番兵送回哈密。十八年﹐哈密屬夷阿孛剌等怨陜巴掊克﹐陰誘番酋之次子眞帖木兒﹝阿黑麻子﹞來哈密。陜巴棄城帶印奔沙州。鎭巡官奏遣指揮董傑同奄克至哈密往諭。不從。遂將阿孛剌等陸人擒殺之﹐餘黨懼﹐復將陜巴送回。正徳元年﹐陜巴尋卒。子鎖壇拜牙卽襲爲忠順王。﹝以後稱王者皆此人也﹞。淫酗不道﹐屬夷謀害之。虎仙先因送眞帖木兒回番﹐乃與番潛謀誘其王云「番主怪爾行事不公﹐且來殺爾。可先投免禍。」忠順王懼﹐乃欲往投順。奄克不從﹐王恃刀殺之。奄克逃至甘州告其情。哈卽乘機同誘王往歸土魯蕃﹐當被拘畱。哈卽先回國﹐番酋﹝時阿黑麻已死﹐今其子速滿兒嗣位﹐後止稱番酋﹞隨令頭目火者他只丁﹝後止稱他只丁﹞同虎仙﹑滿剌哈三領兵占據哈密。鎭巡官遣撫夷千戶馬馴前往探聽。虎仙乃曰「城池金印在他人之手﹐我豈敢言奉誰爲王﹖」及稱土魯蕃要犯甘肅。夷人撞八十久住哈密﹐備知虎仙通番謀害之情。虎仙又請將哈密印信與他只丁掌管﹐我同坐此城。九年﹐番酋移書甘州守臣索緞疋一萬﹐贖哈密城印。且欲速遣前諸貢使還本國﹐否者兵入寇﹐且先殺掠國初內附諸番落以示彊。總制鄧璋以聞。命起致仕兵部尙書彭澤往經略。澤請敕一道諭番酋還城印﹐一道諭奄克回﹐共虎仙守國。給事中王江﹑都禦史張麟各上言「治病者藥無二君﹐奕棋者局無二帥。甘肅諸路旣有鄧璋總制﹐不宜復令彭澤總督。」不聽。澤至甘肅﹐調集兵馬。土魯蕃復以書來﹐急欲緞疋。澤謂番酋可以利陷﹐遣通事火信﹑馬馴賫緞疋二千﹐同虎仙往賜番酋﹐贖取城印。火信等猶未至番境﹐澤奏西夷事寧﹐乞致仕。巡按甘肅禦史馮時雍上言「土魯蕃之酋長尙爾驕慢﹐哈密之城印猶未歸復。遣使講和﹐虜人大開溪壑之欲﹐要我以難從之事。後來之變𨿽無形﹐非愚臣所能逆睹。」又言忠順王爲賊臣虎仙等所困﹐以計逼走﹐造爲厲階﹐荼毒國人﹐謀叛君父。時陸完在兵部寢其奏。旣而澤又奏稱番酋畏威悔禍﹐獻還城印。遂取澤回京。火信等至番賜幣﹐番酋嫌其賞薄。虎仙仍許增一千五百疋。或云番酋有妹﹐欲與忠順王爲妻。虎仙聞之﹐乃浼他只丁轉言「忠順王不知親信﹐伊妹可與我爲婚。」番酋不允﹐發怒。欲殺虎仙。虎仙懼﹐許送緞子一千疋﹐謝他只丁五百疋﹐得釋。後番酋復占哈密﹐索虎仙前許緞疋。虎仙先與百疋﹐其餘待甘州收拾送來。十年正月﹐虎仙陰聽番酋同他只丁﹑馬黑木來肅州近邊搶掠王子莊﹑苦峪﹑赤斤等處。四月﹐朝議差馬馴同奄克﹑虎仙賫送敕書並賞賜至番﹐撫取城印。奄克懼番酋仇殺﹐行至大艸灘﹐托疾存住。番酋受賜﹐先將城池交與滿剌哈三掌管﹐將金印交與馬訓等。及差馬黑木帶領夷人哈丹等將帶方物﹑寶石﹑馬匹謝恩進貢。又遣虎都寫亦監押虎仙﹐取討前許緞疋﹐探聽消息。虎仙推稱伴送公使﹐避住甘州。六月﹐番酋又占哈密城。十一年四月﹐牙木蘭謀劫甘州。令夷人斬巴思等以書約阿剌思罕﹐待番兵至時﹐卽與甘州關廂寄住回子放火開城。斬巴思等藏番書入關﹐被獲。兵備陳九疇遂搜得虎仙日前謀造鐵盔四頂﹐甲二副﹐銅鐵炮七个﹐大刀四把。其子米兒馬黑麻藏在酒主張子義家井內。後番入寇至嘉峪關﹐射死參將芮寧﹐甘州大亂。九疇遂殺斬巴思等八人。番酋尋又求和﹐且差頭目虎剌力帶領從人前來投遞番書。歸罪虎仙﹐尋遂西去。九疇乃以捷奏﹝詳見《土魯蕃傳》中﹞。上詔科道官往勘﹐擬虎仙謀叛律。虎仙約賄幸臣錢寧捏詞具奏。法司會問﹐攺擬奏事不實罪。虎仙與馬黑木﹑侄婿米兒馬黑麻﹝二人同名﹞遂交結於寧﹐俱送會同館安歇。虎仙等巧爲蠱惑﹐誘引上常幸會同館。十三年﹐虎仙子與侄婿以前所犯下甘肅鎭巡獄。虎仙乃謀密遣添歌兒番令來乞和﹐否則挑戰事發。都禦史鄧璋奏遣刑部陳郎中﹑錦衣彭千戶往會勘。馬黑木又與錢寧捏請帶同官校往肅州選取婦女﹐幾致激變地方。虎仙與侄婿夤緣﹐俱賜從朱姓﹐傳升錦衣指揮﹐隨駕南徵。十五年﹐陳郎中等擬添歌兒等坐絞。馬黑麻等坐徒。馬黑木從陜西徑往南京﹐見上。亦畱隨從﹐與虎仙等生事害人。十二月﹐聖駕到京。虎仙等仍住會同館。十六年四月﹐太監秦文傳奉﹝嘉靖登極﹞聖旨﹐哈密及土魯蕃等處原差來進貢夷人﹐該放回的照依該部原擬賞例給與賞賜﹐差人伴送回還。其餘的著在會同館安歇﹐該管官員嚴謹關防﹐不許縱容出入。上又詔﹕「虎仙交通土魯蕃﹐興兵構亂﹐攪擾地方﹐以致哈密累世受害﹐罪惡深重﹐曾經科道鎭巡官勘問明白。旣而夤緣脫免﹐錦衣衛還拿送法司查照﹐原擬開奏定奪。」於是法司復題﹕「查得虎仙止有一妻一妾﹐與子馬黑麻住甘州﹐又一妾住哈密。參照虎仙本以西域狡夷﹐濫膺朝廷品爵﹐不思匡輔哈密﹐爲國藩籬。卻乃潛通土魯蕃﹐犯我疆圉。妄許段疋﹐致芮寧之喪師。謀爲夷王﹐逼忠順以失國。攪擾地方﹐爲患多年﹐交結權姦﹐曠誅二載。所據本犯罪惡深重﹐議擬前罪﹐緣坐其家口﹐籍沒其財產﹐於法允宜。本犯未到男米兒馬黑麻藏兵甲於井中﹐思乘時而構亂。遣家僮於徼外﹐欲藉寇以復仇。婿馬黑木誘令番酋奪占哈密城池﹐率同他只丁搶掠近邊人畜。所據各犯俱與虎仙罪犯相同。亦當議擬謀叛之律。其侄婿馬黑麻交結權臣﹐傳升近侍﹐蠱惑先帝﹐瀆亂天宗﹐相應議擬姦黨罪名。」上從之。虎仙尋斃於獄。嘉靖三年﹐馬黑麻系行都司斷事獄中﹐又於柴內藏刀送入﹐糾同在監重犯陳淮等一十三人反獄。持刀殺出﹐將甘州右衛鎭撫監門打開﹐劫出在監姦細夷犯虎兒班等﹐越城而逃。陣九疇並副使姚文淵遣人捕獲﹐擬死未奉決單。巡按禦史盧問之恐其畱爲後患﹐遂行處決﹝盧問之後被奏擅殺﹐調外任用﹞。番酋以復仇爲名﹐聚眾三萬。深入甘州﹐屠戮甚慘。廷議絕之﹐閉關三年。乃復求通貢﹐以願歸哈密城池金印爲說。而牙木蘭復與番酋相忤﹐乃擁眾來降。時因災異求直言﹐錦衣衛帶俸百戶王邦奇疏曰「我祖宗聖武英謀﹐明見萬里﹐謂哈密地方境接番夷﹐爲四面酋虜襟喉之地。故立密哈國土以爲我中國腹心之寄。一聞番夷有警﹐有哈密必能預知﹐令其傳報。故中國有備而夷狄莫能爲殃。是以節年貢賜不絕﹐兩國和好﹐生民獲安。又設潼關之禁﹐不令興販﹐以彰我國家賞賫之重﹐而固夷北面之心﹐其爲邊備慮至深切遠矣。百餘年來﹐久安常治﹐豈非職此﹗逮自成化十年﹐髙陽縣伯李文曾徵哈密﹐行至瓜州而還﹐亦未成功。勞師傷財﹐不可勝紀。弘治五年﹐土魯蕃奪據哈密﹐總兵官劉寧往徵﹐克捷保障之功﹐照耀古今。其後撫鎭等官處置乖方﹐行事過當﹐因而人心背向不同。兼以廷臣謀議矛盾不一﹐輒以省費勞師爲言﹐至誤大計。弘治十二年﹐該巡撫甘肅都禦史周季麟等處置夷情﹐請復國土﹐以繼封爵﹐誠爲有見。時兵部尙書馬文升﹐亦常以此地方之備爲慮。今伏望敕兵部從公計議﹐訪選謀勇將官﹐審求復興哈密﹐安靖甘肅﹐奇策長治﹐以爲生民保障之計。再乞敕兵部移文甘肅行鎭巡等衙門並行都司知會﹐除忠順王拜牙卽逃去年久﹐若再彊求﹐尋取復立﹐恐其又啟釁端。密令差委親信能幹人員﹐令其密切體訪忠順王的派子孫﹐星馳保勘前來﹐以繼封爵﹐以嚴邊備。如此庶皇上免西顧之憂﹐而蒼生享太平之福矣。」﹝詳具《土魯蕃傳》中﹞刑部尙書胡世寧疏曰「我太宗文皇帝雄武冠絕古今﹐徼外四夷無不臣服。是以北封元之遺孽阿魯臺爲和寧王﹐馬哈木爲順寧王﹔西封脫脫爲忠順王﹔東北置奴兒干等都司衛所二百餘處。皆以撫綏戎落﹐藩屏中國。至於南討黎季﹐復古中國之地﹐建立交布政司﹐尢爲偉績。宣宗以來﹐黎賊復據交﹐殺官劫印﹐不可勝紀。阿魯臺亦爲馬哈木所並﹐其東北各衛所亦皆兼並不常﹐存亡莫考。先朝皆置之不問﹐蓋不勞中國以事外夷。所以保我子孫黎民永固基業﹐尢得古聖王推亡固存之道也。乃惟哈密遠在萬里﹐其王脫脫之後已絕。自其主國王母以來﹐三被土魯蕃殺擄﹐占奪城池﹐廷臣無敢直言請以先朝處外夷之法處之者。乃彊求其親黨曰罕愼﹐曰陜巴而立之﹐旋被占奪。今其民回回一種﹐久附土魯蕃﹐謀傾本國。哈剌灰﹑畏兀兒生達二種逃附肅州﹐依我存活﹐不敢復歸。其王拜牙卽自願投附土魯蕃﹐反欲導彼入寇矣。正徳年間﹐兵部奏差彭澤總督經略。仍請敕一道賫諭番酋﹐欲其獻還哈密﹐城印將送回其王矣。拜牙卽自願歸彼﹐𨿽令復守本城﹐亦其臣屬也﹐於我何益﹖又敕一道令奄克回還哈密﹐與虎仙同守城池。夫虎仙占據哈密而奄克避難來歸﹐今使之還﹐是驅入虎仙口也。一時臣失處如此。彭澤素懷忠勇﹐身任其事﹐乃亦依阿不行執奏﹐苟且行事﹐不終而還﹐責以大臣體國之義﹐不爲無罪也。使今土魯蕃獻還哈密城池﹐忠順王眞有嫡派應立之人﹐朝廷與之金印﹐助之兵糧數萬到彼爲王﹐誰與之守﹖蓋不過一二年復爲所奪。益彼富彊﹐辱我皇命。且使再得金印城池﹐以爲後日指勒求贖之計耳﹐於我中國何益也﹗臣愚欲乞聖明﹐特與輔臣熟議﹐今後哈密城池照依先朝和寧交﹐捨置不問。」霍韜疏曰「切照永樂年間封哈密爲忠順王﹐一以斷北狄右臂﹐二以破西戎交黨。外以聯絡戎夷而制其逆順﹐內以藩屏甘肅而衛我邊郡。古帝王置外夷安中夏之長策也。自土魯蕃攻陷哈密﹐奪我金印﹐據我城池﹐歷年經月﹐未見底定。是以都禦史陳九疇建議欲使獻還城池﹐須令閉關絕貢。蓋謂西番仰給中國﹐惟通貢可交易貨物。若絕不通貢﹐則彼欲茶不得﹐發腫病死矣﹔欲麝香不得﹐蛇蠱爲毒而麥禾無收矣。是故閉關絕貢所以扼西番之咽喉而制其死命也。惟彼貢路不通﹐死命不救﹐遂常舉兵入寇﹐擾我甘肅。邊臣欲與求成﹐故昨復有通貢之請。奉旨若土魯蕃有悔罪眞正番交﹐還哈密城池人口﹐卽許通貢。是我聖上因通貢這機﹐廣遷善之路﹐此中國待夷狄之體也。今聞土魯蕃求貢。尙書王瓊譯進番文一十餘紙﹐俱裔夷小醜之語﹐無印信足徵之詞﹐則土魯蕃未有悔罪之實可知也。未悔罪而遽許通貢﹐戎心益驕﹐後難駕馭而邊患愈滋矣。此其可虞者一也。哈密城池𨿽稱獻還﹐乃無番文足據。不知後日作何興復﹖或者遂有棄置不問之議。夫土魯蕃之無道也﹐圖哈密久矣。我遂棄置不問﹐彼愈得志。將劫我罕東﹐誘我赤斤﹐掠我瓜沙﹐外連北夷﹐內擾甘肅﹐而邊患遂熾矣。可虞者二也。牙木蘭者﹐土魯蕃腹心也。擁帳三千稱降於我﹐然在牙木蘭則曰來降﹐在土魯蕃書則曰不知彼去向。以事理觀焉﹐豈有擁帳三千遠來款塞而土魯蕃不知者﹖安知彼非詐降以餌誘我耶﹖他日犯邊﹐則曰我納彼叛人﹐彼來報復也。又曰我不歸彼叛人﹐故彼不歸我哈密也。則哈密永無興復之期矣。彼擁眾難遣﹐而我之邊患愈無休息。可虞者三也。牙木蘭之降也﹐廩餼口食仰給於我﹐費已不小。猶曰羈縻之策不得已也。若土魯蕃擁兵扣關﹐稱取叛人﹐將驅牙木蘭而與之耶﹖彼則詭曰降以投生也﹐今出則死而不肯去矣。將從而納之耶﹖臣恐爲內應而有肘腋之憂。土魯蕃擁兵於外﹐牙木蘭爲變於內﹐甘肅危矣。可虞者四也。或曰今陜西饑荒﹐甘肅孤危﹐尙慮不保﹐𨿽棄哈密可也。臣則曰保哈密所以保甘肅也﹐保甘肅所以保陜西也。若曰哈密難守則棄哈密﹐豈甘肅難守而亦棄甘肅可乎﹖因棄甘肅遂棄臨洮﹑寧夏可乎﹖西北二邊與虜爲鄰﹐退尺寸則失尋丈﹐是故疆場棄守之議不可不愼也。聖明在上﹐蒞中國撫四夷﹐追復帝王之盛﹐以增光祖宗﹐乃輕棄祖宗疆場可乎﹖或曰漢棄珠崖﹐宣徳間棄交﹐不可耶﹖臣則曰北狄南蠻﹐體勢則殊﹐珠崖﹑交﹐吾欲棄之﹐置之化外而已﹐彼不吾毒也。若西北二邊則據險以守﹐我一失險﹐則虜必據之矣。虜人據險﹐中國大患無窮矣。宋人西失寧夏﹐北失幽燕﹐國遂不振。然宋人且以漢棄珠崖藉口﹐是其學術誤天下也﹐可不戒乎﹗且交自秦迄唐入中國﹐爲衣冠文物之邦者千年矣﹐非上官州郡化外之夷之比也。楊士奇援漢棄珠崖例﹐欲舉板圖十郡之地棄而不顧﹐所謂若考作室﹐乃弗肯堂者也﹐又足法乎﹖或曰哈密自成化九年失之﹐二十年收復﹔弘治六年失之﹐十一年收復﹔正徳六年失之﹐而襲封忠順王者且降於土魯蕃矣。今𨿽收復還之﹐將恐無之與守。勞中國以事外夷﹐非計也。臣則曰保全哈密﹐豈則赤斤﹑罕東聲教聯絡﹐西戎北狄並受制馭﹔若失哈密﹐則土魯蕃酋並吞諸戎﹐勢力日大﹐而我之邊患日深矣。是故保哈密所以保中國。昔者﹐太宗皇帝之立哈密﹐因胡元遺孽力能自立﹐故遂立之。彼借虛名而我享實利。今哈密之嗣三絕矣﹐天之所廢﹐誰能興之﹖議者必求哈密之後而立焉﹐亦見其固也。苟於諸夷中﹐求其雄傑足以守城池護金印戢諸夷修貢賦力能自立者﹐卽可因而立之。固不必求胡元之孽而立也。或曰弘治六年﹐土魯蕃酋要我封爵﹐求王哈密矣﹐然則此時何不因遂立之﹐乃求胡元遺孽而立﹐啟數十年之紛紛耶﹖臣則曰﹐土魯蕃酋志吞哈密﹐並爲一國則將遂霸西戎﹐而連北狄。此時若假之封爵﹐是虎而借之翼者。拆爲兩國而控制之可也。今宜速遣間諜告諸西戎曰﹕中國閉關絕貢﹐非爾諸戎之罪也。土密蕃不道﹐滅我哈密﹐蹂我疆場﹐將興問罪之師焉。故先閉關﹐制其死命。爾諸戎無罪﹐不得通貢實土魯蕃之故也。有並力殫心﹐共滅土魯蕃者﹐卽封爲忠順王﹐授以金印﹐以主西戎。及諭牙木蘭曰﹕爾舊土魯蕃之腹心也﹐今降則我中國之藩翊矣。爾力能立於哈密乎﹐卽以封爾。三年之後﹐爾能和輯哈密﹐卽授爾金印爲忠順王﹐長爲中國屏衛。則主哈密者𨿽前元之裔﹐亦不失爲中國之體矣。權以通變﹐宜以趨時﹐是固邊將之任﹐關外之責。朝廷勿預知焉﹐而假以便宜之權可也。或曰今日忍棄哈密﹐得已也。甘肅連歲凶荒﹐軍士枵腹﹐求死不贍。在甘肅且凜凜﹐何有於哈密﹗昔我太宗皇帝之供邊也﹐悉以鹽利。其制鹽利也﹐鹽一引輸邊粟二斗五升﹐富商大賈悉於三邊自出財力﹐以招遊民﹐自墾邊地﹐以藝菽粟﹐自築墩臺﹐以立城堡﹐歲時無饑。天順﹑成化年後﹐遂變其法。凡商人種鹽悉輸銀於戶部﹐邊賈耕稼積粟於無用﹐遂散業而歸鄕土。墩臺遂日頹壤﹐城堡遂日崩拆﹐遊民遂日離散﹐邊地遂日荒蕪。生齒凋落﹐地方困敝﹐千里沃壤﹐莽然蓁墟。稻米一石直銀五兩﹐此皆鹽法更變之故也。然則安邊足用之長策﹐莫善於太宗之鹽法矣。今宜敕問兵部曰﹐土魯蕃叩關求貢﹐有何可驗印信悔罪番文﹖牙木蘭來降眞僞並哈密城池有何料理﹖收復務出萬全之策﹐勿墮狡戎之謀。再敕戶部曰﹐甘肅邊糧累年缺乏﹐若何而爲目下賑救之方﹖若何而爲經久饒贍之策﹖詳畫上聞﹐取裁聖斷。臣愚且見中國尊安﹐區區裔夷向背﹐付之邊臣一叱吒而定矣。不煩聖明轉側西顧之憂也。」時提督三邊尙書王瓊力主興復哈密﹐且請撫馭散亡屬番以安邊境﹐行令陜西兵備趙載。遊擊將軍彭浚同撫夷官指揮劉云等﹕「查得哈密衛離肅州一千五百餘里﹐忠順王名速壇拜牙卽﹝正徳八年﹞﹐投順土魯蕃。至今無人承襲。本衛都指揮四員﹕一員奄克﹐掌印﹝正徳八年﹞。投肅州東關寄住。奄克故﹐其長子襲﹐亦故。弟告孛剌襲﹐見存。一員虎仙﹝正徳十六年﹞﹐死於刑部獄中。長男馬黑麻﹝嘉靖二年﹞﹐甘州處決﹐無嗣。一員滿剌哈三﹐故絕。一員失拜煙答﹐死於肅州。其妻見住甘州北關。長男馬黑麻﹝嘉靖三年﹞﹐西安府處決﹔決男馬黑木﹐見在哈密﹐未襲。所管畏兀兒一種。已襲職﹕普覺淨修國師一員﹑都指揮﹑指揮使﹑指揮同知﹑指揮僉事﹑所鎭撫共七員﹐各驗有授職敕書。未襲職﹕正千戶一員﹐原授職敕書被賊搶去。都指揮﹑指揮使﹑千百戶﹑鎭撫九員﹐僧綱司都司二員﹐各授職敕書收貯。前項哈密衛所管畏兀兒一種﹐部下男婦共三百七十名口。又有哈剌灰一種﹐已襲職。指揮同知一員﹐驗有授職敕書。未襲職﹕指揮同知﹑指揮僉事﹑千戶﹑鎭撫共十三員﹐各原授職敕書收貯。前項哈密衛所管哈剌灰一種﹐部下男婦共五百一十名口。及審據各夷供稱﹐見在哈密衛未襲鎭撫等官二十四員﹐職名未能盡記﹐請令聽其承襲。」兵部尙書胡世寧議謂﹕「哈密等衛屬夷未曾襲職者﹐查驗先年受職敕諭﹐如果眞正及的親﹐相應承襲子孫﹐別無違礙。責令本族夷人自相保勘﹐取具承襲的名具由奏繳﹐換給誥敕﹐準令襲職。且免其起送赴京﹐新敕賫給收領﹐就將舊敕照例拘收到官﹐兩相交付。差官進繳﹐通候年終﹐會官燒毀。至於米兒馬黑木兄原以叛逆受罪﹐其身家見附土魯蕃服屬﹐合無待候哈密興復﹐而彼仍屬本國﹐然後聽襲﹐亦未爲晚。」上從之。自王瓊撫處之後﹐哈密稍稍自立。朝貢時至﹐迄今不絕。其俗性獷悍。回回﹑韃韃﹑畏兀兒雜處﹐故衣服異制﹐飲食異宜。其山川﹕曰天山﹝在哈密城北﹐一名雪山﹐匈奴過之必下馬拜﹞﹔曰望鄕嶺﹝嶺上石龕有李陵題字處﹞。曰畏吾兒河﹝沿河沙柳蓊郁﹞。其產﹕馬﹑橐駝﹑玉石﹑鑌鐵﹝有礪石﹐謂之鐵﹐鐵石剖之﹐得鑌鐵﹞﹑祭米﹑豌豆﹑麥﹑大尾羊﹝羊尾大者重三斤。小者一斤。肉如熊﹐白而甚美﹞﹑楸子﹑胡桐律﹑陰牙角香﹑棗。其貢﹕馬﹑駝﹑玉﹑速來蠻﹑石靑﹑金石﹑把咱石﹑鐵器﹑諸禽皮等物。其朝貢﹕每三年一期。八月初旬驗則入﹐其入多不過三百人。其入關至京起送三十人﹝成化元年令﹞。其域﹕南至沙州﹐西抵火州﹐北連瓦剌﹐東南肅州。許論﹝兵部尙書﹞《甘肅邊論略》曰「甘肅卽漢之河西四郡﹐武帝所開以斷匈奴右臂者。蓋自蘭州爲漢金城郡。過河而西﹐歷今紅城子﹑莊浪﹑鎭羌﹑古浪六百餘里至涼州﹐爲漢武威郡﹔涼州之西﹐歷今永昌﹑山丹四百餘里至甘州﹐爲漢張掖郡﹔甘州之西曆今髙臺﹑鎭夷四百餘里至肅州﹐爲漢酒泉郡﹔肅州西﹝七十里﹞出嘉峪關﹐爲故沙﹑瓜二州﹐地緣赤斤﹑苦峪以至哈密等界﹐則皆漢燉煌郡也﹝與前四郡皆隸甘肅鎭﹞。洪武五年﹐宋國公馮勝取河西﹐定以嘉峪關爲界﹐而棄燉煌焉。東自莊浪岐而南三百餘里﹐今爲西寧衛﹐在古曰湟中。中自涼州折而北二百餘里﹐今爲鎭番衛﹐在古曰姑臧。此河西地形之大略也。夫以一綫之路﹐孤懸幾二千里﹐西控西域﹐南隔羌戎﹐北拒胡虜﹐經制長策﹐自古爲難﹝山勢曠遠﹐中間可以設險之處固有﹐而難以設險之處居多。洪武五年﹐設甘州等五衛於張腋﹐設肅州衛於酒泉﹐設西寧衛於湟中﹐又設鎭番﹑莊浪二衛﹐又於金城設蘭州衛﹐皆置將屯兵拒守。嘗考之漢宣帝命趙充國將兵討羌﹐充國奏曰﹕『願畱步士萬人屯田﹐部曲相保﹐爲塹壘木樵﹐校聯不絕﹐便兵戍﹐飭斗具﹐謹烽火﹐通勢並力﹐以逸待勞﹐兵之利者也。』今日守甘肅之臣推以充國爲法﹐斯得矣。壘木樵卽髙樓也﹞。況玆凋獘之餘﹐非豪傑任事之臣﹐其孰能爲﹗且哈密﹐甘肅之藩籬﹐諸番之領袖。成化以來﹐陷於土魯蕃﹐興復建議至勤累朝。顧在今日有難者二﹐有當緩者四﹐不可例以往日何也﹖哈密累敗之餘﹐喪亡略盡﹐今縱復國﹐彼豈能固守﹐此一難也﹔興復哈密﹐曉諭土魯蕃不從﹐必煩討而後可。試言今日鎭兵﹐可復能爲深入之事乎﹖虛喝謾恐難以震動﹐此二難也。往建哈密﹐以其能制諸夷爲藩蔽也。今不能矣﹐立之何益﹖是故盛衰之會殊﹐彊弱之形異。哈密者﹐昔爲要區﹐而今爲散地﹐當緩一也。哈密其君身事仇國﹐轉徙之眾亦已長子孫﹐是彼無共天之義而忘之﹐反遺我同舟之急而求濟﹐此何爲乎﹖當緩二也。累朝以哈密之故﹐勞費萬狀﹐議論無已。是以番賊視之爲奇貨﹐以爲中國不可一月無哈密也。今日索金幣﹐明日求進貢﹐今日送金印﹐明日還城池﹐假令自今不復言哈密事﹐彼當何爲乎﹖以爲將遂有哈密也﹐則豈待中國棄之而後取之。以爲不能﹐則哈密猶舊也。況吾閉關絕貢﹐可以制諸夷之命﹐當緩三也。赤斤蒙古﹑安定﹑曲先等衛﹐亦皆中國藩蔽。赤斤等衛破於土魯蕃﹐安定等衛破於亦不剌﹐何不聞爲彼恢復﹐而切切於哈密乎﹖當緩四也。審於六者之間﹐則哈密可復不可復﹐宜復不宜復﹐圓機之士﹐必當破眾說而建長策矣。至於亦不剌者﹐逃自漠北﹐蟠據靑海﹐爲西南患。頃歲已許內附﹐尋因其敗弱而棄之﹐頗爲失計。何也﹖甘肅之患﹐北虜倏去倏來者﹔南羌特坐守之夷耳。惟土魯蕃近歲兩犯甘肅﹐累肆荼毒﹐漸不可長。若收西寧海虜置之哈密近境﹐結以恩徳。令其西制土魯蕃﹐北控瓦剌﹐此千載一時也。倘有成績﹐卽令職西域之貢﹐何所不可﹖議者祗恐別生事端﹐而不思遠地無干。祗云夷心叵測﹐而不知窮虜易用。視今日自據西邊﹐並吞熟番﹐而散處河﹑岷何如耶﹗矧以虛縻而得實用﹐借虜地爲幹城﹐其得失利害不言可知﹗又今河西屯田敝矣﹐何者﹖二千里內計丁僅一萬七幹耳﹐防守不設﹐耕種難也﹔累遭殘破﹐生聚難也﹔削無已﹐休養難也。是故人益貧﹐口益耗﹐食益歉﹐兵益弱﹐而屯田益不興矣。近日差官添築新堡﹐廣招佃種似矣。豈有舊堡未充而更能實新堡者乎﹖豈有不爲防守而敢遠耕者乎﹖豈有將不休養而人得生聚者乎﹖又譬之家政﹐農桑薪水賓客祭祀之類﹐動必相連﹐豈有餘事皆廢﹐而一事獨舉者乎﹖是故有將而後有兵﹐有兵而後有人﹐有人而後有土﹐有土而後有財﹐有財而後兵益張﹐屯益舉矣。他如李淮之議曰﹕欲將見堡量給以馬﹐無事令其了望而耕耘﹐有事得以聯絡而馳逐。拯溺救焚﹐此其近策矣。蘭州舊有管糧郎中而不司支放﹐與宣﹑大事體少異﹐已失事宜。或又令其歷在催徵﹐不更遠乎﹗若以省參一官專駐蘭州﹐以督邊課﹐如近時山東﹑河南京運事例。而移郎中於甘州﹐如宣﹑大例。則稽察歸於戶部﹐催科便於本省﹐是或一道也。西寧凡控十三番族四堡六千戶所﹐亦要地也。不令屬莊浪參將而別爲一鎭﹐設官易瓚之議良是。然國初建寺立僧﹐以夷治夷之法今有講其故者乎﹗西域來貢﹐番文動數百紙﹐詐冒相仍者多。若給符﹐限年勤以名數﹐庶可久可繼之道也。」●卷十四西戎◎土魯蕃土魯蕃在今火州城西百里﹐舊隸其部﹐唐交河縣池也。本朝永樂中﹐親徵北虜﹐常過其近境。見水嚙沙﹐出有碑曰「唐之交河郡。」上諭金幼孜等曰「此在今爲哈剌火州﹐因兩河相交故名耳。」按成祖出塞﹐俱從宣府之路﹐未嘗至其地。《北徵錄》言至其近境﹐然相去亦尙遠也。宣徳五年﹐萬戶賽因帖木兒遣使貢馬及璞玉。以後常貢。但西域諸國惟此番最彊盛﹐每侵淩他邦。成化九年﹐其酋速壇阿力﹝後止稱阿力二字﹞作亂。入哈密﹐將其國王母並金印虜去﹐奪占其城。上命都督李文﹑通政劉文往撫處﹐調集番兵住紮苦峪﹐不敢前進。迨撤師回﹐喪失頗眾。自此其酋漸輕中國之兵矣。阿力竟畱王母﹑金印。益侵我城郭諸夷。十八年﹐阿力病故。弟速壇阿黑麻立﹝後止稱阿黑麻﹞。甘肅守臣乘間奏立王母之甥罕愼爲都督﹐遣使送入哈密。弘治元年﹐阿黑麻稱﹕「罕愼非脫脫族﹐何得王哈密﹖哈密我當王。」欲殺罕愼﹐畏未敢發。乃爲好語詒罕愼曰「吾爲爾聯姻﹐爾爲王益安﹐無外侮。」罕愼喜﹐許之。阿黑麻至哈密﹐誘罕愼頂經結盟。遂殺罕愼。亦未敢顯言據哈密﹐卽遣使入貢。言罕愼病死。國亂。乞遣大通事和番﹐立我爲王。居哈密﹐領西域職貢。兵部尙書馬文升言「外夷北虜最彊﹐屢入貢﹐乞通使﹐我不聽。阿黑麻小夷﹐且與哈密各有分地﹐不可輒通使﹐亦不得王哈密。彼若入貢﹐我亦不拒。請敕阿黑麻﹐諭令送王母及金印還哈密。」四年﹐遣哈密頭目寫亦虎仙賫敕諭阿黑麻。阿黑麻以金印﹑城池來歸﹐遣使朝貢。厚賞之。文升言「哈密有回回﹑畏兀兒﹑哈剌灰三種﹐共居一城。種類不貴不相下。北山又有小列禿野﹑乜克力數種彊虜﹐時擾哈密。必得元遺孽嗣封理國事﹐庶可懾服諸番。」乃立安定王族孫陜巴爲忠順王。五年﹐阿黑麻入哈密。殺虜陜巴及金印去。內閣丘謂文升曰「哈密事重。須公一行。」文升曰「方隅有事﹐臣子豈可辭勞﹗但西域賈胡慣窺利﹐不善騎射。古未有西域能爲中國大患者﹐徐當靜之。」浚曰「有讖言不可不慮。」文升請行。諸大臣不可﹐請敕兵部侍郎張海﹑都督緱謙行視經略。時阿黑麻貢使寫亦滿速兒等在京師。命海至河西﹐令夷使二三人與邊上通事﹐致敕諭阿黑麻歸陜巴金印。諸夷使爭欲去﹐海不可。乃遣哈密夷人以敕往﹐阿黑麻竟畱不報。海不得已﹐修嘉峪關﹐捕哈密姦回通阿黑麻者二十餘人﹐戍廣西。請絕西域貢。七年春﹐海﹑謙不奉命輒還朝。上怒﹐逮下獄。降海山西參政﹐謙奪俸閒住。文升言「土魯蕃恃其彊悍﹐哈密姦回又反復欺負中國﹐不懲創彼益輕中國。請安置寫亦滿速兒等於閩﹑廣﹐閉嘉峪關﹐絕西城貢。令諸夷諸歸怨阿黑麻。」當是時﹐西域諸夷皆言﹐成化間我入貢﹐皇帝先遣中貴人迓我河南﹐至京宴賜甚多。今皇帝不撫我﹐我泛海萬里貢獅子﹐謂我開海道﹐卻不受。卽從河西貢者﹐宴賞亦薄。天朝棄絕我﹐相率從阿黑麻﹐且拒命﹐中國能柰我何﹗哈密姦回又附阿黑麻。阿黑麻遂復入哈密﹐自稱可汗﹐大掠罕東。諸夷諜言糾夷數萬﹐用云梯攻肅州﹐且蹂甘州。報至。文升曰「彼虛聲挾我也。土魯蕃至哈密十數程﹐中經黑風川﹐哈密至苦峪又數程﹐皆無水艸。貢使往返皆馱水行。使我謹烽火明斥堠﹐整兵以俟。彼至肅州﹐我以逸待勞﹐縱兵出奇一擊﹐必使彼只馬不返。」已而阿黑麻西去﹐令頭目牙蘭以二百餘人據哈密。文升曰「非用陳湯故事﹐此虜終不畏。」文升召肅州撫夷指揮揚翥至京﹐撫其背曰「汝諳夷情﹐知西域道路。主上今欲擒斬牙蘭﹐汝汁安出﹖」翥曰「此賊黠﹐非襲之不可。罕東至哈密有捷徑﹐可進兵。兵可不十日至。」文升曰「余欲選罕東兵三千爲前鋒﹐我兵三千殿後。各持數日熟食﹐兼程襲之。何如﹖」翥曰「善。」八年﹐令河西巡撫許進調兵食﹐遣副總兵彭淸統精兵三千由南山馳至罕東﹐卽調罕東諸番兵乘夜倍道襲牙蘭。是冬進及。總兵劉寧率兵至肅州﹐久駐關外﹐候罕東兵不至。乃出大路﹐乏水艸﹐行不能速。牙蘭詞知遁去。我兵入哈密﹐斬首六十﹐得陜巴妻女﹐獲牛羊三千﹐哈密脇從者八百餘人。皆不殺﹐攜以歸住西徼上。師還糧乏﹐士馬亦多物故﹐然西域自是知畏中國。文升言「兵𨿽抵哈密﹐然未獲牙蘭﹐首功亦少。進﹑寧及太監陸閹不遵節制﹐徒取空城﹐無益邊事。獨軍士遠徵勞苦﹐宜升賞﹝牙蘭卽牙木蘭也﹞。上念邊臣出塞有功。加り歲祿二十石﹔寧升左都督﹐加俸百石﹔進左副都禦史﹔淸都督僉事。」九年﹐阿黑麻又襲破哈密﹐令撒他兒及奄克孛剌住剌木城。奄克孛剌密結瓦剌小列禿襲斬撒他兒。奄克孛剌還守哈密。阿黑麻遣人圍哈密﹐哈密人舉火﹐小列禿見之來援﹐退走。守臣奏乞令羈畱貢使﹐往諭阿黑麻納款。文升曰「阿黑麻未見遣使上款書﹐不許。」是秋﹐進攺陜西巡撫。十年秋﹐阿黑麻令人送陜巴還哈密。其兄馬黑上書言西域諸國不得貢﹐怨阿黑麻。今悔過﹐乞許與黑婁諸國入貢及還寫亦滿速兒等。文升言此虜挾詐﹐俟陜巴金印至甘州﹐取寫亦滿速兒等於閩﹑廣。是冬﹐命總制王越經略土魯蕃﹑哈密。十一年﹐越出河西﹐取陜巴至甘州﹐令哈密三種都督回回寫亦虎仙﹑畏兀兒奄克孛剌﹑哈剌灰拜疊力迷失佐陜巴﹐復封爲忠順王。取寫亦滿速兒等發歸其國。時哈密三種人久苦土魯蕃﹐不願還。文升請許半畱肅州﹐往來自便。十二年春﹐陜巴至肅州﹐畏番虜不肯出關﹐守臣遣參將率兵護行。又賞赤斤蒙古諸番﹐令逐程防護至哈密。是夏﹐寫亦虎仙致賞賜於土魯蕃諸夷﹐使入京朝貢。十三年﹐阿黑麻及黑婁諸國皆令人入貢。十七年﹐哈密姦回阿孛剌有怨於陜巴﹐乃稱阿黑麻次子眞帖木兒爲罕愼外甥﹐當襲罕愼王爵﹐乃往迎之。頭目者力克哈陜巴棄城走沙州。眞帖木兒﹝阿黑麻原擄罕愼女爲妾﹐所生也﹞年十三﹐不肯來哈密。哈密人曰「陜巴走﹐哈密城空﹐恐爲野乜克力達子所據。」眞帖木兒始至剌木城。其兄滿速兒乞守臣令人來守哈密﹐眞帖木兒自剌木城入哈密。守臣令官舍董傑及奄克孛剌往哈密撫夷眾﹐諭迎陜巴還。阿孛剌不聽﹐必欲立眞帖木兒爲王。奄克孛剌與傑等擒殺阿孛剌等六人﹐餘黨畏服。守臣令都指揮朱率兵送陜巴入哈密﹐撫送眞帖木兒還土魯蕃。時阿黑麻已死。其子速壇滿速兒﹝後止稱番酋﹞新立。諸兄弟相仇殺﹐眞帖木兒懼﹐不敢歸。乃曰「奄克孛剌﹐我外祖也。願依之﹐暫住哈密。」朱恐陜巴懷疑生變﹐攜眞帖木兒羈住甘州。正徳元年﹐陜巴死。其子拜牙卽嗣封﹐幼弱。守臣恐眞帖木兒復來哈密﹐畱之甘州不遣。番酋所親信牙木蘭娶火辛哈卽﹝哈密人也﹐後止稱哈卽﹞女爲妻﹐與寫亦虎仙﹝哈密人也﹐後止稱虎仙﹞之妻兄弟也。牙木蘭又以妹嫁哈卽侄亦思馬因﹐而虎仙亦以女嫁火者馬黑木﹝後止稱馬黑木﹞﹐互結姻戚。哈卽弟阿剌思罕兒﹝後止稱思罕兒﹞等與虎仙及伊子婿俱因進貢各在甘肅關廂置產久住。往來以貢爲名﹐騷擾驛遞﹐生事害人。三年﹐番酋﹝卽滿速兒也﹞與忠順王﹝卽拜牙卽也﹞乞討眞帖木兒。兵部尙書劉宇曰「是謂質其所親愛﹐不許。」五年﹐眞帖木兒走出甘州城﹐追而獲之。六年。守臣請歸眞帖木兒。下兵部會議﹐請敕宴眞帖木兒及番酋與忠順王並其頭目。七年冬﹐詔差哈密三都督奄克孛剌﹑寫亦虎仙﹑滿剌哈三送眞帖木兒回完聚。眞帖木兒久住甘州﹐深知風土﹐言其城南黑水可灌。及有夷使傳說﹐甘肅荒旱饑窘﹐人死亡且半﹐城堡空虛﹐番酋及謀侵犯中國。虎仙等遂爲畱用。忠順王﹝以後稱王﹐俱拜牙卽﹞又被姦回誘引﹐與番酋結好﹐遂往投順土魯蕃。番酋乃令他只丁入哈密取金印。他只丁又令哈密火者馬黑木﹝哈密都指揮也﹞等至甘州索賞﹐且言忠順王棄國從番。乞卽差人守哈密。巡撫趙鑑謬謂番酋忠義﹐令他只丁等代中國守城勤勞﹐差撫夷官送番酋金幣二百。明年正月﹐撫夷官才至哈密。番酋已率眾亦至﹐分據剌木等城﹐日夜聚謀侵甘肅﹐又索段子萬萬疋贖城印﹐且言如不與﹐卽領兵把旗插在甘州門上。總制鄧璋乃請官經略。命兵部尙書彭澤奉敕往總督軍務。澤請敕二道﹕一候有番使之便賫諭番酋還哈密城印﹔一諭奄克孛剌﹝哈密都督也﹐囚其王投番﹐乃逃住甘州。後止稱奄克﹞回國與虎仙等守城。彭澤調延寧等處軍駐甘州。十年﹐番酋遣他只丁﹑牙木蘭同虎仙﹑馬力奶翁﹑馬黑木等至肅州近邊﹐槍掠赤斤等處人畜千計。聞彭澤軍在﹐不敢深入。假寫番文稱被赤斤搶了貢物﹐與他報仇。不敢侵犯甘肅﹐只討些賞賜回去。彭澤不察其詐﹐將前諭番敕書不伺番使賫去﹐卽措段絹褐布共三百﹐遣馬驥與通事火信﹑撫夷百戶馬升並馬訓捧前敕二道﹐同馬黑木﹑虎仙等到哈密﹐邀他只丁同往土魯蕃。他只丁嫌賞薄﹐先將金印與虎仙﹑哈三等﹐及將所掠去赤斤銅印一顆付馬訓等﹐議遣驥並火信持回添取賞賜。他只丁方同馬馴等至土魯蕃﹐將敕書原賫緞絹等班賜其酋。彭澤遂奏稱﹕「甘肅兵糧頗集﹐道路開通。土魯蕃𨿽欲侵擾甘肅﹐決不可得。今又差官往諭歸還城印﹐地方安靜﹐乞要放歸田裏。」蒙旨未允。火信等回甘州﹐納撫還赤斤銅印﹐並報添取賞賜。彭澤又備羅緞﹑褐布共一千九百﹐銀壺﹑銀碗﹑銀臺盞各一副﹐令火信等復持往諭。澤遂奏遠夷悔過﹐獻還城印。詔取回京。火信又持添賜物件往彼﹐番酋復嫌少。虎仙自許其酋緞一千疋﹐他只丁五百﹐方允具本。復遣馬黑木隨赴京回奏。將金印與虎仙﹐城池暫令哈三守掌。後哈密使人俄六思等送至番文﹐稱番酋索要虎仙前許緞疋。有哈密大小頭目共輳緞一百疋﹑馬一百匹﹑牛一百頭﹑羊三百隻﹐交與他只丁。總督都禦史李昆議稱本番乘機射利納款﹐希恩宜量俯就。番酋又遣虎都寫亦﹝後止稱寫亦﹞。他只丁亦差伊弟撒者兒等前來送印﹐並押虎仙取緞疋﹐同馬黑木等及各國夷使將帶方物馬疋進貢謝恩。虎仙﹑哈三亦差伊衛夷人馬黑麻等各帶方物馬匹進貢。驗送赴京。李昆與鎭守太監許宣﹑總兵徐濂因忠順王仍被拘未回﹐訪知寫亦系番酋親信頭目﹐撒者兒系他只丁親弟﹐乃拘畱爲質。仍移檄番酋稱寫亦等差往陜西﹐催僭先年貢使﹐回日發歸。仍賞織金彩緞﹑洗白梭布共三百件﹐令其送忠順王還國。正徳十一年﹐虎仙續報金印已歸﹐城池未與﹐番酋索要緞子。兵部議謂﹕「彭澤﹑李昆皆奏城﹑印已歸﹐今則謂止歸金印﹐他只丁尙在哈密索緞幣。恐虎仙與他只丁彼此隱瞞﹐要求重利﹐致生他虞。請行鎭巡等官從長議處﹐旣不可嚴峻拒絕﹐激變夷情﹐亦不可示弱輕許﹐開啟獘端。其番酋果來效順﹐進貢到邊﹐照依舊例放入﹐加意撫待。」詔從之。李昆﹑許宣﹑徐謙乃會奏﹐請敕二道曉諭番酋及他只丁﹐仍各量備織金彩緞絹疋賫去撫諭﹐令忠順王還國。番酋以虎仙失信並拘畱夷使爲詞﹐遣他只丁﹑牙木蘭復占哈密。兵備陳九疇因番酋侵犯﹐將前敕書二道停畱請止。操練軍馬﹐相機剿殺。許宣﹑史鏞﹑李昆從其議。牙木蘭先令回子倒剌火者往探﹐被獲。又遣夷人斬巴思﹑俄六思等帶馬駝牛羊﹐假以貨賣爲名﹐將番文往關內與思罕兒探信。旣入關﹐陳九疇疑斬巴思有詐。搜獲原書﹐譯出其情﹐內多隱語﹐慮恐通謀生變﹐當捕思罕兒同斬巴思等下獄。責令能事毛見﹑毛進﹑呂成防守。見﹑進俱素與斬巴思情熟﹐乃約虎仙部下纏頭漢回髙彥名同宿﹐商議打奪斬巴思等出城。令髙彥名備辦酥油﹑羊肉二皮袋。毛見﹑毛進又將盔甲弓箭各二付寄在張子義家﹐俟賊到穿用。番酋與他只丁遂舉兵至缽和寺。史鏞等差甘州衛夜不收顧十保往肅州探息。參將將存禮與陳九疇未知賊兵多寡﹐恐糧饋乏﹐甘州軍至不能供給。乃請甘州軍馬且不必動。史鏞輕聽﹐不先發兵應援。番賊到嘉峪關﹐經平川墩。陳九疇﹑蔣存禮與遊擊將軍﹛艸丙﹜寧議﹐畱遊兵都指揮黃榮守城﹐約於明日巳時出兵。﹛艸丙﹜寧先於卯時統軍從南門往西約行十里﹐地名沙子壩﹐遇賊騎一千﹐陸續添至三千。﹛艸丙﹜寧三次遣夜不收杜阿丁等馳報到城。蔣存禮延至巳時﹐方與指揮董傑同奄克從北門出﹐至髙橋兒。遇賊對敵間﹐陳九疇聞賊勢眾大﹐又恐城內寄住夷人變亂﹐將各夷男子隔在關廂﹐婦女收入城內。防守至申時﹐賊將﹛艸丙﹜寧射死﹐及殺指揮楊松等。時都禦史李昆往西寧撫番未回。九疇見官軍喪敗﹐慮恐肅州住赤斤﹑畏兀兒等處夷人數多﹐乘機作亂。與蔣存禮議﹐將獄中番使斬巴思﹑俄六思並髙彥名﹑毛見﹑毛進﹑呂成俱赴街市﹐焚香告天杖死。仍拘各夷奄克﹑也先哥等諭令堅守臣節﹐母生異謀。陳九疇復將斬巴思等帶來牛羊變賣價銀﹐易買布疋﹐存卹陣亡官軍。李昆到莊浪岔口驛﹐得報。兼程前進至鎭﹐會同許先議恐賊犯甘州﹐拘收人畜﹐增置戰具。番賊攻開亂骨堆西店子堡﹐殺死男婦王祥等。史鏞﹑鄭廉各領兵進到肅州。賊又攻開中截﹑半坡二堡﹐殺死千百戶傅成。陳九疇會同史鏞﹑鄭廉並蔣存禮議﹐有哈密北山瓦剌達子系奄克姻親﹐世與土魯蕃有仇。令其往誘﹐使搶殺土魯蕃城﹐可以致彼掣回。選遣哈剌灰夷人添哥兒的等往瓦剌﹝後止稱添哥﹞。陳九疇欲量給賞無措﹐乃於虎仙名下勸罰緞子二百七十疋﹑絹一百七十二疋﹑銀一百六十兩﹑梭布一百三十七疋﹑馬五匹﹑羊一百隻﹐失拜煙答﹝亦哈密頭目也﹞名下勸罰緞子五十一疋﹑絹一十疋﹑銀六十四兩﹑馬一匹﹑羊一百七十隻﹐給賞番漢官兵﹐及與添哥齋賞瓦剌﹐及令奄克自寫番書﹐諭彼頭目也力滿可等﹐舉眾搶殺番地。又給與操馬二十二匹﹐騎坐前去。賊又攻開大莊堡﹐殺死千戶王標。時有赤斤番人且宗爾加等報稱﹐土魯蕃畱下老營在瓜州駐紮。陳九疇﹑史鏞議令千戶張英管領赤斤哈剌灰番夷也先哥等五百餘人前往撲殺。賊從迆南山後進至甘州。李昆﹑許宣會遣都指揮楊時等拽載兵車槍炮截殺。賊見官軍勢眾引去。李昆等亦恐甘州藏有姦夷內應﹐將虎仙﹑撒者兒﹑寫亦及各家屬並各起夷人四十四名俱捕下獄。番酋遣朵撒哈及把都兒乞和﹐且稱俱是虎仙弄禍。史鏞等訪得朵撒哈乃番酋親頭目﹐拘畱之。將把都兒放回﹐令其傳諭﹐務將搶去軍馬器械人畜盡數送來﹐方才定奪。也先哥等人馬撲到瓜州﹐將番酋畱兵營帳攻斬首級二十一顆。失拜煙答病死﹐賊起營西去。史鏞督令鄭廉﹑蔣存禮追至境外沙溝﹐各斬賊首級。正徳十二年正月﹐掣兵進城。議將番兵奪獲頭畜仍給番兵充賞。時添哥等亦至北山瓦剌虜營﹐將銀牌緞布賜賞其頭目﹐也力滿可並把思等大喜﹐聚眾往番﹐攻奪其三城。番酋回至王子莊﹐得報痛哭而歸。且怨恨牙木蘭失事也。添哥還報﹐亦獲回賊及達於首級。許宣﹑史鏞﹑李昆奏捷。上命給事中黃臣會同巡按趙春行委陜西參議施訓﹑副使髙顯﹑僉事董琦勘問﹐將虎仙問擬謀叛具奏。虎仙訴﹐行肅州兵備再審。奄克恐其脫放﹐乃告虎仙及其丈人哈卽構引土魯蕃壞事﹐今不曾正法﹐恐貽後患。時番酋行賂中朝嬖人錢寧﹐謀反其獄。且欲誣殺九疇以泄其忿﹐乃令失拜煙答之子米兒馬黑麻直人東長安門﹐捏奏伊父出城殺賊﹐頭上中箭走回﹐被陳九疇責打身死。詔提解虎仙等到京會審。正徳十三年﹐黃臣等奏勘過甘肅鎭巡官拘畱夷使朵撒恰及虎仙等招由﹐兵部尙書王瓊奏﹕「彭澤故違敕旨﹐擅備賞物﹐輕出講和。擅增緞絹﹐又不候差去人回處置停當。妄奏西夷就降﹐事已寧息﹐致蒙取回。陳九疇惟知講和之爲非﹐不思中變之爲害﹐擅議拘執夷使﹐因而激變。疑有姦夷交通﹐多無指實。李昆旣聽彭澤之講和而奏討敕賞﹐又因九疇之辯論而停畱敕書﹐持疑二端﹐釀成大患。」上詔﹕「彭澤先革職爲民﹐李昆﹑陳九疇及史鏞﹑蔣存禮等損折官軍﹐各提解到京問理。」刑部會同三法司將蔣存禮等並虎仙等譯審﹕「虎仙翻異原情﹐攺擬奏事不實﹐律參看得﹔蔣存禮防邊不固﹐致寇內侵﹐告急不援﹐擁兵自保﹔史鏞韜略罔著﹐守備素疏﹐敵至而策應已遲﹐寇去而追擒不力﹐以致官軍殺死數多﹐人畜驅掠殆盡﹔許宣﹑李昆當重鎭而經略不密﹐總諸軍而督調欠嚴﹐拘畱夷使﹐停止敕書﹐處置乖方﹐重貽邊患﹔陳九疇濟軍需而科罰財物﹐徇也見而議畱敕書﹐拘囚貴官﹐因而致死﹐執戕姦虜﹐事涉擅專﹔但史鏞到任未及三月﹐猝遇彊虜侵犯﹐計程往返千里﹐亟難整兵應援﹐蔣存禮部下之官軍八百﹐城外之夷虜數千﹐彼此相當眾寡不敵。及查得蔣存禮督並番漢宮軍斬獲回賊首級五十八顆﹐而史鏞主將亦與有防﹐陳九疇誘使各種夷人搶殺土魯蕃人畜千百有餘﹐而蔣存禮協謀亦嘗效力﹐其許宣﹑李昆各能張大軍聲﹐增完邊備﹐西遏回虜﹐東保鎭城。陳九疇首建外夷相攻之謀﹐大省中國用兵之費﹐又能抗方張之寇﹐全已危之城﹐功過亦嘗有辦。黃臣﹑趙春勘事不審﹐情罪乖違。」上詔﹕「蔣存禮﹑史鏞降二級﹐蔣存禮降三級各帶俸差操。李昆也從輕降二級別用﹝昆降浙江副使﹞。許宣著間住。陳九疇爲民﹝時彭澤﹑九疇幾至問死﹞。黃臣﹑趙春對品調外任。米兒馬黑麻爲父訴冤﹐得寬免問。其餘夷人但犯不應罪名的﹐俱免運炭。」時土魯蕃貢使至京﹐兵部請系獄。輔臣梁儲不可﹐乃止。十四年﹐都禦史鄧璋奏﹕「土魯蕃六次悔罪﹐請和入貢﹐合當隨宜撫處。」兵部尙書王瓊議稱﹕「若終拒絕﹐不許來貢﹐恐非撫馭外夷之道。請將在京番使馬黑麻等及哈密年例進貢夷使分爲幾運﹐伴送甘州﹐連存畱在彼同起貢夷打發出關。見監夷人朵撒恰等俱準放回。」會題畱中不出。後兵部伍疏﹕「甘肅去京往回萬里﹐事久不決﹐必生他虞。徵調官軍騷動邊境﹐實非細故﹐早賜宸斷。」上不答。鄧璋見夷使久候﹐恐又生變。議差通事虎得山同夷人馬黑麻賫諭番酋﹐以取搶去人畜爲名﹐實欲慰安其心。正徳十五年正月﹐本酋送還原搶鎭撫程翥等五十九人﹐並遣使帶馬駝復來進貢。十六年五月﹐兵部再議得﹕「土魯蕃酋聽信姦夷虎仙等誑誘入寇﹐鎭巡等官因將差來親信頭目朵撒恰等羈畱不遣。節次卑辭祈請﹐近奉明旨放回﹐已足慰其想望。若遂許其通貢﹐恐彼悔悟未深﹐和好難久。」詔是之。通行阻回。嘉靖元年二月﹐番酋又遣夷使將方物慶賀進貢。鎭守衙門奏﹐行兵部。議得﹕「本酋祈請頗切﹐若復不納﹐恐失制馭蠻夷來則不拒去則不追之道。」詔土魯蕃並撒馬兒罕等處差來夷使﹐著分定起數﹐陸續選委老成的當官員伴送來京。嘉靖二年﹐虎仙復論斬罪﹝死獄中﹞。王瓊謫戊。彭澤以兵部尙書致仕。李昆起爲兵部侍郎。陳九疇亦以薦起用﹐復爲甘肅巡撫都禦史。時土魯蕃復謀入寇﹐九疇得報。上疏曰「照得總兵官武振病故﹐臣會同鎭守太監董文忠議得前項走回夷人供報﹐番酋調集人馬﹐要行奪取甘肅地方等情。𨿽系傳聞之言﹐然據理原情﹐似爲不虛。何則﹖番酋聽信往來進貢姦回之言﹐備知中國地方虛實彊弱之情。恃彼雄長西域﹐前驅列國之勢﹐其立馬天山投鞭斷河之意﹐蓋勃郁於胸中久矣。往年﹐犯邊所以未逞其志狼狽而歸者﹐蓋以來非其時。臥雪嚙冰之賊﹐不能勝屋居火食之主﹐勢使然也。今乃當吾趨麥堆場﹑糜谷棲畝﹑農人野處之際﹐卒忽而來﹐是將因糧於我坐困我邊也。防範機宜曷可須臾少緩。乞敕兵部仍再速行陜西﹑延寧三處鎭巡官﹐將各邊遊兵人馬作急催促前來本邊﹐聽臣等分布﹐並力捍禦。再敕戶部議發內帑銀十萬餘兩﹐委官押運前來﹐糴買糧料艸束﹐供助軍餉。」後失拜煙答子米兒馬黑麻皆論死。三年﹐土魯蕃酋大舉入寇甘州。上命陜西﹑延寧鎭巡官並莊浪副總兵魯經各選調遊騎官軍﹐推委謀勇官員統領﹐前往肅州﹐聽都禦史陳九疇節制﹐相機戰守。還差太監一員到彼監督軍務。堪以總制大臣及提督總兵官上緊會官推舉來看﹐戶部只差能幹郎中一員﹐量帶銀兩﹐督理軍餉﹐兵部尙書金獻民推舉兵部尙書致仕彭澤﹐總督漕運都禦史李鉞俱各歷練老成﹐充總制官。署都督僉事杭雄﹑都督同知馬永俱各久任邊方﹐充總兵官。再照肅州孤懸絕域﹐賊勢重大﹐比與尋常聲息不同﹔各鎭調集官軍素無統屬﹐若不假以事權﹐急難責其成效。合無查照各年舊例﹐鎭巡以下官悉聽節制。臨陣之時﹐都指揮以下有不用命觀望退縮﹐聽以軍法從事。各官合用符驗關防旗牌書椽﹐若待本官奏請未免遲誤﹐合行吏﹑禮﹑工三部照數撥給本官﹐庶便行事。上卽命金獻民兼都禦史總制軍務﹐杭雄著掛印充總兵官﹐提督軍務﹐限三日內起程。命禦用監太監張忠監督軍務﹐並帶犒勞銀兩及銀牌﹑彩段﹑通事﹑天文生﹑醫士同往﹐及賞參隨人等官海員掌印銀五兩﹑布二疋﹐其餘每人銀三兩﹑布二疋。戶部主事胡宗明差往督餉﹐奏稱﹕「昨奉明旨﹐銀兩動支一十四萬兩﹐帶運陜西布政司交割。及查先次支剩軍餉銀六萬餘兩﹐押運軍前應用﹐限三日內起程。切念夷虜之情叵測﹐而兵食之勢相須﹐訪得回夷圍城﹐志在侵奪地方﹐比之往常肆掠大有不同。況近年各處地方災傷﹐錢糧缺乏﹐𨿽主兵月糧每每拖欠。今又加以客兵數多﹐若非別爲議處﹐彼中豈能支持﹖古人云「日費千金而後十萬之師可舉」﹐則今日領銀一十四萬兩能給若干人勾用若干日﹐可以口計而指屈也。其布政司𨿽稱有銀六萬餘兩﹐延今日久﹐恐別有支費。職備員本部司屬﹐豈不知庫藏空虛﹐用宜節縮。但今日事勢甚大且急﹐萬一至彼而餉乏﹐𨿽欲臨期奏請﹐必至累月經旬﹐公私皆匱﹐戰守兩難﹐計出無從責將焉逭﹖乞爲再發銀十萬餘兩﹐一同領運前去。如夷勢遠遁﹐亦可作以後年例之數。再照前項銀兩系幹錢糧﹐出納必須逐一稱對﹐裝驗明白﹐方免疏虞。仍乞稍寬限期數日﹐銀兩秤完卽便前進﹐庶錢糧無虞﹐而緩急亦有備矣。」上從之。詔再給六萬﹐聽裝鞘完備起程。時大同軍叛﹐殺死主帥。處撫將畢﹐禦史王官疏曰「雲中之內變方安﹐而河西之外患聿作。廟堂之上﹐未聞破常調以用人﹐出深謀以制武﹐臣竊爲陛下危之也。先該兵部議舉總制﹐而致仕尙書彭澤素諳兵法﹐深識夷情﹐昔頗聲聞於彼。用兵之道﹐先聲後實﹐似爲相應。朝廷不此之用﹐而特用尙書金獻民者﹐不知其何謂也﹖且獻民此行必須直至甘州地方﹐相機徵戰。臣思前項回賊以數十年積銳養鋒之彊﹐乘我兵糧虛乏之際﹐一旦壓境而來﹐其勢必有甚難抵當者。設使達賊有知乘機爲寇﹐其患何可勝言﹗鄰近臨鞏﹑蘭﹑固等處又無勁卒彊兵﹐未免各邊調用。《兵法》師行十萬﹐日費千金。此等地方﹐承平日久﹐素無畜積﹐必得能幹官員多方處置﹐並主事帶去銀兩﹐設法采買轉輸供給﹐不至缺乏﹐庶幾少濟。見今獻民去矣﹐所以爲獻民之援﹐調發人馬﹐供給糧餉﹐以至守把隘口﹐防護糧道﹐以杜深入之患﹐以助獻民之所不逮者﹐未見其處行也。訪得先任四川巡撫致仕馬昊生長邊方﹐優於武略﹐徵剿川賊﹐累立戰功。先任兵部侍郎馬淸﹐昔嘗有事於寧夏﹐後又總制於宣大﹐駕馭有才﹐處置得法。又訪得先任廣西僉事楊百之武略文謨﹐足稱任使。宣府副總兵時陳驍勇獨冠於諸師﹐騎射可服乎三軍﹐且家丁勇悍﹐久在安閒﹐摩掌奮用。伏望軫念地方多事之時﹐喫緊用人之際﹐略其已往之小過﹐勉以將來之新功。馬昊﹑馬淸速起一員﹐仍其舊職﹐授以督糧之寄﹐假以便宜之權﹐隨帶副總兵時陳並其家丁星夜前去﹐將主事前解銀兩並本地方一應糧艸俱付管理﹐以爲獻民之援。楊百之亦卽授以臨鞏兵備之責﹐以備軍門參贊之資。其馬昊﹑馬淸仍畱用一員於部以備朝廷咨謀﹐緩急議事﹐又根本之地所當用力者也。」兵科都給事鄭自璧疏曰「近該巡撫陳九疇報稱﹕番酋糾領西域回回並哈密北口瓦剌旌小列禿﹐並沙州土巴﹑帖木哥及瓜州遺蘗各種二萬餘騎﹐困圍甘肅﹐勢甚危急。尙書金獻民總制軍務﹐刻期以行。但自得報之後﹐迄今四十餘日﹐消息杳然。爲照土魯蕃系我朝進貢番夷﹐得我金帛茶香等物﹐以資生養。先年𨿽占據哈密﹐彼都督緱謙﹑侍郎張海奏蒙閉關絕貢﹐由是諸夷歸怨﹐番酋悔禍。哈密復爲我有﹐累朝以來世受國恩。其酋妾所生子眞帖木兒﹐先年曾逼陜巴逃遁﹐被鎭巡官誘羈甘州﹐任其出入﹐服食色欲亦不甚禁﹐豢養數年﹐生還鄕裏﹐感朝廷之恩﹐徳撫臣之育﹐抑且甘肅居人熟識﹐往來牽制﹐舊愛恐亦未忘。前項二夷﹐一則貪我之利﹐一則憶我之好﹐縱其鼠竊狗偸﹐歲所不無﹐然電起漚滅﹐不敢痛爲我疆場之患。未有今日糾合番眾﹐深入境土﹐大肆凶殘者也。又訪得達賊亦不剌﹑阿兒禿廝一支﹐先年被迆北小王子殺敗﹐奔至西海套內﹐此種達夷尢號凶黠﹐況三種夷落其先世系同親族﹐設使烏合而來﹐甘肅二鎭恐非中國有矣。此等事情關系不細﹐彼中緩急﹐宜其紛沓傳報﹐以承廟堂先事之圖﹐紓九重西顧之慮也。今日久無聞﹐恐前酋恣驕逞悍﹐分領賊眾屯據要害﹐致使道路不通。又恐彼處鎭巡等官先時處有不甚妥帖事件﹐及節年差去處置夷情大臣遺有未曾杜絕情節﹐以致諸酋不釋舊嫌﹐興兵構怨。鎭巡等官彼此觀望﹐上下蒙蔽﹐延捱不報﹐亦未可知。日甚一日﹐不無有礙計處。夫鋒鏑交於原野而聽命九重﹐成敗在於斯須而馳聲萬里﹐朝聞暮應﹐計且晚矣﹐可容如許之久哉。乞再行馬上差人轉行平涼﹑安惠﹑蘭州關山傍路﹐河西紅城子﹑古浪一帶大小衙門官員﹐各查照先今事理﹐火速令各差哨馬在於近賊地方﹐或盤有姦細﹐或據走回人口﹐或傳聞人言﹐或探得彼中聲息﹐各另徑自飛報前來。不必專候彼中鎭巡明文﹐方才轉遞﹐致誤事機。仍行巡按甘肅禦史親詣河西﹐隨便住紮﹐用心察訪前項情由﹐具實奏來﹐以便議處。再照尙書金獻民﹑太監張忠﹑總兵杭雄﹕所貴同心戮力﹐長慮隙顧﹐功𨿽未刻期而幾當預定﹐勢𨿽艱於往歲而謀貴萬全。矢竭忠貞﹐建樹奇績﹐用副幹城重托。俟邊患少紓﹐朝廷諒有他處。設若迹先時潦艸之圖﹐興臨敵易將之想﹐此固非朝廷委任之意﹐而亦非老成謀國者之用心也。本部仍並通行各官﹐惟復借重天語丁寧﹐降敕申諭﹐遵奉施行。」時賊二萬騎從西北挖邊墻進入楡林等墩肆掠。陳九疇至肅州﹐督參將云昌並太僕寺卿董銳分布守城。城上窺見東南角一賊穿紅調度﹐被舍人董進徳一箭射死。賊馱退去後﹐屬番阿奴報稱是火者他只丁。賊又悉眾攻甘州南門﹐內一賊前打紅旗﹐身穿紅甲﹐往來調兵。董太監等議令神槍攢打﹐賊中傷落馬﹐扶馱去﹐傳說是番酋。時獻民出塞﹐而本兵之位久虛。兵部左侍郎李昆疏曰「宣大二鎭密邇京師﹐陜西三邊遠接沙漠﹐各處𨿽有鎭巡等官分統信地﹐而職任不相統攝﹐一遇有事則各圖自便﹐互相推調﹐往往誤事。設立總制大臣﹐假以重權﹐蓋以地方安危旣有專托﹐則其平時之計慮必周﹐臨事之調度亦易。豈如近日大同軍士之變﹐甘肅回賊之侵﹐狼狽失策﹐至於如是哉﹗且今大同軍士𨿽蒙委曲寬代﹐而紀綱大壞﹐終非善後之圖。甘肅至京八千餘里﹐賊至甘肅兩月有餘﹐計提督尙書金獻民等到彼﹐調兵剿殺﹐動則三月之外。縱使城保幸而獲全﹐一方生靈不勝荼毒之慘矣。且本兵重地﹐尙書正官豈宜在外久處。所以侍郎孟春議設兩處總制官員﹐蓋爲國圖慮將來之計﹐誠爲得要。但大同地方目今幸無重大聲息﹐而作孽軍土尙自驚疑﹐所據添設總制姑候另議。其陜西三邊待候尙書金獻民等奏報甘肅賊情﹐稍有次第﹐卽將本官並太監總兵俱奏取回京。本部照例會同府部院寺科道等官﹐於見任致仕大臣內從公推舉才望老成諳曉戎務二員﹐上請簡命一員﹐前去總制陜西﹑延寧﹑甘肅等處軍務﹐俱聽便宜處置﹐惟委任之專而責成之遠﹐庶邊防有托而疆場無虞。」時金獻民至蘭州。諸番已爲九疇所敗﹐出嘉峪關外。又達賊二萬從南境進暖泉。總兵姜戰卻番賊﹐亦遁去。獻民奏捷﹐內稱一鼓而回夷就擒﹐再鼓而達賊授首。二次斬獲共一百二十餘級。乃詔班師。給事中鄭自璧疏曰「土魯蕃糾合達賊﹐窘迫守臣。提督獻民一旦受委以去﹐鎭重華夏﹐懾外夷﹐固得其要﹐但本兵重任﹐其席久虛﹐誠非居重馭輕之道。而獻民久事於外﹐事寧班師﹐豈曰不宜。節據虜中走回人口供報﹐聽得回賊一說要往南山﹐看了艸地住著﹐搬取家小﹐到春正二三月還搶甘州。一說我們先去南山﹐打了西番帳房﹐我們把老小都送在牢固去處﹐還來攻圍甘州﹐奪取城池地方。著眞帖木兒做皇帝﹐在甘州城坐著等情。此言𨿽系傳聞﹐但前項回賊長驅席捲而來﹐其立馬投鞭之念﹐亦已扇熾於中。旣乃遭被挫衄而去﹐其雪恥復仇之心﹐恐難杜絕於後。況亦卜剌﹑呵克禿廝一支潛住河套十數餘年﹐生齒浩繁﹐道裏諳熟﹐縱令遁伏﹐終必爲患。未有腹心隱疾而不病人之肢體者也。今次斬獲𨿽多﹐或恐是賀蘭零賊﹐未必眞是此輩黠虜。今日邊患之大可憂者莫過於此﹐敢宴然而遽謂無事哉﹗設若卽今命下班師﹐縱使星馳前去﹐計在正月將盡。比獻民到京﹐當在四五月間矣。原調兵馬各回本鎭﹐果若前言﹐復行大舉再爲邊患﹐欲調集又無欽依統馭之人而自衛不遑﹐欲奏聞又當事勢窮蹙之侯而緩不濟事。道途遼邈﹐兵力單脆﹐當此機會﹐間不容髮﹐萬有不虞﹐徒付扼腕。乞會同多官推舉素有才望大臣二三員﹐疏名上請﹐欽命一員總制陜西﹑延綏﹑寧夏﹑甘肅地方﹐責限兼程到彼﹐交代之日﹐然後班師論功行賞﹐則帷幄有本兵以運籌﹐邊徼有重臣以屏翰﹐九重霄旰或藉此而可紓﹐各鎭閭閻將持之而無恐﹐安內攘外之計兩得之矣。」禦史李文芝疏曰「臣聞西域最遠﹐而夷人種類亦繁。自成化中李文﹑劉文之駐苦峪不敢進﹐而土魯蕃始有輕中國之心矣。及弘治中張海﹑緱謙之經略無成功﹐而土魯蕃益肆橫矣。今日西羌之兵莫有彊於此者也。臣又聞正徳中﹐北虜亦卜剌一枝與小王子仇殺﹐敗北之餘﹐率其部落犯我涼州﹑永昌﹑甘州﹐侵入西番之境。駐牧西海﹐交通番酋﹔又犯我西寧﹐河州﹑臨洮﹑洮州。深入四川松潘﹐虜掠甚慘﹐番族畏之﹐漸次歸附。由是西番之山川遂爲此虜之巢穴。近都禦史彭澤﹑都督隙永經略二虜﹐不能效謀驅逐出境。今日河西之患﹐議者皆歸咎於彭澤也。夫天下之大勢﹐關﹑陜爲重。而保障之長策﹐謀帥爲先。若非添設大臣﹐總制軍務﹐誠恐日復一日﹐二虜交侵﹐養成癰疽之患﹐不可救藥矣。蓋慮患於末然者易爲力﹐而除患於將然者難爲功。伏見致仕大學士楊一淸爲僉事日﹐提督陜西學政﹐爲都禦史日﹐督理陜西馬政﹐又巡撫陜西地方﹐又總制陜西軍務。寧夏之變﹐又起總制。平生蹤迹在陜爲多﹐威名已著於三邊﹐徳望素重於多士﹐今日總制之任﹐莫有逾於斯人也。或以爲一淸內閣舊臣﹐不可履邊。臣聞大學士楊榮嘗三往甘肅察邊務﹐處降虜﹐計用兵﹐孰謂內閣之臣不可乎﹗或以爲一淸七十之年不可履邊。臣聞西羌之叛﹐漢宣帝命趙充國﹐時年七十餘矣。坐收全勝﹐孰謂七十之年不可乎﹗乞賜敕起一淸﹐攺以本兵之銜﹐仍兼都憲之職﹐前往陜西三邊總制軍務。而庶僚之知邊事者﹐許其奏辟贊畫﹐如是則二慮之患可消﹐而西顧之憂可免矣。」上從其言。詔起楊一淸提督陜西三邊軍務。又詔﹕「土魯蕃糾眾二萬﹐謀奪地方﹐聲勢眾大。陳九疇與董文忠能先事預圖﹐臨機應變﹐射殺王子大頭目三人﹐驅逐回賊遠遁﹐保全危城﹐其功實與尋常不同﹐已寫敕獎勵。董文忠蔭弟侄一人﹐做錦衣衛冠帶總旗﹔陳九疇升右副都禦史﹐取回別用。各賞銀四十兩﹐薴絲三表裏﹐以酬其勞。」又詔﹕「張忠蔭弟侄一人﹐做正千戶。金獻民﹑杭雄各一子百戶﹐俱錦衣衛世襲。各官奏帶參隨人員各準升一級﹐其餘官軍與重賞。」給事中鄭自璧疏曰「甘肅之役﹐回虜掃國而來也。各官奉命出師﹐鞠躬盡瘁﹐指揮之下﹐使賊僕幟衄軀而去。陛下嘉其勛﹐恩蔭有差﹐報功之典﹐良亦不薄。其若參隨人等均升一級﹐人得沾恩﹐得毋傷於濫乎﹖查得尙書金獻民﹑總兵杭雄俱照欽依額數各二十員名﹔太監張忠則九十三員名﹐總計三臣參隨則有一百三十三員名矣。誠以此輩均效勞役﹐亦當甄別重輕﹐以寓激勸。而況其間贊晝豈無奇拙﹐任事豈無繁簡﹐行役豈無安危﹐槪而錄之﹐布滿奏牘﹐恐旣得者旣不肯以幸致自名﹐而未得者又皆以隳功爲恨。況張忠等欽賜恩蔭亦加﹐再四辭免﹐其委身許國之忠﹐勞讓下人之厚﹐眾所欣羨。今陛下將參隨人員盡行升級﹐不惟事體不宜﹐而忠等不矜不伐之心亦無以暴白矣。乞敕兵部轉行太監張忠等將奏帶人員分別等第﹐勞績頗多者量加甄錄﹐其餘遞加賞賫。於以杜將來錫予之繁﹐全各臣遜讓之美。」尙書金獻民還朝﹐請遷發夷使﹐閉關絕貢。疏曰「土魯蕃貢使未入禁城。賊兵已過峪關。旋貢旋侵。姦謀狡計﹐大略如前。玆者天奪其魄﹐挫衄遠遁﹐但彼之日用資我者甚多﹐竊恐失利日久﹐乞哀求貢之請又在旦夕矣。卽今河西地方民窮徹骨﹐萬一見之不眞﹐復聽入貢﹐必將浚民之膏血爲之飯食﹐勞民之筋骨爲之役使﹐驛路騷擾﹐雞犬不寧。臣恐河西兩鎭之軍民﹑十五衛所之疆場﹐終當被其擾壤也。臣願自今以後遇彼求貢﹐宜下明詔﹐聲其累世不恭之罪﹐閉我關門﹐絕彼貢獻。申命該鎭守臣謹斥烽堠﹐益嚴兵備以待之﹐則彼這姦謀破阻﹐狡計無施﹐河西垂首待盡之民庶幾其有更生之望矣。」陳九疇﹑盧問之亦俱上書請閉關絕貢。番酋遞進番文求貢﹐捉墩軍送至邊上。都禦史寇天敍疏曰「姦回譎詐﹐語言反覆﹐或諉咎他人以釋其犯邊之非﹐或誇張聲勢以逞其螳螂之勢﹐全無悔罪輸誠之意。況此虜先年侵犯肅州﹐朝廷念其遠夷﹐不與深較﹐姑容入貢。然進貢之使方入﹐而犯邊之兵繼至﹐似此詭詐﹐實難憑信。所據求和之事﹐揆諸事體﹐難以輕準。在我防範所宜加愼﹐乞並行提督軍務兵部尙書楊一淸分布陜西﹑延寧騎遊兵馬在於蘭州安會等處一帶住紮﹐遇有回虜侵犯消息﹐臣等通行調集主客兵馬親統前去遏剿﹐務期成功。」兵部乃請於上﹐詔所議事情還行與楊一淸著再加審處﹐奏請定奪。於是牙木蘭差人來請和。因九疇前恨﹐復用反問﹐稱前日入寇非我本意﹐乃內附夷人沙的納等傳陳都堂命使之來而許之賞。時在朝有受番賄爲之構九疇者﹐故唱此言﹐以騰播於內。未幾﹐楊一淸召入內閣﹐以尙書王憲代之。楊一淸奏稱﹕「看得兵部所議﹐蓋知虜患之難測。恐兵糧之不繼﹐故𨿽不敢遽爲通貢之言﹐以拂眾論﹐亦不能終主絕貢之議﹐以貽後艱。今甘肅地方兵馬寡少﹐錢糧空乏﹐已且未治﹐何以治人﹖合無仍行新任提督尙書王憲再爲審處。」王憲乃移檄遣撒馬兒罕貢使疊力迷失等賫往﹐諭番酉悔過服罪﹐獻還哈密城池﹐送還搶去人畜﹐方爲奏請。六年﹐諸議禮臣桂萼﹑方獻夫﹑霍韜﹑張璁先後上言「哈密不靖﹐本由彭澤。澤之得召用﹐由楊廷和曲庇澤也。乞急用王瓊以寧西鄙。」時因天變﹐求直言。錦衣百戶王邦奇疏曰「正徳年來﹐巡撫都禦史彭澤不卹邊備﹐淩虐官軍﹐侵克糧價﹐自昔至今﹐遂爲通例。又兼賞罰不明﹐人心失望﹐擅自差人輕出外國講和﹐懷姦邀功﹐開啟邊釁。致便番夷占據哈密﹐侵犯甘肅一帶地方﹐搶掠求索﹐貪得無厭。而彭澤又乃大失恩信於番夷﹐因而蹙國喪師﹐大貽邊患。然夷酋始輕中國之兵。副使陳九疇又乃拘執夷使﹐激啟邊釁﹐止知斬馬黑麻一人於南門﹐不顧失陷官軍於無算也。前任兵部尙書王瓊深爲隱憂﹐特有救正之舉﹐又被權姦朋黨互相救援﹐止將彭澤等輕賜罷斥降發﹐其餘重大罪惡俱被影射不究。殆至新政之初﹐正當顯戮遺姦﹐昭示國法可也。豈意彭澤倚恃權姦大學士楊廷和心腹門生﹐謀同陳九疇﹑李昆預先奏辦﹐輕騎便衣﹐深入城境﹐賫送囑買楊廷和。會盟結黨﹐誓以死生﹐意欲扶同誤國。佐使楊廷和將寫亦虎仙攛入詔書﹐假威擅柄﹐致將寫亦虎仙監故﹐其餘各夷俱被決斬。前者二次甘肅之亂﹐生民塗炭之苦﹐蓋由先年公論不明﹐及殺寫亦虎仙等之誤﹐啟地方之禍。後蒙特命尙書金獻民總督徵剿﹐本官自恃寵威﹐不盡忠節﹐卻以重大責任視如兒戲﹐詐言有病﹐在途遷延﹐遙寄蘭州。朝夕邀會彭澤﹐作樂飲酒﹐不顧彼處人民塗炭之苦。遠望甘肅千里之外﹐束手觀聽﹐不究一方之久探﹐聽回夷搶擄遂志﹐滿瞄而歸。又奪他人擒斬達賊之功﹐奏爲徵進回夷之捷﹐冒授蔭賞﹐下及童僕。況土魯蕃前者侵掠中華﹐如蹈無人之境﹐志滿意遂﹐方才從容回還。去歲前夷仍復又來搶掠﹐彼處巡按奏報逾常﹐困圍邊將﹐地方極苦﹐人民倒懸﹐十分緊急。若不再爲奏聞﹐處置縱玩﹐夷醜得志﹐將來之害不止於河西一帶地方﹐而謀侵中國之患難保必無。若不速將楊廷和﹑彭澤等明正誅戮﹐無以消弭災異。爲照忠順王拜牙卽自作不靖﹐棄國逃走﹐遠避絕域﹐年久不還本國﹐所以中國失守﹐而生民節年被其塗炭。幸賴先任總制都禦史楊一淸忠誠體國﹐潛消禍亂而威鎭夷醜﹐斂迹遠遁﹐承平歲餘﹐莫敢侵犯。但犬羊之性詭詐莫測﹐不可必其一定。及查弘治六年﹐土魯蕃王阿黑麻先遣大頭目寫亦滿速兒等四十餘人進貢﹐比因阿黑麻復擄忠順王及金印去訖﹐又來犯邊。多官奏聞﹐上命將夷使滿速兒等四十餘人安置廣西﹑福建﹐及閉關絕貢﹐累犯邊陲不息。至弘治十年﹐計五年之久﹐方才悔過入貢。仍將忠順王及金印來歸﹐求取寫速兒等。多官奏取滿速兒等付給甘肅﹐自此河西始安定也。正當居安慮危﹐勿待臨渴求泉﹐亦緩不濟事矣。先年之滿速兒尙存﹐今之虎仙等俱斬矣。誠恐醜夷求而無人﹐亦得藉口稱怨﹐遺患地方爲害。臣於嘉靖四年十月十九日備奏前事﹐節奉旨該衙門知道。兵部職方主事楊乃奏內姦臣楊廷和之子﹐被其阻滯﹐壅蔽彌縫﹐不與施行。今奉敕修省﹐求治彌災﹐再陳愚忠﹐以弭災變。一面速敕法司﹐將聞釁啟禍誤國姦臣明正典刑﹐以謝邊民之忿。及壅蔽忠言主事楊﹐量爲罰斥﹐以弭災異。」詔下兵部議﹐不許回護。刑部尙書胡世寧疏曰「夫土魯蕃變詐多端﹐善爲反間。其欲附城﹐屬達使之激變﹐則稱哈剌灰﹑畏兀兒稍書交他來﹔其欲間我謀臣﹐使之受罪﹐則稱壞事的都是陳都堂﹑沙的納﹔欲彼番使得通內間﹐則稱王子因見殺撒者兒虎仙父子﹐故來報仇。夫自嘉靖二年十月進獅子﹐夷人已遞番文﹐開稱番酋要動人馬﹐定來甘肅。則其造意通謀已久﹐豈爲殺三人報仇﹐亦豈爲陳都堂及哈剌灰﹑畏兀兒使之然也﹗其恐我復結瓦剌爲之後患﹐則言七八月裏領著瓦剌達子﹐還要往漢人地方﹐後竟不來。其變詐何可信也﹗自正徳六年得送回伊弟眞帖木兒﹐因在甘州住久﹐深知風土好過﹐卽起逆心﹐要來侵犯。正徳九年﹐卽要插旗甘州城門上。十年六月﹐陳九疇方到肅州。十一年﹐彼自以原許段子不曾與足﹐及拘畱番使爲名﹐興兵入寇﹐豈因陳九疇也。其先三取哈密城池﹐皆以哈密姦回爲之內應﹐乃漸置姦回虎仙等親黨﹐買房久住肅州城內。又節差番使斬巴思等來探消息﹐爲通書信。一旦擁兵逕至城下﹐各回潛置兵甲﹐圖爲內應。使非陳九疇奮身不顧後患﹐卽將各回監故打死﹐而又近遣屬夷卻其營帳﹐遠交瓦剌﹐搶其城池﹐彼聞變內顧而還﹐則肅州城池難保無虞。臣以爲臣之有勇知兵而忘身爲國者﹐無如九疇。固彼番酋之所深忌而欲殺也。惜其後信僚屬之公移﹐輕聽姦回之捏報﹐而妄奏番酋及牙木蘭之殺﹐則其罪有不免耳。王邦奇奏其因殺夷使激起邊釁﹐又言二次甘肅之亂﹐由殺虎仙等之誤﹐蓋彼武夫輕信﹐惑於流言﹐爲彼內間耳。至於通貢一節﹐則其後事難料﹐前事可徵﹐弘治四年﹐因其虜去忠順王陜巴﹐不服撫處﹐奏準絕貢。十一年﹐因見器用缺乏﹐諸夷歸怨﹐方才悔過﹐送還陜巴。嗣後通貢不絕﹐地方騷擾亦不絕。而反間內應﹐絡繹於京師﹑甘肅之間。馴至十一年曁嘉靖三年﹐二次大舉入寇。今奏準絕貢又三年矣。祗聞來求不聞侵犯者﹐豈有力有餘而心不欲也。蓋亦懲前二次他只丁之被殺﹑瓦剌諸夷之爲其後患而長慮卻顧也。今廷臣議者﹐以有備爲長策﹐以通貢爲權宜﹐其言誠是也。臣愚欲乞聖明﹐特與輔臣熟議﹐今後哈密城池照依先朝和寧交﹐捨置不問﹐而惟責彼番酋恭守臣節﹐再無侵犯。一二年後方許入貢﹐或止通互市﹐仍納其貢。其市皆不許多帶人眾﹐淹畱歲月。則我之邊城驛遞供費可省﹐而得專事邊儲。我之謀臣勇將反間不虞﹐而得盡心邊事矣。﹝是秋﹐土魯蕃酋虎力納咱兒糾侵肅州。遊擊將軍彭浚﹑兵備副使趙載禦之退去。時張璁﹑桂萼必欲論九疇死﹐並罪廷和。﹞上有旨﹐金獻民閒住﹐九疇逮獄﹐下三法司議。兵部尙書王時中會同刑部尙書胡世寧等勘問九疇等事情。具疏曰「虎仙父子深姦巨蠹﹐外通哈卽賣國﹐內結錢寧亂政﹐心迹姦詭﹐死有餘辜。及查王邦奇假建議爲名﹐牽引浮泛﹐復圖進用。該兵部題奉欽依降錦衣衛總旗﹐別難再議外﹐臣等議照政令莫大於刑賞﹐功罪在論其重輕﹐功之大者或可以贖罪﹐罪之輕者亦難於淹功。若乃功罪相倫﹐自亦情法有在﹐或無功而罪本輕﹐亦又有罪而事已結﹐俱不能一律而論。如陳九疇叨領邊寄﹐舉措乖張﹐先後啟釁招尢﹐罪固已重﹔兩次折衝禦侮﹐功亦爲優。又輕聽回達之捏詞﹐濫報番酋之眞死﹐事𨿽出於傳聞﹐情尢涉於妄誕。金獻民仰承重命﹐提督西徵﹐調集三邊之軍馬﹐振揚全陜之威聲﹐未足稱勞﹐掠取他人之功次﹐妝成同事之捷音﹐何可冒蔭﹖且連參隨人員俱各濫升職俸﹐𨿽恩典出自於上﹐而辭受有負於初。再照彭澤彼時經略未成底定﹐因而致貽後患﹐罪有明案﹐緣曾撫回金印城池﹐旣而回夷隔年入寇﹐功似可言。李昆﹑許宣﹑史鏞﹑蔣存禮前後功罪與九疇相連﹐原情各有差等。張忠﹑杭雄始終往返﹐與金獻民一時具奏﹐論法不宜異同。先任都指揮王輔開報傳聞番酋之死﹐以致鎭巡輕忽﹐會奏之虛﹐委屬有違。盧問之初以預防生變爲心﹐仍將應死夷囚擅決﹐亦非相應。以上各官俱合究治﹐但彭澤及陳九疇先經會問﹐題奉欽依爲民。李昆已降副使﹐復起用﹐又降左參政﹐與彭澤俱致仕。許宣﹑史鏞﹑蔣存禮亦經參提發落。合候命下之日﹐先將杭雄革去見任﹐與張忠俱候陳九疇﹑金獻民問明之日﹐奏請定奪。彭澤罪犯與李昆﹑許宣﹑史鏞﹑蔣存禮先已問結﹐似宜量處﹐臣等擅難定擬。及照董文忠𨿽故﹐與金獻民﹑張忠﹑杭雄子侄等項冒授蔭升﹐並一切參隨人員﹐凡未至地方﹐混得濫升俸級﹐行委科道官會吏部主事從公逐一淸查﹐奏請定奪。並先年斬獲回夷中間未升功次人員﹐仍催促勘報﹐以憑升賞。臣等切念甘肅爲中國右臂﹐土魯蕃實禽獸與鄰﹐變詐反復﹐乃虜寇之故情﹐功罪相尋﹐亦邊臣所難免。仰惟皇上恩威信義﹐昭示無遺﹐蕞爾小醜﹐納款有日。伏望普弘天地之度﹐丕昭日月之明﹐俯念各官曾效惟勞﹐早賜宸斷。俾法司遵照議擬﹐上請施行。務嚴夷夏之大防﹐永存古今之治體﹐則徳威所及﹐四夷無不畏服。」上詔﹕「各官功罪﹐你每旣會議分別輕重等第奏來。陳九疇行事乖張﹐招尢啟釁。以致回賊深入﹐殘害地方。又妄報打死番酋﹐好生欺罔。難照常例﹐著兵部定發極邊衛分充軍。彭澤𨿽經黜革﹐後又朦朧起用﹐還革了職﹐照舊冠帶閒住。杭雄與張忠俱待金獻民提到問明之日﹐奏請定奪。各官子侄冒受蔭升官職俱革了﹐其餘參隨人員功次﹐還著科道官會同兵部委官從公逐一淸查﹐具奏定奪。李昆﹑許宣﹑史鏞﹑蔣存禮﹑董文忠各降二級。」已而起王瓊爲兵部尙書﹐代王憲。瓊疏曰「臣蒙恩起用﹐提督三邊。自入關交代以來﹐查得黃河套內賊情卽今稍緩﹐惟有土魯蕃夷情未寧﹐急當議處。臣歷考往事﹐正徳八年以前﹐土魯蕃𨿽嘗虜殺忠順王﹐朝廷亦嘗拒之而不遽絕其貢﹐直嘗在我﹐曲嘗在彼。而彼又不知我邊之虛實﹐未嘗提兵一至沙州近邊寇掠﹐況敢窺肅州之門戶﹖彼時朝廷處之旣得其宜﹐守臣又不敢任情恣肆。𨿽或時與哈密構釁﹐曲自在彼﹐旋復底定。自正徳十年以來﹐執政者昧於經國之圖﹐引用非人﹐相繼壞事。旣增幣約﹐自失信義﹐又淫刑殺降﹐大失夷心。直反在彼﹐曲反在我。肅州之敗﹐甘州之慘﹐由我致之﹐不可獨咎土魯蕃也。此時使甘州守臣卽能如楊一淸之義度量時勢﹐曲爲撫處﹐盡遣他國貢使出關﹐奏發羈畱哈密﹑土魯蕃貢使回歸本土﹐而又諭以前守臣壞事之意﹐使等分任其咎﹐土魯蕃必翻然悔罪﹐照舊通貢﹐不待至今日屢廑九重之慮矣。柰何守臣之計不能出此﹐漫謂土魯蕃服而又叛﹐去而復來﹐非信義之所能結。往往大言以張虛名﹐不顧醞釀漸成實禍。旣將已經奏準遣還夷人自今不放﹐又將新貢夷人羈畱肅州﹐自謂使之進不得貢﹐退不得歸﹐操縱在我以懾其驕悍之气﹐蓋止知泥古欲絕其入貢之路﹐而不知度今不能絕其入寇之路也。前此土魯蕃令牙木蘭來沙州住坐﹐乞放出進貢夷人帶回賞賜﹐彼卽退還哈密城池並搶去人口﹐在我自當推赤心置其腹中﹐許之可也。而守臣乃以爲未有悔過輸誠實迹﹐令其將先年搶去人口頭畜盡數送還﹐及將教唆犯邊首惡綁送甘州﹐又令其訪取忠順王的派子孫承襲。凡此皆自示以疑而又責以難從之事﹐教之使不得和也。自嘉靖三年犯邊後﹐至今三年矣﹐議者執持兩端﹐含糊展轉﹐迄無定諭。卽今土魯蕃因牙木蘭住沙州二年﹐不得通貢﹐遂聽讒言﹐疑其與中國通﹐欲並罕東等頭目誅之。牙木蘭等懼﹐今年四月急率其部落五千餘眾歸附。甘州守臣不得已納之﹐是又一大變矣。自土魯蕃兩入甘肅﹐肆行殺掠﹐未遭挫損﹐彼固已有虎視河西之意。而關外赤斤﹑苦峪﹑曲先﹑蒙古﹑罕東諸衛昔爲肅州藩籬者﹐盡皆逃散避難入關矣。萬一土魯蕃怨牙木蘭之薄己﹐捲土重來﹐我之邊備廢壞﹐又值天旱米貴﹐不審守臣能使必不得飲馬於黃河否也﹗臣言至此﹐實可寒心。議者又謂𨿽前守臣啟釁壞事﹐然彼旣犯順深入﹐在我不可含忍許和﹐示彼以弱﹐自損國威。亦不必深咎前人之失﹐以快民志。臣愚以爲不然。昔唐徳宗時宰相元載擅權誤國﹐嘗害李泌。載誅﹐李泌代之﹐勸徳宗北和回紇﹑土番。徳宗念陜州之恥不肯。泌言回紇不足怨﹐向來宰相爲可怨。徳宗從之。遂與通和。史臣謹書之﹐未嘗以李泌爲訐短報仇也。是時藩鎭專兵﹐疊起叛亂。陸贄勸徳宗下詔罪己﹐遂收人心。史臣載之以爲萬世美談﹐亦未聞譏陸贄恕藩鎭之惡歸咎人主也。其後李希烈僭號稱帝﹐𨿽出於贄之所不料﹐而大義無損焉。蓋曲直不辯﹐處置失宜﹐則無以服叛臣之心。時勢不審﹐率意妄行﹐則無以爲善後之計。臣愚知之熟而慮之審﹐臣願陛下以臣所言﹐下兵部會官急議。如果可采﹐準令將土魯蕃﹑哈密羈候夷人及近日差來見在甘州夷人﹐先準放回﹐未去夷人各帶原領賞賜﹐盡數驗放出關。仍曉諭緊要頭目說稱﹐如今朝廷已知都禦史陳九疇等壞事﹐都加罪了。又知你土魯蕃屢次投遞番文﹐初意要搶把巴﹐反達甘州邊上﹐遇官軍廝殺﹐原無侵犯甘州之意。今赦爾罪﹐各起夷人俱準發出。爾土魯蕃先年搶去見在人口送還﹐死亡了的罷。將看守哈密城頭目取回﹐聽哈密自在彼處住坐﹐作急具番本賫到甘州﹐交與鎭守官轉奏。不必等候回報﹐就將爾後來進貢夷使起送赴京進貢。其先擬要將首惡綁送等項難從之事﹐今次曉諭不必該載。其牙木蘭等旣以投降﹐理不可殺。聽臣等斟酌用爲間諜﹐從宜施行。以後事或有變﹐直在於我﹐另爲議處﹐庶不失誤機會。」上詔﹕「所奏明白周悉﹐足見籌邊至意。先年失事之人﹐已都處治了。聽爾從宜處置﹐務要內安外攘﹐以靖地方﹐副朕簡任。」瓊在河西﹐反彭澤所行事。八年﹐土魯蕃貢獅子﹐夷人至﹐乞歸哈密通貢。瓊又奏言「土魯蕃歸我哈密﹐乞令失拜煙答子米兒馬黑木守哈密。貢使二十四人遣入京。放歸羈畱各番貢使男婦凡千人﹐安插沙州。土巴帖木哥部夷五千四百人於白城山﹔哈密都督吉孛剌部夷於肅州東關﹔赤斤都督掌卜達兒子鎖南束於肅州北山金塔寺﹔罕東都指揮枝丹於甘州南山。時胡世寧爲兵部尙書﹐欲專守河西。謝哈密﹐無煩憊中國。霍韜上議亦必欲復哈密。下兵部議。世寧言「昔太祖建北平行都司﹐去境四百里﹐而文皇畀之兀良哈。文皇郡縣交﹐而宣宗棄之安南。哈密非大﹐寧交比﹖況其初封忠順王爲我外藩者﹐乃元遺孽。永樂二年封﹐三年卽故﹐立其兄子﹐未幾卽絕。而彊立非其子孫者嗣之﹐蓋嘗三立三爲土魯蕃所虜﹐乃叛我卽戎﹐及勞中國。臣竊以爲此與國初封元孽爲和寧王﹑順寧王﹑安定王者等耳。安定王又在哈密之內﹐近我甘肅﹐今亦不知其存亡。何獨以一忠須王故耗我金幣﹐疲我士馬﹐窘我財力﹖」議禮諸臣不聽﹐竟從瓊言。世寧又言「牙木蘭本歸正人﹐非叛虜者﹐唐悉怛謀事可鑑。」遂畱不遣﹐然哈密竟爲土魯蕃所據。瓊所安插諸衛夷落皆爲土魯蕃所逐﹐失其故土。住牧河西塞上。北虜盤窟西海﹐瓦剌結巢北山﹐河西三面皆有寇盜矣。明年﹐滿速兒遣虎力奶翁及天方諸夷使貢方物﹐又索牙木蘭。諜言諸番要約﹐俟虎力奶翁歸復侵肅州。會虎力奶翁歸道病死。瓦剌又攻土魯蕃。我亦有備﹐稍得休息。而來降人哈六刺言﹐番酋欲以哈密城與都督米兒馬黑木母管理。兵部固請許其通貢﹐著令三年或五年爲期。夷使𨿽多﹐十二入京﹐余畱塞上。是後河西守臣防禦羌胡﹐不暇及西鄙事。土魯蕃竟並哈密﹐但其進貢。哈密亦附名以來耳。按土魯蕃與哈密二傳其事互見﹐故有彼詳此略者。但哈密本傳謂其稍得自立﹐而此則言並於土魯蕃。蓋因王瓊撫處之後﹐𨿽稱土魯蕃已奉約束﹐還城印﹐而實則虛言欺我耳。時已厭兵﹐始求完事﹐故傳亦因之云耳。要之哈密之守與否﹐不足爲中國利害。卽今四五十年來﹐哈密無封。各夷自貢﹐未見其爲患也。則前日之紛紜﹐豈不空費兵食於無用之地。要在謹其備禦﹐來則不拒﹐去則不追﹐斯爲長策乎哉﹗十二年﹐先是番使馬黑麻﹑虎力奶翁等謝恩進貢。住肅州東關。鎭守太監陳浩﹐令家人王洪與番使買貨物﹐不給價值。至京﹐番使於兵部前遇見王洪﹐拿告禮部﹐送司審。據王洪口供﹕「於嘉靖十年八月內﹐夷人奶翁等在肅州地面與軍民人等交易﹐是陳太監分付與伊買馬等項﹐委果得過馬五匹﹐並玉石一塊﹐不知斤兩﹔鐵角皮二十張﹔捨力孫皮二十張﹔銀鼠皮一百二十張﹔鎖袱一段﹔撒哈剌一段﹔鎖子葡萄大小共四斗﹔西羊布一疋。說到甘州與伊價銀。後洪只在肅州居住﹐不知陳太監到甘州曾否還伊銀價。」據此﹐除將王洪責令中兵馬司牢固監候﹐並願與同監夷使二名虎兒班﹑把巴撒力俱取收管外﹐案呈到部。禮部尙書夏言疏曰「中夏之待外夷﹐界限貴嚴﹐所以古者大夫無境外之交。本朝法例有索取之禁﹐所據前項夷人到邊﹐凡我守疆之臣﹐一言不可與之潛通﹐一錢不可與之私易。況賈胡尙利﹐易啟戎心。今太監陳浩受朝廷邊方重寄﹐乃敢違法貪黷至此﹐不惟取侮外夷﹐抑已敢犯重憲。但本夷輒擅拿人﹐全無畏忌。王洪應口供認﹐無復辯詞。中間或有隱情﹐未可逆測。但裔夷訟中國﹐事關大體﹐合當從重明白議處﹐旣不可墮外夷之計以損國威﹐亦不可失遠人之心以召邊釁﹐又不可縱邊臣之貪以屈國法。且據通事人員譯知﹐虎力奶翁等口稱欲聲冤闕廷﹐要求明白﹐恐亦未可諉之查勘可以杜結。況此夷今在輦轂之下﹐尙爾跋扈憑陵﹐若回至甘肅地方﹐事情不明﹐夷心不服﹐則二三邊臣豈能控制驅遣﹖臣等以爲此事在朝廷當大有處分﹐方保不害治體。乞賜宸斷﹐敕差法司錦衣衛堂上官各一員﹑給事中一員﹐前往甘肅地方﹐會同總制官﹑巡按禦史作急勘問。若夷使奶翁等所奏俱實﹐將各官所得夷人原物盡行追給明白。仍量調人馬將一應進貢夷人防送先行﹐督令出關﹐務在起程回國去訖﹐勘事官方許回京具奏請旨。然後將有罪人員從重處治。如此庶夷情早得明白髮遣﹐不致逗畱縱肆。而朝廷令嚴法重﹐亦足以服遠夷之心矣。」上從之。自後邊臣不敢私取番物﹐番人貢不絕至今。其山川曰靈山﹝羅漢削髮涅盤之所﹞﹐曰貪汗山﹝夏亦積雪﹞。其產俗與火州同。●卷十五西戎◎赤斤蒙古赤斤蒙古﹐戰國時月氐地﹐秦末漢初屬匈奴。武帝時爲酒泉﹑惇煌二郡地。晉屬晉昌郡。西涼置會稽﹑廣夏二郡。後魏增置長樂郡﹐屬瓜州﹐後屬惇煌郡。唐初屬瓜州﹐廣徳後沒於吐蕃。宋時爲西夏所據。元時爲瓜州﹐地屬沙州路。本朝永樂二年﹐故元韃靼丞相苦術子塔力尼等率所部男女五百人來歸﹐詔建赤斤蒙古千戶所。賜誥印﹐尋升衛﹐以塔力尼爲指揮。十一年﹐遣其部下鎖南吉利刺等至京﹐獻擒獲叛虜老的罕等。上悅。厚賞勞之。旣而塔力尼卒﹐其子且旺失加襲職。宣徳以來﹐每歲貢獻不絕。正統間﹐赤斤蒙古及罕東等衛番族相結恣肆抄掠﹐至彊劫總兵官進貢馬駝。都禦史馬文升時參贊甘肅軍務﹐乃率將士討之﹐盡得其酋首梟示。又擒其僞初王鎖南並妻子﹐械送京師﹐自是番人不敢近邊。成化二年﹐兵部奏﹕「哈密地方被北虜加思蘭侵掠﹐忠順王母率屬避居赤斤苦峪。今北虜已退﹐宜敕王母復還哈密舊地﹐收其眾以衛邊塞。」詔可之。十三年﹐都督僉事王璽等於赤斤苦峪築城﹐復立哈密衛。令罕愼居之﹐且賜以布帛米糧﹐分給土田及牛具谷種。先是蒙古衛部落原在赤斤苦峪﹑王子莊﹑扇馬城﹑大艸灘等處地方住牧。自鎭南數被黃達子搶殺﹐乃帶印並部落來肅州南山卯來河泉地方住牧﹐離肅州城一百里。其餘部落自正徳八年以後﹐屢被回賊搶殺﹐俱各投來州來臨縣城四頃堡住牧﹐離城五里。又在迆北金塔寺住牧﹐離城一百二十里。正徳十年﹐土魯蕃聲言侵犯甘肅。先至赤斤等處搶掠人畜千計﹐及虜其銅印以去。後總制彭澤撫賞﹐乃將赤斤銅印送還。嘉靖三年﹐土魯蕃又驅蒙古衛入寇。七年﹐土魯蕃求貢。兵部尙書王瓊議招之﹐又欲撫馭散亡屬番﹐以安邊境。乃令遊擊將軍彭浚同撫夷官指揮劉云往審其部﹐查得蒙古衛都督三員﹐俱未襲﹐一員賞卜達兒掌印﹐故原授職敕書被察臺搶去﹐其子鎖南束見收。曉諭敕書一道﹐其二員敕書收貯。都指揮使三員﹐俱未襲﹐其原授職敕書被賊搶去﹐二道惟存其一。都指揮僉事三員﹐俱未襲﹐敕書被賊搶去﹐亦存其一。指揮同知五員﹐俱未襲﹐敕書收貯﹐亦失其一。指揮僉事五員﹐俱未襲﹐敕書收貯。正千戶二員﹐俱未襲﹐敕書收貯﹐亦失其一。各部下男婦共一千餘人。王瓊乃上疏曰「臣會同鎭守太監張洪﹑巡撫唐澤議得我聖祖神宗﹐受天明命﹐奄有萬方﹐威制四夷﹐罔不賓服。其在西夷﹐因其種類﹐建衛授官﹐鑄降印信﹐俾其統束部落﹐歲時朝貢﹐以示羈縻。自肅州至於哈密千五百里之間﹐赤斤蒙古﹑罕東左等衛番夷﹐其初俱能睦族﹑自保﹐厥後本類自相讎殺﹐部落遂漸離散。哈密之西﹐惟土魯蕃一種最爲彊盜。外阻天方國﹑撒馬兒罕諸夷﹐制其出入﹔內壓哈密﹑蒙古﹑罕東屬番﹐聽其驅使﹐侵擾吞並﹐假道脇援﹐莫敢不從。今哈密夷人尙有住本城者﹐惟掌印都督奄克孛剌逃難內奔﹐終於肅州﹐二子承襲﹐不敢復從。蒙古罕東衛節年避害歸附﹐至今盡失故土。曲先衛歲久年遠﹐徒聞脫啼之名。罕東安定﹐族亦離散﹐阿端莫知其處。卽今肅州西北﹐千五百里之境已無人煙。論者謂諸番內徙﹐土魯蕃自今入寇無援﹐實爲中國之利。又謂肅州孤危﹐羣夷環遠﹐恐有意外之虞。長顧卻慮﹐惟逐回故土﹐乃爲正理。但諸夷之畏土魯蕃如蹈水火﹐勢難彊逼。使其可彊而歸﹐則必外附彊番﹐又如昔日大爲邊患。所以節年守臣議欲權宜安插﹐實非得已。今勢旣變﹐須有處變之術﹐馭撫得宜﹐方保無虞。乞敕兵部會官再議﹐如果無別長策﹐暫準臣等前議﹐照舊安插。仍乞降敕一道﹐賫赴整飾兵備副使﹐並分守肅州將官奉行遵守。輪遣邏卒偵諸番之動息﹐以防姦宄。嚴謹疆界﹐禁各族之交侵﹐以除竊盜﹐務使恩克懷柔﹐威能彈壓。夷情撫定﹐地方底寧﹐賞以酬勞﹐國典具在﹐自常舉行。如或視爲泛常﹐輕忽失處﹐致有疏虞﹐亦難辭責。再行陜西行都司查勘。各衛所夷人自相保勘﹐照例起送赴京襲職。中間貧難不能赴京者﹐該道查無違礙﹐許令各夷順賫保結公文﹐代領敕諭﹐回日送行都司交與承襲。如此使各種番夷悉得承繼祖職﹐一則不忘祖宗羈縻成法﹐一則便於今日控馭。外侮可禦﹐邊境可寧。上從其議。自後俱得保襲前職﹐朝貢至今無異。其山川曰白山。其產麩金﹑鼓礬﹑岡砂﹑肉蓯蓉﹑胡桐律﹝虫食其樹而沫下流﹐俗名胡桐淚﹐可以焊金銀﹞﹑緊呈艸﹑柏脈根﹑沙棗﹑駝。其域東抵肅州衛﹐四百三十里﹐西去古沙州﹐一百八十里。◎安定阿端安定阿端東爲罕東﹐北抵古沙州﹐其地廣袤千里。本朝洪武七年﹐韃靼別部酋長撒裏畏兀兒安定王卜煙帖木兒遣使貢鎧甲刀劍。賜以織金文綺。命分其地爲四﹐給以印章。曰阿端﹔曰阿眞﹔曰苦先﹔曰帖裏。八年﹐置安定﹑阿端二衛。俱遣使朝貢。洪熙元年﹐安定與曲先各戕殺使臣﹐叛寇邊境。仁宗詔陜西都指揮李英﹐率番漢兵討之。擄安定王﹐俘其部落男女千餘人﹐駝馬牛羊十三萬﹐巢穴悉平﹐更立其長。天順三年﹐復遣使貢。初﹐安定衛始祖亦板丹原在西海迆南地方住牧。正徳七年八月﹐亦卜剌等大勢﹐達賊至西海﹐將安定王逐奔﹐部下番民殺盡﹐及將原授職敕書誥命金印牌並帳房頭畜擄去﹐奪占其地。本族人汪纏爾加逃往河州歸徳寄住。正徳十年﹐又還到西寧城扣謁兵備﹐守臣安插之。至嘉靖七年﹐尙書王瓊令撫夷官彭浚撫馭番族﹐得其原守墳塔國師藏卜哈巴與前汪纏等僧俗十名﹐令在迆北沙糖川離城七十里住牧。原奉敕書五道﹐見存阿端衛﹐不知其處。王瓊乃請令安定衛仍襲前職。上從之。自後漸得生息﹐朝貢至今。其俗馬乳釀酒﹐飲之亦醉。居無城郭﹐以氈帳爲廬舍。其產馬﹑橐駝﹑玉石。其貢鎧甲﹑刀劍。其城東至罕東白沙州。◎曲先曲先東抵安定﹐北距肅州﹐古爲月氐之地﹐乃西戎部落也。元時置曲先答林元帥府。本朝洪武四年﹐置曲先衛。以土人散西思爲指揮同知。正統二年﹐曲先酋黑麻遣指揮火丁等貢方物。其衛初在沙州七百里﹐因土魯蕃並西海﹐達子搶殺﹐逃往烏思藏地方。牙木蘭八歲時﹐爲土魯蕃所搶。及長﹐爲土魯蕃頭目。其兄脫啼娶帖木哥妹﹐收掌曲先衛印信﹐部下二百餘人依帖木哥等沙州住牧。帖木哥等後投肅州﹐脫啼乃往南尋本族﹐後亦無蹤迹。牙木蘭在土魯蕃用事﹐甚見寵信﹐常令兵攻哈密﹐擒王奪印﹐占其城。兵部尙書馬文升請命甘州守臣襲之﹐調罕東兵爲助﹐刻會於肅州嘉峪關外。罕東失期﹐牙木蘭知故先遁。甘州將無功而還。後牙木蘭屢奪占哈密城印﹝詳具哈密傳中﹞﹐兵部議絕土魯蕃﹐不許通貢。土魯蕃乃復乞貢。又以事疑牙蘭交通中國﹐逼逐之。嘉靖七年﹐牙木蘭乃擁帳三千﹐與罕東衛帖木哥﹝卽兄娶其妹者﹞及土巴等來投肅州求降。上命總制三邊兵部尙書王瓊撫處。敕曰「近該兵部覆題﹐該甘肅鎭巡等官及先任提督尙書王憲各奏﹐土魯蕃酋先年擁眾侵犯甘州﹐殘害地方﹐節該守臣具奏閉關絕貢。近乃遣使求貢﹐姦謀叵測。夷酋牙木蘭等本曲先部落﹐叛附土魯蕃﹐爲彼心腹﹐侵軼我境。今與帖木哥﹑土巴等各稱被土魯蕃逼害﹐率眾投附。有無別項蓄謀﹐亦難逆料。各官欲照先年事例﹐安插居住﹐以示懷遠之道。但又稱爾新任提督﹐前項事體重大﹐未審意見有無相同﹖今特命爾親去甘肅地方﹐會同鎭巡等官再加詳處。仍多方用心﹐查審各夷是否被逼投附﹐有無別蓄姦謀。若果勢窮求生﹐傾心歸向﹐先將各項人口查驗明白﹐各照所擬地方分散安插。應給口糧﹑牛具﹑地土﹐查照先年事例斟酌施行。量將城池修築﹐以便防守。分族居住﹐使其自相親睦。仍選差的當官員不時曉諭﹐令其安分守法﹐自爲生理。不許專恃官糧供給﹐及在彼生事﹐擾害地方。彼處地方虜情不一﹐尢須督領﹐令大小將官整飭士馬﹐振揚軍威。一切邊備武備﹐務要朝夕戒嚴﹐不可時刻怠慢﹐以防意外之患。朝廷以爾才識素優﹐練達邊務﹐故玆委托。爾須殫心竭力﹐規畫修舉﹐其幹礙夷情必與鎭巡等官計處停當﹐應施行者徑自施行﹐應奏請者具奏定奪。敕內該載未盡者﹐聽爾從宜區處。毋恃己見﹐務稽眾議﹐使邊鄙寧謐﹐朝廷無西顧之憂。斯爾之能﹐爾其欽哉。」於是甘肅兵備趙載會同分巡西寧李淮﹑遊擊將軍彭浚共議稱﹕「牙木蘭原系我曲先衛屬番﹐自幼搶去與土魯蕃作爲謀主。今逼投附﹐置之甘肅。平居防其捕逃﹐寇來防其內應。𨿽云投降﹐其妻子兄弟尙在彼中﹐難保全無反覆。必須或徙居內地﹐或轉發別邊﹐方爲良便。縱使土魯蕃將來求討﹐原不系彼回夷。我之舊屬﹐今歸一我﹐名正言順﹐亦可塞其求請。」王瓊乃疏謂﹕「牙木蘭原同帖木哥等前來歸附﹐本當與帖木哥等一例安插﹐但恐復回沙州﹐又爲土魯蕃所制﹐意外生變。若欲安置遠方﹐又恐阻絕以後夷人不肯降附。請將牙木蘭並其僕妾差人伴送赴京﹐查照永樂年間山東靑州等處安插夷人事理﹐議擬安插。或徑差人伴送延綏鎭巡官處﹐發楡林衛收充旗役﹐給撥月糧營房﹐隨軍殺賊﹐或別有處置。」翰林院學士霍韜疏曰「牙木蘭者﹐土魯蕃腹心也。擁帳三千﹐稱降於我。然在牙木蘭則曰未降﹔在土魯蕃書則曰不知彼去向。以事理觀焉﹐豈有擁帳三千遠來款塞而土魯蕃不知者﹖安知彼非詐降以餌誘我耶﹖他日犯邊﹐則曰我納彼叛人﹐彼來報復也。又曰我不歸彼叛人﹐故彼不歸我哈密也。則哈密永無興復之期矣。牙木蘭之降也﹐廩餼口食仰給於我﹐費已不小。猶曰羈縻之策﹐不得已也。若土魯蕃擁兵扣關﹐稱取叛人﹐將驅牙木蘭而與之耶﹖彼則詭曰降以投生也﹐今出則死而不肯去矣。將從而納之耶﹖臣恐爲內應而有肘腋之憂。土魯蕃擁兵於外﹐牙木蘭爲變於內﹐甘肅危矣。」上詔﹕「虜酋牙木蘭等乃我邊逋寇﹐彼番叛夷﹐近以投降爲名﹐帶來夷類見有二千之數。今又一擁許放﹐各起夷使數多﹐勞費之害﹐不言可知。意外之虞﹐不可不慮。況攘外必修內治﹐還通並寫敕著提督尙書王瓊及鎭巡官嚴督所屬﹐修飭邊備﹐整理兵糧﹐加謹防禦。奏內其餘未盡事情﹐悉聽各官從長議處﹐徑自施行。」時土魯蕃以探問貢息爲詞﹐勾引尾剌達子數千﹐乘夜抵肅州。遊擊彭浚﹑兵副趙載率屬番爪﹑沙等眾竟卻之﹐斬首奏捷。王瓊又奏稱﹕「土魯蕃悔罪﹐請照原議起送貢使赴京。興復哈密﹐以圖罷兵息民。」尙書胡世寧疏謂﹕「尙書王瓊大才通變﹐必有奇術轉危爲安﹐要非臣等常慮所及。再照詹事霍韜所奏﹐爲國遠慮甚切﹐而其查訪近事未眞。臣等逐一參詳﹐牙木蘭若原彼世臣﹐擁帳三千來降﹐輕納則後患委的難測。臣等昔亦與韜同此見也。今究其實﹐則牙木蘭乃我屬番曲先衛人﹐爲彼虜去爲之用事。今遣所遣使﹐主僕六人耳。偕來老弱男婦數千﹐乃白﹑瓜﹑沙屬番帖木哥之眾。是皆邊官﹐業已受之。而奏聞朝廷﹐初不之禁矣。今被窮迫無歸﹐而我邊撫處已定。近者回達入寇﹐彼已斬首級來報矣。更欲驅遣﹐彼無所往﹐勢將轉思爲仇﹐事變可虞。若或乘其饑疲﹐遂加撲滅﹐則又非聖明之仁也。當此之時﹐正當撫而有之﹐以招彼攜二而益我藩籬耳。然臣等自來反復思慮﹐惟欲固我邊疆﹐保我中國耳。至於興復哈密之事﹐則臣等綿力菲才﹐念初不及此也。臣等又竊料土魯蕃聲勢﹐其民皆安上飽食﹐不願入寇。其酋先倚二大將他只丁﹑牙木蘭統兵於外﹐而寫亦虎山等爲間於我中國耳。今他只丁已殺﹐虎仙等已誅﹐而牙木蘭又攜二來歸﹐其勢蓋亦漸弱。故欲發兵五百﹐近執牙木蘭等於瓜州﹐尙遑擬不敢而致其來歸。況今哈密以至嘉峪關一帶千五百餘里﹐其他先有罕東赤斤等衛原我屬番﹐被彼驅脇供饋接應者﹐今皆移徙中國。彼來所經空地千里﹐供饋無資﹐蓋其入寇比前益難。故今甘肅所憂不專在土魯蕃﹐而南有亦不刺﹐北有瓦剌﹐皆北狄驍勁。瓦剌又比土魯蕃離我頗遠﹐先時都禦史許進之入哈密城﹐陳九疇之退土魯蕃皆結彼爲援。今反被土魯蕃勾引來﹐此寇而得慣﹐則甚可憂也。宜敕邊臣無以能招土魯蕃入貢爲功﹐而以諸達在近難禦爲患。故今當以通番納貢爲權宜﹐以足食固邊爲久計。至於牙木蘭悔罪歸正﹐棄戎卽華﹐情亦可嘉。伏乞聖思量授一官﹐特賜寇帶衣服一套。其弟滿剌添兒與冠帶通事名色﹐跟來三四人俱充勇士食糧。使居甘州三二月﹐以耀彼國人而招懷來者。仍送來京居住﹐以審彼國俗而料我邊事﹐所益多矣。若欲安插延綏。則彼地方艱窘﹐而又逼鄰套虜﹐事或非便。必欲遠置隔絕﹐則惟遼東稍宜。均乞聖裁。」上詔﹕「牙木蘭情僞難測﹐不宜久畱彼處地方﹐著鎭巡官差的當人員並其家口押送湖廣鎭巡官處﹐取便安插回奏。」牙木蘭乃涉湖廣江夏﹐居鄂城﹐廣買田地﹐盛置宅業。爲東南一大賈胡﹐迄今殷富云。◎罕東罕東在赤斤蒙古南﹐肅州衛境之西南也。古爲瓜州地。本朝洪武二十五年﹐涼國公藍玉討逋寇祁者孫﹐追至罕東。欲縱兵深入取其地。將佐言「此虜負固已久﹐今猝然聞大軍深入﹐必如鳥獸散去﹐我兵𨿽眾﹐無所施力。莫若遣將招諭﹐以馬來獻。因而撫其部落﹐全師以還﹐揚威示徳﹐在此舉矣。」玉不從﹐遣都督宋晟等率兵至阿眞川。土酋哈咎等懼﹐先遁去。三十年﹐酋長鎖南吉剌思遣使來貢。命置衛﹐授指揮僉事。永樂二年﹐鎖南吉剌思同兄答力襲﹑酋伴奴奴等十六名貢馬。又令答力襲爲指揮使﹐奴奴爲指揮僉事﹐各賜冠帶文幣褚𦇤。自是每歲入貢不絕﹐聽命惟謹。成化九年﹐土魯蕃攻奪哈密城印。髙陽伯﹑李文等調罕東與赤斤兵數幹往苦峪關﹐喪師無功。土魯蕃益肆。弘治七年﹐土魯蕃遣將牙木蘭復占哈密。兵部尙書馬文升探知罕東有捷經可達哈密﹐授計於都禦史許進往襲牙木蘭﹐調罕東兵繼之。許進輕師至嘉峪關﹐罕東兵不至。牙木蘭亦先遁﹐進兵失利而還。自是土魯蕃入寇﹐每假道脇責罕東供應﹐達賊復時侵掠﹐漸至逃散。嘉靖初﹐協守甘州副總兵武振疏曰「查得亦卜剌等貳種達賊﹐自正徳三四年間被小王子大勢趕殺﹐前來甘肅地方西寧等處住牧﹐已經十有三年。其各賊首俱已戰沒﹐今其存者乃其部下弟男子侄人等﹐總其部落久住前地﹐不敢復歸。春夏則屯聚西海﹐趁逐水艸﹔過冬河凍則踏冰過河﹐搶掠洮岷等衛附近番族。其原來眞正達子不過三二千人﹐其餘俱系虜掠西寧﹑涼莊迆南及屬番罕東﹑安定﹑曲先等衛男婦﹐脇從跟同搶掠。若兵糧俱足﹐陜西﹑甘肅鎭臣督同兵備參遊等官﹐候明年黃河凍消﹐達兵復回西海﹐二三月間艸木長茂﹐馬匹瘦弱之時﹐查照先年宣城伯衛穎﹑巡撫吳琛大剿番賊方略﹐調選主客官兵俱於甘涼山﹑永莊浪﹑西寧等處攢槽餵養馬匹膘壯﹐一面密訪罕東等衛各屬番內乖覺的當通事﹐夷人結以恩信﹐質其妻子﹐與之誓約﹐事成重加賞勞﹐若透漏消息﹐致誤事機﹐定行重治。量給銀布﹐責令各取方便﹐分投出境﹐爲我間諜。徧將各衛各族屬番爲亦卜剌等賊虜去者﹐諭以爾我祖宗世守地方被他占了﹐父母弟兄姐妹兒女他都是爾仇人﹐今朝廷行文與鎭巡大臣多聚人馬要來殺他﹐爾須乖機各討方便﹐擒殺了他投降﹐明日官軍到來﹐你都是死﹐你若肯依我殺了他投降﹐他的家當頭畜都賞與爾。如果約會回報相同﹐更差各該撫夷都指揮等官分投前去罕東等衛﹐見在各族夷人諭以乘機並力﹐剿殺此賊﹐有功就將所獲人畜給賞。通約停當﹐擬定何日進兵﹐土漢官兵四面畢力攻圍賊營﹐命被虜番夷一舉內應。如有屬夷投降﹐預先選委指揮﹐每枝官軍各一員﹐量帶官兵於髙阜去處﹐豎立大白降旗﹐紀名驗收。仍嚴督旗牌官舍人等申明號令﹐不許官番兵爭功搶殺﹐違者大軍拿送鎭巡官重治。如此得人布置﹐決可成功。縱不能擒剿盡絕﹐必逃遁不暇﹐而屬番各族夷民可復故業﹐邊患可息矣。」后土魯蕃屢掠﹐罕東不能自存。其頭目帖木哥﹑土巴及都督日羔刺等奔肅州各處寄住。后土魯蕃一面求貢﹐一面同達子入寇肅州。遊擊彭浚率罕東屬夷戰卻之﹐賊北去。乃稱我每打聽進貢信息﹐就尋帖木哥來。王瓊疏請許土魯蕃入貢﹐興復哈密。尙書胡世寧疏曰「臣等看得土魯蕃變詐多端﹐求索無厭﹐自來侵犯我邊。惟見利則進﹐知難則退。朝廷禦之亦惟選將練兵﹐廣屯積谷﹐嚴夷夏之分以絕其內間﹐公賞罰之施以勵其外攘。遇彼來寇則殺﹐去奔勿追。間有窮迫而慕義來歸﹐則撫而有之﹐以爲我藩籬。納款而誠心來貢﹐則禮而待之﹐以施彼恩信。𨿽自古帝王及我祖宗所以安中國而撫四夷者﹐不過如此。近該提督等官奏令通貢﹐將原欲安置兩廣番使盡許放回。今貢使未多入關﹐而彼番又勾引瓦剌達子乘夜直抵肅州。若非遊擊將軍彭浚﹑兵備副使趙載謀勇相資﹐素有備禦﹐而臨時遇儆﹐又或私創九疇之禍。牿守通和之說﹐遲疑不敢發兵出戰﹐而又非得素撫屬番助斬賊首﹐則肅州城池必爲所破﹐而甘州以西五百里地方必皆難守矣。此閉關通貢﹐孰利孰害﹐不待智者而知也。乞敕王瓊務要爲國忠謀遠慮﹐力求興復哈密。善後之策﹐除前瓜﹑沙屬番帖木哥﹑日羔剌﹑土巴等原哈密遺民避禍來歸者﹐不許逼回哈密﹐驅置虎口﹐撒我藩籬﹐損我天子好生之徳。益彼夷虜入寇之黨外﹐其餘凡有才力堪以服眾﹐彼各夷願從立國者﹐及近彼他方各種諸戎有能共滅土魯蕃者﹐卽許爲忠順王﹐聽主哈密。悉從本官安處停當﹐可信其永爲不侵不叛之臣﹐而後奏請欽斷﹐給印封爵。臣等不敢輕議﹐亦不敢偏阻。其餘願附久住哈密遺民哈剌灰﹑畏兀兒及先今來臨瓜﹑沙屬番日羔刺等部下人眾﹐每家賞布一疋﹐頭目三人各緞一疋。諭以我天子恩徳萬里﹐差官來撫爾眾﹐救爾生命。其新附願歸原土﹐其不願不敢歸者﹐俱給牛犋種子﹐聽其趁時耕牧。爲築城池堅固﹐約以世爲我臣﹐不侵不叛。虜來近邊則堅壁淸野﹐使彼野無所掠﹐食無所資﹐不能一朝居。虜若寇我則爾出兵以牽其後﹐虜若攻爾則我出兵以解其圍﹐爾我相爲犄角﹐永保爾生。彼必感悅而世爲我藩衛。虜寇益少而邊圍益固﹐比之遠復哈密爲力易而所得多矣。」帖木哥等哀乞口糧種子。王瓊命撫夷官彭浚往審其部﹐查得罕東二衛﹕左衛都督二員﹔一員知克掌印﹐故。其孫日羔剌﹝正徳六年﹞襲祖職﹐居肅州東南﹐部下男婦五十三人。一員帕泥未襲職﹐並頭目賞卜束﹝弘治十年﹞因與頭目帖木哥﹑土巴等仇殺﹐投肅州南山黃艸壩住牧﹐離肅州城一百五十里。怕泥部下男婦二百七十人。賞卜束部下男婦八百一十七人。右衛都指揮二員﹐一員總牙﹐收有授職敕書﹐未襲﹝正徳十二年﹞﹐因回賊搶殺肅州北虜地方﹐離城一百五十里﹐部下男婦九百三十六人。後內移往南山黃艸壩住牧。頭目帖木哥﹑土巴等原在沙州住牧﹐今﹝嘉靖七年二月﹞因懼土魯蕃賊殺﹐同回回頭目牙木蘭投肅州南白城山住牧﹐離肅州城二百八十里﹐部下男婦五千四百一十八人。一員始祖綽爾加﹐原住西海迆東住牧﹝正徳七年正月﹞﹐被亦卜剌等達賊將木衛都指揮板丹等部落賊殺﹐其餘所管刺咂等族逐奔南山一帶﹐擄去敕誥金牌銅印﹐止有原授敕諭六道見存。板丹孫卻授爾加等僧俗二十人在於城東三十里羅家灣住牧。七年﹐彭及分巡西寧副使李淮共議得﹕「帖木哥等原系我朝設立罕東左衛屬番﹐爲哈密羽翼﹐甘肅藩籬。續因哈密忠順王喪敗﹐土魯蕃侵犯沙州﹐各夷力不能支﹐悉眾來投。卽其順而或逆之迹﹐探其往而復來之心﹐蓋思念我朝恩威乃其眞誠﹐屈於土魯蕃爲所使者﹐殆非得已。況土魯蕃年例索其子女牛畜來寇﹐就其芻糧馬匹需求﹐擾害殆無寧歲。先年投我﹐來則給之糧賞安插﹐去則給之鍋鏵牛種﹐畏彼懷我﹐斯亦至情。日今土魯蕃求通﹐議者謂可遣復歸本土。但事尙未定﹐若遽遣回﹐恐土魯蕃又復驅彼恃以爲援﹐回番連合﹐爲患匪細。據各夷之情﹐則不肯回﹐卽今日之勢﹐亦尙不宜。據遣肅州地方見有哈剌灰等數種﹐各夷人眾﹐地方窄狹﹐住牧委亦不便﹐其勢又不容於不另圖安插矣。罕東各夷告欲分一半白城住牧﹐一半仍照原擬威虜住牧。議者謂白城山附過甘州﹐恐有偸竊擾害。方來𨿽未可保﹐然鼠竊狗偸之害比之連合內侵之害﹐大小懸絕。況白城山系各夷舊曾住牧之地﹐準令一半去住﹐分散其黨﹐旣無眾聚之勢﹐又遂孳牧之願﹐一時權宜情勢﹐俱似少便。然旣得其眾﹐宣用其力﹐若盡數畱住﹐彼妨生理﹐我費糧糗。宜於各夷內挑選精壯有馬四百名者﹐俾其子弟統率﹐分爲隊伍﹐聽調殺賊。分爲四班﹐每班百名﹐一季一換。上班之日﹐每名量給口糧四斗五升﹐安住城北空堡﹐令都督日羔剌統領﹐撫夷官管束﹐隨我軍操練。不惟足以羈縻夷眾﹐亦且足以和輯夷心。及照日羔剌系都督見掌印信﹐先因襲職回還﹐一向肅州寄住﹐爲人淳實﹐頗知法度。但前項夷眾十餘年來俱屬帖木哥﹑土巴等分管﹐又系日羔剌尊輩﹐眾心不復知有都督。宜先申明名分﹐設立條約﹐出給鈞帖﹐曉諭夷眾﹐使之統領。帖木哥等仍聽節制﹐庶統紀有歸﹐易於控制。俟后土魯蕃效順果堅﹐哈密衛可興復﹐然後遣歸本土。則各夷思我安插遠害之恩﹐益堅敬順向化之誠矣。古之人欲圖功必審其勢﹐欲得眾必順其情。今日之事﹐察番夷之情﹐審輕重之勢﹐酌事變之宜﹐不得不暫爲安插之議也。於是王瓊爲之請於朝﹐下兵部議。尙書胡世寧議得﹕「所奏區處停當﹐相應依擬﹐但帖木哥等各夷旣無生理﹐眾難存活﹐若無城衛﹐虜來勢難堅守﹐不無又爲彼掠﹐以爲寇助。合無仍咨各官查照原敕事理﹐於彼各夷新分地土牛具種子﹐量爲措給﹐城堡溝池﹐量爲修築﹐以安彼生命﹐以便彼防守。虜來堅壁﹐絕彼糧援﹐爲我犄角﹐不爲無益。待後哈密委果興復﹐成立國勢﹐能界限回達交侵﹐足爲瓜﹑沙等處捍蔽﹐另行審情度勢﹐議奏遣歸本土。」各官奏內又稱要令帖木哥﹑土巴等俱聽都督日羔剌節制﹐但當察彼夷情相願﹐方可如此約束。若彼情勢難合﹐亦聽從宜另處。上詔﹕「帖木哥﹑土巴等部落準令安插白城山﹑威虜兩處分散居住﹐並挑選精壯夷人分班更換。令都督日羔剌等管束﹐隨軍操練。」自後其族漸盛﹐朝貢不絕至今。◎火州火州本漢時車師前後王地。唐置交河﹑蒲類二縣﹐去長安幾九千里。漢元帝時置戍巳校尉﹐屯田於前王庭。以其地勢髙敞﹐遂名髙昌壘。壘有八城。其後闞伯周面嘉稱王於此﹐自後魏至隋皆來貢獻。唐貞觀中﹐平髙昌。以其地置西州﹐又置都督府。初﹐西突厥據車師後王地﹐與髙昌相影響﹐及髙昌平﹐懼而來降。以其地置庭州﹐領金滿﹑蒲類﹑輪臺三縣。長安初﹐置安西北庭都護府。天寶初﹐攺西州爲交河郡﹐領交河﹑柳中﹑蒲昌﹑髙昌五縣。後沒於吐蕃。其地有回鶻雜處﹐故亦稱回鶻。宋建隆間﹐西州回鶻遣使來貢。太平興國中﹐命王延徳等使髙昌﹐至雍熙初還。景徳初﹐又遣使來貢。元時﹐號畏吾兒部。本朝名其地曰火州。永樂七年﹐酋長遣使朝貢。上遣行人陳誠與戶部主事李暹招撫西域諸夷﹐亦至其地。宣徳五年﹐酋長哈散及柳陳城﹝在州東七十里﹐卽唐柳中縣﹞萬戶尾赤剌等俱遣使貢馬﹑玉璞等物。成化中﹐土魯蕃作亂﹐驅掠其族。自後屢被番兵﹐部落散亡。嘉靖三年﹐土魯蕃復擁之犯邊﹐迄無寧歲。至嘉靖七年﹐兵部尙書王瓊撫處土魯蕃﹐許其通貢﹐西鄙諸夷乃得畜牧。火州族亦克保聚﹐至今修貢不絕。其俗因唐時入職方﹐宋時尙傳頗類華夏。有城郭田畜﹐房屋覆以白堊﹐地產五穀﹐惟無喬麥。稅則計田輸銀或布。有《毛詩》《論語》《孝經》﹑歷代子史集。婚姻喪葬皆大同於華。事天神﹐信佛法。貴人食馬﹐餘食羊及鳧雁。樂多琵琶﹑﹛艸空﹜共﹛艸侯﹜。好騎射。居民春月遊者﹐馬上持弓矢射諸物﹐謂之禳災。用唐開元七年曆﹐以三月九日爲寒食﹐冬至貳社亦然。以銀或楡石爲筒﹐貯水激以相射﹐或以水交潑爲戲﹐謂之壓陽气去病。其人面貌類髙麗﹐有裙衤頭髻﹐或辮髮垂之於背。婦人亦然﹐出戴油帽﹐謂之蘇暮遮。兵器有弓﹑箭﹑刀﹑﹑甲﹑稍。其山川曰﹕火焰﹝常有煙气﹐久則光照禽鼠﹞﹐曰天山﹝一名連祁﹞﹐曰蒲類海﹝漢張騫度玉門至此﹞﹐曰氵海﹝地皆砂磧﹐大風則行者人馬相失﹞﹐曰交河。其產馬﹑橐駝﹑胡桃﹑蒲萄﹑蠶﹑沙鼠﹝大如兔﹐鷙禽捕食之﹞﹑岡砂﹑胡桐律﹑剌密﹝羊剌艸上生密﹐味甚佳﹞﹑鹽﹝白者如玉﹐赤者如朱﹞。鹽有五色。按郭璞《鹽賦》曰「爛然若霞﹐紅鹽也。」非赤如珠者乎﹖蔡邕又曰「江南有勝雪白鹽﹐今徳中白鹽也。」非白如玉者乎﹖李白﹑東坡之詩稱水晶鹽﹐今環慶之墟﹐鹽池所產如骰子塊﹐瑩然明徹如水晶者﹐亦白鹽也。藥中取用有靑鹽﹐《續漢書》云「天竺國產黑鹽﹐黃鹽。」道書又有紫鹽﹐謂我鹽也。今甘肅﹑寧夏有靑黃紅三種﹐生池中。可見書不誣也。白ふ布﹝野蠶結繭苦參上﹐絲如細糸盧﹐取織爲布。用以帝易﹞﹑鑌鐵﹑陰牙角﹑速霍角﹑阿魏﹝有艸﹐根株獨立﹐枝葉如蓋﹐臭气逼人﹐生取其汁﹐熬膏名阿魏﹞。其域東距哈密﹐西連亦力把力﹐南接於闐﹐北抵瓦刺﹐東南至肅州一月程。中國往者先至陽關﹐後至玉門關。漢唐舊迹也。●卷十六撒馬兒罕撒馬兒罕不知古何國﹐或云漢賓地。東西相距三千餘里﹐地勢寬衍﹐土田膏腴﹐爲諸番勝。元駙馬帖木兒者主其國。東有養夷城﹑沙鹿海牙﹑塞藍城﹑達失午諸城﹔西有渴石﹑失裏迷諸城﹐皆隸焉。本朝洪武二十年﹐帖木兒遣回回滿剌哈非思等二人開通道路﹐貢駝馬。二十七年﹐帖木兒遣酋長疊力失等奉表來朝﹐貢馬二百匹。表曰「大明大皇帝受天明命﹐統一四海﹐二徳弘布﹐恩養庶類﹐萬國欣仰﹐咸知上天欲平治天下﹐特命皇帝出膺運數﹐爲億兆之主﹐光明廣大﹐昭若天鏡﹐無有遠近﹐咸照臨之。臣帖木兒僻在萬里之外﹐恭聞聖徳寬大﹐超越萬古。自古所無之福﹐皇帝皆有之﹔所未服之國﹐皆服之﹔遠方絕域﹐昏暗之地﹐皆淸明之。老者無不安樂﹐少者無不長遂﹐善者無不蒙恩﹐惡者無不知懼。今又特蒙施恩遠國﹐凡商賈之人來中國者﹐使觀覽都邑城池﹐富貴雄壯﹐如出昏暗之中﹐忽睹天日﹐何幸如之﹗又承敕書恩撫勞問﹐使站驛相通﹐道路無壅﹐遠國之人咸得其濟﹐欽仰聖心﹐如照世之杯﹐使臣心中豁然光明。臣國中部落聞玆徳音﹐惟知歡舞感戴。臣無以報恩徳﹐惟仰天祝頌聖壽福祿﹐如天地遠大﹐永永無極。」照世杯者﹐其國舊傳有杯﹐光明洞徹﹐照之可知世事﹐故云。是年﹐又遣使貢海東靑。初﹐撒馬兒罕人有商於漠北者﹐大軍徵進自捕魚海執歸京師。上疑其姦細﹐令居中國﹐後審知爲撒馬兒罕人﹐俱遣還。國主感恩﹐遣使入貢。上嘉其有文﹐遣主事寬徹等報之。並諭各番﹐爲別失八里所畱﹝別失八里卽亦力把力﹞。永樂元年﹐禮科都給事中傅安歸自撒馬兒罕。先是傅安使西域﹐爲撒馬兒罕所羈畱。凡十三載﹐至是始歸。上念其久勞於外﹐賜一晶服致仕。是年﹐國主兀魯伯遣使貢馬﹝帖木兒孫﹞。五年﹐北平道按察使陳徳文﹝一名瑩中﹞亦自撒馬兒罕歸。徳文﹐洪武末出使西域﹐徧歷諸境﹐采訪山川風俗﹐作詩歌一帙進呈。上嘉之。賜馬三疋﹐擢僉都禦史。徳文詩不能悉﹐今特舉《見雁懷友詩》云「上林書札爲誰將﹐漢節蘇卿憶帝鄕。萬里承恩來虜地﹐何年歸覲列行。繡衣塵滿關山杳﹐驄馬星馳道路長。此日云邊看雁字﹐老懷無計附同窗。」十三年﹐復遣陳誠使西域。誠自行人進吏部員外郎﹐偕中使李達賫詔幣往至撒馬兒罕。其國主遣使隨二人來貢謝恩。正統二年﹐貢馬與玉石。四年﹐貢良馬。色玄﹐蹄額皆白﹐賜名瑞耒。詔畫史圖之。十三年﹐又貢方物。詔宴其使於陜西布政司﹐以數少故也。成化十七年﹐進二獅。至嘉峪關外﹐奏遣大臣往迎。職方郎中陸容言「獅子固奇獸﹐然在郊廟不可以爲犧牲﹐在乘輿不可以備驂服﹐不當受。」上遣中使迎之。二十二年﹐夷使怕陸灣等貢獅得賞。中人韋眷護行至南海﹐又將浮海還國。云欲往滿剌加更市獅貢。韋眷利之﹐從其請。廣東布政使陳選言「此西域賈胡爲姦利耳。使墮其謀必貽諸番之笑。且珍禽奇獸之好不可以示外夷。」力拒止之。廣東番禺縣民黃肆及王凱父子招集撒馬兒罕等國夷商﹐交結中官韋眷出海通番﹐怙勢殺人驚擾地方﹐被本縣知縣髙瑤遣兵壯人等搜沒番貨鉅萬﹐申呈於布政陳選。選行文獎髙瑤。仍具奏下巡撫都禦史宋昊勘報。昊畏眷﹐不敢詰問﹐姑緩之。眷結中官誣奏選黨比髙瑤。上怒。遣刑部員外郎李行會同巡按禦史徐同愛鞫之。行﹑同愛畏眷﹐不敢反異。復賂選所黜吏張﹐令誣執選。不從﹐行等阿眷﹐執拷掠。曰「死卽死耳﹐安敢以私憾滅公議陷正人也。」行等羅織無所得﹐乃誣選矯制發粟﹐意在侵欺﹐褒獎屬官﹐志圖報謝﹐論罪當徒。奏入。詔奪選官﹐遣錦衣衛千戶張福逮選。士民數萬人號泣遮畱。選至南昌疾作﹐卒於石亭寺﹐時年五十八。張乃上言「臣聞周公元聖而四國之謗乃致上疑於其君﹐曾參大賢而三之言不免搖惑於其母﹐是豈成王之不明﹐參母之不親哉﹗凡以日能鑠金而毀能銷骨也。陛下臨禦區宇﹐明並日月﹐恩同父母。詎圖怙冒之中尙罹屈抑﹐覆盆之下復有沈冤。竊見廣東布政使陳選素崇正學﹐夙抱孤忠﹐孑處羣邪之間﹐獨立眾憎之地。太監韋眷通番敗露﹐知縣髙瑤按法持之﹐陳選移文嘉獎﹐以激貪懦﹐固監司之體也。柰何宋﹑徐同愛怯勢保姦﹐首鼠兩覷。以致韋眷橫行胸臆﹐穢蔑淸節﹐熒惑聖明。勘官李行承眷頤指﹐鍛煉成獄﹐竟無左驗。臣本小吏﹐以詿誤觸法﹐爲選罷黜﹐實臣自取﹐非選有加於臣也。眷乃妄意臣必憾選﹐以厚賄咱臣﹐令扶同陷選。臣𨿽胥徒﹐亦知廉恥﹐安敢欺昧心術﹐顚倒是非。眷旣知臣不可利誘﹐乃囑行等逮臣於理。彌日拷掠﹐身無完膚﹐臣甘死吁天﹐終無異口﹐行等乃依傍眷﹐語文致其詞﹐劾選勘災不實﹐擅便發倉﹐曲蔽屬官﹐意圖報謝﹐是毀共姜爲夏姬﹐詬夷齊爲盜跖也。本年嶺外地震水溢﹐漂民廬舍﹐屬郡交牒報災﹐老弱張口待哺﹐而撫按藩臬若罔聞知。選獨抱隱憂食不下咽﹐謂展轉行勘﹐則民命垂絕﹐其何能待﹗所以便宜議振﹐志在救民﹐非有他也。選素剛正﹐不堪屈辱﹐乃爲勘官淩侮﹐憤懣成疾﹐旬日而殂。李行幸其就死﹐不爲醫療﹐又潛遣養子密以選死報眷﹐以快其忿。小人佞毒﹐交結權幸﹐一至於斯。司寇之屬﹐要在詰姦刑暴﹐安取此輩爲也﹗夫選砥節奉公﹐橫罹讒構﹐君門萬里﹐孰諒其冤。臣以罪人擯斥田野﹐秉耒自給﹐百無所圖﹐敢冒死披陳甘心鼎鑊者﹐誠痛忠廉之士銜屈抑之冤﹐長讒佞之姦﹐爲聖明之累也。」奏入。不報。第以他事罷眷鎭守。選字士賢﹐浙江臨海人。自少沈靜端憋﹐立志以聖賢自期﹐潛修點識﹐不求人知。終身儉約﹐有寒士所不及者﹐蓋篤行之儒爲己之學也。南畿﹑河南﹑廣東皆立祠祀之。弘治二年﹐又進獅。禮科給事中韓鼎言「猙獰之獸﹐非宜玩押。卻之。」上嘉納焉。四年﹐又進獅及鸚鵡至廣東。守臣以聞。禮部尙書倪嶽上疏請卻其貢﹐但使行人往勞。疏略曰「臣觀撒馬兒罕所進獅子﹐乃夷狄之野獸。非中國之所宜蓄﹐畱之於內﹐旣非殿廷之美觀﹔置之於外﹐亦非軍伍之可用。且不免以彼無用之物﹐易此有用之財。倘或非眞﹐豈不受遠人之欺﹐貽天下之笑。且啟蠻夷窺伺之心﹐以爲中國好尙之所在﹗臣等切爲朝廷惜之也﹗嘗聞聖帝明王不寶遠物﹐故周武王時西旅貢獒﹐召公致戒﹔漢文帝時千里馬獻﹐下詔卻之。載之經史而傳美萬世。成化初年﹐憲宗皇帝亦嘗降諭朝鮮﹐罷獻白鵲﹑海東靑。皇上踐祚﹐首頒明詔﹐禁止各處鎭守等官進貢﹐以杜騷擾之獘。旣而放禽鳥縱鷹犬﹐數日之間屏去無遺。弘治元年﹐迆西夷人進貢玉石等物﹐卻令取回。本年鎭守太監王舉欲進寶物﹐嚴申禁絕。善政善教﹐遠近稱頌。以爲聖徳恭儉﹐與成湯之不殖貨利同符異世﹐由是而始終惟一﹐𨿽堯舜之聖何以過此。今未及三年﹐而廣東鎭巡言官又因撒馬兒罕進獅子至﹐要行起送。臣等仰窺聖心﹐必不納此無益之物﹐以爲聖徳之累。但恐有引先朝事例爲言﹐容其到京。則所經歷道途騷擾必多﹐賞賜犒勞﹐須從舊例。卽今地方水旱相因﹐人民窮困﹐顧乃疲中國以待遠夷﹐費有用而易無用。況本番進貢使臣﹐例該於陜西﹑甘肅驗放起送。今若聽其從海而來﹐則後次倘有附近本番浮海商夷﹐托稱彼國差來入貢﹐則旣無勘合又無印信﹐何由知其眞僞﹖且又令其習知海道而啟意外之虞乎﹗臣等愚見深爲未便。伏望皇上念生民財力之艱難﹐察夷人詭冒之計﹐斷自宸衷。阻其使臣﹐盡卻所貢。仍差行人一員馳驛前去﹐緣途體訪﹐隨其所在司府宴勞給賞﹐嘉答其意﹐整其原來艦舶﹐以使撐駕回旋﹐帖服其心。仍請敕一道﹐曉諭阿黑王﹐謂爾忠敬之心朝廷具知﹐但差人進貢﹐只依成例量備駝馬﹐從陜西陸地以達京師。其獅子﹑鸚鵡﹐非常有之物﹐不必遠涉海道來進。如此則遠方夷丑知明天子之所爲﹐有非彼之所能測。然後益惰政治﹐益崇俊良﹐使家給人足﹐禮樂興行﹐邊域無警﹐萬方賓服。如此則𨿽四夷畢至未足以增光盛治﹐矧一猙獰夷獸﹐何足以爲明時之輕重哉﹗」上嘉納其言。李東陽《卻貢獅詩》曰「萬里狻猊初卻貢﹐一時臺省共騰歡。極知聖學從心始﹐誰道忠言逆耳難。漢代謾誇龍是馬﹐隋家空信鳥爲鸞。非才敢作淸朝頌﹐獨和新詩寫寸丹。」按《客座新聞》云「弘治中﹐西番貢獅﹐其性險怪。一番人長與之相守不暫離。夜則同宿於木籠中﹐欲其馴率故也。少相離則獸眼變異﹐便作威矣。一人因近視之﹐其舌略粘則面皮已去一半矣。又畜二小獸名曰吼﹐形類兔﹐兩耳類長﹐僅長尺餘。獅作威時﹐卽牽吼視之﹐獅畏服不敢動。蓋吼作溺﹐上著其體﹐肉卽腐爛。吼猖獗﹐又畏雄鴻。鴻引吭髙鳴﹐吼亦畏伏。物類相制有如此者。」又《石田雜記》戴﹕「本朝劉馬太監於西番買一黑驢以進﹐能日行千里。又善鬥虎﹐上取虎城一牝虎與鬥﹐一蹄而虎斃﹔又斗一牝虎﹐三蹄而斃。後與獅鬥﹐被獅折其脊﹐劉馬伏地大慟。蓋亦獸之異常者云。」嘉靖攺元﹐撒馬兒罕等地面夷使火者馬黑麻等四十二名﹐寫亦打黑麻等二十四名﹐滿剌扌愼等三十三名﹐及土魯蕃並哈密夷使速壇虎力一十一名﹐各進貢。陜西行都司指揮鄭愷﹑張俊等伴送各夷﹐俱於嘉靖元年九月後甘州驗放入關﹐一齊起程。後有陜西西安府﹑河南眞定府等處放債賣買﹐至次年十月到京。禮部尙書汪浚疏曰「正徳年間﹐容令各處回夷在館四五年住歇﹐恣意妄爲﹐驕縱特甚。欽蒙皇上禦極之初﹐盡將各犯拿問發遣。今各夷進貢起送﹐猶不知戒。伴送人員不能鈐束﹐在途遷延隔歲日費廩給﹐先到京者日費下程﹐等候同賞。光祿寺供應無窮。前項夷人一百六十八名﹐每五日欽賜下程一次﹐費銀一百一十餘兩。每月六次費銀六百餘兩﹔二个月一千三百餘兩﹔三个月一千九百餘兩。延住月久﹐下程益多。舊例相沿﹐不爲限節﹐委的糜費。候賞不得﹐反生嗟怨。合無將今次到館已經譯審給與欽賜下程﹐行光祿寺照例五日一次送﹐但經給賞之後﹐次日卽與住支。行陜西﹑河南﹑直隸等處﹐各夷回還之日﹐但有與軍民交通賣買﹐在驛遞延住一日之上者﹐住支廩給﹔軍民枷號問罪﹔伴送人員不爲鈐束﹐從重治罪。敕下內府承運庫﹐本部賞賜手本到庫之日﹐卽給與彩緞絹疋等項。不得稽遲坐費光祿寺下程﹐以重爲民困。本部行提督會同館主事嚴爲關防﹐開張賣買三日之後﹐不許私與外人交通賣買。如有貨賣不盡﹐準令帶回。作急催促起程。」上從其議。後因土魯蕃占奪哈密﹐入寇甘肅﹐議絕其貢。各處夷人隨路羈禁。又議土魯蕃夷人等二十二名俱暫且羈候腹裏﹐所在地方待後虜情向背已定﹐另行議處。提督尙書王瓊議欲興復哈密﹐請將見監莊浪衛撒馬兒罕貢使土六孫等五人﹑見監永昌衛撒馬罕貢使本奔一人﹐並進貢未回撒馬兒罕夷人九十九人﹐及天方國一十六人﹐令鎭巡官陸續驗放出關﹐遣歸本土。其原帶方物並隨身財物聽其領回﹐不許官司侵克﹐重失遠夷之心。嘉靖七年﹐王瓊復疏曰「臣於六月初七日到於平涼府東關﹐有撒馬兒罕﹑天方國﹑土魯蕃﹑哈密四處夷人。臣審問因何在此住歇﹐各夷告稱有鎭守甘肅李隆傳示。如今聖人出世登極﹐不比在前。但系外夷俱進貢慶賀。以此各夷於嘉靖元年前來﹐進貢到京﹐管待筵宴﹐給與賞賜﹐起關應付回還。不料嘉靖三年土魯蕃犯邊﹐將各夷沿途畱住。原差伴送官舍俱回甘州﹐我等在此自備盤纏過活。但查審各夷﹐內系撒馬兒罕﹑天方國者﹐俱該遣還。系土魯蕃哈密者﹐俱該腹裏地方羈候。又據撒馬兒罕等夷人告稱﹐若將哈密土魯蕃夷人畱住﹐只放我輩出去﹐路經土魯蕃﹐必不肯放過我輩﹐亦不敢去。又稱若路不通時﹐寧往兩廣去﹐還可得生。查得先該巡撫都禦史陳九疇原議﹐要將土魯蕃﹑哈密貢回夷人俱發兩廣地面安置﹐先任提督尙書楊一淸爲國忠謀﹐反覆辯論﹐將哈密﹑土魯蕃貢回夷人攺擬腹裏羈候﹐待虜情向背已定﹐另爲議處。將撒馬兒罕﹑天方國無干夷人﹐遣還本土。題奉明旨﹐依擬施行。使當時各官卽能體悉楊一淸之忠謀﹐用彼處夷之長策﹐卽將應放還者放還﹐應羈候者再爲議奏。夷情寧息久矣﹐乃各坐視玩忄曷﹐故違明旨﹐延今二年之上﹐不行查放議處﹐臣實恨之。切照土魯蕃節次賫遞番文求和﹐專一以放回進貢夷人﹐並打發出賞賜爲言﹐乃其本心。及詳撒馬兒罕等處夷人告稱﹐不放出土魯蕃人﹐不敢回去﹐亦是實情。合無行令各該巡撫﹐通查各處羈候夷人起關﹐差官伴﹐至甘肅行都司羈管﹐給與口糧養瞻臨時。臣與鎭巡官訪探土魯蕃仍前求和通貢﹐以後再無侵侮別情。將原擬羈候各起貢回夷人﹐與原擬遣還撒馬兒罕等夷人通行議放出關。令鎭守總兵官出給印信漢番字帖文﹐交付撒馬兒罕等夷人傳與土魯蕃﹐令退哈密城池﹐許其進貢﹐邊釁可息。如彼不聽宣諭﹐直在於我﹐曲在於彼。另行議處﹐亦不爲損。」上亦從之。自是王瓊撫處之後﹐土魯蕃聽命通貢。撒馬兒罕各夷俱以時朝貢。十一年﹐額卽國遣使扣關求貢。禮部查系原非入貢番夷﹐行總制陜西三邊都禦史唐龍議其應否起送至京。唐龍疏稱﹕「西域諸夷其名號不系我朝封爵﹐先年入貢止據哈密忠順王開奏某處某起人數﹐今忠順王年久缺封﹐哈密止照伴送之例﹐遇夷使到日差人伴送﹐𨿽哈密之人知亦未眞。今據行都司會審﹐夷使火者皮列等供稱﹐哈辛王等原在撒馬兒罕北山額卽地面居住﹐且言半是達子。先年差使臣土魯孫等進貢﹐捲查相同。則今日哈辛卽前日哈辛﹐彼時稱北山則方隅﹐今稱額卽則地名耳。但彼處遠方旣無可稽﹐供報詞語又隔譯審﹐委難取實。及照先年哈辛已經進貢﹐今次來使似宜俯從。乞敕該部計議﹐合無念彼遠夷﹐其名稱言詞不必深較﹐準照撒馬兒罕等夷一例起送。惟復責其名稱之殊。恐有冒充之獘﹐以禮遣回。其已驗給軍馬量給官價以償其直。」禮部尙書夏言疏曰「臣等檢閱堂稿﹐前項番文所稱哈辛王差來使臣土魯孫等實未嘗到京。今據其詞﹐未可輕信。若許其入貢﹐則撒馬兒罕載在《會典》﹐見今已行照例起送。夷使火者馬黑麻等在途﹐並存畱男婦共一百六名口﹐豈有一國而二王﹐一次而兩起進貢之理。況旣譯審系撒馬兒罕地面人分在此山寄住﹐則卽撒馬兒罕部落﹐豈可擅自稱王﹐擅求入貢﹖倘因容貢之後﹐他日與撒馬兒罕抗衡爭長﹐兵連禍結﹐責將誰歸﹖但系該邊守臣失於稽查覺察﹐遂將所進馬匹已行給軍騎操﹐今守候日久﹐似難遣回。依擬將額卽哈辛差來夷使火者等暫照撒馬兒罕事例﹐量行起送數人赴京。其餘存畱在邊﹐聽候給賞﹐以全朝廷柔遠之道。往後入貢年分止許附搭撒馬兒罕同來﹐不許別稱王爵﹐自分國土﹐有違國典。再照鎭巡等官﹐先因諸夷入貢名種殊常﹐番文繁疊﹐便當詳加譯審﹐研究來歷﹐遵照事例處分。爲是今旣不能深察夷情﹐又不肯力扶國體﹐則邊方重寄所賴何人。合行鎭巡官今後務要愼重邊防﹐保全大體。毋或好大喜功﹐召侮啟釁﹐斯爲禦戎上策。」上從之。後哈辛附撒馬兒罕﹐不絕至今。其國山川景物頗類中華。國王戴白圓帽﹐妻以白繒纏首。飲食喜甘酸羹雜米肉。器用金銀﹐不設匕箸﹐以手取食。商賈交易用中國所造銀錢。坊亦有酒禁﹐屠牛羊者理其血腥。人多巧藝﹐善治宮室﹐門楹皆雕文刻鏤﹐窗牖綴以瑟瑟。俗重拜天﹐建屋祀之﹐以靑石爲柱﹐雕鏤甚精。經文皆書以泥金﹐裹以羊皮。其山川曰鐵門峽﹝渴石城西懸崖絕壁﹐夷人守此﹐名鐵門關。《唐書》自焉耆過鐵門﹞﹐曰哈剌卜蘭河。其產﹕金﹑銀﹑玉﹑銅﹑鐵﹑珊瑚﹑琥珀﹑琉璃﹑﹑思檀﹝樹葉類山茶﹐實類銀杏而小﹞﹑水晶鹽﹝堅明如水晶﹐琢爲盤﹐以水濕之﹐可和肉食﹞﹑瓦矢實﹝類野蒿﹐實甚香﹐可辟蠹﹞﹑阿魏﹑甘露﹝小艸叢生﹐其葉如蘭﹐秋露疑其上﹐味如蜜﹐可熬爲湯﹞﹑花蕊布﹑名馬。獨峯駝﹑大尾羊﹑狻猊﹝產句水河邊葦叢中﹐七日內未開眼﹐取之﹐則易調習﹐稍長則難馴伏﹞。其貢駝﹑馬﹑玉石﹑海靑。其域東抵亦力把力﹐西連哈烈﹐東至嘉峪關九千里。其入貢或三年或五年。起送無過三五十人﹐必經哈密。◎亦力把力亦力把力地居沙漠間﹐不知古何國﹐疑卽焉耆﹑龜玆地也。在白山南﹐都延城。今其地三千餘里﹐北二千餘里。元初分建諸王﹐合冊於此。國名別失八里。世祖立宣慰司﹐以萬戶綦公直爲宣慰使。後置元帥府﹐領屯田。本朝洪武二十三年﹐國主裏的兒火者遣使貢馬。二十四年﹐遣主事寬徹﹑監察禦史韓敬﹑大理寺評事唐鉦報之以書。諭別失八里黑的兒火者曰「朕觀普天之下﹐后土之上﹐有國莫知其幾。𨿽限山隔海﹐殊方異類之民咸躋仁壽。而友邦遠國﹐順天奏大﹐以保國安民﹐皇天監之﹐亦克昌焉。曩者﹐我中國宋君奢縱怠荒﹐姦臣亂政﹐天監否徳﹐於是命元世祖肇基朔漠﹐入統華夏﹐生民賴以安靖。七十餘年﹐至於後嗣不修﹐國政大臣非人﹐紀綱盡弛﹐致使在野者彊陵弱﹐眾暴寡﹐生民嗟怨。上達於天﹐簡在帝心﹐以革命新民。朕當大命﹐躬握乾符﹐以主黔黎。凡諸亂雄擅聲教違朕命者兵偃之﹐順朕命者撫存之﹐是以華夏奠安。惟元臣蠻子哈剌章等尙率殘兵於近塞﹐生釁寇邊﹐爲民之臣害。遣兵致討﹐勢不容已。兵至捕魚兒海﹐故元諸王駙馬及其部屬悉來降附。其間有稱自撒馬兒罕等處來貿易者﹐凡數百人﹐遣使送歸本國﹐今三年矣。使者歸爾別失八里﹐王卽遣使來貢﹐朕甚嘉焉。王其益堅事大之誠﹐通好往來﹐使命不絕﹐豈不保封國於悠久乎﹗特遣使嘉勞﹐其悉朕意。」徹等至其國﹐國主拘畱之﹐副使二人還。三十年﹐遣書諭之曰「朕卽位三十年﹐西方諸國商人入我中國互市﹐邊吏未嘗阻絕。朕復敕吾吏民不得恃彊侵慢番商﹐由是爾諸國獲厚利﹐疆場無擾。是我中國有大惠於爾諸國也。向者撒馬罕兒遣使入貢﹐吾朝廷亦以其知事上之禮﹐故遣寬徹等使爾諸國通好往來﹐撫以恩信。豈意拘吾使者不遣﹐吾於諸國未嘗拘畱使者一人﹐而爾拘畱吾使﹐豈禮也哉﹖是用遣使賫書往諭﹐使知朝廷恩意。毋使道路閉塞﹐而啟兵端也。《書》曰﹕『怨不在大﹐亦不在小﹐惠不惠﹐懋不懋。』爾其惠且懋哉﹗」永樂四年﹐國主沙迷查千遣使貢玉璞等方物。十一年﹐遣吏部員外郎陳誠﹝前行人﹞使其國。十六年﹐其臣速哥克剌滿剌入貢。言其主納裏失只罕爲從弟丕思弒之而自立。徙其國而去﹐更號亦力把力。宣徳中﹐遣行人蕭鑾往報﹐至其地宣詔諭之。正統二年﹐國主也先不花遣使貢玉璞駝馬。天順以來﹐每修朝貢。今亦間至不絕云。其俗地無房屋﹐逐水艸﹐置氈帳以居。畜牛羊駝馬。少種﹐五穀罕食﹐惟肉駱﹐衣服類回回﹐語言類畏兀兒。其王髡發﹐戴罩剌帽﹐插鶿塢翎﹐設彩繡氈帳﹐席地而坐。使者相見﹐不拜揖﹐惟行跪禮。其山川曰白山﹝山中常火煙﹐出砂處。采者著木底鞋﹐皮底卽焦﹐下有穴﹐生靑泥﹐出穴外卽爲砂石﹐土人取以治皮﹞﹐曰蔥嶺﹝髙數百丈﹞﹐曰金嶺﹝上有罷堂﹐小雪山﹐也有積雪﹞﹐曰熱海。其產﹕銅﹑鐵﹑鉛﹑雌黃﹑胡粉﹑馬牛﹑孔雀﹑氍毹﹑駝﹑葡萄﹑剌密﹑阿魏﹑白ふ布﹑岡砂。其貢﹕玉璞﹑駝馬。其域﹕東距古沙州﹐西抵撒馬兒罕﹐南接於闐﹐北連瓦剌﹐東南至嘉峪關三千七百里。◎於闐於闐居蔥嶺之北﹐出百餘里。自漢至唐皆入貢中國。五代晉天福中﹐其王李聖天自稱唐宗屬。遣使來貢﹐冊封爲大寶於闐國王。宋建隆﹑乾徳﹑大中祥符皆入貢。嘉中﹐遣使貢方物﹐請三號。乃以其國主爲特進歸忠保順王。元丰中﹐上表稱於闐國王。元後﹐詔令間歲一至。訖於宣和﹐貢獻不絕。其貢使每來必攜一寶鐺﹐往反如是。主客官視之一鐵鐺耳。蓋其來道涉流沙﹐逾三月程﹐無薪水﹐獨挈其水而行。是鐺者投以水﹐頃之已百沸矣﹐用是得不乏﹐故寶之。本朝永樂六年﹐其酋打魯哇亦不剌金遣使滿剌哈撒木丁等貢玉璞。自後亦不常至﹐間或一朝云。其人貌不甚胡﹐頗類華夏。工織紡﹐習機巧﹐喜浮屠法﹐事襖神。喜歌舞﹐相見以跪﹐得問遣書﹐戴於首乃發之。其山川﹕曰蔥嶺﹐曰白玉河﹝城東國人夜視有光盛處﹐必得美珠﹞﹐曰綠玉河﹐曰鳥玉河﹝每秋取玉於河﹞。其產﹕玉﹑胡錦﹑獨峯駝﹑乳香﹑岡砂﹑珠﹑珊瑚﹑翡翠﹑木香﹑琥珀﹑花蕊布﹑名馬﹑膃肭臍﹑金星石﹑水銀﹑阿魏﹑安息香﹑雞舌香﹑葡萄﹑獅子﹝宋奉宸庫有玻璃母一篚﹐初不知其美﹐諸鐺分去。後襲之﹐作百花香气﹐淸郁可愛。詔收集之﹐此大食國所獻﹐卽於闃古名也。今產不見志﹞。其域﹕東拒曲先衛﹐北連亦力把力﹐東北至肅州六千三百里。◎哈烈哈烈古無可考。其地居平川﹐四面皆大山。元駙馬帖木兒之子沙哈魯﹐國人尊之爲速魯檀﹐猶華言君王也。東有淹都淮﹑八剌黑等城﹐皆隸之。或云魯迷等地亦相屬。本朝洪武三十五年﹐遣使招諭酋長﹐賜織金文綺。永樂七年﹐其酋麼賫等遣使來貢方物。按自哈密以下諸悉使臣進貢到京者﹐許就館中開市五日﹐除違禁之物並鞍轡刀劍外﹐其餘緞疋紗羅等項不系黃紫顏色龍鳳花樣者﹐許官民各色鋪行等持貨入館兩乎賣買。仍禁私自交易。正統二年﹐指揮哈只等遣使宋朝貢馬與玉石。後亦問至。嘉靖四年﹐魯迷地方進獅子二﹐西牛一。上詔﹕「獅子西牛送內府交收。原來慣熟從人五名照例畱用調養。」禦史張祿疏曰「臣聞經史所載﹐周武王卻旅獒﹐漢文帝卻千里馬。今回夷西方之人﹐獅牛西方之物﹐以是人而貢是物﹐其來也遠﹐其行也久。固見陛下威徳所致。但中外風土不同﹐而人物之性亦異﹐今畱此人以養此物﹐非惟拂人之性﹐抑且違物之性也。臣聞京師喧傳此物罕見﹐且甚馴習﹐以爲奇獸。殊不知此乃西方山林之常物﹐亦如中原虎豹之類耳。其馴習亦無他﹐因彼飼朱之久﹐故狎熟如此﹐奚足爲奇。豈若麒麟鳳凰爲國之禎祥者比也。以獅子言之﹐日食羊二隻﹐月計之則六十隻﹐年計之則七百餘只﹐計價當五百餘兩矣。以牛言之﹐食萏豆常理也。今聞食果餅等物﹐則是牛乃食人之食﹐不知此牛在彼山林日食此否﹐與斷無是理也。至於回夷及通事人役又日費多端﹐難以數計。臣恐光祿財力有限﹐不宜濫費如此。靜焉思之﹐以有限之財而養此無益之人獸﹐夫何爲也哉﹗伏願敕下該部﹐遣通事明諭夷人﹐使知中國寶賢人而不貴異物﹐今後勿使復進。仍返其物歸其人﹐薄其所賜﹐以阻其希望之心。可再敕邊臣﹐自今以始﹐諸夷凡有來王﹐奏請裁處﹐如有以禽獸進者﹐卽曉以朝廷好尙﹐在彼不在此。麾而止之。」按魯迷不知果在何處。但夷使言十年至京﹐𨿽其誇遠要賞之詞﹐不足爲據﹐然亦必西域遐荒之地。哈烈至肅州亦有一萬餘里﹐統謂之回夷。又產獅子﹐則魯迷爲其所屬﹐或其連界﹐故附著其事於此。魯迷使臣白哈兀丁等奏稱﹕「離家十年﹐來京進貢獅﹑牛﹑玉石﹑刀銼等物﹐都蒙聖恩收受玉石刀銼﹐賞賜絹疋少了。乞照撒馬兒罕等處進貢之例給賞。及稱進獅子﹑西牛﹐遠走七年﹐多受辛苦。今西牛賞賜四表裏﹐我每無指望回去。又稱有本國王子差往瓦剌買獅子﹑西牛﹐值銀二萬。在路使用﹐旣到邊上三年﹐借銀三千兩爲獅子﹑西牛喫用。望乞加賜。」上下禮部議。禮科都給事劉穆疏曰「竊惟修貢獻琛者﹐遠人效順之誠。計費索償者﹐賈人規利之事。今魯迷使臣進貢方物﹐復以地理之遼遠﹐費用之繁重﹐及朝廷賞賚之多寡﹐管待之腆薄﹐形諸齒頰﹐則效順之誠安在﹗與賈人索償之事殆無異矣﹗況彼肆口浪言﹐何所憑信耶﹖臣思彼輩此來﹐久處邊鎭﹐遠馳驛遞﹐今與勇士旗軍餵養人等羣聚禁城﹐其供億浩大﹐需索頻煩。昔召公戒武王勿受旅獒﹐漢文帝卻獻千里馬﹐我朝仁宗時罷西域賈胡入貢﹐宣宗時諭朝鮮國王勿獻鷹犬﹐是皆先代令主之懿規﹐我朝祖宗之盛節也。乞敕禮部議擬﹐不可復有增加。戒諭夷使是後更勿得以獅牛珍玉貢獻﹐以示明王不貴異物﹐不寶金玉之意。」上以夷人遠至﹐命加其賞。夷使復奏陳乞。鴻臚寺通事胡仕紳疏曰「臣思中國馭夷狄之道﹐恩固不可缺﹐而威亦不可無也。恩威兼濟﹐使之感而且畏﹐斯狡猾之心消矣。今有魯迷地面差來使臣火者把好丁阿力等﹐赴京進貢獅子西牛等物。陛下於方物則納之﹐於賞賜則厚之﹐於求討則與之﹐恩寵可謂極隆而無以加矣。柰何各夷貪得無厭﹐屢求增賞。二次番本俱蒙聖旨下禮部看﹐陛下盛心﹐將欲示我天朝之寬大嘉被遠附之殷勤也。但此數夷詐僞多端﹐實難輕信。臣常譯審求討一十四番地面﹐有相去三四百里者﹐有相去一千餘里者。今一十四番人之中﹐臣近訪知魯倫刺如捨刺只者﹐乃魯迷阿力之親弟也﹔如火者亦速者﹐乃阿力之族弟也﹔如虎寫亦者﹐乃阿力之子也﹔如吉列兒如何都辛者﹐又阿力之僕也。今各詐充正使﹐又各詐充各番王所差﹐豈有父子兄弟主僕之間而各自爲一王之統屬﹖且又相去有三四百里或一千里之遠哉﹗臣原其故﹐皆由在邊三年之久﹐其餘撫夷諸官交通賄賂有以導之也。臣觀各夷到京之初﹐備銀二十五兩向臣等饋送﹐以爲見面之禮。臣曰﹕『天子聖明﹐我不敢取。你遠人辛苦﹐我不忍取。』連令各夷持回。次日又令伴送百戶張連﹑舍人丁成復持番字紙帖向臣等告收前饋。臣又諭以朝廷之法度﹐並一身之名節﹐各夷稱嘆而止。以此驗之﹐則各夷之於邊官必不能不致饋也。臣又觀去年哈密衛夷人虎力馬黑麻詐充忠順王母所差﹐有畏兀兒伴送。百戶金海曾與臣言﹕『忠順王母並王妻於正徳年間被土魯蕃搶去﹐各將弓弦自縊身死。』邊方移文到京﹐兵部有案可查﹐則哈密之無王母久矣。邊官豈不知之﹗乃於冊報之中亦曰忠順王母所差也。至於求討番文亦曰忠順王母求討也。若匪交通重賄﹐豈肯欺君玩法之若是哉﹗以此驗之﹐則邊官之於各夷必不能不受賄也。臣又觀歷代史書﹐嘗有一言之善或一人之賢﹐而致外夷之畏服者。今各夷固知臣等明知其詐﹐臣若知而不言﹐是臣之待外夷也厚﹐而報陛下也薄。安知各夷之不笑臣之不識也哉﹗則又安知各夷之不笑中國之可以易欺也哉﹗伏望陛下將各夷父子兄弟主僕詐充各國正使情由﹐備降玉音﹐命禮部宣布國威﹐嚴加戒斥。其所領賞賜求討等物﹐除應外其餘乞敕兵部﹐差賢能千百戶一員押解邊方給散。正國原差正使仍命兵部移文甘肅三堂﹐將撫夷諸官量行懲治。以後務要嚴加防範﹐不許交通賄賂﹐壞我國法﹐損我國威。庶恩惠可及於同貢之諸王﹐而姦僞可消於將來之眾使矣。」上乃命給事中﹑錦衣千戶各一員住會鎭巡官﹐查看撫夷官員交通縱容情獘﹐奏來處置。自後各官稍知畏法﹐不受夷賄。夷使亦不敢縱肆奏討。哈烈至今時或朝貢。魯迷後無至云。其俗衣服喜鮮潔﹐色尙白。喪事易以靑。國主之居﹐窗壁以金銀瑟瑟爲飾﹐地施氈﹐重席而坐。富家居室服用頗同國主﹐禮儀簡略。君臣相見﹐但行跪禮。無刑法﹐有罪罰錢。坊市無斗斛﹐但用權衡。凡宴會環列而坐。酒器用金銀﹐余用陶瓦﹐飲無匙箸﹐惟以手取。婚室多以姊妹﹐謂爲至親。死無棺槨﹐以布囊裹屍而瘞。國有學捨﹐中爲大室﹐四面房廓﹐以居遊學之士﹐名曰默得兒塞。俗無正朔。不用甲子﹐以七日爲一周﹐擇日用事則以第一日名阿啼納爲上吉﹐凡拜天聚會用之。酒禁甚嚴﹐修行者多不飲酒﹐恐蓑天也。其產﹕葡萄﹑巴旦杏﹝有似棗而酣者﹐名忽鹿麻﹞﹑蘿萄﹝大者十斤﹞﹑鎖伏﹝又名梭服﹐以烏毳爲之﹐紋如紈綺﹞花毯﹝極細密﹐色久不變﹞﹑金﹑銀﹑銅﹑鐵﹑珊瑚﹑琥珀﹑珠﹑翡翠﹑水晶﹑金剛﹑朱砂﹑名馬﹑獅子。其貢﹕馬﹑玉石。其朝無常期﹐或三年或五年﹐其起送無過三五十人。其域東北至撒馬兒罕一千四百里﹐東至肅州一萬一千里。按西域種類繁多﹐古今名更不一﹐難於考索。永樂中﹐前行人陳誠與戶部主事李暹奉命招綏﹐魯歷哈烈﹐凡西番數十國無不徧歷﹐宣布朝廷威徳。旣而各國遣使隨誠等詣闕謝恩。往還凡三歷寒暑。備錄其所睹山川﹑土產﹑人民﹑物壤﹑飲食﹑衣服﹑言語﹑好尙之異﹐爲《西域行程記》獻之。詔付中館。宣徳中﹐行人蕭鑾亦使哈密﹐凡經哈密譯通諸夷﹐俱蒙宣諭。則部落𨿽廣﹐皆行人四牡往來跋涉者。每誦唐人送使安西及詠西邊詩﹐使人遐想其風景﹐而況今我司之所曾歷者乎﹖故不敢以遠而略之﹐並著於編。又三代盛時﹐其疆域西不盡流沙﹐南不盡衡山﹐東不盡東海﹐北不盡恆山﹐地盡卽止。漢始通西域﹐開西南夷﹐皆由陸以達。隋唐以來﹐航海之使始至。然皆各自君長﹐其國間有奉天子命封者。豈能如我朝威徳所被﹐四夷八蠻皆稱臣妾﹐眞如古越裳氏重九譯來庭﹐至於受冊建封者﹐奕世不變﹐中庸所謂天覆地載﹐凡有血气者莫不尊親﹐其此之謂乎﹗然而聖祖之心不自滿假﹐每懷無窮之憂﹐故其覽輿地圖﹐侍臣言「今天下一統﹐海外變夷無不向化﹐誠古所未有。」聖祖曰「地廣則教化難周﹐人眾則撫摩難徧。」此當戒愼。紂以天下而亡﹐湯以七十里而興。所系在徳﹐豈在地之大小哉﹗此與禹聲教四訖而存無若丹朱之警﹐湯奄有九有而懷若涉深淵之懼﹐眞曠世同心者。宜子孫幅員萬年而保萬世太平之業也﹗猗歟盛哉﹗又按西番地旣荒遐﹐物產亦異﹐有不可以常理拘者。如景泰初﹐西番貢一貓﹐經過陜西莊浪驛時﹐福建布政使朱彰以事謫爲驛丞﹐彰管其貢﹐使譯問貓何異而上供﹖使臣書示云「欲知其異﹐今夕請試之。」其貓盛罩於鐵籠﹐以鐵籠兩重納於空屋內。明日起視﹐有數十鼠伏籠外盡死。使臣云「此貓所在﹐𨿽數里外﹐鼠皆來伏死。蓋貓之王也。」朱彰﹐原交人。●卷十七北狄夫天地嚴凝之气﹐聚於玄冥之區﹐其風剛勁。故虜爲中國患獨彊。若匈奴﹑突厥﹑契丹﹑女眞﹑蒙古﹐代相踵焉。亦如梟之不能不啄﹐虎之不能不噬﹐乃性气使然耳。古聖王馭狄之道﹐來則驅之﹐《詩》曰「簿伐獫狁﹐至於太原」是已﹔去則備之﹐《詩》日「王命南仲﹐城彼朔方」是已﹔未聞有使之通也。漢髙自爲和親之役﹐嗣後乘軒出疆者不勝其載。而漢時蘇武﹑常惠﹑鄭眾守節不屈﹐髙風振拂﹐由此其選也。迨夫趙宋之與契丹﹐景徳輸平之後﹐玉帛往來使軺不絕者百年。然燕﹑云﹑平等山前後十四州未復﹐大險淪虜﹐大防決華﹐而兵力不競﹐徒恃和好﹐其如國勢日弱﹐啟宣和﹑靖康之侮何哉﹗則有備無患﹐待虜之不可不嚴﹐自古尙矣﹗國家蕩滌胡腥﹐修復秦漢以後邊防。洪武間﹐東西紫塞綿亙相延萬里﹐其外密邇龍沙﹐屯戍兵眾﹐乃設陜西行都司於甘州﹐山西行都司於大同﹐萬全都司於宣府﹔又於慶峯口北古惠州地設大寧都司並遼東都司爲五邊﹔陜西﹑寧夏卽趙元昊所居地﹐設寧夏左等五衛﹐亦爲重鎭。時則封肅王於甘州﹔慶王於寧夏﹔代王於大同﹔谷王於宣府﹔寧王於大寧﹔遼王於廣寧。並燕邸爲七而作藩屏﹐捍禦驕虜﹝藩王原封沈陽﹐此時未就國﹞。凡有不廷﹐命諸王討之。所以三十餘年﹐胡馬不敢南牧﹐是守在親藩也。永樂之初﹐迂寧王於江西﹐遼王於荊州﹐谷王於長沙。獨存肅﹑慶﹑代於各邊﹐而兵權皆釋。成祖六飛凡五度陰山﹐犬羊褫魄﹐則天於自將。其後因寧鎭廢則倚薊州爲重﹔東勝五衛廢則倚三關爲重﹔黃河套不能有則倚延綏爲重﹔並陜西總制所在固原爲鎭而九邊峙焉。舊設總制於固原﹐控延﹑寧﹑甘三邊﹐今攺駐花馬池。而移陜西巡撫之駐固原控雁門等關者﹐命山西巡撫兼之。近別設總督於保定﹐控薊州等處。正統以前﹐宿將猶在列於幕府﹐刁鬥相聞﹐無事則屯兵養銳﹐而聲勢之相應﹔有事則挾矢奮威﹐而肘臂之相援。至今猶守其遺法。苟選將得人﹐亦足以禦外侮﹐是守在各邊也。初靖難武成﹐卽徙大寧都司於保定﹐而其所統營州等八衛移之關內﹐及都司附郭﹐乃裂大寧地自古北口至山海關隸朵顏衛﹔自廣寧前屯衛西至廣寧鎭白雲山隸泰寧衛﹔自白雲山以北至開原隸福余﹐亦作富峪衛。自後洪武五邊失一﹐永樂中遂不復收﹐而幽燕東北之險﹐中國與夷狄共之。胡馬疾馳﹐半日可抵關下廣寧﹑錦義等城﹐復與宣府﹑懷來隔斷懸絕﹐聲不相聯。且近年逆帥勾虜直入關內﹐震驚廟社。於是築重城於京師之南﹐而文武百僚分堵爲禦﹐迄今尙不能絕虜之唾涎﹐是守在朝廷也。夫守在親藩乃開國之權宜﹐守在各邊則保邦之長策﹐守在朝廷豈不岌岌乎殆哉﹗宣宗皇帝巡邊﹐搗虜大寧﹐出其不意﹐於鑠王師﹐有光祖烈﹐若於此時盡收故地﹐復歸職方﹐則金甌無缺﹐而有苞桑之固矣。此萬世臣民之遺恨也﹐三楊不能無罪。不寧惟是﹐舊開平卽元之上都﹐西接興和而達東勝﹐亭障烽堠悉棄與虜﹐東西千里﹐遼河之間﹐三岔河之北﹐賀蘭山西﹐鎭番衛之東﹐久矣非吾守者﹐輿圖所及﹐一寸山河一寸金﹐豈可以鄰沙漠之地遂棄之也哉﹗凡今淸署﹝指行人司言﹞喜睹干羽之舞﹐厭聞小醜之談﹐然天下國家皆吾分內﹐而八城不守﹐土木之變﹐我寮若尹昌﹑羅如墉𨿽非死於銜命﹐實亦爲此虜而致身焉﹐今其可忘杞人之憂乎﹖況邊境靖謐則四牡之道坦安﹐中國常尊則王人之體益重﹐於使局亦有系也。故考幽都諸部次第﹐韃韃爲最要﹐兀良哈次之﹐稍東則連女直﹐志北狄。◎韃靼韃靼﹐北胡也。東自兀良哈﹐西抵瓦剌﹐種類不一。兀良哈亦在內﹐但久內附爲屬夷﹐故別出耳。歷代名稱各異﹐夏曰獯鬻﹐周曰獫狁﹐秦漢皆曰匈奴﹐唐曰突厥﹐宋曰契丹。匈奴在兩漢之世始合而彊﹐後分而弱﹐烏桓繼興。漢末鮮卑滅烏桓﹐盡有其地。後魏烏桓又弱﹐蠕蠕獨彊。蠕蠕滅而突厥興﹐盡有西北地。唐貞觀初﹐李靖滅之。五代及宋﹐契丹復盛。與宋爲敵國﹐後滅於女眞﹐別建國曰西遼。後復滅於蒙古。別部小者曰泰赤烏﹐曰塔塔兒﹐曰克列﹐各據分地﹐俱爲蒙古所並﹐遂入中國代宋﹐稱號曰元。八傳而天下大亂。四明黃溥著《閒中今古編》云「北狄稱銀曰蒙古﹐胡元之先﹐國號蒙古者﹐因女眞號國曰金﹐乃以銀號其國也。後歷世祖﹐方攺號元。」此說恐非。國朝受命﹐肅淸江南﹐傳檄中原﹐命大將軍徐達﹑常遇春等北伐。凡齊魯河洛悉還中國。洪武元年八月﹐我兵至通州取元都。元主率三宮后妃太子開建徳門北奔開平。達自齊化門入﹐執其監國宗室淮玉帖木兒等戮之﹐獲玉印二﹐玉璽二。封其宮殿及府庫圖籍寶物﹐遺使獻捷﹐奉宮人妃主﹐令其宦寺護侍﹐奉《平胡表》至京。表曰﹕五百年而王者興﹐仰聖人之在禦﹐大一統而天下治。際景命之惟新﹐長驅胡虜之膻腥。誕布幅員之聲教﹐乾坤淸肅﹐日月光明。欽惟皇帝陛下天賦聖神﹐徳全勇智﹐握赤符而啟運﹐仗黃鉞以興師。造攻滁陽﹐黎庶有來蘇之聖﹐開基建業﹐英雄識眞主之歸。顧豺狼之噬人﹐正蛇龍之起陸。愛飭徒旅﹐肅將天威﹐江漢䢐徵﹐友諒身殲於袁蠡﹐荊吳薄伐﹐士誠面縛於姑蘇。逋逃驅而閩越安﹐僭僞平而交廣定。立綱陳紀﹐治具畢張﹐發政施仁﹐民心大悅。東南已樂於生遂﹐西北尙困於。推其所由﹐厥有攸緒。惟彼元氏﹐始自窮荒﹐乘宋祚之告終﹐突胡羣而崛起﹐以夷狄而乾天紀﹐以犬羊而亂華風﹐崇編髮而章縫是遺﹐紊族姓而彜倫攸攵。逮乎後嗣﹐尢爲不君﹐耽逸樂於荒亡﹐昧乎兢業﹐作奇技而淫巧﹐溺於驕奢。天變警而靡常﹐河流蕩而橫決﹐罔知修省﹐惟務畋遊﹐朝廷之政下移﹐英雄之志斯奮﹐兵連寰宇﹐禍結中原。是用弔伐﹐以拯顚連﹐誕舉安攘﹐而靖亂略﹐事非獲已﹐謀乃僉同。顧惟一介之菲才﹐忝受總戎之重任﹐臨軒授鉞﹐俾救民於水火之中﹐分閫握機﹐幸折衝於尊俎之外。旌旗揮而淮沂下﹐金鼓震而靑兗平。濟水盡曳其兵﹐萊陽競崩厥角。風驅雷勵﹐直搗大梁﹐電掣星馳﹐旋收西洛。濟師以略衛相﹐捲甲而趨邯鄲。率樓艫發臨淸﹐先聲動如破竹﹐策貔貅﹐克通潞﹐大勢疾若燎毛。鎭戍潰而土崩﹐禁衛墮而瓦解﹐君臣相顧於窮迫﹐父子乃謀於遁逃﹐朝集內殿之嬪妃﹐夜走北門之車馬。臣與遇春等已於八月初二日勒兵入其都城﹐壺漿以迎﹐去戴盆而迥白日﹐室家相慶﹐廓氛授以睹靑天。宣徳威以安黔黎﹐收圖籍而封府庫﹐列郡之謳歌四集﹐百年之污染一新﹐驅馳𨿽效於微勞﹐方略實遵乎成算。所以聿彰鴻烈﹐耆定武功﹐東滄海而西昆侖﹐南雕題而北窮發﹐無有遠邇﹐莫不尊親。玉帛會車書﹐同興太平之禮樂﹐人紀修風俗﹐變正萬年之綱常。」按至正十二三年﹐杭潮常不波﹔十九年﹐帝都子規啼﹔至二十二年﹐順帝夢豬哄大都城﹐覆遂禁軍民畜豬。天兵旣未至京一月﹐有鶚鴟鳴端明殿﹐作滅胡之聲。帝命善射者射之﹐終莫能中。天兵旣至柳林﹐遲明﹐帝召百官議戰守之計。忽有二狐自內殿出﹐帝嘆且泣曰「宮禁嚴密﹐此物何得以至﹖非天之所以告朕哉﹗」卽命開建徳門北去﹐實二十七年九月也。明年﹐太祖聞其居應昌﹐馳書示以禍福。因答詩曰「金陵使者渡江來﹐漠漠風煙一道開。王气有時還自息﹐皇因何處不昭回。信知海內皆王土﹐亦喜江南有俊才。歸去誠心煩爲說﹐春風先到鳳凰臺。」嗚呼﹗杜鵑啼﹐汴人謂地气自南而北。尙知亂將作矣﹐況至於燕乎﹗杭潮三日不至﹐宋社墟矣﹐況迄二年之不波乎﹗後乃歷歷多怪﹐豈非豬乃朱姓而狐乃胡人哉﹗觀其嘆泣長往答詩﹐知道謚以順帝﹐不亦宜乎﹗野史訛爲中山王執而縱之﹐非也。程學士敏政裒緝《宋遺民錄》一書﹐末捲辯宋瀛國公之事﹐亦旣明矣。惜所引陶九成《輟耕錄》《西江月》詞尙未解明。其詞云「九九乾坤已定﹐淸明節後開花。米田天下亂如麻﹐直待龍蛇繼馬。依舊中華福地﹐古月一陣還家﹐當初指望甕生涯﹐死在西江月下。」陶以爲眞武之降筆﹐程以爲劉秉忠作﹐此姑置之。其初二句﹐乃言元世祖滅宋﹐徳封爲瀛國公。時至順帝至正十五年﹐我太祖三月起兵。和陽正當九九八十一年之數﹐是知乾坤已定九九﹐而三月淸明時也。「米田」言番人也﹐「直待龍蛇繼馬」﹐是太祖至正甲辰建國卽位﹐乙巳伐元﹐至丙午元亡﹐豈非「龍蛇繼馬」耶﹖「古月一陣還家」﹐乃言胡人皆去北矣。「當初指望甕生涯」﹐此寧宗之後甕吉剌氏不立己子而取順帝﹐是無生涯矣。程注云元主皆取甕吉剌氏爲後﹐而此云「指望甕生涯」﹐蓋陰寓順帝非甕吉剌氏所出之意也。然考之元惟七主娶弘吉剌氏﹐餘皆他姓。且弘吉非甕吉﹐不知程何所據﹖「死在西江月下」﹐獨言順帝北殂於應昌﹐取西江寺梁爲棺之驗耳。元主之北奔也﹐命擴廓帖木兒犯燕京。至是擴廓出雁門﹐欲寇保安﹐攻居庸。時大將軍達將發北平﹐定太原。人或止之。達曰「擴廓遠出﹐太原必虛。我乘其不備﹐直傾巢穴。所謂批吭搗虛也。彼若還救﹐則已爲我牽制﹐進退失利﹐無不成禽。且彼縣軍遠道𨿽至北平﹐孫都督足能禦之矣。」諸將曰「善。」遂引兵進。擴廓聞之﹐遁還。後爲大將軍所破。孫都督名興祖﹐時守北平。二年春正月﹐參將傅有徳及元脫列伯戰於宣徳﹐敗之。詔吏民內徙﹐以元主𨿽奔﹐遺孽數出沒﹐且斥堠未立﹐保聚爲難故也﹝擴廓卽王保保﹞。或問徙民。尹耕曰﹝尹耕﹐宣大人。頗諳邊務﹐後多采其論述焉﹞﹕「皇祖不得已也。邊土爲虜巢穴者垂三百年矣﹐一旦空之﹐故得無擾。是故宋人不能有其地﹐則生口是俘﹐國初不能已其害﹐則吏民內徙﹐正一時之權也。然則光武之徙民﹐何以爲失策﹖曰﹕『光武之時﹐四郡未廢﹐經略猶存﹐爲厲梗者盧芳而已。一戰勝之﹐比迹西京矣﹐而不尋遠略﹐輕自蹙境﹐故論者憾之。』乃若國初﹐山川之淪棄旣深﹐州郡之紀綱掃盡﹐遺胡殘虜徧於郊原﹐已去而復來﹐旣離而復合﹐擴廓逋遁﹐列伯之戰旋聞﹐開平𨿽定﹐驢兒之居自若。何可與建武並論也。皇祖始則急其害而徙民﹐旣則圖其成以置鎭。時宜之道存﹐而不得已之意見矣。」先是元主在開平。詔畱兵三萬﹐分隸都督孫興祖守燕。達及副將軍常遇春督諸將西下太原。達乃遣右丞薛顯﹑參政傅友徳﹑陸聚取大同﹐禽元喬右丞等三十四人以歸。擴廓寇保安﹐聞王師搗太原﹐遁還。大將軍達遣傅友徳擊之。兵未及陣﹐擴廓以萬騎突至﹐友徳率敢死士戰卻之。副將軍遇春曰「我步彼騎﹐戰懼不利﹐不若伺夜斫其營。」達曰「善。」會擴廓將豁鼻馬遣人約降﹐請爲內應。於是選騎夜襲之。擴廓方燃燭坐帳中﹐聞兵至。不知所爲﹐納靴未竟﹐跣一足逾帳後﹐乘驏馬從十八騎以遁﹐北奔大同。遇春以兵追之﹐至忻州﹐不及而還。遇春復率諸將郭英﹑湯和﹑耿炳文﹑汪興祖﹑陳徳﹑謝成﹑郭子興北伐。擴廓奔甘肅。其守將竹眞亦棄城遁﹐遂取大同。按大同自石晉割棄之後﹐至是四百餘年﹐始復歸於中國。其淪沒之久亦可悲哉﹗二月﹐都督汪興祖來守大同。將宣武﹑振武﹑昆山三衛兵兩敗元兵﹐斬獲甚眾﹝此本朝將臣鎭守大同之始﹞。命都指揮常守﹐往屯寧武﹐駐兵寧化。﹝此經理寧武之始。﹞三月﹐都督興祖取武朔州﹐禽元知院馬廣等六百三十四人。詔以興祖爲晉王武傳兼山西行都督府事。元也速寇通州。徵虜將軍常遇春與將軍達破擴廓﹐西平秦﹑隴。乃詔遇春率諸將李文忠﹑馮勝等東拒也速。遇春乃搗永平﹐過惠州﹐收江文淸﹐士馬進次大寧。也速聞之北走﹐遇春遂北取開平。元主奔於應昌。追至北河﹐俘其宗王三人及平章鼎位軍士數萬﹐置開平衛。初﹐太史劉基奏立軍衛﹐自京師達於郡縣。大率以五千六百名爲一衛﹔一千一百二十名爲一所﹔一百十二名爲一百戶所﹔每一百戶下設總旗二名﹐小旗十名。通以指揮使等官領之。至是置衛於開平。秋八月﹐元脫列伯寇大同。偏將軍李文忠﹑右丞趙庸擊破之。副將軍遇春之北伐還也﹐次柳河川而卒﹐僅年四十。報至﹐上爲之悲慟。詔文忠代將其軍﹐援大將軍達於慶陽。文忠至太原﹐聞達已下慶陽﹐而脫列伯攻大同甚急。文忠與庸謀曰「吾等節將閫外之事有利於國﹐專之可也﹐今大同受圍﹐若俟進止﹐恐失機會。」於是率諸將譚濟﹑馮勝等出雁門﹐過馬邑﹐抵梅峪口﹐遇元邏騎數千﹐與戰﹐敗之﹐禽其平章劉帖木。進次白楊門﹐又禽所謂四大王者。時雨雪﹐文忠疑有伏﹐自率數騎入山覘之。會前軍去大同四十里止壁﹐文忠至﹐驚曰「此豈駐兵地耶﹖虜來敗矣。」麾之令前五里阻水而壁﹐密遣人間行達城中﹐與都督興祖期。是夜脫列伯悉眾來攻。文忠令將士朱馬蓐食﹐堅壁不動。以二營委敵﹐督令死戰不之救。自寅至辰﹐度其饑疲﹐乃分軍爲兩翼﹐鼓行疾馳﹐薄其陣﹐聲撼林木﹐城中亦開門出戰﹐腹背奮擊﹐大破之。追至炭窖﹐禽脫列伯﹐降其眾萬餘﹐輜重無算。遂進兵東勝州﹐至莽哥倉而還。遣使致書元主曰「朕本布衣﹐因海內鼎沸﹐不能自寧﹐靜觀羣雄割據﹐茶毒生靈﹐於心不忍。君又不能控禦﹐致諸將各懷不軌﹐外爲元臣﹐內實自謀﹐靡有戡定禍亂以安生民者。乃親率諸將西平湖湘漢沔﹐南取交廣﹐東定吳越八閩﹐兩江皆入版圖。朕欲息兵以觀君之爲計﹐而君之將臣張思道﹑李思齊﹑王保保三人者﹐不爲國謀﹐分據秦晉﹐互相仇殺﹐民遭塗炭。朕乃命大將軍自前歲出﹐由齊魯經河洛﹐次燕趙。我師未至﹐君已棄宗社去。朕謂君自知胡五百年之運﹐能順天道﹐歸我中國故土﹐上策也。未幾邊將來報﹐君率殘兵畱連開平。朕思君前日宗社奠安﹐國用富實﹐尙不能削平羣盜﹐今遠寄沙漠﹐欲效漢之匈奴﹐唐之突厥﹐出沒不常﹐以爲邊患﹐是君之計不審也。方今中國封疆盡爲我有﹐華夏已平﹐外夷咸附。若命將出師直抵陰山之北﹐則君𨿽有百萬之眾﹐亦不過死灰之餘燼﹐涸轍之朽鮒耳﹐何能爲哉﹗比時君卽遁逃亦將無所往矣。朕以誠心待人﹐明示機策﹐攺圖易慮﹐安分順天﹐以存宗祀﹐不亦善乎﹗君其圖之。」初﹐元主北奔﹐命脫列伯﹑孔興以重兵攻大同﹐規恢復﹐及是脫列伯就禽﹐孔興走綏徳﹐爲其下斬以降。元主知事不濟﹐乃絕意北竄。都督汪興祖時守大同﹐而興和諸處俱未下﹐元孽時出沒﹐興祖乃以大同兵來取興和。三年春二月﹐參政華雲龍率諸將廖美﹑孫恭攻云州。萬戶譚濟出居庸夾擊之﹐取其城﹐獲元平章火兒忽答﹑右丞哈海。指揮金朝興來取東勝﹐禽元平章荊麟等十八人。平章湯和來取宣徳﹐追元兵至察宦惱兒﹐獲其將虎陳。故元將王保保﹝卽擴廓帖木兒﹞知大軍南還﹐自定西引兵圍蘭州﹐指揮張溫堅守不與戰﹐以待援兵。時鷹揚衛指揮於光守鞏昌﹐將兵來援﹐至蘭州之馬蘭灘﹐卒遇保保兵﹐戰敗被執﹐至蘭州城下﹐使喚張溫出降。光大呼曰「我不幸被執﹐公等堅守﹐徐總兵將大軍至矣。」敵怒殺之。城中聞光言﹐守益固。保保進攻不利﹐且懼大軍至﹐乃引去。光字大用﹐南康都昌人。自少磊落有大志﹐徐壽輝初起﹐略湖口﹐陷都昌﹐署光爲江東宣慰。陳友諒弒壽輝。光乃輕騎謁上於龍江﹐授行樞密院判官。從上徵九江﹐下黃梅﹐戰鄱陽﹐降武昌﹐皆預有功。歷遷鷹揚衛指揮使。從徐達平淮東﹑浙西﹐擒張士誠﹐取汴梁﹑克陜洛﹐下潼關﹐同都督郭興守之。後移守鞏昌﹐王保保屢引兵來攻﹐光輒擊卻之﹐至是被執而死。上聞之﹐遣官諭祭﹐尋命配享功臣廟。按《左傳》宣公十五年﹐晉使解揚如宋﹐使無降楚﹐鄭人執解揚而獻諸楚﹐楚子厚賂之﹐使反其言。而解揚呼宋人﹐卒致晉君之命。楚子捨之﹐是楚𨿽夷狄﹐猶知信義。若王保保者﹐乃殺於光﹐眞獸類矣。顧猶爲亡元致力焉﹐何哉﹖上問諸將曰「王保保爲患﹐今欲出師往沙漠﹐當何先﹖」諸將曰「保保寇邊以元主在。若出師直取元主﹐則保保失勢﹐不戰而可降也。」上曰「忘近而取遠﹐失緩急之宜。吾意欲分兵爲二道﹕一令大將軍達出潼關﹐自安定搗定西以擒王保保﹔一令副將軍文忠出居庸﹐入沙漠﹐以追元主。使其彼此自救﹐不暇應援﹐取之必矣。」諸將皆曰「善。」受命而行。尋遣使賫書諭元主曰「前者二次遣使致書﹐久而未還。豈被畱而然乎﹖以予計之﹐殆君之失謀也。君之意必曰﹕『吾嘗爲天下主﹐以四海爲家。彼昔吾之民耳﹐豈可與通問乎﹖』自常情言之﹐固宜如此。以理勢論之﹐則大不然﹗君者﹐天下之義主。顧天命人心何如耳。蓋天命之去畱﹐由人心之向背。古語云﹕『民猶水也﹐君猶舟也。』水能載舟﹐亦能覆舟。君豈不知此﹐而乃固執不回乎﹗今日之事﹐非予所欲﹐實以四方兵爭﹐所在紛擾﹐予當其時不能自寧於鄕裏﹐豈有意於天下乎﹗羣雄無所成﹐而予兵力日以彊盛﹐勢不容已﹐故有今日。此誠天命﹐非人力也。君又何致怨於其間邪﹗君其奉天道順人事﹐遣使通好﹐庶幾得牧養於近塞﹐藉我之威﹐號令其部落﹐尙可爲一方之主﹐以奉其宗祀。若計不出此﹐猶欲以殘兵出沒爲邊氓患﹐則予大舉六師﹐深入沙漠﹐君將悔之無及矣。近北平守將以云州所獲平章火兒忽答﹑右丞哈誨等八人至京﹐詢之皆君倚任之人﹐是用待以不死。今再令賫書詣前﹐惟君其審圖之。」徐達率師出安定﹐駐沈兒峪口﹐與王保保隔深溝而壘﹐日數交戰。王保保發兵千餘人﹐由間道從東山下﹐潛劫東南壘。左丞胡徳濟倉卒不知所措﹐我師敗績。達親率兵急擊之﹐敵乃退﹐遂斬東南壘指揮及將校數人以徇﹐軍中股栗。明日﹐整眾出戰﹐諸將爭奮﹐莫敢不力。遂大敗保保兵於川北亂冢間。保保幾被擒﹐僅與其妻子數人從古城北遁去。上遣書諭元太子愛猷識理達剌曰「君之將擴廓帖木兒自太原奔潰後﹐以烏合之眾犯我蘭州。大軍進討﹐追及定西。今年四月七日大敗其眾﹐斬馘無算﹐生擒嚴奉先﹑韓禮兒﹑李察﹑罕不花等。惟擴廓帖木兒遁去﹐已命將追捕﹐旦夕必就擒。近綏徳衛擒送平章徹裏帖木兒。問知爲君舊用之人﹐特命賫書致意﹐事進退之宜。適《元史》告成﹐朕以令先君各三十餘年之主﹐不可無謚﹐以垂後世。用謚曰順﹐已著於史。君之子買的八剌亦封崇禮侯﹐歲給食祿。及其來者﹐與之同居無恙﹐但不知君之爲況何如﹐君其審之。」李文忠由開平進兵﹐復取應昌。時元主已殂﹐其子愛猷識理達剌聞兵遁去。文忠追至北慶州﹐不及而還。獲元主孫買的裏八剌及后妃宮女﹐並諸官屬﹐朔庭遂空。是役也﹐裨將孫虎戰沒﹐曾卹有加。文忠奏捷。上乃皮弁服禦奉天殿﹐百官具朝服﹐侍班侍儀﹐使引買的裏八剌具本俗冠服朝見﹐行五拜禮。至東宮見皇太子﹐四拜。其母及妃朝見坤寧宮﹐命婦具冠服侍班。朝畢﹐俱賜以中國冠服﹐並賜第宅於龍廣山﹐命優廩餼。封買的裏八剌爲崇禮侯。詔曰「昔帝王之有天下﹐必封前代子孫﹐使作賓王家﹐其來尙矣。曩因元失其政﹐四海分爭﹐朕以武功削平羣雄﹐混一區宇﹐爲天下主。而買的裏八剌實爲元之宗孫。比者遣將北徵﹐爾祖已殂﹐旣克應昌﹐爾乃來歸。朕念帝王之後﹐爰稽古制﹐錫以侯封。爾其夙夜恭稱朕優禮之意。」上謂省臣曰「朕見前代帝王革命之際﹐獲亡國后妃往往不以禮遇﹐欺孤虐寡﹐非盛徳所爲﹐朕甚不敢。今元後脫忽思氏在此﹐北狄但知食肉飲酪﹐且不耐暑熱﹐飲食居第務適其宜焉。若其欲歸﹐當遣還沙漠。」上擢元臣危素爲大學士﹐與劉基﹑胡鉉等同侍弘文館。素字太朴﹐金溪人。元時爲侍講﹐至右丞。徐達收燕﹐令故臣投告身。素與編修黃礙誓同死。礙竟死﹐而素爲報國寺僧所阻。達以素歸授侍講學士﹐特備顧問。上以素老﹐賜小車免朝謁。一日﹐上禦東閣﹐聞履聲橐橐﹐上方詰之﹐而素適至。乃謂之曰「是汝﹐吾以爲文天祥邪﹗」未幾﹐禦史王著等劾素亡國之臣﹐不宜居侍從。乃謫居和州之含山。又有張昶者﹐仕元爲戶部尙書。以奉使來朝﹐上因見其才敏畱用之﹐累授參政。昶外示誠款﹐內懷陰汁。與楊憲﹑胡惟庸皆相善。昶有才辯﹐知識明決﹐熟於前代典故。凡國家建置制度多出昶手﹐裁決如流﹐事無停滯。昶恆自以元臣失節﹐謂不能無議己者﹐心常怏怏。時擴廓帖木兒兵尙彊﹐元都未下。昶竊語其所親曰「吾若得歸元﹐是所願也。」間使人上書頌功徳﹐勸上及時娛樂。上以語太史令劉基曰「是欲爲趙髙也。」基曰「誠如聖見﹐必有使之者。」上不欲窮治﹐斥焚其書。復勸上嚴刑法﹐重賦役﹐多陳厲民之術﹐欲上失人心﹐陰爲元計。上皆不從。昶不自安。時元主謂昶已死。贈昶官謚﹐擢用其子。會平章李文忠下杭州﹐以元平章長壽醜的等至京師。上釋之遣歸元。昶乃陰托長壽醜的奉表於元﹐且寓書其子﹐詢存亡。會昶臥病﹐憲往侯。偶於昶臥內得書表﹐遂奏之。上命大都督府按問﹐昶書八字於牘曰「身在江南﹐心思塞北。」上始惜其才﹐猶欲存之。及得其所書牘詞﹐曰「彼意叛矣﹐是何赦焉。」遂誅之。初李文忠捷奏至﹐時百官方奏事奉天門﹐聞元主殂﹐遂相率稱賀。上曰「元主守位三十餘年﹐荒淫自恣﹐遂至於此。」因謂治書侍禦吏劉炳曰「爾本元臣﹐今日之捷﹐爾不當賀。」因命禮部榜示﹐凡北方捷至﹐嘗仕元者不許稱賀。文忠遣送買的裏八剌等至京師。省臣楊憲等請獻俘於廟。上曰「古者𨿽有獻俘之禮﹐武王伐殷曾用之乎﹖」憲曰「武王事不可知。唐太宗嘗行之。」上曰「太宗是待王世充﹐若遇隋之子孫﹐恐不行此禮。元𨿽夷狄﹐入主中國﹐百年之內生齒浩繁﹐家給人足。朕之祖父亦預享其太平。𨿽古有獻俘之禮﹐不忍加之。只令服本俗衣以朝。」朝畢﹐賜以中國衣冠﹐就令謝恩。復謂憲曰「故國之妃朝於君者﹐原有此禮﹐不必效之。但令衣本俗服於中宮朝見。」見畢﹐賜之中國服﹐亦令就謝。按我祖開基﹐𨿽延攬英雄﹐不問其類﹐而於節義所在﹐特加之意。故干戈未定﹐而余闕﹑李黼之死﹐建祠肖像﹐惟恐或後。北方捷至﹐則嘗仕元者不許稱賀。其扶植綱常﹐培養節气﹐而爲萬世人臣立極。奚暇顧一時左右之難堪哉﹗旣而建文之朝﹐遂多死難之士。感應之機﹐眞捷若影響矣。按李文忠之入燕也﹐仁恩著於市肆之不易﹐威聲播於擴廓之窮奔。分友徳以西巡﹐付興祖以畱後﹐其制置可謂周矣。若夫開平之於上都﹐岐陽之於應昌也。捷奏朝馳﹐隼夕返﹐畱兵置將﹐俱所未聞﹐卒之燕京磐石而二地淪夷﹐則識者不能無憾焉。遣使往紹興葬宋理宗頂骨。先是上與侍講學士危素論宋元興替﹐素因言元世祖至元間﹐胡僧嗣古﹑妙髙欲毀宋會稽諸陵﹐時夏人楊輦眞伽爲江南總攝﹐奏請如二僧言。遂發諸陵﹐取其金寶。以諸帝遺骨瘞於杭之故宮﹐築浮屠於其上以厭之。又截理宗頂骨爲西僧飲器﹐天下聞之﹐莫不傷心。上嘆息久之﹐謂素曰「宋南渡諸君無大失徳﹐與元又非世仇﹐元旣乘其弱取之﹐何乃復肆酷如是耶﹗」卽命北平守將吳勉訪索頂骨所在﹐果得諸西僧廬中。命有司厝於京城之南。至是紹興府以《永穆陵圖》來獻﹐遂敕葬於故陵。山西行省言「大同糧儲路遠費重。若令商人於大同倉入米一石﹐太原倉入米一石三斗﹐給長蘆淮鹽各一引﹐引二百斤。則轉輸之費省而軍儲之用充矣。」從之。徐達﹑李文忠等班師還至龍江﹐車駕出勞於江上。達等奉車駕還宮。明日﹐上禦奉天殿。達等上《平沙漠表》稱賀。詔議賞徵討將士﹐大封功臣。李善長韓國公﹔徐達魏國公﹔常遇春之子茂鄭國公﹔李文忠曹國公﹔馮勝宋國公﹔鄧愈衛國公。湯和中山侯﹔其諸唐勝宗﹑陸仲亨等二十六人皆封侯﹐食祿有差﹐並賜誥券世襲。惟善長稱守正文臣﹐餘皆宣力武臣。封汪廣洋忠勤伯﹔劉基誠意伯。亦稱守正文臣﹐子孫不世襲。上大宴諸功臣。宴畢﹐因語之曰「天下大業以艱難得之﹐必當以艱難守之。卿等今皆安享爵位﹐不可忘艱難之時。人之常情﹐每謹於憂患而忽於宴安﹐不知愛患之來常始於燕安也。今日與卿等宴飲極歡﹐恐久而忘其艱難﹐故相戒勉。」明日﹐徐達率諸將詣闕謝。上退禦華蓋殿﹐賜達等坐。從容語之曰「曩者與卿等初起鄕土﹐本圖自全﹐非有意於天下。及渡江以來﹐觀羣雄所爲﹐無救民之心﹐徒爲生民之患。若張士誠﹑陳友諒尢爲巨蠢。士誠恃其財富﹐侈而無節﹔友諒恃其兵彊﹐暴而無恩。朕獨無所恃﹐所恃者卿等一心共濟艱危。初與二寇相持﹐人有勸朕先擊士誠。以爲士誠切近﹐友諒稍遠。若先擊友諒﹐則士誠必乘我後﹐此亦一計。然不知友諒剽而輕﹐士誠狡而懦。友諒之志驕﹐士誠之器小﹔志驕則好生事﹐器小則無遠圖。故友諒鄱陽之役﹐與戰宜速﹐吾知士誠必不能越姑蘇一步以爲之援也。向若先攻士誠﹐則姑蘇之城並力堅守﹐友諒必空國而來﹐我將撤姑蘇之師以禦之﹐則疲於應敵。事有難爲﹐朕之所以取二寇者﹐固自有先後也。二寇旣除﹐兵力有餘﹐鼓行中原﹐宜無不下。或勸朕蕩平郡寇﹐乃取元都。若等又欲直走元都﹐兼舉隴﹑蜀﹐皆未合聯意。朕所以命卿等先取山東﹐次及河洛者﹐先聲旣震﹐幽薊自傾。且朕親駐大梁﹐止潼關之兵者﹐知張思道﹑李思齊﹑王保保皆百戰之餘﹐未肯遽降﹐急之非北走元都﹐則西走隴﹑蜀﹐並力一隅﹐未易定也。故出其不意﹐反旆而北﹐元眾膽落﹐不戰而奔。然後西徵張﹑李﹐二人望絕勢窮﹐不勞而克。惟王保保猶力戰以拒朕師。向使若等未平﹐元都而先與之角力﹐彼人望未絕﹐困獸猶鬥﹐聲勢相聞﹐勝負未可知也。事勢與友諒﹑士誠又正相反。至於閩廣傳檄而定﹐區區巴蜀恃其險遠﹐此特餘事耳。若等可以少解甲冑之勞矣。」於是達等皆頓首謝上。已大封功臣。思存者得膺爵賞﹐死者不及一見﹐乃設壇親祭之。且撫其子孫﹐俾食其祿。又設壇祭戰歿軍士﹐養其父母妻子。復命禮部﹐凡武官有遷葬者﹐皆官備祭物﹐道裏遠者給其費。禮部以品秩次第定給有差。四年春二月﹐元臣驢兒有眾萬餘﹐歲窺伺畿外﹐至是入居常峪。夏四月﹐詔招降北虜﹐仍以璽書諭驢兒曰「三月間罕帖木兒火者歸﹐言將軍駐常峪﹐又將移營東去。將軍能事幼主﹐自是世間美事。但恐幼主失所﹐羣臣中彊者自立﹐弱者從之﹐將軍能忘君以事仇乎﹗驅兵向之﹐又恐力有不贍﹐何若通使於我﹐結大丈夫之知。他日遇難﹐相托爲依﹐庶進退有據也。」秋八月﹐虜平章僧家奴北牙頭以兵寇云州。華雲龍偵知之﹐潛以精兵迎襲﹐突入其營﹐禽僧家奴﹐並獲駝馬四百餘。遂分遣神將趙端等追擊﹐至開平大石崖﹐比分攻劉學士諸寨﹐克之。端中飛石﹐傷左腿﹐右臂甚重﹐督戰不置。復追驢兒﹐破其軍。遂取開平諸寨﹐歸前所徙吏﹐議復立故州縣。故元遼陽行省平章劉益以遼東州郡地圖並籍其兵馬錢糧數遣使奉表來降。詔置遼東衛指揮使司﹐以益爲指揮同知。遼東衛遣人奏言元將吶哈出據金山擾邊﹐爲遼陽患。乞益兵以備。乃遣黃儔賫書諭吶哈出曰「前者萬戶黃儔回﹐聞將軍威震遼左﹐英資如是﹐足以保定一方。然旣往不復﹐君子當察。昔在趙宋君主天下﹐立綱陳紀﹐黎庶奠安。逮至末年﹐權綱解紐﹐故元太祖興於朔方。世祖入統中國﹐此皆天道﹐非人力也。元之疆宇非不廣﹐人民非不多﹐甲兵非不眾﹐城郭非不堅﹐及紅巾起於汝穎﹐羣資偏於中原﹐名僭號者繼出。小明王稱帝於亳﹔徐眞一稱帝於蘄地﹔陳友諒稱帝於九江﹔張士誠稱王於姑蘇﹔明升稱帝於西蜀。彼四帝一王皆擁兵數萬﹐割據中夏﹐逾二十年。朕本淮民﹐爲羣雄所逼﹐因集眾禦亂﹐遂渡江與將軍會於太平﹐比待他俘特加禮遇﹐且知將軍爲名家﹐故縱北歸﹐今又十七年矣。朕見羣雄無成﹐調兵四出﹐北定中原﹐南定閩越﹐東取方氏﹐西收巴蜀﹐四帝一王皆爲俘虜。惟元君奔北自亡。華夷悉定﹐天下大安﹐此天命﹐非人力也。近聞將軍居金山大張威令﹐吾兵亦守遼左﹐與將軍旌旗相望。將軍若能遣使通問貢獻﹐姑容就彼順其水艸﹐猶可自逞一方。不然胡五百年之運﹐大廈旣傾﹐非一木可支。釁之後先﹐惟將軍自思之﹗」儔至金山﹐吶哈出拘畱不遣。五年春正月﹐上禦武樓﹐與諸將臣籌邊。徐達曰「今天下大定﹐惟王保保遁居和林﹐出沒邊境﹐臣願率將剿絕之。」上曰「卿等必欲徵之﹐須兵幾何﹖」達曰「得兵十萬足矣。」上曰「兵須十五萬﹐分三道以進。」於是命達出雁門﹐李文忠出應昌﹐馮勝出金蘭。達至嶺北﹐戰不利而還。延安侯唐勝宗往築寧化城﹐率千戶唐成等剿野寇四達子等部落。指揮謝彥來守朔州。秋七月﹐時諸將北徵。指揮章存道從中山侯湯和守合墩不剌營﹐至斷頭山遇虜﹐力戰死之。斷頭山在陽和北境外。按此和林之偏師也﹐我軍鮮利。髙皇蓋數悔之。抑聞之長老曰「存道驍將﹐其死可惜。」又曰「斷頭名惡﹐兵家忌焉。時有勸存道移軍者﹐不從卒敗。」噫﹗武王以甲子興﹐豈有是邪﹗𨿽然﹐柏人﹑彭亡﹑落鳳﹑狼牙﹐在古亦有是說矣﹐將冥數有適會與﹗都督藍玉兵至土剌河﹐遇王保保﹐擊敗之﹐保保遁去。馮勝﹑傅友徳率師至甘肅﹐故元將上都驢降。李文忠追虜至土剌河。虜將哈剌章悉騎渡河﹐文忠督兵搏戰。宣寧侯曹良臣﹑指揮周顯﹑常榮﹑張耀俱戰歿。文忠馬中流矢。指揮李榮以所乘馬授文忠﹐自奪虜騎乘之。文忠麾眾更進﹐士卒皆殊死戰。虜遂敗走﹐獲人馬以萬計。曹良臣等死事聞﹐上命卹其家﹐遣官祭葬﹐各樹碑於墓道表之。徵西將軍馮勝自甘肅班師至京。靖海侯吳禎還京師。先是禎督餉定遼﹐盡收遼東未附之地﹐至是還。上曰「海內悉歸版圖﹐固可喜亦可懼。」禎曰「陛下威徳加於四海﹐復何憂﹖」上曰「君天下者在徳不在地。今之天下﹐卽元之天下﹐地非不廣﹐而元主荒淫﹐國祚隨滅。可不懼乎﹖」禎對曰「聖慮深遠﹐臣愚不及此。」命賞徵甘肅京衛軍士一萬四百三十五人﹐白金四萬四千兩。時公侯﹑都督﹑指揮﹑千百戶以匿所獲馬騾牛羊者不賞。上因諭之曰「爲將者不私其身﹐況於物乎﹖昔漢祭遵爲將﹐憂國奉公﹔宋曹彬平南唐﹐所載惟圖書。汝等能法古人則令名無窮。今之不賞汝等﹐當自省之﹗」諸將皆叩頭謝罪而退。遣使與元幼主書曰「朕觀前代獲亡國子孫﹐必獻俘廟社。誇示中國﹐其有陽示優待者﹐不久非鴆卽殺。君家待宋幼主至削髮爲僧﹐終不免於一死。朕則不然﹐君之子至京今已三年﹐優待有加。君宜遣使取歸。朕本布衣﹐生長君朝﹐混於民間﹐豈有志於今日﹖自辛卯盜起汝﹑潁﹑蘄﹑黃間﹐君家天運已去。人心已離﹐四海土崩﹐民罹荼毒。朕始議興師﹐保身救民﹐一時僭稱名號者盡爲俘虜。君之父子亦不守宗社﹐北遁沙漠。此天運﹐非人力也。故特致書以達朕意﹐君宜察焉。」又與元臣劉仲徳﹑朱彥徳二生書曰「朕觀二生乃間气所鐘﹐古今如二生者絕少。何也﹖至正之君蒙塵而崩﹐幼主孤弱﹐大臣無不叛去﹐獨二生竭力守護﹐誠可嘉尙。今特遣使者諭爾君﹐令取其子買的裏八剌歸﹐二生宜察之。母教人絕父子之倫﹐爾君之宗祀不絕﹐二生之家族亦可長保。如其不然﹐中國六軍出討﹐旌旗數百里綿亙於陰山﹐二生若忠於君﹐身膏艸野﹐名垂千載﹐亦奇男子事也。或不能徇國﹐偸生苟免﹐將何面目與朕相見﹖惟熟慮之﹗」太僕寺丞梁仙﹑帖木兒言「黃河迆北寧夏所轄境內﹐及四川西南至船城﹐東北至塔灘﹐相去八百里﹐土田膏沃﹐舟楫通行﹐宜命重將鎭之。俾招集流亡﹐務農屯田﹐什一取稅﹐兼行中鹽之法﹐可使軍民足食。」從之。﹝此經略寧夏之始。﹞淮安侯華雲龍鎭守北平。遣使言「塞上諸關﹐東自永平﹑薊州﹑密雲﹐西至五灰嶺外隘口﹐通一百二十一處﹐相去約二千二百里。其王平口至官坐嶺口﹐關隘有九﹐約去五百餘里﹐俱繁擾衝要之地﹐並宜設兵守之。若紫荊關及蘆花山嶺尢爲要路﹐宜設千戶所守禦。」從之。﹝此經略薊州及紫荊關之始。﹞詔以大同極邊﹐且去太原遠﹐特置山西行都指揮使統之。六年﹐上命魏國公徐達﹑曹國公李文忠往山西﹑北平等處備邊。諭曰「創業之初﹐君臣固共艱難﹐事平之後﹐豈不欲少與之休息﹗但居安慮危﹐不可不愼。今聞胡人窺塞﹐有入寇之意。再命卿等總率大軍往鎭邊陲。然夷狄豺狼﹐出沒無常﹐但欲保障淸野﹐使來無所得。俟其惰歸﹐率精銳擊之﹐必掩羣而獲。卿等皆老將﹐臨機制勝熟矣﹐非朕所能遙度者。至邊宜先圖上方略﹐使朕覽之。」夏四月﹐北虜寇武朔。時大將軍達屯臨淸。聞報卽遣臨江侯陳徳﹑鞏昌侯郭子興禦之。師至﹐虜夜遁。秋八月﹐北虜寇朔州。指揮謝彥破之﹐禽其將知樞密院張寶﹑院使哈喇叭都﹑參政髙惠並其部眾。冬十月﹐副將軍李文忠出塞擊北虜﹐破之。出朔州﹐禽其太尉伯顏不花。十一月﹐文忠已退師。虜酋王保保復寇大同。達乃與文忠﹑馮勝復去大同﹐至貓兒莊遇雪退壁﹐於雁踏堡﹐邏騎獲其平章鄧孛羅帖木兒。達詰之﹐知懷柔有伏兵。分兵掩擊﹐禽其將康同僉﹐保保夜遁。上以徐達等久出師﹐遣使賫敕諭之曰「卿等與朕平定天下﹐勛業已成。而瑣瑣殘胡不能盡討﹐致連年出師﹐勞民擾眾﹐孰任其咎﹗昔田單攻狄﹐久之不下﹐問計於魯仲連。仲連曰﹕『將軍在卽墨時﹐飲食起居與士卒同甘苦﹐身先士卒﹐所以致勝。今將軍東有夏邑之奉﹐西有淄上之娛﹐黃金橫帶﹐馳聘乎淄﹑澠之間﹐有生之樂﹐無死之心﹐所以不勝也。』卿等皆起布衣﹐一旦至此﹐遂忘昔日之艱難﹐豈不犯仲連之誚乎﹗卿等宜益懋其功﹐以副朕懷﹗」上遣宦者咸禮表﹑卜花帖木兒送崇禮侯買的裏八剌北還﹐厚賜之。復遺其父愛猷識理達剌織金文綺。辭行﹐上諭之曰「爾本元君子孫﹐國亡就俘﹐曩欲卽遣爾歸﹐以爾年幼﹐道理遼遠﹐恐不能達。今旣長成﹐朕不忍令爾久客於此。故特遣歸見爾父母親戚﹐以全骨肉之愛。」又諭二宦者曰「此爾君之嗣﹐不幸至此。長途跋涉﹐爾善視之。」因致書於愛猷識理達剌曰「昔君在應昌﹐所遺幼子南來﹐朕待以殊禮﹐已經五年。念君流離沙漠﹐後嗣未有﹐故特遣咸禮表等護其歸。庶不絕元之嗣﹐君其審之。」王保保定西之敗﹐走和林。元君復任以事﹐後從徙金山之北而死。其妻毛氏亦自縊。保保驍勇絕倫﹐致之不得。上嘗問諸將曰「當今孰爲好漢﹖」或對曰「常遇春所向無前﹐可謂好漢。」上曰「是奚足哉﹗當今好漢只一王保保耳。」諸將或有以功相誇者。上曰「汝豈能擒王保保來耶﹖」上意蓋欲倡勇敢如此。命中山侯湯和﹑穎川侯傅友徳往延安防邊。上諭曰「自古中國無事則四夷可以坐制。今延安地與胡虜接境﹐虜人聚散無常﹐若防之不嚴﹐卽入爲寇。待其入寇而後逐之﹐則塞上之民受苦矣。特命卿等率眾至邊﹐常存戒心﹐𨿽不見﹐若臨敵﹐則不至有患矣。」七年春正月﹐虜數出沒北境﹐詔副將軍文忠北伐。時文忠駐代縣﹐乃分遣景指揮先發。景出白登﹐遇虜敗之﹐禽其國公孛羅貼木兒。初設雁門關置守備﹐仍置守禦﹐所隸代州振武衛﹝守備初駐代州﹐後嘉靖二十三年移駐廣玉城﹞。文忠以七月攻大寧﹐克大石崖。八月﹐至丰州擊虜﹐破之。斬其魯王及司徒答海俊﹑平章把都﹑知院忽都﹐得魯王妃蒙頹及金印玉圖書之類。北虜乃兒不花遣人款大同塞﹐言欲降。慮以前犯塞獲罪。手詔諭之曰「爾遣人自大同來﹐言於平地駐牧﹐意在臣順。卻以前日犯塞之故﹐懼不相容﹐是何言也﹗古之爲天下者在安民而已﹐無傷物心。且爾元之故臣﹐幼君流離沙漠﹐餘息尙存﹐有所干犯﹐爲其主也。亦何慮哉﹗去就之機﹐在乎識時。能上觀天象﹐下察人情﹐趨吉避凶﹐斯智者矣。」初﹐元攺云州爲大同路﹐隸山西行中書省。國初因之﹐至是攺行省爲布政司﹐攺大同路爲大同府。又於府置分巡按察司﹐歲差按察司官一員分巡﹐號冀北道﹐後專除。八年春正月﹐徵虜大將軍馮勝出大同塞﹐擊虜定﹐未下散不剌地﹐逾月還。十年﹐城蔚州。指揮周房董其役﹐規制極壯麗﹐基石磚陴樓櫓之類甲於諸邊。元君愛猷識理達剌殂命﹐遣使致祭。禮部以道遠難至。上曰「帝王以天下爲一家﹐彼不出覆載之外﹐何遠之有﹖」自爲文祭之曰「生死廢興﹐非一時之偶然﹐乃天地之定數。古之聖賢於是四者﹐一或臨之﹐不爲之變。何也﹖蓋知天命而不惑者也。君之祖宗昔起沙漠﹐彎弧矢入我中國﹐橫行天下﹐九夷八蠻盡皆歸之﹐非天命不至是也。及至君父子﹐正當垂衣守成之時﹐而盜生汝穎﹐華夏騷然。號令不行﹐以至失國。此人事歟﹖天命歟﹖朕於其時﹐非有三軍六師以威天下﹐乃代君家而爲民主﹐亦莫非天命也。曩者惟君主沙漠﹐朕主中國﹐君與羣臣乃固執不移﹐致邊警數興。今聞君殯於沙漠﹐朕用惻然。特遣人致弔﹐奠以牲醴﹐爾其監之﹗」按野史載太祖旣有天下﹐建廟以祀歷代帝王。自伏羲以下﹐像皆易成。惟元世祖其面屢爲淚痕所﹐塑工頻加修飾﹐越宿則又如故也。太祖聞知﹐幸廟以手指曰「癡達子﹐癡達子﹗汝何人﹐入主中國﹐可謂幸矣。今不革去者﹐以爾亦一代之王。朕今天命人歸﹐奄有天下﹐於汝子孫不加殺戮﹐但驅還北。則朕之待勝國亦可謂有恩矣﹗汝何恨耶﹖毋再啼哭﹗」於是塑工明日遂奏﹐世祖面無淚矣。敕送故元官蔡子英歸塞北。子英﹐河南永寧人。元季舉進士﹐爲擴廓帖木兒所知薦用﹐是累遷顯官。王師徵定西﹐擴廓貼木兒軍敗。子英單騎走關中﹐入終南山。有司以形求得之﹐械送京師﹐至江濱亡去。至是陜西又捕得之﹐械過洛陽﹐遇湯和不爲禮。和怒焚其須懾之﹐終不屈。其妻適過洛陽﹐聞子英至﹐欲與相見。子英避不肯見。至京﹐上命釋之﹐授以官。英不受﹐退而上書曰「伏惟皇帝陛下乘時而起﹐提三尺劍削平羣雄﹐混一四海﹐九夷八蠻莫不賓貢﹐英釜魚漏网假息南山。曩見獲河南﹐拘送京師。垂及渡江﹐復得脫亡。七年之久﹐勤勞有司﹐旣違陛下﹐又忤大臣﹐揆之常情﹐𨿽死罪不足以擬英。而陛下以萬乘之尊﹐全匹夫之節﹐不降天誅﹐反療其疾﹐易以冠裳﹐賜以酒饌﹐授以名爵。陛下之量包乎天地之外矣。英感恩無極﹐非不欲竭犬馬之力以報覆載之仁﹐但以名義所在﹐不敢攺其初志。自惟家本韋布﹐遭值亂離﹐操戈行伍﹐智識粗淺﹐過蒙主將知薦。仕至七命﹐躍馬食肉﹐十有五年﹐愧無尺寸之功﹐以報國士之遇。及國家板蕩﹐又復失節﹐何面目見天下士﹖所以寧死不敢有他志﹐蓋臣之事君猶女之適人﹐一與之醮﹐終身不攺。事君之道﹐一食其祿﹐終身無二。昔馮道歷仕五朝﹐司馬光曰﹕『不正之女﹐中人羞以爲室﹔不正之士﹐中君羞以爲臣。』偉哉言乎﹗管子曰﹕『禮義廉恥﹐國之四維。四維不張﹐國乃滅亡。』陛下金城湯池﹐兵極其精﹐器極其利﹐府庫充實﹐米粟紅腐﹐國家之盛古未有也。猶以爲未足﹐於是興學校﹐明人倫﹐褒死節﹐獎忠義﹐蓋謂治天下之本莫大於禮義廉恥也。夫以今天下之廣﹐人民之眾﹐旣不以英一人而加少﹐又豈以英一人而加多﹖授英以官何益於國﹖捨英不用﹐何損於事﹖陛下創業垂統﹐正當提挈大經大法﹐以昭示聖子神孫﹑功臣賢士﹐不宜以無禮義廉恥之俘虜而廁於維新之朝賢士大夫之列也﹗英自被獲以來﹐日夜所思﹐惟追咎昔之不死﹐以爲今日惟死可以塞責。陛下乃待英以禮﹐沐英以恩﹐臣固不敢賣死以示名﹐然亦不敢全身以苟祿。若察英之愚﹐全英之志﹐禁錮海南﹐以終薤露之命。則𨿽死於炎瘴﹐亦感恩極矣﹗陛下之威﹐加於海內而奔走四夷﹐不患不行﹐於匹夫之賤。然英聞仁者不中道而攺節﹐義者不苟生以圖榮﹐勇者不見幾而不作。故王閉門以自縊﹐李芾辟門以自屠。彼非惡安逸而樂危亡﹐顧義之所在﹐𨿽湯鑊有所不避也。眇焉之驅﹐仰止古人﹐死有餘恨。冒瀆天顏﹐伏俟鐵鉞﹐不知所言。」上覽奏而益重之。命館於儀曹。忽一夜大哭不止﹐人問其故﹐子英曰「思舊主耳。」語聞﹐上知其志不可奪。敕有司送之出塞。按武王釋箕子之囚﹐復商容之位﹐此其爲再見矣。培養元气以固國家靈長之命脈﹐非與天地合徳者﹐其孰能與於此﹗十四年夏四月﹐北虜寇開平。指揮使丁忠擊敗之﹐戰於氈帽山﹐斬獲數百。十八年﹐大學士宋納上守邊策。略曰「今宇內又安﹐蠻夷奉貢﹐獨沙漠未遵聲教。若置之弗治﹐恐邊圉漸荒﹐歲久滋患﹔若窮追遠擊﹐恐士馬疲費﹐饋餉艱難。陛下爲聖子神孫萬世計﹐莫若求守邊之策耳。蓋守邊固先乎足食﹐足食又先乎屯田。今諸將豈皆借才於異代哉﹐宜選智勇謀略者數人﹐每將以東西五百里爲制﹐隨其遠近髙下分屯。所領衛兵斟酌損益﹐率五百里爲一屯﹐彼此相望﹐首尾相應﹐耕作以時﹐訓練有法﹐遇敵則戰﹐寇去則耕。此長久守邊之策也。」上善其言。命馮勝爲徵虜大將軍﹐傅友徳﹑藍玉爲左右副將軍﹐趙庸﹑王弼﹑胡定﹑郭英爲左右參將﹐商參贊軍事﹐率師二十萬討納哈出。又命李星隆﹑鄧鎭﹑吳良等皆隨徵師行。納哈出棄金山巢穴﹐營於新泰州。去遼陽千八百里。初﹐納哈出分兵爲三營﹕一曰楡林深處﹔一曰養鵝莊﹔一曰龍安一禿河。輜重富盛﹐畜牧蕃息﹐虜主數招之不往。及是﹐大軍將逼之﹐納哈出計無所出。乃刺吾因勸之降﹐納哈出猶豫未決。勝遣指揮往諭之﹐納哈出乃遣使至勝營﹐陽爲納款而實覘兵勢。勝遂遣玉往一禿河受其降。虜使見勝還報﹐納哈出聞之﹐指天嘖嘖曰「天不復與我有此眾矣。」遂率數百騎自詣玉納降。玉大喜﹐出酒與之飲﹐甚相歡。納哈出顧其下咄咄語將脫去。時鄭國公常茂在座﹐其麾下有解胡語者以告茂。茂直前縛之﹐納哈出大驚﹐起欲就馬。茂拔刀砍之﹐傷臂不得去。耿忠遂以眾擁之﹐見勝。納哈出所部妻子將士凡十餘萬﹐在松花河北。聞納哈出被傷﹐遂驚潰。勝遣前降將觀童往諭之﹐於是其眾悉降。勝以禮遇納哈出﹐復加慰諭。令耿忠與同寢食﹐遣使奏捷於京。遂班師﹐悉以納哈出來降﹐將卒妻子及其輜重俱南行﹐仍以都督濮英等將騎兵三千爲殿。納哈出之象有竄匿未降者﹐恨大將軍以其降眾俱南﹐乃設伏途﹐候大軍過而邀之。英等後至﹐伏發﹐英猝爲所乘﹐眾寡不敵﹐遂見執。英絕食不言﹐乘間自剖腹而死。英﹐廬州人。少以勇敢聞﹐累功升中軍都督僉事﹐至是沒於虜。上聞之﹐驚悼。追封金山侯﹐謚忠襄。上聞馮勝等在軍事多不律﹐遣使敕諭勝及傅友徳等曰「古之名將爲國效忠﹐勛名千載。在我朝若徐達﹑常遇春平定夷夏﹐未嘗行一不義﹐所以功成名遂。近以沙漠未淸﹐命爾等率師﹐何馮勝膺大將軍之任﹐而乃專爲己私。播惡胡中﹐降虜致恨﹐古之名將豈如是耶﹗及旋師之際﹐部伍無法﹐致使濮英等人馬三千陷沒於虜。又不聽朕命﹐擅發畱守大寧軍卒﹐遂遺殘胡後患。凡若此者﹐論以國法皆在不宥。朕以將軍嘗有戰功﹐姑容自新﹐若攺行易慮﹐庶可保全﹐以圖後功。往來人言頗多舉其大槪﹐於將軍亦赧哉﹗」常茂﹐勝之婿也。勝每於眾中卑折之。茂不堪﹐出不遜語﹐勝銜之。及濮英死﹐勝欲自解﹐故歸咎於茂而奏其驚潰虜眾。詔械茂。旣至﹐茂陳其故。上曰「如爾所言﹐勝亦不能無罪。」命收其總兵官印﹐召勝還。令藍玉行總兵官事。納哈出等赴京入見。上賜納哈出以一品服﹐封爲海西侯。其所部官屬悉賜衣服冠帶﹐授以指揮千百戶有差。俾各食祿﹐不任事﹐分棣雲南﹑兩廣﹑福建各都司處之。納哈出尋卒。其子察罕襲封沈陽侯。茂坐前罪﹐當誅。上念其父遇春之功﹐釋之﹐安置於廣西之龍州。建北平行都指揮使司於大寧。勝至京﹐上以其勛舊不加譴﹐命建第鳳陽﹐奉朝請。故元四大王來降。上以其元之子孫﹐憫而宥之﹐且厚其賜賫。命隨西平侯沐英戍守雲南。大將軍藍玉送降胡寡婦一百六十二人至京﹐命以文綺帛衣四百八十餘襲﹑鈔一千二百三十錠給賜之。二十年冬﹐聞漠北復立脫古思貼木兒爲主。遣永昌侯藍玉討之。玉得降人脫脫等﹐言故元丞相哈剌章等遁入和林﹐乞進兵共剿。二十一年春﹐遣定遠侯王弼等七將軍從徵。四月﹐聞虜主在捕兒海。兼程進至百眼井哨﹐不見虜。將還﹐弼曰「吾等深入﹐徒勞師旅﹐將何以復命哉﹗復進。偵知虜營在海東八十里﹐直簿其營。始虜以我軍乏水艸﹐必不深入。大軍忽至﹐其酋大尉蠻子率眾拒戰被殺。虜主與其子天保奴﹐知院捏怯來等遁去。獲其次子地保奴﹑妃子等六十人﹐及故太子妃﹑公主﹑吳王﹑代王等三千六十人﹐軍士男女八萬﹐得寶璽﹑金銀印﹑圖書﹑牌面百五十三﹐車三千輛﹐馬駝牛羊十餘萬。又破哈剌章營。六月﹐獻俘京師。命有司給第餼養。方大軍之度嶺也﹐進次遊魂南道。無水﹐將士渴甚﹐至一小山﹐忽聞有聲如炮﹐使人視之﹐則四泉湧出。士馬就飲﹐得不困乏﹐餘流溢出成溪。先是﹐上嘗夢殿西北隅有小泉流出﹐至禦足下﹐至是適與夢符。玉等還﹐上大喜﹐擬封梁國公。旣而有言玉逼私元主妃者。上怒謂玉曰「爾北徵功大﹐但虜主妃降﹐不能遇之以禮﹐又恃勞遣人入朝覘伺﹐此豈人臣之道哉﹗今屈法宥爾﹐爾其率徳攺行﹐以愼厥終。」攺封涼國公﹐仍鐫其過於券。宴徵北諸將於奉天殿。上賦《平胡師》二章﹐命羣臣和之。元主妃愧玉事﹐自殺。地保奴由是有怨言。乃遣使護送琉球安住。二十二年六月﹐捏怯來等遣人降。知虜主至和林爲也速失兒所害。藍玉﹐定遠人。其姊歸常遇春。胡﹑陳之黨﹐玉嘗預焉。上以開平之功﹐宥而不問。徵陜西取獲月魯帖木兒還﹐意覬升太師爵。命爲太傅﹐玉怒。退語所親曰「上疑我矣。」時鶴慶侯張翼﹑侍郎傅友徳等及諸武臣嘗爲玉部將者﹐晨夜會玉私第。爲錦衣衛指揮蔣告變。命羣臣訊狀﹐皆伏誅。按野史載玉往見鐵冠道人﹐鐵冠艸鞋出迎之。玉遽云「著艸鞋以迎賓﹐足下無履。」﹝言無禮也﹞玉偶持揶杯勸酒﹐鐵冠卽云「執揶杯而勸酒﹐尊前不鐘。」﹝言不終也﹞未幾﹐玉果就戮。鐵冠固前知耶﹖又聞太祖克金華﹐召一星者劉曰新推命。答曰「將軍當極富極貴。」又推諸將校﹐則言或爲公或爲侯。太祖怒其不言官職。劉請屏去左右曰「極富者富有四海﹐極貴者貴爲天子。」太祖大喜。洪武四年召至。問﹕「欲貴乎﹖」曰「不願。」「欲富乎﹖」曰「不願。」問﹕「何欲﹖」曰「臣所欲者﹐求一符可以徧遊天下耳。」太祖因以手所揮白扇題曰「江南一老叟﹐腹內羅星斗。許朕作君王﹐果應神仙口。賜官官不要﹐賜金金不受。持此一握扇﹐橫行天下走。」識以禦寶。劉持此徧遊十二年。回家忽對妻子言「我當死於非命﹐故歸。」欲作別去遊京師。妻畱曰「旣當死﹐死於家耳。」答言「當死於京。」遂至南京都市中﹐但講命而已。蓋先被旨不許與人算故也。藍玉平雲南回﹐因詣劉。言「將軍將星見梁地﹐當封梁國。然七日必有一險﹐我當與將軍同死。」後果封爲梁國公。侍朝穿紅袍﹐在西班時日照映。上目之曰「此將軍不獨外邦人畏之﹐朕亦膽寒矣。」有張尙書者﹐同往雲南﹐與玉不睦。對曰「此人陛下前不妨﹐但恐非少主臣也。」上由是欲誅之。因潛令科道糾玉。科道問張尙書何以爲罪。張第言軍還不交軍﹐欲乘此作亂耳。玉臨刑時嘆曰「神乎劉先生之言﹗」上聞﹐因逮劉至。問﹕「汝與玉算命﹖」對曰「曾算。」又問﹕「汝命盡幾時﹖」曰「盡今日。」因殺之。今其家子孫猶在﹐賜扇尙存。二十四年春三月﹐傅友徳北伐﹐駐師開平。因命齊王以護衛兵至開平閃獵。敕曰「山東都司各衛騎士皆從友徳調發。軍政爾毋有與。遇戰可自爲隊﹐或在其左﹐或在其右﹐有膽略則當前﹐無膽略則繼後。奏凱之時勿自矜伐﹐與諸將分功。八月秋髙﹐可以師旋。」按此因山東騎士悉發北徵﹐因命齊府以護衛至也。夫齊稱東秦﹐人急功利﹐故北徵賴之。親藩身將護衛悉行﹐所以均勞逸習地利也。今河南班軍猶存此意。而練習之政漸弛﹐技擊之長靡效﹐失本意矣。二十五年春三月﹐安慶侯仇政﹑西涼侯濮來宣府理武備。以沿邊諸州武備漸弛﹐分遣重臣理之。政理振武﹑朔州﹐理岢風﹑蔚州。都督劉眞﹑指揮使李彬來宣府﹐行障塞﹐歷宣徳﹑興和﹑云州﹑大興﹑保安﹑龍慶﹑懷來諸處﹐度量城隍﹐增設險隘。上諭宋國公馮勝﹑隸國公傅友徳曰「屯田守邊﹐今之良法。然寓兵於農﹐亦古之制。今與其養兵以困民﹐曷若使民力耕而自衛。爾等宜從山西布政使司集守令耆老﹐以朕意諭之。」乃分命開國公常升﹑定遠侯王弼﹑全寧侯孫恪﹑鳳翔侯張龍等往平陽等府﹐安慶侯仇正﹑懷遠侯曹興等往太原等府閱民。戶四丁以上者抽其一爲軍。蠲其身徭﹐分隸各衛﹐赴大同等處開墾荒田。東勝與大同城中各立衛五﹐大同北境立衛六。戒其屯耕﹐所在毋擾於民。遣都督周興總兵討故元逆臣也速疊兒。先是藍玉北徵﹐元主脫古思帖木兒遁至也速疊兒部﹐爲其所弒。其眾悉奔散來附。是歲興等進討﹐追至徹徹兒山。大敗之﹐自是虜不敢進邊者十餘年。二十六年﹐置宣府前左右衛於宣徳府﹐萬全左右衛於宣徳縣﹐懷安衛於懷安。民戶不足﹐調山西諸處餘丁實之。二十七年春三月﹐初谷王封於宣府﹐以舊城隘﹐至是命增大之。都督眞﹑指揮使彬役所統展築今城及徳勝口。二十八年春三月﹐城懷來﹐役北平都司燕山諸衛軍。按十五年以後﹐宣府之經略置衛成城﹐大抵皆劉﹑李二公之畫也。夫不急其工﹐舉恆春暮﹐無妨﹤畝犬﹥畝﹐役以部兵﹐斯其爲國初人物也與。三十年﹐夜有星大如雞子﹐尾迹有光。自天廚入紫微垣﹐有二小星隨之﹐至遊气中沒。上敕成祖﹝時爲燕王﹐上第四子﹞及晉﹑代﹑遼﹑寧﹑谷六王曰「稽之歷代天象﹐若此者邊戍不寧﹐往往必驗。今天示象與往昔正同﹐不可不愼也。其應𨿽非今歲﹐然二三歲灼有寇邊者。宜令軍馬東西布列﹐各守其地。兵法云﹐致人不致於人﹐多算勝少算不勝。況無算乎﹗吾今老矣﹐精力衰微﹐難於運籌。爾等受封朔土﹐藩屏朝廷﹐若不深思遠虜﹐倘或失機誤事﹐非惟貽憂朕躬﹐爾等安危亦系於是﹐可不愼哉﹗吾今略與爾謀﹐倘遇胡騎十數萬寇邊﹐不宜與戰﹐收入壁壘﹐或據山谷險隘之處﹐夾以步兵﹐深伏以待。彼見吾不與戰﹐必四出抄掠﹐俟其驕怠分散﹐我以馬步邀截﹐破之必矣。若一見胡馬﹐輒以三五千或一二萬﹐輕與之戰﹐豈特不能勝﹐必至於失利。」成祖﹝時爲燕邸﹞及代﹑遼﹑寧﹑谷王率都督楊文﹑武定侯郭英來備北虜。時塞下屢警﹐詔成祖曰「聞烽火警數﹐此胡虜之詐。欲誘我師出﹐縱伏兵也。可西涼召莊徳﹑張文傑二指揮﹐開平召劉眞﹑宋晟二都督﹐遼東召武定侯郭英會兵一處。步軍須十五萬﹐布陣以待。武定侯與劉﹑宋翼於左﹐莊﹑張與指揮陳用翼於右﹐爾與代﹑遼﹑寧﹑谷五王居其中﹐彼此相護﹐首尾相救﹐無不勝矣。」復敕都督楊文以北平都司行都司燕谷寧護衛精銳從成祖﹔敕武定侯郭英以遼東都司遼護衛精銳從遼王。悉至開平﹐相擇險要﹐屯備一切﹐號令悉聽成祖節制。三十一年﹐城陽和﹑天城衛。上不豫。賜敕成祖曰「朕觀成周之時﹐天下治矣。周王猶告成王曰﹕『詰爾戎兵﹐安不忘危之道也。』今𨿽四海無事﹐然天象示戒。夷狄之患豈可不防﹗朕之諸子﹐汝獨才智克堪其任。秦﹑晉已薨﹐汝實爲長。攘外安內﹐非汝而誰﹗已命楊文﹑郭英並遼府護衛悉聽爾節制。爾其總率諸王﹐相機度勢﹐用防邊患﹐又安黎民﹐以答上天之心﹐以副吾付托之意。其敬愼之勿怠﹗」上進齊泰爲兵部尙書。嘗召齊泰問邊將姓名﹐泰歷數無遺。又問諸圖籍﹐泰出袖中手冊進。簡要詳密﹐上大奇之。閏五月﹐乙酉﹐召齊泰受顧命﹐輔皇太孫。上崩於西宮﹐壽七十一。遣詔皇太孫嗣位。按聖祖之攘胡元也﹐旣逐之出境矣﹐然於其父子生則有書諭之使﹐死則有弔祭之禮焉。俘其孫復封之﹐旣封之後復歸之﹐所以待亡國其恩甚厚。至於邊防﹐則屢添衛增戍以定兵﹐屯田以足食﹔數遣功臣視師而邊將警惰﹔命親王出塞而武備揚威。凡可以愼固封守者無不曲盡。𨿽在彌畱﹐而未嘗倦勤﹐所謂一息尙存﹐此志不怠。若是者﹐蓋其得之也艱﹐故其防之也切﹔慮之也遠﹐故其謀之也深。使後世守其成規﹐不愆不忘﹐則瀚海永淸﹐幕南永空矣。安有所謂烽火通甘泉也哉﹗又按是時建六王於邊地﹐而末命獨委重於燕邸。蓋聖祖知燕王雄略神武﹐足以系單於之頸﹐而宿將重兵遂得藉以爲龍飛之資﹐豈非天命攸在﹐假之翼哉﹗史載聖祖嘗欲易儲立燕王爲太子﹐問髙後。後曰「幸無泄。」又密問侍臣曰「太子卒﹐皇孫弱﹐立燕儲可乎﹖」學士劉三吾曰「皇孫尙富春秋﹐徐俟其成﹐立嫡孫禮也。」乃止。及疾亟﹐遣使持符召燕王來。至淮安﹐用事者矯詔卻回。臨終問曰「四子來未﹖」聖祖之屬意有在矣。事𨿽中阻﹐其如天命何﹗三十二年﹐成祖由紫荊歷廣昌﹑蔚州進幸大同﹐諸將張玉﹑朱能﹑薛祿﹑陳亨一子愆﹐皆以兵從。按此靖難之師也。蓋自河南畫後顧之謀而東催薊門之師﹐東平奔鄭村之陣而西收雲中之助﹐由是鼓行以南﹐遂下鎭定也。於戲﹗薊寧者﹐燕都之左藩﹔宣大者﹐燕都之右翼。卽成祖開創之規模﹐非後世培植之大較乎﹗今宣大𨿽重鎭而士馬日耗﹐薊寧𨿽近地而經略漸廢。且朵顏漸倔彊﹐雲中數反側﹐則杞人者何能無戚戚也﹗三十三年﹐北虜國公趙脫列幹﹑司徒劉哈剌帖木兒等率眾至北平助靖難兵﹐成祖大加賞賚。旣而諜報胡寇將侵邊﹐成祖以書諭韃靼可汗坤貼木兒﹝繼脫古思貼木兒立者﹞﹐並諭瓦剌王﹝韃靼別部﹞猛哥貼木兒等以禍福。按太祖初封諸王﹐各以一髙僧相之。時姚廣孝預語成祖曰「殿下能討臣輔佐﹐當使戴一白帽。」﹝王字上加白字﹞於是奏討之。及至藩﹐又告曰「浙東袁珙﹝卽柳莊﹞天下相法第一﹐乞假以其名棣尺籍勾取到燕﹐使相之。」珙至見上﹐因極道天表之盛。曰「髯過臍必登大寶﹐爲二十年太平天子。」後建文間﹐朝廷多大防燕。燕亦逡巡未舉。指揮張玉進曰「安可束手待縛﹖」遂奪九門殺三司﹐一鼓而兵出矣。是知成祖之有天下始於姚﹐定於袁﹐成於張也。然非姚則不萌﹐非袁則不決﹐非張則不聚。豈非天意有右而致此三人之言耶﹗《寓圃雜記》曰「自五代以來﹐北虜侵我疆土﹐索我金帛﹐以宋太祖﹑太宗之繼興﹐終不能制。下至靖康之變﹐尢不忍言。蓋由都非形勢之地也。胡元據有中國﹐垂九十載﹐無復天理之可言﹐天生我太祖掃除之。推戴之初﹐卽欲宅形勢以臨中夏﹐禦夷狄﹐故嘗幸汴﹑幸關陜而還。斯時中原之地﹐久爲胡馬所踐﹐繼以寇盜﹐民不聊生﹐六非所過﹐率皆空城。於是定鼎江南﹐以資兵食﹐而都北之志未嘗一日忘也。且以燕城爲元舊都﹐形勢可以制虜﹐因以封我成祖焉。及上登極﹐卽廣舊邸爲皇城﹐頻年駐蹕﹐當時羣臣不知睿意所向﹐屢請南還。因出令曰「敢有復謀遷者﹐論以妖言。」於是河南布政使周文褒等皆遭重罰。自此基命始定﹐遂成萬世之業。𨿽淆函之固﹐莫能及矣。永樂壬辰之後﹐頻徵沙漠﹐搜剿遺孽﹐屢抵巢穴而歸。是則都燕之志﹐太祖實啟之﹐成祖克成之。祖宗之功徳盛矣﹗●卷十八韃靼永樂元年﹐棄興和。洪武末﹐調大興衛左所來守興和﹐是爲興和所﹐至是以興和無援﹐置移宣府鎭城。或問興和之所以棄。曰「余聞之土人云﹐國初有新興伯譚某者﹐鎭守興和。嘗出獵﹐守備王渙候之郊﹐中酒﹐爲伏虜所縛。因脇其從人乘昏呼門。守者不察﹐納之﹐城遂陷。今考成祖北徵﹐每駐興和﹐而所卒不復﹐豈以其孤絕難守﹐鑑渙事邪﹖然自是遂失興和矣。」上遣使諭韃靼可汗鬼力赤﹝繼坤貼木兒立者﹞曰「元運旣衰﹐皇考太祖皇帝受天明命﹐撫有天下。朕太祖嫡子﹐奉藩於燕。恭承天眷﹐入繼大統﹐嘉興萬邦﹐同臻安樂。比聞北地推奉可汗正位﹐特差指揮朵兒恍惚等賫織金文綺四端﹐往致朕意。今天下大定﹐薄海內外皆來朝貢。可汗能遣使往來通好﹐同爲一家﹐使邊城烽堠無警﹐彼此熙然共享太平之福﹐豈不美哉﹗」並遣敕賜虜太師右丞相馬哈兒曁太傅左丞相也孫臺﹑太保樞密知院阿魯臺等。諭以遣使往來之意。虜寇遼東三萬衛﹐遼東都指揮沈永匿不以聞。上以欺蔽誅之。命兵部榜諭天下鎭戌武臣﹐凡有盜賊及虜寇聲息不奏者﹐罪如之﹝國初治邊臣欺蔽﹐其法甚嚴如此﹞。諭寧夏總兵官都督何福等曰「寧夏多屯所﹐虜卒至時﹐恐各屯先受掠﹐可於四五屯內擇一屯有水艸者﹐四圍浚濠﹐廣一丈五尺﹐深如廣之半﹐築土城髙二丈﹐開八門以便出入。旁近四五屯﹐輜重糧艸皆聚於內。無事則各居本屯耕牧﹐有警則驅牛羊入城固守﹐以待援兵至﹐則寇無所掠。其攻取戰守之策﹐爾輩其深思之。」﹝此卽堅壁淸野之策。近日邊鄕屯聚皆當遵此。﹞禦史有言「甘肅總兵官宗晟擅竊威權﹐事多專制。」上諭侍臣曰「任人不專則不能成功。況大將受邊寄﹐豈可盡拘文法。今當明與晟言﹐使之釋疑。」敕晟曰「前者禦史言卿專擅﹐此言官欲舉其職。夫爲將不專則功不立。朕旣付卿以閫外之寄﹐事有便宜﹐卽行而後聞。自古明君任將率用此道﹐忠臣事君亦在推誠。朕知卿有素﹐委以重任。彼𨿽有言﹐卿勿置意﹐亻且盡心邊務﹐以副朕懷。」陳瑛等劾奏駙馬都尉梅殷畜養亡命﹐出入其家者八十餘人。又私匿韃靼人﹐又與女秀才劉氏造爲邪謀﹐乞正其罪。上曰「梅殷朕自處之。」因命戶部考定公﹑侯﹑駙馬﹑伯應得儀仗戶及從人數以聞。命錦衣衛執殷所匿韃靼人送遼東﹐後殷被盜所殺。甘肅總兵官宋晟奏以急乏邊儲﹐乞不爲常例﹐五分官民﹐令於甘肅衛倉中納淮浙鹽﹐庶邊儲易充。從之。上以天下屯田積谷寧夏最多﹐皆總兵何福勤於用心所致。又以福請更定屯田賞罰﹐爲經久之計﹐降敕獎諭之。遣書諭趙王髙燧曰「朕居北京二十餘年﹐每有邊報﹐但令謹守地方﹐未嘗遣人輕出。昔中山武寧王﹐開國元勛﹐亦惟嚴守邊境﹐防愼出入﹐故無敗失。凡遇警急﹐但令嚴固守備﹐勿輕出兵。」遣忽都帖木兒答剌罕賫敕諭鬼力赤部下阿魯臺曰「曩者醜間回言﹐爾聰明識天命﹐有歸誠之心。近忽都貼木兒至又言﹐爾母子同心。自古名世之臣﹐懷先見之明者﹐能審時宜識去就。如王陵﹑陳平去楚歸漢﹔尉遲敬徳﹑李靖捨隋歸唐﹔曹彬﹑潘美安身事宋。此數人者皆知天命去畱之幾﹐是以功成名遂﹐福及子孫。況爾明達不下古人﹐旣知天命所在﹐則當決之趨吉避凶﹐就安去危﹐在此一舉。他日進退兩難﹐𨿽悔莫追。爾宜審之﹗」仍賜阿魯臺織金文綺二端。攺北平行都司棣後軍都督府徒於保定。命郡王髙煦往開平操備。後太白出昴北﹐遺書諭髙煦曰「仰觀乾象﹐當知所省。占書云﹐金星出昴北﹐北軍勝﹔金星出昴南﹐南軍勝。今欽天監奏金星出昴北﹐而我軍在南﹐宜益加愼﹐不可忽略。」按太祖因天廚入紫微而有邊寇之敕﹔成祖因金星出昴北而有加愼之諭。蓋二祖之備胡﹐每以天象爲占。其畱意周密如此。今之邊將其果有知天文者乎﹖宜其制勝之不如昔也﹗然成祖之命髙煦往開平操備﹐亦因其前在燕有功﹐故重委之耳。而不虞髙煦乃因有奪嫡之志也。二年﹐移萬全右衛於徳勝口。三年﹐置鎭守總兵官佩鎭朔將軍印。駐宣府﹐專總兵事。於是宣府稱鎭。六年﹐置巡撫大同都禦史史仲成始任。故元宗室本雅失裏。初﹐虜主坤貼木兒被弒。鬼力赤立﹐以非元裔﹐部下叛殺之。阿魯臺爲太師代領其眾﹐至是迎立本雅失裏。瓦剌三酋馬哈木等不附﹐與阿魯臺相仇殺。乃皆來貢。詔封馬哈木爲順寧王﹔太平爲賢義王﹔把禿孛羅爲安樂王。後馬哈木死﹐命其子脫觀襲封順寧王。七年﹐遣給事中郭驥賫書諭虜主本雅失裏通好﹐爲所殺。置鎭守大同總兵官佩徵西前將軍印駐大同﹑江陰侯吳髙始任﹐於是大同稱鎭。命淇國公丘福爲徵虜大將軍﹔武城侯王聰﹑同安侯火眞爲左右副將軍﹔靖安侯王忠﹑安平侯李遠爲左右參將。率師徵本雅失理。甘肅總兵何福奏韃靼脫脫卜花等各率所部來歸﹐今止於亦集乃。上遣楊榮賫敕諭福曰「脫脫卜花等旣來而止於亦集乃﹐遲回日久﹐或致生變。爾可與楊榮計度從長行事。須斟酌權宜﹐處之務在得當。」八月﹐丘福等率將校千餘人至臚朐河﹐獲虜一人。福飲勞而詢之。言「本雅失裏知大兵至﹐惶懼欲北遁﹐去此可三十餘里。」福喜曰「當疾馳禽之。」是時官軍未集。諸將皆曰「恐虜遣此人誘我。且駐兵候諸軍俱至而後擊之﹐毋墮虜計。」福不從。令所獲者爲響道﹐率眾直薄虜營。每戰虜輒佯敗引去﹐福銳意乘之。李遠曰「孤軍深入﹐虜故示弱詒我﹐進必不利﹔莫若結營自固﹐以待我軍畢至。」王聰亦力言不可。福皆不從。謀遣火眞使虜營假言求和﹐自率騎繼之。火眞猶豫未決。福厲聲曰「不從命者斬。」乃先馳馬麾士卒行﹐控馬者皆泣下。諸將不得已與之俱行。虜眾奄至﹐李遠﹑王聰率五百騎突虜陣。聰戰死﹔遠馬蹶被執﹐罵不絕口而死。福與火眞﹑王忠爲虜所執﹐俱死之。九月﹐遣書諭皇太子曰「比遣丘福等率兵北徵﹐皆沒於虜。辱國如此﹐若不再舉殄滅之﹐邊禍未已。來春決意親徵﹐凡國家之事爾當愼重﹐不可忽也。」﹝時太子畱守南京。﹞上親徵虜酋本雅失裏。詔告天下﹐命湖廣楊榮﹑金幼孜扈從。命夏原吉輔皇長孫畱守北京。車駕發北京。三月﹐駐蹕鳴鑾戍。瓦剌順寧王馬哈木遣使貢馬﹐謝恩。賜彩幣襲衣。上大閱誓師﹐次淩霄峯﹐登絕頂。望漠北顧胡廣等曰「元盛時﹐此皆民居。今萬里蕭條﹐尙敢倔彊﹐果何所恃哉﹗」進至淸水源﹐其地水皆鹹苦﹐不可飲。人馬皆渴﹐忽有淸泉湧出。上命取嘗之﹐人馬給足﹐賜名神應泉。進次玄石坡。制銘勒於立馬峯之石。銘曰「惟日月明﹐惟天地壽。玄石勒銘﹐與之悠久。」進至幹難河﹐元太祖始興之地也。本雅失裏率眾拒戰﹐一鼓敗之。本雅失裏棄輜重牲畜遁去。下令班師﹐至靖虜鎭﹐阿魯臺復來戰。上親率鐵騎敗之。次擒胡山。勒銘曰「瀚海爲鐔﹐天山爲鍔﹐一掃胡塵﹐永淸沙漠。」又次淸流泉。勒銘曰「於鑠六師﹐用殲醜虜﹔山髙水淸﹐永彰我武。」上在軍中﹐每日暮﹐中官請進膳。上曰「軍士未食﹐朕何忍先飽乎﹗」次開平﹐宴勞諸將士。上曰「朕久素食﹐非乏肉也﹐但在塞外念士率艱苦﹐豈能甘味﹐故寧已之。」車駕至北京﹐何福懼罪自殺。按婦《北徵錄》曰「六月九日發飛雲壑﹐虜列陣以待。上敕諸將嚴行陣。虜僞乞降﹐上命敢招降敕授之。俄而左哨接戰﹐至爲龍口虜擁眾犯禦營。都督譚廣以神機營兵直衝其陣﹐敗之。追奔十餘里。上親逐虜於山谷間﹐復大敗之。虜葉輜重彌望﹐牛羊狗馬徧滿山谷。廣﹐驍將也。每用爲前鋒。此北伐之初駕也。此時虜尙能師﹐所謂列陣詐降是已。九年﹐阿魯臺遣使來納款﹐且請諭女直﹑吐蕃諸部屬其約束。上問黃淮。淮曰「虜使各心則易制﹐若並爲一則難圖。此實其姦謀﹐不可聽。」乃詔卻之。敕阿魯臺無以丘福事懷慮。漢呼韓邪﹑唐阿史那社爾受享顯爵﹐福及子孫﹐爾宜效焉。特賜爾母子金幣。諭意瓦剌三酋共廢本雅失裏而立答裏巴。貢使亦不至。十二年﹐議親徵瓦剌。命安遠侯柳升將中軍﹐武安侯鄭亨﹑寧陽侯陳懋領左右哨﹐成山侯王通﹑都督譚淸領左右掖﹐都督劉江﹑朱榮等爲前鋒。三月﹐設隆慶州﹐並永安縣隸北京行部。隆慶﹐古縉雲氏所都之地。金置縉山縣﹔元仁宗生於縣東﹐攺爲隆慶州。國初移其民入關內﹐州遂廢。至是以其路當要衝﹐土宜稼穡﹐攺爲隆慶州。又設永寧縣棣焉﹐以有罪當遷謫者實之。庚寅﹐車駕發北京﹐皇太孫從行。上謂侍臣曰「朕長孫上聰明英睿﹐勇智過人。今令躬歷行陣﹐知用兵之法。且見將士勞苦﹐徵伐不易。」又謂胡廣等曰「每日營中閒暇﹐爾卽與講說經史﹐文事武備不可偏廢。」車駕至撒裏怯兒之地﹐虜酋答裏巴及馬哈木三酋率眾逆戰。上麾柳升等發神機銃炮﹐斃賊數百人。親率鐵騎擊之﹐虜大敗。殺其王子十餘人﹐斬虜首數十級﹐餘眾敗走。上還帳中﹐皇太孫入見﹐叩首稱賀。上曰「此虜尙未還﹐夜中尢須愼防。遲明追撲之﹐必盡殲乃已。」太孫對曰「天威所加﹐虜眾破膽矣。請不須窮追﹐宜及時班師。」從之班師。駐蹕三峯山之西南。阿魯臺遣所部都督來朝。命中官王安賫敕往勞之﹐賜米百石﹑驢羊各百頭。馬哈木亦遣使貢馬謝罪。敕寧夏鎭守陳懋曰「瓦敕使者言馬哈木慮阿魯臺與中國和好﹐將爲已害﹐擬今冬襲之。斯言𨿽未可信﹐然吾邊境須有備無患。大抵禦寇之法﹐勿輕與戰。但堅壁淸野﹐此最上策也。」敕大同﹑開平﹑遼東守將皆如之。按《北徵錄》曰「六月七日﹐發倉崖峽﹐次急蘭忽失溫。虜酋答裏巴同馬哈木﹑太平﹑把禿孛羅掃境來戰﹐四集髙山﹐可三萬餘。上躬環甲冑﹐師官軍精銳者擊之﹐諸軍繼進﹐火銃四發。寇潰棄馬走﹐奔集山巓。將暮﹐復命精銳前突﹐繼以火銃。虜大敗﹐號慟宵遁。遂名其地曰殺胡鎭。十一日﹐出峽。余虜復聚峽口﹐諸軍仍以火銃擊走之。十七日﹐阿魯臺遣頭目數十人謁軍門朝見﹐賜勞回沙城﹐卽元中都。此北伐之再駕也。蓋此時虜尙能陣﹐所謂四集山巓是也。聞之土人﹐是役也﹐我兵每以火銃取勝﹐由此中國益重神器云。駕次黑山峪。敕太孫以班師告天地宗廟社稷﹐遂頒詔天下。秋七月﹐駐蹕宣府﹐至沙河。皇太子遣兵部尙書金忠﹑指揮使楊義奉表迎鑾。迎使來緩﹐且奏書失辭。曰「此輔導者之不職。」遂徵黃淮等。淮先至下獄。後二日﹐楊士奇及司經局正字金問至。上曰「士奇姑宥之﹐朕未嘗識金問﹐何以得侍東宮﹖」命法司鞠之。已而親召士奇﹐問東宮事。士奇叩首言「殿下孝敬誠至﹐凡所稽違﹐皆臣等之罪。」上悅而罷。於是行在部院諸司交章奏士奇罪不宜獨宥﹐乃下錦衣衛系之。未幾特宥復職。上至北京﹐禦奉天殿受賀。大宴羣臣及從徵將士﹐詔禮部議功賞。二十年﹐阿魯臺數寇邊。時議北伐﹐廷臣方賓等以爲宜先養民﹐賓復言糧儲不支﹐遂召問。戶部尙書夏原吉對曰「僅及將士之費﹐不足以供大軍。」卽命原吉至開平稽視軍餉。至則具奏與賓同。且言聖體多疾﹐不宜出塞。上怒﹐急召原吉還。賓懼自殺。原吉系內官監﹐籍其家。大理寺丞鄒師顏嘗署戶部﹐並系之。命英國公張輔等同六部官議北徵饋運。先是阿魯臺爲瓦敕馬哈木等所敗﹐窮蹙日甚。以其部落奔竄而南﹐奉表稱臣﹐貢駝馬。上曰「虜性黠詐﹐勢窮來歸﹐非其本心。然天地之仁﹐發育而已﹐豈有所擇哉﹗」遂納貢使。詔封阿魯臺爲和寧王﹐母妻皆爲夫人﹐賜金帛﹐俾仍居漠北。阿魯臺感恩﹐遣其子來朝﹐貢馬。數年﹐生聚蕃富﹐復萌凶悖﹐其貢使歸往往就途劫掠。朝使至彼或恣慢侮拘畱之﹐至是大寇興和。守禦都指揮王祥戰沒﹐親徵之議遂決。告於天地宗廟社稷﹐遣官祭旗纛﹑太歲風雲雷雨等神﹐及祭居庸山川。辛巳﹐駐蹕雞鳴山。虜聞親徵﹐遂夜遁。諸將請急追之。上曰「虜非有他計能﹐譬諸狼貪﹐一得所欲﹐急走﹐追之徒勞。少俟艸靑馬肥﹐道開平逾應昌﹐出其不意﹐直抵窟穴﹐破之未晚。」次龍門﹐戍卒言虜遺馬二千餘匹於洗馬嶺。敕宣府指揮王禮盡收入城。次云州閱兵﹐顧謂待臣曰「今從徵之士若不閱習﹐何以禦敵﹐兵法『以虞待不虞者勝』﹐又曰﹕『設備於已失之後者非上策』。朕所以愼重而不敢忽也。」五月端午節﹐次獨石。賜隨徵文武羣臣宴。度偏嶺﹐命將士獵於道傍山下。上顧從臣曰「朕非好獵﹐士卒隨朕徵討﹐道中惟畋獵可以馳馬揮戈﹐振揚武事﹐作其驍勇之气耳。」金幼孜《扈獵詩》曰「羽士如林亦壯哉﹐長風萬里蹴飛埃。雕弓射雁雲中落﹐錦臂鞲鷹馬上來。絕壁重重圍网近﹐髙峯獵獵豎旗開。從臣載筆長揚裏﹐譾薄﹛斬心﹜無獻賦才。」上大閱﹐謂諸將曰「兵行如水﹐水因地而順流﹐兵因敵而作勢。水無常行﹐兵無常勢﹐能因敵變化取勝者謂之神。今先使之習熟行陣﹐猝遇寇至﹐麾之左則左﹐右則右﹐無往不中節矣。」戊辰﹐觀士卒射一小旗﹐三發皆中﹐賜牛羊各一﹐鈔二錠﹐銀碗二。上曰「賞重則人勸。」是日﹐上親制《平虜》三曲﹐俾將士歌以自勵。召英國公張輔﹑安遠侯柳升﹑寧陽侯陳懋﹑隆平侯張信﹑應城伯孫亨等令就營中馳射﹐上親觀之。惟輔﹑升﹑懋連中﹐余或半中。孫亨不中被罰﹐罷其領兵之任。張信托病不至﹐降充辦事官。發隰寧﹐次西涼﹐乃故元往來巡遊之所。上望其頹垣遺址﹐樹木郁然﹐曰「元氏創此將遺子孫爲不朽之圖﹐豈計有今日﹐可以爲殷鑑矣﹗」因下令禁軍士斬伐樹木。次閔安。下令軍中牧放樵采﹐皆不得出長圍之外。時大營居中﹐營外分駐五軍﹐建左哨﹑右哨﹑左掖﹑右掖以總之﹔步卒居內﹐騎卒居外﹐神機營在騎卒之外﹐長圍又在神機營之外﹐圍各周二十里。上諭諸將曰「卿等嘗從朕徵討﹐百戰成功。試言今日驅除此寇之策。」諸將叩頭言「臣等淺陋﹐惟成算是命。」上曰「兵法云﹐多算勝少算不勝﹐蓋用兵之際智在勇先﹐不可忽也。馭眾之道固須部伍整肅﹐進退以律﹐然必將帥撫士卒如父兄於子弟﹐則士卒附將帥亦如手足之捍頭目。上下一心﹐乃克有濟。至於同列﹐尢須和協﹐一隊當敵﹐則各隊策應﹐左右前後莫不皆然。譬如同舟遇風﹐齊力以奮﹐波濤𨿽險﹐靡不獲濟。爾等勉之。」發威鎭﹐次行州。命戶部以山西﹑河南﹑山東所運糧六萬餘石儲於山海。次威遠川﹐開平報虜復攻萬全﹐諸將皆請分兵還擊。上曰「不然﹐此詐謀也﹗虜慮大軍徑搗其巢穴﹐故爲此牽制之術﹐不足慮也。」次殺胡原﹐前鋒都督朱榮等獲阿魯臺部屬送禦營。備言車駕親徵﹐阿魯臺舉家惴栗。其母及妻罵曰「大明皇帝何負爾﹐必欲爲逆天負恩事﹗」阿魯臺盡棄其馬駝牛羊輜重於闊欒海﹐與其家屬直北遁矣。上曰「此黠虜或挾詭謀示弱以誤我﹐不可不嚴備。」前哨繼獲虜部曲﹐驗其果遁。乃召都督朱榮等還﹐發兵盡收虜所棄牛羊駝馬﹐焚其輜重。上曰「朕非欲窮兵贖武﹐虜爲邊患﹐驅之足矣。將士遠來﹐亦宜體息。」遂命旋師。阿魯臺弒其主本雅失理﹐自稱可汗。瓦剌脫觀攻阿魯臺﹐敗之。虜中有來降者﹐言阿魯臺將犯邊。上召諸將諭曰「去秋此寇犯興和﹐朕率師搗其巢穴﹐其窮亦甚矣。今以朕旣得志﹐必不復出﹐故萌妄念。朕當率兵先馳塞外以待之﹐虜不虞吾兵已出﹐虜輕肆妄動﹐我因其勞而擊之﹐破之必矣。」諸將皆曰「善。」是日命柳升﹑陳英將中軍﹐鄭亨﹑張輔等將左右軍﹐陳懋等將前鋒﹐先馳攻之。車駕發宣府﹐次沙嶺。賜諸將內廏馬。次萬全﹐兵民有進馬﹑牛﹑瓜等物者﹐命倍時值酬之。虜中阿失帖木兒﹑古納臺等率其妻子來降。言阿魯臺今夏爲脫歡所敗﹐部落潰散﹐無所屬。今若聞天兵復出﹐必疾走遠避﹐豈復南向。命賜酒饌衣服﹐以二人爲正千戶。陳懋等以韃靼王子及其部名王也先土幹來降﹐陳懋引見。土幹遙望天顏﹐尙有懼色。上命稍前曰「華夷本一家﹐豈有彼此﹗」封爲忠勇王﹐賜姓名金忠﹐並誥命鐵券玉帶。又以其甥把臺罕贊土幹歸順﹐封爲都督﹐賜冠帶織金襲衣。左右皆贊上功徳之盛。上曰「昔唐突厥頡利入朝﹐太宗有矜大自得之意﹐朕所不敢。惟天下之人皆遂其生﹐邊境無慮﹐兵甲不用﹐斯朕志也。」初﹐金忠來歸﹐屢請討阿魯臺﹐願爲前鋒自效。上曰「兵豈堪數動﹐朕固厭之矣﹗」忠曰「𨿽天地大徳﹐無物不容﹐其如邊人荼毒何時可已﹗」上曰「卿意甚善﹐但事須有名﹐姑待之。」是日邊報阿魯臺入寇。召公侯大臣計之﹐且告以金忠之意。羣臣奏曰「忠言不可拒﹐逆賊不可縱﹐邊患不可坐視﹐用兵之名不得避也﹐惟上決之。」上可其奏。卽日敕緣邊諸將整兵以候駕。次開平﹐上召大學士楊榮﹑金幼孜至幄中﹐諭之曰「朕昨夕三鼓﹐夢有若世所畫神人者告朕曰『上帝好生』﹐如是者再﹐此何祥也﹖豈天有意此寇屬乎﹖」榮對曰「陛下好生惡殺﹐誠格於天。此舉固在除暴安民﹐然火炎昆岡﹐玉石俱毀﹐惟陛下畱意。」上曰「卿言合朕意﹐豈以一人有罪﹐罰及無辜。」卽命艸敕﹐遣中官伯力歌及所獲胡寇賫往虜中﹐諭其部落曰「往者阿魯臺窮極歸朕﹐朕待之甚厚﹐朕何負於彼而寇掠不止﹗朕體上帝好生之仁﹐亦猶冀其或攺自新也。今王師之來﹐罪止阿魯臺一人﹐其所部頭目以下悉無所問。有能敬順天道輸誠來朝﹐悉待以至誠﹐優與恩賚﹐毋懷二三﹐以貽後悔。」次長樂鎭。楊榮﹑金幼孜待﹐上曰「漢髙祖過柏人﹐慮迫於人。今朕至長樂﹐思於天下同樂﹐何時而庶幾也﹗」榮等對曰「陛下聖志如此﹐天必助順矣。」次淸鎭。卽元之應昌路。是日﹐兩重車皆在後﹐上諭諸將曰「輜重者﹐六軍所恃以爲命。兵法無輜重﹐無糧食﹐無委積﹐皆危道。曹操所以屈袁紹者﹐先盡其輜重。今諸軍皆至而重車在後﹐爾等獨不遠慮耶﹗」遂命分兵接之。次天馬峯﹐復行數十里。陳懋等遣人奏﹕「臣等已至答蘭納本兒河﹐彌望荒塵野艸﹐虜隻影不見﹐疑其遁已久矣。」上遣張輔﹑王通等分兵山谷大索﹐仍命懋及金忠前行覘賊。次連秀坡。陳懋﹑金忠引兵抵白邙山﹐咸無所遇。以糧盡還。張輔奏﹕「願假臣等一月糧﹐率騎深入﹐罪人必得。」上曰「今出塞已久﹐人馬俱勞。虜地早塞﹐一旦有風雪之變﹐歸途尙遠﹐不可不慮。楊榮﹑金幼孜言是﹐卿等且休矣。」次淸水源。道傍有石崖﹐髙數十丈。命楊榮﹑金幼孜刻石紀行曰「使後世知朕親徵過此也。」次翠微岡。上禦幄殿﹐憑幾而坐。上顧問內侍海壽曰「計程何日至北京﹖」對曰「八月中可至。」上頷之。卽而諭榮﹑幼孜曰「東宮歷涉年久﹐政務已熟﹐還京後軍國事悉付之。朕惟優遊暮年﹐享安和之福。」榮﹑幼孜對曰「殿下孝友仁厚﹐天下屬心﹐允稱皇上付托。」上喜﹐顧太監馬云賜榮﹑幼孜羊酒。次蒼崖戍﹐上不豫﹐下令大營五軍將士嚴部伍﹐謹哨毋忽。次楡木川。上大漸﹐遺命傳位皇太子。上崩。太監馬云等以六師在遠外﹐祕不發喪。密與楊榮﹑金幼孜議喪事﹐一遵古禮。含斂畢﹐載以龍輿﹐所至禦幄朝夕上食如常儀。遺詔赦夏原吉﹐給還其家。此北伐之三駕也。帝出塞已久﹐尙未抵賊巢而士卒多艱。楊榮﹑金幼孜夙夜私慮﹐奏言虜已遠遁﹐遂獲班師之命﹐而龍馭上賓矣。尹耕曰「二祖之禦北虜﹐緩急不同﹐戰守各異何也﹖太祖之時﹐北虜初遁﹐邊境未安。王保保等盤據於西土﹐蠻子沙不丁輩覬伺於東方﹐而中山﹑開平之掃除﹐岐陽﹑穎國之經略﹐日不暇給﹐良亦勞止矣。太祖知窮寇之難盡﹐兵威之不可不戢也。懲和林之憤﹐抑請將之請﹐實開平之戍﹐城徳勝之關﹐按甲息兵﹐以須邊人之和﹐謹烽廣偵﹐以伺犬羊之隙﹐此與漢髙白登解圍﹐絕口兵士之意同。而漢髙失之於驕盛之時﹐得之於圍困之後﹐且奉親之策﹐宗女就行﹐金繒歲費﹐視此爲霄壤也。成祖之時﹐邊土又安﹐虜亦漸熾﹐兵不可以忘戰﹐將不可以忘兵。成祖知一勞之永逸﹐牿牛之不可不豫也﹐集諸路之師﹐興三駕之役﹐寒突豕之膽﹐空漠北之穴。張皇六師以示威﹐招來阿魯以示徳﹐此與漢武下詔復仇鞭撻四夷之意同。而漢武不顧海內之虛耗﹐兼事西南之不急﹐且委任將校李陵敗降﹐二師覆沒﹐視此爲霄壤也。夫太祖之休息正所以爲今日三駕之資﹐成祖之三駕正所以成前日休養之績﹐其旨固無不同也。太祖末年整飾邊兵﹐聯絡布陣﹐步兵調集必十五萬以上﹐此何意也﹖蓋將以有爲也。成祖班師至翠微岡謂楊榮等曰「東宮歷涉年久﹐政務已熟﹐還京以政付之。朕惟優遊暮年。」此何意也﹖蓋將以少息也。於戲﹗馳張文武之道﹐二祖備之矣。後聖繼嗣﹐值閭閻之困乏﹐則生養以保民﹐當士馬之盛彊﹐則詰戎以警侮﹐具有成憲也夫﹗洪熙元年﹐復前戶部尙書官原吉在獄時喪母﹐未克成服﹐乞賜歸葬終制。賜原吉米十石﹑鈔一萬貫﹑胡椒一百斤﹐命有司治葬事。宣徳三年﹐永平及山西民張簡等自虜中逸歸。上謂戶部曰「此皆身陷虜中數年﹐艱苦多矣。今獲來歸﹐可憫也。其令充禦馬監勇士﹐給衣糧以優之﹐仍免其原籍之家差役﹐著爲令。」上禦奉天門。召公侯伯五軍都督府諭之曰「胡虜每歲秋髙馬肥必擾邊﹐比來邊備不審﹐何以東北諸關隘皆在畿內。今農務將畢﹐朕將親歷諸關﹐警飭兵備﹐卿等整齊士馬以俟命。」蹇義﹑夏原吉﹑楊士奇等各率其職扈從。敕附馬都尉袁容﹑都禦史顧佐等居守。車駕發京師﹐度潞河﹐駐蹕虹橋。召諸將諭曰「朕深居九重﹐豈不自樂﹐但朝夕思念保民﹐故爲此行。今日渡河﹐道路所經﹐皆水潦之後﹐秋田無獲。朕念民艱﹐憫焉於心。爾將士敢有一毫侵擾民者﹐必殺不赦。」遂命錦衣衛遣官巡察。入薊州境內﹐上覽郊原平遠﹐山川明秀。田疇刈獲之後﹐頗有遺秉滯穗。上甚喜﹐嘆曰「使他處皆若此﹐朕何憂焉。」次薊州西之五里﹐文武官吏耆朝見﹐上進其州官諭之臼﹕「此漢漁陽郡也。昔張堪爲政﹐民有樂不可支之歌﹐流聞至今。古今人材性不相遠﹐爾曹勉之﹗」又進其耆老諭曰「今歲斯郡獨丰稔﹐無他虞﹐善訓勵子孫﹐務禮義廉恥之行﹐毋安於溫飽而自棄也。」眾叩首而退。總兵官覃廣奏和寧王阿魯臺遣使來朝貢馬﹐已至宣府。命中官王貴馳往宣府勞之。時兀良哈入寇大寧及寬河。上親擊走之。﹝詳具《兀良哈傳》中﹞詔班師。兵科給事中載弁奏﹕「自山海至薊州﹐守關軍萬人﹐列營二十二所。操練之外無他差遣﹐若稍屯種﹐亦可實邊。請取勘營所附近荒田﹐斟酌分給﹐且屯且守﹐寶爲兩便。」上嘉納之。命戶部同兵部各遣官與都督陳景先經理。四年﹐置鎭守偏頭及雁門﹑寧武三關總兵官﹐駐偏頭。按國初建將屯兵﹐首先偏頭﹐以其極邊耳。故偏頭當與宣大較﹐不當與雁寧較也。陽武侯薛祿至宣府護軍餉﹐於是定開平每歲運糧四萬石。自京師至獨石立十一堡﹐每堡屯軍千名﹐各具牛車轉運﹐以六十日達獨石。其開平備運官軍則於獨石轉運。祿往來督軍防護。蓋道裏險難﹐胡馬出沒故耳。開平不易守以此。五年春二月﹐北虜寇開平。陽武侯薛祿擊敗之。戰於奇黃山﹐斬獲頗多。此護餉之戰也。故開平之棄﹐祿持議甚決。城獨石﹑云州﹑周鶚﹑赤城﹑葛峪﹑常峪﹑靑邊口﹑大白陽﹑小白陽﹐設隆門關諸處。成城設守﹐及前趙川﹑張家口城﹐俱陽武侯祿建議。棄開平。洪武二十三年﹐北虜來降者眾。詔於潢水北兀良哈之地置朵顏﹑大寧﹑福餘三衛﹐命其酋長爲都督﹐使爲東北外藩。成祖徵伐﹐三衛從戰甚力。乃從封寧府﹐移大寧都司營州衛於內地﹐盡以大寧之地與三衛。由是宣遼隔絕﹐開平失援﹐虜時出沒﹐餉道艱難。至是陽武侯祿上疏極言其狀﹐以爲宜棄開平。時議難之。祿至京面陳其詳﹐遂從開平衛於獨石﹐棄地蓋三百里。尹耕曰「開平﹐元之上都也。灤水遠南﹐龍岡奠北﹐蓋形勝之地也。元人以之肇基﹐成祖北伐往來由之。東路有涼亭﹑沈河﹑寨峯﹑黃崖四驛以接大寧﹔西路有恆州﹑威虜﹑明安﹑隘寧四驛以接獨石。巨鎭隱然屏我山後﹐遇有警急則宣﹑遼有首尾之援﹔居常戍防則京師得封殖之固。夫國家定鼎北平﹐不患於帶幾之無憑﹐而患於肩背之失恃。大寧旣委三衛﹐開平復移獨石﹐遂使京師之北僅存藩籬﹐犬豕遊魂籍聲黃內﹐所關豈細微哉﹗究而論之﹐則屯田便宜於轉輸﹐一勞可以永利。大寧要害於開平﹐易置亦頗非難。夫五原在丰勝之外﹐沙磧之間﹐昔人且猶開渠營田﹐以規全利。何龍岡之沃﹐灤水之潤﹐開平獨不可田邪﹖又失開平則後背𨿽空﹐尙有宣府獨石之固﹐失大寧則左肩全弱﹐宣遼隔絕矣。故嘗爲薛祿計曰﹕『開平可田﹐屯田可也。不可田則易置大寧可也。』夫劉秉忠諸人皆於開平樹藝卜隱﹐則開平無不可田之理。開平爲元故都﹐山水明秀﹐壤城郭宮闕而畱其民居以與三衛﹐則三衛亦無不樂從之理。二策無不可就也。土人稱祿馳驅邊塞﹐悉心經營。然祿知謹於封疆之小利﹐而昧於夷夏之大防﹔知懲乎目前之紛擾﹐而滯乎繼世之權變。開平孤遠﹐不易守矣﹐而北門單弱之不卹﹔餉道艱難﹐不易致矣﹐而屯田開墾之不求﹔割棄境土三百餘里﹐不之惜矣﹐而易置三衛之不講。此所以效成於一時而禍伏於異日﹐恩加於近塞而謀失於遠猷。智者窮源﹐不能無慨也。七年春正月﹐虜由段家村入寇偏頭。總兵官李謙設伏於黃艸梁﹐禽其酋隱克力等。置協守大同副總兵官。國初以都督方昭鎭東勝﹐稱副總兵﹐至是定爲協守。初﹐兵部尙書張本奏﹕「甘肅﹑寧夏﹑大同﹑宣府糧餉皆出民力運輸﹐所費浩大。近數年來各處邊隅無警﹐田禾丰稔﹐軍士一切用度多以谷栗易換。請遣人與總兵鎭守官會議﹐彼處應用布帛等物﹐戶部差人運去。依價收糴﹐每處谷粟或十萬石二三十萬石﹐歲以爲常。儲爲糧餉﹐則民力可省﹐邊儲可充。」上令遣官馳驛與各處守將計議以聞。至是武安侯鄭亨﹑寧陽侯陳懋﹑都督譚廣﹑劉廣言「甘肅﹑寧夏缺絲綿布絹綿花﹔大同﹑宣府缺布絹綿花茶鹽及農器犁鋤等物。如運至依時﹐易換爲便。」戶部遂請以折糧絲綿布絹綿花及收買農器﹐支在官茶鹽遣人運送。陜西委參政陳琰﹑山西委參政樊鎭﹑口外委戶部郎中王良等專理其事。從之。按此事今亦宜。因邊地有收之時﹐間一行之﹐亦可積粟。遣兵部侍郎柴車往山東經理屯田。時巡按禦史張勗言「大同地平曠﹐所種粟麥有收多爲軍官據占。小民日困﹐乞遣官按視﹐占耕者分與軍民爲便。」乃命車及禦史一人往理之。九年﹐行在戶部員外郎羅通奏﹕「今運糧赴開平﹐每軍運米一石﹐又當以騎士護送﹐計人馬資費率以二石七斗致一石。今軍民人等有自願運米至開平中納鹽糧者﹐乞將舊例二斗五升減作一斗五升。若商一人納米五百石可當五百軍﹐所運且省行糧二百石。」從之。瓦剌脫歡攻阿魯臺﹐殺之。欲領部落﹐人心不服。乃立元之後脫脫不花爲主﹐居沙漠之北﹐哈喇嗔等部皆應之。脫歡使臣昂克等朝貢。陛辭。命指揮康能等送之還﹐並賫敕諭脫歡曰「王克紹爾先王之志﹐遣人來朝進馬﹐具見勤誠。聞殺阿魯臺﹐尢見王之克復世讎。所云己得玉璽﹐欲獻﹐亦悉王意。然觀前代傳世之久歷年之多﹐皆不系此。王旣得之﹐可自畱用。」仍賜脫歡貯絲五十表裏﹐以答其獻云。車駕巡邊﹐幸宣府鎭城。十年﹐始置鎭守監槍宦官﹐宣大各二員﹐雁門關一員﹐駐太原各路﹐仍置分守守備﹐幾徧邊境。說者謂三楊論思之失。北虜入寇偏寧﹐由七里溝入。指揮江海﹑千戶包讓﹑百戶赤盞勝死之。按宣廟在位十年﹐巡邊者四。故虜不敢窺隙﹐其振揚威武﹐後世莫繼。是時宣府爲朝廷北門﹐陽武侯薛祿﹑都督譚廣相繼守之﹐爲各邊最。侍郎劉璉參謀軍事﹐凡所措畫﹐得邊人心﹐一時君臣之盛如此。正統元年﹐上命兵部左侍郎柴車參贊陜西軍務。先是虜酋朵兒只伯擁眾入寇鎭番﹐副總兵劉廣往援﹐遇虜而退。虜隨逼涼州﹐廣閉門不出﹐虜大掠而去。廣奏功徼賞。車劾其罔上不法諸事﹐請置之法﹔又劾奏寧夏守將失律。詔各械系至京下獄。朝廷以車公嚴執法﹐可當師帥之任﹐故有是命。仍以白金文綺賜之。鎭守平涼等處都禦史羅亨信命都督趙安率岷洮等衛兵巡邊﹐遇虜。安與都督蔣貴聽都指揮安敬議﹐逗畱不行。亨信至其營責之。貴等以芻糧不繼爲解。亨信劾貴﹑敬等老師玩寇﹐侵克軍餉﹐乞正罪以振軍法。上乃敕兵部尙書王驥巡邊﹐許以便宜行事。驥至甘肅稽閱邊備﹐見莊浪﹑永昌﹑山丹路俱廢烽堠﹐軍無紀律﹐大會諸將於轅門。問﹕「先年大軍遇虜畏敵不畏軍令者誰最甚。」咸曰「都指揮安敬。」命引出斬之。徇於眾曰「自今遇敵畏縮者視此。」三年股栗。因大閱士伍﹐謹斥堠﹐嚴部伍﹐勤訓練﹐利器械﹐軍容肅然。虜入甘肅﹐王驥督諸軍禦之。贊理陜西軍務侍郎柴車盡心邊務﹐每糾劾將佐欺玩章前後凡數十上。或怵以後患。車曰「吾敢愛身以誤國乎﹖」同事者多耽宴樂﹐忽大計。車遂斷酒肉﹐澹泊自處。凡燕會皆不與﹐而持論益堅﹐據理守正。每有功賞﹐𨿽敕下必覆驗而後行﹐設有詐冒﹐必糾正之。岷州土官都指揮石能以家人冒功升賞﹐車奏罷所升官。能復請﹐上宥之。車反覆論其不可﹐曰「詐冒如能者非一人﹐臣方次第按核﹐今宥能﹐如餘人何﹖若無功而得官﹐則捐軀死敵者何以待之﹗」詔嘉車忠誠。遣使賜白金四十兩﹐文綺四表裏﹐仍進從二品祿。虜酋阿臺朵兒只伯入寇。王驥選精兵二千﹐遣都督蔣貴將之。瀕行戒曰「兵精气銳﹐遇賊不能剿殺無復相見。」貴父子感奮。繼遣趙安率兵由東涼州逾白鴉狐口﹐北抵赤林鐵門諸關爲犄角之勢。貴遇虜於石城兒泉﹐破走之。驥與太監魯安﹑都督任禮帥馬步出鎭夷關。與貴期以狼心山舉火爲號。貴襲虜巢穴。與任禮等縱兵夾攻於梧桐林﹐擒其驍賊虎都丹等三十餘人。復進兵攻野狐川﹑靑羊山。轉戰二千餘里﹐俘賊男婦二千餘口﹐馬駝畜產不可勝計。虜酋率數十騎遠竄﹐尋死。驥以甘州官軍冗濫﹐徒費糧餉﹐不堪用﹐乃選畱壯卒二萬五千。余還本衛﹐更番代上﹐於是兵得休息﹐且減轉輸之勞。驥遂還京。貴起於行伍之微﹐升至大將。能與部下同甘苦﹐凡出境搗虜﹐衣糧器械皆自賫﹐不役一人﹐臨陣則挺身奮擊﹐子弟士卒如蟻附﹐以死向敵﹐敵皆披靡﹐用是立功。惟不知書﹐短於謀略﹐必得軍師而後成功。然能忘已之勢﹐聽人指揮略不較。守河西﹐以功封爲定西伯﹐亦名將也。令大同﹑宣府遼東﹑陜西沿邊空閒田地許官軍戶下人丁盡力耕種﹐免納子粒。三年﹐宣府置巡撫﹐都禦史李儀首任﹐儀素持正﹐至鎭行伍肅然。七年﹐以遼東守將數失機﹐命都禦史王翺提督軍務。至鎭﹐守將以下庭參。翺詰責玩寇之故﹐將斬之﹐再三祈哀﹐乃釋。於是三軍莫敢不用命。逾月行邊﹐自山海關直抵開原﹐髙墻垣深溝塹。五里爲堡﹐十里爲屯。烽燧斥堠珠連棋布﹐千里相望。仍簡閱戌卒﹐更其老弱。謂邊境不可以法律治﹐凡詞訟無問輕重﹐以布絹谷粟量罪準贖﹐𨿽人命亦許贖之。曰「償命無益死者之家﹐財或足以濟其用。」行之不疑。在遼數年﹐措置糧銀馬疋數萬﹐邊用充足﹐器械鮮明。八年﹐瓦剌順寧王脫歡死。子也先嗣。也先同普花可汗遣人貢馬。自脫歡殺阿魯臺﹐並吞諸部﹐勢浸彊盛。至也先益橫﹐北邊自此多事矣。十二年﹐羅亨信在宣府上言「也先窺伺釁端﹐圖謀入寇。宜豫於直北要害增備﹐不然恐貽天患。」中官王振專國﹐議寢不行。以楊洪爲宣府總兵官﹐洪初破虜阿臺於塞下﹐封昌平伯。十四年秋七月﹐北虜寇獨石馬營。楊洪之子俊爲獨石馬營守備﹐懼不敢戰﹐乃棄城而遁。虜遂陷其營。按天順多事﹐昌平馳驅﹐然而土木之變根於此路之不守。由於楊俊之失機﹐故楊氏有餘誅也。虜寇云州。永寧守備孫剛﹑谷春率兵來援﹐戰不利﹐入城縊死。城遂陷。剛﹐齊東人。春﹐宦官。時官軍死義者更九十餘人。先是﹐有二使至虜﹝通事馬淸﹑馬云﹞。其一人將還時﹐也先作番樂舉宴餞之。謂也先曰「公等惟識此﹗寧知中國歌唱婦人笙簫細樂之美﹐我他日來乞一班以賜汝。」也先聞而喜。其一人因也先命其子勸之酒﹐謂也先曰「好與中國結親﹐吾歸與朝廷言贊成之。」也先喜。附進馬三疋爲儀。然二人實誑之。先後歸﹐皆不敢奏。也先缺望﹐深怨朝廷。乃欲托他事以起邊釁。至是年例進馬﹐也先遣使則多報人數﹐以窺朝廷。王振怒其詐﹐拘畱其使﹐減去馬價。也先益怒﹐合諸部大舉。及陷獨石﹐勢益急。王振擅命﹐跋扈歲久﹐至此不復與大臣議﹐挾天子親徵。廷臣大小上章論利害﹐懇畱。不從。次日卽行﹐扈從臣僚皆忙迫失措﹐人情洶洶。駕出居庸關﹐連日風雨。至宣府﹐會暮﹐有黑雲如傘罩其營﹐雷雨大作﹐人馬滿營皆驚。隨賀大臣連疏請還宮。振益怒﹐俱令略陣。吏部郎中李賢與三五禦史約謂﹕「今天子蒙塵﹐六軍喪气﹐無不切齒於振。若用一武士之力執振ㄏ其首於上前﹐數其誤國﹐請遣將率師往救大同﹐而後駕可回也。欲謀於張輔﹐不得間而止。至大同﹐振欲出塞。未巳﹐會偏將西寧侯宋瑛﹑武進伯朱冕出禦﹐全軍皆覆沒。車駕幸王振故宅。鎭守中官郭敬密言於振﹐車駕勢決不可行﹐振始有回意。明日﹐下令旋師。至晚雷雨滿營﹐又連日皆雷雨。大同副總兵郭登請學士曹鼐﹑張益謂車駕宜從紫荊關入﹐可以避虜。鼐﹑益入奏。旣而令下入紫荊﹐人情大安。行四十里﹐忽折而東。蓋振聞輜被虜所遮﹐乃麾軍復由故道耳。遂遣張輔率兵五萬迎虜﹐冒入鷂兒嶺﹐爲虜擊死。車駕至狼山土墓﹐日尙未晡。去懷來城二十里﹐欲入保懷來。振輜重千餘輛尙在後未至﹐駐土墓以待之。駙馬都尉井源﹑成國公朱勇復前﹐敗死﹐師居喪營中。將領不識地利﹐遠絕水路﹐人馬饑渴﹐掘井深二丈無泉。虜四面薄擊﹐兵士爭先奔走﹐行列大亂﹐勢不能止。上與親兵乘馬突圍不得出﹐虜擁以去。扈從臣僚死者尙書鄺野﹑王佐﹑曹鼐及行人司司正尹昌﹑行人羅如墉等百餘人。虜獲輜重無算﹐自謂出望外。按英公曆事四朝﹐爲元老上將。自王振盜權專橫﹐與三楊皆避禍﹐不以國家安危自任﹐言於皇太后請誅之﹐由是國命皆歸於振。己巳親徵﹐心知不可而從之出﹐不免於難。若早與三楊謀﹐而去振﹐則禍不待避﹐節不須折﹐何至臨老身膏艸野乎﹗又按王振﹐山西大同人。永樂末詔許學官考滿乏功績者﹐審有於嗣﹐願自淨身﹐令入官中訓女官輩。時有十餘人﹐後獨王振官至太監﹐世莫知其由教職也。英宗登極﹐卽侍左右﹐言無不從。正統初﹐太皇太后張氏同聽政。元老楊士奇﹑楊榮﹑楊溥居輔弼﹐凡朝廷大事皆自三公處分。數年間﹐政治淸明﹐爲本朝之極盛。振每承命﹐至文淵閣﹐二公與之言﹐振必立受。自聖母上仙﹐楊榮繼死﹐士奇以子稷之故堅臥不出﹐溥惟一人當事﹐年老勢孤﹐繼登庸者皆不能自奮。於是內閣之柄悉爲振所攘﹐生殺與奪盡在其手。遂殺諫官劉球﹐去大臣之不輔己者﹐舉朝皆以翁父呼之。一日﹐振召兵科給事中蔣性中至一處。有門南向﹐甚宏麗﹐蔣白東橫行詣門﹐遙見都禦史陳鎰﹑王文跪門外﹐俯首向北。性中以爲駕在﹐步稍緩﹐微聞二人連諾而起﹐急趨而東。性中遇之﹐問曰「上在邪﹖」二人曰「王太監也。」性中旣見﹐乃是索遼東地圖。言畢﹐性中遽出圖。乃成祖朝所畫﹐久藏兵科﹐後來圖籍堆壓其上甚多﹐尋之數日﹐方得送去﹐不知其何用也。後有禦史因見振不跪﹐坐事送錦衣衛獄﹐捶楚幾死﹐發極邊充軍。振之作威如此。也先奉上居伯顏帖木兒﹝也先弟﹞營。報至﹐京師大震。皇太后遣使賫黃金珠玉緞疋等物詣也先營請還車駕。命成阝王權總萬幾﹐於午門南面見百官啟事施行。詔立皇氏子見深爲皇太子﹐時年二歲﹐仍命成阝王爲輔﹐代總國政。撫安天下。九卿科道交章劾王振擅權誤國之罪。成阝王諭以朝廷自有處置。百官言振罪惡滔天﹐傾危宗社﹐今日若不速正典刑﹐何以慰安人心﹗因慟哭聲徹中外。王起入內﹐眾隨擁入。太監金英傳令旨且退。眾奮欲ㄏ英﹐英懼。復傳旨言籍沒王振等家。英脫身入錦衣衛。指揮馬順從旁叱各官且去。給事中王憤起ㄏ順首曰「順平昔助振爲惡﹐禍延生靈。」眾爭毆蹴踏﹐頃刻而斃﹐血流庭中。復索振所親信長隨王﹑毛二人﹐亦毆殺之。都禦史陳鎰奉令旨籍振宅﹐並其黨。執振侄錦衣衛指揮王山至﹐反接跽於庭﹐眾共唾罵喧嘩﹐班行雜亂﹐無復朝儀。王亦疑懼﹐屢起欲退還宮。兵部侍郎於謙直前扶掖勸止之﹐且請降令旨。馬順罪惡應死勿論。獎諭百官各歸蒞事。磔王山於市﹐族屬無少長皆斬。皇太后命以於謙爲兵部尙書﹐治兵備虜。以各營精銳盡沒﹐軍資器械亡失一空﹐乃議奏遣官分投招募武士捨飲義勇﹐及起倩民兵替出緣河漕軍﹐赴京訓練。移文工部督內外局廠晝夜並工造修戰具。近京城鎭戌所在各戒嚴。甲戌﹐虜擁上至大同城下。索金幣﹐約賂至卽歸駕。都督郭登閉門不納。上城謝曰「賴宗廟社稷神靈﹐天下有君矣。」上傳旨曰「朕與登有姻連﹐何外朕若此﹗」登曰「臣奉命守城﹐不敢擅啟閉。」隨侍校尉袁彬以頭觸門大呼。於是廣寧伯劉安﹑孫祥﹑霍等括公私金銀共萬餘兩出迎駕。旣獻﹐虜笑不應﹐竟擁駕去。初謀劫營奪駕﹐選壯士七十餘人與之盟﹐激以忠義﹐約事成髙爵厚賞﹐士皆奮躍用命。會有以危言沮者﹐旣淹久﹐虜驚擾而去。也先屢欲謀害上。一夜忽大雷雨﹐震死也先所乘馬﹐由是恐怖益加敬禮。錦衣校尉袁彬爲虜所掠﹐得侍上左右﹐頗知書識字﹐百凡警敏。又有哈銘者先隨使臣吳良羈畱在虜﹐至是同侍駕畱虜庭﹐維持調護﹐二人之力居多。又有衛士沙狐貍者﹐在虜中汲水取薪﹐備及勞苦。也先問之﹐亦善於應對﹐云「皇太后詔﹐皇太子幼沖﹐未能踐祚。成阝王年長﹐宜早正大位﹐以安國家。於是羣臣勸進﹐擇日登極。」上在虜營﹐也先遣使來言﹐欲送上還京師。使回以金百兩﹑銀二百兩﹑彩緞二百疋賜也先。也先復遣使致書﹐辭甚悖慢。於謙曰「虜賊不道﹐气滿志得﹐將有長驅深入之勢﹐不可不預爲計。京師九門宜令都督孫鏜﹑衛穎等統領軍士出城守護﹐列營操練﹐以振軍威。選給事中禦史如王輩分投巡視﹐勿致疏虞。徙郭外居民於城內隨地安插﹐毋爲虜所掠。棄東勝。」國初置東勝諸衛﹐然多事艸創﹐什伍虛耗。至是虜寇擁逼﹐詔徙諸衛內地﹐遂棄東勝。此我朝不復四郡之實也﹐蓋嘗論之有二失焉﹕洪熙﹑宣徳之間玩常而不思其變﹔景泰﹑天順之際守近而不謀其遠。由是偏頭鄰於犬羊而全晉以北單矣﹐豈惟全晉﹐五原雲中趙武靈所欲下甲咸陽者也。此而不守﹐則右臂斷﹐全陜危矣。可惜甚哉﹗少保公極力於獨石而不注懷於東勝﹐其意何也﹗也先以送駕爲名﹐與可汗脫脫不花入寇紫荊關。京師戒嚴。先是太監喜寧者﹐胡種也。少給事掖庭﹐性惠黠﹐得上皇心。及北狩﹐寧隨之﹐降於也先。盡以中國虛實告之﹐爲彼向導。虜破紫荊關﹐入殺指揮韓淸等﹐都禦史孫祥走死。朝野洶洶﹐人無固志。太監金英召廷臣問計﹐侍講徐呈自以爲通曉天文﹐倡言上占天象﹐京師必不可守﹐必須南遷﹐語瑣瑣不已。英叱之﹐令人扶出。鄕進士練綱﹝長州人﹞上《勤王急務疏》曰「虜勢猖獗﹐非直要求金帛而已﹐未必不欲效金人以汴宋待我也。我國家富彊﹐固非宋比。然求其人如種師道﹑李綱﹐亦未多見。乞遴選武臣﹐授以方略﹐俟其深入﹐乃奮擊之。及敕邊將勒兵內向﹐邀其歸路。設有倡爲和議﹐緩於武備。且請南遷以圖偸安者﹐卽爲姦臣﹐宜卽加誅﹐以爲眾戒。」上奇其才﹐擢爲禦史。明日﹐於謙上疏言「京師天下根本﹐宗廟社稷咸在﹐若一動則大勢盡去。宋南渡之事可鑑矣。」太監金英宣言於眾曰「有以遷都爲言者﹐必誅之。」乃出榜曉諭﹐固守之議始決。虜焚長陵﹑獻陵﹑景陵﹐喜寧嗾也。先遣使議和﹐索大臣出迎駕。眾知其詐﹐以通政司參議王復爲禮部侍郎﹐中書舍人趙榮爲鴻臚寺卿﹐出朝上皇﹐見也先。也先謂﹕「爾等皆小官。可令胡氵熒﹑王直﹑於謙﹑石亨﹑楊善等來。」復辭歸﹐上皇諭二人曰「彼無善意﹐爾等宜急去。」二人方回﹐而虜復縱騎四面剽掠﹐攻城益急。先是都督石亨協守大同﹐坐不救駕﹐下吏。或言亨勇略者﹐上出之於獄﹐以爲大將。命於謙總督軍務。亨議欲盡閉九門﹐堅壁待虜﹐謙不聽。未幾﹐也先入關﹐長驅直前。謙與亨分軍徳勝﹑安定二門外﹐亨眾𨿽新集﹐號令嚴明。虜先至者四散前突﹐堅不爲動。虜知有備﹐稍自引卻。也先次至城下。謙促亨與戰﹐亨挺刀單馬進﹐獨殺數十人。從子指揮彪持斧率諸親信子弟從之。諸軍由是歡呼踴躍﹐聲震天地。虜卻而西﹐亨追至城西﹐復戰﹐虜復卻而向南。亨命彪率精兵千人至彰義門﹐虜見彪軍少﹐易而逼之。亨統大軍遽乘之。謙盡諜知虜移車駕離其壘漸遠﹐乃炮擊其壘﹐虜死炮下者萬計﹐潰而南奔。是時﹐分守各門諸將都督孫鏜﹑衛穎﹑範廣﹑張義﹑雷通各率兵追之。凡三日﹐遇於淸風店。時朝庭又召宣府﹑遼東兵入援。募將士能擒也先者﹐封國公﹐予萬金。虜懼﹐將由紫荊﹑倒馬關北出﹐慮官軍後躡弗利。亨令諜者紿虜﹐謂亨未至﹐在陣者假亨名耳。虜信之﹐率眾來攻。亨領彪與精銳數十騎奔擊大呼﹐直貫虜陣﹐刀斧齊下﹐殺虜數百人。虜知其爲亨也﹐驚駭囂亂﹐自相蹂踐。官軍乘之﹐復斬首無算﹐積屍十數里。也先潛從數騎夜遁走。所掠羊馬貨物棄遺如丘陵﹐虜號而奔﹐蹶枕藉﹐得歸者才十之二三。脫脫不花聞之亦北遁。崆峒李副使夢陽《石將軍戰場歌》曰「淸風店南逢父老﹐告我己巳年間事。店北猶存古戰場﹐遺鏇尙帶勤王字。憶昔蒙塵實慘怛﹐反覆勢如風雨至。紫荊關頭晝吹角﹐殺气軍聲滿幽朔。胡兒飲馬彰義門﹐烽火夜照燕山云。內有於尙書﹐外有石將軍。石家官軍若雷電﹐天淸野曠來酣戰。朝廷旣失紫荊關﹐吾民豈保淸風店。牽爺負子無處逃﹐哭聲震天風怒號。兒女牀頭伏鼓角﹐野人屋上看旌旄。將軍此時挺戈出﹐殺胡不異艸與蒿。追北歸來血染刀﹐白日不動蒼天髙。萬里煙塵一劍掃﹐父子英雄古來少。天生李晟爲社稷﹐周之方叔今元老。單於痛哭倒馬關﹐羯奴半死飛狐道。處處歡聲操鼓旗﹐家家牛酒勞王師。休誇漢室嫖姚將﹐豈說唐朝郭子儀。沈吟此事六十春﹐此地經過淚滿巾。黃雲落日枯骨白﹐沙礫慘淡愁行人。行人來折戰場柳﹐下馬坐望居庸口。卻憶千官迎駕初﹐千乘馬騎下皇都。乾坤得見中興主﹐日月重開再造圖。梟雄不數雲臺將﹐石家善戰天下無。嗚呼石家今已無﹐安得再生此輩西備胡﹗」華宗氵榮「《己巳北徵詩》曰「曉日都城動鼓鼙﹐五云髙捧六龍飛。虜邦負固當聲罪﹐戎忄屋興師未決機。車駕北巡沙漠杳﹐兵戈南隔信音稀。聖朝威徳非炎宋﹐未必胡塵ネ衮衣。﹝其一﹞黃沙白艸路漫漫﹐蹀血轅門戰未殘。部落風霜兵騎勇﹐行宮雨雪翠華寒。五朝臣庶懷忠憤﹐萬國山河望治安。寄語旃裘須菩服﹐承恩未受漠衣冠。﹝其二﹞萬乘如雲擁陣圖﹐關城笳鼓應山呼。本期突厥歸唐室﹐誰信單於襲漢符。戰士妄身皆效死﹐元戎討賊尙彎弧。皇明踐祚天威重﹐擒虜何當一獻俘。」也先復以上皇北去。也先出居庸﹐伯顏帖木兒營上皇出紫荊關。連日雨雪﹐上下艱難。遇險則袁彬執控﹐哈銘隨之。旣入虜境﹐也先來見。宰馬披刀割肉燎以進云「勿憂﹗終當送還。」食訖辭去。脫脫不花遣使來獻馬議和。朝廷卻之﹐胡瀅﹑王直言「不花﹐也先﹐君臣素不睦。宜受其獻以間之。」上從其言。使人入見﹐賜衣服酒饌金帛﹐視常年有加。初報也先逼朱謙於關子口。又明日﹐報追石亨於雁門關。言者謂宜急發京軍往援。於謙料虜不能持久﹐奏上方略。密授朱謙等仍令各營設伏兵爲遙援﹐先聲侍報﹐虜果出境。按自土木陷駕﹐邊報絡繹﹐訛言萬端﹐事情百出。謙攝兵部﹐先事預防。折衝制變﹐京師復安者﹐謙之力也﹐可謂不動聲色而措天下於太山者矣。初﹐邊城多陷﹐宣府孤危。朝議復召宣府總兵官入衛京師。人心皇皇﹐或欲遂棄其城﹐眾紛然就道。都禦史羅亨信不可﹐仗劍坐當門拒之。下令曰「敢有出城者首斬之﹗」眾始定。城中老稚歡呼曰「吾屬生矣。」因設策捍禦﹐督將士誓死以守。虜知有備﹐不敢攻。賴以保全﹐亨信之力也。初﹐先府總兵楊洪生長在邊﹐起於行伍。歷升都督掛印﹐紀律頗嚴﹐士卒用命。爲人機警有權略﹐兵行出詭道﹐善於劫營。自宣徳以後﹐虜人與中國和好﹐未常大舉擾邊。或有出臘行劫者﹐多不過百餘騎﹐少則數十騎而已。洪每出其不意﹐搗其虛取勝。虜人畏之﹐呼爲楊王。至己巳﹐也先大入﹐經宣府﹐洪莫知爲計﹐閉門不出。朝廷聞﹐逮洪系獄。至是釋之﹐使自效。洪乃與孫鏜﹑萬廣等擊余虜於涿州等處。至固安﹐大捷﹐捕虜阿歸等四十八人﹐斬首四百餘級﹐邀還俘掠人萬計。按虜犯統幕﹐洪能自後衝之﹐必無是敗。洪竟不顧英皇至城下﹐呼之亦不出。及虜逼都城﹐始與遼東守將曹義被召同赴闕﹐適虜退﹐終不能挫賊鋒。朝廷念其宿將﹐與石亨偕受賜賞爵。洪﹐昌平侯﹔亨﹐武淸侯。亨旣敗虜﹐名動四方﹐後虜眾見邊人必稱曰石爺爺。洪子俊以禽喜寧功﹐進秩都督﹐攺東路參將。巡哨懷來﹐擅調永寧官軍於懷來守備﹐永寧西城門砌塞。於謙劾其方命專擅作威福﹐詔宥不問。又以私怒杖殺都指指陶忠。洪懼禍﹐奏取俊還京﹐隨營操練。旣至﹐謙並劾其獨石棄城喪師﹐懷私捶死邊將之罪﹐請非誅俊無以示戒將來。兵科給事中葉盛等亦劾之。於是逮擊法司議罪﹐斬於市。又按初文皇時﹐有皇甫仲和者﹐精天文推步之學。與袁忠徹俱從親徵。至漠北不見虜至﹐上意疑欲還師﹐召仲和占之。曰「今日未申間﹐虜至自東南方。王師始卻﹐終必勝。」召忠徹問之﹐皆如仲和言。上怒二人朋欺。戒之曰「虜今日不至﹐皆死。」伺之日中﹐復召二人﹐上對如初。頃之﹐虜大至。上登髙望之﹐東南我師已卻。總兵譚廣率精兵舞牌斫其馬足﹐虜敗去。至是己巳﹐仲和老矣。大學士曹鼐與鄰居﹐以親徵事謀之曰「胡﹑王兩尙書率百官諫可止乎﹖」仲和曰「不能止也。紫微垣諸星皆動矣。以老夫計之﹐當先治內而後行。」曰「已有旨﹐某監國﹐某從。」仲和曰「不如立儲君。」曰「東宮尙幼。」仲和曰「恐終不免於患。」及虜逼城下﹐城中人皆哭。仲和登髙望﹐謂家人曰「雲頭不向南乎﹖大將气至﹐虜將還矣。」明日﹐楊洪等入援﹐虜遂遁。觀是𨿽其術之神妙﹐亦可見國家安危﹐胡虜盛衰﹐自有定數﹐非人力所能爲。但在君相則不可言命耳。內修外攘﹐人定勝天﹐彊爲善而已。初﹐喜寧旣道也先入關﹐復嗾六七大臣議和﹐索金帛以萬萬計。禮部使往問於謙﹐謙曰「今日止知有軍旅﹐他非所敢聞。」對壘七日﹐竟不議和﹐而虜自退。初議者欲燒通州倉以絕虜望。於謙曰「國之命脈﹐民之膏脂﹐顧不惜耶﹗」傳示城中﹐有力者悉取之。數日粟盡入城矣。人謂謙材過李綱﹐濂謝之不敢當。大同參將許貴奏欲與虜和﹐暫示休兵﹐俟人馬彊壯﹐密定討伐之。許下其議﹐於謙駁之。謂當去年秋冬之間﹐正虜勢方張之際﹐朝廷亦嘗賫金帛往使虜庭﹐賄賂才入於窮廬﹐虜騎已至於關口。切惟今日之事理與勢皆不可和。何也﹖中國與寇有不共戴天之仇﹐和則背君父而忘大義﹐此理有所不可和也﹔旦丑虜貪而多詐﹐萬一和議卽行﹐而彼有無厭之求﹐非分之望﹐從之則不可﹐違之則速變﹐此勢有所不可和也。苟以爲虜彊難制﹐姑謀和以緩其兵﹐臣等請質之前代﹐宋眞宗澶淵之役﹐契丹之眾累被宋兵推阻﹐旣盟之後﹐朝廷尙歲輸銀絹﹔徽欽北狩﹐中國名將韓嶽之輩屢敗金師﹐及姦臣秦檜主和﹐則朝廷旣割境土以與之﹐復輸歲帛以賄之﹐甚至降黜尊號﹐屈己從虜﹐含垢忍恥﹐冀免其侵﹐然而國勢陵夷﹐無救成敗。援古證今﹐和議之不足恃也明矣﹗莫若選將練兵﹐養威蓄銳﹐賊若來侵﹐則相機而往剿。賊若遠遁﹐不貪利以窮追。萬一復有大舉入冠之謀﹐則我兵訓習有素﹐加以將帥思奮﹐臣等當盡死效力而雪國恥﹐必不出犬羊之下。其或皇天厭亂﹐列聖有靈﹐黠虜自知數寇不利﹐遣使入貢。則我亦不拒絕﹐量與賞賜遣回。若欲朝廷先遣使臣往彼通好﹐則示彼以弱﹐適啟其輕侮之心﹐萬萬不可也。」●卷十九韃靼景泰元年正月朔﹐上皇在虜營寫表祝天行禮。也先迎上皇幸其帳﹐宰馬設宴。上皇書至﹐索大臣來迎。命公卿集議。廷臣因奏請遣官使北賀節﹐進冬衣。上謂必能識太上者始可行。羣臣懼﹐謝罪﹐檄納原奏﹐事遂寢。先是獨石等八城爲虜所據﹐邊將皆走還京。亦有被徵入衛者。及虜自居庸關出﹐京師解嚴﹐被徵者當遣還。大臣有奏畱邊將守京師者。兵科給事中葉盛言「今日之事﹐邊關爲急。往者獨石﹑馬營不棄﹐則六師何以陷土木﹖紫荊﹑白羊不破﹐則虜騎何以薄都城﹖卽此而觀﹐邊關不固﹐京師𨿽守不過僅保九門無事而已﹐其如陵寢何﹗其如郊社壇址何﹗其如田野之民荼毒何﹗宜急遣回邊將﹐固守宣府居庸爲便。」朝廷從之。命昌平侯楊洪至宣府行理障塞。北虜入朔州﹐大同守將郭登敗之於栲栳山。初﹐賊入境﹐登率兵躡其蹤。行七十里至水頭﹐日已暮﹐休兵以覘之。夜二鼓﹐東西沙窩賊營自朔州掠回。登召將士問計﹐或言賊眾我寡﹐莫若全軍而返。登曰「我軍去城已百里﹐若一退避﹐人馬疲倦﹐賊以鐵騎來追﹐難以自全。」卽按劍起曰「敢言退者斬。」於是徑薄賊營。天漸明﹐賊以數百騎迎戰。登奮勇先驅﹐軍後繼﹐呼聲震山谷。登射中二人﹐手刃一人﹐遂大破其眾。追奔四十餘里﹐至栲栳山﹐斬首虜二百餘﹐奪回被據人口牛馬弓刀器械以萬計。捷聞﹐賜敕褒美﹐進封定襄伯﹐食祿千一百石﹐與世券。登﹐武定侯子興之諸孫也。初以舍人從侍郎金間學。先夕金夢一緣虎拜其前﹐怖寤。翊日登往拜之﹐衣綠。金喜畱﹐卒業門下﹐記誦詞章勝逢掖之流﹐騎射無不精馭。軍行師一祖兵法﹐廉而尙謀﹐有古良將風﹐文武全才﹐爲本朝之冠。及己巳之變﹐登欲自大同率兵勤王﹐以蠟書馳奏。有曰「忠誠切己﹐敢忘報國之心﹐成敗在天﹐不負爲臣之節。」奏至﹐賊已退﹐識者壯之。及是﹐果有是捷。正統以來爲邊將戰功第一。叛臣喜寧伏誅。寧陰懷二心﹐上皇深患之。時校尉袁彬久被眷倚﹐寧甚忌﹐因誘彬出營﹐舉刀欲殺之。上皇急救乃止。至是四月﹐彬與上皇謀將遣寧傳命入京﹐講好先使軍士髙﹛斌金﹜導路﹐密書系﹛斌金﹜髀間﹐令至宣府與帥臣爲禽計。守備萬全都指揮江福得書﹐因厚賂﹛斌金﹜。且與盟曰「功成歸汝﹐汝第母泄﹐姑待益兵至﹐乃可爲也。」隨請於參將楊俊。俊遣騎兵伏野狐嶺關旁﹐﹛斌金﹜迎寧及所隨百餘騎至﹐福令指揮胡觀﹑孫素率壯士里甲執饌﹐且自出關見之。因懇寧下馬﹐寧難之。福再三懇請﹐乃下馬。福又爲畏懼狀﹐請退兵隊﹐寧揮少卻。福目壯士禽之。關內兵鼓噪而出﹐虜騎馳遁﹐並禽數人以獻。也先謀始漸懈。按喜寧之禽﹐士人皆謂出自江福﹐而本兵故牘率以爲楊俊功。蓋福會請兵於俊﹐而俊之气勢又能掩而有之耳。功成﹐俊受上賞不以及福﹐而福亦不以自明。非得事上之忠保身之哲者﹐曷足以語此。也先遣知樞密院阿剌爲書﹐及參政完者脫歡賫番文赴京講和。是時韃靼政事皆也先專之﹐其兵最多。脫脫不花𨿽爲可汗﹐兵稍少。知院阿剌兵又少。眾虜鼎立﹐外親內忌﹐其合兵南侵﹐利多歸也先﹐而斃則均受。及欲和﹐恥屈意﹐而陰使阿剌等來言。於是禮部會奏議和。於謙亦勸答使盡禮﹐可紓邊患耳。乃升都給事中李實爲禮部左待郎﹐羅綺爲大理右少卿﹐充正副使以行。敕書旣下﹐惟言報禮﹐不及迎復。實驚訝﹐詣內閣白之。遇太監興安﹐被詬曰「爾奉黃紙幹事﹐他何與焉﹗」實等遂偕虜使北行。時上皇在虜﹐音問不通者一載。也先以下見上皇皆行臣禮﹐每二日供一羊﹑七日供一牛爲禦膳。薦女弟侍寢﹐上皇不納。實﹑綺往﹐首至伯顏帖木兒營﹐見上皇。次見也先﹐與議迎復﹐也先許之。李實詩曰「萬里窮荒極遠遊﹐風涼露冷正髙秋。山川野宿渾忘險﹐飲腹鮏羴自解愁。駝馬連營勞饋餉﹐犬羊夾道喜歌謳。虜酋悔過重朝貢﹐早奉鑾輿復帝州。重整衣冠拜上皇﹐偶聞天語甚淒涼。鮏羴充腹非天祿﹐艸野爲居異帝鄕。始信姦臣移國柄﹐終教胡虜叛天常。只今天使通和好﹐翠輦南旋省建章。」實騎還﹐未入關而脫脫不花亦遣使通好﹐邀人偕往朝廷﹐復議遣使迎駕。諸人皆憚往﹐鴻臚寺卿楊善慨然請行曰「此爲臣效命之秋也。」命爲左都禦史﹐往報。也先聞其至﹐密遣一人若接伴者﹐私來見善問﹕「向日土墓王師何以不戰而潰﹖」善語以故﹐且曰「汝勇幸而得勝﹐未見其福也。」因語以嗣君聰明英武﹐納諫如流﹐盡集羣策﹐所以勝虜者歷道之。其人辭去﹐潛告也先。次日善至其營﹐也先問往日拘畱使臣﹑克減馬價之故。善曰「汝瓦剌使臣進馬﹐前者不過三十人﹐今多至三千餘人。我朝各賜織金襲衣﹐爲欲恩享於汝也。臨行又加賞宴﹐可謂拘畱之者若是乎﹖間有在中國爲姦爲盜﹐懼其歸而得罪﹐故亡去耳﹐豈中國拘畱之耶﹖若馬價之減﹐亦自有說。汝前日以書與中國使臣王喜寄送某官﹐誤投吳良﹐遂進之朝。後其官俱究﹐乃結權臣言所進馬非正貢﹐故減其價。又密語汝使臣曰事出吳良﹐蓋欲汝仇害良也﹐豈謂汝果中其計乎﹗」也先曰「然此事果爲小人所構﹖」善曰「汝爲大將﹐聽小人之言﹐忘大明厚恩﹐擾害我中國﹐虐殪我人民﹐上帝好生﹐汝何好殺﹐恐得罪於天耳。今日和好如前﹐早出號令﹐收回番軍﹐則上天可不發怒降災也。」也先笑曰「善。」因問﹕「上皇回時﹐可再登否﹖善曰「天位已定﹐難再更易。」也先曰「此堯舜何如﹖」答曰「堯禪位於舜﹐今日上皇傳位於皇帝。古今一道也。」伯顏請畱善﹐更遣人往問﹐須上皇復位則歸之。也先曰「向我邀中國大臣來迎﹐今至而不與迎﹐失信在我﹐不可。」平章昂克問善﹕「汝來迎駕用何物﹖」善曰「苟用物來﹐是公等貪利﹐非美名也。若徒手迎回﹐非公等平日有仁義﹐順天道﹐何以能然﹖是古今好男子﹐他日吾書之史冊﹐萬世稱述矣。」也先大悅曰「爲我好書之。」次日﹐也先宴上皇爲餞。自彈琵琶﹐妻妾奉酒。善侍立於側。也先言於禦前﹐請善坐﹐上皇命之。對曰「𨿽居艸野﹐不敢廢君臣禮。」也先顧羨曰「中國好禮數。」明日﹐宴使臣。伯顏餞上皇。宴使臣如其兄。次日駕行﹐也先率眾酋羅拜而別。伯顏領番兵送至野狐嶺﹐痛哭別去。仍令五百騎送還宮。道中昂克因獵回﹐亦追至獻一獐。李文達公曰「此事𨿽由也先累受國恩﹐一念之善不可遏﹐向非使臣負忠義之气﹐發於言詞﹐應對不窮﹐聳動觀聽﹐陰折凶頑﹐開其向善之心﹐則彼未必不猶豫遲畱﹐要素重利﹐往復再三﹐安得一旦慨然無疑以出乘輿於不測之境哉﹗若宋屢使奉迎徵﹑欽不得﹐祗見其辱耳﹗嗚呼﹐使臣若此﹐千載一人而已。按上皇回鑾﹐固天命有在﹐亦人謀之善也。當時苟無於少保折衝禦侮﹐力引社稷爲重君爲輕之義﹐主戰不主和﹐則送駕之日已先墮虜彀中。和而不就始戰﹐戰而不勝則危矣。國事已去﹐安望其回鑾也。且夫宋二帝之不歸﹐由於祈請之不已。漢太公之得返﹐由於分羹之一言。譬如仇敵﹐執大家之質而索之贖﹐大家竟欲弁之﹐待訟而取﹐期於訟之必勝﹐而不期於質之幸還﹐則仇人知畱質無益﹐不若不待訟而歸之之爲恩。此也先一隙之明也。上皇至懷來﹐將抵居庸﹐羣臣同禮部議迎復儀注。王文忽厲聲曰「黠虜豈誠直﹐彼不索金帛﹐必索土地﹐有許多事﹗」眾素畏文﹐皆相顧無復有言者。胡瀅獨具儀注送內閣。上皇至唐家嶺﹐遣使回京﹐詔諭避位。百官迎於安定門。按建文時﹐節義之士相踵﹐視如死歸。至正統﹑景泰間﹐未五十年也。土木之難﹐未聞皎然死節如所謂南朝李侍郎者﹐豈亦建文末年摧抑太過﹐而士气不無少挫邪﹗噫﹐此士气之所以當培植也。工部尙書石璞來督宣大軍務﹐敕曰「鎭守以下悉聽節制。」此文臣總督各邊軍務之始﹐又以都禦史鎭守雁門﹑偏頭﹑寧武關﹐後用山西巡撫兼之。蓋度支責之戶曹﹐贊理歸之巡撫﹐而復以機宜進退付諸一人﹐所以置諸將之發蹤﹐合兩鎭之極權也。冬十二月楊洪至宣府。上言獨石八城俱宜修復﹐然須責委任事之臣﹐專督其事。事下會議。禮部尙書王寧以爲宜且棄置﹐以俟餘日專力永寧﹑懷來﹐以通宣大。少保謙抗疏曰「獨石諸城外爲邊境之藩籬﹐內爲京師之屏蔽﹐不可自委以資仇敵﹐尺寸進退之極﹐安危治亂之所系也。且當干戈擾攘之時﹐尙宜愼守封疆﹐況於平居無事之際﹐而可自蹙土地耶﹗」上意大決。乃詔都督董斌提督獨石﹑馬營﹑云州﹑周鶚﹑赤城﹑龍門﹑長安﹐領李家莊諸城工役。此所謂口外八城堡也。失之楊俊而復之於董斌。內而肅湣﹑文壯之執議﹐外而楊洪﹑朱謙之圖畫﹐俱不可誣也。今八城爲宣府北路﹐𨿽稱孤縣﹐而所以屏蔽鎭城﹐聲援京國者﹐實重且大矣。於戲﹗由是而及開平而大寧﹐固不有深思乎﹗善哉﹐少保之言曰「尺寸進退之機﹐安危治亂之所系也。」初﹐都督孫安久廢。薦起之﹐議授方略。令率兵度龍關﹐且戰且守﹐以復八城。由是八城完固如初。三年﹐有被虜女子回言﹐在虜營時聞虜議南侵。女子﹐淶水縣人。少保謙曰「是必也先也。去歲也先入寇抵淶水﹐而此女子被虜。今言營﹐也先營也。」乃請命遊擊將軍石彪﹑雷通屯宣大﹐且言事如少急﹐請身至懷來相度方略。按先輩愼於極宜﹐且身請行軍﹐不卹勞悴如此。京營兵來輸宣府餉﹝十萬石哈腳價﹞﹐以右僉都禦史李秉參贊宣府軍務﹐總督邊儲。僉都李秉請銀三萬兩買牛給貧乏軍民耕種﹐秋成﹐償其價。軍民樂業﹐邊餉充足。時北虜以剽掠男婦易米。朝議每大口米一石﹐小口米五斗。虜不從。秉曰「是重物而輕人也。每口與米一石。」總兵官以爲礙例。秉曰「何忍使我赤子爲夷人耶﹗專擅之咎吾任之﹐悉如數與之。」後聞﹐上以秉爲是。城白陽﹑常峪﹑靑邊﹑張家口。李秉上議曰「獨石諸城可以無患。白陽﹑靑邊諸處內近宣府﹐外通沿河十八村﹐實爲要地﹐宜增築城堡。」總兵官紀廣堅執以爲非宜。詔責讓廣﹐從秉議。於是悉城。秉上言「尙書石璞總督時﹐揀選鎭兵分爲三撥﹐以次接戰。然分數不明﹐彊弱間置。欲行再閱﹐付其名實﹐仍爲三撥﹐以備調遣。」上從之。按兵莫善於奇正之相生﹐而莫不善於應援之無繼。夫鷙鳥之擊也﹐必伏其形﹔蜂蠆之螫也﹐不盡其毒。古人因敗以爲功﹐始卻而終勝者﹐其機皆在此也。是故連營七百里﹐伏終不行﹐百萬壓淮淝﹐一敗塗地。何者﹖勢露於悉陳﹐力止於一擊也。三撥之說﹐余於是乎有取焉。詔參政葉盛贊理獨石軍務﹐獨石諸城屢事修復﹐未見安輯。盛乃上興革事宜八條行之﹐軍民大便。盛復請官銀五千兩買牛千餘頭﹐簡戍卒不任戰者﹐俾事耕稼﹐歲課餘糧於官。凡立社學以教子弟﹐置醫藥以濟疾病﹐立義冢以葬死亡﹐設暖鋪以便行旅﹐均蔬圃以給將士﹐皆於餘糧取給﹐制度品式纖悉具備。由是獨石𨿽懸遠﹐屹然巨鎭矣。按充是以爲開平謀﹐亦何不可﹖是故陽武之見﹐武人也。又按宣府督餉自主事王良之後﹐繼者率不得人。後𨿽遣重臣﹐亦不能爲邊人信服如良﹐至是﹐眾議舉盛來督軍餉﹐盛來而鎭始鎭也。置分守大同西路參將駐平虜城﹐屬以平虜﹑朔州﹑二坪三城。秋七月﹐謫罪人來實獨石。少保謙議發罪囚充軍者於獨石諸城。逃者覺察之。並罪居庸紫荊提督官。四年﹐北虜也先弒其主脫脫不花﹐並其部落。遣使入貢。自稱大元田盛大可汗。朝廷欲答詔而疑所以稱之者﹐命羣臣議。禮部郎中章綸言「可汗乃夷狄極尊之號﹐今以稱也先則非宜。若止稱太師﹐恐虜酋慚忿。宜因其部落舊號稱爲瓦剌王﹐庶幾得體。」從之。募罪人來宣大輸粟雜﹐犯死罪二十石三﹐流徒三年十六石﹐余遞減有差。召大同總兵定襄伯郭登還朝。先是登上疏曰「往者承平日久﹐人心驕逸﹐官無廉恥﹐惟肆貪婪﹐釀成污濁之風﹐致有夷狄之禍。」又曰「虜勢𨿽云請和﹐變態豈能預度﹐倘或渝盟﹐則大同一鎭首先受敵。及今無事之時﹐若不早爲措置﹐一旦賊至﹐又似前日手足無措。中國受侮已深﹐邊事豈容再壞。」正欲大興屯田﹐以病召還﹝後天順中﹐以前在大同對虜言中國已有主﹐謫居甘州﹐革伯爵﹞。募罪人輸通倉粟﹐至宣府赤城。又募宣府罪人輸隆慶倉粟至龍門。兵部侍郎王偉往宣大稽軍餉。偉爲少保謙所知﹐以禦史遷兵部職方司郎中﹐一時奏牘多所艸定。謙引使佐已﹐至是擢侍郎﹐出視軍餉。偉察訪夷情﹐審度形勢。密具方略付謙所托﹐時議重之。冬十月﹐北虜入貢。少保謙曰「今次入貢﹐旣由甘肅﹑大同﹐復由宣府﹑獨石而來﹐則是各處道途俱有虜通﹐伺門窺隙﹐可慮爲甚。請行邊將飭備。」按嘗反覆景泰之事﹐而知少保公之烈也。止議以排紛﹐虛已以應變﹐審問以謹微﹐三者定而國勢尊。虜情得﹐中興之基固矣﹐夫禍莫大於主出國危。自金人以和愚宋﹐數百年來﹐賢智浼首無能自奮。己巳之變﹐公獨排和主兵﹐罷遷置守﹐劾失律以警人心﹐倡死節以伸大議。故當時中官邊將一言及和﹐則抗章論之﹐乞正刑書。外爲有君之辭﹐內寓不和之間﹐是故正議一申而義徒之气凜然也。及夫乘輿旣反﹐虜使來廷納馬﹐奏章一切不拒﹐𨿽邊塵之警日奏於耳﹐而繒幣錫予聊不少靳﹐豈不以兵交使存﹐臨機用間﹐彼狡黠之紛紛﹐固不足弛我之備守﹐是故虛已以待而虜之情僞昭然也。乃若察虜口之言﹐策也先之南下﹐因分貢之迹﹐慮窺伺之有謀﹐公豈一日而忘懷哉﹗論者謂者公志切於圖存而心懈於返蹕﹐勇奮於接戰而智短於紆謀﹐可謂以形似論也。叛賊小田伏誅。田﹐邊人降虜也。先信用之﹐視喜寧侍郎。偉旣至邊﹐受少保謙密計圖之。至是田隨虜入貢﹐偉親至陽和城納之。因其行獨後﹐伏勇士於道執斬之。紿曰「彼思其親亡去。」虜不疑。邊擾大息。五年﹐置協守宣府副總兵官﹐分守宣府北路參將。初﹐諸將列銜不一﹐印者稱總兵官﹐亦有稱副總兵者﹐北路初稱鎭守。景泰間﹐稱提督﹐至是始定。宣府自鎭守總兵官外﹐置副總兵一員﹐統奇兵﹐稱協守。北路置參將一員﹐稱分守﹐駐獨石﹐屬以口外八城堡。北路後增屬滴水崖﹑靑泉﹑鎭安﹑鎭寧﹑金家莊﹑牧馬諸堡。置分守宣大布政司﹐歲差山西布政司參議各一員分守﹐後專除。詔雁門﹑偏寧三關番休戍卒。正統末﹐邊塞多事。雁門戍至萬九千人﹐皆振武衛民及大康民壯﹐長役不休﹐時以爲苦。鎭守都禦吏朱鑑請分番﹐不許。至是虜寇稍寧﹐少保謙乃上啟﹐宜聽其更﹐從之。虜𨿽和﹐謙慮其未革心﹐益爲安內攘處之策。永樂以來﹐安置降胡於河間東昌境內﹐生聚蕃息﹐驕縱莫馴。正統初﹐吏部主事李賢建議比畱五胡﹐欲國家銷此積久難除之患。不從。及也先入關﹐果有欲乘機騷動者。謙因南徵苗寇﹐舉其有位號者以隨。事平﹐遂奏畱其地。都督楊俊議奏悉調撥內外軍馬出塞徵虜。謙謂如此則京師各邊一切空虛﹐若犬羊聞之﹐以重兵迎截我軍﹐牽制分兵﹐從間道剽掠﹐所在城池何以禦之。進退之間﹐兩有所礙﹐此豈全勝之道。上疏阻其議。三年﹐也先遣人來獻捷。初﹐也先彊盛﹐欲爲可汗。輒又劫普化。普化﹐正室﹐也先姊也﹐有子不得爲太子﹐而以他妻子爲太子﹐也先諫之不從﹐顧攻也先。也先不得已與戰﹐敗之。普化率十餘騎遁去。也先盡收其妻妾﹑太子﹑人畜。獻良馬二匹奏捷。命宴其使﹐賜鈔幣。十月﹐也先遣人來朝﹐貢馬﹐請命使往來。上曰「正統中緣使臣往來構隙﹐幾危宗社。令聽虜使朝貢﹐優其賞宴便。」遂敕邊鎭練兵防虜。宴瓦剌使臣二千九百四十五人於禮部﹐令人得買瓦剌使臣馬。瓦剌使臣攜昔所虜中國男女百餘人至會同館。詔諭人與贖彩幣二表裏。使臣初詐言普化並也先令攜還中國人﹐已乃匿不發﹐贖才十二三。少傳王直請答使瓦剌﹐下兵部。謙言「臣職兵戎﹐知戰而已。若賊渝盟﹐敢爲悖逆﹐當肅將天威往正其罪。遣使事不敢預。」議制曰「使勿遣。」是冬﹐也先及其諸酋乞黃紫織金九龍貯絲及金酒器﹑藥材﹑顏料﹑樂器﹑佩刀諸物。禮部言「龍袍金器非所宜用。但與藥材諸物。」當是時﹐也先使每至京幾千人﹐出入驕恣﹐毆守衛﹐掠人財物。至﹐欲騎入長安門﹐稍稍約束﹐卽彎弓持刀﹐奪馬殺人。通事都督昌英每好語阻之﹐不聽﹐輒侮罵。四年﹐敕瓦剌太師曰「太師求答使﹐朕恐使者交構﹐彼此懷疑﹐以故不遣。太師遣人多﹐二次三千餘人﹐邊將堅請謝絕。朕念太師忠義﹐姑聽使人入京。自後可少遣﹐太師並各頭目差正副使二十二人升都督﹑都指揮﹑指揮千戶等官。賞銀廂犀帶九﹑級花金帶九﹑素金帶三﹑花銀帶一。其三千餘人貢馬﹐貂鼠皮﹐賞織金彩表薴絲二萬六千四百三十二﹑絹九萬一百二十七﹑衣靴帽萬。諭太師知之。」也先攻敗普化﹐奔兀良哈依沙不丹。沙不丹殺普化。也先遂自立爲可汗。盡殺故頭目苗裔﹐殺白馬九﹑黑牛五祭天。期八月入西番﹐寇我甘涼。十月﹐也先遣哈只貢馬﹑貂鼠﹑銀鼠皮﹐書稱大元田盛大可汗。田盛﹐華言天聖也。末書添元元年。中言往元受天命﹐今得元位﹐盡有其國土﹑人民﹑傳國玉寶﹐宜順天道﹐遣使和好﹐庶兩家共享太平。又致殷勤太上皇帝。上以書示禮官﹐會議答書。吏科都給事中林聰言「也先不敢輒稱可汗﹐使覘中國﹐若輒從其稱﹐長縱逆賊﹐仍其故號﹐激怒犬羊。乞敕其來使﹐歸語也先以華夷之分﹑順逆吉凶之道﹐庶不失國體。」安遠侯柳溥言「宜仍稱瓦剌太師﹐否且絕其使。彼犯我邊塞。卽興師致討。」儀制郎中章綸言「可汗二字在中國固爲戎狄酋長之常稱﹐在戎狄則爲皇帝之位號。觀其稱唐太宗爲天可汗﹐元世祖爲成吉思可汗﹐可見矣。向者脫脫不花爲可汗﹐乃其世傳所稱﹐名猶近正。也先弒主僭稱﹐名實大舛。今若因而稱之﹐彼以爲中國天子亦稱我爲可汗﹐誇示羣酋﹐羣酋畏服﹐無復攜貳。益窺中原﹐後禍未測。仍其故稱﹐彼必慚怨﹐益肆侵擾﹐均爲不可。莫若賜敕封爲敬順王﹐或稱爲瓦剌王便。」上曰「也先𨿽鴛﹛敖鳥﹜﹐亦能敬順朝廷﹐宜如議稱瓦剌可汗。」上遂敕文武督兵大臣﹕「也先擅易名號﹐其所遣使從大同來或從宣府﹑甘肅來﹐姦計叵測﹐京師備禦不可不嚴。爾等其選兵訓練﹐條上長策﹐聽便宜行事。」並敕沿邊城守戒嚴。先是於謙上議﹐京師三營𨿽各有總兵﹐號令不同。一遇調遣湊撥﹐兵將不識﹐或至誤事﹐乃於三營馬步官軍選擇十五萬列爲十營﹐團練制虜。及此吏部侍郎李賢議請造戰車﹐參預機務﹔侍郎商輅議請發遣外軍各回守邊守關﹐給與原舊田土屯耕。皆從之。李賢疏曰「臣觀今日軍中有拒馬木﹐止能拒馬﹐不能避箭。挨牌能避箭﹐又不能拒馬。惟有所謂戰車者﹐不但能避弓馬﹐又有取勝之道焉﹐火槍是也。近日乃不能以此取勝者﹐非火槍之過﹐用之者不得其法耳。夫使火槍者須要先遮其身﹐以壯其膽﹐然後發而中。不然畏其箭來﹐手足失措﹐𨿽能發槍﹐不暇取中矣。臣觀車制﹐四圍箱板內藏其人﹐下畱銃眼﹐上開小窗﹐長一丈五尺﹐髙六尺五寸﹐前後左右橫排槍眼。每車前後占地五步﹐若用車一千輛﹐一面二百五十輛﹐約長四里﹐四面共長十六餘里﹐欲行則行﹐欲止則止﹐謂之有腳之城﹐內藏軍馬糧艸輜重﹐以此禦敵﹐使其馬不能衝陣﹐箭不能傷人。彼若近前﹐則火炮齊發﹐而奇兵繼出﹔彼若遠避﹐則我勢自張﹐我威益振。中國長策莫善於此。」商輅疏曰「宣大﹑獨石營等處官軍。在邊年久﹐屢經戰陣﹐正統十四年﹐因虜賊侵犯﹐漫散逃奔至京﹐或有軍頭帶領而來者﹐久已偸安內地﹐卻令各處調發官軍及河南輪班官軍在彼戍守。此屬旣無室家可恃﹐又無田土可耕﹐因循度日﹐懸望更替﹐欲爲久遠之計難矣。若復姑息因循﹐不行發遣﹐則邊境城臣兪見空虛。設有賊至﹐將何備禦﹖臣又訪得永平等關口守禦官軍精壯﹐所在人民皆安業﹐而紫荊﹑倒馬諸關官軍怯弱﹐關內人民不免驚疑。蓋永平等處系本土官軍﹐而紫荊﹑倒馬等處系客兵所在﹐衣食不給﹐略無顧戀於彼者。賊寇若來﹐不過爲逃遁之計而已。然此事屢有言者﹐而本部未卽施行。其意蓋謂京師根本之地﹐宜畱保定等城精銳官軍戍守﹐而京軍脆弱﹐可撥遣至彼守關。殊不知方今急務﹐守邊爲上﹐守關次之。若徒守京城﹐此爲下策。何也﹖蓋邊方失守﹐則關隘警急﹐關隘失守﹐則內地人民將望風流移者。縱有京師軍馬﹐虜寇在邊﹐亦何所施。臣又訪得關外田地極廣﹐惟屯田軍士地畝已有定額﹐其守關守城軍非但無力耕田﹐𨿽有餘力亦無可耕之田。推原其故﹐蓋附近城堡膏腴者﹐先年在京功臣之家奪作莊田。已久空閒者﹐彼處鎭守總兵參將等官占爲己業﹐每歲私役軍夫撮借官牛等項﹐耕種利。夫且耕且守﹐古人如漢趙充國﹑諸葛亮﹑晉羊皆已行之。今日守邊之要莫過於此。」瓦剌使臣進玉石九千九百斤﹐卻令自售。也先弟遣人貢馬。自是﹐稍出入東西塞上爲寇﹐不復深入。時也先新立﹐恐諸部不從﹐亦欲與中朝通好﹐貢市往來。然數年賞賜虜費不下百萬計。八年﹐邊報北虜欲寇京師。時上不豫﹐前廢正統長子﹐立己子見濟。後見濟病故﹐儲位未定。百官問安﹐太監興安曰「徒問不能爲社稷計。」於是科道奏立東宮。不允。諸衙門又皆會議﹐學士商輅主筆請復立茂陵。本具閣下﹐召石亨會本。亨曰「上病﹐且休激他。」蓋十三日亨召至榻前﹐面受代行郊壇之禮﹐故知病重也。時亨意以復立東宮﹐不若請太上皇復位。會都督張︷﹑太監曹吉祥合謀﹐同扣太常卿許彬﹐彬曰「此社稷功也﹐𨿽然彬老矣﹐無能爲﹐盍圖之﹗」徐元玉﹑︷﹑亨等從其言。是月十四夜﹐會徐有貞﹐有貞曰「太上昔日出狩﹐非以遊畋﹐爲赤子故爾。今天下無離心﹐謀必在時﹐不知南城知此意否﹖」︷等曰「兩日前已陰達。」有貞曰「必伺獲報﹐乃可啟議。」︷等去﹐兩日夜復會﹐有貞言「報得矣﹐計將安施﹖」有貞乃升屋覽步乾象﹐亟下﹐拊︷等背曰「時在今夕﹐不可失﹗」遂相與密語。已而︷云「今虜騎薄都城﹐柰何﹖」有貞言「正宜乘此。以備非常爲名﹐陰內兵入內﹐誰不可者﹗」︷等首肯之﹐倉皇以出。有貞焚香祝天。與家人訣曰「事成社稷之福。不成家族之禍。」遂往會︷﹑亨﹑吉祥﹑王驥﹑楊善﹑陳汝言等﹐諸門鑰。夜四鼓﹐開長安門﹐納兵近千人。宿衛官軍驚愕不知所爲。有貞命仍鎖諸門曰「萬一內外夾攻﹐事去矣。」鎖迄。有貞取鑰投水竇。時天色晦冥﹐︷等惶惑。有貞輒行﹐︷顧謂曰「事當濟否﹖」有貞大言「時至矣﹐勿退﹗」薄南宮﹐城門鐵錮牢密﹐扣不應。俄聞城中隱然有開門聲﹐有貞等命取巨木架懸之﹐數十人舉扌重城門。又令勇士逾垣入﹐與外兵合毀垣。垣壞﹐門啟。城中黯然無燈火。︷等入見﹐太上燭出。謂︷曰「爾等何爲﹖」俯伏合聲﹕「請陛下登位﹗」乃呼兵士舉輿來。兵驚懼不能舉。有貞等助挽以前﹐掖上皇登輿。有貞等又自挽以行﹐忽天色照朗﹐星月輝光。上皇顧謂有貞等﹕「卿爲誰﹖」各對官名。有貞等前導﹐密邇屬東﹐旣升奉天殿。諸臣猶在輿前﹐武士以椎擊有貞﹐上皇叱止之。時黼座尙在殿隅﹐諸臣往推之至中。上皇升座﹐鐘鼓鳴﹐羣臣百官入賀。景帝聞鐘鼓聲﹐問左右云「於謙耶﹖」左右對曰「太上皇帝。」景帝曰「歌歌做好。」上旣復辟﹐卽日命有貞爲副都禦史兼翰林學士﹐明日升兵部尙書﹐掌內閣事。三月封武功伯。志載錦衣衛指揮盧忠初有南城復辟之言頗泄﹐又嘗屏人請卜者仝寅筮之。寅叱曰「是大凶兆﹐死不足贖。」忠懼。乃徉狂爲風狀。學士商輅與太監王誠等言「盧忠是个瘋子﹐豈可聽信他﹐壞了大體﹐傷骨肉之情﹗」後追問忠﹐果謂供養眞武﹐得其通報﹐以妄言伏誅。寅﹐山西安邑人。少瞽而性聰警﹐學京房《易》﹐占斷多奇中﹐名聞四方。正統間﹐客遊大同﹐上皇旣北狩﹐陰遣使命鎭守太監裴當問寅﹐寅筮得乾之初九。附奏曰「大吉﹐可以賀矣。龍君象也﹐四初之應也。龍潛躍必以秋﹐應以壬午浹歲而更﹐龍變化之物也﹐庚者更也。庚午中秋﹐車駕其還乎﹗還則必幽勿用﹐故也。或躍應焉﹐或之者疑之也。後七八年必復辟﹐午火徳之王也﹐丁者壬之合也﹐其歲丁丑月壬寅日壬午乎﹗自今歲數更九躍則必飛九者﹐乾之用也﹐南面子衛午也﹐其君位乎﹗故曰大吉。」旣而也先復入寇﹐京師戒嚴﹐寅時在石亨幕下﹐召問休咎。寅筮之曰「無能爲也﹐且彼气已驕﹐戰之必克。」虜果敗去。逾年也先欲奉上皇南還﹐時率以爲詐。寅力言於亨曰「虜人順天舉義﹐我中國反失奉迎之禮﹐獨不爲夷狄笑乎﹗」亨遂與於謙協議遣使。虜果奉乘輿來歸。觀此則歷數所歸﹐有開必先。誠不可以人力爭也。或謂上北狩時宜奉太子居攝﹐謙非見不及此﹐蓋以社稷爲重﹐若太子居攝﹐則父爲重﹐是不以金注而以瓦注﹐竟致社稷獲安﹐而上皇得以復辟者實權輿於是也。然南城之錮已昧子滅之節﹐易儲之舉益滋診臂之謀﹐而委任權力之重如於謙者﹐顧獨無一言。金牌之禍恐亦不當獨罪徐有負也。逮巡撫大同副都禦史年富下獄﹐尋令致仕。時富被參將石彪奏害﹐逮系至京﹐上問李賢曰「年富何如﹖」對曰「行事公道﹐在彼能革宿獘。」上曰「此必石彪憚富﹐不得遂其私耳。」乃遣官體勘無實狀﹐富遂致仕亨因與張︷等固請盡罷各邊各省巡撫及提督軍務等官。從之。天順元年﹐戶部郎中分詣各鎭督餉﹐兼理屯田。自是郎中督餉遂爲定制。初有謂王振陷虜中反爲虜用者﹐振族誅﹐第宅攺爲京衛武學﹐至是振黨以聞。上大怒曰「振爲虜所殺﹐朕親見之。」追竄言者過實﹐詔復振原官。刻木爲振形﹐招魂以葬。塑像於智化寺北祀之﹐敕額曰旌忠。以僧照勝奉其香火。二年夏四月﹐復置巡撫都禦史。上召大學士李賢諭曰「各邊自革巡撫﹐軍官縱肆﹐士卒疲憊。朕初卽位﹐此皆奉迎之人紛然變更﹐不出朕意。今大知其繆﹐卿與吏部王翺舉才能者用之。」於是賢﹑翺薦白圭﹑王守等六人備各邊巡撫。也先荒於酒色﹐又殘忍﹐諸部不悅﹐稍解散。也先益忌哈剌﹐欲攻﹐恐不勝。乃召哈剌子飲酒﹐鴆之。哈剌子嘔吐﹐覺走出﹐不能行。嚙指血身染箭﹐令其僕持告哈剌。哈剌陽不知﹐益敬順也先。也先倉皇戰敗走﹐從數十騎遁。又恐此數十騎通哈剌﹐半夜又棄此數十騎﹐與二親信走。道中饑窘﹐至一婦人所乞漿﹐婦人飲之酪﹐遂去。夫歸﹐婦言狀﹐夫疑其爲也先﹐急追及﹐殺之。諸部遂分散﹐而孛來腐王子爲雄。孛來腐王子又殺其主小王子﹐入寇陜西。孛來近邊打圍﹐石亨欲領兵巡邊取傳國璽。李賢曰「連年水旱﹐軍民疲困﹐宜與休息。若璽乃秦所造﹐亡國之物﹐實不足爲主。」乃罷。三年﹐虜寇延綏。命忠國公石亨禦之﹐無功而還﹐以罪伏誅。亨生方面體長大﹐須髯過腹乃膝﹐望之若關羽然。其侄彪貌亦雄偉﹐髯長過臍。亨﹑彪常貰飲酒肆﹐有相者曰「今當平世﹐造化何生此二人﹗」亨襲伯父指揮職﹐善騎射﹐提大刀輪舞如飛虎﹐每從徵﹐輒敢當先立奇功﹐封侯。彪以官舍從亨﹐有功升大同參將。後亨矜奪門功﹐彪恃寵而驕﹐會禦史楊劾亨侵估民田。亨疑徐有貞李賢等排陷﹐訴於上。乃詔下賢與有貞並都禦史耿九疇等於獄。降謫有差﹐有貞仍被亨贊其怨謗﹐發金齒爲民。由是朝論不平﹐賢再入閣﹐亨與有力﹐而終銜亨矣。久之﹐亨干預朝政﹐或乞請大頻﹐上亦厭之。賢因發其私﹐言奪門非美名﹐且置陛下於危道而幸其成。邀爲已功耳﹐非爲社稷計也。上以爲然。及亨生子﹐三日﹐命之負見。上曰「虎兒也﹐佳善撫之。朕當與卿結婚姻耳。」蓋意欲其子爲附馬﹐且探亨意淺深也。亨不知﹐對曰「臣兒無福﹐安敢﹗」上笑頷之。命賜金鎖系其項﹐封鎖定侯。亨謝﹐負出。上由是亦疑亨矣。旣而彪在大同數侵侮其總兵官﹐總兵官因彪嘗欲城威寧海子﹐遂密言彪潛蓄異志。而大同邊人適奏保彪爲其鎭總兵官﹐上遂大怒﹐思爲殛除計矣。無何﹐進彪定遠侯﹐召令歸爲親衛。亨覺上疑﹐卽令人促彪疾馳入京以解之。會北虜入貢﹐見彪於朝﹐羅拜稱王﹐左右旣又密聞﹐而上疑遂不可解。密詔禦史按劾﹐卽日拿彪棄市﹐藉其家﹐而亨亦逮系錦衣獄死。南大吉論曰「亨𨿽不學﹐性亦直爽軒豁﹐而無極變之巧。當英皇北狩﹐羣胡進圍京城時﹐四方震恐﹐中外戒嚴﹐大將元老束手無策﹐微亨則國家幾殆﹐然則亨此功𨿽謂再造社稷可也。使其後無迎駕奪門之事﹐則威權不赫﹐彪亦何時而驕哉﹗夫何王文輩希圖富貴﹐頓起異謀﹐遂致亨承內旨率兵迎立﹐功歸臣下﹐威震朝寧﹐讒娼旣作﹐謀孽亦隨。當是之時﹐謂亨叔侄恃寵驕懲﹐則固有之。若口大逆不軌﹐蓋亦莫須有耳。乃闔門就戮﹐以快仇隙之心﹐哀哉﹗敢表之以示公論云。」又志稱亨門下有瞽目指揮童先手出妖書曰「惟有石人不動。」謂天意有在。亨信之﹐乃與其黨盧旺﹑彥敬﹑杜淸謀曰「大同人馬甲天下﹐我撫之素厚。今石彪在彼﹐異日命虎代李文掛鎭朔將軍印﹐北塞紫荊關﹐東出山東﹐據臨淸以絕餉道﹐則京城可不戰而疲。」遂議以盧旺守裏河一帶。是年虜寇延綏。命亨禦之。童先力贊亨成前謀。亨曰「此事不難﹐天下各處都司除代未周﹐爲之未晚也。」童先曰「恐時一失不可復得。」亨不聽。童先私罵曰「這廝不足幹大事﹗」至是亨死﹐其黨童先等皆坐。李賢曰「在京武官多出亨門下﹐而亨又握兵權﹐天下精兵無如大同。稍有變動﹐內外相應﹐其禍可勝言哉﹗今辧之於早﹐除此大害﹐非上之剛明果斷不能如此﹐而亦祖宗在天之靈有以默相之。」此論與吉大同正相反。蓋賢固亨之仇也。但亨與徐有貞共謀殺於謙等﹐亨亦自淪於禍而有貞竟金其首領。且有貞心術姦險﹐嗜進無厭﹐首倡南遷之議﹐便當時非謙之定見﹐則社稷不知何如也。予謂有貞死且有餘辜﹐金齒之行﹐奚足言天道之報哉﹗有貞天才絕世﹐尢善天文地理方伎。已巳之禍﹐前數月瑩惑入南差斗﹐亟命妻孥南歸﹐皆重遷﹐公怒曰「直欲作達人婦也。」遂行﹐過臨淸數驛而土木敗報至矣。其後得寵﹐時常不樂﹐謂所親曰「火星甚急﹐候稍退方可自安。」未幾竟貶。公後居鄕﹐一日語客曰「子見天象乎﹖宦官之禍作矣﹗吾爲吉祥所陷﹐今彼之受禍﹐視吾更慘也。」未旬日﹐而吉祥被誅。公初下制獄﹐引鏡自鑑曰「面色灰敗﹐吾定不免。」乃日拱手默誦其所奉《斗母咒》。又數日﹐復就鏡曰「吾今知免矣。」迨獄且論決﹐而風雷大作﹐承天門災。方瞑晦中﹐或見錦衣堂上有物如豕者七蹲焉﹐蓋斗神所爲也。公奉斗極誠﹐每日必北向四十九拜。初無間寒暑﹐合門不食豕肉。沈處士周少被公賞愛﹐嘗從容請其術。公笑曰「子欲試之乎﹖顧庭中有犬臥焉﹐因取衣佩一人﹐發圈加於臂﹐以指旋而左﹐犬若被系﹐輾轉欲絕。又旋而右﹐犬安臥如故矣。又公謫金齒﹐過某寺﹐見老僧治果茗遠迎。公訝問﹐僧曰「吾寺有石羊﹐有異人至則鳴。宋時一鳴﹐有蘇相至。昨夕復鳴﹐知爲異人來﹐故迎耳。」又石亨西徵旋師﹐舟次綏陰河中。天瞑﹐亨獨扣舷而歌﹐忽聞一女子溯流啼哭﹐連呼救人者三。亨命拯之﹐絕色也。女曰「妾姓桂名芳華﹐初許同裏尹氏﹐家貧。父母逼妾攺醮﹐不從﹐故捐生耳。」亨曰「汝欲歸乎﹖爲我副室乎﹖」女曰「願奉箕帚。」亨納之。裁剪烹飪俱妙。亨甚劈幸﹐凡親愛者輒出見。於謙時爲尙書﹐至其第。亨命之出﹐以誇美於公。督促相踵﹐女竟不肯出。亨怒﹐欲斬之。女走入壁中語曰「妾非世人﹐實一古桂。久竊日月精華﹐故成人類耳。於公社稷之器﹐安敢輕詣。獨不聞武三思愛妾不見狄梁公之事乎﹖」言罷沓然。夫於謙﹑有貞忠邪不同﹐而同爲鬼物所敬﹐豈非爵與徳達尊之驗耶﹗漫紀異聞石。虜孛來寇陜西。總兵安遠侯柳溥禦之﹐敗績。禦史劉浚劾溥﹐溥行賄得釋。浚謫官。已而虜大熾﹐召溥還﹐奪其太傅。孛來大舉入寇﹐自大同威遠西擁眾南行。邊將髙陽伯李文素怯懦﹐按兵不敢當其鋒。已而虜眾直抵雁門關﹑代﹑朔﹑忻州一帶﹐四散搶掠。炮火徹於京師﹐人民驚疑﹐擁入京城﹐莫能止。上初謂虜不過掠牛羊去。李賢曰「京師宜出軍於紫荊﹑倒馬二關駐札。非欲與之對敵﹐一則安撫人民﹐二則使彼知懼﹐不敢深入久停。」會兵部奏﹐欲遣將統京軍赴大同。上曰「緩不及事﹐徒勞人馬﹐駐關之說可行。」於是遣都督顏彪屯紫荊﹐馮宗屯倒馬。然虜已有所獲﹐見我軍不動﹐去而復來。遂復敕二關之軍赴雁門。人民恃以不恐﹐旣而虜亦引去。按魏尙﹑廉範一太守耳﹐能以其民起家人田畝拒匈奴。大同自郭登治備以來﹐號爲雄鎭﹐騎卒萬二千餘。而李文不能一當其鋒﹐文可誅也。賢能叩榻請兵﹐而不能正李文之罪﹐何哉﹗寧夏總兵都督張太破虜於東壩。虜酋孛來寇河西甘﹑涼﹑莊浪等處。總兵仇廉敗績﹐虜益猖獗﹐關中震恐。遣懷寧伯孫鏜帥師禦之﹐以兵部尙書馬昂總督軍務。時太監曹吉祥在正泰間屢出徵﹐麾下多達官﹐結以恩惠﹐收爲腹心。天順初﹐呼召此輩迎駕﹐俱升峻秩。吉祥賣官鬻爵﹐瀆貨無厭。上初不得已而從之﹐後不能堪﹐稍疏抑之。吉祥輒懷異志﹐令其侄昭武伯欽糾集所恩﹐謀爲不軌。會馬昂﹑孫鏜有甘﹑涼之命﹐期七月二日早辭朝。欽與吉祥約乘是日殺昂﹑鏜﹐因擁兵入宮爲亂﹐吉祥居禁中爲內應。幸而都指揮完者禿亮風聞異謀﹐時漏下二鼓﹐詣長安門通鏜等潛報於內﹐直先執吉祥﹐將禁門嚴閉。欽不知謀泄﹐乃詣錦衣衛指揮逮杲宅前﹐遇杲方出﹐斬首碎屍。蓋杲亦吉祥所恩之人﹐朝廷委任行志嘗緝欽過惡﹐欽最恨﹐故先殺之。然後分布諸惡於各禁門﹐待開擁入。欽兄弟四五人俱在東長安門。李賢四更時到朝房﹐聞槍馬驚亂﹐以爲出徵之軍。及入房﹐聞呼尋李學士。賢方恐﹐未省何事﹐卽出至門。見甲士數人﹐中一人砍賢一刀。適欽至叱退﹐謂賢曰「我父子兄弟盡忠迎駕﹐今被逮杲潛毀。」提呆頭示賢曰「誠爲此人激變﹐不得已也。」賢曰「此人生事害人﹐旣除之﹐卽可請命。」欽曰「就與我寫本進人。」卽令人挾賢至吏部朝房尙書王翺處﹐就紙筆寫成。賢拉翺同行﹐於門縫投進。欽見門不開﹐乃舉火焚燒﹐復尋尙書馬昂﹐幸翺等解之。及天明﹐欽上馬呼眾﹐馳往東安門﹐忽孫繼宗﹑孫鏜襲而圍之﹐賢乃得脫。時恭順侯吳瑾﹑左都禦史寇深各率軍逆擊﹐俱被殺死。至晚大雨﹐官軍圍欽等於其家﹐盡誅之。賢卽上疏﹐請急宣旨﹐協從者罔治﹐以安反側之心。是晚吉祥等俱伏誅。籍欽等家﹐以賞將士。餘黨並流嶺南。追封吳瑾梁國公﹐謚忠莊﹔寇深少保﹐謚莊湣﹔孫繼宗加太保﹔孫鏜進封懷寧侯﹔馬昂﹑王翺﹑李賢並加太子少保﹔進完者禿亮爲都督﹔余將士升賞有差。京師有賀三老者﹐欽妻父也。先是見欽聲勢日盛﹐絕不與往來。欽嘗欲爲求一官﹐力辭不可。及欽敗﹐凡姻親誅竄殆盡﹐三老獲免。按﹕是時有曰萬祺者﹐江西南昌人。少遇異人相之曰「有仙骨﹐否亦極貴。」因畱一書與之﹐乃祿命法也。於是研精﹐以卜公卿貴人。多奇中。景泰問﹐以吏胥辦事吏部﹐眾奇其術﹐授鴻臚序班。及召見﹐有言輒驗。賜以白金彩幣。旣而景泰不豫﹐有議召襄藩者﹐石亨至﹐問祺。祺曰「皇帝在宮﹐奚事他求﹐刻期復辟。」上旣復位﹐召見文華殿。卽日擢驗封主事﹐累進郎中。曹欽反執王翺﹑李賢時﹐祺在旁。欽問之﹐對曰「公勿負國家﹐宜以死上謝﹐則自求多福。」王﹑李獲免。事平﹐上聞。召賜宴勞﹐升太常卿。陜西管糧通政司參議尹奏賊退河開﹐供輸困極﹐請乞罷兵。議者懼有後驚﹐難之。李賢上言「兵出在外﹐可暫不可久。暫則爲壯﹐久則爲老。莫若令彼處官軍日耕且守﹐調去軍馬俱令回還。只畱文武官各一員﹐提督彼處城堡﹐庶爲允當。」從之。擢巡撫大同都禦史韓雍爲兵部右侍郎。上諭李賢曰「須得似韓雍者方可代。」李賢以山東按察使王越對。及越至﹐陛見。上曰「越丰姿﹐是武臣之英邁者。」遂用之。復定襄伯郭登爵。鎭守甘肅﹐尋召還提督團營。登事母孝﹐有文武才﹐所上章疏皆自爲之。成化元年﹐置雁門兵備道﹐以葉盛爲兵備副使。自天順以來﹐廢鎭守都院。山西巡撫兼提督﹐論者以雁門隘地﹐恐不專﹐故有是命。以山西副使理之。盛首任﹐振廢補偏﹐多所裨益。二年﹐盛後巡撫兩廣﹐議事至京﹐給事中張寧等舉盛堪入內閣。或讒於李賢﹐賢沮其進﹐轉盛巡撫宣府﹐興宣大營田。正統間﹐詔墾荒田。然塞下尙多棄地﹐又軍中有願耕者﹐苦無耕具。於是都禦史盛請得五百金買牛千餘﹐摘戍卒不任戰者課之歲耕﹐收餘糧以爲買馬賞功之費。田旣新播﹐歲復屢登﹐所省轉輸甚巨。盛復藉畫疆畝﹐自記其略曰﹕凡墾田七千餘頃﹐歲得米粟七萬四千石有奇﹐又補馬千八百匹﹐修屯堡七百所。禮部言「迆北酋奏欲朝廷遣使﹐舊無此例。宜令通事申諭來使還語其酋﹐曰爾欲中國遣使往來﹐洪武年間舊無事例﹐正統中嘗一遣之﹐反失和好。朕遵祖宗之意﹐不敢有違爾。每差人朝貢﹐朝廷如例優賞。不得別有希冀。」巡撫延綏都禦史盧祥等言「營堡兵少﹐而延安﹑慶陽府州縣邊民多驍勇﹐習見胡虜﹐敢與戰鬥。若選作土兵﹐練習調用﹐必能奮力各護其家。」兵部覆奏﹐請敕禦史往會官點選。於是延安之綏徳州﹑葭州﹐慶陽之寧州﹑環縣﹐皆選民丁之壯者﹐編成什伍﹐號爲土兵。每名量免戶租﹐時得丁壯伍千餘名﹐委官訓練聽調。由是土兵盛彊﹐而毛裏孩連年入寇皆退卻矣。按此士兵之法﹐不但可行於延綏﹐若九邊行之﹐則邊民不困於賦役而心皆內向﹐無復北走之人。虜𨿽欲入﹐誰爲向導﹖此實久安長治之至計。竟無有申明此意者。今𨿽延綏此法亦就廢弛﹐而各邊多事﹐兵力財賦日不暇給矣。安得如盧祥者當事而力主此議也。三年﹐虜大入楡林塞。殺孤山守將湯胤績。按胤績﹐信國公孫也。徐武公﹑李文達當國﹐曲意承奉。徐則以爲狂生﹐李頗重基文墨。每自言「士不脫穎而出﹐何見其才﹖使某獨當邊方一面﹐必有可觀。」李因薦爲參將守邊。人稱爲「湯一面」。一日﹐與友人正飲﹐聞虜人牧馬城下﹐遂勒兵出﹐語友曰「擒此胡來飲。」不意虜兵大至﹐湯兵寡無援。虜直前一箭而斃﹐人遂傳曰「湯一箭。」數月後﹐口外通州驛天色將瞑﹐忽有兵官騶從甚盛﹐來坐中室﹐令免供具﹐但索紙筆燈燭﹐閉戶而寢。明早驛吏候起﹐寂然無聞。開門惟見壁間一詩云「手提長劍斬渠魁﹐一箭那知中兩腮﹐胡馬踐來頭似粉﹐老鴉啄起骨如柴。交遊有義空揮淚﹐弟侄無情不舉哀。血污遊魂歸不得﹐幽冥空築望鄕臺。」一時哄然。人以湯素好怪﹐而死亦有怪焉。延綏紀功﹐兵部郎中楊琚奏「延綏﹑慶陽二境﹐東接偏頭關﹐西至寧夏花馬池﹐相去二千餘里。營堡迂疏﹐兵備希少﹐以致河套達賊屢爲邊患。近有百戶朱長年七十餘﹐自幼熟遊河套﹐親與臣言套內地廣田腴﹐亦有鹽池﹑海子﹐葭州等民多出墩外種食。正統間﹐有寧夏副總兵黃鑑奏﹐欲偏頭關﹑東勝關﹑黃回西岸﹐地名一顆樹起﹐至楡溝﹑速迷都﹑六鎭﹑沙河﹑海子山﹑火石腦兒﹑碱石海子﹑回回基﹑紅鹽池﹑百眼井﹑甜水井﹑黃沙溝﹐至寧夏黑山嘴﹑馬營等處共立十三城堡﹑七十三墩臺﹐東西七百餘里﹐實與偏頭關﹑寧夏相接﹐惟隔一黃河耳。當時議者以爲地土平漫難據己巳之後﹐總兵官石亨又奏﹐欲將延綏一路營堡移從直道。是𨿽不免暫勞一時軍民之力﹐實爲萬世防邊之長策也。」上曰「楊琚所奏移堡防邊甚有證據﹐其言有理﹐兵部卽會官議處以聞。」按曾銑幾於復套﹐其計蓋不出楊琚之說。惜乎垂成而殺身也。兵部奏延安知府王鑑言「神木﹑府谷等縣堡以至安邊﹑定邊等營寨﹐相去千有餘裏。撫按分巡等官罕有至者﹐其邊塞士卒爲官旗侵漁虐使﹐以至衣食不給﹐戰馬不暇飼牧﹐器械不得修整﹐豈能禦虜﹖乞行撫按分巡等官時常行邊﹐禁革姦獘。」詔可。按王鑑斯言眞恫切而有餘悲矣﹗邇來邊方撫按旣不巡行邊堡﹐而分巡等官又往往參謁撫按﹐往返動一二千里歲。歲月幾何﹐尙有日力及此哉﹗令之當事者﹐宜深體王鑑之言而嚴爲之所也。召大同總兵楊信還京。李賢等奏﹕「河套與延綏接境﹐原非胡虜巢穴﹐今虜酋毛裏孩居處其中﹐出沒不常。古云﹐不一勞者不永逸。今欲安邊﹐必須大舉而後可。乞令兵部會官博議進兵搜剿﹐務在盡絕。」於是兵書王復等集議﹐以爲大舉搜套﹐必主將得人。今鎭守大同總兵楊信舊鎭延綏﹐穩知地利﹐宜召還京﹐面受成算。其陜西﹑延寧﹑甘涼﹑宣大鎭巡諸官﹐亦宜敕令整飭兵備﹐候至期調發。又信旣召還﹐可以修武伯沈煜代之。上允所擬。遂召信還。敕陜讀西巡撫項忠﹑太監裴當﹑總兵楊信協謀徵剿河套。安遠侯教讀戴仲衡上言「兩軍交戰﹐生死定於呼吸。彼摧堅執銳之士奮不顧身﹐何暇首級之顧﹐此其功最爲上也。今論功者﹐反以首級生擒驗功升賞﹐而當先破敵不爲上功﹐所以士無鬥志。惟圖幸取首級﹐往往坐是而敗。乞稽洪武﹑永樂間舊例﹐以當先者爲奇功﹐生擒者次之﹐斬首者又次之。」上命仲衡隨楊信剿賊﹐仍命兵部議。王復奏擒斬者有實可驗﹐而當先者無迹可憑﹐不免有濫報之獘。上是之。旣而仲衡考滿停俸﹐妻子在京無贍。命以訓導俸給之。按仲衡之論是矣﹔而王復之說亦爲有理。然當先破敵﹐人所共見﹐豈盡無憑﹖要當另作一等﹐不與首級並論可也。兵書王復奏﹕「臣奉命整飭延寧﹑甘涼邊備﹐東自黃河岸府谷堡﹐西止定邊營接寧夏花馬池﹐東西縈紆二千餘里﹐無有屏障﹐止藉墩臺城堡爲守備。舊城堡二十五處﹐參差不齊﹐道路不均。兵馬屯操反居其內﹐人民耕牧多在其外﹐遇賊入境﹐策應無及。及西南直抵慶陽等處﹐相離五六百里﹐烽火不接﹔北面沿邊一帶﹐墩臺疏闊﹐難以了望。趁今聲應稍寧﹐先行摘撥軍余﹐采辧木植﹐候春暖土開﹐並力興工。府谷堡移出芭州舊城﹔東村堡移出髙漢嶺﹔響水堡移出黑河山﹔土門堡移出十頃坪﹔大兔鶻堡移出響鈴塔﹔白落城堡移出甑營兒﹔塞門堡移出務柳莊。不惟東西對直捷徑﹐而水艸亦各利便。內髙家堡至雙山堡﹑楡林城﹑寧塞營﹑安邊營﹑定邊營相去隔遠﹐合於各該交界地名崖寺子﹑三眼泉﹑柳樹澗﹑瓦札梁﹐各添哨堡一座﹐就於鄰近營堡﹐量摘官軍哨守。又於安邊營起﹐每二十里築墩臺一座﹐通共二十四座﹐連接慶陽﹔定邊營起﹐每二十里築墩臺一座﹐共十座﹐接連環縣。俱於附近官軍量撥守了。北面沿邊一帶﹐各添墩臺一座﹐共三十四座。隨其形勢以爲溝墻﹐必須髙深足以阻賊。來路寬大﹐足以積芻粟﹑容客兵﹐庶幾稠密聯絡﹐而緩急易於策應﹐可以遙振軍威。」從之。舊例﹐迆北入貢﹐必由大同路﹐其宴賞優於他夷。至是瓦剌太師阿失帖木兒遣使哈三帖木兒等貢銀鼠皮及馬﹐乃挾朵顏三衛人從喜峯口入。上命只以三衛常禮待之。哈三帖木兒不平﹐通事諭之﹐始悟。乃上番書服罪。上曰「虜使旣服罪﹐仍以本等禮待之。求討官職者﹐給以冠帶﹐惟過分如蟒龍等物不與。」比辭﹐禮部奏瓦剌兩月之間進貢二次﹐又不經由故道。用詭計以結各虜﹐由近徑以窺邊方﹐宜有以破其詐。遂敕瓦剌曰「自爾祖脫歡以來﹐朝貢有常時﹐道路有定處﹐朝廷亦待之不疑﹐無有敗事。爾宜遵守前人家法﹐何乃不依時月﹐旣差兀納阿等糾同卜剌罕衛來朝﹐未及兩月﹐又遣哈三帖木兒等同朵顏衛﹐不依故道﹐卻從東路來朝。二衛朝貢自有常例﹐今糾引而來﹐甚非所宜。爾今後當體爾前人所爲﹐每年冬月遣使來朝﹐不過三四十人﹐仍由大同舊路進入﹐則事無猜疑。朝廷得以專意款待﹐庶幾永享太平之福。」總兵楊信等奏﹕「虜酋毛裏孩近𨿽北遁盡﹐畏迆北彊虜﹐復回河套駐紮。請更調宣大等處馬隊﹐與臣等原統官軍計有十萬﹐以來春三月初旬會合。克期進兵﹐並力剿絕﹐以除邊患。」鎭守開原右監丞韋朗坐失機召還﹐以監丞張鑑代之。於是遼東屬衛指揮王綸等詣鎭守太監李良保畱。良因奏﹕「勝敗兵家常事﹐昔武侯失利街亭﹐韓琦喪師西夏﹐自古用人未嘗以一失遽棄。今綸等保畱韋朗﹐乞令帶罪殺賊。」兵部覆奏﹐謂﹕「街亭﹑好水川之敗﹐以馬謖任福違節制﹐非武侯﹑韓琦之過也。朗私役軍人﹐圍獵誤事﹐豈得援以爲比﹖宜勿許。」內批﹕「朗旣爲良等保畱﹐仍舊開原守備。張鑑回李良處監槍﹐俾各用心禦寇。」三年﹐置宣府遊擊將軍。選鎭兵精銳者自爲營﹐以遊擊統之。前此稱遊擊者﹐所部多京營兵。至是始選鎭兵﹐號前鋒云。後復增選一營﹐曰新遊兵﹐亦置將統之。初設寧武關﹐置守備。巡撫都禦史李侃上言「寧武北臨云翔﹐西帶偏保﹐虜入要衝﹐請設關防守。」從之﹝後弘治間﹐都禦史侯恂復奏置守禦所﹞。以王璽爲偏頭總兵。璽甚有威名﹐乃恐長城﹐起老營丫角墩﹐接朔州﹐至老牛灣二百四十里﹐號爲二邊。巡撫遼東都禦史張峽﹐以挾私生事﹐酷害邊軍﹐爲軍士所奏。命給事中鄧山﹑刑部員外郎周正方往按之。按巡撫之尊﹐被軍士之訴﹐𨿽其不職自取﹐而體統亦甚喪矣。往勘之命﹐不若取回另查。庶不啟上下淩遲之漸耳。此亦異事﹐故記之。四年﹐陜西固原土韃滿四反﹐據石城。官軍討之﹐尋平。滿四者﹐故元平涼萬戶把丹之孫也。把丹雄長四陲﹐國初款附﹐斥平涼﹑固原餘地俾之耕牧。入隸版圖﹐垂百餘年。生聚日蕃﹐號滿家營。有數千人﹐皆驍雄善騎射﹐歲以縱獵山野爲利。而滿四其酋豪本名俊。及是固原守將轡禦失徳﹐虜潛蓄異志﹐鳩聚隆徳﹑安定內附諸胡種﹐及迫脇鄰土雜居軍民﹐而攘其馬驢牛羊財帛。不旬月眾至數萬。據石城之險﹐密援外虜爲應。城距故營數十里﹐遂徙爲家﹐伐木結柵﹐城上蒙生牛革以爲固。四面陡崖深溝﹐惟東西門入。道仰躋欹仄﹐騎不可成列。近城曰炮架山﹐日照壁山﹐髙千仞﹐由葫蘆凹以登焉。四守之﹐引置木石其上﹐俟攻至﹐下施飛擊﹐中人必死。四常自語﹐天設金湯。先是﹐四徒掘得前代行元帥府事銅印﹐每以是部署帳下﹐羣醜火四﹑火能爲腹心﹐馬冀﹑南斗爲股肱﹐咬哥爲爪牙﹐滿能﹑滿玉爲羽翼﹐勢甚猖獗。前巡撫陳﹑寧遠伯任禮﹑廣義伯吳琮﹑參將劉淸發兵三萬薄城﹐屢戰﹐大失利。都指揮蔣泰﹑申澄死之﹐遠近騷然。事聞﹐上敕項忠爲總督﹐太監劉祥爲監督﹐平虜將軍都督劉玉爲都統﹐副以伏羌伯毛忠等﹐率京師及三邊馬步精兵八萬有奇﹐七道攻進﹐環石城山谷爲營陣﹐大小數百戰。毛忠﹑都指揮周璽﹑費澄戰死。忠曰「虜烏合之眾﹐利在速鬥﹐不能持久﹐吾將堅陳以待其斃。」乃下令深溝髙壘﹐不輕與戰。是月慧出西方﹐忠曰「昔李晟討朱Г﹐瑩惑守歲﹐卒以成功。今殆類此乎﹗」卽以師據賊水艸赭其旁近地。賊夜汲者﹐復設伏擒之。由是賊人馬饑渴﹐勢日困。而撫寧﹑定襄兩侯伯慮賊與沙漠相通﹐連請遣京軍往助忠。兵部尙書程信主其議﹐內閣輔相彭時﹑商輅不可。程信忿出危言﹐以爲必失關中。廷臣附信咸尢﹐時﹑輅二人執愈力﹐必保無虞﹐忠亦堅主坐困之策﹐與賊相恃三月餘。賊芻水俱乏﹐賊將有楊虎者﹐驍勇多智﹐四倚爲謀主。至是官軍攻急﹐虎見勢不可爲﹐夜潛出詣軍門降﹐忠厚加慰勞﹐示以賞格﹐令擒賊首來獻。虎貔請誘彼出戰擒之。忠許諾﹐遣虎回。明日﹐忠伏兵東山口﹐四果出戰﹐遂爲官軍所擒﹐餘黨潰散。凡北走者﹐忠命官軍追戮之。械滿四赴京伏誅。時賊僅平﹐而延綏忽報北虜入河套矣﹐於是諸軍悉撤回原鎭。人始服彭時之鎭靜﹐能料敵知人也。按項襄毅之困滿韃﹐無愧趙充國之困西羌﹐而彭文憲之主議成功﹐亦不愧於魏相。朝廷有人﹐社稷之福也。吏科給事中程萬里言「陜西重鎭﹐國初以來安置土達於寧夏甘涼等處﹐種類蕃息。往年虜賊侵擾﹐今歲亢旱饑饉﹐有司失於撫卹﹐是以滿四等據險嘯聚。今毛裏孩去邊不遠﹐兵荒之後民窮盜起﹐乞敕有司存省賑貸。仍選大臣二員﹐奉敕往彼﹐與守臣會議﹐招土達中年髙有識者﹐宣上恩威﹐諭以禍福﹐使之各率其屬﹐無自疑貳。且罷一切苛政﹐庶足歆動其心﹐潛消其患。臣又意毛裏孩有可敗者三﹕距我邊方才二三日程﹐彼客我主﹐以客就主﹐一也﹔馳驅不息﹐人馬疲勞﹐二也﹔散逐水艸﹐兵力四分﹐三也。爲今之計﹐宜選京師騎兵一萬﹐宣府﹑大同各一萬﹐每三千人爲一軍﹐驍將十人統之。嚴其賞罰﹐密使人探毛裏孩所在﹐出其不意﹐晝伏夜行﹐徑搗其壘﹐破之必矣。宜及其未發﹐早爲之所﹐欲戰則圖方略﹐欲守則飭兵力。毋祗憑文移﹐致誤大計。」詔下兵部。廷臣議謂﹕「毛裏孩自前歲朝貢後不復犯邊﹐今無故興師﹐恐非萬全之計。請敕東北邊臣﹐但戒嚴以備。」上是其議。按成化間﹐程萬里之言不行。嘉靖間﹐曾銑之計不竟。自是無復敢爲復套之議矣﹐惜哉﹗陜西總督項忠等奏﹕「固原地方千里﹐水艸丰茂﹐內爲土達巢穴﹐外爲北虜出沒﹐守城惟一千戶所﹐軍少勢孤﹐是以滿四陸梁。州北有西安廢城﹐相距三百餘里﹐宜於此添設一衛一所﹐以振其要衝。」從之。五年﹐初孛來稍衰﹐其大酋毛裏孩﹑阿羅出﹐少師猛可與孛來相仇殺﹐而立脫思爲王。虜中言脫思故小王子從兄也。於是毛裏孩﹑阿羅出﹑孛羅忽三酋始入套爭水艸﹐不相能。以故不敢深入爲寇﹐時遣人貢馬。然亦通朵顏諸戎﹐窺邊郡。成化初﹐阿羅出結加思蘭﹐孛羅忽結毛裏孩﹐各爲黨﹐出入河套。我漢人被虜去及罪人走塞外者﹐又爲之鄕導﹐遂攻堡圍墩﹐深入內郡﹐殺掠人畜。加思蘭故居哈密北山﹐至是殺阿羅出﹐並其眾﹐而結滿魯都。滿魯都替稱可汗﹐以加思蘭爲太師﹐住牧河套。延綏﹑寧夏之間騷然。於是宣大兵至秋悉赴延綏策應﹐逾春乃還西援。至九年方已﹐後不備紀。置分守宣府東路參將。東路舊有將臣駐懷來城﹐或稱鎭守﹐且罷置不常。至是定置參將﹐稱分守。駐永寧城﹐屬爲陰慶﹑永寧﹑懷來﹑保安﹑保安新城五城堡﹐後增屬四海冶堡。置大同遊擊將軍﹐立營選鋒﹐與宣府同。陜西巡撫馬文升奏﹕「陜西三邊﹐楡林最爲要害。河套山澤之利﹐足以資虜﹐是以侵犯我邊﹐曾無虛歲。請敕該部每歲秋初﹐遣主事一員督軍計辦糧艸﹐事竣還京。務使常有十數年之積﹐則軍民免轉輸之勞﹐地方無驚疑之患。」事下戶部議。以爲﹕「陜西歲徵稅糧﹐及部運銀布三百十九萬八千三百三十二石﹐彼處歲支糧料並銀布折支俸糧﹐及冬衣布花折收止用二百一十六萬六百八十三石﹐尙餘一百三萬一千六百四十九石。此外﹐又有開中監糧之類﹐以三年計之﹐可足年半之用﹐以十年計之﹐可足四年有餘。其所不足者﹐有司不能依期完納耳。乞移文巡撫並布按二司﹐總督糧儲官預計各邊所用之數﹐酌其地裏遠近﹐量爲派撥。秋收徵完﹐則足以供用﹐不須借撥他省﹐別行措置。」從之。八年﹐敕都禦史王越總關中軍務。議搜河套﹐復東勝。越言「欲得一爵位崇重威望素著者﹐統制諸軍﹐往圖大舉。」乃命武靖侯趙輔充總兵官﹐總制各路軍馬搜套。未幾﹐輔以疾還﹐搜套亦不復舉。又命吏部侍郎葉盛往視﹐歸奏以爲套地不可耕種﹐且事勢所難﹐遂止。陜西都指揮董縉失機﹐巡撫馬文升械之至京。上曰「縉旣臨陣先遁﹐本當處死。姑從寬典﹐降三級﹐令當先殺賊。今後失機將領﹐監候奏治﹐不必解京。著爲令。」刑部主事張鼎上疏言「臣生長陜西﹐比見邊務日殷﹐謹陳事宜以備探擇。其一曰﹕陜西八府三邊﹐腹裏俱有鎭守﹑總兵﹑巡撫﹑都禦史等官﹐不相統一﹐遇事各爲可否﹐有警不相援救。宜推文武兼濟者一人總制三邊﹐副將以下悉聽調遣﹐事體歸一。其二曰﹕頃年軍法不行﹐爲將者縱賊殺掠﹐出入自由。後有失機﹐宜從律例科斷。其三曰﹕腹裹官軍素系怯弱﹐惟土兵驍勇﹐而邊將多侵奪其功﹐故多畏避。宜立法召募﹐特加優卹﹐有功不得隱蔽﹐則土兵效勇而鄕導可得矣。其四曰﹕今邊將上下相蒙﹐遇虜入寇﹐閉門不出。或有失機﹐多歸罪於下。古之爲將者與士卒同甘苦﹐而今之爲將者每以供饋餉﹐勞人千里之外﹐宜禁絕之。」九年﹐虜酋脫脫遣使四十餘人﹐至大同貢馬。十年﹐置分守宣府西路參將。舊亦時置將臣稱鎭守﹐至是定置參將駐柴溝堡。屬以柴溝﹑萬全左右衛﹑新河﹑新問口﹑懷安﹑洗馬林﹑西陽河﹑張家口九城堡。延綏都禦史餘子俊上疏言「陜西有三邊﹐三邊之中﹐延慶爲內地。國初逐出殘虜﹐遠遁黃河之外。至正統初﹐虜始渡河來犯。近邊守將於緣邊立界石﹐創置楡林諸營堡﹐外又築墩臺以嘹望。天順以來﹐虜知我東西諸邊各據險﹐難物於窺伺。惟延慶地無險阻﹐可以馳突﹐屢來犯邊﹐掠我邊人以爲向道﹐遂知河套所在﹐入屯其中。自是虜碩居內﹐而我列屯守反在其外。請於緣邊一帶墩臺中築墻建堡﹐其舊界石一帶多髙山﹐宜依山形隨地勢﹐或鏟崖﹐或累石﹐或挑塹﹐延引相接﹐以爲邊墻。」於是東起淸水營之紫城砦﹐西至寧夏之花馬池﹐延袤二千里﹐每二三里則爲敵臺﹐營砦連比不絕。又於中空築短墻橫一斜二﹐略如黼月狀﹐以爲偵敵避箭之所。凡爲堡十二﹐營砦八百有奇﹐墩九十有五﹐兩月而功畢。虜過城下者嚙指相顧﹐號爲駱駝城。子俊又請卽楡林堡置衛﹐取逋丁之當勾者及戍南土者之子孫﹐益兵以實之。凡內邊曠地悉令墾爲屯田﹐歲獲數萬石。又奏立衛學以教軍中子弟。凡軍中器用皆範銅鐵爲之。俗初不習藝圃﹐求種教之植﹐自是蔬果與內地等。楡林遂爲重鎭。士馬精壯﹐雄於諸邊﹐子俊之力也。敕邊軍遇賊﹐如曾率眾對敵﹐有眾寡不敵者﹐𨿽失利不罪﹔其閉門坐視﹐見賊先退者﹐乃坐失機。按我朝達賊所以敢深入無忌者﹐正以損軍之罪重而坐視之罰輕耳。今先退之令韙矣﹐然玩偈成習﹐令後不行﹐所以邊患無已也。兵部侍郎馬文升奏﹕「遼東地三百受敵﹐中東西路遇有警報﹐彼此應援。切見遼陽之西一百六十里﹐廣寧迆東二百里﹐有遼河一道﹐分界遼之東西。冰結則人馬可行﹐易於應援﹔或遇冰開﹐賊先據之﹐我兵𨿽有渡船﹐不能徑濟。彼此勢孤﹐誤事非小。請造大船十數﹐橫列河中﹐下聯鐵索﹐上加木板﹐以爲浮橋。遣兵護守﹐以便往來。設或有警﹐則東西聲勢相連﹐不致誤事。」從之。大同巡撫李敏等奏報﹐大同三路計修墻壕塹墩臺共九萬三千七百七十九丈。十三年二月﹐虜酋滿都魯﹑加思蘭遣使桶哈剌阿忽平章等三千餘人至大同貢馬駝。詔許一千七百人﹐余省諭還。虜告饑﹐鎭撫官廩之而去。時虜中相猜﹐加思蘭女妻滿魯都﹐欲代滿魯都爲可汗。恐眾不服﹐又欲殺滿魯都而立幹赤來爲可汗﹐滿魯都知之﹐索幹赤來。加思蘭匿不與﹐遂相仇殺。十五年﹐滿魯都寇楡林。山西巡撫何喬新奏﹕「緣邊軍民潛出境外伐木捕獸﹐猝遇虜拘執﹐冀得免死。遂爲向道犯邊。宜嚴禁防﹐凡守關之人知情故縱﹐俱謫發煙瘴地方充軍。有能捕獲者﹐給賞犯人財產。」從之。十九年﹐鎭守大同太監汪直奏﹕「小王子欲大舉復仇﹐乞將直舊所統達官頭目盧深等兼程赴援。」下兵部議。尙書張鵬等謂﹕「大同各邊士馬數及四萬﹐兵亦足用﹐直所請姑勿許。宜敕守將合兵禦虜。仍令水平﹑山海﹑遼東各邊嚴謹提防。且言京師武備所以控制四夷﹐必須養威蓄銳於間暇之時﹐方能折衝禦侮於有事之日。趁來困於差役﹐銳气消沮﹐恐一旦警急﹐難以調用。宜悉停其役。」詔可。虜寇大同。總兵許寧﹑巡撫郭鏜﹑鎭守內官蔡新以失機下獄﹐命錦衣衛三法司會鞫具奏。詔寧等輕率進兵﹐折損官軍﹐本當處死﹐姑從輕。寧降羽林衛帶俸指揮﹐鏜降射洪縣知縣。復命餘子俊往宣大等處總督軍務倉場。宣府巡撫李嶽等奏﹕「連歲兵荒﹐恐言者仍以修邊爲事﹐未免動眾妨農。乞暫停止﹐以待丰年。」事下兵部。尙書張鵬等以爲差官修邊已有成命﹐請自聖裁。詔令餘子俊至彼酌量處之。二十年﹐置分守宣府南路參將。順聖川舊爲牧場﹐其東西城未有官守。子俊以其軍匠雜居﹐恐生他變。又十九年虜寇二城﹐罹害甚慘。乃請招募新軍千餘﹐設分守南路參將﹐駐西城。屬以東西城﹑蔚州衛﹑廣昌所﹑五城堡。二十一年夏四月﹐築宣大長城﹐起大同至偏頭關界六百里。尙書子俊上言「臣先巡撫延綏時曾築長城。或斫山爲墻﹐或立墩挑塹﹐西人至今賴之。今宣大地勢平漫過於延綏﹐築城爲險﹐尢不可緩。欲朝廷不惜小費成此大功﹐使兩鎭之間雄峙足備。」又曰「每城二里須墩一座﹐墩設縣樓﹐以施炮石。夫炮石所及不下裏余﹐今以兩墩共擊一空﹐爲守不難。其修築工算則一萬人十日可成墩二十﹐爲役亦不爲久也。」從之。五月﹐京營兵來助役。子俊復言「山西荒旱﹐無所須力。乞發京營兵助役。」於是都指揮顧綱率二萬人至。子俊分萬三千餘役宣府﹐六千餘役大同。城井坪。子俊又言「威遠至朔州百七十里﹐寇入﹐兵力不相救。且山西轉運必經之路數爲虜斷﹐宜於適中置所築城﹐以通警急。」詔從之。子俊乃置井坪所﹐調朔州軍百名爲十百戶﹐而以諸州縣土兵千人戍之﹐邊塞稱便。井坪城而大同之右翼全。二十二年﹐子俊言「工役旣興﹐必得憲臣二人督理軍餉﹐稽察姦獘。」乃命副使毛松齡﹑僉事周寧來宣大理軍餉。此兩鎭有分巡之漸也。始賦墾宣大﹐田子俊令慶陽府同知郭智檢校宣大墾田。凡二萬三千七十餘頃﹐請每畝賦糧三升﹐得糧六萬一千一百石﹐艸二萬七千六百束。按是時邊土盡辟﹐而順聖川馬房復罷﹐是故墾田出而糧額增也。於戲﹗塞下粟一石內境數鐘上也﹐塞田墾則邊儲增﹐邊儲增則轉輸省﹐所關非細也。然塞田薄﹐每畝糧三升則似過重矣乎﹗戶科都給事中劉昂等劾奏﹕「子俊取民無度﹐用財無節。國家賦有定制﹐今則創爲預徵﹔邊有常供﹐今則索於額外。借漕運而京儲因以不充﹐急扌穴運而京民爲之擾動。乞逮至京﹐明正其罪。以爲大臣妄費邊儲之戒。」禦史朱欽等奏﹕「子俊於凋獘之餘﹐輒興城堡之築。事不酌其可否﹐功惟幸其必成。遂致邊備空虛﹐羣情嗟怨。」疏並入。上命工部侍郎杜謙等勘報還奏。以爲子俊在邊未及二年﹐費用官銀一百五十萬餘兩﹐糧料二百三十萬石。𨿽出公用﹐然亦勞民傷財﹐不爲無罪。上曰「子俊處置乖方﹐費用數多。姑置不問﹐革太子太保﹐令致仕去。」按延綏故老咸曰﹕鎭城舊在綏徳﹐余公遷出楡林﹐軍民役死不下萬計。至今楡林孤城懸於荒漠﹐勞師戍守﹐歲費萬千。綏徳藩籬竟失鎖鑰﹐虜騎長驅直闖內地﹐其貽謀蓋不審矣。二十三年﹐西番王罕愼來貢﹐言瓦剌有克捨太師﹑革捨太師。克捨死﹐其弟阿沙赤爲太師。革捨弟阿力阿古多兀與阿沙赤相仇殺﹐遂西走據哈密。時北虜大抵瓦剌爲彊﹐小王子次之。二種反復相殘﹐並陰結朵顏﹐伺我塞下。卽貢馬二種亦相繼往來﹐恐中國有所左右。以故𨿽深入﹐彼自相猜忌﹐不能久畱內地。未幾滿魯都衰弱﹐不知所終。而把禿猛可王﹑太師亦思馬因﹑知院脫羅幹屢遣人貢馬。弘治初﹐把禿猛可死﹐阿歹立﹐其弟伯顏猛可爲王。虜中以太師官最尊﹐王幼﹐恐太師專權﹐遂不復設太師。伯顏猛可及其酋長與瓦剌酋亦遣人貢馬。時馬文升在兵部﹐許進巡撫大同。進數條邊事﹐戎政修明。中朝大臣知進﹐進疏至﹐輒允下。進嘗貽書小王子言通貢之利。小王子﹑瓦剌二種聞進威名﹐遣具酋長哈桶察﹐察等少保貢馬﹐三年三貢。每貢多至三千人﹐少不下二千﹐皆貓兒莊入。比至塞﹐皆下馬脫弓矢入館﹐進亦嚴兵待之。諸虜畱塞外者亦時與酒肉﹐華人盜虜馬請斬徇。大同﹑宣府﹑河曲皆無虜患。四年正月﹐刑部尙書何喬新乞禁胡服胡語。五年﹐毛松齡﹑周寧督理宣府軍餉﹐事竣輒去。至是始議置分巡﹐歲差山西僉事一員﹐號口北道﹐後專除。九年﹐虜由羊房堡入寇宣府﹐北至龍王堂。總兵莊鑑﹑副總阮興出戰﹐斬七十餘級。十三年﹐虜火篩本小王子部落﹐彊盛跋扈﹔又有脫羅於之子大節亦雄黠﹐爲部眾所服。小王子不能制。六月﹐火篩﹑大節分道自小同東西路入。西路歷威遠左衛﹐駐營朔州﹔東路歷天城﹑陽和﹐駐營蔚州城西暖泉。散掠馬邑﹑懷仁﹑應州﹑廣昌。副總兵姚信﹑遊擊陳廣﹑李祥擁眾堅壁不敢戰﹝或曰火篩乃虜別種﹐號鵝掌韃靼﹞。詔督平江伯陳銳﹑戶部侍郎許進擊賊﹐亦不敢前。虜縱掠數日引去。巡按禦史趙鑑疏論信﹑廣﹑祥罪。詔信等立功自贖。初﹐兵出﹐中貴子弟踵故獘求報效。舊例畱之帳前爲參謀﹐待升賞。進至大同﹐悉編入行陣﹐中貴子弟皆怨。曁班師﹐交譖進在軍中作威無狀。語聞於上﹐進致仕去。時論爲之不平。進著《九邊論》甚悉云。十四年﹐虜酋火篩復擁大眾寇楡林。命保國公朱暉﹑都禦史史琳調集諸軍﹐號十萬﹐分布韋州等處。戶部侍郎李釒遂總餉﹐挽八郡之粟﹐隨軍供給禦之。覘虜酋所在﹐潛師河套﹐乃急搗其巢穴。會夜大務﹐虜聞炮驚遁。僅毀其廬帳﹐斬老弱百餘首。暉軍歸。以南鴻臚卿陳壽巡撫延綏。時火篩侵犯劇甚﹐邊堡失事﹐鎭城晝閉。壽兼程赴任﹐先卹陣亡官軍。隨易諸路將領﹐兩旬間與虜戰三勝。虜知有備﹐遂渡河北遁。同事者諷壽注子弟姓名戰籍中﹐當有功賞。壽曰「我子弟皆不諳弓馬。」竟不許。時論賢之。時虜逼塞下﹐中官苗逵力請出兵。劉大夏議不可。上曰「永樂問﹐頻年出塞破虜﹐今何不可﹖」對曰「皇上聖武固同於太宗﹐柰今將士遠有不逮。不若且令各邊料敵戰守。」上曰「朕幾爲人所誤。」事乃寢。甘肅副總兵魯麟﹐自先世歸附﹐居莊浪之西。其大同部落甚眾﹐麟結納嬖近﹐求爲掛印總兵不得﹐遂棄官歸大同。不臣之風漸聞於京師。上問劉大夏何以處之﹐對曰「亦聽其歸耳。聞麟貪酷失下心﹐去其兵權﹐無能爲矣。」麟家積黃金數十萬﹐遣人賄大夏﹐願竭貲取掛印。大夏曰「麟苟篤忠貞﹐且爲國家名將﹐何掛印之足言﹗今歸未旬月﹐遽求起用﹐不可。」麟竟殃殃病死。罷雁門參將﹐置協守副總兵官﹐行事視鎭守。兵部奏準各邊應禁林木﹐不許軍民砍伐。違者發煙障地面充軍﹐武職降級。按國初建節﹐偏頭屏蔽全晉。後來罷置﹐議論不常﹐重虜患則以罷之爲非﹔惜戎費則以置之爲冗。亦彼此殊也。夫西北之形勢﹐戰守之便﹐宜有定形有成算也﹐胡如是其舛邪﹖故嘗曰「薊州﹑遼東﹐京師之左翼﹔宣大﹑偏頭﹐京師之右翼。宜重其防。太原﹑澤﹑潞所以給﹐宣大﹑山東﹑河南所以供﹐遼薊宜寬其力。論者曰﹕『偏頭倚大同爲蔽﹐夫丫角之西﹐牛灣之東﹐偏守自爲邊也。大同何得蔽之﹖』晉溪王公曰﹕『國家屯兵大同﹐固足爲太原之蔽。然虜自西北馬邑而入﹐則大同路遠不能相援。』意亦謂此也。」十五年﹐提督都禦史史琳言「雁門樓子營去關七十餘里﹐宜儲餉以備客兵。請城之。」詔可之。乃城樓子堡。詔升平涼府開城縣爲固原州﹐設大臣總制夾西三邊軍務。命尙書或侍郎兼憲職領敕書鎭治於此。《固原邊論》曰「固原﹐開城縣地也。成化以前﹐河套虜未熾﹐平﹑鞏之間得以休息﹐所備者北西黃河一面耳﹝有靖虜衛﹐以陜西巡撫總兵進領北邊﹐與三關事體相同﹞。自弘治十四年﹐火篩入掠之後﹐開城遂爲虜衝。於是始攺州立衛﹐設總制大臣領參遊等官屯駐﹐屹然一巨鎭矣﹝固原所轄則有黑木﹑鎭戊﹑平虜﹐紅古﹑板井﹑彭陽等城﹐西安州﹑海剌都等營。環慶則有走馬川﹑靑平山﹑城西水等城堡﹐靖虜﹑蘭州則有乾甜池﹑打剌赤﹑一條城﹑十字川﹑西古城﹑積積灘等堡﹐處處可以通賊。弘治十五年﹐兵部議設總制於固原後﹐總兵亦住此城。以固靖﹑蘭﹐四衛專隸。嘉靖十八年﹐命總制鎭花馬池﹐陜西巡撫總兵移鎭此邊﹞。鎭與寧夏爲唇齒﹐花馬池一路邊人謂之大門。若並力堅守花馬池﹐則固原自可無虞。而響石溝至靖虜衛邊墻修築﹐又在所緩﹐蓋力分則勢弱。寇已入門﹐主人難禦。若總制不駐花馬池﹐固原未可息肩也。靖虜衛側每歲黃河冰合﹐一望千里皆如平地。若賀蘭山後之虜踏冰馳踔﹐則蘭﹐靖安會之間﹐便爲禍階。何者﹖調兵此時爲防虜﹐而西鳳﹑臨鞏之卒多未經戰﹐豈能捍禦﹖然則不添緣河之堡﹐不屯常戍之兵﹐固原又未可息肩也。徵調客兵在他鎭﹐有事則然﹐無事則已。若固原防守之戍﹐則每歲凡四閱月而糧芻不爲之預處支給﹐如之何其不告乏乎﹖小鹽池批驗舊在固原﹐蓋欲來商旅納貨賄塡實此地。而王瓊移置下馬房﹐其見偏矣。然此特一隅之論耳﹐若夫任將任官足食足兵之汁﹐孰不能言之﹗所以體權盡變﹐則存乎其人焉耳﹗﹝固原在寧夏之南﹐實關中要害之地。東向可以顧楡林﹐西向可以顧河西。弘治間﹐總制秦築內邊墻自饒陽界起﹐至徐斌水﹐三百餘里﹐又自徐斌水起﹐至花兒岔﹐長六百餘里。至今二八月﹐修築之爲內地重險﹐猶室家之有堂奧也。有故則總制運籌於中﹐總兵參遊提兵會各鎭折衝於外﹐處置得宜﹐全陜可恃以無憂矣﹞十七年﹐小王子遣使求貢﹐意甚懇。大同鎭撫以聞﹐詔二千人入貢。旣而不至﹐諜報虜中說欲搶黃裏﹝謂京城也﹞。又雲朵顏衛頭目可兒乞蠻通和﹐小王子引誘入寇。內閣議戶部侍郎顧佐往宣大督理軍務。上禦暖閣﹐指佐名曰「力量頗弱﹐恐不了此。」眾舉左侍郎王儼。上曰「儼好須掌印。」又畱佐與儼議事。次日﹐內批閻仲宇赴宣府。﹝詳具《兀良哈傳》中﹞按廷臣之才知之必眞﹐督軍之任用之必愼。故副使李夢陽謂上晚年益明習天下事﹐是類也夫。十八年秋七月﹐虜由新開口入寇宣府﹐至虜臺嶺。副總兵白玉﹑遊擊張雄合參將李稽及大同副總兵黃鎭﹑遊擊穆榮禦之。虜縱數千騎嘗我軍﹐玉置營土阜﹐虜望見指笑曰「彼自落乾地﹐可立伺其敗也。」乃合兵圍我軍數重﹐絕汲道﹐止畱隘地一隅。時總兵張俊別營在外﹐不知其計。以兵來援﹐因與玉合營。虜復斷隘道﹐於是內外不相聞﹐糧水俱絕。命軍營中掘井深十餘丈﹐不得泉﹐遂大困﹐爭飲馬溲咀馬矢。至七日﹐天大雨雹。賊乃解去。士卒死者八千人﹐馬畜甲仗盡爲虜有。詔楊一淸經略陜西邊務。按此漢虜勝衰之候。我國家養兵百年﹐極盛而よ一大變也。合宣大之良殲於一旦﹐至今六十餘年﹐而瘡痍之疾﹐呻吟之聲﹐往往在人耳目。邊軍緣此逡巡畏敵﹐無復迎戰矣。正徳元年﹐攺楊一淸爲總制。一淸奏﹕「請修築邊墻﹐自寧夏花馬池﹐東至延綏定邊營﹐西至寧夏橫城堡。綿亙四百餘里﹐所費才二三十萬。而人民有耕牧之地﹐官軍省往戍之煩。」報可。興役克期而完。中官劉瑾憾一淸矯詔﹐沮之。僅築四十餘里而罷﹐邊人惜之。瑾又逮一淸下獄﹐李東陽營救得釋歸﹝其後二十年﹐一淸再臨﹐又當軸柄﹐國迄不能再舉也﹞。初﹐弘治中﹝六年﹞。戶部尙書葉淇奏攺商人赴邊納米種鹽之法﹐令其納銀運司解戶部﹐分送各邊糴米。淇﹐準人。天下鹽課獨淮爲盛﹐在淮商人多淇親識﹐欲便之﹐故輕變法。自後各邊始有年例銀之送﹐人忘其卽種鹽商米折色﹐自各運司轉歸戶部而來者。至正徳三年﹐戶部奏送各邊年例銀時﹐中官劉瑾擅政詰之﹐尙書顧佐不能答。瑾怒命撿舊例。佐阿意曰「撿無之。」瑾大怒﹐謂戶部通同邊方﹐共盜內帑。悉追問﹐矯詔停送各邊年例銀﹐並禁鹽商報納糧米。邊儲遂大匱乏。因詢國初如何足餉﹖議者以爲國初屯田修﹐故能足餉。後屯田爲勢家所占﹐故軍食不給耳。﹝此亦正論﹐但少分綏急之勢﹞瑾遂遣禦史胡汝礪﹑周東﹑楊武﹑顏頤壽等分往各邊丈量屯田。侍郎韓福總理之﹐以增畝數完逋租多寡爲功罪。於是使者詣各邊行督責之政﹐增屯田數百餘頃﹐悉令出租。人心怨憤﹝後瑾敗﹐汝礪自殺。乃罷﹞。寧夏鎭將何錦﹑周昂等遂殺都禦史安惟學﹐僞立安化王釒番﹐邊地大擾。釒番性素放悍﹐多不法。見瑾擅政﹐常懷不軌之念。至是丈田官奪其素業地﹐益不忿﹐因眾亂遂爲之主﹐移檄數瑾惡﹐興師問罪。上聞變﹐命提督都禦史楊一淸﹑太監張永會兵討之。都指揮仇鉞先被釒番威脇同事﹐及聞天兵將至﹐乃計擒賓館及其黨何錦等。八月﹐張永獻俘。瑾不欲一淸入朝﹐乃畱爲陜西總制。永與一淸定謀﹐與宦侍張雄等乘問共訴瑾流毒海內﹐激變寧夏﹐陰謀不軌﹐宜早擒之。上猶豫未決﹐永等曰「少遲我輩皆齏粉矣﹐陛下安所之乎﹗」上乃親至瑾第觀變。時漏三鼓﹐禁兵排闥入。瑾驚起﹐曰「事可疑矣。」趨出戶﹐遂被執。坐以謀反﹐淩遲三日﹐諸被害者爭取其肉啖之﹐悉誅其家屬。論寧夏功﹐封仇鉞爲咸寧伯。召一淸爲戶部尙書加太子太保。王恭襄公曰「成化間﹐開設楡林衛﹐增置城堡﹐以陜西民供不繼﹐奏送江南折糧銀補其不足﹐然亦依原折銀舊例﹐每銀二錢五分準米一石﹐支與軍士。其後大同等邊缺糧﹐亦暫送銀往補。然皆不多﹐未有以萬計者。至弘治間﹐戶部分送各邊﹐始有年例銀多至數萬兩。其實不過以補商人赴邊上納之米耳。然送銀各邊糴米﹐而邊方米價湧貴﹐市糴甚艱。不如商人報數上納﹐本色之猶爲得實利也。今並革罷之﹐邊儲安得不缺乏乎﹗使當時顧佐於瑾問之時﹐答曰昔鹽課在各邊上納米﹐故無送銀之例﹐後攺銀解京﹐故不得不分送各邊買米。如此則瑾必不怒而反正鹽法﹐邊儲利益矣。」《寧夏邊論》曰「寧夏亦朔方地也﹝秦爲上郡河西之地﹐卽古夏州。輿甘肅東西相連﹐國初立寧夏府。洪武五年廢之﹐徙其民於陜內地。九年﹐設寧夏等五衛於此﹐其地有漢﹑唐二渠﹐引水灌田﹐足稱富庶﹐蓋樂土也﹞。賀蘭山據其西北﹐黃河環其東南﹐險固可守。又漢﹑唐舊渠皆在﹐厥田上上﹐引水可以灌稻﹐人易爲生。成化以前﹐虜患常及河西﹐自虜據套以來﹐河東三百里乃更爲敵衝﹐是故窺平固則直犯花馬池﹐掠環慶則由花馬池東入靈州等處﹐則花馬池西淸水營一路所必經行者。至於賀蘭山後虜寇出沒無時﹐而花馬池﹑鹽川東西三百里﹐地勢平漫﹐與興武營﹑靈州一路則又套賊內侵所必由之徑也。築墻畫守﹐則始自巡撫徐廷璋﹐此千古卓然之見。而總制楊一淸﹑王瓊﹑唐龍皆嘗增築﹐更益敵臺﹐足禦竊發矣。顧兵寡勢分﹐難當大舉之寇﹐豈人謀地利有未盡耶﹗今之論者﹐以固原爲堂奧﹐響石溝至花兒岔比之前門﹐花馬池﹑定邊營一路比之外門﹐謂有重險矣。不知賊已入門﹐則堂奧𨿽隔﹐風雨飄忽之所及。內地村聚人畜滿野﹐一聞寇至﹐急欲收保而無由也。弘治以前﹐虜住河套不常﹐間有連歲不入者。我邊每歲於河凍時﹐候其出入﹐入則戒嚴﹐出卽解散﹐至冰泮後則不復能出入矣。今虜軍脫飛渡﹐數萬立濟。經年住套﹐安爲巢穴﹐逋逃教誘﹐盡知我內地虛實﹐此豈可以往日例論哉﹗花馬池東河津適其利涉之境﹐遊騎出沒﹐無日無之。宜乎延寧﹑固靖終歲不得少息也。試嘗籌之﹐若擇花馬池便利之地﹐大建城堡﹐添設參遊﹐移總制居之﹐分屯重兵於淸水﹑武興等營﹐使三百里旌旗相望﹐刁鬥相聞﹐其有水之處﹐水艸大路亦如近日盡建墩堡﹝虜依水艸爲居。花馬池東南一帶﹐惟鐵柱泉有水﹐又東南梁家泉有水﹐又東南甜水﹑紅柳﹑楡樹等泉﹐史巴都﹑韓家﹑長流等處有水。總制劉天和奏請築城鐵柱泉﹐築堡梁家泉﹐築墻甜水泉﹑史巴都等處。一時水各據守殆盡﹐賊無飲馬之處﹐誠百世之利也﹞。此不惟得扼吭先制之計﹐東援楡林﹐西援寧夏﹐亦常山蛇勢也。又洪武以來﹐虜出入河套﹐往來甘涼﹐皆由賀蘭山後取道。總兵杭雄敗後﹐遂以山前爲通衢。趙瑛﹑周尙文禦虜皆敗﹐由此不已﹐愚不知寧夏所終也。或曰﹐舊墩望直出﹐山外有警卽聞﹐易於遏絕﹐今皆廢矣。或曰赤木﹑黃峽等口﹐舊皆疊石固塞之﹐防守有人﹐今亦不然﹐是以莫之禦虜也。夫敗軍法重﹐背水陣同也。嘗聞先襄毅云﹐成化中﹐敗軍法重﹐無苟免者﹐是以邊臣知畏﹐地方獲寧。弘治中﹐太平濫觴﹐稍已懈弛。至正徳﹐則一空案虛獄耳。今寧夏失機屢矣﹐而舊將晏然無事﹐求之各邊無不然者﹐此不可爲邊民痛哭哉﹗鎭城南北僅百里﹐東西止二百餘里耳﹐王瓊廢鎭遠關﹐而築邊城棄地﹐蓋八十里一何易也。今虜患愈近而民利益窘﹐善謀者一至是乎﹗若山前作塹﹐以遏西來之寇則得之﹐至於中衛﹐僻在西隅﹐𨿽地狹易守﹐顧山後之虜窺靖虜者數數尋計。故事云﹐自賀蘭山直西至鎭番內﹐皆洪武舊地﹐今棄之矣。果如所論而城守之﹐則莊﹑涼﹑靖﹑固中衛俱安枕矣。」九年秋七月﹐北虜由膳房堡﹑野孤嶺入掠宣府及蔚州﹐復由順聖東西城以出。遊擊將軍張勛﹑倪鎭出戰﹐兵敗死之。時復有順聖西城守備廉彪﹑東城守備田倚俱沒於戰。虜大入塞。陜西總制尙書才寬親督兵禦之。都督寧夏總兵曹雄倚其子謚連姻劉瑾﹐不出兵爲援。寬敗歿﹐瑾反庇寬﹐匿邊臣奏﹐論功封雄涇陽伯﹝未幾瑾敗﹐雄坐誅﹞。九年﹐整理陜西糧儲﹐戶部侍郎馮淸奏西安﹑延綏﹑慶陽等府糧艸皆攺徵折色﹐以銀解邊。陳建曰「輕邊舊法﹐自古所難。前此葉尙書旣變儲米爲送銀﹐於玆馮侍郎又攺糧芻爲折色。作俑之罪﹐烏可逃乎﹗」十一年七月﹐虜由岔道懷來入。分兵虜掠﹐東至隆慶﹑永於﹐西至保安。六日而鎭兵始出陣。兵部劾奏總兵官潘浩怯懦。詔立功自贖。八月﹐宦官張忠﹑都督劉暉來屯宣府﹐一時軍需至六十餘萬計。按宦官鎭守﹐宣徳末事也。其出將﹐則正徳間事也。一則宣皇彌畱之際﹐一則權姦用事之時。可慨也夫﹗揀閱宣大鎭兵﹐總兵朱振以軍中司伍彊弱相雜。會撫臣檢閱精壯者爲前營﹐次者爲後營。前營出戰﹐後營爲援。自後前營恆統於總兵﹐後營則隸於鎭守﹐出戰爲援之畫尋失之矣。十二年﹐虜寇洗馬林。守備張杲以五百騎禦之。至饅頭山﹐虜四面合圍。呆一矢斃其鐵騎略陣者。虜漸引去。十三年二月﹐頒宣大應援節度。兵部尙書王瓊建議曰「十年﹐虜寇延綏﹐兵調固原﹐分部不明﹐遙制不審﹐以致失事。乞著令行宣府﹑大同﹑延綏三鎭撫鎭﹐各先整飭奇遊兵馬。虜不渡河﹐則延綏聽宣大調用﹔虜如渡河﹐則宣大聽延綏調用。無得先期﹐以費儲備後騎﹐以失事機。」從之。江彬﹐蔚州衛指揮也。性權譎﹐儀丰偉﹐騎射優長。祖父時﹐嘗調閱鎭城﹐因徙家焉。正徳壬申﹐畿內流賊劉寵訌甚﹐上詔邊將討之。彬從遊擊將軍許泰戰於淮揚﹐身中三矢不退。泰以上聞。及凱旋﹐引見內殿。上迎謂曰「若果彊勇爾耶﹗朕用若﹐若必無朕負也﹗」卽日拜都指揮﹐充大同遊擊。時近幸獻計言「京都軍不能戰陳﹐宜調宣大軍各三千衛京都。而以京都軍充數出戍﹐歲春秋兩番行﹐如宣徳初班操事例。」上深然之。彬遂得畱京。屢召見論戎事﹐輒當意。彬掌宣大﹑遼﹑陜四鎭兵﹐謂之外四家營。彬與諸將俱爲義子﹐賜姓。彬寵特甚﹐上呼曰彬兒。進左都督﹐食與聯幾﹐寢與聯榻﹐行與聯鑣﹐差後無一時不在左右也。歲丁丑六月﹐上獵近郊﹐問彬邊計。彬指畫山川險易道路直紆﹐狀甚明審。上曰「信若此﹐朕何難擒黠虜耶﹗」卽下令出師。度居庸﹐歷懷保﹐駐蹕宣府。數月﹐大學士楊廷和等疏請回鑾。給事中孫懋疏請除姦惡安宗社﹐皆不省。彬又勸上建鎭國府於宣鎭﹐謂之外宅。及營安樂堂以居侍從﹐開皇店積貨徵商謂之宮市。上幸陽和衛城﹐方獵﹐天雨冰雹﹐軍士有死者。其夜又有星隕之異﹐上驚怪久之。天甫明﹐卽移駕大同鎭城。又明日﹐虜眾八萬遂圍陽和﹐轉掠應州。上命彬等領諸將往擊﹐虜尋引去。閏十二月還京﹐封彬平虜伯﹐賜誥券焉。戊寅四月﹐大行太后王氏喪。山陵甫畢﹐詔出關﹐幸宣府﹐自稱爲總督天下軍馬威武大元帥。國公廷和等再諫不從。十月﹐幸楡林。三月﹐有旨南狩。時宸濠將起兵江藩﹐朝臣懼有不虞﹐俱以死諫。彬方糾諸將各獻擒濠策﹐諫者俱被罪譴。庚辰正月﹐上在南京﹐彬統邊兵數萬扈從﹐恃恩跋扈犭敖狠﹐無人臣禮﹐下視公卿﹐潛懷不軌。時晉人喬宇爲南京兵部尙書﹐獨任畱守機務﹐諸司皆倚爲重。宇鎭靜﹐每事稍裁抑之﹐彬亦敬憚不敢肆。一日﹐彬遣兵官索各城門鎖鑰﹐城中驚駭。督府徐魏公遣人來與宇謀﹐宇曰「守備正以謹非常耳。城門鎖匙孰敢擅取與乎﹗縱出天子詔﹐且柰何﹗」魏公乃以宇言拒之﹐竟寢。十月﹐上自南京班師。三月晏駕。皇太后懿旨族誅彬﹐散各邊兵歸鎭。詹氏濤曰「昔司馬光以天地生財止有此數﹐不在官則在民。然自今日觀之﹐不在官不在民﹐皆在權貴貪黷之家也。如正徳末年抄沒江彬﹐家產黃金七十櫃﹐每櫃一千五百兩﹔銀二千二百櫃﹐每櫃二千兩﹔金銀雜首飾一千五百箱。此一人已爾﹐況其他輩合計之哉﹗」●卷二十韃靼嘉靖元年﹐詔正各邊軍功。正徳間﹐閹宦用事﹐諸報效奏帶人往往籍名各邊﹐僞上首功。或一人數處﹐或一時數名﹐並功授職﹐極爲濫冒。又賜姓人蔭錄﹐爵銜者眾﹐至是悉革正。其舊有軍門辦事皇后掌理諸名稱者﹐仍置之法。初各鎭人徼幸於此者﹐率貴盛﹐一旦權行﹐閶裏道路以目。至是邊人始有生樂﹐合掌嘆服﹐以爲天道難欺﹐國法有在云。初﹐成化﹑弘治間﹐胡虜遠遁﹐糧餉及時﹐二鎭頗稱富庶。後饑饉薦臻﹐寇復數擁﹐又值武宗巡邊﹐賊臣乘機科索﹐軍馬往來﹐支費無紀﹐邊儲日耗。正徳十六年﹐宣府管糧郎中馮曾繳送本年秋季文冊﹐內開見在本色糧五萬四千八百六十石﹔料五萬一千六百五十八石﹔艸一千三百五十九萬七千三百五束﹔銀二十八萬三千五百三十五兩。大同管糧郎中陸傑繳報本年秋季文冊﹐內開見在本色糧十四萬五千四百二十三石﹔料六萬四千六百三十五石﹔艸一千二百四十六萬四千九百餘束﹔銀九萬六千六百三十九兩。俱僅可爲平常之用﹐一遇有儆﹐遂不能給。及宣大走回人口張小兒﹑王成﹝俱正徳七年被小王子部下達賊搶去﹞報稱﹐達賊在於西北住牧﹐要來邊上搶殺。宣府巡撫李鐸疏言「所報虜賊眾多﹐必須調取主客兵馬﹐分布緊要城堡﹐按伏防虞。卽今倉庫空虛﹐主兵月糧尙欠﹐客兵從何處給。乞查照原討挖運糧米數十萬石﹐速發來邊﹐以救目前之急。惟復先發銀五七十萬兩﹐聽管糧郎中設法糴買﹐以備客兵之用。」事下戶部。議得太倉官庫收貯抄沒犯人銀內﹐動支六萬兩。內四萬兩準作嘉靖元年年列之數﹐余作例外補給。遂命主事孫儀運送。又戶部前因大同巡撫右僉都禦史楊志學疏﹐缺邊餉﹐乞給銀開中引鹽攺納本色﹐以救濟窘迫。議將兩淮運司嘉靖元年分額鹽二十萬引﹐每引價銀五錢五分﹐開中仍於太倉動支抄沒銀四萬兩正﹐詔從其議。復榜諭各關守備等官﹐不許仍前遏糶﹐致誤邊儲。遂差進士端廷赦運送。吏科給事中楊秉義奉敕往宣大等處散賞還朝。復上疏曰「臣等比出居庸﹐過岔道﹐但見去關漸遠人煙漸疏﹐以爲沙漠之區﹐固如是不足異也。行經舊楡林向水鋪處﹐昔皆有名村堡﹐今鞠爲故墟﹐屋壁傾圯﹐煙不黔突。及入宣府﹐市肆囂然﹐斗米二錢。食糧僅千數官軍﹐舊糧尙欠十月﹐而頻聖川等處至有無米可買者。又至大同﹐窮苦與宣府相當﹐而倉糧不及其半。去至應州﹐盤得見在倉糧止有一斗七升。而其餘城堡﹐顆粒無存者尙眾。又井堡等處﹐調到按伏參將鄭徹等呈稱﹐欲去則達賊在境﹐欲往則日食無糧﹐進退甚爲狠狽。臣等驚異﹐以爲宣大京師之門戶﹐如此室家﹐其何以寧處哉﹗又訪得眞﹑定﹑保三府及山西等處﹐秋收頗丰﹐米價視二鎭不啻減半﹐移粟之計未必不可爲今日急務也。伏望將內庫戶部收貯銀兩內更發三四十萬﹐選委廉能部屬官於居庸﹑紫荊﹑雁門等處﹐分投招買糧米。令二鎭就於附近撥人挖運﹐則此可省腳價﹐彼可多致米。無事則可給官軍月糧﹐有事則可以應客兵支用。可爲經久至計﹐緩急有資﹐戰守皆利。」詔戶部議。尙書孫交題稱﹕「差官召買﹐重遺勞費。及查本部糧艸折銀。因各處拖欠蠲免﹐解到甚少﹐俱難議動﹐乞請再於太倉庫收貯抄沒犯人銀內動支二十萬兩﹐內宣府十萬兩﹐大同十萬兩。宣府六萬兩﹐大同七萬兩﹐準作嘉靖元年年例之數﹐余作例外補給。行咨各該巡撫並管糧郎中會同計議﹐將先今解送並彼處見在支剩各項銀兩﹐查照地方丰歉道裏遠近﹐從公估計定擬斗頭數目﹐趁時召商糴買糧米。嚴立限期上納﹐於緊要城堡收貯﹐以備支用。待米完之日﹐就將前銀照數挨次支給。其主兵月糧量畱折色銀兩﹐相兼放支﹐急聽從宜區處﹐糴米在倉﹐先將舊欠俸糧﹐官軍量給一二月以濟春荒。仍行鎭守內外官員斟酌邊情緩急﹐非有重大聲息﹐不許輕調官軍。按伏浪費糧艸﹐致損邊儲。」上悉行其議。以陳九疇爲都禦史﹐巡撫甘肅。先時﹐甘州五衛旗軍月糧每一石折放白銀七錢。正徳十六年﹐年丰米賤﹐巡撫許銘欲照時估折與銀三錢三分。本年十二月初二日﹐銘與鎭守太監董文忠﹑總兵李隆等俱在會議廳議事﹐五衛旗軍二千餘人赴告﹐要照舊價支放。銘不允﹐各軍忿怒﹐打毀大門﹐一時擁入。銘喝令軍牢將爲首數人縛打數十。眾軍稍退不散﹐待至起更時分﹐各軍齊聲吶喊。董﹑李二人先行躲避。各軍投擲磚石擁入﹐將銘打死﹐用火燒毀。及燒廳房﹐又將分巡西寧道僉事劉經搜拿﹐要行謀害。經潛避肅府田承奉宅內﹐越墻走脫。又將都司廣盈庫並軍器庫打開﹐劫出銀兩布疋盔甲。又燒斷事司﹐並中前卮三衛鎭撫司﹐打開囚犯出獄。至曉﹐太監總兵再三撫諭﹐眾人方退。後將解到蘭州未交官民運銀五千三百餘兩﹐令太僕寺卿李炫同副總兵李義給散每軍銀七錢﹐折作十二月月糧一石。又令監槍太監申永下甘肅倉﹐每軍給麥一石﹐亦作嘉靖元年正月分月糧。太監總兵會出告示﹐曉諭軍民捨餘人等內有被其脇從者﹐就便攺過作爲良民﹐入隊聽候操調﹐並不坐罪﹐悉便遵聽。隨假報有虜寇聲息﹐齊軍分布於各街口紮隊﹐軍威振作。初三日晚﹐差出巡視官軍底十九等﹐擒獲元惡王禮﹑羅月﹑屈伏﹑髙乞兒等四名﹐斬首示眾。同顆賀保兒等三十餘人下獄﹐由是餘黨漸息。二年正月初八日﹐董文忠﹑李隆上其事。以爲﹕「許銘自渡河西﹐每行酷刑﹐打死西寧範百戶等。又行文各司查審﹐不分久近商人號爲流民﹐納銀公用。又抽減商人納過糧艸原價﹐又將此銀納豆者﹐每石加增三斗。革除夜不收月糧﹐審取三等九則﹐人戶辦納銀兩﹐濫受革前詞訟﹐良善驚疑﹐一次寫匿名帖子綁在箭上射入都察院﹐一次帖於臣門﹐言地方事情不便﹐要將三堂攺正。臣等聞之﹐甚爲寒心﹐累次勸諫﹐未蒙聽允。似此酷克﹐致生此變。卽今變亂已平﹐內患已緝﹐邊境獲安。實仰仗我皇上威福所致﹐臣等不職之罪責亦難辭。乞敕兵部計議﹐將臣等提獲。餘黨亦照例問擬如律﹐以示將來。」於是陜西巡按禦史諭茂堅疏曰「都禦史乃朝大臣﹐親承上命﹐巡撫一方﹐任用非輕。及查許銘條約俱系除革宿敝﹐報國籌邊至計。但銳意堅執﹐不無大急。夫何各軍倚恃平素驕橫﹐輒肆窮凶﹐聚至千數﹐肆行殘殺﹐焚其屍首﹐極其慘毒。劫去庫銀﹐擅放獄囚﹐悖逆已極﹐大駭人心。及照李總兵﹑董太監各操統率軍馬之權﹐豈有不能救正之理。況彼時會議同在一處﹐乃任其作變﹐束手先避﹐罪豈容逭﹗及戕害已極之餘﹐𨿽稱擒獲爲首四名﹐爲從三十餘人﹐未審是否眞正原謀同惡之人﹖慮恐尙有主使﹐元惡未獲﹐冤憤何由而泄﹐國法何由而彰﹗乞速選風力老成練達都禦史一員﹐星馳前去﹐巡撫與同鎭守總兵官同寅協恭戮力邊務﹐庶重鎭無不制之兵﹐而釁孽可弭矣。」陜西禦史許翔疏曰「甘肅爲西陲臣鎭﹐人雜﹐夷虜少知禮義之化。數年以來﹐上下剝削誅求﹐軍民困苦已極。許銘銳意事功﹐除姦淸敝﹐驚駭人心。不無太急﹐一時無知小民有不堪者﹐訛言繁興﹐遂相媒孽﹐構成大患。其首從惡逆死有餘辜。鎭守總兵將領等官﹐亦有不得辭其責者也。」事俱下兵部議﹐乃會推九疇爲甘肅巡撫。兵部尙書彭澤疏稱﹕「鎭守董文忠﹑總兵李隆統領官軍在彼﹐旣不能設法調度﹐爲預防於未然﹐又不能極力拯救﹐消禍亂於臨事﹐顧乃假以勸諭爲名﹐以致怨歸巡撫﹐自脫罪愆。迹其所由﹐固許銘欲振肅風紀於初任﹐而未免撫馭少恩﹐亦緣切禁總鎭官員沿集之宿獘﹐而寅恭未洽﹐各官𨿽無故縱主使之情﹐難免嫁禍苟全之罪。其副總兵李義﹑陜西行都司並各衛等官﹐平時旣已失軍士之心而無約束﹐臨難又疾視長上之死而不救﹐援論法通合拿解來京﹐追究重治﹐但地方缺官﹐幹礙人眾﹐請行彼處巡按會勘擬奏發落。其總兵太監乞降敕切責﹐令各戴罪管事﹐務要與新任巡撫同心協力﹐修舉邊務。不許仍分彼此﹐失機誤事﹐貽患地方﹐自取重罪。」上從其議。詔有罪人犯著巡按禦史會同守巡兵備等官從公查審﹐擬議情罪。其餘軍士人等不曾同入幫惡﹐情有可原﹐俱免追究。許銘著以禮棺殮﹐照例祭葬﹐並伊家小差官護送還家。時三邊傳報緊急聲息。兵部尙書彭澤請設總制官以禦虜患。上乃命侍郎李越兼都禦史巡視經略﹐遇有達賊侵犯﹐卽便調兵防禦剿殺。陜西三邊鎭巡等官俱聽節制﹐京營大寧等處官軍不必帶去﹐宣大﹑山西官軍有警﹐急調應援﹐事寧具奏回京。越旣拜命﹐卽上疏曰「禦戎之道﹐守備爲本﹐守備所資﹐錢糧爲急。陜西三邊地方廣闊﹐年來將不擇人﹐守備全廢。兼以剝削日甚﹐索取百出﹐以致衣糧不得給散﹐軍士因而逃亡。缺伍糧艸﹐托故扣除﹐馬匹因而瘦損倒傷﹐積獘之極﹐言不能盡。各該鎭巡總兵等官連章奏主討拖欠年例等項銀兩﹐𨿽已經戶部奏準輳解應用﹐但所解之數不能盡償所負﹐及已解去計今亦恐費盡。臣品識凡庸﹐當此巡視經略之責﹐敢不罄竭心力﹐仰副簡命。念惟事須預圖﹐庶克有濟。臣卽日起程前去﹐到彼之日﹐賊尙住牧在套﹐必須調度人馬分布要害﹐先爲防守。倉卒應變﹐錢糧最爲緊急﹐若不早爲計處﹐臨期方行奏討﹐不無緩不及事。乞敕戶部於太倉及內府抄沒犯銀內動支三十萬兩﹐兵部於太僕寺常盈庫動支馬價銀一十萬兩﹐各委的當官員管解軍前﹐聽臣分派各鎭糴買糧料艸束﹐買補徵騎。」事下兵部議。彭韶上疏曰「陜西三邊地方十餘年來﹐虜患侵擾不時﹐債帥貪官剝削尢甚。京運民運之糧銀拖欠數多﹐修邊買馬之勞費徵派未息﹐甚至月糧布花經年不得關支。祗因貧苦之極﹐遂萌悖逆之謀﹐將巡撫重臣殺害。𨿽其逆理戕上﹐自取極刑﹐而饑寒困迫亦當軫念。且延綏巡撫姚鏌奏要修理邊墻﹔寧夏巡撫王時中奏要招募軍士﹐用銀不下十萬﹐俱未給發。所據見差巡視經略李越奏討糧餉馬價銀兩﹐殊不可缺。請行太僕寺常盈庫及敕戶部於內府抄銀並太倉收貯銀兩俱如數給發﹐以救三邊倒懸之苦﹐用舒皇上西顧之慮。所屬應解各邊民運糧料本色折色及布花一應拖欠侵盜之數﹐一並查究﹐督發施行。其戶部並本部累次解去糧料馬價銀兩支銷出入的確數目﹐行李越逐一淸查明白。甘肅見監並未獲人犯仍咨行巡按禦史從公勘問﹐查議明白﹐奏請。」上乃命動支內府並太倉銀兩各十萬兩﹐前去支用馬價。太僕寺動支十萬兩。甘肅勘問罪人﹑各邊淸查錢糧等項事情﹐俱依擬行。新任巡撫陳九疇著上緊去。禦史王應鵬疏曰「朝廷之所恃以控制海內者惟威與福耳。威福不行﹐則朝廷不尊﹐不尊則人心不葺。於是有畔渙不軌者﹐無忌而肆行矣。今天下承平日久﹐言治者每病其恩之多﹑威之不足也。近見甘肅都禦史許銘被旗軍殺死﹐何以有此﹖往年閩閫作亂﹐其禍起於鎭守太監羅鑰﹐未幾鑰亦不免。蓋亂不可啟﹐禍不可長﹐可以犯彼則可以犯此矣。固理勢之必至也﹐李隆等獨不鑑歟﹗《易》曰﹕『履霜堅冰。』至若今日之事﹐則可以言冰不可以言霜矣。切恐天下之彊軍捍卒聞而效尢﹐斯不爲之寒心耶﹗」兵科都給事中許復禮疏曰「唐臣兵部侍郎許孟容上憲宗之言曰﹕『自古未有大臣橫死路隅而盜不獲者﹐此朝廷之辱也。』宋太宗亦謂宰臣曰﹕『五代諸侯跋扈﹐有枉法殺人者﹐朝廷置而不問﹐姑息當如是耶﹗』我國家自正徳以來﹐政教號令不大行於天下﹐而姑息苟且之政足以廢法度而攵綱常。況甘肅窮荒極鄙之隅﹐亦常有需求徵調之擾﹐人心玩揭﹐思變久矣。請以往事陳之﹕昔年都禦史才寬被害不明﹐竟未查究﹔都禦史安惟學被亂軍殺死﹐未正典刑﹔」都禦史屈銳被軍眾因禁﹐亦未伸法。至於福建效尢福州衛﹐則擁入布政司打碎屏風﹐要將布政伍符殺害﹔郡武衛則羣呼攘鬧﹐將教諭洪鼐捉鎖遂行﹔建寧衛則將通判張鴻亂打辱罵﹔宣府則於三堂教場演武﹐傳示吶喊﹐無一人應之﹐幾至成變。此皆以缺糧爲由﹐倡亂梗化﹐目中已無法度矣。而地方之官常隱忍而不報﹐朝廷之上每每視爲泛常。但以招撫爲名﹐反加酬勞之典﹐養其騙橫狂悖之气﹐良可慨也。故曰封建非能弱周﹐周自弱也﹔藩鎭非能亡唐﹐唐白亡也。臣等讀董文忠﹑李隆等章奏﹐反覆玩味﹐事有可疑。都禦史﹑太監﹑總兵號稱三堂﹐同功一體之人也。古稱將相調和﹐則士豫附。今都堂受害﹐而太監﹑總兵安全無恙﹐有是理乎﹖爲各官者正宜引罪自責﹐以俟朝廷之處分爲當。且羅織事端﹐妄行參效﹐欲脫己罪而歸咎於人﹐末復稱變亂已平﹐內患已弭﹐誇張自是﹐不以爲罪﹐而反以爲功。蓋謂天髙可欺﹐誠誣罔也。伏望痛懲往事之愆﹐大奮乾剛之斷。乞敕該部議處選差三法司堂上官各一員﹐前去甘州地方從公查勘﹐追究根由﹐細分等第﹐奏請處治。以剪削渠魁﹐屈此羣醜﹐以伸朝廷之法﹐以泄九原之冤。六月二十六日﹐達賊一萬七千餘騎自平涼府一帶涇河﹑陽保二州原擁進。塵土蔽天﹐直抵窯店等處地方紮營。三日至七月朔起營﹐通共五日聯接老營五十餘里﹐四散鎖牽漢人指引掏挖搶殺。陜西巡按兪茂堅疏稱﹕「寧夏中路住紮小鹽池參將楊義﹑陜西住紮固原衛總兵官劉淮膽喪魄奪﹐百千生靈被其糜爛而官軍不聞有一矢之或遺﹐此其故何哉﹖實由虧折官軍﹐難於回護﹐則各將之罪難逃。殺搶人民﹐難以查考﹐則各將之罪易掩。故爲將者每每坐視﹐寧殺萬姓﹐不折一軍。夫民以供軍﹐而民反爲軍而死。軍以衛民﹐而軍卻倚將而生。吾民何辜﹐一至此極﹗乞敕將楊義等提問如律。」禦史黎貫等疏稱﹕「陜西總兵官劉淮﹑延綏副總兵朱鑾﹑寧夏副總兵劉玉﹑寧夏遊擊周尙文﹑固原遊擊陶文喪師辱國﹐巡撫陜西都禦史王羽﹑鎭守陜西太監晏宏﹑總制陜西﹑延寧﹑甘肅侍郎李鉞覆將敗軍。乞敕兵部議擬﹐卽將失事將官劉淮﹑神揖等拿解來京﹐從重治罪。王羽﹑晏宏取回究治。李鉞亦乞降敕嚴加戒責﹐令其戴罪備禦。」或者又謂﹕「臨敵易將﹐兵家所忌﹐只宜姑記其罪。然趙用廉頗而易之以趙括則敗﹔秦用王羽而易之以白起則勝。蓋臨敵易將顧所易何如耳﹗」上詔﹕「這套賊爲患﹐先因守土官員調度失宜﹐堤備不謹﹐彼此推托﹐節次誤事。朝廷特簡素有才望大臣前去總制軍務﹐各該鎭巡等官不行協謀共濟﹐合兵追剿﹐以致虜寇深入﹐肆行殺掠。本當拿解來京﹐從重治罪﹐但有事之際﹐劉玉﹑朱鑾﹑神揖﹑周尙文﹑陶文﹑時陳﹐且著戴罪殺賊。著巡按禦史查勘有無後功﹐並各官失事情罪﹐明白奏來定奪。各該巡撫鎭守宮都著從實回將話來。劉淮革回原衛﹐帶俸還。寫敕與李鉞﹐著展布四體﹐加意規畫﹐先事如何遏截﹐臨事如何追剿﹐查照你部裏節次題奉事宜﹐議撥方略﹐處置停當﹐嚴督各屬同心戮力﹐以責後效。再有互相觀望阻壞軍情的﹐指實奏來處治。」五月﹐大同鎭城軍士因出教場演試武藝﹐各軍慮恐生疏比較﹐張的祥等遂以邊糧修邊爲詞﹐哄然吶喊。回到四牌樓將賣米蔣彪等在市糧米或搶或撤﹐擁眾到於巡撫門首。時都禦史楊志學因病不曾開門﹐各軍吶喊嗔言﹐不與主張及不討糧﹐將告示牌面打毀。又到管糧郎中巡按禦史門首﹐因見各官閉門﹐將門前照壁折取磚瓦拋打門外﹐排柵告示牌面俱各打毀。提督侍郎臧鳳上其事。上詔﹕「張的祥等驕縱狂悖﹐漸不可長。著臧鳳再審爲首及情重的﹐卽於軍前斬首示眾。爲從的調發極邊衛分常川哨守。其餘旗軍人還出榜曉諭﹐令各安心護守城池﹐再有違犯﹐不饒。鎭巡官節制欠嚴﹐張欽簡閱欠處﹐本當究問﹐且都饒這遭。」禦史兪集疏曰「宣府乃京師巨蔽﹐大同亦西藩。先帝往來巡幸﹐而江彬諸黨席寵怙權﹐頤指撫臣殆若下吏﹐下之人見寧呆輩忍恥屈辱﹐遂有輕褻撫臣之心﹐滋寢成俗。𨿽有巡撫都禦史如楊志學之鎭靜養士﹐李鐸之振起頹獘﹐風猶未殄。伏望特降中敕﹐得以專斷外閫。人或干紀﹐許以軍法從事。使人皆知撫臣之威﹐凜然有不可犯。朝廷之勢﹐隱然日益以尊﹐豈非所以姦宄之心乎﹗兩鎭頻歲荒歉﹐而權家勢要耗損邊儲﹐軍士衣糧虧欠﹐未支者約有數十餘萬之多。伏望軫卹窮軍﹐誕敷渥澤。舊欠者將臣等查出銀兩照數追補﹐新支者悉得以按月關給﹐無令乏匱。否則宣大之患不在夷虜之遠﹐而在鎭城之近矣。宣府地方有屯田團種地畝等﹐糧歲不下十餘萬石。有椿朋尖丁團種馬價等銀﹐歲不下五萬兩。郎中總糧儲﹐分巡理刑名﹐固未遑於催督也。例該屬之都司。往者寧杲侵漁數多﹐悉焚都司案卷﹐以致漫無稽考﹐侵克蠹費。伏望該部議處﹐添設分守參議一員﹐專以督司各項出納﹐庶事體歸一。宣府一鎭分東西南北中五路﹐大同一鎭分東西中三路﹐其土﹕馬之供應﹐錢谷之出入﹐責皆萃於郎中也。邇來拘於資格﹐往往多不得人。且以正徳年來郎中觀之﹐宣府僅有解經一人操守﹐深爲可稱人才﹐誠爲難得。今後差遣總理母得拘泥常資﹐郎中乏人﹐卽於員外內選差﹐員外乏人﹐卽於主事內委用。取其操履淸修﹐而不在年限之深淺。求其才識端敏﹐而不在爵序之崇卑可也。」老營堡地方舊規﹐遊擊將軍俱在本堡住紮。竇釒訇畏懼邊境﹐擅自呈請回關﹐扇搖各軍。後在教場操練﹐有管隊步軍四千餘人執旗﹐齊聲說稱先年拖欠月糧通未補給﹐去年五月至今﹐𨿽每月闕支銀陸錢﹐米價騰貴﹐止買米三斗﹐父母妻子不能相顧。一齊擁入﹐要赴巡撫衙門訴告。鎭守山西太監張景昌﹑提督都禦史胡錠各參稱﹕「竇釒訇回家旬餘﹐各軍未應便迫於饑苦﹐當放軍點卯之際﹐卽爲下操潰亂之舉﹐縱軍虜掠﹐事殊狂悖。夫指缺糧爲由﹐倡亂脇逼之事﹐其來已久。自福建軍士打入布政司﹐要將伍符殺害﹐七衛同風相繼而起。在先朝姑示薄罰﹐未及議處﹐是以前日又有甘州之變。甘州殺害撫臣﹐宜早正典刑﹐以輯人心﹐迄今未見歸結。是以前日宣府﹑大同又有擁眾吶喊﹐打毀公廨之變。宣大未久﹐而此又繼之。識治體者豈不寒心﹗」上命竇釒訇革任﹐提問爲首人犯﹐體勘情罪。上請定奪。八月二十四日﹐三山堡境外達賊約有五萬前到本堡西安等墩掏開邊墻七處﹐陸續行走徑往寧夏地方去訖。總制侍郎李鉞疏曰「看得前項套虜擁眾拆墻﹐進入延綏地方﹐志欲向東﹐先行奔西。旣而迂繞東入琵琶等城﹐隨遣輕騎侵擾固原邊境。蓋欲緩我延綏地方不及爲備﹐牽制固原兵馬不能應援。蹤迹詭祕﹐向往難測。今𨿽被官軍設伏衝擊﹐斬獲首級九十五顆﹐奪獲戰馬一百四十一匹。及照延綏總兵官武振親臨本鎭地方調度兵馬﹐並遊擊將軍彭英﹑參將周倫料敵設伏﹐以寡擊眾﹐酉虜頗挫。請先以禮獎犒﹐用示激勸﹐仍俟巡按禦史查勘﹐至日照例升擢。」禦史黎貫﹑給事管律疏曰「三邊地方虜勢猖獗﹐必須耆徳重望諸練邊務﹐如致仕大學士楊一淸﹐久住奉省﹐總制軍務﹐威名素著。要將本官查照古昔大臣﹐出將入相者﹐特賜起用﹐徑赴陜西總制。及將侍郎李鉞攺委甘肅﹐自河以西聽其經略。」上詔﹕「是近年以來權姦亂政﹐邊方推用將官多非公舉﹐功罪不明﹐賞罰不當﹐以致邊備廢弛﹐軍威不振。李鉞承積獘之後﹐漸次經畫﹐今已有功。著展布心力﹐益竭忠勤﹐內修外攘﹐以副朝廷委任至意。楊一淸先已有旨起用﹐待有缺用他。」巡撫甘肅都禦史陳九疇疏曰「臣至莊浪到任﹐五月始到甘州。卽與太監董文忠﹑兵備姚文淵等相會﹐密訪得都禦史許銘凡事嚴肅。舊例三堂到任﹐皆有賀禮﹐許銘弗受。李隆不悅。許銘頒出禁約嚴密﹐該載鎭守總兵之事獨多。正徳十六年十一月分月糧﹐許銘照依時估折與銀三錢三分﹐眾軍嫌少﹐再四纏告。許銘惱怒﹐將爲首二人責治逐出。李隆聞知﹐欲邀人心﹐數爲固請。許銘堅執不與。隆令親信中軍指揮楊淮﹑蘇秀分付各軍務具三日漧糧﹐待十二月初三日下操告糧。他若堅執不添﹐你們只在城外紮營三日﹐看他慌也不慌。每月初二十六三堂該於公議府會事。其日李隆天明先到﹐許銘方赴﹐將到土主廟﹐眾軍擁遮欄擾告添糧價。許銘怒喝不允﹐遂喧呼嚷罵﹐磚石拋打。董文忠將丟石五人拿住﹐帶到公議府打至四十。李隆厲聲曰﹕『這是軍不是賊﹐怎麼這等打﹗』軍士喧呼﹕『只要打殺都堂。』左右勸許銘越墻避難﹐銘曰﹕『今日之事﹐有死而已。避難而生﹐何面目以臨其下﹗』已而日落昏黃﹐眾軍擁入後堂﹐將許銘一棍昏迷倒地。移時方起﹐將面上血首抹灑灑墻上﹐至今血迹猶存。外又偶有一人來問﹕『許都堂在那里﹖』一人應曰﹕『已打倒在地。』其人曰﹕『事已到此﹐若不做个了當﹐我們終久是死。』用火點燒﹐將許都堂擡丟火上。許都堂猶掙起欲走﹐眾軍拿住﹐用門扇壓於火上。須臾腹破聲向如鼓。初李隆之鼓眾軍也﹐實欲困辱許銘﹐以挫其威重而已﹐初無致死之心。但日暮人多﹐軍士酒醉﹐莫如之何。諸軍見許銘已死﹐知事已不可收什﹐遂爲謀叛之舉。許銘次子剝去衣服﹐裸體跟隨門子走出﹐藏於董太監處。數日後﹐李隆收殮許都堂余骨﹐分散孝布。董太監曰﹕『許二歌也﹐與他些。』李隆愕然曰﹕『何在﹗」太監曰﹕『在我家裏。』李隆色變不語者移時。許銘旣死之明日﹐太監撥軍人三十餘名﹐每夜守護屍靈。一夕漏才初下﹐軍人未寢﹐偶見堂上一人著紅服據案而坐﹐大聲曰﹕『小二歌子﹐不知今在誰家﹐謔殺他了﹗』軍人皆伏俯不敢仰視。俄而不見﹐說者以爲許銘魂見。夫庶人疆死猶能恁依以爲淫厲﹐況許銘平昔博學深造﹐忠肝義膽﹐足對鬼神﹐而又剔歷中外﹐節操淸苦﹐其鐘天地之異气﹐與夫所資藉者厚矣﹐宜其彊死而能爲鬼。此李隆至今不敢一至死所者﹐實畏其威靈而有懼心也。乞將李隆梟首槁街以謝許銘。」兵部尙書彭澤奏稱﹕「李隆捏詞裝點許銘貪酷激變等情﹐會奏遮飾﹐顯是李隆主謀﹐猖亂殺害﹐巡撫跋扈擅權﹐陰蓄異志。將李隆牢固監禁聽候。仍咨甘肅監察禦史會同巡撫陳九疇見今各劾奏情由﹐逐一查勘﹐奏報。」上從之。二年﹐陳九疇奏﹕「許銘之死﹐實由李隆獄具上請。」上詔﹕「這事情重大﹐還於午門前會同多官從公再問明白來說。」於是府部科道等文武諸臣集於午門前覆審﹐眾奏﹕「李隆法𨿽罹於謀殺﹐情又涉於謀叛。」上乃詔﹕「差三法司錦衣衛堂上官各一員前去彼處從公勘問﹐明白來說﹐各寫敕與他。」給事中陳時明疏曰「嘗讀《易賁》之大象曰﹕『山上有火賁﹐君子以明﹐懼用刑而不畱獄。』言獄未具者當求以情﹐獄已具者當致其罰也。今李隆罪狀已明﹐乃復遠勤有司﹐竊以爲此舉或過矣。況陛下平日所托以爲股肱耳目者﹐在內則世勛三公九卿臺諫諸臣也﹐在外則地方撫按也。今撫按已勘而不信﹐則撫按之臣不勝任矣。甫於闕前覆番﹐乃復差官勘問﹐則舉朝之臣亦不勝任矣。撫按不勝任使則撫按當罷去﹐舉朝不勝任使日日隨行朝著﹐此何人哉﹗向也萃數十百人於闕廷之前參訂其獄﹐猶不稱聖意﹐今獨以二三人於數千里之外探求巨猾祕縮鬼蜮之情﹐又安知其果足以當聖意否耶﹗此臣之所謂不必差官而復差者也。非獨此也﹐前日逆濠江西之變﹐其爲謀非一日﹐說者猶以爲差官勘問有以激之。近聞巡按禦史劉種將及甘州﹐五衛之眾亦嘗疑曰﹕『劉禦史領涼州人馬來洗甘州。』遂潰上山。都禦史陳九疇倉皇肆出撫安﹐眾疑稍釋﹐實以前日之變詿誤者眾﹐故畏罪者多。勘官之往彼﹐必自疑曰﹕『首謀已擒﹐勘官復來﹐無乃搜索餘黨乎﹖』萬一激成他變﹐誰執其咎﹗李隆旣籠中之鳥﹐必無復縱於山林之理。勘官之往﹐不與俱至甘州﹐誰則對理﹖若與偕行﹐彼豈不自知惡極罪大﹐終難掩飾。萬一萌僥幸之心﹐同惡相助﹐圖爲邀劫之謀﹐不西走哈密則南走亦不剌矣。異日誘引外患﹐如唐之僕固懷恩﹐於時悔之其能及矣﹗蓋事久則變生﹐勢窮則虜易﹐固其理也。伏望陛下收回差官之命﹐早置李隆於法﹐於以釋中外之疑。」不從。於是大理寺卿鄭嶽﹑錦衣衛指揮使王佐奉敕前往陜西﹐會同巡撫王羽勘照殺害撫臣事。還奏同前。上詔﹕「李隆運謀鼓眾﹐殺害巡撫﹐構成大亂﹐幾危邊鎭。李自當等首爲不道﹐情罪深重﹐各依律處決梟示。董文忠著照舊用心鎭守﹐李隆降二級調用。」密雲參將霍汝愚修理石塘﹐領北關。虜入寇﹐殺死把關指揮殷隆﹑千戶劉臣﹑百戶梁玉﹑旗牌崔通﹐重傷三名。兵部尙書彭澤疏曰「看得前項地方密邇京師﹐甫及百里﹐被賊擁眾深入﹐失事情重。被處鎭巡衙門將及一月不見奏到﹐若非霍汝愚展轉遮飾不行呈報﹐必是鎭巡官曲爲回護不卽以聞。如此因循﹐地方何賴﹖相應究治。轉行直隸巡按禦史先將汝愚行提問罪﹐員缺推補。其鎭守總兵官馬永等﹑巡撫都禦史孟春俱著令從實回話。」上從之。禦史許宗魯疏曰「洪惟祖宗定鼎北都﹐宣大二鎭實惟重地﹐故各宿重兵﹐特嚴警報。中間獨石一路𨿽嘗暫失﹐不旋踵而輒收復。百有餘年﹐邊鄙有寧輯之慶﹐軍民無爭戰之苦。自弘治十八年以來﹐與虜失好﹐貢獻道絕﹐於是乎兵爭日繁。加以正徳年間權姦柄用﹐債帥縱橫﹐平居則剝軍納賄以自固﹐臨事則喪師失地而無罰。宣府之兵首覆沒於虞臺嶺﹐繼而西海子﹑千家榮﹑賈家灣敗衄疊見。而大同應州落岸橋之役﹐虜騎騁於野﹐我軍連營數萬﹐寂不敢動﹐兵威士气消折盡矣。自是虜患日侵﹐制禦無策﹐於是棄邊之議興。有謂野有稼穡﹐實足招寇﹐則大同城北膏腴良田始鞠爲茂艸矣﹔有謂大邊地卑﹐墩臺難守﹐則宣府龍門所等處望處所始蕩爲虜穴矣。自邊地不耕﹐民用斯困﹔險要已棄﹐我守無據。於是宣寧水谷關﹑頭黑山等堡日漸拋棄﹐視爲境外。大同左右二衛危如壘卵﹐獨石﹑馬營﹑云州﹑赤城﹑雕鶚堡﹑四海冶等城堡侵犯日深﹐田土拋荒﹐沿邊軍余終年無糊口之計﹐月糧陪屯田之租﹐倉庫空虛﹐而兵力不振矣。揆厥頹廢豈無所由哉﹗然當時守臣不以聞﹐朝廷不之知。祗云邊警告急﹐發兵發財﹐終無濟事。竟不聞追究棄守招寇之因﹐致使彼時守臣得以逭誅戮而全首領﹐不亦大幸矣乎﹗間有都禦史文貴修復大同諸堡守備﹐指揮韓雄整理龍門邊備。然皆撓於時勢﹐限於才力﹐卒不能復國家之舊疆﹐以慰邊人之期望。臣聞古人之論防邊者﹐或募民以實塞下﹐或屯田以充邊儲﹐末聞赤地廢耕可以絕寇之來也﹔可築受降叄城以扼其喉吭﹐或立河西伍郡以斷其右臂﹐亦未聞棄險內徙可以緩寇之侵也。興言及此﹐痛恨何如﹗臣近巡歷其地﹐目睹其獘﹐咸謂二鎭修復舊邊﹐誠有不可緩者。蓋大同地方屏蔽山西﹑北直隸﹑眞定等處﹐實中原之門戶。宣府地方龍門﹑四海冶等處密邇都城﹐拱衛山陵﹐實京師之肩臂。門戶不固則家室易窺﹐肩臂嬰疾則心腹失荷﹐此有識者所爲寒心也﹗先該巡按史張欽奏要修復大同邊堡﹐一向會議未見施行。近該巡撫都禦史張文錦奏議自近及遠﹐限以數年期完舊疆﹐此亦審時量力不得已之論﹐正恐建議興作﹐用財用力﹐朝廷不之從耳。總而論之﹐大同之邊棄久地遠而功難﹐宣府之邊棄近地少而功易。方今大同鎭巡等官銳意修復﹐若將內帑太倉錢糧作急給發二三十萬兩﹐先濟其急用﹐然後徵前項各色錢糧以補其數﹐更調延緩﹑宣府遊兵一營同備其不虞﹐責成於鎭巡等官﹐令其遠采文貴之規畫﹐近參張欽之建白﹐酌量參議韓邦靖之估計﹐折衷都禦史張文錦之議處﹐審時度地﹐乘虜遠遁﹐日夜並工一齊修理﹐邊墻務令完固﹐墩臺務令相接﹐嚴設望﹐興築棄堡﹐安插耕種﹐以爲良久之計。不可因陋就簡﹐苟完一時以偸目前之安。其宣府龍門等處工用﹐本鎭遊兵一營會同北路參將張鎭﹐令其相機度力﹐參酌本官近日修復之議﹐防護興作﹐稍給工食銀數千兩﹐俟至來春土和風暖﹐乘時修理各堡。務以恢復舊疆圖取實效爲期﹐毋得妄費工財﹐徒事虛飾。務使棄地盡復﹐荒田盡墾﹐使在我有可據之險﹐虜無可乘之隙﹐無致他日追悔猶今之於昔焉。再照大同北路諸堡險遠難守﹐若非兵衛﹐終恐有失。先年曾議添設參將一員﹐分守其地。臣看得大同原設兵馬數少﹐益分益孤﹐分守參將未易得人。本鎭見有協守左副總兵楊賢部下奇兵三千員名﹐合無比照遼東﹑甘肅事例﹐行令分守前項地方﹐常川住紮。則兵不攺聚﹐將不添設﹐事體簡便﹐亦似相應。然舉大役而無勸懲﹐則偸惰者無所警﹐而勤力者或以隳。再乞懸重賞以待有功﹐明大法以警不恪。一有功過﹐施行不爽﹐則激勸之下﹐趨事爭先﹐而工可成矣。但動眾者怨易作﹐用財者謗易生。發言盈庭﹐作捨道傍﹐皆古人之所忌也。更望陛下始謀惟審﹐斷以必行﹔終謀惟堅﹐斷以必成。毋惑他議﹐廢此大圖。唐臣韓愈有言曰﹕『凡此蔡功﹐惟斷乃成。』臣請以是爲今日頌。」先是﹐大同北無亭障﹐又長城歲久浸壞﹐虜入卽至城下。巡撫都禦史張文錦議曰「虜入卽至城下者﹐烽堠失也。失烽堠則解屯戍。墩卒懼攻﹐匿警不報。且鎭城下卽戰場﹐何以示武﹖虜倏忽往來﹐何以耕牧﹖且宣大咸鎭也﹐虜犯宣不數日﹐不屢戰不能至城下。以葛峪﹑白陽諸堡爲之外蔽也﹐大同何以獨否﹖於是城紅寺﹑臚圈﹑窯山墩﹑水盡頭﹑沙河堡﹐議設屯守。」文錦之治大同也﹐憤正徳末戒令馳廢。用法深嚴﹐及城五堡將就﹐遂議屯戍事曰「發軍須二千餘﹐卽於鎭兵內摘撥。」或勸文錦招募﹐不聽。指揮賈鑑者﹐故西路參將。以言事得幸文錦﹐立贊之。會總兵官鎭守太監咸以爲言﹐文錦怏曰「是令不行也﹐夫令行自近始﹐三標下者非鎭撫親兵部曲乎﹖先以是往軍中服矣。」三標下皆素遊惰﹐有良室家宅業者﹐聞當發大恐。於是伍豪郭鑑﹑柳忠﹑陳浩﹑吳雄﹑郭疤子等百餘輩聚謀曰「五堡虜穴也﹐非人所居。我輩寧死不往。」時文錦薦賈鑑爲參將督工﹐而卽以當發者兵護役。鑑爲人多欲行﹐視美好水澤土田可禾稻確者私之。役護役軍墾田穿渠﹐且督工急。郭鑑等號於軍曰「都府城成﹐卽置我輩於死地。首畫是策者賈鑑也﹐而又多自私﹐重役困我。卽殺之役可也。」因大呼曰「同謀噪而面不擁聲不疾者殺之。」夜二鼓﹐擁至帳殺賈鑑。遂叛出寨﹐營於焦山。使人請曰「必宥擅殺之罪﹐不然卽北走胡。」文錦聞變﹐不知所措。令指揮徐輔﹑大同縣知縣王文昌出塞撫之。兩往諸叛﹐乃還。張文錦乃奏稱﹕「焦山營中帖內聞賈監統領馬步官軍三千五百員名﹐前往水口堡﹐修築披塌堡墻券門蓋房。本官不時將官軍用意虐害﹐差心腹主文識字李義傳說賈鑑﹐言語每隊要銀五兩﹐各軍委的艱難﹐無從輳辦。賈鑑怒恨﹐說稱你們這里做工﹐我一面行大同前後二衛起車送各堡官軍家小﹐我明日上工﹐每官軍各加一捆﹐定打四十大棍。各官軍畏懼﹐人心慌亂。望乞早請示下奏討赦文﹐以安地方﹐赦我等入城﹐庶得下情便益。續據原差都指揮徐輔等回稱﹐各官軍堅執懼罪﹐不肯回城。臣會同鎭守太監王覲﹑總兵官江恆﹑副總兵時陳﹐議照前項官軍變起狂謀﹐幾非得已﹐事情之重大﹐不可干休﹐次焦山而請明﹐仰祈寬宥。臣等切念夤夜禍生﹐誠難指摘﹐幹連人眾﹐豈可勝誅。若臣等撫按無方﹐調度失策﹐罪咎誠當萬死。伏望聖明早贈寬恩﹐寧靖疆場﹐止將臣等提究罷黜﹐惟復別有區裁。除再出示選差的當人員賫執至彼﹐撫諭入城另行外﹐爲此具奏。」時諸叛相約曰「不可解散﹐聞炮聲則聚而堅壁。」由是率數十百人黨行衢市中﹐時橫劫不可制。旣而文錦下令迹首謀殺賈鑑者。郭鑑等卽夜舉炮聚眾攻都院。火其門﹐殺文錦﹐劫府獄兵仗庫﹐出罪人﹐奪諸城門自守之。且間使走胡求附﹝此大同初變也﹞。叛兵推朱振主軍事。朱振者﹐山陰指揮也。舊任宣大總兵﹐素機詐﹐敢大言﹐失事怨望﹐時以贓罪系府獄。諸叛旣殺文錦﹐劫獄出之﹐推以爲主。振因上言﹐不得已爲眾所迫。乃以三事約束諸叛﹐令不得犯親王宗室﹑損倉庫軍資及劫掠閭裏。且爲諸叛乞貸。自後紛梗多其畫云。巡按王官曰「疏臣看得大同極邊地方﹐軍士作變。殺死將官﹐又殺撫臣﹐燒毀官府﹐劫放重囚﹐內有宗室﹐俱被震驚﹐居民人家多被擾害。見今聚眾動靜不常﹐十分危迫。伏望皇上軫念西北重鎭﹐急敕該部會集廷臣﹐從長議處。一面查先該鎭巡官並臣奏討寬宥事理﹐早爲澤賜﹔一面合無俯順羣情﹐或令原任大同巡撫今養病都禦史楊志學星夜前來﹐照舊巡撫﹐以安人心﹐則凶焰可暫熄矣。」上詔﹕「這地方事情已有旨寬宥。巡撫都禦名李鐸便差人馬上賫敕﹐上緊前去﹐協同差去內外官員用心撫處。」尹耕曰「朱振爲叛兵所迫﹐然乎﹖曰﹐非也。振自失職以來﹐心懷邑怏﹐貌著倔疆﹐霸棲鎭城﹐起釁樂因變﹐自利其宿心也災。夫牙校擁克用﹐而段文楚之死無所逃刑﹔涇原推朱Г﹐而段秀實之擊名其爲賊。彼𨿽藉口擁迫﹐其孰貸之然﹗嘗謂籍茅求安﹐飼虎遺患。故凡罷將之貪縱姦黠﹐剛而犯上者﹐不可使居鎭城﹐以邇戎器。一則代者難於更革﹐有掣肘之虞﹔一則行伍藉其威聲﹐爲倚車之勢。近來永居宣﹐亦頗類此。附耳反唇﹐識者寒心。於戲﹗此督府所以有聽勘京師之議也。」時諸叛屯結﹐不解人情﹐益伺懼。乃命桂勇爲總兵﹐蔡天爲巡撫﹐往撫處之。天聞命就道。或沮之曰「城中不可測也。」天曰「蔡人尙吾人﹐況雲中乎﹖」疾馳至鎭。勇亦入城﹐與天共議﹐密捕首惡二十餘人誅之。旣而參將李賢兵徵回夷﹐過鎭止宿郊外。諸叛復噪曰「屠城兵至矣。」聚眾殺知縣王文昌。於是天密疏請兵曰「事已至此﹐法不可不討﹐威不可不行。幸親藩業已出城﹐無以臣爲慮也。」上乃詔﹕「這叛逆軍士先次已曾從寬赦宥﹐卻又不知悔悟﹐益肆驕縱﹐反覆無常。近聞別處徵調﹐輒行嘯聚﹐難再姑息。」便寫敕與大同鎭巡官著宣布朝廷恩威﹐明白曉諭﹐決要懲治造意下手﹑罪惡深重的數人﹐其餘一切不問。胡瓚著兼左僉都禦史﹐總制宣大等處事務。魯綱著充總兵官﹐一面統調官軍前去大同近地住紮。「若無罪軍士能擒縛造意首惡及眞正下手助惡之人送官﹐卽日奏請班師。其擒縛首惡的﹐賞銀五百兩﹐升受三級。擒縛助惡的﹐賞銀二百兩﹐升授二級。脇從無罪的﹐事畢也各賞三兩。」巡按禦史王官疏曰「用兵之道﹐貴密貴速。此等叛卒先後二次作亂﹐輒敢嘯聚人眾﹐守把四門﹐內外之人俱不得出入。鎭巡等官亦束手無爲﹐恐懼宗室﹐擾害軍民。今若敕遣文武大臣提督兵馬﹐自京師壓境而來﹐又在近處住紮﹐震驚之餘﹐未免反側知備﹐扇惑之際﹐難保人心不搖。在外者勞師費財﹐在內者受慘被禍。縱使朝廷恩威之隆﹐從何而宣布之﹐恐非萬全之計也。臣巡按二鎭﹐往來有名﹐彼不甚嫌。自叛卒反側之後﹐亦嘗與諸將議擒捕之法。臣聞兵難遙度﹐巧遲不如拙速。機不密則禍先至矣。伏望皇上將侍郎胡瓚等暫且畱住﹐不必著令前來。先密降敕旨一道與臣﹐容臣擇用宣府兵將與大同鎭巡等官密約定計﹐裏應外合以圖之。所有賞功銀兩先於萬億庫借支若干﹐責令分巡官押解眼同應用。事寧之日﹐將有功官軍奏請定奪。仍將罪人過惡行法司刊刻大字榜文﹐曉告天下﹐以彰國法。如其不效﹐治臣以罪。方遣胡瓚等前來亦未爲晚。」上下兵部議。左侍郎李昆疏曰「禦史王官請密擒叛卒﹐具見本官臨事效忠﹐固爲良策。但其建白稍遲﹐師已出關﹐勢難中止。請王官就彼協力同心贊決機宜﹐紀劾功罪誠爲便益。」上乃詔﹕「王官旣欲定計擒捕叛卒﹐如何不及早具奏。今師已出關﹐軍士首惡尙未獻出﹐國法具在﹐決難姑息。著胡瓚等統兵在宣府駐紮。催督大同鎭巡等官設法擒獲有名人犯。如有他變﹐卽便擁兵前進﹐相機撫剿。王官就彼協同贊決﹐紀劾功罪﹐不許狐疑觀望。」先是兵部左侍郎李昆奉敕前往大同撫安﹐亂軍一至﹐宣詔畢卽還。疏曰「臣會同司禮監左監丞王敏於嘉靖三年八月初九日賫敕前往大同開讀﹐及撫諭前項軍士寧妥。但大同一鎭極臨邊境﹐且宗室眾多﹐士民繁庶﹐軍伍作亂關系匪輕。而朱振等乃能臨難效忠﹐披誠化暴﹐遂使凶亂軍士斂手待命。卒致宗室無恐﹐居民安業﹐轉危爲安之力卓然可稱。若不據實上陳﹐原功請錄﹐何以慰答人心。況臣等訪得朱振監追贓銀﹐系當武宗巡邊駐蹕之日﹐正羣姦橫索錢貨之時﹐所犯罪譴亦有可推。如蒙乞或宥其追徵﹐或加以錄用﹐庶可慰大同一鎭人心酬報之公﹐爲天下臣子忠盡之勸。」桂勇見諸叛復殺王知縣﹐乃奮然曰「古人不以賊遺君父﹐吾輩己任事而坐視賊子戕命吏乎﹗」乃僞召郭鑑等與計事﹐賜之食。令家丁桂全勝等卽令所斬之。乃僞爲有所遺失﹐遣執旗官索於民捨﹐各卽其家圖之。凡斬三十餘人﹐函首以獻。其餘黨喧曰「鎭府賣我也﹐始言見原而今盡殺之。」邪噪而攻勇。勇登門拒之﹐從旦至暮﹐失盡被執。時天在病聞變﹐輿至﹐斥諸餘黨曰「爾輩戕都堂﹐寧有不討之理﹗得首惡以獻則餘者免矣。桂實活汝﹐仇之邪﹗」乃噪而解勇﹐因畱宿故總兵葉氏宅。諸餘黨數窺門。且曰「葉氏爲我畱桂公﹐不可使脫去也。」會有詔召勇還。勇問行赴京師。於是瓚﹑綱以兵進駐陽和。諸餘黨仍推振爲主。瓚﹑綱亦自軍中上書爲之言。詔以振爲總兵﹐舊犯一無所問。按節度使由軍容廢立﹐此唐之所以衰也。朱振包藏禍心﹐窺伺旌節﹐叛卒業共推之矣。首惡之禽斬﹐若罔聞知﹔桂勇之攻圍﹐無能爲救。則振之情見矣。瓚﹑綱懇請立之﹐比天朝於晚唐﹐尋逆迹於河朔﹐其罪可勝誅哉﹗胡瓚等至宣府﹐聞桂勇已誅郭鑑等﹐卽奏稱﹕「大同地方今幸按堵如故﹐此桂勇﹑朱振先後戮力剪除凶惡之功。郭鑑等敢謀叛亂﹐罪不在赦。命臣等興師問罪﹐止及敕內有名首惡﹐其餘不問。痛念大同軍民本皆良善畏法﹐胡爲不幸生此妖孽。今已明正刑誅﹐遺寇延喘朝夕。計料朱振才足捕處﹐以此遵奉敕旨﹐於嘉靖四年正月初四日班師回京。臣望陛下任賢勿二﹐去邪勿疑﹐廣用忠直﹐開通言路。如桂勇等奮義立功者﹐用之不疑﹔靳英等怯懦保身者﹐黜之必速。如此庶廟堂收明良之譽﹐疆場獲保障之功﹐而陛下中興大業重光無窮矣。再照臣力綿福薄﹐舊患熱病﹐行至宣鎭﹐前病旣作﹐容臣徑歸原籍調理。設若大同餘孽復肆亂逆﹐朱振等身負委用不能靖恭﹐朝廷不得已議再興師﹐𨿽臣在籍﹐豈敢辭難﹗上命一臨﹐當卽赴鎭。」上乃命差官往勘叛軍事。禦史蕭一中疏曰「邇者大同軍士叛逆﹐皇上特敕侍郎胡瓚假以提督之權﹐統兵擒剿。而瓚往逾月﹐怯懦寡謀﹐未見有功。僅賴總兵桂勇奮不顧身﹐擒斬郭鑑等十數人。而首惡郭巴子等尙未得獲﹐餘黨仍舊守把城門。稔惡不悛﹐以此廷臣會議興師。方奏請施行﹐而瓚已班師還矣。方且論功議賞﹐曰某俱宜量加恩典。臣與魯綱宣布恩威﹐不足多錄。臣意瓚之厚顏無恥﹐欺罔君上﹐一至此也。前此李昆撫安未定而輒還﹐是以有今日之舉。今者瓚行糜費無功而班師﹐是以勞體勘之官。二臣之不忠﹐皆可罪也。瓚前謂朱振足以了事﹐臣竊料已有規避之心﹐不知朝廷遣彼此行謂何﹐而乃欲以未了之事屬之朱振耶﹖頃聞差官體勘﹐知事有不妥﹐遂陳乞休之疏。乞將瓚先賜罷黜﹐待各官體勘至日﹐與魯綱等另行議處。庶人知所警而忠於所事矣。」給事中鄭鵬疏曰「臣聞大君禦天下之柄莫重於紀綱。紀綱立則法令行﹐則體統正而朝廷尊。大同叛卒戕殺主將﹐剖割撫臣﹐逼挾親藩﹐抗拒朝命﹐陛下不忍加誅﹐開其自新之路。而乃不思悔誤﹐彌造凶殘﹐赫然䢐徵﹐瓚﹑綱專閫﹐輕忄寡謀﹐剛愎自用﹐重勞大眾﹐未弘廟謨﹐隱匿賊情﹐輒擬奏凱。敕旨有曰﹐禽斬首惡﹐及眞正下手之人早正天誅﹐解散餘黨。則殺參將賈鑑﹑都禦史張文錦及執總兵官桂勇之首惡助惡﹐是在必誅者也。今郭鑑等之誅﹐出於桂勇。在瓚﹑綱未至之先﹐徐氈等之黨率皆逃匿﹐實系未獲之數﹐而瓚﹑綱輒爾班師﹐且爲朱振請命。夫以桂勇謀略﹐不能盡斬首惡﹐以速報復之禍﹐朱振受叛卒擁立之恩﹐而能制其死命邪。陛下以討賊付瓚﹑綱﹐瓚﹑綱乃欲付之朱振﹐蓋自料其力不能辦﹐無以解脫﹐援立朱振。則振必爲叛卒掩覆彌縫而已﹐因之以粗了前事﹐其爲不忠甚矣。伏乞將胡瓚﹑魯綱等削奪官爵﹐拿送法司﹐俟勘回之日﹐處以失誤軍機重罪。」不從。時輔臣已建招撫之議﹐每人賞銀三兩。眾叛始定﹐而其漸不可長矣。十一月﹐盜殺山海關主事王冕。先是鄧三﹑陸雄﹝正徳十一年四月﹞聞知遊方人自稱活祖﹐習學白蓮教術﹐夜放毫光惑人。雄與李眞等投跟習學年久﹐每人與迷惑黑色藥丸一包﹐各帶在身﹐要行迷人﹝正徳十四年五月﹞。活祖故遺傳李眞﹐有君王天分﹐沈淮爲軍師﹐雄等俱是臣宰。雄等假乞白賫﹐講道爲名﹐各處扇惑﹐廣集人眾﹐將雄爲局頭﹐管領人馬﹝嘉靖三年十二月﹞。有李伯川寫立帖文﹐調雄等約在本月二十六日早到山海關取齊﹐開門突入﹐先殺守關主事﹐入城就殺守備官﹐把關門城池鎖鑰奪了﹐內外召兵爲王﹐以阻絕東西兵馬。至日早﹐雄等赴約。主事冕坐堂開關驗放商人。雄等暗藏兵器﹐李成騎馬懸帶弓箭﹐假充商人﹐執賫文引混入眾商人內進關。雄等上主事前堂﹐大叫﹕「李王到此﹐主事接駕。外有三千人馬在後﹐本處多人接應。」冕不從。雄等當將冕趕至後堂殺死﹐將伊母砍傷。當有守門軍人走報守備官田登﹐率領官軍將雄等擒獲﹐及將雄等隨身各帶李眞原散會兵妖言號帖符訁兄藥包等件收獲。提督侍郎李昆上聞。上詔﹕「這妖言賊餘黨著各該鎭巡官多方訪察﹐嚴限捕拿。仍出榜曉諭﹐但有習學邪術惑眾之徒﹐卽便舉首﹐不許互相容隱。田登𨿽防禦欠嚴﹐但當時能擒斬賊犯﹐不必查參。王冕著措置優卹﹐護送還鄕。」四年正月﹐鎭守薊州﹑山海關太監李能題稱﹕「本鎭所屬山海關遞年各處諸色買賣客商往來經過把截關口照驗文引﹐但是出入貨物俱有分例門單使用﹐準令臣收受按季交割本鎭修理邊墩。」兵部侍郎李昆疏曰「切照前項山海關系臨要害去處﹐原設初意止是盤結往來姦細﹐原無徵稅之例。如近日妖賊入關﹐爲因盤結﹐輒殺主事。若復加以徵稅﹐則行旅阻滯﹐商賈嗟怨﹐其害有不可言者。誠孟軻氏所謂今之爲關者﹐將以爲暴也。候命下本部行令太監李能安靜行事﹐不許輕信下人生事圖利﹐擾害地方。」上詔﹕「這該關往來客商著鎭守巡撫官會委公正官員公同兵部主事﹐從宣抽取門單使用收貯在官﹐以備修理邊墩等項支費﹐不許侵欺。」禦史劉穎疏曰「我太祖﹑太宗奄有寰宇﹐法古出治。內而兩京則有宣課司之設﹐外而府州縣則有稅課局之設﹐魚課有河泊所之設﹐鹽鐵有場冶之設﹐至於竹木﹐有工部抽分廠之設﹐舟船有戶部鈔關之設。其取利於民極爲纖悉而周密矣。顧於沿邊諸關﹐則未始有商貨之徵也。今太監李能陽假修築邊關之邪謀﹐陰濟漁獵罔利之私計﹐事若出於至公﹐心實懷夫規利。夫商賈棄父母離妻子﹐正欲圖錐刀以爲生耳。且經過稅務部廠驗稅抽分屢矣﹐今復抽取門單使用﹐何重病之也。乞重念邊關干系﹐毋規小利。」不從。按前山海主事之死﹐不由於虜﹐特書重關也。重關所以重虜防也。至於內官抽分﹐果禦暴哉﹐爲暴哉﹐毋乃內虜之伏也。噫﹗初﹐瓚﹑綱班師﹐余惡及執勇者皆漏綱。都禦史蔡天付耳目於誠朴者﹐間以他事獘之。至是逋逃郭雄輩見事寧漸歸。天捕斬得四十餘人。隨下令曰「殺巡撫之首惡未盡﹐執總兵之再犯未究﹐𨿽爾輩可遂以爲安乎﹗今玆盡已究矣﹐其安生理﹗此後以變中事來告言者罪。」於是大定。尹耕曰「是變之定也﹐則惟天之功。蓋其鎭靜舒徐委曲詳愼者﹐至矣。而或者每每究之以爲釀禍﹐於戲﹗桂勇奮謀而被執﹐瓚﹑綱未捷而班師﹐廟謨重難﹐於用兵反側日有所騰吠﹐斯何時敢﹐而可易談之邪﹗或曰﹐是舉也﹐朱振不有力乎﹖曰﹕振曲庇餘黨﹐危言時發﹐微天爲所搖矣。然予又聞之父老云﹐事所寧﹑諸惡以次誅。振時出危語憾天﹐天不爲動。振益不自安。及大誅餘黨﹐乃令人火其門曰﹐餘黨憾予如桂勇也。噫﹗斯其得振之心乎。然知之者鮮矣。」張文錦妻李氏奏稱﹐伊夫被邊將挾謀糾害﹐乞爲辯雪。上以文錦處事乖方﹐激成邊患﹐李氏如何又捏詞奏辧﹖詔追究主使抱本之人。巡撫江西都禦史陳洪謨乃上疏曰「大同叛卒旣賊虐將官﹐復戕害撫官。皇上震怒﹐命將出師﹐不旬日間﹐聞就擒斬者五十餘人。此誠服姦雄﹑易危爲安之機也。近睹邸報﹐侍郎胡瓚掣軍宣府駐紮﹐總兵桂勇行取回京別用。第以今日之事﹐有進無退﹐王師所指﹐必令殲厥渠魁﹐搜捕首惡﹐而後眚災肆赦﹐肋從罔治﹐庶幾威令可行﹐紀綱可振。否則姦﹛宀九﹜猶昔﹐而欲國體之尊﹐世道之理﹐蓋亦難矣。又張文錦叨膺重任﹐致玆大患﹐誠宜深加譴責﹐以爲付托不效之戒。然事在朝廷﹐𨿽誅夷之可也﹐若因假手士卒﹐又從而慫恿之﹐傳之四方﹐羣小皆得以藉口﹐而寢生陵替之階﹐其紊國家紀綱之大﹐豈細故也哉﹗矧自正徳年來﹐江彬用事﹐誘置邊卒出入禁庭﹐後𨿽分遣歸鎭﹐此輩猶懷怏怏﹐稍不如意﹐輒敢撫劍疾視﹐仇其長帥﹐漸成驕橫難制。甘肅之變﹐已爲之先矣﹐然則可獨歸咎於文錦乎﹗查張文錦﹑賈鑑修復水口﹐果爲公無私。或量賜優卹﹐庶名分可全而紀綱爲之稍振矣。」上詔﹕「陳洪謨受命巡撫一方﹐當理職務﹐來必修舉﹐如何又出位妄言﹐欲盡理天下之事﹗況大同之事情﹐朝廷處置得宜﹐恩威並著﹐邊境已寧。張文錦家屬薄示懲戒﹐有何重究﹖乃特出意見﹐輕率奏擾﹐好生不知事體。著從實回將話來。」提督雁門都禦史畢昭疏曰「山西全省地方極臨邊境﹐除大同一鎭外。其所以保障軍民﹐豫防虜患﹐惟在雁門﹑偏﹑寧三關而已。而雁門一關相臨應﹑朔﹐稍近腹裏﹐隘堡聯絡﹐有險可恃。若偏﹑寧二關地方平曠﹐虜騎要衝﹐兩關相距約有一百八九十里﹐若虜從中路突入﹐兩關人馬急難會合。老營堡人馬亦難卒至。惟八角堡北至偏頭關﹑老營堡各九十餘里﹐南至寧武關亦九十餘里。固虜騎累犯之衝﹐亦我兵會合之總﹐若於此處建官設所﹐積眾兵糧﹐誠保障之至計﹐經略之遠圖也。但移舊更新﹐事情重大﹐各職未敢輕議。久訪彼處軍民﹐皆稱堡北四圍俱鎭西衛屯地﹐若於此處立所﹐則屯種之人便矣﹔又稱鎭西衛之軍見在偏頭關備禦﹐若於此處立所﹐則鎭西之軍便矣﹔又謂八角常年守堡﹐俱系鎭西衛官員﹐若於此處立所﹐則鎭西之官便矣。揆之人情﹐上下稱便﹐於此立所防邊﹐誠爲相應。」上從之。準攺調八角守禦千戶所。北虜由許家衝入寇。龍門守備馬驥以兵少不敢戰。度虜必由舊路出﹐乃率兵斷其路。路在兩山間﹐驥浚壕深二丈許。虜聞之大驚﹐以精甲拒後﹐繩牽蟻渡而去。土人曰「是時行官軍一營至﹐則虜可殲也。」按聞邊人之談虜情者﹐曰「百騎不越城﹐千騎不越路﹐萬騎不避鎭。」言虜騎愈多則所入愈深也。又曰「鎭守戰﹐原野撼﹔分守戰﹐山谷斷﹔守備虞﹐溪岸ツ。」言所統旣寡﹐則相機其宜也。若驥者﹐其足以知此乎﹗紀之以爲小校法。●卷二十一韃靼五年秋八月﹐北虜寇井坪。乃西路地也。中路參將李瑾曰「是可視爲兩家事邪﹖」馳兵赴之。時西路參將劉鎧﹑遊擊李鑑兵先至﹐惶懼不知所出。瑾爲申令戒眾﹐合兵置陣﹐先據荷葉山。虜數衝突﹐不爲動﹐最後以大炮擊其中堅﹐而自督勁騎馳下擊之。虜披靡引去。按李瑾奮於決機﹐不以人已介意﹐有古名將風矣。六年春正月﹐北虜寇葛峪。參將關山﹑王經死之。虜大舉由毛家溝入寇葛峪時﹐諸營兵未至。山獨將所部不滿千人直前突戰。虜見兵少﹐合圍數十重﹐矢下如雨。會風霾﹐兩軍混戰﹐山遇害。經﹐西路參將也﹐聞寇率兵援山﹐至華家營﹐遇虜﹐亦力戰而死。按山﹑經之死﹐其忠義之激乎﹗蓋至是則正徳之濫功盡革﹐邊塞之賞罰大明﹐行伍浸浸生气矣。而力不從心﹐竟至隕沒﹐可惜也哉﹗且李瑾﹑王經皆赴同事之難﹐而一死一全﹐亦有命夫。命劉源淸爲宣府巡撫都禦史。六年﹐虜酋鎖合兒伯通復以一千七百餘騎折邊墻九十九處﹐入犯花馬池﹐將犯固原。總制尙書王憲豫調延綏﹑寧夏﹑固原官軍共二萬七百人﹐分路按伏。賊過鐵柱泉﹑小鹽池﹑韋州﹑鎭戎平虜二所﹐至八營攻門。固原參將劉文等擊敗其眾﹐追至細溝營﹐斬首九十五﹔賊奔潰至哲思溝﹐楡林副總兵趙英等伏發﹐斬首二十二﹔賊過平虜所靑楊嶺﹐楡林遊擊卜云伏發﹐斬首九十五﹔賊回﹐遇寧夏總兵杭雄等邀擊之﹐斬首復九十五。前後諸將斬首三百餘﹐獲馬五十三匹。鎖合兒伯通死於陣﹐餘賊由故道遁出境外。自來三鎭禦虜﹐未有若是克捷者也。七年秋九月﹐滴水崖軍人賈鑑﹑錢保等與市商訟﹐不勝。因激怒眾曰「我輩出死力捍地方﹐商非土著人﹐坐肆綱利﹐反蔑我輩邪﹗」遂聚圍商居﹐掠其貨﹐縱火焚倉場嬰城。且曰「兵至卽走胡。」時官兵在境外燒荒。巡撫都禦史源淸聞之大駭﹐密遣人至境外﹐檄副總兵劉淵﹑參將李彬曰「事已﹐無歸鎭﹐便可出間道至滴水禽諸惡也。」淵等馳赴之。故作亂之二日﹐兵卽至城下。彬部卒飛石墜其陴﹐眾遂附登。已而淵至﹐呼曰「兵一入所﹐殺豈止亂者邪﹖又能止焚掠耶﹗」眾乃止。於是令城中曰「撫臺已得情﹐所禽止鑑等十八人耳﹐余不問也。」鑑等多自殺。門開﹐淵整兵入禽未死者數人﹐送鎭斬之﹐一堡悉定。分巡冀北道僉事田承﹑胡瓚調整糧艸﹐從陽和起馬前往渾源州公幹。行至離城一百餘里﹐前到大同縣地名瓜園兒迆南﹐遇潛伏達賊約有五百騎﹐驟馬前來﹐當將田承並擡轎軍人俱各砍死﹐將田承身屍移在本村龍王廟內停放。上命與祭一壇﹐護送喪柩。鎭守寧夏總兵種勛謀欲更調鎭守地方。檀起符驗關文﹐節次遣人馳驛﹐藏帶金銀並金銀器皿及各色五彩織金蟒龍麒麟云鶴等件絨疋﹐用使圖書書柬禮帖記事賫執至京﹐投托近侍官李鏜引領打點送銓選衙門。先是有孫昂﹑趙鳳將種勛原幹更調地方金銀壺盞並銀兩寄王文進家﹐蓋禦史王官之父也。東廠太監芮景賢訪獲﹐奏請將選法人等連贓並書柬禮帖記事及批文等件通行拿送究問。上詔﹕「王官﹑李鏜等下錦衣獄﹐種勛差官校拿解來京問理。」給事中解一貫疏曰「廉恥者國之大維﹐淸介者士之大節。種勛猥以一介武夫﹐謬膺一方重寄﹐不思體國戮力以爲忠﹐卻乃納賄買官而罔上。計此財物﹐若非剝削軍士﹐必是侵盜官錢。再照李鏜﹑王官﹐一則以近侍之職﹐不知戟陛爲何地﹐而甘爲敗鼓之皮﹔一則以風憲之官﹐罔思激揚爲何事﹐而自處糞穢之下。但知營充囊橐﹐不顧貽誚士林。一時之淸議難逃﹐千載之污名莫滌。若不痛加懲治﹐何以警戒將來。且有書柬分明﹐可以知所與爲何人﹐有禮帖開寫﹐可以知所饋爲何物。又有記事簿籍﹐中間已饋者某人﹐未饋者某人﹐必一一條其明白。若不備細查究﹐中間恐在夤緣作獘﹐僥幸漏网者。伏望照數稽查﹐褫其衣冠﹐削其士籍﹐以爲鉆剌貪饕無恥之戒。」於是寧夏缺總兵官。推舉得南京後軍都督僉事楊宏﹑後軍都督府杭雄。給事中鄭一鵬疏曰「國家之敗由官邪民﹐官之失徳寵賂章也。近年以來﹐玆獘復生。幸而種勛事敗。楊宏有勛之夤緣而濟之以狡猾﹐有勛之貪婪而飾之以文墨﹐有勛之奔競而輔之以羽翼。若果見用﹐邊鄙之害當有不可勝言者。伏望將楊宏亟賜罷黜﹐仍敕該部從公再推老成廉靜將官﹐取自上裁。」按各邊參總其以賄賂爲功級﹐以鉆剌爲韜略﹐往往皆然。是以將不得人﹐武事不飭。且此饋送之物﹐果奚自來﹖非侵漁士卒之餉糧﹐則克減朝廷之賞賜。是以軍不得飽﹐勇气不揚。其敝已久﹐豈特一種﹑宏哉﹗姑紀此以例其餘云。七年四月﹐禦史張恂按臨保定府。知府屠僑在於官廳伺候。忽有保定等衛旗軍千餘人拔劍開弓﹐喊聲動地﹐髙叫﹕「屠知府何在﹖今日與你有个死活﹗」屠僑見勢凶惡﹐逾垣逃遁。各軍趕尋不見﹐將把門快手用刀砍傷﹐一齊擁入察院。喊稱知府欠我月糧﹐慳吝不與﹐你叫他出來﹐我們與他說話。張恂再三慰諭﹐各軍不肯出門。後有分守保定副總兵陳謹到院﹐張恂將伊責讓。謹用手一麾﹐各軍方才散去。恂訪得陳瑾與屠僑素有嫌隙﹐諸軍之橫皆出陳謹之謀也。都給事衛道疏曰「竊惟天下之政莫大於紀綱﹐紀綱之立莫嚴於名分。爰自甘肅戍卒倡亂﹐戕害都禦史許銘。旣而大同叛軍繼之﹐殺害都禦史張文錦﹑參將賈鑑。自是而後﹐彊獷之軍每挾其驕悍之气而陵犯上官﹐塌茸之官每畏夫反側之禍而姑息下士。紀綱因之而大壞矣。追紀禍源﹐至今有識者所以猶輕李隆之死也。保定之事頗與甘肅相類﹐猶幸屠僑得生﹐故變亂未成耳。向使屠僑之遁不急﹐諸軍之怒得逞﹐鋒刃之下﹐死生未保。地方禍變﹐今日又不知何如也。《易》曰﹕『履霜堅冰至。』蓋言愼也。今日之事可以言冰﹐不可方霜矣。若不通行究治﹐竊恐天下之彊軍悍卒聞而效尢﹐犯分淩節﹐無所不至。紀綱旣壞﹐將有不可收什者矣。參照副總兵陳瑾﹐存心凶狠﹐守已貪婪。先曾被劾而罷官﹐後乃夤緣而復起。坐觀軍士毆罵守臣﹐若無主使之情﹐亦有縱容之罪。保定府知府屠僑輕人傲物﹐志廣才疏﹐拖欠軍糧﹐久不處給﹐橫被毆辱實其自取。倘激成變﹐罪將誰歸﹖再照前事﹐臣等風聞已久﹐以事欠眞切﹐不敢上聞。意者撫按等官必來奏報﹐經今將及一月﹐事頗得實﹐報久不至。又況張恂親經事變﹐稽緩未言﹐𨿽得靜以彌亂之方﹐似非見惡必擊之義。乞敕兵部馬上差人賫文﹐著落巡撫都禦史王應鵬作急查勘。」上詔﹕「這地方軍士激變﹐各該官員旣不能禁制﹐又隱匿不奏﹐兵部參看了來說。」七年夏六月﹐北虜寇朔州。由火石梁入。八年冬十一月﹐虜酉小王子糾套虜七萬餘騎﹐由井坪入﹐遂掠朔州。至偏頭關﹐乃退套虜﹐北虜居河套者八年。宣府都禦史源淸上言「彰往所以勸今﹐表忠所以勵俗。本鎭爲國後門﹐捍禦北虜。歷年以來﹐將帥士卒宣力效忠﹐伏節死者不可無祠也。」詔從之。於是源淸毀淫祠爲褒忠祠。祀將臣譚廣﹑薛祿而下﹐軍士穆得海﹑王羊兒而下若干人。近時如關山﹑王經輩皆在列。各邊禦史毛鳳韶極言宦官出守之非﹐且曰「兵不額增﹐餉不廩實﹐而使刑余不任之人坐食其上。旣不可責其戰功﹐又不可屬之吏事﹐一職數人﹐一城數職﹐是坐困也。而況依阻爲姦﹐漁獵所部﹐其爲罪狀又可勝言邪﹗」兵漸韙之﹐因覆議曰「塞粟一石﹐中土數鐘﹐邊軍一人﹐供戶百輩。此省節邊方對癥之藥也。」乃罷各邊監槍分守諸宦官。宣﹑大各畱鎭守一員。九年夏六月﹐虜以三萬騎入馬營。參將兵被圍。赤城守備劉傅聞傳炮﹐卽率所部僅百數十騎赴援﹐中途逢虜﹐直前搏戰。虜圍之數重﹐傳令士皆下馬步斗﹐引滿四射﹐箭無空發。最後射殺其酋長﹐虜咬指引去。傳身中矢如蝟毛。先是虜酋阿爾禿斯渡河﹐由寧夏北境入莊浪住牧。九年二月﹐至靑海與亦不剌和親﹐亦不剌女先許嫁小王子﹐至是更嫁阿爾禿廝之子。阿爾禿廝子領眾二娶亦不剌女歸﹐復自寧夏入河套住牧。十年﹐虜寇大同。夾鎭城西下﹐總兵官彭英堅壁南山﹐不敢戰。虜遂入懷仁山陰﹐至廣武﹐大掠而退。初議罷諸宦官﹐獨畱鎭守﹐至是虜深入﹐總兵官彭英獲罪。言官因並論之﹐遂罷諸鎭守宦官。九月﹐以李瑾爲大同總兵官。十二年春二月﹐北虜寇大同右衛﹐由雙城入。冬十月﹐鎭兵殺總兵官李瑾以叛。大同近胡地﹐寇時至。舊將令寬慢﹐諸軍追虜有不至者﹐失期者咸置不問。墩卒懼虜攻圍﹐或歇役﹐烽燧屢失﹐甚有受虜遺爲緩其逢者﹐比兵出則無及矣。又朱振之罷﹐仍寓鎭城代將﹐有大區畫必與之謀。振以示惠於諸軍﹐結其雄長﹐伍中諸有心計及異能若織組技藝者﹐班下恆役於其家﹐時時巷議新政。瑾至軍﹐申令戒嚴。有警﹐鼓於軍曰「期某刻至某境﹐徑以親近往。」虜退﹐索諸失期後至者﹐刑之塞下﹐乃歸。烽燧失傳﹐𨿽微必治。置革鞭鞭之曰「異於挺傷骨也。」又不咨詢朱振﹐於是伍中及墩卒時出怨言。振因以微言動之﹐諸來役者泣訴法太嚴。則曰「李瑾生長右衛小城﹐無長人度。彼信知伊小城中軍伍易制也﹐豈知鎭城多傑者邪﹗」又曰「往年張文錦之變﹐軍人豈獨於總兵官不敢發邪﹗」於是舊殺文錦脫漏未誅如王福勝輩﹐咸僨曰「必殺之。」及是有二邊之役﹐諸軍以給犒暫還﹐旣給犒﹐瑾令曰「來日黎明至工所。」其夜有大星隕西北方﹐眾星隨之如雨。瑾自見之﹐嗟嘆就寢。夜二鼓﹐王福勝等喊噪集眾﹐得三四十人﹐共圍燒瑾廨門。始瑾與諸將吏約﹐有急舉炮﹐則各以兵至。聞變舉炮﹐凡三舉﹐將吏不至﹐而諸凶悉集矣。瑾知事急﹐率弟月執弓矢登門拒戰。比明﹐盡矢數房﹐所殲十餘人﹐傷者數十人。至辰力疲﹐叛者一從傍剌其弟墜﹐諸凶殺之。瑾知不免﹐免冑擲地曰「惡狗﹗吾爲大將﹐豈死汝手邪﹗」遂自刎。因墜門下﹐諸凶共斃之。遂共劫庫出仗﹐執都禦史潘仿﹐諸爲桂勇﹑蔡天所用禽捕首惡者悉殺之。奪門鑰﹐陳火器嬰城以叛。遣人以金幣女伎會遺北虜﹐乞援曰「中土富樂﹐可來自帝﹐勝沙漠也。」遠近大震。尹耕曰「此大同再變也。其所以致此者有三﹐而李瑾不與焉。世之論瑾者曰﹕『賦性嚴刻﹐刑罰過施﹐犯眾之怒﹐以戕其身。』噫﹗此未考其素者也。嘗聞瑾之爲將矣﹐勞不偏安﹐貧不殖貨。其至大同也﹐與士卒共甘辛。斬敵首者親爲露布其門﹐死戰者設壇祭﹐傷者爲傅藥﹐勤懇撫之﹐未嘗或懈。獨於追寇失期﹐烽堠失警者不少貸。革鞭慮傷生﹐匪以爲虐也。夫衛靑爲將稱仁慈﹐不擅誅於外﹔而李廣之後期﹐至於自刎﹐不敢對簿。廣爲將極簡便﹐士以此樂從﹐而亦嚴斥候﹐遠要害﹐失期之無罰﹐烽燧之不愼﹐無所事將矣。瑾嚴於失期烽燧者﹐非以虐於軍也。昔宋太祖斬此例登聞者四十餘人﹐昔人稱其善振五代之頹。而顧以此責瑾乎﹗故曰未考其素者也。又曰﹕『法行有漸﹐驟施則駭。瑾不審夙昔﹐一旦以嚴加之﹐所以致敗。』噫﹗此未致其詳者也。嘗稽瑾之爲將矣﹐自壬辰建節至是﹐巳逾一年。追奔屢出﹐若干卒伍之不肅﹐淸野數令﹐失於傳報之不審。每每撫髀嘆曰﹕『兵將尙不相識邪﹗我思用右衛人﹐申飾旣至﹐鞭朴繼施。夫子產惠人﹐以爲爲政莫如猛﹔子儀長者﹐以爲私不可受﹐捨法而受私﹐無所事將矣。』瑾用法於一年之後﹐亦可謂有漸也。昔孔明以嚴治蜀﹐先正以爲善救劉璋之獘。而顧以此責瑾乎﹗故曰不致其詳者也。然則瑾奚以死﹖曰﹐有三﹕瓚﹑綱處置之失宜。朱振慫恿之不已﹐巡撫方與諸將吏環視而莫救也。何者﹖禮以嚴君子﹐刑以懲小人﹐惟名與器不可假人。夫巡撫者﹐藩鎭之司命﹐上古之所謂得與天子立殿陛相可否者也。一旦執殺之﹐此其人自分有獲生理邪﹗桂勇甫誅而未竟﹐朱振繼事以彌縫。刑典不明﹐兵車亟反﹐抗章朝堂﹐謂爲已定﹐而復爲朱振請節鉞﹐使姦雄俾倪﹐旁視者飽其欲而誰何﹗彼塞垣彊悍之資﹐素無知方禮義之教﹐觀此操縱﹐孰不荷戈效尢也乎﹗故曰瓚﹑綱處置之失宜也。龍蛇見血﹐本性自張。朱振罷柄以來﹐觖望殊甚。前以亂軍擁己﹐執桂勇以堅其援﹐焚廨門以文其姦﹐此其人更復爲盛徳事邪﹗事寧更置﹐不謹絳籠﹐夜議曉誹﹐反覆交亂﹐遂使諸悍結怨公庭﹐懷恩私室﹐彼久逸淩節之凶﹐而鼓之以興戎起釁之口﹐值是多事﹐有不奮然思逞者乎﹗故曰朱振慫恿之不已也。又瑾之約曰﹐有急舉炮﹐咸以兵赴。豈不以處荊棘之叢﹐馭反側之眾﹐緩急人之所時有也﹐卽有不諱﹐則五步之內不得施其眾乎﹗夫總兵可以援巡撫﹐則巡撫可以濟總兵矣。而況鎭城之中﹐有協守﹐有兩遊擊﹐有都指揮僚屬。凡諸爲長者﹐固數十百人也。舉炮登門﹐間關射拒﹐意以爲必有援之者矣。而自夜及辰﹐爲時久矣﹐矢盡數房﹐爲力疲矣。巡扶潛避﹐僚佐不前﹐擲冑自殘﹐此其心能無憾於羣公邪﹗夫江桓不至撫臺而文錦死﹐天肩輿戈甲中而桂勇生﹐顧不有明證乎﹗又往時父老謂予曰﹕諸逆攻圍瑾﹐久不能勝。天漸曉﹐可辧人﹐稍稍引去﹐獨始侶者二十餘人﹐念姓名已爲人知﹐攻不置。於戲﹗此時而有人乎﹗其側急之可以禽誅﹐緩之可使離散矣。故曰巡撫方與諸將吏環顧而不救也。是三者有一焉﹐足以死瑾矣﹐而況其夥邪﹗若瑾者死可矣﹐獨惜夫論者不致其討於諸人﹐而顧喋喋於瑾也。」總督侍郎源淸﹑都督永來討叛兵。叛兵復推朱振主軍事。初變聞﹐廷議以大同再變﹐士卒驕肆﹐不有大懲﹐終鮮戒心。詔源淸進兵﹐且命永爲提督。源淸乃檄問變故﹐兵駐聚落堡﹔永師趣鎭城南﹐宣聲誅殺總兵者。諸叛復擁振爲主﹐出庫仗火器﹐列置陴﹐嬰城拒命。日劫掠諸富家﹐搜殺諸定變有功者﹐一言不相入及素睚眥者﹐咸滅族矣。後永攻南關﹐破之﹐殺戮亦眾﹐然皆愚癡守裏不去者。永乃爲長圍守之。天旣寒凍﹐官兵皸疲﹐賊乘間突戰﹐數不利。初官兵始至也﹐遼東兵乘勝入其南城門﹐以永未至﹐令未下馳而出﹐至是咸惜之。十一月﹐朱振旣主軍事﹐上言乞救叛者請斬首惡以獻﹐縛乞丐者十餘人以至。源淸乃檄召振計事。先是諸叛遣人賫金帛使北虜﹐邏徼獲其二人﹐源淸簿訊之。具得振受諸叛擁立﹐及爲規畫城守拒命使爲已請節鉞諸姦謀﹐振不知也。及至﹐源淸詰之﹐不服﹐出邏獲者証之。振震懼﹐是夜飲藥死。十三年春正月﹐叛兵以北虜入寇。初﹐諸叛使人以金幣啖北虜﹐有邢通事者﹐素盜馬徼外﹐頗知虜駐牧所﹐率數人往。虜初疑之﹐旣而知戕總兵是實。虜酋吉囊﹑黃臺吉﹑靑臺吉等以五萬騎至。宮軍堅壁不敢戰﹐而餉道斷絕。源淸兵駐聚落堡﹐與虜角不利。永屯城南﹐不能相援也。中外大震。諸叛以虜使十數人入城﹐指代王官示之曰「此與汝王子居。」虜使咬指稱死﹐扣頭去。諸叛欲盡納虜入城。城中人不聽﹐乃止。已而虜自解去。或曰有陜西遊擊某者﹐潛出塞襲其輜重﹐虜聞之乃退。嘗論十三年之役有三失焉﹕主兵不睦﹔幾斷不早﹔進攻太逼也。夫二卿相惡﹐楚師以敗﹔將相交歡﹐漢祚斯安。源淸號稱忠正﹐而遇事頗疏﹔永則陰險貪婪之資﹐而濟之以彌縫鉆剌之姦者也。二人共事﹐同執兵權。則舉動何能無掣肘﹐臂指何能悉如意乎﹖且永曾建節上谷矣﹐源淸兩疏論罷之﹐則相爲猜忌也深矣。夫以陰險貪婪之人而重之以夙昔猜嫌之深﹐此其人能如李臨淮﹑範文正忻然相得戮力平賊也邪﹗是故羽檄甫馳於諸道﹐而科索已聞於四境﹐校佐未謁其牙纛﹐而贄貨已滿其私囊。殆夫進兵無謀﹐遼陽盡銳而無繼﹐馭軍失律。南關縱戮以邀功﹐則源淸已不能制永。而付之浩嘆矣﹗古曰將帥不睦﹐其兵可禽﹐此之謂也。裴度平蔡﹐惟斷乃成﹔亞夫制楚﹐從天而下。方大同之初變也﹐建議盈庭﹐莫能適主。然究其指歸﹐不過二端﹕曰撫﹐曰剿而已。乃若撫矣﹐而首惡之誅必嚴剿矣﹐而脇從之罪宜宥﹐則適中之說也。夫蔡天者﹐世所謂應變之才﹐大同人深信而誠服之者也。使決於撫矣﹐則天可用也。匹馬叩關﹐無不解甲﹐首惡可以漸禽﹐餘黨可使解散﹐蓋不特免朱振之紛擾﹐縛乞丐以希恩﹐亦且無聚落之倉皇﹐挾鮏羴以危眾也。又大同一城生齒甚庶﹐爨薪食米仰給他方﹐神器火藥發自內帑﹐居常推挽輸之轍結轂系尙且不支﹐而絕源俟涸﹐斷哺待饑﹐彼鳥能與我持久邪。況初變之時﹐人心搖抗﹐事勢未一﹐首惡未敢訟言以主謀﹐肋從未至一心以效力。蓋聞十日之外﹐且猶未斷行旅﹐親藩宗室相繼遜奔﹐諸司吏長往返省視﹐使決於剿矣﹐則間可用也﹐或募人入城以燒其倉廩﹐或購中伺便以焚其戎揣﹐刻日齊發﹐百炬並熱﹐比其戒嚴﹐灰燼徧矣。而眾論紛舛以莫定﹐主者觀望以徘徊﹐則𨿽源淸輩亦莫有一定之見﹐而況其他乎﹗古曰當斷不斷﹐反受其亂﹐此之謂也。又用兵之道﹐量敵而後進﹐慮勝而後戰﹐勝於戰先﹐謀於事始。夫大同爲西北之極徼﹐自韓信﹑陳倚外援以中陵﹐盧綰﹑盧芳視窮荒爲逋藪﹐不待今日始知之也。彼變一聞﹐則我備宜預。連精騎於塞下﹐而重募邏徼之人﹐申守備於三關﹐而大嚴出入之禁。夫大同之邊有限﹐通虜之使微行﹐付心膂於忠誠﹐重恩賞於捕獲﹐彼豈能飛越邪﹗外備旣嚴﹐內間用命﹐徐以偏師壁其四面﹐去城二三十里不必造郊﹐連營十四五屯不必合网﹐巡哨則騎兵遞相往來﹐設伏則步卒互爲耳目。夫錫臘溝之炭不入則爨釜不鳴﹐諸城堡之米不繼則枵腹莫賑﹐軍器火藥焚於內﹐樓櫓陣毀於外﹐然後縣格軍門﹐射書城上﹐束手者皆爲良民﹐斬級者必書上績﹐嚴首惡則詢訪必實﹐謹根蔓則緝捕必盡﹐名姓有定稽﹐形貌有定識。逮夫凶惡盡誅﹐然後恩宥大布。諸軍解嚴以旋鎭﹐撫臣建節而入城。除彼苛煩﹐與之更始﹐已前之事置不復言。斯或撫剿之中庸﹐恩威之極致也。而乃議未成謀﹐備未周險﹐倉卒配發﹐輕用大眾。五六萬騎頓之堅城﹐欲戰不能﹐欲攻不克。夫未有陷堅之議也﹐而云梯衝車羅列於陣前﹔未有悉屠之說電﹐而嬰孩白首橫戮於南郭。堅肋從之心﹐實狂之口﹐卒之虜騎再南﹐人情忄匈懼﹐舉天下精兵幾盡殲於一旦﹐所失豈細故邪﹗古曰「急而走險﹐將失厥鹿」﹐此之謂也。遼東巡撫呂經委指揮武勛﹑經歷郝人英審編定遼左等二十五衛均徭。武勛妄將老幼一槪編役﹐又將原幫壯丁撥出徵銀。呂經又聽廣寧中軍都指揮袁﹑劉尙徳修築城墻﹐栽柳種田﹐不得休息﹐月糧失期﹐眾軍怨憤。有左所馬軍趙憨兒倡亂﹐眾軍擁入都察院喊叫﹐先將劉尙徳捉打。呂經越墻走苑馬寺避之。憨兒等遂放火劫獄﹐將肅淸等九門關閉﹐仍在獄中劫出髙大恩。尋至苑馬寺圍經采打﹐擡送都司霸住。時巡按禦史曾銑在欒古驛﹐聞變卽趨遼陽。出示曉渝本城軍人等各安生業﹐毋得驚疑﹐各官旗依舊操防﹐及將經所行不便事件盡行除革。憨兒等聽信散訖﹐銑疏參經激變﹐乞爲罷黜﹐另選練達邊務者代任。及言開端鼓禍者容查究﹐脇從者暫寬斧鉞。上乃命呂經革職閒住﹐以都禦史仟洛巡撫遼東。經離任行至廣寧﹐取原畱衣服書廂。袁傳稱經要辦氈扛﹐將艸價每石扣除二分﹐收買軍人於蠻兒等欲乘機劫掠﹐鼓惑眾軍﹐遂打開院門﹐將經剝衣拔須﹐拉送衛監。蠻兒等將迎恩等五門關閉﹐又將袁赤身頭帶艸圈上插小旗肘鐐﹐同經擡在車上﹐執旗吶喊﹐推遊五門。遊畢仍送在監。太監王純﹑總兵劉淮﹑遊擊史俊見經被蠻兒等打傷沈重﹐央浼保出分司存住。蠻兒等又與管糧郎中李欽昊講要糧賞。李欽昊每軍放艸七束﹐銀一錢一分外﹐又多加銀一錢二分﹐及添銀一分作袁克扣之數。曾銑聞之﹐遣武舉韓承慶宣諭眾軍﹐暫依寧息。蠻兒等又脇逼劉總兵奏討舊巡撫周﹑都禦史總兵前來安撫。事聞﹐上遣官校蔡璽賫捧駕帖將呂經拿解來京﹐總兵劉淮等俱往會府迎接開讀。蠻兒等疑說旣來捉經如何無敕書黃榜﹐止用一片白紙﹐必是經家人誆他脫身。遂一擁將蔡璽扯打送監。曾銑乃差指揮柯璽執案驗告示曉諭。蠻兒等方將經送交蔡璽赴京。上命工部侍郎兼都禦史林庭昂往遼東勘問。趙憨兒乃潛至廣寧與蠻兒謀同拒勘。詐稱林侍郎領兵要將兩城追究﹐以惑眾軍。謀於六月二十五日夜劉準進表會府﹐糾各擺隊軍人殺淮﹐將各官關在城外﹐逼他順從﹐並掠各衙錢糧人家財物。劉淮知覺﹐時值天雨﹐命各軍散訖﹐至天明方拜表。蠻兒不得間。乃造妖言紫微星下界﹐眞人出世﹐白龍駒出現﹐二十八宿扶助﹐天兵百萬﹐要從開原殺起﹐直抵山海關。有順從者升用﹐不順者全家不饒﹐用黃紙寫成貼各門。又謀劫獄。銑聞之。密計行副總兵李鑑﹑參議髙登﹑韓承慶等﹐督令官軍楊世祿等將憨兒七名擒獲﹔史俊﹑劉淮復密計命郎山﹑金鎭擒陳羊兒。羊兒亦賊首也﹐宿於娼婦張大兒家。金鎭往擒﹐羊兒執刀迎敵。郎山用鐵尺打倒﹐拖至豬市街殺死。銑乃遣百戶崔捷傳示遼陽﹐首惡已擒﹐卽分布官軍擒蠻兒等。奏乞依法處決﹐其餘脇從俱免究。上詔﹕「這悖亂軍人﹐有名首惡﹐旣都擒獲﹐地方已寧﹐不必查勘。法司從重擬罪來說。林庭昂取回﹐曾銑升大理寺右寺丞﹐賞銀二十兩。林廷昂﹑任洛各十兩。」時撫順城守禦指揮劉雄刻減軍士月糧﹐士兵王經等不忿﹐糾眾乘夜打入雄宅﹐劫掠家財。明日﹐眾軍縛雄各上樓﹐嗚鐘吹號﹐將城關閉。銑聞之﹐卽遣指揮胡承恩代雄備禦﹐曉諭眾軍照舊操守。經等見事不諧逃躲。銑行胡承恩捉獲經等斬決。城中始安。按三城之變﹐起於一時﹐亦甚危矣。況各鎭之變﹐相循於數年﹐抑何故哉﹖蓋上有假借之法﹐則下多放蕩之情。往者﹐寧夏之軍曾一變矣﹐未幾﹐而後有大同之變。說者謂所以處寧夏者啟之也﹔大同殺參將﹐殺巡撫﹐旣變於前矣﹐未幾﹐而又有殺總兵李瑾之變。說者謂所以處張文錦者啟之也。然則﹐遼東之變謂非生尢於處大同者乎﹖蠢玆小醜﹐習於耳目﹐自謂陵辱命臣﹑賊殺主帥﹐其禍不過如彼。而我等縱一爲之。料無遠害。此所以倡之卽應誘之無忌爾。今銑不動兵奉﹐潛消大亂﹐其功足多。而鑑往懲來﹐尙剛制以法云。初﹝十三年﹞﹐大同叛賊未伏辜﹐朝中猶有難於用兵者。嶽倫請早定大計﹐疏曰「大同軍士往年嘗殺都禦史張文錦﹐繼又執總兵官桂勇矣﹐今此舉則三變也﹐其進兵徵討必矣。臣獨慮撫巡鄕宦在利害中爲生死所迫﹐鮮不爲彼陳乞。而在廷之臣主利害者計難易﹐較錢谷者計勞費﹐保全宗室者計俱焚﹐有一於此皆足誤事。萬一復蹈往年故轍﹐殺無干乞丐以緩王師﹐將諸邊效尢﹐綱紀大壞矣。所願銳意進兵﹐務在必剿。夫處利害之內者﹐其謀論不足采﹔除蛟龍之害者﹐其网罟不足惜﹔制堅城之敵者﹐其攻取不可急。今時當隆寒﹐官兵不必頓之城下﹐只於聚落堡﹑懷仁縣諸處環而攻之﹐使錫臘溝之炭一月不入﹐四方之米二月不至﹐可以坐待其斃。或宥或誅﹐威福之柄在我矣。昔澶淵之盟。寇準謂以戰盟則盟在我而可堅﹐以和盟則盟在彼而易叛。今切不可使朝廷之赦在彼也。」又曰「大同一隅﹐九邊觀望。今日以諸邊討大同爲力易﹐他日以天下討諸邊則爲力難。是今日之討大同所以爲諸邊地也。今日之舉﹐當以理勢論﹐不當以難易論﹔當爲異日計﹐不當爲目前計。」又曰「近見邸報﹐以魯綱鎭守大同﹐督其赴任。使綱一入大同﹐使爲彼所牽制﹐不若別給符印﹐令駐陽和﹐使得便宜調遣。則各城之兵有所仰望﹐系屬不敢攜貳觀望。仍別置管糧郎中一人共駐陽和﹐以供軍餉。以明示置大同城於度外﹐則進退伸縮在我矣。」初﹐戶部郎中詹榮以理儲至鎭﹐有父喪﹐值變作﹐不克去。榮素允於出納﹐且爲諸軍計供餉誠懇﹐故不爲所怨。至是聞官軍戰數不利﹐諸叛復構將至﹐乃止哭離苫﹐奮然曰「君親並急﹐予何敢自附於執禮﹐矧父喪母氏俱在此乎﹗」遂潛使鎭撫王寧者﹐詣軍前呈儲牒。寧至﹐旣呈牒﹐督府三麾之﹐跽不去。督府悟﹐屏人與語。寧悉陳榮意﹐且曰「榮言不敢愛死以忘君父。今兵屯已久﹐外寇且復來。主上寬仁﹐徳音屢布﹐罪止渠魁﹐而爲凶惡所遏﹐城中人弗聞也﹐卽聞弗信也。得片札爲徵約﹐內應圖之﹐不數日可辧。夫渠魁不數十人﹐而城中生齒且數萬﹐軍門忍盡殘之乎﹗」督府曰「善。」給印札。臨行戒寧曰「爲我謝詹君。忠孝﹐臣子事也﹐勉爲之﹗」寧還。榮乃以札示遊擊戴廉。時諸叛推指揮揚麟﹑馬主軍事。廉曰「馬亦治世能臣也﹐必得與謀。」榮曰「然。」遂召告之﹐曰「公生死骨肉我也﹐不敢避。」榮復欲有所計議﹐軍前使揚言曰「自兵斷炭路﹐城中凍甚﹐詹中郎有信義﹐盍浼之一出。」乞軍門﹐諸叛不疑也。榮至軍計事畢﹐出遇兵部主事楚書於途。手榮曰「大事可就﹐願與君共之。」於是榮復與書定謀。且曰「城中不知徳音﹐吾謀就公以天使賫詔入﹐一省慰之﹐則事濟矣。」書曰「諾。」榮入城﹐紿曰「炭路許通﹐然聞有天使賫赦至﹐闔城或可生也。」及復密與及素忠憤者二十餘人共盟於廨。升泣曰「有如圖事不諧而死﹐其以百口累公。」榮許之。升乃復揚言「天使至。」眾迎書入。宣慰畢﹐書出。是夜升與同盟者擒諸首惡二十餘人﹐斬之。函首軍前。次日﹐大軍退舍﹐諸脇從登城望見之﹐懼且喜。呼曰「是眞活我也。」榮令開諸城門﹐去備具﹐迎巡撫都禦史樊繼祖以入﹐遂定。按邊父老曰「官軍頓城下﹐戰不利。督府令爲地道垂城﹐爲賊所覺。後引水灌城﹐城土堅不隳。傳言虜復至﹐人情忄匈懼。更五日不下﹐有他虞矣。於呼﹗有他虞則國勢危﹐虜再至則鎭人左衽矣。若詹公者﹐功眞再造也哉﹗」又尹耕《九宮私記》曰「十二年﹐耕爲槁城令﹐槁有張尙書子麟者家居。一日鄕人至﹐報大同之變。耕走謁張﹐因言下城策。張曰﹕『此事只要朝廷主張定﹐果欲大懲之﹐乘其未備﹐募人入城縱火爲善。』又曰﹕『聞大同如渾河水﹐去城近﹐可灌也。』後聞用兵時穴地道﹐決水注之﹐城不隳。耕因思《宋史》有『太祖灌太原﹐契丹使臣譏其不知俟涸』之語﹐疑之。庚子﹐耕攺官歸﹐父老謂耕曰「兵已退數日﹐水涸城乃隳。」於是知古今事勢不遠﹐而人之知識才力有逮不逮也。乙亥﹐耕過東平﹐謁故總督劉公源淸﹐語及灌城俟涸事。劉曰「彼時實思不至此。」夏四月﹐禮部侍郎黃綰來賑。時大變甫定﹐城中饑餓。代王以爲言﹐綰撫視賑濟﹐於是諸被殺者家稍稍來告。綰與撫鎭官復密謀﹐禽斬王福勝等二十餘人。梁震爲大同總兵官。震﹐陜西人。素著戰功﹐善用人﹐家丁輩樂爲效死。尢長於出塞搗營。時大同乘兩變之後﹐悍卒縱肆﹐主將每每甘言煦之﹐稍不如意則反唇瞪目﹐或爲飛章訛語相搖撼。震素知其態﹐命下率所親家丁三百輩馳至﹐申嚴約束﹐禁治私聚﹐一軍大驚。其家丁輩時時向鎭兵語曰「樂敢蔑主將者﹐恃其眾耳。兒郎輩在此﹐無不一當百﹐五步之內﹐恐爾不得用其眾。」鎭兵皆昨舌。或言家丁之獘始於震。夫震之家丁﹐有家丁之利者也。今之家丁﹐利去而害存者也。夫震﹐西產也﹔其家丁﹐亦西產也。結髮從震戰﹐頤指色授﹐無不如震意者。今將臣建節﹐始募家丁﹐市井狡僞﹐呶呼四集。甚至藉軍中之銳號爲家丁﹐損伍額以張惡黨﹐增遊惰恣而暴橫﹐若震者羞之矣。十六年﹐梁震出塞擊虜﹐戰於玉林川﹐斬首百四十。按邇來邊塵日警﹐小懲則大戒﹐近勞則遠逸。若震者功何如也﹐而論者以爲出塞起釁﹐誤矣。虜由陽和入寇。震及副總兵戴廉﹑遊擊王升督兵赴之。旣而虜由野狐嶺直犯大同鎭。巡撫都禦史史道率都指揮徐玨等﹐以步卒陳於城東東塘坡。虜遂南掠至懷仁乃退。是役也﹐虜先以偏師誘我兵東出﹐而以大眾向鎭城。過城下呼曰「爾梁太師何在﹖」蓋覘知震東矣。時騎兵盡出﹐止存老弱。微道出陣﹐幾致不測。然虜所殘破亦不勝計。按梁震擅時名而不能識虛實之勢﹐東塘𨿽結陣而不能遏驅掠之鋒。聲東舉西﹐凶志必懲﹐虜何人斯而能有成算也﹗𨿽然﹐誘兵東致﹐以震在也﹐能爲有無亦庶幾哉﹗虜寇宣府。總兵張鎭﹑參將張輔國敗績。虜伏兵右衛城東柳溝﹐而以數騎近城。輔國新進﹐甫任兵事﹐不審虛實﹐遽驅兵追之。至柳溝伏發﹐兵大敗﹐死者千餘人﹐輔國亦沒。由是右衛軍鋒頓挫﹐報至﹐宣府大震。時鎭亦初總兵事﹐聞之色喪。馳見巡撫都禦史登庸曰「禍至矣﹐柰何﹗」登庸怒曰「爾婦人邪﹖聞敗不提兵往援﹐而但憂禍至邪﹗」鎭不得已﹐出兵至水關﹐懼不敢前﹐輒報虜退而還。其次日﹐右衛人咸出收葬死者﹐虜復至﹐仍驅之去。於是巡按禦史閻鄰劾奏鎭緩追逸賊﹐輕退失關。械系京師﹐罷宣府鎭守宦官。前罷宦官鎭守楊誠﹐頗勤愼﹐畱之。至是以虜入﹐亦罷。十七年六月﹐北虜入寇宣府。總兵官郝鏜敗績。虜至宣府﹐比時鏜代張鎭﹐素無望﹐且將由賂授﹐軍士輕之﹐莫有鬥志。鏜復不身先﹐令坐營指揮周鏜以本營精銳往。至姚家莊未陣﹐虜縱騎蹙之﹐兵遂潰﹐周鏜沒。比鏜出師﹐虜去遠矣。事聞﹐械系京師。八月﹐北虜寇隆慶。參將丁璋敗績。虜潛師夜入﹐抵州城入。郭璋聞之﹐倉卒出戰。時部曲逸散﹐所率不過家丁﹐戰又不利﹐城中大懼。會虜自解去。璋身被數創﹐然素有勇力﹐亦手斬八級。軍中之論邊將曰「徐玨整而有謀﹐紀律素定﹔丁璋勇而玩寇﹐斥堠不施。」及是乃信。十月﹐北虜寇深井。殺掠甚眾﹐掘窯搜藏粟﹐載以革囊。至淸水河﹐總兵江桓將宣府兵及所調大同遊擊畢集列河上﹐凡九營。時天寒甚﹐河冰新合﹐滑不可渡。虜望見大懼﹐刃囊棄粟如丘。諸將共議曰「我乘其半渡﹐擊之﹐蔑不勝矣。」桓素怯懦﹐且業以隆慶之役獲愆﹐無戰情。令諸軍曰「但堅壁﹐有罪老僕自當也。」會遊擊章鎭﹑參將李彬等喧於帳下﹐固請以家丁出。桓拔刀曰「諸君不哀憐老子﹐欲重其辜邪﹗卽桓死﹐於諸君何有﹗」鎭等嘆惋而退。虜見我壁不動﹐分勁騎掠前營。前營者﹐桓營也。營腳動﹐諸軍方議援之﹐虜已魚貫而渡。畢渡﹐勁騎亦引去。初虜至﹐被驅婦女千餘人在營﹐見官軍自分得生﹐及渡﹐皆南向痛哭﹐聲聞數里。按此淸水河之設也﹐論者以爲自景泰以來得胡之便﹐無逾於此。虜深入馬疲﹐一也﹔近塞欲遁﹐無鬥志﹐二也﹔河冰初合﹐滑不可遁﹐三也﹔我兵大集﹐九營同列﹐四也﹔縱之前驅﹐邀其半渡﹐五也。吁﹐桓罪深矣。十八年三月﹐命兵部尙書翟鑾往勞九邊將士。時車駕巡幸承天府。特命鑾宣布徳意﹐勞賞將士。五月﹐城弘賜五堡﹐置分守。北路參將張文錦之遇害也。水口諸堡悉廢。是後虜寇無歲不警﹐警無不至大同城下者。時論惜之。尙書毛伯溫旣總軍務﹐行邊至大同。北望大漠嘆曰「國初置鎭於此﹐以北無山險﹐獨當虜衝也。是故可以藩蔽雁門﹑紫荊矣。然鎭北屬堡不立﹐斥堠鮮施﹐則何以遏驅追奔相犄角邪﹗」乃上疏力言之﹐且曰「時不可苟失﹐言不可人廢。文錦昔畫不爲不偉﹐但其作事不識通變﹐重拂人心耳。後來主者遂以爲諱﹐今臣修復之。地置不必仍舊﹐但求要害﹔土田不必起科﹐但令開墾﹔戍卒不必摘發﹐但取樂從。」及條上諸設官添倉事宜。詔下巡撫。於是巡撫史道奮然曰「吾事也﹗」與總兵官梁震同出塞規視之﹐以鎭胡地險﹐移置稍西名鎭邊堡﹔水頭地僻﹐移置稍東名鎭川堡﹔沙河地沮洳﹐移置河南名鎭河堡﹔紅寺仍舊﹐攺名弘賜。又於弘賜西置鎭虜堡﹐號曰北路。置分守參將﹐駐弘賜堡。諸堡各置守備﹐募人墾田。爲軍三日而伍實﹐三月而工就﹐期年而田盡墾。按此之謂經略也。方當戕築之時﹐且猶多口﹔迄於工就﹐乃始帖然。夫仁願三城﹐文正環慶﹐古人以爲美談﹐胡今時舉事之難也。然嘗論五堡之事﹐伐斫傷手﹐文錦之謂矣﹔而因噎廢食﹐則繼事諸君有焉。夫桀紂以女色亡天下﹐而湯武不屏內禦﹐勢不可也。自甲午之變﹐繼事諸君言及五堡﹐搖手閉目﹐深惡痛絕。甚至曰「此爲復修文錦之舊也﹐何以安反側﹖」夫文錦以五堡召禍﹐將遂廢五堡﹔然則文錦以巡撫敗﹐遂將廢巡撫乎﹖伯溫此舉可謂破羣惑而錚錚者矣﹗閏七月﹐北虜由石窯溝入﹐寇大同。時五堡初就﹐兵戌新合﹐且垣塹爲險可據。總兵梁震督兵禦之。虜退。此五堡之功也。秋九月﹐兵部尙書翟鑾行邊還。上疏曰「宣府生齒日繁﹐供費日廣﹐方面臣止有分巡僉事一員﹐恐不暇給。夫國家置守巡於諸道﹐所以督糧儲理獄訟﹐不可偏廢者也。宣府獨置分巡臣﹐愚以爲非制也。」乃詔置分守布政司參議一員﹐給敕行事視分巡。十九年﹐虜號十萬﹐一入宣府右衛﹐掠順聖城﹑蔚州﹑廣靈縣。一入弘賜東口﹐掠懷仁﹑渾源﹑靈丘﹑馬邑﹑朔州﹐復由弘賜東口而出。殺戮甚眾。遊擊將軍戴升承調援廣靈﹐至紅山遇虜﹐兵敗﹐死者千餘人。按是時梁震死。祝雄代鎭﹐失良將﹐捍禦隳績﹐然自是山西之禍成矣。聞之父老﹐震建節時﹐虜亦無此大舉。所謂畜謀日深﹐發之一旦也。近年邊將負才名者三人﹕李瑾﹑梁震﹑祝雄也。三人之中﹐瑾爲上﹐震次之﹐雄復次之。夫世之稱瑾者曰「性孝友﹐勇而有智﹐料敵多中﹐治人不敢於以私。」稱震者曰「巧於襲營﹐善用人﹐下樂爲死。」稱雄者曰「循循如書生﹐與人信﹐士卒同甘苦。」瑾以行法遇害﹐可深惜也﹔震數立功境外﹐其時鮮失事﹔而雄則敗衄偏師﹐戕艾生齒。且弘賜之外捍不嚴﹐而全鎭瘡痍﹐西路之中堅失據﹐而山西蹂踐。將所值之異邪﹖胡名實之不副乃爾﹗噫﹐震﹑雄同事者﹐巡撫史道也。道之疏曰「震剛愎驕橫﹐𨿽稱難處﹐而壯勇多機﹐閒習戎務﹐臣與矢心﹐少答恩眷。今之將帥未可倚恃﹐臣誠傍觀無以自寧﹐則又安可委之所值邪﹗」十九年秋七月﹐虜由宣府右衛紅糖口入。總兵白爵將鎭兵一接戰不利。虜遂大掠而南﹐逾十八盤渡口﹐過蔚州﹐進薄廣昌﹐殺戮極慘毒。又欲循山而東﹐犯保安﹑懷來諸處。爵尾其後﹐不復進。參將鎭計曰「虜眾﹐尾之無益也。」乃分精騎伏蔚東山下。時參將徐玨已遣兵斷美峪口。於是虜不得東﹐先驅入山者﹐多棄馬步返。鎭因邀擊之於大比莊﹐敗之﹐斬七十餘級。虜引去。秋﹐虜酋吉囊擁眾數萬﹐由偏頭等關入寇太原﹐大掠居民。而出零賊爲鄕兵所殲。旣而又犯延綏西路﹐從定邊營毀墻入境。是日雷雨大作﹐連旬不止﹐泥淖深陷﹐馬足不能馳逐。總制劉天和豫往花馬池﹐調集都禦史楊守禮﹑尹嗣忠﹑趙廷瑞﹐各鎭參遊守備官軍分布城堡及隘口﹐按伏夾攻。九月朔﹐虜至硝河城結營自固﹐不敢縱掠。逾五日﹐陜西總兵魏時兵至﹐遏其南﹔黃恩兵阻其西﹔崔嵩﹑楊琮環其北﹔鄭東﹑王升﹑髙﹑陳爵等兵聯絡以擊其背﹔廬瞻等所統莊浪﹑涼州﹑西寧﹑永昌援兵接踵渡河﹐軍聲大振。任傑﹑周尙文皆在行督戰﹐斬首四百餘。吉囊次子曰小十王者及其妻弟﹑一大將皆被殺。十一月﹐虜眾恐懾﹐皆出河套﹐離爲二地以居﹕其一駐舊東勝﹐大同兵邀擊之﹐斬首九十一﹔其一駐賀蘭山外﹐莊浪﹑寧夏兵互擊之﹐斬首一百八十一。時套中俱無虜矣。二十年﹐吉囊入寇報怨。不敢犯延綏﹐復由山西偏頭關入﹐犯嵐石等州。殺一參將﹐大掠﹐直抵平定州。窺井陘諸關﹐欲犯畿甸﹐以冰滑嶺峻﹐不能攀援渡馬而止。然山西自來被虜﹐殺人之多﹐未有過此者。入朔州等處而去。是時所在居民無避者多受禍﹐有備居城中者皆得免。二十六年夏六月﹐虜酋俺答阿不孩者﹐小王子別部也﹐機詐﹐雄於沙漠。至是遣所虜漢人石天爵與虜使一人至大同﹐言「累年犯塞﹐兵刃殘傷﹐所得諸畜出塞輒死失。且北部素通中國﹐進貢不絕﹐後因小失乖異。今願入貢﹐獻馬駝﹐貢道得通﹐則兩不猜忌。中國可出二邊﹐墾田北部。自於礙北畜牧。請飲血爲盟﹐以示誠信。」於是撫臣史道﹑總兵官王升以聞。詔購斬俺答阿不孩﹐且令不得私釋石天爵還。時石天爵已去﹐於是撫鎭咸獲罪。後石天爵復至塞﹐爲墩卒誘擒斬之。詔備北虜。俺答求貢﹐撫鎭許爲疏請。後俺答親自塞下邀戍官相見﹐席地傳飲﹐又歸近時別虜所驅墩卒。於是撫鎭復以爲言﹐且曰「求我愈深﹐則望我愈厚﹐倘無許貢之期﹐應有詰兵之令。」詔申嚴守備。都禦史楊守謙論曰「壬寅夏﹐俺答叩邊通款﹐楊職方博過謙曰﹕『俺答求貢﹐今當如何﹖』謙曰﹕『宜許。』楊意亦同。及兵部疏上﹐當道駁之。再上﹐而議論異矣。旣而斬石天爵﹐又購斬俺答。夫兵交使在其間﹐況求貢乎﹗殺一天爵何武﹖借曰不許﹐亦當善其辭說﹔乃購斬之﹐此何理也﹖橫挑彊胡﹐塗炭百萬﹐至今無一人知其非者。巡撫史道乃以交通外夷擬死刑﹐𨿽釋不誅﹐當事者懼矣。夫今之以貢爲疑者﹐必曰宋以和議誤國。不知此貢也﹐非和也。九夷八蠻皆許其貢﹐何獨北虜而絕之。秋七月﹐虜寇大同。由左衛豬兒お入﹐掠馬邑﹑朔州﹐遂入陽武峪﹐抵太原﹐復掠靈丘諸處而出。此二十年之役也。督軍者懼獲罪﹐於是始有尋功抓級之事矣。是年九月﹐宣府叛賊張雄伏誅。雄與僧人王姓者結庵隆慶之靑風砦。州人劉伯川﹑趙天祿輩尊禮之。聚眾旣多﹐遂謀不軌。雄衣黃﹐出鐵印﹐署伯川輩僞職﹐謀潛使人約胡。守備丘陵﹑知州辛住聞變﹐使軍人徐龍往從之﹐潛爲內應。陵隨以兵至﹐擒雄等送鎭伏誅。●卷二十二韃靼二十一年夏四月﹐虜自大同由左衛吳家入掠馬邑﹑朔州﹐歷太原﹑汾州﹐抵平陽﹐復掠平虜諸處而出。先是﹐虜寇寧武。偏頭關副總兵李瑾戰於劉海莊不利﹝十八年﹞。時警報疊至﹐以爲虜議掠太原以南。於是巡撫都禦史陳講上議曰「西北邊鎭莫重宣大﹑三關。國初﹐急宣大而緩三關﹐以大同足蔽三關也。今時則異矣﹐故必急三關。急三關必增戍﹐增戍必先設險。夫雁門有勾注之險﹐偏頭﹑上老營之扼﹐故增戍必自寧武始。陽房口者﹐朔州之大衝也﹐往年虜寇由之。臣願籍山西民壯夫力﹐而濟以郡縣贖金﹐城是大險﹐不三月可就。」從之。於是起陽房口經溫嶺﹑大小水口﹑神池﹑蕎麥川﹐至八角堡悉城﹐凡百八十里﹐且築且﹐土石相半﹝二十年﹞。虜寇寧武﹐由朔州入﹐至王野梁。副總兵丁璋﹑遊擊周宇以兵禦之。時璋已得疾﹐乘板輿督戰甚力﹐與宇俱死於陣。以樊繼祖虜總督宣﹑大﹑偏﹑保軍務﹐與銀九十萬兩。又起翟鵬總督京城南面山東﹑河南軍務。繼祖至不出﹐縱其深入山西﹐遂至省城。又越而南﹐殺掠人畜萬萬。吉囊才出關﹐未至塞上﹐俺答復入﹐又越太原而南至石州﹐殺掠益甚。十一月﹐令侍郎張漢賑山西被虜郡縣。二十二年二月﹐言官交章劾繼祖﹐竟不罪得歸田。陳講﹑史道爲民。宣府﹑大同總兵王陛﹑白爵僅罷官。鵬亦召還京。是月﹐虜掠蘭州。三月﹐邊臣言虜且至。又以鵬總督宣大偏保及山東﹑河南軍務。五月﹐時宰惡鵬直﹐遂會鵬乞兵糧﹐內批罷鵬﹐革總制官﹐專責大同﹑宣府﹑山西﹑保定龍大有﹑楚書﹑劉臬﹑劉隅四巡撫。五月﹐右淸紀郎周鐵言「虜必再至﹐乞早爲防禦計。」謫鐵廬州府知事。六月﹐虜吉囊病死。其子板不孩居套中﹐小王子駐威寧海上。俺答糾數酋經朔州破雁門掠太原﹐京師戒嚴。七月﹐復鵬提督宣大偏保山東河南軍務﹝舊總督止節制宣大﹐今三關不支﹐詔雁門﹑偏頭﹑寧武悉聽節制﹞。上出賞格擒斬俺答﹐銀千兩﹐升不次。他酋三百兩﹐升三級。時俺答淸臺及叛人髙懷智﹑李天章各擁萬眾越太原列營汾河東西﹐散掠上黨﹑平陽﹑下邑。時鵬未至﹐我師連營莫相攝﹐觀望不肯戰。縱賊深入﹐殺掠人畜萬計。且歸﹐偏帥張世忠等自侯城村起營﹐盟約諸將﹐躡虜力戰。諸將閉營不相援。賊見世忠軍壯﹐戰又力呼﹐集精騎三千餘合圍世忠。世忠被箭傷﹐裹瘡下馬﹐四面步戰。賊亦窘﹐會矢火藥盡﹐世忠憤呼曰「我軍被圍戰苦﹐諸將竟不相援﹐後憲天刑﹐寧汝逭耶﹗」復上馬往來督短兵血戰﹐自己至酋。賊見我無援力竭﹐遂屣我營。世忠頭中二矢﹐墜馬死。張宣﹑張臣等痛世忠死﹐猶率旗軍曾五等力戰﹐宣﹑臣並死。虜自代州從廣武站出關去。虜自六月丁酉入塞﹐至七月庚午﹐凡掠十衛三十八州縣﹐殺虜二十餘萬﹐牛馬羊豬畜二百萬。贈世忠右都督﹐與銀十斤﹔宣臣各四十兩。仍祠祀。時羽書急議築京師羅城﹐興役九月。給事中劉養直力言不可﹐遂止。按《吾學編》云「十八年二月﹐虜酋靑臺吉﹑哈剌臺吉﹑那林臺吉皆屯牧塞外﹐時時掠宣府。總兵江桓竟不出﹐劾罷。十二月﹐虜入宣府深井諸堡。逮總兵江桓下詔獄。十九年三月﹐虜入楡林塞﹐破淸平堡﹐入米脂﹐殺掠人畜萬計。總兵周尙文駐兵靑秋原﹐虜退﹐以捷告。虜又入宣府塞﹐破北路馬營諸堡﹐得我神槍銃炮千計﹐芻粟牛羊萬計﹐掠一婦人往。時虜多掠婦女﹐近數年乃掠谷畜火器﹐遇婦女輒殺不掠。四月﹐風霾﹐旨下兵部﹐議防邊方略。言官交章劾兵部尙書張瓚貪鄙誤國。不聽。七月﹐虜入宣府塞﹐大掠﹐至蔚州﹐盡破其關廂堡塞﹐殺人盈野。總兵白爵遇虜於水泉兒﹐大敗。副總兵云冒遇虜於馬連堡﹐又敗。先是大同叛卒逐出﹐盡走虜中。虜擇便捷輩多與牛羊帳幕﹐令爲僧道乞丐人調我邊﹐西至甘﹑涼﹐東出山東﹐或入京師。凡地理險易﹑兵馬彊弱﹑撫鎭將領勇怯利害﹐盡告虜酋吉囊﹑俺答。至是二酋分進入塞。大同軍顧與虜約﹐無掠我人畜﹐我亦不復阻若。虜喜﹐嚙指折箭去。至秋﹐竟越大同抵雁門﹐度寧武入嵐靜﹑交城﹐掠殺人畜萬計。大同軍有得虜掠我輜畜﹐名買路錢。大同巡撫史道﹑總兵王升幸無事﹐若不聞﹐聞亦不問。大同軍亦驕悍不用命。宣府總兵白爵調援亦不肯戰。虜益無忌顧﹐且欲攻雁門。山西撫臣陳講告急﹐大同撫臣史道竟匿不以聞。是月陜西總制尙書劉天和率精兵九千駐花馬池。虜數萬入安邊﹑定邊塞﹐大掠固原。撫按羽書沓至﹐天和爲虜隔﹐逾月奏不至。旣而告捷﹐言『斬虜首五百﹐卒張奴兒殺吉囊之子﹐虜諸酋大哭遁去。』加天和太子太保﹐敍一子錦衣正千戶﹐升賞三鎭文武吏士千餘人﹐張奴兒升世指揮僉事。內閣以謀謨帷幄﹐夏言加少師﹐翟鑾少保。本兵以曲盡方略﹐坐收全功﹐張瓚加少保﹐敍一子錦衣衛副千戶。觀此則各邊之馳兵養寇﹐非一日矣。皆由朝廷之賞罰不明耳﹐噫﹝此所紀與前稍異﹞﹗初﹐偏頭關置副總兵官﹐寧武隸焉。論者以偏頭數警﹐副總兵權輕﹐攺總兵官。時山西撫臣虞於內突又請移駐寧武﹐以便援應寧﹑雁。從之。鑄印建節﹐於是三關稱鎭﹐峙於宣大矣。尹耕曰「夫國初之經略邊鎭也﹐以宣大偏頭爲極邊。是故宣大置總兵﹐偏頭置副總兵﹐所謂重之也。以雁門﹑寧武﹑平刑爲內邊﹐故但設守禦所守備官﹐視彼爲稍緩焉。寧武之數擾﹐則大同之失守爲之也。而乃移偏頭之兵將於寧武﹐斯不爲全算矣。於戲﹗京東之外鎭﹐營﹑薊﹑遼陽也﹔京西之外鎭﹐宣大﹑偏頭也。京東之內險﹐山海也﹔京西之內險﹐居庸﹑白羊﹑紫荊﹑倒馬﹑雁門﹑寧武﹑平刑﹑龍泉也。外鎭以屯重兵﹐進與之戰﹔內邊以嚴隘塞﹐退爲我寧。斯其畫一之論乎﹗」翟鵬言「大同有五堡﹐北邊少事。五堡能禦患者﹐以恃溝壘也。則五堡而東而西顧不可乎﹖今譏自鎭邊堡而東至陽和後口﹐鎭何堡而西至老營堡﹐鑿爲長塹。其間山險不可鑿處不過三十餘里﹐量爲塹崖修墻。」從之。乃鑿長塹。按設險有三道﹕曰垣﹔曰塹﹔曰窯而已。築土爲防曰垣﹔鑿地橫亙曰塹﹔間鑿間否形如品字﹐有隆有伏互相倚伏曰窯。夫設險以止虜驅﹐其仿於秦皇乎﹖秦王起遼東至臨洮爲長城﹐所謂垣也。而曰塹山煙谷﹐則亦塹窯之始也。夫天作髙山﹐以爲華夷之限。人於其有餘不足者﹐少損益之﹐斯亦裁成輔相之一端也。而論者懲於秦失﹐執不肯舉是﹐非膠柱之談也邪。置分守大同南路參將駐應州。屬以渾源州﹑懷仁﹑山陰﹑廣靈﹑靈丘縣六城﹐城靖虜諸堡。長塹旣成﹐總兵官周尙文議於塹內城滅虜﹑靖虜﹑破虜﹑威虜﹑寧虜五堡﹐招募邊人爲軍。墾地資養﹐堡置把總指揮統之。後復城滅胡﹑破胡﹑殘胡﹑敗胡諸堡﹐布列塹內。秋七月﹐宣大二鎭兵乘塞。舊鎭兵皆團操﹐鎭城有警出戰。後虜患漸熾﹐亦往往夏秋之間分駐邊堡﹐謂之暗伏。至是總督鵬及撫鎭建議﹐入秋悉令赴塞﹐畫地分守﹐謂之擺邊﹐入冬而罷。七月﹐郡兵乘雁門塞。國初﹐設有大邊二邊﹐俱於西北極境。故宣大建大將﹐屯重兵﹐號曰鎭。三關惟偏頭與大同接﹐置副總兵老營堡遊擊。其雁門﹑寧武比於內地﹐𨿽設防戍步卒﹐而無馬兵﹐亦不置參遊將臣。至是以虜連南下﹐大同不能捍蔽﹐於是山西建議掣回大同協守班軍﹐增置參遊將臣﹐徵集內郡太原﹑平陽﹑遼﹑沁民壯﹐借倩屯夫弓兵﹐悉集三關。以次步列﹐分地畫守。按此所謂內邊之戍也。豈惟山西﹑河南﹑山東俱有班戍﹐眞﹑保﹑順﹑廣之間塞役不休矣。於是大河以北無息肩之期﹐而兩鎭連百數十城有棄置之恐矣。其時復有築堡之役﹐杵聲徧於中原﹐農事廢於南畝。於戲﹗不以戰爲守﹐而以守爲守﹔不以塞爲塞﹐而以內地爲塞。斯畫也失之遠矣。使大同失守﹐山西內邊八百里之間﹐弱兵僅四萬餘﹐其能遏虜之入否也﹗虜所垂涎多在山西﹐不在大同﹐三四年來大同幸不潰防﹐山西方有寧宇。是故守大同者﹐守山西也。虜寇大同。總兵周尙文禦卻之。斬五十餘級﹐內一人金帶錦裘﹐其酋首也。十月﹐北虜寇膳房。總兵官欲永督參將祁勛禦之。永旣素無紀律﹐勛復貪縱﹐士不用命。虜遂潰垣而入。永懼﹐合五戰鋒﹕一副總兵﹑兩遊擊﹑三參將之兵﹐尾虜後。虜過蔚州﹐聲言南下。遂抵廣昌﹐攻破三家村堡﹐殺攄三千餘人。紫荊震動。會虜馬疲﹐拔營歸﹐而五戰鋒之師值之。戰鋒官李彬戰死﹐余奔山陳師﹐自繞獲免。初﹐虜以太原殘破﹐平陽塗遠﹐又連年入寇皆於秋初﹐𨿽舊牧田野而不利霖雨﹐故謀東入。且於冬深﹐又用馬馱艸繩長數丈﹐曰嚼馬﹐而飲之水可支數日。旣至蔚﹐叩南山﹐見峻隘不敢入﹐乃西出紅沙坡。路坦而遠﹐凡五日乃至廣昌﹐虜酋怒﹐欲斬鄕導者。乃急攻三家村﹐會食而退。時紫荊初掣備﹐故論者以爲非蔚南山峻隘﹐幾致大失云。或曰鄕導者﹐卽叛賊王三也。五戰鋒官﹕李彬﹑董腸﹑李塘﹑張忠﹑江瀚﹐皆以罪人拔用﹝時設有戰鋒營﹞。按永以鎭兵九營從紅沙超尾虜後。虜五日甫達廣昌﹐人馬饑疲﹐乃急攻三家村。鎭兵在後﹐無能救也。村破﹐盡殺所獲﹐食之才一飽而已。乃拔營還﹐而戰鋒兵值之。獨李彬搏見殺。餘四營登山以避﹐虜亦決去不之顧。故土人曰「不斬永﹐則三家村之憤不消﹔不斬四戰鋒官﹐則李彬不暝目也。」二十三年﹐三關旣設官增戍如兩鎭﹐於是巡撫曾銑建議大城雁門長城﹐自老營堡丫角山至平刑關東八百餘里。銑又以雁門新塞髙厚過於寧武﹐於是復增築寧武者如雁門。調各鎭兵至大同防秋。時虜酋遣我叛人至京師入兵仗局習伏郎機銃﹐獲誅之。遂散各鎭防秋兵。叛賊王三﹐大同人。犯罪逃虜中﹐以中國虛實告虜﹐且教之深入。數爲虜鄕導﹐連歲犯太原﹑平陽﹐及聲言入寇眞定﹑臨淸﹐皆其謀也。詔縣賞購之。是年寇回﹐虜眾過東城。三以數十騎叩水地堡﹐自呼其名曰「我大同人也。速飲我酒﹗」時大同參將張鳳﹐兵駐堡中﹐駐人劉伏者老矣﹐私謂其子曰「卽禽是。張在堡﹐必不破也。」乃具酒匍匐以獻。時三已醉潰矣。頓首示懼。三麾其騎令卻。復懇以畏刃。三見其誠﹐且已老易之﹐解所佩擲遠地﹐稍前就。佯酌酒﹐拉之入堡。堡人皆鼓噪登陴﹐鳳亦令士卒舉炮。虜騎立視良久去。於是撫鎭檻三致京師伏誅。二十四年二月﹐兵部侍郎翁萬達督大同軍務。時邊方多故﹐軍政廢馳﹐總督之任值者推避萬端。達聞命卽至﹐其謝疏曰「方今地方邊事之故﹐借箸難詳。將來設施措注之方﹐掣肘是慮。覆車當鑑﹐易轍乃行。欲持永安﹐必略近效。」識者傳誦﹐以爲名言。三月﹐並民堡。邊方村落多民堡﹐緣役起閭閻﹐謀鮮周密﹐亦有一鄕數堡﹐一堡數家者。又素無弓弩火器﹐虜入﹐守空陴坐視。恆有陷失﹐殺戮動千數百人。至是總督軍門下令合並﹐其孤縣寡弱度不可守者廢之﹐編其民於附近大堡﹐協力拒守。每堡擇才力者爲堡長﹐次者爲隊長﹐堡長得以制隊長﹐隊長得以制伍眾。立法曰「守陴之眾每五十名爲一隊﹐每隊奇正各半。隊長二人﹐一統其正﹐一統其奇。居常則人守一陴﹐奇正相間﹐一方有急﹐則三方應援。奇者赴之﹐正者攝守。每隊爲紅黃二旗﹐隊長執之﹐以分其眾。爲方圓二牌﹐堡長收之﹐以調其奇。又多造火銳﹐飛炮﹐佛朗機之類﹐分給堡寨。按此督府經理民堡﹐使自爲守也。蓋嘗聞虜之攻堡矣﹐聲其諸處﹐而掩其一隅﹐誘之策應﹐而乘其不備。鄕民無遠識定守﹐往往攪亂以墮其計﹐奇正相間﹐一調一守﹐規畫密矣。六月﹐翁萬達以近歲偸玩﹐盤詰鮮實﹐姦細得行爲虜耳目。虜入道裏必知﹐至有殺掠時呼人姓名者。於是下令詰邊﹐且督諸將分遣間諜﹐往來塞外﹐多方巡徼。於是境上始嚴﹐虜莫能窺我虛實矣。七月﹐大同宗人充灼謀反伏誅。充灼者﹐和川王府奉國將軍也。素淫縱﹐不事產﹐樂與諸裏市惡少酣飲呼廬﹐以夜繼晝﹐祿入恆不給﹐生計轉難。然敢爲大言﹐諸惡少復諛和之。且曰「豈有雄俠如三將軍而貧者邪﹗」灼行三﹐稱三將軍﹐或謂之和三。時奉國將軍俊桐﹑俊﹛臨木﹜﹑俊﹛臨木﹜及中尉俊振﹑充ㄦ﹑充ㄦ亦酗酒無行。灼皆與之善﹐爲惡號相眩嚇﹐有大雷公﹑二雷公﹑大六十﹑小六十﹑八肥頭﹑道大﹑稀毛諸稱。祿給入則羣飲於市﹐使酒刃人﹐不給則時時劫掠民間。於是大雷公諸名聞者蹙額矣。每爲人所陳訴﹐當道以其宗人也﹐啟代王戒治之﹐不悛﹐以此亦怨代王。二十三年﹐知府劉永以憂歸﹐灼輩禦之於門﹐劫其裝。撫鎭以聞﹐詔奪祿﹐由是益橫肆。已而灼怏曰「丈夫舉大事則富貴由己﹐而以掠數錢爲罪邪﹗」俊桐輩皆應曰「善。」時有羅廷璽者﹐與汾州民王廷榮相友善﹐素以左道惑人。而癸已之變﹐諸叛兵所遣入虜曰衛奉者﹐尙漏未誅。或告灼曰「羅廷璽有神術﹐移天拆地﹐衛奉知虜中要領﹐有急可使。」於是灼使人召羅廷璽﹑衛奉。皆至。與俊桐輩軟血盟。羅廷璽見灼﹐僞大驚﹐伏謁稱臣。喧於眾曰「吾夜伺其息﹐晨望其光﹐貴不可言。」乃復糾二狂生造飛語危言﹐刻天師將軍通侯印﹐相署置議。遣奉使虜曰「兵分三道﹐一入陽和﹑天城﹐一入左右衛。」令酋長至鎭城下﹐而已開門應之。徐以兵下平陽﹐自立爲帝。旣又曰「必燔諸芻場﹐使兵馬不易集﹐我舉事可萬全。」遂遣衛奉賫金幣使虜。諸裏市惡少以火箭燔芻場。於是渾源﹑山陰右衛﹑平虜諸芻場同日火。先是總督侍郎萬達以大同素反側﹐時時駐節安集之。一日暮﹐抵應州。有書生叩馬曰「願有謁。」及間曰「大同宗人可慮也。」問其詳﹐不對。督府揚言曰「生狂妄語邪﹗」旣而至鎭城﹐私與都撫詹榮定計。榮曰「此地易搖﹐今反側子甫貼席﹐一有所問﹐則呶喧矣。惟靜定以計禽之。」督府曰「吾意也天鎭兵邇來無不感國恩者﹐吾輩又日教閱撫循之﹐可用也。卽宗人有艸澤謀﹐易與耳﹐但當慮其北走。」於是召總兵官尙文諭之曰「君知虜諜能入吾境乎﹖」曰「知。」曰「然豈無我不逞者入虜乎﹖天象人事殊可畏也。且君不以私人密布境上﹐而但求於案牘叱吒之間﹐誤矣﹗」尙文乃縣賞曰「得虜諜或私出塞者﹐國典外給百金。」不三日﹐而詰邊之令偏矣。時衛奉輩自虜中返﹐語灼曰「已見虜酋察罕兒﹐令制旗往北﹐兵至城下﹐揭旗爲信。」灼大喜﹐制旗。又令狂生爲表﹐許以大同爲賂﹐且曰「吾有天下﹐自居平陽﹐大同以畀北胡﹐不設兵戍也。」付奉使與其黨劉大濟﹑王儒復往。奉曰「當道何故詰邊﹖」灼曰「六芻場同日火﹐彼安得不詰邊求姦細邪﹖」決計遣行﹐而令羅廷璽至汾州約王廷榮爲內應﹐使潛爲火器諸不軌物以俟。奉等至塞﹐遇墩軍詰﹐則曰「總兵官遣哨料者。」咸不之疑。次日﹐至鎭河墩﹐詰對如前﹐遂出塞。抵楡樹灣﹐遇雨﹐出諸物暴之。而尙文所遣邏徼周現輩至鎭河墩﹐詰墩卒近出塞者。曰「咋有數人當未還。」現等私謂曰「無遣人而曰遺﹐豈虜諜邪﹗」羣走追之﹐至楡樹灣。奉等尙未行﹐卽反接之﹐得其旗表諸物。於是總督萬達具論灼等反形己具﹐無可矜疑。且言「近時慮患殊異﹐往昔所以不能大得志者﹐以無內應耳。充灼欲爲內應﹐悖慢不臣。使其謀獲售﹐禍且滔天。將不啻若釒番之於寧夏﹐宸壕之在江西也。」詔械系京師。初﹐上意不忍置法。逾年廷議再具﹐遂伏誅。狂生張文博﹑李款皆鎭城人。按此大同三變也。籍重地以畜不軌﹐非覬比於陳﹔援外寇以肆中陵﹐致毒同於韓信﹔而許賂重藩﹐稱臣醜類﹐又敬塘之遺凶也。狐蹤未布﹐雷斷卽施﹐是固天佑聖朝。若或啟之﹐而督府之思患預防﹐撫鎭之矢心戮力﹐功眞不細也哉﹗夫以明宗禦世﹐而敬塘有賂地之謀﹐敬塘在河東而張彥朝有蔚州之叛﹐蓋自信﹑以來﹐畜異謀而不獲逞。邊塞之人﹐垂虎口而得更生。作謀之功﹐止見今日也。秋七月﹐頒宣大乘塞。節度總督侍郎翁萬達疏曰「當今之急﹐宣大宜以戰爲守﹐擇要而屯兵。諸關宜以守待戰﹐畫地而聯戍。數年以來﹐各鎭將臣力主擺邊﹐已成故事。驟焉更之﹐百爲未備﹐羣志未同﹐譬若理繩﹐急之則亂。故因事而稍爲之通﹐補偏而聊救其獘﹐下惜勞費﹐兼用恩威﹐庶先聲可以懾人﹐伐謀足以制敵。」乃下令分布諸將﹐定所將多寡﹐擺守遠近﹐及諸擺守節度使有實效。蓋至是邊兵始知軍令云。八月﹐犒宣大乘塞兵。往歲﹐乘塞兵必有犒﹐然罷役始給﹐頗稱後時﹐總督萬達具奏曰「賞以酬勞﹐亦以鼓勇。方其入境﹐將有事於戰鬥之時﹐因而勞之役﹐當懷挾纊之恩﹐思敵愾之義﹐設有謾期﹐及兵羸弱﹐則靳勿全給﹐固亦寓激勸之微權也。若役終畀之﹐則恩先之意疏﹐風勸之機昧矣。」又曰「均一賞也﹐與其後時而無益﹐孰若先時以勸勤。」從之。虜寇宣府膳房堡。總兵官趙卿禦卻之。鐵裹門﹑鵓鴿峪之役﹐虜敗衄出塞。督府乃馳檄諭總兵官趙卿曰「是必移兵東﹐寇不可不備。」已而虜果至膳房堡﹐卿督兵禦卻之。虜益東﹐卿亦益東﹐至張家口﹐復仰塞攻﹐不利去。九月乘塞兵還鎭。二十三年﹐乘塞兵甫罷﹐寇至。於是當事者不敢主罷戍邊塞。塞苦秋深凜烈﹐總督侍郎萬達奮然曰「明主可爲忠言﹐要之𨿽噎無廢食也。」乃上疏曰「國家禦虜﹐四時不輒備﹐而獨曰防秋者﹐以秋髙馬肥﹐虜時深入﹐特加嚴耳。然往者罕調客兵且不乘塞﹐近因賊勢縱橫﹐二議遂作﹐勞費數倍﹐已覺不堪﹐又自夏䢐冬﹐聚而不散﹐是非用武之經﹐可繼之道也。夫客兵承調﹐去家一二千里﹔主兵擺邊﹐遠者京不下三四百里。朔風淒肌﹐饋餉不給﹐鶉衣野處﹐龜腹徒延﹐設有脫巾之訴﹐何以應之﹗夫使之不以其時﹐散之不由其舊﹐𨿽有不可測度之恩威﹐而竄者逸者自一而十﹐十而百﹐百而千萬﹐將不可禁也。彼時盡制之法則太苛﹐遂釋其辜則啟玩﹐萬一不忍饑寒﹐不俟命令﹐哄然解去﹐所損豈其微哉﹗故乘塞兵入冬不可不罷也。然臣所謂罷﹐謂罷異鎭客兵及遠地主兵耳。至於本路士兵﹐則仍其舊。邊事有常﹐存警不廢﹐前歲一報掣兵﹐諸防悉解﹐事起倉卒﹐束手無措。臣以爲未可與今日同論也。」於是乘塞兵罷遠鎭。十月﹐勞宣大總督侍郎萬達。敕旨有「鐵裏門﹑鵓鴿峪﹑陽和川諸役﹐爾萬達躬環甲冑﹐督厲將士﹐始伐虜謀﹐繼收戰績﹐盡心體國﹐功可嘉尙」諸語。先是歸正人至境上﹐墩軍以爲奇貨﹐往往執殺僞首功。遂有南望號泣不敢近塞﹐及間竊入被執﹐抵爲虜諜者。總督萬達曰「首功賞重﹐招來賞輕。小人惟利是趨﹐其勢必至殺降以邀重也。」乃議定招降賞格曰「遠哨人於太邊外招降人至者﹐壯男子與五金﹐幼弱婦女三金﹐同行人眾壯男子每一人遞加三金至三十金﹐幼弱婦女每一人二金至二十金﹔墩卒幫送者壯男子三金﹐幼弱婦女一金﹐同行人眾亦遞加有差。」頒布諸鎭路行之﹐於是一年得降口數千百。邊人曰「是不惟全生命而革僞級﹐惜官祿亦鉅萬也。」按被虜之人本我赤子﹐一陷遐荒﹐永隔天日。萬死爲謀﹐竊命南竄﹐此其殘喘驚魂﹐可爲流涕者也。登我垣塞﹐如睹所生﹐而凶悖墩卒殺之以規利﹐貪淫將校縱之以邀功。夫禍莫大於殺已降﹐而況婦正人乎﹗逆天招災﹐虧仁幹憲﹐至是極矣﹗督府賞格一頒﹐咸保生活﹐其斯爲陰徳與﹗城鎭羌四堡。弘賜諸堡旣立﹐鎭城賴以藩障。至是巡撫大同都禦史詹榮﹑總兵周尙文﹐復議於弘賜諸堡之北添設軍堡﹐以相犄角。城廢﹐水口堡攺名鎭羌﹐廢宣寧縣攺名拒墻﹐廢亂艸營堡攺名拒門。又於滅胡堡北增築拒馬堡﹐各募軍屯守。鎭羌﹑拒馬設守備﹐拒墻﹑拒門設把總指揮統之。按此所謂塞外四堡也。險以漸增﹐地因時辟﹐善矣。然守塞之道﹐長城以爲守﹐而必資敵臺之助﹐敵臺以爲助﹐而必賴內堡之援﹐故臺必麗城﹐堡必近塞。防秋則步卒登城﹐騎兵飼飠未於內堡﹔掣警則戍軍還鎭﹐墩卒望於墩臺。今四堡置於外﹐屯戍己自孤縣﹐長城限於內﹐矢石不相援救。故近時虜不能穴城﹐則每每垂延於四堡也。然則如何﹐曰我力不足則移四堡以近垣﹐我力有餘則城外邊如內制﹐斯當有從宜之畫乎。初﹐自十九年至二十一年之寇﹐率由朔州南逼雁門。當事者遂以朔州爲要衝﹐總督開府其地。侍郎萬達至﹐乃曰「朔州𨿽虜故道﹐今大同重屯兵﹐三關新築垣﹐虜知之矣。且太原諸邑己殘破﹐虜必捨置﹐是夫二十三年之寇虜不利紫荊﹐不及掠洪蔚。故今有犯必陽和﹐志洪蔚也。且總督以宣大爲名﹐朔州倚於一偏﹐駐朔州是不卹宣大也。陽和居宣大中﹐其鐵裹門﹑水峪口﹑鵓鴿峪非得勇將守之不可。」乃移府陽和以翼蔽宣大﹐又增設鐵裹門諸隘戍兵。至是報虜騎近塞﹐督府曰「是必先陽和也﹐宜急之。」守將張鳳者﹐故大同西路參將。劉伏禽叛賊王三﹐鳳時駐其堡。後與伏爭功獲罪﹐發督府立功自贖。磁人王邦直生而奇異﹐駢肋多力﹐號千鈞。慨然有請纓之志﹐以臺涑薦兵部檄送督府。時復有罷任總兵官張達﹑總兵官王升子國順﹑生員成諧﹑張霆﹐儒士尹秉衡﹑降者火力赤﹑勇士王萬臣輩﹐咸以自效至督府﹐皆厚遇之。知鳳﹑達有立功志﹐數言激之﹔又知邦直忠孝人也﹐待以殊禮。引與共坐論邊事﹐至夜分乃罷。於是諸人咸大說﹐邦直時時語人曰「自邦直之至軍門也﹐謁使相三人矣﹐無如翁公推赤心者﹐邦直不難一死以報知己﹐玆其所哉﹗」及是報有警﹐督府分諸人爲二部﹕達將左部﹐尹秉衡﹑張霆佐之﹐火力赤及千戶烏馬勛輩爲之鋒﹔鳳將右部﹐邦直﹑諧佐之﹐國順﹑國臣﹑千百戶李瓚﹑劉欽﹑李尙倫輩爲之鋒。檄曰「達﹑秉衡援鐵裏門﹐鳳﹑邦直援鵓鴿峪。」且曰「二者可守﹐虜不足憂矣。」二部以其夜至隘。旣而虜果寇鐵裹門。達﹑秉衡挽彊弓射卻之。虜益攻盡日﹐達﹑秉衡力戰不爲撓﹐多發毒火炮。秉衡善神箭﹐袖箭長尺許﹐發以竹筒﹐剽疾而深入﹐中人騎皆沒羽。虜卽得箭﹐箭短不及弦﹐無反也。相駭顏以爲神﹐乃益合眾攻鵓鴿峪。鳳﹑邦直亦射卻之。虜復至﹐眾欲稍前﹐鳳不聽。成諧呼曰「爾自守死地﹐𨿽足拒敵﹐而難以獲功。有如虜至繞山下絕汲道﹐不坐困乎﹗虜鋒已紮﹐直前搏之可走也。」遂躍馬而進﹐邦直等繼進﹐鳳語邦直曰「前有不虞柰何﹖」邦直曰「虜如可畏﹐𨿽不前﹐能捨我乎﹗且成生行矣﹐當如之何﹖失成生無以面軍門也﹗」旣而虜大合。鳳﹑邦直分眾結方陣拒之﹐射皆命中。虜初突圍﹐順發七矢﹐斃其七騎﹐後又斃其一酋。虜痛哭﹐謀解去。已而憤曰「南軍不數百﹐我以數萬返﹐何以復軍﹗」乃益合圍。而鳳爲所殺。於是有勸幫直潰圍出者﹐邦直撫膺曰「吾誓以腔血報軍門﹐有奔北乎﹗且鳳死矣﹐吾不忍獨生﹗」會夜﹐復衝突十餘陣。比曙﹐皆困憊不能戰﹐而死者且半。邦直繞營視嘆曰「得至午﹐援兵當至﹐虜𨿽傾國來﹐吾足禦之矣。」會虜以馬相聯擊﹐驅之前而步繼之。邦直奮擊已數十百人﹐而馬至者死者擁遏於前﹐不能遠奮﹐乃棄其大力﹐提鐵簡四面擊﹐漸擊漸困憊。一虜自馬腹下匍匐至手其膝﹐邦直知不免﹐大呼曰「天也﹗」拔佩刀自刎。虜羣斫之﹐於是死者百餘人。虜憤所殺傷多﹐皆剖腹實之以石。是役也﹐鳳﹑邦直𨿽死﹐而虜殺傷幾五六百人。歸正者言虜共舉大刀羨嘆之﹐每食必祭曰「大刀那顏」云。國朝自永樂北伐之後﹐勇奮中堅﹐威震北虜﹐推是舉云。虜得入鵓鴿峪﹐遂南下列營陽和川。總督萬達聞虜入曰「噫﹐邦直死矣﹗」乃自督諸軍出陣﹐而遣勁騎伏白登村。白登村者﹐虜掠洪蔚必由之路也。檄總兵官周尙文曰「急捉兵自二邊遮其歸﹐吾拒其前﹐爾邀其後﹐虜可縛也。」是日﹐虜以精銳向我軍置陣銳首。督府今開壁門﹐中軍振鼓作樂不之顧﹐而潛伏死士於兩腋。令曰「虜叩壁﹐炮發兩翼﹐橫衝斷之﹐左翼拒外﹐右翼拒內﹐而又偃諸炮及毒火銃數重於壁門。」虜不敢犯﹐移陣還營。兩翼追之﹐幾造其壘。周尙文得檄馳至陽和山後﹐計曰「此去陽和六十里﹐夜不可進﹐須曉恐不及。虜連戰疲矣﹐可先聲懼之。」令喊於軍者三。時靜夜風猛﹐聲聞山前﹐於是虜大懼。𨿽我軍亦以爲尙文兵卽至也。四鼓﹐虜拔營遁。我兵追出塞﹐不及而還。於是陽和一禾一畜無所失遺。蓋虜戰鐵裹門﹑鵓鴿峪已有懼心﹐而中軍之堅壁﹐應兵之時至﹐幾成大捷。故論者猶以尙文先聲爲漏機﹔然死寇不遏﹐亦兵法也。按是役也﹐策之於數月之前﹐應之於瞬息之際﹐虜卽倏然宵遁矣。於戲﹗謂伐謀非上策可乎﹖或疑督府親駐戰場與虜角﹐爲非大帥之體﹐則又未審於事勢緩急﹐大臣不避艱險之義矣。詔勞巡撫大同都禦史詹榮。陽和之設﹐飭備發援﹐鎭人賴之。總督萬達上言﹐詔賜敕獎勵。二十五年春三月﹐築大同長城。初﹐總督鵬議鑿長塹﹐後撫鎭漸築城垣。及增築靖虜五堡﹑滅胡九堡﹑鎭羌四堡﹐大同西北號爲重障。至是﹐總督侍郎萬達集都禦史榮﹑總兵官尙文議曰「塹可塡渡﹐且不利拒守﹐故必城長城。長城必有臺﹐利於旁擊。臺必置屋﹐以處戊卒。近城必築堡以休伏兵﹐城下數畱暗門﹐以便出哨。」且曰「自陽和至宣府李信屯舊無城者也﹐自丫角山至陽和舊有塹﹐或城而不固者也。」於是議通築﹐補故創新﹐凡三百餘里。敵臺暗門稱是﹐增築保安堡﹐設兵戍守。又多築土堡於內﹐以屯伏兵。按近來邊患﹐大同爲劇。弘賜五堡未立之前﹐十之八九﹔丫角以東築垣之後﹐十之五六﹔陽和天城悉垣之後﹐十之一二。且大同地形平直﹐山險少於宣府﹔又無孤縣突出受敵之所﹐若獨石然者。夫地平直則道裏易通﹐策應便宜﹔少山險則城以土築﹐不虞剝削﹔無孤縣受敵之所則旋折逶邐﹐不相遼邈。此大同之邊所以可守﹐而並守之議爲有眞見也。但城必有臺﹐而詰察之令當嚴﹔堡必近塞﹐而占著之畫宜講。詰察稍失嚴﹐則秋深休戍之後﹐窺伺可虞﹔占著無定畫﹐則連年徵戍之勞﹐無時獲已。於戲﹗可遂以爲已安而不之虞邪﹗宣府長城歲久傾圯。先巡撫都禦史楚書﹑王儀奏靖修繕西中路者﹐然未詳酌事宜﹑審畫形勢﹐又規制不定﹑督驗失嚴﹐間有要而見遺﹐繕而復壞者﹐戍守病之。總督萬達旣建議築大同長城﹐敵臺暗門悉有定制。復自計曰「宣府西中路與大同西路接境﹐若舉此失彼則遺虜入矣。且宣府諸路地形夷險﹐鄰虜遠近者各半。今縱未能一舉大成以全形勢﹐而於其夷且近者﹐安故守常﹐莫之事事﹐幾何不厚誤軍機邪﹗」乃具議曰「西路張家口﹑洗馬林﹑西陽河諸處﹐宣府最急者也﹔中路葛峪﹑常峪﹑靑邊﹑羊房﹑趙川﹐東路永寧﹑四海冶諸處﹐宣府次急者也﹔其餘北東路諸處﹐則又稍緩者也。最急者宜督軍夫舉役﹐次急者以待乘塞之兵﹐又援者畱候他舉。審明量力﹐期於有成而已。」又曰「版築之役﹐全在得人。經營得失之間﹐非止費用省濫﹐視以爲差﹐而稽其成功﹐相去且十百千萬矣。臣一人兼總四鎭﹐戎務殷湊﹐簿領煩猥﹐耳目心思多所不逮。乞敕撫鎭諸臣暫輟他務﹐注意邊防﹐必期費省功倍﹐一勞永逸也。」從之。按此宣府長城之築﹐爲始條理也。何始於此﹖曰「子俊往年之役爲制頗疏﹐書﹑儀近日之舉不稱其實﹐蓋至是始以地險爲戍守之資﹐城臺爲地險之實。西路之塞舉矣。夏四月﹐定西路戍援節度。時長城之役﹐宣大並舉。西路洗馬林﹑西陽和者﹐兩鎭接境也﹐始大同長城議自髙山遵山麓而東﹐至水磨口﹐又至李信屯﹐以與宣府接。𨿽土地平坦易城﹐而界西陽和於外。巡撫都禦史孫錦曰「是棄西陽和也﹐堡中生齒數千家﹐膏腴地且千頃﹐推而遠之﹐無乃不可乎﹗」然使大同邊北出不界西陽和於外﹐則山險中斷﹐應援不便﹐大同以爲爭。持議不決﹐於是總督侍郎萬達下教曰「地不可棄﹐兵必有援。徇宣府疆域而置大同戍卒於絕地﹐是不卹大同也﹔便大同應援而置宣府西陽河於境外﹐是不卹宣府也。若地徇宣府﹐兵便大同是爲兩得。」乃修邊自水磨口而東北逾山﹐至馬頭兒地﹐又度溝而北﹐至宣府鎭口臺邊戍﹐屬之大同﹐而以應援責之宣府。著令曰「居常戍不備﹐罪大同﹔有警而宣府西路不以兵至墻下應援者﹐罪宣府。」議乃定。由是西陽和人喜不見擯﹐歌舞稱慶。而大同戍卒知宣府應援之兵密邇﹐亦恃以無恐。是舉也﹐微軍門紆謀﹐幾兩失之。五月﹐大掄各邊將領。給事中李文進﹑禦史趙炳然上言「將必得人﹐斯無僨事﹐宜下總督巡撫考察將校﹐上自參將﹐下至把總官人加品題﹐定其黜陟。」於是大掄。六月﹐宣大被虜人回﹐多言虜忿於鐵裹門﹑鵓鴿峪之役﹐行且入寇﹐俺答不孩已悉眾渡河而東。於是復徵客兵凡五營至。總督侍郎萬達上言曰「殘虜遊魂不忘南牧﹐民貧費侈﹐勢不獲已。乞罷河南﹑山東防秋兵﹐省其財力﹐以給邊鎭。」時論然之。城松樹﹑君子堡。宣府北路﹐號稱孤縣﹐北路諸城﹐馬營爲要。馬營北舊有二堡﹕東曰君子﹐西曰松樹。在兩山之間﹐南通馬營﹐土極平饒﹐多警以來﹐堡棄不守。先年翟鵬會議修不果﹐至是萬達城之﹐置把總官。遊擊將軍呂陽﹑北路參將董麒出塞襲擊李家莊諸虜﹐敗績。初﹐督府議曰「宣府所急者西中路﹐北路𨿽鄰李守莊﹐鼠竊虜耳﹐故邊役始西路﹐次中路。今歲分布儲將﹐署陽屯新河口﹐麒畱本路。陽比發﹐請於撫鎭曰「必立功以報國。」撫鎭壯之。至是陽與麒出塞﹐襲擊李家莊虜﹐斬三十餘級而還。會大雨﹐虜追及﹐兵不能戰﹐遂敗。麒懼﹐先入塞﹔陽亦間關獲免。守備陳勛死焉﹐諸騎兵死者百餘人。於是軍門論陽作俑貪功﹐廢謀輕舉﹔麟見虜先回﹐不援後拒。悉抵罪。八月﹐虜寇云州﹑赤城。守備易綱﹑戴綸及陜西遊擊將軍陳言擊卻之。時西中路長城成﹐虜莫能犯﹐乃伺北路。會北路兵集西偏助役﹐虜遂由靑泉堡入寇。綱﹐云州守備也﹐聞警﹐以家丁數十騎馳至永鎭堡據險虜對射﹐虜疑有伏不進。先是﹐督府令延綏遊擊陳言以一軍北路近地﹐曰備北路緩急。至是督府所遣督陣官趙升呼曰「北虜不通﹐大舉者恃山險也﹐稍緩﹐虜出險矣。」言乃介而馳。虜望見兵至﹐少卻。綱因馳入言軍﹐請身爲先率。言喜﹐遂同進戰﹐凡數合﹐虜皆北。綸﹐赤城守備﹐亦以家丁邀虜﹐奪被虜人口牛馬。同言﹑綱追虜出塞還。是役也﹐綱﹑綸皆以數十騎赴戰﹐而言兵與虜人合者數﹐故土人稱綱﹑綸二校勇﹐延綏兵喜野戰云。九月﹐宣大乘塞兵還鎭﹐總督侍郎萬達復上疏曰「沿邊城堡額設官軍﹐四時皆防者﹐常戍之兵也。遠地調集﹐主客相參﹐步軍受陴軍馬列營者﹐防秋之兵也。防秋之兵﹐秋盡而輒﹐此自常規。邊臣懲二十三年之役﹐過爲疑虜﹐將領以委撫鎭﹐撫鎭以委總督﹐然臣愚不敢猶豫持兩可者﹐誠以閫外之寄﹐有不得而辭也。夫遠戍軍士與土著不同﹐冬來衣糧不便﹐饑寒切身﹐𨿽父兄莫能令子弟。欲保其必不解散﹐必不死亡﹐臣不能也。然虜方眾彊﹐艸枯冰結﹐欲保其必不出沒﹐必不侵犯﹐臣亦不能也。所恃者常戍之兵﹐各有信地﹐能存警戒﹐日若臨敵﹐卽不資異鎭之兵﹐亦足以自防矣。」於是罷還。十月﹐初議並守。國初以宣大爲重邊﹐建將屯兵﹐號曰兩鎭。自十九年之寇﹐大同失防﹐太原告急﹐始添置太原﹑寧﹑雁﹑汾﹑潞兵將﹐繕紫荊﹑倒馬﹑平刑﹑寧﹑雁邊隘。至秋徵兵﹐防戍如宣大﹐號內邊。由是山西無寧日﹐而北直隸﹑山東﹑河南之間搖動不已。總督侍郎萬達恆曰「宣大宜以戰爲守﹐腹裏宜以守代戰。」又曰「山西不籍蔽於大同﹐大同不需力於山西﹐計兩失之。」又曰「擺守無險﹐步兵日危﹐列營歷時﹐客兵日費﹐二獘不去﹐終負國家也。」及是﹐山西巡撫都禦史楊守謙議曰「山西外邊自丫角山至大同僅七百里﹐其內邊自丫角山至平刑關則八百里。今以六萬兵旣守外邊﹐復守內邊﹐兩不獲固。請與大同共守外邊。夫山西兵六萬有奇﹐大同七萬有奇﹐合諸路客兵計十五萬有奇。今丫角以西﹐陽和以東﹐城垣足據﹐需兵不三萬人。中間僅四百餘里而以十二萬眾守之﹐無不固者。守邊之時﹐量興垣役﹐不三閱月其土可完﹐則客兵可以漸掣﹐供億可以大省矣。」督府得之大喜曰「與吾共事者楊君也。」於是具奏曰「山西起保徳州逶邐而東﹐歷偏關﹐抵老營堡盡境﹔大同起丫角山逶邐而北﹐東抵陽和鎭口臺﹔宣府起西陽和逶邐而東﹐北抵永寧四海冶爲塞﹐千九百里皆逼臨胡虜﹐險在外者﹐舊所有外邊也。山西老營堡轉南而東﹐歷寧武﹑雁門﹑北樓至平刑關﹐又轉南向東﹐爲保定府界﹐歷龍泉﹑倒馬﹑紫荊至沿河口﹐又東北歷順天﹑髙崖﹑白羊至居庸關﹐爲地一千餘里﹐皆峻山層岡﹐險在內者﹐新所增內邊也。外邊西連延綏﹐東距薊州﹐勢相犄角﹐屏蔽京師﹔內邊惟紫荊﹑寧﹑雁通虜﹐次居庸﹑倒馬﹐余稱腹裏矣。外之不禦﹐內安可支﹖故論者有唇齒之諭﹔又有門戶堂奧之諭。賊窺堂奧﹐必始門戶﹔唇不危﹐則齒不寒。理所易曉也。邇年以來﹐犯寧﹑雁必自大同﹐犯紫荊必自宣府﹐事有可徵也。山西舊規﹐守偏老一帶﹐歲撥班軍﹐備禦大同﹐內邊則但存防守隘口之兵﹐以爲大同聲援﹐原無擺守例也。比因大同失防﹐山西罹害﹐於是山西掣回班軍﹐擺守內邊﹐已失建置本意。繼置太原諸處忝遊兵將﹐公私轉輸﹐內地騷動﹐財匱於兵眾﹐力分於備多﹐此之謂也。宜罷徵兵於內省﹐分鎭兵於外藩﹐外備旣嚴﹐則內境無患。其內關額設兵馬﹐照額存照﹐以復舊制。」詔從之。於是外邊戍守布置愈密﹐所省供費歲計六十萬餘。二十六年夏﹐俺答阿不孩復遣使款塞求貢。且言中國長城已成﹐屯戍增廣。縱能入寇﹐得不償失。彼國卜之大神﹐羊年不宜犯順。俺答自誓敬信天道﹐乞給耕具﹐欲於塞外墾耕。且言北部四酋爲雄﹐小王子﹑吉囊﹑把都兒﹑俺答也。今小王子庭直遼東﹐吉囊直陜西﹐把都兒直宣府﹐俺答直大同。許之貢則諸邊俱靖﹐永不相犯也。時塞役未全﹐俺答因戒令不相犯﹐且曰但許通貢﹐築垣無傷也。蓋嘗論俺答之三款矣﹕其始也可拒﹐其繼也可疑﹐其終也可信。夫自虞嶺失利之後﹐我軍М衄﹐虜勢驕肆﹐一旦求通﹐卽甘應之﹐彼謂中國無人﹐以戰爲諱矣﹐故曰可拒﹔旣誅天爵﹐復購俺答﹐彼固有憤於我﹐而有雁門﹑太原之逼﹐虜勢方張﹐情僞莫測﹐此時求通﹐卽漫然許之﹐則不惟不識其包藏之禍心﹐亦且以兵行成矣﹐故曰可疑﹔乃若陽和之三戰不前﹐兩鎭之邊工幾就﹐彼復以好求成﹐自誓不擾﹐許之宜也﹐故曰可信。今一槪拒之﹐不懈吾備﹐是亦一策也夫。●卷二十三韃靼二十四年﹐虜大入楡林。總督尙書張珩﹑延綏巡撫張子立謫戍。二十五年﹐虜深入陜西﹐殺掠人畜。總督侍郎曾銑遂上復河套議曰「我朝以東勝孤遠﹐撤之內守﹐復攺楡林爲鎭城。方初徙時﹐套內無虜。土地沃膏﹐艸木繁茂﹐禽獸生息。當事之臣不以此時據河爲守﹐乃區區於楡林之築。此時虜勢未大﹐猶有委也﹐失此不爲。弘治八年﹐虜編筏渡河﹐剽掠官軍牧馬。十二年﹐擁眾入寇。自後常牧套內﹐侵擾中原。孝廟有欲復之志而未及。逮至武廟﹐嘗欲徵之而未能。因使虜酋吉囊得以據爲巢穴。禍根旣種﹐竊發無時。出套則寇宣大三關﹐入套則寇延寧﹑甘固。生民塗毒﹐全陜困敝已極。此撥亂之功﹐天將有意於我今日也。皇上選將練兵﹐宵旰日切﹐歲發帑銀以濟邊圉。凡所以攘外患﹐以保安兆民者﹐天心實鑑之。而當時封疆之臣曾無有爲國家深長之思者﹐蓋軍旅之興﹐國之重務﹐圖近利則壞遠謀。小有挫失﹐媒孽其短者﹐繼踵而至﹐折鑊刀鋸﹐面背森然﹐其不攺心易慮者幾希。況復所見不同﹐甲可乙否﹐若曰姑待來年。使已遷延不振﹐日復一日﹐長寇貽禍。臣𨿽愚昧﹐豈不知兵凶戰危﹐未易舉動。但近年以來得之見聞﹐常懷憤激﹐今復親履其地﹐身任其責﹐目擊此虜跳梁﹐地方危殆﹐切齒痛心﹐實有寢不安席焉者也。故敢冒昧﹐輒以短見上塵睿覽。或曰「楡林邊墻﹐方議修築﹐今仍輒有復套之議﹐會極歸要﹐顧當何如﹖」臣曰築邊之議爲數十年之謀也。譬之作堤壅水﹐一朝潰決﹐則泛濫不支矣。若夫復套﹐振武揚威﹐殲彼醜寇﹐驅其餘黨﹐置諸大漠。臨河作障﹐天險爲池﹐皇靈旣昭﹐賊膽應裂﹐狼顧脇息﹐𨿽數百年不敢輕肆侵軼。譬之大禹治水﹐以海爲壑﹐而水歸其所﹐不至橫流。此社稷之計也。時輔臣夏言復起當國﹐力主從之。初﹐言以議大禮當上心﹐自給事中屢遷入相﹐最得寵遇。後上修玄益精﹐進賜言法冠﹐言不受忤意﹐罷去。以嚴嵩爲首相。言家居與同鄕宴﹐有張通判者以齒坐上﹐言不忿﹐尋謀起用。上亦時念之﹐乃召復入內閣﹐獨專制命。嚴嵩事之甚謹﹐而內懷猜忌。嵩之子世蕃﹐狡悍雄世﹐恃父勢納賄招權﹐言切齒之。世蕃以事詔下獄抵死﹐嵩哀乞於上得免﹐仍歷官爲尙寶卿﹐及是欲傾言。時咸寧侯仇鸞以屢立建功﹐甚承倚信﹐言無不從﹐鎭守延綏﹐銑發其姦贓被逮﹐世蕃乃陰使訐銑﹐行賂於言﹐掩敗冒功﹐妄議復套﹐關中人情大搖。上下銑詔獄﹐命兵部尙書王以旗代銑﹐而以劉儲秀代以旗。儲秀謝恩﹐疏中語忤上﹐削籍去﹐又以趙廷瑞代儲秀。落言少師職﹐以尙書致仕。銑坐交結近侍律﹐二十七年被誅。鸞竟釋不問。九月﹐虜大入塞﹐直抵居庸關﹐嵩以虜因復套報仇﹐言死於西市。嵩遂益見寵﹐世蕃專恣﹐政以賄成。邊將皆有常饋﹐戶部給邊銀兩半輸嵩家﹐而各鎭軍事益不可爲矣﹝後鸞復以縱肆﹐爲錦衣衛都督陸炳所訐﹐被誅﹞。按劉天和一振兵威﹐而醜虜皆避出境。河套寇巢遂空﹐則此地無不可復者﹐然當時未卽收取﹐必以兵少糧乏﹐若與久戰非計出萬全﹐𨿽得之莫能守耳。曾銑恢復之議亦爲有見﹐且聞其所監火車﹑地炮等攻具數萬﹐皆可用成功者﹐惜事機中沮耳。二十六年﹐宣大總督侍郎翁萬達上《安邊書》虜患以來﹐歲調客兵甚眾﹐皆於夏月至鎭﹐入秋則分布乘塞。步兵登垣﹐馬兵列營﹐號曰擺邊。然山西懲前十九年﹑二十年﹑二十一年之寇﹐募兵置將﹐亦如邊鎭﹐歲費大增。而山東﹑河南之間一切搔動不已。又二十三年﹐乘塞兵甫罷﹐虜寇卽至。一時倡議諸臣俱伏重憲﹐故乘塞遂成故事。且先期而集﹐後期不解﹐而宣府中東北路﹑大同西東路故無城可乘﹐率以疲弱戍兵羅列沙磧﹐識者危之。萬達至鎭﹐分布諸將﹐申飾節度﹐曲盡便宜﹐騎營步屯﹐始相聯絡。且賞罰明信﹐人人自奮。於是鐵裹門﹑鵓鴿峪﹑張家口﹑膳房堡﹑云州諸戰﹐率皆以寡敵從﹐虜始疑懼﹐有進貢之請矣。萬達嘆曰「擺守無險﹐步兵日危﹔列營歷時﹐客兵日費。二獘不去﹐予終負國家也。」爲《安邊書》上之。且曰「宜罷徵兵於內省﹐分鎭兵於外藩﹐使山西籍備於大同﹐大同需力於山西。」又言「北邊大勢﹐大同最稱難守﹐次宣府﹐次山西之徧老。分之則大同之最難守者北路﹐次中路﹐次東路。宣府最難守者西路﹐次北路﹐次東路。」乃尋昔年修築規轍﹐區別緩急﹐酌量工役。及議山西大同並守事宜﹐修陳乘城之目二﹐乘塞之目八﹐悉見施行。夏四月﹐築長城。初﹐督府上《安邊書》﹐言「宣府西路長城已成﹐他路未成者不可偸日﹐以失全勢。且城成而不式﹐與役興而不終﹐敝也。他路固有已城而卑圮﹐初築而中停者矣。宜酌量虜患緩急以爲工役次第﹐數年之間悉城如制﹐斯成者不以有隙而隳﹐始者不以無繼而沮矣。」從之。於是分北中路百七十里爲極衝﹐二百六十餘里爲次衝﹐城之。而又增城先年東西中路未城者百餘里﹝此宣府長城之築爲中條理也﹞。二十七年春正月﹐北虜寇天城。初﹐督府移近塞墩﹐於長城增卒爲守。令曰「乘塞兵至﹐則謹飾烽堠﹔乘塞兵罷﹐則帶管塞垣。」每墩不半里許﹐冬暮春初﹐鮮大舉﹐卽小警舉烽共拒之﹐不數刻所司兵至矣﹐故冬暮率無事。及是﹐逼正旦﹐所司督察稍怠﹐墩卒有潛赴城貨易者。虜伺便﹐燒暗門入﹐驅羊馬數百去﹐官軍亦有在野被驅者﹐於是天城諸守備俱重愆﹐邊令益嚴矣。秋八月﹐虜寇拒墻。總兵官周尙文擊破之。初﹐尙文城拒墻五堡﹐在長城外﹐督府難之﹐然業已成立。督府乃檄尙文曰「入秋便可伏精騎獲禾稼﹐且虞有戰也。夫虜不獲逞志於塞內﹐能無致毒於塞外堡乎﹗」至是尙文遣家丁千餘﹐騎伏彌陀山。刈禾者出﹐虜果縱數千騎逾山而東。家丁戰焉﹐矢盡登山自守﹐一夕五告急。督府曰「不救是後不可使人﹐且虜今次不懲﹐後無五堡矣。」促尙文出師﹐令兵備副使魏尙綸﹑僉事尹綸參其軍。尙綸﹑綸至﹐與尙文謀曰「此出塞無山溪﹐懼其蹂踐我也。且家丁保彌陀者三日不食矣﹐何能自拔﹗」乃括民車百餘輛﹐列火器其上﹐實以熟食蔓精之類﹐遂出塞。虜見易之。尙文環車爲營﹐且戰且行﹐度虜陣厚集也﹐火器大發﹐虜死者眾。遂解彌陀之圍。家丁得車﹐食飽而復戰﹐虜大奔﹐斬首甚眾。初﹐督府不欲置堡塞外﹐而尙文已城。議者往往咎之﹐及是君子以爲善補過云。九月﹐虜寇隆慶。總兵趙卿敗績。初﹐宣府以西中路爲極衝﹐虜歲犯之。北路號嚴險﹐東路亦遠僻。又李莊諸虜巢北路塞外﹐素不與大營虜合﹐而東路塞外花當﹑朵顏諸部落亦耕牧其地﹐不肯令大營虜得東﹐故二路鮮虜患。長城之役﹐急西中路。近西中路長城成﹐虜遂數來往北路。塞外李莊虜亦畏懾逃避﹐或曰爲大營虜殲焉。至二十五年﹐虜遂犯云州﹐與守備易綱﹑遊擊陳言戰﹐不得志而去。復謀曰「北路險遠﹐卽入不戰而疲矣。不若由北路左右腋窺隆慶﹐隆慶素不被兵民﹐堡損壞﹐易攻也。」時督府料虜必東﹐檄將校曰「虜猶水也﹐城塞以止驅﹐猶築防以障流﹐防不備則水注於不備之地﹐防旣備則水漏於不固之防。今者虞大同則大同長城成﹐虞山西則並守議定﹐虞宣府則西中二路長城舉役矣。所不備者北東路也。財力有限﹐工役因時令未能卽城﹐北東路如西中而不厚集兵申警備﹐是遺之門也。」於是布兵設伏﹐倍於往時。九月﹐諜報虜窺鎭安。督府檄趙卿曰「鎭安之險可據也﹐扼鎭安﹐虜不能入矣。」時卿駐兵云州﹐去鎭安僅三十里﹐督府以爲無慮。繼報虜攻獨石﹐卿棄鎭安走獨石也。驚曰「虜入矣。」乃東馳一晝夜行三百里﹐抵懷來西界。復檄卿曰「虜入鎭安必由長安嶺﹐長安嶺死地也。分遣精銳間道截擊雕鶚﹑合河﹑黃家﹑白艸之間﹐我可以一當百。」卿故儒吏﹐善談論而性實懦怯﹐徒以廉謹爲時重﹐得檄不敢發。爲危語曰「督府誤矣﹐虜已入塞﹐僕無所逃罪。臣子至憂在京師與皇陵耳。今不匿形稍縱之南﹐而分兵截急﹐彼見兵進必東奔﹐東奔則畿甸皇陵搔動矣。十輩謁止。督府擊其使﹐發令旗促之。卿乃稽延不前﹐而虜已抵隆﹑永。由是隆慶﹑永寧大被荼毒。督府策卿懦不卽進也。則自以麾下合諸營老弱畱城者馳而東北﹐至虜營噪而鼓行。虜乃退﹐由滴水崖出。於是督府捶胸曰「悔不早易卿﹐將貽生民虐也。」乃上疏自劾﹐及論列卿罪。詔遣瑣闥近臣出核之﹐核如劾。論者猶惜卿廉謹﹐詔奪兵曰「衣還伍﹐督府亦奪三官。」二十八年春二月﹐虜寇滴水崖。昨年之寇﹐督府策其由滴水崖入﹐已而由鎭安入。督府大喜﹐以爲虜蹈死地﹐可殲也。而趙卿懼不敢前﹐督府劾之。是後恆檄將校曰「虜悔前役矣﹐再入必滴水崖。」故今春卽議伏兵滴水崖。諜人藍伏勝者﹐犯法當刑。督府杖之百﹐不死。督府異之﹐以語兵備副使魏尙綸。尙綸曰「古人有如是成功者﹐盍貸其生。」督府曰「吾意也﹐君以是語之。」魏語伏勝﹐誓死報。因使入虜中爲間﹐還曰「虜聲言西下﹐而數詢被虜人隆﹑永間事﹐必東寇也。」於是督府再檄卿曰「卽將所部於北東路適中處若滴水崖塞下﹐堅壁以戒不虞。」時總兵周尙文以宿將稔兵事﹐鎭大同者數年矣。雅以私惠得士卒心﹐然尙文爲人矜已獲前﹐頗幸鄰鎭事變。時有歸正人至塞語墩卒曰「虜馬首已東﹐將趨明沙灘矣。」明沙灘者﹐獨石塞外地也。藍伏勝時巡塞﹐聞其語驚曰「事急矣﹐走白督府。」督府使視歸正人﹐則守臣系解詣尙文。尙文聞虜東﹐卽稽其解曰「送督府須易公牒也。」畱三日未發。督府聞之曰「虜審東矣﹐厲鄰鎭以張已能﹐猾老故態也。」時趙卿以隆﹑永之役在論﹐未有代。督府乃檄尙文曰「已悉虜情﹐卽日東寇﹐宣大相援制也。其以兵援滴水崖。」又慮尙文不時至﹐則具疏言之。且曰「卿旣獲罪﹐待者未至﹐已令尙文戒嚴東援滴水﹐不若令尙文暫代卿將﹐乞詔旨促其速至。」尙文初得檄猶豫﹐會命下﹐乃介而馳﹐未至而虜攻滴水塞矣。瀚﹐故戰鋒將也﹐李彬之死﹐論者尢焉。督府杖而用之﹐責其後效﹐及是以坐營官隨卿戍滴水。卿聞尙文當暫代﹐已而虜寇且至﹐則以兵三千人付瀚曰「爲我戍滴水。」身歸鎭聽代﹐督府不知也。卿旣歸﹐虜果至。仰塞急攻﹐二日不能拔。分步卒攀危巖﹐縣綆登髙華溝轉雙盤道出。瀚皆夾攻之﹐兵遂敗。瀚揮雙力戰﹐殺數十人而死。於是虜入﹐復東向懷來。而尙文之兵至﹐壁於石柱村﹐軍容甚整。虜大駭﹐未敢ヘ犯。遣間來約曰「詰朝當見。」比曉則伐樹拆屋﹐毀門關﹐令步卒肩之以禦矢石﹐而騎隨之噪且突陣。舊列營必列木爲柵以拒┪軼。其夜尙文計曰「柵目可見﹐不若穴地爲暗窖。」乃令人七窖於壁外﹐窖深及膝﹐大容馬蹄。及戰﹐虜馬多僕﹐軍中發火器擊之。凡二日﹐陣百餘合﹐虜死者數千人。虜大沮﹐然恃其眾﹐不歸也。酋俺答阿不孩拔刀曰「不勝﹐是卽刎吾首。」乃復攻圍﹐兩軍俱憊。初﹐督府聞卿還鎭也。大駭曰「三千人足戍滴水乎﹖」疾促尙文前﹐而自以親兵及他路未發者馳赴之。至是﹐聞尙文戰且二日。計曰「鼓三則竭﹐兵無三日戰不疲者。不援尙文﹐是棄師也。夫尙文與虜角﹐殺傷過當﹐而虜不退奔者﹐慚於不勝﹐且懼尙文躡其後。所謂兩虎共斗﹐勢難先止也。我鼓行而前﹐尙文兵聞之﹐气自倍。虜遁矣。不然﹐則虜與尙文角且憊﹐而我乘之﹐漁人之獲也。」時西風大作﹐乃令於軍曰「不必結陣﹐五人爲伍﹐雁行疾馳﹐有警人自爲戰﹐人自爲救。」鼓聲大振﹐揚塵蔽天﹐未至虜營十五里﹐虜拔營遁﹐尙文以久戰士憊﹐不能躡也﹐兵罷還鎭。始督府疏調尙文﹐論者以遊兵有應援之責﹐主將無暫攝之例﹐疑焉。當路者主之曰「兵有先聲﹐將專閫外﹐不宜異同以失事機行之。」及是﹐邊人舉手加額﹐服督府料中﹐感廟謨能決策云。虜旣連犯隆﹑永﹐翁萬達曰「虜之爲患﹐猶泛濫之水﹔中國設守﹐猶障水之堤。諸堤悉成﹐則漸尋隙漏﹔諸堤未備﹐則先注空虛。乃今注隆永矣。夫隆永者﹐京師北門也。城諸路以爲堤﹐遺隆﹑永以爲壑﹐愚竊懼焉。」乃上疏曰「臣聞首尾腹背之論定而後形勢明﹔輕重緩急之分較而後便宜得。臣本書生﹐不暗戎計。然識險夷於馳騁﹐稽難易於籌思﹐頗得其槪﹐不敢不遂言之。夫天下形勢重北方﹐以鄰虜也﹐然我朝形勢與漢﹑唐異。漢﹑唐重西北﹐我朝重東北。何者﹖都邑所在也。漢﹑唐都關中﹐偏西北﹔我朝都幽蘇﹐偏東北。漢﹑唐偏西北﹐故其時實新秦﹑開朔方城受降﹐不但已也﹔我朝偏東北﹐則皇陵之後﹐神京之外﹐其所以鎖鑰培植以爲根本慮者﹐可但已哉。天下便宜重宣﹑大﹐以數警也。然近時便宜與往年異﹐往年虞山西﹐近時虞京後。何者﹖虜情不常也。大同之門戶不嚴則太原急﹔宣府北路之藩籬不固則隆﹑永急。往年急太原﹐其時內邊之修﹐外邊之築﹐建議並守﹐不憚勞也﹔今時急隆﹑永﹐則皇陵之後﹐其所以鎖鑰培植以爲根本慮者﹐又可已哉﹗國之後門猶人之肩背﹐養其肩背以衛其腹心。蓄艾七年﹐防危一旦﹐察脈觀兆﹐不見是圖﹐乃今則病形已見矣。夫往年城紫荊﹑倒馬諸邊﹐備畿輔之西也﹔城雁門﹑寧武諸邊﹐備太原之北也。紫荊﹑倒馬有宣府﹑大同以爲外扡﹔雁門﹑寧武有大同﹑偏﹑老以爲外扡﹐且猶爲設重險。隆﹑永去神京二百里﹐而近無外扡足恃﹐而重險不設﹐專恃北路﹐非計之周也。且十九年﹑二十年﹑二十一年之寇﹐由朔州以窺雁門﹐志太原﹑平陽也﹔二十三年之寇﹐由蔚州﹑廣昌以窺紫荊﹐志眞﹑保定也。塞垣成而雁門寢謀﹐鐵裹門﹑鵓鴿峪戰而紫荊絕望﹐虜情可推而知也。昨歲豕突於鎭安﹐今玆狼顧於滴水﹐搖尾以歸駢首﹐不解其志欲何爲哉﹐此臣之所寒心也﹗夫往之經略所以裕今﹐今之措注不思善後﹐封疆之臣其敢一日忘其死邪﹗往年修邊之役﹐宣府始西中路者﹐先所急也。北東二路﹐限於力﹐則間多未舉。又以獨石﹑馬營﹑永寧﹑四海冶之間素稱險峻﹐朵顏支部巢處其外﹐尙能爲我藩籬﹐臣亦每有撫處之議。今西中路塞垣足恃﹐虜不易犯﹐其勢必不肯以險遠者自沮。而朵顏支部復爲所逼﹐徙避他所﹐東北二路之急﹐視前蓋數倍也。試以二路邊計之﹐東路起四海冶﹐鎭南墩而西至永寧盡界﹔北路起滴水崖而北而東而南﹐至龍門城盡界。爲邊凡七百里﹐而二路馬步官軍不過三萬﹐除城守站遞諸役防秋擺邊﹐僅得二萬。兵分於地廣﹐備疏於無援﹐此臣之所寒心也。夫地要而不重其防﹐兵分而不虞其害﹐封疆之臣又敢一日忘其死邪﹗天下之事﹐不有所待無以全其勢﹐不有所更無以盡其利。宣之北路溪谷﹐僻仄之域﹐貧瘠之區也﹐往年不數患虜者﹐彼誠避其險遠無所於利。近兩入寇﹐志在內地﹐內設重垣﹐虜計斯沮。不窺內地﹐則外諸城堡昔爲大舉必經者勢亦自緩﹐而左腋龍門衛﹑楊﹑許二衝﹐右腋龍門所滴水崖一帶厚爲之備﹐絕其必窺。設使虜仍貪入﹐則須由獨石﹑馬營而南﹐逡巡前卻於溪谷僻仄之間﹐攻不可隳﹐掠無所獲﹐疲其力而衝其中虛﹐伺其隙而邀其歸路﹐當無不覆之寇矣。故外邊以扡北路﹐內險以扡京師。尋常竊發﹐外邊自可支持﹐萬一┪軼內險﹐復成犄角﹐外邊兼理堡寨﹐進可以逐北﹐退可以致人。內險專事堤防﹐近以翼蔽隆﹑永﹐遠以系籍關南﹐緩急相資﹐戰守並用﹐玆所謂審形勢酌便宜而盡之人謀者也。擬於東路鎭南墩與蘇州所屬火焰墩接界﹐塞其中空﹐築垣僅三十餘里﹐可以省百數十里之戍。自北而西﹐歷四海冶﹑永寧﹑光頭嶺﹑新寧墩一帶地勢可守者﹐循其舊邊地勢不可乘者﹐稍爲更攺。又自永寧墩歷雕鶚﹑長安嶺﹑龍門衛至六臺子墩﹐別爲創修內垣一道﹐與北路新墻連而爲一。北路原額官軍不輕內調﹐內垣乘守別措兵馬﹐蓋不止備金湯之設﹐崇虎豹在山之威﹐亦且成首尾之形﹐收率然相應之利也。」從之。乃城北路內塞。二十八年夏四月﹐北虜款大同塞。五月﹐城大同外塞。彌陀母之役﹐虜𨿽奔北而堡人懼。督府曰「吾終不以血戰易是戶寸也。」乃與都禦史李仁計﹐下令城外塞。塞如偃月形﹐東西皆附於舊塞﹐暗門敵臺如制。尹耕曰「余猶記童兒時有事鎭城也。抵北門不敢出窺觀焉。其時北郊二十里許曰孤店者﹐虜日至之。巡撫史道之視地形也﹐飯於北極神祠﹐虜忽突至﹐望麾蓋集矢如蝟﹐諸軍力戰以免。故文錦之五堡﹐識者恨其不究自總督伯溫之主弘賜議也。由是鎭城以北商賈行矣。尙文城滅虜九堡以聯其兩翼﹐而復爲拒墻五堡以厚屏其肩背﹐則五堡不爲極塞﹐而鎭城腹裏矣。然議者猶爲拒墻五堡危之﹐玆城其終條理乎。由是而推﹐則宣府之興和不可理而復﹐黑山之垣不可引而直﹐東勝﹑丰﹑楡之境不可漸而圖﹐非夫也。」二十九年八月﹐俺答遂入漁陽塞。犯京城﹐焚劫至徳勝﹑西直門﹐窺八陵﹐掠教場。上震怒﹐殺兵部尙書丁汝夔﹑都禦史楊守謙﹝自是調邊兵入衛京師﹐無虛歲矣﹞。於是總兵趙國忠﹐帥宣鎭兵入衛京城。半月﹐虜乃由白羊口出。過懷來﹑保安抵宣鎭城下。呼守陴者曰「無恐﹗知爾兵在南﹐所守婦女城耳。且不爾攻﹐我所得固人﹐人足也。」時守陴人見所掠關南人口﹐行竟日不絕﹐號泣之聲震動山谷﹐力不能救。是夜﹐虜營於西門外二三里間﹐以久勞皆酣寢﹐城中無一兵可出劫其營﹐鎭人惜之。次日﹐虜至萬全右衛﹐由野狐嶺出塞去。三十一年﹐虜由野狐嶺入﹐掠宣府衛城西南。參將史略率師禦之。虜預以其半伏路側﹐略方倚岡爲陣﹐虜輒衝突﹐火器猝不能擊。衝數合﹐虜作卻狀﹐我師前追數里許﹐伏兵出截﹐我師爲二﹐略與守備指揮任鎭俱死﹐士卒被殺傷者過半云。三十二年秋﹐虜騎約五六萬由張家口入。過懷安﹐抵順聖東西城﹐南及蔚﹑廣﹐攻毀堡寨﹐殺掠人畜甚眾。旣折而東﹐將犯保安﹐至宣鎭城東南地名谷村。總兵郭都率兵二十餘相值﹐方爲陣以待﹐虜四面圍之﹐用精騎突陣﹐我兵勢不能支﹐都厲聲曰「毋懼﹗吾寡﹐第直前﹐不死此卽回﹐無生理也。」於是領哨應襲千戶王國乃身先士卒督領血戰﹐士卒半已死傷﹐都與國略無憚色。各中矢﹐被刃無數﹐乃亡。事聞﹐詔褒贈之。都﹐遼人。國﹐宣人也。三十三年五月﹐虜由馬營盤道墩入塞。寇云州﹑赤城等處﹐攻毀屬堡二十餘座﹐殺掠人畜殆盡。八月﹐復由云州﹐兩湖口靜寧墩空入。寇雕鶚﹑永寧﹑懷來﹐攻毀殺掠﹐北夏過之。我軍時因年饑﹐逃亡且半﹐總兵劉大章率師禦之﹐將領亦畏虜﹐不敢徑當其鋒﹐遙望數日﹐引軍而歸。虜揚揚得志去。三十四年﹐虜寇宣府。先是督府以宣鎭數被虜害﹐鎭兵寡弱不支﹐檄召延綏遊擊張糸宏兵來備禦。秋七月﹐虜十餘萬眾毀垣入﹐散掠保安東西川。糸宏因率所部三千兵往擊之﹐猝遇於張家堡南﹐虜眾來衝﹐糸宏令我軍開壁縱千百騎入﹐乃合壁﹐殺所縱入虜。虜怒﹐合眾圍四面者重匝。糸宏又令士卒毋取首﹐弟殊死力戰﹐由是虜被挺與刃死者無數﹐緒亦力盡死﹐士卒盡覆歿云。按是役﹐將率全損﹐士人不以爲敗績。虜死傷者眾也。自後被虜逃回人﹐多述虜中追談是役﹐猶咬指爲懼辭。則糸宏之死不爲無益矣。糸宏﹐陜西人﹐忠勇素所自許﹐是舉其眞無負哉﹗三十五年春﹐虜入寇。參將都指揮李光啟死之。時葛峪邊外勁虜數千騎數突入侵﹐苦居人。光啟憤焉。至是警報至﹐光啟遂率所部兵疾馳圖殲之﹐未及爲陣﹐虜四至﹐大呼殺入﹐兵爲所殺太多﹐光啟亦被縛引去。去二日﹐光啟紿虜曰「我爲帥﹐第引我亭障下﹐當有贖者。」於是虜引至亭障下﹐呼卒曰「我獲爾大人﹐將金帛來﹐還爾也。」光啟曰「臊狗﹗宜殺我﹐我非不肯死﹐慮我中國人疑我眞降虜﹐徒負辱國大罪爾﹗亭障卒其視我死毋贖﹗」虜亦罵曰「奴紿我﹗」遂剖其腹﹐截其支體﹐懊恨而歸。三十六年﹐都指揮祁勉代光啟任中路參將﹐懲往日玩寇致憤事﹐因亟爲扼塞計。未卽行﹐虜數往來長城下擾之。勉曰「不盡殲此虜﹐我土人安能牧耕﹐我安能飭邊備。」未幾﹐虜果下﹐輒率兵直前﹐士卒反爲所殺戮。監司以爲傷勇也﹐劾奏之。將罷官﹐候代去﹐至是虜又寇邊。勉曰「我固將去﹐然義不得避艱險﹐更共此虜戴天也﹗」仍引兵往戰﹐以兵寡勢不相當﹐因被困圍﹐力屈而死。三十八年﹐虜數萬駐獨石邊外頗久。至七月﹐乃毀垣南下﹐由麻峪口入寇懷來﹑保安間。遊擊將軍董國忠不度無援兵﹐望見哨馬賊少﹐卽帥所部兵數百騎馳逐之。虜續至﹐因被刃死﹐數百騎兵亦鮮生還。由是他將聞知皆遠避去﹐虜得大利而歸。八月﹐虜再寇順聖東西二域﹐抵於蔚州﹐所過村堡俱破﹐十喪八九﹐人畜殺擄數萬計。邊人謂近年虜患莫此爲大且慘﹐我兵竟避其鋒不與相值云。是年﹐虜寇薊﹑遼。入遵化等處﹐所過殺掠無遺﹐積屍徧野﹐村堡俱空。詔械系總督都禦史王忄予至京。忄予﹐蘇州人﹐曾巡視兩浙。初﹐兩浙因倭奴船泊寧波﹐殺人擄掠﹐創建巡撫軍門﹐以朱紈首任﹐紈嚴下海之禁﹐姦豪不便。朝議攺巡撫爲巡視﹐忄予代紈﹐矯其獘﹐安靜持重﹐地方賴以寧謐﹐頗有聲譽﹐故移節薊遼。及是虜至﹐一無備策﹐坐視猖獗。敗衄之後﹐彌縫其失﹐已得免究﹐而內多遵化人﹐家被禍者往往在內號泣﹐上聞訊知其故﹐適彼處巡按某上疏﹐論忄予不能禦虜﹐乞行罷黜。上命收忄予治罪﹐坐失機棄市。自後虜騎歲至﹐不爲大舉。四十五年秋﹐復擁眾寇大同。總兵馬芳力戰卻之。亦稱大捷云。先是﹐大同博野王府將軍充占娼爲盜不法﹔後廣靈府將軍充將長史司印給祿米領票當借人錢。乃糾充等百餘人圍繞大同府﹐欲白手支領﹐知府師桂不從﹐卽將桂束帶扯作三段﹐至晚復執磚瓦欲打府門。桂具啟代王﹐令旨將無票各宗支與七分﹐有印票者與三分。桂遵放問﹐充等擁拉桂自堂至門外羣打。巡撫張志孝具奏﹐行巡按蒙詔﹐問充等革爵﹐發送髙墻。未幾﹐潞城府將軍俊徳﹑俊柳因爭食糧﹐大同縣知縣朱可進有所左右﹐俊柳不忿﹐糾各宗打入縣門﹐可進越墻奔訴軍門﹐各宗卽將都禦史張志孝圍住﹐且逼令志孝責治可進送監﹐洶洶喧呶﹐欲打志孝。代王令旨解散巡按蒙詔。及志孝﹑代王﹑廷琦交章請勘。上命刑科右給事中嚴從簡往問﹐將俊柳等革爵﹐發閒宅住。﹝時代宗繁多﹐富驕貧驁。官府略以法繩﹐則云我教達子踏番這城。自充謀逆之後﹐今淩虐府縣﹐漸不可長也。從簡會問時﹐奏過不朝代府﹐且上供聖旨﹐令各室下跪廷鞠。宗人始知朝廷法度﹐而代府甚憾﹐流謗當路﹐從簡尋謫官云。﹞初﹐北虜小王子繼脫脫不花爲大酋﹐號亦克罕﹝卽唐時之呼可汗也﹞。有三子﹐長曰阿爾倫臺吉﹝臺吉如華言宗室﹞。次日阿著卜孫﹐次日滿官嗔不孩。正徳初年﹐阿爾倫爲其叔父阿爾禿廝及太師亦卜剌所殺﹐遺二子﹐曰卜赤﹐曰也明。小王子死﹐次子阿著卜孫立。亦有二子﹐長曰吉囊﹐次日俺答阿卜孩。阿著卜孫死﹐眾立卜赤。卜赤有眾七萬﹐分爲五營。其東部三酋有眾六萬﹐在沙漠﹐東與朵顏爲鄰﹔南部二酋有眾五萬﹔西部二酋與滿官嗔不孩。七營俱舊屬亦卜剌。亦卜剌以小王子怒﹐奔出河套﹐擁部落萬餘至涼州﹐乞空地以居。涼州將官閉門不敢應﹐凡十餘日﹐始大掠諸堡而去。攻破西寧安定王等族﹐奪其印﹐據靑海住牧。後總制楊一淸遣總兵徐謙徵之。虜聞﹐南渡河﹐掠洮岷﹐奔松潘﹐已而復據靑海﹐爲河西患。今屬吉囊﹐爲四營﹐有眾七萬。官嗔不孩部合別營六酋舊屬火篩﹐今俺答阿卜孩領之﹐皆在河套。又有兀良哈一營﹐乃小王子舊部﹐與諸部自相攻殺。總諸部不下三十餘萬人﹐其駐牧𨿽逐水艸﹐遷徙不定﹐然分地自不相亂。而吉囊﹑俺答之子皆素稱雄黠﹐每歲入貢﹐宣大尢苦之。《九邊考》則云「北虜曰罡畱﹐曰罕哈﹐曰爾塡﹐三部俱近宣府北邊住牧。罡畱部下爲營者三﹐潘惠王領之﹔罕哈部下爲營者三﹐猛可不郎領之﹔爾塡部下爲營者一﹐可都畱領之。總凡七營﹐約眾六萬。曰哈剌嗔﹐曰哈連﹐二部俱近大同北邊住牧。哈剌嗔部下爲營者一﹐把答罕柰領之﹔哈連部下爲營者一﹐失刺臺吉領之。二營約眾五萬。亦克刺一部近三關住牧﹐爲營者五﹐察罕兒﹑克失﹑且卜爾報領其三﹐阿兒﹑把卽各領其一在東西﹐五營約眾五萬。惟阿兒入寇無常。曰應紹不﹐曰阿爾禿斯﹐曰滿官嗔﹐三部住貢河套。應紹不部下舊爲營十﹐曰阿剌﹐曰阿剌嗔﹐曰捨奴卽﹐曰孛來﹐曰當剌兒罕﹐曰失保嗔﹐曰曰兒廒﹐曰荒花旦﹑奴母嗔﹐曰塔不乃麻。俱屬僞太師亦不剌﹐後各分散﹐惟哈麻嗔一部存﹐疑卽哈剌嗔也﹐今移營不在河套。阿爾禿廝部下舊爲營七﹐屬亦不剌﹐今爲營四﹐曰孛合斯﹐曰偶甚﹐曰拔哈思納﹐日打郎。屬吉囊滿官嗔部下舊爲營八﹐屬火篩﹐今爲營六﹐曰多羅土悶﹐曰畏吾兒﹐曰兀甚﹐曰拔要﹐曰兒魯﹐曰土不剌﹐屬俺答阿不孩﹐今住河套。總凡十三營﹐擁眾七萬。寧夏北邊無住牧﹐瓦喇一部在甘州西北﹐環繞北山住牧。小王子居沙漠﹐其屬有黃毛﹑胡畏﹑吉囊等仇殺﹐不敢南向。往時﹐各部皆太師領之。太師﹐虜中大將方得稱﹐有紀律﹐志不在於搶掠。後太師廢﹐以那顏領之。那顏﹐華謂之小官﹐受差遣煩﹐惟臺吉得免﹐故諸部樂屬之領。凡臺吉在孕﹐眾卽推以爲主﹐而供給其母﹐今部落多領於臺吉。然臺吉皆荒淫﹐志在於搶掠。近聞朵顏衛酋革蘭臺亦與北虜和親﹐不與和親者﹐惟女直耳。其俗﹕隨水艸畜牧﹐無屋居﹐行則車爲室﹐止則氈爲廬。自君長以下咸食畜肉﹐衣皮毛﹐貴壯賤老。其單於朝拜日之始生﹐夕拜月。其坐長左而幼右。其送死有棺槨而無封樹。凡舉事常隨月﹐盛壯以攻戰﹐虧則退兵﹝匈奴﹞。怒則殺父兄﹐不害其母﹐以母有族類﹐父兄無相仇報也。其嫁娶先私通﹐掠其女﹐或半歲百日後﹐使遣媒送馬馳牛羊以爲聘。其父子男女相對踞蹲﹐髡頭爲輕便。婦人至嫁時﹐乃養發。病以艾炙成燒石自熨﹐燒地臥上﹐或隨其痛病處以刀泱脈出血。俗貴兵﹐死葬則歌舞相送﹐肥養一犬﹐以彩繩纓牽燒而送之﹐言使護死者神靈歸赤山﹝烏桓﹞。厥主初立﹐近侍重臣等舁之以氈﹐隨日轉九回﹐每一回臣下皆拜訖﹐乃扶令乘馬﹐以帛絞其頸﹐使才不致絕﹐釋而急問之曰「爾能作幾年可汗﹖」其主精神昏瞀﹐不能詳定多少﹐隨其所言以驗修短之數。其徵發兵馬及科稅雜畜﹐輒刻木爲數﹐並一金鏇箭﹐蠟印封之以爲信。有死者﹐停屍於帳﹐春夏死者候花艸木落﹐秋冬死者候花葉榮茂﹐始坎而瘞之﹝突厥﹞。父母死而悲哭者爲不壯﹐但以其屍置之山樹上﹐經三年後﹐收其骨而焚之﹐酹酒而祝曰「冬月時向陽食﹐夏月時向陰食﹐若我射獵時使我多得豬鹿。」其無禮頑囂﹐於諸夷爲甚﹝契丹﹞。其山﹕曰陰山﹝冒頓所依阻﹐武帝奪其地﹞﹐曰狼居胥﹝霍去病所封﹞﹐曰浚稽﹝李陵所搏戰﹞﹐曰竇顏﹝霍去病所追虜﹞﹐曰燕然﹝去塞三千里﹐竇憲所勒銘﹞﹐曰金微﹝竇憲大破匈奴﹞﹐曰禽胡。初﹐洪武中﹐王師禽胡寇乃兒不花於此。永樂八年﹐車駕徵虜﹐制銘曰「白雲永樂」﹐賜名曰立馬峯。永樂勒銘曰蒼山﹑曰沙嶺﹐皆永樂駐蹕﹐曰淩霄峯﹝永樂駕登絕頂﹞。其川﹕曰飲馬河﹝舊驢朐河﹞﹐曰蒙山海﹝永樂駐蹕﹞﹐曰淸流泉﹝永樂勒名﹞。其古迹和宰路城﹝元太祖始建都﹞。其產﹕馬﹑橐駝﹑野馬﹑原羊﹝似吳羊而大角﹞﹑角端﹑﹤鼠軍﹥﹑貂鼠﹑靑鼠﹑土撥鼠﹑┊﹝猴屬。已上六物皮毛柔軟﹐可爲裘﹞﹑東墻﹝似蓬艸﹐實如捺子﹐十月始熟﹞﹑沙雞﹑酥酪。其厥貢﹕馬﹑寶﹑貂鼠皮﹑海靑。其裏至﹕東兀良哈﹐西脫忽麻﹑撒馬兒罕﹐北盡沙漠。予聞答之妻第七夫人者失寵﹐有侍女名桃花﹐乃新被擄大同妓也。妓思歸﹐因誘七夫人言中國富盛﹐衣服繡麗﹐飲食珍品﹐且有美男子﹐不若到中國去受用。七夫人遂與乘間逃出﹐已入大同﹐鎭關盤獲﹐送至京師。時嚴氏當國﹐不敢上聞。發錦衣衛獄另一室好供給之。後答知其妻在中國﹐欲興兵來取。邊人報有聲息﹐遂令人將其妻送出別關﹐棄之野中。令邊人與彼通事佯言﹐見有一婦在某處﹐不知是否。答尋獲之﹐白手刃劈死。方此婦在衛﹐嚴氏宴私客﹐每取出觀﹐亦頗丰艷﹐衣中國所賜絹﹐足穿皂靴﹐以金嵌之﹐比妓色殊勝也。此予得之於同年親見者﹐乃嘉靖四十年前事也。書之以備博聞。●卷二十四北狄◎兀良哈兀良哈本春秋時山戎地。秦爲遼西郡北境。漢爲奚﹑契丹所據。東漢徵畋﹐其酋走匿松漠間。後魏之先﹐復居於此﹐號庫莫奚。後屬契丹﹐名兀良哈。元爲大寧路北境。本朝洪武二十年﹐旣城會州﹐建大寧部指揮使司﹐爲重鎭﹐在宣府﹑遼東之間﹐宿重兵。二十二年﹐故元宗室遼王阿里失禮及朵顏元帥等各部遣人入奏﹐願內附爲外藩﹐詔以地居之﹐在大寧之北境﹐立三衛焉。自錦義歷廣寧至遼河﹐曰泰寧衛﹔自黃泥窪逾沈陽鐵嶺至開原﹐曰福余衛﹔自全寧抵喜峯近宣府﹐曰朵顏衛。以阿里失禮爲泰寧指揮使﹐塔賓貼木兒爲指揮同知﹐海撒男答爲福餘指揮同知﹐脫魯忽察兒爲朵顏指揮同知。各領所部以安畜牧。按觀此則長陵未許此虜時﹐而山後諸州先皆爲其屬矣﹐況復與之耶。此亦當時之失計。故居庸之外所恃爲藩籬者﹐止宣府耳。而遼陽一帶不可通也。上謂後軍都督沐春曰「曩者胡虜近塞﹐兵衛未立﹐所以設兵守關。今虜人遠遁﹐已置大寧都司及廣寧諸衛﹐足以守邊。其守關士卒已命撤之﹐而山海關猶循故事﹐七站軍士實廢﹐屯田養馬。自今一片石等關每處止存軍士十餘人﹐譏察逋逃﹐余悉令屯田。」按大寧都司設而守關軍士可撤﹐則大寧之地其所系豈小哉。卽此可見當時之倚重於大寧者亦不淺也。建文間﹐燕府靖難兵起﹐出劉家口﹐襲破大寧﹐都指揮朱鑑死之﹐都指揮房寬﹑王權皆降燕。李景隆開燕府﹐攻大寧﹐引兵攻北平。燕府盡拔大寧諸軍及兀良哈三衛﹐胡騎挾寧王入松亭關﹐趣援北平。永樂元年﹐敕諭兀良哈部落曰「朕承天眷﹐君臨天下﹐嘗遣使賫詔諭爾﹐爾等聞命卽遣人來朝﹐其誠可嘉。今仍舊制﹐設大寧﹑福余﹑朵顏三衛﹐俾爾等統處。軍民鎭守邊境﹐舊嘗授官者﹐列名以聞﹐咸復之。若頭目人等今當授者﹐亦第其名來聞﹐朕卽授之﹐俾世居本土安其生業。」乃廢大寧鎭﹐空其地給賞三衛。夷人每歲朝貢﹐以爲東北外藩。按寧獻王權﹐髙廟第十六子也。封於大寧﹐卽三衛之地。靖難師起﹐與之協謀。蓋燕時兵力不敵﹐特藉兀良哈人馬以取中原耳。太宗登極﹐寧王入見﹐願遷國入內地﹐於是遂居南昌﹐惟事注書作畫﹐以消朝廷之疑。而大寧之地旣無王府又無守將﹐原得其兵之力也﹐因棄與之﹐亦出一時假寓之權﹐宜非永世經略之究竟也。夫成祖北伐至鳴鑾﹐謂金幼孜曰「滅此殘虜﹐惟守開平﹑興和﹑寧夏﹑甘肅﹑大寧﹑遼東﹐則邊境可永無事。」夫大寧以處三衛矣﹐而復曰獨守大寧﹑遼東﹐其旨何也﹖棄大寧則開平難守﹐不急開平﹐則三駕何爲也﹖漢人議處南匈奴﹐其言曰「北虜旣破﹐可使復其舊地。」成祖之於三衛﹐其有原復舊地之意乎﹖規畫宏深﹐廷臣莫不窺其際者。殘胡遠循﹐漠北寂然﹐此成祖將有措置之時﹐而龍馭上賓﹐遺旨靡究。後之經理邊事如薛祿者﹐但知開平之縣遠﹐而不知大寧之不可久假也﹐其於成祖之畫失之遠矣﹗大寧都司之內徙也﹐而皆不沒其名﹐豈非欲復之一證哉﹗故曰出一時寄寓之權宜﹐非永世經略之究竟也。二年﹐上謂兵部曰「福余衛指揮奏﹐其部屬欲來貨馬﹐計兩月始達京師。可遣人往遼東諭保定侯孟善﹐令就廣寧﹑開原擇水艸便處互市﹐俟馬至官﹐給其直卽遣歸。八年﹐遣指揮木答哈賫敕諭朵顏三衛酋曰「昔兀良哈之眾﹐數爲韃靼抄掠不安﹐乃相率歸附﹐誓守臣節。我太祖髙皇帝矜獗困窮﹐設三衛官職﹐俾各領其眾﹐臣屬旣久﹐後竟叛去﹐及朕卽位復遣人來朝。朕略其舊過﹐加意撫綏﹐數年以來﹐生聚蕃息﹐朝廷於爾可爲厚矣。比者爾等爲本雅失裏所脇﹐掠我邊卒﹐又遣苦列兒等紿云市馬﹐實行窺伺﹐狡詐如此﹐罪奚可容﹗今特遣指揮木答哈等諭意﹐如能悔過﹐卽還所掠戍卒﹐仍納馬三千匹﹐姑贖前罪﹐不然發兵誅叛﹐悔將難追。二十年﹐韃靼酋帥阿魯臺寇興和﹐上親徵。諭諸將曰「阿魯臺敢爲悖逆者﹐以兀良哈爲之羽翼也。今阿魯臺遠遁﹐而兀良哈尙敢入寇﹐當還師剪之。」遂簡步騎二萬﹐分五道以行。且授之方略曰「兵貴神速﹐所謂迅雷不及掩耳也。」諸將頓首受命﹐上曰「官軍至彼﹐虜必西走﹐朕當以兵從西要之。」遂率精騎數萬馳往﹐命鄭亨﹑王通﹑薛祿將之。上率師至屈裂兒河﹐虜寇數萬餘驅牛馬車輛西奔﹐陷山澤中。上麾騎兵爲左右翼齊進﹐寇望官軍勢盛﹐欲突而走﹐上率前鋒衝之﹐斬首數百級。寇自蹂踐﹐死相枕藉﹐餘寇尙數百人躍馬而走。上曰「必有首虜在其中﹐須擊之。」率騎兵追奔三十餘里抵其巢穴﹐斬首虜數十人﹐生擒其黨伯兒伯克等﹐盡收其人口牛羊駝馬﹐焚其輜重兵器。暮次丰潤屯﹐諸將皆頓首賀﹐上曰「用兵吾豈得已哉﹗」諸將曰「天道福善禍淫﹐陛下奉天伐罪以保寧兆民﹐非過舉也。」宣徳元年﹐遼東總兵武進伯朱榮奏﹕「朵顏衛指揮哈剌孫等朝貢不至﹐請掩擊之。」上曰「古者馭夷當寬﹐其來不來何足與較。況虜多詐﹐用兵未可輕忽﹐但謹堤備耳。」三年﹐車駕巡邊閱武﹐至蘇州遵化縣﹐駐師石門。邊報兀良哈萬餘騎入寇﹐將及寬河。上曰「是天遣此寇投死耳。」召問諸將﹐諸將有請益徵兵者。上曰「孽虜無能爲﹐但謂吾邊無備﹐故敢來。若知朕在﹐當驚駭走矣。然此出喜峯口路隘且險﹐單騎可行﹐若候諸將並進﹐恐緩事機。朕以鐵騎三千先進﹐出其不意﹐擒之必矣。」或言三千未必足用﹐上曰「兵在精與和﹐不在多。」遂決親徵﹐車駕出喜峯口。夜﹐車士皆喞枚﹐斂甲韜戈﹐馳四十里﹐昧爽至寬河﹐距虜營二十里。虜望我軍以爲戍邊之兵﹐卽悉眾來戰﹐上命分鐵騎爲兩翼夾擊之。上親射其前鋒﹐三人殪之﹐兩翼飛矢如雨﹐虜不能勝。繼而神機銃疊發﹐虜人馬死者大半﹐余悉潰走。上以數百騎直前﹐虜望見黃龍旗﹐知上親在也﹐悉下馬羅拜請降。皆縛之﹐斬其酋渠。駐蹕寬河﹐分命諸將搜山谷搗虜穴。是役也﹐番將忠勇王金忠﹐故韃靼名王子也﹐先於永樂二十一年親徵率眾來歸﹐賜名金忠﹔又有韃靼平章把都帖木兒﹐永樂初來歸﹐賜名吳允誠﹐二人奏請自效。有謂此皆虜黨﹐往則不反矣。上曰「去畱亦任所欲耳﹐朕獨少此二人耶。以誠心待之﹐犬馬識豢養之思﹐況人乎﹗」遂遣之。駕蹕會州﹐以重陽節饗文武將士。二人奮勇﹐斬俘最多﹐上親制詩歌慰勞之﹐累功封恭順伯﹐世祿不絕。時以二人𨿽漢之金日碑﹑唐之契芯何力﹐無以過云。陳氏建曰「宣廟英武﹐亞於成祖﹐故一內難剪外寇﹐躬履戎陣﹐如摧枯拉朽。所以然者﹐由宣廟爲太孫時﹐常因獵講武﹐屢從成祖北徵﹐久知用兵﹔又去國初未遠﹐乘祖宗百戰之餘威﹐將士閒習騎射擊刺﹐其戰勝攻克非偶然也。至正統之末﹐國家承平已久﹐英廟生長深宮﹐王振不思而欲效之﹐故有蒙塵之禍。建嘗謂正統喪師辱國﹐宣徳此役誤之也。正統九年﹐兀良哈三衛夷人寇邊。發兵二十萬分爲四路討之。成國公朱勇出喜峯口﹐由中路﹔左都督馬諒出界嶺口﹐由北路﹔興安伯徐亨出劉家口由南路﹔都督陳懷出古北口﹐由西路。渡柳河﹝常鄂公卒處﹞至全寧﹐遇福余夷人﹐逆戰走之﹔收虎頭山﹐遇大寧朵顏夷人﹐又擊敗之。禦史姚鵬上其功﹐升賞有差。十四年﹐北虜也先入寇﹐三衛夷人往附之。旣而雜北虜使中﹐充貢使來京窺視。朝廷待北使禮厚﹐以爲國家畏彊者﹐由是常挾北虜爲重以結昏﹐迆北恐懼﹐中國盡沒遼河東西三坌河北故地﹐國家亦不復問﹐今廣寧前屯至定遼往來﹐僅一綫之路也。天順初﹐朵顏三衛夷人﹐因虜酋孛來誘犯獨石﹐巡撫都禦史韓雍集大軍出其不意襲之﹐賊驚各遁去。成化元年﹐三衛與迆北同貢。敕諭迆北孛來使臣曰「我祖宗以來﹐四方朝貢使臣﹐管待賞賜俱有定例﹐不可增減。朵顏等三衛﹐曩時無所依倚﹐我祖宗特加憐憫﹐設立衛分授以官職﹐俾近邊住牧﹐每年朝貢俱從東路喜峯口進。今都督朵羅千等不遵舊例﹐卻差人與爾等同來﹐希圖混賞。悉照舊例分別﹐庶見朝廷厚待爾處﹐特諭爾知之。」嚴遼東馬市之禁。先是陳鉞巡撫遼東﹐奏開馬市於開原﹑廣寧二處﹐朵顏諸夷每月兩市。後通事劉海﹑姚安稍侵侔之﹐諸夷懷怨﹐寇廣寧﹐不復來市。至是鉞爲兵部尙書﹐懼罪及己﹐乃奏言「初立馬市非資外夷﹐馬以爲中國之用﹐蓋以結朵顏之心﹐撒海西之黨。今宜申嚴禁例﹐每爲市﹐令參將一員﹑布按司官一員監之﹐有侵克者重罪之﹐庶母激變之患。」詔可。仍令巡按禦史治劉海﹑姚安之罪以聞。授沙狐貍金吾衛千戶。初﹐正統中﹐沙狐貍隨英宗駕於虜中汲水取薪﹐極其勤勞﹐也先奇之。召問﹕「中國如爾比者幾何﹖」對曰「我何足數﹐勝我精敏者十萬。」也先曰「何不以此輩來迎駕﹖」曰「先是往徵東南諸國未回﹐回卽來此。」也先色動。及駕旋﹐被畱虜中。虜授爲頭目﹐浸用事﹐納婦生子﹐遂致富貴。亦時奉虜命至朵顏三衛開馬市﹐殆四十年﹐至是訪得舊在中國時所生子﹐令輸情於朝﹐期以明年當遂歸朝。其子以聞﹐上允且深憫之。如期率其胡婦及兒一家悉至﹐所攜輜重甚富。入見﹐上恐其詐﹐命所司詳驗﹐莫有識者。狐貍曰「先帝嘗賜我一繡囊﹐曰此周太后手制也。」所司取以進。太皇太后曰「此眞先帝物也。」上乃授以千戶﹐賜宅一區。泰寧衛都督兀喃帖木兒等奏欲於邊地收買牛只農具﹐並乞賜莽衣。上曰「莽衣不可與﹐其欲與民交易﹐可許之。」朵顏三衛頭目兀研帖木兒奏乞職事。兵部覆奏﹐以未有功勞﹐例無升授﹐不許。弘治十七年﹐朵顏衛酋阿兒乞蠻率眾三百人往與北虜小王子通和﹐與一女寄養﹐勸之入寇大同。守臣報急。上命選京軍三萬往討。輔臣劉健等俱以爲邊事固急﹐京師居重馭輕﹐未可輕動。李東陽曰「朵顏北虜相通﹐潮河川古北口甚爲可慮。若彼聲東擊西﹐則我未免顧彼失此矣。須待其定﹐徐議所向耳。」師遂不出﹐虜亦引去。按嘉靖中﹐虜由古北口潮河川徑抵京師北關﹐及通﹑薊﹐大掠而去。果符諸臣所料。時大同巡撫劉宇慮潮河川無險﹐鑑品字窖及制鐵子炮爲備﹐上知其用心﹐賜敕獎勵﹐一時君臣其謀遠矣。正徳十年﹐參將陳乾燒荒﹐朵顏衛酋花當子射殺之。事下兵部。尙書王瓊議討之﹐令通事往諭﹐必斬其子乃可贖罪。花當懼﹐竟斬其子首以來獻﹐花當亦虜中推爲豪者。嘉靖二年﹐朵顏都督花當男把兒孫遞年恪修職貢﹐又節次送回人畜﹐上賜以彩段衣服。隨復差人進馬謝恩﹐求討升職。薊州巡撫孟春代爲奏請云「揆之以理﹐似不當予。然犬羊之類﹐不可律以常法﹐乞要議處量升一職﹐以示柔遠之意。」上命把兒孫旣效順有勞﹐準與做千戶。兵科都給事中許復禮疏稱﹐要將把兒孫升授暫行追寢﹐酌量停當﹐然後施行。及稱各邊鎭巡等官只合拒之於外﹐使不得虜掠﹐不當縱其虜掠﹐然後信其欺詐﹐曲爲陳請。及又要將被虜人等少者作何懲治﹐多者作何處分﹐查明舊例﹐通行遵依。上乃命把兒孫且不升﹐著照舊管束部落﹐修奉職貢。待積有年勞﹐奏來定奪。還通行各該鎭巡等官﹐今後邊方但遇失事及走回人口﹐務要從實奏報﹐明白查對。若有欺隱情獘﹐照例降級罷職﹐不許仍前蒙蔽。其走回人口亦不許故爲阻塞。提督三關侍郎臧鳳奏稱﹕「五月十七日﹐有獨石常勝墩傳到龍門所守備官田勛稱﹐在陣時﹐有眾賊見我官軍奮勇拒敵﹐收紮一處﹐說稱我與你門講和等語﹐退回拾獲﹐丟下番文一紙﹐無人辯識。臣查得龍門所境外先年有朵顏衛達賊約有千餘﹐在彼住牧﹐近邊布種糜黍﹐時或潛入窺伺﹐搶掠人畜。近被官軍防範嚴切﹐又於本年閏四月十四日斬獲首級六夥﹐得獲達馬夷器﹐想是糾眾報仇﹐又爲我兵敵退。所遣番文未知是何緣由﹐乞敕該部行令譯字衛門譯出情詞﹐議擬應否處分。」兵部乃譯出達字番文一張。尙書彭澤茹﹕「番文譯出所言事𨿽無據﹐但夷情譎詐﹐或恐以此誘我弛備﹐亦未可知。合無本部行文提督臧鳳並宣﹑大﹑薊州等處鎭巡等官﹐務要比常嚴謹堤備﹐遠爲哨探﹐遇有報到聲息﹐彼此互相應援﹐不許怠忽誤事。本部仍行巡撫順天都禦史審各關驗放夷人﹐通事序班有無受要各夷財物放進﹐及將兩个兒子作一个名字開寫等項情獘﹐明白參究。上從之。十月﹐大喜峯口等關指揮甘露見境外達賊三百餘騎﹐竟到關城下拆城進入。守備右監承楊世英策應﹐各賊退回。十一月﹐把兒孫統領達賊一千餘騎﹐從洪山口關拆墻而入。總兵官馬永統領官軍與賊對敵﹐斬獲首級五十八顆。虜大遭挫衄﹐奔北遠遁。巡撫孟春疏曰「今歲秋冬之交﹐把兒孫節次糾眾犯邊﹐密雲地方搶擄人畜五次﹐議院等口殺擄人畜二次﹐又節次殺害出哨夜不收人等。及查得正徳十年﹐把兒孫統領夷種大舉入寇﹐殺死馬蘭谷參將陳乾﹑指揮談茂等﹐事聞﹐先朝命將出師徵剿﹐彼才遁去。後該兵部議處俯從寬宥﹐責令花當都督痛加責治。以後把兒孫送回擄去人畜﹐以致殷勤約束住牧達子﹐數年邊方安靜﹐遂求討官職榮身。臣與太監李能﹑總兵官馬永看得夷人向化﹐相應俯從﹐量與一官﹐以責後效。續該兵部議奉欽依把兒孫與做千戶﹐欽此。後因給事中許復禮極論其不當予﹐遂收回命﹐把兒孫緣此一向懷恨在心﹐謀爲擾我邊疆。今兩旬之內﹐兩次大舉入寇﹐夫固有所致之耳。宜準前旨﹐量與一官以消其忿。」上以捷音至﹐詔寫敕獎勵總兵馬永﹑太監李能。禦史盧瓊疏曰「近該三屯營把總田登等呈﹐大喜峯口等關斬獲首級外﹐復聞議欲量授把兒孫一官慰怏望之心。夫以在山之虎﹐未入陷阱﹐欲投以羊而馴之﹐羊𨿽費而虎終不可馴。自古中國之於夷狄﹐靜有所待﹐動有所制﹐常使在我者有不可犯之威﹐而不以無事幸於人﹔來則禦之﹐去則追之﹐常使在彼者有不敢犯之心﹐而不以私恩小惠啟其欲。誠使武備修而自治彊﹐𨿽犁其庭而掃其穴﹐亦不敢怨﹐況敢望以官與之乎﹗否則𨿽重官厚賂﹐不能止其溪壑之欲﹐況一官之小﹐其安足以系其心乎﹗且把兒孫殺我將帥﹐侵我邊疆﹐十餘年來﹐陸梁不臣之心固不在於一官之得與不得。今𨿽頗有斬獲﹐不過應兵以阻其入而已﹐果能堂堂正正如古之聲罪致討﹐以攝服其心乎﹗其心不服而輒與之官﹐是要我而得也﹐要而得官﹐彼肯以爲惠乎﹗求官不已必欲賞賜﹐求賞不已必欲封爵。一有不遂皆足生怨﹐怨愈深而寇愈數﹐何以制其後哉﹗乞敕將領官嚴加防守以杜其姦。就使把兒孫果有效順﹐受我約束﹐亦當姑待貢獻數年﹐觀其心之向背何如﹐然後熟講而緩行之﹐亦未爲晚。」三年七月﹐兵部尙書金獻疏曰「虜眾二萬俱已入套﹐亦不剌盤據於西﹐把兒孫窺伺於東。卽今秋髙馬肥﹐正系出沒之時﹐若不早爲之備﹐臨期未免誤事。合無查照往年舊規﹐於宣府﹑大同﹑山西﹑雁門等三關﹐陜西﹑甘肅﹑延綏﹑寧夏﹑薊州﹑遼東諸鎭﹐請敕一道付本部﹐分投差人賫與各該鎭巡等官﹐務要戮力同心﹐操兵秣馬﹐或城堡坍塌壕塹塡塞﹐則並工修理﹐或器械朽壞馬匹損失﹐則如法修補﹐糧料艸束儲蓄以候主客馬支用。如有不足奏請區處﹐無致缺乏。一遇有警必須彼此應緩﹐不得推托誤事。其副參以下官員中間果有貪懦不識﹐應合革退﹐有才力不及應合降調者﹐撫按官俱要指實參奏﹐以憑上請定奪。請敕九道。」上悉從之。二十二年春三月﹐宣府總兵官永出塞襲擊李家莊諸虜。初﹐李家莊塞外有住牧虜數百﹐朵顏別落也﹐善盜塞﹐邊將鼠竊防之。然此虜不通諸大營虜﹐亦能盜大營虜馬。大營虜覺﹐追之﹐入險輒不能逼。其地可糜﹐漸有板廬﹐每當盜馬過我墩﹐呼戍卒曰「往大營盜馬﹐無南事也。」其還亦然。狡而善射﹐故不爲大營並﹐而北路以此鮮大寇。論者以爲宜撫處之﹐使爲我用﹐然邊將貪功者恆朵頤焉。至是﹐永以兵出塞襲擊之﹐斬四十餘級而還。按永之斯舉不惟失李莊諸虜之心﹐無以成撫處之計。抑使之飲恨於我﹐盜邊日甚。或自虞孤弱求合之營﹐所失非尋丈也。初﹐大同守將咸寧侯仇鸞屢立戰功﹐上寵信之。奏討錢糧更不少靳﹐惟其所言。鸞恃恩驕恣﹐多養家丁﹐頗蓄異志。潛與虜約﹐召之至﹐則私饋犒之﹐滿欲而去﹐遂報大捷以邀賞賚﹐歲以爲常。至二十九年﹐鸞又召北虜﹐由大寧故地入古北﹐蹂踐薊邊﹐抵京師北門﹐上命禦史魏謙吉等典九門奇正營規畫防範﹐竟被虜大獲而去。後鸞益橫﹐一應邊務俱直達禦前﹐皆如其請。命由中下﹐戶兵二部無敢少忤。旣而鸞謀泄伏誅﹐虜遂少悉。然亦三衛夷人與虜通好﹐受其假道長驅耳。四十一年﹐虜酋黃臺吉復通三衛﹐擁眾由薊邊缺垣入﹐大掠順義等縣﹐至張家灣﹐僅隔一河﹐京師戒嚴﹐大小文武俱乘城守備。虜掠得利﹐飽其欲﹐遂自引去。自來虜所未至者。《薊州邊論》曰「薊﹐京師左輔也﹝拱衛京師﹐密邇陵寢﹐此之他邊尢重。三屯營居中﹐爲重鎭。東至山海關三百五十里﹐西至黃花鎭四百五十里﹞。我太祖旣逐元君﹐命魏國公徐達起古北口至山海關增修關隘﹐以爲內邊。又卽古會州之地設大寧都司﹐營州等十一衛﹐而封寧王與遼東及宣府東西並列﹐以爲外邊。神謀逖哉遠矣。成祖靖難後﹐因賞兀良哈﹐乃攺封寧王於江西﹐徙大寧都司於保定﹐散置營州等衛於順天境內﹐而以大寧全地與之﹐令其每年朝貢者再。三衛每次使各百人﹐永爲屬番﹐往來互市。遼東﹑宣府自此隔涉﹐而聲援絕矣。正統以前夷心畏服﹐邊地寧謐。朝廷但令都督或都指揮於大喜峯口故地口等處驗放入關﹐別無多官。土木之變﹐頗聞三衛欲爲也先向導﹐始命都禦史鄒來學經略之。此後因而添設鎭守﹑參將等官。而夷情亦異﹐變詐不同﹐然尙未敢顯言爲寇也。弘治中﹐守將楊友﹑張瓊因燒荒掩殺無辜﹐邊釁遂起。正徳以來﹐部落旣蕃﹐朵顏獨盛﹐陽順陰逆﹐累肆侵噬。花當則脇求添貢﹐把兒孫則深入寇掠。參將陳乾﹑魏祥﹐俱以重兵前後陷沒﹐他可知矣。故三衛夷情難與正統前例論﹐禍機所伏﹐不待智者而後知。黃花鎭擁護陵寢﹐京師後門也﹐今守兵逃亡﹐止餘二百。河澗等衛之戍﹐空名無實﹐此其單弱極矣。議者謂更當增戌﹐而關外閒田可募兵墾﹐此亦一策也。古北口﹑潮河川俱稱要害﹐而潮河川殘元避暑故道﹐尢爲虜衝﹐作橋用浮沙﹐難成爲塹﹐則水漲易涸。巡撫洪鐘𨿽曾設有關城﹐亦勢孤而不易守。今須傍川大建石墩數十﹐令其錯綜宛轉﹐不礙水路﹐庶幾可以久乎﹗喜峯口三衛入貢之路﹐撫賞諸費久累軍丁﹐近取諸馬場子粒似矣。建昌營自裁革中官之後﹐以其兵多於燕河營﹐乃復添設遊擊﹐甚爲紕繆。夫遊擊之名﹐謂居中而可四面馳擊也。今僻在東隅﹐其謂之何﹗矧東去燕河營參將僅五十里﹐西去太寧寨參將僅六十里﹐不爲贅員﹐且掣肘乎﹗愚嘗謂薊鎭在今日當重其事權﹐總兵須與掛印者同。督撫駐薊﹐其遊擊則駐三屯營﹐燕河﹑馬蘭﹑密雲三參將仍舊﹐而以太平寨並入建昌﹐共一參將﹐則庶乎體統正﹐緩急有濟矣。夫設關於外所以防守﹐立營於內所以應援﹝國初﹐東至山海關﹐西至黃花鎭﹐爲關寨者二百一十二﹐爲營堡者四十四﹐爲衛二十二﹐爲守禦所三﹐設分守參將五﹐於燕河營﹑太平寨﹑馬蘭谷﹑密雲縣﹑黃花鎭以管攝營堡﹐謂之關。設守備都指揮五﹐於山海﹑永平﹑遵化﹑薊州﹑三河以管攝衛所﹐謂之營也﹞。關營提調旣分爲二﹐則關獨當其害﹐營但肆爲觀望耳。嘉靖十八年﹐巡撫戴金奏復如舊制﹐相爲防守﹐假令營之提凋卽司所直之關﹐責又攸歸﹐後將誰諉﹖又本鎭額兵數少﹐而隘口甚多﹐除分戍之外﹐消耗之餘﹐所在單弱﹐言之寒心。是故存畱京班之士﹐益募土著之兵。設險修關﹐嚴燧遠諜﹐選將練卒﹐足食明法﹐曲突徙薪之計﹐不可一日而不講也。其俗同韃靼。其山曰馬盂﹝廣袤千里﹐中峯形類馬盂﹞。其產﹕馬﹑橐駝﹑黃牛﹑靑牛﹑瑪瑙﹑鵲﹑樺皮﹑白葡萄。其貢﹕駝﹑馬。其入貢﹕凡每年聖節﹑正旦﹐其入每衛許百人。其裏至﹕東海﹐西南開平﹐北北海。●卷二十五女直◎東北夷女直﹐古肅愼之地。在混同江之東﹐後漢謂之挹婁﹐元魏謂之勿吉﹐唐﹑隋曰黑水。唐初渠長阿固郎始宋朝﹐開元中以其地爲燕州﹐置黑水府﹐其後粟未彊盛﹐號渤海﹐黑水往屬之。及渤海浸弱﹐爲契丹所攻﹐黑水復擅其地﹐卽金鼻祖之部落也。初號女眞﹐後避遼東興宗諱﹐攺曰女直。臣屬於遼﹐部族散居山谷﹐至阿骨打始大﹐易部建國曰金。滅遼﹐僞都於渤海上京﹐至海陵攺爲會寧村。金亡﹐歸元。以其地廣闊﹐人民散居﹐設水達達等路軍民萬戶府五以總攝之﹝又名合蘭府﹞。本朝永樂元年﹐遣行人邢樞偕知縣張斌往諭奴兒幹﹐至吉烈迷諸部落詔撫之﹝吉烈迷進女色於樞﹐樞拒之不受﹞。於是海西女直﹑建州女直﹑野人女直諸酋長悉境來附。授督罕河衛令馬吉你爲指揮。上諭胡廣等曰「朕非欲並其土地﹐蓋以此輩自昔擾邊﹐至宋歲賂金幣﹐卒爲大患。今旣來朝﹐從所欲授一官﹐量給賜賚﹐損小費以彌重患﹐亦不得不然。」乃詔自開原東北至松花江以西﹐置衛一百八十四﹝曰建州﹐曰必裏﹐曰毛憐等名﹞﹐所二十﹐爲坫爲地面者各七﹐選其酋及族目授以指揮﹑千百戶﹑鎭撫等職。俾仍舊俗﹐各統其屬﹐以時朝貢。尋復建奴兒幹都司於黑龍江之地﹐設都督﹑都指揮等官﹐與各衛所不相轄屬。其有願居中國者﹐於安樂州於開原﹐自在州於遼陽以處之。量授以官﹐任其耕獵。故時各衛酋每入貢﹐賞賜甚厚。有所徵調﹐聞命卽從﹐無敢違期。永樂末﹐建州夷人前居開原者﹐叛入毛憐﹐自相攻殺。宣徳間﹐朝廷復遣使招降之。遼東守臣遂請以建州老營地居之﹝老營者﹐朝廷歲取人參松子地也﹞。名爲東建州。初止一衛﹐後復增置左右二衛。而夷人不過數千耳﹐然亦歲遣各數百人入貢以爲常。正統十四年﹐北虜也先入寇﹐犯京師。脫脫不花王犯遼東﹐阿樂出犯陜西﹐各邊俱失利。而遼東被殺掠尢盛﹐故海西建州夷人所在皆起爲亂。遼東爲之弗靖者數年。兵部侍郎於謙上疏略曰「野人女直各種夷虜之人﹐俱附遼東地方﹐近來相率投降者眾。朝延許其自新﹐推以曠蕩之恩﹐宥其反側之罪﹐授以官職﹐嘉以賞勞﹐遼東總兵等官就於自在州並東寧等處城堡安插者﹐動以千數。此等之人狼子野心﹐中難測度。卽令醜類犯邊﹐我軍失利﹐遂起姦謀﹐結連內應﹐其貽後患慮恐非關細故。矧近日遼東安插韃人糾合謀叛出城﹐潛從虜寇者動至一二十﹐此正其驗﹐不可不防者。宜令寇深﹑宋文毅﹑曹議等公同計議區畫﹐將以安插夷人﹐若何設法關防鈐束﹐以消意外之變﹐而爲經久之策。後來降者俱從起送赴京處置﹐或量與官賞﹐令回本土住種。何者爲便﹐或別有長策﹐可以安內攘外﹐防患弭姦者﹐俱令區畫馳奏。」至景泰後﹐始克寧謐。而海西野人女直之有名者﹐率死於也先之亂。朝廷所賜璽書盡爲也先所取﹐其子孫以無祖父授官璽書﹐不復承襲。歲遣使入貢﹐第名曰舍人。以後在道不得乘驛傳﹐錫宴不得預上席﹐賞賚視昔有薄﹐皆忿怨思亂。遼東人咸知之﹐而時未有以處之也。天順三年﹐建州夷酋都督董山結朝鮮謀入寇。巡撫遼東都禦史程信上其事﹐命譯者往詰之﹐山驚﹐復貢馬謝罪。成化二年﹐整飭邊備。都禦史李秉言「建州﹑毛憐﹑海西等諸部落野人女直來朝貢﹐邊臣以禮部定議名數驗其方物﹐貂皮純黑﹑馬肥大者始令入貢﹐否則拒之。且貂產於黑龍江施北﹐非建州﹑毛憐所有。臣聞中國之待夷狄﹐來則嘉其慕義﹐不計其物之厚薄。若必責其厚薄﹐則虜性易離﹐或以啟釁﹐非厚往薄來之意。」禮部因請敕戒遼東守臣﹐自後夷人入貢驗數放入﹐不得過爲揀選﹐以起邊釁。從之。董山復來朝貢﹐爭席出不遜語。乘是激海西夷人寇邊﹐一歲凡九十七﹐殺十餘萬人。朝廷命武靖伯趙輔充總兵官﹐左都禦史李秉提督軍務﹐往討之。分兵五路﹐渡蘇子河至古城。時朝鮮國亦遣中樞府知事康純﹑魚有沼﹑南怡等率其萬眾以助官軍﹐直抵虜巢。寇望風披靡﹐獲虜酋指揮苦女等以千數﹐擒董山送京師伏誅。時積雪盈尺﹐寒風烈膚﹐不可久居﹐乃整兵凱還。尋有遁寇指揮張額的裏率其妻赴軍門哀詞乞降。且曰「吾所處之地﹐自漢以來人迹罕到。唐太宗東徵至鳳凰城而止﹐亦未嘗入吾境土。今大兵率然至此﹐使我喪亡已盡﹐豈非天地耶﹗輔遂具奏納之。仍命安置其部落諸夷於兩廣﹑福建﹐然所損士馬亦不少也。三年﹐巡撫袁愷奏遼東頻歲被女直之寇﹐乞免歲貢人參。從之。六年﹐建州夷潛謀作亂。巡撫遼東都禦史彭誼討之散解。先是任巡撫者﹐與鎭守中官不相協﹐不以邊儲爲意﹐倉無歲之粟。虜覘知之﹐聲言入寇。誼獲諜者訊之﹐盛稱女直林翳險阻﹐中國糧少士饑﹐虜固無怨。誼命斬以徇。其人哀求﹐誼釋之語曰「汝虜恃翳﹐不見中國匠刳木之器乎﹐使萬卒持之﹐人刳木千﹐不終朝可盡也。汝虜何恃耶﹗芻糧又在吾庾內﹐發萬人連之來﹐山斯積矣。」諜報﹐虜未信。誼果發餉實鐵嶺沈陽三萬﹐諸衛相繼於道﹐乃閱兵建大將旗﹐出遼陽塞﹐部伍整嚴﹐旗旌蔽野。命都指揮崔勝進擊﹐擒建州酋斬之﹐奪其馬騾器械輜重。虜奔潰﹐自是遠遁。邊境稍寧。十二年﹐女直人宋全爲武驤左衛勇士﹐又稱宋達子﹐與都指揮滕云相結爲盜。往來京城外﹐劫財姦婦﹐多所殺傷。官校莫能捕。後云被獲服罪﹐全削髮如僧﹐將北走虜地﹐爲千戶李端等所獲﹐命梟首示眾。十四年﹐海西兀者前衛都指揮散赤哈上番書﹐言開原驗放夷人管指揮者﹐受其珍珠﹑豹皮。兵部移文遼東守臣都禦史陳鉞勘究。召散赤哈赴廣寧對理。散赤哈率所部十餘人欲由撫順關入赴廣寧。參將周俊﹝與管指揮同事者﹞守關﹐慮散赤哈至﹐面白其受賄之情。乃遣使詭告守臣﹐謂海西人素不由撫順關入﹐今熟知此路﹐恐啟他日患。守臣不虞其詐﹐從之﹐阻不許由撫順。時散赤哈已入關﹐聞之大怒﹐折箭爲誓﹐欲報仇。備禦夷人都指揮羅雄知事不協﹐具酒食慰遣出關。進建州蕃落窺伺﹐欲雪董山之忿﹐全籍海西兵勢﹐緣此遂畱散赤哈與俱來犯。遼東守臣以聞﹐命詔土兵往討之。然出榜招眾﹐徒張虛聲﹐其實兵將皆顧戀私家﹐不趨遼陽。建州賊因得糾合海西蕃落數千﹐乘虛入寇﹐大掠鳳集諸堡。報至廣寧﹐陳鉞始赴遼陽﹐而近邊住耕也僧格等十八蕃戶皆有家丁﹐入貢未還﹐恐誤羅兵入﹐及京師拘畱﹐乃走撫順所報曰「犯邊者皆海西人也。」陳鉞與分守遼陽副總兵韓斌意在不分白黑﹐撲滅夷人﹐誑奏朝廷。悉收十八人於瀋陽衛獄﹐乘夜率諸軍襲各家屠之﹐及搜所掠人畜﹐並無有焉。其精壯者間亦脫走﹐捶死也僧格於獄。乃以搗巢之捷聞﹐眾論藉藉。中官汪直勢焰方識﹐惑於通事王英﹐謂往撫可邀大功﹐請任其事。掌司禮監太監懷恩以直年少喜功﹐沮之。命兵部侍郎馬文升率大通事一人往撫﹐及令整飭邊務。馬文升至遼東﹐趨沈陽﹑撫順所﹐召各衛酋長聽宣敕諭。夷眾聞累累皆至﹐而被屠之家數百人爭訴其冤﹐謂﹕「遣使入貢﹐初無犯邊狀﹐一切冒當殺戮。謂我劫掠人畜﹐果何可證﹖今𨿽仰荷朝廷招安﹐實難於聊生。」文升承制﹐各以牛布賑給慰之﹐且令其酋長赴京。適諜報海西酋猶欲寇邊大掠始歸。文升偵察得實﹐以其事聞於朝。謂夷𨿽聽招撫﹐觀其言貌詞气﹐尙懷反側﹐難保遽安。乃密檄總兵歐信﹑副總兵韓斌﹑參將崔勝各率所部往開原﹐及調開原參將周俊伏精兵三千於鳳集等堡。賊以爲無備﹐果分數路入寇。諸軍以逸待勞﹐斬首二百餘級﹐生獲數千人﹐收賊馬及器仗無算﹐所斬者率多海西人。文升因論諸虜反側情狀﹐請移兵往剿﹐或姑與自新﹐仍舊撫之。事下兵部主撫﹐朝廷從之。海西人聞之﹐則感懼交並。文升復檢先授官停襲子孫名數﹐令譯者審實請於朝﹐下兵部赴內閣考驗璽書底簿明白﹐由是得襲官者復數十人。蕃族愈感國恩﹐文升之功也。中官汪直意猶未已﹐請於上便宜巡邊。陳鉞乃戎裝遠迓﹐長跪叩頭而渴﹐賄悅亻兼從﹐狐媚蠅營﹐無所不至。文升則與直抗禮﹐奴視其左右﹐鼠輩多譽鉞而詆文升於直。直還﹐會餘子俊有劾陳鉞疏﹐鉞疑文升所爲﹐遂囑直奏女直建州夷人之屢寇邊﹐皆文升禁不與農器交易故也。文升由是下獄罷官﹐遣戍重慶衛。明年﹐陳鉞又說直立功﹐已亦得以攀附幸進﹐乃虛報建州女直將入寇﹐請命謀勇大臣搗其巢穴。乃命直監軍﹐得便宜生殺升賞。撫寧侯朱永爲總兵﹐陳鉞參贊軍務。時都禦史王越亦有垂涎督師之意﹐而命不及越。亦擬餘子俊所阻﹐乃言本朝未有武職節制文職大臣者﹐且徵夷重務﹐豈可無文臣總督﹖意蓋自薦也。於是子俊言前命出於聖斷﹐不可復移。鉞且以計阻越﹐竟得參贊之命。時稱鉞﹑越相競云。按王越廷試時﹐風捲試卷﹐飛揚空中﹐不知所之。竟以內閣別紙賜寫。後汪直坐西廠刺﹐權勢益熾。王越日伺候之﹐滋久相得﹐進越兵部尙書加宮保。十六年﹐越阿贊汪直﹐偕其巡邊﹐至大同﹐虜營在威海﹐發兵襲之。俘男婦百七十人﹐以大捷聞。越封威寧伯﹐直授都督﹐中官加武職﹐前此未之有。而越飛騰之意亦驗云。越忽思退休﹐賦詩云「歸去來兮歸去來﹐千金難買釣魚臺。也知世事只如此﹐試問古人安在哉﹗綠醑有情憐我老﹐黃花無主爲誰開。平生事業心如火﹐一夜西風化作灰。」未幾﹐竟以事敗﹐徙陸安州安置﹐遂符一夜化灰之讖。翰苑有和者云「那有伊周事業來﹐恥隨郭隗上金臺。權謀術數何深也﹐局量規模眞少哉。半世功名如隙過﹐一場富貴似花開。於今門下三千士﹐一半寒心一半灰。」嘲越附汪直﹐故云。然聞其人𨿽尙權譎﹐實文事武備者也。故李西涯稱其議論英發﹐邊徼虜情﹐將士彊弱﹐皆在胸中﹐才智樂爲之用。又詩𨿽粗﹐亦有好句﹐如「此間惟有徵夫苦﹐天下無如邊塞寒」﹐「發爲胡笳吹作雪﹐心因烽火煉成丹」﹐亦佳也。或謂越北伐時嘗親視諸軍食飲﹐數賜酒肉﹐動息必悉其情﹐至犯令不少貸。每暇命出獵﹐計矢中禽之多寡﹐於敵陣爲先後。有將官告姦受金者﹐置之計出死力不問。於是將士感泣﹐無不用命者。時建州貢使郎禿等六十餘人過廣寧前屯衛﹐直與之遇﹐以爲窺伺﹐馳奏於朝﹐請拘囚之。郎禿等入京﹐有司紿就鴻臚寺。三校卒擒一人﹐格鬥擾攘﹐困乃就縛﹐下獄。建州諸酋不意大兵猝至﹐壯者盡逃匿﹐惟餘老弱﹐被殺掠而還。鉞因侵盜邊庫十萬兩﹐並玉蝴蝶諸異晶﹐又私匿所掠子女人口﹐父子各占一姝。錄平建州功﹐加汪直食米歲三十石﹔鎭守太監韋朗十二石﹔升陳鉞爲右都禦史。十六年﹐建州女直以復仇爲詞﹐深入遼東。犯陽淸河等堡﹐長驅四百餘里﹐勢甚猖獗﹐所掠男婦皆支解﹐或確舂火蒸以泄其忿﹐劫奪牛羊﹐焚燒廬舍﹐如蹈無人之境。邊將斂兵自守而已。陳鉞方冒前功﹐恐阻其賞﹐隱匿不奏。於是屯堡屏迹﹐弗克耕耨﹐而遼地騷然矣。識者憂焉。遼東禦史彊珍劾韋朗﹑陳鉞等失機。詔停俸戴罪。旣而汪直憾珍﹐乃奏珍行事乖方﹐妄參被虜人畜名數過多﹐請治其罪。命錦衣千戶蕭聚往核聚械珍至京。直先執珍於禦馬監拷掠﹐然後奏聞。謫之﹐戍遼東。後汪直敗﹐鉞下獄﹐人皆爲之危。鉞乃洋洋然對法吏謂﹕「子女金寶不敢謂無﹐但分遺於人耳。」所引皆大臣﹐皆爲鉞極力營解﹐僅坐除名。起文升巡撫遼東﹐邊境始得安。命斬劉八﹑當哈於遼東﹐果首示眾。發張驢兒等六人充軍。八﹑當哈﹐東寧人。天順間﹐因盜馬事露﹐奔建州張驢兒等。成化初﹐爲虜所掠﹐因相與導虜寇邊。至是各冒虜酋阿卜等名朝貢。比還遼陽﹐爲親知所識﹐拘畱之。陳鉞等奏請梟二首以示眾﹐事下兵部。尙書餘子俊言「八﹑當哈等𨿽華人﹐然旣冒虜名朝貢﹐亦使臣也。若拘畱之﹐恐開將來之隙。宜姑縱之﹐以懷遠人。」詔下公卿議。咸言八﹑當哈叛華附夷﹐宜服顯戮。張驢兒等爲虜所掠﹐可待以不死﹐乃有是命。嘉靖元年﹐建州右衛都指揮牙令哈奏稱贖送人口有功﹐比例討升都督職事。遼東巡撫李承勛題請行鴻臚寺﹐通事王臣等審得牙令哈成化十五年授職﹐正徳十等年贖送被虜軍人漢人﹐交與指揮寧等﹐又領三堂鈞批捉拿反叛王浩等﹐交與指揮劉尙徳。兵部議擬具題。上命牙令哈準升都督僉事。時朵顏﹑把兒孫亦準授千戶。給事許復禮疏請將把兒孫﹑牙令哈升授暫行追寢。兵部尙書彭澤議謂﹕「許復禮前題無非制馭外夷﹐愛惜名器之意﹐相應俯從。合無將各夷今升官職俱暫且停止﹐行文各巡撫將把兒孫來貢人役並牙令哈明白省諭﹐令其回還﹐照舊管束部落﹐時修職貢。如果積有年勞﹐功績異常﹐候鎭巡官再爲奏到﹐另行議擬升賞。毋自擬沮﹐有負聖恩。再照各邊撫﹑鎭﹑副﹑參﹑遊擊﹑守備等官﹐平居則惟圖玩忄曷略無經久之謀﹐臨事則代爲請求﹐苟安目前之利。走回男婦日見題知﹐進送漢人每言勞迹﹐殊不知邊方若能戒嚴﹐人口何緣出境﹖計其節次送回之人﹐多非開報搶虜之數。上下扶同﹐已非一日﹐兵政廢弛﹐實肇於斯。合無本部通行各邊撫鎭等官﹐今後大小失事﹐督令所屬從實開報。凡遇虜中走回男婦及進送漢人﹐必須查對先年奏報之數﹐如果相同﹐照常施行。若有欺隱情獘﹐指實參提。」上乃命﹕「牙令哈旣歷年效勞﹐與竹孔革事體相同﹐已升了罷。余悉如議行。」自後朝貢如期﹐至今相繼往來。《遼東邊論》曰「遼東﹐《禹貢》靑﹑冀二州之域﹐舜分冀東北﹝﹛巫﹜無閭之地﹞爲幽州﹐卽今廣寧以西之地。靑東北爲營州﹐卽廣寧以東之地﹝卽遼陽東至鴨綠江﹐西至山海關一千四百六十里﹐南至旅順海口﹐北至開原城一千七百里﹞。歷代以來皆郡縣﹝元李時爲平章劉益﹑髙家奴分據﹐洪武初奉表來歸。四年﹐置定遼衛﹔八年﹐攺爲遼東都司﹔十年﹐革所屬州縣﹐設衛二十五。永樂七年﹐復設安樂﹑自在二州﹞﹐我朝攺置衛。而於遼陽﹑開原二城中設安樂﹑自在二州﹐處內附夷人。其外附者﹐東北則建州﹑毛憐﹑女直等衛﹔西北則朵顏﹑福余﹑泰寧三衛。分地世官﹝自易站抵開原﹐鄰建州﹑毛憐﹑海西﹑野人﹑兀者諸夷﹐而建州爲最。自開原之北﹐近松花江山寨﹐眾夷亦海西種類。又北抵黑龍江﹐諸夷江夷爲最。自廣寧前屯東抵開原﹐中間地沒入兀良哈三衛。今特山海關一綫之地可以內通﹞。互市通貢﹐勢𨿽羈縻﹐形成藩蔽﹐是以疆場無西北邊之患。南則海上自劉江之捷﹐而倭寇屏迹。弘治中曾一見之﹐未及岸而去。若今則晏然久矣。所備則東北﹑西北二夷。東北屋居耕食﹐不專射獵﹐邊警差緩。而西北則俗仍迆比﹐𨿽未嘗大舉入寇﹐然竊發頗多。故遼東夷情與諸鎭異﹐要在隨方拊輯﹐處置得宜﹝北鄰朔漠﹐而遼海三萬﹐沈陽鐵嶺四衛足遏其衝。南枕滄溟﹐而金復海﹑旅順諸軍足嚴守望。東西則廣寧﹑遼陽各屯重兵以鎭壓之。復以錦義﹑寧遠前屯五衛以翼廣寧﹐增遼陽東山諸堡以扼東建﹞。先事戒嚴﹐防守不墮﹐俾恩威並立﹐足制其心﹐乃策之上。而俘斬論功﹐此第二義也。開原﹑廣寧並據襟吭﹐金復海上頗稱沃野﹐三岔河南北亙數百里﹐遼陽舊城在焉。木葉﹑白雲二山之間﹐卽遼之北京﹑中京地也﹐艸木丰茂﹐更饒魚鮮。自國家委以與虜﹐進據腹心﹐限隔東西﹐道裏迂遠﹐而守望勞費﹐遼人每憤憤焉。成化以來﹐論者率欲截取之。而屢付空談﹐竟不見施行者﹐無亦有識者﹐爲起釁邊方之慮乎﹗若夫革互市之姦欺﹐禁驛傳之騷繹﹐糾驗放夷人抑勒之獘塞﹐請開貢路生事之門﹐墩軍增其月支﹐百姓教其歲蓄﹐專制一方者﹐不得不任其責矣。其俗﹕土气極寒﹐常爲穴居﹐以深爲貴。好養豕﹐食肉衣皮﹐冬則厚塗豕膏禦寒﹐夏則裸袒以尺布蔽體。臭穢不潔﹐作側於中﹐環之而居。好勇善射﹐弓長四尺﹐矢用苦﹐長尺八寸﹐靑石爲鏇。便行船﹐好寇盜。﹝《東漢書把婁傳》﹞嚼米爲酒﹐飲之亦醉。以溺洗面。婚嫁男就女家。父母春夏死﹐立埋之﹐冢上作屋﹐令不雨濕。秋冬死﹐以屍餌貂﹐貂食其肉﹐則多得之。﹝《北史勿吉傳》﹞勇悍﹐食生肉﹐飲糜酒﹐殺人不辧父母﹐眾爲縛之﹐俟醒而解散。居山谷﹐自推豪傑爲酋渠。﹝《文獻通考》﹞無市井城郭﹐逐水艸爲居。以射獵爲業﹐設官牧民﹐隨俗而治。有狗車﹑木馬輕捷之便。狗車形如船﹐以數十狗泄之﹐往來遞運。木馬形如彈弓﹐系足激行﹐可及奔馬。二者止可冰雪上行。﹝《元志》﹞建州頗類開原﹐舊俗其腦溫江上自海西下至黑龍江謂之生女直﹐略事耕種﹐聚會爲禮﹐人持燒酒一魚胞﹐席地歌飲﹐少有忿爭﹐彎弓相射。可汗以下以樺皮爲屋﹐行則馱載﹐止則張架以居。養馬弋獵爲生。其阿迷江至散魯江頗類河西﹐乘五板船疾行江中。乞列迷有四種﹐性柔刻貪狡﹐捕魚爲食﹐著直筒衣﹐暑用魚皮﹐寒用狗皮﹐不識五穀﹐惟狗至多﹐耕田供食皆用之。死者刳腹焚之﹐以灰燼夾於木末植之。乞裏迷去奴兒於三千餘里。一種曰女直野人﹐性剛而貪﹐文面椎髻﹐帽綴紅纓﹐衣綠彩組﹐惟褲不槿。婦人帽長珠珞﹐衣綴銅鈴﹐射山爲食﹐暑則野居﹐寒則室處。一種曰北山野人﹐乘鹿出入。又一種住平土屋﹐屋脊開孔﹐以梯出入﹐臥以艸鋪﹐類狗窩。一苦兀﹐在奴兒於海東﹐人身多毛﹐戴熊皮﹐衣花布。親死刳腸胃﹐曝漧負之﹐飲食必祭﹐三年後棄之。其鄰有吉裏迷﹐男少女多﹐女始生﹐先定以狗﹐十歲卽娶﹐食椎腥鮮。其山川曰長白山﹝故會寧府南﹐其巓有潭﹐周八十里﹐南流爲鴨綠江﹐北爲混同﹐東爲阿也苦河﹞﹐曰混同江﹝開原城北﹞﹐曰黑龍江﹝開原城北﹐舊居﹞。其產﹕苦矢﹑石﹝黑龍江口出名水花石﹐堅利﹐入鐵可銼矢鏇。人將取之﹐必先祈神﹞﹑重樓﹑金綫﹝長白山﹞﹑赤玉﹑眞珠﹝阿也苦河﹐甫裏河﹑珠出河出﹞。金﹑﹝雙城﹞麻布﹑鹽﹝生木枝上﹐亦有鹽海﹞﹑阿膠﹑馬﹑野豬﹑野牛﹑野驢﹑黃貓﹑虎皮﹑熊皮﹑狐貍皮﹝有黑白黃三色﹞﹑海豹皮﹑驢皮﹑海獾皮﹑海豬皮﹑海牛皮﹑海狗皮﹑失剌孫﹝卽土豹﹞﹑好剌﹝卽各色鹿﹞﹑殊角﹝卽海象牙﹞﹑魴須﹑貂鼠皮﹑靑鼠皮﹑鯨睛﹑け肭臍﹑海東靑﹝五國城東出﹐小而健﹐能擒天鵝﹐爪白者尢異﹞﹑鷹﹑鷂﹑鴉﹑鵲﹑兔﹑鶻﹑鱘﹑鰉魚﹑牛魚﹝混同江出﹐大者長丈五尺﹐重三百斤﹐無鱗﹐骨脂肉相間﹐食之味長﹞﹑五味子﹑粟﹑麥﹑積﹑葵菜。其貢﹕馬﹑貂鼠皮﹑捨列孫皮﹑海靑﹑兔﹑鶻﹑黃鷹﹑阿膠﹑殊角。其進貢來朝﹐都督許帶達子十五人同。其國東濱海﹐西接兀良哈﹐南鄰朝鮮﹐北至奴兒幹﹑北海。自混同江達於京師三千五百里。

