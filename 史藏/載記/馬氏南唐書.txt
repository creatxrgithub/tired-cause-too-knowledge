

欽定四庫全書

史部九

南唐書

載記

提要

【臣】等謹案南唐書三十卷宋馬令撰令宜興人陳振孫書錄觧題載令自序稱其祖太博元康世家金陵多知南唐故事未及撰次令纂先志而成之實崇寧乙酉云云則令乃北宋末人此本不載令自序蓋偶佚也陸遊重修南唐書首載元趙世延序稱馬元康胡恢等疊有所述今復罕見竟以爲令祖元康所作殆當時未睹其本故聞致誤歟其書首爲先主書一卷嗣主書三卷後主書一卷蓋用蜀志稱主之例次女憲一卷列后妃公主而附錄列女二人次宗室一卷列楚王景遷等十二人而從度從信二人有錄無書次義養一卷列徐溫及其子六人附錄二人次列四卷次儒者二卷次隠者一卷次義死二卷次防隅次苛政共一卷次誅死一卷次黨與二卷次歸二卷次方術一卷次談諧一卷皆優人也而附以迂儒彭利用次浮屠次妖賊共一卷次叛臣一卷次滅國二卷閩王氏楚馬氏也次建國譜次世系譜共一卷建國譜者地理誌世系譜者敍李氏所自出也每序贊之首必以嗚呼發端其書法亦頗不苟作惟於詩話小說不能割愛遂不免蕪雜瑣碎自穢其書又如建國譜之敍地理僅有軍州而無縣則省不當省世系譜不過出自唐吳王恪於先主書首一句可畢而復述唐代世系逺溯臯陶尢繁不當繁亦乖史體均不及陸遊重修之本然椎輪之始令亦有功故今從新舊唐書之例並収錄焉乾隆四十五年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

南唐書卷一

宋馬令撰

先主

土運中圮諸侯跋扈基搆自吳紹於唐祚作先主書先主姓李唐宗室裔也小字彭奴其父榮榮之父志志之父超超蚤卒志爲徐州判司因家焉榮性謹厚適丁世亂晦迹民間號李道者彭奴以光啟四年生於彭城【未名故書小字】流寓濠泗吳武王楊行宻克濠州得之奇其狀貌養以爲子而楊氏諸子不能容行宻以乞徐溫乃姓徐名知誥溫嘗夢水中黃龍十數溫獲一龍而寤翌日得知誥知誥奉溫以孝聞従溫出不如意杖而逐之及歸拜迎門溫驚曰爾在此也知誥泣曰爲人子捨父母何適父怒而歸母子之常也溫由是愛之逮壯身長七尺廣顙隆準精彩鑠人語聲淸暢常緩行従者濶步不能及相工云此龍行虎步也従溫攻伐身先士卒爲樓船軍使以舟兵屯金陵柴再用攻宣州用其兵殺李遇以功拜升州刺史時江淮初定州縣吏多武夫務賦斂爲戰守知誥獨好學接禮儒者能自勵爲勤儉以寛仁爲政逺近向風郡政大治徐溫鎭潤州以升宣常池黃爲屬溫聞知誥理升州有善政往視之見其府庫充實城壁修整乃徙治之而遷知誥潤州刺史知誥初不欲往屢求宣州溫不與時溫嫡子知訓爲淮南節度副使秉國政知誥至京口不樂旣而知訓爲朱瑾所殺溫居金陵未及聞知誥居潤州近廣陵得先聞卽日以州兵渡江定亂遂爲淮南節度副使溫至以次子知詢等皆少用知誥猶愈於他人因畱輔政宋齊丘曰潤州之命實天贊也初徐氏諸子不齒知誥而知訓尢悖嘗召知誥飲酒伏劍士欲害之行酒吏刁彥能酒至知誥以手爪搯之知誥悟起走乃免後知誥自潤州入覲知訓與飲於山光寺又欲害之徐知諫以謀告知誥知誥起遁去知訓以劍授刁彥能使追殺之及於中塗而還紿以不及由是得免及知訓死溫意潤州預謀就知訓廨有土室繪畫溫像身被五木諸弟皆執受刑而畫知訓衮冕正座皆署其名溫見之唾曰狗死遲矣知誥因得疏其罪惡由是內外全活者甚眾而死者猶數家知訓與僧修睦親狎得僞防數紙皆修睦手書溫求修睦殺之越人冦毗陵溫伐越知誥以王府兵會戰於無錫前軍敗賊乘之甚急溫暴得熱疾不能治軍知誥率所領疾戰大破之斬首數千級越人棄輜重夜遁時四境底定惟越人爲梗因此請平而兵甲遂戢知訓之用事也常陵弱楊氏而驕侮諸將遂以見殺及知誥秉政乃寛刑法推恩信起延賓亭以待四方之士引宋齊丘駱知詳王令謀爲館客士有羇旅於吳者皆齒用之常陰使人察視民間有凶荒匱乏者賙給之盛暑未嘗張蓋操扇左右進蓋必卻之曰士眾尙多暴露我何用此以故溫𨿽遙秉大政而吳人頗歸知誥武義元年拜左僕射知政事漸復朝廷紀綱修典禮舉法律以抑彊暴中外謂之政事僕射溫行軍司馬徐玠勸溫以己子代知誥溫遣子知詢入廣陵謀代知誥秉政會溫病卒知詢奔還金陵嗣溫爲節度使諸道都統所爲多不法常謀知誥知誥使諭之入朝遂畱爲左統軍吳主僭帝號攺元幹貞【知誥欲自尊大故奉楊尊號書僣號則南唐之罪著矣】知誥累遷侍中中書令太尉都督中外諸軍事封潯陽公攺封豫章公大和三年公出鎭金陵如溫之制以長子景通爲司徒平章事居中輔政以王令謀宋齊丘爲左右僕射同平章事四年封公爲東海郡王五年進封齊王【始書小字書名旣而書公書王以見其漸】六年召景通至金陵爲鎭海軍節度副使以其次子景遷爲太保平章事與令謀等秉國政天祚元年王進位太師天下兵馬大元帥二年景遷病以次子景遂爲門下侍郎防知政事冬安逺軍盧文進來降三年閩越諸國皆遣使勸進人望己歸於是加殊禮建齊國置宗廟以宋齊丘爲左丞相徐玠爲右丞相冬十月受吳禪攝太尉楊璘奉上皇帝璽綬國號大齊攺元升元策吳主曰受禪老臣知誥謹上策皇帝爲髙尙思古讓皇帝追尊考溫爲武皇帝【自溫以上不追尊則復姓之心見矣】子景通吳王景遂壽王景達信王弟知證江王知諤饒王以建康爲西都廣陵爲東都十有二月己夘朔日有白虹二以楊州海陵縣爲泰州割泰興鹽城興化如臯四縣屬焉以海陵制置使褚仁規爲刺史廬州周本卒【凡書某州某人皆其節度使】帝輟視朝一日食不舉樂【書帝者以見其僣極惡重也凡書帝書詔書制其罪同】甲午皇后宋氏受寶冊是嵗閩王昶貢方物於京師天子使散騎常侍盧損如閩冊昶閩王不受【閩自鏻已僣帝號攺元矣旣稱帝故不受王爵凡書京師皆中原也書天子尊正統以別諸國僣僞】

二年春三月壬子日有白虹二壬申大星流於東方夏四月遷讓皇於丹陽以王輿爲浙西節度使畱後馬思讓爲丹陽宮使以嚴兵守之徐氏諸子屢請帝復姓帝謙抑不忍忘徐氏恩下其議百官百官皆請乃復姓李攺名升國號大唐遂考服屬當吳王恪後建唐廟祀髙祖太宗以下如唐舊典追尊吳王恪爲孝靜皇帝廟號定宗超爲孝平皇帝廟號成宗志爲孝安皇帝廟號惠宗榮爲孝徳皇帝廟號慶宗奉徐武皇廟號義祖徐氏二王如初諸孫皆郡公女郡縣主齊臺門下侍郎張居詠中書侍郎李建勲皆平章事吳中書侍郎張延翰爲右僕射平章事以防州李章鎭廬州神武統軍王安爲百勝軍節度使秋七月【一時無事則書首月】冬十月戊寅天子受徽號於契丹曰英武明義皇帝【尢非常故書】錢元瓘以嘉興縣爲秀州十有一月以步騎八萬講武於銅橋賜將吏以下金帛有差讓皇殂帝率百官素服哀臨命有司供具如吳舊禮謚曰睿十有二月福州亂連重遇弒其君昶立王子曦王子延政爭立於是僣位於建州國號大殷【他國悉書者爲保大三年取閩張本】吳世子璉先娶帝女是爲永興公主璉以公主故爲中書令康化軍節度使

三年春正月丙申詔曰比者干戈相接人無定主地易而弗蓺桑隕而弗蠶衣食日耗朕甚憫之其向風面內者有司計口給食願耕植者授之土田仍復三嵗租役於嘻仁不異逺化無泄邇其務宣流以稱朕意二月池州楊璉卒以統軍王彥儔爲康化軍節度使詔公以下議定郊祀門下侍郎平章事居詠中書侍郎平章事建勲等議曰孔子云郊祀后稷以配天宗祀文王於眀堂以配上帝此萬世不易之法也昔長孫無忌請祀髙祖於圓丘以配昊天上帝祀太宗於眀堂以配上帝蓋得之矣今國家嗣興唐祚追尊孝徳而以神堯爲肇祀之祖宜以神堯配天於圓丘以孝徳配上帝於明堂禮也其服物制度古有常儀一切僞飾願皆罷去奏可司徒齊丘請依春秋郊以四月上辛常夢錫駁曰案禮天子之郊以冬至不卜日魯侯之郊以仲春卜上辛今之四月非郊之時齊丘固爭遂用夏四月【夏讀爲夏商之夏魯用周之四月郊】議者多哂之詔曰禮莫重於享帝孝莫大於隆親事實重大承以輕眇可謂無其徳而用其事祗加畏焉於嘻爾公爾侯各揚厥職不供乃事國有常典夏四月上辛始郊祀於圎丘大赦境內是夜月當以子初沒而升壇之際皎然如晝眾咸異之徧行封賞羣臣請上徽號不許固請之帝曰朕以躬托於民上夙夜祗畏常恐弗矧乃徽號用揚虛美是重弗固不許因此廢徽號之禮州郡言符瑞者十數帝曰譴告在天聰眀自民魯以麟削莽以符亡常謹天戒猶懼或失之符瑞何爲哉皆抑而勿揚言五代同居者七家其尢著者江州陳氏元和給事中京之後宗族七百口每日設廣席長幼以次坐而共食有畜犬百餘共一牢食一犬不至諸犬爲之不食建書樓於別墅以延四方之士肄業者多依焉鄕裏率化獄訟希少逺近嘆異之皆蠲復徵役旌表門閭秋七月庚子朔日有蝕之八月鄂州張宣卒以潤州畱後王輿代金吾衞大將軍馬仁裕出爲鎭海軍節度使畱後冬十月

四年春正月夏四月樞宻使周宗出爲奉化軍節度使六月安州節度使李金全來降遣鄂州屯營使李承裕帥師迎之承裕與晉將馬全節安審暉戰於安陸承裕及裨將叚處防戰死監軍通事舍人杜光鄴及其兵五百人被執天子厚賜之遣還帝致書於晉復送光鄴等請以敗軍行法天子又遣之帝以甲士臨淮拒之乃止【天子晉髙祖也書帝致書於晉惡其抗也】以金全爲宣威統軍洪州李徳誠卒以宣州徐玠代以江州徐知證爲寧國軍節度使梁王徐知諤卒秋八月廬州李章卒以潤州馬仁裕代以天威統軍盧文進爲鎭海軍節度使冬十月幸東都存省故老宴於舊宅逾月還十有二月左僕射平章事張延翰卒五年春正月虔州王安卒以統軍賈浩爲百勝軍節度使三月誅泰州刺史褚仁規夏四月秋九月壬子有星孛於天市錢元瓘卒佐嗣位冬十有二月葬吳越文穆王【凡他國廢立卒葬弒殺告問通則書】

六年春三月廬州馬仁裕卒以滁州刺史周鄴爲保信軍節度使畱後夏四月南漢劉防卒玢嗣位葬劉防僣諡天皇大帝【以其僣極惡重故書與吳越異防音儼劉氏僞撰此字以爲名自云取飛龍在天之義】遷讓皇子孫於海陵號永寧宮嚴兵守之絕不通人久而男女自爲匹偶吳人多哀憐之【猶書吳人者以其思舊之民也】詔吳王景通爲太子景通表曰古之立太子所以崇正嫡息覬覦如臣兄弟稟承聖教實爲惇睦願寢此禮三表許之乃以大元帥總百揆攺封齊王以駕部郎中馮延已爲元帥府掌記壽州髙審思卒以侍衞諸軍都虞侯姚景爲淸淮軍節度使六月乙丑天子崩【晉髙祖】秋七月丞相大司徒宋齊丘爲鎭南軍節度使以洪州徐玠爲司徒侍中帝曰豫章大司徒維桑也衣錦晝行古人所貴以錦袍賜之齊丘至鎭衣以視事羣臣咸謂江淮之地頻年丰稔兵食旣足士樂爲用天意人心未厭唐徳宜廣土宇攻自潭越始帝曰吾少長軍旅見干戈之爲民患甚矣吾不忍復言兵革使彼民安則吾民亦安矣吳越災宮室府庫甲兵殆盡羣臣復請乘其獘帝曰今大敵在北北方平則諸國可尺書召之何以兵爲輕舉者兵之大忌宜畜財養鋭以俟時焉使使唁越於武林厚幣以賙其闕冬十月詔曰前朝失禦彊梗崛起大者帝小者王不以兵戈利勢弗成不以殺戮威武弗行民受其獘蓋有年也或有意於息民者尙以武人用事不能宣流徳化其宿學巨儒察民之故者嵁巗之下往往有之彼無路光亨而進以拊傴爲嫌退以淸寧爲樂則上下之情將何以通簡易之政將何所議乎昔漢世祖數年之間被堅執鋭提戈斬馘一日晏然而兵革之事𨿽父子之親不以一言及之則兵爲民患其來尙矣今唐祚中興與漢頗同而眇之身坐制元元之上思所以舉而錯之者防防在疚防有所發三事大夫可不務乎自今宜舉用儒者以補不逮於是稍用儒臣漸去苛察又將修復故事爲後代法未果行而帝疾作

七年春二月詔曰乃公乃侯越百執事欽承嗣命命爾保元子璟祗肅天鑑社稷宗廟永有終我不敢知曰其基永昌我亦不敢知曰墜命防後天不爾諶祐於有徳厥位艱哉翌日殂於路寢壽五十六葬永陵諡光文肅武孝髙皇帝廟號烈祖【徐曰烈祖少長防亂知人艱苦故不以富貴自處惟務節儉身爲宰相事養父母如禮飲食皆親侍或周疾不觧帶溫常責諸子曰汝輩能如是乎及建號卽金陵使府爲宮惟加鴟尾欄檻而已終不攺作接見親族如家人禮尊長者親拜之晚年服金石藥性多躁怒百司奏事必至厲聲訶責羣臣或正色抗辭以對事理明白必斂容慰勉之旬日之後多有恩澤故人思盡力決死刑用三覆三奏之法文武亡歿子孫隨才以敍不限資廕或營其婚嫁幼未堪任與其無嗣者內帑以給之有親老者倍其數死王事者下至卒伍皆三年給其全俸故士無貴賤悉亡身外之憂】

嗚嘑積厚者流澤逺積薄者流澤狹不其然乎舜之後千餘年而有陳陳亡而田氏専政於齊禹之後千餘年而有杞杞削而勾踐得志於越後世之君建大義於一時而徳不若舜禹者亦隨其澤之逺近而興起焉故晉以天下防於狄人而瑯琊繼之唐以天下簒於朱梁而烈祖紹之然則盜名器操生殺制一方之命抗萬乘之勢者豈非天歟烈祖之起𨿽無雄才大略而深沈寛裕本於天性幸而適丁中原擾攘之際故數年之間有足觀者

南唐書卷一

欽定四庫全書

南唐書卷二

宋馬令撰

嗣主書第二

民靡有定誰其奠之棄師閩楚命委輿屍作嗣主書嗣主諱璟字伯玉初名景通烈祖元子也美容止器宇髙邁性寛仁有文學甫十歳吟新竹詩雲棲鳯枝梢猶軟弱化龍形狀已依稀人皆奇之起家爲尙書郎吳讓皇見之曰吾諸子皆不及也累遷諸衞大將軍典治軍旅撫納將校烈祖出鎭金陵拜璟司徒平章事知內外諸軍事加諸道副都統烈祖受禪封吳王累遷太尉中書令諸道元帥錄尙書事攺封齊王旣當儲副之地而固讓再三謙虛下士常若弗及烈祖殂授顧命猶讓諸弟辭益堅侍中徐玠以衮冕被之曰大行付殿下以神器之重殿下固守小節非所以遵先旨崇孝道也乃嗣位攺元保大太常博士韓熈載上疏曰逾年攺元古之制也事不師古弗可以訓時𨿽可其奏而制書已行遂攺元冊母宋氏爲皇太后妃鐘氏爲皇后弟景遂攺封燕王弟景達攺封鄂王弟景逷攺封保寧王長子冀南昌王文武進位有差洪州宋齊丘入爲左丞相江州周宗入爲右丞相以元帥府掌書記馮延己爲諫議大夫翰林學士夏四月戊申朔日有食之中書侍郎平章事李建勲罷爲昭武軍節度使南漢劉晟弒其君玢晟自立爲帝【不書僣者玢之前已僣也】五月司徒兼侍中徐玠卒秋七月燕王景遂攺封齊王拜諸道兵馬大元帥大尉中書令鄂王景達攺封燕王拜副元帥宣告中外以兄弟相傳之意以元子南昌王冀爲江都尹東都畱守【書元子以見景遂之不得襲位也】景遂固讓不許蕭儼上疏其略曰夏商之後父子相傳不易之典惟仰循古道以裕後昆防奏不報冬十月庚戌有星孛於東方妖賊張遇賢聚眾十餘萬防防州諸縣【諸縣舊史失名】防州城守遇賢據白雲洞命洪州營屯都虞嚴思禮通事舍人邊鎬討賊鎬思禮擒遇賢及賊副黃伯雄謀主僧曹景全斬於建康市以嚴思禮爲海州刺史邊鎬爲洪州屯營諸軍都虞貶百勝軍節度使賈浩爲監門衞將軍【罪貶故書使】池州安置以饒州刺史李翺爲百勝軍節度使畱後十有二月下令中外庶政並委齊王景遂防決文武百司惟樞宻副使魏岑查文徽得白事余非召對不得見蕭儼上書極論曰元帥開府人猶驚駭況委之大政而羣臣不得時見臣恐中外隔絕姦人得志非陛下之利也書奏不報侍衞軍都虞賈崇詣閤求見曰臣事先朝二十餘年每見延接疏逺未嘗壅隔羣下之情防有不達今陛下始卽位所委任者何人而頓與羣臣謝絕深居邃處而欲聞民瘼猶惡陰而入乎隧道也臣老矣長不復奉顏色因涕泗嗚咽帝深爲感動引與之坐賜食而出始以手札批諭儼等曰旻天不弔降此鞠凶越予小子常恐弗於厥徳用災於厥躬故退處防黙思底於道而壅隔之獘以爲憂惟予小子實生厲階由是所下之令遂寢時宋齊丘周宗爲左右丞相齊丘専執而宗純謹自守及上心旣悟齊丘乃言其非便帝曰公何不早誨我遂罷齊丘爲浙西節度使齊丘黨與隆熾造作飛語以誣宗宗泣而上訴帝知之弗問【此爲明年宗出張本】宋齊丘上表乞歸九華舊隠許之賜號九華先生封靑陽公食靑陽一縣二年春正月右丞相周宗罷除江西節度使門下侍郎平章事張居詠罷除浙西節度使二月辛夘日有白虹二三月左衞上將軍盧文進卒夏閩人朱文進連重遇弒其君曦重遇立文進使來告亂囚其使議伐閩以民疫釋閩使遣之夏四月秋七月鄂州王輿卒以神武統軍韋建爲武淸軍節度使【備書官職者新命也書某州某人代者移鎭也】壽州姚景卒以濠州劉崇俊代以楚州刺史劉彥貞爲濠州觀察使九月庚午朔日有食之冬十有二月馮延己爲翰林學士承旨水部貟外郎馮延魯爲中書舍人延魯鋭於功名欲興建州之役乃贊中書舍人查文徽爲江西安撫使翰林待詔臧循者嘗賈於閩具知山川險易爲文徽陳進兵之計文徽因是請伐閩乃命邊鎬率洪州屯兵與文徽俱行遂入建陽王延政遣統軍使吳承祐以遊兵巡福州境紿曰唐助我討賊大軍至矣福州信之連重遇殺朱文進裨將林仁翰殺重遇函其首歸承祐延政以其子繼昌守福州親率眾以拒我師五郡之兵大集【五郡福建江漳泉】敵勢甚盛文徽等次於蓋竹退復屯建陽啟求濟師三年春二月遣祖全恩何敬洙率萬人以應文徽與延政陣隔水全恩使建陽降將孟堅濳師出其後裨將武彥暉馬存貴以輕鋭繼之腹背夾擊延政大敗以餘兵城守閩人李仁達殺其君之子繼昌【前年以福州降延政故以延政爲君】及其統軍吳承祐立雪峯僧卓儼眀爲主儼眀無統禦之略仁達又殺之而自稱畱後遣使來降卽以仁達爲威武軍節度使延政益不振建州之險要曰西巖延平津相繼而平夏四月秋七月庚辰星見而風雨八月甲子朔日有食之遂克建州執王延政歸於建康授羽林大將軍安化軍節度使封鄱陽王泉州刺史王繼勲漳州刺史王繼成汀州刺史許文縝皆請降因而鎭撫之諸將下建州兵無節制剽掠甚眾閩人失望帝以出師有功不錄其過升建州爲永安軍以祖全恩爲節度使查文徽爲撫州刺史何敬洙爲楚州刺史偏將王建封先登功第一爲信州刺史全恩未拜而卒以廬州王崇文鎭建州泉州裨將劉従效劫刺史王繼勲使之入朝従效自領州事於是王繼成許文縝皆至建康以繼勲爲池州團練使繼成爲和州刺史文縝爲蘄州刺史卽以劉從效爲泉州刺史冬十月皇太后宋氏殂以延平津爲劍州割建州之劍浦汀州之沙縣屬焉以建州禆將陳誨爲劍州刺史以龍衞都虞劉仁贍爲武淸軍節度使升泉州爲淸源軍以泉州刺史劉従效爲節度使

四年春正月陳覺諷齊王景遂言宋齊丘先朝布衣之舊委諸山林不允中外之望帝使景遂至靑陽召之起拜太傅奉朝請而已以撫州李建勲爲左僕射門下侍郎平章事中書侍郎馮延己拜平章事吏部尙書徐連爲鎭海軍節度使二月壬戌朔日有食之命建州制的乳茶號曰京挺臈茶之貢自此始罷貢陽羨茶夏四月侍衞諸軍都虞賈崇爲奉化軍節度使畱後葬元恭皇后於永陵六月壽州劉崇俊卒以濠州觀察使劉彥貞爲淸淮軍節度使侍衞諸軍都虞郭全義出爲濠州觀察使以劉崇俊子範爲滁州刺史建州之役府庫中耗民不堪命故李仁達劉従效皆羈縻而已至是諸將請討之不許宋齊丘薦陳覺爲福建路宣諭使說仁達入覲不従覺還至建安矯制發建汀撫信之師及防戍之兵掩其不意徑至城下時魏岑安撫漳泉聞覺起兵亦擅兵應覺帝大怒馮延己等爲言兵業行不可止乃以王崇文爲招討使王建封爲副使益兵以會之馮延魯爲南面監軍使魏岑爲東面監軍使陳覺爲諸軍監軍使仁達送欵於吳越吳越以兵三萬應之覺等爭功進退不相應延魯及吳越戰延魯敗績諸軍皆潰帝怒遣使者鎖覺延魯至金陵而馮延己爲宰相宋齊丘亦預三公稍觧之貟外郎韓熈載諌曰臣觀覺等罪不容誅但齊丘延己內爲陳請所以得全且擅興者不罪則疆塲生事防師者獲存則行陣觧體請行顯戮以重軍威帝曰齊丘延己有自咎之表無請赦之辭覺等五木被體一家狼藉永不錄用與死何殊乃流覺蘄州流延魯舒州齊丘惡之貶熈載和州司馬冬十有二月壬戌契丹及晉師戰於中渡晉師敗績丙寅杜重威李守貞以王師降於契丹癸酉張彥澤引蕃騎防京師彥澤剽刼屠害甚眾晉帝奉表納璽於遼主【以其失利勢故不書天子】是嵗中原無主宻州刺史皇甫暉靑州刺史王建及防淮諸戍皆來降方且疲兵東南不暇北顧馮延己延魯魏岑陳覺皆以姦回得用人情不平旣流延魯及覺而延己爲相岑亦居近宻於是禦史中丞江文蔚防其罪曰二凶𨿽去未稱民情四罪盡除方明國典帝大怒貶文蔚江州司士防軍亦罷延己爲太子少傅岑爲太子洗馬漳州禆將林贊堯殺監軍周承義以叛討平之以泉州禆將董思安爲漳州刺史思安辭以父名章命攺漳州爲南州副使劉從願殺思安自領州事南州復爲漳州

南唐書卷二

欽定四庫全書

南唐書卷三

宋馬令撰

嗣主書第三

五年春正月晉帝舉族出封丘門遼主次於京城北不見帝【遼不與之見也猶書曰京城者甚遼之惡也】文武百官素服紗防俯伏俟罪遼主命起之親加慰撫遂入都城據大內【攺京師爲都城晉無君也】己丑斬張彥澤於東市【以其剽刧之罪】庚寅洛京畱守景延廣自扼其喉死辛夘遼廢晉帝爲光祿大夫檢校太尉封負義侯黃龍府安置【此中原之事悉書者以下文使來告故也】遼使來告曰晉少主逆命背約自貽廢黜吾主欲與唐繼先世之好將冊命唐爲中原主帝命近臣對曰唐守江淮社稷已固與梁宋阻隔若爾主不忘先好惠錫行人受賜多矣其他不敢拜命之辱遣兵部侍郎賈潭報聘帝嘆曰閩役憊矣其能抗衡中原乎以齊王景遂爲太弟燕王景達爲元帥攺封齊王元子南昌王冀爲副元帥封燕王依前東都畱守安樂公茂爲侍衞諸軍都虞二月丁巳朔遼攺晉都爲大遼國肆眚攺元防同【猶謂之晉都者漢未立也不謂之京師者中原無主也不書赦不與遼赦中國也】辛未漢帝卽位【天子卽位易代則書】攺晉開運四年爲天福十二年【中原攺元不書此書防同非常也漢稱天福十二年亦非常也】三月宣州徐知證卒夏四月丙子太白晝見以皇甫暉爲神衞軍都虞秋八月以太傅宋齊丘爲鎭南軍節度使周宗爲寧國軍節度使錢佐卒保襲位冬十有一月壬子雨木冰辛酉雨木冰癸酉雨木冰十有二月越人胡進思廢其君倧囚於義和院錢俶入是嵗馬希範卒希廣襲位

六年春正月越人立俶遷倧於東府丁丑天子崩【漢髙祖】以太子少傅馮延己爲昭武軍節度使夏四月廬州周鄴卒五月葬楚文昭王葬吳越忠獻王【越亂故緩】六月庚寅朔日有食之秋漢伐河中圍李守貞守貞遣從事朱元李平奉表來乞師以潤州李金全爲西面行營招撫使壽州劉彥貞爲副諫議大夫查文徽爲監軍使兵部侍郎魏岑爲防淮巡撫使聞河中平遽班師冬十有一月髙從誨卒保庸嗣位葬南平文獻王

七年春正月淮北諸盜來附以神武都虞皇甫暉禆將張巒蕭處恭帥師出海泗諸郡以右散騎常侍張義方爲監軍使納賊帥咸師朗以歸二月以中書舍人嚴續爲奉化軍節度使以江州賈崇爲神武統軍侍衞諸軍都指揮使夏四月壬申太白晝見贈故廬山江夢孫國子司業六月癸酉朔日有食之秋七月殺天威統軍都虞王建封八月以建州王崇文鎭廬州以諫議大夫查文徽爲永安軍節度使畱後冬十有二月日暈三重

八年春正月詔曰春秋日食地震星孛木冰可謂甚矣比者災異仍多豈人君不徳以召之耶抑亦天心之仁愛而譴告之也朕甚惕焉曩者兵連閩粵武夫悍將不諭朕意而務爲窮黷以至父徵子餉上違天意下奪農時咎將誰執在予一人其大赦境內窮民無告者大賜粟帛二月以東都畱守燕王冀爲潤宣二州大都督鎭京口宣州周宗爲東都畱守福州許言吳越戍兵亂殺李仁逹而遁遣人告急於境建州節度使查文徽【以興兵故書使】劍州刺史陳誨以舟師應之文徽畱誨屯江口進至西門伏兵發文徽被執誨與越人戰大敗之獲其將馬先進葉仁安等歸於建康帝送先進等還越越亦歸文徽夏四月以劍州刺史陳誨爲永安軍節度使秋七月冬十有一月甲子朔日有食之乙酉天子崩【漢隠帝】楚朗州節度使馬希蕚遣使來乞師遂以楚州屯兵攻潭州殺希廣杖其妻死於市左右用事者皆臠割之希蕚自稱楚王邊鎬統信州屯兵以覘楚十有二月漢將郭威領大軍北徵壬子次澶州何福進率壯士擁威爲天子【書此以見中原治亂】

九年春正月周帝卽位劉旻稱帝於太原【以其曲在周故不曰僣】初契丹犯河南晉帝北遷韓熈載上書曰陛下有經營天下之志當在今時若遼主遁歸中原有土安輯稍定則未可圖也時以連兵南閩至此方議北師熈載又上書曰郭氏姦雄𨿽有國日淺而爲理已固兵若輕舉非獨無成亦且有害乃命李金全耀兵於淮上而止夏四月秋七月樂安公茂卒冬十月楚人徐威陳遷魯公綰陸孟俊執其君馬希蕚囚於衡山立王子希崇十有一月楚人廖偃等招合蠻獠復立希蕚爲楚王楚國大亂邊鎬以信州屯兵出宜春討長沙破其軍於龍回關徐威等以希崇降希蕚亦送欵於鎬鎬盡遷馬氏之族於金陵以希蕚爲洪州大都督封楚王希崇爲舒州節度使以邊鎬爲湖南節度使鄂州劉仁贍以舟師趨嶽州嶽州降以將軍宋徳權爲嶽州刺史以客省引進使任鎬爲監軍使以馬光恵爲朗州節度使畱後宋齊丘拜太師固辭復爲太傅

十年春正月分洪州髙安縣置筠州割淸江萬載上臯屬焉以湖南行營糧料使王紹顏爲刺史三月以撫州馮延己爲左僕射平章事右僕射孫晟守本官平章事潤州徐連中書侍郎平章事夏四月丙戌日有食之五月司徒致仕李建勲卒秋劉晟取桂管將軍張巒爭之不克朗州裨將劉言執畱後馬光惠送建康言自領州事遣李建期屯益陽將討劉言而楚地新定府庫空虛宰相馮延己以克楚爲功不欲取費於國乃重斂其民以給軍邊鎬不能鎭撫楚人皆怨帝亦惡之謂馮延己孫晟曰湖湘之役楚民厭亂求息肩於我今欲罷桂陽之師解益陽之戍卽授劉言以節鉞使自安輯其民吾亦得惠養湘衡之地如是則逺邇完實二蕃在吾度內爾公等亟行之無爲後悔孫晟卽欲奉行延己曰吾以偏師克全楚天下驚動今三分喪二何以爲功遂稽其命未幾劉言遣王進逵破益陽殺建期等乘勝攻長沙邊鎬遁歸所在屯戍相繼散走獨張巒全師而還且戰且行取資於道嶽州刺史宋徳權監軍使任鎬皆棄城走帝大怒削邊鎬官流饒州戮宋徳權任鎬於大社斬禆將申洪泰尹建於都門外以張巒爲信州刺史延己等自劾起之孫晟請罪不已乃罷爲右僕射冬十有二月洪州大都督馬希蕚入覲畱建康弗遣

十有一年春二月周行馮據潭州三月建康大火逾月廬舍營署殆盡夏五月以太傅宋齊丘爲鎭南軍節度使秋七月以鄂州劉仁贍爲神武統軍侍衞都指揮使以濠州觀察使何敬洙爲武淸軍節度使大蝗八月不雨冬十月築楚州白水塘以漑田命州縣陂塘堙廢者修復之十有二月木冰

十有二年春正月大星墜於東北聲如雷兗州節度使慕容彥超遣使來乞師以拒周出兵數千至淮北【不書將校舊史失之】爲周師所敗俘其將校於京師天子平彥超釋唐俘諭之曰歸語爾主朕誅逆命何苦來援帝亦悔之漢末遣使潭州市茶會邊鎬平馬氏例俘於金陵由是引對慰勞以上茗萬斤遣之壬辰天子崩【周太祖】自前年八月不雨至於三月民大饑疫死者大半下令郡縣煮粥以食之劉旻乞師於契丹以寇潞州天子親行大敗之休兵潞州大饗將士斬敗將樊受能等七十餘人軍威大振進圍太原遣符彥卿史彥超等北控圻口以斷契丹援路彥卿等敗績彥超戰沒天子遽班師【書以見世宗威略爲明年伐我張本】夏五月丁亥月重輪秋七月契丹使其舅來聘升元中宋齊丘選宮嬪雜以珠貝羅綺泛海北通契丹欲賴之以復中原而遼使至則厚幣遣還迨至淮北輒使人刺之復遣使防海賫琛寶以報聘遼意晉人殺其使數犯中原至是館遼使於淸風驛夜醼更衣盜斬其首契丹自此不至蓋中原間之也冬十月

十有三年春二月以門下侍郎嚴續守夲官平章事夏四月以壽州劉彥貞爲神武統軍侍衞諸軍都指揮使以劉仁贍爲淸淮軍節度使三月周伐蜀秋七月蜀使來聘冬十月東都畱守周宗乞罷鎭詔曰崧嶽降靈誕生良弼佐我先朝施及朕躬尙賴保釐底於成績而遽爾請罷豈朕不徳不能優禮勲舊而致然也昔蕭何守巴蜀而髙祖無西顧之患冦恂守河內而光武無分民之嫌今任公以何恂之事宜彊飯扶力以副朕意於嘻國之安危惟玆淮甸愼始成終非公而誰所請宜不允宗以老病三表乃許守司徒致仕以中書舍人馮延魯爲工部侍郎東都畱守以侍衞諸軍都虞賈崇爲東都屯營使十有一月周師來伐李谷爲都部署攻壽州帝召洪州宋齊丘還都齊丘請徴諸郡兵屯於淮泗以禆將有才略者主之聲言偏師敵人不測其實必難輕進春水時至糧道阻隔懸軍日久自當遁去然後遣使請平彼必樂從議者不同遂止劉彥貞督兵以抗周師江州皇甫暉帥師爲援李谷退屯正陽天子命李重進爲奇兵以要彥貞彥貞追谷至正陽重進與谷腹背擊之彥貞大敗死於陣諸軍皆潰張全約以其眾奔壽春自楊氏王吳淮甸之人不識干戈者二十餘年及彥貞敗民皆恟懼帝欲親拒周師中書舍人喬匡舜極諫貶匡舜臨川親行之議亦寢天子先詔錢俶攻常宣二州以撓我師於是吳越伺間攻常州刺史趙仁澤被執將軍柴克宏救常州大敗越人斬首千餘級獲其將吏數十人皆斬於京口拜克宏奉化軍節度使天子營於淝水之陽徙正陽橋於蔡下林仁肇皇甫暉爭之不勝暉走滁州天兵追殺之【以周師爲天兵太祖主兵故也】遂下滁州帝惡之遣泗州牙將王知朗至滁州稱唐皇帝奉書願效貢賦陳兄弟之禮天子不答東都畱守馮延魯光州刺史張紹舒州刺史周祚泰州刺史方納皆棄城走延魯削髮僞爲僧遁歸周人執之蘄州禆將李福殺其刺史王承雋降周帝益惡之始攺名景以避周廟諱遣翰林學士鐘謨文理院學士李徳明奉表稱臣獻犒軍牛五百頭酒二千石金銀羅綺數千請割壽濠泗楚光海六州以求罷兵天子不報謨等皆畱行在分兵襲下楊泰帝遣人懷蠟丸書走契丹求救爲邊將所執光州刺史張承翰降周天子至淮南下詔安撫楊氏之後帝聞之命園苑使尹延範自泰州徙讓皇一族於京口延範殺其子弟六十餘人以其婦女渡江周先鋒使劉重進得其玉硯瑪瑙碗翡翠瓶以獻周楊氏遂絕帝罵曰小人以不義之名累我腰斬延範歸之以專殺之罪

南唐書卷三

欽定四庫全書

南唐書卷四

宋馬令撰

嗣主書第四

十有四年春正月遣司空孫晟禮部侍郎王崇質奉表於周辭益卑服削去帝號天子猶不答畱晟等弗遣鐘謨請歸取表盡獻江北之地天子許之遣崇質徳明還始賜江南書曰自有唐失禦天步多艱六紀於玆分鼎峙自爲聲教各擅蒸黎交結四夷憑陵上國華風不競否運所鐘凡百有心孰不興憤朕擅一百州之富庶握三十萬之甲兵農戰交修士卒樂用茍不能恢復內地申畫邊疆便議班旋直同戲劇至於削去尊稱願輸臣節孫權事魏蕭詧奉周古也𨿽然今則不取但存帝號何爽嵗寒儻堅事大之心必不迫人於險徳明等歸盛稱周天子英武帝尢惡之宋齊丘陳覺等皆以割地無益而徳明賣國以圗利帝怒斬徳明二月遣元帥景達帥師應壽春陳覺爲監軍使拜邊鎬爲大將許文縝副之中書舍人韓熈載上疏請罷監軍使不報司徒致仕周宗卒三月江州柴克宏卒諸郡屯田相率起義以農器爲兵襞帋爲鎧處處保聚號曰甲軍周師苦之景達等趨壽州其將朱元李平唐進克復舒蘄泰三州夏大雨周師在楊滁和者皆卻諸將請要其險隘擊之宋齊丘曰擊之怨深不若縱之以爲徳誡諸將閉壁不得要戰周師皆集於壽州故諸州𨿽復而壽春之圍益固天子駐於渦口猶欲再幸楊州宰相範質以師老泣諫乃班師以李重進攻廬州向訓守楊州訓請棄楊州並力以攻壽春乃封府庫付主者遣淮南舊將按巡城中秋毫不犯而去淮人大悅皆負糗糧以送周師秋七月楊光滁和復歸於我冬十有一月周殺我行人孫晟十有五年春元帥景達命其將朱元等屯紫金山築甬道以餉壽州二月天子復來伐徙下蔡橋於渦口爲鎭淮軍築二城以夾淮周師連破紫金山諸寨監軍陳覺乞罷朱元帝遣大將楊守忠代元且召之元憤怒叛降周諸軍皆潰許文縝邊鎬被擒景達以州兵奔還金陵三月丁未劉仁贍病且死其副孫羽等以壽州降仁贍病卒夏四月己巳天子班師亂兵焚楊州民皆徙江南秋七月冬十月天子復來伐圍濠州刺史郭廷謂降周泗州守將範再遇叛降周【廷謂不書叛者力不支也】泰州亦潰周師步騎數萬水陸齊進軍士作檀來之歌聲聞數十里【檀來者但來也北人語音】十月二月天子駐於楚州城北

十有六年春正月大赦攺元交泰周師攻楚州守將張彥能鄭昭業城守益堅城壊彥能昭業戰死周人屠其城而戍之丁未海州潰壬辰靜海軍潰周人盡得海泰楊楚之地丁卯周人次楊州癸酉次州三月壬午朔次泰州丁亥復次楊州辛夘遂幸迎鑾以臨大江【周自屠楚州貶書人其後駐幸皆書次至迎鑾復書幸不泯其實也】時楊泰滁和壽濠泗光海等州已爲周得乃遣陳覺奉表獻廬舒蘄黃畫江以爲界天子許之賜書曰皇帝防問江南國主勞其良苦而已【四年而後克亦已憊矣】夏五月下令去帝號稱國主奉周正朔以交泰元年爲顯徳五年鐘謨遇延魯至自京師國主復遣謨等奉表拜成且請位【始降號稱國主位不曰乎某人者景遷爲太弟時未定也】天子優詔勞安之位之意遂止以謨爲禮部侍郎延魯戶部侍郎以行營應援使林仁肇爲浙西節度使前廬州孫漢威爲奉化軍節度使贈劉仁贍太師追封衞玉孫晟太傅追封魯國公劉彥貞中書令張彥能侍中其餘士死國難者追贈有差秋泉州劉従效奉表貢於京師天子不納冬十月禮部侍郎常夢錫卒十有二月流陳覺於饒州流李徴古於洪州皆殺之放宋齊丘於靑陽太弟景遷固請歸藩於是以長子冀爲太子以景遷爲洪州大都督封晉王齊王景達爲撫州大都督信王景逷爲百勝軍節度使升元初括定民賦每正苗一斛別輸三鬥於官廩授鹽二斤謂之鹽米至是淮甸鹽場皆入於周遂不支鹽而輸米如初以爲定式顯徳六年春正月宋齊丘縊死於靑陽夏晉王景遂卒秋七月鐘謨請鑄大錢以一當十文曰永通泉貨以信州刺史張巒爲天徳軍使九月太子冀卒初丹陽古銘曰天子冀州人以冀應之未幾卒識者謂冀州趙地也明年皇朝受命之符爾次子従嘉封吳王居東宮鐘謨曰従嘉輕肆請立紀國公従善國主怒貶謨爲國子司業立從嘉爲太子天子使人謂國主曰吾與汝大義已定終慮後世不汝容可及吾世修城隍治要害爲子孫計國主因營緝諸城謀遷都於洪州曰建康與敵境隔江而已又在下流敵兵若至閉門自守借使外諸侯能救國難卽爲劉裕陳霸先爾今吾徙豫章據上流而制根本上策也羣臣多不欲惟樞宻使唐鎬贊成之夏六月熒惑守心光芒相射癸巳天子崩【周世宗】秋七月升洪州爲南昌建南都冬十月流鐘謨於饒州賜死貶張巒爲宣州副使殺之十有二月罷鑄大錢明年周亡編年之法絕筆於周亡者淸風發而羣陰伏理固然也𨿽然無所述而遂泯其實則何以著李氏之罪故名器服物慶賞刑威直書其僭將以正其罪爾

建隆元年臣屬於皇朝夏四月太子太傅馮延己卒是歳李重進使來乞師拒之遣馮延魯入貢以聞二年春以世子従嘉監國國主如南都所過慰勞守宰存問髙年疾苦防齊王景達於廬山歷覽勝境與従臣譚宴浹日而去三月至南都以何洙爲奉化軍節度使【敬洙去敬字避皇朝諱】豫章迫隘宮府營署皆不能容羣臣日夕思歸國主悔怒唐鎬慙懼發瘍卒六月國主殂於南都年四十有六在位十有九年秋七月國主之喪至自豫章羣臣請殯別宮世子手札不許辭甚哀切【書世子手札未卽位也見後主書】乃殯於萬壽殿遣使入朝乞追復帝號太祖皇帝許之諡眀道崇徳文宣孝皇帝葬順陵廟號元宗【先謚而後書葬者因其請號順文勢也徐曰嗣主工筆札善騎射賓禮大臣惇睦九族毎聞臣民不獲其所者輒諮嗟傷憫形於顏色隨加救療居處禦服節儉得中初立有經營四方之志邪臣阿諂職爲厲階晚歳悔之已不及矣少有至性仍懷髙世之量始出閤卽命於廬山瀑布前構書齋爲他日終焉之計及迫於紹襲遂捨爲開先精舍常患民間侈靡第宅衣服咸爲節制驅惰遊之人率歸農業及大漸之際羣鶴翔於空雙龍據殿屋遂奄然而化】嗚呼甚哉守成之難也非特守之難而授之者尢難非授之難而知其可受者爲難商有天下成湯作之太甲守之而中有不之憂向非阿衡之佐則求其思庸之復也難矣周有天下武王作之成王守之而中有流言之變向非周公徵之則求其鳧鷖之雅也亦難矣以唐太宗之丰功大業一正天下建不拔之基而晉王之立殺父之臣失父之政卒至於大亂矧不及於太宗者乎元宗卽位一十九年有經營四方之志約已愼刑勤政如一向非任用羣小屏棄忠良國用不殫於閩楚師旅不棄於淮甸則庶幾完成之君也志有之曰楊者易生之木也一人植之十人拔之無生楊矣以新造之唐而守之非道不幾乎朝蒔而夕揠其亡也不旋踵故周世宗以衰世之鋒一鼓而十四州之地掇如也悲夫

南唐書卷四

欽定四庫全書

南唐書卷五

宋馬令撰

後主書第五

嗚呼春秋之時君薨明年正月公卽位自桓公始宣成而下未嘗革也昭公薨於幹侯定公於明年夏六月戊辰卽位者其故何哉蓋非常之變起於不可測非常之禮行於不得已古之人觀防通以應世則處非常之變用非常之禮者皆禮經之所不得而考也義起於情而已矣且諸侯薨於路寢而昭公客死於幹侯者非常之變起於不測也嗣君釋冕反喪而定公卽位於明年六月者非常之禮行於不得已也元宗殂於豫章後主畱守建康必待喪還旣殯而後卽位其偶合於定昭之事乎且聖人制禮立天下之大經爲天下之大防也情僞之變無窮而禮之所載有常以有常之禮禦無窮之變則亦隨其宜而已矣故禮不盡而義有餘則禮以義起義不足而禮有餘則義以禮達君子遭變亂而無曠於禮者在審其義爾大喪禮之大典禮經載之詳矣而曾子之所問者禮經有所不及也變禮之不測曾子問載之詳矣而國君薨於外世子立於內者曾子問有所不及也非趨時而合義其孰能與於此哉

徳𨿽不競孰匪天亡日月俱照爝火銷光作後主書後主名煜字重光初名従嘉元宗第六子也少而聰慧善屬文工書畫初封安定郡公淮上兵起爲神武軍都虞防淮巡撫使累遷諸衞大軍諸道副元帥封鄭王太子冀卒四兄皆早亡以次爲嗣攺王吳拜尙書令知政事建隆二年元宗南遷立煜爲太子監國六月元宗殂於豫章七月喪還建康太子卽位尊母鐘氏爲太后太后父名太章故攺號聖尊后妃周氏爲國後封弟従善爲韓王南都畱守従益鄧王従謙宜春王従度昭平郡公従信文陽郡公以右僕射嚴續爲司空依前平章事大赦境內文武進位有差罷諸路屯田使委所屬令佐與常賦俱徵【初南唐屯田置使專掌至此罷其使而屯田佃民絕公吏之撓】八月鄂州王崇文卒以南郊巡檢使黃延謙爲武淸軍節度使畱後冬十月以南都畱守韓王従善爲司徒兼侍中諸道兵馬副元帥以鄧王從益爲司空南都畱守下令諸司無職事官四品以下至九品日二貟待制於內殿泉州劉従效遣其子紹基來貢三年劉従效卒州人立其次子紹鎡爲畱後紹基未還統軍使陳洪進執紹鎡並其族送於金陵推立其副張漢思漢思老不任事洪進逐之自稱畱後國主卽以洪進爲淸源軍節度使以紹基爲殿直軍都虞紹鎡爲監門衞中郎將句容尉張祕上言爲理之要詞甚激切國主手批慰諭召爲監察禦史以神武統軍秋七月建州陳誨卒禮部尙書潘承祐卒以江州何洙爲左武衞上將軍封芮國公以宣州朱業鎭江州以神武統軍林仁肇爲寧國軍節度使幹徳元年夏左武衞上將軍何洙卒秋七月以兵部尙書遊簡言知尙書省遷右僕射是歳南平髙繼衝歸於京師國除初金陵臺閣殿庭皆用鴟吻自幹徳後朝廷使至則去之使還復用二年春正月始用鐵錢以鐵錢使戶部侍郎韓熈載爲兵部侍郎勤政殿學士初烈祖將殂謂元宗曰徳昌宮泉布億萬緡以給軍用吾死善修鄰好北方有事不可失也及元宗卽位兵屢起徳昌泉布旣竭遂鑄唐國錢其文曰唐國通寶又鑄大唐通寶與唐國錢通用數年漸獘百姓盜鑄極爲輕小保大末兵窘財乏鐘謨攺鑄大錢以一當十文曰永通泉貨徑寸七分重十八銖字八分書背面勻好皆有周郭謨誅遂廢至是有鐵錢之議每十錢以鐵錢六雜銅錢四旣而不用銅錢民間但以鐵錢貿易物價增湧民復盜鑄頗多芒刺不及官場圎淨𨿽重其法犯者益眾至末年銅錢一當鐵錢十禮部侍郎湯悅上言泉布屢變亂之招也且豪民富商不保其貲則日益思亂累數百言不報夏鄂州黃延謙卒以宣州林仁肇代九月封長子仲寓淸源公次子仲宣宣城公冬十月仲宣卒追封岐王十有一月國後周氏殂三年春葬昭惠後於懿陵蜀孟昶俘於京師國除以江州朱業爲神武統軍侍衞都軍使以虔州畱後柴克貞爲奉化軍節度使夏以司空平章事嚴續鎭潤州秋九月聖尊後鐘氏殂召南都畱守鄧王従益還都以鄂州林仁肇爲南都畱守南昌尹葬光穆皇后於順陵【朝廷許元宗追復帝號故鐘氏稱皇后】四年夏五月以吉州刺史楊守忠爲武淸軍節度使畱後秋一月神武統軍朱業卒十有二月潤州嚴續卒五年春命兩省侍郎諫議大夫給事中中書舍人集賢勤政殿學士分夕於光政殿宿直國主引與譚論或至夜分開寶元年夏江王景逷卒冬十有一月納後周氏昭惠之母弟也二年春以左僕射遊簡言兼門下侍郎平章事夏簡言卒以禮部侍郎湯悅爲門下侍郎平章事知制誥張洎上疏曰悅非經綸之才不宜處鈞衡之地國主以悅文學舊臣特加奨用乃罷洎職冬較獵於靑龍山還憇大理寺親錄囚徒原貸甚眾韓熈載奏獄訟有司之事囹圄之中非車駕所至請捐內帑錢三百萬充軍資庫用國主従之曰繩愆糾謬其熈載之謂乎天子詔國主諭南漢稱臣劉鋹怒執我行人龔愼儀三年中書侍郎韓熈載卒贈平章事命境內崇修佛寺又於禁中廣署僧尼精舍多聚徒眾國主與後頂僧伽帽衣袈裟誦佛經拜跪頓顙至爲癅贅由是建康城中僧徒迨至數千給廩米緡帛以供之四年春劉鋹俘於京師國除夏四月齊王景達卒遣弟韓王従善入朝畱於京師授泰寧軍節度使國主表求従善還國不許自従善不還四時宴防皆罷登髙賦文以見意曰原有鴒兮相従飛嗟嗟季兮不來歸常怏怏以國蹙爲憂冬有商人上宻事請往江陵竊燒皇朝戰艦國主懼事泄不聽商人遁去五年春皇朝屯師漢陽鄂州楊守忠以聞人心大恟乃貶損制度下書稱教攺中書門下省爲左右內侍府尙書省爲司防府禦史臺爲司憲府翰林爲文館樞宻院爲光政院降封韓王従善爲南楚國公鄧王従益爲江國公吉王従謙爲鄂國公其餘官號多有攺易殿庭始去鴟吻每遇皇朝使至國主衣紫袍備藩臣禮使退服禦如初六年春皇朝使中書舍人盧多遜來聘國主願受封拜不許洪州林仁肇卒冬中書舍人潘佑薦衞尉卿李平判司農寺又薦平知司防府羣情紛紛以爲朋黨佑上書極言時政凡七章不止有家國陰陰如日將暮之辭國主惡之乃収平下大理自縊妻子徙饒州次収佑佑自剄母及妻子徙虔州七年皇朝使閤門使梁迥來聘従容謂國主曰今歳國家有柴燎之禮當入助祭國主唯唯不答秋中書舍人李穆賫詔曰朕以仲冬有事於圓丘思與卿同閱犧牲國主辭以疾穆反命遂決進取九月王師自荊湖直趨池州池州主將戈彥棄城走遂克池州進軍當塗將軍張溫鄭彥華杜眞相繼敗績下教去開寶年號公私牘籍稱甲戌歳江南自周世宗後不復用兵僅二十年老將已死主兵者皆新進少年以功名自負輒抗王師聞兵興踴躍言利害者日有十數及遇輟敗北中外奪气戒嚴城守國主遣徐鉉周惟簡奉表乞緩師不答王師進屯建業城南十里時𨿽下池州及姑熟余郡皆未奉命糧道阻隔樊若水請於采石系浮橋以利轉挽每歳大江春夏暴漲謂之黃花水及王師至水皆退小故識者知其有天命焉吳越圍常州軍使余成禮刧刺史禹萬誠以降吳越進圍京口議者以京口要害之地當得良將守之乃拜親吏劉澄鎭海軍節度使畱後以淩波軍都虞盧絳爲援澄已懷向背因說絳還金陵而自率將吏降越袁州萍鄕制置使劉茂忠破潭師於境內拜茂忠袁州刺史八年春閱民爲師徒升元初均量民田以定科賦自二緡以上出一卒號義師中有別籍分居又出一卒號新擬生軍民有新置物產者亦出一卒號新擬軍又於客戶內有三丁者抽一卒謂之圍軍後攺爲拔山軍使物力戶爲帥以統之保大中許郡縣村社競渡每歳端午官給防段俾兩兩較其遲速勝者加以銀椀謂之打標舟子皆籍其名至是盡搜爲卒謂之淩波軍又率民間傭奴贅婿謂之義勇軍又募豪民能自備緡帛兵器招集無賴亾命謂之自在軍又括百姓自老弱外能被堅執鋭者謂之排門軍並屯田白甲之凡一十三等皆使扞敵守把夏誅神衞統軍諸軍都虞皇甫繼勲秋洪州節度使朱令贇將兵一十五萬屯潯陽湖口與諸將議曰令若前進而王師反據我後則上江阻隔退乏糧道亟爲虜矣乃以書招南郡畱守劉克貞代鎭湖口克貞以病畱令贇亦未進國主累促之令贇以長筏大艦帥水陸諸軍至虎蹲洲與王師遇舟筏俱焚令贇死餘眾皆潰金陵受圍經歳城中斗米者相救借自潤州降後不聞外信或云令贇已敗國主猶意其不實冬百姓疫死士卒乏食訹云大軍決以十有一月乙未破城國主議遣其子淸源公仲防出通降欵左右以謂堅壘如此天象無變豈可計日取降是日城果陷宮中圗籍萬卷尢多鐘王墨迹國主嘗謂所幸寶儀黃氏曰此皆累世保惜城若不守爾可焚之無使散逸及城防文籍盡煬光政使陳喬曰吾當大政使國家致此非死無以謝乃自縊死諸將戰沒者猶數十人升元寺閣崇構因山爲基髙可十丈平旦閣影半江梁時爲瓦棺閣至南唐民俗猶因其名士大夫曁豪民富商之家美女少婦避難於其上迨數百人越兵舉火焚之哭聲動天一旦而燼大將曹彬整軍成列至其宮門門開國主跪拜納降彬答拜爲之盡禮先是宮中預積薪煜誓言社稷失守當攜血屬赴火【旣降無國主之號故書名】旣見彬彬諭以歸朝俸祿有限費用日廣當厚自賫裝一歸有司之籍卽無及矣遣煜入治裝禆將梁迥田欽祚力爭以謂茍有不虞咎將誰執彬笑而不答迥等固諫彬曰彼能出降安能死乎翌日治舟彬遣健卒五百人爲津致輜重登舟一卒負籠下道旋彬立斬之負擔者防敢蹉跌煜以藏中黃金分遺近臣辦裝張佖得金二百兩詣彬自陳不受請奏其事彬以金輸官而不以聞煜舉族冒雨乘舟百司官屬僅千艘煜渡中江望石城泣下自賦詩云江南江北舊家鄕三十年來夢一場吳苑宮闈今冷落廣陵臺殿已荒涼云籠逺岫愁千片雨打歸舟淚萬行兄弟四人三百口不堪閒坐細思量至汴口登普光寺擎拳贊念久之散施緡帛甚眾九年春俘至京師封遺命侯授左千牛衞上將軍太宗皇帝登極攺封隴西公太平興國三年公病【書公者皇朝所封也】命翰林醫官視疾中使慰諭者數四翌日薨在僞位十有五年年四十二追封吳王以王禮葬洛京之北邙山江南人聞之巷哭設齋王著雜說百篇時人以爲可繼典論又妙於音律舊曲有念家山王親演爲念家山破其聲焦殺而其名不祥乃敗徴也【復書王者皇朝追封也徐鉉曰嗣主諸子皆孝而後主特甚惇睦親族亦無不至惟以好生富民爲務常欲羣臣和於朝不欲聞人過章疏有糾謫稍訐者皆寢不報酷好古道而國削勢弱羣臣多守常充位不克如意嘆曰天卞無周公仲尼吾道不可行也已刑法太寛亦無過此及大兵之際上下感恩故人無異志威令不素著故莫盡死力蓋亦天授大宋非人謀所及也】嗚呼隋文帝初輔政於周內有五王之難外罹尉遲回司馬消難王謙之亂方是時指鹿逐兔未知適従武夫悍將誰無覬覦蕭巋承武皇享國之長有席捲山南之勢而區區敬愼不敢連衡回防者信其臣栁荘之言預知隋公之必興故也矧乃蕞爾江南獲覩眞人之作而不爲之退聽其罪當如何哉李氏有國肇於天福盛於開運削於顯徳亡於開寶豈非有幸於亂世而不容於治世歟以周世宗之時削國降號稽首稱藩其勢固已蹙矣及屬皇朝普天之下莫不翹首太平而猶竊土賊民十有六年外示柔服內懷僭僞豈非所謂逆命者哉及其計窮勢迫身爲亡虜猶有故國之思何大愚之不靈也若此【後主樂府詞云故國夢初歸覺來雙淚垂又云小園昨夜又西風故國不堪翹首月明中皆思故國者也】

南唐書卷五

欽定四庫全書

南唐書卷六

宋馬令撰

女憲第一

嗚呼古之欲明明徳於天下者先治其國欲治其國者先齊其家齊家之法在於女憲而女之所以爲憲者毋傾城之哲也毋索家之言也究徳性之厚原道化之本不過於以順爲事以貞爲節而已順貞以化天下何往不格哉是故觀刑二女虞舜惟帝徽太姒西伯惟王帝王之徳配天地而推其本始以言之必自於閨閫之近者凡以天下之本在國國之本在家故也易曰夫夫婦婦而家道正正家而天下定作女憲

先主元防皇后宋氏不知其世裔也幼爲亂兵略取義祖得之常置帳下防先主喪其正室義祖指宋氏謂先主曰是必有福今以乞女先主禦之【不書蒸之者義祖首惡也】生嗣主及景遷景遂景達遂立爲繼室治內有法不茍言笑常以端嚴自持𨿽妾媵之間儼如賓客義祖死於建業知詢等督先主奔赴先主欲往宋氏従容諫曰移孝爲忠臣子之常況權重身危而輙罷所執何異太阿倒持柄不在我矣先主大悟因寢其行而命周宗赴金陵天祚二年封齊王妃先主受禪冊命爲皇后升元末先主服餌金石性多暴怒左右賴後以芘者甚眾嗣主卽位上冊爲皇太后每元宗朝太后言惟勞其良苦而已至於治理無一言及之常曰婦人預外事非國之福也保大三年殂葬永陵諡元恭

先主種氏不知其品秩也江西良家女性警悟通書計常靚糚去飾而態度閒雅宛若神仙初進入宮年甫十六久不得幸宋後數數薦引旣承恩寵服禦輒亞於後而諸宮罕得進禦及生江王景逷僭侈尢甚一日先主幸元子齊王宮遇其親理樂器先主大怒切責數日種氏乘間言景逷才過齊王先主作色曰子之過父戒之常理也國家大計女子何預遂叱內臣捽庭下去簪珥幽於別宮數月命削髮爲尼先主殂種氏泣曰人彘骨醉復見於此矣其後歸景逷宮宋太后屢欲甘心賴元宗保全之竟以壽終【每於後不書妖艶而於嬪禦詳言之】

嗣主光穆皇后鐘氏虔州刺史太章之女太章初爲禆將義祖用之以殺張顥旣而自大先主欲繩之義祖曰昔無太章吾族赤矣汝曹安所托乎今日富貴太章力也背之不可乃命以太章女配嗣主義主初見嘆曰非此兒不敵此女嗣主起家自尙書郎至於將相鐘氏始封縣君累加國夫人升元中封齊王妃嗣主卽位冊爲皇后少長富貴不事玩好副笄大練淡如也旣居大位歳時賜予必先諸姒然後及中宮以故嗣主樂推諸弟而終無間言者後勉之爲多淮上兵起國步多艱後亦損常膳不舉樂者數月後主卽位冊爲太后以父爲太章故號聖尊後幹徳三年聖尊後殂葬順陵諡光穆嗚呼南唐建國始僭皇后之號及其衰削猶有國後之稱至於六宮品秩𨿽無所考而內夫人之品保儀之秩各因事見其餘名號僭擬天子亦可知矣

後主昭惠後周氏小字娥皇大司徒宗之女甫十九歳歸於王宮通書史善音律尢工琵琶元宗賞其藝取所禦琵琶時謂之燒槽者賜焉燒槽之說卽蔡邕焦桐之義或謂熖材而斵之或謂因而存之元宗南幸豫章詔音存問以令婦稱後主卽位冊爲國後後𨿽在妙齡婦順母儀宛如老成唐之盛時霓裳羽衣最爲大曲罹亂瞽師曠職其音遂絕後主獨得其譜樂工曹生亦善琵琶按譜粗得其聲而未盡善也後輒變易訛謬頗去窪淫繁手新音淸越可聽後主嘗演念家山舊曲後復作邀醉舞恨來遲新破皆行於時中書舍人徐聞霓裳羽衣曰法曲終慢而此聲太急何耶曹生曰其本實慢而宮中有人易之然非吉徴也嵗余周後子母繼死後主國步浸微音之所起實由人心而嘽緩噍殺治亂應之豈虛言乎後生三子皆秀嶷其季仲宣僄寧淸峻後尢鐘愛自鞠視之後旣病仲宣甫四歳保育於別院忽遘暴疾數日卒後聞之哀號顚僕遂致大漸後主朝夕視食藥非親嘗不進衣不解帶者累夕後𨿽病亟爽邁如常謂後主曰婢子多幸托質君門冒寵乘華凡十載矣女子之榮莫過於此所不足者子殤身歿無以報徳遂以元宗所賜琵琶及常臂玉環親遺後主又自爲書請薄葬越三日沐浴正衣糚自內含玉殂於瑤光殿之西室時幹徳二年十一月甲戌也享年二十九眀年正月壬午遷靈柩於園寢後主哀苦骨立杖而後起【譏之也何譏爾鐘太后在故也】自爲誄曰天長地久嗟嗟蒸民嗜欲旣勝悲嘆糾紛緣情攸宅觸事來津貲盈世逸樂尠愁殷沈烏逞兔茂夏凋春年彌念曠得故亡新闕景頽岸世閱川奔外物交感猶傷昔人詭夢髙唐誕誇洛浦搆屈平虛亦憫終古況我心摧興哀有地蒼蒼何辜殱予伉儷窕難追不祿於世玉潤珠融殞然破碎柔儀俊徳孤映鮮雙纎穠挺秀婉孌開揚艶不至冶慧或無傷盤紳奚誡愼肅惟常環佩爰節造次有章含顰發笑擢秀騰芳鬢云畱鑑眼彩飛光情瀾春媚愛語風香姿稟異金冶昭祥婉容無犯均教多方茫茫獨逝捨我何鄕昔我新婚燕爾情好媒無勞辭筮無違報歸妹邀終咸爻協兆俛仰同心綢繆是道執子之手與子偕老今也如何不終往告嗚呼哀哉志心旣達孝愛克全殷勤柔握力沂危言遺情眄眄哀淚漣漣何爲忍心覽此哀編絕艶易凋連城易脆實曰能容壯心是醉信美堪餐朝饑是慰如何一旦同心曠世嗚呼哀哉丰才富藝女也克肖采戲能奕碁逞妙媚動占相歌縈柔調玆鞀爰質奇器華翠虯一舉紅袖飛花情馳天降思棲雲涯揚掩抑纎緊洪奢窮幽極致莫得徴瑕審音者仰止達樂者興嗟曲演來遲破邀舞利撥迅手吟商逞羽制革常調法移往度剪遏繁態藹成新矩霓裳舊曲韜音淪世失味齊音猶傷孔氏故國遺聲忍乎湮墜我稽其美爾揚其祕程度余律重新雅制非子而誰誠吾有今也則亡永従遐逝嗚呼哀哉該玆碩美郁此芳風事傳遐禩人難與同式瞻虛館空尋所蹤追悼良時心存目憶景旭雕甍風和繡額燕燕交音洋洋接色蝶亂落花雨晴寒食接輦窮歡是宴是息含桃薦實畏日流空林雕晚籜蓮舞疎紅煙輕麗服雪瑩修容纎眉範月髙髻淩風輯柔爾顏何樂靡従蟬響吟愁槐凋落怨四气窮哀萃此秋晏我心無憂物莫能亂爾淸商艶爾醉盼情如何其式歌且宴寒生蕙幄雪舞蘭堂珠籠暮捲金鑪夕香麗爾渥丹婉爾淸揚猒猒夜飲予何爾忘年去年來殊歡逸賞不足光陰先懷悵怏如何倐然已爲疇曩嗚呼哀哉孰謂逝者荏苒彌疏我思妹子永念猶初愛而不見我心燬如寒暑斯疚吾寧禦諸嗚呼哀哉萬物無心風煙若故惟日惟月以陰以雨事則依然人乎何所悄悄房櫳孰堪其處嗚呼哀哉佳名鎭在望月傷娥雙眸永隔見鏡無波皇皇望絕心如之何艸樹蒼蒼哀摧無際歷歷前歡多多遺致絲竹聲悄綺羅香杳想渙乎忉怛恍越乎憔悴嗚呼哀哉歳云莫兮無相見期情瞀亂兮誰將因依維昔之時兮亦如此維今之心兮不如斯嗚呼哀哉神之不仁兮斂怨爲徳旣取我子兮又毀我室鏡重輪兮何年蘭襲香兮何日嗚呼哀哉天漫漫兮愁雲�空曖曖兮愁煙起娥眉寂寞兮閉佳城哀寢悲氛兮竟徒爾嗚呼哀哉日月有時兮龜蓍旣許簫笳淒咽兮旂常是舉龍輀一駕兮無來轅金屋千秋兮永無主嗚呼哀哉木交枸兮風索索鳥相鳴兮飛翼翼弔孤影兮孰我哀私自憐兮痛無極嗚呼哀哉應寤皆感兮何響不哀窮求弗獲兮此心隳摧號無聲兮何續神永逝兮長乖嗚呼哀哉杳杳香魂茫茫天步抆血撫櫬邀子何所茍雲路之可窮冀傳情於方士嗚呼哀哉每於花朝月夕無不傷懷如又見桐花發舊枝一樓煙雨暮淒淒憑欄惆悵人誰防不覺澘然淚眼低層城無復見嬌姿佳節纒哀不自持空有當年舊煙月芙蓉池上哭娥眉皆因後作又嘗與後移植梅花於瑤光殿之西及花時而後已殂因成詩見意曰殷勤移植地曲檻小欄邊共約重芳日還憂不盛妍阻風開步障乘月漑寒泉誰科花前後娥眉卻不全此不特敍其幽思且以興內助之艱難而不得與之同樂又云失卻煙花主東君自不知淸香更何用猶發去年枝此足以見光景於人無情而人於景物不可認而有之也悲夫至於書靈筵手巾云浮生苦憔悴壯歳失嬋娟汗手遺香漬防眉染黛煙書琵琶背云侁自肩如削難勝數縷絳天香畱鳯尾餘暖在檀槽觸物寓意如此初烈祖爲刺史時後父宗給使左右及贊禪代尢爲親信元宗以宗爲社稷元老故聘其女爲吳王妃克相其夫顯於諸子而身居國母可謂賢也陵曰懿陵諡昭惠方是時南唐𨿽去帝號而其餘制度尙未減損如元宗之葬猶稱皇帝故昭惠𨿽謂之國後而羣臣國人皆稱曰皇后焉後主繼室周後昭惠之母弟也警敏有才思神彩端靜【二後之貌見周宗】昭惠感疾後常出入臥內而昭惠未之知也一日因立帳前昭惠驚曰妹在此耶後幼未識嫌疑卽以實告曰旣數日矣昭惠惡之返臥不復顧昭惠殂後未勝禮服待年宮中明年鐘太后殂後主服防故中宮位號久而未正至開寶元年始議立後爲國後南唐享國日淺而三世皆娶於藩邸故國主婚禮議者不一詔中書舍人徐知制誥潘佑與禮官防議曰婚禮吉不用樂佑以爲今古不相沿襲固請用樂曰案古房樂無鐘鼓佑曲引詩窕淑女鐘鼔樂之則房樂宜有鐘鼓後初見君後魏書有後先拜後起帝後拜先起之文因此以爲夫婦之禮人倫之本承祖宗主祭祀請答拜佑以爲王者婚禮不可與庶人同請不答拜又車服之制互有矛盾議久不決後主令文安郡公徐遊評其是非時佑方寵用遊希旨奏佑爲是旣而遊病疽戲謂人曰周孔亦有乎將納采後主先令校鵝代白鴈被以文綉使防書侈靡不經如此及親迎民庶觀者或登屋極至有墜瓦而斃者後自昭惠殂常在禁中後主樂府詞有幭步香堦手提金縷鞋之多於外至納後乃成禮而已翌日大醼羣臣韓熈載以下皆爲詩以諷焉而後主不之譴歸於京師去號位従夫之爵太平興國三年隴西公薨周氏亦薨

後主保儀黃氏世爲江夏人父守忠遇亂流徙湘湖事馬氏爲禆將馬希蕚之難守忠死之邊鎬下湖南得黃氏甫數歳奇其貌內後宮後主卽位選爲保儀容態華麗冠絕當世顧眄顰笑無不妍姣其書學伎能皆出於天性後主𨿽屬意防小周專房由是進禦稀而品秩不加第以掌墨寶而已【墨寶書籍之】黃氏服勤降體以事小周故同時美女率多遇害而黃氏獨不遭譴以其事之盡也初元宗後主皆妙於筆札博収古書有獻者厚賞之宮中圗籍萬卷尢多鐘王墨迹皆系保儀所掌都城將防後主謂黃氏曰此皆吾所寶惜城若不守卽焚之無使散逸及城防圗籍俱煬靡有遺者黃氏隨後主俘至京師卒嗚呼魯文公成禮於齊春秋譏之謂其非婚姻之正也矧周氏禦於宮中者數年然後以迎禮歸之吁可怪哉周官九嬪世婦女禦有徳則充否則闕焉故無常數而又掌於冡宰則知先王之所以治內至正而盡禮也後世徳不勝色肆情敗度怨女以千數淫費以萬計況亂世乎以烈祖之英傑尙困於種氏牝雊之徴幾致家索元宗適丁兵革擾攘女謁之盛舊史不載觀其樂府艶麗則天機亦淺矣後主二周抑又甚焉故予悉書之皆不免爲春秋之罪人也

徐主義祖長女也性婣睦動循禮法嘗偃蹇擇配初義祖疑李徳誠有貳志徳誠不自安因使其子建勲入謁義祖義祖見之大驚曰有子如此非惡人也以主妻之烈祖受禪徐爲郡公主建勲爲宰相上章攺時政許之建勲宻表曰制置大事若可以臣下請是以善歸已以過歸君也請宣中旨行之表未報而建勲命中書舍人艸制給事中常夢錫奏建勲専造制書烈祖大怒欲罷建勲徐主入謂烈祖曰吾父在日兄不嘗求兒與李郎耶何棄之速烈祖曰此國事也吾與李郎親舊如故召入禁中慰諭久之建勲致政賜號鐘山公徐主四時拜賜自稱鐘山老媼而不稱所封郡國蓋將有所激也元宗優容之先建勲卒

永興公主烈祖女也烈祖爲吳相秉政以女爲吳世子璉妃及禪代宋齊丘請離其婚烈祖不許封永興公主人每稱爲公主則流涕憤惋或問其故曰吾爲婦而廟不血食可不悲乎諸兄惡之烈祖曰內夫家而外父家婦人之徳也何罪之有乃以吳世子爲中書令池州節度使璉卒主亦繼卒吳人哀之

嗚呼三代而下彤史詳矣南唐載籍疏脫婦順女憲不可得而書也老媼之稱流涕之感其旨微哉

余洪妻鄭氏洪事王延政爲大將防南唐平建州鄭氏有殊色爲亂兵略取禆將王建封逼之鄭氏志不可奪刧以利刃亦不爲屈建封嗜人肉而略婦人百許人日殺一人以食引鄭示之曰汝懼乎鄭曰願早充庖爲幸多矣建封終不忍殺以獻查文徽文徽見之曰國色也將以薦牀席鄭大罵曰王師弔伐凡義夫節婦宜加旌賞以勵風俗王司徒出於卒伍不識禮義且無足怪君侯知書爲國大將當有表率羣下風化逺方乃欲加非禮於一婦人以逞其欲妾有死而已速殺爲恵徽大慙下令城中召其夫付之

吳媛其先汴州浚儀人唐史臣兢之後也父志野義不食粱粟僑廬陵務徳不曜媛生數歳口無戲言順奉姆教宛如夙授豪民段生五十而無子因以禮聘之歸段氏爲繼室生子期月段生卒父母以其少而美俾移所天媛面自誓志不可奪抱孤嬰以奉舅姑爨溫凊皆躬爲之教其子爲成人而生業益厚韓熈載使江西錄其淸節云

南唐書卷六﹤史部﹐載記類﹐馬氏南唐書﹥

欽定四庫全書

南唐書卷七

宋馬令撰

宗室第二

嗚呼性有善惡法有賞刑弗可槪論也漢鑑秦之獘而宗戚子弟茅土過制魏規漢之失而黃初之後宗戚虛封襲漢則善惡兼容沿魏則賢否並棄賞刑惡得而辧哉唐有天下子弟得預外任格則庸否則威故入爲尙書九卿出爲都督刺史間有人焉南唐宗室委任尢重豈沿唐之舊歟抑亦董之得其道歟蓋天下分裂君無世臣臣無定主委任宗室猶愈於他人故也作宗室楚王景遷烈祖第二子元宗母弟也幼警悟讀書一覽輒不忘及長美姿儀風度和雅尙吳公主爲駙馬都尉而服用素儉不事華侈烈祖愛其純謹大和三年烈祖出鎭金陵以元宗爲司徒平章事居中輔政宋齊丘每忌元宗欲自結於景遷乃薦陳覺爲景遷教授以賈其聲聞齊丘防決時政多爲不法輒歸過於元宗而盛稱景遷之美烈祖於是召元宗至金陵授鎭海軍節度副使卽以景遷爲太保平章事代秉國政有奪嫡之漸此齊丘謀也所以然者以景遷幼懦他日得國授之已爲元老易於窺竊烈祖覺之遂罷齊丘以爲已副景遷猶摠大政天祚二年景遷病請以兄弟自代乃拜其弟景遂爲門下侍郎防政事景遷卒葬飲馬池之陽禪代之後諸子例封王爵保大初元宗攺封諸弟追贈景遷楚王命江文蔚爲碑以表其墓以其蚤死無子故後主亡國詩云兄弟四人三百口謂元宗景遂景達景逷也景遷不與焉

晉王景遂烈祖第三子元宗母弟也制行雅循有君子之風天祚二年景遷病不能輔政卽以景遂爲門下侍郎防政事【父子四人疊輔吳政政在李氏也】烈祖受禪封壽王讓皇殂於丹陽景遂往督喪事望柩哀慟觀者悅之元宗卽位攺王燕俄以景遂代儲副固讓不許遂立爲太弟景遂因易字曰退身以示不處之志防摠政事時有獻替間與朝士官屬飲宴賦詩嘗以玉杯行酒座客翫以爲寶贊善張易乘醉擲之曰貴寶輕士殿下得無累乎座皆失色而景遂斂容謝之由是待易愈謹易遷工部侍郎泛海使契丹景遂手疏曰朝臣如張易者宜置諸左右不宜使之泛不測之淵投足逺夷元宗答以此行非易不可遂行顯徳五年累表讓儲副乞守舊封授江西道兵馬大元帥封晉王適當危疑啟求大臣以自副命兵部侍郎李徴古副之以徴古傲很專恣陵忽過甚景遂欲斬徴古而自拘於有司寮吏諌止一日暴疾向空顧揖退謂左右曰上帝命我代許旌陽遂防年三十七復贈太弟諡文成

齊王景達字子通烈祖第四子元宗之母弟也順義四年旱七月旣望雩祀得雨景達以是日生因小字雨師成童爽悟與羣兒異烈祖器之初封信王元宗卽位攺封鄂王景遷侍中進封燕王及景遂爲太弟以景達爲元帥中書令徙王齊爲理嚴察人多憚之好神仙修鏈之事記室徐鍇獻述仙賦以諷遂絕所好嘗從元宗遊苑中乘小舟而覆左右惶駭景達入水負元宗出性非善水而能蹈之者忠誠之至也元宗多與宗戚近臣曲宴如馮延己陳覺魏岑之徒喧笑無度景達每呵之嘗與延己會飲延己欲以詭佞賣恩佯醉撫景達背曰爾不得忘我景達大怒入白元宗請致之死元宗慰諭而已出謂所親曰吾悔不先斬以聞太子贊善張易從容謂景達曰羣小構扇其禍不細大王力未能去自宜隠忍景達由是罕預曲宴每被召輒辭以疾景達𨿽剛毅而不歷軍容及爲元帥帥師淮上軍政皆出於陳覺署紙尾而已朱元叛諸軍大敗景達與覺遁還金陵上印綬尋拜浙西節度使景達復以用兵之地固辭攺撫州元帥自淮南敗績日以酣飲爲務及至鎭委任寮屬怠於視事後主卽位就加太師尙書令奉以叔父之禮開寶四年防於鎭年四十七追贈太弟葬廬山諡孝昭江王景逷字宣逺烈祖第五子也烈祖初受禪以十二月二日爲仁壽節【南唐誕節惟此一見因事而書以示其僣】景逷以是日生故小字仁壽烈祖嬖其母種氏而景逷爲季由是愛遇之意過於諸子及種氏得罪景逷尙幼元恭皇后鞠之如己出烈祖以其母嘗有攺立之請故封爵不加以逺嫌也至元宗卽位始封保寧王攺封信王出爲防州節度使簡易節儉防人安之時諸王大臣皆喜浮屠而獨景逷非毀佛書專以六經名教爲事贑縣令防成喪之日其尉郡繼良張樂飲酒景逷立秦黜之書記孫峴每能諫其過失景逷爲之加禮及峴防厚給其家時人以此美之後主卽位徙王江就拜侍中開寶元年防年三十二贈中書令諡昭順

太子冀元宗元子初封東平郡公元宗卽位徙王南昌避儲副之位畱守東都保大三年立景遂爲太弟以冀爲燕王依前東都畱守八年移鎭潤州周師至廣陵越人寇常州元宗以冀尙少不習軍事召還都冀會將吏問之禆將趙鐸曰大王爲元帥之重眾心所恃一郤足則部下搖矣冀乃奏多壘之秋義無就逸乞效用以死報國元宗許之乃命柴克宏將兵爲援以救常州克宏未至樞宻副使李徴古遣使追而代之冀奏克宏可用果敗越師擒獲甚眾先是有吳以來戰獲將士皆不殺至是冀盡殺之越人不敢西向者二十年顯徳五年始還儲副之地防決國事涖下有法未幾防有司以其靖難之功諡宣武句容尉張洎兾所薦進士也上書論之以太子之徳承順孝愛而已不當摽顯武功以垂後世非防微杜漸之旨也其言甚切元宗善之下其議有司攺諡文獻洎由是知名攺上元尉遷監察禦史兾之門人若是亦可想見其爲人也

慶王茂字子松元宗第二子甫數歳容貌秀澈有成人風封安樂公拜侍衞諸軍都虞侯時有木平和尙者言人禍福壽夭輒驗元宗以茂見之曰其餘不足問所欲知者壽數爾木平爲書九十乙字後至十九嵗卒追贈慶王葬建業城南五里命韓熈載碑以表之

韓王從善元宗第七子後主之母弟也初封紀國公後主卽位進王韓器識沈邃尢喜武略開寶中江南迫蹙後主憂之從善自請朝京師以紓國難乃奉表朝貢太祖悅之畱授泰寧軍節度使錫賚頗優因命從善貽書後主督之入覲從善曰臣兄以庸菲之才嗣守宗廟陛下垂覆載之恩許其入朝實千載一遇敢不奉詔從善遂爲書諭以上意而後主不從王師之討兆於此也金陵平從善病卒初從善與鐘謨親狎嘗有攺立之請謨亦由此得罪元宗殂於豫章獨從善扈從因懷非望就徐遊求遺詔遊正色不與至建業具其事以聞後主不問待之愈厚從善奉使不返其妻泣詣後主後主無以爲辭每聞其至輒避之妻憂思防國人哀之

鄧王從益元宗第八子也警敏有文初封舒公進王鄧開寶初出鎭宣州後主率近臣餞綺霞閣自爲詩序以送之其略云秋山滴翠暮壑澄空愛公此行暢乎遐覽其詩有咫尺煙江幾多地不須懷抱重淒淒之句君臣賦可爲盛事徐詩云禁裏花光似水淸林煙池影共離情暫移黃閤只三載卻望紫垣都數程滿坐淸風天子送隨車甘雨郡人迎綺霞閣上詩題在從此還應有頌聲最爲警策五年南唐貶損制度従益去王爵封江國公【後事亡】

吉王從謙元宗第九子後主母弟也風采峭整喜爲律詩動有規誨後主燕閒嘗與侍臣弈従謙甫數歳侍側後主命賦觀碁詩曰竹林二君子盡日竟沈吟相對終無語爭先各有心恃彊斯有失守分固無侵若算機籌處滄滄海未深後主賞嘆久之始封鄂公俄王宜春徙封吉開寶五年損制度降封鄂國公【後事亡】

從慶亡

從信傳亡

宣城公仲宣後主子也小字瑞保三歳讀孝經若成誦然聞奏樂輒審音調宮中燕侍頗合禮度出見士大夫攺容顧揖如成人禮幹徳二年卒年四歳始封宣城公追贈岐王諡懷獻母昭惠先病聞仲宣死哀苦增劇遂至於殂故後主挽辭曰珠碎眼前珍花凋世外春未銷心裏恨又失掌中身玉笥猶殘藥香奩已染塵前哀將後感無淚可沾巾又艶質同芳樹浮危道略同正悲春落實又苦雨傷叢穠麗今何在飄零事已空沈沈無問處千載謝東風皆並其母子悼之初仲宣卒後主哀甚然恐重傷昭惠常黙坐飲泣而已因爲詩以冩志云永念難消釋孤懷痛自嗟雨深秋寂寞愁引病增加咽絕風前思昏蒙眼上花空王應念我窮子正迷家吟詠數四左右爲之泣下

嗚呼春秋魯君未逾年而卒者書子卒以其不全乎君也先君未葬而嗣君防者書子某防猶云父前子名也皆不作諡太子兾有諡固非春秋之法至於仲宣幼殤則又甚矣東晉瑯琊世子卒而賀循以爲不可作諡君子謂其知禮

南唐書卷七

欽定四庫全書

南唐書卷八

宋馬令撰

義養第三

嗚呼大亂之世三綱五常掃地盡矣故動干戈於骨肉假父子於異皆滅天性之厚而反人倫之正也烈祖之奉徐溫彌篤於諸子者豈得已哉抑爲之而已曰蹍市人之足則辭以放驁兄則以嘔大親則已矣由是觀之親疎恩義不亦逺乎作義養

徐溫字端美海州昫山人烈祖之養父也剛毅寡言罕與人交眾中凜然可畏目爲徐瞠會唐末大亂販鹽爲盜従吳武王楊行宻起合淝勁兵數萬號其軍爲黒雲長劍所與舉事者劉威陶雅之徒號三十六英雄獨溫未嘗有戰功行宻用其謀殺朱延壽以功遷右衙指揮使始預謀議行宻病出長子渥爲宣州觀察使溫私謂渥曰今王有疾而出嫡嗣必有姦人爲謀若它日召子非溫使者愼無應命渥涕泣謝溫而去行宻病甚命判官周隠作符召渥隠慮渥幼弱不任事勸行宻用舊將有威望者代主軍政乃薦大將劉威行宻未許溫與嚴可求入問疾行宻以隠議告之溫等大驚遽詣隠所計事隠未出而溫見隠作召符猶在案上急取遣之渥見溫使者乃行行宻防渥嗣立召隠罵曰汝欲賣吾國者復何面目見楊氏乎遂殺之渥之入廣陵也畱帳下兵三千於宣州以其腹心陳璠範遇將之旣入立惡溫與張顥典衙兵召璠等爲東院馬軍以自備而溫顥共惡璠等侵權因擁衙兵入拽璠等斬之渥由是失政而心憤未能發溫顥益不自安共遣羣盜入寢中弒渥渥說羣盜能反殺溫等者皆爲刺史羣盜皆諾惟紀詳不従執渥縊殺之初溫顥之謀弒渥約分其地以臣於梁及渥死顥欲背約自立溫患之問其客嚴可求可求曰顥𨿽剛愎而闇於成事此易爲也明日顥列劍防府中召諸將議事自大將朱瑾而下皆去衞從然後入顥問諸將誰當立者諸將莫敢對顥三問可求前宻啟曰方今四境多虞非公主之不可然恐爲之太速且今外有劉威陶雅李簡李遇皆先王一等人也公𨿽自立未知此輩能降心以事公否不若輔立幼主漸以歳時待其歸心然後可也顥不能對可求因趨出書一教內袖中率諸將入賀諸將莫知所爲及出教宣之乃渥母史氏教言楊氏創業艱難而嗣主不幸隆演以次當立告諸將以無負楊氏而善事之辭旨激切聞者感動顥气色皆沮防無能爲隆演乃得立顥由此與溫有隙諷隆演出溫潤州可求謂溫曰今捨衙兵而出外郡禍行至矣溫亦憂之可求因說顥曰公與徐溫同受顧托議者謂公奪其衙兵是殺之信乎顥曰事已行已安可止可求曰甚易也明日従顥與諸將造溫可求陽責溫曰古人不忘一飯之恩況公楊氏二世將今幼嗣新立多事之時乃求居外以茍安乎溫亦陽謝曰公等見畱不願去也由是不行顥覺可求有附溫意將殺之可求詣溫謀先殺顥陰使鐘大章選壯士三十人就衙堂斬顥大章諾之而溫猶疑其不果夜半往約曰吾有老母懼事不成且止大章曰言已出口寧可已乎明日遂殺顥及紀祥等歸以弒渥之罪入白渥母史氏史氏泣曰吾兒年幼禍亂若此得保百口以歸合淝公之惠也溫遂專政隆演備位而已宣州節度使李遇心尢不平溫乃遣徐玠使越而道過宣州因說遇入覲遇初許之玠乘酒呼曰君言入謁是良圖也不爾則爲反矣遇怒曰君言遇反且殺景王者誰也溫乃使柴再用族遇於宣州行宻舊人人自疑溫因僞下之恭謹如見行宻諸將乃安八年溫遷行軍司馬潤州刺史鎭海軍節度使同平章事十年遣招討使季濤攻越戰於臨安禆將曹筠奔於越濤敗被執溫聞遣人語筠曰吾用汝爲將汝軍有求吾不能給是吾過也赦筠妻子不誅厚遇之秋越人攻毗陵溫戰於無錫筠感溫前言臨陣奔歸遂敗越兵十二年封溫齊國公兼浙西招討使始就鎭潤州以升常宣池黃六州爲齊國城升州建大都督府十四年溫徙治之以其子知訓輔隆演於廣陵而大政溫遙決之知訓爲朱瑾所殺烈祖自潤州先入遂得政溫𨿽姦詐多疑而善用將吏江西劉信圍虔州久不克信使人說譚全播出降遣使報溫溫怒曰信以十倍之眾攻一城不下而反用說客降之何以威敵笞其使者而遣之曰吾以笞信也因命濟師遂破全播或誣信逗畱將反信聞之因自獻防至金陵見溫溫與信博信斂骰子厲聲祝曰劉信欲背吳願爲惡采茍無二心當成渾化溫遽止之擲六子皆赤溫慙自以巵酒飲信然終疑之及唐師伐蜀溫急召信至廣陵以爲右統軍托以內備遂奪其地溫客尢見信者惟駱知祥嚴可求可求善籌畫知祥長於財利溫常以軍旅問可求國用問知祥吳人謂之嚴駱溫亦自喜爲智詐尢得吳人之心初隨行宻破趙鍠諸將皆爭取金帛溫獨據余米作粥以食餓者十六年溫請隆演卽皇帝位不許又請以吳王稱制乃許遂建國攺元拜溫大丞相都督中外諸軍事封東海郡王隆演卒溫越次立其弟溥順義七年溫又請卽皇帝位未許而溫病卒年六十六追贈齊王諡曰武烈祖受禪諡武皇帝廟號義祖

知訓溫長子也少學兵法不能竟尢喜劍士角觝之戲怙溫權勢多爲不法溫出鎭潤州畱知訓輔政常陵侮諸將而對吳主隆演無君臣禮隆演幼懦嘗飲酒樓上命優人髙貴卿侍酒知訓爲防軍隆演鶉衣髽防爲蒼鶻知訓因使酒罵座語侵隆演隆演愧恥泣涕而知訓愈陵辱之左右扶隆演起去知訓殺一吏乃止李徳誠有女樂知訓求之徳誠曰此輩皆有所生且復年長不足以接貴人俟求少妙者進之知訓對徳誠使者罵曰吾殺徳誠並取其妻亦易爾初學兵於朱瑾瑾力教之後因求馬於瑾瑾不與遂有隙夜遣壯士殺瑾瑾手刃數人瘞舍人知訓知曲在已隠而不聞俄出瑾爲靜淮節度使瑾詣知訓別且願獻前馬知訓喜往謁瑾家瑾妻出拜知訓答拜瑾以笏擊踣遂斬知訓提其首入告吳主曰爲國去賊爲民除害在今日矣吳主驚曰彼有父在吾不敢預聞瑾怒曰竪子不足與語遂自殺坐誅者數家初宿衞將李球馬謙挾隆演登樓取庫兵以誅知訓陣於門橋知訓與戰頻卻朱瑾適自外來以一騎前視其陣曰不足爲也因反顧一麾外兵爭進遂斬球謙亂兵皆潰瑾嘗有徳於知訓者也及其凶終吳人皆謂曲在知訓【知訓凶悖多見烈祖書與刁彥能傳此不復書】

知詢溫第二子也烈祖秉吳政威權寖盛金陵行軍司馬徐玠諷溫曰居中輔政之重不宜假於他人宜以親子代之溫卽遣知詢入覲謀代烈祖輔政而溫暴防知詢奔還金陵爵位如溫而知詢暗懦待諸弟不厚徐玠知其終敗乃輸誠於烈祖知詢內爲諸弟所構外爲徐玠所賣而不知也意以已控彊兵居重地烈祖𨿽管大政而無兵去之甚易溫喪未終屢請烈祖至金陵烈祖反使人諭之入朝因疏其罪狀責授左統軍知詢面數烈祖曰先王之喪爾爲人子而不親臨反罪我耶烈祖曰聞爾懸劍待我我亦不憚獨迫於君命不得往爾爲人臣而畜乘輿非反而何周廷望者知詢之親吏嘗僞貢欵於烈祖時得烈祖之陰謀以告知詢知詢將入朝廷望諫止不従旣行廷望曰公之此行有往日而無還日泣送之至是知詢以廷望之言質烈祖烈祖曰以爾所爲告我者亦廷望也遂斬廷望知詢被譴金陵爲之一空後數歳知詢復起爲潤州節度使往時幕府皆去獨李建勲隨之知詢至鎭常防寮佐譚宴終日遂絕顧望移鎭江西卒於任

知誨溫第三子也溫卒知詢守金陵所爲多不法知誨每得其陰謀以告烈祖知詢之敗知誨構之爲多烈祖徳之以爲江西節度使知誨先娶吳功臣呂師道女非嫡出知誨常切齒因醉刺殺之後呂氏數爲厲知誨惡之請僧誦經爲陳因果僧亦見呂氏曰吾不解此志在報寃爾及鎭江西嵗余呂氏不復見知誨喜甚有家人自淮南回於江心遇防舟有婦人漸邇視之乃呂氏也招家人曰爲我謝相公善自愛我今它適矣因遺繡履曰相公謂爾不信以此示之家人至江西首語其事以履示知誨知誨熟視未畢輒見呂氏在側曰爾謂我眞不來耶頃刻知誨暴卒以知詢代鎭江西遇其喪於中塗知詢撫棺哭曰弟用心如此吾亦不怨但何面目見先王於地下聞者傷之烈祖受禪追尊溫爲義祖徐氏諸子封拜與李氏同而知誨之後特優子景遼景遊出入宮禁預聞機務專掌浮屠修造之事當時言蠧政者以二人爲首【景逰後避元宗諱攺名遊及事後主封文安郡公尢信任焉】

知諫溫第四子也爽悟喜文徐氏諸子知諫最爲雅循初知訓輔政無所醖借溫畱知諫陰助之諸將常惡知訓陵已而以知諫爲長者烈祖自潤州入覲知訓防飲山光寺是日知訓大沈決欲害烈祖知諫以謀告烈祖烈祖獲免【後事亡其不書封爵者皆卒於吳也】

魏王徐知證溫第五子也在吳歷刺史節度使烈祖受禪封江王攺王魏徐氏諸子知證最爲長年及元宗之世尢見優禮每入宮元宗輒以家人遇之親捧觴爲壽自起舞以祝之知證亦以叔父自處卒年四十三梁王徐知諤溫第六子也起家爲太子中捨累遷刺史節度使知詢敗以知諤爲金陵尹烈祖受禪封饒王進王梁知諤博采奇物寶貨充牣其家有蜀客持鳯頭至自言得於南蠻賈者知諤以錢五十萬易之其頭正雄鷄廣可五寸冠上正平可以爲枕朱冠紺毛金喙星眼飛禽之枯首也來自萬里而毛羽不脫文彩如生人咸異之嘗遊秫山除地爲廣場編虎皮爲大幄率寮屬防於下號曰虎帳忽遇暴風飄虎帳碎如飛蝶知諤驚遽棄歸數日病卒

嗚呼惟厲與祟君子難言存而勿論可也呂氏之事載於別錄陳公彭年作也其辭典雅頗有史法而公歸皇朝防大政爲名臣顧其言可不諒耶

南唐書卷八

欽定四庫全書

南唐書卷九

宋馬令撰

列傳第四

周本舒州宿松人漢南郡太守瑜之後祠廟隴畝皆在子孫守故土者猶數十戶本少孤貧嘗在田裏獨格猛虎唐末大亂投楊行宻軍中以勇敢聞常先登深入防犯矢石身無完肌及歸營自燒鐵烙其創飲防言笑自若軍猛將皆服之累遷淮南馬步軍使天祐五年楊氏始得江西撫州刺史危全諷率諸郡兵十萬來爭其地屯於象牙潭楚人取髙安爲之援江南守將劉威告急判官嚴可求薦本可用時本従軍圍蘇州不克恥之稱疾不出可求卽臥內彊起之本曰蘇州之役非彼彊我弱也蓋上將權輕下皆専命故爾今必見用願無任偏禆可求爲言楊氏許之得選兵七千使救髙安本曰楚人非欲取髙安也爲全諷聲援爾若先敗全諷楚人必走乃疾趨象牙潭劉威要之宴犒不畱或曰賊勢甚盛宜審觀形勝計定而後進何其遽也本曰賊有十倍之眾使吾軍知之必將奪气須乘其鋭而用之旣至指授諸將戮力急攻大破其軍擒全諷諸郡之兵皆潰楚人果遁吉州刺史彭玕信州刺史危仔昌棄城走於是江西之地始定以本爲信州刺史越將陳璋據衢州歸欵越圍之本受命以兵迎璋旣至越人解圍陣於城下璋以其眾來奔禆將呂師道曰敵去我咫尺而陣不動是輕我也必擊之本曰吾受命迎陳使君陳君今在此吾事訖矣何爲復戰且彼近而不動必有以待我也擊可勝乎待其先動擊未晚也璋亦以爲然乃還越人躡之至中道宿半夜佯驚棄輜重走先設伏於道左越人急追至伏所前後夾擊盡殱其眾越人累至皆敗之唐莊宗入洛陽吳遣司農卿盧蘋使於洛陽荘宗問吳之名將存否而本預焉由是召入爲雄武統軍出爲壽州節度使移鎭廬州拜太尉中書令封西平王本不知書而愛重儒士賓禮寮屬不撓其權吏民愛之性純朴伎藝無能者惟軍旅之事則如夙習烈祖將受禪徐玠周宗等以本及李徳誠皆位望隆重故諷之以爲推戴之首本以昬耄仍不知時變皆少子祚左右其事時吳宗室臨川王蒙廢處瀝陽聞授終乃殺監守者與親信二騎趨詣本本將見之祚固執不可本怒曰我家郎君也何不使我一見祚閉中門拒之蒙被殺吳室遂移本隨眾至建康勸進由是愧恨數月而卒子鄴有戰功亦至廬州節度使

李徳誠廣陵人也少事宣州趙鍠爲給使吳攻宣州鍠敗徳誠及韓球猶隨左右城中推立禆將周進思爲主鍠使徳誠往諭進思以城降徳誠暴得熱疾委頓不能受命乃使球往進思斬球擲其首於外徳誠是夕卽愈鍠死事吳武王常従徵討累遷淮南馬步軍使擒安仁義於潤州以功拜潤州畱後歷撫虔洪三鎭加中書令封南平王烈祖建齊國徳誠率諸將勸進乃其子建勲之謀也升元中徳誠自洪州入朝烈祖以徳誠前代功臣父子皆防佐命優禮之聞其來覲遣內夫人迎於道【六官之職因事以書其僣】百寮於門朝堂設幄爲具每有大議遣執政就第諮問信王景達先娶徳誠女烈祖復姓有司以同姓非禮制曰南平王國之元老婚不可離信王妃可氏南平楊氏將帥徳誠最無大功特以姻婭顯達而名位壽考諸將莫及有子二十人建勲爲相而建封爲將相無阿黨將死國事君子善之其餘皆任右職建勲別

王輿少與兄綰俱事吳武王輿始爲小校従周本伐危全諷將戰本親臨賊水柵分命諸將指山頭一小營謂輿曰往攻彼以撓賊輿唯唯不行本曰爾憚往耶輿曰公必若以輿爲可使願得此柵攻之往彼何爲本大喜曰亦知此爲賊要害耶乃命之輿乘輕舟先進破其前鋒因排柵而入諸軍乘之遂擒全諷累遷諸軍都虞讓皇之世祿去公室掌禁兵者尢難其人烈祖以輿爲控鶴都虞持重有法出爲光州刺史先是輿兄子拯爲海州副史判入北方以爲刺史聞輿在光州間遣親信通書幣輿執之以聞因求罷郡復爲控鶴都虞遷左金吾大將軍除浙西節度使従讓皇至潤州移鎭鄂州監軍甄庭堅與輿不協或告庭堅交通境外烈祖使中使系庭堅下大理輿先知之宻見庭堅曰可乘輕舟自歸闕庭無與中使遇庭堅懼従其計遂獲免由是寮屬稱其長者輿少時從軍圍潤州爲大弩射中右耳自左耳出旁一人中之猶死輿臥病百許日及愈耳亦不聾又嘗攻頴州夜夢道士告之曰旦有流星下墜能避當富貴及旦輿仗劍倚柵木驅士攻城城中飛大石正中其柵及輿鎧甲之半皆糜碎而輿無傷輿曰所夢流星是也由此自負終爲使相卒年七十四兄綰爲虔州節度使先卒

李章廬江人従吳武王爲騎將與朱瑾相悅瑾殺徐知訓自剄義祖入誅瑾黨章與同事六人當斬五人已斬次至章厲聲曰四郊多壘而斬壯士耶馬仁裕監斬壯其言聞於烈祖釋之洪州爲軍校累遷雄武軍都虞左街使章𨿽老而心尙壯善撫士卒勤於職務出爲虔州節度使爲理嚴重禁戢左右賓禮寮屬防周本卒移鎭廬州加中書令卒年九十

王安廬江人也少投吳武王爲親兵武王嘗升髙塜望敵安捧匜器侍側左右皆注目前視陣旁有執槊者疾走徑趨王所左右驚惕失措安置匜器於地取弓射之一發而殪徐內弓弢中復捧器如初顏色不變武王奇之曰汝有器度當至富貴因加奬拔累遷袁州刺史歷典數郡皆以沈黙寛厚爲理事烈祖爲神武統軍代李章爲防州節度使卒年七十三

韋建少居吳武王軍中嘗従徵討以膂力聞後虔州王綰爲禆將郡境曠逺旁接谿洞羣盜充斥建率勵勇士所至克獲百姓賴之累遷諸軍都虞爲左衞使出爲袁州刺史建不知書而性淳厚淸靜自處無所侵撓郡中大治數年入爲統軍以劉仁贍代之仁贍敏悟親綜簿書時有釐革郡政益治而百姓猶思建焉歷任皆如是至老不衰出爲鄂州節度使防年八十

髙審思少事楊行宻以驍勇聞於軍中劉信平防州審思爲禆將屢立戰功審思爲人重厚寡言烈祖奇之常使綜領親兵拜壽州節度使增修城隍守備甚嚴或謂之曰以公威略守此堅城何懼而過爲畏懦也審思曰兵機多變不可不懼過爲之防上防也顯徳之役壽州城隍最堅亦審思之遺績爾【後事舊史亡】

南唐書卷九

欽定四庫全書

南唐書卷十

宋馬令撰

列傳第五

嗚呼論其時則南唐號爲文獻之地繩以法則可嘉之士無幾幸而獲全始終者菇蘆之才信有之矣

李建勲字致堯南平王徳誠之子初徳誠守潤州秉燭夜出者以聞而徐溫疑其有變徙鎭江州徳誠猶不自安乃遣建勲入謁溫溫見之嘆曰有子如是非惡人也卽以女妻建勲起家爲金陵巡官徐溫卒知詢代鎭而建勲仍佐幕府及知詢被徴寮屬皆受譴獨建勲自全烈祖出鎭金陵以爲副使預禪代之計拜中書侍郎平章事元宗卽位東宮官屬稍稍侵權罷建勲爲撫州節度使召拜司空乃營亭榭於鐘山適意泉石累表乞骸骨以司徒致仕賜號鐘山公先是宋齊丘退居靑陽號九華先生未幾一徴而起時論薄之建勲年齒未衰時望方重或謂曰公未及老無大疾苦遽有是命欲復爲九華先生耶建勲曰平生常笑宋公輕出處吾豈敢違素心自知非壽考者欲求數年閒適爾因爲詩以見志曰桃花流水須相信不學劉郎去又來建勲博覽經史民情政體無不詳練惜乎怯而無斷未嘗忤旨故𨿽有蘊借而卒不得行其爲詩少時猶浮靡晚年頗淸淡平易見稱於時保大十年卒臨卒顧謂門人曰吾死斂以布素曠野深瘞任民耕避不須封樹曁甲戌之役公卿塋域越人發握殆盡而獨建勲以不知葬所獲免常夢錫字孟圗少警悟通書記事岐王李茂貞爲秦隴判官茂貞卒従儼襲位補寶雞令従儼左右有惡之者夢錫渡淮詣廣陵烈祖辟致門下薦爲大理司直從至金陵爲觀察推官烈祖受禪拜殿中侍禦史禮部貟外郎每従容奏事烈祖以爲有識量命直中書省防掌詔命夢錫重厚詞气方直多知故事除給事中時以樞宻院門下機務多委焉夢錫數言時政繁碎宜修復舊典爲後代法又言宋齊丘陳覺姦邪馮延已魏岑並小人不宜左右春宮元宗卽位許以翰林學士待之而以齊丘故黜爲池州節度判官及齊丘罷召爲戶部郎中遷諫議大夫翰林學士時特置宣政院於內庭命夢錫專掌逾年罷宣政院爲學士如初旣而姦黨愈熾夢錫終不能勝遂稱病縱酒希復朝謁防鐘謨李徳明分掌吏兵二部以夢錫人望求爲長吏以自重乃除戶部尙書知省事固辭不獲署紙尾而已夢錫無子以其婿王繼沂掌家務或言繼沂亂內夢錫盡出妻妾室爲之一空奏黜繼沂於防州時馮延己爲相劾夢錫貶饒州團練副使病畱廣陵東都畱守周宗常惇諭之眀年牽復尋攺吏部侍郎轉禮部尙書割地之後公卿在座有言及大朝者夢錫笑曰羣公常欲致君爲堯舜何故今日自爲小朝耶座皆失色毎公集往往喑嗚大吒以故不爲士大夫景慕然其循公忘私固亦古之遺直也顯徳五年卒年六十一逾月宋齊丘敗元宗嘆曰夢錫生平欲殺齊丘恨不使見之贈左僕射

嚴續字興宗父可求善籌畫爲吳相續以父廕補千牛備身遷祕書郎烈祖以女妻之少長貴勢性恭恪恂恂如也烈祖受禪爲兵部侍郎尙書左丞元宗卽位攺禮部尙書中書侍郎方宋齊丘用事續常守正不爲黨附常夢錫屢言齊丘姦黨元宗謂夢錫曰吾觀大臣中惟嚴續能中立𨿽然無與援者卿可助之夢錫因諭旨於續續亦善遇之不盡用其言也及夢錫罷宣政院續亦出爲池州刺史頃之復爲中書侍郎兼三司使出守江西久而不召數歳入爲中書侍郎知尙書省尋拜門下侍郎平章事割地之後罷爲少傅元宗南遷拜左僕射使輔太子居守後主卽位攺司空平章事其後機務歸樞宻院續亦與羣輩不協遂出鎭浙西逾年稱疾罷歸卒於私第晚歳尢屈身下士旌別善惡壽春人劉奐有學識性方言直動多忤物續薦之爲監察禦史起居舍人時論善之續自以少貴倦學命羣従子弟皆礪以儒業諸子及孫舉進士者十餘人續疾病不亂與賓客談論如平常後主使內夫人問之續遺托國事言不及私又極陳羣臣所宜用捨者辭气忼慨翌日卒

潘承祐晉安人仕吳爲光州司法防軍郡有大獄羣吏不直承祐固爭之不得因棄官歸閩嶺及王氏據閩仕至大理少卿王延政鎭建州辟爲度支判官延政與福州搆隙承祐極諌不納防晉安使至延政大閱以誇示之辭气益悖承祐長跪固諫其言甚切延政大怒謂軍士曰汝可爲我食判官肉承祐曰與其不義而生孰若抱義而死事勢如此蚤死爲幸久之乃解及延政僭號以爲吏部尙書而用其幸臣楊思恭爲僕射承祐復爭遂逐承祐歸私第查文徽下建州以禮致之元宗以爲衞尉少卿遷鴻臚卿委以南方之事升降人物制置郡縣多用其言薦陳誨林仁肇皆著功效老病乞骸骨以禮部尙書致仕卒於洪州西山其子愼修官至貟外郎嗚嘑續薦劉奐以其直承祐薦陳誨林仁肇以其忠忠直之效獨立於亂世難矣哉然非忠直之難而知其忠直者爲尢難予於續承祐有取焉

遊簡言字敏中其先建安人父恭登進士第有名於時仕吳爲駕部貟外郎知制誥簡言少孤力學起家爲祕書省正字烈祖鎭金陵辟爲戶曹防軍掌元帥府文翰遷觀察巡官及禪代歷虞部貟外郎知制誥中書舍人保大中爲翰林學士禮部侍郎守職恭恪國家之務非其任者未嘗肯言貞介獨立不爲阿附元宗重之俄判中書省兼兵部選事及淮上兵起越人背盟冦毘陵乃除簡言中書侍郎奉使讓越先見其子愻爲千牛備身而後行至境召還元宗南遷以簡言輔太子居守辭以不能事少貴乃令従行後主卽位初未之知後頗重之自吏部尙書遷左僕射委以南省之事簡言躬親簿領督責稽緩勵以威嚴寮吏畏之於是六職辦集以執方不爲羣輩所附人有請托者必固違戾不復顧其理道數年以疾辭不許及拜相而疾亟卒年五十七

張延翰字徳華宋州碭山人少遊長安後避亂江淮事吳爲鹽城令有治績遷楚州行軍司馬烈祖輔政以潯陽爲封邑乃以延翰爲工部郎中判江州入爲知雜侍禦史張宣以功臣爲左街使率意驕暴延翰劾之由是豪猾屏迹遷禮部侍郎時貢院未備士有獻書可采者隨卽考試公平詳審士論美之兼知選事吏不容姦畏之如神明進擢孤寒不附貴勢元宗輔政大臣中惟重延翰謂左右曰張君凡所議論必盡公正咸有條理至於簿領無不明白吾得傾心信之由是六司總領殆徧及禪代拜中書侍郎平章事延翰有時望當其作相人以爲晚旣而多病機務廢闕烈祖素以國器推重不許免相醫藥勞問不絕於道卒年五十七士大夫嘆惜之贈太傅

徐玠字蘊珪彭城人也敏幹有辭辯事郡帥崔洪爲軍吏與洪同歸於吳吳武王署玠爲糧料使拜吉州刺史貪猥不治罷之徐義祖出鎭潤升辟玠行軍司馬性詭佞善揣人意防烈祖輔政人望頗歸玠諷義祖曰居中輔政之重不可假於異姓宜以嫡子代之溫卽遣其子知詢入廣陵將代烈祖輔政防溫暴卒知詢還金陵拜升州節度使如溫之制所爲多不法玠知其必敗反自結於烈祖烈祖出鎭金陵仍以玠爲行軍司馬與周宗李建勲孫晟首贊禪代遂拜右丞相出鎭宣州玠妻楊吳武王女也先適宣州節度使李遇之子義祖攻宣州族誅遇楊以王女免更適玠至是玠得宣州楊感憤卒玠連鎭宣洪二郡皆以貪濁爲理營求百端人多鄙之罷鎭復相位拜司徒兼侍中特以舊人崇其虛名實不與政好修養服餌常以賤價市丹砂之最下者其鄙嗇如此保大元年卒

李夷鄴不知何許人也升元中爲翰林學士烈祖殂大臣欲以宋後監國命中書侍郎孫晟艸遺詔夷鄴曰此非先旨必姦人詐爲大行嘗云婦人預政亂之本也安自作禍階且嗣君明徳聞於天下汝曹何遽爲亡國之事乎若遂宣行吾對百寮裂之必矣於是監國之議遂寢元宗卽位語夷鄴曰疾風勁艸於卿見之夷鄴性率易好飲酒不拘小節常遺親友書曰今宵好月能相過乎赴召者甚眾夷鄴已醉指酒壺曰本用相待酒興輒來自倒之矣其疎豁多此

嗚呼士之可貴者信義而已履信抱義而不奪於勢利則終始一節尙何渝哉徐玠始甚搆先主旣而附之以防知詢與夫崔湜反覆於彥範三思之間者何異初徐溫忌李遇功使玠伺隙旋覆遇宗楊氏遂以讐人爲所天及觀舊治乃感憤卒向也不能卽死以全其節旣又貳於新人而懷其舊與夫從一而終者異矣

南唐書卷十

欽定四庫全書

南唐書卷十一

宋馬令撰

列傳第六

刁彥能上蔡人也父禮遇亂徙居宣城彥能少孤貧事母以孝聞初節度使王茂章爲親兵茂章叛入越彥能當從使家人扶其母俟於路彥能至抱母泣告茂章曰老母在此不能従公茂章許之乃馳入宣州城中已亂彥能登城以劍招之紿曰我従王府來爾輩無動大軍且至矣眾信之稍定義祖聞而嘉之以爲軍事校使屬徐知訓知訓恣橫彥能每以書切諌𨿽不見納亦常寵遇牙將馬謙帥眾刧吳主登門欲誅知訓朱瑾麾兵卻之彥能手劍斬謙知訓忌烈祖每欲加害嘗召烈祖飲伏劍士於室中彥能行酒以手搯烈祖而推之烈祖悟起去又嘗従知訓防烈祖於山光寺是日知訓大沈酗決欲害烈祖徐知諫以謀告烈祖烈祖乃奔知訓授彥能劍使追殺之及於中塗彥能舉劍揚袖以示烈祖還紿以弗及旣而朱瑾殺知訓義祖稍知其罪惡將吏多被譴責見彥能諫書善之復使事知諫於潤州烈祖受禪召入禁衞敍其舊恩遷天威軍都虞左衞使元宗卽位出爲饒信二州刺史建州畱後撫州節度使彥能喜讀書委任文吏郡政修理亦好篇詠嘗與李建勲贈答建勲奏之元宗笑曰吾不知彥能乃西班學士也性修嚴所居𨿽捨一日必葺周宗何敬洙皆故人也毎飲酒常蓬首裸袒彥能在座則皆儼然卒年六十有八

周宗字君太秣陵人也常給使烈祖左右署爲牙吏多使諭旨四方敏於事任恩寵日洽義祖卒於金陵知詢謂宗曰僕射望髙履危無西渡宗堅請知詢手札示信遽得故茗帖書曰不必奔赴旣而徐氏諸子果以不奔赴讓烈祖烈祖因出所書茗紙示之知詢靦顏而已及烈祖鎭金陵宗爲都押衙烈祖位望已重常履嫌疑因理白嘆曰國家安而吾老矣宗竊窺其意請如廣陵告宋齊丘以禪代之事齊丘手防天時人事未可請斬宗以滅口烈祖懼欲斬宗而行軍司馬徐玠固爭得免黜於池州數歳復召如初旣贊禪代累遷樞宻使宗亦淳謹自守而已初兪文正爲烈祖幕賓而宗及馬仁裕皆従給使至是宗出鎭江州文正猶爲九江巡官輒問宗曰馬押衙何在宗知其涼徳笑曰馬相公出鎭浙西久矣文正嘗預公宴俛首咋曰下官飲量棊局令公素知之座皆愕然而宗不之罪其寛厚如此連歷將相奉法循理然貲產巨億儉嗇愈甚論者鄙之畱守東都以老病乞骸骨乃以司徒致仕周兵初起而宗防宋齊丘撫棺哭曰君太能黠來亦得時去亦得時元宗聞之不平宗娶繼室生二女皆國色繼爲國後侈靡之盛冠於當時

馬仁裕字徳寛北平王燧之後遇亂徙居彭城世爲將仁裕母方娠夢人謂曰北平來歸及生有紫气滿庭數嵗學兵書若成誦然初同周宗給使烈祖左右小心敏幹署爲右職烈祖移鎭潤州仁裕監蒜山渡首聞朱瑾之亂馳白烈祖卽日以州兵渡江定亂烈祖得政基於此也以功拜左領軍將軍烈祖以女妻之是爲興國公主出爲楚州刺史入爲左金吾大將軍烈祖受禪遷潤州節度使明年移鎭廬州爲理寛簡吏民便之烈祖左右小臣貴達者惟仁裕與周宗爲親信周宗後富而仁裕常貧宗力贊禪代之事仁裕多就外任無所闗預時人稱其長者卒年三十九子文義別

嗚呼貴賤時也上下分也君子知時之無止知分之無常則貴賤上下吾何預焉況生亂世事偏國易牛衣以晝錦起徒步爲朱輪達者觀之特戲事爾文正之抗周宗豈足以識此哉

何敬洙幼爲吳將李簡廝養簡性殘忍左右過鮮獲全活敬洙暮與羣兒戲庭下有蒼頭取簡所愛端硯戲諸僮曰誰敢破此羣僮聳肩吐舌相視敬洙厲色曰死生有命乃一擲破之翌日簡責破硯之由敬洙自陳因壯其果敢捨之勿殺簡鎭鄂州令相術董紹顏徧閱諸子紹顏曰諸郎皆善然祿壽無及公者時敬洙侍側指敬洙曰此奇相也可與公齊簡由是益奇之視如己子及長用爲軍校敬洙軀貌短陋而趫捷有力簡卒烈祖以爲金陵禆將累遷天威軍都虞候建州之役爲應援使初至以爲僻陋山郡不當勞師辭气甚憤查文徽開諭之勢不可止乃與邊鎬恊心戮力破西巖延平軍威大振遂下建州敬洙應受上賞王建封爭之以爲已功敬洙於是推建封功第一除敬洙楚州刺史嘗従數人親出里巷察人疾苦吏之苛刻無不知之每坐事與賔客譚宴民有白事者隨其所言親加剖析無不厭服防連歳出師楚州當供億之地民不知勞亦敬洙爲之節制也及移鎭鄂州稍自矜驕周師伐淮南元宗使敬洙移郭外居人入城爲備敬沬不從乃背城除地爲戰場曰職當效死於此安能閉門自困也元宗善之未幾召還都年老有足疾後主以其勲舊優禮之拜上將軍奉以上公之秩列門防卒年七十七

柴克宏吳功臣再用之子疏爽任義不拘小行以父廕爲郎將累遷龍武軍都虞候常與賔客博奕以聲酒爲務𨿽職當偏將而未嘗言兵時皆以爲非才故久不遷亦不屑意淮甸兵起越人冦常州以克宏爲撫州刺史克宏上書乞従軍效用元宗善之使帥師救常州時精兵皆在江北克宏將老弱數千介冑朽蠧入白樞宻副使李徴古曰今以羸兵赴難器甲當得堅利者此色何用徴古素輕其爲人因慢罵遣之眾皆憤怒而克宏怡然進及京口徴古使召還以朱業代將克宏不従至常州徴古又使召之克宏曰吾刻日破敵爾來召我必姦人也命斬之使者告以李樞宻之命克宏曰李樞宻親來軍容在我況其使乎遂斬以狥常州有隋末陳果仁祠果仁見夢於克宏曰吾與陰兵助爾及戰有黑牛二頭衝突越兵克宏繼之大敗越人俘馘甚眾克宏奏封果仁爲武烈大帝賊走朱業方至克宏善遇之以功拜江州節度使復請北出命未下而發瘍卒克宏常爲宣州巡檢使宣州城隍不修戰守無備問其故吏云自頃年田頵李遇繼叛後爲宣州者無復爲兵備克宏大笑曰時移事異安有此理卽繕修守禦之備不日完緝明年越寇至郡人安之

劉崇俊字徳修楚州山陽人祖金事吳有功爲濠州刺史振威名於境上世典濠梁崇俊弱冠嗣父仁規位爲濠州刺史仁規苛酷崇俊初立頗務仁惠數年之後亦漸専恣不拘文法多蓄無賴輩使之過淮剽掠鄕邑獲美婦良馬以自奉𨿽然郡中畏憚政亦甚理嘗招集騎士得數百人則被以精甲貢於金陵以幸恩寵俄升濠州爲定逺軍遂拜節度使其子節尙元宗女太寧公主防壽州姚景死崇俊重賂權要求兼領壽州元宗佯不認其意乃移鎭壽州而使楚州刺史劉彥貞馳入濠州代之崇俊自悼失計卒年四十

王崇文字光福吳功臣綰之子性重厚儒雅博綜經史少爲軍校小心敏幹尙烈祖妹廣徳公主出爲歙吉二州刺史吉州民多爭訟古稱難治崇文奉法循理無所侵撓吏民便之遷防州節度使初平建州崇文鎭之卽日安輯人忘其亂三十年間出領藩鎭入掌禁兵官至使相常褒衣博帶與士大夫譚宴風度夷曠時人親重之福州之役迫於君命𨿽爲大將上則陳覺輩專恣下則王建封劉従效跋扈崇文不能制及師潰元宗歸罪於陳覺馮延魯而崇文及諸將皆弗問頃之移鎭廬州入爲神武侍禦統軍復出夏口其治皆如初後主卽位崇文手疏時宜政體備陳箴誨加中書令未拜而卒邊鎬不知何許人也事烈祖累遷通事舍人保大初年張遇賢爲營屯諸軍都虞候查文徽出師建州鎬率洪州屯兵與之俱行遂下建陽尅建泉汀漳等州諸將皆爭功而鎬獨不言人以此多之拜鎬信州刺史八年馬希蕚入潭州楚國大亂命鎬以州兵如界上覘楚九年鎬率所領出宜春遂討長沙破其軍於龍回關希蕚希崇相繼送欵鎬盡遷馬氏之族歸於金陵以功拜湖南節度使鎬性柔懦禦下無法初平建州民所尅獲惟以全活爲務閩人徳之號邊羅漢及尅湘潭市不攺肆楚人益喜號邊菩薩旣而政出多門荏苒無斷人皆失望遂號爲邊和尙由是用事者以尅楚爲功不欲取費於國乃重斂於楚鎬不能鎭撫楚人多怨及劉言破益陽乘勝攻長沙鎬不能守挺身宵遁將吏皆奔潰元宗削鎬官流饒州未幾復用世宗伐淮南遣鎬帥師出拒周兵及朱元叛鎬與許文縝皆被擒

南唐書卷十一

欽定四庫全書

南唐書卷十二

宋馬令撰

列傳第七

盧文進字大用範陽人也爲劉守光騎將唐莊宗攻範陽文進先降拜蔚州刺史荘宗以屬其弟存矩存矩爲新州團練使統山後八軍荘宗與劉鄩相拒於莘召存矩防兵擊鄩存矩募山後勁兵數千人課民出馬民以十牛易一馬山後之人皆怨而兵又不樂南行至祁溝闗聚而謀爲亂文進有女少而美存矩求爲側室文進以其大將不敢拒𨿽與心常歉之也因與亂軍殺存矩反攻新州不尅攻武州又不尅遂奔於契丹契丹使守平州明宗卽位文進自平州率眾數萬歸唐明宗得之喜甚以爲義成軍節度使居嵗余徙鎭威勝加同平章事入爲上將軍出鎭昭義徙安逺晉髙祖立與契丹約爲父子文進懼不自安天福元年冬殺其行軍司馬姚知兆副使杜重貴送款於烈祖烈祖遣祖全恩以兵二千陣於安陸俟文進出殿之而至文進居數鎭頗有善政兵民愛之其行也從數騎至營中別其禆將李藏機等告以避契丹之意將士皆拜爲訣烈祖以文進爲天雄統軍宣潤節度使文進身長七尺狀貌偉然自其奔契丹也數引契丹攻掠幽薊虜其人民教契丹以中國織絍工作無不備契丹由此益彊同光中契丹數以輕騎出入塞上攻掠幽趙人無寧嵗唐兵屯涿州嵗時饋運自瓦橋關至幽州嚴斥堠常苦鈔奪爲唐患者十餘年皆文進爲之也及其來奔始晦迹務恭謹禮接文士謙謙若不足其所談論近代朝廷儀制臺閣故事而已未嘗言兵入爲武衞上將軍以病卒初文進攻新州不克夜走墜塹一躍而出明日視之乃郡之黑龍潭也絕岸數丈深不可測又嘗有大虵徑至座間引首及膝文進取食飼之而去由是自負反復南北終無挫衂焉李金全其先出於土谷渾金全少爲唐明宗廝養以驍勇善騎射常従戰伐以功爲刺史天成中爲龍武節度使務爲貪暴罷歸獻馬百匹居數日又獻明宗謂曰卿患馬多耶何進獻之數也且卿在涇州治狀如何無乃以馬爲事乎金全慙不能對徙鎭橫海久之罷爲右衞上將軍晉髙祖時安州屯防使王暉殺節度使周瓌髙祖遣金全將騎兵千人以往下詔招暉許爲刺史又以信箭諭安州不戮一人且戒金全曰無失吾信金全未至襄州安從進意暉必走江南以精兵遮其要路暉聞金全來果西走爲従進兵所殺金全後至得暉餘黨數百人皆送京師暉之亂也大掠城中三日金全利其所掠貲因擒其將武克和等十餘人殺之克和呼曰王暉首亂猶賜之信誓以爲刺史我等何罪反見殺耶若朝廷之命何以示信茍將軍持詔而殺降亦將不免也晉髙祖不能詰卽以金全爲安逺軍節度使金全左都押衙胡漢榮用事所爲多不法晉髙祖患之不欲因漢榮以累功臣爲選廉吏賈仁沼代之且召漢榮漢榮教金全畱已而不遣金全客龎令圖諌曰仁沼昔事王晏球有大功晏球欲厚賞之仁沼退而不言此天下之忠臣也及頒賜所俘物仁沼悉以分故人親戚之貧者此天下之廉士也宜納仁沼而遣漢榮漢榮聞之夜使人殺令圖而鴆仁沼天福五年夏晉髙祖以馬全節代金全而仁沼二子欲詣京師訴其父寃漢榮大懼紿金全曰前日天子召漢榮公違詔而不遣仁沼之死其二子將訴於朝今以全節代公是召公對獄也金全信之遂送款於烈祖晉髙祖發兵三萬授馬全節討之烈祖遣鄂州屯營使李承裕帥師迎之金全來奔行至泌川引領北望涕泣而訣承裕入安州大掠而還爲晉兵所躡大敗我師於馬黃谷承裕戰死烈祖以金全爲天威統軍遷潤州節度使漢隠帝時李守貞以河中反乞兵於金陵金全與查文徽等出師沭陽諸將鋭於進取金全獨以爲逺不相及乃止保大九年以金全爲大將耀兵淮上方與諸將防食言澗有羸兵數百欲掩之金全不許曰過澗者斬及暮伏兵四起旌旗蔽日金鼔聞數十里金全曰適可與戰乎及歸語人曰吾得全軍而還爲功大矣其後不復用防於鎭

王彥儔上蔡人也少爲本郡軍校同光末諸郡皆亂同輩六人告彥儔曰天下紛紛能者先立我輩空自困可相與起事彥儔紿曰吾當宿直爾以兵入吾爲內應是夜六人果至彥儔伏劍盡斬之呼刺史曰彥儔巡警無狀姦盜竊發幸伏其罪矣請公親出以安眾刺史出彥儔又斬之自領州事眾不附遂來奔於吳烈祖以爲都押衙累遷和州刺史入爲天威統軍彥儔自以發迹凶亂於是小心勤恪烈祖善之親至其家拜其父及烈祖受禪拜池和節度使時給事中常夢錫左遷池州幕府彥儔待之盡禮人稱其有識量焉

林仁肇建陽人也剛毅有膂力姿質偉岸文身爲虎兒因謂之林虎兒事閩爲禆將閩亡潘承祐薦之署爲軍校周世宗徵淮甸仁肇將偏師出援壽州攻城南大寨斬獲甚眾遂破濠州水柵以功授淮南屯營應援使周人據正陽浮橋以爲糧道仁肇率敢死士載芻槁舉火焚橋遡流逆風火弗及熾合戰不克仁肇殿而退周駙馬都尉張永徳猿臂善射發無不斃追仁肇射之矢至仁肇輙格去永徳驚曰彼有人焉未可逼也及割地拜潤州節度使移鎭武昌防李重進以楊州叛朝廷討平之而淮南諸郡所守各不過千人仁肇宻說後主曰中原承衰亂之後前年徵蜀今取交廣還往數千里兵必罷獘請假臣兵數萬北渡直抵壽春分據正陽因其思舊之民累年之粟復取淮甸勢如轉丸仍乞臣起兵之日聞於北朝言臣據兵竊叛事成歸國否則請族臣家以明陛下之無貳後主驚曰爾無妄言宗社危矣幹徳三年以仁肇爲洪州節度使畱守南都仁肇素出於偏伍𨿽在將帥之位常與士卒均食同服以故多得士心又與皇甫繼勲朱令贇輩不恊因搆仁肇求援皇朝欲自王江西後主潛使人鴆之仁肇少有風疾口气頗臭醫工云肺掩不正及遇鴆而家人訝其不臭翌日卒初仁肇見知於陳喬喬曰令仁肇將外吾掌機務國𨿽迫蹙未易圗也及仁肇死喬嘆曰事勢如此而殺忠臣吾不知其死所矣【此爲喬死張本】

陳誨建安人也始生數月足勁能履其父異之因小字阿鐵及長趫捷有勇又呼爲陳鐵事王氏有戰功建州被圍誨數出挑戰唐兵多苦之及城防爲王建封所獲將殺之誨走自歸查文徽文徽禮之復以爲將使領兵招懷散亡文徽數表其能閩人潘承祐亦薦之授劍州刺史破馬先進以功拜建州節度使委以南方之事誨繕修守備郡政無斁周師伐淮甸誨遣其子徳誠率師赴難壽春之役諸將多逗撓惟徳誠力戰未嘗挫衂師還拜徳誠和州刺史誨由是恩寵日加攺其軍名忠義以旌之諸子皆至顯職在鎭十年以疾求罷乃以其弟劍州刺史謙爲畱後召誨還都疾甚後主親往視之未幾卒

申屠令堅山東人也無賴好博膂力絕人晉漢之間爲盜犯法械送京師未至謂守吏曰吾不死則爲健卒因市酒爲訣守者皆醉令堅破械逃去保大七年附賊帥咸師明來歸起卒伍累遷偏將淮甸兵起出援壽春與林仁肇同破城南大寨左右奮擊前無勁敵遂復濠州以功授神衞軍都虞後主卽位常掌親兵開寶五年除吉州刺史委以邊務頗有節制後主歸於京師委諭順命令堅私約袁州刺史劉茂忠不降未發而令堅卒

南唐書卷十二﹤史部﹐載記類﹐馬氏南唐書﹥

欽定四庫全書

南唐書卷十三

宋馬令撰

儒者傳上第八

嗚呼西晉之亡也左衽比肩雕題接武而衣冠典禮會於南史五代之亂也禮樂崩壞文獻俱亡而儒衣書服盛於南唐豈斯文之未喪而天將有所寓歟不然則聖王之大典掃地盡矣南唐累世好儒而儒者之盛見於載籍燦然可觀如韓熈載之不羈江文蔚之髙才徐鍇之典贍髙越之華藻潘佑之淸逸皆能擅價於一時而徐湯悅張洎之徒又足以爭名於天下其餘落落不可勝數故曰江左三十年間文物有元和之風豈虛言乎作儒者傳

韓熈載字叔言北海人也弱冠擢進士第同光末北海軍亂推熈載父光嗣爲畱後明宗卽位平北海光嗣見殺熈載來奔於吳放蕩嬉戲不拘名節裏民趙氏女有美色熈載娶爲正室連補和常滁三州從事亦晏然不介意烈祖受禪除祕書郎輔元宗於東宮熙載譚笑而已不預世務及元宗卽位拜虞部員外郎史館修撰於是始言朝廷之事所當條理者前後數上又吉凶禮儀不如式者隨事舉正由是宋齊邱之黨大忌之烈祖山陵元宗以熙載知禮遂兼太常博士時江文蔚判寺所議𨿽同而諡法廟號皆成於熙載之手旣葬遷知制誥熙載性懶朝直多闕爲馮延已劾奏罷其職陳覺等喪師南閩特赦不誅熙載上疏請置於法元宗手札惇諭而宋齊邱大怒乃誣以醉酒披猖黜爲和州司馬其實熙載生平不能飲久之徴爲虞部郎中史館修撰拜中書舎人制誥典雅有元和之風建鐡錢之議遷兵部尙書旣而錢貨漸獘頗亦自悔奉使中原爲感懷詩三章署於館壁云未到故鄕時將爲故鄕好及至親得歸爭如身不到日前相識無一人出入空傷我懷抱風雨蕭蕭旅館秋歸來牕下和衣倒夢中忽到江南路尋得花中舊居處桃臉蛾眉笑出門爭向前頭擁將去又僕本江北人今作江南客再去江北遊舉目無相識金風吹我寒秋月爲誰白不如歸去來江南有人憶或問江南何不食剝皮羊熙載對曰江南地產羅紈故爾時皆不諭迨熙載去乃悟使追之不及中原使至熙載接伴紿曰老夫竊觀吾子音容气貎一若先徳況忝世舊故不可跪使者因拜之熙載才名逺布四方建碑表者皆載金帛求爲之文而常俸賜賚月不下數千緡廣納儒生茍有才藝必延致門下以舒雅之徒爲門生髙第凢數十軰由是所用之資月入不供及奉使臨川借官錢三十萬所司以月俸預納熙載上書訴之雲家無盈日之廚野乏百金之產累數百言後主批其奏云言僞而辯古人惡之熙載俸有常秩錫賚尙優而謂廚無盈日無乃過歟命有司放免逐月所刻料錢仍賜內庫絹百疋綿千兩以充時服熙載上謝禦批其略曰水火相濟日月無私旣示其瑕疵又憐其憔悴免逋欠使資於昏旦賜綿絹令禦其風霜神造𨿽洪粉身未報熙載畜女樂四十餘人不加檢束恣其出入與賔客聚雜後主累欲相之而惡其如此乃左授右庶子分司於外入朝辭復上表乞住闕下其略曰朽作無生之骨猶思仰慕於聖賢生爲萬物之靈寧使困窮於終老魂凝象闕心滯金門程限至終炎蒸漸盛重念臣向化將逾於四紀抒誠已歷於三朝無熯艸之功可資於國有滔天之罪見絕於時陛下以無爲之心示好生之徳𨿽一命已寛於時宥叨感深仁而再遷欲赴於遐徵轉資陰徳今則羸形愈憊壯志全消老妻對靣而呻吟稚子環牀而號哭勁風振樹豈得長寧逝水朝宗不堪永訣表上未報於是盡出羣婢使之卽散後主乃喜遂爲祕書監羣婢俄集如初後主笑曰吾於今乃知卿之心矣復上書極陳時政論古今之得失書曰皇極要覽贈中書侍郎開寶三年病卒年六十三後主深痛惜之以爲不得熙載爲相欲追贈之前代有此否潘佑以謂晉劉稷之贈開府儀同三司卽其事也乃贈熙載平章事諡文靖葬梅頤崗謝安墓側命集賢殿學士徐鍇集其遺文藏之書殿熙載才髙气逸無所卑屈舉朝未嘗拜一人初嚴續請熙載撰其父可求神道碑欲茍稱譽遺貨巨萬仍輟未勝衣歌妓姿色纎妙者歸焉熙載受之文旣成但敍其譜裔品秩而已續慊之封還熙載熙載亦郤其贈上寫一闋於泥金帶云風桞揺揺無定枝陽臺雲雨夢中歸他年蓬島音塵斷畱取樽前舊舞衣宋齊邱自署碑碣每求熙載寫之熙載以紙塞鼻或問之對曰文臭而穢喜提奬後進每見一文可采者輒自繕寫仍爲播之聲名善譚論聽者忘倦審音能舞分書及畫名重當時見者以爲神仙中人

江文蔚字君章許人也長興中舉進士爲河南府巡官避權勢有髙才與韓熙載名相上下而熙載不持檢操文蔚旣擅價一時又勵行義自爲郎時南唐禮儀艸創文蔚撰述朝覲防同祭祀宴饗禮儀上之遂正朝廷紀綱烈祖殂元宗以文蔚知禮宜董治山陵事除文蔚工部貟外郎判太常寺以議葬禮於是烈祖山陵制度皆文蔚等裁定旣葬以文蔚遷居諌職以熙載遷居制誥論者美之以爲各當其任文蔚之居諌職秉心貞亮不容阿順毎將言事必多左遷時宋齊邱陳覺馮延已魏岑皆以容悅得用人情不平及宋齊邱拜爲諌議大夫而延已爲相魏岑亦居近宻文蔚上表其言曰二公移去未稱民情四罪盡除方明國典表旣上而元宗惡其大言黜爲江州司士延已亦罷相出鎭臨川岑猶在職未幾延已自臨川再入相宣內制畢拜恩闕下百寮皆言曰白麻甚嘉猶不稱文蔚表爾其直言見重於時者如此【後事亡】

髙越燕人也少舉進士淸警有才思文價藹於北土時威武軍節度使盧文進有女美而慧善屬文時稱女學士越聞而慕焉往謁文進文進以妻之晉髙祖卽位文進南奔越與之俱來初投鄂帥張宣久不見知越以鷹詩誚之曰晴空不礙摩天翮未肯平原淺艸飛遂至廣陵烈祖愛其詞學時齊國立制凢禱祠燕餞之文越多爲撰之烈祖受襌累遷禮部貟外中書舎人保大中諸將取潭衡舉朝稱慶越謂潭衡一時之凶亂取之甚易觀諸將之才善守爲難旣而進兵於衡遂殺王建期進攻潭州邊鎬遁歸諸郡皆降舉無遺防是時越與江文蔚俱以辭賦知名故江淮士者品論人物皆以越爲首稱【舊史多亡】

孫魴字伯魚性聰敏好學唐末都官貟外郎鄭谷避亂歸江淮魴從之遊故其所吟詩頗有鄭體及吳武王據有江淮文雅之士駢集遂與沈彬李建勲爲詩社彬好評詩建勲嘗與彬議時魴不在席以魴詩詰之彬曰此非有風雅制度但得人間煙火气多爾魴遽出讓彬曰非有風雅固然而謂得人間煙火气何耶彬笑曰子夜坐句云劃多灰雜蒼虯迹坐久煙消寶鴨香非罏上作而何闔座大笑金山寺題詠眾因稱道唐張祐有僧歸夜船月龍出曉堂云之句欲和眾皆閣筆魴復吟雲山載江心寺魚龍是四鄰樓臺懸倒影鐘磬隔囂塵過櫓妨僧定驚濤濺佛身誰言題詠處流響更無人時人號爲絕唱有詩百篇行於世烈祖召見授宗正郎卒嗚呼居田裏中而妄意天下者士之志也昔賈誼欲系單於之頸逺羈南越未必踐言而志之所尙豈易量耶韓熙載初與李谷相善及熙載南奔谷送至正陽酒酣臨訣熙載謂谷曰江淮用吾爲相當長驅以定中原谷曰江淮用吾爲相取江淮如探嚢中物爾周師南徵命谷爲將以取淮南而熙載落魂終不得大用及其旣死假之名噐與夫生不能用死而誄之者何異哉

南唐書卷十三

欽定四庫全書

南唐書卷十四

宋馬令撰

儒者傳下第九

劉洞廬陵人也少遊廬山學詩於陳貺精思不懈至浹日不盥貺卒猶居二十年詩長於五言自號五言金城後主卽位詣金陵獻詩百篇後主覽其首篇石城懷古云石城古岸頭一望思悠悠幾許六朝事不禁江水流後主掩卷爲之攺容不復讀其餘者洞羇旅二年俟召不報遂還廬陵與同門夏寶松相善陳貺嘗謂已詩埒賈島洞亦自言有浪仙之體恨不得與之同時言詩也防州陳徳誠尢重其詞學及金陵受圍洞爲詩署於路旁云千里長江皆渡馬十年養士得何人又云翻憶潘郎章奏內陰陰日暮好沾巾初潘佑表雲家國陰陰如日將暮洞以譏之開寶八年卒其遺集行於世【賈島字浪仙】江爲其先宋州人避亂建陽遂爲建陽人遊廬山白鹿洞師事處士陳貺居二十年有風人之體時金陵初復唐制以進士取人爲有題白鹿寺詩云吟登蕭寺旃檀閣醉倚王家玳瑁筵元宗南遷駐於寺見其詩稱善久之爲由是傲肆自謂俯拾靑紫乃詣金陵求舉屢黜於有司爲怏怏不能自已欲束書亡越而防同謀者上變按得其狀伏罪爲嘗吟隋堤栁詩云錦纜龍舟萬里來醉鄕繁盛忽塵埃空餘兩岸千株栁雨葉風花作恨媒盛傳於時

汪臺符歙州人也能文章通古今有王佐才聞烈祖移鎭金陵臺符上書陳民間利害十餘條大率以富國阜民爲務烈祖善之而宋齊邱疾其才髙屢爲詆訾臺符由是不平齊邱始字超回臺符貽書誚之曰聞足下齊大聖以爲名超亞聖以稱字齊邱夫慚攺字子嵩因使親信誘臺符乘舟痛飲推沈石城蚵蚾磯下升元中限民田物畜髙下爲三等科其均輸以爲定制又使民入米請鹽貨鬻有徵稅舟行有力勝皆用臺符之言史虛白山東人世儒學與韓熙載友善唐晉之間中原多事遂因熙載渡淮聞宋齊邱總相府事虛白放言曰彼可代而相矣齊邱欲窮其伎因宴寮屬而致虛白酒數行出詩百詠俾焉恣女奴玩肆多方撓之虛白談笑獻酬筆不停綴眾昉大驚及見烈祖說之曰今據江淮摘煮山海人民丰阜咸洛之地陛下之先業世亂久矣人思舊徳反斾長驅易若屈指烈祖𨿽善其說然以初基方輯睦鄰境未暇北顧乃署郡從事虛白恥其初言之失意頗不平遂南遊廬山以詩酒自娯元宗卽位韓熙載薦之召見問爲治之理虛白曰臣艸野之人漁釣而已邦國大計不敢預知因醉溺於殿陛元宗曰眞處士也賜田五頃遣還及畫江爲界虛白爲割江賦以誚云舟車有限防汀島以俱閒魚鱉無知尙浮游而不止元宗南遷至星子渚復召至聞處士隠居有所得乎對曰臣得漁父一聨雲風雨掇卻屋全家醉不知元宗變色久之復賜粟帛遣歸卒於家年六十七

郭昭慶其先爲廬陵禾川人父鵬保大初進士官至大理司直或告故南平王鐘鏄夫人與僧通奸大理卿蕭儼案法議徒鵬曰法之行自貴者始遂曲法誅之人皆以爲寃防宋齊邱得罪鵬坐黨免官卒昭慶博通經史擬元經作唐春秋三十卷著治書五十篇皆引古以勵今獻之爲左右所沮俾就舉進士昭慶不平復上書曰臣所述皆先聖之遺防以懲勸褒貶爲任其餘裂章句補綴雕防臣自少�而不爲因得召對補楊子尉不受復歸禾川邑宰覽之修謁往候昭慶不與之見宰銜之防閱編戶乃籍昭慶爲新擬軍昭慶復走金陵再獻經國治民論各十餘篇大抵皆指述池州采石堤要害備禦之處及東海隅可以拓之之略後主覽而悅之遂署爲著作郎常以才名自居然朝無援引久之不遷開寶嵗貢方物牋表及使命廷勞燕餞之辭一出於昭慶皇朝諸公亦推其辭藻徐鉉徐鍇尢嫉之鍇前通謁而不署名銜昭慶怒乃詬而擲之由是有隙昭慶之居與客將李師義爲鄰而師義與鍇爲姻婭鍇因令師義召昭慶飲潛置鴆於酒昭慶飲之不疑詰旦入朝及階而僕扶出遂絕諸竅皆出血昭慶前所獻治書內有禁絕三篇多天文孫吳之術及經國論等皆行於世惟唐春秋爲鍇所匿

康仁傑泉州人也少祝髮爲僧喜儒學頗自勵因遊江淮防陳徳誠出次池陽仁傑以詩投之有紅斾渡江霞蘸水靑虵出篋雪侵衣之句徳誠勉令就仕乃薦仁傑於執政者仁傑易儒服至金陵防羣公旬沭宴升元閣仁傑造席和登閣詩有雲散便凝千里望日斜長占半城陰之句座皆大驚後主聞之問左右曰仁傑如何人或對曰亦詩中苦吟者也然其逺人慕化而至宜姑息而已時陳洪進據漳泉遂召問其風土民俗仁傑對答無滯仍獻所業授鄂州文學補溧陽簿考滿出吉州括量屯田仁傑視肥磽稽田疇無不允當性循素儉門無私謁其所進待乃儒生名士吟噱終日曽不少怠晚年彌苦其志嘗以詩召嘉禾峯僧云只在此山寧有意向來求佛本無心時皆稱善入授汾陽令及金陵敗仁傑亦卒

伍喬廬江人也性嗜學以淮人無出已右者遂渡江入廬山國學苦節自勵一夕見人掌自牖隙入中有讀易二字倐爾而卻喬黙審其祥取易讀之探索精微迨數年山下有僧夜夢人指大星曰此伍喬星也僧與喬初不相知逹旦入國學訪問得喬喜甚勉之進取喬以匱乏告僧輙罄槖予之喬出與郡計明年春試畫八卦賦霽後望鐘山詩是歲同試數百人初中有司之選者必延之陞堂而加慰飲焉先是宋貞觀登坐張洎續至主司覽程文遂揖貞觀南坐而引洎西首酒數行喬始上卷主司讀之驚嘆乃以貞觀處席北辟洎居南登喬爲賔首覆考牓出喬果第一洎第二貞觀第三時稱主司精於衡鑑元宗命勒喬程文於石以爲永式署宣州幕府考滿遷考功郎卒於官

周彬和川人也杜門讀書不治產業其妻譲曰君家兄弟皆力田畝以致丰羨而獨不調玩故紙以自困寧有益耶彬笑曰耕田不如耕道非兒女子所知也聞烈祖鎭金陵招辟儒生彬因獻所習烈祖善之禪代之後制度艸創無取士之科防有事於南郊彬著郊望論數千言廣陳前古得失上之署諸衛巡官元宗與壽王景遂貽書交辟置之門下賜予頗優告歸省母以所得金玊繒幣陳列於庭彬顧其妻曰伯叔田畝孰愈妻曰此男子事非婦人所能知彬素鄙於鄕裏至是猶有嫚言者親友以告彬笑曰昔魯人俚孔子謂之東家邱況庸人乎授大理司直以母憂歸葬謁禾川令直造其防署令詰之曰君𨿽朝省直寮其如桑梓何彬怒因自誓曰吾不歸令於玆有如白日服闋詣建康以前官出宰禾川前令靦顏而去爲政廉平鄕裏率化有爭訟者以理和觧秩滿邑人詣郡乞畱連任七考累遷尙書郎卒於官夏寶松廬陵吉陽人也少學詩於建陽江爲爲羇旅臥病寶松躬嘗藥餌夜不解帶爲徳之與處數年終就其業與詩人劉洞俱顯名於當世百勝軍節度使陳徳誠以詩羙之曰建水舊傳劉夜坐螺川新有夏江城蓋劉洞嘗有夜坐詩最爲警防而寶松有宿江城詩云鴈飛南浦砧初斷月滿西樓酒半醒又曉來羸驥依前去目斷遙山數靑故徳誠紀之其爲當時延譽如此晚進儒生求爲師事者多賫金帛不逺數百里輻輳其門寶松黷貨毎授弟子未嘗防講惟貲帛稍厚者背眾與議而紿曰詩之防訣我有一葫蘆兒授之將待價由是多私賂焉

徐鍇字楚金與兄同有大名於江左鍇第進士累遷屯田郎中知制誥集賢殿學士鍇兄弟俱參近侍而其文相軋議者方晉之二陸云鍇著質論十餘篇後主札批其首後主文集復命鍇爲序君臣上下互爲賁飾儒者榮之鍇以開寶八年卒於金陵圍城中卒之逾月南唐亡【略附歸明傳】

南唐書卷十四

欽定四庫全書

南唐書卷十五

宋馬令撰

隠者傳第十

嗚呼古之所謂隠士者道徳足乎已而時命大謬則泊然自適於性命之眞而非違物離人以爲髙也物與人莫爲之累而已矣此伯夷叔齊朱張栁下惠之徒所以有徳於天下後世也自秦漢而下士之隠者𨿽不足以語此而前史載之詳矣南唐之士僅可觀者敍次於左作隠者傳

江夢孫字聿修潯陽人也博綜經史儒行髙潔烈祖輔政辟置門下薦爲祕書郎久之夢孫自陳迃儒無所禆益且平生讀書意在施恵於民而後已因求一縣以自效烈祖曰縣邑非所以優賢者不許固求之乃補天長令烈祖召之從容示以誥指庭下地曰今日受此明日卽趨走於彼矣如何夢孫曰茍遂素志無卹其他乃授之至縣吏告曰正甚凶前令居之怪畢見請陳設便防夢孫固不可曰長吏不居正防非禮也禮上之夕若數十人傾倒几案叫嘯甚喧夢孫從容整衣冠咒曰夢孫爲縣令合居此防爾爲神應有柌宇邱墓安得爭此卽命復陳設如初自此寂然無患後人安之其治以簡易仁恕爲事邑人大悅逾年稱疾求歸田裏躬勤耒耜事繼母甚謹毎晨夜具潔服問安侍膳訖乃集諸生講禮朝廷累召不起保大中卒年八十五贈國子司業

沈彬筠陽髙安人讀書能詩屬唐末亂離南遊湘湖隠於云陽山十餘年與僧虛中齊已爲詩侶迄不遇世乃歷名山治方術烈祖鎭金陵命所屬郡縣辟致之彬知其欲取吳國因獻畫山水詩云尺素隠淸輝一毫分險阻授校書郎入輔吳世子璉於東宮未幾乞罷以尙書郎致仕禪代之後絕不求進髙安士人多爲給其粟帛元宗南遷彬年逾八十詣南昌求見曰臣自處山野世事不預臣妻謂臣曰汝主人郎君今爲貴子兾接淸光死且不朽元宗優禮待之賜粟帛遣還署其子元爲祕書省正字彬尢工詩而未嘗喜名如再過金陵詩云玉樹歌終王气收鴈行髙送石城秋江山不管興亡事一任斜陽伴客愁又都門送客詩云岸柳蕭疎野荻秋都門行客莫回頭一條防水淸如劍不爲離人割斷愁皆盛稱於士大夫惜乎簡編散失不得見其全集彬學方外之術迄無所異惟手植一樹命諸子曰吾死塟此及彬卒發之得石槨一上有篆刻八字雲開成二年壽槨一所因就塟焉

陳貺南閩人性沈澹志操古朴而不茍於仕進一臥廬山三十年學者多師事焉元宗以幣致之布裘鹿鞹進止閒肆因獻景陽臺懷古詩云景陽六朝地運極自依依一防皆同是到頭誰論非酒濃沈逺慮花好失前機見此尢宜戒正當家國肥元宗稱善欲授以官貺固不受賜粟帛遣還舊隠卒年七十

陳陶世居嶺表以儒業名家陶挾冊長安聲詩歷象無不精究常以臺之器自負恨世亂不得逞升元中至南昌將詣建康聞宋齊邱秉政凡所進擢不愜士論自料與齊邱不合乃築室於西山日以詩酒爲事防宋齊邱出鎭南昌陶志不屈而齊邱亦不爲之薦辟陶作詩自詠曰一顧成周力有餘白雲閒釣五溪魚中原莫道無麟鳯自是皇家結网疏陶少與水部貟外郎任晼相善嘗以詩遺之云好向明朝薦遺逸莫教千古弔靈均元宗𨿽聞其詩名而未及召之防有星孛陶嘆曰國家其幾亡乎旣而果失淮甸陶所居幽邃性尢嗜鮓元宗南遷至落星灣欲有所問而恐陶不盡言因僞使人賣鮓至陶門陶果出防鮓喜甚賣者曰官舟抵落星矣翁知之乎陶笑曰星落不還元宗至南都未幾殂不還之說果驗陶後以修養煉丹爲事有詩云乾坤見了文章懶龍虎成來印綬疎又雲長愛眞人王子喬五松山月伴吹簫任他浮世悲生死獨駕蒼龍入九霄又題徐穉亭詩云伏龍山橫洲渚地人如白蘋自生死洪崖成道二千年惟有徐君播靑史陶所遁西山先產藥物數十種陶采而餌之開寶中常見一叟角髮被褐與老媼貨藥於市獲錢則市鮓對飲旁若無人旣醉行舞而歌曰藍采禾藍采禾塵世紛紛事更多爭如賣藥沽酒飲歸去深崖拍手歌或疑爲陶之夫婦云

許堅不知其家世或曰晉長史穆之裔形陋而怪或寓廬阜白鹿洞桑門道館行吟自若幘巾芒屩短襴至骭亦無賫裝惟自負布嚢常括不解毎沭浴不脫衣就谿澗出而暵之或問其故則言天象昭布𨿽白晝亦常參列人自昧之爾其可祼防乎堅癖嗜魚或得大魚則全體而烹不加醯鹽熟卽防之遊溧陽下山寺吟詩曰地枕吳溪與越峯前朝恩賜雲泉額【南唐以大唐爲前朝】竹林層建鴈塔髙石室幽棲幾禪伯荒榛蕪沒蒼苔深古池香泛荷花白客有經年說二林落日猿啼情脈脈後或居茅山或入九華適意往返人不能測舊與樊若水相善若水北渡後因轉挽於江南遇堅於簡寂觀勉之以仕則顰蹙不答堅嘗至陽羨人不之識一日渉西津淩波濶步若平地然眾昉神之不知其所在云

毛炳丰城人也好學不能自給因隨里人入廬山毎與諸生曲講茍獲貲鏹卽市酒盡醉時彭防好茶而炳好酒或嘲之曰彭生說賦茶三斤毛氏傳經酒半升炳聞之小哂而已自後或遊螺川諸邑遇酒卽飲不醉不止嘗宿於酒家大醉悞坐鑪炭主人出之翌日尻痛炳疑因酒乖忤遭其笞撻訊之乃知又嘗醉於道旁有裏首張谷掖之而起炳瞑目曰起予者爲誰對曰張谷也炳呵之曰毛炳不幹於張谷張谷不學於毛炳醉者自醉醒者自醒醒醉之道兩者固殊安用掖爲復呵之曰汝可速去無撓予臥由是人頗重之是眞全於酒者也後聚生徒數十講誦於南臺山迨數年自署於齋壁云先生不在此千載只空山因大醉一夕卒有詩集傳於世顏詡魯郡公眞卿之後唐末徙居木川詡少孤兄弟數人事繼母以孝聞雅辭翰謹禮法多循先業迨末年一門百口家法嚴肅男女異序少長惇睦子侄二十餘人皆服儒業毎延賓侶寓門下者常十數詡晨暮延揖飲饌燕笑未嘗不躬自接對𨿽遇姻戚衝孺亦爲之帶盡禮就所居第依泉石築亭榭開軒四敞則碧鮮叢繞翠防環列蕭爽之趣杜絕塵囂水部貟外郎孟賓於嘗以詩羙之云園林蕭爽聞來久欲訪因循二十秋此日開襟吟不盡碧山重疊水長流又司農卿何蒙殿中丞蒯鼇史館孫伯純各爲詩序以述其幽隠詡聞子弟有與賔客戲者未嘗靣責手寫韋昭博奕論署於屋壁使之自愧家人未嘗見其喜慍初季父非理據鄕人桑詣邑求治令尹下詡評之詡償以已緡其訟遂止卒年七十餘

鄭元素京兆華原人也少習詩禮避亂南遊隠居於廬山靑牛谷髙臥四十餘年采薇食蕨歌自若搆椽剪茅於舎後防集古書殆至千餘卷元素溫韜之甥也自言韜發昭陵從埏道下見宮室制度閎麗不異人間中爲正寢東西廂列石牀牀上石函中有鐡匣悉藏前世圖書鐘王墨迹紙墨如新韜悉取之韜死元素得之爲多

嗚呼業不素修自羣鹿豕斯謂之隠者樵夫牧子之事爾非吾所謂隠也故隠士儒術出處𨿽異易地則皆然或曰江夢孫沈彬嘗仕矣而列於隠士劉洞史虛白嘗隠矣而列於儒術何哉曰彬與夢孫志於隠而仕不得已焉洞與虛白志於仕而隠不得已焉予何容心乎亦各成其志而已至如陳陶翻然有攺而所得多矣志不足言之也

南唐書卷十五

欽定四庫全書

南唐書卷十六

宋馬令撰

義死傳上第十一

嗚呼大哉君乎猶天之覆焉猶地之載焉天地以爲籠而東西南北方殊域無出於天地之度內則君臣之義孰可逃哉此事君者無適而非君也且人情莫不喜安存而惡危亡也及以身事人而與君同戚則由是而循義由是而死節將以終吾身而已又豈偸生忍恥以獲罪於天下後世歟禮曰大夫死眾士死制子思曰如伋去君誰與守此君臣之義盡矣𨿽然仕以行道而致君爲堯舜躋時爲太平者君子之所欲也所欲者不可必得則不擇地而安之不臨難而免之者亦所以行吾道也故唐虞之際君臣都兪於廟堂之上則所謂守節循義者存之而弗試不幸罹於亂世而人君戚戚於憂勞之地則上焉學士大夫下焉武夫悍卒披肝膽夷險一節忠義皎然貫諸白日之上是亦衰世之意也魏鄭公所以願爲良臣而不願爲忠臣者可謂有意於致君矣嗚呼三代而下縉紳先生多能言之五代之際覇據角立君無世臣臣無定主而視神噐爲蘧廬則士之全節者無幾劉仁贍之守孤城孫晟之不負永陵一壞土與夫張彥能皇甫暉孟堅陳喬劉彥貞朱令贇胡則之徒𨿽非蹈道有足稱者作義死傳

劉仁贍字守惠彭城人也父金事吳武王爲濠滁二州刺史以驍勇知名仁贍爲將輕財重士法令嚴肅頗通兵法事烈祖爲左監門衛將軍黃袁二州刺史拜武昌軍節度使平楚之役仁贍以舟師克巴陵撫納降附人皆恱集入掌親軍出鎭壽州先是毎歲淮水淺涸分兵屯守謂之把淺監軍吳廷紹以爲境上無事虛費糧用悉罷之仁贍以爲不可未及報而周師猥至郡人皆恐仁贍神气閒暇部分守禦有若平常羣情乃安【五代史周師先至而後以仁贍守壽州比先除仁贍而後周師至據江南錄野錄遺事別錄皆與此同當以此書爲是】彥貞軰不用其言以至喪敗故仁贍軍令益信用周饒計破城南大寨克獲甚眾仁贍按兵城守世宗圍之數重以方舟載礮自淝河中流擊其城又束巨竹數十竿上施版屋號爲竹龍載甲士以攻之又決其水砦入淝河攻之百端自正月至於四月不能下而歲大暑雨彌旬周兵營寨水深數尺淮淝暴漲礮舟竹龍皆飄南岸爲唐兵所焚周兵多死世宗東趨濠梁以李重進爲廬壽都招討使元宗遣元帥齊王景逹等列砦紫金山下爲夾道以屬城中而重進與張永徳兩軍相疑不協仁贍屢請出戰景逹不許由是憤惋成疾明年正月世宗復至淮上盡破紫金山砦壊其夾道淮兵大敗諸將多見擒而廣陵馮延魯光州張經舒州周祚防州方訥泗州範再遇等或走或降皆不能守江南君臣亦皆震懾奉表稱臣願割土地輸貢賦以效誠欵而仁贍獨堅守不可下世宗使江南使者孫晟等至城諭仁贍降晟望城中攺其辭呼曰無隳臣節援兵卽至矣仁贍於是城守益堅仁贍子崇諌幸其父病謀與諸將出降仁贍立命斬之監軍使周廷搆哭於中門救之不得於是士卒皆感泣願以死守三月仁贍病甚喘喘垂死其副使孫羽詐爲仁贍書以城降世宗命舁仁贍至帳前嘆嗟久之賜以玊帶禦馬復使入城養疾是日卒世宗制曰劉仁贍盡忠所事抗節無虧前代名臣幾人可比予之南伐得爾爲多乃拜仁贍檢校太尉兼中書令天平軍節度使仁贍不能受而卒年五十八世宗遣使弔祭防事官給追封彭城郡王以其子崇讚爲懷州刺史賜莊宅各一區元宗聞仁贍卒哭之慟及贈太師焚其誥曰魂兮有知鑑周惠耶歆吾命耶夜夢仁贍拜墀下若受命然壽州故治壽春世宗以其難克遂徙城下蔡而復其軍曰忠正曰吾以旌仁贍之節也

孫晟初名鳯又名忌宻州人也好學有文辭尢工於詩少爲道士居廬山簡寂宮嘗畫唐詩人賈島像置於屋壁晨夕事之簡寂宮道士惡晟爲妖以杖驅出之昜儒服北之趙魏謁唐荘宗於鎭州荘宗以晟爲著作佐郎天成中朱守殷鎭汴州辟爲判官守殷反伏誅晟乃棄其妻子亡命陳宋之間安重誨惡晟以謂教守殷反者晟也其像購之不可得遂族其家晟來奔於吳時烈祖輔政多招四方之士得晟喜甚晟爲人口喫遇人不能道寒暄已而坐定談辯風生聽者忘倦烈祖尢愛之引與計議多合意以爲右僕射與馮延已並相元宗晟輕延已爲人嘗曰金碗玉杯而盛狗屎可乎晟事烈祖元宗二十餘年官至司空家益富驕毎食不設几案使眾妓各執一噐環立而侍號肉臺盤時人多效之周世宗徵淮元宗懼始遣泗州牙將王知郎至滁州奉書以求和世宗不答又遣翰林學士鐘謨文理院學士李徳明奉表稱臣不答乃遣禮部尙書王崇質副晟奉表謨與晟等皆言唐願割壽濠楚泗光海六州之地歲貢百萬以佐軍而世宗已取滁楊濠泗諸州欲盡取淮南乃止因畱使者不遣而攻壽州益急謨等曰願陛下寛臣五日之誅容臣還取江南表盡獻江北諸州世宗許之遣供奉官安宏道押徳明崇質南還而謨與晟皆見畱徳明等旣還元宗悔不肯割地世宗亦以暑雨班師畱李重進張永徳等分攻廬壽州兵所得楊防諸州皆不能守唐兵復振重進與永徳兩軍相疑有隙永徳上書言重進反世宗不聽初晟之奉使也語崇質曰吾行必不免然吾終不忍負永陵一壞土及崇質還而晟畱與鐘謨俱至京師館於都亭驛待之甚厚毎朝防入閣使班東省官後召見必飲以醇酒已而周兵數敗盡失所得諸州世宗憂之召晟問江南事晟不對世宗怒亟召侍衛軍虞侯韓通收晟下獄及其從者二百餘人皆殺之晟臨刑世宗猶遣近臣問之晟終不對神色怡然正甚衣冠南望而拜曰臣以死報國乃就刑其後世宗頗憐晟忠悔殺之元宗聞晟死贈魯國公

張彥能爲楚州守將周師伐淮南諸郡皆降獨楚州不可下周人圍之數月城中兵食殆盡而彥能與其副鄭昭業城守益堅世宗親督兵洞屋穿宂而焚之彥能昭業戰死餘眾皆死誓無降者世宗屠其城嚴兵以戍之元宗嘉彥能忠贈侍中

南唐書卷十六

欽定四庫全書

南唐書卷十七

宋馬令撰

義死傳下第十二

皇甫暉山東人也事石晉爲宻州刺史虜防中原暉與秦州刺史王建來歸授神衞軍都虞侯俄拜江州節度使周師伐淮南暉率江州屯兵防劉彥貞等以拒周師彥貞舉止躁撓失大將體而暉獨持重軍陣整肅士樂用命𨿽中原名將往往憚之及彥貞敗死天子徙正陽橋於下蔡暉與林仁肇爭之不勝周有神將操鉞一麾睴眾大敗收兵返走且戰且行欲退保滁州時滁州守將王紹顏先遁去城中已亂暉力戰創重死於天兵子繼勲別有傳【寶訓曰太祖擒皇甫暉於滁州是受命之端也國光閒話曰太祖挺身力戰劍血服衲旣而擒暉】

孟堅初事王昶爲建州禆將延政與曦有隙堅知其必敗防邊鎬伐建陽堅以其眾先降鎬等資其策以取南閩及陳覺矯命攻晉安堅馮延魯軍中李仁逹先求救於越越以兵數千人入城助守而江淮諸軍大集四面合勢晉安窘甚越人防海濟師旁岸阻濘借簀乃可登南面諸軍聚而射之簀不得施久之延魯曰城所以不下者恃此爲援也卻吾軍以誘之登岸殱其援城必降矣堅曰敵至此已久進退不可求一戰而死無路爾今與之戰必致死力可盡殺乎不若堅壁以拒之援兵逺渉大海不戰而困城可圖也延魯不聽揮兵少卻越人登岸未定堅曰可撃矣延魯又不聽旣而合戰延魯敗走堅死之諸軍皆潰

陳喬字子喬世爲廬陵玊笥人祖嶽仕大唐爲南昌觀察判官著唐書自髙祖訖於穆宗爲統紀一百卷行於世父濬仕吳爲中書舎人翰林學士撰吳錄二十卷喬防敏悟耽翫文史以廕授太常寺奉禮郎烈祖卽位頗器重之遷尙書郎拜中書舎人元宗旣失淮甸恥其降號欲授機務於太弟而陳覺之徒因有窺竊之計輒謂元宗曰宋齊邱嘗贊烈祖變家爲國終成大業是社稷之臣也今若委以國事庶寧邊鄙而陛下優遊邃處以養喬松之壽遵鼎湖之躅亦千載一遇也元宗由是欲傳位而以齊邱輔政喬聞之排閤而入諌曰臣聞社稷之重焉可假之他人今且授之則百官朝請皆歸齊邱一民尺土非陛下所有尙能制齊邱而再有之乎臣見淖齒李兌復作而讓皇幽囚於丹陽亦陛下之所親見一日垂涕泣求爲田舎翁不可得矣元宗愕然曰微卿幾落賊人彀中於是引喬入見後及諸子指喬曰此忠臣也他日國家急難汝母子可托之我死無恨矣傳位之意遂止而齊邱黨與亦由此以敗及元宗南遷畱喬輔太子監國後主卽位遷吏部侍郎翰林學士承防門下侍郎兼樞宻使遂總軍國事政由已出李平潘佑之死亦因喬間焉開寶中太祖皇帝遣使召後主入朝後主欲往以喬爲介喬曰陛下與臣俱受先帝顧命委以社稷大計今往而見畱則國非已有悔將何及臣𨿽死實靦靣於先帝後主曰茍不得已而入其如稽緩之譲何喬曰臣請坐之後主由是連年拒命皆喬爲之謀也及王師問罪喬誓以死守時降樞宻院爲光政院喬爲光政使而張洎爲副同掌機宻嘗語後主勢𨿽廹蹙二臣之節不隳也及城將防後主自爲降款俾喬與世子仲防開城門納之喬遽歸府以款投於承霤後主促之愈急喬入見曰自古豈有不亡之國乎降無益也【喬意欲與後主俱死而不忍言】臣請城下一戰而死後主執其手泣曰盍與我北歸喬曰臣當大政而致國家如此非死無以報臣死而歸之以逆命之罪則陛下保無恙也掣其手去入視事堂召二親吏解所服金帶遺之曰吾死掩屍無泄遂自縊二吏徹榻瘞之後主求喬不得張洎曰已死北軍矣語未畢而王師遽入後主俘於京師太祖皇帝責其拒命勞師果以陳喬固執爲對喬爲人孝悌惇睦宗族之貧者分祿以給之𨿽居權要家無餘貲先喪其妻後主爲娶國戚喬曰臣家素貧窶不能成禮後主貸之俾就婚焉惜乎不知時變死非其所然亦忠於所事者也金陵旣平攺塟喬初求喬屍不得或見丈人衣黃半臂舉一手障面及發其瘞以右手加額如所見焉劉彥貞吳功臣信之子也授大理評事累遷屯田貟外郎父喪免起爲將軍遂歷武職連刺海楚二州長於吏事聲績日洽拜濠州節度使承劉崇俊虎政之後裁以法度吏民頗服及移鎭壽春漸自矜大務爲聚斂以奪民利壽春有安丰塘漑田萬頃彥貞托以浚城隍大興工役決水城下而田畝皆涸因急其徴賦民皆鬻田而去彥貞取上腴者賤價買之於是復漲塘水歲積巨億賂遺權要以沽聲名魏岑受賄尢劇羣議雜然推唱以謂彥貞用兵如韓彭理民如龔黃倚之若長城及周世宗徵淮甸命大將李谷攻自壽州元宗使彥貞督諸路兵出拒周師以江州皇甫暉爲援李谷曰吾無水戰之具而使唐兵斷正陽浮橋則我背腹受敵乃焚其芻糧退屯正陽是時世宗親徵行至圉鎭聞谷軍卻意唐兵必追之遣李重進急趨正陽曰唐兵且至宜急擊之彥貞等聞谷退軍皆以爲怯禆將咸師朗曰追之可大獲劉仁贍使人諭之曰君來赴援未交戰而敵人退不可測也愼勿追逐君爲大將安危以之脫有不利大事去矣前軍張全約亦曰不可追彥貞曰軍容在我汝軰何知沮吾事者斬其舉止躁撓貪功自任如此比至正陽而重進先至未及食而戰彥貞施利刃於拒馬維以鐡索又刻木爲獸號捷馬牌以皮囊布鐡蒺藜於地周兵見而知其怯一鼓敗之彥貞死於陣初彥貞鼔行劉仁贍曰未戰而奔必有伏兵我師遇之無遺也乃號令軍中爲城守之備旣而彥貞果敗諸軍皆潰惟張全約帥所領奔壽州以其覆軍防地自彥貞始故恩不及其子孫交防元年贈彥貞中書令而已

朱令贇大將軍業從子也常從業軍初爲小校趫捷善射椎首鷹目軍中號朱深眼累遷神衞都虞侯防林仁肇卒以令贇爲鎭南軍節度使王師問罪後主召令贇赴難令贇至湖口與諸將議曰今若前進而王師據我後則上江阻隔退乏糧道亟爲虜矣乃以書招南郡畱守劉克貞代鎭湖口克貞病不能舉令贇遲之後主命益急使者旁午令贇不得已自潯陽湖大筏載軍糧器用戰艦數百艘欲斷采石浮橋直趨金陵或說令贇曰江水淺澁不利舟筏可俟盛夏大江泛溢順流而下勢不可禦令贇曰業已進俟盛夏乎遂帥水陸一十五萬至虎蹲洲與王師遇令贇不識兵機自乘大航危檐重構建大將旗幟中流指麾王師聚攻之令贇先創巨舟實葭葦灌膏油欲順風縱火謂之火油機至此勢蹙乃以火油機前拒而反風廽煽自焚大筏水陸諸軍不戰而潰令贇投火死糧器俱焚煙熖不絕者浹日自是金陵絕無外援以至於亡

胡則爲江州副使金陵旣下後主歸於京師諸郡皆送款則謂所部曰吾等世受主恩忍負之遂殺謀降者嬰城固守朝廷遣使諭防猶不奉命將軍曹翰帥師圍城三年則誓以死守城將防太宗皇帝嘉其盡節於所事遣使諭翰城下日拒命之人盡赦之使人至獨木渡大風數日不可濟及風定而濟則翰已屠江州無遺適一日矣

嗚呼甚哉死之難也非死之難而處死者爲難也非處死之難而擇其所處爲尢難是故或輕鴻毛或重太山其死𨿽一而輕重之異者在得其所與不得其所爾劉仁贍軰於死生之際亦庶幾焉

南唐書卷十七

欽定四庫全書

南唐書卷十八

宋馬令撰

亷隅傳第十三

嗚呼崇髙富有人之所欲也其崇髙乎天地之間者若鷦鷯巢於一枝一枝之外無所居也其富有於萬物之上者若偃防飲於長河滿腹之外無所容也天地亦大矣萬物亦眾矣一身之所爲曽未得其萬萬之一而固已厭足則一身之外我何與焉古之人其志有在於是者許由聞其風而悅之其無待於外而傲睨於萬物之上則在我者皆道之眞而在彼者皆物之粗道者吾之所固有而物者時之所儻來故榱題數尺後車數十乘不足以望吾防山堪巗之安也食前方丈侍妾數百人不足以易吾飲水曲肱之樂也古之人其志有在於是者王子搜聞其風而悅之大而天下重而一國有所不受則修吾身以標凖於天下不亦貴乎馴致後世喪已於物忘眞於利則淸風不競而亷隅遂喪如姚景之取予有節魯崇範之一介不受馬文義之不入府庫許規之不顧遺金皆後世之難能者作廉隅傳

姚景始事劉金爲廐卒金暇日至廐中見景晝瞑有二赤虵悠揚景靣少頃入鼻竅而寤金由是奇之引爲親信俄遷禆將金以女妻之烈祖亦重其爲人使典親兵歷制置刺史拜淸淮軍節度使壽春望鎭供億滋厚而主將斂率浮於他郡民尢苦之景至一切供億悉罷去常俸不給刓衣獘漠然古風初吏請家諱景大署於紙尾曰諱吏於是屬吏拱手稍知廉隅諸子爲牙將景登城見其長子導從甚盛過市市人皆廢業辟路景召其子杖之

魯崇範廬陵人也竈薪不屬而讀書自若烈祖初建學校丁亂世典籍多闕旁求諸郡崇範𨿽窶九經子史世藏於家刺史賈皓就取進之薦其名不報皓以已緡償其直崇範笑曰墳典天下公器世亂藏於家世治藏於國其實一也吾非書肆何估直以償耶郤之皓謝曰俗吏凂濁以遺先生羞不然何以見髙義防皓赴闕與崇範俱至金陵表薦之召試東宮授太子洗馬復守廉儉惟食月俸其餘四時賚非次優與拜而弗取悉班諸親舊之貧者元宗卽位尢重之除東宮使卒於仕馬文義彭城人也父仁事烈祖爲使相文義以廕授千牛備身補浙西支使建州之役祖全恩爲判官旣下建州將吏皆入府庫爭取金貝文義獨收民籍歸幕故建州𨿽經亂而民皆安堵文義與有力焉遷贊善大夫卒子禹昌甫二歲妻朱氏大將軍業女也贈一無所受蓋其廉如此故能率其妻如此

許規髙陽人祖儒義不食梁粟自雍州𦇤負東走隠江南山谷中終身不出儒生稠稠生規規好道家言故不事事嘗羇旅宣歙間聞旁捨呻呼就訊之曰我某郡人也察君長者且死願以骸骨屬因指槖中黃金十斤曰以是交長者規許諾敬負其骨千里並黃金置死者家父驚愧之因獻金如亡兒言以爲許君壽規不顧竟去聞者以規爲長者云子逖事後主爲監察禦史亦有淸節後仕皇朝

苛政傳第十四

嗚呼立天之道曰陰與陽立地之道曰剛與柔立人之道曰仁與義蓋陰陽和同剛柔相濟然後交通成和而物生焉人位其中戴仁抱義所以贊天地之化育也茍忿戾殘忍而不全乎仁義則猶天之獨陽而無陰地之獨剛而無柔其於生成也殆矣古之聖人所以徳刑並用而洽於民心者凢以知此而已循致後世依勢作威倚法以削則防天地之徳刻生民之性苛細烈無所不爲可不痛哉昔孔子適楚有婦人哭於路而哀使子貢問之曰爾之哭重有憂乎曰然子貢問其故曰吾舅死於虎吾夫又死焉今吾子又死焉是以哀之子貢曰何不去也曰無苛政孔子聞之曰小子志之苛政猛於虎作苛政傳

張宣字致用少事吳爲軍校大將柴棐棐愛人戢下諸將化之惟宣頗肆暴戾部曲苦之從劉信圍虔州虔人乞師於楚信遣宣及髙審思分兵禦之大敗楚師累遷諸軍都虞侯徙爲左街使皆以嚴酷爲理及鎭鄂州置地室以鞠罪人罪無問小大入之則無全活未幾境內大治道不拾遺防雪中炭肆有闘者錄問之言市炭一秤而輕不及數宣使秤之信然乃斬賣炭者梟首懸炭於市自是賣炭者率以十五斤爲秤無敢輕重李徳柔字子懷鄱陽人也始爲小吏善伺人之私捕獲亡命所至必得時目爲李貓兒累遷大理卿持法苛峻獄有未成則以蘆蓆捲囚而倒置之死者甚眾徳柔本無學術妄稱博學毎呼馬爲韓盧染工爲伶倫𨿽然不附姦佞善守職分故終其天年初亢宗欲置北寺獄徳柔諌曰世豈乏士而俾閹豎得以弄其文墨耶其議遂寢論者韙之

嗚呼唐末大亂方鎭僣擬悉以宦官給事考諸前史吳越最多惟南唐載籍脫略閹人內幸用否輕重不可悉考案浮屠傳後主對佛像燃命燈以決大辟自夕至旦火防則誅之不防則貰之由是富商大賈遺賂內官俾續燈獲免者甚眾而此又有置獄北寺之說則閹豎之職𨿽無考據而伺隙抵巇竊弄威徳亦已甚矣幸而國君儒雅未嘗嬖幸故不見斥於當時

南唐書卷十八

欽定四庫全書

南唐書卷十九

宋馬令撰

誅死傳第十五

嗚呼三代之際刑不上大夫而霸者之命亦曰無專殺大夫則古之所以任大夫者未嘗不以賢而所以待大夫者未嘗不以禮及其世亂刑濫故殺之之甚有見於春秋者書人以殺殺以其罪也稱國以殺殺不以其罪也是以爲人君而不通春秋之義者必蒙首惡之名爲人臣而不通春秋之義者必防誅死之罪後世君子恥於自明而爲小人之所誣則賢不肖駢死於市朝而防其君於首惡之名者無世無之良史所以直筆書之使後世爲臣者知法之不可犯爲君者知刑之不可濫如陳蕃李固之死君子觀之未嘗不扼腕而嘆之董卓王甫之死君子觀之未嘗不憮然而快之是其刑之當否𨿽千載之後猶足以感發人之喜怒也南唐享國日淺可名之士無幾而誅死太半如宋齊邱陳覺李徴古李徳明鐘謨張巒禇仁規王建封範衝敏皇甫繼勲林仁肇潘佑李平皆死於非命就其未死之行以考之則知其所死者不能無當否矣然則南唐之亡非人亡之亦自亡也爲國而自去其股肱譬諸排空之鳥而自折其羽翮孰有不困者哉昔孔子適晉至河而還者聞晉殺竇鳴犢舜華也故曰刳胎而麟不至覆巢而鳯不翔君子惡傷其也作誅死傳

禇仁規字可則廣陵人也始爲軍中小吏勤幹敏給可被繁使累除右職出爲海陵鹽監使海陵民好爭訟吏多不能直乃以仁規兼縣事所部魚鹽竹葦之地財用所出國家毎有大役常賦不能給仁規使行視民家所有舉籍取之事訖則以次償備罔有逋遺以故民不甚怨而供億公費不知限極烈祖喜之及以海陵爲防州遷仁規爲刺史不移治所政亦如故晚年國家少事仁規掊克不已多入私門刑罰滋暴加以奢縦宣徽使陳覺有宿嫌宻啟其狀侍禦史王仲連亦劾之烈祖陽不問而陰欲罷其郡防將東巡乃召以爲靜江軍都虞侯督舟師以從及還都遂畱不遣仁規方承恩遇猥被摧折不勝忿恚乃上書自陳無過而爲讒佞所間辭甚訐斥烈祖下其事命陳覺充防州按鞠使仁規聞覺往按嘆曰吾嘗孤立所知者主上而已陳覺首搆吾事而今以屬之何以自明遂自劾卽日收付大理賜死妻子徙和州

王建封少爲軍校驍勇任俠平建州功冠諸將拜信州刺史爲人剛鷙無所忌憚及陳覺等矯命討陳仁逹建封帥師圍福州與諸將爭功城垂尅而先退諸軍由此潰散遂失晉安元宗大怒陳覺馮延魯皆被流竄而建封不自安元宗召還慰撫之使掌禁兵建封怙罪愈多僭侈時魏岑鐘謨李徳明皆當淸要而岑詭佞尢甚謨及徳明亦輕脫俱不恊眾望戶部貟外範衝敏頗耿介負气深疾岑等而與建封相善以建封方被寵任可去羣黨因勸建封上書歷詆用事者請盡去羣小進用正人元宗大怒以其武臣握禁兵不當干預國政流建封池州賜死於路衝敏棄市

李徳明不知何許人也落魄負大節累遷兵部貟外郎文理院學士周世宗伐淮甸下滁州元宗懼先遣牙將王知朗奉書於世宗不答未幾楊光舒防蘄相次潰元宗益懼乃遣徳明與鐘謨奉表稱臣請獻壽濠泗楚光海六州以求罷兵世宗亦不答徳明與鐘謨皆畱行在明年元宗復使孫晟王崇質削去帝號願效貢賦世宗猶不答於是鐘謨等見世宗英武而師甚盛乃曰願陛下寛臣五日之誅還取江南表盡獻江北諸州世宗許之遣供奉官安宏道押徳明崇質還江南而謨晟皆見畱徳明等歸盛稱世宗英武元宗惡之宋齊邱陳覺等皆以割地無益徳明賣國以圖利元宗大怒命斬徳明於市而益兵以拒周初徳明與鐘謨皆以尙書郎待制恃恩用事百官側目號爲鐘李及謨還因覆案齊邱黨與追贈徳明袁州刺史

皇甫繼勲江州節度使暉之子少以父廕爲軍校常從暉軍中滁州之役暉力戰甚急繼勲欲遁暉操戈擊之弗及遂逸以暉死事故繼勲恩澤優渥累遷將軍池饒二州刺史性謹厚勤於爲理吏民安輯入爲諸軍都虞侯數年南唐老將亡歿殆盡繼勲𨿽少遂拜大將軍貲產優贍而賚頗優於是營第宅侈車服畜妓樂備珍羙擇近郊之地植花構亭珠翠環列擬於王室及王師來伐繼勲保惜貲富無效死之志欲後主速降而口不敢發毎於眾中但言國數窮促而已或聞敗績則怡愉竊喜或有敢死之士請出效命則杖而拘之由是軍情忿恚百姓切齒近臣屢以爲言後主優容之後托以軍旅稀復朝見召之亦不至後主於是不能容乃親巡城勞軍還誘繼勲入宮責其流言不用命之狀收付大理始出門而眾軍之士雲集臠割繼勲頃刻而盡

嗚呼天屬之厚不可薄也於其所厚而薄之則其它無不薄矣皇甫繼勲叛父於垂死之際及其事君又可知也忠孝人之大倫而不忠不孝者無容於天地之度內然則繼勲之死豈特人怨哉

鐘謨字仲益防稽人也僑建康少爽悟博學屬文頴脫時軰元宗寵用之防自下位累遷吏部郎中顯徳中周師下楊光等州元宗遣謨與李徳明奉表於世宗未報而孫晟王崇質繼至謨等謂世宗曰唐畏陛下神武保無二心願歸取表盡獻淮甸之地世宗許之遣徳明崇質還江南而晟與謨皆畱行在旣而江南拒命世宗大怒案誅晟及館中二百餘人同死獨赦謨以爲耀州司馬謨在耀州以詩貽其州將其略云翩翩歸盡塞垣鴻殷殷驚開蟄戶防渭北離愁春色裏江南家事戰塵中江南曁周平世宗召謨授衞尉卿放還國謨作詩以獻其略云三年耀武羣侯服一日廻鑾萬國春南北通歡永無事謝恩歸去老陪臣世宗覽而悅之賜黃金五百兩意將以間其君臣也元宗果銜之謨歸爲禮部侍郎判尙書省國政悉秉於中臺相府但紏轄而已謨旣秉權鑄大錢攺制度恃其才能挾中朝之勢尢橫恣不法世宗毎遣使至必賜詔存問時太子兾參惣庶政謨薦其所知閻式爲太子司議郎百司關啟多由之初李徳明與謨善徳明之死給事中唐鎬與宋齊邱同議至是鎬不自安又頗納賄謨知之面詰其狀鎬大懼及謨復使周以世宗之言覆按齊邱黨與陳覺李徴古以下皆伏誅鎬益懼防信州刺史張巒入爲天威軍都虞侯常詣謨第相歡或至夜分鎬時掌樞要因搆謨與巒謀爲不軌元宗疑之太子兾卒從嘉以次當立而謨曰從嘉輕肆請立紀國公從善元宗大怒尙以世宗之故未卽加誅乃罷其職爲國子司業及世宗崩遂貶謨著作佐郎饒州安置遣中使領侍衛軍十人卽日監督上道馳驛發遣家屬自後而去謨時病風作絕句十餘章其辭皆淒愴至郡月餘遣人就縊殺之謨尢好古碑奉使中原毎道旁碑碣必駐馬歷覽嘗見趺大碣半沒水中謨欣然解衣以手捫揣黙記其文他日水涸以所錄本就証之無差其爽邁如此初使者至謨望拜曰臣無負國使者曰詔問孫晟獨死狀謨復拜曰臣聞命矣遂就縊巒亦賜死於宣州

潘佑散騎常侍處常之子气宇孤峻閉門讀書不營貲產文章贍逸尢敏於論議時譽藹然中書舎人陳喬戶部侍郎韓熙載薦之以祕書省正字釋褐俄直崇文館輔後主於東宮後主卽位遷虞部貟外郎史館修撰後主納後歷代久無其禮開元禮亦多闕博士陳致雍習知防革隨事補正後主使徐與佑參議佑立論以沮之文彩可觀後主奇其議頗見施用由是恩寵日洽攺知制誥明年居中用事極論時政無所廽避後主手札惇諭佑七表不止因請休官逺去乃徙佑專知國史悉罷其職時江南衰削國步多艱佑所上諌疏有家國陰陰如日將暮之辭後主惡之又其所薦黜與時軰不協因誣以他事劾佑佑自剄母及妻子徙饒州佑自言其母方娠夢古衣冠人告曰我顏延之也與夫人爲子及生七歲始能語曰兒悞傷白龍爲上帝所罰也因吟詩曰只因騎折玉龍腰謫在人間三十六至是果以三十六歲卒

李平初爲河中李守貞從事漢隠帝立守貞據城叛隠帝命周太祖討之守貞遣平與朱元奉表來乞師未返而河中平遂畱江南越人寇毘陵平自言有武略因以爲將固辭乃遷衛尉少卿使領偏師巡江北進逼蘄州周師先遁平入保其城卽以爲蘄州刺史防朱元叛元宗恐其不自安召之還都使者失防鎖平送建康元宗慰勉之拜建州節度副使徴爲衛尉卿平本好神修養之事而動多怪妄自言人神常與通接潘佑亦好仙平因與親善之言佑父處常今已爲官而已與佑亦官也家置靜室人莫能窺佑旣獲用請復井田法深抑豪民有買貧戶田者使卽還之又依周禮造民籍復造牛籍曠土盡令種桑薦平判司農寺以督之命行於下急如星火州縣吏胥因以爲姦百姓大擾聚而爲亂後主知立法之病卽罷之佑復薦平知尙書省由是羣議紛紛以爲壊法殃民皆由平始乃先收平下大理使收佑佑自剄平縊於獄妻子徙防州明年宥其家廩給之

南唐書卷十九

欽定四庫全書

南唐書卷二十

宋馬令撰

黨與傳上第十六

嗚呼漢以黨錮衰唐以朋黨防漢唐之亂𨿽愚者與知焉迨乎利害相攻則爲之而不知其非蓋亦蔽於好惡之情而已南唐之士亦各有黨智者觀之君子小人見矣或曰宋齊邱陳覺李徴古馮延己延魯魏岑查文徽爲一黨孫晟常夢蕭儼韓熙載江文蔚鐘謨李徳明爲一黨而或列爲黨與或各敍於傳者何哉蓋世衰道防小人阿附以消君子而君子小人反不合故自小人觀之因謂之黨與而君子未嘗有黨也予之所論一入於黨與則宜無君子而各著於篇者未必皆小人嗚呼弗可不察也作黨與傳

宋齊邱豫章人也其父誠爲江西鐘傳副使卒於任時天下已亂經籍道熄齊邱獨好學有大志及鐘傳敗齊邱益窮隨眾東下糊口於倡優魏氏烈祖時爲升州刺史延四方之士齊邱依焉因以鳯皇臺詩見志曰嵯峨壓洪泉岝峉撐碧落宜哉秦始皇不驅亦不鑿上有布政臺八顧背城郭山蹙龍虎健水黒螭蜃作白虹欲吞人赤相爍畫棟泥金碧石路盤磽確倒掛哭月猿危立思天鶴鑿池養蛟龍栽松棲鸑鷟梁間燕教鶵石罅虵懸殻養花如養賢去艸如去惡日晚嚴城鼓風來蕭寺鐸掃地驅塵埃剪蒿除鳥雀金桃帶葉摘綠李和衣嚼貞竹無盛衰媚桞先揺落塵飛景陽井艸合臨春閣芙蓉如佳人廽首似調謔當軒有直道無人肯駐腳夜半鼠窸窣天陰防啄松孤不易立石醜難安著自憐啄木鳥去蠧終不錯曉風吹梧桐樹頭鳴嚗嚗峩峩江令石靑苔何淡薄不話興亡事舉首思邈吁哉未到此褊劣同尺蠖籠鶴羨鳬毛猛虎愛蝸角一日賢太守與我觀槖籥往往獨自語天帝相惟諾風雲偶不來寰宇銷一略我欲烹長鯨四海爲鼎鑊我欲取大鵬天地爲矰安得生羽翰雄飛上寥廓烈祖奇其才以國士待之歙人汪臺符投書於烈祖齊邱忌其名頗排斥之齊邱本字超回臺符因是貽書侮之曰聞足下齊大聖以爲名超亞聖以爲字齊邱慙卽攺字子蒿隨烈祖鎭京口入定朱瑾之難𨿽參謀議而怯於鼓鐸故不預戰功烈祖輔政勵精爲理修舉禮法以遏彊眾親附卿士寛徭薄賦人用安輯齊邱頗有力焉烈祖欲進用之而爲徐義祖所惡乃以爲殿直軍判官凢十年義祖卒始拜右司貟外郎累遷左諌議兵部侍郎居中用事期以相之齊邱自以名望甚淺欲爲退譲以自重乃告如豫章攺塟其父因入九華山啟求退居吳主連徴不至元宗時爲大將軍烈祖使元宗親往惇廹乃起除中書侍郎遷右僕射平章事烈祖出鎭金陵以元宗入輔政委齊邱左右之齊邱於是益樹朋黨潛自封殖時烈祖權位日隆中外皆知有禪代之勢而烈祖恭謹守道懼羣下不協欲待嗣君齊邱亦盛贊其說與烈祖意合烈祖次子景遷吳主之壻也美姿儀風度和雅烈祖鐘愛特甚齊邱使陳覺爲景遷教授以賈其聲價齊邱參決時政多爲不法輒歸過於元宗而盛稱景遷之羙幾有奪嫡之計所以然者以吳主少而烈祖老必不能待他日得國授於景遷景遷昜制已爲元老威權無上矣此其日夕之謀也烈祖覺之乃召齊邱如金陵以爲已副遙兼節度使無所闗預從容而已行軍司馬徐玠副使李建勲判官孫晟賈潭吳相王令謀都校周宗之徒相爲推挽決行大事旣建齊國以齊邱爲左丞相遷司空徐玠爲右丞相明年烈祖卽位徐玠爲使相張居詠張延翰李建勲皆平章事周宗爲樞宻使齊邱但遷司徒而已自悼失計復恥無功不勝其忿受宣之日聞制辭云布衣時陛下乃一刺史爾今日爲天子可不用老臣矣拂衣而出闔門請罪烈祖但遜辭以諭之不爲攺官齊邱久之計無所出乃更上書請議遷譲皇他郡以絕人望吳世子璉烈祖子壻也又請絕其婚而斥逺之其詞云非獨婦人有七出夫有罪亦可出之聞者莫不大笑居數年復自陳以輔相之重不可不與政烈祖許其入中書視事又以兩省事多委給事舎人而中外繁劇之務皆在尙書省乃求知尙書省事亦許之於是悉取朝廷附已者分掌六司下及胥史皆用所親吏視事數月有親吏夏昌圖者盜官錢三百萬齊邱特判貸其死烈祖大怒切責所司刑部官吏自劾請罪久之乃解昌圗坐斬齊邱臥疾不出烈祖遣壽王景遂往問之許其出鎭本州旬日遂起拜洪州節度使委任羣小政事不治所居舊裏愛親坊攺爲衣錦坊大啟第宅窮極宏壯居坊中人皆使修飾墻屋門巷極備華潔民不堪命相率逃去坊中爲之空前後四任本州其行事多此在富貴權要之地三十年惟欲人之順已其一言不同者必被排擯酷好術數凢天文地理占相卜祝之徒在門下者數十人厚祿以給之相傳言齊邱少時曽夢乘龍上天凢文武百司皆布朋黨毎國家有善政其黨輒但言宋公之爲也事有不合羣望者則曰不用宋公之言也毎舉一事必知物議不可則羣黨競以巧詞先爲之地及有論議者皆以墮其計中羣臣敢言者常夢蕭儼江文蔚韓熙載等十數人而常蕭尢甚夢性褊而簡言儼無文而辭繁碎故皆不能勝然𨿽正人切齒而流俗疏逺之人猶瞻仰以爲元老故趨附者益多及國家多難因欲遂其窺竊之計卒以此敗元宗謂近臣曰齊邱之才安能當此大難不過率國中以降自爲功爾【窺竊之計與當大難之事皆具陳喬陳覺傳】及放歸靑陽卽舊第之外別院處之重門外鎖穴墻以給食明年自縊死年七十三諡醜謬齊邱初館於倡妓魏氏借其貲給遂以爲正室亦封國夫人無子以從子摩詰爲嗣及後主卽位召其妻子還建康館給之連坐者皆宥齊邱爲文有天才而寡學不經師友議論詞尙詭誕多違戾先王之防自以古今獨步書札不工亦自矜衒而嗤鄙歐虞之徒馮延己亦工書逺勝齊邱而佯爲師授以求媚齊邱謂之曰子書非不善然不能精意往往似虞世南其何堪也其狂瞽如此承二君不世之恩而自防刑辟識者知有天道焉

嗚呼俗說江南堅甲精兵𨿽數十萬而長江天塹險過湯池可當十萬國老宋齊邱機變如神可當十萬周世宗欲取江表故齊邱以反間死斯言殆非君子之說閭巷小人之語也龍衮因是著於野錄以欺惑後世而後世之人亦頗信之且民之至愚欺之則昜信況齊邱益樹朋黨以賈譽於當時自非特立獨行之士安能知其妄僞哉孔子嘗以鄕人皆好之爲未可蓋鄕人之情未必公也不如鄕人之善者好之則信善矣嗚呼善人吾不得見則齊邱之事安所考信哉蓋亦考其所言與其所行而已觀其著書云者不敢昜圖像苟易之必有咎刻者不敢侮木偶茍侮之必貽禍始制作於我又要敬於我又寘禍於我此意以社稷之功自任而無復君臣之禮也又云見食象者食牛不足見戴冕者戴冠不足則窺竊之計於是乎萌矣予以是知齊邱之所言也伐南閩攻仁逹以空其國用逐常夢韓熙載江文蔚以間其忠言予以是知齊邱之所行也然則齊邱之死自速辜爾謂之反間者妄也

南唐書卷二十

欽定四庫全書

南唐書卷二十一

宋馬令撰

黨與傳下第十七

陳覺宋齊邱之客也齊邱薦爲楚王景遷教授累遷兵部侍郎宣徽使覺在外姦佞苛酷及居家不能制義於一妻其妻李氏妬悍親執庖爨不置妾媵宋齊邱嘗選三婢予之頗有容質李氏亦無戁色奉使三婢禮如舅姑晨夕承侍未嘗輒離左右人問其故則曰此令公寵幸之人見之若靣令公敢倨慢耶三婢不自安求還宋第覺唯唯聽從而已李仁逹據福州齊邱因薦覺有智略可使諭防於仁逹必不勞寸刃坐致闕下元宗許之乃以覺爲福州宣諭使旣至說仁逹入覲仁逹曰安撫未定請俟它年入覲覺還至建安恥說之不行乃矯制發建汀撫信之兵往討之旣而諸軍皆潰士之戰死者無幾國用遂爲一空於是鎖覺送建康中外皆謂其必誅而齊邱上表爲請乃赦之流覺於蘄州未幾復用如初及救壽春又與朱元有私隙而窘之太甚卒致元叛淮甸旣防舉國震恐齊邱等因之以圖變覺與李徴古俱爲樞宻副使徴古毎於言議無復臣禮覺請元宗深居後宮委國事於宋公臣時得入奉從容譚釋老而已元宗以羣情方撓不欲暴其事及使中原回乃罷近職覺以世宗之命告元宗曰江南連年拒命知是宰相嚴續所爲可殺以謝過元宗知其與續有宿嫌也不信鐘謨請覆實其事乃遣謨告謝責已言非續之罪世宗大驚曰續果能如是乃忠於所事也何罪之有朕爲天下主肯教人殺忠臣乎謨還報元宗乃下令數覺前後罪惡貶饒州安置使殺於路

李徴古宜春人也升元末第進士時宋齊邱廣樹黨與以張聲勢徴古常出入門下保大中與陳覺同掌機宻淮甸兵起劉彥貞敗死人心惱懼元宗嘆曰吾家國一至於此因泣下徴古曰陛下當以兵力拒敵泣有何益杯酒過量耶乳保不至耶元宗變色左右皆戰栗徴古亦自若又與陳覺乘間言社稷禍在朝夕請陛下燕居深宮國事盡付宋齊邱以紓防亂元宗以戎事未戢隠忍不發及畫江罷兵鐘謨至自京師判尙書兼三省之政權勢特甚尢切齒齊邱黨與常曰人臣窺國理不可容及陳覺奉使中原欲矯世宗之命殺嚴續謨乞復使周覆實其事齊邱黨與遂敗貶徴古洪州殺之

馮延已字正中廣陵人也父令頵事本郡爲軍吏烈祖署爲歙州鹽鐡院判官禆將樊思蘊作亂燒營而火及令頵第叛卒皆釋兵救火其得人心如此時刺史骨言病甚中外不知存否人心惱惱延已年十四徒步入見言復傳言教出謝將吏人情乃安及長有辭學多伎藝烈祖以爲祕書郎使與元宗遊處累遷駕部郎中元帥府掌書記與陳覺友善自結於宋齊邱以固恩寵同府在已上者稍以計遷出之元宗愛其多能而嫌其輕脫貪求特以舊人不能離也孫晟靣數之曰君常鄙晟晟知之矣晟文筆不如君也技藝不如君也談諧不如君也諛佞不如君也然上置君於親賢門下者期以道藝相輔不可悞邦國大計也聞者韙其言烈祖季年亦惡之復爲常夢彈劾必欲斥去未果而烈祖殂元宗卽位延己喜形於色未聽政屢入白事一日數見元宗不悅曰書記自有常職此各有所司何其繁也由是少止遂與宋齊邱更相推唱拜諌議大夫翰林學士復與其弟延魯交結魏岑陳覺查文徽侵損時政時人謂之五保大四年自中書侍郎拜平章事時論不平出鎭撫州亦無善政延己無才而好大言及再入相乃言已之智略足以經營天下而人主躬親庶務宰相備位何以致理於是元宗悉以庻政委之奏可而已延己遲疑顧望責成胥吏之手又常笑烈祖戢兵以爲齷齪無大略安陸之役防兵數千而輟食咨嗟者旬日此田舍翁安能成大事如今上暴師數萬於外而宴樂擊鞠不輟此則眞英雄主也故蠧國殃民實此之由爲相之後動多狥私而故人親戚殆於謝絕與弟延魯如仇讐延魯所生乃延己之繼母也亦至疎隔旣失湖湘人皆歸咎延己自劾元宗復使親政割地之後始乞罷相乃罷爲宮逾年卒年七十五著樂章百餘闋其鶴衝天詞云曉月墜宿云披銀燭錦屏幃建章鐘動玉防低宮漏出花遲又歸國謡詞雲江水碧江上何人吹玉笛扁舟逺送瀟湘客蘆花千里霜月白傷行色明朝便是闗山隔見稱於世元宗樂府辭云小樓吹徹玉笙寒延己有風乍起吹皺一池春水之句皆爲警冊元宗嘗戲延己曰吹皺一池春水漧卿何事延己曰未如陛下小樓吹徹玉笙寒元宗悅初蕭儼深惡延己常廷斥之及儼爲大理卿斷獄失入舉朝皆欲誅儼獨延己力爭以爲赦前失入罪不當死儼終獲免人皆韙之以謂裴冕損怨無以加此

延魯延己異母弟也初爲江都判官累遷水部貟外郎中書舎人延魯鋭於進趨常欲用事四方以要功名延已詰曰士以文行餙身勤恪居職則寵光至矣何用行險以圖祿利延魯曰兄自能如此弟不能愔愔待循資爲宰相也建州之役𨿽查文徽屍其事而延魯實贊之閩人先苦王氏亂政聞唐師至皆伐木開道壺漿奉迎旣尅建州軍無節制大掠數日民不堪命故𨿽下其地而人皆解體劉從效李仁逹之徒得以鳴集其民專據郡縣者因其隙也及陳覺矯命討晉安表言朝夕可克元宗不得已發諸路兵應之延魯亦請行拜南面監軍使李仁逹求救於越越人遣兵助守旣而延魯魏岑王崇文等各領兵萬數四面俱至圍城數匝聲動天地有國以來出師之盛未之有也延魯等各務爲已功掎角不相應諸將皆怠莫肯用命故兵勢𨿽盛而城久不下越之救兵無所施力欲出不可越人復以舟師浮海而至旁岸阻濘不可登延魯軍中集射之舟人戢矢如蝟延魯曰城所以不下者恃此救也今不與之戰則褁糧坐甲何爲哉不如卻軍俟其登岸盡殺之城必降矣禆將孟堅諌曰城勢已窮堅壁困之功在漏刻延魯不聽越人登岸果致死力延魯遇敵先走其下皆潰孟堅死之諸軍相次亦潰士之戰死者無幾而軍資器械委棄略盡元宗大怒命鎖延魯陳覺至建康韓熙載劾奏請置之死宋齊邱固爭乃流延魯於舒州未幾復用爲東都畱守延魯初至自晉安身被五木鎖鑰甚固延己嘆曰弟不肯爲循資宰相一至於此兄弟由是有隙淮甸兵起延魯棄楊州削髮爲沙門逃歸周人執之歸於京師時誚之曰執節分符始作大軍之帥披緇削髮僣爲行腳之僧割地之後世宗以爲刑部侍郎遣歸報聘遂畱金陵拜戶部侍郎建隆初李重進來乞師元宗命延魯出告其使曰吾不相救非乏兵也大丈夫不得志而反固有之矣但不得其時爾昔周世宗初崩人心未一上黨作亂大兵北徵君不以此時反今天下晏然乃以一城之地抗萬乘之師此自速死爾吾安能救速死之人乎太祖皇帝親徵延魯入貢太祖曰爾國連吾叛臣乎延魯徐曰陛下徒問之而未知之乃以實對太祖頷之因曰朕以大軍渡江爾國能拒朕乎延魯曰重進天下之姦雄陛下一鼔平之蕞爾江南安足以抗天威但士大夫感其主恩有必死之志陛下能棄數萬之卒與之血戰則可矣且大江設險風波不常儻進未尅城退乏糧道亦官守之責也太祖笑曰聊戲卿爾吾與江南大義已明何至於此乃頒師【以上皆見陳彭年別錄】

魏岑字景山鄆州人也篤學彊識而拙於屬文常遊覽四方凡天下山川勝勢風土羙惡無所不知避亂淮南署郡從事久不得志數以計防幹宋齊邱薦授校書郎尢好諛佞善揣人意元宗卽位鋭意天下有尅復中原之志岑請親祀南郊元宗曰俟天下爲一然後告謝天地及下南閩意以爲諸國可指麾而定岑因侍宴自言臣少遊元城好其風物陛下平中原日臣獨乞任魏州元宗許之岑趨墀下拜謝人皆以爲佞保大六年李守貞乞師以岑兼防淮巡撫使聞守貞敗罷爲屯田使入爲兵部侍郎拜樞宻副使【後事亡】

查文徽不知何許人也用宋齊邱薦授元帥府掌書記遷祕書郎元宗卽位拜中書舎人保大中閩人連重遇朱文進弒其君曦遣使告亂馮延己請執其使以伐閩俄以民疫寢其議文徽獨以爲可討王延政首亂宜攻自建州議者多不從惟馮延魯贊之翰林待詔循者與文徽同閈嘗賈於閩具知山川險昜爲陳進兵之計文徽因是決行邊鎬帥洪州屯兵與文徽防建安之民苦王氏亂政皆伐木開道以迎我師遂下建陽方且傳檄諭福州而王延政先遣統軍使吳承祐以遊兵巡福州境紿曰唐爲我討賊大軍至矣福州信之禆將林仁翰殺連重遇函其首歸承祐延政以其子繼昌守福州親帥眾以拒文徽文徽始以福州之亂伐閩至此延政已平福州五郡之兵大集敵勢甚盛文徽等次於蓋竹退復屯建陽啟求濟師循監偏師屯邵武縣縣民擒之斬於建州市元宗復遣祖全恩何敬洙率萬人至建陽與延政隔谿水而陣全恩使建陽降將孟堅潛師出其後禆將武彥思馬存貴以輕鋭繼之腹背夾擊延政大敗退而城守福州復亂李仁逹殺繼昌及吳承祐以卓儼明爲主儼明老僧也徒眾數千目有重瞳垂手過膝故推立之旣而無統禦之略仁逹復殺之而自稱畱後延政益不振建州之險要曰西巖延平津相繼下俄克建州執王延政歸於建康漳泉汀皆平而惟福州覊縻而已遂以文徽爲撫州刺史入爲諌議大夫拜建州節度使及陳覺矯命敗績福州遂屬吳越後二年福州詐言吳越戍兵亂殺李仁逹而遁文徽與劍州刺史陳誨帥舟師應福州以兵出迎誨曰越人謨信【謨信無信也閩人語音】未可速進文徽曰久則生變乘其未定亟取之畱誨屯江口進至西門伏兵發文徽被擒誨與越人戰大敗之獲其將馬先進等元宗送先進等還越越亦歸文徽【後事亡】

南唐書卷二十一﹤史部﹐載記類﹐馬氏南唐書﹥

欽定四庫全書

南唐書卷二十二

宋馬令撰

歸明上第十八

嗚呼生艸昧之世事偏據之國君臣上下行而已矣及其一覩聖人之化而得其所歸則何異於離蔀屋之幽卽天日之鑑哉故南唐之士事皇朝者皆謂之歸明而歸明之士未必皆善也作歸明

蕭儼廬陵人也甫十嵗詣廣陵以童子擢第及長志量穏正交不茍合授祕書省正字烈祖受禪遷大理司直拜刑部郎中明淸平恕號稱職烈祖季年性辯急羣臣多貽訶責陳覺居近職不自安請告數月烈祖殂覺以宣遺詔日出參儼劾曰陳覺側聆私室以俟升遐請案其罪不許元宗卽位委政齊王景遂馮延己魏岑之徒因以隔絕中外儼上書極論遂出聴政升元之法禁以良人爲賤賣奴婢者通官作劵至是馮延魯等欲廣置妓妾因矯遺制許民私賣已子儼駁曰此非大行之命延魯矯爲之爾昔延魯爲東都判官上疏貧民不自給者聴鬻已子大行問臣臣曰往者陛下出府金以贖民子故得天下歸心大寶自至今乃許民賣子以資豪民非防微之道也由是延魯之請不行今復行之故知其矯先防也議者以遺詔已出不可攺遂行烈祖山陵儼與韓熈載江文蔚同定禮儀諡法遷大理卿兼給事中因防獄失入用事者欲誅之賴宰相馮延己固爭以謂赦前失入罪不當死遂貶南昌令因歸葬廬陵襆巾素裾詣郡設拜敬守桑梓言談服禦不攺鄕俗防醼故老姻舊語笑雍穆俄復舊官後主初嗣位屢與嬖幸對奕儼入白事舉奩投於地後主大怒曰汝與魏徴孰愈儼従容曰臣若非魏徵陛下亦非太宗矣後主黙然罷奕儼秉身方直彈奏不阿百官貴戚斂祍避之歸皇朝以老病居鄕裏因訟至郡言辭舛錯郡倅不知其疾以爲愚謬乃詰之曰江南用汝輩爲正卿不亡何待卒年七十至無一金

劉承勲不知何許人也美風度善數計事烈祖爲郡従事攺糧料判官出納無獘號爲稱職遷徳昌宮使南唐自吳建國保有江淮籠山澤之利帑藏頗盈徳昌宮其外府也金帛泉貨多在焉禪代之後邦國新造而簿籍淆亂鉤校不明承勲由是多入私家盜用無算家畜妓樂迨百數人每置一妓費數百緡而珠金服飾亦各稱此承勲善爲詭佞常以寶貨遺賂權要故𨿽朱門甲第窮極富侈而人弗之譴太祖皇帝旣平荊湖詔江南具舟運湘中米承勲請行乃督巨艘數百柁自長沙抵迎鑾本以姦心預自結於皇朝爲異時計及金陵平承勲歸於京師首陳運米事以爲已績太祖曰此李煜勤王之職豈汝功耶特弗敍用旣而窮困祼丐食於路不勝其苦凍餒而卒

邵拙宣城人也孤峭不撓博通經史飲酒常至百盞偶沈酗遂絕飲𨿽筵宴終日惟茶漿而已著書埒韓栁有詩三百篇尙書郎孫邁爲之序命曰廬嶽集曹郎趙慶以詩貽之云邁古文章金鸑鷟出羣行止玉麒麟歸皇朝就應制科有司以聞未詔而卒郡將哀之籍其裝得拙手書史文集三百卷藏於官府時悼其苦學能文而不得達於名位或議其詩有萬國未得雨孤雲猶在山之句斯爲應矣門人袁氏買地葬之

舒雅世爲宣城人姿容秀發以才思自命因隨計金陵以所學獻於吏部侍郎韓熈載一見如疇昔館給之雅性巧黠應答如流熈載待之爲忘年之交出入臥內曽無間然熈載性懶不拘禮法常與雅易服燕戲猱雜侍婢入末念酸以爲笑樂或云熈載所著格言半雅之辭迨數年防熈載知貢舉以雅爲第一朝野無間者以雅之才爲當也歸皇朝守舒州出見山秀奇田疇沃壤遂有終焉之志考滿以本官掌靈仙觀卒

盧絳字晉卿南昌人也讀書略通大義不事事常以博奕角觝爲務鄕裏鄙之絳慙憤入廬山國學與諸葛濤蒯鼇相善諸生篋笥稍丰輒彊取之山下桑門亦苦其無賴號爲廬山三害防朱弼爲國子助教規其過遂亡去往還澗壁遇大雪乏薪絳恃膂力踴折檐桶燒之病痁且死夜夢白衣婦人頗有姿色歌菩薩蠻勸絳罇酒其辭云玉京人去秋蕭索畫檐鵲起梧桐落欹枕悄無言月和殘夢圓背燈惟暗泣甚處碪聲急眉黛小山攢芭蕉生暮寒歌數闋因謂絳曰子之疾食蔗卽愈詰朝求蔗食之疾果差迨數夕又夢前白衣麗人曰妾乃玉眞也他日富貴相見於固子坡絳寤襟懷豁然惟不測固子坡之說後入金陵詣後主上書陳京口至澗壁要衝之地宜立柵屯戍其餘利害數十事書上未報復爲書詣光政陳喬喬與語數日大奇之因表署爲本院承防經營制置頗見榦績俄轉防江諸營兵馬監押絳於是召募無賴少年便習舟楫水道者得馬雄王川軍等數千人立爲偏禆使督卒伍日習水戰節以金鼓麾以旗幟回舟轉戈皆如節制時有一舟應節稍遲卽斬其舟長復試之可使溯逆流蹈巨浪常於海門遮獲越人船舫鹽貨獻於金陵後主賞其功拜上柱國及王師克池州授陵波軍都虞候防江都部署王師屢攻秦淮口水柵絳數拒之皇甫繼勲鄭彥華等忌絳功名出已說後主遣絳出援丹陽絳率所部百艘爲八字陣突圍出至京口麾兵三戰越人三北就拜絳太師自絳出建康水陸之攻愈急絳還赴難防宣州叛乃授絳宣州節度使討平之金陵旣平諸郡皆下絳獨不順殺歙州刺史龔愼儀謀奔嶺表朝廷數遣使諭防絳遂降授冀州團練使防龔愼儀侄頴爲右讚善大夫上言求復季父之讐乃命斬絳絳臨刑有白衣婦人同斬姿貌宛如所夢問其受刑之地卽固子坡也婦人姓耿名玉眞其夫死與前婦之子通當極法與絳同斬焉

劉茂忠廬陵安城人也貌魁雄善用大矟剽略旁縣頗爲民患縣吏捕獲之械送本郡防赦減死論時上江羣盜趙晟蕭榮等聚徒數百郡縣捕之彌年不獲茂忠於是自陳擒晟等以贖餘罪郡將釋之示以恩信茂忠感憤因亡入賊中與捕吏爲內應討平之署茂忠諸色捕捉軍頭又廬陵有吳先等招集亡命居鷓鴣洞四出攻剽茂忠掩擊殆盡遂斬先持其首詣郡奏授吉州兵馬監押繕理城隍戎事整肅遷袁州萍鄕制置以捍潭衡之境因縦獵出界潭人拒之茂忠怒乘勢大略至灃陵而還潭衡巡撫使祖洎惡其犯境欲襲取之防冬至日意茂忠醼飲乃帥步騎數千亟趣萍鄕屯寨皆遁候騎告急座皆惱懼茂忠飲防自若酒數行報騎又至將士請行茂忠笑曰日旰矣此時出師主將不利潛出奇兵躡潭人後焚橋梁伏道左然後躬擐甲冑去寨十里與潭師遇合戰迨晡勝負未決茂忠下馬持大矟深入敵陣所向無前潭人奔還而橋路已絕旁遇伏兵腹背擊之殺傷殆盡遂執其副使以軍禮見之後主嘉其功拜袁州刺史未防金陵平後主入朝吉州刺史申屠令堅約茂忠爲亂事未發而令堅卒茂忠遂降舟次淮口修謁稱袁州刺史闗津吏擲刺於地大罵曰亡國之俘何刺史也遂以牓帖贊見將階其署朱復叱之令執杖庭參至京師授登州刺史數月朱抵罪羈管適登州茂忠令日兩衙立於庭下朱慙憤死南唐季世每除節度刺史皆質其家於都城茂忠守袁州金陵城破而亡其妻女茂忠意爲軍士所略及歸京師潛使女奴賣衣於諸營得其狀以聞遂取還之後因據枵夜坐庭下忽一人自外躍劍刺茂忠茂忠以枵自悍連舉數四而枵迨絕刄不能中防左右執送軍巡按斬之乃略女兵也茂忠微時所持大矟後將有鬭戰則夜響嘗與潭人挑戰親持奮擊前無堅敵左右中者皆洞胸脇茂忠因敗其防至是疾作臂不能舉數日卒

李元淸濠州人也周世宗徵淮南其父聚鄕裏義士襞紙爲鎧號白甲軍與官軍同守濠州水寨周人驅駱駞爲前鋒濠人驚駭不戰而潰元淸渡江居建業趫捷有勇走及奔馬常入梁宋伺周人情狀開寶中以吉州永新與潭衡接境因攺永新爲制置以元淸充使每數月一托病不衙潛入潭部人不之知先是夏賦準貢見緡民苦之元淸奏請納帛一疋折錢一千以爲定制常以便宜科率民無怨望摠諸科物十餘萬數漕運入金陵平例歸京師元淸僞爲目疾召驗之揮刃而目不瞬遂放歸濠上卒

陸昭符金陵秣陵人開寶末朝廷問罪江南惱懼後主遣潘愼修入貢且求緩師昭符時爲進奏使以其物數難辦請市於富民石守信家得絹十萬疋後主以昭符善計度累加任使金陵平盧絳入歙州胡則據江州昭符集逃民欲應絳則朝廷遣使宣諭示以恩信昭符送款朝廷祿之昭符嘗爲常州刺史常州當吳越之衝城邑荒虛戶不滿千數昭符爲理寛簡招納散亡未防戶口蕃庶如初一日坐郡忽遇雷電繞庭官吏震懾昭符撫案叱之雷霆頓止及舉案幃得大鐵索重數百斤人尢駭之而昭符神色自若命收鐵索付官庫以示後人

南唐書卷二十二

欽定四庫全書

南唐書卷二十三

宋馬令撰

歸明下第十九

朱弼字君佐建安人也精究五旁貫數經開寶中詣金陵一舉以闗頭中第授國子助教知廬山國學生徒數百苦無賴軰如盧絳諸葛濤蒯鼇之徒事飲博多橫逆學官曠職循緣而已及弼至性本嚴重動持禮法每升堂講釋生徒環立各執疑難問辯絳起弼應聲解說莫不造理𨿽題非已出而事實聨綴宛若宿構以故諸生誠服皆循規範絳等稍稍引去四方肄業者多造焉弼短一足時謂之跛子先生及建康平例入京師授衡山簿居官廉潔事上無謟每俸給不充則虛腹度日妻子服禦寒暄不繼時皆嘆服出見衡嶽崇峻遂有終老之志秩滿致仕守嶽廟令食本官俸數年卒四壁蕭然衣衾棺斂皆資於故人君子以爲淸

嗚呼學校者國家之矩範人倫之大本也唐末大亂干戈相尋而橋門璧水鞠爲茂艸馴至五代儒風不競其久矣南唐跨有江淮鳩集典墳特置學官濱秦淮開國學其徒各不下數百所統州縣往往有學方是時廢君如吳越弒主如南漢叛親如閩楚亂臣賊子無國無之惟南唐兄弟輯睦君臣奠位監於他國最爲無事此亦好儒之效也皇朝初離五代之後詔學官訓校九經而祭酒孔維檢討杜鎬苦於訛舛及得金陵藏書十餘萬卷分布三館及學士舍人院其書多讐校精審編秩完具與諸國本不昔韓宣子適魯而知周禮之所在且周之典禮固非魯可存而魯果能存其禮亦爲近於道矣南唐之藏書何以異此

孟賓於湖湘連上人少孤力學事母以孝聞天祐末工部侍郎李若虛廉察沅湘賓於以詩數百篇自命爲金鼇集獻之若虛稱善采警冊數聨譽諸朝廷由是詩名益振明年春擢進士第未防以離亂還鄕防馬殷開府辟爲零陵従事亦不顯用及馬氏敗賓於自歸南唐授丰城簿遷塗陽令黷貨當死時李昉事皇朝爲翰林學士乃賓於同年進士也聞賓於縲紲以詩遺之曰幼攜書劍別湘潭金榜標名第十三昔日聲塵喧洛下近年詩價滿江南後主見詩貸之復其官俄致仕隠於玉笥山自號羣玉峯叟逾年後主以水部員外郎起之金陵平歸老連上祕閣馬致恭以詩送之其落句云今日還家莫惆悵不同初上渡頭船卒年八十三賓於好賄每爲佐令輒有髒污故𨿽負詩名人不多之初歸江南生子名歸唐亦能詩肄業廬山國學嘗得瀑布詩云練色有窮處寒聲無防時鄰房生亦得此聨遂交爭之助教不能辧訟於江州各以全篇意格定之而歸唐爲勝開寶中授祕書省正字出爲吉州民掾歸於京師累遷大理丞時江州郡吏有仕於皇朝者指歸唐曰此乃訟詩生也以罪貶袁州司戶卒

潘賁字子文宜陽人也七嵗能詩性謇特自負才器以藐勢位旣而動多屯躓五舉猶爲白丁及屬皇朝左僕射沈義倫奇其才致門下賁凡三過省帷每廷試輒以目疾止故賁嘗與故人書云八叨殿試三對天顏防沈公薨遺表薦之表上而賁疾作謂人曰挾冊爲儒聖僞兩朝白首塲屋不登一第豈非命耶吾受沈公知遇過厚生不能報死得事公於泉下足矣誥下而賁已卒年六十沈氏諸子買棺葬之

蒯鼇宣城人也善屬文有才思嘗曰夫文章者所以逹道徳之本發才智之蘊使防勝於辭理過於文爲得之矣其餘摘裂章句鉤校屬耦綺麗恱目淸新淚耳則吾不知也聞者善之鼇少亦無賴嘗與盧絳爲友後頗攺過以廉直自勵茍寒燠略備則一介不幹於人嘗有歙州龍尾硯友人欲之而口不言鼇心與之而未及遺一日友人不告而去鼇乃悔恨躡至數捨與之時有不給而躬謁於人苟愆其期後𨿽固予亦弗之受其抱信義如此歸於皇朝擢進士第以殿中丞致仕隠於廬山數年卒

羅頴南昌人也經涉獵與里人彭防友善皆以詞賦稱開寶中詣金陵舉進士第例以黃衣守選及王師問罪後主銜璧穎再應鄕舉下第道經漢髙祖廟穎題詩其落句云嫚侮羣豪誇大度可憐容得辟陽侯少頃輒自免冠鞠伏廟廷口陳自咎之言掖而去數日卒穎初就舉金陵試銷刑鼎賦儒術之本論有司以鄧及爲第一穎爲末綴牓旣上後主遷穎第二手筆圈其名穎是夕夢黒气環身有長人自上挽而出之

盧郢金陵人也好學有才藝而膂力過人善吹鐵笛幹徳中後主以韓徳霸爲在城烽火使常督無賴輩旦暮巡警諸科士人微犯禁往往罹鞭朴防徳霸出郢調笛不輒使數卒捕郢郢奮肱搏之卒不能逼郢遂去後與黃夢錫等自國子監出行遇徳霸不避其呵徳霸駐騎詬曰汝等乞索輩殊不知憲制敢無禮耶因叱左右收郢等郢等爭投瓦石擊走其従毆徳霸傷目徳霸詣後主訴之後主讓曰國子監先帝教育賢材之地孤亦賴此輩與之共治汝鬭監前是必越分陵辱士人旣爲戎帥不能自扞宜其見毆遂罷徳霸職郢由是橫肆益甚明年春試王度如金玉賦郢唱第爲第一徐娶郢妺嘗受後主防撰文數日不能就因語郢郢曰願試爲之因弄百鈞石毬以較力少頃引酒一巵復弄如初若是者數四視之曰非吾徒也其何能爲且試詰之郢曰旣就矣命等吏口授而書之大驚遂以郢文進後主謂曰語勢酋健似非卿作以實對郢由是知名歸皇朝累遷南全守頗著治迹病卒

邱旭字孟陽宣城農家子也少以畜產爲事弱冠始讀書學爲辭章因隨計金陵凡九舉而曳白者六七然自勵彌篤不以爲恥旣而困窘無進取意秋試將邇寡嫂劉敬問行期旭以匱乏告劉曰茍濟榮望𨿽孤兒可鬻況資用乎於是罄槖遣之旭不得已再就鄕舉明年春試徳厚載物賦旭爲第一釋褐歸鄕而家人猶疑其未調曁鄕老酋長謁賀郡吏攺署裏名乃知上第及金陵平例歸於京師補鎭將數年詣南曹敍理防呂公正判銓聞旭名問曰汝非能爲賦者乎對曰江南獻賦適爲第一呂公曰久聞爾名謂爲古人乃並世耶因令取所集旭初著文多爲人取去無畱巾笥者輒於書肆訪之獲舊本獻焉呂公憐之薦授令錄遷京秩卒於衡州旭嘗纂自古賢俊遺言爲賓朋宴語行於世其爲詞賦得有唐程度體後人以爲法

黃載字元吉其先江夏人世爲農載弱冠釋耒耜就學於廬山事虔人劉元亨篤志自勵精究經史能爲文章一舉不中第嘆曰士之賤也久矣規模於蹇淺之文去取於有司之手其於造道不亦逺哉遂不復取進肄業之士多従之事母至謹承顏侍膳溫凊寢處未始離左右兄弟數人皆仰載資給或勉之就仕則曰天下分裂終合爲一一系仕版死生以之寧適意乎及金陵平祿食之家多俘於京師而載乃安處邱園人皆以爲先知防母卒廬於墓側哀毀過禮服闋出遊湘潭州將辟致庠序講說之際未嘗敷演注疏肆口成言曽不滯泥性頗嗜酒函丈之間常置缶興來輒飲而義理不亂受業者以百數苟獲資鏹飲歠之外一無所蓄或有假貸則欣然予之不計其多少待人均一無所愛惡𨿽遇橫逆亦巽謝焉復喜遊市肆當壚者靡不相善豪民富啇間遺緡帛則轉施貧民每出入城郭兒童幼稚隨而恱之嘗詣郡署見一媼防羸荷校執於公徒載問其故媼泣曰夫負官緡而死於獄亡家鬻子猶有餘責當盡命而已載愴然乃罄槖償官而免之一夕自城醉歸聞嬰兒哭於莽中載驚呼左右寂無一人自脫衣裹歸獲一女以賄購乳於鄰婦迨數嵗教以書計女功長擇所配竟不知其誰氏因冒姓黃載嘗釋禮經獲百千一旦爲人竊取載笑曰彼無資者也將借此以成家亦我之徳了不介意諸生醵防市羊以備饌載夢一羊前跪請命晨出見羊跪伏如所夢載以已緡償諸而畜其羊又畜一犬亦頗馴載每出入則羊犬聨隨潭倅夏中正爲作犬羊仙序以記其事天禧末載因醉卒於宗人黃茂館年七十載妻與其子先卒

嗚呼視日月而知眾星之蔑拂淸風而知羣陰之晦然則覩眞人之作者偏據之國不足與有明矣余作歸明士之得其所歸可謂詳矣如湯恱張洎徐特不著其本末者以其顯名皇朝而行事具於國史也此弗敢述姑志其故國之聞爾

湯恱其先陳州西華人父殷文圭唐末有才名恱本名崇義仕南唐爲宰相建隆初避宣祖廟諱攺姓湯恱嘗撰揚州孝先寺碑世宗親徵淮南駐驛於寺讀其文賞嘆之及畫江請平元宗使恱入貢世宗待之加禮自淮上用兵凡書檄教誥皆出於恱特爲典贍切於事情世宗每覽江左章奏形於嗟重後仕皇朝奉太宗皇帝江南錄十卷自言有陳壽史體

張洎南譙人王師圍金陵洎在城中作蠟丸帛書使間道走契丹求援爲邊候所得及金陵平太祖皇帝召洎詰責以書示之洎神色自若徐曰此臣在國所作上曰汝國稱藩事大何乃反覆如此汝實爲之咎將誰執洎曰當危急之際望延嵗月之命亦何計不爲臣所作帛書甚多此特其一爾上善曰無欺也南唐之士歸於皇朝洎最顯焉

徐鉉字鼎臣開寶末王師圍金陵後主命朱令贇盡括江西土客義師一十五萬作巨筏防江而下以援金陵未至而圍益急後主選近臣入朝且求緩師請行後主曰卿之行也當止上江救兵勿令東下曰今社稷所賴惟此救兵何可輒止後主曰旣以和解爲名而復徵兵入援自成矛盾於汝豈不危乎曰臣此行未必能紓國難但置之度外爾後主泣下授左僕射參知左右內史事固辭乃以隠士周惟簡假給事中爲副等至京師對於便殿懇述江南事大之禮甚恭且無王祭不共之罪徒以被病未任朝謁非敢拒詔乞緩兵以全一邦之命其言甚切太祖皇帝與語反覆數四辭色愈壯曰李煜無罪陛下出師無名太祖大怒請畢其說曰煜效貢賦二十餘年以小事大如子事父未有過失柰何見伐太祖曰爾謂父子者爲兩家可乎鉉等無以對而退後仕皇朝與湯恱同奉撰江南錄至於李氏亡國之際不言其君之過但以歷數存亡論之君子有取焉

南唐書卷二十三

欽定四庫全書

南唐書卷二十四

宋馬令撰

方術傳第二十

嗚呼天下之治方術者多矣寡能備神明之徳而徒駭天下之觀聴玆爲怪誕譸張而已聖人中其身以爲天下之標凖則制行於外者莫非可行之常也人之所不可行者聖人能之而弗爲故六合之外存而不論六合之內論而弗議斯道甚夷而後世猶有詭辭抗說髙出於天地之外者是豈聖人之罪歟嗚呼甚哉民之好怪也久矣其徒紛紛其說譊譊縦橫蔓衍未始不自以聖人爲宗也彼旣自誣於聖人而不以聖人之道攻之孰知其非聖人之道哉是故由堯舜禹湯文王周公孔子孟軻者吾知其爲正道反是者吾知其爲他道君子正而不他作方術

吳廷紹爲太醫令不甚知名烈祖喉中癢澁進藥無驗廷紹進楮實湯服之頓愈宰相馮延己嘗病腦痛醫工旁午累日不痊及廷紹至先詰其家人曰相公酷食何物對曰每食山雞鷓鴣廷紹進姜豆湯一服立差羣醫黙志其方他日以楮實治喉癢以姜豆治腦痛皆無效或問其故廷紹曰烈祖常服餌金石吾故以木之陽實勝之木王則金絕矣馮公嗜山雞鷓鴣二鳥皆食烏頭半夏姜豆乃解其毒羣醫大服

木平和尙保大中至金陵知人禍福死生所言輒驗傾都瞻禮闐塞街巷金帛之遺日積萬數元宗召見於百尺樓百尺樓元宗所建以備登覽制度宏壯木平指曰此宜望火初不諭其意後數載淮甸兵起龍安山置烽以應江北常登此樓以觀動靜又慶王尙幼元宗問壽命防何木平曰郎君聰明智哲預知九十年事遂書九十一字予之保大九年慶王卒年十九其書九十而繼之以乙字者乃乙其九十而爲十九也

李冠善吹中管嘗預宋齊邱夕宴當坐吹噓聲韻悠揚淸入霄漢元宗聞其名屬閩楚多故戎務日繁不獲召見大司徒李建勲以詩送之曰勻如春澗長流水怨似秋枝欲防蟬可惜人間容易聴淸聲不到禦樓前見禮於士大夫如此周世宗時多遊梁宋每乘醉長嘯於市人罕知者道士譚紫霄泉州人也與陳守元相善事王昶封正一先生閩亡寓廬山棲隠洞其徒百餘人有道術醮星宿事黒煞神君禹步魁罡禁沮魅禳祈災福頗知人之壽夭武昌軍節度使何敬洙寵婢獲怒置井中死人無知者建隆初敬洙遘疾召紫霄中夜被髮燃燈靜室見女厲自訴爲祟之由紫霄詰旦具言之敬洙曰信然乃丹書符送之敬洙卽愈有僧於溪滸剏亭苦大石橫直累工不能平紫霄往見曰斯固易也因以指撚訣含水噀之命錘其石應手如粉後主聞之召至建康賜之道號階以紫金比蜀之杜光庭皆讓而不受凡所獲醮祭之施轉以給四方賓旅金陵旣下紫霄無疾卒人謂之尸解莫知其壽算歸葬之日有祥雲白鶴盤繞送之潘扆常遊江淮間自稱野客落托有大志鄭匡國爲海州刺史扆往謁之匡國不甚禮遇館於外廐一日従匡國獵匡國之妻因詣廐中覘扆棲泊之所獘榻莞蓆竹籠而已籠中有錫彈丸二顆余無所有扆還發籠視之大驚曰定爲婦人所觸幸吾攝其光鋩不爾防婦人頸矣圉人異之聞於匡國匡國密召扆問曰先生其有劍術乎扆曰素所習也匡國曰可一觀乎扆曰可當齋戒三日趨近郊平曠之地請試之匡國如期召扆俱至東城扆自懷中出二錫丸置掌中俄有气二條如白虹微出指端須臾旋轉繞匡國頸其勢奔掣其聲錚鏦匡國據鞍危坐神魄俱喪謝曰先生神術固已知之幸收其威靈扆笑舉一手二白气復貫掌中少頃復爲二錫丸匡國自此禮遇逾厚表薦於烈祖扆居紫極宮迨數年遂失術不復能劍矣臨死上言乞桐棺葬近地後當尸解烈祖命中貴人防葬於金波園保大中發塜視之骸骨尙在迄無異焉

女冠耿先生鳥爪玉貌宛然神仙保大中遊金陵以道術修錬爲事元宗召見恱之常止於臥內先是大食國進龍腦油二器其味辛烈服之蠲疾元宗祕惜先生見之曰此非嘉者當爲陛下致之乃以絹囊懸龍腦於屋棟頃刻液如注香味逾所進者嘗搦雪爲鋌爇之成金指痕隠然猶在又因宮人掃除取箕中糞壤燒爲白銀開寶中金陵內庫猶有耿先生糞壤銀元宗嘗購眞珠數升欲得圓者先生曰易致也就取小麥淘洗以銀釜炒之勻圓皆成蚌胎未防有孕將誕謂左右曰我子非常產夕當有異條忽雷電繞室大雨傾澍詰旦儼然空腹人莫見其所生元宗殂先生不復入宮往來江淮竟不知其所之

嗚呼耿先生之事著矣鄭文寶自謂親授於徐率更而徐率更目覩其事𨿽然鄭氏之編載之而徐氏不錄是可疑也豈鄭氏欲重其言而引徐以爲辭歟抑徐氏恐惑後世而弗著於書歟是未可知也

南唐書卷二十四

欽定四庫全書

南唐書卷二十五

宋馬令撰

談諧第二十一

嗚呼談諧之說其來尙矣秦漢之滑稽後世因爲談諧而爲之者多出乎樂工優人其廓人主之心譏當時之政必先順其所好以攻其所蔽𨿽非君子之事而有足書者作談諧

申漸髙不知何許人也在吳爲樂工吳多內難伶人不得志漸髙常吹三孔笛賣藥於廣陵市升元初案籍編括漸髙以善音律爲部長時闗司斂率尢繁啇人苦之屬近甸亢旱一日宴於北苑烈祖謂侍臣曰畿甸雨都城不雨何也得非獄市之間違天意歟漸髙乘談諧進曰雨懼抽稅不敢入京烈祖大笑卽下令除一切額外稅信宿之間膏澤告足當時以謂優旃漆城優孟葬馬無以過也烈祖受禪吳朝老將惟周本爲元勲烈祖患其難制因其勸進至金陵曲宴便殿引鴆賜本本疑之旁取一巵均酒之半跪進曰臣與陛下千載一遇陛下不飲此酒殆非君臣同徳也烈祖變色左右莫知所従漸髙舞袖升殿並飲之內金盞於懷趨出烈祖察使親信詣漸髙第賜藥解之不及是夕漸髙腦潰而卒李家明廬州西昌人談諧敏給善爲諷辭元宗好遊家明常従初景遂景達景逷皆以皇弟加爵而恩未及臣下因置酒殿中家明俳戲爲翁媼列坐諸婦進飲食拜禮頗繁翁媼怒曰自家官自家家何用多拜耶【江浙謂舅爲官謂姑爲家】元宗笑曰吾爲國主恩不外覃於是百官進秩有差家明母死未葬防元宗乘間書艸字於便殿家明紿曰臣竊署字與之不疑元宗以麻紙大押字命試學焉家明輒於艸字上署曰宣州上供庫支錢二百緡付李家明葬母元宗大笑因以賜焉建州王延政僣號元宗遣將平之俘延政於建康封鄱陽王命公卿宴其第延政吝於賜予家明謔之曰賤工無伎優賜叵富然告大王乞取一物延政曰汝何求家明曰大殷平天冠今已無用家明敢取爲優服延政黙然慙恨而罷自是怏怏病卒元宗賞花後苑率近臣臨池垂釣臣下皆登魚惟元宗獨無所獲家明因進詩曰玉甃垂鉤興正濃碧池春暖水溶溶凡鱗不敢吞香餌知是君王合釣龍元宗大喜賜宴極歡嘗見牛晚臥美防元宗曰牛且熱矣家明乘談諧曰曽遭寧戚鞭敲角又被田單火燎身閒向斜陽嚼枯艸近來問喘爲無人相輔皆慙宋齊邱無子晚年一子輒死逾月猶哭齊王景達勉之不止家明曰臣能止之矣乃作大紙鳶署其上云欲興唐祚革彊吳盡是先生起廟謨一个孩兒不得讓皇百口合何如尹延範族吳氏齊邱爲謀因以誚焉乘風放之故墜齊邱中庭齊邱見之哭亦止従元宗遷南都時已失江北十四郡舟楫多行南岸至趙屯因輒樂停觴北望皖公山謂家明曰好靑峭數峯不知何名也家明應聲對曰龍舟防�錦防風正值宸遊望逺空回首皖公山色翠影斜不到壽杯中元宗慙之俛首而過後主卽位家明老而無寵

楊名髙本名復名髙其優名也寓黃幡綽著笑林頗行於時辭鄙不載

王感化善謳歌聲韻悠揚淸振林木系樂部爲歌板色元宗嗣位宴樂擊鞠不輒嘗乘醉命感化奏水調詞感化惟歌南朝天子愛風流一句如是者數四元宗輒悟覆杯嘆曰使孫陳二主得此一句不當有銜璧之辱也感化由是有寵元宗嘗作浣溪沙二闋手冩賜感化曰菡蓞香銷翠葉殘西風愁起碧波間還與容光共憔悴不堪防細雨夢回淸漏永小樓吹徹玉笙寒漱漱淚珠多少恨倚欄幹手卷珠簾上玉釣依前春恨鎖重樓風裏落花誰是主思悠悠靑鳥不云外信丁香空結雨中愁回首緑波春色暮接天流後主卽位感化以其詞札上之後主感動賞賜感化甚優

彭利用廣陵人也顯徳中周師下淮南遂奔建康僑廬陵利用性朴鄙頗拘古禮𨿽燕居常拱手正坐對家人稚子下逮奴言必據書史防章破句以代常談俗謂之掉書袋因自爲彭書袋每出逺塗𨿽冒雨雪不徹冠幘或諭之曰跋涉勞頓當従簡易利用對曰有禮則安無禮則危焉可悖之以爲先聖之罪人哉或問其髙姓對曰隴西之遺苗昌邑之餘冑又問其居處對曰生自廣陵長僑螺渚其僕嘗有過利用責之曰始予以紀綱之僕人百其身賴爾同心同徳左之右之今乃中道而廢侮慢自賢故勞心勞力日不暇給若而今而後過而勿攺予當循公滅私撻諸市朝任汝自西自東以遨以遊而已時江南士人每於宴語必道此以爲戲笑利用喪父客弔之曰賢尊窀穸不勝哀悼利用對曰家君不幸短命諸子糊口四方歸見相如之壁空餘仲堪之棺實可痛心疾首不寒而栗茍泣血三年不可再見遂大慟客復勉之曰自寛哀慼冀闋喪制利用又曰自古毀不滅性杖而後起卜其宅兆而安措之𨿽則君子有終然而孝子不匱三年不攺何日忘之又大防欷弔者於是失笑防鄰家火災利用往救徐望之曰煌煌然赫赫然不可向邇自鑽燧而降未有若斯之盛其可撲滅乎又嘗與同志逺遊迨至一捨俄不告而返詰旦復至或問之故利用曰忽思朱亥之椎猶倚陳平之戶切恐數鈞之重轉傷六尺之孤其言可哂者如此利用𨿽舉進士而才調鄙俚多俳優故凡六上不第一夕宴寢而卒年六十

嗚呼古今一道也學古而不知其變只爲腐儒而已彭利用摘裂章句不曉理道原其用心蓋亦苦學而陋者也徒以其言俳優可爲戲笑故附談諧云

南唐書卷二十五

欽定四庫全書

南唐書卷二十六

宋馬令撰

浮屠第二十二

嗚呼浮屠之道我知之矣合萬法於一心而虛不失照起一心爲萬法而照不失虛豈爲淺見道哉昧者曽不知此而毀形骸糜金帛說因果以爲法飾土偶以爲佛將以蘄福利耶而妖孰甚焉將以蘄超脫耶而愚孰大焉此梁武齊襄之徒所以得罪於天下後世也作浮屠【袁宏曰浮屠佛也章懷太子曰浮屠則佛陁也聲之轉耳】

曰齋戒修而梁國亡非釋迦之罪也然則浮屠之法豈固爲後世患哉哀亂之君迷惑而不反則壊法易紀常由於此南唐有國蘭若精舍漸盛於烈祖元宗之世而後主卽位好之彌篤輒於禁中崇建寺宇延集僧尼後主與周後頂僧伽帽披袈裟課誦佛經跪拜頓顙至爲癅贅親削僧徒厠簡試之以頰少有芒刺則再加俢治其手不抄常作佛印而行百官士庶稍稍效之募道士願爲僧者予二金僧人犯姦有司具牘則曰僧尼奸淫本圖婚嫁若論如法是従其欲但勒令禮佛百拜輒釋之由是姦濫公行無所禁止諸郡防死刑必先奏牘詳覆無疑適幸遇其齋日則於宮中對佛像燃燈以達旦爲驗謂之命燈若火滅則依法不滅則貸死富商大賈犯法者往往厚賂左右內官竊續其燈而獲免者甚眾開寶初有淮北僧號小長老自言慕化而至朝夕入論六根四諦天堂地獄循環果報之說後主大喜謂之一佛出世身被紅羅銷金衣後主誚其太奢答曰陛下不讀華嚴經安知佛富貴因說後主廣施剎營造塔像自是囷庾漸虛財用耗斁又請於牛頭山大起蘭若千餘間廣聚僧徒日設齋供食有不盡者明日再具謂之折倒識者謂折倒乃敗徵也及王師渡江卽其寺爲營署又有北僧就采石磯建石塔且云自幼艸衣藿食不渾凡俗後主遺之齋供一無所受王師尅池州系浮橋於石塔金陵受圍後主召小長老問禍福對曰臣當以佛力禦之乃登城大呼周麾數四後主令僧俗軍士念救苦菩薩滿城沸湧未防四面矢石俱下復召小長老麾之稱疾不起始疑其誕遂殺之淨徳尼院凡八十餘眾皆宮中人出家者也諸王公卿處子往往在焉都城將防亦積薪於院庭後主與之約曰如有不虞宮中舉火爲應吾與汝輩當俱焚死是日保儀黃氏焚積書於宮中淨徳遙觀其煙焰遂積薪皆赴火死無一人肯脫者城中有僧千數表乞被堅執銳以死國難後主不許僧元寂姓髙自言髙駢族人升元中受業升元寺性爽悟博通經藏保大中詔講法華經授左街僧錄內供奉講經論明教大師賜紫時法禁寛防僧尼壊戒律者甚眾元寂屢幹憲法有司惜其才輒貰之後主召入問華嚴經元寂口說行一品多賜金帛由是益自恣日以狂飲爲事大醉則十數小兒隨之元寂行歌於路曰酒禿酒禿何榮何辱但見衣冠成古邱不見江河變陵谷與羣兒互相應和旁若無人坐是落僧職出居長幹寺常與狂生籍地酣飲醉死於石子崗

僧應之姓王其先南閩人能文章習栁氏筆法以善書冠江左初舉進士一黜於有司投冊罵曰吾不能以區區章句取程於庸人遂學爲浮屠保大中授文章應制大徳賜紫凡禱祠章疏一筆卽就意如宿構元宗喜楞嚴經命左僕射馮延己爲序其略曰首楞嚴經者自爲菩薩密因始破阿難之迷終證菩提之悟然則阿難古佛也豈有迷哉迷者悟之對也迷茍不立悟亦何取是故因迷以設問憑悟而明解皇上聰明文思探索隠雲散日朗塵開鏡明以爲大賚四方未爲盛徳普濟一世始曰至仁或啟佛乘必歸法要應之書鏤版旣成上之元宗嘆曰是深得公權之法者也吾聞公權嘗以筆諫穆宗爲之攺容今效其法尙可想見其風采應之書名由是益振遷右街僧錄固辭求居奉先西庵許之應之多著述尢喜音律嘗以讚禮之文寓諸樂譜其聲少下而終歸於音讚念協律自應之始

嗚呼予聞故老說南唐好釋而吳越亦然南唐每建蘭若必均其土田謂之常住產錢氏則廣造堂宇俢飾塑像而已曰桑門取給十方何以產爲至今建康寺院跨州隔縣地過豪右浙僧嵗出逺近斂率於民𨿽然田業頗厚而資不加多斂率常勞而用不加乏豈各因其俗歟妖賊傳第二十三

嗚呼神怪茫茫若存若亡而仲尼不語吾何考信焉若張遇賢諸祐之事姑存而不削者非好爲神怪也將以戒妖妄於後世爾春秋之法𨿽五石六鷁之防皆不泯其實曰五石六鷁之辭不設則王道不亢況遇賢輩動阡陌之兵駭眾人之耳目者其可泯哉其可不戒哉作妖賊傳

張遇賢循州羅縣小吏也縣之刻杉鎭有神降於民家所言禍福輒驗遇賢往禱之因畱奉事甚謹防羣盜大起各擁數百眾相與禱於神求爲主者神曰張遇賢是第十六羅漢當爲汝主於是共推遇賢爲中天八國王攺元永樂署置百官皆衣絳衣遇賢庸懦無統禦之略賊帥各以便宜攻剽州縣告其進退而已屢爲州兵所窘復告於神神曰可過嶺取虔州當成大事遇賢遂襲南康百勝軍節度使賈浩始輕之不設備賊眾連防諸縣州兵擊之不勝浩戒嚴城守遇賢據白雲洞造宮室營署羣盜四出攻刼未防通事舍人邊鎬洪州屯營都虞嚴思禮各帥師數千出援防州賊眾大敗焚其營署走數十里又敗之遇賢困窘復告於神神不復語遂棄營潛遁賊帥李臺知其無神也執遇賢及其副黃伯雄謀主僧景全皆斬於建康市

嗚呼許嵩云羅陽有神自稱王表言語飲食與人無異而不見其形予始觀之以爲妄誕及得遇賢之事然後知嵩言無足怪也古者以無靈響物無疵癘爲至徳之世則舉世大亂神怪畢出固其所也且以孫權之奇英猶不能無惑況遇賢乎

諸祐【諸音查】蘄州獨木人自言不茹葷者數世能使貧者富富者貧俚民稍稍效之其徒十數男女猱雜互易匹耦謂之忍辱生子不知其父行之數年積數百眾夜行晝息取資於盜競相推唱云祐術能升虛空入水火妄意民藏潛使致之而民弗覺也先陳起僑蘄春惡其妖升元中起第進士授黃梅令到官之日裏酋畢賀祐獨不至數日起命籍祐爲里長不服祐嫚言曰吾取令頭殺竪子爾起聞大怒防周鄴爲巡撫使師次黃梅起借其兵以執祐等並其婦人幼稚皆沃以豕血祐迄不能神因索其家得輿服器用皆埒至貴郡將卽斬祐等曰婦人何能爲幼稚宜無預意且貰之起曰此皆瀆亂人倫去無遺遂並斬之起由是知名遷監察禦史卒

南唐書卷二十六

欽定四庫全書

南唐書卷二十七

宋馬令撰

叛臣第二十四

嗚呼諸侯死社稷大夫死眾士死制又豈違道以亡其國乎五代之際憂起蕭墻禍生天屬而大夫不能死邱墓者無國無之且爲人臣者身非我有死君之難而已職非我有任君之事而已富貴非我有享君之祿爵而已又況土地人民我何有焉而専以予人其獲罪於天下後世當如何哉春秋之法竊君之土而致於人則曰以某地來奔若邾庶其莒夷牟之是也據君之地以専於已則曰入某地以叛若晉荀寅衛孫林父是也其文𨿽異而其叛一矣作叛臣

劉澄宣城人也保大中後主掌禁兵澄趣使左右元宗南遷後主爲太子監國署澄爲軍校累遷侍衛廂都虞侯及王師圍金陵越人乘間防常州進攻潤州議者以京口要害當得良將守之後主以澄舊事藩邸尢爲親信乃拜澄潤州節度使畱後臨行後主謂澄曰卿本不合離孤孤亦難與卿別但此行非卿不可澄涕泗奉命歸家盡輦金玉以往謂人曰此皆國家前後所賜今國家有難當散此以圖勲業後主聞之益喜及越兵初至營柵未成左右請出兵掩之時澄已懷向背乃曰出兵不勝則立爲虜矣當俟應援然後圖戰未防盧絳率師爲援絳至越兵屢卻絳昉入城圍復合矣澄與絳固守累月自相猜忌絳怒一禆將殺之未決澄私謂曰盧公怒爾爾不生矣禆將泣涕請命澄曰吾有一言告爾非徒免死且得富貴因諭以降事令先出道意禆將曰柰家口在都城何澄曰事急當爲身謀我家百口亦不暇顧矣是夜禆將逾城出絳猶未知明日澄與絳同食典軍者來告澄僞作色曰吾謂公已斬之何得令走徐謂絳曰間言都城受圍日急若都城不守守此何爲絳亦知金陵終防乃曰君爲守將不可棄城宜赴難者惟絳爾澄僞爲戁色久之曰君言是也絳潰圍出澄徧召將卒告曰澄守城數旬志不負國事勢如此須求生計諸君以爲何如將卒皆發聲大哭澄懼變亦泣曰澄受恩深於諸君且有父母在都城寧不知忠孝乎但力不能抗爾諸軍不聞楚州耶初世宗圍楚州久不下旣尅遂屠之故澄以此脇焉於是率將吏開門請降後主聞澄已降猶欲赦其家屬光政使陳喬令收澄父母妻子皆斬於市澄女許嫁未適美而艶喬欲活之女曰叛逆之餘義不求生遂斬之

朱元蒲津人也事本郡節度使李守貞爲従事漢髙祖崩守貞謂漢室新造人心未一天下易以圖乃以河中反漢命周太祖討之元與李平奉守貞表來乞師未復而守貞敗元遂畱金陵累遷尙書郎或言元有反相不可委以外任及淮甸兵與諸郡相繼防劉仁贍堅守壽州元宗命齊王景達帥師應之元景達軍中善撫士卒甘苦共之遂率所領克舒州蘄泰楊光滁亦相繼而復元自紫金山築甬道以餉壽春兵勢甚盛防景達監軍使陳覺先與元有私隙召元至濠州計事且欲害之元不往覺因奏元不受節制元宗遣楊守忠代元且召還都元憤怒以其眾降周諸軍皆潰元宗怒命斬元妻子元妻乃宣徽使查文徽女年少有國色文徽累表救之誠欵懇切元宗署其表曰只斬朱元妻不斬查家女文徽辭窮遂斬元妻屍於市文徽以珠籠覆屍哭之大慟市人爲之泣下世宗以降虜別作一營授元蔡州刺史亦不顯用

劉従效泉州人也仕本郡爲統軍使閩亡従效說其刺史王建勲入朝而自領州事元宗卽以従效爲泉州刺史従效出自寒微知人疾苦及得郡以勤儉爲務眾所不便者皆除去之常衣布素置公服於中門出視事則服之入則復衣獘布自言我素貧賤不可忘本也由是大得民情據有漳泉之地閩主王氏遺二女在郡従效事之如故資給甚厚陞泉州爲淸源軍拜従效節度使加中書令封鄂國公及淮甸失守従效因越人奉表貢於世宗世宗以割地之故不納建隆初元宗遷都南昌従效大懼以爲見討乃遣其子紹基來貢防元宗殂因至建康後主善待之紹基未還従效病卒州人立其次子紹鎡未防統軍陳洪進執紹鎡歸於建康言其將召越人爲叛推立副使張漢思爲畱後洪進爲副使漢思老而惷事無巨細皆決於洪進漢思諸子爲牙將伏劍士殺洪進不克洪進遂逐漢思自稱畱後後主卽以洪進爲泉州節度使紹鎡至建康釋之以爲監門衛中郎將紹基爲殿直軍都虞侯

嗚呼附劉従效於叛臣之後者豈無意哉蓋亂臣賊子皆春秋之所誅也臣於人而反覆不常是亦春秋之罪人爾従效始事閩而閩亡幸國家之亂遂劫其使君而自領州事元宗因而予之亦已厚矣及淮甸失地國步多艱従效伺多壘之秋而附越人以貢於上國其意之所圖者固可知也故洪進之徒相繼作亂蓋従效所圖不軌則不軌之事應之曽子曰出乎爾者反乎爾爲人臣者可不戒哉

南唐書卷二十七

欽定四庫全書

南唐書卷二十八

宋馬令撰

滅國上第二十五

嗚呼閩楚之捷不償於殫殘而淮甸之役輒喪其膏腴易曰智小而謀大鮮不及矣戒之哉戒之哉作滅國閩國

王審知字信通光州固始人也世爲農唐末羣盜起審知與兄潮俱起艸莽眾推潮爲主略地至泉州軍行整肅其耆老相率遮道畱之潮引兵圍城逾年殺其刺史廖彥若光啟二年福州觀察使陳巖表潮泉州刺史景福元年巖卒其壻範暉自稱畱後潮遣審知攻暉殺之唐卽以潮爲福州觀察使潮以審知爲副使審知爲人狀貌雄偉常乘白馬軍中號白馬三郎幹寧四年潮卒審知代立唐以福州爲威武軍拜審知節度使累遷同中書門下平章事封瑯瑘王唐亡梁太祖加拜審知中書令封閩王陞福州爲大都督府審知儉約好禮王倓楊沂徐寅之徒皆依焉又建學四門以教閩士之秀者嵗遣使泛海入貢於梁后唐同光三年審知卒諡忠懿長子延翰立建國稱王而猶稟唐正朔延翰長大美晢如玉其妻崔氏陋而淫延翰不能制審知喪未期徹其幾筵又多選良家子爲妾崔氏性妬良家子之美者輒幽之別室系以大械刻木爲人手以擊其頰又以鐵錐刺之一嵗之中死者八十四人崔氏後病見其祟而卒十有二月延翰弟泉州刺史延鈞審知養子建州刺史延稟同以兵入執延翰殺之而延鈞立更名鏻鏻審知次子也莊宗卽拜鏻節度使累加檢校太師中書令封閩王鏻旣立延稟還建州鏻錢於郊延稟臨訣謂鏻曰善繼先志無煩老兄復來鏻銜之長興二年延稟率兵擊鏻鏻遣王仁達敗之執延稟誚之曰予不能繼先志果煩老兄復來延稟不能對遂殺之三年鏻上書求爲尙書令唐不報鏻遂絕朝貢卽皇帝位攺元龍啟國號閩追諡審知爲昭武孝皇帝廟號太祖立五廟置百官龍啟三年攺元永和王仁達爲鏻殺延稟而有功典親兵鏻心忌之鏻謂人曰仁達智略在吾世可用不可遺後世患因誣以罪殺之鏻妻早卒繼室金氏賢而不答審知婢金鳯陳氏鏻嬖之遂立之以爲後初鏻有嬖吏歸守明者以色見幸號歸郎鏻後得風疾陳氏與歸郎姦又有百工院使李可殷因歸郎以通陳氏鏻命工作九龍帳國人歌曰誰謂九龍帳惟貯一歸郎鏻婢春鷰有色其子繼鵬蒸之鏻已病繼鵬因陳氏以求春鷰鏻怏怏與之其次子繼韜怒謀殺繼鵬繼鵬懼與皇城使李仿圖之乃令壯士先殺李可殷率皇城衛士入鏻聞鼓噪聲走匿九龍帳中衛士刺之不死宮人不忍其苦爲絕之繼韜及陳后歸郎皆爲仿所殺鏻立十年見殺諡曰惠皇帝廟號太宗繼鵬鏻長子也旣立更名昶攺元通文晉天福二年昶遣使貢於京師髙祖遣散騎常侍盧損冊昶閩王拜其子繼恭臨海郡王損至閩昶稱疾不見令繼恭主之又遣中書舍人劉乙勞損於館乙衣冠偉然騶童甚盛他日損遇乙於塗布衣芒屩而已損使人誚之曰鳯閣舍人何逼仄之甚也乙羞媿以手掩面而走昶好巫妖人林興以巫見幸三年夏虹見宮中林興神言此宗室將爲亂之兆也乃命興帥壯士殺審知子延武延望及其子五人後興事敗亦被殺而昶愈惑亂立父婢春鷰爲淑妃後立以爲皇后昶募勇士爲宸衛都以自衛其賜予給賞獨厚於他軍控鶴都連重遇拱宸都將朱文進皆以此怒重遇等夜帥衛士縦火焚南宮昶挾愛姬子弟黃門衛士斬闗而出宿於野次重遇迎延羲立之延羲令其子繼業率兵襲昶及之射殺數人昶知不免擲弓於地繼業執而殺之及其妻子皆死無遺延羲立諡昶曰康宗延羲審知少子也旣立更名曦遣使朝貢於晉攺元永隆鑄大鐵錢以一當十曦自昶世倔彊難制昶相王倓每抑折之曦立而倓已死命發塜戮屍倓面如生血流被體泉州刺史余延英嘗矯命掠取良家子曦怒召下禦史劾之延英進買宴錢千萬曦曰皇后土貢何在延英又獻皇后錢千萬乃得不劾曦嘗嫁女朝士有不賀者笞之禦史中丞劉贊坐不糾舉將加笞諌議大夫鄭元弼切諫乃止曦弟延政爲建州節度使封富沙王自曦立不葉輒舉兵相攻曦由此惡其宗室多以事誅之諫議大夫黃峻舁櫬詣朝堂極諫曦怒貶峻漳州司戶參軍校書郎陳光逸上書疏曦過惡五十餘事曦命衛士鞭之百而不死以繩系頸掛於木久而乃絕國計使陳匡範增算商之法以獻曦曰匡範人中之寶也已而嵗入不登其數乃借於民以足之匡範以憂死其後知其借於民也剖匡範棺防屍棄之水中曦性淫虐而妻李氏悍而酗酒賢妃尙氏有色而寵【諸國皆僣后妃之號】李仁遇曦甥也以色嬖之用以爲相曦嘗爲牛飲羣臣侍酒有詐及私棄酒者輒殺之並殺其替者連重遇旣殺昶嘗懼爲國人所討曦心疑之以語誚重遇等重遇等流涕自辯李氏妬尙妃之寵欲圖曦而立其子亞澄乃使人謂重遇等曰上心不平於二公柰何重遇等懼六年三月曦出遊醉歸重遇等遣壯士拉於馬上殺之諡曰景宗

延政審知子也曦立爲淫虐延政數貽書諫之曦怒遣杜建崇監其軍延政逐之曦乃舉兵攻之延政爲延政所敗延政乃以建州建國稱殷攺元天徳明年連重遇已弒曦集閩羣臣告曰昔太祖武皇帝親冒矢石遂啟有閩及其子孫淫虐不道天厭王氏當求有徳以安此土乃掖朱文進陞殿率百官北面而臣之文進以重遇判六軍諸衛事王氏子弟在福州者無少長皆殺之以黃紹顏守泉州程贇守漳州許文縝守汀州用晉正朔稱開運元年泉州軍將劉従效詐其州人曰富沙王取福州矣吾屬世爲王氏臣安能交臂事賊乎州人共殺紹顏迎王繼勲爲刺史漳州聞之亦殺贇迎王繼成爲刺史皆王氏之諸子也文縝懼以汀州降於延政南唐聞亂命查文徽等帥師伐之遂下建陽延政遣統軍吳承祐往給福州曰唐兵助我討福州信之故連重遇殺朱文進禆將林仁翰殺連重遇謀迎延政都福州防南唐兵方急攻建州延政乃遣其子繼昌守福州而自拒唐兵福州軍將李仁達謂其徒曰唐攻建州富沙王不能自保其能有此土耶乃擒繼昌及吳承祐殺之欲自立懼眾不附以雪峯僧卓儼明示眾曰此非常人也被以衮冕率諸將吏北面而臣之已而又殺儼明乃自立送款於南唐南唐以仁達爲威武軍節度使文徽等下建州俘延政於金陵封延政鄱陽王閩將劉従效自領泉州李仁達自領福州羈縻而已明年福州附於吳越

南唐書卷二十八

欽定四庫全書

南唐書卷二十九

宋馬令撰

滅國下第二十六

楚國

馬殷字霸圖許州鄢陵人也唐中和三年蔡州秦宗權遣孫儒劉建峯將兵萬人屬其弟宗衡略地淮南殷初爲儒禆將儒殺宗衡自將其兵取髙郵逐楊行密行密走宣州儒以兵圍之久不尅遣殷與建峯掠食旁縣儒戰敗死殷乃推建峯爲帥殷爲先鋒轉攻豫章略防吉有眾數萬趨潭州殺其刺史鄧處約自稱畱後唐僖宗授建峯湖南節度使殷爲馬步軍都指揮使出攻邵州建峯庸人不能率其下常與步曲飲酒讙呼軍卒陳贍妻有色建峯私之贍怒以鐵檛擊殺建峯軍中推行軍司馬張吉爲帥吉乘馬傷髀臥病語諸將曰吾非汝主也馬公英勇可共立之諸將乃共殺贍磔其屍遣姚彥章迎殷於邵州殷至吉肩輿入府殷拜謁於庭中吉召殷上乃率將吏下北面再拜以位與之時幹寧三年也唐拜殷潭州刺史殷遣其將秦彥暉李瓊攻連邵郴衡道永六州皆下之桂管劉士政懼遣其將陳可璠王建武等率兵守義全嶺殷遣使聘於士政至境上可璠等不納殷怒遣李瓊等以兵七千攻之擒可璠等及其兵二千餘人悉坑之遂圍桂管虜士政盡取其屬州殷表瓊桂管觀察使四年拜殷武安軍節度使梁太祖卽位拜殷兼侍中中書令封楚王楊行密將呂師周來奔師周勇健豪俠頗通緯候兵書殷聞師周至大喜曰吾方南圖嶺表而得此人足矣以爲馬步軍都指揮使率兵攻嶺南取昭賀梧防龔富等州殷表師周昭州刺史於是澧辰漵並溪洞諸蠻皆附於殷殷請陞朗州爲永順軍表張吉節度使殷乃請依唐太宗故事開天冊府置官屬太祖拜殷天冊上將軍殷以其弟賨爲左相弟存爲右相廖先圖等十八人爲學士末帝時加殷武安武昌靜江寧逺等軍節度使洪鄂四面行營都統唐莊宗滅梁殷遣其子羲範俢貢京師上梁所授都統印莊宗問洞庭廣狹羲範曰車駕南巡才堪飲馬爾莊宗嘉之莊宗平蜀殷大懼表求致仕莊宗下璽書慰勞之殷初兵力尙寡與楊行密成汭劉龔等爲敵國殷患之問策於其將髙鬱鬱教殷尊王仗順外誇鄰敵然後退俢兵農又諷殷自京師至襄唐郢復等州置�務以賣茶其利十倍又鑄鈆鐵錢以十當銅錢一又令民自造茶以通商旅而收其算嵗入萬計由是地大力完數要封爵天成二年請建行臺明宗封殷楚國王用竹冊如三公禮殷以潭州爲長沙府建國承制自置官屬以姚彥章爲左相許徳勲爲右相李鐸爲司徒崔穎爲司空拓拔常爲僕射馬珙爲尙書子弟皆出爲節度使文武皆進位諡其曽祖筠曰文肅祖正曰莊穆父元丰曰景莊立三廟於長沙長興元年殷卒年七十九諡武穆子羲聲立羲聲字若訥殷次子也殷建國以羲聲判內外諸軍事荊南髙季昌聞殷將髙郁素教殷以計防而楚以彊患之嘗使謀者間殷殷不聴羲聲用事諜云季昌聞楚用髙郁大喜以爲亡馬氏者必郁也羲聲素愚以爲然遽奪郁兵職矯殷令殺之明日吏以狀白殷拊膺大哭曰吾耄荒如此而殺吾勲舊殷語左右曰吾亦不久於此矣明年殷卒羲聲立授武安靜江等軍節度使羲聲嘗聞梁太祖好食雞慕之日烹五十雞以供膳葬殷羲聲不泣頓食雞肉數器而起其禮部侍郎潘起譏之曰昔阮籍居喪而食蒸豚世豈乏賢耶長興三年羲聲卒追封衡陽王弟羲範立羲範字寶規殷第四子也殷子十餘人嫡子羲振長而賢其次羲聲羲範同日而生羲聲母袁夫人有美色羲聲以母寵得立而羲振棄官爲道士居於家故羲聲卒而羲範以次立襲殷官爵封楚王淸泰二年賜弓矢冠劍天福四年加天冊上將軍開府承制如殷故事羲範好學善詩文士廖光圖徐仲雅李臯拓拔常等十八人皆故殷時學士羲範性奢侈光圖等皆薄徒飲博懽呼獨常沈厚長者上書切諫光圖等惡之襄州安従進安州李金全叛晉髙祖詔羲範出兵羲範遣張少敵以舟兵趨漢陽漕米五萬斛以饋軍金全等敗少敵乃旋溪州刺史彭士然率錦奬諸蠻攻澧州羲範遣劉勍等擊之士然大敗勍等攻溪州士然走奬州遣其子師暠率諸蠻酋降於勍溪州西接牂柯南通桂林象郡羲範乃立銅柱以爲表命學士李臯銘之於是南寧等十八州夷播等七州昆明等十二部皆附於羲範羲範作防春園嘉宴堂其費鉅萬始加賦於國中拓拔常切諫以爲不可羲範又作九龍殿以八龍繞柱自言身一龍也是時契丹滅晉中國大亂羲範牙將丁思覲廷諫羲範曰先王起卒伍以攻戰而得此州倚朝廷以制鄰敵國三世有地數千里養兵十萬今天子蒙塵中國無主眞霸者立功之時誠能悉國之兵出荊襄以趨京師倡義於天下此桓文之業也柰何耗國用而窮土木爲兒女之樂乎羲範謝之思覲瞑目視羲範曰孺子終不可教也乃扼喉而死開運四年羲範卒年四十九諡文昭羲廣立羲廣字徳丕羲範母弟也羲範平生惡拓拔常諫諍嘗謝絕之及臥病始思常言以爲忠召之托以羲廣羲範卒常數勸羲廣以位奉其兄朗州節度使羲蕚羲廣不従羲蕚來奔喪羲廣將劉彥瑫曰武陵之來其意不善宜出兵迎之以備非常使其解甲釋兵而後入張少敵周廷誨曰王能予之則已不然宜早除之羲廣泣曰吾兄也焉忍殺之分國而治可也遂以兵迎羲蕚於�石止之於碧湘宮厚賂以遣之羲蕚憤然而去乃遣使詣京師求封爵請置邸稱藩漢隠帝不許降璽書慰勞之羲蕚怒遂送款於南唐乞師攻長沙羲廣遣劉彥瑫許可瓊等禦之彥瑫敗羲蕚於僕射洲羲蕚去誘溪洞諸蠻冦益陽羲廣遣崔洪璉以遏諸蠻劉彥瑫以舟兵趨武陵攻羲蕚彥瑫敗於湄州羲廣大懼遣使請兵京師漢隠帝不能出師羲蕚率舟兵防江而下自號順天將軍趨長沙攻長樂門長沙防羲廣率妻子匿於慈堂明日擒之遂斬羲廣杖其妻死於市左右用事者皆臠割之幹祐三年羲蕚自立明年遂臣於南唐唐冊封羲蕚楚王羲蕚悉以軍政任其弟羲崇羲崇與楚舊將徐威陸孟俊魯綰謀作亂羲蕚置酒端陽門羲崇辭以疾威等縱惡馬十餘匹以壯士執檛隨之突入其府劫庫兵縛羲蕚迎羲崇以立之羲崇遣彭師暠廖偃囚羲蕚於衡山師暠奉羲蕚爲衡山王臣於南唐羲崇懼亦遣使詣南唐送款唐遣邊鎬等帥師入楚盡遷馬氏之族於金陵封羲蕚楚王居洪州羲崇領舒州節度使居揚州周世宗下淮南詔撫安馬氏子孫羲崇率其子弟十七人歸京師

南唐書卷二十九

欽定四庫全書

南唐書卷三十

宋馬令撰

建國譜第二十七

嗚呼唐之盛時制天下爲十道統之以都督而遐荒四達合爲一家中世多故始立方鎭大者連城十數小者猶兼三四𨿽稟爵命而其勢以分僖昭之世則又甚焉盜酋彊卒相與爲亂而一旦破城殺帥者卽以其鎭予之於是下竊土地上要封冊終以亡唐而大者稱帝小者稱王故自江以南升潤常歙宣鄂池饒信江洪撫袁吉防一十五州自江以北楊楚泗和滁光黃舒蘄廬壽海濠一十三州合二十八州楊行密専據以建吳國南唐因之置泰州筠州又取汀建漳泉四州復置劍州共三十五州之地號爲大國迨乎顯徳世宗出師而遂取淮南一十四州南唐君臣相顧猶懼其不免乃奉表稱貢趨走不暇削國降號何其速哉大抵僣服興亡不在於彊梗庸懦而在乎世之治亂世苟治矣偏據之國𨿽大必亡逮徳下衰一夫倡亂遂爲敵國爲天下者可不戒哉可不戒哉作建國譜

州三十有五

升州都

【吳因唐爲升州徐溫建節陞建康軍南唐建都置江寧府】潤州鎭海軍

【置丹陽宮尋罷】

常州

【以江陰縣別置軍】

歙州

宣州寧國軍

江州奉化軍

洪州鎭南軍

【顯徳五年東都入於周以州建南都】

撫州昭武軍

【以東南境別置建武軍】

袁州

吉州

防州百勝軍

筠州

【保大十年置】

楊州淮南建東都【以六合置雄州俄罷復來肄以天長置天長軍】

鄂池饒信四州【顯徳五年入於周】

楚州順化軍

【顯徳五年入於周】

泗州靜淮軍

【顯徳五年入於周】

滁州

【顯徳五年入於周】

和州

【顯徳五年入於周】

光州

【顯徳五年入於周】

黃州

【顯徳五年入於周】

舒州

【顯徳五年入於周】

蘄州

【顯徳五年入於周】

廬州保信軍

【顯徳五年入於周】

壽州淸淮軍

【顯徳五年入於周】

海州

【顯徳五年入於周】

泰州

【升元元年置顯徳五年入於周】

濠州定逺軍

【顯徳五年入於周】

建州忠義軍

【保大三年取陞永安軍節度俄攺志義後降軍事】

汀州

【保大三年取】

劍州

【保大三年置】

漳州

【保大三年取攺爲南州俄復舊】

泉州淸源軍

【保大三年取淸源軍節度使】

取之而復失者十有一州

福州保大三年取羈縻而已四年入吳越

潭州保大九年取十年失

衡州保大九年取十年失

灃州保大九年取十年失

朗州保大九年取十年失

嶽州保大九年取十年失

道州保大九年取十年失

永州保大九年取十年失

邵州保大九年取十年失

全州保大九年取十年失

辰州保大九年取十年失

嗚呼乘窘以鬭捷者勝之固易地來而民去者守之極難南唐之克楚始𨿽因其內防而終以任用匪人不能振撫故劉言之徒得以復張嗣主初欲罷桂陽之師解益陽之戍卽授言以節鉞與夫曹公之應二袁者可同論乎

世裔譜第二十八

嗚呼春秋之法疑以疑信以信可不愼乎先主以幼稚轉徙民故其所祖難於考究案徐鉉江南錄承建王恪後而五代史著南唐世家亦以恪系四親廟是亦疑之意歟作世裔譜

臯陶爲士師期於無刑而洽其好生之徳於天下則盛徳之流光宜肇祀於百世矣故歷虞夏商世爲大理以官命族爲理氏至紂之時有理徵者爲翼肄中吳伯弗合於紂抱道而死其妻陳國契和氏與子利貞避亂於伊侯之墟食木子得生遂攺理爲李氏利貞亦娶契和氏女生昌祖爲陳大夫家於苦縣生肜徳肜徳曽孫碩宗周康王時賜采邑於苦縣五世孫幹字元果爲周上禦史大夫娶益壽氏女嬰敷生耳字伯陽一字周平王時爲太史著書九篇以明道徳至唐祖之以爲元皇帝其後有李宗字尊祖魏封於段爲子木大夫守道不屈生同爲趙大將軍生兌爲趙相生躋趙陽安君二子曰云曰恪恪生洪秦太子太生興族字育神秦將軍生曇字貴逺趙伯人侯入秦爲禦史大夫葬柏人西生四子崇辧昭璣崇字伯祐隴西守南鄭公生二子長曰平燕次曰瑤字內徳南郡守狄道侯生信字有成大將軍隴西侯生超一名伉字仁髙漢大將軍漁陽太守生二子長曰元曠侍中次曰仲翔河東太守徵西將軍討叛羗於素昌戰沒贈太尉葬隴西狄道東川因家焉生柏考隴西河都二郡太守生二子曰尙曰向尙成紀令因居成紀生廣前將軍與匈奴大小七十餘戰匈奴畏之二子長曰當戶生陵字少卿慷慨有大志爲騎都尉防匈奴次曰敢字幼卿郎中令闗內侯生禹字子通弟忠禹生丞公河南太守先字敬宗蜀郡北平太守生長宗字伯禮漁陽丞生君況字子期博士議郎太中大夫生本字上明郎中侍禦史生次公字仲君巴郡太守西夷校尉弟怙次公生防字文逸魏臨淮太守司農卿弟潛防生隆字彥緒長安令積弩將軍生艾字世績晉驍騎將軍魏郡太守生雍字雋熈濟北東莞二郡太守生二子長曰倫次曰柔字徳逺北地太守武衛將軍安西亭侯生昶字仲堅涼太子侍講生暠字元盛西涼武昭王興聖皇帝十子譚欹讓愔恂翻豫宏晀亮愔曽孫系翻孫三人曰丞曰茂曰衝曽孫曰成禮豫元孫曰剛歆字士業西涼後生八子勗紹重耳宏之崇明崇產崇庸崇祐重耳字景順以國亡奔宋爲汝南太守後魏克豫州以地歸之拜恆農太守復爲宋將薛安都所防後魏安南將軍豫州刺史生獻祖諱熈字孟良後魏金門鎭將生懿祖諱天賜字徳眞三子長曰起頭長安侯生達摩後魏羽林監太子洗馬長安縣伯其後無聞次曰太祖諱虎次乞豆虎西魏時賜姓大野氏與李弼等八人號八柱國周閔帝受魏禪虎已卒乃追錄其功封唐國公虎生世祖諱昞襲封唐公昞生髙祖於長安體有三乳性寛仁襲封唐公隋文帝相周復髙祖姓李氏煬帝南遊天下盜起髙祖兵二萬起自太原敗宋老生於霍邑有眾二十萬遂入京城立代王侑爲皇帝遙尊煬帝爲太上皇攺元義寧髙祖進封唐王五月戊午隋帝遜於位髙祖卽位是爲大唐憲宗子建王恪先主之始祖也恪元和元年始封時緇靑節度使李師古死其弟師道丐符節故詔恪爲鄆州大都督平盧軍錙靑等節度大使長慶元年薨無子以宗室子爲嗣史亡其名其後有李超者或以爲建王后懿僖之時宗室世逺遂與異姓之臣雜而仕宦至或流落民間超之子志爲徐州判司志生榮號李道者榮生先主先主卽位是爲南唐嗚呼春秋之時天子失政而諸侯擅之自平王始諸侯失政而大夫擅之自溴梁始蓋陵夷之勢不可復振而覬覦之心無所饜足則亂臣賊子效尢爲之者豈特春秋之時乎有唐失禦方鎭之帥或浸長於健卒或崛起於羣盜而楊行密以江淮二十八州輒建吳國則是春秋諸侯之罪人也行密旣死諸子庸懦而弒渥碁祿去楊氏則又溴梁大夫之罪人且楊氏建國未久政在徐溫而知訓知誥景通景遷景遂繼秉國政者三十餘年隆衍與位號空存而已故賈崇謂嗣主曰臣事先朝二十餘年韓熈載謂後主曰向化逾於四紀胡則曰我等世受主恩由是觀之先主𨿽以季年得位享國六年而擅命専制其來尙矣

南唐書卷三十

