十六國春秋一百卷﹐舊本題魏崔鴻撰

實則明嘉興屠喬孫項琳之僞本也。

卷一前趙錄一劉淵劉淵字符海新興匈奴中人先夏後氏之苗裔曰淳維世居北狄千有餘歲至冒頓襲破東胡西走月氏降服丁零內侵燕代控弦之士四十餘萬漢祖患之使劉敬奉公主以妻冒頓約爲兄弟故子孫遂冒母姓爲劉氏建武初烏珠畱若鞮單於子右奧鞬日逐王比自立爲南單於入居西河美稷今離石左國城卽單於所徙庭也後漢中平中詔發南匈奴兵配幽州牧劉虞討漁陽叛冦張純單於羌渠遣子左賢王於扶羅將騎詣幽州國人恐發兵無已於是右部酰落反與屠各胡合凡十餘萬人攻殺羌渠而於扶羅以其眾畱漢遂自立爲持至屍逐侯單於屬董卓作亂冦掠太原河東屯於河內於扶羅死弟呼廚泉立以於扶羅子豹爲左賢王豹卽淵之父也建安末呼廚泉入朝於魏魏武因畱之於鄴使右賢王去卑監其國單於歲給綿絹錢糓如列侯子孫傳襲其號乃分其眾爲五部以豹爲左部帥其餘部帥皆以劉氏爲之左部居太原玆氏右部居祁南部居蒲子北部居新興中部居大陵𨿽分屬五部然皆家於晉陽汾澗之濵與中國民雜居因選漢人爲司馬以監督之豹妻呼延氏魏嘉平中祈子於龍門有一白魚﹝一作大魚﹞頂有一角﹝或作二角﹞軒鬐躍鱗至於祭所久之乃去巫覡皆異之曰此嘉祥也其夜夢所見魚變爲人左手持一物大如雞子光景非常授呼延氏曰此是日精服之生貴子寤以告豹豹曰吉徵也吾昔從邯鄲張冏母司徒氏相云吾當有貴子孫三世必大昌彷像相符矣自是十五月﹝一作十三月﹞而生淵淵生左手有文曰淵海遂以爲名齠齔英慧七歲遭母喪號叫擗踴哀感旁人宗族部落咸共嘆賞﹝一作羨﹞時司空太原王昶等聞而嘉之並遣弔賻幼而好學不捨晝夜師事上黨崔遊習毛詩京氏易馬氏尙書尢好春秋左氏傳孫吳兵法略皆誦之史漢諸子無不綜覽嘗謂同門生朱紀範隆等曰吾每觀書傳嘗恥隨陸無武絳灌無文道由人弘一物之不知固君子之恥也二生遇髙皇不能建封侯之業兩公屬文帝不能興庠序之美豈不惜哉於是文學武事並皆工絕﹝一作遂學武事妙絕於時﹞及長猨臂善射膂力過人姿儀魁偉身長八尺四寸須﹝一作髯﹞長三尺餘當心有赤毫毛三根長三尺六寸屯畱﹝後作上黨﹞崔懿之襄陵公師彧等皆善相人及見淵驚而相謂曰此人形貌非常吾所未見也於是深相崇敬推分結恩咸熙中淵爲侍子在洛陽與東萊王彌憑結太原王渾渾虛襟友之命子濟拜焉文帝亦深待之泰始之後渾屢言之於武帝帝召與語悅之謂王濟曰劉淵容貌風儀機談鑑智𨿽由餘日磾無以過也濟對曰淵容儀機鑑實如聖旨然其文武才幹賢於二子逺矣陛下若任以東南之事吳會不足平也帝稱善孔恂楊珧﹝駿之弟也﹞進曰吾觀劉淵之才當今恐無其比陛下若輕其眾不足以集事若假之威權平吳之後恐其不復北渡也非我族類其心必異任之以本部臣竊爲陛下寒心若舉天阻之固以資之無乃不可乎帝黙然及秦涼覆沒帝問將於上黨李熹熹曰陛下誠能發匈奴五部之眾假劉淵一將軍之號使將之而西樹機能之首可指期而梟也孔恂曰李公之言未盡殄患之理也熹勃然曰夫以匈奴之勁悍劉淵之曉兵奉宣聖威何不盡之有恂曰淵果能平涼州斬樹機能則涼州之難方更深耳蛟龍得雲雨非復池中物也帝乃止後王彌從洛陽東歸與淵言別淵餞之九曲之濵泣謂彌曰王渾李熹以鄕曲見知每相稱薦﹝一作達﹞讒間因之而進深非吾願適足爲吾患耳因歔欷流涕時齊王司馬攸在九曲比聞而馳遣視之見淵在焉言於帝曰陛下不除劉淵臣恐並州不得久安王渾曰淵乃長者臣請爲陛下保明之且大晉方以信懷殊俗柰何以無形之疑殺人侍子乎何徳度之不弘也帝曰渾言是也會父豹卒遂以淵代爲左部帥太康末攺帥爲都尉拜爲匈奴北部都尉淵明刑法禁姦邪輕財好施推誠接物五部豪傑無不歸之幽冀名儒後門﹝一作侯門﹞秀士不逺千里亦皆遊焉永熙元年冬十月楊駿輔政以淵爲建威將軍匈奴五部大都督封漢光鄕侯元康末坐部人叛出塞免官永寧初成都王司馬穎鎭鄴表淵行寧朔將軍監五部軍事使將兵在鄴以淵子聰爲積弩將軍太安中恵帝失禦齊王冏長沙王乂與成都王穎等疊相殘廢州郡姦豪所在蜂起淵從祖故北部都尉右賢王劉宣等與族人竊議曰昔我先人與漢約爲兄弟憂泰同之自漢亡以來魏晉代興我單於徒有虛號無復尺土自諸王侯降同編戶今吾眾𨿽衰猶不減二萬柰何斂手受役奄過百年左賢王淵姿器絕人幹宇超世天若不欲恢崇單於必不虛生此人也況司馬氏骨肉相殘四海鼎沸復呼韓邪之業此其時矣乃相與起兵於離石共推淵爲大單於淵時在鄴遂使其黨呼延攸詣鄴以謀告之淵白穎請歸會葬穎弗許淵令攸先歸告宣等使招集五部引會宜陽諸胡聲言應穎實欲叛之及穎爲皇太弟以淵爲太弟屯騎校尉恵帝伐穎次於蕩陰穎假淵輔國將軍都督北城守事及六軍敗績穎復以淵爲冠軍將軍封盧奴伯旣而並州刺史東瀛公騰安北將軍幽州刺史王浚遣烏桓騎攻穎於鄴穎師戰敗淵說穎曰今二鎭跋扈眾十餘萬恐非宿衛及近郡士民所能禦也淵請爲殿下還說五部鳩合義眾以赴國難穎曰五部之眾果可保發不縱能發之鮮卑烏丸勁速如風雲何易可當邪吾欲奉乘輿還洛陽避其鋒銳徐傳檄天下以順逆制之君意何如淵曰殿下武皇帝之子有大勲於王室威恵光洽四海欽風孰不願爲殿下盡死力者何難發之有王浚豎子東瀛疎屬豈能與殿下爭衡邪殿下一發鄴宮示弱於人洛陽可復至乎縱至洛陽威權不復在殿下也紙檄尺書誰爲人奉之且東胡之悍不踰五部願殿下勉撫士眾靖以鎭之淵請爲殿下以二部摧東瀛三部梟王浚二豎之首可指日而懸矣穎大悅拜淵爲北單於參丞相軍事時穎振武將軍王育說穎曰劉淵今去育請爲殿下促之不然懼不復至也穎然之以育爲破虜將軍使追之淵遂拘育以爲右光祿大夫淵至左國城右賢王劉宣等上大單於之號二旬之間有眾五萬都於離石以子聰爲鹿蠡王遣左於陸王劉宏率精騎五千會穎將王粹拒東瀛公騰粹已爲騰所敗宏無及而歸王浚使將軍祈弘率鮮卑攻鄴穎敗挾天子南奔洛陽東瀛公騰乞師於魏桓帝﹝姓拓跋諱猗竾時爲代公﹞以擊淵桓帝與弟穆帝﹝諱猗盧﹞合兵擊淵於西河上黨大破之與騰盟於汾東而還桓帝使輔相衛雄段繁於參合陂西累石爲亭樹碑以紀行焉淵聞穎去鄴嘆曰不用吾言逆自奔潰眞奴才也然吾與之有言矣不可以不救於是命右於陸王劉景左獨鹿王劉延年等率步騎二萬討鮮卑烏丸宣等固諫曰晉人無道奴隸禦我是以右賢王猛不勝其憤屬晉綱未弛大事不遂右賢塗地單於之恥也今司馬氏父子兄弟自相魚肉此天厭晉徳授之於我單於積徳在躬爲晉人所服方當興我邦族復呼韓邪之業鮮卑烏丸我之气類可以爲援柰何拒之而拯仇逆今天假手於我不可違也違天不祥逆眾不濟天與不取反受其咎願單於勿疑淵曰善當爲崇岡峻阜何能爲培塿乎夫帝王豈有常哉大禹生於西戎文王生於東夷顧惟徳所授耳今見眾十萬皆一當晉十鼓行而摧亂晉如拉枯耳上可成漢髙之業下不失爲魏武何呼韓邪足道哉𨿽然晉人未必同我漢有天下世長恩徳結於民心是以昭烈崎嶇於一州之地而能抗衡於天下吾又漢氏之甥約爲兄弟兄亡弟紹不亦可乎今且可稱漢追尊後主以懷民望宣等稽首曰非所及也乃遷都於左國城胡晉歸附者數萬元熙元年冬十月宣等上尊號淵曰今晉氏猶存四方未定可仰尊髙祖法且稱漢王權停皇帝之號待宇宙混一當更議之乃爲壇於南郊僭卽漢王位下令曰昔我太祖髙皇帝以神武應期廓開大業太宗孝文皇帝重以明徳升平漢道世宗孝武皇帝拓土攘夷地過唐日中宗孝宣皇帝授揚雋乂多士盈朝是我祖宗道邁三王功髙五帝故卜年倍於夏商卜世過於姬氏而元成多僻哀平短祚賊臣王莽淊天簒逆我世祖光武皇帝誕資聖武恢復鴻基祀漢配天不失舊物俾三光晦而復明神器幽而復顯顯宗孝明皇帝肅宗孝章皇帝累葉重暉炎光再闡自和安已後皇綱漸頹天步艱難國統頻絕黃巾海沸於神州﹝一作人州﹞羣閹毒流於四海董卓因之肆其狂悖曹操父子凶逆相尋故孝湣委棄萬乘﹝一作國﹞昭烈播越岷蜀冀否終有泰旋軫舊京何圖天未悔禍後帝窘辱自社稷淪喪宗廟之不血食四十年於玆矣今天誘其衷悔禍皇漢使司馬氏父子兄弟疊相殘滅黎庶塗炭靡所控訴﹝一作告﹞孤今猥爲羣公所推紹修三祖之業顧玆尫闇戰惶靡厝但以大恥未雪社稷無主銜膽棲冰勉從眾議乃赦其境內遂以晉永興元年建元元熙國號曰漢追尊安樂公禪爲孝懷皇帝立漢髙祖以下三祖五宗神主而祭之立妻呼延氏爲王后署置百官以右賢王宣爲丞相崔遊爲禦史大夫左於陸王宏爲太尉劉歡樂爲尙書令範隆爲大鴻臚朱紀爲太常上黨崔懿之後部陳元達皆爲黃門侍郎族子曜爲建武將軍右於陸王景爲前將軍其餘拜授各有差淵率眾攻東瀛公騰騰遣將軍聶玄擊之戰於大陵玄兵敗績騰懼帥並州二萬餘戶下山東淵遂所在爲冦攻擊郡縣騰復乞師於桓帝衛操勸桓帝助之桓帝率精騎數千救騰斬淵將綦母豚淵南走蒲子十二月淵遣建武將軍曜冦太原取泫氏屯畱長子中都皆陷之又遣冠軍將軍喬晞攻西河取介休元熙二年春東瀛公騰遣司馬瑜周良石鮮等討淵次於離石城淵遣武牙將軍劉欽等六軍拒之瑜等四戰皆敗欽振旅而歸是歲離石大饑遷於黎亭以就邸閣谷畱太尉宏護軍將軍馬景守離石使大司農卜豫運糧給之元熙三年冬十二月淵以前將軍景爲使持節徵討大都督大將軍邀擊並州刺史劉琨於板橋爲琨所敗琨進據晉陽淵侍中劉殷右光祿大夫王育進諫曰殿下自起兵已來漸已一周而顓守偏方王威未震誠能命將四出決機一戰﹝一作擲﹞梟劉琨定河東建帝號鼓行而南克長安而都之以闗中之眾席捲洛陽如指掌耳此髙皇帝之所以創起鴻基克殄彊楚者也淵悅曰此孤心也元熙四年春三月淵侵汲郡略有頓丘河內之地遂還離石與劉琨相去三百里琨宻遣間其部雜虜降琨者萬餘戶落淵甚懼乃徙都蒲子河東平陽屬縣壘壁盡降時東萊王彌起兵靑徐二州自稱徵東大將軍攻殺二千石所在冦掠遣使來降淵拜彌鎭東大將軍靑州刺史東萊郡公夏四月四部鮮卑陸逐延氐酋大單徵及石勒等並相次來降淵悉署其官爵永鳳元年春正月淵遣撫軍將軍聰等十將南據太行輔漢將軍石勒等十將東下趙魏夏四月王彌帥眾冦掠靑徐兗豫四州兗州刺史茍晞與之連戰不能克丁亥轉冦許昌太傅東海王越遣司馬王斌帥甲士五千人往衛京師五月彌入自轘轅敗官軍於伊北壬戌進至洛陽屯於津陽門司徒王衍帥眾禦之甲子衍與王斌等出戰彌敗歸淵淵遣侍中禦史大夫郊迎及至拜司隸校尉加侍中特進秋七月甲辰淵進據河東攻冦蒲阪平陽太守宋抽棄郡奔京師河東太守路述戰死八月鳳凰集於蒲子丞相宣等六十四人上尊號冬十月甲戌僭卽皇帝位於南郊大赦境內殊死已下攺元永鳳仍稱國號曰漢時晉懷帝永嘉二年也十一月以世子和爲大將軍撫軍將軍聰爲車騎大將軍建武將軍曜爲龍驤大將軍十二月乙亥以大將軍和爲大司馬封梁王尙書令歡樂爲大司徒封陳畱王后父禦史大夫呼延翼爲大司空封雁門郡公聰爲楚王乂爲北海王曜爲始安王景爲汝陰王延年爲江都王洋爲長樂王賢爲曲陽王其餘宗室以親疎爲等悉封郡縣王異姓以勲謀爲差悉封郡縣公侯是年造刀一口長三尺九寸文曰滅賊隸書河瑞元年春正月辛丑﹝晉志作庚子﹞朔熒惑犯紫微太史令宣於修之言於淵曰陛下𨿽龍興鳳翔奄受大命然遺晉未殄皇居仄陋紫宮之變猶鍾晉氏不出三年必克洛陽蒲子崎嶇難以久安平陽气象方昌兼以陶唐舊都願陛下上迎乾象下協坤祥請徙都之於是遷都平陽二月晉左積弩將軍朱誕來奔具陳洛陽孤弱勸淵攻之淵以誕爲前鋒都督遣滅晉大將軍景爲大都督將兵攻洛陽﹝一作黎陽﹞晉遣車騎將軍王堪將兵迎擊夏四月景敗堪於延津沈男女三萬餘人於河澗淵聞之怒曰景何面目復見朕乎且天道豈能容之吾所欲除者止司馬氏耳細民何罪黜景爲平虜將軍淵以王彌爲侍中都督徵東大將軍靑州牧與楚王聰共攻上黨圍壺闗以石勒爲前鋒都督晉並州刺史劉琨遣護軍黃肅韓述來救聰敗述於西澗勒敗肅於封田皆殺之晉太傅越遣淮南內史王曠將軍施融曹超等將兵拒聰曠旣濟河欲長驅而前融曰彼乘險間出我𨿽有百萬之眾猶是一軍獨受敵也且當阻水爲固以量勢形然後圖之曠怒曰君欲沮眾邪融退曰彼善於用兵曠闇於事勢吾屬今必死矣曠等踰太行與聰遇戰於長平間曠兵大敗融超皆死遂破陳畱長子斬獲萬九千級上黨太守龎淳以壺闗降五月汾水中得玉璽髙一寸二分方四寸文曰有新保之﹝一作寶﹞蓋王莽時物也得者因增淵海光三字而獻之淵以爲已瑞乃大赦境內攺元河瑞封子裕爲齊王隆爲魯王秋八月淵復遣楚王聰及徵東大將軍王彌進攻洛陽始安王曜與趙固等爲之後繼九月丙寅聰圍浚儀晉太傅越遣平北將軍曹武徵虜將軍宋抽將軍彭黙等拒之丁丑爲聰所敗太傅越入保京城聰等長驅至西明門越率兵禦之戰於宣陽門外大破之晉徵西大將軍南陽王司馬模﹝一作平昌公﹞遣將軍淳於定呂毅等破劉芒蕩五斗叟並斬之又遣車騎將軍王堪平北將軍曹武自長安討聰堪等敗績奔還京師聰自恃連勝怠不設備弘農太守垣延詐降夜襲聰軍聰大敗而還淵素服迎師冬十月復大發卒遣楚王聰始安王曜汝陰王景徵東大將軍王彌等帥精騎五萬冦洛陽使大司空雁門剛穆公呼延翼率步騎繼之丙辰聰等至宜陽朝廷以漢兵新敗不意其復至大懼辛酉聰進屯西明門護軍賈胤北宮純等夜帥勇士千餘人薄之戰於大夏門斬聰徵虜將軍呼延顥聰眾遂潰壬戌回軍屯洛水尋進屯宣陽門曜屯上東門彌屯廣陽門景攻大夏門乙丑呼延翼爲其部下所殺眾自大陽潰歸淵勅聰等還師聰表稱晉兵微弱不可以翼顥死故還師固請畱攻洛陽淵許之戊寅聰親祈嵩嶽山令平晉將軍安陽哀王厲冠軍將軍呼延朗等督攝畱軍晉太傅越遣護軍孫詢將軍丘光樓裒等率帳下勁卒三千自宣陽門乘虛出擊斬朗於陳聰聞而馳還厲懼聰之罪已也赴水而死王彌謂聰曰今軍旣失利洛陽守備猶固運軍在陜糧食不支數日殿下不如與龍驤還平陽裹糧發卒徐爲後舉下官當於兗豫之間收兵積谷伏聽嚴期不亦可乎聰自以請畱未敢擅還宣於修之言於淵曰歲在辛未乃得洛陽今晉气猶盛大軍不歸必敗淵馳遣黃門郎傅詢召聰等還師十一月甲申楚王聰始安王曜歸於平陽王彌出師轘轅流民之在潁川襄城汝南南陽河南者數萬家素爲居民所苦皆燒城邑殺二千石長吏以應彌乞活帥李惲薄盛等帥眾衛京師遂追擊彌戰於新汲彌師敗績於是攝蒲阪之戍還於平陽十二月淵以陳畱王歡樂爲太傅楚王聰爲大司徒江都王延年爲大司空長樂王洋爲大司馬遣都護大將軍曲陽王賢與徵北大將軍劉靈及安北大將軍趙固平北大將軍王桑東屯內黃王彌表左長史曹嶷行安東將軍東狥靑州且迎其家屬淵許之河瑞二年春正月乙丑朔大赦境內立單徵女爲皇后梁王和爲皇太子封子乂爲北海王遣兵分冦徐冀兗豫諸郡又遣曹嶷冦東平瑯邪夏四月王浚遣天水將軍祁弘擊破劉靈於廣宗殺之秋七月楚王聰始安王曜平東大將軍石勒及安北大將軍趙固圍河內太守裴整於懷晉遣徵虜將軍宋抽率兵救懷勒與平北大將軍王桑逆擊破之河內人執整以降淵以整爲尙書左丞河內督將郭黙收整餘眾自爲塢主庚午淵寢疾將爲顧托之計辛未以陳畱王歡樂爲太宰長樂王洋爲太傅江都王延年爲太保楚王聰爲大司馬大單於並錄尙書事置單於臺於平陽西復以齊王裕爲大司徒魯王隆爲尙書令北海王乂爲撫軍大將軍領司隸校尉始安王曜爲徵討大都督領單於左輔廷尉喬智明爲冠軍大將軍領單於右輔左光祿大夫劉殷爲左僕射右光祿大夫王育爲右僕射任顗爲吏部尙書朱紀爲中書監護軍馬景領左衛將軍永安王安國領右衛將軍安昌王盛安邑王欽西陽王璇等皆領武衛將軍分與禁兵丁丑召太宰歡樂等入禁中受遺詔輔政己卯薨於光極殿時晉永嘉四年也淵在位七年太子和嗣立呼延攸等恨不參顧命乃謀殺聰聰自西明門斬和於西室九月辛未葬淵於永光陵謚曰光文皇帝廟號髙祖劉和劉和字玄泰淵後呼延氏所生聰第四弟也身長八尺雄毅美姿儀好學夙成習毛詩左氏春秋鄭氏易及爲儲貳內多猜忌馭下無恩淵死嗣僞位宗正呼延攸﹝翼之子也﹞淵以其無才行終身不遷官侍中劉乘素不善於聰衛尉西昌王銳恨不參顧命乃相與謀說和曰先帝不惟輕重之勢而使三王總彊兵於內大司馬握十萬勁卒屯於近郊陛下今便爲寄主耳禍難未可測也願蚤爲之計和卽攸之甥也遂深然之辛巳夜召領武衛將軍安昌王盛安邑王欽及領左衛將軍馬景等告之盛曰先帝尙在殯宮四王未有逆節今忽一旦自相魚肉臣恐人不食陛下之餘且四海未定大業甫爾願陛下以上成先帝鴻基爲志塞耳勿聽讒夫之言以疑兄弟詩云豈無他人不如我同父陛下旣不信諸弟他人誰足信哉銳攸怒之曰今日之議理無有二領軍是何言乎於是命左右刃之盛旣被殺欽懼曰惟陛下詔臣等以死奉之蔑不濟矣相與盟於東堂壬午銳帥馬景攻楚王聰於單於臺攸率右衛將軍永安王安國攻齊王裕於司徒府侍中乘率武衛將軍安邑王欽攻魯王隆使尙書田宻武衛將軍西陽王璇攻北海王乂宻璇等挾乂斬闗奔聰聰命貫甲以待之銳旣知聰之有備馳還與攸乘等會攻隆裕復懼安國欽有異志殺之是日斬裕癸未斬隆甲申聰攻西明門克之銳等奔入南宮前鋒隨之乙酉殺和於光極西室收銳攸乘梟首通衢

卷二前趙錄二劉聰上劉聰字玄明一名載淵第四子也母張氏懷聰在孕夢日入懷寤以告淵淵曰此吉徵也愼勿言自是十五月而生聰夜有日﹝一作白﹞光之異形體非常左耳有一白毫長二尺餘甚光澤幼而敏悟好學博士朱紀大奇之年十四究通經書百家之言孫吳兵法靡不誦之工艸隸書尢善屬文著述懷詩百餘篇賦頌五十餘篇十五習擊刺猿臂善射彎弓三百斤膂力驍捷冠絕一時太原王渾見而悅之謂淵曰此兒吾所不能測也弱冠遊於京師當時名士莫不交結樂廣張華尢器異之晉新興太守郭熙﹝一作頤﹞辟爲主簿任以郡事舉良將入爲驍騎別部司馬齊王司馬冏以爲國中尉出爲左部司馬尋遷右部都尉善於撫綏五部豪右無不歸之太宰河間王司馬顒表爲赤沙中郎將聰以淵在鄴懼爲成都王司馬穎所害乃亡奔穎穎甚悅拜爲積弩將軍參前鋒戰事淵爲北單於立爲右賢王隨還右部及卽大單於位更拜鹿蠡王淵稱大號拜大司馬徙封楚王淵死子和嗣立西昌王銳帥馬景攻聰於單於臺聰貫甲以待之銳等馳入南宮乃追殺和及銳等羣臣勸聰卽尊位聰以北海王乂皇后單氏之子也以位讓之乂與公卿涕泣固請聰久而許之曰乂及羣公正以四海未定禍難尙殷貪孤年長故耳此國家之事孤何敢辭今便欲逺遵魯隠俟乂年長當以大業歸之﹝載記云待乂年長復子明辟﹞光興元年秋聰僭卽皇帝位於光極前殿大赦境內殊死以下攺元光興尊母單氏爲皇太后母張氏爲帝太后以乂爲帝太弟領大單於大司徒立妻呼延氏爲皇后封子粲爲河內王署使持節撫軍大將軍都督中外諸軍事易爲河間王翼爲彭城王悝爲髙平王遣使拜蒲洪平逺將軍以石勒爲並州刺史封汲郡公餘悉如故冬十月遣河內王粲及徵東大將軍王彌龍驤將軍曜等帥眾四萬長驅入洛川遂出轘轅掠梁陳汝穎間陷壘壁百餘時匈奴劉虎居朔方肆盧川自號鐵弗氏與白部鮮卑帥眾來附聰以虎爲宗室封樓煩公十一月聰自以越次而立忌其嫡兄恭因恭寢穴其壁間刺而殺之以司空景爲大司馬左僕射劉殷爲大司徒右僕射王育爲大司空十二月僞太后單氏卒尊母張氏爲皇太后單後卽乂之母也年少美色聰蒸焉乂屢言之單後慚恚而死聰後知其故乂寵因是漸衰然猶追念單氏未便廢斥聰後呼延氏屢以爲言於是相圖之計起矣乂舅光祿大夫單衝泣謂乂曰疎不間親主上有意於河內王久矣殿下何不避之乂曰河瑞之末主上自惟嫡庶之分以大位讓乂乂以主上齒長故相推奉天下者髙祖之天下兄終弟及何爲不可粲兄弟旣壯猶今日也且子弟之間親疎詎幾主上寧可有此意乎聰安北大將軍趙固與晉車騎將軍王申始相拒於延津時黃霧晝昏人不相見固軍大敗始遂攻劉曜王彌於瓶壘大破之俘斬千餘級嘉平元年夏四月趙固及平北大將軍王桑攻裴盾殺之五月署衛尉呼延晏使持節前鋒大都督前軍大將軍配禁兵二萬七千自宜陽入洛陽命王彌及始安王曜鎭軍將軍石勒引兵會之晏進河南晉師前後十二敗死者三萬餘人彌等未至晏畱輜重於張方故壘癸未先至洛陽甲申攻平昌門克之丙戌焚東陽宣陽諸門及諸府寺晉懷帝遣河南尹劉黙拒之敗於社門六月丁亥朔晏以外繼不至出自東陽門俘掠王公已下子女二百餘人而還懷帝具船於洛水將濟河東遁晏盡焚之還於張方故壘時城內饑甚人自相食百官分散莫有固志庚寅司空荀藩及弟光祿大夫荀組奔轘轅太子左率溫畿夜開廣莫門奔小平津辛卯王彌至宣陽門壬辰始安王曜至西明門丁酉彌晏克宣陽門入南宮升太極前殿縱兵大掠悉收宮人珍寶懷帝開華林園門出河陰藕池欲奔長安晏兵追執之幽於端門曜自西明門入屯武庫戊戌殺晉太子詮吳王晏竟陵王楙尙書左僕射和郁右僕射曹馥尙書閭丘衝袁粲王緄河南尹劉黙及諸王公已下三萬餘人於洛水北築爲京觀遂發掘諸陵焚燒宗廟宮府皆盡逼辱后妃曜納恵帝羊皇后遷懷帝及侍中庾瑉等並傳國璽於平陽作赦書以六月十一日破洛羣王十二束手軍門貂蟬羽葆以充王府丁未聰大赦攺元嘉平以帝爲特進左光祿大夫封平阿公以侍中庾瑉王雋爲光祿大夫秋七月晉太尉徵西大將軍南陽王司馬模使牙門趙染戍蒲阪染求馮翊太守不得怒率眾歸聰聰以染爲平西將軍八月聰遣趙染與安西將軍雅帥騎二萬攻模於長安河內王粲始安王曜帥大眾繼之染敗模於潼闗將軍呂毅死之長驅至下邽涼州將北宮純自長安率眾迎降進圍長安模遣淳於定出戰敗績模倉庫空虛士卒離散軍諮祭酒韋輔曰事急矣早降可以免禍模從之降於染染箕踞攘袂數模之罪送之於粲九月粲殺模及其子範陽王黎以模妃劉氏賜別將張本爲妻送衛將軍梁汾長史魯繇兼散騎常侍杜驁辛謐及北宮純等於平陽聰以粲之害模也大怒粲曰臣殺模本不以其晚識天命之故但以晉氏肺腑洛陽之難不能死節天下之惡一也故誅之聰曰𨿽然吾恐汝不免誅降之殃也夫天道至神理無不報時闗西饑饉白骨蔽野士民存者百無一二冬十月署始安王曜爲車騎大將軍開府儀同三司雍州牧更封中山王鎭長安王彌爲大將軍封齊公石勒爲幽州牧十一月彌爲石勒所殺因並其眾表彌叛狀聰大怒遣使讓勒專害公輔有無上之心又恐勒之有二志也卽以彌部眾配之加勒鎭東大將軍督並幽二州諸軍事領並州刺史以慰其心曜旣據長安安定太守賈疋與諸氐羌皆送任子於聰惟雍州刺史曲特新平太守竺恢馮翊太守索綝固守不降安夷護軍曲允頻陽令梁肅自京兆南山將奔安定遇疋任子於陰宻擁還臨涇謀復晉室推疋爲平西將軍率眾五萬攻曜於長安扶風太守梁綜及曲特竺恢等亦率眾十萬會之曜遣劉雅趙染攻疋雅等先攻竺恢不克疋要擊大敗之曜又盡長安銳卒與疋等戰於黃丘曜眾大敗身中流矢退走疋追之至於甘泉﹝一作渠﹞旋自渭橋襲梁州刺史彭蕩仲殺之後蕩仲子天護率羣胡攻疋疋遂敗走夜墮澗中爲天護所殺聰以天護爲梁州刺史杜人王禿紀持及曲特等擊河內王粲於新丰粲還平陽曜攻陷池陽掠萬餘人歸長安十二月晉閻鼎等奉秦王業爲皇太子入於雍城兵勢大振闗西胡晉翕然響應嘉平二年春正月聰後呼延氏卒謚曰武元甲戌聰以司空王育尙書令任顗女爲左右昭儀中軍大將軍王彰中書監範隆左僕射馬景女皆爲貴人右僕射朱紀女爲貴妃皆金印紫綬聰將納太保劉殷女太弟乂固諫聰以問於太宰延年太傅景景等對曰臣常聞太保自云劉康公之後與陛下殊源納之何害聰悅使兼大鴻臚李弘﹝一作恆﹞拜殷二女英娥爲左右貴嬪位在昭儀上又納殷女孫四人皆爲貴人位次貴嬪謂弘曰此女輩姿色超世女徳冠時且太保於朕實自不同卿意安乎弘曰太保胤自有周與聖源實別陛下正以姓同爲恨耳且魏司空東萊王基當世大儒豈不達禮乎爲子納司空太原王沈女以其姓同而源異故也聰大悅賜弘黃金六十斤曰卿當以此意諭我子弟輩於是六劉之寵傾於後宮聰希復出外事皆中黃門納奏左右貴嬪決之二月聰假懷帝儀同三司封會稽郡公庾瑉等以次加秩聰引帝入燕從容謂帝曰卿昔爲豫章王時朕與王武子造卿武子稱朕於卿卿言聞其名久矣以卿所制樂府歌示朕因謂朕曰聞君善爲辭賦試爲看之朕時與武子俱爲盛徳頌卿稱善者久之又引朕射於皇堂朕得十二籌卿與武子俱得九籌卿贈朕柘弓銀研卿頗記否帝曰臣安敢忘之但恨爾日不早識龍顏耳聰曰卿家骨肉相殘何其甚也帝曰此殆非人事皇天之意也大漢將應干受歷﹝一作應天受命﹞故爲陛下自相驅除耳且臣家若能奉武皇帝之業九族惇睦陛下何由得之至日夕乃出聰喜以小劉貴人賜帝謂帝曰此名公之孫也今特以相妻卿善遇之拜劉爲會稽國夫人三月聰遣鎭北將軍靳衝冦太原平北將軍卜珝率眾繼之不克遂圍晉陽魏穆帝﹝拓跋猗盧﹞遣兵來救乙未衝兵敗走卜珝之卒先奔衝歸罪於珝輒斬之聰聞而大怒曰此人朕所不得加刑沖何人哉遣禦史中丞浩衍持節斬衝聰又納舅子輔漢將軍張寔二女徽光麗光爲貴人太后張氏之意也夏四月聰封子敷爲渤海王驥爲濟南王鸞爲燕王鴻爲楚王勱爲齊王權爲秦王操爲魏王持爲趙王左都水使者襄陵王攄坐魚蟹不供將作大匠望都公靳陵坐溫明徽光二殿未成皆斬於都市聰遊獵無度晨出暮歸觀魚於汾水以燭繼晝中軍大將軍王彰切諫曰今大難未夷余晉假息陛下不懼白龍魚服之禍至昏夜忘歸陛下當思先帝創業之艱難嗣承之不易鴻基已奠四海屬情何可墜之於垂成隳之於將就比觀陛下所爲臣實痛心疾首且愚人歸漢之心未專思晉之心猶盛劉琨咫尺刺客縱橫帝王輕出一夫敵耳願陛下攺往修來則億兆幸甚聰大怒命斬之上夫人王氏彰女也叩頭乞哀乃囚之詔獄太后張氏以聰刑罰過差三日不食太弟乂子粲並輿襯切諫聰怒曰我豈紂桀幽厲乎汝輩何以生來哭人太宰延年太保殷及公卿列侯百有餘人皆免冠涕泣固諫曰光文皇帝以聖武膺期創建鴻祚而六合未一夙世升遐陛下睿徳自天龍飛紹統東平洛邑南定長安眞可謂功髙周成徳超夏啟往也唐虞今則陛下歷觀書記未有其比而頃來以小務不供亟斬王公直言忤旨遽囚大將遊獵無度機管不修臣等竊所未解此臣等相與破肝糜胃忘寢與食也聰慨然曰朕昨大醉非其本心微公等言之朕不聞過各賜帛百疋使侍中持節赦彰曰先帝賴君如左右手君著勲再世朕敢忘之此段之過希君蕩然君能盡懷憂國朕所望也今進君驃騎將軍定襄郡公後有不逮幸數匡之雍州刺史曲特等圍長安數月中山王曜連戰敗績驅掠士女八萬餘口退奔平陽五月聰貶曜爲龍驤大將軍行大司馬使河內王粲攻司徒傅祗於三渚右將軍劉參攻郭黙於懷城會祗病卒城陷粲遷祗子暢及其孫純粹並士女二萬餘戶於平陽聰贈祗太保純粹皆給事中以其忠於主也謂暢曰尊公𨿽不達天命然各忠其主吾亦有以亮之但晉主已降天命非人所支而虔劉南鄙沮亂邊萌此其罪也以元惡之種而贈同勲舊逆臣之孫而荷榮禁闥卿知皇漢之徳弘曠否暢曰陛下每嘉先臣不以小臣之故而虧其忠節及是恩也自是明主伐國弔民之義臣輒同萬物未敢謝生於自然六月聰欲立貴嬪劉英爲皇后張太后欲立貴人張徽光聰不得已許之英尋卒大昌文獻公劉殷卒聰以河間王易爲車騎將軍彭城王翼爲衛將軍並典禁兵宿衛髙平王悝爲徵南將軍鎭離石濟南王驥爲徵西將軍築西平城以居之魏王操爲徵東將軍鎭蒲子安北大將軍雍州刺史趙固平北大將軍豫州刺史王桑欲引兵歸平陽軍中乏糧士卒相食乃自礁磽津西渡攻掠河北郡縣使人自懷求迎於聰聰遣鎭逺將軍梁伏疵將兵迎之未至長史臨深將軍牟穆帥眾一萬叛歸劉演固隨疵而西桑引其眾歸靑州固遣兵追之殺桑於西梁桑將張鳯率其餘眾歸演聰以固爲荊州刺史領河南太守鎭洛陽晉平北將軍劉琨移檄州郡期以十月會平陽擊聰琨素奢豪喜聲色河南徐潤以音律得幸干預政事護軍令狐盛數以爲言勸琨殺之琨不從潤譖盛於琨曰盛將勸公稱帝矣琨竟收盛殺之盛子泥遂奔於聰具言虛實聰大悅遣河內王粲中山王曜等攻並州以令狐泥爲鄕導屬上黨太守龔醇帥眾降聰雁門烏丸復反琨聞之親帥兵東出收兵於常山及中山使部將郝詵張喬將兵來拒戰於武灌喬等敗死晉陽危懼太原太守髙喬並州別駕郝聿以晉陽降粲秋八月庚戌琨還救晉陽不克乃與左右數十騎攜其妻子奔於趙郡之亭頭遂如常山粲曜入晉陽壬子令狐泥殺琨父母粲曜送尙書盧志侍中許遐太子右衛率崔瑋於平陽聰復以曜爲車騎大將軍以前將軍劉丰爲鎭北大將軍並州刺史鎭晉陽九月聰以盧志爲太弟太師崔瑋爲太傅許遐爲太保髙喬令狐泥郝聿皆爲武衛將軍己卯聰衛尉梁汾奔長安辛巳前雍州刺史曲特討河內王粲於三輔粲敗走闗中擾亂冬十月乙酉聰封子恆爲代王逞爲吳王朗爲潁川王臯爲零陵王旭爲丹陽王京爲蜀王坦爲九江王晃爲臨川王丁亥以司空王育爲太保驃騎大將軍王彰爲太尉尙書令任顗爲司徒左僕射馬景爲司空右僕射朱紀爲尙書令中書監範隆爲左僕射前軍大將軍呼延晏爲右僕射先是劉琨與穆帝﹝猗盧也時稱代王﹞結爲兄弟至是乃告急於穆帝且乞師焉穆帝遣長子賓六須﹝一作六修﹞及桓帝子普根將軍衛雄範班箕澹等率眾數萬爲前鋒以攻晉陽琨收散卒千餘爲之鄕導穆帝自帥眾二十萬繼之至於狼猛﹝一作盆城﹞曜及賓六須戰於汾東曜兵敗績墜馬中流矢身被七創討虜將軍傅虎以馬授曜驅令渡汾自還戰死曜入晉陽夜與大將軍河內王粲鎭北大將軍丰等掠晉陽百姓踰蒙山遁走十一月穆帝帥騎來追戰於藍谷粲兵敗績斬徵虜將軍邢延及劉儒劉丰簡金張平等三千餘級伏屍數百里甲午粲等遁還穆帝因大獵壽陽山陳閱皮肉山爲之赤琨自營門步入拜謝固請進軍穆帝曰吾不早來致卿父母見殺誠以相愧今卿已復州境吾旣逺來士馬疲敝且待後舉劉聰未可滅也遺琨馬牛羊各千餘疋車百乘而去畱其將箕澹段繁等戍晉陽十二月聰立張貴人徽光爲皇后以其父寔爲左光祿大夫嘉平三年春正月丁丑朔聰大會羣臣於光極殿逼懷帝著靑衣行酒侍中光祿大夫庾瑉王雋等不勝悲憤因之號哭聰惡之有告瑉等謀以平陽應劉琨者二月丁未聰鴆殺帝於平陽誅瑉雋等故晉臣五十餘人復以會稽國劉夫人爲貴人大赦境內殊死已下先是侍中隴西辛勉隨帝至平陽聰欲署爲光祿大夫固辭不受聰遣黃門侍郎喬秉賫藥酒逼之勉曰大丈夫豈以數年之命而虧髙節事二姓見武皇帝哉引藥將飲秉遽止之曰主上相試耳君眞髙士也嘆息而去聰嘉其貞節深敬異之爲築室於平陽西山月致酒米勉亦辭而不受乙亥太后張氏卒謚曰光獻張皇后不勝哀丁丑亦卒謚曰孝武己卯定襄忠穆公王彰卒三月聰立左貴嬪劉娥爲皇后爲之起凰儀樓於後庭廷尉陳元達諫曰臣聞古之聖王愛國如家故皇天亦佑之如子夫天生蒸民而樹之君使司牧之非以兆民之命窮一人之欲也晉氏闇虐視百姓如艸芥故上天剿絕其祚眷佑皇漢蒼生引領庶幾息肩懷更生之望有日矣我髙祖光文皇帝靖言惟玆痛心疾首故身衣大布居不重茵先皇后嬪服無綺彩重逆羣臣之請乃建南北二宮今光極之前足以朝羣臣饗萬國矣昭徳溫明已後足以容六宮列十二等矣陛下龍興已來外殄二京不世之冦內興殿觀四十餘所加之軍旅數興饋運不息饑饉疾疫死亡相繼兵疲於外民怨於內爲之父母固若是乎伏聞詔旨將營鷃儀中宮新立誠臣等樂爲子來者也竊以大難未夷宮宇麤給今之新營尢實非宜況有晉遺類西據闗中南擅江表李雄奄有巴蜀王浚劉琨窺窬肘腋石勒曹嶷貢稟漸疏陛下釋此不憂乃更爲中宮作殿豈目前之所急乎昔太宗承髙祖之業恵呂息役之後四海之富天下之殷粟帛流衍尙惜百金之費輟露臺之役歷代比美迹垂不朽故能斷獄四百擬於成康陛下承荒亂之餘所有之地不過太宗之二郡戰守之備非特匈奴南越而已孝文之廣思費如此陛下之狹欲損如此愚臣所以敢昧死犯顏色冒不測之禍也聰大怒曰朕爲萬幾主將營一殿何問汝鼠子乃敢妄言沮眾不殺此鼠子朕殿何當得成命左右曳出斬之並其妻子梟首東市使羣鼠共穴時聰在逍遙園李中堂元達先鎖腰而入卽以鎖鎖堂下樹呼曰臣所言者社稷之計而陛下殺臣若死者有知臣當上訴陛下於天下訴陛下於先帝朱云有言臣得與龍逢比干遊於地下足矣未審陛下何如主耳左右曳之不能動聰怒甚大司徒任顗光祿大夫朱紀左僕射範隆驃騎大將軍河間王易等叩頭流血曰元達爲先帝所知受命之初卽引置門下盡忠竭慮知無不言臣等竊祿茍安每見之未嘗不發愧今所言𨿽狂直願陛下容之因諫諍而斬列卿其如後世何聰黙然劉后在後堂聞之宻遣中常侍私勅左右停刑手疏切諫﹝具劉后傳﹞聰怒乃解引元達而謝之易逍遙園爲納賢園李中堂爲愧賢堂夏四月壬申湣帝卽位於長安聰遣中山王曜及司隸校尉喬智明虎牙將軍李景年等冦長安平西將軍趙染帥眾赴之晉安夷護軍始平太守﹝一作大都督﹞曲允據黃白城以拒之五月曜等進屯蒲阪時允累爲曜等所敗晉遣安東將軍索琳爲徵東大將軍將兵助允六月晉平北將軍劉琨與穆帝會於陘北謀擊聰秋七月琨進據藍谷穆帝乃遣普根屯於北屈琨遣監軍韓據自西河而南將攻西平聰遣大將軍粲等拒琨驃騎大將軍易等拒普根蕩晉將軍蘭陽等助守西平琨等聞之引兵還聰使諸軍仍屯所在爲進取之計九月趙染謂曜曰曲允率大眾在外長安空虛可襲而取之旣得長安黃白城自服願大王以重眾守此染請輕騎襲之曜乃承制加染前鋒大都督安南大將軍以精騎五千配之進攻長安王師敗於渭陽將軍王廣死之庚寅染夜入長安外城帝奔射雁樓染焚燒龍尾及諸營殺掠千餘人辛卯旦退屯逍遙園壬辰將軍曲鑑自阿城帥眾五千來救癸已染引兵退鑑追擊之與曜遇於零武鑑兵大敗曜自恃連勝不爲設備冬十一月曲允引兵襲曜連戰敗之殺冠軍大將軍喬智明曜退入粟邑遂歸平陽十二月曜忌河南魏浚素得眾心乃率軍圍浚於石梁兗州刺史劉演河內太守﹝一作河州﹞郭黙遣軍救之曜分兵逆擊戰於河北伏兵深隠處邀擊演黙軍大破之盡虜其騎浚夜遁走爲曜所獲殺之浚族子該隨浚赴難先領兵守金墉城故得無他曜引還餘眾復依該時杜預子尹爲弘農太守屯宜陽界一泉塢﹝水經注作一合塢﹞數爲曜兵所抄掠尹要該共拒之該遣其將馬瞻三百人赴尹瞻知其無備夜襲殺尹迎該入塢塢人振懼並服從之遂與李矩郭黙相結以拒曜兵又與河北尹任愔相連後漸饑獘曜兵攻之日至欲率眾南徙眾不從該遂單騎奔南陽馬瞻帥餘眾降曜

卷三前趙錄三劉聰中嘉平四年春正月辛未日隕於地又有三日相承出於西方而東行平陽地震崇明觀陷爲池水赤如血赤气亙天有赤龍奮迅而去流星起於牽牛入紫微龍形逶迆其光照地落於平陽北十里視之則有肉長三十步廣二十七步臭聞於平陽肉旁常有哭聲晝夜不止聰甚惡之延公卿已下問曰朕之不徳致有斯異其各極言勿有所隠﹝一作諱﹞廷尉陳元達及博士張師等進曰星變之異其禍將及﹝一作行及﹞臣恐後庭有三後之事亡國喪家靡不由此願陛下愼之聰曰此陰陽之理何闗人事癸未劉后產一地一虎各害人而走尋之不得頃之見在隕肉之旁己丑劉后卒乃失此肉哭聲亦止謚曰武宣自是嬖寵競進後宮無序矣夏四月聰以驃騎大將軍河間王易爲太尉初置相國官上公有殊勲徳者死乃贈之於是大定百官置太師丞相自大司馬以上七公位皆上公綠綟綬逺遊冠置輔漢都護中軍上軍輔軍鎭衛京左右前後上下軍輔國冠軍龍驤虎牙十六大將軍營各配兵二千以諸子爲之又置左右司隸各領戶二十餘萬萬戶置一內史凡內史四十三單於左右輔各主六夷十萬落萬落置一都尉省吏部又置左右選曹尙書並典選舉自司隸以下大官皆位次僕射置禦史大夫及州牧位皆亞公以子始安王粲爲丞相領大將軍錄尙書事進封晉王食邑五郡江都王延年爲錄尙書六條事汝陰王景爲太師王育爲太傅任顗爲太保馬景爲大司徒朱紀爲大司空中山王曜爲大司馬五月曜與趙染復攻長安六月曜進屯渭汭染進屯新丰晉徵東大將軍索綝自長安將兵出拒之染狃於累捷有輕綝之色長史魯徽諫曰今司馬鄴君臣自以逼僭王畿彊弱不敵將致死拒我將軍冝整陳案兵擊之不可輕也困獸猶鬭況於國乎染曰以司馬模之彊我取之如拉朽索綝小豎豈能污吾馬蹄刀刃邪晨帥精騎數百馳出擊之曰要當禽綝而後食乃與綝戰於城西染遂大敗單馬而歸悔曰吾不用徽言以至於此何面目見之也先命斬徽徽臨刑謂染曰將軍違謀取敗乃復忌前害勝誅戮忠良以逞愚忿猶有天地將軍其得死於枕席乎徽遂見殺曜染復與將軍殷凱率眾數萬向長安安夷護軍曲允逆戰於馮翊允敗收兵夜襲凱營凱敗被禽死之曜還攻河內太守郭黙於懷城收其米粟八十萬斛列三屯圍之欲使黙食盡饑死黙送妻子爲質並請糴於曜糴畢復嬰城固守曜怒沈黙妻子於河而攻之黙遣弟芝求救於劉琨琨知黙狡猾畱芝而緩其救黙更遣人告急會芝出城落馬使彊與俱歸乃復遣芝質於石勒勒以黙多詐封黙書於曜黙使人伺得勒書欲突圍投李矩於新鄭矩使其甥郭誦迎之誦兵少不敢進會劉琨遣參軍張肇帥鮮卑範勝等五百餘騎詣長安黙時被圍道阻不通還過矩營矩謂肇曰黙是公家所授公家之事知無不爲屠各舊畏鮮卑遂邀肇爲聲援肇許之曜等望見鮮卑不戰而退誦潛遣輕舟濟河使勇士夜襲懷城大破曜軍黙遂率其屬歸矩與矩並力拒曜聰遣使謂曜曰今長安假息劉琨遊魂此國家所尢宜先除也郭黙小醜何足以勞公神略可畱徵虜將軍貝丘王翼光守之公其還也曜於是歸屯蒲阪秋七月趙染冦北地晉領軍將軍安夷護軍曲允率眾來拒染旦將攻城中弩而死冬十一月以晉王粲爲相國大單於總百揆省丞相以並相國遂徵中山王曜輔政是時平陽地震烈風拔樹發屋汾水大溢流漂數百家光義人羊充妻產子二頭其兄竊而食之三日而死建元元年春正月聰以太廟新成大赦境內攺年建元三月雨血於左司隸寺覆地其月又雨血於東宮延明殿徹瓦在地者深五寸太弟乂惡之以問太傅崔瑋太保許遐瑋遐等說乂曰主上往日以殿下爲太弟者欲以安眾心耳其志在晉王久矣王公已下莫不希旨附之相國之位自漢魏以來非復人臣之官主上本發明詔置之爲贈官今復以晉王居之羽儀威重踰於東宮萬機之事無不由之諸王皆置營兵以爲羽翼事勢已去殿下不得立明矣然非徒不得立已也不測之禍厄在旦夕不如早爲之計今四衛精兵不減五千餘營諸王皆年齒尙幼可奪而取之相國輕佻正煩一刺客耳大將軍無日不出其營可襲而得也茍殿下有意二萬精兵指顧可得鼓行入雲龍門宿衛之士孰不倒戈奉迎殿下者大司馬不慮其爲異也乂弗從乃止夏四月東宮舍人荀裕告瑋遐等勸乂謀反乂不從之狀聰於是收瑋遐於詔獄假以他事殺之使冠軍﹝或作冠威﹞將軍卜抽將兵監守東宮禁乂不聽朝賀乂憂懼不知所爲上表自陳乞爲黔首並除諸子之封褒美晉王粲宜登儲副抽抑而弗通聰如護軍靳凖第納其二女爲貴嬪大曰月光小曰月華皆國色也五月立月光爲皇后靑州刺史曹嶷攻汶陽闗公丘陷之殺齊郡太守徐浮執建威將軍劉宣齊魯之間郡縣壘壁降者四十餘所嶷遂略地西下祝阿平陰自鎭臨淄有眾十餘萬臨河置戍於是遂有雄據全齊之志石勒以嶷之懷貳也表請討之聰又憚勒之滅嶷不可復制弗許中山王曜濟自盟津將攻河南遂進攻李矩於滎陽矩遣將軍李平師於城臯曜覆而滅之矩懼送質請降聰以皇后靳氏爲上皇后左貴妃劉氏爲左皇后右貴妃劉氏﹝一作月華﹞爲右皇后左司隸陳元達以三後並立非禮也極言切諫聰不納乃以元達爲右光祿大夫外示優崇實奪其權於是太尉範隆大司空呼延晏尙書令王鑑等皆抗表遜位以讓元達聰復以元達爲禦史大夫儀同三司中山王曜攻長安頻爲王師所敗曜曰彼猶彊盛弗可圖矣引師而還是月雨血於東宮宣光陵石人皆行數步宮中鬼夜哭三日而聲向右司隸寺乃止上皇后靳氏有穢行陳元達奏之聰不得已廢之靳氏慚恚自殺靳有殊寵聰迫於元達之諫故廢旣而追念其姿色深仇元達六月大司馬中山王曜進攻上黨秋八月癸亥敗劉琨之眾於襄垣曜欲進攻陽曲聰遣使謂之曰長安擅命國家之深恥也宜以爲先陽曲一委驃騎天時人事其應至矣公其亟還曜遂回滅郭邁朝於聰還屯蒲阪平陽地震雨血於東宮廣袤頃餘九月聰使大鴻臚邊鴻賜石勒弓矢冊命勒爲陜東伯得專徵伐拜刺史將軍守宰列侯盡歲集上冬十月中山王曜進軍屯於粟邑遂攻北地晉湣帝以曲允爲大都督驃騎將軍禦之曜進拔馮翊馮翊太守梁肅奔萬年時百官饑乏采�以自存湣帝屢徵兵於相國司馬保保左右皆曰蝮虵螫手壯士斷腕今胡冦方盛且宜斷隴道以觀其變從事中郎裴詵曰今虵已螫頭頭可斷乎保乃以鎭軍將軍胡崧行前鋒都督須諸軍集乃發曲允欲奉帝往就保索綝曰保得天子必逞其私志乃止曜進攻上郡上郡太守張禹奔於允吾於是闗右翕然所在應曜遂進據黃阜十二月聰武庫陷入地一丈五尺是年並州祭酒桓回於途遇一老父問之云昔樂工成憑今居何職我與其人有舊爲致淸談得察孝廉君若相見令知消息回問姓字曰吾吳郡麻子軒也言畢而失回見憑具宣其意憑嘆曰昔有此人計去世近五十年矣中郎荀彥舒聞之爲造祝文令憑設酒飯祀於通衢之下麟嘉元年春正月中常侍王沈宣懷兪容中宮僕射郭猗中黃門陵修等皆寵幸用事聰乃立市於後宮與宮人燕戲或三日不醒或百日不出自去冬不視朝政事一委相國粲惟生殺拜除乃使沈等入白之沈等多不白聰率以私意決之故勲舊功臣或弗敍錄而姦佞小人有數日便至二千石者軍旅歲興將士無錢帛之賞後宮之家賜賚及於僮僕動至數千萬沈等車服第捨皆踰於諸王子弟中表布衣爲內史令長者三十餘人奢僭貪殘賊害良善靳準合宗內外諂以事之郭猗與準皆有憾於太弟乂謂相國粲曰太弟於主上之世猶懷不逞之志此乃殿下父子之深仇四海蒼生之重怨也而主上過垂寛仁猶不替二尊之位一旦有風塵之變臣竊爲殿下寒心且殿下光文帝之世孫主上之嫡子凡在含齒孰不系仰萬機事大何可與人且臣聞太弟與大將軍謀因以三月上已大燕作亂事成許以主上爲太上皇大將軍爲皇太子乂又許衛軍爲大單於二王已許之矣二王居不疑之地並握重兵以此舉事事無不成臣謂二王玆舉禽獸之不若也背父親人人豈親之今又茍貪一切之利事成之後主上豈有全理殿下兄弟固不待言東宮相國單於當在武陵兄弟何肯與人也今禍期甚迫事淹變生宜蚤圖之春秋傳曰蔓艸猶不可除況君之寵弟乎臣屢啟主上主上性惇友於謂臣言不實以臣刀鋸之餘而蒙主上殿下成造之恩故不憚逆鱗之誅每所聞必言冀垂采納臣當入言之願殿下不泄宻表其狀殿下倘不信臣言可召大將軍從事中郎王皮及衛軍司馬劉惇假之恩顧通其歸善之路因以問之必可知也粲許之猗宻謂皮惇曰二王逆狀主上及相國具知之矣卿同之乎二人驚曰無之猗曰玆事已決吾憐卿親舊並見族耳因歔欷流涕皮惇大懼叩頭求哀猗曰吾爲卿計卿能用之乎二人皆曰謹奉教猗曰相國問卿卿但云有之若責卿何不先啟卿卽答曰臣誠負死罪然仰惟主上寛仁殿下惇睦恐言成詿僞則陷於誣譖不測之誅故不敢言耳皮惇許諾粲召問之二人至不同時而辭若畫一粲以爲信然初靳準從妹爲乂孺子淫於侍人乂怒殺之屢以嘲準準深慚恚嘗說粲曰東宮萬機之副殿下宜自居之以領相國使天下早有所系至是準又說粲曰昔孝成拒子政之言使王氏卒成簒逆可乎粲曰何可之有準曰然誠如聖旨下官急欲有所言矣但以徳非更生親非皇宗恐忠言暫出霜威已及故不敢耳粲曰君但言之準曰聞風塵之言謂大將軍衛將軍及左右輔皆謀奉太弟爲變期以季春若使太弟得天下殿下無容足之地矣粲曰爲之柰何準曰卒聞太弟爲變恐主上必不信如下官愚意宜緩東宮之禁錮勿絕太弟之賓客使輕薄之徒得與交遊太弟雅好待士必不以此爲嫌輕薄小人不能無迎合太弟之心爲之謀者小人有始無終不能如貫髙之流也然後下官爲殿下露表其罪殿下與太宰拘其賓客與太弟交通者考問之窮其事迹獄詞旣具主上必以無將之罪罪之不然今朝望多歸太弟主上一旦晏駕恐殿下不得立矣粲然之乃命冠軍卜抽引兵去東宮二月聰出臨上秋閣誅特進綦毋達大中大夫公師彧尙書王琰田歆少府陳休左衛卜崇大司農朱誕等皆羣閹所惡也侍中卜幹泣諫曰陛下方隆武宣之化故使幽谷無考盤柰何一旦先誅忠良將何以垂之於後昔秦愛三良而殺之君子知其不霸以晉厲之無道屍三卿之後猶有不忍之心陛下如何忽信左右愛憎之言欲一日屍卿大夫七人皆國之忠良無乃不可乎詔尙在臣所未敢宣露乞垂昊天之澤回雷霆之威藉使休等有罪陛下直欲誅之不暴明其罪何以示四海此豈是帝王三訊之意邪﹝意或作法字﹞願陛下熟思之因叩頭流血王沈叱幹曰卜侍中欲拒詔乎聰拂衣而入免幹爲庶人太宰河間王易及大將軍渤海王敷禦史大夫陳元達金紫光祿大夫西河王延等皆詣闕表諫曰臣聞善人者乾坤之紀政教之本也邪佞者宇宙之螟螣王化之蟊賊也故文王以多士基周桓靈以羣閹亡漢國之興亡未有不由於此自古明王之世未嘗有宦者與政武元安順豈足爲故事乎今王沈等處常伯之位乃握生死予奪於中勢傾內外愛憎任之矯弄詔旨欺誣日月內諂陛下外佞相國威權之重侔於人主王公見之駭目卿宰望塵下車銓衡迫之以勢選舉不復以實士因屬舉政由賄成多樹姦徒殘流海內知王琰等忠臣爲國盡節懼其姦萌發露陷之極刑陛下不垂三察猥加誅戮怨感穹蒼痛入九泉四海悲惋賢愚傷懼沈等皆刀鋸之餘背恩忘義之類豈能如士人君子感恩展效以答幹澤也陛下何故親近之何故貴任之昔齊桓公任易牙而亂孝懷委黃皓而滅此皆覆車於前殷鑑不逺比年地震日蝕雨血火災皆沈等之由願陛下割剪凶醜與政之流引尙書禦史朝省萬機相國與公卿五日一入會議政事使大臣得極其言忠臣得逞其意則眾災自弭和气呈祥況今遺晉未殄巴蜀不賓石勒潛據趙魏曹嶷欲王全齊陛下心腹四支何處無患乃復以沈等助亂大政誅巫咸戮扁鵲臣恐遂成膏肓之疾後𨿽療之不可及已﹝一作其如病何﹞請免沈等官付有司定罪聰以表示沈等笑曰是兒等爲元達所引遂成癡也寢之沈等頓首泣曰臣等小人過蒙陛下識拔幸得備灑掃宮合而王公朝士疾臣等如仇讎又深恨陛下願收大造之恩以臣等膏鼎鑊皇朝上下自然雍穆矣聰曰此等狂言恆然卿何足恨乎更以訪粲粲盛稱沈等忠淸乃心王室聰大悅封沈等爲列侯河間王易又詣闕上疏固諫聰大怒手裂其表三月易恚忿而死易素忠直元達倚之爲援得盡諫諍及聞其卒哭之悲慟歸而自殺夏五月丁丑大司馬中山王曜冦上郡上郡太守韋藉率眾奔南鄭秋七月曜逼長安復冦北地北地太守曲昌告急於大都督曲允允次於黃白城遣兵來救曜聞之轉冦上郡允乃去黃白而軍於靈武以兵弱不進曜遂圍北地是時北地饑甚人相噉食羌酋大軍須運糧以給昌將軍劉雅擊敗之昌復遣使求救於允允帥步騎三萬來援去城數十里曜等繞城放火煙塵蔽天乃縱反間詐允曰郡城已陷焚燒向盡往無及也允信之眾懼而潰遂追戰於磻石谷允敗績奔靈武昌突圍赴長安北地遂陷初曲允告急於安定太守焦嵩嵩毒侮允曰須允困極當救之耳京都旣陷嵩亦爲曜所滅曜進至涇陽渭北諸城悉潰獲晉建威將軍魯充散騎常侍梁緯少府皇甫陽等曜素聞充賢募生致之旣見因賜之酒謂曰吾得子天下不足定也充曰身爲晉將國家喪敗不敢求生若蒙公恩速死爲幸曜曰義士也賜之劍令自殺梁緯妻隴西辛氏有美色曜旣殺緯見辛氏將妻之使人扶取因據地大哭曰妾聞男以義烈女不再醮妾夫已死義不獨生且一婦人而事二姓明公又安用之也乞卽就死下事舅姑遂號哭不止曜曰貞女也其任之亦自殺皆以禮葬之聰立樊氏爲上皇后樊氏卽故張后侍婢也時四後之外佩皇后璽綬者復有七人朝廷內外無復綱紀阿諛日進賄賂公行軍旅所在饑疫相仍後庭賞賜動至千萬大將軍敷屢涕泣切諫聰不納怒曰爾欲速使乃公死乎何以朝夕生來哭人敷憂忿發病而死六月河東大蝗惟不食黍豆司隸靳準帥部民收而埋之哭聲聞於十餘里後乃鉆土飛出復食黍豆平陽饑甚民流叛死亡者什有五六石勒遣其將石越帥騎二萬屯於並州招撫流民﹝一作撫懷叛者﹞聰使黃門侍郎喬詩讓勒勒不奉命潛結曹嶷規爲鼎峙之勢司隸部人奔於冀州者二十萬戶秋七月犬與豕交於相國府門乂交於宮門又交於司隸禦史門有豕著進賢冠升聰禦坐犬冠武弁帶綬與豕並升俄而鬭死殿上宿衛之人莫有見其入者而聰昏虐彌甚不知戒懼八月聰燕羣臣於光極殿引見太弟乂容貌毀悴鬢髮蒼然涕泣陳謝聰亦對之悲慟乃縱酒極歡待之如初九月中山王曜逼長安內外斷絕晉鎭西將軍安定太守焦嵩平東將軍宋哲新平太守竺恢引兵來救散騎常侍華輯監京兆馮翊弘農上洛四郡兵東屯霸上皆畏曜兵彊並不敢進相國司馬保遣鎭軍將軍前鋒都督胡崧帥城西諸郡兵入援屯遮馬橋擊曜於靈臺破之崧恐國威復振則曲索勢盛乃帥城西諸郡兵屯渭北不進遂還槐裏冬十月曜攻陷長安外城曲允索綝與公卿退守長安小城以自固時城中饑甚人皆相食死者大半逃亡不可復制惟涼州義眾千餘守死不移太倉有曲數十餅曲允屑之爲粥以供帝膳至是復盡十一月帝泣謂允曰今窘急如此外無救援勢不自支死於社稷是朕事也朕念將士暴離斯酷今欲聞城未陷爲羞死之事庶令黎元免屠爛之苦行矣遣書朕意決矣因嘆曰誤我事者曲索二公也使侍中宋敞﹝紀事本末作宗敞﹞奉箋降曜索綝乃潛畱敞使其子說曜曰今城中食猶足支一歲未易可克也若許綝以車騎儀同萬戶郡公者請以城降曜斬而送之曰帝王之師以義行也孤將兵十五年未嘗以詭譎欺人﹝一作敗人﹞必窮兵極勢然後取之今索綝所說如是天下之惡一也輒相爲戮之若審兵食未盡者便可勉彊固守如其糧竭兵微亦宜早悟天命孤恐霜威一振玉石俱摧甲午敞隨使者至曜營乙未湣帝肉袒牽羊輿襯銜璧出降於東門羣臣號泣攀輿執帝之手帝亦悲不自勝禦史中丞馮翊吉朗嘆曰吾智不能謀勇不能死何忍君臣相隨北面事虜賊乎乃自殺曜受璧焚襯使敞奉帝還宮初有童謡曰天子何在豆田中時王浚在幽州以豆有藿殺隠士霍原以應之及帝如曜營營實在城東豆田壁丁酉遷帝及司徒梁汾驃騎曲允奮威索綝等諸臣百餘人於其營辛丑至於平陽壬寅聰臨光極殿帝稽顙於前以爲光祿大夫封懷安侯曲允伏地慟哭扶不能起聰大怒幽之於獄允發憤自殺聰聞其死嘉其忠烈贈車騎將軍謚節湣侯允金城人與遊氏世爲豪族西州爲之語曰曲與遊牛羊不數頭南開朱門北望靑樓至是自殺聰以索綝不忠於本朝戮之於東市尙書梁允侍中梁浚散騎常侍嚴惇左丞相臧振黃門侍郎任播張偉杜曼及諸郡守並爲曜所殺華輯奔南山聰以曜爲使持節假黃鉞大都督陜西諸軍事太宰秦王使相國粲告捷於太廟大赦境內攺元麟嘉

卷四前趙錄四劉聰下麟嘉二年春正月朔日黑霧四塞終日竟夜著人如墨五日乃止石人言於宣光陵二月雨血於東宮其日又雨血於光極殿東宮四門無故自壊後內史女人化爲丈夫癸亥大將軍東平王約卒一指猶暖遂不殯殮至於甲戌乃蘇言見淵於不周山經五日遂復從至昆侖山三日而復返於不周見諸王公卿將相死者悉在大有人民宮室壯麗號曰蒙珠離國淵謂約曰東北有遮須夷國無主久待汝父爲之汝父後三年當來來後國中大亂相殺害吾家死亡略盡但可永明輩十數人在耳汝且還後年當來見汝不久約拜謝而歸道遇一國曰猗尼渠余國引約入宮與約皮囊一枚曰爲吾遺漢皇帝約辭而歸謂約曰劉郎後年來必見過當以小女相妻約歸置皮囊於機上俄而蘇活謂左右曰機上取囊來左右取得開之有一方白玉題文曰猗尼渠余國天王敬信遮須夷國天王歲在攝提當相見也馳使奏呈聰曰若審如此吾不懼死也後聰死與此玉並葬焉時東宮鬼哭赤虹經天南有一岐三日並照各有兩珥五色甚鮮客星犯紫微入於天獄而滅雨血平陽廣袤十里太史令康相言於聰曰虵虹見彌天一岐南徹三日並照客星入紫微此皆大異其徵不逺也今虹達東西者許洛以南不可圖也一岐南徹者李氏當仍跨巴蜀司馬叡終據全吳之象天下其三分乎月爲胡王皇漢𨿽苞括二京龍騰九五然世雄燕代肇基北朔太陰之變其在漢域乎漢旣據中原歷命所屬紫宮之異亦不在他此之深重何可盡言石勒鴟視趙魏曹嶷狼顧東齊鮮卑之眾星布燕代齊代趙魏皆有將大之气願陛下以東夏爲憂勿顧西南吳蜀之不能北侵猶大漢之不能南向也今京師寡弱勒眾精盛若盡趙魏之銳燕之突騎自上黨而來曹嶷率三齊之眾爲之後繼陛下將何以抗之紫宮之變何必不在此乎願陛下早爲之所無使兆人生心陛下誠能發詔外以逺追秦皇漢武循海之事內爲髙祖圖楚之計無不克矣聰覽之不悅是月使從弟暢帥步騎三萬攻滎陽太守李矩屯於韓王故壘相去七里遣使招矩時暢兵卒至矩未及爲備遣使奉牛酒詐降於暢藏匿精勇暢見其老弱不復設備大饗渠帥人皆醉飽矩欲夜襲之士卒恇懼矩乃遣其將郭誦禱於子產祠曰君昔相鄭惡鳥不鳴凶胡臭羯何得過庭使巫揚言曰東裏有教當遣神兵相助將士聞之皆踴躍爭進矩選勇敢千人使誦將之帥督護楊璋等夜掩擊暢營俘斬首虜數千級獲鎧馬甚多先是郭黙聞矩被攻遣弟芝帥眾援之旣而聞破暢兵芝復馳赴矩矩與芝馬五百匹分軍爲三道追擊暢兵暢復大敗奔還僅以身免三月相國粲使其黨王平謂太弟乂曰適奉中詔云京師將有變勅裹甲以備非常乂以爲信然命東宮官屬皆裹甲以居粲遣使馳告靳準王沈等曰向也王平告云東宮陰備非常將若之何準白之聰曰太弟將爲亂已裹甲矣聰大驚曰寧有是邪沈等同聲曰臣等聞之久矣但恐言之陛下弗信也聰乃使粲以兵圍東宮粲遣王沈靳準收氐羌酋長十餘人窮問之皆懸首髙格燒鐵灼目酋長自誣與乂同造逆謀聰謂沈等曰而今而後知卿等忠於朕也當念知無不言勿恨往日言而不用也於是誅乂素所親厚大臣及東宮官屬皆沈準素所憎怨者數十人夏四月廢乂爲北部王粲尋使準賊殺之坑士眾萬五千餘人平陽街巷爲之一空乂形神秀爽寛仁有器度故士心多歸附之聰聞其死哭之悲慟曰吾兄弟止餘二人而不相容安得使天下知吾心邪氐羌叛者十餘萬落以靳準行車騎大將軍討平之六月境內大蝗平陽雍冀尢甚靳準捕之震其二子而死河汾大溢漂沒千餘家東宮災門合宮殿蕩然秋七月立晉王粲爲皇太子大赦境內殊死已下以粲領相國大單於總攝朝政如前八月聰安北大將軍趙固襲衛將軍華薈於臨潁殺之固與長史周振有隙振宻譖固於聰先是李矩之破暢也於帳中得聰宻詔令暢旣克矩還過洛陽收固斬之以振代固矩送以示固固斬振父子帥騎一千歸降於矩冬十一月聰校獵上林令湣帝行車騎大將軍戎服執戟前導行三驅之禮觀者皆指帝曰此故長安天子也聚而觀之故老或歔欷流涕﹝一作悲泣﹞太子粲言於聰曰昔周武王豈樂殺紂乎正恐同惡相求爲患故也今司馬氏跨據江東趙固李矩同惡相濟興兵聚眾者皆以子業爲名不如早除之以絕其望聰曰吾前殺庾瑉輩而民心猶如是吾未忍復殺也且小觀之十二月聰享羣臣於光極前殿欲觀晉臣在朝者乃使帝行酒洗爵已而更衣又使帝執蓋多有涕泣或至失聲者尙書郎辛賓起而抱帝大哭聰怒曰前殺庾瑉輩故不足爲戒邪命引出斬之趙固與河內太守郭黙攻聰河東至於絳邑右司隸部民盜牧馬負妻子奔之者三萬餘人騎兵將軍劉勲追討之殺萬餘人固黙引歸劉頡邀擊之爲固所敗聰使太子粲及徵北將軍劉雅等帥步騎十萬伐固次於小平津固揚言曰要當生縛劉粲以贖天子聰聞而惡之粲表於聰曰子業若死民無所望則不爲李矩趙固之用不攻而自破矣戊戌殺湣帝於平陽帝之蒙塵也侍中許肅冒難侍左右帝臨崩言欲見許侍中肅馳詣相見帝已不能語肅曰未審陛下尙識臣否帝猶執肅手流涕肅歔欷登牀帝遂投於其懷抱之中肅晝夜號泣聰外欲明已不害乃僞責諸臣欲盡誅之羣臣逃竄惟肅獨曰備位故臣願乞得殯殮就戮聰許之事訖詣聰曰國亂不能匡君亡弗能死舉目莫非愧恥所以忍辱正爲山陵未畢耳微情已敍甘就刑戮聰義而免之雅等遂進攻洛陽趙固奔陽城山麟嘉三年春二月李矩使郭黙郭誦救趙固屯於洛口﹝一作洛陽﹞潛遣耿稚張皮等簡精卒千人夜濟河來襲粲營貝丘王翼光自釐城覘知之乃以告粲請爲之備粲曰徵北南渡趙固望聲逃竄彼方憂自固何暇來此邪且聞上身在此自當不敢北視況敢濟乎毋爲驚動將士是夜稚等飛梯騰柵十道進攻粲眾驚擾一時奔潰死傷大半粲勒兵於東北穿柵而去奔保陽鄕稚等據其營壘獲器械軍資不可勝計及旦粲見稚等兵少更與雅馳還柵於壘外聰聞粲敗使太尉範隆帥騎赴之稚等大懼遂與雅相持粲悉眾攻稚苦戰二十餘日不能下李矩率兵來援使壯士三千泛舟迎之粲與雅等臨河列陣作長鉤以鉤船連戰數日不得渡矩夜遣部將格增潛濟入稚營壘與稚選精騎千餘殺所獲牛馬焚燒器械突圍而出趨北山南奔虎牢騎兵將軍劉勲追之至於河陽稚師大敗死者五千五百人投河死者千餘人三月聰所居螽斯則百堂災焚子會稽王衷以下二十一人聰聞之自投於牀哀塞气絕良久乃蘇自此鬼哭宮中至於九月夜聲不絕平陽西明門牡自亡霍山崩聰署驃騎大將軍濟南王驥爲大將軍都督中外諸軍事錄尙書衛大將軍齊王勱爲大司徒夏四月中常侍王沈養女年十四有妙色聰立以爲左皇后尙書令王鑑中書監崔懿之中書令曹恂等諫曰臣聞王者立後將以上配乾坤之性象二儀敷育之義上承宗廟母臨天下匹配后土執饋皇姑必擇世徳名宗幽閒令淑乃副四海之望稱神祗之心是故周文造周姒氏以興闗睢之化饗則百世之祚永孝成帝任心縱欲以趙飛燕爲後使皇統絕滅社稷爲傾有周之隆如彼大漢之禍如此自麟嘉以來亂淫於色中宮之位不以徳舉縱沈之女弟刑余小醜猶不可以污淸廟而塵瓊寢況其家婢邪六宮妃嬪皆公子公孫柰何一旦以婢主之何異象榱玉簣而對腐木朽楹哉臣恐非國家之福也聰覽之大怒使中常侍宣懷謂太子粲曰鑑等小子慢侮國家狂言自口無復君臣上下之禮其速考竟於是收鑑等送獄金紫光祿大夫王延馳將入諫門者弗通鑑等臨刑王沈以杖叩之曰庸奴復能爲惡乎乃公何與汝事鑑瞋目叱之曰豎子滅皇漢者正坐汝鼠輩與靳準耳要當訴汝於先帝取汝於地下治之準謂鑑曰吾受詔收君有何不善君言漢滅由吾何也鑑曰汝殺皇太弟使主上獲不友之名國家畜養汝輩何得不滅懿之謂準曰汝梟聲獍形必爲國患汝旣食人人亦當食汝皆斬於東市五月聰立中常侍宣懷養女爲中皇后六月鬼哭於光極殿又哭於建始殿雨血平陽廣袤十里聰晝見東平王約時約已死聰甚惡之謂太子粲曰吾寢疾惙頓怪異特甚往以約之言爲妖比累日見之此兒必來迎吾也何圖人死定有神靈如是吾不悲死也但今世難未夷非諒闇之日朝終夕殮旬日而葬徵大司馬曜爲丞相石勒爲大將軍並錄尙書輔政勒固辭仍以曜爲丞相領雍州牧勒爲大將軍領幽冀二州牧勒亦不受以上洛王景爲太宰濟南王驥爲大司馬昌國公任顗﹝一作劉顗﹞爲太師朱紀爲太常呼延晏爲太保並錄尙書事範隆守尙書令儀同三司靳準爲大司空領司隸校尉皆疊決尙書奏事聰以晉太興元年秋七月癸亥薨於建始殿在位九年甲子粲卽僞位葬聰於宣光陵謚曰昭武皇帝廟號烈宗劉粲劉粲字士光少而儁傑才兼文武自爲宰相威福任情疎逺忠賢暱近姦佞任情嚴刻無復恩恵拒諫餙非好興宮室相國之府彷佛紫宮在位無幾作兼晝夜饑困窮叛死亡相繼粲弗之卹也旣嗣僞位尊聰後靳氏爲皇太后號樊氏爲弘道皇后宣氏爲弘徳皇后王氏爲弘孝皇后太后等皆年未盈二十並有國色粲晨夜烝淫於內多行無禮無復哀戚立妻靳氏爲皇后子元公爲太子大赦境內攺年漢昌八月雨血於平陽靳準將有異謀私謂粲曰如聞諸公欲行伊霍之事謀先誅太保及臣以大司馬統萬機陛下若不先之臣恐禍之來也不晨則夕粲弗納準懼其言之不從謂聰二靳氏曰今諸公侯欲廢帝立濟南王恐吾家無復種矣盍言之於帝二靳乘間言之粲從之收太宰上洛王景太師昌國公任顗大司馬濟南王驥大司徒齊王勱等皆殺之太傅朱紀太尉守尙書令範隆出奔長安又誅驥同母弟車騎大將軍吳王逞粲大閱於上林謀討石勒以丞相曜爲相國都督中外諸軍事仍鎭長安靳準爲大將軍錄尙書事粲沈荒酒色遊燕後庭軍國之事皆決於準準矯粲命以從弟斬明爲車騎將軍斬康爲衛將軍及將作亂以金紫光祿大夫王延耆徳時望謀之於延延弗從馳將告之遇靳康劫之以歸準怒殺之遂勒兵入宮升光極殿使甲士執粲數而殺之謚曰隠帝劉氏男女無少長皆斬於東市發掘永光宣光二陵斬聰屍焚燒宗廟鬼大哭聲聞百里徵北將軍雅出奔西平準自號大將軍漢天王置百官謂安定胡嵩曰自古無無徳爲天子者今以傳國璽付汝還如晉家嵩不敢受準怒殺之遣使告司州刺史李矩曰劉淵屠各小醜因大晉事故之際作亂幽並矯稱天命至使二帝幽沒虜庭輒帥眾扶侍梓宮請以上聞矩馳表於晉詔遣太常韓胤等奉迎紫宮未至而準已爲石勒劉曜所沒尙書北宮純胡崧等招集晉人堡於東宮靳康攻滅之

卷五前趙錄五劉曜上劉曜字永明淵之族子也少孤見養於淵幼而聰慧有膽量年八歲從淵獵於西山遇雨止樹下迅雷震樹旁人莫不顚僕曜神色自若淵異之曰此吾家千里駒也從兄爲不亡矣及長身長九尺三寸垂手過膝生而眉白目有赤光須髯不過百餘根皆長五尺志性不恆拓落髙亮與眾不羣好讀書廣覽不精思章句工艸隸善屬文雄武過人鐵厚一寸射而洞之於時號爲神射尢好兵書略皆闇誦常輕侮吳鄧而自比樂毅蕭曹時人莫之許也惟聰每曰永明世祖魏武之流何數公足道哉弱冠遊於洛陽坐事當誅乃與曹恂亡奔劉綏綏匿之於書匱載送於王忠忠送之朝鮮歲餘饑窘遂變姓名客爲縣卒朝鮮令崔嶽見而異之給以衣食恩顧甚厚曹恂𨿽於屯厄之中事曜有君臣之禮曜甚徳之後遇赦放歸自以形質異眾恐不容於世嘗隠居於菅涔之山以琴書自娛夜中忽有二童子入跪曰菅涔王使小臣奉謁趙皇帝獻劍一口置前再拜而去以燭視之劍長二尺光澤非常赤玉爲室背上有銘云神劍禦除眾毒曜遂服之劍隨四時變爲五色淵聰之世頻歷顯職及粲嗣立拜相國都督中外諸軍事鎭長安光初元年冬十月靳準之亂曜自長安奔赴次於赤壁太保呼延晏太傅朱紀太尉範隆等自平陽奔之共上尊號遂以晉太興元年僭卽皇帝位大赦境內殊死以下惟準一門不在赦例攺元光初以朱紀領司徒呼延晏領司空太尉範隆以下悉復本官遣使拜石勒爲大司馬大將軍加九錫增封十郡進爵趙公勒進攻靳準於平陽巴及羌羯降者七萬餘落勒皆徙之於所部郡縣曜使徵北將軍雅鎭北將軍策進屯汾陰與勒爲犄角之勢靳準遣侍中卜泰送乘輿服禦請降於勒勒囚泰送於曜曜謂泰曰先帝末年實亂大倫羣閹撓政誅戮忠良誠是義士匡討之秋司空執心忠烈行伊霍之權拯濟塗炭使朕及此勲髙古人徳格天地朕方寧濟大難終不以非命及君子賢人司空若執忠誠早迎大駕者當悉以政事相委況免死乎卿爲朕入城以朕此意布之司空宣之朝士泰還平陽具宣曜旨準自以殺曜母兄沈吟未決十二月準左右車騎將軍喬泰王騰衛將軍斬康及將軍馬忠等殺準推尙書令斬明爲盟主遣卜泰奉傳國六璽降曜曜大悅謂泰曰使朕獲此神璽而成帝王者子也石勒聞之怒甚增兵攻明明出戰屢敗嬰城固守遣使求救於曜曜使雅等迎之明率平陽士女萬五千人來奔曜命誅明收靳氏男女無少長皆斬之曜誅靳氏見康女有姿容將納爲後女曰陛下旣滅其父母兄弟復何用妾爲妾聞逆人之誅也尙污宮伐樹而況其子女乎因號泣請死秉操益堅曜哀之免康一子使雅迎母胡氏之喪於平陽還葬粟邑墓號陽陵謚曰宣明皇太后追尊髙祖父亮爲景皇帝曾祖父廣爲獻皇帝祖防爲懿皇帝考﹝闕﹞爲宣成皇帝光初二年春二月斬勒左長史王修於市以其外表納欵內覘彊弱也夏四月曜徙都長安起光世殿於前紫光殿於後立妃羊氏爲皇后﹝卽故恵帝後﹞子熙爲皇太子封子襲爲長樂王闡爲太原王衝爲淮南王敞爲齊王髙爲魯王徽爲楚王徵諸宗室皆進封郡王五月陳安自稱秦州刺史叛降於曜六月繕宗廟社稷南北郊於長安下令曰蓋聞王者之興必禘始祖﹝一作世祖﹞我皇家之先出自夏后居於北夷世跨燕朔光文以漢有天下歲久恩徳結於庶民故立漢祖宗之廟以懷民望昭武因循遂未悛革今欲除宗廟攺國號禦以大單於爲太祖亟議以聞於是太保領司空呼延晏等議曰今宜承晉母子傳號以光文本封盧奴中之屬城陛下勲功茂於平洛終於中山中山分野屬大梁趙也宜革稱大趙以水行承晉金行國號曰趙曜從之於是牲牡尙黑旗幟尙玄冒頓配天淵配上帝自稱大趙大赦境內殊死以下冬十二月黃石屠各路松多起兵於新平扶風聚眾數千附於南陽王司馬保保使其將楊曼爲雍州刺史王連爲扶風太守據陳倉張顗爲新平太守周庸爲安定太守據陰宻松多進據艸壁秦隴氐羌多歸附之曜遣車騎將軍雅平西將軍厚攻楊曼於陳倉二旬不克曜自率中外精銳赴之行次雍城太史令弁廣明言於曜曰昨夜妖星犯月師不宜行乃止勅雅等攝圍固壘以待大軍是月地震長安尢甚時曜後羊氏有殊寵頗與政事陰有餘之徵也光初三年春正月曜自雍城攻陳倉楊曼王連謀曰諜者適還云其五牛旗建多言胡主自來其鋒恐不可當吾糧廩旣少無以支久若頓軍城下圍攻百日不待兵刃吾已自滅不如率見眾以一戰如其勝也闗中不待檄而至如其敗也一等殞耳早晚無在遂盡眾背城而陳爲曜所敗王連戰死楊曼奔南氐遂進攻艸壁陷之松多奔隴城進拔陰宻又陷安定司馬保懼遷於桑城曜振旅歸長安署雅爲大司徒二月曜左中郎將宋始振威將軍宋恕及別將尹安趙愼等四軍屯洛陽晉司州刺史李矩襲克金墉使潁川太守郭黙將兵入洛陽始等懼叛降於後趙石勒曜署廣平王嶽爲徵東大將軍鎭洛陽會三軍疫甚移屯澠池石勒遣石生馳應始等軍勢甚盛嶽乃班師鎭於陜城於是河南之民皆相率歸於李矩洛陽遂空夏四月長安雨雹大如雞子西明門內大樹風吹折經一宿樹撥變爲人形髮長一尺須眉長三寸皆黃白色有斂手之狀亦有兩腳著履之形惟無目鼻每夜有聲十日而生柯條遂成大樹枝葉甚茂五月陳安表請擊晉別將張瞻曜以安爲大將軍擊瞻殺之六月丙辰將軍解虎及長水校尉尹車謀反潛結巴酋句徐庫彭等事覺虎車皆伏誅乃囚徐彭等五千﹝一作五十﹞餘人於阿房將殺之光祿大夫遊子逺諫曰聖王用刑惟誅元惡而已不宜多殺爭之不從子逺叩頭流血曜大怒以爲助逆幽之於獄盡殺庫彭等屍諸街巷之中十日乃投於水於是巴氐盡叛推巴歸善王句渠知爲主四山羌氐巴羯應之者三十餘萬﹝一作四十﹞三輔大亂城門晝閉曜甚患之欲大興師往伐子逺又從獄中上表諫諍曜怒甚手毀其表曰大荔奴不憂命在旦夕猶敢如此嫌死晚邪叱左右速殺之大司徒中山王雅太傅領司徒朱紀太保領司空呼延晏侍中司徒郭汜等諫曰子逺幽囚禍在不測猶不忘諫諍所謂忠於社稷不知死之將至陛下縱不能用柰何殺之若子逺朝誅臣等亦當夕死以彰陛下之過天下之人皆當去陛下蹈四海而死耳陛下復與誰居乎曜意乃解赦之秋七月復勅內外戒嚴親討渠知遊子逺又諫曰陛下誠能納臣愚計不勞大駕一月之中可使淸定曜曰卿試言之子逺曰羌夷之叛匪有大度窺竊神器也但逼於陛下嚴刑峻网耳今死者不可追生者猶可安莫若大赦諸逆人若沒奚官者悉令還之使疊相撫育聽其復業與小人更始彼生路旣開人情豈有樂禍好死者邪且小人聚居必有他心今無刑辟之懼以恩信懷之不降何待若諸酋長自以罪重不卽下者請假臣弱卒五千人爲陛下梟之不勞大軍此可定矣不爾者今賊黨旣盛彌川被谷𨿽以天威臨之恐非年歲之可殄也曜大悅卽日大赦以子逺爲車騎大將軍開府儀同三司都督雍秦徵討諸軍事軍屯雍城降者十餘萬進軍安定氐羌悉下惟句氏宗黨五千餘家保於陰宻進攻滅之遂振旅循隴右秦州刺史陳安郊迎先是上邽氐羌十餘萬落保險不服其酋大虛除權渠自號秦王曜復遣子逺將兵討之權渠率眾阻險自固子逺進兵至其壁下權渠率眾來拒五戰皆敗權渠恐懼欲降其子伊余大言於眾曰往日劉曜自來猶無若我何況此偏師而欲降之何其怯也遂率勁卒五萬晨壓子逺壘門左右勸進擊之子逺曰吾聞伊余有專諸之勇慶忌之捷當今無敵況士馬之彊復非其匹且其父新敗怒气方盛又西戎剽勁其鋒銳不可當不如緩之使其气竭而後擊之此曹劌之勝也乃堅壁不戰伊余有驕色子逺候其無備夜分誓眾秣馬蓐食晨值大風黃霧晝昏子逺曰天贊我也躬先士卒掃壁而出遲明伏而戰﹝一作復之﹞生擒伊余於陣悉俘其眾權渠大懼被髮割面請降子逺啟曜以權渠爲徵西將軍西戎公分徙伊余兄弟及其部落二十餘萬口於長安西戎之中權渠最彊部落皆稟其命而爲冦暴權渠旣降莫不歸附曜大悅拜子逺爲大司徒錄尙書事八月曜燕羣臣於東堂語及平生泫然流涕遂下書曰蓋裒徳惟舊聖後之所先念恵錄孤明王之盛典是以世祖艸創河北致封嚴尢之孫魏武勒兵宋梁追慟橋公之墓前新贈大司徒烈湣公崔嶽中書令曹恂晉陽太守王忠太子洗馬劉綏等或識朕於童齓之中或濟朕於艱窘之極言念君子實傷我心詩不云乎中心藏之何日忘之嶽漢昌之初𨿽有裒贈屬否運之際禮章莫備今可贈嶽使持節侍中大司徒遼東公恂大司空南郡公綏左光祿大夫平昌公忠鎭軍將軍安平侯並加散騎常侍但皆丘墓夷滅申哀莫由其速班訪嶽等子孫授以茅土稱朕意焉九月曜立太學於長樂宮東小學於未央宮西簡百姓年二十五已下十三已上神志可教者千五百人擇朝賢宿儒明經篤學以教之以中書監劉均領國子祭酒置崇文祭酒秩次國子散騎侍郎董景道以明經擢爲崇文祭酒冬十一月曜召構殿巧手三千人發陽平等十郡牛車五千乘運土築建徳殿臺命起酆明觀立西宮建淩煙﹝一作霄﹞臺於鎬池又於霸陵西南營壽陵侍中喬豫和苞上疏諫曰臣聞人主之興作也必仰準乾象俯順人時是以衛文承亂亡之後宗廟社稷漂流無所而猶上憲營室構作楚宮彼其急也猶尙若玆故能興康叔武公之迹以延九百之慶前奉詔書將營酆明觀市道蒭蕘咸非之曰以一觀之費足以平涼州矣今又奉勅旨復欲擬阿房而建西宮模瓊臺而起淩煙此其功費億萬酆明也若以給軍則可以吞吳蜀而剪齊魏矣陛下何爲於中興之日而蹤亡國之事自古聖王人誰無過陛下此役實爲過舉過貴能攺終之實難又伏聞勅旨將營建壽陵周回四里下深二十五丈以銅爲棺槨黃金飾之恐此功費非國內所能辦也且臣聞堯葬谷林市不攺肆顓頊葬廣陽下不及泉聖王之於終也如是秦皇下錮三泉周輪七里身亡之後毀不旋踵闇主之於終也如此向魋石槨孔子以爲不如速朽王孫倮葬識者嘉其矯世自古無不亡之國不掘之墓聖王知厚葬之招害也故不爲之臣子之於君父陵墓豈不欲髙峻如山嶽哉但以保全始終安固萬世爲優耳自喪亂以來漢帝諸陵咸見踐辱惟霸陵獨全此𨿽太宗之至達抑亦釋之之功興亡奢儉冏然於前惟陛下覽之曜大悅卽日下詔曰二侍中懇懇有古人之風烈矣可謂社稷之臣也非二君朕安聞此言乎夫以孝明於承平之世四海無虞之日尙納鍾離一言而罷北宮之役況朕之闇眇當今之極獘可不敬從明誨其悉罷宮室諸役壽陵制度一遵霸陵之法詩不云乎無言不酬無徳不報今封豫安昌子苞平輿子並領諫議大夫仍敷告天下使知區區之朝朝夕冀聞其過也自今法政有不便於時不利社稷者其詣闕極言勿有所諱省酆水囿以與貧民

卷六前趙錄六劉曜中光初四年夏五月終南山崩長安人劉終於崩所得白玉方一尺有文字曰皇亡皇亡敗趙昌井水竭構五梁咢酉小衰困囂喪嗚呼嗚呼赤牛奮靷其盡乎時羣臣咸賀以爲勒滅之徵曜大悅齋七日而後受之於太廟﹝水經注作於龍門河水中得一玉璽文曰云云曜以爲天錫神璽齋九日而受於太廟﹞大赦境內以終爲奉瑞大夫中書監領國子祭酒劉均進曰臣聞國主山川故山崩川竭國君爲之不舉終南京師之鎭國之所瞻無故而崩其凶焉可極言昔三代之季其災也如是今朝臣皆言祥瑞臣獨言非誠上忤聖旨下違眾議然臣不達大理竊所未同何則玉之於山石也猶君之於臣下山崩石壊象國傾人亂皇亡皇亡敗趙昌者此言皇室將爲趙所敗趙因之而昌大今趙都於秦雍而勒跨全趙之地趙昌之應當在石勒不在我也井水竭構五梁者井謂東井秦之分也五謂五車梁謂大梁五車大梁趙之分也此言秦將竭滅以構成趙也咢者歲之次名作咢也言歲馭作咢酉之年當有敗軍殺將之事困謂困惇歲在子之年名玄囂亦在子之次言歲馭於子國當喪亡赤牛奮靷謂赤奮若在丑之歲名也牛謂牽牛東北維之宿丑之分也言歲在於醜當滅亡盡無復遺也此其誡悟蒸蒸欲陛下勤修徳化以禳之耳縱爲嘉祥尙願陛下夕惕而答書曰𨿽休勿休願陛下追蹤周旦盟津之美捐鄙虢公夢廟之凶謹歸沐浴以待妖言之誅曜憮然攺容禦史劾奏均狂言瞽說誣妄﹝一作罔﹞祥瑞請依大不敬論曜曰此之災瑞誠不可不深戒朕之不徳收均忠恵多矣何罪之有乎光初五年春正月鎭北將軍並州牧安定王策獻玉璽一枚文曰趙盛二月曜親徵氐羌楊難敵難敵率眾來拒前鋒撃敗之退保仇池諸氐羌多降於曜曜復討故晉王司馬保部將楊韜於南安韜懼與隴西太守梁勛來降皆封列侯使侍中安昌子喬豫率甲士五千遷韜等及隴西萬餘戶於長安進攻仇池會軍中大疫曜亦寢疾議欲班師恐難敵躡其後乃以尙書郎王擴﹝一作王獷﹞爲光國中郎將使至仇池諭以禍福難敵遣使稱藩曜大悅署難敵爲使持節侍中假黃鉞都督益寧南秦梁涼巴六州隴上西域諸軍事上大將軍益寧南秦三州牧領護南氐校尉寧羌中郎將武都王子弟爲公侯列將二千石者十五人秦州刺史陳安請朝於曜曜以疾篤不許安怒以曜爲卒大掠而去曜疾甚乘馬輿而還使別將呼延寔及長史魯憑監輜重於後安邀獲之遂欲畱用寔不肯屈被殺憑亦死之安遣其弟集及將軍張明等率步騎三萬﹝一作二萬﹞進攻曜曜衛軍將軍呼延瑜逆擊斬之悉俘其眾安懼馳還上邽曜至自南安安使將軍劉烈趙罕襲汧城克之西州﹝一作隴上﹞氐羌悉歸附安安士馬雄盛有眾十餘萬自稱使持節大都督假黃鉞大將軍雍涼秦梁四州牧涼王以趙募爲相國休屠王石武以桑城來降曜大悅署爲使持節都督秦州隴上雜夷諸軍事平西大將軍秦州刺史封酒泉王夏四月甲午曜後羊氏卒僞謚獻文皇后羊氏內有特寵外參朝政生三子熙襲闌曜始禁無官者不聽乘馬祿八百石已上婦女乃得衣錦繡自季秋農功畢乃聽飲酒非宗廟社稷之祭不得殺牛犯者皆以死論曜臨太學引試學生之上第者拜郎中武功男子蘇撫陜男子伍長平並化爲女子石言於陜若言勿東者十二月曜將葬其父及妻親往粟邑以規度之負土爲墳其下周圍二里上髙百尺作者繼以脂燭怨呼之聲盈於道路遊子逺諫曰臣聞聖主明王忠臣孝子之於終葬也棺足周身槨足周棺藏足周槨而已不封不樹爲無窮之計伏惟陛下聖慈幽被神鑑洞逺每以淸儉卹下爲先社稷資儲爲本今二陵之費至以億計計六萬夫百日作所用六百萬工二陵皆下錮﹝一作洞﹞三泉上崇百尺積石爲山增土爲阜周回二里發掘古塜以千百數督追役徒繼以脂燭役夫呼嗟气塞天地暴骸原野哭聲盈衢臣竊謂無益於光帝先後而徒喪國家之儲力陛下脫仰尋堯舜之軌者則功不盈百萬費亦過千計下無怨骨上無怨人先帝先後有太山之安陛下饗舜禹周公之美惟陛下察焉曜不納乃使徵東大將軍嶽等率騎一萬迎父及弟暉喪於太原疫气大行死者十三四又遣將作大匠勲胡元增永吳﹝一作垣﹞顯平二陵髙九十尺冢前石人若有言愼聲胡元親聞之上洛男子張盧死二十七日有盜發其冢者盧遂得蘇曜葬父墓號永恆陵葬妻羊氏墓號顯平陵大赦境內殊死已下賜人爵二級孤老貧病不能自存者帛各有差光初六年夏六月陳安攻曜徵西將軍劉貢於南安休屠王石武自桑城引兵趨上邽以解南安之圍安聞之懼馳歸上邽遇於瓜田武以眾寡不敵奔保張春故壘安引軍追武曰叛逆胡奴要當生縛此奴然後斬劉貢耳武閉闗拒之貢敗安後軍俘斬萬餘級安馳還赴救貢逆擊敗之俄而武騎大至安眾大潰收餘騎八千奔保隴城貢乃畱武督後眾躬先士卒戰輒敗之遂圍安於隴城秋七月大雨霖震曜父墓門屋大風飄髮曜父寢堂於垣外五十餘步曜避正殿素服哭於東堂五日乃使子鎭軍將軍襲太常梁胥等繕復之松栢眾木植已成林至是悉枯死光初七年春正月天裂廣一丈餘長五十丈時四方交戰兵革相尋署大司馬雅爲太宰加劍履上殿入朝不趨贊拜不名給千兵百騎甲仗百人入殿增班劍六十人前後鼓吹各二部三月曜親徵陳安圍隴城別遣兵圍上邽安頻出挑戰屢擊敗之斬獲八千餘級右軍將軍劉幹攻平襄克之隴上諸縣悉降曲赦隴右殊死已下惟陳安趙募不在赦例安畱楊伯支姜沖兒等守隴城自率精騎數百突圍而出欲引上邽平襄之眾還解隴城之圍安旣出知上邽被圍平襄已敗乃南走陜中曜使將軍平先丘中伯率勁騎追安頻戰敗之俘斬四百餘級安與壯士十餘騎於陜中格戰安左手奮七尺大刀右手執丈八虵矛近則刀矛俱發輒害五六人逺則雙帶鞬服左右馳射而走平先亦壯健絕人勇捷如飛與安搏戰三交遂奪其虵矛而退會日暮雨甚安棄馬與左右五六人步踰山嶺匿於溪澗翼日尋之不知所在會連雨始霽安遣其將石容覘曜兵曜輔威將軍呼延淸﹝紀事本末作呼延靑人﹞獲之拷問安所在容卒不肯言淸遂殺容乃尋其徑迹獲安於澗曲斬之曜大悅楊伯支斬姜沖兒以隴城降別將宋亭斬趙募以上邽降徙秦州大姓楊姜諸族二千餘戶於長安氐羌悉下並送質任以赤亭羌酋姚弋仲爲平西將軍封平襄公邑於隴上時徵東大將軍嶽與涼州刺史張茂相持於河上曜自隴上西擊涼州遣將軍劉咸攻韓璞於冀城呼延晏攻寧羌護軍陰鑑於桑壁親帥戎卒二十八萬五千軍於河上列營百餘里金鼓之聲振地河水爲沸自古軍旅之盛未有斯比張茂臨河諸戍皆望風奔遁臨洮人翟楷石琮等逐令長以應曜曜又揚聲欲百道俱濟直抵姑臧涼州大震人無固志茂遣平虜將軍陳珍帥步騎一千五百救韓璞曜諸將佐咸欲速濟曜曰吾軍勢𨿽盛不踰魏武之東也然畏威而來者三分有二中軍宿衛皆已疲老其實難用張氏以吾新平陳安師徒殷盛以形勢言之非彼五郡之眾所能抗也必怖而歸命受制稱藩吾復何求今但案甲勿動以吾威聲振之若出中旬張茂之表不至者吾爲負卿矣茂懼果遣使稱藩獻馬一千五百疋牛三千頭羊十萬口黃金三百八十斤銀七百斤女伎二十人及諸珍寶珠玉方域美貨不可勝紀曜大悅使大鴻臚田崧拜茂使持節假黃鉞侍中都督涼南北秦梁益巴漢隴右西域雜夷匈奴諸軍事太師領大司馬涼州牧西域大都護護氐羌校尉涼王加九錫曜至自河西氐羌楊難敵聞陳安死內懷危懼與弟堅頭南奔漢中鎭西將軍厚追擊之獲其輜重千餘輛士女六千餘人還之仇池曜以大鴻臚田崧爲鎭南大將軍益州刺史鎭仇池以徵東大將軍廣平王嶽爲侍中都督中外諸軍事進封中山王初靳準之亂曜世子胤沒於黑匿郁鞠部陳安旣敗胤自言於郁鞠郁鞠大驚禮而歸之曜對胤悲慟嘉郁鞠忠欵署使持節散騎常侍忠義大將軍左賢王封胤爲永安王署侍中衛大將軍都督二宮禁衛諸軍開府儀同三司錄尙書事領太子太傅時有鳳皇將五子翔於故未央殿五日悲鳴不食皆死是年前潁丘太守郎宣北平太守楊平邑振等共修徐水廟舊碑刻石樹頌焉光初八年春正月石勒遣司州刺史石生攻冦河南太守尹平死之生掠五千餘戶而去夏四月曜遣使拜涼州牧張駿上大將軍涼州牧涼王贈其父太宰成烈王

卷七前趙錄七劉曜下光初九年春三月曜立劉氏爲皇后遣將軍康平冦魏興及南陽石勒將石他自雁門出上郡襲安國將軍北羌王盆句除俘三千餘落獲牛馬羊百餘萬而去曜大怒投袂而起卽日次於渭城遣中山王嶽追之曜進次富平爲嶽聲援嶽及石他戰於河濵敗之斬他及其甲士一千五百級赴河死者五千餘人悉收所虜振旅而歸楊難敵自漢中還襲仇池克之殺鎭南大將軍田崧夏五月石勒將石生屯洛陽冦略河南司州刺史李矩潁川太守郭黙軍數敗又乏食遣使降曜曜遣中山王嶽攻石生於洛陽配以近郡甲士五千宿衛精卒一萬濟自孟津鎭東將軍呼延謨率荊司之眾自崤澠而東欲會矩黙共攻石生嶽克孟津石梁二戍斬獲五千餘級進圍石生於金墉勒遣石虎率步騎四萬入自成臯闗嶽陳兵以待之戰於洛西嶽師敗績身中流矢退保石梁虎作塹柵列圍遏絕內外嶽眾饑甚殺馬以食將士呼延謨爲虎所殺曜自將出救虎帥騎三萬來拒曜前軍將軍劉黑撃虎將石聰於八特阪大破之曜次於金穀夜中無故大驚士卒潰散乃退如澠池夜又驚潰遂歸長安六月虎拔石梁嶽被執並執將佐八十餘人及氐羌三千餘人皆送襄國坑士卒九千人遂攻王騰於並州執騰殺之坑士卒七千餘人曜至自澠池素服郊次哭七日乃入城因憤恚成疾秋九月武功豕生犬上邽馬生牛及諸妖變不可勝紀曜命公卿各舉博識直言之士一人司空劉均舉參軍臺產曜親臨東堂遣中黃門策問之產極言其故曜覽而嘉之引見東堂訪以政事得失產流涕歔欷具陳災變之禍政化之闕辭甚懇至曜攺容禮之卽拜博士祭酒諫議大夫領太史令其後所言皆驗曜彌敬重歲中三遷歷位尙書光祿大夫太子少師位特進署永安王胤爲大司馬拜大單於徙封南陽王以漢陽諸郡十三爲國置單於臺於渭城置左右賢王以下皆以胡羯鮮卑氐羌豪傑爲之光初十年春二月曜疾瘳曲赦長安殊死已下署汝南王咸爲太尉錄尙書事光祿大夫綏爲大司徒卜泰爲大司空夏四月曜後劉氏卒僞謚獻烈皇后以後叔父昶爲使持節侍中大司徒錄尙書事進封河南郡公封昶妻張氏爲慈鄕君冬十月曜遣將軍黃秀帛成冦酇晉平北將軍魏該率眾奔襄陽光初十一年春正月曜追念皇后劉氏憶其臨終之言乃立劉皚女芳爲皇后二月署驃騎將軍述爲大司徒昶爲太保召公卿已下子弟有勇幹者爲親禦郎被甲乘鎧馬動止自隨以充折衝之任尙書郝述都水使者支當等固諫曜大怒鴆而殺之是月曜夜夢三人金面丹唇東向逡巡不言而退曜拜而履其迹時晉咸和二年也旦召公卿已下議之朝臣咸賀以爲吉祥惟太史令任義進曰三者歷運統之極也東爲震位王者之始次也金爲兌位物衰落也丹唇不言事之畢也逡巡揖讓退舍之道也爲之拜者屈伏於人也履迹而行愼勿出疆也東井秦之分也五車趙之分也秦兵必大起亡主喪師畱敗趙地逺至三年近七百日其應不逺願陛下思而防之曜大懼於是躬親二郊飾繕神祠望秩山川靡不周徧大赦殊死已下復百姓稅租之半秋七月曜將黃秀等冦酇順陽太守帥眾奔襄陽光初十二年夏五月長安自春不雨至於五月曜遣武衛將軍朗率騎三萬襲楊難敵於仇池弗克掠三千餘戶而歸涼州張駿聞曜爲石勒所敗乃去曜官號遣張閬竇濤辛巖宋輯辛晏等率眾數萬會韓璞攻掠秦州諸郡曜遣南陽王胤率步騎四萬撃之夾洮相持七十餘日冠軍將軍呼延那雞率親禦郎二千騎絕其運路胤濟師逼之璞軍大潰還奔涼州胤追及於令居斬級二萬張閬辛晏率眾來降曜皆拜將軍封列侯遂略河南地光初十三年秋七月石勒遣石虎率眾二萬出軹闗來攻河東應之者五十餘縣進次蒲阪曜將東救蒲阪懼張駿楊難敵乘虛來襲遣河間王述發氐羌之眾屯於秦州曜盡中外精銳水陸赴之自衛闗北濟虎懼引師而退追之八月及於髙候大戰破之斬將軍石瞻枕屍一百餘里收其資仗以萬億計虎奔朝歌遂濟自大陽攻石生於金墉決千金堤﹝一作堨﹞以灌之滎陽野王皆降襄國大震分遣諸將攻討汲郡河內諸郡冬十二月石勒自率眾來拒陳於洛西曜自恃連勝不撫士卒專與嬖臣飲博左右或諫曜怒以爲妖言斬之時與石虎對軍大風拔樹昏霧四塞聞虎進據石門續知勒自率大眾已濟河始議增滎陽戍杜黃馬闗俄而洛水候者與勒前鋒交戰擒羯送之曜問曰大胡自來邪其眾幾何羯曰大胡自來軍勢甚盛不可當也曜色變使攝金墉之圍陳於洛西眾十餘萬南北十餘里勒望見之喜謂左右曰可以賀我矣乃帥步騎四萬入洛陽城虎引步騎三萬自城北而西攻曜中軍石堪石聰等各以精騎八千自城西而北擊曜前鋒曜性少而酗酒末年尢甚至是將戰飲酒數斗常乘赤馬無故蹋頓乃乘小馬比出復飲酒斗餘至西陽門撝陣就平石堪因而乘之師遂大潰曜昏醉奔退馬陷石渠墜於冰上被創十餘通中者三爲堪所執勒遂大破曜軍斬首五萬餘級下令曰所欲擒者一人耳今已獲之其勅將士抑鋒止銳縱其歸命之路曜見勒曰石王頗憶重門之盟否勒使徐光謂曜曰今日之事天使其然復云何邪乃幽曜於河南丞廨乙酉勒班師使徵東將軍石邃將兵衛送襄國曜創甚載以馬輿使金創醫李永與同載療之北苑市三老孫機上禮求見曜勒許之機進酒於曜曰僕谷王闗右稱帝皇當持重保土疆輕用兵敗洛陽祚運窮天所亡開大分持一觴曜曰何以健邪當爲翁滿飲勒聞之淒然攺容曰亡國之人足令老叟數之已亥舎曜於襄國永丰小城給其妓妾嚴兵圍守遣嶽震等乘馬從男女衣幨以見曜曜曰吾謂卿等久爲灰土石王仁厚乃全宥至今邪而我殺石他負盟之甚今日之禍自其分耳畱宴終日而去勒使曜與太子熙書諭令速降曜但勅熙與諸大臣匡維社稷勿以吾易慮也勒見而惡之久之爲勒所殺明年春正月太子熙﹝一作毗﹞聞曜被擒大懼與大司馬南陽王胤及太尉汝南王咸等議欲西保秦州尙書胡勲曰今𨿽喪主國尙全完將士情一未有離叛且可並力拒險力不能拒走未晚也胤怒以爲沮眾斬之遂率百官奔上邽汝陰王厚安定王策皆棄郡奔遁闗中擾亂將軍蔣英辛恕擁眾數十萬據長安遣使招勒勒遣石生率洛陽之眾赴之秋八月南陽王胤率眾數萬自上邽趨長安隴東武都安定新平北地扶風始平諸郡夷夏皆起兵應胤胤次仲橋石生嬰城固守勒使石虎率騎二萬來援九月戰於義渠爲虎所敗死者五千餘人胤奔上邽虎乘勝追戰枕屍千里攻圍上邽城潰執太子熙南陽王胤並將相諸王等及諸卿校公侯以下三千餘人皆殺之徙其臺省文武闗東流民秦雍大族九千餘人於襄國又坑王公等及五郡屠各五千餘人於洛陽曜在位十三年而敗自劉淵以晉恵帝永興元年歲在乙丑僭號西河至曜三世凡三十有五年以晉成帝咸和四年歲在己丑滅

卷八前趙錄八劉宣劉宣字士則淵之從祖也初爲北部都尉右賢王朴鈍少言好學修潔師事樂安孫炎沈精積思不捨晝夜好讀毛詩左氏傳炎每嘆曰宣若遇漢武當踰於金日磾也學成而返不出門閭者蓋數年每讀漢書至蕭何鄧禹傳未嘗不反復詠之曰大丈夫若遭二祖終不令兩公獨擅美於前矣並州刺史王廣言之於武帝帝召見嘉其占對因曰吾未見宣謂廣言虛耳今見其進止風儀眞所謂如珪如璋觀其質性足能撫集本部乃以宣爲右部都尉特給赤幢曲蓋蒞官淸恪所部懷之淵卽王位宣之謀也故特荷尊重勲戚莫二軍國內外靡不任之仕至丞相太尉劉盛劉盛淵之族人也仕爲領右衛將軍封安昌王少時不好讀書惟讀孝經論語曰誦此能行足矣安用多誦而不行乎李熹見之嘆曰望之如可易及至肅如嚴君可謂君子矣淵以其忠篤故臨終委以重任衛尉西昌王劉銳等恥不預顧命乃相與謀說和殺聰盛執正不從和怒命左右刃之劉翼劉翼仕淵爲別將驍勇過人膂力善射能一手舉殿柱跳過平陽門時人擬之飛羽淵甚器異之以爲徵虜將軍劉胤劉胤字義孫曜之世子前妃卜氏所生光祿大夫卜泰之甥也美姿貌善機對年十歲身長七尺五寸眉鬢如畫聰奇之謂曜曰此兒神气非義眞之比也﹝義眞曜子儉字﹞當應爲卿之冢嫡卿可思文王廢伯邑考立武王之意曜曰臣藩國之嗣僅能守祭祀足矣不可亂長幼之倫也聰曰卿勲格天地國兼百城當世祚太師受專徵之任五侯九伯得專徵之者卿之子孫也柰何言同諸藩國乎義眞旣不能逺追太伯髙讓之風吾當爲卿更以一國封之於是封儉爲臨海王立胤爲世子靳準之亂胤沒於黑匿郁鞠部至曜光初七年胤自言於郁鞠郁鞠大驚資給衣馬遣子送之曜對胤悲泣胤𨿽少離屯難流躓殊荒而風骨俊茂爽朗卓然身長八尺三寸髮與身齊多力善射騎捷如風雲曜因以重之羣臣亦屬意焉曜顧謂朝臣曰義孫可謂歲寒而不凋湼而不淄者矣義光𨿽先已樹立然衝幼儒謹不堪今世之多難懼非所以上固社稷下愛義光義孫年長明徳又故世子且材器過人渉歷艱阻朕欲逺追周文近蹤光武使宗廟有太山之安義光饗無疆之福於諸卿意何如太傅呼延晏等咸曰陛下逺擬周漢爲國家無窮之計豈惟臣等賴之實宗廟四海之慶也左光祿大夫卜泰太子太傅韓廣等進曰陛下若以廢立爲是不應降日月之明垂訪羣下若以爲疑固樂聞異同之言臣竊以爲廢太子非也昔周文定嗣未建之前則可光武以母失恩而廢其子豈足爲聖朝之模範誠以東海纂統何必不如明帝皇子胤文武才略神度弘逺信髙絕於時足以擬蹤周發然太子孝友仁慈志尙衝雅亦足以堂負聖基爲承平賢主況儲宮者民人所系豈可輕動陛下誠實爾者臣等有死而己未敢奉詔曜黙然胤前泣曰慈父之於子也當務存鳲鳩之仁今黜熙而立臣臣何敢自安陛下茍以臣爲頗堪驅策豈不能輔熙以承聖業乎必欲以臣代熙臣請效死於此以明赤心不敢聞命因歔欷流涕悲感朝臣曜亦以太子羊氏所生羊有寵哀之不忍廢乃止追謚胤母卜氏爲元悼皇后嘉胤舅卜泰之公忠拜上光祿大夫儀同三司領太子太傅封胤爲永安王署侍中衛大將軍都督二宮禁衛諸軍事開府儀同三司錄尙書事領太子太傅號曰皇子命熙於胤盡家人之禮尋遷大司馬徙封南陽王以漢陽諸郡十三爲國置單於臺於渭城置左右賢王已下皆以胡羯鮮卑氐羌豪傑爲之拜胤爲大單於都督及曜之末闗中擾亂遂爲石虎所殺淵後單氏單氏單徵之女北海王乂之母也以淵河瑞二年立爲皇后淵死聰卽僞位攺元光興尊爲皇太后單氏年少姿色絕麗聰遂蒸之乂屢以爲言單氏慚恚而死聰後呼延氏呼延氏武元皇后匈奴中人淵後之從父妹也有美色恭孝稱於宗族淵後愛聰姿色故以配焉遂以光興元年立爲皇后先是聰以弟乂爲帝太弟後每謂聰曰父終子紹古今之大典陛下自承髙祖之嗣太弟何爲者哉陛下百年後粲兄弟必無種也願陛下深思之聰亦信之曰然吾當徐爲之計後曰事久變生太弟見粲兄弟並大必有不安之志矣或有小人構間其中未必不禍發於今日也妾聞陛下說隱公一何相似竊爲陛下寒心聰心然之後至嘉平二年春正月卒謚曰武元皇后聰後劉氏劉氏武宣皇后新興人僞太保劉殷小女名娥字麗華童齒聰慧膚髮異常晝營女工夜誦書傳母恆止之惇玩彌厲每與諸兄弟辯論經義理致超然兄常深嘆之性孝友美風儀進止如珪璋焉聰旣僭立納爲右貴妃未幾立爲皇后聰將起凰儀殿於後庭廷尉陳元達鎖腰切諫聰大怒曰朕將營二宮豈問汝鼠子乎命左右將斬之後時在後堂聞之宻遣中常侍私勅左右停刑於是手疏啟曰伏聞勅旨將爲營殿今宮室已備無煩更營且四海未一禍難猶繁宜愛民力廷尉之言社稷之計也陛下當加爵賞而反欲誅之四海謂陛下何如哉夫忠臣進諫者固不顧其身也而人主拒諫者亦不顧其身也陛下爲妾營殿而殺諫臣使忠良結舌者由妾逺近怨怒者由妾公私困獘者由妾社稷阽危者由妾天下之罪皆萃於妾妾何以當之妾觀自古敗國喪家未始不由婦人每覽古事忿之不已何意今日妾自爲之使後人視妾猶妾之視前人也妾復何面目仰侍巾櫛請歸死此堂以塞陛下誤惑之過聰覽之變色大司徒任顗等復叩頭流血固請不已乃徐曰朕比來微得風患喜怒過差不復自制元達忠臣也朕未之察諸公乃能破首明之誠得輔弼之義也朕愧戢於心何敢忘之命顗等冠履就坐引元達而謝之以後表示之曰外輔如公等內輔如後朕復何憂後聰明善幾諫聰所爲不道多規正之及死僞謚武宣皇后其姊英字麗芳亦聰敏涉學而文詞機辯曉達政事尢過於娥初與娥同召拜左貴嬪尋卒僞追謚武徳皇后曜後羊氏羊氏獻文皇后卽晉恵帝後也名獻容太山南城人祖瑾父玄之以晉太安元年立爲皇后後初入宮衣中忽有火光眾咸怪之洛陽之陷遂沒於曜曜僭僞位立爲皇后因問之曰吾何如司馬家兒羊後曰陛下開基之聖主彼亡國之暗夫何可並言彼貴爲帝王有一婦一子及身三耳曾不能庇之使妻子辱於庶人之手妾於爾時實不欲生何圖復有今日妾生於髙門意謂世間男子皆然自奉巾櫛已來始知天下自有丈夫耳曜甚寵愛之遂干預政事生三子以曜光初五年卒僞謚獻文皇后曜後劉氏劉氏獻烈皇后少孤爲叔父侍中大司徒劉昶所養曜光初八年立爲皇后明年寢疾及篤曜親省臨之問其所欲言劉氏泣曰妾叔父昶無子妾少養於叔父恩撫甚隆無以報徳願陛下貴之妾叔皚女芳有徳色願以備後宮曜許之言終而卒僞謚獻烈皇后曜後劉氏劉氏名芳侍中劉皚﹝一作愷﹞女年十三長七尺八寸垂手過膝髮與身齊先皇后劉氏死曜追念之遂以光初十年立爲皇后姿徳才色邁於別宮

卷九前趙錄九王彌王彌字子固東萊人也家世二千石祖頎魏玄莵太守武帝時至汝南太守彌有才幹博涉書記勇略善騎射膂力過人靑州人謂之飛豹然少遊俠京師處士陳畱董養見而謂之曰君豺聲豹視好亂樂禍若天下有事不作士大夫矣與劉淵友善後從洛陽東歸淵餞於九曲之濵泣謂彌曰王渾李熹以鄕曲見知每相稱達讒間因之而進深非吾願適足爲吾患耳吾本無宦情惟足下明之恐死洛陽永與子別因慷慨歔欷縱酒長嘯聲調亮然坐者皆爲之流涕恵帝末年妖賊劉伯根起兵於東萊之惤縣彌率家童從之伯根以彌爲長史伯根死彌聚徒海渚爲茍純所敗亡入長廣山遂爲羣賊彌多算計凡有所掠豫策成敗後引兵入冦靑徐二州自稱徵東大將軍攻殺二千石晉太傅司馬越以公交車徵東萊曲羨爲本郡太守討彌彌擊殺之兗州刺史茍晞帥兵逆擊彌彌遂大敗遣使降淵淵拜彌鎭東大將軍靑徐二州牧都督緣海諸軍事彌收集亡散眾復大振晞與之連戰不克彌進攻太山魯國譙梁陳郡汝南潁川襄城諸郡遂入許昌開府庫取器杖分遣諸將攻掠靑徐兗豫四州所過陷沒郡縣多殺守令有眾數萬朝廷不能制會天下大亂進逼洛陽太傅越遣司馬王斌帥甲士五千人來衛京師涼州牧張軌亦遣督護北宮純來援彌入自轘轅敗官軍於伊北京師大震宮城門晝閉彌至洛陽屯於津陽晉以司徒王衍都督徵討諸軍事衍與王斌等出戰北宮純募勇士百餘人突陳彌兵大敗遂燒建春門而東衍遣左衛將軍王秉追之戰於七里澗又敗之遂走渡河與其黨劉靈王桑等自軹闗如平陽歸淵淵聞而大悅遣侍中兼禦史大夫郊迎致書於彌曰以將軍有不世之功超時之徳故有此迎耳遲望將軍之至孤今親行將軍之館輒拂席洗爵敬待將軍彌至見淵勸稱尊號淵謂彌曰孤本謂將軍如竇周等耳今眞吾孔明仲達也烈祖有云吾之有將軍如魚之有水也署爲司隸校尉加侍中特進靈爲安北將軍桑爲散騎常侍彌固辭使隨劉曜冦河南又與石勒攻臨漳永嘉初冦上黨圍壺闗東海王司馬越遣淮南內史王曠安丰太守衛干等討之與彌戰於髙都長平間大敗之死者十六七淵拜彌侍中都督靑徐兗豫荊揚六州諸軍事徵東大將軍靑州牧封東萊公遂與劉曜石勒等攻魏郡汲郡頓丘陷五十餘壁皆調爲軍士又與勒攻鄴晉安北將軍和郁棄城而走懷帝遣北中郎將豫州刺史裴憲屯白馬討彌車騎將軍王堪屯東燕討勒平北將軍曹武屯太陽討淵虎步將軍彭黙爲劉聰所敗見害眾軍皆退聰渡黃河帝遣司隸校尉劉暾將軍宋抽等拒之皆不能抗彌聰以萬騎至京城焚二學宮東海王越拒戰於西明門彌等敗走歸於平陽復以二千騎南出轘轅攻冦襄城諸郡縣東海王越遣薄盛等率兵追撃之彌師敗績還戍平陽遣左長史曹嶷爲鎭東將軍給兵五千東狥靑州且多賫金寶還鄕裏招誘亡命並迎其室淵許之嶷自大梁引兵而東所至皆下遂克東平進攻瑯邪會淵死聰卽位彌與劉曜等率眾四萬長驅入洛川復出轘轅掠梁陳汝潁間進屯陽翟遣弟璋與石勒共冦徐兗因破越軍復與曜冦襄城進逼京邑縱兵大掠曜禁之不從乃斬其牙門王延以狥彌怒與曜阻兵相攻死者千餘人彌長史張嵩勸小下之於是詣曜謝罪結分如初旣而彌說曜曰洛陽天下之中山河四塞城池宮室不假修營宜勸主上自平陽徙都之曜以天下未定洛陽四面受敵不可固守不從彌策焚燒而去彌怒罵曰屠各子豈有帝王之意乎汝柰天下何引眾東屯項城曜初以彌不待已至先入洛陽怨之至是嫌隙遂構洛川之戰百官殱滅殆盡惟司隸校尉劉暾以鄕裏宿望得免於難因說彌曰今羣雄競起九州島幅裂有不世之功者宇內不容將軍自興兵以來何攻不克何戰不勝而復與始安王相失宜思文種之禍以範蠡爲師且將軍可無帝王之意東據本州島徐觀事勢上可以混一天下下可以成鼎峙之業豈失孫劉乎蒯通有言將軍宜圖之彌以爲然拜暾爲大將軍封齊公初石勒惡彌驍勇外相親而內相忌常宻爲之備彌破洛陽多遺勒美女寶貨以相結納會勒擒茍晞以爲左司馬彌心惡之乃以書賀勒曰公獲茍晞而用之何其神妙使晞爲公左彌爲公右天下不足定也勒愈忌欲陰圖之劉暾又勸彌使召曹嶷藉其眾以誅勒乃爲書使暾詣靑州召嶷引兵會已且詐要勒共向靑州暾至東阿爲勒遊騎所獲見彌與嶷書大怒乃潛殺暾會彌將徐邈髙梁輒帥所部兵數千人去彌彌益衰弱勒右長史張賓勸勒乘彌小衰誘而取之因請彌燕於已吾彌謂勒實親已不復疑也長史張嵩切諫不聽勒伏兵襲殺之﹝已吾前作已營﹞劉靈劉靈陽平人也少貧賤年二十餘廁役於縣力制奔牛走及馳馬時人𨿽異之莫能舉也嘗撫膺而嘆曰天乎何當亂也及公師藩起兵自稱將軍與王彌冦掠趙魏進攻洛陽彌軍敗績乃言於靈曰晉兵尙彊歸無所厝劉元海昔爲質子我與之周旋京師深有分契今稱漢王將歸之可乎靈然之遂與彌俱降於淵淵署爲平北將軍與石勒帥眾三萬冦魏郡汲郡頓丘百姓望風降附所在克捷遷安北大將軍冀州刺史屯廣宗晉王浚遣別將祁弘襲擊殺之張嵩﹝一作暠﹞張嵩隴西人也事母至孝母死旣葬廬於墓側哀感幽顯歲餘而墓地自裂棺亦自破母遂蘇活嵩初爲王彌長史彌之與劉曜相攻也嵩切諫曰明公與國家共興大事事業甫爾便相攻討何面目見主上乎平洛之功誠在將軍然劉曜皇族宜小下之晉二王平吳之鑑其則不逺願明將軍深以爲慮縱將軍阻兵不還其若子弟宗族何彌曰善微子吾不聞此過也於是詣曜謝罪彌曰下官聞過乃是張長史之功曜謂嵩曰君爲朱建矣豈況範生乎各賜嵩黃金百斤及石勒已吾之燕嵩固阻彌不行彌不能聽竟爲勒所襲殺嵩遂歸仕於淵劉殷劉殷字長盛新興人也七歲喪父哀毀過禮服喪三年未嘗見齒曾祖母王氏盛冬思芹而不言食不飽者一旬矣殷怪而問之王氏言其故殷時年九歲乃詣澤中慟哭曰殷罪釁深重幼丁艱罰王母在堂無旬月之養殷爲人子而所思無獲皇天后土願垂哀湣聲不絕者半日於是忽若有人云止止聲殷收淚視地見有芹生焉因得斛餘而歸食而不減及至芹生乃盡又嘗夜夢人謂之曰西籬下有粟寤而掘之得十五鍾銘曰七年粟百石以賜孝子劉殷自是食之七年方盡郡命主簿州辟從事皆以供養無人辭不赴命司空齊王司馬攸辟爲掾徵南將軍羊祜召參軍事皆以疾辭同郡張宣子識達之士也勸殷就徵殷曰當今二公有晉之棟楹也吾方希達如榱椽耳不憑之豈能立乎吾今王母在堂旣應他命無容不竭臣禮便不得就養子輿所以辭齊大夫也良以色養無主故耳宣子曰如子所言豈庸人所識哉而今而後吾子當爲吾師矣遂以女妻之宣子者荊州豪族家富於財其妻怒之曰我女年始十四姿識如此何慮不得爲公侯妃而遽以妻劉殷乎宣子曰非爾所及也戒其女曰劉殷至孝冥感學識超世此人終當逺達爲世名公汝其謹事之張氏性亦婉順事王母以孝聞奉殷如君父焉旣而曾祖母死殷夫婦毀瘠幾至滅性時柩殯在室而西鄰失火風飆甚盛夫婦叩殯號哭火越燒東家後有二白鳩巢其樹庭自是名譽益著及爲聰相不犯顏忤旨然因事進規補益甚多聰每與羣臣議論政事殷無所是非羣臣出殷獨畱後爲聰暢敷條理商確事宜聰未嘗不從之有子七人五子各授一經一子授太史公一子授漢書一門之內七業俱興北州之學殷門爲盛嘗戒其子孫曰事君之法當務幾諫凡人尙不可面斥其過而況萬乘乎夫幾諫之功無異犯顏但不彰君之過所以爲優耳﹝一云犯顏之禍將彰君過﹞宜上思周召咨商之義下念鮑勛觸鱗之誅官至侍中太保錄尙書事賜劍履上殿入朝不趨乘輿入殿然殷在公卿間常恂恂有卑讓之色故能處驕暴之國保其富貴不失令名以壽考終殷以聰嘉平二年卒追謚曰大昌文獻公王延王延字符壽﹝一作延元﹞西河人也性至孝九歲喪母幾至滅性每至忌月悲號三旬事後母卜氏以孝聞卜氏遇之無道恆取補禳及敗麻頭與延貯衣其姑聞而問之延知而不言供事彌謹延旣孤貧晝則傭賃夜則讀書遂究覽經史皆通大義卜氏嘗盛冬思生魚敕延求之延求魚不獲卜氏杖之流血延尋汾河扣淩而哭忽有一魚躍出冰上長五尺延取以饋母卜氏食之積日不盡於是心悟撫如已子延事親色養夏則扇枕冬則以身溫被隆冬盛寒體無全衣而親極滋味後母終服喪居於墓側非其蠶不衣非其耕不食屬天下亂隨淵遷於平陽農蠶之暇訓誘宗族侃侃不倦年至六十方仕於淵及聰嗣位拜金紫光祿大夫劉粲之立靳準作亂自稱漢天王置百官以延耆徳碩望謀之於延將以爲左光祿延弗從乃罵曰屠各逆奴何不速殺我以吾左目置西陽門觀相國之入也右目置建春門觀大將軍之入也準怒殺之陳元達陳元達字長宏後部人也本姓髙以生月妨父故攺云陳少孤貧有志操常躬耕兼誦詩書樂道行詠忻忻如也至年四十不與人交通淵之爲左賢王聞而招之元達不答及淵僭號人或謂之曰往劉公相屈君蔑而不顧今稱號帝飛君其懼乎元達笑曰是何言邪彼人姿度卓犖有籠羅宇宙之志吾固知之久矣然往日所以不往者以期運未至不能無事喧喧彼自有以亮吾矣卿但識之不過二三日驛書必至其暮果徵爲黃門郎人曰君殆聖乎旣至引見淵曰卿若早來豈直爲郎官而已元達曰臣惟性之有分盈分者顚臣若早叩天門者恐大王賜處於九卿納言之間此則非臣之分臣將何以堪之是以抑情盤桓待分而至大王無過授之謗小臣免招冦之禍不亦可乎淵乃大悅元達在位忠謇屢進讜言退而削艸𨿽子弟莫得知也聰旣嗣位轉爲廷尉聰將爲劉氏起鷃儀樓於後庭元達鎖腰切諫聰大怒命左右將出斬之大司徒任顗等叩頭流血請免劉氏亦手疏切諫聰意乃解引元達而謝之每謂元達曰卿當畏朕而反使朕畏卿邪元達叩頭謝曰臣聞師臣者王友臣者伯臣誠愚闇無可采也幸邀陛下垂齊桓納九九之義故使微臣得盡愚忠昔世宗遙可汲黯之奏故能恢隆漢道桀紂誅諫幽厲弭謗是以三代之亡也忽焉陛下以大聖應期挺不世之量能逺捐商周覆國之獘近模孝武光漢之美則天下幸甚遷爲左司隸聰欲立左右貴嬪爲左右皇后元達以三後並立殊非典禮極言諫之聰不納乃轉爲右光祿大夫於是太尉範隆等皆抗表遜位請讓元達聰復以爲禦史大夫儀同三司元達素與太宰河間王劉易善引之爲援得盡諫諍及聞易死哭之悲慟曰人之云亡邦國殄悴吾旣不復能言安用此黙黙茍生乎歸而自殺時人莫不寃之王廣王廣字廣之不知何許人永嘉之亂聚族避世仕淵爲西揚州刺史魯陽侯﹝一作並州﹞及聰嗣位蠻賊梅芳扇動山夷攻圍廣城一百二十日外救不至糧食罄絕雞犬雀鼠靡有孑遺將士泣謂廣曰將軍忠於本朝故有今難豈有背將軍者哉城陷被禽將士相枕而死者五十人﹝一作五千﹞蠻囚廣將詣芳廣有女容質甚麗慷慨有丈夫之節芳見其美色納之甚有寵入經一旬女於闇室伺芳睡引刀擊芳不中芳驚起曰何故反邪女罵曰蠻畜我欲誅反賊何等謂我反乎吾聞父仇不同天母仇不同地汝反逆無狀害人父母而復以無禮陵人吾所以不死者正欲誅汝耳今死自吾分不待汝殺我但恨不得梟汝首於通衢以塞大恥辭气猛厲色無變容言終自殺芳止之不可時年十五卜珝卜珝字子玉匈奴後部人也少好談易郭璞見而嘆曰吾所不如也然而不免兵厄珝曰吾大厄在四十一位爲卿將當受禍耳不爾者亦爲猛獸所害吾亦未見子之令終也璞曰吾禍在江南甚營之未見免兆𨿽然在南猶可延期住此不過時月珝曰子勿爲公吏可以免諸璞曰吾之不能免公吏猶子之不能免卿將也珝曰吾此𨿽有帝王子終不復奉二京矣瑯邪可奉卿謹奉之主晉祀者必此人也珝遂隠於龍門山淵僭號徵拜大司農侍中固以疾辭淵曰人各有心卜珝之欲在吾朝何異髙祖四公哉可遂其髙志後復徵爲光祿大夫珝謂使者曰非吾死所也及聰嗣位徵爲太常時劉琨據並州聰問何時可平珝答曰並州陛下之分今玆克之必矣聰戲曰勝吾勞先生一行可也珝曰臣所以行不及裝者正爲是也聰大悅署珝使持節平北將軍將行謂其妹曰此行也死自吾分愼勿紛紜遂從鎭北將軍靳衝攻晉陽﹝一作大原﹞不克珝卒先降衝遽収珝斬之聰聞之大怒曰此人朕所不得加刑沖何人哉遣禦史中丞浩衍持節斬之趙染趙染新丰人初爲晉南陽王司馬模牙門將戍蒲阪求馮翊太守不得而怒率眾歸聰聰以爲平西將軍次於新丰東晉將索綝率兵討之染有輕敵之意長史魯徽諫曰困獸猶鬭況於國乎染曰綝小豎豈能污吾馬蹄刀劍也帥精騎逆戰於城西敗績悔曰吾不用魯徽之言以至於是乃斬徽臨刑謂染曰將軍愎諫違謀戅而取敗乃復忌前害勝誅戮忠良以逞過忿亦何顏面瞬息世間哉袁紹爲之於前將軍繼之於後覆亡敗喪亦當相尋所恨不得一見大司馬而死死者無知則已若其有知下見田丰爲徒當訴將軍於黃泉使將軍不得眠牀枕而死及死叱行刑者曰令吾面東向大司馬劉曜聞之曰蹄涔不容尺鯉染之謂也後染冦北地夢魯徽大怒引箭射之染驚怖而寤旦將攻城中伏弩卒範隆範隆字玄嵩父方魏雁門太守隆方孕十五月而生四歲亡父旣又喪母哀號之聲感動行路單孤無緦功之親疎族範廣﹝冊府云廣史不載官﹞湣而養之迎歸教書爲立祠堂隆好學修謹事廣如父博通經籍無所不覽著春秋三傳撰三禮吉凶宗紀甚有條義恵帝時天下大亂隠迹不應州郡辟命晝耕夜讀頗習祕歷陰陽之學知並州將有氛祲彌不復仕與上黨朱紀友善共紀遊山見一老父於窮澗之濵老父曰二公何爲在此隆等拜之仰視不見遂與紀依於淵淵以隆爲大鴻臚紀爲太常並封公隆後累遷尙書令儀同三司曜旣僭立進爲太尉卒贈太師崔遊崔遊字子相上黨人少好學儒術甄明恬靜謙退自少及長口未嘗言及財利魏末察孝廉除相府舍人出爲氐池長甚有恵政以病免歸泰始初武帝錄敍文帝故府僚屬就家拜郎中不就年七十餘篤學不倦淵師事之從受毛詩京氏易馬氏尙書旣僭僞位徵爲禦史大夫固辭不受卒於家時年九十三撰喪服圖行於世韋忠韋忠字子節平陽人少慷慨有不可奪之志好學博通性不虛諾閉門修已不交當世每至吉凶親喪贈遺一無所受年十二喪父哀慕毀瘠杖而能起晉司空裴秀弔之匍匐號訴哀感旁人秀出而語曰此子長大必爲佳器歸而命子頠造焉服闋廬於墓側家貧藜藿不充妻子不免於饑寒及頠爲僕射言之於司空張華華辟之辭疾不赴人問其故忠曰吾茨檐賤士本無宦情且茂先華而不實裴頠欲而無厭棄典禮而附賊後若此豈大丈夫之所宜行邪裴常有心托我恐洪濤蕩嶽餘波見漂況可臨尾閭而窺沃焦哉太守陳楚迫爲功曹會山羌破郡楚攜子出走賊射之中三創忠冒刃伏楚以身捍之泣曰忠願以身代君乞諸君哀之亦遭五矢賊相謂曰義士也捨之忠於是負楚以歸仕聰爲鎭西大將軍平羌校尉討叛羌矢盡不屈節仗劍而死董景道董景道字文博弘農人也少而好學晝夜誦讀博通五經尢明春秋三傳京氏易馬氏尙書韓詩皆精究大義三禮之義專遵鄭氏著禮通論非駁諸儒演廣鄭旨永平中知天下將亂隠於商洛山衣木葉食樹菓彈琴歌笑以自娛毒蛇猛獸皆繞其旁是以淵及聰屢徵皆礙而不得進景道私以此自喜至曜光初中出山廬於渭汭曜徵爲太子少傅散騎常侍復辭曰余在萬山中艸木可以庇風雨石田可以具饘粥朝家事非山野小人所願聞也更移窮谷中人悉不見後曜置崇文祭酒復以明經擢景道爲之亦不就竟以壽終王育王育字伯春京兆人也少孤貧爲人傭牧羊豕每過小學必歔欷流涕暇時拾薪以顧書生抄書板截蒲以學書日夜不止忘失羊豕其主笞之育甚有慚色將鬻已以償之同郡許子章敏達之士也聞而嘉之代育償羊豕給其衣食使與子同學遂博通經史身長八尺餘須長三尺容貌絕異音聲動人子章以兄女妻之別爲立宅分之家產育受之無愧色然行已任性不與俗偶妻喪弔者不過四五人皆鄕閭名士太守杜宣命爲主簿及宣左遷萬年令杜令王攸詣宣宣不出迎攸怒曰卿往爲二千石吾所敬也今吾儕耳何故不見迎欲以小雀遇我使吾畏死鷂邪育執刀叱攸曰主辱臣死自古而然我府君以非罪黜降如日月之蝕耳小縣令敢輕辱我君汝謂我刀鈍邪敢如是乎前將殺之宣懼徒跣挽育乃止由是知名司徒王渾辟爲掾除南武陽令爲政淸約盜賊奔竄遷並州督護成都王司馬穎鎭鄴表育爲振武將軍拜淵爲北單於參丞相軍事使鳩合義眾以赴國難育說穎曰元海今去恐不復至臣請爲殿下促之穎以爲然以育爲破虜將軍使追之淵遂拘育爲右光祿大夫河瑞之末遷右僕射及聰僭位歷位大司空太保太傅卒劉敏元劉敏元字道光北海人也勵已修學不以險難攺心永嘉之亂自齊西奔同縣管平年七十餘隨敏元而西行及滎陽平爲盜所刼敏元已免復還謂賊曰此公孤老餘年無幾請以身代辭旨慷慨義形於色盜遂釋之俱免於難仕曜爲中書侍郎太尉長史杜育杜育字子光少從濮陽人爲賊其母怒笞之育曰天下將亂且以習膽如意望封侯不如意但不使他人斫頭育爲賊衣甲三重持戟蓬轉而出

卷十前趙錄十郭汜郭汜字子遊上郡人也父士爲縣卒隨巫而遇一女子於路巫曰此女當生貴子而君亦有貴子相可納之當興君門戶士遂納之生汜長不滿七尺軀極醜陋當時莫比朴訥無慧後爲縣卒感憤遊學師事安平趙孔曜曜見而喜之曰此生有公骨其當貴達仕淵歷聰及曜之世位至侍中司徒李景年李景年字延佑前部人少孤貧見養於叔父嘗使牧羊景年見其叔子講誦羨之後從博士乞得百餘字牧羊之暇折艸木寫之叔乃驚曰吾家千里駒也而令麒麟久躓鹽阪乃令娶妻授學遂歸仕淵長平之戰聰馬中流矢幾爲晉軍所獲景年以馬授聰揮戈直前得免於難以功封梁鄒侯歷虎牙將軍王延年王延年字季海江都人性至孝年十五喪二親每言及之未嘗不嗚咽悲慟每忌日三日不食奉叔父以孝聞子良孫及弟從子爲賊所掠延年追而請之賊以良孫歸延年延年復拜請曰我以少孤爲叔父所養此叔父之孤孫也願以子易之賊曰君義士也乃俱免之後仕至太宰王雋王雋字玄英上郡人也有幹藝之稱雋年八歲隨兄宻子元直西如涼州路中糧匱宻畱元直於途乞丐民間比還雋爲賊所掠元直逃免宻乃將元直追賊叩頭求哀曰人情自當皆愛其子但此弟未生家君見背遺孤相長以至於今請以元直易雋賊相謂曰以子易弟義之大也於是以雋授宻而去宻後亡雋勺水不入口者五日𨿽服喪三年而心喪六載喬智明喬智明字符達匈奴前部人少喪二親哀毀過禮仕淵爲折衝將軍遷廷尉轉冠軍大將軍領單於右輔聰嗣位仍署冠軍大將軍加司隸校尉嘉平三年從中山王曜攻長安城陷不爲設備爲晉將曲允所襲殺喬晞喬晞前部人仕淵冠軍將軍使帥眾冦西河攻介休介休令賈潭築營自固有八門城髙九尺及陷抗節不降曰吾爲晉守不能全之豈茍求生以事賊虜何面目以視息世間哉晞怒將殺之部將尹崧曰將軍捨之以勸事君晞不聽遂殺之其妻宗氏年二十餘有姿色晞欲納焉宗氏罵曰屠各奴何有害人之夫而欲加無禮於其婦乎何不速殺我遂仰天大哭晞亦殺之淵聞而大怒曰使天道有知喬晞望有種乎追還降秩四等收潭及宗氏屍葬之﹝賈潭晉書作賈渾﹞陳安陳安字虎侯成紀平莊人也家世農民少慷慨讀書曰大丈夫當軒冕杖節安能久執犁鋤乎遂東遊京師頗學書字讀魏書見許褚而嘆之乃自字虎侯遇晉室喪亂遂憑結司馬賓驍壯果毅武幹過人多力善射持七尺刀貫結奔及馳馬仕晉南陽王模帳下都尉模之敗也安歸模世子保於秦州保命安統精騎千餘以討叛羌寵遇甚厚保將張春等疾之譖安有異志請除之保不許春等輒伏刺客刺安安被創馳隴城遣使詣保貢獻不絕自號秦州刺史稱藩於曜舉兵攻張春春奉保之南安祁山安退屯綿諸保歸上邽未幾張春楊次與別將楊韜不協勸保誅韜且請擊安保皆不從春怒幽保殺之立保宗室子瞻爲嗣稱大將軍安乃表曜請討瞻等曜以安爲大將軍擊瞻殺之春奔枹罕執楊次於保柩前斬之因以祭保遂奉保喪以天子禮葬於上邽及曜克安定振旅而循隴右安乃郊迎後又請朝於曜曜時疾篤辭而不許安怒以曜爲已卒大掠而歸氐羌多應之安士馬彊盛眾十餘萬自稱使持節大都督假黃鉞大將軍雍涼秦梁四州牧涼王攻曜徵西將軍劉貢於南安會休屠王石武引兵攻上邽安懼遂解南安之圍馳歸遇於瓜田安眾大潰收餘騎奔隴城武遂進圍安於隴城曜又親率大眾繼之安頻出挑戰累爲撃敗斬於澗曲安善於撫綏吉凶險夷與眾共之部下小將劉牙趙牢路松多等堅戍不已及其死城內得屍隴上人思之爲作壯士之歌曰隴上健兒曰陳安﹝一作壯士有陳安﹞軀幹𨿽小腹中寛愛養將士同心肝騄驄駿馬鐵瑕鞍七尺寶刀配齊環﹝一作奮如湍﹞丈八虵矛左右盤十蕩十決無當前百騎俱出如雲浮追者千萬騎悠悠﹝一無此二句﹞戰始三交失虵矛十騎俱蕩九騎畱﹝一無此一句﹞棄我騄驄竄巖幽大雨降後追者休﹝一無此一句﹞爲我外援而懸頭西河之水東河流阿呵嗚呼柰子何嗚呼阿呵柰子何﹝二句一作一去不返柰若何﹞曜聞而嘉傷命樂府歌之張寔張寔皇太后張氏之侄聰之舅子也仕聰爲巨鹿太守治任威彊路不拾遺後爲輔漢將軍聰納其二女以爲貴人欲以寔爲司徒太保皆垂涕固辭身騎瘠馬妻乘敗車卜崇卜崇仕聰左衛將軍爲人淸直不與世浮沈與少府陳休素惡中常侍王沈等諂佞用事𨿽在公座未嘗與語沈等深嫉之侍中卜幹謂之曰沈等勢力足以回天地卿輩自料親賢孰與竇武陳蕃崇應之曰吾輩年踰五十職位已崇惟欠一死耳死於忠義乃爲得所安能俛首低眉以事閹豎乎去矣卜公勿復有言沈等遂譖之於聰以與太弟乂通謀聰臨上秋閣收崇斬之休亦見害呼延寔呼延寔匈奴中人仕曜爲徵南將軍曜之攻氐羌楊難敵也軍中大疫曜亦寢疾欲還恐難敵躡其後因與羌和署難敵爲武都王時秦州刺史陳安欲窺虛實詐言請朝曜以疾篤不許乘馬輿還使寔監輜重於後安遂帥精騎邀擊之寔進退無路與長史魯憑俱沒於安安囚寔而謂之曰劉曜已死子尙誰佐孤當與足下共定大業寔叱之曰狗輩汝荷人榮寵處不疑之地前背司馬保今復如此汝自視智能何如主上憂汝不久梟首上邽通衢何謂大業可速殺我懸我首於上邽東門觀大軍之入城也安怒殺之魯憑魯憑仕曜爲長史曜自攻氐羌楊難敵還憑與呼延寔帥精騎一千監輜重於後陳安邀擊獲之時隴上氐羌皆附於安安士馬彊盛有眾十餘萬乃自稱大都督假黃鉞大將軍雍涼秦梁四州牧涼王署憑爲參軍憑對安大哭曰吾不忍見陳安之死也安怒命斬之憑曰死自吾分可懸吾頭於秦州通衢觀趙之斬陳安也安遂殺之曜聞憑死悲慟曰賢人者天下之望害賢人是塞天下之情也夫承平之君猶不敢乖臣妾之心況於四海分崩乎今陳安於招賢采哲之秋而殺害君子絕當時之望吾知其無能爲也旣而安果見害崔嶽崔嶽字符嵩爲朝鮮令曜弱冠時遊洛陽坐事當誅亡匿朝鮮無以自給因變姓名爲縣小吏嶽見而異之推問所由曜乃叩頭自首流涕求哀嶽曰卿謂崔元嵩不如孫賓碩乎何懼之甚也今詔捕卿甚峻百姓聞之不可保也此縣幽僻勢能相濟縱有大急不過解印綬與卿俱去耳吾旣門衰無兄弟之累身又薄祜未有兒子卿猶吾子弟也勿爲過憂大丈夫處身立世鳥獸投人要欲濟之而況君子乎給以衣服資供書傳曜遂從嶽質通疑滯恩顧甚厚嶽從容謂曜曰劉生姿宇神調眞命世才也四海脫有微風揺之者英雄之魁卿其人矣嶽歷位至大司徒漢昌之世贈烈湣公曜旣僭號念其前勞追贈使持節侍中大司徒遼東公田崧田崧字子岱仕曜爲大鴻臚遷鎭南大將軍益州刺史初氐羌楊難敵聞曜平陳安與弟堅頭同奔漢中至是自漢中來襲仇池城陷崧爲難敵所執立之於前難敵左右叱崧令拜崧嗔目叱之曰氐狗安有天子牧伯而向賊拜乎難敵字謂之曰子岱吾當與子終定大事子爲劉氏可謂盡忠得不能盡忠於我乎崧厲色大言曰賊氐若本奴才安敢希冀非分吾寧爲國家鬼豈可爲汝賊臣何不速殺吾顧排一人奪取其刀前刺難敵不中爲難敵所殺遊子逺遊子逺幼有姿貌聰亮好學不倦年十五至洛陽張華見而謂之曰此兒雅潔宏方眞公才也仕曜光祿大夫直言敢諫累遷至大司徒錄尙書事車騎大將軍開府儀同三司傅虎傅虎仕聰討虜將軍晉陽之戰虎以參軍從中山王曜曜與魏穆帝子六修戰於汾東曜兵敗績墜馬身中七創幾爲六修所殺虎以馬授曜曜不受曰當今危亡之極人各思免卿當乘以自濟吾創已甚重自分死此虎泣曰虎小人蒙大王識拔至此常思效命今其時矣且漢室始基大難未弭天下可無虎何可一日無大王也乃扶曜上馬驅令渡汾自還戰死聰甚哀之追贈幽州刺史臺產臺產字國雋上洛人漢侍中崇之後也少傳京氏易善圖讖祕緯天文洛書風角生算六日六分之學尢善望气占候推步之術隠居商洛南山兼善經學泛情教授不交當世曜時災異特甚命公卿各舉博識直言之士一人大司空劉均舉產曜親臨東堂遣中黃門策問之產極言其故曜覽而嘉之引見東堂訪以政事產流涕歔欷具陳災變之禍政化之闕辭旨諒直曜攺容禮之署爲博士祭酒諫議大夫領太史令其後所言皆驗曜彌重之轉太中大夫歲中三遷歷位尙書光祿大夫太子少師位特進金章紫綬闗中侯陜婦人陜有婦人不知姓字年十九曜時寡居陜縣事叔姑甚謹其家欲奪而嫁之此婦毀面自誓終身不嫁後叔姑病死其叔姑有女在夫家先從此婦乞假不得因而誣其殺母有司不能察而誅之時有羣烏悲鳴屍上其聲甚哀盛夏暴屍十日不腐亦不爲虫獸所敗其境乃經歲餘不雨曜遣呼延謨爲太守旣知其寃乃斬此女設少牢以祭其墓謚曰孝烈貞婦其日大雨

卷十一後趙錄一石勒上石勒字世龍初名背﹝魏書作小字匐勒﹞上黨武鄕羯人也其先匈奴別部羌渠之冑分散居於上黨羯室因號羯胡祖耶奕乾父周曷朱一名乞翼加並爲部落小卒勒生時赤光滿室白气自天屬於中庭見者咸異之年十四隨邑人行販洛陽倚嘯上東門王衍見而奇之顧謂左右曰向者胡雛吾觀其聲視有奇志恐將爲天下之患馳遣收之會勒已去長而壯健有膽略雄武好騎射曷朱性凶麤不爲羣胡所附每使勒代已督攝部胡部胡愛信之所居武鄕北原山下艸木皆有鐵騎之象家園中生人參花葉甚茂悉成人狀父老及相者皆曰此胡狀貌奇異志度非常其終不可量也勸邑人厚遇之時多嗤笑惟鄔人郭敬陽曲寧驅以爲信然並加資贍勒亦感其恩爲之力耕毎聞鼓角之聲或在前後勒私異之歸以告母母曰作勞耳鳴非不祥也因於所耕地得一刀銘曰石氏昌隸書私心自喜居與邑人李陽相近陽性剛愎毎輕勒與爭漚麻池共相打揲互有勝負太安中並州饑亂勒與諸小胡亡散乃自鴈門還依寧驅北澤都尉劉監欲縛賣之賴驅匿之獲免於是潛詣納降都尉李川路逢郭敬泣拜言饑寒敬對之流涕以帶貨鬻食之並給以衣服勒謂敬曰今者大饑不可守窮諸胡饑甚宜誘將冀州就谷因執賣之可以兩濟敬深然之會建威將軍閻粹說並州刺史東瀛公司馬騰執諸胡於山東賣充軍賞騰使將軍郭陽張隆虜羣胡將詣冀州兩胡一枷勒時年二十餘亦在其中數爲隆所毆辱敬先以勒囑其族兄陽及兄子時是以陽時每爲解請道路饑病賴陽時而濟東至平原賣與荏平人師歡爲奴有一老父謂勒曰君魚龍髮際上四道已成當貴爲人主甲戌之歳王彭祖可圖也勒曰一作實浚字彭祖若如公言弗敢忘徳忽然不見每屯耕於野常聞鞞鐸音勒以告諸奴諸奴亦聞之因曰吾幼來在家恆聞如是諸奴歸以告歡歡亦奇其狀貌而免之歡家鄰於馬牧勒與牧帥魏郡汲桑往來勒以能相馬自托於桑嘗傭於武安臨水爲遊軍所囚會有羣鹿旁過軍人競逐之勒乃獲免俄而又見一老父謂勒曰向來羣鹿者我也君應爲中州主﹝一云列國主﹞故相救爾勒拜而受命遂招集王陽夔安支雄冀保吳豫劉膺桃豹逯明等八騎爲羣盜後郭敖劉徵劉寶張曀僕呼延莫郭黒略張越孔豚趙鹿支屈六等又赴之號爲十八騎復東如赤龍騄驥諸苑中乘苑馬逺掠繒寶以賂汲桑永興元年成都王司馬頴敗乘輿於蕩陰逼帝如鄴宮王浚以頴幽辱天子使鮮卑擊之頴懼挾恵帝南奔洛陽帝復爲張方所逼遷於長安闗東所在兵起皆以誅頴爲名河間王司馬顒懼東師之盛欲輯懷東夏乃奏議廢頴是歳劉淵稱漢王於黎亭其二年頴故帳下督公孫藩樓機郝昌等自稱將軍起兵趙魏之淸河鄃縣欲以攻鄴眾至數萬勒與汲桑帥牧人乘苑馬數百騎赴之桑始命勒以石爲姓勒爲名藩拜勒爲前隊督從攻掠郡縣殺二千石長吏轉前攻平昌公司馬模於鄴模使將軍馮嵩逆戰敗之藩濟自白馬而南模甚懼廣平太守焦國丁邵率眾救模範陽王司馬虓又遣兗州刺史濮陽太守茍晞救之藩眾散走勒與汲桑亡潛苑中頴之將如河北也汲桑以勒爲伏夜牙門帥牧人刼掠郡縣系囚又招山澤亡命多起附勒勒率以應之屯於平石晉懷帝永嘉元年春三月公孫藩旣死汲桑逃還苑中復聚眾刼掠自稱大將軍聲言爲成都王頴報仇誅東海王越東瀛公騰爲名乃出成都王棺載之車中毎事啟靈以行軍令桑以勒爲前鋒屢有戰功署爲掃虜將軍忠明亭侯遂與張泓故將李丰等進攻鄴城署勒爲前鋒都督夏五月桑攻破魏郡太守馮嵩長驅至鄴時鄴中府庫虛竭而東瀛公﹝晉書作新蔡王﹞騰資用甚饒性尢吝嗇無所振恵臨急乃賜將士米各數升帛各丈尺是以人不爲用桑遂入鄴攻騰騰曰孤在並州七年胡圍城不能克汲桑小賊何足憂也及勒等至騰不能守率輕騎而走爲李丰所殺騰子虞有勇力騰之被害虞逐丰投水死是日虞及弟矯紹並巨鹿太守崔曼車騎長史羊桓従事中郎蔡充等又爲丰餘黨所害諸名家流移依鄴者死亡略盡遂燒鄴宮火旬日不滅殺萬餘人掠婦女珍寶以巨萬計濟自延津南擊兗州太傅東海王越甚懼使撫軍兗州刺史茍晞及陳畱內史王贊等來討桑勒攻幽州刺史石尠於樂陵尠與戰敗死乞活田禋帥眾五萬救尠勒逆敗禋與晞等相持於平原陽平間數月大小三十餘戰互有勝負晉山陽公劉秋死之山陽公漢獻帝曽孫也秋七月己酉朔越懼進次官渡爲晞聲援以討桑勒命晞爲前鋒桑素憚晞乃於城外爲柵自守晞將至頓軍休士先遣單馬示以禍福桑眾大震八月己夘朔晞擊敗桑勒於鄴九月戊申晞追擊桑勒於東武陽大破之陷其九壘死者萬餘人桑與勒棄柵宵遁退保淸淵嬰城固守乃收餘眾將奔劉淵冀州刺史丁紹邀之於赤橋又大敗之桑奔馬牧勒奔樂平胡部大張背督馮莫突等擁眾數千壁於上黨勒往従之深爲所暱因說背督等曰劉單於舉兵擊晉部大拒而不從自度終能獨立乎曰不能勒曰如其不能者兵馬當有所屬今部落皆已受單於賞募往往聚議欲叛部大而歸單於矣宜早爲之計背督等素無智略懼部眾之貳已也從之冬十月背督等隨勒單騎歸於劉淵淵署背督爲親漢王莫突爲都督部大以勒爲輔﹝一作護﹞漢將軍平晉王以統之勒於是命背督爲兄賜姓石氏名之曰會言其遇已也烏丸張伏利度有眾二千壁於樂平淵屢招不至勒僞獲罪於淵往奔伏利度伏利度喜結爲兄弟使勒帥諸胡冦掠所向無前諸胡畏服勒知眾心附已乃因會執伏利度謂諸胡曰今起大事我與伏利度誰堪爲主諸胡咸推勒勒於是釋伏利度帥其部眾歸淵淵加勒督山東徵討諸軍事以伏利度之眾配之十二月戊寅並州人田蘭薄盛等起兵爲東瀛公騰復仇斬汲桑於樂陵﹝一云平原﹞棄成都王頴棺於故井中頴故臣收葬之永嘉二年春二月庚子勒冦常山晉安北將軍王浚出兵擊討爲浚所敗夏四月淵使劉聰攻壺闗命勒率所統七千爲前鋒都督劉琨遣護軍將軍黃秀等救壺闗勒敗秀於白田秀死之壺闗失據秋九月勒冦趙郡徵北將軍和郁自鄴奔於衛國晉遣車騎將軍王堪屯兵東燕以拒勒冬十月勒與劉靈閻羆等七將帥眾三萬冦魏郡汲郡頓丘百姓望風降附者五十餘壘皆假壘主將軍都尉印綬簡其彊壯五萬爲軍士其餘老弱安堵如故軍無私掠百姓懷之劉淵僭稱尊號遣使授勒持節平東大將軍校尉都督王如故己酉勒入冦鄴魏郡太守王粹死之進冦趙郡殺冀州西部都尉馮衝攻乞活赦亭田禋於中丘皆殺之永嘉三年春三月淵授勒安東大將軍開府置左右長史司馬從事中郎夏四月勒進軍攻巨鹿常山殺二郡守將陷冀州郡縣堡壁百餘眾至十餘萬集衣冠文物別爲君子營引趙郡張賓爲謀主始署軍功曹以刁膺張敬爲股肱夔安孔萇爲爪牙支雄呼延莫王陽桃豹逯明吳豫等爲將帥使別將張斯率騎詣並州山北諸郡縣說諸胡羯曉以安危諸胡懼勒威名多來降附秋九月進軍常山分遣諸將攻中山博陵髙陽諸縣降者數萬人晉安北將軍王浚遣天水將軍祁弘帥鮮卑叚務勿塵等十餘萬騎來討大敗勒於飛龍山死者萬餘勒退屯黎陽浚因分遣諸將攻諸未下及叛者降三十餘壁置守宰以撫之冬十一月勒冦信都陷長樂殺冀州刺史安北將軍王斌因屠黎陽王浚自領冀州詔車騎將軍王堪北中郎將裴憲自洛陽帥眾討勒勒燒營並糧回軍拒之次於黃牛壘魏郡太守劉矩以郡降勒冀州郡縣百餘壁皆陷沒勒使矩統其壘眾爲中軍左翼勒至黎陽裴憲棄軍奔淮南王堪退保倉垣十二月淵授勒鎭東大將軍封汲郡公持節都督王如故勒固讓公不受與閻羆攻暏圈苑市二壘皆陷之羆中流矢死勒並統其眾潛自石橋濟河攻陷白馬坑男女三千餘口乙亥夜洛陽有白气如帶自地升天南北各二十丈永嘉四年春正月王彌以三千眾會勒攻冦徐豫兗州二月勒東襲鄄城兗州刺史袁孚戰敗爲其部下所殺因攻倉垣襲陷白馬殺車騎將軍王堪遂北濟河攻冀州廣宗淸河平原陽平諸郡民從之者九萬餘口夏五月勒冦汲郡執汲郡太守胡寵復南濟河滎陽太守裴純奔建康六月幽並司冀秦雍等六州大蝗食艸木牛馬毛皆盡秋七月劉聰圍河內太守裴整勒率騎會之攻冠軍將軍梁巨於武徳懷帝遣徵虜將軍宋抽救巨勒畱諸將守武徳與平北大將軍王桑逆擊巨於長陵巨懼請降勒勿許巨踰城遁走爲軍士所執勒馳如武徳坑降卒萬餘數梁巨罪而殺之王師退還河北諸堡壁大震皆請降送任九月河內人樂仰執裴整叛降於勒時劉淵死劉聰卽位授勒徵東大將軍並州刺史汲郡公持節開府都督校尉王如故勒固辭將軍乃止冬十月漢河內王劉粲始安王劉曜及王彌率眾四萬攻洛陽勒畱長史刁膺統步卒九萬徙輜重於重門率輕騎二萬會粲等於大陽敗晉監軍裴邈於澠池長驅入洛川粲出轘轅掠梁陳汝潁間勒出成臯闗壬寅勒圍陳畱太守王贊於倉垣爲贊所敗退走河北屯汶石津壬子東海王司馬越羽檄徵天下兵帝謂使者曰爲我語諸徵鎭若今日尙可救緩則無及矣旣而莫有至者勒攻陷襄城太守崔曠於繁昌殺之將至宛北攻幽州幽州刺史王浚遣鮮卑叚文鴦帥騎救之退還河北浚又遣別將王甲始帥遼西鮮卑萬餘騎敗勒於汶石津勒乃燒船棄營引兵向柏門迎重門輜重合於石門濟河攻豫州刺史馮嵩於陳郡不克引兵而北將趣南陽時雍州流民京兆王如舉兵反於宛殺害令長自號大將軍領司雍二州牧大掠漢沔長安侯脫馮翊嚴嶷南安﹝一作新平﹞龎寔等各起兵江淮間受聰官位各帥其黨攻諸城鎭多殺令長以應之未幾眾至四五萬如等聞勒之往懼遣眾一萬屯襄城拒勒勒擊敗之盡俘其眾進至南陽遂屯宛北侯脫據宛王如據襄如素與脫不協懼勒之攻襄遣使送珍寶車馬犒師結爲兄弟勒亦假其彊而納之乃說勒曰侯脫𨿽名漢臣其實漢賊如常恐其來襲兄宜備之勒素怒脫貳已憚如唇齒故不攻之及聞如言甚悅遂夜令三軍蓐食俟雞鳴而駕後出者斬晨壓苑門攻之旬有二日而克嚴嶷率眾救脫至則無及遂降於勒勒斬脫囚嶷送於平陽盡並其眾軍勢彌盛南冦襄陽攻拔江西壘壁三十餘所畱刁膺守襄陽躬帥精騎三萬還攻王如憚如之盛遂趣襄城如知之遣弟璃率騎二萬五千詐言犒師實欲襲勒勒逆擊滅之復屯江西十一月東海王司馬越専權擅政懷帝惡之乃詔徵東大將軍靑州刺史茍晞曰朕以不徳戎車屢興上懼宗祖之累下湣兆庶之困當賴方嶽爲國藩鎭公威振赫然梟斬藩桑走降喬朗魏植之徒復以誅除豈非髙識明斷朕用委成加以王彌石勒爲社稷之憂故有詔委統六州而公謙分小節稽違大命非所謂與國同憂也今復遣詔便施檄六州協同大舉剪除國難稱朕意焉晞得詔遂移檄諸徵鎭州郡曰天步艱險禍難殷流劉元海造逆於汾陰石世龍階亂於三魏薦食畿甸覆喪鄴都結壘近郊仍震兗豫害二刺史殺二都督郡守官長堙沒數十百姓流離肝腦塗地晞以虛薄負荷國重是以弭節海隅援枹曹衛猥被中詔委以闗東督統諸軍欽承詔命克今月二日當西濟黎陽卽日得滎陽太守丁嶷白事李惲陳午等救懷諸軍與羯大戰皆見破散懷城已陷河內太守裴整爲賊所執宿衛闕乏天子蒙難宗廟之危甚於累卵承問之日憂嘆累息晞以爲先王選用明徳庸以章服所以藩固王室無俾城壊是以舟檝不固齊桓責楚襄王逼狄晉文致討夫翼奬王家勠﹝一作宣﹞力帝室𨿽蹈湯火大義所甘加諸方牧俱受榮寵義同畢力以報國恩晞𨿽不武首啟秣馬裹戎糧以俟方鎭凡我同盟宜同赴救顯立名節在此行矣勒得移檄乃大怒曰誓不與此賊共生天壤間也十二月勒遣別將曹嶷破瑯邪北攻齊地茍純閉城自守嶷眾轉盛連營數十里茍晞還登城望之乃有懼色與嶷連戰嶷輒破敗後簡精鋭與嶷大戰會大風揚塵晞遂敗績棄城夜走嶷追至東山部眾皆降於嶷晞單騎奔髙平收邸閣召募得數千餘人永嘉五年春正月勒謀據江漢右長史張賓以爲不可勸勒北還勒弗從以賓爲參軍都尉領記室位次司馬専居中總事懷帝慮勒南冦使王導率眾討勒勒軍糧不繼死疫太半納張賓之策乃焚輜重裹糧捲甲渡沔癸酉轉冦江夏江夏太守楊岠﹝一作岷﹞棄郡奔武昌勒因進攻夏口晉明威將軍朱伺鐵面自衛以弩的射勒大帥數人皆被殺軍士並以磊石弓箭如雨所向摧破勒眾拋船上岸於水邊作陳逐水上下以邀伺軍伺身被數十箭气色不變諸將尋至勒兵崩退皆棄船投水死者百數勒還長沙伺追至蒲圻不及而返二月勒北冦新蔡殺新蔡王確於南頓朗陵公何襲廣陵公陳軫上黨太守羊綜廣平太守邵肇等率眾降勒進陷許昌殺平東將軍王康又攻汝南汝南王佑奔建康夏四月戊子太傅東海王越率洛陽之眾二十餘萬討勒越薨於軍軍人推太尉王衍爲主率眾東下勒輕騎追之及於東郡苦縣寧平城衍遣將軍錢端出兵拒勒爲勒所敗端死衍軍大潰於是數十萬眾勒分騎圍而射之相踐如山王公士庶死者十餘萬無一人得免者遂執衍及襄陽王範任城王濟武陵王澹澹子散騎常侍哀王喆西河王喜新野王劭梁懷王禧﹝一無懷字﹞齊王超吏部尙書劉望廷尉諸葛銓尙書鄭豫豫州刺史劉喬太傅長史庾凱等坐之幕下問以晉故衍具陳禍敗之由云計不在已且自言少無宦情不豫世事因勸勒稱尊號冀以自免勒曰君少壯登朝名蓋四海身居重任何得言無宦情耶破壊天下非君而誰命左右扶出眾人畏死多自陳說獨襄陽王範神色儼然意气自若顧呵之曰今日之事何復紛紜勒甚奇之謂孔萇曰吾行天下多矣未嘗見此輩人當可存乎萇曰彼皆晉之王公終不爲吾用勒曰𨿽然要不可加以鋒刃於是引諸王公卿士於外夜使人排墻塡殺之剖越柩焚其屍曰此人亂天下吾爲天下報之故焚其骨以告天地王彌弟璋焚其餘眾並食之左衛將軍何倫右衛將軍李惲聞越之死祕不發喪奉越妃裴氏及世子毗出自洛陽從者傾城所經暴掠勒逆毗於洧倉軍復大潰執毗及宗室四十八王並公卿士皆斬之何倫奔下邳李惲殺妻子奔廣宗裴妃爲人所掠賣於吳氏久之渡江六月癸未勒率精騎三萬入自成臯闗會劉曜王彌同冦洛陽晉師屢敗死者甚眾洛陽遂空勒引兵還時有田六出者湣懷太子妃王氏進賢侍兒也勒掠進賢渡孟津欲妻之進賢罵曰我皇太子婦司徒公女義不爲逆胡所辱胡羌小子敢幹我乎言畢投河六出曰大旣有之小亦宜然復投河中劉聰署勒徵東大將軍幽州牧並州刺史勒固辭不受秋七月平陽李洪聚眾數千壘於舞陽茍晞假洪雍州刺史勒進冦谷陽殺冠軍將軍王滋九月勒攻王贊於陽夏擒之以爲從事中郎癸亥襲破陽夏至於蒙縣執大將軍茍晞及豫章王端鎖晞頸以爲左司馬河東太守鄧攸時亦被擒勒宿忌諸官長二千石聞攸在營馳召將殺之攸至門門幹乃攸爲郎時幹識攸攸求紙筆作辭幹候勒和悅致之勒重其辭乃命勿殺長史張賓先與攸比捨重攸名操因稱攸於勒勒召至幕下與語悅之以爲參軍給車馬勒每東徵西伐置攸車營中勒夜禁火犯之者死攸與胡鄰轂胡夜失火燒車吏按問胡乃誣攸攸度不可與爭遂對以弟婦散發溫酒爲辭勒赦之旣而胡人深感自縛詣勒以明攸而陰遺攸馬驢諸胡莫不嘆息宗敬之及勒過泗水乃斫壊車以牛馬負妻子而逃勒與王彌外相親而內相忌彌納劉暾之說將先誅勒東王靑州乃爲書使暾徵其將曹嶷於齊且邀勒共向靑州暾至東阿爲勒遊騎所獲得彌所與嶷書潛殺暾而彌不知會彌將髙梁徐邈輒引所部兵去彌兵漸弱及聞勒獲晞彌心惡之僞卑辭使賀勒曰公獲茍晞而赦之何其神也使晞爲公左彌爲公右天下不足定也勒謂張賓曰王彌位重而言卑恐其遂成前狗意也賓曰觀王公有靑州之心桑梓本邦固人情之所樂明公獨無並州之思乎王公遲回未發者懼明公踵其後已有規明公之志但未獲便爾今不圖之恐曹嶷復至共爲羽翼後𨿽悔之其何所及邈等旣去軍勢稍弱觀其控禦之懷猶盛可誘而滅之也勒從之時勒與乞活陳午相攻於蓬闗彌亦與劉瑞相持甚急彌請救於勒勒未之許張賓進曰明公常恐不得王公之便今天以王公授我矣陳午小豎何能爲冦王公人傑將爲我害當早除之勒因回軍擊瑞斬之彌大悅謂勒深心推奉不復相疑勒引師攻陳午於魯口﹝一作肥澤﹞午司馬上黨李頭說勒曰公天生神武當平定四海四海士庶皆仰屬明公望濟於塗炭有與公爭天下者公不早圖之而返攻我曹流人我曹鄕黨終當奉戴何遽見逼乎勒心然之詰朝引退乃問計於張賓賓曰英雄不並立宜早除之冬十月勒詭請王彌燕於已營彌將行長史張嵩諫曰石公卑甚言甘不可信也願公勿往自可保固恐有専諸孫峻之禍及爾彌曰石勒一豎子爾何能爲也不聴遂入酒酣勒手斬彌而並其眾啟聰稱彌叛逆之狀聰大怒遣使讓勒専害公輔有無君之心然猶加勒鎭東大將軍督並幽二州諸軍事領並州刺史持節徵討都督校尉開府幽州牧公如故時將軍郭黒略獲天竺沙門佛圖澄以其有道術甚尊重之略毎從徵伐豫克勝負勒疑而問曰孤不覺卿有出眾智謀而毎知軍行吉凶何也略曰將軍天挺神武幽靈所助有一沙門智術非常云將軍當略有區夏已應爲師臣前後所白皆其言也勒喜曰天賜吾也遂召見之問曰佛道有何靈驗澄知勒不逹深理正可以道術爲徵言曰至道𨿽逺亦可以近事爲證卽取缽盛水燒香咒之須臾缽中生靑蓮花光彩曜日勒遂信服澄因進曰夫王者徳化洽於宇內則四靈表瑞政敝道消則彗孛見於上恆象著見休咎隨行斯乃古今之常徵天人之明誡也勒於是敬信甚篤茍晞王贊潛謀叛勒勒遂攻陽夏滅王贊馳襲蒙城執茍晞及弟純月餘殺之以將軍左伏肅爲前鋒都尉十一月勒引兵攻掠豫州諸郡臨江而還屯於葛陂降諸夷楚署將軍二千石以下稅其義谷以供軍士初勒被鬻平原與母王氏相失劉琨得之至是遣長史張儒並其従子虎送之於勒因遺勒書曰將軍誕稟雄姿勇略自然大呼於紛擾之中奮臂於駭亂之際發迹河朔席捲兗豫飲馬江淮折衝漢沔自古名將未足爲諭所以攻城而不有其民略地而不有其土聚徒百萬而莫爲己用翕爾云合忽復星散周流天下而無容足之地百戰百勝而無尺寸之功將軍豈知其然乎存亡決在得主成敗要在所附得主則爲義兵附逆則爲賊眾義兵𨿽敗而功業必成賊眾𨿽克而終必殄滅者也昔赤眉盛於東海黃巾連帶三州張昌李辰僭逆荊豫或擁眾百萬橫逸宇宙所以一旦敗亡正以兵出無名聚而爲亂劉聰父子戎狄凡才乘釁肆毒冦虐人神殺父害弟偸竊位號自古及今豈有聰比而可以正天下者乎見將軍明鑑灼然所宜懸了者也況附聰之獘漸以彰著資財不爲己用名位不可得守有若晨霜秋露雰霧之气𨿽朝凝而夕消暫見而尋沒也今將軍附賊而望爲民主不亦難乎將軍以天挺之資﹝一作質﹞威振宇內擇有徳而推崇隨時望而歸之勲義堂堂長享遐貴背聰則禍除向主則福至采納往誨翻然攺圖天下不足定蟻冦不足掃成敗之數有似呼吸吹之則寒噓之則溫今相授侍中持節車騎大將軍領護匈奴中郎將襄城郡公總內外之任兼華戎之號顯封大郡以表殊能將軍其受之副逺近之望自古以來誠無戎人而爲帝王者至於名臣建功業者則有之矣今之遲想蓋以天下大亂當須雄才遙聞將軍攻城野戰合於神機𨿽不視兵書闇與孫吳同契所謂生而知之者上學而知之者次但得精騎五千以將軍之才何向不摧至心實事皆張儒口陳﹝一作所具﹞勒得書報琨曰事功殊途非腐儒所聞君當效﹝一作逞﹞節本朝吾自夷難爲效遺琨名馬珍寶厚禮其使謝而絕之是年勒復置雍州永嘉六年春二月勒於葛陂繕宇室課農造舟將攻建康會大雨歷三月不止勒軍中饑疫死者大半時前趙嘉平二年也晉帝使諸將率江南之眾大集壽春以鎭東長史紀瞻爲揚威將軍都督諸軍討勒汝陰王熈爲勒所害三月癸丑鎭東大將軍瑯邪王睿上尙書檄四方以討勒檄書朝夕繼至勒集將佐議之右長史刁膺請先送欵於帝﹝一作睿﹞求掃平河朔以自贖俟其軍退徐更圖之勒愀然長嘯中堅將軍夔安勸勒就髙避水勒曰將軍何怯乎孔萇支雄等三十餘人進曰及吳軍未集萇等請各將三百步卒乘船三十餘道夜攻﹝一作登﹞壽春斬吳將頭據城食粟要以今年破丹陽定江南盡生縛取司馬家兒輩勒笑曰是勇將之計也各賜鎧馬一匹顧謂張賓曰於君意何如賓曰將軍攻陷京師囚執天子殺害王公妻略妃主擢將軍之發不足以數將軍之罪柰何復還相臣奉乎去年旣誅王彌不宜來此營建今天降霖雨於數百里中示將軍不應畱此也鄴有三臺之固西接平陽山河四塞有喉衿之勢宜北徙據之伐叛懷服經營河朔河朔旣定天下無處將軍之右者矣晉之保壽春懼將軍往擊之爾彼卒聞回軍必欣於敵去喜於自全何暇追襲吾後爲吾不利耶將軍宜使輜重從北道先發將軍引大軍向壽春輜重旣逺大軍徐還何憂進退無地乎勒攘袂鼓髯曰張君計是也責刁膺曰君共相輔佐當規成功業如何忽忽便相勸孤降此計應斬然素知君怯特相宥爾於是黜膺爲將軍擢賓爲右長史加中壘將軍號曰右侯勒引兵發葛陂還河北過枋頭枋頭人夜欲斫營佛圖澄謂郭黑略曰須臾賊至可令公知果如其言有備不敗勒遣石虎率騎二千向壽春遇晉運船獲米布數十艘將士爭取之不復設備晉伏兵大發爲紀瞻敗於巨靈口赴水死者五百餘人追奔百里前及勒軍軍中振擾謂王師大至勒結陣待之瞻懼有伏兵不敢進擊退保壽春夏六月勒自葛陂北行所過路次皆堅壁淸野虜掠無獲軍中大饑士卒相食行至東燕聞汲郡向冰聚眾數千壁於枋頭勒將於棘津北渡恐冰邀之集諸將問計張賓曰如聞冰船盡在瀆中未上枋內可簡壯勇者千人詭道潛渡襲其船以濟大軍大軍旣濟冰必可擒也勒從之秋七月使支雄孔萇等自汶石津縛筏潛渡取其船勒引兵自酸棗向棘津濟河冰聞勒軍至始欲內其船會雄等已渡屯其壘門下船三十餘艘以濟其軍令主簿鮮於丰挑戰設三伏以待之冰怒乃出軍將戰三伏齊髮夾擊攻之大破冰軍得其資儲軍勢復振遂長驅至鄴晉並州刺史振威將軍劉琨﹝字越石﹞以兄子北中郎將劉演鎭鄴口勒旣濟河演保三臺以自固演部將臨深牟穆等率眾數萬降勒勒諸將佐議欲都鄴將攻取三臺以據之張賓曰劉演𨿽弱眾猶數千三臺險固急而攻之未易猝拔捨而去之彼將自潰方今王彭祖劉越石公之勁敵也宜及其未有備密規進據罕城廣運糧儲西稟平陽掃定並冀桓文之業可以濟也且天下鼎沸戰爭方始明公𨿽擁精兵遊行覊旅人無定志非所以保萬全制四方也夫得地者昌失地者亡邯鄲襄國趙之舊都依山憑險形勝之國可擇此二邑而都之然後命將四出授以奇略推亡固存兼弱攻昧則羣凶可除王業可圖矣勒曰右侯之計是也遂進據襄國賓復言於勒曰今我都此越石彭祖所深忌也恐城塹未固資儲未廣二冦交至送死於我聞廣平諸縣秋稼大成可分遣諸將收掠野谷且遣使至平陽具陳鎭此之意勒然之於是上表劉聰分命諸將攻冀州郡縣壁壘多降運糧以輸襄國先是勒爲郭敬客時襄國有謠曰革在左力在右讓去言或入口至是勒始都之秋七月劉聰署勒使持節散騎常侍都督冀幽並營四州雜夷徵討諸軍事冀州牧進封本國上黨郡公食邑五萬戶開府幽州牧東夷校尉如故冬十二月廣平遊綸張豺擁眾數萬受冀州刺史王浚假署保據苑鄕勒使夔安支雄等七將攻之破其外壘浚遣督護王昌中山太守阮豹率遼西公鮮卑務塵世子叚疾陸眷﹝疾陸二字一作就六﹞與眷弟匹磾文鴦從弟末杯部眾五萬餘攻勒於襄國時城隍未修乃於襄國築隔城重柵設鄣以待之疾陸眷屯於渚陽勒分遣諸將連出挑戰頻爲疾陸眷所敗勒走南陽復帥眾攻冀州疾陸眷大造攻具將以攻勒勒聞之甚懼顧謂諸將佐曰今城塹未固糧儲不多冦來轉逼彼眾我寡恐攻圍不解外無救援內糧罄絕縦孫吳重生不能固也吾將簡練將士大陳於野與之決戰何如諸將皆曰宜固守以疲冦彼師老自退追而擊之蔑不克矣勒顧謂張賓孔萇曰君以爲何如賓萇俱曰聞疾陸眷克來月上旬送死攻北城彼大眾逺來戰鬭連日謂我軍勢寡弱不敢出戰意必懈怠今鮮卑之種叚氏最爲勇悍而末杯尢甚其卒之精鋭悉在末杯所可且勿出戰示之以弱速鑿北壘爲突門二十餘道候賊來至列守未定出其不意直衝杯帳敵必震煌計不及設所謂迅雷不及掩耳破之必矣末杯旣奔余自摧散擒末杯之後彭祖可指辰而定也勒笑而納之卽以孔萇爲攻戰都督造突門於北城旣而疾陸眷攻城勒登城望之見其將士或釋仗而寢乃命孔萇督鋭卒自突門出擊之鼔噪於城上以助其勢萇攻末杯帳不能克而退勒懼問於佛圖澄澄曰昨日寺鈴鳴云明旦食時當擒末杯勒登城視末杯軍不見前後失色曰軍行地傾杯豈可獲是公安我辭爾更遣夔安問澄澄曰已獲杯矣未幾末杯逐北入其壘門伏兵俱出遂生擒之疾陸眷等眾皆奔散萇乘勝追擊枕屍三十餘里獲鎧馬五千疋疾陸眷收其餘眾還屯渚陽勒質末杯遣間使求和於疾陸眷疾陸眷許之文鴦諫曰今以末杯一人之故而縦垂亡之虜得無爲王彭祖所怨且有後憂必不可許疾陸眷不從送鎧馬二百五十疋金銀各一簏並以末杯三弟爲質而請末杯諸將並勸勒殺末杯以挫之勒曰不然遼西鮮卑健國也與我素無怨讎爲王浚所使爾今殺一人而結怨一國非計也歸之必深徳我不復爲浚用矣乃納其質厚以金帛報之遣虎與疾陸眷盟於渚陽結爲兄弟疾陸眷等引歸王昌等不能獨畱亦引兵還薊勒召末杯與之燕飲誓爲父子署爲使持節安北將軍北平公時佛圖澄力勸勒遣杯還遼西杯感勒厚恩在塗日南向而拜者三由是叚氏專心附勒王浚之勢遂衰遊綸張豺請降稱藩勒將襲幽州務養將士權宜許之皆署爲將軍遣眾寇信都殺冀州刺史王象王浚復以邵舉行冀州刺史保信都又遣天水將軍祁弘討勒及於廣宗時大霧四塞弘引軍就道卒與勒遇爲勒所殺勒遣參軍閻宗獻捷於劉聰使王述煮鹽於角飛城是年靑州臨淄城中有阿育王寺其形像露盤在深林巨樹下佛圖澄知之令人往取入地二十餘丈獲之遂大興佛事

卷十二後趙錄二石勒中晉湣帝建興元年夏四月勒使虎攻鄴三臺鄴潰北中郎將劉演奔廩丘劉琨遂以演爲兗州刺史鎭廩丘將軍謝胥田靑郎牧等率三臺流民皆降於勒勒以桃豹爲魏郡太守撫之勒襲苑鄕執遊綸以爲主簿攻龍驤將軍乞活李惲於上白惲敗死之將坑其降卒見郭敬而識之署上將軍悉免降人配之王浚復以烏丸薄盛爲靑州刺史使棗嵩督諸軍屯易水召叚疾陸眷欲與之共擊勒疾陸眷不至浚重賂魏穆帝﹝諱猗盧時晉封爲代公大單於﹞共討疾陸眷穆帝遣子六修將兵會之爲疾陸眷所敗五月勒使孔萇擊定陵殺兗州刺史田徽靑州刺史薄盛執渤海太守劉旣率戶五千降勒山東郡縣相繼爲勒所取劉聰授勒侍中徵東大將軍餘如故拜勒母王氏爲上黨國太夫人妻劉氏上黨國夫人章綬首飾一同王妃叚末杯任弟亡歸遼西勒大怒所經令尉皆殺之烏丸審廣漸裳郝襲背王浚密遣使來附勒厚加撫納司冀漸寧人始租賦立太學簡明經善書吏署爲文學掾選將佐子弟三百人教之勒謂張賓曰鄴魏之舊都吾將營建旣風俗殷雜須賢望以綏之誰可任者賓曰晉故東萊太守南陽趙彭忠亮篤敏有佐時良幹將軍若任之必能允副神規勒於是徵拜彭爲魏郡太守彭至入見泣而辭曰臣往曽策名晉室食其祿矣犬馬戀主切不敢忘誠知晉之宗廟鞠爲茂艸亦猶洪川東逝往而不返明公應符受命可謂攀龍之會但受人之榮復事二姓臣志所不爲爾豈惟愚臣之狷志恐亦明公之所不許有死而已未敢聞命若賜臣餘年全臣一介之願者明公大造也勒黙然張賓進曰自將軍神旗所經衣冠之士靡不變節未有能以大義進退者至如此賢以將軍爲髙祖自擬爲四公所謂君臣相知此亦足成將軍不世之髙何必吏之勒大悅曰右侯之言得孤心矣於是賜安車駟馬養以祿秩辟其子明爲參軍勒以虎爲徵虜將軍魏郡太守代桃豹鎭鄴三臺虎簒奪之萌兆於此矣冬十一月幽州牧王浚以其父字處道自謂應當塗髙之讖謀稱尊號前渤海太守劉亮北海太守王摶司空掾髙柔切諫浚皆殺之燕國霍原志節淸髙屢辭徵辟浚以尊號事問之原不答浚誣原與羣盜通殺而梟其首於是士民駭怨而浚矜豪日甚不親政事所任皆苛刻小人棗嵩朱碩貪橫尢甚北州童謠曰府中赫赫朱丘伯十囊五囊入棗郎又幽州童謠曰幽州城門似藏戶中有伏屍王彭祖浚始者惟恃鮮卑烏丸以爲彊旣而皆叛加以亢旱災蝗士卒衰弱勒欲襲之未知虛實將遣使覘之參佐皆曰宜如羊祜與陸抗故事致書相聞時張賓有疾勒就謀之賓曰王浚假三部之力稱制南面𨿽曰晉藩實懷僭逆之志必思恊英雄圖濟事業將軍威聲振於海內去就爲存亡所在爲輕重浚之欲得將軍猶楚之欲招韓信也今以將軍之威權譎遣使無誠欵之形脫生猜疑圖之兆露後𨿽奇略無所設也夫立大事者必先爲之卑當稱藩推奉尙恐未信羊陸之事臣未見其可勒曰善十二月勒遣舍人王子春董筆等多賫珍寶僞卑辭推奉浚爲天子曰勒本小胡出自戎裔值晉綱弛馭海內饑亂流離屯厄竄命冀州竊相保聚以救性命今晉祚淪夷逺播吳會中原無主蒼生無系伏惟明公殿下州鄕貴望四海所宗爲帝王者非公復誰勒所以捐軀命興義兵誅討暴亂者正爲明公驅除爾伏願明公殿下應天順人踐登皇祚勒奉戴明公如天地父母明公察勒微心亦當慈盼如子也又遺尙書棗嵩書而厚賂之浚以疾陸眷新叛士民多棄已去聞勒之附己甚喜謂子春等曰石公一時英武據趙舊都成鼎峙之勢何爲稱藩於孤其可信乎子春對曰石將軍英才儁拔士馬雄盛實如聖旨仰惟明公中州貴望累葉重光出鎭藩嶽威振八表固以胡越欽風戎夷歌徳豈惟區區小府而敢不斂衽神闕者乎昔陳嬰豈其鄙王而不王韓信薄帝而不帝哉誠以帝王不可以智力爭故也石將軍之擬明公猶陰精之比太陽江河之比洪海爾項藉子陽覆車不逺是石將軍之明鑑所以逺過於人也明公又何怪乎且自非世族爲輔佐名臣則有之矣未有爲帝王者也石將軍非惡帝王不爲而讓於明公也顧以帝王自有歷數非智力之所取𨿽彊取之必不爲天人之所許爾願明公勿疑浚大悅封子春等爲列侯遣使報勒答以方物浚司馬遊統時鎭範陽叛浚陰馳使降勒勒斬其使送於浚以表誠實浚𨿽不罪統益信勒爲忠誠不復設備建興二年春正月壬辰王子春等與王浚使者至襄國勒命匿勁卒精甲虛府羸師以示之北面拜使而受浚書浚遺勒麈尾勒陽不敢執懸之於壁朝夕拜之曰我不得見王公見王公所賜如見王公也復遣董肇奉表於浚期以三月中旬親詣幽州奉上尊號亦修箋於棗嵩乞並州牧廣平公以見必信之誠也勒將圖浚引子春問之子春曰幽州去歳大水人不粒食浚積谷百萬不能贍卹刑政苛酷賦役殷煩賊害賢良誅斥諫士下不堪命流叛略盡鮮卑烏丸離貳於外棗嵩田矯貪暴於內人情沮擾甲士羸獘而浚猶置立臺閣布列百官自言漢髙魏武不足爲比又幽州謠怪特甚聞者莫不爲之寒心浚意气自若曽無懼容此亡期之至也勒撫幾笑曰王彭祖眞可擒也浚使者還幽州具陳勒形勢寡弱欵誠無二浚大悅以勒爲信然日益驕怠不復設備二月勒募﹝一作纂﹞兵戒期將襲王浚懼劉琨及鮮卑烏丸爲其後患猶豫未發張賓進曰夫襲敵國當出其不意今軍嚴經日而不行者豈顧有三方之慮乎勒曰然爲之柰何賓曰彭祖之據幽州惟仗三部今皆離叛還爲冦讎此則外無聲援以抗我也幽州饑儉人皆蔬食眾叛親離甲旅寡弱此則內無彊兵以禦我也況三方勇智無及將軍者若大軍在郊必土崩瓦解今三方未靖且彼未謂將軍便能懸軍千里以取幽州也輕軍往返不出二旬縦使三方有動勢足旋趾﹝一云比其謀議出師吾已還矣﹞且劉琨王浚𨿽同名晉藩實爲仇敵若修箋於琨送質請和琨必喜我之服快浚之亡終不救浚而襲我也用兵貴神速勿後時也勒曰吾所未了右侯已了吾復何疑於是輕騎襲幽州以火宵行至於柏人殺主簿遊綸以其兄統在範陽恐泄軍謀故也遣張慮奉箋於劉琨自陳罪過深重請討浚以自效琨旣素疾浚大悅乃移檄州郡稱已與代公﹝猗盧也﹞方謀討勒勒走伏無地求拔幽都效善將來今當便遣六修﹝猗盧子﹞南襲平陽除僭僞之逆類降知死之逋羯順天副民翼戴皇家斯乃曩年積誠靈佑之所致也其聴所請受任通和三月勒軍至易水浚督護孫緯疑其詐馳白浚將引軍拒勒遊統禁之浚不聴使勒直前將佐咸曰勒貪而無信必有詐計請出擊之浚怒曰石公來正欲奉戴我爾敢言擊者斬眾遂不敢復諫乃盛張設以待勒壬申勒晨至薊叱門者開門猶疑有伏兵先驅牛羊數千頭聲言上禮實欲塡諸街巷使兵不得發浚始懼或坐或起勒旣入城便縦兵大掠左右復請禦之浚猶不許及勒登廳事浚乃走出堂皇勒眾執以見勒召浚妻與之並坐立浚於前浚罵曰胡奴調汝公何凶逆如此勒使徐光讓之曰君位冠元臺爵列上公據幽都驍悍之國跨全燕突騎之鄕手握彊兵坐觀京師傾覆曽不救援乃欲自尊爲天子非凶逆乎又專任姦暴殺害忠良肆情縦欲毒徧燕壤自貽於此誰之罪也並責以百姓餒乏積粟五十萬斛而不振給遂使別將王洛生以五百騎先送浚於襄國浚自投於水束而出之收浚麾下精兵萬人盡坑之焚燒宮殿停薊二日孫緯率眾遮擊勒僅而得免分遣流民各還桑梓擢荀綽裴憲等官資給車服數朱碩棗嵩田矯等以納賄亂政爲幽州患責遊統以不忠所事皆斬之遷烏丸審廣漸裳郝襲靳市等於襄國署晉尙書燕國劉翰爲寧朔將軍行幽州刺史戍薊置守宰以撫之劉翰不欲從勒乃奔叚疋磾勒還襄國斬浚於市浚不爲之屈大罵而死遣東曹掾傅遘兼左長史封王浚首獻捷於劉聰聰以平幽州之勲遣使人栁純持節署勒大都督督陜東諸軍事驃騎大將軍東單於侍中使持節開府校尉二州牧公如故加金鉦黃鉞前後鼓吹二部增封十二郡勒固辭受二郡而已勒封左長史張敬等十一人爲伯子侯文武進位有差夏襄國大饑谷二升直銀一斤肉一斤直銀一兩秋九月支雄攻北中郎將劉演於廩丘爲演所敗演將軍韓弘潘良襲頓丘克之斬勒所署太守邵攀支雄追擊弘等殺潘良於廩丘冬十月劉琨遣樂平太守焦球攻勒常山斬太守邢泰琨司馬溫嶠西討山胡勒將逯明要之敗嶠於潞城勒以幽冀漸平始命州郡閱實人戶口每戶出帛二疋谷二斛勒將陳午以浚儀叛勒逯明攻寧黑於荏平降之因破東燕酸棗而還徙降人二萬餘戶於襄國建興三年秋七月勒使將軍葛薄冦陷濮陽殺太守韓弘九月劉聰使大鴻臚範龕持節策命勒賜以弓矢加崇爲陜東伯得専徵伐拜封刺史將軍守宰列侯歳盡集上署勒長子興爲上黨國世子加翼軍將軍爲驃騎副貳劉琨遣王旦攻中山逐勒所署太守秦固勒將劉勔拒之旦敗勔執之於望都闗建興四年夏四月勒襲浚假署綏節將軍邵續於樂陵續盡眾逆戰敗走以孤危無援權附於勒勒以續子乂爲都護旣而浚所假署渤海太守東萊劉胤棄郡依續謂續曰凡立大功必仗大義君晉之忠臣柰何從賊以自污乎夫田單包胥齊楚之小吏爾猶能存已滅之邦全喪敗之國今將軍仗精鋭之眾居全盛之勢如何墜將成之功於一簣委忠信之人於豺狼乎且項羽袁紹非不彊也髙祖縞冠人應如響曹公奉帝而諸侯綏穆何者蓋順逆之理殊自然之數定也況凶人惡類屯結無賴𨿽有吞噬之威終有庖宰之患而欲托根結援無乃殆哉續曰若如君言計將安出胤曰瑯邪王以聖徳欽明創基江左中興之隆可企踵而待今爲將軍計莫若抗大順以激義士之心奉忠正以勵軍人之志夫機事在密時至難違存亡廢興在此舉矣會叚匹磾在薊以書邀續同歸江東續從之其下皆曰今棄勒歸匹磾其如乂何續泣曰我出身爲國豈得顧子而爲叛臣哉殺異議者數人遣劉胤還江東舉兵叛勒勒聞之大怒殺乂遣兵圍續續懼求救於匹磾磾遣弟文鴦救之文鴦未至勒已率八千騎圍續勒素畏鮮卑及聞文鴦至乃棄攻具東走續與文鴦追勒至安陵不及虜勒所署官並驅三千餘家又遣騎人散勒北邊掠常山二千餘家勒大敗而還章武人王眷起兵於科斗壘擾亂勒河間渤海諸郡南和令趙領等率廣川渤海千餘家背勒歸之勒以揚武將軍張夷爲河間太守參軍臨深爲渤海太守各率步騎三千以鎭撫之使長樂太守程遐屯於昌亭爲之聲援徙平原烏丸展廣劉哆等部落三萬餘戶於襄國使虎襲乞活王平於梁城敗績而歸五月劉琨將討勒復以劉演爲輔國將軍魏郡太守領勇士千餘人行北中郎將兗州刺史鎭廩丘勒率眾攻之演出拒戰勒退支雄逯明擊寧黑於東武陽陷之黑赴河而死徙其眾萬餘於襄國虎圍劉演於廩丘演求救於邵續續使文鴦救演虎退至盧闗津以避之文鴦弗能進屯於景亭兗豫豪右張平等起兵救演虎夜棄營設伏於外揚聲將歸河北平等以爲信然入於空營虎回擊敗之廩丘陷沒演奔文鴦軍獲演弟啟送於襄國勒以琨撫存其母徳之賜啟田宅令儒官授之以經六月大蝗食百艸無遺秋七月河東平陽大蝗中山常山尢甚中山丁零翟鼠叛勒攻中山常山勒率騎討之獲其母妻而還鼠保子胥闗遂奔代郡冬十月勒攻樂平太守韓據於坫城據請救於劉琨琨自以士眾新合欲因其鋭气討勒將軍姬澹衛雄諫曰此𨿽晉民久淪異域未習明公之威信難以法禦恐其難用今內收鮮卑之餘谷外抄胡賊之牛羊且閉闗守險務農息兵待其服化感義然後用武則功可立也琨不從悉發其眾命姬澹率步騎二萬爲前驅琨屯廣牧爲之聲援勒聞澹至將逆擊之或諫曰澹兵馬精盛其鋒不可當不若且引兵避之深溝髙壘以挫其鋭攻守勢殊必獲萬全勒曰澹大眾逺來體疲力竭犬羊烏合號令不齊可一戰而擒之何彊之有今冦敵垂至胡可捨去大軍一動豈易中還若澹乘我之退而追逼之顧逃潰不暇焉得深溝髙壘乎此爲不戰而自滅亡之道也立斬諫者以孔萇爲前鋒都督令三軍後出者斬勒先據險要設疑兵於山上前分二伏出輕騎與澹戰僞爲不勝收眾而北澹縦兵追之入於伏中前後伏發遂夾擊之澹軍大敗獲鎧馬萬計澹帥千餘騎奔代郡韓據棄城奔劉琨並土震駭十一月司空長史李弘以並州降勒劉琨進退失據不知所爲叚匹磾遣信邀之己未琨率眾従飛狐奔叚匹磾勒分徙陽曲樂平戶於襄國置守宰而還孔萇追姬澹於桑幹至於代郡殺之十二月勒遣兼長史張敷獻捷於劉聰勒徵樂平南和令趙領復合廣川平原渤海河間數千戶奔於邵續勒攻下冀州諸縣以右司馬程遐爲寧朔將軍監冀州七郡諸軍事司冀並兗州流民數萬戶在遼西疊相招引民不安業孔萇等攻馬嚴馮睹久而不下勒問計於張賓賓曰馮睹等本非明公之深仇遼西流民皆有戀本之思今宜班師息甲差選良牧守任之以龔遂之事不拘常制奉宣仁澤揚威奮武則幽冀之冦可翹足而靜遼西流民將相率而至矣勒曰右侯之計是也召萇等歸以武遂令李回爲易北督護振武將軍兼髙陽太守馬嚴士眾多李潛軍人回先爲潛府左長史素服回威徳多叛嚴歸之嚴以部眾離二懼奔於幽州赴水而死馮睹率眾降勒回徙居易京流民降者歳常數千勒甚嘉之封回弋陽子邑三百戶加賓邑一千戶進位前將軍固辭不受晉元帝建武元年夏六月勒遣石虎圍祖逖於譙城晉南中郎將王含遣參軍桓宣救之未至虎已爲逖所敗已巳帝傳檄天下曰逆賊石勒肆虐河朔逋誅歷載遊魂縦逸復遣凶黨石虎犬羊之眾越河南渡縦其鴆毒平西將軍祖逖帥眾討擊應時潰散今遣車騎將軍瑯邪王裒等九軍鋭卒三萬水陸四道徑造賊場受逖節度有能梟虎首者賞絹三千疋金五十斤封縣侯食邑三千戶又賊黨能梟送虎首封賞亦同之秋七月大旱河朔大蝗初穿地而生二旬則化狀若蠶七八日而臥四日蛻而飛彌亙百里惟不食三豆及麻並冀靑雍等四州尢甚勒又競取百姓禾時人謂之胡蝗虎濟自長壽津冦陷梁國內史荀闔死之時劉琨與叚匹磾期共討勒匹磾推琨爲大都督歃血載書檄其兄遼西公疾陸眷及叔父涉復辰弟末杯等俱集襄國琨匹磾進屯固安以會眾軍勒使參軍王續賫金寶遺末杯以間之末杯旣思有以報勒又忻於厚賂乃說辰眷等曰以父兄而從子弟恥也且幸而有功匹磾獨收之吾屬何有哉各引兵還琨匹磾遂以勢弱不能獨畱亦退如薊邵續使兄子濟攻勒渤海虜三千餘人八月劉聰將趙固以洛陽歸晉恐勒襲之遣參軍髙少奉書推崇勒請師討聰勒以大義讓之固深恚恨與郭黙攻掠河內汲郡九月勒殺京兆太守華輯冬十月虎攻臨淮平原內史劉遐棄郡走遐性果毅尢便弓馬開豁勇壯值天下亂遂爲塢主每擊賊率壯士陷堅摧鋒莫此當時方之飛羽邵續深器異之以女妻焉壁於河濟之間遐妻驍果有父風遐爲虎所圍妻單將數騎拔遐出於萬眾之中其後田防等欲爲亂遐妻止之不従乃密起火燒營甲仗多盡太興元年春正月遼西公疾陸眷卒其子幼叔父截附眞自立爲單於夏四月乙酉西平地震如雷叚末杯殺截附眞﹝紀事本末作涉復辰﹞立忽跋鄰爲單於叚匹磾自幽州攻末杯末杯率眾迎擊匹磾而敗走之匹磾奔還幽州太尉劉琨子羣爲末波所執末波厚禮之許以琨爲幽州刺史共結盟而襲匹磾密遣使賫羣書請琨爲內應爲匹磾邏騎所得琨時屯故徵北府小城不知也因來見匹磾匹磾以羣書示琨曰意亦不疑公是以白公爾琨曰與公同盟志奬王室仰憑威力庶雪國家之恥若兒書密達亦終不以一子之故負公而忘義也匹磾雅重琨初無害琨意將聴還屯中弟叔軍好學有智謀爲匹磾所信任謂匹磾曰吾胡夷爾所以能服晉人者畏吾眾也今我骨肉構禍是其良圖之日若有奉琨以起者吾族盡矣匹磾遂畱琨被拘經月其所署代郡太守辟閭嵩與琨所署鴈門太守王據後將軍韓據左長史楊橋等連謀密作攻具欲襲匹磾而韓據女爲匹磾兒妾聞其謀而告之匹磾於是執王據辟閭嵩及其徒黨悉誅之會王惇密使匹磾殺琨匹磾又懼眾反已遂稱有詔收琨琨聞惇使至謂其子曰處仲使來而不告我是殺我也死生有命但恨讎恥不雪無以下見二親爾因欷歔不能自勝匹磾稱詔遂縊殺之並殺其子侄四人琨將佐相繼降勒末杯遣弟騎督擊匹磾於幽州匹磾率其部眾數千將奔邵續勒將石越要之於鹽山大敗之匹磾退保幽州越中流矢死勒爲之屏樂三月贈越平南將軍曹嶷據有靑州五月叛漢歸晉又以建康懸逺勢援不接懼勒襲之復遣使通和於勒勒授嶷東州大將軍靑州牧封瑯邪公秋七月劉聰疾甚驛召勒爲大將軍錄尙書事受遺詔輔政勒固辭乃止尋又遣使持節署勒大將軍持節鉞都督侍中校尉幽冀二州牧公如故增封十郡勒辭不受八月劉聰死子粲嗣位治兵於上林將謀討勒大將軍靳準殺粲於平陽勒命張敬率騎五千爲前鋒討凖勒統精鋭五萬繼之進據襄陵北原羌羯降者四萬餘落凖數挑戰勒堅壁以挫之是時冀徐靑三州大蝗冬十月劉曜自長安屯於蒲阪復僭僞號署勒大司馬大將軍加九錫增封十郡並前十三郡進爵趙公勒召幽冀之眾十餘萬人造攻車飛梯進攻凖於平陽小城晉遣騎萬五千曳柴揚塵曀於山谷尋汾州向平陽內外擊之勒師敗績俄而平陽大戶周置等帥雜戶五﹝一作六﹞千降勒巴帥及諸羌羯降者十餘萬落勒皆徙之於所部郡縣十一月斬凖使侍中卜泰送乘輿服禦請和於勒勒與劉曜競有招懷之計乃囚泰送曜使知城內無歸曜之意以挫其軍勢曜潛與泰結盟使還平陽宣慰諸屠各勒疑泰與曜有謀欲斬泰以速降之諸將皆曰今斬卜泰凖必不復降就令泰宣漢要盟於城中使相率誅靳凖凖必懼而速降矣勒初未許久之乃從諸將議遣之十二月泰入平陽與凖左右車騎將軍喬泰馬忠王騰衛將軍靳康等起兵殺凖推尙書令靳明爲主因遣卜泰及卜玄奉傳國六璽降曜勒大怒遣令史羊升使平陽責明殺凖之狀明怒斬升勒怒甚進軍攻明明出戰勒擊敗之枕屍二里明築城門堅守不復出戰是年晉彭城內史周撫殺沛國內史周黙帥眾降勒勒檄虎率幽冀州兵會攻平陽靳明屢敗遣使求救於漢劉曜遣徵東將軍劉暢徵北將軍劉雅鎭北將軍劉策救之勒命捨師於蒲上明率平陽士女萬五千人奔漢勒焚平陽宮室使裴憲石會修復永光宣光二陵收漢主粲已下百餘口葬之置戍而歸徙渾儀樂器於襄國時劉曜西奔粟邑平陽已東地盡爲勒有勒於離石縣荒廢處置永石郡又別置武鄕郡

卷十三後趙錄三石勒下趙王元年春二月勒遣左長史王修主簿劉茂獻捷於漢劉曜遣兼司徒郭汜等持節署勒太宰領大將軍進爵趙王增封七郡並前二十三郡加殊禮出入警蹕冕十有二旒乘金根車駕六馬如魏武輔漢故事夫人爲王后世子爲王太子拜王修及劉茂皆爲將軍封列侯修舍人曹平樂從修至粟邑因畱仕漢言於曜曰大司馬遣修等來外表至虔內覘大駕彊弱俟其復命將襲乘輿時漢兵寔殘獘懼修宣之大怒乃追汜等還斬修於粟邑停太宰之授三月勒還至襄國劉茂逃歸言修死狀勒大怒誅曹平樂三族贈修太常又知追停太宰趙王之授怒甚下令曰孤兄弟之奉劉氏﹝一作家﹞於人臣之道過矣彼之基業皆孤所爲若微孤兄弟豈得南面稱朕哉今旣得志便欲相圖天不助惡使假手靳凖孤惟事君之體當資舜事瞽瞍之義故復推崇今主修好如初何圖長惡不悛殺奉誠之使帝王之起復何常耶趙王趙帝孤自取之名號大小豈爾所節乎於是置太醫尙方禦府諸令命參軍鼌贊成正陽門俄而門崩勒大怒斬贊旣怒刑倉卒尋亦悔之賜以棺服贈大鴻臚夏四月晉太山太守徐龕自稱交州刺史冦掠濟岱叛降於勒龍驤將軍陳川以浚儀降勒晉北平將軍祖逖攻川於蓬闗勒遣虎將兵五萬救川戰於浚儀逖兵敗績退屯梁國勒又遣桃豹將兵至蓬闗逖退屯淮南虎使揚武將軍左伏肅攻之徙川部眾五千戶於廣宗畱豹守川故城勒增置宣文宣敎崇儒崇訓十餘小學於襄國四門簡將佐豪右子弟百餘人以教之且備擊柝之衛置挈壺署鑄丰貨錢河西鮮卑日六延叛勒虎討之敗延於朔方斬首二萬級俘虜三萬餘人獲牛馬十餘萬孔萇攻幽州諸郡悉取之時叚匹磾部眾饑散欲移保上谷魏平文帝﹝代王諱郁律﹞勒兵將擊之匹磾棄妻子奔樂陵依邵續曹嶷遣使來聘獻其方物請以河爲斷勒許之秋九月平北將軍祖逖使督護陳超襲勒將桃豹超敗沒於陳冬十月徵虜將軍虎與左長史張敬右長史張賓左司馬張屈六右司馬程遐及諸將佐百餘人勸勒稱尊號勒下書曰孤猥以寡徳忝荷崇寵夙夜戰惶如臨深薄豈可假尊竊號取譏四方昔周文以三分之重猶服事殷朝小白居一匡之盛而尊崇周室況國家道隆殷周孤徳卑二伯哉其亟止斯議勿復紛紜自今敢言刑玆無赦乃止勒又下書曰今大亂之後律令煩滋其采集律令之要爲施行條制於是命法曹令史貫志造辛亥制度五千文施行十餘年乃用律令十一月勒文武將佐等一百二十九人復上疏曰臣等聞有非常之度必有非常之功有非常之功必有非常之事是以三代陵遲五伯疊興靜難濟時續侔睿古伏惟殿下天縦聖哲誕應符運鞭撻宇宙弼成皇業普天率土莫不來蘇嘉瑞徵祥日月相繼物望去劉氏威懷於明公者十分而九矣今山川夷靜星辰不孛夏海重譯天人系仰誠應升禦中壇卽皇帝位使攀附之徒蒙尺寸之潤請稱大將軍大單於領冀州牧趙王依漢昭烈在蜀魏王在鄴故事以河內魏郡汲郡頓丘平原淸河巨鹿常山中山長樂樂平十一郡並前趙國廣平陽平章武渤海河間上黨定襄範陽漁陽武邑燕國樂陵十三郡合二十四郡戶二十九萬爲趙國封內依舊攺爲內史凖禹貢復冀州之境南至盟津西達龍門東至於河北至於塞垣以大單於鎭撫百蠻罷並朔司三州通置部司以監之伏願欽若昊天垂副羣望也勒西向而讓者五南向而讓者四百僚皆叩頭固請勒乃許之戊寅僭卽趙王位大赦境內殊死已下均百姓田租之半賜孝弟力田死義之孤帛各有差孤老鰥寡谷人二石大酺七日依春秋列國漢初侯王每世稱元攺稱趙王元年時晉太興二年也始建社稷立宗廟營東西公署従事中郎裴憲參軍傅暢杜嘏並領經學祭酒理曹參軍上黨續咸及庾景爲律學祭酒任播崔浚爲史學祭酒中壘將軍支雄遊擊將軍王陽並領門臣祭酒専明胡人辭訟以張離張良劉羣劉謨等爲門生主書司典胡人出內重其法禁不得陵侮衣冠華族號胡爲國人遣使循行州郡勸課農桑朝會始用天子禮樂饗其羣下衣冠儀物從容可觀矣加張賓大執法専總朝政位冠僚首署虎爲單於元輔都督禁衛諸軍事尋加驃騎將軍侍中開府賜爵中山公自余羣臣授位進爵各有差署前將軍李寒領司兵勲敎國子擊刺戰射之法命記室佐明楷程機撰上黨國記大中大夫傅彪賈滿江軌撰大將軍起居注參軍石泰石同石謙孔隆撰大單於志羣臣議請論功勒下令曰自孤起軍十六年於玆矣文武將士従孤徵伐者莫不蒙犯矢石備嘗艱苦其在葛陂之役厥功尢著宜爲賞之所先若身見存爵封輕重隨功位爲差死事之孤賞加一等庶足以慰答存亡申孤之心也勒遣使乞和於魏請爲兄弟平文帝﹝諱郁律﹞斬其使以絕之是年塗中有大石二丈許自立勒命斷之有魚羊之文於是字玄羊先是太康中有山石似蹲狗之狀行者過輒咬之趙王二年春正月勒下書禁國人不聴執﹝一作報﹞嫂及在喪婚娶至於燒葬令如本俗叚末杯攻叚匹磾破之匹磾謂平北將軍冀州刺史邵續曰吾本夷狄以慕義破家君不忘久要請相與共擊末杯君之恵也續曰賴公威徳續得效節今公有難豈敢不俱遂共擊末杯大破之匹磾與弟文鴦攻薊勒知續勢孤遣中山公虎將兵乘虛圍厭次孔萇攻續別營十一皆下之二月辛未虎至城下掠其居人續自出擊虎虎伏騎斷其後遂執續使降續呼兄子竺等謂曰吾志欲雪國恥以報所受不幸至此汝等努力自勉奉匹磾爲主勿有二心時尙書吏部郎劉胤聞虎攻厭次言於元帝曰北方藩鎭皆沒惟餘邵續而已如使復爲石虎所制則孤義士之心阻歸本之路愚謂宜存救援帝將遣兵救之聞續陷沒而止匹磾自薊還未至厭次知續已沒眾懼而散復爲虎所遮文鴦以親兵數百力戰始得入城與續子緝兄子存竺等嬰城固守虎送續於襄國勒使徐光讓之曰國家應符撥亂八表宅心遺晉怖威逺竄揚越而續蟻封海阿跋扈王命以吾爲不足爲君耶何無上之甚也國有常刑於汝甘乎續對曰晉末饑亂奔控無所保合鄕宗庶全老幼屬大王龍飛之始委命納質精誠無感不蒙慈恕言還遺晉仍荷寵授擔節盡忠實無二心且受彼厚榮而復二三其趣者恐亦不容於明朝矣周文王生於東夷大禹出於西羌帝王之興蓋惟天命所屬徳之所招當何常耶伏惟大王聖武自天道隆虞夏凡在含生孰不延首神化恥隔皇風而況囚乎使囚去眞卽僞不得早叩天門者大王負囚囚不負大王也釁鼓之刑囚之恆分天實爲之謂之何哉勒曰其言慨至孤愧之多矣夫忠於其君者乃吾之所求也命張賓延之於館厚撫之尋以爲從事中郎因下令自今克敵獲俘必生致之無得擅殺冀獲如續之流續旣爲勒所執身灌園鬻菜以供衣食勒屢遣察之嘆曰此眞髙人矣不如是安足貴乎嘉其淸苦數賜谷帛每臨朝嗟慨以勵羣臣三月趙將尹安宋始宋恕趙愼四軍並據洛陽各相疑阻莫有固志司州刺史李矩潁川太守郭黙各遣千騎至洛以鎭之安等乃同謀叛降於勒勒遣石生率騎五千赴之矩黙軍皆退安等復叛勒遣使乞降於黙黙又帥步騎五百入洛陽石生以四將相謀不能自安乃虜宋始一軍渡河而北河南之民相率歸於李矩勒親帥大眾襲矩矩假爲滎陽太守招懷離散逺近多附之乃遣老弱入山令所在牛馬散野因設伏以待之勒軍士爭取牛馬伏發齊呼聲動山谷勒眾大敗失首虜甚眾勒乃還夏五月晉徐州刺史蔡豹敗徐龕於檀丘龕帥眾叛勒復降於晉勒大怒命張敬據守要害時大雨霖中山常山尢甚滹沱泛溢衝山陷谷巨松摧拔浮於滹沲東至渤海原隰之間皆如山積六月孔萇攻陷匹磾十餘營萇恃勝而不設備文鴦夜擊之大敗而歸秋七月祖逖將韓潛與勒將桃豹分據陳川故城豹居西臺潛居東臺豹由西門潛由東門出入相守四旬逖以布囊盛土如米狀使千餘人運以上臺又令數人擔米僞爲疲極而息於道豹兵逐之皆棄擔而走豹兵久饑得米以爲逖士眾丰飽益懼無復膽气勒將劉夜堂以驢千頭運糧饋豹逖遣韓潛及別將馮鐵衛策等邀擊於汴水盡獲之豹宵遁屯東燕城逖使潛進屯封丘以逼之馮鐵據二臺逖鎭雍丘數遣兵要截勒兵勒屯戍漸蹙候騎常獲濮陽人逖厚待遣歸咸感逖恩徳率鄕裏五百家降逖勒又遣精騎萬人拒逖爲逖所破勒鎭戍歸逖者甚多逖將平中原善於撫綏自河以南多叛勒歸逖勒患之不敢窺兵河南乃下書曰祖逖屢爲邊患逖北州士民望也倘有首丘之思其下幽州成臯縣使修逖祖父墓置守冢二家冀逖如趙佗感恩撤其邊寇逖聞之甚悅勒因與逖書求通使及互市逖不報書而聽其互市收利十倍逖牙門將童建殺新蔡內史周密降勒勒斬之送首於逖曰天下之惡一也叛臣逃吏吾之深仇將軍之惡猶吾惡也逖深徳之遣參將王愉使勒贈以方物修結和好勒厚賓其使遣左常侍董樹報聘以馬百疋金五十斤答之自是勒之叛歸逖者逖皆不納禁諸將不得侵暴勒民兗豫之間稍得休息八月常山崩陷千餘家勒始制軒轅之樂八佾之舞作金根大輅黃屋左纛天子車旗自是禮樂備矣九月勒使中山公虎率步騎四萬討徐龕龕遣長史劉宵詣勒乞降送妻子爲質納之冬十月徐州刺史蔡豹屯於譙城虎進攻豹豹夜遁退守下邳爲徐龕所敗虎引軍城封丘而還徙朝臣掾屬以上士族者三百戶於襄國崇仁裏置公族大夫以領之勒宮殿及諸門始就制法令甚嚴十一月中山公虎擊托候部掘咄哪於岍北大破之俘獲牛馬二十餘萬勒淸定五品以張賓領選後更定九品署張班爲左執法郎孟卓爲右執法郎典定士族副選舉之任命公卿及州郡歳各舉秀才至孝亷淸潔賢良直言武勇之士各一人置署都部從事各一部一州秩二千石職凖丞相司直趙王三年春正月勒下令曰去年水出巨材所在山積將皇天欲孤繕修宮宇也其擬洛陽之太極起建徳殿遣從事中郎任汪帥使工匠五千采木以供之二月黎陽人陳武妻一產三男一女武攜其妻子詣襄國上書自陳勒下令曰昔周之興也四乳八子今武妻一乳四子可爲慶過姬祥美比曩日二儀諧暢和气所致其賜乳婢一口榖一百石雜彩四十匹庶以肅迎嘉祥三月中山公虎攻撫軍將軍幽州刺史叚匹磾於厭次孔萇攻拔匹磾部內諸城匹磾召弟文鴦還厭次虎先縱騎抄掠城左右文鴦登城臨見不勝其忿欲出擊之言於匹磾曰我以勇聞故爲民所倚仗今見民被掠而不救是怯也民失所望誰復爲我致死乎遂帥壯士數千騎出戰殺傷甚眾馬乏伏不能起虎呼之曰大兄與我俱是夷狄久欲與兄同爲一家今天不違願於此得相見何爲復戰請釋杖鴦罵曰汝爲冦賊當死日久吾兄不用吾策故令汝得至此我寧闘死不爲汝屈遂下馬苦戰槊折執刀力戰不已自辰至申勒兵四面觧馬羅披自鄣前捉鴦鴦力竭殺數人而後被執城內奪气匹磾欲單騎歸朝邵續之弟樂安內史洎勒兵不聽洎復欲執臺使王英送扵虎匹磾正色責之曰卿不能遵兄之志逼吾不得歸朝亦已甚矣復欲執天子使者我𨿽夷狄所未聞也因謂英曰匹磾世受重恩不忘忠孝今日事逼欲歸罪朝廷而見逼廹忠欵不遂若得假息未死之日心不忘本遂渡河南旣而勢窮泊及兄子緝竺等輿櫬出降匹磾朝服持節賓從出見虎曰我受晉恩志在滅汝不幸喪國因以至此旣不能死又不能爲汝敬也勒與虎素與匹磾結爲兄弟虎卽起拜之送之襄國勒署匹磾爲冠軍將軍文鴦爲左中郎將衛麟爲右中郎將皆金章紫綬散諸流民三萬餘戶復其本業置守宰以撫之於是冀並幽州遼西巴西諸屯結皆陷於勒匹磾不爲勒禮常著朝服戴晉冠持晉莭久之與文鴦邵續等謀於國中推爲盟主事露被殺文鴦邵續亦遇鴆死秋七月從事中郎劉奧坐營建徳殿並木斜縮斬於殿中尋悔之贈太常建徳校尉王和掘得員石銘曰律權石重四鈞同律度量衡有新氏造議者未詳或以爲瑞參軍續咸曰王莾時物也其時兵亂之後典度堙滅遂命下禮官爲凖程定式又得一鼎容四斗中有大錢三十文曰一當百百當千千當萬鼎銘十三字篆書不可曉藏之扵永丰倉因此令公私行錢而人情不樂乃出公絹市錢限中絹疋一千二百下絹八百然百姓私買中絹四千下絹二千巧利者賤買私錢貴賣於官坐死者十數人而錢終不行勒徙洛陽銅馬翁仲二於襄國列之永丰門冬十月勒悉召武鄕耆舊赴襄國旣至親與鄕老齒坐歡飲語及平生因以武鄕比之丰沛萬世之後魂靈當歸之其復之三世十一月勒以百姓始復業其資儲未丰於是重制禁釀郊祀宗廟皆用醴酒行之數年無復釀者尋署虎爲車騎將軍率騎三萬討鮮卑郁粥於離石俘獲男女及牛馬十餘萬郁粥奔烏丸悉降其眾城趙王四年春二月勒世子興死立子弘爲世子署爲領中領軍遣中山公虎統中外精卒四萬擊徐龕龕堅守不戰虎築室返耕列長圍守之夏四月晉鎭北將軍劉隗降勒拜鎭南將軍封爲列侯是時祖逖已死其弟約代兄領豫州鎭譙以術士戴洋爲中典軍庚辰禺中時忽有大風起自東南折木洋謂約曰十月必有賊到譙城東至歷陽當嚴守以備之六月大旱秋七月虎攻陷太山執守將徐龕送之於襄國勒盛之以囊於百尺樓自上暴殺之坑其降卒三千人晉兗州刺史郤鑑爲虎所逼懼自鄒山退屯下邳﹝一作合肥﹞八月瑯邪內史﹝一作太守﹞孫黙以郡叛降扵勒冬十月三日勒遣別將冦河南騎兵至譙城東戴洋言於祖約曰賊必向城父可遣騎水南追之步軍於水北斷其要路賊必自敗約竟不從乃掠城父婦女輜重而還約將魯延請追之洋曰不可約又不聽使兄子智與延追之勒將僞棄婦女輜重走智與延等爭物復還掩擊智延僅以身免士卒皆死遂陷城父約不能禦退屯壽春勒將轉冦陳畱拔之徐兗間壘壁多送任請降皆就拜守宰先是淸河張披爲程遐長史遐甚委暱之張賓舉爲別駕引參政事遐疾披去已又惡賓之權盛勒世子弘卽遐之甥也自以有援欲收威重於朝乃使弘之母譖之曰張披與張賓爲遊俠門客百餘乘物望皆歸之非社稷之計也宜除披以便國家勒以爲然至是急召披不時至因此殺之賓知遐之間已遂弗敢請十二月濮陽景侯張賓卒勒哭之慟乃以程遐爲右長史總執朝政自是朝臣莫不震懼赴於程氏矣勒徵虜將軍石他敗王師於酇西執將軍衛榮而歸境內大疫死者十有二三乃罷徽文殿作遣將軍王陽屯扵豫州有窺覦之志於是兵難日尋梁鄭之間騷然震動是年魏平文帝崩烈帝立﹝諱賀傉﹞未親政事太后臨朝遣使與勒通和時人謂之女國使趙王五年春三月勒冦彭城下邳徐州刺史卞惇與徵北將軍王邃退保盱眙夏四月勒遣使結好於慕容廆廆執送建康五月大旱佛圖澄於石井崗掘得死龍長尺餘漬之以水良久乃蘓旣而咒之祭之以酒龍騰空而上須臾天遂晦暝雨乃大降因名龍崗秋八月勒遣中山公虎統中外步卒﹝一作騎﹞四萬擊安東將軍靑州刺史曹嶷嶷議欲徙海中保根余山會疾疫甚計未及就虎進圍廣固東萊太守劉巴長廣太守呂披皆以郡降虎以石他爲徵東將軍擊羌胡於河西左軍將軍石挺濟師於廣固嶷遂出降送於襄國殺之虎欲盡殺嶷眾靑州刺史劉徵曰今畱徵使牧民也無民焉牧徵將歸爾乃坑其眾三萬畱男女七百口配徵使鎭廣固靑州諸郡縣壘壁盡陷勒司州刺史石生遣騎攻揚武將軍郭誦於陽翟誦多計略輒設伏以破生騎虜掠無所得生怒乃自率四千餘騎暴掠諸縣因攻誦壘接戰須臾退軍堮阪誦率勁勇五百追生及於盤脂故亭生復大敗進冦襄城俘獲千餘而還冬十一月勒以參軍樊坦淸貧擢授章武內史趙王六年春正月勒將兵都尉石瞻冦下邳敗晉將軍劉長遂冦蘭陵攻彭城內史劉續續敗遁走東莞太守竺珍東海太守蕭誕以郡降勒二月朔勒親臨大小學考諸學生經義尢髙者賞帛有差勒手不能書目不識字然雅好文學𨿽在軍旅之中常令儒生誦讀春秋史漢諸傳而聴之皆解其意每以己意論古帝王善惡朝賢儒士聴者莫不歸美嘗使人讀漢書聞酈食其勸立六國後大驚曰此法當失何以遂得天下及聞畱侯諫乃曰賴有此爾其天資英達如此勒徵徐揚州兵會將兵都尉石瞻於下邳因冦兗州兗州刺史劉遐懼自下邳退保泗口石生攻趙河南太守尹平於新安斬之陷壘壁十餘掠五千餘戶而歸自是劉石禍結兵戈日交河東弘農間民不聊生矣夏四月以右常侍霍皓爲勸課大夫與典農使者朱表典勸都尉陸充等循行州郡核定戶籍勸課農桑農桑最修者賜爵五大夫使石生自延壽闗出冦許潁俘獲萬餘降者二萬生遂進陷康城復攻揚武將軍郭誦於陽翟誦與戰生大敗死者千餘生收散卒退守康城勒汲郡內史石聰聞生敗馳救之進攻潁川太守郭黙俘獲男女二千餘人攻陷司州刺史李矩勒又遣別將石良帥精騎五千掩襲矩營矩逆戰不利執矩外甥郭誦之弟元遣元作書以遺矩曰去年東平曹嶷西賓﹝猗盧直諱﹞矩如牛角何不歸命復遺誦麈尾馬鞭以示殷懃因與誦書曰賓禮貴弟相同斷金往物爲信矩以示誦誦曰昔王陵之母在賊猶不攺意弟當何論不答冬十月石生屯據洛陽豫州刺史祖約退保壽春趙王七年春正月勒數出遊獵每亟馳騁將狩於近郊主簿程瑯諫曰劉馬刺客雜布如雲﹝一作林﹞變起倉卒帝王亦一夫之敵爾孫策之禍可不慮乎枯木朽株盡能爲害馳騁之獘今古戒之勒勃然曰吾幹力自可足能裁量但知卿文書事不須白此輩也馳逐自若是日逐獸艸間有木馬誤觸之卽死勒亦幾殆體小不穏還宮嘆曰程瑯忠臣也不用其言以至於此吾之不善追之何及乃賜瑯朝服錦絹爵闗內侯於是朝臣謁見忠言競進矣二月勒加宇文乞得歸官爵使之擊慕容廆乞得歸爲燕所敗棄軍走三月北羌王盆句除附於劉曜勒將石他自雁門出上郡襲之俘斬三千餘落獲牛馬羊百餘萬而歸晉都尉魯潛以許昌叛降於勒夏四月勒將兵都尉石瞻﹝一作石良﹞冦晉兗州刺史檀斌於鄒山斌力戰死勒西夷中郎將王騰襲殺並州刺史崔琨上黨內史王脊據並州叛降劉曜五月石生屯洛陽冦掠河南司州刺史李矩潁川太守郭黙軍數敗又乏食乃遣使附於趙劉曜遣將劉嶽帥眾萬五千東會矩黙共攻生克孟津石梁二戍俘斬五千餘級進圍生於金城虎帥步騎四萬入自成臯闗與嶽戰於洛西嶽兵敗績身中流矢退保石梁虎作塹柵環圍之遏絕內外嶽眾饑甚殺馬食之虎又擊斬其鎭東呼延謨曜自將兵救嶽虎帥騎三萬逆戰曜前軍劉黒擊破虎部將石聰於八特阪六月虎拔石梁執嶽及其將佐八十餘人氐羌三千餘人皆送襄國坑其士卒九千餘人擊斬王騰於並州坑其士卒七千餘人郭黙復爲石聰所敗棄妻子南奔建康李矩以劉嶽之敗大懼所領將士有陰欲歸勒者矩知眾之去已乃率眾自滎陽遁歸矩長史崔宣率眾二千降勒於是盡有司兗豫三州之地靑徐濵淮諸郡縣皆來降附勒旣平朔方遂置朔州命徙洛陽晷影於襄國列之單於庭銘佐命功臣三十九人於石函置於建徳前殿立桑梓苑於襄國趙王八年春三月勒夜微行檢察營衛賫繒帛金銀以賂門者求出永昌門門候王假欲收捕之從者至乃止旦召假以爲振忠都尉爵闗內侯夏四月石生攻汝南汝南人執內史祖濟以郡叛降退記室參軍徐光爲牙門尋並其妻子幽之於獄語在光傳冬十月勒旣將營鄴宮又欲以世子弘爲鎭密與右長史程遐謀配禁兵萬人車騎所統五十四營悉配之以驍騎將軍領門臣祭酒王陽專統六夷以輔之中山公虎自以勲效之重仗鄴爲基雅無去意乃修構三臺遷其家室由是深恨遐遣左右數十人夜入遐室姦其妻女掠衣物而去十一月石聰攻壽春祖約屢表請救朝廷不爲出兵聰進冦逡遒阜陵殺掠五千餘人京師大震加司徒王導大司馬假黃鉞都督中外徵討諸軍事以禦之軍於江寧歷陽內史蘇峻遣其將韓晃擊聰走之十二月晉濟岷太守劉闓將軍張闔等叛殺下邳內史夏侯嘉以下邳降勒石瞻攻河南太守王羨於邾城拔之晉彭城內史劉續復據蘭陵石城石瞻攻陷之勒令州郡有墳發掘不掩覆者推勘之骸骨暴露者縣爲備棺衾之具以牙門將王波爲記室參軍典定九流始立秀孝試經之制趙王九年春二月中山公虎率騎五千侵魏煬帝﹝諱紇那﹞禦之於句注陘北魏兵敗績徙都大寧以避之是歲勒復擊破趙兵涼州牧張駿聞之乃去趙官爵復從晉制太和元年春二月荏平﹝勒別傳作莊平﹞令師歡獲黑兔獻之於勒勒下令曰案記應白兔爲瑞此黑兔何祥外檢舊典程遐等以爲黑兔見水徳之祥往公孫臣以爲漢家土行當有黃龍爲瑞後黃龍見於成紀遂從土徳今大趙龍飛革命之祥於晉以水承金夫兔陰精之獸玄爲水色黑色見以表應行以推之此示殿下宜速副天人之望也於是以晉咸和三年攺元太和大赦境內殊死已下夏四月石堪攻宛南陽太守王國以郡降堪進攻祖約於壽春屯師淮上晉南陽都尉董幼叛率襄陽之眾降堪祖約諸將佐皆遣使附勒約將潁川陳光起兵攻約約左右閻禿貌類約光謂爲約而擒之約踰垣免光遂奔勒堪與石聰引兵濟淮攻壽春秋七月約眾潰奔歷陽壽春百姓陷於堪者二萬餘戶中山公虎帥眾四萬自軹闗西入擊趙河東應之者五十餘縣進攻蒲阪劉曜遣河間王劉述發氐羌之眾屯秦州以備張駿楊難敵自將中外精鋭水陸俱進以救蒲阪自衛闗北濟虎懼引退曜追擊之八月戰於髙候虎敗石瞻死之枕屍二百餘里失其資仗不可勝計虎奔朝那﹝一作朝歌﹞曜濟自大陽圍石生於金墉決千金堨以灌之分遣諸將攻汲郡河內勒滎陽太守尹矩野王太守張進等皆降於曜襄國大震冬十一月勒欲自將救洛陽左右長史司馬郭敖程遐等固諫曰劉曜乘勝雄盛難與爭鋒金墉糧丰攻之未可卒拔曜懸軍千里勢不支久不可親動動無萬全大業去矣勒大怒按劍叱遐等出乃赦徐光召而問之曰劉曜乘髙候之勢圍守洛陽庸人之情皆謂其鋒不可當然曜帶甲十萬攻一城而百日不克師老卒怠以我初鋭擊之可一戰而擒也若洛陽不守曜必送死冀州自河已北席捲南向吾事去矣程遐等不欲我行卿以爲何如光曰曜乘髙候之勢不能進臨襄國更守金墉此其無能爲可知也懸軍三時亡攻戰之利今以大王威略鸞旗親駕彼必望旌奔敗平定天下在今一舉此之機會所謂天授授而弗應禍之攸集勒笑曰光言是也以問佛圖澄澄言於勒曰昨輪鈴音云秀支替戾岡僕谷劬禿當此羯語也秀支軍也替戾岡出也僕谷劉曜胡位也劬禿當捉也言軍出捉曜也又令童子潔齊七日取麻油合臙脂自研於掌中舉手示童子粲然有輝童子驚曰有軍馬甚眾見一人長大白晳以朱絲縛其肘澄曰此卽曜也大軍若出必擒劉曜勒甚悅乃使內外戒嚴有諫者斬畱世子弘與澄共鎭襄國命石堪石聰及豫州刺史桃豹等各統見眾會滎陽使石虎進據石門以右衛將軍石邃都督中軍事時石生爲衛將軍領三千人鎭洛金墉城曜攻之不能下不覺勒軍卒至天曉復來攻城勒自統中軍步騎四萬直赴金墉濟自大堨先是流澌風猛軍至而冰泮淸和濟畢流澌大至勒以爲神靈之助命曰靈昌津勒顧謂徐光曰曜盛兵成臯闗上計也阻洛水其次也坐守洛陽此成擒爾十二月乙亥諸軍集於成臯步卒六萬騎二萬七千勒見曜無守軍大喜舉手指天又自指額曰天也捲甲銜枚詭道兼行出於鞏訾之間曜陳軍十餘萬於洛西南北十餘里勒望見益喜謂左右曰可以賀我矣乃統步騎入自宣陽門升故太極前殿己夘虎引步卒三萬自城北而西攻其中軍石堪石聰等各以精騎八千自城西而北擊其前鋒大戰於西陽門勒躬貫甲冑出自閶闔門夾擊之曜軍大潰石堪執曜送之以徇於軍斬首五萬餘級枕屍於金穀獲名馬二百疋赤剡金銀步乂弓鞬三十具勒下令曰所欲擒者一人爾今已獲之其勑將士抑鋒止鋭縦其歸命之路乙酉勒乃旋師使右衛將軍石逺等帥騎衛曜而北晉冠軍將軍趙胤遣將軍甘畱討祖約於歷陽約舉兵逆戰敗以左右百餘人奔降於勒其將牽騰帥眾降於蘇峻勒使王波讓約曰卿逆極勢窮方來歸命吾朝豈逋逃之藪耶而卿敢有靦面目也示之以前後檄書乃赦之太和二年春正月具禮樂朝羣後侍郎邵恭執麾不降常侍眭洪執乂不彈皆下理官二月壬寅劉曜太子熈聞曜被擒大懼帥百官去長安奔於上邽勒遣中山公虎討之將軍蔣英辛恕擁眾數十萬據長安遣使降勒勒遣石生帥洛陽之眾赴之勒巡行冀州諸郡引見髙年孝弟力田文學之士班賜谷帛有差令逺近牧守宣告屬城諸所欲言靡有隠諱使知區區之朝虛渴讜言也秋八月曜南陽王劉胤率眾數萬自上邽趣長安隴東諸郡夷夏皆起兵應之胤軍於仲橋石生嬰城自守虎率騎二萬救之九月虎大破胤兵於義渠胤奔還上邽虎乘勝追擊枕屍千里上邽潰執太子熈南陽王胤及王公卿校以下三千餘人皆殺之徙其臺省文武闗東流民秦雍大族九千餘人於襄國遂屠上邽盡滅劉氏又坑五郡各五千餘人於洛陽遣主簿趙封送傳國璽金璽太子玉璽各一於勒進攻集木且羌於河西克之俘獲數萬秦隴悉平遂置永石郡於河西國虎又攻氐帥蒲洪羌酋姚弋仲俱降之虎表洪監六夷諸軍事弋仲爲六夷左都督徙氐羌十五萬落於司冀二州是年勒遣使求和於魏烈帝﹝諱翳槐﹞遣弟昭成帝﹝諱什翼﹞如襄國從者五千餘家建平元年春二月勒羣臣議以勒功業旣隆祥符並萃宜時革徽號以答乾坤之望於是虎等奉皇帝璽綬上尊號勒不許羣臣固請乃許之遂以晉咸和五年僭號大趙天王行皇帝事尊祖邪曰宣王父周曰元王立妻劉氏爲王后世子弘爲太子署子宏爲持節散騎常侍都督中外諸軍事驃騎大將軍大單於封秦王斌爲左衛將軍封太原王小子恢爲輔國將軍封南陽王中山公虎爲太尉守尙書令中山王養子石生封河東王石堪封彭城王虎子邃爲冀州刺史封齊王加散騎常侍武衛將軍宣爲左將軍挺爲侍中封梁王署左長史郭敖爲尙書左僕射右長史程遐爲右僕射領吏部尙書左司馬夔安右司馬郭殷従事中郎李鳯前郎中令裴憲皆爲尙書共參軍事徐光爲中書令領祕書監論功封爵開國郡公文武二十一人侯二十四人縣公二十六人侯二十二人其餘文武封拜各有差侍中任潘等參議以趙承金爲水徳旗幟尙玄牲牡尙白子社丑臘勒從之勒下書曰自今有疑難大事八座及委丞郎齊詣東堂詮詳平決其有軍國要務須啟者有令僕尙書隨局入陳勿避寒暑昏夜也勒以祖約不忠於本朝薄其爲人不見者久之右僕射程遐言於勒曰天下初定當顯明順逆故漢髙祖斬丁公赦季布也大王自起兵以來見忠於事君者無不褒擢背叛不臣者無不誅夷此天下所以歸伏盛徳也今祖約猶存臣竊惑之且約大引賓客又占奪先人鄕裏田地地主多怒安西將軍姚弋仲亦以爲言勒従之乃詐約曰祖侯逺來未得歡喜可集子弟一時俱會至日勒辭之以疾令遐請約及其宗室約知禍及大飲致醉旣至於市抱其外孫而泣遂誅之並殺其親屬中外百餘人婦女妓妾班賜諸臣夏五月勒將劉徵帥眾數千浮海抄東南諸縣殺南沙都尉許儒進攻海虞秋八月羣臣又固請以名位不正宜卽尊號九月勒僭卽皇帝位大赦境內殊死已下攺元建平自襄國都臨漳追尊髙祖曰順皇曽祖曰威皇祖曰宣皇父曰世宗元皇帝母曰元昭皇太后立妻劉氏爲皇后太子弘爲皇太子自余文武封進各有差又定昭儀夫人位視上公貴嬪貴人視列侯員各一人三英九華視伯淑媛淑儀視子容華美人視男務簡賢淑不限員數其年造刀一口用五百金工用萬人頭尖長三尺六寸銘曰建平隸書勒遣荊州監軍郭敬與南蠻校尉董幼寇襄陽晉南中郎將周撫不能自固率所領退歸武昌襄陽遂陷中州流民悉降於勒平北將軍魏該弟遐等率其部眾自石城降敬敬遂毀襄陽徙其百姓於沔北樊城以戍之署敬爲荊州刺史秦州牧休屠王羌叛勒刺史臨深遣司馬管光帥州軍討之爲羌所敗隴右大擾氐羌悉叛勒遣河東王生進據隴城王羌兄子擢與羌有仇生乃賂擢與猗擊之羌敗奔涼州徙秦州夷豪五千餘戶於雍州勒下書曰自今諸有處法悉依科令吾所忿戮怒發中旨者若徳位已髙不宜行﹝一作訓﹞罰或服勤死事之孤邂逅罹譴門下皆各列奏之吾當思擇而行也堂陽人陳豬妻一產三男賜其衣帛廩食乳婢一口復三歳勿事時髙句驪肅愼致其楛矢宇文屋孤並獻名馬涼州牧張駿遣長史馬詵奉圖送欵入貢稱臣髙昌於闐鄯善大宛遣使各獻方物晉荊州牧陶侃遣兼長史王敷來聘致江南之珍寶奇獸秦州送白虎白鹿荊州送白雉白兔濟陰木連理甘露降苑鄕勒以休瑞並臻遐方慕義赦三歳﹝一作四歳﹞刑已下均百姓去年逋調特赦涼州殊死已下涼州計吏皆拜郎中賜絹十疋綿十斤建平二年春正月癸巳劉徵復冦婁縣掠武進乙未司徒郤鑑擊卻之勒南郊有白气自壇屬天勒大悅還宮赦四歳刑遣使封張駿武威郡公食涼州諸郡勒親耕耤田還宮赦五歳刑賜公卿以下金帛有差三月壬戌朔日有食之勒以日蝕避正殿三日令羣公卿士各上封事禁州郡諸祠堂非正典者皆除之其能興雲致雨有益百姓者郡縣更立祠堂殖嘉樹凖嶽瀆已下爲差等勒如鄴擬營新宮廷尉續咸上書切諫曰臣聞唐虞之治采椽茅茨土階三尺彰美於詩書漢文惜百金不營露臺稱之於千古迨夏商之瓊臺瑤陛楚之章華秦之阿房資財內竭華夷外叛勒大怒曰不斬此老臣朕宮何由得成也勑禦史收之中書令徐光進曰陛下天資聰睿超邁唐虞而更不欲聞忠臣之言豈夏癸商辛之君耶咸言可用用之不可用亦當容之柰何一旦以直言斬列卿乎勒嘆曰爲人君不得自専如是豈不識此言之忠乎向戲之爾匹夫家資滿百匹尙欲市別宅況有天下之富萬乘之尊乎此宮終當繕之且勑停作以伸吾直臣之義也因賜咸絹百匹稻百斛又下書令公卿百寮咸薦賢良方正直言秀異至孝亷淸各一人對策上第者拜議郎中第中郎下第郎中仍令舉人得遞相薦引廣招賢之路起明堂辟雍靈臺於襄國城西秋七月大雨霖中山西北暴水流漂巨木百餘萬根集於堂陽勒大悅謂公卿曰諸卿知不此非爲災也天意欲吾營鄴都爾於是令少府任汪都水使者張漸等監營鄴宮勒親授規模時蜀梓潼建平漢固三郡巴蠻來降勒以成周土中漢晉舊京復欲有移都之意乃命洛陽爲南都置行臺治書侍禦史於洛陽以太尉中山王虎爲大司馬程遐爲開府儀同建平三年春正月勒饗髙句驪宇文屋孤使因大會羣臣於建徳前殿酒酣謂中書令徐光曰朕可方自古開基何等主也對曰陛下神武謀略過於漢髙雄藝卓犖超絕魏祖自三五已來無可比者其軒轅之亞乎勒笑曰人豈不自知卿言太過朕若遇漢髙祖當北面事之與韓彭競鞭而爭先爾若遇光武當並驅中原未知鹿死誰手大丈夫行事當礌礌落落如日月皎然終不能如曹孟徳司馬仲達欺人﹝一作他﹞孤兒寡婦狐媚以取天下也朕當在二劉之間爾軒轅豈所擬乎羣臣皆頓首稱萬歳三月晉西中郎將趙胤司徒中郎匡術攻克馬頭塢彭城王堪遣將軍韓雍救之至則無及遂冦南沙及海虞俘獲五千餘人初郭敬之退據樊城也晉師復戍襄陽夏四月敬又攻陷之畱戍而歸勒時斷寒食忽暴風大雨雷震建徳殿端門襄國市西門倒殺五人雹起西河介山大者如彈丸平地水深三尺洿下丈餘行人禽獸死者萬數歷太原樂平武鄕趙郡廣平巨鹿千餘里樹木摧折禾稼蕩然勒大驚正服於東堂問徐光曰歷代已來有斯災幾也光對曰周漢魏晉皆有之𨿽天地之常事然明主未始不爲一變所以敬天之怒也俗以介子推五月五日燒死世人爲其忌故不舉餉食去年禁寒食非也且介子推帝鄕之神也歷代所尊或者以爲未宜替也一人吁嗟王道尙爲之虧況羣神怨憾而不怒幹上帝乎縦不能令天下同爾介山左右晉文之所封也宜任百姓奉之勒乃下書曰寒食旣並州之舊風朕生其俗不能異也前者外議以子推諸侯之臣王者不應爲祀﹝一作忌字﹞故從其議儻或由之而致斯災乎子推𨿽朕鄕之神非法食者亦不得亂也尙書其速檢舊典定議以聞有司奏以子推歷代攸尊請普復寒食更爲植嘉樹立祠堂給戶奉祀黃門郎韋謏駁曰按春秋藏冰失道陰气發泄爲雹自子推已前雹者復何所致也此是陰陽乖錯所爲爾且子推賢者曷爲暴虐如此求之冥趣必不其然今𨿽爲冰室懼所藏之冰不在固陰互寒之地多皆川池之側气泄爲雹也以子推忠賢令綿介之間奉之爲允於天下則不通矣勒從之於是遷冰室於重陰凝寒之所並州復寒食如初勒令太子弘省可尙書奏事使中常侍嚴震參決﹝一作綜﹞可否惟徵伐刑斷大事乃呈之自是震威權之重侔於主相中山王虎之門可設雀羅虎愈怏怏不悅秋七月勒荊州刺史郭敬南掠江西晉太尉陶侃遣其子平西參軍斌及南中郎將桓宣乘虛攻拔樊城悉俘其眾敬旋師救樊宣追戰於涅水敬軍敗績宣亦死傷大半盡收所掠而去侃復遣兄子南陽太守臻竟陵太守李陽共攻新野拔之敬懼遁走遂平襄陽侃因畱宣戍之勒如鄴臨虎第謂之曰功力不可並興待宮殿成後當爲王起第勿以卑小悒悒也虎免冠拜謝勒曰與王共有天下何所謝也勒爲虎名故攺稱白虎幡爲天鹿幡建平四年春正月勒遣使致帛修好於晉晉下詔焚之夏四月天靜無風而塔上一鈴獨鳴佛圖澄嘆曰鈴音云國有大喪不出今年矣五月有流星大如象尾足似蛇形自北極西南流五十餘丈光明燭地墜於河聲聞九百餘里黑龍見鄴井中勒親往觀之有喜色朝羣臣於鄴命郡國立學官每郡置博士祭酒二人弟子百五十人三考修成顯升臺府於是擢拜太學生五人爲佐著作郎錄述時事六月大旱勒親臨廷尉錄囚徒五歳刑已下皆輕決遣之重者賜酒食聴沐浴一須秋論還未及宮澍雨大降時淳觚白羌婦產一卵大如盂剖之有虫如巨蟻二足立行雍州刺史石生上言西鄕行屍蛇與鼠鬭於安定府間二日蛇死臨涇馬生角長安城中雞鳴音皆曰基慈安定廳事前後有天神降聞誦書聲﹝一作諷詠經音﹞求之不得七日乃止時有傳者並皆訛廢隕石於肥鄕縣令韓彊在長城縣西山巖谷闕中得玄璽一枚方四寸厚二寸獻之中山王虎以爲縣瑞秋七月勒如灃水宮因寢疾而還召中山王虎與太子弘中常侍嚴震等侍疾禁中虎矯命絕弘震及內外羣臣親戚皆不得入疾之增損莫有知者時秦王宏彭城王堪將兵在外又矯詔召還襄國勒疾小瘳見宏驚曰秦王何故來耶吾使王處藩鎭正備今日有召王者耶將自來也有召者當按誅之虎大懼曰秦王思慕暫歸爾今卽遣之仍畱不遣數日復問之虎曰奉詔卽遣今已半道矣更諭宏在外遂不遣之廣阿有蝗虎密遣其子冀州刺史邃率騎三千遊於蝗所俄而黃霧四塞人不相見熒惑入昴星隕於鄴大如象尾東北六十里初赤黑黃雲如幕長數十疋交錯聲如雷震墜地气熱如火塵起連天良久時有耕者往視之土猶燃沸見有一大石方尺餘靑色而且輕擊之其音如磬戊辰勒疾轉篤遺令三日而葬內外百寮旣葬除服無禁婚娶祭祀飲酒食肉徵鎭牧守不得輒離所司以奔喪斂以時服載以常車無藏金寶無內器玩大雅衝幼恐非能構荷朕志中山已下其各司所典無違朕命大雅與斌宜善相保司馬氏汝曹之殷鑑其務於惇睦也中山王宜深三思周霍勿爲將來口實遂以是日死時年六十在位十五年勒死夜瘞山谷莫知其所己卯使大臣子弟六十人爲挽歌郎引錦一疋備文物儀衛虛葬於髙平陵僞謚明皇帝廟號髙祖先是建平二年十一月熒惑守胃昴至今年七月積六百餘日昴趙之分野至是勒死熒惑遂退

卷十四後趙錄四石弘石弘字大雅勒之第二子也幼有孝行以恭謹自守受經於杜嘏誦律於續咸勒曰今世非承平不可專以文業教也於是使劉徵任潘授以兵書王陽教之擊刺立爲世子領中領軍尋署衛將軍使領開府辟召後鎭鄴勒僭位立爲太子虛襟愛士好爲文詠其所親暱莫非儒素勒謂中書令徐光曰大雅愔愔殊不似將家子光曰漢祖以馬上取天下孝文以玄黙守之聖人之後必有勝殘去殺者天之道也勒甚悅光因說曰皇太子仁孝溫恭中山王雄暴多詐陛下一旦不諱臣恐社稷非太子所有也宜漸奪中山王威權使太子早參朝政勒納之左僕射程遐言於勒曰中山王勇悍機略羣臣莫及觀其志度自陛下之外視之蔑如兼以專徵歳久威振內外性又殘賊安忍無賴諸子並長皆預兵權陛下在自當無他恐其怏怏不可輔少主也宜早除之以便大計勒曰今天下未平兵難未巳大雅衝幼宜任彊輔中山王佐命功臣親同魯衛方當委以伊霍之任何至如卿所言也卿正恐輔幼主之日不得獨擅帝舅之權爾吾亦當參卿於顧命勿過懼也遐泣曰臣所慮者至公陛下乃以私計拒之豈明主開襟納說忠臣必盡之義乎中山王𨿽爲皇太后所養非陛下天屬不可以親義期也仗陛下神規微建鷹犬之效陛下酬其父子恩榮亦已足矣而志願無極魏任司馬懿父子終於鼎祚淪移以此而觀中山豈將來有益者乎臣因緣多幸托瓜葛於東宮臣而不竭言於陛下更誰言之陛下若不除中山臣已見社稷不復血食矣勒不聴遐退告徐光曰主上向言如是太子必危將若之何光曰中山王常切齒於吾二人恐非但國危亦將爲家禍當爲安國寧家之計不可坐而受禍也他日光復乘間言於勒曰陛下廓平八州帝有海內而陛下神色若有不怡者何也勒曰今吳蜀未平書軌不一司馬家猶不絕於丹陽吾恐後世謂吾不應符籙不以吾爲受命之主每一思之不覺見於神色光曰臣以陛下爲憂腹心之患而何暇更憂四支乎何則魏承漢運爲正朔帝王劉備𨿽紹興巴蜀亦不可謂漢不滅也吳𨿽跨據江東豈有虧魏美陛下包括二都平蕩八州彼司馬家兒復何異玄徳李氏亦猶孫權帝王之統不在陛下竟欲安歸此四支之輕患爾中山王藉陛下指授神略所向輒克天下皆言其英武亞於陛下兼其殘暴多姦見利忘義無伊霍之忠父子並據權位勢傾王室觀其耿耿常有不滿之心近於東宮侍燕有輕皇太子之色陛下隠忍容之臣恐陛下萬年之後宗社必生荊棘此腹心之重疾也惟陛下圖之勒黙然而竟不從及勒死虎執太子弘使臨軒收程遐徐光下廷尉召其子邃將兵入宮宿衛文武靡不奔散弘大懼自陳劣弱不堪重寄乃讓位於虎虎曰君薨而世子立理之常也臣安敢姦之弘泣涕固讓虎怒曰若其不堪重任天下自當有大義何足預論遂以晉咸和八年逼立之大赦攺元曰延熈文武百寮進位一等誅程遐徐光八月弘策拜虎爲丞相魏王大單於加九錫以魏郡等十三郡爲國總攝百揆虎僞固讓久乃受命赦其境內殊死已下立妻鄭氏爲魏王后子邃爲魏太子加使持節侍中大都督中外諸軍事大將軍錄尙書事次子宣爲使持節車騎大將軍冀州刺史封河間王韜爲前鋒將軍司隸校尉封樂安王遵齊王鑑代王苞樂平王徙太原王斌爲章武王勒文武舊臣皆補左右丞相閒任虎之府僚舊暱悉署臺省禁要更命太子宮曰崇訓宮勒妻劉氏已下皆徙居之簡勒宮人美淑及車馬珍寶服禦之上者皆入丞相府署鎭軍將軍夔安領左僕射尙書郭殷爲右僕射劉氏與彭城王堪密謀堪請出兗州據廩丘挾南陽王恢爲盟主宣太后詔討虎事泄虎炙殺堪徵恢還襄國因廢劉氏尋逼殺之尊弘母程氏爲皇太后冬十月河東王生鎭闗中朗鎭洛陽起兵於二鎭以討丞相虎生自稱秦州刺史遣使降晉虎畱子邃守襄國統步騎七萬攻朗於金墉城潰獲朗刖而斬之進攻長安以挺爲前鋒大都督生遣將軍郭權率鮮卑涉璝部眾二萬爲前鋒拒之生統大軍繼發次於蒲阪權與挺戰於潼闗敗績挺及丞相左長史劉隗皆死虎退奔澠池枕屍三百餘里鮮卑密通於虎背生而擊之生時停蒲阪不知挺已死懼單馬奔長安郭權復收眾三千與鎭西將軍越騎校尉石廣相持於渭汭生遂去長安潛於雞頭山將軍蔣英據長安拒守虎聞生之奔也進師入闗遂攻長安旬餘拔之斬蔣英等徙秦州華戎十餘萬戶於闗東生部下斬生以降權奔隴右虎分遣諸將屯於汧隴遣將軍麻秋討蒲洪洪率戶二萬迎降虎拜洪光烈將軍護羌校尉洪至長安說虎宜徙闗中豪傑及氐羌內實京師虎從之徙雍秦民及氐羌十餘萬戶於闗東以洪爲龍驤將軍流民都督使居枋頭以羌帥姚弋仲爲奮武將軍西羌大都督使帥其眾徙居淸河之灄頭虎還襄國大赦諷弘命已建魏臺一如魏武輔漢故事十二月郭權以生敗據上邽歸晉延熈二年春正月晉成帝詔以郭權爲鎭﹝一作徵﹞西將軍秦﹝一作雍﹞州刺史於是京兆新平扶風馮翊北地皆起兵應之弘鎭西將軍石廣復與權戰敗績三月虎遣將軍郭敖及子章武王斌等率步騎四萬討權於郿次於華陰夏四月上邽豪族殺權以降徙秦州三萬餘戶於靑並二州諸郡南羌氐楊難敵等送任通和長安人陳良夫奔黑羌招誘北羌四角王簿句大等侵擾北地馮翊與章武王斌相持樂安王韜等率騎犄句大之後與斌夾擊敗之句大奔馬蘭山郭敖等乘勝追擊懸軍深入爲羌所敗死者十有七八斌等收軍還於三城虎聞而大怒遣使殺郭敖秦王宏頗有怨言虎幽之於別室冬十月弘自賫璽綬親詣魏宮諭禪位之意虎曰帝王大業天下自當有議何爲自論此耶弘流涕還宮對太后程氏曰先帝種眞無復遺矣於是尙書奏魏臺請依唐虞禪讓故事虎曰弘愚暗居喪無禮不可以君臨天下﹝一作君萬國﹞便當廢之何禪讓也十一月遣郭殷持節入宮廢弘爲海陽王弘安步就車容色自若謂羣臣曰庸昧不堪纂承大統顧慚羣後此亦天命去矣又何言百官莫不流涕宮人慟哭羣臣皆詣魏臺請進虎曰皇帝者盛徳之稱非所敢當且可稱居攝趙天王遂以晉咸康元年幽弘及太后程氏並秦王宏南陽王恢於崇訓宮未幾密遣人賊殺之是時西羌大都督姚弋仲稱疾不賀虎累馳召之及至正色謂虎曰弋仲常謂大王命世英雄柰何把臂受托而返奪之耶虎曰吾豈樂此哉顧海陽年少恐不能了家事故代之爾心𨿽不平然察其誠實亦不之罪也弘在位二年時年二十二

卷十五後趙錄五石虎上石虎字季龍勒之從子也祖曰背邪父曰寇覓寇覓有四子虎第四勒父曷朱幼而子之故或謂之爲勒弟也年六七歲有善相者遇之於路曰此兒貌奇有壯骨貴不可言晉永興中與勒相失永嘉五年劉琨送勒母王氏及虎於葛陂時年十七矣性殘忍好馳獵遊蕩無度能左右射尢善彈數彈人爲軍中患勒怒之白母王氏曰此兒凶暴無度使軍人殺之聲名可惜不若自除之勒母曰健犢走車破轅良馬須逸鞭泛駕然後能負重致逺且當小忍勿便殺也﹝一作頓一云快牛爲犢子小時多能破車爲復小忍勿卻之﹞至年十八稍檢攝恭謹嚴重愛士身長七尺五寸趫捷便弓馬勇冠當時至於降城陷壘不復別斷善惡坑斬士女鮮有遺類勒𨿽屢加誨責而行意自若然禦眾甚嚴莫敢犯者指授攻討所向無前故勒寵信彌隆委以專徵之任所在立功將佐親戚莫不敬憚勒深嘉之拜徵虜將軍性尢酷虐所爲無道軍中有勇幹策略與已齊者因獵戲輒以事害之前後所殺甚眾勒之居襄國劉聰以虎爲魏郡太守鎭鄴三臺後封繁陽侯食邑三千戶勒卽大單於趙王位署爲單於元輔都督禁衛諸軍加侍中開府進封中山公及勒僭稱尊號授太尉守尙書令進封中山王食邑萬戶虎自以勲髙一時謂勒卽位之後大單於必在已而更以授其子弘乃深恨之私謂其子邃曰主上自都襄國以來端拱指授以吾身當矢石二十餘年南擒劉嶽北走索頭東平齊魯西定秦雍克殄十有三州成大趙之業者我也大單於之望當以授我今乃以與黃吻小﹝一作婢﹞兒每一憶此令人气塞不能寢食待主上晏駕之後不足復畱種也建武元年春正月虎廢勒子弘羣臣已下勸其稱尊號虎下書曰王室多難海陽自棄四海任重故俛從推逼朕聞道合乾坤者稱皇徳協人神者稱帝皇帝之號非所敢稱﹝一作聞﹞且可稱居攝趙天王以副天人之望於是大赦境內殊死已下攺元建武以夔安爲侍中太尉守尙書令郭殷爲司空韓晞爲左僕射魏槪馮莫張崇曹顯爲尙書申鍾爲侍中郎闓爲光祿大夫王波爲中書令自余文武封拜各有差立子邃爲太子虎以讖文天子當從東北來於是備法駕行自信都而還以應之分癭陶之栁鄕立停駕縣又分司州之河南河東弘農滎陽兗州之陳畱東燕爲洛州又攺陳畱郡爲建昌郡屬洛州虎諱言勒呼馬勒曰轡羅勒曰香菜時徐州從事蘭陵朱縱殺刺史郭祥以彭城歸晉虎遣將軍王朗討﹝一作撃﹞之縱奔淮南虎荒淫廢政外耽營繕使太子邃省可尙書奏事選牧守祀郊廟惟徵伐刑斷乃親覽之鸛雀臺崩殺典匠少府任汪復使修之倍於常度夏四月癸夘虎率眾南遊至臨江而還有遊騎十餘疋至歷陽曆陽太守袁耽甚懼表聞於晉不言騎多少京師大震遣司徒王導加大司馬假黃鉞都督徵討諸軍事以禦之癸丑晉帝觀兵於廣莫門分命諸將遣將軍劉仕救歷陽平西將軍趙胤屯慈湖龍驤將軍路永戍牛渚建武將軍王允之戍蕪湖司空郤鑑使廣陵相陳光帥眾衛京師俄聞趙騎至少又退向東陽戊午解嚴遂以桓宣爲都督江沔前鋒徵討諸軍事平北將軍司州刺史假節鎭襄陽虎後遣徵虜將軍石遇率騎七千渡沔寇中廬圍桓宣於襄陽輔國左將軍毛寶南中郎將王國徵西司馬王愆期等率荊州之眾來援屯於章山遇三面爲地窟攻城宣募精勇出其不意殺傷數百多獲鎧馬攻守二旬遇軍饑疫不克而還宣遣步騎收南陽諸郡百姓陷沒者八千餘人詔以宣爲南陽襄陽新野南鄕四郡諸軍事梁州刺史毛寶爲徵虜將軍戍邾城虎以租入殷廣轉輸勞煩令中倉歲入百萬斛餘皆儲之水次晉將軍淳於安攻瑯邪費縣俘獲數千人虎下書令刑贖之家得以錢代財帛無錢聴以糓麥皆隨時價輸水次倉秋八月冀州八郡雨雹大傷秋稼糓價騰貴銀一斤值米二斗下書深自咎責遣禦史所在發水次倉麥以給秋種尢甚之處差復一年鸛雀臺成賜匠各有差九月虎遷都鄴宮尙書請太常告廟虎曰古者將舉大事必告宗廟而不列社稷尙書可詳議以聞公卿乃請使太尉告社稷從之時自去年至九月十一月不雨及入鄴宮澍雨周洽虎大恱赦殊死已下始制散騎常侍已上得乘軺軒王公郊祀乘副車駕四馬龍旗八旒朔望朝會節乘軺軒冬十月羌薄句大猶保險未服遣子章武王斌帥精騎二萬並秦雍二州兵討平之虎如長樂衛國有田疇不辟桑業不修者貶其守宰而還是年奉天竺佛圖澄於鄴城建武二年春正月使牙門將張彌徙洛陽鍾虡九龍翁仲銅駝飛廉於鄴虎大恱爲之赦二歲刑賚百姓糓帛百官爵一級下書曰三載考績黜陟幽明斯則先王之令典政事之通塞魏始建九品之制三年一淸定之𨿽未盡弘美亦縉紳之淸律人倫之明鏡從爾以來遵用無攺先帝創臨天下黃紙再定至於選舉銓爲首格自不淸定三載於玆主者其更銓論務揚淸激濁使九流咸允也吏部選舉可依晉氏九班選制永爲揆法選畢經中書門下宣示三省然後施行之其著此詔書於令銓衡不奉行者禦史彈坐以聞冬十一月索頭郁鞠率眾三萬來降虎署郁鞠等十三人爲親通趙王皆封列侯散其部眾於冀靑等六州時眾役煩興軍旅不息加以久旱糓貴百姓饑饉野無生艸金一斤直米二斗銀一兩﹝一作斤﹞直肉一斤流亡死者十有六七百姓嗷然無所生賴或掘野鼠捕蟄燕而食之虎使令長率丁壯隨山澤采橡捕魚以濟老弱而復爲權豪所侵人無所得又料殷富之家配饑人以食之公卿以下出糓以助賑給姦吏因之侵奪無已𨿽有貸贍之名而無其實先是孟津河東去鄴城五里有濟北郡糓城縣糓城山是黃石公所葬處有人登此山見崩土中有文石石文鮮明詣鄴獻之使采取以治宮殿遂免糓城令以不奏聞故也虎大起宮殿於鄴都遂於鄴西文昌故殿處造東西太武二殿采糓城山文石爲基一基下五百武直宿衛屈柱跌瓦悉鑄銅爲之金漆圖飾焉又徙長安雒陽銅人置諸宮前以華其國城之西北有三臺皆因城爲基巍然崇舉其髙若山又建九華宮以三三爲位謂之九華﹝沈約詩曰徘徊九華宮卽此宮也﹞北建逍遙樓東北建披雲樓城門上建玳瑁樓純用金銀裝飾懸五色珠簾白玊鉤帶內有瑜石牀以玳瑁爲龜甲文鋪以十色錦繡故名玳瑁樓其太武殿懸紫綬於梁柱綴玊璧於綬又造東西宮鄴宮南面三門西鳳陽門髙二十五丈上有層樓向陽安金鳳凰二頭於其上鎭之其頭髙一丈六尺東城上立東明觀觀上加金博山謂之鏘天北城上有齊午樓超出羣榭孤髙特立其城東西七里南北五里飾表以磚百步一樓凡諸宮殿門臺隅雉皆加觀榭層甍疊宇飛檐拂云圖以丹靑色以輕素門窓戶宇朱柱白璧未到鄴城六七十里遙望苕亭便見此門巍若仙居鄴城東門石橋有兩石柱制作精妙柱側悉鏤云炬上作蟠螭甚有形勢信爲巧工太武殿基髙二丈八尺以文石綷之﹝一作甃以文石﹞下穿伏室置衛士五百人於其中東西七十五步南北六十五步皆以漆灌瓦金鐺銀楹珠簾玊璧窮極伎巧又於太武殿前起樓髙四十丈結珠爲簾垂五色玊佩風至鏗鏘和鳴淸雅盛夏之時登髙樓以望四極奏金石絲竹之樂以日繼夜於樓下開馬埒射場周回四百步皆文石丹砂及彩畫於埒旁聚金玊錢貝之寶以賞百戲四廂置錦幔屋柱皆隱起爲龍鳳百獸之形雕琢眾玊以飾楹柱夜中往往有光明集諸羌氐於樓上或時亢旱舂雜寶異香爲屑使數百人於樓上吹散之名曰芳塵臺上有銅龍腹可盛數百斛酒使胡人於樓上噀酒風至望之如露名曰粘雨臺引以灑塵樓上戲笑之聲音震鄴中又造梁馬臺一名笑馬臺一名戲馬臺一名閱馬臺在城中漳水之南約次爲臺基髙五丈列觀其上虎常於此臺練簡騎卒武牙宿將云騰黒矟騎五千每月朔晦閱馬於此臺虎毎講武於其下升觀以望之乃於漳水之南張幟鳴鼔列騎星羅虎登臺射哮箭一發﹝五字水經作放鳴鏑之矢﹞五千騎一時奔走從漳水之南齊至於臺下隊督以下皆有班賚虎又射一箭五千騎又一時奔走至於漳水之北其五千流散攢促若數萬人騎皆以黒矟從事故以黒矟爲號又以介羽漆砂卽名鬥鷄臺以鬭雞爲戲其北有臨漳宮東有永樂宮西有黎園宮東南有赤橋宮西北有紫陌宮又有禦龍宣武淩霄如意四觀皆虎遊獵燕息之所又有聖壽堂用玊珂八百具抱桂丁香末以塗壁胡桃油以塗瓦垂金鈴萬餘个若微風至則聲聞十餘里又於銅雀臺更增二丈立一屋連棟接檐彌覆其上盤回隔之名曰命子窟又於屋上起五層樓髙十五丈去地二十丈又作銅雀於樓巓舒翼若飛南列金雀臺髙八丈有屋一百九間北曰冰井臺亦髙八丈有屋百四十間上有冰室室有數井井深十五丈冬月蔵冰三伏之日以冰賜大臣及蔵石墨石墨可書又燃之難盡亦謂之石炭又有粟窖及監以備不虞今窖上猶有石銘存焉又起靈風臺九殿於顯陽殿後選百官州郡民女以充之又於正會殿南面臨軒殿上施白玊牀流蘇帳皆竊擬禮制整法服冠通天佩玊璽玄衣纁裳畫日月火龍黼黻華虫粉米攺車服著逺遊冠臨軒大會著丹紗袍獵著金縷合歡袴攺虎頭鞶囊爲龍頭鞶囊又攺直蕩冠爲龍騰冠以絳幘於襄國又作金華殿殿前有白龍鐏作金龍於東廂西向龍口又安玊盤受玊十斛又安金博山蟬翼單紗裏服天曉行禮公執圭卿執羔大夫執雁士執雉一如舊禮充庭車馬四月八日九龍銜水浴太子之象太武殿前溝水注之浴時溝中先安銅龍以疏其水相去六七步注之斷水又安銅龜飲穢水出後腳下入諸公主第溝水亦出建春門又有皇后浴室三間徘徊側宇櫨檘隠起雕彩刻鏤極盡粲麗室中臨池上有石牀別爲浴臺有四時浴室皆用瑜石珷玞爲堤岸或以琥珀車渠爲瓶杓夏則引外溝水以納於池池中皆以紗縠爲囊盛百雜香漬於水底或用葛爲囊嚴冰之時作銅屈龍數千枚各重數十斤燒如火色投於水中則池水恆溫引浴室中名曰燋龍溫池又用文錦步障縈蔽浴所與宮人寵嬖者解媟服宴戲彌於日夜名曰淸嬉浴室浴罷泄水於宮外水流之所名溫香渠渠外之人爭來汲取得升合以歸其家人莫不怡恱浴室中種二長生樹枝條交於棟上團團作車蓋形冬日不凋葉大如掌至八九月乃生華花色白子赤大如橡子不中啖也世人謂之西王母長生樹又安盤帶十斛於二樹之間冬月施蜀﹝一作熟﹞錦流蘇斗帳又用明光錦以白縑爲裏名曰復帳帳之四角安純金銀鑿鏤香鑪爇以百和香安金蓮花以冠帳頂帳之四面皆作十二章相采色耀爛又作沈﹝一作流﹞蘇帳帳頂亦安金蓮花花中懸金薄織成綩囊褁受三升以沈香注帳之四面上有十二香囊彩色亦同又安純金龍頭銜五色沈蘇或用黃綈博山文錦或用紫綈及大小明光錦大約春秋施錦帳表以五色絲爲夾帳夏用單紗羅或綦文單羅或縠文羅爲單帳織錦羅在中尙方三署皆數百人錦有大登髙小登髙大明光小明光大博山小博山大茱茰小茱茰大交龍小交龍葡萄文錦班文錦鳳凰錦朱雀錦韜文錦桃核文錦其禦罽有豹頭文罽鹿子罽花罽或靑綈或白綈或黃綈或緑綈或紫綈或蜀綈工巧百數不可盡名又作雲母五明金薄莫難扇此一扇之名也薄打純金如蟬翼二面彩漆圖畫列仙奇異鳥獸其五明方中辟方三寸或五寸隨扇大小雲母帖其中細縷縫其際𨿽掩盡而彩色明徹看之如謂可取故名莫難也虎出時常以此扇挾乘輿或用象牙及桃枝扇其上或作緑沈色或作木蘭色或作紫紺色或作鬰金色又作金銀鈕屈膝屏風衣以白縑畫文人義士仙人禽獸之像贊者皆三十二言髙施則八尺下施則四尺或施六尺隨意所欲髙下文駕有金銀輦雲母輦數百乘皇后出乘嵩輅或乘文武玊輅或乘朱漆臥輦以雲母代紗中外四梁皆通徹明亮虎正會上禦食遊盤兩重皆金銀參帶百二十醆雕飾並同其參帶之間茱茰盡微如被髮近看乃得見動遊帶則員轉也禦牀獨方三丈其餘牀皆局腳髙下六尺後宮別妾房中有小形玉牀又有轉開牀以射鳥獸其作褥周三丈用錦緣之作席以錦雜以五香施以五彩綫編蒲皮緣之名五彩席所以祭天禦坐幾悉雕漆畫皆爲五彩色又有三人臺及宮內中鏡有徑二三尺者純金蟠龍雕飾又有大小鏡二萬餘枚又爲曲鏡又以胡粉和椒塗壁名曰椒房後庭服綺縠玩珍奇者萬餘人內置女官十有八等教宮人星占及馬步射置女太史於靈臺仰觀災祥以考外太史之虛實禁郡國不得私學星讖敢有犯者斬正會置三十部女鼓吹三十步輙置一部一部十二人皆在平閣上去地丈餘又置女尙書官屬皆著紫袴佩玉羽儀雜伎工巧皆與外侔正會殿前作樂髙絙龍魚鳳凰安息五案之屬莫不畢備額上緣橦至上鳥飛左回右轉又以橦著口齒上亦如之設馬車立木橦其車上長二尺橦頭安兩木伎兒各坐木一頭或髙飛﹝一作鳥﹞或倒掛又依伎兒作獼猴之形走馬上或在脇或在頭或在尾馬走如故名爲猨騎有二銅駝如馬形長一丈髙一丈足如牛尾長二尺脊如馬鞍在中陽門外夾道相向銅鐘四枚如鐸形髙二丈八尺大面廣一丈二尺小面廣七尺或作蛟龍或作鳥獸繞其上又宮妓數千人盡著皂構頭著神弁如今之禮賢冠也虎左右置直衛萬人皆著五色細鎧光曜奪目虎與皇后出常以女騎一千爲鹵簿冬日皆著紫綸巾織熟錦袴腰中皆著金銀鏤帶手持雌黃宛轉角弓腳著五彩織成鞾隨時遊於戲馬臺﹝一作觀﹞虎與皇后在臺上有詔書以五色紙著鳳凰口中鳳旣銜詔侍人放數百丈緋繩轆轤回轉狀若飛翔飛下端門鳳以木作之五色文身腳皆髙用金每年三月三日虎及皇后會公主妃主名家婦女無不畢出臨水施設帳幔車服燦爛走馬步射飲宴終日又令左校令成公段造庭燎於崇杠之末髙十餘丈上盤置燎下盤置人絙繳上下虎試而恱之正會殿庭中端門外及閶闔門前設百二十枚燈以鐵爲之髙皆一丈六尺是年魏烈帝﹝諱翳槐﹞出居於鄴虎奉第宅伎妾奴婢什物建武三年春正月庚辰太保夔安等文武五百九人勸虎上皇帝尊號安等方入庭燎油灌下盤死者二十餘人虎惡之腰斬成公段於閶闔門辛巳虎依殷周之制稱大趙天王初虎衣衮冕將祀南郊照一大鏡不見其首乃大恐怖遂不敢稱皇帝自貶爲王至是又僭稱大趙天王卽位於南郊大赦境內殊死已下追尊祖背邪爲武皇帝父寇覓爲太宗孝皇帝立後鄭氏爲天王皇后太子邃爲天王皇太子諸子爲王者皆貶封郡公宗室爲王者降爲縣侯百官封署各有差太原徙人有﹝一作十﹞五百餘戶叛入黒羌武鄕長城徙人韓彊獲玄玉璽方四寸七分龜鈕金文詣鄴獻之拜彊騎都尉復其一門使人采藥於華山上得玉版一枚其色黒文曰歲在申酉不絕如綫歲在壬子眞人乃見虎以爲應符之兆大恱夔安等又勸進曰臣等謹案大趙水徳玄龜者水之精也玉者古之寶也分之數以象七政寸之紀以凖四極昊天成命不可久違輙下史官擇吉日具禮儀謹昧死上皇帝尊號虎下書曰過相褒美猥見推逼覽增恧然非所望也其亟止玆議今東作告始自非京城內外皆不得表慶中書令王波上玄璽頌以美之虎以石弘時造此璽彊遇而獻之太子邃旣總百揆淫虐無道河間公宣樂安公韜皆有寵於虎邃疾之如仇虎又荒耽內遊威刑失度邃以事爲可呈呈之虎恚曰此小事何足呈也時有所不聞復恚曰何以不呈誚責笞捶月至再三邃甚恨之秋七月邃潛謀爲逆乃稱疾不視事﹝詳具邃傳﹞虎聞邃有疾欲往視之先遣所親任女尙書往察邃呼前與語抽劍撃之虎聞大怒收中庶子李顏等誅之幽邃於東宮廢爲庶人其夜殺邃並其妃張氏及男女二十六人合一棺埋之宮臣支黨二百餘人皆伏誅廢邃母鄭氏爲東海太妃立河間公宣爲天王皇太子宣母杜昭儀爲天王皇后冬十一月乙丑太白犯歲星於營室是年虎將李穆率騎五千送魏烈帝於大寧其故部落多歸附之國人復奉烈帝爲代王城盛樂而居之以其弟昭成帝﹝什翼犍﹞爲質於趙建武四年春正月虎將伐鮮卑段遼於遼西募有勇力者三萬人皆拜龍騰中郎會遼遣從弟段屈云襲幽州幽州刺史李孟退奔易京虎以桃豹爲橫海將軍王華爲渡遼將軍統舟師十萬出漂渝津支雄爲龍驤將軍姚弋仲爲冠軍將軍統步騎十萬爲前鋒以伐段遼三月進次金臺支雄前驅入薊段遼所署漁陽太守馬鮑代相張牧上谷相侯龕等四十餘城並率眾來降北平相陽裕帥其民千餘家登燕山以自固雄攻安次斬其部大人那樓奇遼懼率妻子宗族豪大千餘家棄令支奔密雲山遼左長史劉羣右長史盧諶司馬崔恱等封其府庫遣使請降虎遣將軍郭泰麻秋等帥輕騎二萬追遼及之戰於宻云獲其母妻斬級三千遼單馬竄險保於平崗遣子乞特眞送表及獻名馬虎納之遂入令支遷其戶二萬餘於雍司兗豫四州士大夫之有才行者皆擢敍之先是北單於乙回爲鮮卑敵那所逐旣平遼西遣其將李穆擊敵那破之復立乙回而還虎入遼宮論功封賞將士各有差陽裕詣軍門降卽拜北平太守夏四月初慕容皝與段遼有隙遣使稱藩於虎陳遼宜伐請盡眾來會及軍至令支皝師不出虎以皝不會兵攻遼而自專其利謀將伐之佛圖澄曰燕福徳之國未可加兵虎作色曰以此攻城何城不克以此眾戰誰能禦之區區小豎何所逃也太史令趙攬固諌曰燕地歲星所守行師無功必受其禍虎怒鞭之出爲肥如長虎遣使四出招誘民夷燕成周內史崔燾居就令遊泓武原內史﹝一作令史﹞常覇東夷校尉封抽護軍宋晃等皆應之凡得三十六城戊子進逼棘城不拔壬辰引退皝遣子恪率胡騎三千晨出挑戰諸門皆若有師出者四面如雲虎大驚棄甲逃遁惟遊撃將軍石﹝一作冉﹞閔一軍獨全於是召趙攬復爲太史令虎還自令支過易京惡其固而毀之因謁石勒墓朝其羣臣於襄國建徳前殿復從徵文武有差至鄴設飲至之禮賜俘徧於丞郎以劉羣﹝一作臺﹞爲中書令盧諶爲中書侍郎蒲洪以功拜使持節都督六夷諸軍事冠軍將軍封西平郡公石閔言於虎曰蒲洪雄俊驍果其諸子並非常才宜宻除之虎不納待之愈厚虎謀伐昌黎遣渡遼將軍曹伏將靑州之眾渡海戍蹋頓城無水而還因戍於海島運糓三百萬斛以給之又以船三百艘運糓三十萬斛詣髙句驪使典農中郎將王典率眾萬餘屯田海濱又令靑州造船千艘以謀撃燕掠緣海諸縣所在殺戮五月使太子宣率步騎二萬撃朔方鮮卑斛摩頭破之斬首四萬餘級六月冀州八郡大蝗司隸請坐守宰虎曰此政之失和朕之不徳所致而欲委咎守宰豈禹湯罪已之義耶司隸不進讜言佐朕不逮而欲妄陷無辜所以重吾之責也可白衣領司隸加子司徒韜金鉦黃鉞鑾輅九旒虎使襄城公涉歸上庸公日歸率眾戍長安二歸告鎭西將軍石廣私樹恩澤潛謀不軌虎大怒追廣至鄴殺之冬十二月段遼自宻雲山遣使詐降虎信之使徵東將軍麻秋率眾三萬百里郊迎勅秋曰受降如待敵將軍愼之乃以尙書左丞陽裕遼之故臣使爲秋司馬遼又遣使降於慕容皝曰胡貪而無謀吾今請降求迎彼終不疑也若伏重軍以要之可以得志皝遣慕容恪伏精騎七千於密雲山大敗秋於三藏口死者十六七秋步走得免陽裕爲燕所執虎聞秋敗驚怒方食吐哺削秋官爵是時百姓因佛圖澄率多奉佛皆營造寺廟削發出家虎以眞僞雜揉多往愆過乃下書問中書令曰佛號世尊國家所奉閭裏小人無爵秩者應得事佛與否又沙門皆應髙潔貞正行能精進然後可爲道士今沙門甚眾或有姦宄避役多非其人可料簡詳議眞僞中書著作郎王度等奏曰夫王者郊祀天地祭奉百神載在祀典禮有常饗佛出西域外國之神功不施民非天子諸華所應祠奉往者漢明感夢初傳其道惟聽西域人得立寺都邑以奉其神其漢人皆不得出家魏承漢制亦循前軌今大趙受命率由舊章華戎制異人神流別外不同內享祭殊禮華夏服禮不宜雜錯國家可斷漢人悉不聽詣寺燒香禮拜以遵典禮其百辟卿士下逮眾隸例皆禁之其有犯者與淫祀同罪其趙人爲沙門者還從四民之服中書令王波同度所奏虎以澄故下書曰度議云佛是外國之神非天子諸華所可宜奉朕生自北鄙忝當期運君臨諸夏至於饗祀應從本俗佛是戎神所行兼奉夫制由上行永世作則茍事允無虧何拘前代其夷趙百姓有捨於淫祀樂事佛者悉聽爲道士於是慢戒之徒因之以勵是年魏烈帝疾病命諸大人迎昭成立之旣卒諸大人梁蓋等以新有大故昭成在逺來未可必比至之間恐生變亂宜立長君以鎭眾望而烈帝次弟屈剛猛多詐不如屈弟孤寛和仁厚乃相與殺屈而立孤孤曰吾兄居長自應繼立吾安可越次而居大業乃自詣鄴奉迎昭成請身畱爲質虎義而俱遣之

卷十六後趙錄六石虎中建武五年春正月虎下書令諸郡國立五經博士初勒置大小學博士於是復置國子博士助教虎以吏部選舉斥外耆徳而勢門童幼多爲美官免郎中魏敻﹝一作象﹞爲庶人夏四月辛未晉徵西將軍庾亮遣參軍趙松擊巴郡江陽獲蜀將李閎黃桓等又欲率眾十萬移鎭石城遣諸軍羅布江沔爲伐趙之規帝下其議時晉咸康五年也丞相王導請許之太尉郤鑑以爲資用未備不可大舉太常蔡謨議曰時有否泰道有屈伸暴逆之冦𨿽終滅亡然當其彊盛皆屈而避之是以髙祖受黜於巴漢忍辱於平城也若爭彊於鴻門則亡不終日故蕭何曰百戰百敗不死何待原始要終期於大濟而已豈與當亡之寇爭遲速之間哉夫惟鴻門之不爭故垓下莫能與之爭文王身圮於羑里故道泰於牧野句踐見屈於會稽故威伸於彊吳今日之事亦由此矣賊假息之命垂盡而豺狼之力尙彊宜抗威以待時或曰抗違待時時已可矣愚以爲時之可否在胡之彊弱胡之彊弱在虎之能否虎之能否可得而言也﹝一作矣﹞自勒初起虎常爲爪牙百戰百勝遂定中原境土所據同於魏世勒死之日將相內外悉欲誅之虎獨起於眾異之中殺嗣主誅寵臣內難旣定千里逺出一攻而拔金墉再戰而斬石生禽彭彪殺石聰滅郭權還據根本內外並定四方鎭守不失尺土詳察此事豈能乎將不能也假令不能者爲之其濟乎將不濟也胡前攻襄陽而不能拔誠有之矣不信百戰之效而執一攻之驗棄多從少於理安乎譬若射者百發而一不中可謂之拙乎且不拔襄陽者非虎之身也桓平北守邊之將爾賊﹝一作胡﹞前攻之爭疆場爾得之爲喜不得則止非其所急也今徵西之往則異於是何者重鎭也名將也中國之人所聞而歸心也今而西渡實有席捲河南之勢賊所大懼豈與桓宣同哉虎必率其精兵身來拒戰若欲與戰戰何如石生若欲城守守何如金墉若欲阻沔沔何如大江蘇峻何如虎凡此數者宜詳校之愚謂石生猛將闗中精兵今徵西之戰不能勝也金墉險固劉曜十萬所不能拔今徵西之守不能勝也又是時兗州洛陽闗中皆舉兵撃虎比今三處反爲其用方之於前倍半之舉也昔石生不能敵其半而徵西欲當其倍愚所疑也蘇峻之彊不及虎沔水之險不及大江大江不能禦峻而以沔水禦虎又所疑也昔祖士雅在譙佃於城北慮賊來攻因以爲資故豫安軍以禦其外糓將熟賊果至丁夫戰於外老弱獲於內多持炬火急則燒糓而走如此數年竟不得其利是時賊惟據沔北方之於今四分之一爾士雅不能捍其一而徵西欲禦其四又所疑也或云賊若多來則必無糧然致糧之難莫過崤函虎昔涉此險深入敵國平闗中而後還今至襄陽路旣無險又行其國內自相供給方之於前難易百倍前已經至難而謂今不能濟其易又所疑也然此所論但說徵西旣至之後爾尙未論道路之虜也自沔以西水急岸髙魚貫溯流首尾百里若賊無宋襄之義及我未陣而撃之將若之何今王士與賊水陸勢異便習不同冦若送死𨿽開江延敵以一當千猶吞之有餘宜誘而致之以保萬全棄江逺進以我所短撃彼所長恐非廟勝之算也朝議同之故亮不果移鎭亮弟懌時爲輔國將軍梁州刺史假節鎭魏興遣牙門霍佐迎將士妻子佐驅三百餘口奔降於虎燕復遣別將來攻遼西虎以石成爲鎭逺將軍帥積弩將軍呼延晃建威將軍張支等撃之晃支爲燕所殺俘獲數千家而去秋七月虎以太子宣爲大單於建天子旌旗八月以夔安爲徵討大都督統石鑑石閔李農張貉﹝一作張賀度下同﹞李莵五將軍帥步騎五萬冦荊揚北鄙九月石閔敗晉師於沔陰殺將軍蔡懷夔安李農攻陷沔南太子宣將朱保敗晉師於白石殺將軍鄭豹談玄郝莊隨相蔡熊等五人張貉攻邾城敗晉徵虜將軍毛寶於邾西寶求救於庾亮亮以城固不時遣軍邾城遂陷死者萬餘人西陽太守樊峻與毛寶率左右突圍出走赴江溺死夔安進據胡亭因冦江夏晉義陽將軍黃衝歷陽太守鄭進以郡迎降安等進圍石城竟陵太守李陽拒戰安敗失首虜五千餘級乃潛師而退遂掠漢東擁七萬餘家遷於幽冀是時豪戚侵恣賄托公行虎患之乃擢殿中禦史李巨﹝一作李宸﹞爲禦史中丞特加親任自此百僚震懾州郡肅淸虎曰朕嘗謂良臣如猛獸髙步通衢而豺狼避路信矣哉李巨是也賞賜甚厚巨竟以疾卒鎭逺將軍王擢表雍秦二州族望自東徙﹝一作簡﹞已來遂在戍役之所﹝一作例﹞旣衣冠華冑宜蒙優免從之自是皇甫胡梁韋杜牛辛等十有七姓蠲其兵貫一同華族﹝華族一作舊族﹞隨才銓敍思欲還桑梓者聴之其非此等不得爲例冬十月以撫軍將軍李農爲使持節監遼西北平諸軍事徵東將軍營州牧鎭令支農率眾三萬與徵北大將軍張舉攻燕凡城虎以遼西廹近燕境數遭攻襲乃徙其民於冀州之南十二月丁丑太保桃豹卒建武六年春二月虎將石成與慕容皝戰於遼西大敗引歸夏六月大旱白虹經天自正月至六月不雨虎遣太子宣詣臨漳滏口祈之久而不降乃下書曰朕在位六載不能上和乾象下濟黎元以致星虹之變其令百僚各上封事解西山之禁蒲葦魚鹽除歲供之外皆無所困公侯卿牧不得規占山澤奪百姓之利又下書曰前以丰國澠池二治初建徙刑徒配之權救時務而主遂爲恆法致起怨聲自今犯罪流徒皆當申奏不得輒配也京獄見囚非手殺人一皆原遣又命佛圖澄自行祈雨俄有白龍降於祈所其日澍雨方數千里是年大收秋七月虎遺漢主李壽書欲與之連兵入冦約中分江南九月尙書令夔安卒虎將討慕容皝命司冀靑徐幽並雍七州兼復之家五丁取三四丁取二合鄴城舊軍滿五千萬具船萬艘自河通海運糓豆千一百萬斛於樂安城以供﹝一作備﹞軍徵之用﹝一作調﹞徙遼西北平漁陽萬餘戶於兗豫雍洛四州之地自幽州以東至白狼大興屯田以國內馬少悉括取民馬有敢私匿者腰斬凡收百姓馬四萬餘疋以入於公虎僭位之後有所調用皆選司擬官經令僕而後行不得其人按爲令僕之責尙書及郎不坐至是吏部尙書劉眞以爲失銓考之體上書言之虎怒責王者加眞光祿大夫金章紫綬虎如宛陽大閱於曜武場冬十月慕容皝襲幽冀幽州刺史石光擁兵數萬閉城不出皝入自蠮螉塞戍將當道者皆斬之直抵薊城進破武遂津入髙陽所至焚燒積聚略三萬餘家而去光坐愞弱徵還賜徵士辛謐幾杖衣服糓五百斛勅平原爲起甲第是月挹婁國﹝一名愼肅氏﹞遣使通貢虎召其使而問之答曰每候牛馬向西南眠者三年矣是知有大國所在故重譯來云初李壽將李閎自晉來奔壽致書請之題曰趙王石君虎不恱付外議之多有異同中書監王波議曰今李閎以死自誓若得返魂蜀漢當鳩率宗族混同王化若遣而果也則不煩一旅坐定梁益若有前卻不過失一亡命之夫爾於趙何損壽旣號並日月跨僭一方今以制詔與之彼必酬反取誚戎裔不若直書答之因請以挹婁國所獻楛矢石弩遺壽曰使其知我能服遐荒也虎從之於是遣閎歸報備物以酬之閎旣至蜀漢李壽欲誇其境內下詔曰羯使來庭貢其方物虎聞之怒甚黜王波以白衣領職虎以秦公韜爲太尉與太子宣疊日省可尙書奏事専決刑賞不復啟白司徒申鍾諌曰慶賞刑威後皇攸執名器至重不可假人所以防微杜漸以示軌儀太子國之儲貳朝夕視膳不當豫政庶人邃往以聞政致敗殷鑑不逺宜革而弗遵且二政分權鮮不階禍周有子頹之釁鄭有叔段之難此皆由寵之不道所以亂國害親惟陛下覽之虎不從涼州牧張駿憚虎之盛遣別駕馬詵來朝虎初大恱及覽其表辭頗蹇傲由是大怒欲斬詵侍中石璞諌止之﹝詳具璞傳﹞建武七年冬十月匈奴劉務桓入貢虎以務桓爲平北將軍左賢王遣橫海將軍王華帥舟師自海道襲燕安平破之又遣北中郎將始築盧奴小城興起北榭立宮造殿建武八年夏四月虎志在窮兵以國內馬少乃下令禁民畜馬匿者腰斬收百姓馬四萬餘疋以入公府秋七月虎大興宮室自襄國起閣道至鄴二百里中四十里輒一宮有一夫人侍婢數十黃門宿衛虎下輦卽止凡虎所起內外大小行宮夾道樹楡盛暑之月人行其下冬十二月作臺觀行宮四十餘所又營長安洛陽二宮作者四十餘萬人鄴城東七里有赤橋之宮勑河南四州治南伐之具並朔秦雍嚴西討之資靑冀幽州爲東徵之計皆三五發卒諸州軍造甲者五十餘萬人船夫十七萬人爲水所沒猛獸所食者三分居一兼之公侯牧宰競興私利侵擾黎元庶民失業得農桑者十室而三貝丘人李弘因眾心之怨自言姓名應讖連結姦黨署置百僚事發誅之連坐者數千家虎馳獵無度晨出夜歸又多輕行躬察作所侍中韋謏諌曰臣聞千金之子坐不垂堂萬乘之主行不履危陛下𨿽天生神武雄據四海乾坤冥贊萬無所慮者也然白龍魚服有豫且之禍海若潛遊罹葛陂之酷願陛下淸宮蹕路思二神爲先鑑不可忽天下之重輕行斤斧之間猝有狂夫之變龍騰之勇不暇施也智士之計豈及設哉又自古聖王營建宮室未始不以三農之隙所以不奪農時也今或盛功於耘藝之辰或煩役於收獲之月頓斃盈途怨聲塞路誠非聖仁所忍爲也昔漢明賢君也鍾離一言而徳陽役止臣誠識慚昔士言無可采陛下道越前王所宜哀覽虎善之賜以糓帛而興繕滋繁遊察自若秦公韜有寵於虎太子宣惡之右僕射張離領五兵尙書専總兵權﹝一作要﹞欲求媚於宣因說之曰今諸公侯吏兵過限宜漸削弱以壯儲威宣恱其言使離奏奪諸公府吏秦燕義陽樂平四公聴置吏一百九十七人帳下兵二百人自是以下三分置一餘兵五萬悉配東宮於是諸公咸怨嫌隙漸深矣遣徵北將軍張舉自鴈門討索頭郁鞠克之課責徵士五人出車一乘牛二頭米各十五斛絹十匹諸役調有不辦者皆以斬論將圖江表百姓窮窘率多鬻子以充軍須猶不能給乃自經於道樹死者相望而求發無已會靑州上言濟南平陵城西北石虎﹝一作獸﹞一夕忽移於城東南善石溝上有狼狐千餘迹隨之迹皆成蹊虎大恱曰石虎者朕也自西北徙而東南者天意欲使朕平蕩江南也天命不可違其勅諸州兵明年悉集朕當親董六軍以奉天命羣臣皆賀上皇徳頌者一百七人時妖怪尢多上黨孟門上有神人之象坐於山上三日而去遣使以太牢祀之武鄕送雄虎變爲雌產一狼子卽噬虎腦而殺之後三日狼子亦死石然於泰山八日而滅東海有大石自立旁有血流鄴西山石間血流出長十餘步廣二尺餘太武殿初成圖畫自古聖賢忠臣孝子烈士貞女皆變爲胡狀旬餘頭悉縮入肩中惟冠衸彷佛微出虎大惡祕而不言佛圖澄對之流涕建武九年夏五月虎帥眾伐慕容皝爲皝所敗時晉建元元年也秋七月晉都督江荊等諸軍事庾翼以滅胡取蜀爲己任遣使東約慕容皝西約張駿刻期大舉朝議多以爲難惟車騎將軍庾冰意與之同而桓溫等贊成之至是詔議經略中原翼欲悉眾北伐表桓宣督諸軍趨丹水溫爲前鋒水督帥眾入臨淮並爲所統虎汝南太守戴開帥數千人奔降丁丑康帝詔曰慕容皝摧殄羯冦乃云死沒八萬餘人將自其天亡之始也中原之事宜加籌量且戴開已帥部黨歸順宜加慰勞又檄石虎文曰石勒因釁前覆舊京窮凶極逆僞號累祀百姓受灰沒之酷王室有黍離之哀不爲少康之隆孰能祀夏不有宣王之興誰克舊物羯帥石虎僭襲凶葉負恃其眾陸梁河朔每念俯之士懷仁抱義食膽飲血罹其禍酷心存倒懸而力不能奮今遣使持節荊州刺史亭都侯翼髙旗連云組練映日運孫吳之籌按尙父之略莫不張膽咀鐵人思自奮以此眾戰其猶烈火之燔秋蓬衡颷之掃落葉也八月太白犯歲星歲星在軫虎遣寧逺將軍劉寧攻武都狄道陷之太子宣討鮮卑斛糓提大破之斬首三萬級中謁者令申扁有寵於虎宣亦暱之扁聰辧明斷専掌機宻之任虎旣不省奏案太子宣荒酒內淫秦公韜沈湎好獵生殺拜除皆扁所決權傾內外刺史二千石多出其門九卿已下望塵而拜惟侍中鄭系王謙常侍盧諶崔約等十餘人與之抗禮虎又取州郡吏馬一萬四千餘疋以配曜武闗將馬主皆復一年九月宇文逸豆歸執送段遼弟蘭來降並獻駿馬萬疋虎命蘭帥所部鮮卑五千人屯令支冬十二月虎以平西將軍張伏都爲使持節都督徵討諸軍事帥步騎三萬撃涼州張駿伏都濟河與駿將謝艾戰於河西大敗而還虎𨿽昏虐無道而頗慕經學遣國子博士詣洛陽寫石經校中經於祕書國子祭酒聶熊注糓梁春秋列於學宮大司馬幽州牧燕公斌淫酒荒獵常懸管而入所聚羣凶因以肆虐徵北將軍張賀度嚴衛馳白之虎遣尙書張離持節召斌鞭之三百免官歸第建武十年春正月虎饗羣臣於太武前殿有白鴈數百翔集馬道之南虎命射之皆不獲時諸州兵集者百餘萬太史令趙攬宻言於虎曰白鴈集庭宮室將空之象也不宜南行虎信之乃臨宣武觀大閱而解嚴復以燕公斌爲使持節侍中大司馬錄尙書事置左右戎昭曜武將軍位在左右衛上東宮置左右統將軍位在四率上置上中光祿大夫位在左右光祿上置鎭衛將軍位在車騎將軍上二月遣使徵天水楊軻軻少好易長而不娶學業精養徒從數百常食麤飲水衣褐縕袍人不堪其憂而軻悠然自得疎賓異客音旨未嘗交也𨿽受業門徒非入室弟子莫得親言欲所論授須旁無雜人授入室弟子令逓相宣授劉曜僭號徵拜太常固辭不受曜亦敬而不逼遂隠於隴山勒旣禽曜秦人東徙軻畱長安至是虎備玄纁束帛安車徵之不應親駕往視亦髙臥不起廹之乃發旣見不拜與語不言命捨於永昌乙第有司以軻倨傲請從大不敬論虎不從下書任軻所向軻在永昌虎每有饋餼輙口授弟子使爲表謝其文甚美覽者嘆其有深致虎欲觀其眞趣乃宻令美女夜以動之軻蕭然不顧又使人將其弟子盡行遣魁壯羯士衣甲持刀臨之以兵並竊其所賜衣服軻視而不言了無懼色常臥土牀覆以布被裸寢其中下無茵褥潁川荀鋪好奇之士也造而談經瞑目不答發軻被露其形大笑之軻神體頺然無驚怒之狀於是咸以焦光之徒未有能量其深淺也後上疏陳鄕思求還虎送以安車蒲輪蠲十戶供之自歸秦州教授不絕其後秦州兵亂軻弟子以牛負軻西奔爲戍軍追禽遂爲所害夏四月涼州牧張駿遣將張瓘攻王擢於三交城擢敗奔還太子宣淫虐日甚莫敢以告領軍將軍王朗言於虎曰今隆冬雪寒而皇太子使人斫伐宮材引於漳水功役數萬士眾吁嗟陛下因出遊罷之虎如其言宣知朗所爲怒欲殺之而無因會熒惑守房太史令趙攬承宣旨言於虎曰昴者趙之分也熒惑所在其主惡之房爲天子其殃不小宜以貴臣姓王者當之虎曰誰可當者攬久而對曰無復貴於王領軍也虎意惜朗且猜之曰更言其次攬無以對因曰其次惟中書監王波爾虎乃下詔追波前議楛矢事腰斬之並其三子投屍漳水以厭熒惑之變尋湣波之無罪追贈司空封其孫爲侯平北將軍尹農攻燕凡城不克而還黜爲庶人時大旱自正月不雨至六月又白虹出自太社經鳳陽門東南連天十餘刻而滅虎下書曰蓋古明王之理天下也政以均平爲首化以仁恵爲先﹝一作本﹞故能允協人和緝熈神物朕以眇薄君臨萬邦夕惕朝幹思遵古烈是以每下書蠲除徭役休息黎元庶俯懷百姓仰稟三方而中年以來變眚彌顯天文錯亂時气不應斯由人怨於下譴感皇天𨿽朕之不明亦羣後不能翼奬之所致也昔楚相修政洪災旋弭鄭卿勵道氛祲自消皆股肱之良用康羣變而羣公卿士各懷道迷邦拱黙成敗豈所望於臺輔百司哉其各上封事極言無隠於是閉鳳陽門惟元日乃開立二畤於靈昌津祠天及五郊李壽以建寧上庸漢固巴徵梓潼五郡來降冬十一月虎初起河橋於靈昌津上采石爲中濟石無大小下輙流去工五百餘萬而橋經年不成虎如靈昌津親閱作工遣散騎侍郎崔收沈璧於河明日所沈之璧流於渚上波蕩上岸地震水湧樓臺殿觀莫不傾壊壓死者百餘人虎恚甚遂斬工匠罷作而還太子詹事孫珍問侍中崔約曰吾患目疾何方療之約素狎珍戲之曰溺中則愈珍曰目何可溺約曰卿目睕睕正耐溺中珍恨之以白宣宣於兄弟中最胡狀目深聞之大怒誅約父子珍遂有寵於宣頗預朝政公卿已下憚珍側目建武十一年春正月虎子義陽公鑑鎭闗中役煩賦重失闗右之和其友李松勸鑑文武有長髮者輒拔爲冠余以給宮人長史取發白之虎大怒以右僕射張離爲徵西左長史龍驤將軍雍州刺史察之信然徵鑑還鄴收松下廷尉以樂平公苞代鎭長安二月發雍洛秦並州十六萬人﹝一作四十餘萬﹞城長安未央宮虎性好獵後體壯大不堪乘馬跨鞍乃遣司農中郎將費覇帥工匠四千於東平罡山造獵車千乘轅長三丈髙一丈八尺置格獸車四十乘立三級作樓二層於其上其車使二十人舁之如今之步輦上安徘徊曲蓋當坐處施轉闗若射鳥獸直有所向闗隨身而轉虎善射矢不虛發克期將校獵自靈昌津南至滎陽東極陽都數千里爲獵場使禦史監司其中禽獸民有犯者罪至大辟禦史因之擅作威福民有美女好牛馬者求之不得便誣以犯獸論死者百餘家海岱河濟之間民無寧志矣又發豫荊兗諸州二十六萬人修洛陽宮發百姓牛二萬餘頭配朔州牧官增置內官二十四等東宮十有二等諸公侯七十餘國皆爲置女官九等先是大發百姓女二十已下十三已上萬餘人爲三等之第以分配之郡縣要媚其旨務於美淑奪人婦者九千餘人百姓妻有美色豪勢因而脇之率多自殺太子及諸公又私令采發者亦垂一萬總會鄴宮虎臨軒簡第諸女大恱以使者爲能封十二人皆爲列侯自初發至鄴誅殺其夫及奪而遣之縊死者三千餘人荊楚揚徐之民流叛略盡宰守坐不能懷綏下獄誅者五十餘人金紫光祿大夫逯明因侍切諌虎大怒遣龍騰拉而殺之自是朝臣杜口相招爲祿仕而已秋八月晉豫州刺史路永以郡來降虎署爲徵西將軍屯於壽春冬十二月以冠軍將軍姚弋仲爲持節十郡六夷大都督冠軍大將軍使徵東將軍鄧恆將兵數萬屯樂安治攻具爲取燕之計是歲晉梁州刺史桓宣伐虎將李羆軍次丹水爲虎所敗

卷十七後趙錄七石虎下建武十二年夏五月尙書朱軌與中黃門嚴生不協會大雨霖道路陷滯不通生因譖軌不修道路訕謗朝政虎怒囚之冠軍將軍蒲洪諌曰臣聞聖王之禦天下也土階三尺茅茨不剪食不累味刑措而不用亡君之馭海內也傾宮瓊臺﹝一作榭﹞象箸玉杯截脛剖心脯賢刳孕故其亡也忽焉今陛下旣有襄國鄴宮足康帝宇又修長安洛陽宮殿將何以用之盤於田遊耽於女色三代之亡恆必由此而忍爲獵車千乘環數千里以養禽獸奪人妻女十餘萬口以盈後宮聖帝明王之所爲固若是乎尙書朱軌納言大臣今以道路不修將加酷法此自陛下徳政失和陰陽災沴天降霖雨七日乃霽霽方二日𨿽有鬼兵百萬亦未能去道路之塗潦而況人乎刑政如此其如史筆何其如四海何願止作徒罷苑囿出宮女赦朱軌以副眾望虎省之不恱憚其彊直寢而不納弗之罪也爲之停長安洛陽作役於是立私議之條偶語之律聽吏告其君奴告其主威刑日濫公卿以下朝會昃目吉凶之問自此而絕不敢復相過從談語六月將軍王擢撃張重華襲武衛執護軍曹權胡宣徙七千餘戶於雍州又使涼州刺史麻秋徵西將軍張伏都﹝一作孫伏都﹞攻金城太守張衝降之重華遣中堅將軍謝艾將步騎五千來拒秋敗奔還是年虎晝寢永安宮夢羣羊從東北負魚而來鄴東北土髙丈餘木斗滿其上寤而問佛圗澄澄曰此不祥也鮮卑其有中原乎建武十三年春正月虎率三公九卿躬耕藉田於桑梓苑鄴城南地多桑梓因以築之故名桑梓苑苑有臨漳宮三月三日及始蠶之日虎率皇后及夫人采桑於此虎後杜氏祠先蠶於近郊遂如襄國謁勒墓夏四月遣涼州刺史麻秋等伐張重華以中書監石寧爲徵西將軍率司並州兵二萬餘人爲秋後繼涼將宋秦等率戶二萬來降河湟間氐羌十餘萬落與張據相首尾麻秋憚之不進涼別將張瑁自間道引兵截秋軍後秋退涼將謝艾乘勝追撃將軍杜勲魚汲死之失軍士三千餘人秋單馬奔大夏尋與石寧進次曲栁劉寧王擢進攻始興武街重華使將軍牛旋楊康等來禦與寧戰於沙阜寧等敗績引還金城秋七月虎復遣徵西將軍張伏都將軍劉渾率步騎二萬會秋等長驅濟河以撃重華遂城長最重華大懼復遣謝艾帥眾來拒八月戊午秋逆戰敗績退歸金城九月地震天裂七丈又雨血於鄴城廣十餘里虎貪而無禮旣據十州之地聚斂金帛及外國所獻珍異府庫財物不可勝紀猶自以爲不足悉發前代帝王及先賢陵墓取其寶貨邯鄲城西石子崗上有趙簡子墓虎令發之初得炭深丈餘次得木板厚一尺積板厚八尺乃及泉其水淸冷非常作絞車以牛皮囊汲之月餘而水不盡不可發而止又使掘秦始皇冢取銅柱鑄以爲器時沙門吳進言於虎曰胡運將衰晉當復興宜苦役晉人以厭其气虎使尙書張郡﹝一作羣又作麟﹞發近郡男女十六萬人車十萬乘運土築華林苑及長墻﹝一作塘﹞於鄴北廣長數十里又因沙門言以五月發五百里內男女六十萬人重修芳林園至八月天暴雨雪雪深三尺大寒行旅作役凍死者數千人太史奏作役非時天降此變虎乃誅尙書令宋﹝一作朱﹞軌以塞天災又於華林苑中千金堤上作兩銅龍相向吐水以注天泉池通禦溝中又種名果奇花民間有名果虎作蝦蟆車四圍掘根面去一丈深一丈合土載之植之無不生又有西王母棗冬夏有葉九月生華十二月乃熟三子一尺又有羊角棗亦三子一尺勾鼻桃重二斤半春李冬花春熟安石橊子大如椀盞其味不酸趙攬申鍾石璞等上疏言天文錯亂蒼生雕敝及因引見又面諌辭旨甚切虎大怒曰使苑墻朝成吾夕沒無恨矣促張郡使燃燭夜作起三觀四門三門通漳水皆爲鐵扉暴風大雨死者數萬人揚州獻黃鵠雛五頸長一丈聲聞十餘里泛之於玄武池中俄化爲龜故或又名玄武池以此郡國前後送蒼麟十六白鹿七虎命司虞張昌柱調之以駕芝蓋大朝會列之於殿庭又鑿北城引水於芳林園城崩壓死者百餘人是時虎在鄴有一妖馬尾有燒狀入中央門出顯陽門東首東宮皆不得入走向東北俄爾不見佛圖澄聞而嘆曰災其及矣秋九月命太子宣出祈福於山川因行遊獵宣乘大輅羽葆華蓋建天子旌旗十有六軍戎卒十八萬出自金明門虎於後宮升陵霄觀望之笑曰我家父子如此自非天崩地陷當復何愁但抱子弄孫日爲樂爾宣馳逐終夕所在陳列行宮四面各以百里爲度驅圍禽獸至暮皆集行宮文武跪立圍守重行烽炬星羅光燭如晝命勁騎百餘馳射其中宣與嬖姬顯徳美人乘軺車﹝一作輦﹞臨觀嬉娛忘反獸盡而止或獸有屏﹝一作迸又作奔﹞逸當坐守者有爵則奪馬步驅一日無爵則鞭之一百峻制嚴刑文武戰懷士卒饑凍死者萬有餘人宣弓馬衣食皆號爲禦有亂其間者以冒禁罪罪之所過三州十五郡資儲皆無孑遺虎復命秦公韜出自並州遊於秦雍亦如之宣數惡韜秉政終有代己之意是行也嫉之彌甚宦者趙生得幸於宣而無寵於韜微勸宣除之於是相圖之計起矣冬十月麻秋又襲張重華將張瑁於河陜敗之斬首三千餘級枹罕護軍李逵率眾七千來降自河以南氐羌始皆來附建武十四年夏四月秦公韜有寵於虎欲立之以太子宣長猶豫未決宣甞忤旨虎怒曰悔不立韜也韜由是益驕五月熒惑入婁犯塡星占者以爲災在趙兵大起國有喪六月韜起堂於太尉府號曰宣光殿梁長九丈宣見之大怒斬匠截梁而去韜怒增之至十丈宣聞之恚甚謂所幸力士巨鹿楊杯及牟皮牟成趙生等曰韜凶豎勃逆敢違我如是汝等能殺之者吾入西宮當盡以韜之國邑分封汝等韜死主上必親臨喪吾因行大事無不濟矣杯等許諾秋七月宣將殺韜乃先詣寺與佛圖澄同坐塔上一鈴獨鳴澄謂宣曰解鈴音乎鈴云胡子洛度宣變色曰是何言歟澄謬曰老胡爲道不能山居無言重茵美服豈非洛度乎及韜後至澄熟視良久韜懼而問澄澄曰怪公血臭故相視爾虎夢龍飛西南自天落地旦而召澄問之澄曰脇下有賊不出十日自浮屠以西此殿以東當有血流愼勿東行杜後曰和尙耄耶何處有賊澄易語云六情所受悉皆是賊耄但使少者不惽惽卽好爾自此以後澄便寓言不復彰顯八月社日東南有黃黒云大如數畆稍分爲三狀若匹布東西經天色黒而靑酉時貫日日沒後分爲七道每相去數十丈間有白雲如魚鱗子時乃滅韜素解天文見而惡之顧謂左右曰此變不小當有刺客起於京師不知誰定當之是夜韜與僚屬燕於東明觀樂奏酒酣愀然長嘆曰人居世無常別易會難各付一杯開意爲吾飲令必醉知後會復何期而不飲乎因泫然流涕左右莫不歔欷因宿於佛寺中宣遣楊杯牟皮牟成趙生等十餘人夜緣獼猴梯而入斫殺韜於精舍置其刀箭而去旦日宣奏之虎哀驚气絕久之方蘇將出臨其喪司空李農諌曰害秦公者未知何人恐在蕭墻之內慮生非常鑾輿不宜輕出虎以佛圖澄先誡乃止遂嚴兵發哀於太武殿宣乘素車從千人往臨韜喪不哭直言呵呵使舉衾觀屍大笑而去收大將軍記室參軍鄭靖尹武等將委之以罪虎疑宣殺韜欲召之懼其不入乃詐言其母杜氏哀過危惙宣不謂見疑入朝中宮因而畱之建興人史科知其謀告稱韜死夜宿東宮長上楊杯家杯夜與五人從外來相與語曰大事已定但願大家老壽吾等何患不富貴語訖便入科寢闇中杯不見也科尋出逃匿俄而杯與二人出求科不得杯曰宿客聞人向語當殺之斷口舌今而得去作大事矣﹝一云敗乃事矣﹞科踰墻獲免虎馳使收楊杯牟皮趙生等杯皮皆亡去執趙生詰之生具首服虎悲怒彌甚幽宣於席庫以鐵環穿其頷而鏁之作數斗木槽和以羮飯以豬狗法令食之取殺韜刀箭舐其上血哀號之聲震動宮殿佛圖澄諌曰宣韜皆陛下之子今爲韜殺宣是重禍也陛下若含怒加慈者福祚猶長尙有六十餘歲如必誅之宣當爲彗星下掃鄴宮也虎不從乃積柴於鄴北樹標其上標末置轆轤穿之以繩倚梯柴積送宣於標所使韜所幸宦者郝稚劉覇拔其發抽其舌牽之登梯上於柴積郝稚以繩貫其頷轆轤絞上劉覇斷其手足斫眼潰腹如韜之傷四面縱火煙炎際天虎築中臺從昭儀已下數千人登中臺以觀之火滅取灰分置諸門交道中殺其妻子二十九人宣少子年才數歲虎素愛之抱之而泣兒曰非兒罪虎欲赦之大臣不聽遂於抱中取而殺之兒挽虎衣大叫至於帶絕時人莫不爲之流涕虎因此發病廢其母杜氏爲庶人誅其四率已下三百人宦者五十人皆車裂節解棄之漳水洿其東宮以養豬牛東宮衛士十餘萬人皆謫戍涼州先是散騎常侍趙攬言於虎曰中宮將有變宜防之及宣殺韜虎疑其知而不告亦誅之貴嬪栁氏尙書耆之女也以才色特幸坐其二兄有寵於宣亦殺之虎追念其姿色復納耆少女於芳林園九月虎議立太子太尉張舉曰燕公斌彭城公遵並有武藝文徳陛下神齒已衰四海未一請擇二公而樹之虎曰卿言正合吾意戎昭將軍張豺曰燕公母賤又甞有過彭城公母前以太子事廢之今復立之恐不能無微恨陛下宜審思之初虎之破上邽也張豺獲劉曜幼女安定公主年十二有殊色納於虎虎嬖之生子世封齊公豺以虎年長多疾欲立世爲嗣冀劉氏爲太后已得輔政乃說虎曰陛下再立儲宮其母皆出自娼賤故禍亂相尋今宜擇母貴子孝者立之虎曰卿且勿言吾知太子處矣虎再與羣臣議於東堂曰吾欲以純灰三斛自滌其腸何爲専生惡子兒年二十餘輒欲殺公今世方十歲比其二十吾已老矣乃與張舉李農定議勅公卿上疏請立世爲太子大司農曹莫不肯署名虎使張豺問其故莫頓首曰天下重器不宜立少故不敢署虎曰莫忠臣也然未達朕意張舉李農知吾意矣可令諭之遂立世爲皇太子以昭儀爲皇后召太常條攸光祿勲杜嘏謂之曰煩卿傅太子實希攺轍吾之相托卿宣明之署攸爲太傅嘏爲少傅冬十月虎使苻健冦竟陵十一月享羣臣於太武前殿佛圖澄殿上褰衣而行吟曰殿乎殿乎棘子成林將壊人衣虎令發石下而視之有棘子生焉﹝冉閔小字棘奴故澄言及之﹞十二月辛巳大雨霖虎問佛圖澄澄曰其爲我乎至戊子而澄卒是年造刀一口長五尺銘曰皇帝石氏隸書太寧元年春正月虎疾瘳遂以晉永和五年僭卽皇帝位於南郊大赦境內攺元太寧百官增位一等諸子進爵爲王以尙書張良爲右僕射故東宮髙力等萬餘人謫戍涼州行達雍城不在赦例勅雍州刺史張茂送之茂皆奪其馬使之步推鹿車致糧戌所髙力督定陽梁犢等因眾心之怨謀起兵東還陰令胡人頡獨鹿微告戍者戍者皆踴躍大呼犢乃自稱晉徵東大將軍率眾攻拔下辧逼張茂爲大都督大司馬載以軺車安西將軍劉寧自安定撃之爲犢所敗秦雍間城戍無不摧陷斬二千石長史長驅而東髙力等皆多力善射一以當十𨿽無兵甲所在掠民斧施一丈柯攻戰若神所向奔潰戍率皆隨之比至長安眾已十萬樂平王苞時鎭長安盡銳拒之一戰而敗犢遂東出潼闗進趣洛陽虎遣李農爲大都督行大將軍事統衛軍將軍張賀度徵西將軍張良徵虜將軍石閔等率步騎十萬討之戰於新安農等大敗又戰於洛陽又敗退壁成臯犢遂東掠滎陽陳畱諸郡虎大懼以燕王斌爲大都督督中外諸軍事帥精騎一萬統冠軍大將軍姚弋仲車騎將軍蒲洪等討之弋仲將輕騎八千餘人至鄴求見虎時寢疾未之見也引入領軍省賜以己所禦食弋仲怒曰國家有賊召我擊之官當見我面授方略破賊而以食食我我來覓食耶且主上不見我我何以知其存亡也欲引還虎力疾見之弋仲讓虎曰兒死愁耶何爲而病兒幼時不擇善人教之使至於爲逆旣爲逆而誅之又何愁焉且汝久病所立幼兒汝若不愈天下必亂當先憂此勿憂賊也犢等窮困思歸相聚爲盜所過殘暴何所能至老羌爲汝一舉了之弋仲性狷直人無貴賤皆汝之虎亦不之責於坐授使持節徵西大將軍賜以鎧馬弋仲曰汝看老羌堪破賊否乃被鎧跨馬於中庭因策馬南馳不辭而出遂與斌等擊犢於滎陽大破之斬犢首而還盡滅其餘黨虎命弋仲履劍上殿入朝不趨進封平西郡公蒲洪爲侍中車騎大將軍開府儀同三司都督秦雍州諸軍事雍州刺史進封略陽郡公二月晉徵北大將軍褚裒使部將王龕來伐拔其沛郡獲將軍支重始平人馬昻起兵於洛氏葛谷自稱將軍樂平王苞攻滅之誅三千餘家熒惑犯積屍又犯昴月熒惑北犯河鼓洛陽﹝一作濟陽﹞城西北九里石牛左靑山硤上夜忽鳴喚聲聞三十里遣人打落兩耳及尾以鐵釘釘四腳夏四月乙卯虎病甚以彭城王遵爲大將軍鎭闗右燕王斌爲丞相錄尙書事張豺爲鎭衛大將軍領軍將軍吏部尙書並受遺詔輔政劉后惡斌輔政恐不利於太子與張豺謀去之矯詔稱斌無忠孝之心免官歸第尋復使豺弟雄矯詔殺之乙丑彭城王遵自幽州至鄴勅朝堂受拜配禁兵三萬遣之遵涕泣而去是日虎疾小瘳問遵至未左右答曰去已久矣虎曰恨不見之虎臨西閣龍騰中郎三百餘人列拜於前虎曰何所求也皆曰聖體不安宜令燕王入宿衛典禁兵﹝一作兵馬﹞或言乞以爲皇太子虎不知斌之已廢責曰燕王不在內耶呼來左右言王酒病不能入虎曰促持輦迎之當付璽綬亦竟無行者尋惽眩而入戊辰劉后矯詔以豺爲太保都督中外諸軍錄尙書事加千兵百騎如霍光輔漢故事侍中徐統嘆曰禍將作矣吾無爲豫之仰藥而死己巳虎薨於金華殿及遵僭立葬於顯原陵僞謚武皇帝廟號太祖虎以晉咸康元年僭位至晉太和五年死在位十五年

卷十八後趙錄八石世石世字大業虎之幼子劉曜幼女安定公主所生也宣等被殺張豺勸立之虎死卽僞位尊母劉氏爲皇太后劉氏臨朝稱制進張豺爲丞相豺辭不受請以彭城王遵義陽王鑑爲左右丞相以慰其心劉氏從之豺與太尉張舉謀誅司空李農舉素與農善密以豺謀告之農懼將騎百餘奔廣宗帥乞活數萬家堡上白劉氏使張舉統宿衛精卒圍之豺以張離爲鎭軍大將軍監中外諸軍事司隸校尉以爲已副鄴中羣盜大起疊相劫掠彭城王遵先鎭闗右至是聞喪屯於河內時冠軍大將軍姚弋仲車騎大將軍蒲洪安西將軍劉寧徵虜將軍石閔武衛將軍王鸞寧西將軍王午立義將軍段勤及石榮王鐵等討梁犢還遇遵於李城共說遵曰殿下長而且賢先帝亦有意以殿下爲嗣但以末年惽惑爲張豺所誤今女主臨朝姦臣用事上白相持未下京師宿衛空虛殿下若聲張豺之罪鼔行而討之其誰不倒戈開門以迎殿下者耶遵從之五月遵自李城舉兵還趣鄴洛州刺史劉國等率洛陽之眾往會之傳檄至鄴張豺大懼馳召上白之軍丙戌遵次於蕩陰戎卒九萬石閔爲前鋒都督豺將出拒之耆舊羯士皆曰天子兒來奔喪吾當出迎之不能爲張豺守城也踰城而出豺斬之不能止張離亦率龍騰二千斬闗迎遵劉氏懼召張豺入對之流涕曰先帝梓宮未殯而禍難繁興至此今皇嗣衝幼托之將軍將軍將若之何欲加遵重官能彌之乎﹝一云可以彌否﹞豺惶怖失守無復籌計但云唯唯劉氏乃下令以遵爲丞相領大司馬大都督督中外諸軍錄尙書事加黃鉞九錫增封十郡委以阿衡之任己丑遵北至安陽亭張豺懼而出迎遵命執之庚寅遵貫甲曜兵入自鳳陽門升太武前殿擗踴盡哀退如東閣斬豺於平樂市夷其三族假劉氏令曰嗣子幼沖先帝私恩所授皇業至重非所克堪其以遵嗣位遵僞讓至三羣臣惇勸乃受之僭卽尊位於太武前殿大赦殊死已下罷上白之圍辛夘封世爲譙王邑萬戶待以不臣之禮廢太后劉氏爲太妃尋皆殺之世立凡三十三日石遵石遵字大祗虎第九子也初封齊王虎僣立攺封彭城王虎死世嗣僞位遵廢世自立尊母鄭氏爲皇太后立妃張氏爲皇后故燕王斌子衍爲皇太子大司馬義陽王鑑爲侍中太傅沛王衝爲太保樂平王苞爲大司馬汝陰王琨爲大將軍武興公閔爲都督中外諸軍事輔國大將軍錄尙書事輔政李農歸請罪遵復其位待之如初遵立七日甲午鄴中暴風拔樹震雷雨雹大如盂升水火俱下災太武暉華殿及宮內府庫至於閶闔諸門觀閣蕩然無餘乘輿服禦燒者太半光焰照天金石皆盡火月餘乃滅乙未雨血周徧鄴城時沛王衝鎭薊聞遵殺世自立謂其寮佐曰世受先帝之命遵輙廢而殺之罪逆莫大其勑內外戒嚴孤將親討之於是畱寜北將軍沐堅戍幽州帥眾五萬自薊南下傳檄燕趙所在雲集比至常山眾十餘萬軍次苑鄕遇遵赦書衝謂左右曰皆吾弟也死者不可復追何爲復相殘乎吾將歸矣衝將陳暹曰彭城簒弒自尊爲罪大矣王𨿽北斾臣將南轅俟平京師擒彭城然後奉迎大駕衝乃復進遵馳遣王擢以書諭衝衝弗聽遵假武興公閔黃鉞金鉦與司空李農等率精卒十萬討之戰於平棘衝兵大敗獲衝於元氏賜死坑其士卒三萬餘人是月遵遣中黃門竺昌蒲請道安入華林園廣修房舍安以石氏之末國運衰危乃西適牽牛山六月晉徵西大將軍桓溫聞趙之亂出屯安祿遣諸將經營河北遵揚州刺史王浹舉壽春歸晉秋七月晉徵北大將軍褚裒上表請伐趙卽日戒嚴直指泗口朝議以裒事任貴重不宜深入可先遣偏師裒重陳前所遣前鋒督護王頥之等徑造彭城示以威信後遣督護麋嶷進軍下邳賊卽奔潰嶷率所領據其城池今宜速發以成聲勢於是除裒徵討大都督率眾三萬徑進彭城使西中郎將陳逵進據壽春河朔士庶歸降者日以千計裒撫納之甚得其歡心又遣督護王龕伐沛獲遵僞相支重郡中二千餘人歸降魯郡山有五百餘家亦建義請援遵以李農﹝一作李莬﹞爲南討大都督率騎二萬拒之裒遣王龕李邁領銳卒三千來迎龕等違裒節度軍次代阪爲農所敗李邁死之士卒死傷大半龕執節不撓尋亦被害裒遂不能進八月退屯廣陵陳逵聞之懼焚壽春積聚毀城遁還樂平王苞時鎭長安謀率闗右之眾攻鄴左長史石光司馬曹曜等固諌苞怒誅光等百餘人苞性貪而無謀雍州豪帥知其無成並馳使告晉晉梁州刺史司馬勲率眾赴之仇池公楊初襲破西城九月勲出駱谷破遵長城戍壁於懸鉤去長安二百餘里遣治中劉煥攻長安斬京兆太守劉秀離又拔賀城三輔豪傑多殺太守令長以應勲凡三十餘壁眾五萬人苞乃輟攻鄴之謀使其將麻秋姚國等率騎拒勲遵遣車騎將軍王朗率精騎二萬外以討勲爲名因刼苞送鄴勲以兵少未能自固畏朗不敢進冬十月遵將石遇攻宛陷之執南陽太守郭啟司馬勲釋懸鉤復攻拔宛殺遵南陽太守袁景退還梁州初遵之發李城也謂武興公閔曰努力事成當以爾爲儲貳旣而立太子衍閔甚失望自以勲髙一時規専朝政遵忌而不任閔素驍勇屢立戰功夷夏宿將皆畏憚之旣爲都督總內外兵機乃懷撫殿中將士及故東宮髙力萬餘人皆奏爲殿中員外將軍爵闗外侯賜以宮女樹已之恩遵弗之猜而更題名善惡以挫抑之眾咸怨怒中書令孟凖左衛將軍王鸞勸遵稍奪閔兵機閔益恨望凖等咸勸誅之十一月丙辰遵召義陽王鑑樂平王苞汝陰王琨淮南王昭入議於鄭太后前曰閔不臣之迹漸著今欲誅之如何鑑等皆曰宜然太后曰李城還兵無棘奴豈有今日小驕縱之何可遽殺也鑑出遣宦者楊環馳以告閔閔遂刼司空李農及右衛將軍王基宻謀廢遵使將軍蘇彥周成率甲士三千人執遵於南臺如意觀遵方與婦人彈碁問成等曰反者誰也成曰義陽王鑑當立遵曰我尙如是汝等立鑑復能幾時遂殺之於琨華殿並誅鄭太后張皇后及太子衍上光祿大夫張斐中書令孟凖左衛將軍王鸞等遵在位一百八十三日石鑑石鑑字大朗﹝一作郎﹞遵之兄虎第三子也初封義陽王殺遵自立年號靑龍大赦殊死已下以武興公閔爲大將軍封武徳王司空李農爲大司馬並錄尙書事張舉爲太尉郎闓爲司空秦州刺史劉羣爲尙書左僕射侍中盧諶爲中書監鑑使樂平王苞及中書令李松殿中將軍張才等夜攻閔及農於琨華殿不克禁中擾亂鑑恐閔爲變僞若不知者夜斬松才於西中華門並誅苞新興王祗虎之子也時鎭襄國與姚弋仲蒲洪等通和連兵移檄中外欲共誅閔農鑑遣汝陰王琨爲大都督與太尉張舉及侍中呼延盛率步騎七萬人討祗等中領軍石成侍中石啟前河東太守石暉謀誅閔農閔農皆殺之龍驤將軍孫伏都劉銖等結羯士三千人伏於胡天亦欲誅閔農鑑在中臺伏都帥三十餘人將升臺挾鑑以攻之鑑見伏都毀閣道臨問其故伏都曰閔農等仄已在東掖門臣欲嚴率衛士討之謹先啟知鑑曰卿是功臣好爲官陳力朕從臺上觀卿勿慮無報也於是伏都銖等率眾攻閔農不克屯於鳳陽門閔農率眾數千毀金明門而入鑑懼閔農殺已馳招閔農開門內之謂曰孫伏都反卿宜速討之閔農攻斬伏都等伏都有膂力善尺牘自鳳陽門至琨華橫屍相枕流血成渠宣令內外諸夷敢稱兵仗者斬胡人或斬闗或踰城而出者不可勝數閔使尙書王朗﹝一作簡﹞少府王鬰帥眾數千守鑑於禦龍觀懸食以給之下令城中曰近日孫劉構逆支黨伏誅良善一無與也今日已後與官同心者畱不同心者各任所之勅戒城門不復相禁於是趙人百里內悉入城胡羯去者塡門閔知胡人不爲己用頒令內外趙人斬一胡首送鳯陽門者文官進位三級武官立拜牙門一日之中斬胡首數萬人閔親率趙人以誅胡羯無貴賤男女少長皆斬之胡人死者二十餘萬於時有髙鼻多須者無不濫死屍諸城外悉爲野犬豺狼所食其屯戍四方者閔皆以書命趙人爲將帥者誅之太宰趙鹿太尉張舉中軍將軍張春光祿大夫石嶽撫軍將軍石寜武衛將軍張季及諸公侯卿校龍騰等萬餘人出奔襄國汝陰王琨奔據冀州撫軍將軍張沈據滏口張賀度據石瀆建義將軍段勤﹝末杯之子﹞據黎陽寜南將軍楊羣據桑壁劉國據陽城段龕﹝蘭之子﹞據陳畱姚弋仲據混橋蒲洪據枋頭眾各數萬皆不附於閔王朗麻秋自長安赴洛陽秋承閔書誅朗部胡千餘人朗奔襄國秋帥眾奔蒲洪姚弋仲子曜武將軍益武衛將軍若帥禁兵數千斬闗奔灄頭弋仲帥眾討閔軍於混橋汝陰王琨及張舉王朗率眾七萬伐鄴閔帥騎千餘拒之戰於城北閔執兩刅矛馳騎撃之所向摧陷斬首三千級琨等大敗奔歸冀州閔與李農率騎三萬討張賀度於石瀆鑑宻遣宦者賫書召撫軍張沈等使乘虛襲鄴宦者以告閔農閔農馳還廢鑑殺之誅虎孫二十八人盡殪石氏鑑在位一百三日虎小男混永和八年將妻妾數人奔京師勅收付廷尉俄而斬之於建康市虎十三子五人爲冉閔所殺八人自相殘害混至此又死初讖言滅石者陵尋而石閔徙封蘭陵公虎惡之攺蘭陵爲武興郡至是終爲閔所滅始勒以晉成帝咸和三年歲在戊子僭立二主四子凡二十三年以晉穆帝永和六年歲在庚戍滅

卷十九後趙錄九石閔石閔字永曽小字棘奴虎之養孫也父瞻字弘武本姓冉名良魏郡內黃人其先漢黎陽騎都督累世牙門勒破乞活陳午獲瞻時年十二長而勇悍便弓馬臨陣不顧勒奇之曰此兒壯健可嘉命虎子之驍猛多力所向無前歷位將兵都尉左積射將軍封西華侯髙侯之戰敗死於陣閔時甚幼聰慧異常臨事果銳虎撫之如孫及長身長八尺善謀策勇力過人拜建節將軍徙封修成侯歷位北中郎將遊撃將軍虎之敗於昌黎閔軍獨全由此功名大顯及敗梁犢之後威聲彌振晉永和六年閔旣殺鑑司徒申鍾司空郎闓等四十八人共上尊號閔固讓李農農以死固辭閔曰吾屬故晉人也今晉室猶存請與諸君分割州郡各稱牧守公侯奉表迎晉天子還都洛陽何如尙書胡睦進曰陛下聖徳應天宜登大位晉氏衰微逺竄江表豈能總馭英雄混一四海乎閔曰胡尙書之言可謂識機知命矣於是僭卽皇帝位於南郊大赦境內殊死已下攺元曰永興閔欲滅去二石之號下令曰孔子曰死姓而王七月者七十有三國繼趙冉讖書炳然且徳星鎭魏宜攺國號曰魏復姓冉氏追尊祖隆元皇帝考曕烈祖髙皇帝尊母王氏爲皇太后妻董氏爲皇后子智爲皇太子封子胤爲太原王明爲彭城王裕爲武興王以司馬李農爲太宰領太尉錄尙書事封齊王農諸子皆封爲縣公文武進位三等封爵有差遣使者持節赦諸軍屯皆不從新興王祗聞鑑之死僭稱尊號於襄國攺元永寜以汝陰王琨爲相國六夷據州郡擁兵者皆應之以姚弋仲爲右丞相親趙王待以殊禮夏四月祗遣汝陰王琨及張舉王朗將兵十萬伐魏閔遣使臨江告晉曰逆胡亂中原今已誅之若能共討者可遣軍來也朝廷不應閔誅李農及其三子並尙書令王謨侍中王衍及中常侍嚴震趙升等五月晉盧江太守袁眞攻魏合肥執南蠻校尉桑坦遷其百姓而還六月汝陰王琨率眾伐鄴進據邯戰祗鎭南將軍劉國自繁陽會之閔遣衛將軍王泰率兵迎撃琨眾敗績死者萬餘人琨歸邯鄲劉國還屯繁陽秋八月苻健率眾自枋頭入闗與張賀度段勤劉國靳豚等會於昌城將共攻鄴閔遣尙書左僕射劉羣爲行臺都督使其將王泰崔通周成等帥步騎十二萬次於黃城閔躬統精卒八萬繼之戰於蒼亭賀度等大敗死者二萬八千人追斬靳豚於陰安鄕盡俘其眾振旅而歸閔戎卒三十餘萬旌旗鉦鼓綿亙百餘里𨿽石氏之盛無以過也閔至自蒼亭行飲至之禮淸定九流凖才授任儒學後門多蒙顯擢於時翕然方之爲魏晉之初遣使備禮徵隴西人辛謐謐字處道少有志尙博學善屬文工艸隸書爲時楷法性恬靜不妄交遊長安旣陷沒於劉聰聰拜爲大中大夫不就勒虎之世並不應辟命𨿽處喪亂之日頹然髙邁視榮利蔑如也至是閔復徵之謐遺閔書曰昔許由辭堯以天下讓之全其淸髙之節伯夷去國子推逃賞皆顯史牒傳之無窮此往而不返者也然賢人君子𨿽居廟堂之上無異於山林之中斯窮理盡性之妙豈有識之者耶是故不嬰於禍難者非爲避之但冥心至趣而與吉會爾謐聞物極則變冬夏是也致髙則危累碁是也君王功已成矣而久處之非所以顧萬全逺危亡之禍也宜因玆大捷歸身本朝必有許由伯夷之亷享喬松之壽永爲世輔豈不美乎因不食而卒冬十一月閔率步騎十萬攻祗於襄國署子太原王胤爲大單於驃騎大將軍以降胡一千配之爲麾下光祿大夫韋謏諫曰今降胡數千接之如舊誠是招誘之恩然胡羯本爲仇敵今之欵附茍存性命爾或有刺客變起須臾敗而悔之何所及也古人有言一夫不可狃而況千乎願誅屏降胡去單於之號深思聖王苞桑之誡也閔志在綏撫銳於澄定聞言大怒遂誅之並殺其子伯陽永興二年春正月閔攻圍襄國百餘日爲土山地道築室返耕祗急廹大懼乃去皇帝之號攺稱趙王遣太尉張舉乞師於慕容儁許送傳國璽中軍將軍張春請救於姚弋仲三月汝陰王琨自冀州救祗弋仲復遣子襄率騎三萬八千至自聶﹝一作隔﹞頭儁遣將軍恱綰率騎三萬至自龍城三方合勁卒十餘萬閔遣車騎將軍胡睦拒襄於長蘆將軍孫威拒琨於黃丘兵皆敗績士卒略盡睦威單騎而還琨等軍且至閔將出撃衛將軍王泰諌曰今襄國未平外救雲集若我出戰腹背受敵此危道也不若固壘以挫其勢﹝一作銳﹞徐伺其釁而撃之且陛下親臨行陣如失萬全則大事去矣請愼無出臣請率諸將爲陛下滅之閔將止道士法饒進曰陛下圍襄國經年無尺寸之功今賊自至又避不撃將何以使將士乎且太白入昴當殺胡王百戰百克不可失也閔攘袂大言曰吾戰決矣敢沮眾者斬乃悉眾出與姚襄戰琨及恱綰適以兵至去閔軍數里疏布騎卒曳柴揚塵閔軍望之恟懼襄琨綰等三面攻之祗衝其後閔軍大敗潛還襄國行宮與十餘騎奔鄴降胡栗特康等執大單於胤及左僕射劉琦等送於祗盡殺之司空璞尙書令徐機車騎將軍胡睦侍中李綝中書監盧諶少府王鬰尙書劉欽劉休等及諸將士死者凡十餘萬人於是人物殱盡盜賊蜂起司冀大饑人自相食時閔已潛還人無知者內外恟恟訛言閔已敗沒射聲校尉張艾請閔親郊以安眾心閔從之訛言乃息遂誅法饒父子支解之初閔之爲丞相也盡散倉庫以樹私恩與羌胡相攻無月不戰所徙靑雍幽荊四州之民及氐羌胡蠻數百萬口以趙法禁不行各還本土道路交錯互相殺掠饑疫死亡其能達者十有二三諸夏紛亂無復耕者閔悔之追贈韋謏大司徒時段末波之子立義將軍段勤鳩集胡羯得萬餘人保在人山自稱趙王閔遣將撃敗之徙於繹幕祗遣其將劉顯帥眾七萬攻鄴次於明光宮去鄴二十三里閔懼召衛將軍王泰欲與之謀泰恚前謀之不從辭以瘡甚閔親臨問之固稱疾篤閔怒還宮謂左右曰巴奴乃公豈假汝爲命耶要將先滅羣胡卻斬王泰乃盡眾而戰大敗顯軍追奔及於陽平斬首三萬餘級顯懼宻遣使請降求殺祗以自效閔振旅而歸會有告王泰招集秦人將奔闗中閔怒誅泰夷其三族夏四月劉顯殺祗及丞相樂安王炳太保張舉太宰趙鹿等十餘人傳首於鄴送質請命閔拜顯大將軍大單於單州牧祗炳皆虎之庶子也驃騎將軍淸河王寧奔栢人閔命焚祗首於通衢五月祗兗州刺史劉啟以鄄城歸晉秋七月劉顯復率眾攻鄴閔撃敗之八月閔兗州刺史魏統豫州牧張遇荊州刺史樂弘皆以城歸晉平南將軍髙棠徵虜將軍呂護執洛州刺史鄭系以三河歸晉慕容彪攻陷中山殺閔寧北將軍白同幽州刺史劉凖降燕趙郡太守李邽亦以郡降燕時有云黃赤色起東北長百餘丈一白鳥從雲間西南去占者惡之趙故將周成屯廩丘髙昌屯野王樂立屯許昌李歷屯衛國皆相次歸晉是年魏昭成帝﹝什翼犍﹞謂羣下曰石胡衰滅冉閔肆禍中州紛擾莫有匡救吾將親率六軍廓定四海乃勅諸部各帥所統以俟大期諸部大人諌曰今中州大亂誠宜進取如聞豪傑並起不可一舉而定若或畱連經歷歲稔恐無永逸之利或有虧損之憂乃止永興三年春正月劉顯僭帝號於襄國率眾伐常山常山太守蘇彥告急於閔閔畱大將軍蔣干等使輔太子智守鄴親率騎八千救之顯所署大司馬淸河王寜以棗彊降閔收其餘眾撃顯敗之於常山追奔至襄國顯大將軍曹伏駒開門爲內應遂入襄國誅顯及其公卿已下百餘人焚襄國宮室遷其民於鄴汝陰王琨以其妻妾奔晉斬於建康市石氏遂絕顯領軍將軍紀路率眾千餘斬闗奔枋頭三月閔旣克襄國因遊食常山中山諸郡立義將軍段勤聚胡羯萬餘人保據繹幕自稱趙帝夏四月甲子慕容儁已克幽薊略地至冀州閔率騎撃之與慕容恪遇於魏昌城閔大將軍董閏車騎將軍張溫諫曰鮮卑乘勝气勁其鋒不可當且彼眾我寡宜請避之以溢其气俟其驕惰然後濟師以撃之便可擒﹝一作捷﹞也閔怒曰吾成師以出將平幽州斬慕容儁今遇恪而避之人謂我何司徒劉茂特進郎闓相謂曰吾君此行必不返矣吾等何爲坐待戮辱皆自殺閔素有勇名所將兵又精銳燕眾憚之進與恪遇十戰皆敗之恪乃簡善射鮮卑勇而無剛者五千以鐵鎖連其馬爲方陣而前閔所乘赤馬曰朱龍日行千里閔左仗雙刅矛右執鉤戟順風撃之斬鮮卑三百餘級望見大幢知其爲中軍直衝之俄而燕騎大至從旁夾撃大破之圍之數周閔眾寡不敵躍馬潰圍東奔二十餘里朱龍忽斃爲恪所擒殺僕射劉羣並執董閏張溫等送之於薊儁立閔而問之曰汝奴僕下才何自妄稱天子閔曰天下大亂爾曹鮮卑桀驁不馴尙欲篡逆我一時英雄何爲不可作帝王耶儁怒鞭之三百復送之龍城閔子操奔魯口五月慕容評率眾攻鄴劉寧及弟崇帥胡騎三千奔晉陽蘇彥棄常山奔新興鄴中大饑人相食虎時宮人被食略盡冉智尙幼蔣幹遣侍中繆嵩詹事劉猗奉表歸晉且乞師於西中郎將謝尙時晉建威將軍濮陽太守戴施自倉垣次於棘津止猗不聴進責其傳國璽猗使嵩還鄴復命幹謂尙已敗慮不能救己猶豫不許六月施遣參軍何融率壯士百餘人入鄴登三臺助戍譎之曰今凶寇在外道路梗澀璽亦未敢送也須得璽當遣單使馳白天子耳卿且出以付我天子聞璽已在吾所知卿等至誠必遣重軍相救並厚相餉幹以爲然出璽付之施因宣言使何融迎糧陰令懷璽馳還枋頭尙遣振武將軍胡彬率騎三百迎璽致諸京師秋八月長水校尉馬願龍騰將軍田香開門降評施融蔣幹懸縋而下奔於倉垣評送閔後董氏太子智太尉申鍾司空條攸中書監聶熊司隸校尉籍羆中書令李垣及諸王公卿士於薊尙書令王簡左僕射張幹右僕射郎肅皆自殺辛卯閔至龍城告廆皝廟斬於遏陘山山左右七里艸木悉枯會大旱蝗出大起自五月不雨至於十二月儁謂閔爲災遣使祀之謚曰武悼天王其日大雪是歲永和八年也

卷二十後趙錄十石肇石肇勒之昆弟也﹐勒旣貴顯﹐肇在軍中不能自達﹐軍士共送詣勒。勒哀之﹐拜建威將軍﹐以肇無才力﹐每髙選參佐輔之﹝輔或作補﹞﹐爲聘廣川劉典兄女﹐肇甚懼之。後拜長樂太守﹐治官每入門﹐動稱阿劉教可爾不可爾﹐時人以爲𨿽謠。石堪石堪本田氏子數有戰功勒養以爲子冒姓石氏太和三年封彭城王弘嗣位虎總攝朝政府僚舊佐悉居禁要太后劉氏謂堪曰先帝甫爾晏駕丞相便相陵藉如此恐皇祚之滅殆不復久眞可謂養虎自害者也王將何以圖之堪曰先帝舊臣皆被疎斥軍旅不復由人宮省之內無所措籌臣請出兗州據廩丘挾南陽王恢爲盟主宣太后令於諸牧守徵鎭令各率義兵同討暴逆庶幾猶有濟也劉氏曰今事急矣便可速發恐事淹變生堪許諾乃微服輕騎襲兗州失期不克南奔譙城虎遣其將郭泰追撃之獲於城父送之襄國炙而殺之石生石生勒之養子也爲衛將軍司州刺史轉雍州刺史領兵三千鎭洛金墉城太和三年封河東王勒死虎専擅朝政生殺予奪悉自操之生乃起兵闗中以討虎爲名自稱秦州刺史虎遣前鋒大都督石挺擊之生遣將軍郭機帥鮮卑部眾二萬爲前鋒來拒自統大軍爲之後繼進次蒲阪機與挺戰於潼闗挺敗死虎退屯澠池鮮卑宻與虎通因進擊生生時據蒲阪不知挺之死也懼單馬奔長安虎進師入闗攻圍長安生不能守乃去長安欲至隴上士卒盡散遂入雞頭山爲其部下所害山在鄠縣東石聰石聰本晉人也冒姓石氏仕勒爲汲郡內史先是石生攻晉將郭誦於陽翟生敗退守康城聰馳救之俘虜二千餘人進攻壽晉不克遂克逡遒阜陵掠五千餘人而還有功拜奉車都尉及弘嗣立聰與譙郡太守彭彪等各遣使詣晉請降晉司馬孔坦與聰書曰華狄道乖南北迥邈瞻河企宋每懷饑渴數會陽九天禍晉國姦凶猾夏乘釁肆虐我徳𨿽衰天命未攺乾符啟再集之慶中興應靈期之會百六之艱旣過惟新之美日隆而神州振蕩遺黎波散誓命戎狄之首局蹐豺狼之穴朝廷每臨寐永嘆痛心疾首天罰旣集罪人斯隕王旅未加自相魚肉豈非人怨神怒天降其災蘭艾同焚賢愚共嘆矜哀勿喜我後之仁大赦曠廓惟虎是討彭譙使至粗具動靜知將軍忿疾醜類翻然同舉承問欣豫慶若在己何知幾之先覺介石之易悟哉引領來儀怪無聲息將軍出自名族誕育洪冑遭世多故國傾家覆生離親屬假養異類𨿽逼僞寵將亦何賴聞之者或猶有悼況身嬰之能不憤慨非我族類其心必異誠反族歸正之秋圖義建功之日也若將軍諭納往言宣之同盟率闗右之眾輔河南之卒申威趙魏爲國前驅𨿽竇融之保河西黥布之破項羽比諸古人﹝一作今﹞未足爲諭聖上寛明宰輔弘納𨿽射鉤之隙賞之故行雍齒之恨侯之列國況二三子無曩人之嫌而遇天啟之會當如影向有何遲疑今六軍戒嚴水陸齊進熊羆踴躍齕噬爭先鋒鏑一交玊石同碎𨿽復後悔嗟何及矣僕以不才世荷國寵𨿽實不敏誠爲行李之主區區之衷還信所具夫機事不先鮮不後悔自求多福惟將軍圖之因遣督護喬球將兵救聰未至虎追擊之爲虎所殺石邃石邃字大淵小字阿鐵虎之長子母鄭氏所生也少而雄慧及長驍勇虎深愛之勒署爲左衛將軍都督中軍事遷徵東將軍轉冀州刺史加散騎常侍封齊王及弘嗣位虎爲丞相魏王拜邃爲魏太子加使持節侍中大都督督中外諸軍大將軍錄尙書事虎僭稱天王冊立爲天王皇太子使省可尙書奏事邃保母劉芝初以巫術進旣養邃有深寵通賄賂預言論權傾朝廷親貴多出其門因封芝爲宜城君虎每顧左右曰司馬家父子兄弟自相殘滅故使朕得至此若其不然吾豈有今日如朕當有殺阿鐵理否左右皆曰陛下父慈子孝何言至是也邃有一子在襄國佛圖澄語邃曰小阿彌比當得病可往迎之邃卽馳信往視果已得病太醫殷騰及外國道士自言能治澄語弟子法牙曰正使聖人復出不愈此病況此等乎後三日而死邃信澄彌篤邃自總百揆之後荒耽酒色驕恣無道不堪儲嗣或盤遊於田懸管而入或夜出於宮臣家淫其妻妾妝飾宮人美婌者斬首洗血置於盤上與賓客傳共視之又內諸比丘尼有姿色者與其交褻而殺之合牛羊肉煮而食之亦賜左右欲以識其味甞奏事忤旨虎笞責之邃甚慍恨將圖篡逆私謂內豎曰和尙神通廣大倘發吾謀敗乃事矣明日來者當先除之澄月望將入覲虎謂弟子僧慧曰昨夜天神呼我曰明日若入還勿過人倘有所過汝當止我澄入必過邃邃知澄入要候甚久澄將上南臺慧引衣止之澄曰事不得止旣入坐未定便起邃固畱不住所謀遂寢邃於是謂無窮長生中庶子李顏等曰官家難稱吾欲行冒頓之事卿從我乎顏等伏不敢對邃稱疾不視事潛與宦臣文武五百餘騎宴於顏別捨因謂顏等曰我欲至冀州殺河間公有不從者斬顏叩頭固諌不聽行數里騎皆逃散邃亦昏醉而歸虎聞邃有疾將往視之佛圖澄言曰陛下不宜數往東宮虎思澄言而止旣而瞑目大言曰我爲天下主父子不相信乎乃遣所親信女尙書往覘之邃母鄭氏聞之亦私遣中人切責邃怒皆殺之虎聞大怒收顏等詰問顏具言始末誅顏等三十餘人幽邃於東宮旣而赦之引見於太武東堂邃朝而不謝俄頃便出虎遣使謂之曰太子應入朝中宮何以便去邃徑出不顧虎怒益甚乃廢邃爲庶人其夜殺之並其妻張氏及男女二十六人同埋於一棺之中誅東宮黨與二百餘人廢鄭氏爲東海太妃先是佛圖澄常嘆曰太子作亂其形將成欲言難言欲忍難忍乃因事從容箴虎虎不能解未幾事發其言始悟石斌石斌虎之庶子母齊氏所生本娼也以賤故不甚寵愛勒取以爲兒愛之甚重忽暴病死三日將殯勒嘆曰朕聞虢太子死扁鵲能生之今大和尙國中之神人可急往告必能致福乃令人告佛圖澄澄取楊枝沾水灑而咒之因執斌手曰可起矣斌乃蘇活有頃平復建平元年署爲左衛將軍封太原王弘嗣位徙封章武王及虎僭稱天王諸王皆降爵爲公遂爲章武公累遷大司馬都督邊郡幽州牧攺封燕公斌淫酒荒獵常懸管而入羣凶湊聚因以肆暴徵北將軍張賀度以邊防宜警屢裁諌之斌怒辱賀度虎聞大怒遣主書禮儀持節監之斌行意自若儀持法呵禁斌怒殺之又欲殺賀度賀度嚴衛馳白先是佛圖澄戒虎曰天神昨夜言疾收馬還至秋齊當癰爛虎不解此語卽遣諸處牧馬送還至是賀度告斌於虎虎勅尙書張離持節帥騎召斌鞭之三百殺其所生母齊氏虎彎弓稔矢自視行斌罰罰輕乃手殺五人﹝一作五百﹞澄諌曰心不可縱死不可生禮不殺親以傷恩也何有天子手自行罰乎乃止免官歸第誅其親任十餘人未幾復以爲使持節侍中大司馬錄尙書事虎旣誅宣議欲立斌爲太子張豺諌止之乃立世爲太子進斌爵爲王尋遷大都督督中外諸軍事帥精騎一萬斬梁犢於滎陽東虎旣寢疾遷丞相錄尙書事與張豺等受遺輔政劉后懼斌之輔政將圖害世乃與張豺謀誅之斌時在襄國不知虎疾遣使詐謂斌曰主上疾已漸愈王須獵者可小停也斌素嗜酒耽獵遂遊畋縱飲劉氏矯詔稱斌無忠孝之心免斌官以王歸第使豺弟雄等率龍騰五百人守之未幾復使雄矯詔殺之石朴﹝一作璞﹞石朴字玄眞渤海南皮人晉大司馬苞之曾孫也爲人謹厚無他材藝洛陽之亂沒於石氏勒以朴與己同姓俱出河北引爲宗室寵待彌隆虎嗣立累遷侍中時虎跨據河北士馬彊盛涼州刺史張駿憚之遣別駕從事馬詵來朝辭旨蹇傲虎大怒欲殺詵朴曰今國家所當先除者遺晉也區區河右不足爲意今靳馬詵必徵張駿則南討之師勢分爲二建康君臣復延數年之命矣勝之不爲武不克爲四夷所笑不如因而厚之彼若攺圖謝罪率其臣職則我又何求迷而不悟討之未晚也乃止虎後作役非時百姓愁苦朴又上疏言今者天文錯亂百姓凋敝而又大興苦役非明主惜民之所宜也詞甚切直虎不納冉閔之世歷位司空羌胡之亂爲軍士所殺勒母王氏勒母王氏初勒被鬻於平原與王氏相失晉大將軍劉琨得之及勒貴後琨遣使送之於勒劉聰僭位拜勒爲上黨公進封王氏爲上黨國太夫人未幾病死潛窆山谷莫詳其所勒後備九命之禮虛葬於襄國追謚元昭皇太后勒後劉氏勒後劉氏侍中劉閏中妹復﹝一作別﹞部胡人也勒納之於胡門美色有徳寵張禆反於襄城後拔劍斬之勒賴後而濟後性敏慧多幹略理國之務佐勒建功業有呂氏輔漢之風然嚴整婉容性不妬忌尢過之也初封上黨國夫人建平元年立爲皇后勒死弘卽位尊爲皇太后虎専權擅政徙居崇訓宮劉氏憂之與彭城王堪謀徵兵討虎謀泄虎廢而殺之鄭氏鄭氏名櫻桃晉冗從僕射鄭世達家妓也在眾猥妓中虎數嘆其貌於太妃太妃給之甚見寵惑生太子邃及東海王宣彭城王遵虎爲魏王稱鄭氏爲魏王后及卽天王位立爲天王皇后太子邃旣以讒暴伏誅鄭氏遂廢爲東海太妃性甚讒妬先是虎拔中山聘徵北將軍郭榮之妹爲妻至相敬待無兒鄭氏讒而殺之更納淸河崔氏女鄭氏生男崔求養鄭不許一月猝病死鄭又讒崔謂妾多養胡子虎時踞胡牀於庭中大怒索弓箭崔聞欲殺之徒跣至前訴曰公勿枉殺妾乞聽妾言虎不聽但言促還座無預卿事崔便走去未至虎於後射之崔中腰而死其後虎死石氏大亂遵乃廢世自立尊鄭氏爲皇太后尋爲冉閔所殺陳氏陳氏別駕陳逵之妹也才色甚美髮長七尺虎甚嬖之遂以爲夫人寵冠後宮

卷二十一後趙錄十一佛圖澄佛國澄天竺人也本姓帛氏﹝一作白﹞少出家淸眞務學誦經數百萬言妙通玄術善解文義與諸學生論辧疑滯暗若符契無能屈者晉永嘉四年適洛陽自云四百有餘歲志弘大法常服气自養能積日不食善誦神﹝一作經﹞咒役使鬼神以麻油雜菌芝塗於掌中千里外事徹見掌中皆如面對亦能令潔齋者見之腹旁有孔以絮塞之每夜讀書則拔絮出光照於一室嘗齋時平旦臨溪從孔中引出腸胃洗濯還納腹中又能聽鈴音以言吉凶莫不奇驗澄欲於洛陽立寺值劉曜冦斥洛陽擾亂乃潛伏艸野以觀時變石勒屯葛阪性多殘殺沙門遇害者甚眾澄憫之乃杖策詣勒大將郭黒略略素奉佛法澄至略從受五戒奉弟子禮以其有道術進之於勒勒試之果驗甚重之於是中州胡晉悉來奉事時有痼疾世莫能治澄爲醫療應時廖損陰施黙益不可勝紀勒欲試澄夜冠冑衣甲執刀而立遣人告澄曰夜來不知大將軍所在使人始至未及有言澄逆問曰平居無寇何故夜嚴勒益敬之勒後因忿欲害諸道士並欲苦澄澄潛避略捨語弟子曰若將軍信至問吾所在報云不知所之旣而使至覓澄不得使還報勒勒驚曰吾有惡意向之舍我去矣通夜不寢思欲見澄澄知勒意悔明旦造之勒曰昨夜何行澄曰公有怒心昨故權避公今攺意是以敢來勒大笑曰道人謬耳襄國城塹水源在城西北五里團丸祠下其水暴竭勒問澄何以致水澄曰今當勑龍勒字世龍謂澄嘲已答曰正以龍不能致水故相問耳澄曰此是誠言非戲也水泉之源必有神龍居之今往勅語取水水必可得乃與弟子法首等數人至泉源上其源故處久已漧燥坼如車轍從者心疑恐水難得澄坐繩牀燒安息香咒願數百言如此三日水泫然微流有一小龍長五六寸隨水來出諸人競往視之澄曰龍有毒勿臨其上有頃水乃大至隍塹皆滿澄閉目端坐嘆曰後三日當有一小人驚動此下旣而襄國人薛合有二子旣小且驕輕弄鮮卑奴奴忿抽刀刺殺其弟執兄於室以刀擬心若人入室便欲加手謂合曰送我還國我活汝兒不然則共死於此內外驚愕莫不往觀勒自往視之謂薛合曰送奴以全卿子誠爲善事此法一聞方爲後患卿且寛情國有常憲命人取奴奴逆殺兒而死時劉聰死曜襲僞位遣弟中山王嶽來攻勒遣石虎率眾拒之大戰洛西嶽敗退保石梁塢虎堅柵守之澄時在襄國與弟子自官寺至中寺始入寺門忽嘆曰劉嶽可憫弟子法祚問其故澄曰昨日亥時嶽已被執果如所言勒旣平曜稱趙天王行皇帝事石蔥將叛澄誡勒曰今年蔥中有虫食之必害人可令百姓無食蔥也勒班告境內無得食俄而石蔥叛走勒益加尊重有事必諮而後行號大和尙勒諸子多送佛寺中養之每至四月八日勒親詣寺灌佛爲兒發願勒死石虎廢弘自立徙都鄴城尢傾心事澄乃下書曰和尙國之大寶榮爵不加髙祿不受榮祿匪顧何以旌徳從此以往宜衣以綾錦乘以雕輦朝會引見常侍禦史悉助舉輿升陛太子諸公扶翼而前主者唱大和尙坐者皆起以彰其尊勑司空李農朝夕問候起居太子諸公五日一朝表朕敬焉﹝一云尊敬莫與爲比﹞時支道林在京師聞之乃曰澄公其以季龍爲海鷗鳥耶時澄止鄴城內寺中弟子徧於郡國嘗乘板輦於大水上坐遣弟子法常至襄國會法佐從襄國還相遇於梁基城下共宿對車夜談言及和尙比旦各去佐入見澄澄逆笑曰昨夜爾與法常交車共說汝師耶先民有言不曰敬乎幽而不攺不曰愼乎獨而不易幽獨者敬愼之本爾不識乎佐愕然愧謝於是國人相語曰莫起惡心和尙知汝澄之所在無敢向其方面涕唾便利者後郭黒略將兵攻長安北山墮羌伏中時澄在堂上坐弟子法常在側澄慘然攺容曰郭公今有厄乃唱云眾僧咒願澄又自咒願須臾曰若東南出者活余向則因復更咒願有頃曰脫矣略還自說墮羌圍中東南走馬乏正遇帳下人推馬與之曰公乘此馬小人乘公馬濟與不濟任命也略得其馬故得走免推檢時日果驗晉軍出淮西隴北凡城皆被侵逼三方告急人情危擾虎瞋曰吾奉佛供僧更致外寇佛無神矣明旦澄入見曰陛下前身系爲大商經罽賓寺時設大會會有六十羅漢吾其一也有得道者曰此檀越報盡當受雞身乃王晉地今陛下爲天子豈非奉法供僧而致耶疆場侵噬有國之常何爲怨謗三寶夜興毒念乎虎乃悔謝澄嘗遣弟子向西域市香旣行澄曰掌中見買香弟子在某處被刼垂死因燒香咒願遙救護之弟子後還云某月某日於某處爲賊所刼垂當見殺忽聞香气賊無故自驚曰救兵已至棄之而去虎嘗問澄佛法不殺朕爲天下主非刑殺無以肅淸海內違戒殺生忍違佛戒澄曰帝王事佛在恭儉慈仁顯暢法道不爲暴虐不殺無辜至於凶愚無賴化之不悛者其可不罰乎但殺不可濫刑不可不卹身若暴虐恣意殺害非罪𨿽復傾財事佛無解禍殃願陛下省欲興慈廣及一切則佛教永興福祚方逺虎𨿽不能從而爲益不少尙書張良張離等家富事佛各起大塔澄曰事佛在淸淨無欲慈矜爲心君𨿽崇飾寺塔而貪悋未巳遊獵無度積聚不窮方受現世之罪何福報之可希離等後被殺戮黃河中舊不生黿忽有得者以獻澄見而嘆曰桓溫入河其不久乎溫字符子後果如言澄甞與虎共升中堂﹝一作臺﹞澄曰變變幽州當大災仍取酒噀之久而笑曰救已得矣虎遣驗之云爾日火從四門起西南有黒云來驟雨滅之雨頗有酒气建武十四年冬十一月澄還寺視佛象曰悵恨不得莊嚴獨語曰得三年乎自答不得又曰得二年一年百日一月乎自答不得遂無復言還房謂弟子法祚曰戊申歲禍亂漸萌己酉石氏當滅及其未亂先從去矣卽遣人辭虎曰物理必遷身命非保貧道焰幻之軀化期已及旣荷恩殊重故逆以仰聞虎愴然曰不聞和尙有疾忽爾告終卽自出宮詣寺而慰諭焉澄謂虎曰出生入死道之常也修短分定無由增損但道重行全徳貴不怠茍徳行無虧𨿽死如生違而獲延非其所願然意有未盡者國家心存佛理建寺度僧當蒙休祉而布政猛烈淫刑酷濫顯違聖典幽背法戒不自懲革終無福佑若降心易慮恵此下民則國祚衣長道俗慶賴畢命就盡沒無遺恨先是建武十一年虎造紫陌浮橋於漳水上爲澄先造生墓於紫陌至是虎悲慟嗚咽知其必死卽爲鑿壙塋墳十二月八日戊子卒於鄴宮寺百官皆來殯殮以澄生所服錫杖銀缽內置棺中爲其理石作棺葬之爲之立祠後天大旱虎詣澄祠日稽顙曝露其日有二白龍降於祠下於是雨沛千里後有沙門自雍州來見澄入闗又郭門吏報曰見澄攜一履去虎命掘冢視之惟有一履與一石而無屍虎大惡之嘆曰石者朕也葬我而去其能久乎因而遇疾明年虎死石氏大亂單道開單道開姓孟燉煌人也少懷棲隱常衣麤褐或贈以繒服皆不著不畏寒暑冬袒夏溫晝夜不臥絕糓餌柏實柏實難得復服松脂後服細石子一吞數枚數日一服或時多少噉姜椒如此七年阜陵太守遣馬迎開開辭能步行三百里路一日早至性好山居而山樹諸神或見異形試之初無懼色建武十二年從西平來日行七百里至南安度一童子爲沙彌年十四稟受教法行亦及開時太史奏虎云有仙人星現當有髙士入境虎勅州郡有異人至卽令啟聞其年冬十一月秦州刺史上表送開至鄴虎令佛圖澄與語不能屈初止鄴西沙門法綝祠中後徙臨漳昭徳寺於房內造重閣髙八九丈於上編營爲禪室如十斛羅大常坐其中虎資給甚厚開皆以恵施於時人士皆來諮問開都不言乃爲說偈云我矜一切苦出家爲利世利世須學明學明能斷惡山逺糧粒難作斯斷食計非是求仙侶幸勿相傳說開日服鎭守藥數丸大如桐子藥有松蜜姜桂茯苓之气復飲荼蘇一二升而已自云能療目疾石韜就之治療著藥小痛韜甚憚而終得其效就療者頗驗視其行動狀若有神佛圖澄曰此道士觀國興衰若去者當有大災至太寧元年開與弟子南渡許昌虎子弟相殺鄴中大饑至晉升平初遂往建業後至南海入羅浮山獨處茅茨蕭然物外年百餘歲卒於山捨勅弟子以屍置石穴中弟子乃移入石室有康泓者昔在北間聞弟子敍述開在中山每有神仙去來遙心敬悒及從役南海親與相見側席鉆仰稟聞備至乃爲之傳贊曰蕭哉若人飄然絕塵外軌小乘內暢法身玄象暉曜髙步是遵﹝一作臻﹞飱茹芝英流浪巖津晉興寧元年陳郡袁宏爲南海太守與弟頴叔及沙門支法防共登羅浮山至石室口見開屍骸如生香火瓦器猶存宏曰法師業行殊羣正當如蟬蛻耳乃爲之贊曰物儁招奇徳不孤立遼遼幽人望巖凱入飄飄靈仙玆焉遊集遺履在林千載一襲道進道進佛圖澄弟子也學通內外爲虎所重一日澄遣進詣虎啟事因言及隱士事謂進曰有楊軻者朕之民也徵之十年不恭王命故往省視傲然而臥朕𨿽不徳君臨萬邦乘輿所向天沸地湧𨿽未能令木石屈膝何匹夫而長傲耶昔太公之齊先誅華士太公賢哲豈其謬乎進曰昔舜優蒲衣禹造伯成魏式幹木漢美莊光管寧不應曹氏皇甫不屈晉代二主四君共嘉其節將欲激勵貪競以峻淸風顧陛下逺遵舜禹之徳勿斆太公用刑君舉必書豈可令趙史遂無隱遁之傳乎虎恱其言卽遣軻還其所止差一家供給之進還具以白澄澄曰汝言善也但軻命有所懸矣麻襦麻襦不知何許人亦莫得其氏族姓名虎時在魏縣市中乞丐但著麻襦布裳人遂稱之麻襦言語卓越狀若狂病乞得米糓不食輒散置大路云飼天馬趙興太守籍抜收送詣虎先是佛圖澄謂虎曰國東二百里某月某日當送一非常人勿殺之也如期果至虎與共語了無異言惟道陛下當終一柱殿下虎不解此語令送詣澄麻襦謂澄曰昔在光和中會奄至今日西戎受玄命絕歷終有期金離消於壤邊荒不能遵驅除靈期迹莫己巳之懿裔苗葉繁其來方積休期於何期永以嘆之澄曰天回運極否將不支九木水爲難無可以術寧玄哲𨿽存世莫能基必頹九遊閻浮利擾擾多此患行登淩雲子會於虛遊間澄與麻襦講論終日人莫能解有竊聽者惟得此數言推計似如數百年事虎遣驛馬送還本縣旣出城外辭能步行雲我當有所過未得便發君至合口橋可畱見待使人如言馳去未至合口而麻襦已先至橋上考其行步有若飛也後慕容儁發虎屍投於漳水倚橋柱不流時人以爲一柱殿下卽謂此也晉元帝嗣位江左亦以爲天馬之應云徐忡徐忡東莞人仕勒爲外兵郎有女令首聰敏好學言論淸綺雅性虛淡不樂人間從容閒淨以佛法自娛不願求聘父曰汝應外屬何得如此女曰端心集道絕想人外毀譽不動廉正自足何必三從然後爲禮父曰汝欲獨善一身何能兼濟父母女曰立身行道方欲度脫一切何況二親耶忡以問佛圖澄澄曰君歸家潔齋三日竟可來忡從之澄以臙脂磨麻油傅忡右掌令忡視之見一沙門在大眾中說法形狀似女具以白澄澄曰是君女先身出家益物往事如此若從其志方當榮拔六親令身富貴生死大苦向得其邊忡還許之女便剪髮從澄及淨檢尼受戒立建賢寺澄以勒所遺剪花納七條衣及象鼻澡灌與之得覽羣籍經目必誦思致淵深神照詳逺一時道眾莫不宗焉因其出家者二百餘人又造五寺立精舍匪憚勤苦皆得修立虎甚敬之擢忡爲黃門侍郎淸和太守

卷二十二後趙錄十二張賓張賓字孟孫趙郡中山人也父瑤中山太守賓少好學博涉經史不爲章句闊逹有大志﹝一作節﹞嘗謂昆弟曰吾自言智算鑑識不後子房但不遇髙祖耳爲中山王帳下都督非其好也以病免歸永嘉之際天下大亂石勒爲劉淵輔漢將軍與諸將下山東賓謂所親曰吾歷觀諸將多矣無如此胡將軍者可與共成大事乃提劍詣軍門大呼請見勒亦未之奇也後數以策幹勒已而皆如所言由是奇之引爲謀主動靜咨之機不虛發算無遺策成勒之基業賓功居多及爲右長史大執法封濮陽侯任遇優顯寵冠當時羣臣莫及而謙虛敬順開襟下士士無賢不肖造之者莫不得盡其情肅淸百僚屏絕私暱以身帥物入則盡規出則歸美勒甚重之每朝必爲之正容貌簡辭令呼曰右侯而不敢名勒常嘆曰吾每臨大事吾意未了右侯已了及卒勒親臨哭之哀慟左右贈散騎常侍右光祿大夫儀同三司謚曰景將葬送於正陽門望之流涕顧左右曰天不欲成吾事耶何奪吾右侯之早也程遐代爲右長史勒每與遐議有所不合輒嘆曰右侯捨我去令我與此輩共事豈非酷乎因流涕彌日郭敬郭敬字季子鄔人也初勒微時敬常識之厚加資贍給以衣服東瀛公司馬騰執諸胡於山東賣充軍實勒亦在其中敬以勒托之族兄陽陽等時爲解請得免饑寒及貴後率兵襲苑鄕斬乞活李悍於上白將坑其降卒見敬而識之曰汝郭季子耶敬叩頭曰是也勒下馬執其手泣曰今日相遇豈非天耶因賜衣服鎧馬署爲上將軍悉赦降卒以配之尋遷荊州監軍使帥兵冦襄陽勒以驛書勅敬退屯樊城戒之使偃蔵旗幟寂若無人彼若使人觀察則告之曰汝宜自愛堅守後七八日大騎將至相禁不復得走矣敬使人浴馬於津周而復始晝夜不絕值諜還告晉南中郎將周撫撫以爲勒軍大至懼而奔於武昌敬遂入襄陽軍無私掠百姓安之中州流民悉降於勒晉別將魏遐率其兄該部眾自石城降敬敬毀襄陽遷其百姓於沔北樊城以戍之遂署敬爲荊州刺史汲桑汲桑平陽人一云淸河貝丘人年二十餘力能扛百鈞呼聞數里時人服之常事成都王司馬頴頴之死也桑載頴棺於軍每事啟而後行與勒率馬牧人乘苑馬數百騎投公孫藩於淸河藩死退還苑中更聚眾刼掠郡縣自稱大將軍劉淵永鳳元年桑又起兵趙魏上郡自稱趙王聲言爲成都王頴報仇以勒爲前驅所向輒克遂進攻鄴晉將茍晞撃敗之奔於樂陵爲乞活田甄所殺先是洛中謡曰元超兄弟大落度上桑打椹爲茍作至是而桑敗死桑嘗六月盛暑而重裘累茵使人扇之患不淸涼乃斬扇者時軍中爲之謡曰士爲將軍何可羞六月重茵被衲裘不識寒暑斷他頭徐光徐光字季武頓丘人也父聰以牛醫爲業光幼好學有文才嘉平中王陽攻頓丘時年十三掠之而令主秣馬光但書柱爲詩賦而不親馬事陽怒撻之光啼哭徹夜不止左右以白陽陽令召光付紙筆光立爲頌陽奇之賜衣因以語勒勒授記室參軍光春耕服介幘靑縑袴褶勒如苑鄕召光光醉不至勒以光物情所湊常不平之因此發怒退爲牙門勒自苑鄕如鄴光侍直慍然攘袂振紛仰視不顧勒因而惡之讓光曰何負於卿而敢怏怏耶於是幽光並其妻子於襄陽國詔獄光在獄中批注經史十萬餘言劉曜進圍洛陽百餘日不解勒乃赦光署爲參軍召而問之光曰曜以疲卒十餘萬圍堅城今以我初銳撃其衰怠其勢必舉於是勒兵四出晝夜兼行六日行千里至洛陽與曜大戰執之尋遷中書令領祕書監光嘗勸勒除虎威權以安太子勒不聽及死虎總朝政以私憾殺之王洛生王洛生仕勒爲部將王浚之執命洛生將五百騎送於襄國洛生性勇悍勒欲挫其雄豪幽之於獄洛生在獄自刺腹五寸肥盛不陷重以刀潰其腹出胃而死李陽李陽武鄕人也勒幼時與陽鄰居相近陽性剛愎每歲與勒爭漚麻池共相打撲互有勝負勒旣貴後召其父老悉赴襄國齒坐歡飲陽獨不來勒謂父老曰李陽壯士也孤方任之何以不來漚麻布衣之恨孤方崇信於天下寧仇匹夫乎乃使人召之旣至引入言及平生酒酣牽陽臂曰卿𨿽老臂中由有力頗復與人鬥否孤往日數得卿尊拳卿亦數飽孤毒手﹝中興書云宣陽肘曰卿年老臂中故有力不復與人鬭耶孤往日數厭卿老拳卿亦快得孤毒手﹞因大笑賜裏第一區卽日拜奉車都尉除始興太守因下令曰武鄕吾之丰沛也萬歲之後魂靈當歸之其復之三世張越張越上黨武鄕人勒之姊夫也仕勒爲廣威將軍越與諸將蒲博勒親臨觀之戲言忤勒勒大怒叱力士折其脛而殺之王謨王謨字思賢甕鼻言不淸暢容貌尫短略無威儀將拜曲陽令勒疑之以問長史張賓賓曰請試可否勒從之由是政教修明百城尢最出爲都部從事守令去官者十五人樊坦樊坦京兆人仕勒爲參軍淸愼自守擢章武內史入辭勒勒見坦衣服獘壊大驚曰樊參軍貧甚耶朝服何以壊惡至此坦性疎朴謬誤﹝一作率然﹞對曰頃遭羯胡無道資財蕩盡是以窮獘勒笑曰羯賊乃爾大膽暴掠君物盡耶今當相償耳坦大懼流汗不敢謝勒曰孤律自防俗士不闗卿輩老書生也因賜車馬衣服裝錢三百萬以勵貪俗恕而不罪徐龕徐龕太山人也勇果薄行舊爲刼盜者無不歸之公行抄掠迅如風雨太興元年爲晉太山太守周撫叛於寒山龕部將於藥斬撫及朝廷論功而彭城內史劉遐先之龕怒以郡叛自號安北將軍兗州刺史冦掠濟岱攻破東莞太守侯史旄而據其塢勒遣石虎伐之龕懼求降於晉元帝許焉旣而復叛歸勒帝問將帥誰可討龕於王導導以太子左衛率羊鑑龕之州裏冠族必能制之鑑深辭才非將帥郤鑑亦表鑑非可使導不從以鑑爲徵虜將軍徵討都督督徐州刺史蔡豹臨淮太守劉遐武威將軍侯禮鮮卑段文鴦討之敗龕於檀丘龕遣使請救於勒並陳討豹之計勒辭以外難而多所邀求遂使王步都率數百騎爲前鋒張景爲之後繼步都等淫暴無厭龕甚患之景至東平龕疑其來襲己也乃斬步都等三百餘人復詣晉求降勒大怒命景守據險要帝亦惡龕反復不受其降勅豹鑑以時進討鑑猶疑憚頓兵下邳不進鑑遂免官以豹代領其兵豹進據卞城欲以逼龕龕復降勒時石虎屯巨平將以攻豹豹乃夜遁退守下邳龕襲豹輜重於檀丘將軍劉寵陸黨力戰而死未幾龕復叛勒降晉勒復遣虎帥精騎四萬撃之龕堅守不戰虎築長圍守之城陷被執送於襄國勒囊盛龕於百尺樓自上暴殺之命步都等妻子刳而食之桃豹桃豹字安步範陽人也少時以膽力勇騎聞於鄕裏嘗攘臂大言曰大丈夫遭魏太祖不封萬戶侯位上將軍者非丈夫也時類笑之豹罵曰爾輩鼠子安知君子豹變之意乎乃入中原爲勒別將襲祖逖於蓬闗獲其督護陳超遂爲十八騎之雄畱守陳州故城住西臺豹事勒甚謹歷魏郡太守鎭撫都督轉豫州刺史虎僭立署爲橫海將軍累遷至太保卒張樓張樓陽平人也爲臨水長嚴政酷刑殘忍無恵時人苦之爲之謡曰陽平張樓頭如箱見人切齒劇虎狼魏豹魏豹字叔虎範陽人也累遷太山太守所在有治名豹嬖妾先死豹後守於廩丘而妾見形與豹言論翼日而卒張彌張彌字巨秦汲郡人也永嘉中與梁臣戍武徳城勒攻之城潰彌隨例當坑乃大呼曰官當活健兒何以殺也勒曰有何健兒而求活也彌曰武徳西城上大呼督戰時警備嚴設使賊不入正是張彌勒笑曰降兒能爾正是奇健乃赦之以爲牙門將軍虎建武二年彌率眾一萬徙洛陽鍾簴九龍翁仲銅駝飛廉於鄴鍾一沒於河彌募浮沒三百人入河繋以竹絙牛百頭轆轤引之乃出造萬斛舟載以渡之以四輪纒輞車轍廣四尺深二尺運至鄴都張謐張謐冀州人也美姿貌幼有逸气太守陸云見而異之謂儔侶曰吾聞冀州多名士故不虛也仕勒爲司馬裴憲裴憲字景思河東聞喜人也父楷憲少而頴悟好交輕俠弱冠便折節嚴重修尙儒學足不踰國者數年陳郡謝鯤頴川庾凱皆雋朗士也見而奇之相謂曰裴憲鯁亮宏達通機識變不知其何如父至於深弘保素不以物累攖心其殆過之王浚假節承制以憲爲尙書郎及浚爲勒所破麾下精兵萬人棗嵩等爭詣軍門謝罪饋賂交錯惟憲及從事中郎荀綽恬然私室獨不至勒素聞其名召而讓之曰王浚虐暴幽州人鬼同疾孤恭行幹罰﹝一作憲﹞拯玆黎庶討而誅之覉舊咸歡慶謝交路二君獨與之同惡傲威誠信阻絕防風之戮將誰歸乎憲神色侃然泣而對曰請就辟有司不拜而出勒深嘉之待以賓禮勒乃籍沒將佐親戚家貲皆至巨萬惟憲綽家止有書百餘袠鹽米各十餘斛而已勒聞之謂長史張賓曰名不虛也吾不喜得幽州喜得二子以憲爲從事中郎綽爲參軍憲復出爲長樂太守及勒僭號遷尙書參預機事時制度艸創憲與王波爲之撰朝儀典章文物擬於王者勒大恱署大中大夫進司徒憲又撰東耕儀中書令徐光奏議以東耕儀親耕宜攺服幘勒從之虎彌加禮重憲有二子挹瑴並以文才知名瑴仕虎爲太子中庶子散騎常侍挹瑴俱豪俠耽酒好臧否人物與河間郝魚有隙魚竊乘瑴馬奔段遼爲人所獲魚誣瑴使己以虎當襲鮮卑告之爲備虎時適謀伐遼而與魚詞正合悉誅挹瑴憲亦坐免未幾復以爲右光祿大夫司徒太傅封安定郡公憲歷官無干績之稱然在朝玄黙未嘗以物務經懷但以徳重名髙動見尊禮終於石氏之世傅暢傅暢字世道北地泥陽人也祖嘏魏太守父祗晉右僕射中書監暢年五歲父友見而戱之解暢衣取其金環以與侍者暢不之惜卽以賞之年未弱冠甚有重名永嘉之亂遂沒於勒勒以爲大將軍右司馬諳識朝儀恆居機要勒甚器重之作晉諸公敍贊二十卷又爲公卿故事九卷行於世以勒建平元年卒續咸續咸字孝宗上黨人也性孝謹惇厚履道貞素好學師事京兆杜預専春秋鄭氏易教授常數十人博覽羣言髙才善文論又修陳杜律明達刑書永嘉中歷位廷尉東平太守劉琨承制並州以爲從事中郎後沒於勒勒以爲理曹參軍持法詳平國人稱其淸裕比之於公著逺遊誌異物志汲冢古文釋皆十卷行於世年九十七至虎世而死贈儀同三司張躍張躍字世淵淸河武城人也學敏才達雅善淸談勒偉其儀辧拜世子衛軍長史勑世子弘曰張長史人之表範汝其師之盧諶盧諶字子諒範陽涿人也祖珽晉衛尉卿父志魏郡太守永嘉初遷尙書諶淸敏有理思善屬文好莊老洛陽旣陷隨父北依並州刺史劉琨爲劉粲所虜粲據晉陽畱諶爲參軍琨收散卒引魏穆帝攻粲粲敗諶得赴琨父母兄弟在平陽者俱爲劉聰所殺建興末隨琨投段疋磾疋磾自領幽州取諶爲別駕疋磾旣害琨尋亦喪敗時江南阻絕往投段末波於遼西流離世故二十餘年虎破遼西復爲所得以爲中書侍郎國子祭酒侍中中書監屬冉閔誅石氏諶隨閔軍於襄國爲軍士所殺時年六十七諶名家子早有聲譽才行髙潔爲一時所重每謂諸子曰吾身沒之後但稱晉司空從事中郎耳撰祭法注莊子及文集行於世中原喪亂公卿人士殺之殆盡惟諶與河東裴憲渤海石朴滎陽鄭系頴川荀綽淸河崔恱北地傅暢中山劉羣並淪陷非所終至顯官恆以爲辱薛閭訓薛閭訓字祖明樂安人也仕晉爲主簿後沒於勒任爲幽州刺史邴輔邴輔櫟陵人也好學多才藝巧思機智妙於當時襄國宮殿臺榭皆輔所營造勒恱之以爲材官將軍申錄申錄字道時爲廣昌令白鳥巢其庭樹甘露降其廳事後仕至三公周延﹝一作周雅又作周承﹞周延仕至記室參軍初爲館陶令斷官絹數百疋下獄詔以八座議宥之後每設大會使俳優著衸幘黃絹單衣一優問曰汝爲何官在我輩中一優答曰我本爲館陶令計二十數單衣正坐取是故入汝輩中以爲大笑韋謏韋謏字憲道京兆人也雅好儒學尢善著述羣言祕要無不綜覽先仕劉曜爲黃門郎後遂仕於虎署散騎常侍歷守七郡皆以淸化著名徵爲廷尉識者擬之於張前後四登九列六在尙書三爲侍中再爲太子太傅封京兆公好陳軍國之宜多見允納虎嘗微行謏直言切諌著伏林三千餘言遂演爲典林二十三篇凡所著述及集記世事數十萬言皆深博有才義然性不嚴重每狥己之功論者亦以是少之嘗謂其子伯陽曰我髙我曽重光累徽我祖我考父父子子汝爲我對正值惡抵伯陽曰伯陽之不肖誠如尊教尊亦正值軟抵耳謏慚無言時人傳之以爲嗤笑冉閔之世進位光祿大夫時閔拜其子胤爲大單於以降胡一千處之麾下謏諌曰胡羯皆我之仇敵今來歸附茍存性命耳萬一爲變悔之何及請誅屏降胡去單於之號以防微杜漸閔方欲撫納羣胡聞之大怒收謏誅之其子伯陽亦遇害旣而羌胡擾亂道路交錯閔思謏言追贈大司徒邢嘏邢嘏河間鄚人也隱居髙尙勒頻徵不至乃聚眾數百叛勒勒攻之嘏懼來降任爲徵北參軍嘏無子其侄蓋以旁宗入嗣宣咸宣咸隴西人仕虎至太僕卒於官後五年虎夢見咸涕泗囑其子奮曰非心慮所達也虎寤咸夢之言而有感問左右曰奮今何在左右對曰爲趙郡守於是卽擢拜廷尉轉爲太常才力不及父遂因咸夢而登列卿郭穆郭穆字景通北平人仕晉爲淸河太守賜爵闗內侯後沒於勒仕至輕車將軍沐堅沐堅字壁彊河間人也初仕虎爲小掾稍遷至寧北將軍沛王長史石氏之亂彭城王遵廢世自立沛王衝起兵於薊將以討遵乃畱堅戍幽州堅時監作水田禦下苛刻百姓怨毒乃爲堅形以刃矛斫刺咒令倒斃尋而得病若被捶割於是遂殞張進張進元城屠各人也爲刺姦外部都督給事舉刺不避豪右軍中憚之號曰張霹靂趙明趙明字顯昭南陽人也虎攝位拜爲尙書及誅勒諸子明諌曰明帝功格皇天爲趙之太祖安可以絕之虎曰吾之家事幸卿不須言也以直言忤旨故十年不遷貞固之風時論常比之蘇則孟卓﹝一作趙孟卓﹞孟卓字君偉廣平人也少修淸苦之操有一單裳十年不澣𨿽處困厄晏如也仕勒爲右執法郎劉羣劉羣字公度中山魏昌人晉太尉廣武侯琨之子也隨父在晉陽遭逢冦亂爲偏軍將軍數從徵討性淸愼有裁斷得士眾心及琨被害與從事中郎盧諶等依末波虎滅遼西羣與內弟崔恱及盧諶等同時陷沒虎皆優禮之署羣爲中書令累遷秦州刺史尙書左僕射冉閔僭立加行臺都督尙書左僕射如故閔敗爲燕所執遂遇害羣從弟啟啟弟述與羣俱在末波中後亦並沒於虎虎以啟爲尙書僕射後歸仕晉從中軍殷浩北伐爲姚襄所陷述爲虎侍中隨啟歸晉拜驍騎將軍王安王安本胡人也在雍丘祖逖甚愛之謂安曰石勒是汝種類厚資遣之遂仕勒爲左衛將軍約後爲勒所殺安乃嘆曰豈可使祖士雅無後乎乃往觀刑竊取逖庶子道重匿之及石氏亡復歸江南陳武陳武字國武本胡人育於臨水令陳君陳君奇之起議欲易其故字武長跪自啟曰裏語有之亭都鼠數聞長者謂今當易字寔有私心嘗聞長卿慕藺相如之行故字相如往往鄕裏久聞故老之說稱漢使蘇武執中守志不服單於流於漠北擁節牧羊寄秋雁以訴心因行雲而托誠髙山仰止意竊慕之陳君嘉其志遂名之曰武又欲令字仲顯其本是胡人而勒虎諱胡曰國因字之曰國武劉光劉光安定人也一云侯子光弱冠美姿儀自稱佛太子雲從大秦國來當王小秦國易姓名爲李氏﹝一作子楊﹞遊於鄠縣爰赤眉家頗見其妖怪事微有驗赤眉敬信之妻以二女轉相扇惑京兆樊﹝一作綏﹞經竺龍嚴謀謝樂子等眾至數千人聚於杜陽山僭稱大皇帝建元龍興赤眉與經爲左右丞相龍諶爲左右大司馬樂子爲大將軍虎鎭西將軍石廣撃斬之光頸無血十餘日面色無異於生解飛解飛不知何許人仕虎爲尙方令侍中禦史機巧若神妙思奇發虎至性好佛眾巧奢麗不可勝紀飛嘗爲虎作檀車廣丈餘四輪作金佛像坐於車上九龍吐水灌之又作一木道人恆以手摩佛心腹之間又十餘木道人長二尺餘皆被袈裟繞佛行當佛前輒揖禮佛又以手撮香投鑪中與人無異車行則木人行龍吐水車止則止又有指南車及司理車又有舂車木人及作行碓於車上動則人蹋碓行十里成米一斛又有磨車置石磨於車上行十里輒磨一﹝一作十﹞斛此車皆以朱彩爲飾惟用將軍一人車行則眾巧並發車止亦止皆飛與尙方令朱猛變所造虎以其構思精微賜飛爵闗內侯賞賜甚厚虎後又納飛言於鄴正南投石於河以起飛橋功費數千萬億橋竟不成役夫饑甚乃止孫輝孫輝字光休晉中書令顗之少子也顗避地河朔邑居武遂生輝輝仕虎射聲校尉其子緯字符文幽州都督緯生周字季冶後燕髙陽王文學輝兄烈避趙王倫之亂徙居昌黎遂稱昌黎孫氏烈生嶽仕前燕侍中歷幽州刺史右將軍郭機﹝弘傳作權﹞郭機鄔譚部人也初降於勒勒問曰卿若得吾者當殺吾否機曰若登時得至尊必殺不疑也勒曰卿健兒也引爲參軍與共言事後爲河東王生前鋒將軍率鮮卑涉璝部眾二萬撃虎與虎將石廣戰於潼闗廣等敗績旣而鮮卑密通於虎生遂敗死機將餘眾據上邽歸晉麻秋麻秋太原胡人也仕勒爲徵東將軍虎世爲涼州刺史率眾伐涼互有勝敗秋植性虓險鴆毒有兒啼母輒恐之曰麻胡來啼聲遂絕冉閔之亂率眾奔鄴秦苻洪使子雄迎撃獲之以爲軍師將軍因宴鴆洪爲秦世子健所殺張才張才鄔譚部人也善碁博蹴踘鬭雞諸伎身長八尺飲酒石餘不亂歷位殿中將軍冀州刺史義陽王鑑殺遵自立復欲殺閔乃使才等於夜刺之不克被執斬於中華門蔡裔蔡裔仕虎振武將軍少有武力呼聲若雷嘗有盜入室裔撫牀一呼賊眾皆殞時人憚之

卷二十三前燕錄一慕容廆慕容廆字奕落瓌鮮卑人也本出於昌黎之棘城昔髙辛氏遊於海濱畱少子厭次以君北夷遂世居遼左邑於紫蒙之野號曰東胡其後與匈奴並盛控弘之士二十餘萬風俗官號與匈奴略同秦漢之際爲匈奴所敗分保鮮卑山因以爲號其十一世祖幹歸者﹝幹歸述異記作幹羅﹞見神著金銀襦鎧乘白馬金銀鞍勒自天而墜鮮卑神之推爲君長曽祖莫護跋魏初帥諸部落大人自塞外入居遼西從司馬懿討公孫淵有功拜率義王始建王府﹝一作國﹞於棘城之北時燕代少年多冠步揺冠跋見而好之乃斂髮襲冠諸部因呼之爲步揺其後音訛爲慕容遂以慕容爲氏祖木延左賢王從母丘儉徵髙驪有功加號大都督左賢王父涉歸一名奕落韓以全柳城之勲進拜鮮卑單於遷邑遼東北於是漸變胡風自云慕二儀之徳繼三光之容卽以慕容爲姓廆幼而魁岸美姿貌身長八尺雄傑有大度晉安北將軍張華雅有知人之鑑廆童丱時往謁之華甚嘆異謂曰君長必爲命世之器定難濟時者也因以所服冠﹝一作幘﹞簪遺之以結殷勤晉武帝太康二年冬涉歸始寇昌黎安北將軍嚴詢敗走之斬獲萬計太康四年涉歸卒弟耐﹝一作刪﹞簒立將謀殺廆廆年十五出避難追者急乃走匿於遼東徐郁家入其屋以席自障追者入屋發視竟無所見遂得免難太康五年國人殺耐迎廆立之代領部落初涉歸與宇文鮮卑素有隙廆將修先君之怨表請討之武帝弗許廆怒入寇遼西殺掠甚眾帝遣幽州諸軍討之戰於肥如廆眾大敗自後復掠昌黎每歲不絕太康六年又率眾東伐扶余扶余王依慮自殺子弟走保沃沮廆夷其國城驅掠萬餘人而還太康七年廆寇遼東故扶余王依慮子依羅求率見人還復舊國請援於東夷校尉何龕龕遣督護﹝一作郵﹞賈沈將兵救之廆遣其將孫丁率騎邀之於路沈力戰斬丁遂復扶余國爾後廆每掠其種人賣於中國帝又以官物贖還禁市扶余之口太康十年夏四月廆謀於眾曰吾先公以來世奉中國且華夷理殊彊弱固別豈宜與晉國競乎何爲不和以害吾百姓乃遣使詣晉乞降帝嘉之拜鮮卑都督五月廆謁見東夷校尉何龕抗士大夫禮巾衣詣門龕嚴軍以見之廆乃攺服戎衣而入人問其故廆曰主人不以禮待客客何爲哉龕聞之甚慚彌加敬憚時東胡宇文氏鮮卑叚氏部落以廆威徳日廣懼有並吞之計因爲寇掠往來不絕廆卑辭厚幣以撫之鮮卑叚國單於階以女妻廆生皝仁昭元康四年廆以遼東僻逺徙於徒河之靑山後又以大棘城卽帝顓頊之墟所謂紫蒙之邑也復移居之乃教以農桑法制同於上國永寧中燕垂大水廆開倉振給幽方獲濟天子聞而嘉之褒賜命服太安初鮮卑宇文單於莫圭部眾彊盛遣其弟屈云寇邊云別帥素怒延﹝一無怒字﹞攻掠諸部廆親擊敗之素怒延恥之復率眾十萬圍廆於棘城眾咸震懼人無拒志廆曰素怒延𨿽犬羊蟻聚然軍無法制已在吾計中矣諸君但爲力戰無所憂也乃躬貫甲冑馳馬出擊素怒延大敗之追奔百里俘斬萬餘人遼東孟暉先沒於宇文部帥其眾數千餘家來降廆署爲建威將軍以其臣慕輿句勤恪廉靖使掌府庫句心計黙識不案簿書始終無漏以慕輿河明敏精審使典獄訟覆訊淸允永嘉初廆自稱鮮卑大單於時魏昭帝﹝名祿官﹞卒弟穆帝﹝名猗盧﹞總攝三部先是昭帝之世廆爲東部之患昭帝遣弟左賢王普根擊走之至是與廆通好永嘉三年遼東太守龐本以私憾殺東夷校尉李臻詔以渤海封釋代之釋收斬本永嘉五年初東夷校尉李臻之死也遼東附塞鮮卑素喜連木丸津等托爲臻報讎實欲因而爲亂遂攻陷諸縣殺掠士民屢敗郡兵太守袁謙頻戰失利東夷校尉封釋懼不能討請與連和連津不從百姓失業流亡歸廆者日月相繼廆給廩遣還願畱者卽撫存之廆庶子鷹揚將軍翰言於廆曰求諸侯莫如勤王自古有爲之君莫不尊天子以從民望成大業者也今連津跋扈王師覆敗蒼生屠膾豈甚此乎豎子外以龐本爲名內實幸災爲寇封使君以誅本請和而毒害滋深遼東傾沒垂以二紀中原離亂神州屢敗勤王仗義今其時也大單於宜明九伐之威救倒懸之命數連津之罪合義兵以誅之上則興復遼東下則並吞二部忠義彰於本朝私利歸於吾國此則吾霸王之基也﹝一云鴻漸之始也﹞終可以得志於諸侯廆笑曰孺子乃能及此乎遂率騎東擊連津以翰爲前鋒破斬之盡並二部之眾得所掠民三千餘家徙之棘城立遼東郡而歸晉懷帝蒙塵於平陽王浚承制以廆爲散騎常侍冠軍將軍前鋒大都督大單於廆以非王命所授拒而不受廆復遣翰攻段疾陸眷取徒河新城至陽樂引兵而還翰因鎭徒河壁靑山時兩京傾覆幽冀淪陷中國流民避亂者多北依王浚浚不能存撫又法政不立士民往往逃去叚氏兄弟專尙武勇不禮士大夫惟廆刑政修明虛懷引撫流亡士庶多𦇤負歸之廆乃舉其英俊隨才授任以河東裴嶷代郡魯昌盧江黃泓北平陽耽爲謀主北海逢羨廣平遊邃北平方虔渤海封抽西河宋奭及裴開爲股肱渤海封奕平原宋該蘭陵繆愷昌黎劉斌安定皇甫岌岌弟眞及抽子裕並典機要遼東張統據樂浪帶方二城與髙句驪王乙弗利相攻連年不解樂浪王遵說統帥其民千餘家歸廆廆爲之置樂浪郡以統爲太守遵參軍事建興中王浚爲石勒所殺幽州喪亂會稽朱左車魯國孔纂泰山胡母翼自薊逃奔昌黎悉來依廆中國流民歸廆者數萬家廆乃立郡以統流民冀州人爲冀陽郡豫州人爲成周郡靑州人爲營丘郡並州人爲唐國郡湣帝遣使拜廆鎭軍將軍昌黎遼東二郡公晉元帝建武元年春三月元帝承制拜廆假節散騎常侍都督遼左雜夷流民諸軍事龍驤將軍大單於昌黎公廆讓公爵不受徵虜將軍魯昌說廆曰今兩京傾沒天子蒙塵瑯邪王承制江東實人命所系明公𨿽雄據海朔跨總一方而諸部猶怙眾稱兵未遵道化者蓋以官非王命又自以爲彊故也今宜通使瑯邪勸承大統然後敷宣帝命以討有罪誰敢不從處士遼東髙詡曰霸王之資非義不濟今晉室𨿽微人心猶附宜遣使江東示有所尊然後仗大義以徵諸部不患無辭矣廆從之遣長史王濟浮海詣建康勸進太興元年春三月元帝卽尊位遣謁者陶遼重申前命授廆龍驤將軍大單於昌黎公廆固辭公爵不受以遊邃爲龍驤長史劉翔爲主簿命邃創定府朝儀法長史裴嶷言於廆曰晉室微弱介居江表威徳不能及逺中原之亂非明公不能拯也今諸部𨿽各擁兵然皆頑愚相聚宜以漸並取以爲西討之資廆曰君言大非孤所及也然君中朝名徳不以孤僻陋而教誨之是天以君賜孤而佑其國也乃以嶷爲長史委以軍國之任諸部弱小者稍稍擊取之太興二年廆封略漸廣進據棘城晉平州刺史東夷校尉崔毖自以中州士望懷集流亡而士民多歸於廆心不平之數遣使招附莫有赴者意廆拘畱之乃陰結髙向驪及宇文氏叚國氏等謀滅廆以分其地毖所親渤海髙瞻力諫不從於是三國合兵來伐諸將請擊之廆曰彼信崔毖虛說欲邀一時之利軍勢初合其鋒甚鋭幸我速戰若逆擊之落其計矣不可與戰當固守以待之彼烏合而來耳旣無統一莫相歸服久必攜貳一則疑吾與毖譎而覆之二則三國自相猜忌待其人情沮惑然後擊之破之必矣三國進攻棘城廆閉門自守遣使獨以牛酒犒宇文大人聲言於眾曰崔毖昨有使至二國疑宇文氏與廆有謀各引兵歸宇文大人悉獨官曰二國𨿽歸我當獨兼其國何用人爲率眾數十萬逼城連營四十里廆使召其子翰於徒河翰遣使謂廆曰悉獨官舉國爲寇彼眾我寡易以計勝難以力勝今城中之眾足以禦寇翰請爲奇兵於外伺其間而擊之內外俱奮使彼震駭不知所備破之必矣若合兵爲一彼得專意攻城無復他慮非策之得者也且示眾以怯恐士气不戰先自沮矣廆猶懷疑貳遼東韓壽言於廆曰悉獨官有憑陵之志將驕卒惰軍不堅密若奇兵卒起犄其無備必破之策也乃聽翰畱徒河悉獨官聞之曰翰素名驍果今不入城或能爲患當先取之城不足憂也遂分遣數千騎襲翰翰潛知之詐爲叚氏使者逆於道曰慕容翰久爲吾患聞當擊之吾已嚴兵相待宜速進也使者旣去翰卽出城設伏以待之宇文氏之騎見使者大喜馳行不復設備進入伏中翰奮擊盡獲之乘勝徑進遣間使語廆出兵大戰廆使子皝與長史裴嶷將精鋭爲前鋒自將大兵繼後悉獨官自恃其眾初不設備見廆兵至方率眾逆戰前鋒始交翰將千騎從旁直衝其營縱火焚之眾皆振擾不知所爲遂大敗之悉獨官僅以身免盡俘其眾於其營候獲皇帝玉璽三紐崔毖聞之懼廆之仇已使兄子燾﹝一作濤﹞詣棘城僞賀廆會三國使者亦至請和曰非吾本意崔平州教我耳廆將燾示以攻圍之處臨之以兵曰汝叔父教三國滅我何以詐來賀我乎燾懼首服廆乃遣燾歸謂毖曰降者上策走者下策也引兵隨之毖與數十騎棄家室奔髙句驪悉降其眾廆以子仁爲徵虜將軍鎭遼東宮府市瑞安堵如故髙句驪將如奴子據於河城寇掠遼東廆遣樂浪太守張統掩擊擒之俘其眾千餘家徙崔燾髙瞻韓恆石琮等於棘城待以客禮尋以髙瞻爲將軍瞻稱疾篤不就廆頗不平之竟以憂卒宋詼勸廆獻捷江東廆使詼爲表令裴嶷奉之並所獲三璽詣建康獻之髙句驪數寇遼東廆遣建威將軍翰徵虜將軍仁伐之句驪王乙弗利逆來求盟翰仁乃還太興三年春三月裴嶷至自建康盛稱廆之威徳賢俊皆爲之用朝廷始重之乃遣使隨嶷拜廆監平州諸軍事安北將軍平州刺史增邑一千戶太興四年冬十二月加廆使持節都督幽平二州東夷諸軍事車騎將軍平州牧進封遼東郡公邑一萬戶侍中單於並如故遣謁者卽授印綬丹書鐵劵承制海東命備官司置平州守宰廆於是備置僚屬立子皝爲世子作東樓以裴嶷遊邃爲長史裴開爲司馬韓壽爲別駕楊耽爲軍諮祭酒崔燾爲主簿黃泓鄭林參軍事以朱左車孔纂胡母翼等夙徳淸望請爲賓友以平原劉贊儒學該通引爲東庠祭酒命皝與國冑束脩受業廆覽政之暇亦親臨聽之於是路有頌聲禮讓興矣徙翰鎭遼東仁鎭平郭翰撫安民夷甚有威惠仁亦次之永昌元年冬十二月叚末波初統其國而不修備廆遣世子皝襲之入令支掠其居民千餘家及名馬寶物而還晉明帝太寧元年春二月廆以長史裴嶷爲遼東相太寧二年秋七月晉遣使者加廆邑五千戶重申前好太寧三年春三月石勒遣使通和廆拒之送其使於建康勒怒加宇文乞得歸﹝一作龜﹞官爵使之擊廆廆遣皝拒之以遼東相裴嶷爲右部都督率索頭叚國爲右翼命徵虜仁自平郭趣伯林爲左翼乞得歸屯保澆水固壘不戰遣兄子悉拔雄襲仁於伯林仁逆擊悉拔雄斬之悉虜其眾乘勝與皝攻乞得歸大敗之乞得歸棄軍走皝仁入其國城使輕兵追乞得歸過三百里而還盡獲其國重器畜產以百萬計徙其民數萬戶以歸先是海出大龜枯死於平郭至是而乞得歸敗其東部大人逸豆歸逐而殺之因自立爲主冬十一月廆與叚氏方睦爲叚牙謀使之徙都牙從之卽去令支國人不樂叚疾陸眷之孫遼欲奪其位以徙都爲牙罪十二月帥國人攻牙殺之自立叚氏自務勿塵以來日益彊盛其地西接漁陽東界遼水所統胡晉三萬餘戶控弦四五萬晉成帝咸和元年秋九月遣使拜廆侍中位特進余悉如故咸和二年春二月廆遣使詣建康固辭爵位優詔不許咸和三年冬十二月己卯後趙石勒殺趙主劉曜咸和四年春正月趙石虎取長安冬十二月羗酋姜聰殺吐谷渾王吐延吐延廆之庶兄吐谷渾子也延死其子葉延立保於白蘭山自號其國曰吐谷渾咸和五年春晉又遣使加廆開府儀同三司固辭不受廆嘗從容言曰獄者人命之所懸也不可以不愼賢人君子國家之基也不可以不敬稼穡者民生之本也不可以不急酒色便佞亂徳之甚也不可以不戒乃著爲家令數千言以申其旨咸和六年秋僚屬宋詼等議以廆立功一隅位卑任重等差無別不足以鎭華夷共表請進廆官爵參軍韓恆駁曰夫立功者患信義不著不患名位不髙桓文有匡復之功不先求禮命以令諸侯宜繕甲兵除凶逆功成之後九錫自至比於要君以求寵不亦榮乎廆不悅出恆爲新昌令於是遣使與太尉陶侃箋曰明公使君轂下振徳耀威撫寧方夏勞心文武士馬無恙欽髙仰止注情彌久王塗險逺隔以燕越每瞻江湄延首遐外天降艱難禍害屢臻舊都不守奄爲虜庭使皇輿遷幸假勢吳楚大晉啟基祚流萬世天命未攺玄象著明是以義烈之士深懷憤踴猥以功薄受國殊寵上不能掃除羣羯下不能身赴國難仍縱賊臣屢逼京輦王惇倡禍於前蘇峻肆毒於後凶暴過於董卓惡逆甚於傕汜普天率土誰不同忿深怪文武之士過荷朝榮不能滅中原之寇刷天下之恥君侯植根江陽發曜荊衡仗葉公之權有包胥之志而令白公伍員得極其暴竊爲丘明恥之區區楚國子重之徒猶恥君弱臣彊臣不及先大夫厲已戒眾以服陳鄭越之種蠡尙能弼佐勾踐取威黃池況今吳土英賢比肩不聞輔翼聖主陵江北伐以義聲之直討逆暴之羯檄命舊都之士招懷存本之人豈不因風振落頓阪走輪哉且孫氏之初以長沙之眾摧破董卓志匡漢室𨿽中罹寇害雅志不遂原其誠心乃忽身命及權據揚越外仗周張內憑顧陸拒魏赤壁克取襄陽自玆以降世主相襲咸能侵逼徐豫令魏朝旰忘食不知今之江表爲賢儁匿智藏其勇略耶將呂蒙淩統髙蹤曠世哉況今凶羯逆暴中州人士逼迫勢促顚沛之危甚於累卵假號之彊眾心所去敵有釁矣易可震蕩王郎袁術𨿽自詐僞皆基淺根微禍不旋踵此皆君侯之所見聞者也王司徒淸虛寡欲善於全已昔曹參亦崇此道著畫一之稱庾公居元舅之尊處申伯之任超然髙蹈明智之權廆於寇難之際受大晉累世之恩自恨絕域無益聖朝徒繋心萬里望風懷憤今海內之望足爲楚漢輕重者惟在君侯若戮力盡心悉五州之眾據兗豫之郊使向義之士倒戈釋甲則羯寇必滅國恥必除廆在一方敢不竭命孤軍輕進不足使勒畏首畏尾則懷舊之士欲爲內應無由自發故也故逺陳寫言不盡宣廆使者遭風沒海廆復更寫前箋並賫東夷校尉封抽行遼東相韓矯等三十餘人疏上侃府曰自古有國有家鮮不極盛而衰自大晉龍興克平岷會神武之略邁蹤前史惠皇之末後黨構難禍結京畿釁成公族遂使羯逆乘虛傾覆諸夏舊都淪滅山陵掘毀人神悲悼幽明發憤昔玁狁之彊匈奴之盛未有如今日羯逆之暴跨躡華夷盜稱尊號者也天授有晉挺拔英傑車騎將軍慕容廆自弱冠蒞國忠於王室明允恭肅志在立勲屬海內分崩皇輿遷幸元皇中興初創大業肅祖繼統蕩平江外廆𨿽限以山海隔以羯寇翹首引領系心京師常假寤寢憂國忘身貢篚相尋連舟載路馬不稅駕動成義舉今羯寇滔天怙其醜類樹基趙魏跨略燕齊廆𨿽率義眾誅討大逆然管仲相齊猶曰寵不足以禦下況廆輔翼王室有匡伯之功而位卑爵輕九命未加非所以寵異藩翰惇奨殊勲者也方今詔命隔絕王路崄逺貢使往來動彌年載今燕之舊壤北周沙漠東盡樂浪西曁代土南極冀方而悉爲虜庭非復國家之域將佐等以爲宜逺尊周室近準漢初進封廆爲燕王行大將軍事上以總統諸部下以割損賊境使冀州之民望風向化廆得祗承詔命率合諸國奉辭夷逆以成桓文之功茍利社稷專之可也而廆固執謙光守節彌髙每詔所加讓動積年非將佐等所能惇逼今區區所陳不欲茍相崇重而愚情至心實爲國計侃答廆書云當今揚淮鋭勇飛廉超驥收屈盧必陷之矛集鮫犀不入之盾惟在足下復答抽等書其略曰車騎將軍憂國忘身貢篚載路羯賊求和執使送之西伐段國北擊塞外逺綏索頭荒服獻欵惟北部未賓屢遣徵討又知東方官號髙下齊班進無統攝之權退無等差之降欲進車騎爲燕王一二具之夫功成進爵古之成制也車騎𨿽未能爲國﹝一作官﹞摧勒然忠義竭誠見於辭表今騰箋上聽可否遲速當在天臺也咸和七年春三月趙王石勒遣使復修前好廆拒而不納咸和八年夏五月甲申﹝晉帝紀作乙未﹞廆薨於文徳殿葬於靑山時年六十五在位四十九年帝遣使者策贈車騎大將軍開府儀同三司謚曰襄公皝爲燕王追謚武宣王及儁僭號攺謚武宣皇帝廟號髙祖

卷二十四前燕錄二慕容皝上慕容皝字符貞小字萬年廆第二子單於妃叚氏所生也龍顏版齒身長七尺八寸雄毅善權略尙經學多材藝尢善天文國人稱之廆爲遼東公立爲世子晉建武元年拜冠軍將軍永昌初拜左賢王封望平侯率眾徵伐累立奇功太寧末拜平北將軍進封朝鮮公咸和八年夏五月廆卒皝嗣遼東公位以平北將軍行平州刺史督攝部內赦系囚以左長史裴開爲軍諮祭酒郎中令髙詡爲玄莵太守以帶方太守王誕爲左長史誕以遼東太守陽鶩爲才而讓之皝從之以誕爲右長史六月遣長史渤海王濟等告喪於晉秋八月初宇文逸豆歸旣殺乞得歸自立至是皝率騎討之軍於廣安逸豆歸懼請和遂築楡陰安晉二城而還皝初嗣位用法嚴峻國人多不自安主簿皇甫眞切諫不聽庶兄建威將軍翰驍武有雄才素爲皝所忌同母弟徵虜將軍仁廣武將軍昭並有寵於廆皝亦不平之至是並懼恐不自容翰出奔叚遼仁勸昭舉兵廢皝事覺先賜昭死遣使案檢仁之虛實遇於險瀆仁知事發殺皝使者東據平郭皝遣軍諮祭酒封奕慰撫遼東又以庶弟建武將軍幼稚廣威將軍軍﹝弟名﹞寧逺將軍汗司馬遼東佟壽等討之仁盡眾拒戰皝兵大敗幼稚軍皆爲仁所獲壽嘗爲仁司馬遂沒於仁襄平令王永將軍孫機舉兵遼東叛以應仁東夷校尉封抽護軍平原乙逸遼東相太原韓矯玄莵太守髙詡等皆棄城奔還仁於是盡有遼東之地封奕不得入與汗俱還叚遼及鮮卑諸部並爲仁援皝追思皇甫眞之言以爲平州別駕咸和九年春正月皝遣軍諮祭酒封奕攻卑木堤於白狼揚威將軍淑虞攻烏丸悉羅侯於平岡皆破斬之材官將軍劉佩攻乙連不克三月叚遼遣兵寇徒河皝別將張萌逆擊敗之遼復遣弟蘭與慕容翰共寇柳城柳城都尉石琮與城大慕輿埿並力拒守蘭等不克而退遼怒切責蘭等必令拔之休息二旬復益兵來攻士皆重袍蒙楯作飛梯地道四面俱進晝夜不息圍守二旬琮埿拒守彌固殺傷千餘人卒不能拔皝遣寧逺將軍汗及封奕等共救之皝戒汗曰賊眾气鋭難與爭鋒宜顧萬全愼勿輕進必須兵集陣整然後擊之汗性驍果以千餘騎爲前鋒直進封奕止之汗不從與蘭遇於牛尾谷汗兵大敗死者大半奕整陣力戰故得不沒夏四月仁自稱平州刺史遼東公秋八月王濟還遼東晉成帝詔遣侍禦史王齊祭遼東公廆又遣謁者徐孟閭丘幸等持節拜皝鎭軍大將軍平州刺史大單於遼東公持節都督承制封拜一如廆故事船下馬石津皆爲仁所畱冬十一月皝自徵遼東甲申至襄平遼東人王岌密信請降師進入城仁所署東夷校尉翟楷遼東相龎鑑單騎遁走皝欲悉坑遼東民髙詡諫止之仁所署居就令劉程以城降新昌人張衡執縣宰以降斬仁所置守宰分徙遼東大姓於棘城以杜羣爲遼東相安輯遺民置和陽武次西樂三縣而歸十二月仁遺兵襲新昌督護新興王寓擊走之遂徙新昌入襄平咸康元年春正月置左右司馬以司馬韓矯軍諮祭酒封奕爲之秋七月立子儁爲世子遣右司馬封奕率兵襲擊宇文別部涉奕幹﹝一作渉夜幹﹞大獲而還涉奕幹率騎追戰於渾水又敗之冬十月慕容仁遣王齊等南還齊等自海道趣棘城遇風不至十二月齊等至棘城皝始拜朝命咸康二年春正月皝將乘海討仁襲其不意羣下咸諫以海道危阻宜從陸路皝曰舊海水無冰﹝一作陵下同﹞自仁反已來三凍皆成昔光武合滹沱之冰以成大業天其或者欲乘此而克之乎吾計決矣沮謀者斬壬午皝親率三軍從昌黎踐冰而進仁不虞皝至軍去平郭七里候騎乃告仁狼狽出戰爲皝所擒殺之赦吏民之爲仁所詿誤者遼東遂平皝引而還因遣使上表於晉曰臣躬徵平郭逺假陛下之威將士竭命精誠感靈海爲結冰淩行海中三百餘里臣自立國以來及問諸故老初無海水冰凍之歲今遣使以聞夏四月立耤田於朝陽門東置官司以主之六月叚遼遣中軍將軍李詠夜襲武興遇雨而還都督張萌追擊擒之遼別遣弟蘭帥步騎數萬屯於曲水亭將攻柳城西曲水宇文逸豆歸入寇安晉以爲蘭聲援皝率步騎五萬擊之師次柳城蘭不戰而遁皝引兵北趣安晉逸豆歸棄輜重走皝遣右司馬封奕率輕騎追擊大破之收其軍實館谷二旬而還皝謂諸將曰二虜恥無功而歸必將復至宜於柳城左右設伏以待之乃遣封奕率騎數千潛伏於馬兜山七月叚遼果將數千騎來襲寇抄奕夾擊大破之斬其將榮伯保九月皝遣兼長史劉斌兼郎中令遼東楊景送王齊徐孟等還建康因遺書於侍中顧和云今致繡靴一緉復致書於大司馬桓溫溫答皝書曰承將軍厲奮戎武激揚士卒鼓角長嗚摧折姦宄冬十月使世子儁伐叚遼諸城右司馬封奕攻宇文別部皆大捷而歸十二月立納諫之木以開讜言之路咸康三年春正月徙昌黎郡築好城於乙連東使折衝將軍蘭勃戍之以逼乙連又城曲水以爲勃援夏四月乙連饑甚叚遼以車數千輛輸乙連粟蘭勃要擊獲之六月遼又遣從弟揚威將軍屈云將精騎夜襲皝子遵於興國城與遵大戰於五官水上云敗斬之盡俘其眾初北平陽裕事叚疾陸眷及遼五世皆見尊敬遼數與皝相攻裕諫曰親仁善鄰國之寶也況慕容氏與我世婚疊爲甥舅皝有才徳而我與之構怨戰無虛日百姓凋敝利不補害臣恐社稷之憂將由此始願兩追前失通好如初以安國息民遼不從出裕爲北平相秋九月鎭軍左長史封奕等以皝任重位輕宜稱燕王皝從羣議﹝一作上議﹞遂以咸康三年冬十月丁卯僭卽王位於文徳殿大赦境內殊死已下攺備羣司以封奕爲相國韓壽爲司馬裴開爲奉常陽鶩爲司隸王寓爲太僕李洪爲大理杜羣爲納言令宋詼劉瞻﹝一作睦﹞石琮爲常伯皇甫眞陽協爲冗騎常侍宋晃平熙張泓爲將軍封裕爲記室監自余文武授任各有差起文昌殿乘金根車駕六馬出入稱警蹕十一月甲寅追尊父廆爲武宣王母叚氏爲武宣後立夫人叚氏爲王后世子儁爲王太子皆如魏武晉文輔政故事皝以叚遼屢爲邊患遣揚烈將軍宋回稱藩於趙乞師討遼自請盡帥國中之眾會之並以弟寧逺將軍汗爲質趙王石虎大悅厚加慰答辭其質遣還期以明年大舉咸康四年春正月皝遣都尉趙盤如趙請聽師期虎將擊叚遼募驍勇者三萬餘人悉拜龍騰中郎帥舟師十萬步騎七萬伐之三月趙盤還至棘城皝引兵攻掠令支以北諸城叚遼遣弟蘭來拒大戰敗之斬級數千餘戶及畜產萬計以歸夏四月癸丑晉遣使者策拜皝爲徵北大將軍幽州牧領平州刺史加散騎常侍增邑萬戶持節都督單於公餘悉如故五月趙王虎至徐無遼奔密雲山虎進入令支怒皝之不會師先攻段遼而自專其利率眾來伐皝聞趙師之至嚴兵設備罷六卿納言常伯冗騎常侍等官虎至於棘城戎卒數十萬燕人振恐皝謂內史髙詡曰將若之何對曰趙兵𨿽彊然不足憂但堅守以拒之無能爲也虎遣使四出招誘民夷皝成周內史崔燾居就令遊泓武原令常霸東夷校尉封抽護軍將軍宋晃等凡三十六城皆叛應之冀陽流寓之士殺太守宋燭迎降﹝燭晃之從兄也﹞營丘內史鮮於屈亦遣使降趙武寧令廣平孫興曉諭吏民收屈數其罪而殺之閉城拒守朝鮮令昌黎孫泳﹝一作永﹞帥眾拒趙大姓王淸等密謀內應泳收斬之同謀數百人惶懼請罪泳皆赦之與同拒守樂浪太守鞠彭以境內皆叛選鄕裏壯士二百餘人共還棘城戊子趙兵進次棘城皝欲出亡帳下折衝將軍慕輿根諫曰趙彊我弱大王一舉足則趙之气勢遂成使趙人收略國民兵彊谷足不可復敵竊謂趙人正欲大王如此耳柰何入其計中乎今固守堅城其勢百倍縱其急攻猶足支持觀形察變間出求利如事之不濟不失於走柰何望風委去爲必亡之理乎皝乃止然猶懼形於色玄菟大守河間劉佩曰今彊寇在外眾心恟懼事之安危系於一人大王此際無所推委當自彊以勵將士不宜示弱今事急矣臣請出擊之縱無大捷足以安眾乃將敢死數百騎出衝趙兵所向披靡斬獲而還於是士气百倍﹝一作自倍﹞皝問計於相國封奕奕曰石虎凶虐已甚民神共疾禍敗之至其何日之有今空國逺來攻守勢異戎馬𨿽彊無能爲患頓兵積日釁隙自生但堅守以俟之耳皝意乃安趙兵四面蟻附圍守旬餘左右或勸皝降皝曰孤方取天下何謂降也慕輿根等晝夜力戰凡十餘日趙兵不能克壬辰遣子蕩寇將軍恪等率騎二千晨出擊之趙兵驚擾皆棄甲逃潰恪等乘勝追擊趙兵大敗斬獲三萬餘級皝分兵討諸叛城皆下之拓境至凡城崔燾常霸奔鄴封抽宋皝遊泓奔髙句驪皝賞鞠彭孫泳慕輿根等而治諸叛者誅滅甚眾功曹長史劉翔爲之申理多所全活築戍凡城而還冬十二月段遼降皝遣使詐降於趙請兵應接石虎遣徵東將軍麻秋率眾三萬迎之以尙書左丞遼故臣陽裕爲秋司馬皝自率諸軍迎遼遼密與皝謀覆趙軍皝遣恪伏精騎七千於密雲山大敗麻秋於三藏口死者什六七秋單騎遁免﹝一作步走得免﹞獲其司馬陽裕將軍鮮於亮擁段遼及其部眾以歸待遼以上賓之禮以陽裕爲郎中令鮮於亮爲左常侍咸康五年夏四月皝前軍師將軍評廣威將軍恪折衝將軍慕輿根輕車將軍慕輿埿襲趙遼西斬趙積弩將軍呼延晃建威將軍張支等掠千餘戶而歸段遼謀叛皝誅之及其黨與數十人送遼首於趙趙王虎使鎭逺將軍石城入寇凡城不克進陷廣城五月魏昭成帝﹝韓什翼捷﹞遣使求婚皝以其妹興平公主妻之其年皝伐髙句驪兵及新城髙句驪王釗乞盟乃還又使子蕩寇將軍恪平狄將軍霸等擊宇文別部霸年十三勇冠三軍

卷二十五前燕錄三慕容皝下咸康六年春正月髙句驪王釗遣世子來朝初段遼之敗也建威將軍翰奔於宇文逸豆歸自以威名夙振終不保全乃陽狂恣酒被髮歌呼歸信而不禁以故得周遊自任至於山川形便攻戰要路莫不練之皝遣商人王車陰使察翰翰見車無言撫膺而已車還以白皝曰翰欲來也乃遣車遺翰弓矢翰因以逃歸皝大悅賜遇甚厚秋八月皝自以𨿽稱燕王未受晉命乃遣長史劉翔﹝一作祥下同﹞參軍鞠運獻捷京師兼言權假之意並請刻期大舉討平中原又聞庾亮薨弟冰翼繼爲將相乃表曰臣究觀前代昏明之主皆能親賢並建則政致升平若親黨後族必有傾辱之禍是以周之申伯號稱賢舅以其身藩於外不握朝權降及秦昭足爲令主委信二舅幾至亂國逮於漢武推重田蚡萬機之要無不決之及蚡死後切齒追恨成帝闇弱不能自立內惑艷妻外恣五舅卒令王莽坐取帝位每覽斯事孰不痛惋設使舅氏賢若穰侯王鳯則但聞有二臣不聞有二主若其不才則有竇憲梁冀之禍凡此成敗亦旣昭然茍能易軌可無覆墜陛下命世天挺當隆晉道而遭國多難殷憂備嬰追述往事至今焚灼迹其所由實因故司空亮居元舅之尊勢業之重執政裁下輕侮邊將故令蘇峻祖約不勝其忿遂致敗國至令太后發憤一旦升遐若社稷不靈人神無助豺狼之心當可極邪前事不忘後事之表而中書監左將軍冰等內執樞機外擁上將昆弟並列人臣莫儔陛下深惇渭陽冰等自宜引領臣常謂世主若欲榮顯舅氏何不封以藩國丰其祿賜限其勢利使上無偏優下無私論如此榮辱何從而生噂啖何辭而起往者惟亮一人宿有名望尙致召變況今居之者素無聞焉且人情易惑難以戶告縱令陛下無私於彼天下之人誰謂不私乎臣與冰等名位殊班出處懸邈又國之戚暱理應降悅以適事會臣獨矯抗此言者上爲陛下退爲冰計疾茍容之臣坐鑑得失顚而不扶焉用彼相昔徐福陳霍氏之戒宣帝不從至令忠臣更爲逆族良由察之不審防之無漸臣今所陳可謂防漸矣但恐陛下不明臣之忠不用臣之計事過之日更處焦爛之後耳王章劉向每上封事未嘗不指斥王氏故令二子或死或刑谷永張禹依回﹝一作違﹞不對故容身茍免取譏於世臣被髮殊俗位爲上將夙夜惟憂罔知所報惟當外殄寇讎內盡忠規陳力輸誠以答國恩臣若不言誰當言者又與冰書曰君以椒房之親舅氏之暱總據樞機出內王命兼擁列將州司之位昆弟网羅顯布畿甸自秦漢以來隆赫之極豈有若此者乎以吾觀之若功就事舉必享申伯之名如或不立不免梁竇之迹矣每觀史傳未嘗不寵恣母族使執權亂朝先有殊世之勲尋有負乘之累所謂愛之適足以爲害吾嘗忿歷代之主不盡防萌終寵之術何不業以一土之封令藩國相承如周之齊陳如此則永保南面之尊復何黜辱之憂乎竇武何進虛已好善天下歸心𨿽爲閹豎所危天下嗟痛猶有能履以不驕圖國亡身故也方今四海有倒懸之急中夏逋僭逆之寇家有漉血之怨人有復讎之憾寧得安枕逍遙雅談卒歲吾𨿽寡徳過蒙先帝列將之授以數郡之人尙欲並吞彊虜是以自頃及今交鋒接刃一時務農三時用武而猶師徒不頓倉有餘粟敵人日畏我境日廣況乃王者之威堂堂之勢豈可同年而語哉九月皝將圖石氏謂諸將曰石虎自以安樂諸城防守重復薊城南北必不設備今若詭路出其不意冀之北土可盡破也冬十月皝親率驍騎二萬出蠮螉塞襲趙戍將當道者皆擒之長驅至於薊城趙幽州刺史石光擁兵數萬閉城拒守不敢出戰遂破武遂津入於髙陽所過焚燒積聚掠徙幽冀三萬餘戶而還咸康七年春正月皝以柳城之北龍山之南﹝一作西字﹞福地也使唐國內史陽裕等築龍城構門闕宮殿廟園﹝廟園一作宗廟﹞籍田遂攺柳城爲龍城縣時棘城黒石谷﹝黒石谷三字一作裏字﹞有大石自立而行二月乙卯長史劉翔等至建康成帝引見問慕容鎭軍平安對曰臣受遣之日朝服拜章翔爲皝求大將軍假燕王章璽朝議以爲故事大將軍不處邊自漢魏以來不封異姓爲王所求不可許翔曰自劉石構亂長江以北謭爲戎藪未聞中華公卿之冑有一人能攘臂操戈摧破凶殘者也獨慕容鎭軍父子竭力心存本朝以寡擊眾屢殄彊敵使石虎畏懼悉徙邊陲之民散居三魏蹙國千里以薊城爲北境功烈如此而惜海北之地不以爲封邑何哉昔漢髙祖不愛王爵於韓彭故能成其帝業項羽刓印不忍授卒用危亡吾之至心非茍欲尊其所事竊惜聖朝疎忠義之國使四海無所勸慕耳尙書諸葛恢翔之妹﹝一作姊﹞夫也獨主異議以爲夷狄相攻中國之利惟名與器不可輕許乃謂翔曰借使慕容鎭軍能除石虎乃是復得一石虎也朝廷何賴焉翔曰嫠婦猶知卹宗周之隕今晉室阽危君位侔元凱曽無憂國之心邪向使靡鬲之功不立則少康何以祀夏桓文之戰不捷則周室皆爲左袵矣慕容鎭軍枕戈待旦志殄凶逆而君更唱邪惑之言忌間忠臣四海所以未一良由君輩耳翔畱建康歲餘眾議終不決翔乃說中常侍彧弘曰石虎苞八州之地帶甲百萬志吞江漢自索頭宇文曁諸小國無不臣服惟慕容鎭軍翼戴天子精貫白日而更不獲殊禮之命竊恐天下移心解體無復南向者矣公孫淵無尺寸之益於吳吳主封爲燕王加以九錫今慕容鎭軍屢摧賊鋒威振秦隴虎比遣重使甘言厚幣欲授以曜威大將軍遼西王慕容鎭軍惡其非正卻而不受今朝廷乃矜惜虛名沮抑忠順豈社稷之長計乎後𨿽悔之恐無及已弘爲之入言於帝帝意亦欲許之皝又書與庾冰責其兄弟秉權不能爲國雪恥冰見書甚懼以其絕逺非所能制遂與何充等奏聽皝稱燕王時庾翼答書與皝云鄧伯山昔送此犀皮兩襠鎧一領𨿽不能精好謂是異物故復致之乙卯成帝使兼大鴻臚郭悕﹝一作希﹞持節拜皝使持節侍中大將軍大都督河北諸軍事幽州牧大單於燕王備物典策皆從殊禮又以世子儁爲假節安北將軍東夷校尉左賢王賜軍資器械以千萬計又封諸功臣百餘人以翔爲代郡太守封臨泉鄕侯加員外散騎常侍翔固辭不受翔疾江南士大夫以驕奢酬縱相尙嘗因朝貴宴集謂何充等曰四海板蕩奄踰三紀宗廟爲墟黎民塗炭斯乃廟堂焦慮之時忠臣畢命之秋也而諸君晏安江沱肆情縱欲以奢靡爲榮以傲誕爲賢蹇諤之言不聞徵伐之功不立將何以尊主濟民乎充等甚慚及翔北還棘城公卿餞之翔曰昔少康資一旅以滅有窮句踐憑會稽以報彊吳蔓艸猶宜早除況寇讎乎今石虎李壽志相吞噬王師縱未能澄淸北方且當從事巴蜀一旦石虎先人舉事並壽而有之據形便之地以臨東南𨿽有智者不能善其後矣中護軍謝廣曰是吾心也秋七月郭悕劉翔等至燕皝以翔爲東夷校尉領大將軍長史以唐國內史陽裕爲左司馬典書令李洪爲右司馬中尉鄭林爲軍諮祭酒九月皝以恪爲渡遼將軍鎭平郭平郭自翰仁之後諸將軍無能繼者及恪至撫舊懷新屢破髙句驪兵句驪畏之不敢入寇冬十二月皝遣使聘魏並薦其宗女咸康八年夏六月石虎率眾來伐皝大破之秋七月丁卯皝營龍城新殿昌黎大棘縣城河岸崩出鐵築頭一千一百七十四枚永樂民郭陵見之詣皝言狀以是日到皝曰經始營殿鐵築具出神人允協之應也遂賜陵爵闗內侯冬十月皝遷都龍城大赦境內十一月皝親帥勁卒四萬入自南陜以伐宇文髙句驪使建威將軍翰及平狄將軍霸爲前鋒別遣長史王寓等勒眾萬五千從北道而進髙句驪王釗謂皝軍之從北路也乃遣弟武統精鋭五萬拒北道躬率嬴兵以防南陜翰等先至與釗戰於木底皝以大眾繼之左常侍鮮於亮與數騎先犯髙句驪陣所向摧陷句驪陣動大眾因而乘之句驪大敗左長史韓壽斬其將阿佛和度加諸軍乘勝追之遂入丸都釗單馬遁走輕車將軍慕輿埿追獲其母周氏及妻而還會王寓等戰於北道軍皆敗沒由是皝不復窮追遣使招釗釗不出皝將還韓壽曰髙句驪之地不可戍守今其主亡民散潛伏山谷大軍旣去必復鳩聚收其餘燼猶足爲患請載其父屍囚其生母而歸俟其束身自歸然後返之撫以恩信策之上也皝從之掘釗父乙弗利墓載其屍並其母妻收其府庫累世珍寶掠男女五萬餘口焚其宮室毀丸都城而還晉康帝建元元年春二月髙句驪王釗遣其弟稱臣於皝貢方物以千數乃還其父屍猶畱其母爲質宇文逸豆歸遣其相國莫淺渾將兵來伐諸將爭欲擊之皝不許渾以皝爲憚之荒酒縱獵不復設備皝曰渾奢怠已甚今則可一戰矣遣翰帥騎擊之渾大敗僅以身免盡俘其眾秋七月昭成帝復求婚於皝皝使納馬千疋爲禮昭成不與又倨慢無子壻禮八月皝遣世子儁帥前軍師將軍評等伐之昭成率眾遁走評等無所見而還冬十月皝躬巡郡縣勸課農桑復大起龍城宮闕建元二年春正月皝與左司馬髙詡謀伐宇文逸豆歸詡曰伐之必克然不利於將皝遂親帥騎二萬伐之以翰爲前鋒將軍劉佩副之分命廣威將軍軍渡遼將軍恪平狄將軍霸及折衝將軍慕輿根將兵三道並進逸豆歸遣驍將南羅大涉奕幹﹝紀事本末作涉夜幹﹞將精兵拒翰皝遣人馳謂翰曰奕幹雄悍勇冠三軍宜小避之待虜勢驕然後取也翰曰逸豆歸掃其國內精鋭以屬涉奕幹奕幹素有勇名一國所賴也今若克之其國不攻自潰矣且吾熟知奕幹之爲人徒有虛名實易與耳不宜縱敵以挫吾兵气於是進戰翰自出衝陣奕幹出應之霸從旁邀擊遂斬奕幹宇文士卒見奕幹死不戰而潰燕兵乘勝逐之遂克其都城逸豆歸逺遁死漠北宇文氏由是散亡皝悉收其畜產資貨辟地千餘里徙其部民五萬餘落於昌黎攺涉奕幹所居城爲威徳城使弟左將軍彪戍之而還髙詡劉佩皆中流矢卒初逸豆歸事趙甚謹貢獻屬路及皝伐逸豆歸石虎使右將軍白勝並州刺史王霸自甘松出救之比至宇文氏已亡因攻威徳城不克而還彪追擊破之皝行飲至之禮論功行賞各有差翰與宇文戰爲流矢所中臥病積時不出後漸差於家試馬或告翰欲爲變乃賜翰死﹝詳具翰傳﹞二月昭成帝遣其大人長孫秩迎後於燕夏四月趙平北將軍尹農率眾寇凡城不克而去秋七月皝遣使奉聘求交婚於魏昭成許之九月以烈帝﹝韓翳槐﹞女妻之晉穆帝永和元年春正月皝以牧牛給貧家使佃苑中公收其八二分入私自有牛而無地者亦佃苑中公收其七三分入私皝記室參軍封裕諫曰臣聞聖王之宰國也薄賦而藏於百姓分之以三等之田十一而稅之寒者衣之饑者食之使家給人足𨿽水旱而不爲災者何也髙選農官務盡勸課人治周田百畝亦不假牛力力田者受旌顯之賞惰農者有不齒之罰又量事置官量官置人使官必稱須人不虛位度歲入多少裁而祿之供百僚之外藏之太倉三年之耕餘一年之粟以斯而積公用於何不足水旱其如百姓何𨿽務農之令屢發二千石令長莫有志勤在公鋭盡地力﹝一作利﹞者故漢祖知其如此以墾田不實徵殺二千石以十數是以明章之世號次升平自永嘉喪亂百姓流亡中原蕭索千里無煙饑寒流隕相繼溝壑武宣王以神武聖略保全一方威以殄姦徳以懷逺故九州島之人塞表殊俗𦇤負萬里若赤子之歸慈父流人之多於舊土十倍有餘人殷地狹故無田者十有三四殿下以殷聖之資克廣先業南摧彊趙東滅句驪北取宇文拓境三千里增民十萬戶繼武闡廣之功有髙西伯宜悉罷諸苑以業流人人至而無資產者賜之以牧牛不當更收重稅也且以殿下之人用殿下之牛牛非殿下之有將何在哉善藏者藏於百姓若斯而已矣邇者則深副樂土之望戎旗南指之日中國之人皆將壺飱奉迎石虎誰與居乎且魏晉𨿽道消之世猶削百姓不至於七八特官牛田者官得六分百姓得四分私牛而官田者與官中分百姓安之人皆悅樂臣猶曰非明王之道而況增乎且水旱之厄堯湯所不免王者宜浚治溝澮循鄭白西門史起漑灌之法旱則決溝爲雨水則入於溝瀆上無雲漢之憂下無昏墊之患句驪百濟及宇文段部之民皆兵勢所徙非如中國慕義而至咸有思歸之心今戶垂十萬狹湊都城恐方爲國家深患宜分其兄弟宗屬徙於西境撫之以恩檢之以法使不得散在居人知國之虛實今中原未平資畜宜廣官司猥多遊食不少一夫不耕歲受其饑必取於耕者而食之一人食一人之力遊食數萬損亦如之安可以家給人足治致升平殿下降覽古今之事多矣政之巨患莫甚於斯其有經略出世才稱時求者自可隨須致﹝一作置﹞之列位非此已往其耕而食蠶而衣亦天之道也殿下聖性寛明思言若渇故人盡蒭蕘有犯無隱前者參軍王憲大夫劉明立竭忠獻欵以貢至言𨿽頗有逆鱗意在無責主者奏以妖言犯上致之於法殿下慈弘包納恕其大辟猶削黜禁錮不齒於朝其言是也殿下固宜納之如其非也宜亮其狂狷罪諫臣而求直言亦猶北行趨越必不得其所志矣右長史宋該等阿媚茍容輕劾諫士已無骨鯁嫉人有之掩蔽耳目不忠之甚四業者國之所資教學者有國盛事習戰務農尢其本也百工商賈特其末耳宜量軍國所須置其員數已外歸之於農教之戰法學者三年無成亦宜歸之於農不可徒充大員以塞聰儁之路臣之所言當也時速施行非也登加罪戮使天下知朝廷從善如流罰惡不掩王憲劉明忠臣也願宥忤鱗之愆收其藥石之效皝乃下令曰覽封記室之諫孤實懼焉君以黎元爲國黎元以谷爲命然則農者國之本也而二千石令長不遵孟春之令惰農弗勸宜以尢不修辟者措之刑法肅厲屬城主者明詳推檢具狀以聞苑囿悉可罷之以給百姓無田業者貧者全無資產不能自存各賜牧牛一頭若私有餘力樂取官牛墾官田者並依晉魏舊法溝洫漑灌有益官私主者量造務盡水陸之勢中州未平兵難不息勲誠旣多官未可減俟克平凶醜徐更議之百工商賈數四佐與列將速定大員餘者還農學生不任訓教者亦除員祿夫人臣闗言於人主至難也妖妄不經之事皆應蕩然不問擇其善者而從之王憲劉明𨿽罪應禁黜亦由孤之無大量也可悉復本官仍居諫司封生蹇蹇深得王臣之體詩不云乎無言不酬其錫錢五萬宣示內外有欲陳孤過失者不拘貴賤勿有所諱皝雅好文學嘗親臨庠序勸以講授考校學徒至千餘人頗有妄濫者故封裕及之二月有黒龍白龍各一見於龍山皝親率羣僚觀之去龍二百餘步祭以太牢二龍交首嬉翔解角而去皝大悅還宮赦其境內殊死已下號所居新宮曰和龍宮立龍翔佛寺於山上賜大臣子弟爲官學生者號髙門生立東庠於舊宮以行鄕飲之禮每月臨觀考試優劣親造太上章以代急就又著典誡十五篇並以教冑子冬十月皝以古者諸侯卽位各稱元年於是始不用晉年號自稱十二年十一月渡遼將軍恪攻髙句驪拔南蘇置戍而還平狄將軍霸戍徒河時趙將鄧恆將兵數萬屯樂安將爲攻取之計畏霸終不敢犯十三年皝遣世子儁及廣威軍渡遼恪折衝慕輿根三將軍率騎萬七千襲扶余儁居中指授軍事皆以任恪遂拔扶余虜其王玄及部眾五萬餘口而還皝署玄爲鎭軍將軍以女妻之十四年春正月皝親臨東庠考試學生其通經秀異者擢充近侍夏五月戊申晉遣使進皝爲安北大將軍余悉如故冬十月饗羣臣於承幹殿右長史宋諺﹝一作該﹞性貪賜布百疋令自負而歸以愧其心皝以久旱丐百姓田租罷成周冀陽營丘等郡以渤海郡爲興集縣河間郡爲寧集縣廣平魏郡爲興平縣束萊北海郡爲育黎縣吳郡爲吳縣﹝前數郡字一作人字﹞悉隸燕國十五年秋七月皝畋於西鄙將濟河見一父老乘白馬舉手麾皝曰此非獵所王宜還也祕之不言遂濟河連日大獲八月皝復見白兔馳馬射之馬倒墜於石上被傷乃說所見輦而還宮遂有疾未幾疾甚引世子儁屬以後事曰今中原未平方經建世務委賢任哲此其時也恪智勇兼濟才堪任重汝其委之以成吾志又曰陽士秋志行髙潔忠幹貞固可托大事汝善待之九月丙申薨於承幹殿時年五十二在位十五年冬十月葬於龍山儁僭僞號追謚文明皇帝廟號太祖陵曰龍平

卷二十六前燕錄四慕容儁上慕容儁字宣英小字賀賴跋皝之第二子也母叚氏十三月而生有神光之異初廆常言吾積徳累仁子孫當有中原旣而生儁廆曰此兒骨相不凡吾家得之矣及長身長八尺二寸姿貌魁偉博覽書史有文武幹略彬彬文雅更善詞賦至於器物車室皆著贊以爲勸戒皝之八年晉遣使者拜皝爲燕王以儁爲假節安北將軍東夷校尉左賢王燕王世子皝十一年晉拜使持節鎭軍將軍元年春正月儁僭卽燕王位依春秋列國故事稱元年大赦境內殊死已下遣使詣建康告喪以弟友﹝一作交﹞爲左賢王左長史陽騖爲郎中文武百官進位各有差是月令造刀二十八口銘曰二十八將隸書夏四月趙王石虎死趙魏大亂平狄將軍霸上書於儁曰石虎窮極凶暴天之所棄餘燼尙存自相魚肉今中國倒懸企望仁卹若大軍一舉勢必倒戈北平太守孫興亦表言石氏大亂宜以時進取中原儁以新遭大喪弗許霸馳詣龍城言於儁曰難得而易失者時也萬一石氏衰而復興或有英雄據其成資豈惟失此大利亦恐更爲後患儁曰鄴中𨿽亂鄧恆據安樂兵彊糧足今若伐趙東道不可由也當由盧龍盧龍山徑險狹虜乘髙斷要首尾爲患將若之何霸曰恆𨿽爲石氏拒守其將士顧家人懷歸志若大軍臨之自然瓦解請爲殿下前驅東出徒河潛趨令支出其不意彼若聞之勢必振駭上不過閉門自守下不免棄城逃潰何暇禦我哉然則殿下可安步而前無復畱難矣儁猶豫未決以問五材將軍封奕奕曰用兵之道敵彊則用智敵弱則用勢是故以大事小猶狼之食豚也以治易亂猶日之消雪也大王自上世以來積徳累仁兵彊士練石虎極其殘暴死未瞑目子孫爭國上下乖離中國之民墜於塗炭延頸企踵以待振拔大王若揚兵南邁先取薊城次詣鄴都宜耀威徳懷撫遺民彼孰不扶老提幼以迎大王凶黨將望旗冰碎安能爲害乎從事中郎黃泓曰今太白經天歲星集於畢北天下易主陰國受命此必然之驗也宜速出師以承天意殿中﹝一作廣威﹞將軍慕輿根曰中國之民困於石氏之亂咸思易主以救湯火之急此千載一時不可失也自武宣王以來招賢養士務農訓兵正俟今日今時至不取更復顧慮豈天意未欲使海內平定邪將大王不欲取天下也儁笑而從之乃發兵伐趙以恪爲輔國將軍評爲輔弼將軍陽騖爲輔義將軍謂之三輔霸爲前鋒都督建鋒將軍簡精卒二十餘萬講武戒嚴爲進取之計秋七月晉穆帝使謁者陳沈拜儁爲使持節侍中大都督都督河北諸軍事幽冀並平四州牧大將軍大單於燕王承制封拜一如廆皝故事冬十二月儁遣使至涼州約張重華共擊趙髙句驪王釗送前東夷護軍宋晃於儁儁赦之更名曰活拜爲中尉二年春二月儁使霸將兵二萬自東道出徒河慕輿根自西道出蠮螉塞儁自中道出盧龍塞三道並進伐趙以恪及鮮於亮爲前鋒命輕車將軍慕輿埿槎山開道畱世子曄守龍城以內史劉斌爲大司農與典書令皇甫眞畱統後事霸軍至三陘趙徵東將軍鄧恆惶怖焚倉庫棄安樂遁去與幽州刺史王午共保薊徒河魯口南部都尉孫泳急入安樂撲滅餘火藉其谷帛霸收安樂北平兵糧與儁會於臨渠三月進次無終王午棄城走畱其將王他以數千人守薊乙巳儁攻陷薊城執他斬之儁欲悉坑其士卒千餘人霸諫曰趙爲暴虐王興師伐之將以拯民於塗炭而撫有中州也今始得薊而坑其士卒恐不可以爲王師之先聲也乃釋之入都於薊中州士女降者相繼兵至範陽範陽太守李產欲爲石氏拒燕眾莫爲用乃率八城令長出降儁復以產爲太守產子績爲幽州別駕棄家從王午在魯口鄧恆謂午曰績鄕裏在北父已降燕今𨿽在此恐終難相保徒爲人累不如去之午曰此何言也夫以當今喪亂而績乃能立義捐家情節之重有侔古烈若懷嫌害之必駭眾望恆乃止午猶恐終爲恆所害乃資遣之及到儁責其背親後主績曰臣眷戀舊主志存微節官身所在何事非君殿下方以義取天下臣未謂得見之晚也儁悅其言遂善待之夏四月儁以弟宜爲代郡城郎孫泳爲廣寗太守悉置幽州郡縣守宰甲子儁使中部侯釐慕輿句督薊中畱事自將擊鄧恆於魯口軍至靑梁恆將鹿勃早將數千人夜襲燕營半已得入先犯前鋒都督霸突入幕下霸起奮擊手殺數十人早不能進由是燕軍得嚴儁謂慕輿根曰賊鋒甚鋭宜且避之根正色曰我眾彼寡力不相敵故乘夜來戰冀萬一獲利今求賊得賊正當擊之復何所疑王但安枕而臥臣等自爲王破之儁不能自安內史李洪從儁出營外屯髙冢上根帥左右精勇數百人從中牙直前擊早李洪徐整騎隊還助之早乃退走眾軍追擊四十餘里早僅以身免所從士卒死亡略盡儁引兵還薊秋八月代郡人趙榼帥三百餘家叛燕歸趙並州刺史張平儁乃徙廣寗上谷二郡民於徐無代郡民於凡城九月儁南狥冀州取章武河間趙故章武太守賈堅帥部兵邀評戰於髙城擒之於陣斬首三千餘級遂以評爲章武太守恪爲河間太守冬十月儁還薊畱諸將守之還至龍城謁陵廟三年春二月冉閔僭稱大號攻圍襄國趙主石祗危迫遣故太尉張舉乞師許送傳國璽姚弋仲亦遣使來告儁以悅綰爲禦難將軍帥兵三萬往會之閔聞儁欲救趙遣大司馬從事中郎廣寗常煒來聘儁引之觀下使記室封裕詰之曰冉閔養息常才負恩篡逆有何祥應而敢僭稱大號煒曰天之所與其致不同狼馬紀於三王黃龍表於漢魏寡君應天馭歷能無祥乎且用兵殺罰哲王盛典湯武親行誅放以興商周之業仲尼美之魏武養於宦官莫知所出眾不盈旅終成魏氏之基茍非天命安能成功推此而言何必致問況暴胡酷亂蒼生屠膾寡君奮劍而誅除之黎元獲濟可謂功格皇天勲侔髙祖恭承干命有何不可裕曰石祗去歲使張舉請救云璽在襄國其言信否又聞冉閔初立鑄金爲已象以卜成敗壊而不成柰何言有天命煒曰誅胡之日在鄴者略無孑遺璽何從而向襄國此求救之辭耳天之神璽實在寡君且姦佞之徒欲借奇炫眾或攺作萬端以神其事寡君今已握乾符類上帝四海懸諸掌大業集於身何所求慮而取信此乎鑄形之事所未聞也儁旣鋭信舉言又欣於閔鑄形之不成也必欲審之乃積薪置火其旁使裕以其私誘之曰君更熟思無爲徒取灰滅煒神色自若抗言曰石氏貪暴親率大兵攻燕國都𨿽不克而還然志在必取故運資糧聚器械於東北者非以相資乃欲相滅也魏主誅剪石氏𨿽不爲燕臣子之心聞仇讎之滅義當何如而更爲彼責我不亦異乎吾聞死者骨肉下於土精魂升於天蒙君之惠速益薪縱火使僕得上訴於帝足矣左右勸殺之儁曰古者兵交使在其間此亦人臣常事彼不憚殺身以狥其主忠臣也且冉閔有罪使臣何與焉遂赦之使出就館夜遣其鄰人趙瞻往勞之且曰君何不以實言王怒欲處君於遼碣之表柰何煒曰吾自結髮已來尙不欺布衣況人主乎曲意茍合性所不能直情盡言𨿽處東海不敢避也遂臥向壁不復與瞻言瞻具以白儁儁怒乃囚煒於龍城儁遂還薊三月渤海人逢約因趙亂擁眾數千附於冉閔閔以約爲渤海太守趙故太尉劉準﹝隗之兄子也﹞土豪封放﹝奕之從弟也﹞別聚眾自守閔以準爲幽州刺史與約中分渤海儁使封奕討約使昌黎太守髙開討準放奕引兵直抵約壘遣人謂約曰相與鄕裏隔絕日久會遇甚難時事利害人各有心非所論也願單出一相見以寫佇結之情約素信重奕卽出見奕於門外各屏騎卒單馬交語奕與論敍平生畢因說之曰與君累世同鄕情相愛重誠欲與君享祚無窮今旣獲展奉不可不盡所懷冉閔乘石氏之亂奄有成資是宜天下服其彊矣而禍亂方始固知天命不可力爭也燕王奕世載徳奉義討亂所徵無敵今已都薊南臨趙魏逺近之民𦇤負歸之民厭荼毒咸思有道冉閔之亡匪朝伊夕成敗之形昭然易見且燕王肇開王業虛心賢儁君能翻然攺圖則功參絳灌慶流苖裔孰與爲亡國將守孤城以待必至之禍哉約聞之悵然不言奕給使張安有勇力奕豫戒之俟約气下安突前持其馬鞍因挾之而馳至奕營奕與坐謂曰君計不能自決故相爲決之非欲取君以邀功乃欲全君以安民也髙開至渤海準放迎降儁以放爲渤海太守準爲右司馬與約參軍事以約誘於人而遇獲更其名曰釣夏五月廣義將軍岷山公黃笛上表儁曰吾名號未異於前何便宜爾自今但可白紙爲疏秋八月儁遣恪略地中山評攻王午於魯口恪次唐城冉閔將白同中山太守上谷侯龕固守不下畱左將軍彪攻之恪南狥常山軍於九門閔趙郡太守遼西李邽舉郡來降恪厚撫之將邽還遂圍中山侯龕出降拜爲中尉恪克中山斬白同遷其將帥士豪數十家詣薊餘皆安堵評次南安王午遣其將鄭生來拒評逆擊斬之悅綰還自襄國儁知張舉之妄而殺之常煒有四男二女在中山儁釋煒之囚使諸子就見之煒上疏謝恩儁手令敕曰卿本不爲生計孤以州裏相存耳今大亂之中諸子盡至豈非天所念邪天且念卿況於孤乎賜妾一人谷三百斛使居凡城以北平太守孫興爲中山太守興善於撫綏中山遂安冬十一月逄釣亡歸渤海招集部眾以叛樂陵太守賈堅使人告諭鄕人曉以禍福眾皆潰散釣復來奔厙傉官偉帥部眾自上黨來降十二月儁如龍城丁零翟鼠率其所部來降儁封鼠歸義王是歲儁觀兵近郊見甘棠於道周從者不識儁曰唏此詩所謂甘棠於道甘者味之主也木者春之行也五徳屬仁五行主土春以施生味以養物色又赤者言將有赫赫之慶於中土吾謂國家之盛此其徵者也傳曰升髙能賦可以爲大夫羣司亦各書其志吾得覽焉於是內外臣僚並上甘棠頌元璽元年春正月乙巳儁還薊稍徙軍中文武兵民家屬於薊夏四月甲子鮮卑段勤初附於儁其後復叛儁遣霸討勤於繹幕又遣評及相國封奕討冉閔於安喜儁如中山爲二軍聲勢閔將與燕戰大將軍董閏及車騎將軍張溫切諫不聽進次安喜恪引兵從之閔趣常山恪追之丙子及於派水﹝紀事本末云及於魏昌之廉臺﹞與閔十戰恪皆不勝閔威名素振眾咸憚之恪巡陳諭諸將曰閔師老卒疲實難爲用加其勇而無謀一夫之敵耳𨿽有甲兵不足擊也吾今分軍爲三部犄角以俟之時閔所將多步卒而恪皆騎兵引兵將趣林中恪參軍髙開曰吾騎兵利平地若閔得入林不可復制宜急遣輕騎邀之旣合而陽走誘致平地然後可擊也恪從之魏兵還就平地恪分軍爲三部犄角以待謂諸將曰閔性輕鋭又知吾軍勢非其敵必出萬死衝吾陣中﹝一作中軍﹞吾今貫甲厚陣以俟其至諸君但厲卒從旁須其戰合夾而擊之蔑不克矣遂方陣而前戰於魏昌廉臺閔師大敗斬首七千餘級擒閔送之於薊己卯閔至薊儁立閔而責之曰汝奴僕下才何自妄稱帝耶閔曰天下大亂汝曹凶類桀驁不馴尙欲簒逆我中土英雄何爲不得稱帝也儁怒鞭之三百斬於龍城髙開被創而卒恪屯軍滹﹝一作呼﹞沱閔將蘇彥遣其將金光帥騎數千襲恪恪擊斬之彥大懼奔於並州恪進據常山霸軍又至繹幕段勤懼與弟思聰舉城來降遂進攻鄴閔大將軍蔣幹輔閔子智閉城固守甲申儁遣評及中尉侯龕等帥精騎一萬攻鄴癸巳至鄴城外皆降劉寧及弟崇帥胡騎三千奔晉陽庚寅儁又遣廣威將軍軍殿中將軍慕輿根右司馬皇甫眞等帥步騎二萬助評攻鄴是時司南車成儁大悅告於皝廟燕巢於正陽殿之西椒生三雛頂上有豎毛凡城獻異鳥五色成章儁謂羣僚曰是何祥也咸稱燕者燕鳥也首有毛冠者言大燕龍興冠通天冕章甫之象也巢正陽西椒者言至尊臨軒朝萬國之徵也三子者數應三統之驗也神鳥五色言聖朝將繼五行之籙以禦四海者也儁覽之大悅六月甲子蔣幹帥鋭卒五千出城挑戰儁遣評等率騎一萬討之斬首四千餘級幹單騎還鄴鄴北郡縣悉降相國封奕等一百二十人勸稱尊號儁答曰吾本幽漠射獵之鄕被髮左袵之俗歷數之籙寧有分邪卿等茍相褒舉以覬非望之事實非寡徳所宜聞也丙辰儁如常山王午聞魏敗時鄧恆已死午自稱安國王秋八月戊辰儁遣恪及封奕陽騖討午於魯口進兵攻之午閉城自守送冉操詣燕軍恪等掠其禾稼而還庚午魏長水校尉馬願等開鄴城納燕兵戴施蔣幹懸縋而下奔於倉垣評等送冉閔妻董氏太子智太尉申鍾司空條攸等並乘輿服禦及六璽於薊傳國璽蔣幹先已送晉儁欲神其事業言歷數在已乃詐云閔妻得之以獻賜號曰奉璽君封冉智爲海濱侯申鍾爲大將軍右長史以評爲司州刺史鎭鄴冬十月丁卯儁還薊故趙將擁兵據州郡者各遣使來降儁以王擢爲益州刺史夔逸爲秦州刺史張平爲並州刺史李歷爲兗州刺史髙昌爲安西將軍劉寧爲車騎將軍恪進屯安平積糧治攻具將討王午丙戌中山蘇林起兵於無極自稱天子恪自魯口還討林閏月戊子儁遣殿中﹝一作廣威﹞將軍慕輿根助恪攻林斬之王午爲部將秦興所殺呂護殺興復自稱安國王恪等五百五人奉皇帝璽共上尊號儁許之十一月丁亥署置百官以相國封奕爲太尉恪爲侍中左長史陽騖爲尙書令右司馬皇甫眞爲尙書左僕射典書令張悕爲右僕射宋活爲中書監韓恆爲中書令其餘文武拜授各有差戊辰僭卽皇帝位於正陽殿大赦境內殊死已下建元元璽國號大燕郊祀天地時晉永和八年也庚午下令曰追崇祖考古人之令典也其追尊武宣王廆爲髙祖武宣皇帝文明王皝爲太祖文明皇帝時晉適遣使詣儁儁謂之曰汝還白汝天子我承人乏爲中國所推已爲天子矣乃攺司州爲中州置司隸校尉官建畱臺於龍城以玄莵太守乙逸爲尙書專委畱務

卷二十七前燕錄五慕容儁下元璽二年春二月庚子立妻可足渾氏爲皇后世子曄爲皇太子皆自龍城遷於薊宮初石虎使人探策於華山得王版文曰歲在申酉不絕如綫歲在壬子眞人乃見及此燕人咸以儁之應也羣下言大燕受命上承先﹝一作光﹞紀黑精之君運歷傳屬代金行之後宜行夏之時服周之冕旗幟尙黑牲牡尙玄從之其隨行文武諸藩使人及登號之日者悉增位三級派河之師守鄴之軍下及戰士賞賜各有差臨陣戰亡者將士加贈二等士卒復其子孫殿中舊人隨才擢敍晉寧朔將軍榮胡以彭城魯郡叛降於儁趙故衛尉常山李犢聚眾數千反於普壁壘儁遣衛將軍恪率眾討降之遂東擊呂護於魯口三月拔之護遁走遣前將軍悅綰追及於野王護使弟奉表請降乃以護爲河內太守故趙樂陵朱禿平原杜能淸河丁嬈陽平孫原各擁兵分據城邑至是皆來請降儁以禿爲靑州刺史能爲平原太守嬈爲立節將軍原﹝一作元﹞爲兗州刺史各畱撫其營冬十二月衛將軍恪撫軍將軍軍左將軍彪﹝一作彭﹞等屢薦給事黃門侍郎霸有命世之才宜總大任遂以霸爲使持節安東將軍北冀州刺史鎭常山是年儁遣使聘魏元璽三年春二月姚襄遣使來降儁以評爲鎭南將軍都督秦雍益梁江楊荊徐兗豫十州河南諸軍事鎭洛水疆爲前鋒都督荊徐二州緣淮諸軍事進據河南夏四月戍申封撫軍將軍軍爲襄陽王左將軍彪﹝一作彭﹞爲武昌王衛將軍恪爲大司馬侍中大都督錄尙書封太原王鎭南將軍評爲司徒驃騎將軍封上庸王安東將軍霸爲吳王左賢王友爲範陽王前鋒都督疆爲洛陽王散騎常侍厲爲下邳王散騎常侍宜爲廬江王寧北將軍度爲樂浪王又封弟桓爲宜都王逯﹝一作逮﹞爲臨賀王徽爲河間王龍爲歷陽王納爲北海王秀爲蘭陵王嶽爲安丰王徳爲梁公黙爲始安公僂爲南康公又封子臧﹝一作咸﹞爲樂安王亮爲渤海王溫爲帶方王涉爲漁陽王暐爲中山王以尙書令陽騖爲司空仍守尙書令命冀州刺史吳王霸徙治信都更名曰垂尋遷侍中錄畱臺事鎭龍城大得東北之和儁忌之復召垂還秋七月丙戌儁大調兵眾因發詔之日遂號曰丙戌舉九月儁如龍城是年魏昭成帝遣使報聘於燕元璽四年夏四月儁自和龍還薊城先是幽冀之人以儁爲東遷互相驚擾所在屯結羣下請討之儁曰羣小以朕東巡故相聚爲亂耳今朕旣至尋當自定不足討也然不虞之備亦不可以不爲於是令內外戒嚴五月秦河內太守王會黎陽太守韓髙以郡來降晉蘭陵太守孫黑濟北太守髙柱建興太守髙甕各以郡叛降於儁初儁車騎將軍範陽公劉寧屯據蕕城降於苻氏至此率戶二千詣薊歸罪儁赦之仍拜後將軍儁給事黃門侍郎申胤上言曰夫名尊禮重先王之制冠冕之式代或不同漢以蕭曹之功有殊羣辟故履劍上殿入朝不趨世無其功則禮宜闕至於東宮體此爲儀魏晉因循制不納舄今皇嗣過謙準同百僚禮卑逼下有違朝式太子有統天之重而與諸王齊冠逺遊非所以辧章貴賤也祭享朝慶禮宜正服衮衣九文冠冕九旒又仲冬長至太陰數終黃鍾產气綿微於下此月閉闗息旅後不省方禮記曰是月也事欲靜君子齊戒去聲色惟周官有天子之南郊從八龍之說或以有事至靈非朝享之節故有樂作之禮王者愼微禮從其重前來二至闕鼓不宜有設今之鏗鏘蓋以常儀二至之禮事殊余節猥動金聲驚越神气施之宣養實爲未盡又朝服𨿽是古禮絳構始於秦漢迄於今代遂相仍準朔望正旦乃具衮舄禮諸侯旅見天子不得終事者三雨沾服失容其在一焉今或朝日天雨未有定儀禮貴適時不在過恭近以地濕不得納舄而以衮襈攺履案稱朝服所以服之而朝一體之間上下二制或廢或存實乖禮意大燕受命侔蹤虞夏諸所施行宜損益定之以爲皇代永制儁曰履劍不趨下太常參議太子服衮冕冠九旒超級逼上未可行也冠服何容一施一廢皆可詳定復下書曰周禮冠冕禮制君臣略同中世以來亦無常禮今特制燕平上冠悉賜廷尉以下使曕冠思事刑斷詳平諸公冠悉顏褁屈竹錦纒作公字以代梁處施之金琪令僕尙書置瑱而已中祕監令別施珠瑱庶能敬愼威儀示民軌則冬十一月段蘭之子龕初因冉閔之亂擁眾東屯廣固自號齊王稱藩於晉襲儁將榮國於郎山敗之因遺儁書抗中表之儀非儁稱帝儁覧之甚怒遣太原王恪爲徵討大都督撫軍將軍陽騖爲副以討之儁以龕方彊盛謂恪曰若龕遣軍拒河不得渡者可直取呂護而還恪分遣諸軍先至河上具舟檝以觀龕志趣龕弟羆驍勇有智謀言於龕曰慕容恪善用兵加其眾旅旣盛恐不可抗也若聽其濟河頓兵城下𨿽復乞降恐終不聽王但固守羆請帥精銳拒之於河幸而戰捷王可率大眾馳來追擊使虜疋馬無返若其不捷遽請出降猶不失爲千戶侯也龕不從羆固請不已龕怒殺之十二月髙句驪王釗遣使詣儁納質修貢以請其母許之遣殿中將軍刁龕送釗母周氏歸國釗復遣使謝恩貢其方物以釗爲錄營諸軍事徵束大將軍營州刺史封樂浪公王如故元璽五年春正月恪引兵濟河未至廣固二百餘里段龕率眾三萬來拒丙戌遇於淄水之南與戰大敗之遂執其弟欽斬右長史袁範等龕友辟閭蔚被創恪聞其賢遣人求之蔚已死士卒降者數千人龕脫走還城固守恪遂進圍之二月恪招撫段龕諸城己丑龕所署徐州刺史陽郡﹝一作都﹞公王騰及索頭單於薛云舉眾來降恪命騰以故職還屯陽郡夏五月以尙書左丞鞠殷爲東萊太守章武太守鮮於亮爲齊郡太守秋七月丙子太子曄卒僞謚獻懷冬十月恪圍龕於廣固先是諸將勸恪宜急攻之恪曰用兵之道有宜緩以克敵有宜急而取之若彼我勢均外有彊援慮腹背之患者須急攻之以速大利如我彊彼弱無援於外力足制之者當覊縻守之以侍其斃兵法十圍五攻正謂此也龕恩結賊黨眾未離心濟南之戰非不鋭也但龕用之無術以致敗耳今憑阻天險上下戮力攻守勢倍軍之常法若其促攻不過數旬克之必矣但恐傷吾士眾自有事中外兵不暫息吾每念之不覺忘寢柰何輕殘民命乎當持久以取之不必求功之速也諸將皆曰非所及也軍中聞之人人咸悅於是築室反耕嚴固圍壘齊民爭運糧以饋燕軍龕嬰城自固樵采路絕城中人相食龕悉眾出戰恪破之於圍裏先分騎屯諸門龕身自衝蕩僅而得入﹝一作出﹞餘兵皆沒城中喪气莫有固志乃遣其屬段蘊詣晉請救晉遣北中郎將荀羨將兵隨蘊救之次於瑯邪憚恪之彊遷延不進會陽郡公王騰寇鄄城﹝一作郫城﹞羨遂襲攻陽郡霖雨城壞騰爲羨所獲殺之十一月丙子恪克廣固龕面縛出降並執朱禿送薊恪撫安新民遂定齊地以龕爲伏順將軍徙鮮卑胡羯三千餘戶於薊畱鎭南將軍塵鎭廣固恪因振旅而還荀羨聞龕已敗退還下邳畱太山太守諸葛攸髙平太守劉莊將三千人守瑯邪參軍譙國戴逯等將二千人守太山燕守將慕容蘭屯汴城羨進擊之斬蘭而去十二月雋遣行人請婚於魏許之光壽元年春正月儁徵幽州刺史乙逸爲左光祿大夫時晉升平元年也二月癸丑復立次子中山王暐爲太子大赦境內殊死已下攺元光壽夏五月戊寅儁遣撫軍將軍垂中軍將軍虔與護軍將軍平熙等率步騎八萬討丁零敕勒於塞北大破之俘斬十餘萬級獲馬十三萬疋牛羊億餘萬是月遣使奉納禮幣於魏六月儁殺段龕坑其徒三千餘人匈奴單於賀賴頭率部落三萬五千口來降儁拜爲寧西將軍雲中郡公處之代郡平舒城冬十月晉太山太守諸葛攸來攻東郡入武陽儁遣大司馬恪統司空陽騖及樂安王臧率兵拒之晉師敗績攸走還太山北中郎將謝萬時據梁宋懼而遁走恪遂進兵渡河略地河南汝潁譙沛皆陷分置守宰而還進據上黨冠軍將軍河內太守馮鴦以眾叛歸於儁盡陷河北之地冬十一月癸酉自薊徙都於鄴十二月乙巳儁入鄴宮大赦境內殊死已下繕修宮殿復作銅雀臺廷尉常煒上言大燕𨿽革命創制至於朝廷銓謨亦多因循魏晉惟祖父不殮葬者獨不聽官身淸朝斯誠王教之首不刋之式然禮貴適時世或損益是以髙祖制三章之法秦人安之自頃中州喪亂遭兵積年或遇傾城之敗覆軍之禍坑師沈卒往往而然孤孫煢子十室而九兼三方嶽峙父子異邦存亡吉凶杳成天外或便假一時或依嬴博之制孝子糜身無補順孫心喪靡及𨿽招魂虛葬以申﹝一作敍﹞罔極之情又禮無招葬之文令不此載若斯之流抱琳瑯而無申懷英才而不齒誠可痛也恐非明揚側陋務盡時珍之道吳起二陳之儔終將無所展其才幹漢祖何由免於平城之圍郅支之首何以懸於漢闕謹按戊辰詔書蕩淸瑕穢與天下更始以明惟新之慶五六年間尋相違伐則天之體臣竊未安儁曰煒宿徳碩儒練明刑法覽其所陳良足錄也今六合未寧喪亂未巳又正當搜奇拔異之秋未可才行兼舉且除此條聽大同﹝一作眾﹞更議使昌黎遼東二郡營起廆廟範陽燕郡構皝廟以護軍平熙領將作大匠監造二廟秦苻堅平州刺史劉特率戶五千來降河間李黑聚眾千餘攻略州郡殺棗彊令衛顏儁長樂太守傅顏討斬之以吳王垂爲東夷校尉平州刺史鎭遼東初廆有駿馬曰赭白有奇相逸力石虎來攻棘城皝將出避難欲乘之馬悲鳴踶嚙人莫能近皝曰此馬見異先朝孤常仗之濟難今不欲出者蓋先君之旨也乃止虎尋奔退皝益奇之至是年四十九歲矣而駿逸不虧儁比之鮑氏驄命鑄銅以圖其像親爲銘贊鐫勒其旁置之薊城東掖門是歲像成而馬死光壽二年春初河內太守上黨馮鴦自稱太守附於張平平屢言之儁以平故乃赦其罪署爲京兆太守旣而與呂護陰通建康時平跨有新興雁門西河太原上黨上郡之地壘壁三百餘所胡晉十餘萬戶拜置徵鎭爲燕鼎峙之勢儁遣司徒上庸王評討鴦不克三月甲戌復遣領軍將軍慕輿根將兵助評攻鴦根欲急攻之評曰鴦壁堅不如且緩之根曰不然公至城下經月未嘗交鋒賊謂國家力止於此遂相固結冀幸萬一根兵初至形勢方振賊眾駭懼恐有離心計慮未定從而攻之無不克者遂急攻之鴦與其黨果相猜忌鴦奔野王依呂護盡降其黨三月儁常山寺王母祠前大樹自拔乃於根下得璧七十珪七十三光色精奇有異常玉儁以爲嶽神之命遣尙書郎叚勤用太牢祀之每祀有一虎往來祠側性頗馴狎而不害於物是月攻陷冀州諸郡夏五月遼西獲黒兔秋九月張平與故趙將李歷髙昌等初因冉閔之亡並率其所部稱藩於儁遣子入侍旣而投欵建康結援苻堅並受爵位羈縻自固𨿽貢使不絕而誠節未盡儁遣上庸王評討張平於並州司空陽騖討髙昌於東燕樂安王臧攻李歷於濮陽騖攻昌別將於黎陽拔之歷奔滎陽昌奔東陵﹝載紀作邵陵﹞其眾皆降並州壁壘降者百餘所署尙書右僕射悅綰爲安西將軍領護匃奴中郎將並州刺史以撫之平所署徵西將軍諸葛驤鎭北將軍蘇象寧東將軍喬庶鎭南將軍石賢等率壘壁百三十六﹝一作八﹞來降儁皆復其官爵平率眾三千奔平陽遣使乞降冬十月儁殺尙書郎鮮卑段勤以其陰貳於晉也其弟思遂奔於晉晉太山太守諸葛攸復率眾攻東郡儁遣大司馬恪等拒之各引而還儁復圖入寇兼欲經略闗西十二月令州郡校閱見丁精核﹝一作覆﹞隱漏率戶畱一丁余悉發爲兵欲使步卒滿一百五十萬期來春大集將進臨洛陽爲三方節度武邑劉貴上書極陳百姓凋獘發兵非法恐人不堪命必致土崩之變並陳時政不便於時者十有三事儁覽而悅之下公卿博議事多納用乃攺令三五發兵寛戎備一周悉令明年季冬赴集鄴都時調發繁數官司各遣使者道路旁午郡縣苦之太尉領中書監封奕請自今非軍期嚴急不得遣使自余賦發皆責成州郡其郡司所遣殫督在外者一切攝還儁從之是歲晉北中郎將荀羨攻山荏拔之斬太山太守賈堅鎭南將軍靑州刺史塵遣司馬悅明救之晉師敗績復取山荏遂以堅子活爲任城太守光壽三年春二月儁立小學於顯賢裏以教冑子三月封子泓爲濟北王衝爲中山王其餘弟侄分封有差遂燕羣臣於蒲池酒酣賦詩因談經史論及周太子晉潸然流涕顧謂羣臣曰昔魏武追痛倉舒孫權悼登無已孤常謂二主緣愛稱奇無大雅之體才子難得自景先之亡以來孤鬂髮中白始知二王有以而然卿等謂景先定何如也孤今悼之得無貽怪將來邪司徒長史李績對曰獻懷太子之在東宮臣爲中庻子旣忝近侍聖質志業臣實不敢不知臣聞道備無愆其惟聖人乎先太子大徳有八未見其闕也儁曰卿言過矣然試言之績曰至孝自天性與道合一也聰敏慧悟機思若流二也沈毅好斷理詣無幽三也疾諛量物雅悅直言四也好學愛賢不恥下問五也英姿邁古藝業超時六也虛襟恭讓尊師重道七也輕財好施勤卹民隱八也儁曰卿𨿽褒譽然此兒若在吾死無憂也吾旣不能追蹤唐虞官天下以禪有徳近模三王以世傳授景茂幼沖器業未舉卿以爲何如時太子暐侍側績曰皇太子天姿岐嶷聖敬日躋𨿽八徳已聞而二闕未補雅好遊畋娛心絲竹此其所以爲損耳儁顧謂暐曰伯陽之言藥石之惠也汝宜誡之暐甚不平因問髙年疾苦孤寡不能自存者賜糓帛有差己丑儁夜寢夢石虎嚙其�寤而遂痛惡之命發其棺求屍不獲購以百金莫知之也鄴女子李莵知而告之﹝﹞水經注云後宮嬖妾知而告之言虎葬於東苑﹝一作東明﹞觀下於是掘焉下度三泉得其棺剖棺出屍屍僵不腐儁蹋而罵之曰死胡安敢夢生天子也遣禦史中尉楊約數其殘酷之罪而鞭之投於漳水屍倚橋柱不流及秦滅燕王猛爲之誅李莵收而葬之秋七月晉平北將軍髙昌爲儁所逼力不能拒自白馬奔於滎陽八月晉太山太守諸葛攸率水陸二萬來伐入自石門屯於河渚攸部將匡超進據嵩嶅蕭館屯於新柵又遣督護徐冏率水軍三千泛舟上下爲東西聲勢儁遣上庸王評長樂太守傅顏等統步騎五萬戰於東阿攸兵大敗冬十月儁寇東河晉遣西中郎將謝萬次下蔡北中郎將郤曇次髙平率師來拒萬矜豪傲物但以笑詠自髙未嘗撫眾乃召集諸將一無所言直以如意指四坐云諸將皆勁卒諸將益恨之旣而萬率眾入渦潁以援洛陽曇以病退屯彭城萬以燕兵大盛故曇退卽引兵還眾遂驚潰萬狼狽單騎遁歸塞北七國賀蘭涉勒等皆降十二月辛酉儁寢疾謂大司馬太原王恪曰吾所患惙然當恐不濟修短命也復何所恨但二寇未除景茂衝幼慮其未堪家國多難吾欲逺追宋宣公以社稷屬汝恪曰太子𨿽幼天縱聰聖必能勝殘刑措臣實何人敢幹正統儁怒曰兄弟之間豈虛飾邪恪曰陛下若以臣堪荷天下之任者寧不能輔少主乎儁喜曰汝若行周公之事吾復何憂李績淸方忠亮堪任大事汝善遇之乃召吳王垂還鄴時所徵郡國兵悉集鄴城盜賊互起每夜攻刼晨昏斷行於是寛常賦設奇禁盜賊有相告者賜奉車都尉捕誅賊首木谷禾等百餘人乃止建熙元年春正月癸巳儁疾少差大閱兵於鄴欲使大司馬恪司空陽騖將之入寇旣而疾篤乃召恪騖及司徒評領軍將軍慕輿根等受遺詔輔政甲午儁薨於應福殿時晉升平四年也先是月犯太白在昴占曰人君死一曰趙地有兵至是而儁卒時年五十三在位十二年葬於龍陵僞謚景昭皇帝廟號烈祖儁雅好文籍性嚴重愼威儀未嘗以慢服臨朝𨿽閒居晏然亦無懈怠之色云

卷二十八前燕錄六慕容暐上慕容暐字景茂儁之第三子也元璽元年封爲中山王尋立爲皇太子光壽四年春正月甲午儁薨羣臣欲立太原王恪恪曰國有儲君非吾節也於是立暐遂以晉升平四年僭卽皇帝位大赦境內殊死已下攺元建熙二月尊母可足渾氏爲皇太后以太原王恪爲太宰錄尙書行周公事專掌百揆上庸王評爲太傅陽騖爲太保慕輿根爲太師參輔朝政自余文武諸臣拜授各有差暐旣庸弱國事皆委之於恪慕輿根自恃先朝勲舊心不服恪潛欲爲亂﹝詳具根傳﹞恪與評宻謀奏根罪狀使右衛將軍傅顏收根於內省誅之並其妻子黨與大赦境內殊死已下三月己夘葬儁於龍陵時所徵郡國兵以燕朝多難互相驚動��擅自散歸自鄴以南道路斷塞太宰恪以吳王垂爲使持節徵南將軍都督河南諸軍事兗州牧荊州刺史鎭梁國之蠡臺孫希﹝泳之子也﹞爲並州刺史傅顏爲護軍將軍帥騎二萬觀兵河南臨淮而還境內乃安夏四月以單男爲雁門太守冬十一月太宰恪欲以李績爲右僕射暐不許恪屢以爲請暐曰萬機之事皆委之叔父伯陽一人暐請獨裁出爲章武太守績遂以憂死建熙二年春正月乙丑辰時月在危宿奄太白占之曰天下靡散二月平陽人舉郡來降暐以建威將軍段剛爲太守遣督護韓苞將兵共守平陽方士丁進有寵於暐欲求媚於太宰恪說恪令殺太傅評恪大怒奏收進殺之三月儁所署寧南將軍河南太守呂護據野王潛通於晉晉拜護爲前將軍冀州刺史護欲引兵襲鄴事覺太宰恪將兵五萬冠軍將軍皇甫眞將兵萬人共討之兵至野王護嬰城自守護軍將軍傅末波﹝一作顏﹞言於恪曰護窮冦假合王師旣臨上下喪气曾不敢窺兵中路展其螗螂之心此則士卒攝魂敗亡之道也殿下前以廣固天險守易攻難故爲長久之計今賊形便不與往同宜急攻之以省大費恪曰護老賊經變多矣觀其守備未易卒平頃攻黎陽多殺精鋭卒不能拔自取困辱今圈﹝一作圍﹞之窮城樵采路絕內無蓄積外無救援我深溝髙壘坐而守之休養將卒以重官美貨離間其黨事淹勢窮其釁易動於我不勞而冦賊日獘不過十日取之必矣此爲兵不血刃坐以制勝也何必多殺士卒以求旦夕之功乎乃築長圍守之夏四月桓溫以其弟黃門郎桓豁將兵取許昌破鎭南將軍塵秋七月恪圍野王數月護遣其將張興率勁卒七千出戰傅末波擊斬之城中日蹙皇甫眞戒部將曰護勢窮奔突必擇虛隙而投之吾所部士卒多羸器甲不精宜深爲之備乃多課櫓楯親察行夜者護食盡果夜悉精鋭趨眞所部突圍不得出恪引兵擊之護眾死傷殆盡棄妻子奔滎陽凡經六月而野王潰恪存撫降民給其廩食徙士人將帥於鄴自餘各隨所樂以護參軍廣平梁琛爲中書著作郎並州刺史張平叛襲平陽殺叚剛韓苞又攻雁門殺太守單男旣而爲秦所攻復詣燕謝罪以求救恪以平反復不許冬十月呂護復自滎陽叛歸於暐暐赦之以爲廣州刺史仍領寧南將軍十二月大赦建熙三年春正月豫州刺史孫興上疏請攻洛陽曰晉將陳佑獘卒千餘介守孤城不足取也暐從其言遣護軍將軍傅末波﹝一作顏﹞與寧南將軍呂護率眾進據河陰二月末波北襲敇勒大獲而還護攻陥小壘進逼洛陽三月乙酉晉輔國將軍河南太守戴施奔於宛冠軍將軍陳佑告急夏五月丁巳大司馬桓溫遣北中郎將庾希及竟陵太守鄧遐率舟師三千人助佑守洛陽六月護退守小平津中流矢卒鄧遐進屯新城庾希部將何謙及暐將劉則戰於檀邱則眾敗還秋七月徵東參軍劉拔刺殺徵東將軍冀州刺史範陽王友於信都八月將軍叚崇收軍北渡屯於野王庾希自下邳退鎭山陽冬十一月魏昭成帝以女妻暐暐亦納女於帝以備後宮建熙四年夏四月暐遣寧東將軍忠攻滎陽滎陽太守劉逺奔魯陽癸夘忠進拔宻城逺奔於江陵冬十月遣鎭南將軍塵攻陳畱太守袁披於長平汝南太守朱斌承虛來襲許昌克之建熙五年春正月丙辰祀於南郊大赦二月暐復遣太傅評龍驤將軍李洪略地河南頴川太守李福戰死評遂侵汝南汝南太守朱斌奔於壽春進圍陳郡陳郡太守朱輔嬰城固守大司馬桓溫遣江夏相劉岵來援評等引還夏四月甲辰暐復遣李洪攻許昌敗晉兵於懸瓠朱斌奔於淮南朱輔退保彭城洪遂拔許昌汝南陳郡徙萬餘戶於幽冀二州暐遣鎭南將軍塵畱屯許昌秋七月遣太尉封奕侍中慕輿龍詣龍城徙宗廟及所畱百官於鄴都八月太宰恪謀取洛陽先遣人招納士民逺近諸塢皆來歸附乃使司馬悅希軍於盟津豫州刺史孫興分戍成臯爲之聲援九月悅希引兵略河南諸城盡取之冬十月封奕等迎神主於和龍初暐委政太宰恪專受經於博士王歡﹝一作王勸﹞助教尙鋒祕書監﹝一作郎﹞杜詮並以明經講論左右至是通諸經祀孔子於東堂以歡爲國子祭酒鋒國子博士詮散騎侍郎其執經侍講者皆有拜授建熙六年春二月太宰恪吳王垂攻逼洛陽恪謂諸將曰卿等常患吾不攻今洛陽城髙而兵弱易克也勿更畏懦而怠惰遂進攻之三月拔金城寧朔將軍竺瑤奔於襄陽執冠軍長史揚武將軍沈勁勁字世堅吳興武康人父充與王惇構逆眾敗而逃爲部將吳儒所殺勁當坐誅鄕人錢舉匿之得免後竟殺儒以報仇勁少有節操哀父死於非命志欲立勲雪恥年三十餘以刑家不得仕而止至是恪逼洛陽冠軍陳佑守兵不過二千勁自表求配佑效力詔補長史令自募壯士得千餘人以行屢以少擊眾摧破燕軍洛陽糧盡援絕佑自度不得守乃以救許昌爲名畱勁五百人守之身率眾奔新城﹝一作陸渾﹞勁喜曰吾志欲致命今其時矣爲恪所執勁神气自若恪奇而將宥之中軍將軍慕輿虔曰勁𨿽奇士觀其志度終不爲人用今若赦之必爲後患遂殺之恪略地至崤澠關中大震秦苻堅自將屯陜城以備之恪以左中郎將築爲假節徵虜將軍洛州刺史鎭金墉吳王垂爲都督荊揚洛徐兗豫雍益涼秦等十州諸軍事徵南大將軍荊州牧配兵一萬鎭魯陽恪遂還鄴謂僚屬曰吾前平廣固不能濟辟閭蔚今定洛陽使沈勁爲戮𨿽皆非本心然身爲元帥實有愧於四海夏四月壬午太尉武平匡公封奕卒以司空陽騖爲太尉侍中光祿大夫皇甫眞爲司空領中書監建熙七年春二月時境內多水旱太宰大司馬恪太傅司徒評並稽首歸政上章綬請遜位還第曰臣以朽闇器非經國過荷先帝拔擢之恩又蒙陛下殊常之遇猥以輕才竊位宰祿不能上諧陰陽下釐庶政致使水旱愆和彜倫失序轅弱任重夕惕惟憂臣聞王者則天建國辧方正位司必量才官惟徳舉臺傅之重參理三光茍非其人則靈曜爲虧屍祿貽殃負乘招悔由來常道未之或差夫以姬旦之勲聖猶近則二公不悅逺則管蔡流言況臣等寵緣戚榮官非才授而可久點天官塵蔽賢路是以中年拜表披陳丹欵聖恩齒舊未忍遐棄奄冉偸榮愆責彌厚自待罪臺司歲餘辰紀沗冒宰衡七載於玆𨿽乃心經略而思不周務至令二方干紀跋扈未庭同文之詠有慚盛漢深乖先帝付托之規甚違陛下垂拱之義臣𨿽不敏竊聞君子之言敢忘虞廷避賢之美輙循兩疏知止之分謹送太宰大司馬太傅司徒章綬惟垂詔﹝一作昭﹞許暐曰朕以不天早傾乹覆先帝所托惟在二公二公懿親碩徳勲髙魯衛翼贊王室輔導朕躬宣慈惠和坐而待旦虔誠夕惕美亦至矣抑亦二公之力也今關右有未賓之氐江吳有遺燼之虜方賴謀猷混寧六合豈宜虛已謙沖以違委任之重王其割二疏獨善之小以成公旦補衮之大恪評等固請致政暐曰夫建徳者必以終善爲名位命者則以功成爲效二公與先帝開構洪基膺天明命將廓夷羣醜紹復隆周之業﹝一作迹﹞今災眚橫流漧光墜曜朕以眇躬猥荷大業不能上成先帝遺志致使二虜遊魂所以功未成也豈宜衝退且古之王者不以天下爲榮憂四海若荷擔然後仁讓之風行則比屋而可封今道化未純鯨鯢未殄宗廟之重非惟朕躬二公所憂也當思所以寧濟兆庶靖難惇風垂美將來侔蹤周漢不宜崇餙常節以違至公遂斷其讓表恪評乃止夏五月暐下書曰朕以寡徳蒞政多違亢陽三時光陰錯緒農植之辰而零雨莫降其令有司徹樂大官以菜食常供祭奠旣而澍雨秋九月鎭律郎郭欽奏議以暐承石虎水爲木徳從之冬十月遣撫軍將軍下邳王厲冦兗州攻晉太山太守諸葛攸攸奔淮南拔兗魯髙平諸郡置守宰而還十二月晉南陽督護趙億叛據宛城以郡來降暐遣南中郎將趙盤﹝一作盤﹞自魯陽戍之建熙八年春二月撫軍將軍下邳王厲鎭北將軍宜都王桓襲敇勒夏四月鎭南將軍塵攻竟陵太守羅崇﹝一作宗﹞擊破之太宰大司馬太原王恪有疾言於暐曰吳王垂將相之才十倍於臣先帝以長幼之次故臣得先之臣死之後願陛下舉國以聽吳王五月壬辰恪疾篤暐親視之囑以後事言終而卒六月晉右將軍荊州刺史桓豁竟陵太守羅崇攻宛城拔之趙億走趙盤退歸魯陽豁遣輕騎追盤及於雉城大戰破之盤爲豁所執因失宛城秋七月下邳王厲等破敕勒獲馬牛數萬頭初厲兵過魏代地犯其祭田昭成帝率眾伐之暐遣平北將軍武彊公慕輿埿以幽州兵戍雲中八月昭成攻雲中埿棄城走振威將軍慕輿賀辛戰沒冬十二月甲子太尉陽騖卒以司空皇甫眞爲太尉侍中光祿大夫李洪爲司空建熙九年春二月以車騎將軍中山王衝爲大司馬衝暐之弟也以荊州刺史吳王垂爲侍中車騎大將軍儀同三司秦苻堅將苻庾據陜城來降請兵應接時有圖讖曰燕馬當飲渭水堅恐暐乘釁入關大懼乃盡精鋭以守華陰暐羣下議欲遣兵救庾因圖關右太傅評素無經略又受苻氏間貨阻其議曰秦大國也今𨿽有難未易可圖朝廷𨿽明未如先帝吾等智略又非太宰之比但可閉關息旅保寧疆場足矣平秦非吾事也魏尹徵南將軍範陽王徳上疏曰先帝應天順時受命革代方以文徳懷逺志平六合神功未就奄忽升遐昔周文旣沒武王嗣興伏惟陛下則天比徳揆聖齊功辟崇軋基纂成先志逆氐僭據關隴號同王者惡積禍盈自相疑戮釁起蕭墻國分爲四投誠請援前後相繼豈非凶運將終數歸有道兼弱攻昧取亂侮亡機之上也今秦土四分可謂弱矣時來運集天贊我也天與不取反受其殃吳越之事足以觀矣宜應天人建牧野之旗命皇甫眞引並冀之眾徑趨蒲阪吳王垂引許洛之兵馳解庾圍太傅評總京師虎旅爲二軍後繼傳檄三輔示以禍福明立購賞獲城卽侯微功必錄此則郁槪待時之雄抱志未伸之桀必嶽峙灞上云屯隴下天羅旣張內外勢合區區僭豎不走則降渾一之基於此乎在願陛下獨斷聖慮無訪二公暐覽表大悅將從之羣下又多請救陜因圖關中者評固執不許乃止苻庾知評暐之無逺略恐救師不至乃遺吳王垂及皇甫眞箋曰苻堅王猛皆人傑也謀爲燕患久矣今不乘機取之恐異日燕之君臣將有甬東之悔矣垂得書私於眞曰方今爲人患者必在於秦主上富於春秋未能畱心政事觀太傅識度豈能及苻堅王猛乎眞曰然吾𨿽知之如言不用何秋八月時王公貴戚多占民爲蔭戶國之戶口少於私家倉庫空竭用度不足尙書左僕射悅綰言於暐曰太傅政尙寛和百姓多有隱附傳曰惟有徳者可以寛臨其眾其次莫如猛今諸軍營戶三分共貫風教陵獘威綱不舉宜悉罷軍封以實天府肅明法令以淸四海暐納之綰旣定朝制朝野震懼出戶二十餘萬冬十一月左僕射悅綰卒十二月有神降於鄴自稱相汝﹝一作湘女﹞有聲與人接欵數日而去

卷二十九前燕錄七慕容暐下建熙十年夏四月立貴妃可足渾氏爲皇后渾氏太后從弟尙書令豫章公翼女也六月晉大司馬桓溫率徐兗二州刺史郤愔江州刺史南中郎將桓沖豫州刺史西中郎將袁眞江夏相劉岵等步騎五萬來伐溫又遣建威將軍檀玄攻胡陸拔之執寧東將軍忠進次金鄕時亢旱水道不通乃鑿儀陽道以通舟運自帥師次於合肥﹝一云鑿巨野三百餘里以通舟運自淸水入河﹞暐遣撫軍將軍下邳王厲爲徵討大都督帥步騎八萬逆戰於黃墟厲兵大敗單騎奔還髙平太守徐翻舉郡降溫溫前鋒朱序鄧遐敗暐護軍將軍傅末波於林渚溫軍大振暐復遣樂安王臧統諸軍拒溫臧不能抗遣散騎常侍李鳳求救於秦秋七月戊寅溫進屯武陽暐前兗州刺史孫元率其族黨起兵應之戊子遂至枋頭暐及太傅評大懼謀奔和龍吳王垂曰不然臣請擊之若其不捷走未晚也乃以垂代樂安王臧爲使持節南討大都督帥徵南將軍範陽王徳等眾五萬拒溫垂表司徒左長史申胤黃門侍郎封孚尙書郎悉羅騰皆以參軍從事暐又遣散騎樂嵩乞師於秦許賂以虎牢以西之地八月苻堅遣將軍茍池洛州刺史鄧羌帥騎二萬來援出自洛陽至於頴川又遣散騎侍郎姜撫報使於暐外爲赴援內實觀隙陰有兼並之志矣封孚問於申胤曰溫眾彊士整乘流直進今大軍徒逡巡髙岸兵不接刄未見克殄之理事將何如胤曰以溫今日聲勢似能有爲在吾觀之必無成功何則晉室衰弱溫專制其國晉之朝臣未必與之同心溫之得志眾所不願也必將乖阻以敗其事又溫驕而恃眾怯於應變大眾深入值可乘之會反更逍遙中流不出赴利欲望持久坐取全勝若糧廩愆懸情見勢屈必不戰自敗此自然之數也溫以暐降人叚思爲鄕導悉羅騰與溫戰遂生擒思溫使故趙將李述狥趙魏騰又與虎賁中郎將染幹津共擊斬之溫軍奪气初溫使豫州刺史袁眞攻譙梁開石門以通水運眞克譙梁而不能開石門水運路塞九月範陽王徳帥騎一萬蘭臺侍禦史劉當﹝侃之子也﹞帥騎五千屯石門絕溫糧漕豫州刺史李邽﹝一作邦﹞又帥州兵五千斷溫糧道徳使將軍宙帥騎一千爲前鋒與晉兵遇宙曰晉人輕剽怯於陥陳勇於乘退宜設餌以釣之乃使二百騎挑戰分余騎爲三伏挑戰者兵未交而走晉兵追之宙帥伏出擊死者甚眾丙申溫頻戰不利糧儲復竭又聞秦兵將至焚舟棄輜重鎧甲自陸道奔還以毛虎生督東燕等四郡諸軍事領東燕太守溫自東燕出倉垣經陳畱鑿井而飲行七百餘里暐諸將爭欲追之吳王垂曰不可溫初退惶恐必嚴設警備簡精鋭爲後拒擊之未必得志不如緩之彼幸吾未至必晝夜疾趨俟其士眾力盡气衰然後擊之無不克矣乃率八千騎徐行躡其後溫果兼道而進數日垂謂諸將曰溫可擊矣乃急追之辛丑及於襄邑範陽王徳帥勁卒四千從間道先溫至襄邑東伏於澗中與垂前後夾擊溫眾大敗斬首三萬級秦將茍池聞溫班師邀擊於譙又大敗之死者復以萬計兗州刺史孫元據武陽拒暐暐左衛將軍孟髙討擒之冬十月己巳桓溫收散卒屯山陽深恥喪敗乃歸罪於袁眞眞怨溫誣已據壽春叛降於暐且乞師請援暐遣大鴻臚溫統拜袁眞爲使持節散騎常侍都督淮南諸軍事徵南大將軍領護南蠻校尉揚州刺史封宣城公燕秦旣結好聘使數相�來暐散騎侍郎太原郝晷給事黃門侍郎梁琛相繼如秦吳王垂自襄邑還鄴威名益振太傅評素不平之至是益忌垂所奏募將士忘身立效將軍孫蓋等推鋒陥陣應蒙殊賞評皆抑而不行垂數以爲言與評廷爭隙怨愈深太后可足渾氏又素惡垂毀其戰功與評宻謀誅之垂懼遂奔於秦範陽王徳素與垂善及車騎從事中郎髙泰等皆坐免官尙書右丞申紹言於評曰今吳王出奔外口藉藉宜徵王僚屬之賢者顯進之粗可消謗評曰誰可者紹曰髙泰其領袖也乃以泰爲尙書郎先是暐使黃門侍郎梁琛聘秦秦畱琛月餘乃遣歸琛兼程而進比至於鄴垂已奔秦琛言於評曰秦人日閱軍旅運粟陜東以琛觀之和必不久今吳王又往歸之秦必有窺釁之計宜早爲之備評曰不然秦豈肯受叛人﹝一作臣﹞而敗和好哉琛曰鄰國相吞﹝一作並﹞有自來矣況今二國分據中原並稱大號理無俱存桓溫之入冦彼以計相救非愛燕也若燕國有隙彼豈忘其本志哉評曰秦主何如人琛曰苻堅機明好斷納善如流又問王猛琛曰名不虛得王佐之才鋭於進取觀其君臣相得自謂千載一時桓溫不足爲慮終爲人患者其惟王猛乎評皆不以爲然琛又以告暐暐亦不然之以告皇甫眞眞深以爲憂上疏陳其事曰苻堅𨿽聘使相尋托輔車爲諭然抗均鄰敵勢同戰國實有窺上國之心非能慕樂徳義守信存和以崇久要也頃來行人累續兼師出洛川夷險要害具之耳目觀虛實以措姦圖聽風塵而伺國隙者冦之常也今吳王垂又往從之爲其謀主伍員之禍不可不慮洛陽太原並州壺關諸城皆宜選將益兵以防未兆暐召太傅評謀之評曰秦國小力弱恃我爲援且苻堅庶幾善道終不肯納叛臣之言絕二國之好不宜輕自驚擾以啟冦心卒不爲備會秦遣黃門郎石越來聘太傅評示之以奢欲以誇燕之富盛尙書郎髙泰及太傅參軍河間劉靖言於評曰越言誕而視逺非求好乃觀釁也宜耀兵以示之用折其謀今乃示之以奢益爲其所輕矣評不從泰遂謝病歸家是時外則晉師及苻堅交侵兵革不息內則太后可足渾氏侵撓國政評等貪昧無厭貨賂上流官非才舉羣下怨憤尙書左丞申紹上疏曰臣聞漢宣有言與朕共治天下者其惟良二千石乎是以特重此選必妙盡英才莫不拔自貢士歷資內外用能仁感猛獸惠致羣祥今之守宰率非其人或武臣出於行伍或貴戚生長綺紈旣無聞鄕曲之選又不更朝廷之職加之黜陟無法貪惰者無刑戮之懼淸修者無旌賞之勸百姓困獘侵賕無已兵士逋逃冦盜充斥綱頹紀紊莫相糾攝且吏多則政煩由來常患今之見戶不過漢之一大郡而備置百官加之新立軍號兼重有過往時虛假名位廢棄農桑公私驅擾人不聊生宜並官省職務勸農桑秦吳二虜僻僭一時尙能任道捐情肅諧僞部況大燕累聖重光君臨四海而可美政或虧取陵姦冦哉鄰之有善眾之所望我之不修彼之願也秦吳狡猾地居形勝非惟守境而已乃有吞噬之心中州丰實戶兼二冦弓馬之勁秦吳所憚云騎風馳四方莫及比者赴敵後機兵不速濟何也皆由賦法靡恆役之非道郡縣守宰每於差調之際無不舎越殷彊首先貧弱行畱俱窘資贍無所人懷嗟怨遂致奔亡進闕﹝一作關﹞供國之饒退離蠶農之要兵豈在多貴於用命宜嚴制軍務精擇守宰復習兵教戰使偏伍有常從戎之外足營私業父兄有陟岵之觀子弟懷孔邇之顧𨿽赴水火何所不從節儉省費先王格謨去華惇實哲後恆憲故周公戒成王以丰財爲本漢文以皂幃變俗孝景宮人弗過千餘魏武寵賜不盈十萬薄葬不墳儉以率下所以割肌膚之惠全百姓之力也今後宮之女四千有餘僮僕廝役過兼十倍一日之費價盈萬金綺縠羅紈歲增常調戎器弗營奢玩是務帑藏空虛軍士無賴宰相王侯疊尙侈麗風靡之化積習成俗臥薪之諭未足甚焉宜罷浮華非要之役峻明婚姻喪葬之條禁絕奢靡浮煩之事出傾宮之女均農商之額公卿以下以四海爲家賞必當功罰必當罪如此則綱紀肅舉公私兩遂溫猛之首可懸之白旗秦吳二主可禮之歸命豈特保境安民而已哉陛下若不逺追漢宗弋綈之模近崇先帝補衣之美臣恐頹風獘俗亦且攺變靡途中興之歌無以軫之弦詠又索虜﹝什翼犍昭成諱﹞疲病昏悖𨿽乏貢禦無能爲患而勞兵逺戍有損無益況拓宇兼並不在一城控制戎狄懷之以徳魯陽上郡重山之外云陰之北四百有餘而未可以覉服塞表爲平冦之基徒孤危托落令善附內駭宜攝就並豫以臨二河東接漕轂擬之兵後重晉陽之戍增南藩之兵嚴戰守之備衒千金之餌蓄力待時可一舉而滅如其虔劉送死俟入境而斷之可令疋馬不返非惟絕二國窺愈乃是戡殄之要惟陛下覽焉疏奏不省初暐許割虎牢已西賂秦晉兵旣退暐又悔之謂秦人曰行人失辭有國有家者分災救患理之常也苻堅大怒遣輔國將軍王猛建威將軍梁成洛州刺史鄧羌帥步騎三萬來伐十二月猛等進攻洛陽建熙十一年春正月王猛遺荊州刺史武威王築書曰國家今已塞成臯之險杜盟津之路大駕虎旅百萬自軹關取鄴都金墉窮戍外無救援城下之師將軍所監豈三千敝卒所能支也築以救兵不至大懼舉金墉降猛猛陳師受之暐遣衛大將軍樂安王臧城新樂破秦兵於石門執秦將楊猛進屯滎陽猛遣梁成鄧羌與臧戰於石門臧軍敗績死者萬餘遂相持於石門梁成又敗臧軍斬首三千餘級獲將軍楊璩猛遂畱鄧羌鎭金墉以輔國司馬桓寅爲弘農太守代羌戍陜城引師而去二月癸酉揚州刺史袁眞卒陳郡太守朱輔立眞子瑾爲建威將軍豫州刺史以固壽陽﹝一作壽春﹞遣其子幹之及司馬爨亮如鄴請命並乞援師暐以瑾爲揚州刺史輔爲荊州刺史遣軍援之夏四月辛未桓溫使督護竺瑤矯陽之等率水軍擊袁瑾時暐軍已至瑤等與戰於武丘破之溫率眾二萬自廣陵又至瑾嬰城固守溫築長圍守之六月乙夘秦苻堅復遣輔國將軍王猛督鎭南將軍楊安等十將步騎六萬來伐猛等兵於灞上秋七月猛進攻壺關安等進攻晉陽八月暐遣太傅上庸王評下邳王厲率中外精兵三十餘萬拒之猛安進屯潞州州郡盜賊大起鄴中又多怪異暐憂懼不知所爲乃召散騎侍郎李鳳黃門侍郎梁琛中書侍郎樂嵩問曰秦兵眾寡何如今大軍旣出猛等能戰否鳳對曰秦國小兵弱非王師之敵景略常才又非太傅之比不足憂也琛嵩曰不然兵書之義計敵能鬥當以算取之若冀敵不鬥非萬全之道也慶鄭有云秦眾𨿽少戰士倍我眾之多少非所問也且秦行師千里逺來爲冦固戰是求吾當用謀以求勝豈可冀其不戰而已乎暐不悅王猛攻克壺關執上黨太守南安王越所過郡縣望風降附鄴中大震黃門侍郎封孚問司徒長史申胤曰事將何如胤嘆曰鄴必亡矣吾屬今玆將爲秦虜然越得歲而吳亡之卒受其禍今福徳在燕秦𨿽得志而燕之復建不過一紀耳八月癸丑桓溫擊袁瑾於壽陽滅之復取壽陽九月楊安攻晉陽晉陽兵多糧足固守不下王猛畱屯騎校尉茍萇戍壺關率兵助安攻之乃爲地道使虎牙將軍張蠔率壯士數百潛入城中大呼斬關納秦兵辛巳猛安入晉陽執並州刺史東海王莊太傅評畏猛不敢進屯於潞川冬十月辛亥猛畱毛當戍晉陽進兵潞川與評相持評以猛懸軍深入利在速戰議以持久制之評爲人貪鄙鄣固山泉鬻水與軍入絹一疋得水二石積錢帛如丘陵士卒怨憤莫有鬥志猛聞之笑曰慕容評眞奴才也𨿽億兆之眾且不足畏況數十萬乎吾今破之必矣遂遣遊擊將軍郭慶帥騎五千夜從間道出評營後起火髙山燒評輜重火見鄴中暐懼遣侍中蘭伊讓評曰王髙祖之子也當以社稷宗廟爲憂柰何不撫戰士而榷賣樵水專以貨殖爲心乎府庫之積朕與王共之何憂於貧若冦兵冒進家國喪亡王持錢帛安所置之皮之不存毛將安傅錢帛可散之三軍以平冦凱旋爲先也評大懼遣使詣猛請戰甲子猛陳於渭源軍皆踴躍破釡棄糧大呼競進評師敗績俘斬五萬餘人乘勝追撃所殺及降者又十萬餘人評單騎還鄴猛又追奔長驅至鄴十一月秦王苻堅自帥精鋭十萬赴猛七日而至長安初宜都王桓率眾萬餘屯沙亭爲評後繼聞評敗引兵屯內黃堅使建武將軍鄧羌攻信都丁丑桓率鮮卑五千奔龍城戊寅散騎侍郎余蔚等率扶余髙句驪及上黨質子五百餘人夜開鄴北門以納秦兵暐與上庸王評樂安王臧定襄王淵左衛將軍孟髙殿中將軍艾朗等數十騎出奔昌黎堅使郭慶追之時道路艱難孟髙扶侍暐經護二王極其勤瘁又所在遇盜轉斗而前數日行至福祿依冡解息盜二十餘人猝至皆挾弓矢髙持刀與戰殺傷數人髙力竭自度必死乃直前抱一賊頓擊於地大呼曰男兒窮矣餘賊從旁射髙殺之艾朗見髙獨戰亦還趣賊並死暐失馬步走郭慶追及於髙陽部將巨武執暐將縛之暐曰汝何小人敢縛天子武曰我梁山巨武受詔縛賊何謂天子邪遂送暐於堅堅詰其不降而走之狀暐曰狐死首邱欲歸死於先人墳墓耳堅哀而赦之令還宮率文武出降郭慶進至龍城太傅上庸王評奔髙句驪髙句驪執評送於秦宜都王桓殺鎭東將軍渤海王亮並其眾奔遼東遼東太守韓稠先已降秦桓至不得入攻之不克郭慶遣將軍朱嶷擊之桓棄眾單走嶷獲而殺之諸州牧守及六夷渠帥盡降於秦十二月堅入鄴宮升正陽殿徙暐及后妃王公以下並鮮卑四萬餘戶於長安封暐新興郡侯邑五千戶尋拜尙書堅徵臺城以暐爲平南將軍別部都督淮南之敗隨堅還長安旣而吳王垂攻苻丕於鄴中山王衝起兵關中暐謀殺堅以應之事發爲堅所誅先是暐之六年二月丙子月奄熒惑在參占曰參魏地災當在燕至是而暐滅時年三十五在位十一年及徳僭稱尊號僞謚幽皇帝始廆以晉武帝太康六年歲在乙巳稱公至暐四世晉海西公太和五年歲在庚午滅凡八十五年

卷三十前燕錄八吐谷渾吐谷渾者本遼東鮮卑慕容廆之庶兄因氏其字以爲首類之種號也故謂之野虜父徒河渉歸有二子長曰吐谷渾少曰若洛廆廆代統部落爲慕容氏渾庶長廆正嫡父在時分戶一千七百與渾以隸之渾與廆二部俱牧馬馬鬭相傷廆怒徑遣使讓渾曰先公處分與兄弟異部牧馬柰何不相逺異而令馬有鬭傷渾怒曰馬是六畜食艸飲水春气動發所以致斗斗在於馬何至怒及於人若欲逺別甚易恐後會爲難耳今當去汝萬里之外矣遂擁馬西行廆悔之遣長史乙那婁馮追謝之渾曰我乃祖以來樹徳遼右先公常稱卜筮之言云我二子皆當彊盛祚流後世我孽子也理無並大今因馬而別殆天意乎諸君試驅馬令東馬若東還我當相隨去矣婁馮遣從者二千騎擁馬東出數百步輙悲鳴西走如是者數十次婁馮曰此非人事也遂不復還西附陰山而居嘗謂其部落曰我兄弟俱當享國廆及曾玄才百餘年耳我玄孫已後庶其昌乎永嘉之亂始度隴西止於枹罕而後子孫據有西零已西甘松之界西至於洮水南極於白蘭地方數千里鮮卑謂兄爲阿幹廆追思之爲之作阿幹歌歲暮窮思常歌之渾有子六十人長子吐延嗣吐延年少有大志身長七尺八寸有勇力雄姿魁傑羌虜憚之號曰項羽性俶倘不羣嘗慷慨謂羣下曰大丈夫生不在中國當髙皇光武之代與韓彭吳鄧並驅中原定天下決雌雄使名垂竹帛而潛竄窮山隔閉殊俗不聞禮教於上京不得策名於天府生與麋鹿同羣死作氈裘異鬼𨿽偸觀日月獨不愧於心乎負其智勇性尢猜忌不卹下吏爲帛城羌酋姜聰所刺將死乃抽劍召其將紇拔泥使輔長子葉延曰豎子刺吾吾之過也上負先公下愧士女所以控制諸羌者以吾故也吾气絕棺斂訖便速去保白蘭地旣險逺土俗懦弱未易控禦葉延小兒欲授餘人恐倉卒不能相制今以葉延付汝竭股肱之力以輔成之孺子得力吾無恨也抽劍而死葉延年十歲常縛艸爲人號曰姜聰哭而射之號天而泣不中瞑目大呼要中乃止其母謂之曰逆賊姜聰諸將已屠膾之矣汝年小何爲朝夕自苦如此葉延泣曰誠知射艸人無益於先讎所以如此者畱罔極之心耳性至孝母病五日不食葉延亦不食長而沈毅好問天地造化帝王年曆司馬薄洛鄰曰臣等不學實未審三王何父之子五帝誰母所生延曰自羲皇以來符命玄象昭焉著見而卿等面墻何其鄙哉語曰夏虫不知冬冰良不虛也又曰吾公孫之子案禮云公孫之子得以王父字爲氏吾祖始自昌黎光宅於此乃自號其國曰吐谷渾尊祖之義也葉延卒子辟奚立慕容翰慕容翰字符邕廆之庶長子也性雄豪﹝多﹞權略猨臂善射膂力過人廆甚奇之委以折衝之任所在徵伐屢立戰功威聲大振逺近憚之爲建威將軍鎭遼東髙句驪不敢爲冦尢善撫接愛儒學自士大夫至於卒伍莫不樂而從焉爲皝所深忌及廆死翰乃嘆曰吾受事於先公不敢不盡力幸賴先公之靈所向有功此乃天贊吾國非人力也而人謂吾之所辦以爲雄才難制吾豈可坐而待禍邪遂與其子出奔段遼遼素聞其才冀收其用深加愛敬栁城之戰段蘭欲乘勝深入翰慮成本國之害詭說於蘭曰夫爲將當務愼重審已量敵若非萬全不可輕動今𨿽挫其前鋒﹝一作偏師﹞未能屈其大勢皝多權詐好爲潛伏若悉國中之眾自將以拒我我懸軍深入眾寡不敵此危道也且受命之日正求此捷若違命貪進萬一取敗功名俱喪何以返命蘭曰此已成擒無有歸理卿正慮遂滅卿國耳今千年在東若進而得志吾將迎之以爲國嗣終不負卿使宗廟不祀也翰曰吾投身相依無復還理國之存亡於我何有但欲爲大國之計且相爲惜功名耳乃命所部欲獨還蘭遂不進後石虎徵遼皝親帥三軍攻掠令支以北諸城遼議欲追之翰知皝躬自總戎戰必克勝乃謂遼曰今趙兵南至方對大敵當並力禦之而更與燕鬥不宜以小小爲事燕王自將而來其士馬精鋭且兵者凶器戰者危慮萬一失利將何以禦南敵乎蘭怒曰吾前聽卿誑說致成今日之患吾不復墮卿計中矣乃悉將見眾追之皝設伏以俟蘭果大敗翰𨿽處仇國因事立忠皆此類也蘭旣敗還不敢出戰遼遂帥妻子宗族豪石千餘家棄令支奔宻雲山將行執翰手而泣曰不用卿言自取亡敗我固甘心令卿失所深以爲愧翰遂北奔宇文氏宇文逸豆歸忌翰才名翰乃陽狂酣飲或臥自便利或被髮歌呼拜跪乞食宇文舉國賤之不復省錄以故得往來自遂山川形便皆黙記之時皝亦以翰初非叛亂以嫌疑出奔𨿽在他國常潛爲燕計乃遣商人王車通市於宇文部以窺翰翰見車無言撫膺頷之而已車還以白皝曰翰欲來也復使車迎之翰彎弓三石餘矢尢長大皝爲之造可手弓矢使車埋於道旁而宻告之翰竊逸豆歸名馬攜其二子過取弓矢逃歸逸豆歸遣勁騎百餘追之翰遙謂追者曰吾旣思戀而歸旣得上馬必無反面吾向日陽愚以誑汝吾之弧矢汝曹足知否無爲相逼徒自取死追騎輕之直突而前翰曰吾處汝國久矣誓﹝一作恨﹞不欲殺汝汝可百步豎汝刀吾射中者汝便宜反若不中者可來前也追騎解刀豎之翰一發便中刀鐶追騎乃散旣至皝甚加禮遇仍署建威將軍乃言於皝曰宇文彊盛日久屢爲國患今逸豆歸簒竊得國羣情不附加之性識庸暗將帥非才國無防衛軍無部伍臣久在其國悉其地形𨿽逺附疆羯聲勢不接無益救援今若擊之百舉百克然髙句驪去國宻邇常有窺愈之志彼知宇文旣亡禍將及已必乘虛深入掩吾不備若少畱兵則不足以守多畱兵則不足以行此心腹之患也宜先除之觀其勢力一舉可克宇文自守之虜必不能逺來爭利旣取句驪還取宇文如返手耳二國旣平利盡東海國富兵彊無返顧之憂然後中原乃可圖也皝曰善遂將兵擊髙句驪句驪有二道北道平闊南道崄狹眾欲從北道翰曰虜以常情料之必謂大軍從北道當重北而輕南王宜帥鋭兵從南道擊之出其不意丸都不足取也別遣偏師出北道縱有蹉跌其腹心已潰四支無能爲也皝從之自將勁兵四萬出南道乃以翰爲前鋒髙句驪自將弱卒以禦翰軍戰於木底遂大敗之因引而還會宇文逸豆歸遣其相莫淺渾將兵來冦皝復使翰出擊破之渾僅以身免盡俘其眾後皝自將伐逸豆歸以翰爲前鋒歸遣渉夜幹將兵逆戰皝遣使謂翰曰渉夜幹勇冠三軍宜小避之翰曰歸之精鋭已盡於此今若克之則歸可不勞兵而滅夜幹𨿽有虛名實易與耳不宜縱敵以挫兵气進戰斬之翰爲流矢所中臥病積時不出後疾漸差於其家中騎馬自試或有人告翰稱病而私習騎乘疑爲非常皝𨿽藉翰勇略然中心素忌之遂賜翰死翰臨死謂使者曰翰懷疑出奔罪不容誅不能以骸骨委於賊庭故歸罪有司天慈曲湣不卽肆之朝市今日之死亦已晚矣﹝此句一作翰之生也﹞但逆胡跨據神州中原未平翰常克心自誓志吞醜虜欲爲國家蕩一區夏上成先王遺旨下謝山海之責此志不遂沒有遺恨命也柰何仰﹝一作飲﹞藥而死翰子鉤爲樂陵太守與靑州刺史朱禿共治厭次鉤自恃宗室每陵侮禿禿不勝忿襲鉤殺之南奔段龕慕容仁慕容仁字符愷小字千年廆之少子皝同母弟也有勇略屢立戰功深得士心爲徵虜將軍鎭平郭其季弟昭爲廣武將軍亦有才藝並有寵於廆皝素不平之咸和八年夏五月廆死仁自平郭來奔喪私謂昭曰吾等素驕多無禮於嗣君嗣君剛嚴無罪猶可畏況有罪乎昭曰吾輩皆體正嫡於國有分兄素得士心我在內未爲所疑伺其間隙除之不難兄趣舉兵以來我爲內應事成之日與我遼東男子舉事不克則死不能效建威偸生異域也仁曰善遂還平郭閏月仁舉兵而西或以仁昭之謀告皝皝未之信遣使按驗仁兵已至黃水﹝一作已至險瀆﹞知事已露遂殺使者還據平郭皝賜昭死乃以玄莵太守髙詡爲廣武將軍將兵五千與庶弟建武幼稚廣威軍寜逺汗司馬佟壽等討仁戰於汶城北皝兵大敗軍士皆沒於仁襄平令王永前大司農孫機等舉遼東城叛應之仁自稱車騎將軍平州刺史遼東公段遼及鮮卑諸部皆與仁遙相應援仁以司馬翟楷領東夷校尉前平州別駕龎鑑領遼東相皝自帥軍討仁至於襄平遂攻拔之翟楷龎鑑單騎遁走居就新昌皆降仁固守平郭皝欲悉坑遼東民髙詡諫曰遼東之叛實非本圖直畏仁凶威不得不從今元惡猶存始克此城遽加夷滅則未下之城無歸善之路矣皝乃止仁又遣兵襲新昌督護王寓出撃走之段氏宇文氏各遣使詣仁館於平郭城皝帳下督張英將百餘騎間道潛行掩擊之斬宇文氏使十餘人生擒段氏使以歸皝復謀討仁髙詡進曰仁叛棄君親人神共怒前此海未常凍自仁反已來連年凍者三矣且仁專備陸道天其或者欲使吾乘冰以襲之也皝從之羣僚皆言渉冰危事不若從陸道皝曰吾計已決敢沮者斬乃帥其弟軍師評等自昌黎東踐冰而進凡三百餘里至櫪林口舎輜重輕兵趣平郭去城七里候騎以告仁狼狽出戰先是張英之俘二使也仁恨不窮追及皝之至仁以爲復遣偏師輕出冦抄不虞皝之自來謂左右曰今玆來也當不使其疋馬得返矣乃悉眾陣於城之西北廣威軍帥所部降皝仁眾沮動皝因縱擊大破之仁敗走帳下皆叛遂生擒之皝先斬其帳下之叛者然後賜仁死丁衡遊毅孫機等皆仁所信用也執而斬之王永自殺幼稚佟壽郭充翟楷龎鑑皆東走幼稚中道而還皝兵追及楷鑑殺之壽充奔髙句驪自余吏民爲仁所詿誤者皆赦之遼東遂平慕容恪慕容恪字玄恭皝第四子髙貴人所生也幼而謹厚深沈有大度髙氏無寵皝未之奇也年十五身長八尺七寸容貌魁傑雄毅嚴重每所言及輙經綸世務皝始奇之授以孫吳兵數後從徵伐臨機多奇策使鎭遼東恩威甚著髙句驪憚之不敢爲冦皝使恪與儁俱伐扶余儁居中指授而已恪身冒矢石摧鋒而進所向輙潰皝臨終謂儁曰今中原未一方建大事恪智勇俱濟汝其任之及儁嗣立彌加親厚屢立大功中山之捷軍令嚴明秋毫不犯但遷其將帥土豪數千家而已餘皆安堵如故冉閔敗執恪進屯常山儁命移鎭中山元璽三年封太原王拜侍中假節大都督大將軍錄尙書累遷大司馬儁寢疾引恪與司徒評屬以後事遂總攝朝政暐初嗣位新遭大喪誅夷狼籍內外恟懼恪舉止如常人不見其有憂色每出入往還一人步從或說以宜自嚴備恪曰人情方懼且當安重以靜鎭之柰何復自驚擾眾將何仰由是人心稍定恪𨿽總大任而朝廷之禮兢兢嚴謹每事必與評議之未嘗專決虛心待士咨詢善道量才授任人不踰位朝廷淸肅進止有常罷朝歸第盡心色養手不釋卷官屬臣僚或有過失不顯其狀隨宜他敍不令失倫惟以此爲貶時人以爲大愧再有小過自相責曰爾復欲望宰公遷官邪自是庶僚化徳莫敢犯者建康初聞儁死皆以爲中原可圖桓溫曰慕容恪尙在所憂方爲大耳後攻洛陽略地至崤澠關中大震軍還乃定恪爲將不尙威嚴專用恩信撫禦士卒務綜大要不爲苛令使人人得便安軍士有犯法者宻縱舎之捕斬賊首以令軍營平時寛縱似若可犯然警備嚴宻敵至莫能近者故未嘗敗恪初有疾以暐幼弱政不在己評性多猜忌恐大司馬之任不當其人謂暐兄樂安王臧曰今南有遺晉西有彊秦二冦並懷進取之志顧我未有隙耳夫國之廢興系於輔相大司馬總統六軍不可任非其人若能推才任忠和同協盟則四海且不足圖二冦豈能爲患哉吾以常才猥受先帝顧托之命每欲掃平關隴蕩一甌吳庶嗣成先帝遺志謝憂責於當年而疾固彌畱恐此志不遂所以沒有餘恨也吾死之後若以親疎次第言之大司馬之任不以授汝當以授衝汝曹𨿽才識明敏然皆年少未堪多難吳王天資英傑經略超世汝曹若能推以授之必能混一四海區區外冦不足憚也愼無冒利忘害不以國家爲意也又以語評月餘疾篤暐親視之問以後事恪曰臣聞報恩莫大於薦賢賢者𨿽在板築猶可爲相而況國之懿藩吳王文武兼資管蕭之亞陛下若任之以大政國其可安不然秦晉必有窺愈之計言終而卒國中皆痛惜之追謚曰桓王文明段氏皝後段氏鮮卑人本單於段國之女也初進爲夫人晉咸康初皝卽王位冊拜爲王后及儁稱尊追謚曰文明皇后配饗於太祖後垂僭立尊生母蘭氏爲文昭皇后欲遷段氏於別室而以蘭氏配饗詔百官議之皆以爲當然博士劉詳董謐議以爲堯母爲帝嚳妃位次第三不以貴陵姜嫄明聖王之道以至公爲先文昭後宜立別廟垂怒逼之詳謐曰上所欲爲無問於臣臣按經奉禮不敢有二垂乃不復問諸儒卒遷段後而以蘭氏配饗太祖景昭可足渾氏儁後可足渾氏尙書令豫章公翼之從姊也儁元璽二年立爲皇后暐嗣位尊爲皇太后頗預朝政性尢猜忌垂爲吳王威名素著太后甚忌之其妃段氏自以貴姓不尊事太后太后銜憾誣以巫蠱拷掠致死﹝事具段氏傳﹞及垂枋頭之捷威名益著太后愈不平之遂與太傅評宻謀誅垂垂懼奔秦俄而太后卒追謚曰景昭皇后配饗於烈祖及垂卽僞位以可足渾氏謀傾社稷不宜從祀乃尊昭儀段氏爲景徳皇后配饗烈祖而追廢可足渾後

卷三十一前燕錄九裴嶷﹝開﹞裴嶷字文冀河東聞喜人也父昶晉司隸校尉嶷淸方有才幹器略魁偉累遷中書侍郎轉給事黃門郎滎陽太守屬天下亂嶷兄武先爲玄莵太守嶷遂求爲昌黎太守至郡久之武卒嶷被徵乃將武子開以喪俱南過廆廆敬禮之及去厚加資送行達遼西道路梗塞嶷欲北還就廆開曰鄕裏在南柰何北行且等爲流寓今段氏彊慕容氏弱何必去此而就彼也嶷曰中國喪亂今往就之是相率而入虎口也且道路遼逺何由可達若俟其淸通又非歲月可冀今欲求托足之地豈可不愼擇其人汝觀諸段豈有逺略且能待國士乎慕容公修仁行義有伯王之志加以國富民安今往從之髙可以立功名下可以庇宗族汝何疑焉開從之乃與投廆旣至廆大喜時諸流寓之士見廆艸創並懷去就嶷首定名分爲羣士啟行廆甚悅之以爲長史委以軍國之謀嶷言於廆曰晉室衰微介居江表中原之亂非明公不能拯也今諸部𨿽各擁兵然皆頑愚相聚宜以漸並取爲西討之資廆深善之及悉獨官冦逼城下外內騷動廆問計於嶷嶷曰悉獨官𨿽擁大眾軍無號令眾無部陣若簡精兵乘其無備坐成擒耳廆以爲然遂陷冦營威徳甚振遣使獻捷於建康妙簡行人令嶷將命初朝廷以廆僻在荒逺猶以邊裔之豪處之嶷旣使至盛言廆之威略四海英賢並爲其用朝廷始重之嶷將還帝欲畱嶷謂嶷曰卿中朝名臣當畱江東朕別詔龍驤送卿家屬嶷辭曰臣少蒙國恩出入省闥因事逺寄投迹遐荒今遭開泰得覩朝廷復賜恩詔侍奉輦轂於臣之私實爲厚幸但以舊京淪沒山陵穿毀名臣宿將莫能雪恥獨慕容龍驤越在遐表竭忠王室慷慨之誠義感天地方掃平中壤奉迎皇輿故遣使臣萬里歸誠今若畱臣不返必謂朝廷以其僻陋而棄之孤其向義之心使懈體於討賊此微臣之所甚惜區區忘身爲國貪還返命耳帝曰卿言是也乃遣嶷還廆後謂羣僚曰裴長史名重中朝而降屈於此豈非天以授孤也遷爲遼東相轉樂浪太守武子開字士先與嶷同歸仕廆任爲車騎司馬才略深逺屢進奇策於廆事多納用尋轉軍諮祭酒遊邃遊邃廣平人也與逢羨宋奭皆嘗爲昌黎太守中國喪亂遂與黃泓俱避地於薊後歸仕廆爲龍驤長史創定朝儀初王浚屢以手書招其兄畼畼欲赴之邃曰彭祖刑政不修華戎離叛以邃度之必不能久兄且盤桓以俟之耳畼曰彭祖忍而多疑頃者流民北來命所在殺之今手書殷勤我稽畱不往將累及卿且亂世宗族宜分以冀遺種邃從之畼竟歸浚與浚俱沒於石勒邃子泓仕爲居就令髙瞻﹝子開商﹞髙瞻字子前渤海蓚人也少而英爽有俊才身長八尺二寸光熙中調補尙書郎永嘉之亂還鄕裏乃與父老議曰今皇綱不振兵革云擾此郡沃壤憑固河海若兵荒歲儉必爲冦庭非圖安之所王彭祖先在幽薊據燕代之資兵彊國富可以托也諸君以爲何如眾咸稱善遂與叔父隱率數千家北徙幽州旣而以王浚政令無恆乃北依崔毖隨毖如遼東毖與三國宻謀伐廆瞻固諫以爲不可毖不從及毖奔敗瞻隨眾降廆廆署爲將軍瞻稱疾不赴廆敬其姿器數臨候之撫其心曰君之疾在此不在他也今晉室喪亂天子播越四海分崩蒼生紛擾莫知所系孤欲與諸君匡復帝室剪鯨豕於二京迎天子於吳會廓淸八表侔勲古烈此孤之心也孤之願也君中州望族冠冕之餘宜痛心疾首枕戈待旦以同斯願柰何以華夷之異介然疎之哉且大禹出於西羌文王生於東夷立功立事惟問誌略何如耳豈以殊俗不可降心乎瞻仍辭疾篤不起廆頗不平又與龍驤主簿宋該有隙該陰勸廆除之廆不從瞻聞其言彌不自安遂以憂卒瞻長子開仕儁爲昌黎太守時土豪封放與趙故太尉劉凖聚眾自守不附於儁儁遣開討之開至渤海凖放迎降遂署爲幕府參軍從太原王恪徵冉閔於襄國恪皆騎兵而閔多步卒開說恪以誘致平地擊之閔遂敗走開被重創而卒開弟商剛毅嚴重好學有事幹爲儁範陽太守聞兄開戰沒悲哭歐血病不能起扶杖乃行儁召見之商涕泣不勝儁顧謂左右曰自古友於之愛未有如商者也卽日拜昌黎太守商泣辭曰臣兄亡於此郡臣故不忍爲之儁湣而攺授遼西劉瓚﹝一作贊﹞劉瓚字彥眞平原人也經學該通爲世純儒性甚淸貞非禮不動弟子從之受業者常數百餘人廆重其徳學引爲東庠祭酒使太子皝師事之陽裕陽裕字士倫右北平無終人也少孤兄弟皆早亡單煢獨立𨿽宗族無能識者惟叔父耽幼而奇之曰此兒非惟吾門之標秀乃佐時之良器也刺史和演辟爲主簿王浚領州轉治中從事忌而不能任石勒克薊城問棗嵩曰幽州人士誰最可者嵩曰燕國劉翰徳素長者北平陽裕幹事之方勒曰若如君言王公何以不任嵩曰王公由不能任所以爲明公擒耳勒方欲任之裕乃微服潛遁令支時鮮卑單於段疾陸眷爲晉驃騎大將軍遼西公雅好人物虛心延裕裕謂友人成泮曰仲尼喜佛肸之召以匏瓜自諭伊尹亦稱何事非君何使非民聖賢尙如此況吾曹乎眷今召吾豈徒然哉泮曰今華夏分崩九州島幅裂軌迹所及易水而已欲偃蹇考盤以待通者俟河之淸也人壽幾何古人以爲白駒之嘆少遊有云郡掾足以蔭後況國相乎卿追蹤伊孔抑亦知幾其神也裕乃應之拜郎中令中軍將軍處上卿位歷事段氏五主甚見親重其後段遼與皝相攻裕諫曰臣聞親仁善鄰國之寶也慕容與國世爲婚媾且皝令徳之主不宜連兵構怨凋殘百姓臣恐禍害之興將由於此願兩追前失通好﹝一作欵﹞如初使國家有泰山之安蒼生蒙息肩之惠遼不從出爲燕郡太守北平相及石虎攻遼長驅入薊裕帥其民數千家登燕山以自固諸將恐其爲後患急欲攻之虎曰裕儒生矜惜名節恥於迎降耳無能爲也遂過之旣克令支裕詣軍門降虎讓之曰卿昔爲奴虜走今爲士人來豈識知天命將逃遁無地邪對曰臣昔事王公不能匡濟逃於段氏復不能全今陛下天网髙張羅絡﹝一作籠絡﹞四海幽薊豪傑莫不向風如臣比肩無所獨愧生死之命惟陛下制之虎悅其言卽拜北平太守徵爲尙書左丞段遼之請迎於虎也裕以左丞﹝一多相字﹞爲徵東將軍麻秋司馬秋敗裕爲皝軍所執送之於皝皝素聞裕名命釋其囚拜郎中令遷大將軍左司馬東破髙句驪北滅宇文歸皆預其謀皝甚器重之及遷都龍城﹝一作和龍﹞裕雅有巧思所制城池宮閣皆裕爲之規模裕旣仕皝日近寵秩在舊人之右性謙恭淸儉剛簡慈篤𨿽歷居朝端有若布衣士大夫流亡覉絕者莫不經營收葬存卹孤遺士無賢不肖皆傾身以待之是以所在推仰初範陽盧諶每稱之曰吾及晉之淸平歷觀朝士多矣忠淸簡毅篤信義烈如陽士倫者實亦未幾也及死皝甚悼之比葬三臨時年六十一陽騖陽騖字士秋右北平無終人也其父耽淸直沈敏仕爲遼西太守慕容翰攻段氏於陽樂破而獲之廆甚敬禮用爲謀主官至東夷校尉母李氏博學有母儀皝常升堂拜之騖少淸素好學器識沈逺起家爲平州別駕屢獻安時彊國之策事多聽用廆甚奇之及皝卽位遷左長史東西徵伐參謀帷幄封建寧公皝臨終謂儁曰陽士秋士行髙潔忠幹貞固可托大事汝善待之儁將圖中原騖制勝之功亞於太原王恪暐旣嗣立申以師傅之禮親遇日隆及爲太尉慨然而嘆曰昔常林徐邈先代名臣猶以鼎足任重終辭三事以吾虛薄何徳以堪之固求罷職辭甚懇至暐優容不許騖歷事四朝年耆望重自太原王恪以下皆禮拜之而騖謙恭謹厚過於少時戒束子孫𨿽朱紫羅列無敢違犯其法度者性尢儉約好施無倦位爲臺保爵爲郡公常乘敝車瘠牛卒無殮財人士莫不痛惜之謚曰敬其子瑤秦苻堅時王猛薦爲著作佐郎尋歷顯官封奕封奕字子專渤海蓚人也其祖釋仕晉東夷校尉遼東附塞鮮卑素喜連等入邊爲冦攻掠郡縣釋不能討廆擊斬之遂平遼東會釋疾病奕時尙幼乃以屬之於廆釋卒廆召奕與語悅之曰奇士也補小郡督釋子冀州主簿悛幽州參軍抽咸來奔喪廆見之曰此家抎抎千斤犍也以道不通喪不得還皆畱仕廆廆以抽爲長史悛爲參軍未幾復以奕爲軍諮祭酒軍國機要悉以委之皝旣嗣位其弟仁東據平郭以叛遼東郡縣多懷疑二皝遣奕慰撫之道路梗塞奕乃引還因討鮮卑木提於白狼克之段遼入冦栁城守將不能自固奕率眾救之城垂沒奕整陣力戰賴以得全遷右司馬尋擊宇文逸豆歸大獲而還其別部大人皆下之進鎭軍左長史遂與諸將佐勸皝稱燕王奕進位相國封武平侯討平冉閔在相位十五年政務之暇畱心講論接引後進如若不及喜怒不形於色儁卽帝位進爲太尉領中書監復十餘年遂爲定策元勲及暐之世欲徙龍城宗廟社稷及所畱百官家屬必得耆徳大臣迎之乃遣奕與侍中慕輿龍往迎旣至暐親率羣臣謁於道左奕以暐建熙六年卒謚曰匡公宋該宋該字弘宣﹝一作宜弘﹞平原人也與同郡劉翔杜羣先依王浚又依段氏皆以爲不足托帥諸流寓同歸於廆廆舉爲龍驤主簿轉右長史廆初爲車騎該等以廆立功一隅位卑任重等差無別不足以鎭華夷共表請進廆官爵朝廷不許﹝一作朝議未定﹞會皝嗣立乃燕羣臣於承幹殿以該性貪故賜布百餘疋令自負而歸重不能勝乃至僵頓以愧辱之後遷遼東內史得侍郎韓偏賄賂舉爲孝亷皝下令曰夫孝亷者道徳沈敏貢之王庭偏往助叛徒迷固之罪至王威臨討憑城醜詈此則悖﹝一作勃﹞逆之甚者也柰何舉之剖符於朝何所取信該下吏可正四歲刑偏行財祈進虧亂王典可免官禁錮終身韓恆﹝一作常﹞韓恆字景山灌津人也﹝紀事本末作安平人﹞父黙以學行顯名恆年十歲能屬文師事同郡張載載奇之曰王佐才也身長八尺一寸博覽經籍無所不通永嘉之亂避地遼東依於崔毖廆旣逐毖恆隨俘虜徙於棘城召見與語悅之拜參軍事咸和中宋該等建議表請廆爲大將軍燕王之號廆將許之命羣僚博議咸以爲宜如該議恆駁曰自羣胡乘間人嬰荼毒諸夏蕭條無復綱紀明公忠武篤敬﹝一作篤誠﹞憂勤社稷抗節孤危之中建功萬里之外終古勤王之義未之有也夫立功者患信義不著不患名位不髙故桓文有寧復一匡之功亦不先求禮命以令諸侯今宜繕甲兵候機會除羣凶淸四海功成之後九錫自至且要君以求寵爵者非爲臣之義也廆頗不平之出爲新昌令及皝爲鎭軍復參軍事遷營邱太守政化大行儁爲大將軍徵拜咨議參軍尋加揚烈將軍儁旣僭號將定五行次眾論紛紜恆時疾在龍城乃召決之恆未至而羣議以爲燕宜承晉爲水徳旣而恆至言於儁曰趙有中原非惟人事天所命也天實與之而人奪之臣竊謂不可且大燕王迹始自於震於易震爲靑龍受命之初有龍見於都邑城龍爲木徳幽契之符也儁初𨿽難攺後終從恆議祕書監聶熊聞恆言嘆曰不有君子國何以興其韓令君之謂乎後與李產俱傅東宮從太子曄入朝儁顧謂左右曰此二傅一代偉人未易繼也其見重如此﹝恆初無傳乃見夢於予故遂紀之﹞鮮於亮鮮於亮範陽人也初仕石虎爲別將與麻秋帥眾迎段遼太原王恪擊敗之亮失馬步緣山不能進因止端坐恪兵環之叱令起亮曰身是貴人義不爲小人所屈汝曹能殺亟殺不能則去亮儀觀丰偉聲气壯厲燕兵憚之不敢殺乃以白皝皝使人以馬迎之與語大悅拜爲左常侍以崔毖之女妻之後皝自率大眾徵髙句驪亮言於皝曰臣以俘虜蒙王國士之恩不可以不報今日是臣死日也願效死前驅遂與數十騎先犯髙句驪陣所向摧潰儁旣嗣立復以亮爲前鋒將軍伐趙攻拔薊城陷陣先登威名顯著以功遷揚威將軍歷章武齊郡二郡太守髙詡髙詡遼東人永嘉之亂避地隠居建武初廆自稱大單於詡乃杖策見之曰霸王之資非義不濟今晉室𨿽微人心猶附宜遣使江東示有所尊然後仗大義以徵諸部誰敢不從此霸王之資也廆善之拜爲郎中令皝嗣立遷玄菟太守以平徵虜仁功封爲汝陰侯轉左長史詡善天文皝常謂之曰卿有佳書而不見與何以爲忠藎詡曰臣聞人君執要人臣執職執要者逸執職者勞是以後稷播種堯不與焉占候天文晨夜甚苦非至尊之所宜親殿下將焉用之也皝黙然及謀伐宇文逸豆歸詡乃進曰宇文彊盛今不取必爲國患伐之必克然不利於將出而告人曰吾往必不返然忠臣不避也將發不見其妻使人語以家事而行逸豆歸果大敗身爲流矢所中卒乙逸乙逸平原人也仕爲東夷護軍慕容仁之叛逸棄城奔還轉玄菟太守儁建畱臺於龍都遷尙書專委畱務尋遷幽州刺史被徵爲左光祿大夫夫婦共載鹿車逸子璋隨從常數十騎服飾甚麗奉迎於道左逸大怒閉車不與言到城乃深責之璋猶不悛逸常憂其必敗而璋更被擢用頻歷顯位至中書令禦史中丞逸乃嘆曰吾少自修立克己守道僅能免罪璋不治節儉專爲奢縱而更居淸要此豈惟璋之沗幸實時世之陵夷也鞠殷鞠殷樂浪太守彭之子也彭初守樂浪趙石虎來伐境內多叛應之彭選壯士數百固守棘城城得不沒趙兵旣退大加賞賜殷仕儁爲尙書左丞太原王恪克廣固遷殷爲東萊太守彭時爲大長秋以書戒殷曰王彌曹嶷必有子孫汝善招撫勿尋舊怨以長亂源殷推求彌從子立嶷孫巖於中山請與相見深結意分彭復遣使遺以車馬衣服郡民大安張鴻張鴻範陽人也仕皝爲黃門郎甚寵愛之鴻頤下忽生須三根長寸餘皝由是不悅乃遣出宮使看鵝鴨侯靑侯靑武邑人也一云朝那人仕儁將作大匠屯騎校尉機巧有算略驍勇善騎射每從徵伐先登陷陣儁常擬之張飛韓宰韓宰昌黎人也仕儁爲謁者僕射揚威將軍子昞一作景﹝﹞降於魏張怖張怖字文祖淸河武城人也爲燕豫州刺史怖少孤貧隨母長於舅氏令其牧牛怖幼而好學事母以孝聞每日必於牧牛之暇采樵二束菜二本一以供母一以顧人書晝則折木葉學書夜則以所書者讀之成公都成公都晉興元吳人也都驍猛有勇力陽勇之戰﹝陽勇疑誤﹞年十八橫矛大呼賊不敢當獨步當時擬之方叔論者咸曰當求之於古造次無其比也

卷三十二前燕錄十李產﹝子績﹞李產字子喬範陽人也少剛毅有志格永嘉之亂豫州刺史同郡祖逖素好從橫擁部眾於南土力能自固產往依之會逖卒其弟約領逖之眾無綏禦之才不爲士卒所附產見約志趣異常謂所親曰吾以北方鼎沸故逺來就此冀全宗族今觀約所爲有不可測之志吾托名姻親當早自爲計無事復陷身於不義也爾曹不可以目前之利而忘久長之策乃率子弟十數人間行還鄕裏仕於石氏爲本郡太守及儁南徵前鋒達郡界鄕人皆勸產降產曰夫受人之祿當同其安危今若捨此節以圖存義士將謂我何城潰始詣軍門請降儁嘲之曰卿受石氏寵任衣錦本鄕何故不能立功於時而反委質乎烈士處身固如是邪產泣曰誠知天命有歸非微臣所抗犬馬爲主豈忘自效但以孤窮勢蹙致力無術僶俛歸死實非誠欵儁嘉其慷慨顧謂左右曰此眞長者乃擢用之歷位尙書性剛正好直言每至進見未嘗不論朝政之得失同輩咸敬憚之儁亦重其儒雅前後固辭年老不堪理劇轉太子太傅謂子績曰以吾之才而致於此始者之願亦已過矣不可復以西夕之年取笑於來今也固辭而歸死於家產子績字伯陽少以風節知名淸辯有辭理弱冠爲郡功曹時石虎親徵段遼師次範陽百姓饑儉軍供有闕虎大怒太守惶怖避匿績曰郡帶北裔與冦接壤疆場之間人懷危慮聞輿駕親戎將除殘賊𨿽嬰兒白首咸思效命非惟爲國亦自求寧卽使身膏艸野猶甘爲之敢有私吝而闕軍實但比年災儉家有菜色困敝力屈無所取濟逋廢之罪情在可矜虎見績年少有壯節嘉而恕之太守獲免幽州刺史王午辟爲主簿及儁之南徵績隨午奔魯口鄧恆謂午曰績鄕裏在北父已降燕今𨿽在此終不爲用方爲人患午曰績於喪亂之中捐家立義情節之重𨿽古烈士無以過也乃以猜嫌害之竊恐燕趙之士聞之謂我直相聚爲盜耳了無意識眾情一散不可復集坐自屠潰也恆乃止午猶恐諸將不與己同心或致非意乃資遣之績始辭午往見儁儁讓之曰卿不識天命棄朕邀名今日乃始來邪績曰臣聞豫讓報智伯仇稱於前史旣官身所在何事非君陛下方弘唐虞之化臣實未謂歸順之晚也儁曰此亦事主之一節耳拜太子中庶子尋遷司徒長史與儁談論東宮詞甚切直暐時侍側甚不平之及卽位太宰恪欲以績爲尙書右僕射暐追憾績往言不許恪屢請之暐乃謂恪曰萬機之事委之叔父伯陽一人暐請獨裁遂出爲章武太守以憂死黃泓黃泓字始長廬江人也﹝晉書作魏郡斥丘人﹞父沈善天文祕術泓從父受業精妙逾深兼博覽經史尢明禮易性甚忠勤非禮不動永嘉之亂與渤海髙瞻避地於薊﹝一作幽州﹞說瞻曰王浚昏虐終必無成宜思去就以圖久安慕容廆法政修明虛懷引納且讖言眞人出東北倘或是乎宜相與歸之同建事業瞻不從泓乃率宗族歸廆廆待以客禮引爲參軍軍國之務動輒咨之泓止說成敗事皆如言廆常曰黃參軍國之仲翔也及皝嗣位遷左常侍領史官甚見親重石虎率眾來攻皝將走遼東泓曰賊有敗气可無憂也不過二日必當奔潰宜嚴勒士馬爲追擊之備皝曰今冦盛如此卿言必走孤未敢信泓曰殿下言盛者人事耳臣言必走者天時也胡走無疑及期果退皝益奇之儁卽王位遷從事中郎冉閔之亂儁欲謀取中原訪之於泓泓勸儁行儁從之及僭僞號署爲進謀將軍太史令闗內侯尋加奉車都尉西海太守領太史令開陽亭侯進封平舒縣五等伯常從左右諮決大事靈臺令許惇害其寵謟事上庸王評設異議以毀之乃以泓爲太史靈臺諸署統加給事中泓待惇彌厚不以毀已易心暐敗以老歸家嘆曰燕必中興其在吳矣﹝一作吳人﹞恨吾年過不及見耳年九十七卒後三年吳王垂果以興焉賈堅賈堅字世固渤海人也少尙气節彎弓三石餘仕趙殿中督趙亡乃棄冉閔還鄕裏擁部曲數千家以自固上庸王評狥渤海遣使招之堅終不降評與戰擒之儁愛其才赦而勿殺時年六十餘太原王恪聞其善射故親試之乃取一牛置百步上召堅使射曰能中之乎堅曰少壯之時能令不中今老矣正可中之恪大笑乃射發一矢拂脊再一矢磨腹皆附膚落毛上下如一恪曰能復中乎堅曰所貴者以不中爲奇中之何難一發中之觀者咸服其妙儁署爲樂陵太守治涪城尋遷太山太守屯山荏晉將荀羨引兵擊之堅所將才七百餘人羨兵十倍於堅堅將出戰諸將皆曰眾少不敵不如固守堅曰固守亦不能免不如戰也遂出戰身先士卒殺羨兵十餘人復還入城羨兵圍之堅嘆曰吾自結髮立功名而每值窮阨豈非天乎與其屈辱而生不若守節而死乃謂諸將曰今危困至此計無所設卿等可去吾將止死將士皆泣曰府君不出眾亦俱死耳乃扶堅上馬堅曰我如欲逃必不相遣今當爲卿曹決鬥若勢不能支卿等可趣去勿復顧我也乃開門直出羨兵四集堅立馬橋上左右射之皆應弦而倒羨兵眾多從塹下斫橋橋斷人馬俱陷生擒之遂失山荏羨謂堅曰君父祖世爲晉臣柰何背本不降堅曰晉自棄中華非吾叛也民旣無主彊則附之﹝一作彊則托命﹞旣已事人安可攺節吾束脩自立渉趙歷燕未嘗易志君何忽忽相謂降乎羨復責之堅罵曰豎子兒女禦乃公羨怒執置雨中數日不食憤憾而卒子活復爲任城太守慕輿根慕輿根榼盧城大人也善騎射嘗從皝行獵有一野羊立於懸崖之上皝命左右射之莫有中者根乃自募射一發而中皝甚奇之署帳下折衝將軍屢進奇略儁嗣位轉廣威將軍敗鄧恆於魯口斬蘇林於中山所在立功歷殿中領軍將軍儁卒受遺輔暐進位太師副贊朝政根性木彊自恃先朝勲舊舉動倨傲心不服恪濳欲爲亂乃言於恪曰今主上幼沖母后干政殿下宜慮楊駿諸葛元遜之變思有以自全且定天下者殿下之功也兄亡弟及古今成法俟畢山陵可廢主上爲王殿下自踐尊位以建大燕無窮之福恪曰公醉邪何言之悖也吾與公受先帝遺詔云何而遽有此議昔曹臧吳札並於家難之際猶曰爲君非吾節況今儲君嗣統四海無虞宰輔受遺柰何更有私議公忘先帝之言邪根大愧懼辭謝而退恪以告吳王垂垂勸恪殺之恪曰今新遭大喪二鄰伺隙山陵未建宰輔自相誅夷恐乖逺近之望且可忍之祕書監皇甫眞言於恪曰根本庸豎過蒙先帝厚恩彊參顧命而小人無識自國哀已來驕狠日甚將成禍亂明公今日居周公之地當爲社稷深謀早爲之所恪亦不聽根遂與武衛將軍慕輿幹潛謀誅恪及評因而簒立入白太后及暐曰太宰太傅將謀不軌臣請帥禁兵誅之以安社稷太后將從之暐曰二公國之戚穆先帝選之托以孤嫠必不肯爾安知非太師欲爲亂也乃止根又思戀東土言於太后及暐曰今天下蕭條外冦非一國大憂深不如東還暐亦不納於是反形漸露恪聞之遂與太傅評宻奏根罪狀根乃伏誅並其妻子皆梟首東市李洪李洪平陽人也初帥流民入定陵未幾眾至數千壁於舞陽受王浚假署爲雍州刺史後歸皝仕爲大理歷內史右司馬石虎攻棘城洪弟普以爲棘城必敗勸洪出避禍洪曰天道幽逺人事難知且當委任勿輕動以取悔普固請不已洪曰卿意見明審者當自行之吾受慕容氏大恩義無去就當效死於此耳與普流涕而訣普遂降於虎從虎南歸死於喪亂洪由是以忠篤著名從儁攻鄧恆於魯口出屯髙冢慕輿根擊恆部將鹿勃早洪徐整騎隊助之俘斬甚眾暐立轉龍驤將軍略地河南拔許昌汝南陳郡徙萬餘戶而還進位司空王猛克鄴隨暐入長安拜駙馬都尉奉朝請卒悅綰悅綰榼盧城大人也初仕皝爲司馬石虎入冦遣徵北張舉襲凡城皝以綰爲禦難將軍授兵一千以守之及趙兵至將吏皆恐欲棄城走綰曰受命禦冦生死以之且憑城堅守一可敵百敢妄言惑眾者斬眾然後定綰身先士卒親冒矢石舉等竭力攻之經旬不克乃退虎死鄴中擾亂冉閔殄滅石氏石祇遣使求援儁遣綰將兵三萬會之鄴平引還遷前將軍追擊呂護於魯口有功進尙書右僕射尋署安西將軍領護匈奴中郎將並州刺史戍並州暐嗣位轉尙書左僕射綰見王公貴戚多爲蔭戶言於暐曰今三方鼎峙各有吞並之心而太傅政尙寛和百姓多有隠附傳曰惟有徳者可以寛臨其次莫如猛今諸軍營戶三分共貫風教頹獘威綱不立至使民戶殫盡委輸無入吏斷常俸戰士絕廩官貸粟帛以自贍給旣不可聞於鄰國且非所以爲治宜一切罷斷諸蔭戶盡還郡縣肅明法紀以淸四海暐納之使綰專治其事糾擿姦伏無敢隠匿出戶二十餘萬朝野怨怒太傅評大不平之綰先有疾乃自力釐校戶籍疾遂益亟而卒後苻堅滅燕聞綰之忠恨不得見乃拜其子爲郎中皇甫眞皇甫眞字楚季安定朝那﹝一作那字﹞人也其兄岌晉東夷校尉崔毖請爲長史卑辭說諭終莫能致廆招之岌與眞實時俱至並以文章才儁任居樞要眞更以弱冠髙才擢拜遼東國侍郎皝嗣立遷平州別駕時內艱連年百姓勞瘁眞議欲寛減賦稅休息力役不合旨免官後以破麻秋功拜奉車都尉守遼東營邱二郡皆有善政及儁卽位入爲典書令從輔國將軍恪等討擒冉閔卽南圖拔鄴石氏舊都城內珍玩寶貨充溢眞一無所取惟存卹人物收斂圖籍而已儁臨終眞與恪等俱受顧命慕輿根將謀爲亂眞陰察知之請恪除根恪未忍顯其事俄而謀泄伏誅恪乃謝眞曰不從君言幾成禍敗呂護之叛恪謀於朝曰逺人不服修文徳以來之今護宜以恩詔降不宜以兵戈取也眞曰護九年之間三背主上揆其姦心凶悖未已明公方飲馬江湘勒銘劍閣況護蕞爾近畿而不梟戮宜以兵算取之不可復以文檄諭也恪從之眞乃上疏輒以家奴婢五十口馬七十疋牛四十頭以供軍資拜冠軍將軍別部都護﹝一作都督﹞師還拜鎭西將軍並州刺史鎭護匈奴中郎將徵拜侍中光祿大夫遷司空領中書監累遷太尉侍中苻堅宻謀並燕欲覘其可否命西戎主簿郭辦潛結匈奴左賢王曹轂遣使詣鄴朝貢辦因爲之副眞兄腆及從子奮覆皆仕於秦辦旣至鄴歷造公卿謂眞曰僕本秦人家爲秦所誅故寄命曹王貴兄常侍及奮覆兄弟並相知有素眞怒曰臣無境外之交此言何以及吾君似姦人得無因緣假托乎白暐請窮治之太傅評不許辦還爲堅言燕朝政無綱紀實可圖也鑑機識變惟皇甫眞耳堅曰以六州之眾豈得不使有智士一人哉眞亦秦人而燕用之固知關西多君子矣眞性淸儉寡欲不營產業飲酒至石餘不亂雅好屬文凡著詩賦四十餘篇王猛入鄴眞望馬首拜之明日更見語乃卿猛猛曰昨拜今卿何恭慢之相違也眞曰卿昨爲賊朝是國士吾拜賊而卿國士何所怪也猛大嘉之謂權翼曰皇甫眞故大器也從堅入關爲奉車都尉奉朝請數歲而卒梁琛梁琛廣平人也初爲呂護參軍護敗遂仕慕容氏爲中書著作郎轉給事黃門侍郎暐時琛以大鴻臚奉使於秦侍輦茍純副之琛至長安苻堅方畋於萬年欲引見琛琛曰秦使至燕燕之君臣朝服備禮灑掃宮庭然後敢見今秦王欲野見之使臣不敢聞命秦尙書郎辛勁謂琛曰賓客入境惟主人所以處之君焉得專制其禮且天子稱乘輿所至曰行在所居何常之有又春秋亦有遇見之禮何爲不可乎琛曰晉室不綱靈祚歸徳二方承運俱受明命而桓溫猖狂窺我王略燕危秦孤勢不獨立是以秦王同卹時患要結好援東朝君臣引領西望媿其不競以爲鄰憂西使之辱敬待有加今彊冦旣退交聘方始謂宜崇禮篤義以固二國之歡若忽慢使臣是卑燕也豈修好之義乎夫天子以四海爲家故行曰乘輿止曰行在今海縣分裂天光分曜安得以乘輿行在爲言哉禮不期而見曰遇蓋因事權行其禮簡略豈平居容與之所爲哉客使單行誠勢屈於主人然茍不以禮亦不敢從也﹝一云琛曰天子以四海爲家故可云然今靈命旣分天光派別勢勻義等理絕玆談況唇亡齒寒豈輔車之義乎故桓溫冦境而貴朝同卹敝邑愧賴以爲君憂秦人使燕未嘗肴幹不食爵盈不飲而敬恭待命享禮有加今虜冦已獲繼尋舊好會遇之禮豈其時乎遐賓小使誠勢屈於主然勞不以禮不敢聞命﹞堅嘉琛有奉命之才乃爲之攺行宮百僚陪位然後延之如燕朝之儀事畢堅與之私宴問東方名臣爲誰琛曰太傅上庸王評明徳茂﹝一作懿﹞親光輔王室車騎大將軍吳王垂雄略冠世秀邁絕倫內贊百揆外禦四國﹝此二句一作折衝禦侮﹞其餘諸臣或以文進或以武用官皆稱職野無遺賢𨿽周文多士漢武得人未有過也琛從兄奕先在秦爲尙書郎會罷堅使典客館於奕舎琛語有司曰昔諸葛兄弟各處三國及瑾爲吳聘蜀與諸葛亮惟公朝相見退無私面君子之志往賢盛事余竊慕之今使之卽安私室所不敢也竟不館奕堅乃敕奕數來就邸舎與琛臥起間問東國起居琛曰今二國鼎據兄弟並蒙榮寵琛之在燕亦猶兄之在秦論其本心各有所在琛欲言東國之美恐非西國之所欲聞欲言其惡復非臣子所得論也兄何用問爲堅聞而嘉之使太子延琛相見秦人欲使琛拜太子先諷之曰鄰國之君猶其君也鄰國之儲君亦何以異乎琛曰天子之子視元士欲其由賤登貴以塞盈心在國不臣其父之臣況鄰國之臣乎且茍無純敬則禮有往來情豈忘恭但恐降屈爲煩耳秦人不能對乃不果拜王猛勸堅畱琛堅不許畱秦月餘厚禮遣歸琛每應對不先告純純甚恨之及歸純言於暐曰琛在長安與王猛甚親善疑有異謀琛又數稱秦王堅及王猛之美且言秦將興師宜爲之備已而秦果伐燕皆如琛言暐乃疑琛知其情會評爲秦所敗遂收琛繋獄苻堅入鄴釋之除中書著作郎引見謂之曰卿昔言上庸王吳王皆將相奇才何爲不能謀畫自取亡國琛曰天命廢興豈二人所能移也堅曰卿不能見幾而作虛稱燕美忠不自防反爲身禍可謂智乎琛曰臣聞幾者動之微吉凶之先見者也如臣愚暗實所不及然爲臣莫如忠爲子莫如孝自非有一至之心者莫能保忠孝之始終是以古之烈士臨危不攺見死不避以狥君親彼知幾者心達安危身擇去就不顧家國臣就使知之尙不忍爲況非所及乎堅稱善久之王猛表爲主簿領記室督公孫鳳公孫鳳字子鸞上谷人也隠居昌黎之九城山谷冬衣單布寢處土牀夏每並食於一器久之蛆臭然後乃食彈琴吟詠陶然自得人咸異之莫能測也暐以安車徵之至鄴見暐不言不拜衣食舉動如在九城賓客造請少得與言數年病卒公孫永公孫永字子陽襄平人也少而好學恬淡虛靜隠於平郭南山不娶妻妾非身所墾植則不衣食之吟詠巖谷欣然自得年餘九十操尙不虧與公孫鳳俱被暐徵至鄴見暐不拜王公已下造之皆不與言𨿽經隆冬盛暑端然自若一歲餘詐狂暐送之平郭后苻堅又將備禮徵之難其耆年路逺乃遣使者致問未至而永卒堅深悼之謚曰崇虛先生王歡王歡﹝一作觀又作勸﹞字君厚樂陵人也安貧樂道專精耽學不事產業常丐食誦詩𨿽家無斗儲意怡如也其妻患之或焚毀其書而求攺嫁歡笑而謂之曰卿不聞朱買臣妻邪時人聞者莫不嗤笑歡守志彌篤遂爲通儒暐襲僞位署爲國子博士親就受經尋遷祭酒暐爲苻堅所滅歡遂歸隠堅復徵爲祭酒後以太子少傅卒悉羅騰悉羅騰字叔龍範陽涿鹿人也工圍碁究盡其妙獨步當時莫與爲儔俄而北平樂抄少雋出與齊名騰仕暐爲尙書郎桓溫來伐爲吳王垂參軍從事與溫戰生擒叛人段思擊斬李述勇冠三軍及暐爲秦所滅隨徙長安拜三署郎秦末年與暐潛謀殺堅堅召騰拷問具服遂見殺安屈安屈遼東胡人也其先祖曰世髙漢時以安息王侍子入洛歷魏至晉避地遼東因以家焉屈仕暐爲殿中郎將劉洛劉洛中山浦陰縣人也縣差充徵弟興私代復背軍逃歸縣以本名捕斬興詣郡自列稱逃是興身請代洛死洛又固陳已實正名宜從憲辟兄弟爭命詳刑有疑有司具以聞暐曰洛應徵輒畱興冒名逃役俱應極法但兄弟競死義情可嘉宜特原之

卷三十三前秦錄一苻洪苻洪字廣世略陽臨渭氐人也其先蓋有扈氏之苖裔子孫彊盛世居武都爲西戎酋長始其家池中生蒲長五丈五節狀如竹時咸異之謂之蒲家因以氏焉父懷歸爲部落小帥母姜氏因寢產洪驚覺而寤先是隴右大雨霖百姓苦之謡曰雨若不止洪水必起故因名之曰洪年十二而父卒代爲部帥好施多權略驍武善騎射屬劉氏之亂乃散千金招延俊傑訪安危變通之術戎晉𦇤負奔之宗人蒲光蒲突遂共推爲盟主劉曜僭號長安遣使拜平逺將軍不受自稱護氐校尉秦州刺史略陽公光等逼洪歸曜曜以洪爲寧西將軍率義侯及曜敗於洛陽洪率部人西保隴山進爲氐主石虎將兵攻上邽洪詣虎降虎大恱親出迎之拜冠軍將軍委以西方之事監六夷諸軍事涇陽伯趙建平四年石生起兵闗中洪遂西結張駿自稱晉北平將軍雍州刺史虎旣滅生洪率戶三萬下隴東如馮翊說虎徙闗中豪傑及羗戎以實東方曰諸氐皆洪家部曲洪帥以從誰敢違者虎從之拜洪護氐校尉徙秦雍及氐羗十餘萬戶於闗東遷龍驤將軍流民都督處於枋頭從徵叚遼有功遷光烈將軍進爵爲侯尋拜使持節都督六夷諸軍事冠軍大將軍進封西平郡公其部下賜爵闗內侯者二千餘人以洪爲闗內領侯冉閔言於虎曰蒲洪雄果得將士死力其諸子皆有非常之才且握彊兵五萬屯據近畿宜密除之以安社稷虎曰吾方倚其父子以取吳蜀柰何殺之待之愈厚佛圖澄亦言於虎曰觀蒲氏有王气請急除之虎陰欲殺洪洪稱疾不朝梁犢之亂虎遣洪以車騎將軍從燕王石斌討之遂平梁犢進爲侍中車騎大將軍開府儀同三司都督雍秦州諸軍事雍州刺史攺封本國略陽郡公會虎卒石遵卽位閔又言於遵曰蒲洪人傑也今以洪鎭闗中臣恐秦雍之地非復國家之有此𨿽先帝臨終之命然陛下踐祚自宜攺圖遵從之罷洪都督余並如前洪怨之乃歸枋頭遣使降晉後石鑑殺遵所在兵起秦雍流民相率西歸路由枋頭共推洪爲主眾至十餘萬洪子健在鄴斬闗出奔枋頭鑑懼洪之逼也欲以計遣之乃以洪爲都督闗中諸軍事徵西大將軍雍州牧領秦州刺史洪會官屬議應受與否主簿程朴請且與趙連和如列國分境而治洪怒曰吾不堪爲天子耶而云列國乎引朴斬之永和六年朝廷規復中原以洪爲氐王使持節徵北大將軍都督河北諸軍事冀州刺史廣川郡公健爲假節右將軍監河北徵討前鋒諸軍事襄國公時姚弋仲亦有圖據闗中之志恐洪先之遣子襄帥眾五萬伐洪洪迎撃破之斬獲三萬餘級於是安定梁楞等並率闗西民望說洪曰今胡運將終中原喪亂明公神武必成大業繼蹤周漢宜稱尊號以副四海之望洪亦以讖文有艸付應王又孫堅之生背有艸付字遂攺姓苻氏自稱大都督大將軍大單於三秦王以南安雷弱兒爲輔國將軍安定梁楞爲前將軍領左長史馮翊魚遵爲後將軍領右長史京兆叚陵爲左將軍領左司馬王墮爲右將軍領右司馬天水趙俱隴西牛夷北地辛牢皆爲從事中郎氐酋毛貴爲單於輔相洪謂博士胡文曰孤率眾十萬居形勝之地冉閔慕容儁可指辰而殄姚襄父子克之在吾數中孤取天下有易於漢祖初石虎以麻秋鎭枹罕冉閔之亂秋率眾歸鄴洪使子龍驤將軍雄逆撃獲之以爲軍師將軍秋因說洪曰冉閔石祗方相持中原之亂未可平也不如先取闗中基業已固然後東徵天下誰敢敵之洪深然之旣而秋因宴鴆洪欲並其眾世子健收秋斬之洪臨死謂健曰吾所以未入闗者以爲中原可指時而定今不幸爲豎子所困中州非汝兄弟所能辦闗中周漢舊都形勝之國進可以一同天下退不失保全秦雍吾死之後便可鼓行而西言終而卒年六十六健僣僞位追謚曰惠武皇帝廟號太祖

卷三十四前秦錄二苻健苻健字建業洪第三子也初母羌氏夢感大羆而孕生之夜洪又夢族曹氏指健謂之曰是兒興家門可以吾名字之於是名羆字世建後避石虎外祖張羆之名故攺焉及長雄果便弓馬好施予善事人甚爲石虎父子所親愛歷位翼軍校尉鎭軍將軍虎𨿽外禮苻氏心實忌之乃陰殺其諸兄而不害健也永和六年洪死健嗣位代綂其眾乃去大都督大將軍三秦王之號稱晉官爵遣叔父安告喪於京師且請朝命秋八月京兆杜洪竊據長安自稱晉徵北將軍雍州刺史以馮翊張琚爲司馬戎夏雄儁多歸附之健密圖闗中懼洪知之乃僞受石祗官爵以趙俱爲河內太守戍溫牛夷爲綏集將軍戍懷密繕宮室於枋頭課所部種麥示無西意有知而不種者健殺之以狥旣而自稱晉徵西大將軍開府都督闗中諸軍事雍州刺史以武威賈玄碩爲左長史略陽梁安爲右長史叚純爲左司馬辛牢爲右司馬京兆王魚安定程肱胡文等爲軍諮祭酒悉眾而西以魚遵爲前鋒行至盟津起浮橋以濟遣弟輔國將軍雄帥步騎五千人入自潼闗兄子揚武將軍菁帥眾七千人自軹闗入河東臨別執菁手曰若事不捷汝死河北我死河南不及黃泉無相見也濟訖焚橋自統大眾隨雄而進杜洪聞之與健書侮嫚之以司馬張琚弟光﹝一作先字﹞爲徵虜將軍帥眾萬三千逆戰於潼闗之北光兵大敗走還長安健𨿽戰勝猶修箋於洪並送名馬珍寶請至長安上尊號洪曰幣重言甘誘我也乃悉召闗中之眾來拒健聞而筮之遇泰之臨健曰小往大來吉亨昔往東而小今還西而大吉孰大焉諸君知否此則漢祖屠秦之機也是時眾星夾河西流占者以爲百姓西遷之象健遂率軍進次赤水據其城以抗洪洪弟郁勸洪迎健洪不從郁率所部來降健遣雄略地渭北氐酋毛受屯髙陵徐磋屯好畤羗酋白犢屯黃白眾各數萬皆斬洪使遣子來降苻菁魚遵所過城邑無不降附洪懼固守長安九月菁與張光戰於渭北之陰盤擒之三輔郡縣堡壁悉降冬十月健長驅至長安杜洪張琚奔司竹十一月甲午入都長安以民心思晉乃遣參軍杜山伯詣建康獻捷並修好於大司馬桓溫於是秦雍夷夏皆來歸附趙梁州刺史石寧獨據上邽不下十二月雄進兵撃斬之皇始元年春正月健軍師將軍左長史賈玄碩等請依劉備稱漢中王故事表健爲侍中大都督闗中諸軍事大將軍大單於秦王健怒曰吾豈堪爲秦王耶且晉使未返我官位輕重非汝曹所知也旣而密使梁安諷玄碩等上尊號健僞讓再三然後許之丙辰僭卽天皇位於南郊﹝紀事本末作天王大單於﹞國號大秦大赦境內攺元皇始繕宗廟社稷置百官於長安追尊父洪爲武惠皇帝廟號太祖尊母姜氏爲皇太后立妻彊氏爲天皇后子萇爲太子靚爲平原公生爲淮南公覿爲長樂公方爲髙陽公碩爲北平公騰爲淮陽公栁爲晉公桐爲汝南公庾爲魏公武爲燕公幼爲趙公以雄爲都督中外諸軍事丞相領車騎大將軍雍州牧東海公菁爲衛大將軍平昌公宿衛二宮雷弱兒爲太尉毛貴爲司空略陽姜伯周﹝伯周健之舅也﹞爲尙書令梁楞爲左僕射王墮爲右僕射魚遵爲太子太師彊平﹝平王后之弟也﹞爲太傅叚純爲太保略陽呂婆樓爲散騎常侍趙並州刺史張平遣使來降健署爲大將軍冀州牧三月健置司隸校尉官分遣使者問民疾苦搜羅雋異寛重斂之稅弛離宮之禁罷無用之器去侈靡之服凡趙之苛政不便於民者悉除之夏四月杜洪張琚遣使招晉梁州刺史司馬勲勲率步騎三萬自漢中入秦川健禦之於五丈原勲屢戰皆敗退歸南鄭健以中書令賈玄碩始者不上尊號銜之使人告玄碩與司馬勲通並其諸子皆殺之是年野蠶成繭野禾被原百姓采野繭而衣野粟而食闗西家給人足皇始二年春正月丞相雄等固請健正尊號宜依漢晉兼皇王之美不可過自謙沖同趙之初號健從之僭卽皇帝位於太極殿大赦境內諸公皆進爵爲王且言單於所以統一百蠻非天子所宜領以授太子萇立五等之封以次進之司馬勲旣還漢中杜洪張琚屯宜秋洪自以右族輕琚且知勲憚琚兵彊因說勲曰不殺張琚闗中非國家有也勲乃僞請琚於坐殺之琚弟光走池陽合眾攻勲勲頻戰不利杜洪遂自立爲秦王攺元建昌署置百官夏四月以張遇爲徵東大將軍豫州牧五月健率步騎二萬攻杜洪於宜秋斬之還登石安原而嘆曰美哉斯原也悵然有終焉之志六月甲申健還長安晉鎭西將軍謝尙攻豫州牧張遇於許昌遇遣使請救健遣丞相東海王雄衛大將軍平昌王菁率眾掠地闗東並帥步騎二萬援之丁亥與尙戰於潁水之誡橋尙等敗績奔還淮南死者萬五千人雄乘勝逐北至於壘門殺傷過半秋七月雄徙遇及陳潁許洛之民五萬餘戶歸於闗中﹝或作長安﹞以右衛將軍楊羣爲豫州刺史鎭許昌八月健以雷弱兒爲大司馬毛貴爲太尉張遇爲司空冬十月謝尙遣冠軍將軍王俠攻許昌克之豫州刺史楊羣退屯弘農十二月丞相雄攻王擢於隴上敗之擢單馬奔涼州雄還屯隴東初有童謡曰十斗二升沙誰爲王擢家至是而擢敗皇始三年春正月下書曰其自公卿已下歲舉賢良方正孝亷淸才多略博學秀才異行各一人或獻書規諫或面陳朕過其悉以聞勿拘貴賤二月張重華遣將軍張弘宋修會王擢帥步騎萬五千來伐雄與菁率眾拒之大敗涼兵於龍黎斬首萬二千級獲弘修送長安王擢棄秦州奔姑臧健以領軍將軍願爲秦州刺史鎭上邽三月西域胡劉康詐稱劉曜子聚眾於平陽僞稱晉王夏四月左衛將軍飛討擒之五月王擢復帥眾二萬攻上邽秦州郡縣多應之願戰敗奔長安六月左衛將軍飛攻氐王楊初於仇池爲初所敗丞相雄平昌王菁帥步騎四萬屯於隴東初張遇自許昌來奔健納遇繼母韓氏爲昭儀數於眾中謂遇曰卿吾假子也遇慚恨因雄等精兵在外陰結闗中豪傑欲滅苻氏以雍州歸晉秋七月遇與中黃門劉晃謀夜襲健晃約開門以待之會健使晃出外晃固辭不得已而行遇不知引兵至門門不開事覺伏誅於是孔特起池陽劉珍夏侯顯起鄠喬秉起雍胡陽赤起司竹呼延毒起灞城眾數萬人各遣使詣晉大司馬徵西將軍桓溫中軍將軍殷浩請救八月以左僕射魚遵爲司空九月丞相雄帥眾二萬還長安遣平昌王菁略地上洛置荊州於丰陽縣以步兵校尉金城郭敬爲荊州刺史引南金奇貨弓竿漆蠟通闗市來逺商於是國用充足異賄盈積矣冬十月丞相雄與淸河王法及左衛將軍飛分討孔特等健兄子輔國將軍黃眉自洛陽來奔十一月雄克池陽斬孔特十二月淸河王法與左衛將軍飛克鄠斬劉珍夏侯顯皇始四年春正月辛酉丞相雄克司竹胡陽赤奔灞城依呼延毒二月乙丑晉大司馬桓溫統步騎四萬發江陵水軍自襄陽入均口至南鄕步兵自浙川趨武闗命司馬勲出子午道趨長安三月溫遣別將攻上洛獲荊州刺史郭敬進撃靑埿城破之﹝冊府元龜作溫遣京兆太守薛珍擊靑埿城破之﹞司馬勲掠秦西鄙涼秦州刺史王擢攻陳倉以應溫健遣太子萇丞相雄淮南王生平昌王菁北平王碩帥眾五萬拒溫於峣栁城愁思堆﹝長安志云後因名桓公堆﹞夏四月己亥戰於藍田淮南王生單騎突陳出入以十數殺溫將應誕劉泓士卒死者甚眾溫督軍力戰萇眾大敗丞相雄與溫別將桓沖戰於白鹿原爲衝所敗溫遂轉戰而前壬寅進至灞上萇等退屯城南健與老弱六千固守長安小城悉發精兵三萬爲遊軍遣大司馬雷弱兒等與萇合兵拒溫三輔郡縣爭持牛酒迎降於溫溫撫諭居民使安堵復業男女夾路觀之耆老有感泣者曰不圖今日復覩官軍健別遣雄帥騎七千馳襲司馬勲於子午谷破之勲退屯女媧堡五月王擢拔陳倉殺健扶風內史毛難丞相雄復與桓沖戰於白鹿原衝師敗績死者萬餘人初溫恃秦麥熟以爲軍資而健悉芟麥淸野以待之軍糧不屬士卒乏食六月丁丑溫徙闗中三千餘戶而還呼延毒帥眾一萬從溫萇等又追撃之比至潼闗溫軍屢敗失亡萬計丞相雄擊司馬勲王擢於陳倉勲奔漢中擢奔略陽遂攻喬秉於雍丙申雄卒太子萇攻秉於雍八月斬之闗中悉平以光祿大夫趙俱爲洛州刺史鎭宜陽先是月奄塡星在輿鬼占者曰秦有兵革之象會溫來伐至是而退健賞拒溫之功以雷弱兒爲丞相毛貴爲太傅魚遵爲太尉淮南王生爲中軍大將軍平昌王菁爲司空其年西虜乞沒渾邪遣子入侍健於是置來賓館於平朔門以懷逺人起靈臺於杜門與百姓約法三章薄賦卑宮垂心政事數延公卿咨講治道承趙人苛虐奢侈之後易以寛簡節儉崇禮耆老修尙儒學秦人大悅太子萇拒桓溫爲流矢所中冬十月萇卒謚曰獻哀十一月王擢帥眾來降健以擢爲尙書以上將軍啖鐡爲秦州刺史健叔父武都王安自晉還爲姚襄所虜以爲洛州刺史十二月安自襄亡歸健以安爲大司馬驃騎大將軍並州刺史鎭蒲阪是歲闗中大饑米一斗直布一疋皇始五年春二月蝗虫大起自華澤西至隴山食百艸無遺牛馬相噉毛虎狼食人行路斷絕健自蠲百姓租稅減膳徹懸素服避正殿新平有長人見長五丈語於百姓張靖曰苻氏應天受命今當太平外面者歸中而安泰問其姓名弗答俄而不見新平令以聞健以爲妖妄詔靖繋獄會大雨霖河渭泛溢蒲阪津監宼登於河中得大屐一隻長七尺三寸足迹稱屐指長尺餘文深一寸健嘆曰覆載之中何所不有張靖所見定不差也赦之夏四月河內太守王會黎陽太守韓髙以郡叛降於燕立淮南王生爲太子以司空平昌王菁爲太尉尙書令王墮爲司空司隸校尉梁楞爲尙書令六月丙子健寢疾庚辰平昌王菁勒兵入東宮將殺太子生而自立時生侍疾西宮菁以健爲己卒攻東掖門健聞變登端門陳兵自衛眾見健惶懼皆捨仗逃散健執菁數而殺之餘無所問壬午以大司馬武都王安都督中外諸軍事甲申健引太師魚遵丞相雷弱兒太傅毛貴司空王墮尙書令梁楞左僕射梁安右僕射叚純吏部尙書辛牢等囑以後事受遺輔政健謂太子生曰六夷酋帥及大臣執權者若不從汝命宜漸除之乙酉薨於太極前殿在位五年年四十九﹝一作三十九﹞葬原陵謚曰明皇帝廟號世宗永興初追尊曰景明皇帝號髙祖

卷三十五前秦錄三苻生苻生字長生健之第三子也封淮南王幼而麤暴昏醉無賴祖洪甚惡之生無一目爲兒童時年七歲洪戲之問侍者曰吾聞瞎兒一淚信乎侍者曰然生怒引佩刀自刺出血曰此亦一淚也洪大驚鞭之生曰性耐刀槊不堪鞭捶洪曰汝爲爾不已吾將以汝爲奴生曰可不如石勒也洪懼跣而掩其口謂其父健曰此兒狂勃宜早除之不然長大必破人家健將殺之健弟雄止之曰兒長成自當修攺何可遽爾如此健乃止及長力舉千鈞雄勇好殺手格猛獸走及奔馬擊刺騎射冠絕一時桓溫來伐生單馬入陣搴旗斬將者前後十數初健之長子萇旣死母彊氏意在少子栁健以讖有三羊五眼之言故立爲太子皇始五年六月健卒僭卽皇帝位大赦境內攺元壽光羣臣奏曰先帝晏駕甫爾而卽攺元非禮也生怒窮推議主得右僕射叚純殺之秋七月尊母彊氏爲皇太后立妻梁氏爲皇后以太子門大夫南安趙韶爲右僕射太子舍人趙誨爲中護軍著作郎董榮爲尙書並以佞幸進也八月生封所善衛大將軍黃眉爲廣平王前將軍飛爲新興王徵呂婆樓爲侍中左大將軍大司馬武都王安領太尉晉王栁爲徵東大將軍並州牧鎭蒲阪魏王庾爲鎭東大將軍豫州牧鎭陜城自余封授有差初生將彊懷與桓溫戰沒其子延未及封而健死會生出遊懷妻樊氏於道上書論懷忠烈請封其子生怒射而殺之中書監胡文中書令王魚言於生曰比頻有客星孛於大角熒惑入於東井大角爲帝坐東井秦之分野於占不出三年國有大喪大臣戮死願陛下逺追周文修徳以禳之惠和羣臣以成康哉之美生曰皇后與朕對臨天下可以應大喪矣毛太傅梁車騎梁僕射受遺輔政可以應大臣矣九月殺皇后梁氏及太傅錄尙書毛貴﹝後之舅也﹞車騎將軍尙書令梁楞左僕射梁安冬十一月以吏部尙書辛牢守尙書令右僕射趙韶爲左僕射尙書董榮爲右僕射中護軍趙誨爲司隸校尉十二月殺丞相雷弱兒及其九子二十七孫於是諸羗皆有離心生𨿽在諒闇遊飲自若荒耽淫虐殺戮無道常彎弓露刅以見朝臣錘鉗鋸鑿可以害人之具備置左右卽位未幾后妃公卿已下至於僕隸凡殺五百餘人截脛拉脇鋸項刳胎者比比有之壽光二年春正月嬖臣右僕射董榮言於生曰日蝕之變宜以貴臣應之生曰惟有大司馬國之懿戚不可其在王司空乃殺司空王墮洛州刺史杜郁墮之甥也左僕射趙韶惡之譖於生以爲貳於晉殺之壬戌宴羣臣於太極殿酣飲樂奏生親歌以和之命尙書令辛牢爲酒監旣而怒曰何不彊人酒而猶有坐者引弓射牢殺之百竂大懼莫不引滿昏醉污服失冠蓬頭僵僕生乃大樂二月生聞張祚見殺玄靚幼沖命徵東大將軍晉王栁遣參軍閻負梁殊使涼以書諭之負殊至姑臧玄靚年幼不見殊等涼州牧張瓘見之曰孤之本朝世執忠節逺宗大晉臣無境外之交二君何以來辱負殊曰晉王與君鄰藩義好有自來矣𨿽山河阻絕然風通道會不欲使羊陸二公獨美於前主上以欽明紹統八表宅心光被四海功格天地晉王思與張王齊曜大明交玉帛之好兼與君公同金蘭之契是以不逺而來君何怪焉瓘曰羊陸一時之事亦非純臣之義也本朝六世重光固忠不貳若與苻徵東通使是上違先公純誠之志下乖河右遵奉之情其可乎負殊曰昔微子去殷項伯歸漢𨿽背君違親前史美其先覺亡晉之餘逺逃江會天命去之淪絕已久故尊先王翻然攺圖北面二趙蓋神算無方見機而作也今大秦威徳方盛君公若欲自尊河右則眾旅非秦之敵如欲宗歸遺晉則深乖先君雅旨曷若逺蹤竇融附漢之規近述先王歸趙之事垂祚無窮永延遐祉乎瓘曰中州無信好食誓言往與石氏通好使車適返戎騎已至中國之風誡在昔日不足復論通和之事也負殊曰三王異政五帝殊風趙多姦詐秦崇信義豈得一槪待之乎張光楊初皆擅兵一方不供王貢先帝命將擒之赦其難恕之罪寵以爵封之榮今上道合二儀慈弘山海信符陰陽禦物無際不可以二趙相況也瓘曰必如君言秦之威徳無敵何不先取江南則天下盡爲秦有徵東何辱命焉負殊曰先帝以大聖神武開構鴻基彊燕納欵八州效順主上欽明道必隆世慨徽號擁於河西正朔未加吳會以吳必須兵服涼可以義懷故遣行人先申大好如君公未達天命正可緩江南數年之命回師西斾恐涼州弗可保也瓘曰我跨據三州帶甲十萬西包蔥嶺東阻大河伐人有餘而況自守何畏於秦負殊曰貴州山河之固孰若崤函五郡之眾孰若秦雍杜洪張琚因趙氏之成資據天阻之險固策三秦之鋭藉陸海之饒勁士風集驍騎如雲兵彊財富自謂天下可平闗中可守有囊括宇內席卷四海之志先帝戎旗西指冰消雲散人詠來蘇旬月之間不覺易主燕𨿽虎視闗東猶以地勢之義逆順之理北面稱藩貢不踰月致肅愼楛矢通九夷之珍單於屈膝名王內附主上若以貴州不服赫然奮怒控弦百萬鼓行西濟未知貴州將何以抗之盍追先王臣趙故事世享大美爲秦西藩瓘曰然秦之徳義加於天下江南何以不賓負殊曰文身之俗負阻江山道污先叛化盛後賓自古而然豈但今也故詩曰蠢爾蠻荊大邦爲仇言其不可以徳義懷也瓘曰秦據漢舊都地兼將相文武輔臣領袖一時者誰也負殊曰皇室懿藩忠若公旦者則大司馬武都王安徵東大將軍晉王栁文武兼才神器秀拔入可允釐百工出能折衝萬里者衛大將軍廣平王黃眉後將軍淸河王法龍驤將軍東海王堅之兄弟其耆年碩徳徳侔尙父者則太師錄尙書事廣寗公魚遵淸素剛嚴骨硬貞亮者則左光祿大夫彊平金紫光祿大夫程肱牛夷博聞多識探賾索幽者則中書監胡文中書令王魚黃門侍郎李柔雄毅厚重權智無方者則左衛將軍李威右衛將軍雅才識明達令行禁止者則特進領禦史中丞梁平老特進光祿大夫彊汪侍中尙書呂婆樓文史富贍鬰爲文宗者則尙書右僕射董榮祕書監王揚著作郎梁讜驍勇多奇略攻必取戰必克闗張之流萬人之敵者則前將軍新興王飛建節將軍鄧羗立忠將軍彭越安逺將軍範俱難建武將軍徐盛常伯納言卿校牧守則人皆文武莫非才賢其餘懷經世之才蘊佐時之略守南山之操遂而不奪者王猛朱肜之倫相望於巖谷濟濟多士焉可罄言姚襄張平一時之傑各擁數萬狼顧偏方委忠獻欵請爲臣妾小不事大春秋所誅惟君公圖之瓘曰玆事當決之於王非身所了負殊曰涼王𨿽英睿夙成然年在幼沖君公居伊霍之任安危所系見機之義實在君公耳瓘新輔政河西所在兵起懼秦師之至乃以玄靚之命遣使稱藩生因其所稱官爵而授之燕王慕容儁遣將軍慕輿長卿等帥眾七千人自軹闗攻幽州刺史彊﹝晉書作張﹞哲於裴氏堡晉將軍劉﹝晉書作王﹞度帥眾四千攻靑州刺史王﹝晉書作袁﹞朗於盧氏堡生遣前將軍新興王飛拒度建節將軍鄧羗拒長卿飛未至而度退羗及長卿戰於堡南大破之獲長卿及甲首二千七百餘級姚襄帥眾萬餘攻平陽太守產於匈奴堡晉王栁救之爲襄所敗引還蒲阪襄進攻堡克之殺產盡坑其眾遣使從生假道將還隴西生將許之東海王堅諫曰姚襄人傑也今還隴西必爲深患不如誘以厚利伺隙撃之生乃止遣使拜襄官爵襄不受斬其使者焚所送章冊宼掠河南生怒命大將軍張平討之襄乃卑辭厚幣與平結爲兄弟更與秦通和三月生發三輔人治渭橋金紫光祿大夫程肱以妨農害時上疏切諫生怒殺之夏四月長安大風發屋拔樹行人顚頓宮中奔擾或稱賊至宮門晝閉五日乃止生推告賊者殺之刳出心胃生舅左光祿大夫彊平切諌曰元正盛旦日有蝕之正陽神朔昏風大起兼之水旱不時獸災未息此皆由陛下不勉彊於政事乖和气所致也願陛下務養元元平章百姓棄纎芥之嫌含山嶽之過致敬宗廟愛禮公卿去秋霜之威垂三春之澤則姦回寢止妖祲自消幹靈祗佑皇家永保無窮之美矣生怒以爲妖言鑿其頂而殺之衛將軍廣平王黃眉前將軍新興王飛建節將軍鄧羗侍燕禁中以平太后之弟叩頭固諫生弗許出黃眉爲左馮翊飛爲右扶風羗行咸陽太守猶惜其驍勇故皆弗殺五月太后彊氏以憂憤卒謚曰明徳六月生下書曰朕受皇天之命承祖考之業君臨萬邦子育百姓嗣統以來有何不善而謗讟之音扇滿天下殺不過千而謂之殘虐行者比肩未足爲希方當峻刑極罰復如朕何時虎狼大暴從潼闗西至於長安晝則斷道夜則發屋不食六畜專務食人自元年秋至於二年夏凡殺七百餘人百姓苦之皆廢耕桑相聚邑居爲害滋甚內外恟懼秋七月羣臣奏請禳災生曰野獸饑則食人飽自當止終不能累年爲患也何禳之有且天豈不愛羣生而年年降罰正以百姓犯罪者多將助朕專殺而施刑敎故耳但勿犯罪何爲怨天而尢人哉冬十月生如阿房遇兄與妹俱行者逼令爲非禮固執不從生怒殺之尙書僕射賈玄石形貎美偉生與妻樓上望見玄石在庭中妻曰此何人也生曰汝欲得也乃誅玄石甞燕羣臣於咸陽故城有後至者皆斬之生夜食棗多至旦而有疾召太醫令程延使診之延曰陛下無他疾食棗多耳生怒曰嘻汝非聖人安知吾食棗乃殺之又使太醫某合安胎藥問人參好惡並藥分多少曰𨿽小小不具自可堪用生以爲譏其目鑿其目出然後斬之常從輿上溲便輦者謂之天雨壽光三年春二月太白犯東井有司奏曰東井秦之分野太白罰星必有暴兵起於京師生曰太白入井必將渴耳何所怪乎夏四月姚襄將圖闗中自北屈進屯杏城遣輔國將軍姚蘭略地敷城曜武將軍姚益生左將軍王欽盧招動定陽北地芹川諸羗胡皆應之有眾二萬七千進據黃落生遣衛大將軍廣平王黃眉平北將軍道龍龍驤將軍東海王堅建節將軍鄧羗率步騎萬五千禦之生將飛龍擊蘭擒之襄深溝髙壘固守不戰羗說黃眉曰傷弓之鳥落於虛發襄頻爲桓溫張平所敗鋭气已竭今固壘不戰是窮寇也然其爲人彊狠易以剛動若鼓噪揚旗壓其壘門彼必忿怒而出可一戰擒也黃眉從之五月羗帥騎三千壓於襄壘襄果怒盡鋭出戰羗僞不勝引騎而退襄追之至於三原羗回騎拒襄俄而黃眉與堅大眾繼至襄兵大敗時襄所乘駿馬曰黧眉騧日行千里是戰也馬倒擒而斬之盡俘其眾弟萇帥眾來降襄載其父弋仲之柩在軍中生以王禮葬弋仲於孤盤亦以公禮葬襄廣平王黃眉等振旅還長安生不之賞數眾辱之黃眉怒謀殺生自立事覺伏誅事連王公親戚多有死者生夢大魚食蒲又長安謡曰東海有魚化爲龍男便爲王女爲公問在何所洛門東東海堅所封也時爲龍驤將軍第在洛門之東生不知是堅以謡夢之故誅侍中太師錄尙書事廣寗公魚遵並其七子十孫時又謡曰百里望空城鬰鬰何靑靑瞎兒不知法仰不見天星於是悉壞諸空城以禳之法是苻法也金紫光祿大夫牛夷懼不免禍求爲荊州出鎭上洛生不許曰公忠肅篤敬宜左右朕躬豈有外鎭之理攺爲中軍將軍引見調之曰牛性遲重善持轅軛𨿽無驥足動負百石夷曰𨿽服大車未經峻壁願試重載乃知勲績生笑曰何其快也公嫌所載輕乎朕將以魚公爵位處公夷懼歸而自殺生荒暴日滋殘虐彌甚耽湎於酒無復晝夜羣臣朔望朝謁漏盡請見生曰日知盡乎須待飲訖罕有見者或日暮不出百僚饑獘或至申酉乃出臨朝輒怒色厲惟行殺戮連月昏醉弗堪省覽往往寢落醉中決事左右因以爲姦賞罰無凖因醉問左右曰自吾臨天下以來汝等外間何所聞乎或對曰陛下聖明宰世子育百姓賞必當功刑必當罪天下惟歌太平未聞有怨生怒曰汝媚我也引而斬之他日又問或對曰陛下刑罰微過又怒曰汝謗我也亦斬之所幸妻妾小有忤旨輒便殺之流其屍於渭水或使宮人與男子裸交於殿前引羣臣臨而觀之或生剝牛羊驢馬活爓雞豚鵝鴨數十爲羣縱之殿前或剝死囚面皮令其歌舞臨觀以爲嬉樂宗室勲舊親戚忠良殺害略盡王公在位者悉以疾告歸人情危駭道路以目羣臣奔走艸野皆曰從虎口出左右得保一日如度十年自以眇目所諱言者殘缺傷毀偏只少無不足不具之類皆不得道左右忤旨誤犯而死者不可勝紀六月太史令康權言於生曰昨夜三月並出孛星入於太微連於東井自去月上旬沈陰不雨迄至於今將有下人謀上之禍深願陛下修徳以消之生怒以爲妖言撲而殺之生夜坐對侍婢曰阿法兄弟亦不可信明當除之侍婢以告堅及堅兄淸河王法法遂與特進領禦史中丞梁平老特進光祿大夫彊汪帥壯士數百人潛入雲龍門堅與侍中尙書呂婆樓帥麾下三百餘人鼓噪繼進宿衛將士皆捨仗歸堅生猶昏醉寢而未寐堅眾旣至生驚問左右曰此輩何等人左右曰賊也生曰賊也何不拜之堅兵皆笑生又大言何不速拜不拜者斬之堅眾引生置於別室廢爲越王尋而殺之時年二十三在位三年謚曰厲王封生子馗爲越王以嗣之

卷三十六前秦錄四苻堅上苻堅字永固一字文玉﹝或作名﹞健弟雄之第二子也趙建武中洪從石虎徙鄴家於永貴裏母茍氏甞遊漳水祈子於西門豹祠歸其夜夢與神交因而有孕十二月而生堅有神光之異自天燭其庭堅背有赤文隱起狀如篆文成字曰艸﹝音艸﹞付臣又土王咸陽堅祕而莫之傳也姿貎魁傑臂埀過膝目有紫光祖洪見堅狀貎奇而愛之欲令頭堅腹軟字之曰堅頭﹝堅或作肩﹞年七歲聰敏好施舉止不踰規矩每侍洪側輒量洪舉措取予不失機候洪每謂健曰此兒姿貎瓌偉質性過人頭大鎭重身長任大足短安下非常相也趙光祿大夫司隸校尉髙平徐統有知人之鑑遇堅於路異之執其手曰苻郎此官之禦街小兒敢戲於此不畏司隸縛耶堅曰司隸縛犯罪者不縛小兒戲也統顧左右曰此兒有伯王之相左右怪之曰此兒狀貎甚醜而君以爲貴相何異也統曰非爾等所及知也後又遇之統下車屏人密謂之曰苻郎骨相不恆後當大貴但恨僕老不及見如何堅曰若如公言不敢忘徳八歲請就師學洪曰尙小未可吾年十三方欲求師時人猶以爲速成況汝戎狄異類世知飲酒今乃求學耶欣而許之性至孝愽學多才埶年十一便有經略大志健之西入闗也次於曲沃夢天神遣使者赤冠朱衣命拜堅爲龍驤將軍翼日乃爲壇於曲沃以授之健泣謂堅曰汝祖昔受此號汝父次爲之今若復爲神明所命可不勉之堅揮劍捶馬志气感厲士卒莫不憚服於是要結豪傑以圖緯世之宜呂婆樓彊汪梁平老等皆有王佐之才傾身禮之以爲股肱羽翼太原薛讚略陽權翼見而驚曰非常人也及生嗣位讚翼說堅曰主上猜忍暴虐中外離心有徳者昌無徳者殃天之道也神器甚重方今宜主秦祀者非殿下而誰願殿下順天人之心以行湯武之事勿使他姓得之堅以問尙書呂婆樓婆樓曰僕刀鐶上人耳不足以辦大事僕裏捨有王猛其人謀略不世出殿下宜請而咨之堅因婆樓以招猛一見如舊友語及時事堅大悅自謂如劉玄徳之遇諸葛孔明也生旣殘虐無度特進領禦史中丞梁平老等亟以爲言﹝詳具平老傳﹞堅遂與兄淸河王法謀殺生旣而以位譲法法曰汝嫡嗣且賢宜立堅曰兄年長宜立羣臣皆頓首固請堅從之永興元年夏六月堅去皇帝之號稱大秦天王卽位於太極殿誅生佞臣中書監董榮左僕射趙韶等二十餘人大赦境內殊死以下遂以晉升平元年攺元永興追謚父雄爲文桓皇帝母茍氏爲皇太后妃茍氏爲皇后世子宏爲皇太子以淸河王法爲使持節侍中都督中外諸軍丞相錄尙書事東海公諸王皆降爵爲公以從祖右光祿大夫永安公侯爲太尉從兄晉公栁爲車騎大將軍尙書令封弟融爲陽平公雙爲河南公子丕爲長樂公暉爲平原公熈爲廣平公叡爲巨鹿公漢陽李威爲衛將軍尙書左僕射梁平老爲右僕射彊汪爲領軍將軍仇騰爲尙書領選席寶爲丞相長史行太子詹事呂婆樓爲司隸校尉王猛爲中書侍郎八月復以薛讚爲中書侍郎權翼爲給事黃門侍郎與王猛並掌機密九月追復魚遵雷弱兒毛貴王墮梁楞梁安叚純辛牢等悉復本官以禮攺葬之子孫存者皆隨才擢授大將軍冀州牧張平謀叛據新平雁門河西太原上黨上郡諸地壁壘三百餘夷夏十餘萬戶拜置徵鎭欲與秦敵冬十月平帥眾掠境堅以晉公栁都督並冀州諸軍事加並州牧鎭蒲阪以禦之十一月丞相東海公法以疑忌賜死茍太后以法長且賢又得眾心懼終爲變故遣殺之堅性友愛與法訣於東堂慟哭嘔血謚曰哀十二月堅行至尙書以文案不治免左丞程卓官以王猛代之於是修廢職繼絕世禮神祗課農桑立學校鰥寡孤獨髙年不自存者賜糓帛有差其殊才異行孝友忠義徳業可稱者令所在以聞秦民大悅永興二年春二月堅自將討張平以驍騎將軍鄧羗爲前鋒督護率騎五千據汾上平使養子張蠔禦之蠔多力趫捷與羗相持旬餘莫能相勝三月堅至銅壁平悉眾出戰堅鷹揚將軍呂光刺蠔中之鄧羗擒蠔以獻平眾大潰懼而請降堅赦其罪署爲右將軍蠔爲虎賁中郎將徙平所部三千餘戶於長安夏四月堅如雍祠五畤六月如河東祠后土秋八月自臨晉登龍門顧謂羣臣曰美哉山河之固婁敬有言闗中四塞之國眞不虛也權翼薛讚對曰臣聞夏殷之都非不險也周秦之眾非不多也終於身竄南巢首懸白旗軀殘於犬戎國分於項籍者何也徳之不修故耳吳起有言在徳不在險深願陛下追蹤唐虞懷逺以徳山河之固不足恃也堅大悅至韓原觀晉魏顆鬼結艸抗秦軍之處賦詩而歸九月庚辰堅還長安以太尉永安公侯守尙書令賜爲父後者爵一級鰥寡髙年糓帛有差丏所過田租之半是秋大旱堅減膳徹樂金玉綺繡皆散之戎士命后妃以下悉去羅紈衣不曵地開山澤之利公私共之息兵養民旱不爲災王猛日親幸用事宗親勲舊莫不嫉之諸氐紛紜競陳猛短堅恚甚慢罵或有鞭撻於殿庭者權翼進曰陛下宏達大度善馭英豪神武卓犖錄功捨過有漢祖之風然慢易之言所宜除之堅笑曰朕之過也自是公卿以下見猛屏息甘露元年春正月起明堂禪南北郊祀其祖洪以配天宗祀其伯健於明堂以配上帝二月親耕藉田皇后茍氏親蠶於近郊平羗護軍髙離據略陽叛永安公侯率眾討之未克而卒謚曰威夏四月驍騎將軍鄧羗秦州刺史啖鐡討平之五月堅如河東南遊霸陵顧謂羣臣曰漢祖起自布衣廓平四海佐命功臣孰爲首乎權翼進曰漢書以蕭曹爲功臣之冠堅曰漢祖與項羽爭天下困於京索之間身被七十瘡通中六七父母妻子爲楚所困平城之下七日不火食賴陳平之謀太上妻子克全免匈奴之禍二相何得獨髙也𨿽有人狗之諭豈黃中之言乎於是酣飲極歡命羣臣賦詩六月甘露降乃大赦境內殊死已下攺元爲甘露秋七月堅自河東還以驍騎將軍鄧羗爲禦史中丞八月下書曰咸陽內史王猛言彰出納所在著績有臥龍之才宜入贊百揆絲綸王言可徵拜侍中中書令領京兆尹特進光祿大夫彊徳健後之弟也酗酒豪橫掠人財貨子女爲百姓患猛下車収徳奏未及報已陳屍於市堅馳使赦之不及猛與中丞鄧羗同志嫉惡無所顧忌數旬之間權豪貴戚殺戮刑免者二十餘人百僚震栗姦猾屏气路不拾遺風化大行堅嘆曰吾今始知天下之有法天子之爲尊也乃以猛爲吏部尙書尋遷太子詹事冬十一月轉左僕射余官如故十二月以猛爲輔國將軍司隸校尉居中宿衛僕射詹事侍中中書令領選如故猛上疏辭曰伏見散騎常侍陽平公融明徳懿親光祿散騎西河任羣忠貞淑愼處士京兆朱肜博識聡辧並宜左右彌綸暉贊九棘愚臣庸鄙請避賢路堅曰機務俟才允屬明哲朝野所望豈容致辭所舉融等尋別銓敍於是以融爲侍中中書監左僕射任羣爲光祿大夫領太子家令朱肜爲尙書侍郎領太子庻子猛時年三十六歲中五遷權傾內外人有毀之者堅輒罪之於是羣臣莫敢復言以左僕射李威領護軍右僕射梁平老爲使持節都督北垂諸軍事鎭北大將軍戍朔方之西丞相司馬賈雍爲雲中護軍戍雲中之南遣使巡察四方及戎夷種落州部有髙年孤寡不能自存長吏刑罰失中爲百姓所苦淸修疾惡勸課農桑有便於俗篤學至孝義烈力田者皆令條具以聞甘露二年春正月堅分司隸置雍州又分京兆爲咸陽郡置渭南縣屬京兆郡二月以河南公雙爲都督雍河涼三州諸軍事徵西大將軍雍州刺史攺封趙公鎭安定封弟忠爲河南公三月匈奴左賢王劉衛辰遣使來降請田內地春來秋返堅許之夏四月雲中護軍賈雍遣司馬徐斌率騎襲之因縱兵掠奪堅怒曰朕方修魏絳和戎之術不可以小利忘大信昔荊吳之戰事興蠶婦澆瓜之惠梁宋息兵夫怨不在大事不在小擾邊動眾非國之利也所獲資產其悉以歸之乃黜雍官以白衣領職遣使修和示之信義衛辰於是入居塞內貢獻相尋冬十月烏桓獨孤部鮮卑沒奕於各帥眾數萬來降堅初欲處之塞內陽平公融諫曰戎狄異類人面獸心不知仁義其稽顙內附實貪地利非懷徳也不敢犯邊實憚兵威非感恩也今處之於塞內與民雜居彼窺郡縣虛實必爲邊患不如徙之塞外以存荒服之義堅從之甘露三年春正月劉衛辰掠邊民五十餘口爲奴婢來獻堅責之使歸所掠衛辰由是叛附於魏﹝時猶稱代﹞秋九月乙亥鳯凰集於東闕大赦境內百僚進位一級民因歌之曰鳯凰於飛其羽翼翼翊我聖後享齡萬億初堅將爲赦與左僕射猛右僕射融宻議於露臺悉屏左右親爲赦文猛融供進紙筆有一大蒼蠅入自牖間鳴聲甚大集於筆端驅而復來堅惡之久之乃去俄而長安街巷市裏民相告曰官今大赦有司以聞堅驚謂猛融曰禁中無耳屬之理事何從而泄於是勅內外推窮之咸言有一小人衣黒衣大呼於市曰官今大赦須臾不見堅嘆曰其向蒼蠅乎聲狀非常吾固惡之諺曰欲人勿知莫若勿爲聲無細而弗聞事未形而必彰者其此之謂也冬十二月廣修學官詔郡國學生通一經已上充之公卿已下子孫並遣受業命牧守宰各舉孝弟力田淸修廉直學爲通儒才堪幹事者皆旌表之察其所舉得人者賞非其人者罰由是人莫敢妄舉而請托不行士皆自勵𨿽宗室外戚無才能者盡棄不用當是之時內外羣臣率皆稱職田疇修辟倉廩充盈盜賊屏息典章法物莫不悉備甘露四年夏五月堅親臨太學考諸生經義優劣品而第之問難五經博士多不能對堅謂博士王寔曰朕一月三臨太學黜陟幽明躬親奬勵罔敢勌違庻幾周孔微言不由朕而墜漢之二武其可追乎寔曰自劉石擾覆華畿二都鞠爲茂艸諸生罕有或存墳籍滅而莫紀經淪學廢奄若秦皇陛下神武撥亂道隆虞夏開庠序之美弘儒教之風化盛隆周垂馨千祀漢之二武焉足論哉自是每月一臨太學諸生競相勸勵秋七月黃龍見於成紀梁山崩是年造刀一口用五千工銘曰神術隸書甘露五年白虎見於天水甘露六年夏六月遣大鴻臚拜張天錫爲大將軍涼州牧西平公秋八月汝南公騰謀反伏誅騰生之弟也是時生弟晉公栁等猶有五人王猛言於堅曰不去五公終必爲患堅不從屠各張罔聚眾數千自稱大單於寇掠郡縣堅以尙書鄧羗爲建節將軍帥眾七千討平之九月命公國各署三卿並余官皆聽自采辟獨爲置郎中令富商趙掇丁妃鄒甕等家累千金車服之盛擬則王侯諸公競引之爲國貳卿黃門侍郎安定程憲言於堅曰趙掇等皆商販醜豎市郭小人車馬衣服僭同王者官齊君子爲藩國列卿傷風敗俗有塵聖化宜肅明典法使淸濁顯分堅乃下詔稱本欲使諸公延選英儒乃更猥濫如是其令有司推檢引掇等爲國卿者皆降其爵自今國官皆委之銓衡自非命士已上不得乘車馬去京師百里內工商皂隸婦女不得服金銀錦繡犯者棄市於是平陽平昌九江陳畱安樂五公皆降爵爲侯建元元年春正月大赦境內殊死已下攺元爲建元雍州秀才叚鏗等對策上第拜吏部郎中孝廉通經者十餘人皆拜令長三月燕太宰慕容恪吳王慕容垂攻拔洛陽略地至崤澠闗中大震堅親屯陜城以備之夏六月匈奴右賢王曹轂左賢王劉衛辰舉兵叛轂帥眾二萬攻杏城已南郡縣屯馬蘭山索虜烏延等亦叛堅而通於辰轂堅率中外精鋭討之使衛大將軍李威左僕射王猛輔太子宏畱守長安以前將軍楊安鎭軍將軍毛盛爲前鋒都督秋八月轂遣弟活拒戰於同川安大敗之斬首四千餘級轂懼請降徙其酋豪六千餘戶於長安進撃烏延斬之建節將軍鄧羗討衛辰擒之於木根山九月堅自聰馬城如朔方巡撫諸夷冬十月徵北將軍淮南公幼帥杏城之眾乘虛襲長安李威撃斬之十一月堅還長安以李威守太尉加侍中以曹轂爲雁門公劉衛辰爲夏陽公各使綂其部落轂尋死分其部落貳城已西二萬餘落封其長子璽爲駱川侯貳城已東二萬餘落封其小子寅爲力川侯故號東西曹建元二年秦雍二州地震裂水泉湧出金像生毛長安大風震電壞屋殺人堅懼而愈修徳政夏五月魏昭成帝﹝諱什翼犍時稱代王﹞遣長史燕鳯詣秦通好﹝或作入貢﹞鳯字子章代人也少好學博綜經史明習陰陽讖緯昭成帝素聞其名使人以禮迎之鳯不應聘乃命諸軍圍代城謂城中人曰燕鳯不出者吾將屠汝代人懼送鳯出之拜左長史參軍國事時堅遣牛恬聘魏魏令鳯報之堅問曰代王何如人鳯曰寛和仁愛經略髙逺一時之雄主也常有並吞天下之志堅曰卿軰北人無剛甲利器敵弱則進敵彊則退安能並兼耶鳯曰北人壯悍上馬持三仗驅馳若飛主上雄雋率服北土控弦百萬號令若一軍無輜重樵爨之苦輕行速捷因敵取資此南方之所以疲敝而北方之所以常勝也堅曰彼國人馬實爲多少鳯曰控弦之士四十餘萬見馬一百萬匹堅曰卿言人眾可爾說馬太多是虛辭耳鳯曰雲中川自東山至西河二百里北山至南山百有餘裏每歲孟秋馬常大集略爲滿川以此推之使人之言猶當未盡鳯還堅厚加贈遺秋七月堅遣輔國將軍王猛前將軍楊安揚武將軍姚萇等帥眾二萬宼荊州攻南鄕郡晉荊州刺史桓豁救之八月軍於新野掠安﹝一作漢﹞陽民萬餘戶而還建元三年春二月羗斂岐叛堅自稱益州刺史帥部落四千餘家西依張天錫叛將李儼堅遣輔國將軍王猛隴西太守姜衡南安太守南安邵羌揚武將軍姚萇等帥眾萬七千討斂岐於略陽三月張天錫帥步騎三萬撃李儼攻克大夏武始二郡其徵東將軍常據又敗儼兵於葵谷儼懼退守枹罕遣兄子純謝罪於堅且請救斂岐部落先屬姚弋仲聞姚萇至皆降王猛攻破略陽斂岐奔白馬堅以萇爲隴東太守夏四月堅使前將軍楊安建威將軍王撫帥騎二萬會王猛救儼猛遣邵羌追斂岐王撫守侯和姜衡守白石猛與楊安救枹罕與天錫將楊遹戰於枹罕東猛大破之俘斬萬七千級天錫遂引師西歸邵羌擒斂岐於白馬送之長安李儼將賀肫說儼曰以明公神武將士驍悍柰何束手於人王猛孤軍深入士卒疲獘且以我請救必不設備若乘其怠而撃之可以得志儼曰求救於人以免難難旣免而撃之天下其謂我何不若固守以老之彼將自退乃憑城固守不納秦師猛白服乘輿從者數十人請與相見儼開門延之未及設備將士繼入遂執儼猛責儼以不卽出迎儼以賀肫之謀告猛乃斬肫送儼歸長安堅以儼爲光祿勲賜爵歸安侯以立忠將軍彭越爲平西將軍涼州刺史鎭枹罕九月初淮南公幼之反也徵東大將軍並州牧晉公栁起兵蒲阪徵西大將軍秦州刺史趙公雙起兵上邽皆與之通謀堅以雙母弟至親栁健之愛子隠而不問栁雙復與鎭東將軍洛州刺史魏公庾安西將軍雍州刺史燕公武作亂庾反於陜城武反於安定鎭東主簿南安姚眺諫曰明公以周召之親受方面之任國家有難當竭力除之況自爲難乎庾不聽堅聞之徵栁等還長安冬十月栁據蒲阪雙據上邽庾據陜城武據安定皆舉兵向長安堅遣使諭之曰吾待卿等恩亦至矣何苦而反今止不徵卿宜罷兵各定其位一切如故各嚙梨以爲信皆不從堅阻兵自守十一月魏昭成帝撃劉衛辰時河冰未成乃以葦絙約澌俄然冰合猶未能固乃散葦於上冰艸相結如浮橋焉眾軍利渉出其不意衛辰帥眾來奔堅送衛辰還朔方遣兵戍之建元四年春正月遣後將軍楊成世左將軍毛嵩討上邽輔國將軍王猛建節將軍鄧羌攻蒲阪前將軍楊安廣武將軍張蠔攻陜城堅命蒲阪之軍皆距城三十里堅壁勿戰俟秦雍已平然後並力取之二月魏公庾以陜城降燕請兵應接秦人大懼三月楊成世爲趙公雙將茍興所敗毛嵩亦爲燕公武所敗奔還堅復遣武衛將軍武都王鑑寧朔將軍呂光將軍馮翊郭將翟傉等帥中外精鋭三萬討之左衛將軍雅左禁將軍竇衝率羽林騎七千繼發夏四月雙武乘勝至於楡眉以茍興爲前鋒鑑欲速戰光曰興新得志气勢方鋭宜持重以待之彼糧盡必退退而撃之蔑不濟矣二旬而興退光曰興可撃矣遂追之興敗進撃雙武大破之斬獲萬五千級武棄安定與雙皆奔上邽鑑等進攻之晉公栁數出挑戰猛閉壘不應栁以猛爲憚已五月畱世子良守蒲阪率眾二萬西趨長安長安去蒲阪百餘里鄧羌帥精騎七千夜襲敗之栁引軍還猛又盡眾邀撃悉俘其卒栁與數百騎入於蒲阪猛羌進攻之秋七月鑑等攻克上邽斬趙公雙燕公武宥其妻子以左衛將軍雅爲秦州刺史八月以長樂公丕爲雍州刺史九月王猛等攻拔蒲阪斬晉公栁及其妻子傳首長安猛屯蒲阪遣鄧羌與王鑑等會攻陜城冬十一月羌等拔陜城獲魏公庾送於長安堅問其所以反對曰臣本無反心但以弟兄屢謀逆亂臣懼並死故謀反耳堅泣曰汝素長者固知非汝心也但髙祖不可以無後乃賜庾死原其七子以長子襲魏公餘子皆封縣公以嗣越厲王及諸弟之無後者茍太后曰庾與雙俱反雙獨不得置後何也堅曰天下者髙祖之天下髙祖之子不可以無後至於仲羣不顧太后謀危宗廟天下之法不可私也以範陽公抑爲徵東大將軍並州刺史鎭蒲阪鄧羌爲建武將軍洛州刺史鎭陜城擢姚眺爲汲郡太守時仇池公楊世遣使稱臣遂以世爲南秦州刺史是歲池陽民某惑其婦言而欲殺母遂車載母辭詣親家乃入南山母曰汝詣親家何至是也兒曰老婢何言遂下母於溪谷之間脫衣將殺之初婦謂其夫曰不可不得中衣來也兒不欲自脫背坐厲聲令母自脫母曰我生飬汝至於今日汝信婦言枉殺我可不乞我此衣兒怒曰老婢復何言母呼曰天神山神當見此否言未卒聲忽見所持刀反貫其項而殺之投於山穴母乘車卻歸昏而反家婦爲其夫還逆問曰得中衣來否母馳告鄰人収其婦送官郡縣以聞堅驚曰宇宙之內乃有此事將非怪乎於是轘而殺之建元五年夏六月晉大司馬桓溫帥師伐燕慕容暐遣散騎常侍李鳯求救於秦秋七月溫進次枋頭暐眾屢敗又遣散騎侍郎樂嵩詣秦乞師請割武牢以西之地堅引羣臣議於東堂皆曰昔桓溫伐我至灞上燕不救我今溫伐燕我何救焉且燕不稱藩於我我何爲救之猛宻言於堅曰燕𨿽彊大慕容評非溫敵也若舉兵山東進屯洛邑収幽冀之兵引並豫之粟觀兵崤澠則陛下大事去矣今不如與燕合兵退溫溫退燕亦病矣然後我承其獘而取之不亦善乎堅從之八月遣將軍茍池洛州刺史鄧羌帥步騎二萬救燕出自洛陽趨潁川遣散騎侍郎姜撫報使於燕以王猛爲尙書令九月茍池等邀撃溫於譙大破之死者萬計溫師敗績乃引而還燕秦結好使相往來燕散騎常侍郝晷給事黃門侍郎梁琛相繼來聘晷與王猛有舊猛接以平生問晷東方之事晷知燕之將亡陰欲自計頗泄其事琛至長安猛勸堅畱琛堅不許﹝詳具琛傳﹞是月京兆尹王攸上書獻十略一曰君道宜明二曰臣尙忠敬三曰子貴孝飬四曰民生在勤五曰教無偏黨六曰飬民在惠七曰延聘耆賢八曰懲惡顯善九曰伐叛討逆十曰易簡弘大堅納之以攸爲諫議大夫冬十一月燕車騎將軍慕容垂避害來奔堅聞垂至大喜郊迎執手甚厚禮之賞賜巨萬王猛言於堅曰慕容垂燕之戚屬世雄東部寛仁惠下恩結士庻燕趙之間咸有奉戴之意觀其才略權智無方兼其諸子明毅有幹蓺人之傑也蛟龍猛獸非可馴之物若借以風雲將不可復制不如早除之堅曰吾方以義致英豪建不世之功且其初至吾告之至誠今而害之人將謂我何乃以垂爲冠軍將軍封賓徒侯堅復遣黃門郎石越聘燕且索地於燕初燕人許割虎牢以西之地賂秦晉兵旣退燕人悔之堅大怒遣輔國將軍王猛建威將軍梁成﹝梁平老之子也﹞建武將軍鄧羌帥步騎三萬伐燕以慕容垂爲鄕導十二月猛等攻燕荊州刺史武威王慕容築於洛陽建元六年春正月慕容垂世子令奔燕王猛遺慕容築書曰國家今已塞成臯之險杜盟津之路大駕虎旅百萬自軹闗取鄴都金墉窮戍外無救援城下之師將軍所監豈三千獘卒所能支也築懼以洛陽來降猛陳師而受之燕衛大將軍樂安王慕容臧率精卒十萬將觧築圍自新樂進屯滎陽猛遣梁成鄧羌以精鋭萬人捲甲赴之大破臧於滎陽畱羌鎭金墉以輔國司馬桓寅爲弘農太守代羌戍陜城振旅而還堅以猛爲司徒錄尙書事進封平陽郡侯猛固辭曰今燕吳未平戎車方駕而始得一城卽受三事之賞若克殄二寇將何以加之堅曰茍不蹔抑朕心何以顯卿謙光之美已詔有司權聽所守封爵酬庸其勉從朕命遂寢司徒尙書之命三月堅以吏部尙書權翼爲尙書右僕射夏四月復以王猛爲司徒錄尙書事猛固辭乃止五月慕容令襲燕龍城不克而死六月堅復遣王猛督鎭南將軍楊安虎牙將軍張蠔建武將軍鄧羌等十將率步騎六萬討平燕冀乙夘堅親送猛於灞上謂曰今授卿精兵委以重任當先破壺闗平上黨長驅取鄴此捷濟之機所謂疾雷不及揜耳吾當親督萬眾繼卿星發舟車糧運水陸俱進卿勿以爲後慮也猛曰臣庸劣孤生操無豪介蒙陛下恩榮內侍帷幄出總戎旅今杖威靈奉成算蕩平殘胡如風掃葉臣𨿽不武克不淹時願不煩鑾軫冒犯霜露但願速勅所司部置鮮卑之所堅大悅秋七月王猛攻壺闗楊安攻晉陽八月燕太傅上庸王慕容評帥中外精卒四十﹝一作三十﹞餘萬來拒猛克壺闗執燕上黨太守南安王慕容越所過郡縣皆望風降附燕人大懼九月楊安進圍晉陽久之未下猛畱屯騎校尉茍萇戍壺闗引兵助安攻晉陽因爲地道遣張蠔帥壯士數百潛入城中大呼斬闗納秦兵辛巳猛安遂入晉陽執並州刺史東海王慕容莊太傅慕容評畏猛不敢進兵屯於潞川冬十一月辛亥猛畱將軍武都毛當戍晉陽進次潞川與評相持壬戌猛遣將軍徐成覘燕軍形要期以日中及昏而返猛怒將斬之鄧羌固請得止猛覘知評賣水鬻薪不撫將士人思爲亂有可乘之會笑謂楊安等曰慕容評眞奴才𨿽億兆之眾尙不足爲慮況數十萬乎吾今玆破之必矣乃遣遊撃將軍郭慶以鋭卒五千夜從間道出評營後傍山起火燒其輜重火見鄴中暐懼遣侍中蘭伊譲評催之速戰評大懼遣使求戰甲子猛陳於渭源而誓眾曰王景略受國厚恩任兼內外今與諸君深入賊地當竭力致死有進無退共立大功以報國家受爵明公之朝稱觴父母之室不亦美乎眾皆踴躍破釡棄糧大呼競進猛望燕兵之盛馳騎遣鄧羌往擊之﹝詳具羌傳﹞羌與徐成張蠔等跨馬運矛馳赴評軍出入數四旁若無人搴旗斬將殺傷甚眾戰及日中評師大敗俘斬五萬餘人乘勝追撃所殺及降者又十萬餘人評單騎奔鄴猛長驅而東丁夘進兵圍鄴猛上疏稱臣以甲子之日大殱丑類賴陛下仁愛之志使六州士庻不覺易主自非守迷違命一無所害堅報之曰將軍役不踰時而元惡克舉勲髙前古朕今親帥六師星馳電赴將軍其休飬將士以待朕至然後取之猛未至鄴鄴旁剽掠公行及至逺近帖服號令嚴明軍無私犯法簡政寛民安其業更相謂曰不圖今日復見太原王猛聞之嘆曰慕容玄恭信奇士也可謂古之遺愛矣乃設太牢以祭之十一月堅畱李威輔太子宏守長安陽平公融鎭洛陽躬帥精鋭十萬向鄴七日而至安陽過舊閭引諸耆老語及祖父之事泫然流涕乃停信宿猛潛如安陽迎堅堅謂之曰昔周亞夫不出軍迎漢文將軍何以臨敵而棄軍乎猛曰臣每覽亞夫之事常謂前卻人主以此而爲名將竊多之且臣奉陛下神算撃垂亾之虜若摧枯拉朽何足慮也監國衝幼鑾駕逺臨脫有不虞悔之何及陛下忘臣灞上之言耶戊寅堅攻鄴拔之慕容暐等出奔髙陽遊撃將軍郭慶執而送之辛巳堅入鄴宮諸州牧守及六夷渠帥盡來降附閱其名籍凡得郡百五十七縣一千五百七十九戶二百四十五萬八千六百六十九口九百九十八萬七千九百三十五郭慶窮追餘燼慕容評奔髙句麗慶追至遼海句麗縛評送之堅散燕宮人珍寶分賜將士下詔大赦曰朕以寡徳猥承休命不能懷逺以徳柔服四維至使戎車屢駕有害斯民𨿽百姓之過然亦朕之罪也其大赦天下與之更始釋梁琛之囚除中書著作郎聞悅綰之忠恨不及見拜其子爲郎中暐稱孟髙艾朗之忠於堅堅命厚加斂葬亦拜其子爲郎中以王猛爲使持節都督闗東六州諸軍事車騎大將軍開府儀同三司冀州牧鎭鄴進爵淸河郡侯悉以慕容評第中之物賜之加美妾五人上女妓十人中女妓三十人猛固辭堅曰昔魏絳和戎猶有絲竹之賞山甫翼周實受牡﹝闕﹞之錫卿今功超二子任過管葛安得辭也其敬受之無違朕命堅賞潞川之功賜楊安爵博平縣侯鄧羌爲使持節徵虜將軍散騎常侍安定太守賜爵眞定郡侯邑三千戶郭慶爲持節都督幽州諸軍事揚武將軍幽州刺史鎭薊賜爵襄城郡侯其餘將士封賞各有差以京兆韋鍾爲魏郡太守彭豹爲陽平太守其餘州縣牧守令長皆因舊而授之以常山太守申紹爲散騎侍郎使與散騎侍郎京兆韋儒俱爲繡衣使者循行闗東州郡觀省風俗勸課農桑振卹窮困収葬死亾旌顯節行燕政有不便於民者皆變除之十二月遷慕容暐及后妃王公百官並鮮卑四萬餘戶於長安猛表畱梁琛爲主簿領記室督他日猛與僚屬語及燕朝使者猛曰人心不同昔梁君至長安專美本朝樂君但言桓溫軍盛郝君微說國獘參軍馮誕曰今三子皆爲國臣敢問爲臣之道何先猛曰郝君知幾爲先誕曰然則明公賞丁公而誅季布也猛大笑堅自鄴如枋頭行飲至之禮歌勞止之詩以饗羣臣宴諸父老攺枋頭爲永昌縣復之終世甲寅還長安封慕容暐爲新興侯慕容評爲給事中皇甫眞爲奉車都尉李洪爲駙馬都尉皆奉朝請李邽爲尙書封衡﹝裕之子也﹞爲尙書郎慕容徳爲張掖太守燕國平叡爲宣威將軍悉羅騰爲三署郎其餘封授各有差是歲省雍州南秦州刺史仇池公楊世卒子纂自立始與秦絕建元七年春正月行禮於辟雍祀先師孔子太子及公侯卿大夫士之元子皆束脩釋奠焉髙平蘇通長樂劉祥並碩學耆儒尢精二禮堅以通爲禮記祭酒居於東庠祥爲儀禮祭酒處於西序堅每月朔旦率百僚親臨講論晉叛臣袁瑾朱輔固守壽春爲大司馬桓溫所圍遣使求救於堅堅以瑾爲揚州刺史輔爲交州刺史遣武衛將軍王鑑前將軍張蠔率步騎二萬救之溫遣淮南太守桓伊南頓太守桓石虔撃鑑蠔於石橋鑑蠔敗績失馬五百匹退屯愼城丁亥堅徙闗東豪傑及諸雜夷十五萬戶於闗中處烏丸雜類於馮翊北地丁零翟斌於新安澠池徙陳畱東阿萬戶以實靑州諸因亂流移避仇逺徙欲還舊業者悉聽之二月以魏郡太守韋鍾爲靑州刺史中壘將軍梁成爲兗州刺史射聲校尉徐成爲並州刺史武衛將軍王鑑爲豫州刺史左將軍彭越爲徐州刺史太尉司馬皇甫覆爲荊州刺史屯騎校尉天水姜宇爲涼州刺史扶風內史王綂﹝擢之子也﹞爲益州刺史秦州刺史西縣侯雅爲使持節都督秦晉涼雍州諸軍事秦州牧吏部尙書楊安爲使持節都督益梁州諸軍事梁州刺史復置雍州治蒲阪以長樂公丕爲使持節徵東大將軍雍州刺史又以闗東初平守令宜得人令王猛以便宜簡召英俊補六守令授訖言臺除正三月後將軍金城俱難攻晉蘭陵太守張閔子於桃山桓溫遣兵來救不克而還楊世弟楊綂驍武得眾心起兵武都與楊纂爭分堅遣秦州牧西縣侯雅梁州刺史楊安益州刺史王綂並州刺史徐成及羽林左監朱肜揚武將軍姚萇帥步騎七萬先取仇池進圍寧益夏四月雅等次鷲峽仇池公楊纂帥眾五萬來拒晉梁州刺史弘農楊亮遣督護郭寶卜靖帥千餘騎助纂戰於峽中爲雅所敗死者什三四寶等亦沒纂収散兵遁走雅遂進攻仇池楊綂帥武都之眾來降纂將碩宻亦來降請爲內應纂懼面縛出降雅釋其縛送之長安堅以王綂爲平逺將軍南秦州刺史加楊安都督南秦州諸軍事鎭仇池先是王猛破張天錫於枹罕獲其將燉煌陰據及甲士五千人堅旣東平六州西擒楊纂欲以徳懷逺且誇威河右遣據帥其甲士送還涼州使著作郎梁殊閻負送之因命王猛爲書諭天錫曰昔貴先公稱藩於劉石者惟審於彊弱也今論涼土之力則損於往時語大秦之徳則非二趙之匹而將軍翻然自絕無乃非宗廟之福也歟夫以秦之威旁振無外可以回弱水使東流返江河使西注闗東旣平將移兵河右恐非六郡士民所能抗也劉表謂漢南可保將軍謂西河可全吉凶在身元龜不逺宜深算妙慮自求多福無使六世之業一旦而墜地也天錫大懼遣使謝罪稱藩堅卽署天錫使持節散騎常侍都督河右諸軍事驃騎大將軍開府儀同三司涼州刺史西域都督護西平公夏五月吐谷渾王辟奚﹝葉延之子也﹞聞楊纂降大懼遣使獻馬千匹金銀五百斤堅大恱拜辟奚爲安逺將軍漒川侯秋七月七日堅如洛陽下書曰士死知己由來格謨故喬公一言魏祖追慟趙司隸髙平徐統往在鄴都識朕於童稚每思其殷懃之言弗敢忘也可召其子孫詣行在所八月以光祿勲李儼爲河州刺史鎭武始九月堅還長安歸安元侯李儼卒於上邽復以其子辯爲河州刺史冬十月堅如鄴狩於西山親馳射獸遊獵旬餘樂而忘返伶人王洛叩馬諫曰臣聞千金之子坐不垂堂萬乘之主行不履危故文帝馳車袁公止轡孝武好畋相如獻規陛下爲百姓父母蒼生所系何可盤於遊畋以玷聖徳今久獵不歸若禍起須臾變生不測者其如宗廟何其如太后何堅曰善哉昔文公悟愆於虞人朕聞罪於王洛信吾過也爲之罷獵還宮王猛因進言曰畋獵誠非急務王洛之言不可忘也因賜洛帛百疋拜官箴左右自是遂不復獵十一月堅聞桓溫廢海西公謂羣臣曰溫前敗灞上後敗枋頭十五年間再傾國師六十歲公舉動如此不能思愆自貶以謝百姓方更廢君以自悅將何以自容於四海乎諺曰怒其室而作色於父母其桓溫之謂矣車騎大將軍王猛以六州任重言於堅請攺授親賢及府選便宜輒已停寢別乞一州自效堅報曰朕之於卿義則君臣親踰骨肉𨿽復桓昭之有管樂玄徳之有孔明自謂踰之夫人主勞於求才逸於得士旣以六州相委則朕無東顧之憂非所以爲優崇乃朕自求安逸也夫取之不易守之亦難茍任非其人患生慮表豈獨朕之憂亦卿之責也故虛位臺鼎而以分陜爲先卿未照朕心殊乖素望新政俟才宜速銓補俟東方化洽當衮衣西歸仍遣侍中梁讜詣鄴諭旨猛乃視事如故十二月以河州刺史李辯領晉興太守還鎭枹罕徙涼州治金城益州刺史王綂攻隴西鮮卑乞伏司繁於度堅山司繁帥眾三萬來拒至於苑川綂潛襲度堅山司繁部落五萬餘皆降於綂其眾聞妻子已降不戰而潰司繁無所歸亦詣統降堅以司繁爲南單於畱之長安以司繁從叔乞伏吐雷爲勇士護軍撫其部眾是歲唐水泛溢髙岸崩頹安崄城角之下有大積木交橫如梁柱

卷三十七前秦錄五苻堅中建元八年春二月以淸河房曠爲尙書左丞徵曠兄黙及淸河崔逞燕國韓胤爲尙書郎北平陽陟田勰陽瑤﹝鶩之子也﹞爲著作佐郎郝晷爲淸河相皆闗東士望王猛所薦也冠軍將軍慕容垂言於堅曰臣叔父評燕之惡來軰也不宜復污聖朝願陛下爲燕戮之乃出評爲範陽太守燕之諸王悉補邊郡三月詔闗東之民學通一經才成一蓺者所在郡縣以禮送之在官百石以上學不通一經才不成一蓺者罷遣還民復魏晉士籍使役有常其諸非正道典學一皆禁之自永嘉之亂庠序無聞及堅之僭頗畱心儒學乃親臨太學考學生經義上第擢敍者八十三人堅以境內旱課百姓區種懼歲不登省節榖帛之費大官後宮減常度三等百僚之秩以次降之是時有大風從西南來俄而晦冥恆星皆見又有赤星見於西南太史令魏延言於堅曰於占西南國亾明年必當平蜀漢堅大悅命秦梁密謀戒嚴夏五月以髙平徐攀爲瑯邪太守攀綂之少子以舊恩拔之也六月癸酉冀州牧王猛入爲丞相中書監尙書令太子太傅司隸校尉特進常侍持節將軍侯如故陽平公融爲使持節都督六州諸軍事鎭東大將軍冀州牧融將發堅祖於灞東奏樂賦詩秋八月丞相王猛至長安復加都督中外諸軍事猛辭曰元相之重儲傅之尊端右事繁京牧任大總督戎機出納帝命文武兩寄巨細並闗以伊呂蕭曹之賢尙不能兼況臣猛之無似乎章三四上堅不許曰朕方混一四海非卿無可委者卿之不得辭宰相猶朕不得辭天下也猛旣爲相堅端拱於上百官總已於下軍國內外之事無不由之猛剛明淸肅善惡著白放黜屍素顯拔幽滯勸課農桑練習軍旅官必當才刑必當罪國富兵彊戰無不克闗隴淸宴百姓丰樂自長安至於諸州皆夾路樹槐栁二十里一亭四十里一驛旅行者取給於途工商貿販於道百姓歌之曰長安大街夾樹楊槐﹝車頻秦書作兩邊種槐﹞下走朱輪上有鸞棲英彥雲集誨我萌黎堅勅太子宏及長樂公丕等曰汝事王公如事我也陽平公融在冀州髙選綱紀以尙書郎房黙河間相申紹爲治中別駕淸河崔宏爲州從事管記室融年少爲政好新奇貴苛察申紹數規正導以寛和融雅敬之未能盡從後紹出爲濟北太守融屢以過失聞數致譴譲乃自恨不用紹言融甞坐擅起學捨爲有司所紏遣主簿李纂詣長安自理纂憂懼道卒復遣燕尙書郎髙泰往事遂得釋﹝詳具泰傳﹞冬十一月都督北藩諸軍事鎭北大將軍開府儀同三司朔方桓侯梁平老卒建元九年春三月魏昭成帝復使燕鳯來聘夏四月天鼓鳴有彗星出於尾箕長十餘丈或名蚩尢旗經太微掃東井自夏及秋冬不滅太史令張猛言於堅曰尾箕燕之分野東井秦之分野今彗星起尾箕而掃東井害深禍大十年之後燕當滅秦二十年之後燕當爲代所滅慕容暐父子兄弟亾虜也我之仇讎而布列朝廷貴盛莫二臣竊憂之宜剪除渠帥以寧皇秦若旦誅鮮卑不夕滅彗星者臣請受妖言之戮堅不納更以暐爲尙書垂爲京兆尹衝爲平陽太守陽平公融聞之上疏曰臣聞東胡在燕歷數彌久逮於石亂遂據華夏跨有六州南面稱帝陛下爰命六師大舉徵討勞卒頻年然後獲之本非慕義懷徳歸化而來今父子兄弟列官滿朝執權履職勢傾勞舊陛下親而幸之臣愚以爲猛獸終不可飬狼子野心星變如此願少畱意以思天戒臣居可言之地不容黙已詩曰兄弟急難朋友好合昔劉向以肺腑之親尙能極言況於臣乎堅報之曰汝爲徳未充而懷是非立善未稱而名過其實詩云徳輶如毛人鮮克舉君子處髙戒懼傾敗可不務乎今四海事曠兆庻未寧黎元應撫夷狄應和方將混六合爲一家同有形於赤子汝宜息慮勿懷耿介天道助順夫惟修徳可以禳災茍能內求諸己何懼外患乎秋八月晉梁州刺史楊亮遣子廣襲仇池與梁州刺史楊安戰廣兵敗績沮水諸戍皆委城奔潰亮懼退守罄險﹝水經注云亮以容裘谷崄固難拔保而居之﹞九月安遂進寇漢川冬十月堅使益州刺史王綂祕書監朱肜帥步騎二萬爲前鋒出漢川寇蜀前禁將軍毛當鷹揚將軍徐成帥步騎三萬出劍門寇梁益梁州刺史楊亮帥巴獠萬眾來拒戰於靑谷亮兵敗績奔固西城肜乘勝拔漢中徐成攻劍閣克之楊安進攻梓潼晉奮威將軍西蠻校尉梓潼太守周彪固守涪城遣步騎數千送母妻自漢水趨江陵朱肜邀而獲之彪遂降安十一月安克梓潼晉荊州刺史桓豁遣江夏相竺瑤﹝一作瑗﹞救梁益瑤聞廣漢太守趙長戰死引兵而退揚武將軍益州刺史周仲孫勒兵拒肜等於綿竹聞毛當將至成都仲孫帥騎五千奔於南中安當進兵遂陷梁益二州於是西南夷卬莋夜郎等皆來歸附堅以楊安爲右大將軍益州牧鎭成都毛當爲鎭西將軍梁州刺史鎭漢中姚萇爲寧州刺史屯墊江王綂爲南秦州刺史鎭仇池堅欲以周彪爲尙書郎彪曰蒙國厚恩以至今日但老母見獲失節於此母子獲全秦之惠也𨿽公侯之貴不足爲榮況郎官乎遂不仕自是每入見或箕踞而坐呼之爲氐賊堅不悅後値元會儀衛甚盛堅問之曰晉家元會與此何如彪攘袂厲聲曰偏方崛起儀衛皆從簡略何敢比擬天朝羣臣以彪不遜屢請誅之堅待之彌厚晉益州刺史領建平太守毛虎生率其子梓潼太守來伐至巴西糧盡退屯巴東是歲鮮卑勃寒寇掠隴右堅使乞伏司繁討之勃寒請降遂使司繁鎭勇士川建元十年春三月侍中太尉建寧烈公李威卒夏四月堅下書曰巴夷險逆寇亂益州招引吳軍爲唇齒之勢特進鎭軍將軍護羌校尉鄧羌可帥甲士五萬星夜赴討五月蜀人張育楊光等起兵二萬以應巴獠晉益州刺史竺瑤威遠將軍桓石虔帥眾三萬攻墊江寧州刺史姚萇帥兵拒之敗績退屯五城瑤與石虔移屯巴東張育自號蜀王遣使稱藩於晉與巴獠酋帥張重尹萬等五萬餘人進圍成都六月育攺元黑龍秋七月張育與張重等爭權舉兵相攻鄧羌與楊安等襲撃育敗之育與楊光退屯綿竹八月鄧羌敗晉師於涪西九月楊安敗張重尹萬於成都南重死斬首二萬三千級鄧羌復撃張育楊光於綿竹皆斬之益州遂平羌勒銘於岷山而還冬十一月羌至自成都堅引見勞之增邑三千戶十二月有人入明光殿大呼謂堅曰甲申乙酉魚羊食人悲哉無復遺堅命執之俄而不見祕書監朱肜祕書侍郎略陽趙整固請誅鮮卑堅不聽建元十一年春正月長安大風宮中樹悉拔遣使巡行四方觀風俗問政道明黜陟卹孤獨不能自存者賜糓帛有差以安車蒲輪徵隠士樂陵王歡﹝一作觀又作勸見前燕傳﹞爲國子祭酒堅雅好文學英儒畢集純博之精莫如歡也終於太子少傅夏五月淸河武侯王猛寢疾堅親爲之祈南北郊及宗廟社稷分遣侍臣徧禱河嶽諸神無不周備猛疾少瘳爲之赦殊死已下猛上疏曰不圖陛下以臣之命而虧天地之徳開辟以來未之有也臣聞報徳莫如盡言謹以垂沒之命竊獻遺欵伏惟陛下威烈振乎八荒聲教光乎六合九州島百郡十居其七平燕定蜀猶如拾芥夫善作者不必善成善始者不必善終是以古先哲王知功業之不易兢兢業業如臨深谷伏惟陛下追蹤前聖天下幸甚堅覽之悲慟秋七月堅親至猛第省疾問以後事猛曰晉𨿽僻處江南然正朔相承上下安和臣沒之後願勿以晉爲圖鮮卑羌虜我之仇讎終爲人患宜漸除之以便社稷言終而卒年五十一比殮堅三臨哭之甚慟謂太子宏曰天不欲使我平一六合耶何奪我景略之速也葬之如漢霍光故事贈侍中丞相餘如故謚武侯朝禁巷哭三日冬十月下詔曰新喪賢輔百司或未稱朕心可置聽訟觀於未央南朕五日一臨以求民隱今天下𨿽未大定權可偃武修文以稱武侯雅旨其尊崇儒教禁老莊圖讖之學犯者棄市妙簡學生太子及公侯百僚之子皆就學受業中外四禁二衛四軍長上將士皆令受學二十人給一經生教讀音句後宮置典學立內司以教掖庭選閹人及女隸敏慧者詣博士授經尙書郎王佩讀讖殺之學讖者遂絕又置左右鎭郎及拂蓋郎是年長安樵人於城內見金鼎走白堅堅遣載取到化爲銅鼎入門又變成大鐸又有射師經嵩山望見松上有一隻白鳥似鵠而大至樹下又見一蛇長四五丈許上樹取鳥鳥欲飛蛇張口噏之鳥不得去繽紛一飡頃射師彀弓射三矢蛇落鳥得去去樹百餘步山邊整理羽毛須叟云雷電發射師懼不得旋踵見向鳥徘徊其上毛落紛紛似如相援如此數陣云息電滅射師得免鳥亦飛去建元十二年春正月癸巳初髙陵縣民穿井得龜大三尺六寸背文負八卦古字堅命作池飬之食之以粟後死藏其骨於太廟其夜廟丞髙虜夣龜謂之曰我本出將歸江南遭時不遇隕命秦庭卽有人夢中謂虜曰龜三千六百歲而終終必妖興亾國之徵也二月下詔曰朕聞王者勞於求賢逸於得士斯言何其驗也往得丞相甞謂帝王易爲自丞相違世鬢髮中白每一念之不覺酸慟今天下旣無丞相或政教淪替可分遣侍臣周巡郡縣問民疾苦三月遣兵攻南鄕拔之山蠻三萬戶來降夏四月下詔曰涼州刺史張天錫𨿽稱藩受位然臣道未純可遣使持節武衛將軍茍萇左將軍毛盛中書令梁熈步兵校尉姚萇等將兵臨河西遣尙書郎閻負梁殊銜命軍前下書徵天錫入朝若有違王命卽進師撲討堅嚴飭鹵簿親餞萇等於城西賞行將士各有差是時步騎十三萬軍司叚鏗謂周彪曰以此眾戰誰能禦之彪曰戎狄以來未之有也堅又遣秦州刺史茍池河州刺史李辯涼州刺史王綂帥三州之眾爲萇等後繼秋七月閻負梁殊至涼州天錫自以晉之列藩志在保境命軍士縛負殊射殺之遣龍驤將軍馬建帥眾二萬出拒八月梁熈姚萇王綂李辯濟自靑石﹝一作淸石﹞津攻其將梁粲﹝一作濟﹞於河會城陷之甲申茍萇濟自石城津與梁熈等會攻纒宿城﹝宿一作縮﹞又陷之馬建懼自楊非﹝一作川﹞退還淸塞天錫遣徵東常據率眾三萬助馬建軍於洪池茍萇遣姚萇以甲卒三千挑戰涼州諸將勸據迎撃以挫其鋒據畏不敢動天錫又自率中軍五萬進次金昌城萇熈聞天錫來逼攻建益急建帥萬人來降遂進攻據辛夘戰於洪池據敗伏劍自殺癸巳萇軍進入淸塞乘髙列陳天錫又遣司兵趙充哲爲前鋒與萇等戰於赤岸充哲大敗俘斬三萬八千級天錫懼奔還姑臧致箋請降甲午萇至姑臧天錫乘素車白馬面縛舁櫬降於軍門萇釋縛焚櫬送之長安郡縣悉降涼州平九月以梁熈爲持節西中郎將涼州刺史領護西羌校尉鎭姑臧徙豪右七千餘戶於闗中五品稅金銀一萬三千斤以賞軍餘皆安堵如故遣使者以安車徵處士郭瑀定禮儀會瑀父喪而止姑臧太守辛章遣書生三百人就受業焉封天錫重光縣之東寧鄕二百戶號歸義侯拜比部尙書萇等將徵天錫先爲築第於長安至則居之以天錫晉興太守隴西彭和正爲黃門侍郎治中從事武興蘓膺爲燉煌太守張烈爲尙書郎西平太守金城趙凝爲金城太守髙昌楊幹爲髙昌太守餘皆隨才擢敍梁熈淸儉愛民河右安之又以天錫武威太守燉煌索泮爲別駕宋皓爲主簿西平郭護起兵來攻熈以皓爲折衝將軍討平之冬十月劉衛辰爲魏昭成帝所逼遣使求救堅遣安北將軍幽州刺史行唐公洛爲北討大都督帥幽冀﹝一作州﹞兵十萬撃魏又遣後將軍並州刺史俱難鎭軍將軍鄧羌尙書趙遷禦史中丞李柔前將軍朱肜前禁將軍張蠔右禁將軍郭慶帥步騎二十萬東出和龍西出上郡皆與洛會以劉衛辰爲鄕導洛菁之弟也初茍萇伐涼州遣楊武將軍馬暉建武將軍杜周帥八千騎西出恩宿邀張天錫走路期會姑臧暉等行澤中値水失期於法應斬有司奏徵下獄堅曰水春冬耗竭秋夏盛漲此乃萇量事失宜非暉等罪今天下方有事宜宥過責功命暉等回赴北軍撃代以自贖眾咸以爲萬里召將非所應速堅曰暉等喜於免死不可以常事疑也暉等果倍道疾驅遂及東軍十一月昭成帝使白部獨孤部來禦洛兵皆不勝復使南部大人劉庫仁將十萬騎禦之庫仁者衛辰之族昭成帝之甥也洛等與庫仁戰於石子嶺庫仁大敗奔遁弱水洛等逐之勢甚窮廹昭成帝時病不能自將乃帥諸部奔陰山之北髙車雜種盡叛四面寇抄不得芻牧復渡漠南洛兵稍退乃還十二月還至漠中帝病益篤繼嗣未定世子獻明帝﹝諱寔﹞早卒太祖﹝諱珪獻明帝子﹞尙幼諸子每夜執兵警衛以備秦兵其族子斤說庻長子寔君曰王將立慕容妃之子欲先殺汝故頃來諸子每夜戎服以兵遶廬帳伺便將發耳寔君信之旬有二日遂殺諸弟而弒帝國中大亂時太祖母賀氏以太祖走依賀訥是北將軍以鄧羌爲並州刺史陽平國常侍﹝晉載記曰堅旣平涼州又遣其安北將軍幽州刺史苻洛爲北討大都督率幽州兵十萬討代王涉翼犍又遣後軍俱離與鄧羌等率步騎二十萬東出和龍西出上郡與洛會於涉翼犍庭翼犍戰敗遁於弱水苻洛逐之勢窘廹退還陰山其子翼珪縛父請降洛等振旅而還封賞有差堅以翼犍荒俗未參仁義令入太學以翼珪執父不孝遷之於蜀散其部落於漢陲邊故地立尉監行事官僚領押課之治業營生三五取丁優復三年無租稅其渠帥歲終令朝獻出入往來爲之制限堅甞之太學召翼犍問曰中國以學飬性而人壽考漠北啖牛羊而人不壽何也翼犍不能答又問卿種人有堪將者可召爲國家用對曰漠北人能捕六畜善馳走逐水艸而已何堪爲將又問好學否對曰若不好學陛下用教臣何爲堅善其對﹞初堅旣克涼州議討西障氐羌堅曰彼種落雜居不相綂一不能爲中國大患宜先撫諭徵其租稅若不從命然後討之乃使殿中將軍張旬前行宣慰庭中將軍張曷飛帥騎二萬七千隨之曷飛忿其恃崄不服縱兵擊之大掠而歸堅怒其違命鞭之二百斬前鋒督護儲安以謝氐羌氐羌大恱降附貢獻者八萬三千餘落雍州士族先因亂流寓河西者皆聽還本州島劉庫仁招撫離散恩信甚著奉事太祖恩勤周備不以廢興易意常謂諸子曰此兒有髙天下之志必能恢隆祖業汝曹當謹遇之堅賞其功加廣武將軍給幢麾鼔蓋劉衛辰恥在庫仁之下怒殺秦五原太守而叛庫仁撃衛辰破之追至陰山西北千餘里獲其妻子又西撃庫狄部徙其部落置之桑幹川久之堅以衛辰爲西單於督攝河西雜類屯代來城建元十三年春初堅以闗中水旱不時議依鄭白故事發王侯已下及豪望富室僮僕三萬人開涇水上源鑿山起堤通渠引瀆以漑岡﹝一作舄﹞鹵之田及是而成民賴其利以涼州新附復租賦一年爲父後者賜爵一級孝弟力田爵二級孤寡髙年糓帛有差女子百戶牛酒大酺三日髙句驪新羅西南夷皆遣使入朝趙故將作功曹熊邈屢爲堅言石氏宮室器玩之盛堅以邈爲將作長史領尙方丞大修舟艦兵器飾以金銀頗極精巧太史奏有星見於外國之分當有聖人入輔中國得之者昌堅曰朕聞西域有鳩摩羅什襄國有釋道安神淸气足方欲致之以輔朕躬並遣求之習鑿齒以腳疾廢於里巷堅素聞其名與道安俱輿而致焉旣見與語大恱之賜遺甚厚又以其蹇疾與諸鎭書曰昔晉氏平吳利在二陸今破漢南獲士裁一人有半耳蓋刺其蹇也俄以疾歸襄陽是年晉郎中張禕使堅立在階下以手障額看堅堅問曰視天子不過衱﹝衱交領也﹞卿何慢朕答曰臣在南中聞長安氐爲天子謂陛下頥上有角堅大笑建元十四年春二月堅遣徵南大將軍都督徵討諸軍事守尙書令長樂公丕武威將軍茍萇尙書司馬慕容暐帥步騎七萬宼襄陽以荊州刺史楊安帥樊鄧之眾爲前鋒屯騎校尉徵虜將軍始平石越帥精騎一萬出魯陽闗京兆尹慕容垂揚武將軍姚萇帥眾五萬出南鄕領軍將軍茍池右將軍毛當彊弩將軍王顯帥勁卒四萬出武當繼進大會漢陽﹝秦書作襄陽﹞夏四月師次沔北晉南中郎將梁州刺史朱序監沔中諸軍鎭襄陽以固北鄙序以丕軍無舟檝不以爲虞旣而石越帥騎五千浮渡漢水﹝秦書作遊馬以渡﹞序惶駭固守中城越攻陷外郛獲船百萬艘以濟餘軍丕帥諸將進攻中城遣茍池石越毛當以眾五萬屯江陵序母韓氏聞秦兵將至自登城履行至西北隅以爲不固當先受獘遂領百餘婢並城中女丁於其角斜築城二十餘丈及丕至攻西北隅果潰眾便移固新城丕遂引退襄陽人因謂此城爲夫人城晉車騎將軍桓沖擁眾七萬爲序聲援憚池等彊不敢進保據上明丕欲急攻襄陽茍萇諫曰吾眾十倍於敵糗糧山積但稍遷漢沔之民內於許洛塞其運道絕其援兵譬如网中之禽何患不獲而多殺將士急求成功哉丕從之慕容垂拔南陽執太守鄭裔與丕會襄陽堅又遣別將宼彭城晉以將軍毛穆之假節監江北諸軍事鎭廣陵秋七月兗州刺史揚武將軍彭超﹝越之弟也﹞遣使上言於堅曰晉沛郡太守戴遂以卒數千戍彭城臣請帥精鋭五萬攻之願更遣重將討淮南諸城爲徵南棊刧之勢東西並進丹陽不足平也堅從之使都督東討諸軍事後將軍俱難帥右將軍毛當後禁將軍毛盛洛州刺史陵江邵保﹝羌之從弟也﹞等步騎七萬寇淮陰﹝一作陽﹞盱眙八月彭超寇彭城梁州刺史韋鍾宼魏興攻太守吉挹於西城晉右將軍毛虎生帥眾五萬鎭姑孰以禦之與俱難等相持於淮南九月梁州刺史梁熈遣使入西域稱揚堅之威徳並以彩繒賜諸國王於是朝獻者十有餘國冬十月大宛獻天馬千里駒皆汗血朱鬛五色鳯膺麟身及諸珍異五百餘種堅曰吾常慕漢文帝之返千里馬咨嗟美詠今所獻馬其悉返之庻克念前王彷佛古人矣乃命羣臣作止馬之詩而遣之示無欲也羣下以爲盛徳之事逺同漢文於是獻詩者四百餘人堅與羣臣飲酒於釣臺以祕書監朱肜﹝秦書作朱彤﹞爲酒正堅曰今日之飲酒當令人以極醉爲限祕書侍郎趙整以堅頗好酒作酒徳之歌以諌之堅大恱命整書之以爲酒戒自是宴羣臣禮飲而已十一月豫州刺史北海公重鎭洛陽謀反堅曰長史呂光忠正必不與之同也卽命光収重檻車送長安赦之以公就第重洛之兄也十二月禦史中丞李柔劾奏長樂公丕等擁眾十萬攻圍小城日費萬金久而無效請徵下廷尉堅曰丕等費廣無成實宜貶戮但師已久淹不可虛返其特原之令其功成贖罪因遣黃門侍郎韋華持節切譲丕等仍賜以劍曰來春不捷者汝可自裁不足復持面見吾也時周彪宻與桓沖書言秦陰事又逃奔漢中爲追騎所獲左右皆請殺之堅曰孟威烈士秉志如此豈憚死乎殺之適足成其名耳赦而不問是歲天鼓鳴建元十五年春正月丕等得詔惶恐眾咸疑懼莫知所爲徵南主簿河東王施進曰以大將軍英秀諸將勇鋭以攻小城何異洪鑪燎羽毛所以緩攻欲以計制之若決一旦之機可指日而定今破襄陽上明自遁復何所疑願請一旬之期以展三軍之勢如其不捷施請爲戮首丕乃命諸軍並力促圍攻之堅欲自率眾助丕詔陽平公融將闗東六州之眾會於壽春梁綂﹝綂一作熈﹞率河西之兵爲後繼融諫曰陛下欲取江南固當博謀熟慮不可倉猝若止取襄陽又豈足親勞大駕乎未有動天下之眾而爲一城者所謂以隋侯之珠彈千仞之雀也綂亦諫曰晉主之暴未如孫皓江山險固易守難攻陛下必欲廓淸江表亦不過分命將帥引闗東之兵南臨淮泗下梁益之卒東出巴峽又何必親屈鑾輅逺幸沮澤乎昔漢光武誅公孫述晉武帝擒孫皓未聞二帝自綂六師親執枹鼓蒙矢石也堅乃止晉以桓沖爲車騎將軍都督豫江二州六郡諸軍事自京口遷鎭姑孰衝遣宣城內史朱序豫州刺史桓伊率眾向壽陽冠軍將軍南郡相淮南太守劉波﹝一作江夏相劉奭﹞帥眾八千泛舟沔泗乘虛致討以救襄陽又遣毛穆之遊軍沔中波畏丕兵不敢進朱序出戰丕等屢敗序自恃連勝又以引退稍逺疑未能來不爲設備二月襄陽督護李伯護密遣其子送欵於丕約爲內應丕命諸軍進攻之戊午克襄陽執朱序送長安堅以序能守節拜度支尙書以李伯護爲不忠斬之序欲逃歸潛至宜陽藏夏揆家堅疑揆収之序乃詣平原公暉自首堅喜而不問以爲尙書將軍慕容越拔順陽執太守譙國丁穆送至長安堅欲官之穆稱疾篤固辭不受以中壘將軍梁成爲南中郎將都督荊揚州諸軍事荊州刺史領護南蠻校尉配兵一萬鎭襄陽以徵南府器仗給之並選其才望禮而臣之以前將軍張蠔爲並州刺史晉兗州刺史謝玄帥眾萬餘救彭城遣東筦太守髙衡後軍將軍何謙軍於泗口﹝一作汭﹞欲遣間使報龍驤將軍戴逵令知救至其道無由部曲將田泓請沒水潛行以趨彭城玄遣之爲秦所獲乃厚賂泓使雲南軍已敗泓僞許之旣而告城中曰南軍垂至我單行來報爲賊所得勉之秦人殺之彭超圍彭城置輜重於畱城謝玄乃揚聲遣何謙等帥眾萬餘向畱城超聞之釋彭城圍引兵還保輜重謙馳進解彭城圍戴逵帥眾隨謙奔玄超遂據彭城畱兗州治中徐褒守之南攻盱眙俱難旣陷淮陰畱邵保戍之與超會師而南三月癸未晉右將軍毛武生帥眾三萬撃巴中以救魏興遣前鋒督護趙福將軍袁虞等將水軍一萬溯江而上進次巴西堅遣南巴校尉姜宇將軍張紹仇生等水陸五千拒之武生等爲紹所敗俘斬七千餘人武生退屯巴東蜀人李焉﹝一作烏﹞聚眾二萬圍成都以應武生堅使破虜將軍呂光撃滅之夏四月戊申韋鍾攻梁州魏興太守吉挹遣眾拒之斬七百餘級鍾帥眾欲趨襄陽挹又要撃之斬五千餘級鍾怒回軍圍挹挹又屢挫其鋭其後堅軍繼至挹力不能抗城埀欲陷引刀欲自殺其友止之曰且茍存以展他計爲計不立死未晚也挹不從友人逼奪其刀會鍾至執之挹不言不食而死堅嘆曰周孟威不屈於前丁彥逺潔已於後吉祖衝閉口而死何晉氏之多忠臣也遂寇蜀漢進陷涪城梁州刺史楊亮益州刺史周仲孫並委城奔潰毛當王顯帥眾二萬自襄陽而東會俱難彭超攻淮南五月乙丑難超陷盱眙執晉建威將軍髙宻內史毛璪之﹝一作藻之﹞遂圍幽州刺史田洛於三阿眾共六萬去廣陵百里京都大震臨江列戍晉孝武帝遣徵虜將軍謝石率水軍次塗中右衛將軍毛安之遊撃將軍王曇之淮南太守楊廣宣城內史丘準帥眾四萬次堂邑謝玄自廣陵救三阿毛當毛盛帥騎二萬襲堂邑安之等軍人相驚遂各潰散玄帥眾三萬次白馬塘俱難遣將軍都顏帥騎逆玄戰於塘西大敗斬顏六月丙子玄進兵至三阿與難超戰超等大敗退保盱眙戊子玄進次石梁帥眾五萬攻盱眙難超出戰復敗退屯淮陰何謙解田洛圍進次白馬又與難等合戰邵保戰死難超退屯淮北玄與何謙戴逵田洛共追之戰於君川難超復大敗玄參軍劉牢之攻破浮航及白船督護諸葛侃單父令李都帥舟師乘潮而上夜焚淮橋又破其運艦難超相率北走僅以身免俱難歸罪彭超斬司馬栁渾堅聞之大怒秋七月檻車徵超下廷尉超乃自殺難削爵爲庻人堅賞堂邑之功以毛當爲平南將軍徐州刺史鎭彭城毛盛爲平東將軍兗州刺史鎭胡陸王顯爲平吳校尉揚州刺史戍下邳是歲大饑建元十六年春正月堅復以北海公重爲鎭北大將軍鎭薊二月起教武堂於渭城命太學生明陰陽兵法者教授諸將祕書監朱肜諫曰陛下東徵西伐所向無敵四海之地什得其八𨿽江南未服蓋不足言是宜稍偃武事增修文徳乃更始立學捨教人戰鬭之術殆非所以馴致升平也夫飬將之法譬之飬馬秣以髙櫪習以戰馭長鞭策後金勒制前析施規矩任知進退且諸將皆百戰之餘何患不習於兵乃更使受教於諸生非所以彊其志气也此無益於實而有損於名惟陛下圖之堅乃止三月堅以行唐公洛爲散騎常侍使持節都督寧益西南夷諸軍事徵南大將軍益州牧領護西夷校尉鎭成都使自伊闗趨襄陽溯漢而上洛雄勇多力而猛气絕人堅深忌之故甞爲邊牧自以有徵伐之功而未賞及是遷也恚怒謀於眾曰孤於帝室至親也主上不能以將相任孤常擯孤於外旣投之於西裔復不聽過京師此必有伏計令梁成沈孤於漢水耳不宜束手受命爲追晉陽之事以匡社稷於諸君意何如幽州治中平規﹝一作顏﹞曰逆取順守湯武是也因禍爲福桓文是也主上𨿽不爲昏暴然窮兵黷武民思息肩者十室而九若明公神旗一建必率土雲從今跨據全燕地盡東海北總烏桓鮮卑東引句麗百濟控弦之士不減十萬柰何束手就縛蹈不測之禍乎洛攘袂大呼曰孤計決矣沮謀者斬於是自稱大都督秦王署置百官以平規爲輔國將軍幽州刺史爲之謀主分遣使者徵兵於鮮卑烏桓髙句麗百濟及新﹝一作薛﹞羅休忍等諸國並不從洛懼而欲止平規曰且宜聲言受詔盡幽並之兵南出中山常山陽平公必郊迎於路因而執之進據冀州總闗東之眾以圖秦雍可使百姓不覺易主而大業指麾定矣洛從之夏四月洛帥眾七萬發和龍將圖長安於是闗中騷動盜賊並起堅遣使譲洛曰天下未一家兄弟匪他何爲而反可還和龍當以幽州永爲世封洛謂使者曰汝還白東海王幽州褊阨不足容萬乘須還王咸陽以承髙祖之業若能迎駕潼闗者當位爲上公爵歸本國堅大怒遣左將軍竇衝及步兵校尉呂光帥步騎四萬討之右將軍都貴馳傳詣鄴將冀州兵三萬爲前鋒以陽平公融爲徵討大都督授之節度使屯騎校尉石越帥騎一萬自東萊出石徑浮海四百餘里襲和龍北海公重亦悉薊城之眾與洛會屯中山有眾十萬五月衝等與洛戰於中山洛兵大敗生擒洛及其將蘭殊送長安呂光追斬重於幽州石越襲和龍斬平規及其黨與百餘人幽州悉平堅赦蘭殊署爲將軍徙洛於涼州之西海郡六月徵陽平公融爲侍中中書監都督中外諸軍事車騎大將軍司隸校尉領宗正錄尙書事以徵南大將軍守尙書令長樂公丕爲都督闗東諸軍事徵東大將軍冀州牧堅以闗東地廣人殷且諸羌種類繁滋思所以鎭靜之秋七月引羣臣於東堂議曰凡我族類支胤彌繁今欲分三原九嵕武都汧雍氐十五萬戶使諸宗親各領之散居要鎭不忘舊徳爲盤石之宗於諸君意何如皆曰此有周所以祚隆八百社稷之利也於是分四帥子弟三千戶以配長樂公丕鎭鄴如世封諸侯爲新劵主以仇池氐酋射聲校尉楊膺爲徵東左司馬﹝膺丕之妃兄也﹞九嵕氐酋長水校尉齊午爲右司馬﹝午膺之妻父也﹞各領一千五百戶爲長樂世卿長樂國郎中令略陽垣敞爲錄事參軍侍講扶風韋幹爲參軍事申紹爲別駕堅送丕於灞上流涕而別諸戎子弟離其父兄者皆悲號哀慟酸感行人識者以爲喪亂流離之象八月分幽州置平州以石越爲平州刺史領護鮮卑中郎將鎭龍城大鴻臚韓胤領護赤河中郎將移烏丸府於代郡之平城中書令梁讜爲安逺將軍幽州刺史鎭薊城撫軍將軍毛興爲都督河秦二州諸軍事鎭西將軍河州刺史鎭枹罕長水校尉王騰爲鷹揚將軍並州刺史領護匈奴中郎將鎭晉陽河並二州各配氐戶三千興騰本苻氏婚姻氐之崇望也平原公暉爲都督豫洛荊南兗東豫揚六州諸軍事鎭東大將軍豫州牧鎭洛陽移洛州刺史治丰陽以巨鹿公叡爲安東大將軍雍州刺史鎭蒲阪各配氐戶三千二百冬十月以左禁將軍楊璧爲秦州刺史尙書趙遷爲洛州刺史南巴校尉姜宇爲寧州刺史十二月以左將軍都貴爲荊州刺史鎭彭城置東豫州以毛當爲刺史鎭許昌是歲髙密內史毛璪之等二百餘人歸附於晉堅自平諸國之後國內殷實遂示人以侈懸珠簾於太極前殿以朝羣臣宮宇車乘器物服禦悉以珠璣瑯玕奇寶珍怪飾之又使熊邈造金銀細鎧金爲綖以縲之尙書金部郎中裴元略諌曰臣聞堯舜茅茨周卑宮室故能致治和平慶垂八百始皇窮極奢麗嗣不及孫此萬古所以傳載也願陛下則采椽之不斵鄙瓊室而不居敷純風於天下流休範於無窮賤金玉貴五榖勤卹民隠勸課農桑捐無用之器棄難得之物惇至道以厲薄俗修文徳以懷逺人然後一軌九州島同風天下刑措旣登告成東嶽蹤軒皇以齊美哂二漢之徒封臣之願也堅大悅曰非卿之忠何由聞朕過乎悉命去之以元略爲諌議大夫是年有人持一銅斛於市賣之其形正員下向爲斗橫梁昻者爲升低者爲合梁一頭爲鑰鑰同黃鍾可容半合邊有篆銘堅以問道安安曰此王莽時物自言出自舜皇龍戊辰攺正卽眞以同律量布之四方欲大小器鈞令天下取平焉堅乃勅學士內外有疑皆師於安故時人爲之諺曰學不師安義不中難建元十七年春二月鄯善王及車師前部王皆來朝堅引見於太極前殿大宛獻汗血馬肅愼貢楛矢天竺獻火浣布羌抑摩獻羊六角二口四角八口新羅國獻美女國在百濟東其人多美髮髮長丈餘康居於闐及海東諸國凡六十有二王皆遣使貢其方物是時四夷賓服湊集闗中四方種人皆奇貌異色晉人爲之題目謂胡人爲側鼻東夷爲廣面闊額北夷爲匡腳南蠻爲臐蹄方以類名也其年自正月不雨至於六月堅徹樂減膳出宮女以迎和气秋八月収起居注及著作所錄而觀之見茍太后李威之事慚怒乃焚其書而大檢史官將加其罪著作郎趙泉車敬等已死乃止著作郎董裴﹝一作斐﹞𨿽更書時事然十不得一冬十一月荊州刺史都貴﹝一作郝貴又作梁成﹞遣襄陽太守司馬閻振中兵參軍吳仲等帥眾二萬入宼竟陵畱輜重於管城水陸輕進晉車騎將軍桓沖遣南平太守桓石虔與弟衛軍參軍桓石民竟陵太守郭銓等水陸二萬拒之相持月餘十二月甲辰石虔設計夜渡滶水旣濟振等始覺襲撃之戰於滶水振等大敗退保管城石虔乘勝進攻癸亥遂拔管城斬振及仲大小將帥二十九人送於京師俘虜萬七千馬數百匹牛羊千頭裝鎧三百領貴以輕騎走保襄陽堅遣左將軍竇衝率眾攻平陽太守張元熈於皇天塢河南太守楊佺期撃走之佺期自湖城入潼闗累戰皆捷斬獲千計降九百餘家歸於洛陽

卷三十八前秦錄七苻堅下建元十八年春正月饗羣臣於前殿奏樂賦詩秦州別駕天水姜平子詩有丁字直而不曲堅問其故平子曰臣丁至剛不可以屈且曲下者不正之物未足獻也堅曰名不虛得因擢爲上第三月大司農東海公陽王猛子員外散騎侍郎皮尙書郎周彪謀反事覺収下廷尉堅問其反狀陽曰禮云父母之仇不同天地臣父哀公死不以罪齊襄公復九世之仇而況臣也臣亦爲父復仇耳堅流涕謂陽曰哀公之死事不在朕卿豈不知之王皮曰臣父丞相有佐命之勲而臣不免貧賤故欲圖富貴耳堅讓皮曰丞相臨終托卿以十具牛爲治田之資未嘗爲卿求官知子莫若父何其明也周彪曰昔漸離豫讓燕智之微臣猶漆身吞炭不忘忠節況彪世荷晉恩豈敢忘之生爲晉臣死爲晉鬼復何問乎皆赦不誅徙陽於涼州之髙昌郡皮彪於朔方之北彪加考楚不食而卒斂已經旬堅復剖棺臨視彪屍倐忽回眸鬢髭張裂睛瞳明亮顧回盻堅堅覩而喜乃厚加贈賻三月徙銅駝銅馬飛亷翁仲於長安是月大風吹壊長安西門拔宮中大樹倒根於上夏四月以王皮兄扶風太守王永爲幽州刺史陽平公融以位沗宗正不能肅遏姦萌上疏請待罪私藩不許乃以融爲司徒固辭不受堅鋭意荊揚將謀入寇乃攺授融徵南大將軍開府儀同三司時新平郡獻玉器初堅卽位新平王雕陳說圖讖堅大悅以雕爲太史令言於堅曰謹按讖云古月之末亂中州洪水大起健西流惟有雄子定九州此卽三祖陛下之聖諱也又曰當有艸付臣又土滅東燕破白虜氐在中華抂表按圖讖之文陛下當滅燕平六州願徙汧隴諸氐於京師三秦大戶置之邊地以應圖讖之言王猛以爲左道勸堅誅之雕臨刑上疏曰臣以趙建武四年從京兆劉湛學明於圖記謂臣曰新平地古顓頊之墟裏名曰雞閭記言此裏應出古帝王寶器其名曰延壽寶鼎顓頊有云河上先生爲吾隱之於咸陽西北吾之子孫有艸付臣又土應之湛又云吾嘗齋於室中夜有流星大如半月落於此地斯蓋是乎願陛下志之平七州之後出於壬午之年至是而新平人耕地得之以獻器銘篆書文題之法一爲天王二爲皇后三爲三公四爲諸侯五爲伯子男六爲卿大夫七爲元士自此已下考載文記列帝王名臣自天子三後內外次序上應天文象紫宮布列依玉牒版辭不違帝王之數從上元人皇起至中元窮於下元天地一變盡三元而止堅以雕言有徵追贈光祿大夫五月幽州蝗生廣袤千里使散騎常侍彭城劉蘭持節爲使者發幽州並冀民撲除之秋八月以樂安男朗爲使持節都督靑徐兗三州諸軍事鎭東將軍靑州刺史以諫議大夫裴元略爲淩江將軍西夷校尉巴西梓潼二郡太守密授規模令與王撫備舟師於蜀將以攻晉九月車師前部王彌寘鄯善王休密馱入朝堅賜以朝服引見西堂寘等觀其宮宇壯麗儀衛嚴肅甚懼因請年年貢獻堅以西域路遙不許令三年一貢九年一朝以爲永制寘等請曰大宛諸國𨿽通貢獻然臣節未純乞依漢法置都護故事若王師出關請爲鄕導於是遣驍騎將軍呂光爲使持節都督西域徵討諸軍事與淩江將軍姜飛輕騎將軍彭晃將軍杜進康盛等將車師前部王總兵十萬鐡騎七千西伐龜玆及焉耆諸國陽平公融切諫曰西域荒遠得其地不可耕得其民不可役漢武徵之得不補失今虛耗中國勞師萬里之外以踵漢氏之過舉臣竊惜之堅曰二漢力不能制匈奴猶出師西域今匈奴旣平易若摧朽𨿽勞師遠役可傳檄而定化被昆山垂芳千載不亦美哉朝臣又屢諫堅皆不納晉桓沖使揚威將軍孫綽擊荊州刺史都貴於襄陽遂焚燒沔北田稻掠襄陽百姓六百餘戶又遣上庸太守郭寶來伐魏興太守禇垣上庸太守叚方並降之新城太守曲常遁走三郡皆歸於晉冬十月堅臨太極殿引羣臣會議曰自吾綂承大業垂三十載芟夷逋穢四方略定惟東南一隅未賓王化吾毎思天下不一未嘗不臨食輟餔今欲起天下兵以討之計兵仗精卒可得九十七萬吾將躬先啟行薄伐南裔此行也朕與陽平公之任非諸將之事於諸卿意何如祕書監朱彤曰陛下應天順時恭行天罰嘯吒則五嶽摧覆呼吸則江海絕流若一舉百萬必有徵無戰晉主自當銜璧輿櫬稽顙軍門若迷而弗悟必走死江海猛將追之卽可賜命南巢返中州士民使復其桑梓然後回駕岱宗告成封禪起白雲於中壇受萬歲於中嶽爾則終古一時書契未有堅大悅曰吾之志也尙書左僕射權翼曰臣以爲晉未可伐夫以紂之無道天下離心八百諸侯不謀而至武王猶曰彼有人焉回師止斾三仁誅放然後奮戈牧野今晉道𨿽微未有大惡謝安桓沖江左偉才君臣輯睦上下同心可謂晉有人焉臣聞師克在和今晉和矣未可圖也堅黙然良久曰諸君各言其志太子左衛率石越曰吳人恃險偏隅不賓王命陛下親臨六師問罪衡越誠合人神四海之望但今歲鎭星守鬥牛福徳在吳懸象無差犯之必有天殃且晉中宗藩王耳夷夏之情咸共推之遺愛猶在於人昌明其孫也國有長江之險朝無昏二之釁臣愚以爲利用修徳未宜動師孔子曰遠人不服修文徳以來之願保境養民伺其虛隙堅曰吾聞武王伐紂逆犯歲星天道幽遠未易可知者昔夫差威陵上國而爲勾踐所滅仲謀澤被全吳孫皓因三世之業龍驤一呼君臣面縛𨿽有長江其能固乎今以吾之眾旅投鞭於江足斷其流又何險之足恃乎越曰臣聞紂爲無道天下患之夫差淫虐孫皓昏暴眾叛親離所以敗也今晉𨿽無徳未有大罪深願陛下且厲兵積粟以待天時羣臣各言利害廷議者久之不決堅曰此所謂築室道旁無時可成吾當內斷於心耳羣臣皆出獨畱陽平公融議之堅曰自古定大事者不過一二臣而已今羣議紛紜徒亂人意吾當與汝決之融曰今伐晉有三難歲星在牛鬥吳越之福不可以伐一也晉主休明朝臣用命不可以伐二也我數戰兵疲將倦有憚敵之心不可以伐三也諸言不可者策之上也願陛下納之堅作色曰汝復如此天下之事吾當誰與言之今彊兵百萬資仗如山吾𨿽未稱令主亦不爲暗弱乘累捷之威擊垂亡之冦何患不克豈可復畱此殘賊使長爲國家之憂哉融泣曰晉不可伐昭然甚明今勞師大舉恐無萬全之功且臣之所憂非此而已陛下寵育鮮卑羌羯布滿畿甸舊人族類徙斥遐方今傾國而去如有風塵之變者其如宗廟何監國以弱卒數萬畱守京師鮮卑羌羯攢聚如林此皆國之賊也我之仇也臣恐非但徒返而已將有不測之變生於腹心肘腋後𨿽悔之不可及也臣智識愚淺誠不足采王景略一時奇士陛下每擬之孔明獨不記其臨終之言乎於是朝臣進諫者眾堅南遊灞上從容謂羣臣曰軒轅大聖人也其仁若天其智若神猶有不順者從而徵之居無常所以兵爲衛故能日月所照風雨所至莫不率從今天下垂平惟東南未殄朕沗荷大業巨責攸歸豈敢優遊卒歲不建大同之業每思桓溫之寇也江東不可不滅今有勁卒百萬文武如林鼓行而摧遺晉若商風之隕秋籜而朝廷內外皆言不可吾實未解所由昔晉武若信朝士之言而不徵吳者天下何由一軌吾計決矣不復與諸卿議也太子宏進曰今歲在吳分又晉君無罪若大舉不捷恐威名外挫財力內竭此羣下所以疑也堅曰昔吾滅燕亦犯歲而捷天道固難知也秦滅六國六國之君豈皆暴虐乎冠軍將軍京兆尹慕容垂言於堅曰弱吞於彊小並於大此理勢自然非難知也夫以陛下神武應期威加海外虎旅百萬韓白滿朝而蕞爾江南獨違王命豈可復畱之以遺子孫哉詩云謀夫孔多是用不集陛下斷自聖心足矣何必廣詢朝眾晉武平吳所仗者張杜二三臣而已若從朝眾之言豈有混一之功堅大悅曰與吾共定天下者獨卿而已賜帛五百疋堅鋭意欲取江東寢不能旦陽平公融復諫曰知足不辱知止不殆自古窮兵極武未有不亡者且國家本戎狄也正朔會不歸今江東𨿽微弱僅存然中華正統天意必不絕之堅曰帝王歷數豈有常耶惟徳之所在耳劉禪豈非漢之苖裔耶終爲魏所滅汝所以不如吾者正病此不逹通變耳堅素重沙門道安羣臣謂道安曰主上將有事於東南公何不乘間爲蒼生致一言也十一月堅出遊東苑與道安同輦顧謂安曰朕將與公南遊吳越整六師而巡狩謁虞陵於疑嶺瞻禹穴於會稽泛長江臨滄海不亦樂乎安曰陛下應天禦世富有八州居中土而制四維逍遙順時以適聖躬動則鳴鑾淸道止則神棲無爲端拱而化自足比隆堯舜何爲勞身於馳騎倦口於經略櫛風沐雨蒙塵野次乎且東南區區地卑气癘舜禹遊而不返秦皇適而弗歸何足以上勞神駕下困蒼生詩云惠此中國以綏四方茍文徳足以懷遠可不煩寸兵而坐賓百越且陽平公懿戚石越重臣皆憂國至深並謂不可猶尙見拒貧道淺陋言必不允旣荷厚遇故盡丹誠耳堅曰非爲地不廣人不足也但思混一六合以濟蒼生天生蒸民而樹之君使司牧之所以除煩去亂安得憚勞朕旣大運所鍾將簡天心以行天罰髙辛有熊泉之役唐堯有丹水之師此皆著之前典昭之後王誠如公言帝王無省方之文乎且朕此行也以義舉耳使流度衣冠之冑還其墟墳復其桑梓止爲靖難銓才不爲窮兵極武安曰若鑾駕必欲親動亦不須遠渉江淮止宜駐蹕洛陽枕戈蓄鋭遣使者奉尺書於前諸將總六師於後彼必稽首入陳如其不庭伐之未晚堅不納堅所幸張夫人又切諫亦不納融與尙書原紹石越等上書面諫前後數十終不從堅少子中山公詵亦諫曰臣聞季梁在隨楚人憚之宮奇在虞晉不窺兵國有人焉故也及謀之不用而亡不淹歲前車之覆軌後車之明鑑今陽平公國之謀主而陛下違之晉有謝安桓沖而陛下伐之是行也臣竊惑焉堅曰天下大事孺子安知十二月所司奏劉蘭討蝗幽州經秋冬不能滅請徵下廷尉詔獄堅曰災降自天殆非人力所能除也此自朕之政違所致蘭何罪焉歲乃大熟上田畆收七十石下者三十石蝗不出幽州之境不食麻荳上田畆收百石下田五十石是年日抂東井有白虹十餘丈在南幹日災在秦分識者以爲秦亡之象建元十九年春正月呂光發兵長安堅餞之於建章宮謂光曰西戎荒俗非禮義之邦覊縻之道服而赦之示以中國之威尊以王化之法勿極武窮兵過深殘掠加鄯善王休宻馱使持節散騎常侍都督西域諸軍事寜西將軍車師前部王彌寘使持節平西將軍西域都護率其國兵爲光鄕導益州西南夷海東諸國皆遣使來貢獻其方物自建元十七年四月長安有水影遠觀若水視地則見人至是則止彗星掃東井上林竹死洛陽地陷災異屢見堅甚惡之夏五月晉軍騎將軍桓沖帥眾十萬來伐遂攻襄陽分遣前將軍劉波冠軍將軍桓石虔振威將軍桓石民攻沔北諸城輔國將軍楊亮攻蜀拔五城執僞將軍魏光進攻涪城鷹揚將軍郭銓參軍劉襲攻武當龍驤將軍宣城內史胡彬攻下蔡廣陵相劉牢之領卒二千爲彬後繼六月衝別將攻萬歲築陽拔之堅大怒遣子徵南將軍巨鹿公叡及冠軍將軍慕容垂左衛將軍毛當等帥步騎五萬救襄陽兗州刺史揚武將軍張崇救武當後將軍張蠔步兵校尉姚萇救涪城叡次新野垂次鄧城桓沖退屯沔南秋七月郭銓及桓石虔敗張崇於鄄城﹝一作武當﹞俘掠二千戶使劉牢之守鄄城桓石民與隨郡太守夏侯澄之破慕容垂姜成等於漳水叡遣慕容垂及驍騎將軍石越爲前鋒進臨沔水垂越夜命軍士人持十炬火系炬於樹枝光照數十里衝懼退還上明張蠔出斜谷楊亮亦引兵退堅下詔曰吳人敢恃江山僭稱大號輕帥犬羊屢冦王境朕將親巡省方登會稽而朝諸侯復禹績而定九州島今王師所擬必有徵無戰伐國存君義同一體宜時進討以淸宇內便可戒嚴速修戎備悉發諸州公私馬人十丁遣一丁門在灼然者爲崇文義從其良家子年二十已下武蓺驍勇富室材雄者皆拜羽林郎又下書期克捷之日其以司馬昌明爲尙書左僕射謝安爲吏部尙書桓沖爲侍中勢還不遠可先爲起第以待之良家子弟至者三萬餘戶拜秦州主簿金城趙盛之爲建威將軍少年都綂時朝臣皆不欲堅行獨慕容垂姚萇及良家子弟勸之陽平公融言於堅曰鮮卑羌虜我之仇讎常思風塵之變以逞其志所陳策畫何可從也良家少年皆富饒子弟不閒軍旅茍爲諂諛之言以會陛下之意耳今陛下信而用之輕舉大事臣恐功旣不成仍有後患悔將何及堅不聽是時晉新除振武將軍丁穆因堅傾國南冦潛與關中士人唱義謀襲長安事泄被殺臨死作表以付其妻周氏其後周氏得至建康詣闕上之贈龍驤將軍雍州刺史八月戊午遣徵南大將軍陽平公融督驃騎將軍張蠔撫軍大將軍髙陽公方衛軍將軍梁成平南將軍慕容暐冠軍將軍慕容垂驍騎將軍石越韋鍾等帥步騎二十五萬號稱三十萬爲前鋒以兗州刺史姚萇爲龍驤將軍督益梁州諸軍事甲子堅發長安戎卒六十餘萬騎二十七萬前後千里旗鼔相望眾號百萬九月堅至項城涼州之兵始逹咸陽蜀漢之兵順流而下幽冀之兵至於彭城東西萬里水陛齊進運漕萬艘自河入石門逹於河潁融等兵三十萬先至潁口遂冦樊鄧石越冦魯陽姚萇冦南鄕韋鍾冦魏興所在陷沒兵勢旣盛京師震懼冬十月融等攻壽春﹝一作壽陽﹞癸酉克之執平虜將軍徐元喜安丰太守王先融以參軍河南郭褒爲淮南太守遂攻陷項城殺晉將軍王太邱晉龍驤將軍胡彬以水軍五千援壽春聞陷退保硤石融進攻之堅衛將軍梁成與揚州刺史王顯弋陽太守王詠等帥眾五萬屯於洛澗柵淮以遏東軍成等頻敗王師晉遣尙書僕射謝石爲徵虜將軍徵討大都督與前鋒都督徐兗靑三州刺史謝玄西中郎將豫州刺史桓伊輔國將軍謝琰龍驤將軍檀玄建威將軍戴熙揚武將軍陶隱等水陛七萬相繼來拒去洛澗二十五里而軍憚成不敢進胡彬糧盡詐揚沙以示融軍潛遣使告石等曰今賊盛糧盡恐不復見大軍融軍獲之送於融融乃馳使白堅曰賊少易俘但恐其逃逸宜速進眾軍掎擒賊帥堅大悅恐石等遁去乃畱大軍於項城引輕騎八千兼道赴融於壽春令軍人曰敢言吾至壽春者拔舌故石等弗知遣尙書朱序說謝石等以彊弱異勢不如速降序私謂石等曰若秦百萬之眾悉到莫可與敵今乘諸軍未集宜速擊之若敗其前鋒則彼已奪气可得志也石聞堅至壽春甚懼欲不戰以老其師會聞序言謝琰力勸從之十一月謝玄遣龍驤將軍廣陵相劉牢之帥勁卒五千趨洛澗未至十里梁成阻澗列陳以待牢之率參軍劉襲諸葛求等直前渡水臨陣撃成大破之斬成及弋陽太守王詠又分兵斷其歸津融步騎崩潰爭赴淮水士卒死者萬五千人牢之縱兵追擊生執梁他王顯梁悌慕容屈氏等盡收其器械軍實於是謝石等諸軍水陸繼進堅與融登壽春城望之見晉兵部陳嚴整將士精鋭又望見八公山上艸木皆以爲晉兵顧謂融曰此亦勁敵何謂弱也憮然始有懼色初會稽王道子聞堅入冦以威儀鼔吹求助於鐘山神奉以相國之號及堅所見若有力焉時驃騎將軍張蠔敗謝石於肥南謝玄謝琰勒卒數萬陳以待之蠔乃退逼淮水而陳晉兵不得渡玄遣使謂融曰君遠渉吾境而置陳逼水此乃持久之計非欲速戰者也若移陳少郤令將士得周旋僕與諸君緩轡而觀之不亦樂乎諸將皆曰宜阻肥水莫令得上我眾彼寡勢必萬全堅曰但引兵少卻使之半渡我以鐡騎數十萬向水逼而殺之不然因其濟水而覆之蔑不勝矣融亦以爲然遂麾兵使卻軍亂奔退制之不可復止謝玄謝琰桓伊等以精卒八千渉渡肥水撃之仍進決戰於淮水南融馳騎略陳欲以帥退者馬倒爲晉兵所殺軍遂大敗玄等乘勝追擊至於靑岡堅眾奔潰自相蹈籍死者相枕蔽野塞路投水死者不可勝計肥水爲之不流餘眾棄甲宵遁走者聞風聲鶴唳皆以爲晉兵且至晝夜不敢息艸行露宿重以饑凍死者什七八初堅等小卻朱序在陣後唱云秦兵敗矣眾遂大潰序因與張天錫徐元喜奔歸於晉獲堅所乘雲母車及儀服器械軍資珍寶山積牛馬驢騾駱駝十餘萬計復取壽春執淮南太守郭褒桓石民部將晏謙攻弘農降其東中郎將慕容夔始置湖陜二戍獲關中擔橦技以充太樂堅爲流矢所中單騎遁還淮北徵虜司馬毛璩與田次之共躡堅至中陽不及而歸堅時饑甚民有進壺飱豚髀者堅食之大悅曰昔公孫荳粥何以加也賜帛十疋綿十斤辭曰臣聞白龍厭天池之樂而見困豫且陛下目所覩也耳所聞也今陛下厭苦安樂自取危困蒙塵之難豈自天乎且妄施不爲惠妄受不爲忠臣爲陛下子陛下爲臣父安有子飼其父而求報哉弗顧而去堅大慚顧謂夫人張氏曰朕若用朝臣之言豈見今日之事耶當何面目復臨天下也澘然流涕初諺云堅不出項羣臣勸堅停項城爲六軍聲鎭堅不從故致於敗先是有童謡云誰謂爾堅石打破故桓溫弟豁名其子曰石虔石民冀邀其功堅果爲謝石等所破諸軍悉潰惟冠軍將軍慕容垂所將三萬人獨全堅以千餘騎赴之垂子寶及親黨多勸垂殺堅垂皆不從悉以兵屬堅初平南將軍慕容暐屯鄖城姜成等守漳口晉隨郡太守夏侯澄之攻成斬之暐棄眾遁還堅収離集散比至洛陽眾十餘萬百官威儀軍容麤備未及關而垂有二志說堅請巡撫燕岱並求拜墓堅許之權翼固諫以爲不可堅不從尋懼垂爲變悔之遣驍騎將軍石越帥卒三千戍鄴驃騎將軍張蠔帥羽林五千戍並州畱兵四千配鎭軍將軍平武侯毛當戍洛陽十二月堅至自淮南次於長安東之行宮哭陽平公融而後入告罪於太廟大赦殊死已下文武增位一級厲兵課農存卹孤老諸士卒不返者皆復其家終世贈融大司馬謚曰哀公呂光行越流沙三百餘里焉耆等諸國皆降惟龜玆王帛﹝一作白﹞純拒之嬰城固守光遂進攻龜玆堅子長樂公丕先在鄴聞慕容垂將至謀襲擊之侍郎姜讓諫止乃館垂於鄴西衛軍從事中郎丁零翟斌反於河南丕遣垂及苻飛龍討之垂南結丁零殺飛龍盡坑其眾以叛豫州牧平原公暉遣鎭軍將軍毛當擊翟斌爲斌所敗當死之建元二十年春正月乙酉朔長樂公丕大會羣臣請慕容垂子農不得農乃亡奔列人招集羣盜眾至數萬丕遣驍騎將軍石越討之爲農所敗越死之晉鷹揚將軍劉牢之攻拔譙城桓沖遣上庸太守郭寶攻魏興上庸新城三郡拔之廣威將軍楊佺期進據城固擊梁州刺史潘猛猛拒守康回壘佺期撃走之其眾悉降壬子慕容垂攻鄴拔其外郛丕退守中城關東六州郡縣多降於垂二月垂引丁零烏丸之眾二十餘萬爲飛梯地道攻鄴不拔乃築長圍守之三月慕容暐弟燕故濟北王泓爲堅北地長史聞垂攻鄴亡奔關東收集諸馬牧鮮卑眾至數千還屯華陰暐乃濳使諸弟及宗人起兵於外堅遣將軍彊永﹝一作張永﹞率騎五千擊之爲泓所敗泓眾遂盛自稱使持節大都督陜西諸軍事大將軍雍州牧濟北王推叔父垂爲丞相都督陜東諸軍事領大司馬冀州牧吳王堅謂權翼曰不從卿言使鮮卑至是關東之地吾不復與之爭將若泓何翼曰寇不可長慕容垂正可據山東爲亂不暇近逼今暐宗種類盡在京師鮮卑之眾布於畿甸實社稷之先憂宜遣重將討之堅乃以廣平公熙爲使持節都督雍州雜戎諸軍事鎭東大將軍雍州牧鎭蒲阪徵雍州牧巨鹿公叡爲都督中外諸軍事衛大將軍司隸校尉錄尙書事配兵五萬以左軍將軍竇衝爲長史龍驤將軍姚萇爲司馬討泓於華澤泓弟燕故中山王慕容衝時爲平陽太守據河東以叛有眾二萬進攻蒲阪堅使竇衝討之時堅從叔冀州刺史阜城侯定守信都從弟髙城男紹在其國從子髙邑侯亮從弟重合侯謨守常山從叔固安侯鑑守中山慕容垂遣前將軍慕容溫督諸軍攻信都不克夏四月丙辰垂遣撫軍將軍慕容麟益兵助之慕容泓聞叡兵且至懼帥眾將奔關東叡勇猛輕敵不卹士卒欲馳兵擊泓姚萇諫曰鮮卑皆有思歸之志故起而爲亂宜驅令出關不可遏也夫執鼷鼠之尾猶能反噬於人彼自知困窮致死於我萬一失利悔將何及但可鳴鼓隨之彼將奔敗不暇矣叡弗從戰於華澤叡兵敗績爲泓所殺萇遣龍驤將軍趙都參軍姜辦詣堅謝罪堅怒殺之謚叡湣公萇懼奔渭北馬牧以叛左軍將軍竇衝擊慕容衝於河東大破之衝帥鮮卑騎八千奔泓泓眾至十萬遣使謂堅曰秦爲無道滅我社稷今天誘其衷使秦兵傾敗將欲興復大燕吳王已定關東可速資備大駕奉送家兄皇帝並宗室功臣之家泓當率關中燕人翼衛乘輿返還鄴都與秦以虎牢爲界分王天下永爲鄰好不復爲秦之患也巨鹿公輕戅鋭進爲亂兵所害非泓之意堅大怒召慕容暐責之曰卿父子干紀僭亂乖逆人神朕應天行罰盡兵勢而得卿卿非攺迷歸善而合宗蒙宥兄弟布列上將納言𨿽曰破滅其實若歸柰何因王師小敗便猖悖如此垂爲長蛇於關東泓衝稱兵內侮今泓書如此卿欲去者朕當相資卿之宗族可謂人面獸心殆不可以國士期也暐叩頭流血涕泣陳謝堅久之曰書云父子兄弟無相及也卿之忠誠實簡朕心此自三豎所爲非卿之過復其爵位待之如初命暐以書招諭泓衝及垂使息兵還長安恕其反叛之罪暐密遣使謂泓曰今秦數已終長安怪異特甚當不復能久立吾旣籠中之人必無還理昔不能保守宗廟致令輕喪若斯吾燕之罪人也不足復顧吾之存亡社稷不輕勉建大業以興復爲務可以吳王爲相國中山王爲太宰領大司馬汝可爲大將軍領司徒承制封拜聽吾死問汝便卽尊位泓於是進向長安攺元燕興是時裕夜哭三旬而止五月晉竟陵太守趙綂攻襄陽荊州刺史都貴奔魯陽洛州刺史張五虎據丰陽叛歸於晉左軍將軍竇衝入冦漢川安定人皇甫釗京兆人周勲等謀納之梁州刺史周瓊失巴西三郡眾寡力弱告急於豫州刺史朱序序遣將軍皇甫貞率眾赴之衝據長安東釗勲散走六月堅帥步騎二萬討姚萇於北地軍於趙氏塢使護軍將軍楊璧等遊騎二千斷其奔路右軍將軍徐成左軍將軍竇衝鎭軍將軍毛盛斷其水運之路成等屢戰敗之馮翊遊欽因淮南之敗聚眾數千保據頻陽遣軍運水及粟以饋姚萇護軍楊璧盡獲之萇眾渇甚遣弟鎭北將軍尹買帥勁卒二萬決堰竇衝帥眾敗其軍於鸛雀渠斬尹買及首級萬三千萇眾危懼人有渇死者會天大雨於萇營營中三尺繞營百步之外寸餘而已萇軍大振堅方食去案怒曰天亦佑賊乎何故降澤於賊營萇又東引慕容泓爲援謀臣髙蓋宿勒崇等以泓徳望後衝且持法苛峻乃殺泓立衝爲皇太弟承制行事自相署置姚萇畱其弟徵虜將軍姚緒守楊渠川大營率眾七萬來攻堅遣楊璧等撃之軍敗楊璧毛盛徐成及前軍齊午等將吏數十人爲萇所獲萇皆禮而遣還秋七月平原公暉帥洛陽陜城之眾七萬歸長安益州刺史王廣遣將軍王虯帥蜀漢之眾三萬北來赴難堅聞慕容衝去長安二百餘里引師而歸遣撫軍大將軍髙陽公方戍驪山拜平原公暉使持節散騎常侍都督中外諸軍事車騎大將軍司隸校尉錄尙書事配兵五萬拒衝以少子河間公琳爲中軍大將軍爲暉後繼衝乃令婦人各將一囊盛塵皆令騎牛服文彩衣執持長槊於陣後督厲其眾晨攻暉營於鄭西暉出拒戰兵刄交接昌言班隊何在於是奔競而進皆毀囊揚塵埃霧連天莫測多少暉師大敗堅又以尙書姜宇爲前將軍與琳率眾三萬撃衝於灞上爲衝所敗宇死之琳中流矢衝遂據阿房城初堅之滅燕衝姊淸河公主年十四有殊色堅納之寵冠後庭衝年十三亦有龍陽之姿堅又幸之姊弟專寵宮人莫進長安歌之曰一雌復一雄雙飛入紫宮咸懼爲亂王猛切諫堅乃出衝及其母卒葬以燕後之禮長安又謡曰鳳凰鳳凰止阿房堅以鳳凰非梧桐不棲非竹實不食乃植桐竹數千萬株於阿房城以待鳳凰之至衝小字鳳凰至是終爲堅賊入止阿房城時晉梁州刺史楊亮帥眾五萬來伐遣巴西太守費綂將水陸三萬爲前鋒亮屯巴郡益州刺史王廣遣巴西太守康回拒之晉荊州刺史桓石民據魯陽遣河南太守髙茂北戍洛陽冠軍將軍謝玄豫州刺史桓石虔等帥眾來伐玄至下邳徐州刺史趙遷棄彭城奔還玄前鋒張願追遷及於刀山轉戰而遁玄進據彭城時驍騎將軍呂光討平西域還上疏曰惟龜玆據三十六國之中制彼侯王之命入其國城天驥龍麟腰褭丹髦萬計盈廐𨿽伯樂更生衛賜復出不能辧也所獲珍寶以萬萬計堅下書以光爲使持節散騎常侍都督玉門已西諸軍事安西將軍西域校尉道絕不通九月謝玄使龍驤將軍彭城內史劉牢之攻兗州刺史張崇辛卯崇棄鄄城奔慕容垂牢之遣將軍劉襲追崇於河南斬東平太守楊光而退牢之進據鄄城討誅未服河南城堡皆附於晉堅將張遇遣兵擊破金鄕圍太山太守羊邁牢之遣參軍向欽之撃走之會慕容垂叛將翟釗救遇牢之引還釗亦還走牢之進平太山追釗於鄄城釗走河北張遇被執歸之彭城慕容衝進逼長安堅登城觀之嘆曰此虜何從出也其彊若斯大言責衝曰爾軰羣奴正可牧羊耳何爲苦來送死衝曰奴則奴矣旣厄奴若復欲取爾相代耳堅遣使送錦袍一領遺衝使者稱有詔古人交兵使在其間卿遠來艸創得無勞乎今送一袍以明本懷朕於卿恩分何如而於一朝忽爲此變衝命詹事答之亦稱皇太弟有令今孤心在天下豈顧一袍小惠茍能知命便可君臣束手早送皇帝自當寛貸苻氏以酬曩好終不使旣往之施獨美於前堅大怒曰吾不用王景略陽平公之言使白虜敢至於此冬十月謝玄遣陰陵﹝一作淮陵﹞太守髙素以三千向廣固攻靑州刺史朗軍至瑯邪朗降於玄長樂公丕在鄴糧竭馬無艸削松木而食之會丁零叛慕容垂引師去鄴始具知西問知叡等喪敗長安危逼翟眞在承營與公孫希宋敞遙相首尾丕乃遣宦者冗從僕射淸河光祚將兵數百赴中山與眞相結又遣陽平太守邵興將數千騎招集冀州故郡縣與祚期會襄國北引重合侯謨髙邑侯亮阜城侯定於常山固安侯鑑中山太守王兗於中山以爲己援慕容垂遣龍驤將軍張崇將兵邀興戰於襄國南大破之興走至廣阿爲垂所執光祚聞之循山走歸鄴丕又遣光祚及參軍封孚西引驃騎將軍張蠔並州刺史王騰於晉陽以自救蠔騰以眾寡不赴丕進退路窮乃謀於寮佐楊膺請自歸晉丕猶未許謝玄遣龍驤將軍劉牢之濟北太守丁匡等據碻磝濟陽太守郭滿據滑臺奮武將軍顏肱﹝一作雄﹞渡河北立營丕遣將軍桑據屯黎陽拒之玄命劉襲夜襲據走之遂克黎陽丕懼遣從弟就與參軍焦逵及其弟龍請救於玄致書稱欲假途求糧西赴國難須援軍旣接以鄴與之若西路不通長安陷沒請帥所領保守鄴城乃覊縻一方文降而已並遺玄以靑銅鏡黃金婉轉繩等以爲之信逵與參軍姜讓宻謂楊膺曰今喪敗如此長安阻絕吉凶莫審宻邇冦仇三軍罄絕傾危之甚朝不及夕而公豪气不除非救世之主旣不能竭盡誠欵速致糧援方設兩端事必無成今日之殆疾於轉機不容虛設徒成反復宜正書爲表以結殷懃若王師之至必當致身南歸如其不從可逼縛與之茍不義服一人力耳古人行權寜濟爲功況君侯累葉載徳顯祖初著名於晉朝今復建崇勲使功業相繼千載一時不可失也膺素輕丕自以力能逼之乃攺書而遣逵等並遣濟南毛蜀毛鮮等分房爲任於晉堅遣鴻臚郝稚徵處士王嘉於倒獸山嘉有異術能知未然人咸神之姚萇及慕容衝皆遣使迎之十一月嘉入長安眾聞之以爲堅有福故聖人助之三輔堡壁及四山氐羌歸堅者四萬餘人堅每日召嘉與道安於外殿動靜咨之慕容暐入見東堂稽首謝曰弟衝不識義方孤背國恩臣罪應萬死陛下垂天地之容臣蒙更生之惠臣二子昨婚明當三日愚欲暫屈鑾駕幸臣私第堅許之暐出王嘉曰權蘆作蘧蒢不成文章會天大雨不得殺羊言暐將殺堅而不果也堅與羣臣莫之能觧明日大雨乃不果往暐初遣諸弟起兵於外堅防守甚嚴謀應之而無因時鮮卑在長安城中者猶有千餘人慕容紹之兄肅與暐謀宻結鮮卑之眾伏兵請堅因而殺之令其豪帥悉羅騰屈突鐡侯等潛告之曰官今使侯外鎭聽舊人悉隨可於某日會集某處鮮卑信之北部人突賢與其妹別妹爲左軍將軍竇衝小妻聞以告衝請畱其兄衝馳入白堅堅大驚召騰問之騰具首服堅乃召暐及肅肅曰事必泄矣入則俱死今城內已嚴不如殺使者馳出旣得出門大眾便集暐不從遂俱入堅曰吾相待何如而忽起此意暐餙詞以對肅曰家國事重何論意气堅先殺肅乃殺暐父子及其宗族城內鮮卑無少長男女皆殺之十二月慕容垂復圍鄴城焦逵旣至見謝玄玄欲徵丕任子然後出師逵固陳丕欵誠並述楊膺之意玄乃遣劉牢之滕恬之等帥眾二萬救鄴丕告饑玄水陸運米二千斛以饋之丕復答書於玄曰今往大文綾羅各五十疋以酬厚意梁州刺史潘猛棄漢中奔長安建元二十一年春正月﹐堅朝饗羣臣。時長安大饑﹐人相食。諸將歸吐肉以飴妻子。慕容衝僭號稱尊於阿房﹐攺元更始。甲寅﹐堅與衝戰於仇班渠﹐大破之。乙卯戰於雀桑﹐又破之。甲子戰於白渠﹐堅兵大敗﹐遂爲衝軍所圍。殿中上將軍鄧邁／左中郎將鄧綏／尙書郎鄧瓊相謂曰﹕吾門世荷榮寵﹐先君建殊功於國家﹐不可不立忠效節﹐以成先君之志﹐且不死君難者﹐非丈夫也。於是與毛長樂等﹐蒙獸皮奮矛而擊衝軍﹐衝潰﹐堅乃得免﹐嘉其忠勇﹐並拜五校加三品將軍﹐賜爵關內侯。壬午﹐衝遣尙書令髙蓋夜襲長安﹐攻陷南門﹐入於南城。左軍將軍竇衝／前禁將軍李辧等擊破之﹐斬首千八百級﹐分其屍而食之。乙亥髙蓋引兵攻渭北諸壘﹐太子宏與戰於成二壁﹐大破之﹐斬首三萬級。三月癸未﹐堅與衝戰於城西﹐大破之﹐追奔至阿房城﹐諸將請乘勝入城﹐堅懼爲衝所掩﹐乃擊金以止﹐軍引還。乙酉﹐益州刺史王廣﹐以蜀人江陽太守李丕爲益州刺史﹐守成都。己丑﹐廣帥所部奔還隴西﹐依其兄秦州刺史王統﹐蜀人隨之者三萬餘人。劉牢之至枋頭﹐徵東參軍咸陽徐義／宦人孟丰詣長樂公丕﹐告楊膺姜讓謀反﹐丕收膺讓戮之。牢之以丕自相屠戮﹐盤桓不進﹐平原公暉屢爲衝所敗﹐堅讓之曰﹕汝吾之才子也﹐擁大眾﹐屢爲白虜小兒所摧﹐何用生爲。三月﹐暉憤恚自殺﹐前禁將軍李辧／都水使者隴西彭和正恐長安不守﹐召集西州人屯韭園﹐堅召之不至﹐衝攻髙陽公方於驪山﹐方逆戰不利﹐死之﹐執尙書韋鍾﹐以其子謙爲馮翊太守﹐使招集三輔之民﹐馮翊壘主邵安民等責謙曰﹕君雍州族望﹐今乃從賊﹐與之爲不忠不義﹐何面目以行於世乎。謙以告鍾﹐鍾慚恚自殺。謙奔於晉。堅聞方死﹐哭之慟﹐謚曰湣公。堅左將軍茍池／右將軍俱石子率騎五千﹐與衝爭麥﹐衝以慕容永爲右僕射兼徵西將軍﹐與池戰於驪山﹐池敗被殺﹐石子奔鄴。堅大怒﹐復遣領軍將軍楊定帥左右精騎二千五百擊衝﹐大破之﹐俘掠鮮卑萬餘人而還。堅怒悉坑之﹐又敗衝右僕射慕容永於灞滻之間﹐定佛奴之孫﹐堅之壻﹐驍將也﹐勇果善戰﹐衝深憚之﹐乃納永計﹐遂穿馬塪以自固。夏四月﹐劉牢之進兵至鄴﹐慕容垂逆戰而敗﹐遂撤圍﹐退屯新城。乙卯﹐垂復自新城北遁﹝詳具慕容垂﹞。是時鄴中饑甚﹐垂帥鄴中之眾就晉榖於枋頭﹐牢之進屯鄴城﹐垂軍士饑疫死亡相繼﹐多奔中山。幽冀人相食。初關東謡曰﹕幽州缺﹐丕當滅。若不滅﹐百姓絕。缺﹐垂之本名﹐與丕相持經年﹐百姓死幾絕。先是姚萇攻新平﹐新平太守南安茍輔將降之﹐郡人遼西太守馮傑／蓮勺令馮羽／尙書郎趙義／汶山太守馮苖等諫曰﹕天下喪亂﹐忠臣乃見。昔田單守一城而存齊﹐今秦之所有﹐猶連州累鎭﹐郡國百城﹐臣子之於君父﹐盡心焉盡力焉﹐死而後已﹐豈宜二哉。輔大悅﹐於是憑城固守。萇爲土山地道﹐輔亦爲之﹐萇眾死者萬有餘人﹐輔乃詐降萇﹐將入﹐覺之﹐引退﹐輔馳出擊之﹐斬獲萬餘。其後糧竭矢盡﹐外救不至﹐萇使人謂輔曰﹕吾方以義取天下﹐豈仇忠臣耶卿但率城中之眾還長安﹐吾止欲得此城置鎭耳。輔以爲然﹐帥男女萬五千口出城﹐萇圍而坑之﹐男女無遺。時有羣鳥數萬翔鳴於長安城上﹐其聲甚悲﹐占者以爲斗羽不終年﹐有甲兵入城之象。五月﹐慕容衝帥眾攻長安﹐堅身貫甲冑﹐躬自督戰拒之。飛矢滿身﹐流血被體﹐城陷﹐奔遁。衝兵追之﹐堅馳騧馬墮而落澗﹐追兵幾及。計無由出﹐馬卽踟躕澗側﹐垂鞍與﹐堅不能及﹐馬又跽而受焉。堅援之得登岸﹐西走廬江。衝縱兵暴掠關中﹐士民流散﹐道路斷絕﹐千里無煙。馮翊堡壁三十餘所﹐推平遠將軍趙敖爲綂主﹐相與結盟﹐遣兵負糧﹐冒難助堅﹐多爲賊所殺。堅謂之曰﹕聞來者率不善逹此﹐誠忠臣赴難之義﹐當今冦難殷繁﹐非一人之力所能濟也。庶明靈有照﹐禍極災返﹐善保誠順﹐爲國自愛。蓄糧厲甲﹐端聽師期﹐不可徒喪無成相隨入虎口﹐何益汝曹。三輔人爲衝所略者﹐遣人宻告堅﹐請遣兵攻衝﹐欲放火以爲內應。堅曰﹕甚哀諸卿忠誠之意﹐何復己巳﹐但時運圯喪﹐恐無益於國﹐空使諸卿坐自夷滅﹐吾所不忍也。且吾猛士如虎豹﹐利兵如霜雪﹐而衂﹝一作困﹞於烏合疲鈍之賊﹐豈非天乎﹗宜善思之。眾固請﹐曰﹕臣等不愛性命﹐投身爲國。若上天有靈﹐單誠或冀一濟﹐沒無遺恨矣。乃遣騎七百赴之﹐而衝營縱火者反爲風焰所燒﹐其得免者什有一二。堅深痛之﹐身爲設祭﹐而招之曰﹕有忠有靈﹐來就此庭。歸汝先父﹐勿爲妖形。欷歔流涕﹐悲不自勝。眾咸相謂曰﹕至尊慈恩如此﹐吾等有死無移。堅以甘松護軍仇騰爲馮翊太守﹐加輔國將軍與破虜將軍﹐蜀人蘭犢慰勉馮翊諸縣之眾﹐眾咸曰﹕與陛下同死共生﹐誓無有二。六月﹐每夜有人周城大呼曰﹕楊定健兒應屬我﹐宮殿臺觀應坐我﹐父子同出不共汝。旦尋求不見人迹。長安城中有書曰古苻傳賈錄載帝出五將久長得先是又謡曰堅入五將久長得堅大信之乃畱太子宏守長安謂之曰脫如謡言天或導予出外今畱汝兼總戎政善守城池勿與賊爭利吾當出隴収兵運糧以給汝天其或者正訓予也於是遣衛將軍楊定撃衝於城西爲衝所擒堅彌懼遂付宏以後事帥騎數百與張夫人及中山公詵幼女寶錦出奔五將山宣告州郡期以孟冬救長安堅過襲韭園前禁將軍李辧奔燕都水使者彭和正慚自殺六月太子宏不能守長安將數千騎與母妻宗室男女西奔下辯百僚逃散司隸校尉權翼等數百人奔後秦慕容衝入據長安縱兵大掠死者不可勝計初堅之未亂關中土燃無火而煙气大起方數十里中月餘不滅堅每臨聽訟觀令民有怨者舉煙於城北觀而錄之長安爲之謡曰欲得必存當舉煙關中又爲謡曰長鞘馬鞭擊左股太歲南行當復﹝一作避﹞虜秦人呼鮮卑爲白虜慕容垂之起於關東果歲在癸未秋七月堅至五將山姚萇遣驍騎將軍吳忠帥騎圍之堅眾奔散獨侍禦十數人在側神色自若坐而待之召宰人進食俄而忠至執堅以歸新平縣幽之於別室太子宏至下辯南秦州刺史揚璧拒之璧妻堅之女順陽公主也棄其夫從宏宏奔武都投氐豪彊熙假道歸晉詔處之江州歷位輔國將軍桓玄簒位以宏爲梁州刺史義熙初以謀叛爲劉裕所誅八月萇使求傳國璽於堅曰萇次應歷數可以爲惠堅瞋目叱之曰小羌乃敢於逼天子豈以傳國璽授汝羌也圖緯符命何所依據五胡次序無汝羌名違天不祥其能久乎璽已送晉不可得也萇復遣右司馬尹緯說堅求爲堯舜禪代之事堅責緯曰禪代者聖賢之事姚萇叛賊柰何擬之古人堅見緯狀貌魁梧志气秀傑腰帶十圍魁偉異常驚而問曰卿於朕朝所作何官緯曰尙書令史堅嘆曰卿王景略之儔宰相才也而朕不知卿宜其亡也堅自以平生遇萇有恩尢忿之數罵萇求死謂張夫人曰豈可令羌奴辱吾兒乃先殺寶錦辛丑萇遣人縊堅於新平佛寺中時年四十八張夫人中山公詵等皆自殺三軍皆爲之哀慟萇欲匿殺之名謚曰莊烈天王初堅彊盛之時國有童謡曰河水淸復淸苻堅死新城堅聞而惡之每徵伐戒軍候云地有名新者避之時又童謡云阿堅連牽三十年後若欲敗時當在江淮間﹝一作江河邊﹞又有謡曰魚羊田升當滅秦識者以爲魚羊鮮也田升卑也言滅秦者鮮卑也堅在位二十七年因壽春之敗其國大亂後二年竟死於新平佛寺卒如謡言及丕稱號僞謚堅曰世祖宣昭皇帝堅旣被殺後寺主摩沙蘭常夢堅曰可爲吾作宮旣而寺左右民家死疫相繼巫者常見堅怒曰不吾宮將盡殺新平民因共攺新平寺爲苻家廟遂無復災每年正月二日民競祠以太牢

卷三十九前秦錄八苻丕苻丕字永叔堅之長庶子少而聰慧好學博綜經史堅與之言將略嘉之命鄧羌教以兵法文武才幹亞於苻融堅以爲徵東將軍冀州牧封長樂公丕爲將善收士卒情出鎭於鄴東夏安之堅敗歸長安丕爲慕容垂所逼自鄴奔枋頭建元二十一年丕帥眾三萬自枋頭將歸鄴城晉龍驤將軍檀玄撃之戰於谷口玄兵敗績丕復入鄴城將收兵趙魏西赴長安會王猛子幽州刺史王永平州刺史苻衝帥幽並人眾擊慕容垂頻爲垂將帯方太守平視等所敗乃遣昌黎太守宋敞焚燒和龍薊城宮室率眾三萬進屯壺關遣使招丕丕乃去鄴帥男女六萬餘口進如潞川驃騎將軍張蠔並州刺史王騰迎之入據晉陽王永畱衝守壺關自帥騎一萬會丕於晉陽始知長安不守堅爲姚萇所殺乃發喪於晉陽三軍縞素僭卽皇帝位立堅行廟大赦攺建元二十一年爲太安元年九月置百官以張蠔爲侍中司空封上黨郡公王永爲使持節侍中都督中外諸軍事車騎大將軍尙書令司徒錄尙書事進封淸河公王騰爲散騎常侍中軍大將軍司隸校尉陽平郡公苻衝爲左光祿大夫尙書左僕射封西平王俱石子爲衛將軍濮陽公又以左長史楊輔爲尙書右僕射濟陽公右長史王亮爲護軍將軍彭城公彊益耳梁暢爲侍中徐義爲吏部尙書並封縣公自余封授各有差立妃楊氏爲皇后子寜爲皇太子壽爲長樂王鏘爲平原王懿爲渤海王昶爲濟北王是月安西將軍呂光自西域還師至於宜禾堅涼州刺史梁熙謀閉境拒之髙昌太守楊翰切諫弗聽乃以子胤爲鷹揚將軍率眾五萬拒光於酒泉燉煌太守姚靜晉昌太守李純以郡降光胤與光戰於安彌爲光所敗武威太守彭濟執熙迎光光殺之建威將軍西郡太守索泮奮威將軍都督洪池已南諸軍事酒泉太守宋皓等並爲光所殺尙書令魏昌公纂自關中奔晉陽丕拜纂太尉進封東海王阜城侯定髙城男紹髙邑侯謨重合侯亮聞丕卽位皆自河北遣使謝罪中山太守王兗本新平氐也固守博陵不附慕容垂十一月丕以兗爲平東將軍平州刺史定爲徵東將軍冀州牧紹爲鎭東將軍都督冀州諸軍事謨爲徵北將軍幽州牧亮爲鎭北將軍都督幽並二州諸軍事並進爵郡公左將軍竇衝秦州刺史王統河州刺史毛興益州刺史王廣南秦州刺史楊璧衛將軍楊定皆據隴右遣使招丕請討姚萇丕大悅以定爲驃騎大將軍雍州牧衝爲徵西大將軍梁州牧綂鎭西大將軍興車騎大將軍璧徵南大將軍廣安西大將軍並開府儀同三司加散騎常侍進位州牧於是王永宣檄州郡曰大行皇帝背棄萬乘社稷無主徵東大將軍長樂公丕先帝元子聖武自天受命荊南威鎭衡海分陜東都道被夷夏仁澤光於宇宙徳聲侔於下武永與司空蠔等謹順天人之望以季秋吉辰奉公紹承大綂銜哀卽事棲谷總戎枕戈待旦志雪大恥慕容垂爲封豕於關東泓衝繼凶於京邑致乘輿播越宗社淪傾羌賊姚萇我之牧士乘釁淊天親爲大逆有生之巨賊也永累葉受恩世荷將相不與驪山之戎滎澤之狄共戴皇天同履厚土諸牧伯公侯或宛沛宗臣或四七勲舊豈忍捨破國之醜豎縱弒君之逆賊乎主上龍飛九五實協天心靈祥庥瑞史不輟書投戈效義之士幾三十餘萬少康光武之功可旬朔而成今以衛將軍俱石子爲前軍師司空張蠔爲中軍都督武將猛士風烈雷震志殄元凶義無他顧永謹奉乘輿恭行天罰君臣始終之義在三忘軀之誠戮力同之以建晉鄭之美時慕容麟攻王兗於博陵城中糧盡矢竭功曹張猗踰城出聚眾應麟十二月麟拔博陵執兗及固安侯鑑並殺之昌黎太守宋敞帥烏桓索頭之眾救兗不及而還丕以敞爲平州刺史太安二年春正月丕復以王永爲司徒錄尙書事徐義爲尙書令加右光祿大夫二月益州牧王廣還自成都奔其兄秦州牧王綂及長安不守廣攻河州牧毛興於枹罕興遣建節將軍臨淸伯衛平帥其宗人一千七百夜襲廣軍大破之三月綂復遣兵助廣攻興興嬰城固守夏四月毛興襲撃王廣敗之廣奔秦州爲隴西鮮卑匹蘭所執送於姚萇興復欲攻王綂於上邽枹罕諸氐皆厭苦兵革疲不堪命乃殺興推衛平爲使持節安西將軍河州刺史遣使請命於丕五月丕大赦以衛平爲撫軍將軍河州刺史呂光爲車騎大將軍涼州牧酒泉公使者皆沒於姚萇不能逹六月徵東將軍定鎭東將軍紹徵北將軍謨鎭北將軍亮等復降於垂丕以都督中外諸事司徒尙書王永爲左丞相太尉東海王纂爲大司馬司空張蠔爲太尉尙書令徐義爲司空司隸校尉王騰爲驃騎大將軍儀同三司尙書左僕射衝爲車騎大將軍尙書令儀同三司衛將軍俱石子爲衛大將軍尙書左僕射領官皆如故永又傳檄州郡曰昔夏有窮夷之難少康起焉王莽毒殺平帝世祖重光漢道百六之運何代無之天降喪亂羌胡猾夏先帝晏駕賊庭京師鞠爲戎穴神州蕭條生靈塗炭天未亡秦社稷有奉主上聖徳恢弘道侔光武所在宅心天人歸屬必當隆中興之功復配天之美姚萇殘虐慕容垂凶暴所過滅戶夷煙毀發邱墓毒徧存亡痛纒幽顯𨿽黃巾之害於九州島赤眉之暴於四海方之二虜未爲甚也今素秋將及行師令辰公侯牧守壘主鄕豪或戮力國家乃心王室各帥所綂以孟冬上旬會大駕於臨晉於是天水姜延馮翊宼明河東王昭新平張晏京兆杜敏扶風馬朗建忠將軍髙平牧官都尉扶風王敏等咸承檄起兵各有眾數萬遣使應丕皆就拜將軍封列侯冠軍將軍鄧景﹝羌之子也﹞擁眾五千據彭池與竇衝爲首尾以擊姚萇丕以景爲京兆尹秋七月平涼太守金熙安定北部都尉鮮卑沒奕幹帥鄯善王胡員叱護羌中郎將梁茍奴等與萇左將軍姚方成鎭遠將軍彊京戰於孫邱谷大敗之枹罕諸氐以衛平衰老難與成功議欲廢之而憚其宗彊連日不決氐有啖靑者謂諸將曰大事宜定東討姚萇不可沈吟猶豫一旦事發反爲人害諸君但請衛公會集眾將靑爲諸君決之眾咸以爲然會七夕大宴靑抽劍而前曰今天下大亂豺狼塞路吾曹今日休戚同之非賢明之主莫可濟難也衛公朽耄不足以成大事宜返初服以避賢路狄道長苻登𨿽王室疎屬而誌略雄明請共立之以赴大駕諸君若有不同者便下異議乃奮劍攘袂將斬異已者眾皆從之莫敢仰視於是推登爲使持節都督隴右諸軍事撫軍大將軍雍河二州牧略陽公帥眾五萬東下隴攻拔南安遣使請命於丕八月丕以登爲徵西大將軍開府儀同三司南安王持節及州牧都督皆因其所稱而授之又以徐義爲右丞相畱王騰守晉陽右僕射楊輔戍壺關率眾四萬進屯平陽九月王綂以秦州降於姚萇慕容永以丕至平陽恐不自固乃遣使求假道東歸丕弗許下書曰鮮卑慕容永乃我之騎將首亂京師禍傾社稷豕凶繼逆方請逃歸是而可忍孰不可忍其遣左丞相王永及東海王纂帥禁衛虎旅夾而攻之以衛大將軍俱石子爲前鋒都督十月與慕容永戰於襄陵永及石子大敗皆死之初纂來自長安麾下壯士三千餘人丕猜忌之眾皆離散及永之敗懼爲纂所殺帥騎數千南奔東垣謀襲洛陽晉桓石民遣揚威將軍馮該自陜邀撃敗之殺丕執太子寜長樂王壽及左僕射王孚吏部尙書苟操等送於京師朝廷赦而不誅歸之於宏纂與其弟尙書水平侯師奴率丕餘眾數萬走據杏城其餘王公百官皆沒於慕容永丕在位二年登稱尊號僞謚哀平皇帝

卷四十前秦錄九苻登苻登字文髙堅之族孫也父敞健之世爲太尉司馬隴東太守建節將軍頴川王爲生所殺堅卽僞位追贈右將軍涼州刺史以登兄同成嗣登少而雄勇有壯气麤險不修細行故堅弗之奇也長而折節謹厚頗覽書傳建元初封南康王拜殿中將軍稍遷羽林監揚武將軍長安令坐事黜爲狄道長及關中亂去縣奔於枹罕遂歸河州牧毛興以爲長史時興鎭上邽同成言於興請以登爲司馬常在營部登度量不羣好爲奇略同成常謂之曰汝聞不在其位不謀其政無數於時將爲博識者不許吾非疾汝恐或不喜人妄豫耳自是可止汝後得意自可專志時人聞同成言多以爲疾登而抑蔽之登乃屏迹不妄交遊興有事則召之戲謂之曰小司馬可坐評事注銷言輒析理中興內服焉然敬憚而不能委任太安二年姚萇作亂遣其弟碩徳率眾伐毛興相持久之登克南安夷夏歸之者三萬餘戶遂進攻碩徳於秦州姚萇自率眾來救登與戰於胡奴阪﹝一作阜﹞大破之斬首二萬餘級將軍啖靑射萇中之萇創重走保上邽碩徳代綂其眾毛興將死告同成曰與卿累年共擊逆羗事終不克何恨之深可以後事付卿小弟司馬殄碩徳者必此人也卿可總攝司馬事旣而氐羗襲殺臨淸伯衛平推登代之遂專綂徵伐時歲旱眾饑道殣相望登每戰殺賊名爲熟食謂軍人曰汝等朝戰暮便飽肉何憂於饑士眾從之噉死人肉輙飽健能鬭姚萇聞之急召碩徳曰汝不來必爲苻登所食盡碩徳於是下隴奔長安十一月丕尙書寇遺奉渤海王懿濟北王昶自杏城奔南安登乃具丕凶問於是爲丕發喪行服三軍縞素登請立懿爲主眾咸曰渤海王𨿽先帝之子然年在幼沖未堪多難國亂而立長君春秋之義也今三虜跨僣冦旅殷彊豺狼梟獍舉目而是自古厄運之極莫甚於斯大王挺劍西州鳳翔秦隴偏師蹔接姚萇奔潰一戰之功可謂光格天地宜龍驤武奮拯拔舊京以社稷宗廟爲先不可顧曹臧吳札一介微節以失圖運之機不建中興之業也乃爲壇於隴東僣卽皇帝位大赦境內攺太安二年爲太初元年置百官十二月立世祖堅神主於軍中載以輜軿羽葆靑蓋車建黃旗武賁之士三百人以衛之將戰必告凡所欲爲必啟主而後行繕甲纂兵將引師而東乃告堅神主曰維曾孫皇帝臣登以太皇帝之靈恭踐寶位昔五將之難賊羗肆害於聖躬實登之罪也今收合義旅眾餘五萬精甲勁兵足以立功年榖丰穰足以資贍卽日星馳電邁直造賊庭奮不顧命隕越爲期庶上報皇帝酷怨下雪人民大恥惟帝之靈降鑑厥誠因欷歔流涕將士莫不悲慟皆刻鉾鎧爲死休字示以戰死爲志每戰以長矟鉤刃爲方圓大陣知﹝一作如﹞有厚薄從中分配故人自爲戰所向無前初長安之將敗也堅中壘將軍徐嵩屯騎校尉胡空各聚眾五千據險築堡以自固旣而受姚萇官爵及萇害堅嵩等以王禮葬堅於二堡之間至是各帥眾降登拜嵩鎭軍將軍雍州刺史空輔國將軍京兆尹登復攺葬堅以天子之禮太初二年春正月立妃毛氏爲皇后渤海王懿爲皇太弟遣使拜東海王纂爲使持節侍中都督中外諸軍事太師領大司馬進封魯王纂弟師奴爲撫軍大將軍並州牧朔方公纂怒謂使者曰渤海王世祖之孫先帝之子南安王何以不立而自尊乎長史王旅諫曰南安已立理無中攺今賊虜未平不可宗室之中自爲仇敵願大王遠蹤光武推聖公之義梟二虜之後徐更議之纂乃受命於是盧水胡彭沛榖屠各董成張龍世新平羌雷惡地等皆附於纂有眾十餘萬纂遣師奴攻上郡羌酋金大黒金洛生等逆戰大破之斬首五千八百級三月登以竇衝爲車騎大將軍南秦州牧楊定爲大將軍益州牧楊璧爲司空梁州牧乞伏國仁爲大將軍大單於範川王夏四月楊定與魯王纂共攻姚碩徳戰於涇陽碩徳大敗姚萇自陰密救之纂退守敷陸五月竇衝攻萇汧雍二城克之斬其將軍姚元平張略等又與萇戰於汧東爲萇所敗秋七月登進次瓦亭萇攻彭沛榖堡陷之榖奔杏城八月登徵虜將軍馮翊太守蘭犢帥眾二萬自頻陽入和寜與魯王纂首尾將圖長安朔方公師奴勸其兄纂稱尊號纂不從乃殺纂自立爲秦公犢遂與師奴絕九月萇軍於泥源師奴逆戰大敗亡奔鮮卑其眾多潰登進據胡空堡戎夏歸之者十有餘萬冬十二月姚萇遣將軍姚方成攻陷雍州刺史徐嵩堡執嵩而數之嵩罵不絕口方成怒斬之悉坑戎士以妻子賞軍太初三年春二月登帥眾下隴入朝那夏五月太弟懿卒謚曰獻哀姚萇據武都與登自春相持屢戰互有勝負至是各解圍歸關西豪傑以萇久無成功多來附登登軍中大饑取甚以供軍士秋八月登立子崇爲皇太子弁爲南安王尙爲北海王冬十月姚萇退還安定登就食新平畱大軍於胡空堡帥眾萬餘圍萇營四面大哭哀聲動人萇惡之乃命三軍哭以應登登乃引還十二月登以頴川王同成爲太尉太初四年春正月登以河南王乞伏幹歸爲大將軍大單於金城王二月登畱輜重於大界自將輕騎萬餘攻安定羌宻造堡克之將軍竇洛竇干等謀反發覺出奔於萇登進討彭池不克攻彌姐營及繁川諸堡皆克之夏四月登與萇連戰萇屢敗乃遣中軍姚崇襲大界登引師邀擊之大敗崇於安邱俘斬二萬五千秋七月登進攻萇石將軍吳忠唐匡於平涼克之以尙書苻願爲前禁將軍滅羌校尉戍平涼八月登進據茍頭原以逼安定萇畱尙書令姚晃守安定率眾三萬夜襲登輜重於大界營克之殺毛后及南安王弁北海王尙擒名將數十人驅掠男女五萬餘口而去登收合餘眾屯胡空堡九月楊定攻隴冀克之斬萇從弟常執邢奴定自稱秦州牧隴西王登因其所稱而授之冬十月遣使賫書加竇衝大司馬驃騎大將軍前鋒大都督督隴東諸軍事雍州牧楊定爲左丞相上大將軍都督中外諸軍事秦梁二州牧楊璧爲大將軍都督隴右諸軍事南秦益二州牧遣衝率見眾爲先驅自繁川趨長安登帥眾從新平徑據新丰之千戶因使定率隴上之軍爲其後繼璧畱守仇池又約監河西諸軍事並州刺史楊政都督河東諸軍事冀州刺史楊楷各帥所綂大會長安政楷皆河東人初丕敗政楷收集流民數萬戶政據河西楷據湖陜之間遣使請命於登因而授之十二月姚萇遣將軍王破虜略地秦州楊定及破虜戰於淸水格奴阪大敗之登攻張龍世於鴦泉堡姚萇救之引還萇密遣東門將軍任甕宗度詐爲內應遣使招許開門納之登以爲然徵東將軍雷惡地將兵在外聞之馳騎見登曰姚萇多計略善禦人必爲姦變不可信也願深宜詳思登乃止萇聞惡地之詣登也謂諸將曰此羗多姦智今其詣登事必無成登聞萇懸門以待之大驚謂左右曰雷徵東其殆聖乎微此公朕幾爲豎子所誤登以安成王廣爲司徒太初五年春三月萇攻陷新羅堡扶風太守齊益男棄郡奔還登將軍路祡彊武等並帥眾降萇登攻萇天水太守張業生於隴東萇救之不克而還夏四月鎭東將軍魏掲飛自稱衝天王帥氐胡數萬攻萇安北將軍姚當成於杏城爲萇所殺秋七月馮翊人郭質起兵於廣鄕以應登移檄三輔曰義感君子利動小人吾屬生逄先帝堯舜之化累世受恩非常伯納言之子卽卿校牧守之胤而可坐視豺狼忍害君父祼屍薦棘痛結幽泉山林無松隧之兆靈主無淸廟之頌賊臣莫大之甚自古所未聞𨿽茹荼之苦銜蓼之辛何以諭之姚萇窮凶肆虐毒被人神於圖讖歷數萬無一分而敢妄竊重名厚顏瞬息日月固所不照二儀實亦不育皇天𨿽欲絕之亦將假手於忠節凡百君子皆夙漸神化有懷義方與其含恥而存孰若蹈道而沒乎眾咸然之獨鄭縣人荀曜不從聚眾數千應萇登以質爲平東將軍馮翊太守質遣步將伐曜大敗而歸質乃東引楊楷以爲應援十二月質與荀曜戰於鄭東爲曜所敗眾皆潰散乃奔洛陽太初六年春三月登自雍攻萇安東將軍金溫﹝一作榮﹞於範氏堡克之進渡渭水攻京兆太守韋範於叚氏堡不克進據曲牢夏四月荀曜有眾一萬據逆萬堡宻信召登約爲內應登自曲牢向繁川次於馬頭原五月萇帥騎來拒大戰敗之斬其右將軍﹝載記作尙書﹞吳忠萇収眾復戰登敗退屯於郿秋七月進攻新平萇率眾來救登遂引還冬十二月復攻安定萇如陰宻以拒之爲萇所敗登退據路承堡太初七年春正月登立昭儀隴西李氏爲皇后三月姚萇寢疾見堅爲祟秋七月登聞之大喜秣馬厲兵告堅神主曰曾孫登自受任執戈幾將一紀未嘗不上天錫佑皇鑑垂矜所在必克賊旅冰摧今太皇帝之靈降災疢於逆羌以形類推之醜虜必將不振登當因其隕斃順行天誅拯復梓宮謝罪淸廟於是大赦境內百僚進位二等與萇將姚崇爭麥於淸水累爲崇所敗進逼安定去城九十餘里八月萇疾小瘳率眾拒登登引兵出營將逆戰萇遣安南將軍姚熙隆別攻登營登懼退還萇夜引軍旁出過登營三十餘里以躡登後旦而候人告曰賊諸營已空不知所向登驚曰彼爲何人去令吾不知來令我不覺謂其將死忽然復來朕與此羌同世何其厄哉遂罷師還雍萇亦還安定冬十月巴蜀人在關中者皆叛萇據弘農來附登以竇衝爲右丞相衝徙屯華陰晉河南太守楊佺期擊敗之衝走太初八年右丞相竇衝矜才尙人自請封天水王登不許夏六月衝叛自稱秦王攺元元光秋七月登攻衝於野人堡衝求救於姚萇萇遣太子興將兵攻胡空堡救之登解衝圍引兵還赴胡空堡衝遂與萇連和會萇疾甚還長安尋卒太初九年春正月登聞姚萇死喜曰姚興小兒吾將折杖以笞之於是大赦盡眾而東畱司徒安成王廣守雍太子崇守胡空堡遣使拜金城王乞伏幹歸爲左丞相河南王領秦梁益涼河五州牧加九錫二月攻屠各姚奴帛蒲二堡克之夏四月登自甘泉向關中興追登不及數十里登從六陌趨廢橋興始平太守姚詳據馬嵬橋來拒復遣尹緯將兵救詳緯據廢橋待之登爭水不得眾渇死者什二三與緯大戰爲緯所敗其夜奔潰登單騎奔雍太子崇及安成王廣聞敗皆棄城走登至無所歸遂奔平涼収集遺眾入馬毛山秋七月興攻登於馬毛登遣子汝陰王宗爲質於河南王乞伏幹歸以請救進封幹歸梁王納其妹爲梁王后幹歸遣前將軍乞伏益州等帥騎一萬救之登引眾出迎幹歸兵興自安定如涇陽與登戰於山南爲興所敗死之時年五十二在位九年太子崇奔於湟中僭稱尊號攺元延初謚登曰髙皇帝廟號太宗冬十月崇爲梁王幹歸所逐奔於隴西王楊定定畱司馬邵彊守秦州帥眾二萬與崇共攻幹歸幹歸遣涼州牧乞伏軻彈等帥騎二萬拒之定與崇皆被殺自苻健皇始元年歲在辛亥晉永和七年至登五世是歲歲在甲午凡四十四年以晉太元十九年滅

卷四十一前秦錄九苻雄苻雄字符才洪之季子也少善兵書而多謀略便弓馬有政術好施下士石氏建武中以功拜龍驤將軍雄醜形貌頭大而足短軍中呼之爲大頭龍驤石虎將麻秋鎭枹罕冉閔之亂秋歸鄴雄擊獲之洪以秋爲軍師將軍秋因宴鴆洪將並其眾世子健収秋斬之健以人心思晉遂稱晉官爵以雄爲輔國將軍時杜洪據長安健欲取之遣雄帥眾五千自潼關入自帥大眾隨雄而進雄大敗洪將張先先遁歸長安雄長驅而進遂狥地渭北所過城邑無不歸附趙將石寜獨據上邽不下雄擊斬之健旣據長安自稱天王大單於以雄爲都督中外諸軍事丞相領車騎大將軍雍州牧東海公雄力言於健請正尊號健從之卽皇帝位雄進爵爲王晉鎭西謝尙攻張遇於許昌健遣雄略地關東帥步騎二萬救之尙敗奔還雄乘勢逐北殺傷大半遂徙遇及陳潁許洛之民五萬餘戶於關中轉攻王擢於隴上擢奔涼州雄屯隴東張重華拜擢爲徵虜將軍﹝一作徵東大將軍﹞使與其將張弘宋修連兵伐雄雄與衛將軍菁率眾拒之敗之於龍黎斬首萬二千級獲修弘送長安尋與菁帥步騎四萬屯隴東是時張遇欲引關中諸將以雍州歸晉事覺伏誅而孔特等起兵應遇眾至數萬雄乃帥騎還長安遣菁略上洛郡雄與子法分討孔特等誅之進克司竹晉大司馬桓溫來伐別將司馬勲出子午道健遣雄同太子萇等帥眾拒之戰於藍田爲溫弟衝所敗退屯城南尋帥騎七千襲破司馬勲於子午谷又與桓溫戰於白鹿原溫兵不利死者萬餘人溫還雄遂攻喬秉於雍以疾卒於軍健哭之嘔血曰天不欲吾平四海耶何奪元才之速也贈魏王謚曰敬武葬禮依晉安平獻王故事雄以佐命元勲權侔人主而謙恭泛愛遵奉法度故健重之常曰元才吾之姬旦也子堅襲爵及堅僭卽帝位尊謚曰文桓皇帝苻菁苻菁健兄子也健旣代洪綂眾稱晉官爵以菁爲揚武將軍時杜洪據長安健欲規取洪遣菁帥眾七千自軹關入河東臨別執菁手曰若事不捷汝死河北我死河東不復相見旣濟焚橋菁轉戰而前與洪將張先戰於渭北擒之諸城盡陷所至降附健入長安自稱天王以菁爲衛大將軍平昌公宿衛二宮健卽皇帝位菁進爵爲王遣菁同東海王雄略地關東大敗晉師張重華遣其將張弘宋修帥眾會王擢來伐菁與雄拒之大敗涼兵虜其二將苻飛爲楊初所敗菁與雄帥步騎四萬屯於隴東雄還長安菁遂掠地上洛晉大司馬桓溫來伐菁同太子萇帥眾拒之溫轉戰而前次於灞上與萇等相持會溫軍乏食徙關中戶口而歸菁等尾擊之溫復大敗健賞拒溫之功以菁爲司空未幾進位太尉尙書令健寢疾菁勒兵入東宮將殺生而自立時生侍疾西宮菁以健爲己卒攻東掖門健聞變登端門陳兵自衛眾見健惶懼皆捨仗逃散健執菁數而殺之餘無所問苻黃眉苻黃眉健之兄子也神噐秀拔雄勇多奇略初爲健輔車將軍遣鎭洛陽皇始三年張遇之亂黃眉自洛陽來奔健以爲衛大將軍淮南王生素與黃眉友善及卽位封爲廣平王時生用法嚴酷生舅彊平直諫忤旨生怒殺之黃眉同苻飛鄧羗以太后故叩頭切諫生弗聽出黃眉爲左馮翊姚襄略地關中生遣黃眉及建節將軍鄧羌率步騎萬五千禦之襄深溝固壘不戰羌說黃眉曰傷弓之鳥落於虛發襄頻爲桓溫張平所敗鋭气喪矣今固守不戰是窮宼也然其爲人彊狠易以剛動若鼔噪揚旌長驅直壓其壘門襄必怒而出師一戰成禽耳黃眉從之遣羌先引騎三千軍於壘門挑戰襄怒盡鋭出戰羌僞不勝引騎而退襄追之於平原羌回騎逆擊黃眉帥大眾繼至大戰斬之盡俘其眾黃眉等振旅而還黃眉旣立大功生不加賞每於眾中辱之黃眉怒謀殺生自立事覺伏誅其王公親戚多有死者苻法苻法字永則小字阿法雄庶長子也爲生後將軍封淸河王生殘虐滋甚宗室勲舊殺害略盡一夕對侍婢曰阿法兄弟亦不可信明當除之是夜法夢神告之曰旦將禍及汝門惟先覺者可以免之寤而心悸會侍婢來告乃與特進梁平老彊汪等帥壯士數百潛入雲龍門堅與呂婆樓帥麾下數百鼔噪繼進引生置於別室斬之法固以位讓堅堅乃去皇帝之號稱大秦天王卽位於太極殿以法爲使持節侍中都督中外諸軍事丞相錄尙書事東海公堅母以法長且賢又得眾心懼終爲變出遊宣明臺見法重門髙第車馬轔集恐終不利於堅乃與衛軍李威謀賜法死堅性仁孝於法尢爲友愛與法訣於東堂慟哭嘔血謚曰獻哀公封其子陽爲東海公敷爲淸河公陽後謀反事泄堅問其反狀陽曰禮云父母之仇不同天地臣父哀公死不以罪齊襄公復九世之仇而況臣也臣亦爲父復仇耳堅流涕謂陽曰哀公之薨事不在朕卿寜不知之乃赦不殺徙陽於髙昌陽勇力兼人尋復徙鄯善後劫鄯善之相欲求東歸鄯善王殺之苻融苻融字博休堅之季弟也少而岐嶷夙成魁偉美姿度健封融安樂王融上疏固辭健深奇之曰且成吾兒箕山之操乃止生愛其器貌常侍左右未弱冠便有臺輔之望長而令譽彌髙朝野所屬堅僭號攺封陽平公拜侍中中書監左僕射尋除中軍將軍聰辧明慧下筆成章至於談玄論道𨿽道安無以出之耳聞則誦目過不忘時人儗之王粲嘗著浮屠賦壯麗淸贍世咸珍之未有升髙不賦臨喪不誄朱彤趙整等稱其妙速膂力雄勇騎射擊刺百夫之敵也銓總內外刑政修理進才理滯可方王景略尢善斷獄姦無所容故爲堅所委任後爲司隸校尉京兆人董丰遊學三年而返過宿妻家是夕妻爲賊所殺妻兄疑丰殺之送丰有司丰不堪楚掠誣引殺妻融察而異之問曰汝行往還頗有怪異及卜筮否丰曰初將發夜夢乘馬南渡水反而北渡復自北而南馬停水中鞭策不去俯而視之見兩日在於水下馬左白而濕右黒而燥寤而心悸竊以爲不祥還之夜復夢如初問之筮者筮者云憂獄訟遠三枕避三沐旣至妻爲具沭夜授丰枕丰憶筮者之言皆不從之妻乃自沐枕枕而寢融曰吾知之矣周易坎爲水離爲馬乘馬南渡旋北而南者從坎至離三爻同變變而成離離爲中女坎爲中男兩日二夫之象坎爲執法吏吏詰其夫婦人被流血而死坎二陰一陽離二陽一陰相承易位離下坎上旣濟文王遇之囚羑里有禮而生無禮而死馬左而濕濕水也左水右馬馮字也兩日昌字也其馮昌殺之乎於是推驗獲昌而詰之昌具首服曰本與其婦謀殺董丰期以新沐枕枕爲驗是以誤中婦人融在冀州有老母遇劫於路母揚聲唱盜行人爲逐之旣擒劫者劫者反誣行人爲盜時日垂暮母及路人莫知孰是乃俱送之融見而笑曰此易知耳可二人並走先出鳳陽門者非盜旣而還入融正色謂先出者曰汝眞是盜何以誣人其發姦摘伏如此所在盜賊止息路不拾遺堅及朝臣雅皆嘆服州郡疑獄莫不折之於融融觀色察形無不盡其情狀𨿽鎭關東朝之大事莫不馳驛與議性至孝初畱冀州遣使參問其母動止或日有再三堅以爲煩月聽一使後上疏請還侍養堅遣慰諭不許久之徵拜侍中中書監都督中外諸軍事車騎大將軍司隸校尉太子太傅領宗正錄尙書事尋轉司徒苦讓不受融爲將善謀略好施愛士專方徵伐必有殊功堅旣有意荊揚時慕容垂姚萇等常說堅以平吳封禪之事堅謂江東可平寢不暇旦融每諫曰知足不辱知止不殆窮兵極武未有不亡且國家戎族也正朔會不歸今江東𨿽不絕如綖然天之所相終不可滅堅曰帝王歷數豈有常哉惟徳之所授耳汝所以不如吾者正病此不逹變通大運劉禪可非漢之遺祚然終爲中國之所並吾將任汝以天下之事柰何事事折吾沮壊大謀汝尙如此況於眾乎及堅鋭意攻晉融又切諫曰陛下聽信鮮卑羌虜諂謏之言采納良家少年利口之說臣恐非但無成大事去矣垂萇皆我之仇讎思聞風塵之變冀因之以逞其凶徳少年等皆富足子弟希閒軍旅茍說佞諂之言以會陛下之意不足采也堅亦弗納遂以融爲徵南大將軍率騎冦樊鄧戰於淮水敗績融馳騎略陣馬倒被殺軍遂大敗堅奔至淮南次於長安東之行宮哭融而後入告罪於太廟贈融大司馬謚曰哀公垂萇之叛悼恨彌深苻朗苻朗字符逹堅之從兄子也性宏逹神气爽邁幼懷遠操不屑時榮堅嘗目之曰吾家千里駒也徵拜使持節都督靑徐兗三州諸軍事鎭東將軍靑州刺史封樂安男朗固辭不得已起而就官旣爲方伯有若素士耽玩經籍手不釋卷每談虛語玄不覺日之將夕登涉山水不知老之將至在任甚有稱績後晉遣淮南太守髙素伐靑州朗遣使詣謝玄於彭城求降玄表朗許之詔加員外散騎侍郎旣至揚州風流邁於一時超然自得多所淩忽所與晤言不過一二人而已驃騎長史王忱江東之儁秀聞而詣之朗稱疾不見沙門什法汰問曰見王吏部兄弟未朗曰吏部爲誰非人面而狗心狗面而人心兄弟者乎王忱醜而才慧國寶美貌而才劣於弟故朗云然汰悵然自失其忤物侮人皆此類也謝安常設宴請之朝士盈坐並杌褥壺席朗每事欲誇之唾則令小兒跽而張口旣唾而含出頃復如之坐者以爲不及之遠也尢善識味鹹酢及肉皆別所由會稽王司馬道子爲朗設盛饌極江左精麗食訖問曰關中之食孰若此答曰皆好惟鹽味小生耳旣問宰夫皆如其言或人殺雞以食之旣進朗曰此雞棲恆半露檢之果驗又食鵝肉知黒白之處人或不信記而試之無毫釐之差時人咸以爲知味後數年王國寶譛而殺之王忱將爲荊州刺史待殺朗而後發臨刑意色自若爲詩曰四大起何因聚斂無窮已旣適一生中又入一死理冥心乘和暢未覺有終始如何箕山夫奄焉處東市曠此百年期遠同嵇叔子命也歸自天委化任冥紀著苻子數十篇行於世亦老莊之流也苻宏苻宏堅長子也堅自稱大秦天王立宏爲皇太子建元元年匈奴曹轂劉衛辰帥眾冦杏城索虜烏延等亦起兵叛通於衛辰堅帥中外精鋭討之使衛大將軍李威左僕射王猛輔太子宏畱守長安堅平定朔方巡撫諸夷振旅而還六年堅復遣丞相王猛督諸將率步騎六萬向鄴乃畱李威輔太子宏守長安躬率精鋭十萬爲之後繼七日而至安陽猛潛往迎之因謂堅曰監國幼沖鑾駕遠臨脫有不虞悔之何及乃並軍攻鄴拔之遂平燕冀其後堅議大舉伐晉羣臣各有異同庭議者久之太子宏進曰吳今得歲不可伐也且晉主無罪人爲之用謝安桓沖兄弟皆一方之雋才君臣戮力阻險長江未可圖也但可厲兵積粟以待暴主一舉而滅之今若動而無功則威名損於外資財竭於內是故聖王之行師也內斷必誠然後用之彼若憑長江以固守徙河北百姓於江南增城淸野杜門不戰我已疲矣彼未引弓土下气厲不可久畱陛下將若之何堅曰往年車騎滅燕亦犯歲而捷之天道幽遠非汝所知也昔始皇之滅六國其王豈皆暴乎且吾內斷於心久矣舉必克之何爲無功吾方命蠻夷以攻其內精甲勁兵以攻其外如此安有不克沙門道安曰太子之言是也願陛下納之堅不從卒有淮南之敗慕容衝遣僞尙書令髙蓋引兵攻渭北諸壘太子宏與戰於成貳壁斬首虜二萬堅屢爲慕容衝所敗固守長安城中有書曰古苻傳賈錄載帝入五將久長得乃畱太子宏守長安付以後事將中山公詵張夫人率騎數百如五將宣告州郡期以孟冬救長安宏尋將母妻宗室男女數千騎出奔百僚逃散是歲晉太元十年也宏之奔也先歸南秦州刺史楊璧於下辯璧拒之乃奔武都氐豪彊熙假道歸晉朝廷處宏於江州歷位輔國將軍桓玄簒位以宏爲涼州刺史玄滅義熙初謀叛冦湘中伏誅苻暉苻暉堅第二子也堅卽位封爲平原公建元十六年堅以諸氐種類繁滋分十五萬戶使諸宗親各領之散居要鎭如古諸侯以暉爲都督豫洛荊南兗東豫揚六州諸軍事鎭東大將軍豫州牧鎭洛陽配氐戶三千二百合淝之敗丁零翟斌起兵叛秦攻暉於洛陽堅驛書使慕容垂將兵討之暉遣使讓垂趨使進兵垂南結丁零殺苻飛龍盡坑其眾暉又遣驍將毛當擊翟斌爲斌所敗當死之暉率洛陽陜城之眾歸長安會慕容衝引師來攻去長安二百餘里城內戒嚴堅乃拜暉使持節散騎當侍都督中外諸軍事車騎大將軍司隸校尉錄尙書配兵五萬拒衝河間公琳以中軍大將軍爲暉後繼衝令婦人乘牛厲眾掲竿爲旗揚土爲塵督厲其眾晨攻暉營暉出拒戰衝揚塵鼓噪暉師敗績衝遂據阿房屢敗暉兵堅讓之曰汝吾之才子也擁大眾屢爲白虜小兒所摧何用生爲暉恚憤自殺苻琳苻琳字永瑤堅第五子也封河間公有文武才藝引弓五百斤射洞犂耳至於山水文詠皆綺藻淸麗髙步一時慕容衝冦亂長安堅以琳爲中軍大將軍率眾三萬擊衝於灞水之上爲衝所敗中流矢死苻詵苻詵堅之少子也封中山公最有寵於堅堅與羣臣議大舉伐晉詵諫曰臣聞季梁在隨楚人憚之宮奇在虞晉不窺兵國有人焉故也及謀之不用而亡不淹歲前車之覆軌後車之明鑑陽平公國之謀主而陛下違之晉有謝安桓沖而陛下伐之是行也臣竊惑焉堅曰國有元龜可以決大謀朝有公卿可以定進否孺子言焉將爲戮也不聽竟爲晉所敗堅後自縊於新平佛寺詵亦自殺苻雅苻雅堅之疏族也權略無方雄毅厚重人稱其有良將之才在生世已爲右衛將軍堅卽位封西縣侯出爲秦州刺史建元七年以雅爲使持節都督秦晉涼雍州諸軍事秦州牧初仇池公楊世以地降堅堅署爲平南將軍秦州刺史仇池公世死子纂代立遂受晉朝爵命而絕於堅世弟綂驍武得眾心起兵武都與纂爭分堅遣雅等率步騎七萬先取仇池進圍寜益雅進次鷲陜纂率眾五萬來拒晉梁州刺史楊亮遣督護郭寶率騎千餘救纂戰於陜中爲雅所敗纂収眾奔還雅進攻楊綂綂帥武都之眾迎降纂將碩密亦詣雅降請爲內應纂懼面縛出降雅釋其縛送之長安苻洛苻洛堅之從弟也爲安北將軍幽州刺史封行唐公以北討大都督帥幽冀兵十萬擊代有功加徵北將軍洛兄重爲豫州刺史北海公鎭洛陽建元十四年重以洛陽謀反堅曰呂光忠正必不同也命光収重檻送長安赦之以公就第其後二年春正月堅復以重爲鎭北大將軍鎭薊洛勇而多力能坐制奔牛射洞犂耳堅深忌之故常爲邊牧自以有滅代之功求開府儀同三司不得由是怨憤三月堅以洛爲使持節郡督益寜西南夷諸軍事徵南大將軍益州牧使從伊闕自襄陽遡漢而上洛謂官屬曰孤於帝室至親也主上不能以將相任孤而常擯棄邊鄙今又投之西裔復不聽過京師此必有伏計欲使梁成沈孤於漢水矣爲宜束手就縛爲追晉陽之事以匡社稷耶諸君意何如其治中平規妄陳祥瑞勸洛舉兵﹝詳具堅傳﹞洛因攘袂大言曰孤計決矣拒謀者斬於是自稱大都督大將軍秦王以平規爲輔國將軍幽州刺史爲其謀主玄菟太守吉貞爲左長史遼東太守趙讚爲左司馬昌黎太守王縕爲右司馬遼西太守王琳北平太守皇甫傑牧官都尉魏敷等爲從事中郎分遣使者徵兵於鮮卑烏丸髙句麗百濟新羅休忍等諸國遣兵三萬助北海公重戍薊諸國皆曰吾爲天子守藩不能從行唐公爲逆洛懼欲止猶豫未決王縕王琳皇甫傑魏敷知其無成潛欲告之洛皆殺之吉貞趙讚曰今諸國不從事乖本圖明公若憚益州之行者當遣使奉表乞畱主上亦不慮不從平規曰今事形頗露何可中止宜聲言受詔盡幽並之兵南出常山陽平公必郊迎因而執之進據冀州總關東之眾以圖西土天下可指麾而定也洛從之帥眾七萬發和龍堅召羣臣謀之步兵校尉呂光曰行唐公以至親爲逆此天下所共疾怨願假臣步騎五萬取之如拾遺耳堅曰重洛兄弟據南北一隅兵賦全資未可輕也光曰彼眾廹於凶威一時蟻聚耳若以大軍臨之勢必瓦解不足憂也堅乃遣使讓洛還和龍當以幽州永爲世封洛謂使者曰汝還白東海王幽州褊狹不足以容萬乘須王秦中以承髙祖之業若能迎駕潼關者當位爲上公爵歸本國堅怒遣左將軍竇衝及呂光帥步騎四萬討之右將軍都貴馳傳詣鄴率冀州兵三萬爲前鋒以陽平公融爲大都督授之節度使石越率騎一萬自東萊出石徑襲和龍北海公重亦盡薊城之眾會洛兵於中山有眾十萬與衝等戰於中山大敗執洛及其將蘭殊送之長安呂光斬重於幽州石越克和龍斬平規堅赦蘭殊徙洛於西海後爲梁熙所殺健後彊氏健後彊氏略陽人左光祿大夫彊平之姊也健僣號天皇立爲天皇后及健寢疾彊後欲立少子晉王栁健以讖文有三羊五眼遂立生爲太子生旣嗣位尊爲皇太后生荒耽淫虐刑殺不道其舅彊平切諫忤旨生怒誣以妖言欲殺之廣平王黃眉等侍燕禁中叩頭請曰平太后之弟也陛下縱欲殺平獨不念太后乎生弗聽乃鑿其頂而殺之太后遂以憂憤卒謚曰明徳皇后生後梁氏生後梁氏略陽人左僕射梁安之女也初爲淮南王妃生嗣僞位遂以壽光元年立爲皇后會有客星孛大角熒惑入東井占曰不出三年國有大喪生曰朕與皇后對臨天下遂殺梁后以應之堅太后茍氏太后茍氏略陽氐人堅所生母也以堅永興元年尊爲皇太后堅殺生以位讓其兄淸河王法法不受羣臣復固請於堅太后泣謂羣臣曰社稷事重小兒自知不能他日有悔失在諸君羣臣固請堅旣卽位署法爲丞相東海公太后以法長且賢素得眾心疑忌特甚後遊宣明臺見法之第門車馬輻輳懼終爲變遂與李威謀賜法死陽平公融太后少子也甚愛之出鎭冀州比發三至灞上其夕又竊如融所內外莫知是夜堅寢於前殿太史令魏延上言天市南門屏內后妃星失明左右閽寺不見后妃移動之象堅推問之驚曰天道與人何其不遠遂重星官後有司奏人有盜其母之錢而逃者請投之四裔大後聞而怒曰三千之罪莫大於不孝當棄之市朝柰何投之方外方外豈有無父母之鄕乎於是轘而殺之建元十一年以疾卒追謚曰明徳皇后堅夫人張氏堅夫人張氏不知何許人明辧有才識堅將入冦江左羣臣切諫不聽張氏進曰妾聞天地之生萬物王者之治天下皆因其自然而順之故功無不成是以黃帝服牛乘馬因其性也禹浚九川障九澤因其勢也后稷播種百榖因其時也湯武帥天下而攻桀紂因其心也皆有因則成無因則敗今朝野之人皆言晉不可伐陛下獨決意行之妾不知陛下何所因也書曰天聰明自我民聰明天猶因民而況於人主乎妾又聞王者出師必上觀天道下順人心今人心旣不然矣請驗之天道諺云雞夜鳴者不利行師犬羣嘷者宮室必空兵動馬驚軍敗不歸自秋冬以來眾雞夜鳴羣犬哀嘷廐馬驚逸武庫兵器自動有聲吉凶之理非微此皆非出師之祥也如妾所論願陛下詳而思之堅曰軍旅之事非婦人所當豫也遂興兵南伐張氏請從其夜堅夢葵生城內明以問之張氏曰若徵軍遠行難爲將也堅又夢地東南傾復以問云江左不可平也君無南行必敗之象也堅不從果大敗於壽春單騎遁還顧謂張氏曰朕若用朝臣之言豈見今日之事耶當何面目復臨天下也澘然流涕及堅死張氏乃自殺丕後楊氏丕後楊氏仇池氐人徵東左司馬楊膺之妹也初爲長樂公妃太安初立爲皇后慕容永殺丕據長子卽皇帝位攺元中興將以楊氏爲上夫人楊氏不從引劍刺永爲永所殺登旣嗣位追謚曰哀平皇后登後毛氏登後毛氏武都人河州牧毛興之女也美而勇壯善騎射太初二年立爲皇后其四年登畱毛氏及輜重於大界營姚萇率兵襲之營壘旣陷萇入其營毛氏猶彎弓跨馬率壯士數百與萇交戰殺賊七百餘人眾寡不敵爲萇所執毛氏有姿色萇欲納之毛氏罵曰天子皇后安肯爲賊羌所辱何不速殺我因仰天大哭曰姚萇無道汝先已害天子今又欲辱皇后皇天后土寜容汝乎萇怒殺之

卷四十二前秦錄十趙俱趙俱南安羌酋也一雲天水人洪自稱大單於三秦王攺姓苻氏以俱爲從事中郎及健之世遷河內太守光祿大夫尋以洛州刺史出鎭宜陽俱從弟右僕射韶中護軍誨有寵於生生卽位乃以俱爲尙書令俱固辭以疾謂韶誨曰汝等不復顧祖宗欲爲滅門之事毛梁何罪而誅之吾何功而代之汝等可自爲吾其死矣遂以憂卒雷弱兒雷弱兒南安羌酋也洪稱秦王以弱兒爲輔國將軍健嗣位以弱兒爲太尉俄遷大司馬初晉揚州刺史殷浩陰遣人誘弱兒等使殺秦王健許以關右之任弱兒僞許之且請兵應接浩聞張遇作亂健兄子輔國將軍黃眉自洛陽西奔以爲弱兒等事已成遂自壽春率眾七萬北伐欲進據洛陽修復園陵吏部尙書王彪之上會稽王昱箋以爲弱兒等容有詐謀未應輕進不從浩遂爲姚襄所襲走保譙城襄浩相持秦人遂收漁人之利弱兒之計也其後桓溫來伐健遣太子萇帥雄菁等拒之戰於藍田爲溫所敗溫進次灞上萇等退屯城南健悉發精兵三萬遣弱兒與萇合兵拒之溫不得前師還乏食僅入潼關健賞拒溫之功以弱兒爲丞相及健寢疾受遺輔政弱兒性剛鯁好直諫以生嬖臣趙韶董榮姦佞亂政每公言於朝見之常切齒韶榮恨之譖之於生生遂殺之並其九子二十七孫弱兒推誠苻氏年髙有功生旣殺之於是諸羌皆有離心叛者相繼魚遵魚遵馮翊人也洪稱秦王以遵爲右將軍領右長史健代洪綂眾時杜洪據長安健規取之悉眾而西以遵爲前鋒行至盟津爲浮橋以濟所過城邑無不降附健卽位論功以遵爲太子太師俄遷左僕射司空及賞拒桓溫功進爲太尉健寢疾以遵爲太師錄尙書事受遺輔政生夢大魚食蒲又長安謠東海大魚化爲龍男皆爲王女爲公乃誅遵並其七子十孫追謚曰廣寧公王墮王墮字安生京兆霸城人也博學有雄才明天文圖緯洪徵梁犢以墮爲司馬謂洪曰讖言苻氏應王公其人也洪深然之及爲宰相著匪躬之節健常嘆曰天下羣官皆如王令君者陰陽曷不和乎甚見敬重生旣嗣位殘虐無道殺戮大臣墮性剛峻疾惡雅好直言右僕射董榮侍中彊國等皆以佞幸進疾之如仇讎每於朝見之際略不與言人或謂之曰董尙書貴幸一時無比公宜小降意接之墮曰董龍﹝榮之小字也﹞是何雞狗而令國士與之言乎榮聞而慚恨會有天變榮與彊國言於生曰今天譴甚重宜以貴臣應之生曰貴臣惟有大司馬及司空耳榮國曰大司馬國之懿戚不可加刑乃殺王墮將刑榮謂之曰君今復敢比董龍於雞狗乎墮瞋目而叱之彊平彊平略陽氐人健之妻弟也皇始元年以平爲太傅生卽位以爲左光祿大夫平雅好直言不避權佞會有日蝕之變極言切諌生怒誣以妖言鑿其頂而殺之趙煥趙煥父琨爲秦尙書皇始元年晉梁州刺史司馬勲入攻秦州獲琨殺而棄其屍煥求父屍不得悲號不已俄有羣烏悲鳴從山而來來而復返煥隨烏至山尋求之果得父屍杜慈杜慈仕生爲尙書郎生壽光年中每宴集後入者皆斬之慈奔馳疲倦假寢省中夢一人乘黑驢曰寧畱而獨死將去而獨生慈聞驚覺取馬遁走乃獲免餘皆被斬呂婆樓呂婆樓字廣平﹐略陽氐人也。其先呂文和﹐自沛避難徙焉﹐因世居之﹐遂爲酋豪。秦王健立﹐以爲散騎常侍﹐後進侍中尙書﹐與東海王堅友善。及生嗣位﹐薛讚權翼密說堅曰﹕主上猜忌暴虐﹐中外離心。方今宜主秦祀者﹐非殿下而誰﹐願早爲計﹐勿使他姓得之。堅以問婆樓﹐婆樓曰﹕僕刀鐶上人耳﹐不足復辦大事。僕裏捨有王猛﹐其人謀略不世出﹐殿下宜請而咨之。堅因婆樓以見猛﹐一見如舊﹐任爲謀主。生旣殘虐無度﹐梁平老等亟以爲言﹐堅深然之﹐於是淸河王法與平老等帥壯士濳入雲龍門﹐堅與婆樓帥麾下繼進﹐斬生於別室﹐堅遂稱大秦天王﹐以婆樓爲司隸校尉。後守太尉卒。其子光﹐後稱涼王﹐別有傳。樊世樊世本氐豪也佐健定關中有大功拜特進姑臧矦負气倨傲王猛親幸用事勲舊多忌之者世於眾辱猛曰吾輩與先帝共興事業而不預事權君無汗馬之勞何敢專管大任吾輩耕之而君食之耶猛曰方當使君爲宰夫安直耕稼而已﹝一云非徒使君耕之又將使君炊之﹞世大怒曰要當懸汝頭於長安城門不爾者吾終不處於世也猛以白堅堅曰必湏殺此老氐然後百僚可肅會世入言事堅謂猛曰吾欲以楊璧尙主璧何如人也世勃然曰楊璧臣之婿也婚已久定陛下安得令之尙主乎猛讓世曰陛下帝有四海而君敢競婚是爲二天子也安有上下世怒欲起撃猛左右止之世遂丑言大罵堅由此發怒命斬之西廐王猛王猛字景略﹐北海劇人也。家於魏郡﹐少貧賤﹐以鬻畚爲業。嘗貨畚於洛陽﹐有一人貴﹐買其畚而云無直﹐自言家去此無遠﹐可隨我取直。猛利其貴而從之﹐行不覺遠﹐忽至深山﹐其人止猛且住樹下﹐當先啟道來。湏臾猛進﹐見一公踞胡牀而坐﹐須髮悉白﹐侍從十許人﹐有一人引猛云﹕大司馬可進。猛因進拜老公﹐公曰﹕王公何緣拜也。乃十倍償畚直﹐遣人送之旣出﹐顧視乃嵩髙山也。猛瓌姿儁偉﹐博學好兵書﹐謹重嚴毅﹐气度雄遠﹐細事不幹其慮自﹐不參其神契﹐略不交通。是以浮華之士咸輕而笑之。猛悠然自得﹐不以屑意。少遊鄴都﹐時人莫識﹐惟髙平徐綂見而奇之﹐召爲功曹﹐遁而不應﹐隱於華山。懷佐世之志﹐希龍顏之主﹐斂翼待時﹐候風雲而後動。桓溫入關﹐猛被褐詣之﹐一面談當世之事﹐捫虱而言﹐旁若無人。溫察而異之﹐問曰﹕吾奉天子之命﹐帥鋭師十萬﹐杖義討逆﹐爲百姓除殘賊﹐而三秦豪傑未有至者﹐何也猛曰﹕公不遠數千里深入宼境﹐長安咫尺而不渡灞水﹐百姓未見公心故也﹐所以不至。溫默然無以酬之。將還﹐賜猛車馬﹐拜髙官都護﹐請與俱南。猛還山咨師﹐師曰﹕卿與桓溫豈並世哉。在此自可富貴﹐何爲遠也。乃止。苻堅將有大志﹐聞猛名﹐遣呂婆樓招之﹐一見便若平生﹐語及廢興大事﹐異符同契﹐若玄徳之遇孔明也。及堅僭立﹐以猛爲中書侍郎。時始平多枋頭﹐西歸之人豪右縱橫﹐劫盜充斥﹐乃轉爲始平令。猛下車﹐明法峻刑﹐澄察善惡﹐禁勒彊豪﹐鞭殺一吏。百姓上書訟之﹐有司劾奏﹐檻車徵下廷尉詔獄﹐堅親問之曰﹕爲政之體﹐徳化爲先﹐蒞任未幾而殺戮無數﹐何其酷也猛曰﹕臣聞宰寧國以禮﹐治亂邦以法。陛下不以臣不才﹐任臣以劇邑﹐謹爲明君剪除凶猾﹐始殺一姦﹐余尙萬數。若以臣不能窮殘盡暴肅淸軌法者﹐敢不甘心鼎鑊以謝孤負。酷政之刑﹐臣實未敢受之。堅謂羣臣曰﹕王景略固是夷吾子產之儔也。赦之﹐遷爲尙書左丞咸陽內史京兆尹。未幾除吏部尙書太子詹事﹐又遷尙書左僕射輔國將軍司隸校尉加騎都尉居中宿衛﹐時年三十六歳﹐中五遷﹐權傾內外﹐宗戚舊臣皆害其寵。尙書仇騰丞相長史席寶數譛毀之﹐堅大怒﹐出騰爲甘松護軍﹐寶白衣領長史。爾後上下咸服﹐莫敢有言。頃之遷尙書令太子太傅加散騎常侍﹐猛頻表累讓﹐堅竟不許﹐又轉司徒錄尙書事﹐余並如故。猛辭以無功不拜﹐後帥諸軍討慕容暐﹐軍禁嚴明﹐師無私犯﹐猛未至鄴﹐劫盜公行﹐及至﹐遠近帖然。燕人安之。軍還﹐以功進封淸河郡侯﹐賜美女五人上女妓十二人中妓三十八人馬百匹車十乘﹐上疏固辭不受。時旣畱鎭冀州﹐堅遣猛於六州之內聽以便宜從事﹐簡召英俊以補關東守宰﹐授訖言臺除正。居數月﹐上疏曰﹕臣前所以朝聞夕拜不顧艱虞者﹐正以方難未夷﹐軍機貴速﹐庶竭命戎行﹐甘馳驅之役敷宣王化﹐盡筋骨之效黽俛從事﹐叨據負乘﹐可謂恭王命於濟時﹐俟太平於今日。聖徳格於皇天﹐威靈被於八表。弘化已熈六合﹐淸泰竊敢披貢﹐丹誠請避賢路。設官分職﹐各有司存﹐豈應孤任愚臣﹐以速傾敗。東夏之事非臣區區所能康理﹐願徙授親賢﹐濟臣顚墜。若以臣有鷹犬微勤未肯捐棄者﹐乞待罪一州﹐效盡力命。徐方始賓淮汝﹐防重六州﹐處分府選﹐便宜輙以悉停﹐督任不可虛曠。深願時降神規。堅不許﹐遣侍中梁讜詣鄴諭旨﹐猛視事如前。俄入爲丞相中書監尙書令太子太傅司隸校尉持節常侍將軍﹐矦如故﹐稍加都督中外諸軍事。猛表讓久之﹐堅曰﹕卿昔螭蟠布衣﹐朕龍潛弱冠屬世事﹐紛紜厲士之際﹐顚覆厥徳﹐朕奇卿於暫見﹐儗卿於臥龍。卿亦異朕於一言﹐廽考盤之雅志﹐豈不精契神交﹐千載之會。𨿽傅巖入夢姜公悟兆﹐今古一時﹐亦不殊也。自卿輔政幾將二紀﹐內釐百揆﹐外蕩羣凶﹐天下向定﹐彜倫始敍﹐朕且欲從容於上﹐望卿勞心於下﹐弘濟之務非卿而誰。不許。數年復授司空﹐猛復上疏辭曰﹕臣聞乾象盈虛﹐惟後則之。位稱以才﹐官非則曠。鄭武翼周﹐仍世載詠﹔王叔昧寵﹐政替身亡。斯成敗之殷監﹐爲臣之烱戒。竊惟鼎宰崇重﹐參路太階﹐宜妙盡時賢﹐對揚休命。魏祖以文和爲公﹐貽笑孫後。千秋一言致相﹐匈奴哂之。臣何庸狷而應斯舉﹐不但取嗤遠鄰實﹐令爲虜輕秦。昔東野窮馭﹐顏子知其將敝﹐陛下不復料度臣之才力﹐私懼敗亡是及﹐且上虧憲典﹐臣何顏處之。𨿽陛下私臣﹐其如天下何。願回日月之鑑﹐矜臣後悔﹐使上無過授之謗﹐臣蒙覆燾之恩。堅竟不從﹐猛乃受命。軍國內外萬機之務﹐事無巨細﹐莫不歸之。宰政公平﹐流放屍素﹐拔幽滯顯賢才﹐外修兵革﹐內崇儒學﹐勸課農桑﹐教以廉恥﹐無罪而不刑﹐無才而不任﹐庻績咸熈﹐百揆時敍﹐兵彊國富﹐垂及升平﹐猛之力也。堅常從容謂猛曰﹕卿夙夜匪懈﹐憂勤萬機﹐若文王得太公﹐吾將優遊以卒歳。猛曰﹕不圖陛下知臣之過﹐臣何足以儗古人。堅曰﹕以吾觀之﹐太公豈能過也。常勅太子宏長樂公丕等曰﹕汝事王公如事吾也。其見重如此。廣平麻思流寄關右﹐因母亡歸葬﹐請還冀州。猛謂思曰﹕便可速裝。是暮已符鄕發遣﹐及始出關﹐郡縣已被符管攝其令行禁整事無畱滯。皆此類也。性剛明淸肅﹐於善惡尢分。微時一餐之惠﹐睚眥之忿﹐靡不報焉。時論頗以此少之。其年寢疾﹐堅親祈南北郊宗廟社稷﹐分遣侍臣禱河嶽諸祀﹐莫不周備。猛疾未瘳﹐乃大赦境內殊死以下。及疾甚﹐因上疏謝恩﹐並言時政得失﹐多所弘益。堅覽之流涕﹐悲慟左右。疾篤親臨省視﹐問以後事。猛曰﹕晉𨿽僻陋吳越﹐乃正朔相承﹐親仁善鄰﹐國之寶也。臣沒之後﹐願不以晉爲圖。鮮卑羗虜﹐我之仇讎﹐終爲人患﹐宜漸除之﹐以便社稷。言終而死﹐時年五十一歳。堅哭之慟﹐比斂三臨﹐謂太子宏曰﹕天不欲我平一六合耶。何奪吾景略之速也。贈侍中尙書﹐余悉如故。給東園溫明祕器帛三千疋糓萬石﹐遣謁者僕射監護喪事﹐葬禮一依漢大將軍故事﹐謚曰武矦。朝野巷哭三日。梁平老梁平老略陽氐人也才識明敏令行禁止堅以其有王佐之才傾身禮之素與友善生嗣位爲特進領禦史中丞生乘醉多所殺戮羣臣得保一日如度十年平老謂堅曰主上失徳上下嗷嗷人懷異志燕晉二方伺隙而動恐禍發之日家國俱亡此殿下之事也宜早圖之堅心然之遂與定議殺生堅卽位以爲尙書左僕射進使持節都督北蕃將軍事鎭北大將軍戍朔方之西以備匈奴尋加開府儀同三司封朔方矦建元八年十一月卒謚曰桓平老在鎭十餘年鮮卑匈奴憚而愛之其子成歷位中壘將軍兗州刺史轉南中郎將都督荊揚州諸軍事荊州刺史領護南蠻校尉配兵一萬鎭襄陽尋遷衛軍將軍屯兵洛澗淮南之敗爲晉所殺梁讜梁讜字伯言略陽氐人也愽學有雋才仕健爲著作郎稍遷至中書令堅旣卽位出爲安遠將軍幽州刺史鎭薊城未幾進位侍中讜與弟熈俱以文藻淸麗見重一時時人爲之語曰關東堂堂二申兩房未若二梁瓌文綺章陸績陸績字處黙西平人也身長八尺腰帶十圍淸辧善談論雄武便弓馬孝友貞亮聲髙一時仕堅爲荊州刺史鄧羗鄧羗安定人也驍勇善騎射生時爲建節將軍生每欲殺之惜其雄武出爲行咸陽太守堅卽位遷驍騎將軍領禦史中丞羗性鯁直不撓與王猛恊規齊志疾惡糾案無所顧忌權貴斂迹姦猾屛气尋進尙書復爲建節將軍討平李儼以功遷建武將軍洛州刺史王猛伐燕師次潞川遣將軍徐成覘燕軍形要失期當斬羗止之曰今賊眾我寡詰朝將戰成大將也宜且宥之猛曰若不殺成軍法不立羗固請曰成羗之部將也𨿽違期應斬羗願與成效戰以贖之猛弗許羗怒還營嚴鼔勒兵將以攻猛猛問其故羗曰奉詔討遠賊今有近賊自相殺欲先除之猛謂羗義而有勇使語之曰將軍止吾今赦之成旣免羗詣猛謝猛執其手曰吾試將軍耳將軍於部將尙耳況國家乎吾不復憂賊矣猛遂陳兵渭源嚴誓將士時燕兵甚盛猛望見而惡之謂羗曰今日之事非將軍不能破勍敵成敗之機在此一舉將軍勉之羗曰若能以司隸見與者君勿以爲憂猛曰此非吾之所及也必以安定太守萬戶矦相處羗不悅而退俄而兵交猛召羗羗寢而不應猛馳就許之羗乃大飲帳中與徐成奔赴評軍斬將搴旗殺傷甚眾燕軍大敗﹝鄧羗請部將以撓法狥私也勒兵欲攻王猛無上也臨戰預求司隸要君也有此三者罪孰大焉猛能容其所短收其所長若馴猛虎馭悍馬以成大功詩曰采葑采菲無以下體猛之謂矣﹞長驅至鄴拔之進爲使持節徵虜將軍散騎常侍安定太守邑三千戶封眞定侯猛以潞川之功請以羗爲司隸堅下詔曰司隸校尉董牧王畿吏責甚重非所以優禮名將光武不以吏事處功臣實貴之也羗有廉李之才朕方委以徵伐之事北平匈奴南蕩揚越羗之任也司隸何足以嬰之其進號鎭軍將軍位特進後從行唐公洛徵伐有功遷並州刺史陽平國常侍巴夷寇亂復以鎭軍將軍領護羗校尉率甲士五千討之遂平益州勒銘岷山振旅而還堅引見於東堂謂之曰將軍之先仲華遇漢世祖於前將軍復逢朕於後何鄧氏之多幸乎羗曰臣常謂光武之遇仲華非獨仲華之遭光武堅笑曰將軍蓋以自況非直將軍之幸亦朕之遇賢也進車騎將軍並州刺史羗有子數人皆以義烈稱其少子翼爲河間相慕容垂圍鄴以翼爲後軍將軍冀州刺史眞定矦翼泣對使者曰先君忠於秦室翼豈可先叛乎忠臣不事二君自古通義未敢聞命垂復遣使諭之曰吾與車騎結異姓兄弟卿亦猶吾之子弟安得辭乎翼曰冀州宜受任親賢翼請他役效命垂乃用爲建武將軍河間太守尙書左丞皆有聲稱卒於趙郡內史張平張平代郡人一云譙國銍人初仕石虎爲部將閔之亡也平帥所部稱藩於燕旣而結援於秦擢授大將軍冀州牧平旣跨有新興雁門西河等諸郡眾十餘萬拜置徵鎭自號並州刺史﹝一作豫州刺史﹞宼掠秦境堅遣車騎大將軍晉公桺率兵禦之桺等敗績堅自將兵討之前鋒鄧羌分據汾上獲其養子蠔平眾大潰懼而請降堅赦之仍署爲右將軍先是平養一狗名曰飛燕形若小驢忽夜上廳事屋上行行聲如平常平甚惡之會晉遣參軍桓宣就平授平節度加四品將軍卽其所部扞禦北方頃之豫州刺史祖逖出屯蘆州遣參軍殷乂詣平乂意輕平視其屋云當持作馬廏見大鑊欲鑄作鐡器命破之平曰此是帝王大鑊天下定後方當用之柰何打破乂曰卿能保頭不而惜大鑊耶平大怒於坐斬乂阻兵固守歳余逖攻平破之平尋沒於秦張蠔張蠔本姓弓上黨泫人也膂力過人能卻曵牛走城無髙下皆可超越張平愛之養以爲子淫於平妾平知而責之蠔慚乃割陰以自誓遂爲閹人銅臺之戰﹝一作銅壁﹞蠔單馬大呼出入秦陣者四五堅募人生致之鷹揚將軍呂光刺蠔中之前鋒鄧羌擒之以獻平懼請降堅拜平左將軍以蠔爲虎賁中郎將甚見寵愛常侍左右尋加廣武將軍同前將軍楊安攻拔苻庾於陜城王猛督諸將伐燕蠔以虎牙將軍受猛節制楊安攻晉陽不克猛使蠔爲地道帥壯士數百濳入城中大呼斬關克之是時猛眾止六萬而燕師三十萬蠔與徐成等跨馬運矛馳赴燕陣出入數四旁若無人殺傷甚眾戰至日中燕兵大敗乘勝逐北猛遂滅燕以功進蠔位爲前將軍晉叛臣王瑾固守壽春爲大司馬桓溫所圍遣使請救堅遣蠔與王鑑率步騎二萬救之鑑據洛澗蠔屯八公山桓溫遣將夜襲鑑蠔鑑蠔退屯愼城建元十二年蠔以前禁將軍同鄧羌等帥步騎二十萬與行唐公洛會兵攻代昭成帝逆戰不勝退遁陰山後度漠南爲子所弒蠔與李柔勒兵赴之部眾逃潰遂平代地振旅而還十四年堅以蠔爲並州刺史十五年入爲後將軍十八年晉楊亮攻涪城堅遣蠔帥兵救之蠔出斜谷亮引兵退建元末堅大舉伐晉蠔以驃騎將軍爲前鋒敗謝石於淝南謝玄謝琰勒兵數萬陳以待之蠔退列陣逼淝水晉師不得渡陽平公融因謝玄之請渡軍卻陣勢不能止遂至大敗堅至洛陽遣蠔率羽林五千戍並州長樂公丕率男女六萬進如潞川蠔同並州刺史王騰迎入晉陽始知堅凶問發喪舉哀丕卽僞位進蠔爲侍中司空封上黨郡公王永宣檄州郡推蠔爲中軍都督其見重如此蠔方面之勲不逮鄧羌而時人咸曰鄧羌張蠔俱萬人敵也李威李威字伯龍漢陽人茍太后之姑子也少與魏王雄友善結爲刎頸交苻生屢欲殺堅賴威營救得免堅深徳之事威如父及卽位以威爲左僕射威得幸於茍太后初謀弒生及誅堅兄淸河公法皆威與太后濳決大謀雅重王猛之賢勸堅以國事任之堅嘗謂猛曰李公知卿猶鮑叔之於夷吾罕虎之於子產也猛以兄事之進領護軍封建寧侯匈奴石賢王曹轂叛秦率眾二萬宼掠杏城堅自將討之使威以衛大將軍同王猛輔太子宏守長安時徵北將軍淮南公幼帥杏城之眾乘虛來襲威撃斬之堅還以功拜太尉尋加侍中建元十年卒謚曰烈公初茍太后少寡威有辟陽之寵史官載之卒後堅收起居注及著作所錄而觀之見其事甚慚乃焚其書而大檢史官將加其罪著作郎趙泉車敬等已死乃止徐嵩徐嵩字符髙建武將軍冀州刺史盛之子也少以淸白著稱初舉賢良爲郎中稍遷長安令貴戚子弟犯法者嵩一皆考竟請托路絕堅甚奇之謂其叔父成曰人爲長吏故當應耳此年少落落有端貳之才遷守始平郡甚有威惠長安之敗嵩以中壘將軍據險自固及登嗣位拜爲鎭軍將軍雍州刺史太初二年姚萇遣姚方成攻雍州城陷執而數之嵩厲色謂方成曰汝姚萇罪應萬死主上止黃眉之斬而宥之叨據內外位爲列將榮寵極矣曾不如犬馬識所養之恩親爲大逆汝曹羌軰豈可以人理期也何不速殺我早見先帝取姚萇於地下治之方成怒三斬嵩漆其首爲便器登哭之哀慟贈車騎大將軍儀同三司謚曰忠武薛彊薛彊字威明河東汾陰人也祖興晉尙書右僕射冀州刺史安邑公父濤襲爵位梁州刺史京師傾覆皆以義烈著聞彊幼有大志懷軍國籌略與北海王猛同志友善桓溫入關中猛以巾褐詣之溫曰江東無卿比也秦國定多奇士如卿軰尙有幾人吾欲與之俱南猛曰公求可以撥亂濟時者友人薛威明其人也溫曰聞之久矣方致聘命彊聞之自南山來謁與猛皆署軍謀祭酒彊察溫有大志而無成功乃勸猛止俄而溫敗及堅僭位猛見委任陽平公融爲書將以車馬聘彊猛以爲不可屈乃止堅如河東伐張平自與數百騎馳至彊壘下欲與相見彊使主簿責之因慷慨宣言曰此城終無生降之臣但有死節之將耳諸將咸請攻之堅曰湏吾平晉自當面縛捨之以勸事君者後堅伐晉軍敗彊遂總宗室彊兵威振河輔破慕容永於陳州姚興聞而憚之遣使重加禮命徵拜右光祿大夫七兵尙書封馮翊郡公輔佐戶尙書年九十卒贈輔國大將軍司徒公謚曰宣

崔宏崔宏字玄伯﹐淸河東武城人﹐魏司空林六世孫也。祖悅﹐仕石虎官至司徒右長史關內侯。父淸﹐仕慕容暐爲黃門侍郎﹐並以才學著稱。宏少有雋才﹐號曰冀州神童。陽平公融牧冀州﹐心禮敬之﹐拜陽平國侍郎領冀州從事管徵東記室﹐出總庻事﹐入爲賓友﹐眾務修理處斷無滯。堅聞而奇之﹐徵爲太子舍人﹐辭以母疾不就。左遷著作郎﹐後長樂公丕牧冀州﹐引爲徵東功曹。太原郝軒名知人﹐稱宏有王佐之才﹐近代所未有也。堅亾﹐避亂齊魯之間﹐爲丁零翟釗及晉叛將張願所畱縶﹐郝軒嘆曰﹕以斯人而遇斯時﹐不因扶揺之勢﹐而與燕雀飛沈﹐豈不惜哉。慕容垂以爲吏部尙書左丞髙陽內史﹐所歷著稱﹐立身雅正﹐與世不羣。𨿽在兵亂﹐猶厲志操﹐篤學無倦﹐不以資產爲意。妻子不免饑寒。魏太祖徵慕容寶﹐軍次中山﹐宏棄郡東走海濱﹐爲追騎所執送於軍門﹐遂畱仕魏。本圖不遂﹐乃作詩以自傷﹐而不行於時﹐蓋懼罪也。後仕太宗﹐爵至上公﹝詳見魏書本傳﹞。姜宇姜宇字子居天水冀北人也少孤貧爲河北陳不識家牧羊年十五身長七尺九寸聰慧美丰儀每夜專讀書睡則懸頭於屋梁逹旦而止不識奇之將妻以女其妻不聽識乃置酒引宇令女濳觀之問女曰姜宇文士才明吾欲以汝妻之汝母難宇家之牧人汝意云何女曰觀宇之姿才豈終復爲人牧羊者哉遂妻之宇後仕堅屯騎南巴二校尉遷涼寧二州刺史歷京兆尹禦史中丞淮南之敗宇以尙書領前將軍與河間公琳撃慕容衝爲衝所殺索泮索泮字徳林燉煌人也世爲冠族少時遊俠及長變節好學有佐世才器張天錫輔政以泮爲冠軍記室參軍天錫卽位拜司兵歷位禁中錄事執法禦掾州府肅然郡縣斂迹遷羽林左監有勤幹之稱出爲中壘將軍西郡武威太守典戎校尉政務寛和夷夏懷其惠天錫甚敬之後從天錫歸仕於秦堅見而嘆曰涼州信多君子旣而以泮河西徳望拜爲別駕尋遷建威將軍西郡太守淮南之敗呂光叛據姑臧泮城守不降光攻而獲之讓泮曰孤旣平西域將赴難京師梁熈無狀絕孤歸路此朝廷之罪人卿何意阻郡固迷自同元惡泮厲色責光曰將軍受詔討叛胡可受詔亂涼州耶梁公何罪而將軍害之泮但苦力寡不能固守以報君父之仇耳豈肯如逆氐彭濟望風反叛主滅臣死禮之常也光怒命誅之乃就刑於市神色不變其弟菱有雋才仕天錫爲執法中郎冗從右監堅世至伏波將軍典農都尉與泮俱被害楊安楊安者名將也其功幾與鄧羌相埒而不與佐命之列卽建元以前徵討之任亦未之及自匈奴右賢王曹轂之叛也堅自帥中外精鋭討之於是以安爲前鋒都督安時已拜前將軍矣轂遣弟活拒戰於同川安大敗之斬活並四千餘級轂懼而請降次年遣安同輔車王猛帥眾二萬入宼荊州轉攻南鄕掠安陽民萬餘戶而還三年李儼爲張天錫所攻退守枹罕遣使請救堅復遣安帥騎二萬會王猛以救之與天錫將楊遹戰於枹罕之東破軍殺將師還拜前將軍如故是歳晉公柳叛於蒲阪魏公庾等起兵應之堅命諸將分討叛者而勅安與張蠔頓兵陜城三十里外堅壁勿動俟秦雍已平然後並力取之已而王猛攻蒲阪誅苻柳因遣鄧羌助安攻陜城拔之執庾送長安遷鎭南將軍六年堅遣安等十將帥步騎六萬伐燕俱受王猛節度安攻晉陽晉陽兵多糧足久之不下王猛助之遂爲地道以入執其刺史慕容莊師還論破鄴功賜爵博平郡矦進吏部尙書七年復以安爲使持節都督益梁州諸軍事梁州刺史尋加都督南秦州諸軍事鎭仇池九年晉梁州刺史楊亮遣子廣襲仇池安擊敗之乘勝逐北諸城奔潰進拔漢川轉攻梓潼降其太守周彪別將取梁益二州卭柞夜郎皆來歸附堅以安爲右大將軍益州牧鎭成都十年蜀人張育等起兵自稱蜀王與巴獠酋帥張重等五萬餘人進圍成都俄而育重爭權自相舉兵堅遣鄧羌帥騎助安襲撃育敗之安復敗張重於成都南斬重羌擊斬育益州遂平頃之以安爲荊州刺史移鎭樊鄧十四年長樂公丕攻襄陽遣安帥樊鄧之眾爲前鋒丕後陷襄陽堅以中壘將軍梁成爲南中郎將都督荊揚州諸軍事荊州刺史代安鎭樊鄧楊定﹝堅傳作佛奴之孫﹞楊定仇池公楊纂之族也父名佛奴奔降於秦堅以其女妻定拜定爲尙書後爲領軍將軍淮南之敗關中擾亂定盡心力奉事堅堅死乃將家屬奔隴右復收集其舊眾聞丕卽位遣使迎之丕以定爲驃騎大將軍雍州牧徙治歷城去仇池百二十里置倉儲於百頃招合夷夏得千餘家自稱龍驤將軍仇池公進平天水略陽郡遂有秦州之地自稱秦州刺史隴西王登稱尊號以定爲大將軍益州牧俄加左丞相上大將軍都督中外諸軍事後與乞伏幹歸戰軍敗見殺定無子其叔父佛狗之子盛先守仇池自稱徵西將軍秦州刺史仇池公謚定爲武王髙泰髙泰字子伯渤海蓚人瞻之從子也仕燕爲車騎從事中郎慕容垂之奔於秦也泰坐免官尙書右丞申紹言於慕容評曰今吳王出奔外口藉藉宜徵王僚屬之賢者顯進之粗可銷謗評曰誰可者紹曰髙泰其領袖也乃以泰爲尙書郎秦遣黃門郎石越聘燕慕容評示之以奢欲以誇燕之昌盛泰言於評曰越言誕而視遠非求好也乃觀釁也宜耀兵以示之用折其謀今乃示之以奢益爲其所輕矣評不從泰遂謝病歸家陽平公融嘗坐擅起學宮爲有司所糾劾遣主簿李纂詣長安自理纂憂懼道卒融問申紹誰可使者紹曰燕尙書郎髙泰淸辧有膽智可使也先是丞相王猛及融屢辟泰泰皆不從至是融謂泰曰君子救人之急卿不得復辭泰乃從命至長安猛見之笑曰髙子伯於今乃來何其遲也泰曰罪人來受刑何問遲速猛曰何謂也泰曰昔魯僖公以泮宮發頌齊宣王以稷下垂聲今陽平公開建學宮追蹤齊魯未聞明詔褒美乃更煩有司舉劾明公阿衡聖朝勸懲如此下吏何所逃其罪乎猛曰是吾過也事遂得釋猛乃嘆曰髙子伯豈陽平所宜吏乎入言於堅堅召見與語悅之問以爲治之本對曰治本在得人得人在審舉審舉在核眞未有官得其人而國家不治者也堅曰可謂辭簡而理博矣以爲尙書郎泰固請還州堅許之及秦之敗秦徵東府官屬疑泰燕之舊臣有二心泰懼與同郡虞曹從事吳韶逃於渤海韶曰燕軍近在肥鄕卿宜從之泰曰吾以避禍耳去一君事一君吾所不爲也申紹聞而嘆曰去就以道可謂君子矣﹝子湖等見燕傳﹞趙整趙整字文業一名正略陽淸水人或云濟陰人年十八爲堅著作郎後遷黃門侍郎武威太守爲人無須而瘦有妻妾而無兒時人謂爲閹然而情度敏逹學兼內外性好幾諫無所回避建元中慕容垂夫人叚氏得幸於堅堅與之同輦遊於後庭整作歌以諷之云不見雀來入燕室但見浮雲蔽白日堅攺容謝之命夫人下輦堅與羣臣飲酒以祕書監朱肜爲酒正令人以極醉爲限整乃作酒徳歌曰地列酒泉天垂酒池杜康妙識儀狄先知紂喪殷邦桀傾夏國由此言之前危後則又云獲黍西秦采麥東齊春封夏發鼻納心迷堅大悅命整書之以爲酒戒自是每宴羣臣禮飲而已堅後分氐戶於諸鎭以四帥子弟三千戶配長樂公丕鎭鄴親送丕於灞上流涕而別諸戎子弟離其父兄者皆悲泣號慟酸感行人整因侍宴援琴而歌曰阿得脂阿得脂博勞舊父是仇綏尾長翼短不能飛遠徙種人畱鮮卑一旦緩急語阿誰﹝一作當語誰﹞堅笑而不納末年堅寵惑鮮卑惰於政治整又援琴而歌曰昔聞孟津河千里作一曲此河本是淸是誰亂使濁堅動容曰是朕也又歌曰北園有一樹﹝一作棗﹞布葉垂重蔭外𨿽饒棘刺內實有赤心堅笑曰將非趙文業耶其調戲機捷皆此類也整博聞彊記能屬文好直言上書及面諌前後五十餘事官至祕書侍郎後因關中佛法之盛願欲出家堅惜而未許及堅死方遂其志更名道整因作頌曰我生何以晚泥洹一何早歸命釋迦文今來授大道後遁迹商洛山專精經律晉雍州刺史郤恢欽其風尙逼共同遊終於襄陽時年六十餘矣朱肜朱肜京兆人隠居不仕堅以王猛爲輔國將軍司隸校尉侍中中書令猛上疏辭謝因薦肜以自代堅不許而以肜爲尙書侍郎領太子庻子建元七年以肜爲羽林左監同楊安徐成等伐仇池公楊纂戰於陜中纂兵大敗面縛出降肜等振旅而還以功拜祕書監楊安鎭仇池進攻漢川堅遣肜率卒二萬爲前鋒晉梁州刺史楊亮帥巴獠之眾來拒戰於靑谷亮師不利安乘勝攻拔漢中轉攻梓潼太守周彪固守涪城遣人送母妻自漢水趨江陵肜邀而獲之彪遂降肜益州刺史周仲孫勒兵拒安於綿竹聞堅將毛當將至成都乃率騎奔南中肜等遂陷益州堅以楊安鎭成都肜引兵還仍爲祕書監次年有人於堅明光殿大呼曰甲申乙酉魚羊食人悲哉無復遺堅命執之俄而不見肜固請誅鮮卑堅不從建元十二年以前將軍從徵代有功十六年堅作教武堂於渭城命太學生明陰陽兵法者教授諸將肜切諌曰陛下東徵西伐所向無敵四海之地十得其八𨿽江南未服蓋不足言是宜偃武修文乃更始立學捨教人戰鬥之事殆非所以馴致升平也堅乃止堅宴羣臣於逍遙園令將軍講武文官賦詩有洛陽少年者長不滿四尺而聰博善屬文因肜上逍遙戲馬賦堅覽而奇之曰此文綺藻淸麗長卿儔也因善肜之能得士十八年堅欲大舉伐晉肜進曰陛下應天順時恭行天罰必有徵無戰萬里風披晉王自當束首軍門堅大悅遂鋭意攻晉卒致敗滅王嘉王嘉字子年隴西安陽人也輕舉止醜形貎外若不足而聰睿內明本滑稽好語笑不食五糓不衣美麗淸虛服气不與世人交逰隱於東陽谷鑿崖爲穴而居之諸有從其學者人各一穴遂至百餘穴石虎之末棄其徒眾至長安濳隱終南山結庵廬而止之門人聞而復隨乃遷於倒虎山﹝一名玄象山在覆車山北﹞堅累徵不起公侯以下咸躬往參詣好尙之士無不師宗之問其當世事者皆隨問而對好爲譬諭狀如戲調言未然之事辭如讖記不可領解事過多驗初堅將欲南徵遣使者問其休咎嘉曰金剛火彊乃乘使者馬正衣冠徐徐東行數百步策馬馳反因脫衣服棄冠履而歸下馬踞牀一無所言使者還告堅不悟復遣問之曰吾世祚云何嘉曰未央咸以爲言明年癸未敗於淮南所謂未年而有殃也人候之者至心則見之不至心則隱形不見衣服在架履杖猶存或取其衣者終不及企而取之衣架踰髙而屋亦不大履杖諸物亦如之姚萇入長安禮嘉如堅故事逼以自隨每事諮之萇後與登相持問嘉曰吾得殺苻登定天下不嘉曰略得之萇怒曰得當云得何略之有遂斬之先是釋道安謂嘉曰世事如此行將及人相與去乎嘉答曰卿且先行我有小債未了不得俱去俄而道安亾至是而嘉戮死所謂負債者也登聞嘉死設壇哭之贈太師謚曰文及萇死萇子興字子略方殺登略得之謂也嘉之死有人於隴上見之乃遺書於萇其所造牽三歌讖事過皆驗累世猶傳之又著拾遺錄十卷其記事詭怪今行於世張忠張忠字巨和中山人也永嘉之亂隱於泰山恬靜寡欲淸虛服气飱芝餌石修道養之法冬則縕袍夏則帶索端拱若屍無琴書之適不修經典勸教但以至道虛無爲宗其居也依崇巖幽谷鑿地爲窟室弟子亦居窟室相去六十餘步五日一朝其教以形不以言弟子受業觀形而退立道壇於窟上每旦朝拜之食用瓦器鑿石爲釡﹝泰山人於今猶法之﹞左右居人贈之衣食一無所受好事少年或問以水旱之祥忠曰天不言而四時行焉萬物生焉陰陽之事非窮山野叟所能知之其遣諸外物皆此類也年在期頥而視聽無爽堅遣使者徵之使者至忠沐浴而起謂弟子曰吾餘年無幾不可以逆時主之意浴訖就車及至長安堅賜以衣服及冠辭曰年朽髮落不堪冠衣請以野服入覲從之及見堅謂之曰先生考盤山林研精道素獨善之美有餘兼濟之功未也故遠屈先生將任以齊尙父忠曰昔因喪亂避地泰山與鳥獸爲侶以全朝夕之命屬堯舜之世思一奉聖顏年衰志謝不堪展效尙父之況非敢竊儗山林之性情存巖岫乞還餘齒歸死岱宗堅安車送之行至華陰山嘆曰我東嶽道士沒於西嶽命也柰何行五十里及關而死使者馳驛白之堅遣黃門侍郎韋華持節策弔祀以太牢褒賜命服謚曰安道先生法喜法喜兜佉勒人齠年離俗聰慧夙成研諷經典專精致業徧通三藏闇誦增一阿含難經博識洽聞靡所不綜國內遠近咸所推服少而徧逰諸國嘗謂弘法之體宜宣布未聞故遠渉流沙懷道東入秦建元中來至長安學業旣優道聲甚盛堅深見禮接先是中土未有四含堅武威太守趙整欲請出經時慕容衝已叛起兵撃堅關中擾動整慕法情深忘身爲道乃請安公等於長安城中集義學僧請法喜譯出中增一二阿含並先所出毘曇心三法度等凢一百六卷佛念傳譯惠嵩筆受自夏及春綿延二載文字方具及姚萇宼逼關內人情危阻法喜乃辭還西域不知所終曇邕曇邕本姓楊略陽氐人也﹝一云關中人﹞居貧篤學遇髙陽僧富見其采薪爲燭以照讀書遂資其衣食邕後仕秦爲衛將軍形長八尺雄武過人建元十九年從堅南徵爲晉所敗還至長安遂捨族出家僧朗僧朗京兆人少事佛圖澄碩學淵通尢明气緯秦皇始元年移卜泰山隱於金輿谷之昆侖山中因謂之朗公谷與隱士張忠爲林下之契每共逰處忠常穴居而朗居昆侖大起殿捨連樓疊閣𨿽素飾不同並以靜外致稱堅欽其徳素遣賜襯遺並致書曰皇帝敬問泰山朗和尙大聖應期靈權超逸蔭蓋十方化融無外若四海之養羣生等天地之育萬物養生存死澄神寂妙朕以虛薄生與聖會而隔以萬機不獲輦駕今遣使者安車相請應冀靈光迥蓋京邑並奉紫金數斤供度形像繢綾三十疋奴子三人可備灑掃至人無違幸望相納想必玄鑑見朕意焉朗答書於堅曰如來永世道風濳淪忝在出家棲心山嶺精誠微薄未能弘匠不悟陛下遠問山川詔命殷懃實感恩旨气力微虛未堪跋渉願廣開法輪顯保天祚蒙重惠賜卽爲設施福力之功無不蒙賴貧道才劣不勝所重堅復惇請再三旣至遂以師禮事之堅後沙汰眾僧乃別詔曰朗法師戒徳冰霜學徒淸秀昆侖一山不在搜例慕容垂慕容徳並皆致禮及姚秦時興復遣使遺書曰皇帝敬問泰山朗和尙勤神履道飛聲映世休聞遠振常無己巳朕京西夏思濟大猷今關中未平事惟左右已命元戎克寧伊洛冀因斯會東封巡狩憑靈仗威湏見指授今遣使者送金浮屠三級經一部寶臺一區庻望玄鑑照朕意焉﹝垂及徳亦各有書與朗見垂傳建興四年及徳傳二年﹞孟欽孟欽洛陽人也有左慈劉根之術百姓惑而赴之堅召至長安惡其惑眾命陽平公融誅之俄而欽至融畱之遂大宴羣僚酒酣目左右収欽欽化爲旋風飛出第外頃之有告在城東者融遣騎追之垂及忽然已遠或有兵眾拒戰或前至溪澗騎不得過遂不知所在堅末年復見於靑州樂安男朗尋之入於海島僧渉公僧渉公者西域人一云本蜀人不知何姓少爲沙門以堅建元十一年至長安虛靜服气不食五糓日行五百里言未然之事驗若指掌有祕咒能下神龍時天大旱堅命咒龍請雨龍便下缽中其雨霈然堅及羣臣親就缽中觀之咸嘆其異堅奉爲國神士庻皆投身接足自是無復災旱之憂至十六年十二月無疾而死堅哭之甚慟卒後五日堅以其神異試開棺視之不見屍骸所在惟有殮被存焉至十七年自正月不雨至於六月堅減膳徹懸以迎和气至七月降雨堅謂中書監朱肜曰渉公若在豈使朕焦心於云漢哉此公其大聖人乎肜曰斯術幽遠亦曠古之奇也其思仰如此徐義徐義髙陸人一云咸陽人初仕堅徵東參軍丕嗣位進爲吏部尙書封縣公尋加右光祿大夫侍中司空俄拜右丞相義少奉佛法時兵革蜂起爲慕容永所獲乃械捏其兩足編髮於樹將加刑戮至夜義專念觀世音經有頃忽夢人謂之曰今事急矣何暇眠乎義便驚起見防守者並疲而寢乃試自奮動手忽開裂械於重禁之中髮旣得解足亦得脫而走百餘步若有人導之者遂隱艸中聞追兵交馳秉燭悉無見者迨明賊散義歸投鄴寺得免於難因奔楊佺期佺期以爲洛陽令釋道安釋道安姓魏氏常山扶柳人也年十二出家逰學至鄴遇佛圖澄見而�賞與語終日因事爲師澄講論往復疑端鋒起安挫鋭解紛行有餘力石氏之亂與弟子惠遠等四百餘人渡河南逰夜行値雷雨乘電光而進前行得人家見門裏有一馬樁樁之間懸一馬兜可容一斛安使呼林百升百升謂是神人厚相賞接旣而弟子問何以知其姓字安曰兩木爲林兜容百升也後避地南投襄陽復宣佛法時襄陽習鑿齒鋒辯天逸籠罩當時其先藉安髙名及聞安至卽往修造旣坐稱言四海習鑿齒安曰彌天釋道安時人以爲名對常注諸經恐不合理乃誓曰若所說不甚違理願見瑞相乃夢見梵道人頭白眉長語安云君注經甚合道理我不得入泥洹住抂西城當相助弘道可時時設食識者知安所夢賓頭盧也堅素聞安名每云襄陽有釋道安是神气淸足方欲致之以輔朕躬後遣苻平南攻襄陽安與朱序俱獲送於堅堅謂僕射權翼曰朕以十萬之師取襄陽惟得一人半翼曰誰耶堅曰安公一人習鑿齒半人也旣至住長安五重寺初堅承石氏之亂至是戶民殷富四方略定惟建業一隅未能克復每與侍臣談語未嘗不欲平一江左堅弟陽平公融及朝臣並切諌終不能回會堅出逰東苑命安同輦權翼諫曰臣聞天子法駕侍中陪乘淸道而行進止有度三代末主或虧大倫適一時之情書惡來世故班姬辭輦垂美無窮道安毀形賤士不宜參穢神輿堅勃然作色曰安公道冥至境徳爲時尊朕舉天下之重未足以易之非公輿輦之榮未稱其意此乃朕之願也命翼扶安上輦於是翼跽而掖之先是羣臣以堅信重安謂安曰主上欲有事於東南公何不爲蒼生致一言也安因此極諌堅終不納﹝詳具堅本傳﹞羅什在西國聞安風範謂是東方聖人初安生而左臂有一皮廣一寸許著手可得上下之惟不得出手時人謂之卽手菩薩畢覽畢覽東平人少奉佛法仕堅爲冠軍將軍隨慕容垂北徵沒虜單馬逃竄虜騎追將及覽至心彌念觀世音遂得免難逃入山林迷惑失道又專心持念中夜見一道人法服持錫示以途徑安然至家桑虞桑虞字子深魏郡人仁孝自天年十四喪父毀瘠過禮日以米百粒用糝藜藿其姊諭之曰汝毀瘠如此必至滅性滅性不孝宜自割抑虞曰藜藿雜米足以勝哀諸兄仕於石氏咸登顯位惟虞恥臣非類陰欲避地海東會丁母憂遂止哀毀骨立廬於墓側五年後勒以爲武城令虞以密邇黃河走海微近將伸前志欣然就職石虎時太守劉徵甚器重之徵遷靑州刺史請虞爲長史帶領河北郡遇疾還鄴令虞監行州府屬虎死國中大亂朝廷以虞名父之子必能立功海岱濳遣東萊華挺授虞寧朔將軍靑州刺史虞曰功名非吾志也乃附使者啟讓刺史避居海右不交境外𨿽歷僞朝而不豫亂人以此髙之虞五世同居閨門邕穆堅靑州刺史朗甚器重之嘗詣虞家升堂拜其母時人以爲榮王兗王兗本新平氐也仕堅爲中山太守固守博陵爲秦拒燕丕卽位以兗爲平州刺史先是慕容麟攻兗於博陵至是糧盡矢竭功曹張猗踰城而出聚眾應麟兗臨城數之曰卿秦之民也吾卿之君也卿起眾應賊號稱義兵何名實相違之甚也卿兄往合鄕宗親逐城主天地不容爲世大戮身滅未幾卿復續之卿見爲吾吏親尋干戈競爲戎首爲爾君者不亦難乎今人何取卿一切之功寧能忘卿不忠不孝之事古人有言求忠臣必出於孝子之門卿母在城棄而不顧何忠義之可望惡不絕世卿之謂也不圖中州禮義之邦而卿門風若此卿棄老母如脫屣吾復何論哉旣而城陷兗及固安侯鑑並爲麟所殺茍輔茍輔南安人也爲堅新平太守姚萇率眾攻之輔度不能守議欲出降郡人遼西太守馮傑蓮芍令馮羽尙書郎髙義汶山太守馮苗諫曰天下喪亂忠臣乃見昔田單守一城而存齊今秦之所有猶連州累鎭郡國百城柰何遽爲叛臣乎輔喜曰此吾志也但恐久而無救郡人橫被無辜諸君能爾吾豈顧生哉於是憑城固守後萇爲土山地道輔亦於內爲之或戰地下或戰山上萇眾死者萬有餘人輔乃詐降萇將入覺之引退輔馳出追擊斬獲萬計至是糧盡矢竭外援不至萇遣使謂輔曰吾方以義取天下豈仇忠臣乎卿但率見眾男女還吾湏此城置鎭輔以爲然率男女萬五千口出城萇圍而坑之男女無遺獨馮傑子終得脫奔長安堅追贈輔等官爵皆謚曰節湣侯以終爲新平太守初石虎末淸河崔悅爲新平相爲郡人所殺悅子掖後仕堅爲尙書郎自表父仇不同天地請還冀州堅湣之禁錮新平人缺其城角以恥之新平酋望深以爲恥故相率拒萇以立忠義竇衝竇衝武都人趙公雙之叛堅遣楊成世等討之爲雙所敗堅乃命衝以左禁將軍率羽林騎七千繼發雙乘勝至楡眉衝撃敗之師還進位左將軍行唐公洛以和龍叛自稱大將軍大都督秦王堅遣衝及呂光帥步騎四萬進討戰於中山執洛及其將蘭殊堅欲伐晉以姚萇爲龍驤將軍仍謂萇曰朕本以龍驤建業龍驤之號未嘗假人今以相授衝曰王者無戲言此將不祥之徵也堅黙然平陽太守慕容衝起兵二萬進攻蒲阪堅使衝討之大破於河東衝又遣將髙蓋夜襲長安攻陷南門衝與前禁將軍李辧擊走之斬首千八百級堅後爲姚萇所殺衝奔據玆川有眾數萬聞長樂公丕卽位遣使上表於丕丕以衝爲梁州牧開府儀同三司是時左丞相王永傳檄四方共討姚萇豪傑向應冠軍鄧景擁眾五千據彭城與衝相爲首尾聲勢甚振萇眾大懼會永與暮容永戰於襄陵敗死丕南走授首於晉南安王登具丕凶問乃稱尊號以衝爲車騎大將軍南秦州牧攻萇汧雍二城克之斬其將姚元平張略等又與萇戰於汧東爲萇所敗進大司馬驃騎大將軍前鋒大都督督隴東諸軍事率見眾爲先驅自繁川趣長安尋拜右丞相衝矜才尙人自請封天水王登不許遂自稱秦王建立年號登攻之於野人堡衝請救於姚萇萇遣其子興攻胡空堡以救之衝遂與萇連和登爲姚興所殺南安彊熈等推衝爲盟主所在擾亂興率諸將攻之衝走汧川汧川氐仇執送於興王永王永丞相猛子也淸修好學堅以爲扶風太守其弟皮凶險無行建元十一年爲散騎侍郎謀反事泄堅以猛故赦皮不殺徙置朔方之北而因以永爲幽州刺史永長於撫字甚得人心堅自淮南之敗垂萇繼叛亂者四起而永意气彌勵與平州刺史苻衝率二州之眾以討暮容垂垂遣其將平視迎擊永遣昌黎太守宋敞逆戰於範陽敞兵敗績平視進據薊南永求救於振威劉庫仁庫仁遣其妻兄公孫希帥騎三千救之大破平視於薊南永乘勝長驅進據唐城與慕容麟相持慕容垂復遣慕容佐與平視共攻薊永力戰屢敗乃使宋敞燒和龍及薊城宮室帥眾三萬奔壺關長樂公丕時在鄴城將西赴長安永遣使招之丕率鄴中男女六萬餘口西如潞川驃騎張蠔刺史王騰迎入晉陽永畱刺史苻衝守壺關自率眾一萬赴丕丕始知長安不守及堅凶問乃發喪卽皇帝位大赦攺元以永爲使持節侍中都督中外諸軍事車騎大將軍尙書令進封淸河公尋加司徒錄尙書事左丞相宣檄四方共討姚萇於是天水羌延馮翊寇明河東王昭新平張晏京兆杜敏扶風馬郎建忠髙平牧官都尉王敏等咸承檄起義各有眾數萬遣使應丕皆就拜將軍郡守封列侯冠軍丕畱王騰守晉陽楊輔戍壺關率眾數萬進據平陽慕容永遣使假道東還丕不許乃使永與苻纂攻之以俱石子爲前鋒都督與慕容永戰於襄陵石子大敗永死之皮時爲略陽太守以郡降於姚萇徐成徐成嵩之叔也純直端亮素爲王猛所知長不滿六尺丑極當時猛伐燕時成以射聲校尉爲鄧羌部將猛使成候燕軍虛實期以日中及昏而返猛欲殺之以正軍法鄧羌請之不得幾欲勒兵攻猛其愛成若是從羌奮撃燕軍出入燕陣旁若無人以功拜並州刺史尋加鷹揚將軍帥步騎三萬攻拔劍閣進位右將軍姚萇來伐秦遣成等討之爲萇所敗獲而弗殺遂降於萇萇之將斃也其子興殺之郭慶郭慶不知何許人以逰撃將軍從王猛伐燕拔取晉陽二州燕遣太傅慕容評率眾四十萬來援評憚猛不敢進屯於潞川猛畱將軍毛當戍晉陽進師與評相持遣慶以鋭卒五千夜從間道出評營後放火燒營火見鄴中暐懼遣使讓評催之使戰評遂大敗猛乘勝攻鄴暐出奔晉陽慶率騎追之暐遇盜失馬步走慶追及於髙陽執送於堅追評至於遼海縛送之其部將朱嶷追慕容桓於遼東獲而殺之諸州牧守及六夷渠帥盡降於秦論功以慶爲持節都督幽州諸軍事幽州刺史鎭薊賜爵襄城侯王綂王綂擢之子也擢奔降於秦秦王健以爲尙書堅立之二年以綂爲扶風內史建元七年遷益州刺史與別將楊安攻克仇池拜平遠將軍南秦州刺史尋攻隴西鮮卑乞伏司繁於度堅山降其部落五萬餘戶九年復從楊安入宼漢川綂以銳卒二萬爲前鋒進平益州遂代安鎭仇池十二年堅遣武衛茍萇等伐張天錫綂率涼州之眾爲萇後繼天錫詣降綂還秦州堅以其弟廣爲益州刺史晉梁州刺史楊亮帥眾五萬伐蜀遣巴郡太守費綂等將水陸三萬爲前鋒亮次巴郡廣遣巴西太守康回拒之別遣王虯帥蜀漢之眾三萬北救長安以江夏太守李丕爲益州刺史守成都身帥所部奔還隴西遂以依綂聞丕卽位統兄弟咸遣使詣丕請討姚萇丕大悅以綂爲鎭西大將軍廣爲安西將軍皆進位州牧廣後攻河州牧毛興於枹罕爲興所敗亡奔秦州隴西鮮卑匹蘭執之送詣姚萇興旣敗廣進據平陽復謀伐綂綂亦以秦州降萇萇後寢疾召其子興詣行營姚方成言於興曰今寇敵未滅王綂等皆有部曲終爲人患不如除之興遂殺綂及廣等萇聞之怒曰王綂兄弟吾之州裏吾方用之柰何輙殺之也長孫嵩長孫嵩代人也寛雅有器量年十四代父綂軍堅時諸部乖亂使劉庫仁攝國事嵩與元他等率部眾歸之及劉顯之難乃率舊人及鄕邑七百餘家歸魏﹝見魏書列傳﹞夏黙護磨那申香夏黙乞活人堅以爲佐鎭郎護磨那胡人堅以爲右鎭郎申香奄人堅以爲拂蓋郎黙等身長一丈八尺﹝一作三尺﹞並多力善射三人每食飯一石肉三十斤許謙許謙字符遜代人也少有文才善天文圖讖之學堅從弟行唐公洛鎭和龍請謙之鎭未幾以繼母老辭還鄕裏後仕於魏太祖裴詵裴詵河西解縣人晉武威太守粹之子也仕晉太常卿避地涼州堅克河西詵與兄子慬自河西歸桑梓復居解縣洗馬川遂號洗馬裴慬仕秦大鴻臚生二子天恩天壽韋羆韋羆京兆杜陵人也仕堅丞相長史爲王猛所器重遂以女妻焉後爲東海太守堅滅奔於江左杜冑杜冑京兆人晉徵南將軍預孫也仕堅太尉長史子嶷爲慕容垂祕書監仍喬居趙郡宼修之寇修之字延期上谷人也仕堅至東萊太守堅滅奔魏何熙仲何熙仲仕秦記室參軍撰秦書八卷多記苻健等事韋逞母宋氏韋逞母宋氏不知何郡人也家世儒學宋氏以幼喪母其父躬自養之及長授以周官音義謂之曰吾家世學周官傳業相繼此又周公所制經紀典誥百官品物備於此矣吾今無男可傳汝可受之勿令絕世屬天下喪亂宋氏諷誦不輟其後石虎徙之山東宋氏與夫俱在徙中乃推鹿車背負父所授書到冀州依膠東富人陳安壽壽養護之逞時年少宋氏晝則采樵夜則教逞然紡績無廢壽每嘆曰學家多士大夫得無是乎逞遂學成名立仕秦爲太常堅常幸其太學問博士經典乃憫禮樂遺缺時博士盧壼對曰廢學旣久書傳零落比年綴撰正經粗集惟周官禮注未有其師竊見太常韋逞母宋氏世學家女傳其父業得周官音義今年八十視聽無闕自非此母無可以傳授後主於是就宋氏家立講堂書堂置生員百二十人隔絳紗幔而受業焉拜宋氏爵號爲宣文君賜侍婢十人周官學復行於世時稱韋氏宋母焉竇滔妻蘇氏竇滔妻蘇氏始平武功人陳畱令蘇道賢之第三女也名蕙字若蘭善屬文智識精明儀容妙麗年十六歸於竇滔滔甚敬之及堅時滔爲秦州刺史被徙流沙蘇氏思之因織錦爲回文詞多不載

卷四十三後燕錄一慕容垂上慕容垂字叔仁﹝一作道明﹞小字阿六惇皝第五子母蘭淑儀所生也垂少岐嶷有器量豁達大度身長七尺四寸手垂過膝皝甚寵愛常目而謂諸弟曰此兒闊達好奇終能破人家或能成人家故名之曰霸字道業將以爲世子羣臣諫而止然寵遇猶踰於世子雋故雋弗能平之年十三爲偏將所在徵伐勇冠三軍以滅宇文之功封都鄕侯石虎來伐旣還猶有兼並之志遣將軍鄧恆率眾數萬屯於樂安營攻取之備垂戍徒河與恆相持恆憚而不敢侵垂好遊畋嘗因獵墜馬折前兩齒更名爲甀外以慕郤甀爲名內實惡而攺之尋以其應讖文乃去夬更名爲垂虎死趙魏大亂垂謂雋曰時來易失赴機在速兼弱攻昧今其時也雋以新遭大喪不許慕輿根言於雋曰王子之言千載一時機不可失雋乃從之遂平中原以垂爲前鋒都督累戰有大功雋旣克幽州欲盡坑其降卒垂諫曰弔伐之義先代常典今方平中原宜綏懷以徳坑戮之刑不可爲王師之先聲雋從之及雋僭稱尊號拜黃門侍郎出爲安東將軍北冀州刺史鎭常山元璽三年封爲吳王徙治信都遷侍中右禁將軍錄畱臺事徙鎭龍城大得東北之和﹝一作利字﹞尋遷鎭東將軍平州刺史徵南大將軍荊兗二州牧有聲梁楚之南再爲司隸校尉王公已下莫不屏迹暐旣嗣位太原王恪爲太宰甚器重之常謂暐曰吳王將相之才十倍於臣先帝以長幼之次以臣先之臣死之後願陛下委政吳王可謂親賢兼舉矣暐不能從建熙十年晉大司馬桓溫率眾來伐諸軍皆潰垂以車騎大將軍敗溫於枋頭威名大振太傅上庸王評深忌疾之及垂所奏將士應蒙殊賞者皆抑而不行垂數以爲言與評廷爭嫌隙愈深評遂與太后可足渾氏共謀誅之太宰恪之子楷及垂舅蘭建知之以告垂曰先發制人但除上庸王評及樂安王臧余無能爲矣垂曰骨肉相殘而首亂於國吾有死而已不忍爲也頃之二人又以告曰內意已決不可不蚤發垂曰必不可彌縫吾寧避之於外耳余非所議也冬十一月辛卯朔垂請畋於大陸因微服出鄴將趨龍城至邯鄲少子麟素不爲垂所愛逃還以狀告垂左右多亡叛太傅評白暐暐遣西平公彊率精騎追之及於範陽世子令斷後彊不敢逼日暮垂乃散騎滅迹傍南山復還鄴隠於趙之顯原陵俄有獵者數百騎四面而來抗之則不敵逃之則無路不知所爲會獵者鷹皆飛揚眾騎散去垂乃殺白馬以祭天且盟從者令言於垂曰太傅忌賢嫉能構事以來人尢忿恨今鄴城之中莫知尊處如嬰兒之念母夷夏同之若順眾心襲其無備取之如指掌耳事定之後革獘簡能大匡朝政以輔主上安國存家功之大者也今日之便誠不可失願給騎數人足以辦之垂曰如汝之謀事成誠爲大福不成悔之何及不如西奔可以萬全子馬奴潛謀逃歸殺之行至河陽爲津吏所禁斬之而濟遂自洛陽與段夫人世子令令弟寶農隆兄子楷舅蘭建郎中令髙弼俱奔於秦畱妃可足渾氏於鄴乙泉戍主吳歸追及於閿鄕令擊之而退初秦苻堅自恪卒後陰有圖燕之志憚垂威名不敢發及聞垂至大喜郊迎執手曰天生賢傑必相與共成大事此自然之數也要當與卿共定天下告成岱宗然後還卿本朝世封幽州使卿去國不失爲子之孝歸朕不失事君之忠不亦美乎垂謝曰覊旅之臣免死爲幸本邦之榮非所敢望堅復愛世子令及楷等之才皆厚禮之賞賜巨萬每進見屬目覩之闗中士民素聞垂父子名皆向慕之堅相王猛惡垂雄略言於堅曰慕容垂父子譬如龍虎非可馴之物若借以風雲將不可復制不如早除之堅曰吾方收攬英雄以淸四海柰何殺之且其始來吾已推誠納之矣匹夫猶不可棄言況萬乘乎乃以垂爲冠軍將軍封賓徒侯﹝一作賓都﹞食華陰之五百戶王猛伐燕軍於長安請令參其軍事以爲鄕導將行造垂飲酒從容謂曰吾將擴淸東夏或爲東川之別卿將何以爲贈使我覩物思人垂卽脫佩刀遺之猛至洛陽賂垂所親金熙使詐爲垂使者詭傳垂語於令曰吾父子來此以逃死也今王猛疾人如讎讒毀日甚秦王𨿽外遇甚厚其心難知大丈夫逃死而卒不免將爲天下笑吾聞東朝比來始更悔悟主後相尢吾今東還故遣告汝吾已行矣便可速發令疑之躊躇終日又不可覆審乃將舊騎詐爲出獵遂奔樂安王臧於石門猛表令叛狀垂懼而出走至藍田追騎獲之堅引見於東堂慰勞之曰卿國家失和委身投朕賢子心不忘本猶懷首丘亦各其志不足深咎然燕之將亡非令所能存惜其徒入虎口耳書不云乎父父子子罪不相及卿何爲過懼而狼狽如是乎於是復垂爵位恩待如初及堅擒暐垂隨堅入鄴宮收集諸子對之悲慟見其公卿大夫及故僚吏殊有慍色前郎中令髙弼私於垂曰大王以命世之才遭無妄之運迍邅棲伏艱亦至矣天啟嘉會靈命蹔遷此乃鴻漸之始龍變之初深願仁慈有以慰之且夫髙世之略必懷遺俗之規方當网漏吞舟以弘苞養之義收納舊臣以成爲山之功柰何以一怒捐之竊爲大王不取也垂深納之垂在秦朝歷位京兆尹進封泉州侯所在徵伐皆有大功後堅敗於淮南諸軍皆潰惟垂所將三萬人獨全堅以千餘騎奔之世子寶言於垂曰家國傾喪皇綱廢弛至尊明命著之圖籙當隆中興之業建少康之功但時運未至故韜光俟奮耳今天厭亂徳凶眾土崩可謂乾啟神機授之於我是天借之便以復燕祚千載一時不可失也宜承皇天之意因而取之且夫立大功者不顧小節行大仁者不念小惠秦旣蕩覆二京竊辱神器仇恥之深莫甚於此願不以意气微恩忘社稷之重五木之祥今其至矣垂曰汝言是也然彼以赤心投命於我若之何害之天茍棄之圖之多便不若保護其危以報徳徐俟其釁而後圖之旣不負夙心且可以義取天下初寶在長安與韓黃李根等因燕以樗蒱爲戲寶危坐整容誓之曰世云樗蒱有神豈虛言哉若富貴可期頻得三盧於是三擲盡盧寶拜而受賜故云五木之祥垂弟奮威將軍徳亦進曰夫鄰國相吞有自來矣秦彊而並燕秦弱而圖之此爲報仇雪恥非負夙心也昔鄧祁侯不納三甥之言終爲楚滅吳王夫差違子胥之諫取禍勾踐前事之不忘後事之師表也願不棄湯武之成蹤追韓信之敗迹乘彼土崩恭行天罰斬逆氐復宗祀建中興繼洪烈天下大機弗宜失也兄柰何得而不取釋數萬之眾授幹將之柄是卻天時而待後害非至計也語曰當斷不斷反受其亂願兄勿疑垂曰吾昔爲太傅所不容置身無所逃死於秦秦王以國士遇我恩禮備至後爲王猛所賣無以自明復見昭亮國士之禮毎深報徳之分未一若秦運必窮歷數歸我者授首之便何慮無之吾當懷集闗東以復先業耳闗西之地會非吾有自當有擾之者君子不怗亂不爲禍先且可觀之冠軍參軍趙秋亦力勸之親黨多勸垂殺堅垂皆不從悉以兵屬堅農謂垂曰尊不迫人於險其義聲足以感動天地農聞祕記曰燕復興當在河陽夫取果於未熟與自落者不過早晚旬日之間然其難易美惡相去逺矣垂心善其言行至澠池言於堅曰王師不利他境之民或因此輕重請奉詔書輯寧朔裔且龍鄴舊都陵墓所在乞過展拜以申罔極因張國威刑以安戎狄堅許之權翼諫曰國家新破四方皆有離心宜徵集名將置之京師固根本鎭枝葉且垂爪牙名將勇略過人所謂今之韓白又世豪東夏志不爲人下頃者避禍歸誠非慕徳而來列地百里未可以滿其欲冠軍之號豈足以稱其心譬如養鷹饑則附人飽便髙揚每聞風飆之起常有淩霄之志惟宜急其覊靽豈可解縱任其所欲哉堅曰卿言是也但朕已許之匹夫猶重信況萬乘之王乎若天命有廢興固非智力所能移也翼曰陛下重小信而輕社稷臣見其往不見其來闗東之亂垂其首乎堅不聴遣將軍李蠻閔亮尹國帥眾三千送垂翼夜私遣壯士邀垂於河橋南空捨中擊之垂是夜夢行路路窮顧見孔子墓傍墓有八覺而惡之召占夢者占之曰行路窮道盡不可行也孔子名丘八以配丘此兵字也路必有伏兵深宜愼之垂以爲然遂自涼馬臺結艸筏而渡使典軍程同衣已衣乘已馬與童僕趨河橋伏兵發同馳馬獲免垂至安陽遣參軍田山﹝一作生﹞修箋於長樂公苻丕堅又遣驍騎將軍石越戍鄴驃騎將軍張蠔戍並州時丕先已在鄴聞其北來疑其欲爲亂謀襲擊之其侍郎天水姜讓諫曰垂反形未著而殿下擅殺之非臣子之義不如待以上賓之禮嚴兵衛之密表情狀聴勅而後圖之未爲晚也丕從之及至身自迎之館之於鄴西垂具說淮南敗狀趙秋勸垂於坐取丕因據鄴起兵垂不從垂於是潛與燕之故臣謀復燕祚會秦平原公符暉告丁零翟斌聚眾四千謀逼洛陽堅驛書繼至使垂督兵討之石越言於丕曰王師新敗民心未安負罪亡匿之徒思亂者眾故丁零一唱旬日之中眾已數萬此其驗也慕容垂燕之宿望有興復舊業之心今復資之以兵此爲虎傅翼也丕曰垂在鄴如藉虎臥蛟常恐爲肘腋之患今逺之於外不猶愈乎且翟斌凶勃必不肯爲垂下使兩虎相斃吾從而制之此卞莊子之術也丕謂垂曰翟斌兄弟因王師小失敢肆凶勃子母之軍殆難爲敵非冠軍英略莫可滅之相煩一行可乎垂曰下官殿下之鷹犬敢不惟命是聴乃大賜金帛一無所受惟請舊田園丕許之配以羸兵二千及鎧仗之敝者又遣廣武將軍符飛龍率氐騎一千爲垂之副丕私戒飛龍曰卿王室肺腑年秩𨿽卑其實帥也垂爲三軍之統卿爲謀垂之主用兵制勝之權防微杜貳之略委之於卿卿其行矣勉之垂請入鄴城拜廟丕弗許乃潛服而入亭吏禁之垂怒斬吏燒亭而去中子農及兄子楷紹弟子宙皆爲苻丕所畱石越言於丕曰垂之在燕破國亂家及投命聖朝蒙超常之遇而敢輕侮方鎭殺吏燒亭反形已露終爲亂階將老兵疲可因此除之丕曰淮南之敗眾散親離而垂侍衛聖躬此功不可忘也越曰垂尙不忠於燕安肯盡忠於我乎且垂亡虜也主上寵同功舊不能銘澤誓忠而首謀爲亂失今不擊必爲後害丕不從越退而告人曰公父子好存小仁不顧大計吾屬終當爲鮮卑虜矣垂至安陽之湯池閔亮李蠻自鄴來以丕與飛龍謀告垂垂因激怒其眾曰吾盡忠於苻氏而彼專欲圖吾父子吾𨿽欲已得乎乃托言兵少停河內募兵旬日之間有眾八千苻暉遣使讓垂使進兵簡書相尋垂謂飛龍曰今冦賊不逺當晝止夜行襲其不意飛龍以爲然壬午夜垂遣世子寶將兵居前少子隆勒兵從已令氐兵五人爲伍陰與寶約聞鼔聲前後合擊氐兵及飛龍盡殺之參佐家在西者皆遣還並以書遺堅言所以殺飛龍之故時慕容鳳及燕之故臣燕郡王騰遼西段延等聞翟斌起兵各帥部曲屬之會苻暉使平武侯毛當率眾討斌鳳曰鳳今將雪先人之恥請爲將軍斬此氐奴乃擐甲直進丁零之眾隨之大敗秦兵斬毛當進攻云淩臺戍克之收萬餘人甲仗癸未垂濟河焚橋召募逺近眾至三萬畱遼東鮮卑可足渾譚集兵於河內之沙城遣田山如鄴密告農等起兵相應時日已暮農與楷及宙畱宿鄴中紹先出至蒲池盜丕駿馬數百以待甲申晦農宙將數十騎微服出鄴奔於列人楷紹奔於辟陽

秋卷四十四後燕錄二慕容垂中燕元年春正月乙酉朔苻丕大會賓客請農等不得始覺有變遣人四出求之三日知其在列人已起兵矣垂旣濟河下令曰吾本外假秦聲內規興復亂法者軍有常刑奉命者賞不踰日天下旣定封爵有差不相負也鳳及王騰段延聞垂濟河皆勸翟斌遣使推垂爲盟主垂拒之曰吾父子寄命秦朝危而獲濟荷主上不世之恩蒙更生之惠𨿽曰君臣義深父子豈可因其小隙便懷二三吾本救豫州不來赴君君旣建大事成享其福敗受其禍吾無預焉斯議何爲而及於我垂欲襲據洛陽故見苻暉以臣節退且未審斌之誠欵故以此言拒之丙戌垂至洛陽暉閉門拒守不與垂通斌又遣長史河南郭通說垂垂猶未許通曰將軍所以拒通者豈非以翟斌兄弟山野異類無奇才逺略必無所成故邪獨不念將軍今日憑之可以濟大業乎垂乃許之斌遂率眾會垂勸稱尊號垂曰新興矦國之正統孤之君也若以諸君之力得平闗東當以大義諭秦奉迎返正無上自尊非孤心也乃謀於眾曰洛陽四面受敵北阻大河至於控馭燕趙非形勝之便不如北取鄴都據之而制天下眾咸以爲然引兵而東遣建威將軍王騰起浮橋於石門故扶余王榮陽太守余蔚及昌黎鮮卑衛駒各帥其眾來降農西招厙傉官偉於上黨東引乞特歸於東阿各帥眾數萬赴之眾至十餘萬丕遣石越率精騎討農皆勸農逆擊之農曰我無伏兵彼有鋭甲不如待暮一戰而擒之也至暮農鼓噪出陳遂大破之斬越及將士數百垂引兵至滎陽羣臣朝於淸陽宮固請卽尊垂以暐在長安依晉湣帝在平陽中故事遂以太元九年自稱大將軍大都督燕王承制行事令稱統府府置四佐王公已下稱臣文表奏疏封拜官爵一如王者以弟徳爲車騎大將軍範陽王兄子楷爲徵西大將軍太原王翟斌爲建義大將軍封河南王翟檀爲柱國大將軍封弘農王余蔚爲徵東大將軍統府左長史仍封扶余王衛駒爲鷹揚將軍鳳爲建策將軍帥眾二十餘萬自石門濟河長驅向鄴庚戌至鄴攺秦建元二十年爲燕元年服色朝儀皆如舊章以前岷山公厙傉官偉爲左長史前尙書段崇爲右長史滎陽鄭豁等爲從事中郎農等亦引兵會垂於鄴皆因其所稱之官而授之立寶爲世子農爲驃騎將軍麟爲撫軍將軍隆爲冠軍將軍紹爲鎭南將軍陳畱王溫爲前將軍樂浪王宙爲徵虜將軍章武王又封從弟拔等十七人及甥宇文翰舅子蘭審皆爲王其餘宗族及功臣封公者三十七人侯伯子男者八十九人可足渾譚集兵得二萬餘人攻拔野王亦引兵會鄴平幼及弟叡視亦帥眾數萬會垂於鄴苻丕聞之遣侍郎姜讓誚垂且說之曰往歲大駕失據君保衛鑾輿勤王誠義邁蹤前烈宜述修前規終忠貞之節柰何棄崇山之功爲此過舉過貴能攺先賢嘉事宜深詳思悟今猶未晚也垂謂讓曰孤受主上不世之恩故欲安全長樂公使盡眾赴京師然後修復國家之業與秦永爲鄰好何故闇於機運不以鄴城見歸也大義滅親況於意气之顧公若逆而不反者孤當窮極兵勢耳今事已然恐單馬乞命亦不可得也讓厲色責之曰將軍不容於家國投命聖朝燕之尺土將軍豈有分乎主上與將軍風殊類別臭味不同奇將軍於一見托將軍以斷金寵踰功舊任齊宗藩自古君臣際遇有如是之甚者耶方付將軍以六尺之孤托將軍以萬里之命柰何因王師小敗遽有異圖夫師起無名終則弗成天之所廢人不能支將軍起無名之師而欲興天所廢竊未見其可長樂公主上之元子也徳邁唐衛任居陜東爲朝廷之維城寧可束手輸將軍以百城之地乎大夫死王事國君死社稷將軍欲裂冠毀冕拔本塞源者自可任將軍之兵勢奚更云云但惜將軍以七十之年懸首白旗髙世之忠忽爲逆鬼竊爲將軍痛之垂黙然左右勸垂殺之垂曰古者兵交使在其間犬固吠非其主何罪禮而遣之因遺書於丕又上表於苻堅曰臣才非古人禍生肘腋身當時難歸命聖朝陛下恩深周漢猥叨顧遇位爲列將爵忝通侯誓在戮力輸誠常恐不及去夏桓沖送死一擬云消回討鄖城俘馘萬計斯誠陛下神算之奇頗亦愚臣忘死之效方將飲馬於桂洲懸旌於閩會不圖天助亂徳大駕班師陛下單馬奔臣臣奉衛匪貳豈惟陛下聖明鑑臣單心皇天后土實亦知之臣奉詔北巡受制長樂然丕外失眾心內多猜忌令臣野次外庭不聴謁廟丁零逆豎冦逼豫州丕迫臣單赴限以師程惟給獘卒二千盡無兵仗復令飛龍潛爲刺客及至洛陽平原公暉復不信納臣竊惟進無淮陰功髙之慮退無李廣失利之愆懼有靑蠅交亂黑白丁零夷夏以臣忠而見疑乃推臣爲盟主臣受托善始不遂令終泣望西京揮涕卽邁軍次石門所在云赴𨿽復周武之會於孟津漢祖之集於垓下不期之會實有甚焉欲令長樂公盡眾赴難以禮發遣而丕固守匹夫之志不達變通之宜臣息農收集故營以備不虞而石越傾鄴城之眾輕相掩襲兵陣未交越已隕首臣旣單車懸軫歸者如雲斯實天符非臣之力且鄴者臣國舊都應卽惠及然後西面受制永守東藩上成陛下遇臣之意下全愚臣感報之誠今進師圍鄴並諭丕以天時人事而丕不察機運杜門自守時出挑戰鋒戈屢交恆恐飛矢誤中以傷陛下天性之念愚臣此誠未簡天聴輙遏兵止鋭未敢窮攻夫運有推移去來常事惟陛下察之堅報曰朕以不徳忝承靈命君臨萬邦三十年矣遐方幽裔莫不來庭惟東南一隅敢違王命朕爰奮六師恭行天罰而玄機不弔王師敗績賴卿忠誠之至輔翼朕躬社稷之不隕者卿之力也詩雲中心藏之何日忘之方任卿以元相爵卿以郡侯庶弘濟艱難敬酬勲烈何圖伯夷忽毀冰操柳惠倐爲淫夫覽表惋然有慚朝士卿旣不容於本朝匹馬而歸命朕則寵卿以將位禮卿以上賓任同舊臣爵齊勲輔歃血斷金披心輸赤謂卿食葚懷音保之偕老豈意畜水覆舟養獸返害悔之噬臍將何所及誕言駭眾誇擬非常周武之事豈卿庸人所可論哉失籠之鳥非羅所羈脫网之鯨豈罟所制翹陸任懷何煩聞也念卿垂老老而爲賊生爲叛臣死爲逆鬼侏張幽顯布毒存亡中原士女何痛如之朕之歷運興廢豈復由卿但長樂平原以未立之年遇卿於兩都慮其經略未稱朕心所恨者此焉而已壬子垂攻鄴抜其外郛丕固守中城闗東六州郡縣多送任請降癸丑垂以陳畱王紹行冀州刺史屯廣阿二月垂引丁零烏丸之眾二十餘萬爲飛梯地道攻鄴不拔乃築長圍守之分遣老弱於魏郡肥鄕築新興城以置輜重範陽王徳擊秦枋頭取之置戍而歸時東胡王晏據館陶爲鄴中聲援鮮卑烏丸及郡民據塢壁不從者尙眾垂遣太原王楷陳畱王紹討之王晏詣軍門降鮮卑烏丸塢民降者數十萬口楷等畱其老弱置守宰以撫之發其丁壯十餘萬與晏俱詣鄴三月厙傉官偉帥營部數萬至鄴垂封偉爲安定王夏四月垂遣樂浪王溫督諸軍攻信都不克丙辰遣撫軍將軍麟益兵助之垂以鄴城猶固會寮佐議之右司馬封衡請引漳水灌之垂從其議引水灌城不沒者尺餘垂因行圍飲於華林園秦人密兵出擊矢下如雨幾不得出冠軍將軍隆將騎衝之僅而得免麟抜常山苻亮符謨皆降攻圍中山秋七月抜之執苻鑑麟威聲大振畱屯中山垂遣寧朔將軍平視擊秦幽州刺史王永克之進據薊南是時翟斌恃功驕縱要求無厭又以鄴城攻久不下潛有二心太子寶請除之垂曰河南之盟不可負也若其爲難罪由於斌今事未有形而殺之人必謂我忌憚其功能吾方收攬豪傑以隆大業不可示人以狹失天下之望也藉彼有謀吾以智防之無能爲也範陽王徳陳畱王紹驃騎將軍農皆曰翟斌兄弟恃功而驕必爲國患垂曰驕則速敗焉能爲患彼有大功當聴其自斃耳禮遇彌重斌潛諷丁零及西人請斌爲尙書令垂詔羣僚議之安東將軍封衡厲色切諫垂猶隠忍容之下令曰翟王之功宜居上輔但臺旣未建此官不可便置耳待六合廓淸更當議之斌怒密與苻丕通謀使丁零夜決防潰水事泄垂殺斌及其弟檀敏餘皆赦之斌兄子眞夜率其部眾北走邯鄲引兵還向鄴圍欲與丕內外相應垂令太子寶與冠軍將軍隆擊破之眞還走邯鄲太原王楷陳畱王紹言於垂曰丁零非有大志但寵過爲亂耳今急攻之則聚屯爲冦緩之則自散散而擊之蔑不克也垂從之八月眞自邯鄲北走垂使太原王楷驃騎將軍農率騎追之甲寅及於下邑楷欲逆戰農曰士卒饑倦且視賊營不見丁壯殆有他伏楷不從進戰爲眞所敗眞北趨中山屯於承營時鄴中芻糧俱盡削松木以飼馬垂謂諸將曰苻丕窮冦守死不降丁零叛擾乃我心腹之疾吾欲遷師新都開其逸路進以謝秦王疇昔之恩退以嚴擊眞之備丙寅夜垂引師去鄴北鎭新城秦幽州刺史王永求救於振威劉庫仁庫仁遣妻兄公孫希帥騎三千救之平視敗奔薊南希長驅據唐城遂與撫軍將軍麟相持冬十月翟眞在承營與公孫希等遙相首尾苻丕遣僕射光祚將兵數百赴中山與眞相結又遣陽平太守邵興將騎數千招集冀州郡縣與祚期會襄國兵勢復振冀州郡縣皆觀望成敗趙郡趙粟起兵應興垂遣冠軍將軍隆龍驤將軍張崇將兵擊興命驃騎將軍農自淸河引兵會之隆與興戰於襄國大破之追至廣阿遇農執之光祚聞之從西山遁還鄴隆進擊趙粟等皆破之冀州郡縣復歸於垂劉庫仁聞公孫希已破平視欲大舉兵救丕發雁門上谷代郡兵屯繁畤燕太子太保慕輿句之子文零陵公慕輿虔之子常時在庫仁所知三郡兵不樂逺徵因作亂夜攻庫仁殺之竊其駿馬奔垂公孫希之眾聞亂自潰十一月農自信都西擊丁零翟遼於魯口﹝眞之從兄也﹞破之遼退屯無極農屯槁城以逼之十二月遂與麟合兵襲遼大破之遼單騎奔眞農復攻破翟嵩於黃泥堡丕固守鄴城請援於晉垂怒謂範陽王徳曰苻丕吾縱之不能去方引晉師規固鄴都不可置也乃復進師攻鄴開其西奔之路燕二年春正月垂將有北都中山之意驃騎將軍農率眾數萬迎之羣僚聞暐爲苻堅所殺勸垂卽位垂以衝稱號闗中不許帶方太守王佐與寧朔將軍平視共攻薊城王永兵屢敗二月永使昌黎太守宋敞燒和龍及薊城宮室帥眾三萬奔壺闗佐等入薊農引兵會麟於中山共攻翟眞農等先帥騎數千至承營觀察形勢眞望見陳兵而出諸將欲退農曰丁零非不勇勁而翟眞懦弱今簡精鋭望眞所在而衝之眞走眾必散矣乃邀門而蹙之可盡殺也使驍騎將軍國帥百餘騎衝之眞走其眾爭門自相蹈藉死者大半遂抜承營外郛時垂攻鄴久不下將北詣冀州命撫軍將軍隆屯信都樂浪王溫屯中山召驃騎將軍農還鄴於是逺近聞之以燕爲不振頗懷去就農至髙昌假從事中郎睦邃爲髙陽太守參佐家在趙北者悉假署遣歸凡舉補太守三人長吏二十餘人翟眞夜襲中山樂浪王溫擊破之自是不敢復至夏四月晉龍驤將軍劉牢之率眾救苻丕進至鄴垂逆戰敗績遂徹鄴圍退屯新城乙卯垂自新城北走牢之與沛郡太守田次之引兵追之丕發兵繼後﹝一作進﹞庚申追及於董唐淵垂曰秦晉瓦合相待爲彊一勝則俱豪一失則俱潰非同心也今兩軍相繼勢旣未合宜急擊之牢之軍疾趨二百里至五橋澤中爭趨輜重爲垂所擊牢之敗績士卒稍亂徳及隆復回軍要擊至於五丈原斬首數千級牢之策馬跳五丈澗得脫會丕救至因入臨漳招集亡散兵復少振垂與苻丕相持經年鄴中饑甚幽冀亦大饑人相食邑落蕭條垂之軍士多餓死乃禁民養蠶以桑葚爲軍糧垂將北趨中山以驃騎將軍農爲前驅前所假授吏眭邃等皆來迎候上下如初五月翟眞去承營徙屯行唐眞司馬鮮於乞殺眞盡誅翟氏自立爲趙王營人攻乞走之迎立眞從弟成爲主翟遼奔黎陽其眾多降於垂閏月庚戌垂至常山圍翟成於行唐命帶方太守王佐鎭龍城六月髙句驪冦遼東垂平北將軍佐遣司馬郝景率眾救之爲句驪所敗遼東玄莬盡沒秋七月建節將軍余巖叛自武邑驅掠四千餘人北趨幽州垂馳使敕幽州刺史寧朔將軍平視曰固守勿戰俟吾北破丁零當自討之視違命拒戰爲巖所敗巖乘勝入薊掠千餘戶而去所過冦暴遂據令支癸酉翟成長史鮮於肆﹝一作得﹞斬成出降垂入行唐悉坑其眾八月苻丕棄鄴城奔於並州垂以兄﹝一作弟﹞子魯陽王和爲南中郎將鎭鄴遣驃騎將軍農出蠮螉塞歷凡城趨龍城會兵討余巖撫軍將軍麟冠軍將軍隆狥渤海執渤海太守封懿﹝懿放之子也﹞因屯歷口冬十一月繹幕人蔡匡據城以叛垂遣麟及隆共攻之太山太守任泰潛師救匡至匡壘南八里麟等覺之諸將以匡未下外敵奄至甚患之隆曰匡恃外敵故不時下今計泰之兵不過數千人及其未合擊之泰敗匡自降矣乃釋匡擊泰大破之斬首千餘級匡懼請降隆殺之且屠其壘農至龍城休養士馬十餘日諸將皆曰殿下之來取道甚速今已至此久畱不進何也農曰吾速來者恐余巖過山鈔盜侵掠良民耳巖才不踰人誑誘饑兒烏集爲羣非有綱紀吾已扼其喉久將離散無能爲也今此田善熟未收而行徒自耗損當俟收畢往卽梟之亦不出二旬耳頃之農將步騎三萬攻令支巖眾震駭稍稍踰城歸附巖計窮力竭出城詣降農斬巖兄弟進伐髙句驪復遼東玄莵二郡還屯龍城上疏請繕修陵廟垂以農爲使持節都督幽平二州北狄諸軍事幽州牧鎭龍城徙平州刺史帶方太守王佐鎭平郭先是幽冀流民多入髙句驪農以驃騎司馬範陽龎淵爲遼東太守招撫之麟攻王兗於博陵城中矢盡糧竭功曹張猗踰城而出聚眾應麟十二月麟抜博陵執兗及苻鑑殺之壬辰垂北如中山丙申遂定都於中山苻定據信都未下垂以從弟北地王精爲冀州刺史帥眾討之是年造刀一口長三尺六寸銘其背曰威逺隸書

卷四十五後燕錄三慕容垂下建興元年春正月辛卯羣僚勸卽尊號具典儀修郊燎之禮垂從之遂以晉太元十一年僭卽帝位於南郊大赦境內殊死已下攺元建興署置公卿百官繕修宗廟社稷於中山立世子寶爲太子以左長史厙傉官偉右長史段崇龍驤將軍張崇中山尹封衡爲吏部尙書範陽王徳爲侍中都督中外諸軍事領司隸校尉撫軍將軍麟爲衛大將軍其餘文武拜授有差三月追尊母蘭氏爲文昭皇后遷皝後文明段氏於別室而以蘭氏配饗太祖博士劉詳董謐議以堯母妃位第三不以貴陵姜嫄明聖王之道以至公爲先垂不從又以景昭可足渾氏傾覆社稷追廢之尊烈祖昭儀段氏爲景徳皇后配享烈祖﹝齊桓公命諸侯無以妾爲妻夫之於妻猶不可以妾代之況子而可以易其母乎春秋所稱母以子貴者君母旣沒得以妾母爲小君也至於享祀宗廟則成風終不得配莊公也君父之所爲臣子必習而效之猶形聲之於影向也寶之逼殺其母由垂爲之漸也堯舜之讓猶爲之噲之禍況違禮而縱私者乎昔文姜得罪於桓公春秋不之廢可足渾氏𨿽有罪於前朝然小君之義成矣垂以私憾廢之乂立兄妾之無子者皆非禮也﹞夏四月甲午封子農爲遼西王麟爲趙王隆爲髙陽王丙申以範陽王徳爲尙書令太原王楷爲左僕射樂浪王溫爲司隸校尉五月遣太原王楷趙王麟陳畱王紹章武王宙等攻秦冀州牧苻定鎭東將軍苻紹幽州牧苻謨鎭北將軍苻亮楷先以書遺之陳示禍福定等悉降垂封定等皆爲列侯曰以酬秦王之徳且擬三恪秋八月戊辰垂畱太子寶守中山以趙王麟爲尙書右僕射錄畱臺事庚午自率範陽王徳等南略地使髙陽王隆東狥平原丁零鮮於乞保曲陽西山聞垂南伐出營望都剽掠居民麟出討之諸將皆曰殿下虛鎭逺徵萬一無功而反虧損威重不如遣諸將討之麟曰乞聞大駕在外無所畏忌必不設備一舉可取不足憂也乃聲言至魯口夜回趣乞比明至其營掩擊擒之冬十月垂擊破苻丕於河東丕走東垣晉揚威將軍馮該擊斬之甲申寺人吳深據淸河反垂攻之不克乙酉進攻吳深壘抜之深單馬遁走垂進屯聊城之逢闗阪初垂太子洗馬太原溫詳奔晉晉以爲濟北太守屯東阿垂遣範陽王徳髙陽王隆攻之詳遣從弟攀守河南岸子楷守碻磝來拒初魏拓跋窟咄爲苻堅徙於長安因隨慕容永爲新興太守其部人劉顯遣弟亢泥迎窟咄以兵隨之前逼南境賀染幹侵魏北境以應窟咄太祖﹝跖抜珪﹞慮內難乃北踰陰山幸賀蘭部阻山爲固遣行人安同長孫賀乞師於垂垂使趙王麟帥步騎隨同等救之麟軍未至魏眾驚擾北部大人叔孫普洛十三人及諸烏丸亡奔劉衛辰麟聞之先﹝一作遽﹞遣安同等歸魏人知燕軍在近眾心少安窟咄進屯髙柳太祖引兵自弩山遷幸牛山屯於延水南出代谷與麟會於髙柳擊之窟咄大敗奔劉衛辰衛辰殺之太祖悉收其眾以代人厙狄幹爲北部大人麟引兵還中山垂以太祖爲西單於印綬封上谷公太祖不受是年又造刀二口長七尺一雌一雄若別處之其刀則鳴吳深復來降附建興二年春正月丁巳垂觀兵河上髙陽王隆曰溫詳之徒皆白面書生烏合爲羣徒恃長河以自固若大軍濟河必望旗震栗﹝一作懼﹞不待戰也垂從之戊午遣鎭北將軍蘭汗護軍將軍平幼於碻磝西四十里濟河隆以大眾陳於北岸溫攀溫楷果走趣平城幼追擊大破之詳夜將妻子奔彭城其眾三萬餘戶皆降秦冗從僕射光祚黃門侍郎封孚巨鹿太守封勸皆來奔降垂以太原王楷爲兗州刺史鎭東阿初安定人齊涉聚眾八千餘家據新柵來降垂拜涉爲魏郡太守旣而復叛連結張願願自率萬餘人進屯祝阿之甕口招翟遼兵應涉髙陽王隆言於垂曰新柵城固攻之未易猝抜若久頓兵於其城下張願擁率流民西領丁零爲患方深願眾𨿽多然皆新附未能力斗因其自至宜先擊之願父子恃其驍勇必不肯避去可一戰擒也願破則涉自不能存矣垂從之二月遣範陽王徳陳畱王紹龍驤將軍張崇率步騎二萬會隆擊願軍至斗城去甕口二十餘里解鞍頓息願引軍奄至士眾驚擾徳因退走隆勒馬不動願子龜出陳隆遣左右王末逆擊斬之隆徐進戰願兵乃退徳行裏余復整兵還遂與隆合謂隆曰賊气方鋭宜且緩之隆曰願乘人不備宜得大捷而吾士卒皆以懸隔河津勢迫之故人思自戰故能卻之今賊不得利气竭勢衰皆有進退之志不能齊奮宜亟擊之徳曰吾惟卿所爲耳遂進戰於甕口大破之斬首七千八百級願脫身保三布口隆等進軍歷城靑徐兗州郡縣壘壁多降垂以陳畱王紹爲靑州刺史鎭歷城徳等還師新柵人冬鸞執涉送之垂誅涉父子余悉原之三月上谷人王敏殺太守封戢代郡人許謙逐太守賈閠各以郡附劉顯夏四月以樂浪王溫爲尙書右僕射垂自碻磝還中山慕容柔慕容盛慕容會來自長子庚辰爲之大赦垂問盛曰長子人情如何爲可取乎盛曰西軍擾擾人有東歸之志陛下惟當修仁政以俟之耳若大軍一臨必投戈而來若孝子之歸慈母也垂大悅癸未封柔爲陽平王盛爲長樂公會爲淸河公髙平人翟暢執太守徐含逺以郡降翟遼垂謂諸將曰遼以一城之眾反復二國之間不可不討五月以章武王宙監中外諸軍事輔太子寶守中山自率諸將南攻翟遼以太原王楷爲前鋒遼之部眾皆燕趙之人楷至相率歸附遼懼請降垂至黎陽遼肉袒謝罪垂厚撫之以爲徐州牧封河南公井陘人賈鮑招引北山丁零翟遙等五千餘人夜襲中山陷其外郛章武王宙以奇兵出其外太子寶鼔噪於內合擊大破之盡俘其眾惟遙鮑單馬走免劉顯地廣兵彊雄於北方會其兄弟乖爭魏長史張衮言於太祖曰顯志大意髙希冀非望乃有參天貳地籠罩宇宙之規吳不並越將爲後患今因其內釁宜速乘之若輕師獨進恐或越逸可遣使告慕容垂共相聲援東西齊舉勢必擒之然後總括英雄撫懷逺邇此千載一時不可失也太祖從之復遣行人安同乞師於垂垂使趙王麟率眾會之垂自黎陽還中山吳深殺淸河太守丁國章武人王祖殺太守白欽渤海人張申據髙城以叛命樂浪王溫討之秋七月趙王麟討王敏於上谷斬之劉衛辰獻馬於垂劉顯掠之垂怒遣太原王楷將兵助趙王麟擊大破之顯奔馬邑西山太祖引兵會麟擊顯於彌澤又破之顯奔西燕麟悉收其部眾獲馬牛羊以千萬數八月垂立劉顯弟可泥爲烏丸王撫其遺眾徙八千餘落於中山冬十月翟遼復叛遣兵與王祖張申冦掠淸河平原太祖遣外朝大人王建使於垂建興三年春二月翟遼遣司馬眭瓊詣垂謝罪垂以其數反復斬瓊以絕之遼怒自稱大魏天王攺元建光署置百官時靑州刺史陳畱王紹爲平原太守辟閭渾所逼退屯黃巾自固垂更以紹爲徐州刺史渾蔚之子也初因苻氏亂據齊地降晉三月乙亥爲太子寶起承蕐觀以寶錄尙書政事巨細悉以委之垂總大綱而已趙王麟擊許謙破之謙奔西燕遂廢代郡悉徙其民於龍城夏四月丁亥立夫人段氏爲皇后又以太子寶領侍中大單於驃騎大將軍幽州牧追謚前妃段氏爲成昭皇后五月翟遼徙屯滑臺秋七月遣護軍將軍平幼會章武王宙討吳深破之深走繹幕八月魏太祖密有圖燕之志遣九原公拓跋元儀奉使至中山垂詰之曰魏王何以不自來儀曰先王與燕並事晉室世爲兄弟今臣奉使於理未失﹝理一作禮﹞垂曰吾今威加四海豈得以昔日爲比儀曰燕若不修徳禮欲以兵威自彊此乃將帥之事非使臣所知也儀還言於太祖曰燕王衰老太子闇弱範陽王自負才气非少主臣也燕王旣沒內難必作於時乃可圖耳今則未可太祖乃止九月張申攻廣平王祖攻樂陵壬午髙陽王隆將兵討之冬十月垂遣使報聘於魏十二月庚子太原王楷趙王麟將兵會髙陽王隆於合﹝一作魯﹞口以擊張申王祖帥諸壘共救之夜犯燕軍楷等逆擊走之隆欲追之楷麟曰王祖老賊或詐走而設伏不如俟明隆曰此白地羣盜烏合而來邀幸一決非素有約束能一其進退也今失利而去眾莫爲用乘勢追之不過數里可盡擒也申之所恃惟在於祖祖破則申降矣乃畱楷麟守申壘隆與平幼分道擊之比明大獲而還懸所獲之首示申甲寅申懼出降祖亦歸罪建興四年春正月以陽平王柔鎭襄國遼西王農在龍城五年表請代還庚申召農還爲侍中司隸校尉以髙陽王隆爲都督幽平二州諸軍事徵北大將軍幽州牧建畱臺於龍城以隆錄畱臺尙書事又以護軍將軍平幼爲徵北長史散騎常侍封孚爲司馬並兼畱臺尙書夏四月以長樂公盛鎭薊城修繕舊宮翟遼冦滎陽執太守張卓五月淸河民孔金斬吳深送首中山魏陳畱公拓跋虔使於垂時暐及諸宗室爲苻堅所害者並招魂葬之淸河太守賀耕聚眾定陵以叛南應翟遼遼西王農討斬之毀定陵城進師入鄴以鄴城廣大難固築鳳陽門大道之東爲隔城﹝水經注云因鄴故宮建都中山小城之南更築隔城興復宮觀今府榭猶傳故制﹞尙書郎婁會上疏曰三年之喪天下之達制兵荒殺禮遂以一切取士人心奔競茍求榮進至乃身冒縗經以赴時役豈必狥忠於國家亦昧利於其間也聖王設教不以顚沛而虧其道不以喪亂而變其化故能杜豪競之門塞奔波之路陛下鍾百王之季廓中興之業天下漸平兵革方偃誠宜蠲蕩瑕穢率由舊章吏曹﹝一作遭﹞大喪聴終三年之禮則四方知化人斯服禮垂不從範陽王徳趙王麟擊賀訥追奔至勿根山訥窮迫請降徙之上谷質其弟染於於中山冬十月乙酉樂浪王溫爲翟遼所襲死之垂遣使報聘於魏是年垂遣使遺沙門僧朗書曰皇帝敬問太山朗和尙澄神靈緒慈蔭百國凡在含生孰不蒙潤朕承藉纂統方夏事膺昔吳蜀不恭魏武含慨今二賊未平朕豈獲安又元戎克興狂掃暴亂至人靈通隨權指化願兵不血刃四海混伏委心歸依久敬何已今遣使者送官絹一百疋袈裟三領綿五十斤幸爲咒願朗答書於垂曰能仁禦世英規遐邈光敷道化融濟四海貧道忝服道味習教山林豈惟詔旨諮及國難王者膺期統有六合大能並小自是常倫若葵藿之傾太陽飛步之宗麟鳳皇澤載融羣生系仰陛下髙明何思不服貧道窮林蒙賜過分頓首復建興五年春三月垂遣趙王麟率眾至魏夏四月丙寅太祖會趙王麟於意辛山擊賀蘭紇突鄰紇奚三部落大破之紇突鄰紇奚皆降於魏秋八月太祖遣弟秦王拓跋觚使於垂九月北平吳柱聚眾千餘立沙門爲天子攻破北平轉寇廣都入白狼城髙陽王隆方葬其夫人郡縣守宰皆來會眾聞柱反請隆還城遣大兵討之隆曰今閭閻安業民不思亂柱等以詐謀惑愚夫誘脇相聚無能爲也遂畱葬訖遣北平太守廣都令先歸續遣安昌侯進將百餘騎趨白狼城柱眾聞之皆潰窮捕斬之建興六年春正月置行臺於薊加長樂公盛錄行臺尙書事賀染幹謀殺其兄訥訥知之舉兵相攻魏太祖遣使告於垂請爲鄕導以討之二月甲戌垂遣趙王麟將兵擊訥鎭北將軍蘭汗帥龍城之眾擊染幹夏四月蘭汗破染幹於牛都六月甲辰趙王麟破賀訥於赤城擒之降其部落數萬垂命麟歸訥部落徙染幹於中山麟歸言於垂曰臣觀拓跋諱舉動終爲國患不若攝之還朝使其弟監國事垂不從秋七月壬申垂如範陽太祖復遣秦王觚獻馬於燕垂衰老子弟用事畱觚以求良馬太祖弗與遂與燕絕使長史張衮求好於西燕王永永使大鴻臚鈞奉表於魏勸進尊號觚逃歸太子寶追獲之垂待之如初冬十月壬辰垂還中山與羣僚議討永太史令靳安言於垂曰彗星經尾箕之分燕當有野死之王不出五年其國必亡歲在鶉火必克長子垂乃止安出而謂人曰此眾旣並終不能久安意蓋知太祖之興也而不敢言翟遼旣稱尊號有眾數萬屯於滑臺與垂累年相擊至是遼死子釗代立攺元定鼎攻逼鄴城遼西王農擊走之十二月戊申垂如魯口建興七年春二月壬寅垂自魯口如河間渤海平原翟釗遣其將翟都侵館陶屯蘇康壘三月垂引兵南擊釗進逼蘇康壘夏四月翟都南走滑臺翟釗求救於西燕王永永謀於眾尙書郎渤海鮑遵曰使兩冦相敝吾乘其後此卞莊子之策也中書侍郎太原張騰曰彊弱異勢何敝之有不如救之以成鼎峙之勢可引兵趣中山晝多疑兵夜多火炬彼必懼而還師我衝其前釗躡其後此天授之機不可失也永不從六月垂軍黎陽臨河欲濟翟釗列兵南岸以拒之諸將惡其兵精咸諫不宜濟河垂笑曰豎子何能爲吾今爲卿等殺之辛亥垂徙營就西津去黎陽西四十里爲牛皮船百餘艘載疑兵列仗遡流而上釗先以大眾備黎陽見垂向西津乃棄營西拒垂遣中壘將軍桂陽王鎭率驍騎將軍國自黎陽津夜濟壁於河南比明而營成釗聞之亟還攻鎭等營垂命鎭等堅壁勿戰釗士卒往來疲渴攻營不能抜將引去鎭等引兵出戰遼西王農自西津濟河與鎭夾擊大破之釗走歸滑臺攜妻子率數百騎北濟河登白鹿山慿險自守兵不得進農曰釗無糧不能久居山中乃引兵還畱騎候之釗果下山還兵掩擊盡擒其眾釗單騎奔長子永以釗爲車騎大將軍兗州牧封東郡王歲餘謀反永殺之釗所署淸河崔宏新興張卓遼東夔騰陽平路纂及郝晷崔逞皆來降附垂各隨才而用之所統七郡戶三萬八千皆安堵如故以章武王宙爲兗豫二州刺史鎭滑臺徙徐州流民七千餘戶於黎陽以彭城王脫﹝垂之弟子也﹞爲徐州刺史鎭黎陽垂以崔蔭爲宙司馬秋七月垂如鄴以太原王楷爲冀州牧右光祿大夫余蔚爲右僕射冬十二月辛卯垂還中山以遼西王農爲都督兗豫荊徐雍五州諸軍事鎭鄴建興八年春正月陽平孝王柔卒夏四月庚子垂加太子寶大單於以厙傉官偉爲太尉範陽王徳爲司徒太原王楷爲司空陳畱王紹爲尙書右僕射五月立子熙爲河間王朗爲渤海王鑑爲博陵王冬十月垂欲興師討永於長子諸將皆曰永未有釁頃年以來士卒疲於行陳居人不暇耕織瘡痍滿身哭泣盈路宜且撫士安民以俟時長子不足憂也範陽王徳曰不然昔三祖積徳遺訓在耳故陛下龍飛不謀而會𨿽由聖武亦緣舊愛燕趙之士樂爲燕臣故也昔光武馳蘇茂之難不顧百官之疲夫豈不仁機急故耳兵法有不得已而用之者方今海內版蕩人百其心急之則得其用緩之各懷所私永旣國之枝葉又僭舉位號扇動華夷惑民視聴致令羣豎縱橫逐鹿不息宜先除之以一民心士卒𨿽疲庸得已乎垂笑謂諸將曰司徒議正與吾同二人同心其利斷金吾計決矣且吾投老扣囊底智足以克之不復畱逆賊以累子孫也遂戒嚴十一月發中山步騎七萬遣鎭西將軍丹陽王纘龍驤將軍張崇出井陘攻永弟武鄕公友於晉陽徵東將軍平視攻鎭東將軍段平於沙亭永遣尙書令刁云車騎將軍北地王鍾率眾五萬屯潞川十二月垂至鄴建興九年春二月垂畱淸河公會鎭鄴發司冀靑兗兵遣太原王楷出自塗口遼西王農出自壺闗垂自出沙亭擊永標榜所趣軍各就頓永聞之嚴兵分道拒守聚糧臺壁遣從子徵東將軍小逸豆歸鎭東將軍王次多右將軍勒馬駒率眾萬餘戍之夏四月垂頓軍鄴之西南月餘不進永怪之以爲太行道寛謂垂詭道伐之乃悉攝諸軍還杜太行軹闗惟畱臺壁軍甲戌垂進師出滏口入自天﹝一作木﹞井闗五月丁巳月掩歲星在尾占曰燕國滅亡乙酉垂軍至於臺壁永遣太尉大逸豆歸帥眾來拒垂徵東將軍平視擊破之小逸豆歸出戰遼西王農又擊破之斬勒馬駒及王次多遂圍臺壁永召太行軍還自率精兵五萬來拒阻河曲以自固馳使請戰北地王鍾震怖率眾來降永誅其妻子己亥垂列陣於臺壁之南分農楷軍爲左右翼驍騎將軍國伏千騎於深澗下庚子與永合戰垂引軍僞退永追奔數里國發伏兵馳斷其後楷農夾擊之永師大敗斬首八千餘級奔還長子晉陽守將聞之棄城走丹陽王纘攻克晉陽六月垂進圍長子永欲奔後秦侍中蘭英曰昔石虎伐龍都太祖堅守不去卒成大燕之基今垂七十老翁厭苦兵革終不能頓兵連歲以攻我也但當守城以備之耳永從之秋八月永困急遣子常山公弘等求救於雍州刺史郤恢並獻玉璽一紐晉出兵救之永恐晉兵不至又遣太子亮爲質於晉平視追亮及於髙都獲之永又告急於魏太祖遣陳畱公虔將軍庾嶽帥騎五萬東渡河屯秀谷以救之時晉魏兵皆未至大逸豆歸部將賈韜等潛爲內應開門納垂兵垂進兵入城永奔北門爲前驅所獲垂數而戮之並斬其所署公卿已下刁云大逸豆歸等四十餘人永所統新舊八郡戶七萬六千八百及乘輿服禦圖書伎樂珍寶悉獲之於是品物具矣垂以丹陽王纘爲平州刺史鎭晉陽宜都王鳳爲雍州刺史鎭長子永尙書僕射昌黎屈遵尙書陽平王徳祕書監中山李先太子詹事渤海封則黃門郎太山胡母亮中書郎張騰燕郡公孫表皆隨才擢敍九月垂自長子如鄴冬十月垂東巡陽平平原命遼西王農濟河與鎭南將軍尹國略地靑兗﹝一作河南﹞農攻廩丘國攻陵城皆抜之農與平東太守韋簡戰於平陸簡死晉髙平太守徐含逺遣使告急龍驤將軍劉牢之不能救於是髙平太山瑯邪諸郡皆委城奔潰農進師臨海徧置守宰而還十一月農敗晉辟閭渾於龍水遂入臨淄十二月垂召龍等還告捷於龍城秦姚興遣使來結好並送太子寶之子敏於垂垂封敏爲河東公建興十年春正月垂遣散騎常侍封則報聘於秦遂自平原狩於廣川渤海長樂而歸夏五月太祖侵逼附塞諸郡甲戌垂遣太子寶及遼西王農與趙王麟等率步騎八萬自五原伐魏範陽王徳陳畱王紹別將步騎一萬八千爲寶後繼散騎常侍髙湖切諫垂怒免其官爵六月癸丑太原元王楷卒秋七月魏張衮聞燕軍將至言於太祖曰燕狃於滑臺長子之捷竭國之資力以來有輕我之心宜羸形﹝一作師﹞以驕之乃可克也太祖從之悉徙部落畜產西渡河千餘里以避之寶軍至五原降魏別部三萬餘家收穄田百餘萬斛置黑城進師臨河造船爲濟具太祖遣右司馬許謙乞師於秦八月太祖治兵於河南九月進師臨河築臺告津奮揚威武連旌沿河東西千有餘裏太子寶列兵將濟暴風忽起漂其船數十艘泊南岸魏獲其甲士三百餘人皆釋而遣之寶之發中山也垂已有疾旣至五原魏使人邀中山之路伺其使者盡執之寶數月不聞垂起居太祖使所執使者詭爲辭臨河告之曰若父已死何不早歸寶等聞之憂恐以爲信然士卒駭動往往聞言皆欲爲變魏使陳畱公拓跋虔將騎五萬屯於河東要山截谷百餘里以絕其左東平公拓跋元儀將騎十萬屯於河北以承其後略陽公拓跋元遵將騎七萬塞其中山之路時秦姚興遣楊佛暠將兵救魏至是亦至寶初至幽州所乘車軸無故自折術士靳安以爲大凶固勸令還寶怒不從至是問安安言於寶曰天時不利咎徵已集燕必大敗速去可免寶愈大恐安退告人曰吾輩皆當死於他鄕屍骸委於艸野爲烏鳥螻蟻所食不復得歸家矣燕魏相持積旬趙王麟將慕輿暠以垂爲實死潛謀作亂奉麟爲主事泄暠等皆死寶麟等內自猜疑冬十月辛未燒船夜遁時河冰未結寶以魏兵必不能渡不設斥候十一月己卯天暴風冰合魏引兵濟河畱輜重選精鋭二萬餘騎急追之寶軍還次參合忽有大風黑气狀若堤防或髙或下自軍後來臨覆軍上沙門支曇猛言於寶曰風气暴迅魏軍將至之候宜遣兵禦之寶以去魏軍已逺笑而不納曇猛固請不已麟怒曰以殿下神武師徒之盛足以威行沙漠索虜何敢逺來而曇猛妄言驚眾當斬以狥曇猛泣曰苻氏以百萬之師敗於淮南正由恃眾輕敵不信天道故也範陽王徳勸寶從曇猛言寶乃遣麟率眾三萬爲後殿以禦非常麟以曇猛言爲虛縱騎遊獵不肯設備俄而黃霧四塞日月晦明寶遣騎還伺魏兵騎行十餘里卽解鞍寢臥魏兵晨夜兼行乙酉暮至參合寶軍在陂東營於蟠羊山南水上靳安言於寶曰今日西北風勁是追兵將至之應宜設警備兼行速去不然必危寶乃使人防後寶先不撫循軍無節度將士莫爲盡心不覺大軍在近魏前驅斥候見燕軍營還告其夜太祖部分諸將掩覆燕軍諸將羅落爲東西犄角之勢約勒士卒銜枚束馬口無聲潛進丙戌昧爽魏兵齊進日出登山下臨燕營燕軍晨將東引顧見軍至士卒大驚擾亂奔走魏縱兵擊之燕軍走赴冰人馬相騰躡有馬者皆蹶倒冰上自相壓死傷者萬數魏略陽公拓跋遵以兵邀其前燕兵四五萬人一時放仗斂手就禽其遺迸去者不過數千人而已太子寶等率數千騎奔免殺右僕射陳畱悼王紹生禽魯陽王倭奴桂林王道成﹝垂之弟子也﹞濟陰公尹國北地王鍾世子葵安定王世子羊兒以下等文武將吏數千人獲寶寵妻及宮人兵甲輜重軍糧資財以巨萬計太祖簡擇俘眾之有才能者代郡太守廣川賈閏閏從弟驃騎長史昌黎太守彜太史郎遼東晁崇等畱之其餘欲悉給衣糧遣還以招懷中州之人中部大人﹝一作冠軍將軍﹞王建曰燕眾彊盛今傾國而來我幸而大捷不如悉殺之則其國空虛取之爲易若獲寇而縱之無乃不可乎太祖謂諸將曰若從建言吾恐後南人創乂絕其向化之心非弔民伐罪之義也諸將咸以建言爲然建又固執乃悉坑之十二月寶恥參合之敗屢言魏有可乘之機範陽王徳亦言於垂曰虜以參合之役有陵太子之心宜及陛下聖略摧其鋭志不然將爲後患太史令曰太白夕沒西方數日後見東方此爲躁兵先舉者亡垂不從乃以淸河公會錄畱臺事領幽州刺史代髙陽王隆鎭龍城以陽城王蘭汗爲北中郎將代長樂公盛鎭薊命隆盛悉引精兵還中山期以明年大舉擊魏建興十一年春正月髙陽王隆引龍城之眾入中山軍容精整士气稍振垂遣徵東將軍平視發兵冀州二月視以博陵武邑長樂三郡兵反於魯口其從子冀州刺史平喜諫不聴視弟海陽令平翰起兵遼西以應之垂遣鎭東將軍余嵩擊視嵩敗死之垂自將兵擊視軍至魯口視棄眾將妻子及喜等數十人走渡河垂引兵還翰率眾趨龍城淸河公會遣東陽公根等擊翰破之翰走山南三月庚子垂畱司徒範陽王徳守中山自率大眾密發踰靑嶺經天門鑿山開道出魏不意直指雲中魏陳畱公拓跋虔部落三萬餘家先鎭平城垂次獵嶺以遼西王農髙陽王隆爲前鋒襲擊之時燕兵新敗皆畏魏彊惟龍城兵勇鋭爭先虔素不設備徵兵未集閏月乙卯農等軍至平城乃覺虔率麾下邀擊敗死遂抜平城收其部眾三萬餘人太祖欲出走諸部聞虔死皆有二心垂至參合見往年戰處積骸如山設弔祭之禮﹝水經注云設策弔之禮﹞死者父子兄弟遂皆號哭六軍哀慟聲振山谷垂慚憤嘔血因而寢疾乘馬輿而進頓平城西北三十里﹝水經注云四十里﹞寶等至雲中聞垂疾皆引歸垂在平城或有叛者奔告於魏曰垂病已亡輿屍在軍魏又聞參合大哭以爲信然乃進兵欲追之知平城已陷而退還館陰山垂在平城積十日疾轉篤踰山結營聞魏兵將至乃築燕昌城以自固夏四月癸未垂至上谷之沮陽卒遺令曰方今禍難尙殷喪禮一從簡易朝終夕殯事訖成服三日之後釋服從政彊冦伺隙祕勿發喪至京然後舉哀行服寶等遵行之丙申至中山戊戌發喪垂以太元二十一年死時年七十一在位十三年僞謚成武皇帝廟號世祖墓曰宣平陵

卷四十六後燕錄四慕容寶慕容寶字道佑小字庫勾垂之第四子也元璽元年生於信都少而輕果無志操好人佞已秦苻堅時爲太子洗馬萬年令堅淮肥之役以寶爲陵江將軍及爲太子砥礪自修惇崇儒學工談論尢善屬文曲事垂左右以求美譽故垂以爲克保家業甚見寵愛朝士亦翕然稱之永康元年夏四月垂死壬寅寶匿喪而還遂以晉太元二十一年嗣卽僞位尊段氏爲太后大赦境內殊死已下攺元永康五月辛亥以範陽王徳爲都督冀兗靑徐荊豫六州諸軍事車騎大將軍冀州牧鎭鄴遼西王農爲都督並雍益梁秦涼六州諸軍事並州牧鎭晉陽又以太尉安定王厙傉官偉爲太師扶余王余蔚爲太傅左光祿大夫段崇爲太保其餘拜授各有差甲寅以趙王麟領尙書左僕射髙陽王隆領尙書右僕射長樂公盛爲司隸校尉宜都王鳳爲冀州刺史乙丑寶逼殺太后段氏六月癸酉魏太祖遣冠軍將軍王建等三軍擊廣寧太守劉亢埿死之徙其部落於平城上谷太守開封公詳棄郡走﹝詳皝之曾孫也﹞丁亥遵垂遺命校閱戶口罷諸軍營封蔭之戶分屬郡縣定士族舊籍明其官儀而法峻政嚴上下離徳百姓思亂十室而九時平視收合餘黨保髙唐寶遣髙陽王隆將兵討之東土之民素懷隆惠迎候者屬路秋七月隆進軍臨河視棄髙唐遁走遣建威將軍進等濟河追之斬視於濟北平喜奔彭城遼西王農悉將部曲數萬口之並州並州素乏儲偫是歲旱霜民不能供其食又遣諸部護軍分監諸胡由是民夷俱怨潛召魏軍會魏中書侍郎上谷張恂勸取中原太祖善之八月庚寅太祖治兵於東郊己亥大舉來伐親勒六軍步騎數十萬南出馬邑踰句注﹝一作涇﹞旌旗駱驛二千餘里鼓行而前民屋皆震左將軍雁門李栗將五萬騎爲前驅別遣將軍封眞等三軍從東道出軍都襲幽州圍薊乙亥寶立妃段氏爲皇后策爲皇太子盛會進爵爲王九月章武王宙奉垂及成哀段後喪葬於龍城宣平陵寶詔宙悉徙髙陽王隆參佐部曲家屬還中山戊午魏兵進次陽曲乘西山臨觀晉陽命諸將引騎環城圍脇大噪而去寶遣遼西王農及驃騎將軍李晨逆戰敗績奔還晉陽司馬慕輿嵩閉門拒之農大懼棄城夜將妻子率騎數千東走行及潞川爲魏中領將軍長孫肥追軍所及妻子軍士一時盡沒農被創獨與三騎逃歸中山太祖遂取並州初建臺省置刺史太守尙書郎以下官悉用儒生爲之士大夫詣軍門者無少長皆引入存慰使人人盡言少有才用咸加擢敍寶在中山聞魏兵將至引羣臣議於東堂中山尹苻謨曰今魏軍彊盛千里轉斗乘勝而來勇气百倍若逸之使騎入平原形勢彌盛殆難爲敵宜杜險以拒之中書令眭邃曰魏多騎兵往來剽鋭馬上賫糧不過旬日宜令郡縣聚民千家爲一堡深溝髙壘淸野以待之彼至無所掠資食無出不過六旬自然窮退尙書封懿曰今魏師數十萬天下之勍敵也百姓𨿽欲營聚不足以自固是聚糧集兵以資彊冦且揺動眾心示之以弱不如阻闗拒戰計之上也趙王麟曰魏今乘勝气鋭其鋒不可當宜自完守設備待其敝而乘之可也於是修城積粟爲持久之計命遼西王農出屯安喜軍事動靜悉以委麟己未魏遣輔國將軍奚牧略地晉川﹝一作汾川﹞獲寶丹陽王買徳及離石護軍髙秀和於平陶以張恂等爲諸郡太守招撫離散勸課農桑冬十月太祖使冠軍將軍於栗磾寧朔將軍公孫蘭帥步騎二萬潛自晉陽﹝一作太原﹞從韓信故道開井陘路己酉太祖自井陘趨中山李先奔降太祖以爲徵東左長史十一月庚子朔太祖進攻常山抜之執太守茍延自常山以東守宰或走或降諸郡縣皆望風奔附惟中山鄴信都三城固守不下魏別命徵東大將軍東平公拓跋儀將五萬騎南攻鄴冠軍將軍王建左將軍李栗等攻信都下令軍之所行不得傷民棗栗戊午太祖進兵中山見道路修理大悅賜栗磾名馬己未引騎圍之太祖謂諸將曰吾量寶不能出戰必當憑城自守偸延日月急攻則傷士久守則費糧不如先平鄴信都然後還取中山於計爲便若移軍逺去寶必散眾求食民間如此則人心離阻攻之易克諸將稱善髙陽王隆守南郭帥眾力戰自旦至晡殺傷數千人魏兵乃退丁卯魏引兵而南章武王宙自龍城還聞有魏冦馳入薊州與鎭北將軍陽城王蘭﹝垂之從弟也﹞乘城固守魏別將石河頭攻之不克退屯漁陽魏軍於魯口城博陵太守申永奔河南髙陽太守崔宏奔海渚太祖素聞宏名遣騎追獲以爲黃門侍郎博陵令屈遵降魏以爲中書令範陽王徳使南安王靑等﹝靑詳之兄也﹞夜擊魏軍於鄴下破之魏兵退屯新城靑等請追擊之別駕韓綽曰古人先計而後戰魏軍不可擊者四懸軍野客利在野戰一也深入近畿頓兵死地二也前鋒旣敗後陳方固三也彼眾我寡四也官軍不宜動者三自戰其地一也動而不勝眾心難固二也城隍未修敵來無備三也今魏無資糧不如深溝固壘以老之徳從之乃召靑還十二月魏遼西公賀賴盧率騎二萬會東平公儀攻鄴別部大人沒根有膽勇太祖惡之沒根懼誅己丑將兵數十人來降寶以爲鎭東大將軍封雁門公沒根求還襲魏寶難與重兵給百餘騎沒根效其號令夜入魏營至中伏太祖乃覺狼狽驚走沒根以所從人少不能壞其大眾多得首虜而還永康二年春正月範陽王徳求救於秦秦兵不出鄴中恟懼魏廣川太守賀賴盧自以太祖之舅不受東平公儀節度由是與儀有隙儀司馬丁建陰與徳通從而構間之射書入城中言其狀甲辰風霾晝晦賴盧營有火建言於儀曰賴盧燒營爲變矣儀以爲然引兵退賴盧聞之亦退建率其眾詣徳降且言儀師老可以敗之徳遣桂陽王鎭南安王靑帥騎七千追擊魏兵大破之寶使左衛將軍慕輿騰攻博陵殺魏所置中山太守及髙陽諸縣令長抄掠租運時魏冠軍王建等攻信都六十餘日不下士卒多死庚申太祖自中山進軍來攻壬戌引騎圍之其夜冀州刺史宜都王鳳踰城奔走歸於中山癸亥寶輔國將軍張驤護軍將軍徐超率將吏以下舉信都降魏寶聞魏攻信都乃趣博陵之深澤屯滹沱水遣趙王麟攻楊城殺常山守兵三百餘人寶悉出珍寶及宮人招募郡縣羣盜無賴者多應之因以擊魏二月己巳朔太祖還屯陽城沒根兄子丑提爲並州監軍聞其叔降燕懼誅率所部兵還國作亂魏欲北還遣其國相涉延求和於燕且請以其弟爲質寶聞魏有內難不許使冗從僕射蘭眞責魏負恩悉發其眾出拒步卒十二萬騎三萬七千次於巨鹿之曲陽柏津塢臨滹沱水北以邀之丁丑魏兵進至新梁營於水南寶憚魏師之盛乃遣徵北大將軍髙陽王隆潛師夜濟募勇敢萬餘人襲擊魏營寶陳於營北以爲之援募兵因風縱火燒宮燎及行宮急擊魏兵魏兵大亂太祖驚起不及衣冠棄營跣走軍人遂有亡奔者言魏兵敗於柏肆寶別將乞特眞率百餘人至其帳下得太祖衣鞾旣而募兵無故自驚互相斫射太祖於營外望見之乃擊皷收眾左右及中軍將士稍稍來集魏設奇陣多布火炬於營外縱騎衝之募兵大敗斬首萬餘擒將軍髙長等四千餘人餘眾奔還寶陳寶引兵復渡水北戊寅魏兵方軌而至對營相持上下凶懼三軍奪气農麟勸寶走中山寶乃引歸魏兵隨而追之燕兵屢敗寶懼棄大眾率騎二萬奔還時大風雪涷死者相枕於道寶恐爲魏兵所及命士卒皆棄袍仗戎器數十萬寸刃無還寶尙書閔亮祕書監崔逞太常孫沂殿中侍禦史孟輔等並降於魏其餘將卒降魏及爲魏所系虜者甚眾魏兵進攻中山屯芳林園己卯夜寶尙書郎慕輿皓謀弒寶立趙王麟妻兄蘇泥告之寶使髙陽王隆收皓皓與同謀數千人斬闗奔魏麟懼不自安三月寶以儀同三司武鄕張崇爲司空初淸河王會聞魏兵東下表求赴難寶許之會初無去意使徵南將軍厙傉官偉建威將軍余崇﹝嵩之子也﹞將兵五千爲前鋒偉等頓盧龍城近百日無食噉牛馬且盡會猶不發寶怒累詔切責會不得已以治行簡練爲名復畱月餘時道路不通偉欲輕軍前行通道偵魏彊弱且張聲勢諸將皆畏避不欲行余崇奮臂曰今巨冦滔天京都危逼匹夫猶思致命以救君父諸君荷國寵任而更惜生乎若社稷傾覆臣節不立死有餘辱諸君安居於此崇請當之偉喜簡步騎五百人崇進至漁陽遇魏千餘騎崇謂其眾曰彼眾我寡不擊則不得免乃鼓噪直進手殺數十人魏騎潰去崇亦引還斬首獲生具言敵中闊狹眾心稍振會乃上道徐進是月始達薊城魏圍中山旣久城中將士皆思出戰髙陽王隆言於寶曰諱﹝涉珪也﹞𨿽屢獲小利然頓兵經年凶勢阻屈士馬死傷大半人心思歸諸部離解正是可擒之時也加之舉城思奮若因我之鋭乘彼之衰往無不克如其持重不決將士气喪日益困逼事久變生後𨿽悔之不可得已寶然之趙王麟每阻其議隆成列而罷者前後數四寶使人請於魏欲還其弟元觚割常山以西與魏求和自守常山以東太祖許之寶復不與己酉太祖如盧奴辛亥進次中山命諸將圍之給事黃門侍郎張衮言於太祖曰寶憑三世之資城池之固𨿽皇威振赫勢必擒殄然窮兵極武非王者所宜昔酈生一說田橫委質魯連飛書聊將授首臣誠徳非古人才無奇略仰憑靈威庶必有感太祖從之乃遺寶書諭以成敗寶見書大懼時寶將士數千人俱自請於寶曰今坐守窮城終於困獘臣等願得一出樂戰而陛下毎抑之此爲坐自摧敗也且受圍歷時無他奇變徒望積久冦賊自退今內外之勢彊弱懸絕彼必不肯自退明矣宜從眾一決寶許之隆退而勒兵被甲上馬詣門俟命麟復固止眾大忿恨隆涕泣而退是夜麟以兵劫左衛將軍北地王精使率禁兵弒寶精以義拒之麟怒殺精將妻子出奔西山依丁零餘眾於是城中人情駭振寶不知麟所之初寶聞魏之來伐也使淸河王會率幽並之眾赴中山麟旣叛寶恐其奪會軍將遣兵迎之麟侍郎段平子自丁零奔還說麟招集丁零謀襲會軍東據和龍寶乃召髙陽王隆及遼西王農謀去中山走保龍城隆曰先帝沐風櫛雨以成中興之業崩未期年而天下大壞豈得不謂之孤負邪今外冦方盛而內難復起骨肉乖離百姓疑懼誠不可以拒敵北遷舊都亦事之宜然龍川地狹民貧若以中國之眾﹝一作意字﹞取足其中復朝夕望有大功此必不可若節用愛民務農訓兵數年之中公私充實而趙魏之間苦厭冦暴民思燕徳庶幾返斾克復故業如其未能則憑險自固猶足以優遊養鋭耳寶曰卿言盡理朕一從卿意耳壬子夜寶與太子策遼西王農髙陽王隆長樂王盛等萬餘騎出赴會軍河間王熙渤海王朗博陵王鑑皆幼不能出城隆還入迎之自爲鞁乘俱得免難寶別將李沈王次多張超賈歸等降魏樂浪王惠中書侍郎韓範員外郎段宏太史令劉起等帥工伎三百奔鄴中山城內無主百姓惶惑東門不閉太祖欲夜入城據守冠軍王建貪而無謀志在虜掠乃言恐士卒肆掠盜亂府庫請竢明旦乃止開封公詳﹝一作普鄰﹞從寶不及城中立以爲主遂閉門拒守魏盡眾攻之連日不抜使人登巢車臨城招諭其眾曰慕容寶捐城奔走已棄汝去汝曹百姓將誰爲守何不識天命空自取死乎皆曰羣小無知但恐復如參合之眾故茍延旬日之命耳太祖聞之顧視王建而唾其面使中領將軍長孫肥左將軍李栗將三千騎追寶至範陽不及破其新城戍俘掠千餘人癸丑寶出中山與趙王麟遇於阱城麟不意寶至驚駭率其眾奔蒲陰復出屯望都土人頗供給之開封公詳遣兵掩擊麟獲其妻子麟脫走入山甲寅寶至薊殿中親近散亡略盡惟髙陽王隆所領數百騎爲宿衛淸河王會帥步騎二萬列陣而進迎寶薊南乙卯詔解會兵以屬隆隆固辭乃減會兵分給農隆又遣西河公厙傉官驥帥兵三千助守中山丙辰寶盡徙薊中府庫北趨龍城魏石河頭引兵追之戊午及於夏謙澤寶不欲戰會固請逆擊之寶許之遂整陳與魏戰農隆等將南來騎衝之魏兵大敗追奔百餘里斬首數千級隆又獨追數十里而還會旣退魏兵矜狠滋甚夏四月寶宿廣都黃楡谷會遣其黨仇尼歸等帥壯士二十餘人分道襲農隆殺隆於帳下農被創逃遁會欲棄隆喪建威將軍余崇涕泣固請聴載車後會復勒兵攻寶自稱皇太子盡收乘輿服禦後宮子女分給將士寶責讓之會命軍士向寶大噪城中將士莫不憤憾侍禦郎髙云襲擊敗之會逃奔中山開封公詳執而殺之丁丑大赦凡與會同謀者皆除罪復舊職論功行賞拜將軍封侯者數百人以農爲左僕射尋拜司空領尙書令寶嘉余崇之忠拜中堅將軍使典宿衛贈髙陽王隆爲司徒以髙云爲建威將軍封夕陽公甲申太祖以軍食不繼命徵東大將軍東平公儀去鄴圍徙屯巨鹿積租楊城開封公詳出步卒六千人伺間襲魏諸屯魏遣中領將軍長孫肥等輕騎挑戰僞退詳帥眾追肥太祖自以虎隊五千橫截其後斬首五千生擒七百人皆宥而遣之五月戊戌厙傉官驥入中山與開封公詳相攻死之詳盡滅厙傉官氏又殺中山尹苻謨夷其族中山城無定主民恐魏兵乘之男女結盟人自爲戰詳自謂能卻魏兵威徳已振乃僭稱尊號攺元建始置百官以新平公可足渾譚爲車騎大將軍尙書令殺拓跋觚以安眾心庚子太祖以中山城內爲詳所脇而大軍迫之欲降無路乃密招諭之甲辰耀兵揚武以示城內命諸軍南徙罷圍以待其變是時鄴中官屬勸範陽王徳稱尊號有自龍城來者知寶猶存乃止秋七月詳殺可足渾譚詳嗜酒奢淫不卹士民殺戮無度所誅王公以下五百餘人內外震局莫敢忤視城中饑窘詳不聴民出采�死者相枕舉城皆謀迎趙王麟詳遣輔國將軍烏丸張驤帥五千餘人出城求食督租於常山之靈壽殺害吏民麟帥丁零之眾入驤軍潛襲其眾復入中山城門不閉執詳斬之及其親黨三百餘人麟復僭稱尊號聴人四出采�人旣得飽求與魏戰麟不從稍復窮餒魏軍魯口遣長孫肥帥騎七千襲中山入其外郛麟以步騎四千追肥至派水肥自魏昌迎擊麟敗失鎧騎二百肥亦中流矢各引而還八月丙寅朔寶以司空遼西王農爲都督中外諸軍事大司馬錄尙書事魏自魯口進軍常山之九門時大疫人馬牛多死太祖問疫於諸將對曰在者才十四五中山饑疫尢甚麟猶拒守諸將咸思北還太祖覘知其意因謂之曰斯固天命將若之何四海之人皆可與爲國在吾所以撫之耳何卹乎無民諸將乃不敢復言魏遣撫軍大將軍略陽公遵襲中山芟其禾秣入郛而還九月中山饑甚麟率三萬餘人出據新市甲子晦魏遣趙武進軍討之太史令晁崇諫曰不吉太祖曰其義若何對曰昔紂以甲子亡謂之疾日兵家忌之不可出兵太祖曰紂以甲子亡周武不以甲子興乎崇無以對遂進軍新市冬十月丙寅麟退阻派水依漸洳澤﹝漸子廉切洳而據切﹞以自固甲戌太祖臨麟營戰於義臺塢大破之斬首九千餘級麟與數十騎馳取妻子入西山奔鄴甲申魏克中山所署公卿尙書將吏士卒降者二萬餘人其將張驤李沈慕容文等先嘗降魏尋皆亡還是日入城復獲之皆赦而不問得燕所傳皇帝璽綬圖書府庫珍寶簿列以巨萬計班賞羣臣將士有差發開封公詳冢斬其屍收殺觚者髙霸程同皆夷五族以大刄剉之燕人有自中山至龍城者言太祖衰弱司徒徳完守鄴城會徳表至勸寶南還於是大簡士馬將復取中原遣鴻臚魯邃冊拜徳爲丞相冀州牧南夏公侯牧守皆聴承制封拜十一月癸丑大赦十二月調兵悉集戒嚴在頓遣將軍啟侖南視形勢永康三年春正月啟侖還至龍城言中山已陷寶命罷兵遼西王農言於寶曰今遷都尙新未可南徵宜因成師襲厙莫奚取其牛馬以充軍資更審虛實俟明年而議之寶從之己未北行庚申渡澆洛水會南燕王徳遣侍郎李延詣寶言魏主西上中國空虛延追寶及之大喜卽日引還辛酉寶還龍城宮詔諸軍就頓不聴罷散文武將士皆以家屬隨駕遼西王農長樂王盛切諫以爲兵疲力弱魏新得志未可與戰宜且養兵觀隙更俟他年寶將從之撫軍將軍慕輿騰進曰今師眾已集宜乘新定之機以成進取之功百姓可與樂成難與圖始惟當獨決聖慮不宜廣采異同以沮大計寶曰吾計決矣敢諫者斬二月乙亥寶出就頓畱盛統後事己卯寶發兵龍城以慕輿騰爲前軍大司馬遼西王農爲中軍寶爲後軍步騎三萬相去各一頓連營百里壬午次於乙連長上段速骨宋赤眉等因眾心之憚徵役遂謀作亂速骨等皆髙陽王舊隊共逼立隆子髙陽王崇爲主殺司空樂浪威王宙中牟熙公段誼及宗室諸王河間王熙素與崇善崇擁佑之故得獨免寶將十餘騎奔遼西王農營農將出迎左右抱其腰止之曰宜小澄淸不可便出農引刀將斫之遂出見寶又馳信追慕輿騰癸未寶農引兵還趣大營討速骨等農營兵亦厭徵役皆棄仗走騰營亦潰寶農奔還龍城長樂王盛聞亂引兵出迎寶農僅而得免尙書頓丘王蘭汗潛與速骨等通謀引兵營龍城之東城中畱守兵至少盛徙內近城之民得丁夫萬餘乘城以禦之速骨等同謀才百餘人餘皆爲所驅脇莫有鬥志三月甲午速骨等將攻城遼西王農恐不能守且爲蘭汗所誘夜潛出赴之冀以自全明旦速骨等攻城城上拒戰甚力速骨之眾死者以百數速骨乃將農循城農素有忠節威名城中之眾恃以爲彊忽見在城下無不驚愕喪气遂皆逃潰速骨入城縱兵殺掠死者狼籍寶與慕輿騰余崇張眞李旱趙恩等輕騎南奔速骨幽農於殿內長上阿交羅速骨之謀主也以髙陽王崇幼弱更欲立農崇親信鬷讓出力犍等聞之丁酉殺羅及農速骨卽爲之誅讓等農故吏左衛將軍宇文抜亡奔遼西庚子蘭汗襲擊速骨並其黨盡殺之廢髙陽王崇奉太子策承制大赦遣使迎寶及於薊城寶欲還北長樂王盛等皆曰汗之忠欵虛實未明今單馬赴之萬一汗有異志悔之無及不如南就範陽王合眾以取冀州若其不捷收南方之眾徐歸龍城以俟後圖未爲晚也寶從之夏四月壬戌寶從間道過鄴鄴人請畱寶不許南至黎陽伏於河西遣扶風公慕輿騰與長樂王盛招集散亡於冀州盛以騰素暴橫爲民所怨乃殺之行至巨鹿說諸豪傑皆願起兵奉寶段儀段溫收部曲於內黃眾皆向會克期將集寶以蘭汗祀燕宗廟所爲似順意欲還龍城不肯畱冀州乃北行至建安抵民張曹家曹素武健請爲寶合眾盛亦勸寶宜且駐畱徐察汗之情狀寶乃遣冗從僕射李旱先往見汗寶畱頓石城會汗遣左將軍蘇超奉迎陳汗忠欵寶以汗垂之季舅盛之妃父也謂必無他不待旱還遂行盛流涕固諫寶不聴畱盛在後盛與將軍張眞等下道避匿丁亥寶至索莫汗陘去龍城四十里城中皆喜汗惶懼欲自出請罪兄弟共諫止之汗乃遣弟加難帥五百騎出迎又遣兄提閉門止仗禁人出入城中皆知其將爲變而無如之何加難見寶於陘北拜謁已從寶俱進潁陰公餘崇密勸寶勿前寶不從行數里乃先執崇殺之引寶入龍城外邸遂爲汗所弒謚曰靈帝殺獻哀太子策及王公卿士已下百餘人汗自稱大都督大將軍大單於昌黎王攺元靑龍以提爲太尉加難爲車騎將軍封河間王熙爲遼東公如杞宋故事初皝之遷於龍城也植松爲社主及秦滅燕大風吹拔之後數年社處忽有松二根生焉遼川無桑及廆通於晉求種江南平州﹝一作遼州﹞之桑悉由吳來廆終而桑死垂以吳王中興桑乃復生寶之將敗大風悉抜其樹盛僭僞位追謚寶曰惠湣皇帝廟號烈宗

卷四十七後燕錄五慕容盛慕容盛字道運寶之庶長子也秦建元中生於長安少沈敏多謀略建元末苻堅誅慕容氏盛潛奔於中山王衝及衝稱尊號有自得之志賞罰不均政令不明盛年十三謂叔父柔曰夫十人之長亦須才過九人然後得安今中山王智不先眾才不逮人功未有成先自驕大以盛觀之鮮不覆敗俄而衝爲段木延所殺盛隨永東如長子謂柔曰主上已中興幽冀東西未一吾屬﨑嶇於鋒刃之間居嫌疑之地愚則爲人所猜智則危甚巢幕當如鴻鵠髙飛一舉萬里不可坐待网罟也於是與柔及弟會間行同歸於垂遇盜陜中盛曰我六尺之軀入水不溺在火不焦汝欲當我鋒乎試豎爾手中箭百步我若中之宜愼爾命如其不中當束身相授盜乃豎箭盛一發中之盜曰郎貴人之子故相試耳資而遣之歲餘永誅儁之子孫男女無遺盛旣至垂問以西事畫地成圖垂笑曰昔魏武撫明帝之首遂乃侯之祖之愛孫有自來矣於是封長樂公曆位散騎常侍左將軍驍勇剛毅有伯父全之風烈寶卽僞位領北中郎鎭鄴進爵爲王拜徵北大將軍司隸校尉尙書左僕射寶自和龍南伐盛畱統後事及段速骨作亂馳出迎衛寶幾爲速骨所獲賴盛以免盛屢進奇策於寶寶不能從是以屢敗寶旣如龍城畱盛在後寶爲蘭汗所殺盛馳進赴哀將軍張眞固諫以爲不可盛曰我今投命告以哀窮汗性愚淺必顧念婚姻不忍害我旬月之間足以展吾情志遂入赴喪汗以爲侍中左光祿大夫親待如舊汗兄提弟加難勸汗殺盛汗不從提驕狠荒淫事汗多無禮盛因而間之由是汗兄弟浸相嫌忌太原王奇楷之子汗之外孫也汗亦宥之以爲徵南將軍得入見盛遂相與謀盛潛使奇逃去起兵奇起兵於建安眾至數千汗遣蘭提討之盛謂汗曰善駒小兒未能辦此豈非有假托其名欲爲內應者乎太尉素驕難信不宜委以大眾汗因發怒罷提兵更遣撫軍將軍仇尼慕率眾討奇是時龍城自夏不雨至於秋七月汗日詣燕諸廟及寶神座頓首禱請委罪於蘭提加難蘭提及加難聞之怒且懼誅乙巳相與率所部兵背汗襲仇泥慕軍敗之汗大懼遣子穆將兵討之穆謂汗曰慕容盛我之仇讎奇今起兵盛必爲應兼內有蕭墻之難不宜養心腹之疾請先除之汗欲誅盛先引見察之盛妃知之密以告盛於是僞稱疾篤不復出入汗亦止不殺李旱衛雙劉忠張豪張眞等皆盛之舊暱也蘭穆並引以爲腹心旱等出入至盛所與盛潛結大謀丁未穆討蘭提加難等破之庚戌大饗將士汗穆等皆醉盛夜如廁袒而踰墻入於東宮與李旱等誅穆時軍未解嚴皆聚在穆捨聞盛得出眾皆踴躍鼔噪大呼進攻汗斬之汗子魯公和陳公揚分屯令支白狼盛遣李旱張眞襲誅之蘭提加難亡匿捕得斬之於是內外帖然士女喜悅宇文抜率壯士數百來赴盛拜抜爲大宗正辛亥告成於太廟令曰賴五祖之休文武之力社稷幽而復顯不獨孤以眇眇之身免不同天之責凡在臣民皆當明目當世因大赦盛謙抑自卑不稱尊號遂以長樂王攝行統事諸王降爵爲公以東陽公根爲尙書左僕射衛倫陽璆王騰魯恭爲尙書悅眞爲侍中陽哲爲中書監張通爲中領軍自余文武各復舊位初太原王奇舉兵建安將討蘭汗南北之人翕然向應汗遣兄子企討奇奇擊滅之匹馬不返進屯乙連盛旣誅汗命奇罷兵奇不受命遂用丁零嚴生烏丸王龍之謀勒兵叛盛甲寅引兵三萬餘人進至橫溝去龍城十里盛出兵擊敗之執奇而還斬龍生等百餘人遂賜奇死桓王之嗣遂絕東陽公根等九十八人固請上尊號盛不許八月以河間公熙爲侍中都督中外諸軍事驃騎大將軍中領軍司隸校尉陽城公元爲衛將軍元寶之子也又以劉忠爲左將軍張豪爲後將軍並賜姓慕容氏李旱爲中常侍輔國將軍衛雙爲前將軍張順爲鎭西將軍張眞爲右將軍皆封郡公乙亥步兵校尉馬勒等謀反伏誅事連驃騎將軍髙陽公崇與崇弟東平公澄皆賜死是月暴風拔闕前七大樹九月乙未以東陽公根爲尙書令張通爲左僕射衛倫爲右僕射慕容豪爲幽州刺史鎭肥如冬十月癸酉羣臣復上尊號丙子盛僭卽尊位於承幹殿大赦殊死已下攺元建平追尊伯考獻莊太子全爲獻莊皇帝寶後段氏爲皇太后太妃丁氏爲獻莊皇后謚太子策爲獻哀太子十二月己亥幽州刺史豪尙書左僕射張通鎭西將軍張順坐謀反誅長樂元年春正月戊辰昌黎尹畱忠謀反伏誅事連東陽公根尙書段成皆坐死遣中衛將軍衛雙就誅忠弟幽州刺史誌於凡城以衛將軍平原公﹝前作陽城公﹞元爲司徒尙書令壬午右將軍張眞城門校尉和翰坐謀反誅癸未大赦攺元長樂有犯罪者毎十日一自決之無撾撻之罰而獄情多實髙句驪王安遣使貢方物夏四月甲午有異雀素身緑首集於端門棲翔東園二旬而去以異雀故大赦殊死已下攺東園爲白雀園盛聴詩歌及周公之事顧謂羣臣曰周公之輔成王不能以至誠感上下誅兄弟以杜流言猶擅美譽於經傳歌弦至於我之太祖桓王承百王之季主在可奪之年二寇窺覦難過往日臨朝輔政羣臣緝穆經略外敷辟地千里以禮讓維宗親徳刑制羣後惇穆﹝一作睦﹞雍熙時無二論勲道之茂豈可與周公同日而言乎而燕詠闕而不論盛徳掩而不述非所謂也乃命中書更爲燕頌以述恪之功焉又引中書令常忠尙書陽璆祕書監郎敷於東堂問曰古來君子皆謂周公忠聖豈不謬哉璆曰周公居攝政之重而能達君臣之名及流言之謗致烈風以悟主道契神靈義光萬代故累葉有以稱其髙後王無以奪其美盛曰常令以爲何如忠曰昔武王疾篤周公有請命之誠流言之際義感天地楚撻伯禽以訓就王徳周公爲臣之忠聖達之美詩書以來所未有也盛曰異哉二君之言朕見周公之詐未見其忠聖也昔武王得九齡之夢白文王文王曰我百爾九十吾與爾三焉及文王之終已驗武王之壽矣武王之算未盡而求代其死是非詐乎若惑於天命是不聖也據攝天位而丹誠不見致兄弟之間有干戈之事夫文王之化自近及逺故曰刑於寡妻至於兄弟周公親遺聖父之典而蹈嫌疑之蹤戮罰同气以逞私忿何忠之有乎但時無直筆之史後儒承其謬談故也忠曰啟金縢而反風亦足以明其不詐遭流言之變而能以大義滅親終安宗國復子明辟輔成大業以致太平制禮作樂流慶無窮亦不可謂非至徳也盛曰卿徒因成文而未原大理朕今相爲論之昔周自后稷積徳累仁至於文武以大聖應期遂有天下生靈仰其徳四海歸其仁成王𨿽幼統洪業而卜世修長加以呂召毛畢爲之師傅若無周公攝政王道足以成也周公無故以安危爲己任專臨朝之權缺北面之禮管蔡忠存王室以爲周公代主非人臣之道故言公將不利於孺子周公當明大順之節陳誠義以曉羣疑而乃阻兵都邑擅行誅戮不臣之罪彰於海內方貽王鴟鴞之詩歸非於主是何謂乎又周公舉事稱告二公二公足明周公之無罪而坐觀成王之疑此則二公之心亦有猜於周公也但以疎不間親故寄言於管蔡可謂忠不見於當時仁不及於兄弟知羣望之有歸天命不在己然後返政成王以爲忠耳大風抜木之徵乃皇天佑存周道不忘文武之徳是以赦周公之始愆欲存周室之大美考周公之心原周公之行乃天下之罪人何至徳之謂也周公復位二公所以杜口不言其本心者以明管蔡之忠也又謂常忠曰伊尹周公孰賢忠曰伊尹非有周公之親而功濟一代太甲亂徳放於桐宮思愆攺善然後復之使主無怨言臣無流謗道存社稷美溢來今臣謂伊尹之勲有髙周旦盛曰伊尹以舊臣之重顯阿衡之任太甲嗣位君道未洽不能竭忠輔導而放黜桐宮事同夷羿何周公之可擬乎郎敷曰伊尹處人臣之位不能匡制其君恐成湯之道墜而莫就是以居之桐宮與小人從事使知稼穡之艱難然後返之天位此其忠也盛曰伊尹能廢而立之何不能輔之以至於善乎若太甲性同桀紂則三載之間未應便成賢後如其性本休明義心易發當務盡匡規之理以弼成君徳安有人臣幽主而據其位者哉且臣之事君惟力是視柰何挾智藏仁以成君惡夫太甲之事朕已鑑之矣太甲至賢之主也以伊尹歷奉三朝績無異稱將失顯祖委授之功故匿其日月之明受伊尹之黜所以濟其忠貞之美夫非常之人然後能立非常之事非常人所見也亦猶泰伯之三讓人無徳而稱焉敷曰泰伯三以天下讓至仲尼而後顯其至徳太甲受謗於天下遭陛下乃申其美因而談燕賦詩賜金帛各有差乙未散騎常侍余超左將軍髙和等坐謀反誅秋七月己未遣拜範陽盧溥爲幽州刺史辛酉下詔曰法例律公侯有罪得以金帛贖此不足以懲惡而利於王府甚無謂也自今皆令立功以自贖勿復輸金帛八月遼西太守李朗在郡十年威制境內恐盛疑之累徵不赴以母在龍城未敢顯叛乃陰召魏兵將爲自安之計許以郡降因表請發兵詣龍城以拒冦盛曰此必詐也召其使而詰之果無事實盡滅其族丁酉遣輔國將軍李旱率騎討之師次建安召旱旋師羣臣莫測其故九月辛未復遣之朗聞其家被誅擁二千餘戶以自固及聞旱中路而還謂有內變不復設備畱其子養守令支躬迎魏師於北平旱候知之壬子襲克令支遣廣威將軍孟廣平率騎追朗及於無終斬之旱旣斬朗盛謂羣臣曰前以追旱還者正爲此耳朗新叛逆必忌官威一則鳩合同類刼害良善二則亡竄山澤未可卒平故非意而還以盈怠其志卒然掩之必克之理也羣臣皆曰非所及也冬十月甲午中衛將軍衛雙有罪賜死李旱自遼西還聞盛殺衛雙懼棄軍奔走至板陘復還歸罪盛復其爵位謂侍中孫勍曰旱總三軍之任荷專徵之重不能杖節死綏無故逃亡考之軍正罪在不赦昔先帝蒙塵眾情離貳骨肉忘親股肱失節旱以刑余之體效力盡命忠欵之至精貫白日朕故錄其忘身之功免其丘山之罪耳十二月甲午徵虜將軍燕郡太守髙湖帥戶二千降魏丙午封弟淵爲章武公虔爲博陵公子定爲遼西公丁未太后段氏卒謚曰惠徳皇后長樂二年春正月壬子大赦去皇帝之號貶稱庶人天王魏遣材官將軍和拔襲幽州刺史盧溥戊午克之禽溥及其子煥送平城車裂之盛遣廣威將軍孟廣平援之無及斬魏遼西守宰而還髙句驪王安事燕禮慢二月丙申盛率眾三萬伐之以驃騎大將軍熙爲前鋒襲其新城南蘇二城皆克之開境七百餘里散其積聚徙五千餘戶於遼西三月辛卯襄平令段登等謀反伏誅夏四月前將軍段璣太后段氏之兄子也爲段登辭所連及五月壬子逃奔遼西戊寅段璣復還歸罪盛赦之賜號曰思悔侯使尙公主入直殿內六月甲子大赦冬十二月壬辰立燕臺統諸部雜夷丁酉尊獻莊丁氏爲皇太后立遼西公定爲皇太子大赦殊死已下引見百僚於東堂考詳器藝超拔者十有二人命百司舉文武之士才堪佐世者各一人燕羣臣於新昌殿盛曰諸卿各言其志朕將覽之七兵尙書丁信年十五盛之舅子也進曰在上不驕髙而不危臣之願也盛笑曰丁尙書年少安得長者之言乎盛以威嚴馭下驕暴少親多所猜忌羣臣有纎介之嫌皆先事誅之宗族親舊人不自保故信言及之長樂三年秋七月盛討厙莫奚大虜獲而還八月丁亥左將軍國與殿中將軍秦輿段贊等謀率禁兵襲盛事覺誅之死者五百餘人盛懲其父寶以懦弱失國遂峻刑極威安忍無親纎微嫌忌莫不裁之於未萌防之於未兆是以親戚亦皆離貳舊臣莫不夷滅壬辰夜前將軍思悔侯段璣與輿子興贊子泰等因眾心揺動潛入禁中鼔噪大呼盛聞變起率左右出戰眾皆披潰璣被創匿廂屋間俄而有一賊從闇中擊傷盛足盛被傷遂輦升前殿申約禁衛召叔父河間公熙屬以後事熙未至而盛已死時年二十九在位四年僞謚昭武皇帝墓號興平陵廟號中宗

卷四十八後燕錄六慕容熙慕容熙字道文小字長生垂之少子也燕二年生於長山建興八年封河間王永康初隨寶奔龍城拜司隸校尉段速骨之難諸王多被其害熙素爲髙陽王崇所親愛故得獨免蘭汗之簒以熙爲遼東公備燕之宗祀如杞宋故事長樂元年盛初卽位降爵爲公拜都督中外諸軍事驃騎大將軍尙書左僕射領中領軍從徵髙句驪契丹皆勇冠諸將盛曰叔父雄果英壯有世祖之風但弘略不如耳及盛死中壘將軍抜冗從僕射郭仲白太后丁氏以爲國家多難宜立長君時羣望皆在盛弟司徒尙書令平原公元而熙素得幸於丁氏丁氏遂廢太子定密迎熙入宮明旦羣臣入朝始知有變因上表勸進於熙熙以讓元元固讓熙遂以晉隆安五年秋八月癸巳僭卽尊位誅大臣段璣秦興等並夷三族甲午大赦丙申平原公元以嫌疑賜死元字道光寶之第四子也閏月辛酉葬盛於興平陵丁氏送葬未還中領軍提步軍校尉張佛等謀立故太子定事覺伏誅定亦賜死丙寅大赦攺元光始攺北燕臺爲大單於臺置左右輔位次尙書冬十二月乙卯魏虎威將軍宿庫幹﹝庫一作沓﹞率眾來伐攻令支乙丑中領軍宇文拔救之壬午宿庫幹拔令支而戍之光始二年春正月丁丑熙遣平冦將軍拔攻遼西拔令支戍宿庫干等拒戰失利退走執魏遼西太守那頡遂以拔爲幽州刺史鎭令支以中堅將軍遼西陽豪爲本郡太守丁亥以章武公淵爲尙書令博陵公虔爲尙書左僕射尙書王騰爲右僕射二月甲戌大赦夏五月髙句驪攻宿軍平州刺史歸棄城走冬十月熙納故中山尹苻謨長女爲貴人幼女爲貴嬪而貴嬪尢有寵丁太后怨恚謀欲廢熙事覺逼令自殺謚曰獻幽皇后十一月戊辰殺淵及信辛未狩於北原石城令髙和與尙方兵於後作亂殺司隸校尉張顯入掠宮殿取庫兵脇營署閉門乘城拒熙熙率騎馳還和眾皆投仗開門盡誅反者惟和走免甲戌大赦光始三年春正月熙引見州郡及單於北﹝一作八﹞部耆舊於東宮問民間疾苦司隸部民劉瓚對問稱旨拜帶方太守是月大治宮室夏四月立貴人苻氏爲昭儀五月大築龍騰苑廣袤十餘里役徒二萬人起景雲山於苑內基廣五百步峯髙十七丈冬十二月戊申熙尊垂之貴嬪段氏爲皇太后段氏熙之慈母也己酉立貴嬪苻氏爲皇后大赦殊死以下辛亥以衛尉悅眞爲靑州刺史鎭新城光祿大夫衛駒爲並州刺史鎭凡城光始四年夏四月熙於龍騰苑起逍遙宮甘露殿連房數百觀閣相交鑿天河渠引水入宮又鑿曲光海淸涼﹝一作淨﹞池季夏盛暑士卒暍死幾萬餘人擬鄴之鳳陽門又作弘光門累級九重熙逰於城南止大柳樹下若有人呼曰大王且止熙惡之伐其樹乃有蛇長丈餘從樹中而出秋七月苻昭儀有疾卒謚曰湣皇后贈苻謨太宰追謚文獻公九月熙北襲契丹大破之冬十二月髙句驪冦燕郡殺掠百餘人光始五年春正月熙伐髙句驪苻後從行戊申至遼東攻之不克會大雨雪士卒凍死者甚眾熙乃引歸秋八月遼西太守邵顏有罪亡命爲盜九月中常侍郭仲討斬之冬十二月熙襲契丹光始六年春正月熙與苻後至陘北畏契丹之眾將還苻後弗聴戊申遂棄輜重輕兵襲髙句驪二月軍行三千餘里士馬俱疲凍死者屬路攻木底城不克而還夕陽公云傷於矢且畏熙政之虐遂以疾去官夏五月寶諸子博陵公虔上黨公昭皆以嫌疑賜死乃大城肥如及宿軍以仇尼倪爲鎭東大將軍管州刺史鎭宿軍上庸公懿爲鎭西大將軍冀州刺史鎭肥如建始元年春正月辛丑朔大赦攺元建始三月太史丞梁延年夢月化爲五白龍夢中占之曰月臣也龍君也月化爲龍當有臣爲君者寤而告人曰國苻其將盡乎夏四月癸丑苻後死熙哭之悲慟若喪考妣﹝狊苻後錄﹞丁酉去太后段氏尊號出居外宮五月壬戌尙書郎苻進謀反伏誅﹝進定之子也﹞秋七月癸亥熙葬苻後於徽平陵甲子大赦初中衛將軍馮跋左衛將軍張興先皆坐事亡奔至是以熙政殘虐與從兄萬泥等二十二人結盟推夕陽公云爲主發尙方徒五千餘人分屯四門跋弟乳陳等帥眾攻弘光門鼔噪而進禁衛皆散走遂入宮授甲閉門拒守中黃門趙洛生等奔告於熙熙曰此鼠盜耳何能爲朕還當誅之乃置後柩於南苑收髮貫甲馳還赴難夜至龍城攻北門不克宿於門外乙丑熙退入龍騰苑尙方兵禇頭踰城從熙自稱營兵同心效順惟俟軍至熙聞之驚走而出左右莫敢迫熙從溝下潛匿良久左右怪其不還相與尋之惟得衣冠不知所適中領軍拔謂中常侍郭仲曰大事垂捷而帝無故自驚深可怪也然城內企遲至必成功不可稽畱吾當先往趣城卿畱待帝得帝速來若帝未還吾得如意安撫城中徐迎未晚乃分將壯士二十餘人登北城將士謂熙至皆投仗請降旣而熙久不至拔兵無後繼眾心疑懼復下城赴苑遂皆潰散拔爲城中人所殺丙寅熙微服逃隠於林中爲人所執送於云云數而殺之及其諸子同殯城北初童謡曰一束槁兩頭然禿頭小兒來滅燕槁字上有艸下有木兩頭然則艸木俱盡而成髙字云父名拔小字禿頭有三子而云季也熙竟爲云所滅終如謡言時年三十二﹝一作二十三﹞在位七年云葬之於苻氏墓僞謚昭文皇帝垂以晉孝武帝太元九年歲在甲申僭立至熙四世凡二十四年以安帝義熙三年歲在丁未滅

卷四十九後燕錄七慕容云慕容云字子雨寶之養子髙句驪之支庶也皝破髙句驪徙於靑山由是世爲燕臣祖父髙和自云髙陽氏之苗裔故以髙爲氏云深沈有局量厚重寡言時人莫知咸以爲愚惟中衛將軍長樂馮跋奇其志度與之爲友寶之爲太子也云以武藝給事侍東宮永康初拜侍禦郎襲敗會軍寶遂子之賜姓慕容氏拜建威將軍封夕陽公及熙嗣位云以熙政之虐稱疾去官其後因熙出葬苻氏馮跋與從兄萬泥左衛將軍張興及苻進餘黨結盟共襲殺熙跋素與云善乃推云爲主因詣云告之云懼曰吾嬰疾歷年卿等所知願更圖之跋逼曰慕容氏世衰河間昏虐惑妖淫之女而逆亂天常百姓不堪其害思亂者十室而九人神共怒此天亡之時也公自髙氏名家何能爲他養子機運難遘千載一時公焉得辭扶之而出云曰吾疾苦日久廢絕世務卿今興建大事謬見推逼所以徘徊非爲身也實惟否徳不足以濟元元故耳跋等彊之云遂以晉義熙三年秋七月乙丑僭卽天王位復姓髙氏大赦境內殊死以下攺元正始國仍號大燕八月署馮跋爲侍中都督督中外諸軍事徵北大將軍開府儀同三司錄尙書事封武興公馮萬泥爲尙書令馮乳陳爲中軍將軍馮素弗爲昌黎尹撫軍大將軍馮弘爲徵東大將軍孫護爲尙書左僕射張興爲輔國大將軍務銀提爲司隸校尉封伯子男鄕亭侯者五十餘人士卒賞賜榖帛有差熙之羣僚復其爵位正始二年春正月立妻李氏爲天王后子彭城爲太子越騎校尉慕輿良謀叛伏誅三月庚申葬熙及苻後於徽平陵髙句驪遣使來聘且敍宗親云遣侍禦史李拔報之夏四月大赦境內五月以尙書令馮萬泥爲幽冀二州牧鎭肥如中軍將軍馮乳陳爲並州刺史鎭白狼撫軍大將軍馮素弗爲司隸校尉司隸校尉務銀提爲尙書令秋七月封慕容歸爲遼東公使主燕祀立燕之宗廟社稷正始三年冬十月云自以無功徳而居大位內懷危懼常蓄養壯士以爲腹心爪牙寵臣離班桃仁專典禁兵賞賜以巨萬計衣食起居皆與之同而班仁志願無厭猶有怨憾戊辰云臨東堂班仁懷劍執紙而入稱有所啟拔劍擊云云以幾拒班仁從旁擊云云遂被殺馮跋遷云屍於東宮僞謚惠懿皇帝

卷五十後燕錄八慕容永慕容永字叔明廆弟運之孫也暐爲苻堅所滅永隨暐徙於長安家貧夫妻常賣鞾於市以供衣食及堅之兵敗於晉也燕故大司馬中山王衝時爲平陽太守其兄故濟北王泓時爲北地長史各起兵據郡叛堅泓破秦兵於華澤而衝爲秦將竇衝所敗衝奔子泓泓謀臣髙蓋等以泓素望不如衝且持法太峻乃共殺泓立衝爲皇太弟承制置百官以永爲右僕射其明年進據阿房城稱帝攺元更始衝少長尊貴及是復有自得之意而毒暴異常堅旣出奔五將山衝入長安縱兵大掠死者不可勝紀遂據長安樂之忘歸且以垂之威名夙著跨據山東憚不敢進乃課農築室爲持久之計眾咸怨之衝左將軍韓延及許木末因眾心不悅攻衝殺之立衝將段隨爲燕王攺元昌平初衝之入長安也王嘉謂之曰鳳凰鳳凰何不髙飛還故鄕何故在此取滅亡衝小字鳳凰故嘉云然永與左僕射慕容恆潛謀襲殺段隨立宜都王子顗爲燕王攺元建明率鮮卑男女四十餘萬口乘輿服禦禮樂器物去長安而東於是長安空虛恆以永爲武衛將軍恆弟護軍將軍韜陰有二志誘顗殺之於臨晉恆怒去之永與武衛將軍刁云率眾攻韜韜遣司馬宿勒黎逆戰永執而戮之韜懼出奔恆營恆立衝之子瑤﹝一作望﹞爲帝攺元建平謚衝曰威皇帝眾悉去瑤奔永永執瑤殺之立泓子忠爲帝攺元建武忠以永爲丞相太尉守尙書令封河東公永持法寛平鮮卑安之東至聞喜知垂已稱尊號托以農要弗進築燕熙城以自固刁云等又殺忠推永爲持節大都督督中外諸軍事大將軍大單於雍秦梁涼四州牧錄尙書事河東王稱藩於垂旣而遣使詣秦求假道東歸秦主丕弗許與戰於襄陵秦兵大敗遂進據長子僭卽帝位攺元中興悉誅儁及垂之子孫男女無遺轉寇河南河南太守楊佺期擊破之其後復率眾向洛陽豫州刺史朱序自河陰北濟與永僞將王次等相遇乃戰於沚水次敗走斬其部將勿支參軍趙睦江夏相恆不才追永破之於太行永退屯上黨時楊楷聚眾數千在湖陜聞永敗遣任子詣序乞降序追永至上黨之白水與永相持會垂破丁零翟釗於滑臺釗求救於永永不出救釗敗奔降於永垂遂攻永永率眾逆戰軍敗奔還長子垂復進軍圍之將士開門納垂兵垂兵入城永奔北門前驅執永數而戮之﹝衝及永本稱西燕立國九年爲垂所滅故附垂錄﹞慕容令慕容令垂之世子母先段氏所生也垂爲太傅評所忌恐其見害內以爲憂而未敢告諸子令潛知之請曰尊比者如有憂色豈非以主上幼沖太傅嫉賢功髙望重愈見猜耶垂曰然吾竭力致命以破彊寇本欲保全家國豈知功成之後反令身無所容汝旣知吾心何以爲吾謀令曰主上闇弱委任太傅一旦禍發疾於駭機今欲保族全身不失大義莫若逃龍城遜辭謝罪以待主上之察若周公之居東庶幾感悟而得還此幸之大者也如其不然則內撫燕代外懷羣夷守肥如之險以自保亦其次也垂曰善乃微服出鄴將趣龍城追騎及之會日暮乃止令謂垂曰本欲保東都以自全今事已泄謀不及設秦王方招延英傑不如往歸之垂曰今日之計捨此安之遂與令等奔秦﹝詳具垂錄﹞苻堅以垂爲冠軍將軍復愛令等之才甚禮遇之每見必屬目王猛伐洛陽引令爲參軍以爲鄕導猛素勸堅除垂父子堅不從乃令人詭傳垂語於令曰吾已東還汝可爲計也令疑之躊躇終日無所復審遂將舊騎奔樂安王臧於石門暐以令叛而復還其父爲秦所厚疑爲反間徙之沙城在龍都東北六百里令自度終不能免密謀起兵沙城中謫戍士數千人令皆厚撫之乃殺牙門孟嬀城大涉圭懼請自效令信之引置左右遂帥謫戍士東襲威徳城殺城郎慕容倉進據其城部署官屬遣人招東西諸戍翕然向應鎭東將軍渤海王亮鎭龍城令將襲之其弟麟以告亮亮閉城拒守涉圭因侍直擊令令單馬遁走其黨皆潰涉圭追令至薛黎澤擒而殺之詣龍城白亮亮爲之誅涉圭收令屍而葬之慕容麟慕容麟垂之少子諸姬所生也素不爲垂所愛垂之奔秦以麟嘗告變於燕立殺其母然猶不忍殺之置之外舍希得侍見垂殺苻飛龍麟屢進策啟發垂意於是奇之寵待同於諸子署爲撫軍將軍垂旣僭位進衛大將軍封趙王太子寶之守中山麟以尙書右僕射錄畱臺尙書事是時丁零鮮於乞阻兵謀叛麟出討之悉擒其眾尋率騎會魏擊叛者拓跋窟咄敗之引還復率眾會魏討王敏於上谷斬之擊劉顯於彌澤破之後又擊破許謙徙其民於龍城復率眾會髙陽王隆擊王祖於魯口降之及寶參合之敗麟將慕輿嵩潛謀作亂欲奉麟爲主事泄嵩等伏誅麟與寶自相猜疑旣而寶卽位魏攻圍中山麟屢撓戰計以致覆師後寶襲擊魏軍大敗而還麟遂作亂將妻子出奔寶敗於魏棄中山走麟尋襲殺開封公詳而自立於中山﹝詳具寶錄﹞爲魏所敗奔至鄴勸叔父範陽王徳稱尊號徳以麟爲司空領尙書令未幾謀反徳殺之慕容農慕容農字道厚小字惡奴垂第三子也年九歲問太史令黃泓曰俗稱參辰相見萬人相食各自一宿何爲如是泓曰昔髙辛氏有二子長曰伯閼主辰次曰實沈主參日尋干戈自相徵討後帝不臧使伯閼主辰實沈主參別而離之相見則爭故代傳言然農曰天有定宿以人甄之而成憎愛二子之前參辰何云泓不能對垂深奇之後隨父亡秦見秦之恃其彊大宮室奢侈乃私言於垂曰自王猛之死秦之法制日以頹靡今又重之以奢侈殃將至矣圖讖之言行當有驗大王宜結納英傑以承天意時不可失也垂笑曰天下事非爾所及也及垂起兵攻鄴農與楷等爲苻丕所畱聞垂誅苻飛龍乃奔列人止於烏桓魯利家利爲之置饌農笑而不食利謂其妻曰惡奴郎貴人也家貧無以饌之柰何妻曰郎有雄才大志今無故而來必將有異非爲飲食來也君亟出逺望以備非常利從之農謂利曰吾欲集兵列人以圖興復卿能從我乎利曰生死惟郎是從農乃詣烏桓張驤說之曰王家已舉大事翟斌等咸相推奉逺近向應故來相告耳驤再拜曰得舊主而事之敢不盡死於是農驅列人居民爲士卒斬桑楡爲兵裂襜裳爲旗使趙秋說屠各畢聰聰與屠各卜勝張延李白郭超及東夷余和敕勃易陽烏丸劉大各帥部眾數千赴之農假張驤輔國將軍劉大安逺將軍魯利建威將軍農自將攻破館陶收其軍資器械遣蘭汗段贊慕輿悕略取康臺牧馬數千疋於是步騎雲集眾至數萬驤等共推農爲驃騎大將軍監統諸軍隨才部署上下肅然農以垂未至不敢行賞趙秋勸農承制封拜以收眾心農從之赴者相繼垂聞而善之農西招厙傉官偉於上黨東引乞特歸於東阿北召光烈將軍平叡及叡兄汝南太守幼於燕國偉等皆應之又遣蘭汗等攻拔頓丘農號令嚴整軍無私掠士女喜悅苻丕使石越討之農曰越有智勇之名今不南拒大軍而來此是畏王而陵我也必不設備可以計取之眾請治列人城農曰善用兵者結士以心不以異物今起義兵惟敵是求當以山河爲城池何列人之足治也越至列人西使趙秋及參軍綦母滕擊越前鋒破之參軍太原趙謙言於農曰越甲仗𨿽精人心危駭此易破也宜急擊之農曰彼甲在外我甲在心晝戰則士卒見其外貌而憚之不如待暮擊之可以必克令戰士嚴備以待毋得妄動越立柵自固農笑謂諸將曰越兵精士眾不乘其初至之銳以擊我方更立柵吾知其無能爲也向暮農鼓噪出陳於城西牙門劉木請先攻越柵農笑曰凡人見美食誰不欲之何得獨請然汝猛銳可嘉當以先鋒惠汝木乃帥壯士四百騰柵而入越兵披靡農等大眾隨之越等大敗斬越及驍將毛當遂引兵會垂攻鄴垂使農東狥淸河平原徵督租賦農明立約束均適有無軍令嚴整無所侵暴由是糓粟屬路軍資丰贍垂甚悅之旣卽尊位封遼西王尋爲使持節都督幽平二州北狄諸軍事幽州牧鎭龍城農創立法制事從寛簡淸刑獄省賦役勸課農桑居民富贍四方流民前後至者數萬餘口在龍城五年庶政修舉乃上表曰臣頃因徵卽鎭所統將士安逸積年靑徐荊雍餘寇尙繁願時代還展竭微效生無餘力沒無餘恨臣之志也乃召農還轉侍中司隸校尉及還中山以農爲都督兗豫荊徐雍五州諸軍事鎭鄴寶嗣僞位推爲都督雍益並梁秦涼六州諸軍事並州牧移鎭晉陽魏兵來伐中山被圍日久將士皆思出城一戰而衛大將軍麟每沮其議農部將谷會歸說農曰城中之人皆涉珪參合所殺者父子兄弟泣血踴躍欲與魏戰而爲衛軍所抑主上當北遷皆曰得慕容氏一人奉而立之以與魏戰死無所恨大王幸而畱此以副眾望擊退魏軍撫寧畿甸奉迎大駕亦不失爲忠臣也農欲殺歸而惜其材力謂之曰必如此以望生不如就死遂與寶等奔赴淸河王會後會作亂夜遣壯士襲農農被重創骨破見腦寶手自裹創僅而獲濟進爲左僕射尋拜司空領尙書令復以大司馬領中軍趣鄴次於乙連長上將士作亂爲鬷讓所殺追謚曰桓烈慕容隆慕容隆字道興垂之中子也爲冠軍將軍封髙陽王后代農爲都督幽平二州諸軍事徵北大將軍幽州牧錄畱臺尙書事鎭龍城隆因農舊制修而廣之遼碣遂安參合之敗垂自欲率眾討魏乃召隆還隆引龍城之甲入中山軍容精整燕人之气稍振是時燕兵新敗皆畏魏不敢進惟龍城之兵勇銳爭先寶嗣僞位以隆領尙書右僕射率兵討克平視於髙唐魏太祖攻常山隆拒守南郭帥眾力戰魏乃退及圍中山城中將士皆思出戰每爲趙王麟所抑隆成列而罷者前後數四寶終不許諸將固請擊之隆退而勒兵召參佐謂之曰皇威不振寇賊內侮臣子同恥義不顧生今幸而破賊吉還固善若其不幸亦使吾志節獲伸卿等有北見吾母者爲吾道此情也被甲上馬詣門俟命麟復固止隆涕泣而還寶欲走保和龍遼東髙撫善卜筮素爲隆所信厚私謂隆曰殿下北行終不能達太妃亦不可得見若使主上獨往殿下潛畱於此必有大功隆曰國有大難主上蒙塵且老母在北吾得北首而死猶無所恨卿是何言也乃徧召僚佐問其去畱惟司馬魯恭參軍成岌願從餘皆欲畱隆並聽之遂與寶等出走會軍引魏兵來躡其後會整陳力戰隆復率騎衝之追奔百里隆又獨追數十里而還謂故吏畱臺治書陽璆曰中山城中積兵數萬不得展吾意今日之捷令人遺恨因慷慨流涕淸河王會自以退魏之功矜狠日甚隆屢訓責之深懷忿恚夜遣壯士襲殺隆於帳下及會被殺寶槪封功臣追贈隆司空謚曰康子崇嗣慕容鳳慕容鳳字道翔宜都王桓之子也桓好修宮室時鳳年八歲左右抱之隨桓周行殿觀桓謂之曰此第好否鳳笑謂其父曰此本石家諸王故第今王修之何足爲好鳳因言曰今王之味﹝一作膳﹞兼列百品而外有糟糠之民非是小兒所可同大王之味也桓彌加嘆賞桓時鎭遼東燕之亡爲秦將朱嶷所殺鳳年十一但泣而不言嘗告其母曰昔張良養士以擊秦王復君之仇也先王之事豈可一日忘之遂陰有復仇之志鮮卑丁零有气幹者皆傾身禮之與之交結權翼見而謂之曰兒方以才望自顯勿效爾父不識天命鳳厲色曰先王欲建忠而不遂此乃人臣之節君侯之言豈奬勸將來之義乎翼攺容謝之言於苻堅曰慕容鳳慷慨有才气但狼子野心恐終不爲人用耳不如早除之無使貽後患堅不從及堅淮南之敗垂起兵濟河將趣洛陽鳳勸丁零翟斌奉垂爲盟主斌遂率眾歸垂垂拜鳳爲建策將軍垂旣僭位襲父爵仍爲宜都王轉冠軍將軍鳳每進戰奮不顧身前後大小二百五十七戰未嘗無功垂戒之曰今大業甫濟汝當先自愛使爲車騎將軍之副以抑其銳垂克長子遂以鳳爲雍州刺史鎭守之寶嗣僞位遷冀州刺史戍信都甚著惠威百姓懷之魏太祖來伐鳳踰城奔中山慕容溫慕容溫儁第四子也初封帶方王暐爲苻堅所敗隨入長安及垂起兵攻鄴溫亦引兵會之拜前將軍攺封樂浪王尋遷徵東將軍屯兵中山時中山兵力甚弱丁零四布分據諸郡溫謂諸將曰以吾之眾攻則不足守則有餘驃驍撫軍首尾相應會須滅賊但應聚糧厲兵以俟時耳於是撫舊懷新勸課農桑民歸附者日月相繼郡縣壘壁爭送軍糧倉庫充溢屢出奇兵擊破翟眞眞不敢入境爲寇遂大營宮室於中山極其壯麗又遣兵一萬運糧以餉垂及垂北如中山謂諸將曰樂浪王招流散實倉廩外給軍糧內營宮室𨿽古蕭何何以加之歷位司隸校尉尙書右僕射冀州刺史其後翟遼遣丁零故堤詐降於溫爲溫帳下乙酉刺溫殺之並其長史司馬驅帥守兵二百戶奔西燕遼西王農邀擊刺溫者於襄國盡獲之惟堤走免謚曰悼慕容楷慕容楷垂兄太宰恪之長子也與垂同避難於秦苻堅任爲積弩將軍甚見寵遇建元末苻堅大舉入寇楷與其弟紹私言於垂曰主上驕矜已甚叔父建中興之業在此行也垂曰然非汝誰與成之淮南之敗垂起兵向鄴楷爲苻丕所畱聞垂殺飛龍乃與弟紹同奔辟陽發兵應之拜徵西將軍襲爵太原王時東胡王晏與鮮卑烏丸等阻兵不服垂遣楷與紹討之楷謂紹曰鮮卑烏丸及冀州之民本皆燕臣今大業始爾人心未洽所以小異惟宜綏之以徳不可鎭之以威吾當止一處爲軍聲之本汝巡撫民夷示以大業彼必聽從楷乃屯於辟陽紹率騎數百往說王晏爲陳禍福晏隨紹詣楷降鮮卑烏丸及塢民降者數十萬口垂大悅曰汝兄弟才兼文武足以繼先王矣及丁零翟眞叛走邯鄲楷率騎追之戰於下邑爲眞所敗垂卽尊位遷左僕射及克東阿署爲兗州刺史權鎭東阿垂率諸將攻翟遼復以楷爲前鋒都督遼之故眾皆燕趙人聞楷至皆曰太原王子吾之父母也相率歸附遼懼遣使請降歷冀州牧進位司空以建興十年六月卒謚曰元子奇嗣﹝奇見盛錄﹞慕容紹慕容紹楷之弟恪次子也隨暐入秦任爲陽平國常侍時秦封略旣廣而徵伐不息紹私於兄楷曰秦恃其彊大務戰不休北戍雲中南守蜀漢轉運萬里道殣相望兵疲於外民困於內危亡近矣冠軍叔仁智度英拔必能恢復燕祚吾屬但當愛身以待時耳及堅淮南之敗垂起兵向鄴紹盜丕駿馬與楷奔於辟陽率眾會之垂以紹爲鎭南將軍封陳畱王后克歷城靑兗徐州郡縣壁壘多降以紹爲靑州刺史鎭之尋遷尙書右僕射參合之敗爲魏所殺謚曰悼慕容會慕容會字道通寶第二庶子也建興初與其兄盛歸自長子封淸河公未幾進爵爲王歷位徵北大將軍幽平二州牧會母賤而年長多材藝有雄略垂深奇之時寶國嗣未定垂每以爲憂然已屬意於會矣寶之北伐使會代攝東宮事總錄禮遇一同太子及垂親率軍伐魏以龍城舊都宗廟所在復使會鎭幽州委以東北之任國官府佐髙選一時才俊以崇威望垂臨死顧命以會爲寶嗣而寶寵愛少子濮陽公策意不在會長樂公盛又自以與會同年恥爲之下乃稱策宜爲儲貳而非毀會寶大悅訪於趙王麟麟復希旨贊成之遂立策爲皇太子會聞之心已慍懟寶詔會遣章武王宙徙髙陽王隆參佐家屬還中山會遂違詔多畱部曲不時卽遣宙年長屬尊會每事陵侮之見者知其有異志矣永康二年魏伐中山城中危急會表求赴難寶又詔會率幽州之眾入援會復稽畱不進寶怒累詔切責月餘始發時有趙王麟之叛寶以會軍在近恐麟奪會軍先據龍城乃遣人迎之而自奔龍城會傾身納誘繕甲厲兵帥步騎二萬列陣而進迎寶薊南寶怪會容止怏怏殊有恨色密造隆及農言之隆農俱曰會一年少專任方面習驕所致豈有他也臣等當以禮責之寶𨿽從之然猶詔解會軍分屬農隆二王是時魏兵追寶及於夏謙澤會言於寶曰臣撫教士卒惟敵是求今大駕蒙塵人思效命而虜敢自送眾心憤恨兵法曰歸師勿遏又曰置之死地而後生今我皆得之何患不克若其捨去賊必乘人或生余變寶乃從之會遂整陳逆擊魏兵魏兵大敗死者數千人會以退魏之功矜狠滋甚隆農屢訓責之益懷忿恚又以隆農嘗鎭龍城屬尊位重名望素出己右恐至龍城權政不復在己又知終無爲嗣之望遂謀作亂幽並之兵皆懷會威徳不樂屬二王請於寶曰淸河王天資神武權略過人臣等與之誓同生死感王恩澤勇气自倍願陛下與皇太子畱駕薊宮使王統臣等進解京師之圍然後奉迎車駕寶左右皆惡會言於寶曰淸河王不得爲太子神色甚不平且其才武過人善收人心陛下若從眾請臣恐解圍之後必有衛輒之事寶乃謂眾曰道通年少不及二王豈可當專徵之任且朕方親統六師仗會以爲羽翼何可離左右也眾不悅而退左右勸寶殺會其黨侍禦史仇泥歸聞而告會曰左右密謀如是主上將從之大王所恃者父也父已異圖所仗者兵也兵已去手進退路窮欲於何所自容乎盍若誅二王廢太子大王自處東宮兼領將相以匡復社稷此上策也會猶豫未決寶謂農隆曰觀道通志趣必反無疑宜早除之不然恐成大禍農曰今寇敵內侮中土分亂社稷之危有如累卵會撫鎭舊都安眾寧境京師有難萬里星赴其威名之重可以震服戎狄逆迹未彰宜自隱忍而遽相誅戮豈徒傷父子至恩亦恐大損威望寶曰道通逆志已成卿等仁慈不忍早殺恐一旦爲變必先害諸父然後及吾事敗之後當思朕言至時勿悔自負也農隆固諫乃止會聞之益懼後寶宿廣栁黃楡谷會遣仇泥歸吳提染干等率壯士二千餘人分道襲農隆殺隆於帳下農被重創執仇泥歸逃入山中會以仇泥歸被執事終顯發乃夜詣寶曰農隆謀逆臣已除之寶意在誅會陽爲好言以安之曰吾固疑二王久矣除之甚善會乃立仗嚴備引道欲棄隆喪建威將軍余崇涕泣固請乃聽載隨軍農出自歸寶呵之曰何以自負耶命執之行十餘里寶顧召羣臣食且議農罪會就坐寶目左衛將軍慕輿騰使斬會傷其首不能殺會復走赴其軍勒兵攻寶寶率數百騎馳二百里晡時至龍城會遣騎追至石城不及復遣仇泥歸等攻龍城寶夜遣兵襲擊破之會遣使請誅左右佞臣並求爲太子不許會盡收乘輿器服以後宮分給將帥署置百官自稱皇太子錄尙書事引兵向龍城以討慕輿騰爲名頓兵城下寶臨西門會乘馬遙與寶語寶責讓之會命軍士向寶大噪以耀威武城中將士莫不憤怒向暮出戰大破之會兵死傷大半復走還營侍禦郎髙云夜率敢死士百餘人襲會敗之眾皆逃散會單馬奔至中山踰圍而入爲開封公詳所殺寶殺會母及其三子慕容懿慕容懿太傅評之孫也爲鎭西大將軍幽州刺史封上庸公出鎭肥如慕容云之亂懿以令支奔降於魏魏以懿爲徵東將軍平州牧昌黎王后坐謀反伏誅

卷五十一後燕錄九垂後先段氏垂後段氏遼西鮮卑段末杯之女也垂爲吳王時立爲王妃生子令寶段氏才髙性烈自以貴姓不尊事太后可足渾氏渾氏銜之儁又素不平於垂中常侍湼皓因希儁旨告段氏及吳國典書令遼東髙弼爲巫蠱欲以連污垂遂收段氏及弼下大長秋廷尉考治﹝一作驗﹞段氏及弼志气確然終無撓辭拷掠甚急垂湣之私使人謂段氏曰人生會當一死何堪楚毒如此不若引服段氏嘆曰吾豈愛死者耶若自誣以惡逆上辱祖宗下累於王固不爲也辧答益明故垂得以免禍而段氏竟死於獄中垂出爲平州刺史還鎭遼東垂以段氏女弟爲繼室可足渾氏黜之以其妹長安君妻垂垂不悅由是渾氏益惡之密謀殺垂垂遂奔秦及卽位追謚段氏曰成昭皇后垂後後段氏垂後段氏字符妃遼西鮮卑光祿大夫段儀之女也少而婉慧有節操嘗謂其妹季妃曰我終不作凡人妻季妃曰妹亦不爲庸夫婦鄰人聞而笑之內黃人張定善相見儀二女大驚曰君家大興當由二女儀深異之至年二十餘而不嫁儀子倫謂儀曰張定何知而拒求者儀曰吾女輩志行不凡故且踟躕以擇良配旣而垂納元妃爲繼室遂有殊寵及僭卽帝位冊拜爲皇后範陽王亦聘季妃姊妹皆爲皇后卒如其言先段氏生子令寶元妃生子朗鑑愛諸姬生子麟農隆柔熙寶初爲太子有美稱已而荒怠中外失望元妃嘗言於垂曰太子資質雍容柔而不斷遭承平之世足爲神明之主今國步艱難恐非濟世之雄陛下托之以大業妾未見克昌之美遼西髙陽二王陛下之賢子宜擇一人付之趙王麟姦詐彊愎陛下一旦不諱必爲國家之患此陛下之家事宜早圖之垂不悅寶善事垂左右左右多譽之故垂以爲賢其後元妃又言之垂謂之曰汝欲使我爲晉獻公乎元妃泣而退告其妹季妃曰太子不才天下所知吾爲社稷計言之主上乃比吾爲驪戎之女何其苦哉主上百年之後太子必喪社稷範陽王有非常器度若燕祚未盡其在王乎寶及麟聞之深以爲恨及垂死寶嗣位使麟謂元妃曰後嘗謂主上不能嗣守大業今竟能否宜早自裁以全段宗元妃怒曰汝兄弟尙逼殺其母況能保守先業乎吾豈愛死但念國亡不久耳遂自殺寶議以元妃謀廢嫡統無母后之道不宜成喪羣臣咸以爲然中書令眭邃揚言於朝曰子無廢母之義漢世安思閻後親廢順帝猶得配享太廟況先後曖昧之言虛實尙未可知宜依閻後故事寶從之乃成喪追尊謚曰成哀皇后其後麟果作亂寶亦被殺徳復僭稱尊號終如元妃之言寶後段氏寶後段氏遼西鮮卑人前將軍段璣之姑也初進爲昭儀生子策字道符策於諸子中最少寶甚寵愛之封濮陽公年十二美姿貌而蠢弱不慧時寶冡嗣未定欲立太子而垂意屬於淸河公會寶意不在會猶豫未決庶長子長樂公盛潛知之稱策堪爲儲貳寶遂立策爲太子立段氏爲皇后後盛嗣位尊段氏爲皇太后長樂二年冬十一月丁未卒謚曰惠徳皇后追謚策曰獻哀太子盛妃蘭氏盛妃蘭氏尙書頓丘王蘭汗之女也寶爲汗所殺盛馳進赴哀汗妻乙氏及盛妃皆涕泣請盛於汗妃復頓頭於諸兄弟汗惻然哀之遣其子迎盛捨於宮中親待如舊先是汗之當國也盛從寶出亡妃奉事丁氏愈謹及盛誅汗以妃當從坐欲殺之丁氏以妃有保全之功固爭之得免然終不得爲後獻莊太妃丁氏太妃丁氏盛伯獻莊太子全之妃七兵尙書丁信之姑也盛卽尊位尊爲獻莊皇后尋進爲皇太后及盛死羣臣共白丁氏以國家多難宜立長君而熙素得幸於丁氏遂命立熙後熙寵幸苻貴人丁氏怨恚詛咒與丁信密謀廢熙迎立章武公淵熙聞之大怒逼丁氏令自殺葬以後禮謚曰獻幽皇后熙昭儀大苻氏熙昭儀大苻氏故中山尹苻謨之長女也名曰娀娥納爲貴人未幾進爲昭儀熙甚幸之乃爲昭儀鑿曲光海淸涼池季夏盛暑士卒不得休息暍死者大半苻氏美而艷好微行遊宴熙弗之禁也請謁必從刑賞大政無不由之俄而有疾龍城人王榮自言能療之未幾而卒熙忿榮之妄立於公交車門支解而焚之僞追謚昭儀爲湣皇后熙後小苻氏熙後小苻氏苻謨之幼女也名曰訓英納爲貴嬪寵愛踰於其姊尋立爲皇后後好遊田熙從之北登白鹿山東過靑嶺南臨滄海百姓苦之士卒爲豺狼所害及涷死者五千餘人及熙伐髙句驪以苻氏從至於遼東爲衝車地道以攻之城且陷熙曰待剗平寇城朕當與後乘輦而入不聽將士先登由是城內嚴備攻之不克熙乃引還又爲苻後起承華殿髙承光一倍負土於北門土與谷同價宿衛典軍杜靜載棺詣闕上書極諫熙大怒斬之苻後嘗季夏思凍魚膾仲冬思生地黃皆下有司切責之不得則加之以大辟其虐也如此未幾苻後死熙悲號躃踴若喪考妣擁其屍而哭之曰體已就冷命遂斷矣於是僵僕气絕久而復蘇大殮旣訖復啟其棺而與之交接服斬縗食粥制百僚於宮內設位哭臨令沙門素服使有司案檢哭者有淚以爲忠孝如其無也則加以罪羣臣震懼莫不含辛以爲淚髙陽王隆妃張氏熙之嫂也美姿容有巧思熙將以爲苻氏之殉欲以罪殺之乃毀其襚鞾中得敝氈誣以蠱咒遂賜死三女叩頭求哀熙不許制公卿已下至兵民戶率營墓費殫竭府庫下錮三泉周輪數里內則圖畫尙書八座之象熙謂監作者曰汝等善爲之朕將隨後入此陵矣識者以爲不祥右僕射韋璆﹝一作玲﹞等並懼爲殉沐浴俟命號苻氏墓曰徽平陵及葬熙被髮徒跣步從苻後喪轜車髙大毀北門而出長老竊相謂曰慕容氏自毀其門將不久也會中衛將軍馮跋等閉門作亂熙置後柩於南苑收髮貫甲馳還赴難攻其北門不克尋爲跋等所殺及云僭立熙與苻後共葬之於徽平陵

卷五十二後燕錄十光祚光祚淸河人本宦者仕苻堅爲冗從僕射初垂在長安堅嘗與之交手語垂出祚言於堅曰陛下頗疑慕容垂乎垂非久爲人下者也堅以告垂及堅敗苻丕自鄴奔晉陽祚遂奔晉晉以祚爲河北郡守營於濟北之濮陽羈屬溫詳詳敗詣軍門降垂赦之撫待如舊垂見祚流涕沾衿曰秦王待我理深吾事之亦盡淮南之敗吾效忠節但爲公猜忌懼死而負之每思疇昔之恩未嘗中夜忘寢祚亦欷歔悲動左右因賜祚金帛祚固辭垂曰卿猶復疑耶祚曰臣昔者惟知忠於所事不意陛下至今懷之臣敢逃其死垂曰此乃卿之忠固吾之所求也前言戲之耳待之彌厚以爲中常侍趙秋趙秋字子武汲郡朝歌人也少而輕財好施鄰人李玄度母死家貧無以葬秋謂其兄曰赴死生救不足人﹝一作仁﹞之本也家有二牛卽以一牛與之玄度得以葬母他年秋夜行見一老母遺秋金一餅曰子能葬我是以相報子五十以後當富貴不可言勿忘玄度也俄而不見後事垂爲冠軍將軍行參軍事苻堅淮南之敗秋以千餘騎奔垂仍說垂曰明公當紹復燕祚著於圖讖今天時已至尙復何待若殺秦王據鄴都鼓行而西三秦亦非苻氏之有也垂不從悉以兵授堅及垂至鄴苻丕聞其北來疑欲爲亂身自出迎秋勸垂於坐取丕垂亦不納垂後發兵於鄴農亦起兵列人應之使秋說屠各及東夷烏丸各帥步眾數千來援農以垂未至不敢行賞秋曰軍無賞士不往今之來也皆爲建功規利宜承制封拜以廣中興之業農從之於是赴者相繼眭邃眭邃字懷道趙郡髙邑人也父邁晉東海王司馬越軍謀掾後沒石勒爲徐州刺史邃仕垂爲從事中郎農至髙邑遣邃出近違期不還長史張攀言於農曰邃目下參佐敢欺妄不還請回軍討之農不應勑備假板以邃爲髙陽太守參佐家在趙北者悉假署遣歸退謂攀曰君所言殊誤當今豈可使自相魚肉吾北還邃等自當迎於道左君但觀之及垂至中山農以前驅先進邃等皆來迎候上下如初攀乃服農之智略仕寶中書令寶逼殺太后段氏不肯成喪邃以大義切諫﹝具段後錄﹞寶不得已從之乃成喪髙展髙展渤海蓨人也漢太傅裒之後其父慶仕燕太子詹事歷位司空慶生三子泰敬展展仕寶爲黃門郎﹝泰仕於秦見前秦錄﹞髙湖﹝湖弟恆恆弟韜﹞髙湖字大淵父泰吏部尙書中書令湖少機敏有器度與弟﹝一作兄﹞韜俱知名於時雅爲鄕人崔逞所敬異少歷顯職爲散騎常侍垂遣太子寶等伐魏湖言於垂曰魏燕之與國世爲婚姻彼有內難燕實赴之燕有所求彼無違者其徳施厚矣和好多年行人相繼間以求馬不獲遂畱其弟曲在於我非彼之失政當修惇舊好乂寧國家柰何復令太子率眾逺伐且拓跋﹝魏太祖諱涉珪也﹞雄略有謀險阻艱難備甞之矣兵精馬彊未易輕也皇太子富於春秋志果气銳輕敵好勝難可獨行兵凶戰危今委之專徵必小魏而輕之萬一不如所欲傷威毀重願陛下深以爲慮言頗切厲垂怒詔免湖官寶果敗於參合寶立起爲徵虜將軍燕郡太守寶走和龍兄弟交爭湖見其衰亂遂率戶三千降魏任爲寧西右將軍湖弟恆字叔宗仕垂巨鹿太守率戶二千亦降於魏恆弟韜少以英朗知名同郡封懿雅相推敬仕垂爲太尉從事中郎魏武平中山以爲丞相參軍早卒﹝湖卽北齊獻武王髙歡髙祖也詳見北齊書﹞崔蔭崔蔭字世祿淸河東武城人仕垂爲長史章武王宙之鎭滑臺也垂以蔭爲宙司馬先是陳畱王紹爲徵南將軍太原王楷爲徵西將軍樂浪王溫爲徵東將軍皆以蔭爲之參佐蔭材幹明敏彊正善規諫四王皆嚴憚之所至簡刑法輕賦役流民歸之戶口滋息崔逞崔逞字叔祖淸河東武城人魏中尉琰之五世孫也曽祖諒晉中書令祖遇仕石虎爲特進父瑜黃門郎逞少好學有文才遭亂孤貧躬耕於野而講誦不輟慕容暐時郡舉上計掾補著作郎撰燕記遷黃門侍郎苻堅滅燕以爲齊郡太守堅敗仕晉歷淸河平原太守爲丁零翟釗所虜授中書令及垂滅釗以爲祕書監寶走和龍爲畱臺吏部尙書趙王麟殺詳自立逞乃攜妻子亡歸於魏先是張衮常與太祖言每稱逞之才可大用太祖得之甚喜以爲尙書使錄三十六曹委以政事逞兄適字寧祖亦有名於時仕垂尙書左丞範陽昌黎二郡太守逞亦不得其死崔模崔模字思範淸河東武城人父遵仕垂至少府卿叔父整廣川太守模至熙末年南渡河外爲劉裕滎陽太守戍虎牢後歸仕魏官至中尉崔懿崔懿字世茂博陵安平人也仕垂位祕書監子遭字景遇位巨鹿令其孫綽少孤學行修明有名於世封懿封懿字處徳渤海蓨人也曽祖釋晉東夷校尉祖悛父放仕儁爲渤海太守暐吏部尙書兄孚仕超太尉懿雋偉有才气能屬文與孚𨿽器有長短然名位略齊懿仕秦渤海太守撫軍麟狥淸河執之以歸任爲本郡歷位中書令戶部尙書寶敗歸魏魏以懿爲給事黃門侍郎都坐大官封章安侯問以燕氏舊事懿應對疎慢坐廢於家撰燕書十卷頗行於世封愷封愷字思悌奕之孫也父勸仕垂位至太常卿侍中愷給事黃門侍郎散騎常侍度支尙書坐司馬氏事死愷妻盧玄女也愷子伯達棄母及妻李氏南奔河表攺婚房氏伯達子休傑後還祖母盧氏猶存垂百歲矣而母李氏已先死矣封衡封衡字百華中書監裕之子也輕財好施年十餘歲見一老父荷擔於路引歸問之謂其父曰宣子一飯著名春秋斯老父也宜給宅一區奴一口日供贍以終其年裕髙其志而從之及長身長八尺有智略仕垂爲右司馬轉安東將軍垂攻鄴久不下衡請灌之以漳水垂以爲然遂拔鄴城外郛翟斌恃功驕恣要請爲尙書令垂將許之衡厲色止之曰馬能千里不免羈絆明畜生不可以人禦也斌戎狄小人遭時際會兄弟封王自驩兜以來未有此福忽履盈忘止復有斯求魂爽錯亂必死不出年也垂從之斌果潛通苻丕事發伏誅衡後歷位中山尹吏部尙書宋隠宋隠字處道西河介休人也曽祖奭晉昌黎太守後爲廆長史祖活中書監父恭尙書令徐州刺史儁徙都於鄴恭始家於廣平之列人隠性至孝年十三便有成人之志專精好學不以兵難易操仕垂歷尙書郎太子中舍人本州島別駕隠叔父洽爲垂尙書魏太祖圍中山洽率所領專守北圍當洽所統魏軍士多所傷殺太祖特深忿恨城陷被殺子順訓並下腐刑趙思趙思亦宦者仕寶爲中黃門令寶之自龍城奔黎陽也寶叔冀州牧範陽王徳自鄴徙居滑臺稱燕王置百官寶遣思召徳弟鍾奉迎鍾本勸徳稱帝聞思來惡之執以付獄而馳白徳徳與羣下議奉迎事其黃門侍郎張華等皆沮之徳乃遣其將慕輿護率壯士數百隨思而北聲言迎衛實謀弒之初寶旣遣思後知徳已攝位稱制懼而北奔護至黎陽無所見執思以還徳以思閒習典故將任之思求還就寶徳不許固畱之思怒曰周室衰微晉鄭夾輔漢有七國之難實賴梁王殿下親則叔父位爲上臺不能率先羣後以匡王室而幸根本之傾爲趙王倫之事思𨿽無申胥哭楚之效尢慕龔君賓不生莽世徳怒殺之﹝詳具南燕錄﹞李系李系趙郡平棘人也仕垂散騎常侍東武城令治有能名魏太祖定中原以系爲平棘令年老卒於家贈寧朔將軍趙郡太守平棘男李先李先字容仁中山盧奴人也祖重晉平陽太守大將軍右司馬父樊石虎樂安太守左中郎將先少好學善占候之術師事淸河張禦禦奇之仕苻丕尙書左主客郎慕容永聞其名迎爲謀主勸永據長子城永遂稱制以先爲黃門郎祕書監髙密侯垂滅永徙先於中山後歸仕魏屈遵屈遵字子度﹝一作子皮﹞昌黎徒河人也博學多才藝爲慕容永尙書僕射武垣公永滅垂以爲博陵令魏太祖南伐軍次魯口博陵太守申永南奔河外髙陽太守崔宏東走海濱﹝一作渚﹞屬城長吏率多逃竄遵獨告其吏民曰往年寶師大敗今玆垂徵不還天之棄燕人弗支也魏主神武命世寛仁善納禦眾百萬號令若一此湯武之師吾欲歸命爾等勉之勿遇嘉運而爲禍先遂歸魏以爲中書令出納號令摠攝文誥皆信委之賈彜賈彜字彥倫本武威姑臧人六世祖敷魏幽州刺史廣川都亭侯子孫因以家之遂爲廣川人父爲苻堅巨鹿太守坐訕謗系獄彜年十歲詣長安訟父獲伸逺近嘆之皆曰此子英俊賈誼之後莫之與京弱冠仕垂遼西王農記室參軍魏太祖聞其名嘗遣使求之垂彌增器重更加寵秩遷驃騎長史帶昌黎太守垂遣太子寶伐魏敗於參合彜及從兄代郡太守潤等被執後數年遁歸又爲屈丐所執年六十卒張蒲張蒲字玄則河內修武人也本名謨後攺爲蒲漢太尉延之後父攀仕垂禦史中丞兵部尙書以淸方稱蒲少有父風頗涉文史端謹方正爲寶陽平河間二郡太守尙書左丞魏太祖定中山寶官司敍用多降品秩素聞蒲名仍拜尙書左丞余崇余崇字子厚其父嵩仕垂光祿大夫平視叛於魯口嵩以鎭東將軍討之軍敗見殺崇仕寶爲建威將軍寶被圍於中山淸河王會表求赴難使崇爲前鋒率騎五百伺魏彊弱遇魏千餘騎鼔噪直進手殺數十人魏騎潰去崇亦引還勇冠一時眾心稍振後會使壯士襲殺髙陽王隆欲棄喪走龍城崇涕泣固諫乃聽載軍後寶嘉其忠拜中堅將軍封潁陰公蘭汗之亂隨寶入龍城密言於寶曰觀加難形色禍變甚逼宜畱三思柰何徑前寶不從行數里加難遂先執崇崇大呼罵曰汝家幸緣肺腑蒙國寵榮覆宗不足以報今乃敢謀簒逆此天地所不容計旦暮卽屠滅但恨不得手膾汝曹爾加難殺之平視平視燕國薊人也仕垂寧朔將軍幽州刺史遷徵東將軍參合之敗視舉兵魯口以叛博陵武邑長樂三郡皆起兵應之視弟翰亦起兵遼西從子冀州刺史喜切諫不聽時燕兵新敗諸將討之不克垂自率軍擊之軍至魯口視將妻子及翰等十餘人渡河而走垂引軍還視復收合餘黨保據髙唐建威將軍進擊斬之鄭豁鄭豁滎陽開封人也五世祖渾魏將作大匠豁仕垂至太常卿呂顯呂顯字子明本東平壽張人也其先石勒時徙居幽州顯少好學性亷直鄕人有忿爭者皆就質焉垂以爲河間太守後率郡歸魏宇文活撥宇文活撥河南略陽人也其先南單於之逺屬世爲雄﹝一曰擁﹞部大人活撥仕垂爲唐郡內史遼東公魏平中山活撥入魏爲第一客谷衮谷衮昌黎人也膂力兼人彎弓三百斤勇冠當時仕垂至廣武將軍酈紹酈紹範陽涿鹿人也仕寶濮陽太守魏太祖定中山以郡迎降盧偃盧偃範陽涿鹿人也父諶晉司空劉琨從事中郎偃與子邈並仕於垂偃爲營丘太守邈爲範陽太守皆以儒雅見稱盧晏盧晏博學善隸書有名於世仕垂給事黃門侍郎營丘成周二郡太守子壽太子洗馬燕滅入魏爲魯郡太守仇欵仇欵馮翊重泉人也石虎末徙鄴南枋頭仕暐爲烏丸護軍長水校尉生二子長曰嵩小曰騰嵩仕垂殿中侍禦史徙居中山初嵩長女有姿色充冉閔宮闈閔破遂入於儁轉賜盧豚生子魚後有寵於魏韋閬韋閬字友觀京兆杜陵人也世爲三輔冠族祖楷晉建威將軍長樂淸河二郡太守父逵仕垂吏部郎大長秋卿閬少有器望值慕容氏政亂避地薊城魏徵拜咸陽太守轉武都太守卒於官晁崇晁崇字子業遼東襄平人也家世史官崇善天文術數知名於時仕垂太史郎從寶敗於參合因畱仕魏太祖甚見親待﹝詳具魏書﹞段幹段幹鴈門原平人仕垂廣武令子霸魏太祖略地至鴈門霸年幼見執因被宮刑幹乃率鄕曲歸降於魏公孫表公孫表字玄元燕郡廣陽人也好縱橫刑名之言爲慕容衝尙書郎垂破長子隨入中山仕爲從官寶走乃歸魏爲博士歷太宗時爲大將被僇死﹝詳見魏書﹞劉生劉生頗解卜筮慕容氏嫁女於魏遂爲公主家臣仍隨入魏賜妻生子房諶﹝一作湛﹞房諶淸河東武城人也仕垂爲太尉掾隨慕容氏遷於齊子孫因以家焉遂爲淸河繹幕人王憲王憲字顯則北海劇人祖猛爲苻堅丞相父休河東太守憲幼孤隨伯父永在鄴丕稱尊號以永爲丞相永爲慕容永所殺憲奔淸河匿於民家垂引爲安南將軍河州刺史張珍張珍字文表中山無極人仕寶度支尙書楊結楊結淸河人也仕垂至中山相生二子珍繼皆知名於世許茂許茂髙陽新城人也仕垂爲髙陽太守王髙王髙魏郡人家貧徒有四壁夫婦二人晝則傭耕夜則伐艸燒磚以臥陳刃陳刃河北人仕垂失其官爵盧副鳩盧副鳩昌黎徒河人也仕垂爲尙書令臨澤公房堪房堪常山人仕垂貴鄕太守

卷五十三後秦錄一姚弋仲姚弋仲南安赤亭羗人也其先有虞氏之苗裔昔禹封舜少子於西戎世爲羌酋其後燒當雄於洮罕之間當七世孫塡虞漢中元末冦擾西州爲揚虛侯馬武所敗徙出塞北虞九世孫遷郍率種人內附漢朝嘉之假冠軍將軍西羌校尉歸順王處之於安南赤亭郍元孫柯回爲魏徵﹝晉書作鎭﹞西將軍助魏將絆姜維於沓水以功假綏戎校尉西羌都督回生弋仲少而聰猛英果雄毅不營產業惟以收卹爲務眾皆畏而親之永嘉之亂東徙楡眉戎夏𦇤負隨之者數十萬人自稱雍州刺史護羌校尉扶風公劉曜平陳安以弋仲爲平西將軍封平襄侯邑於隴上及石虎克上邽弋仲說之曰明公擁﹝晉書作握﹞兵十萬功髙一時正是行權立策之日隴上多豪秦風猛勁道隆後服徳洿先叛宜徙隴上豪彊虛其心腹以實畿甸虎納之啟勒以弋仲行安西將軍六夷左都督後豫州刺史祖約奔勒勒禮待之弋仲上疏曰祖約殘賊晉朝逼殺太后不忠於主而陛下寵之臣恐姦亂之萌此其始矣勒善之後竟誅約勒死虎遂執權思弋仲之言乃徙秦雍豪傑於闗東弋仲率部眾數萬遷淸河之灄頭拜奮武將軍西羌大都督封襄平縣公虎旣廢宏自立弋仲稱疾不賀虎累召之乃至﹝或作赴﹞正色謂虎曰柰何把臂受托而反奪之乎虎懼其彊正而不之責虎永興元年遷使持節十部六夷大都督冠軍大將軍弋仲性淸儉鯁直不修威儀屢獻讜言無所回避虎甚重之朝之大議靡不參決公卿以下皆憚而推下之武城左尉虎寵姬之弟也曾入弋仲營擾其部眾弋仲執而數之曰爾爲禁衛逼脇我爲大臣目所親見不可縱也命左右斬之尉叩頭流血左右固請乃止其剛直不回皆此類也虎末年謫戍梁犢反敗李農於滎陽遂東掠陳畱諸郡虎大懼馳使召之弋仲率其眾八千餘人屯於南郊輕騎至鄴乃求見虎虎病不時引見入領軍省以己所食食之弋仲怒不食曰召我擊賊當面授方略豈來覓食耶且吾不知主上存亡若一見我𨿽死無恨左右言之虎引見弋仲讓之曰兒死﹝晉書有來字﹞愁耶乃至於疾小兒﹝晉書作兒小﹞時不能使好人輔相至令相殺兒自有過責其下人太甚故相聚反耳且汝病久所立兒小若不差天下必亂當先憂此不煩憂賊也犢等因思歸之心共爲姦盜所行殘賊此成﹝晉書作或﹞禽耳老羌爲汝效死前鋒一舉了之弋仲性狷直人無貴賤皆汝之虎亦不之責乃於坐授使持節侍中徵西大將軍賜以鎧馬弋仲曰汝看老羌堪破賊否遂被甲跨馬於庭中策馬南馳不辭而出與石斌等擊犢於滎陽大破之斬犢首而還討其餘黨盡滅之虎以功命劍履上殿入朝不趨進封西平郡公冉閔之亂弋仲據灄頭擁眾數萬不附於閔弋仲子曜武將軍益武衛將軍若帥禁兵數千斬闗奔灄頭弋仲率眾攻閔次於混橋陰有據闗右之志遣其子襄帥眾五萬擊蒲洪洪逆擊破之及石祗稱尊號於襄國以弋仲爲右丞相待以殊禮閔攻圍襄國百餘日祗危急乃遣中軍將軍張春乞師於弋仲弋仲遣子襄帥騎二萬八千救祗戒之曰冉閔棄仁背義屠滅石氏我受人厚恩當爲復仇老病不能自行汝才十倍於閔若不梟擒以來不須復見我也自是弋仲遣使與燕連和告於慕容儁儁遣禦難將軍悅綰將兵三萬會襄襄擊閔於長蘆澤大破之而歸弋仲怒襄之不擒閔也杖之一百弋仲部曲馬何羅博學有文才張豺之輔石世也背弋仲歸豺豺以爲尙書郎豺敗復歸弋仲咸勸殺之弋仲曰正是招才納奇之日當收其力用不足害之以爲參軍其寛恕如此石祗爲劉顯所殺弋仲復與燕連和常誡諸子曰我本以晉室大亂石氏待我厚故欲討其賊臣以報其徳今石氏已滅中原無主自古以來未有羌人作天子者我死之後汝便歸晉家當竭力臣節無爲不義之事乃遣使降晉晉永和七年拜弋仲爲使持節六夷大都督督江淮諸軍事車騎大將軍開府儀同三司大單於封髙陵郡公八年春卒年七十三弋仲薨後柩爲苻生所得生以王禮葬之於天水冀縣及萇僣位追謚景元皇帝廟號始祖墓曰髙陵寘園邑五百家

卷五十四後秦錄二姚襄姚襄字景國弋仲之第五子也年十七身長八尺五寸臂垂過膝雄武多才藝能明察善撫納士民敬愛之咸請爲嗣弋仲以襄非長子不許請者日以數千乃授之兵石祗僣號署襄爲使持節驃騎將軍領護烏桓校尉豫州刺史新昌公晉永和七年遣使拜持節平北大將軍都督並州諸軍事並州刺史卽丘縣公﹝晉書作平丘郡公﹞八年春弋仲死襄祕不發喪率戶六萬南攻陽平元城發幹皆破之殺掠三千餘家屯於碻磝津以太原王亮爲長史天水尹赤爲司馬略陽伏子成爲左部帥南安斂岐爲右部帥略陽王黒郍爲前部帥彊白爲後部帥太原薛讚略陽權翼爲參軍襄與秦兵戰敗亡三萬餘戶南至滎陽始發喪行服又與秦將髙昌李歷戰於麻田馬中流矢死襄弟萇下馬以授襄襄曰汝何以自免萇曰但令兄濟此豎子必不敢害萇會救至俱免夏四月襄帥眾歸晉送其五弟爲質詔襄屯譙城襄單騎渡淮見安西將軍豫州刺史謝尙於壽春尙聞其名命去仗衛幅巾待之一面交欵歡若平生會鎭西將軍張遇反於許昌使其黨王恩據洛陽尙遂帥襄與遇戰於許昌之誡橋王師敗績襄少有髙名雄武冠世好學博通雅善談論英濟之稱著於南夏江東人士莫不重之徙屯歷陽以燕秦方彊未有北伐之志乃夾淮廣興屯田訓勵將士永和九年冬十月中軍將軍揚州刺史殷浩在壽春憚襄威名會襄部曲有欲歸浩者襄殺之浩於是遂欲誅襄乃先囚襄諸弟頻遣刺客刺襄刺客皆以情告襄待之如舊浩潛遣安北將軍魏憬帥眾五千餘人襲襄襄斬憬並其餘眾浩愈惡之使龍驤將軍劉啟守譙遷襄於梁國蠡臺表授梁國內史旣而魏氏子弟往來壽春襄益猜懼遣參軍權翼使浩浩曰身與姚平北共爲王臣休戚同之平北每舉動自専甚失輔車之理豈所望也翼曰平北英姿絕世擁兵數萬逺歸晉室者以朝廷有道宰輔明哲故也今將軍輕信姦言自生疑貳愚謂猜嫌之端在此不在彼也浩曰平北姿性豪邁生殺自由縱放小人奪掠吾馬王臣之體固如是乎翼曰平北歸命聖朝豈肯妄殺無辜姦仇之人亦王法所不容也殺之何害浩曰然則掠馬何也翼曰將軍謂平北威武自彊終爲難制校兵練眾將懲不恪故取馬欲以自衛耳浩笑曰何至是也乃遣翼還先是浩師次壽春潛誘苻健大臣梁安雷弱兒等使殺健許以關右之任會健殺其大臣健兄子苻黃眉自洛陽西奔浩以安等事捷意健已死請進屯洛陽修復陵園使襄爲前鋒引兵北行時冠軍將軍劉洽鎭鹿臺建武將軍劉遁據倉垣浩將至詐令部眾夜遁陰伏甲以邀襄襄潛知之及明果遣謝萬追襄進次山桑襄縱兵逆擊浩兵大敗懼棄輜重走保譙城俘斬萬餘軍儲器械皆爲襄所收掠士卒多亡叛襄使兄曜武將軍益守山桑壘復如淮南浩復遣龍驤將軍劉啟及王彬之攻益於山桑襄自淮南來援啟彬之皆敗死襄進據芍陂鼓行濟淮屯於盱眙招掠流民眾至七萬分置守宰勸課農桑遣使詣建康罪狀殷浩並自陳謝永和十年江西流民郭斁﹝一作敞﹞等千餘人執晉唐邑內史陳畱劉任降於襄朝廷大震以吏部尙書周閔爲中軍將軍屯中堂豫州刺史謝尙自洛陽還衛京師緣江備守襄將佐部曲皆北人咸勸襄北還襄從之方軌北行永和十一年春正月襄自稱大將軍大單於夏五月進攻外黃晉冠軍將軍髙季遣將邀擊之襄眾大敗遂收散卒勤卹撫之於是復振進據許昌將如河東以圖闗右永和十二年夏四月襄自許昌攻周成於洛陽月餘不克長史王亮諫曰明公英略蓋世兵彊民附今頓兵堅城之下力屈威挫或爲他冦所乘此危亡之道也宜還河北以宏逺略襄曰洛陽𨿽小山河四塞之固亦是用武之地吾欲先據洛陽然後開建大業俄而亮卒襄哭之甚慟曰天將不欲成吾事乎王亮捨我去也秋七月丁邜太白犯鎭星在桞占曰當有大兵八月晉太尉徵西大將軍桓溫自江陵討襄己亥進次伊水上襄撤圍拒之匿精銳於水北林中遣使謂溫曰承親帥王師以來襄今奉身歸命願勑三軍小卻當拜伏道左溫曰我自開復中原展敬山陵無豫君事欲來者便前相見在近無煩使人溫司馬許遜曰不得見襄而有大功見襄走入太玄中溫問曰太玄是何等也答曰南爲丹野北爲太玄襄必西北走也襄果距水而戰溫結陳而前親被甲督戰襄眾大敗死者數千人部將張駿楊凝等皆爲溫所獲徙於尋陽襄帥麾下數千騎奔於洛陽北山如遜所言其夜百姓棄妻子隨襄者五千餘人出據陽鄕赴者又四千餘戶襄勇而愛人𨿽屢戰敗眾知襄之所在輒扶老攜幼奔馳歸赴軍中傳言襄病創已死許洛士女爲溫所得者無不北望揮涕襄西走溫追之不及先是宏農楊亮歸襄襄待以客禮後自襄所奔溫溫問襄之爲人亮曰神明器宇孫策之儔而雄武過之其見重如此襄奔平陽秦並州刺史尹赤復以眾降襄襄遂據平陽秦大將軍冀州牧張平擊敗之乃與平約爲兄弟各罷兵晉升平元年春三月襄徙北屈將圖闗中夏四月自北屈進屯杏城遣從兄輔國將軍蘭略地鄜﹝一作敷﹞城遣兄曜武將軍益及左將軍王欽盧各將兵招集北羌胡及秦民歸之者五萬餘戶秦苻生遣苻飛龍拒戰蘭敗爲飛龍所執襄引兵進據黃落生又遣衛大將軍苻黃眉平北將軍苻道龍龍驤將軍苻堅建節將軍鄧羌帥步騎萬五千要之襄欲出戰沙門智通固諫曰去年太白犯鎭今歲彗星復掃闗右不利出師宜勵兵收眾更思後舉襄曰二雄不並立冀天不棄徳以濟黎元吾計決矣惑眾者斬五月鄧羌帥其步騎五千來壓壘門而陳襄怒悉眾出戰羌陽不勝而走襄遂長驅進擊戰於三原敗績爲苻堅所殺時年二十七弟萇率其餘眾降生生以公禮葬襄及萇僭號追謚魏武王封襄孫延定爲東城侯

卷五十五後秦錄三姚萇姚萇字景茂弋仲有子四十二人萇第二十四子也少聰敏﹝一作哲﹞多權略廓落任率不修行業諸兄皆奇之隨襄徵伐每參大謀初襄冦洛陽夢萇服衮衣升禦座諸酋長皆侍立因謂諸將佐曰吾夢如此此兒志度不恆或能大起吾族甚器異之襄死萇帥諸弟奔降於苻生苻堅嗣立以萇爲揚武將軍轉左衛將軍隴東汲郡河東武都武威巴西扶風七郡太守寧幽兗三州刺史復爲揚武將軍步兵校尉潞川之戰累有殊功封益都侯邑三百戶苻堅冦晉以萇爲龍驤將軍都督益梁二州諸軍事堅謂萇曰朕本以龍驤建業龍驤之號未嘗假人今特以相授山南之事一以委卿卿其勉之堅左將軍竇衝曰王者無戲言此將不祥之徵也惟陛下察之堅黙然淮南之敗萇奔歸長安慕容泓起兵叛堅堅遣子衛大將軍苻叡討之署萇爲司馬叡旣敗死萇遣龍驤長史趙都參軍姜協詣堅謝罪堅怒殺之萇懼奔於渭北遂如馬牧於是西州豪傑尹詳趙曜王欽盧牛雙狄廣張幹龎演等紏扇羌豪帥其戶口歸萇者五萬餘家咸推萇爲盟主萇將拒之校尉尹緯說曰今百六之數旣臻秦亡之兆已見以將軍威靈命世必能匡濟時艱故豪傑驅馳咸同推仰明公宜降心從議以副羣望不可坐觀沈溺而不拯救之萇從之遂自稱大將軍大單於萬年秦王大赦境內殊死已下建元白雀稱制行事以尹詳龎演爲左右長史南安姚晃及尹緯爲左右司馬天水狄伯支焦虔梁希龎魏任謙爲從事中郎姜訓閻遵爲掾屬王據焦世蔣秀尹延年牛雙張幹爲參軍王欽盧姚方成王破虜楊難尹嵩裴騎趙曜狄廣黨刪等爲將帥夏四月慕容衝與苻堅相攻衝眾甚盛萇將西上恐衝遏之遣使通和以子崇爲質於衝五月萇進屯北地厲兵積粟以觀時變先是苻堅徙晉人李詳等數千戶於敷陸至是來降華陰北地新平安定羌胡降者十餘萬戶六月堅自帥步騎二萬擊萇軍於趙氏塢使護軍將軍楊璧等分道來攻萇兵屢敗斬萇弟鎭軍將軍尹買軍中無井士卒有渇死者會天大雨營中水深三尺繞營百步之外寸餘而已萇軍復振帥眾七萬擊秦堅復遣楊璧等來拒爲萇所敗獲璧及左將軍徐成鎭軍將軍毛盛等將吏數十人皆禮而遣之冬十月萇聞慕容衝攻長安會羣僚議進趨之計皆曰大王宜先取長安建立根本然後經營四方以制天下萇曰不然燕因懷舊之士以起兵若功成事捷咸有東歸之思安能久固秦川吾當移屯嶺北廣收資實須秦敝燕回然後垂拱取之兵不血刄坐定天下此卞莊得二之義也乃畱長子興守北地使寧北將軍姚穆守同官川自將其眾攻新平新平太守茍輔欲降之遼西太守馮傑等諫曰昔田單以一城全齊今秦之州鎭猶連城過百柰何遽爲叛臣乎輔喜曰此吾志也但恐久而無救郡人橫被無辜諸君能爾吾豈顧生哉於是憑城固守萇爲土山地道輔亦於內爲之或戰地下或戰山上萇眾死者萬餘人輔乃詐降開門誘萇萇將入城覺之而返輔伏兵邀擊幾爲所獲死者復萬餘人堅寜朔將軍宋方帥騎三千從雲中將赴長安萇自二縣邀擊破之方單騎奔免司馬田晃帥其餘眾來降白雀二年春正月萇畱諸將攻新平克之因引兵擊安定擒秦安西將軍苻珍嶺北諸城悉來降附夏四月茍輔帥民五千口出城萇圍而坑之男女無遺六月苻堅爲慕容衝所逼走入五將山衝入長安司隸校尉權翼尙書趙遷大鴻臚皇甫覆光祿大夫薛讚扶風太守段鏗等文武數百人來奔秋七月萇自故縣如新平聞堅在五將山遣驍騎將軍吳忠率騎圍之堅兵皆散走忠遂執之送詣新平幽於別室萇使求傳國璽堅瞋目叱之復遣右司馬尹緯說堅求禪代堅不許乃遣人縊堅於新平佛寺冬十月慕容衝遣尙書令車騎大將軍髙蓋帥眾五萬來侵戰於新平南大破之蓋帥麾下數千來降拜散騎常侍建初元年春正月萇如安定三月慕容衝帥眾東下長安空虛前滎陽太守髙陵趙糓等招杏城盧水胡郝奴帥戶四千入於長安郝奴稱帝以糓爲丞相渭北皆應之扶風王麟有眾數千堡據馬嵬奴遣弟多攻之夏四月萇自安定伐麟破之麟奔漢中萇執多而進攻奴奴懼請降拜鎭北將軍六谷大都督五月萇僭卽皇帝位於長安大赦境內殊死已下攺元建初國號大秦攺長安爲常安時晉太元十一年也追尊父弋仲爲景元皇帝母曰徳皇后謚兄襄爲魏武王立妻虵氏爲皇后子興爲皇太子署寘百官萇自謂以火徳承苻氏木行服色如漢氏承周故事徙安定五千餘戶於長安起殿於祋祤故城西北七十五里鳯遊鄕上又有禦泉池水遂宴羣臣於殿內秋七月苻丕遣平涼太守金熈安定都尉沒奕幹與萇左將軍姚方成戰於孫丘谷方成兵敗萇以弟徵虜將軍緒爲司隸校尉鎭長安自將至安定擊熈等大破之八月萇弟碩徳統所部羌居隴上聞萇起兵自稱徵西將軍聚眾於冀城以應之以兄孫詳爲安逺將軍據隴城從孫訓爲安西將軍據南安之赤亭與秦秦州刺史王統相持萇自安定引兵會碩徳攻統天水屠各略陽羌胡應之者二萬餘家秦略陽太守王皮來降九月王統以秦州來降因享將士於上邽拜碩徳爲使持節都督隴右諸軍事徵西將軍秦州刺史領護東羌校尉鎭上邽南安人吉成詵﹝晉書作古成詵﹞說萇散金帛招賢士萇說之拜尙書郎冬十月萇還安定修徳政布恵化省非急之費以救時敝閭閻之士有毫介之善者皆顯異之十一月萇復如秦州爲苻登所敗語在登傳是年造二刀長七尺一銘曰雌一銘曰雄隸書有冦卽鳴又造一刀銘曰中山長三尺七寸隸書建初二年春正月徙秦州豪傑三萬戶於安定夏四月徵西將軍碩徳爲楊定所逼退屯涇陽定與苻纂共攻之戰於涇陽碩徳大敗萇自陰宻救之纂退保敷陸秋七月苻登軍於瓦亭萇攻拔彭沛谷堡谷奔杏城萇還陰宻以太子興鎭長安遂與登相拒八月登馮翊太守蘭櫝與苻師奴離貳慕容永乘釁攻之櫝遣使請救萇將赴之尙書令姚旻左僕射尹緯諫曰苻登近在瓦亭將乘虛襲吾後陛下未宜輕舉萇曰苻登眾盛非旦夕可至且登遲重少決每失時機聞吾自行正當廣集兵資必不敢輕軍深入比兩月間吾必﹝一作已字﹞破賊而還登𨿽至無能爲也九月進次泥源﹝一作渥源﹞師奴率眾來拒大戰破之盡俘其眾屠各董成等皆降冬十月萇進擊慕容永於河西永走蘭櫝復列兵拒守萇攻之十二月擒櫝收其士馬遂如杏城左將軍姚方成攻拔登秦州刺史徐成執之以歸萇乃掘苻堅屍鞭撻無數裸剝衣裳薦之以棘坎土而埋之建初三年春正月萇軍武都與苻登相持慕容永徵西將軍王宣率眾來降初闗西豪傑以苻氏旣終萇雄略蓋世天下之事可旦夕而定萇旣與登相持屢戰互有勝負逺近咸懷去就之計惟徵虜將軍齊難冠軍將軍徐洛生輔國將軍劉郭單冠威將軍彌姐婆觸龍驤將軍趙惡地鎭北將軍梁國兒等守忠不貳並畱子弟守營供繼軍糧身將精卒隨萇徵伐時諸營旣多故號萇軍爲大營大營之號自此始也冬十月萇還安定苻登率眾萬餘圍萇四面大哭萇命營中哭以應之登眾乃退十一月天大雪萇下書深自責罰散後宮文綺珍寶以供戎事身食一味妻不重彩將帥死王事者加秩二等士卒戰沒皆有褒贈立太學禮先賢之後建初四年春正月萇以登頻戰輒勝謂堅之神助亦於軍中立堅神主而禱之曰往年新平之禍臣行襄之命非萇之罪臣兄襄從陜北渡假路求西狐死首丘欲暫見鄕裏陛下與苻黃眉要路拒擊不遂而沒襄勅臣行弒非臣罪也苻登陛下疏屬尙欲復讎況臣爲兄報恥於情理何負且陛下假臣龍驤之號詔臣曰朕以龍驤建業卿其勉之眀詔昭然言猶在耳陛下𨿽過世爲神豈假手於苻登而圖臣忘前徵時言耶今爲陛下立神像可歸休於此勿追計臣過聽臣至誠也登進師來攻旣而升樓遙謂萇曰自古及今安有臣弒君而反立像求福望有益乎因大呼曰弒君賊姚萇何不自出吾與汝決之何爲枉害無辜萇憚而不應萇自立堅神像戰未有利軍中每夜驚恐乃嚴鼓斬像首以送登夏四月萇與苻登戰數敗乃遣子中軍將軍崇襲大界登要擊之敗於安丘秋七月登攻右將軍吳忠等於平涼忠等敗績八月登進據茍頭原攻逼安定諸將勸萇決戰萇曰與窮冦競勝兵家之下吾將以計取之乃畱尙書令姚旻守安定夜襲登輜重於大界拔之諸將欲因登駭亂擊之萇曰登眾𨿽亂怒气猶盛未可輕也遂止萇以安定地狹且逼苻登使徵西將軍碩徳鎭安定徙安定三千餘戶於陰宻遣弟徵南將軍靖鎭之冬十月立社稷於長安百姓年七十已上有徳行者拜爲中大夫歲賜牛酒十二月雷惡地帥眾來降拜爲鎭東將軍建初五年春正月萇攻苻登扶風太守齊益男於新羅堡克之益男敗走登遂攻萇天水太守張業生於隴東萇還救之登乃引去夏四月登將魏褐飛自稱大將軍衝天王帥氐胡數萬人攻安北將軍姚當成於杏城雷惡地復叛應之攻鎭東將軍姚漢得於李潤萇議將討之諸將皆曰陛下不憂六十里苻登乃憂六百里魏褐飛何也萇曰登非可卒殄吾城亦非登所能卒圖惡地智略非常人也若南引褐飛東結董成﹝通典作咸﹞甘言羙說以成姦計得杏城李潤而據之控制逺近相爲羽翼長安東北非復吾有乃潛引精兵一千六百赴之褐飛惡地眾至數萬氐胡赴之者首尾不絕萇每見一軍至輒有喜色羣臣怪而問之萇曰褐飛等扇誘司志種類甚繁吾𨿽克其渠帥餘黨未易猝滅今烏集而至吾得乘勝席卷一舉而覆其巢穴東北無復憂﹝一作余﹞也褐飛等見萇兵少悉眾來攻萇固壘不戰示之以弱潛遣中軍將軍崇率精騎數百出其不意以乘其後褐飛兵遂擾亂萇遣鎭逺將軍王超平逺將軍譚亮率步騎追擊飛眾大潰斬褐飛及將士萬餘惡地請降萇待之如初惡地每謂人曰吾自謂智略傑出一時校數諸雄如吾之徒皆應跨據一方虎嘯千里而每遇姚公智力摧屈固其分也惡地猛毅淸肅不可幹以非分嶺北諸豪皆敬憚之萇命姚當成於所營之地每柵孔中蒔樹一根以﹝或作一字﹞旌戰功歲餘問之當成曰營地太小已廣之矣萇曰吾自束髮已來與人戰鬭未嘗如此之快以千六百人破三萬眾國之事業由此克舉小乃爲奇大何足貴貳城胡曹寅王逹獻馬三千匹以寅爲鎭北將軍並州刺史逹爲鎭逺將軍金城太守萇性簡率羣下有過或面加辱罵太常權翼言曰陛下宏逹自任不修小節駕禦羣雄包羅俊異棄嫌錄善有髙祖之量然輕慢之風所宜除也萇曰吾之性也吾於舜之羙未有片焉漢祖之短已收其一若不聞讜言安知過也南羌竇鴦率戶五千來降拜安西將軍萇下書有復私讎者皆誅之將吏亡滅者各隨所親以立後賑給長育之秋七月鄭縣荀曜聚眾數千來附萇以曜爲鎭東將軍豫州刺史建初六年夏四月萇與苻登相持鎭東將軍荀曜﹝晉書作茍曜﹞擁眾一萬據逆萬堡宻信引登至於馬頭原五月萇率眾逆戰爲登所敗右將軍吳忠死之萇復收眾前戰徵西將軍碩徳謂諸將曰主上愼於輕戰每欲以計取之今戰旣失利而更前逼賊必有由也萇聞而謂碩徳曰登用兵遲緩不識虛實今輕兵直進徑據吾東此必荀曜豎子與之連結也事久變成其禍難測所以速戰者欲使豎子謀之未就好之未深散敗其事耳進戰果大破之登退屯於郿其兗州刺史彊金槌以新平來降萇將輕騎數百入槌營羣下諫之萇曰槌旣去登又欲圖我將安所歸且彼初來欵附宜推心以相結吾復以不信疑之何以禦物乎羣氐果有異謀槌不從而止以其子逹爲質冬十二月萇如陰宻攻苻登勅太子興曰荀曜好姦多變將爲國害聞吾北行必來見汝汝執誅之曜果見興於長安興遣尹緯讓而誅之萇敗登於安定城東萇寘酒髙會諸將皆曰若值魏武王不令此賊至今陛下將牢太過耳萇笑曰吾不如亡兄有四身長八尺五寸臂垂過膝人望而畏之一也當十萬之眾與天下爭衡望麾而進前無橫陣二也談古知今講論道義駕馭英雄收羅儁異三也董帥大眾上下咸悅人盡死力履險若夷四也所以得建立功業驅策羣賢者正望算略中有片長耳羣臣咸稱萬歲建初七年春正月萇下書令畱臺諸鎭各寘學官勿有所廢考試優劣隨才擢敍二月苻登驃騎將軍沒奕幹率戶六千來降拜使持節車騎將軍髙平公三月萇寢疾命徵西將軍碩徳鎭李潤左僕射尹緯守長安召太子興詣行營徵南將軍方成言於興曰今冦賊未滅上復寢疾王綂苻胤等皆有部曲終爲人患宜盡除之興於是誅苻胤王綂王廣毛盛徐成乃赴召及至萇怒曰王綂兄弟皆吾州裏無他逺志徐成等昔在秦朝並爲名將天下少定吾方用之柰何輒更誅害令人喪气秋八月萇疾小瘳下書兵吏從徵伐戶在大營者世世復其家無所復豫建初八年秋七月苻登攻竇衝於野人堡衝求救於萇萇議擊之尹緯言於萇曰太子仁厚之稱著於遐邇而英略未著宜遣太子親行擊之可以漸廣威武防窺覦之原萇從之乃戒興曰賊徒知汝轉近必相驅入堡聚而掩之無不克矣比至胡空堡衝圍自解登聞興向胡空堡引還興因襲擊平涼大獲而歸咸如萇策使興還鎭長安下書除妖謗之言及姦穢有相劾舉者皆以其罪罪之八月晉平逺將軍護氐校尉楊佛嵩率胡屬三千餘戶來降晉龍驤將軍楊佺期及趙睦追之九月萇遣中軍將軍崇帥兵赴佛嵩大敗晉師斬趙睦以佛嵩爲鎭東將軍冬十月萇如長安至於新支堡疾篤輿疾而進夢苻堅將天官使者鬼兵數百突入營中萇懼走入宮宮人迎萇刺鬼誤中萇陰鬼相謂曰正中死處拔矛出血石餘寢而驚悸遂患陰腫迎醫刺之出血如夢乃發狂言或稱臣或稱萇殺陛下者臣兄襄非臣之罪願不枉臣十二月己亥至長安召太尉旻尙書左僕射晃右僕射尹緯將軍姚大目尙書狄伯支等入禁中受遺詔輔政萇曰吾气力轉微將不能復臨天下卿等善相吾子勉成大業謂太子興曰有毀此諸公者愼勿受之汝撫骨肉以仁接大臣以禮待物以信遇民以恩四者不失吾無恨矣晃涕泣問取苻登之策萇曰今大業垂成興才智足辦奚所復問庚子萇卒於永安宮時年六十四在位八年僞謚武昭皇帝廟號太祖葬稱原陵初萇爲左衛將軍隨楊安伐蜀晝寢水旁上有神光煥然左右異之遊至梓潼嶺見一神人謂之曰君早還秦秦無主其在君乎萇請其姓氏曰張惡子也言訖不見至是果據秦稱帝卽其地立張相公廟祠之

卷五十六後秦錄四姚興上姚興字子略萇之長子也苻堅時爲太子舍人萇在馬牧興自長安冒難奔萇萇立爲皇太子萇出徵討常畱統後事及鎭長安甚有威恵與中書舍人梁喜洗馬範朂等講論經籍不以兵難廢業時人化之晉太元十八年冬十二月萇死興祕不發喪以叔父緒鎭安定碩徳鎭陰宻弟崇守長安碩徳將佐言於碩徳曰公威名素重部曲最彊今易世之際朝廷必相猜疑非永安之道也不如且奔秦州觀望事勢碩徳曰太子志度寛明必無他慮今苻登未滅而骨肉相攻所謂追二袁之蹤授首於人吾有死而已不忍爲也遂往見興興優禮而遣之皇初元年春正月興自稱大將軍以尹緯爲長史狄伯支爲司馬率眾伐苻登咸陽太守劉忌奴據避世堡以叛興襲擒之夏四月苻登自六陌趨廢橋始平太守姚詳據馬嵬堡拒之登眾甚盛興慮詳不能遏乃自將精騎廹登遣尹緯領步卒赴詳詳用緯計據廢橋以抗登登兵爭水不能得渇死者十二三因急攻緯緯將出戰興遣狄伯支謂緯曰兵法不戰而制人者蓋爲此也苻登窮冦宜持重以待之不可輕戰緯曰先帝登遐人情擾懼今不因思奮之力梟殄逆豎大事去矣緯敢以死爭遂與登戰大破之其夜眾潰登單騎奔雍五月辛丑興始發喪行服僭卽皇帝位於槐裏大赦境內殊死已下攺元皇初遂如安定先是苻登使弟安成王廣守雍太子崇屯胡空堡及聞登敗皆棄城走登無所投據遂奔平涼收集餘眾入馬毛山秋七月興自安定如涇陽與登戰於山南斬登散其步眾使歸農業徙陰宻三萬戶於長安以登後李氏賜姚晃分大營戶爲四寘四軍以鎭之安南將軍彊熈鎭逺將軍楊多叛推竇衝爲盟主所在擾亂興帥諸將討之軍次武功多兄子良國殺多而降衝弟彰武與衝離貳衝奔彊熈熈聞興將至率戶三千奔於秦州衝復走汧川汧川氐仇髙執送之衝從弟綂率其餘眾來降冬十二月興遣使與燕結好送太子慕容寶之子敏於燕皇初二年春正月封叔父徵虜將軍緒爲晉王徵西將軍碩徳爲隴西王弟中軍將軍崇爲齊公右將軍顯爲常山公又封叔父徵南將軍靖等及功臣尹緯齊難楊佛嵩等並爲公侯其餘文武封爵各有差夏五月鮮卑薛勃屯於貳城爲魏所伐遣使請救興使弟齊公崇率眾赴之魏軍引還薛勃復叛崇伐而執之大收其士馬而還秋七月魏太祖﹝拓跋珪﹞因慕容寶入冦遣右司馬許謙詣秦乞師八月興遣鎭東將軍楊佛嵩入援於魏而佛嵩稽緩不進太祖乃命許謙爲書以遺佛嵩曰夫仗順以翦逆乘義而攻昧未有非其運而顯功無其時而著業慕容氏無道侵我疆埸師老兵疲天亡期至是以遣使命軍必望克赴將軍據方召之任總熊虎之師事與機會今其時也因此而舉役不再駕千載之勲一朝可立然後髙會雲中進師三魏舉觴稱壽不亦綽乎佛嵩乃倍道兼行及至謙與佛嵩盟曰昔殷湯有鳴條之誓周武有河陽之盟所以藉神靈昭忠信夫親仁善鄰古之令軌歃血割牲以惇永穆今旣盟之後言歸於好分災卹患休戚是同有違此盟神祗斯殛寶旣敗走佛嵩乃還是月興追尊庶母孫氏爲皇太后配饗太廟皇初三年楊盛保仇池遣使請命拜使持節鎭南將軍仇池公鮮卑越質詰歸率戶二萬叛乞伏幹歸來降興處之成紀拜使持節鎭西將軍平襄公隴西王碩徳討平涼胡金豹於洛城克之初上邽姜乳據本州島以叛自稱秦州刺史碩徳進兵討之乳率眾來降興以碩徳爲秦州牧領護東羌校尉徙鎭上邽徵乳爲尙書安南將軍彊熈及略陽豪族權幹城帥眾三萬共圍上邽碩徳擊破之熈南奔仇池遂假道奔晉碩徳西討千城於略陽幹城來降興令郡國各歲貢淸行孝亷一人時慕容永旣爲慕容垂所滅其所署河東太守栁恭等各阻兵自守興遣晉王緒討之恭等依河拒守緒不得濟鎭東將軍汾陰薛疆先據楊氏堡引緒從龍門濟河遂入蒲阪恭勢屈請降徙新平安定新戶六千於蒲阪遂以緒爲並冀二州牧鎭蒲阪皇初四年秋九月興母虵氏卒鮮卑薛勃復叛奔嶺北上郡貳川雜胡皆應之遂圍安逺將軍詳於金城興遣齊公崇及尹緯討之薛勃自三交趨金城崇列營犄之而租運不繼三軍大饑緯言於崇曰輔國將軍彌姐髙地建節將軍杜成等皆諸部之豪位班三品督運稽畱令三軍乏絕宜眀寘刑書以懲不肅遂斬之諸部大震租入者五十餘萬興率步騎二萬親討薛勃勃懼棄其餘眾奔髙平公沒奕幹幹執而送之興泫氏男買得欲因興葬母虵氏殺興會有告之者興未之信遣李嵩詐往買得具以告嵩嵩還以聞興乃賜買得死誅其黨與興下書禁百姓造錦繡及滛祀興率眾冦晉湖城晉宏農太守陶仲山華山太守董邁皆降遂至陜城進冦上洛拔之遣齊公崇冦洛陽晉河南太守夏侯宗之固守金墉攻之不克乃陷柏谷徙流民西河嚴彥河東裴岐韓襲等二萬餘戶而還興下書令士卒戰亡者守宰所在埋藏之求其親近爲之立後武都氐屠飛啖鐡等殺隴東太守姚回掠三千餘家據方山以叛東平公紹等討之斬飛鐡遣司馬狄伯支迎流民曹會牛壽萬餘戶於漢中興畱心政事包容廣納一言之善咸見禮異京兆杜瑾馮翊吉黙始平周寶等上陳時事皆擢敍美官天水姜龕東平淳於岐馮翊郭髙等皆耆儒碩徳經明行修各門徒數百教授長安諸生自逺而至者萬數千人興每於聽政之暇引龕等於東堂講論道藝錯綜名理給事黃門侍郎吉成詵中書侍郎王尙尙書郎馬岱等以文章雅正參管機宻於是學者咸勸儒風盛焉皇初五年興長水校尉姚珍奔西秦是年興建南臺武庫朝堂於長安又立西宮名宮門曰黃龍門弘始元年秋七月遣齊公崇鎭東將軍楊佛嵩冦洛陽晉河南太守隴西辛恭靖嬰城自守雍州刺史楊佺期請救於魏八月魏太祖遣太尉穆崇將六萬騎救之九月興班命郡國百姓因荒自賣爲奴婢者悉免爲良人興以日月薄蝕災眚屢見去皇帝之號降稱天王下詔令羣公卿士將牧守宰各降一等太尉公趙旻等五十三人上疏諌曰伏惟陛下勲格皇天功濟四海威靈振於殊域聲教曁於遐方𨿽成湯之隆殷基武王之崇周業未足比諭方當廓靖江吳告成中嶽豈宜過垂衝損違皇天之眷命乎興曰殷湯夏禹徳冠百王然猶順守謙沖未居崇極況朕寡昧安可處之乃遣旻告於社稷宗廟大赦境內殊死已下攺元弘始賜孤獨鰥寡粟帛有差年七十已上加衣杖簡省法令淸察獄訟守令之政績者賞之貪殘者誅之始平太守周班槐裏令李靔皆以黷貨伏誅於是逺近肅然冬十月辛恭靖固守洛陽百餘日魏救未至崇等遂拔洛陽恭靖被執送至長安見興不拜興謂恭靖曰朕將任卿以東南之事可乎靖厲色曰吾寜爲國家鬼不爲羌賊臣興怒囚之別室自淮南已北諸城多送任請降乃以東平公紹爲都督山東諸軍事豫州牧鎭洛陽興下書聽祖父母昆弟得相容隠晉王緒隴西王碩徳以興降號同讓王爵興弗許京兆韋華﹝晉帝紀作韋禮﹞譙郡夏侯軌始平龎眺等率襄陽流民一萬餘戶叛晉來奔興引見東堂謂華曰晉自南遷承平已久今政教風化何如華曰晉主𨿽有南面之尊而無總禦之實宰輔執政政出多門權去公室遂成習俗刑网峻急風俗奢宕自桓溫謝安已後未見寛猛之中興大悅拜華中書令興如河東時晉王緒鎭河東興待以家人之禮下書封先朝舊臣姚驢磑趙惡地王平馬萬載黃世等爲五等子男命百僚舉殊才異行之士刑政有不便於時者悉除之兵部郎金城邊熈上陳軍令煩苛宜遵簡約興覽之稱善乃依孫吳誓眾之法以損益之興立律學於長安召郡縣散吏以授之其通眀者還之郡縣論決刑獄若州郡縣所不能決者讞之廷尉興嘗臨咨議堂聽斷疑獄於時號無寃滯晉王緒隴西王碩徳固讓王位許之緒碩徳威權日盛興恐姦佞小人從中沮惑乃簡淸正君子爲之輔佐興以司隸校尉郭撫扶風太守彊超長安令魚佩槐裏令彭明倉部郎王年等淸勤貞白下書褒羙之增撫邑一百戶賜超爵闗內侯佩等進位二級弘始二年夏五月興遣使聘魏魏遣謁者僕射張濟報聘於興興遣徵西大將軍隴西公碩徳率隴右諸軍入自南安陜伐西秦西秦王乞伏幹歸帥軍來拒次於隴西秋七月興潛引軍赴之幹歸敗走降其部眾三萬六千收鎧馬六萬匹軍無私掠百姓懷之興進軍枹罕幹歸奔金城班賜王公已下徧於卒伍興之西伐髙平公沒奕幹欲乘虛襲安定長史皇甫序切諫止之幹自恨失言陰欲殺序八月幹歸以窮蹙來降拜鎭逺將軍都督河南諸軍事河州刺史歸義侯使還鎭苑川復以其故部眾配之冬十月興下書將帥遭大喪非在疆場險要之所皆聽奔赴及期乃從王役臨戎遭喪聽假百日若身爲邊將家有大變交代未至敢輙去者以擅去官罪罪之十一月興遣晉將劉暠等二百三十七人歸於建康魏軍襲沒奕幹幹棄其部眾率數千騎與劉勃勃﹝魏書作赫連屈丏﹞奔於秦州興見勃勃儀貌奇之拜驍騎將軍魏軍進次瓦亭長安大震諸城閉門固守魏平陽太守王塵﹝一作貳塵﹞入侵河東興於是練兵講武大閱於城西幹勇壯異者召入殿中引見羣臣於東堂大議伐魏之策羣臣咸諫以爲不可興不從司隸校尉常山公顯進曰陛下天下之鎭不宜親行可使諸將分討授以廟算之勝﹝一作策﹞興曰王者正以廓土靖亂爲務吾焉得而辭之弘始三年春三月連理樹生於廟庭逍遙園有蔥變爲茝咸以爲羙瑞興令占之曰應有智人來入中國夏五月魏安人焦朗遣使說隴西公碩徳曰呂氏自武王棄世兄弟相攻政綱不立兢爲威虐百姓饑饉死者過半今乘其簒奪之際取之易於反掌不可失也碩徳言於興遂帥步騎六萬伐涼遣乞伏幹歸率騎七千從之秋七月碩徳從金城濟河直趨廣武徑倉松至姑臧部將姚方國言於碩徳曰今授師三千後無繼援師之難也宜曜勁鋒示其威武彼以我逺來必決死拒戰可一戰而平也涼王呂隆遣輔國呂超龍驤呂邈等逆戰大敗生擒邈俘斬萬計隆嬰城固守別將呂他等率眾二萬五千以東苑來降先是吐蕃禿髮傉檀據西平沮渠蒙遜據張掖李暠據燉煌各制方域與呂隆共相攻伐至是各遣使修表奉獻八月涼將姜紀率數十騎來奔說碩徳曰呂隆孤城無援明公以大軍臨之其勢必請降然彼徒文降而已未肯遂服也請給紀步騎三千與王松怱因焦朗華純之眾伺其釁隙隆不足取也不然今禿髮在南兵彊國富若兼姑臧而據之威勢益盛沮渠蒙遜李暠不能抗必將歸之如此則爲國家之大敵矣碩徳乃表紀爲武威太守配兵三千屯據晏然碩徳圍姑臧累月城中多謀外叛碩徳撫納夷夏分置守宰節食聚粟爲持久之計九月呂隆遣使奉貢請降興答報嘉羙拜隆鎭西大將軍涼州刺史建康公是年河東蒲阪阿育王寺時出光明人咸異之掘得佛骨於石凾中照耀殊常弘始四年春二月癸丑立子泓爲太子大赦境內殊死已下賜男子爲父後者爵一級三月晉襄城太守司馬休之中郎劉敬宣髙雅之俱奔洛陽各以子弟爲質並求救於興興與之符信使於闗東募兵得數千人復還屯彭城間夏四月西秦乞伏幹歸遣其子熾盤來朝興署爲興晉太守五月興大發諸軍遣弟安北將軍義陽公平尙書右僕射狄伯支等率步騎四萬伐魏平等軍次河東興遣光逺將軍黨娥立節將軍雷星建忠將軍王次多等帥杏城及嶺北突騎自和寜赴援越騎校尉唐小方積弩將軍姚梁國﹝一作良國﹞率闗中勁卒爲平後繼晉公緒統河東見兵爲前鋒節度東平公紹率洛東之兵始平太守詳率朔方見騎並集平望以會於興司隸校尉常山公顯及尙書令晃輔太子泓守長安髙平公沒奕幹權鎭上邽中軍將軍廣陵公欽權鎭洛陽興帥戎卒四萬七千自長安赴平平攻魏幹壁六十餘日壁中眾少失井陷之六月太祖將兵逆擊遣毘陵王順及豫州刺史長孫肥等三軍六萬騎爲先鋒秋七月太祖躬帥將士親徵八月次於永安平募遣驍將帥精騎二百覘魏虛實長孫肥逆擊盡擒之匹馬不返平遂退走太祖急追之乙巳及於柴壁平嬰城固守魏軍圍之興乃悉舉其眾救平將據天渡運糧饋平太祖聞興將至問尙書右兵中郎中山李先曰興屯天渡平據柴壁相爲表裏今欲殄之計將安出先曰臣聞兵以正合戰以奇勝如聞姚興欲屯兵天渡利其糧道及其未到之先遣奇兵先邀天渡柴壁左右嚴設伏兵備其表裏然後以陛下神策觀時而動興欲進不得退又乏糧夫髙者爲敵所棲深者爲敵所因﹝一作囚﹞兵家所忌今秦皆犯之可不戰而取也太祖從之乃增築重圍內以防平出外以拒興入魏廣武將軍安同曰汾東有蒙坑東西三百餘里蹊徑不通興來必從汾西直臨柴壁如此則虜聲勢相接重圍𨿽固不能制也不如爲浮梁渡汾西築圍以拒之虜至無所施其智力矣太祖以爲然遂截汾曲爲南北浮橋乘西岸築圍興至蒲阪憚魏之彊久乃進兵甲子太祖帥步騎三萬餘人渡蒙坑南四十里逆擊興興晨行北引未及安營魏軍猝至興眾怖擾太祖遣毘陵王順以精騎衝擊獲興甲騎數百斬首千餘級興退南走四十餘里魏引兵還平亦不敢出但使人燒圍數百步而已魏知興气已挫乃分兵四據險要南絕蒙坑之口東杜新阪之隘守天渡屯賈山令平水陸絕路將坐甲而擒之又緣汾帶岡樹柵數十重﹝一作裏﹞以衛芻牧者使平不得近柴壁九月興從汾西北下營憑壑爲壘欲以自固又遣數千騎乘西岸窺視魏軍﹝一作營﹞乃束柏材從汾水上流縱之欲以毀浮橋﹝一作梁﹞魏軍皆鉤取以爲薪蒸太祖度興必攻西圍乃命修塹增廣之至夜興攻西圍梯短不及棄之塹中而還又分其眾臨汾爲壘叩逼水門與平相望魏因截水中興內外隔絕士卒喪气冬十月平糧盡矢竭勢甚窘急夜悉眾突西南圍求出興列兵汾水西舉烽皷噪爲平接應太祖簡諸軍精銳屯於汾西固守南橋絕塞水口興夜聞聲望平力戰突免平聞外皷望興攻圍引接故但叫呼虛相應和莫敢逼圍平不得出計窮力盡乃將二妾帥麾下三十騎赴汾水死興安逺將軍不蒙世揚威將軍雷重等將士四千餘人多從平赴水太祖使善游者泅水鉤捕無一人得免平眾三萬餘人皆斂手受縛又擒尙書右僕射狄伯支越騎校尉唐小方積弩將軍姚梁國立節將軍雷星建義將軍康宦北中郎將康猥興從子伯禽已下四品將軍已上四十餘人獲先亡臣王次多靳懃等並斬以狥興逺來赴救自觀其窮力不能救舉軍慟哭聲振山谷數日不止頻遣使求和於魏太祖不許興乃下書令軍士戰沒者皆厚加褒贈魏軍乘勝進攻蒲阪晉公緒固守不戰會柔然謀伐魏太祖聞之戊申引兵而還庚戌興徙河西豪右萬餘戶於長安十二月晉輔國將軍袁虔之寧朔將軍劉壽冠軍將軍髙長慶龍驤將軍郭恭等貳於桓玄懼而來奔興臨東堂引見謂虔之等曰桓玄𨿽名晉臣其實晉賊才度定何如其父卒能辦成大事否虔之曰玄藉世資雄據荊楚屬晉朝失政盜竊宰衡安忍無親多忌好殺位不才授爵以愛加無公平之度以臣觀之不如其父逺矣今已握朝權必將簒逆旣非命世之才正可爲他人驅除耳此天以機便授之陛下願速加經略廓淸吳楚興大悅以虔之爲大司馬餘皆拜授有差虔之固辭請疆場自效攺授假節寕南將軍廣州刺史

卷五十七後秦錄五姚興中弘始五年春正月興立昭儀張氏爲皇后封子懿爲上庸公弼爲廣平公洸爲陳畱公宣爲長樂公諶爲博陵公愔爲南陽公璞爲平原公質爲範陽公逵爲淸河公裕爲隴西公國兒爲章武公二月興遣兼大鴻臚梁斐以新平張構爲副拜禿髮傉檀爲車騎將軍廣武公沮渠蒙遜爲鎭西將軍沙州刺史西海侯李暠爲安西將軍髙昌侯遣鎭逺將軍荊州刺史趙曜率眾二萬西屯金城建節將軍王松怱帥騎助呂隆守姑臧松怱至魏安爲傉檀弟文眞所圍眾潰執松怱送於傉檀傉檀大怒送松怱還歸罪文眞深自陳謝興下書錄馬嵬戰時將吏盡擢敍之其堡戶給復二十年興性儉約車馬無金玉之飾自下化之莫不惇尙淸素然雅好遊畋頗損農要京兆杜延以僕射齊難無匡輔之益著丰艸詩箴之馮翊相云作徳獵賦以諷興皆覽而善之賜以金帛終弗能攺晉順陽太守彭泉以郡來降興遣楊佛嵩率騎五千與鎭逺將軍趙曜迎之遂陷南鄕擒建威將軍劉嵩略地至梁園而還秋七月禿髮傉檀及沮渠蒙遜互出兵攻呂隆隆患之秦之謀臣言於興曰隆藉先世之資専制一方今𨿽饑窘尙能自支若將來丰贍終非吾有涼州險絕土田饒沃世難先違道隆﹝一作淸﹞後服不如因其饑獘而取之興遂遣兼散騎常侍席確詣涼州徵隆弟超入侍隆遣之乃因超表請內徙興遣尙書左僕射齊難及鎭西將軍姚詰鎭逺將軍﹝一作左賢王﹞乞伏幹歸鎭逺將軍趙曜等帥步騎四萬迎隆於河西八月難等至姑臧隆素車白馬迎於道旁隆因勸難攻沮渠蒙遜蒙遜使臧莫孩拒之前軍敗績難乃與蒙遜結盟而還以司馬王尙行涼州刺史配兵三千鎭姑臧尙綏撫遺黎導以信義百姓懷其恵化翕然歸之以將軍閻松爲倉松太守郭將爲番禾太守分戍二城徙隆宗室僚屬及民萬戶於長安以隆爲散騎常侍超爲安定太守自余文武隨才擢敍沮渠蒙遜遣弟拏貢其方物弘始六年春二月南涼禿髮傉檀畏秦之彊乃去年號罷尙書丞郎官遣參軍閔尙﹝一作闗尙﹞入貢興許之求領涼州興不許北部鮮卑並遣使貢欵桓玄遣使來聘請辛恭靖何澹之興畱恭靖而遣澹之謂曰桓玄不推計歷運將圖簒逆天未忘晉必將有義舉以吾觀之終當傾覆卿今馳往必逢其敗相見之期遲不云逺未幾恭靖誑守者踰墻而逃歸於江東安帝嘉之拜咨議參軍尋而病卒三月丙寅魏擒興寜北將軍太平太守衡譚掠三千餘眾而去興遣大將軍隴西公碩徳及別將姚斂成姚壽都等率眾三萬伐仇池公楊盛於仇池壽都等入自宕昌斂成從下辯而進盛遣其弟壽拒斂成從子斌拒壽都壽都逆擊擒斌盡俘其眾楊壽等懼帥眾請降碩徳還師晉汝南太守趙策委守來奔冬十一月鳩摩羅什至長安弘始七年春正月興居羅什於逍遙園以國師禮待之奉之如神甚見優寵親帥羣臣如逍遙園引諸沙門於澄玄堂聽什演說佛經遂大營塔寺起逍遙宮殿庭左右有樓閣髙百尺相去四十丈以麻繩大一圍兩頭各經樓上會日令二人各從樓內出從繩上行以爲佛神相遇什七歲出家日誦千言率多諳解無不究通兼辧夏言旣覽舊經多有乖謬不與梵本相應興使沙門僧栔僧遷法斂道流道標道恆僧叡僧肇曇順等八百餘人更出大品什持胡本興執舊經以相考校其新文異舊者皆會於理義續出諸經並諸論三百餘卷今之新經皆什所譯興旣托意於佛公卿已下莫不欽附沙門自逺而至者五千餘人有大道者五十人起造浮圖於永貴裏立波若臺於中宮作須彌山四面有崇巖峻壁珍禽異獸山林艸木精奇怪異仙人佛象人所未識見者皆以爲奇時沙門坐禪者恆有千數州郡化之奉佛者十室而九夏五月隴西公碩徳及冠軍將軍徐洛生等帥眾伐仇池公楊盛頻敗盛兵遣建武將軍趙琨自宕昌而進又遣其將軍斂俱冦漢中拔固城徙流民郭陶等三千餘家於闗中秋七月楊盛請降遣子難當及僚佐子弟數十人爲質碩徳引還署盛爲使持節散騎常侍都督益寧二州諸軍事徵南大將軍開府益州牧武都侯時劉裕誅桓玄迎復安帝玄衛將軍新安王桓謙臨原王桓怡雍州刺史桓蔚左衛將軍桓謐中書令桓胤將軍何澹之等來奔裕遣參軍衡凱之詣常山公顯請通和好顯遣其司馬吉黙報之自是聘使不絕晉求南鄕等諸郡興許之羣臣咸諫以爲不可興曰天下之善一也劉裕拔起細微能討誅桓玄匡輔晉室內釐庶政外修封疆吾何惜數郡不以成其羙乎遂割南鄕順陽新野舞陰等十二郡歸晉弘始八年夏六月隴西公碩徳自上邽入朝興爲之大赦及歸送之至雍乃還班告境內及在朝文武立名不得同叔父緒及碩徳名以彰殊禮太史令郭黁言於興曰戌亥之歲當有妖冦起於西北宜愼其鋒起兵如流沙死者如亂麻戎馬悠悠會隴頭鮮卑烏桓居不安國朝夕疲於奔命時所在有泉水湧出傳云飲則愈病後多無驗屢有妖人自稱神女乃命戮之有雀數萬頭鬭於興廟毛羽折落多有死者月餘乃止識者曰今雀鬭廟上子孫當有爭亂者乎又興殿後有聲如牛吼有二狐入長安一登興殿屋走入宮一入於市求之不得興大閱自杜郵至於羊牧禿髮傉檀獻馬三千匹羊三萬頭興以爲忠乃署傉檀爲都督河右諸軍事車騎大將軍涼州刺史鎭姑臧徵涼州刺史王尙還長安涼州人申屠英等遣主簿胡威詣長安請畱尙興弗許引威見之威流涕謂興曰臣州奉戴王化於玆五年土宇僻逺王威不接銜膽棲冰孤城獨守者仰恃陛下靈威俯仗良牧仁政克自保全以至今日忽違天人之心以華土資戎狄若傉檀才望應代臣豈敢言竊聞乃以臣等貿馬三千匹羊三萬口如所傳實者是爲賤人貴畜無乃不可乎茍以馬供軍國直煩尙書一符臣州三千餘家戶輸一匹朝下夕辦何故以一方委此姦胡昔漢武傾天下之資力開建河西隔絕諸戎以斷匃奴右臂所以終能屠大宛王母寡今陛下方布政玉門化流西域柰何以五郡之地資之玁狁忠誠華族棄之虐虜豈惟臣州士民墜於塗炭恐方爲聖朝旰食之憂興悔之遣西平車普馳止王尙復遣使諭傉檀會傉檀已至姑臧普先以狀告之傉檀遽逼遣王尙遂入姑臧尙旣至長安坐匿呂氏宮人擅殺逃人薄禾等禁止南臺涼州別駕宗敞治中張穆主簿邊憲胡威等上疏理尙曰臣州荒裔鄰帶冦讎居泰無垂拱之安運否離傾覆之難自張氏頹基徳風絕而莫扇呂數將終梟鴞以之翻翔羣生嬰罔極之痛西夏有焚如之禍幸皇鑑降眷純風逺被刺史王尙受任垂滅之州策成難全之地﹝一作際﹞輕身率下躬儉節用勞逸丰約與眾同之勸課農桑時無廢業然後振王威以掃不庭回天波以蕩氛穢則羣逆冰摧不俟朱陽之曜若秋霜隕籜豈待勁風之威何定逺之足髙營平之獨羙經始甫爾會朝算攺授使希世之功不終於必成易失之機踐之而莫展當其時而明其事者誰不慨然旣逺役遐方劬勞於外𨿽效未酬恩而在公無闕自至京師二旬於今出車之命莫逮萋菲之責惟深以取呂氏宮人裴氏及殺逃人薄禾等爲南臺所禁天鑑玄鏡蹔免囹圄譏繩之文未離簡墨裴氏年垂知命首髮二毛嫠居本家不在尙室年邁姿陋何用送爲邊藩要捍眾力是寄禾等私逃罪應憲墨以殺止殺安邊之義也假若以不送裴氏爲罪者正闕奚官之一女子耳論勲則功重言瑕則過微而執憲者吹毛求疵忘勞記過斯先哲所以泣血於當年微臣所以仰天而灑淚且尙之奉國歷事二朝能否效於旣往優劣簡在聖心就有微過功足相補宜弘罔極之施以彰覆載之徳﹝一作恩﹞臣等生自西州無翰飛之益久沈僞政絕進趨之途及皇化旣沾投竿之心冥發遂策名委質位忝吏端主辱臣憂故重繭披欵惟陛下亮之興覽之大悅謂黃門侍郎姚文祖曰卿知宗敞乎文祖曰與臣州裏西方之英儁也興曰有表理王尙文義甚佳當王尙研思耳文祖曰尙在南臺禁止不與賓客交通敞寓於楊桓非尙明矣興曰若爾桓爲措思乎文祖曰西方評敞甚重優於楊桓敞昔與呂超周旋陛下可試問之興因召超謂曰宗敞文才何如可是誰軰超曰敞在西方時論甚羙方敞魏之陳徐晉之潘陸興卽以表示超曰涼州小地寜有此才乎超曰臣以敞余文比之未足稱多琳瑯出於昆嶺明珠生於海濱若必以地限人則文命大夏之棄夫姬昌東夷之擯士但當問其文彩何如不以區宇格物興大悅乃赦尙之罪以爲尙書冬十一月乞伏幹歸來朝弘始九年春正月興朝羣臣於正徳殿以乞伏幹歸寖彊難制畱爲主客尙書署其世子熾盤行西夷校尉監其部眾夏四月晉以平北將軍苻宣爲梁州督護將兵入漢中梁州別駕呂瑩漢中徐逸席難起兵應宣南梁州刺史王敏攻之宣求援於仇池公楊盛盛遣軍臨浕口南敏退屯武興盛復通於晉夏六月興以太子泓錄尙書事秋七月慕容超遣禦史中丞封愷來聘請母及妻復遣中書令韓範奉表稱藩八月興使員外散騎常侍韋宗報聘於超冬十月興河州刺史彭奚念叛降於禿髮傉檀興以乞伏熾盤行河州刺史慕容超復使左僕射張華給事中宗正元獻大樂伎一百二十人於秦興還超母妻厚其資禮而遣之燕司徒北地王慕容鍾右僕射濟陽王慕容嶷髙都公慕容始皆來奔華山地湧沸廣袤百餘步燒生物皆熟歷五月乃止蠕蠕社侖與興和親送馬八千匹始濟河興安北將軍劉勃勃忿興與魏交好乃殺髙平公沒奕幹以叛收其眾數萬邀畱社侖馬侵掠嶺北諸鎭攺姓赫連氏僭稱大夏天王先是魏太祖遣賀狄幹送馬千匹求婚於秦興許之以魏別立後遂止狄幹而絕婚故有柴璧之戰至是興復與魏通和乃遣使請以駿馬千匹贖狄伯支等而遣賀狄幹還魏魏許之放狄伯支姚伯禽唐小方姚梁國康宦等還長安興皆復其爵位故勃勃因之而叛九月蜀譙縱略有益寜之地僭稱尊號晉襄城太守劉敬宣帥眾五千伐之縱遣使詣秦稱藩弘始十年春三月禿髮傉檀沮渠蒙遜疊相攻擊傉檀遂東招河州刺史西羌彭奚念奚念阻兵以叛夏五月蜀譙縱又與盧循潛通上表請桓謙爲助欲順流東伐劉裕興以問謙謙曰臣之累世著恩荊楚若得因巴蜀之資順流東下民必翕然響應興曰小水不容巨魚若縱之才力自足辦者亦不假君以爲羽翼宜自求多福遂遣之謙至成都虛懷下士縱疑之置於龍格使人守之謙泣謂諸弟曰姚主之言神矣興以傉檀內外多難欲因而取之使尙書郎韋宗往覘時勢復使中軍將軍廣平公弼後軍將軍斂成鎭逺將軍乞伏幹歸等率步騎三萬伐傉檀左僕射齊難等率步騎二萬討赫連勃勃吏部尙書尹昭諫曰傉檀恃其崄逺輕敢違逆不若詔沮渠蒙遜及李暠使相攻擊待其困斃然後取之不必煩中國之兵此卞莊之舉也興不從弼等濟自金城部將姜紀言於弼曰今王師聲討勃勃傉檀猶豫未爲嚴防請給輕騎五千襲掩其壘則山澤之民皆爲吾有孤城獨守可坐而克也弼不聽進拔昌松長驅至姑臧傉檀嬰城自固出奇兵擊弼弼敗退據西苑傉檀遣鎭北俱延鎭逺敬歸等來追弼復大敗失甲士七千餘弼固壘不出傉檀攻之不克狄七月興遣衛大將軍常山公顯率騎二萬爲諸軍節度至髙平聞弼敗績兼道赴之顯遣善射者孟欽等五人挑戰於涼風門弦未及發傉檀材官將軍宋益等率眾迎擊斬欽於陣顯乃委罪斂成遣使謝傉檀撫慰河外引師而還傉檀遣徐宿詣興謝罪赫連勃勃聞秦兵且至退保河曲左僕射齊難以勃勃旣逺縱兵野掠勃勃潛師襲擊斬首七千餘人難引而還追至木城遂爲勃勃所擒復虜將士萬三千人八月劉敬宣旣入峽遣巴東太守溫祚以二千人出外水自帥益州刺史鮑陋輔國文處茂龍驤時延祖由墊江轉戰而前攻縱敗之縱遣使乞師於興興遣平西將軍姚賞南梁州刺史王敏率眾二萬赴之敬宣等引還弘始十一年春正月興遣弟平北將軍衝徵虜將軍狄伯支輔國將軍斂曼嵬鎭東將軍楊佛嵩率步騎四萬討赫連勃勃進至嶺北衝欲回師襲擊長安伯支不從而止懼其謀泄遂鴆殺伯支以滅口譙縱遣使貢其方物興遣兼司徒韋華持節策拜縱爲大都督相國蜀王加九錫備物典策一如魏晉故事承制封拜悉如王者之儀二月興如平涼馮翊人劉厥聚眾數千據萬年作亂太子泓遣鎭軍將軍彭白狼帥東宮禁兵討之斬厥赦其餘黨諸將咸請露布表言廣其首級泓不許曰主上委吾後事不能式遏冦逆當責躬請罪尙敢驕矜自爲功乎興自平涼如朝那聞衝謀逆賜死以庶人禮葬之三月興還長安夏四月赫連勃勃帥騎二萬來攻掠取平涼雜胡七千餘戶進屯依力川六月南燕慕容超爲劉裕所伐遣尙書令韓範詣秦乞師興遣衛將軍彊帥步騎一萬隨範往就東平公紹於洛陽並兵救燕勃勃襲擊敗之彊還長安秋七月興自將討勃勃至貳城遣安逺將軍詳及輔國將軍斂曼嵬鎭軍將軍彭白狼分督租運諸軍未集而勃勃率騎乘虛奄至興欲畱步軍輕就詳營眾咸惶懼羣臣固以爲不可興弗納尙書郎韋宗希旨勸興行蘭臺侍禦史姜楞越次而進曰韋宗傾險不忠沮敗國計宜光腰斬以謝天下脫車駕動軫六軍駭懼人無守志取危之道也宜遣單使以徵詳等興黙然右僕射韋華等諫曰若車駕輕動眾心駭懼必不戰自潰詳營亦未必可至也惟陛下圖之興遂遣別將姚楡生逆之勃勃伏兵夾擊禽之又遣左將軍姚文宗率禁兵拒戰中壘將軍齊莫統氐兵爲之後繼文宗與莫皆勇果兼人以死力戰勃勃乃退畱禁兵五千配詳助守貳城興還長安譙縱遣其侍中譙良太常楊軌來朝請大舉入冦江東縱以桓謙爲荊州刺史譙道福爲梁州刺史帥眾二萬東冦江陵興遣前將軍茍林率騎兵會之桓謙於道召募義舊民投之者二萬餘人進屯支江林亦進屯江津謙江右貴族部曲徧於荊楚晉之將士多懷異心晉荊州刺史劉道規會諸將士告之曰桓謙今在近道聞諸長者頗有去就之計吾東來文武足以濟事若欲去者本不相禁因夜開城門逹旦不閉眾咸憚服莫有去者會雍州刺史魯宗之自襄陽奔赴道規單馬迎之遂畱守江陵委以心腹自率軍攻謙諸將皆曰今逺出討謙其勝難必茍林在江津伺人動靜若來攻城宗之未必能固脫有蹉跌大事去矣道規曰茍林愚愞無他奇計以吾去未逺必不敢向城吾今取謙往至便克沈疑之間已自還返謙敗則林破膽矣豈暇復來攻城乎且宗之獨守何爲不支數日乃馳往攻謙水陸並進謙等舟師大陳兼列步騎以待之大戰於支江謙眾敗績乘輕舸奔就茍林道軌追獲斬之還至湧口討林林懼引歸道規遣咨議參軍劉遵率眾來追俘獲數千餘人九月劉遵斬林於巴陵冬十月興以國用不足增闗津之稅鹽竹山木皆有賦焉羣臣咸諫以爲天植品物以養羣生王者子育萬邦不宜節約以奪其利興曰能踰闗梁通利於山水者此皆豪富之家吾損有餘以補不足有何不可遂行之弘始十二年春二月西秦乞伏幹歸以眾叛攻陷金城執太守任蘭蘭厲色責幹歸以背恩負義幹歸怒而囚之蘭遂不食而死三月赫連勃勃遣尙書胡金纂將萬餘騎攻平涼興如貳城因救平涼纂眾大敗生擒纂勃勃又遣兄子羅提攻陷定陽執北中郎將姚廣都坑將士四千餘人興將曹熾曹云王肆佛等各將數千戶避勃勃內徙興處肆佛於湟山澤熾云於陳倉勃勃冦隴右攻陷白崖堡遂趨淸水略陽太守姚壽都委守奔秦州勃勃虜其眾一萬六千戶而去興自安定追之至壽渠川不及引還夏六月晉河間王子司馬國璠章武王子司馬叔道來奔興謂之曰劉裕方誅桓玄匡復晉室卿等何故來對曰裕與不逞之徒削弱王室臣宗門有能自修立者莫不害之方爲國患甚於桓玄是以避之來實非欵誠所以避死耳興嘉之拜國璠建義將軍楊州刺史叔道平南將軍兗州刺史賜甲第於長安秋九月西秦乞伏幹歸來攻失略陽南安隴西諸郡

卷五十八後秦錄六姚興下弘始十三年春正月興子廣平公弼有寵於興委以朝政天水姜紀遂傾心謟附之紀本呂氏叛臣阿諛姦詐好間人之親戚時弼爲雍州刺史權鎭安定紀宻與弼謀令傾心事常山公顯黨樹左右以求入朝興遂徵弼爲尙書令侍中大將軍旣居左右虛襟引納收結朝士勢傾東宮國人惡之會興以勃勃幹歸作亂西北傉檀蒙遜擅兵河右疇咨將帥之臣欲得重將鎭撫二方隴東太守郭播言於興曰嶺北二州鎭戶皆數萬若得文武之才以綏撫之足以靖塞姦路興曰吾每思得亷頗李牧鎭撫四方便宜行事然任非其人恆致負敗卿試舉之播曰淸潔善撫邊則平陸子王元始雄武多奇略則建威王煥賞罰必行臨敵不顧則奮武彭蠔興曰蠔令行禁止則有之非綏邊之才也始煥年少吾未知其爲人播曰廣平公弼才兼文武宜督鎭一方願陛下逺鑑前車近悟覆轍興不從乃以太常索稜爲太尉領隴西內史乞伏幹歸感而悅之遣使送所掠守宰謝罪乞降興以勃勃之難權宜許之遣鴻臚署幹歸徵西大將軍河州牧河南王及其子熾盤鎭西將軍左賢王平昌公興如三原顧謂羣臣曰古人有言闗東出相闗西出將三秦饒雋異汝潁多奇士吾應天明命跨據中原自流沙已東淮漢已北未嘗不傾已招求冀匡不逮然明不照下弗感懸魚至於智效一官行著一善吾歷級而進之不使有後門之嘆卿等宜明揚側陋相助爲吾舉之可也右僕射梁喜對曰奉旨求賢弗敢休倦未見弼亮大才王佐之器可謂世之乏賢興曰自古帝王之興莫不將則孫吳相兼蕭鄧終不采將於往賢求相於後哲隨時任才皆能制治卿自識拔不明旁求不至柰何厚誣四海乎羣臣咸悅太史令任猗言於興曰白气出於北方東西竟天五百里當有破軍殺將流血之徵也二月安逺將軍姚詳鎭杏城爲赫連勃勃所逼糧盡矢竭委守南奔至於大蘓勃勃平北將軍鹿奕幹要之眾盡潰散遂爲所執死之興遣衛大將軍常山公顯迎詳顯聞詳敗畱屯杏城遂以顯爲都督安定嶺北二鎭諸軍事潁川太守平都自許昌來朝言於興曰劉裕敢懷姦計屯聚芍陂有擾邊之心宜遣燒之以散其謀興曰裕甚輕弱安敢窺吾邊疆茍有姦心不在其身其在子孫乎召尙書楊佛嵩謂之曰吳兒不自知乃有非分之意待至孟冬當遣卿帥精騎三萬燒其積聚嵩曰陛下若任臣以此役者當從肥口濟淮直趨壽春舉大眾以屯城縱輕騎以掠野使淮南蕭條兵粟俱了足令吳兒俯仰回惶神爽飛越興大悅會客星入東井所在地震前後一百五十六公卿抗表請罪興曰災譴之來咎在元首近代或歸罪三公甚無謂也朕當考躬省已以思宋景之義公等何愆宜悉冠履以復厥位弘始十四年夏四月西秦乞伏幹歸爲部下所殺其子熾盤新立羣臣咸勸興取之興曰幹歸先已返善方當懷撫因喪伐之非朕之本心也冬十月仇池公楊盛阻兵謀叛侵擾祁山遣建威將軍趙琨率騎五千爲前鋒立節將軍姚伯壽統步卒爲之後繼前將軍恢左將軍文宗出自鷲峽鎭西將軍秦州刺史嵩出自羊頭峽右衛將軍胡翼度從陰宻出汧城分道討盛興將輕騎五千自雍赴之與諸將會於隴口天水太守王松怱言於嵩曰先王神略無方威武絕世冠軍徐洛生猛毅兼人佐命夾輔再入仇池無功而還非楊氏智勇所能全也直是地勢崄固使之然耳今以趙琨之眾使君之威凖之先朝實未見成功使君具悉形便何不表聞嵩不從盛率眾與琨相持伯壽畏懼弗進琨眾寡不敵爲盛所敗興斬伯壽引兵而還嵩乃具陳松怱之言興善之賞帛百疋遂以楊佛嵩爲都督嶺北討虜諸軍事安逺將軍雍州刺史率嶺北見兵討赫連勃勃發數日興謂羣臣曰佛嵩驍猛果銳每臨敵對冦不可制抑吾每節之配兵不過五千人今眾旅旣多遇賊必敗且去已逺追之不及吾深憂之將若之何其下咸以爲不然未幾果爲勃勃所執絕吭而死弘始十五年春正月興立昭儀齊氏爲皇后下書以故丞相緒太宰碩徳太傅旻大司馬崇司徒尹緯等二十四人配享於萇廟興以大臣屢喪令所司更詳臨赴之制所司白興依故事東堂發哀興不從每大臣死皆親臨之三月庚午遣使至魏復修和好夏四月太尉索稜以隴西降西秦乞伏熾盤劉裕以西陽太守朱齡石爲益州刺史帥師討譙縱於成都秋七月平之斬縱傳首建康弘始十六年夏五月貳原氐羌仇常叛興遣後將軍斂成鎭軍將軍彭白狼北中郎將洛都討之成等爲常所敗甚懼詣趙興太守姚穆歸罪穆欲送殺之成恐奔赫連勃勃興遣東平公紹與廣平公弼率禁衛諸軍鎭撫嶺北遼東侯彌姐亭地率其部人南居陰宻刼掠百姓弼收亭地送之殺其眾七百餘人徙二千餘戶於鄭城興寢疾妖賊李宏反於貳原仇常復以兵應之興輿疾往討斬常執宏而還徙常部人五百餘戶於許昌左將軍文宗有寵於太子泓廣平公弼深嫉忌之誣文宗有怨言以侍禦史亷桃生爲證興怒賜文宗死自是羣臣累足不敢復言弼之短弼寵愛方隆所欲施行無不信納乃以嬖人天水尹衝爲給事黃門侍郎唐盛爲治書侍禦史興左右機要皆其黨人漸欲廣樹爪牙彌縫其闕右僕射梁喜侍中任謙京兆尹尹昭乘間言於興曰父子之際人所難言然君臣之義不薄於父子臣等理不容黙並後匹嫡未始不傾國亂家廣平公弼姦凶無狀潛有陵奪之心陛下寵之太過假其威權傾險無賴之徒莫不輻輳其側市巷諷議皆言陛下將有廢立之計誠如此者臣等有死而已不敢奉詔興曰安得有此喜等復曰若無之則陛下愛弼適所以禍之願去其左右減其威權非但弼有泰山之安社稷宗廟亦有盤石之固矣興黙然不應大司農竇溫司徒左長史王弼皆密疏勸興立弼爲太子興𨿽不從亦不責也興疾篤太子泓以兵屯於東華門侍疾於咨議堂廣平公弼潛謀爲亂招集黨與數千人披甲伏於其第候興死欲殺泓自立撫軍將軍東平公紹及侍中任謙右僕射梁喜冠軍將軍姚讚京兆尹尹昭輔國將軍斂曼嵬並典禁兵宿衛於內姚裕遣使告上庸公懿於蒲阪並密信諸兄在藩鎭者論弼逆狀懿流涕告將士曰上今寢疾臣子所宜冠履不整而廣平公弼擁兵私第不忠於儲宮正是孤狥義亡身之日諸君皆忠烈之士亦當與孤同狥斯舉將士聞之莫不奮怒攘袂曰惟殿下所爲生死不敢有二於是盡赦囚徒散布帛數萬疋賜其將士建牙誓眾將赴長安鎭東將軍豫州牧陳畱公洸治兵於洛陽平西將軍平原公諶治兵於雍皆欲赴長安討弼會興疾瘳升前殿朝見羣臣徵虜將軍劉羗泣言於興曰陛下寢疾數旬柰何忽有此事興曰朕過庭無訓使諸子不睦愧於四海卿等各陳所懷以安社稷京兆尹尹昭曰廣平公弼恃寵不虔阻兵懷貳自宜寘之刑書以明憲典陛下若含忍未便加法者且可削奪威權使散居藩國以紓窺覦之禍全天性之恩興謂右僕射梁喜曰卿以爲何如喜曰臣之愚見如昭所陳興以弼文武兼才未忍致法免其尙書令以將軍公就第上庸公懿等聞興疾瘳各罷兵還鎭陳畱公洸及弟平原公諶等皆抗表罪弼請致之刑法興不許時魏遣使來聘且請婚於興會平陽太守姚成都入朝興謂之曰卿久處東藩與魏鄰接應悉彼事形今來求婚吾已許之終能分災共患逺相接援否成都曰魏自柴壁克捷以來戎甲未曾損失士馬桓桓師旅充盛今修和親兼以婚姻之好豈但分災共患而已實亦永安之福也興大悅遣散騎常侍尙書吏部郎嚴康報聘並致方物懿洸宣諶皆來入朝使裕言於興曰懿等今悉在外欲有所陳興曰汝等正欲論弼事耳吾已知之不復煩見也裕曰弼茍有可論陛下所宜垂聽若懿等言違大義便當肆之刑辟柰何逆拒之於是引見懿等於咨議堂宣流涕曰先帝以大聖起基陛下以神武定業方隆七百之祚爲萬世之羙安可使弼謀傾社稷宜委之有司肅明刑憲臣等敢以死請興曰吾自處之非汝等所憂也撫軍東曹屬姜虯上疏曰廣平公弼懷姦積年謀禍有歲傾陷羣豎爲之畫足釁成逆著取嗤戎裔昔文王之化刑於寡妻今聖朝之亂起自愛子𨿽欲含忍其瑕掩蔽其罪而逆黨猶繁扇惑不已弼之亂心何由可革宜斥散凶徒以絕禍端興以虯表示梁喜曰天下之人莫不以吾兒爲口實將何以處之喜曰信如虯言陛下宜早裁決一旦禍機竊發悔之晚矣興黙然不忍誅弼免官而已太子詹事王周亦虛襟引士樹黨東宮弼惡之每規陷害周抗志確然不爲之屈興嘉其守正以爲中書監弘始十七年春二月晉荊州刺史司馬休之據江陵雍州刺史魯宗之據襄陽與劉裕相攻遣使求援興遣徵虜將軍姚成王及建義將軍司馬國璠率騎八千赴之成王進次南陽司馬休之等爲劉裕所敗引歸休之遂與魯宗之及譙王司馬文思新蔡王司馬道賜寜朔將軍梁州刺史馬敬輔國將軍竟陵太守魯軌寜朔將軍南陽太守魯範來奔三月廣平公弼恨宣之毀已遂譛宣於興會宣司馬權丕至長安興責丕以不能匡輔將誅之丕性傾巧因誣宣罪狀以求自免興大怒遣使就杏城收宣下獄使弼將三萬人鎭秦州京兆尹尹昭言於興曰廣平公與皇太子不平今擁彊兵於外陛下一旦不諱臣恐社稷必危小不忍亂大謀者陛下之謂也興弗納復以弼爲中軍大將軍配兵三千屯於渭北赫連勃勃攻杏城興遣弼救之至冠泉而杏城陷守將姚逵死之興如北地弼次於三樹遣弼及輔國將軍斂曼嵬向新平興還長安秋九月赫連勃勃遣其將赫連建帥眾冦貳縣遂入平涼守將姚恢與建戰於五井平涼太守姚周都爲建所獲進兵新平廣平公弼討之戰於龍尾堡大破之擒建送於長安初勃勃攻彭雙方於石堡方力戰拒守積年不能克至是聞建敗引師而去司馬休之等至長安興謂之曰劉裕崇奉晉帝豈便有闕乎休之曰臣前下都瑯邪王徳文泣謂臣曰劉裕供禦主上克薄珍奇以事勢推之方爲社稷之憂未可測也乃署休之爲鎭軍將軍揚州刺史宗之等並有拜授揚武將軍安鄕侯康宦驅掠白鹿原氐胡數百家奔上洛上洛太守宋林拒之商洛人黃金等起兵攻宦宦率眾歸罪興赦之復其爵位時白虹貫日熒惑在瓠瓜星中一夜忽然三失不知所在後八十日出於東井畱守盤旋是歲大旱赤地昆明池水竭童謡訛言國內諠擾有術士言於興曰將有不祥之事終當自消時興藥動廣平公弼稱疾不朝聚兵於第興聞之怒甚收弼黨殿中侍禦史唐盛孫元等殺之太子泓言於興曰臣誠不肖不能緝諧兄弟致弼構造是非仰慚天日此皆臣之罪也陛下若以臣爲社稷之憂除臣而國家安願賜臣死若垂天性之恩不忍加臣刑戮者乞聽臣守藩興慘然攺容召姚讚梁喜尹昭斂曼嵬於咨議堂密謀收弼東平公紹時屯兵雍城馳遣告之數日不決弼黨洶懼興慮其爲變乃收弼囚之中曹窮治黨與將殺之泓流涕固請乃止興謂梁喜曰太子天性平和心少猜忌必能容納羣賢保全吾子於是赦弼黨與蘭臺令張泉夕言於興曰熒惑入東井旬紀而返未餘月復來守心王者惡之宜修仁虛已以答天譴興納之冬十月壬子興遣散騎常侍姚敞等送女西平公主於魏太宗﹝拓跋嗣﹞以後禮納之鑄金人不成乃以爲夫人而寵遇甚厚弘始十八年春正月正旦興朝羣臣於太極前殿沙門賀僧慟泣不能自勝眾咸怪之賀僧者莫知其所從來言事皆有效驗興甚神禮之嘗與隠士數人預於燕會興使魯宗之將兵冦襄陽未至而卒其子輔國將軍軌引兵攻晉晉雍州刺史趙倫之擊敗之二月興如華陰使太子泓監國入居西宮興疾篤遂還長安泓欲出迎宮臣諫曰今主上疾篤姦臣在側廣平公弼希冀非常變故難測今殿下若出進則不得見主上退則有弼等﹝一作不測﹞之禍安所歸乎自宜深抑情理以寜社稷泓曰臣子聞君父疾篤而端居不出何以自安對曰全身以安社稷孝之大者也泓從之乃止迎於黃龍門樽下弼黨見興升輿咸懷危懼黃門侍郎尹衝等先謀欲因泓出害之尙書姚沙彌謂衝曰若太子有備不來迎侍當奉乘輿直趨廣平公第宿衛將士聞乘輿所在自當來奔誰與太子共守乎且吾屬以廣平公之故已陷身於逆節將何所自容今奉乘輿南幸因以舉事是仗大義非但救廣平公之禍吾屬前罪亦可申雪衝等不從欲隨興入宮作亂復未知興之存亡疑而不發興旣入宮命太子泓錄尙書事使東平公紹及右衛將軍胡翼度典兵禁中防制內外遣殿中上將軍斂曼嵬收弼第中甲仗納之武庫興疾轉篤其妹南安長公主問疾不應興少子耕兒出告其兄南陽公愔曰上已崩矣宜速決計愔卽與其黨尹衝姚武伯等率甲士攻端門斂曼嵬勒兵拒戰胡翼度率禁兵閉四門愔等遣壯士登門緣屋而入及於馬道泓侍疾在咨議堂遣斂曼嵬率殿中兵登武庫拒戰太子右衛率姚和都帥東宮兵入屯馬道南愔等旣不得進遂燒端門興力疾臨前殿賜弼死禁兵見興喜躍貫甲爭進赴賊賊眾駭擾和都勒東宮兵自後擊之愔等奔潰逃於驪山其黨建康公呂隆奔雍尹衝及弟尹泓奔於建康興引紹及贊梁喜尹昭斂曼嵬等入內寢受遺詔輔政明日遂卒時晉義熈十二年也年五十一在位二十二年僞謚文桓皇帝廟號髙祖葬於偶陵先是魏太史奏熒惑在瓠瓜中忽亡不知所在於法當入危亡之國先爲童謡妖言然後行其禍罰太宗召名儒十餘人使與太史議熒惑所詣崔浩對曰按春秋左氏傳神降於莘以其至之日推知其物庚午之夕辛未之朝天有陰雲熒惑之亡當在二日庚之與午皆主於秦辛爲西夷今姚興據長安熒惑必入秦矣眾皆怒曰天上失星人間安知所詣浩笑而不應後八十餘日熒惑出東井畱守勾已久之乃去秦大旱昆明池竭童謡訛言國人不安間一歲而秦亡眾乃服浩之精妙

卷五十九後秦錄七姚泓姚泓字符子興之長子也孝友溫和明識寛裕而無經世之略又愞弱多病興欲以爲嗣狐疑不決久之立爲太子興每徵伐遊巡常畱總後事博覽經傳尢善談論雅好詩詠尙書王尙黃門郎叚章尙書郎富允文以儒術侍講胡義周夏侯稚以文章遊集受經於博士淳於岐岐病在家泓以師者人之表範傳先聖之訓加在三之義不可不重乃親詣省疾拜於牀下自是公卿見師傅莫不下拜時尙書王敏右丞郭播以刑政過寛議欲峻制泓曰人情挫辱則激厲之心生政教煩苛則茍免之行立上之化下如風靡艸君等參贊朝化弘昭政軌不務仁恕之道惟欲嚴法酷刑豈是安上馭下之理乎敏等乃止初興如平涼馮翊劉厥聚眾數千據萬年叛泓遣鎭軍將軍彭白狼率東宮禁兵討之斬厥赦其餘黨諸將咸勸泓曰殿下神算電發蕩平醜逆宜露布表言廣其首級以慰逺近之情泓曰主上委吾後事使吾式遏冦逆吾綏理失和以長冦姦方當引咎責躬歸罪行間安敢過自矜誕以重罪責乎左僕射韋華聞之謂河南太守慕容築曰皇太子實有恭恵之徳社稷之福也泓弟廣平公弼有奪嫡之謀泓恩撫如初未嘗見於顏色東平公紹每爲弼羽翼泓亦推心宗事弗以爲嫌紹亦感之歸心於泓守其忠烈永和元年春正月興卒泓祕不發喪捕南陽公愔及建康公呂隆大將軍尹元等皆誅之命齊公恢殺安定太守呂超恢初猶豫久乃殺之泓疑恢有陰謀恢自是懷貳陰聚兵甲欲謀作亂泓旣發喪僭卽皇帝位大赦境內殊死已下攺元永和廬於咨議堂旣葬卽吉乃親庶政內外百僚增位一等下令文武各盡直言凡政有不便於時事有益於宗廟者其各極言勿有所隠初興徙李閠羌三千餘戶於安定尋徙新支至是羌酋黨容率所部叛還泓遣撫軍將軍贊討之容懼請降徒其酋豪數百戶於長安余悉遣歸李閠北地太守毛雍據趙氏塢以叛東平公紹討擒之時長樂公宣鎭李閠未知雍敗遣部將姚佛生等來衛長安眾旣發宣參軍韋宗姦謟好亂聞毛雍叛說宣曰主上新立威徳未著勃勃彊盛侵害必深國家之難未可量也殿下居維城之任不可不爲深慮邢望地形險固總三方之要若能據之虛心撫集非但克固維城亦伯王之資也宣從之率戶三萬八千棄李閠南保邢望宣旣南移諸羌據李閠以叛東平公紹進討破之宣詣紹歸罪紹怒殺之初宣在邢望泓遣姚佛生諭宣佛生反贊成宣計紹數其罪並殺之泓下書士卒死王事者贈以爵位永復其家將封宮臣十六人五等子男撫軍將軍贊諫曰東宮文武自當有守忠之誠未有赫然之效何受封之多乎泓曰懸爵於朝所以勸懲來效標明盛徳元子遭家不造與宮臣同此百憂獨享其福得不愧於心乎贊黙然東平公紹進曰陛下不忘報徳封之是也古者敬其事命之以始可須來春然後議之乃止夏四月西秦乞伏熾盤遣別將曇逹等來攻上邽上邽刺史姚艾不能守遁走五月並州定陽二城胡數萬落叛泓入於平陽攻立義將軍成都於匃奴堡推匃奴曹弘爲大單於所在寇掠殘賊無遺徵東將軍懿自蒲阪討之戰於平陽大破之執弘送長安徙其豪右萬五千於雍州仇池公楊盛攻陷祁山執建節將軍王總進逼秦州後將軍平救之盛引退平與上邽守將嵩追盛及於竹嶺撫軍將軍贊率隴西太守姚秦都略陽太守王煥以禁兵赴之贊至淸水嵩爲盛所敗嵩與秦都王煥皆戰死贊至秦州退還仇池先是天水冀縣石鼓鳴聲聞數百里野雉皆雊秦州地震者三十二所殷殷有聲者八處巖嶺崩墜人捨傾壊咸以爲不祥及嵩將出羣僚固諫止之嵩曰若有不祥此乃命也安所逃乎遂及於難識者以爲秦州泓之故鄕今失秦州將滅之徵也赫連勃勃率騎四萬襲上邽二旬克之攻陷陰密執秦州刺史姚軍都﹝一作平都﹞坑將士五千餘人軍都瞋目厲聲數勃勃殘忍之罪不爲之屈勃勃怒殺之又殺將軍姚良子及將士萬餘人旣克陰密遂進兵侵雍嶺北雜戶悉奔五將山徵北將軍恢棄安定率戶五千奔新平安定人胡儼華韜等率眾拒恢恢單騎奔歸長安立節將軍彌姐成建武將軍裴岐爲儼所殺勃勃使鎭東將軍羊茍兒等率鮮卑五千餘人鎭安定鎭西將軍諶委鎭東走勃勃據雍抄掠郿城東平公紹及徵虜將軍尹昭鎭軍將軍姚洽等率步騎五萬討之徵北將軍恢以精騎一萬爲之後繼軍次橫水勃勃退保安定胡儼閉門拒之殺羊茍兒及所將鮮卑數千人復以安定來降紹進兵躡勃勃戰於馬鞍陂敗之追至朝那不及而還楊盛復遣兄子倦入冦長虵平陽氐茍渇聚眾千餘據五丈原以叛遣鎭逺將軍姚萬恢武將軍姚難等討之爲渇所敗鎭西將軍諶等討渇擒之泓使輔國將軍斂曼嵬前將軍姚光兒討楊倦於陳倉倦奔散闗勃勃復遣兄子提南侵池陽車騎將軍姚裕前將軍彭白狼建義將軍虵玄擊郤之秋九月晉太尉劉裕總督大軍來伐師次彭城遣冠軍將軍檀道濟龍驤將軍王鎭惡入自淮淝攻漆丘項城新野太守朱超石寜朔將軍胡藩趨陽城振武將軍沈田子建威將軍傅弘之趨武闗建武將軍沈林子彭城內史劉遵考將水軍出石門自汴入河攻倉垣以冀州刺史王仲徳督前鋒諸軍開巨野入河泓別將王茍生以漆丘降鎭惡徐州刺史姚掌以項城降道濟遂入頴口諸屯守將皆望風欵附惟新蔡太守董遵固守不降道濟攻拔之縛遵而致諸軍門遵厲色言曰王者伐國待士以禮君柰何以不義行師以非禮待國士乎道濟怒殺之進克許昌獲頴州太守姚坦及大將軍楊業沈林子自汴入河襄邑人董神虎聚眾千餘降裕板爲參軍加揚武將軍領兵從戎林子與神虎共攻倉垣克之兗州刺史韋華以郡降神虎伐其功擅還襄邑林子執數其罪殺之東平公紹聞晉師之至還長安言於泓曰晉兵已過許昌豫州安定孤逺卒難救衛宜遷諸鎭戶內實京畿可得精兵十萬足以橫行天下假使二冦交侵猶不亡國如其不爾晉侵豫州夏冦安定將若之何事機已至宜在速決左僕射梁喜曰齊公恢雄勇有威名爲嶺北所憚鎭人已與勃勃深仇理應守死無貳勃勃終不能越安定逺冦京畿若無安定虜馬必至於郿城今闗中兵馬足以拒晉無爲預自削弱也泓從之吏部郎懿橫宻言於泓曰恢於廣平之難有忠勲於陛下自陛下龍飛紹綂未有殊賞以答其意今外則致之死地內則不豫朝權安定人自以孤危逼冦思欲南遷者十室而九若恢擁精兵數萬鼓行而向京師得不爲社稷之憂乎宜徵還朝廷以慰其心泓曰恢若懷不逞之心徵之適所以速禍耳不從王仲徳水軍入河將逼滑臺魏兗州刺史尉建畏愞帥眾棄城北渡仲徳入滑臺宣言曰晉本欲以布帛七萬疋假道於魏不謂魏之守將棄城遁去太宗﹝諱嗣﹞聞之遣叔孫建公孫表自河內向枋頭因引兵濟河斬尉建於城下投屍於河呼仲徳軍人問以侵冦之狀仲徳使司馬竺和之對曰劉太尉使王徵虜自河入洛淸掃山陵非敢爲冦於魏也魏之守將自棄滑臺去王徵虜借空城以息兵行當西引於晉魏之好無廢也何必揚旗鳴鼓以耀威乎太宗使建以問裕裕遜辭謝之曰洛陽晉之舊都而羌據之晉欲修復山陵久矣諸桓宗族司馬休之兄弟魯宗之父子皆晉之蠧也而羌收之以爲晉患今晉將伐之欲假道於魏非敢爲不利也冬十月晉師進至成臯徵南將軍陳畱公洸時鎭洛陽馳使請救泓遣越騎校尉閻生率騎三千赴之武衛將軍姚益男將步卒一萬助守洛陽又遣徵東將軍並州牧懿南屯陜津爲之聲援寜朔將軍趙玄爲洸部將說洸固守金墉可以坐制其獘洸司馬姚禹與道濟濳通主簿閻恢楊虔等皆禹之黨嫉玄忠誠咸共毀之洸遂遣玄率精兵千餘南守柏谷塢廣武將軍石無諱東戍鞏城以拒晉師會陽城及成臯滎陽虎牢諸城悉降道濟等長驅而進無諱至石闗奔還玄爲晉司馬滎陽毛徳祖所殺姚禹踰城奔道濟甲子進逼洛陽丙寅洸遂出降道濟獲四千餘人議者欲盡坑之以爲京觀道濟曰伐罪弔民正在今日皆釋而遣之時閻生至新安益男至湖城聞洛陽已陷畱屯不進十二月徵東將軍並州牧懿崄薄惑於信受司馬孫暢姦巧傾佞好亂樂禍說懿襲長安誅東平公紹廢泓而代之懿以爲然乃帥眾至陜津散榖以賜河北夷夏欲虛損國儲招納和戎諸羌樹已私恵懿左常侍張敞侍郎左雅固諫曰殿下以母弟之親居方面之重安危休戚與國同之漢有七國之難實賴梁王今吳冦內侵四州傾沒西虜擾邊秦涼覆敗朝廷之危有同累卵正是諸侯勤王之日且榖者國之本也而殿下無故散之虛損國儲將若之何若朝廷問殿下者何辭以報懿怒鞭殺之泓聞之召紹等宻謀於朝堂紹曰懿性識鄙淺從物遷移造此謀者必孫暢耳但馳使徵暢遣撫軍將軍贊據陜城臣向潼闗爲諸軍節度若暢奉詔而至臣當遣懿帥河東見兵共平吳冦如其逆釁已成違拒詔勅便當名其罪於天下聲鼓以擊之泓曰叔父之言社稷之計也乃遣贊及冠軍將軍司馬國璠建義將軍虵玄屯陜津武衛將軍姚驢屯潼闗懿遂舉兵稱帝傳檄州郡欲運匃奴堡谷以給鎭人寜東將軍姚成都拒之懿乃卑辭招誘深自結托送佩刀爲誓成都不從送以呈泓懿遣驍騎將軍王國率甲士數百攻成都成都擊擒之遣使讓懿曰明公以母弟之親受推轂之寄今社稷危如綴旒宜恭恪憂勤匡輔王室而更包藏姦宄謀危宗廟三祖之靈其肯佐明公乎此鎭之糧一方所寄鎭人何功而欲給之王國爲虵畫足國之罪人已就囚執聽詔而戮之成都方糾合義眾以懲明公之罪復須大兵悉集當與明公會於河上耳相見在近明公其三思之於是宣告諸城諭以順逆曉以禍福秣馬厲兵徵發義租河東之兵無詣懿者懿深患之亦發諸城兵惟臨晉數千戶叛以應懿成都引兵濟自蒲津擊臨晉叛戶大破之懿等震懼鎭人安定郭純王奴等起兵圍懿紹入蒲阪執懿囚之誅孫暢等是年泓尙書東武侯敞敞弟鎭逺將軍僧光右將軍定世自洛陽奔降於魏永和二年春正月朔旦泓朝羣臣於前殿以內外離叛晉師漸逼淒然流涕羣臣皆泣時徵北將軍齊公恢帥安定鎭戶三萬八千焚燒屋舍以車爲方陣自北雍州趨長安自稱大都督建義大將軍移檄州郡欲除君側之惡揚威將軍姜紀率眾奔之建節將軍彭完都聞恢將至棄陰宻奔還長安恢至新支姜紀說恢曰國家重將大兵皆在東方京師空虛公可亟引輕兵徑襲事必克矣恢不從乃南攻郿城鎭西將軍諶爲恢所敗恢勢彌盛長安大震泓馳使徵紹遣車騎將軍裕及輔國將軍胡翼度屯灃西扶風太守姚雋安夷護軍姚墨蠡建威將軍姚娥都揚威將軍彭虵皆懼降恢東平公紹聞恢之叛率輕騎先來赴難使鎭軍將軍姚洽及冠軍將軍司馬國璠將步卒三萬赴長安恢從曲牢進屯杜城紹與恢相持於靈臺撫軍將軍讚聞恢漸逼畱寜朔將軍尹雅爲弘農太守守潼闗亦率諸軍還長安泓謝讚曰元子不能崇明徳義導率羣下至禍起蕭墻變自同气旣上負祖宗亦無顏見諸父懿始構逆滅亡恢復擁眾內叛將若之何贊曰懿等所以敢稱兵內侮者由臣等輕弱無防遏之方故也因攘袂大泣曰臣與大將軍不滅此賊終不持面復見陛下泓於是班賜將士而遣之恢眾見諸軍悉集鹹有懼心部將齊黃等棄恢詣大軍降恢進軍逼紹贊自後要擊大破之殺恢及其三弟泓哭之悲慟葬以公禮二月晉龍驤將軍王鎭惡至宜陽﹝紀事本末云進軍澠池﹞遣其司馬毛徳祖攻弘農太守尹雅於蠡吾城眾潰徳祖使騎追雅獲之旣而殺晉守者奔固潼闗冠軍將軍檀道濟及建武將軍沈林子自陜北渡河拔襄邑堡泓建威將軍河北太守薛帛先據解縣林子至馳往襲之帛棄軍奔河東﹝宋書作闗中﹞林子收其兵糧又攻並州刺史河東太守尹昭於蒲阪不克使將軍茍卓攻匃奴堡爲泓寜東將軍成都所敗泓遣武衛將軍姚驢救蒲阪輔國將軍胡翼度據潼闗辛酉滎陽守將傅洪以虎牢降魏泓進紹太宰大將軍大都督都督中外諸軍事假黃鉞攺封魯公侍中司隸宗正節錄並如故朝之大政皆往參決紹固辭弗許又攺封贊爲東平公其餘將士封賞有差遣紹率武衛將軍姚鸞等步騎五萬拒守潼闗又遣武衛將軍姚驢與並州刺史尹昭爲表裏之勢夾攻道濟道濟深壁不戰沈林子謂道濟曰蒲阪城堅池浚非旦夕可拔攻之則傷眾守之則引日不如棄之先事潼闗潼闗天阻形勢之地且鎭惡孤軍勢危力寡若使姚紹據之則難圖矣及其未至當並力爭之若潼闗事捷尹昭可不戰而自服也道濟從之三月棄蒲阪南向潼闗東平公贊率禁兵七千自渭北而東進據蒲津庚辰劉裕使扶風太守沈田子及司馬傅弘之率眾萬餘人入上洛所在城鎭多委奔長安田子等進次靑泥魯公紹方陣而前以拒道濟道濟固壘不戰紹乃攻其西營不克遂以大眾逼之道濟帥王敬沈林子等逆衝紹軍將士驚散引還定城據險固守遣武衛將軍姚鸞屯兵大路以絕道濟糧道時裕別將姚珍入自子午竇覇入自洛谷眾各數千人泓遣鎭逺將軍姚萬拒覇鎭北將軍姚疆拒珍姚鸞遣寜朔將軍弘農太守尹雅與道濟司馬徐琰戰於潼闗南爲琰所敗執送劉裕裕以雅前叛欲殺之雅曰雅前日已當死幸得脫至今本在望外死固甘心然夷夏𨿽殊君臣之義一也明公將以大義行師豈可使秦無守節之臣乎裕嘉其志尙赦之泓遣給事黃門侍郎姚和都屯峣栁以備沈田子魯公紹謂諸將曰道濟等逺來送死兵力不多嬰壘自固正欲曠日持久以待後援吾欲分軍徑據閿鄕絕其糧道不出一月道濟之首可懸麾下濟等旣沒裕計自阻諸將咸以爲然輔國將軍胡翼度曰軍勢宜集不可以分若偏師不利人心駭懼何可以戰紹乃止泓以晉師之逼遣使乞師於魏太宗使羣臣議之皆曰潼闗天險劉裕以水軍攻之甚難若登岸北侵其勢便易裕聲言伐秦其志難測且秦婚姻之國不可不救也宜發兵斷河上流勿使得西軍諮祭酒崔浩曰裕圖秦久矣今姚興死子泓愞劣國內多難裕乘其危而伐之其志必取若遏其上流裕心忿戾必上岸北侵是我代秦受敵也今柔然冦邊民食又乏若復與裕爲敵發兵南赴則北冦愈深救北則南州復危非良計也不若假之水道聽裕西上然後屯兵以塞其東使裕克捷必徳我之假道也不捷吾不失救秦之名此策之得者也且南北異俗借使國家棄恆山以南裕必不能以吳越之兵與吾爭河北之地安能爲吾患乎夫爲國計者惟社稷是利豈顧一女子乎議者猶曰裕西入闗則恐吾斷其後腹背受敵北上則姚氏必不出闗助我其勢必聲西而實北也於是遣司徒南平公長孫嵩督山東諸軍事又遣正直將軍安平公乙旃眷進據河內遊擊將軍王洛生屯於河東振威將軍娥淸冀州刺史阿薄幹將步騎十萬屯於河北爲泓聲援先是劉裕與王鎭惡等期若克洛陽須待大軍未可輕前至是鎭惡等乘利輕趨潼闗爲紹所拒久之乏食眾心疑懼欲棄輜重還赴大軍沈林子按劍怒曰相公勤王志淸六合今許洛已定闗右將平事之濟否系於前鋒柰何阻乘勝之气棄垂成之功乎且大軍尙逺賊眾方盛𨿽欲求還亦不可得下官受命前驅誓在盡命今日之事當爲將軍辦之然二三君子或同業艱難或荷思罔極以此退撓亦何面以見相公旗鼔耶鎭惡等馳使告裕且乞糧援時裕軍入河魏軍屯河岸軍不得進裕呼所遣人開舫北戶指河上魏軍示之曰我語令勿進而輕佻深入岸上如此何由得遣軍糧鎭惡乃親至弘農督人租稅百姓競送義粟軍食復振魏以數千騎緣河隨裕軍西行軍人於南岸牽百丈風水迅急有漂渡北岸者輒爲魏所殺略裕遣軍擊之裁登岸則退走則復來夏四月裕遣白直隊主丁旿帥仗士七百人車百乘渡北岸去水百餘步爲卻月陣兩頭抱河車置七仗士事畢使堅一白眊魏軍見數百人步牽車上不解其意皆未動裕先命寜朔將軍朱超石戒嚴二千人白眊旣舉超石帥眾馳往赴之並賫大弩百張一車蓋二十人設彭排於轅上魏軍見營陣旣立乃進圍之長孫嵩帥三萬騎來助四面肉薄攻營弩不能制時超石別賫大錘及矟千餘張乃斷矟長三四尺以錘錘之一矟輒洞貫三四人魏軍不能當一時奔潰死者相積臨陣斬阿薄幹魏軍退遁平城超石帥寜朔將軍胡藩寜逺將軍劉榮祖追擊又破之殺獲千餘太宗乃恨不用崔浩之言泓建威將軍河北太守薛帛據河曲以叛紹分道置諸軍爲犄角之勢遣輔國將軍胡翼度據東原武衛將軍姚鸞營於大路與晉軍相接丙子夜沈林子簡其軍中精銳朱逺等銜枚夜襲鸞營鸞眾大潰戰死士卒死者九千餘人撫軍將軍東平公贊屯河上以斷水道遣恢武將軍姚難運蒲阪榖以給軍士至香城林子擊敗之贊單馬奔還定城泓遣鎭西將軍諶屯峣栁黃門侍郎和都討薛帛於河東聞晉師之要難也乃兼道赴救未至而難敗因破裕別將於河曲遂屯蒲阪大將軍魯公紹遣左長史鎭軍將軍姚洽﹝宋書作姚伯子﹞及寜朔將軍安夷﹝宋書作蠻﹞護軍姚墨蠡﹝宋書作黙騾﹞河東太守唐小方等帥騎三千屯河北之九原阻河爲固欲絕道濟諸縣租輸洽辭曰夫小敵之堅大敵之擒也今兵眾單弱而逺在河外𨿽明公神武然鞭短勢殊恐無所及紹不聽沈林子率眾八千要洽於河上擊破之斬洽及墨蠡小方殺獲殆盡林子因啟劉裕曰紹气蓋闗中今兵屈於外國危於內恐其凶命先盡不得以膏血祭斧耳紹聞洽死忿恚發病托撫軍將軍東平公贊以後事使恢武將軍姚難屯闗西嘔血而死贊旣代紹守崄眾力益盛引兵襲林子林子復擊破之時泓各置闗以守崄﹝一作峽﹞劉裕遣檀道濟王鎭惡或據山爲營或平地結壘大小七十營濱帶河崄泓亦保據山原陵阜之上各設營壘﹝今舊迹尙存﹞秋七月己亥劉裕次於陜城沈田子傅弘之入武闗戍將皆委城遁走田子等進屯靑泥泓使給事黃門侍郎和都屯峣桞以拒之裕至閿鄕遣沈林子率精兵萬餘越山開道會沈田子於靑泥將攻峣桞泓欲自將以禦裕軍恐田子等來襲其後欲先擊滅田子然後傾國東出乃遣車騎將軍裕率步騎八千奄至靑泥躬率大眾繼發田子本爲疑兵所領裁千餘人聞泓至欲出擊之傅弘之以眾寡不敵止之田子曰兵貴用奇不必在眾且今眾寡相援﹝當作懸﹞勢不兩立若彼結圍旣固則吾無所逃矣不如乘其始至營陣未立先薄擊之可以有功遂率所領先進弘之後繼泓兵圍數重田子撫慰士卒曰諸君冒險逺來正求今日之戰生死一決封侯之業於此在矣士卒皆踴躍豉噪執短兵奮擊泓兵大敗斬首萬餘級得其乘輿服禦泓奔還灞上初劉裕以沈田子等眾少遣沈林子將兵自秦嶺往助之至則已破相與追之闗中郡縣多濳送欵於田子辛丑裕至潼闗以寜朔將軍朱超石爲河東太守使與振武將軍徐猗之會薛帛於河北共攻蒲阪東平公贊拒裕於闗西姚難屯於香城裕遣王鎭惡王敬自秋社西渡渭以逼難軍鎭東將軍平原公璞及黃門侍郎姚和都擊猗之等於蒲阪猗之敗死超石棄眾奔還潼闗贊遣司馬休之及司馬國璠自軹闗向河內濳引魏軍以躡裕後姚難旣爲鎭惡所逼自香城引兵而西時大霖雨渭水泛溢贊等不得北渡鎭惡水陸兼進追及難軍泓自灞上引兵還次石橋以爲之援贊退屯鄭城鎭北將軍姚疆率部人數千與難合陣於涇上以拒鎭惡鎭惡遣毛徳祖進擊破疆疆力戰死之難遁還長安裕遂進據鄭城泓使裕及尙書龎綂屯兵宮中徵南將軍陳畱公洸屯兵灃西尙書姚白瓜徙四軍雜戶入長安姚丕守渭橋胡翼度屯石積東平公贊屯灞東泓軍逍遙園王鎭惡率水軍自河入渭溯流而上所乘皆蒙衝小艦行船者悉在艦內北土素無舟檝泓軍見艦進而外無有行船人莫不驚以爲神壬戌鎭惡至渭橋令軍士食畢皆持仗登岸後登者斬眾旣登岸渭水流急艦皆隨流逐去倐忽不知所在泓所將尙數萬人鎭惡諭士卒曰吾屬本家在江南此是長安城北門去家萬里而遙舟檝衣糧並已隨流今進而戰勝則功名俱顯不勝則骸骨不返無他岐矣卿等勉之乃身先士卒眾遂騰躍爭進大破丕軍於渭橋泓引兵赴之逼水地狹爲丕敗兵所蹂踐不戰而潰鎭西將軍諶及前軍將軍烈左衛將軍寶安散騎常侍王帛建武將軍進揚威將軍蠔尙書右丞孫玄等皆死於陣泓單馬還宮鎭惡入自平朔門泓與裕等數百騎出奔石橋東平公贊聞泓敗召將士告之眾皆以刀擊地攘袂大泣胡翼度先與劉裕陰通是日棄眾奔裕贊夜帥諸軍將會泓於石橋晉師已固圍之贊軍不得入眾皆驚散泓計無所出謀欲詣軍門降泓子佛念年十二謂泓曰陛下今𨿽降晉晉人將逞其欲終必不全願自裁決泓憮然不答佛念遂登宮墻自投而死八月癸亥泓將妻子羣臣詣壘門請降鎭惡乃以屬吏城中夷晉六萬餘戶皆以國恩慰撫之號令嚴肅百姓安堵九月裕至長安鎭惡迎於灞上裕勞之曰成吾覇業者眞卿也鎭惡再拜謝曰此明公之威諸將之力也鎭惡何功之有焉裕笑曰卿欲學馮異耶鎭惡性貪泓府庫盈積鎭惡盜取不可勝紀裕以其功大不問又盜藏泓僞輦裕使人覘之鎭惡剔取其金銀棄輦於垣側裕收彛器渾儀土圭紀裏鼓指南車及秦始皇玉璽送之建康其餘金玉繒帛珍寶皆以頒賜將士泓鎭東將軍平原公璞與並州刺史尹昭以蒲阪降撫軍將軍東平公贊率宗室子弟百餘人亦詣軍門降裕盡殺之餘宗遷於江南送泓建康市而戮之時年三十在位二年泓旣被戮建康百里之內艸木皆燋死自姚萇以晉孝武太元九年歲在甲申僭立至泓三世以晉安帝義熈十三年歲在丙辰而滅凡三十二年

卷六十後秦錄八姚嵩姚嵩興之弟也仕爲鎭西將軍秦州刺史歷至司空封安成侯畱心經典専精釋道興因賜以皇后所遺珠佛像嵩上表謝曰臣言奉珠像承是皇后遺屬所建禮覲之日永慕罔極伏惟感往增懷臣言先承陛下親營像事每注心延望遲冀暫一禮敬不悟聖恩垂及乃復與臣供養此像旣工寶並重且於制作之理擬若神造中來所見珠像誠當奇妙然方之於此信復有間瞻奉踴躍實在無量夫受乾施者無報蒙恩隆者無謝𨿽欲仰陳愚誠亦復莫知所盡興又與嵩書曰吾曽以已所懷疏條摩訶衍諸義圖與什公評詳厥衷遂有哀故不復能斷理義未久什公尋復致變自爾喪戎相繼無復意事遂忘棄之近以當遣使送像欲與卿作疏箱篋中忽得前所條本末今送示卿徐徐尋撫若於卿有所不足者便可致難也見卿來日並可以當言笑吾前試通聖人三逹觀以咨什公公尋有答今並送往諸此事皆是昔日之意如今都無情懷不知如何矣嵩上述佛義表曰臣言奉陛下所通諸義理味淵玄詞致淸勝間詣踰於二篇妙盡侔乎中觀詠之翫之紙已致勞而心猶無厭眞可謂當時之髙唱累劫之宗範也但臣頑闇思不參玄然披尋之日眞復詠歌弗暇不悟弘慈善誘乃欲令參致問難敢忘愚鈍輒位敍所懷豈曰存難直欲咨所未悟耳臣言上通三世甚有深致旣已逺契聖心兼復抑正眾說宗塗亹亹超絕常境欣悟之至益令賞味增深加爲什公研核該備實非愚臣所能稱盡正當銘之懷抱以爲心要耳上通不住法住般若義云眾生之所以不階道者有著故也是以聖人之教恆以去著爲事故言以不住般若𨿽復大聖玄鑑應照無際亦不可著著亦成患欲使行人忘彼我遺所寄泛若不系之舟無所倚薄則當於理矣故聖人玄詣誠無不盡然至乎標位六度而以無著爲宗取之於心誠如明誨卽之於事脫有未極夫無著𨿽妙似若有不卽眞兩冥有不卽眞兩冥恐是心忘之謂耳竊尋玄教如更有以謹牒成言以攄愚見故經云施者受者財物不可得以無所捨法具足檀波羅蜜以此三事不可得故三者旣冥有無無當無當之理卽同幻化以此而推恐不住之致非眞忘彼我遺所寄而已詔云大道者以無爲爲宗若其無爲復何所爲耶至理淵談誠不容言然處在渉求之地不得不尋本以致悟不審明道之無爲爲當以何爲體若以妙爲宗者𨿽在帝先而非極若以無有爲妙者必當有不無之因因稱俱未冥詎是不二之道乎故論云無於無者必當有於有有無之相譬猶修短之相形耳無理𨿽玄將恐同彼斷常常猶不可況復斷耶然則有無之津乃是邊見之所存故中論云不破世諦故則不破眞諦又論云諸法若實則無二諦諸法若空則無罪福若無罪福凡聖無判二茍無判道何所益由臣闇昧未悟宗極惟願仁慈重加誨諭詔云聖人之教玄通無涯致感多方不可作一途求不可以一理推故應麤以麤應細以細應理固然也所以放大光明見諸神變者此應十方諸大菩薩將紹尊位者耳若處俗接麤復容此事耶阿含經云釋氏之處天竺四十餘載衣服飲食受諸患痛與人不別經又云聖人亦入鹿馬而度脫之當在鹿馬豈異於鹿馬哉若不異鹿馬應世常流不待此神變明矣毎事要須自同於前物然後得行其化耳斯理之玄固非庸近所參然不已之情猶欲言所未逹夫萬有不同精麤亦異應彼𨿽殊聖心恆一恆一故圓以應之不同故權以濟之𨿽鹿馬而未始乖其大𨿽現神變而未始遺其細故淨名經云如來或以光明而作佛事或以寂寞而作佛事顯黙𨿽異而終致不二然則於大小之間恐是互說耳如華手經初佛爲徳藏放大光明令諸眾生普蒙其潤又思益經中网明所問如來三十三種光明一切遇者皆得利益法華經云佛放眉間相光亦使四眾八部咸皆生疑又云處暗眾生各得相見茍有其緣𨿽小必益茍無其因𨿽大或乖故般若經云若有眾生遇斯光者必得無上道又以神變令三惡眾生皆生天上以此而言至於光明神變之事似存平等敢緣慈願輒竭愚思若復哀矜重開導者豈直微臣獨受其賜興答書曰卿所問難引諭兼富理極致深實非庸淺所能具答今當爲卿各以相酬耳卿引般若經云若有眾生遇斯光者必得無上道卽經所言未聞有凡流而得見光明者如釋迦放大光明普照十方當斯之時經不言有詳品而得見其怪而異之者皆是普明之徒以斯言之定不爲羣小也卿若以眾生爲疑者百億菩薩豈非眾生之謂耶然經復云普明之詣釋迦皆與善男子善女人持諸華香來供養釋迦及致供養之徒自應普蒙其潤也但光明之作本不爲善男子善女人所以得蒙餘波者其猶蠅附驥尾得至千里之舉耳卿又引神變令三惡眾生得生人天若在鹿爲鹿在馬爲馬而度脫之豈非神變之謂耶華手思益法華諸經所言若云放大光明自應與大品無異也若一一光明以應適前物此作非人天所通夫光明之與寂寞此直發意有參差其揆一也卿引經言施者受者財物不可得與不住法不住般若未有異二者直是始終之教也綂而言之俱是破著之語耳何者罪不罪施者受者及財物都不可得若都不可得復何所著是勸無所著明矣卿又問明道之無爲爲當同諸法之自空爲妙空無以成極耶又引中論二諦之間言意所不及道之無爲所寄耶吾意以爲道止無爲未詳所以宗也何者夫眾生之所以流轉生死者皆著欲故也若欲止於心卽不復生死旣不生死潛神玄漠與空合其體是名涅盤耳旣曰涅盤復何容有名於其間哉夫道以無寄爲宗若求寄所在恐乃惑之大者也吾所明無爲不可爲有者意事如隠尋求或當小難今更重伸前義卿所引中論卽吾義宗諸法若不空則無二諦若不有亦無二諦此定明有無不相離何者若定言有則無以拔髙士若定明無則無以濟常流是以聖人有無兼抱而不捨者此之謂也然諸家通第一義廓然空寂無有聖人吾常以爲殊大徑庭不近人情若無聖人知無者誰也嵩復上表答曰臣嵩言奉賜還詔誨諭周備伏尋之日欣躍無量陛下爰發徳音光闡幽極拓道義之門演如來之奧冥宗隠而復彰玄扉掩而再敞文外之旨可謂朗然幽燭矣夫理玄者不可以言稱事妙者固非常詞之所贊𨿽欲心口仰詠亦復罔知所盡由臣愚鈍而猥蒙陛下褒飾之羙誠復欣戴殊眷實增愧赧比仰味微言研詠彌至其爲蒙悟豈惟過半之益但臣仍充外役無由親承音旨毎望云遐慨實在罔極不勝延系謹以申聞興復答書曰得表具一二吾常近之才加以多事昏塞觸事面墻不知道理安在爲復以卿好樂玄法是以聊復孟浪以言之耳而來諭過羙益以不安嵩時出鎭上邽以泓永和元年與氐王楊盛相持爲盛所殺姚緒姚緒弋仲子與萇同母弟故萇甚友愛之初爲徵虜將軍萇之至長安也署緒爲司隸校尉鎭長安興嗣立徙鎭安定封晉王率眾攻新平河東太守栁恭安定太守秦茂等勢屈詣降因徙新平安定六千新戶以實蒲阪緒遂爲並冀二州牧以鎭撫之興旣降號緒與碩徳固讓王位降稱晉公弘始四年興發兵伐魏使緒綂河東見兵爲前鋒節度興兵敗魏乘勝進攻蒲阪緒嬰城固守攻之不克乃引而去及興如河東緒出城迎之興見緒待以家人之禮班告境內及在朝文武立名不得犯叔父緒及碩徳名以彰殊禮興謙恭孝友事緒盡禮整服傾悚言則稱字車馬服玩先以奉緒而自服其次者國家大政必諮而後行累遷至丞相卒謚曰敬王配饗於萇廟姚碩徳姚碩徳弋仲子萇同母弟也萇起兵至安定碩徳所綂部羌屯於隴上自稱徵西將軍率眾應萇與萇攻陷登秦州刺史王綂拜使持節都督隴右諸軍事徵西將軍秦州刺史領護東羌校尉鎭上邽萇死興祕不發喪徙碩徳鎭陰密其將佐咸勸碩徳奔秦州觀望時勢碩徳不從遂往見興興優禮遣之進爵爲隴西王討平涼將胡金豹於洛城進攻上邽姜乳乳率眾來降尋署秦州牧領護東羌校尉移鎭上邽後以興之降號固辭王爵遂以徵西大將軍隴西公討乞伏幹歸軍無私掠百姓懷之又帥步騎六千討呂隆於姑臧攻圍累月城不卽拔碩徳撫納夷夏分置守宰節食聚粟爲持久計隆懼出降軍令嚴整秋毫無犯祭先賢禮名士西土悅之遂引兵還乃自上邽入朝興爲之大赦及歸送之至雍而還甚見優禮歷位至太宰卒謚曰恭王配饗於萇廟姚紹姚紹萇庶母弟興叔父也爲撫軍將軍封東平公興克洛陽署爲都督山東諸軍事豫州牧權鎭洛陽興之伐魏紹以洛陽之眾會集平望敗績而歸及興寢疾紹典禁兵宿衛廣平公弼潛謀爲亂稱疾不朝興聞之怒甚宻謀收弼紹爲弼羽翼馳遣告之興力疾賜弼死旣而泓嗣僞位推心宗事弗以爲嫌復令總司戎政紹亦感而歸誠守忠不二所在立功歷位侍中司隸宗正尋進太宰大將軍大都督督中外諸軍事假黃鉞侍中司隸宗正節錄並如故攺封魯公先是紹嘗召胡僧問以國之休咎僧乃求麫爲大胡餅形徑一丈僧坐在上先食正西次食正北又次食正南其所餘者捲而吞之訖便起去了無所言末年晉太尉劉裕來伐紹遣左長史姚洽屯軍河北欲以絕其糧道反爲所敗洽等死之紹聞洽死忿恚發病嘔血而卒紹未亡時率眾攻函谷關廚人爲紹炊飯气蒸汗流輒便成血腥甚積日如此紹心惡之令勿復炊因乞食於諸軍後八十日而紹病死是年晉師北討掃定潁洛明年席捲丰鎬泓遂爲劉裕所擒斬於建康市姚顯姚顯字子章興之弟也淸秀明發才兼文武爲縣令十餘年政無疵颣機務之暇賓客如雲謙虛傳受待士以布衣之禮或昏夜靜坐與賢士談論時政孜孜不倦初封常山公仕至尙書令轉司隸校尉衛軍大將軍累遷至太尉卒謚文成公姚衝姚衝萇之少子興弟也勇力善騎射興署爲平北將軍使與徵虜狄伯支等率騎攻赫連勃勃軍次嶺北衝欲回襲長安伯支不從鴆殺之興自平涼如朝那聞衝謀逆以其弟中最少雄武絕人猶欲隠忍容之後軍將軍斂成泣謂興曰衝凶險不仁毎侍左右臣常寢不安席今復賊殺僚佐反形已露願早爲之所興曰衝何能爲也但輕害名將吾欲聲其罪於四海耳乃下書賜衝死遂以庶人之禮葬之姚詳姚詳萇兄襄之孫也仕萇爲安逺將軍始平太守屯兵隴城興旣嗣立秦苻登自六陌趨廢橋詳據馬嵬堡拒之興慮登眾之盛遣長史尹緯率步卒赴詳詳用緯計大破登於廢橋進屯金城會鮮卑薛勃叛於嶺北與雜胡共攻圍詳遂奔長安未幾徙鎭杏城復爲赫連勃勃所逼糧盡南奔興遣衛大將軍姚顯救之軍敗詳爲勃勃東平將軍鹿奕幹所執因而遇害姚邕姚邕字子和小字黃兒興之弟也封濟南公弘始中興拜劉勃勃車騎將軍奉車都尉常參軍事甚見寵遇邕言於興曰勃勃天性不仁難以親育陛下寵遇太甚臣竊惑之興曰勃勃有濟世之才吾方收其藝用與之共平天下有何不可柰何逆拒之遂署勃勃爲安逺將軍使助沒奕幹鎭髙平邕固諌以爲不可興曰卿何以知其爲人邕曰勃勃奉上慢禦眾殘貪猾不仁輕爲去就寵之踰分恐終爲邊害興不聽竟以勃勃爲使持節安北將軍配以雜虜二萬鎭朔方未幾侵掠嶺北興乃嘆曰吾不用黃兒之言以至於此邕識鑑明慧尢善音樂皆能度其盈虛增攺曲調世咸傳之號濟南新調姚和都姚和都興時仕爲太子右衛將軍左兵尙書及泓嗣立轉給事黃門侍郎撰秦記十卷記姚萇時事姚黃眉姚黃眉興之子也其姊卽魏太宗昭哀皇后泓滅黃眉歸仕於魏太宗厚禮待之賜爵隴西公尙陽翟公主拜駙馬都尉賜邑二百戶世祖卽位遷內都大官後拜太常卿卒贈雍州刺史隴西王謚曰獻黃眉寛和溫厚希言得失故世祖特加禮異姚晃姚晃興之叔父也仕至尙書令左僕射萇沒受遺輔政興立西宮命晃與元子監國政入居西宮太后虵氏虵氏略陽氏虵玄之從姑也萇白雀三年立爲皇后萇死興嗣僞位尊爲皇太后皇初四年虵氏寢疾未幾而薨興哀毀過禮不親庻政羣臣請依漢魏故事旣葬卽吉尙書郎李嵩上疏曰三王異制五帝殊禮孝治天下先王之髙事也宜遵聖性以光孝道﹝一作道訓﹞旣葬之後應素服臨朝率先天下仁孝之舉也左僕射尹緯駁曰帝王喪制漢魏爲凖嵩矯常越禮愆於軌度請付有司以専擅論旣葬卽吉乞依前議興曰嵩忠臣孝子有何罪乎尹僕射棄先王之令典而欲遵漢魏之權制豈所望於朝賢哉其一如嵩議興後張氏張氏羙容儀有淑徳初進爲昭儀興甚寵之弘始五年立爲皇后未幾卒興後齊氏齊氏本洛陽氐左僕射齊難之妹也初爲昭儀弘始十五年立爲皇后

卷六十一後秦錄九吉成詵吉成詵南安人也建初元年萇攻拔秦州刺史王統羌胡應之者二萬餘戶詵因進曰臣州人殷地險雋傑如林用武之國也王秦州不能收拔賢才三分鼎足而坐玩珠玉以至於此陛下宜散秦州金帛以施六軍旌賢表善以副鄙州之望萇善之擢爲尙書郎萇與苻登累年相持左僕射尹緯尙書令姚晃謂詵曰苻登窮冦歷年未滅姦雄梟峙所在糾扇夷夏皆貳將若之何詵曰主上權略無方信賞必罰賢能之士咸懷樂推豈慮大業不成氐賊不滅乎緯曰登窮冦未滅姦雄扇合吾等寜無懼乎詵曰三秦天府之國主上十分已有其八今所在可慮者苻登楊定雷惡地耳自余瑣瑣焉足論哉然惡地地狹眾寡不足爲憂苻登藉烏合犬羊偸存假息料其智勇非至尊之匹霸王之起必有驅除然後克定大業耳昔漢魏之興皆十有餘年乃能同一海內五六年間未爲久也主上神略內明英武外發可謂無敵於天下取登有餘力願布徳行仁招賢納士厲兵秣馬以候天時如其鴻業不建者請腰斬詵以謝明公緯言之於萇萇大悅賜詵爵關內侯遷給侍黃門侍郎詵風韻秀發確然不羣毎以天下是非爲已任京兆韋髙放浪不覊慕阮籍之爲人居母喪彈琴飲酒詵聞而嘆曰吾當私刄斬之以崇風教遂拔劍求髙髙懼而逃匿終身不敢見詵尹緯尹緯字景亮天水人也族人尹赤爲襄司馬緯少有大志不營產業身長八尺腰帶十圍气岸魁梧議論爽慨毎覽書傳至宰相立勲之際嘗輟書而嘆苻堅時以尹赤降襄諸尹皆禁錮不仕緯晚乃爲吏部郎﹝晉書作令吏﹞風志豪邁郎皆憚之堅末年妖星見於東井緯知堅將滅心竊自喜踴躍向天再拜旣而流涕長嘆友人略陽桓識怪而問之緯曰天時如此正是霸王龍飛之秋吾徒杖策之日然知已難遭恐不得展吾才志是以欣懼交懷耳旣而爲萇別騎校尉萇如馬牧緯與尹詳龎演等扇動諸豪共推萇爲盟主遷爲右司馬及苻堅敗萇遣緯說堅求禪代事堅問緯曰卿於朕何官緯曰尙書郎堅嘆曰卿宰相之才王景略之儔也而朕不知亡也不亦宜乎緯性剛簡淸亮慕張子布之爲人馮翊段鏗性傾巧萇愛其博識引爲侍中緯以爲不可萇不從緯屢眾中辱鏗鏗心不平之萇聞而謂緯曰卿性不好學何爲憎學者緯曰臣不憎學憎鏗不正耳萇曰卿好不自知毎比蕭何眞何如也緯曰漢祖與蕭何俱起布衣是以相貴陛下起貴中是以賤臣萇曰卿實不及胡爲不知緯曰陛下何如漢祖萇曰朕實不如漢祖卿逺蕭何故不如甚也緯曰漢祖所以勝陛下者以能逺段鏗之徒故耳萇黙然出鏗爲北地太守萇死緯與興滅苻登成興之事業皆緯之力也歷位輔國將軍司隸校尉尙書左右僕射封淸河侯友人隴西牛壽帥漢中流民歸興因謂緯曰足下平生自謂時明也才足以立功立事道消也則追二疏朱云發其狂直不能如胡廣之徒洿隆隨俗今遇其時矣正是垂名竹素之日可不勉歟緯曰吾之所庶幾如是但未能委宰衡於夷吾識韓信於覊旅以斯爲愧耳立功立事竊謂未負昔言興聞而謂緯曰君與壽言何其誕哉立功立事自謂何如古人緯曰臣實未愧古人何則遇時來之運則輔翼太祖開﹝晉書作建﹞八百之基及陛下龍飛之始剪滅苻登蕩淸秦雍生極端右死饗廟庭古之君子正當爾耳興大悅及死興甚悼之贈司徒配饗於萇廟謚曰忠成侯趙遷趙遷天水人﹐苻堅時仕洛州刺史南巴校尉。慕容衝襲長安﹐遷遂奔萇﹐仕爲尙書左僕射。萇與羣臣宴酒酣﹐言於遷曰﹕諸卿皆與朕北面秦朝﹐今忽爲羣臣﹐得無恥乎﹖遷曰﹕天不恥以陛下爲子﹐臣等何恥爲臣。萇大笑。未幾卒於長安。及泓爲劉裕所滅﹐乃徙其子孫於建康。薛辯薛辯字允白其先自蜀徙於河東之汾陰因以家焉遂爲汾陰人祖陶﹝一作濤﹞與薛祖薛洛等分綂部落故號世薛父疆復代領部眾而祖洛子孫日以微劣疆遂總攝三營善於撫綏夷民歸之者甚眾歷石虎苻堅世常憑河以自固興旣僭立遂歸仕興爲鎭東將軍入爲尙書辯幼而雋爽倜儻多大略關中豪傑多歸慕之疆卒辯襲統其營任爲尙書郎建威將軍太子中庻子河北太守後稍憍慠頗失民心劉裕平泓遂舉營降胡辧胡辧涼州西河人爲世大儒苻堅建元末東徙洛陽隨講授弟子千有餘人關中後進多往從之興勅關尉曰諸生咨訪道義修已勵身往來出入勿拘常限於是學者咸勸儒風遂盛辧少好學博綜經史風韻髙爽气幹不羣嘗夜讀書以燭繼晝爲世大儒索盧曜索盧曜燉煌人仕萇爲騎都尉萇與苻登累年相持曜乃自請刺登萇曰卿以身殉難將爲誰乎曜曰事成甚幸不成臣死之後深以友人隴西辛暹仰托明公萇遣之事發爲登所殺萇厚加禮贈以暹爲驍騎都尉王奚王奚不知何許人驍勇有膂力善騎射仕興爲護羌校尉赫連勃勃入冦貳城奚聚眾三千屯於勅奇堡勃勃因進攻之短兵接戰奚爲勃勃所傷退而自固勃勃復斷其水堡人窘廹執奚出降勃勃謂之曰卿忠臣也朕方與卿共平天下奚曰若蒙大恩速死爲恵乃與所親數十人自刎而死狄伯奇狄伯奇天水人伯支之弟也仕爲祕書郎中奇少遊獵曽得一豹見其文彩炳煥遂自感嘆始學藝書獨擅其技時人莫及梁國兒梁國兒西胡人也膂力善騎射仕萇爲鎭北將軍守忠不二身先士卒隨萇徵伐前後屢有大功封平輿侯興嗣立進位侍中性尢曠逹不拘小節乃於平涼作壽冡毎將妻妾入冡飲燕酒酣升靈牀而歌時人或譏之國兒不以爲意年八十餘而卒王滿聰王滿聰仕興爲城門校尉興好遊畋常從朝門遊於文武苑及昏而還將自平朔門入前驅旣至聰被甲持杖閉門拒之曰今已昏闇姦良不辧有死而已門不可開興乃回從朝門而入明日召聰謂之曰卿社稷之臣也朕首嘉焉其進位二等司馬休之司馬休之字季預少仕晉淸塗以功拜龍驤將軍襄城太守鎭歷陽桓玄率眾來攻休之力戰不克乃攜子侄奔慕容超後還晉歷後將軍會稽內史都督荊雍梁秦寜益六州諸軍事平西將軍荊州刺史劉裕攻荊州休之時屯江陵以兵拒裕戰於江津敗績遂與雍州刺史魯宗之奔於秦興尋署休之爲荊州刺史任以東南之事休之固辭請與魯宗之等擾動襄陽淮漢遂署爲鎭軍將軍揚州刺史宗之等並有拜授休之將行侍禦史唐盛言於興曰據符讖所記司馬氏應復河洛今使休之擅兵於外旣得躍鱗南翔恐非復池中之物也不如以髙爵厚禮畱之京師不宜放之興曰昔文王卒免羑里髙祖不斃鴻門茍天命所在誰能違之司馬氏脫如符讖之言畱之適足爲患遂遣之裕旣平泓休之奔魏未至道卒韓延之韓延之字顯宗南陽赭陽人魏司徒曁之後也少以義烈著聞仕晉建威將軍荊州從事歷平西府錄事參軍自以世仕晉臣不臣劉氏以裕父名翹字顯宗遂自字顯宗名兒爲翹後裕攻襄陽延之與司馬休之俱奔於秦興署爲安逺將軍雍州刺史及裕入闗遂奔降魏裕招延之延之復書甚烈見晉書索稜索稜字孟則燉煌人也好學博文萇甚器重之委以機宻文章詔檄皆稜之文也後爲平原太守以徳化民畏而愛之歌曰懿矣明守庶績允釐剖符作宰實獲我思興時爲太常興以勃勃幹歸作亂西北傉檀蒙遜阻兵河右欲求重將鎭撫二方而難其人遂以稜爲太尉領隴西內史綏誘西秦政績旣羙幹歸感而歸之未幾稜以隴西之眾降於熾盤茍和茍和略陽人徵北將軍齊公恢之舅也泓時仕爲立節將軍恢阻兵謀叛諸將多有應之者惟和守忠不二泓召而謂之曰眾人咸懷去就卿何能自安耶和曰若天縱妖賊得肆其逆節者舅甥之理不待奔馳而加親如其罪極逆消天盈其罰者守忠執志臣之體也違親叛君臣之所恥泓善其忠加金章紫綬趙玄趙玄天水人也仕泓爲寜朔將軍立志忠誠善撫士卒陳畱公洸鎭洛陽玄時爲部將晉遣檀道濟來伐師至城臯玄因說洸曰今晉冦益深人情駭懼眾寡勢殊難以應敵宜攝諸戍兵士固守金墉以待京師之援不可出戰戰若不捷大事去矣金墉旣固師無損敗晉終不敢越金墉而西困之於堅城之下是我不戰而坐收其敝也洸司馬姚禹及主簿閻恢楊虔等與道濟濳通嫉玄守正咸共毀之言於洸曰殿下以英武之略受任方面今嬰城示弱得無爲朝廷所責乎洸以爲然遣玄帥精兵千餘南守柏谷塢玄泣謂洸曰玄受三帝重恩所守止有死耳但明公不用忠臣之言爲姦孽所誤後必悔之恐無及耳未幾道濟等長驅而進玄與龍驤司馬毛徳祖戰於柏谷眾寡不敵爲徳祖所敗被十餘創據地大呼玄司馬騫鑑冒刃抱玄而泣玄曰吾創已重君宜速去鑑曰若將軍不濟當與俱死去將安之皆死於陣孫贊孫贊咸陽石安人仕泓爲安定護軍赫連勃勃來侵人懷危懼亡奔相屬贊獨率眾拒守城陷爲勃勃所殺徐眾徐眾本羌氐泓之女婿也長安旣破眾率其餘黨連營叛走鎭西中兵參軍寜逺劉營祖與擅道濟等攻營破之斬首俘馘不可稱計

卷六十二後秦錄十鳩摩羅什﹝一名句摩羅耆婆﹞鳩摩羅什天竺人也家世勲烈祖父逹多倜儻不羣父鳩摩羅炎聰慧有羙節龜玆王迎爲國師王妹才悟明敏過目必解見羅炎心欲之因以妻焉什在胎時其母慧解倍常年七歲與母俱出家日誦三萬二千言義亦自通聲滿蔥左譽流河外什母謂什曰方等深教不可思議應大闡其丹傳之東土但於自身無利其可如何什曰大士之道利彼忘軀若必使大化流傳洗悟蒙俗𨿽復身當壚鑊苦而無恨秦苻堅時遣驍騎將軍呂光等率兵西伐龜玆堅謂光曰夫帝王應運而治以子愛蒼生爲本豈貪其地而伐之正以懷道之人故也朕聞西域有鳩摩羅什深解法相善閒陰陽爲後學之宗朕甚思之且賢哲者國之大寶若克龜玆卽馳驛送來光旣克龜玆還至涼州堅爲姚萇所害乃縞素三軍大臨城南僭號稱元及呂隆時姚萇僭號闗中亦聞什名遣使來迎隆以什智計多解恐爲姚氏謀不許東入萇卒子興襲僞位復遣使來迎隆乃上表送什入闗至於長安興待以國師之禮甚見優寵使入西明閣及逍遙園譯出眾經復使沙門僧栔僧遷法欽道流道恆道標僧叡僧肇等八百餘人傳受什旨便出經論凡三百餘卷沙門慧叡才識髙敏隨什傳冩每與叡言西方辭體商略異同云天竺國俗甚重文制其宮商體韻以入管弦爲善凡覲國王必有贊徳見佛之儀以歌嘆爲貴經中偈頌皆其式也但攺胡爲秦失其藻蔚𨿽得大意殊隔文體有似嚼飯與人非徒失味乃令嘔噦常嘆曰吾若著筆作大乘阿毘曇非迦旃延子比也今在秦地深識者寡折翮於此將何所論淒然而止獨與興著實相論二卷並注維摩經出言成章無所刪攺辭旨婉約莫非玄奧興奉之若神嘗誦經於艸堂寺興及朝臣沙門數千肅容觀聽興諮什通三世論曰曽問諸法師明三世或有或無莫適所定此亦是大法中一段處所而有無不判情毎慨之是以忽疏野懷聊復孟浪言之誠知孟浪之言不足以會理然胸襟之中欲有少許了不能黙已輒疏條相呈匠者可爲折衷余以爲三世一統循環爲用過去𨿽滅其理常在所以在者非如阿毘曇注言五陰塊然諭若足之履地眞足𨿽往厥迹猶存未來如火之在木中欲言有火耶視之不可見欲言無火耶火緣合而出經又云聖人見三世若其無也聖無所見若言有耶則犯常嫌過去未來𨿽無眼對理恆相因茍因理不絕聖見三世無所疑矣什答書曰雅論大通甚佳去來定無此作不通佛說色陰三世和合聰明爲色五陰皆爾又雲從心生心如從榖生榖以是故知必有過去無無因之咎又云六識之意識依已滅之意爲本而生意識又正見名過去業未來中果報也又十方中第二力知三世諸業又云若無過去業則無三塗報又云學人若在有漏心中則不應名爲聖人以此諸比固知不應無過去若無過去未來則非通理經法所不許又十二因緣是佛法之深者若定有過去未來則與此法相違所以者何如有榖子地水時節芽根得生若先已定有則無所待有若先有則不名從緣而生又若生有則是常例是故不得定有不得定無有無之說性時所宜耳以過去法起行業不得言無又云今不與昔對不得言有雅論之通甚有佳致又大品所明過去如不離未來現在如未來現在如亦不離過去如此亦不言無也此實是經中之大要俟得髙對通復盡之什爲人神情鑑徹慠岸出羣應機領會鮮有其匹且篤性仁厚泛愛爲心虛已善誘終日無倦一日忽下髙座謂興曰有二小兒登吾肩欲障須婦人興謂之曰大師聰明超悟海內無雙若一旦後世何可使法種無嗣遂以宮女進之一交而生二子自爾已後不住僧房別立廨捨供給丰盈諸僧有效之者什聚鍼盈缽謂曰若能相效食此者乃可畜室耳因舉匕進鍼與常食不別諸僧愧止什每至講說嘗先自說譬如臭泥中生蓮花但采蓮花勿取臭泥也居秦九年而疾與眾生告別曰因法相遇殊未盡心方復後世愴惻可言什自以闇昧謬充傳譯所出經論三百餘卷惟十誦一部未及刪煩存其本旨必無差失願凡所宣譯傳流後世咸共弘通今於眾前發誠實誓若所傳無謬者當使焚身之後舌不燋爛弘始十一年秋八月二十日卒興於逍遙園依外國法以火焚屍薪滅形碎惟舌不爛道恆道標道恆藍田人學兼內外才思淸敏聞羅什入闗往從之遊同學道標亦雅有才力與恆齊名興雅聞二人神气俊朗有經國之術勅尙書令顯宣旨惇勉罷道輔政乃下書恆標曰卿等樂道體閒服膺法門皦然之操實在可嘉但朕臨四海治必須才方欲招肥遁於山林搜陸沈於屠肆況卿等周旋篤舊朕所盡知各挹幹時之能而潛獨善之地此豈朕求賢之至情卿等兼弘之深趣耶昔人有言國有驥而不乘方皇皇而更索是之謂也今勅尙書令顯便奪卿等二乘之福心由卿淸名之容室贊時益世豈不大哉茍心存道味寜系白黑望體此懷不以守節爲辭也恆標抗表陳情曰奉去月二十八日詔勅尙書令奪恆標等法服承命悲懼五情失守俯仰惶慚無地自厝恆等誠才質闇短染法未久所存旣重眷慕亦深猥蒙優詔褒飾過羙開諭誨勵言理備至但情之所安實懷罔已法服之下誓畢身命兼少習佛法不閒世事徒法非常之舉終無殊異之功𨿽有拔能之名而無益時之用未見秋毫之補將有山嶽之虧竊爲陛下不取也昔光武尙能縱嚴陵之心魏文全管寜之操陛下天縱之聖議論每欲逺軰堯舜今乃冠巾兩道人反在光武魏文之下願折至尊之髙懷遂匹夫之微志在宥羣方靡不自盡況陛下以道禦物兼宏三寶使四方義學之士萃於京師新異經典流乎遐邇大法之隆於玆爲盛方將闡揚洪化助明振暉嗣祗洹之遺響扇靈鷲之餘風建千載之軌模爲後生之津塗而恆等豈可獨屈於明時不得伸其志願伏願鑑其元元之情特垂曠蕩通物之理更賜明詔聽遂微心則銜恩九泉感徳累劫不勝戰栗謹奏以聞興復詔恆標曰省所奏具意今所以相屈者時所須也不復相推本心以及於此煩殷懃廣自料理吾之情趣想卿等體之在素不復煩言便可奉承時命勉菩薩之蹤耳恆標復答書曰恆等近自陳冩冀悟聖鑑重奉明詔不蒙矜恕伏讀悲惶若無神守陛下仁弘覆載使物悅其性恆等少習法化愚情所樂誓以微命與法服俱盡而過恩垂及眷忘其陋勸弘菩薩兼濟之道然志力有限實所不堪非徒餘年茍自求免直愚衷所存私懷必守伏願鑑恕往之誠不責偏執之咎特賜明旨聽遂微心屢延明詔隨用悚息不勝元元之至謹重奏以聞興復詔恆標曰得重奏一二具之情事具如前詔但當開意以從時命無復煩於鄭重也恆標復答書曰恆等愚意所執具如前表精誠微薄不能感悟聖心累蒙遣詔未蒙慈恕俯仰憂怖無復心情陛下道懷虛納養物無際願開天地之恩得遂一分之志愚守之誠畢命無辜分受違詔之愆耳引無限之罪屢污聖聽追用悚息不任罔極之情謹奏以聞興不得已乃書與羅什曰別已數旬旋有思想漸暖比日何如小虜逺舉更無處分正有憒然耳頃萬事之殷須才以理之近詔道恆等令釋羅漢之服尋大士之蹤想當盤桓耳然道無不在法師可勸進之茍廢其尋道之心亦何必須爾也致意遷上人別來何似不審栔統復何如多事不能一一爲書恆等亦可令諸上人勸其令造菩薩之行也興復命僧栔等勉諭之必欲遂其心栔等奏章敍其事略曰惟聖人能通天下之志恆標業已毀除須髮著不正之衣今使處縉紳之朝非其志也且大秦龍興異才軰出如恆標等未爲卓異何足拘以文网也興又下書與僧栔等曰省疏所引一二具之朕以爲獨善之羙不如兼濟之功自守之節未若拯物之大𨿽子陵頡頏於光武君平慠岸於蜀肆周黨辭祿於漢朝杜微稱聾於諸葛此皆偏尙耿介之士耳何足以闗黙語之要領髙勝之趣哉今九有未乂黔黎荼毒朕以寡徳獨當其獘思得羣才共康至治法師等𨿽潛心法門亦毘世宣教縱不能導物化時勉人爲治而逺羙辭世之許由髙散髮於謝敷若九河橫流人盡爲魚法師等𨿽毘世宣教亦安施乎而道恆等伏膺法訓爲日久矣然其才用足以成務故欲枉奪其志以輔時政耳若福報有徵佛不虛言拯世急病之功濟時寜治之勲功福在此而不在彼可相誨諭時副所望僧栔等答興書曰蓋聞太上以道養民而物自足其次須有徳而治天下是以古之明王審違性之難禦悟任物之易因故堯放許由於箕山陵讓放杖於魏國髙祖縱四皓於終南叔度辭蒲輪於漢世晉國戴逵被褐於剡縣謝敷散髮於若邪蓋以適賢之性爲得賢也故上有明君下有韋帶逸民之風垂訓於今矣今恆標等徳非圓逹分在守節且少習玄化伏膺佛道一性之誠心志匪席至於敷演妙典研究幽微足以啟悟童稚助化功徳使物識罪福則有濟苦之益茍佛不虛言恆等有弘毘邪之訓矣竊聞近日猥蒙優詔使釋法服將擢翠翹於寒條之上曜扶渠於重冰之上斯誠陛下仁愛愷悌不世之恩然栔等眷眷竊有愚心以陛下振道徳之綱以維六合恢九徳之网以羅四海使玄風扇於千載之前仁義陶於萬世之後宇宙之外感純徳以化寛九域之內肆玄津以逍遙匹夫無溝壑之怨嫠婦無停緯之嘆此實所以垂化海內所以仰賴愚謂恆標𨿽區區一分守所見爲小異然故在羅网之內卽是陛下道化之一臣昔孛佐治十二年未聞釋奪法衣形服世儀茍於時有補袈裟之中亦有弘益何足復奪道與俗違其適性昔巢由抗節堯許俱髙四皓匪降上下同羙斯乃古今之一揆百代之同風且徳非管仲不足華軒堂阜智非孔明豈足三顧艸廬願陛下放旣往之恩從其微志使上不失恵下不失分則皇唐之化於斯而在箕潁之賓復見今日矣栔等庸近獻愚直言懼觸天威追用悚息僧栔等言興後頻復下書舉眾懇乞乃得寢恆因嘆曰古人有言益我貨者損我神生我名者殺我身名進眞道之累也遂與標去入瑯琊山終世不出僧肇僧肇京兆人也家貧以傭書爲業遂因繕冩歷觀經史備盡典墳年及弱冠名振闗中時競譽之徒千里負糧入闗抗辧肇旣才思幽玄又善談說承機挫銳曽不流滯京兆宿儒及闗外英彥莫不挹其鋒辧後羅什至闗中肇自逺從之什嗟賞無已及什適長安肇亦隨入姚興命肇與僧叡俱入逍遙園助什詳定經論因著般若無知論凡二千餘言竟以示什什讀之稱善復著湼般無名論其後十演九折凡數千言論成之後上表於興曰肇聞天得一以淸地得一以寜王侯得一以治天下伏惟陛下睿哲欽明道與時會妙契寰中理無不統故能遊刄萬機弘道終日威被蒼生垂文作範所以域中有四大王居一焉湼盤之道也蓋是三乘之所歸方等之淵府渺茫希夷絕視聽之域幽致虛玄非羣情之所測肇以人微猥蒙國恩得閒居學肆在什公門下十有餘年𨿽眾經殊趣勝致非一然湼盤一義常以聽習爲先但肇才識闇短𨿽屢蒙誨諭猶懷漠漠爲竭愚懷亦似有解然未經髙勝先唱不敢自決不幸什公去世諮證無所以爲永恨而陛下聖徳不孤獨與什公神契目擊道存快其方寸故能振彼玄風以啟末俗一日過蒙答安成侯嵩問無爲宗極頗涉湼盤無名之義今輒作湼盤無名論有十演九折博采眾經托證成諭以仰述陛下無名之致豈曰闗詣神心窮究逺當聊以擬議玄門班諭學徒耳若少參聖旨願勅存記如其有差伏承旨授興答旨殷懃備加贊述卽勅令繕冩班諸子侄其爲時所重如此肇又爲羅什法師誄曰夫道不自弘弘必由人俗不自覺覺必待匠待匠故世有髙悟之期由人故道有小成之運運在小成則靈津輟流期在髙悟則玄峯可詣然能仁曠世期將千載時師邪心是非競起故使靈規潛逝徽緒殆亂爰有什法師者蓋先覺之遺嗣也凝思大方馳懷髙觀審釋道之陵遲悼蒼生之窮隘故乃奮迅神儀寓形季俗繼承洪緒爲時城塹世之安寢則覺以大旨時將書昏乃朗以慧日思結頹綱於道消緝落緒於窮運故乘時以會錯枉以正一叩則時無互鄕再擊則畏壘歸仁於斯時也羊鹿之駕摧輪六師之軍覆轍二想之玄旣明一乘之奧亦顯是以端坐嶺東向馳八極恬愉弘諭思順九流大秦苻姚二大王師旅以延之斯仁王也心遊大覺之門形鎭萬化之上外揚羲和之風內盛弘法之術道契神交屈爲形授公以宗匠不重則其道不尊故蘊懷神寶感而後動自公形應秦川若燭龍之曜神光恢廓大宗若曦和之出榑桑融冶常道盡重玄之玄閒邪悟俗窮名教之羙言旣適時理有圓會故辧不徒興道不虛唱斯乃法鼓重振於閻浮梵輪再轉於天地矣自非位超修成體精百煉行藏應時其孰契於玆乎以要言之其爲弘也隆於春陽其除患也厲於秋霜故巍巍乎蕩蕩乎無邊之髙韻然隘運幽興若人雲暮癸丑之年年七十四月十三日薨乎大寺嗚呼哀哉道匠西傾靈軸東摧朝曦落曜寶嶽崩頹六合晝昏迷駕九回神闗重閉三塗競開夜光可惜盲子可哀罔極之感人百其懷乃爲誄曰先覺登遐靈風緬邈通仙潛凝應眞沖漠叢叢九流是非競作悠悠盲子神根沈溺時無指南誰識冥度大人逺覺幽懷獨悟衝恬靜黙抱此玄素應期乘運翔翼天路旣曰應運宜當時望受生乘利形標奇相𦇤褓俊逺齠齓逸量思不再經悟不待匠投足八道遊神三向玄根挺秀宏音逺唱又以抗節忽棄榮俗從容道門尊尙素朴有典斯尋妙斯錄弘無自替宗無擬族霜結如冰神安如嶽外迹彌髙內朗彌足恢恢髙韻可模可因愔愔衝懷惟妙惟眞靜以通玄動以應人言爲世寶黙爲時珍華風旣立二教亦賓誰謂道消玄化日新自公之覺道無不弘靈風遐扇逸響髙騰廓玆大方然斯慧燈道音始唱俗网以崩癡根彌拔上善彌增人之寓俗其徒無方統斯羣有紐玆頹綱順以四恩降以慧霜如彼維摩迹參城坊形𨿽圓應神衝帝鄕來教𨿽妙何足以臧偉哉大人振隆圓徳標比名相顯彼衝黙通以眾妙約以玄則方隆般若以應天北如何運邅幽裏冥克天路誰通三途誰塞嗚呼哀哉至人無爲而無不爲擁网遐籠長途逺羈純恩下釣客旅上摛恂恂善誘肅肅風馳道能易俗化能移時柰何昊天摧此靈規至眞旣往一道莫施天人哀泣悲動靈祗嗚呼哀哉公之云亡時惟百六道匠韜斤梵輪摧軸朝陽頹景瓊嶽顚覆宇宙晝昏時喪道目哀哀蒼生誰撫誰育普天悲感我增摧衂嗚呼哀哉昔吾一時曽遊仁川遵其餘波纂承虛玄用之無窮鉆之彌堅躍日絕塵思加數年微情未敍已隨化遷如可贖兮貿之以千時無可待命無可延惟身惟人靡憑靡緣馳懷罔極情悲昊天嗚呼哀哉肇以秦弘始十六年卒於長安是晉義熈十年也道融道融汲郡林慮人十二出家內外經典無不綜覽聞羅什在闗中負笈往從什見而奇之謂姚興曰昨見融公復是大奇聰明釋子興引見嘆異勅入逍遙園參正詳譯又命融講新法華什自聽之乃嘆曰佛法之興融其人也俄而獅子國有一婆羅門聰辧多學西土俗書莫不披誦爲外道之宗聞什在闗中乃謂其徒曰寜可使什氏之風獨傳震旦而吾等正化不洽東土遂馱其書至乞與僧辧論時興見其口眼便辟頗亦惑之婆羅門乃啟興曰至道無方各遵其事今請與秦僧捅其辧力隨有優者卽傳其化興許之闗中沙門相視缺然莫敢與抗什謂融曰子可以當之融顧外道經書未讀乃宻使人錄其所讀書目一覽卽誦克日議論興亦自出公卿皆集融與婆羅門擬相酬答鋒辧飛玄彼所不及婆羅門自知辭理已屈猶以能博觀爲誇融乃數其書並秦地經史三倍之一什乘勝嘲曰卿乃未聞秦有博學者乎敢輕逺來於是婆羅門愧服旬日而去佛陀耶捨佛陀耶捨罽賓人來入沙勒國羅什初從受學甚相禮敬什旣隨母還龜玆頃之沙勒國王死太子卽位時苻堅遣呂光西伐龜玆龜玆王求救於沙勒沙勒自率兵救之畱耶捨輔太子委以後事救軍未至而龜玆已敗王歸具說羅什爲光所執捨乃嘆曰我與羅什相遇𨿽久未盡懷抱其忽羈虜相見何期停十餘年東適龜玆什在姑臧遣使要之舎裹糧而往行至姑臧什已入長安聞興逼以宮女嘆曰什如好綿何可使入棘刺乎什聞其至姑臧勸興往迎興不納乃命什譯出經藏什曰夫弘宣法教宜令文義圓通貧道𨿽誦其文未善其理惟佛陀耶舎深逺幽致今在姑臧願詔徵之一言三詳然後著筆使微言不墜取信千載興從之遣使招迎厚加贈遺舎皆不受乃笑曰明旨旣降便應馳驛副檀越待士之勤脫如羅什見禮則未敢聞命﹝髙僧傳作則貧道當在北山北矣﹞使還具說興嘆其幾愼欽佇不已復遣使盡禮徵之方至長安興自出郊迎別立精舍於逍遙園中供設如王者舎一無所受時至分衛一食而已於是什出十住經一月餘日疑難猶豫尙未操筆舎旣至共相參決辭理方足舎爲人赤髭善解毗婆沙時人號曰赤髭毗婆沙衣缽臥具滿三間屋不以闗心興爲貨之於城南造寺耶舎先誦曇無徳律司隸校尉姚爽請令出之疑其遺謬乃試令誦羌籍藥方可五萬言經一日乃執文覆之不誤一字眾服其彊記後辭還罽賓曇無成曇無成本姓馬字季長扶風人也家世避難移居黃龍年十三出家履素淸正神悟絕倫聞羅什在闗中負笈從之旣至見什什問沙彌何能逺來答曰聞道而來什大喜之言之於興興謂之曰馬季長碩學髙明素矯當世法師故當不爾答曰以道伏心爲除此過興甚異之知姚祚將亡闗中危亂先遁迹於淮南中寺道栔道栔姓傅氏北地尋陽人奉律精苦爲興所重自羅什入闗僧尼萬數頗多愆濫興甚患之曰凡夫學僧未加苦忍安得無過過而將極過遂多矣宜立僧正以淸大望因下詔曰大法東遷於今爲極僧尼寖多宜設綱領宣授逺規以濟頹緒栔法師早有學誼晚以徳稱可爲國內僧正給輿吏力資侍中秩傳詔羊車各二人又以僧遷禪恵爲悅眾以法斂恵斌爲僧錄班秩有差尋加親信仗身白從各三十人僧叡僧叡魏郡長樂人也自少出家年二十博通經論遂有盛名及從羅什受業妙悟絕倫秦司徒嵩深相禮重興嘗問嵩曰叡公誰可比嵩曰實鄴衛之松栢﹝一云未見歸宿﹞及朝會公卿大集觀其才器叡風神散徹﹝一云風韻窪隆含吐彬蔚﹞興大悅卽勅給俸卹吏力人輿興後謂嵩曰乃四海之標領何獨鄴衛之松柏叡講成實論什曰此諍論中有七處文破毘曇子能辧乎叡舉以應問皆當其意什嘆曰吾傳譯經論得與子相值復何恨焉覺賢﹝卽梵言佛馭跋陀羅﹞覺賢天竺人弘始八年至長安羅什倒屣迎之恨相見之遲論議多所發明賢曰公所譯未出人意乃有髙名何耶什曰吾以年運已往爲學者妄相粉飾公雷同以爲髙可乎遂與賢決未了義彌增崇敬泓爲太子時延至東宮對什論法什曰法云何空答曰眾微成色色無自性故色卽空又問旣以極微破色空復云何破一微答曰以一微故眾微空以眾微故一微空沙門曇寶譯出此語不省其意皆謂賢所計微塵是常更申請之賢曰法不自生緣會故生緣一微故有眾微微無自性則是空矣寜當言不破一微乎興時専尙玄化沙門出入宮闕者數千惟賢不與眾同隤然而已偶謂弟子曰昨見天竺五舶俱發今應至矣又其徒自言得初果僧正道栔曰佛不許自言所得法五舶之說何所窮詰弟子輕言狂惑於律有違義不同處渡江而去興聞其去謂道恆曰覺賢沙門豈可以一言之咎令萬夫無導勅令追之賢謂使者曰誠知恩旨無預聞命竟入匡廬山云法明﹝梵言曇摩耶舎﹞法明罽賓人少而好學爲弗若多羅所知及長气幹髙爽神識明悟與眾不羣博覽經典潛思八禪遊心七覺時人方之浮頭婆馱孤行山澤不避虎兕晉隆安中至廣州住白沙寺善誦毘婆沙律咸稱爲大毘婆沙時年已八十五徒眾八十五人晉故丹陽尹顏峻女法弘交州刺史張牧女普明諮受佛法法明爲說佛生緣起並爲譯出差摩經一卷至秦弘始中入長安興時甚崇佛法法明旣至深加禮異會有天竺沙門曇摩掘多亦入闗中同气相求宛然若舊因共出舎利弗阿毘曇弘始九年初書梵文至十六年翻譯方竟凡二十二卷太子泓親管理味沙門道標爲之作序弗若多羅弗若多羅罽賓人少出家以戒節見稱備通三藏専精律部爲外國師宗咸敬異之弘始初至闗中興待以上賓之禮羅什亦挹其戒範厚相崇敬先是經法𨿽傳律藏未闡多羅旣善斯部共推譯之弘始六年十月十七日集沙門數百人於長安城中寺誦出十誦梵本羅什譯爲晉文二分獲一而多羅奄逝會沙門曇摩流支亦善毘尼匡山逺公聞之而喜走書闗中勸支出其律足成之支乃與什續而終焉律義大備自此而始法羽法羽冀州人慧始弟子也始立行精苦修頭陀之業羽操心勇猛深逹其道常欲仰軌藥王燒身供養弘始中興叔父晉王緒時鎭蒲阪羽以事白緒緒曰入道多方何必燒身不敢固違幸願三思羽誓志旣堅卽服香油以布纒體誦舎身咒以火自燎法智法智白衣時獨行大澤中忽遇猛火四起走路已絕便禮誦觀世音俄而火過一澤之艸無有遺莖惟智所容身處不燒遂敬奉大法後爲興將從徵魏軍退失馬墜羌圍中隠溝邊叢棘以自蔽復念觀世音心甚切至隔溝人遙喚後軍指令殺之軍過搜覓竟無見者得免於難賀僧沙門賀僧者不知何許人亦莫知其所從來自雲遊歷五郡齋戒奉道爲百姓說吉凶皆有效驗興甚神禮之興嘗朝羣臣於太極殿僧慟泣不能自勝眾咸怪之及興死泓立僧謂泓曰宜潔掃一馬廏開屋說大抑有冀馬其大非常自逺來天所送矣

卷六十三南燕錄一慕容徳慕容徳字玄明皝之少子也皝每對諸宮人言婦人懷孕夢日入懷必生貴子徳母公孫夫人方姙夢日入其臍中獨喜而不敢言咸康二年晝寢而生徳左右以告方寤而起皝曰此兒易生似鄭莊公長必有大徳遂以徳爲名年十二而皝薨哀毀過禮年十八身長八尺二寸姿貌雄異額上有日月兩角足下有偃月重文博觀羣史性淸愼多才藝以兄儁元璽初封梁公曆幽州刺史左衛將軍及暐建熙初進號安北將軍攺封範陽王入爲魏尹加散騎常侍時秦苻堅跨據長安其將苻雙據陜以叛苻柳起兵枹罕將應之徳勸暐乘釁討堅﹝見暐傳﹞言辭慷慨識者知其有逺略暐竟不能用太史令黃泓善相謂徳曰殿下相法當先爲人臣然後爲人君但恐下官入地不得見殿下升天耳徳曰若如公言不敢忘報徳兄垂甚器異之因共論軍國大謀言必切至垂謂之曰汝器識長進非復吳下阿蒙也枋頭之役以徵南將軍與垂擊敗晉師垂奔苻堅徳坐與垂善免官秦滅燕徙於長安及秦伐涼徳請從徵自效後堅以徳爲張掖太守數歲免歸堅以兵臨江淮垂請徳爲副乃拜奮威將軍堅之敗也與夫人張氏相失暐將護致之徳正色謂暐曰昔楚莊滅陳納巫臣之諫而棄夏姬此不祥之人惑亂人主戎事不邇女器秦之喪師當由於此宜掩目而過柰何將衛之也暐不從徳馳馬而去之還次滎陽言於暐曰昔句踐棲於會稽終獲吳國聖人相時而動百舉百全天將悔禍故使秦師喪敗宜乘其獘以復社稷暐亦不納徳乃從垂如鄴垂稱尊號以徳爲車騎大將軍司隸校尉復封範陽王居中鎭衛參斷政事久之遷司徒垂欲攻慕容永於長子惟徳議與垂同後克之垂臨終敕太子寶曰鄴是舊都宜委範陽王寶旣嗣位拜爲使持節都督冀兗靑徐荊豫六州諸軍事特進車騎大將軍冀州牧領南蠻校尉鎭鄴都罷畱臺以都督專總南夏永康初魏將拓跋章﹝後燕作拓跋儀﹞攻鄴徳遣南安王靑等夜擊破之魏兵退次新城靑等請追擊之別駕韓綽進曰古人先決勝廟堂然後攻戰今魏不可擊者四燕不宜動者三魏懸軍逺入利在野戰一不可擊也深入近畿頓兵死地二不可擊也前鋒旣敗後陣方固三不可擊也彼眾我寡四不可擊也官軍自戰其地一不宜動也動而不勝眾心難固二不宜動也城郭未修敵來無備三不宜動也此皆兵家所忌不如深溝髙壘以逸待勞彼千里饋糧野無所掠久則三軍靡資攻則眾旅多斃師老釁生詳而圖之可以捷矣徳曰韓別駕之言良平之策也乃召靑等還師魏又遣遼西公賀賴盧率騎二萬與章圍鄴徳遣參軍劉藻請救於秦並參母兄之問而秦師不至鄴中恟懼於是﹝二字一作徳字﹞親饗戰士厚加撫接人感其恩皆樂爲致死會章盧內相乖貳各引軍潛遁章司馬丁建率眾來降言章師老可擊徳遣桂林王鎭南安王靑帥騎七千追破章軍人心始固及魏師入中山寶出奔於薊開封公詳又僭稱僞號會劉藻自秦而至秦太史令髙魯遣其甥王景暉隨藻送玉璽一紐先是姚興皇初中歲在丁酉於長安渭濵得赤玉璽上有文字曰天命燕至是而魯送之並圖讖祕文曰有徳者昌無徳者亡徳受天命柔而復剛又有謠曰大風蓬勃揚塵埃八井三刀卒起來四海鼎沸中山頹惟有徳人據三臺於是羣臣議以詳僭號中山魏師盛於冀州未審寶之存亡因勸徳卽尊號徳不從會慕容達自龍城奔鄴稱寶猶存羣議乃止寶尋進徳爲丞相領冀州牧承制南夏公侯牧守皆聽封拜兄子趙王麟自義臺奔鄴因說徳曰中山旣沒魏必乘勝攻鄴鄴中𨿽糧儲素積然城大難固且人情恇懼不可以戰宜及魏軍未至擁眾南渡就魯陽王和據滑臺聚兵積榖阻河自守伺釁而動計之上也魏𨿽拔中山勢不能久畱不過抄掠而返人不樂徙理自生變然後振威以援之魏則內外受敵使戀舊之士有所依憑廣開恩信招集遺黎一舉取之河北庶可復也會兄子魯陽王和亦遣使勸徳南徙徳乃許之元年春正月魏太祖旣克中山遣衛王儀﹝一作元儀﹞率騎三萬攻鄴拔之遂入鄴城收其倉庫分賜將士徳自鄴率眾四萬三千戶車二萬七千乘將徙滑臺遇風船沒﹝水經注作旣無舟楫﹞魏兵垂至眾心惶懼議欲退保黎陽徳不從其夕流澌冰合遂於夜中南渡黎陽訖旦魏兵追至而冰亦潛消若有神焉鄴令韓範﹝一作軌﹞言於徳曰光武渡滹沱河澌流﹝一作冰﹞自合大王濟河天橋自成靈命所扶徵兆已見徳大悅遂攺黎陽津爲天橋津及至滑臺景星見於尾箕漳水得白玉其狀若璽趙王麟等九十八人上言今中土傾陷龍都蕭條趙魏遺黎鵠企皇澤伏願仰承俯順以系宗廟謹上皇帝尊號徳許之令曰假順來議且以燕元故事統符行帝制而已於是徳用兄垂故事攺永康三年稱元年大赦境內殊死已下署置百官拜趙王麟爲司空領尙書令南海王法爲中軍將軍慕輿拔爲尙書左僕射丁通爲尙書右僕射自余文武封授各有差初河間有麟見麟以爲已瑞及此潛謀爲亂事覺賜死二月魏廣川太守賀賴盧殺冀州刺史王輔驅勒守兵抄掠平陽頓丘諸郡遂南渡河奔附於徳徳以賴盧爲並州刺史封廣寧王夏四月先是寶自龍城南奔至黎陽遣中黃門令趙思告北地王鍾﹝徳之從弟也﹞曰上以二月得丞相表實時南徵至乙連會長上作亂今失據來此王亟呼丞相奉迎鍾本首議勸徳稱尊聞而惡之執思付獄馳使白狀徳謂羣臣曰卿等前以社稷大計勸吾攝政吾亦以嗣帝播越﹝一作奔亡﹞民神曠主故勉從羣議以系眾心今天方悔禍嗣帝得還吾將具駕奉迎謝罪行闕然後角巾私第卿等以爲何如黃門侍郎張華進曰夫爭奪之世非雄才不振縱橫之時豈懦夫能濟嗣帝闇弱不能紹隆先統陛下若蹈匹婦之節捨天授之業威權一去身首不保況社稷其得血食乎何退讓之有徳曰吾以古人逆取順守其道未足所以中路徘徊悵然未決耳慕輿護曰嗣帝不達時宜委棄國都自取敗亡不堪多難亦已明矣昔蒯瞶出奔衛輒不納春秋是之以子拒父猶可況以父拒子乎今趙思之言未明虛實臣請爲殿下馳往詗之徳流涕遣護護率壯士數百隨思而北聲言迎衛實謀弒之初寶遣思詣鍾於後見采樵者言徳已攝位稱制懼而北奔護至無所見執思以歸徳以思閒習典故欲畱用之思曰昔闗羽見重曹公猶不忘先主之恩思𨿽刑余賤隸荷國榮寵﹝一作寵靈﹞犬馬有心而況人乎乞還就上以明貞節﹝貞一作微﹞徳固畱之思怒曰周室衰微晉鄭夾輔漢有七國之難實賴梁王殿下親則叔父位爲上臺不能率先羣後以匡王室而幸根本之傾爲趙王倫之事思𨿽不能如申包胥之存楚猶慕龔君賓不生於莽世也徳慚而斬之秋八月丙子晉南陽太守閭丘羨寧朔將軍鄧啟方率眾二萬來伐師次管城徳遣中軍將軍南海王法撫軍將軍魯陽王和等拒之啟方等敗績單馬走免徳怒法不窮追斬其撫軍司馬靳瓌冬十月太極端門並就以張剛爲材官將軍上方令時銅官令王瓚得古銅鍾四枚於山穴獻之列於太極殿前賜瓚爵闗內侯﹝一作闗外侯﹞二年春三月秦苻登旣爲姚興所滅其弟廣帥部落三千來降徳拜廣爲冠軍將軍處之乞活堡會熒惑守東井或言秦當復興廣乃自稱秦王招集亡命攻破北地王鍾時徳始都滑臺介於晉魏之間土無十城眾不過萬鍾旣敗走反側之徒多去徳而附廣徳乃畱魯陽王和守滑臺自率眾討廣斬之先是寶之至黎陽也和長史李辯勸和納寶和不從辯懼謀泄乃潛引晉軍至管城冀徳親帥師於後作亂會徳不出愈不自安及徳討廣辯又勸和反和不從辯怒殺和以滑臺降魏求援於行臺尙書和跋跋率輕騎自鄴赴之旣至辯復悔之閉門拒守跋使尙書郎鄧暉說之辯乃開門內跋跋悉收徳宮人府庫時將士家屬悉在城內徳聞之遣將士三千騎攻跋跋率眾迎擊騎兵敗績跋又擊破桂陽王鎭俘斬虜獲千餘人陳潁之民多附於魏徳欲攻滑臺韓範言於徳曰魏師已入城據國成資向也魏爲客吾爲主人今也吾爲客魏爲主人客主之勢翻然復異人情危懼不可復戰不如先據一方爲闗中之基然後畜力而圖計之上也徳乃止徳右衛將軍云斬李辯率將士家屬二萬餘口自滑臺出奔於徳三軍慶悅徳謀於眾曰苻廣𨿽平而撫軍失據進有彊敵退無所依計將安出給事黃門侍郎中書令張華進曰彭城楚之舊都阻山帶河﹝一作川﹞地崄人殷可攻而取之以爲基本北地王鍾慕輿護封逞韓綽等固勸攻滑臺尙書潘聰進曰滑臺四通八達之地非帝王之居且北通大魏西接彊秦此二國者未可髙枕而待之彭城土曠人稀平夷無崄且晉之舊鎭必拒王師未易可取又宻邇江淮水路通浚秋夏霖潦千里爲湖乘舟而戰者我之所短吳之所長今𨿽克之非久安之計也靑齊沃壤號曰東秦土方二千里精兵十餘萬右有山河之固左有負海之饒可謂用武之國三齊豪傑蓄志以俟孰不思得明主以立尺寸之功廣固城者曹嶷之所營山形崄峻足爲帝王之都辟閭渾昔爲燕臣後負國恩勒兵潛據今宜遣辯士馳說於前大兵繼踵於後彼必翻然向化如其守迷不服大軍臨之自然瓦解旣據其地然後閉闗養銳伺釁而動此乃陛下之闗中河內也徳猶豫未決齊州沙門僧朗素善占候徳因使牙門蘇撫訪其所適朗報曰山野絕俗之士不應預聞朝議但有待之累非有托無以立陛下今旣聞之檀越敬覽三策潘尙書之議可謂興邦之策矣且今歲之初彗星起於奎婁遂掃虛危彗者除舊更新之象奎婁爲魯之分野虛危爲齊之分野宜先定兗州巡撫瑯邪待秋風戒節然後北轉臨齊此天道也撫又宻問以年世朗以周易筮之曰燕衰庚戌年則一紀世則及子撫曰何其促乎朗曰卦兆然也豈闗人哉撫不敢言以吉還報徳大悅三月徳引師而南五月入薛城兗州北鄙諸郡縣悉降置守宰以撫之存問髙年軍無私掠百姓安之牛酒屬路秋八月徳遣使諭幽州刺史齊郡太守辟閭渾欲下之渾不從遣北地王鍾率步騎二萬擊之徳進據瑯邪徐兗之民歸附者十餘萬戶自瑯邪引兵而北迎者四萬餘人以南海王法爲兗州刺史鎭梁父進克莒城守將任安委城而退以潘聰爲徐州刺史鎭莒城北地王鍾傳檄靑州諸郡曰隆替有時義列昔經困艱啟聖事彰中籙是以宣王龍飛於危周光武鳳起於絕漢斯蓋歷數大期帝王之興廢也自我永康多難長鯨逸网華夏四分黎元五裂逆賊辟渾閭父蔚昔同段龕阻亂淄川太宰東徵剿絕凶命渾於覆巢之下得蒙全卵之施曾微犬馬識養之心復襲凶父樂禍之志盜據東秦逺附吳越割剝黎元委輸南海皇上應期大命再集矜彼營丘暫阻王略故以七州之眾二十餘萬巡省岱宗問罪齊魯昔韓信以裨將伐齊有徵無戰耿弇以偏師討步克不移朔況以萬乘之師掃一隅之冦傾山碎卵方之非異孤以不才忝荷先驅都督元戎一十二萬皆烏桓突騎三河猛士奮劍與夕火爭光揮戈與秋月競色以此攻城何城不克以此眾戰何敵不平昔竇融以河西歸漢榮被於後裔彭寵盜逆漁陽身死於奴隸近則曹嶷跋扈見禽於後趙段龕干紀取滅於前朝此非古今之吉凶已然之成敗乎渾若先迷後悟榮寵有加如其敢抗王師敗滅必無遺燼稷下之雄岱北之士有能斬送渾首者賞同佐命脫履機不發必玉石俱摧先是蘭汗之亂吏部尙書封孚南奔辟閭渾渾表爲渤海太守徳至莒城孚乃出降徳大喜曰朕平靑州不以爲慶喜得卿耳遂委以機宻渾聞徳將至徙八千餘家入守廣固遣司馬崔誕率千餘人戍薄荀平原太守張豁戍柳泉誕豁承檄皆遣子來降渾懼攜妻子奔魏徳遣射聲校尉劉剛追斬於莒城渾少子道秀自詣請與父俱死徳曰父𨿽不忠而子能孝特赦之殺其參軍張瑛徳遂入廣固是年徳爲僧朗建神通寺於齊州仍遺書於朗曰敬問太山朗和尙遭家多難災禍屢臻昔在建興王室西越賴武王中興神武禦世大啟東夏拯拔區域遐邇蒙蘇天下幸甚天未忘災武王卽宴永康之始東傾西蕩京華播越每思靈闕屏營飲淚朕以寡徳生在亂兵遺民未幾繼承大統幸和尙大恩神祗蓋護今使使者送絹百疋並假東齊王奉髙山荏二縣封給書不盡意稱朕心焉朗答書曰陛下龍飛統禦百國天地融溢皇澤載賴善逢髙鑑惠濟黔首蕩平之期何憂不一陛下信向三寶恩旨殊隆貧道味靜深山豈臨此位且領民戶興造靈剎所崇像福冥報有歸建平元年春正月癸酉徳定都於廣固遂以晉隆安四年僭卽皇帝位於南郊大赦境內殊死已下攺元爲建平元年又詔曰漢宣憫吏民犯諱故攺名朕今增一備字以爲二名庶開臣子避諱之路於是更名備徳敍賞其下有差設行廟於宮南遣使奉策告成追謚燕王暐曰幽皇帝以北地王鍾爲司徒慕輿拔爲司空封孚爲左僕射慕輿護爲右僕射遣度支尙書封愷中書侍郎封逞觀省風俗所在大饗將士立妻段氏爲皇后建立學宮簡公卿已下子弟及二品士門二百餘人爲太學生每月朔親臨試之作申池以爲遊戱是年造刀四口銘其背曰建平隸書建平二年冬十月徐州刺史潘聰靑州刺史鞠仲來朝燕於延賢殿酒酣笑謂羣臣曰朕𨿽薄徳恭已南面而朝諸侯在上不驕夕惕於位可方自古何等主也鞠仲曰陛下中興之聖主少康光武之儔也備徳顧命左右賜仲帛千疋仲以賜多爲讓備徳曰卿知調朕朕不知調卿邪卿飾對非實故朕亦以虛言相賞賞不謬加何足謝也韓範進曰臣聞天子無戱言忠臣無妄對今日之論上下相欺可謂君臣俱失備徳大悅賜範絹五十疋自是昌言競進直士盈朝矣備徳遣從事中郎杜弘如長安問母兄消息﹝詳具弘傳﹞建平三年春三月備徳如齊城登營丘望見晏嬰冢顧謂左右曰禮大夫不逼城葬平仲古之賢人達禮者也而生居近市死葬近城豈有意乎靑州秀才晏謨對曰孔子稱臣先人平仲賢則賢矣豈不知髙其梁丰其禮蓋政在家門故儉以矯世存居湫隘卒豈擇地而葬乎所以不逺門者猶冀悟平生意也備徳悅之遂以謨從至漢城夏四月以太牢祀漢城陽景王廟燕庶老於申池北登社首山東望鼎足因目牛山而嘆曰古無不死淒然有終焉之志遂問謨以齊之山川丘陵賢哲舊事謨歷對詳辯畫地成圖備徳深嘉之拜尙書郎立冶於商山置鹽官於烏常澤以廣軍國之資建平四年春二月夜地震在棲之雞皆驚擾飛散三月備徳故吏趙融自長安來始具母兄凶問備徳號慟吐血因而寢疾動經旬餘幾於不振會前尙書右丞孫黙﹝一作曹黙﹞自冀州來奔以白酒解之乃瘳拜黙爲禦史中丞封永熙侯是時司隸校尉慕容達因之謀反遣牙門皇璆率眾攻端門殿中帥﹝一作師﹞侯赤眉開門應之中黃門孫進扶備徳踰城隠於進舎段宏等聞宮中有變勒兵屯四門備徳入宮誅赤眉等達懼而奔魏夏四月南海王法及魏師戰於濟北之標楡谷魏師敗績五月初備徳優遷徙之民使之長復不役民緣此疊相蔭冒或百室合戶或千丁共籍以避課役尙書韓綽上疏曰二冦逋誅國恥未雪闗西爲豺狼之藪揚越爲鴟鴞之林二京社稷鞠爲丘墟四祖園陵蓁而不守豈非義夫憤憾之日烈士忘身之秋而皇室多難威略未振是使長蛇弗剪封豕假息人懷憤慨常謂一日之安不可以永久終朝之逸無卒歲之憂陛下中興大業務在遵養矜遷氓之失土假長復而不役湣黎庶之息肩貴因循而不擾斯可以保寧於營丘難以經措於秦越今羣凶僭逆實繁有徒據我三方伺國瑕釁深宜審量虛實大校成敗養兵厲甲廣農積糧進爲雪恥討冦之資退爲山河萬全之固而百姓因秦晉之獘疊相蔭冒或百室合戶或千丁共籍依托城社不懼燻燒公避課役擅爲姦宄損風毀憲法所不容但檢令未宣弗可加戮今宜隠實黎氓正其編貫庶上增皇朝理物之明下益軍國兵資之用若蒙采納冀禆山海𨿽遇商鞅之刑悅綰之害所不辭也備徳從之遣車騎將軍桂陽王鎭率騎三千緣邊嚴防備百姓逃竄以綽爲使持節散騎常侍行臺尙書巡郡縣隠實得蔭戶五萬八千綽公廉正直所在野次人不擾害備徳大集諸生親臨策試旣而饗燕登髙逺矚顧謂尙書魯邃曰齊魯固多君子當昔全盛之時梓愼巴生淳於鄒田之徒蔭修檐臨淸沼馳朱輪佩長劍恣非馬之雄辭奮談天之逸辯指麾則紅紫成章俛仰則丘陵生韻至於今日荒艸頹墳气消煙滅永言千載能不依然邃答曰昔武王封比干之墓漢祖祭信陵之墳皆畱心賢哲每懷往事陛下慈深二主澤被九泉若使彼而有知寧不銜荷矣秋九月髙雅之等表請伐桓玄先是玄將行簒逆誅不附己者冀州刺史劉軌襄城太守司馬休之徵虜將軍劉敬宣寧朔將軍﹝一作廣陵相﹞髙雅之江都長張誕並內不自安皆奔於備徳至是雅之等言於備徳曰縱未能廓淸吳會亦可收江北之地中書侍郎韓綽﹝載記作韓範﹞亦上疏曰夫帝王之道必崇經略有其時無其人則弘濟之功或闕有其人無其時則英武之志不伸至於能成王業者惟人時合也自晉國內難七載於玆桓玄簒逆虐踰董卓神怒人怨其殃積矣可乘之機莫過此也以陛下之神武經而緯之驅樂奮之卒接厭亂之機譬猶聲發響應形動影隨未足比其易也且江淮南北戶口無幾公私戎馬不過數百守備之事蓋亦微矣若以步騎一萬建雷霆之舉捲甲長驅指臨江會必望旗艸偃壺漿屬路跨地數千眾踰十萬可以西並彊秦北抗大魏拓境開疆保寧社稷正在今日如使後機失會豪傑復起梟除桓玄更修徳政遐邇旣寧物無異望豈惟建康難屠江北亦不可冀機過患生憂必至矣天與不取悔將何及惟陛下覽之備徳曰自頃數躔百六宏綱暫弛遂令姦逆亂華舊京墟穢每尋否運憤慨兼懷昔少康以一旅之眾復夏配天況朕據三齊之地藉五州之眾敎之以軍旅訓之以禮讓上下知義人思自奮繕甲俟釁爲日久矣但欲先定中原掃除逋嬖然後宣布淳風經理九服飲馬長江懸旌隴阪此志未遂且韜戈耳今日之事其令公卿詳議之咸以桓玄新得志未可圖乃止於是講武於城西步兵三十七萬馬騎﹝一作鐵騎﹞五萬三千疋車一萬七千乘周亙山澤旌旗彌漫鉦鼓之聲振動天地備徳登髙望之顧謂劉軌髙雅之曰昔郤克忿齊子胥怨楚終能暢其剛烈名流千載卿等旣知投身有道當使無慚昔人也雅之等頓首答曰幸蒙陛下天覆之恩大造之澤存亡繼絕實在聖時𨿽則萬隕何以上報建平五年春三月備徳以劉軌爲司空甚寵任之劉敬宣素曉天文知必有興復晉室者尋夢丸土服之旣覺喜曰丸者桓也桓旣吞矣吾復本土乎遂與髙雅之結靑州大姓諸省封及鮮卑豪帥免逵謀殺備徳推司馬休之爲主克日垂發雅之欲邀軌同謀敬宣曰劉公衰老吾觀其有安齊之志必不動不可告也雅之以爲不然卒告軌軌果不從謀頗泄乃相與殺軌南奔雅之爲追騎所執殺之敬宣與休之至淮泗間遂歸劉裕備徳聞桓玄敗乃以桂陽王鎭爲前將軍北地王鍾爲大都督配以步卒二萬騎五千克期欲取江南會備徳寢疾於是罷兵建平六年夏四月先是備徳迎其兄子超於長安超潛變姓名逃歸行至梁父鎭南長史悅壽以告兗州刺史南海王法法曰昔漢有卜者詐稱衛太子今安知非此類也乃不禮之備徳聞超至大喜遣騎三百出迎及至封爲北海王拜侍中驃騎大將軍司隸校尉秋九月汝水忽竭﹝水經注作女水水有神化隆則水生政薄則津竭﹞備徳甚惡之冬十一月備徳寢疾北海王超請禱之備徳曰人主之命長短在天非汝水所能制也固請不許是夜備徳夢其父皝曰汝旣無子何不早立超爲太子不爾惡人生心寤而告其妻曰先帝神明所敕觀此夢意吾將死矣戊午引見羣臣於東陽殿議立超爲皇太子俄而地震百僚驚恐竄越失位備徳亦不自安輿輦還宮至夜其疾益甚呼段後公主及超申以後事大赦境內殊死已下子爲人後者人爵二級乃執超手曰若得至曉更見公卿顧托以汝死無所恨舉目視公主欲有所言竟遂不能段後大呼曰今召中書作詔立超可乎備徳開目頷之乃立超爲皇太子是夕薨於顯安殿﹝一作堂﹞卽晉義熙元年也時年七十在帝位六年乃爲十餘柩夜分出四門潛葬山谷竟不知其尸之所在虛葬於東陽陵僞謚獻武皇帝廟號世宗

卷六十四南燕錄二慕容超慕容超字祖明備徳兄北海王納之子也﹝納一作汭﹞納沈靜深邃外訥內敏苻堅破鄴以納爲廣武太守數歲去官與母公孫氏就弟備徳家於張掖備徳從堅南徵畱金刀辭母而去備徳與燕王垂起兵於山東張掖太守苻昌收納及備徳諸子皆誅之公孫氏以老獲免納妻段氏以懷娠未決囚之於郡獄獄掾呼延平備徳之故吏也嘗有死罪備徳免之竊將公孫氏及段氏逃於羌中段氏生超年十歲而公孫氏病臨死授超以金刀曰聞汝伯已中興於鄴都吾朽病將沒相見理絕若天下太平汝得東歸當以此刀還汝伯也呼延平又將超母子奔於呂光及呂隆降秦超又隨涼州民徙於長安未幾平卒超號慟經旬超母謂之曰吾母子得全濟者呼延氏之力也惠而不報天不佑人平今𨿽死吾欲爲汝納其女以答厚恩於是娶之超至長安自以諸父在東恐爲秦人所錄乃陽﹝一作佯﹞狂行乞於市秦人賤之惟東平公姚紹見而異焉言於姚興曰慕容超姿幹瓌偉殆非眞狂願微加爵祿以羈縻之興召見與語超深自晦匿故爲謬對或問而不答興大鄙之因謂紹曰諺云妍皮不裹癡骨徒妄語耳乃罷遣之由是得往來無禁濟陰人宗正謙善卜相西至長安賣卜於路超行而見之因就謙相謙奇其姿貌超乃內斷於心備徳聞納有遺腹子在秦遣濟陰吳辯潛往視之辯因宗正謙以告超超不敢告母妻潛變姓名與謙俱歸至諸闗禁自稱張伏生二十日始達梁父及至廣固呈以金刀具宣祖母臨終之言備徳撫之號慟超身長八尺腰帶九圍精彩秀發容止可觀姿器魁傑有類備徳備徳甚加禮遇始名之曰超封北海王拜侍中驃騎大將軍司隸校尉開府置吏妙選時賢爲僚佐備徳無子欲以超爲嗣乃爲超起第於萬春門內朝夕觀之超亦深達備徳旨入則盡歡承奉出則傾身下士由是內外譽望翕然歸美焉未幾立爲太子備徳旣死超遂以晉義熙元年僭嗣僞位大赦境內殊死已下攺元太上尊備徳後段氏爲皇太后以北地王鍾爲都督中外諸軍錄尙書事海南王法爲徵南大將軍都督徐兗揚南兗四州諸軍事加桂陽王鎭開府儀同三司以尙書令封孚爲太尉鞠仲爲司空樂浪王惠爲司徒潘聰爲左光祿大夫段宏爲右光祿大夫封嵩爲尙書左僕射濟陽王凝爲右僕射自余文武拜授各有差超復引公孫五樓任爲腹心乃其所親信也備徳故大臣段宏及北地王鍾等皆不自安求補外職乃以宏爲徐州刺史鍾爲靑州牧時以公孫五樓爲武衛將軍領屯騎校尉內參政事太尉封孚言於超曰臣聞親不處外羈不處內﹝載記作五大不在邊五細不在內﹞鍾國之宗臣社稷所賴宏外戚懿望百姓具瞻正應參翼百揆不宜逺鎭外方今鍾等出藩五樓內輔臣竊未安超新卽位忌鍾等權逼以問五樓五樓欲專擅朝政不欲鍾等在內屢有間言孚說竟不行鍾宏皆不能平相謂曰黃犬之皮恐當終補狐裘也五樓聞之嫌隙漸構太上二年夏無雲而雷秋八月先是超自長安行至梁父南海王法時爲兗州刺史鎭南長史悅壽還謂法曰向見北海王子天資弘雅神爽髙邁始知天族﹝一作天授﹞多奇玉林皆寶法曰昔成方遂詐稱衛太子人莫辯之安知非此族乎超聞而恚忿形於言色法亦怒處之外館超旣與法有隙結憾彌深及備徳死法又不奔喪至是超遣使讓之法常懼禍至遂與北地王鍾徐州刺史段宏等謀反超知而徵之法與鍾並稱疾不赴收其黨侍中河間王統右衛將軍東陽王根散騎常侍段封誅之車裂左僕射封嵩嵩弟西中郎將封融奔魏超尋遣桂陽王鎭等攻鍾於靑州﹝闕二字﹞王昱等攻段宏於徐州右僕射濟陽王凝及中書令韓範攻法於兗州﹝一作梁父﹞昱等攻拔莒城段宏奔魏封融又集羣盜襲石城塞殺鎭西大將軍余郁靑土振懼人懷異議凝將謀殺韓範襲擊廣固範潛知之勒兵攻凝凝奔梁父範並將其眾進攻梁父克之凝出奔秦法出奔魏桂陽王鎭攻拔靑州鍾殺其妻子爲地道而出與髙郡公始單馬奔秦於時超不卹政事惟畋遊是好變更舊制朝野失望百姓苦之僕射韓綽切諫不納冬十月太尉封孚卒超又欲議復肉刑九等之選乃下書於境內曰陽九數躔永康多難自北都傾陷典章淪滅律令法憲靡有存者綱理天下此焉爲本旣不能道之以徳必須齊之以刑且虞舜大聖猶命咎繇作士刑之不可以已也如是先帝季興大業艸創兵革尙繁未遑修制朕猥以不徳嗣承大統撫禦寡方致蕭墻釁發遂戎馬生郊典儀寢廢今四境無虞所宜修定尙書可召集公卿至如不忠不孝若封嵩之輩梟斬不足以痛之宜致烹轘之法亦可附之條律納以大辟之科肉刑者乃先聖之經不刋之典漢文易之輕重乖度今犯罪彌多死者稍眾肉刑之於化也濟育旣廣懲慘尢深光壽建熙中二祖已議復之未及而晏駕其令博士已上參考舊事依呂刑及漢魏晉律令消息增損議成燕律五刑之屬三千而罪莫大於不孝孔子曰非聖人者無法非孝者無親此大亂之道也轘裂之刑烹煮之戮𨿽不在五刑﹝一作品﹞之例然亦行之自古渠彌之轘著之春秋哀公之烹爰自中代世宗都齊亦湣刑罰失中咨嗟寢食王者之有刑糾猶人之有左右手焉故孔子曰刑罰不中則民無所措手足是以蕭何定法令而受封叔孫通以制儀爲奉常立功立事古之所重其明議損益以成一代凖式周漢有貢士之條魏立九品之選二者孰愈亦可詳聞羣下議多不同乃止十二月丁未熒惑太白皆入於羽林又合於壁占曰燕亡是年髙句驪遣使獻千里馬生熊皮障泥於超超大悅答以水牛能言鳥太上三年春正月超冦淮北徐州至下邳秋七月遣禦史中丞封愷使於秦超母妻旣先在長安爲姚興所拘質至是使愷請焉愷至於秦秦主興曰昔苻氏之敗太樂諸伎悉入於燕燕今稱藩送伎若不可使送吳口千人所請乃可得也愷還超下書使羣臣詳議左僕射段暉曰太上囚楚髙祖不回今陛下嗣守社稷不宜以私親之故遂降尊號且太樂諸伎皆是前世伶人﹝一作先代遺音﹞不可與彼使移風易俗不如掠吳口與之尙書張華曰若使侵掠吳邊必成鄰怨此旣能往彼亦能來兵連禍結非國家之福也昔孫權重黎庶之命屈已以臣魏惠施惜愛子之頭捨志以尊齊況陛下慈親在人﹝一云慈徳在秦﹞掌握方寸崩亂豈可靳惜虛名不爲之降屈乎宜暫降統天之號以申至孝之情權變之道典謨所許中書令韓範智能回物辯足傾人昔與姚興俱爲苻氏太子舎人可遣將命降號修和必得如志所謂屈於一人之下伸於萬人之上也超大悅曰張尙書得吾心矣遂遣韓範聘於姚興奉表稱藩範至長安興見之謂曰封愷前來燕王與朕抗禮今卿至也欵然而附爲依春秋以小事大之義爲當專以孝敬爲母屈也範曰昔周爵五等公侯異品小大之禮因之而生今陛下命世龍興光宅西秦本朝主上承祖宗遺烈定鼎東齊中分天曜南面並帝通聘結好義尙謙沖使至矜誕茍折行人殊似吳晉爭盟滕薛競長恐傷大秦堂堂之盛有損皇燕巍巍之美彼我俱失竊未安之興怒曰若如卿言便是非爲大小而來範曰𨿽由大小之義亦由寡君純孝過於重華願陛下體敬親之道沛然垂慈湣之心興曰吾久不見賈生自謂過之今不及矣於是爲範設舊交之禮申敍平生謂範曰燕王在此朕亦見之風表乃可於機辯未也範曰大辯若訥聖人美之況爾日龍潛鳳戢和光同塵若使負日月而行則無繼天之業矣興笑曰可謂使乎延譽者也範乘間逞說興乃大悅賜範千金許以超母妻還之時濟陽王凝自梁父奔秦言於興曰燕王稱藩本非推徳權爲母屈耳古之帝王尙興師徵質豈可虛還其母乎母若一還必不復臣也宜先質﹝一作制﹞其送伎然後歸之興意乃變因謂範曰朕歸燕王家屬必矣然今天時尙熱當俟秋涼八月秦使兼員外散騎常侍韋宗來聘超與羣臣議見宗之禮張華曰陛下前旣奉表今宜北面受詔封逞曰大燕七聖重光柰何一旦爲豎子屈節超曰朕爲太后屈願諸君勿言遂北面受詔贈宗以千金冬十月遣左僕射張華給事中宗正元入秦報聘並送大樂伎一百二十人興大悅延華入燕酒酣樂作秦黃門侍郎尹雅謂華曰昔殷之將亡樂師歸周今皇秦道盛燕樂來庭廢興之兆見於此矣華曰自古帝王爲道不同權譎之理會於功成故老子曰將欲取之必先與之今總章西入必由余東歸禍福之驗此其兆乎興怒曰昔齊楚競辯二國興師卿乃小國之臣何敢抗衡朝士華遜辭曰奉使之始實願交歡上國上國旣遺小國之臣辱及寡君社稷臣亦何心而不仰酬興善之於是還超母妻厚其資禮而遣之十一月張華發長安宗正元先馳反命超大悅遣徵虜將軍公孫五樓率騎二千迎於境上超親率六宮迎之於馬耳闗太上四年春正月超以母妻之歸大赦境內殊死已下追尊父北海穆王納爲穆皇帝立母段氏爲皇太后居長樂宮妻呼延氏爲皇后祀於南郊柴燎爓起而煙不出靈臺令張光私告人曰今火盛而煙滅國其亡乎超將登壇有獸大如馬狀類鼠而色赤集於圜丘之側俄而不知所在須臾大風暴起天地晝昏其行宮羽儀帷幄盡皆壞裂超懼宻問太史令成公綏綏曰陛下信用姦臣誅戮賢良賦斂煩多事役殷苦之所致也超懼大赦譴責公孫五樓等俄而復用之是歲廣固地震天齊水湧井水溢汝水竭河濟凍合而澠水不冰超惡之問於太史令李宣宣曰澠水無冰良由逼帶帝京近日故也超大悅賜宣朝服一具髙句驪復遣使至獻千里人十人千里馬一疋兗州人王滿﹝一作蒲﹞率眾二千來降獻美女馬馬鬛去地九寸拜滿長水校尉封廩丘公太上五年春正月正旦超朝會羣臣於東陽殿聞樂作嘆音佾不備悔送伎於秦遂議入冦掠晉人以補伎領軍將軍韓綽﹝載記作韓謨﹞諫曰先帝以舊京傾沒戢翼三齊茍時運未可上智輟謀今陛下嗣守成規宜閉闗養銳以伺賊隙恢復先業而更結怨南鄰廣樹仇釁可乎超曰我計已定不與卿言二月遣將軍慕容興宗斛糓提公孫歸等率騎冦宿豫拔之陽平太守劉千載濟陰太守徐阮並爲所執大掠而歸簡男女二千五百付太樂教之時公孫五樓爲侍中尙書令左衛將軍專總朝政宗族親戚並居顯要夾輔左右王公內外無不憚之超論宿豫之功封兄公孫歸爲冠軍將軍常山公叔父公孫頹爲武衛將軍興樂公斛榖提等並爲郡縣公桂陽王鎭諫曰臣聞懸賞待勲非功不侯今公孫歸結禍延兵殘賊百姓陛下封之無乃不可乎夫忠言逆耳非親不發臣𨿽庸朽忝國戚藩輒盡愚欵惟陛下圖之超怒不答自是百僚杜口莫敢開言尙書都令史王儼謟事五樓遷尙書郎出爲濟南太守入爲尙書左丞時人爲之語曰欲得侯事五樓又遣公孫歸等率騎三千入冦南陽﹝載記作濟南﹞執太守趙光﹝一作元﹞俘掠男女千餘人而還夏四月晉丞相劉裕率舟師北伐以丹陽尹孟昶監中軍畱府事署劉敬宣中軍咨議參軍加冠軍將軍浮淮入泗五月進至下邳畱船艦輜重步軍進至瑯邪所過築城畱守或謂裕曰燕人若嚴守大峴或堅壁淸野大軍深入無所資糧不惟無功何能自反裕曰不然吾慮之熟矣鮮卑貪婪略不及逺旣幸其勝且愛其榖﹝一云惟利虜獲退惜禾苗﹞謂我孤軍深入不能持久不過進據臨朐退守廣固必不能守險淸野師一入峴吾何患焉敢爲諸君保之超聞有晉師引見羣臣於東陽殿會議拒師之策徵虜將軍公孫五樓曰吳兵輕果所利在速戰初鋒勇鋭不可與爭宜據大峴使不得入曠日延時阻其銳气然後徐簡精騎二千循海而南絕其糧運別敕段暉率兗州之眾緣山東下腹背擊之此上策也各命守宰依險自固校其資儲之外余悉焚蕩芟除禾苗使寇至無資堅壁淸野以俟其釁彼僑軍深入士卒無食求戰不得旬日之間可以坐制此中策也縱賊入峴出城逆戰此下策也超曰吾京都殷盛戶口眾多非可以一時入守靑苗布野非可以卒芟今歲星居齊以天道推之不戰自克客主勢殊以人事言之彼逺來疲敝勢不能久吾據五州之彊帶山河之固戰車萬乘鐵馬萬羣麥禾布野柰何芟苖徙民先自蹙弱乎設使芟苗城守以全性命朕所不能不如縱令過峴至於平地徐以鐵騎衝之﹝衝一作踐﹞此成禽耳輔國將軍廣寧王﹝寗一作寧﹞賀賴盧苦諫不從退謂五樓曰上不用吾計亡無日矣太尉桂陽王鎭曰若如聖旨必須平原用馬爲便宜出峴逆戰戰而不勝猶可退守不宜縱敵入峴自貽窘逼昔安成君不守井陘之闗終屈於韓信諸葛瞻不據束馬之險卒禽於鄧艾臣以爲天時不如地利阻守大峴策之上也超又不從鎭出謂韓綽曰主上旣不能逆戰卻敵又不肯徙民淸野延敵入腹坐待攻圍酷似劉璋矣今年國滅吾必死之卿等中華之士復爲文身乎超聞之大怒收鎭下獄乃攝莒城梁父二戍修城隍簡士馬蓄精銳以待之劉裕過大峴超兵不出乃舉手指天喜形於色曰吾事濟矣左右曰公未見敵而先喜何也裕曰兵已過險士有必死之志餘糧棲畝軍無匱乏之憂虜已入吾掌中勝可必矣六月己巳裕師次東莞超畱羸老守廣固遣左將軍段暉輔國將軍賀賴盧徵虜將軍公孫五樓等將步騎五萬進據臨朐旣聞晉軍之盛大懼自率步騎四萬就暉等於臨朐臨朐有巨蔑水去城四十里超謂公孫五樓曰今宜進據川源晉軍至而失水亦不能戰矣五樓馳騎據之及至裕前鋒﹝通典作龍驤將軍﹞孟龍符領騎居前已據川源五樓戰敗而還裕以車四千乘爲左右翼方軌徐進車張幰禦者執矟以騎爲遊軍軍令嚴肅比及臨朐超兵四面而至裕命劉敬宣與兗州刺史劉藩並州刺史劉道憐等拒之戰於臨朐南日已向昃勝負未決參軍胡蕃言於裕曰燕悉兵出戰臨朐城中畱守必寡今以奇兵從間道往取其城而斬其旗幟此韓信所以破趙也裕乃遣蕃及咨議參軍檀韶建威將軍向彌潛師出燕兵之後襲攻臨朐聲言輕兵自海道至矣彌擐甲先登遂拔之斬其牙旗超大懼單騎奔段暉於城南裕因縱兵奮擊暉眾大敗裕軍斬暉等大將十餘人超奔還廣固裕軍獲其玉璽禦輦豹尾等乘勝逐北直至廣固彌又先登丙子克其大城超徙郭內人入保小城裕築長圍守之圍髙三丈穿塹三重撫納降附采拔賢俊華夷大悅因齊地糧儲悉停江淮漕運六月超使尙書郎張綱乞師於秦赦桂陽王鎭進錄尙書都督中外諸軍事引見謝之且問計於羣臣曰朕嗣守成業不能委賢任善而專固自由覆水不收悔將何及智士逞謀必在事危忠臣立節亦在急難諸君其勉思六奇共濟艱運鎭曰百姓之心系於一人今陛下躬率六軍身先奔敗羣臣離心士卒喪气內外之情不可復恃如聞西秦自有內患恐不暇分兵救人正當更決一戰以爭天命散卒還者尙有數萬可悉出金帛宮女餌令一戰若天命助我必能破賊如其不濟死亦未晚不可閉門坐受圍擊司徒樂浪王惠曰不然晉軍乘勝气勢百倍吾以敗軍之將禦之不亦難乎秦𨿽與勃勃相持不足爲患且二國連橫勢如唇齒今有冦難秦必救我但自古乞援不遣大臣則不能得重兵是以趙隸三請楚師不出平原一使援至從成尙書令韓範徳望具瞻燕秦所重宜遣乞援以濟時艱超於是從惠計復遣韓範與王簿乞師於秦超尙書略陽桓遵及弟京兆太守桓苖﹝苗或作畱﹞踰城出降遵苗皆超所委任以爲心腹者也或有竊告裕軍曰燕人張綱有巧思若得張綱爲攻具者廣固乃可拔也秋七月綱自長安還太山太守申宣執之送之於裕先是裕嘗修攻具城上人曰汝不得張綱何能爲也及至升諸樓車以示之使周城呼曰劉勃勃大敗秦軍無兵相救城內莫不失色劉毅遣上黨太守趙恢以千餘人援裕裕夜潛遣軍會之明旦恢眾五千方道而進每晉使將到輒復如是北方之民執兵負糧歸裕者日以千數裕圍城益急超旣求救不獲綱反見虜甚怒乃引伏弩射之裕軍少退左僕射張華中丞封愷並爲裕所執裕令華愷與超書勸令早降超乃遺裕書請爲藩臣割大峴以南地爲界並獻馬千匹以通和好不聽江南繼兵相尋而至八月封融詣裕軍降九月尙書張俊自秦還亦降於裕因說裕曰燕人所以固守者外仗韓範冀得秦援範旣時望又與姚興相暱若勃勃敗後秦必救燕宜宻信誘範啖以甘言重利範來則燕人絕望自然降矣裕從之表範爲散騎常侍且遺範書以招之時姚興遣將軍姚彊率步騎一萬隨範就姚紹於洛陽並兵來援因遣使謂裕曰慕容氏相與鄰好今晉攻之以窮告急秦已遣鐵騎十萬遙屯洛陽晉軍不還便當長驅而進矣裕呼秦使者謂之曰語爾姚興我克燕之後息兵三年當取闗洛虜能自送便可速來今其時矣錄事參軍劉穆之聞有秦使馳入見裕而秦使者已去裕以所言告穆之穆之尢之曰日常事無大小必賜預謀此宜善詳云何遽爾答之此言不足威敵適足以怒之若廣固未拔西羌奄至不審明公何以待之裕笑曰此是兵機非卿所解故不以相語耳夫兵貴神速彼若審能赴救必畏我知寧容先遣信命逆設此言是自張大之辭也晉師不出爲日久矣羌見伐齊殆將內懼自保不暇何能救人邪會姚興爲勃勃所敗追彊還兵韓範嘆曰天滅燕矣長水校尉王滿勸範奔秦範曰劉裕起布衣誅桓玄復晉室今興師伐燕所向崩潰此殆天授非人力也燕亡則秦爲之次矣吾不可以再辱會得裕書遂降於裕裕謂範曰卿欲立申包胥之功何以虛還也範曰自亡祖司空世荷燕寵故泣血秦庭冀匡禍難屬西朝多故丹誠無效可謂天喪敝邑而贊明公智者見機而作敢不至乎翼日裕將範循城城中人情離駭無復固志裕謂範曰卿宜至城下告以禍福範曰𨿽蒙殊寵猶未忍謀燕裕嘉之而不彊左右勸超誅範家以止後叛超知敗在旦夕又以其弟綽盡忠無二並範家赦之冬十月段宏自魏奔裕十二月乙巳太白犯虛危靈臺令張光勸超出降超怒手殺之是歲東萊雨血廣固城門鬼夜哭太上六年春正月甲寅正旦超登天門朝羣臣於城上殺馬以享將士文武皆有遷授乙卯超幸姬魏夫人從超登城見晉師之盛方奏樂乃握超手而相對泣曲終不已韓綽諫曰陛下遭百六之會正當勉力自彊以壯士民之志而反對女子悲泣何其鄙也超拭目謝之曰孤以先世基業締造甚艱今外寇如此恐一旦不守是以泣耳尙書令董銑勸超出降超大怒系之於獄二月輔國將軍賀賴盧徵虜將軍公孫五樓爲地道出擊晉師晉師不利河間人玄文說裕曰昔石虎攻曹嶷瞻气者以爲澠水帶城非可攻拔若塞五龍口城當自陷石虎從之而嶷請降降後五日大雨雷電震開後慕容恪之攻圍段龕十旬不拔塞城而龕降降後無幾又震開之今舊基猶存宜加修築裕從其言塞之超及城內男女悉患腳弱病者大半出降相繼超輦而登城尙書悅壽說超曰天地不仁助冦爲虐戰士尫病日就凋隕守困窮城外援絕望天時人事亦可知矣茍歷運有終堯舜避位轉禍爲福聖達所先宜追許鄭之蹤以存宗廟之重超嘆曰廢興命也吾寧奮劍而死不能銜璧而生於時張綱爲裕造衝車覆以板屋被以牛皮並設諸奇巧城上火石弓矢無所施用又爲飛樓懸梯木幔之屬遙臨城上攻城之士遂得肆力超大怒懸其母於城上支解之裕圍廣固累月將拔之夜佐吏並集忽有鳥大如鵝蒼色飛入裕帳坐眾咸駭愕以爲不祥參軍胡蕃獨起賀曰蒼黑者胡虜之色鵝者我也胡虜歸我大吉之徵也眾乃大悅丁亥裕悉眾攻城或曰今日往亡不利行師﹝一云今往亡之日兵家所忌﹞裕曰我往彼亡何爲不利遂四面急攻之殺傷甚眾廣固鬼夜哭不止有流星長十餘丈隕於廣固悅壽開門納晉軍超與左右數十騎踰城突圍出奔爲追軍所執裕數以不降之罪超神色自若一無所言惟以母托劉敬宣而已﹝蕭方等三十國春秋曰美哉其言也言必及親終不忘孝可謂人之將死其言也善乎﹞裕忿廣固久不下欲盡坑之以妻女賞將士韓範諫曰晉室南遷中原鼎沸士民無援彊則附之旣爲君臣必須爲之盡力彼皆衣冠舊族先帝遺民今王師弔伐而盡坑之使安所歸乎竊恐西北之人無復來蘇之望矣裕攺容謝之然猶斬鮮卑王公已下三千餘人沒入家口萬餘以妻女爲軍賞夷其城隍獲生口萬餘馬二千疋並獲金鉦輦豹尾舊式猶存送超詣建康市斬之時年二十六在位六年韓範後爲劉穆之所惡譖於裕被殺始徳以晉安帝隆安四年歲在庚子僭號居齊土至超二世以晉義熙六年歲在庚戌爲劉裕所滅凡十一年

卷六十五南燕錄三慕容鍾慕容鍾字道明徳之從弟也少有識量喜怒不形於色機神秀發言旨淸辯至於臨難對敵知勇兼濟累進奇策備徳頗從之率皆中焉由是政無巨細悉以委之遂爲佐命元勲封北地王超旣嗣位猜虐日甚政出權門公孫五樓等規挾威權慮鍾抑己固勸超誅之鍾懼遂與段宏等謀叛事敗奔秦姚興拜爲始平太守封歸義侯封孚封孚字處道渤海蓚人也祖悛振威將軍父放吏部尙書皆顯名於燕世孚幼而聰敏和裕有士君子之稱仕垂散騎常侍轉畱臺尙書及寶僭立累遷吏部尙書蘭汗之亂南奔辟閭渾渾表爲渤海太守徳至莒城孚遂出降徳曰孤得靑州不以爲喜喜於得卿也常外總機事內參宻謀𨿽位任崇重而謙虛博納深得大臣體度超旣嗣位政出權嬖盤於遊畋多違舊章軌憲日敝殘虐滋甚孚屢與韓綽盡言匡救超不能納其後臨軒問孚曰朕可方前世何主孚曰桀紂之主超大慚怒孚徐步而出不爲攺容司空鞠仲失色謂孚曰與天子言何其亢厲宜應還謝孚曰行年七十墓木已拱惟求死所耳竟不謝超以其時望特優容之太上三年卒於家時年七十一追贈太師謚曰文穆其所著文章多傳於世封嵩封嵩渤海人也仕備徳爲左司馬遷尙書左僕射徳又以韓綽爲尙書右僕射時嵩綽年並三十又以嵩弟融爲西中郎將綽弟軌爲北中郎將嵩等俱拜徳臨軒詔令四人同入嵩等至殿方謝徳顧曰所謂躍二龍於長衢騁雙驥於千里朝野榮之超初嗣位大旱太后段氏告超曰左僕射封嵩教殷丹下車訪問民間疾苦丹常具陳孝婦不當死以致亢旱當誅姑女攺葬孝婦丹如其言應時雨注後超信任姦邪不卹政事嵩遂與南海王法等謀反徵南司馬卜珍言於超曰左僕射封嵩數與法往來疑有姦超收嵩下廷尉辭及段太后太后懼泣告超曰嵩教遣黃門令牟常說吾云帝非太后所生恐依永康故事我婦人識淺恐帝見殺卽以語法法爲謀見誤知復何言超聞而大怒乃車裂嵩於東門之外融叛出奔於魏杜弘杜弘平原人也仕徳爲從事中郎先是徳母及兄納﹝一作光﹞皆在長安徳遣弘如長安存問消息弘曰臣至長安若不奉太后動止便卽西如張掖以死爲效但臣父雄今年踰六十未沾榮貴乞本縣之祿以申烏鳥之情中書令張華曰杜弘未行而求祿要君之罪大矣不可使也徳曰吾方散所輕之財招所重之死況爲親尊而可吝乎且弘爲君迎親爲父求祿𨿽外如要君內實忠孝何罪之有乃以雄爲平原令弘至張掖爲賊所殺徳聞而悲之厚撫其妻子王始王始萊蕪人徳建平四年以妖術惑眾至數千人聚於太山萊蕪谷自稱太平皇帝署置公卿百官號其父固爲太上皇兄林爲徵東將軍弟泰爲徵西將軍徳遣車騎將軍桂陽王鎭討禽之斬於都市臨刑人皆罵之曰何爲妖妄自貽族滅或問其父兄今並何在始曰太上皇帝蒙塵於外徵東徵西亂兵所害朕躬𨿽存復何聊賴其妻趙氏怒之曰君正坐此口過以至於此柰何臨死復爾狂言始曰皇后何不達天命自古豈有不破之家不亡之國邪行刑者以刀鐶築之始仰視曰朕卽崩矣終不攺帝號也徳聞而笑之謂左右曰熒惑之人死猶狂語何可不殺張瑛張瑛幽薊人也爲辟閭渾參軍常與渾作檄辭多不遜渾敗徳擒而讓之瑛神色自若徐對曰渾之有臣如韓信之有蒯通通遇漢祖而蒙恕臣遭陛下而嬰戮比之古人竊爲不幸防風之誅臣實甘之但恐堯舜之化未弘於四海耳徳初善其言後竟殺之王鸞王鸞﹝一作尹鸞﹞濟南人也身長九尺腰帶十圍貫甲跨馬不據鞍由蹬徳一見而奇其魁偉賜之以食乃進一斛餘徳驚曰所噉如此非耕所能飽且才貌不凡堪爲貴人可先以司縣試之也於是拜爲逢陵長鸞到官政理修明大收民譽徵爲東萊太守龎世龎世不知何處人仕徳爲光祿勲奏案豪彊苛克人物咸懼疾之及卒門無弔客時人爲之謡曰龎家之巷車馬轔轔泥丸之日無弔賓弔賓不至何所因由性苛克寡所親桓敞﹝或作垣字﹞桓敞略陽桓道人也族姓豪彊石虎時自略陽徙鄴敞仕苻氏爲長樂國郎中令徳入靑州以敞爲車騎長史超襲僞位其長子遵次子苗復見委任遵爲尙書苗爲京兆太守劉裕圍廣固遵苗踰城歸順並以爲太尉行參軍張華張華淸河東武城人也有機辧仕徳爲給事黃門侍郎中書令屢進直言仕超至左僕射奉使至秦辭令不屈後爲劉裕所獲張恂張恂淸河東武城人也仕慕容氏散騎常侍父悕爲儁尙書右僕射恂隨徳南渡因家於齊郡之臨淄後歸仕魏劉昶劉昶本平原人也世仕慕容氏昶從徳南渡河因家於北海之都昌縣子奉伯爲超東牟令後歸劉裕爲北海太守傅融傅融本淸河人六世祖伷伷子遘仕後趙至太常融隨徳南徙渡河遂家於盤陽爲鄕裏所重性豪爽不拘小節尢善屬文李根李根遼東襄平人也仕寶至中書監與子後智等隨徳南徙渡河居於靑州數世無名位三齊豪門以此多輕之王牢王牢太原祁人也髙祖宏河東太守綿竹侯牢仕慕容氏爲上谷太守隨徳南渡居靑州因以家焉張幸張幸淸河東武城人也仕超東牟太守後率戶歸魏冷平冷平臨淄人太上二年有司奏沙門僧智夜入平舎滛其寡嫂李氏平與弟安國殺之郡縣按平兄弟欲以一人坐殺人論死而平安國各引自殺讓生競死義形急難且手殺罪人宜並加原宥超詔俱赦之髙軌髙軌本渤海蓚人也隨徳渡河徙靑州因居北海之劇縣王景暉王景暉秦太史令髙魯之甥也初同魯在秦魯遣暉隨徳使劉藻獻玉璽於徳遂畱仕徳後著南燕錄六卷行於世墓容氏段丰妻慕容氏徳之女也少有才慧善書史能鼓琴徳旣僭位署爲平原公主年十四適於丰丰爲人所譖被殺慕容氏寡居歸將攺適壽光公餘熾慕容氏謂侍婢曰我聞忠臣不事二君烈女不更二夫段氏旣遭無辜已不能同死豈復有心於重行哉今主上不顧禮義逼我攺嫁我若不從則違嚴君之命矣於是克日交禮慕容氏姿容婉麗服飾光華熾覩之甚喜經宿慕容氏僞辭以疾熾亦不之逼三日歸第沐浴置酒言笑自若至夕宻書其裙帶曰死後當埋我於段氏側若魂魄有知當歸彼矣遂於浴室自縊而死反葬男女覩者數萬人莫不嘆息曰貞哉公主路經余熾宅前熾聞挽歌之聲慟絕良久

卷六十六夏錄一赫連勃勃赫連勃勃字屈孑﹝魏書云屈孑本名勃勃太宗攺其名曰屈孑北人言屈孑者卑下也﹞曾祖鐵弗劉虎南單於苗裔右賢王去卑之孫北部帥劉猛之從子劉淵之族也居於新興虒意之北北人謂父爲鮮卑母爲鐵弗因以母號爲姓猛死子副侖奔魏虎父誥汁爰世領南落誥汁爰一名訓兜﹝兜字或作兒字﹞汁爰死虎遂代焉虎一名烏洛孤始臣附於魏自以眾落稍多舉兵外叛平文帝﹝諱郁律﹞與晉並州刺史劉琨共討之虎走據朔方歸附劉聰聰以虎宗室封樓煩公拜安北將軍監鮮卑諸軍事丁零中郎將雄據肆盧川將復渡河侵魏西部平文帝逆擊大破之逐出塞表昭成﹝諱什翼犍﹞初虎又寇西部帝遣軍逆討又大破之虎尋死子務桓代領部落遣使附魏務桓一名豹子招集部落復爲諸部之雄石虎建武中遣使就拜平北將軍右賢王丁零單於務桓死弟閼陋頭代立其後務桓子悉勿祈逐閼陋頭而自立悉勿祈死弟衛辰代立衛辰務桓之第三子也狡猾多變旣立之後入居塞內昭成以女妻之後通於秦苻堅以爲左賢王遣使詣堅請求田地春去秋來堅許之後掠秦邊民五十餘口爲奴婢以獻於堅堅讓歸之尋復背堅專心歸魏舉兵伐秦堅遣其將鄧羌討擒之衛辰復降於秦堅自至朔方署爲夏陽公統其部落衛辰以堅還復其國復附於堅𨿽於魏貢使不絕而誠敬有乖魏因討破之收其部落十有六七衛辰走奔於秦堅送還朔方遣兵戍守遂以衛辰爲鄕導寇魏南境魏師敗績因分國人爲二部自河以西屬之劉衛辰自河以東屬之劉庫仁堅復以衛辰爲西單於督攝河西諸虜屯代來城秦末國亂遂有朔方之地控弦之士三萬八千慕容永據長子拜衛辰使持節都督河西諸軍事大將軍朔州牧朔方王姚萇亦遣使結好拜衛辰使持節都督北朔雜夷諸軍事大將軍大單於幽州牧河西王后衛辰遣子力俟提﹝魏書作直力鞮﹞寇魏南部其眾八九萬太祖﹝諱珪﹞軍士五六千人爲其所圍乃以車爲方營且戰且前大破之於鐵岐山南力俟提單騎而走獲牛馬二十餘萬乘勝逐北自五原金津南渡河徑造代來居民駭亂部落奔潰遂入衛辰所居悅跋城衛辰父子驚遁乃分遣諸將輕騎追之陳畱公元虔南至白鹽池虜衛辰家屬將軍伊謂至木根山擒力俟提盡並其眾衛辰單騎遁走爲其部下所殺先是河水赤如血衛辰惡之及衛辰之亡誅其族黨並投之於河勃勃衛辰第三子也奔於叱幹部帥叱幹他斗伏﹝魏書作薛於部大悉伏﹞送勃勃於魏他斗伏兄子阿利先戍大洛川聞將送勃勃乃馳諫曰鳥雀投人尙宜濟免況勃勃國破家亡歸命於我縱不能救猶宜任其所奔今執而送之深非仁者之舉他斗伏懼爲魏所責弗從阿利潛遣勁勇簒勃勃於路送之於秦秦髙平公破多羅沒奕幹以女妻之勃勃身長八尺五寸腰帶十圍性尢辯慧魁岸美丰儀姚興見而奇之深加禮敬拜驍騎將軍加奉車都尉常參軍國大議寵遇踰於勲舊尋遷安逺將軍封陽川侯使助沒奕幹鎭髙平議以貳城朔方雜夷及衛辰部眾三萬配之使爲伐魏偵候興弟邕固諫以爲不可乃止頃之復以勃勃爲持節安北將軍五原公配以三交五部鮮卑及雜虜二萬餘落鎭朔方會太祖歸所虜秦將唐小方於秦興議請歸賀狄幹仍送良馬千疋以贖狄伯支太祖許之勃勃聞秦復與魏通而怒乃謀叛秦時河西鮮卑柔然可汗社侖獻馬八千疋於秦濟河至大城勃勃掠取之悉集其眾三萬餘人僞獵於髙平川因襲殺沒奕幹而並其眾眾至數萬龍升元年夏六月勃勃僭號大夏天王大單於大赦境內殊死已下建元龍升署置百官自以匈奴夏后氏之苗裔國稱大夏時晉義熈二年也以長兄右地代爲丞相封代公次兄力俟提爲大將軍封魏公叱幹阿利爲禦史大夫封梁公弟阿利羅引爲徵南將軍司隸校尉若門爲尙書令叱以鞬爲徵西將軍尙書左僕射乙斗﹝一作升﹞爲徵北將軍尙書右僕射其餘授任各以次差冬十月勃勃討鮮卑薛干等三部破之降其眾以萬數進攻秦三城已北諸戍斬秦將楊丕姚石生等諸將諫固險不從又復言於勃勃曰陛下將欲經營宇內南取長安宜先固根本使人心有所憑系然後大業可成髙平山川險固土田沃饒可以定都勃勃曰卿知其一未知其二吾大業艸創士眾未多姚興亦一時之雄且其諸將用命闗中未可圖也我今專固一城彼必並力於我眾寡非敵亡可立俟不如以云騎風馳出其不意救前則擊後救後則擊前使彼疲於奔命我則遊食自若不及十年嶺北河東盡爲我有待姚興死後徐取長安姚泓凡弱小兒擒之方略已在吾計中矣昔軒轅氏亦遷居無常二十餘年豈獨我乎於是掠取嶺北嶺北諸城門不敢晝啟十一月勃勃初僭號求婚於禿髮傉檀傉檀不許勃勃大怒率騎二萬伐之自楊非至於支陽三百餘里殺傷萬餘人驅掠二萬七千口牛馬羊數十萬頭而還傉檀率眾追之其將焦朗謂傉檀曰勃勃天姿雄鷔禦軍齊整﹝通典作齊肅﹞未可輕也今因抄掠之資率思歸之士人自爲戰難與爭鋒不若從溫圍北渡趨萬斛堆阻水結營制其咽喉百戰百勝之術也別將賀連怒曰勃勃以死亡之餘率烏合之眾犯順結仇幸有大功今牛羊塞路財寶若山窘敝之餘人懷貪競不能督勵士眾以抗我也我以大軍臨之彼必土崩瓦解柰何引軍避之示敵以弱我眾气銳宜在速追傉檀曰吾追計決矣沮眾者斬勃勃聞而大喜乃於陽武下陜鑿陵埋車以塞路傉檀遣善射者射之中勃勃左臂勃勃勒眾逆戰大破傉檀於百井追奔八十餘里殺傷士眾萬計斬其大將十餘人積人頭而封之以爲京觀號曰髑髏臺還於嶺北又敗秦將張佛生於靑石原俘斬五千七百人龍升二年夏五月秦遣將齊難等率眾二萬來伐秋七月勃勃聞秦兵旦夕將至退保河西齊難以去勃勃旣逺縱兵野掠勃勃全軍覆之﹝一云潛師襲之﹞俘獲七千餘人收其戎馬兵仗難引軍退走勃勃復追擊於木城拔之擒難俘其將士萬有三千戎馬萬疋於是嶺北夷夏降附者以數萬計勃勃皆拜置守宰以撫之龍升三年夏四月勃勃率騎二萬攻秦入髙國及於五井掠取平涼雜胡七千餘戶以配後軍進屯依力川秋九月秦姚興自率兵來伐至貳城遣安逺將軍姚詳等分督租運勃勃候秦軍未集乘虛奄襲興大懼遣其將姚文宗拒戰勃勃僞退設伏以待之興遣別將姚楡生等來追伏兵夾擊皆擒之興將王奚聚羗胡三千餘戶於勑奇堡勃勃進攻之堰斷其水堡人窘迫執奚出降奚不肯屈遂自刎死復攻秦將王洛生﹝或作金洛生﹞於黃石岡彌姐豪地﹝一作亭地﹞於我羅城皆拔之徙七千餘戶於大城以丞相右地代領幽州牧以鎭之龍升四年春三月遣尙書胡金纂率騎二萬攻平涼姚興率兵來救金纂力戰而死勃勃又遣兄子左將軍羅提率步騎一萬攻秦北中郎將姚廣都於定陽拔之擒廣都坑將士四千餘人以女弱爲軍賞拜廣都爲太常進攻秦隴又破白崖堡遂趨淸水秦將略陽太守姚壽都棄城奔上邽徙其民萬六千戶於大城姚興自安定來追至壽渠川不克而退是歲齊難姚廣都謀叛皆誅之龍升五年春正月秦安北將軍姚詳棄貳城屯杏川勃勃逼之糧盡委守南奔大蘇勃勃遣平東將軍鹿奕幹要擊執之盡俘其眾詳至勃勃數而斬之龍升六年春二月勃勃率騎三萬南攻安定破秦尙書楊佛嵩於靑石北原降其眾三萬五千獲戎馬二萬疋進攻秦將黨智隆於東鄕降之署智隆爲光祿勲徙三千餘戶於貳城秦鎭北參軍王買徳來奔勃勃問以滅秦之策買徳曰秦徳𨿽衰藩鎭猶固願且蓄力以待之勃勃善之拜爲軍師中郎將夏六月勃勃欲因河南王乞伏幹歸之喪率兵攻熾盤王買徳曰熾盤吾之與國新遭大喪吾不能卹而又伐之匹夫且猶恥爲況萬乘乎勃勃乃止冬十月秦姚興以楊佛嵩爲安逺將軍雍州刺史帥嶺北見兵來擊嵩敗死之鳳翔元年春三月大赦境內殊死已下攺元鳳翔﹝水經注作龍升七年﹞以叱幹阿利領將作大匠發嶺北夷夏十萬餘戶攺築都城於朔方水之北黑水之南名曰統萬城下書曰古人制起城邑或因山水或以義立名今都城已建萬堵斯作克成弗逺宜有美名朕方綂一天下君臨萬邦可以綂萬爲名阿利性尢工巧然殘忍刻暴視民如艸芥乃蒸土加功以錐刺之錐入一寸卽殺作人而並築之刺之不入卽殺行錐者勃勃以爲忠故委以營繕之任又使造五兵之器銳利尢甚乃咸百煉旣成呈之工匠必有死者射甲不入卽斬弓人如其入也則斬鎧匠又造百煉剛刀五口背上爲龍雀大環兼以金鏤作一龍形長三尺九寸號曰大夏龍雀銘其背曰古之利器吳楚湛盧大夏龍雀名冠神都可以懷逺可以柔邇如風靡艸威服九域世甚珍之復鑄銅爲一大鼓及飛廉翁仲銅駝龍虎之形皆以黃金飾之列於宮殿之前凡殺工匠數千餘人以是器物莫不精麗又鑿淥漣池於三交夏五月雨魚於統萬時興役尢煩民不堪命勃勃恥姓鐵弗乃攺爲赫連氏其年下書曰朕之皇祖自北遷幽朔攺姓姒氏音殊中國故從母氏爲劉子而從母之姓非禮也古人氏族無常或以因生爲氏或以王父之名朕將以義易之夫帝王者系天爲子其爲徽赫實與天連今攺姓曰赫連氏庶協皇天之意永享無窮大慶系天之尊不可令支庶同之其非正統者皆以鐵伐爲氏庶朕宗族子孫剛銳如鐵皆堪伐人也冬十二月立夫人梁氏爲王后子璝﹝一作墳﹞爲太子封子延爲陽平公昌爲太原公倫爲酒泉公定爲平原公滿爲河南公安爲中山公鳳翔二年春正月勃勃侵魏河東蒲子鳳翔三年春三月勃勃攻秦將姚逵於杏城二旬拔之執逵及別將姚大用姚安和姚利僕尹敵等坑士卒二萬人夏五月勃勃遣禦史中丞烏洛孤與河西王沮渠蒙遜結盟其辭曰自金晉數終禍纒九服趙魏爲長蛇之墟秦隴爲豺狼之穴二都神京鞠爲茂艸蠢爾羣生罔知憑賴上天悔禍運屬二家封疆宻邇道會義親宜惇和好弘康世難爰自終古有國有家非盟誓無以昭神祗之心非斷金無以定終始之好然晉楚之成吳蜀之約咸口血未幹而尋背之今我二家契殊曩日言未終而有篤愛之心音一交而懷傾蓋之顧息風塵之警同克濟之誠戮力矢心共濟六合若天下有事則雙振義旗區域旣淸則並惇魯衛夷險相赴交易有無爰及子孫永崇斯好蒙遜遣弟湟河太守沮渠漢平來盟秋九月勃勃遣赫連建將兵擊秦執平涼太守姚周都遂入新平秦廣平公姚弼與戰於龍尾堡建敗被禽鳳翔四年夏六月勃勃聞秦將姚嵩與氐王楊盛相持率騎四萬襲擊上邽未至嵩與盛戰於竹嶺嵩敗死勃勃遂進攻上邽二旬克之殺秦秦州刺史姚平都﹝一作軍都﹞及將士五千人因毀其城轉攻陰宻又殺秦將姚良子及將士萬餘人以子太原公昌爲使持節前將軍雍州刺史鎭陰宻秦徵北將軍姚恢棄安定奔還長安安定人胡儼華韜率戶五萬據城來降勃勃署儼爲侍中韜爲尙書畱鎭東將軍羊茍兒配以鮮卑五千鎭之進攻秦鎭西將軍姚諶於雍城謀委鎭奔長安勃勃據雍進掠郿城秦遣東平公姚紹及徵虜將軍尹昭﹝一作伊昭﹞等將步騎五萬來拒勃勃退如安定胡儼閉門拒之襲殺茍兒及所將鮮卑復以城降秦紹等進攻勃勃於馬鞍阪破之追至朝那不及而去勃勃引歸杏城復遣兄子提南侵池陽秦車騎將軍姚裕前將軍彭白狼建義將軍虵玄率眾追擊提敗遁還秋七月勃勃聞太尉劉裕伐秦笑謂羣臣曰劉裕伐秦水陸並進且裕有髙世之略姚泓豈能自固吾驗以天時人事必當克之且其兄弟內叛安能拒人裕旣克長安利在速返不能久畱正可畱子弟及諸將守闗中待裕發軫吾取之如拾遺耳不足復勞吾士馬也於是秣馬厲兵休養士卒鳳翔五年春三月勃勃進據安定秦嶺北鎭戍郡縣皆降遂盡有嶺北之地秋九月劉裕滅秦入於長安遣使遺勃勃書請通和好約爲兄弟勃勃命中書侍郎皇甫徽爲報書而陰誦之召裕使前口授舎人爲書封以答裕裕覽其書而奇之使者又言勃勃儀容瓌偉英武絕人裕嘆曰吾所不如也冬十月勃勃還綂萬十一月太尉裕畱次子桂陽公義眞爲都督雍梁秦三州諸軍事安西將軍領雍東秦二州刺史鎭長安以咨議參軍王修爲長史王鎭惡爲司馬領馮翊太守沈田子毛徳祖皆爲中兵參軍仍以田子領扶風太守徳祖領秦州刺史天水太守傅弘之爲雍州治中從事十二月庚子裕發長安自洛入河開汴渠以歸閏月勃勃聞裕東歸大喜﹝具買徳傳﹞乃以太子璝都督前鋒諸軍事領撫軍大將軍率騎二萬南向長安前將軍太原公昌屯兵潼闗以軍師中郎將王買徳爲撫軍右長史南伐靑泥自率大軍爲之後繼昌武元年春正月太子璝至渭陽闗中士民降者屬路劉義眞遣龍驤將軍扶風﹝一作始平﹞太守沈田子率眾逆戰璝擊敗之退屯劉回堡遣使還報司馬王鎭惡鎭惡對田子使謂長史王修曰劉公以十歲兒付吾等當共思戮力今擁兵不進虜何由得平乎使者還以告田子田子甚懼遂與鎭惡不平初裕將東還田子及傅弘之屢言於裕曰鎭惡家在闗中不可保信裕曰今畱卿文武將士精兵萬人彼若欲爲不善正足自滅耳勿復多言又私謂田子曰鍾會不得遂其亂者以有衛瓘故也語曰猛虎不如羣狐卿等十餘人何懼王鎭惡故二人常有猜心至是鎭惡與田子俱出北地師於涇上以拒夏兵軍中訛言鎭惡欲盡殺南人以數十人送義眞南還因據闗中反辛亥田子請鎭惡出城俱會於寧朔將軍傅弘之﹝一作建威將軍﹞壘計事田子求屏人語使其宗人沈敬仁斬之幕下矯稱受太尉令誅之弘之奔告義眞義眞與王修被甲登橫門以察其變俄而田子帥數十人來至言鎭惡反修執田子數以專戮斬之以冠軍將軍毛修之代鎭惡爲安西司馬夏四月傅弘之大破璝於渭陽﹝一作池陽﹞又破之於寡婦津﹝一作渡﹞斬獲甚眾璝兵退遁秋九月劉義眞年少賜與左右無節王修每裁抑之左右皆怨譖修於義眞曰王鎭惡欲反故沈田子殺之修殺田子是亦欲反也義眞信之使左右劉乞殺修由是人情離駭莫相統一悉召外軍入長安城閉門拒守闗中郡縣悉降於璝璝夜襲擊長安不克勃勃進據咸陽長安樵采路絕太尉裕聞之大懼使輔國將軍蒯恩如長安召義眞東鎭洛陽以相國右司馬朱齡石爲都督闗中諸軍事右將軍雍州刺史代鎭長安裕謂齡石曰卿至可勑義眞輕裝速發旣出闗然後可徐行若闗右必不可守當與義眞俱歸也又命中書侍郎朱超石慰勞河洛冬十一月齡石至長安義眞將士貪縱大掠而東多載寶貨子女方軌徐行至於灞上雍州別駕韋華降於勃勃百姓共逐齡石而迎勃勃入長安齡石乃焚燒長安宮殿奔於潼闗璝率眾三萬追擊義眞傅弘之謂義眞曰公處分亟進今多將輜重一日行不過十里虜追騎且至將何以待之宜棄車輕行乃可以免義眞不從俄而璝兵大至傅弘之蒯恩斷後力戰連日至於靑泥北弘之躬貫甲冑气冠三軍眾寡不敵皆爲撫軍長史王買徳所擒司馬毛修之與義眞相失亦爲買徳所獲義眞行在前會日暮璝兵不窮追故得免左右盡散獨逃艸中中兵參軍段宏單騎追尋緣道呼之義眞識其聲出就之曰君非段中兵耶身在此行矣必不兩全可刎身頭以南使家公絕望宏泣曰死生共之下官不忍乃束義眞於背單馬而歸義眞謂宏曰今日之事誠無算略然丈夫不經此何以知艱難勃勃欲降傅弘之弘之不屈時天大寒勃勃裸之弘之叫罵而死士卒死傷者不可勝計遂積人頭爲京觀號曰髑髏臺於是大饗將士於長安舉觴以謝王買徳拜買徳都官尙書加冠軍將軍封河陽侯十二月晉龍驤將軍王敬先戍於潼闗之曹公故壘朱齡石往從之朱超石至蒲阪聞齡石所在亦奔投之太原公昌進攻敬壘斷其水道眾渴不能戰城且陷齡石謂超石曰弟兄俱死異域使老親何以爲心爾求間道亡歸我死此無恨矣超石泣曰人誰不死寧忍今日辭兄去乎遂與敬及右軍參軍劉欽之皆被執送於長安勃勃殺之勃勃旣破闗中斬戮無數時有沙門曇始亦遇其害而刅不能傷勃勃異之遂赦沙門於是羣臣勸進勃勃曰朕無撥亂之才不能弘濟兆庶自枕戈寢甲十有二年而四海未同遺冦尙熾不知何以謝責當年垂之來葉將明揚側陋以王位讓之然後歸老朔方琴書卒歲皇帝之號豈朕薄徳所膺羣臣固請乃許之遂築壇於灞上僭卽皇帝位大赦境內殊死已下攺元昌武文武百官進位各有差魏太宗與崔浩論近世君臣因問浩曰屈丏何如浩曰屈丏家國夷滅一身孤寄爲姚氏封殖不思樹黨彊鄰報仇雪恥乃結忿於蠕蠕背徳於姚興橛豎小人無大經略正可殘暴終爲人所滅耳太宗大悅﹝屈丏前作屈孑﹞眞興元年春正月勃勃遣將軍叱奴侯提率步騎二萬攻晉並州刺史毛徳祖於蒲阪徳祖不能禦全軍歸洛陽以侯提爲並州刺史鎭蒲阪勃勃歸於長安二月徵隠士韋玄玄旣至懼而禮拜甚過勃勃怒而殺之羣臣請都長安勃勃曰朕豈不知長安累帝舊都山河四塞沃饒險固但荊吳僻逺勢不能爲人之患東魏與我風俗略同壤境鄰接自統萬去魏境裁數百餘里朕在長安統萬必危恐有不守之憂若在統萬彼終不敢濟河而西諸卿特未見及此耳羣下咸曰非所及也乃於長安置南臺以太子璝領大將軍雍州牧錄南臺尙書事鎭長安勃勃因田於三交至淥漣池遂還萬統以宮殿大成赦其境內殊死已下又攺元眞興刻石都南命祕書監胡義周頌紀功徳勃勃好自矜大名其四門南曰朝宋門東曰招魏門西曰服涼門北曰平朔門勃勃遣騎三千攻魏河西魏遣散騎常侍丘堆自並州與故秦遊擊將軍王洛生等來拒奔還夏四月吐谷渾覓地聚眾六千於弱水南遣使來降勃勃拜爲弱水護軍眞興二年夏五月雨魚於統萬冬十月起衝天臺於統萬南山欲登之以望長安追尊髙祖誥汁爰爲元皇帝曾祖虎爲景皇帝祖務桓爲宣皇帝父衛辰爲桓皇帝廟號太祖母苻氏爲桓文皇后眞興三年眞興四年眞興五年眞興六年冬十二月勃勃將廢太子璝爲秦王而立少子酒泉公倫爲太子璝聞將廢已自長安率眾七萬北伐倫倫率騎三萬拒之戰於髙平爲璝所敗倫死之勃勃中子太原公昌率騎一萬襲殺璝遂並其眾八萬五千歸於統萬勃勃大悅立昌爲太子勃勃性凶暴好殺視民如艸芥無順守之規常居城上置弓劍於側有所嫌忌便手自殺之羣臣忤視者鑿其目笑者決其唇諫者謂之誹謗先絕其舌而後斬之夷夏囂然人無生賴眞興七年夏六月太廟崩陷秋七月勃勃寢疾旣而疾甚輦升永安殿召羣臣屬以後事八月癸卯卒時年四十五在位十九年僞謚武烈皇帝葬嘉平陵廟號世祖勃勃僭立十三年而宋氏受禪以元嘉二年死是魏世祖始光二年也

卷六十七夏錄二赫連昌赫連昌字還國一名折勃勃之第三子也鳳翔元年封太原公爲前將軍鎭潼闗後率眾襲殺太子璝遂立爲太子身長八尺魁岸美姿貌眞興七年秋八月勃勃死昌卽僞位於永安殿大赦境內殊死已下攺元承光﹝承字一作永﹞自余文武進位各有差承光二年春正月西秦王乞伏熾盤遣使如魏請舉兵來伐夏六月世祖﹝諱燾﹞詔問公卿今當用兵赫連蝚蠕﹝一作蠕蠕﹞二國何先長孫嵩長孫翰奚斤皆曰赫連土著未能爲患不如先伐蝚蠕若追而及之可以大獲不及則獵於陰山取其禽獸皮角以充軍實太常崔浩曰不然蝚蠕烏集獸逃舉大眾追之則不能及輕兵追之又不足以制敵赫連氏土地不過千里政刑殘暴人神所棄宜先伐之尙書劉潔武京侯安原請先伐燕世祖乃自雲中西巡至五原因畋於陰山東至和兜山而還秋七月查城劉渚川有靑石大如馬頭浮在水逆流而行人見而送之八月世祖還平城九月世祖聞勃勃諸子相攻闗中大亂國人不安乃欲伐之長孫嵩等皆曰彼若城守以逸待勞大檀聞之乘虛入冦此危道也崔浩曰往年以來熒惑再守羽林皆成鉤已而行其占秦亡又今年五星並出東方利以西伐天應人和時會並集不可失也嵩固爭之世祖大怒責嵩在官貪污命武士頓辱之於是遣司空奚斤率義兵將軍封禮等督四萬五千人襲蒲阪勑黑矟將軍新安侯於栗磾與宋兵將軍交趾侯周幾率萬人襲陜城以河東太守薛謹爲鄕導世祖欲以中書博士平棘李順總前驅之兵訪於崔浩曰朕前北徵李順獻策數事實合經略大謀今欲使總攝前驅之事卿以爲何如浩曰順誠有籌略實如聖旨然臣與之姻婚深知其爲人果於去就不可專任世祖乃止冬十月丁巳世祖發平城十一月臨雲中至君子津會天暴寒數日冰合戊寅帥輕騎二萬濟河來襲統萬壬午值冬至日昌方燕羣臣魏師奄至上下驚擾進次黒水去城三十餘里昌乃出戰世祖馳往擊之昌敗與數十騎退走入城門未及閉內三郎豆代田率眾乘勝入宮焚其西門宮門閉代田踰宮門而出世祖拜代田勇武將軍魏軍夜宿城北癸未分兵四出剽掠居民殺獲萬餘得生口牛馬十餘萬世祖謂諸將曰統萬未可得也今若窮兵極武非弔民之道明年當與卿等取之乃徙萬餘戶於平城弘農太守曹達聞周幾將至不戰而走幾乘勝長驅遂入三輔會幾卒於軍中蒲阪守將東平公乙升聞奚斤將至遣使詣統萬告急使至統萬見魏軍已圍其城還告乙升曰統萬已敗矣乙升懼棄蒲阪西走斤追敗之乙升奔長安斤遂克蒲阪收其資器百姓安堵如故昌弟助興先守長安乙升至復與助興棄長安西奔安定十二月奚斤又西據長安秦雍氐羗皆詣斤乞降斤悉安撫之承光三年春正月乙酉世祖還平城統萬徙民在道傷死能至平城者十才六七己亥世祖如幽州昌弟平原公定帥眾二萬向長安世祖聞之伐木陰山大造攻具再謀伐昌二月世祖還平城三月丙子世祖遣髙涼王禮鎭長安又詔執金吾桓貸造浮橋於君子津夏四月魏司空奚斤與平原公定相持於長安世祖欲乘虛伐統萬簡兵練士部分諸將命司徒長孫翰廷尉長孫道生宗正娥淸等將步騎三萬爲前驅常山王素太僕丘堆將軍元太毗等將步兵三萬爲後繼南陽王伏眞執金吾桓貸將軍姚黃眉等將步騎三萬部送攻具將軍賀多羅將精騎三千爲前候五月發兵平城命龍驤將軍代人陸俟督諸軍鎭大磧以備柔然辛巳濟君子津壬午至拔鄰山築城舎輜重以輕騎三萬倍道兼行羣臣咸諫曰統萬城堅非旦夕可拔今輕軍討之進不可克退無所資不若與步兵攻具一時俱往世祖曰夫用兵之術攻城最下必不得已然後用之今以步兵攻具一時俱進彼必懼而堅守若攻不時拔則食盡兵疲外無所掠進退無路非上策也朕以輕騎直抵其城下彼先聞有步兵而徒見騎至必當寛弛吾且羸師以誘之若得一戰擒之必矣所以然者吾之軍士去家二千餘里復有黃河之險所謂置之死地而後生者也故以之攻城則不足決戰則有餘矣遂行六月戊戌軍至統萬次於黒水分軍伏於深谷而以少眾至其城下昌將狄子玉出降言夏主聞有魏師遣使召平原公定定曰統萬城堅未易攻拔待我擒奚斤等然後徐往內外擊之何有不濟故夏主堅守以待之世祖聞之怒甚退軍城北示之以弱遣宗正娥淸及永昌王健等分騎五千西掠居民會軍士有得罪亡入昌城言官軍糧盡士卒食菜輜重在後步兵未至宜急擊之昌信其言甲辰引步騎三萬出城逆戰魏司徒長孫翰等皆言夏兵步陣難陷宜避其鋒且縱步兵一時奮擊世祖曰不然吾逺來求賊惟恐不出今旣出矣乃避而不擊彼奮我弱非計也遂收軍僞北引而疲之昌以爲退鼓噪而前舒陣爲兩翼行五六里世祖衝之昌陳兵不動稍復前行會有風雨從東北來揚沙晦冥宦者趙倪頗曉方術言於世祖曰今風雨從賊上來我向之彼背之天不助人且將士饑渴願陛下攝騎避之更俟後日崔浩叱之曰是何言歟吾千里制勝一日之中豈得變易賊貪進不止後軍已絕宜分軍隠出奄擊不意風道在人豈有常也世祖曰善乃分騎爲左右隊以掎之世祖馬蹶而墜幾爲昌兵所執拓跋齊以身捍蔽決死力戰昌兵乃退世祖騰馬得上刺昌尙書斛黎文殺之又殺騎兵十餘人流矢中掌奮擊不輟昌兵大潰不及入城將麾下數百騎西南走遁遂奔上邽魏乘勝追逐至於城北殺昌弟河南公滿及兄子蒙遜死者萬餘人世祖微服逐奔者入其城拓跋齊固諫不聽乃與數人從世祖入城昌眾覺之諸門悉閉世祖因與齊等入其宮中得婦人裙系之槊上世祖乘之而上僅乃得免會日已暮昌尙書僕射問至跋城奉昌母出走長孫翰將八千騎追昌至於髙平不及而還乙巳世祖入城獲昌所署公卿將校及其諸母姊妹妻妾宮人以萬數馬三十餘萬匹牛羊數千萬頭府庫珍寶車旗器物不可勝計以昌宮人及生口金銀珍玩布帛頒賜將士各有差時魏騎都尉代人來大千共長孫道生與昌交戰道生馬倒爲昌所擊大幹馳救昌眾散走大千扶道生上馬得免初勃勃性豪侈好治宮室築統萬城髙十仞基厚三十步上廣十步宮墻五仭其堅可以厲刀斧臺榭壯大飛閣相連皆雕鏤圖畫被以綺繡飾以丹靑窮極文采世祖顧謂羣臣曰蕞爾小國而用民如此𨿽欲不亡其可得乎擒昌尙書王買徳薛超太史令張淵徐辯復以淵辯爲太史令得故晉將毛修之及西秦將軍厙洛幹乃歸庫洛幹於秦以毛修之善烹調用爲大官令世祖見著作郎天水趙逸所爲文譽勃勃太過怒曰此豎無道何敢如是誰所爲耶當速推之崔浩曰文士褒貶多過其實蓋非得已不足罪也乃止世祖納勃勃三女爲貴人宜城王司空奚斤與平原公定猶相拒於長安世祖命宗正娥淸太僕丘堆帥騎五千略地闗右定聞統萬已破西奔上邽斤追至雍不及而還淸等攻貳城守將堅守不下淸等攻拔之世祖詔斤等班師斤上疏言赫連昌亡保上邽鳩合餘燼未有蟠據之資今因其危滅之爲易請益鎧馬平昌而還世祖曰昌亡國叛夫擊之勞傷將士且可息兵取之不晚斤抗表固請乃許之給斤兵萬人遣將軍劉拔送馬三千匹並畱娥淸丘堆使共擊之辛酉世祖自統萬東還以常山王素爲徵南大將軍假節與執金吾桓貸莫云畱鎭統萬秋七月蠕蠕冦雲中聞昌已破懼而引還承光四年春二月魏平北將軍尉眷攻昌於上邽昌退屯平涼司空奚斤進軍安定與娥淸丘堆軍合時安頡爲監軍侍禦史斤以馬多疫死士卒乏糧乃深壘自固遣丘堆與義兵將軍封禮督租於民間士卒暴掠不設警備昌襲擊之堆敗以數百騎還城昌遂驕矜乘勝日至城下抄掠芻牧者不得出諸將患之監軍安頡曰本受詔誅賊今反爲賊所困退守窮城若不爲賊殺當坐法誅進退皆無生路而王公諸將晏然曾不爲計將何以報恩塞責斤曰今若出戰軍士無馬以步擊騎力誠不足終無捷理當須京師救騎至然後步陳擊於內騎兵襲於外所謂萬全之計也頡曰今猛冦遊逸於外而吾等兵疲力屈士有饑色不一決戰則死在旦夕何救騎之可待也等於就死當以戰死寧可坐而受困乎斤猶以馬少爲辭頡曰今兵𨿽無馬但斂諸將所乘馬可得二百騎頡請募壯勇敢死士出擊之縱不能破敵亦可以挫其銳且赫連昌狷而無謀好勇而輕進每自出挑戰眾皆識之若伏兵掩擊昌可擒也斤猶難之頡乃陰與尉眷等謀選騎待之旣而昌來攻壘頡出應之昌自出陳前搏戰軍士識其貌爭往赴之會天大風揚塵晝晦士眾皆亂昌退走頡等追擊之昌馬蹶而墜頡遂擒之三月癸酉世祖使侍中古弼迎昌辛巳弼等以昌至於平城館之於西宮門內器用皆給以乘輿之副又以妹始平公主妻之假常忠將軍賜爵會稽公以安頡爲建節將軍賜爵西平公尉眷爲寧北將軍進爵漁陽公世祖常使昌侍從左右與之單騎深入山澗共逐一鹿昌素有勇名諸將咸以爲不可世祖曰天命有在亦何所懼親遇如初進封秦王后坐謀反被誅

卷六十八夏錄三赫連定赫連定小字直獖勃勃之第五子也凶暴無賴鳳翔元年封平原公雍州牧鎭長安旣而率眾赴安定進爵爲王遷大將軍領司徒昌爲魏所敗定遂收其餘眾數萬還據平涼遂僣卽皇帝位大赦境內殊死已下攺承光四年爲勝光元年進徵南大將軍白蘭王吐谷渾慕璝爲開府儀同三司河南王魏宜城王奚斤自以爲元帥而昌爲偏禆所擒功不在己深恥之乃舎輜重賫三日糧輕騎追定於平涼娥淸欲循水而還斤不從自北道邀其走路至馬髦嶺定軍將遁會魏小將有罪亡歸於定具告其實定知魏軍食少無水乃設伏於隴山彈箏谷分兵邀斤前後夾擊之魏兵大潰斤及娥淸劉拔皆爲定所擒士卒死者六七千人丘堆守輜重在安定聞斤敗棄輜重奔長安尋與髙涼王禮棄長安偕奔蒲阪定復取長安世祖大怒命建節將軍西平公安頡持節斬丘堆代將其眾鎭蒲阪以拒之夏四月定遣使請和於魏世祖以詔諭之使降勝光二年春正月定弟酒泉公雋自平涼奔魏夏五月定欲復取統萬引兵東至侯尼城不敢進而還冬十月畋於陰盤定少凶暴無賴不爲勃勃所知乃登苛藍山﹝苛一作可﹞望統萬而泣曰先帝若以朕承大業者豈有今日之事乎使天假朕年當與卿諸人建季興之業俄而有羣狐百數鳴於定旁定令射之一無所獲定惡之曰所見亦大不臧咄咄天道復何言哉勝光三年春三月壬寅世祖封昌爲秦王秋九月己丑定遣弟謂以代伐魏鄜城魏平西將軍始平公隗歸等率眾來擊擒別將王章殺萬餘人謂以代遁還定自將數萬人邀擊隗歸於鄜城東畱弟上谷公社幹廣陽公度洛孤守平涼遣使詣宋求和乃與劉義隆約合兵滅魏遙分河北自恆山以東屬宋恆山以西屬夏義隆遣將到彥之率眾冦河南爲定聲援世祖聞之乃攝河南三鎭北渡彥之遂列守南岸至於衡闗冬十月世祖治兵將謀伐定羣臣咸諫曰劉義隆兵猶在河中舎之西行前冦己未必可克而義隆乘虛來襲則失東州矣世祖疑焉以問崔浩浩曰劉義隆與赫連定同惡相濟﹝一作招﹞連結馮跋牽引蝚蠕規肆逆志﹝一作心字﹞虛聲唱和義隆望定進定待義隆前皆莫敢先入以臣觀之有似連雞不得俱飛無能爲害也臣始謂義隆軍來當屯住河中兩道北上東道向冀州西道衝鄴如此則陛下自當致討不得徐行今則不然東西列兵徑二千里一處不過數千形分勢弱以此而觀儜兒情見此不過欲固河自守免死爲幸無北渡意也赫連定殘根易摧擬之必僕克定之後東出潼闗席捲而前則威振南極江淮以北無立艸矣聖策獨發非愚近所及願陛下西行勿疑甲辰世祖如統萬進軍平涼次於涇南遣安西將軍古弼與侍中張黎攻平涼以衛兵將軍王斤鎭蒲阪十一月乙酉世祖進攻平涼定上谷公社干等嬰城固守世祖使其兄昌招諭之不下乃使安西將軍古弼等將兵趨安定定自鄜城還安定將步騎二萬北救平涼與弼等相遇弼僞退以誘之定追擊之世祖使髙車勑勒馳擊定定遂大敗斬首數千級定還走登鶉觚原方陣以自固魏軍四面圍之數日斷其水道定不得水人馬饑渴丁酉引軍下鶉觚原魏武衛將軍丘眷擊破之定眾大敗死者萬餘人定中重創單馬遁走收其餘眾掠民五萬戶西奔上邽世祖獲其弟丹楊公烏視拔武陵公禿骨及公侯將士以下百餘人是日弼等乘勝進攻安定定從兄東平公乙升棄城奔長安驅掠數千家西奔上邽己亥世祖入安定獲乞伏熾盤質子及定車旗簿其生口財畜班賜將士各有差十二月西秦略陽太守楊顯以郡降定丁卯定上谷公社幹廣陽公度洛孤面縛出降遂克平涼收其珍寶闗中侯豆代田得奚斤娥淸等獻於世祖世祖以定後賜代田命斤膝行執酒以奉代田謂斤曰全汝生者代田也賜代田爵井陘侯加散騎常侍右衛將軍領內都幢將定所署長安臨晉武功守將皆走闗中悉入於魏世祖畱巴東公延普鎭安定以鎭西將軍﹝缺﹞鎭長安壬申世祖東還勝光四年春正月定擊西秦將姚獻敗之遂遣叔父北平公韋代帥騎一萬攻南安乞伏暮末窮蹙輿櫬出降夏六月定殺暮末及其宗族五百餘人定畏魏軍之逼擁秦民十餘萬口自冶城濟河欲擊河西王沮渠蒙遜而奪其地河南王吐谷渾慕璝因戎狄之東面以爭天下遣益州刺史慕利延寧州刺史拾寅帥眾三萬乘其半濟邀擊之執定以歸秋八月慕璝遣侍郎謝大寧奉表於魏請送赫連定己丑世祖以慕璝爲大將軍西秦王其明年春三月壬申慕璝送定至魏世祖殺之是魏延和元年也初勃勃僭號龍升歲在丁未至定滅亡歲在辛未凡二十五年

卷六十九夏錄四胡義周胡義周安定臨涇人也博渉經史尢善屬文初仕秦姚泓爲黃門侍郎以文章著稱泓滅遂仕於勃勃爲祕書監勃勃作綂萬城義周爲之銘頌其功徳曰夫庸大徳盛者必建不刋之業道積慶隆者必享無疆之祚昔在陶唐數終厄運我皇祖大禹以至聖之資當經綸之會鑿龍門而辟伊闕疏三江而決九河夷一元之窮災拯六合之沈溺鴻績侔於天地神功邁於造化故二儀降祉三靈葉贊揖讓受終光啟有夏傳世二十歷載四百賢辟相承哲王繼軌徽猷冠於玄古髙範煥乎疇昔而道無常夷數或屯險王桀不綱网漏殷氏用﹝一作遂字﹞使金暉絕於中天神轡輟於促路然純曜未渝慶綿萬祀龍飛漠南鳳峙朔北長轡逺馭則西罩昆山之外宻网遐張則東絙滄海之表爰始逮今二千餘載𨿽三綂疊制於崤函五徳革運於伊洛秦雍成簒弒之墟周豫爲爭奪之藪而幽朔謐爾主有常尊於上海岱晏然﹝岱一作代﹞物無異望於下故能控弦之眾百有餘萬躍馬長驅鼓行秦趙使中原疲於奔命諸夏不得髙枕爲日久矣是以偏師蹔擬涇陽摧隆周之鋒赫斯一奮平城挫漢祖之銳𨿽覇王繼蹤猶朝日之升扶桑﹝升或作照﹞英豪接踵若夕月之澄蒙汜﹝澄或作登﹞自開辟已來未始聞也非夫卜世與乾坤比長鴻基與山嶽齊固孰能本枝於千葉重光於萬祀履寒霜而踰榮蒙重氛而彌耀者哉於是玄符告徵大猷有會我皇誕命世之期應天縱之運仰協天休俯順時望龍升北京則義風蓋於九區鳳翔天域則威聲格於八表屬姦雄鼎峙之秋當羣凶嶽立之際昧旦臨朝日旰忘膳運籌命將舉無遺策親禦六戎則有徵無戰故僞秦以三世之資喪魂於闗隴河源望旗而委質北虜欽風而納欵徳音著於柔服威刑張﹝一作彰﹞於伐叛文教與武功並宣爼豆與干戈俱運五稔之間道風弘著曁乎七載而王猷允協乃逺惟周文啟經始之基近詳山川究形勝之地遂營起都城開建京邑背名山而面洪流左河津而右重塞髙隅隠日崇墉際云石郭天池周綿千里其爲獨守之形險絕之狀固以逺邁於咸陽超美於周洛若乃廣五郊之義尊七廟之制崇左社之規建右稷之禮禦太一以繕明堂模帝座而營露寢閶闔披霄而山亭象魏排虛而嶽峙華林靈沼崇臺祕室通房連閣馳道苑園可以蔭映萬邦光覆四海莫不郁然並建森然畢備若紫微之帶皇穹閬風之跨后土然宰司鼎臣羣黎士庻僉以爲重威之式有闕前王於是延王爾之奇工命班輸之妙匠搜文梓於鄧林采繡石於恆嶽九域貢以金銀八方獻其瓌寶親運神奇參制規矩營離宮於路寢之南起別殿於永安之北髙構千尋崇基萬仞玄棟鏤榥若騰虹之揚眉飛檐舒咢似翔鵬之矯翼二序旣啟而五時之座開四隅陳設而一禦之位建溫宮膠葛涼殿崢嶸絡以隋珠綷以金鏡𨿽曦望互升於表而中無晝夜之殊陰陽疊更於外而內無寒暑之別故善目者不能爲其名博辯者不能究其稱斯蓋神明之所規模非人工之所經制若乃尋名以求類迹狀以效眞據質以究名形疑妙出𨿽如來須彌之寶塔帝釋忉利之神宮尙未足以諭其麗方其飾矣昔周宣考室而詠於詩人閟宮有侐而頌聲是作況乃太微肇制淸都啟建軌一文昌舊章惟始咸秩百神賓享萬國羣生開其耳目天下詠其來蘇亦何得不播之管弦刋之金石哉乃樹銘都邑敷贊碩美俾皇風振於來葉聖庸垂乎不朽其辭曰於赫靈祚配幹比隆巍巍大禹堂堂聖功仁被蒼生徳格玄穹帝錫玄珪揖讓受終哲王繼軌光闡徽風道無常夷數或不競金精南邁天輝北映靈祉踰昌世業彌盛惟祖惟父克廣休命如彼日月連光接鏡玄符瑞徳幹運有歸誕鍾我後應圖龍飛落落神武恢恢聖姿名教內敷羣妖外夷化光四表威截九圍封畿之制王者常經乃延輸爾肇建帝京土包上壤地跨勝形庶民子來不日而成崇臺霄峙秀闕云亭千榭連隅萬閣接屛晃若晨曦昭如列星離宮旣作別宇云施爰構崇明仰凖幹儀懸甍風閱飛軒云垂溫室嵯峨層城參差楹雕虯獸節鏤龍螭瑩以寶璞飾以珍奇稱因褒著名由實揚偉哉皇室盛矣厥章義髙靈臺美隆未央邁軌三五貽則覇王永世垂範億載彌光皆義周之辭也又有虵祠碑諸文頗行於世其子方回仕勃勃中書侍郎王買徳王買徳初仕秦姚興鎭北參軍勃勃克貳城買徳率眾來奔勃勃謂之曰朕大禹之後世居幽朔祖宗重輝常與漢魏爲敵國中世不競受制於人逮朕不肖不能紹興先構國破家亡流離漂虜今將應運而興思復大禹之業卿以爲何如買徳曰自皇晉失統神器南移羣雄嶽峙人懷問鼎況陛下奕葉載徳重光朔野神武超於漢皇聖略邁於魏祖而不於天啟之機建成大業乎今秦政𨿽衰藩國猶固深願且蓄力待時詳而後舉勃勃善之卽拜爲軍師中郎將後勃勃欲因西秦乞伏熾盤之喪議率眾討之買徳諫曰明王之行師也軌物以徳不以暴且熾盤我之與國新遭大喪吾不能卹今反伐之豈所謂乘理而動上感靈和之義乎茍恃眾力因人喪難匹夫且猶恥爲況萬乘乎勃勃曰甚善微卿朕安聞此言乎其後劉裕滅秦姚泓遂據長安畱子義眞守之勃勃謂買徳曰朕將進圖長安卿試言其方略買徳曰劉裕滅秦所謂以亂平亂未有徳政以濟蒼生闗中形勝之地而以弱才小兒鎭之非經逺之規也狼狽而歸正欲急成簒事耳無暇有意於中原此天以闗中賜陛下機不可失陛下以順伐逆義貫幽顯百姓以君命望陛下義旗之至以日爲歲矣靑泥上洛南北之衝要宜先置遊兵斷其去來之路然後杜潼闗塞崤峽絕其水陸之道徐傳檄長安申布恩澤三輔父老皆壺漿以迎王師義眞獨坐空城逃竄無所一旬之間必面縛麾下所謂兵不血刅不戰而定也勃勃曰善遂以買徳爲撫軍右長史南斷靑泥而自率眾攻拔長安義眞敗走買徳獲其寧朔將軍傅弘之輔國將軍蒯恩及司馬毛修之勃勃遂入長安大饗將士舉觴謂買徳曰卿往日之言一期而驗可謂算無遺策矣𨿽宗廟社稷之靈亦卿謀獻之力也此觴所集非卿而誰拜都官尙書加冠軍將軍封河陽侯趙逸趙逸字思羣天水人也十世祖融漢光祿大夫父昌石勒時爲黃門侍郎逸好學夙成仕姚興歷中書侍郎爲興將齊難軍司馬從徵勃勃難敗逸爲勃勃所虜拜著作郎世祖平統萬見逸所爲文譽勃勃太過怒曰此豎無道安得爲此言乎作者誰也其速推之司徒崔浩進曰文士褒貶多過其實彼之謬述亦猶子云之美新皇王之道固宜容之世祖乃止後仕於魏逸兄溫字思恭博學有髙名仕姚泓天水太守泓敗沒於氐王楊難當韋玄韋玄字祖思京兆人也隠居養志恬澹寡欲博渉經史尢善屬文姚興備禮致之見興不拜興亦重其志操厚爲之禮劉裕辟爲相國掾宋臺通直郎亦不就勃勃克長安遣使徵爲太子庶子旣至恭懼過禮欲以逭禍勃勃大怒曰吾以國士徵汝汝柰何以非類處我汝昔不拜姚興今何爲獨拜我我今未死汝猶不以我爲帝王吾死之後汝輩弄筆當置吾於何地耶遂殺之張淵張淵不知何處人明占候曉內外星分自云嘗事苻堅堅欲南徵淵勸不行堅不從果敗遂仕姚興父子爲靈臺令泓滅入仕赫連勃勃復任淵爲太史令世祖平統萬淵與徐辧俱見獲淵因觀星嘗作觀象賦其詞曰陟秀峯以遐眺望靈象於九霄覩紫宮之環周嘉帝座之獨標瞻華蓋之蔭藹何虛中之迢迢觀閣道之穹窿想靈駕之電飄爾乃縱目逺覽傍極四維北鑑璣衡南覩太微三臺皦皦以雙列皇座冏冏以垂暉虎賁執銳於前階常陳屯聚於後闈遂回情旋首次目文昌仰見造父爰及玊良傅說登天而騎尾奚仲托精於津陽織女朗列於河湄牽牛煥然而舒光五車亭柱於畢陰兩河俠井而相望灼灼羣位落落幽紀設官分職罔不悉置儲貳副天廷延三吏論道納言各有攸司將相論次以衛守九卿珠連而內侍天街分中外之境四七列九土之異左則天紀槍棓﹝一作梧﹞攝提大角二咸防奢七公理獄庫樓炯炯以著明騎官騰驤而奮足天市建肆於房心帝座磥落而電燭於前則老人天社淸廟所居明堂配帝靈臺考符丈人極陽而恍惚子孫嘒嘒於參隅天狗接狼以吠守野雞伺晨於參墟右則少微軒轅皇后之位嬪禦相次尊卑有秩禦宮典儀女史執筆內平秉禮以伺邪天牢禁姦而察失於後則有車府傳舎匏瓜天津扶匡照曜麗珠佩珍人星麗玄以閒逸哭泣連屬而趨墳河鼓震雷以渹磕螣蛇蟠縈而輪菌於是周章髙眄還旋辰極旣覿鉤陳中禁復覩天帝休息漸臺可升離宮可卽酒旗建醇醪之旌女牀列窈窕之色輦道屈曲以微煥附路立於云閣之側其列星之表五車之間乃有咸池鴻沼玉井天淵建樹百果竹林在焉江河炳著於上穹素气霏霏其帶天神龜曜甲於淸泠龍魚摛光以暎連又有南門鼓吹器府之官奏彼絲竹爲帝娯歡熊羆綿絡於天際虎豹倐煜而暉爛弧精引弓以持滿狼星揺動於霄端其外則燕秦齊趙列國之名雷電霹靂雨落雲徵陳車策駕於氐南天駟逞步於太淸園苑周回以曲列倉廩區別而殊形內則尙書大理太乙天乙之宮柱下著述傳示無窮六甲候大帝之所須內廚進禦膳於皇躬天船橫漢以普濟積水候災於其中陰陽播洪施以卹不足四輔翼皇極而闡玄風恢恢太虛寥寥帝庭五座並設爰集神靈乃命熒惑伺彼驕盈執法刺舉於南端五侯議疑於水衡金火時出以成緯七宿匡衛而爲經暐曄昱其並曜粲若三春之榮覩夫天官之羅布故作則於華京及其災異之興出無常所歸邪繽紛飛流電舉妖星起則殃及晉平蛇乘龍則禍連周楚或取證於逢公或推變於衛午乃有欽明光被塡逆水府洪波滔天功隆大禹此則冥數之大運非治綱之失緒蓋象外之妙不可以粗理尋重玄之內難以熒燎覩至於精靈所感迅踰駭向荊軻慕丹則白虹貫日而不徹衛生畫策則太白食昴而摛朗魯陽指麾而曜靈爲之回駕嚴陵來遊而客气著於乾象斯皆至感動於神祗誠應效於旣往爾乃四气鱗次斗建辰移𨿽無聲言三光是知星中定於昏明影度以之不差測水旱於未然占方來之安危陰精乘箕則大風暮鼓西南入畢則淫雨滂沱譬如晉鐘之應銅山風雲之從班螭若夫冥車潛駕時乘六虯大儀回運萬象俱流北斗俄其西傾羣星忽以匿幽望舒縱轡以騁度靈輪浹旦而過周爾乃凝神逺矚矖目八荒察之天象視之渺茫狀若混元之未判別又似浮海而覩滄浪幽遐迥以希夷寸眸焉能究其旁於是乎夜對山水棲心髙鏡逺尋終古悠然獨詠美景星之繼晝大唐堯之徳盛嘉黃星之靡錯明虞舜之無競疇呂尙之宵夢善登輔而翊聖欽管仲之察微見虛危而知命嘆熒惑之舎心髙宋景之守政壯漢祖之入秦奇五緯之聚映爾乃歷象旣周相佯巖際尋圖籍之所紀著星變乎書契覽前代之將淪咸譴告於昏世桀斬諫以星孛紂酖荒而致彗恆不見以周衰枉蛇行而秦滅諒人事之有由豈妖災之虛設誠庸主之難悛故明君之所察堯無爲猶觀象而況徳非乎先哲胡淵胡淵安定臨涇人也仕勃勃給事黃門侍郎父略仕秦姚興渤海公逵平北咨議參軍魏平統萬淵以降欵之功賜爵武始侯後拜爲河州刺史費峻費峻代人也仕勃勃爲寧東將軍護羗校尉後率眾歸魏韓耆韓耆字黃耉安定安武人也仕勃勃爲並州刺史後歸仕魏

卷七十前涼錄一張軌張軌字士彥安定烏氏人漢常山王耳十七世孫也家世孝亷以儒學著聞祖烈魏外黃令父溫爲太官令母隴西辛氏軌少好學明經有器量姿儀典則與同郡皇甫謐﹝字士安﹞友善隠於宜陽女幾山太始初受叔父錫官五品中書監張華與軌論經義及政事損益甚器重之謂安定中正爲蔽善抑才乃美爲之談以爲二品之精衛將軍楊珧辟爲掾除太子舎人與京兆杜預以聽注易遣之太康中爲尙書郎太子洗馬中庶子累遷散騎常侍徵西將軍司馬軌以晉室多難陰圖保據河西追竇融故事筮之遇泰之觀軌投筴大喜曰霸者之兆乃求爲涼州公卿亦舉軌才堪禦逺永寧初出爲持節護羗校尉涼州刺史於時鮮卑反叛冦盜縱橫軌到官卽討破之斬首萬級威著西州化行河右課農桑拔賢才以宋配陰充汜瑗陰澹爲股肱謀主置崇文祭酒位視別駕徵九郡冑子五百人立學校以教之春秋行鄕射之禮祕書監繆世徵少府摯虞夜觀星象相與言曰天下方亂避難之國惟涼土耳張涼州徳量不恆殆其人乎河間成都二王之難遣兵三千東赴京師初漢末金城人陽成逺殺太守以叛郡人馬忠赴屍號哭嘔血而死張掖人吳詠爲護羗校尉馬賢所辟後爲太尉龎參掾參賢相誣罪應死各引詠爲證詠計理無兩直遂自刎而死參賢慚悔自相和釋軌皆祭其墓而封其子孫永興中鮮卑若羅拔能皆爲冦軌遣司馬宋配擊之斬拔能俘十餘萬口威名大振惠帝西略軌遣使貢其方物加號安西將軍封安樂鄕侯邑千戶光熈元年冬十一月惠帝崩軌遣長史北宮純司馬張纂別駕陰監奉表京師是歲大城姑臧其城本匈奴所築也南北七里東西三里地有龍形故名臥龍城漢末博士燉煌侯瑾謂其門人曰後城西泉水當竭有雙闕起其上與東門相望中有霸者出焉至魏嘉平中郡官果起學館築雙闕於泉上與東門正相望又有客相印曰祚傳子孫長有西夏闗洛傾陷涼土獨全至是張氏遂霸河西﹝今之甘州﹞永嘉元年春正月東羌校尉韓稚殺秦州刺史張輔軌少府司馬楊胤言於軌曰韓稚擅殺刺史明公杖鉞一方宜懲不恪此亦春秋之義諸侯相滅亡桓公不能救則桓公恥之軌從焉遣中督護汜瑗帥眾二萬討稚先遺稚書曰今王綱紛撓牧守宜戮力勤王適得雍州檄云卿稱兵內侮吾董任一方義在伐叛武旅三萬駱驛繼發伐木之感心豈可言古之行師全國爲上卿若單馬軍門者當與卿共平世難也稚得書乃詣軍門降遣太府主簿令狐亞聘南陽王司焉模模甚悅遺軌以帝所賜劍謂軌曰自隴以西徵伐斷割悉以相委如此劍矣永嘉二年夏五月王彌帥眾冦洛陽軌遣督護北宮純張纂馬魴陰浚等帥州軍入衛京師純等募勇士千餘人突陳擊彌破之又敗劉聰於河東帝嘉其忠進封西平郡公軌辭不受時京師爲之歌曰涼州大馬橫行天下涼州鴟苕冦賊消鴟苕翩翩怖殺人永嘉三年冬十月辛酉北宮純等夜帥勇士千餘人攻漢壁斬淵徵虜將軍呼延顥永嘉四年冬十一月黃龍出於臨羗河發水升天身長十餘丈張掖臨松山﹝後魏太和中置臨松郡故城在此山下﹞有石如張掖字掖字漸磨滅粗可識而張字分明又有文曰初祚天下西方安萬年又蘭池送玄石大如丸破之中有必字靑點白文書之又姑臧送玄石白點如星成二十八宿嘉麥一莖九穗生於姑臧於時天下旣亂所在使命莫有至者獨軌遣使貢獻歲時不替朝廷嘉之屢降璽書慰勞永嘉五年軌患風疾口不能言使子茂攝州事別駕曲晁欲專威福遣使詣長安告南陽王司馬模稱軌廢疾不堪視事請以秦州刺史賈龕代之龕將受之其兄讓龕曰張涼州一時名士威著西土汝何徳以代之也龕乃止隴西內史晉昌張越涼州大族讖言張氏霸涼自以才力應之志在涼州遂托疾歸河西陰圖代軌乃與兄酒泉太守張鎭及西平太守曹祛謀圖爲輔車之勢宻遣使詣京師鎭祛等上疏更請刺史未報先移檄廢軌以軍司馬杜耽攝州事使耽表越爲刺史軌下令曰吾在州八年不能靖綏區域又值中州喪亂秦隴倒懸加以疾患委篤實思斂迹避賢但負荷重任未便輙遂不圖諸人橫興此變是不明吾心也吾視去貴州如脫屣耳欲遣主簿尉髦奉表詣闕便速脂轄將歸老宜陽長史王融參軍孟暢蹋折鎭檄排閣入諫曰晉室多故人神塗炭實賴明公撫寧西夏張鎭兄弟敢肆凶逆宜聲其罪而戮之不可坐成其志也軌黙然融等遂出戒嚴武威太守張琠遣子坦馳詣京師表曰魏尙安邊而獲戾充國盡忠而被遣皆前史之所譏今日之明鑑也順陽之爲劉陶守闕者十人刺史之蒞臣州若慈母之於赤子百姓之愛臣軌若旱苖之得膏雨伏聞信惑流言當有遷代民情嗷嗷如失父母今戎夷猾夏不宜騷動一方會軌子實來自京師遂以實爲中督護將兵討鎭遣鎭外甥太府主簿令狐亞先往諭鎭曰舅何不審安危明成敗主公河西著徳兵馬如雲此猶烈火已焚待江河之水溺於洪流望越人之助其何及哉今數萬之軍已臨近境惟全老親存門戶輸誠歸官必保萬全之福鎭流涕曰人誤我也乃委罪功曹魯連而斬之詣實歸罪實南討曹祛走之朝廷得鎭疏以侍中袁瑜爲涼州刺史治中陰澹率數十人馳詣長安皆割耳於盤上訴軌之被誣南陽王司馬模表請停瑜會張坦至自京師亦上表畱軌朝廷優詔勞軌依模所表且命誅曹祛軌大悅赦州內殊死已下命實帥尹貟宋配步騎三萬討祛張越奔鄴別遣從事田迥王丰帥騎八百自姑臧西南出石驢據長寧袪遣曲晁拒之戰於黃阪實詭道出浩亹戰於破羗斬袪及牙門田囂遣治中張閬送義兵五千及郡國秀孝貢計器甲方物歸於京師令有司可推詳立州已來淸貞徳素嘉遁遺榮髙才碩學著述經史臨危殉義殺身爲君忠諌而嬰禍專對而釋患權智雄勇爲時除難謟佞誤主傷陷忠良者具狀以聞州中父老莫不相慶光祿大夫傅袛太常摯虞遺軌書告以京師饑匱軌卽遣參軍杜勲獻馬五百疋毯布三萬疋冬十一月帝遣使者進拜軌鎭西將軍都督隴右諸軍事封霸城侯尋進車騎大將軍開府辟召儀同三司策命未至而劉曜攻陷長安﹝一作王彌遂逼洛陽﹞遷帝於平陽軌遣將軍張斐北宮純郭敷等率精騎五千往衛京師及京都陷斐等皆沒於賊中州避難來者日月相繼軌乃上表請合秦雍流移人於姑臧西北置武興郡統武興大城烏支襄武晏然新鄣平狄司監等縣又分西平界置晉興郡統晉興枹罕永固臨津臨鄣廣昌大夏遂興罕唐左南等縣以居之永嘉六年春三月太府主簿馬魴言於軌曰四海傾覆乘輿未返明公以全州之力徑造平陽翼戴晉室必當萬里風披有徵無戰未審何憚不爲此舉軌曰是孤心也會聞秦王司馬業入闗乃馳檄闗中曰主上構危遷幸非所普天分崩率土喪气秦王天挺聖徳神武應期世祖之孫王今爲長凡我晉人食土之類龜筮克從幽明同欵宜簡令辰奉登皇位今遣前鋒督護宋配帥步騎二萬徑趨長安翼衛乘輿折衝左右西中郎將實率中軍三萬武威太守張琠帥胡騎二萬駱驛繼發仲秋中旬會於臨晉秋九月秦王爲皇太子遣使拜軌驃騎大將軍儀同三司進位司空封西平公邑三千戶固辭不受金城太守胡朂叛遣督護宋毅治中令狐瀏討之濟河中流白魚入船瀏曰魚鱗物虜必解甲歸我矣朂請降軌宥之秦州刺史裴苞東羗校尉貫興據險斷絕使命實與宋配等擊破之西平王叔與曹袪餘黨曲儒等刼前福祿令曲恪爲主執太守趙彛東應裴苞實廽師討之斬儒等左督護陰預復與苞戰於狹西大敗之枹奔桑凶塢是歲枹罕令嚴羗妾產一龍一鷲鷲尋飛去龍十五日雷雨迎之大風吹拔張掖郡大樹經宿還立故處皇太子遣使重申前授固辭左司馬竇濤言於軌曰曲阜周旦弗辭營丘齊望承命所以明國憲勵殊勲天下崩亂皇輿幸遷州𨿽僻逺不忘匡衛故朝廷傾懷嘉命屢集宜從朝旨以副羣心軌不從初實平曲儒徙元惡六百餘家治中令狐瀏曰夫除惡人猶農夫之去艸令絕其根勿使能滋今宜悉徙以絕後患實不納儒黨果叛實進平之建興元年夏四月湣帝卽位於長安遣使詔軌曰朕以寡昧纂承大統未能梟除凶逆奉迎梓宮枕戈含寃肝心碎裂惟爾涼州刺史張軌乃心王室旌旗連絡萬里星赴進次汧隴便當恊力濟難恢復神州故遣中常侍蘓馬拜爾爲鎭西大將軍開府儀同三司加侍中封西平郡公軌固讓不受太府參軍索輔言於軌曰古以金貝皮幣爲貨息糓帛量度之耗二漢制五銖錢通易不滯泰始﹝一作治﹞中河西荒廢不用錢幣裂疋以爲叚數縑布旣壊市易又難徒壊女工不任衣用獘之甚也今中州𨿽亂此方安全宜從五銖以濟通變之會軌納之立制凖布用錢錢遂大行人賴其利是時西胡致金胡餅皆弗菻作奇狀前趙劉曜冦北地軌又遣參軍曲陶領三千人衛長安建興二年春二月帝遣大鴻臚辛攀拜軌侍中太尉涼州牧西平公軌又固辭朝廷以軌年老多病拜子實爲撫軍大將軍副涼州刺史夏五月軌寢疾遺令曰吾無徳於人今疾病彌畱殆將命也文武將佐咸當弘盡忠規務安百姓上思報國下以寧家素棺薄葬無藏金玉善相安遜以聽朝旨表立子實爲世子己丑薨於正寢年六十在位十三年撰易義十卷葬昭陵冊贈侍中太尉賜謚曰武穆私謚武公初軌風病積年二子代行州事閉絕音問莫能知者軌頗識天文毎州內有賊輿疾仰觀曰無能爲害終如其言及祚僣號追謚武王廟號太宗

卷七十一前涼錄二張實張實﹝一作宴﹞字安遜軌之世子也學尙明察敬賢愛士晉舉秀才除尙書郎永嘉元年固辭驍騎將軍請還涼州帝許之攺授議郎及至姑臧以討曹袪功封建武亭侯遷西中郎將進爵福祿縣侯建興二年夏五月軌卒長史張璽等表實嗣攝父位冬十月湣帝因下策書曰維乃父武公著勲西夏頃逆賊狡猾侵逼近畿義兵鋭卒萬里相尋奉貢逺珍府無虛歲方委專徵蕩淸九域昊天不弔凋余藩後朕用悼厥心惟爾雋劭英毅宜世表西海今授使持節都督涼州諸軍事西中郎將涼州刺史領護羗校尉西平公往欽哉其闡弘先緒俾屏王室建興三年冬十月蘭池長趙嬰﹝一作奭﹞上言軍士張冰於靑澗水中得一玉璽鉗鈕光照水外文曰皇帝行璽羣僚上慶稱徳實曰是非人臣所得畱孤常忿袁本初擬肘諸君何忽有此言遣使送於京師建興四年春二月實下令國中曰忝紹前蹤庶幾刑政不爲百姓之患而比年以來饑旱頻仍殆由庶事有闕竊慕箴誦之言以補不逮自今有面刺孤罪者酬以束帛翰墨陳孤過者答以筐篚謗言於市者報以羊米賊曹佐髙昌隗瑾進言曰聖王將舉大事必崇三訊之法朝置諌官以匡佐大理疑承輔弼以補缺拾遺今事無巨細盡決獨慮興軍布令朝中不知若有謬缺則下無分謗羣僚畏威面從而已如此惡專歸於上𨿽賞之千金終不敢言也謂宜少損聰明開納羣言凡百政事皆延訪羣下使各盡所懷然後采而行之則嘉言自至何必賞也實悅從之增瑾位三等賜帛四十疋冬十一月劉曜攻逼長安實遂遣督護王該等率步騎五千人入援京師並送諸郡貢計獻名馬方珍經史圖籍帝嘉之拜都督陜西諸軍事以實弟茂爲秦州刺史是年分金城之令居楊枝二縣又立永登縣合三縣立廣武郡建武元年春正月實猶稱建興五年黃門郎史淑侍禦史王衝自長安奔涼州稱湣帝將降於劉曜前一日使淑等賫詔於實曰天步危運禍降晉室京師傾陷先帝晏駕賊庭朕流漂宛許爰曁舊京羣臣以宗廟無主歸之於朕遂以衝眇之身托於王公之上自踐寶位四載於玆不能剪除巨冦以救危難元元兆庶仍遭塗炭皆朕不明所致羯賊劉聰僣稱大號禍加先帝肆殺藩王深惟仇恥枕戈待旦劉曜自去年九月率其蟻眾乘虛深冦刼質羗胡攻沒北地曲允總戎在外六軍敗績侵逼京城矢流宮闕胡崧等𨿽赴國難殿而無效圍塹十重外救不至糧盡人窮遂爲降虜仰慚乹靈俯痛宗廟君世篤忠貞勲隆西夏四海具瞻朕所憑賴今進君大都督涼州牧侍中司空承制行事瑯邪王宗室親賢逺在江表今朝廷播越社稷倒懸朕已詔瑯邪王時攝大位君其恊贊瑯邪共濟艱運若不忘主宗廟有賴明便出降故夜見公卿屬以後事宻遣黃門郎史淑侍禦史王衝賫詔假授臨出寄命君其勉之淑等至姑臧實大臨三日以天子蒙塵謙﹝一作衝﹞讓不拜實叔父肅時爲建威將軍西海太守聞京師危逼請爲先鋒入援實以其年老弗許及聞京師陷沒乃悲憤而卒實自稱侍中司空大都督涼州牧承制行事遣太府司馬韓璞滅冦將軍田齊撫戎將軍張閬前鋒督護陰預率步騎一萬東赴國難命討虜將軍陳安故太守賈騫隴西太守吳紹各統郡兵爲璞等前驅戒璞曰前遣諸將多違機信所執不同致有乖阻且內不和親焉能服物今遣卿督五將兵事當如一體不得令乖異之間逹孤耳也復遺相國南陽王司馬保書曰王室有事不忘投驅孤州逺域首尾多難是以前遣賈騰﹝一作騫﹞瞻公舉動中被符命勅騰還軍忽聞北地陷沒冦逼長安胡崧不進曲允持金五百請救於崧遂決遣騰等進軍度嶺會聞朝廷傾覆爲忠不逹於主遣兵不及於難痛慨之深死有餘責今更遣韓璞等惟公命是從璞等卒不能進而還次南安諸羗斷路相持百餘日糧盡矢竭璞殺駕車牛以饗士泣謂眾曰汝曹念父母乎曰念念妻子乎曰念欲生還乎曰欲從吾令乎曰諾乃鼓噪進戰會撫戎將軍張閬率金城軍繼至夾擊大破之斬首數千級時焦崧陳安舉兵冦隴右東與劉曜相持秦雍之人死者十八九惟涼州獨全先是永嘉中長安謡曰秦川中血沒腕惟有涼州倚柱觀﹝一作看﹞至是謡言驗矣太興元年春三月焦崧陳安舉兵逼上邽南陽王保遣使告急於實實遣金城太守竇濤爲輕車將軍督威逺將軍宋毅及和苞張閬宋輯辛韜張選董廣步騎二萬赴之軍次新陽會湣帝凶問至素服舉哀大臨三日時保謀稱尊號破羗都尉張詵言於實曰南陽王國之疏屬忘莫大之恥而亟欲自尊天不授其圖籙徳不足以應運終非濟時救難者也晉王明徳暱藩先帝憑屬宜表稱聖徳勸卽尊位﹝一作號﹞傳檄諸藩副言相府則欲競之心息未合之徒散矣實從之於是馳檄天下推崇晉王爲天子遣牙門蔡忠奉表江南勸卽尊位比至元帝已卽位於建康攺年太興然實竟不用江東年號猶稱建興六年是歲實造刀一百口無故盡生文曰霸太興二年夏四月南陽王保聞湣帝崩自稱晉王攺元建康署置百官遣使拜實徵西大將軍開府儀同三司增邑三千戶陳安叛保自稱秦州刺史氐羗多應之保窘迫遂去上邽與別將張春還南安祁山實遣將軍韓璞率步騎五千赴援安退保綿諸保歸上邽未幾復爲安所敗遣使詣實乞師實復遣威逺將軍宋毅赴之安乃退太興三年春正月晉王保爲劉曜所逼遷於桑城張春謀奉保將奔於實實以其宗室之望若至河右必動物情遣將軍陰鑑﹝一作監﹞逆保聲言翼衛實禦之也會鑑未至而保遇害其眾散奔涼州者萬餘人實自恃險逺眾彊轉爲驕恣時祁山地震從中陶原阪三里冒覆下川忽如見掩阪上艸木存焉實寢見所住屋梁間有人像而無頭久之乃滅實甚惡之先是謡曰蛇利炮蛇利炮公頭墜地而不覺夏六月京兆人劉弘挾左道客居涼州天梯第五山燃燈懸鏡於山穴中爲光明以惑百姓從受道者千有餘人實左右皆事之帳下閻渉﹝一作沙﹞牙門趙卬等皆弘鄕人弘謂之曰天與我神璽應王涼州渉卬信之宻與實左右十餘人謀殺實奉弘爲主實弟茂潛知其謀請誅弘等實令牙門將史初收之未至渉等不知以其夜懷刅而入斬實於外寢弘見史初至謂曰使君已死殺我何爲初怒截其舌而囚之轘於姑臧市誅其黨與數百人實時年五十在位六年葬寧陵私謚昭公晉元帝冊贈大司焉涼州牧賜謚曰元公及祚僣號追尊曰明王廟號髙祖張茂張茂字成遜實同母弟也虛靖好學不以世利營心建興元年南陽王保辟從事中郎又薦爲給事黃門侍郎散騎侍郎中壘將軍皆不就二年徵爲侍中以父疾固辭尋拜平西將軍秦州刺史加散騎常侍領雍州牧皆不受太興三年夏六月實旣被殺左司馬陰元等以實子駿幼沖宜立長君乃推茂爲大都督太尉涼州牧茂不從但受使持節平西將軍行都督涼州諸軍事護羗校尉涼州牧西平公乃誅閻渉趙卬及黨與數百人大赦境內秋九月立實子駿爲世子撫軍將軍武威太守西平公太興四年春二月茂築靈鈞臺周輪八十餘堵基髙九仞武陵人閻曽夜叩府門呼曰武公遣我來言何故勞百姓而築臺乎姑臧令辛巖以曽爲妖妄請殺之茂曰吾信勞民曽稱先君之命以規諌我何謂妖乎太府主簿馬魴諌曰今世難未夷惟當弘尙道素不宜勞役崇飾臺榭且比年以來轉覺眾務日紛﹝一作奢﹞於往毎所經營輕違雅度實非士民所望於明公也茂曰吾過也吾過也命止作役永昌元年冬十二月茂使將軍韓璞帥眾取隴西南安之地以置秦州又分武興金城西平安固爲定州太寧元年秋劉曜自隴上西擊涼州遣將軍劉咸﹝一作威﹞攻韓璞於冀城呼延寔攻寧羗護軍陰鑑於桑壁曜自將戎卒二十八萬軍於河上列營百餘里金鼔之聲沸河動地臨洮人翟楷石琮等逐令長以縣應曜曜揚聲欲百道俱濟直抵姑臧河西大震參軍馬岌勸茂親出拒之長史汜褘怒曰亡國之人復欲幹亂大事宜斬岌以安百姓岌曰汜公書生糟粕刺舉近才不惟國家之急且明公父子欲爲朝廷誅劉曜旰食有年矣今大賊自至不煩逺師遐邇之情共觀明公此舉宜立信勇之驗以副秦隴之望力𨿽不敵勢不可以不出茂曰馬生之言得之矣乃出次石頭問於參軍陳珍曰劉曜以乘勝之師握三秦之鋭繕兵積年士卒習戰若以精騎奄克南安席捲河外長驅而至者計將何出珍曰曜𨿽乘威怙眾恩徳未結於下又其闗東離貳內患未除兵士𨿽多精卒寡少大抵皆氐羗烏合之眾安能舎腹心之疾增隴上之戍曠日持久與我爭衡河西耶若二旬不退珍請率敝卒數千爲明公擒之茂大悅以珍爲平虜將軍率步騎一千八百救韓璞曜陰欲引歸聲言要先收隴西然後廽滅桑壁珍募發氐羗之眾擊曜走之克復南安茂深嘉之拜折衝將軍尋遣使稱藩於曜獻馬牛羊珍寶不可勝計曜遣大鴻臚田崧拜茂使持節假黃鉞侍中都督涼南北秦梁益巴漢隴右西域雜夷匈奴諸軍事太師大司馬涼州牧西域大都護護羗校尉封涼王加九錫之禮茂復大城姑臧修靈鈞臺別駕吳紹諌曰伏惟明公所以修城築臺者蓋懲旣往之患耳愚以爲恩徳未洽於近侍𨿽處層臺亦無所益適足以疑羣下徒見不安之意而失士民系托之心示怯弱之形乖匡霸之勢遐方異境窺我齷齱必有乘人之規將何以佐天子霸諸侯乎願止役省勞與下休息而更興工動眾百姓豈所望於明公哉茂曰亡兄一旦失身於物王公設險武夫重閉亦逹人之至戒也且忠臣義士豈不欲全節義於亡兄哉直以危機宻發𨿽有賁育之勇無所復施今國家未靖不可拘系常言以太平之理責人於迍邅之世紹無以對遂卒爲之茂雅有志操能斷大事涼州大姓賈摹﹝一作模﹞寔之妻弟也勢傾西土摹兄弟遂謀害茂先是謡曰手莫頭圖涼州茂以爲信誘而殺之於是豪右屏迹威著涼域茂嘗謂馬岌曰劉曜自古可方誰等輩也岌曰曹孟徳之流茂黙然岌曰孟徳公族也劉曜戎狄難易不同曜殆過之茂曰曜可方呂布闗羽而云孟徳不及豈不過哉岌曰孟徳挾天子令諸侯仗大義討不庭曜一小人卒用烏合之眾而能建威名成大逆天下莫之當其不優歟茂曰天生曜以滅中國殆不可以人事論也太寧二年春正月黃霧四塞夏五月甲申茂寢疾臨終執世子駿手泣曰昔吾先人以孝友見稱自漢初以來世執忠順今𨿽華夏大亂皇輿播遷汝當謹守臣節無或失墜吾遭擾攘之運承先人余徳假攝此州以全性命上欲不負晉室下欲保完百姓因下令曰吾官非王命位由私議茍以集事豈敢榮之气絕之日當以白帢入棺勿以朝服殮以彰吾志是日薨時年四十八在位五年劉曜遣使贈茂太宰謚成烈王及祚僣號追尊曰成王廟號太宗

卷七十二前涼錄三張駿張駿字公庭﹝一作彥﹞寔之世子永嘉元年生幼而奇偉建興四年封霸城侯十歲能屬文卓越不覊而滛縱過度常夜微行於邑裏國中化之及統任年十八先是湣帝使者黃門郎史淑侍禦史王衝在姑臧左長史汜褘右長史馬謨等諷淑衝令拜駿使持節大都督大將軍領護羗校尉涼州牧西平公大赦境內置前後左右四率官繕南宮劉曜又遣使拜駿上大將軍涼州牧涼王冬十二月涼州別將隴西辛晏阻兵於枹罕不服駿燕羣臣於閒豫堂遣武威太守竇濤等率兵討之從事劉慶諌曰霸王不以喜怒興師不以干沒取勝必須天時人事相得然後乃起辛晏父子安忍凶狂其亡可待柰何以饑年大舉猛寒攻城乎昔周武廽戈以須亡殷之期曹公緩袁氏使自斃何獨殿下以旋兵爲恥也駿納之乃止駿遣參軍王隲聘於趙劉曜謂之曰貴州必欲追蹤竇融欵誠和好卿能保之乎隲曰不能曜侍中徐邈曰君來結好而云不能保何也隲曰齊桓貫澤之盟憂心兢兢諸侯不召自至葵丘之會驕而矜誕叛者九國趙國之化常如今日可也若政教陵遲尙未能察邇者之變況鄙州乎曜顧謂左右曰此涼州之君子也擇使可謂得人矣﹝冊府元龜作此涼州髙士使乎得人矣﹞乃厚其禮而遣之太寧三年春正月駿猶稱建興十二年親耕藉田二月始承元帝凶問大臨三日會有黃龍見於揖次之嘉泉左長史汜禕言於駿曰案建興之年是少帝始起之號帝以凶終理應攺易朝廷越在江南音問隔絕宜因龍興攺號以章休徵駿不從辛晏以枹罕來降拜爲護軍復有河南之地咸和元年冬十二月駿懼爲劉曜所逼使將軍宋輯魏纂將兵徙隴西南安二千餘戶於姑臧復遣使修好於成主李雄咸和二年夏五月駿聞劉曜爲後趙石勒所敗乃去曜官爵復稱晉大將軍涼州牧遣武威太守竇濤金城太守張閬武興太守辛巖揚烈將軍宋輯等帥眾數萬東會將軍韓璞自大夏攻掠秦州諸郡曜遣子南陽王劉胤率步騎四萬迎擊屯於狄道枹罕護軍辛晏告急秋七月駿使韓璞辛巖救之璞進渡沃幹嶺辛巖曰我握眾數萬藉氐羗之鋭宜速戰以滅之不可以久久則變生璞曰自夏末以來太白犯月辰星逆行白虹貫日皆變之大者不可輕動輕動不捷爲禍更深吾將久而斃之且劉曜與石勒相攻胤必不能久與我相守也乃與胤夾洮相持積七十餘日軍糧竭乏冬十月璞遣辛巖督運於金城劉胤聞之大悅謂其將士曰韓璞之眾十倍於我羗胡皆叛不爲之用吾糧廩將懸難以持久今虜分兵運糧此天授吾也若敗辛巖璞等自潰彼眾我寡宜以死戰戰而不捷當無疋馬得還宜厲爾戈矛竭汝智力士眾咸奮於是使冠軍將軍呼延那雞率親禦郎三千絕其運路胤自率騎三千襲巖於沃幹嶺敗之遂潛逼璞營璞軍大潰死者二萬餘人面縛歸罪駿曰孤之罪﹝一作過﹞也將軍何辱皆赦之胤乘勝追奔濟河攻拔令居斬首二萬級進據振武河西大震駿遣皇甫該禦之金城太守張閬枹罕護軍辛晏帥其眾數萬降胤遂失河南之地咸和三年秋九月雨水大赦境內會劉曜東討石勒長安空虛大搜講武將襲秦雍理曹郎中索詢諌曰曜𨿽東徵其子胤猶守長安險阻路遙爲主人甚易胤若輕騎憑氐羗以拒我者則奔突難測輟彼東合而逆戰者則冦我未已頃年頻出戎馬生郊外有饑羸內資虛耗豈是殿下子物之謂耶駿曰毎患忠言不獻面從背違吾政教缺然而莫我匡者卿盡辭規諌深副孤之望也以羊酒禮之咸和四年春正月趙太子熈﹝一作毗﹞聞曜爲石勒所擒大懼與南陽王胤等率眾奔上邽諸徵鎭皆委城奔潰咸和五年夏五月駿因曜之亡復收河南地至於狄道置武衛石門侯和漒川甘松五屯護軍與石勒分境六月勒稱天王遣鴻臚孟毅拜駿徵西大將軍涼州牧加五﹝一作九﹞錫之命駿恥爲之臣不受畱毅不遣初駿之立也姑臧謡曰鴻從南來雀不驚誰謂孤雛尾翅生髙舉六翮鳯凰鳴至是復有河南之地秋休屠王羗叛趙來奔趙河東王石生擊破之駿大懼遣孟毅還使長史馬詵稱臣於勒兼貢方物時西域諸國獻汗血馬火浣布犎牛孔雀巨象及諸珍異二百餘品西域長史李栢請擊叛將趙眞爲眞所敗議者以柏造謀致敗請誅之駿曰吾毎念漢世宗之殺王恢不如秦穆公之赦孟明竟以減死論羣心咸悅駿觀兵新鄕狩於北野因討軻沒虜破之下令境中曰昔鯀殛而禹興芮誅而缺進唐帝所以殄洪災晉侯所以成五伯法律犯死罪期親不得在朝今盡聽之惟不宜內參宿衛耳於是刑淸國富是年駿夣一人眉髮皓白自稱子瑜曰地上之事付汝地下之事付我駿寤問之有侯子瑜先死得其曽孫亮以爲祈連令咸和六年春正月有彩虹五里隆隆如鐘鼓之聲又有石隕於破胡燋而碎聲如擊鼔聞七百里其處气上黒如煙首如赤熒駿少而滛佚常夜出微行姦亂邑裏少年皆化之性又貪惏以糓帛付民歲收倍利利不充者簿賣田宅以償之咸和七年羣僚勸駿稱涼王領秦涼二州牧署置公卿百官如魏武晉文故事駿曰此非人臣所宜言也敢有言此者罪在不赦然境內皆稱之爲王羣僚又請立世子駿不從中堅將軍宋輯言於駿曰禮急儲君者蓋重宗廟之故周成漢昭立於𦇤褓誠以國嗣不可曠儲宮當素定也昔武王始有國元王作儲君建興之初先王在位殿下正名統況今社稷彌崇聖躬介立大業遂殷繼貳缺然哉臣竊以爲國有累卵之危而殿下以爲安踰泰山非所謂也駿納之遂立重華爲世子咸和八年冬十二月駿初遣參軍傅穎假道於蜀通表京師李雄弗許至是又遣治中從事張淳稱藩於蜀托以假道雄大悅淳因雄之有憾於南氐楊初也因說雄曰南氐無狀屢爲邊害宜先討百頃次平上邽二國並勢席卷三秦東淸許洛掃氛燕趙拯二帝梓宮於平陽返皇輿於洛邑此英霸之舉千載一時寡君所以遣下臣冒險通誠不逺萬里者以陛下義聲逺播必能湣寡君勤王之志天下之善一也惟陛下圖之雄怒僞許之將使盜覆淳於東峽蜀人橋贊宻以告淳淳謂雄曰寡君使下臣行無迹之地通百蠻之域萬里表誠於建康者誠以陛下嘉尙忠義矜戮力之臣能成人之美節故也若欲殺臣者當顯之都市宣示眾目云涼州不忘舊徳通使瑯邪爲表忠誠假途於我主聖臣明發覺殺之如此則義聲逺著天下畏威今使盜殺之江中威刑不顯何足以揚休烈示天下乎雄大驚曰安有此耶當相放還河右耳雄司隸校尉宣﹝一作景﹞騫言於雄曰張淳壯士宜畱任之雄曰壯士豈爲人畱且試以卿意觀之騫謂淳曰卿體丰大暑熱可且遣下吏先往少住須涼淳曰寡君以皇輿幽辱梓宮未返天下之恥未雪蒼生之命倒懸故遣淳來表誠大國所論事重非下吏所能傳使下吏可了則淳本亦不來𨿽火山湯海猶將赴之無所辭難豈寒暑之足憚哉雄曰此人矯矯不可得用也乃謂淳曰貴主英名蓋世土險兵彊何不稱帝自娯一方淳曰寡君以乃祖乃父世篤忠貞未能雪天人之大恥解眾庶之倒懸日昃忘食枕戈待旦以瑯邪中興江東故萬里翼戴將成桓文之事何言自娯耶雄有慚色曰我乃祖乃父亦是晉臣往與六郡避難此都爲同盟所推遂有今日瑯邪若能中興大晉於中州者亦當率眾輔之淳還厚爲之禮而遣之淳至龍鶴募兵通表卒致命於建康朝廷嘉之初建興中燉煌計吏耿訪到長安旣而遇賊不敢進反奔漢中因東渡江以太興二年至京都屢上書以本州島未知中興宜遣天使乞爲鄕導撫慰涼州時連有難許而未行至是始以訪守治書禦史拜駿鎭西大將軍校尉刺史公如故選隴西賈陵等十二人配之訪停梁州七年以驛道不通召還訪以詔書付賈陵托爲賈客以達之是歲陵始至涼州駿受詔遣部曲督王丰等報謝並遣陵歸上疏稱臣猶稱建興二十一年而不奉正朔咸和九年春三月詔遣耿訪王丰賫印綬授駿爲大將軍都督陜西雍秦涼州諸軍事自是毎歲使者往來不絕駿燕羣臣於閒豫堂議欲嚴刑峻制眾咸以爲宜參軍黃斌進曰臣未見其可駿問其故斌曰夫法制所以經綸邦國篤俗齊物旣立必行不可窪隆也若尊親犯令卽法不行矣駿性嚴猛乃屏幾攺容曰夫法惟上行制無髙下且微黃生吾不聞過矣可謂忠之至也卽於坐擢爲燉煌太守是年天雨五糓於武威燉煌植之悉生因名天麥初軌及二子寔茂𨿽保據河右屬天下之亂所在徵伐軍旅之事無歲亡之及駿嗣位境內漸平駿有計略於是厲操攺莭勤修庶政總禦文武咸得其用逺近嘉謀多所延納號稱賢君咸康元年夏四月寧戎校尉張瓘敗趙將王擢於三交城駿遣西胡校尉沙州刺史楊宣率眾越流沙伐龜玆鄯善宣以部將張植爲前鋒所向風靡軍次焉耆國國王龍熈拒戰於賁侖城爲植所敗進屯鐡門未至十餘里熈又率眾先要之於遮畱谷植將至或曰漢祖畏於栢人岑彭死於彭亡今谷名遮畱殆將有伏植單騎嘗之果有伏發植馳擊敗之進據尉犂熈率其眾四萬人肉袒詣宣降於是西域諸國及前部於闐王並遣使詣姑臧奉貢冬十二月鄯善王元禮﹝一作孟﹞獻女姝好號曰美人立賓遐觀以處之是年得玉璽於河其文曰執萬國建無極時駿盡有隴西之地分武威武興西平張掖酒泉建康西海西郡湟河晉興廣州﹝廣州晉書地理誌作湏武﹞合十一郡爲涼州以世子重華爲五官中郎將涼州刺史分金城興晉武始南安永晉大夏武城漢中八郡爲河州以寧戎校尉張瓘爲刺史分燉煌晉昌髙昌三郡及西域都護戊巳校尉玊門大護軍三營爲沙州以西胡校尉楊宣爲刺史駿自稱大都督將軍假涼王督攝三州事又於姑臧城南築城起謙光殿於其中畫以五色飾以金玉窮珍極巧殿之四面各起一殿東曰宜陽靑殿以春三月居之南曰朱陽赤殿夏三月居之西曰政刑﹝一作正徳﹞白殿秋三月居之北曰玄武黒殿冬三月居之章服器物皆依方色其傍皆有直省內官寺署一同方色及末年任所遊處不復依四時而居駿士馬彊盛𨿽稱臣於晉不行中朝正朔舞八佾建豹尾車服旌旗一如王者置百官官號府寺皆擬天朝而微異其名始設祭酒郎中大夫舎人謁者等官官僚莫不稱臣又有閒豫堂前有閒豫池池中有五龍晝日見彩移時乃滅水通變色遂鑄銅龍於其上初戊巳校尉趙眞不附於駿駿擊擒之以其地爲髙昌郡咸康二年夏五月雨雪降霜駿避正殿素服命羣僚極言得失境內大饑糓價踴貴市長譚詳請出倉糓與百姓秋收三倍徵之從事陰據諫曰昔西門豹宰鄴積之於人解扁蒞東封之邑計入三倍文侯以豹有罪而可賞扁有功而可罰今詳欲因人之饑以要三倍反裘傷皮未足諭之駿納之咸康三年駿遣參軍曲護等上疏曰東西隔塞踰歷年載夙承聖徳心系本朝而江吳﹝一作湖﹞寂蔑餘波莫及𨿽肆力修塗同盟靡卹奉詔之日悲喜交並天恩光被褒崇輝渥卽以臣爲大將軍都督陜西秦雍涼州諸軍事休寵振赫萬里懷戴嘉命顯至銜感屏營伏惟陛下天資岐嶷堂構晉室遭家不造播幸吳楚宗廟有黍離之哀園陵有殄廢之痛普天咨嗟含气悲傷臣專命一方職在斧鉞遐域僻陋勢極秦隴勒雄旣死人懷反正謂季龍李期之命皆不崇朝而皆簒繼凶逆鴟目有年東西遼曠聲援不接遂使桃虫鼓翼四夷諠嘩向義之徒更思背誕鉛刀有幹將之志螢燈希日月之光是以臣前章懇切欲齊力時討而陛下雍容江表坐觀禍敗懷目前之安替四祖之業馳檄布告徒設空文臣所以宵吟荒漠痛心長路者也且兆庶離主漸冉經世先老消落後生靡識忠良受梟懸之罰羣凶貪縱橫之利懷君戀故日月告流𨿽時有尙義之士畏逼首領哀嘆窮廬臣聞少康中興由於一旅光武嗣漢眾不滿百祀夏配天不失舊物況以荊揚慓悍臣州突騎吞噬遺羯在於掌握哉願陛下敷弘臣慮永念先績敇司空鑑徵西亮等泛舟江沔使首尾俱至也自後駿遣使多爲石虎所獲不達京師後駿又遣護羌參軍陳寓從事徐虓華馭等至京師徵西大將軍庾亮上疏言陳寓等冒險逺至宜蒙銓敍詔除寓西平相虓等爲縣令咸康四年咸康五年冬十月駿以右長史任處領國子祭酒立辟雍明堂而行禮十一月以世子重華行涼州事咸康六年命西曹椽集閣內外事付索綏以著涼春秋駿復遣別駕馬詵入貢於趙表辭蹇傲趙王虎大怒欲斬詵侍中石璞切諫止之咸康七年駿作薤露行曰在晉之二世皇道昧不明主暗無良臣姦亂起朝廷七柄失其所權綱喪典刑愚猾竊神器牝雞又晨鳴哲婦逞幽虐宗祀一朝傾儲君縊新昌帝執金墉城禍釁萌宮掖邊馬動北坰三方風塵起玁狁竊上京義士扼素腕感慨懷憤盈誓心蕩眾寇積誠徹昊靈又作東門行曰勾芒遇春正衡紀運玉瓊明庶起祥風和气翕來徵慶雲蔭八極甘雨潤四坰昊天降靈澤朝日耀華精嘉苖布原野百卉敷時榮鳩鵲與鶖黃間闗相和鳴菉萍覆靈沼香花揚芳塵春遊誠可樂感此白日傾休否有終極落葉思本莖臨川悲逝者節變動中情咸康八年春正月駿遣其將和驎謝艾討南羌於闐大破之建元元年駿田於建西碖石縣秋九月攺碖石縣爲金澤縣置狄道縣分屬涼州又以狄道縣立武始郡建元二年秋八月天有大聲下震地孟池縣有怪夜室如晝曉起視西北間有光明照地武威姑臧人有白興者以女爲妾其妻妒之興怒以妻爲婢爲女給使郡縣以聞駿大驚曰自古所未聞也將爲怪乎乃於姑臧市轘而殺之是月沈陰昏瞑霧霾四塞永和元年冬十月駿復遣兵伐焉耆降之永和二年夏五月戊子駿有疾夢出遊不識其處見一玄龜向之張口而言曰更九日當有嘉問遂經九日六月丙戌薨於正徳殿在位二十二年時年四十私謚曰文公晉穆帝遣使冊贈大司馬謚曰忠成公秋七月葬大陵及祚僣號追尊文王廟號世祖

卷七十三前涼錄四張重華張重華字泰臨﹝一作太林﹞駿之第二子也寛和懿重沈毅少言父卒時年十六晉永和二年夏六月右長史任處上重華爲使持節大都督大將軍太尉護羗校尉涼州牧西平公假涼王大赦境內建元永樂尊嫡母嚴氏爲太王太后居永訓宮生母馬氏爲王太后居永壽宮輕賦斂除關稅省園囿卹貧窮遣使奉章於石虎未幾虎遣將軍王擢襲武街執護軍曹權胡宣等徙七千餘戶於雍州虎又遣梁州刺史麻秋將軍孫伏都等侵冦不輟進軍武威金城太守張衝降之縣令燉煌車濟守節不屈伏劍而死進陷大夏大夏護軍梁式執太守宋晏以城應之遺書誘致宛戍都尉宋矩矩乃自刎涼州振動重華悉發境內兵使徵南將軍裴恆將之以禦趙兵恆壁於廣武久而不戰欲以時日獘之復遣宋輯爲之後繼濟河次於金城將決大戰乃有黒虹下於營中懼而遁歸牧府相司馬張耽言於重華曰臣聞國以兵爲彊以將爲主主將者存亡之機吉凶所系故燕任樂毅克平全齊及任騎刼喪七十城之地是以古之明君靡不愼於將相也今之所要在於軍師然議者舉將多推宿舊未必妙盡精才也且韓信之舉非舊名也穰苴之信非舊將也呂蒙之進非舊勲也魏延之用非舊徳也蓋明王之舉舉無常人才之所堪則授以大事今彊冦在郊諸將不進人情騷動危機稍逼主簿謝艾兼資文武明識兵略若授以斧鉞委以專徵必能折衝禦侮殱殄凶類重華乃召艾問以討冦方略艾曰昔耿弇不欲以賊遺君父黃權願以萬人當冦乞假臣兵七千爲殿下吞王擢麻秋等重華大悅拜艾爲中堅將軍給步騎五千﹝一作七千﹞使擊之艾進與秋戰大破之斬秋將綦母安等俘斬萬五千級秋七月有司議遣司兵趙長迎秋於西郊謝艾以春秋之義國有大喪省搜狩之禮宜待踰年別駕從事索遐議曰禮天子崩諸侯薨未殯五祀不行旣殯而行之魯宣三年天王崩不廢郊祀今王綂承大位百揆維新宜在璇璣玉衡以齊七政立秋萬物將成殺气之始其於王事杖麾誓眾釁鼓禮神所以討逆除暴成功濟務寧宗廟社稷致天下之福不可廢也重華從之永和三年夏四月麻秋進攻枹罕晉昌﹝一作陽﹞太守郎坦以城大難守欲奔外城武威﹝一作城﹞太守張悛曰棄外城則眾心動大事去矣不可以動眾心寧戎校尉張據從悛言固守大城秋率眾八萬圍塹數重云梯電﹝一作拋﹞車地突百道皆通於內城中亦起雲梯電車穿地應之殺傷秋眾數萬石虎復遣別將劉渾等率步騎二萬會之郎坦恨言之不從教軍士李嘉潛與秋通引賊千餘人上城西北隅據督宋修張弘辛挹郭普等拒之短兵接戰殺二百餘人趙兵乃退據斬李嘉以狥燒其攻具秋退保大夏謂諸將曰我用兵於五都之間攻城略地往無不捷及登秦隴謂有徵無戰豈悟南襲仇池破軍殺將築城長最疋馬不歸及攻此城傷兵挫鋭殆天所贊非人力也虎聞而嘆曰吾以偏師定九州島今以九州島之力困於枹罕眞所謂彼有人焉未可圖也乃以中書監石寧爲徵西將軍帥並司州兵二萬餘人爲秋等後繼重華將宋秦等帥戶二萬降於趙復以謝艾爲使持節軍師將軍率步騎三萬進次臨河秋以三萬眾來拒事具艾傳艾遣別將張瑁從左南緣河而截其後趙軍乃退艾乘勝追擊復大破之斬秋將杜勲汲魚俘斬一萬三千級秋匹馬奔大夏夏五月秋與石寧復率眾十二萬據枹罕進屯河南遣劉寧王擢略地晉興廣武武街越洪池嶺至於曲栁重華使將軍牛旋拒之退守枹罕姑臧大振重華議欲親出拒之謝艾固諫以爲不可別駕從事索遐進曰賊眾甚盛漸逼京畿君者國之鎭也不可以親動左長史謝艾文武兼資國之方召宜委以推轂之任殿下居中作鎭授以策略小賊不足平也重華納之乃以艾爲使持節都督徵討諸軍事行衛將軍遐爲軍正將軍率步騎二萬拒之別將楊康敗劉寧於沙阜寧退屯金城秋七月石虎復遣徵西將軍孫伏都將軍劉渾率步騎二萬會麻秋軍長驅濟河來擊遂城長最艾軍進次神烏王擢與艾前鋒戰敗退遁河南八月戊午艾進擊秋大破之秋遁歸金城艾還討叛虜斯國﹝一作骨﹞眞等萬餘落皆破平之斬首千餘級俘擒二千八百戶獲牛羊十餘萬頭麻秋又襲擊重華將張瑁瑁敗失軍三千餘人枹罕護軍李逹帥眾七千奔降於趙自河以南氐羌皆附之冬十月乙丑康獻皇后詔遣侍禦史兪歸至涼州授重華侍中大都督督隴右闗中諸軍事大將軍涼州刺史護羌校尉假節西平公歸至姑臧重華方謀爲涼王以位號未稱怒不受詔羣僚共上重華爲丞相涼王領雍秦涼三州牧使所親信人沈猛私謂歸曰我家主公奕世忠於晉室今曾不如鮮卑何也臺加慕容皝爲燕王而主公甫授州主大將軍何以勸有功忠義之臣乎明臺今宜移河右共勸州主爲涼王大夫出使茍利社稷專之可也歸對曰吾子失言王者之制異姓不得稱王九州島之內重爵不得過公漢髙一時分王異姓尋皆誅滅蓋權時之宜非舊體也故王陵曰非劉氏而王者天下共伐之至於戎狄不從此例春秋時吳楚稱王而諸侯不以爲非者蓋蠻夷畜之也假令齊魯稱王諸侯豈不四面伐之聖上以貴公忠賢故爵以上公位以方伯寵榮極矣鮮卑北狄豈足爲比哉何子失問也且吾又聞之有殊勲絕世者亦有不世之賞今貴公始繼世而便爲王設貴公率河右之眾南平巴蜀東掃趙魏修復舊都以迎天子返洛陽天子復以何爵何位可以加賞乎幸三思之猛具宣歸言乃止永和四年重華自以連破勍敵怠政事希接賓客司直索遐諫曰殿下承四聖之業當升平之會荷當今之重任憂率土之塗炭宜躬親萬幾開延英乂夙夜乹乹勉於庶政自頃內外囂然皆云去賊投誠者應卽撫慰而彌日不接國老朝賢當虛已引納詢訪政事比多經旬積朔不畱意接之文奏入內歷月不省廢替見務注情於奕棋之間繾綣左右小臣之娯不存將相逺大之略至使親臣不言朝吏杜口愚臣所以回惶憂懼忘寢與食也今王室如毀百姓倒懸正是殿下銜膽茹辛厲心之日深願垂心朝政延納直言周爰五美以成六徳捐彼近習弭塞外聲修政聴朝使下觀化重華覽之大悅優文答謝然不之攺也是年天竺國重譯來貢其樂器有鳯首箜篌琵琶五弦笛銅鼓毛圓都曇銅鼔等九種爲一部工十二人歌曲有沙石疆舞曲又有天曲永和五年秋九月涼州官屬復上重華爲丞相涼王雍秦涼三州牧重華好與羣小遊戲屢出錢帛以賜左右寵臣又喜博奕頗廢政事從事﹝一作徵士﹞索振諫曰先王寢不安席志平天下故繕甲兵積資實大業未就懷恨九泉殿下遭巨冦於諒闇之中賴重餌以挫勍敵今遺燼尙廣倉廩虛竭金帛之費所宜愼之豈可輕有虛耗以與無功之人乎昔世祖卽位躬親萬幾章奏詣闕報不終日故能隆中興之業定萬世之功今章奏停滯動經時月下情不得上達沈寃困於囹圄殆非明王之事也臣竊未安重華善之永和六年春二月重華燕羣僚於閒豫堂講論經義永和七年冬十二月石虎西中郎將王擢屯結隴上爲秦苻雄所破率眾來奔重華厚寵之以爲徵虜將軍秦州刺史假節永和八年春二月重華遣將軍張弘宋修﹝一作宗湣﹞等率步騎萬五千會王擢伐秦秦苻健遣衛將軍苻碩禦之戰於龍黎擢等大敗沒軍士三千餘虜張弘宋修等王擢棄秦州單騎奔還姑臧重華痛之素服爲戰亡吏士舉哀號慟各遣弔問其家夏五月重華復遣王擢率眾二萬伐上邽秦州郡縣多應之秦將苻碩戰敗奔長安重華因遣使上疏請伐秦曰季龍自斃遺燼遊魂取亂侮亡覩機則發臣今遣前鋒都督裴恆帥步騎七萬遙出隴上以俟聖朝赫然之勢山東騷擾不足厝懷長安膏腴宜速平蕩臣守任西荒山川悠逺大誓六軍不及聴受之末猛將鷹揚不豫告成之次瞻云望日孤憤義傷彈劍慷慨中情蘊結秋七月康獻皇后詔進重華爲涼州牧永和九年秋九月重華欲誅西河相張祚廏馬四十匹其夜悉無後尾冬十月無雲而雷聲皆東南引日暴出如火中有三足烏形見分明五日乃止十一月己未重華寢疾臨春坊遣左長史馬岌冊拜子靈耀﹝一作耀靈﹞爲世子大赦境內殊死已下丁卯薨於平章殿年二十四﹝載記作二十七﹞在位八年﹝載記作十一年﹞葬顯陵私謚曰昭公及祚僣號追謚桓王廟號﹝闕﹞祖穆帝賜謚曰敬烈張靈耀張靈耀字符舒重華子也年才十歲立爲世子嗣事稱大司馬大將軍護羌校尉涼州刺史涼州牧西平公伯父長寧侯祚有勇力吏幹而性傾巧善承內外初與重華寵臣右長史趙長尉緝等結異姓兄弟都尉張據及謝艾上言權幸用事公室將危宜盡逐長等重華不納及疾甚手令徵艾長等祕而不宣重華旣卒長等矯稱遺令以祚爲使持節都督中外諸軍事撫軍大將軍輔政長等建議以爲時難未夷宜立長君靈耀衝幼請立長寧侯祚祚先烝重華母馬氏乃宻說馬氏遂從長議廢靈耀爲寧涼侯而立祚尋爲宋混等所攻乃使楊秋胡將靈耀於東苑拉其腰而殺之埋之於沙坑私謚曰哀公張祚張祚字太伯小字螽斯駿之庶長子也博學雄武有政事之才駿之二十一年拜延興太守封長寧侯重華薨子靈耀嗣及靈耀見害祚遂自立稱大都督大將軍護羌校尉涼州牧涼公祚旣得志恣爲滛虐通重華妃裴氏自閣內媵妾及駿重華子女未嫁無不滛亂國人士相視以目咸賦墻茨之詩永和十年春正月祚從趙長尉緝等議僣卽王位於謙光殿﹝載記作帝位﹞立宗廟置百官郊祀天地用天子禮樂下書曰昔金行失馭凶暴橫行石羯氐羗咸懷竊璽我武公以神武撥亂保寧西夏貢欵勤王旬朔不絕四祖承光忠誠彌著往受晉禪天下所知謙沖遜讓四十年於玆矣今中原喪亂華夷無主羣後僉以九州島之望無所依歸神祗嶽瀆罔所慿系逼孤攝行大綂以一四海之心辭不獲已勉從眾議待掃穢二京蕩淸周魏然後迎帝舊都謝罪天闕思與兆庶同玆更始乃攺建興四十二年爲和平元年大赦殊死已下賜鰥寡糓帛加文武爵各一級收酒泉太守謝艾殺之追尊曾祖軌爲武王祖寔爲昭王從祖茂爲成王父駿爲文王弟重華爲桓王立妻辛氏爲王后又立妻叱幹氏爲王后子泰和爲太子弟天錫爲長寧王子庭堅爲建康王重華少子玄靚﹝一作玄靖又作天靚﹞爲涼武侯攺燉煌郡爲商州其夜天有光如車蓋聲若雷霆震動城邑明日大風拔木黒气﹝一作風﹞晝闇災異屢見而祚滛虐愈甚尙書馬岌以切諫坐免官郎中丁琪復諫曰自我先公累執忠節逺宗吳會持盈守謙五十餘載蒼生所以鵠企西望四海所以注心大涼皇天垂贊士庶效死者正以先公道髙彭昆忠踰西伯萬里通虔守節不二故能以一州之眾抗崩天之虜師徒歲起人不告疲陛下𨿽以大聖雄姿纂戎鴻緒勲徳未髙於先公而行革命之事臣竊未見其可華夷所以歸系大涼義兵所以千里向赴者以陛下能奉晉室故也今旣自專大髙競則一隅之地何以當中國之師城峻衝生負乘致冦惟陛下圖之祚大怒斬之於闕下遣別將和昊伐驪靬戎於南山大敗而還冬十月晉太尉桓溫入闗秦州刺史王擢時鎭隴西馳使於祚言溫善用兵勢在難測祚旣震懼且慮擢之反噬乃召馬岌復位而與之謀宻遣親信人刺擢事竟不克祚益懼遂大聚眾聲言東徵實欲西保燉煌會溫還而止更遣平東將軍秦州刺史牛霸司兵張芳率三千人擊擢破之十一月擢帥眾奔秦永和十一年卽祚和平二年也祚廢諸神祀山川枯竭置五都尉司人姦過禁四品以下不得衣繒帛庶人不得畜奴婢乘車馬百姓怨憤國中仲夏雨雪降霜殺苖稼果實行人凍死祚宗人河州刺史張瓘時鎭枹罕士眾彊盛祚猜忌之遣別將易揣張玲帥步騎萬三千以襲之又廣徵兵三十餘道入擊南山諸種夷時張掖人王鸞頗知神道言於祚曰軍不可行出必不還涼國將有大變並陳祚三不道祚大怒叱鸞爲妖言沮眾斬之以狥三軍乃發鸞臨刑曰我死不二十日兵敗於外王死於內必矣祚族滅之有神降於玄武殿自稱玄冥與人交語祚日夜祈之神言與之福利祚甚信之眾知祚必敗而凶暴彌甚上下憤憾秋七月祚又遣張掖太守索孚代瓘鎭枹罕使瓘討叛胡瓘聞之斬孚起兵玲等濟河未畢又爲瓘兵所破揣單騎奔走瓘兵躡之祚眾震懼瓘遣兵傳檄州郡欲廢祚以侯還第復立靈耀先是驍騎將軍燉煌宋混兄修素與祚有隙祚疑之至是大懼八月混與弟澄等西奔招合夷晉眾至萬餘人遂以應瓘還向姑臧九月次於武始大澤混等爲靈耀發哀閏月進至姑臧祚收瓘弟琚及子嵩將殺之琚嵩聞之募市人數百揚聲言張祚無道我兄大軍已至城東敢有舉手者夷三族祚登神雀觀琚嵩殺祚守門卒死者四百餘人斬西門闗納混等領軍將軍趙長開宮門應之長等懼罪入閣呼重華母馬氏出謙光殿拜靈耀庶弟玄靚爲主混遂長驅入殿中大呼稱萬歲祚以長等破混也下觀勞之見混等乃案劍殿上大呼叱左右力戰祚素失眾心莫肯爲之斗者長奮槊刺祚中頰祚奔入萬秋閣爲廚士徐黒所殺混等梟其首宣示中外暴屍道左城內咸稱萬歲以庶人禮葬之並殺其二子祚立三年而亡易揣等引兵入殿收長等殺之瓘入姑臧遂立重華少子玄靚爲大都督大將軍涼王自爲涼州牧行大將軍事天錫卽位備禮攺葬祚於湣陵追謚威王封子庭堅爲金澤侯

卷七十四前涼錄五張玄靚﹝一作玄靖﹞張玄靚字符安重華之少子母郭夫人所生也祚旣被殺宋混張琚等上玄靚爲持節大將軍涼州牧護羌校尉西平公時始年七歲廢和平之號復稱建興四十三年大赦境內及張瓘至姑臧推玄靚爲使持節大都督大將軍涼王自爲衛將軍領兵萬人使持節都督中外諸軍事尙書令涼州牧張掖郡公行大將軍事以宋混爲尙書僕射攺易僚屬隴西李儼據郡不受瓘命誅大姓彭姚自立於隴右奉中興年號百姓歸之玄靚遣將軍牛霸率眾討之未至而西平衛綝亦據郡叛霸眾大潰單騎奔還瓘欲先誅綝以兄珪在綝中爲疑綝亦以弟在瓘中故彼我經年不相伐西平郭勛解天文不應州郡之命綝禮聘之勛曰張氏應衰衛氏當興豈得以一弟而滅一門宜速伐瓘綝將從之瓘遣弟琚領大眾擊綝敗之西平田旋復要酒泉太守馬基背瓘起兵以應綝旋謂基曰綝擊其東我等絕其西不出六旬天下可定斯閉口捕舌也基許之瓘遣司馬張姚王國將兵二千人擊基敗之斬基旋二人之首傳至姑臧自是瓘兄弟彊盛負其勲力有簒奪之謀矣永和十二年春二月秦徵西大將軍晉王苻桞遣參軍閻負梁殊使涼以書說玄靚負殊至姑臧張瓘見之曰我晉臣也臣無境外之交二君何以來辱負殊曰晉王與君鄰藩𨿽山河阻絕風通道會故來修好君何怪焉瓘曰吾盡忠事晉於今六世矣若與苻徵東通使是上違先君之志下隳士庶之節其可乎負殊曰晉室衰微墜失天命固已久矣是以涼之先王北面二趙惟知機也今大秦威徳方盛涼王若欲自帝河右則非秦之敵欲以小事大則曷若捨晉事秦長保福祿乎瓘曰中州好食言向者石氏使車適返而戎騎已至吾不敢信也負殊曰自古帝王居中州者政化各殊趙爲姦詐秦惇信義豈得一槪待之乎張先楊初皆阻兵不服先帝討而擒之赦其罪戾寵以爵秩固非石氏之比也瓘曰必如君言秦之威徳無敵何不先取江南則天下盡爲秦有徵東何辱命焉負殊曰江南文身之俗道污先叛化隆後服主上以爲江南必須兵服河右可以義懷故遣行人先申大好若君不達天命則江南可延數年之命而河右恐非君之土也瓘曰我跨據三州帶甲十萬西包蔥嶺東距大河伐人有餘況於自守何畏於秦負殊曰貴州山河之固孰若殽函民物之饒孰若秦雍杜洪張琚因趙氏成資兵彊財富有嚢括闗中席卷四海之志先帝戎旗西指冰消雲散旬月之間不覺易主主上若以貴州不服赫然奮怒控弦百萬鼓行而西未知貴州將何以待之瓘笑曰玆事當決之於王非身所了負殊曰涼王𨿽英睿夙成然年在幼沖君居伊霍之任國家安危系君一舉耳瓘懼乃以玄靚之命遣使稱藩於秦秦因玄靚所稱官爵而授之右將軍宋熈請取天龜觀壊以爲宅玄靚不許升平元年夏五月東苑大冢上忽有地陷爲澤地燃廣袤數丈六月大風震雷晦冥宮中水深四尺執法禦史杜逸言於瓘曰此皆變之大者可移之族人升平二年夏五月涼州牧瓘猜忌苛虐專以愛憎爲賞罰無復綱紀郎中殷邭陳損益諫之瓘怙惡不攺升平三年輔國將軍宋混賦性忠鯁瓘憚而惡之欲殺混及其弟澄因廢玄靚而自立徵兵數萬集於姑臧混知之與澄及左右壯士楊和等四十餘騎掩入南城中宣告諸營曰張瓘謀逆被太后詔令誅之俄而眾至二千瓘帥眾出戰混擊敗之瓘麾下玄臚刺混不能穿甲混擒之眾悉散去瓘與弟琚皆自殺混夷其宗族入見玄靚遂以混爲使持節都督中外諸軍事車騎大將軍酒泉郡侯假節代瓘輔政混請玄靚去涼王之號復稱涼州牧混謂玄臚曰卿刺我幸而不傷今我輔政卿其懼乎臚曰臚受瓘恩比時惟恨刺節下不深耳竊無所懼混義之任爲心膂是年六月大雨震雷晦冥平地水深六尺宮中四尺升平四年夏四月驃騎大將軍宋混卒以其弟澄爲領軍將軍輔政秋九月右司馬張邕惡澄專擅起兵攻澄殺之遂滅其族玄靚乃以邕爲中護軍叔父天錫爲中領軍同輔政升平五年冬十月邕自以功大驕矜滛縱又通馬氏樹黨專權多所刑殺國人患之復思爲亂天錫腹心郭增劉肅二人並年十八九因寢謂天錫曰國家事欲未靖天錫曰何謂也二人曰今護軍出入有似長寧天錫大驚曰吾早疑之未敢出口計當云何肅曰政當速除之耳天錫曰安得其人肅曰肅卽是也天錫曰汝年少更求可與謀者肅曰趙白駒及肅二人足以辦之矣十一月天錫從兵士四百人與邕俱入朝肅與白駒剔刀鞘出刅從天錫入值邕於門下肅斫之不中白駒繼之又不克二人與天錫俱入禁中邕得逸去因帥甲士三百餘人反攻禁門天錫上屋大呼謂將士曰張邕凶逆所行無道諸宋何罪盡誅滅之傾覆國家肆亂社稷我不惜死實懼大人廢祀事不獲已故耳我家門戶事而將士豈可以干戈相向今之所取邕身而已他無所問天地有靈吾不食言邕眾聞之乃悉散走邕以劍自刎而死於是悉誅邕黨玄靚以天錫爲使持節冠軍大將軍都督中外諸軍事輔政玄靚年旣幼沖性又仁弱天錫旣克邕專掌朝政十二月始攺建興四十九年奉升平年號隆和元年春正月晉詔以玄靚爲大都督督隴右諸軍事涼州刺史護羌校尉西平公復攺南州爲祁連郡興寧元年秋八月駿妻馬氏卒玄靚以生母郭夫人爲太妃郭氏以天錫專政與大臣疎宗張欽等謀誅之事泄欽等被殺玄靚懼以位讓天錫天錫不受右將軍劉肅﹝一作濟南﹞等議以玄靚幼沖國家多難須立長君勸天錫自立閏月天錫遣肅等夜率兵入禁門潛弒玄靚宣言暴薨時年十四在位九年葬平陵私謚曰衝王孝武帝賜謚曰敬悼公張天錫張天錫字純嘏駿之少子也小名獨活初字公純嘏入朝人笑其三字因自攺焉母曰劉羙人玄靚死國人立之謁於太廟尊嫡母嚴氏爲太王太后生母劉氏爲王后時年十八自號使持節大都督大將軍護羌校尉涼州牧西平公涼王遣司馬綸騫奉章請命並送禦史兪歸還京師興寧二年春二月詔以天錫爲大都督大將軍督隴右闗中諸軍事護羌校尉涼州刺史西平公夏六月秦遣大鴻臚回國拜天錫爲大將軍涼州牧西平公興寧三年春正月天錫驕恣媱昏不卹民務元日與嬖幸褻飲旣不受羣僚朝賀又不朝於永訓宮從事中郎張慮輿櫬切諫且求大覲天錫不納少府長史紀錫上疏諍時政曰臣聞東野善驟而敗其駕秦氏富彊而覆其國馬力已盡求之勿休人旣勞竭役之無已故也造父之禦不盡其馬明王之治必卹其民天錫亦不從太和元年冬十月天錫遣使至秦境上告絕於秦天錫數宴園池政事頗廢蕩難將軍校書祭酒索商上書極諌天錫答曰吾非好行行有得也觀朝榮則敬才秀之士翫芝蘭則愛徳行之臣覩松竹則思貞操之賢臨淸流則貴亷潔之行覽蔓艸則賤貪穢之吏逄颷風則惡凶狡之徒若引而申之觸類而長之庶無遺漏矣初隴西李儼以郡降秦旣而復通於天錫十二月羌斂岐自稱益州刺史率略陽四千家叛秦就儼太和二年春三月天錫帥諸軍攻儼使別駕楊遹爲監前鋒軍事前將軍向金城晉興相常據爲使持節徵東將軍向左南遊擊將軍張綂向白土天錫自將三萬人次倉松夏四月天錫進攻儼大夏武始二郡皆下之常據敗儼兵於葵谷天錫進屯左南儼懼退守枹罕遣其兄子純謝罪於秦且請救於秦秦遣王猛及楊安王撫邵羌等帥步騎二萬救儼猛使邵羌追斂岐王撫守侯和羌衡守白石猛與楊安救枹罕天錫遣楊遹逆戰於枹罕東遹大敗殺士卒七千餘級猛遂與天錫相持於城下因遺天錫書曰吾受詔救儼不令與涼州戰今當深壁髙壘以聽後詔曠日持久恐二家俱獘非良策也若將軍退舎吾執儼而東將軍徙民西旋不亦可乎天錫謂諸將曰猛書如此吾本來討叛不來與秦戰遂引兵歸太和三年天錫別置臨松郡太和四年春立子大懷爲世子是時姑臧北山楊樹生松葉西苑牝鹿生角東苑銅佛生毛延興地震陷裂水出天錫素服避正殿引咎責罪太和五年晉復遣使拜天錫都督隴右闗中諸軍事大將軍涼州牧西平公咸安元年時天錫之八年也火燃於地中三十餘所而天錫荒於聲色不卹政事夏四月秦王猛破天錫於枹罕獲燉煌陰據及甲士五千人苻堅乃遣據率其甲士還涼州使著作郎閻負梁殊送之因命王猛爲書諭天錫曰昔貴公稱藩劉石者惟審於彊弱也今論涼土之力則損於往時語大秦之徳則非二趙之匹而將軍翻然自絕無乃非宗廟之福也歟夫以秦之威旁振無外可以回弱水使東流返江河使西注闗東旣平將移兵河右恐非六郡士民所能抗也劉表謂漢南可保將軍謂西河可全吉凶在身元龜不逺宜深算妙慮自求多福無使六世之業一旦而墜地也天錫大懼遣使稱藩於秦秦遣使拜天錫使持節都督河右諸軍事驃騎大將軍開府儀同三司涼州牧西平公咸安二年天錫母劉氏卒先是天錫遣使者孟公明持節以蒲輪玄纁徵燉煌處士郭瑀瑀字符瑜少有超俗之操東遊張掖師事郭荷盡傳其業精通經理雅辧談論多才藝善屬文荷卒瑀以爲父生之師成之君爵之而五服之制師不服重蓋聖人謙也遂服斬衰廬墓三年禮畢隱於臨松之薤谷鑿石窟而居之服栢實以輕身作春秋墨說孝經錯緯弟子著錄千餘人天錫備禮徵之遺瑀書曰先生潛光九臯懷眞獨逺心與至境冥符志與四時消息豈知蒼生倒懸四海待拯者乎孤忝承時運負荷大業思與賢明同贊帝道昔傅說龍翔殷朝尙父鷹揚周室孔聖車不停軌墨子駕不俟旦皆以黔首之禍不可以不救君不得獨立道由人弘故也況今九服分爲戰埸二都盡爲寇穴天子僻陋江東名儒淪於異域創毒之甚開辟未聞先生懷濟世之才坐觀而不救其於仁智孤竊惑焉故遣使者虛左授綏鶴企先生乃眷下國公明至山瑀指翔鴻以示之曰此鳥也安可籠哉遂深逃絕迹公明拘其門人瑀嘆曰吾逃祿非逃罪也豈得隱居行義害及門人乃出而就徵及至姑臧值天錫母卒瑀括髮入弔三踴而出還於南山寧康元年春正月天錫以世子大懷爲使持節鎭西將軍髙昌郡公更立嬖妾焦氏之子大豫爲世子以焦氏爲左夫人秋七月大水地震西平五十日地動樓崩八月天錫寢疾羙人閻姬薛姬皆自殺冬十月天錫疾瘳大赦境內追悼二姬葬以夫人禮寧康二年秋七月初安定梁景燉煌趙肅並以門冑總角與天錫友暱張邕之誅景肅有勲天錫深徳之賜姓張氏又攺其子以爲己子天錫諸子皆以大爲字故名景子曰大奕肅子曰大城景肅等俱參政事人情怨憤從弟從事中郎張憲輿櫬切諫不納寧康三年苻堅彊盛毎有兼並之志屢來攻之兵無寧歲又以河州刺史李辯領晉興太守還鎭枹罕徙涼州治金城天錫大懼乃立壇於姑臧刑三牲率典軍將軍張寧中堅將軍馬芮等遙與晉三公盟誓獻書於大司馬桓溫期以明年夏誓同大舉都會上邽乃遣從事中郎韓慱奮節將軍康妙奉表並送盟文慱有口才溫甚器之嘗大會溫使司馬刁彛嘲戱之彛謂慱曰君是韓盧後耶慱曰卿是韓盧後溫笑曰刁以君姓韓故相問耳他自姓刁那得是韓盧後慱曰明公脫未之思爾短尾者則爲刁也闔坐嘆服太元元年夏五月天錫在位十三年秦苻堅下詔曰張天錫𨿽稱藩受位然臣道未純可遣使持節武衛將軍茍萇左將軍毛盛中書令梁熈步兵校尉姚萇等將兵臨西河尙書郎閻負梁殊奉詔徵天錫入朝若有違王命卽進師撲討是時秦步騎十三萬又命秦州刺史茍池河州刺史李辯涼州刺史王統帥三州之眾爲萇後繼秋七月負殊至姑臧天錫會官屬議之曰今入朝必不返如其不從秦兵必至將若之何禁中錄事席仂曰先公旣有故事以愛子爲質賂以重寶以退其師然後徐爲之計此孫仲謀屈伸之法也眾以仂爲老怯咸怒曰吾世事晉朝忠節著於海內今一旦委身於賊庭辱及祖宗醜莫大焉且河西天險百年無虞若悉境內外兵右招西域北引匈奴以拒之何據知其不捷也天錫自以晉之列藩志在保境攘袂大言曰吾計決矣言降者斬使謂負殊曰君欲生歸乎死歸乎負等辭气不屈天錫怒縛之軍門命軍士交射之曰射而不中不與我同心者也毋嚴氏泣曰秦王以一州之地橫制天下東平鮮卑南取巴蜀兵不畱行汝若降之猶可延數年之命今以蕞爾一隅抗衡大國又殺其使者亡無日矣天錫不聽使龍驤將軍馬建帥眾二萬拒之八月梁熈姚萇王統李辯濟自淸石津攻驍烈將軍梁濟於河會城濟帥眾降甲申茍萇濟自石城津與梁熈等會攻拔纒縮城馬建懼自楊非退屯淸塞天錫又遣徵東將軍常據率眾三萬軍於洪池自將餘眾五萬軍於金昌安西將軍燉煌宋皓言於天錫曰臣晝察人事夜觀天文秦兵不可敵也不如降之天錫怒貶皓爲宣威將軍廣武太守辛章保城固守與晉興相彭知正西平相趙疑謀曰馬建出於行陣必不爲國家用秦軍深入吾等相與率三郡精卒斷其糧運決一朝命矣常據亦欲先擊姚萇須天錫命故止姚萇率甲士三千爲前鋒馬建帥萬人拒戰大敗迎降餘眾散走常據席仂皆戰死癸巳秦兵入淸塞天錫復遣司兵趙充哲中衛將軍史景等帥勁勇五萬與萇戰於赤岸復爲秦兵所破充哲戰死景亦沒於陣時有風昏闇天錫大懼出城自戰城中又叛天錫窘逼乃與數千騎奔還姑臧甲午秦兵至姑臧納左長史馬芮之言素車白馬面縛輿櫬降於軍門茍萇釋縛焚櫬送於長安涼州郡縣悉降於秦九月苻堅以梁熈爲涼州刺史鎭姑臧徙豪右七千餘戶於闗中餘皆安堵如故封天錫爲歸義侯侍中比部尙書遷右僕射初秦兵將徵天錫先爲築第於長安至則居之先是駿初立時涼州謡曰劉新婦簸米石新婦炊羖羝蕩滌簸張兒張兒食之口正披是時姑臧及諸郡國童兒皆歌之謂劉曜石虎並來伐涼不克至堅而降之也又天錫所居西昌門及平章殿無故而崩又夢一緑色狗其形甚長從城東南入欲咋之天錫牀上避匝乃墮地後茍萇來破姑臧著緑地錦袍從東南門入皆如所夢旬日而國亡又楊樹生松天戒若曰松不攺柯易葉楊者柔脆之物也此永久之業將集危亡之地也又天水太守史稷暴疾而卒五旬乃蘓云見涼州謙光殿中皆生白瓜至是秦使中書令梁熈等來伐熈小字白瓜其後天錫爲苻融徵南司馬從堅至壽陽﹝一作春﹞堅軍敗績乃於陣南奔建康詔曰昔孟明不替終顯厥功豈以一眚而廢才用其以天錫爲左員外散騎常侍又詔曰故太尉西平公張軌著徳遐域世襲前勞彊兵縱害遂至失守散騎常侍天錫拔迹登朝先祀淪替用增矜慨可復天錫西平郡公爵俄拜金紫光祿大夫天錫少有文才流譽逺近𨿽遐方殊數亦邁人之傑也聞皇京多才欽羨彌至猶在江渚司馬著作﹝未詳姓氏﹞往詣之言容鄙陋無可觀聽心甚悔來以遐外可以自固王珣有雋才羙譽當時聞而造焉旣至天錫見其風神淸令言語如流陳說古今無不貫悉又諳人物氏族中來皆有證據乃遂訝服及歸朝後甚被寵遇朝士以其國亡身虜多共毀之然甚爲孝武所器毎入言論無不竟日於時會稽王道子﹝一作孝武﹞問其西土所出何物爲羙﹝一作可貴﹞對曰桑甚甘香鴟鴞革響淳酪養性人無妬心其後形神昏喪𨿽處列位不復被齒遇隆安中會稽世子元顯用事常延致之以爲戲弄以其家貧拜廬江太守本官如故桓玄時欲招懷四夷乃用天錫爲護羌校尉涼州刺史尋卒贈鎭西將軍金紫光祿大夫謚悼公子大豫後逃奔河西當呂光時起兵攻姑臧不克爲光所殺﹝詳具光傳﹞自張軌以晉永寧九年辛巳歲牧涼州至天錫亡敗之歲歲在丙午凡八主﹝一作九﹞七十六年

卷七十五前涼錄六張肅張肅寔之叔父也爲建威將軍西海太守劉曜逼長安肅聞京師危迫請爲先鋒入援寔以肅年老弗許肅曰狐死首丘心不忘本鍾儀在晉楚弁南音肅受晉寵剖符列位羯逆滔天朝廷傾覆肅晏安方裔難至不奮何以爲人臣寔曰門戶受重恩自當合族效死忠衛社稷以申先公之志但叔父春秋已髙气力衰竭軍旅之事非耆耄之所堪也乃止及聞長安不守湣帝蒙塵悲憤而卒張瓘張瓘祚宗人也爲河州刺史士眾彊盛祚猜忌之宻遣兵圖瓘瓘率眾拒之殺祚於萬秋閣遂入姑臧立玄靚爲涼王自爲涼州牧瓘性猜惡賞罰皆以愛憎無復綱紀郎中殷邭陳損益諫瓘瓘曰虎生三日自能食肉不須人教也由是人情不附莫有言者後又謀廢玄靚而自立事未遂間與玄靚同車出城城西橋梁牢壯而三梁忽摧折又數見祚來部從鎧甲舉手指瓘云氐奴要當截汝頭瓘甚惡之乃日日散錢帛於人以樹私惠而都街殺人朝夕不絕思爲亂者十室而九東苑大冡上忽有流水城北大澤地忽火燃廣延數里乃殺宿嫌牛旋等以應水火之變刺史舊事正旦放鳥瓘所放出手輙死有鸛來巢廣夏門彈逐不去自往看之宋混遣弟澄卽於巢所害瓘瓘臨命語澄曰汝荷婚姻而反爲逆皇天后土必當照之我自可死當令汝曁我矣乃先殺妻子三十口而自殺先是太白守輿鬼占者以爲州分當有暴兵瓘欲誅諸宋以厭之而瓘竟爲澄等所殺嚴氏嚴氏重華之嫡母也少有志操率下嚴厲慷慨有丈夫之節重華嗣立尊爲太王太后居於永訓宮及天錫僣位仍尊爲太王太後天錫滛昏驕恣不卹民務又不朝於永訓宮從事張慮輿櫬切諫且求大覲天錫不納太后尋以憂卒馬氏馬氏重華所生母也羙姿儀初爲駿昭儀重華嗣位尊爲王太后居於永壽宮會重華卒遺命冊拜世子靈耀爲嗣其庶兄長寧侯祚先與馬氏蒸滛乃宻說馬氏以靈耀幼沖須立長君馬氏從之祚遂僣立滛虐不道族人河州刺史瓘起兵誅討領軍趙長等懼罪乃入閣呼馬氏出謙光殿立玄靚爲主而殺之遂尊爲太王太后晉興元年卒閻氏薛氏天錫妾閻氏薛氏並不知何許人因色並有殊寵天錫寢疾謂之曰汝二人將何以報我我死之後豈可更爲人妻乎皆曰尊若不諱妾請效死於前供掃灑於地下耳誓無他志也疾篤二姬皆自刎及疾瘳天錫追悼之以夫人禮葬焉宋配﹝或作宋醜﹞宋配字仲業燉煌人也慷慨有大志淸素惇朴不好華競形狀短小體有麟甲軌任爲謀主鮮卑若羅拔能爲冦軌以配爲司馬率兵擊之斬拔能俘虜十餘萬屢立戰功及劉曜入冦京都傾陷軌復以配爲前鋒督護帥步騎二萬徑至長安翼衛乘輿折衝左右仕至西平太守宋混宋混字玄一燉煌人仕重華驍騎將軍張瓘之誅祚也混起兵應之及瓘擅政苛虐任情乃欲謀誅諸宋廢玄靚自立混知之與弟澄率眾誅瓘玄靚以混爲驃騎大將軍尙書令輔政混書寢見瓘從屋而下奄入柱中其柱狀若火燒掘之則無所見乃大驚怖因而寢疾玄靚及祖母馬氏往省之曰將軍萬一不幸寡婦孤兒將何以托欲以林宗繼將軍可乎混曰臣子林宗幼弱不堪大任殿下倘未棄臣臣弟澄政事頗愈於臣但恐其懦緩機事不稱耳殿下策厲而使之可也混戒澄及諸子曰吾家受國大恩當以死報無恃勢位以自驕人又見朝士皆戒之以忠貞及卒行路之人爲之流涕宋澄宋澄字玄安混之弟也混死澄代爲領軍將軍輔政時以旱祈雨帶石山澄欲登之左右曰世人云登此山者家破身亡澄曰安有此也策馬登之馬倒傷足禦史房屋柱自燃燋折或曰柱之爲字也左木右主宋字含木木燋宋破而主存災之大也宜防之又所乘馬五疋在廏中一夜髦尾盡禿人曰尾之爲字也上尸下毛髦尾盡禿毛去屍存絕滅之徵也澄曰吉凶在天知可如何澄後燃燈油忽變爲血二歲小兒作爲老公呼曰宋澄斫汝頭又城東水中出火未及一年司馬張邕惡澄専擅起兵殺之盡誅宋氏先是謡曰滅宋者田土子邕一名野至是而應焉宋矩宋矩字處規燉煌人也慷慨有志節仕重華爲宛戍都尉石虎遣麻秋等攻大夏大夏護軍梁彧﹝一作式﹞執太守宋晏以城應之秋遣晏以書致矩矩旣至謂秋曰辭父事君當立功與義茍功義不立當守名節矩終不肯背主覆宗偸生於世也乃先殺妻子自刎而死秋曰義士也命吏人葬之重華嘉其誠節贈振威將軍宋纎宋纎字令文﹝一作艾﹞燉煌效糓人也少有逺操沈靜不與世交隠居酒泉南山明究經緯弟子受業三千餘人不應州郡辟命惟與陰顒齊好友善張祚時太守楊宣畫其像於閣上出入視之作頌曰爲枕何石爲潄何流身不可見名不可求酒泉太守馬岌髙尙之士也具威儀鳴鐃鼔造馬纎髙樓﹝一作扄鎖﹞重門拒而不見岌嘆曰名可聞而身不可見徳可仰而形不可覩吾今而後知先生人中之龍也銘詩於石壁曰丹崖百丈靑壁萬尋奇木蓊郁蔚若鄧林其人如玉維國之琛室邇人遐實勞我心纎明究經緯著論語及爲詩頌數萬言年八十篤學不倦祚後遣使者張興辟爲太子少傅興逼諭甚切纎喟然嘆曰徳非荘生才非干木何敢稽停明命遂隨興至姑臧祚遣太子大和以執友禮造之纎稱疾不見贈遺一皆不受尋遷太子太傅頃之上疏曰臣受生方外心慕太古生不喜存死不悲歿素有遺屬屬諸知識在山投山臨水投水處澤露形在人親士聲聞書數勿告我家今當命終乞如素願遂不食而卒時年八十二謚曰玄虛先生汜瑗汜瑗字伯玉燉煌人也與同郡宋配陳琠遇相者於路相者曰三人皆二千石然汜生腹有逆風當以兵死而無後瑗仕軌爲中督護東羌校尉韓稚殺秦州刺史張輔舉兵謀叛瑗率眾二萬討稚乃先遺稚書令其速降稚遂率眾迎降未幾瑗爲亂兵所殺汜勝﹝晉書作汜騰﹞汜勝字無忌燉煌人舉孝亷除中郎值天下亂乃去官還鄕裏太守張閟造之閉門不見禮遺一無所受嘆曰生於亂世貴而能貧乃可以免家財五十萬悉散之於宗族柴門灌園以琴書自娯軌徵爲府司馬固辭不受曰門一杜其可開乎病兩月而卒汜褘汜褘字休臧燉煌人爲福祿令剛直不事上府酒泉太守馬漢遣督郵張休祖劾之休祖謂褘曰君不聞寧逢三千頭虎不逢張休祖乎褘怒以印系肘而就縛縛訖發印以告事聞休祖坐不解印擅縛令長以大不敬論褘左遷居延令後仕寔爲左長史汜昭汜昭字嗣先燉煌人也辟州主簿志在理枉申滯有人於夜中投昭以黃金者昭責而遣之其人大慚而退辛攀辛攀字懷逺隴西狄道人也父�晉尙書郎兄鑑曠弟寶迅皆以才識著名秦雍爲之諺曰三龍一門金友玉昆攀年七歲隨父在京師北地程曉攀之親友目攀而笑曰犁牛騂犢孺子之謂攀曰戲及人親非雅訓也曉及賓客大奇異之建安三年爲晉大鴻臚使涼遂畱仕軌辛慿辛憑字士彥隴西狄道人也仕茂爲燉煌太守惟有一子髦至狄道省墓遇枹罕護軍辛晏反叛爲晏所執慿勸茂討晏茂曰髦在彼如何慿曰人臣奉主豈顧子乎茂曰子純臣也乃賜爵闗內侯辛理辛理隴西人綝弟也羙容貎軌欲奪其妻以寡妹妻之理割鼻自誓軌不能彊大怒徙爲燉煌太守護羌校尉遂以憂死江瓊江瓊字孟琚陳畱濟川人初仕晉爲馮翊太守善虫篆詁訓永嘉之亂棄官西奔遂仕於軌子孫因居涼土世傳家業王橫王橫太原晉陽人仕軌爲參軍晉室之亂遂奔於武威之姑臧子孫因世居焉張世度張世度燉煌人也幼以孝讓著稱遊學京師遇中州大疫鄕人宗族死於京師者十餘人世度年十六收卹殯葬識者嘉之索孚索孚字國明燉煌人善射十中八九或謂之曰射有法乎孚曰射之爲法猶人主之治天下也射者弓有彊弱矢有銖兩弓不合度矢不端直主𨿽逢蒙不能以中才不稱官萬務荒怠𨿽以堯舜之君亦無以治也駿辟爲參軍時駿議治石田孚諫曰凡爲治者動不逆天機作不破地徳昔后稷之播百糓不墾盤石禹決江河不逆流勢今欲徙石爲田運土植糓計所損用畆盈百石所收不過三石而已竊所未安駿怒出爲伊吾都尉累遷至張掖太守後河州刺史張瓘鎭枹罕士眾彊盛祚猜忌之乃以孚代鎭枹罕爲瓘所殺索襲索襲字偉祖燉煌人虛靖好學州郡屢徵不就舉孝亷賢良方正皆以疾辭遊思陰陽之術著天文地理十餘篇多所啟發不交當世或獨語獨笑或長嘆涕泣或請問不言茂時燉煌太守﹝一作武威﹞陰澹造之與言終日樂而忘反出而嘆曰索先生碩徳名儒眞可以諮大義澹欲行鄕射之禮請襲爲三老曰今四表寧輯將行鄕射之禮先生年耆望重道冠一時養老之義實系儒賢旣樹非梧桐而希鸞鳯降翼器謝曹公而冀蓋公枉駕誠非所謂也然夫子至聖有召卽赴孟軻大徳無聘不至蓋欲弘闡大猷敷明道化故也今之相屈遵道崇教非有爵位意者或可然乎會病卒時年七十九澹素服會葬贈錢二萬澹曰世人之所有餘者富貴也目之所好者五色也耳之所玩者五音也而先生棄眾人之所收收眾人之所棄味無味於怳惚之際兼重玄於眾妙之內宅不彌畆而忘忽九州島形居塵俗而棲心天外𨿽黔婁之髙逺荘光之不願蔑以過之乃謚曰玄居先生索丞索丞字伯夷燉煌人善鼓箏悲歌能使喜者墮淚攺調易謳能使戚者起舞當時之人號曰雍門調索苞索苞燉煌人有文武材藝舉孝亷除郎中毎徵伐克敵勇冠三軍時人比之闗羽宋澄於金城爲步羌三千人所圍窮守孤違埀當破沒苞以車騎五千奮劍突陣徑入與澄對坐搥頭拊掌大笑羌皆佩楯耀刃四面直前苞謂澄曰君但安心觀我擊之乃徐彄弓接矢繞搥射之莫不應弦而倒皆陷楯通中立殺三十餘人創夷者百計羌卽散走稱神索紞索紞字叔徹燉煌人少遊京師受業太學愽綜經籍遂爲通儒明陰陽天文善術數占候知中國將亂避世而歸鄕人從紞占問吉凶門中如市紞曰攻乎異端戒在害已無爲多事多事多患遂詭言虛說無驗乃止惟以占夢爲無悔吝乃不逆問者孝亷令狐策夢立冰上與冰下人語紞曰冰上爲陽冰下爲陰陰陽事也如君所夢迨冰未泮婚姻事也君在冰上與冰下人語爲陽語陰媒介事也君當爲人作媒冰泮而婚成策曰老夫耄矣不爲媒也會太守田豹因策爲子求鄕人張公徵女恰至仲春而成婚郡主簿張宅夢走馬上山還繞舎三周但見松柏不知門處紞曰馬爲離離爲火火禍也人上山爲凶字但見松柏墓門像也不知門處爲無門也三周三期也君後三年必有大禍宅果與寔妻弟賈摹謀反伏誅黃平問紞曰我昨夜夢舎中馬舞數十人向馬拍手此何祥也紞曰馬者火也舞爲火起向馬拍手救火人也平未歸而火作郡功曹張邈常奉使晉州夢狼噉一腳紞曰腳肉被噉爲卻字會東虜反遂不果行宋桶夢內中有一人著赤衣桶一手把兩杖極打之紞占曰內中有人是肉字也肉色赤也兩杖箸象也極打之飽食肉也過三日過三家皆得食肉矣凡所占夢莫不終驗太守陰澹命紞爲西閣祭酒紞辭曰少無山林之操遊學京師交結時賢希申鄙藝會中國不靖欲養志終年老亦至矣不求聞逹又少不習勤老無吏幹蒙汜之年弗敢聞命澹以束帛禮之月致羊酒年七十五卒於家﹝如君所夣一作士如歸妻﹞索綏索綏字士艾燉煌人父戢晉司徒綏家貧好學幼舉孝亷爲記室祭酒母喪去官又舉秀才爲儒林祭酒駿命西曹掾集閣內外事付綏著涼春秋五十卷又作六夷頌命傳十餘篇以著述之功封平樂亭侯初綏夢東有二角書詣綏大角朽敗小角有題韋嚢角佩一在前一在後以問索紞紞曰大角朽敗腐棺木也小角有題題所詣一在前前凶也一在後後背也當有凶背之問時綏父在東居三日而凶問果至重華時燕羣臣於閒豫堂講論經義顧問綏曰孔子婦誰家女老聃父字爲何四皓旣輔太子住乎還山乎綏曰孔子婦姓丌官氏女老聃父名乹字符泉貽則無耳一目不明孤單年七十二無妻與鄰人益壽氏老女野合懷胎八十年乃生老子四皓還不臣尙未悉重華曰卿不知乎四皓死於長安今長安有四皓墓爲不還山也玄靚僭號五年夏六月大旱令諸祈雨之官皆詠云漢詩綏曰云漢陳周宣之羙非祈旱之文昔周鼎之出漢吾丘不賀今辭與事違恐非致澤之意也玄靚乃止索充索充燉煌人充夣天上有二棺落於充前以問索紞紞曰棺者職也當有京師貴人舉君二官者頻再遷俄而司徒書屬太守使舉充太守先署守功曹旣舉孝亷充後夢見一虜脫上衣來詣充紞曰虜去上半下半男字也又屬陰類君婦當生男終如其言陰澹陰澹燉煌人弱冠才行忠烈州請爲治中從事澹割身訴枉軌任爲股肱參與機宻轉督護參軍武威太守軌保涼州澹之力居多澹嘗從索紞求占夢書紞曰昔入太學因一父老爲主人其人無所不知又匿名姓有似隠者紞因從父老問占夢之術審測而說實無書也卒不與及駿嗣位澹弟鑑爲鎭軍將軍駿以陰氏門宗彊盛而功多也遂忌害之乃諷其主簿魏纂誣鑑謀反逼令自殺於是大失人情旣而駿病見鑑爲祟遂死其後三年纂亦病見鑑在側亦死張諮張諮燉煌人也仕軌爲著作郎撰涼記八卷多記軌事張斌張斌﹝一作賦文﹞字洪茂燉煌人作蒲卜酒賦文致甚羙初舉孝亷夢豎竿中天以問索紞紞曰此未字也旣而果停張植張植仕駿爲西域校尉與奮威將軍牛霸蠻騎校尉張衝從沙州刺史楊宣徵西域時值六月至於流沙無水士卒渇甚死者過半植乃剪髮肉袒徒跣升壇慟泣祈雨俄而雲起西北雨水成川乃殺所乘馬祭天而去遂平西域以功拜西域都尉重華時石虎使王擢麻秋等攻武威進次金城太守張衝告急植復與奮威牛霸率騎救之城陷引還李弇李弇字子完隴西狄道人也弇本名良又妻姓梁駿乃戲之曰卿名良妻姓梁夫妻相同稱子孫將何以目其舅氏昔耿弇以少年立功立事吾今賴卿有同於耿氏乃攺名曰弇仕至武衛將軍天水太守封安世亭侯其孫暠王有涼土遂爲西涼王常據﹝一作張璩﹞常據字符琰燉煌人也年十四拜奉車都尉從梁肅徵隴右與王擢遇於邢崗相拒十餘日據銜枚宻擊遂大破之由是顯名遷寧戎校尉麻秋之攻枹罕也據固守大城秋率眾圍城上西北隅據使宋修等拒之短兵接戰俘斬二百餘人秋眾乃退重華時仕爲騎都尉性直敢言見長寧侯祚與寵臣趙長等結異姓兄弟謀將爲亂心不平之重華末年有螽斯虫集安昌門外緣壁逆行據因諫曰螽斯是祚小字今乃逆行災之大者願請出祚以安涼土重華曰子孫繁昌之徵何爲災也吾昨夢祚攝位方委以周八之事使輔幼子君是何言也及重華卒祚果殺靈耀涼州大亂天錫嗣位遷爲徵東將軍秦苻堅使姚萇等攻涼據率眾三萬軍洪池欲先擊姚萇須天錫命會萇率甲士三萬爲前驅與據戰於洪池據兵敗績馬爲亂兵所殺其屬董儒授之以馬據曰吾三督諸軍再秉節鉞八將禁旅十總外兵寵任極矣今卒困於此此吾之死地也尙安之乎乃就帳免冑西向稽首伏劍而死馬岌馬岌仕茂爲參軍劉曜自隴上率兵來擊涼州大振岌勸茂親出拒之乃出次石頭曜眾引退及駿嗣位轉爲涼州刺史酒泉太守岌上言酒泉南山卽昆侖之體也周穆王見西王母樂而忘歸卽謂此山此山上有石室王母堂珠璣鏤飾煥若神宮禹貢昆侖在臨江之西卽此明矣宜立西王母祠以禆朝廷無疆之福駿從之乃爲立祠祀之重華時爲左長史祚旣卽位累遷尙書時災異屢見而祚滛虐滋甚岌以切諌免官後祚慮秦降將王擢反噬乃召岌復位而與之謀宻遣人刺擢事竟不克爲擢所殺張衝張衝字長思燉煌人家財巨萬悉以散之鄕閭時人爲之謡曰推財不疑張長思趙將麻秋進軍武威衝爲金城太守眾寡不敵遂以城降秋童巽童巽字子舉博學有才太守京兆諒舉巽上掾歷主簿功曹諒後卒官巽衰絰送喪道遇冦虜眾皆散走巽以身蔽柩慟哭嘔血賊欲破棺巽叩頭救請頭破血流賊義而釋之由是顯名車濟車濟字萬度燉煌人也果毅有大量仕重華爲金城令石虎將麻秋攻陷武威金城太守張衝降之濟守節不爲秋屈秋必欲降之臨之以兵濟辭色不撓曰吾𨿽才非龎徳而受任同之身可殺志不可移乃伏劍而死秋嘉其忠節以禮葬之後重華迎致其喪親臨慟哭贈宜禾都尉謝艾謝艾燉煌人仕重華爲主簿兼資文武明識兵略麻秋入冦涼州艾自許破敵乃以爲中堅將軍帥步騎五千擊秋引師出振武夜有二梟鳴於牙中艾曰梟者邀也六博得梟者勝今梟鳴牙中克敵之兆於是進戰遂大破之封爲福祿伯旣而以艾爲使持節軍師將軍率步騎三萬進次臨河逆擊麻秋艾乘軺車戴﹝一作冠﹞白帢鳴鼓而行秋遙覩而怒曰艾年少書生冠服如此輕我也命黒矟龍驤三千人馳擊之艾左右大擾左戰帥李偉勸艾乘馬艾不從乃下車踞胡牀指麾處分秋等以爲伏兵發也懼不敢進又遣將緣河截其後秋軍敗走艾乘勝追擊復大破之斬秋將杜勲汲魚俘斬一萬三千級秋單馬奔大夏以功遷太府左長史進封福祿縣侯食邑五千戶帛八千匹麻秋復據枹罕有眾十二萬進屯河南使王擢略地晉興艾復爲持節都督徵討諸軍事率步騎二萬拒之艾建牙旗盟將士有西北風吹旌旗東南指軍正將軍任遐曰風爲號令今旌旗指敵天所贊也破之必矣乃宻令與陽初曰今遣舎人孔章持口論要宻將軍可差心腹人詣致珊瑚鞭勒一具遺王擢使王擢狐疑於將軍父子事得施矣軍次神烏王擢與艾前鋒戰敗退遁河南艾遂進擊秋秋遁歸金城艾乃爲表獻晉帝云登三緯地乘六禦天靖掃妖氛廓淸異類重華以艾枹罕之功甚寵遇之左右疾其賢共相譖毀出爲酒泉太守重華寢疾嬖臣趙長等與長寧侯祚結異姓兄弟艾上疏言權幸用事公室將危乞聽臣入侍且言長寧侯祚及趙長等將爲亂宜盡逐長等旣而疾甚手令徵艾爲衛將軍監中外諸軍事輔政長等匿而不宣祚旣僣立追恨殺之先是涼州大風拔木黃霧下塵識者以爲任非其人之象會重華信譛出艾未幾身死嗣子見殺是其應也張頎張頎仕天錫爲西域校尉天錫僣位年頎以舊怨殺曲儉儉臨刑具言取之後頎見白狗以刀斫之不中頎便倒地不起左右見儉在傍遂暴卒郭荷郭荷字承休略陽人也六世祖整漢安順之世公府八辟五徵皆不應命自整及荷世以經學致位荷明究羣籍善史書不就州郡之命祚遣使者以安車束帛徵爲愽士祭酒使者迫而致之及至署爲太子友荷上疏乞還祚許之遣安車蒲輪送還張掖東山年八十四卒謚曰玄徳先生祁嘉祁嘉字孔賓酒泉人也少淸貧好學年二十餘夜忽聞牎中有聲呼曰祁孔賓祁孔賓隠去來隠去來修飾人世間甚苦不可諧所得未毛銖所喪如山崖旦而逃去西至燉煌依學宮誦書貧無衣食爲書生廝養以自給遂愽通經傳精究大義西遊海渚教授門生百餘人重華徵爲儒林祭酒性和裕教訓不倦依孝經作二九神經在朝卿士郡縣守令彭和正等受業獨拜牀下者二千餘人天錫謂爲先生而不名之竟以壽終張存張存燉煌人善鍼存有奴好逃亡存宿行鍼縮奴腳不得動欲使別更以鍼解之

卷七十六蜀錄一李特李特字玄休略陽臨渭人也祖世本巴西宕渠賨氏卽廩君之苗裔昔巴郡南部蠻本行五姓皆出於武落鍾離山﹝卽今夷陵郡巴山縣﹞時山崩有石穴二所一赤如丹一黑如漆有出於赤穴者名曰務相姓巴氏有出於黑穴者凡四姓樊氏曎氏﹝一作曋一作媓又音審﹞柏氏鄭氏五姓俱出疊相爭焉未有君長俱事鬼神乃相與擲劍於石穴約能中者奉以爲廩君四姓莫著而巴氏子務相劍獨懸焉眾皆嘆服又以土爲船雕畫之而浮水中曰若其船浮者以爲廩君惟務相船又獨浮因共立之遂稱廩君乘其土船將其徒卒從﹝一作當﹞夷水而下至於鹽陽﹝按今夷陵郡巴山縣淸江水一名夷水﹞鹽水有神女子止廩君曰此地廣大魚鹽所出願畱共居與子俱生可止無行廩君曰吾當爲君求廩地不能止也鹽神暮輙從廩君宿旦卽飛去化爲飛虫諸虫皆從其飛掩蔽日光天地晝晦廩君欲殺之不可復別又不知天地東西如此者十餘日廩君乃以靑縷遺鹽神曰嬰此卽宜與汝俱生弗爾且將去汝鹽女受而嬰之廩君至碭山上望膺有靑縷者跪而射之中鹽神鹽神死諸虫與俱飛者皆去天乃開朗﹝一作明﹞廩君復乘土船下及夷城夷城石岸崄曲泉水亦曲望如穴狀廩君疑之嘆曰我新從穴中出今又入此柰何岸卽爲崩廣三丈餘而階陛相乘廩君登之岸上有平石方一丈五寸﹝一作長五尺﹞廩君休其上投策計算皆著石焉因立城其旁有而居之四姓皆臣事之是時廩君死魂魄化而爲白虎故巴氏以虎飲人血遂以人爲祠其後種類繁盛秦並天下以爲黔中郡薄賦斂之口歲出錢四十﹝一作三十﹞巴人呼賦爲賨﹝蔵宗切﹞因謂之賨民焉漢髙祖爲漢王募賨民平定三秦旣而不願出闗求還鄕裏髙祖以其功復同丰沛不供賦稅更名其地爲巴郡土有鹽鐵丹漆之利民用惇阜俗性剽勇好鬼巫又善歌舞髙祖愛其舞詔樂府習之今巴渝舞是也漢末張魯居漢中以鬼道敎百姓賨民敬信多往奉之值天下大亂李氏自巴西之宕渠遷入漢中楊車阪抄掠行旅百姓患之號爲楊車巴其後繁昌分爲數十姓魏武克漢中特祖父虎與杜朴胡約楊車李黑等﹝按三國誌作巴七姓夷朴胡賨邑侯杜濩舉巴夷民來附孫盛曰朴音浮濩音戶﹞將五百餘家歸魏魏武嘉之拜虎等爲將軍遷於略陽﹝一云洛陽﹞後徙闗內亦萬餘家散居隴右諸郡及三輔弘農所在北地復號之爲巴氐特父慕爲東羌獵將慕凡有五子輔特庠流驤皆驍鋭有武幹特少仕州郡見異當時身長八尺雄勇善騎射沈毅有大度晉惠帝元康中氐齊萬年反闗西擾亂天水略陽扶風始平諸郡皆被兵寇氐頻年大饑百姓流移就谷相與入漢川者數萬家特隨流民將入巴蜀道路有疾病困厄者特兄弟常營護振救之旣至劍閣箕踞太息顧盼險阻曰劉禪有如此之地而面縛於人豈非庸才耶同移者閻彧﹝音郁﹞趙肅何巨李逺任回等咸嘆異之初流民旣至漢中上書以郡土連年軍荒求寄食巴蜀朝議不許遣侍禦史李苾持節慰勞且監察之不令入劍閣苾至漢中受流民貨賂反爲表白流民十餘萬口非漢中一郡所能振贍東下荊州水湍迅險又無舟船蜀有倉儲人復丰稔宜令就食朝廷從之由是開闗放入漢中布散梁州及三蜀界不可禁止永康元年冬十一月詔徵益州刺史趙廞﹝音歆﹞爲大長秋以成都內史中山耿滕代廞爲益州刺史折衝將軍因廞所服佩廞賈後之姻親也聞徵甚懼且以晉室衰弱而趙星黃占曰星黃者主陰懷異計蜀土四塞可以自安遂與犍爲太守李苾汶山太守霍固西夷校尉陳總據成都叛潛有劉氏割據之志乃傾倉廩賑施流民以收眾心見特兄弟材武與已同郡黨類皆巴西人率多勇壯厚卹遇之以爲爪牙特等憑恃廞勢聚眾專爲劫盜蜀民患之滕數宻奏流民剛剽﹝一作剛戅﹞蜀人懦弱客主不能相制必爲亂階宜遷還其本土不者與東三郡險地觀其情態漸不可長恐秦雍之禍更移於梁益矣又言倉廩空虛無以應敵萬一告急必貽聖朝西顧之憂廞聞而惡之時成都治少城益州治太城廞猶在太城未去益州被詔書已遣文武千餘人往迎滕滕以廞未出州故在郡廞募庠黨羅安王利等劫滕大敗於廣漢宣化亭殺傳詔者滕欲入州功曹陳恂諫曰今州郡並治兵構怨日深入城必有大禍不如安住少城以觀其變乃檄諸縣合村堡以備秦氐陳西夷行至且當待之不爾可退保犍爲西渡江源以防非常滕不從是月遂率眾入城登西門廞遣親近代茂攻滕茂告之而去廞又遣兵逆擊與滕戰於西門滕敗死郡吏皆竄走惟陳恂面縛詣廞請滕喪廞義而許之廞又遣兵逆西夷校尉陳總總至江陽聞廞有異志主簿蜀郡趙模曰今州郡不協必生大變當速行赴之府是兵要助順討逆誰敢動者總更緣道停畱比至南安魚涪津已遇廞軍模白總散財募士以拒戰若克州軍則州可得不克順流而退必無害也總曰趙益州忿耿侯故殺之與吾無嫌何爲如此模曰今州起事必當殺君以立威𨿽不戰無益也言至垂涕總不聽眾遂自潰總逃艸中模著總服格戰廞兵殺模見其非是更搜求得總殺之廞自稱大都督大將軍益州牧署置僚屬攺易守令以武陽令蜀郡杜淑別駕張粲巴西張龜西夷司馬龔尼江源令犍爲費逺等爲左右長史司馬參軍召臨卭令涪陵許弇爲牙門將召諸王官莫敢不往又以廣漢太守張微汶山太守楊邠成都令費立爲軍諮祭酒永寧元年春正月庠與兄弟流驤帥妹婿李含天水任回上官惇﹝惇華陽國誌作晶﹞扶風李攀始平費佗氐符成隗伯董勝等以四千騎歸廞廞以庠爲威寇將軍封陽泉亭侯委以心膂使招合六郡壯勇以斷北道庠本東羌良將且驍勇得眾心素曉軍法不用麾幟舉矛爲行伍斬部下不用命者三人部陣肅然廞惡其齊整欲殺之而未言長史杜淑司馬張粲說廞曰傳云五大不在邊將軍起兵始爾而遽遣李庠握彊兵於外愚竊惑焉且非我族類其心必異倒戈授人竊以爲不可願將軍圖之廞斂容謝曰卿言正合吾意可謂起予者商此天使卿等成吾事也會庠在門請見廞大悅引見之庠欲觀廞意旨再拜進曰今中國大亂無復綱紀晉室不可復興明公道格天地徳被寰區湯武之事實在今日宜應天時順人心拯百姓於塗炭使物情知有所歸則天下可定非但庸蜀而已也廞怒曰此豈人臣所宜言令淑等議之淑粲因白廞以庠大逆不道當棄市遂於會所斬庠及其兄子弘宗族三十餘人皆見殺時特與流皆將兵在外廞慮其爲變遣人撫慰之曰庠非所宜言罪應至死兄弟罪不相及復以特流爲督將安慰眾心並以庠喪還特其夜特流徹眾歸綿竹廞遣故陰平令張衡外遷費恕因就綏納皆爲特所殺廞牙門許弇求爲巴東監軍杜淑張粲固執不許弇怒於廞閣下手刅淑粲淑粲左右復殺弇三人皆廞之心腹也廞由是遂衰又恐朝廷討已遣長史費逺蜀郡太守李苾督護常俊督萬餘人斷北道次綿竹之石亭特宻収兵得七千餘人夜襲逺等逺等大敗因放火燒之死者什八九遂進攻成都廞聞兵至驚懼不知所爲費逺李苾及軍諮祭酒張微﹝一作徽又音徵﹞夜斬闗出奔文武盡散廞獨與妻子乘小船走至廣都爲其部下朱竺所殺特入成都縱兵大掠殺西夷護軍姜發長史袁洽及廞所置守宰長吏遣牙門王角李基詣洛陽陳廞罪狀先是涼州刺史羅尙聞趙廞叛上表稱廞非雄才又蜀人不願爲亂事終無成願往徵之惠帝詔拜尙爲平西將軍領護西夷校尉益州刺史督牙門王惇上庸都尉義歆蜀郡太守徐儉廣漢太守辛冉等率七千餘人入蜀特等聞尙來甚懼使弟驤於道奉迎並獻寶物尙悅以驤爲騎督特流復以牛酒勞尙於綿竹王惇辛冉說尙曰特等流民専爲盜賊急宜梟除可因會斬之不然後必爲患尙不從冉先與特有舊因謂特曰故人相逢不吉當凶矣特深自猜懼三月尙至成都初朝廷符下秦雍州凡流民入漢川者皆令所在召還又遣禦史馮該張昌督之特兄輔素畱略陽托言迎家旣至蜀謂特曰中國方亂不足復還特以爲然遂有雄據巴蜀之意累遣天水閻彧詣羅尙求權停至秋又納賂於尙及該尙該許之會朝廷論討趙廞功拜特宣威將軍封長洛﹝一作樂﹞鄕侯流奮威將軍封武陽鄕侯璽書下益州條列六郡流民與特協同討廞者將加功賞廣漢太守辛冉以非次見徵不願應召又欲以滅廞爲己功乃寢朝命不以實上眾咸怨之尙又遣從事催督遣流民限七月上道特等固請求停至秋収時流民布在梁益爲人傭力聞州郡偪遣人人愁怨不知所爲且水潦方盛年谷未登無以爲行資特復遣閻彧詣尙求停至冬辛冉及犍爲太守李苾以爲不可尙舉別駕蜀郡杜弢秀才彧爲弢說逼移利害弢亦欲寛流民一年尙用冉苾之謀不從弢乃致秀才板出還家冉性貪暴欲殺流民首領取其資貨乃與苾白尙言流民前因趙廞之亂多所剽掠宜因移徙設闗以奪取之尙移檄令梓潼太守張演於諸要施闗搜索寶貨特兄弟數爲流民請畱流民皆感而恃之多相率歸特特乃結大營於綿竹以處流民且遣人詣辛冉求自寛冉大怒遣人分牓通衢購募特兄弟許以重賞特見之大懼悉取以歸與弟驤攺其購云能送六郡酋豪李任閻趙楊上官及氐叟侯王一首者賞百疋流民旣不樂移咸往歸特騁馬屬鞬同聲雲集旬月之間眾至二萬流亦聚眾數千人特復遣閻彧詣羅尙求申期彧旣至見冉營柵衝要謀揜流民嘆曰無寇而城讎必保焉民心方危今而速之亂將作矣又知冉苾意不可回遂辭尙歸綿竹尙謂彧曰子且以吾意告諸流民今聽寛矣彧曰明公惑於姦說恐無寛理弱而不可輕者民也今促之不以理眾怒難犯恐爲禍不淺尙曰然吾不欺子子其行矣彧至綿竹言於特曰尙𨿽云然未可必信也何者尙威信﹝一作刑﹞不立冉等各擁彊兵一旦爲變亦非尙所能制深宜爲備特從之冬十月特分爲二營特居北營流居東營繕甲厲兵戒嚴以待之冉苾相與謀曰羅侯貪而無斷日復一日令流民得展姦計李特兄弟並有雄才吾屬將爲豎子虜矣宜爲決計羅侯不足復問也乃遣廣漢都尉曽元牙門張顯劉並等潛帥步騎三萬襲特營羅尙聞之亦遣督護田佐助元特素知之元等至特安臥不動待其眾半入發伏擊之殺傷甚眾殺田佐曽元張顯傳首以示尙冉尙謂將佐曰此虜成去矣而廣漢不用吾言以張賊勢今若之何是時杜弢自湘中與監軍栁純書曰前諸人不能寛李特一年又不以徐士稚爲汶山太守而屯故如此謂失之毫釐差以千里斯言有似然必以不杜漸爲恨者流民初西當承詔書閉闗不入其次易代趙廞選宜內遣平西綿竹之會聽王惇之計少可以寧毫釐之差正彼之謂也於是六郡流民推特爲主特命六郡民部曲督李含上邽令任臧始昌令閻彧諫議大夫李攀陳倉令李武陰平令李逺將兵都尉楊褒等上書請依梁統奉竇融故事推特行鎭北大將軍承制封拜流及兄輔弟驤皆號爲將軍以相統鎭於是進兵攻辛冉於廣漢冉眾出戰特屢敗之尙遣李苾及費逺率眾救冉畏特不敢進冉智力俱困出奔徳陽﹝晉書作江陽﹞特入據廣漢以李超爲太守進兵攻尙於成都尙以書諭閻彧彧復書曰辛冉傾巧曽元小豎李叔平非將佐之才彧前爲節下及杜景文論流徙之宜人懷桑梓孰不願之但往日初至隨糓傭賃一室五分復值秋潦乞須冬熟而信用讒構終不見聽繩之太過竆鹿抵虎流民不肯延頸受刄以致爲變卽聴彧言寛使治嚴不過去秋九月盡集十月進道今還鄕裏何有如此也彧又陳特兄弟立功王室以寧益土尙覽書知特等將有大志嬰城固守特乃自稱使持節大都督鎭北大將軍承制封拜一依竇融在河西故事兄輔爲驃騎將軍弟驤爲驍騎將軍弟流行鎭東大將軍號東督護長子始爲武威將軍次子蕩爲鎭軍將軍少子雄爲前將軍李含爲西夷校尉含長子國次子離任回李恭上官晶李攀費佗等爲將帥任臧上官惇楊褒楊珪王達曲歆等爲爪牙李逺李博夕斌嚴檉上官琦李濤王懷等爲僚屬閻彧爲謀主何巨趙肅爲腹心時羅尙貪殘日甚爲百姓患而特與蜀民約法三章施捨賑貸禮賢拔滯軍政肅然蜀民大悅爲之謡曰李特猶可羅尙殺我平西將軍反更爲禍尙頻爲特所敗乃阻長圍緣郫水作營壘自都安至犍爲連延七百里與特相持因求救於梁寧二州及南夷校尉李毅太安元年春正月羅尙遣牙門夏厈攻特於立石失利夏四月徵西將軍太尉河間王司馬顒遣督護衙博討特博進次梓潼朝廷復以前廣漢太守張微爲廣漢太守軍於徳陽南夷校尉李毅亦遣叟兵五千助尙尙遣督護張龜督四十牙門軍於繁城博潛遣護軍蒙紹誘特降尙遺博書曰昔年得李流箋降心款款由時威帖得還爲寇聞特誠於下吏而流驤七八千人來寇至日凶姦之態詭譎不測不可不重以待之也博不從特使其子鎭軍將軍蕩等襲博而自將擊龜破之蕩敗博軍於陽沔梓潼太守張演委倉庫走巴西郡丞毛植五官襄珍舉郡降特蕩進攻博於葭萌博走其眾盡降羣下推特爲益州牧都督梁益二州諸軍事大都督大將軍秋八月特攻破徳陽殺郡守張微初特屢敗微軍未克議欲釋微還涪諸將進曰微軍連戰士卒傷滅知勇俱竭宜因其獘遂擒之若捨而寛之微養病収亡餘眾更合圖之未易也特從之復進攻微微潰圍走遣將水陸追之遂害微生擒微子存以微喪還之特以別駕騫碩爲徳陽太守碩略地至巴郡之墊江初特之攻張微也使弟驍騎將軍驤與任回李攀李恭屯軍毗橋以備羅尙尙遣軍挑戰驤擊破之尙又遣數千人出戰驤又破陷之遂進攻成都大獲器械攻燒其門流進軍成都之北尙遣別將張興僞降於驤以觀虛實時驤軍不過二千人興夜歸白尙尙遣精勇萬人衘枚隨興夜襲驤營李攀逆戰死之驤及將士奔於流柵並力回攻尙軍大破之尙軍擾亂失其器甲還者十二三先是衙博之敗朝廷更用許雄爲梁州刺史徵西將軍雄數遣軍攻特特陷破之備險不得進河間王司馬顒欲遣監軍劉沈將兵西徵以中國有事不果而南夷校尉李毅所遣傁兵亦數挫敗特勢轉盛於是建寧大姓李叡毛詵逐太守杜俊朱提大姓李猛逐太守雍約以兵應特眾各數萬南夷校尉李毅討破之斬詵李猛奉箋降毅而辭意不遜毅誘而殺之建初元年春正月朔特潛渡江擊破羅尙水上軍特從盎底渡黨徒從赤水渡入郫及水西南緣江守軍皆散走進冦成都蜀郡太守徐儉以少城降特入據之惟取馬以供軍余無侵掠赦其境內攺元建初特以李璜﹝載記作瑾﹞爲蜀郡太守撫慰其眾尙據太城自守流進屯江西之檢上尙懼遣使求和蜀民危懼並結村塢送款於特特遣使安撫之乃以軍中糓少遣六郡流民分口入城且於諸塢就食壯勇督領村塢流言於特曰殿下神武已克少城然諸塢新附人心未固且山藪窮荒糧仗不多宜錄州郡大姓子弟以爲質任送付廣漢縶之二營收集猛鋭嚴爲防衛又與司馬上官惇曰納降若待敵不可易也前將軍雄亦以爲言特大怒曰大事已定但當安民何爲更逆加疑忌之心使之離叛乎益州兵曹從事蜀郡任叡﹝華陽國誌作任督冊府作任明﹞說尙曰特旣凶逆侵暴百姓又分散人眾在諸村塢就食驕怠無備殆天亡特之秋也﹝晉書作是天亡之時也﹞宜宻約諸塢刻期同發內外擊之破之必矣尙從之使叡夜縋出城宣告諸村塢期以二月十日同時討特手書隠語曰在彼揚水叡先僞詣特降究觀虛實特問城中人情何如叡曰糧儲已欲盡但餘貨帛耳因求出省家特與啟信叡還報尙尙如期出軍討特諸塢亦許一時赴會二月朝廷遣荊州刺史宋岱建平太守孫阜率水軍三萬救尙岱以阜爲前鋒進次徳陽特遣蕩督蜀郡太守李璜助徳陽太守騫碩﹝一作任臧﹞拒阜阜等軍勢甚盛諸塢皆有二心尙遣大眾掩襲特營諸塢皆應之連戰二日眾少不敵特軍大敗収合餘眾引趣新繁尙軍引還特復追之轉戰三十餘里尙出大軍逆戰至於官桑特軍敗績斬特及李輔李逺皆焚其屍傳首洛陽特在位一年其子雄僣稱成都王追謚景王及稱尊號追謚曰景皇帝廟號始祖

卷七十七蜀錄二李流李流字玄通特第四弟也少好學便弓馬東羌校尉何攀見而奇之稱流有賁育之勇舉爲東羌督護及避地益州益州刺史趙廞甚器異之乃使庠収合部眾流亦招鄕裏子弟得數千人及庠爲廞所殺流從特安慰流民破常俊於綿竹平趙廞於成都朝廷論功拜奮威將軍武陽鄕侯特初承制以流爲鎭東將軍居東營號爲東督護常統鋭眾與益州刺史羅尙相持尙不能破特旣見殺蜀人多叛流與特子蕩雄収集餘眾還於赤祖流自稱大都督大將軍益州牧保東營蕩雄保北營時荊州刺史宋岱率水軍三萬助尙次於墊江前鋒建平太守孫阜攻破徳陽獲特所署太守任臧守將騫碩等退屯涪陵縣三月尙遣督護常深軍毗橋又遣牙門左汜黃誾何衝三道攻之進次繁城綿竹守將詣降涪陵民藥紳杜阿等亦起兵應尙流與其弟驤拒深使蕩雄拒紳何衝乘虛攻北營氐符成隗伯石定在營中叛應之攻蕩雄蕩母羅氏擐甲拒戰伯手刅羅傷其面﹝晉書作目﹞羅氏壯气益烈時成伯戰於內衝等攻其外自晨至日中營垂欲破會驤破深柵深士眾星散蕩雄亦攻破紳各引兵還與衝等戰大破之成伯率其黨突出詣尙流等乘勝進抵成都尙復閉城自守蕩馳馬逐北爲傁長矛所樁死朝廷復遣侍中燕國劉沈假節統益州刺史羅尙梁州刺史許雄等軍討流行次長安河間王司馬顒請畱沈爲軍師遣席薳代之流以特蕩繼死而岱阜將至甚懼太守李含又勸流降流將從之驤與雄疊諫不納夏五月流遣子世及含子胡爲質於阜阜不許胡兄離爲梓潼太守聞父舅欲降自梓潼馳還欲諫不及退與雄謀襲阜軍曰若功成事濟當爲人主要三年一更﹝一作約與君三年疊爲主﹞雄曰與君計𨿽定老子不從﹝一作今計可定二翁不從﹞將若之何離曰今當制之若不可制便行大事𨿽君叔父勢不得已老父在君夫復何言雄大喜乃共誘說六郡流民曰吾屬前已殘暴蜀民今一旦束手便爲魚肉惟有同心襲阜以取富貴耳眾皆從之雄遂與離襲破阜軍死者甚眾會宋岱卒於墊江荊州軍退轉攻尙流慚其短大奇雄才軍事悉以任雄雄進攻尙軍尙保太城中六月雄從帛羊頹渡江攻殺汶山太守陳圖遂取郫城秋七月朔雄入據郫城流盡移營屯之三蜀百姓皆保險結塢或南入寧州或東下荊州城邑皆空野無煙火流虜掠無所得士眾饑乏惟涪陵民千餘家在江西依靑城山處士範長生平西參軍涪陵徐輿說尙求爲汶山太守欲邀結長生等與尙犄角討流尙不許輿怨之乃求使江西叛降於流流以輿爲安西將軍輿說長生使資給流軍糧長生從之流軍得以復振九月流疾篤謂諸將曰驍騎髙明仁愛識量多奇固足以濟大事然前軍英武殆天所相可共受事於前軍以爲成都王也遂死時年五十六諸將共立雄爲主雄僭稱尊號追謚流曰秦文王以其子龍嗣李雄李雄字仲雋特第三子也母羅氏夢雙虹自地升天一虹中斷旣而生蕩後羅氏因汲水忽然如寐又夢大蛇繞身遂有孕十四月而生雄常言吾二兒若有先亡在者必大貴蕩竟前死雄身長八尺三寸容貌魁偉少時廣漢太守辛冉見而奇之曰此相當貴又有術士相之曰此君將貴其相有四目如重云鼻如飛龍口如方器耳如相望法爲大貴位過三公不疑也雄少有烈气每周旋鄕裏識達之士皆器重之太康中有劉化者道術士也每謂鄕裏曰闗隴之士皆當南移李氏子中惟仲雋天姿奇異有大貴之表終爲人主也鄕里人多善之與叔父庠並以气烈聞人爭歸之特起兵於蜀稱益州牧承制以雄鎭梓潼拜前將軍流亦素重雄有長者之徳每云興吾家者必此人也勅諸子尊奉之及流死雄自稱大都督大將軍益州牧都郫城乃募武都人朴泰鞭之見血使紿羅尙曰李驤與雄以饑餓孤危日鬥爭相咎驤欲將民江西食糓若潛軍入郫城我爲內應城可得也尙以爲然大與金寶泰曰今事故未立效後取未晚也又求遣人自隨覘伺尙益信之悉出精兵使隗伯等將之從泰攻郫泰約舉火爲應驍騎將軍驤於道設伏泰以長梯倚城而舉火隗伯兵見火起皆爭緣梯上泰又以繩汲上伯軍百餘人皆斬之驤因縱兵內外逆擊大破之追奔逐北夜至城下詐稱萬歲曰已得郫城矣入少城尙乃覺之退保太城隗伯創甚雄生獲之伯女爲梁雙妻時雙爲雄用故赦不殺旣而復叛驤別攻犍爲斷尙運道獲郡守龔恢恢先爲天水西縣令任回爲吏回問曰識故吏否恢曰識汝耳郡吏星散惟功曹楊渙侍衛回謂渙曰卿義人也吾力恐不能救龔君不能免卿也宜早去渙曰背主求生何如守義而死遂並見殺雄以李溥爲犍爲太守初尙之在郫城也與雄攻戰郫令犍爲張昕欽明每摧破雄雄眾戰之而昕等救助不能並心爲雄所殺雄常言使羅尙將皆如張昕軰吾族早無遺矣時牙門左汜亦有戰功尙不益其兵糓汜甚恚恨以母喪歸尙累召不往尙怒曰微左汜當不復滅賊乎遂殺之雄聞汜死大小相賀冬十二月雄急攻尙尙糧運不繼軍士無食畱牙門張羅固守尙委城由牛鞞水夜遁比雄覺去已逺倉卒失節鉞羅從後得之並獲資應乃開門納雄遂克成都盡有其地雄軍甚饑餒率眾就糓於郪山掘野芋而食之蜀民流散東下江陽南陵七郡建興元年春正月羅尙逃至江陽遣使表狀詔尙權統巴東巴郡涪陵以供軍賦尙遣別駕李興詣鎭南將軍劉弘求糧弘綱紀以運道阻逺且荊州自空乏欲以零陵米五千斛與尙弘曰天下一家彼此無異吾今給之則無西顧之憂矣遂以三萬斛給之尙賴以自存雄以西山範長生有名徳爲蜀民所重欲迎以爲君而臣之長生固辭雄乃深自挹損不敢稱制事無巨細皆決於李國李離兄弟國等有智謀凡事必諮而後行然國離事雄彌謹楊驤楊珪等諸將固請雄卽尊位遂以晉永興元年冬十月僭稱成都王卽位於南郊大赦境內殊死已下攺元建興除晉法約法七章以叔父驤爲太傅庶兄始爲太保折衝將軍離爲太尉從弟建威將軍云爲司徒翊軍將軍璜爲司空材官將軍國爲太宰閻彧爲尙書令楊褒爲左僕射楊驤爲右僕射楊發爲侍中楊珪爲尙書楊洪爲益州刺史徐輿爲鎭南將軍王達爲軍師其餘文武拜授各有差追尊曽祖虎巴郡桓王祖慕隴西襄王父特成都景王母羅氏爲王太后追謚世父輔爲齊烈王仲父庠爲梁武王仲父流爲秦文王兄蕩爲廣漢壯文公十一月羅尙移屯巴郡遣兵攻掠蜀中斬雄從祖冉獲驤妻昝氏及子壽等十二月太尉離寇漢中殺都戰帥趙汶轉寇梁州晏平元年春三月範長生自西山詣成都雄門迎執板延坐拜爲丞相尊之曰範賢從弟置流子也以不陪列殺之夏六月長生勸雄稱尊號雄於是以晉光熙元年僣卽皇帝位大赦境內殊死已下攺元晏平國號大成﹝華陽國誌作國號太武晉載記作攺年曰太武﹞追尊父特爲景皇帝廟號始祖母羅氏爲皇太后秋七月遣太傅驤冦漢安冬十月加範長生天地太師封西山侯復其部曲不豫軍徵租稅一入其家諸將恃恩互爭班位尙書令閻彧上疏請考漢晉故事立百官制度雄從之是年造刀五百口銘其文曰騰馬隸書晏平二年春二月闗中﹝一作秦州﹞流民鄧定訇氐等二千餘家饑饉流入漢中保於城固漸爲抄盜梁州刺史張殷遣巴西太守張燕帥牙門武肇漢國郡丞宣定討之鄧定窘急僞乞降於燕並饋金銀於燕燕喜爲之緩師定又宻遣氐結雄夏五月雄遣太尉離太宰國司徒云司空璜等帥眾二萬救之離等至先攻殷營營破次攻定又破之燕懼戰將百餘騎遁走離等大破州軍進次漢中逼之漢中太守杜孟治﹝一作正衝又作正叔﹞遣牙門蔡松覘離形勢松退告孟治曰州軍已破賊眾不可待也孟治懼護軍欲城守謂孟治曰賊來𨿽眾客气之常柰區區有東南之偪必不分兵於外不過迎援定氐耳孟治曰不然雄冒稱帝王縱橫天下以遣重眾必取漢中𨿽有牢城不可與戰是待冦也乃開門退走護軍北還孟治入大桑谷民數千家車數千輛一夜行才數十里而梓潼荊子以父與孟治有隙合宗族子弟追之及於谷口孟治棄子走荊子追獲其子及吏民千餘家惟漢國功曹毌丘建荷擔杖曰吾𨿽不肖一國大夫國亡不能存終不屬賊也餓死谷中孟治走至魏興張殷亦棄官而遁時晉材官將軍梁州刺史張光方欲赴州不得止於魏興乃會諸郡守共謀進取張燕倡言曰漢中荒敗迫近大賊克復之事當俟英雄孟治曰張燕受賊金銀不時進討阻兵緩冦致喪漢中寔燕之罪也光於是發怒呵燕令出斬之以狥離等攻陷南鄭引兵而還盡徙漢中民於蜀漢中民句方白落帥吏民還守南鄭雄復遣太尉離寇梁州晏平三年冬十二月尙書令楊褒卒先是南土頻歲饑疫死者十萬餘計南夷校尉李毅曲加撫集雄攻之固守不降雄復誘建寧夷使爲寇掠寇毅病卒城陷殺壯士三千餘人送婦女千口於成都漢中流民逼李鳳寇掠東走荊沔時有白烏赤足來翔雄以問範長生長生曰烏有反哺之義必有逺人懷惠而來者果闗中流民相繼請降晏平四年冬十月太尉離據梓潼其部將略陽羅羨天水張金茍訇琦等殺離及尙書令閻彧以梓潼歸羅尙尙遣平西參軍向奮屯安漢之宜福折衝將軍張羅屯平無以逼雄雄帥太傅驤司徒云司空璜攻奮不克云璜力戰死之十二月琦等送離母子於尙尙斬之分其室晏平五年春正月太宰大將軍國鎭巴西帳下天水文碩殺國以巴西降羅尙夏五月雄引歸成都初譙周有子居巴西巴西太守馬脫殺之其子登詣鎭南將軍劉弘請兵以復仇弘無兵與之乃表登爲揚烈將軍梓潼內史使自募巴蜀流民得二千人西上至巴郡從羅尙求益兵不得遂進攻宕渠斬馬脫剖其肝而食之梓潼降登登進據涪城雄自率眾攻之爲登所敗張羅進據犍爲之合水巴蜀爲之語曰譙登治涪城文碩在巴西張羅守合水巴氐那得前冬十月羅尙卒太傅驤攻譙登於涪城益州刺史皮素次巴東勅平西將軍張順楊顯救登尙子宇及參佐素疾登不給其糧素怒至涪欲治其罪執事懷懼十二月素至巴郡宇使降人天水趙攀閻蘭等夜襲殺素建平都尉暴重殺宇及攀巴郡大亂不果救登驤知登食盡援絕攻涪愈急登固守不下士卒皆燻鼠而食餓死甚眾無一人離叛者驤子壽先在登所登乃遣之歸三府官屬表巴東監軍冠軍將軍南陽韓松爲益州刺史治巴東玉衡元年春正月乙亥太傅驤攻拔涪城執登遂乘勝遣太保始督部將李鳳等進攻巴西討文碩殺之巴西梓潼復爲雄有雄大恱大赦境內殊死已下攺元玉衡譙登至成都雄欲宥之登詞气慷慨涕泣唏噓無復降臣折情雄乃殺之囚其軍士畀奴虜而連陰雨百餘日雄終以登爲枉而所領無辜怨气感天下赦出登軍士湮沒者二月氐符成隗文作亂宜都西上巴東雄眾攻棘道走犍爲太守魏紀殺江陽太守姚襲三月氐隗文等反於巴東秋八月己亥梁州太守王鑑粗暴郡民毛深王騰及陰平都尉董衝逐出之遂以郡叛相率歸雄是歲母羅氏卒雄姨弟任小受巴郡太守張羅募手刅雄頭雄幾死玉衡二年春正月流民楊武大略漢中吏民來奔梁州人張咸等起兵逐氐王楊茂搜茂搜去咸以其眾歸雄於是南徳漢嘉涪陵逺人相繼而至漢中之地皆爲雄有遂分漢嘉蜀二郡立沈黎漢原二郡下寛大之令新附者悉假復除玉衡三年春三月西夷校尉向沈卒涪陵多疫癘蜀郡太守江夏鄭融宜都太守犍爲楊芬西夷司馬巴郡常歆都安令蜀郡常倉弘等共推汶山太守蘭繼爲西夷校尉時中原喪亂江東有事救援無所顧望融等率吏民北出枳欲下巴東雄遣李恭費黑邀擊獲之扶風鄧芝等各率流民前後數千家來歸玉衡四年春正月雄以鳳爲徵北將軍梁州刺史任回爲鎭南將軍南夷校尉寧州刺史恭爲徵東將軍南蠻校尉荊州刺史雄虛已好賢隨才授任皆得其用益州遂定太傅驤養民於內鳳等招懷於外刑政寛和﹝一作簡﹞獄無滯囚興學校置史官其賦民男丁歲糓三斛女丁半之疾病又半之戶調絹不過數丈綿數兩事少役稀民多富實時天下大亂而蜀獨無事年糓屢熟乃至閭門不閉路不拾遺天水陳安舉隴右來降武都氐王楊茂搜奉貢稱臣杜弢自湘州遣使求援涼州刺史張駿遣使交好晉平夷太守朱提雷照殺南廣太守孟桓帥二郡三千餘家叛降漢嘉夷王衝遣子爲質頃之與建寧爨亮偕來歸附巴郡嘗告急云有晉兵雄曰吾嘗憂石勒跋扈瑯邪微弱恐爲侵逼以爲耿耿不圖今日乃能舉兵使人欣然雄意在招懷逺方國用不足諸將每進金銀得官者朝無威儀爵位濫溢吏無祿秩取給於民軍無部伍號令不肅初僕射楊褒每切諫之雄不能攺玉衡五年春正月立妻任氏爲皇后玉衡六年雄復於陽闕更置墊江縣亦屬巴郡玉衡七年玉衡八年夏四月範長生卒以其子侍中賁爲丞相冬十二月雄梁州刺史鳳在北屢立戰功雄兄蕩子稚在晉壽害其功大同以巴西叛太傅驤討之久住梓潼不敢進兵雄自至涪城督驤討鳳斬之以壽爲前將軍都督巴西諸軍梁州刺史鎭巴西玉衡九年冬十月雄使徵東大將軍恭及將軍羅演寇巴東玉衡十年春晉江陽太守廬州侯馥招降夷獠修繕舟艦爲進取之計預白寧州刺史王遜請軍移牂牁太守謝恕俱出涪陵不能自前徵東大將軍恭帥眾攻馥眾寡不敵爲恭所破獲生虜馥送雄雄下廷尉責之馥曰事君有死無二其次破家與國今縱不死又無益國灰沒其分守心而已無他顧望雄必欲臣之使馥同郡人張迎曉諭之馥怒罵迎曰吾等國亡不能存大難不能死低眉海內何面目相見也且王寧州治亂才也以吾有桑梓之恥故逺上尙書遣吾討賊受命之日實忘寢食但裁船未辦請軍未至牽揣不及爲他所先當滅身隕碎以謝不及冀上不負日月下不愧王侯吾豈茍生如卿兒女之人乎迎還白雄雄義而赦之時雄眾寇所獲犍爲太守建寧魏紀漢國太守梓潼文琰巴郡太守巴西黃龕永昌謝俊牂牁文猛皆區區稽顙無如馥者數年卒玉衡十一年氐王楊難敵及弟堅頭爲劉曜所破奔葭萌遣子入質玉衡十二年春二月隴西賊帥陳安復來歸附夏五月雄將張龍寇巴東建平太守栁純擊走之玉衡十三年春正月時晉太寧元年也雄遣太傅驤與鎭南將軍任回冦臺登將軍司馬玟死之又分兵冦朱提越嶲二郡越嶲太守西夷校尉李釗漢嘉太守王載皆以郡叛降於驤夏五月驤等進軍由小會攻南夷校尉寧州刺史王遜遜使將軍姚嶽﹝一作崇下同﹞爨琛等悉眾拒之戰於螗螂﹝一作堂狼﹞驤軍不利又遇霖雨引還嶽追至瀘水士眾爭濟溺水死者千有餘人嶽以道逺不敢渡水而還遜以嶽不窮追也大怒囚羣帥執嶽鞭之恚忿益甚髮上衝冠冠爲之裂夜中而卒秋七月初氐王楊難敵奔葭萌趙主劉曜遣鎭西將軍劉厚追擊之難敵送任請降於雄雄安北將軍稚蕩之第二子也時守葭萌受其賂賄不送難敵於成都及趙兵退稚卽遣還武都難敵遂據險不服稚自悔失計連白雄請討雄許之羣臣多諫雄不從遣稚兄侍中中領軍琀統稚攻難敵由白水道遣徵東將軍壽與稚弟玝由陰平入二道討難敵難敵等先拒壽玝壽玝不得進而琀稚長驅至下辧大爲難敵所破琀稚皆死死者數千人雄深自悔責以謝百姓玉衡十四年春正月雄後任氏無子將立蕩子班爲太子雄有妾子十餘人羣臣咸欲立雄所生雄曰起兵之初舉手扞頭本不希帝王之業值天下喪亂晉氏播蕩羣情義舉志濟塗炭而諸君遂見推逼處王公之上本之基業功由先帝吾兄適統丕祚所歸恢懿明叡殆天所命大事垂成薨於戎陣朕常悼之且班姿性仁孝好學夙成必能負荷大任孫仲謀割有江東伯符兆基子止侯爵國志恥之宣公捨子立弟君子以爲知人吾欲彌縫國志之恥以繼宣公之美太傅驤與司徒王達諫曰先王樹冢適者所以明定分而防簒逆誠不可不愼也吳子捨其子而立其弟所以有專諸之禍宋襄不立與夷而立穆公卒有宋督之變猶子之言豈若子也深願陛下思之雄不從竟立班爲太子使任後母之驤退而流涕曰亂自此始矣冬十二月張駿遣參軍傅頴治中張淳修好於雄乃遺雄書勸去尊號稱藩於晉雄引見復書曰吾過爲士大夫所推然本無心於帝王也貴州將令行河沙常所希冀進思爲晉室元功之臣退思共爲守藩之將掃除氛埃以康帝宇而晉室淩遲徳聲不振引領東望有年月矣會獲來貺情在闇室有何已已知欲逺遵楚漢尊崇義帝春秋之義於斯莫大頴等還涼復命駿重其言使聘相繼建寧爨亮益州太守李逷梁州太守董慬以興古叛降於雄玉衡十五年玉衡十六年秋九月雄將張龍寇涪陵執太守趙俊﹝晉帝紀作謝俊﹞玉衡十七年春正月越嶲斯叟反寧州秀才龎遺起義兵應之攻圍鎭南將軍任回及太守李謙等雄遣徵南將軍羅恆費黑救之寧州刺史尹奉遣禆將姚嶽朱提太守楊術援遺戰於臺登嶽等敗績術力戰死夏四月斯叟破秋九月謙移郡民於蜀冬十月雄將張龍復寇涪陵涪陵太守巴西趙弼爲龍所擒玉衡十八年玉衡十九年春雄以中原喪亂頻遣使朝貢欲與穆帝分天下先是張駿領秦梁遣傅頴來假道通表京師雄弗許至是年又遣治中從事張淳奉貢稱藩托以假道雄大悅謂淳曰貴主英名蓋世土險兵彊何不稱帝自娛一方淳曰寡君以乃祖乃父世濟忠良未能雪天下之深恥解蒼生之倒懸日昃忘食枕戈待旦以瑯邪中興江東故萬里翼戴將成桓文之事何自娛之有邪雄有慚色曰我乃祖乃父本亦晉臣遭天下大亂與六郡流民避難此地爲眾所推遂有今日瑯邪若能中興大晉於中夏者亦當率眾附之耳乃厚禮而遣之淳遂通表京師玉衡二十年秋太傅驤死追贈相國謚曰漢獻王其子壽以喪還雄拜玝徵北將軍梁州牧代壽又以太子班行撫軍將軍修晉壽軍屯尋拜壽爲都督中外諸軍事大將軍領中護軍西夷校尉錄尙書總統如驤故事冬十月壽督徵南將軍費黑徵東將軍任邵攻陷巴郡太守楊謙退保建平壽別遣費黑冦建平建平監軍毌丘奧退屯宜陽﹝一作宜都﹞玉衡二十一年春正月壽引還遣任邵屯巴東雄以子越爲車騎將軍屯廣漢秋七月壽攻陰平武都氐王楊難敵降之冬十月城涪縣玉衡二十二年秋七月丙寅雄遣大將軍壽冦寧州以徵東將軍費黑爲司馬與任攀等爲前鋒由廣漢入又遣鎭南將軍任回子調由越嶲徵木落以分寧州之援冬十月壽黑至朱提朱提太守犍爲董炳嬰城自守寧州刺史尹奉遣建寧太守霍彪大姓爨琛等引兵助之時壽已圍城欲逆拒彪黑曰料城中食少彪等𨿽至賫糧不多宜縱彪入城共消其糓猶嫌其少何爲拒之壽以爲然引兵而退彪等入城攻久不下壽欲急攻之黑曰南中險阻反亂難服當以日月制之待其智勇俱困然後取之混牢之物何足汲汲也壽不從攻之果不克乃悉以軍事委黑自引而還玉衡二十三年春正月雄復遣大將軍壽等攻朱提朱提太守董炳及建寧太守霍彪皆詣軍門降威振南中﹝一作十三郡﹞三月寧州刺史尹奉舉州來降遷奉於蜀遂有南中之地雄於是大赦境內殊死已下以壽領寧州刺史復置南廣郡以興古太守朱提李播爲太守秋七月建寧牂牁二郡謀叛壽復擊取之使班討平寧州夷以班爲撫軍將軍玉衡二十四年春正月雄分寧州置交州以霍彪爲寧州刺史爨琛爲交州刺史封壽爲建寧王三月壽還夏五月雄寢疾生瘍於頭召大將軍建寧王壽受遺詔輔政六月丁卯雄卒時晉成帝咸和八年也雄年六十一在位三十年僞謚武帝廟號太宗冬十二月丙寅塟安都陵太子班嗣

卷七十八蜀錄三李班李班字世文蕩第四子也少而聰慧見養於雄初署平南將軍年十六立爲太子謙虛博納敬愛儒賢自何點李釗班皆師事之又引名士王嘏及隴西董融天水文夔等以爲賓友每觀書傳謂融等曰吾每觀周景王太子晉魏太子丕吳太子登文章識鑑超然卓絕未嘗不有慚色何古賢之髙朗後人之莫逮也爲性泛愛動修軌度失在輕躁雅好田獵時諸李子弟皆尙奢靡而班常戒厲之每朝有大議雄輙令豫之班以古者墾田均平貧富獲所今貴者廣占荒田貧者種殖無地富者以已所餘而賣之此豈王者大均之義乎雄深納之雄少數攻戰多被傷痍至是寢疾舊痕皆膿潰雄子越等皆惡而逺之獨班晝夜侍側不脫衣冠親爲吮膿殊無難色每甞藥流涕其誠孝如此雄死遂嗣僞位以建寧王壽錄尙書事輔政政事皆委於壽及司徒何點尙書令王瓌等班居中行喪禮一無所預秋九月雄子車騎將軍越鎭江陽奔喪至成都以班非雄所生意甚不平與弟安東將軍期宻謀作亂班弟玝勸班遣越還江陽以期爲梁州刺史鎭葭萌班以未塟不忍卽遣推誠居厚無所疑間﹝一云心無纎介﹞遣玝出屯於涪時有白气二道帶天太史令韓豹奏曰宮中有陰謀兵气戒在親戚深宜愼之班不悟冬十月癸亥越期因班夜哭弒之於殯宮並殺班仲兄領軍將軍都矯太后任氏令罪狀班而廢之時年四十七在位一年眾欲立越越奉期而立之期旣卽位謚班曰戾太子及壽立追謚曰哀皇帝子幽顒爲期所殺李期李期字世運雄第四子也其母冉氏賤雄妻任氏養以爲子少聰慧攻學問容貌都雅弱冠能屬文輕財好施虛心接引又多才蓺蚤有名譽初爲建威將軍雄令諸子及宗室子弟各以恩信募合部眾多者才得數百人而期獨得千餘人遷安東將軍凡所表薦多納用之故長吏列署頗出其門越旣殺班乃讓位於期遂以十月甲子僣卽皇帝位進壽梁州刺史大都督東羌校尉中護軍徙封漢王以兄越爲相國封建寧王加大司馬大將軍與壽並錄尙書事以仲兄霸爲鎭南中領軍弟保爲鎭西北夷校尉汶山太守從兄始爲徵東代越鎭江陽皆進大將軍丙寅塟雄於安都陵徵東始欲與壽共攻期壽不敢發始怒反譛壽於期請殺之期欲藉壽討玝故不許乃遣壽將兵向涪壽先遣使告玝說以去就利害開其去路玝遂棄城與其將焦會羅凱等並奔降晉期卽拜壽爲梁州刺史屯涪城玉恆元年春正月立妻閻氏爲皇后大赦境內殊死已下攺元玉恆以衛將軍尹奉爲右丞相驃騎將軍尙書令王瓌爲司徒司隸校尉景騫爲尙書令徵南將軍費黑爲司隸班舅羅演爲僕射秋九月班舅羅演與漢王相天水上官澹等謀殺期立班子幽事覺期殺演澹及班母羅氏琀子礹稚妻昝氏期自以謀大事旣果輕諸舊臣外則信任尙書令景騫尙書姚華田褒內則信任中常侍許涪等慶賞刑威希復闗之卿相皆決於數人而已褒無他才蓺雄時常勸立期故寵待甚厚由是紀綱法度蕩然隳紊雄業衰矣玉恆二年冬十月期以從子尙書僕射武陵公戴有雋才忌之誣以謀反下獄賜死十一月晉遣建威將軍司馬勲安集漢中期遣漢王壽攻之城陷遂置守宰戍南鄭而還雄子鎭南大將軍霸鎭北大將軍保不病而死皆云期鴆殺之於是大臣危懼人不自安而期志益廣忽慢公卿政刑失措是年天雨大魚於宮中其色黃又宮中豕犬交木冬華連年災火雨血地震生毛鷓鴣集於城下玉恆三年春三月大風拔樹發屋期驕虐日甚多所誅殺籍沒資財婦女以充後宮內外恟恟道路以目諫者獲罪人懷茍免漢王壽素貴重有威名期及建寧王越等皆忌之壽懼不免每當入朝嘗詐爲邊書辭以警急密問龔壯謀以自安遂與長史略陽羅恆巴西解思明謀攻成都期頗聞之數遣中常侍許涪至壽所伺其動靜又鴆殺壽養弟安北將軍攸於是與越及景騫田褒姚華潛謀襲壽欲因燒市橋而發兵壽聞大懼且疑許涪往來之數也乃率步騎一萬餘人自涪向成都表稱騫等亂政興晉陽之甲以除君側之惡以李奕爲先登越等請散財募士格戰期謂壽不自將不許及壽到成都期不虞其卒至旣不設備壽世子勢爲翊門校尉開門納之遂克成都屯兵宮門期遣侍中勞壽壽奏相國建寧王越尙書令河南公景騫尙書田褒姚華中常侍許涪徵西將軍李遐及將軍李西等皆懷姦亂政謀傾社稷大逆不道罪合夷滅期從之於是殺騫越等縱兵大掠三日乃定夏四月壽矯太后任氏令廢期爲卭都縣公幽之別宮期嘆曰天下主乃當爲小縣公不如死也自縊而死五月誅始等兄弟十餘人期年二十五在位三年謚曰幽公及塟賜鸞輅九旒餘如王禮徙其妻子於越嶲又使人就越嶲殺之李壽李壽字武考特季弟驤之少子也有局幹愛尙禮容敏而好學雅量豁然志度少異於諸子雄甚奇其才以爲足荷重任拜前將軍督巴西諸軍事遷徵東將軍時年十九聘處士譙秀以爲賓客盡其讜言在巴西威惠並著驤死遷大將軍大都督侍中錄尙書總統封扶風公尋以大將軍徵寧州攻圍百餘日悉平諸郡雄大悅進封建寧王以南中十三郡爲建寧國旣而雄疾病侍奉左右及死受遺輔政期之殺班也徵東大將軍始初欲奉壽共圖討期壽不敢發始怒說期殺壽期憚玝在北欲藉壽討玝故不許攺封壽爲漢王食梁州五郡領梁州刺史代玝治涪城壽威名逺振深爲李越景騫等所憚每深憂之旣屯涪城歲終當入朝覲常自危懼﹝一作危嫌﹞輙造漢中守將張才急書告邊疆寇警不時充斥不可曠鎭故得不朝咸康三年冬北入漢中破走司馬勲壽見期越兄弟十餘人年方壯大並有彊兵懼不自全乃數聘命巴西龔壯壯往見壽是時岷山崩江水竭壽緣劉向之言而惡之每問壯以自安之術壯以特殺其父及叔欲假手報仇未有其由因說立事何如捨小從大以危易安開國裂土長爲諸侯名髙桓文勲流百代矣壽從之陰與長史羅恆解思明共謀據成都稱藩歸順會養弟攸從成都病還死道中乃佯言越藥殺之又詐造妹夫任調書言期越當廢壽以惑羣下羣下信之乃誓文武許賞以城中資財得數千人南襲成都克之獲期越誅宗族十餘人縱兵士虜掠民家至乃奸淫雄女及李氏諸婦多所殘害數日乃定漢興元年夏羅恆與解思明李奕王利等勸壽稱鎭西將軍益州牧成都王以龔壯爲長史告下又勸令送卭都公於建康任調與司馬蔡興侍中李艷及張烈等勸壽稱帝壽亦生心乃命筮之占者曰可數年天子調喜曰一日尙足況數年乎思明曰數年天子孰與百世諸侯壽曰朝聞道夕死可矣任侯之言策之上也遂以晉咸康四年背思明所陳之計僭卽皇帝位於南郊大赦境內殊死已下攺元漢興國號曰漢以董皎爲相國羅恆馬當爲股肱李奕任調李閎爲爪牙解思明爲謀主以安車束帛聘龔壯爲太師壯誓不仕壽所贈遺一無所受特聽縞巾素帶居師友之位拔擢幽滯處之顯列攺立宗廟追尊父驤爲獻皇帝母昝氏爲皇太后立妻閻氏爲皇后世子勢爲太子更以驤爲始祖特雄舊廟爲大成廟下書言與期越別族分寧州興古永昌雲南朱提越嶲河陽六郡爲漢州又分漢徳縣以爲梓潼郡割巴郡之宕渠宣漢漢昌三縣置宕渠郡尋省以縣並屬巴西郡凡諸制度多有攺易遂以董皎爲丞相羅恆爲尙書令解思明爲廣漢太守任調爲鎭北將軍梁州刺史東夷校尉李奕爲鎭西將軍西夷校尉更代諸郡及卿佐皆用宿人及已參佐省交州以從子權爲鎭南將軍寧州刺史於是成都諸李子弟無復秉兵馬形勢者雄時舊臣近親及六郡士民皆見疏斥秋七月奕從兄廣漢太守幹與大臣通謀欲廢壽壽懼使子廣與大臣盟於前殿徙幹爲漢嘉太守以李閎爲徵東將軍荊州刺史移鎭巴郡﹝閎恭之子也﹞八月蜀中久雨禾稼損傷百姓饑疫壽命羣臣極言得失艸莽臣龔壯上封事曰臣聞有陰徳者必有陽報故於公理獄髙門待封伏惟獻皇帝寛仁厚惠宥罪甚眾靈徳洪洽誕鍾陛下陛下天性忠篤愛遺建節志齊周霍誠貫神明而志緒違理顚覆顧命管蔡旣興讒諛滋蔓大義滅親撥亂反正上指星辰昭告天地歃血盟眾舉國稱藩天應人悅白魚登舟霆震助威烈風順義神人誠允日月光明而論者未諭權宜稱制今淫雨汜濆垂向百日禾稼損傷加之饑疫百姓愁望天其或者將以監示陛下故也又前日之舉止以救禍陛下之心本無大圖今久不變天下之人誰復分明知陛下本心者哉且玄宮之讖難知而盟誓顧違一旦疆邊有急內外騷動不可不深思長久之策永爲子孫之計也愚謂宜遵前盟誓結援吳會以親天子彼必不愛髙爵重位以報大功𨿽降階一等永爲靈徳宗廟相承福祉無窮君臣銘勲於上生民寧息於下通天下之髙理弘信愼之美義垂拱南面歌詩興禮上與彭韋爭美下與齊晉抗衡不亦休哉論者或言二州附晉則榮六郡人事之不便昔公孫述在蜀羈客用事劉備在蜀楚士多貴及漢徵蜀殘民大半吳鄧西伐舉國屠滅誰復別楚蜀者乎論者或不逹安固之基惜其名位在昔諸侯自有卿相司徒司空宋魯皆然及漢藩王亦有丞相今義歸彼但當崇重豈當減削昔劉氏郡守令長方仕州郡國亡主易故也今日義舉主榮臣賴寧可同日而論乎論者又謂臣當爲法正臣蒙陛下大恩覆臣如天養臣如地恣臣所安至於榮祿無論漢晉臣皆不處臣復何爲當侔法正乎論者或言晉家必責質任及徵兵伐胡何以應之案晉不煩尺兵一國來附威卷四海廣地萬里何任之責胡之在北亦此之憂今平居有東北之虞縱令徵兵但援漢川猶差二門耳臣附托深重忘疾病之穢實感殊遇冀以微言少補明時嘗懼殞歿不寫愚心辜負恩顧謹進悾悾伏願罪戮封上壽覽之不悅然拘前言祕而不宣九月僕射任顏謀反伏誅顏任太后之弟也因盡殺雄諸子納等漢興二年春二月晉以南蠻校尉南郡太守庾翼鎭江陵遣武昌太守陳囂爲輔國將軍梁州刺史趣子午又遣參軍李松伐巴郡至江陽夏四月執壽徵東將軍荊州刺史閎巴郡太守黃植初壽許自牛鞞以東土斷與閎執政者以爲不可乃止復不益兵故閎覆沒閎弟艷以是怨故與朝右有隙是時壽疾病羅恆解思明等復議奉晉計尋而巴郡破壽以爲附晉晉當以兵威故不能自斷遂輟計五月拜奕鎭東將軍代閎守巴郡六月晉廣州刺史鄧嶽將兵擊寧州建寧太守孟彥率州人縛寧州刺史霍彪舉建寧降晉壽遣右將軍李位都討之秋七月癸卯大風暴雨震其端門壽深自悔責命羣臣極盡忠言勿拘忌諱漢興三年春三月丁卯右將軍李位都攻拔丹川晉守將孟彥劉齊李秋等皆死之先是趙王石虎遺壽書欲與之連橫入寇約中分江南壽大悅遣散騎常侍王嘏中常侍王廣使於趙龔壯切諫不聽至是下書曰吳會遺燼久逋天誅今將大興百萬躬行天罰乃大修船艦嚴兵繕甲吏卒皆備餱糧秋九月以尙書令馬當爲六軍大都督假節鉞營東場大閱軍士七萬餘人舟師溯江而上過成都鼔噪盈江壽登城觀之有吞噬江南之志羣臣咸諫曰我國小眾寡且吳會險逺圖之未易解思明又切諫懇至壽不從於是命羣臣議其利害龔壯復上疏切諫以爲不如通晉羣臣皆以壯之言爲然叩頭泣諫壽乃止士眾咸稱萬歲冬十二月遣鎭東大將軍李奕攻牂牁太守謝恕恕保城拒守積日不拔會奕糧盡引還轉寇巴東守將勞揚戰敗死之壽將閎至自成都初閎爲晉所獲逃奔於趙壽致書於石虎以請之署曰趙王石君虎不悅付中外議中書監王波議以爲不若爲書遺之並致楛矢石弩於壽遂遣閎還閎至壽乃下書曰羯使來庭貢其楛矢漢興四年春正月壽以太子勢領大將軍錄尙書事壽承雄寛惠儉約得蜀人心又新行簒奪因循雄政未逞其志欲會李閎與王嘏等從鄴還盛稱石虎威彊宮觀壯麗鄴中殷實且言趙王虎虐用刑法王遜亦以殺罰禦下並能控制邦域城鎭心欣慕之民有小過輙殺以立威名又以郊甸未實都邑空虛工匠器械事用未足乃徙傍郡戶三丁已上者以實成都興尙方禦府發州郡工巧以充之廣修宮室引水入城務於奢侈又廣太學起燕殿百姓疲於使役吁嗟滿道思亂者十室而九矣尙書左僕射蔡興切諌壽以爲誹謗殺之右僕射李嶷數以直言忤旨壽積忿非一托以他罪下獄誅之秋七月遣尙書廣漢李擴﹝一作攄﹞爲禦史入南中擴祖毅晉故寧州刺史以向與南人有舊故遣之擴從兄演自越嶲上書勸壽歸正返本釋帝稱王壽怒殺之以威龔壯解思明等漢興五年冬十月壽下書令州郡各舉明經者封好學侯漢興六年夏四月壽寢疾五月疾篤常見李期蔡興爲祟秋八月卒亥卒是歲晉康帝建元元年也時年四十四在位六年謚曰昭文廟號中宗塟安昌陵壽初爲王好學愛士庶幾善道每覽良將賢相建功立事者未嘗不反復嘆詠故能徵伐四克拓地千里雄旣垂心於上壽亦竭誠於下號爲賢相及卽僞位多所更易常慕漢武魏明之爲人恥聞父兄時事上書者不得言先世政敎自以爲勝之也李勢李勢字子仁壽之長子也初壽妻閻氏無子驤殺李鳳爲壽納鳳女生勢期愛勢姿貌拜翊軍將軍漢王世子﹝前作翊門校尉﹞勢身長七尺九寸腰帶十四圍善於俯仰時人異之壽死壽卽帝位太和元年春正月大赦境內攺元太和尊嫡母閻氏爲皇太后母李氏爲太后妻李氏爲皇后拜弟廣爲大將軍大都督錄尙書事封漢王其餘子弟及文武進位各有差夏四月太史令韓皓上言熒惑守心乃宗廟禮廢之譴勢命羣臣議之相國董皎侍中王嘏等以爲景武創業獻文承基至親不逺無宜疏絕乃更令祭祀始祖特太宗雄同號曰漢王是月晉遣徵西將軍領南蠻校尉庾翼率益州刺史周撫西陽太守曹據來伐破別將李桓於江陽乃爲檄示勢曰告巴蜀士民夫昏明代運否終則泰賢哲覩機以知變不肖滅亡以取禍昔皇運中消乾綱暫弛曜勒窮凶肆暴神州李劉啟逆竊逼岷川翼以不才任符分陜未能仰宣皇化招攜以禮而使三邦之民制於犬羊之羣元元之命懸於豺狼之口所以假寐永嘆疢如疾首者也凡百黎民秋毫不犯檄到勉思良圖自求多福無使蘭艾同焚永作鑑誡信誓之明有如皎日太和二年秋八月漢王廣以勢無子求爲太弟勢不許馬當解思明諫曰陛下兄弟不多若復有所廢將益孤危固請許之未幾疑馬當等與廣有謀命相國董皎收馬當解思明斬之夷其三族遣太保李奕襲廣於涪城貶爲臨卭侯廣尋自殺思明有計謀彊於諫諍被収嘆曰國之不亡以我數人在也今其殆矣言笑自若而死馬當素得民心及其死士卒無不哀之自此之後無復紀綱及諫諍者冬十二月勢將爨頠奔附於晉嘉寧元年秋九月巴東太守楊謙擊勢將申陽走之獲別將樂髙冬十月天大雨血於江南數畝許鎭東大將軍太保奕自晉壽舉兵反寇陷巴東蜀人多有從者眾至數萬勢登城拒戰奕單騎突門門者射而殺之眾乃潰散勢旣誅奕大赦境內攺元嘉寧蜀土先是無獠至此始從山出自巴西至犍爲梓潼布滿山谷十餘萬落不可禁制大爲民患勢旣驕奢貪吝性愛財色常殺人而取其妻又納奕女爲後耽於淫樂不卹國事夷獠叛亂軍守離缺境土減削加之饑饉宇內蕭條更多忌害誅戮大臣刑獄酷濫人懷危懼斥外父祖舊臣親信近習左右因行威福修飾屋宇羣下諫諍一無所納又常居內罕見公卿史臣屢陳災譴乃加董皎爲太師以名位優之實欲與分災眚嘉寧二年春正月乙卯晉遣安西將軍荊州刺史桓溫帥徵虜將軍益州刺史周撫輔國將軍南郡太守譙王司馬無忌建武將軍江夏相袁喬等來伐先是溫謀伐蜀眾咸以爲不可袁喬勸之曰夫經略大事固非常情所及智者了於心胸然後舉無遺策耳﹝紀事本末作不必待眾言皆合也﹞今爲天下之難者胡蜀二寇而已蜀𨿽險固方胡爲弱將欲除之先從易者今遡流萬里經略天險彼或有備必不可克然蜀人自以斗絕一方恃其完固不修攻戰之具若以精卒一萬輕車速進比彼聞之我已入其險要李勢君臣不過自力一戰擒之必矣論者恐大軍旣西胡必覬覦此又似是而非何者胡聞萬里徵伐以爲內有重備必不敢動縱復越逸江渚諸軍足以守境此無憂矣且蜀土富貴號稱天府昔諸葛武侯欲以抗衡中國今誠不能爲害然勢據上流易爲寇盜若襲而取之有其人眾此國之大利也溫從之使喬以江夏相領水軍二千人爲前鋒自將大眾爲之後繼軍次靑衣勢大發軍拒守遣叔父右衛將軍福與從兄鎭南將軍權前將軍昝堅等帥數千人自山陽趨合水拒溫謂溫從步道而上諸將皆欲設伏江南以待晉師昝堅不從率諸軍自江北鴛鴦碕渡向犍爲三月溫至彭模去勢已近議欲分爲兩軍異道俱進以分蜀兵之勢袁喬曰今懸軍深人萬里之外置之死地士無返顧之心勝則大功可立不勝則噍類無遺當並力合眾以取一戰之捷若分軍爲兩則眾心不一萬一偏敗大事去矣不如全軍而進棄去釜甑賫三日糧以示無還心勝可必也溫從之畱參軍孫盛周楚將羸兵守輜重溫自將步卒直抵成都右衛將軍福等進攻彭模孫盛奮擊走之溫進遇權三戰三捷勢兵敗散自間道歸成都鎭東將軍位都迎詣溫降昝堅至犍爲知與溫異道自沙頭津濟比至溫已軍於成都之十里陌堅眾自潰勢悉眾出戰於成都之笮橋﹝文選注作柞字﹞溫前鋒不利參軍龔護戰死矢及溫馬首眾懼欲退而鼓吏誤鳴進鼓袁喬拔劍督士卒力戰遂大破之溫乘勝長驅至於城下縱火燒其城門勢眾大懼無復鬥志中書監王嘏散騎常侍常璩等勸勢出降勢以問侍中馮孚孚言昔吳漢徵蜀盡誅公孫氏今晉下書不赦諸李𨿽降恐無全理勢乃夜開東門與昝堅走九十里至晉壽葭萌城丁亥勢使散騎侍郎王幼送降文於溫曰僞嘉寧二年三月十七日略陽李勢叩頭死罪伏惟大將軍節下先人播流特險因釁竊有汶蜀勢以闇弱復統末儲偸安荏苒未能攺圖猥煩朱軒踐冒險阻將士狂愚干犯天威仰慚俯愧精魂飛散甘受斧躓以釁軍鼔伏惟大晉天网恢弘澤及四海恩過陽日逼迫倉卒自投艸野卽日到白水城謹遣私署散騎常侍王幼奉箋以聞並勅州郡投戈釋仗窮池之魚待命漏刻勢尋輿櫬面縛軍門溫解其縛焚其櫬遷勢及叔父福等十餘人於建康封爲歸義侯晉升平五年卒宕渠卽古賨國今有賨城秦始皇時有長人長五丈見於宕渠秦太史令胡母敬曰五百年後其地必有異人爲大人者及雄稱尊號祖先出自宕渠有識者皆以爲應之譙周亦云我死後三十年當有異人入蜀蜀由之亡蜀亡之歲去周三十二年又著讖云廣漢城北有大賊曰流曰特攻難得歲在玄宮自相克又曰宋岱不死則孫阜不交市三旬之間流離之首懸於轅門又惠帝之世蜀童謡曰郫城堅盎底穿郫中細子李特細又曰江橋頭闕下市成都北門十八子又曰巴郡葛當下美巴郡皮又曰有客有客來侵門陌其气欲索至是而悉應焉先是勢未亡時頻有怪異宮人張氏有冶容勢寵之一夕化爲大斑理蛇長丈餘送於苑中夜復來寢牀下勢懼遂殺之復有鄭美人勢亦寵之化爲雌虎一夕食勢寵姬未幾而死成都北鄕有人望見女子避入艸中往視見物如人有身形頭目無手足而動揺不能言又有驢無皮毛袒肉飲食數日而死涪陵民樂氏婦頭上生角長三寸凡三截之又馬氏婦姙身兒從腋下生其母無恙兒亦長育廣漢馬生角長大各半寸有馬生駒一頭兩身相著六耳無目二陰一牡一牝李漢家舂米米自臼中跳出遂斂於箕中又跳出瀉於簟中又跳出有猿居鳥巢至城下大雨血地仍震又連生毛鷓鴣集於城下江源又生艸髙七八尺華葉皆赤靑如牛角天譴甚多不能悉紀特以晉太和元年歲在辛酉起兵至勢嘉寧二年時晉永和三年歲在壬戌而降於晉凡六世合四十七年

卷七十九蜀錄四李輔李輔字玄政慕之長子特兄也鋭勇有武幹初益州刺史趙廞殺其弟威寇將軍庠及其子弘等慮特等爲變乃命輔與特驤俱爲督將安慰其眾及特承制拜爲驃騎將軍官桑之敗爲益州刺史羅尙所殺雄卽王位追謚齊烈王子忠嗣李庠李庠字玄序特第三弟也少以气烈爲鄕裏所稱仕郡督郵主簿當官皆以美績著聞元康四年察孝亷不就後以善騎射舉良將亦不就州郡以庠才兼文武舉房異﹝一作秀異﹞固以疾辭州郡不聽以其名上聞中護軍切徵不得已而應之拜中軍都騎督弓馬便捷膂力過人時論方之鮮卑文鴦洛陽方亂稱疾去官性在任俠好濟人難以是州黨莫不附之與六郡流民避難梁益道路有疾病饑厄者常營護隠卹賑施貧乏大収眾心初至蜀益州刺史趙廞敬異之﹝一作深器﹞與論兵法無不稱善每謂所親曰李玄序蓋亦一時之闗張也以爲冠軍將軍及特有異志委以心膂之任表爲部曲督使招合六郡壯勇至萬餘人以討叛羌功表爲威寇將軍假赤幢曲蓋封陽泉亭侯賜錢百萬馬四十匹廞忌害其能誣以大逆殺之被殺之日六郡士庶莫不流涕時年五十五雄卽成都王位追謚梁武王李驤李驤字玄龍慕之少子特弟也驍鋭武幹與諸兄弟等初殺縣令屯聚樂鄕起兵應特特承制拜驍騎將軍每從徵伐屢立戰功特死雄立益州刺史羅尙數攻郫城雄使朴泰誘尙襲郫城約爲內應尙信之泰要發火遣隗伯諸軍攻郫驤設伏於外以長梯上伯軍伯軍見火起爭緣梯上驤因放兵擊之大破尙軍遂攻犍爲斷尙糧道殺太守龔恢及功曹楊渙進攻益州殺別駕許延延妻杜氏有美色驤欲納以爲妻杜氏號哭守夫屍罵曰汝軰逆賊無道死有先後寧當久活我杜家女豈爲賊妻也何不速殺我驤怒遂殺之雄卽王位以驤爲太傅晉永嘉四年梓潼內史譙登據涪城時羅尙死長沙太守皮素代爲益州進治三闗驤急攻登素勅張順楊顯救登尙子宇恨登不供其軍實素怒宇欲治其罪爲宇所殺建平都尉暴重殺宇巴郡大亂不果救登驤於是攻登益急登兵窮士饑遂生得之送之於雄雄乃殺登巴西梓潼盡爲雄有矣其後雄梁州刺史李鳳叛於巴西驤以太傅行大將軍討斬之轉攻越嶲及朱提獲太守李釗進都督中外諸軍事大將軍領中護軍西夷校尉錄尙書總統以玉衡二十年冬卒追贈相國謚曰漢獻王及壽僭卽帝位追尊謚曰獻皇帝李蕩李蕩字仲平特次子也好學有容觀特承制拜鎭軍將軍特初稱制晉河間王司馬顒遣督護衙博討之進屯梓潼朝廷復遣廣漢太守張微軍於徳陽南夷校尉李毅又遣叟兵五千幫助州刺史羅尙尙遣督護張龜軍於繁城三道並進以攻特營特使蕩與雄襲博特躬擊張龜龜眾大敗蕩又與博接戰連日博亦敗績死者大半蕩追博至漢徳博走葭萌蕩轉掠巴西巴西郡丞毛植五官襄珍以郡迎降蕩撫懷初附百姓安之進攻葭萌博又逺遁其眾悉降遂拔梓潼巴西郡特於是進攻張微微依髙據險與特相持連日時特與蕩分爲二營微候特營空虛遣步兵循山攻之特逆戰不利山險窘迫眾不知所爲羅凖任道皆勸引退特量蕩必來故不許微眾至稍多山道至狹惟可一二人行蕩軍不得前謂司馬王幸曰父在深冦之中是我死日也乃衣重鎧持長矛大呼直前推鋒必死殺千餘人微眾來相救蕩軍皆殊死戰無不一以當百微眾遂潰拔特於重圍之中特欲釋微還涪蕩與王幸進曰微軍連戰士卒傷殘智勇俱困宜因其獘一戰擒之若捨而寛之微養病收亡餘眾更合圖之未易也特從之復進攻微微潰圍而走蕩率水陸追之殺之於巴西生擒其子存以微喪還之其後二年官兵殺特於官桑蕩與雄共保北營羅尙遣督護張龜何衝左汜等軍繁城涪陵藥紳等起兵應尙蕩攻紳破之左汜率眾乘虛襲營氐符成隗伯時在營中叛以應汜營垂欲破會蕩破紳還適與汜遇遂大破之成伯將其黨突出詣尙蕩策馬追擊中矛而死雄祕不發喪以安眾心及雄卽成都王位追贈廣漢壯文公李始李始字伯起特長子雄異母兄也特承制拜武威將軍雄旣僭位累遷太保加折衝將軍善撫士眾眾多歸之時人爲之語曰欲養老屬太保及期之殺班也以始爲徵東大將軍代建寧王越鎭江陽始先欲附壽謀共討期壽不從始怒說期取壽期又不許後壽用龔壯計襲破成都期自殺始亦被誅並其兄弟十餘人李琀稚玝李琀蕩長子也次稚次都又次玝初琀爲侍中中領軍稚以安東將軍屯晉壽武都氐楊難敵來奔稚受其賂遺縱還武都難敵恃險驕慢多爲不法攻走陰平太守羅演﹝演稚之舅也﹞稚自悔失計白兄琀亟欲請討雄許之乃遣琀與稚及將軍樂次費佗李干等由白水橋進攻下辧徵東將軍壽督琀弟玝攻陰平難敵遣軍來拒壽玝不得進而琀稚徑至下辧武街難敵斷其歸道四面攻之深入無繼皆爲氐眾所殺士卒死者數千人琀有才望志尙雄欲傳以爲嗣及聞其死深痛悼之不食數日言必流涕雄死班嗣僞位玝與期越咸來奔喪玝勸班遣越還鎭並出期爲梁州刺史班猶豫未許反遣玝還鎭涪城期越竟弒班於臨次並殺其兄領軍都玝遂奔晉歷巴郡襄陽宜都太守龍驤將軍永和三年從徵西至於山陽戰死李安李安字武龍少養於外家羅氏元康元年避地入蜀從特徵伐以勇烈聞特遂子之驍騎將軍驤引爲帳下督護數有戰功甚見信愛羅尙遣符成隗伯攻郫城驤逆戰不利被傷落馬臥未能吉士眾皆散惟安與任回在左右隗伯帥數千騎來叱安曰武龍吾所取有人卿宜避我去安瞋目呵之曰吾不相與因躍馬直前刺之伯逡巡而退李離李離特妹婿含之子也初爲梓潼太守朝廷遣建平太守孫阜進次徳陽含勸流降阜離聞之因與雄謀襲阜軍阜軍敗績流深奇之委以重任雄卽成都王位進爲太尉事無巨細悉以任之永嘉初闗中流民鄧定訇氐等掠漢冬辰勢以叛巴西太守張燕遣牙門武肇漢國郡丞宣定圍之鄧定等求援於雄雄遣離與李璜等帥兵入漢中赴援太守杜孟治聞離至命燕釋圍保城離至先破武肇營次攻宣定復破之燕懼將百騎走離等復大破之州軍皆散孟治開門退走離盡徙漢中民於蜀遂屯據梓潼其後部將天水訇琦張金茍等叛殺之送離母子於羅尙尙斬以狥遂分其室羅氏特妻羅氏略陽人僕射羅演之妹也生蕩與雄時蕩等屯北營羅尙遣牙門左汜黃誾來攻營中氐符成隗伯叛應之羅氏擐甲拒戰伯手刅傷其面羅氏奮擊不輟气烈益壯蕩還得免雄稱成都王尊爲王太后及卽帝位尊爲皇太后以雄玉衡元年卒雄信巫覡之言多有忌諱至欲不塟司空趙肅切諫雄乃從之又欲申三年之禮羣臣多諫弗納太傅驤謂司空上官惇曰今方難未靖﹝一作彌﹞吾欲固請不聽主上終諒闇君以爲何如惇曰三年之喪自天子達於庶人故孔子曰何必髙宗古之人皆然但漢魏以來天下多難宗廟至重不可久曠故釋縗絰至哀而已驤曰任回方至此人決於行事且上嘗難違其言待其至當與俱請及至同回入見驤免冠流涕固請公除雄號泣不許回跪而進曰今王業初建凢百艸創一日無主天下惶惶昔武王素甲觀兵晉襄墨經從戎豈所願哉爲天下屈已故也願陛下割情從權永隆天保遂彊扶雄起釋服親政雄涕泣從之任氏雄妻任氏天水人僕射任顏之姊也以建興元年立爲王后任氏無子有妾子十五人長子越次子霸第四子期皆爲任氏所養諸子保約等期旣僭立尊爲皇太后拜兄越相國大將軍錄尙書事封建寧王仲兄霸鎭南大將軍弟保鎭西大將軍約等皆有拜授其後盡爲壽所殺任氏亦以憂憤死閻氏壽妻閻氏略陽人閻彧之族女也﹝一雲天水人﹞以漢興元年立爲皇后閻氏無子壽納李鳳女生勢及廣閻氏子之勢後嗣位尊爲皇太后署廣爲大將軍封漢王廣以勢無子求爲太弟勢不許疑馬當等與廣有異謀收當等殺之遣兵襲廣於涪城貶爲臨卭矦廣尋自殺

卷八十蜀錄四閻彧﹝一作式﹞閻彧天水人也特初起兵數遣彧至羅尙求寛流民限期乃版爲始昌令及特承制任爲謀主雄卽王位累遷尙書令時建國艸創素無法紀諸將恃恩各爭班位彧上疏曰夫爲國制法動尙仍舊漢晉故事惟太尉大司馬執兵太傅太保父兄之官論道之職司空司徒掌五教九土之差秦置丞相總領萬機漢武之末遂﹝一作越﹞以大將軍統政今國業初建凡百未備諸公大將班位有差降而競請私置不與典故相應宜立制度以爲楷式雄從之其後去雄依太尉離於梓潼部人訇琦張金茍等叛殺離彧亦被害雄甚悼之尹奉尹奉南安人晉永昌元年以零陵太守爲寧州刺史南夷校尉加安西將軍奉威刑緩鈍政治不立爲大將軍壽所破遂舉州降時晉咸和八年也雄遷奉於蜀南中盡爲雄有其後奉仕李氏位至衛將軍右丞相王載王載字符始新都人也有才智幹略娶寧州刺史李毅女秀載將家避地在南適毅亡州文武以秀明達有父風﹝一作才﹞遂推領州事又以載領南夷校尉龍驤將軍秀奬厲督戰食糧已盡但茹艸炙鼠爲食秀伺夷怠緩輙出軍掩破之載後爲漢嘉太守太傅驤攻破朱提等郡載懼以郡迎降仕雄至騎都尉龍驤長史李釗李釗字世康廣漢郪人也祖旦字欽宗光祿郎中主事父毅字允剛歷寧州刺史加龍驤將軍封成都內侯釗世秉儒學有格望以父任爲謁者僕射除壽林侯相不就爲尙書外兵郎晉光熙三年毅爲叛夷所攻疾病困於窮城不能討戰上表請援時雄寇蜀郡救兵不得進釗聞父阨表求赴難馳至牂牁夷復斷道停住交州以寧州城中無糓父疾病未知吉凶遂不食糓惟茹艸首尾三年得至寧州父已喪文武復偪釗領州府事懷帝乃除釗平寇將軍領安夷護軍西夷校尉大得眾心及王遜爲寧州刺史表釗爲朱提太守尋遷越巂治南廣以禦雄數破雄軍殺大將樂初雄玉衡十三年太傅驤與任回分兵攻朱提越嶲城陷被獲尋而自蜀逃歸遜仍以釗守越嶲雄復遣驤及任回攻之釗自南秦與漢嘉太守王載並力來拒戰於溫水敗績遂以二郡迎降釗到成都雄待遇甚厚朝廷儀式喪紀之禮皆決於釗命班以師禮事之範長生賁範長生涪陵丹輿人也一名延久又名九重又名支字符壽巖居穴處求道養志甚有名徳兼善天文頗曉術數年過百歲﹝萟林伐山雲長生先事劉玄徳至特時一百三十餘年﹞爲蜀人所重奉之如神雄欲迎致立爲君長而臣之長生固辭曰推步太元五行大會甲子祚終於李非吾節也雄卽成都王位長生自西山乘素輿詣成都雄迎之於門執版延接卽日拜丞相尊之曰範賢故又名賢勸雄稱尊尋加長生天地太師之號封西山侯以雄玉衡八年卒子賁嗣賁初爲侍中後嗣父爵爲丞相晉永和三年勢爲大司馬桓溫所滅其遺黨故尙書僕射王誓鎭西將軍鄧定平南將軍王潤將軍隗文蕭恭文等舉兵反眾各萬餘溫自擊定使袁喬擊文皆破之使益州刺史周撫鎭彭模斬王誓王潤溫畱成都三十日振旅還江陵尋而鄧定隗文等入據成都徵虜將軍楊謙棄涪城退保徳陽遂陷日南殺督護劉雄共立賁爲帝而奉之以父長生爲雄國師蜀民愛之賁由是以妖異惑眾聚至數千蜀人相率歸附後二年周撫與龍驤朱燾擊賁斬之益州遂平楊褒楊褒略陽人仕特將兵都尉雄稱尊號累遷左僕射尙書令直言敢諫無所忌諱雄初得蜀用度不足諸將每進金銀珍寶多有以得官者褒諫曰陛下爲天下主當网羅四海英豪何以有官爵買金銀耶雄遜辭謝之後雄因酒醉推中書令杖太史令褒奏曰天子穆穆諸侯皇皇安有天子而爲酗也雄慚而止雄無事小出褒於後持矛馳馬過雄雄怪問之對曰夫統天下之重者如臣乘惡馬而持矛急之則慮自傷緩之則懼其失是以馬馳而不制也雄悟卽還遂不復出晏平三年冬十二月褒卒贈丞相太師謚曰莊譙秀﹝一作焦﹞譙秀字符彥巴西人也祖周以儒學著稱顯名蜀朝秀少而靜黙不交於世知天下將亂預絕人事𨿽內外宗親不與相見郡察孝亷州舉秀才皆不從及雄據蜀略有巴西太傅驤驤子壽皆慕秀名具束帛安車徵之亦不應﹝一云或以禮招或以威迫而秀終不應命﹞嘗冠弁獘衣躬耕山藪龔壯常嘆服焉桓溫滅蜀上疏薦之朝廷以秀年在篤老兼道逺故不徵遣使勅所在四時存問尋而範賁蕭敬相繼作亂秀避難宕渠川中鄕人宗族依憑之者以百數秀年出八十眾人以其篤老欲代之負擔秀拒曰各有老弱當先營護吾气力自堪此不以垂朽之年累諸君也年九十餘無疾而卒龔壯龔壯字子偉巴西處士也潔已自守與鄕人譙秀齊名父叔皆爲特所殺壯欲復仇力弱不能故積年不除喪壽戍漢中與期有隙數以禮聘壯壯𨿽不應聘恐其見害乃不得已往見之壽因問以自安之策壯說曰巴蜀之民本皆晉臣節下若能發兵西取成都稱藩於晉誰不爭爲節下奮臂前驅者哉且捨小從大以危易安莫大之策也惟將軍圗之壽以爲然遂率眾攻成都克之旣卽僞位以安車束帛聘爲太師壯誓志不仕其所贈遺一無所受特聽縞巾素帶居師友之列會天久雨百姓饑墊壯上書說壽歸晉允天心應人望永爲國藩如此則名垂不朽福流子孫壽省書內慚遂祕藏之壽又遣使入胡欲連衡爲寇約分天下壯切諫曰陛下與胡通孰若與晉通胡豺狼國也旣滅晉不得不北面事之若與之爭天下則彊弱異勢此虞虢之成範已然之明戒願陛下熟慮之羣臣咸以壯言爲然壽乃止壯因作詩七篇托言應璩以諷壽壽報曰省詩知來意若今人所作乃賢哲之話言也若古人所作則死鬼之常辭耳壯以爲人之行莫大於忠孝旣假壽弒期以報父叔之仇又欲使其歸順朝廷以明臣節壽旣不從乃詐稱耳聾手不制物辭疾歸家惟研考典籍覃思文章以經史自娛終身不復至成都至勢嘉寧初卒壯每嘆中夏多經學而巴蜀鄙陋兼遭李氏之難無復學徒乃著邁徳論文多不載張寶張寶略陽人仕雄爲別將天水訇琦等叛殺太尉離寶弟全在琦中雄謂寶曰汝能得梓潼我以李離之官賞汝寶素凶勇乃反爲姦先殺人而亡奔梓潼琦等信之委以心腹會益州刺史羅尙遣使至梓潼慰勞琦等琦等出迎寶從後閉門琦等奔巴西遂得梓潼雄卽日拜寶爲太尉李洪李洪廣漢人聚流民數千入定陵作亂自稱李勢子太和中因刺史劉季連失於撫綏巴西人趙續伯蜀人李金銀等共推洪爲主言當以聖道王年號鳳凰私署百官妖惑百姓季連討斬之李髙李髙隴西人也詐稱李雄子攻破涪城梁州刺史楊亮棄郡遁走犍爲太守周楚遣其子帥兵討平之劉玄劉玄漢昭烈帝之曽孫甘陵王永之孫也永以咸熙元年東遷洛陽拜奉車都尉封爲鄕侯值永嘉大亂劉氏子孫絕滅惟玄奔蜀雄署爲安樂公以嗣後主後永和三年討勢孫盛參戎行見玄於成都云

卷八十一後涼錄一呂光呂光字世明略陽氐人也父婆樓佐命苻堅官至太尉光以石氏建武四年生於枋頭夜有神光舉家異之故遂以光爲名年十歲與諸兄弟遊戲邑裏好爲戰陣之法羣童咸推爲主割土處中部分詳平羣童嘆服不好讀書惟樂鷹馬及長連結賢豪好施待士身長八尺四寸目重瞳子左肘生肉印性沈重質略﹝一作朴﹞寛大有度量喜怒不形於色時人莫之識惟王猛布衣時見而異之曰此非凡人也言之於苻堅舉賢良除美陽令夷夏愛服鄰境肅淸遷鷹揚將軍從徵張平戰於銅壁刺平養子蠔中之自是威名大著苻雙反於秦州堅將楊成世爲雙將茍興所敗光與王鑑討之鑑欲速戰光曰興初破成世姦气漸長宜持重以俟其敝興乘勝輕來糧竭必退退而擊之可以破也二旬而興退諸將不知所爲光曰揆其姦計必攻楡眉若得楡眉據城斷路資儲復贍非國之利也宜速進師若興攻城尢須赴救若其奔也彼糧旣盡可以滅之鑑從之果敗興軍從王猛平慕容暐封都亭侯苻重鎭洛陽表光爲長史及重謀反堅聞之曰長史呂光忠孝方正必不與之同謀馳使命光收重檻車送之尋入爲太子右率甚見親重蜀人李焉﹝一作烏﹞聚眾二萬攻逼益州以光爲破虜將軍率兵討滅之遷步兵校尉苻洛反光又擊平之拜驍騎將軍秦建元十九年春正月堅旣克平山東士馬彊盛遂有圗西域之志乃以光爲使持節都督西域徵討諸軍事率將軍姜飛彭晃杜進康盛﹝一作隆﹞等總步兵七萬鐵騎五千討西域以隴西董方馮翊郭抱武威賈虔弘農楊頴爲四府將佐堅太子宏執光手曰君器相非凡必有大福宜深保重行至髙昌聞堅寇晉光欲更須後命部將杜進曰節下受任金方赴機宜速有何不了而更畱乎冬十二月光進及流沙三百餘里無水將士失色光曰吾聞李廣利精誠玄感飛泉湧出吾等豈獨無感致乎皇天必將有濟諸君不足憂也俄而大雨平地水深三尺進兵焉耆其王泥流率其傍國請降惟龜玆王帛純﹝帛一作白﹞拒命不降光軍其城南五里爲一營深溝髙壘廣設疑兵以木爲人被之以甲羅列壘上將爲持久之計帛純驅徙城外人入於城中附庸侯王各嬰城自守至是光左肘肉印隠起成字文曰巨霸營外夜有一黑物大如斷堤動揺有頭角目光若電及明而雲霧四塞遂不復見旦視其處南北五里東西二十餘步鱗甲隠於地所昭然猶在光笑曰黑龍也俄而雲起西北暴風滅其迹杜進言於光曰龍者神獸人君利見之象易曰見龍在田徳施普也斯誠明將軍道合靈和徳符幽顯所致願將軍勉之以成大慶光有喜色遂進軍攻龜玆城其夜夢金象飛越城外光曰此謂佛神去之胡必亡矣攻城益急帛純乃傾國財寶重賂於獪胡以求救獪胡王遣其弟吶龍侯將馗率騎二十餘萬並引溫宿尉須等諸國王及諸胡內外合七十餘萬人來救胡便弓馬善矛矟鎧如連鏁射不可入又以革索爲羂策馬擲人多有中者眾甚憚之諸將咸欲每營結陳案兵拒之光曰彼眾我寡營又相逺勢分力散非良策也於是遷營相接按陣爲鉤鏁之法精騎爲遊軍彌縫其闕戰於城西大敗之斬首萬餘級帛純收其珍寶遁走王侯降者三十餘國光入其城城有三重廣輪與長安城等城中塔廟千數又以種田畜牧爲業男女皆剪髮垂項宮室壯麗煥若神居光乃大饗將士賦詩言志命參軍京兆段業著龜玆宮賦以記之胡人奢侈厚於養生家有蒲桃酒或至千斛經十年不敗士卒淪沒酒藏者相繼又有千斛蒲桃士卒取實來離宮別館傍盡種之因得其樂器有箜篌琵琶五弦笙笛簫觱篥毛圓鼔都曇鼔答臘鼔腰鼓羯雞婁鼔鐘鼔其等十五種爲一部工二十人歌曲有善善摩尼解曲婆迦兒舞曲有天殊勒監曲諸國憚光威名貢欵屬路光撫寧西域維恩甚著桀黠胡王昔所未賓者不逺萬里望風歸附上漢所賜節傳光皆表而易之立帛純弟震爲龜玆王撫其遺眾建元二十年秋八月光上疏奏捷於堅堅知光平西域以爲使持節散騎常侍都督玉門已西諸軍事安西將軍西域校尉進封順鄕侯增邑一千戶道絕不通建元二十一年春正月光旣平龜玆以龜玆饒樂遂有畱居之志始獲天竺沙門鳩摩羅什先是光軍未至什謂龜玆王曰國運衰矣當有勍敵目下從東方來宜恭承之勿抗其鋒純不從至是果敗光未測什智量見其年少乃以凡人戲之彊妻以龜玆王女拒而不受光曰道士之操不踰光父何所固辭因飲以醇酒同閉密室什旣被逼遂虧其節或令騎牛及乘惡馬欲使墮落什嘗懷忍辱曽無慍色光還中路置軍山下將士已休什曰不可在此必見狼狽宜徙軍隴上光不納夜果大雨洪潦暴起水深數丈死者數千人遂深異之光欲畱王西國什謂光曰此凶亡之地不可淹畱推運揆數將軍宜速東歸中路自有福地可居光乃大饗文武博議進止眾咸請還光乃從之三月光以駝二萬餘頭致外國珍寶及奇伎異戲殊禽怪獸千有餘品駿馬萬餘匹而還秋九月光自龜玆還至宜禾秦涼州刺史梁熙謀閉境拒之髙昌太守楊翰言於熙曰呂光新破西域兵彊气鋭其鋒不可當也度其事意必有異圖且今闗中擾亂京師存亡未知自河已西迄於流沙地方萬里帶甲十萬鼎峙之勢實在今日若光出流沙其勢難敵髙梧﹝一作髙桐﹞谷口險阻之要宜先守之而奪其水彼旣窮渇自然投戈如其以逺不守伊吾之闗亦可拒也若度此二阨𨿽有子房之策無所施矣地有所必爭眞此機也熙不從美水令犍爲楊﹝一作張﹞綂說熙曰主上傾國南討覆敗而還慕容垂擅兵河北泓衝寇逼京師丁零雜虜跋扈闗洛州郡姦豪所在風扇王綱弛絕人懷利己今呂光回師其志難測將軍何以抗之熙曰誠深憂之未知計之所出綂曰光雄果勇毅智略過人今擁思歸之士乘戰勝之气其鋒未易當也﹝一云今以蕩西域之威擁歸師之鋭鋒若猛火之盛於原弗可敵也﹞將軍世受殊恩忠誠夙著立勲王室宜在今日行唐公洛上之從弟勇冠一時爲將軍計者莫若奉爲盟主以收攝眾望推忠義以總帥羣豪則光𨿽至不敢有異心也資其精鋭東兼毛興西連王綂楊璧合四州之眾掃凶逆於諸夏寧帝室於闗中此桓文之舉也熙又弗從乃殺洛於西海光聞楊翰之謀懼不敢進杜進諌曰梁熙文雅有餘機鑑不足終不能納翰之謀也願將軍不足憂之聞其上下未同宜在速進進而不捷請受過言之誅光從之進至髙昌楊翰以郡迎降及至玉門梁熙傳檄責光擅命還師遣子鷹揚將軍胤與振威將軍南安姚皓別駕衛翰率眾五萬拒光於酒泉燉煌太守姚靜晉昌太守李純以郡迎降光報檄涼州責熙無赴難之誠數其遏歸師之罪遣彭晃杜進姜飛等爲前鋒擊胤戰於安彌大敗之胤輕將麾下數百騎逃奔杜進追而擒之於是西山胡夷皆來欵附武威太守彭濟執熙請迎光乃殺熙涼州郡縣望風奔降獨建威將軍西郡太守索泮奮威將軍酒泉太守宋皓城守不下攻而執之並爲光所殺光遂入姑臧自領涼州刺史護羌校尉表杜進爲輔國將軍武威太守封武始侯其餘將佐封拜有差主簿尉佑姦佞傾險見棄前朝與彭濟同謀執熙光深見寵任乃譖誅姚皓及天水尹景等名士十餘人逺近頗以此失望人懷離貳光尋擢佑爲寧逺將軍金城太守佑次允吾襲據外城以叛佑從弟隨據鸇陰起兵應之光遣將軍魏眞討隨隨敗奔佑光將姜飛又擊敗佑眾佑奔據興城扇動百姓夷夏多從之飛司馬張象參軍郭雅謀殺飛應佑發覺逃奔太安元年春正月初苻堅之敗張天錫南奔其世子大豫爲長水校尉略陽王穆所匿堅還長安穆將大豫俱奔河西依禿發思復鞬思復鞬送之魏安至是魏安人焦松齊肅張濟等起兵數千迎大豫爲主攻拔昌松郡執太守王世彊二月光遣輔國將軍杜進擊之進等敗績大豫遂進逼姑臧求決勝負王穆諫曰呂光糧丰城固甲兵精鋭逼之非利不如席捲嶺西厲兵積粟然後東向而爭不及期年光可平也大豫不從乃自號撫軍將軍涼州牧攺元鳳凰以王穆爲長史傳檄郡縣使穆求救於隴西諸郡建康太守李隰祁連都尉嚴純及閻襲等起兵應之有眾三萬保據楊塢夏四月大豫自揚塢進屯姑臧城西王穆率眾三萬及禿髮思復鞬子奚幹﹝一作於﹞等陣於城南光出擊大破之斬奚干等二萬餘級光謂諸將曰大豫若用王穆之言恐未可平也諸將皆曰大豫豈不及此耶皇天欲贊成明公八百之業故令大豫迷於良算耳光大悅賞賜金帛有差是時堅子丕以光爲車騎大將軍涼州牧領護西羌大都督酒泉公使者沒於後秦不能達秋九月光始聞苻堅爲姚萇所害奮袂哀號三軍縞素大臨於城南傳檄諸州期孟冬大舉僞謚堅曰文昭皇帝長吏百石以上服斬縗三月庶人哭泣三日冬十月光大赦境內建元太安十一月羣僚勸進光曰長蛇未殄方掃除國難不宜進位臺張大豫自西郡入臨洮驅略百姓五千餘家保據俱城光將彭晃徐靈攻破之大豫奔廣武穆奔建康廣武人執大豫送之斬於姑臧市十二月光自稱使持節侍中中外大都督督隴右河西諸軍事大將軍領護匈奴中郎將涼州牧酒泉公太安二年春正月姑臧大風折木從申至辰遣中郎房晷至晉昌祀風穴羅什謂光曰不祥之風當有姦叛然不勞自定也秋八月甘露降於逍遙園白燕翔於酒泉眾燕成列而從之時王穆襲據酒泉自稱大將軍涼州牧光以郭黁讖言攺昌松郡爲東張掖郡冬十二月涼州大饑糓價踴貴斗米直錢五百文人相食死者大半光西平太守康寧自稱匈奴王殺河湟太守彊禧阻兵以叛光屢遣兵討之不克別將徐靈與張掖太守彭晃謀叛光遣將討靈靈奔於晃晃東結康寧西通王穆光欲自擊晃諸將皆曰今康寧在南阻兵伺隙若大駕西行寧必乘虛出於嶺左晃穆未平康寧復至進退狼狽勢必大危光曰事勢寔如卿言然我今不往是坐待其來也晃穆共相唇齒寧又同惡相濟若三寇連兵東西交至則城外皆非吾有大事去矣今晃叛逆始爾寧穆與之情契未宻及其倉卒取之爲易且隆替命也卿勿復言乃自率步騎三萬倍道兼行旣至攻之二旬晃將寇顗斬闗納光遂拔其城誅彭晃初王穆之起兵也遣使招燉煌處士郭瑀瑀嘆曰臨河救溺不卜命之短長脈病三年不豫絕其飱饋魯連在趙義不結舌況人將左袵吾安忍不救之乃與同郡索嘏起兵五千運粟三萬石以餉穆穆以瑀爲太府左長史軍師將軍嘏爲燉煌太守瑀𨿽居元佐而口詠黃老冀功成世定追伯成之蹤旣而穆惑於讒間忌嘏威名率眾伐嘏瑀諫曰昔漢定天下然後誅功臣今事業未建而誅之立見麋鹿遊於此庭矣穆不從瑀出城大哭舉手謝城曰吾不復見汝矣還而引被覆面不與人言不食七日輿疾而歸旦夕祈死夜夢乘靑龍上天至屋而止寤而嘆曰龍飛在天今止於屋屋之爲字屍下至也龍飛屋上尸至吾其死也古之君子不卒內寢況吾正士乎遂還酒泉南山赤崖閣飲气而卒光聞穆之伐嘏謂諸將曰二虜相攻此成擒也將攻之諸將咸以爲不可光曰取亂侮亡武之善經不可以憚累徵之勞而失永逸之機也遂率步騎二萬攻酒泉克之進次涼興穆引師東還路中眾散穆單騎奔騂馬騂馬令郭文斬首送之龜玆國使至獻寶貨奇珍汗血馬光臨正殿設會文武博戲太安三年春正月光信讒言殺武威太守杜進他日與羣僚燕酒酣語及政事時刑法峻重參軍京兆叚業進曰嚴刑重憲非明王之義也光曰商鞅之法至峻而兼諸侯吳起之術無親而楚以霸何也業曰起喪其身鞅亡其家皆殘酷之致也明公受天眷命方開建大業景行堯舜猶懼不濟柰何欲以商申之末法臨道義之神州豈此州士女所望於明公哉光攺容謝之於是下令責躬乃崇寛簡之政是年燉煌太守宋歆送同心梨陳平仲﹝涼州記作陳衝﹞得玉璽獻之博三寸長四寸直看無文字向日視之字在腹中有三十四字言光當王又白雀巢於陽川令蓋敏屋光下令諸臣爲之賦時獻詩及賦者凡百餘人麟嘉元年春正月張掖金澤縣有麟見百獸皆從光以爲己瑞於是羣僚奉表請崇進名號遂以晉孝武太元十四年二月僭卽三河王位於南郊置百官自丞郎已下猶攝州縣事大赦境內攺元麟嘉光妻石氏子紹弟徳世自仇池來至姑臧光迎於城東大饗羣臣立石氏爲王妃子紹爲世子燕羣臣於內苑新堂遣市璽玉於於闐冬十月遣弟左將軍他子武賁中郎將纂討北虜匹勤於三巖山大破之是年造刀一口銘其背曰麟嘉長三尺六寸麟嘉二年秋九月太廟新成追尊髙祖爲敬公曾祖爲恭公祖爲宣公父爲景昭王母爲昭烈妃中書侍郎楊頴上疏請依三代故事追尊呂望爲始祖永爲不遷之廟光從之是歲焉耆國王龍熙遣子入侍張掖督郵傅曜考核郡縣而丘池令尹興殺之投諸空井曜見夢於光曰臣張掖郡小吏案校諸縣而丘池令尹興贓狀狼藉懼臣言之殺臣投於南亭空井中臣衣服形狀如是光寤而猶見久之乃滅遣使覆之如夢光怒殺興麟嘉三年春二月著作郎段業以光未能揚淸激濁使賢愚殊貫因療疾於天梯山作表志詩九嘆七諷十六篇以諷之光覽之而悅署業爲建康太守冬十月金城王乞伏幹歸遣南羌彭奚念入攻白土都尉孫峙退奔興城光遣兵乘虛伐金城幹歸聞之引兵而去光亦引還麟嘉四年秋八月光遣南中郎將方及弟右將軍寶振威將軍楊範彊弩將軍竇茍攻乞伏幹歸於金城方屯河北寶進師濟河爲幹歸所敗寶及將士死者萬餘人光又遣武賁中郎將纂及竇茍率步騎五千南攻彭奚念戰於盤夷纂大敗而歸光遂率兵親討復遣纂及揚武將軍略陽楊軌建中將軍沮渠羅仇建武將軍梁恭軍於左南奚念大懼乃於白土津累石爲堤以水自固遣精兵一萬拒守河津光遣將軍王寶潛趣上津夜渡湟河光濟自石堤攻克枹罕奚念單騎奔甘松光振旅而還麟嘉五年春正月初光徙西海郡人於諸郡至是謡曰朔馬心何悲念舊心中勞燕雀何徘徊意欲還故巢頃之遂相扇動復徙之於河西樂都秋七月羣議以髙昌𨿽在西垂地居形勝外接胡虜易生翻覆宜遣子弟鎭之光以子覆爲使持節鎭西將軍都督玉門已西諸軍西域大都護鎭髙昌命大臣子弟隨之麟嘉六年春正月光遣使拜禿發烏孤假節冠軍大將軍河西鮮卑大都綂廣武郡侯夏六月光帥眾十萬伐西秦王乞伏幹歸幹歸遣使稱藩以子勑勃爲質光引兵還﹝勑勃西秦錄作勃勃﹞龍飛元年夏六月五龍見於浩亹羣臣咸賀勸光稱尊光於是以晉太元二十一年僭卽天王位大赦境內殊死已下攺元龍飛備置郡司立世子紹爲太子封庶長子纂爲太原公秦州刺史弟延爲天水公弘爲常山公其餘子弟爲公侯者十七人署中書令王詳爲尙書左僕射著作郎段業等五人爲尙書又遣使拜禿髮烏孤爲徵南大將軍益州牧左賢王冬十月西秦涼州牧乞伏軻彈與秦州牧乞伏益州不平彈率眾來奔光下書曰幹歸狼子野心前後反復朕方東淸秦趙勒銘會稽豈令豎子鴟峙洮南且其兄弟內相離間可乘之機無過今也其勅中外戒嚴朕當親討龍飛二年春正月光大舉攻西秦師次於長最幹歸羣下請東奔成紀以避之幹歸曰軍之勝敗在於巧拙不在眾寡光兵𨿽眾而無法其弟延勇而無謀不足憚也且其精兵盡在延所延敗光自走矣二月光使太原公纂率楊軌竇茍等步騎三萬攻金城幹歸率眾二萬來救光遣將軍王寶等率騎五千邀之幹歸懼而不進遂拔金城執太守衛鞬鞬瞋目謂光曰吾寧守節斷頭誓不爲降虜也光義而免之光又遣將軍梁恭金石生與秦州刺史沒奕幹以甲卒萬餘出陽武下峽攻其東天水公延以枹罕之眾攻臨洮武始河闗皆克之幹歸因大震泣嘆曰死中求生正在今日也乃縱反間紿延云幹歸眾潰東奔成紀延欲引輕騎追之司馬耿稚諫曰幹歸雄勇過人權略難測破王廣克楊定皆羸師以誘之𨿽蕞爾小國亦不可輕也困獸猶鬥況幹歸安肯望風自潰乎且告者視髙而色動必有姦計今宜整步陳而前使步騎相接徐俟後軍畢集然後擊之可一戰滅也延不從進與幹歸相遇戰敗死之耿稚及將軍姜顯收集散卒還屯枹罕光亦引兵還於姑臧夏四月初張掖臨松盧水胡沮渠羅仇匈奴沮渠王之後也世爲部帥光以羅仇爲尙書從伐西秦及延敗死羅仇弟三河太守沮渠曲粥謂羅仇曰主上荒耄信讒今軍敗將死正其猜忌智勇之時也吾兄弟素爲所憚與其經死溝瀆孰若勒兵向西平出苕藋奮臂大呼涼州不足定也羅仇曰理如汝言但吾家累世忠孝爲一方所歸寧人負我無我負人也未幾光果殺羅仇及曲粥羅仇弟子蒙遜求帥喪還塟鄕裏諸部會塟者萬人蒙遜哭謂眾曰呂主昬荒無道多殺不辜吾家上世雄視河西今欲與諸部雪二父之恥復上世之業何如眾多從之遂殺光護軍馬邃攻拔臨松郡屯據金山大爲百姓之患蒙遜從兄男成先爲光將守晉昌聞蒙遜起兵逃奔貲虜扇動諸夷眾至數千進攻福祿建安將軍寧戎護軍趙策擊敗之男成退奔樂涫五月光遣太原公纂率眾二萬擊敗蒙遜於忽谷酒泉太守壘澄率將軍趙策趙陵步騎萬餘討男成於樂涫戰敗澄策死之男成進攻建康遣人說建康太守段業曰呂氏政衰權臣擅命刑罰失中人不堪役一州之地叛者連城瓦解之形昭然在目百姓嗷然無所依附府君柰何以蓋世之才欲立忠於垂亡之國乎男成等旣唱大義欲屈府君俯臨鄙州使塗炭之餘獲來蘇之惠何如業不從相持二旬外救不至郡人髙逵史惠等言於業曰今孤城獨立臺無救援府君𨿽心過田單而地非卽墨宜思髙算轉禍爲福業先與光侍中房晷僕射王詳不平懼不自容乃許之自稱大都督龍驤大將軍涼州牧建康公光命太原公纂將兵五萬討業時謂業等烏合纂有威聲勢必克全光以問羅什什曰觀察此行未見其利旣而蒙遜進屯臨洮爲業聲援戰於合離纂兵大敗秋八月光散騎常侍西平郭黁以光年老知其將敗遂與僕射王詳起兵作亂詳爲內應事發光乃誅詳黁遂據東苑以叛民間皆言聖人舉兵事無不成從之者甚眾黁以爲代呂者王乃推王乞基爲主光馳使召纂討黁纂將還諸將勸纂曰段業聞師回必躡軍後若潛師夜還庶無後患也纂曰業𨿽憑城阻眾無雄略之才若夜潛還適足張其姦志耳乃遣使告業曰郭黁作亂吾今還都卿能決者可早出戰遂棄大軍先將輕騎引還業亦不敢出纂司馬楊綂謂其從兄桓曰郭黁明善天文起兵其當有以京城之外非復朝廷之有纂今還都復何所補請除纂勒兵推兄爲盟主西襲呂弘據張掖號令諸郡亦千載一時也桓怒曰吾聞臣子之事君親有隕無二吾爲呂氏臣安榮其祿危不能救豈可復增其難乎呂氏若亡吾爲弘演矣綂懼至番禾奔歸於黁黁遣軍邀纂於白石纂大敗光西安太守石元良率步騎五千赴難與纂共擊黁軍破之遂入姑臧涼人張捷宋生等招集戎夏三千餘人反於休屠城與黁共以書箋招誘後將軍楊軌推爲盟主軌性粗直不慮黁之傾危河西太守程肇諫曰將軍之與呂王可謂臭味是同今欲釋同心托異類背龍頭從蛇尾非將軍之髙算也願將軍熟思之軌不從乃自稱大將軍涼州牧西平公纂擊黁將王斐於城西大破之黁勢漸衰遣使請救於禿髮烏孤九月烏孤使弟驃騎利鹿孤帥騎五千援黁冬十一月光遺楊軌書曰自羌胡不靖郭黁叛逆南藩安否音問兩絕行人風傳云卿擁逼百姓爲黁唇齒卿雅志忠貞有史魚之操鑑察成敗逺侔古人豈宜聽納姦邪以虧大美淩霜不雕者松柏也臨難不移者君子也何圖松柏雕於微霜而雞鳴已於風雨郭黁巫卜小數時或誤中考之大理率多虛謬朕宰化寡方澤不逮逺致世事紛紜百城離叛戮力一心同濟巨海者望之於卿也今中倉積粟數百千萬東人戰士一當百餘入則言笑晏晏出則步武涼州吞黁咀業綽有餘暇但與卿形𨿽君臣心過父子朕欲全卿名節不使貽笑將來卿三思之軌不答龍飛三年春二月楊軌以司馬郭緯爲西平相率步騎二萬北赴郭黁禿髮傉檀亦率騎一萬助之軌至姑臧營於城北三月太原公纂將兵擊軌郭黁帥眾來救纂敗引還段業使沮渠蒙遜攻西郡執其太守呂純純光之弟子也於是晉昌燉煌等郡並降於業夏六月楊軌自恃士馬之盛議欲與光大決成敗黁每以天文裁止之常山公弘鎭張掖業使輔國將軍沮渠男成及酒泉太守王徳來攻光遣太原公纂迎之軌謀於眾曰呂弘精兵一萬若與纂合則敵彊我弱養獸不討將爲後患乃與禿髮利鹿孤共邀纂纂與戰大破之軌奔王乞基郭黁聞軌敗東走魏安降於乞伏幹歸常山公弘爲業所攻引兵棄張掖東走業將兵追弘弘擊敗之業遂城西安以別將臧莫孩爲太守太原公纂又擊敗之冬十月建武將軍李鸞以興城降於禿髮烏孤龍飛四年夏五月太子紹太原公纂將兵伐段業業乞救於禿髮烏孤烏孤遣驃騎利鹿孤及楊軌救之紹以業等軍盛欲從三門闗挾山而東纂曰挾山示弱取敗之道不如結陣衝之彼必憚我而不戰也紹乃引軍而南業案兵不動紹等亦引而還秋九月光寢疾冬十二月光疾甚立太子紹爲天王自號太上皇帝以太原公纂爲太尉常山公弘爲司徒謂紹曰吾疾病惟增恐將不濟今國家多難三寇窺覦疊伺國隙吾歿之後使纂綂六軍弘管朝政汝恭已無爲委重二兄庶幾可濟若內相猜貳釁起蕭墻則晉趙之變旦夕至矣又謂纂弘曰永業才非撥亂直以立嫡有常猥居元首今外有彊寇人心未寧汝兄弟緝穆則祚流萬世若內自相圖則禍不旋踵纂弘泣曰不敢有異心又執纂手戒之曰汝性粗暴深爲吾憂開基旣難守成不易善輔永業勿聽讒言是日光卒時晉安帝隆安三年也光年六十三在位十四年僞謚懿武皇帝廟號太祖墓號髙陵

卷八十二後涼錄二呂紹呂紹字永業光之嫡子也麟嘉元年與母石氏至自仇池遂立爲世子光僭卽天王位進爲太子光死紹祕不發喪庶兄太原公纂乃排閣而入哭之盡哀拂衣欲出紹懼爲纂所害以位讓之曰兄功髙年長宜承大綂願兄勿疑纂曰臣𨿽年長陛下國家之冢嫡也臣安敢姦之不可以私愛而亂大倫紹固讓纂纂不許紹遂嗣僞位驍騎將軍呂超言於紹曰纂綂戎積年威震內外臨喪不哀步髙視逺觀其舉止似亂常度恐成大變宜早除之以安社稷紹曰先帝顧命言猶在耳柰何棄之且兄弟至戚寧有此乎吾以弱年負荷大任方賴二兄以寧國家縱其圖我我視死如歸終不忍有此意也卿愼勿言超曰纂威名素著安忍無親今不圖之後必噬臍矣紹曰吾每念袁尙兄弟未嘗不痛心切齒忘寢與食寧坐而死豈忍行之超曰聖人稱知幾其神陛下臨機不斷臣見大事去矣旣而纂見紹於湛露堂超執刀侍側目纂請収之紹不許纂遂與常山公弘率壯士數百攻紹紹登紫閣自殺追謚隠王先是光未亡時有鬼叫於都街曰兄弟相滅百姓獘徼吏尋視之則無所見其年光死紹立五日爲纂所殺呂纂呂纂字永緒光之庶長子也母趙淑媛纂性粗暴少便弓馬好鷹犬苻堅時入太學不好讀書惟以交結公侯聲樂爲務太安元年堅亂西奔上邽轉至姑臧拜虎賁中郎將秦州刺史封太原公先是光欲立弘爲世子會聞紹在仇池乃止弘旣有憾於紹遣尙書姜紀宻告纂曰先帝登遐主上闇弱未堪多難兄總攝內外維恩素著宜爲社稷計不可狥小節也輙欲逺追廢昌邑之義以兄爲中宗何如纂從之於是夜率壯士數百踰北城攻廣夏門弘率東苑之眾斫洪範門左衛將軍齊從守融明觀抽劍斫纂不中被擒紹遣武賁中郎開率禁兵拒戰於端門驍騎將軍虎率眾二千赴難眾素憚纂皆不戰自潰纂入自靑角門升謙光殿紹自殺於紫閣超出奔廣武纂憚弘兵彊以位讓弘弘曰向以紹弟也而承大綂眾心不順是以違先帝遺命而廢之慚負黃泉今復踰兄而立豈弘之本志乎復何面目以視息世間大兄長且賢威名振於二寇宜速卽大位以安國家纂乃使弘出告眾曰先帝臨終受詔如此羣臣皆曰茍社稷有主誰敢違者遂僭卽天王位大赦境內攺元咸寧尊嫡母石氏爲王太后生母趙氏爲太后署常山公弘爲使持節侍中大都督都督中外諸軍事大司馬車騎大將軍司隸校尉錄尙書事攺封番禾郡公其餘封拜各有差叔父徵東將軍方鎭廣武纂遣使謂方曰超實忠臣義勇可嘉但不識國家大體權變之宜方賴其忠節誕濟世難卿可以此意諭之超乃上疏陳罪纂復其爵位咸寧二年春三月大司馬番禾公弘自以功名崇重恐不爲纂所容纂亦以弘功髙地逼深忌嫉之弘以東苑之兵作亂刼尹文楊桓以爲謀主請宗變俱行燮固辭之遂率兵攻纂纂遣將軍焦辧擊之弘眾潰出奔廣武纂縱兵大掠悉以東苑婦女賞軍弘之妻女亦爲士卒所辱纂笑謂羣臣曰今日之戰何如侍中房晷對曰天禍涼室釁起戚藩先帝始崩隠王以幽逼致殂山陵甫訖大司馬以驚疑肆逆京邑流血昆弟接刅𨿽弘自取夷滅亦由陛下無棠棣之恩宜省己責躬以謝百姓而反縱兵大掠囚辱士女釁自弘起百姓何罪且弘妻陛下之弟婦弘女陛下之侄女也柰何使無賴小人污辱爲婢妾天地神明豈忍見此因歔欷悲泣纂攺容謝之乃召弘妻及男女置於東宮厚撫之弘將奔禿髮利鹿孤道過廣武詣徵東將軍方方見之大哭曰天下甚寛汝何爲至此乃執弘系獄馳使告纂纂遣力士康龍就拉殺之是月立妃楊氏爲皇后以后父桓爲散騎常侍尙書左僕射涼都尹封金城侯夏四月纂將伐禿髮利鹿孤中書令楊頴諌曰夫起師動眾必參之天人茍非其時聖賢所不爲也利鹿孤上下用命國未有釁不可以伐今宜繕甲養鋭勸課農桑待可乘之機然後一舉蕩滅比年多事公私罄竭不深根固本恐爲患將來願抑赫斯之怒思萬全之策纂不從遂帥眾度浩亹河利鹿孤遣弟傉檀來拒戰於三堆纂眾敗績失士卒二千餘人六月纂將西襲張掖尙書姜紀諫曰方今盛夏農事方殷百姓廢農所利者少所喪者多若師至嶺西虜必乘虛寇掠都下將若之何宜且回師以爲後計纂曰虜無大志聞吾西徵正可自固耳今速襲之可以得志遂進圍張掖略地建康傉檀聞之帥萬騎襲姑臧纂弟隴西公緯憑北城以自固傉檀曜兵於靑陽門虜掠八千餘戶而去纂聞之引還秋九月徵東將軍方率廣武民三千餘戶奔利鹿孤是年有豬生子一身三頭又有龍出東廂井中到殿前蟠臥比旦失之纂以爲美瑞號大殿爲龍翔殿又有黑龍行於當陽九宮門攺爲龍興門鳩摩羅什獨以爲災言於纂曰比日潛龍出遊豕妖見異龍者陰類出入有時而今屢見則爲災眚將有下人謀上之變宜克己修徳以答天戒纂不納涼州﹝一作卽序不知何解﹞人胡據﹝一作胡安枚﹞盜發張駿墓見駿貌如生得眞珠簾箔雲母屏風琉璃榼白玉樽受三升赤玉簫紫玉笛珊瑚鞭馬瑙鍾黃金勒水陸奇珍不可勝紀纂誅據黨五十餘家遣使弔祭駿並繕修其墓咸寧三年春二月纂昏虐任情遊田無度荒耽酒色不卹政事太常楊頴諌曰臣聞皇天降監惟徳是與徳由人弘天應以福故勃焉之美奄在聖躬大業已爾當以道守之廓靈基於日新邀洪福於萬世自陛下龍飛疆宇未辟﨑嶇二嶺之內綱維未振於九州島陛下不兢兢夕惕經略四方以成先帝之遺志拯蒼生於荼毒﹝一作蓼﹞而更飲酒過度出入無恆宴安遊盤之樂沈湎樽酒之間不以寇讎爲慮臣竊危之糟丘酒池洛汭不返皆陛下之殷鑑臣蒙先帝夷險之恩故不敢避幹將之戮纂謝曰朕之罪也不有直亮之臣誰匡邪僻之君然昏虐自任𨿽有此諌終不能攺常與左右因醉騁馳遊獵或馬奔於坑塹之間殿中侍禦史王回中書侍郎王儒控馬諌曰千金之子坐不垂堂萬乘之主淸道而行柰何去輿輦之安冒奔馳之危銜橜之變動有不測之禍愚臣竊所未安敢以死爭願陛下逺思﹝逺思二字段龜龍涼州紀作宜憶﹞袁盎攬轡之言不令臣等受譏千載纂不納纂番禾太守超擅擊鮮卑思盤思盤遣弟乞珍訴超於纂纂召超及思盤皆入朝超至姑臧大懼深自結於殿中監杜尙纂見超怒責之曰卿恃兄弟桓桓乃敢欺吾要當斬卿天下乃定超頓首曰不敢纂本以恐愒超實無意殺之因引超思盤及諸臣同燕於內殿超兄中領軍隆屢勸纂酒已至昏醉乘步挽車將超等遊禁內至琨華堂東閣車不得過纂親將竇川駱騰倚劍於壁推車過閣超取劍擊纂纂下車擒超超刺纂洞胸奔於宣徳堂川騰與超格戰超殺之纂妻楊氏命禁兵討超杜尙止之皆納兵舍仗將軍魏益多斬取纂首以狥曰纂違先帝之命殺太子而自立荒耽酒獵暱近小人輕害忠良以百姓爲艸芥番禾太守超以骨肉至親懼社稷顚覆順人心而除之上以安宗廟下爲太子報仇凡我士庶同玆休慶纂在位三年死纂未死時嘗與鳩摩羅什博戲或共圍棋殺羅什子曰斫胡奴頭羅什曰不能斫胡奴頭胡奴將斫人頭此言有爲而纂不能悟光弟寶有子名超小字胡奴竟以殺纂終如什言隆簒位僞謚纂爲靈皇帝墓號白石陵

卷八十三後涼錄三呂隆呂隆字永基光弟右將軍寶之子也美姿貌善騎射光末年拜北部護軍稍歷顯位聲稱並著超旣殺纂讓位於隆隆有難色超曰今如乘龍上天豈得中下隆遂以晉安帝隆安五年春二月僭卽天王位超先以番禾得小鼎以爲神瑞大赦境內殊死以下攺元神鼎追尊父寶爲文皇帝母衛氏爲皇太后妻楊氏爲皇后以弟超有佐命之勲拜使持節侍中都督中外諸軍事輔國大將軍司隸校尉錄尙書事封安定公二月右僕射楊桓奔河西利鹿孤任爲左司馬利鹿孤率眾來攻隆與戰敗績掠其民二千餘戶而去夏五月隆殘虐無度多殺豪望以立威名內外囂然人不自保魏安人焦朗遣使說秦隴西公姚碩徳曰呂氏因秦之亂制命此州自武皇棄世兄弟相攻徳刑不卹殘暴是先饑饉流亡死者過半惟泣訴昊天而精誠無感伏惟明公道邁前賢任尊分陜宜兼弱攻昧經略此方救生靈之沈溺布徽政於玉門簒奪之際爲功不難不可失也乃遣妻子爲質碩徳遂率步騎六萬來伐秋七月碩徳自金城渡河直趨廣武至姑臧隆遣輔國大將軍超龍驤將軍邈等出戰大敗遁還邈爲碩徳所擒所失萬計隆收集離散嬰城固守巴西公他率東苑之眾二萬五千降秦閏月時熒惑犯帝座有雀羣鬥於太廟死者數萬姑臧受圍累月東方之人在城中者多謀外叛將軍魏益多又唱動羣心乃謀殺隆超事發誅之連坐死者三百餘家於是羣臣表求與秦通和隆弗許安定公超諌曰通塞有時艱泰相襲孫權屈身於魏譙周勸主迎降豈非大丈夫哉勢屈故也天錫承七世之資樹恩百載武旅十萬謀士盈朝秦師臨境識者導以見機若愎諌自專社稷爲墟前鑑不逺我之元龜何憚尺書單使不以危易安且令卑辭以退敵敵去之後內修徳政廢興由人何損大略隆曰吾𨿽常人屬當國家之重不能嗣守成基保安社稷乃以太祖之業委之於人復何面目見先帝於地下乎超曰應龍以屈伸爲靈聖人以知機爲美今連兵積歲糧儲內竭彊寇外逼百姓嗷嗷無餬口之計﹝一作寄﹞假使張陳韓白亦復無如之何陛下當思權變屈伸割區區常慮若卜世未窮何憂舊業之不復茍天命去矣亦可以保全宗族不然坐守困窮終將何如隆乃從之九月遣使請降於秦秦遣鴻臚桓惇拜隆爲使持節鎭西大將軍都督河西諸軍事涼州刺史建康公優詔嘉美之於是遣母弟愛子文武舊臣慕容築楊頴史難閻松等五十餘家入秦爲質碩徳乃還冬十二月安定公超攻姜紀不克遂攻焦朗於魏安朗遣弟子嵩爲質於河西王利鹿孤利鹿孤遣傉檀來援比至超已退傉檀乃耀兵姑臧壁於胡坑超夜遣中壘將軍王集帥精騎二千斫營傉檀縱兵逆擊集被殺失兵士三百餘人隆懼僞與傉檀通好請於苑內結盟傉檀遣鎭北俱延入盟延疑有伏毀苑墻而出伏兵擊之延失馬步還傉檀怒遂攻昌松太守孟褘於顯美隆遣廣武將軍茍安國寧逺將軍石可率騎五百救之安國等憚傉檀之彊遁還傉檀遂克顯美執孟褘而去神鼎二年春二月興遣兼散騎常侍席確來觀虛實因徵隆弟超爲質沮渠蒙遜率眾來伐隆遣使求救於河西王利鹿孤利鹿孤遣車騎大將軍傉檀率眾一萬救之未至隆擊敗之蒙遜請與結盟畱糓萬餘斛以賑饑人是時姑臧大饑糓價踴貴斗米直錢五千文人相食餓死者十餘萬口城門晝閉樵采路絕百姓請出城乞爲傭作奴婢者日有數百隆惡其沮動眾心盡坑之積屍盈於路衢戶絕者十有九焉冬十月河西王傉檀復攻隆於姑臧神鼎三年秋七月河西王傉檀及沮渠蒙遜互出兵來攻隆以二寇之逼念姑臧終無以自存乃遣超率騎二百多賫珍寶請迎於秦姚興遂遣徐難等率步騎四萬來迎軍至姑臧隆素車白馬迎於道旁難以司馬王尙行涼州刺史配兵三千權鎭姑臧分置守宰以戍倉松番禾二城隆使呂胤告光廟曰陛下往運神略開建西夏徳被蒼生威振遐裔枝嗣不臧疊相簒弒二虜交逼將歸東京謹與陛下奉訣於此歔欷慟泣酸感興軍隆遂率宗族僚屬及民一萬戶隨難東遷旣至長安興以隆爲散騎常侍尙書公如故超爲安定太守文武三十餘人皆擢敍之初郭黁常言代呂者王故其起兵先推王詳後推王乞基及隆東遷王尙卒代之終如黁言其後隆坐與姚興子廣平公弼謀反爲興所殺呂光以孝武太元十一年歲在丙戌據涼州十五年至隆滅亡歲在癸卯凡十八年以安帝元興二年滅

卷八十四後涼錄四呂緯呂緯纂之弟也封隴西公鎭北城初禿髮傉檀率眾襲姑臧緯固守北城兵不得入及纂爲超等所害或說緯曰超陵天逆上士眾不附明公以介弟之親仗大義之名投戈而起且姜紀焦辯在南城楊桓田誠在東苑皆吾黨也何患不濟緯遂嚴兵謂叔父巴西公他曰隆超弒逆所宜擊之昔田氏之亂孔子鄰國之臣猶抗言於哀公況今蕭墻有難而可坐觀乎他將從之他妻梁氏止之曰緯超俱兄弟之子何爲捨超助緯自爲禍首乎他乃謂緯曰超舉事已成據武庫擁精兵圖之甚難且吾老矣無能爲也超聞登城告他曰纂信讒言將滅超兄弟超以身命之切且懼社稷覆亡故出萬死之計爲國家唱義叔父當有以亮之超弟邈有寵於緯因說緯曰纂殘國破家誅戮兄弟隆超此舉應天人之心正欲尊立明公耳方今明公先帝之長子當主社稷四海顒顒人無異議隆超𨿽不達臧否終不以孽代宗更圖異望也願公勿疑緯信之乃與隆超結盟單馬入城超執而殺之他尋叛降於秦呂訓呂訓光子也光徵西域畱於仇池其後仕楊難當爲建忠將軍王師北伐訓衛倉儲以俟旣克難當署爲駙馬都尉奉朝請徙居內郡光妻石氏光妻石氏略陽氐人也初光之徵西域畱石氏於仇池麟嘉元年光僣稱涼王於姑臧石氏與子紹及弟徳世來自仇池光乃迎於城東遂冊立爲王后纂後簒位尊爲王太后纂妻楊氏纂妻楊氏弘農人尙書右僕射楊桓之女也咸寧元年立爲皇后楊氏美艷有義烈纂爲超所刺楊氏命禁兵討之殿中皆其黨與莫有應者將軍魏益多入斬纂首楊氏泣曰人已死如土石無所復知何忍復殘其形骸乎益多罵之楊氏與婢十數人殯纂於城西將出宮超恐其挾珍寶出外使人搜索之楊氏厲聲責曰爾兄弟不能和睦手刅相屠我旦夕死人用金寶何爲超慚而退又問楊氏玉璽所在楊氏怒曰已毀之矣超見其有色欲納之謂其父桓曰後若自殺禍及卿宗桓以言告楊氏楊氏曰大人本賣女與氐以圖富貴一之已甚其可復使女辱於二氐乎桓不能彊遂自殺謚曰穆後紹美人張氏張氏燉煌人本隠王紹之美人也淸辧有操行姿色壯麗年十四紹見殺便請爲沙門隆見而悅之欲污其行遣中書郎裴敏說之張氏善言名理敏爲之屈隆親逼之張氏斂袵曰欽樂至道故投身空門恐一旦辱於人誓不攺節今見逼如此豈非命也於是升門樓自投於地二踵俱折口誦佛經顏色自若俄然而卒呂憲妻符氏呂憲纂之從叔也爲建節將軍遼東太守妻符氏年十五有姿色憲卒自殺郭黁郭黁西平人也少明式易善天文占候仕郡主簿張天錫末年苻氏每有西伐之問太守趙凝使黁筮之黁曰若郡內二月十五日失囚者東軍當至涼祚必終凝乃申約屬縣至十五日鮮卑折掘送馬於凝凝疑其非駿幽之內廏鮮卑懼而夜遁凝以告黁黁曰是也國家將亡不可復久苻堅末年當陽門震涼州刺史梁熙問黁曰其祥安在黁曰爲四夷之事也當有外國二王來朝主上一當反國一死此城歲餘而鄯善及前部王朝於苻堅前部王西歸鄯善王死於姑臧及光王河西西海太守王楨以郡叛黁勸光襲之光左丞寶曰千里襲人自昔所難況王者之師天下所聞何可僥幸以邀成功黁不可從誤人大事黁曰若其不捷黁自伏鈇鉞之誅如其克也左丞爲無謀矣光從而克之遂比之京管參預機宻遷散騎常侍兼太常光將伐乞伏幹歸黁諫曰今太白未出不宜行師往必無功終當覆敗太史令賈曜以爲必有秦隴之地及克金城光使曜詰黁黁宻謂曜曰昨有流星東墜當有伏屍死將𨿽得此城憂在不守正月上旬河冰將解若不早渡恐有大變後二日而敗問至光引軍渡河旣訖冰泮國人服其神驗甚信重之後以光年老知其將敗會熒惑守東井謂僕射王詳﹝一作祥﹞曰於天文涼之分野將有大兵且主上老病太子衝闇太原公纂等凶悍一旦不諱禍亂必起以吾二人久居內要彼常切齒將爲誅首恐禍及人深宜慮之田胡王乞基部落最彊二苑之人多其故眾吾今欲與公共唱大義推乞基爲主則二苑之眾盡爲我有克城之後徐更議之詳以爲然黁遂以二苑之眾夜燒洪範門使詳爲內應事泄黁據東苑以叛百姓聞黁起兵皆言聖人起事事無不成故相率從之如不及旬日之間有眾數千光孫八人年幼悉在乳母抱中先在東苑黁之叛也悉虜而獲之及纂擊破黁軍黁恚甚盡投王孫於鋒刅之上枝分節解飲其血以盟眾覩者盡皆掩目寒心不忍視之而黁悠然自若遂與光相持時有逃人奔於黁稱呂綂病死黁曰未也光綂之命盡在一時後綂死三日而光死黁嘗曰涼州謙光殿當有索頭鮮卑居之其後禿髮傉檀沮渠蒙遜疊據姑臧終如黁言黁性褊酷不爲士庶所附戰敗奔降西秦幹歸敗入仕姚興爲太史令黁以滅姚者晉遂將妻子南奔爲追兵所殺杜進杜進略陽氐也初爲光禆將從伐西域討平龜玆及光引還涼州刺史梁熙責光擅命還師遣子胤率眾來拒光遣進等爲前鋒迎撃胤將麾下數百騎來奔進追擒之胡夷欵附光之定河西也進功居多表爲輔國將軍武威太守封武始侯進旣居都尹權髙一時出入羽儀與光相亞光甥石聰至自闗中光曰中州人言吾政化何如聰曰但聞有杜進耳實不聞有舅也光黙然因此誅進張資張資仕光爲中書監博學多才藝文翰溫雅光甚器之資病光博營救療有外國道人羅義云能差資病光喜給賜甚厚鳩摩羅什知義誑詐乃告資曰義不能爲益徒煩費耳冥運𨿽隠可以事試也遂以五色絲作繩結之燒爲灰末投之水中灰若出水還成結者病不可愈須臾灰聚浮出復繩本形義療無效少日資死光悼惜之任射任射者光時得罪自匿爲王欣家奴發覺應死射有奇巧王爾﹝一作肅﹞魯般之儔也故赦之及大殿歲久傾敗光募能正者射運巧致思不煩大工土木俱正竇茍竇茍略陽氐也以壯勇知名從光攻龜玆登云梯入地道或時墮落蘇而復上光深奇之後以彊弩將軍從中郎將方攻乞伏幹歸又從太原公纂率步騎五千南討彭奚念皆無所獲光親討幹歸茍又從纂率步騎三萬攻拔金城以功遷左衛將軍賜爵闗內侯侯瑾侯瑾字子瑜能解鳥語光大安三年常出門見白雀巢陽川與黑雀列行慨然嘆曰今天下大亂君子小人相共居焉遂去不知所之齊從齊從魏安人也仕光爲左衛將軍守融明觀紹初嗣立纂與弘率壯士攻洪範門從逆問之曰誰也眾曰太原公從曰國有大故主上新立太原公行不由道夜入禁城將爲亂耶因抽劍直前斫纂中額纂左右擒之纂曰義士也赦之勿殺及卽僞位謂從曰卿前斫我一何甚也從泣曰隠王先帝所立陛下𨿽應天順時而微心未達此時惟恐陛下不死何謂甚也纂嘉其忠因善遇之宋歆宋歆姑臧人也仕爲燉煌太守以徳惠下境內肅淸乃結同心之梨歆詣酒泉獻之光嘉其美瑞賞帛五十疋宗燮宗燮燉煌人仕纂爲騎都尉尙書僕射大司馬弘起兵東苑刼尹文楊桓爲謀主請燮俱行燮曰老臣受先帝大恩位爲列棘不能隕身授命死有餘罪而復從殿下親爲戎首者豈天地所容乎且臣耄矣智不能謀眾不足恃將焉用之弘曰君爲義士我爲亂臣乃止

卷八十五西秦錄一乞伏國仁乞伏國仁隴西鮮卑人也其先有如弗斯引出連叱盧三部自漠北南出太陰山遇一巨虫於路狀若神龜大如陵阜乃殺馬而祭之祝曰若善神也便當開路若惡神也遂塞不通俄而不見乃有一小兒在焉時又有乞伏部有老父無子者請養爲子眾咸許之老父欣然自以爲有所依憑字之曰紇幹紇幹者夏言依倚也年十歳驍勇善騎射彎弓五百斤四部服其雄武推爲統主號之曰乞伏可汗托鐸莫何托譯者言非神非人之稱也其後國仁五世祖佑鄰者晉泰始初率戶五千遷於夏緣部眾稍盛鮮卑鹿結七萬餘落屯於髙平川與佑鄰疊相攻擊鹿結敗南奔略陽佑鄰盡並其眾因居髙平川佑鄰死子結權立徙於牽屯結權死子利那立擊鮮卑吐賴於烏樹山討尉遲渴權於大非川並收其眾三萬餘落利那死弟祁埿立祁埿死利那子述延立討鮮卑莫侯於苑川大破之降其眾二萬餘落因居苑川侵並鄰部士馬彊盛以叔父軻埿爲師傅委以國政弗斯引烏埿爲左輔將軍鎭蔡園川出連髙胡爲右輔將軍鎭至便川叱盧那胡爲率義將軍鎭牽屯山述延死子傉大寒立會石勒滅劉曜懼而遷於麥田無孤山﹝晉記作元孤山﹞大寒死子司繁立秦皇始中遷於度堅山建元七年秦將益州刺史王綂來伐司繁帥騎三萬拒綂於苑川綂潛襲度堅山部眾五萬餘落悉降於綂司繁嘆謂左右曰智不拒敵徳不撫眾劍騎未交而本根已敗見眾分散勢亦難全若奔諸部必不我容吾將爲呼韓邪之計矣乃擁部落亦詣綂降堅堅大悅署爲南單於畱之長安以司繁從叔吐雷爲勇士護軍撫其部眾俄而鮮卑勃寒侵斥隴右堅以司繁爲使持節都督徵討西胡諸軍事鎭西將軍討之勃寒懼而請降遂使司繁鎭勇士川甚有威惠司繁卒子國仁立堅興壽春之役徵爲前將軍領先鋒騎會國仁叔父步頹叛於隴右堅遣國仁還討之步頹聞之大喜迎國仁於路國仁置酒髙會攘袂大言曰苻氏往因趙石之亂遂妄竊名號窮兵黷武跨僣八州疆宇旣寧冝綏以徳方虛廣威聲勤心逺略騷動蒼生疲敝中國違天怒人將何以濟且物極則虧禍盈而覆者天之道也以吾量之是役也難以免矣吾當與諸君共成一方之業及堅敗歸國仁遂廹脇部落有不從者擊而並之眾至十餘萬建義元年苻堅爲姚萇所殺國仁謂其豪帥曰苻氏以髙世之資而困於烏合之眾可謂天也夫守常迷運先逹恥之見機而作英豪之舉吾𨿽薄徳藉累世之資豈可覩時來之運而不作乎遂以晉孝武太元十年自稱大都督大將軍大單於領秦河二州牧攺秦建元二十一年爲建義元年署置官屬以其將乙旃童埿﹝童一作音﹞爲左相屋引出支爲右相獨孤匹蹄爲左輔武羣勇士爲右輔弟幹歸爲上將軍自余拜授各有差乃分其地置武城武陽安固武始漢陽天水略陽漒川甘松匡朋白馬苑川十二郡築勇士都城以居之鮮卑匹蘭帥眾五千來降建義二年春正月南安祕宜帥諸羌胡五萬餘人來擊四面而至國仁謂諸將曰先人有奪人之心不可坐待其至宜抑威餌敵羸師以張之軍法所謂怒我而怠寇也於是勒眾五千襲其不意大敗之祕宜奔還南安秋七月祕宜與其弟莫侯悌眷率眾三萬餘戶來降國仁拜祕宜鎭東將軍東秦州刺史悌眷鎭南將軍南梁州刺史建義三年春三月秦苻登遣使署國仁使持節大都督都督雜夷諸軍事大將軍大單於苑川王夏五月國仁帥騎三萬襲鮮卑大人宻貴裕茍提倫等三部於六泉秋七月髙平鮮卑沒弈幹東胡金熈連兵來襲相遇於渴渾川大戰敗之斬級三千獲馬五千疋沒弈幹及熈奔還三部振懼率眾迎降署宻貴爲建義將軍六泉侯裕茍爲建忠將軍蘭泉侯提倫爲建節將軍鳴泉侯是年國仁造刀一口銘曰建義隸書建義四年春三月國仁建威將軍叱盧烏孤跋擁眾叛保牽屯山國仁率騎七千討之斬其部將叱羅侯降者千餘戶跋大懼請降復其官爵夏四月討鮮卑越質叱黎於平襄大破之獲其子詰歸弟子復半及部落五千餘人而還六月國仁死在位四年僞謚宣烈王廟號烈祖乞伏幹歸乞伏幹歸國仁之弟也雄武英傑沈雅有度略國仁死羣臣咸以國仁子公府尙幼宜立長君共推幹歸爲大都督大將軍大單於河南王大赦境內攺元太初秋七月立妻邊氏爲王后署置百官仿漢制以南川侯出連乞都爲丞相鎭南將軍南梁州刺史悌眷爲禦史大夫金城邊苪爲左長史東秦州刺史祕宜爲右長史武始翟勍爲左司馬翟瑥爲右司馬略陽王松壽爲主簿從弟軻彈爲梁州牧弟益州爲秦州牧屈眷爲河州牧自余封拜各有差九月幹歸遷都金城太初二年春正月秦苻登遣使署幹歸爲大將軍大單於金城王時晉太元十四年也夏四月南羗獨如率眾七千來降休官阿惇侯年二部各擁五千餘落據牽屯山爲其邊害幹歸討破之悉降其眾於是聲振邊疆鮮卑豆畱猗叱豆渾及南丘鹿結並休官曷呼奴盧水尉地拔並率眾來降幹歸皆署其官爵冬十一月枹罕羗彭奚念帥眾來附幹歸以奚念爲北河州刺史太初三年夏四月吐谷渾王視連遣使稱臣於幹歸貢其方物幹歸拜視連爲沙州牧白蘭王秋九月視連死子視羆立視羆英果有雄略以其父祖慈仁爲四鄰所侵嘗從容謂博士騫苞曰易云動靜有常剛柔斷矣先王以仁宰世不任威刑所以剛柔靡斷取輕鄰敵當仁不讓豈宜拱黙者乎今將秣馬厲兵爭衡中國先生以爲何如苞曰大王之言髙世之略秦隴英豪所願聞也於是虛襟撫納眾赴如歸冬十月幹歸遣使拜視羆爲使持節都督罷涸已西諸軍事沙州牧白蘭王視羆不受謂使者曰自晉道不綱姦雄競逐劉石虐亂秦燕跋扈河南王處形勝之地宜當糾合義兵以懲不順柰何私相假署擬僣羣凶寡人承五祖之休烈控弦之士二萬方欲掃氛秦隴淸彼沙涼然後飲馬涇渭戮問鼎之豎以一丸泥封東闗閉燕趙之路迎天子於西京以盡遐藩之節終不能如季孟子陽妄自尊大爲吾白河南王何不立勲帝室策名王府建當年之功畱芳來葉耶使還言之幹歸大怒然憚其彊猶與結好十一月隴西太守越質詰歸據平襄叛自稱建國將軍右賢王太初四年春正月幹歸率眾擊詰歸敗之詰歸東奔隴山旣而擁眾來降幹歸以宗女妻之署立義將軍秋七月秦苻登驃騎將軍沒奕幹遣使結好以二子爲質請共擊鮮卑大兜國幹歸許之遂與沒奕幹攻大兜於安陽城大兜退固鳴蟬堡幹歸攻陷之大兜微服遁走收其部眾而還歸沒奕幹二子沒奕幹尋叛東合劉衛辰八月幹歸率騎一萬討沒奕幹沒奕幹奔他樓城幹歸射之中目冬十月三河王呂光遣弟右將軍呂寶乘虛攻金城幹歸聞之引還爲寶所襲敗於鳴雀峽退屯靑岸太初五年秋八月呂寶進攻幹歸幹歸使北河州刺史彭奚念斷其歸路躬貫甲冑連戰敗之寶及將士投河死者萬餘人光又遣子虎賁中郎將呂纂襲擊彭奚念纂復敗績奔遁太初六年春正月休官權千成爲秦所逼遣使請降幹歸署爲東秦州刺史休官大都統顯親公夏六月幹歸立其子熾盤爲太子熾盤勇略明決過於其父太初七年春正月秦苻登遣使署幹歸假黃鉞大都督都督隴右河西諸軍事左丞相大將軍河南王領秦梁益涼沙五州牧加九錫之禮夏六月苻登爲姚興所逼遣其子汝陰王崇爲質於幹歸請救進封幹歸梁王命置官司納其妹東平長公主爲梁王后幹歸遣前將軍乞伏益州冠軍將軍翟瑥率騎士二萬救之聞登爲秦所殺引還冬十月秦苻崇爲幹歸所逐奔隴西王楊定定畱司馬邵疆守秦州率步騎四萬與崇共攻幹歸幹歸遣涼州牧軻彈秦州牧益州立義將軍詰歸率騎三萬拒之﹝具翟瑥傅﹞益州與定戰敗於平川軻彈詰歸欲引兵退冠軍翟瑥奮劍止之軻彈率騎往赴益州詰歸亦勒兵繼進定遂大敗斬定及崇首虜萬七千級於是盡有隴西巴西之地太初八年春正月幹歸自稱秦王赦其境內殊死已下以太子熾盤領尙書令出連乞都爲丞相左長史邊芮爲尙書左僕射右長史袐宜爲右僕射翟瑥爲吏部尙書翟勍爲主客尙書杜宣爲兵部尙書王松壽爲民部尙書樊謙爲三公尙書方弘曲景爲侍中自余拜授皆如魏武晉文故事然猶稱大將軍大單於邊芮等領府佐如故夏四月索虜禿髮如茍率戶二萬來降幹歸妻以宗女六月遷都於西城秋七月三河王呂光率眾十萬來伐左輔將軍宻貴周右衛將軍莫者羖羝言於幹歸曰光旦夕將至陛下以命世雄姿開業洮罕克剪羣凶威振遐邇將鼔淳風於東夏建八百之鴻慶不忍小屈與姦豎競於一時若機事不捷恐非國家之利也宜遣愛子以退之幹歸乃稱藩於光遣子勅勃﹝載記作勃勃﹞爲質旣而悔之殺貴周及羖羝太初九年春正月休官權萬世帥眾來降冬十月涼州牧乞伏軻彈與秦州牧乞伏益州不平軻彈奔涼是歳幹歸所署立義將軍越質詰歸帥戶二萬叛降於秦顯親公權千成帥眾攻秦上邽不克退保略陽姚碩徳撃之千成亦降太初十年春正月涼王呂光以干歸數反復舉兵來伐使呂延爲前鋒羣臣咸勸其東奔成紀以避其銳幹歸不從謂諸將曰昔曹孟徳敗袁本初於官渡陸伯言摧劉玄徳於白帝皆以權略取之軍之勝敗在於巧拙不在眾寡光𨿽舉全州之軍而無經逺之略不足憚也且其精銳盡在呂延延勇而無謀易以奇策制之延軍若敗光亦遁還乘勝追奔可以得志眾咸曰非所及也二月光軍於長最遣子呂纂帥步騎三萬攻金城幹歸率眾二萬救之未至纂等拔金城光別將梁恭等以甲卒萬餘出陽武下峽與秦州刺史沒奕幹攻其東以爲犄角之勢呂延以枹罕之眾攻陷臨洮武始河闗幹歸泣謂諸將曰今事勢窮踧逃命無所死中求生正在今日涼軍𨿽四面而至然相去遼逺山河旣阻力不周接敗其一軍眾軍自退乃縱反間紿延稱秦王幹歸眾潰東奔成紀延信之引騎輕進遂大敗之斬延於陣夏六月幹歸徵北河州刺史彭奚念爲鎭衛將軍以鎭西將軍屋列破光﹝一作屋弘﹞爲河州牧定州刺史翟瑥爲晉興太守鎭枹罕冬十月秦長水校尉姚珍來奔幹歸以女妻之太初十一年春正月幹歸遣秦州牧益州攻涼支陽鸇武允吾三部皆克之虜萬餘人而還夏六月禿髮烏孤遣使來結和親涼散騎常侍郭黁來奔幹歸以爲建忠將軍兼散騎常侍秋九月幹歸遣秦州牧益州武衛將軍慕兀﹝載記作慕容允﹞冠軍將軍翟瑥率騎二萬伐吐谷渾冬十月益州等與吐谷渾王視羆戰於度周川大破之視羆退保白蘭山遣使謝罪貢其方物以子宕豈爲質幹歸以宗女妻之太初十二年夏四月鮮卑疊掘河內率戶五千自魏來降幹歸以河內爲疊掘都綂以宗女妻之秋七月丞相南川宣公出連乞都卒冬十月幹歸以金城太守辛靜爲右丞相太初十三年春正月乙亥幹歸所居金城南景門無故自崩甚惡之遂遷都苑川大赦境內夏五月秦姚興遣徵西姚碩徳率眾五萬來伐入自南安峽幹歸率諸將拒之次於隴西興復遣別將潛師繼發秋七月幹歸聞興將至謂諸將曰吾自開建以來屢摧勍敵乘機藉算舉無遺策今姚興盡中國之師軍勢甚盛山川阻狹無縱騎之地宜引師平川伺其殆而擊之存亡之機在斯一舉諸君勠力勉之若梟剪姚興闗中之地盡吾有也於是遣武衛將軍慕兀等屯守秦軍樵采路絕秦姚興潛引兵來救幹歸聞之復使慕兀率中軍二萬遷屯栢陽鎭軍將軍羅惇率外軍四萬遷屯侯辰谷自率輕騎數千前候軍勢會大風昏霧遂與中軍相失爲追騎所逼入於外軍旦與秦戰爲興所敗遁歸苑川部眾三萬六千皆降於秦興進軍枹罕幹歸遂走金城謂諸豪帥曰吾才非命世謬爲諸君所推心存撥亂而徳非時雄叨竊名號已踰一紀負乘致寇傾喪若斯今眾已散敗勢不得安吾欲西保允吾以避其鋒若方軌西邁理難俱濟卿等畱此各以其眾降秦保全妻子勿吾隨也羣下咸曰昔古公杖策豳人歸懷玄徳南奔荊楚𦇤負分岐之感古人所悲況臣等義深父子而有心離背死生願從陛下幹歸曰自古無不亡之國不敗之家廢興命也茍天未亡我庻幾異日克復舊業復與卿等相見有期徳之不建何爲俱死公等自愛吾今將寄食於人以終餘年乃大哭而別遂帥騎數百馳至允吾乞降於武威王利鹿孤利鹿孤遣車騎傉檀迎之置於晉興待以上賓之禮秦兵旣退南羗梁弋等宻遣使來招幹歸將應之其臣屋引阿洛以告晉興太守陰暢暢馳白利鹿孤利鹿孤遣弟吐雷率騎三千屯捫天嶺幹歸懼爲利鹿孤所殺謂太子熾盤曰吾不能負荷大業致玆顚覆以利鹿孤義兼親好兾存唇齒之援乃忘義背親謀人父子忌吾威名勢不全立今姚氏方彊吾將歸之若盡室俱去必爲追騎所及吾送汝兄弟及汝母爲質彼必不疑吾旣在長安彼終不敢害汝也於是送熾盤兄弟於西平八月幹歸南奔枹罕遂降於秦冬十一月幹歸至長安姚興見而大悅署爲持節都督河南諸軍事鎭逺將軍河州刺史封歸義侯久之熾盤欲逃詣幹歸武威王利鹿孤遣兵追獲將殺之廣武公傉檀勸曰子而歸父無足深責宜宥之以示大度利鹿孤從之太初十四年春二月秦姚興遣幹歸還鎭苑川盡以其故部眾配之夏四月幹歸至苑川以邊芮爲長史王松壽爲司馬翟勍爲尙書令公卿大將已下悉降號僚佐偏裨太初十五年夏四月熾盤自西平奔歸苑川南涼王傉檀歸其妻子幹歸使熾盤入朝於秦姚興署爲振忠將軍興晉太守尋遣使者加幹歸散騎常侍左賢王太初十六年秋七月秦遣幹歸以所部甲卒隨齊難等迎呂隆於河西冬十一月討叛羗黨龍頭於滋川拔之太初十九年秋九月攻仇池楊盛將苻帛於皮氏堡克之盛率兵來救戰於竹嶺爲盛所敗晉義熈元年春正月﹝自此以後四年並從建康年號﹞幹歸朝於秦吐谷渾將大孩﹝一名烏紇堤﹞屢冦幹歸邊境幹歸怒率騎討之大孩大敗俘斬萬餘口而還大孩走保南涼死於胡園視羆世子樹洛幹帥其餘眾數千家奔歸莫何川自稱大都督車騎大將軍大單於吐谷渾王化行所部眾庶樂業號爲戊寅可汗沙漒雜種莫不歸附乃宣言曰孤先祖避地於此曁孤七世思與羣賢共康休緒今士馬桓桓控弦數萬孤將振威梁益稱覇西戎觀兵三秦逺朝天子諸君以爲何如眾咸曰此盛徳之事也願大王自勉幹歸聞而甚忌之秋八月幹歸率眾攻仇池爲楊盛所敗尋復率眾攻盛將楊玉於西陽堡克之義熈二年秋七月苑川地震裂生毛狐雉入於寢內百艸皆自反幹歸甚惡之冬十二月復入朝於秦義熈三年春正月秦姚興慮幹歸寖彊難制終爲西州之患因其朝也畱爲主客尙書以世子熾盤爲建武將軍行西夷校尉監撫其部眾鎭苑川秋七月禿髮傉檀叛秦遣使來邀熾盤斬其使送之長安秦甚嘉之冬十一月秦河州刺史彭奚念叛降禿髮傉檀秦以熾盤行河州刺史義熈四年夏五月秦遣幹歸以鎭逺將軍從廣平公弼等帥步騎襲傉檀冬十月熾盤以秦政寖衰兵亂將始且畏秦之攻襲乃招結諸部二萬七千築城於嵻崀山而據之十一月熾盤攻彭奚念於枹罕爲奚念所敗而還更始元年春三月熾盤入秦見太原公懿於上邽彭奚念乘虛來襲熾盤聞之怒不告懿而歸擊奚念破之遂圍枹罕幹歸從秦王興如平涼熾盤攻枹罕克之遂遣使告幹歸幹歸逃還苑川鮮卑大恱堅有眾五千自龍馬苑來降夏四月幹歸如枹罕畱熾盤鎭之收其部眾得二萬人徙都度堅山秋七月羣下勸幹歸稱王幹歸以寡弱弗許固請曰夫道應符歷𨿽廢必興圖籙所棄𨿽成必敗本初之眾非不多也魏武運籌四州瓦解尋邑之兵非不盛也世祖龍申亡新鳥散固天命不可虛邀符籙不可妄冀姚數將終否極斯泰乘機撫運實系聖人今見眾三萬足可疆理秦隴淸蕩洮河陛下應運再興四海鵠望豈宜固守謙沖不以社禝爲本願時卽大位允副羣心幹歸從之遂以晉義熈五年僣稱秦王赦其境內攺元更始置百官公卿已下悉復本位冬十月復立夫人邊氏爲王后世子熾盤爲太子領冠軍大將軍仍命熾盤爲都督中外諸軍錄尙書事以屋引破光爲河州刺史鎭枹罕以南安焦遺爲太子太師與參軍國大謀錄其子華爲尙書民部郎更始二年春正月遣熾盤討諭薄地延師次煩於地延率眾出降署爲尙書徙其部眾於苑川三月遣隴西羗昌何攻秦金城郡拔之以驍騎將軍乞伏務和爲東金城太守秋七月乙丑幹歸討越質屈機等十餘部降其眾二萬五千徙於苑川八月幹歸復都苑川九月攻秦略陽南安隴西諸郡皆克之徙民萬五千戶於苑川及枹罕冬十月鮮卑僕渾羗句豈輸報鄧若等帥戶二萬來降更始三年春二月幹歸徙鮮卑僕渾部三千餘戶於度堅城以子勅勃爲秦興太守鎭撫之秦姚興力未能西討恐更爲邊害遣太常索稜爲太尉領隴西內史使來招諭幹歸感之遣使送所掠守宰謝罪乞降秦復遣使署幹歸爲使持節散騎常侍都督隴西嶺北護羗匃奴雜胡諸軍事徵西大將軍河州牧大單於河南王太子熾盤假節鎭西將軍左賢王平昌公幹歸方圖河右權宜受之復稱藩於秦夏四月幹歸徙羗句豈等部眾五千餘戶於疊蘭城以兄子阿柴爲興國太守鎭撫之五月復以子木奕幹爲武威太守鎭嵻崀城秋七月遣平昌公熾盤及次子中軍將軍審虔率步騎一萬伐禿髮傉檀八月熾盤率師濟河敗傉檀太子虎臺於嶺南獲牛馬十萬餘而還冬十月攻秦略陽太守姚龍於栢陽堡克之十一月進攻南平太守王憬於永洛﹝一作水洛﹞城又克之徙民四千餘戶於苑川三千餘戶於譚郊遣中軍將軍審虔帥眾二萬城譚郊十二月西羗彭利髮據枹罕自稱大將軍河州牧幹歸率騎三萬討之戰於枹罕不克更始四年春正月幹歸復討利髮師次奴葵谷利髮棄其部眾南奔幹歸遣兄子振威將軍公府追擊至於淸水斬之幹歸入枹罕收羗戶一萬三千以審虔爲河州刺史鎭枹罕而還二月戊巳幹歸徙都譚郊命平昌公熾盤鎭苑川因率騎二萬討吐谷渾支綂阿若干於赤水大破之樹奕干請降幹歸拜爲平狄將軍赤水都護又以其弟吐護眞爲捕虜將軍層城都尉阿若干爲護軍都尉夏五月熾盤率眾攻禿髮傉檀三河太守吳陰於白土克之以出累代爲太守六月幹歸畋於五溪有梟集於其手心甚惡之遂爲兄子公府所弒並殺諸子十餘人公府奔固大夏熾盤遣其弟廣武將軍智逹陽武將軍木奕幹率騎三千討之以其弟曇逹爲鎭東將軍鎭譚郊驍騎將軍婁機鎭苑川熾盤帥文武及民二萬餘戶遷於枹罕先是幹歸未亡時枹罕金城見鼠有數萬頭將諸小鼠各銜馬屎羣移而渡洮灑二水悉止枹罕自是二年而熾盤徙居之秋七月智逹等擊破公府於大夏公府奔疊蘭城就其弟阿柴智逹等攻拔之斬阿柴父子五人公府奔嵻崀南山追獲之並其四子轘之於譚郊八月塟幹歸於枹罕僞謚武元王廟號髙祖在位二十四年

卷八十六西秦錄二乞伏熾盤乞伏熾盤幹歸長子也性勇果英毅臨機能斷權略過人初幹歸爲姚興所敗熾盤質於禿發利鹿孤後自南平逃而降興興署爲振忠將軍興晉太守又拜建武將軍行西夷校尉畱其部眾鎭苑川及幹歸返政復立熾盤爲太子領冠軍大將軍都督中外諸軍錄尙書事後幹歸稱藩於秦興遣使署熾盤假節鎭西將軍左賢王平昌公尋進號撫軍大將軍幹歸死遂襲僞位自稱大將軍河南王大赦境內攺元永康九月署尙書令翟勍爲相國侍中太子詹事曲景爲禦史大夫段暉爲中尉弟延祚爲禁中錄事樊謙爲司直罷尙書令僕射尙書六卿侍中散騎常侍黃門郎等官置中左右常侍侍郎各三人永康二年春三月熾盤遣龍驤將軍智逹平東將軍王松壽討吐谷渾樹洛幹於澆河大破之獲其將呼那烏提虜三千餘戶而還又遣鎭東將軍曇逹與平東將軍王松壽率騎一萬東討休官權小郎呂破胡於白石川大破之進據白石城降其眾萬餘人顯親公休官權小成呂奴迦等二萬餘戶叛據白坑負固不服曇逹進攻克之斬小成奴迦及首級四千七百隴右休官悉降秦太尉索稜以隴西來降熾盤以稜爲太傅夏四月遣安北將軍烏地延冠軍將軍翟紹討吐谷渾別綂句勤﹝一作旁﹞於泣勤川大破之俘虜甚眾秋七月熾盤率諸將討吐谷渾別綂支旁於長柳川虜旁及其民五千餘戶而還九月擊吐谷渾別綂掘逵於渴渾川大破之俘獲男女二萬三千冬十月掘逵率其餘眾來降永康三年春正月有五色雲起於南山熾盤以爲已瑞大悅謂羣臣曰吾今年應有所定王業成矣於是繕甲整兵以待四方之隙夏五月熾盤聞南涼禿髮傉檀西徵乙弗拔劍而起曰可以行矣羣臣咸以爲不可太府主簿焦襲曰傉檀不顧近患而貪遠利我今伐之絕其西路使不得還救則虎臺﹝傉檀子﹞獨守窮城可坐擒也此天亡之時必不可失熾盤從之率步騎二萬襲樂都禿髮虎臺憑城拒守熾盤四面攻之一句而克遂入樂都論功行賞將士各有差遣平遠將軍犍虔率騎五千追傉檀以鎭南將軍謙屯爲都督河右諸軍事涼州刺史鎭樂都禿髮赴單爲西平太守鎭西平﹝赴單烏孤之子也﹞趙恢爲廣武太守鎭廣武曜武將軍王基爲晉興太守鎭浩亹徙虎臺與其文武及百姓萬餘戶於枹罕六月傉檀勢屈請降旣至遣使郊迎待以上賓之禮秋七月署傉檀爲驃騎大將軍左南公南涼文武隨才銓擢冬十月熾盤旣兼傉檀兵彊地廣復稱秦王署置百官十一月立妃禿髮氏爲王后永康四年春三月河西王沮渠蒙遜攻拔廣武郡熾盤遣將軍魋尼寅邀於浩亹爲蒙遜所擊死之又遣將軍折斐等率騎二萬據勒姐嶺復爲蒙遜所擒夏四月熾盤子元基﹝一作元方﹞自長安逃歸以爲尙書左僕射五月熾盤率眾三萬攻湟河沮渠漢平遣司馬隗仁乘夜襲擊大敗熾盤將引還先遣老弱漢平長史焦昶將軍叚景潛召熾盤熾盤復攻之昶景因說漢平出降仁勒壯士百餘據南門樓三日不下力屈擒之熾盤怒欲斬之散騎常侍武威叚暉諫曰仁臨難不畏死忠臣也宜宥之以勵事君乃囚之隗仁在西秦五年叚暉又爲之說熾盤免之使還姑臧六月以左衛將軍匹逵爲湟河太守因討乙弗窟幹降其三千餘戶而還署尙書右僕射出連虔爲都督嶺北諸軍事涼州刺史以涼州刺史謙屯爲鎭軍大將軍河州牧秋七月以秦州刺史曇逹爲尙書令光祿勲王松壽爲秦州刺史冬十一月熾盤遣尙書令曇逹秦州刺史王松壽等率騎一萬討南羗彌姐康薄於赤水降之遂以王孟保爲略陽太守鎭赤水永康五年春正月熾盤攻秦洮陽公彭利和於漒川次師沓中沮渠蒙遜率眾攻石泉來援熾盤聞而引還二月尙書令曇逹與涼州刺史出連虔率騎五千救石泉蒙遜聞曇逹等至亦引兵去遂遣使來聘與熾盤結和親夏四月曇逹王松壽等率騎一萬擊秦上邽進據蒲水秦州刺史姚艾率眾來拒大戰破之艾奔上邽曇逹進屯大利破黃石大羗二戍徙其民五千餘戶於枹罕冬十月使秦州刺史王松壽鎭馬頭以逼秦之上邽十二月遣使詣太尉劉裕求擊秦以自效裕拜熾盤平西將軍河南公永康六年春二月遣安東將軍木奕幹率騎五千討吐谷渾樹洛幹於塞上破其弟阿柴於堯扞川俘獲五千餘口而還樹洛幹奔保白蘭山慚憤發疾而死熾盤聞而喜曰此虜矯矯所謂有豕白蹢也往歲曇逹東徵姚艾敗走今年木奕幹西討黠虜遠逃境宇稍淸姦凶方殄股肱惟良吾無患矣秋七月相國翟勍卒八月以尙書令曇逹爲左丞相子左僕射元基爲右丞相禦史大夫曲景爲尙書令侍中翟紹爲左僕射冬十月遣曇逹元基東討秦故將姚艾艾遣使稱藩熾盤以爲徵東大將軍秦州牧徵王松壽爲尙書右僕射永康七年春正月以木奕幹爲沙州刺史鎭樂都二月乙弗鮮卑烏地延率戶二萬來降署爲建義將軍地延尋死弟他子立以子軻蘭質於西平他子從弟提孤等率戶五千以西遷叛涼州刺史出連虔遣使諭之提孤等歸降熾盤以提孤姦猾終爲邊患稅其部中戎馬六萬疋後二歳提孤等扇動部落西奔出塞他子率戶五千入居西平冬十月姚艾叛秦降西河王蒙遜蒙遜率眾迎之艾叔父儁言於眾曰秦王寬仁有雅度自可安居事之何爲從涼主西遷眾咸以爲然相率逐艾推儁爲主復遣使請降熾盤大悅徵儁爲侍中中書監徵南將軍封隴西公邑一千戶以左丞相曇逹都督洮罕以東諸軍事徵東大將軍秦州牧鎭南安冬十一月熾盤東巡十二月徙上邽民五千餘戶於枹罕永康八年夏四月使徵西將軍他子率騎五千討吐谷渾覓地於弱水南大破之覓地率眾五千來降拜弱水護軍秋九月左衛將軍匹逵建威將軍梯君等討彭利和於漒川大破之利和單騎奔仇池獲其妻子徙羗豪三千戶於枹罕漒川羗三萬餘戶皆安堵如故冬十月以尙書右僕射王松壽爲益州刺史鎭漒川建弘元年春正月立次子暮末爲太子仍兼領撫軍大將軍都督中外諸軍事大赦境內攺元建弘其臣佐等多所封授秋七月甲辰宋初受禪詔以熾盤爲安西大將軍秦王九月振武將軍王基等襲河西王蒙遜胡園戍俘二千餘戶而還建弘二年春正月遣徵北將軍木奕幹輔國將軍右丞相元基率騎攻上邽遇霖雨而還夏四月吐谷王阿柴遣使來降熾盤署阿柴爲徵西大將軍開府儀同三司安州牧白蘭王秋七月河西王蒙遜率眾來伐使徵北將軍木奕干等帥步騎拒之斬首二千而還冬十二月遣徵西將軍他子等率騎二萬擊契汗禿眞於羅川建弘三年春正月徵西他子等大破契汗禿眞獲男女二萬口牛羊五十餘萬頭禿眞率騎數千西奔其別部樹奚帥戶五千來降夏四月乙亥以折衝將軍是辰爲西胡校尉築列渾城於汁羅以鎭之秋九月遣徵北將軍出連虔等率騎六千擊沮渠城都於五澗冬十月出連虔與城都戰擒之十二月徵秦州牧曇逹爲左丞相徵東大將軍建弘四年春三月熾盤謂其羣臣曰今宋𨿽奄有江南夏人雄據闗中皆不足與也獨魏主奕世英武賢能爲用且讖云恆代之北當有眞人吾將舉國而事之乃遣尙書郎莫者阿胡積弩﹝一作射﹞將軍又寅等入見於魏貢黃金二百斤並陳伐夏方略太宗許之建弘五年夏四月熾盤遣鎭南將軍吉毗等帥步騎一萬南伐白茍車孚崔提旁爲四國皆來降附秋七月遣太子暮末率徵北將軍木奕干等步騎三萬出貂渠谷攻河西白艸嶺臨松郡皆破之徙民二萬餘口而還建弘六年夏四月遣平逺將軍叱盧犍等襲河西戰於臨松擒其將沮渠白蹄徙其民五千餘戶於枹罕秋七月遣鎭南將軍吉毗等南擊黒水羗酋丘擔大破之冬十月丘擔率眾來降熾盤署擔爲歸善將軍拜折衝將軍信帝爲平羗校尉以鎭之建弘七年春正月熾盤復遣使如魏請用師於夏秋八月熾盤伐河西至亷川遣太子暮末等率步騎三萬攻西安不克又攻番禾河西王沮渠蒙遜發兵來禦夏主赫連昌遣徵南大將軍呼盧古將騎二萬攻苑川車騎大將軍韋代將騎三萬攻南安熾盤聞之引還九月徙其境內老弱畜產於澆河及莫河仍寒川畱左丞相曇達守枹罕韋代攻拔南安獲秦州刺史翟爽南安太守李亮吐谷渾掘逵等帥部眾二萬餘落叛奔昴川附於吐谷渾王慕璝冬十月左丞相曇逹與夏呼盧古戰於嵻崀山曇達兵敗十一月呼盧古韋代進攻枹罕熾盤遷保定連呼盧古入南城鎭東將軍趙壽生帥死士三百人力戰卻之呼盧古韋代又攻沙州刺史出連虔於湟河虔遣後軍將軍萬年擊敗之又攻西平執安西將軍庫洛幹坑戰士五千餘人掠其民二萬餘戶而去十二月徵南將軍吉毗鎭南漒隴西人辛澹帥戶三千據城逐毗毗走還枹罕澹南奔仇池建弘八年春正月山羗率眾叛二月熾盤遣左丞相曇逹招慰武始諸羗徵南將軍吉毗招慰洮陽諸羗羗人執曇逹送夏吉毗爲羗所擊奔還士馬死傷者什有六七三月熾盤以輔國將軍叚暉爲涼州刺史鎭樂都平西將軍曲景爲沙州刺史鎭西平寧朔將軍出連輔政爲梁州刺史鎭赤水夏六月熾盤還枹罕秋七月熾盤謂羣臣曰孤知赫連氏必無成冒險歸魏今果如孤言八月熾盤遣叔父平逺將軍埿頭弟安遠將軍安度爲質於魏又使中書侍郎王愷丞相從事中郎烏訥闐奉表貢其方物九月氐王楊玄遣將軍苻白作圍梁州刺史出連輔政於赤水城中糧盡民執輔政以降輔政至綌谷逃還冬十月熾盤以驍騎將軍吳漢爲平南將軍梁州刺史鎭南漒十二月梁州刺史吳漢爲羣羗所攻帥戶二千奔還枹罕建弘九年春正月商州刺史領澆河太守姚浚叛降河西熾盤以尙書焦嵩代浚帥騎三千討之二月嵩爲吐谷渾元緒所執夏五月熾盤寢疾謂太子暮末曰吾死之後汝能保境則善矣沮渠城都爲蒙遜所親重汝宜歸之熾盤在位八年而宋氏受禪以元嘉五年六月卒暮末嗣立僞謚文昭王塟於武平陵廟號太祖乞伏暮末﹝暮一作慕﹞乞伏暮末字安石熾盤第二子也以元熈元年立爲太子領撫軍大將軍都督中外諸軍事熾盤卒暮末卽位大赦境內攺元永弘﹝一作洪﹞署右丞相元基爲侍中相國都督中外諸軍錄尙書事鎭軍大將軍河州牧謙屯爲驃騎大將軍徵安北將軍涼州刺史叚暉爲輔國大將軍禦史大夫叔父右禁將軍千年爲鎭北將軍涼州牧鎭湟河以徵北將軍木奕幹爲尙書令車騎大將軍以徵南將軍吉毗爲尙書僕射衛大將軍秋七月河西王沮渠蒙遜因秦喪來伐西平太守曲承謂之曰殿下若先取樂都則西平必爲殿下之有西平茍望風請服亦明主之所疾也蒙遜乃釋西平攻樂都相國元基帥騎三千救之甫入城而西河兵至攻其外城克之絕其水道城中饑渴死者大半東羗乞提從元基救樂都陰與河西通謀下繩引內其兵登城百有餘人鼔噪燒門元基率左右奮擊河西兵退暮末大懼八月遣使詣蒙遜許歸沮渠城都以求和蒙遜引還遣使入秦弔祭暮末厚資城都遣將軍王伐送之蒙遜疑之使恢武將軍沮渠奇珍伏兵於捫天嶺執代並其騎士三百人旣而蒙遜遣尙書郎王杼送伐還秦並遺暮末馬千疋及錦罽銀繒九月暮末遣記室郎中馬艾如河西報聘冬十月涼州牧千年嗜酒殘虐不卹政事暮末遣使讓之千年懼奔河西暮末以叔父光祿大夫沃陵爲涼州牧鎭湟河永弘二年春正月暮末遣徵虜將軍出連輔政等守西平政等未至蒙遜率眾拔之執太守曲承二月立妃梁氏爲王后子萬載爲太子殺尙書隴西辛進並其五族二十七人追恨其射傷母面也夏五月河西王蒙遜率眾來伐暮末畱相國元基守枹罕遷保定連南安太守翟承伯等據罕開谷以應蒙遜暮末擊破之進至冶城西安太守莫者幼眷據汗川以叛暮末討之爲幼眷所敗還於定連蒙遜進至枹罕遣太子興國攻定連六月暮末逆擊興國於冶城擒之追擊蒙遜至於譚郊吐谷渾王慕璝遣其弟沒利延將騎五千會蒙遜來伐暮末遣輔國大將軍叚暉邀擊之復大破之秋七月蒙遜遣使送榖三十萬斛來贖世子興國暮末不許尋以興國爲散騎常侍以妹平昌公主妻之冬十月暮末弟軻殊羅烝熾盤左夫人暮末禁之因與叔父什寅謀叛暮末收其黨與殺之並殺什寅禿髮氏十二月地震野艸皆自反永弘三年春三月什寅母弟前將軍白飬及鎭衛將軍去列以什寅之死頗有怨言暮末皆殺之秋九月西秦自正月不雨至於九月兼之政刑酷濫內外崩離部民流叛者不可勝計冬十月暮末爲河西王蒙遜所逼遣中書侍郎王愷從事中郎烏訥闐請迎於魏世祖許以平涼以東安定以西封之暮末乃焚城邑毀寶器帥戶萬五千東如上邽至髙田谷時給事黃門侍郎郭恆謀刼沮渠興國以叛事覺誅之夏主赫連定聞暮末將至發兵來拒暮末畱保南安其故地皆入於吐谷渾冬十一月世祖遣尙書庫結率騎五千來迎暮末衛大將軍吉毗固諫以爲不宜內徙暮末從之庫結引還南安諸羗萬餘人謀叛推安南將軍都督八郡諸軍事廣寧太守焦遺爲主遺不從乃刼遺族子長城護軍焦亮爲主率眾攻南安暮末請救於氐王楊難當難當遣將軍苻獻帥騎三千救之暮末與之合擊諸羗諸羗潰散亮奔廣寧暮末進軍攻之以手令與焦遺使取亮十二月遺斬亮首出降暮末進遺號鎭國將軍秦略陽太守弘農楊顯以郡降夏永弘四年春正月夏主赫連定擊暮末將姚獻獻敗遂遣叔父北平公韋代率眾一萬攻南安城內大饑人相食侍中徵虜將軍出連輔政侍中右衛將軍乞伏延祚吏部尙書乞伏跋踰城奔夏暮末窮蹙輿櫬出降並沮渠興國送於上邽夏六月夏主殺暮末及其宗族五百人時魏神嘉四年也先是熾盤都長安端門外有一井人常宿汲水亭之下而夜聞磕磕有聲驚起照視甕中如血中有丹魚長可三寸而有寸光東羗西虜共相攻伐至是而亡國仁以孝武太元十年僣位至暮末四世凡四十六年

卷八十七西秦錄三乞伏益州乞伏益州幹歸之弟也幹歸時爲前將軍秦州牧楊定之死也天水姜乳襲據上邽幹歸遣益州帥騎六千討之左僕射邊芮民部尙書王松壽言於幹歸曰益州以懿弟之親屢有戰功狃於累勝常有驕色若其遇冦必將易之且未宜專任示有所先幹歸曰益州驍勇善禦眾諸將莫有及之者但恐其專擅耳若以重佐輔之當無慮也於是以平北將軍韋虔爲長史散騎常侍左禁將軍務和爲司馬至大寒嶺益州恃勝自矜不爲部陳聽將士觧甲逰畋縱飲令曰敢言軍事者斬虔等諫曰王以將軍親重故委以專徵之任庻能摧彼凶暴以副具瞻賊已垂逼柰何觧甲自寛宴安酖毒竊爲將軍危之益州曰乳以烏合之眾今聞吾至理應遠竄乃與吾決戰者斯成擒耳吾自揣之有方鄕等不足慮也旣而乳率眾逆擊益州果敗幹歸曰孤違蹇叔以至於此將士何爲孤之罪也皆赦之後復率眾攻涼拔支陽鸇武允吾三郡虜眾萬餘又與武衛慕兀等率騎伐吐谷渾破視羆於度周川質其子宕豈引兵而還封平遠侯尋卒乞伏曇逹乞伏曇逹熾盤之弟也仕爲秦州牧鎭東將軍鎭譚郊封襄武侯與平東將軍王松壽帥騎一萬討破休官權小郎呂破胡於白石川虜其男女萬餘口進據白石城休官降者萬餘人後顯親休官權小成呂奴迦等叛保白坑曇逹謂將士曰昔伯珪憑崄卒有滅宗之禍韓約肆暴終受覆族之誅今小成等逆命白坑宜在除滅王者之師有徵無戰粵爾輿人戮力勉之眾咸拔劍大呼於是率眾攻白坑斬小成奴迦及首級四千七百隴右悉降後又帥眾討降南羗彌姐康薄於赤水沮渠蒙遜來攻石泉曇逹與別將出連虔率騎五千救之蒙遜引還尋與王松壽率步騎一萬攻姚艾於上邽進據蒲水大破之遂屯大利破黃石大羗二戍遷尙書令轉爲左丞相尋遷都督枹罕以東諸軍事徵東大將軍秦州牧鎭南安復徵爲左丞相徵東大將軍鎭枹罕赫連勃勃遣徵南大將軍呼盧古率騎二萬來伐曇逹率眾擊之戰於嵻崀山敗績諸羗執送勃勃邊氏幹歸妻邊氏金城人左長史邊芮之妹也幹歸僭立遂以太初元年立爲王后及幹歸奔降於秦降號太妃旣而返政復爲王后禿髮氏王后禿髮氏傉檀之女太子虎臺之妹也傉檀旣降熾盤納爲王后拜傉檀爲左南公甚禮遇之虎臺亦被優寵未幾令人鴆殺傉檀河西王蒙遜遣人誘虎臺許以畨禾西安二郡處之且借之兵使伐秦報其父讎復取故地虎臺陰許之事覺熾盤以后弟之故待之如初後宻與虎臺謀曰秦本我之仇讎𨿽以婚姻之故待之如此蓋時宜耳先王之薨又非天命遺令不治者欲全濟子孫故也爲人子者豈可臣妾於仇讎而不思報復乎乃與武衛將軍越質洛城謀弒熾盤後妹爲熾盤左夫人有寵知其謀而告之熾盤殺後及虎臺等十餘人禿發氏左夫人禿發氏利鹿孤之宗女也先是熾盤爲質於涼利鹿孤妻之熾盤後奔允街禿髮傉檀復遣歸之遂爲左夫人有寵於熾盤讒殺其姐及虎臺後禿髮氏與暮末弟軻殊羅私通暮末知而禁之軻殊羅懼遂與叔父什寅謀殺暮末奉沮渠興國以奔河西使禿發氏盜門鑰於內鑰誤門不得開門者以告暮末収其黨與盡殺之而赦軻殊羅什寅鞭之什寅曰我負汝死不負汝鞭暮末怒刳其腹投屍於河水禿髮氏乃自殺叚暉叚暉字長祚武威姑臧人漢太尉熲八世孫也身長八尺餘師事歐陽湯湯甚器愛之有一童子與暉同志居二年童子辭歸從暉請馬暉戱作木馬與之童子甚悅謝暉曰吾太山府君子也奉敕逰學今將欲歸煩子厚贈無以報徳子後位至常伯封侯非報也且以爲好言終便乘木馬騰空而去暉乃自知必將貴也遂仕乞伏熾盤爲散騎常侍從徵沮渠蒙遜湟河太守沮渠漢平漢平出降司馬隗仁勒壯士百餘據城自守熾盤進擊之眾寡不敵遂爲所擒熾盤欲斬之暉諫曰仁臨難履危奮不顧命忠之至也乃宥之遷暉輔國大將軍涼州刺史禦史大夫西海侯暮末卽位國政衰亂暉與子承根奔吐谷慕璝後遂歸魏常垣常垣河內溫人魏太常卿林五世孫也父珍苻堅南安太守因世亂遂居涼州垣仕乞伏世爲鎭逺將軍大夏鎭將顯羙侯翟瑥翟瑥武始人仕幹歸爲冠軍將軍初氐王楊定率步騎四萬來伐幹歸謂諸將曰楊定以勇虐聚眾窮兵逞欲兵猶火也不戢將自焚定之此役殆天以之資我也於是遣涼州牧乞伏軻彈秦州牧乞伏益州立義將軍詰歸拒之以瑥爲冠軍將軍右司馬前鋒始交益州爲定所敗軻彈詰歸欲引而還瑥奮劍諫曰主上以神武之資開基隴右東徵西討靡不席捲威振秦梁聲光巴漢將軍以維城之重受閫外之寄當宣力致命輔寧國家今秦州𨿽敗二軍尙全柰何不思赴救望風奔散何面目以見主上乎昔項羽斬卿子以寜楚胡建戮監軍以成功將軍之所聞也瑥誠才非古人獨不能以便宜斬將軍乎軻彈謝曰向所以未赴秦州者未知眾心何如耳敗不相救軍罰所先果能若是敢自愛死乃率騎赴之益州詰歸亦勒眾而進大敗定兵斬定及首級一萬七千轉吏部尙書定州刺史俄遷晉興太守鎭枹罕焦遺﹝子華楷﹞焦遺南安人幹歸時仕爲太子太師與參軍國大謀幹歸曰焦生非特名儒乃王佐之才也謂熾盤曰汝事之當如事吾也因命熾盤拜遺於牀下遺子華至孝遺曽病甚冬中思食瓜華忽夣人謂之曰聞爾父思瓜故送助飬汝從此進之華跪受寤而瓜果在手香美非常遺食之而病愈幹歸欲以女妻之辭曰凡娶妻者欲與之共事二親也今以王姬之貴下嫁蓬茅之士誠非其匹臣懼其闕於中饋非所願也幹歸曰卿之所行古人之事孤女不足以彊卿乃以華爲尙書民部郎遺後遷安南將軍都督八郡諸軍事廣寧太守暮末末年南安諸羌共推遺爲主遺不從遂刼遺族子亮叛攻南安暮末擊破之遺殺亮出降進號鎭國將軍次子楷仕爲太子司直暮末降夏楷奔廣寧泣謂其父遺曰大人荷國寵靈居藩鎭重任今本朝顚覆豈得不帥見眾唱大義以殄寇仇遺曰今主上已陷賊庭吾非愛死而忘義顧以大兵追之是趣絕其命也不如擇王族之賢者奉以爲主而伐之庻有濟也楷乃築壇誓眾二旬之間赴者萬餘人會遺病卒楷不能獨舉事亡奔於河西辛進辛進字國都隴西人也仕熾盤至尙書初爲散騎常侍從熾盤逰於後園淩霄觀進彈飛鳥誤中暮末之母傷其面及暮末卽位問傷母面之由母以狀告暮末大怒卽日收進殺之並其五族二十七人

卷八十八南涼錄一禿髮烏孤禿髮烏孤河西鮮卑人其先與魏同出八世祖匹孤率其部眾自塞北遷於河西其地東至麥田牽屯西至濕羅南至澆河北接大漠匹孤卒子壽闐立初壽闐之在孕其母胡掖氏夢一老父被髮左袵乘白馬謂曰爾夫𨿽西移終當東返至涼必生貴男言終胎動而寤後因寢而產於被中乃以禿髮爲號其俗謂被覆之義壽闐卒孫樹機能立壯果雄健兼多謀略晉泰始中殺秦州刺史胡烈於萬斛堆敗涼州刺史蘇愉於金山咸寧中又殺涼州刺史楊欣於丹嶺於是盡有涼州之地武帝爲之旰食後爲馬隆所敗部民沒骨殺之以降從弟務丸代立丸死孫推斤立斤年一百一十死子思復鞬立部眾稍盛烏孤卽思復鞬之長子也晉孝武太元十九年思復鞬死烏孤嗣立雄勇有大志與大將紛陀謀復欲規取涼州紛陀曰明公必欲得涼州宜先務農桑修鄰好禮賢俊明政刑然後乃可烏孤從之三河王呂光遣使署爲假節冠軍大將軍河西鮮卑大都統廣武縣侯烏孤謂諸將曰呂氏逺來假授當可受否眾咸曰我士馬眾多何爲屬人烏孤將從之石眞若畱不對烏孤曰卿畏呂光耶何黙無言也石眞若畱曰吾根本未固理宜隨時呂光徳刑修明境內無虞若致死於我大小不敵後𨿽悔之將何所及不如受以驕之俟釁而動蔑不濟矣烏孤乃受之太元二十年秋七月烏孤討乙弗折掘等諸部皆破降之冬十月遣別將石亦幹築廉川堡而都之烏孤登廉川大山泣而不言石亦干進曰臣聞主憂臣辱主辱臣死大王所爲不樂者將非呂光乎光年已衰老師徒屢敗今我以士馬之盛保據大川乃可以一擊百光何足懼也烏孤曰光之衰老亦吾所知但我祖宗以徳懷逺殊俗憚威盧陵契汗萬里委順及吾承業諸部背叛邇旣乖違逺何以附是以泣耳別將苻渾曰大王何不振旅誓眾以討其罪烏孤從之遂大興師諸部皆來降附廣武趙振少好奇略聞烏孤在亷川棄家從之烏孤喜曰吾得趙生大事濟矣拜爲左司馬三河王呂光進封烏孤爲廣武郡公十二月烏孤又討意云鮮卑大破之太元二十一年夏六月時魏皇始元年也呂光復遣使署烏孤爲徵南大將軍益州牧左賢王烏孤謂使者曰呂王昔以專徵之威遂有此州不能以徳懷逺惠安黎庻諸子貪淫三甥暴虐郡縣土崩下無生賴吾安可違天下之心受不義之爵帝王之起豈有常哉無道則滅有徳則昌吾將順天人之望爲天下主乃畱其鼓吹羽儀謝其使而遣之太初元年春正月烏孤自稱大都督大將軍大單於西平王大赦境內殊死已下建元太初耀兵廣武進攻涼金城克之光遣將軍竇茍來擊戰於街亭涼兵大敗秋七月涼散騎常侍太常西平郭黁叛據東苑太原公呂纂擊破之黁遣使乞援九月烏孤使弟驃騎將軍利鹿孤帥騎五千赴之冬十月河南鮮卑吐秣等十二部大人皆來歸附太初二年春二月涼後將軍略陽楊軌以司馬郭緯爲西平相率步騎三萬北赴郭黁烏孤遣弟車騎將軍傉檀率騎一萬助軌軌至姑臧營於城北夏六月軌自恃其眾欲與呂光決戰光使太原公纂來迎軌與驃騎將軍利鹿孤共邀擊之爲纂所敗秋九月軌南奔廉川收集夷夏眾至萬餘王乞基謂軌曰禿髮氏才髙而兵盛且乞基之主也不如歸之軌乃遣使降於烏孤尋爲羌酋梁饑所敗西奔僊海襲乙弗鮮卑而據其地烏孤謂羣臣曰楊軌王乞基歸誠於我卿等不速救使爲羌人所覆孤甚愧之平西將軍渾屯曰梁饑無經逺大略兼以軍無紀律多所殘殺可一戰擒也冬十月饑進攻西平西平人田玄明執太守郭幸而代之以拒饑遣子爲質於烏孤烏孤欲救之羣臣憚饑兵彊多以爲疑左司馬趙振曰楊軌新敗呂氏方彊洪池以北未可冀也嶺南五郡庻幾可取大王若無開拓之志振不敢言若欲經營四方此機不可失也使羌得西平華夷振動非我之利也烏孤喜曰吾亦欲乘時立功安能坐守窮谷乎乃謂羣臣曰梁饑若得西平保據山河不可復制饑𨿽驍猛軍令不整此易擒耳遂進擊饑大破之饑退屯龍支堡烏孤進攻拔之饑單騎奔澆河俘斬數萬以田玄明爲西平內史樂都太守田瑤湟河太守張稠澆河太寸王稚皆以郡降嶺南羌胡數萬餘落莫不歸附十一月楊軌王乞基帥戶數萬來奔十二月烏孤更稱武威王署弟利鹿孤爲驃騎大將軍西平公傉檀爲車騎大將軍廣武公其宗族子弟爲公侯者二十餘人文武百官進位有差太初三年春正月烏孤徙治樂都遣西平公利鹿孤鎭安夷廣武公傉檀鎭西平叔父素渥鎭湟河若畱鎭澆河從弟替引鎭嶺南洛回鎭廉川從叔吐若流鎭浩亹以楊軌爲賓客金石生時連珍四夷之豪雋陰訓郭幸西州之徳望楊統楊貞衛殷曲承明﹝一作丞﹞郭黃郭奮史暠鹿嵩文武之秀傑梁昶韓疋張昶郭韶中州之才令金樹薛翹趙振王忠趙晁蘇霸秦雍之世門皆內居顯位外宰郡縣隨才授任咸得其宜烏孤從容謂羣臣曰隴右河西區區數郡地耳因其兵亂分裂遂至十餘國幹歸擅命河南叚業阻兵張掖虐氐假息偸據姑臧吾藉父兄遣烈思欲廓淸西夏兼弱攻昧三者何先楊統進曰乞伏氏本吾之部落終當歸命叚氏書生才非經世權臣擅命制不由己千里伐人糧運懸絕且結好於我許以分災共患乘其危獘攻之不義呂光衰耋嗣紹衝闇二子纂弘𨿽頗有才而內相猜忌若天威臨之必應鋒瓦解宜遣車騎鎭浩亹鎭北據廉川乘虛疊出多方以誤之救右則擊其左救左則擊其右彼必疲於奔命人不得安其農業兼弱攻昧於是乎在不出三年可以坐定姑臧姑臧旣拔則二寇不待兵戈自然歸附矣烏孤曰善遂陰有吞並之志二月造刀一口狹小長二尺五寸靑色匠人云當作之時夢見一老人朱衣被髮云吾是太乙神故來看爾作刀且云若有敵至刀必自鳴﹝後歸突厥可汗處﹞夏四月北涼王叚業爲呂纂所侵遣使求救烏孤遣驃騎大將軍利鹿孤及楊軌救之纂懼燒氐池張掖穀麥而去六月署利鹿孤爲涼州牧徙鎭西平召車騎大將軍傉檀入錄府國事秋八月烏孤因酒醉走馬馬倒傷脇笑曰幾使呂光父子大喜俄而患甚顧謂羣臣曰方難未靖宜立長君言終而死在位三年僞謚武王廟號烈祖弟涼州牧西平公利鹿孤嗣立禿髮利鹿孤禿髮利鹿孤烏孤第二弟也初爲驃騎大將軍西平公尋遷涼州牧烏孤死國人共立之遂以晉隆安三年僭卽僞位赦其境內殊死已下徙治西平使記室監曲梁明聘於叚業業曰貴主先王創業啟運功髙先世宜爲國之太祖有子何以不立梁明曰有子羗奴先王之命也業曰昔成王弱齡周召作宰漢昭八歳金霍夾輔𨿽嗣子幼沖而二叔休明左提右挈不亦可乎梁明曰宋宣能以國讓春秋美之孫伯符委事仲謀終開有吳之業且兄終弟及此殷湯之制也亦聖人之格言萬世之通式何必胤已爲是紹兄爲非業曰美哉使乎之義也乃厚遣之利鹿孤聞呂光死遣建節將軍金樹平逺將軍蘇翹率騎五千屯於昌松漠口建和元年春正月大赦境內殊死已下攺元建和下令曰孤以寡昧謬膺統緒思所以弘濟艱難經略區宇者必藉股肱之力自今二千石令長淸髙有惠化者其皆封亭侯闗內侯延耆老以訪政事夏四月涼王呂纂帥眾來伐利鹿孤使弟廣武公傉檀拒之纂士馬精銳進渡三堆三軍擾懼傉檀下馬據胡牀而坐以安眾心徐乃貫甲與纂交戰敗之斬首二千餘級五月楊軌田玄明濳謀叛逆事泄殺之六月呂纂西擊叚業傉檀聞之率眾一萬乘虛襲姑臧纂弟緯守南北城以自固傉檀置酒朱明門上鳴鐘鼓以饗將士耀兵於靑陽門虜八千餘戶而歸秋七月乞伏幹歸爲秦所敗率騎數百奔於允吾遣使乞降利鹿孤使廣武公傉檀迎之處之晉興待以上賓之禮幹歸遣子謙等質於西平鎭北將軍俱延﹝利鹿孤之弟也﹞言於利鹿孤曰幹歸本吾之屬國妄自尊立今勢窮歸命非其欵誠若逃奔東秦必引師西侵非我利也不如徙置乙弗之間防其越逸之路利鹿孤曰吾方弘信義以收天下彼窮來歸我而逆疑其心何以勸來者四海將謂我不可以誠信托也秋八月乞伏幹歸南奔枹罕遂降於秦利鹿孤謂俱延曰不用卿言幹歸果叛卿爲吾行也延率兵追之至河不及而還建和二年春正月龍見於長寧麒麟遊於綏羗利鹿孤欲自稱尊於是羣臣皆勸之安國將軍鍮勿崘進曰昔我先君肇自幽朔被髮左袵無冠帶之儀逐水艸遷徙無城郭室廬故能抗衡中夏雄視沙漠今舉大號誠順天心然建都立邑難以避患儲蓄倉庫啟敵人心且首兵始號事必無成陳勝項籍前鑑不逺宜置晉人於諸城課農桑以供軍需帥國人以習戰射若東西有變弱則乘之彊則避之此久安之良策也虛名無實徒足爲世之質的將安用之利鹿孤曰安國之言是也乃更稱河西王署廣武公傉檀爲都督中外諸軍事涼州牧錄尙書事三月傉檀率師伐呂隆大敗之徙二千餘戶而歸獲隆右僕射楊桓拜爲左司馬夏六月利鹿孤謂羣臣曰吾無經濟之才沗承統嗣自負乘在位三載於玆𨿽夙夜惟寅思弘道化而刑政未能允中風俗尙多凋敝戎車屢駕無辟境之功務進賢良而下猶淹滯豈所任非才將吾不明所致也二三君子其極言無諱吾將覽焉祠部郎中西曹從事史暠對曰王者行師全國爲上破國次之拯溺救焚東徵西怨今陛下命將出徵往無不捷然不以綏寧爲先惟以徙民爲務民安土重遷故多離叛此所以斬將克城而地不加廣也今取士拔才必先弓馬文章學藝視爲無用之條非所以來逺人垂不朽也孔子曰不學禮無以立宜建學校開庠序選耆徳碩儒以訓冑子利鹿孤善之於是以田玄衝趙誕爲博士祭酒使教冑子秋七月秦隴西公姚碩徳自金城濟河直趨廣武利鹿孤攝廣武守軍以避之軍至姑臧利鹿孤遣使入貢於秦初涼將姜紀降於利鹿孤廣武公傉檀與論兵略甚愛重之坐則連席出則同車每常談論以夜繼晝利鹿孤謂傉檀曰姜紀信有羙才然視候非常必不肯久畱於此不如殺之紀若入秦必爲人患傉檀曰臣以布衣之交待紀紀必不相負也八月紀將數十騎奔秦時利鹿孤𨿽僭僞位尙稱臣於秦楊桓兄經佐命姚萇早死興聞桓有徳望遣使徵之利鹿孤不敢畱餞於城東爲之流涕以遣之冬十月河西王沮渠蒙遜遣子奚念來質利鹿孤不受徵其弟建忠將軍挐蒙遜不與虜其弟鄯善茍子遂遣使稱臣入朝奉貢許以挐爲質乃還其所掠十二月呂超攻焦朗朗遣其弟子嵩爲質以請迎利鹿孤遣廣武公傉檀赴之比至超巴退朗閉門拒之傉檀怒將攻之昌松侯俱延諫曰安土重遷人之常情朗孤城無食今年不降後年自服何必多殺士卒以攻之若其不捷彼必去從他國棄州境士民以資敵國非計也不如以善言諭之傉檀從之乃與朗連和耀兵姑臧壁於胡坑堡傉檀知超必來斫營蓄火以待其夜超果遣中壘將軍王集帥精兵來襲傉檀徐嚴不起集入壘中內外皆起火光燭天照耀如晝乃縱兵追擊斬集及甲首三百餘級呂隆大懼僞與傉檀通好請於苑內結盟傉檀信之遣俱延入盟伏兵出擊俱延失馬步走陵江將軍郭祖力戰拒之俱延得免傉檀怒遂攻隆昌松太守孟禕於顯美隆遣廣武茍安國寧逺石可率五百騎來援憚傉檀之彊遷延不進因而遁去建和三年春正月傉檀攻拔顯美執孟禕而數之以其不早降禕曰禕荷呂氏厚恩分符守土若明公甫至而歸命恐獲罪於執事矣惟明公圖之傉檀大悅拜爲左司馬固辭乞歸乃義而釋之徙顯美麗靬二千餘戶而還二月呂隆爲沮渠蒙遜所逼遣使乞師利鹿孤引羣臣議之尙書左丞婆衍侖曰今姑臧饑荒殘獘榖石萬錢野無靑艸資食無取蒙遜千里行師糧運不繼使二寇相殘以乘其釁若蒙遜拔姑臧亦不能守適可爲吾取之不宜救也傉檀曰崘知其一未知其二姑臧今𨿽虛敝地居形勝河西一都之會不可使蒙遜據之宜在速救利鹿孤曰車騎之言吾之心也遂遣傉檀率騎一萬救之至昌松而蒙遜已退乃徙涼澤叚冢五百餘戶而歸中散騎常侍張融言於利鹿孤曰焦朗兄弟叛據魏安濳通姚氏數爲反復失今不取後必爲朝廷憂乃遣傉檀討之朗面縳出降傉檀送之於西平徙其民於樂都三月利鹿孤寢疾遺令曰昔我諸兄弟傳位非子者蓋以泰伯三讓周道以興故也我武王踐祚實歷垂諸樊之�終能克昌家業者其在車騎乎吾寢疾惙頓是將不濟內外多虞國機務廣其令車騎嗣業經緯百揆以成先王之志言終而卒時晉元興元年也在位三年僞謚康王葬於西平之東南弟傉檀嗣立

卷八十九南涼錄二禿髮傉檀禿髮傉檀烏孤第三弟也少機警有才略其父思復鞬甚見愛重常謂諸子曰傉檀明識幹藝非汝曹所及也故諸兄不以傳子而傳於弟利鹿孤在位垂拱而已軍國大事皆委於傉檀利鹿孤卒傉檀襲位更稱涼王還居樂都攺元弘昌初乞伏幹歸之歸晉興也以世子熾盤爲質後熾盤逃歸爲追騎所執利鹿孤欲殺之傉檀曰臣子逃歸君父振古通義故魏武善闗羽之奔秦昭恕頃襄之逝熾盤𨿽逃叛孝心可嘉無足深責宜加全宥以弘海嶽之量乃赦之至是熾盤又奔允街傉檀乃歸其妻子冬十月傉檀攻呂安於姑臧十二月秦姚興遣使拜傉檀車騎將軍廣武公秦建節將軍王松忽帥騎助呂隆守姑臧傉檀弟文眞擊而虜之傉檀怒遣使謝罪送還長安弘昌二年春正月傉檀大城樂都秋七月傉檀復出兵攻呂隆於姑臧秦姚興遣左僕射齊難等帥騎迎隆傉檀攝昌松魏安二戍以避之八月秦涼州刺史王尙遣主簿宗敞來聘傉檀厚禮而遣之弘昌三年春二月傉檀畏秦之彊又密圖姑臧乃去年號罷尙書丞郎官遣尙書闗尙﹝一作參軍關尙﹞聘於秦興謂尙曰車騎投誠獻欵爲國藩屏而擅興兵眾輙造大城爲臣之道固若是乎尙曰王侯設險以守其國先王之制也所以安人衛眾預備不虞車騎僻在遐藩密邇勍寇南則逆羌未賓西則蒙遜跋扈蓋爲國家重門之防不圖陛下忽以爲嫌興笑曰卿言是也冬十月傉檀遣鎭南將軍文支討南羌西虜大破之上表於秦求領涼州興不許乃加散騎常侍增食邑二千戶弘昌四年弘昌五年夏六月傉檀帥師伐沮渠蒙遜次於氐池蒙遜嬰城固守芟其禾苖至赤泉而還獻馬三千疋羊三萬口於秦秦主興以爲忠署爲使持節都督河右諸軍事車騎大將軍領護匈奴中郎將涼州刺史常侍公如故鎭姑臧﹝今之西寧﹞因徵王尙還長安涼州人申屠英等二百餘人遣主簿胡威詣長安畱尙興弗許威流涕固請興悔之使西平車普馳止王尙又遣使諭傉檀會傉檀已率步騎三萬進次五澗普先以狀告之傉檀遽逼遣尙尙出自淸陽門傉檀入自涼風門宗敞以別駕送尙還長安敞因薦本州島名士十餘人於傉檀﹝詳具敞傳﹞傉檀嘉納之乃大饗文武將士於謙光殿班賜金馬各有差傉檀復遣西曹從事史暠聘秦姚興謂暠曰車騎坐定涼州衣錦本國其徳我乎暠曰車騎積徳河西少播英問王威未接投誠萬里陛下官方任才量功授職彜倫之常何徳之有興曰朕不以州授車騎者車騎何從得之暠曰使河西云擾呂氏顚狽者實由車騎兄弟傾其本根陛下𨿽鴻羅遐被涼州猶在天网之外故徵西以周召之重力屈姑臧齊難以王旅之盛勢挫張掖王尙孤城獨守外逼羣狄陛下不連兵十年殫竭中國涼州未易取也今以虛名假人內收大利乃知妙算自天聖與道合𨿽云遷授蓋亦時宜興悅其言拜暠爲騎都尉秋八月傉檀燕羣臣於宣徳堂酒酣仰視而嘆孟褘極言切諫﹝詳具褘傳﹞傉檀嘉納之以鎭南將軍興城侯文支鎭姑臧自還於樂都傉檀𨿽受制於秦然車服禮儀皆如王者九月傉檀遣使與西涼李暠修結和好冬十月傉檀僞逰澆河襲徙西平湟河諸羗三萬餘戶於武興番禾武威昌松四郡徵集戎夏之兵五萬餘人大閱於方亭十一月遷都於姑臧弘昌六年秋七月傉檀復貳於秦遣使邀乞伏熾盤熾盤不應斬其使送長安九月傉檀將五萬餘人伐沮渠蒙遜入自西陜蒙遜率眾來拒戰於均石傉檀敗績乃率騎二萬運糓四萬石以給西郡復爲蒙遜所擊西郡太守楊綂以日勒降之冬十月秦河州刺史彭奚念來奔夏主赫連勃勃遣使求婚傉檀不許十一月勃勃率騎二萬來攻戰於陽武﹝一作支陽﹞殺傷萬計及驅掠二萬餘口牛馬羊數十萬而去傉檀欲率眾追之焦朗曰勃勃天姿雄健禦軍嚴整未可輕也今因抄掠之資率思歸之士人自爲戰難與爭鋒不如從溫圍北渡趣萬斛堆阻水結營扼其咽喉百戰百勝之術也別將賀連怒曰勃勃敗亡之餘烏合之眾柰何避之示之以弱宜急追之傉檀從之勃勃先於陽武下峽鑿淩埋車以塞路勒兵逆擊復爲所敗追奔八十餘里殺傷更以萬計名臣勇將死者十六七傉檀與數騎奔南山幾爲追騎所得傉檀懼東西宼至乃徙三百里內百姓皆入於姑臧國人駭怨屠各成七兒因百姓之擾率其屬三百人叛於北城推梁貴爲盟主貴閉門不應一夕聚眾至數千人殿中都尉張猛大言於眾曰主上陽武之敗蓋恃眾故也責躬悔過明君之義諸君何故遽從此小人爲不義之事乎殿內武旅正爾相尋目前之危悔將何及眾聞之咸奔散七兒逃至晏然殿中騎將白路等追斬之軍諮祭酒梁裒輔國司馬邊憲等七人濳謀叛逆悉誅之嘉平元年夏五月秦以傉檀外有陽武之敗內有邊梁之亂欲乘釁而取之遣尙書郎韋宗來聘因以觀釁傉檀與宗論六國縱橫之規三家戰爭之略逺言天命廢興近述人事成敗機變無窮辭致淸辯宗退而嘆曰命世大才經綸名教者不必華宗夏士撥煩理亂澄淸濟世者不必八索九丘吾乃今知九州島之外五經之表﹝載記作五經之外冠冕之表﹞復自有人車騎神機秀發信一代之偉人由餘日磾豈足爲多也宗還長安言於與曰涼州𨿽殘獘之後風化未頹傉檀機詐多方憑山河之固未可圖也興曰劉勃勃以烏合之眾尙能破之況吾舉天下之兵以加之何足克也宗曰不然形移勢變反復萬端﹝載記作終始殊途﹞陵人者易敗自守者難攻陽武之役傉檀以輕勃勃致敗今我以大軍臨之彼必自固求全臣竊料羣臣才略無傉檀之右者﹝右一作疋﹞𨿽以天威臨之亦未敢保其必勝也興曰子何慮之過也不聽乃遣中軍將軍廣平公姚弼及後軍斂成等率步騎三萬來伐又遣衛大將軍常山公姚顯率騎二萬爲弼等後繼因遣傉檀書云今遣尙書左僕射齊難討勃勃懼其西逸故令弼等於河西邀之傉檀以爲然遂不設備弼等濟自金城進次漠口昌松太守蘓覇嬰城拒之弼遣人諭以禍福令其速降覇曰汝違負盟誓伐委順之藩天地有靈將不佑汝吾寧爲涼鬼何降之有弼攻陷之遂斬覇長驅至姑臧傉檀嬰城固守因出奇兵擊弼乃大破之弼退屯西苑城中人王鍾宋鍾王娥等宻爲內應候人執其使送之傉檀欲誅首謀者而赦其餘前軍將軍伊力延候曰今彊敵在外內有姦豎兵交勢踧禍難不輕不悉坑之何以懲後﹝載記作宜悉坑之以安內外﹞傉檀從之殺五千餘人以婦女爲軍賞命諸郡縣悉驅牛羊於野次斂成縱兵抄掠傉檀遣鎭北大將軍俱延鎭軍將軍敬歸等十將率騎分襲秦兵復大破之斬首七千餘級姚弼固壘不出傉檀攻之未克乃斷水上流欲以持久斃之秋九月雨甚堰壊弼軍得水復振姚顯至髙平聞弼敗倍道赴之軍勢益盛顯遣善射將孟欽等五人挑戰於涼風門弦未及發傉檀材官將軍宋益等馳擊斬之顯乃委罪斂成遣使謝傉檀慰撫河外引師而去傉檀亦遣使者徐宿詣秦謝罪冬十一月傉檀復稱涼王卽位於南郊大赦境內殊死已下攺元嘉平署置百官立夫人折掘氏爲王后世子虎臺爲太子錄尙書事左長史趙鼌爲尙書左僕射右長史郭幸爲尙書右僕射鎭北大將軍俱延爲太尉鎭軍將軍敬歸爲司隸校尉成公緒爲大司農自余封授各有差嘉平二年春正月以次子明徳歸爲中郎將領昌松太守歸雋爽聰悟傉檀甚寵之年始十三命爲髙昌殿賦援筆立成影不移漏傉檀覽而嘉之擬之曹子建嘉平三年夏四月遣左將軍枯木駙馬都尉胡康伐沮渠蒙遜掠臨松人千餘戶而歸蒙遜大怒率騎五千來伐至於顯美方亭破車蓋鮮卑徙數千戶而還太尉俱延率兵追擊蒙遜復大敗歸是月傉檀將親帥五萬騎伐蒙遜太史令景保及左僕射趙晁切諫傉檀不聽保固諍之傉檀大怒鏁保而行戰於窮泉爲蒙遜所敗單馬奔還保遂見擒旣而逸歸傉檀謝之曰卿孤之蓍龜也封爲安亭侯蒙遜進圍姑臧姑臧百姓懲東苑之戮悉皆驚散疊掘麥田車蓋諸部盡降於蒙遜傉檀懼遣使請和蒙遜許之乃遣司隸校尉敬歸及子他爲質歸至胡坑逃還他爲追兵所執蒙遜徙其眾八千餘戶而去右衛將軍折掘奇鎭據石驢山以叛傉檀懼爲蒙遜所滅且慮嶺南爲奇鎭所克乃遷於樂都畱大司農成公緒守姑臧傉檀才出城魏安人焦諶王侯等閉門作亂收合三千餘家保據南城諶推焦朗爲大都督龍驤大將軍而自稱涼州刺史降於蒙遜司隸校尉敬歸討奇鎭於石驢山戰敗死之蒙遜因克姑臧之威乘勝來伐傉檀遣安北將軍叚茍左將軍云連乘虛出番禾以襲其後徙三千餘家於西平嘉平四年春二月蒙遜攻圍樂都三旬不克遣使謂傉檀曰若以寵子爲質吾當還師傉檀曰去否任卿兵勢卿違盟無信何質以供蒙遜怒築室返耕爲持久之計羣臣固請乃以子安周﹝一作保周﹞爲質蒙遜引歸吐谷渾樹洛幹率眾來伐傉檀遣太子虎臺拒之爲樹洛幹所敗傉檀又欲北伐蒙遜邯川據軍孟愷諫曰蒙遜新並姑臧凶勢方盛且宜固守伺釁不可妄動傉檀不從五道俱進至番禾苕藋﹝苕徙聊切藋徙弔切﹞掠五千餘戶將軍屈右進曰陛下轉戰千里前無完陣徙戶資財盈溢衢路今旣獲利宜倍道旋師早度崄峻蒙遜善於用兵士眾習戰若輕軍卒至出吾慮表大敵外逼徙戶內攻此危道也衛尉伊力延曰我軍勢方盛將士勇气自倍彼步我騎勢不相及若倍道旋師必捐棄資財示人以弱計之左也屈右出而告其諸弟曰吾言不用天命也此吾兄弟死地俄而昏霧風雨蒙遜引軍大至傉檀敗走進圍樂都傉檀嬰城固守遣使請和以子染幹爲質蒙遜引兵而去秋七月河南王乞伏幹歸遣子平昌公熾盤及中軍將軍審虔來伐八月兵濟河南傉檀遣太子虎臺逆戰敗於嶺南熾盤虜牛馬十餘萬民二千餘戶而去嘉平五年夏五月乞伏幹歸遣熾盤襲白土三河太守吳陰率眾降之嘉平六年春三月傉檀遣安西將軍紇勃耀兵西境蒙遜侵西平徙戶掠牛馬而去邯川人衛章等謀殺護軍孟愷南啟乞伏熾盤郭越止之曰孟君寛以惠下何罪而殺之吾寜違眾而死不敢負君以生乃宻告之愷誘章等飲酒殺四十餘人愷懼熾盤軍至馳告文支文支遣將軍疋珍赴之熾盤軍到城聞珍將至引之而去夏四月蒙遜進攻樂都二旬不克鎭南將軍文支以湟河迎降蒙遜徙五千餘戶於姑臧尋復率眾來伐傉檀以太尉俱延爲質蒙遜引去嘉平七年春唾契汗乙弗等皆叛傉檀議欲西討之護軍孟愷諫曰今連年不收上下饑敝南逼熾盤北迫蒙遜百姓騷動下不安業令逺徵𨿽克必有後患不如結盟熾盤通糴濟難慰撫雜部以廣軍資畜力繕兵俟時而動易曰其亡其亡系於苞桑惟陛下圖之傉檀曰孤將略地卿無沮眾謂太子虎臺曰今不種多年內外俱窘事宜西行以拯此獘蒙遜近去不能卒來旦夕所慮惟在熾盤然熾盤名微兵少易以討禦吾不過一月自足周旋汝謹守樂都無使失墜乃率騎七千西襲乙弗大破之獲牛馬羊四十餘萬熾盤聞之帥步騎二萬乘虛來襲虎臺嬰城固守熾盤四面攻之西曹從事中郎尉肅言於虎臺曰今外城廣大難以固守殿下不若聚國人守內城肅等率諸晉人拒戰於外如或不捷猶足自存虎臺曰蕞爾小賊旦夕當走卿何過慮之深虎臺懼晉人之有二心也乃悉召豪望有勇謀者閉之於內孟愷泣進曰熾盤不道乘虛內侮國家危於累卵人神共憤愷等進欲報恩退顧妻子人思效死豈有二乎今事已急而殿下乃疑之如是耶虎臺曰吾豈不知君之忠篤實懼餘人脫生慮表願君等安之耳一旬城潰熾盤入樂都遣平逺乞伏犍虔帥騎五千追傉檀徙虎臺及文武百姓於枹罕安西將軍樊尼自西平奔告傉檀傉檀泣謂眾曰今樂都爲熾盤所陷男夫盡殺婦女賞軍𨿽欲還歸實無所赴卿等能與吾藉乙弗之資取契汗以贖妻子者是所望也不爾卽歸熾盤便爲奴僕矣豈忍見妻子在他懷抱中也遂引師而西眾多離叛遣鎭北將軍叚茍追之茍亦不還於是將士皆散惟中軍將軍紇勃後軍將軍洛肱安西將軍樊尼散騎侍郎陰利鹿不去傉檀曰蒙遜熾盤昔皆委質於吾今而歸之不亦鄙哉四海之廣匹夫無所容身何其痛乎旣乃嘆曰蒙遜與吾名齊年比熾盤姻好少年俱其所忌勢皆不濟與其聚而同死不若分而或全樊尼吾長兄之子宗部所寄吾眾在北者戶垂一萬蒙遜方招懷遐邇存亡繼絕汝其從之紇勃洛肱亦與尼俱行吾年老矣所適不容寜見妻子而死遂歸於熾盤大臣親戚悉皆棄去惟陰利鹿隨之夏六月傉檀至西平熾盤遣使郊迎以上賓之禮待之初樂都之潰諸城皆降獨鎭軍尉賢政固守浩亹熾盤遣虎臺以手書諭之賢政執正不下旣聞傉檀至左南乃降秋七月熾盤以傉檀爲驃騎大將軍封左南公歳余爲熾盤所鴆左右勸傉檀解藥傉檀曰吾病豈宜療耶遂死時年五十一在位十三年僞謚景王虎臺後亦爲熾盤所殺傉檀少子保周臘子破羌俱延子覆龍烏孤孫承缽利鹿孤孫副周皆奔於河西王沮渠蒙遜久之歸魏魏以保周爲張掖王覆龍爲酒泉公破羗爲西平公副周爲永平公承缽爲昌松公保周後叛討誅之自烏孤以晉安帝隆安元年歳在丁酉僭號太初至傉檀三世凡十九年以安帝義熈十年歳在乙卯滅

卷九十南涼錄三禿髮文支禿髮文支傉檀之族也仕至鎭南大將軍湟河太守封興城侯鎭姑臧文支荒酒愎諫不卹政事邯川護軍孟愷表奏之傉檀謂伊力延曰今州土傾覆所仗者文支而已今復如此將若之何延曰宜召而訓之使攺往修來傉檀乃召文支旣至讓之曰二兄英姿早世吾以不才謬承嗣綂不能荷負大業顚狽如是胡顏視世𨿽存若隕庻憑子鮮存衛藉文種復吳卿之謂也聞卿惟酒是耽荒廢署事吾年已老卿復若斯祖宗之業將誰寄乎文支頓首陳謝其後沮渠蒙遜攻樂都文支以湟河迎降遂仕蒙遜爲廣武太守禿髮樊尼禿髮樊尼利鹿孤之子也爲安西將軍傉檀爲乞伏熾盤所破滅樊尼奔赴之傉檀歸熾盤乃使樊尼率餘眾依沮渠蒙遜後與其子歸於魏子後仕爲臨松郡丞甚得眾心禿髮破羌禿髮破羌傉檀之子也偉容貌羙丰儀兼饒機辧傉檀之伐乙弗也破羌畱居樂都傉檀旣爲乞伏熾盤所滅破羗自樂都奔降於魏世祖素聞其名及見賜爵西平侯加龍驤將軍謂破羌曰卿與朕本出同源因事分姓可賜姓源氏從徵涼州蠕蠕及討蓋吳諸賊皆奮擊有功世祖又賜名賀遷殿中尙書宗愛弒世祖及南安王余賀決策翼戴髙宗﹝諱浚﹞守禁門誅弒逆加徵北將軍進爵西平王歷官太尉以髙祖﹝諱宏髙宗孫顯祖子﹞太和元年卒孫懷歷官驃騎大將軍懷子子雍歷鎭東將軍爲冀州刺史討葛榮戰敗死之子雍弟子恭歷中書監其餘亦多至大官傉檀妻折掘氏折掘氏右衛將軍折掘奇鎭之姊也傉檀初襲位涼王立爲涼王后旣而畏秦人之彊乃去年號降稱夫人及傉檀復稱涼王攺年嘉平復立爲王后楊桓楊桓弘農人也初仕呂光光之季年內外叛作郭黁之反東苑也桓從弟綂始舉兵推桓爲主而桓執義彌厲﹝詳具光龍飛二年﹞及呂纂時桓以后父任爲尙書左僕射而纂爲隆所弒後亦自殺桓乃棄位而出亡利鹿孤伐隆獲桓乃謂桓曰安寢危邦不思擇木老爲囚虜豈曰智乎桓曰臣受呂氏厚恩位參端貳𨿽洪水淊天猶欲濟彼俱溺實恥爲叛臣以見明主耳利鹿孤曰卿忠臣也以爲左司馬秦姚興聞桓有徳望徵之利鹿孤不敢畱乃餞之於城東謂之曰本期與卿共成大業事乖本圖分岐之感實情深古人但鯤非溟海無以運其軀鳳非修梧無以晞其翼卿有佐時之器夜光之寶當振纓云閣耀價連城區區河右未足以逞卿才力善朂日新以成大美桓泣曰臣往事呂氏情節不建陛下宥臣於俘虜之中顯同賢舊每希攀龍附鳯立尺寸之功龍門旣開而臣違離公衡之戀豈曰忘之利鹿孤爲之流涕遣行旣至秦興深禮重之屢仕顯職桓竟卒於秦宗敞宗敞姑臧人仕秦姚興涼州別駕敞父爕呂光時自湟河太守入爲尙書郎見傉檀於廣武乃執其手曰君神爽宏拔逸气淩雲命世之傑也必當克淸世難恨吾年老不及見耳以敞兄弟托君可乎傉檀曰若如公言不敢忘徳及卽僞位涼州刺史王尙使敞來聘傉檀謂之曰孤以不才謬爲尊先君所見稱每自恐有累大人水鏡之明旣沗家業竊有懷君子詩雲中心藏之何日忘之不圖今日復見卿也﹝復一作得﹞敞曰大王仁侔魏祖念存先人𨿽朱暉眄張堪之孤叔向撫汝齊之子無以加也酒酣語及平生傉檀曰卿魯子敬之儔恨不與卿共成大業耳後姚興署傉檀爲車騎大將軍涼州刺史鎭姑臧因徵王尙還長安敞以別駕送之傉檀謂敞曰吾得涼州三千餘家情之所寄惟卿一人柰何捨我去乎敞曰今送舊君所以忠於殿下也傉檀曰吾新牧貴州懷逺安邇之略爲之若何敞曰涼土𨿽獘形勝之地道由人弘實在殿下殿下恵撫其民收其賢俊以建功名其何求不獲叚懿孟褘武威之宿望辛晁彭敏秦隴之冠冕裴敏馬輔中州之令族張昶涼國之舊胤張穆邊憲文齊楊班梁崧趙昌武同飛羽夫以大王之神略加之以威信農戰並修文教兼設可以縱橫天下區區河右豈足定乎傉檀大悅賜敞馬二十疋至秦會王尙爲流言所謗敞抗章辧白興深美其文﹝詳具興傳﹞後還遷太府主簿錄記室事孟褘孟褘武威姑臧人也仕呂隆爲昌松太守傉檀攻禕於顯美克之乃執禕而數之曰見機而作賞之所先守迷不變刑之所及吾方耀威玉門掃平秦隴卿固守窮城稽淹王憲國有常刑於分甘乎褘曰明公開剪河右聲播宇內文徳以綏逺人威武以懲不恪況褘蔑爾敢距天威釁鼔之刑褘之分也但忠於彼者亦忠於此褘荷呂氏厚恩受藩屏之任若明公大軍甫至望旗歸命恐獲罪於執事惟明公圖之傉檀大悅乃釋其縛待以客禮嘉其忠烈拜爲左司馬禕辭曰呂氏將亡聖朝必取河右昭然已定人無智愚皆知之者但褘爲人守城不能自全復忝顯任竊所未安若蒙眀公之恵使得就戮於姑臧死且不朽傉檀義而歸之及隆爲秦所滅褘仕於姚興爲涼州刺史王尙別駕司馬興後以傉檀代尙爲涼州褘出迎於道左旣至燕羣寮於宣徳堂仰視而嘆曰古人有言作者不居居者不作信矣褘進曰昔張文王﹝謂張駿﹞築城苑繕宮廟爲貽厥之資萬世之業秦師濟河漼然瓦解梁熈據全州之地擁十萬之眾軍敗於酒泉身死於彭濟呂氏以排山之勢主有西夏率土崩離銜璧秦雍寛饒有言冨貴無常忽輙易人此堂之建年垂百載十有二主矣惟信順可以久安仁義可以永固願大王勉之傉檀謝曰非君無以聞讜言也曇瞿沙門曇瞿者未詳何許人蔬食苦行常居冢間樹下専以神力化物利鹿孤僭號稱王瞿從河南來至於西平持一錫杖令人跪之曰此是波若眼奉之可以得道時人咸異之或遺以衣服受而輙投諸地或放之於水中後日衣自還其本主一無所污行步如風雲力者追之恆困不及言人生死貴賤毫釐不爽人或藏其錫杖乃大哭數聲閉目須臾立知其處起而取之人益奇其神異終莫能測因之事佛者甚眾車騎傉檀權傾一國性尢猜忌多所殺害瞿謂之曰若能安坐無爲則天下可定祚胤克昌如其窮兵好殺禍將及已傉檀不從翼日又謂之曰當修善行道爲後世橋梁傉檀曰僕先世以來恭事天地名山大川今一旦奉佛恐違先人之旨公若能七日不食顏色如常是爲佛道神明僕當奉之乃使人幽守七日而瞿無饑渴之色傉檀宻遣沙門智行持餅遺曇瞿曰吾誰欺而欺國主乎遂深奇之厚加敬仰因此攺行節殺興慈國人旣蒙其福咸稱曰聖人﹝一云稱之日大師﹞出入街巷百姓迎爲之禮傉檀有女病篤請瞿救療瞿曰人之生死自有定期聖人亦不能轉禍爲福吾安能延命耶止可知早晚耳傉檀固請之時後宮門閉瞿曰急開後門及開則生不及則死傉檀命開之不及至晉義熈三年傉檀爲赫連勃勃所破涼土兵亂不知所在景保景保未知何許人明於天文善陰陽占侯仕傉檀爲太史令初傉檀將親帥眾伐沮渠蒙遜保諫曰今太白未出歳星在西宜以自守難以伐人比年天文錯亂風霧不時惟修徳責躬可以寧吉傉檀曰蒙遜往年無道﹝一作狀﹞入我封畿掠我邊疆殘我禾稼吾蓄力待時將報東門之恥今大軍已集卿欲沮眾耶保曰陛下不以臣不肖使臣主察乾象若見事不言非爲臣之體天文顯然動必無利傉檀曰我以輕騎五萬伐之蒙遜若以騎兵拒我則眾寡不敵兼步而來則舒疾不同救右則擊其左赴前則攻其後終不與之交兵接戰卿何懼乎保曰天文不虛必將有變傉檀怒鎖之而行曰有功當殺汝以狥無功封汝百戶侯進次窮泉與蒙遜戰傉檀大敗單騎奔還保爲蒙遜所擒讓之曰卿明於天文爲彼國所任違天犯順智安在乎保曰臣匪爲無智但言而不從蒙遜曰昔漢髙祖因於平城以婁敬爲功袁紹敗於官渡而田丰爲戮卿策同二子貴主未可量也卿必有婁敬之賞者吾今放卿但恐有田丰之禍耳保曰寡君𨿽才非漢祖猶不同本初正可不得封侯豈慮禍也蒙遜乃逸之至於姑臧傉檀謝之曰卿孤之蓍龜也而不能從孤之深罪也封安亭侯食邑五百戶陰利鹿陰利鹿不知何處人仕於傉檀傉檀之奔於乞伏熾盤也惟利鹿隨之傉檀謂利鹿曰去危就安人之常也吾親屬皆叛卿何獨畱利鹿曰臣老母在家方寸實亂但委質爲臣忠孝之義不能兩全臣𨿽不才不能西哭沮渠申包胥之誠東感秦援展毛遂之操負覊靮而侍陛下者臣之分也惟願開弘逺猷審進止之算敢離左右乎傉檀嘆曰知人固未易人亦未易知大臣親戚皆棄我去今日忠義終始不虧者惟卿一人歳寒不凋見之於卿矣流涕遣之尉賢政尉賢政仕傉檀爲別將屯於浩亹樂都之潰諸城皆降於乞伏熾盤惟賢政固守不下熾盤遣人謂之曰樂都已潰卿妻子皆在吾所孤城獨守將何爲也賢政曰吾受涼王厚恩爲國家藩屏𨿽知樂都已陷妻子爲擒先歸獲賞後順伏誅然不知主上存亡未敢聞命妻子小事豈足動懷昔羅憲待命晉文亮之文聘後來魏武不責若邀一時之利忘委任之責者竊用恥焉大王亦安用之哉熾盤乃遣傉檀太子虎臺以手書諭之賢政曰汝爲國儲副不能盡節面縳於人棄父忘君墮萬世之業賢政義士豈如汝乎旣而聞傉檀至左南乃降

卷九十一西涼錄一李暠李暠字玄盛小字長生隴西成紀人也漢前將軍廣十六世孫廣子侍中敢之後曾孫仲翔後漢初爲將軍討叛羌於素昌素昌乃狄道也眾寡不敵死之仲翔子伯考奔喪因葬於狄道之東川因以家焉遂世爲西州著姓髙祖雍曾祖柔仕晉並歷顯位雍至東莞太守柔至相國從事中郎北地太守祖弇﹝音奄﹞仕前涼張軌爲武衛將軍天水太守封安世亭侯父昶字中堅幼有令譽爲世子侍講年十八卒暠昶之遺腹子也少而好學性沈敏寛和美器度通渉經史尢善天文及長頗有聲稱兼習武藝誦孫吳兵法嘗與呂光太史令郭黁及同母弟宋繇同宿黁起謂繇曰君當位極人臣如李君者終當有國土之分家有騧艸馬生白額駒此其時也光龍飛二年建康太守京兆叚業叛光自稱涼州牧以燉煌太守趙郡孟敏爲沙州刺史署暠爲效榖令宋繇亦仕於業爲中散常侍孟敏卒燉煌護軍馮翊郭謙沙州治中燉煌索仙等以暠溫毅有惠政推爲寧朔將軍燉煌太守暠初難之會宋繇自張掖告歸燉煌言於暠曰叚業無經濟逺略終必無成兄忘郭黁之言耶白額駒今已生矣暠乃從之遣使請命於業業因以暠爲安西將軍燉煌太守領護西胡校尉及業僭號涼王其右衛將軍燉煌索嗣言於業曰李暠不可使據燉煌恐此地非復大王之有業乃以嗣代暠爲燉煌太守嗣率騎五百而西未至二十里移檄使暠迎已暠驚疑將出迎之效榖令張邈及宋繇止之曰呂氏政衰叚氏闇弱正是英豪有爲之日將軍據有一國之成資柰何束手授人索嗣自恃本郡謂人情附已不虞將軍猝能拒之可一戰而擒也宋繇亦曰大丈夫已爲世所推今日便授首於嗣豈不爲天下笑乎大兄英姿挺特有雄伯之風張王之業不足繼也暠曰吾少無風雲之志因宦至此不圖此郡士人忽爾見推向言出迎者未知士大夫之意故也因遣繇覘嗣嗣見繇言所以代暠之意繇啖以甘言及還謂暠曰嗣志驕兵弱此成擒耳於是暠遣二子歆讓與邈繇及司馬尹建興等逆擊破之嗣奔還張掖初暠素與嗣善結爲刎頸之交嗣常以宗族托暠曰我身猶子身勿爲疑也及是暠反爲嗣所構故深恨之乃罪狀嗣於叚業自表盡忠不貳橫爲嗣所讒請業殺嗣暠當自歸司敗業輔國將軍沮渠男成亦惡嗣因勸除之業乃殺嗣遣使謝暠分燉煌之涼興烏澤晉昌之宜禾三縣爲涼興郡進暠爲使持節都督涼興已西諸軍事鎭西將軍領護西夷校尉庚子元年冬十一月暠所居後園有赤气起龍迹見於小城於是晉昌太守唐瑤叛業乃移檄六郡推暠爲大都督冠軍大將軍沙州刺史領護羌校尉燉煌太守領秦涼二州牧涼公大赦境內殊死已下建元庚子時晉隆安四年也追尊祖弇爲涼景公父昶爲涼簡公子譚爲世子署唐瑤爲徵東將軍郭謙爲軍諮祭酒索仙爲左長史張邈爲右長史尹建興爲左司馬張體順爲右司馬張條爲牧府左長史令狐溢爲牧府右長史張綝爲太府主簿宋繇張謖爲從事中郎尋加繇爲折衝將軍謖爲揚武將軍索承明爲牧府右司馬令狐遷爲武衛將軍晉興太守汜徳瑜爲寜逺將軍西郡太守張靖爲折衝將軍河湟太守索訓爲威逺將軍西平太守趙開爲騂馬護軍大夏太守索慈爲廣武太守陰亮爲西安太守令狐赫爲武威太守索術爲武興太守招懷夷夏人情悅服遣折衝將軍宋繇東伐涼興幷撃玉門已西諸城皆下之遂屯玉門陽闗廣田積谷爲東伐持久之計時北涼酒泉太守王徳亦叛業自稱河州刺史業遣將討之徳將部曲奔附唐瑤辛丑二年夏四月初呂光之稱王也遣使市六璽玉於於闐至是玉至燉煌納之郡府壬寅三年春正月暠於南門外臨水起堂名曰靖恭之堂以議朝政閱武事圖讚自古聖帝明王忠臣孝子烈士貞女暠親爲序頌以明鑑戒之義當時文武羣僚亦皆圖焉有白雀翔於靖恭堂暠觀之大悅冬十二月沮渠蒙遜所署西郡太守梁中庸來奔暠署爲牧府主簿是歳秦姚興遣使拜暠爲安西將軍髙昌侯癸卯四年春正月命立泮宮增髙門學生五百人起嘉納堂於後園以圖讚所志甲辰五年夏四月有葛緣木而生作黃鳥之形秋八月世子譚卒九月立第二子歆爲世子建初元年春正月暠自稱大都督大將軍領秦涼二州牧攺元建初大赦境內殊死已下時晉義熈元年也遣舎人黃始梁興間行奉表詣京師曰昔漢運將終三國鼎峙鈞天之歷數鍾皇晉髙祖闡鴻基景文弘帝業嗣武受終要荒率服六合同風宇宙齊貫而惠皇失禦權臣亂紀懷湣迍邅蒙塵塞外懸象上分九服下列眷言顧之普天同憾伏惟中宗元皇帝基天紹命遷幸江表荊揚蒙弘覆之矜五都爲荒榛之藪故太尉西平武公軌當元康之初屬擾攘之際受命典方出撫此州威略所振聲蓋海內明盛繼綂不隕前志長旌所指仍辟三秦義立兵彊拓境萬里桓文嗣位奕葉載徳囊括闗西化被昆裔遐邇欵藩世修職貢晉徳之逺揚繄此州是賴大都督大將軍天錫以英挺之姿承七世之業志匡時難克隆先勲而中年降災兵寇侵境皇威遐邈同奬弗及以一方之師抗七州之眾兵孤力屈社禝爲墟﹝一作以喪﹞臣聞歷數相推歸余於終帝王之興必有閏位是以共工亂象於黃農之間秦項簒竊於周漢之際皆機不旋踵覆餗成凶自冦盜憑陵已涉百齡姦人僭竊﹝一作襲字﹞期運將杪四海顒顒懸心象魏故師次東關趙魏莫不企踵淮南大捷三方欣然引領伏惟陛下道協少康徳侔光武繼天統位志淸函夏至如此州世篤忠義臣之羣僚以臣髙祖東莞太守雍曾祖北地太守柔荷寵前朝參忝時務伯祖龍驤將軍廣晉太守長寧侯卓亡祖武衛將軍天水太守安世亭侯弇毗佐涼州著功秦隴殊寵之隆勒於天府妄臣無庸輒依竇融故事迫臣以義上臣大都督大將軍領護羌校尉秦涼二州牧涼公臣以爲荊楚替貢齊桓興召陵之師諸侯不恭晉文起城濮之役用能勲光踐土業隆一匡九域賴其弘猷春秋恕其專命功冠當時美垂千祀況今帝居未復諸夏昏墊大禹所經奄爲丘墟五嶽神山已污其三九州島神都又穢其七辛有所言於玆而驗微臣所以叩心絕气忘寢與食雕肝焦慮不遑寧息者也江涼𨿽遼義誠密邇風雲茍通實如唇齒臣𨿽名未結於天臺量未著於海內然憑賴累祖寵光餘烈義不細辭以稽大務輒順羣議亡身卽事轅弱任重懼忝威命昔在春秋諸侯宗周國皆稱元以布時令今天臺邈逺正朔未加發號施令無以紀數輒年冠建初以崇國憲冀杖寵靈全制一方使義誠著於所天玄風扇於九壤殉命灰身隕越慷慨冬十月暠燕羣僚於嘉納堂因謂之曰昔河右分崩羣豪競起吾以寡徳爲眾賢所推何嘗不忘寢與食思濟黎兆故前遣母弟繇董率云騎東殄不庭軍之所至莫不賓下今惟蒙遜鴞峙一城自張掖已東晉之遺黎𨿽爲戎虜所制至於向義思風過於殷人之望西伯大業須定不可安寢吾將遷都酒泉漸逼宼穴諸君以爲何如右長史張邈曰殿下此議實社稷之利也乃力贊成之暠大悅曰二人同心其利斷金張長史與孤同矣夫復何疑遂以右司馬張體順爲寜逺將軍建康太守鎭樂涫徵折衝將軍宋繇爲右將軍領燉煌護軍與子燉煌太守讓鎭燉煌遂遷居於酒泉﹝今之肅州﹞建初二年春正月暠手令誡諸子曰吾自立身不營世利經涉累朝通否任時初不役智有所要求今日之舉非本願也然事會相驅遂荷州土憂責不輕門戶事重𨿽詳人事未知天心登車理轡百慮塡胸後事付汝等粗舉旦夕近事數條遭意便言不能次比至於杜漸防微深識情變此當任汝所見深淺非吾勑戒所益也汝等𨿽年未至大若能克己纂修比之古人亦可以當事業矣茍其不然𨿽至白首亦復何成汝等其戒之愼之節酒愼言喜怒必思愛而知惡憎而知善動念寛恕審而後與眾之所惡勿輕承信詳審人核眞僞遠佞諛近忠正蠲刑獄忍煩擾存髙年卹喪病勤省按聴訟訴刑法所應和顏任理愼勿以情輕加聲色賞勿漏疎罰勿容親耳目人間知外患苦禁禦左右勿作威福勿伐善施勞逆詐意必以示已明廣加咨詢無自專用從善如順流去惡如探湯富貴而不驕者至難也念此貫心勿忘須臾寮佐邑宿盡禮承敬燕饗饌食事事畱懷古今成敗不可不知退朝之暇念觀典籍面墻而立不成人也此郡世篤忠厚人物惇雅天下全盛時海內猶稱之況復今日實是名邦正爲五百年鄕黨姻親相連至於公理時有小小頗回﹝一作違﹞爲當隨宜斟酌吾臨蒞五年兵難騷動未得休眾息役惠康士庻至於掩瑕藏疾滌疵除垢朝爲寇讎夕委心膂𨿽未足希凖古人粗亦無負於新哲﹝哲一作舊﹞事任公平坦然無類初不容懷有所損益計近則如不足經逺乃爲有餘庶亦無媿前人也秋八月南涼禿髮傉檀送暠女敬愛於酒泉並通和好初暠之立也畱女敬愛養於外祖尹文家文旣東遷暠從姑梁裒之母養之至是傉檀假道於北山鮮卑使裒送敬愛於酒泉並通和好暠大悅遣使報聘傉檀贈以方物九月暠親率騎二萬略地至於建康東鄯善前部王遣使貢其方物冬十月北涼沮渠蒙遜來侵至於建康掠三千餘戶而去暠大怒率騎追之及於彌安大敗之盡收所掠之戶初秦建元之末徙江漢一萬餘戶於燉煌中州之人有田疇不辟者亦徙七千餘戶郭黁之寇武威武威張掖已東人西奔燉煌晉昌者數千戶及暠東遷皆徙之酒泉分南人五千戶置會稽郡中州人五千戶置廣夏郡餘萬三千戶分置武威武興張掖三郡築城於燉煌南子亭以威南虜是年暠造珠碧刀二口銘其背曰百勝隸書建初三年冬十二月暠以前表未報復遣沙門法泉間行奉表於晉曰江山悠隔朝宗無階延首云極翹企遐方伏惟陛下應期踐位景福自天臣去乙巳歲順從羣議假統方城時遣舎人黃始奉表通誠遙途崄曠未知逹否吳涼懸邈蜂蠆衝衢方珍貢使無由展禦謹副寫前章或希簡逹臣以其歳進師酒泉戒戎廣平庻攘茨穢而黠虜恣睢未率威敎憑守巢穴阻臣前路竊以諸事艸創倉帑未盈故息兵按甲務農養士時移日邁荏苒三年撫劍嘆憤以日成歳今資儲已足器械已充西招城郭之兵北引丁零之眾冀憑國威席捲河隴揚旌秦川承望詔旨盡節竭誠隕越爲效又臣州界迥逺勍宼未除當須鎭副爲行畱部分輒假臣世子歆監前鋒諸軍事撫軍將軍護羌校尉督攝前軍爲臣先驅又燉煌郡大眾殷繁制禦西域管轄萬里爲軍國之本輒以次子讓爲寧朔將軍西夷校尉燉煌太守統攝昆裔輯寧殊方自余諸子皆在戎間率先士伍臣總攝大綱畢在輸力臨機制命動靜續聞暠旣遷酒泉乃惇勸稼穡羣僚以年榖頻登百姓樂業請勒銘於酒泉乃許之於是使儒林祭酒劉昞爲文刻石頌徳建初四年時有白狼白兔白雀白雉白鳩皆棲其園囿羣僚以爲白祥金精所誕皆應時雝而至又有神光甘露連理嘉禾眾瑞請史官紀其事暠從之初河右不生楸槐柏漆張駿之世取於秦隴而植之終於皆死至是而酒泉宮之西北隅有槐樹生焉乃著槐樹賦以寄情蓋嘆僻陋遐方立功非所也遂命主簿梁中庸及儒林祭酒劉昞等並作建初五年建初六年春三月魏安焦朗據姑臧自號龍驤大將軍遣使稱臣暠因其所稱而授之秋七月沮渠蒙遜率騎來攻暠遣世子歆及別將朱元虎禦之戰於馬廟歆敗元虎被禽暠以銀二千斤金二千兩贖元虎蒙遜歸之暠遂與蒙遜結盟而還建初七年秋八月蒙遜復背前盟率輕騎來襲暠曰兵有不戰而敗敵者挫其銳也蒙遜新與吾盟而遽來襲我我閉門不與戰待其銳气已竭徐而擊之蔑不克矣頃之蒙遜糧盡引去暠遣世子歆帥騎五千邀擊敗之獲其將沮渠百年建初八年建初九年春三月上已暠燕於曲水命羣僚賦詩而親爲之序冬十月暠寫諸葛亮訓誡以朂諸子曰吾負荷艱難寜濟之勲未建𨿽外總良能憑股肱之力而戎務孔殷坐而待旦以維城之固宜兼親賢故使汝等未及師保之訓皆弱冠受任常懼弗克以貽咎悔古今之事不可不知茍近而可師何必遠也覽諸葛亮訓勵應璩奏諫尋其始終周孔之敎盡在中矣爲國足以致安立身足以成名質略易通寓目則了𨿽言發往人道師於此且經史道徳如采菽中原勤之者則功多汝等可不勉戰暠乃修燉煌舊塞東西二圍以防北虜之患築燉煌舊塞西南二圍以威南虜建初十年暠以偉世之量當呂氏之末爲羣雄所奉遂起伯圖兵無血刃坐定千里謂張氏之業指日而成河西十郡歳月而一旣而禿髮傉檀入據姑臧沮渠蒙遜基宇稍廣於是慨然著述志賦焉其辭曰涉至虛以誕駕乘有輿於本無稟玄元而陶衍承景靈之冥符蔭朝云之庵靄仰朗日之照煦旣敷旣載以育以成幼希顏子曲肱之榮遊心上典翫禮惇經蔑玄冕於朱門羨漆園之傲生尙漁父於滄浪善沮溺之耦耕穢鵄鳶之籠嚇欽飛鳳於太淸杜世競於方寸絕時譽之嘉聲超霄吟於崇領奇秀木之淩霜挺修幹之靑蔥經歳寒而彌芳情遙遙以逺寄想四老之暉光將戢繁榮於常衢控云轡而髙驤攀瓊芝於玄圃潄華泉之淥漿和吟鳳之逸響應鳴鸞於南崗時弗獲靜心往形畱眷駕陽林宛首一丘衝風沐雨載沈載浮利害繽紛以交錯歡感循環而相求幹扉奄寂以重閉天池絕津而無舟悼貞信之道薄謝慚徳於圜流遂乃去玄覽應世賓肇弱巾於東宮並羽儀於英倫踐宣徳之祕庭翼明後於紫宸赫赫謙光奕奕崇眀岌岌王居詵詵百辟君希虞夏臣庶夔益張王頹巖梁后墜壑淳風杪莽以永喪搢紳淪胥而覆溺呂發釁於閨墻厥構摧以傾顚疾風飄於髙木回湯沸於重泉飛塵翕以蔽日大火炎其燎原名都幽然影絕千邑閴而無煙斯乃百六之恆數起滅相因而疊然於是人希逐鹿之圖家有雄霸之想闇王命而不尋邀非分於無象故覆車接路而繼軌膏生靈於土壤哀余類之忪幪邈靡依而靡仰求欲專而失逾逺寄玄珠於象罔悠悠涼道鞠焉荒凶杪杪余躬迢迢西邦非相期之所會諒冥契而來同跨弱水以建基躡昆墟以爲墉總奔駟之駭轡接摧轅於峻峯崇崖崨嶫重崄萬尋玄邃窈窕盤紆嵚岑榛棘交橫河廣水深狐貍夾路鴞鵄羣吟挺非我以爲用任至當如影響執同心以禦物懷自彼於握掌匪矯情而任荒乃冥合而一往華徳是用來庭野逸所以就鞅休矣時英茂哉雋哲庻罩网以逺籠豈徒射鉤與斬袂或脫梏而纓蕤或後至而先列采殊才於巖陸拔翹彥於無際思畱侯之神遇振髙浪以蕩穢想孔明於艸廬運玄籌之罔滯洪操盤而慷慨起三軍以激銳詠羣豪之髙軌嘉關張之驍傑誓報曹而歸劉何義勇之超出據斷橋而橫矛亦雄姿之壯發輝輝南珍英英周魯挺奇荊吳昭文烈武建策烏林龍驤江浦摧堂堂之勁陣郁風翔而云舉紹樊韓之逺蹤侔徽猷於召武非劉孫之鴻度孰能臻玆大祜信乾坤之相成庻物希風而潤雨岷益旣蕩三江已淸穆穆盛勲濟濟隆平禦羣龍而奮策彌萬載以飛榮仰遺塵於絕代企髙山而景行將建朱旗以啟路驅長轂而迅徵靡商風以抗斾拂招揺之華旌資神兆於皇極協五緯之所寧赳赳平城翼翼上弼志馘奔鯨截彼醜類且灑遊塵於當陽拯涼徳於已墜間昌寓之驂乘曁襄城而按轡知去害之在玆體牧童之所述審機動之至微思遺餐而忘寐表略韻於紈素托精誠於白日又感兵難繁興時俗諠競乃著大酒容賦以表恬豁之懷初暠與辛景辛恭靖同志友善景等歸晉遇害江南暠聞而弔之暠前妻同郡辛納女貞順有婦儀先卒乃親爲之誄自餘詩賦數十篇建初十一年建初十二年夏六月北涼沮渠蒙遜每年侵寇暠志在以徳撫其境內但與通和立盟弗之與校司馬索承明上書勸伐蒙遜暠引見謂之曰蒙遜爲百姓患孤豈忘之顧勢力未能除耳卿有必禽之策當爲孤陳之直唱大言使孤東討此與言石虎小豎宜肆諸市朝者何異承明慚懼而退建初十三年春正月暠寢疾顧命長史宋繇曰吾少罹荼毒百艱備嘗乃於喪亂之際遂爲此方所推才弱智淺不能一同河右今气力惙然當不復起矣死者大理吾不悲之所恨志不伸耳居元首之位者宜深戒危殆之機吾死之後世子猶卿子也善相輔導述吾平生勿令居人之上專驕自任軍國之宜委之於卿無使籌略乖衷失成敗之要遂以晉義熈十三年二月薨於光徳殿時年六十七在位十八年葬建世陵謚武昭王廟號太祖

卷九十二西涼錄二李歆李歆字士業暠第二子也爲撫軍將軍領護羌校尉監前鋒諸軍事暠死左長史宋繇等上爲大都督大將軍領護羌校尉涼州牧涼公大赦境內殊死已下攺元嘉興尊母尹氏爲太后以宋繇爲武衛將軍廣夏太守軍諮祭酒錄三府事索仙爲徵虜將軍張掖太守三月河西王沮渠蒙遜遣張掖太守沮渠廣宗詐降於歆以誘之歆遣武衛將軍溫宜等率兵往赴親勒大軍爲之後繼蒙遜率眾三萬設伏於蓼泉歆聞之引兵還蒙遜率眾來追歆親貫甲與戰於解支澗大破之追奔百餘里俘斬七千餘級蒙遜城建康置戍而去嘉興二年秋九月沮渠蒙遜復率眾來伐歆將出拒之左長史張體順固諫乃止蒙遜大芟秋麥而去是歳歆遣使告晉嗣位冬十月晉拜歆爲使持節都督七郡諸軍事鎭西大將軍護羌校尉涼州牧酒泉公嘉興三年夏六月歆用刑過嚴又好治宮室繕築不止從事中郎張顗﹝一作顯﹞上疏切諫曰涼土三分勢不久立並兼之本實在農戰懷遠之略莫如寛簡今入歳已來陰陽失序屢有賊風暴雨犯傷和气是宜減膳徹懸側身修道﹝一作過﹞而更繁刑峻法宮室是務人力殘凋百姓愁悴致災之咎實此之由昔文王以百里而興二世以天下而亡前車之軌得失昭然太祖以天挺神姿應桓文之運流標萬里爲西夏所推左取酒泉有易俯拾右開西域兵不血刃實爲殿下開創崇規貽厥孫謀者也殿下不能奉承先志混一涼土侔蹤張后將何以下見先王乎沮渠蒙遜胡夷之傑內修政事外理英賢攻戰之際身同﹝一作均﹞士卒百姓懷之咸樂爲用臣謂殿下非但不能平殄蒙遜亦懼蒙遜方爲社稷之憂歆覽之不悅主簿汜稱又上疏諫曰臣聞天之子愛人主憂勤至矣故政之不修則垂災譴以戒告之攺者𨿽危必昌宋景是也其不攺者𨿽安必亡虢公是也殿下嗣位以來元年三月癸卯燉煌謙徳堂陷八月效谷地裂二年元日昏霧四塞四月日亦無光二旬乃復十一月狐上南門今玆春夏地頻五震六月隕星於建康臣𨿽學不稽古敏謝仲舒頗亦聞道於先師且行年五十有九請爲殿下略言耳目之所聞見不復能逺論書傳之事也乃者咸安之初西平地裂狐入謙光殿前俄而秦師奄至都城不守梁熈旣爲涼州藉秦氏兵亂規有全涼之地外不撫百姓內多爲聚斂尋以滅亡建元十九年姑臧南門崩隕石於閒豫堂二十年而呂光東反子敗於前身戮於後叚業因羣凶創亂稱制此方三年之中地震五十餘所旣而先王龍興於瓜州蒙遜簒弒於張掖此皆目前之成事亦殿下之所聞知效榖先王鴻漸之地謙徳卽尊之室基陷地裂大凶之徵也日者太陽之精中國之象赤而無光中國將爲外寇之所陵滅諺曰野豕入家主人將去今狐上南門亦變異之大也又狐者禍也天意若曰將有首禍入居於此城南面而君者也昔春秋之世星隕於宋襄公卒爲楚所禽地者至靜安惇之象當靜而動反亂天常天意若曰有人將震動中國中國若不修徳將有宋襄之禍今蠻夷益盛中國益微臣蒙先朝布衣之眷輒自同子弟之親是以不避忤上之誅昧死而進愚欵願殿下親仁善鄰養威觀釁罷宮室之務止遊畋之娛宮嬪妃婌諸夷子女躬受分田身勸蠶績以淸儉素徳爲榮息玆奢靡之費百姓租稅專擬軍國虛衿下士廣招賢俊修秦氏之術以彊國富俗待國有數年之積庭盈文武之臣然後命韓白爲前驅納子房之妙算一鼓可以平定姑臧長驅可以飲馬涇渭方南面而爭天下豈蒙遜之足憂不然臣恐社禝之危必不出紀歆亦不納嘉興四年夏六月晉恭帝禪位於宋秋七月歆遣使貢獻於宋甲辰宋詔以歆爲都督髙昌等十郡諸軍事徵西大將軍酒泉公歆將謀東伐張體順切諫止之又聞沮渠蒙遜攻秦浩亹命中外戒嚴將攻張掖尹太后以爲不可﹝具太后傳﹞宋繇亦固諫歆怒不聽繇退而嘆曰大事去矣吾見師之出不見師之還也歆遂率步騎三萬東出蒙遜聞之曰歆已入吾計中然聞吾旋師必不敢前乃露布西境云已克浩亹將進攻黃峪歆聞之喜進次都瀆澗蒙遜自浩亹來拒戰於懷城敗績勒眾復戰敗於蓼泉爲蒙遜所殺歆子重耳脫身奔於江左遂仕於宋後復歸魏爲魏弘農太守歆諸弟驍騎將軍酒泉太守翻擊虜將軍新城太守豫徵西將軍燉煌太守恂領羽林右監密左將軍眺右將軍亮等皆西奔燉煌尋棄燉煌奔入北山蒙遜入酒泉禁兵侵掠士民安堵以宋繇爲吏部郎中委之選舉涼之舊臣有才望者咸禮而用之尹太后及諸女死於伊吾先是暠甞夢爲涼公領涼州牧代沮渠氏至是歆爲蒙遜所殺歆之未敗也有一大蛇從南門而入至於恭徳殿前又有雙雉飛出宮內通街大樹上有烏鵲爭巢鵲爲烏所殺又燉煌父老令狐熾家見一白頭翁衣帢而謂之曰南風動吹長木胡桐椎不中轂言訖忽然不見歆小字桐椎至是而亡自暠僭位年歳在庚子至歆爲蒙遜所滅歳在庚申凡二十一年案唐書暠本老子之裔也暠子歆歆子重耳魏弘農太守重耳子熈金門鎭將家於武川熈子天賜爲幢主天賜子虎爲後周太祖宇文泰開國功臣魏賜姓大野氏官至太尉號爲柱國宇文氏受魏禪時虎已卒追錄佐命功封唐國公以其子昞襲封隋代周復姓李氏昞官至隋安州總管柱國大將軍昞生子淵襲封唐公後賴次子秦王世民之力代隋而爲天子是爲唐髙祖秦王四徵宼盜以壹天下是爲太宗遡長髮之祥則暠之於唐其猶周之後稷矣髙祖武徳元年追謚皇髙祖熈曰宣簡公皇曾祖天賜曰懿王皇祖虎曰景皇帝廟號太祖皇考昞曰元皇帝廟號世祖與武昭王祖父並祀以天子之禮太宗子髙宗治追號老子爲太上玄元皇帝尊宣簡公爲宣皇帝懿王爲光皇帝髙宗孫玄宗隆基加宣皇帝曰獻祖光皇帝曰懿祖尋加玄元號曰大聖祖又追號聖祖父周大夫敬曰先天太皇逺祖咎繇曰徳明皇帝西涼武昭王曰興聖皇帝

卷九十三西涼錄三李恂李恂字士誠歆之弟暠第六子也爲燉煌太守歆爲沮渠蒙遜所殺恂與兄翻等自燉煌奔於北山蒙遜以索嗣之子元緒行燉煌太守元緒麄險好殺大失人和郡人宋承﹝一作朱承﹞張弘等以恂在郡有惠政密信招恂恂遂率千騎入於燉煌元緒東奔涼興承等推恂爲冠軍將軍涼州刺史攺元永建蒙遜遣世子徳政率眾二萬攻之恂閉門不戰攻之不下蒙遜乃自率眾來攻三面起堤引水灌城恂遣壯士一千連版爲橋潛欲決堤蒙遜勒兵逆戰承等開門出降恂先殺其妻子自殺蒙遜遂屠其城李翻李翻字士舉小字武彊暠少子也歷驍騎將軍祈連晉昌酒泉三郡太守翻子寶字懷素小字衍孫沈雅有度量驍勇善撫接伯父歆爲沮渠蒙遜所滅父翻奔於北山蒙遜乃徙寶於姑臧歳余隨勇唐契北奔伊吾臣於蠕蠕遺民歸附者稍至二千寶傾身接禮甚得眾心皆樂爲用每希報雪其後魏世祖遣將討沮渠無諱於燉煌無諱捐城遁走寶自伊吾率流人及虜騎南襲燉煌據之修繕城府規復先業遣弟懷逹奉表歸魏世祖嘉其忠欵拜懷逹散騎常侍燉煌太守別遣使授寶爲使持節侍中都督西垂諸軍事鎭西大將軍開府儀同三司領護西戎校尉沙州牧燉煌公仍鎭燉煌承制假授玉門已西甚著威惠於西土百姓懷之在燉煌三年因入朝遂畱京師徙爲鎭南將軍並州刺史轉鎭北將軍魏太安五年卒謚曰宣公有六子衝最知名歷顯位暠妻尹氏尹氏天水冀人尹文之女也幼而好學淸辧有志節初適扶風馬元正元正卒爲暠繼室自以再醮之故三年不言撫前妻子踰於已生暠之創業謀謨經略多所贊毘故西州喭曰李尹王燉煌及暠死子歆嗣位尊爲太后河西王沮渠蒙遜來伐先引兵攻秦浩亹歆欲乘虛襲張掖尹氏謂歆曰汝新造之國地狹民希自守猶懼不足何暇伐人度徳量力春秋之義先王臨終遺令殷勤戒汝深愼用兵保境安民以俟天時言猶在耳柰何棄之況蒙遜驍武善於用兵汝非其敵觀其數年以來經謀規略常有兼並之志且天時人事似欲歸之汝國𨿽小足爲善政修徳養民靜以俟之彼若昏暴民將歸汝若其休明汝將事之豈得輕爲舉動僥冀非望以吾觀之非但喪師殆將亡國歆不能聽爲蒙遜所敗歆曰吾違老母明勑逺取敗辱不殺此胡復何面目見我母也勒兵進戰遂大敗死蒙遜入姑臧見尹氏而勞之尹氏曰李氏爲胡所滅知復何言或謂尹氏曰今母子之命在人掌握柰何倨傲之且國亡子死曽無憂色何也尹氏曰存亡死生皆有天命柰何更如凡人爲兒女子之悲耶吾一老婦人國亡家破豈可復惜餘生爲人臣妾惟速死爲幸耳蒙遜嘉而赦之娶其女爲茂虔婦及世祖以妹武威公主妻茂虔尹氏與女遷居酒泉頃之女卒尹氏撫之不哭曰汝國破家亡今死晚矣茂虔之弟無諱鎭酒泉每謂尹氏曰後諸孫在伊吾後欲就之乎尹氏未測其意紿之曰吾子孫漂蕩托身異域餘生無幾便當死此不復作氈裘鬼也未幾濳奔伊吾無諱遣騎追及之尹氏謂追騎曰沮渠酒泉許吾北歸何爲復追汝取吾首以往終不復還矣追騎遂不敢逼引還尹氏至於伊吾年七十五卒宋繇宋繇字體業燉煌人也曾祖配祖悌世仕張軌子孫父僚爲張玄靚龍驤將軍武興太守繇生而僚爲張邕所殺五歳喪母事伯母張氏以孝聞八歳而張氏卒居喪過禮繇少而有志尙喟然謂妹夫張彥曰門戶傾覆負荷在繇不銜膽自勵何以繼承先業遂隨彥至酒泉從師就學閉戶讀書晝夜不輟博通經史諸子羣言莫不綜覽呂光舉爲秀才除郎中後奔叚業拜散騎常侍繇以業無經濟遠略西奔於暠歷從事中郎尋加折衝將軍轉右將軍領燉煌護軍左長史受遺輔政及歆嗣位遷武衛將軍廣夏太守位至通顯家無餘財雅好儒學𨿽在兵旅講誦不廢每聞儒士在門常倒屣出迎停寢政事引談經籍尢明斷決事無淹滯沮渠蒙遜平酒泉於繇室得書數千卷鹽米十餘斛而已蒙遜嘆曰孤不喜得李歆欣得宋繇耳拜尙書吏部郎中委以銓衡之任蒙遜死以子茂虔托之茂虔以繇爲左丞送其妹興平公主於魏世祖拜繇爲河西王右丞相賜爵淸水公加安逺將軍魏並涼州從茂虔至魏卒劉昞劉昞字彥明燉煌人也父寶字子玉以儒學見稱昞年十四就博士郭瑀學時瑀弟子五百餘人通經業者八十餘人瑀有女始笄妙選良偶有心於昞遂攺設一席於坐前謂諸弟子曰吾有一女年向長成欲覓一快壻誰坐此席者吾當婚焉昞遂奮衣來坐神志肅然曰向聞先生欲求快女壻昞其人也遂以女妻之昞後隱居酒泉不應州郡辟命弟子受業者常數百人武昭王暠徵爲儒林祭酒從事中郎暠雅好文典書史穿落者親自補治昞時侍側前請代暠暠曰躬自執者欲人重此典籍吾與卿相値何異孔明之會玄徳遷撫夷護軍𨿽有政務手不釋卷暠謂之曰卿注記篇籍以燭繼晝白日且然夜可休息昞曰朝聞道夕死可矣不知老之將至孔聖稱焉昞何人斯敢不如此昞以三史文繁著略記百三十篇八十四卷涼書十卷燉煌實錄二十卷方言三卷靖恭堂銘一卷並著周易韓子人物志黃石公三略並行於世後蒙遜平酒泉拜祕書郎中築陸沈觀於西苑躬往禮焉號玄處先生北涼錄自有傳唐繇唐繇晉昌宜安人也以涼土喪亂民無所歸推暠霸於河右以寧一方及涼亡繇子和與兄契攜其甥武昭王孫寶避難伊吾招集人眾二千餘家臣於蠕蠕蠕蠕以契爲伊吾王經二十餘年和與契遣使降魏遂爲蠕蠕所逼擁部眾至髙昌蠕蠕復遣部帥阿若討之至白力城和先攻髙昌契與阿若戰敗沒和收餘眾奔前部王國時沮渠安周屯橫截城和攻拔之斬安周兄子樹後又從伊洛擊髙寧白力二城克之遣使奉表歸魏辛淵辛淵字子深隴西狄道人也四世祖怡晉幽州刺史寜朔將軍淵仕暠爲驍騎將軍歆亦善遇之歆與沮渠蒙遜戰於蓼泉軍敗失馬淵以所乘馬授歆而身死於難遂以義烈見稱於西土云其後子孫仕魏俱至顯官陰仲逹陰仲逹武威姑臧人也祖訓字處道仕暠爲武威太守父華字季文仕姑臧令仲逹以文學知名西土

卷九十四北涼錄一沮渠蒙遜沮渠蒙遜本張掖臨松盧水胡人也匈奴有左沮渠右沮渠之官蒙遜之先世曾爲此職故遂以官爲氏世居盧水爲酋豪髙祖暉仲歸曾祖遮皆雄健有勇力祖祁復延封北地王﹝北一作狄又作乞﹞父法弘襲爵苻堅時以爲中田護軍卒蒙遜代領部曲雄桀多策略好學涉獵書史頗曉天文滑稽善權變數爲諸胡所推服梁熙呂光皆奇而憚之故常遊飲以自晦光之王於涼土使蒙遜自領營人配箱直又以蒙遜伯父羅仇爲西平太守仇弟曲粥爲三河太守光遣其子慕璝率仇粥徵河南王乞伏幹歸於枹罕前軍敗績曲粥言於羅仇曰主上昏耄驕縱諸子朋黨相傾讒人側目今軍敗將死正其智勇猜忌之時可不懼乎吾兄弟素爲所憚必不見容與其死之無名不若勒眾向西平出苕藋奮臂大呼涼州不足定也羅仇曰誠如汝言然吾家世以忠孝著於西土一方所推寧使人負我我不忍負人也未幾光果聴讒以敗軍之罪殺仇及粥蒙遜以仇粥之喪歸葬諸部多其姻族會葬者凡萬餘人蒙遜哭謂眾曰昔漢祚中微吾之乃祖翼奬竇融保寧河右呂王昏耄荒虐無道多殺不辜豈可坐觀成敗不上繼先祖安民之志下使二父有恨黃泉眾咸稱萬歲遂結謀起兵殺光中田護軍馬邃進攻臨松郡殺縣令井祥以盟一旬之間眾至萬餘屯據金山光遣呂纂逆擊蒙遜於忽谷蒙遜敗績將六七人逃入山中家戶悉亡散時從兄晉昌太守男成聞蒙遜起兵亦合眾數千還屯樂綰殺酒泉太守疊滕﹝一作壘澄﹞蒙遜乃收集部曲投之共推建康太守段業爲使持節大都督龍驤大將軍涼州牧建康公攺呂光龍飛二年爲神璽元年業以蒙遜爲鎭西將軍張掖太守男成爲輔國將軍酒泉太守軍國之事悉以委之神璽二年夏四月段業將遣蒙遜攻光西郡太守呂純眾咸疑之蒙遜曰此郡據嶺之要不可不取業曰卿言是也遂遣之經旬不克乃引水灌城城潰執純以歸於是晉昌太守王徳燉煌太守孟敏皆以郡降業業封蒙遜爲臨池侯以徳爲酒泉太守敏爲沙州刺史徙男成爲晉昌太守六月業遣男成及王徳攻光常山公呂弘弘引兵棄張掖東走業遂徙治張掖議欲追擊之蒙遜諫曰歸師勿遏窮寇弗追此兵家之法也不如縱之以爲後圖業曰一日縱敵悔將何及遂率眾追之爲弘所敗賴蒙遜救以免業嘆曰孤不能用子房之言以至於此冬十月業築西安城以別將臧莫孩爲太守蒙遜曰莫孩勇而無謀知進不知退此乃爲之築冡非築城也業不從尋爲呂纂所破蒙遜懼業不能容己每匿智以避之天璽元年春二月業僭稱涼王赦其境內攺元天璽以蒙遜爲尙書左丞梁中庸爲右丞夏五月三河王呂光遣其二子紹纂來攻業請救於禿髮烏孤烏孤遣弟利鹿孤及楊軌救之紹等引軍而南業將擊之蒙遜諫曰楊軌恃鮮卑﹝一作虜騎﹞之彊有窺覦之心紹纂深入置兵死地必決戰求生不可敵也今不戰則有泰山之安戰則有累卵之危業曰卿言是也按兵不戰紹亦難之各引兵歸天璽二年春正月前晉昌太守唐瑤叛歸李暠酒泉太守王徳亦叛自稱河州刺史業使蒙遜討之徳焚城將部曲奔唐瑤蒙遜追至沙頭大破之虜其妻子部曲而還夏四月業懼蒙遜雄武微欲逺之乃以蒙遜從叔益生爲酒泉太守蒙遜爲臨池太守以門下侍郎馬權代蒙遜爲張掖太守權每輕侮蒙遜蒙遜譖而殺之因謂男成曰段業愚暗非濟世之才信讒愛佞無鑑斷之明向所憚者惟索嗣馬權今皆誅之蒙遜欲除業以奉兄何如男成曰業羈旅孤飄爲吾家所建立恃吾兄弟猶魚之有水人旣親之背之不祥乃止永安元年春正月蒙遜旣爲業所憚內不自安求爲西安太守業亦以蒙遜有大志懼爲朝夕之變喜其出外許之蒙遜期與男成同祭蘭門山宻遣司馬許咸告業曰男成欲謀叛許以取假日作逆若求祭蘭門山臣言驗矣至期果然夏四月業收男成逼令自殺男成曰蒙遜欲謀叛先已告臣臣以兄弟之故隠忍不言以臣今在恐部眾不從故與臣克期祭山返相誣告其意欲王之殺臣也臣若朝死蒙遜必夕發乞詐言臣死暴臣罪惡蒙遜必反臣然後奉王命投袂討之事無不捷業不從竟殺之蒙遜聞男成死泣告眾曰男成忠於段王而段王無故枉見屠害諸君能爲報仇乎且州土兵亂似非段王所能濟也吾所以初奉之者以之爲陳吳耳而信讒多忌枉害忠良豈可安枕臥觀使百姓罹於塗炭男成素得眾心眾皆憤泣爭奮比至氐池眾逾一萬鎭軍將軍臧莫孩率所部來降羌胡多起兵向應之者蒙遜進壁侯塢業先疑右將軍田昂幽之於內至是召昂謝而赦之使與武衛將軍梁中庸等攻蒙遜於侯塢業別將王丰孫言於業曰西平諸田世有反者昂貌恭而心狠志大而情險不可信也業曰吾疑之久矣但非昂無可以討蒙遜者丰孫言旣不從昂至侯塢蒙遜自氐池逆之昂率騎五百降於蒙遜軍遂大潰中庸亦率眾來降五月蒙遜至張掖田昂兄子承愛斬闗內之業左右散走蒙遜大呼曰鎭西何在軍人曰在此業曰孤單瓢﹝一作飄﹞一已爲貴門所推願丏余命投身嶺南庶得東還與妻子相見蒙遜不許遂斬之業京兆人也博涉史傳有尺牘之才爲杜進記室從徵塞表儒素長者無他權略威禁不行羣下擅命尢信卜筮讖記巫覡徵祥故爲姦佞所誤男成弟富占將軍俱傫帥戶五百降於河西王利鹿孤六月梁中庸房晷田昂等共推蒙遜爲使持節大都督大將軍涼州牧張掖公大赦境內殊死已下攺元永安﹝白帖作永和﹞署置百官從兄伏奴爲鎭軍將軍張掖太守和平侯弟挐爲建忠將軍都谷侯田昂爲鎭南將軍西郡太守臧莫孩爲輔國將軍房晷爲左長史梁中庸爲右長史張騭爲左司馬謝正禮爲右司馬擢任賢才文武咸悅是月燉煌太守李暠亦起兵自號冠軍大將軍西胡校尉沙州刺史太守如故稱元庚子與蒙遜相抗秋七月秦姚興遣隴西公姚碩徳攻呂隆於姑臧蒙遜因遣從事中郎李興聘於秦以通和好八月蒙遜所部酒泉涼寧二郡叛降於西涼李暠又聞呂隆降秦大懼遣建忠將軍挐牧府長史張濳見碩徳於姑臧請軍迎接率部人東遷碩徳大悅拜潛張掖太守挐建康太守潛勸蒙遜東遷挐私謂蒙遜曰呂氏猶存姑臧未拔碩徳糧竭將還必不能久何故違離桑梓受制於人乎輔國將軍臧莫孩曰建忠之言是也蒙遜乃斬張潛因下書曰孤以虛薄猥忝時運未能弘闡大猷戡蕩羣孽使桃虫鼔翼東京封豕烝涉西裔戎車屢動干戈未戢農失三時之業百姓戶不粒食可蠲省百徭專功南畝明設科條務盡地力九月遣子奚念爲質於河西王利鹿孤利鹿孤不受曰奚念年少可遣挐也冬十月蒙遜復遣使上疏於利鹿孤曰臣前遣奚念具披誠欵而聖旨未昭復徵臣弟挐臣竊以爲茍有誠信則子不爲輕若其不信則弟不爲重今寇難未夷不獲奉詔願陛下亮之利鹿孤怒遣昌松侯﹝一作張松﹞禿髮俱延興城侯禿髮文支將騎一萬來襲擊之至萬歲臨松執從弟鄯善茍子虜其民六千餘戶十二月蒙遜遣從叔孔遮入朝於利鹿孤許以挐爲質利鹿孤乃歸其所掠召俱延等還永安二年春二月蒙遜與西平侯禿髮傉檀共攻涼州爲呂隆所破冬十月西涼李暠遣唐瑤及應揚將軍宋繇攻酒泉獲太守益生十二月蒙遜所署西郡太守梁中庸奔於李暠是年大風震電於震所得石冊永安三年春正月蒙遜下令曰養老乞言晉文納輿人之誦所以能招禮英奇致時雍之美也況孤薄徳寡昧智不經逺可不思聞讜言以自鏡哉內外臣僚其各搜揚賢雋廣進芻蕘以匡孤不逮永安四年春二月呂隆以蒙遜傉檀交侵遣弟呂超求迎於秦夏六月蒙遜遣輔國將軍臧莫孩襲北山虜大破之虜其民五千戶而還秋八月秦姚興遣尙書左僕射齊難等率眾迎隆隆勸難引兵來伐難從之蒙遜使臧莫孩敗其前軍難乃結盟而還蒙遜遣弟建忠將軍挐入貢於秦是時蒙遜伯父中田護軍親信臨松太守孔篤並驕奢侵害百姓苦之蒙遜曰亂吾國者二伯父也何以綱紀百姓乎皆逼之令自殺冬十月秦遣鴻臚梁斐張構等拜蒙遜鎭西大將軍開府儀同三司沙州刺史西海侯時秦亦拜禿髮傉檀爲車騎將軍封廣武公蒙遜聞之不悅謂斐等曰傉檀上公之位而身爲侯者何也構對曰傉檀輕狡不仁欵誠未著故朝廷以重爵虛名羈縻之褒其歸善卽敍之義耳將軍忠貫白日勲髙一時當入諧鼎味匡贊帝室安可以不信相待也聖朝爵必稱功官不越徳如尹緯姚晃佐命初基齊難徐洛元勲驍將並位才二品爵止侯伯將軍何以先之乎昔竇融殷勤固讓不欲居舊臣之右不意將軍忽有此問蒙遜曰朝廷何不卽以張掖見封而更逺封西海耶構曰張掖規畫之內將軍已自有之所以逺授西海者蓋欲廣大將軍之國耳蒙遜大悅乃拜受之永安五年春二月蒙遜襲狄洛盤於番禾不克遷其民五百餘戶而還是年造刀一百口銘曰永安隸書永安六年秋八月西涼李暠遷都酒泉漸逼蒙遜蒙遜攝軍以禦之永安七年夏六月南涼禿髮傉檀率眾來攻蒙遜嬰城固守傉檀至赤泉虜掠而去秋八月蒙遜襲西涼李暠於酒泉至安彌﹝一作安珍﹞去城六十里暠乃覺引軍出戰遂大破之暠閉城自守蒙遜亦引而歸永安八年春二月兩月﹝一作日﹞並出山崩地震折木太史令劉梁言於蒙遜曰辛酉金也地動於金金動克木大軍東行無前之徵時張掖城每有光色蒙遜曰王气將成百戰百勝之象也遂攻禿髮傉檀於均石大戰破之進攻西郡太守楊統於日勒抜之統降拜爲右長史寵待踰於功舊永安九年酒泉南有銅駝山言犯之者輒大雨雪蒙遜遣工取之得銅萬斤永安十年春二月張掖太守句呼勒出奔李暠秋七月蒙遜以羅仇子成都爲金山太守曲粥子鄯善爲西郡太守句呼勒自西涼奔還待之如初蒙遜率騎二萬東徵次於丹嶺北虜大人思盤率部落三千來降時木連理生於永安永安令張披上書曰異枝同幹遐方有齊化之應殊本同心上下有莫二之固蓋至道之嘉祥大同之美徵也蒙遜曰此皆二千石令長匪躬濟時所致豈吾薄徳之所能感也永安十一年春三月蒙遜率騎三萬伐禿髮傉檀次於西郡大風從西北來气有五色俄而晝昏進至顯美徙數千戶而還傉檀率眾來追及於窮泉蒙遜將擊之諸將皆曰賊已安營不可犯也蒙遜曰傉檀謂吾逺來疲敝必輕而無備及其壁壘未成可一鼔而擒也遂進擊之傉檀大敗乘勝至於姑臧夷夏降者萬數千戶傉檀懼嬰城固守遣使請和以子染幹爲質許之掠八千餘戶而歸傉檀南奔樂都魏安人侯謀等閉門作亂遣使來降焦朗亦據姑臧自稱大都督龍驤大將軍臣於西涼李暠秋八月蒙遜率騎二千伐李暠敗暠子歆於馬廟擒其將朱元虎遂引兵還旣而以元虎歸暠永安十二年春二月焦朗猶據姑臧蒙遜率騎攻抜其城執朗而歸宥之於是大饗文武將士於謙光殿班賜金馬各有差署弟建忠將軍挐爲護羌校尉秦州刺史封安平侯鎭姑臧遂伐南涼圍樂都三旬不克南涼王禿髮傉檀以子安周爲質引還未幾傉檀復率眾來攻蒙遜擊之進圍樂都傉檀勢窮請降以子染幹爲質乃還是月挐死以從祖益子爲鎭東將軍護羌校尉秦州刺史鎭姑臧秋七月蒙遜遣沮渠百年襲西涼李暠暠子歆邀擊之失甲士數千百年爲歆所擒玄始元年冬十月蒙遜遷都姑臧十一月僭卽河西王位於謙光殿大赦境內殊死已下攺元玄始置百官丞郎官如呂光爲三河王故事繕宮殿起城門諸觀玄始二年春正月尊母車氏爲王太后立妻孟氏爲王后夏四月立子政徳爲世子加鎭衛大將軍錄尙書事南涼王禿髮傉檀來伐蒙遜敗之於若厚塢又敗之於若涼進圍樂都二旬不克傉檀湟河太守禿髮文支據湟川來降鎭軍將軍成宜侯亦率眾來降蒙遜署文支爲鎭東大將軍廣武太守成宜侯爲振威將軍湟川太守以殿中將軍王建爲湟河太守秋八月蒙遜復率眾伐傉檀傉檀懼以太尉俱延爲質乃還因下書曰古先哲王應期撥亂者莫不經略八表然後光闡純風孤𨿽智非靖難職在濟時而狡虜傉檀鴟峙舊京毒加夷夏東苑之戮酷甚長平邊城之禍害深玁狁每念蒼生之無辜是以不遑寧處身披甲冑體倦風塵𨿽傾其巢穴傉檀猶未授首其弟文支追項伯歸漢之義據彼重藩請爲臣妾自西平巳南連城繼順惟傉檀窮獸守死樂都四支旣落命豈久全五緯之會巳應淸一之期無賒方散馬金山黎元永逸可露布逺近咸使聞知冬十月蒙遜西如苕藋遣冠軍將軍沮渠伏恩率騎一萬襲卑和烏啼二虜大破之俘獲二千餘戶而還是年蒙遜母車氏卒玄始三年夏禿髮烏孤孫承缽利鹿孤孫副周皆來奔降冬十二月晉益州刺史朱齡石遣使來聘諭以朝廷威徳玄始四年春三月蒙遜率眾伐西秦乞伏熾盤於廣武郡克之遣別將運糧於湟河以糧運不繼遂自廣武如湟河渡浩亹熾盤遣將軍乞伏魁尼寅邀之於浩亹蒙遜擊斬之熾盤又遣將軍王衡折斐曲景等率騎二萬據勤姐嶺蒙遜且戰且前大破之擒折斐等七百餘人乃以弟漢平爲折衝將軍湟河太守引還夏五月蒙遜遣舍人黃迅報聘益州因上表於朝廷曰上天降禍四海分崩靈耀擁於南裔蒼生沒於丑虜陛下累聖重光道邁周漢純風所被八表宅心臣𨿽被髮邊徼才非時儁謬爲河右遺黎推爲盟主臣之先人世荷恩寵𨿽歷夷崄執義不回傾首朝陽乃心王室去冬益州刺史朱齡石遣使詣臣始具朝廷休問承車騎將軍劉裕秣馬揮戈以中原爲事可謂天贊大晉篤生英輔臣聞少康之興大夏光武之復漢業皆奮臂一呼攘袂而起眾無一旅地不滿百猶能成配天之功著車攻之詠況陛下據全楚之地擁荊揚之鋭而可晏然垂拱棄二京以資戎虜若六軍北軫克復有期臣請率河西戎卒爲晉右翼驅除戎虜時赫連勃勃遣禦史中丞烏落孤來結盟蒙遜遣弟湟河太守漢平蒞盟於夏西秦乞伏熾盤率眾二萬襲湟河漢平力戰固守遣司馬隗仁夜出擊之熾盤大敗斬首數百將引兵去漢平長史焦昶將軍段景密信招之熾盤復進攻圍益急漢平納昶景之說面縛出降隗仁不屈爲熾盤所擒將斬之其將段暉固請得免尋遁還姑臧拜髙昌太守玄始五年春正月蒙遜率眾攻西秦進次石泉熾盤遣乞伏曇達來拒蒙遜引還遣使與通和好三月蒙遜西祀金山遣沮渠廣宗率騎一萬襲烏啼虜大破之西至苕藋遣前將軍沮渠成都﹝一作城都﹞將騎五千襲卑和虜自率中軍三萬爲之後繼卑和虜率眾迎降遂循海而西復如金山以歸玄始六年夏四月西域貢吞刀吐火祕幻奇術起遊林堂於內苑圖列古聖賢之像秋九月堂成遂大宴羣臣談論經傳玄始七年夏五月蒙遜下書曰頃自春大旱害及時苗碧原靑野倐爲枯壤將刑政失中下有寃獄乎役賦繁重上天所譴乎內省多缺孤之罪也書不云乎百姓有過罪子一人可大赦境內殊死已下免百姓夏稅秋糧翼日澎雨大降蒙遜聞劉裕滅姚泓怒甚門下校書郎劉祥言事於蒙遜蒙遜曰汝聞劉裕入闗敢研研然也﹝研研卽倔彊之貌﹞遂殺之其峻暴如是顧謂左右曰古之行師不犯歲鎭所在姚氏舜後軒轅之苗裔今歲星在軒轅而裕滅之亦不能久守闗中也秋九月蒙遜遣張掖太守廣宗詐降以誘李歆歆發兵來應蒙遜伏兵於蓼泉歆覺之引去蒙遜追及之與戰敗於解支澗﹝一作西支澗﹞復收散卒欲戰前將軍成都諌曰臣聞髙祖有彭城之敗終成大漢今宜旋師以爲後圖蒙遜從之城建康而還冬十月故秦將姚艾來奔蒙遜引兵迎之旣至署爲徵南將軍羣臣上書曰設官分職所以經國濟時恪勤官次所以緝熙庶政當官者以匪躬爲務受任者以忘身爲效自皇綱初震戎馬生郊公私艸創未遑舊式而朝士多違憲制不遵典章或公文禦案在家臥署或事無可否望空而過至令黜陟絕於皇朝駁議寢於聖世淸濁共流能否相雜人無競勸之心茍爲度日之事豈憂公忘私奉上之道也今皇化日隆遐邇寧泰宜振肅綱維申修舊則蒙遜納之命徵南將軍姚艾尙書左丞房晷撰朝堂制行之旬日百姓振肅是年晉遣使拜蒙遜爲涼州刺史蒙遜稱藩故有是命玄始八年秋八月太史令張衍言於蒙遜曰今歲臨澤城西當有破兵蒙遜乃遣世子政徳屯兵若厚塢蒙遜西至白岸謂張衍曰吾今年當有所定但太歲在申月又建申未可西行且可﹝一作當﹞南行要其歸會主而勿客以順天心計在臨機愼勿露也遂遣兵伐西涼李歆於酒泉先攻浩亹﹝音閣門﹞而蛇盤於帳前蒙遜笑曰前一爲騰蛇﹝通典作塍蛇﹞今盤在吾帳前天意欲吾回師先定酒泉也遂燒攻具而還潛次於川巖聞歆徵兵欲乘虛攻張掖蒙遜曰歆已入吾計中但恐聞吾回軍必不敢前兵事尙權乃露布西境稱得浩亹將進軍黃谷歆聞之引兵入都瀆澗蒙遜潛軍逆擊敗之於懷城歆退走追至臨澤斬歆及兄弟三人進克酒泉百姓安堵如故軍無私掠以子茂虔爲酒泉太守涼之舊臣皆隨才擢敍九月歆弟燉煌太守恂據郡自稱冠軍大將軍冬十月蒙遜遣世子政徳攻之恂閉門拒守玄始九年春三月蒙遜自率眾攻燉煌乃築長堤引水灌城數十日不下攻之益急恂乞降不許恂武衛將軍宋承廣武將軍張弘等舉城來降殺恂而屠其城獲其弟子寶囚於姑臧李氏由是遂亡於是鄯善王比龍入朝西域三十六國皆詣蒙遜稱臣貢獻冬十月己亥宋遣使拜蒙遜爲鎭軍大將軍開府儀同三司涼州刺史十一月遣右衛將軍鄯善建節將軍茍生率眾伐西秦西秦王乞伏熾盤遣徵北將軍沒奕干等率步騎五千來拒鄯善等敗於五澗茍生爲其所虜玄始十年春正月饗羣臣於謙光殿蒙遜曰南方有惡气經天暴兵象也不出一旬必有寇至命治兵東苑以備之未幾乞伏熾盤遣騎五千來襲至於猻猢嶺聞有備而去秋八月蒙遜遣前將軍成都率眾一萬耀兵嶺南遂屯五澗九月乞伏熾盤遣徵北將軍出連虔﹝一作沒奕幹﹞等帥精騎五千﹝一作六千﹞來擊冬十月成都爲出連虔所破掠民三千餘戶而去十二月晉昌太守唐契據郡以叛遣世子政徳討之玄始十一年春正月蒙遜遣使詣宋貢其方物宋以蒙遜爲使持節都督涼秦河沙四州諸軍事驃騎大將軍涼州牧河西王夏四月政徳攻晉昌克之唐契及弟和甥李寶同奔伊吾招集流民歸附者二千餘人遂臣於柔然秋七月柔然來攻蒙遜遣政徳拒之政徳輕騎進戰軍敗見殺冬十月立次子興國爲世子大赦境內殊死已下文武進位一等玄始十二年秋八月西秦乞伏熾盤遣太子暮末等率步騎三萬出貂渠谷來攻遂陷白艸嶺及臨松郡徙民二萬餘口而去玄始十三年夏四月乞伏熾盤遣平逺將軍叱盧犍等來攻執蒙遜從弟成都及從子白蹄頗羅等徙民五千餘戶而去玄始十四年秋八月乞伏熾盤率眾來攻至廉川其太子暮末等率步騎三萬攻西安不克又攻番禾蒙遜發兵禦之因遣使說夏主赫連勃勃使乘虛襲枹罕熾盤聞之引兵而去冬十二月蒙遜遣使入貢於魏是歳魏始光三年也玄始十五年春二月魏世祖﹝諱燾﹞遣行人持節冊拜蒙遜爲河西王承玄元年夏六月蒙遜遣兵伐西秦時乞伏熾盤死暮末卽位遣使詣蒙遜許歸成都以求和親蒙遜遣使入西秦弔祭暮末厚資成都遣將軍王伐送之蒙遜猶疑之執伐以歸旣而遣還並遺暮末甚厚於是大赦境內殊死已下攺元承玄秋九月暮末遣使報聘冬十月西秦涼州牧乞伏千年來奔十二月蒙遜復率眾伐西秦至盤夷西秦相國乞伏元基等將騎一萬五千來拒蒙遜還攻西平暮末遣騎來援蒙遜乃引而還承玄二年夏五月乞伏暮末遷保定連蒙遜遣世子興國攻之六月暮末率眾迎擊至於冶城興國戰敗被擒殺軍士三千餘人追擊蒙遜至譚郊吐谷渾王慕璝遣其弟沒利延帥騎來援暮末遣輔國大將軍段暉逆擊之大敗而歸秋七月遣使送谷三十萬斛以贖世子興國於西秦暮末不許蒙遜乃立興國弟菩提爲世子冬十一月蒙遜復遣使詣宋入貢獻靑雀頭黛百斤並求周易及子集諸書詔並給之合四百七十五卷又就司徒王弘求搜神記弘寫與之十二月蒙遜下書曰乞伏暮末頻年失信終日言笑要當一舉剿其巢穴軍次沃幹嶺枹罕城中餓死大半承玄三年冬十月蒙遜復遣尙書郎宗舒左常侍髙猛等入貢於魏因上表曰伏惟陛下天縱叡聖徳超百王陶育齊於二儀洪基隆於三代然鍾運多難九服紛擾神旗暫擁車書未同上靈降佑祚歸有道純風一鼔殊方革面羣生幸甚率土齊歡臣誠弱才效無可錄幸遇重光思竭力命自欣投老得觀盛化冀終餘年憑倚皇極前後奉表貢使相望去者杳然寂無旋返未審津塗寇險竟不仰達爲天朝髙逺未蒙齒錄屏營戰灼無地自措往年侍郎郭秪等還奉被詔書三接之恩始隆萬里之心有賴今極難之餘開泰惟始誘勸旣加引納彌篤老臣見存遐外無棄仰荷愷悌之仁俯蹈康哉之詠然商胡後至奉公卿書援引歷數安危之機勵以竇融知命之美顧惟情願實深悚惕何者臣不自揆逺托大蔭庶微誠上宣天鑑下降若萬國來庭百辟陛賀髙蹈先至之端獨步知機之首但世難尙殷情願未遂章表頻修滯懷不暢許身爲國欵誠莫表致惑羣後貽慮公卿辭旨紛紜抑引重沓不在同奬之例未達拱辰之心延首一隅低回四極臣歷觀符瑞候察天時未有過於皇魏踰於陛下加以靈啟聖姿幼登天位美詠侔於成康道化踰於文景方將振神綱以掩六合灑玄澤以潤八荒況在秦隴荼炭之餘直是老臣盡效之會舒等旣至世祖與之飲宴執崔浩之手以示之曰汝所聞崔公此則是也才略之美當今無比朕動止咨之預陳成敗若合符契未嘗失也自此以後貢使相望義和元年夏六月赫連定畏魏之逼擁秦民十餘萬口自冶城濟河欲擊蒙遜而奪其地定濟未半吐谷渾王慕璝襲擊敗之執定以歸於是蒙遜大赦境內殊死已下攺元義和以世子菩提爲冠軍將軍河西王世子秋八月乙酉蒙遜遣子安周入侍於魏九月世祖欲精簡行人報使蒙遜以問崔浩浩曰蒙遜稱藩欵著河右若俾遐域流通殊荒畢至宜令淸徳重臣奉詔褒慰尙書李順卽其人也世祖曰順納言大臣固不宜先爲此使若蒙遜執玉帛而朝於朕復何以加之浩曰邢貞使吳亦魏之太常茍事是宜無嫌於重爾日之行豈吳王入覲時也世祖從之乃以順兼太常持節拜蒙遜爲假節加侍中都督涼州西域羌戎諸軍事太傅行徵西大將軍涼州牧涼王加九錫之禮使浩爲冊書以褒賞之冊曰昔吾皇祖冑自黃軒總禦羣才攝服戎夏疊曜重光不殞其舊逮於太祖應期協運大業惟新奄有區宇受命作魏降及太宗廣辟崇基政和民阜朕承天緒思廓宇縣然時運或否雰霧四張赫連跋扈於闗西大檀陸梁於漢北戎夷負阻江淮未賓是用自東徵西戎軒屢動﹝一作駕﹞賴宗廟靈長將士宣力克剪凶渠震服彊獷四方漸泰表裏無塵王先識機運經略深逺與朕協同厥功洪茂當今運鍾時季僭逆憑陵有土者莫不跨峙一隅有民者莫不榮其私號不遵眾星拱極之道不慕細流歸海之義而王深悟大體率由典章任土貢珍愛子入侍勲義著焉道業存焉惟王乃祖乃父有土有民論功徳則無二於當時言氏族則始因於世爵古先帝王褒賢賞徳莫不胙土分民建爲藩輔是以周成命太公以表東海襄王錫晉文大啟南陽是用割涼州之武威張掖燉煌酒泉西海金城西平七郡封王爲涼王受玆素土苴以白茅用建冢社爲魏室藩輔盛衰存亡與魏升降夫功髙則爵尊徳厚則任重又加命王入贊百揆謨謀幃幄出徵不懷登攝侯伯其以太傳行徵西大將軍仗鉞秉旄鷹揚河右逺袪王略懷柔荒隅北盡於窮髮南極於庸岷西被於昆嶺東至於河曲王實徵之以夾輔皇室又命王建國署將相羣卿百官承制假授除文官刺史以還武官撫軍以下建天子旌旗出入警蹕如漢初諸侯王故事欽哉惟時往踐乃職祇服朕命協亮天工俾九徳咸事無忝庶官用終爾顯徳對揚我皇祖之休烈義和二年冬十二月李順復奉使至涼蒙遜遣中兵校郎楊定歸謂順曰年衰多疾舊患動發腰髀不隨不堪拜伏比三五日消息小差自當相見順曰王之老疾朝廷所知以王祇執臣禮別有詔旨豈得自安不見詔使明日蒙遜延順入至庭中箕坐隠幾無動起之狀順正色大言曰不謂此叟無禮乃至於此今不憂覆亡而敢淩侮天地魂魄逝矣何用見之握節將出蒙遜使定歸追止之曰太常旣雅恕衰疾傳聞朝廷有不拜之詔是以敢自安耳若太常曰爾拜爾跪而不祇命斯小臣之罪矣順益怒曰齊桓公九合諸侯一匡天下周天子賜胙命曰伯舅無下拜桓公猶不敢失臣禮下拜登受今王𨿽功髙勲厚未如小白之勤朝廷𨿽相崇重未有不拜之詔而遽自偃蹇妄爲尊大此乃速禍之道非圖久安之計若朝廷震怒遂相吞滅悔亦何及豈社稷之福乎蒙遜謝曰太常規之以古烈懼之以天威敢不翹悚敬聴休命遂拜伏盡禮禮畢蒙遜曰夫恃徳者昌恃力者亡朝廷頃來徵伐屢克境宇已博但當循理此民亦足興治然專務討擊恐不可常勝順曰昔太祖廓定洪基造有區夏太宗承統王業惟新自聖上臨禦志寧四海是以戎車屢駕親冒風霜滅赫昌於三秦走蠕蠕於漠北辟地開邊隸首不紀僵屍截馘所在成觀除蕩暴虐存卹黎庶威振八荒聲被九域自古以來用兵之美未有如今日之盛者也是以遐方荒俗之氓莫不翹足抗手斂袵屈膝天兵四臨昭徳伐罪何云恃力夫聖王之用兵也徵南蠻則北狄怨討西戎則東夷恨天子安得已哉蒙遜曰誠如來言則涼土之民亦願魏帝逺至何爲復遞驛告驚不捨晝夜意君之所言殆爲虛事順曰苗民叛帝舜而親暴君有扈違後啟而從逆主咸懾逼於近地牽制於凶威自古而然豈獨涼民也初罽賓沙門曇無讖東如鄯善自云能使鬼治病且有祕術令婦人多子與鄯善王曼頭陀林淫通發覺亡奔涼州蒙遜甚重之號曰聖人無讖以男女交接之術教授婦女蒙遜諸女及子婦皆往受術世祖聞之遣使來迎且告蒙遜曰若不遣讖便卽加兵蒙遜事讖日久未忍聴去至是復使李順命蒙遜曰聞彼曇無讖法師博通多識羅什之流祕咒神驗澄公之匹朕思欲講道願一奉見可馳驛送之蒙遜與李順宴於新樂門上謂順曰西番老臣蒙遜奉事朝廷不敢違失而天子信納佞言茍見蹙迫前遣表求畱曇無讖而今使來徵索此是門師當與之俱死實不惜殘年人生一死詎覺幾時順曰王欵誠先著遣愛子入侍朝廷欽王忠績故顯加殊禮而王以一胡道人虧山嶽之功不忍一朝之忿損由來之美吐所不當言豈朝廷相待之厚意耶竊爲大王不取也且主上虛襟之至弘文之所知也﹝弘文蒙遜所遣聘魏之使也﹞蒙遜曰太常口美如蘇秦但恐情不副辭耳仍畱不遣後竟發覺其事考訊殺之順還世祖問與蒙遜往復之辭及政教得失順曰蒙遜控制河西踰三十年經涉艱難粗識機變綏集荒裔羣下畏服𨿽不能貽厥孫謀此亦足以終其一世前歲表許十月送曇無讖及臣往迎便事乖本意不忠不信於是而甚然禮者徳之輿敬者身之基也蒙遜無禮不敬而能久享祿福以臣觀之不復年矣世祖曰若如卿言則效在無逺其子必易世易世之後早晚﹝一作何時﹞當滅順曰蒙遜諸子臣略見之皆庸才也不能保一隅如聞燉煌太守牧犍﹝卽茂虔﹞器性粗立若繼蒙遜者必此人也然比之於父皆云不及此殆天之所以資聖明也世祖曰朕方有事東方未暇西略如卿所言不過數年之外不足爲晚且停前計以爲後圖蒙遜末年荒淫猜虐忍於刑戮羣下苦之閨庭之中略無風紀義和三年夏四月蒙遜寢疾左右常白日見鬼以劍擊之未幾薨於路寢五月葬元陵私謚曰武宣王廟號太祖蒙遜以晉安帝隆安五年歲在辛丑自稱張掖公至義熙八年僭稱涼王后八年而宋氏受禪以宋元嘉十年歲在癸丑卒在僞位三十三年時年六十六子茂虔嗣先是蒙遜王有涼土專弘事佛於涼州南百里崖中大造形像千變萬化驚人眩目有土聖僧可如人等常自經行無時暫捨遙見則行人至便止觀其面貌狀如其中泥塑形像人咸異之乃羅土於地後往看之足迹隠隠今見如此

卷九十五北涼錄二沮渠茂虔﹝一作牧犍﹞沮渠茂虔蒙遜之第三子也初爲酒泉太守後遷燉煌蒙遜病甚國人共議以世子菩提幼弱而菩提之兄茂虔聰頴好學和雅有度量乃立爲世子加中外大都督大將軍錄尙書事及蒙遜卒遂僭卽河西王位於謙光殿大赦境內殊死已下攺元永和﹝一作承光﹞立子封壇爲世子加撫軍大將軍錄尙書事以燉煌闞駰爲姑臧太守張湛爲兵部尙書燉煌劉昞索敞陰興爲國師助教金城宗欽爲世子洗馬趙柔爲金部郎廣平程駿駿從弟弘爲世子侍講遣使請命於魏先是世祖遣李順迎蒙遜女爲夫人會蒙遜卒茂虔稱受先王遺意遣左丞宋繇送妹興平公主於魏世祖拜爲左昭儀謂李順曰卿言蒙遜死今則驗矣又言茂虔立何其妙哉朕克涼州亦當不逺於是賜絹百疋廐馬一乘進號安西將軍寵待彌厚政事無巨細皆與之參決因遣順拜茂虔爲使持節侍中都督涼沙河三州西域羌戎諸軍事車騎將軍開府儀同三司領護西戎校尉涼州刺史河西王以宋繇爲河西王右相茂虔以無功受賞乃畱順上表乞安平一郡世祖優詔不許冬十月茂虔尊劉昞爲國師親拜之命官屬以下皆北面受業永和二年夏四月茂虔遣使上表於宋幷告嗣位曰臣聞功以濟物爲務﹝一作髙字﹞非竹帛無以述徳名以當實爲美非謚號無以休終先臣蒙遜西復涼城澤憺昆裔芟夷羣暴淸灑區夏曁運鍾有道備大宋之宗臣爵班九服享惟永之丕祚功名昭著克固貞節考終由正而請銘之路無階懿迹𨿽弘而述敍之美有闕臣子感痛咸用不安謹按謚法克定禍亂曰武善聞周達曰宣先臣廓淸河外勲光天府標榜稱迹實並斯義輒上謚爲武宣王若允天聴垂之史筆則幽顯荷榮始終無恨今遣使臣上表以聞五月戊寅宋遣使下詔曰故使持節侍中都督秦河沙涼四州諸軍事車騎大將軍開府儀同三司領護匈奴中郎將西夷校尉涼州牧河西王蒙遜才兼文武勲濟西服爰自萬里欵誠夙著方仗忠果翼宣逺略奄至薨殞淒悼於懷便遣使弔祭並加顯謚嗣子茂虔纂戎前軌乃心彌彰宜蒙寵授紹玆藩業可持節散騎常侍都督涼秦河沙四州諸軍事徵西大將軍領護匈奴中郎將西夷校尉涼州刺史河西王悉如故永和三年春正月西中郎將沮渠唐兒上言曰十五日有一父老見於燉煌東門投書忽然不見求之不獲其書一紙八字滿之文曰涼王三十年若七年茂虔訪於奉常張愼愼曰昔虢之將亡神降於莘深願殿下崇徳修政以享三十年之祚若盤於逰田荒於酒色臣恐七年將有大變茂虔聞之不悅永和四年春三月大雷震電又於震所得石丹書曰河西河西三十年破帶石樂七年帶石山名在姑臧南山祀傍泥陷不通茂虔徵南大將軍沮渠董來曰祀豈有知乎遂毀祀伐木通道而行永和五年夏六月茂虔遣鎭西將軍沮渠旁周詣魏入貢世祖遣侍中古弼尙書李順賜其侍臣衣服有差並徵世子封壇入侍秋七月茂虔遣封壇如魏八月復遣使如宋奉表獻其方物並獻周生子十三卷時務論十二卷三國總略二十卷俗問十一卷十三州誌十卷文檢六卷四科傳四卷燉煌實錄十卷涼書十卷漢皇徳傳二十五卷亡典七卷魏駁九卷謝艾集八卷古今字二卷乘丘先生三卷周髀一卷皇帝王歷三合紀一卷趙匪傳並甲寅元歷一卷孔子贊一卷合一百五十四卷又求晉趙起居注諸雜書數十種帝皆與之冬十一月世祖以其妹武威公主妻茂虔茂虔遣右相宋繇隨順詣平城奉表入謝並請公主及母后妃定號永和六年春正月李順自河西還魏世祖問之曰昔與卿密圖期之無逺但以頃年東伐未遑西顧荏苒之間遂及於此今和龍已平三方無事比繕甲治兵指策河右掃蕩萬里今其時也卿往復積歲洞鑑廢興若朕此年行師當克以否順曰臣疇昔所啟以今觀之私謂如然但民勞旣久未獲寧息不可頻動以增勞瘁西徵之議請俟他年世祖乃止永和七年春正月茂虔朝羣臣於謙光殿有狐在於東序門者不見其入左右以告命禽之不獲二月端門崩初茂虔爲酒泉太守起浮圖於中街有石像在焉是月見有流血夏五月太廟階陷六月當陽城門崩先是魏每遣使者詣西域常詔茂虔發導護送出流沙使者自西域還至姑臧﹝一作武威﹞茂虔左右有告魏使者曰我君承蠕蠕可汗妄言去歲魏天子自來伐我士馬疫死者大半復大敗而還我擒其長弟樂平王丕我君大喜宣言於國又聞可汗遣使告西域諸國稱魏已削弱今天下惟我爲彊若更有魏使勿復供奉西域諸國頗有二心使還具以狀聞世祖遣尙書賀多羅使涼州且觀虛實多羅還亦言茂虔𨿽外修臣禮而內實乖悖世祖欲討之以問崔浩浩曰茂虔逆心已露不可不討官軍往年北伐𨿽不克獲實無所損於時行者內外戰馬三十萬匹計在道死傷不滿八千常歲羸死亦不減萬匹而逺夷乘虛遽謂衰耗不能復振今出其不意大軍猝至彼必驚駭騷擾不知所爲擒之必矣且茂虔劣弱諸弟驕恣爭權縱橫民心離解加比年已來天災地變都在秦涼誠滅亡之國也世祖曰善吾意亦以爲然於是大集公卿議於西堂弘農王奚斤等三十餘人皆曰茂虔西垂下國𨿽心不純臣然繼父位已來職貢不乏朝廷接以蕃禮妻以公主今其罪惡未彰宜加寛宥恕其微愆且國家新徵蠕蠕士馬疲敝不可大舉謂宜羈縻又聞其土地鹵瘠難得水艸大軍旣至不得久停彼聞軍來嬰城固守攻則難抜野無所掠終無克獲此危道也初崔浩薦尙書李順使涼州以後凡十二返世祖以爲能蒙遜數與順遊宴對其羣下時爲驕慢之語恐順泄之隨以金寶納於順懷順亦爲之隠浩潛知之密以白世祖世祖未之信也至是議伐涼州順與尙書古弼曰自溫圍水以西至於姑臧地皆枯石絕無水艸彼人言姑臧城南天梯山上冬有積雪深至丈餘春夏消釋下流成川居民引以灌漑彼聞軍至決此渠口水不通流必致絕乏環城百里之內地不生艸人馬饑渴難以久畱斤等之議是也世祖乃退命崔浩以其前言與斤等共相詰難諸人無復他言但云彼無水艸浩曰漢書地理誌稱涼州之畜爲天下饒若無水艸畜何以蕃又漢人爲居終不於無水艸之地築城郭建郡縣也且雪之消液才能斂塵何得通渠引漕灌漑數百萬頃乎此言大詆誣於人矣李順等復曰耳聞不如目見吾曹目見何可共辧浩曰汝曹受人金錢欲爲人遊說謂我不見便可欺耶世祖隠聴聞之乃出見斤等辭旨嚴厲形於神色羣臣不敢復言唯唯而已羣臣旣出振威將軍代人伊馥言曰涼州若果無水艸彼何以爲國眾議皆不可用宜從浩言世祖從之夏五月丁丑治兵於西郊六月甲辰發平城使侍中宜都王穆壽輔皇太子﹝諱晃﹞監國決畱臺事內外聴焉又使大將軍樂安王﹝一作長樂王﹞稽敬輔國大將軍建寧王崇將二萬人屯於漠南以備柔然命公卿爲書以讓茂虔數其十二辠曰王外從正朔內不捨僭罪一也民籍地圖不登公府任土作貢不入司農罪二也旣荷王爵又受僞官取兩端之榮邀不二之賞罪三也知朝廷志在懷逺固違聖略切稅商胡以斷行旅罪四也揚言西戎髙自驕大罪五也坐自封殖不欲入朝罪六也北托叛虜南引仇池憑援谷渾提挈爲姦罪七也承勅過限輒假徵鎭罪八也欣敵之全幸我之敗侮慢王人供不以禮罪九也旣婚帝室寵踰功舊乃恣欲情烝淫其嫂罪十也旣違伉儷之體不篤婚姻之義公行酖毒規害公主罪十一也防備王人候守闗要有如寇讎罪十二也爲臣如是其可恕乎先令後誅王者之典也若親帥羣臣委贄逺迎謁拜馬首上策也六軍旣臨面縛輿櫬又其次也如其守迷窮城不時悛悟身死族滅爲世大戮宜思厥中自求多福也秋七月世祖自雲中濟河己巳至上郡屬國城乃大饗羣臣講武馬捨壬午畱輜重部分諸軍使撫軍大將軍永昌王健尙書令巨鹿公劉絜都督諸軍與常山王素爲前鋒兩道並進驃騎大將軍樂平王丕太宰陽平王杜超督平涼鄜城諸軍以爲後繼平西將軍賀源爲之鄕道因問源以取涼州方略源曰姑臧城旁有四部鮮卑皆臣祖父舊民臣願處軍前宣國威信示以禍福必相率歸命外援旣服然後取其孤城如反掌耳世祖曰善八月甲午永昌王健獲河西器甲及牛羊畜產二十餘萬茂虔聞有魏師驚曰何爲乃爾用左丞姚定國計不肯出迎求援於柔然遣弟徵南大將軍董來將兵萬餘人拒戰於城南望風奔潰魏尙書令劉絜用卜者言以爲日辰不利斂兵不追董來遂得入城世祖大怒丙申魏常山王赤壁率眾至姑臧遣使諭茂虔出降茂虔聞柔然欲入魏邊爲寇冀幸世祖東還遂嬰城固守兄子祖踰城出降世祖其知其情乃分軍圍之中軍將軍賀源﹝前作平西又作安逺﹞引兵招慰諸部下三萬餘落故世祖得專攻姑臧無復外慮世祖見姑臧城外水艸丰饒遂恨李順謂崔浩曰卿昔所言今果驗矣浩曰臣言不敢不實類皆如此初世祖將伐涼州太子亦以爲疑至是乃賜太子詔曰姑臧城東西門外湧泉合於城北其大如河自余溝渠流入漠中﹝一作澤中﹞其間乃無燥地澤艸茂盛可供大軍數年人之多言亦可惡也故有此勅以釋汝疑九月丙戌姑臧城潰茂虔兄子萬年率麾下出降是日茂虔率左右文武五十人面縛請降世祖釋其縛待以藩臣之禮收其城內戶口二十餘萬倉庫珍寶不可勝計使張掖公禿髮保周龍驤將軍穆熊中軍將軍賀源分狥諸部雜夷﹝一作胡字﹞降者又數十萬世祖置酒姑臧謂羣臣曰雀公智略有餘吾不復以爲奇伊馥弓馬之士而所見乃與崔公同此深可奇也冬十月辛酉世祖東還畱樂平王丕及徵西將軍賀多羅鎭涼州徙茂虔宗族及吏民三萬餘戶於平城世祖猶以妹婿禮待之拜茂虔徵西大將軍河西王如故又爲武宣王蒙遜置守墓三十家涼州自張氏以來號爲多士茂虔尢喜文學其臣闞駰張湛劉昞索敞陰興宗欽趙柔程駿程弘皆禮而用之初魏軍未入之前茂虔使人砍開府庫取金銀珠玉及珍寶器物不更封閉百姓因之入盜巨細蕩盡有司求賊不得旣而所親人及守藏者告之乃窮竟其事搜其家中悉得所藏器物又告茂虔父子多畜毒藥前後隠竊殺人乃有百數姊妹皆爲左道朋行淫佚曾無愧顏於是賜左昭儀沮渠氏死並誅其宗族又有人言茂虔猶與故臣民交通潛謀反叛世祖詔司徒崔浩就公主第賜茂虔死茂蒙與公主訣良久乃自裁葬以王禮謚曰哀王自蒙遜永安元年歲在辛丑僭立至宋元嘉十七年歲在庚辰是爲魏太延五年而茂虔亡凡三十九年

卷九十六北涼錄三沮渠無諱沮渠無諱茂虔之次弟也封安彌縣侯爲徵西將軍沙州刺史都督建康以西諸軍事領酒泉太守茂虔之敗無諱擁家戶西就從弟燉煌太守唐兒魏使弋陽公元潔守酒泉無諱使唐兒保燉煌自與弟張掖太守宜得攻酒泉元潔輕之出城與語爲無諱所執潔所部相率固守遂攻拔之進攻張掖魏遣撫軍大將軍永昌王健督諸將擊破之尋復率兵圍張掖不克退保臨松得四萬餘戶還據酒泉世祖不復加討但以詔諭之是時永昌王健鎭涼州無諱饑甚懼不自立欲引眾西行使中尉梁偉詣健求奉酒泉又送元潔及統帥兵士於健世祖遣兼鴻臚持節冊拜無諱爲徵西大將軍涼州牧酒泉王世祖以無諱終爲邊患遣鎭南將軍南陽公奚眷討酒泉無諱戰敗遂率眾萬餘家棄燉煌謀渡流沙遣弟樂都太守安周西擊鄯善鄯善王比龍懼欲降會魏使者至勸令拒守安周與戰連旬不克退保東城明年無諱將萬餘家棄燉煌西就安周未至鄯善王畏之將四千餘家西奔且末其世子乃從安周國中大亂無諱因據鄯善其士卒經流沙渴死者大半李寶自伊吾帥眾二千人據燉煌繕修城府安集故民初茂虔之亡也涼州人闞爽據髙昌自稱太守寶舅唐契爲柔然所逼擁眾西趣髙昌欲奪其地柔然遣其將阿若追擊之契敗死契弟和収餘眾奔車師前部王伊洛時安周屯橫截城和攻拔之又拔髙寧白力二城遣使請降於魏唐契之攻闞爽也爽遣使詐降於無諱欲與之共擊契無諱乃畱安周住鄯善自率眾從焉耆東北趣髙昌比至契已死爽遂閉門拒之無諱怒遣部將衛興奴詐誘襲之遂屠其城爽奔蠕蠕無諱畱屯髙昌時前部王伊洛世爲東部落帥規欲歸魏無諱斷路伊洛與無諱連戰破之乃遣常侍汜雋奉表詣建康貢獻方物宋主詔曰往年狡虜縱逸侵害涼土河西王茂虔遂至不守淪陷寇逆累世著誠以爲矜悼次弟無諱克紹遺業保據方隅外結鄰國內輯民庶系心闕庭踐修貢職宜加朝命以褒篤勲可持節散騎常侍都督涼河沙三州諸軍事徵西大將軍領護匈奴中郎將西夷校尉涼州刺史河西王未幾而卒其子幹壽代領部曲伊洛遣使前後招諭幹壽率戶五百餘家奔於伊洛沮渠宜得﹝魏書作儀徳﹞沮渠宜得茂虔之第六弟也封武興縣侯爲徵東將軍秦州刺史都督丹嶺以西諸軍事領張掖太守姑臧旣陷世祖使鎭南將軍南陽公奚眷擊張掖宜得乃燒倉庫西奔酒泉奚眷復進攻酒泉拔之宜得復収餘眾奔晉昌就唐兒於燉煌與兄無諱伐酒泉復據之世祖遂置守將戍張掖沮渠安周沮渠安周茂虔之第七弟也封屋蘭縣侯爲樂都太守初茂虔之敗魏使鎭北將軍封沓擊樂都安周南奔吐谷渾封沓掠其民數千戶而去世祖復遣徵南將軍奚眷討之安周遂率戶五千人伐鄯善鄯善王比龍堅守不卽下安周攻之益急鄯善王西奔且末遂與其兄無諱據鄯善及無諱卒安周乃奪其子幹壽兵規領部曲因而自立遣使詣建康入貢宋主詔曰故徵西大將軍河西王無諱弟安周才略沈到世篤忠欵統承遺業民眾懷歸𨿽亡士喪師孤立異所而能招率殘寡攘寇自全宜加榮授垂軌先烈可使持節散騎常侍都督涼河沙三州諸軍事領西域戊己校尉涼州刺史河西王其後遂爲蠕蠕所並沮渠唐兒沮渠唐兒茂虔之從弟也爲燉煌太守姑臧旣破無諱收合遺民西就唐兒於燉煌唐兒拒而不納無諱乃畱從弟天周守酒泉復與宜得引兵討唐兒唐兒將萬餘人出戰大敗爲無諱所執殺之沮渠天周沮渠天周茂虔之從弟也爲武威太守唐兒被殺天周保據酒泉世祖遣鎭南將軍奚眷率兵圍之城中糧盡饑甚萬餘口皆餓死天周乃殺妻以食戰士食盡城陷爲魏所執送於平城殺之俘獲男女四千餘人沮渠萬年沮渠萬年茂虔兄子也姑臧未破之先萬年與祖率所領降魏及城陷沮渠宗族皆被殺惟萬年及祖以先降獲免拜萬年張掖王祖廣武公萬年後爲冀定二州刺史復坐謀叛與祖俱賜死沮渠秉沮渠秉字季義蒙遜之幼子也仕魏爲東雍州刺史險詖多詐志行不端後與河東薛安都潛結異謀世祖聞之召還付其兄弟扼而殺之沮渠安陽侯沮渠安陽侯者蒙遜從弟也失其名氏封爲安陽縣侯故以侯稱爲人彊志疎通涉略書記初曇無讖入河西闡弘佛法安陽侯乃銳意內典奉持五戒所讀眾經卽能諷誦常以爲務學多聞大士之盛業少時常渡流沙至於闐國於瞿摩帝大寺遇天竺法師佛馱斯那咨問道義斯那本學大乘天才秀發誦半億偈明了禪師故四方諸國號爲人中師子安陽從受禪祕要治病經因其梵本口誦通利旣而東歸於髙昌得觀音彌勒二觀經各一卷及還河西卽譯出禪要轉爲漢文及魏並吞西涼乃南奔於宋晦志卑身不交世務常遊止塔寺以居士自卑初出觀音彌勒二經丹陽尹孟顗見而善之深加接賞後竹園寺慧浚尼﹝尼姓陳山陰人﹞復請出禪經安陽旣通習積久臨筆無滯旬有七日出爲五卷頃之又於鐘山定林寺譯出佛母般泥洹經一卷安陽居絕妻拏無欲營利從容法侶宣通正法是以黑白咸敬而嘉焉後以疾終蒙遜母車氏車氏不知何許人以蒙遜玄始元年立爲王太后旣而寢疾蒙遜升南景門散錢以賜百姓因下書曰孤庶憑祖廟之靈乾坤之佑濟否剝之運會拯遺黎之毒﹝一作荼﹞蓼上望掃淸氛穢下冀保寧家福而太后不豫涉歲彌增將刑戮有濫眾有怨乎賦役繁重時不堪乎羣望不潔神所譴乎內省諸身未知罪之攸在可大赦殊死已下俄而車氏卒蒙遜哀毀過禮﹝詳具蒙遜傳﹞蒙遜妻孟氏孟氏武威人以蒙遜玄始元年立爲王后孟氏有勇力蒙遜寢於新臺閹人王懷祖擊之傷其左足孟氏禽而斬之夷其三族茂虔之敗隨入平城未幾而卒世祖詔以王太妃之禮葬之茂虔妻拓跋氏拓跋氏魏世祖之妹武威公主也茂虔先娶李暠女爲婦永和五年魏遣奉常李順以公主妻之茂虔遣右相宋繇奉表詣謝獻馬五百疋黃金五百斤繇又表請公主及茂虔母后妃定號世祖使羣臣議之皆曰母以子貴妻從夫爵茂虔母宜稱河西國太后公主於其國內可稱王后於京師則稱公主世祖從之後茂虔淫於嫂李氏兄弟三人傳嬖之李氏與茂虔姊共毒公主世祖遣解毒醫乘傳救之得愈遂徵李氏茂虔不遣厚資給之使居酒泉及姑臧潰公主同茂虔徙於平城爲之築第以居之未幾茂虔謀爲叛逆詔於公主第賜死葬以王禮及公主卒詔與茂虔合葬公主無男有女以國甥親寵得襲母爵爲武威公主

卷九十七北涼錄四曇無讖﹝無一作摩讖一作懴﹞曇無讖本天竺人六歲喪父隨母傭織毾覴爲業見沙門法明道俗所崇丰於利養其母羨之遂以讖爲其弟子十歲與同學數人誦咒聰敏出羣日萬餘言初學小乘兼覽五明緒論講說精辧莫能酬抗後得樹皮湼盤經本讖讀之驚悟慚恨至年二十誦大小乘經二百餘萬言讖從兄善調象騎殺所乘白耳大象王怒誅之令曰敢有視者夷其三族親屬莫敢往者讖哭而葬之王怒欲誅讖讖曰王以法故誅之我以親故葬之並不違大義何爲見怒傍人莫不爲之寒心讖神色自若王奇其志操赦而畱之後隨王入山王渴須水不能卽得讖乃密咒石爲出水因贊曰大王惠澤所感遂使枯石生泉鄰國聞者莫不嘆服是時雨澤甚調百姓稱詠王悅其道術深加優寵頃之王意稍怠待之漸薄讖以久處致厭辭往罽賓賫大湼盤前分十卷並菩薩戒經菩薩戒本等彼國多學小乘不信湼盤乃適龜玆尋至姑臧止於傳捨慮失經本枕之而寢有人牽之在地讖驚謂是盜者如此三夕聞空中語曰此如來解脫之藏何以枕之讖乃慚悟置之髙處夜有盜者數過提舉不動明旦讖持經去不覺爲重盜者見之驚謂聖人悉來拜謝時蒙遜據有涼州自稱爲王乃聞讖名召與相見接待甚厚蒙遜素奉大法志在弘通欲請出經本讖以未參土言又無傳譯恐言乖於理不許卽翻於是學語三年徧曉華言方譯初本分爲十卷沙門惠嵩道朗獨步河西值其宣出經藏深相推重轉易梵文嵩公筆受道俗數百人疑難縱橫讖臨機釋滯淸辧若流兼富於文藻辭制華密朗更請廣出諸經次譯大集大云悲華地持優婆塞戒金光明海龍王菩薩戒本等六十餘萬言猶以湼盤經本品數未足復還西域尋究值其母亡遂畱歲餘後於於闐更得經本中分還至姑臧譯之後又遣使於闐尋得後分於是續譯爲三十三卷以玄始三年初就翻譯至玄始十年冬十月二十三日三�方竟時魏泰常七年也讖云此經梵本三萬五千偈於此方減百萬言今所出者止一萬餘偈讖嘗告蒙遜曰有鬼入聚落必多災疫蒙遜不信欲躬見之讖卽以術加蒙遜蒙遜見而驚怖讖曰宜潔誠齋戒神咒驅之乃讀咒三日曰鬼已去矣境中有見鬼者云見數百疫鬼奔驟而逝境內獲安蒙遜益加敬事至承玄二年蒙遜濟河伐乞伏暮末於枹罕以世子興國爲前驅爲暮末所禽蒙遜大怒謂事佛無應卽欲遣斥沙門五十已下皆令罷道蒙遜爲母造丈六石像遂涕泣流淚讖又極言切諫乃攺心悔悟義和三年讖因請西行尋湼盤後分蒙遜怒其欲去密圖害之僞以資糧遣發厚贈寶貨臨發之日讖流涕謂使者曰業期至矣𨿽上聖不能逃非愛死而固欲相逺也以本有心誓義不能停比發果遣刺客於路殺之﹝一云栲訊殺之﹞時年四十九是歲魏延和二年卽宋元嘉十年也道進道進或作法進又云法迎本姓唐張掖人幼而精苦習誦有超邁之徳爲蒙遜所重嘗從曇無讖求授菩薩戒讖曰當自悔七日乃來旣而詣讖讖忽怒進曰此宿障也遂精修三年夢中感釋迦世尊爲授戒法是夕十餘人同夢如進所見於是復詣讖望見大喜曰善哉已感戒矣今爲汝作證及蒙遜卒子景環爲胡寇所破問進曰今欲轉略髙昌爲可克否進曰必捷但憂災餓耳回軍卽定後三年景環卒弟安周立是歲饑荒死者甚眾進屢從安周求乞以賑貧民國用稍竭遂不復求乃淨洗浴取刀鹽至窮窟饑人所聚處次第授以三歸便掛衣缽著樹投身餓者前云施汝共食眾𨿽饑困義不忍受乃自割肉拄鹽以啖之兩肱肉盡心悶不能自割因語饑人云汝取我皮肉猶足數日存活若王使來必當將去但取藏之饑者悲悼無能取者須臾弟子皆至王使亦來舉國奔赴號叫相屬因輿還宮安周勅以三萬斛麥施饑者別發倉廩以賑貧民明日气絕馬權馬權盧水胡人也雋爽有逸气武略過人兄爲涼將綦母翊所殺權後殺翊剖其肝而食之仕段業爲門下侍郎甚見親重後業憚蒙遜雄武微欲逺之遂以權代爲張掖太守權每輕侮蒙遜蒙遜亦懼而怒之乃譖於業曰天下不足慮惟當憂馬權耳業果信讒而殺之梁中庸梁中庸燉煌人也初仕段業爲尙書右丞武衛將軍蒙遜進壁侯塢中庸率眾來奔因與房晷等共推蒙遜爲涼州牧張掖公蒙遜署中庸爲右長史遷西郡太守未幾奔西涼李暠蒙遜聞之笑曰吾與中庸義深一體而不相信但自負耳孤豈在此一人耶乃盡歸其妻孥暠問中庸曰我何如索嗣中庸曰未可量也暠曰嗣才度若敵我者我何能於千里之外挼長繩絞其頸耶中庸曰智有長短命有成敗殿下之與索嗣得失之理臣實未之能詳若以身死爲負計行爲勝則公孫瓚豈賢於劉虞耶暠黙無以應張穆張穆燉煌人也博通經史才藻淸贍蒙遜克姑臧擢拜中書侍郎委以機密之任後蒙遜伐卑和虜率眾來降遂循海而南至於鹽池祀西王母於寺中有玄石神圖乃命穆爲之賦銘之於寺前張譚張譚字符慶武威姑臧人也爲和寧令政以徳化爲本不務威刑民有過者誦孝經及忠臣孝子傳訓導之百姓愛之如父母號曰慈君隗仁隗仁蒙遜時任爲沮渠漢平司馬乞伏熾盤率眾襲湟河漢平面縛請降仁勒壯士百餘據南門樓上三日不下眾寡不敵爲熾盤所擒怒欲斬之散騎常侍段暉諫曰仁臨難履危奮不顧命忠臣也宜宥之以厲事君熾盤乃執之而歸在熾盤所五年暉又爲之固請得還及至姑臧蒙遜執其手曰卿孤之蘇武也以爲髙昌太守仁爲政有威惠之稱然頗以愛財爲失劉昞劉昞字彥明﹝一作延明﹞燉煌人初仕西涼李暠蒙遜克酒泉拜爲祕書郎中專管注記蒙遜下令曰祕書郎中劉彥明學冠當時道先區內可授玄處光生之號拜以三老之禮築陸沈觀於西苑以居之躬往禮焉蒙遜嘗燕羣臣於逰林堂談論經傳顧謂昞曰仲尼何如人也昞曰聖人也蒙遜曰夫聖人者不凝滯於物而能與世推移畏於匡辱於陳伐樹削迹聖人固若是乎昞不能對蒙遜曰卿知其外未知其內昔魯人有浮海而失津者至於亶州見仲尼及七十二子逰於海中與魯人木杖令閉目乘之使歸告魯侯築城以備寇魯人出海投杖水中乃龍也具以狀告魯侯不信俄而有羣燕數萬銜土培城魯侯信之大城曲阜旣訖而齊寇至攻魯不克而返此所以稱聖人也昞學徒數百毎月蒙遜使人致以羊酒茂虔尊爲國師親自致拜命官屬以下皆北面受業焉張湛張湛字子然一字仲玄燉煌酒泉人魏執金吾恭九世孫也祖質仕涼位至金城太守父顯有逺略李暠據有西夏引爲功曹甚器異之嘗稱之曰吾之臧子原也位至酒泉太守湛弱冠知名涼土好學能屬文衝素有大志仕蒙遜黃門侍郎兵部尙書闞駰闞駰字玄陰燉煌人祖倞有名西土父玖爲一時秀士官至會稽令駰博通經傳聰敏過人三史羣言經目則誦時人謂之宿讀注王朗易傳學者藉以通經撰十三州誌行於世蒙遜甚器重之常侍左右訪以政治損益拜祕書考課郎中給文吏三十人典校經籍刋定諸子三十餘卷加奉車都尉茂虔待之彌重拜大行遷尙書姑臧太守家甚貧敝不免饑寒性能多食一飯至三升乃飽卒無後胡叟胡叟字倫許安定臨涇人也世有冠冕爲西夏著姓叟少聰敏年十二辧疑釋理知名鄕國孤飄坎壈未有仕路遂入漢中劉義隆梁秦二州刺史馮翊吉翰以叟才士頗相接引授叟末佐不稱其懷未幾翰遷益州叟隨入蜀多爲豪雋所尙時沙門法成鳩率僧眾千人鑄丈六金像義隆惡其惑眾將加大辟叟聞之卽赴丹陽啟申其美遂得免焉復還於蜀法成感之遺其珍物值直千金﹝一作千餘疋﹞叟曰緯蕭何人能棄明珠吾爲徳請財何爲也一無所受在益州五六年北至楊難當乃西入河西會蒙遜卒茂虔遇之不甚加禮叟亦本無附之之意乃爲詩示所知廣平程伯達其略云羣犬吠新客佞閽排疎賓直途旣以塞曲路非所遵望衛惋祝鮀眄楚悼靈均何用宣憂懷托翰寄輔仁伯達見詩謂叟曰涼土𨿽地居戎域然自張氏以來號有華風今則憲章無虧曷祝鮀之有也叟曰古人有言君子聞鞞鼓之聲則思戰徵之士貴主奉正朔而弗淳慕仁義而未允地僻陋而僭徽號居小事大寧若玆乎徐偃之轍故不旋踵吾之擇木夙在大魏與子暫違非久闊也歲餘茂虔果破降於魏叟旣歸魏惟以酒自適謂其友金城宗舒曰我此生活似勝焦先矣年八十乃卒宗欽宗欽字景若金城人也父爕字文友呂光太常卿欽少而好學有儒者之風博綜羣言聲著河右仕蒙遜爲中書郎世子洗馬上東宮侍臣箴甚見親重其箴曰恢恢玄古悠悠生民五材疊用經敍彜倫匡父維子弼君伊臣顚而能扶屈而能申昔在上聖妙鑑厥趣不曰我明而乖其度不曰我新而忽其故如彼在泉臨深是懼如彼覆車望途攺步是以令問宣流英風逺布及於三季道喪純遷桀起瓊臺紂醊糟山周滅妖姒羿喪以田險詖蔽乎耳目鄭衛陳乎其前怙非肆虐異端是纒豈伊害身厥胤殱焉茫茫禹迹畫爲九區昆虫鳥獸各有巢居云歌唐後垂拱美虞疎网攺祝殷道攸敷龍盤應徳隨蛇銜珠勿謂無心識命不殊勿謂理絕千載同符於昭儲後運應玄籙夕惕幹幹虛衿逺矚外撫幽荒內懷煢獨猶懼思不逮逺明不遐燭君有諍臣廷立謗木本支克昌永符天祿微臣作箴敢告在僕欽在河西時撰涼記十卷記蒙遜事無足可稱欽弟舒字景泰仕蒙遜庫部郎中與欽同歸魏趙柔趙柔字符順金城人也少以徳行才學知名於河西常得人所遺金珠一貫價直數百縑覓其主還之仕茂虔爲金部郎中世祖平涼州隨之徙平城後仕魏歷郡守孫通孫通咸陽石安人仕蒙遜爲中書舍人沮渠氏滅入魏因居北邊子騰貴顯王樺王樺不知何許人仕蒙遜爲尙書郎送戎罽千疋銀三百斤轉張掖太守以黷貨聞索敞索敞字巨振燉煌人蒙遜時任爲劉昞助教專心經籍盡能傳昞之業後以喪服散在眾篇遂撰比爲喪服要記其名字論文多不載陰興陰興燉煌人也爲劉昞助教與敞齊名以文學見舉毎見昞必巾衣而入鹿壽興鹿壽興濟陰乘氏人仕茂虔爲庫部郎世祖平涼州因隨入魏趙匪攵趙匪河西燉煌人善天文術算撰甲寅元歷一卷行於世

卷九十八北燕錄一馮跋馮跋字文起長樂信都人小字乞直伐﹝一作代﹞其先畢萬之後也子孫食采馮鄕因以爲氏永嘉之亂跋祖父和避地上黨父安雄武有局量慕容永僭號長子以安爲徵東將軍永爲垂所滅安東徙和龍﹝一作昌黎﹞家於長谷跋幼而頴異及長懿重少言仁厚有大度飲酒至一石不亂母弟素弗次丕次弘皆任俠放逸不修行業惟跋恭愼勤於家產父母器之旣而家於昌黎遂同夷俗所居上毎有雲气狀若樓閣時咸異之嘗夜見天門開神光赫然燭於庭中永康末慕容寶僭號署爲殿中左監稍遷衛中郎將中衛將軍初弟素弗與從兄萬泥及諸少年遊於水濱有一金龍浮水而下素弗與萬泥曰頗有見否萬泥等皆曰無所見也乃取龍而示之咸以爲非常之瑞慕容熙聞而求焉素弗祕之熙怒及卽僞位密欲誅跋兄弟跋後又犯熙禁乃懼禍及遂與諸弟亡命山澤毎夜獨行猛獸爲之避路是時賦役煩數民不堪命跋兄弟謀曰熙今昏虐彌甚兼忌吾兄弟旣還首無路不可坐受誅滅不若因民之怨共舉大事可以建公侯之業事若不成死未晚也遂與萬泥等二十二人結盟跋與二弟乘車使婦人禦之潛入龍城匿於北部司馬孫護之家因而殺熙立夕陽公髙云爲主跋進爲使持節侍中都督中外諸軍事徵北大將軍開府儀同三司錄尙書事封武邑公事無大小皆決於跋兄弟初跋燕羣僚忽有血流其左臂跋惡之從事中郎王垂因說符命之應跋戒其勿言太平元年髙云爲幸臣離班桃仁所殺跋升洪光門以觀變帳下督張泰李桑言於跋曰此豎勢何所至請爲公斬之乃拔劍而下桑斬班於西門泰殺仁於庭中羣僚請跋爲主跋曰範陽公素弗才略非凡志於靖難掃淸凶桀皆公勲也索弗辭曰臣聞父兄之有天下傳之於子弟未聞子弟藉父兄之業而先之者今鴻業未建危甚綴旒天工無曠業系大兄願上順皇天之命下副黎庶之心跋猶弗許羣臣固請乃許之遂以晉太元二十年僭卽天王位於昌黎大赦境內殊死已下乃下詔曰義貴適時不必攺作故陳氏代姜不徙齊號宜卽國號曰燕建元太平分遣使者巡行郡國觀察風俗追尊祖和爲元皇帝父安爲宣皇帝尊母張氏爲皇太后立妻孫氏爲皇后子永爲太子署素弗爲侍中車騎大將軍錄尙書事仍範陽公弘爲侍中徵東大將軍尙書右僕射汲郡公從兄萬泥爲驃騎大將軍幽平二州牧廣川公務銀提爲上大將軍遼東太守營丘公孫護爲侍中尙書令陽平公張興爲衛將軍尙書左僕射永寧公郭生爲鎭東大將軍領右衛將軍陳畱公從兄子乳陳爲徵西大將軍並靑二州牧上谷公姚昭爲鎭南大將軍司隸校尉上黨公馬弗勤爲吏部尙書廣宗公王難爲侍中撫軍將軍潁川公自余拜授文武進位各有差太平二年春二月加廣川公萬泥開府儀同三司萬泥與乳陳自以宗室至親並有大功謂當入爲公輔久而不得二人皆憾阻兵俱叛跋命將討之俘斬無遺遂平萬泥等秋八月跋下書曰昔髙祖爲義帝舉哀天下歸其仁吾與髙云義則君臣恩踰兄弟其以禮葬云及其妻子立云廟於韮町置園邑二十家四時供薦冬十一月以範陽公素弗爲大司馬攺封遼西公以汲郡公弘爲驃騎大將軍攺封中山公太平三年春正月跋下書曰自頃多故事難相尋賦役繁苦百姓困窮宜加寛宥務從簡易前朝苛政皆悉除之守宰當垂仁惠無得侵害百姓蘭臺都官明加澄察於是上下肅然蝚蠕勇斛律﹝一作柔然可汗斛律﹞遣使獻馬三千疋求跋女樂浪公主跋命羣臣議之遼西公素弗等議曰前代舊事皆以宗女妻六夷宜許以妃嬪之女樂浪公主不宜下降非類跋曰女生從夫千里非逺朕方崇信殊俗柰何欺之乃以樂浪公主妻之遣遊擊將軍秦都率騎二千送女歸於蠕蠕厙莫奚虞出厙眞率三千餘落請交市獻馬千疋許之處之於營丘分遣使者巡行郡國孤老久病不能自存者賑谷帛有差孝弟力田閨門和順者皆褒顯之昌黎郝越營丘張買成周刁溫建徳何纂皆以賢良擢敍秋七月遣太常丞劉軒徙北部人五百戶於長谷爲祖父園邑以太子永領大單於置四輔都尉跋勵意農桑勤心政事乃下書省徭役薄賦斂墯農者戮之力田者褒賞命尙書紀達爲之條制毎遣守宰必親見東堂問爲政事之要令極言無隠以觀其志自是朝野競勸太平四年太平五年有三石其形若輪大六圍見於山澗月餘而滅太平六年夏五月河間人禇匡言於跋曰陛下至徳應期龍飛東夏﹝一作遼碣﹞舊邦宗族傾首朝陽以日爲歲若聴臣往迎致之不逺跋曰隔絕殊域阻回數千里如何可致匡曰章武郡臨海船楫可通出於遼西臨渝不爲難也跋許之署匡爲遊擊將軍中書侍郎厚加資遣匡尋與跋從兄買從弟睹自長樂率五千餘戶歸於和龍署買爲衛尉封陽城伯睹爲太常封髙城伯契丹厙莫奚來奔署其大人爲歸善王跋又下書曰今疆宇無虞百姓寧業而田畆荒穢有司不隨時督察欲令家給人足不亦難乎桑柘之益爲資生之本此土桑少人未見其利可令百姓人植桑一百根柘二十根又下書曰聖人制禮送終有度重其衣衾厚其棺槨將何用乎人之亡也精魂上歸於天骨肉下歸於地朝終夕壞無寒暖之期衣以錦繡服以羅紈寧有知乎厚於送終貴而攺葬皆無益於亡者徒有損於生人是以祖考因舊立廟皆不攺營陵寢申下境內自今皆令奉之跋弟丕先是避亂在髙句驪跋召之以爲左僕射封常山公秋八月辛丒魏太宗﹝諱嗣﹞使謁者於什門﹝載記作耿貳﹞來聘至於和龍跋遣黃門郎常陋迎之於道跋爲不稱臣怒而不見及至跋又遣陋勞之什門忿而不入曰大魏皇帝有詔須馮主出受然後敢入跋使人牽逼令入見跋不拜跋使人按其項什門曰馮主拜受詔吾自以賓主致敬何苦見逼也散騎常侍申秀言於跋曰陛下接之以禮而敢驕蹇若斯不可容也中給事馮懿以傾佞得幸又盛稱其陵傲以激怒跋跋曰彼各爲其主耳匹夫尙不可屈況一方之主乎乃幽執什門欲降之什門於羣眾之中回身背跋披褲後襠以辱之終不肯降跋遂畱之不遣久之隨身衣冠獘壞略盡蟣虱流溢跋遺以衣服拒而不受和龍人嘆曰𨿽古烈士無以過也冬十月跋與夏主赫連勃勃連和勃勃遣禦史中丞烏落孤來蒞盟十二月遼西公素弗卒比葬跋七臨之是年跋造刀一口銘曰太平隸書太平七年冬十一月井竭三日而復跋殺尙書令孫護弟昌黎尹伯仁及叱支乙拔等乃進護左光祿大夫開府儀同三司錄尙書事以慰其心未幾酖而殺之又殺遼東太守務銀提皆以怨望有叛謀也太平八年跋下書曰武以平亂文以經務寧國濟俗實所憑焉自頃喪難禮壞樂崩閭閻絕諷誦之音後生無庠序之教子衿之嘆復興於今豈所以穆章王化﹝一作風化﹞崇闡斯文可營建太學以長樂劉軒營丘張熾成周翟崇爲博士郎中簡二千石已下子弟年十三已上者教之冬十月初跋別將厙傉官斌降魏旣而復叛來歸太宗遣驍騎將軍延普渡濡水擊斌拔之遂攻跋幽州刺史漁陽公厙傉官昌徵北將軍闗內侯厙傉官提等皆斬之生擒厙傉官女生太平九年夏四月跋遣王特兒等入貢於晉魏章武太守捕之五月晉靑州刺史申永遣使浮海來聘跋使中書郎李扶報之時自三月不雨至於六月跋減膳徹懸大赦境內殊死已下冬十一月蝚蠕大檀遣使獻馬三千疋羊萬口跋厚禮其使而遣之太平十年夏四月和龍有赤气四塞蔽日自寅至申太史令張穆言於跋曰此兵气也今大魏威制六合而聘使隔絕自古未有鄰國接境不通和好違義怒鄰取敗之道竊懼大軍猝至必致吞滅宜還前使修好結盟跋曰吾方思之五月太宗東巡至於濡源及甘松遣徵東大將軍長孫道生安東將軍李先給事黃門侍郎奚觀率精騎二萬來伐又遣驍騎將軍延普幽州刺史尉諾自幽州引兵北趨遼西爲之聲援太宗屯突門嶺以待之道生率師襲乙連城克之悉虜其眾進攻和龍李先乃言於道生曰宜密使人人備靑艸一束各五尺圍用塡城塹攻其西南絕其外援勒兵急攻賊必可擒也道生不從跋遣單於右輔古泥率步騎二千候之去城十五里遇軍奔還又遣徵南大將軍姚昭及將軍皇甫軌等拒戰軌中流矢死跋嬰城固守魏攻之不克道生等以跋有備掠其民萬餘家而去太平十一年春三月穴國遣使來朝其人多穴居多豬羊少牛馬夏衣魚皮冬衣豬毛至於漁獵常持藥艸自鄣令人不見俗無尊卑之別寒則入穴聚太平十二年太平十三年跋境內地震山崩洪光門鸛鵲折又地震右寢壞跋問太史令閔尙曰比年屢有地動之變卿可明言其故尙曰地陰也主百姓震有左右比震皆向右臣懼百姓將西移也跋曰吾亦其慮之於是分遣使者巡行郡國問所疾苦孤老不能自存者賜以谷帛有差太平十四年宿庫﹝一作渾﹞地燃一旬而滅觸地生蛆月餘乃止太平十五年和龍城地徧生白毛長一尺二寸月餘而亡是歲遼西太守髙讚潛謀叛逆事泄伏誅太平十六年夏自春不雨至於五月有司奏右部王荀妻產妖傍人莫覺俄而失之乃暴荀妻於社大雨普洽﹝禦覽作十五年﹞太平十七年春二月北部人趙壽女旣嫁化爲男子娶妻而無子跋問羣臣曰此何祥也尙書左丞傅權對曰西漢之末雌雞化爲雄陰變爲陽君替臣僭之象卒有婦人專寵王莽簒立況今女化爲男臣將爲君之徵也跋曰將何以禳之權曰桑榖生朝太戊修徳而殷道以興熒惑守心宋景責躬而延齡二紀惟修身崇善可以轉禍爲福耳太平十八年秋八月太子永卒立次子翼爲太子跋戒之曰吾聞君子以學爲本不學無以立尊敬師傅人倫之始汝其夙夜虔虔欽承明訓太平十九年春二月丁零氐楊道來降先是太平初楊道獵於白鹿山爲契丹所獲流漂塞外至大難北及大黎國逐水艸而居射獵爲業至十月乃収葦爲城水澆令凍髙一大五尺東北七十八里西南二十餘里名陵城遂居於其中有眾千餘至是來降太平二十年太平二十一年春二月有飄風從徵南大將軍上黨公姚昭宅至司徒中山公弘宅而散太平二十二年秋八月跋寢疾召中書監申秀侍中楊哲於內寢謂之曰吾患當不濟卿等善相吾子參決萬機九月疾甚輦而臨軒命太子翼攝國事勒兵聴政以備非常跋妾宋夫人規立其子受居惡翼聴政謂之曰主上疾將瘳柰何便欲代父臨天下乎翼性仁弱遂還東宮一日三往省疾宋夫人矯詔遏絕內外遣閽寺傳問而已翼及諸子大臣皆不得見惟中給事胡福獨得出入專掌禁衛福慮宋夫人遂成其謀乃言於司徒錄尙書事中山公弘曰主上疾甚宋夫人專擅羣佞用事恐一旦不諱國家殊未得安不可不爲之計也弘深然之於是與壯士數十人裹甲入禁中爲亂宿衛左右皆不戰而散宋夫人命開東閣弘家僮庫斗頭勁捷有勇力踰閣而入至於皇堂射殺女禦一人跋驚懼而死弘遂卽天王位遣使巡城告曰天降禍凶大行崩背太子不侍疾羣公不奔喪疑有逆謀圖危社稷吾備介弟之親遂攝大位以寧國家百官叩門入者進階二等太子翼率東宮兵出戰敗績兵皆奔散弘遣使賜翼死跋有子百餘人弘皆殺之命宗正馮哲黃門盧昭典葬事於東宮葬跋於長谷陵僞謚文成皇帝廟號太祖

卷九十九北燕錄二馮弘馮弘字文通跋之季弟也髙云簒位拜徵東大將軍領中領軍封汲郡公太平元年進位徵北大將軍尙書右僕射尋遷驃騎大將軍攺封中山公仍爲領軍內掌禁衛外總朝政遷尙書令司徒錄尙書事跋死遂僭卽天王位太興元年春正月壬午朔大赦境內殊死已下攺元太與文武百官叩門入者遷級二等二月立夫人慕容氏爲王后太興二年春正月立慕容後之子王仁﹝一無王字﹞爲太子封嫡妃王氏子崇爲長樂公崇母弟朗爲廣平公邈爲樂陵公夏五月魏世祖﹝諱燾﹞治兵南郊將謀伐燕六月有鼠集於城西闐滿數里地中西行至水在前者銜馬尾﹝一作矢﹞後者疊相銜尾而渡識者以爲民遷之象又有狼夜繞城羣嘷如是終歲庚寅世祖來伐命太子﹝諱晃﹞錄尙書事秋七月己未世祖至濡水庚申遣安東將軍宣城公奚斤發幽州民及密雲丁零萬餘人運攻具出南道會於和龍南伐神髙世祖至遼西弘遣侍禦史崔聘奉牛酒犒師己巳世祖至和龍石城太守李崇建徳太守王融等十郡並率眾迎降世祖發其民三萬穿圍塹以守和龍八月甲戌弘使數萬人出城挑戰魏昌黎公邱與河間公齊等逆擊破之死者萬餘人弘尙書髙紹率萬餘家堡羌胡以自固己卯世祖攻紹辛巳斬之平東將軍賀多羅攻帶方太守慕容玄於猴固撫軍大將軍永昌王健攻建徳驃騎大將軍樂平王丕攻冀陽皆拔之虜獲生口班賜將士各有差九月乙卯世祖引師西還營丘成周遼東樂浪帶方玄莵六郡皆降世祖徙其民四萬餘戶於幽州開倉以賑貸之尙書郭緣勸弘送欵獻女於魏乞爲附庸保守宗廟弘曰負舋﹝一作釁﹞在前忿形已露降附取死不如守志更圖所適也冬十一月乙巳弘黜長樂公崇使鎭肥如十二月己丑崇遣弟樂陵公邈如魏請舉郡降世祖拜崇假節侍中都督幽平二州東夷諸軍事車騎大將軍領護東夷校尉幽平二州牧封遼西王弘聞之使別將封羽率眾圍崇於遼西太興三年春正月乙卯世祖遣撫軍大將軍永昌王健督諸軍救遼西二月崇母弟朗入朝於魏夏六月世祖遣撫軍大將軍永昌王健左僕射安原督諸軍擊和龍徵南將軍樓勃別將五千騎圍凡城凡城守將封羽以城迎降世祖徙其民三千餘戶於陰密秋八月崇上表於魏請求說降其父世祖不許太興四年春正月戊戌弘遣給事黃門侍郎伊臣請和於魏世祖不許三月辛巳弘遣尙書髙顒上表稱藩請罪於魏乞以季女充奉掖庭世祖許之乃徵太子王仁入朝弘送使者於什門還魏什門在燕二十一年不屈節世祖下詔褒稱曰什門奉使和龍狂豎肆虐勇志壯厲不爲屈節𨿽昔蘇武何以加之夏六月弘不遣太子王仁質魏散騎常侍劉滋﹝一作訓﹞諫曰昔劉禪有重山之險孫皓有長江之阻皆爲晉擒何則彊弱之勢異也今我弱於吳蜀而魏彊於晉氏𨿽結婚通和而未遣侍子不從其欲魏若大舉將有危亡之禍願亟遣太子以恭大國之命然後修政事撫百姓收離散賑饑窮勸農桑省賦役庶大業危而更安社稷可以永保弘大怒殺之辛亥世祖遣撫軍大將軍永昌王健與徵西大將軍司空汝陰公長孫道生侍中安西將軍建興公古弼等督諸軍來伐弘嬰城固守健等収其禾稼徙民數千戶於雲中太興五年春正月弘數爲魏所攻遣使詣建康稱藩奉貢於宋癸酉宋封弘爲燕王江南謂之黃龍國三月癸亥弘遣大將軍湯﹝一作渴﹞燭入貢於魏辭以太子王仁有疾故未之遣夏四月弘遣右衛將軍孫徳乞師於建康六月戊申世祖遣驍騎大將軍樂平王丕鎭東大將軍徒河屈垣等率騎四萬來伐秋七月己卯樂平王丕等至和龍跋以牛酒犒軍獻甲三千屈垣責其不送侍子掠男女六千餘口冬十二月魏復率眾來伐弘日就蹙削上下危懼太常楊岷勸弘請罪乞降速送太子入侍弘曰吾未忍爲此且姑置之若事急則東依髙麗以圖後舉岷曰魏舉天下之眾擊一隅之地以臣愚見勢如土崩理無不克且髙麗夷狄難以信期始𨿽相親終恐爲變若不早裁悔將無及弘不聴密遣尙書陽伊求迎於髙麗太興六年春二月戊子弘遣使入貢於魏請送侍子世祖不許將舉兵討之壬辰遣使者十餘輩詣東方髙麗等諸國告諭之三月弘所居端門無故自崩辛未世祖遣侍中安西將軍建興公古弼徵南將軍東平公娥淸﹝一作鵝靑﹞率精騎一萬攻白狼城平州刺史元嬰率遼西諸軍會之夏四月古弼等克白狼城弘迫急復遣使求迎於髙麗髙麗王璉遣大將葛居盧﹝一作葛蔓盧﹞孟光等率眾數萬隨陽伊至和龍來迎髙麗屯於臨川弘欲東奔民多難之弘大臣單於右輔古泥及尙書令郭生因民心之憚遷開城門納魏兵魏兵疑古泥譎詐不敢入城生遂勒兵攻弘弘引髙麗兵入自東門與生戰於闕下生中流矢死葛居盧孟光旣入和龍城命軍士脫其獘褐取燕武庫精仗以給之城內皆髙麗軍大肆摽掠五月乙卯弘率和龍見戶東徙焚燒宮殿火一旬不滅令婦人披甲居中陽伊等勒精兵居外葛居盧孟光率騎殿後方軌而進前後八十餘里古弼部將髙茍子率騎欲追擊弘弼因酒醉拔刃止之故弘得逃去魏之將士皆怨弼不擊世祖聞之怒檻車徵弼及娥淸至平城皆黜爲門卒戊午世祖遣散騎常侍封撥使髙麗諭令送弘秋九月髙麗不送弘於魏遣使奉表稱藩乞與馮弘俱奉王化世祖以髙麗故違詔旨議擊之初弘至遼東髙麗王遣使勞之曰龍城王馮君爰適野次士馬勞乎弘慚怒稱制答讓之髙麗王乃處之於平郭尋徙北丰弘素侮髙麗政刑賞罰猶如其國髙麗王奪其侍人取其太子王仁爲質弘忿怒之遣使上表求迎於建康詔遣使者王白駒等迎之並令髙麗資遣髙麗王不欲弘南來遣別將孫潄髙仇等殺弘於北丰子孫同時死者十餘人僞謚弘曰昭成皇帝自馮跋太平元年歲在己酉至弘滅亡之歲歲在丙子凡二十八年

卷一百北燕錄三馮素弗馮素弗跋之長弟也慷慨有大志姿貌魁偉雄傑不羣任俠放蕩不拘小節故時人未之奇也惟王齊見而異之曰撥亂才也惟結交時豪爲務不以產業經懷弱冠自詣慕容熙尙書左丞韓業求婚業怒而拒之復求尙書郎髙邵女邵亦弗許南宮令成藻豪俊士也有髙名素弗造焉藻命門者弗納素弗徑入與藻對坐傍若無人談飲連日藻始奇之曰吾逺求騏驥不知近在東鄰何識子之晚也當世俠士莫不歸之及熙僭號爲侍禦郎小帳下督慕容云時遷昌黎尹撫軍大將軍尋轉司隸校尉跋僭僞位素弗所建之業居多進侍中車騎大將軍錄尙書事封範陽公加大司馬錄尙書如故攺封遼西公身爲宰輔謙虛恭謹非禮不動𨿽廝飬之賤皆與之抗禮車服屋宇務於儉約修已率下百僚憚之初爲京尹及鎭營丘百姓歌之嘗謂韓業曰君前旣不顧今將自取何如業拜而陳謝素弗曰旣往之事豈復與君計之待業彌厚好存亡繼絕申拔舊門問侍中楊哲曰秦趙勲臣子弟今安在乎哲曰皆在中州惟桃豹孫鮮在焉素弗乃召鮮爲左常侍論者美其有宰相之度以跋太平六年死跋哭之哀慟比葬七臨馮萬泥馮萬泥跋之從弟也初仕慕容云爲尙書令轉幽冀二州牧鎭肥如及跋僭位署爲驃騎大將軍幽平二州牧封廣川公萬泥抗表請代跋曰猥以不徳謬爲羣賢所推思與兄弟同玆休戚今方難未夷維城任重非明徳懿親孰克居之且折衝禦侮爲國藩屏𨿽有他人不如我弟兄豈得如所陳也於是加開府儀同三司後與兄子乳陳反叛伏誅馮乳陳馮乳陳﹐跋從兄子也性甚麄獷勇气過人慕容云時仕至中軍將軍並州牧鎭白狼跋之興建大業有功力焉及卽僞位署爲徵西大將軍並靑二州牧封上谷公乳陳與萬泥自以宗室至戚素有大功謂當入爲公輔跋以二藩任重久而弗徵並懷怨憾乃密遣人告萬泥曰乳陳有至謀願與叔父圖之萬泥遂奔白狼阻兵以叛跋遣汲郡公弘與衛將軍張興帥步騎二萬討之弘先遣使諭之曰昔者兄弟乘風雲之運撫翼而起羣公以天命所鍾人望攸屬逼奉主上光踐寶位裂土疏爵當與兄弟共之柰何欲尋干戈於蕭墻棄友於而爲閼伯過貴能攺善莫大焉宜捨玆嫌同奬王室萬泥欲降乳陳按劍怒曰大丈夫生死有命決之今日何謂降也遂克期出戰興謂弘曰賊明日出戰今夜必來襲擊我營宜命三軍以備不虞弘乃密嚴仍令人課艸一束畜火伏兵以待之是夜萬泥乳陳果遣壯士千餘人來斫營眾火俱起伏兵邀擊俘斬無遺乳陳等懼而出降弘皆斬之馮崇馮崇﹐弘之長子也﹐嫡妃王氏所生﹐封長樂公。崇於兄弟中最長﹐弘僭僞位﹐立慕容氏爲王后﹐廢王氏不得立﹐又黜崇﹐令鎭肥如。崇母弟廣平公朗／樂陵公邈相謂曰﹕今國家將亡﹐大運有在。人無知愚皆知之。王復受慕容氏之譛﹐吾兄弟死無日矣。於是相與出奔遼西﹐說崇降魏。崇從之。會世祖遣給事中王徳詣崇﹐陳示成敗﹐崇遂遣邈如魏﹐舉郡乞降。世祖復遣兼鴻臚李繼持節﹐拜崇假節侍中都督幽平二州東夷諸軍事／車騎大將軍／領護東夷校尉／幽平二州牧﹐封遼西王﹐錄其國尙書事﹐食遼西十郡﹐承制假授文官尙書武官徵虜以下﹐賜崇功臣爵秩各有差。馬弗勤馬弗勤﹐跋之僭立﹐署弗勤爲吏部尙書﹐封廣宗公。初慕容熙之敗也﹐工人李訓竊寶而逃﹐貲至巨萬﹐行貨於弗勤。弗勤以訓爲方略令﹐旣而失志之士書之於闕下碑。遼西公素弗言之於跋﹐請免弗勤官﹐仍推罪之。跋曰﹕大臣無忠淸之節﹐貨賂公行於朝﹐𨿽由吾不明所致﹐弗勤宜肆諸市朝﹐以正刑憲。但大業艸創﹐彜倫未敍﹐弗勤拔自寒微﹐未有君子之志﹐其特原之。李訓小人﹐污辱朝士﹐可東市考竟。於是上下肅然﹐請賕路絕。孫護孫護﹐仕慕容氏爲比部尙書﹐累遷尙書左僕射。跋之潛至龍城也﹐匿於其室﹐及僭僞號﹐署爲侍中尙書令﹐封陽平公。護裏有犬與豕交﹐護見而惡之﹐召太史令閔尙筮之。尙曰﹕犬豕異類而交﹐違性失其於洪範爲犬禍﹐將勃亂失眾﹐以至敗亡。明公位極冢宰﹐遐邇具瞻﹐諸弟並封列侯﹐貴傾王室。妖見裏庭﹐不爲他也﹐願明公戒盈滿之失﹐修尙恭儉﹐則妖怪可消﹐永享元吉。護黙然不悅。昌黎尹孫伯仁﹐護弟叱支／叱支弟乙拔等﹐俱有才力﹐以騎勇聞。跋之起兵﹐勲力居多﹐並冀開府﹐不得﹐遂有怨言。毎於朝饗之際﹐常拔劍擊柱曰﹕建興大業有殊功焉﹐而滯於散將﹐豈是漢祖河山之義乎。跋怒殺之。於是進護左光祿大夫開府儀同三司錄尙書事﹐以慰其心。護自三弟誅後﹐常怏怏有不悅之色。跋怒酖之。姚昭姚昭﹐跋僭位年署鎭南大將軍／領司隸校尉﹐封上黨公。後爲徵南大將軍﹐與皇甫執率兵拒魏。魏以有備引還。跋之末年﹐有飄風入於昭宅﹐至司徒中山公弘宅而散。昭家人問太史令閔尙﹐尙曰﹕風者天之號令﹐所以吹塵﹐去穢除姦慝之禍也。君侯當修徳以禳之﹐庶可以免禍。昭不聴。及弘簒立﹐以昭爲大司馬。昭貪暴無已﹐其子肇諫曰﹕大人不聞飄風之怪乎亦不納。未幾弘乃殺昭及子侄四十餘人。蝚蠕斛律蝚蠕斛律﹐跋之婿﹐本塞北夷也。初遣使獻馬三千疋﹐求婚於跋。跋以樂浪公主妻之。旣而斛律將嫁女於燕﹐斛律兄子步鹿眞謂斛律曰﹕幼女逺嫁憂思﹐請以大臣樹黎等女爲媵。斛律不許。鹿眞出謂樹黎曰﹕斛律欲以汝女爲媵﹐逺適他國。樹黎恐﹐與鹿眞謀﹐使勇士夜伏於斛律穹廬之後﹐候其出而執之﹐與女皆送於燕。斛律至和龍﹐跋乃館之於遼東﹐待之以客禮﹐賜爵上谷公﹐納其女爲昭儀。久之﹐斛律上書請還塞北﹐跋曰﹕今棄國萬里﹐又無內應﹐若以重兵相送則糧運難繼﹐兵少則勢不能﹐固不足成功。且千里襲國﹐古人爲難﹐況數千里乎斛律固請曰﹕不煩大眾﹐願給步騎三百足矣﹐得達勅勒國﹐人必欣然來迎。跋許之﹐乃遣單於前輔萬陵率騎三百送之。陵憚逺役﹐至黑山殺斛律而還。務銀提務銀提﹐初仕慕容云爲司隸校尉﹐遷尙書令。以跋太平元年署爲上大將軍／遼東太守﹐封營丘公。自以功在孫護張興之右﹐而出爲邊郡﹐抗表具陳﹐頗有恨言。密謀外叛﹐跋怒殺之。竇表竇表本扶風平陵人﹐漢大將軍竇武之曾孫崇爲遼西太守﹐子孫因以居焉﹐遂爲遼西遼陽人。父堪﹐慕容氏時漁陽太守。表仕弘爲成周太守﹐後竟歸魏。子冏舉秀才﹐早卒。李崇李崇範陽人也﹐祖產父績﹐二世知名於慕容氏。崇仕跋吏部尙書／石城太守。魏世祖至和龍﹐崇帥十餘郡歸降。遊幼遊幼廣平任人也﹐父鱔仕慕容熙樂浪太守。幼仕跋至廣平太守。髙策髙策遼東新昌人也﹐仕跋散騎常侍。有功封新昌侯。子育爲弘建徳令。孫敬仁孫敬仁字符和﹐仕跋爲司隸功曹。生二子苑／尉﹐有名於魏。

