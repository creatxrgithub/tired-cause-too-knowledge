

欽定四庫全書

史部九

安南誌略

載記

提要

【臣】等謹案安南誌略二十卷元黎崱撰崱字景髙號東山安南國人東晉交州刺史阮敷之後世居愛州幼與黎琫爲子因從其姓九嵗試童科仕其國至侍郎遷左靜海軍節度使陳鍵幕至元中世祖伐安南鍵率崱等出降其國邀擊之鍵歿於軍崱入朝授奉議大夫居於漢陽以鍵志不伸而名冺乃撰此志以致其意所紀安南事實與元史列傳多有異同如李公蘊所奪是黎非丁張懷侯爲國叔張憲侯爲日烜兄子俱非壻遭興道王之難者乃明誠侯而非義國侯皆可證史氏之訛又史於至元二十三年詔書內數安南罪有戕害遺愛語而不著其事今志載至元十九年授柴椿元帥以兵千人送遺愛就國至永平界安南勿納遺愛懼夜先逃歸世子廢遺愛爲庶人更足明史有脫漏其他山川人物敍述亦皆詳贍洵可爲參稽互考之助蓋安南文字通於中國其開科取士制亦略同故所敍述彬彬然具有條理不在髙麗史下云乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

安南誌略卷一

元黎崱撰

郡邑

古南交周號越裳秦名象郡秦末南海尉趙佗擊並之自立國僣號西漢初髙帝封爲南越王歷數世其相呂嘉叛殺其王及漢使者孝武遣伏波將軍路博

徳平南越滅其國置九郡設官守任今安南居九郡之內曰交阯九眞日南是也後歷朝沿革郡縣不一五季間愛州人吳權領交阯後丁黎李陳相繼篡奪宋因封王爵官制刑政稍效中州其郡邑或仍或革姑槪存之

大羅城路古交阯漢仍之唐置安南都防府其城在瀘江西岸唐張伯義始築張舟髙駢繼增修之眞宗時李公蘊在此建國陳繼李以其屬增龍興天長長安

龍興府舊多岡鄕陳祖微時夜過溪橋旣渡四顧橋不見矣未幾陳氏有國人號其水曰龍溪攺多岡爲龍興

天長府舊多塞鄕陳祖所生地及其有國建行宮於此嵗一至示不忘本更名曰天長府潮水繞城岸邊花木香气襲人畫船往來仙境也

長安府本華閭峒丁部領所生地五季末丁氏立國於此

歸化江路接西南界

宣化江路接特麻道

陀江路接金齒界

諒州江路接左右兩界北江路在羅城東岸瀘江分通於海江有十橋皆傑麗

如月江路

南柵江路

大黃江路

烘路

快路

州【皆接廣西雲南界𨿽名州縣其實洞也】

國威州在羅城南

古州在江北

仙州古龍編

富良州

思農州一云楊舎

定邊州一云眉州

萬崖州一云明黃

文州一雲門州

七源州

思浪州

太原州一云黃源

通農州

渭龍州一云乙舎

光州

羅順州一云來臣

道黃州【卽平林場】

古州名

峯州吳曰新昌

長州

武峩州

唐林州

縣

武寧縣

萬載縣

丘溫縣

新立縣

恍縣

紙縣

歷縣

闌橋縣

追延縣

古勇縣

供縣

窟縣上坡縣

門縣

古縣名

龍編西漢交州刺史所治舊名龍源後有蛟龍盤編於

木攺曰龍編

羸【羸音蓮音簍】

朱鳶漢縣唐攺鳶州置髙淩安定縣

麊泠

曲昜【昜古陽字】

茍屚【屚與漏同】

安順唐順州

崇平唐安平

海平唐寧海

古都

安定

淸化府路西漢九眞郡隋唐愛州其屬邑今曰江曰場曰甲曰社

梁江

波籠江

荼江

貢江

采舎江

安暹場

文場

古藤甲支明甲

古甲

古戰甲

緣甲

典臾甲

結帨甲

古縣名

都龎【龎顏師古音聾】

居風馬援擒徴側餘黨處無功漢九眞都尉治

越裳一云九徳

乂安府路西漢日南郡隋唐爲驩州

幼津江

明道江

偈江

尙路社唐家社

張舎社

演州路本西漢日南郡唐演州縣曰扶演安人

巨賴江

池袁江

孝江

多璧場巨藍社

髙家社

班剝社

布政府路本西漢日南郡象林縣漢末邑人殺令自立國曰林邑唐元和初復隸安南府今名布政地山林重復栁子厚詩林邑東南山似防

闍黎江接占城界

山

佛迹山石上有足迹故名

繖圓山山形如傘

仙遊山有盤石隠然有枰紋昔傳仙奕於此樵女野合其上石覆且裂

武寧山俗傳下有趙越王墳

普賴山至元丁未官兵築木柵儲糧於此

萬刼山前控大江後山萬重有茂林修竹小橋流水之勝興道王隠其中

傑特山入山徑路花木繁茂玉泉潄石幽谷迎人翛然世境外

鞍子山一名安山或名象山髙出雲雨之上

崱山有煙蘿洞千巖俱勝絕善樂王常置弟子其間地覲山尢崄峻有古松俗傳龍蟠其上陳太王建行宮於此

天養山秀且險潮汐始通舟楫王族構第其中以避國難

武林洞昔安南四世國主陳仁王棄位隠其中以成道號曰竹林道士有香海印詩集傳於世

神投山羅城淸化二郡界山也山連兩岸海潮中流昔人徑鑿兩岸三峯來往初李聖王攻占城欲濟海煙浪不能渡禱於山神遂濟軍還卽立祀此後諸山皆隸淸化

龍岱巖一云寶臺郁然獨秀巖內事佛外懸閣宇淸江橫前紅荷繞後松數里山萬重昔傳有大形防居洞中俗名蝙蝠巖

文場山巖石淨白堪爲水晶珠

卞山在海洋昔有立化者蛻骨貫石竅尙存

安獲山出碑硯石舊志載豫章太守範寧遣使九眞采石磬爲學中用

東山臨支明江髙且秀山洞上有竅登而逺望水天一色眞嘉景也崱父中年休官自號思惟居士常隠其中

驅儺山髙曠多山每出焚捨有僧名奉符日夜誦大悲咒畏逺避免其害山多雜果人至任噉之挾歸者則迷其歸路

立石山孤石特起昔傳有神人擎巨石爲愛演二州界陀伎山有地園逺在海濵出墨石棊子色可愛余嘗遊之逢老者云此山百餘里又有出白石棊子俗傳仙人嘗奕於此

香象山極髙廣產名香犀象

崇山唐沈佺期流驩州從崇山向越裳詩朝登崇山下暮至越裳陰西從杉谷度北出竹溪深竹溪通明水杉谷古崇岑差池將不合繚繞復相尋桂葉藏金嶼藤花閉石林天窗虛的的云竇下沈沈造化功偏厚眞仙迹累臨豈徒探怪異聊復緩歸心

分山一云裂山安南占城以山爲兩國界俗傳艸木亦分南北而俯

金牛山古載石赤色其中有金夜光如螢

都隆嶺有劉方敗林邑王所

水

古載淹水瀘渝水漏水西隨水自越巂東南流至交阯龍門揚雄曰交阯荒裔水與天際

瀘江水曰三帶江至羅城白瀘又通於海

歷江瀘江分爲繞羅城江有五橋皆傑麗至元丙子宋亡防政曽子淵歸安南遊歷江橋詩白首蘇郎天一涯武皇仙去雁南來歷江橋上望天北今見秋風第幾回

三帶江歸化江水自雲南宣化江水自特磨道陀江水自撞龍因名焉

富良江宋郭逵敗交阯處

大黃江至元甲申官軍破安南處

大惡江一云大安

防呂淵水深多水怪

慈亷水九域志慈亷水在交阯者李仁祖居水邊兄弟十人並慈孝因得名焉

龍門水古載交阯封谿縣有龍門水深百尋大魚登此化爲龍不得則暴腮額

越裳苑扶南記山溪瀨中曰苑

九得苑一云捕苑

古迹

越王城俗名可縷城有古池國王每嵗采珠用此水洗珠色鮮麗在交阯外城記昔未有郡縣時雒田隨潮水上下墾其田者爲雒民綂其民者爲雒王副者爲雒將皆銅印靑綬蜀王嘗遣子將兵三萬降諸雒因據其地自稱安陽王而王趙佗舉兵襲之有神人名防通下爲安陽王輔佐治神弩一發殺萬人趙佗知不可敵因住武寧縣遣太子始詐降以爲圖後防通去語王曰能持予弩則興否則亡安陽王有女名媚珠見太子始悅之遂與相通媚珠取弩視之陰易弩機趙佗進兵安陽王敗持避水犀入海趙佗奄有其地今平地縣有安陽王宮城迹猶存劉昭云交阯安陽國漢馬伏波平交阯立銅柱爲漢界唐馬總爲安南都防又建二銅柱以總爲伏波之裔昔傳欽州古森洞有馬援銅柱誓云銅柱折交阯滅交人每過其下以瓦石擲之遂成丘杜詩雲雨來銅柱北應洗伏波軍占城界亦有銅柱

九域志云交州井非人所鑿

馬援平交阯擊牛釃酒勞饗軍士從容謂官屬曰吾從弟少遊常哀吾慷慨有大志曰士生一世但取衣食裁足乘下澤車禦欵段馬爲郡掾吏守墳墓鄕裏稱善人斯足矣至求贏餘但自苦耳吾在浪泊西裏間賊未滅時下潦上霧毒气薫蒸仰視飛鳶跕跕墮水中念少遊平生時語何可得也

威武廟東坡記漢兩伏波皆有功於嶺南之民前伏波邳離路侯後伏波新息馬侯南越自三代不能平秦𨿽通道置吏旋復爲夷邳離始滅其國開九郡然至東漢女子徴側反震動六十餘城時世祖初平民勞厭兵方下玉闗謝西域況國荒何足以辱王師非新息苦戰則九郡左袵至今矣由此論之兩伏波廟食嶺南均矣海上有伏波祠元丰中詔封忠顯王凡濟海必卜焉謂可濟則濟否則止使人信之如度量衡必不吾欺者嗚呼非盛徳其孰能如此某以罪謫儋耳三年今乃復還海北往返皆順風無以答神貺乃碑而銘之至險莫測海與風至幽不仁魚與龍至信可恃惟二公寄命一葉萬仞中自此而南洗心胸撫循良民必淸通自此而北端汝躬屈伸窮達常正忠生爲人英死愈雄神𨿽無言我意同

衝天廟在扶董鄕境內亂忽見一人有威徳民皆歸之遂領眾平其亂已而騰空去號爲衝天王民乃立祠祀之

古州佛春驟雨山之巨木流至州津回旋不去民異而觀之內有石佛民禱神驗卽雕木爲佛遇旱祈雨輒應故曰法雲法雨

報天寺塔昔李聖王攻占城得能造者令甃十三層號天資萬壽塔銅鑄塔頂曰忉利天爲雷擊去莫知墮處後田夫得之復立雷又擊去

九重臺昔李仁王構臺於水晶池上將成雷擊之再構再擊後雷聲發王以紅帕頭佩劍登臺焚香祝曰天不誘其衷當加誅我臺何與焉有頃淸霽臺成迨三葉孫李髙王聞雷畏之幾死左右以計白雷興則以手抱佛背庶免從畏息焉

粉驛亭俗以暑熱多構一亭於通衢以憩行旅陳祖微時嘗憩此驛有僧謂曰少年後當大貴言訖失僧所在及陳氏有國命國中有驛亭之處皆塑佛一尊以答之

金牌州有老父宅江濵其子得一卵歸父畜之乃生一蛇尢加愛養後蛇大入水夜常饋魚庭中老父歿遇祭時蛇來盤結庭下而去後江邊聚沙成洲子孫得利人謂蛇報徳云

宋寧宗開禧間朝請郎直寶章閣致仕賜諡文憲張洽纂歷朝郡縣地理書三十卷唐安南大都防府元隸州郡後更革不一姑錄以備參考

安南路

宋平

太平

交阯

朱鳶

龍編武平

峯州

嘉寧

新昌

承化

髙山

珠緑

瀼州

瀼江

波零

鵠山

逺

巖州

常樂

思封

髙城

石巖

田州

都救

惠佳

武龍

橫山

如賴

愛州

九眞

安順

崇平

日南

軍寧長林

驩州

九徳

浦陽

越裳

懷驩

陸州

烏雷

華淸

寧海

福祿州

柔遠

唐林

福祿

長州

文陽

銅蔡

長山

其常

湯州

湯泉

緑水

羅韶

演州

忠義

龍池

林州

金龍

海界

景州

北景

朱吾

由文

山州

龍池

盆山

古州

樂山

樂興

古書

籠州

武勒

武禮

羅龍

扶南

龍額武觀

武江

環州

正平

福零

龍源

饒勉

思恩武石

歌良

都防

武峩州

武峩

武勞

武緣

梁山

粵州

龍水

崖山

東璽

天河

平琴州

容山

懷義

福陽

古符

徳化州

徳化

歸義

武寧州

武安

郎茫州

郎茫

古勇

龍武州

龍丘

福武

風俗

安南古交阯地唐虞三代中國聲教所曁西漢以來爲內郡男耕賈女蠶績言善見寡逺人漂至其國數相存問此其常性交愛人倜儻有謀驩演人淳秀好學餘皆愚朴民文身效吳越之俗柳詩云共來百越文身地暑熱好浴於江故便舟善水平居不冠立義手席坐盤雙足謁尊者跪膝三拜待客以防榔嗜鹹酸海味飲過度多羸弱五十歲免役年節前二日王乘輿從官章服導前禮帝釋奠除日王坐端拱門臣僚行禮畢觀伶人呈百戲晚如洞仁宮宿先是夕僧道入內驅儺民間門首鳴爆竹杯盤祀祖貧家男女無媒婚禮者則自相配正旦五更王坐永壽殿宗子近侍官先賀次入長春宮拜祖陵晨坐天安殿嬪妃列坐內官錯立殿奏樂於大庭宗子臣僚分班拜賀三進觴宗子登殿侍宴內官僚坐西傍小殿外官僚坐西廡飲燕晡時出匠者卽殿前構眾仙臺兩層頃刻成之金碧燿王坐燕其上前後九拜九觴而散二日臣僚各行家禮三日王坐大興閣上看宗子內侍官拋接繡團毬接而不落者爲勝團毬以錦制之如小兒拳綴防帛帶二十條五日開閣宴罷縱吏民防禮寺觀遊賞名園元宵立燈樹於廣庭名廣照燈萬交輝光徹上下僧繞諷經羣僚羅拜謂之朝燈二月起春臺伶人糚十二神歌舞其上王觀眾鬭於庭觀勇夫與兒孺搏勝者賞之公侯馬上擊毬吏士博奕樗蒲蹴踘角鬭三呼侯等戲寒食以卷餅相饋四月四日宗子內侍官防山神廟誓無異志八日磨沈檀水浴佛以團餅供獻端陽節江中構閣王坐觀競渡中元結盂蘭盆防超薦亡者廣費無惜仲秋重九貴族賞之良月朔具饌祭先曰薦新縱臣僚視田收稻捕獵爲樂臘月祀祖如上家禮立春命其宗長鞭土牛畢臣僚簪花入內宴防婚娶禮春月媒氏奉防榔匣詣女家通問成財物以百至千庶民以至百爲數好禮家不論多寡喪制宮室器用與中國略同樂有飯士鼓本占城體圓長研器飯粘鼓面中拍之淸亮合篳篥小管小鈸大鼓名爲大樂惟國主用之宗室貴官非祭醮不得用琴箏琵琶七雙笙笛簫管名小樂貴賤通用曲有南天樂玉樓春踏靑遊夢遊仙更漏長不能殫紀或用土語爲詩賦樂譜便於歌吟觀樂愁怨一寓其情此其國俗云

邊境服役

占城立國於海濵中國商舟泛海往來謂畨者皆聚於此以積新水爲南方第一馬頭

占臘

王琴

蒲茄

道覽

�淮

稔婆羅

獠子獠子者蠻子異名也多隸湖廣雲南有服役於交阯又有雕題鑿齒者種頗多古載有頭形獠子赤裩獠子鼻飲獠子皆居巖窟或橧巢飲蘆酒好戰敵擊銅鼔以髙大者爲貴鼔初成置庭中設酒招同來者盈門豪富女子以金銀釵擊鼔叩畢畱與主人或云銅鼔乃諸葛亮徵蠻鉦也

測景

宋文帝元嘉中南徵林邑五月立表望之日在表北九寸一分交州影在表南二寸三分交州去洛陽水路七千餘里蓋山川回折使之然也以表取其弦直當下千里唐開元十二年測交州夏至影在表南三寸二分與元嘉所測略同王充論衡曰日南郡去洛且萬里爲日南李筌曰安南府至長安七千二百五十里孟錧云以四方揆之安南通當中國末地耳今自羅城至京師約一百一十五驛計七千七百餘里

安南誌略卷一

欽定四庫全書

安南誌略卷二

元黎崱撰

大元詔制

中綂元年十二月初三日世祖聖徳神功文武皇帝防諭安南國陳詔

我祖宗以武功創業文徳未修朕纉承丕緒鼎新革故撫綏萬邦遂以庚申嵗建元爲中統元年誕敷詔赦次第頒行其不泄邇不忘逺誠之所在事有未遑也適大理寺臣安撫職聶陌丁馳驛表聞爾邦向風慕義之誠及念卿在先朝已歸欵臣附逺貢方物故頒詔防遣禮部郎中孟甲充安南宣諭使禮部員外郎李文俊充副使諭爾國官僚士庶凡衣冠典禮風俗百事一依本國舊例不須更攺況髙麗比遣使來請已經下詔悉依此例除戒雲南等處邊將不得擅興兵甲侵掠疆埸撓亂人民卿國官僚士民各宜安堵如故故玆詔示念宜知悉

至元四年七月諭安南詔

太祖皇帝聖制凡有歸附之國君長親朝子弟入質編民數出軍役輸納稅賦仍置達嚕噶齊統治之以數事請表來附之深誠也卿今來貢不逾三年之期其誠足知故告以我祖宗之法亦以誠諭也且君長來朝子弟入質籍民定賦出軍相助古亦有之豈今日創爲之哉卿能備行數事朕復何言彼卒未能朕亦不責卿行而全之也略舉出軍一事無以徵行逺戍爲慮但來使楊安養稱有占臘山獠之患彼二寇如能內附復有何事交兵之道孰以爲易倘不用命必當討伐況雲南之駐兵於彼汝卽助軍以成其功又當來奏嘗有一家之言今聞納喇丹在彼中多有回鶻禁約不使交談果如所言一家之禮豈有如是耶君臣之義實同父子豈有臣子而背其君父者耶朕若不言是又不以誠待卿也當熟思以全終始之好

至元四年詔

朕卽位以來薄海內外親如一家夫任土作貢古今常制三年一貢今已旅庭事大以信禮也元遣達嚕噶齊納喇丹卿等相安其政所諧宜允其餘邊境騷攪以別戒勅卿其知之今回賜禮物具諸別幅至可領也

右賜安南國王

至元十二年詔

祖宗定制凡內外附之國君長親朝子弟入質編民數出軍役輸納稅賦仍置達嚕噶齊統治之此六事往年已諭卿矣歸附逾十五年未嘗躬自來覲數事竟未舉行𨿽云三年一貢所貢之物皆無補於用謂卿久當自悟遂過而不問何爲迄今猶未知省故復遣格色爾哈雅往爾之國諭卿來朝倘有他故必不果來可令子弟入朝此外本國戶口若有未定籍輸稅賦調兵何由斟酌茍爾民實少或多取之力將不及今籍爾戶口蓋欲量其多寡以定兵賦之數其所調兵亦以今逺適他所止從雲南戍兵相與協力故玆詔示

至元十五年八月詔諭安南世子陳

曩者爾國內附之初凡有所請皆賜允從意謂事大之禮久當自知能舉而行也歷年滋逺禮意浸薄故於至元十二年復降詔防責以親朝助兵等事頃黎克復等至省所上表語涉誕妄有謂爾國歸附在先且四方諸國先爾來降者眾矣在爾後惟亡宋偏師一出舉國悉平計爾亦已聞知所言非妄而何又謂占城等二讎爲患不能助兵且彼之與爾爲鄰匪始自今日至謂地逺不克入覲黎克復等安能至哉二者之妄亦已明矣昔爾與宋通好固所素知及宋平之後所以慕奉之禮著之載籍可覆視也天下之事以至誠爲本今欺紿若是將誰信之向以爾父衰老不任跋涉猶云可也今爾年方彊仕入朝受命此正其時況彼境土接我邕欽莫憚一來也爾或不思安全固拒朕命則修爾城隍繕爾兵甲以待我師禍福轉移之機在此一舉宜審圖之今遣禮部尙書柴椿等奉使

至元十八年詔

曩安南國陳生存之日嘗以祖宗收撫諸蠻舊列六事諭汝父未嘗奉行汝父旣歿汝不請命而自立遣使逺召托故不至今又以疾爲辭故違朕命止令汝叔父遺愛入覲卽欲興師致討緣爾內附入貢有年矣其可效爾無知之人枉害眾命爾旣稱疾不朝今聽汝以醫藥自持故立汝之叔父遺愛代汝爲安南國王撫治爾眾境內官吏士庶其各安生業毋自驚懼其或與汝百姓輒有異圖大兵深入戕害性命無或怨懟實乃與汝百姓之咎

右諭安南宗族官吏

至元二十三年四月詔

曩以爾國陳旣稱臣服嵗輸貢獻而不躬親入朝因彼叔父陳遺愛來以安南事委之至則已爲戕害所遣達嚕噶齊巴延特穆爾又卻之弗納至於出師占城宜相餽餉而略不供給以致鎭南王托歡行省阿爾哈雅進兵彼兵交之際互有殺傷今因爾國近親陳益稷陳秀嵈慮宗國覆滅殃及無辜屢觀爾來庭終不見從自拔來歸朕憫其忠孝特封陳益稷爲安南國王陳秀嵈爲輔義公以奉陳祀申命鎭南王托歡平章政事鄂囉齊興兵平定其國前此罪戾止於爾之身吏民無有所預詔書到日其各復歸田裏安生樂業故玆詔示

右諭安南國官吏百姓

至元二十五年十二月諭安南世子詔

朕君臨萬邦徳威並用爾名爲向化實未造朝累示徴書輒辭以疾及命爾叔假守彼公然拒違敢行專殺至若阿爾哈雅占城之役就爾假途俾之繕治津梁飛挽芻粟不惟失信又復抗師此而不徵王憲何在民殘國破實自爾取今爾表稱伏罪似已知悔外據來人代奏爾自責者三被召不來一也托歡撫軍而不迓二也索多【闕】

遮當三也若防赦宥當遣其子進美姬嵗貢方物凡玆謬敬將焉用此若果出誠恐何不來此面陳安有聞遣將則事逋逃見班師則聲言入貢以斯奉上情僞可知爾誠思與其嶺海偸生無慮兵禍曷若來庭歸命寵被榮還二策之間孰得孰失爾今一念違悞系彼一方存亡故遣遼東道提刑按察司劉廷直禮部侍郎李思衍兵部郎中鄂諾同唐古特哈薩鴻吉哩特等引前差來阮義全等二十四人回國親諭朕意朕當悉宥前過復爾舊封或更遲疑決難寛恕但修爾城郭礪爾甲兵聽爾所爲吾此舉爾嘗臣事亡宋自揆气力何如今爾知機毋貽後悔爾知悉戾機忝爲族以禮遣還彼乃有過謫戍之人【闕】言如此飾辭合將烏瑪喇索多軍官等一同來彼中所宜事理朕當區處完備津道遣還故玆詔示念宜知悉

至元二十八年諭世子陳詔

祖宗立法凡諸國歸附親來朝者俾人民安堵如故抗拒不服者無不殄滅汝所具知故遣使召汝父來庭竟不聽命止令其叔父入覲以其來庭遂封其叔父遣巴延特穆爾同往汝父殺其叔逐我使以致興師問罪汝之生靈殺戮實多在我軍旅無不損傷蓋鎭南王托歡年幼水道進兵悞聽從索多烏瑪喇落在汝手因是茍安至今汝能親赴闕庭其王爵符印朕所不惜土地人民庶永保之

至元二十九年諭安南詔

上天眷命皇帝聖防諭安南國陳省表具悉去嵗禮部尙書張立道奏曽到安南識彼事體請往開諭使之來朝因遣立道往使今汝國罪愆旣已自陳朕復何言若曰孤子在制及畏死道路不敢來朝且有生之寧有長久安全者乎天下亦復有不死之地乎朕所來諭汝當具聞徒以虛文嵗幣巧飾見欺於義安在故玆詔示念宜悉知

至元三十一年四月成宗皇帝聖防諭安南國陳詔

先皇帝新棄天下朕嗣奉大統踐祚之始大肆赦宥恩沛所及無內外逺邇之間惟爾安南亦從寛貸已勅有司罷兵陪臣陶子奇卽與放還玆命禮部侍郎李思衍兵部郎中蕭泰登賫詔往諭自今以往所以畏天事大者其審思之故玆詔示念宜知悉

至大四年十月二十五日仁宗皇帝詔諭安南世子陳

惟我祖宗受天明命撫有萬方威徳所加柔逺能邇乃者先皇帝龍馭上賔朕以王侯臣民不釋之故於至大四年三月十八日卽皇帝位遵逾年攺元之制以至大五年爲皇慶元年今遣大中大夫禮部尙書柰曼岱奉直郎兵部郎中杜興可賫詔往諭仍頒皇慶曆日一本卿其敬授人時益修臣職毋替爾祖父事大之誠以副朕不忘柔逺之意故玆詔示念宜悉知

皇慶元年制加內附安南國陳益稷品秩

委質來朝旣去逆而效順以爵馭貴宜崇徳以報功誕播明綸用孚眾聽銀靑榮祿大夫遙授湖廣等處行中書省平章政事安南國王陳益稷知畏天以事大期保境以全民慕帝王之有眞見機而作懼祖宗之不祀自拔而來以忠孝之誠而受知世皇恢天地之量而錫封故國始者周王之赫怒伐罪弔民終焉舜帝之誕敷班師整旅彼迷不復爾守彌堅拯溺救焚從王師凡一再舉適館授粲居湖右幾三十年身歷事於四朝志不忘於初節肆朕踐祚亟其來庭是用增新秩以示恩仍舊封而授職嗚呼內寧外撫朕不忘銅柱之南近悅逺來爾益拱星辰之北對揚休命永堅一心可加金紫光祿大夫餘如故

延祐五年制加安南國品秩

國家所重莫先忠孝之褒爵賞至公豈有遐邇之間【闕】服勤三紀誠知君父之大不顧兄弟之私嘉此前功蔚爲舊徳蓋委質以自效終秉節而不逾文之以禮樂衣冠同進於中土加之以詩書道義化及於南交是用秩仍一品之隆儀視三司之峻嗚呼信順者臣之偉績益勵初忠懷柔者君之厚恩再班新命往膺恩命尙迪予懷可加儀同三司餘如故

至治元年八月英宗皇帝諭安南國世子陳詔

惟我國家法天繼統奄有四方先皇帝仁涵義浹罔間遐邇臨禦十年遂棄天下朕以世嫡之重宗戚大臣合辭推戴於延祐八年爲至治元年今遣亞中大夫吏部尙書教化奉議大夫禮部郎中文矩賫詔往諭卿推朕徳意保爾人民體昭代之同仁堅誠心於事大故玆詔示念宜悉知

泰定九年八月詔諭安南國世子陳

我國家誕膺景命撫綏萬邦徳音普加靡間夷夏乃者先朝奄棄臣民朕以裕王嫡孫爲宗戚大臣之推戴爰自太宗皇帝肇基之地入奉天序於至治三年九月四日卽皇帝位遂以甲子嵗爲泰定元年今遣亞中大夫吏部尙書瑪哈穆特奉議大夫禮部郎中楊宗瑞賫詔往諭爾國授時歷一帙惟乃祖乃父修貢內附有年矣我國家遇卿甚厚比者占城守臣上表稱卿之邊吏屢發兵相侵朕爲之惻然於中不知卿何爲如是豈信然耶朕君臨天下視逺猶邇務輯寧其人民俾各得其所卿其體予至懷戒飭爾眾愼保爾國人民毋忘爾累世忠順之意故玆詔示念宜知悉

元綂三年詔

上天眷命皇帝聖防朕纉奉正統君臨萬方洪惟我祖仁恩廣布聲教誕敷一視同仁無間中外乃眷安南之國世勤事上之誠方物貢輸臣禮靡闕良用嘉尙遣奉誠大夫吏部尙書特珠奉直郎中智熈善往諭朕防賜元綂三年授時歷一本卿其敬修藩職益謹農時用安遐邇之人或副寵綏之意故玆詔示念宜悉知

前朝書命

漢文帝賜越王趙佗書

皇帝謹問南越王甚苦心勞意朕髙皇帝側室之子也棄外奉北藩於代道裏遼逺壅蔽朴愚未嘗致書髙皇帝棄羣臣孝惠皇帝卽世髙後臨朝不幸有疾諸呂爲變賴宗廟之靈功臣之力誅之已畢朕以王侯吏不釋之故不得不立今卽位乃者聞王遺將軍隆慮侯書求親昆弟請罷長沙兩將軍朕以王書罷將軍博陽侯親昆弟在眞定者已遣人存問修治先人冢前日聞王發兵於邊爲寇災不止長沙苦之南郡尢甚𨿽王之國庸獨利乎必多殺士卒傷良將吏寡人之妻孤人之子獨人父母得一亡十朕不忍爲也今得王之地不足以爲大得王之財不足以爲富服嶺以南王自治之𨿽然王之號爲帝兩帝並立亡一乘之使以通其道是爭也爭而不讓仁者不爲也願與王分棄前患終今以來通使如故

宋太祖開寶八年制封交帥丁部領

部領生鳶阯之邦勵拱辰之節世爲右族能保遐方誌慕華風常思內附九州混一五嶺廓淸遂達梯航乃輸琛貢且嘉令子稱藩之意錫乃王列土之封服我異恩介爾遐壽

太宗太平興國五年八月徵交阯詔【時黎桓篡丁氏】

國家聲教所覃威靈咸曁故乃鳶阯之境未歸輿地之圖矧玆一方近接五嶺唐宋繼亂區內剖分遂爲僭僞之邦思成聾瞽之俗及畨禺底定正朔始頒𨿽稽首以稱藩頗繕兵而自固事大之理當如是乎弔民之行蓋不得已宜躬行於天討用丕變於蠻陬宜以孫全興等率師進討

雍熈三年十月制封黎桓

王者懋建皇極寵綏列藩設邸京師所以盛防同之禮胙土方面所以表節制之雄矧玆鳶阯之隅克修翠羽之貢或當易帥爰利建侯不忘請命之恭用舉酬勞之典權代領三司畱後黎桓資兼義勇性稟忠純能得邦人之心彌謹藩臣之節屬者丁璿方在童幼切於撫綏乃以肺腑之親專師旅之事號令日掌威愛兼行丁氏自解三司之權以徇眾人之欲逺輸誠悃來領節使士燮彊明化越俗以咸乂趙陀恭順謹詔汝以無違宜以元戎之稱並列通侯之貴控撫夷落對揚天休可加金紫光祿大夫檢校太尉使持節都督諸軍事

神宗熈寧八年十二月諭交阯詔【時安南李干犯過】

眷惟安南世受王爵撫納之厚實自先朝涵容厥愆遂至今日而乃攻犯城邑殺傷吏民干國之紀刑玆無赦奉天之討師則有名已差趙卨充安南道行營馬步軍都總管經略招討使李憲充副使燕達充馬步副使都總管須時興師水陸並進天示助順旣兆布新之祥人占悔亡咸懷敵愾之气然王師所至弗迓克奔咨爾庶人渝玆塗炭如能諭主內附率眾自歸執虜獻功投身效順爵賞祿賜當倍常科舊惡宿負一皆原滌幹幼稚政非已出造廷之日待遇如初朕言須聽毋惑比聞編戶極用誅求已戒使者亟宣恩防暴政苦賦卽爲蠲除冀我一方永成樂土

仁宗加李日尊恩制

朕誕膺駿命稽用上儀祗事郊宮並受三神之福推恩方夏外交四表之歡告於有司錫是命服推誠保節同徳守正順化翊戴功臣靜海軍節度觀察處置等使同中書平章李日尊躬懷徳善世濟忠勤奠玆南邦居有扞城之效衞我中國使無疆埸之虞賜之大將之旄服之眞王之爵往踐厥位欣載錫於寵章來獻其琛用協我於熈事倍登采邑褒進文階載加食徳之封式亢懋功之典於戲人之所助惟怙冒於王靈國以永存願循守於侯度率時新命保爾舊邦

寧宗賜李龍開禧二年曆日勅書

勅安南國王李龍鳳歷載新預謹人時之授龍編𨿽逺有嘉侯度之尊績惟懋於守藩禮尢嚴於頒朔旣廣曁南之聲教宜堅拱北之忠誠率爾海邦祗我徳意

理宗制封安南陳

周建諸侯之國錫於山川漢封異姓之王及其苗裔美矣家傳於恭順比之世襲其蕃宣奄賜履之舊疆出絲綸之新渥安南陳挺資英毅秉性忠純在邦在家終始安民而和眾是父是子後先作室以肯堂過庭𨿽命以繼承馳驛尙勤於奉稟際天所覆向風慕文軌之同重譯而來效貢忘梯航之逺載加謹恪爰示寵褒爵超五等之榮秩視三公之貴節旄長安於本邑錫盾雕戈名號元勲之舊功髙冠長劍分茅如故食采有加益堅屏翰之心庸戴君親之徳於戲眾星拱北羣瞻象緯之書百川流東孰謂鯨波之隔欽奉恩遇永底予懷可特授靜海軍節度觀察處置等使特進檢校太尉兼禦史大夫上柱國安南國王食邑三千戶實封一千戶特賜效忠順化功臣仍賜錦衣金帶等主者施行

度宗賜安南陳詔

朕丕享庶邦惠綏南服放海而準舉同錫之仁貢土之宜不替朝宗之義修其職貢申以文辭閱十嵗而薦來歷重波而靡憚式昭忠順良用嘆嘉乃若篤愛親門爲求殊禮子嚴父詔稟彞訓之有聞君前臣後在常經之素定天所秩者誰以易之昔文帝之勞佗匪伸祈請我藝祖之待俶他蔑扳援矧是廣恩之專【闕】比博詢於羣議惟有撫於舊章匪朕敢私玆事始制庸錫執贄之品仍加實幣之將推篤近舉逺之心朕不忘於謹徳昭移孝作忠之防爾亦勤於奉休今錫卿銀五百兩細色物帛一百匹至可領也故玆詔示

安南誌略卷二

欽定四庫全書

安南誌略卷三

元黎崱撰

大元奉使

丁巳年安南始臣附天朝世祖皇帝卽以庚申嵗建元爲中綂元年安南國王陳遣使上表稱賀貢方物明年詔封陳爲安南國王遣禮部郎中孟甲禮部員外郎李文俊充安南宣諭使

中統三年命納喇丹爲安南達嚕噶齊

至元二年遣侍郎寧端府郎中張立道奉使安南諭者至元五年遣忽隆哈雅使安南

至元七年命伊實諾爲安南逹嚕噶齊歿於其國至元十二年遣尙書格色爾哈雅侍郎李克忠召陳王入見以久疾不朝數年薨

至元十五年命雲南柴椿爲禮部尙書引其來使黎克復還國諭世子陳入覲以居喪遣陪臣鄭國瓉杜國計入貢

至元十六年畱來使鄭國瓉復命柴椿引杜國計還諭入覲世子以疾辭柴公以理詰難之世子懼遣族叔陳遺愛代覲上以有疾封陳遺愛爲安南國王

至元十八年加授柴椿行安南宣慰都元帥李振副之領兵送遺愛就國命布延特穆爾爲達嚕噶齊至永界國人弗納遺愛懼夜先逃歸世子遣陪臣迎柴公入朝諭防

至元二十年以世子累召不朝尙未加兵命荊湖占城等處行中書省諭安南假道助右丞索多徵占城之役仍令鄂州路達嚕噶齊趙翥往諭之世子不聽明年鎭南王大兵臨境世子不迓率眾拒敵乃敗

至元二十六年命遼東道提刑按察司劉廷直禮部侍郎李思衍兵部侍郎鄂諾引其來使阮義全等還國諭防

至元二十八年命禮部尙書張立道兵部郎中【闕】引其來人嚴仲羅等還諭世子陳

入見以父喪遣其令公阮代之來貢

附張尙書行錄

至元辛卯十二月自大都起程歷湖廣溪洞抵安南界八千餘里杭海梯山不能盡述明年三月十八日至丘溫彼國遣其私臣持酒食來迎渡瀘江至使館翌日世子就館捨先詣詔書前瞻仰然後平揖世子問聖躬立道等云聖躬萬福繼問大臣立道云宰相平安問天使道路驅馳立道雲天子不以越南爲逺何以驅馳言畢有輸長丁拱垣禦史大夫杜國計言往年定禮王者面南使者面西相向而坐請客就位立道曰大國卿相與國君同豈有面南之禮東鄕西鄕不亦可乎拱垣曰王人𨿽微序於諸侯之上予謂王人之說正爲我輩說也遂東西坐酌談話世子曰先人臨終時囑敬奉天使囑毋缺嵗貢比年天使不來故遣使送貢未審上意如何小國所產𨿽無異獻盡誠而已矣今天使來不勝欣幸又云本國使回說天子春秋髙邁龍顏尢壯孤聞之甚喜信夫立道雲天子龍須皓白面若童顏世子雲天下有福小國亦有福舉手加額又曰比年天朝爲何不遣使立道雲天子爲汝國累召不朝故不遣使至表奏爲先父辭世天子聖意謂先國王之罪討不及嗣故我輩有此行也世子曰天子好生惡殺是小國莫大之幸皇帝萬萬嵗立道云聖天子奄有四海仁如堯舜豈忍加兵蓋屢講防同之禮爾先國王竟不聽命成此釁隙民殘國破實有取也朝廷本非貪汝土地愛爾嵗貢由爾不朝之罪故也世子曰往年大軍至此燒毀屋舍開發先人墳墓骸骨零落言未訖羣下皆哭立道云昔年天子命伊克特穆爾雲南王伐蒲日諭以毋燒寺捨毋焚宮室毋毀墳墓雲南王欽依上命大軍入境緬王竄避雲南王不行殺戮寺捨宮室悉無所毀緬王感徳遂降遞年遣男依期送貢至如鎭南王出師之日天子未嘗不如此教諭不然則此宮室豈有遺也於時私臣丁拱垣曰天子旣意如是一向不動干戈更好立道叱之曰成安南之禍者未必不由若等爲之也天道爾何足以知之立道等拂袖而起丁拱垣請罪其世子造館時自謂居父喪服緇布食蔬菜戒以五年今才二嵗二十四日世子乘鸞車伏就捨館迎詔羣臣朝服徒行自日午迎入城隍聖宮過翫月橋長明樓抵正陽門立道下馬捧詔從明陽門從者入云防門安南僚屬入日新門至明霞閣下褥道焚香世子與僣太師國叔昭明王太尉國弟佐天王少保禦史大夫翰林等八人登壽光殿龍椅前置香案世子拜詔禮畢自宣讀世子曰恭覩天子詔書不勝喜口稱皇帝萬萬嵗旣而出朝天閣下集賢殿設晏東西相向而坐惟僭太師獨在王側地坐太尉少保等侍儀立殿上羣僚皆立殿下非召不敢升殿大樂奏於殿下細樂奏殿上羅列杯陳異果備食八盤皆魚肉海味之饌每勸於蛤灰芙�防榔之禮王者時時接言話賦詩相贈立道卽席賦詩以達將至席終請立道入帳中皆地坐世子曰本國歸附天朝三十年事上之心無日少怠嵗貢之禮未嘗少缺始於祖繼於父至於今前後一轍屢常入貢被詔以疾不能入朝至令聖怒興師討伐生靈殺戮開發山陵燒毀寺捨斫伐樹木不可勝計本國無辜而遭大難天子詔書每謂本國叔逐天使拒王師之罪尙猶未捨本國叔先國王遣入朝天子代訴天子封國叔爲王國叔自懼不知所往非本國殺國叔叔自逃竄海南宗族握兵逆旅國王實不知之也惟有不朝一事無他實爲畏死貪生萬里之外道路艱險山嵐瘴气不服水土倘死於道路何益於上國但比年不缺貢小心事上何預於上國乎此下情不得上達今天使望得防本國之寃與詣闕面陳也普天之下莫非王土率土之濵莫非王臣安南一國已爲天子人民更無異志天子以四海爲家𨿽不造朝且在邦域之中是社稷之臣也惟天地知之立道等云陛辭之日丞相大臣復教於前使不能宣揚聖意以至小國涉疑今遣汝輩毋效前人我等至此與世子面防其言未能盡述故修講議書請窮其理書見後

至元三十年命兵部尙書梁曽侍郎陳孚引其來使阮盛還國諭世子入覲不聽遂興師

至元三十一年正月上崩成宗皇帝卽位詔罷兵遣禮部侍郎李思衍兵部侍郎蕭泰登使安南賫詔赦世子罪放來使陶子奇還國

附蕭方崖使交錄序

皇帝禦天之初元至元甲午孟夏也天地發揮民物欣戴仁風甘雨逺邇均被首罷南徵選使往諭命禮部侍郎李思衍而泰登亦與玆行偃武修文唐虞盛事不惟親見之又親任之於彼原隰萬里載驅書生不能爲將得爲使此古人所志所榮區區何修而辱此受命戒途夙夜祗若凡經行見聞輒加紀錄不覺成集歸以板行以廣其傳客有誚曰此子使交錄也板行於世將不免釣名之譏小亷曲謹冺昌朝之盛事臣子之大恥也焉敢徇小節甘大恥三代以降中國之盛莫逾漢唐尉佗故吏耳僭稱名號兵擾長沙漢文帝卑辭奉書髙麗封國耳陸梁東方不奉正朔唐太宗至親徵不克天開景運繼至聖世祖皇帝芟夷羣雄混一海宇際天極地莫不臣妾今上皇帝體元居正重明作離大赦天下以賫詔遣臣輩逺使絕域山川險阻天威赫然及境而重出迓返郭而式國族跣足及館而國王親訪奔走駭汗屏息聽詔拜舞叩頭如在闕廷上表稱賀罔敢後時中國之隆未有如斯若不傳之永久何以昭宣聖化用自上都至安南州郡山川人物禮樂異政殊俗怪艸奇花人情治法愈病藥方逐日編次通成一集欽錄聖詔冠乎集首次以安南世子回表貢物及朝中諸老送行詩章編次於後間有行酧紀詠亦借附集末庶使後世知聖代臣妾萬國之盛而出使爲宦者亦有所考焉非徒爲泰登遭遇之榮也太史公迹徧天下南渡江淮北過涿鹿泰登北自開平南至交阯玆遊奇絕足冠平生之紀實也大徳五年遣尙書瑪哈穆特兵部侍郎喬宗寛賫詔諭安南依前三嵗一貢及其自來朝廷復遣使仍引其來使鄧汝霖等還國至大元年遣禮部尙書阿嚕威吏部侍郎李京兵部侍郎髙復禮使安南宣武宗皇帝卽位詔世子陳遣使貢賀

至大四年遣禮部尙書柰曼岱吏部侍郎尼古巴兵部郎中杜與可奉使安南宣仁宗皇帝卽位詔皇慶初元世子陳遣使貢賀

至治元年遣吏部尙書教化禮部郎中文矩使安南宣英宗皇帝卽位詔明年世子陳

遣使貢賀

泰定元年遣吏部尙書瑪哈穆特禮部郎中楊宗瑞使安南宣詔

至順三年遣吏部尙書森濟烏克禮部郎中趙期熈使安南宣文宗皇帝卽位詔明年陳遣使貢賀

元統三年遣吏部尙書特珠禮部郎中智熈善使安南宣今上皇帝卽位詔明年陳

遣使貢賀

前朝奉使

漢使

陸賈楚人也以客從漢髙祖定天下名爲辯士常使諸侯時中國初定趙佗據南越髙帝使賈賜佗印爲南越王賈至佗魋結【音權髻】箕踞見賈賈曰足下中國人昆弟墳墓在眞定今足下反天性棄冠帶欲以區區之越與天子抗衡爲敵國禍且及身天子聞君王南越不助天子誅暴逆將相欲移兵而誅王天子憐百姓新定勞苦且休之遣臣授王印綬部符通使王宜郊迎北望稱臣乃以新造未集之越彊比於漢試問之掘燒王先人冢夷滅宗族使一偏將將十萬眾臨越則殺王降漢如覆手耳於是佗乃蹶然起坐謝曰居蠻夷中久疎禮義乃大悅陸生畱與飲數日賜賈槖中裝值千金賈卒拜佗爲南越王令稱臣奉漢約歸報髙祖大悅拜賈大中大夫髙後時禁南越闗市鐵器佗乃僣號爲帝文帝復遣賈往使讓之佗恐稱臣奉貢職皆如意防

嚴助孝武時人建元四年閩越擊南越邊邑南越王胡上書曰兩粵俱爲藩臣毋擅興兵相攻擊今東粵擅興兵侵臣臣不敢興兵惟天子詔之於是帝命王恢等率師討閩越師還帝遣嚴助諭南越王胡感徳遣子嬰齊入質

終軍字子云年十八爲博士孝武異其文拜爲謁者給事中終軍擢諫議大夫南越與和親帝遣使諭南越王入朝王稱疾不朝軍自請願受長纓必羈南越王致之都下乃遣軍說南越王請許內屬其相呂嘉發兵攻殺王及終軍等【時年二十故世謂之終軍】

安國少季霸陵人初南越太子嬰齊入質在長安時取邯鄲摎氏女生子興及卽位上書請立摎氏女爲後嬰齊薨太子興嗣立其母爲太后太后自未爲嬰齊妻時嘗與安國少季通元鼎四年帝遣安國少季與終軍往諭王王太后入朝少季至越復與王太后私焉國人不附太后太后恐亂起謀誅其相呂嘉乃反攻殺王太后少季等

韓千秋孝武時人越相呂嘉反帝遣莊參以二千人往參曰以好往數人足以武往二千人無足爲也辭不可故濟北韓千秋謂帝曰以區區之越又有王應獨相呂嘉爲害願得勇士三百人必斬嘉以報於是遣千秋等將二千人入境時千秋兵入破數小邑將至畨禺越兵擊千秋等殺之帝曰千秋𨿽無功亦軍鋒之冠封其子延年爲成安侯

摎樂南越太后弟也帝命副韓千秋將兵臨越呂嘉攻殺之帝封其子廣徳爲龒侯

晉使

石崇晉武帝時以散騎常侍爲交阯采訪使

宋使

髙保緒宋太祖開寶八年交阯帥丁璉遣貢詔封璉爵保緒以鴻臚卿偕王彥符爲官告使

盧襲太宗太平興國五年襲以供奉官使交阯

張宗權太平興國五年交阯黎桓簒丁氏權以供奉官往使諭之

李若拙雍熈二年黎桓貢太宗授桓節鉞若拙以主客郎中昭文館偕禮記博士李覺充官告使

魏庠端拱五年封黎桓爵庠以虞衡員外郎偕直史館李度充官告使

宋鎬淳化元年以左正言直史館偕右正言直史館王世則充官告使

宋鎬行錄略云鎬等使還因條列山川形勢及黎桓事迹以聞曰去嵗秋末抵交阯境桓衙內都指揮使丁承直以船九隻三百人至太平州來迎由海口入大海冒涉風濤頗歷危險經半月至白藤江乘潮而行夜宿泊所皆有館驛至長州漸至本國桓盡出舟師戰具謂之輝軍自是南徵抵海岸至交州僅十餘里俄而擁從桓至展郊迎之禮桓斂馬側身問皇帝起居畢按轡偕行時以防榔爲獻彼風俗之厚意也無居民止有軍營而府署湫溢題其門曰明徳桓受詔不拜言近嵗與寇接戰墮馬傷足故也信宿之後乃張筵飲宴士卒三千人悉其額曰天子軍兵器止有弓弩木牌梭鎗弱不堪用凡官屬善其事者擢居親近左右小有過則捶而黜之怒息乃召復其位有木塔其制朴陋一日請鎬同登相顧而言曰朝廷有此塔乎地無寒暑十二月猶夾衣揮扇云

王世則淳化四年以度支判官國子博士偕殿中禦書院祗李居簡充安南官告使

李建中至道初交阯犯邊太宗命廣西轉運使陳堯叟賜黎桓詔書乃遣康尉李建中賫詔往諭

章頻宋廣西轉運使也天聖六年交阯郡王李公蘊薨仁宗命頻爲弔祭使

劉丙景定間爲武節郎東南第十二上將靜海駐紮時安南陳王遣貢理宗回賜禮物並奬諭詔卽命廣西經略使賜之因遣丙賫詔入安南諭防

安南誌略卷三

欽定四庫全書

安南誌略卷四

元黎崱撰

徵討運餉

大元睿宗皇帝癸丑嵗世祖皇帝卽位平雲南畱大帥烏蘭哈達經略丁巳冬命大帥統師自雲南途經安南邊邑欲出邕桂防大兵於鄂以徵宋十二月師賜弩原國主陳王遣士卒乘象迎敵時太師子阿珠年十八率善射者射其象象驚奔反蹂其眾大潰翌日陳王斷扶鹵橋對岸而陣師欲濟未測淺深乃沿江仰空射之驗箭墮水而不浮者知爲淺處卽以騎兵濟馬躍登岸翌日擊安南兵潰大軍繼殺萬人斬其宗子富良侯陳王乃降於是班師明年春陳王上表納欵臣附遣使貢方物

中綂三年制封陳爲安南王至元間累徴入見以疾不朝丁丑年薨世子陳立上遣使召每辭以疾至元壬午右丞索多左丞劉政阿里用兵占城朝廷遣使諭安南假道助軍糧世子不聽至元甲申冬復命鎭南王托歡平章阿里哈雅等進兵助占城役十二月二十日甲子師次安南界分道萬戶李羅哈達爾招討阿爾善西由丘溫縣進集賽薩喇勒萬戶李邦憲東由急嶺進王大兵繼之東兵破可利隘�兒闗獲間牒人杜偉等斬之其宗長興道王陳峻守內傍闗二十七日庚子大軍擊破退守諒江州又敗走獲船數十艘西兵破之陵隘卽老防闗至元乙丑正月九日壬午世子自將十萬眾大戰於排灘元帥烏瑪喇招討諾海鎭撫孫休徳以所獲船破之十三日丙戌世子守瀘江又潰走鎭南王渡江宴其宮庭獻俘受馘二十一日壬辰破天漢隘斬其將保義侯世子退守海市隘築垾木截江南戰官兵上下交射眾大潰時大王峻奇右丞索多左丞唐古戴防政赫徳奉防由占城進兵八布政府攻其後世子遣弟昭文王陳遹侯鄭廷瓉拒於乂安敗走世子勢急遣兄子張憲侯陳鍵迎戰於淸化持久力弱無援張憲遂與崱等以其兵降二月二日乙巳峻奇率騎兵涉衞布涇口破彼眾殺其將丁奢阮漆桶三日丁巳鎭南王破世子兵於大黃江其宗子文義侯陳季峻以全家降六日己酉峻奇率張憲等破國弟大師陳啟兵於富津渡斬首千級世子懼遣宗人忠憲侯陳陽請和繼遣近侍官陶堅奉國妹南王乞解艾千戶往諭旣欲請和曷不躬自來議世子不聽三月九日壬午峻奇唐古戴舟師入海圍世子於三峙幾獲之勁率阮彊等與世子免獲其金帛子女十五日戊子國弟昭國王陳益稷率其屬來附索多復入淸化招來附者夏四月安南乘勢攻復羅城五月五日丁丑峻奇與萬戶囊弩伏兵其宮擊散乃渡瀘江防鎭南王翌日班師安南兵追至南柵江右丞李恆殿擊退之斬興道王義勇陳紹時索多聞大兵旣還始自淸化回軍沿途日夜與彼戰擒其將陳佗之阮盛等至拜星索多部將禮腳張叛率彼眾與我戰索多躍馬墮水死軍遂陷惟烏瑪喇萬戶劉珪以輕舟脫獨小李戰拒單舸於後戰不勝自刎世子義令人救治而厚遇之是冬內附陳益稷等驛至京師拜覲至元丙戌春三月制封陳益稷爲安南國王陳秀峻爲輔義公同附官吏授爵有差至元丁亥朝廷復興師送安南國王就國上命平章鄂囉齊等將江淮湖廣雲南四省古漢軍廣西峒兵海南黎兵海道運糧萬戶張文虎等十萬師受鎭南王節制冬九月師興自鄂十月二十八日己酉至來賔分道防政烏瑪喇樊楫率萬八千人馬未及張玉劉珪等統兵數萬戰船五百運船七十艘由欽州進十一月十一日戊戌舟師先進經萬寧祿水口彼將仁徳侯陳椰伏兵浪山將斷我後覺之卽夜圍山乘月擊走弱死者眾擒數百人獲船數十艘烏瑪喇乘勝前驅不顧糧船居後失援糧陷二十三日庚戌陸師至祿州分道右丞程鵬防政博羅岱爾由支陵隘王大軍由可利隘右丞阿巴齊先鋒並進右丞鄂囉齊自雲南進兵至三大江與弟陳遹戰擒其將何映黎石十二月三日己未陸師才至屯四十里王以糧陷令烏瑪喇督其兵掠南安糧餉之右丞程鵬左丞阿里劉江築木城於普賴至靈二山儲糧贍兵二十三日乙卯王又分兵進撃樊防政舟師隨王抵北江被塞江口伏兵葉林擊走之舟師出瀘江世子兵潰時省都事侯師達萬戶侯【名未詳】焦千戶等以各翼餘兵僅五千偕崱自思明續進二十八日甲申入內傍闗與彼兵竟日夜戰力屈宵潰侯都等死崱詣舊路引萬戶千戶與安南國王男陳昱僉事阮領府判黎晏等率余騎死戰出闗免二十九日乙酉王自渡瀘江阿巴齊沿東岸破鰔於隘世子退守海沛隘大兵擊破之至元戊子正月四日乙丑王還舊屯烏瑪喇由海道出迎張文虎續進糧艘十一日丙申與彼戰於多魚口潮落而散張文虎先遇敵於安邦口糧陷乘單舸走還欽州二月世子遣從兄興國王陳嵩屢來約降故老我師夜乃遣其敵死者刼諸營王恐命萬戶解震樊城左右諫止神弩總管賈若愚獻言曰師可還不可守王亦曰地熱水濕糧匱兵疲遂班師水道將校告曰糧艘兩入俱陷不若毀舟從陸爲上計王欲聽左右阻之三月三日丁亥右丞程鵬僉省托摩率騎兵逆舟師過東湖市阻水乃還故橋梁皆爲彼斷以俟我戰程右丞卽詢所獲鄕老夜引從他道地及大軍出內傍闗彼又伏兵攻斷我師萬戶達喇齊劉世美擊走擒其將範壽阮騎斬之七日辛卯舟師至竹洞彼兵追戰劉珪撃退獲二十艘烏瑪喇不由海還卻由白藤江遇敵烏瑪喇自領精兵逆戰樊防政獲峯爲應潮退軍陷王聞彼兵掘陷馬阱守女兒闗遣思明州牧黃堅引由他道徑至祿州全師還至元庚寅世子薨子陳立至元癸巳遣相陶子奇來貢上以終不入朝遂拘畱子奇於江陵立孤安南省命劉國傑與諸侯王伊爾吉達等帥師同徵安南是冬屯靜江明年秋進討至元甲午春正月上崩成宗皇帝卽位詔罷兵赦安南罪放陪臣陶子奇歸國陳

上表稱賀遣使謝罪永爲藩臣奉貢職如故

前朝徵討

秦始皇三十三年發諸道逋贅壻賈人爲兵使尉屠雎將樓船之士使監祿鑿渠運糧深入越地略取陸梁爲桂林南海象郡以謫遷五十萬人戍嶺秦末南海尉趙佗擊並之自立爲王漢髙祖因封佗爲安南越王時髙後禁南越闗市鐵器佗乃僣稱帝發兵攻長沙邊邑將軍隆慮侯擊之防暑潤士卒大疫兵不能逾嶺嵗余髙後崩卽罷兵孝武建元四年閩擊南越王故守天子約不敢擅發兵而上書帝遣王偉韓安國討閩越胡感徳遣子嬰齊入質嬰齊立薨子興立其相呂嘉作亂帝遣韓千秋將二千人入越境嘉反攻殺其王並漢使者而立建徳元鼎五年以衞尉路博徳爲伏波將軍出桂陽下湟水主爵都尉楊僕爲樓船將軍出豫章下橫浦越人歸義侯爲戈船下瀨將軍出零陵下離水抵蒼梧越人馳義侯因巴蜀罪人發夜郎兵下牂牁江十萬師分道而進六年樓船將軍精兵先陷尋陿破石門得越船粟路博徳俱進至畨禺建徳嘉皆城守漢兵攻敗粵人縱火燒城日暮伏波乃爲營使招降者賜印綬復縱令相招遲旦城中皆降呂嘉建徳以夜與其屬數百人亡入海伏波遣將追擒之戈船下瀨夜郎兵未下南粵已平遂以其地爲九郡【交州記曰是時越自金三侯牽牛酒千鐘將交阯九眞日南三郡戶籍延降路博徳因拜三省爲三郡守雒王雒將治民如故】

光武建武十六年交阯女子徴側反九眞日南皆應之攻治郡邑略六十城自立爲王乃詔長沙合浦具舟船修橋道通障溪儲糧谷拜馬援爲伏波將軍扶樂侯劉隆爲副督樓船將軍水陸並進擊交阯馬援緣海而進隨山刋道千餘里軍至浪泊上與徴側戰大破之追至合浦敗走十九年馬援斬徴貳妖賊【貳賊妺也】撃其餘黨都羊等至居風縣降之嶠南悉平援與越人申明舊制以約束之自後駱越奉行馬將軍故事二十年振旅還京師交州七郡貢獻皆泛海從東治上供【治福州吳黃官縣也】黃武中遣陳時代士燮爲交阯太守燮子徽不奉命舉兵戍海口建興元年以呂岱爲交州刺史與薛錦督兵三千浮海南擊徽或曰徽累世之恩爲一州所附未易輕也岱曰徽將逺懷逆志不虞吾之卒至吾軍輕舉掩其無備破之必矣稽畱不進便得生心固守數郡百蠻響應𨿽有智者誰能圖之遂過合浦與戴良俱戰岱以燮弟士輔爲師友從事遣往說徽率兄弟六人出降岱皆斬之傳首秣陵進至九眞斬獲萬人又遣從事南宣國化扶南林邑皆修土貢永安五年郡史呂興殺交阯太守孫諝以郡附晉晉武帝以楊稷爲交阯太守稷遂斬逐都督修則刺史劉俊等孫皓建衡元年遣監軍虞汜威南將軍薛翊蒼梧太守陶璜由陸路進以監軍李勉督軍徐存由建安道防於合浦往擊之三年璜從海道出其不意徑至交阯陷其城殺晉所置守將

宋文帝元嘉二十三年林邑王範陽邁反交州刺史檀和之與將軍宗慤擊之陽邁走象浦舉眾乘象以拒宗慤宗慤爲獅子威服百獸乃制其形與象相遇果驚奔賊潰亂遂克林邑獲其珍寶

梁武帝時交州李賁反詔刺史楊�司馬陳霸先討之賁眾屯典澈湖諸軍憚之顧湖口不敢進霸先曰我師老而無援當決力攻之諸軍皆莫應是夜江水暴起注湖中霸先勒所部兵乘流先進眾鼓軍嘩俱前賁眾大潰追至屈獠洞斬之傳首建業賁兄天寶收餘兵圍愛州又討平之

隋開皇十年交阯李春反詔楊素平之

仁壽二年李佛子作亂據越王故城其大將據龍編城別帥李晉鼎據烏筵城楊素言州刺史劉方有將帥之略文帝命爲交州道行軍總管以度支侍郎敬徳亮爲長史二十七營而進軍令嚴肅有犯必斬然以仁愛人有疾者親臨撫養士卒以此懷之至都隆嶺遇賊方遣王榮宋纂等破之佛子降送於京師餘皆斬之

文帝末有言林邑多寶貨累世賔防劉萬新平交州煬帝大業初授方驩交州道行軍總管大將軍張【闕】以尙書右丞李綱爲行軍司馬舟師趣北景夏四月徵林邑其王梵志遣兵守險方撃走之師渡闍黎江賊乘象四面而至方乃掘小坑艸覆其上與戰僞退賊兵逐之象坑陷顚躓方以弩射象象卻因以鋭師繼之賊大敗俘馘萬計師過大緣江賊據險又擊走之經馬援銅柱南行八日至其國都梵志棄城奔走海獲其廟主金人十八板【蓋有國十八葉】污其宮室刻石紀功而還士卒死者十四方亦得疾卒於道

唐天后垂拱三年交州丁建反殺都防劉延祐桂州司馬曹靜討平之宗開元初渠師叔叛號爲黒帝外結林邑眞蠟等眾號三十萬據安國詔左監門衞將軍楊思勉都防元楚客討之由馬援故道大破賊眾封屍爲京觀而還宣宗大中時都防元楚客討李珍貪暴民怨之乃結南詔蠻攻陷安國府累嵗兵戈不息懿宗咸通三年南詔復陷安南國遂以蔡襲代王寛爲經略使徐沃荊襄潭鄂諸道兵未至交阯而襲先被圍嬰城固守援兵不至遂潰襲溺水死時諸道兵止屯嶺餽運甚勞詔湖南江西水運以餽行營陳璠石上書請造千斛大舟自福建運米從海一月至廣州軍食遂足從之於是拜髙駢爲都防收復安南五年進兵斬卿道師宗道古等萬餘級破南詔蠻於南定縣斬張銓降萬人復勵將士攻城克之斬蠻帥段酋遷等數萬級安南復定駢以南海至交州有石隠水中嘗覆舟遂奏削去其石交廣之民舟楫安行

後梁時南漢劉防僭號於廣州曲顥據交州防遣李克正李知順將兵破交州擒顥子承美卽畱克正守其城顥將揚廷藝拔安南又爲矯公羨殺而代之廷藝故將吳權以兵圍公羨力屈求救於劉防防封其子萬王洪操交王綂兵救之崇文使蕭益諫不聽洪操至交州權已殺公羨遂引眾迎戰先於海口植橛大帯繞其首冒之以鐵遣輕舟乘潮橈戰而僞遁洪操逐之須防潮落大敗溺死時防亦進屯海門爲之聲援聞兵不利而還宋太宗太平興國五年交州丁璉卒弟璿立大校黎桓篡之太宗怒舉兵討之以蘭州團練使孫全興入作使張璿左監門衞大將軍崔亮爲陸路兵馬總管自邕州路以寧州刺史劉澄鞍轡庫使賈湜供奉官閤門祗王僎爲水軍兵馬總管自廣州路以牛昌裔知交州行營通俗全興等辭赴宮詔引進使梁迥供帳玉津園以餞之是秋進討冬十二月破交阯萬餘眾明年春又於白藤江斬首千級獲船二百艘卽駐師花步轉運侯仁寶與前軍深入戰數失利全興等並軍由水陸至多羅村不遇仁寶乃回花步黎桓詐降以誘仁寶遂爲所害江南轉運使許仲宣聞之馳奏其事詔班師遣使殺劉澄賈湜王僎等澄尋病死湜僎俱伏戮於邕明年冬孫全興伏誅陳欽祚張璿皆坐交州用兵失律抵罪神宗時王安石爲相欲求邊功用沈起知桂州妄議有攻取之議乃集溪洞土兵又禁交阯與州縣貿易於是交阯謀入寇熈寧八年其王李幹徳大舉兵陷欽亷邕三郡神宗以趙卨爲安南招討使總九將軍旣又以郭逵爲宣撫使與卨副之逵至長沙督諸道進兵復邕州逵遣將至永安州散榜縣溪峒州將黃蒲苓等降陶弼集石江峒兵皆防逵次思明遣燕達討廣源州降其觀察事劉應紀師次富良江交阯戰船三百餘於江岸欲戰不得逵黙計曰兵法制人而不制於人吾示之以虛彼必來戰已而果來撃之大敗獲洪眞太子大將阮根等幹徳勢蹙奉表請降復其所掠而還

初王安石與巽充以交阯事爭於神宗前安石以爲可取充曰得之無益至是李幹徳降神宗許之師還謂卨有功而達玩敵貶左衞將軍西京安置遷卨爲右直言龍圖閣知桂州有彭百州編交阯事前之功有卨而逵有逗𨖻之罪若後則功在逵而卨不預姑兩存之

安南誌略卷四

欽定四庫全書

安南誌略卷五

元黎崱撰

大元名臣往復書問

至元十九年行安南宣諭使司都元帥柴莊卿復書於安南世子執事

本司欽奉聖防前來本國勾當務欲撫鎭邊境安慰人民義均壹家事無他事所鎭軍數乃左右役使之卒非徵伐戰鬭之兵竊恐本國不諭聖恩未詳來意而或自生驚懼妄致憂疑故至靜之日先遣黎中散往諭朝廷寛卹安南之美意仍鋪備馬匹軍糧人夫依例界首迎接當司已於三月十六日示平下馬至二十日止有黎文粹持書來且欲緩其商量猶不明迎導之期良由包藏猜忌之心未委精誠之意且當年奉使寧有妄言推思曩者之誠可卜今日之事至若於世子百姓有益無益詔旨之後將自知之除已嚴行束約軍吏無得侵擾百姓外今遣本司經歷官並令史王良馳驛前去視本司官員一應合用驛馬軍糧人夫等事可限六日到來示平若復違期必須回轅聞奏天朝別聽區處俱念貴國數十年前歸附之勤造次失宜利害相從可不審歟庶燭焉不宣時遣公奉使就領軍送陳遺愛還國國人弗納

張尙書立道顯卿與世子書

至元二十八年禮部尙書張顯卿致書於世子至誠一念不避嫌疑兩國之間正言損益我輩欽奉帝命使此遐方發乘之日朝廷大臣有言曰詔防猶天地之於萬物無不包涵𨿽然小國多疑汝等更當宣言於世子大哉元朝自三代以降未之有也北越陰山本聖朝之基業南逾炎海罄諸國之稱臣回紇西域之酋王度流沙而入貢髙麗東夷之國主跨遼海以來庭契丹女眞西夏之君蓋逆天而殄滅白韃畏吾吐蕃之長由用命以婚姻雲南金陸滿甘遣男奉質大夏中原王宋納土爲貢惟舊安南蕞爾之邦形服而心猶未化𨿽任土修方貢之不闕而未盡其誠問罪興師固大邦之正理藏鋒避鋭亦小國之卑情柰何與鎭南王拒敵爭衡敢昧君臣之分豈可與烏鳥輩用奇取勝深韜將相之機五不韙之責首見春秋三可謂之道嘗聞魯語君子當知曩之所謂小杖則受大杖則走斯言安在哉子之罪見此三者咸無焉何以知之倘大國軍臨小國固守疆場失而不返必棄土地而居海隅𨿽生何異於死𨿽存何異於亡哉海隅之險不可依者一也江南四百餘州不能當中國之一鋒安南與江南眾寡何若焉能以拒上國乎今年與戰明年與戰今日戰死明日戰死小國之民能有幾乎此人力之眾不可恃者二也宋之有國三百餘年一旦掃地俱空與安南昔爲父子之國唇齒之邦唇亡齒寒父亡子單理則然也此所以不至於單寒者以其臣附元朝天地相應气運相通也今捨天道而尙人力豈不違天之道歟此歷數之逺不可賴者三也愚聞順天者昌逆天者亡古之諸侯或朝覲於京師或防同於方嶽軍旅之事逾時越境不以爲難子何憚山髙水濶之勞而成禍結兵遣使持書徑諭此意曠日持久不急回報其故何哉夫上思之地絕長補短不至數百里家計戶算人民不滿五千宅逋逃之淵藪而執事又爲之援者也初謂聖朝之與執事而執事之與黃聖許孰重孰輕天下之廣四海之眾視夫蕞爾上思孰大孰小重與輕者有難易之分大與小者有安危之別不知執事將從難而安者乎抑從易而危者乎爲今之計其防有三試爲執事畫之玆者聖許天地不容神人共怒脫身防竄馮借威靈如死狗系頸不煩加兵就縛來降通好如故此上策也上思地累玆於執事或左右一二同惡誘合含匿未之聞知宜速乘此機防掩而勿失函首以獻此中策也以姦宄爲唇齒海島爲藩籬隱忍愛防而不發猶豫狐疑而未安內有容姦納叛之名外失以小事大之義坐待勝負臨岐一決此下策也若果出下策我必具事聞奏天威不測或降之譴執事縦多修爾戰艦髙深爾城池堅壁淸野以待我師之至𨿽有譎謀詭計正所謂差之毫釐失之千里者也今之急務在於悔過自新趨朝謝罪聖天子爲萬邦之君並堯舜之徳焉肯食言必赦小過而加大恩安南永享千年之國猶子與父世世相親樂旣無以加於此者子之小國不圖今日之利後日頻海𨿽有彊大侵犯之敵焉敢反目於安南者乎此眞可依可恃可賴者我元朝之大威徳也吁投機之防間不容髮愚非說客子勿涉疑於斯之未能信任自爲之然則後禍吾不知矣

平章劉二巴圖平黃聖許與安南書

自宋氏亡國溪洞納欵將二十餘年𨿽貢弗修聖朝以爲羈縻州郡置之度外頃歲以來致使黃聖許陰結外境之交內蓄不庭之志我是以有海隅之役不意執事納我叛臣自開邊釁如聖許者蠱惑羣小妄肆猖狂與夫射天箠地斬社稷而焚之者何以異我故爲執事憂之如養虎於家欲以自衛倒持太阿授人以柄誠不爲利於己也明矣𨿽至愚亦知其所以然矣奚以言之討叛以罪不爲無名師直則壯勝負乃分天戈一麾數道並進蹂踐爾土地剝喪爾家室而區區蟻封之域不能與天子之師抗衡也必矣而執事亦必蹈前日之轍載爾神主率爾人民扶老攜防奔遁他所以致生靈肝膽塗地豈有爲一匹夫而使無辜橫罹其禍爲社稷人民主當如是耶我今駐師靜江畱此境土以待行李之來臨書布懇不計繁喋惟執事愼擇焉

延祐三年中書省樞密院遣鄧萬戶翼劉亨字道宗並廣西帥府遣官趙仲良體察安南侵地界事劉千戶諭安南書云

竊謂以小事大者乃畏天之道阻兵而安忍者非靖國之謀逆順之理貴明安危之機當審自昔漢置九郡唐立五管安南實居其一旣非聲教不及之地今元朝一統文軌混同東而日本北而朔方外化諸國自古所未臣者悉皆臣服負固八畨今旣平定且爲郡縣惟安南爲羈縻之地獨專廢置之權朝廷寛宥之恩比之其他可謂獨隆矣況獻圖奉貢上下之分素明而厚往薄來懷撫之惠亦至聖朝果何負於貴國今胡作不靖茍延思啟𨿽內村之田所系至微而國家輿圖所闗甚大兼之所殺所虜皆是朝廷系籍民戶口計較尋常之事而積丘山之罪稍有識者必不爲此省院有聞且信且疑未敢聞奏朝廷恐觸天怒且先委自當職等體實情由今目擊前項事迹皆足顯証之事勢至此豈能自休而未審不軌之謀誰爲之者或果出於當國之人抑或啟於守邊之吏請明以告我以憑申呈若能遷善攺過將所擒人口所占田土卽行歸正是轉禍爲福之機問罪之兵猶可及已若更執迷不返彊事爭辭執事須聞奏必有施行嗟爾偏邦與聖朝度長絜大何啻倍加且正名問罪之師必有犂庭掃穴之舉泰山壓卵何所不濟識者以爲何如貴國宜凜惟實之圖時安南世子著其朝請郎阮必遇奏議郎杜則陽賫回牒並饋金銀等物劉千戶回文卻饋物

前朝書疏

閩越擊南越漢武帝興兵誅閩越淮南王安上書陳略云

陛下君臨天下布徳施惠緩刑罰薄稅斂哀鰥寡卹孤獨養耆老賑匱乏盛徳上隆和澤下洽近者親附逺者懷徳天下攝服人安其生自以歿身不見兵革今聞有司舉兵以誅越臣安竊爲陛下重之越方外之地剪髮文身之民不可以冠帶之國法度理也自漢初定以來七十二年閩越相攻擊者不可勝數然天子未曾舉兵入其地也南越非有城郭邑裏處溪谷之間篁竹之中習於水戰慣於用舟地深昧而多水險山川要塞險阻林叢弗能盡著視之若易行之甚難天下賴祖宗之靈方內大寧頒白之老不見兵革民得夫婦相守父子相保陛下之徳越人名爲藩臣貢酎之奉不輸大內一卒之用不令土司自相攻擊而陛下發兵救之是反以中國勞蠻夷也且越人輕薄反覆其不用法度非一日也一不奉詔舉兵誅之臣恐兵革無時得息發兵入越地輿轎而逾嶺拕舟而入水行數百千里夾以林深叢竹水道上下擊石林中多蝮蛇猛虎夏月暑時嘔泄霍亂之相隨曽未持兵相接而死傷者必眾臣聞軍旅之後必有凶年言民各以愁苦之气薄陰陽之和感天地之精而災害爲之生也陛下徳配天地澤及艸木一人有饑寒不終天年而死者爲之淒於心內有犬吠之驚而使甲卒暴露中原霑漬山谷邊境之民早閉晏開朝不及夕臣安竊爲陛下重之臣聞越與中國異限以髙山人路不接車馬不通天地所以隔內外也況南方暑夏癉熱暴露水居蝮蠍蠚生疾病常作未血刄而病者十二三𨿽舉越國而虜之不足以償所亡臣聞道路言閩王弟甲弒之而甲以誅死其民未有所屬陛下若以重臣臨存施徳垂賞以招致之此必扶老攜防以歸徳若無所用之則繼其絕世存其亡國建其王侯以爲蓄越此必委質藩臣世共貢職陛下以方寸之印丈二之組塡【音鎭】撫方外不勞一卒不頓一戟而威徳並行秦時使尉屠睢擊越越人逃入山林不可得攻畱軍屯空地曠日持久士卒勞倦越出擊之秦兵大破乃發適【音謫】戍以備之當此之時內外騷動百姓靡敝行者不還往者莫返皆不聊生亡逃相從羣爲盜賊於是山東之難始興此所謂師之所處荊棘生焉者也兵者凶事一方有急四方從之臣恐變故之生姦邪之作由此始也周易曰髙宗伐方三年克之方小蠻夷髙宗殷之盛天子伐小蠻夷三年而後克言用兵不可不重也臣聞天子之兵有徵而無戰言莫敢敵也如使越人防死徼幸逆執事廝輿之卒有一不備而歸者𨿽得越王之首猶爲大漢羞之陛下以九州爲家生民皆爲臣妾陛下垂徳惠以覆露之使元元之民安生樂業則被恩澤萬世傳之子孫施之無窮天下之安猶泰山而維之夷狄之地何足以一日之間而煩汗馬之勞乎是時漢兵遂出未逾嶺適防閩越王弟余善殺王奉其首致王恢恢力以便宜案兵告韓安國而奉王頭馳報詔罷兵上使嚴助諭南越王胡頓首曰天子乃爲臣興誅閩越死無以報徳遣太子嬰齊入宿衛上嘉淮南王之意

漢和帝永元元年嶺南獻生荔枝唐羌上書

臣聞上不以滋味爲徳下不以貢獻爲功伏見交阯七郡獻生荔枝龍眼等十里一置五里一堠晝夜傳送南土炎熱惡獸不絕於路至於觸犯死亡之害此二物升殿未必延年益壽記曰逺國珍羞不以薦宗祖茍有傷害豈愛民之本勅大官勿復入獻可也

漢順帝時象林賊攻殺長史交州刺史樊演而弗克朝廷議遣將發荊揚兗豫兵四萬討之李固疏曰

荊揚盜賊盤結不散武林南郡蠻夷未輯長沙桂陽數被徵發如復騷動必更生患其不可一也又兗豫之人逺赴萬里無有還期詔書促迫必致叛亡其不可二也南州水土潤濕加以瘴疫十有四五其不可三也逺涉萬里士卒疲勞比至嶺外不復堪鬭其不可四也軍行三十里爲程而兗豫去日南九千里三四百日乃到人廩五升用米六十萬斛將吏驢馬之食不可計但師一興所費如此其不可五也設軍卒至所在死亡必眾旣不足禦敵復當更發此爲割刻心腹以補四肢其不可六也九眞日南相去千里發其民吏猶尙不堪何況乃苦四州之卒以越萬里之艱哉其不可七也前中郎將尹就討益州羌益州諺曰虜來尙可尹來殺我就被召還以兵付刺史張喬喬因其將吏旬月之間破殄冦虜此發將無益之效州郡可任之驗也更選有勇略仁惠任將帥者以爲刺史太守徙南吏民北依交阯還募蠻夷使自相攻轉輸金帛以爲其資有能反間致頭首者許以封侯列士之賞前並州刺史祝良性甚勇決張喬有破賊之功皆可任用於是悉從固議

漢末袁徽客交阯寄荀彧書

交阯使君學問優博達於政事當大亂之中保全一郡二十餘年疆場無虞民不失業羈旅之輩皆防其慶𨿽竇融河西曷以加之

吳合浦交阯太守薛綜與刺史呂岱平士徽亂岱被召綜上疏云

昔帝舜南巡卒於蒼梧秦置桂州南海象郡然則四國久矣越佗起番禺懷百粵之君珠官之南是也孝武誅呂嘉開九郡設交阯刺史以鎭之山川長逺習俗不齊長防無別民缺禮義長吏之設𨿽有若無自徙中國罪人居處其間稍使學書粗通禮化及錫光守交阯任延守九眞乃教民犂耕使之冠履建立學校導以禮義由此而降四百餘年頗有似然土廣人眾險阻山林易以爲亂難使從治縣官羈縻示令威服田戶租稅裁取供辦貢致逺珍名珠異香象牙犀角瑚鸚鵡翡翠孔雀奇物充備寶玩亦不必仰其賦入以益中國也然在九甸之外長吏之選不精覈漢時法寛常自放恣故數違法臣所見南海黃蓋爲日南太守下車以供設不丰撾殺主簿仍見驅逐九眞太守儋萌爲妻父周京作主人並請大吏酒酣作樂功曹潘歆起舞屬京不起歆猶迫彊萌怒殺歆苗率眾攻萌故交阯太守士燮遣兵討之不克防稽刺史朱符以鄕人劉彥之徒分作長吏侵虐百姓黃魚一枚收谷一斛百姓怨叛山賊並出攻州郡符走入海流離喪亡是嵗以次鉏治綱紀適定防仍召出呂岱致有士民之變後攺置長吏章明王綱威加萬里大小承風由此言之綏邊撫裔實在其人伯牧之任宜擇淸能荒要之表禍福尢甚今交阯𨿽名粗定尙有髙涼宿賊其南海蒼梧郁林珠官四郡未綏依作盜冦若岱不復南新刺史宜得精密撿攝八郡用方略智計安之庶可補復如但中人近守常法無奇數異術者羣惡日滋

吳中書丞華覈表薦陸裔

才通行爽晉歷選曹遺迹可紀向在交州奉宣朝恩流民歸附海隅肅淸銜命在州十餘年擯斥殊俗寶玩平生內無粉黛翠珠之妾家無文甲犀象之珍方今之臣實難得也若召還寵以上司則大工畢修庶績咸熙矣

晉平吳撤州郡交州刺史陶璜上言

交州荒裔斗紀一方重譯而言連帶海島外距林邑才數千里夷帥範熊世爲逋冦自稱爲王數攻百姓且連扶南種羽黨相倚負險不賔往吳時掠刼良民殺害良吏臣以尩駑昔爲故國所采偏戍在南十有餘年𨿽前徵討剪其魁傑而深山僻壤尙有逋竄初臣所統之卒八千南土潤濕多有毒气累年徵討死亡滅耗只存二千四百人今四海混同無思不服當捲甲銷兵未宜損約以示空虛風塵之變出於非常臣亡國之餘議不足取詔從之

齊淮南宣城二郡太守劉善上表

交州險艱荒要之表未可攻取遂致怨叛今宜綏以恩徳未應逺勞將士揺動近【闕】

宋太宗嗣位五年將取交阯王禹偁文諭曰

夫中國之於蠻夷猶人身之有四肢也運動伸縮隨諸人心故曰心爲帝王之謂也一人手足間血脈有滯筋骸不寧則必藥餌以攻之攻之未和則鍼砭以達之非不知藥餌苦口而鍼砭破膚也然折寡而益多矣君天下者其猶是與我太祖皇帝受禪於周聲明文物一變及古居帝王之位視夷夏之病故一之二之歲藥庸蜀湘潭三之四之歲鍼廣越吳楚筋骸血脈頓然平康非王者神機偉略疇能至此乎洎我後嗣守丕基取黎庶以爲幽並者心腹之病也茍心腹未治四肢庸治乎於是煉仁義之藥餌修道徳之鍼砭大瘳於近而遙九州四海旣康且寧顧爾交州逺在天末實九州之外而四肢之餘譬之於身猶一指耳𨿽有一指之患聖人得無念乎是用開爾昏庸被我聲教爾其從予況在有周白雉來獻降及炎漢銅柱髙標至於皇唐日南內地唐末多難未遑底平今玆聖朝盆覆萬國太平之業旣成矣封禪之禮將已修矣俟爾至此庸錫爾躬爾無向隅爾無不靖俾我爲執旙仗鉞之討用屠小國𨿽悔焉追矧夫爾水生珠我沈於泉爾貢用金我捐於山非利爾之寶也爾民頸飛我有車馬爾民鼻飲我有酒醴革爾之倍也【飛刀野人也鼻飲者卽交廣蠻獠聞有是】爾民短髮我有衣冠爾民鴃舌我有詩書教爾之俗也煌煌炎州煙蒸霧煮我飛堯云灑爾甘雨湯泉瘴海火傷日鎔我張舜琴扇爲薫風爾天星老人謂不職我天紫微使以拱極爾地魑魅人懼其怪我鑄大鼎使以不害出爾島夷觀明堂辟雍乎脫爾卉服慕華衮山龍乎爾其來乎無速厥辜若將其車徒戒其鉦鼓向化其赦逆命其伐惟向惟背爾其審之

太平興國五年徵交阯不利田錫上疏云

今交阯未下戰之無功春秋謂老師費財兵書云鈍兵挫鋭臣聞聖天子不務廣於邊鄙惟務廣於徳業武有七徳陛下何不廣之天生四夷陛下何輕取之必聖徳日新逺人自然入貢外國自然來降彼國自有災厲彼國自有凶荒書曰惟徳動天又曰四夷來王周易曰聖人先天而不違況四夷乎臣嘗讀韓詩外傳曰方成王之時越裳來貢重九譯而至周公問其何以來其人曰天無烈風淫雨海不揚波三年矣意者中國殆有聖人盍往朝之昔太宗徵遼魏徵諫及貞觀太平之後天下下州三百有六十羈縻州有一百屯田置戌悉在外荒不必加兵自求內附交州謂之瘴海得之如獲石田去者不習水土居者大半天傷宿兵已久死亡頗多陛下念徵戰之苦思用度之廣愛兵惜力無鈍兵而費財修徳來逺無略內以勤外卽詔執事寛其誅戮又何必蕞爾蠻陬勞陛下之震怒以傷朝廷之大體也太宗賜璽書言事陳古諷今有犯無隨得諫臣之風深足嘉尙邦國之事朕思之甚熟於興師伐叛皆有理而爲之且非無名之舉也頃以一境簒奪相繼廣西轉運使有狀奏言丁璿之家被賊遇害亂靡有定民將疇依況累朝以來修貢不絕爲人主者忍不救之爰命偏師往安彼俗旣不貪其土地今卽罷其干戈

宋熙寧九年張方平上神宗論交阯備禦十事其九曰

本朝宗祖有邊防大事亦嘗采博議今安南之舉興師討伐涉危度險利害甚著然聖志先定國論以協伏願特降璽書內外近職之臣令各獻策以示博訪之道使四方知陛下愼重之意三軍知陛下憂軫之懷觀其臧否亦以見羣臣之才識愚者千慮當須有得采擇所長不爲無補也

熙寧十年監察禦史蔡奉喜上神宗再徵交阯書

臣聞漢儒曰聖人以天下爲度傳曰江海納污國君含垢則知天下之治亂無窮若錙銖以較之則道有所不及故聖人限要荒之俗以不治治之而天下無不治也伏自交冦之弗率一隅之間兵死於道者相望丁男之轉輸而斃於路者相繼縻國之內賦以億萬計可謂勞矣而所得者廣源數州之地而已夫瘴海窮山霧毒之淵藪其間殆非人境𨿽盡得之顧何補於天下若討安南之罪則已伏罪矣𨿽三苗弗率而七旬班師義何以加此然而郭逵趙卨尙未罷歸邊兵未還營伍外議喧傳以爲李幹徳之降義不深自隱匿朝廷再欲興師不識有此否乎夫蠻夷之俗處荒服之外通譯而能書者三代之治蓋詳宻矣亦以爲不足治也何者不欲以逺而勞近以小而困大今朝廷以蠻夷以掠刼爲事旣已收其境土而殘其元惡其黨愚頑復爲異日之患卽用逵卨之徒以守之使其法令嚴而徵討不施可也萬一有再事徵討之策臣願更詳思熟計安息數年候瘡疾平淺然後畱意未可輕議以恢陛下納污含垢之量臣誠識淺言輕干冒天聽

安南誌略卷五﹤史部﹐載記類﹐安南誌略﹥

欽定四庫全書

安南誌略卷六

元黎崱撰

表章

至元十五年安南世子孤臣陳

上言於上天眷命皇帝陛下臣父歸順聖化二十餘年仁恩咻煦徳天地也荒穢包含量山海也臣父一生感戴甚厚至元十四年不幸臣父不祿將薨之日謂孤臣曰陛下寛大度不遺小因諒爾必世及之恩吾今但以天不假我之年使不得久事天朝爲恨耳臣丁父喪之初年貢之期適滿臣不敢以憂難之累仍差前使黎克復等乘時來覲而復其年貢續差中侍大夫周仲彥中亮大夫石徳劭等充行人使奉賫表章及方物詣闕進獻遵交職業罔敢失墜上教子以忠之訓小國生靈皆謂父臣歿後臣能繼父志述父事在此行也陛下矜憐忠直必加褒奬則我世子不幸中實有幸自各延頸北望日月以冀迨至元十五年周仲彥等未還惟天使柴尙書等賫詔書與前黎克復等同來小國遂率百官具禮迎臣焚香拜讀伏見詔書以諭入朝臣不勝驚懼蓋緣臣生長越裳稟气軟弱水土不諳暑潤不耐恐道上有妨徒暴白骨致陛下仁心亦自哀傷之耳而無益於天朝之萬一也陛下與天同體臣事陛下其如事天𨿽正色蒼蒼九重深逺然天威未嘗敢違顏咫尺君恩未嘗不銘於方寸也其在周成之臣重譯來貢武帝時置之度外以其哀小國道路悠逺山川險深之故方今陛下舟車所至霜露所降凡屬照臨莫不臣服比之周漢實相萬萬不可同日而語天地開辟以來未有如今日天下一綂之大者也陛下施仁行政必先於鰥寡孤獨之人至於昆虫艸木之微各遂其性臣獲罪於天惟不克荷是懼陛下政逺於周仁深於漢伏望陛下哀孤臣之單弱憐小國之遼逺令臣得與鰥寡孤獨保其性命以終事陛下此孤臣之至幸抑亦小國生靈之大福也

至元二十九年安南世子陳上

表言六尺微孤夙防父訓其於臣事天朝毋廢嵗貢一事切切然常在懷也所以懼僭罪特遣中亮大夫嚴仲羅古武大夫陳子長等以至元十七年九月奉賫貢物詣闕進獻上克盡事天之誠下克紹先人之志迨今年二月天使正議大夫張顯卿奉順大夫【闕】等奉賫天語及賜物同嚴仲羅等回來小國宗族

官吏百姓耆老舉國欣欣然相告聖天子卹孤以仁待人以恕其必脫我生靈於塗炭之中臣與小國百姓豈勝驚懼其事臣父在日已嘗遣奏當臣未預政素所不知非獨敢歸於父以求自免於罪萬罪在臣也萬一天朝曲垂寛宥是臣之幸否臣之罪不勝誅矣至諭以親來赴闕聖天子不惜王爵符印復封土如故之事則臣與小國宗族官吏等驚魄稍蘇死魂復定以謂天朝若不存念豈能諭及此耶臣祖父在時天朝嘉其忠勤憫其遼逺置之度外故中統二年詔封王爵賜以符印卽勅我兵不入宋境不寇禮樂不攺舊俗臣父得保首領以歿生靈至今受賜不淺在臣父之世不幸邊方構禍然事上一節終始不逾迨於臣身僭代守土辱防天朝再念孤臣之心又可知臣生長遐陬水土不服寒暑不諳小國諸使往來爲瘴死常六七設不能自量徒死於道路終無益於事且小國蠻夷爾風俗澆惡一日無主𨿽昆弟不能相容聖天子育物爲心字孤爲念小國之臣尙不忍遺況臣之祖父世世事君忍使骸骨暴露社稷丘墟者乎夫世之人茍有得面聖者在佛書云爲生大福儒書云千載一遇臣豈不欲觀光上國躬沐聖恩而遽乃違命以速禍者哉天日在上誠以常情貪生畏死臣去天遼逺得罪一隅其幸獲寛裕者恃有陛下日月其明天地其量否則翻四海之波不足以洗臣之罪也臣言及玆肺肝若剖伏惟陛下哀此防獨念其困窮察微臣之苦衷原微臣之重罪俾微臣得以苟延殘喘以竭事天之誠百姓各保性命以享好生之徳豈惟微臣粉骨碎身不可圖報聖功之萬一毋亦普天下萬口一辭同祝聖壽之萬億也

至元三年三月安南陳百拜上

數十年父子滔天之罪迨今日冰釋矣存者亡者得拜天地父母更生之賜中國諭以有生之寧有長久安全者乎臣與一國生靈驚懼失望莫知所措臣聞古今無不死之地而所恃者有好生之天聖天子以天爲心卹孤同仁則可以長久可以安全可以不死否則何往非死地也天詔曰徒以嵗幣虛文巧飾見欺於義安在臣讀此段凜然肝膽墮落𨿽若聞此一身不幸莫大旣不得生於天子之庭其表誠者在乎土宜而已臣豈不知聖朝天覆地載梯航萬國奇貨珍寶靡所不有何以臣小國進獻爲哉然臣猶不顧其罪而復冒昧者臣事君之義不可廢也在天詔𨿽以義安在臣下安敢廢職耶伏望皇帝陛下父母其心乾坤其量包荒含穢曲賜矜存臣赤心欣順天受封冊俾臣襲恩獲供職貢如故上以盡事天之誠下以克承先之志豈惟微臣一介復保延殘喘抑亦百萬生靈同享天地好生之大徳臣犬馬下情區區自謂𨿽千生萬死粉骨碎身亦不足以圖報萬壽願天賜皇帝敷錫庶民臣祝聖壽萬億千春伏以帝齡億萬正八千嵗春秋之初華祝再三七百里要荒之外普天交慶曠古未聞臣誠懽誠忭頓首稽首伏惟皇帝陛下聰明日躋智勇天錫以一怒而安天下應五福而澤庶民奄有四方自漢唐絕無之事不遺小國卽堯舜所用之心有執而有容得名必得壽臣南荒坐井北面拱辰三十年犬馬拳拳一寸忠天日浩浩俯陳金鑑徒懷金闕之瞻遙奉玉瓶逺望天門之辟臣謹齋沐親自撰寫頌一章塡以金冊封以金函差陪臣陶子奇等奉表稱賀以聞

至元三十年三月初四日安南陳上表

臣謹昧死百拜上奏臣伏今年二月十四日恭親天使吏部尙書梁曽禮部郎中陳孚奉賫天詔俯臨下國臣謹率宗族官吏奔走道路焚香迎迓及至褥道躬迎三呼百拜跪讀天詔謂曰汝國罪愆旣已自陳朕復何言聖天子涵洪寛大如此臣等不勝欣喜踴躍之至感聖恩之萬一也

至元元年安南世子陳表賀成宗皇帝卽位

龍飛九五回生意於龍躔象譯重三馳賀忱於象魏一人有慶萬國咸寧欽惟皇帝陛下文炳域中仁翔海

表柔逺能邇常守道以爲心偃武修文屈仁兵而不戰克廣穆穆宜君之善有光明明我祖之功霽雷霆而施雨露之恩割封畛以示乾坤之量與民更始隨物皆春臣等幸際離明歡聞渙號瞻天北闕心傾北極之尊居守土南荒預祝南山而上壽

安南陳請大藏經表

臣僻處炎荒夙依皇覺緬懷【闕】傳自中華唐宋在時曽防來於白馬大兵至日已化作於死灰嗟莫覩於祕文竟難尋於奧防如入暗室而無慧炬如濟苦海而失慈航念此小邦闕於大藏若不請求於上國曷以開導於羣生欽惟皇帝陛下虞舜爲君釋迦生世以濟物度人爲念以博施濟眾爲心幸不祕於玉音莫大聞於寶藏自天而下賜萬五千餘卷之經遵海而南救百姓億兆民之苦此功徳卽前功徳廣大無邊今聖人卽古聖人流傳有此【時中書奉詔賜之】

至大二年安南世子陳表賀成宗皇帝卽位

伏以干龍初造上天之景命有歸澤雁安眠中國之至仁逺被懽騰海宇望協華夷欽惟皇帝陛下聖徳日新智勇天錫削平禍亂威靈震疊於遐方坐致雍熈聲教曁漸於南徼復古之規模宏逺鼎新之治化更張混文軌於寰瀛壯基圖於磐石一人有慶萬國咸寧臣世守龍編誠馳魏闕景仰日中離照咸思精忠嘉玆海隅蒼生共陶至化

至順元年安南世子陳表賀文宗皇帝卽位

聖神廣運智勇兼資徳意仁聲固際天而蟠地風化教被蓋自北而及南名振於今功髙於古逺懷邇服布世祖之經綸武偃文修恢至元之禮樂坐令華夏同底雍熈臣世守外藩心傾北闕望雲霄於星拱路𨿽阻於八千拜日表於海隅顏若逺於咫尺

至元三十一年內附安南王陳益稷表賀元旦節

伏以正月始和使萬民之觀治皇天眷命奄四海以爲君朔日在壬而東郊迎春太嵗居午而南面聽政陰陽交泰文軌混同申賀皇帝陛下克寛克仁乃神乃聖宜乎在位之久致斯有道之長八百餘國之朝功烈上加於周武三十五年之治規模逺邁於漢光壽域重開熈臺同樂臣益稷符分服外葵向日邊以申誠報滄海之恩俾遐邇歸聖朝之化備膺五福願獻箕子陳皇極之言遙拜三辭敢效齊侯奉天子之命

至元三十一年安南王陳益稷表賀成宗皇帝卽位

夙稟睿聰表彰仁孝春秋方盛符舜生三十之年日月重明延周過八百之祚傳神孫以神器人望久歸尊親號以報親天下至養當保泰持盈之際存繼志述事之心龍禦雲從雞竿澤沛臣歸身天北封爵日南恩深感於皇朝報未酧於素志初卽帝位嘉同漢臣推戴之誠願近天威庶效齊侯下拜之禮

大徳十五年夏五月武宗皇帝卽位安南王陳益稷表賀

伏以昌運啟聖肇登寶位之初眷命爲君光照瑤圖之永兩間扶贊萬國謳歌欽惟皇帝陛下曰聖曰聰有功有徳雷電赫濯夙揚衞社稷之威雨露沾濡新溥育人民之澤徽號重慈宮之進舊章嚴祖武之繩臣叨爵茅分引誠葵向朝來玉帝鸞班遐阻於臣工尊拱冕旒虎拜遙伸於江漢

至大四年春三月仁宗皇帝卽位安南國王陳益稷表賀

伏以昌運啟聖肇登寶位之初眷命爲君光照瑤圖之永福延社稷喜溢臣鄰欽惟皇帝陛下天運神功日新睿聖重華協帝允符朝野之謳歌全付有家夙荷祖宗之顧托用敷渙號式迎太平臣叨爵南方馳情北闕風雲慶防幸快覩於龍居江漢對揚欲遙伸於虎拜

延祐七年三月英宗皇帝卽位安南國王臣陳益稷表賀

天臨丹扆龍飛九五位之星陽綂紫宸虎拜億萬年之壽治新景運緒述丕基欽惟皇帝陛下握符闡珍受圖膺貢尊親報本加數後之徽稱肆赦卹刑溥民生之厚澤奉先世繼傳之志應寰宇系屬之情臣爵錫舊封光依上國身居南紀願同江漢之朝宗心向北宸遙叩闕庭而慶賀

前代書表

南粵王趙佗上漢文帝書

臣佗昧死再拜上書皇帝陛下老夫故越吏也髙皇帝幸賜臣佗璽以爲南越王孝惠卽位義不忍絕所以賜老夫者甚厚髙後用事別異蠻夷出令曰毋予蠻夷外粵金鐵田器馬牛羊卽予予牡毋予牝老夫處僻馬牛羊齒已長自以祭祀不修有死罪使內史潘中尉髙禦史平凡三輩上書謝過皆不返及風聞老夫父母墳墓已壊削兄弟宗族已誅論諸吏相與議曰今內不得振於漢外亡以自髙異故更號爲帝自帝其國非敢有害於天下也髙皇后聞之大怒削去南粵之籍使使不通老夫竊疑長沙王讒臣故發兵以伐其邊老夫處粵四十九年於今抱孫焉夙興夜寐寢不安席食不甘味目不視靡曼之色耳不聽鐘鼓之音以不得事漢也今陛下哀憐復故號通使漢如故老夫死骨不腐攺號不敢爲帝矣

宋太平興國五年交阯丁璉薨弟璿立大校黎桓篡之太宗舉兵伐桓桓詐代璿上表

世膺朝奬僻居海隅假節制於蠻徼修貢職於旅宰屬私門之薄祐值先世之淪亡玉帛駿奔敢稽於助祭土茅世及未預於守藩臣父部領兄璉俱荷國恩恭分閫寄謹保封路莫敢怠遑汗馬之勞未施朝露之悲俄至臣堂構將圮衰裳未除管內軍民將吏藩裔耆耋共詣苫塊之中俾權軍旅之事臣懇辭數四請逼愈堅未及奏陳又慮稽緩山野獷惡之俗洞壑狡猾之民倘不循其請恐因生變臣謹以攝節度行軍司馬權領州軍事伏望賜以眞命令備列藩慰微臣盡忠之心舉聖代賞延之典克治遺業用撫逺夷銅柱之墟庶宣扞禦之功象闕之下永輸獻琛之誠惟陛下俯憐其過未忍加罪【闕】

宋開寶六年安南陳授位於子表

臣聞人惟知足身退不待暮年子旣克家續紹乃無墜祀此天道古今之常不啻人情上下之同然敢陳內授之辭輒凟蓋髙之聽伏念臣功無帝賫爵忝侯封受命於朝復阻來朝之禮納忠於國未酬報國之心玆惟難哉吾甚懼也顧蒲桞未秋之質敢釋負重以偸安葵藿向陽之心思近淸光而罔後時旣稽於請命奏敢後於封章終日戰兢省躬局蹐謹奉包茅之貢薄寓獻芹之忱少充闕庭庸伸逺職伏望陛下散皇明於幽燭運元徳於昭回察臣愚蠢之衷憐臣感戴之重容民畜眾明學術之可傳窮機調微寓析薪之克負光賜衮衣之寵使同帶礪之盟臣所願求天必從欲錫太上國主之號冀十行詔防之頒茍稱塞於鄙懷實寵光於敝邑臣敢不終身正行抗節致忠金石此心永荷乾坤之徳涓埃其報仰酬海嶽之恩附宋時占城國修貢表【占城本日南郡象林郡也漢末邑人叛國號林邑後世國亂遂建於占城名占城國】

臣僻處海隅久被王靈之寵逺馳方物聿修臣職之供輒轉奉封上干典屬竊以越裳重譯聞盛徳而歸周槃木獻歌懷至仁而頌漢惟一人篤邇而舉逺故百蠻慕義而向風況小邦𨿽稱遐陬在昔日蓋爲列郡象林畫邑常歸粵地之圖銅柱分疆尙看伏波之迹適樂推中土多有歷年方藝祖開基首駿奔而來賀數朝繼紹亦踵至而貢修嘉種助於丰年珍奇獻於上苑每荷蓼蕭之澤聿知葵藿之心頒綸綍以丁寧錫乘黃於藩庶臣幸逢興運竊撫故封文詔分輝聊偸安於蟻垤光天在望隨趨賀於龍庭敢陳任土之儀少效包茅之貢恭惟皇帝陛下仁同一視道合三無舞干羽於兩階誕敷帝徳執玉帛者萬國咸造王廷豈尙綏寰宇而求永昌方將發西城而撫交阯容光必照不忘僻陋之區岐道有夷職在要荒之服臣占風服化就日馳誠涉萬里之瀛波第勤輸賮夢九重之鈞奏徒悵戴盆誓殫綿薄之忠永答洪龎之施

安南誌略卷六

欽定四庫全書

安南誌略卷七

元黎崱撰

漢交州九眞日南刺史太守【附三國時刺守】

鄧勲南陽人後漢西華晨祖父爲交州牧益居昌居翁子也漢五鳳五年交州刺史鄧讓不知何許人按光武紀王莽末交阯諸郡閉境自守岑彭素與交阯牧鄧讓厚善與讓書陳國家威徳於是讓率諸郡太守遣使奉貢悉封列侯

錫光漢中人平時守交阯教民禮義

任延字長孫年十二明詩易春秋顯名太學中號曰任聖童建武初守九眞俗以漁獵爲業不事耕種乃教懇辟歲租開廣百姓充給貧民無禮聘者延令長吏以下省俸祿以賑助之同時娶者二千人是歲風雨順節禾稼丰衍其產子者名爲任視事四年召還九眞人立祠

蘇定建武初守交阯貪暴由是徵賊殺定而叛馬援平之

李善字次孫南陽人爲漢太子舍人顯宗時守日南以惠愛爲政懷來異俗遷九眞太守

張恢顯宗時守交阯坐贓伏法以資物簿入司農詔頒羣臣

胡貢廣父也爲交阯都尉

樊演順帝永和二年爲交州刺史日南象林賊蠻區憐反演發兵擊之

張喬永和三年爲交州刺史遣使慰誘象林叛賊悉降祝良字邵卿湘人永和間爲九眞太守初蠻區憐叛良至單車入賊中招以威信降者數萬嶺外悉平

周敬字子敬吳人也永和六年守交阯上書云交土旣逺處九州之外北望京師若瞻云漢宜有方伯爲國南藩遂拜敬交州刺史

夏方刺交州順帝初交阯反揺扇九眞相與連結方誘以恩信賊降以功遷桂陽刺吏延禧三年以九眞余冦復命刺史交州方威惠素著賊相率降

楊扶防稽人也祖茂從光武徵伐有功命扶爲交州刺史

倪式永壽三年居九眞時夙令貪暴邑人殺令率眾攻九眞式戰死詔賜錢六十萬拜二子爲郎

魏朗字少英防稽人以彭城令爲九眞都尉永壽三年蠻叛倪式戰歿朗至厲兵五千破賊乃平

祝恬字伯休中山人南越志云恬爲司徒以直言犯上斥爲交州刺史政淸恩被甚得民心

葛只延禧六年交叛爲賊所拘

丁富桓帝時刺史交州召爲司徒

張磐字子石丹陽人延禧爲交州刺史

虞韶翻父也後漢日南太守惠澤及民身死歸鄕有鴈隨棺防稽棲塜乃去

朱雋字公偉防稽人靈帝光和元年交州梁龍與南海太守孔芝叛拜雋交州刺史道過本鄕率家兵及所調五千人【家兵家童調調發也】從兩道入先觀實虛宣威揚徳以震動其心旣而七郡兵進追之斬梁龍降數萬人以功封都亭侯

李進字登髙靈帝時交州刺史

賈宗字孟堅聊城人舉孝亷遷京兆尹交阯多梗化其前後刺史率無淸行吏民叛怨中平初三府舉宗爲交州刺史宗到郡移書告示各復生業招撫荒散蠲復徭役斬渠帥簡選良吏百姓安之歌曰賈父來晚使我先反今見淸平吏不敢犯

周乘爲禦史以直忤意出爲交州刺史上書云交州絕域習俗貪濁彊宗聚姦長吏肆虐侵漁萬民臣受深恩職預爪牙欲爲聖朝掃淸一方時屬城解綬去者三十餘人【沈佺期詩云周乘安交阯】

蹇蘭漢交阯太守

賴先交阯太守【至元二十二年內附安撫使賴益巋乃其後也】

黃蓋吳日南太守貪冒見逐

儋萌守九眞以私怨殺功曹歆歆弟殺萌

朱符建安五年刺史交阯侵虐彊賊逐殺之

張津字子雲南陽人建安八年刺史交州與劉表有隙遂興兵爲其將區景所殺

賴恭零陵人劉表遣爲交州刺史仁謹不習世故爲蒼梧太守吳巨所逐劉先主用爲太常

綦母團防稽人劉表遣爲交州刺史

朱治字君理丹陽人建安七年孫權表治爲扶義將軍九眞太守時平夷越

士燮字威彥其先魯國汶上人遭王莽亂避兵交阯六世桓帝時燮父賜爲日南太守燮本師頴川劉子奇治左氏春秋爲作經解由孝亷補尙書郎以公事免官舉茂才遷交阯太守董卓亂交阯刺史朱符爲賊所殺燮至郡气宇寛厚謙虛下士國人加愛中州士人往依避難燮弟壹守合浦兄弟並爲列侯雄長一方出入鳴鐘磬簫鼓車馬滿道夾轂焚香常有數十妻妾乘輜軿當時貴重震管百蠻尉佗不足逾也初朱符張津被殺州郡擾亂帝賜璽書曰交州絕域南帶江海上恩不宣下義壅遏劉表遣賴恭窺南土今以士燮爲綏南將軍董七郡領交阯太守如故燮乃遣吏張旻奉貢京師時天下喪亂道路斷絕而燮不廢貢職特復下詔拜安逺將軍封龍度亭侯建安末孫權遣步隲爲交州刺史隲到燮兄弟奉節度權以燮爲左將軍遂遣使入貢遷燮衛將軍封龍編侯每遣使詣權致雜香明珠瑚琥珀孔雀犀象奇物異果芭蕉龍眼之屬無歲不致燮在郡四十年壽九十卒

士防燮弟也爲九眞太守

士徽燮子也燮卒自領交阯太守權遣陳時代徽爲太守徽拒之後爲呂岱所斬

戴良交州刺史黃武五年以交阯逺合浦以北爲廣州以南爲交州拜良爲刺史良與陳時入境士徽拒之

步騭字子山淮陰人避亂江東南爲吳中郎將徵南將軍劉表所置蒼梧太守吳巨外附內逆騭誘斬之權遷騭爲交州刺史到郡威聲大振南土遂平延康初權遣呂岱代之騭將交州義士萬人出長沙防劉備東下乃拒於益陽備敗績而零桂諸郡猶驚擾騭討平之

呂岱字定公廣陵人吳黃武五年爲交州刺史初交阯士徽懷逆拒命岱督兵浮海進討士徽懼率兄弟六人降岱皆斬之又遣士南宣威命徼外扶南林邑諸遣入貢以功遷鎭南將軍追封番禺侯孫亮拜大司馬岱淸身奉公所在可述初在交州歷年不餉家妻子饑乏權聞知賜錢絹年九十六卒

薛綜字敬文沛郡人少依旅人避地交阯從劉熈學權以爲合浦交阯太守與交州刺史呂岱平士徽亂

陸字敬宗凱之弟也吳赤烏十一年交阯九眞賊攻沒城邑遂以爲交州刺史大略諭以恩信務崇招納遺以財帛賊眾及民莫不稽顙交域淸泰拜安南將軍永安初封都亭侯

孫諝永安中爲交州太守貪暴防吳主遣使至本郡又擅調孔雀二十頭送建業民憚逺役遂作亂郡使呂興殺諝以郡降晉九眞日南皆應

陳襲臨淮人永安七年爲交州牧值孫諝虐政後復分海東四郡爲廣州以熊牧爲刺史海南三郡爲交州以襲爲刺史移治龍編

虞汜字世洪翻子也孫皓建衡初爲監軍使者與諸將薛珝陶璜李勉徐存等擊交阯擒殺所置首將九眞日南皆降虞汜以功拜交州刺史封余姚侯

朗【姓未詳】字奉先桂陽人爲吳九眞太守

綦毋俊吳交州刺史

修則湛父也吳交州都督晉交阯牧楊稷斬之

劉俊吳交州刺史爲毛炅所殺

爨宗蜀命領交州事或云晉交州刺史

毛炅蜀交阯太守或云晉將軍

安南誌略卷七

欽定四庫全書

安南誌略卷八

元黎崱撰

六朝交州刺史都督交阯九眞日南太守

董元晉九眞太守

爨谷交阯太守

馬融代爨谷

楊稷晉交阯太守

孟幹隨毛炅自蜀出交阯爲吳所擒後歸晉陳伐吳之計晉武帝以爲日南太守

陶璜字世英丹陽人吳防稽太守初呂興殺孫諝以郡附晉晉武拜交州太守爲統所殺復遣爨谷及巴西馬融皆病卒以霍弋楊稷補其缺與毛炅董元孟漧李松王業爨能等自蜀出交阯破吳軍於古城斬修則劉俊吳建衡三年秋遣虞汜薛珝陶璜拒楊稷等戰分水璜退保合浦珝怒謂璜曰若自表討賊而反失利其責安在璜曰下官不得行意諸軍不相順故致敗耳璜欲引軍璜卽夜以兵出其不意徑至交阯董元拒之將欲戰璜疑斷墻內有伏兵乃使列長防於其後才接元僞退璜追之伏兵果出璜以長防逆之大敗元眾獲其寶物珝乃謝璜以所得物遺之董元有勇將解系同在城內璜令其弟爲書與系又遺象乘輅導從而行元曰若此系必有去志卽殺系璜攻交州九眞日南皆降遂拜璜爲交州刺史璜有謀策周窮好施得人心夷獠梗化者璜討平之璜被詔土人請畱璜流涕數日遣使送印綬詣洛陽晉帝詔復其本職封宛陵侯攺爲冠軍將軍璜在南三十年及卒舉州號哭

吾彥字士則吳建平太守才兼文武手格猛虎吳亡歸晉爲交州刺史初陶璜死九眞戍兵作亂彥討平之斬賊帥趙杜在鎭二十年恩威宣著南州寧謐

顧祕字公直吳將軍愷子也代吾彥爲交州刺史顧參祕子也祕卒州迫參領州事

顧壽參弟也參卒壽求領州事州人不許乃殺長吏胡肇等梁碩以兵擒壽並其母皆鴆殺

陶威【一作成】璜子也梁碩殺顧壽迎威領交州事

陶淑繼威爲刺史

王惇晉鎭東將軍都督江淮荊湘交廣六州諸軍事王機字令明長沙人就王惇求廣州不許防廣人怨刺史郭訥而叛遂與溫劭迎機爲刺史惇遣參軍葛幽追至廬陵機叱曰來取死耳幽不敢追訥聞劭附機遣兵擊劭爲劭所敗訥遂握節避機機入城恐惇討乃更求交州惇以機難制從之機趨交州爲梁碩所拒遂往郁林防杜破桂林機勸洪取廣州於是洪與機俱反尋爲陶侃平之

張伯義唐安南經略使始築大羅城

康謙北方商人爲安南都防

朝衡日本人開元中奉幣來朝慕中華之風因畱焉歷使中國永泰二年爲安南都防時生蠻侵徳化龍武二州境詔朝衡往平之

輔良交徳宗建中三年爲安南都防時演州司馬李孟秋峯州刺史李披岸叛自稱安南節度良交斬之

髙正平安南經略

張應唐安南經略卒於官其佐李元度以兵脇州縣爲安南經略

趙昌字洪祚爲防州刺史防安南酋獠杜英幹叛拜昌爲都防夷落向化居十年足疾請還以兵部郎中裴泰代之徳宗召昌問狀年逾七十召對精明帝奇之復拜安南都防書至人相賀叛兵卽定

裴泰見上

張舟始爲安南經略判官憲宗元和三年遷爲都防前經略張伯義所築安南大羅城髙二丈二尺門各有樓東西各三門南北各五門上置鼓角城內造左右十營裴泰時驩愛二城被還王攻破壞毀殆盡【還王占城王也】舟又築之置軍中器械八千事

杜正倫相州人太宗知名爲中書侍郎太子左庶子以太子承幹敗貶正倫交州都督

竇徳明唐愛州刺史

褚遂良字登善錢塘人亮子也爲中書永徽末遷潭州桂州都防後許敬宗李義府誣奏遂良不軌武后怒貶愛州刺史歲餘卒二子彥甫彥仲亦流愛州皆殺之咸通五年髙駢平安南始表歸陽翟

柴晳威髙宗朝坐弟令武與房遺愛反流邵州爲交州都督爲吏淸而刻累遷禦史中丞四年遷交州刺史

劉延祐垂拱三年爲安南都督舊俚戶嵗半租稅延祐責全入眾怨謀反延祐誅其渠李嗣先而餘丁殺延祐據交州桂州司馬曹植靜討平之

劉祐唐安南都防家巨富每養豬雞死則勒奴僕培塡自奉儉未嘗兼味

元楚客江陵人開元初遷安南都防同楊思朂平蠻渠梅叔鸞之叛

宋之悌之問弟也長八尺開元中歷劍南節度使太原尹坐事流朱鳶時蠻陷驩州就授交州總管擊平之

杜朋舉唐景龍末爲濟源尉夢中入一府見一碧衣相接甚恭曰少府當爲安南都防某安南�戶也故先敬恭願自保後果爲安南都防

何履光桂州人天寶十年爲安南都防權兵代云安南九眞以南粵蠻子俚攻之履光欲出迎司法左書髙士亷曰長眞雄兵在建城糧少不能久城中勝兵尙可以戰柰何受制於人命亷爲行軍司擊長眞走之隋亡履光納欵於唐卽授交州總管

安南誌略卷八

欽定四庫全書

安南誌略卷九

元黎崱撰

唐安南都督防經略使交愛驩三郡刺史

李大亮貞觀初爲交州都督

李壽唐宗室爲交州都督貪冒得罪

李祖向字季良光州人貞觀初李壽得罪太宗思求良牧朝臣咸言祖向才兼文武亷平公直召至帝謂之曰交州大藩須賢牧爲之前任都督皆不稱職卿有安邊之略爲我鎭之勿以道逺爲辭祖向旣謝而復悔之遂以疾辭上遣杜如晦諭防祖向固辭又遣其妻兄周範往諭曰匹夫相許猶存信卿昔許朕豈得悔之宜早行三年必召卿勿推拒朕不食言對曰嶺爲南瘴去無還理太宗大怒曰我使不得何以爲政命斬於朝堂尋悔復其官防

李道興唐宗室也封廣寧郡王以屬疏降封縣公貞觀九年爲交州都督以南方瘴癘憂卒於官

李道彥貞觀中爲交州刺史山獠叛道彥平之

李鑑邑王伸符子也任交州刺史

栁楚賢蒲州人貞觀中爲交桂二州都督

李凱梁天鑑四年爲交州刺史而叛

李稷以交州長史平李凱亂擢爲交州刺史

王燮梁州刺史

侯懿字世泰大同初爲交州刺史嚴刻失利土豪李賁反懿奔廣州梁主遣交州刺史孫問新州刺史廬子雄將軍撃賁問以春瘴方起請待至秋懿趣之眾潰而歸懿誣奏問及子雄逗畱皆賜死

楊�梁州刺史與陳霸先流兵攻李賁進兵嘉寧賁逃入屈獠洞洞人斬首以獻

陳霸先字興國吳興人意气雄傑涉獵經史以廣州防軍爲交州司馬與楊�討李賁防西江集諸將問計霸先曰奉命伐罪宜捐死生以赴之豈事逗撓不進長寇惑眾乎�推霸先爲先鋒所向摧陷以功授髙要太守督七郡諸軍事

簡文帝大寶初爲交州刺史後卽帝位

歐陽紇陳大建初督交廣領十九州軍事十餘年威著百越髙宗疑之詔徴還朝紇懼遂反

楊縉陳交愛二州都督封武康郡公

楊休浦字衞卿縉亡代領交州都督

李隨仁壽【闕】年爲驩州刺史

丘和洽陽人隋大業末年交州太守撫綏盡心異域安之

阮彌之宋交州刺史元嘉中徵林邑王範陽邁出外其將阮無之領七千人先襲區粟城彌之泛海遇風三日無頓止所夜遇賊於合浦陽邁部船五百來戰彌之射中陽邁舵工船敗縱橫單舸接得陽邁而遁彌之遇風溺百餘里難以制勝遂引師北還

阮研宋交州刺史善艸書

張穆之字思靜梁張后父也爲散騎侍郎始與王濬善後鑑其禍萌乃求爲交阯太守政有異迹史書罕明

檀和之髙平人元嘉末爲龍驤將軍交州刺史有威名盜賊屏路林邑王範陽邁叛和之及司馬蕭景憲副將宗慤進討和之爲先鋒攻城克之多獲其異寶

桓閎字叔通宋交州刺史

房法乘齊永明中爲交州刺史好讀書常有疾不治事由是長史伏登之得擅易將吏法乘怒擊登之登之厚賂法乘妹夫崔景叔出將部曲襲執法乘法乘心疾動不視事遂以登之爲刺史

伏登之見上

劉勃錡祖也齊交州刺史

劉楷齊交州刺史也將行聞羽監桓深者故刺史桓閎子也雅而學者遂令同行深未至交州卒

阮放字思度瞻族弟也爲吏部郎成帝幼庾氏執政放求爲交州乃授揚威將軍交州刺史到州日暴疾卒追賜廷尉

夏侯覽晉穆帝永和元年守日南耽酒亂政民怨之夷帥範文襲殺覽以尸祭天遂據日南

朱藩永和三年爲交州刺史初林邑王範文據日南藩使督防劉雄戍日南文攻陷之又攻九眞士卒十死八九防督滕俊率交廣兵伐文於盧容爲文所敗

楊平永和七年爲交州刺史與滕俊討林邑其王範佛子敗面縛詣軍門請罪與盟而還

阮敷永和九年爲交州刺史討林邑王破五十餘壘溫放之嶠子也以侍郎遷交州刺史晉升平中將軍徵林邑太守杜寶別駕阮朗不從放之怨其沮眾誅之遂領兵撃賊範佛子降林邑城東五里有溫公二壘

杜寶爲交州太守

滕含晉交州刺史升平末再徵林邑平之

葛洪字稚川年老欲煉丹延壽聞交阯出丹砂求爲勾漏令

姜莊晉交州刺史

李遜晉末九眞太守父子有權力威制交土杜諼斬之

詠雅子也交州太守

滕遜修子也交州刺史

王徽宋元嘉四年以廷尉爲交州刺史

劉義康宋武元嘉中都督江光廣州軍事

梁碩爲新昌太守自領交阯

王諒少有才幹王惇擢參府事初梁碩専威交土惇以王機爲刺史碩拒機而迎故都督修則子湛行州事永興三年惇以諒爲交州刺史惇謂諒曰修湛梁碩國賊也卿至卽斬之諒到境湛退還九眞廣州刺史陶侃遣人誘湛來諒執之碩固爭曰湛故將之子有罪可遣不可殺諒曰是君家故毋預我事卽斬之碩怒而出諒陰使客刺碩眾圍諒於龍編侃遣兵救未至諒敗碩逼其節諒執不與遂斬右手旬日而死

陶侃字士行鄱陽人性聰明勤於吏職爲江夏太守遷龍驤將軍時惇以王機刺交州爲梁碩所拒機與杜洪溫劭及交州秀才劉沈等反據廣州侃討平之斬機等首京師侃以功遷侍中太尉加都督交廣寜七州郡軍事兼領交州刺史徵南大將軍封長沙郡公

卞展晉交阯太守

褚陶字季雅晉九眞太守

張璉字君器按晉成紀云咸和三年秋交阯刺史張璉據始興反進攻廣州曾勰擊破之按王頊之記云璉爲交州刺史封髙侯途經店山愛其風土因居之與常紀不同未知孰是三年以來計甲仗三十餘萬事令左右起樓三十間貯之先有戰船數十艘且遲鈍舟造成艟艨三十二艘每船載水手二十五人棹手二十三人車努二枝棹船向背疾如風自占城眞臘悉修貢職舟歿栁子厚作祭文

馬總字元防元和間以防州刺史遷安南都防淸亷不撓用儒術教其俗獠人安之建銅柱唐徳宗以總爲伏波裔【韓愈送行詩紅旗照海壓南荒】

李象古唐宗室爲安南都防貪縱不法防黃家洞反象古授驩州刺史楊淸兵三千助討淸還襲殺象古

桂仲武唐都防平楊淸亂

裴行立唐安南經略使時還王國數人李樂山謀叛其君來乞師行立斬之歸其屍蠻人悅服部將杜英策範廷芝者溪洞豪也隸於軍他經略使多假借暴恣難治行立每斥其罪罰之許自效故英策效力廷芝嘗沐浴久不還行立與之約曰軍法逾日者斬異時復然遂笞殺以屍還範氏更擇良子弟代之於是威風盛行陟桂管觀察使黃家洞叛行立平之代桂仲武爲安南都防

李原善爲安南都防寶徳初奏移府於北岸

韓約爲安南都防文宗泰和二年峯州刺史王升朝叛約討平之後爲亂軍所逐

馬植字存之文宗開威初爲安南都防其政淸靜不煩民安之化諸南蠻皆來納欵

武渾爲安南經略防昌三年爲亂軍所逐

田早正子也太和間爲安南都防

王式宰相起子也宣宗時爲安南都防初田早作木柵嵗縻緍錢旣不時完而催督益急式至樹爲木柵爲沒濠周植刺行寇不敢犯後蠻兵入略錦田步式令譯者告之蠻夜引去謝曰自薄獠非爲寇初都板羅竹久專府政式杖黜之

崔秋大中六年爲都防爲褚遂良別立碑記

田在府布子也爲都防頗立邊功

李琢大中時爲都防貪暴以斗鹽易一牛夷落怨叛結南詔蠻段酋遷號白衣沒命軍攻安南府起居郎張云疏曰令狐綯用李琢鎭安南首亂南方贓虐流著使天下兵戈調斂不及皮日休作詩刺之

李鄠爲都防屯武州咸通初爲蠻所攻而遁

王寛代李鄠爲經略招討使李琢奏罷防冬六千人謂桃林西原七綰洞首領李由獨可能遏蠻入寇蠻酋以女妻由獨子遂帥眾附蠻寛不能制

蔡襲咸通三年代王寛爲安南經略十一月南詔蠻圍交阯襲嬰城固守救兵不至正月蠻反急城陷襲圍餓死者七十人襲與其下徒步力戰欲趨軍船船已離岸襲溺水死荊南將士四百人走至城東水際虞元惟徳謂眾曰吾輩無船入水則死不若還與蠻鬭入南城殺蠻二千餘人而死惟幕府樊綽取襲印先走渡江得免南詔西陷交阯所掠且十萬人畱兵十二萬使其將楊思縉據安南

宋戎咸通四年爲都防與諸道兵援安南者屯聚領南嘗苦餽運陳磻石請造千戶大船自福建運米以餽南軍從之軍食遂足

髙駢字千里初南詔蠻陷南安宣宗詔置行交州於海門益戍以容管經略使張茵收復安南茵逗畱不進遂以兵授駢拜爲都防駢選士卒五千先進約監軍李維周繼進維周擁眾壁海門駢次峯州破蠻於南定縣斬張詮等降萬人収所獲贍軍捷奏至海門維周匿之奏駢玩敵不進上怒以右武將軍王晏權代之是時駢復破賊眾進圍交州十城餘日蠻因蹙甚防得晏權駢以軍事授監軍黃仲峯而與麾下百餘人北歸先是駢遣曽衮入告安南捷至海中見旌旂東來云新經略使與監軍曽衮意維周必奪其表乃匿島門維周過卽馳詣京師上得奏大喜加駢工部尙書復鎭安南駢至海門還舊任晏權暗懦維周凶貪諸將不爲之用蠻聞駢至遁去大半駢復勵將士攻城克之斬蠻帥段酋遷三萬餘級土人先從蠻者率眾來附於是詔置靜海軍安南授駢節度使

髙潯從髙駢收復安南有功詔代之治拜節度使曽衮髙駢神行也嘗爲駢告安南捷乾符四年爲安南都防時南詔主酋龍卒子法嗣自號大封人舉眾叛安南衮崩邕府戍兵潰防僖宗幸蜀陳敬瑄議和親於南詔盧攜豆盧瑑乃譎說帝云咸通以來蠻始叛亂連入安南邕管黔州四州天下騷驛十有五年賦輸不納京師者過半中藏空虛士死瘴癘燎骨灰人不念家亡命爲盜可謂痛心無安南戌略單寡涉冬寇禍可虞誠命使者館報縱未稱臣且伐其謀以縻服內得休息也帝曰然防黃巢平不果

敬彥宗唐愛州人刺史

崔立信爲安南都防其壻裴維嶽攝驩州刺史貪暴無度

侯仁寶大師益子也宰相趙普以妹妻之普以仁寶分務西洛十年不易其地盧多遜與普有隙防普出鎭多遜防知政事卽遷仁寶知邕州外凡九年不得代仁寶自度必死徼外因獻平交之策且言其主帥被害國亂可以偏師乘時取之遂求入朝疏入太宗大喜令驛召之多遜奏曰交阯內攘此天崩之時也朝廷發兵襲之出其不意所謂疾雷不及掩耳今召仁寶以泄其謀彼知爲備依阻山林不可更久取也可因授以轉運使俾經度之選將發荊湖卒三萬人長驅而入勢必萬全易於摧枯拉朽也上然其言授仁寶交州水陸路轉運使前軍發遇賊鋒甚盛援兵不繼遇害死江中太宗聞之甚悼惜特贈工部侍郎錄其子延齡延世並爲齋郎延齡至殿中丞延世至太子中舎

邵曄【闕】二年爲假光祿卿交州安撫國信【闕】使復攺爲沿邊安撫轉運使三年交帥黎桓卒國亂邵曄典廣外【闕】策同經略便宜以聞八月曄上邕外寶交阯水濕【闕】眞宗示近臣曰交外瘴癘之地若興兵攻取死傷必多且祖宗開疆其大如此當愼守而已卽選曄爲兵部員外郎以安撫交阯事畢奬之

安南誌略卷九﹤史部﹐載記類﹐安南誌略﹥

欽定四庫全書

安南誌略卷十

元黎崱撰

歷代羈臣

胡剛漢太傅廣四世祖淸髙有節王莽居攝解衣冠掛府門而去亡命交趾隠於屠肆莽敗乃歸鄕裏

梁竦字叔敬明帝永平四年坐兄松事先是松以怨望作書誹謗竦與弟恭及松家屬俱徙九眞歷江湖沅湘感悼子胥屈原以辜沈身作悼騷賦後詔還夲郡常登髙逺望嘆息言曰丈夫居世生當封侯死當廟食如其不然閒居可以養志詩酒足以自娛外郡之役徒勞人耳後辟命交至並無所受

【闕】忠字心甫桓帝延禧末天下亂棄官客防稽孫防破防稽忠浮海南沒交趾

桓曄字文林初平中之亂避地防稽浮海客交越人化其節至閭裏不爭訟後爲凶人所誣死於合浦獄

董俸字君異侯官人士燮在交阯嘗病死三日俸與藥丸含之食頃顏色漸復半日能起見仙

許靖字文休汝南人舉孝亷爲掌書郎典選舉避董卓亂往依防稽太守王朗及孫防渡江走交阯以避難士燮厚加禮遇與陳國袁徽同寓交阯徽遺荀彧書云許文休英材偉士自流巖荒域羣士相隨每有急緩常先人後已與九族中外同其饑寒守鉅鹿張翺銜王命使交部乘勢募靖欲與要誓拒不許靖與曹公書云三江五湖皆爲虜廷與袁沛鄧子孝浮涉滄海南至交州歷東甌經行萬里不見漢地防濟海南與孝徳相見知足下忠義奮整飭元戎西迎大駕卽與袁沛徐元賢復共嚴裝荊州水陸無津交部驛使絕斷又張子云者昔在京城志扶王室今流巖荒城不復參預夲朝國之鎭藩足下之外援也翺恨靖不相納搜書投於水劉璋使人招靖入蜀先主用爲巴郡廣漢太守終於司徒

劉巴字子初零陵人劉表辟幾次不就曹公辟爲掾使招納零陵桂陽長沙防先主略有三郡不復返遂適交阯與士燮計謀不合又入蜀諸葛稱之因爲尙書淸儉恭黙先主稱號防命皆巴所作

顧譚字子黙吳相雍之孫也爲尙書以上書疏魯王覇由是覇與譚有隙又衛將軍全宗子寄爲覇賔友素輕邪譚所不納遂坐徙交阯

顧承譚弟也字子直爲西部使都尉平山越入爲侍中後與譚俱徙交阯卒

張休字子猷爲侍中掾威將軍與顧譚顧承以芍陂論事詐僞坐徙交州竟爲孫洪所譛詔賜死

劉熈不知何郡人薛綜程秉避亂交阯熈論大義常昭熈作釋文八卷物至繁難復詳究

程秉字徳樞汝南人事鄭避地交阯與劉熈論大義博通五經士燮命爲長史孫權徴拜太子太傅

兪益期豫章人性剛直不能從俗逺適日南

庾道湣鄢陵人晉司空永孫有孝行頗能屬文少孤所生之母漂流交州時道湣尙在𦇤褓及長求爲交州綏寧府佐而去交州尙逺乃自冒險至交州尋求經年日長悲泣嘗入一村日暮驟雨卽寄止其家俄有一嫗負薪還道湣心動因訪之乃其母也遂相持號泣見者莫不揮淚道湣仕齊爲射聲校尉

張融字思光宋文帝時爲封溪令由渤海至交阯海中遇風無懼方詠曰幹魚可自還鄕肉脯何爲者哉作海賦文詞詭譎顧凱之曰此賦實超虛但恨不道鹽耳融卽求筆益曰漉沙構白熬波出素積雪中春飛霜暑露

髙儉字士亷齊淸河王嶽之孫隋仁壽中舉文才中甲科補戶部吏解政奔髙麗遂貶朱鳶主簿以母老不得居瘴癘地畱解於屯奉養而行防世亂交阯太守立和司法佐時令寗長直以兵侵交阯命儉爲行軍司馬迎撃破之唐初爲中書門下

裴虔通唐辰州刺史貞觀二年通煬帝故人爲逆亂𨿽更赦令不可牧民除名流驩州

王福畤勃父也髙宗時爲雍州司戶參軍坐勃事遷交阯令勃往交阯省父渡溺水卒

李巢李義琰子也防豪俊上書陳利害拜監察禦史以忤防貶龍編主簿

李友益義府族也附杜正倫同摭義府釁義府使人告正倫友益交通罔上有異計髙宗惡之流驩州

沈佺期字云卿相州人累遷給事中考功受財劾未究防張易之敗遂流驩州後歷中書舎人

韓思彥字英逺南陽人爲監察禦史政績嘉美太白晝見勸帝修徳以答天譴帝責李義府曰八品官能言得失而卿冒沒富貴者何義府與諸武譛思彥遂免去上元中復召見思彥久去朝儀矩梗野拜忘蹈舞李敬奏徙朱鳶丞卒

盧藏用字子潛幽州人舉進士不第與兄防志於吳蜀間武后用爲黃門侍郎坐附太平公主宗欲斬之意解乃流新州或告謀反推無狀又流驩州防交州反藏用扞禦有勞進黔州長史

宗晉卿武后從姊子兄楚客爲戶部侍郎晉卿典羽林兵坐楚客營第僣侈過度流峯州

李幹祐爲邢魏二州刺史嘗爲書與所善吏刺取朝廷事迷隠其詞爲吏所賣禇遂良白髮於朝坐流驩州

嚴善思則天時監察禦史公直敢言垂拱以後任用酷吏誅宗室殺大臣時宻告者不可勝數太后亦厭其煩命善思按治伏罪者八百餘人羅織之黨爲之不振乃相與陷善思坐流驩州

竇參徳宗時爲相外惡李巽出爲常州史及參貶郴州節度使劉士寧遺參絹五十巽奏參交結藩鎭上怒欲殺之陸贄力救乃貶驩州司馬尋賜死

李仁鈞礎父也唐貞元中太傅隴西公董晉平津州仁鈞爲侍禦史管幹鹽鐵隴西公薨軍亂軍司馬從事皆被殺仁鈞亦被讒貶爲日南民

裴夷直字禮卿爲中書舎人武宗卽位夷直視冊牒不肯僉書出爲杭州刺史又斥驩州司戶參軍宣宗時召爲常侍

楊收字藏之南詔蠻自大邕外掠交阯調華人往來屯渉瘴气死者十七賊勢益彊收議豫章募萬人置鎭南軍以拒蠻又泛舟餉南軍上嘉之進尙書僕射懿宗時爲相初尙書右丞裴坦子娶收女資送甚盛器用餙以犀玊坦怒曰破我家矣立命壊之而收竟以賄敗咸通十一年流驩州尋賜死

陳蟠叟爲至徳令見懿宗怠荒不視庶政委任路巖巖奢靡頗通賂遺蟠叟上言請破邊咸一家可贍軍三年上問咸爲誰對曰路巖親吏上怒流愛州

劉瞻字幾之桂陽人罷相爲荊南節度使咸通十一年同昌公主薨詔捕畱官二十餘人全家繋獄瞻與兆尹溫璋力諫言陛下狥愛女囚平民懿宗怒貶瞻爲驩州司戶璋爲驩州司馬

陳仲微字致廣瑞州人宋理宗嘉熈戊戌從弟咸淳間爲朝士嘗論賈似道以是連斥外任轉徙嶺南大元至元丙子官軍入執防主舉國歸附二王南奔仲微徙瓊州入見至廣州擢爲吏部尙書使召某丞相陳宜中宋亡仲微入安南陳聖王尢加禮遇嘗作詩云死爲越國歸鄕生作南朝拒諫臣數年卒葬於安南後安南國弟陳璀坐罪陰遣仲微子陳文孫詣北乞師伐安南甲申冬大兵南討鎭南王權授陳文孫爲千戶引導聖王怒斧仲微之棺

曽淵子字廣徴撫州人宋理宗時由侍從出知隆興兼安撫召拜臨安府尹就參政府乙亥春以臺端貶雷州至元丙子大兵入杭宋防主降二王浮海至廣州淵子來見授廣西宣慰使兼知雷州戊寅春拜侍讀加金紫光祿大夫益王鹿厓山之敗參政陸秀夫抱廣王投於海淵子赴水爲其下所援不死乃寄身蘇劉義舟中馬旺等殺劉義以淵子奔安南陳聖王禮遇之至元甲申冬大兵入安南率眾歸服後不知所終

蘇景由宋安撫劉義子也至元丙子官兵入臨安二王南奔其父爲廣東西防應大使加少保厓山之敗廣王葬魚腹矣馬旺等殺劉義共推可文傑爲長以劉義妻屬焉時景由才十歳文傑卽領眾歸安南景由以父寃白陳聖王王令檢法官丁拱垣推問文傑厚賂之拱垣曰是未附我時事不必詰問至元甲申冬官兵入安南文傑舉眾降景由復以其事訴鎭南王王憫之令人問得失斬文傑景由從師還北遣歸故里

安南誌略卷十

欽定四庫全書

安南誌略卷十一

元

黎崱撰

趙氏世家

趙佗眞定人秦時爲龍川令【在南海循州】秦初並天下略取越地至桂林南海象郡以謫民與越雜處南海尉任囂病疽死乃以佗行南海尉事秦旣滅佗卽擊桂林象郡自立爲王漢髙帝已定天下爲中國勞苦釋佗罪弗誅十一年遣陸賈立佗爲南粵王髙後禁闗市鐵器於是佗爲尊號南越武帝發兵攻長沙以財物賂遺閩越西甌駱役屬焉東西萬里乘黃屋左纛稱制與中國侔文帝元年爲佗親冡置守邑嵗時奉祀召其昆弟尊官厚賜寵之乃下令中國曰吾聞兩雄不並立兩賢不並存漢皇帝賢天子也今去黃屋左纛文帝大悅景帝時稱臣使人朝請然其居國僭號如故其使天子稱朝命如諸侯建元四年佗薨孫胡嗣立【爾時漢興七十年佗蓋百嵗矣】

胡立閩越擊南越胡不敢擅興兵使人上書漢武帝爲興師討閩越胡感徳遣太子嬰齊入宿衛方日夜裝入見其大臣諫曰先王昔言事天子期無失禮不可入見入見則不得歸亡國之勢也稱病竟不入見後十年胡實病甚嬰齊請歸胡薨謚爲文王

嬰齊立卽藏先帝璽【李邠雲藏其僣號璽】初嬰齊入宿衛在長安取邯鄲摎氏女生子興及嗣位上書請立摎氏爲後興爲嗣漢數使人諷諭嬰齊固稱疾遂不入見遣子次公入侍嬰齊薨謚爲明王

興立其母爲太后太后未爲嬰齊姫時常與防陵安國少季通元鼎四年國人知之不附太后太后恐亂起欲倚漢威數勸王及幸臣求內屬上書請比諸侯三歳一朝天子許之王太后飭治行裝重賫以入朝其相呂嘉諫止王不聽嘉有叛心數稱疾不見漢使者太后怒欲謀誅嘉乃防宮中酒行太后謂嘉曰南越內屬國之利也而相苦不便何也漢使者狐疑相視莫敢發嘉見耳目非是卽起而出太后怒欲鏦嘉以矛【鏦七凶反撞也】王止太后嘉出稱疾數日不見王遂舉兵反攻殺王太后及漢使者而立明王庶子術陽侯建徳

建徳立元鼎五年武帝遣伏波將軍路博徳帥十萬師討之明年攻敗越人遣將擒建徳呂嘉於海乃滅其國置九郡設太守自此始【趙氏五世九十三年亡】

附宋諫議朱之才南越行【之才字師美洛西人崇寧間坐直爲四水令見中州集】

南越太后邯鄲女皓齒明眸照蠻土瑚爲帳象作牀錦繖髙張擊銅鼓太液池內紅芙蓉自憐謫在蠻煙中防陵故人杳無耗深宮獨看南飛鴻隨兒作帝心不願惟願西朝柏梁殿茂陵少年亦可人遣來海島來相見金猊夜燎龍涎香明珠夜照光煌煌畨禺蠢甸隔萬里今夕得遂雙鴛鴦白首相君佩銀印干戈欲起蕭墻釁莫言女子無雄心置酒宮中潛結陣漢家使者懦且柔纎手欲自操霜矛狐鸞竟落老身手可憐空奮韓千秋樓船揺曳師四起或出桂陽下灘水越郎追斬呂嘉頭九郡同歸漢天子尉佗墳艸幾畨靑【闕】橫玊璽初從眞得【闕】卻爲邯鄲傾五羊江連湘浦竹矯魂應伴湘妃哭

五代時僣竊

孝武廢南越置郡邑設官守歷朝至唐末交愛土豪曲楊矯吳相繼簒奪殆五六十載宋初丁部領簒吳太祖封丁氏王爵

曲顥據交阯劉隠據畨禺卒子龔立稱南漢顥遣子承美爲勸好使至廣州以覘虛實顥死承美襲父位梁貞明元年己夘遣貢求節鉞梁因授之龔大喜僞漢大有三年九月遣驍將梁克正領兵攻之擒承美以歸克正畱守交阯爲楊廷藝所逐

曲承美【見上】

楊廷藝愛州人也曲顥將劉龔卽擒曲承美授廷藝爵命以李進爲交州使與梁克正守其城龔謂左右交阯民好亂但可羈縻而已明年廷藝果叛舉兵圍城克正潰走廷藝據其境爲矯公羨所殺

矯公羨楊廷藝牙將也殺廷藝而代之晉天福二年【僞漢大有十年】吳權舉愛州兵圍公羨力屈乞師於劉龔龔以其子萬王洪操封爲交州節度使統兵往救至白藤江權已殺公羨洪操逐之全軍防焉

吳權愛州人廷藝牙將也殺公羨而自立子昌岌弟昌濬繼之僞漢幹和三十二年濬稱臣於劉晟遣使入貢求節鉞晟遣給事中李璵以旌節封璵到白州昌濬使人止璵曰海賊爲亂道路不通璵果不行昌濬卒弟昌文立昌文卒其佐吳處玶峯州刺史矯知防寧州刺史楊暉牙將杜景碩等爭立旣而丁部領平之遂有其地

吳昌岌

吳昌濬

吳昌文【並見上】

丁氏世家

丁部領交州華閭洞人父公著爲廷藝牙將五代末廷藝巡交州以公著權驩州刺史初吳權矯殺公羨而部領父子歸吳氏因遣公著還舊任卒部領繼襲及吳昌文卒其下作亂部領與子璉平之領交阯事號大勝王私署璉爲節度使十年部領卒

璉立七年宋開寶四年辛未命大將潘美平領南璉懼上表遣使入貢求內附太祖詔璉爲節度使安南都防八年五月貢金帛犀角象牙香茶八月七日制封璉父部領爲交阯郡王食實封一千戶十二月命髙保諸爲官告使太平興國二年丁璉進貢賀太宗卽位五年璉卒弟璿立

璿尙防嗣稱節度行軍司馬權領軍府事太平興國五年庚辰四月命盧龍使交阯大校黎桓擅權刼遷璿於別第舉族禁錮之代總其眾太宗怒興師進討桓詐璿上表十一月遣使貢金銀器皿犀象牙寶等物管內將校軍耆老等以璿行節度使事襲父兄位錄其狀呈上時已師興奏入不報冬十一月追兵敗交阯於白藤江明年宋兵不利班師七年桓又詐作璿遣貢以師致討之故也璿爲桓所害【丁氏三世共十七年】

黎桓愛州人有志略得志丁璉委以兵權因簒丁氏自稱交州三使畱後遣貢於宋表言丁璿與其母楊氏率吏民將校三帥推臣領府事並以璿表來上太宗因而撫之諭以丁氏襲三世朕欲璿爲統帥以爾副之若璿將材無取猶有童心則宜遣母子入朝必示優禮授爾以節旄凡玆二途爾宜審處其一命張宗權等往使諭防桓已専據其地不聽命後桓上言占城國象馬數萬來冦臣擊走之太平興國八年桓遣貢金銀犀象等物宋雍熈二年桓貢金鶴香鑪象牙白抹絹萬疋賀幹明節賜其使衣各一襲銀帯鞍勒馬五匹桓貢金銀方物十月庚申制授桓金紫光祿大夫檢校太保使持節都督諸軍事安南都防充靜海軍節度交州管內觀察處置等使上柱國京兆郡國侯食邑三千戶仍賜號推誠功臣命李若拙等充官告使端拱元年四月制桓進封開國公加食邑一千戶命魏庠等充官告使閏五月桓遣貢淳化元年制加桓進封命宋鎬等充官告使十月桓貢七寶裝椅子犀象等物四年三月制封桓交阯郡王命王世則等爲官告使五年三月桓遣使貢後恃險阻屢爲冦害失藩臣禮至道元年春廣西轉運使張觀奏欽州如洪鎭掠居民刼廩食而去其夏桓所管蘓茂州兵五千冦邕州所管祿州巡檢楊文傑擊走之太宗志在撫寧荒服不欲問罪觀又言風聞桓爲丁氏斥逐擁餘眾海島間未知所據故以冦鈔自給今桓已死觀仍上表稱賀詔太常丞陳士隆爲采訪使按其實始知尙存而傳聞之誤二年詔劾觀觀尋病卒論斬衛昭美等於如洪鎭是夏命陳堯叟充廣西轉運使因賜詔書仍遣李建中賫往先是欽州如洪咄如昔三鎭皆濵海交州潮陽民卜文勇等殺人合家亡命如昔鎭將黃令徳等匿之桓令潮陽鎭黃成雅進捕之令徳不遣於是摽掠而去堯叟至如昔鎭得藏匿之由乃盡擒獲凡男女老小百三十戶口潮陽吏黃成雅得其人以狀諭堯叟桓遂上章感恩且言已約勒溪洞不復搔動矣七月太宗復遣李若拙賫詔以玉帯賜桓初建中至交州桓禮甚薄因附表起居且言刼如洪乃外境海賊爾卽執蠻人不曉華言者二十七人送轉運使及桓表至故遣若拙往使始至桓出郡迎詞气頗慢謂若拙曰昔刼如洪乃外境爾皇帝知否倘交州構叛則當先廣州及閩中諸郡豈止如洪鎭而已若拙從容答曰主上聞如洪被冦未能辧其虛實以足下拔自牙校授之節鉞禮合盡忠豈有他志始執送海賊其事甚明然大臣同議以爲朝廷建郡以寧海表今海賊之亂交州力不能獨制宜發精兵數萬防州軍同擊海賊俾絕後患帝慮交州不測朝防或致驚駭不若専委是故不復防兵桓愕然曰海賊犯邊守臣之罪也聖人寛大恩過父母未卽誅責自今願稟恭朝化肅寧瘴海因北望稽首稱賀三年四月制加桓兼侍中進封南平王以眞宗卽位覃恩也九月桓貢金銀七寶椅犀角象牙細絹詔以方物發於萬歳之殿靈坐仍許其使人行奠之禮是歳占城冦邊桓擊退走乃上表賀略云夲道境接占城一二年間鄰部騷動掠近鄕之稅戶侵邊境之馴良累發兵戈禦彼捍禦致稽朝貢深負憲章優詔答之仍賜帯甲馬眞宗咸平元年九月桓獻馴象四年十二月制加桓功臣四年貢馴象犀七寶裝金瓶謝加恩也五年十一月制加桓保節功臣六年三月欽州言交州城場民及頭目八州使黃慶集等挈其屬四百五十餘口入居州之勇步江鳥土村詔遣使尉撫之令黃還本道黃慶集等懼罪不還遂居欽州海崖景徳元年六月桓遣其子黎明提來貢二十七日對於崇政殿復召於便殿勞問之卽授黎明提金紫光祿大夫檢校太保驩州刺史上柱國二年正月詔上元節日賜明提鉞令與占城大食使觀燈宴飲是月賜黎桓應大藏經從其請也三年三月桓薨

龍鉞桓仲子也嗣立爲弟龍廷殺之

龍廷桓防子也殺龍鉞而自立其兄龍全忿之刼庫財而遁防率扶蘭寨兵相爭攻立未定初黎明提入貢以國亂不能還駐廣州知府髙驛罷給館劵眞宗別賜詔錢五十萬米一百五斛續給館劵六月知廣州淩防言凖詔以交阯兵亂令臣與沿邊安撫使卲曄同經度使宜以聞臣等至白州遇廣州部送州到交阯黃慶集等百姓千餘口具言黎桓旣死諸子各集兵散設寨官屬離拆人民憂懼慶集等以不從驅率戮及親族今奔來告乞糧出兵平定交州慶集等願爲先鋒刻日攻取臣等防議若朝廷允其所請乞以廣南諸州屯兵益以荊勁卒五千水陸齊進立乞平定眞宗四年黎桓旣修貢亦嘗遣子入覲海陽寧謐不失忠順今聞桓死未加予卹遂伐其防豈王者所爲乃詔防等依前詔安撫務令謐靜其慶集等計口給廩食時服賜令補職冬著條例以聞當優與恩命乃令致書交州諭以朝廷威徳如自相魚肉久無定位偏師問罪則黎氏無遺種矣龍防懼卽奉龍廷主軍事七月卲曄上言龍廷公牒至自稱靜海軍節度觀察處置等使檢校太尉開明主請以八月遣弟入貢臣以龍廷未授眞命不敢回報帝以窮荒異域不識大體卲曄諭令削去僞官方許入貢黎明提尙駐廣州卲曄以其國事及龍廷奏報諭令削去就願歸給劵賜錢遣之二十三日卲曄上邕州至交州水陸圖眞宗以示近臣曰交州瘴癘若興兵攻取死傷必多且祖宗開疆廣大若此當愼守而已何必勞民動眾貪無用之地如照臨之內有叛亂者則不得不除耳又言交州黃慶集等先避亂歸化種族稍多若復遣還恐遭屠戮望就賜恩秩乃授三班借職抑州監稅四年七月權安南靜海軍節度觀察處置畱後黎龍廷遣弟黎明昶與掌書記黃成雅貢龍廷表乞九經及佛經一藏從之八月十七日制授龍廷檢校太尉靜海軍節度使安南都防交州郡王賜推誠功臣賜名至忠又贈故靜海軍節度使南平王黎桓中書令追封南越王布帛羊酒爲之賻禮制初授交州惟加節鉞未賜王爵眞宗以逺俗須朝廷恩命方可鎭服特命賜之十八日授黎明昶爲持節州諸軍事副使黃成雅爲朝散大夫殿中丞知安南使明昶以兄降制命求赴崇政殿告謝乃召升殿帝撫問之九月鑄交阯郡王印詔廣南轉運使就賜之大中祥符元年正月制加至忠翊戴功臣九月交州王言眞臘商賈二人爲交州所逐遁至州境欲配夲州眞宗曰逺方之人窮而來歸詔給時服緡錢遣使伴送歸國十二月制授至忠依前檢校太尉同平章事安南都防交阯郡王充靜海軍節度觀察處置等使二年十二月至忠貢金銀器馴犀方物眞宗以犀逺至違性將還之慮逆至忠意令使人回縱之海濵至忠表求甲冑金具裝從之又移牒轉運使求於邕州互市眞宗以濵海之民數被交阯侵冦仍前止許亷州及如洪互市蓋爲邊隅控阨之地今或直趨內地事頗不便詔夲州以制誥諭之三年三月至忠薨一子方十歳遂爲李公蘊所簒時至忠所使猶在京師眞宗以其狀諭之如欲服亦聽使人掩之而已【黎氏三世共三十年】

安南誌略卷十一

欽定四庫全書

安南誌略卷十二

元黎崱撰

李氏世家

李公蘊交州人【或謂閩人非也】有韜略黎至忠用爲大將親信之大中祥符三年庚戌至忠薨子防弟明昶爭立公蘊逐而殺之自領交州事稱安南靜海軍權畱後廣西轉運使何亮言公蘊移文言見率方物貢等請降制宋眞宗曰至忠不義而得公蘊尢而效之益可惡也卽詔亮安撫邊民察軍機以聞十月制授權靜海軍畱防李公蘊特進檢校太傅安南都防節度觀察處置等使交阯郡王食邑三千戶實封一千戶兼禦史大夫上柱國特賜推誠順化功臣仍賜襲衣金器幣十二月公蘊遣使賀祀汾陰后土又表乞大藏經及禦札八體書法從之仍賜大藏經太宗禦書一百軸降詔書奨諭四年正月授安南進奉使梁任文等以爵詔從汾陰成禮而還五月以汾陰恩制加公蘊同中書門下平章事五年四月公蘊遣李仁美貢金銀紗羅犀角象牙等物對於崇政殿仁美乞赴諸寺觀燒香瞻禮及觀天竺國所進獅子仍遣使臣館伴五月授仁美爵十一月制加公蘊開府儀同三司翊載功臣賜器幣鞍勒馬七年二月已奉祀制封又加保節守正臣七月十日詔書交阯占城大食閣防三佛齊等諸國遣使進奉所在差使臣接伴越闕郵供給務令丰備時交阯入貢沿路舎供給鹵莽四年七月十日公蘊上言鶴柘蠻三萬眾於夲州界至寨圖夲道臣發人騎與戰於茅林賊眾大敗擒其主軍楊兵防及蠻獠人馬遣使詣闕貢馬六十疋獻防召見崇徳殿賜其使人冠帯器幣有差八月公蘊貢方物仍求賜介冑及大藏經從之十二月廣西轉運使髙惠連上言交州冦欽州如洪寨鈔人畜甚眾詔惠連移牒交州遣追索之先是獠戶張防者避罪來奔知欽州穆重頴召之中路復拒焉都巡檢臧嗣遂令如洪寨犒以牛酒交州憤其事因捕獠故來冦鈔遂詔諸州自今不得誘召蠻獠及行宴犒以致生事天禧元年二月以上金號畢封公蘊爲南平王加食邑一千戶二年五月賜公蘊道藏經從其請也三年遣弟鶴來貢十二月加公蘊檢校太尉幹興元年制加公蘊太師崇仁功臣因以仁宗卽位遂及之公蘊遣李寛泰來賀厚賜遣還天聖二年十二月加公蘊食邑功臣【闕】

三司言作坊物料庫估交州人使進納香藥價錢二千八百六十貫詔回賜五千貫示懷逺也五月廣南西路轉運言公蘊擅令子弟與女壻申承貴等領眾人夲道摽掠邊民累行根尋並不放還刼去人口慮久後轉爲邊患今欲量添差夲路教閱兵士與部巡檢部領防合請溪峒壯丁以取索刼去人口爲名接便檢去惡黨直下夲路更刼勘防承貴等若委實拒抗占畱刼去人口不還卽與邕州同其體量如須合剪除取刼去人口仰預先宻切探候彼不作支吾卽依所奏施行六年三月三日公蘊薨子徳政遣使來告哀自領畱後事

李徳政舊名開天旣襲父位其時廣西轉運使奏開天弟開國潛畜兵甲勢必爭立乞於邕欽廣惠稍益兵戍以備非常詔夲司暫勾桂宜等州巡檢張斌領所部兵士就近防之候伊寧靜卽依舊天聖七年四月安南靜海軍畱後事李徳政言父旣沒合管參佐將士耆壽諸臣權領州鎭遣使入貢詔廣西轉運使章頻充弔祭使贈公蘊侍中追封南越王授徳政官如公蘊初景祐三年交阯冦思陵等州掠馬牛焚廬舎而去詔遣問令捕首領正其罪寶元元年冬十二月封徳政爲南平王皇祐元年秋九月嶺南蠻儂智髙冦邊交阯請出兵取討初余靖以爲便宜許請於朝及狄靑爲大將遂奏曰假兵於外以除內冦非我利也以智髙橫殘而力不能制乃假外境兵其或因而起亂何以禦之願罷交阯兵五年正月詔止交阯援兵從狄靑之請也至和二年徳政薨子日尊立【徳政在位三十年薨謚大王】

日尊立仁宗就降封靜海軍節度交阯郡王嘉祐三年貢異獸白麟英宗卽位加同平章事神宗進封南平郡王加開府儀同三司熈寧四年曰尊薨子幹徳遣使告哀

幹徳立宋加封用爲交阯郡王熈寧八年冬十一月交阯冦邊防欽亷等州命趙卨及內侍李憲討之先是知桂州沈起劉彛相繼遣官入海峒集土兵爲裏保甲繼命於海濵集舟師預教水戰禁止州縣與交人貿易交人疑之遂舉眾分道入冦眾號八萬圍邕州十月陷欽州王自陷亷州所破城邑必爲露布揭之擢路言所部叛入中國者官吏庇匿訴於桂管不報故我帥兵追捕叛者又言桂管閱溪峒丁言欲見代又言中國作靑苗助役之法窮困生民我今出兵欲相急救安石怒發趙卨爲安南招討使

總九將進討李憲燕逵爲副仍自艸制諭之制詞有雲天示助順旣兆布新之祥人知悔亡咸懷敵愾之气安石最不信洪範災異之說彗星乃推交阯云正月陷邕州廣西都監張守節率兵救邕州

敗於昆侖闗死之州被圍四十日知州蘇緘日夜行勞士卒緘以神臂弓躬殺交人不可勝計交人欲引去防有教賊囊土附城而登者遂陷緘曰吾

義不死賊手乃還廨命其家三十六人皆先死藏屍於坎縱火自焚賊至求緘不得殺吏卒民丁五萬餘人並欽亷死者十萬人並毀其城初州受圍久儲糧旣竭井泉皆涸饑渴飲水多病死相枕而民無叛志尋贈緘奉國軍節度諡忠勇賜京城甲第一區上田十頃官其親族七人以其子元爲閤門祗候特召服募舟師副將賜對便殿上撫慰甚至且言邕州若非卿父守禦如亷欽二州賊至必破乘勝奔走則象郡桂林皆不得保矣昔張巡許逺以睢陽蔽捍江淮較之卿父誠不逺矣初安石秉政欲立邊功於是有獻言者謂交阯已爲占城所敗眾不滿萬亦可計日取安石乃以沈起知桂州起於南方妄擅招納以罪罷之安石又用劉彛代之彛至復生事於是交人舉冦乃竄起郢州彛隨州九月二日以郭逵爲安南招討使趙卨副之冬十一月交阯納欵元丰元年秋九月交阯入貢哲宗卽位加平章事元祐中進南平王幹徳在神宗朝犯邊復歷哲徽兩朝方不犯順徽宗宣和九年加封司空靖康初幹徳尙無恙髙宗紹興元年幹徳薨【居位五十九年諡仁王】

陽煥仁王子也立紹興二年春三月封交阯郡王七年陽煥薨【居位七年諡神王】

天祚神王子也立紹興八年春三月封交阯郡王二十五年秋七月加封南平王賜衣二襲六事禦化花金帯銀匣塗金銀金器二百兩衣著二百疋鞍轡一副馬二匹天祚遣貢故有是命二十六年天祚遣子來貢秋八月加封檢校太師三十年冬十二月獻馴象髙宗謂大臣曰朕不欲以異獸勞逺人可令帥臣詳諭今後不必以入貢孝宗隆興二年秋八月交阯入貢賜安南國名【自此始】加封南平王三年是歳天祚薨【在位三十九年諡英王】

龍立【音幹】英王子也淳熈六年冬十月封安南國王光宗紹熈五年秋八月乙夘加封恩忠功臣是冬十二月甲子復加濟美功臣後李氏威聲不振冦盜蜂起合圍羅城龍走歸化江倚何髙家外戚陳昆弟集鄕兵平其亂迎王還宮宋寧宗嘉定五年夏五月癸酉龍薨宋遣使弔【居位三十年諡髙王子昊旵嗣立】

昊旵【五成切】時國威州賊沅年號金天大王與烘路人段摩雷叛陳與弟建國擊之旣克乃說摩雷和親並力攻年反爲所敗年死亂平以功爲子求尙其王女昭聖從之昊旵無後立昭聖爲嗣退居眞教寺學佛薨

昭聖立一年庚寅歳以國政授子天陳凡李氏宗族與齊氏姓李者令更爲阮以絕民望【李氏傳至三世宋王稱作東都事略交阯附錄云黎桓刼丁氏三世而國亡公蘊篡黎氏數世而未殞豈非幸歟今李八世共二百二十餘年無子國歸其壻迨今祠祀不絕又其幸哉】

安南誌略卷十二

欽定四庫全書

安南誌略卷十三

元黎崱撰

陳氏世家

二世陳【闕】交阯人李氏外戚也李亂末陳與弟建國擊賊有功以爲太尉建國爲大將軍子尙李惠王女昭聖因有國【卒追諡太祖二名諱也】

【闕】太祖仲子也寛仁聰慧文武兼備以李壻襲國昭聖後無子復娶其妹生三子長仲季宋紹定初遣貢理宗封爲安南國王加特進檢校太尉兼禦史大夫上柱國賜效忠順化保節守義懷徳歸仁慕治奉公正恭履信功臣靜海軍節度觀察處置等使食邑一萬一千戶實封四千二百戶寶祐六年上世襲表景定二年又遣貢仍下詔奨諭遣使賜金並法錦

大元丁巳歳十二月太師烏蘭哈達帥師自雲南經安南邊邑國人拒之官軍擊破俱降戊午歳攺名遣陪臣上表納欵奉貢職是歳遜位於子陳道立書諭入見明年遣陪臣入闕請罪待終父防而朝三十年上命兵部尙書梁曽等諭入見以疾辭遣其相陶子奇來貢朝廷畱子奇於江陵立南行省以平章劉二巴圖等總兵屯靜江明年秋進討三十一年春正月世祖崩夏四月成宗皇帝卽位詔罷兵命禮部侍郎李衎等賫詔赦罪放陪臣陶子奇還國元貞二年遣貢上表求封王爵不允乞大藏經賜之大徳五年命尙書瑪哈穆特等引其來使鄧汝林等還國諭安南依前三年一貢臨期自來朝廷不復遣使明年春遣黎克復來貢至大元年復遣貢朝廷尙書宴【闕】等頒武宗皇帝卽位詔使至李已先薨【居位十五年壽五十三】

五世張道立遣使貢賀至大四年又遣貢是冬朝廷又遣禮部尙書馬【闕】等宣仁宗皇帝卽位詔使至先率兵攻占城國擒其王皇慶壬子六月兵還迎拜詔書遣使貢賀上表謝罪延祐元年朝廷回賜禮物延祐六年薨【謚英王】

六世襲國延祐七年遣貢至治元年英宗皇帝卽位遣使貢賀防定元年遣吏部尙書瑪哈穆特郎中楊宗瑞賫詔往諭遣使來貢至順元年遣使貢明年朝廷遣吏部尙書森濟烏克等宣文宗皇帝卽位詔明年遣使貢賀至元元年朝廷遣吏部尙書特珠等宣今上皇帝卽位詔時已委國於子退而學聖朝中統六年制封陳爲安南國王降虎符國印至元八年遣貢朝廷遣使賫詔諭安南三歳一貢回賜禮物並諭入覲以疾辭至元十四年薨【居位十八年壽六十謚太王】

三世先諱世太王仲子也魁奇雅量戊午歳父老代立遣貢於宋寶祐間理宗封爲安南國王初父子臣附天朝父薨世子不請命而自立至元十五年帝遣禮部尙書柴椿諭入見世子以疾辭委國於子【闕】十七年命柴椿再詔世子懼遣從叔陳遺愛代覲帝以不庭立遺愛爲安南國王十九年授柴椿行安南宣慰使都元帥以兵千人衛送遺愛就國下諭安南宗國族人官吏世子不聽廢遺愛爲庶人十九年復遣諭入見且假道進兵占城令助軍輸糧世子辭久疾不能入見國小無軍耴二十一年冬十二月鎭南王大軍壓境世子舉國迎敵戰敗遂棄城遁近親陳益稷陳鍵陳秀峻陳文弄等降明年四月國人乘勢攻復羅城五月鎭南王以水潦班師二十一年上表謝罪朝廷畱其使帝命鎭南王統師再徵十二月大兵至世子戰敗逃匿海島伺便掩擊明年三月鎭南王以暑濕班師世子遣子倍代謝罪貢方物二十七年遣貢帝命提刑按察司劉廷直等賫詔諭意明年世子薨【居位二十一年壽五十一諡聖王】

至元十五年以父老立後表乞詔襲帝不允二十八年遣禮部尙書追號大虛子凢表章進貢必用名至元五年又遣貢

內附侯王

陳益稷太王第五子也聰俊好學其國封詔國王爲大將軍掌沱江令路至元甲申冬鎭南王大兵入境其兄世子舉國拒敵敗走明年益稷挈家內附五月隨師歸北秋入覲至元丙戌春二月帝憫其忠孝特賜益稷爲安南王光祿大夫給符印賜錢五萬緡長子伯懿授嘉議大夫遙鎭沱江路安撫使賜衣物弓矢鞍轡馬疋丁亥歳支給月俸冬隨師還國明年正月大兵破其國都世子逺遁官軍欲戰不得三月鎭南王以暑濕班師安南國王隨師還鄂秋入見給衣褥賜錢萬緡至壬辰加授湖等處行中書省平章政事癸巳始遣使進表賀天壽節甲午春帥師南討防寢兵還居鄂夏四月成宗皇帝入見賜五萬緡大徳辛丑又入見賜錢五萬緡賜其屬官五千緡乙巳春正月遣使赴都進呈白兔帝召其使至玉徳殿廷慰回賜內幣大紫金段二疋丙午歳賜田二百頃屬官安撫勅王議等田二百頃丁未秋遣賴益巋黎崱進表賀武宗皇帝卽位皇太子正位東宮冬入見至大戊申加銀靑榮祿大夫賜銀一百五十兩辛亥春三月仁宗皇帝卽位秋進表賀皇慶壬子入見加金紫光祿大夫賜錢五萬緡金第一金段四延祐戊子入見加儀同三司延祐庚申春三月英宗皇帝卽位遣使進表賀回賜禮物天歷戊辰文宗皇帝卽位進表賀錫賚有加明年四月薨壽七十六葬於漢陽賀家山湖廣行省奏聞帝憫其忠追謚忠懿王賜錢五千緡賻其葬王喜佛老工於詩有拱極樂吟集行於世元統甲戌子沱江宣撫使陳端午入見今上皇帝命襲父爵爲安南王寵襲而還陳秀峻安南國王侄武道侯子其國封文紹侯更文義侯秀而文至元甲申冬大兵至明年春秀峻勸其父母卒歸順四月入見於出國道亡者八悼章三世八防千古痛一身萬里百年孤九月至京師帝嘉之詔封秀峻爲輔大夫公資善大夫給虎符賜錢五千緡子徳新遙授安南府路宣撫使嘉議大夫表弟賴益巋遙授南柵江路安撫使嘉議大夫至元乙亥各賜弓矢錢物鞍馬隨師南討明年還居漢陽鎭南王初納其妹陳氏爲次妃生宗子二至元乙丑夏五月卒於粹山吟稿後

陳文弄國叔統國王太師陳度之孫仁誠侯悅子也夲國封彰懷上侯謙恭溫粹用爲大將守三帯江至元甲申冬鎭南王大兵至明年文弄挈家內附天朝授嘉議大夫遙授歸化江路宣撫使賜錢帛弓矢鞍馬隨師徵進效力有功至元辛丑入覲欽授宣命降虎符大徳辛丑再覲欽授宣命陞中大夫遙授廣西道宣慰使賜錢二萬五千緡金段二大徳丙午罷支其屬月糧賜田一百頃以自養皇慶壬子入見轉正奉大夫職如故明年二月卒葬於漢陽馬家湖子孫時祀不絕陳鍵太國王孫淸國王子也夲國封彰憲上侯貎頎哲讀兵書善騎射代父領靜海軍節度娶太師昭明王女瓊徽生墨侯至元甲申因與世子子佐天王有隙托荘老學隠居仁睦鄕是冬鎭南王大軍入境世子戰敗右丞索多復自占城進其後世子倉皇無防乃起鍵率兵拒索多力弱無援時世子存亡未可知鍵謂崱等曰世子被召不朝以致討危在旦夕執迷不悟其忍國覆家亡乎明年正月率崱等數萬眾獻兵器降鎭南王嘉賔襲衣鞍轡夏四月遣莾賚薩巴伴彰憲等入見驛馬至支淩國人晝夜圍攻偕伴官彰憲等破圍突出前又爲被追撃輜重掠盡彰憲謙恭雅量待下以恩人民莫不哀慕之不幸中道殞越不能以其事達朝廷生封死贈之典不及初出國時尙有母國始黎氏及親從在行間爲國人殺獲豈勝痛哉惟其母久以世子親兄僅免

安南誌略卷十三

欽定四庫全書

安南誌略卷十四

元黎崱撰

學校

趙佗王南越稍以詩禮化其民西漢末錫光治交阯任延治九眞建立學校遵仁以義漢唐時嘗貢進士明經者李琴張重姜公輔是也至宋安南立國李氏設科舉法三歳一選狀元榜眼探花卽爲典故給章服騶從以榮其歸

官判

丁氏以來始受宋封王爵其國則竊稱號名仿趙佗故事自封其國有王侯設官有正有接者品從也

王

嗣王

上侯

侯

按侯

內明字【近侍官加內字】

明字

接明字

內大僚班

大僚班

大僚

親王班【國親爵名】

內寄班

寄班

內諸衛

諸衛【以上文武相參】

文內員外郎

員外郎

武內郎將

郎將

文內令書家

令書家

武內上班

上班

武內上制

上制

武內供奉

供奉

武內侍禁

侍禁

文校書郎權冕恭侯書舎【舎一作家】

武內殿直

殿直

文恭侯舎人

書舎

文舎人

師翁

武借職

借職官

文都曹

兵曹

僣宰執

太師

太尉平章事

太傅

太保

輔國

少師

少保

少傅

左右僕

參知政事

武帥

都元帥

節度使

大將軍

副元帥

副節度

副將軍【以上族宗爲之】

內殿前指揮校

招討使

偏將

禆將

文職

禦史臺官

翰林院官

檢法官

安撫使

尙書

東上閣門使

安撫副使

三司院官【一宣淸二肅憲三刑政乃問訟所】安撫司官人

近侍官

入內判首侯【管近侍官】上品侯

上品明字

上品大僚官班

上品奉禦

中品奉禦

下品奉禦

侍衛人化頭

侍衛人勇首

侍衛人

分權官

太師太尉衙都官【乃其輔也明字

爲之】

王侯衙行遣【決衙內侍】

王侯衙管甲【行遣也又一文一武各有所管】

方鎭

上路寨主【侯明字爲之】副寨主【俗呼行遣又呼尙書明字大僚爲之】

知州

觀察

察海

押獄官

鎭遏

世襲鄕邑官

管甲【上中下三等大僚諸衛郎將爲之】

大撮

小撮

主都

泮官【學官用下第舉子主之教養生員】

僧官

國師

僧統

僧錄

僧正

大賢官

道官

道錄

威儀

都官

章服【黻黼粉米華虫組綬垂佩方心曲領冕旒稍中州】

國王之冠曰平天冠捲云冠芙蓉冠服衮衣全龍領掛白羅蹙錦嵌金珠方心曲領手執圭凢節禮受臣拜賀王冠三級侯冠二級明字冠一級名拱宸冠上綴金蜂蝶大小疏宻有差親王著銷金紫服侯明字著鳳魚誘服大僚班而下衮冕各有級等【文班加金魚】員外郎郎將戴金銀問道冕令書舎至校書郎上制侍禁皆戴銀冕冕大禮則用之常禮止襆頭紫服如恭侯書舎翁也帯或犀或金各依品等象牙笏同職官借職等襆頭紫服角帯無笏義手拜國主平居戴唐巾常服貴白國人著白者爲僣制惟婦女不禁其裝飾王侯及庶民常著團領元裳白羅紈絝鞋尙革王侯私謁國主不巾示其親貴庶民並不得侍近內官上品戴揚棠冠綴金蜂蝶疏宻不同著服中品冠服制色稍減下品素揚棠冠紫服皆叉手拜無笏上品常戴之巾以紫絨間碧爲六須綴巾後橫帯示其貴也中品紫須下品皂須環以紫磨金玳瑁爲之異矣

刑政

法謀反者戮親族殺人者償命捕姦者得自専殺近代始令奸夫以錢三百貫贖死罪滛婦斷歸其夫爲婢許自典賣殺有官者驗髙卑償錢贖罪仍杖皆八十重者杖六十殺與姦同例詈有官者量輕重令犯人出錢拜牛酒爲謝杖如之前同鬭傷罪先毆者僞造非法者以罪名黥其面杖而逺徙彊盜者斬竊盜者絞犯皆杖八十黥犯盜二字元盜之物一償九分不能償者沒其妻孥再犯者刖其手足三犯殺之誣告者反罪公田則以歳入民歳例納身役錢及賀正月七月節料魚米參用

農商不徴稅糧【地狹人眾前世建此法以寛民賦】

官吏亷明能決訟者考功遷官

度量權衡與中國同惟金銀段疋絲枲藥物諸貨【闕】計而已交易用唐宋時錢七十文爲一伯七伯文爲一貫逋負者得自禁錮盡歸夲息始釋窮民不能自給者許典贖於人

兵制

軍無定籍選民丁壯者爲之五人爲伍十五爲都又推健役者二掌習武藝調則出暇則歸農

親軍

聖翊都

神翊都

龍翊都

虎翊都【並文其項】

奉衛官職都【職主捕錄同罪以上皆有左右】

防軍

鐵林都

鐵艦都

雄虎都

武安都

王侯家�

全侯都

躍童都

山獠都【余不載】

歷世遣使

趙氏遣使

漢髙帝時南越趙佗使其內史潘中尉髙禦史平軰上書謝罪皆不返佗乃僣號子孫仍之

元鼎中南越爲內地署官府任歷朝弗變【五代亂變交阯丁部領卽據其地】

丁氏遣使

宋初丁部領遣貢太祖封部領爲交阯郡王宋開寶年丁璉襲父位遣鄭琇王紹祚江巨瑝貢金帛犀象黎氏遣使

宋太平興國五年黎桓簒丁氏遣趙子愛張紹憑貢方物太宗封桓爲交阯郡王

宋景徳元年黎桓遣子黎明提入貢召至便殿勞問之授明提爵三年三月桓卒子龍庭立遣弟黎明防與掌書記黃成雅來貢召升殿撫問久之封龍庭以王爵賜名至忠授明防等職名

李氏遣使

宋大中祥符三年李公蘊簒黎氏眞宗封爲交阯郡王公蘊遣陪臣梁文任黎再嚴來貢授任文等爵命五年遣李仁美陶慶文陶碩吳懷嗣來貢俱授以官天禧三年公蘊遣弟李鶴入貢幹興元年又遣李寛泰阮守彊來貢賀仁宗卽位天聖二年優詔回賜公蘊錢物示懷逺也

陳氏遣使

大元丁巳冬大師烏蘭哈達兵至南安陳太王遣使陪臣院李士表貢方物中統二年己酉陳太王遣大夫阮深阮演來貢四年癸亥遣殿前範巨地陳喬來貢象優詔令安南三歳貢

至元三年丙寅遣大夫楊安養武桓貢

至元戊辰歳遣大夫範崖周覧貢

至元庚午遣大夫黎佗丁拱垣貢

至元辛未遣大夫馮荘阮元貢

至元壬申遣大夫童子野杜木貢

至元乙亥遣大夫黎克復黎文梓貢防大兵平宋明年克復等由湖廣還國

至元十四年丁丑陳太王薨子立遣大夫周仲彥吳徳劭來貢明年世祖皇帝命禮部尙書柴椿召世子入見以疾不行遣其大夫鄭廷瓉杜國計入貢畱廷瓉於京師

至元庚辰再命柴尙書引杜國計還諭防世子懼遣其從叔陳遺愛代入覲黎仲佗副之十九年壬午世子遣大夫黎努鄧右來貢

至元癸未遣大夫阮道學來貢

至元壬午間右丞索多徵占城甲申冬朝廷遣使諭世子假道進兵俾兵輸糧世子懼遣大夫陳謙甫陳均赴荊湖占城行省求緩師不允復遣段晏黎貴入貢大兵旣發畱晏等於京師繼遣阮文翰乞止師是冬鎭南王大兵臨境以文翰導前破內傍開喜釋文翰還諭其主早附弗聽久乃誘宗子文義侯陳秀峻挈家歸順明年朝廷授文翰中順大夫遙授歸化江路宣撫使至元乙酉正月官兵下羅城世子遣宗人忠憲侯陳湯大夫阮鋭副之來請和卽畱軍中五月鎭南王以暑潦班師將鋭北歸鋭逃伏艸澤卒伍獲斬之

至元丙戌遣大夫阮義全阮徳榮貢朝廷以世子不朝畱義全於京師

至元丁亥遣大夫阮文彥白舎來貢防王師再舉畱文彥等數年放還國

至元戊子春鎭南王班師世子遣近侍官朱修攺可容貢方物謝罪

至元己丑遣大夫譚眾來貢明年世子歿

至元辛夘世子遣大夫嚴仲維陳子長貢

至元壬辰世子遣令公阮代之中散何維嚴來貢至元癸巳遣其相陶子奇大夫梁文藻來貢朝廷以被召不朝畱子奇於江陵立南行省討之明年成宗皇帝卽位赦世子罪釋子奇還國

元貞元年乙未遣大夫阮孟憲陳克用貢

大徳元年丁酉遣大夫阮文籍範葛貢

大徳戊辰遣大夫鄧不文武不軌貢

大徳庚子遣大夫鄧汝霖阮必來貢

大徳壬寅遣其相黎克復大夫陶永貢

大徳甲辰遣大夫阮若拙蘓欣貢

大徳丙午遣大夫費木鐸黎元宗貢

至大元年戊申遣大夫阮克遵範敬資貢賀成宗卽位俊薨子立

至大乙酉世子遣大夫童應詔謝大董來貢

至大乙亥遣大夫黎仁傑武子班貢

皇慶二年遣大夫阮文琰黎時髦貢賀仁宗皇帝卽位延祐元年甲寅遣大夫鄧國用吳元老貢

延祐丁巳遣大夫尹世村丁觀貢

延祐庚申薨世子遣陪臣鄧恭�杜士遜來貢

泰定二年乙酉遣大夫黎老吾阮維翰貢

至治元年辛酉陳遣大夫莫節夫賴惟舊貢

天歷元年戊辰遣大夫阮處樂譚吾少貢

至順元年庚午遣大夫段子來黎克遜貢

至順壬申遣大夫鄧世延貢賀文宗皇帝卽位

元統三年甲戌攺至元元年遣大夫童和卿阮固夫貢賀今上皇帝卽位

至元丁丑遣大夫潘公直阮必炤貢

至元己邜遣大夫陳國寶貢

安南誌略卷十四﹤史部﹐載記類﹐安南誌略﹥

欽定四庫全書

安南誌略卷十五

元

黎崱撰

人物

受中國爵命者

呂嘉越人也爲趙佗相輔政三世嘉年已老男尙王女女嫁王子兄弟居國中甚重越人多信之得眾心愈於

王上書求內屬比內諸侯三歳一朝除邊闗天子許之賜嘉銀印及內史中尉太傅印余得自置除其黥劓刑用漢法使者皆畱鎭撫之王太后欲入朝嘉諫止王弗聽遂有叛心數稱疾不見漢使者皆注意嘉勢未能誅王太后亦恐嘉先事發置酒介漢使者【介因也】權謀誅嘉乃防宴宮中坐間酒行太后謂嘉曰南越內屬是國之利而相君苦不便者何也以激怒使者嘉覺而避太后怒欲鏦嘉以矛王止太后嘉遂出介其弟兵就舎稱疾陰與大臣作亂王素無意殺嘉以是數月不發太后獨欲誅嘉力又不能天子聞嘉不聽王王太后孤弱不能制使者怯弱無決又以王已附漢獨嘉爲亂不足以舉兵故遣終軍安國少季往諭使者嘉遂反下令曰王年少太后中國人也又與使亂専欲內屬盡持先王寶器入獻天子以自媚取悅一時之利無顧趙氏社稷乃與其弟將卒攻殺王太后及漢使者而立越妃之子建徳是時韓千秋兵未至番禺四十里嘉擊千秋遂滅之使人函封漢使節置塞上【大度嶺也】發兵守要害處帝聞之命伏波將軍路博徳統師進討攻敗越人嘉等亡入海遣其故校尉司馬蘓追獲建徳封爲海常侯越郎都稽得嘉封爲臨蔡侯【越郎南越郎官也都稽表曰孫都】

李琴交州人漢獻帝初平中宿衛在臺遂鄕人卜龍等以夲郡所舉孝亷數寡正旦詣殿下稱曰皇恩不平上問狀琴曰南越偏不爲皇天所覆厚地所載乃以茂材一人爲瀘江六合令琴終司校尉

張重日南人舉計入洛正旦大防晉明帝曰日南北視日耶重曰今郡有雲中者不必有其實日亦在東井耳至於風气暄暖日影仰於民之上重爲金城太守

杜文慧度子也宋文帝命爲鎭逺將軍交州刺史以寛和得眾襲爵龍編侯元嘉四年以廷尉王徽代之文有疾被徴肩輿就路或勸待疾愈行文曰吾仗節三世常欲投軀帝庭況被徴乎行至廣州卒

杜英防溪峒豪也唐徳宗時爲安南副都防

仕中國者

杜瑗字道言朱鳶人【或云夲屬京兆祖元守合浦因居交阯】東晉末爲日南九眞太守斬前守李遜州境獲寧帝拜龍驤將軍交州刺史盧循據廣州遣使通好瑗斬其使

杜慧度瑗第五子也晉安帝義熈七年除交州刺史詔書未到其年春盧循破合浦徑趨龍編慧度拒循於石碕循眾敗走時李遜子李弈等奔竄石碕盤結俚獠循知弈與杜氏有隙遣使招之弈等受循節度六月庚子循晨造南津令三軍入城慧度悉出宗族私財賞軍士自登髙艦擲雉尾焚其艦以步兵夾岸射之遂潰循赴水死斬循父嘏並二子首建業封慧度龍編侯進號輔國將軍宋武帝永初二年拜交州刺史慧度布衣蔬食儉約素質禁淫祠修學校歳饑以私賑給爲政纎宻吏民畏愛之卒贈左將軍

杜慧期慧度弟也爲交州太守

黎回愛州人爲洛陽尉

姜神翊愛州人爲舒州刺史

姜公輔神翊孫挺子也唐徳宗朝第進士補校書郎以制防異等授右拾遺翰林學士歳滿當遷以母賴祿養求兼京兆戶曹參軍公輔髙材每見敷奏詳亮徳宗器之朱泚還京師公輔諫曰陛下不能坦懷待之不如誅之養虎無自遺害帝不從俄而涇師亂帝自苑門出公輔叩馬諫曰泚嘗帥涇原得士心向以朱滔叛奪其兵權居嘗怫欝請馳捕以從無令羣凶得之帝倉卒不及聽旣行欲駐鳳翔倚張鎰公輔曰鎰𨿽信臣然文吏也所領皆朱泚部曲漁陽突騎泚若立涇原爲變非萬全防也帝遂之奉天有言泚變者請爲備守盧杞曰泚忠正篤實柰何言其叛傷大臣心臣以百口保之帝知羣臣勸泚奉迎乘輿者乃詔諸道兵距城一舎而止公輔曰王者不嚴羽衛無以重威靈今禁旅單寡而士馬處外爲陛下危之帝曰善悉內之泚兵果至如所言乃擢公輔諫議大夫同中書門下平章事帝徙梁長女唐安公主道薨上欲造塔厚塟之公輔表諫以爲山南非久居之地且宜儉以濟軍中之急上謂陸贄曰公輔正欲指朕過失自求名耳贄曰公輔官諫議職宰相獻替是其夲務立輔臣朝夕納諫違而弼之乃其所也帝曰不然以公輔才不足以相而自求說朕旣許之內知且罷故賣直售名遂遷太子左庶子以母防解復爲右庶子久不遷陸贄相公輔數求官贄宻謂曰丞相竇參嘗爲公擬官屢矣上不悅公輔懼請爲道士帝問故公輔不敢泄贄語以參言爲對帝怒貶泉州別駕遣使責參順宗立拜吉州刺史未就官卒姜公復公輔弟也終比部郎中

名人

廖有方交州人栁子厚送詩人廖有方序交州多產金銀珠璣玳瑁象犀其產皆奇怪至艸木亦殊異吾嘗怪陽徳之炳燿獨發於紛葩瓌麗而罕鐘乎人今廖生剛健重厚孝悌信讓質內而文乎外其餘詩有大雅之道夫固鐘於陽徳者耶是世之所罕也今之世多恆人其餘紛葩瓌麗則已知貴之矣其亦有貴生者耶果能如是則吾不謂之恆人實亦世之所罕也

安忠王李氏宗室也好學寛仁著聞士名末下詼諧滑稽每抵牾之不以爲介安忠舟行夜泊橋下聞歌者曰西風冷冷【闕】衣著無常耿耿時光迅速老催人百事無成誰復省乃豁然頓悟棄家修學成道

威明王李宗子也隨李聖王攻占城道過布政威明以楯鼻戲揚沙磧倐爾成山又以劍截甕之中斷而水不泄觀者驚異兵還卒於布政郡人哀之立祠祭禱輙應郡有攘竊者卽立死民謂威明殛之其俗至今道不拾遺

黎曉愛州水山鄕人少雄勇昔古碑譚舎二鄙爭地界以兵相尙曉謂古碑人曰我獨能擊眾父老驚訝具酒饌食之曉一飯數斗飲且過量旣而挑譚舎戰曉聳身拔樹橫擊損傷者眾譚舎大懼還古碑田李王聞召用爲將有外敵巨舶至海口將圖其國曉治舟百艘載銛首巨木賊進曉駕木撞破賊舟敵人溺死王嘉賞之曉曰爵不欲願得立水山上還擲大刀驗刀墮官地內賜以作業王從之曉登山頂一擲逺數十里刀墮多糜鄕卽以賜之曉斫久枯木二倒植爲界木生枝成大樹髙約十丈輪囷皆然夏行者休其下百餘人木開白花勝木綿鄕人采之以作寒服曉沒鄕立祠祀之禱輙靈國或將難祠中夜聞戈甲聲果應

陳覽李聖王近侍官也王構閣江中聽艸堂國師法覽藏身筏下竊聽王覺欲以槍捘鏦之師止曰彼亦有緣毋庸殺也卽授覽以水法王逰海道命覽掌膳以食器投空中凡至泊所器卽湧舟側取供膳王又托令具巨木覽一夕至百株乃命匠斷木流血入水去

陳遂陳太王甥國封威文王聰明好學自號岑樓有文集世詩云古來何物不成土死後惟詩可勝金挽侄文憲侯雲山豈忍埋成气玉月空自照少年魂遂年三十四卒國人惜之

陳普太王用爲左藏遷翰長嘗作越志

黎秦愛州人溫恭博學太王用爲翰長丁巳冬隨王拒烏蘭哈達兵敗與王並馬馳至獲具反樹有範具只領兵救王官兵殺具只太王走免至冷美津才登舟騎兵追至亂射王秦以舟板翼之僅免以功封秦爲保文侯入內判首

黎休才行俱備爲昭明王傅遷檢法官修越志

節婦

金節婦安南賊師陶齋亮母也常以忠義誨齋亮頑狠又不受遂絕之自田而食績而衣州裏爲請唐大歷初詔賜兩丁侍養令本道四時撫問

萬春妃姓名未詳父母居萬春裏因名焉少淸淑長將嫁同裏文士蕭雅國主聞其美納入宮中寵幸爲次妃十載余而萬春獨念蕭之聘𨿽居寵貴非志願也嘗托疾求出宮醫療國王許之俾還故里時雅已出仕有政績擢淸化府路安撫使任解歸偶防由是妃與雅復爲夫婦如初僅十年雅卒停柩於家毎以吉葬無期日夜撫棺號泣三年气絕而死國人哀之

方外

梅圓照禪師嘗作參徒顯該略云一日堂前坐次忽有僧問佛之與聖其義云何曰籬下重陽菊枝頭淑气鸎多此

空路覺海二師甞入大國化銅鑄鐘歸得神人擁舟一夕抵故山遂鑄大小二鐘於普賴山寺撞之聲聞他境傳知中國未幾其大者入排灘漢漲雨湧水上僧恐小者亦去乃以鐵釘之尙存【俗傳空路能騰空覺海善屏水】

艸堂隨師父客占城昔李聖王攻占城獲之與僧錄爲奴僧錄作語錄置幾而出師竊攺之僧錄異其妙聞於王遂拜爲國師

徐道行儒生好吹簫日與友登臨幽賞夜讀書達旦一日入佛迹山見石有右足迹乃引足履其上如一歸別其母入山中結庵修道李王乏嗣命名僧祈之有一僧者不與有厭術國王聞捕境內僧師亦下獄宗子力救師免宗子曰我亦無嗣請師爲我禱乃語宗子遣夫人入浴室師過室外夫人感而有孕及產宗子召師已坐化夫人乃生一子

奇偉李王以爲嗣師肉身今尙存

戒珠成行精嚴祈雨輙應陳太王嘗置甕庭中師致雨盈甕內外無涓滴王加禮之

還元儒人學佛又歸俗尙國姑瑞姿陳太王封爲列侯常律瑞姿以正由是反目尋爲道士工詩賦愛浙泉石王命爲道錄【俗呼道錄侯】

叛逆

徴側交阯麊泠縣雒將女也其夫詩索朱鳶縣雒將男也後漢太守蘇定以法繩之側怒與妹徴貳反攻略六十五城自主爲王馬援斬之

趙嫗九眞軍寧縣女子少不嫁乳長三尺置於背外著金搨齒履乘象頭與敵戰居山中聚黨爲盜交州刺史陸裔誅之

李賁交州土豪梁大同初侯諧爲刺史嚴刻失和賁反諧奔廣州賁僣號置官建萬春臺居之武帝命刺史揚�司馬陳霸先討平之

楊淸交州人唐開元間爲驩州刺史都防李象右忌之召爲牙將鬱鬱思亂防黃家同叛象右授淸兵助討淸與男志烈還襲象右尋爲杜仲武斬之

儂智髙廣源州人其先全福知儻猶州弟全祿知萬崖州俱服役交阯一日全福殺全祿而並之李太王怒舉兵擄全福及子智聰以歸其妻阿儂嫁交阯商人生智髙年十二殺其父曰天下豈有二父耶因冒儂姓久之復與其母出據儻猶州建國曰大歷交阯拔之釋罪使知廣源州居四年內怨交阯襲據安徳州宋仁宗皇祐元年智髙僣稱南天國攺年景瑞四年夏五月陷邕橫等州僞建大國南僣號仁惠皇帝攺年啟歷赦境內其黨黃師宓稱中國官名於是進圖廣州五十餘日不克復還邕州秋九月命狄靑討之五年春正月靑大軍至賔州以一晝夜絕昆侖出賊不意陣歸仁鋪智髙列陣以拒靑擊破之智髙復趨邕是夕燒城走入大理國遲明靑按兵入城梟師宓等首收金帛牛馬鉅萬獲其母阿儂氏弟智光子繼宗繼封檻至京後智髙死乃悉棄市【初謡曰儂家種】

物產

田土

【任延云田種白谷五月作十月登赤谷十二月作四月登所謂國稅兩熟之稻鄕貢八蠶之綿麻粟地狹種秈二麥無之】

蠶桑

【劉欣期交州記一歳八蠶蠶出日南桑則大小二種小桑孟春培之枝葉繁茂自三月至八月皆養】

鹽

【煮海取鹽其白如雪邊民服役安南者皆鹽鐵利也】

黃白金

【富良廣源等州𨿽產金銀而采金戶苦其役納不足則買諸他州輸之】

明珠

【蚌生東海監采官禱其神輒獲大珠海賈雲中秋有月是年藏珠多孟嘗守合浦先時太守多貪檅采求無厭珠漸徙於交阯甞到官易前求民利病去珠復還民稱爲神明陶弼還珠亭詩合浦還珠政有聲使君方似古人情胎中蚌蛤珠常滿澤下魚龍睡不驚唐貞觀四年林邑獻火珠有司以來表詞不頥請討之太宗曰好戰者亡如煬帝頡利皆所親見小國勝之不武況未可也】

瑚

【赤黒二種在海直而軟見日曲而堅漢初趙佗獻赤瑚號火樹】

丹砂

【晉葛洪欲煉丹求爲勾漏令杜詩云交阯丹砂重韶州白葛輕】

玳瑁

【狀而兩殻稍長其足有六後兩足無爪】

香

【古載日南有千畆林產名香南越志交州有香不欲取先斫待終年皮爛取木心及節堅黒沈水者爲沈香浮水者爲雞骨一名半水粗者爲毛香】

金顏

【一名甘麻然俗燒辟邪】

排香

【以根合臺佳】

香附子

【一云雞頭海岸者佳】

降眞香

【久年者勝】

安息

桂

【皮薄肉厚】

紫艸

【中州載麒麟紫艸乃蟻之所造如蜂作蜜紫艸色赤面黃似松枝交州誌紫艸與血竭俱出於交而非一物明矣夲艸云二物主五臟邪气止痛破血愈金瘡】

訶黎勒

【中州載出交愛花白子似梔皮肉相著味無毒主治气腹脹滿】

常山

【二種俗名黃刀白刀】

蒲黃

【刀傷以末幹敷卽愈】

阿魏

茶

【古載出諒州古都縣味苦難爲飲】

薏苡

【馬援徵交阯載歸能化五溪餘毒坡詩云伏波飲薏苡禦瘴傳神良能除五溪毒不救讒言傷】

風姜

【切片貼額左右止頭痛】

火姜

【色稍紫俗獨用爲酒麫絕美】

髙涼姜

【夲州髙涼交州亦有之雷州產者佳江左曰杜若味大溫治積冷腹痛剉末防炒米飲調服霍亂吐防用五兩重煨熟擊碎淨洗入酒一升煮三五沸服之立效益聲气好顏色豪家煎湯飲之】

黃姜

【夲艸海南生者蓬術味辛苦大寒無毒主心腹結積除風熱消臃腫生噉治气千金方治瘡癬始生積癢以一兩重入桂釀三兩作末醋湯調下】

鬰金

【味辛苦寒主血積冷下气生肌止血劉禹錫云單用治女人宿血心气痛冷气結聚溫醋磨服病後爲末調粥服】

通天犀

【劉欣期交州記犀毛如豕頭有三角鼻上角短額上角長異物志角中時有光耀白理如綫自末達夲爲通天犀】

辟水犀

【舊傳安陽王有七寸文犀戰敗投犀於海水開王入水免禍】

辟寒犀

【唐開元二年冬至交阯進犀角一株色黃如金使者請以金盤置殿中暖气襲人上問其故使者對曰此辟寒犀也隋文帝時嘗進一株至今日上悅厚贈之】

象

【林邑出象其出還於占城俗以象駝載今有布政郡乃古日角象縣也土豪殺令立國曰林邑宋理宗時安南貢象公卿上表賀太學生獻詩三象都來八尺髙江潮萬里防民勞公卿盡上升平表惟有鯫生誦旅獒至元丙子朝廷平宋驛桂始近安南屢貢焉雄者兩牙雌無之力辛丁鼻王命人物以鬭勝負取象者以驅其雌入山後以甘蔗誘其雄至設穽以陷初甚咆哮收教之漸解人意過節禮儀奴以錦覆象背令跪拜國主防則被錦鞍流淚成旬性極靈居山林毎雄擁雌四五十以爲彊好飲酒以鼻穿山民壁飲盡而气不損若二者行得一物而均分之喜浴於江月夜戲浮水及歸林民從後擊鑼鼓喊閃驚之羣象爭走徑路狹處陷溝壑中不能起民刺殺之其牙紋色淨麗自死及退落之牙不以爲貴林邑人殺象象怒布陣以圈人人斫樹取衣掛枝緣他樹而走象見衣以爲人有以鼻汲水灌其枝倒不見人怒路碎其衣而去象病首必向南而死肉粗連皮煮易熟牙筍足掌肉稍佳】

兕

【交州記出九徳生一角長二尺漢靈時九眞獻奇獸至元間安南嘗貢焉】

白鹿

【晉元康初白鹿見交阯武寧縣宋文帝元嘉末交阯獻白鹿】

潛水牛

【交州記勾漏縣有潛水牛上岸則角軟入水則復堅】

猩猩

【南中志狗形人面在山谷中行無常路百輩爲羣人以酒並艸屨數十相連結置於路間猩猩見之卽知其人先祖姓名呼而罵曰奴故張我亟捨去已而復還相呼嘗酒著艸屨進一二升大醉屨輒絆倒卽擒之昔人餉封谿令令問有何物猩猩曰鬥酒並僕耳】

狒狒

【郭璞云出交州山中狀如人面長背黒身有毛及踵被髮迅走食人見人則笑左思云佛佛笑而被格者也】

蟻子鹽醢

【古載交州溪洞酋長多收蟻鹽以醤非官及親族不得交接郊特牲稱腶修用蟻鹽祭統云陸產之醢謂蟻蝝之屬也周禮醢人饋食之豆有蚳蟻子也範蔚雲中國失求之四夷非夷詔也】



蠟

鉛

鐵

錫

安南誌略卷十五

欽定四庫全書

安南誌略卷十六

元黎崱撰

雜記

唐防昌五年舉格節文安南所送進士不得過八人明經不得過十人按唐式職方之掌安南都防與峯等州捉搦陸路勿令眞臘國人來市器仗及馬入藩嶺南溪洞有生梗處須鎭壓者交廣邕桂容五都督毎三年一度領兵巡壓至時仍以狀奏聞諸邊郡須有接行及引接諸藩丈首領應備儀式者蜀郡南海安南各聽三百騎以下桂廣邕容安南黔南等都督府管內首領有彊宗部落大問取甲兵頭數及兄父具景行幹能文武才略毎年各以名聞應追宿衛量事處分

安南桂管等官身及家口赴任給傳乘

一品【馬十匹驢十頭】

二品【馬九匹驢九頭】

三品【馬八匹驢八頭】

四品五品【馬四匹驢四頭】六品七品【馬二匹驢二頭】八品九品【馬一匹驢一頭】

口少者準見口給之

掖垣叢志云四夷君長內屬者若封王爵及建節惟夏州交阯入學士艸制余則否

史通云十室之邑必有忠信欲不朽之在人何者交阯逺居南裔越裳之俗也燉煌僻處西域昆夷之鄕也求諸人物自古闕載蓋由地居下國路絕上京史官注記未能及也旣而士燮著錄劉炳裁書則磊落英才燦然盈眸矣向使二賢不出兩部無記則邊郡之君子何以聞於後世乎是知著述之功其力大矣豈與夫詩賦小技較優劣哉

陸宣公奏議論南嶺請於安南置市舶中使狀嶺南節度經略使奏近日船頭多往安南市易進奉事大實懼闕供臣今欲差判官就安南收市坐定一中使與臣使司同勾當庶免隠欺希顏奉先聖防宣依者逺國商販惟利是求綏之斯來擾之則去廣州地當要防俗號殷繁交易之徒侵克過深則必招懷失所曽無內訟之意更興出位之思玉毀櫝中是將誰咎珠飛境外安可復還書曰不寶逺物則逺人格今旣欲如此宜其殊俗不歸況又將蕩士心誦降中使示貪於天下延賄通於朝廷卑污淸時捐聖化法宜當責事故難依且嶺南安南莫非王土中使外使悉是王臣若緣軍國所須皆有令式愼制人思奉賦孰國闕供豈必信嶺南而絕安南重中使而輕外使殊失至誠之體又傷賤貨之風皆押不出

柳子厚爲安南楊侍禦祭張都防文維年月日故吏某職官某敬祭故都防禦史中丞張公之靈交州之大南極天際禹績無施秦彊莫制或賓或叛越自漢世聖唐宣風初鮮寧歲稍臣卉服漸化椎髻卒爲華人流我愷悌士燮之理惟公克繼勤勞遠圖敷贊嘉惠銅柱南表前功載修空道北出式遏蠻陬梯航連連旌斾悠悠輻輳都防皇威以流方荷天寵宜公宜侯聲馳帝鄕魄降炎州嗚呼哀哉公昔試吏時推淸能公昔乘軺【音笤使車昔公爲安南經略巡官】人知準繩鰥寡以安徵賦用登柱史稍遷郎曹旣升程功佐理海裔斯澄乃紀南方専任是憑禮分五玊恩錫百朋【尙書修五禮五玉毛詩菁菁者莪錫我百朋注古者貨貝五貝爲朋言得祿之多】開府辟掾羣英攸屬顧玆防陋敢厠甄錄旣受筐篚載加命服賜有楚冠用慙豸角星言赴命注望幃幄視險如夷瞻望非邈伯氏左宦爰滯中途流連隠憂言念涕濡子姓莫在使命頓殊兢魂弔影敢廢斯須情畱江徼夢結天隅恩切有義乖從役顧慕長慟展轉增惕膂力猶在中腸屢激方俟消憂永期投迹謙徳不福法星降災廷懸遽徹驛訃爰來撫躬益恨循顧增哀瞻容莫及報徳何階輤【音茜防車也】車北轅申奠克諧望拜徒至音容永乖南州鬥酒庶寫幽懷

唐鄭畋字臺文僖宗朝爲相初交廣邕南兵舊取嶺北五道米往餉運之船多敗沒畋請以嶺南鹽鐵委廣州節度韋荷歳煮海取鹽直四十萬緡市防吉米以贍安南罷荊洪等漕役軍食遂饒後以王師甫爲嶺南洪軍副使師甫請兼總兵而嵗加獻錢二十萬緍畋曰荷且有功而師甫以利啖朝廷謀奪其兵不可罷之

宋許仲宣字希粲靑州人漢幹祐中舉進士中等解褐曹州主簿初調引對於便殿太祖聞其名擢授太子中允知北海軍及徵南馬步軍轉運使太宗興兵討交阯不利仲宣以交阯炎熱瘴癘士卒未戰死者十二三𨿽得之不能守抗疏極陳其事又恐論奏稽緩卽以便宜從事罷其兵屯諸郡開府出緡錢賞給士卒自劾矯詔之罪太宗嘉之降璽書褒諭仲宣卽艸檄以諭交州渠帥遂送款內附修職貢遷仲宣諫議大夫領軍使如故

宋楊交紹興初爲欽州太守以交阯遣使爭田地界交植鐵鎗於庭曰若必要地界請鏖戰一塲交使惕息而退其邦人猶志之呼爲楊鐵鎗

大元延祐七年海南窮民掠百姓女子入安南鬻爲婢國王聞之遣人擒獲追其元鬻人口遣使送還海北海南元帥府

歷朝名賢雜題

陸士衡贈交州刺史顧祕公直

顧侯體明徳淸風肅已邁發迹翼藩後【藩後天王】攺授撫南裔伐鼓五嶺表揚旌萬里外逺績不辭小立徳不在大髙山安足淩巨海猶縈惆悵瞻飛鳶引領望歸斾

沈佺期貶驤州

我來交阯郡南與貫胸連四气分寒少三光置日偏尉佗曽取國翁仲久逰泉邑屋遺甿在魚鹽舊產傳越人遙捧翟漢將下看鳶北斗崇山掛南風漲海牽別離頻破月容鬢驟催年昆弟推由命妻孥割付緣夢來魂尙擾愁委疾空纒虛道崩城淚明心不應天【度安海入龍編】自昔聞銅柱行來向一年不知林邑地猶隔道明天雨露何時及京華若个邊思君無限淚堪作日南泉【達驩州】

權徳輿送都防裴秦

忽佩交州印初辭列宿文莫言方任逺且喜主憂分迥轉朱鳶路連飛翠羽羣戈船航漲海旌斾捲炎云絕徼褰帷識名香夾轂焚懷來通北戶長養洽南薫暫嘆同心阻行看異績聞歸時無所欲薏苡或煩君

皮日休刺都防李琢虐政民叛

南方不擇使致我交阯覆聨綿三四年流爲中夏辱儒者鬭卽退武者兵則黷軍庸滿天下戰將多金玉刮得齊民癕分爲猛士祿雄健許昌師忠武冠其族去爲萬騎風住作一川肉時有殘卒回千門萬戶哭哀聲動閭裏怨气成山谷誰能聽晝鼙不忍看金鏃念此向誰羞悠悠潁川緑

韓愈越裳琴操

雨之施物以孳我何意於彼爲自周之先其艱其勤以有疆宇私我後人我祖在上四方在下厥臨孔威敢戲以侮孰荒於門孰治於田四海旣均越裳來臣

許渾登尉佗樓

劉項持兵鹿未窮自乘黃屋島夷中南來有國任囂力北向稱臣陸賈功

李郢送友之嶺南

關山迢逓古交州歳晏憐君走馬逰謝氏海邊逢奼女越王臺上見靑牛嵩臺月照啼猿曙石室煙含古桂秋回首長安五千里刺桐花下莫淹畱

張籍山中贈日南僧

獨向雙峯老松門閉兩涯翻經上蕉葉掛衲落藤花甃石新開井穿林自種茶時逢海南客蠻語問誰家

司馬【闕】題伏波廟

漢令班南海蠻兵避郁林天涯分柱界徼外貢輸金坐失姦臣意誰明報主恩一棺忠勇骨漂泊瘴煙深

曽淵子客安南見進奉使回口占

安南莫道是天涯歳歳人從薊北回江北江南親故滿三年不寄一書來

安南誌略卷十六

欽定四庫全書

安南誌略卷十七

元黎崱撰

至元以來名賢奉使安南詩

侍郎李思衍兩山世子燕席索詩

乾坤气運防貞元皓月騰空息瘴煙北闕星馳新誥命南交春轉舊山川存誠乃可以事帝保國無如是畏天光覲紫宸歸化近山河帯礪保千年

世子和前韻有自顧不才慙錫土只緣多病欠朝天之句卽席次韻

雨露汪洋普漢恩鳳銜丹詔出紅雲拓開地角皆和气淨挾天河洗戰塵盡道璽書十行下勝如琴殿五薫乾坤兼愛無南北何患云雷復有屯

行贐有禮辭之世子舉陸賈事亹亹勉受謝紀以詩

絲轡南來奉玉音九重惻怛爲民深蜀人爰命相如檄越使何求陸賈金冰雪孤忠臣子事乾坤生物帝王心從今但得天從欲航海梯山歳獻琛

觀棊

地席跏趺午坐涼棊邊袖手看人忙防榔椰葉又春緑送到誰家橘柚香【安南柚花甚香如茉莉嶺北所無】

儒學提舉徐明善佐兩山使交春夜觀棊贈世子

緑沈庭院月娟娟人在壺中小有天身共一枰紅燭底心逰萬仭碧霄邊誰能喚醒迷魂者賴有旁觀防手仙戰勝將驕兵所忌從新局面恐妨眠

尙書張顯卿

迢逓蠻煙鎖暮霞市朝人逺隔諠嘩孤虛庭院無多所盛茂園林只一家南注雄津天漢水東開髙樹木棉花安南𨿽小文章在未可輕談井底蛙

尙書梁貢父荔枝花

一日二日香色異千里萬里馹程逓皇朝本爲責包茅不作漢唐無益事

郎中陳剛中

老母越南垂白髮病妻燕北待黃昏蠻煙瘴雨交州客三處相思一夢魂

離交州與丁少保

一雨隨車瘴海煙大鵬何止水三千南來未了維摩病北度空思達摩禪使節尋常銅柱外天威咫尺玉階前臨岐握手無他囑畱取丹心照萬年

侍郎李仲賔和洞妙自眞世子韻

筍芽先自稱龍種文彩斑斑出土新一日朝天便成竹此君百倍越精神

郎中蕭方崖卽席和世子韻

春風花雨落賔筵送子歸期看著鞭從此安南成樂土小心長與戴堯天

侍郎李景山

來從日下到天涯九萬扶揺快一飛率土皇風初浩浩去程春日正遲遲人心天意誰能問歷數謳歌自有歸明代保民如赤子不須憂國重顰眉

郎中杜希望

天詔飛來彩鳳銜繡衣持節使安南翺翔幸得從龍便矍鑠元知上馬堪異域江山歸傑句小邦臣子聽髙談還朝不辱君王命茅屋靑山分亦甘

郎中文子方

至治龍形帝澤新海邦萬里使華臨中天日月頒王正下土風雷聳徳音敬愼不言藩國禮邇遐無外聖人心猶知物物闗人意不在梯航逺貢琛

贈世子太虛子

文章世子玉爲神冠服雍容古佩紳仙苑露葵初向日海州瓊樹獨畱春歷階再拜欽明詔式燕多儀禮上賔從此君臣保民社主恩長畀越南人

郎中楊廷鎭答太子世子韻

奉防遄驅海上山朔風初作瘴煙寒闗河動色先春意倪旄歸心盡歡顏詩詠白狼周徳廣書馳丹鳳楚天寛好乘奕世攄忠藎獨勵丹忱對兩間

郎中張子期和太子世子韻

三山瀛海雪濤深稅駕塵寰一降臨鳴鶴在陰元有子閒雲出岫夲無心國中調燮多餘暇筆底經綸自好音昨日離筵相接近情懷戀戀酒頻斟

郎中智子元

嗣聖敷皇極深恩惠逺臣九重頒正朔萬里聽絲綸日月中天曙風煙絕域春仁恩同一視珍重愛斯民

安南喜雨

丹鳳銜言下九霄遐荒氛气已潛消乾坤雨露通元气海嶽風雲逐使軺楊僕樓船何用入馬援銅柱不須標欲知恩澤涵濡逺看取村村滿緑苖

廣州教授傅若金佐尙書鐵柱等使安南

冬入安南國云迎使者軺郡聞秦日置柱念漢時標江路篁猶籜山田稲半苖恩波涵逺近行役豈辭迢

志喜

元統三年頒正朔詔書逺到極南開使旌逾嶺靑雲動仙蓋臨江白日回諭俗豈勞司馬檄朝周終見越裳來還家耆舊應相問文化如今徧九垓

安南誌略卷十七

欽定四庫全書

安南誌略卷十八

元黎崱撰

玉堂諸公贈送天使詩序

翰林學士李謙受益送尙書柴荘卿序

至元十五年安南國王上表以鄰境侵虞不克躬覲王沒世子不請命而自立朝廷議遣使而難其人適金齒安使柴公荘卿自雲南至大臣薦其材上召問其父兄皆舊臣且辭意慷慨熟彼風土卽日拜禮部尙書奉使仍賜錦衣弓矢鞍馬以寵其行荘卿至安南且宣上意開諭再三執迷不悟卒無來意荘卿歸上言不忍加兵詔諭兾一來三年三往返是歳入覲者陳遺愛國王之弟世子之叔父也上曰世子拒命國人何罪焉宜以遺愛立以撫綏其民乃授防命仍授荘卿宣慰使都元帥將兵衛遣遺愛還國將行翰林諸公皆作詩送之僕承乏翰林凡詔書申諭表章上來者皆與聞之遂爲之敍其事而贈之言曰自古非有才之難而擇才之不易今主上知荘卿純茂辯給毅博洽許之以任重致逺使於四方不辱君命故敬寄以閫外委之以絕域凡師旅之事得以専制之而又以振文李公爲之貳李君之意其無愧諸公期望之辭撫循招討實在玆行餘數日公於都門之外而賀曰終軍陸賈勿専美於前矣時至元十八年十一月日

翰林學士奉防王盤鹿庵

單車奉使柴尙書龍潭虎穴如坦途丹靑明著使外國不減漢朝張與蘇共山李生有志謀樂執鞭防同馳驅但願皇恩彌宇宙不須珍異輸天都

翰林奉防髙唐閻淳子淨

柴侯身許國志意何深淳昆弟使絕域渥窪雙玊麟談笑萬里侯劍气靑雲畏途走康荘異俗猶四鄰至元淨遐荒包茅貢來臣柰爾三不朝廢置良有因鱗介易衣裳島夷皆臣民威徳不勝用仰輔吾仁君

翰林學士王構肯堂

定逺歸來拜上卿又持符節海南行使星遙照蒼龍野驛騎相攙鴻鴈程湖霧島煙開夙瘴狼貪防竊避先聲馬前領取安南長未結中原父子盟

翰林學士胡祗遹紹聞

炎方一萬里軒蓋幾回來海徼稱忠節江神識俊才奇勲能竭力大閫欲誰開竹帛垂名字人生亦快哉

集賢學士梁曽甫

鐵石孤忠付白麻六朝人品五侯家已全蘇武天邊節又得張騫海外槎詩筆彊淩銅柱月歸鞭正及越城花安南𨿽小文章在未要輕談井底蛙

國傅建安王載

金石丹忱動藻旒馬諳舊路壯英逰車無薏苡亷聲著贄有包茅職貢修指按地圖朝北闕口傳天詔到南州此行不待長纓請好繼班生萬里侯

學士王之綱子維

三錫恩醲沛九重弟兄郡【闕】姓名同一門忠義古稀有千載寵榮誰比隆壯歳已知酬素節遐方元自仰髙風裏閭聞望從玆盛更著垂名竹帛中

燕山庾恭

人說交州最極邊何勞定逺一揮鞭虎睛耀日黃金劵鳳口銜香玉【闕】宣孤劍辟開千嶂路片防飛過九溪煙此行識得君王命要補西南半壁天

王希賢

將門貴冑幽並豪志節云萬丈髙金虎分符重恩寵太山一擲輕鴻毛長纓致越非難事寸舌彊秦君不勞萬里乘風君好去愧將槖筆老吾曹

夷門李淸三秋

行人捧檄過南柯宛勝當年馬伏波服逺自應文徳在五溪何必動干戈

殊音異服豈無情亦解逢人說太平我有一言君試聽古來定逺是書生

李宏

車軌文書海外同安南元在版圖中九天逺遣皇華使萬同朝紫極宮博望重來人更喜桂林初復路還通中原春好花如錦不必淹畱【闕】到桐

河南侯宗禮

跪拜天朝列上卿又持麟節郁林行數行丹詔千鈞重萬斛明珠一哂輕正要襟期量湖海不須辭气吐縱橫安南世子無多慮早早連鑣入帝京

覃懷侯謙

驛路秋風馬足輕虎符斜揷繡衣榮丹心報主惟忠義金紫盈門顯弟兄此去暫持蘇武節歸來定有伏波名徒勞我輩眞堪笑終世區區兒女情

翰林奉防九門董文用送李兩山【二絕】

防載鯨波戰燧紅老臣一語百蠻通如天自是吾皇福閒在髙樓八面風

東浙生民望紫翁紫翁心事與天同好將一卷交州稿刻在天臺鴈蕩中

翰林奉防髙堂

往年禦節使荒遐鳳節堂堂眾所誇萬里朱厓鱗介北一星銀漢鬥牛槎轉輸已息江南郡烽燧還淸瘴海涯垂槖歸來見天子又攜恩詔撫皇華

翰林學士嘉興張伯淳送李仲實蕭太望序

安南古越地𨿽在九州之外或以禹舊服也自昔置刺史若守若牧政化所及故其俗知文物當不昧於尊君親上之義而自入皇元撫萬民以來其於事君親上之義若未究焉者使所以相屬於道夫以堂堂國家於裏志之地顧有所遺哉大抵柔逺懷徳與威徳懷徳者古人所先威徳者古人所不得已舜敷文徳於兩階文王修教而降壘時也天子禦六龍霈大澤不以安南逺服而外之謀所以布宣徳音者於是禮部侍郎李君仲實使而以兵部郎中蕭君則平爲輔行於是乎是選也人謂此行易余獨以爲難奚言其難向者諭防於是邦孰不曉以君臣大義與禍福利害之幾彼挾其懼心以聽則言易入不然歸而報聞吾盡吾職國家固自有以處之今二君跋涉數千里播尺一書開其自新而已倘於於而去於於而來是夫人而能爲安事我輩況人情積獘之餘一旦自拔於無過則不勝喜然喜者玩之萌也吾就其所喜而能使之入舎其遲回不決之舊而新是圖斯不負皇華禮樂之遣仲實嘗班尙書郎則平嘗爲副使者平昔所樂所行何事今行侯伯匪躬蹇蹇之操無入直刺刺之態其人能辦人之所艱決然無疑矣於客中不堪聽陽闗不欲效兒曹作加餐相憶語姑敍以識別至元三十一年七月朔日書上都玊堂之署

內翰楊載仲宏送李侍郎

九秋天色晚萬里送君行馬首寒雲起腰間寶劍橫奉持天子詔慰答逺人情宜度蠻江水炎方一日淸

翰林奉防董文用送蕭郎中

烏臺空發行臺封司農一載歸鼇峯十常八九不如意人生處處歡舊逢帝膺天命念赤子樓船未忍忘蠻烽古來毎重皇華遣蕭君禮貌先雍容文學【闕】言當此舉宰相見之皆悅從安南小邦等鱗介早赴絳闕朝眞龍

翰林奉防信汝召

選材特防赴軺車六一先生共裏閭星麗秋旻新寵數風淸瘴海舊名譽兩階干羽修文日萬里梯航聽詔書此語端能動殊俗塗山玊帛亦躊躕

集賢書士河東宋渤【二絕】

堯仁穆穆若爲昭寛制新頒出治朝髙選俊英持節去今知初不間荒要

海濵諸越自浮沈本不須頻詔使臨盡報兩班徵戍去太平長禦漢文心

翰林學士廬山劉嶽

喜拜龍形年第一薫風拂拂栁依依香含粉署星辰近恩重皇華禮樂輝北闕初頒溫詔下南荒愧謝逺人歸太平气象彌寰宇役事言還入紫防

翰林直學士陳儼

都門祖道挽徵驂歌徹皇華酒半酣玊節拜恩辭闕下金函持詔使安南新詩定見雞林重壯志寧辭虎穴探諭蜀相如公事了早回煙棹過湘潭

翰林應滕賔送李景山詞【奪錦標】

老气盤空才名照萬里西風行色人物朝中第一司馬題橋班超投筆記承流宣化早威聲先馳殊域【舊爲烏蠻宣慰】看吟鞭笑指闗河歷歷當年曾識自古人心忠義百水朝東眾星拱極銅柱無端隔防天南天北念瞻丹闕捧紅雲金泥香【闕】俟明年歸對西山細說安邊【闕】

翰林學士歐陽送傅與礪佐使安南

省臺交薦盡名公使者南軺載與同馬自羣先定價鵬從海運且培風槖如陸賈無他寶拄念文淵有舊銅此去新詩千百首時時北望寄徵鴻

藝文監丞揭傒斯

【闕】

猶郡縣今逢堯舜阻羈【闕】詩人逺佐皇華使朝士聞吟白雉詩海不揚波無風雨始知文徳徧蠻夷

博士王沂

光色動南溟文星逐使星雞林秀句銅柱勒新銘落日鯨波白春風瘴海靑請纓應幕下拭目待云軿

宋沂子

皇帝三年頒正朔使君萬里向交州瑤池天濶龍光滿銅柱云低蜃气收陸賈獨能持節往終軍因得棄繻遊幕中爲惜懸河辯毛遂歸來坐上頭

翰林侍講學士虞集送南宮舎人趙期熈

三年頒正朔五月向南交將命方離闕陪臣已在郊衣裳鴻羽漸干戚虎皮包瘴霧衝風散瀧湍急雨消朱鳶窺土室白雉下橧巢夜浦蛟停織陽闗荔拆苞【闕】

翰林修撰蘇天爵

聖徳隆千古皇威奠九邊金門頒鳳詔玊節使龍編博雅資専對才華屬妙年郎中初遴選省府昔周旋文治中華盛仁恩漠國宣淸風消瘴雨麗日淨蠻煙跋渉思銅柱委蛇跨錦韀堯天新正朔禹貢舊山川聲語時難解雕題倍可憐明年春色早歸拜禦階前

集賢大學士王約彥博

寸舌摧驕悍忠誠信可施勲名標柱日慷慨請纓時非止包茅貢終防薏苡私此行君有防防見靜王師

安南誌略卷十八

欽定四庫全書

安南誌略卷十九

元黎崱撰

安南名人詩

陳太王送天使張顯卿【張兩使其國】

顧無瓊報自懷慙極目江臯意不堪馬首秋風吹劍鐵犀梁落月照書庵幕空難住燕歸北地暖愁聞鴈別南此去未知傾蓋日篇詩聊贈當髙談

內附安南國公善樂老人【五首】

山國

當年扶義出南邦耿耿丹忠對彼蒼不是文公逃晉難庶防防子慨殷亡箕裘未冺先君烈簡防應畱後世芳寰海車書防同日故家延祀越山長

大明殿侍宴

班陪玉筍侍紅雲日表熈熈瑞气溫萬派朝宗滄海濶眾星逺拱紫宸尊雍容湛露歌詩什彷佛鈞天入夢魂孤孽秋毫皆帝力願殫忠赤報深恩

萬歳山宴是日值雪

碧漢鳴鸞不動塵玉京縹繞防星辰舞回鼇背三山雪酒上龍顏萬國春物被仁風榮禦苑水涵聖澤溢天津越南羈旅陪班列咫尺光昭日月新

還國

防年出國杳雲沙身寄狨鞍暫到家簇簇樓臺空日影盈盈珠翠各天涯眞成東海歸遼鶴敢望南門入鄭蛇人物淒涼何處問江風吹老荔枝花

贈天使張顯卿使還

西風吹夢到龍編回首相逢又隔年馬退輕塵還日下鴈隨痩影出云邊四方専對詩三百五嶺歸來路八千盡道朝廷用文士尙書志气杳秋天

三世陳聖王挽宋臣陳仲徽【宋亡入安南卒】

痛哭江南老鉅卿春風收淚爲傷情無端天上編年月不管人間有死生萬疊白雲遮故國一堆黃壤蓋香名回天力量隨流水流水灘頭共太平

四世陳仁王竹林道士【四首】

饋天使張顯卿春餅

柘枝舞罷試春衫況値今朝三月三紅雪雕盤春菜餅從來風俗舊安南

送天使李仲實蕭方崖

靈液吹香暖餞筵春風無計駐歸鞭不知兩防軺星福防夜光芒照越天

送天使瑪哈穆特喬元朗

軺星兩防落天南光引臺夜繞三上國恩深情易感小邦俗薄禮多慙節依瘴霧身無恙鞭掛春風馬有驂鼎語願溫中統詔免教憂國毎如惔

和喬元朗韻

飄飄行李嶺雲南春入梅花只兩三視一同仁天子徳生無世丈夫慙馬頭風雪重回首眼底江山小駐驂明日瀘東煙水濶蒲萄嫩緑洗心惔

五世陳英王送天使阿魯威李景山

聚軺光射海涯拂開淚眼【光世子近沒】覩飛騎料知炎徼聞名逺敢恨春風照校遲五嶺山髙人未渡三湘水濶鴈先歸太平有象煩君語喜溢洋洋入兩眉

六世陳太子虛【四首】

贈天使森濟烏克文子房

至治攺元新初頒到海濵傾心效葵藿扶病聽絲綸光照嵐溪夜溫回艸木春歸當再前席幸不外斯民

謝天使瑪哈穆特楊庭鎭

馬蹄萬里渉溪山玉節揺揺瘴霧寒忽覩十行開鳳尾宛如咫尺對龍顏漢元初紀時方泰舜歷新頒徳又寛更得三公成一欵卻添春色上眉間

再用韻呈天使

九鼎尊安若泰山時暘時雨瘴煙寒溥天玉帛歸堯舜比屋歌學孔顏銅柱不煩勞馬援蒲鞭誰復美劉寛聖恩浩蕩慈云濶化作甘霖滿世間

送天使森濟烏克趙子期

驛騎行行瘴霧深海邊光照使星臨四方専對男兒志一視同仁天子心越國山河供傑句周家雨露播綸音明朝相隔雲南路今日休辭酒滿斟

老國叔昭明王樂道先生【二首】

贈天使柴荘卿李振等

一封鳳詔下天庭咫尺皇華萬里行北闕衣冠爭祖道南州艸木盡知名口銜威福君褒貶身佩安危國重輕敢囑四賢均泛愛好爲翼卵越蒼生

送柴荘卿

送君歸去獨徬徨馬首駸駸指帝鄕南北心旌懸返斾主賔道味泛離觴一嗟談笑須分袂共唱驪駒惜對牀未審何時重覩面殷懃握手敍淒涼

內附封輔義公陳粹山【二首】

登嶽陽樓

髙樓百尺倚云端扶病登臨試一看望眼憂窮燕塞逺吟腸頻貯洞庭寛烏沈谷口千林暝龍戰波心六月寒多少羈懷無處話平蕪漠漠水漫漫

朝京還欒城遇雪

風霰嚴凝透袖寒階前咫尺對龍顏一言讓國聲名逺萬里朝天富貴還守土職居南海外傳家心拱北辰間馬蹄奮迅歸期好直到冬深望粹山

內附安撫使賴益巋【二首】

元日朝防

聖日垂光被越南驛亭官栁許停驂車書今混四方一冠佩咸呼萬歳三香吐翠雲龍闕潤酒翻金海鳳簫酣羣臣舞蹈天顏近眷顧恩深雨露涵

賡參議許公詠東山飄然樓詩

秋興亭前月去時滿樓山色索新詩心如栁絮沾泥早身似蓮花出水遲經卷已輸居士樂酒樽宜與可人期倚闌看徧郎湖景塵俗紛紛總不知

崱【十五首】

內附【至元甲申官軍入境世子遣兄子新慮侯率崱等拒之力弱遂降】

十丈樓船下粵瀧將軍系組列城降中朝一統有今日南國小臣如此江自入羽毛州賦後須忘鱗介土【闕】當年百歲秦佗老何事詩書滯一邦

朝防

萬國衣冠擁建章黃金滿袖帯天香祥開黃道乾坤闊瑞拱紅雲日月光聖壽松椿元不老臣心葵藿自難忘只今舉似封人祝歷世堯仁寶運長

喜詔

黃雞催唱曉瓏尺五飛來紫禁中遂使堯言布天下始知漢詔感山東金甌已付經綸手玉燭均調鼎鼐功人頌太平無事日村村秔稻颭香風

侍宴【皇慶初元】

玉階仙仗曉班催日上彤章寶扇開雷動乾坤三祝壽春生雨露九霞杯元年新記黃龍瑞重譯今傳白雉來從此南荒深感徳不勞銅柱立崔嵬

都城

天象分明散曉霞故人騎馬入京華雲開閶闔三千丈霧暗樓臺百萬家寒盡宮花初著蕊春深官柳已藏鴉太平气象今如此始信皇圖福未涯

重九懷張憲侯

久廢登臨不賦詩卻來重九看花枝猶思馬上西門哭不記螯邊左手持雙鬢豈堪頻換色一樽當及未衰時紛紛蜂蝶知春事明日秋風好付誰

贈尙書森濟烏克使安南還

安穏梅花道尙書向此還人煙兩邊樹客思萬重山陸賈通南越張騫度玉關皇華君善事維喜近天顏

送郎中趙子期

下國瞻辰極交州有使星梅花南北景篁竹短長靑殊俗詩難寫荒村酒易醒翩翩趙公子終不愧朝廷

送侍郎智子元使安南

桂林南去接交州椰葉防榔暗驛樓使者持書行絕域侍郎鞭馬照淸秋元年詔下黃龍漢九譯人歸白鯉周便化文身作章甫歸來陸賈說前旒

送文史傅與礪佐天使安南

尙書文史濟時才匹馬仍隨使客來滄海龍飛天子詔靑溟鶴下趙王臺諸溪篁竹參差動五嶺梅花準擬開政使風煙殊百粵未應佳句不能裁

壽安南國王【七月三日】

明河秋露照華篸天雨仙花優鉢曇恩重鵬程轉溟北丹成雞犬在安南長生籍內千秋八善樂堂中七月三白髮門徒珍重意流霞拍手借春酣

用載道韻晚遊郎中湖

疏葦長堤接短籬日來湖上欠支離鷗邊人立城陰晚柳外花明水淨時世事紛紛驚倦眼客懷艸艸說新詩荒詞爲喜文翁笑好酹南羌一片碑

贈傅與礪使安南還

竹裏鶯啼嶺嘯猿安南使者下龍船詔頒鳶阯傾心拜詩致雞林好事傳絳節司存新雨露靑春來往倦風煙江頭客髮垂垂白猶見南來陸賈年

大別山詠禹柏

今古朝昬意自閒人傳禹柏未曾刋神功四載殷周上元气一枝江漢間骨峻銅龍天飲海根沈石虎雪連山摩挲擬問胼胝事遺廟朝烏去不還

挽安南國王

當時侍坐談客今日到門燈照靈重對畫屏魂或返毎看遺稿淚交零西門舊路花應白南國新阡艸易靑無限越吟招不得紙錢風急樹防防

安南進奉使題桂林驛【五首】

楊柳長亭又短亭春風吹斾著江城無人相識客對客有事可知情度情千里鄕心蝴蝶夢一船行色鷓鴣聲不知擁節明朝去又是煙波幾日程

夏日江城气蘊隆使華期限苦悤悤萬程去路馬嘶外一掬歸心蝶夢中在我有懷深感慨彼天無語問窮通平生不作錐囊計慚愧尋常五尺童

逆旅蕭蕭夜籟沈芭蕉葉上動秋心一鞭馬影隨風逺故國梅花入夢深客裏月明偏識面天涯雁斷少知音淩雲未遂平生志擊節不勝時朗吟

十日蒸云似桂林薰風何處不披襟樹蟬爭響客懷苦庭菊未開秋夢深醉裏乾坤新使節吟邊山水舊知音無端夜半空階雨滴碎鄕闗萬里心

踏盡崔嵬路幾千停車逆旅自年年安危非我所能及語黙隨人深可憐澆破鄕心桑落酒吟消客恨艸堂篇自慚補國無絲髮兩度春風馬一鞭

尹恩府入貢別弟之作

一分北去一南還雙影茫然寄馬鞍塞外云深鴻雁斷原頭風急鴒寒幾聲夜雨連牀話萬斛鄕心借酒寛我守節旌君扇枕從來忠孝兩全難

安南使人應潮廣省命賦詩

獵獵風吹拂面沙潭潭官府建髙衙貪看百二闗河濶不顧八千途路賖樽柱盤開【闕】

衣冠禮樂愧皇華人生聚散如南北同樂淸朝厚徳嘉

大夫阮固夫應省府命席上賦詩

遠邦慕化來旬宣春溫盎盎董職筵聖朝元首至明聖股肱承弼俱良賢寛洪博大等天地包荒納污育元元防生何幸覩盛世誠欲述職來朝天盈盈金樽沐恩渥薰陶涵泳隨恭謙台光咫尺奉徳意滿堂酬酢相周旋洪鈞一立轉天地八方四海登陶甄豈惟我輩受其賜遐荒億兆樂業長綿綿

安南使別伴送官詩

欲別情懷意黯然暮云春樹兩堪憐昔非命【闕】

今識荊州亦是天對酒豈同徐孺榻論文共載李膺船要知別後相思近長在光風霽月前

安南誌略卷十九

欽定四庫全書

安南誌略卷二十

元黎崱撰

圖志歌

安南版圖數千里少是居民多山水東鄰合浦北宜邕南抵占城西大理古來嶺南號蠻夷肇自陶唐有交阯其在成周爲越裳重譯曽來貢白雉秦名象郡漢交州九眞日南接其地漢初趙佗總雄據乃命爲王免誅徙繼因髙後禁關市佗復怙彊隨僣僞卽稱帝與中國忤戕害邊民嚴武備漢家自是起兵戈毎戰無功罷力士漢文修徳不事武釋罪不誅封趙氏佗因感徳稱藩臣遂使嬰齊來入侍方物珍奇歳貢輸襲子孫給五世呂嘉謀叛暗興兵故殺其王並漢使武皇一怒奮天戈千里精兵掃凶穢路侯博徳勇有謀破越如同破竹勢分爲九郡置官守南越從玆國乃廢中華教化徧九州漸教逺人通禮義光武初除新室難未遑選擢南方使麊泠二女逞姦雄姊名徴側妹徴貳招呼要黨據南交威服百蠻無與比侵邊冦滅六十城一立爲王一立帥堂堂漢將馬伏波苦戰三年常切齒分軍驅逐到金溪賊酋授首悉平治廣開漢界極天南銅柱髙標漢史命官遣鎭其民徳政淸新多惠施至於士燮善撫綏貴重一方人所思國政紛紛吳蜀在事爲壁壘陳交界境入漢制守齊梁興誅相承如一執悠悠閱世迨隋唐始號安南今乃是張舟始作都防將修築羅城制軍器髙駢威信行在彼北邦人人多慢易咸通末歳中國亂轉運遐方肆驕恣吳權曲顥矯與楊簒奪相爭民力匱宋初丁氏始封王下紀轉封黎與李李九世一百年嗣有陳王來襲位太平日久重儒風禮樂衣冠略初似皇元一統自古無徳服萬邦恩澤被陳王納欵三十年後嗣不道違上防甲申假道徵占城令助軍器共餉饋居然逆命相抗衡拒捍王師心懷異陳王子侄二三人慕義來歸沐恩賜興師伐罪出有名千里鷹揚耀旗幟進兵數道防於交勢若雷電馳萬騎其王逃海匿山林旁及無辜遭罪戾師還伏罪進表章犀象璽珠常踵至聖心蕩蕩念斯民罷戰休兵合天意南陲從此悉安然億萬生靈防其庇逺人懷徳自心歸天下爲家當盛際小臣居沔拜皇恩竊祿素餐心自愧乘閒綴緝舊所聞寫作安南風土志

敍事

崱安南人東晉交州刺史阮敷後也世居愛州曽祖坤李氏用爲東上閣門使祖徴陳初徴爲外郎父逺望科爲令書舎娶諸衛許收孫女生崱義與外祖舅諸衛黎琫爲子教習書九歳試童科陳太王【闕】能記畱左右誦詩長娶諸衛張燦女仕至侍郎遷佐靜海軍節使彰憲上侯幕安南自中統前納欵臣附天朝貢獻方物積有年矣至元癸未有占城之役上遣使諭假道給軍輸以助右丞索多徵役世子不聽甲申冬鎭南王偕平章阿里哈雅奉命進兵十二月臨境世子拒敵大敗乙亥春正月上復遣諭索多自占城進兵其後世子勢蹇遣兄子彰憲侯陳鍵率崱等數萬眾拒索多於淸化戰不利彰憲曰小不敵大弱不敵彊防子歸周良有以也余乃國孫其忍國覆身亡乎遂與崱等率眾降附鎭南王嘉賞四月遣明望昔班師彰憲等入見驛馬至支淩寨彼兵攻急官軍夜戰突出伴使遇彰憲鏖戰勢逼戕馬上崱抱屍馳數十里出丘溫瘞之屬吏被殺防半崱隨班望闕防同館使引大明殿宴總賜伍千緡分賜伍百緡丙戌春上憫其忠特封國弟陳益稷爲安南國王同降官受符有差崱祗受勅從侍郎遙授紙縣令尹丁亥歳安南國王等屬官月奉賜弓矢鞍轡馬匹令送還國上命鎭南王曁平章鄂囉齊率師進討九月三日自鄂起師十一月至安南世子迎敵潰走崱時以疾畱思明隨後軍省都事十二月二十八日破內牙闗進安南平江背水陣焚廬室亂射藥箭五更潰省都事侯都等數千人俱陷獨崱引還萬戶名諱未詳焦千戶僉事院領府判黎晏馬上抱安南王九歳男大叔侯共六十餘騎殺其守闗卒而北晏馬力乏而殿防爲所獲崱以自乘壯馬換與晏等騎後鞭晏馬前驅逸去前途又爲被害眾夾攻間闗萬死日馳數百里夜半至黎明詣州詔闕拜賀戊子歳旦已而萬戶千戶具酒饌以燕崱各執銀帛謝曰君主出闗使我軰存是更生我也黎晏引大叔侯執璽頂嵌碧尼石細藤防致謝崱曰吾屬防死而獲生天也皆辭而弗受晏長崱七歳拜崱爲父以黃泥石壹顆髙麗布貳段謝又卻之俱還思明聽候軍役宣慰趙修作詩而稱焉毎領兵巡邊邀崱同行宣力三月鎭南王以安南炎瘴班師崱眾還居漢陽閩中士友朱凱初偕宋臣曽淵子投安南從彰憲侯歸順朝廷授爵秩賜錢帛從軍出力還與崱處數年卒崱哀無所歸買鳳棲山地殯之時至今矣防安南王念崱軍前效力薦之壬辰歳祗受勅牒奉事郎遙授同知安暹州事初夲國亂父母家屬離散崱來中州十歳始娶前國宗女李氏李隨義父彰懷侯陳宣慰內附官支飲膳給時服後罷衣糧賜田二頃養膳癸巳歳朝廷立安南行省有徵本國平章劉二巴圖遣崱與省郎胡祖廣漢卿萬戶胡繼殷馳驛江浙計防軍務又由杭歷【闕】

安南誌略卷二十

