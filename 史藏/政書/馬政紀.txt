馬政紀

﹝明﹞楊時喬撰

欽定四庫全書

史部十三

馬政紀

政書類四

軍政之屬

提要

﹝臣﹞等謹案馬政紀十二卷明楊時喬撰時喬字宜遷上饒人嘉靖乙丑進士官至吏部左侍郎是書紀明一代馬政上起洪武元年下至萬曆二十三年分十有二門一曰戶馬二曰種馬三曰俵馬四曰寄養馬五曰折糧貢市鹽納贖戰功等馬六曰兌馬七曰擠乳禦用上陵出府並附給驛馬八曰庫藏九曰蠲卹十曰政例十一曰艸場十二曰各邊鎭行太僕寺苑馬寺茶馬司其於因革損益各悉原委馬政莫詳於明亦莫獘於明時喬目擊其艱身親其事故𨿽裒集案牘之文而所言深中時病足資考核其條理悉具自序中序末自署前太僕寺卿而明史本傅惟載嘗爲太僕寺丞是書時喬自刋不應乖舛疑史或誤書也

乾隆四十六年十月恭校上

總纂官﹝臣﹞紀昀﹝臣﹞陸錫熊﹝臣﹞孫士毅

總校官﹝臣﹞陸費墀

●馬政紀原序

太僕周官也職主內廐卽後世司乘輿奉車騎典閒廐事不甚貴重周穆王命伯冏以繩愆糾繆格其非心愼簡乃僚無比眤匪人充耳目之官迪上以非先王之典曽以弼直貴重之道望焉則亦位近職親所關觀瞻習染必是乃爲貴重其道貴重其道卽貴重其官也漢制職主內廐位秩埒於九卿貴重矣獨石慶策馬之對貢禹請減乘輿服禦廐馬天子納其忠下詔減谷食馬爲能貴重內廐之官唐制職主外廐獨張萬歳王毛仲蕃馬收一縑易一馬之效爲能貴重外廐之官此則上而官同職異下而官同道異舉有績可紀顧弼直貴重之道未可言焉我髙皇帝都南京有南太僕寺文皇帝都京師有太僕寺主外廐民牧有苑馬寺主外廐官牧始名戶馬旣名種馬內廐有禦馬監不攝於太僕旣苑馬寺亦報罷太僕志曰苑馬之政不舉則邊馬不足太僕不領內廐則內馬無節殆識政體之言邇者種馬又盡罷令有司徵銀給民買俵以買俵寄養俵養不足則官買補竊謂種馬者俵寄之本源絕其本源而爲買買乃市賈逐末窮流之事行之於官曽是可以爲政乎或謂方內承平所需者銀奚必馬邇疏恆言使四郊承平無事恆如一日則馬可易而銀也京邊兵可易而農也乃此自聖世不可取必或當有事上欲追本遡源求復於戶種難之次欲逐末竭流求盈於俵寄難之一旦倉卒括民間馬不可得卽銀若貫朽若泉布不可操而騎也𨿽有善者無能爲枯株涸澤計已亦識政體之言臣喬蚤歲請假山居不學未聞繩糾格愼之道晚起家職南北冏事居貴重之官才識庸下不習政體愧未能越俎內廐步貢禹請減谷食馬又未能祗役外廐修張王之業所守簿領未久且疔間嘗覩會典寺志於今日行事宜有未備未合者自革種馬后輔部寺省臺諸臣深感觸於時勢本源末流之際裁畫覆請未行歷核冊案有存有否有惡害已而去籍者臣喬慨今此尙然久之前何攸徵後何攸據謹取其存者則紀不能悉紀者則略各邊鎭行太僕苑馬茶馬均屬馬政附紀日行事宜屢更者別紀是時相臣陳閣輔請修正史得兪命以此紀可備典實索之臣喬方再請假齋居偕太僕寺臣王長卿考訂授遊簿欵錄會南擢存篋中史臣林太史誌馬政索之乃於南署令稚子貢生可中編次授南京太常寺臣李博陳簿校刻今太僕寺臣鄧太卿宣猷牧政雅意從周助資成鋟臣喬聞吾學周禮今用之吾從周夫豈敢如魏弱翁條陳漢家故事以此足徵據夫豈敢惟嘗書報鄧太卿以備冏署案籍報林太史以俟史局稽采或敢云然楊時喬序

●凡例

一聖祖馬政成法深意此紀於各疏中特表著之若戶馬種馬俵馬寄養馬本同其以戶馬爲種馬以種馬爲解俵以解俵爲寄養不同者當戶馬時天下初定尙取之徵伐不專孳息故曰戶馬亦曰廐牧及種馬時天下大定不用徵伐專主孳息故稱種馬亦曰孳牧及解俵寄養時復有徵伐調度難以卒辦乃以種馬徵駒解俵發之寄養其種主孳息其俵養主徵伐始分爲二均稱之爲備用馬及以種馬不徵駒而買俵則種馬始廢孳息源絕又自種馬半賣盡賣則種馬盡廢孳牧羣空卽有寄養存而官民皆無馬惟藉於買取諸市貨而已以國家兵戎大事乃寄之商賈政事可以見已

一祖制初革牧監羣苑監戶馬會典太僕志俱未詳今皆備錄於首是爲舊章

一會典太僕志備載種馬時條例今旣革矣今猶詳之者所以明祖宗朝良法在此今革之日久如議之則所謂無故而發大難之端不議之則所謂陰雨而不爲戶牖之慮欲就中善爲之所則有待於繼治同道更化善治者

一馬數登耗銀數多少皆隨時不同今但紀前時大凡卽後日所增損當否及國計民生所系何如皆案卷可推

一實錄凡例凡軍民衙門官馬孳生馬邊境茶馬買馬之政牧養之地有攺遷及被人侵占淸出者亦書每歲有勑免所免欠各項馬匹悉書總數今此紀如之或未備而載在會典者皆紀之至實錄會典又未備者則查兵部及本寺案籍紀之

一兩太僕志有丁田數目等制本皆具種俵各馬欵下不另爲紀

一太僕寺志曰太僕不領內廐則內馬無節不預苑馬則外馬不蕃其識治體之言哉馴至今以不領內廐所以內監馬虛數徒存而戶部之艸料日增才一用之如上陵等項輒求太僕寺之寄養馬此其非獨無節抑亦病民以不兼苑馬所以民間苦於孳牧而邊鎭有乏動來內請此其非獨不蕃抑亦病國以故此紀不及內廐者以未嘗領之故無從稽之至於苑馬僅述北平初制於先而各邊苑馬寺附書於後蓋亦不預亦無從稽之故皆不能詳紀志又曰如今邊苑馬皆存則各鎭馬足不待內請是也

一洪武初置北平行太僕寺永樂間攺爲北京行太僕寺後定爲太僕寺洪武初置南太僕寺祗稱太僕寺後專稱南京太僕寺今皆如制永樂間凡各衙門俱稱行在獨此稱北平行太僕寺者以官署在通州也後從京師始稱太僕寺若南京太僕寺則在滁州

一會典舊志各年題覆更換爲例不同皆仍舊尙亦有重複者俱存之以備參考倘有變通者與今昔不合者亦存其不存者尙多則所謂諸有種馬地方以此爲病士民皆欲去之亦諸侯惡其害已而去其籍意故也

一會典兩京太僕舊志所錄者不同或多未備蓋查修會典者與所委司事者或更代不常或意議相殊又或南北異宜故也

一兩京太僕寺日行事例不常者不錄以其隨時異宜未能執一也

一遼山陜甘各太僕寺洪武初年建各加行字各設牧監羣管府州縣衛所種馬其後亦革去牧監羣攺屬行太僕寺管各府州縣處所有民者民牧之有衛所處以軍丁牧之總是民牧其遼陜甘各苑馬寺亦永樂初年建設監苑官牧總是官牧此二寺至今皆如舊其間沿革不一今惟舉其綱領其詳在各寺自有志不具悉若陜西三茶馬司又若四川茶馬司𨿽革去亦皆並紀之以其皆爲皇朝馬政大凡故也

一舊史自漢而唐宋凡馬政皆書於兵制中以馬爲兵制中一事也我朝馬政專理於太僕寺而統於兵部今會典皆詳於兵部車駕司欵下而太僕寺僅載官司管轄地方而已此紀今爲太僕寺職掌故獨紀太僕寺云

一此紀萬曆二十三年以前者以後俟續紀

●欽定四庫全書

馬政紀卷一

﹝明﹞楊時喬撰

○戶馬一

戶馬者編戶養馬牧以公廐放以牧地居則騍駒徵伐則師行馬從諸司職掌所稱廐牧者也吳元年至洪武六年太祖髙皇帝武功定天下以所歸馬置廐牧之設牧監羣官司之建太僕寺於滁州專理之旣而牧監羣革則以馬歸太僕寺又設太僕寺於北平遼東甘肅如太僕寺制皆民間孳牧永樂四年成祖文皇帝建苑馬寺於北平遼東陜西甘肅設苑監官亦如洪武間牧監羣制旣而北平苑馬寺苑監亦革亦以馬歸北平太僕寺令民間孳牧凡牧監苑監皆爲官牧凡民間孳牧皆爲民牧此官牧攺而爲民牧在初制卽然矣紀戶馬一

太僕寺牧監羣戶【馬初建於滁州後革去牧監羣尙爲後太僕寺戶馬】

太祖髙皇帝定都金陵吳元年凡兵馬所在屯聚放牧在京師有典牧所洪武六年建太僕寺於滁州設卿少卿寺丞等官七年置屬有五牧監九十八羣後增損爲一百二十羣設監正監副錄事羣長八年如舊十三年增置滁陽五牧監滁陽儀眞香泉六合天長滁陽羣二十有二儀眞六合羣各七香泉羣八天長羣四二十三年冬定爲十四監置江東當塗二牧監設監正監副錄事各一人江東牧監所屬八羣曰開寕泉水惟在淸化神泉新亭長泰光澤當塗牧監所屬十一羣曰石城化洽永保姑孰延福多福丹陽徳政繁昌東塘壽安毎羣設羣長一人十一月罷牧監九羣五十四攺置大興等牧監三永安等羣七先是設滁陽牧監凡八羣烏衣馬安石板廣陽來安金壇萬春福祿六合牧監三羣永福黃塘大徳儀眞牧監三羣金駿長興驊驑江都牧監三羣犀馬長寕崇寕香泉牧監十五羣長壽柘臯新興保大開城梅山永勝白馬歷陽千秋翔鸞仙蹤保安仁丰政理定逺牧監六羣昌莪龍澤大安白龍靑龍黒龍長淮牧監四羣孝議香山髙塘樂善天長牧監四羣太平古城第一昌平舒城牧監八羣徳勝大龍南鄕唐龍齊安靑陵鳯臺黃龍至是皆以冗而罷之惟存大興牧監以永安如臯沿海三羣隸之天長牧監以徳勝武安二羣隸之舒城牧監以九龍萬龍隸之其廐牧制見於諸司職掌凡太僕寺所屬十四牧監九十八羣專一提調牧養孳生馬羸驢牛其養戶俱系近京民人或五戶十戶共養壹匹每騍馬歲該生駒一匹若人戶不用心孳牧致有虧欠倒死就便著令買補還官每歲將上年所生馬駒起解赴京調撥本寺每遇年終比較或羣監官員怠惰或人戶姦頑致令馬匹瘦損虧多依例坐罪

二十八年以府州縣專理民事牧監羣專理民戶馬府州縣重民牧監重馬各有所責權勢不一法令牽掣互爭未定乃遂以牧監羣馬歸有司專令民間孳牧太僕寺專督理焉而牧監羣革監正等官俱罷永樂洪熈宣徳同正統七年定爲南京太僕寺【卽後種馬】

北平苑馬寺監苑戶馬【建於北平後卽革惟遼陜甘三寺見存】

永樂三年始勑建北平苑馬寺又設遼東甘肅陜西三苑馬寺其勑詞先命甘肅總兵官西寕侯宋晟寕夏總兵官左都督何福度地勢次第設置至是勑晟等曰今設苑馬寺以廣孳牧每寺統六監監統四苑寺置卿少卿寺丞監置正副苑立圉長以率牧馬之夫春月艸長縱馬於苑迨冬艸枯則収飼之今先設四監爾處應有牧馬宜春配與之凡回回韃靼以馬至者或全市或市其半牝馬則盡市之以給四監其監之未設者卽按視水艸便利可立處遣人以聞馬政重事其加意精思有可行者悉宜條奏毋有所隠諭之曰朕欲馬蕃息思有二策一欲略如朔漠牧養之法擇水艸之地其外有險阻用數人守之縱馬其中順適其性至冬寒艸枯聚而飼之一欲散與軍民牧養設監牧統之二策孰善宜條畫以聞於是江陰侯吳髙奏言大同東北豬兒莊西至云內東勝外有赤山楡楊疊白關隘可守東西險阻其內延袤四百餘里水艸便利可以孳牧然屯種之地少有空隙未免妨農謹上地圖上覧而是之遂設陜西甘肅又設北京遼東各苑馬寺六年勑甘肅總兵凡回回韃靼令鬻馬於甘涼州及千匹則於黃河迆西蘭州寕夏勿令過河

永樂四年設於北平通州卿少卿寺丞主簿各一員置屬錄監二十四苑各設監正監副錄事羣長各一員淸河金臺涿鹿盧龍香山通州每監四苑淸河監順義常春咸和訓良等苑金臺監永川隆驊大牧遂寕等苑涿鹿監泔池鹿鳴龍河長興等苑盧龍監遼陽龍山萬安蕃昌等苑香山監淸流廣蕃龍泉松林等苑通川監河陽崇興義寕永成等苑凡苑視其地理廣狹上中下三等上苑牧馬萬匹中苑七千匹下苑四千匹苑有圉長一圉長率五十夫每夫牧馬十匹又設陜西甘肅遼東苑馬寺圉在各苑馬寺下

十八年革北京苑馬前悉用軍士畜比調軍保安守偹馬悉散民間畜牧遂罷苑馬寺及六監二十四苑以其馬屬北京行太僕寺牧於民間

太僕寺志曰余志太僕於前世苑馬未嘗不深致意也而每嘆兩京故監之不存然至遼東陜西甘肅亦往往僅有存者馬政之廢如此夫內地之民苦養馬之害而邊兵反仰納內地之馬則行太僕寺苑馬之設何爲哉又曰祖宗於屯田鹽法馬政其深思逺慮皆謂行之數年則邊方自能足用可以不煩內地今至竭百姓之力以奉窮邊輸挽歲歲益甚天下於是始困也

按以上牧監羣馬苑監馬其制皆二祖稽唐四十八監宋十八監之制而命之名者也牧監羣者編戶爲羣羣長養馬之法官牧也苑監者卽其後遼甘陜三寺圉夫養馬之法亦官牧也官牧與民牧制本不同而會典太僕志類混而書之則稽考未詳矣且其牧監羣苑監旣有官以統之又公圉廐而居之畫牧地而餧之制本至善乃二祖朝有不能久行者要必有深意於中今亦難以悉考證已卽其後令太僕寺理民間孳牧其初公廐牧地並存載在典章者甚詳制亦善厥後公廐廢而牧地或爲豪貴奪或爲之徵租令民各自爲廐居各自求地芻蓄則其制日壊流獘日濡有不可勝言者矣乃今公廐絕然無存而冀北諸艸場卽舊北京苑馬六監故地南京應天諸艸場卽舊南京太僕羣牧監故地土地尙在無恙而豪貴者積襲故轍據而有之不能復之爲官民者業所謂求牧與芻不得安能俾孳牧盛哉乃今民間計地戶徵糧或買俵或發寄養而官爲之制及馬不堪亟責之民間是重爲民生困內監團營馬又徵索戶部艸料是又爲國計困民與國交困是皆輕變苑監公廐牧地之制致之也顧古今論牧政者皆善官牧而不善民牧其所稱善特就其法制之得宜者言之爾茍法制不得宜則官不能自理孳牧而實責之民故其所稱民牧者民也官牧者亦民也均之爲民害也其善不善豈易言哉卽若張萬歲王毛仲二太僕職官牧甚盛乃史稱萬歲中廢馬官亂職二十餘年潛耗大半所存者寡又稱開元廐後人主侈心屢經戰陷牧馬皆沒其後以內外閒廐都使付之祿山卒籍以叛而苑牧皆沒又其後水艸膄田旋以貧民及諸賜占幾千頃徳宗命閒廐使張茂宗收故地民失業愁怨穆宗卽位悉復還民太和七年置銀川監大抵無復開元天寶之舊矣卽此知物太盛則忌衰振作過則易弛物理固然所以保盛俾永維振作俾不怠者實惟得人以繼之爾昔謂馬政在人而人又在於牧制得宜如得人得宜則官牧固善民牧亦不失爲善未可深求而別言之也是以謹述二祖初制與先後更制者詳紀之以俟後之言馬政者

太僕寺戶馬【此卽滁州太僕寺後定爲南京卽今南京太僕寺】

洪武二十八年革羣牧監令太僕寺專督有司提調民間孳牧各屬俱置有専管馬政各府設通判各州設判官縣丞或主簿俱一員榜文江南一十一戶江北五戶共養馬一匹皆系同鄕同裏丁力多寡田產厚薄彼此相知富者助貧貧者安業不待官府號令自能相勸豈不人情和睦風俗淳美今有丁多之家倚恃豪彊欺壓良善著令丁少人戶一般輪流養馬靠損小民甚至略無人心著令幼兒寡婦篤疾殘廢一槪出偹馬錢有傷風化榜諭之後務要照依原編人戶內盡丁多之家做馬頭養馬一匹或兩三人丁相等富貴之家餵養並不許著令丁少人戶輪流設有倒損虧欠其餘人戶止是津貼錢鈔買馬其丁多大戶敢有不行自養馬匹仍前輪流靠損小民者及著令幼兒寡婦篤廢殘疾一槪出辦買馬者許諸人綁縛赴京全家遷發邊衛充軍如馬頭家生蓄不旺許令於貼戶家著養凡兒馬一匹配騍馬四匹爲一羣立羣頭一人五羣立羣長一人每羣長下選聰明子弟二三人習學醫獸看治馬匹【洪武二十年欽定榜文一馬料苴煮熟務要涼冷多用料水與艸拌勻方可餧馬不許紫計餧養飲水畢緩緩牽行回轉約有五七里然後拴系閒沙土地上隨意睡臥不許在槽拴系不便一春艸生發時月或馬十匹或二十匹或三五十匹隨趂水艸便利去處晝夜牧放如遇炎暑蚊虫水發時月務要馬趂髙阜無蚊虫水渰去處収養每日午間趕樹陰下歇涼無樹陰輳搭涼棚歇涼夏天炎熱辰時飲水一次午時飲水一次至晚飲水一次春秋冬月巳時飲水一次未時飲水一次每月二十日或半月一次將鹽水餧啖馬匹亦不許與牛拴系一處餧養一如是馬頭家內生畜不旺許令人戶議和於生口旺相貼戶家內看養務要置立馬房馬槽地下不許用磚石墊砌常用掃除潔淨不許縱放雞鵝等畜在馬槽馬艸內作踐亦不許梳箆頭髮馬悞食了生病一兒馬春間羣牧時月務要加料餧養臕壯照依原搭配定馬匹依時羣蓋定駒如果原關兒馬軟弱不堪著令民人另尋好壯兒馬羣蓋但有蓋過騍馬只將原蓋兒馬羣蓋再不許將其餘兒馬混雜花蓋定駒不便一各府州縣置立印信羣蓋文簿與管馬官吏収掌躬親提調逐日蓋過次數定駒日期明白於各騍馬格眼內逐月仍塡寫以憑稽考比較令羣長各一體置立羣蓋簿附寫比較每年正月二月三月趂時羣蓋定駒騍馬生駒七日後卽著兒馬羣蓋仍將生駒並買補日期亦於簿內附寫明白夏天炎熱時月須用天气晴明淸辰晚天涼候羣蓋若不過三五次卻停歇三五日再用兒馬羣蓋若果騍馬打踢不受羣蓋方是定駒仍五日一次用兒馬照試如果不受的系定駒其騍馬先須喫艸後方可飲水不許餧蕎麥稭黍穰雜糧及淘米泔並一應污水餧飲落駒不便一補領或孳生三歲騍駒照例每兩年納駒一匹永爲定例若虧欠馬駒務要買補相應馬駒還官照依原搭配定騍馬依月務要加料餧養三歲兒駒羣蓋騍馬不得定駒卽用大兒馬羣蓋一管馬官吏時常下鄕提督看視馬匹要見定駒若干顯駒若干重駒若干明白附冩印信文簿候本寺官出巡比較正月至六月報定駒七月至十月報顯駒十一月至十二月終報重駒但是新羣蓋者只作定駒馬一按古書內馬初生無毛七日方起號爲龍駒仰各該官吏著令養馬人戶如有孳生馬駒生得奇異不與眾馬相同者如法用心看養明白申報官又令軍衛屯牧馬凡在京在外衛所俱有孳牧馬匹以給官軍騎操之用在京及南北直隸衛所屬太僕寺在外屬各該行太僕寺苑馬寺及都司委官提督每衛委指揮一員所千百戶一員專爲孳牧其搭配科駒起解比較等項悉官民間事例】

建文元年攺卿爲太僕卿分少卿丞爲左右主簿爲典簿增典廐典牧二署署設署正一員署丞二員監事二員吏目一員典廐署添設驌騻等十五羣每羣羣長一員典牧署添設遂生等三羣每羣羣長一員永樂九年革去各監羣並添設官員悉復洪武舊制照榜例行事其所管轄南應天鎭江太平寕國四府廣徳州江北則鳳陽廬州淮安揚州四府滁和徐三州各所屬州縣衛所總六十七處永樂洪熙宣徳間俱稱太僕寺至正統六年始定都北京乃以此爲南京太僕寺

北平行太僕寺戶馬【此建通州爲北平行太僕寺後攺京師卽今太僕寺】

洪武三十年建北平行太僕寺及遼東山東陜西甘肅行太僕寺設卿一少卿二寺丞主簿等官

永樂元年攺北平行太僕寺爲北京行太僕寺十八年攺稱太僕寺洪熈元年後稱北京行太僕寺正統六年定稱太僕寺領民間孳牧如滁州之制上諭兵部曰馬政重務今畜牧之法廢宜爲定例以責成效兵部議奏毎牡馬一配牝馬三牝馬歲育一駒牡馬騸馬許軍士騎操而非有警亦不許發非大調發馬皆不得差遣命太僕専其政非太僕所屬都司衛所委官董之毎年比較具實以聞

永樂十年定順天保定河間眞定順徳廣平大名永平八府土民計丁糧編戶餵養孶生馬匹名曰戶馬【此內八府養馬之始永樂九年太僕寺言順聖川牧養蕃息命給懷來薊州衛各千匹宣府等衛萬匹永樂十七年以馬益蕃命薊州迆東衛分牧都督僉事吳誠兵部尙書趙羾往視口北宜牧之地還言保定州自順聖川至桑幹河廣袤百四十餘里四山還遶水艸便利可牧馬萬匹勑太僕寺先以千匹試之以懷來衛軍百人分牧都督張安尙書趙羾提督仍定行太僕少卿一員主之】

宣徳四年以馬日蕃八府不贍養則散於山東兗州東昌三府領養孳生馬匹毎五丁養駒一匹三丁養兒馬一匹不在免糧之例【此山東養馬之始】

正統十一年馬又日蕃則散於河南彰徳衛輝三府照例領養孳生馬匹【自有總領凡十五府三百九十一衛州縣分牧】

按丘文荘大學衍義補謂內地民牧以給京師外地官牧以給邊方內地則北南太僕寺外地則遼陜甘三苑馬寺玆言是已至於指太僕寺爲民牧以宋王安石新法比之又謂神宗見愧文彥博之言卽罷之在當時𨿽爲民害未至於甚乃今日獘政爲害莫此爲甚玆言似已豈其盡然哉我國初當天造艸昧冝建侯不寕君子經綸之時二祖皆智勇天啟凡經文緯武皆深思逺慮揆時度勢稽古考衷捨己從眾以故法立民宜永久可傳乃宋室至熈寕承平日久神宗口材之主外似鋭意內則治體未諳忽惑於安石新法之言祗頒一令俾所司驟行不顧民宜不思永久可傳是以罷之宜速此其不盡然者一二祖馬政皆有成法本意乃宋卽內有天駟監外有十八監名官牧實籍與北交欵歲幣自納馬市馬外諸馬政一切疎曠安石驗知乃斷於更制欲以捄之而內則識量意慮不逮外則法制不立又不擇委任不可與創始況可樂成此其不盡然者二二祖種馬擇地所冝產安石則隨地皆養不論地產所宜是以民有不堪不得不以爲害而罷此其不盡然者三二祖種馬騍駒卽以爲糧丁正賦此外未有他供宋史於熙寕罷牧監羣制攺冏馬於編戶元丰収還戶馬復置監院監院復廢而又增保馬馬端臨曰熙寕所行者戶馬元丰七年所行者保馬皆是以官責之於民令其字養而戶馬蠲其科賦保馬則蠲其徵役適又民苦科賦徵役而暫圖茍免故暫從之及其後宋臣嘗謂卽似蠲實未嘗蠲則是有加之於科賦徵役之外者也此其不盡然者四二祖於兩都近畿輔者上供孳牧之馬逺畿輔者上供漕運之粟非有偏累亦非有彊安石不論地之逺近一切皆有馬旣兼累又彊民此其不盡然者五丘文荘不察其不盡然而惟據其疾苦之一言必欲去之嘗試觀之南方跋踄萬里疾苦萬狀歲歲輸運而至惟以正供所在義所當然未有以爲民害而欲去之獨北馬以爲害而必欲去之者或以其爲疾苦之故也乃求其疾害之故則在法令屢更官吏陵恣牧地爲豪貴所奪已爾顧不此之圖而遂因噎廢之食豈北民之義有殊於南哉後此北產諸公所疏必以文荘引安石之言爲據則亦皆未深考之過矣卒之正徳隆慶萬曆三次輕議者竟借此爲更變之端馬政坐而壊矣竊惟議事泥古者則迂生今反古者則悖居今酌古者古今世守之法持循調運於間果不能無積獘之所則從而量宜補捄之歸於咸善則爲通變不窮之時惜乎前之爲議者不知此道而令馬政坐壊俾至今善籌牧者難於議也

馬政紀卷一

●欽定四庫全書

馬政紀卷二

﹝明﹞楊時喬撰

○種馬二

種馬者以馬爲種視母騍駒選駒搭配余則變賣入官會典所稱孶牧者也兩京太僕寺者卽前太僕寺在京南京太僕寺在滁州者洪武初名戶馬兩京制略異永樂十三年始同攺名種馬前所謂革牧監羣革苑監官以馬歸太僕寺令民間孳牧者至此而定矣正統十四年就種馬內徵駒解俵發京府寄養於是種馬寄養馬始分爲二皆名備用馬正徳二年始將種馬解俵額數令民買俵不復視種求駒搭配隆慶二年半賣種馬萬曆九年盡賣種馬於是二祖列聖謨猷諸名臣條畫損益圖維於二百餘年者悉變自此一變孳牧絕矣南太僕志曰孳牧絕而馬政亡子曰文武之政布在方冊又曰人道敏政紀種馬二

太僕寺【卽前北平行太僕寺】南京太僕寺【卽前太僕寺】種馬

會典於兩太僕寺種馬欵下有凡養馬人戶凡種馬騍駒凡羣長醫獸凡種馬變價凡買補孳牧馬共五欵今俱入此隨年而紀蓋始養以人戶旣立羣長醫獸專牧養旣養成騍駒旣騍駒不堪則令變價卽別行買補皆種馬之政也而今無復存矣稽此者可以觀前政

永樂十三年定例毎十五丁以下養馬一匹十六丁以上養馬二匹爲事編髮者上等七戶養一匹除其罪爲良民

永樂十四年定北方養馬例令北方人戶五丁養馬一匹免其糧艸之半毎馬十匹立羣頭一人五十匹立羣長一人管領牧養薊州以東至山海等衛除守關瞭髙等項其餘軍士每軍俵與種馬一匹餧養

永樂十五年定南方養馬例江北每五丁養馬一匹江南十丁養馬一匹凡種馬倒死孳生不及數例應賠償而遇災荒每羣聽以三分之一納鈔卽便入官【此折色之始】

永樂二十二年令民養官馬者二歲納駒一匹【詔書內開一各處孳生馬舊例每年納駒一匹中間多有駒不及數著令賠償積累年久貧無賠償多致失所今聽兩年納駒一匹派爲定例若能納駒二匹者量爲償鈔以旌其勤】

宣徳三年奏準北直隸每三丁養騍馬一匹二丁養兒馬一匹免糧艸之半兒馬病同羣共治死則均賠若因走失及別故致死者止追本戶【宣徳三年行在兵部尙書張本言兩京並陜西等處太僕寺苑馬寺軍民牧養至今逺者二三十年近者十餘年丁力消長不一馬之增損不同積年虧欠賠償未及屢蒙宥免而愚頑得計見在馬養之多不如法自今宜以見馬重加均派庶幾馬可蕃息本又言應天等府宣徳元年孳牧馬駒及所賠償一萬四千五百六十一匹宜與直隸淮安等府州縣新編人丁並已死種馬之家孳牧余有壯駒俵在京各衛所官軍騎操病馬各衛餘丁牧養順天等七府見養種馬並宣徳元年以前孳生馬駒一十九萬七千四百八十四匹而原編養馬二十一萬二千六百三十九丁今馬已有他給及死未補又有新丁俱未關馬宜更編排及時孳牧除遷民謫發者如舊各養壯馬一其初土民二丁養牝馬一於多餘人丁內仍添一丁助之請委官搭配印烙與余有壯駒仍付原養人今後應俵者如例分於山東河南附近州縣又言牝馬有病同羣之家共治死則同償若因走失及別故致死養馬自償上悉從之】

宣徳四年令山東兗州濟南東昌三府每五丁養騍馬一匹三丁養兒馬一匹不在免糧之例

宣徳五年上駐蹕陵下於營中閱馬命武士調習之顧謂侍臣曰軍國之政馬爲先務古人云事事乃其有備朕於馬政尢所用心侍臣曰今馬蕃息視祖宗時加數倍矣上曰此皆祖宗之澤但朕遵用成法不敢怠耳

宣徳六年行在兵部奏北京行太僕寺近歲畿甸馬多嘗奏遣人於河南山東核實民丁請先分給濟南東昌然欲如直隸順天府每三丁養牝馬一二丁養牡馬一免糧芻之半則所免多恐不給請無免其糧芻但令五丁養一牝馬三丁養一牡馬仍如例增設州縣馬官尙書許廊又奏山東濟南東昌已給餘五萬四千一百八十餘匹及順天府種馬一萬八千餘匹宜分俵山東兗州府及河南開封府等府【此卽河南山東養馬見前戶馬下】

景泰三年奏準凡兒馬十八歲以上騍馬二十歲以上免其算駒

正統十一年令河南彰徳衛輝開封三府照例領養孳生馬【此卽河南養馬見前戶馬下】

正統十四年令順天府所屬州縣原領孳生種駒攺撥直隸永平等府空閒人戶各派照前餧養【此卽寄養之始見後寄養馬下】

天順元年太僕寺卿程信按故事理營衛馬三營大將石亨孫鏜曹欽欣太僕苛急請馬隸兵部信言髙皇帝諭馬數勿令人知今隸兵部馬登耗臣等不得聞卽有警馬不給請無以責太僕上是其言令如舊制

天順三年奏準原編孳牧馬頭有消乏者攺作貼戶十一歲以上免其算駒成

化元年令各處買補孳生馬駒有司四匹軍衛五匹折買堪操騸馬一匹以充偹用其後以爲例謂之四戶馬例後倒失者騍駒三匹兒駒二匹各折買騸馬一匹羸駒每年二匹折買兒馬一匹【兵部題爲區畫馬政事各處府州縣所養孳牧種騍天順七年算駒虧欠者遇蒙八年恩例蠲免成化元年終又該算駒除已生外未生虧欠者又遇事例停候成化二年秋熟買補但所買馬駒例該二歲止可充數急難得用合無照依上年事例通行查勘有司四匹軍衛五匹折買堪操兒騸馬一匹解部轉發寄養備用其例後倒失等項孳生兒騍駒行令太僕寺查算明白騍駒三匹折買堪操兒騸馬二匹二匹折買堪操兒騸馬一匹送部轉發寄養偹用奉旨是】

成化元年令孳生馬每三年騍駒一匹

成化三年奏準復二年騍駒一匹額外多餘者官爲收買別給空閒人戶【兵部題成化元年欽奉詔書各處孳生種馬三年收用一駒欽遵後該太僕寺呈稱孳生馬匹往歲一年一駒今攺正三年一駒三分去二馬匹數少慮恐日久馬愈消耗備用不足合無照依洪熈元年詔書內事例兩年納駒一匹服勤牧養人戶三年生三駒或兩駒者所餘之數合無悉令報官將議和錢收買另給空閒人丁領養俟其長成騍駒照例算駒解部轉發寄養備用本部尙書馬等奉旨是】

成化三年奏準以後俱照例科駒孳生不堪騍駒折買【兵部題覆該禮科等衙門給事中侯祥等題濟南等府所屬州縣孳牧馬內今後但有兒騍騾駒倒失者照依見行馬駒事例二匹折買兒馬一匹本部看得各處孶牧馬內生有兒騍騾駒人戶餵養年久別無取用合無準其所奏本部行太僕寺並南京太僕寺各行分管寺丞親臨按屬督同管馬官吏查勘若有孳生兒騍騾駒委因老疾等項倒失者照例每二匹折買堪中兒馬一匹還官本部尙書白奉旨準議】

成化四年奏準羣長每五年一替

成化八年奏準各處醫獸每州定設二名縣一名歲終更替

成化十三年奏準養馬人戶毎十年一次審編先上戶次中戶單丁寡婦不許槪僉【太僕寺丞李進奏準養馬人戶不分田地有無經年不換至有富豪之家並遷民多不養馬要照依水夫事例十年一次編審先盡上等人戶照依舊定丁數著令養孳牧上戶盡絕次及中等人戶一體編審其見在種馬給領已盡以次人丁有餘待候每年搭配馬匹著令領養及前項養馬人丁遇有逃亡缺少挨次撥補其貧難隻身寡婦之家俱不得令其養馬】

成化十六年令軍衛有司拖欠孳生馬駒者查算折買【兵部覆該禦馬監太監汪直題查得成化二年虧欠孳生馬令有司四匹折買堪騎操兒騸馬一匹軍衛五匹折買一匹名曰四戶馬皆堪騎用緣前項馬匹查已數盡今徵進官軍於太僕寺領到馬多是矮小不堪騎用乞查照自成化二年以後軍衛有司若有拖欠孳生馬駒仍令民間四匹折買一匹軍衛五匹折買一匹務要健壯轉發寄養遇警得用奉旨是】

成化二十一年奏準凡補領騍駒作種者二年後方與算駒

弘治五年禦史潘楷奏驗地方以均徭役準行兩京太僕寺轉行各分管審編上中下等第除有力者照舊充馬頭不動外其中有消乏不堪充者攺作貼戶另選殷實丁多之家替養不許馬頭彊逼令各戶輪養止許均貼艸料及馬有事故管馬官員定與貼戶則例出銀買補

弘治五年太僕寺少卿李繸奏行各處養馬州縣通查衝要繁難州縣馬頭量派僻靜簡易及自來未經養者裁爲定額勿再加添

弘治六年議定例失虧欠馬追價【該太僕寺少卿彭禮等奏本部會同英國公張懋等議得弘治五年以前倒失虧欠例不該免種兒騍馬並駒免追本色將各處倒失馬駒應買補者遇孳生蕃息之時量徵價銀解京以備各邊買馬之用每大馬一匹銀五兩每駒一匹銀三兩虧欠者追銀二兩如各處見在種馬不及勘定之數就將此等銀兩収買髙大好馬輳補餘數送部發寺収貯以備各邊買馬支用奉旨是】

弘治六年奏定兩京太僕寺種馬額數兒馬二萬五千匹騍馬十萬匹共十二萬五千匹照例兒馬一匹騍馬四匹爲一羣共二萬五千羣每二年照例納駒其駒更不搭配於內揀選備用及補種馬之闕其餘賣銀貯庫遇備用不敷量支買補種馬每三年揀選一次老病不堪者賣銀入官撥駒補數北直隸河間大名保定順徳廣平眞定永平七府免糧養馬每地五十畆領兒馬一匹百畆領騍馬一匹共兒馬一萬六百九十五匹騍馬四萬二千七百八十匹山東濟南兗州東昌三府河南開封衛輝彰徳三府計丁養馬每五丁領兒馬一匹十丁領騍馬一匹共兒馬六千八百五匹騍馬二萬七千二百二十匹南直隸應天鎭江太平寕國廣徳五府州每十丁領兒馬一匹十五丁領騍馬一匹共兒馬一千九百九十九匹騍馬七千九百九十六匹鳳陽揚州淮安廬州四府滁和二州滁州一衛每田二頃領兒馬一匹三頃領騍馬一匹內滁州衛遞加一頃共兒馬五千五百一匹騍馬二萬二千四匹【兵部尙書馬文升題爲應詔陳言馬政事該太僕寺少卿彭禮等奏本部會同英國公張懋等議得民間種馬定爲額數再不搭配則民困終不得蘇馬匹終不蕃盛且如以十萬種馬爲額每馬二年騍駒一匹十年之間該駒五十萬匹縱損失亦得三十萬匹再加十年馬必至七十餘萬矣威敵制勝取用無窮但各該寺丞送到文冊內開種馬之數原額新增多有不明養馬之處論糧論丁亦有不實合無於北直隸河南山東等處差給事中禦史本部差屬官各一員其南直隸應天等府行南京六科都察院兵部各給事中禦史屬官一員共請勑二道前往各該地方會同布按二司守巡等官直隸督同本府掌印等官仍會同分管寺丞督同各該州縣掌印並管馬官查勘養馬地方何處論糧何處論丁論糧者要見免糧地畆實有若干或一百畆或五十畆養種馬一匹共該種馬若干論丁要見有力人丁實有若干或十丁或五丁養種馬一匹共該種馬若干務要斟酌處置旣不可太多以損民亦不可太少以虧官每種馬四匹照例搭配兒馬一匹此數一定永爲額例再不搭配增添如有倒失遇赦亦不蠲免其耕種地土人戶不分是否原系養馬之數但系承種過買地土者一體派與領不許畏避勢要致令不均勘定見在種兒騍馬揀選髙大臕肚者存畱作種不勘者變賣輳買好馬補數大約以種馬十萬兒馬二萬五千爲率北直隸山東河南該八萬七千五百江南江北直隸府州縣該三萬七千五百先盡免糧地畆次及人丁家道如各府州縣種馬揀選足數外尙有多餘堪作種者派與別府馬少去處領養作種額外堪以騎操兒馬並兒駒照數存畱以作備用之數其餘不堪作種騎操者盡數變賣以備買補備用馬匹題奉旨準擬開封彰徳衛輝兗州濟南東昌所屬州縣論人丁每五丁養兒馬一匹每十丁養騍馬一匹共該人丁四十三萬八千五百二十二丁領養兒馬六千七百五匹騍馬二萬六千八百二十匹直隸眞定保定永平順徳廣平河間大名七府所屬州縣各論免糧地畆毎地五十畆養兒馬一匹一百畆領養騍馬一匹共該免糧地七萬七百四十九頃五十一畆有零領養兒馬一萬七百九十五匹騍馬四萬三千一百八十四匹各照例兩年算駒一匹其餘人戶収候領養孳生馬順天府所屬覇州等二十七州縣亦論免糧地畆領養各處解俵備用馬匹勘定種兒騍馬定數南北兩京太僕寺所屬府州縣衛種兒騍馬一十二萬五千匹兒馬二萬五千匹騍馬一十萬匹太僕寺所屬府州縣衛種兒騍馬八萬七千五百匹兒馬一萬七千五百匹騍馬七萬匹南京太僕寺所屬府州縣衛種兒騍馬三萬七千五百匹兒馬七千五百匹騍馬三萬匹】

南太僕志曰予因稽昭代牧制及臣工建白俱重種馬之選有以仰窺我髙廟貽謀之逺矣自洪武肇牧於山陜遼東甘肅等處俱官牧備邊至畿輔內地攺官牧而散之於民又定兩歲一駒豈非阡陌成羣江淮盡丘乘耶及成化以後生息日繁搭配失職遂爲民病孝廟茹納王端毅馬端肅諸臣前後會議定種馬一十二萬五千匹其備用或選駒或用買不拘惟擇種必髙大如式可以徵戰每歲責寺丞三歲差禦史比較其瘦損者罪之務換買足額此其故何也蓋承平無事則孳息可以應俵萬一中原多警乏馬其十二萬五千種馬皆戰騎也蓋善通其變而不失我太祖之初意者矣第歲久俗玩種馬寢亡其半甚或存十之一二率羸瘠尫隤不堪牧每遇點烙陰賃陽眩以售其徼■﹝恡幾﹐去忄﹞獘百出未逾季而復稽察之則尺籍所載托之倒失者又十去六七矣卽責令買補至發屋質子不能償而況責之選調以杜姦萌者乎蓋天下之獘所爲積漸流澌已非一日反之力也識不早不易也願與經國者圖之

弘治九年奏準牧馬處所或論地畆或論人丁其有畆去丁消而馬存者應牧馬匹攺給得業之人及丁多之家領養逃絕免糧田地給與同羣管業不許典賣與人【兵部尙書題覆吏科等衙門右給事中韓佑等奏北直隸保定眞定等七府俱系免糧養馬地河南山東開封濟南等六府論丁養馬數年之後地畆有典賣人丁有消乏若使永逺不易未免貧富不均本部覆準行令兩京太僕寺轉行各該分管寺丞督同該府州縣掌印宮以後如遇十年大造冊籍將養馬地畆人丁照數查勘果有畆去丁消而馬存者就將馬匹給付得業並丁多人戶領養俻造養馬地畆人丁文冊各該寺丞親歷州縣查勘不許止憑管馬官朦朧查報又題覆兵科給事中倪天民等奏要將逃歸死絕遺下免糧地土撥與同羣朋養之人管業不許私自典賣變亂冊籍覆準行兩京太僕寺轉行該管寺丞並各該養馬司府州縣悉依所擬施行若有私自典賣紊亂冊籍者依律問罪照依常例發落俱奉旨是】

弘治九年奏準凡一馬兩年連生二駒者除納官外聽其自用【兵部覆革利獘以禆馬政事該南京兵科給事中倪天民等奏管馬官員専理馬政又無別項差委相應羣蓋之時擇水艸便易之處拘集各羣馬匹照配通行羣蓋如騍馬一匹兩年止生一駒例應還官或有一匹兩年連生二駒者止収上年一駒入官次年一駒給戶聽其自用以勵其勤並以備後年賠補虧欠之數本部議得合無行令各該養馬司府州縣悉依所擬仍行南京太僕寺轉行分管寺丞按季出巡悉遵行奉旨依擬】

弘治九年兵部題準經理馬政官中間如有闒茸不辦事及貪污害民者或本寺分管官員所在掌印官貟明白開來以除民害掌印官追賠馬數不足充用不準給由

弘治十一年題準倒失虧欠種兒騍馬價追數【該兵部尙書等題本部議得南北直隸並河南山東等處孳牧馬匹已該本部會議差官勘處額數已定其弘治六年至弘治九年倒失虧欠種兒騍馬亦免追補本色每兒馬一匹追銀六兩騍馬一匹追銀四兩每駒一匹倒失者追銀二兩虧欠者追銀一兩五錢解部轉發太僕寺收貯以備各邊買馬支用以後仍照原例追銀】

弘治十六年奏準南直隸養馬州縣照例將羣長五年一次揀選更換其有副羣頭去處一體裁革

正徳二年奏準太僕寺歲取備用犬馬止照種馬定額每羣派取一匹其種馬生駒起俵變賣悉聽自便

正徳二年榜例種兒騍馬年齒未老作踐倒死者責令馬頭賠價其馬俱印烙以便查考【會典在買補下】

正徳三年令民照種馬額數買備用馬匹解俵凡遞年孳生不必追究禁府州縣管馬不得點視種馬並遺馬毋徵駒【禦史王濟言今賦重差繁財窮力竭且如養種騍馬一匹孳生一駒是爲二匹兩年印記兌種補種搭配起俵不出養戶名下四年二駒是爲三配甚至積有四匹五匹費用艸料𨿽有養馬地所得無幾何加以官府點視刑責科罰所以百姓惟恐一有孳生故將騍馬饑餓作踐瘦病倒死卽今各處額數虧損太多其見在者間有定駒則又謀買羣醫人爲之隠諱有顯駒則飲以涼水酸泔爲之衝落永爲虧欠照例不過納銀二兩虧欠不得孳生旣出𨿽報在官饑餓作踐求爲倒死不過照例納銀三兩倒死不得種騍馬旣瘦𨿽有孶生終皆矮小又有管馬官畏怕分數不及逼要賠買送官搪塞明白撓頭駒求爲變賣照例不過納銀二兩三兩間有印紀或堪補種亦𨿽起俵太僕寺歲取備用大馬未免科民重買百姓甘心受累因虧欠倒失變賣之例行故將種馬作廢若不早爲從長區處徒費餵養終無實用今種馬地畆人丁歲取已有定額但有種兒騍馬揀選四尺五歲以上十歲以下髙大者存畱矮小老弱者賣價買補湊完原額養在民間遞年有無孳生不必追究太僕寺歲取備用大馬止照種馬定額派行買解假有十萬種騍馬歲取備用馬二萬隻該五匹買一匹歲取備用一萬隻得十匹買一匹以地論之則出於五頃十頃以丁論之則出於二十五丁五十丁就取三萬或銀馬中半百姓亦所情願種馬設使有生好駒起俵變賣悉聽自便】

太僕志曰蓋自濟建爲此議兵部尙書復議行後則種馬不系於官官但責駒而不復視種遺母以求子大抵爲一切茍簡之政矣從此民間稱爲無用種馬所謂徒有種之名而無種之實也後日兩賣種馬之端皆由於此始矣【是時濟爲禦史又爲太僕寺少卿故力議如此】

正徳八年都禦史趙璜題準守巡官並各府掌印官同分管寺丞將養馬人戶淸查消乏者開豁隠漏者增入照依三等九則編僉戶髙者充馬頭戶次者充貼丁最下者免僉先盡上戶次及中戶中間種馬凡有倒失不堪務令補足羣數

正徳十二年奏準軍民原領孳牧並騎操馬倒死告官相剝其皮張鬃尾肉髒許馬戶自賣輳銀買補還官【會典在賣買補下】

正徳十三年申明養馬論地者俱系免糧田地別無差稅不許典賣與人若混買者查照分數過割養馬全買者全養論丁者俱照額數編定

正徳十三年題準養馬不系雜差不許濫免

正徳十六年令免糧地土但承種過買者不拘官吏生員之家一體派與馬匹

又奏準馬匹派上戶領養中戶量貼艸料給與由帖不許輪養瘦損止罪馬頭其因而倒死亦於本犯名下追補

嘉靖二年議準凡羣長照永樂十八年事例馬五十匹立羣長一人一年方許更替一次常川在鄕往來調督羣蓋若有作踐責令具呈究治醫獸照洪武二十八年事例每羣長下選聰明子弟二三人習學醫獸定業成一人專看治馬其市井無籍與輪流充當等項一切革去仍令各州縣止許朔朢各點卯一次羣長責其呈報半月之中提調定駒及作踐馬若干醫獸責其治報半月之中醫療過並倒死馬若干已報駒而落胎者罪其馬戶作踐不曽舉呈而驗其瘠破者罪及羣長醫獸療治無狀更換

嘉靖六年奏準兩京太僕寺分管寺丞於有力人戶內僉充馬頭倒失責令賠補不許無賴之徒營求充當科害貧民若編僉不公參究原編官員其有盜賣受財情獘從實追究

嘉靖九年議準河南陳州等七州縣人戶每十丁孳養種馬一匹免其均徭雜差原額均徭量攺本省差輕州縣代辦其項城縣民佃養馬地土退出撥與養馬人戶牧放通免徵解租銀

嘉靖十年題準每十年大造黃冊成南北太僕寺分管寺丞督同州縣正官查驗人戶消長定爲養馬人戶編造文冊二本一本該縣収照一本該寺查考

嘉靖十年詔養馬地仍歸本戶餧養不許勢豪侵占【兵部爲太僕寺覆奏查得嘉靖六年詔書內一欵順天府論地養馬近年以來地多歸於勢要之家其馬仍令本戶餧養瘦損倒失責令追補甚爲貧民之累該部議準地賣馬存者斷令得過人戶餧養不許豪彊勢要侵占隠瞞負累小民已經通行欽遵去後然此主於勢要而言其官軍捨餘人等買種民地例不歸割地稅猶存本戶及賣主各項情獘俱未議及相應比照前項事體依擬其或彼此隠蔽不行開報以致互相推托馬無歸著各該官員用心查訪重行究治奉旨是】

嘉靖二十年令州縣淸查養馬地畆將餘地白地照畆撥補【禦史謝汝儀奏種馬之養正欲其羣蓋孳息生駒起解以備邊用弘治六年有倒失馬駒及虧欠徵銀之例而馬政壊矣正徳二年禦史王濟奏奉欽依每年每馬一羣朋合買備用大馬一匹不較其駒之有無自是以來種備二馬判不相維有司每年止是比較買馬起解更不提調生駒種馬若無用之物故議者有以不必養種爲言有以但徵銀解部招商上納爲言此皆徒見末流之獘而不考究其始甚乖祖宗立法之意又奏養馬地租等因該本部看得北直隸養馬論地每地五十畆養馬一匹今各該州縣有餘地有白地或十四五頃或一二十頃影射富豪規取地利以致貧苦下戶累及養馬及有馬戶消耗人丁蕃息領馬照舊合轉行分管寺丞督同各該州縣正官將徵糧養馬地畆逐一淸查明白將餘白地籍之於官照畆撥補各羣逃亡其有戶口消耗及人丁蕃息去處務要彼此相濟不許偏累小民事完造冊送本部該寺該府查考奉旨是】

嘉靖四十二年題準革州縣管馬官以馬政各屬掌印正官各府管馬官仍舊掌印官止許點視種馬不許騷擾騍駒【該禦史吳守題本部覆準南北直隸河南山東種馬寄養地方除府管馬通判照舊存畱以總其綱外其餘州縣管馬官不分同知判官縣丞主簿盡行裁革送部別用一切馬政責令各掌印官兼理止許點視種馬不許騷擾騍駒遇解俵之期各州縣差能幹陰醫官一員該吏一名管押或本或折赴該府通判處點僉堪中足色倒換府批徑自解部】

隆慶二年題準南北直隸山東河南各省種馬通行變賣一半每匹變銀十兩每年徵艸料銀二兩仍將存畱馬戶爲正頭變賣馬戶爲幫頭養則輪轉徵則攤派【太僕寺卿武金奏臣考會典近邊有官牧之制無容言矣腹衷有民牧之制計丁養馬歲以所生駒解京俻用法非不善也但孳駒類多弱下解俵不堪逋欠日積馬戶逃竄而民牧之法難行近該正徳二年禦史王濟奏令馬戶別買解用夫種馬之設専爲孳偹用馬也今俻用馬旣別買矣自今如俻用已足貳萬之數冝令每馬折價銀三十兩類解太僕寺發各邊照時估買馬則壹馬折價之數可買戰馬貳匹不必加銀而馬數自倍於往日其以前所養無用種馬冝盡行變價以俻練兵之用如壹馬定價銀拾兩則北直隸六府河南四府山東三府約有種馬壹拾二萬匹可得銀壹百貳拾萬兩矣種馬旣去則養馬艸料當収仍每馬一匹折艸料銀貳兩則每年又得銀貳拾肆萬兩矣禦史謝廷傑奏武金欲去種馬種馬本以孳生偹用旣而徵銀買俵則種馬似爲贅物而倒失賠償於民稍苦故往往奏乞議革但查前此鎭江一府知府熊佑奏革而兵部執止之都禦史翁大立奏革而兵部又執止之至嘉靖四十五年禦史周弘祖極論不當奏革之故兵部題奉欽依移咨都察院札南北印馬禦史又行禁革乃屢奏止以祖制所在軍機所系未可輕也祖宗之法久而獘生但當淸法以除獘不當因獘而廢法年來因循玩弛日久成效莫臻而乃欲並種馬盡廢萬一有警驟行調發無所措置將不追究於議者之非耶昔人謂戎者國之急務使馬爲不急則兵不遣而還農也可乎伏乞勑下該部查議前禁永杜士民幸免之端如或謂其果無實用姑爲目前卹民之計則亦惟深思詳定該本部議如謝廷傑言而云種馬實爲孳生之原事干成憲遽難紛更是時議者方以內帑缺乏遣使分道搜括天下逋負輔臣徐主議理財用武金有賣種馬可得百貳拾萬之言遽請穆宗皇帝聖旨備用馬匹久已買俵種馬徒存虛名百姓卻受實害宜從謝廷傑說深思詳定著且革去一半以蘇民困合行事宜你每查武金原奏議處來說隨該本部議查得武金奏議將每年應解之馬俱照原數買馬起俵將各府州縣種馬變賣每馬一匹變價十兩每年每馬仍折徵艸料銀貳兩類總解部以備練兵之用爲照種馬半賣民因以蘇但養馬半存尙資民牧而養馬費多折徵費省未免不均將原養種馬選其老弱瘦小者變賣一半每馬一匹價銀十兩解部發寺備用每馬每年折徵艸料銀貳兩以隆慶三年爲始徵完類總起解其存畱之馬戶爲正頭變賣之馬戶爲幫頭養馬則通融輪流折徵則通融攤派奉旨是】

隆慶三年題準將變賣種馬價銀太僕寺另項収貯俟後日議復種馬支用【該禦史謝廷傑題前事內云種馬變賣臣常堅執以爲不可乃今價銀徵納率難輕動姑候民力稍裕議恢復祖制本部議變賣種馬價銀札行太僕寺另項収貯以俟後日議復種馬支用奉旨是】

隆慶四年題準將各屬養馬人戶原養兒騍種馬如有孳駒照例科用如種馬無駒或作踐倒死者嚴行追罰【兵部題覆以太僕寺卿顧存仁所陳優卹種馬以重孳生謂國家設立種馬本爲孳生俵用頃因減賣一半人皆便於納價官司又不行加意督理而種馬之設遂至無用矣該寺通行各府州縣掌印正官以後各將所屬養馬人戶原養兒騍種馬責令用心餧養如有孳駒照例科用其報駒優卹及生駒津貼並所生之駒或畱充額數或印發歲俵悉如所擬如種馬無駒或作踐倒死者嚴行追罰其州縣正官亦照戶部未完事例一體升取給由俱不準起送太僕寺卿顧存仁又奏國家莫重兵食而兵政莫急戎馬然而馬之孳生本於種馬猶食之充足本於農田也孳生不足起俵而咎種馬之害民猶漕賦不足供輸而咎戶田之害農也戶田害農卽思棄田而逐末猶種馬害民卽思棄馬而納價於是攺孳駒爲額派専仰給於馬販以朋買爲便民議鬻馬而徵價國帑賴一時之儲小民茍目前之逸然國家戎馬歲不可缺起俵之數原額猶在也數年之後父死子繼未有不謂無田之稅額外之徵小民愁怨恐不止於今日又祖宗種馬之法本爲孳牧俵用今議鬻其半而仰給馬販不知積販之馬豈皆神化而在官種馬獨不孳生耶管馬丞判又且裁革停選卽今惟在府州縣正官若重其責並免種馬艸料其歲徵所生駒堪作種者畱充額數多生別駒亦與養戶歲堪俵者不必苦拘尺寸卽印烙發寄以示優卹如是則官以種駒爲重不數年種馬原額可以漸復又右都禦史曹邦輔言南北直隸山東河南原定額種兒駒馬拾貳萬伍千不可謂不多矣而解俵於太僕歲二萬若以拾貳萬餘減半騍駒亦當有六萬六萬之中又不能選拾貳萬起俵不知所孳養馬駒歸於何處消耗如此臣往任大名元城縣每見管馬官一次點馬不過千匹而常點數日不了問之則曰某馬瘦某馬小某馬毛病不堪更不問駒之有無於國初種馬騍駒解俵之意茫然不顧徒常點視滋漁獵之計而已於是臣親往點視亦不令打量丈尺長短大小喝報肥瘦毛病但按冊呼名問駒有無記籍之有駒者令歸業不復至縣中無駒者數下令期督之更不擾有駒者人樂其便由是不一年而十已七八有駒矣若漂沙及病馬不孳息者稍易一二則皆可生駒之馬殆無不生之駒臣常恨管馬官不盡職若執專一課駒簡易之法課駒之外一不擾害又通計人戶量貼艸料則大小馬可以兼養孳駒之家可以獨養矣蓋起俵馬須三歲以上八歲以下而孳駒之家可餧駒三四年而獨自費乎此在人情有不堪而馬駒因無成材中俵者由此也若可中俵亦省眾攢銀買俵比無駒可俵而買俵者自減若不可俵變賣亦了眾無虧欠馬駒之罰若連年二駒定與馬戶一駒則當與眾共分若眾不願幫養馬亦不分駒專歸養馬之主則不偏獨累養駒而孳駒之心自急或貳年有兩駒者矣若貳年無一駒虧欠倒失者有罰賞罰明而馬不蕃息無是理也不然有罰而無賞此自來欲其馬之蕃生而竟不能者爲未議幫貼養駒艸料及二駒賞一駒者亦未見其必行也若有賞有罰而更行臣前至簡至易之法除課駒外累月成年再不點擾卽一人管幾千萬馬亦可一律齊矣何難之有而況羣長羣頭馬戶之多督馬提調之官之眾而何馬政不興哉】

隆慶四年題準南直隸變賣種馬一半如直隸河南山東例

隆慶四年題準四五等年去量徵艸料銀一兩至六年以後仍徵銀二兩待年丰之後仍買種馬給民孳養額數足日艸料卽與停徵【該吏科給事中光懋言種馬減二分之一種馬旣減艸料之價自當優除兵部復議民間餧養種馬間歲課駒起俵給軍騎徵此馬政之本意也先年管馬官不行督教字孕以致孳駒未必堪俵則另買大馬俻用已失馬政初意而民間又增買俵之累及買俵久而餧養日廢民又苦於府縣官點驗罪責則思去餧養之累而徑願出銀買俵則孳馬之源旣尠將致馬日少而從買俵必有乏馬廢事之日此小民無逺慮之見也今已減去種馬又歲出艸料銀當事者以爲不欲盡去其名也仍照議行事理每年量徵一兩至隆慶六年以後每年仍照追二兩待年丰之日仍買種馬給民孳養額數足日艸料卽與停徵】

隆慶五年題準令各府州縣衛所掌印官嚴督馬戶將種馬用心餧養務要如法多生孳駒【該兵部復議禦史趙應龍題稱各府種馬州縣除每年每羣頭二運解馬二匹照依丁田朋買解納及種馬羸瘦照例治罪無容別議近日巡歷各州縣孳駒甚少乞要通行各府州縣衛所掌印官親自點視責令馬戶用心餧養必期有駒如三年有二駒者卽以一駒犒賞或無駒者治罪朋買其駒之定顯務要登報循環查考以憑分別犒賞一節爲照種馬孳生科駒起解原系祖宗舊制一變而爲朋買本色再變而爲朋出折色遂攺種馬僅有其名全無實效旣該本官具題無非整飭馬政意相應申明舉行責令各府州縣衛所掌印官嚴督馬戶將種馬用心餧養務要如法多生孳駒如果合式相兼起解其騍馬如有漂沙不育者卽便變價另買専委正官經理其事佐二首領不許干預仍嚴禁吏書人等毋得妄行騷擾其餘一切賞罰稽查登報等項事悉如所擬奉旨是】

萬曆元年議準各種馬州縣督率餧養二年之內果有一駒解俵四家馬戶各出銀三兩幫貼養駒之家如孳駒不堪解俵就令估價變賣將價銀一半歸還四戶扣買大馬解俵一半給與原養駒家其二年之內不生一駒者量追収過艸料銀八兩扣充朋買大馬解俵

萬曆三年議準馬戶每匹派徵艸料銀六兩照地照丁編入偹用馬價銀內帶徵給正頭餧養如有失止於馬頭追補不許累及貼戶其孳駒給賞亦不許貼戶侵分萬曆三年題準養駒累民令一年以上卽與發賣半給養戶半入官帑收助解俵【禦史孫成名條議孳生馬駒估價變賣半賞馬戶酬勞半收在官助俵扣減偹用馬價】

萬曆九年議準將各處存畱種馬盡行變賣上等馬價無過八兩下等五兩賣完解部發寺專偹買馬不得別項支用每馬歲徵艸料銀一兩各州縣類總解部惟徐通泗興化等州縣以先免種馬艸料亦免徵至後遂爲定例【該太僕寺少卿裴應章條議內一欵議查課種駒查得北直隸及山東河南原額種馬八萬八千有奇已經題革四萬七千有奇而存畱者尙猶及半今見行事例每一騍馬每二年騍駒一匹堪俵者起俵堪種者補種不堪者估價變賣其價銀一半貯庫以爲助俵之用一半給賞馬戶以償孳育之勞法非不善也但自徵銀買俵之例行而有司者視種馬爲贅疣矣間有所生之駒又動稱補種變賣而起俵者絕無一二其變駒銀兩徒有助俵之名而無減徵之實給賞者徒出虛領之狀而實充官吏之囊種馬之無實效有由然也夫種馬之革者旣徵銀買俵則種馬之存者當騍駒坐俵此兩利俱存之道也今革者反爲存者出銀而存者不能爲革者助俵任其廢弛而不一爲之稽查徒寄空名於冊籍是上之人先視種馬如贅疣矣有司者獨柰何不以贅疣視之哉今後合無嚴行各州縣掌印管馬官員須要時常點查責令馬戶用心孳育務使種馬不虧生駒足額每年俵解馬匹議定徵銀買俵一半孳駒坐俵一半其有孳生不足俵解無駒及隠射侵克變賣孳駒銀兩者容臣指名參劾如是而種駒有不駢蕃者無是理也或者謂種馬之政廢弛已久欲遽責其俵駒一半似屬難行臣請自萬曆十年爲始大約俵馬十匹先坐駒二匹以漸逓加不出三年可以足其一半之數而買俵銀兩亦可以減徵一半矣又謂種馬一向累民近議買俵民頗稱便若是則當盡罷矣又何用存之爲也臣以爲旣存之須課之安有以國家四萬有奇之種馬空置之無用之地而徒充姦貪之囊槖也隨該兵部復議以國家種馬之制利其孳畜以俻郊原緩急之用國初艸野甚廣芻牧旣便而免稅資牧民力更裕故課種之馬俵駒歲以萬計嗣後生齒日蕃田野日辟芻茭不繼孳養爲難始計地以養馬則起糧此地也養馬此地也民日告困而駒之堪俵者百無一二矣正徳二年該禦史王濟建議止照種馬額數派徵偹用大馬隆慶二年該太僕寺少卿武金條議變賣種馬之半惟種馬之半尙存則課駒之法難廢萬曆三年又該禦史孫成名條議孶生馬駒估價變賣半償馬戶酬勞半收在官助俵扣減備用馬價然買駒之時駒不足以值四五兩而官估者或至十餘兩則賣駒之價不足以抵半價入官之數而半賞養戶者止空名耳故馬戶有養種馬者一馬也買俵者又一馬也養駒則又一馬也在種馬則時有點驗之煩有科罰之苦有差撥迎送拘充夫役之勞一累也在課駒則有定駒顯駒重駒之擾及賣駒賠價之費又一累也民爲此累𨿽日撻而求其駒之蕃庻不可得矣今議責之課駒以免俵解是欲養馬者得馬則徵價者可以減徵原爲利民而非與民爭利然必使民得養駒之利而後行騍駒之法相應酌議合無將種馬課駒者聽民之便凡無駒者以派徵銀三十兩聽其買俵有駒堪俵者卽以所徵銀盡給起俵以酬其數年餧養之資其一切定駒顯駒重駒驗駒之法與夫駒病駒死之罰賣駒助俵之價通行查革則民不擾而自利於俵駒之堪俵者當不止於十之二與五已也仍偹行該寺及各撫按衙門著令州縣掌印官每歲終惟稽查種馬見在數目如有倒失者責令如式買補以憑印驗不許問罪科罰佐貳等官及吏書人役並不許假以稽查之名下鄕擾害其起俵之馬不必計其買馬於別戶者俵駒自本戶者應給馬價一體盡行查給至於各處變駒助俵銀兩以文書到日爲止惟淸查見在若干如有侵欠者嚴爲追補以抵充正額照數減徵此後不必再爲變賣使民無養馬之害則馬有蕃庻之利矣是時輔臣張居正尙前議適時方以欵市查市本不足太僕寺所儲無幾欲藉此以充市本於是力主盡賣隨請旨近年畜養種馬課駒一事苦累小民至極還查照節年題奉事理議處停當來說其餘依擬該南京湖廣道試監察禦史於有年奏內稱將每年應俵之馬每馬一疋議定價銀三十兩外加艸料盤費銀五兩卽於本處均徭數內通融徵收在官或取本色則買馬解俵或取折色則一並起解以前所養無用種馬盡數變賣價銀類解兵部以俻邊方之用該兵部議得種馬課駒民艱最重在昔沮變賣之議者不過恐絕孳生之源乏緩急之偹耳不知窮民無賴牧飼失時羸瘠尫隤種且自斃安望其駒乃至別買大馬以俻解俵是未嘗有孳生之實也其何以充緩急之俻查得南北太僕寺實在種馬通共五萬七千五百二十三疋今若盡數變賣價銀收貯太僕寺以蘇山東河南南北直隸困窮之眾艸料折徵毎年計十二萬五千有奇積至十年可得百萬如遇俵馬不足卽將此銀分發各處官爲收買一同解俵給價從厚立法從簡馬自雲集堪充實用隨該復行本寺該署印太僕少卿裴等查議回稱審度時勢變通調停上不失乎祖制下有禆於生民事在兵部等因兵部隨議變賣之法其事有五先變賣定價十兩殊爲太重迄今拖欠賠累況馬價髙下難以槪擬合令各處撫按官選委司道各官親爲估計髙者無過八兩下者無減五兩完日先造淸冊送部以候解銀到日查考此變價所當議也往時變賣解銀限期近者一二月以裏逺者半年以裏顧民間種馬率多不堪一時變賣未易盡售追比太急則姦人射利量寛其期庻不厲民此立限所當議也艸料折徵以資儲積兼可歲稽馬戶黙寓約束先年每疋徵艸料銀二兩小民猶稱難辦後議徵一兩合無定以每疋徵銀一兩此艸料所當議也種旣已革駒不當責其已經驗報者則屬官物宜閱其種馬堪賣者以報駒給賞種馬不堪賣以報駒並賣輳足今價原未報官者免追此報駒所當議也朝廷此舉蓋以蘇久困之民各處有司自當仰體上意各將馬戶多方優卹不得因其釋負仍敢巧立名色加以雜役其馬戶有逃故種折者有逃移新復者亦宜分別減免以宣恩澤此優卹所當議也臣等再三考究籌劃先年變賣未盡種馬一半委應通行變賣量徵艸料銀以佐買馬之費種馬𨿽革馬戶宜存聽其照舊或十年或五年一次審編買解大馬如歲月馬匹數多太僕寺預呈本部多買本色或有重大徵戰無論本折悉買本色如再不敷並出太僕寺所貯變價及歲積艸料銀兩分發州縣收買臕壯大馬一同解依太僕寺應用相應題請定奪恭候命下通行南北直隸山東河南巡撫衙門並札付兩京太僕寺仍咨都察院轉行各撫按並印馬禦史行各司道並府州縣掌印官將賣剰一半種馬盡行變賣司道各官親估價銀上等無過八兩下等無減五兩估完先造淸冊送部案候查考以文到之日南直隸限一年以裏北直隸山東河南限十个月以裏變賣完日傾銷成錠各州縣依期解部發寺收貯専備買馬不得別項支用每馬每年折徵艸料銀壹兩以萬曆九年爲始徵完各州縣類總解部發寺不許延捱拖欠孶駒已報在官其種馬堪賣者將駒給賞馬戶不堪賣者將駒一同變賣輳價馬戶有逃故種折者審實免徵逃移復業種馬猶存者照下等馬價減估等因奉旨是】

萬曆九年盡賣種馬惟於鳳陽府及廬州府滁和二州各一年輪派大馬二百七十二疋其餘盡攺折色

萬曆十二年題欲淸查艸地量復種馬以備緩急兵部復議兩奉明旨查革年久難以再議停止【該禦史馬朝陽奏內一欵復種馬以經逺猷國家種馬之設豈専爲孶生之計已哉蓋必有所重者在也萬一有警刻日之間數萬匹之種馬可以畢集謂非緩急之一須不可也先臣議欲革之者蓋謂種馬所生之駒多不堪臨期又另買以充解是種馬爲無益之累且額解馬價議於該地方丁田內通融派徵此又得苦樂適均之義上無損於國額下有便於民情誠計之得也革之誠是矣但種馬之獘非馬累之也官累之也民自累之也玆不於法之所以累者而釐之以復無獘徒區區種馬是革是猶人因噎而廢食𨿽免一時之噎而受傷多矣今額解之數無失而種馬旣革卽謂之無馬亦可也初該部議覆豈不欲盡革以蘇民困哉必仍畱一半者以其所關於國者重於不可革之中而姑爲量革計蓋亦與釜與庾之微權也猶不失廢禮存羊之意未幾建議者乏曲突逺慮援前爲例並其所畱一半而悉革之若及此不一權輕重而爲之焉其如國何且種馬之立原設有艸場今馬革矣而艸場安屬耶其利安在耶此正致噎之病根而馬政之所由獘也以臣竊計之當於原設立種馬地方淸查額設艸場若干坐落何處或有無開懇侵沒除荒蕪外其已墾或侵沒者照額淸查攺正每歲計其子粒之入以爲芻養之資或當旣革之後恐駭民情亦宜量復後革一半其買馬之價於額解折價內議處每匹仍查照舊規除艸場子粒外量議給工食艸料銀若干除所生之駒堪俵者聴解其餘不堪當官變賣其不敷之價於該地方丁田內遵新例通融派徵此有復之實無復之擾庻民各妥其所天而國亦隱然獲種馬之實用矣實萬世計也隨該兵部議得爲照種馬之設洪武初年牧之於官未爲民累二十八年始令民間牧養猶止於南直隸數府至永樂十年以後行之北直隸山東河南等府皆借民力牧養圖孳息以俵解其俵解馬匹卽是種馬所生之駒不論大小牝牡亦不限以多寡名數止以生息見在者起解太僕寺發令西山一帶空閒地方趂水艸牧養是所解之馬原出種馬故種馬不可議革行之旣久獘孔叢起原養之馬多不生駒所課之駒又不堪解於是遂議另行徵銀買俵是歲解偹用馬匹已全不賴種馬及孳駒矣隆慶二年武金奏半革萬曆九年於有年等奏盡革臣等查得種馬之設國制惟主於有馬以俻徵操今馬匹見在者一萬有餘馬價見在者六百萬有餘兩奉旨一謂種馬徒存虛名百姓卻受實害一謂種馬全與起俵無干徒苦累小民屢奉欽依查革年久似難再議題奉欽依是】

萬曆十四年題準審編照舊例舉行仍量地丁饒裕之家爲正額余爲貼戶【該兵部覆太僕寺卿魏時亮題種馬議覆之法有二其一欲令守令勸民孳養限以三年勸足養數報寺俟後民馬漸多稍稍多派本色查兌缺馬各邊少省解發勿累寄民此一節若州縣有司行之盡善是謂導利於下固有利於國家若行之不善不免以多事爲擾反無利於民生又孳息有水艸之宜蓄牧順人情之便似未可操一切之法以責之也其一欲精選富戶不分正貼此一節審編馬頭系五年一次原計丁地多寡以分正貼正戶養馬貼者幫助不許輪流餧養若欲精選富戶俾專養馬合縣扣算通派艸料則一旦更張人難信從合無將審編之法查照舊規舉行但當酌量地丁饒裕之家爲正頭養馬余爲貼戶養馬艸料各宜因民之便分別戶則量行幫貼若有倒損照例追賠量爲寛卹題奉欽依議行】

萬曆二十二年查議種馬舊制【該太僕寺卿楊題爲欽遵旨條議馬銀日俱空匱財用所當通融事宜懇乞勑下該部預計永圖以保治安等事臣考太祖髙皇帝都南京守南京者先守淮乃於淮南北之間建太僕寺於滁州成祖文皇帝都北京守北京者先守關乃於關東西之間建太僕寺於都城又建苑馬寺於都城之外兩關之間薊昌等亦各建監苑都司衛所遼東則立行太僕寺苑馬寺其後三衛之師內徙而都城北與敵爲鄰兩關皆在其外於是所需於戰守者爲甚急而守先兵兵先馬聖祖嘗諭成祖北平口外馬數不過二萬若遇十萬之騎𨿽古名將亦難於野戰是以極重馬政關之外若遼薊宣大山陜各置監牧場地種馬而內地若北直隸順天山東河南十五府南直隸應天八府各種馬間歲騍駒復生駒原無定額就所得駒起俵給軍騎操正統間因邊方調發不敷乃於種馬內俵駒寄養於順天三府名備用馬是爲馬政成法一則察北俗以馬多寡爲彊弱故各州縣民皆令種馬實示之以彊以衛其州縣亦自衛其生一則養馬爲天地自然之利下歲騍駒以利上亦得習騎上歲免地糧以利下亦省徵斂實有兩利是爲馬政本意當時有利無害馬政修舉其後法久民玩官恣吏陵獘害因生民甚疾苦士大夫產其地者身親疾苦輕於議革當事者以去此可收捄時之譽敢於主革而於戰守均弗計者是以正徳初禦史王濟議不徵駒而專買俵則羣蓋法廢孶生路絕然猶有遺馬也隆慶間太僕少卿武金議專備用而盡賣種馬當事者力是之乃攺折竇開而買補獘滋然而猶存半馬也萬曆九年兵部侍郎王一鶚復議本寺卿裴應章查騍種駒之疏當事者力主之堅擬盡行變賣祖宗成法本意變革殆盡而官牧旣空民養亦空天下幾無馬矣案查先是師冦小訌五河取千匹平之督撫李遂淮揚徵倭取數千平之蓋以倭善步無馬故能勝之先臣胡松論廟灣之戰全賴種馬此見南馬不可革者嘉靖戊申庚戌邊方關部常取至數萬禦敵卽多疲瘦匆率中拾猶可擇貳叄余亦可以負載糗糧此見北馬不可革究言之始革種馬以除害專買俵以便利如其利果勝害不妨於革乃今買俵地方諸臣亦謂俵民稱疾苦不減於種是何取於盡革哉近自欵市東西徵討費馬價數百萬或曰非革者安得此用竊譬之有家者丰則侈侈斯難繼嗇則儉儉斯有永近因革此遂丰侈而使日後難繼盍如不革而人知嗇儉有永之爲大利哉目今惟藉欵貢覊縻乃各鎭以年例爲市本爲給賞尙未見無馬之獘萬一渝盟其將何支往職聞京師驕兵悍將獘車瘦馬𨿽有兵馬與無兵馬同而今實無馬有不悚慮者乎以此先聲又安可使敵聞乎臣謹以俵寄兌買肆項本壹事相因者謹列之謂種馬本原肆者枝流本源旣廢獨計末流似非知類乃並末流俱廢之直待枯株涸澤又非計也敬稽祖宗成法本意會典誌書先令諸臣條例兵部題覆者條議以獻】

各府州縣種馬額數

大名府十一州縣【原額種兒騍馬一萬八百八十匹隆慶二年半賣五千八百四十六匹萬曆九年全賣每年艸料銀一萬八百八十兩今攺一萬六十八兩】

保定府備用祁州等十三州縣【原額種兒騍馬七千九百四十五匹隆慶二年半賣三千九百七十三匹萬曆九年全賣每年徵艸料銀七千九百四十五兩今攺七千三百四十五兩】

順徳府九縣【原額種兒騍馬三千七百一十五疋隆慶二年半賣二千一百二疋萬曆九年全賣每年徵艸料銀三千七百一十五兩】

廣平府九縣【原額種兒騍馬三千七百七十疋隆慶二年半賣一千九百七十六匹萬曆九年全賣每年徵艸料銀三千七百七十兩】

眞定府三十一州縣【原額種兒騍馬一萬七千六百三十五匹隆慶二年半賣九千五百四十四疋萬曆九年全賣每年徵艸料銀一萬七千六百三十五兩今攺一萬六千一百九十一兩】

河間府備用十五州縣【原額種兒騍馬五千一百六十疋隆慶二年半賣二千六百七十六匹萬曆九年全賣每年徵艸料銀五千三百六十兩】

永平府六州縣【原額種兒騍馬四千六百七十疋隆慶二年半賣二千三百三十五匹萬曆九年全賣每年徵艸料銀四千六百七十兩】

開封府七州縣【原額種兒騍馬一千二百八十五匹隆慶二年除半賣六百三十三疋每年徵艸料銀止得三十二兩九錢三分九釐三毫二絲】

彰徳府四州縣【原額種兒騍馬一千一十五疋隆慶二年半賣五百八疋萬曆九年全賣】

衛輝府六縣【原額種兒騍馬四百一十五匹隆慶二年半賣二百八匹】

歸徳府所並一縣【原額種兒騍馬三十疋隆慶二年半賣十五疋萬曆九年全賣】

山東濟南府二十九州島縣【原額種兒騍馬一萬三千三百四十疋隆慶二年半賣六千六百七十疋萬曆九年全賣每年徵艸料銀一萬三千三百四十兩】

兗州府二十五州縣【原額種兒騍馬一萬四千五十六疋隆慶二年半賣七千二百五十匹萬曆九年全賣每年徵艸料銀一萬四千五十六兩今攺一萬一千一百二十三兩五分九釐三毫四絲四忽八二先】

東昌府一十八州縣【原額種兒騍馬三千三百八十匹隆慶二年半賣一千六百九十匹萬曆九年全賣每年徵艸料銀三千三百八十兩今攺三千三百九十五兩】

應天府八縣並帶管徵滁州衛【原額種兒騍馬四千六百六十疋隆慶二年半賣二千三百三十疋萬曆九年全賣每年徵艸料銀四千六百六十兩】

鳳陽府所屬州縣【原額種兒騍馬並額外寄養兒馬九千四百七十六匹隆慶二年半賣四千七百三十八疋萬曆九年全賣每年徵艸料銀九千四百七十六兩今攺八千七百七十六兩】

揚州府所屬州縣【原額種兒騍馬五千五百九十三匹嘉靖二十年禦史錢奏減通州種馬八百五十匹共四千七百四十三匹隆慶二年半賣二千三百七十二匹萬曆九年全賣每年徵艸料銀五千五百九十三兩今攺四千二百三兩】

淮安府所屬州縣【原額種兒騍馬六千三百一十匹隆慶二年半賣三千一百五十五匹萬曆九年全賣每年徵艸料銀六千三百一十兩今攺四千二十三兩】

廬州府七州縣【原額種兒騍馬四千三百七十四匹隆慶二年半賣二千一百八十七匹萬曆九年全賣每年徵艸料銀四千三百七十四兩】

滁州所屬並帶管徵滁州衛【原額種兒騍馬一千七十五匹隆慶二年半賣五百三十八匹萬曆九年全賣每年徵艸料銀一千七十五兩今攺一千六十兩】

和州並所屬【原額種兒騍馬六百三十七匹隆慶二年半賣三百一十九匹萬曆九年全賣每年徵艸料銀六百三十七兩】

徐州所屬三縣【額無種馬景泰二年寄養江南搭配余剰馬駒歷弘治三年以前議解本色六年勘定無種馬仍領寄養十七年都禦史張縉奏豁寄養至正徳十二年印馬禦史周鵷奏準比丁田出辦折色除沛縣免派外本州島及蕭丰碭山每年備用折色馬】

廣徳州並一州一縣【原額種馬八百匹隆慶二年半賣四百匹萬曆九年全賣每年徵艸料銀八百兩】

寕國府所屬一縣【原額種馬七百五十匹隆慶二年半賣三百七十五匹萬曆九年全賣每年徵艸料銀七百五十兩今攺徵七百四十九兩】

鎭江府所屬三縣【原額種兒騍馬二千三百四十匹隆慶二年半賣一千一百七十匹萬曆九年全賣每年徵艸料銀二千三百四十兩】

太平府所屬三縣【原額種兒騍馬一千四百六十五匹隆慶二年半賣七百三十三匹萬曆九年全賣每年徵艸料銀一千四百六十五兩】

軍衛種馬

會典凡在京在外衛所俱有孳牧馬匹以給官軍騎操在京及南北直隸衛所屬兩京太僕寺在外屬各該行太僕寺苑馬寺及都司委官提督每衛指揮一員所千百戶一員專管孳牧其搭配科駒起解等項悉照民間事例

洪武二十三年令飛熊廣武英武等衛每五戶養馬一匹

永樂十四年令薊州山海諸衛屯軍每人養種馬一匹免納子粒

正統六年令徵戰走傷馬匹驗視明白分給各衛守城官軍牧養遇倒死埋瘞

成化七年奏準天下衛所孳牧馬匹有埋沒者俱照原額買補令軍余朋合領養

正徳十四年題準各處行太僕寺並各邊都司衛所將五年一次變賣虧欠等項馬價銀兩俱存畱本寺並本都司庫聽候明文支用不必解京

隆慶二年變賣民間孳牧種馬惟獨各衛不賣

萬曆九年全賣每匹徵銀一兩除京三衛免養外每年共銀一百七十二兩在外四十六衛共銀二百七十兩

軍衛種馬額數

在京龍驤等二十六衛種馬共一百九十五匹內龍驤武成神武右後忠義右前義勇左後大寕前羽林前金吾左右等衛各十匹忠義後義勇右前中蔚州左會州寛河燕山前右左濟陽富峪大寜中大興左等衛各五匹今義勇中左神武后攺爲陵衛免養額實共種馬一百七十二匹

在外保定左等四十六衛原額種馬二百七十匹內保定中河間沈陽中屯眞定山海神武中定邊等衛各十匹保定左右前後茂山大同中屯滄州守禦所永平東勝左右盧龍開平中屯撫寕通州左右武淸涿鹿左中薊州鎭朔遵化興州左屯右屯前屯後中屯忠義中營州前屯後屯左屯右屯中屯寛河守禦所武定守禦所涿鹿徳州左徳州沂州等衛各五匹

按天下事無皆可亦無皆不可可者是則不可者非不可者是則可者非酌於可不可之間而得其眞是眞非者則以理以時爲之權衡不以己意預之人情狥之者也種馬之政洪武初至正徳元年皆行無異議正徳二年忽議買俵不問徵駒卽此時事權在部兵部主行之蓋偏信爾猶無心也自隆慶二年寺臣武議盡革宰輔徐力主革馬請會議當時冡卿楊執不可宰輔陳等亦不可始勉從半賣而盡革之端露矣萬曆九年冏卿裴議騍駒宰輔張尙主隆慶二年盡賣之說又署部左司馬王旣而司馬梁相繼又入禦史於之疏而盡革之事行矣遂將聖祖列聖前政裁革無遺是皆以革爲可而是之者也當正徳二年禦史謝隆慶四年冏卿顧印馬禦史謝左司馬曹大司馬譚萬曆九年禦史馬凡十餘疏皆議其不可是皆以革爲不可而非之者也總今觀之以革爲可者則曰法久獘生民艱已甚又曰始陸續給養於民法固甚善行之旣久獘患漸生是以條議上請曰備用馬匹久已買俵種馬徒存虛名百姓卻受實害又曰近年畜養種馬騍駒一事苦累小民者是也其以革爲不可者則曰祖制所在軍機所系未可輕革萬一有警驟行調發無所措置乞要查議前禁永杜士民幸免之端又曰姑爲目前卹民計亦惟深思詳定又曰諸臣無深思逺慮輕以議革又曰惟狥士民茍且之計不爲日後深長之謨又曰不知經國逺猷請乞聖明漸次議復者是也此可不可兩端卒之不可者不能勝乎可者而竟革之當其時旁觀諸臣咸謂聖祖詔戶部不用吳江浙諸省人蓋恐議減賦稅私其鄕今觀以種馬可革者皆種馬地方諸臣而首政者不知祖制軍機而誤聴之卽是而知聖祖眞有見已顧革之後馬羣遂空才有徵發司馬便以爲難此其在今日如此他日益可知已至今懷籌者猶以革復之際難於爲言大都亦有可不可兩端曰前者不可革而輕可於革後者可復而不可於遽復者也其爲不可革而輕可於革者則曰有種馬之時初則法令簡信而後則煩苛屢更初則官吏勤畏而後乃貪殘陵恣初則牧地廣而後爲豪貴侵奪初解俵徵駒而後一切不問又初卽孳生見在之駒隨有起解解至卽牧以俟將來臕息茁長無分於髙卑大小牝牡無別於彼此多寡分數無勞於揀擇追求而後則較量尺寸論別於牝牡分數又揀擇屢換追求不已初則卽駒堪俵者起俵堪種者補種不堪者賣價半貯庫助俵半給賞養戶而後卽有駒不補給種變賣無可起俵助俵給賞有名無實紛紜獘害叢生使善處興革者於此時能察民疾苦卽此獘害革之使去卽可以修前政垂永久乃何其輕於議之主之而不顧也其爲可復而不可於遽復者則曰民難與創始可與樂成當二祖開創之初百戰經營以馬爲急漸次而始民亦漸次而樂其成而後一旦棄其成績而革民亦以革而樂其成今遽議之民難與始且畿輔之民數十年來凡科斂煩急徵調頻殷祲饉薦臻盜賊訌攘杼軸內空瘡痍外集忽欲循舉成事民誰與樂柰何能彊不樂之民而爲此莫大之舉也顧未革之先則種民獨稱疾苦旣革之後今買俵者寄養者均稱爲疾苦其士民若有不能一朝解之使去亦猶往種馬時然無有異者顧所稱艱亦誠爲艱特艱在一時爲身家計爾若爲國家計則以邊境之急聖世恆有饑饉師旅不得已爲權冝兵食之計聖門必講今者買俵寄養皆缺乏萬一急需乏馬將戰守無資將必臨時加派於民民於是時變故在前徵催在後所稱艱者當有百倍於常日是以重有慨於隆慶三年萬曆九年首政者輕於革不能以理以時爲權衡而以己意預之且輕狥之也或謂旣不可復而又不可不復爲今之籌者將何以善之亦曰審其時酌其理求於俵寄買三者之間求所以經常變補救獘之術俾民不擾而馬得足又當預爲之圖是爲惟事事乃其有備有備無患亦制治未亂保邦未危之道有非出位越爼者所敢知也

馬政紀卷二

●欽定四庫全書

馬政紀卷三

﹝明﹞楊時喬撰

○俵馬三

俵馬者以種馬騍駒表其良者起解以備用者也會典太僕志載國初種馬騍駒俱搭配補種余卽變價入官以俟湊補給賞置廐之用未有解俵者正統十四年以邊警取馬一時不至難應猝變始於孳牧內歲取備用馬二萬匹寄養京輔三府以備不時調兌是爲起解之始正徳二年専於買俵猶系就種馬額數出銀買者至隆慶二年半賣萬曆九年全賣之後則一槪將丁糧均派徵銀在官給馬戶買俵矣其俵解又令各府州縣每歲將應解馬匹隨數多寡分春秋二運會典載舊例不蠲免自成化以來多所蠲免或全免或量免或緩徵或永攺折或暫攺折定以分數年限各視其災之輕重以爲等紀俵馬三【俵者表識之謂以種馬騍駒表識其內之良者卽以此起解謂之俵解又以俵解俵用騎操折易並進納俱印烙以防姦獘謂之印俵其孳生及賠納駒應交印者謂之交俵差官各地將空閒增出人丁俵散領養謂之俵散俵散者卽寄民間餧養者嘗考古無俵字蓋卽表字後旁加亻爲俵以亻表識良馬備用爲義此蓋近增字今通用】

兩京太僕寺額派備用俵馬【此太僕寺南京太僕寺並同者】

正統十四年令歲取備用馬二萬匹北直隸河南山東取七分南直隸取三分俱限八月以裏解部發太僕寺驗印給俵【後增減分數本色折色節年不等】

成化四年議備用馬太僕寺取七分南京太僕寺取五分差官吏管解【兵部題每歲備用馬匹太僕寺取七分南京太僕寺取五分俱限八月以裏解部各府州縣解馬二十匹以上差官解管二十匹以下及有事故等項方許差吏違限者照例參送法司以後解馬違限並違例差人及一年之上不來完馬取批者一體照例究問奉旨是】

成化二十一年奏準南京太僕寺所屬地方備用馬匹從各府州縣徑解北京交俵如有拖欠及補完之數仍行南京太僕寺照查

弘治三年題準暫取備用馬一萬匹【兵部題覆該吏部等衙門尙書王等會議得在京原無寄養馬匹自正統十四年北方侵犯京師一時缺馬騎操該太僕寺奏準將順天府所屬人戶孳牧馬匹分散保定等府人戶領養卻於南京太僕寺孳牧馬匹內每歲取二萬匹赴京分送順天府所屬人戶寄養備用以十年論之該馬二十萬匹民戶有限馬匹太多連年倒死者不止十數餘萬及至追補又告艱難徒費民財無益於用若照前數行取不無累及逃亡今後合無將備用馬每歲暫取一萬匹本色折色臨時具奏定奪如果緊急用馬照舊取用或發銀收買奉旨準行】

弘治五年題準備用馬每歲止取一萬匹北直隸河南山東並南直隸徐州所屬俱解本色內永平府折色本色中半廬州鳳陽二府滁和二州解本色七分折色三分淮陽二府應天江浦六合二縣解本色四分折色六分應天府上元等縣鎭江太平寜國所屬俱解折色【舊例每匹折銀十兩其本色馬務要揀選堪以騎操四歲以上七歲以下折色銀亦要辧驗足色各令依期委管馬官貟解俵馬匹折銀事例行之二三年備用馬匹有無勾用另行奏請定奪】

弘治七年題準每歲止取備用馬一萬匹北直隸各府定限八月以裏南直隸各府定限九月以裏解部【兵部題覆禦史潘楷奏要將每歲備用該解馬匹一萬並令與解馬人員地方逺近到京日期本部議得合無行南京太僕寺轉行各該養馬府州縣自弘治六年爲始俱照奏準事例今後每歲止取備用馬一萬匹其管解人員直隸保定及山東河南等府州縣每歲定限八月以裏南直隸應天鎭江並鳳陽等府州縣每歲定限九月以裏解部如果緊急用馬仍照舊例取用奉旨準擬】

弘治九年令孳生馬齒少力彊而不及四尺以上者亦聽印俵【兵部題該吏科右給事中韓佑等奏本部議得合無兩京太僕寺轉行各該管寺丞查照先行事理每遇行取備用馬匹務要預詣各州縣將孳生兒馬駒並買補內逐一■﹝扌東﹞選堪中者造用印信冊鈐記管馬官員解赴本部發寺驗收如孳駒內齒生少身力彊壯止是尺寸略有不及亦聽選不必拘取於四尺之上各該寺丞仍前不行親詣州揀選每縣馬一百匹揀退三十匹以上者本寺開報本部參究拿問如律若解到馬匹堪以收俵毛齒尺對冊無寸差該寺聽信醫獸人等妄言揀退許管寺丞或委解馬人員將揀退馬匹送部看驗定奪具奏奉旨是】

正徳二年奏準太僕寺歲取備用大馬止照種馬定額每羣派取一匹其種馬生駒起俵變賣悉聽自便

正徳二年奏準派取各處備用馬二萬五千匹太僕寺所屬七分俱本色南京太僕寺所屬取三分本折色中半北直隸山東河南限六月終南直隸限七月終各差管馬官解俵

正徳十一年奏準今後奏派寄養馬不許更攺加添積有餘馬作價収買不致泛濫多派難以徵解【該禦史周鵷奏要將每年徵解備用馬立爲定規悉照正統二等年數坐派積有餘馬作價收買不致泛濫多派難以徵納但恐各官意見不同仍復更張致爲民害本部每年派馬之時務要遵守前例以爲定規如有任意更攺加添者聽兵科論奏攺正題奉旨是】

正徳十二年奏準備用馬除沛縣免派外徐州止派六十匹蕭縣三十匹碭山縣四十匹丰縣二十匹俱先盡上中戶內人丁每四十五丁歲朋出馬一匹折徵銀十五兩其寶應淸河縣各於原派數內減派二十五匹興化縣髙郵州各減派二十匹邳州江都宿遷鳳陽桃源等縣各減派一十匹俱先盡極貧無產下戶

本年題準每年備用馬匹額派本折色二萬五千匹內取本色馬二萬匹折色馬五千匹本折相兼緩急備用若各年寄養馬匹除已兌過各邊關營之外積有多餘量再減派馬政條例每年徵解備用馬匹立爲定例坐派二萬五千匹上年積有餘馬下年量減本色扣加折色積有餘銀存畱用馬數多年分作價收買不致泛濫【兵部奏準馬政條例一近京地方寄養馬匹專備京邊戰馬之用舊例每年寄養不過二萬匹而又交兌有時所以地方有餘民不受累加派備用馬匹數多京邊交兌數少以致寄養尙多民不堪命淸審編派利病𨿽系有司通融斂散得失全由本部正徳十年奏派馬二萬五千匹漸復舊規又交兌京營宣大等邊數多民力漸寛今後每年奏派備用馬二萬五千匹內取二萬匹緩急彀用折色馬五千匹每匹徵銀一十八兩若各年寄養馬匹除兌給京邊之外積有多餘量再減派務令馬少而臕壯得用毋使馬多而羸瘦累民】

嘉靖四年令扣算寄養備用馬匹歲常有二萬之數不必多派以累小民其起俵馬駒酌量地方丰歉加派折色送寺收貯以備臨時買馬

嘉靖七年題準以地方災傷山東沂州魚臺郯單滕費等六州縣備用馬俱派折色其餘太僕寺所屬地方量派本色馬三千匹余馬一萬四千五百匹亦徵折色每匹徵銀一十五兩均作二運南京太僕寺所屬通派折色每匹徵銀一十四兩俱作一運

嘉靖八年題準見在寄養馬數多將歲派本色折色俱照七年例原系折色者每匹徵銀十八兩本攺折者每匹二十兩

嘉靖三十三年題準北直隸山東河南災傷將預徵七分馬匹攺派災重者攺折色三分仍徵本色四分次災者攺折色二分仍徵本色五分每折色一匹徵銀二十四兩

嘉靖三十七年題準南直隸各府州縣備用馬匹以後俱派折色內原系折色者徵銀二十四兩本攺折者徵銀三十兩【本部題奉欽依內事理將南直隸各府州縣應徵馬匹照舊全派折色查照節年事例原系本色者徵銀三十兩原系折色者徵銀二十四兩北直隸山東河南暫攺折色者俱徵銀二十四兩各照數催督徵完依限解部發寺備用其永平府被兵地方該寺備細查勘實經被害去處審實人戶一體全派折色以示蘇息馬價毋得漫假】

本年又議準沂費郯滕嶧五州縣備用馬以後俱攺折色

嘉靖四十二年題準各州縣起解備用馬匹每匹徵銀二十七兩內二十二兩給馬戶買馬五兩充爲路費務要看驗合式【兵部覆該禦史吳守題本部查得題準派馬事例本色馬務要揀選身髙四尺兒馬五歲騸馬八歲以下方許起俵近年以來或狡猾減價買抵或權豪囑托換易以致馬匹矮小大半不堪禦史吳守謂與其驗退於到寺之日不若精選於起俵之初合行南北印馬禦史會同各該撫按衙門行令各府州縣以後起俵備用本色馬每匹定銀二十七兩內二十二兩買馬五兩充爲路費此外不許分毫科取其馬務要中式各該掌印官親驗停當解部發寺交收果有驗多中選且無虧欠者少卿等官會呈本部咨送吏部旌擢仍襲前獘者參奏罷黜至於兜攬抵易等獘各該衙門以後通行嚴禁】

嘉靖四十五年議準寄養馬大約總計止用三萬此外不許多派俵

隆慶元年題準各處起解備用馬匹每匹徵銀三十兩全給馬戶買解不許扣畱隆慶四年議準本年備用馬北直隸山東河南一萬七千五百匹內本色八分折色二分南直隸七千五百匹全派折色其本色馬俱要揀選方許起俵折色照例不分南北每匹徵銀二十四兩

萬曆元年題準北直隸山東河南備用馬本折均配眞定大名濟南開封衛輝彰徳六府爲一半保定順徳廣平永平河間東昌兗州歸徳八府爲一半年半輪派一半徵解折色一半徵解本色

萬曆六年議準南京廬州滁和爲一年鳳陽爲一年輪派如北方例

萬曆七年題準南京廬鳳滁和舊徵本色七分者今減爲六分

萬曆九年種馬旣革鳳陽等府各屬州縣尙輪解大馬各數不等【共二百二十三匹】

萬曆十四年題準北直隸南直隸各災傷地方於折色二十四兩曽減二兩未免者皆全徵

萬曆十五年鳳陽廬滁和各屬州縣輪解大馬二百二十三匹盡行攺折銀三十兩【該本寺卿羅題照得南馬矮小加以路途窵逺俵解艱難卽如今歲虹縣盡數退回其餘州縣亦皆大半不堪不惟無禆軍興且至賠累寄養合無將前馬每匹折徵銀三十兩類解本寺至今止有派徵薊鎭馬攺折銀兩類解薊州】

各府州縣每輪解俵備用馬每歲額數

正統十四年於種馬內起解備用馬數以春秋二運起解

直隸大名府二千一百七十六匹【內擠乳馬七匹】

保定府一千五百八十九匹【內擠乳馬八匹】

順徳府七百四十三匹【內擠乳馬五匹】

廣平府七百五十四匹【內擠乳馬五匹】

眞定府三千五百二十七匹【內擠乳馬五匹】

河間府一千七百二匹【內擠乳馬五匹】

永平府九百三十四匹【內擠乳馬十匹】

河南開封府二百五十七匹

彰徳府二百三匹

衛輝府八十三匹

歸徳府考成縣六匹

山東濟南府二千八百一十二匹

東昌府六百七十六匹

軍衛解俵馬數

在京龍驤等原二十六衛后將義勇中左神武后三衛俱攺陵衛免養不解俵外共二十三匹

在外保定等四十六衛各解俵一匹共四十六匹

南太僕寺解俵本折馬額數

應天府各縣並帶徵滁州衛共九百三十一匹後減七匹止九百二十四匹本色四十八匹折色八百八十四匹【舊零八分】

直隸鳳陽府各州縣共一千八百八十六匹內本色馬一千五百五十五匹折色三百三十一匹

揚州府除海門外九州島縣共一千四十五匹內本色五百四十一匹折色五百四匹

淮安府各州縣共一千一百九十七匹內本色六百八匹折色五百八十九匹

廬州府除英山縣外七州縣共八百六十七匹原內本色七百九十一匹折色一百五十一匹

滁州並各縣又帶徵滁州衛共二百一十五匹內本色一百七十五匹折色四十匹

和州並含山縣共一百二十八匹內本色一百四匹折色二十四匹

徐州並蕭碭山丰三縣共一百五十匹俱折色共一百五十匹

廣徳州建平縣一百六十匹俱折色一百六十匹

寕國府南陵縣一百五十匹俱折色一百五十匹

鎭江府各縣共四百六十八匹俱折色四百六十八匹

太平府各縣共二百九十匹俱折色二百九十匹

太僕寺買俵馬【自此兩京太僕寺異此爲太僕寺見買本色其餘解折色者】

自萬曆九年盡賣種馬后此爲專徵銀買俵之始以前兩太僕寺各俵分數買俵南京太僕寺以所買者解至太僕寺交驗至萬曆十四年盡行攺折惟有北直隸河南山東十四府之馬解寺故此紀太僕寺專買本色馬而南京太僕寺專解折色銀分而紀之於下以便稽考者

萬曆九年始議盡賣種馬徵銀買俵起解収發寄養【該兵部題準各府州縣照原俵例舊系本色者徵銀三十兩系折色者徵銀二十四兩每年派到本色支原徵本色銀內將馬價二十四兩艸料六兩買馬一匹起解至京每年兵部題請札行本寺依分派各府若干各府照依分泒各屬若干其內申明馬價二十四兩艸料六兩俱要給與買解大戶仍禁各屬不得給平估之時值假節省之虛名充侵克之實囊以致所買馬矮小瘸損及姦頑馬戶賫價赴京交通醫販人等收買騎傷攛臕鑽渠鞭花不堪馬匹朦朧解入違者俱行究治】

萬曆十八年題準其起俵馬匹不行用心揀選任其瘸小不堪聽憑積販包攬俵解者寄養馬匹不行加意查驗以致瘠損倒死數多或應買補不行追補或任馬戶以小馬抵換原發大馬或以生作死私賣重價希圖輕價買補者通計其馬數以爲分數三分以上者罰俸五分以上者住俸候下次查驗臕壯買補總計至八分以上始請開復本部仍咨吏部將馬政修舉者行取擢用以示勸牧事廢弛者附簿劣處以示懲若州縣佐貳首領有科克馬戶事發有實迹者聽該寺提問至於解戶各衙門需索務裁損以省繁費寄戶鞍花鐙花量爲寛禁以塞騙局相應悉如議行

萬曆二十年題準預派期俱於本年九月以內不再得過期以致民累【該印馬禦史樊玉衡劉曰梧題於秋運將終八九月之時本寺卽以議派本折分數該部題覆轉行各屬庶於各官民徵解皆便】

萬曆二十年題準內稱查得萬曆二年題準將保定順徳廣平河間永平兗州東昌歸徳八府與眞定大名濟南開封衛輝彰徳六府各一年輪派本色又查得萬曆六年本色四分其三年六分五釐十六年三分十八年五分二釐十九年五分九釐各分數不等已而又爲幫派帶派科條詳而獘愈滋夫派無定數則小民以不均而受累法無畫一則吏書得因緣而爲姦以故州縣往往加賦不止撫按無所核其數有司不得明其守方今邊境多事之時正爲馬政修舉之日合無斟酌節年馬數定爲成規通融於保定等十四府原額內普派本色三分以後量年分災傷及兩路缺馬隨量行增減自二分至四五六分以上並臨時裁酌【本寺卿王汝訓題該兵部尙書石復議依擬以後年分俱照此行】

萬曆二十一年題準俵馬務要足二萬之數於直隸山東河南三省眞定等十四府均派本色馬匹其或災傷年分待各撫按衙門奏勘明白兵部覆奉行寺照依減派本色或折色轉行各府屬分派各州縣依舊例頭二運俵解【一頭運直隸眞定保定河間三府俱限二月二十日以裏順徳廣平大名永平四府俱限二月二十五日以裏山東河南所屬俱限二月初十日以裏南直隸所屬府州縣折色馬價俱限五月終解寺河南歸徳府一府並作一運亦限五月終解寺二運俱限九月以前通行完報如有俵解過限二个月以上者呈部類參如至三个月以上至半年者許指名參奏承批人員違限一个月以上參送問罪其衛所折色亦照本府限期解納如違一照前限將承批人役參送問罪其系千百戶承批𨿽過限亦須呈部類參以上近例過限或一个月或二个月或三个月者照各部舊例水程不便行問究過逺至三月外者仍照例行若系災傷重大年分照依彼處撫按官奏題寛限緩徵待各府州縣申文至日查系的確亦不究問限期題準各違限違例每歲終太僕寺呈部查究行各該巡按禦史提問奏報不許延至來年其不赴掣總通判及吏役遲慢等項該寺徑行查處】

萬曆二十二年題準照萬曆二十年馬以十分爲率普派本色三分折色七分定例權於各府本色三分之內分別災傷輕重極重者本色盡攺折色稍輕者少派本色無災者多派本色其河間等各府所屬各州縣災重者本色三分俱暫攺折色保定等七府所屬各州縣被災稍輕者派本色三分暫攺折色一分兗州東昌二府被災又次者派本色三分五釐暫攺折色五釐永平彰徳衛輝三府原系無災仍量派本色三分所派原系本色暫攺折色者每匹徵銀三十兩其餘原額七分折色每匹徵銀二十四兩【該保定巡撫劉題稱地方重災欲將本色槪議攺折每匹徵銀三十兩解寺貯庫給各邊鎭止用十五六兩可得中騎二十兩可得上騎軍不乏騎而民得稍寛一分卽受一分之益查得萬曆十一年該兵部題稱備用馬系幹軍需重務歲丰則多徵本色以備徵戰歲歉則酌量攺折以蘇民艱祖宗立法盡善盡美今歲各該地方饑饉薦臻小民困苦眞定大名等府俱盡派折色萬曆十四年該前撫臣賈三近禦史劉霖因災題免備用本折馬匹一年又將十五年折色馬匹量減二兩遵行在捲臣等屢徼天惠不敢望行減免只將本色馬匹折解一年可實內庫可寛民力後照舊俵解兵部行本寺議民間災傷固所當卹軍國大計尢所當重合行撫按查各災傷重輕酌派本折庶民災與國計均益撫按勘回本寺再查兵部覆奏如議行】

萬曆二十三年爲寄養缺乏照額數題準保定等府普派本色四分折色六分以後年分普派三分或二分幾釐又本年北直隸山河諸府派數甚多民力難勝乃將薊州折色馬餘二百八十三匹外其七百餘匹暫派南直應鎭寕太廬六府以示均平

萬曆二十二年議定九月內本寺派定各府分數呈部題奉欽依覆行本寺轉行各府照奏內分數分派各屬照舊如有分數內不足買一匹者本府徑自議支原徵本色在庫者湊足三十兩令買一匹起解仍預先申明以便查收

萬曆二十四年題議俵馬見行【該本寺卿楊題買俵者有伍始於起故一曰起俵自種馬革議照地畆徵銀僉大戶買俵每匹二十四兩艸料路費陸兩價善矣宜得良馬乃諸臣屢言州縣官一給平估之時值一假節省之虛名一充侵克之實囊三者淸濁不同虧少馬價則一民因不敢養限逼問諸販民不從則彊取之不肯販逺啇亦不至再逼則遣俵戶買之他所各姦販與積棍包攬者哄聳州縣謂各方無馬有必重價乃有二三十兩至四五十兩者而馬又未必良也薊北馬羣卽今眞保衛詩騋牝卽今衛彰魯侯■﹝馬冏﹞■﹝馬冏﹞卽今濟兗間皆馬鄕也風土如故邇聞東土小邑民家惟養驢騾非有勢力不養馬一養官必彊取且貽後累此乃威民且驅馬有官如此馬計由匱屢經兵部申飭今尙猶然人言州縣官者以馬良不足爲功最不良不足爲罪殿故視泛常是在後欵舉劾嚴之爾起在於解故二曰解俵解自州縣申冊內開解官俵戶獸醫姓名馬尺寸齒數毛色如皆正身守法者則馬與申冊相同馬必良或系積棍包攬則馬與申冊不同馬必不良又或州縣編頭戶賣富差貧臨時又以哄嚇限逼預給一空文冊與之至本寺嘗驗朱上之墨尺寸齒色與冊不同者馬必不良前寺卿唐堯欽疏言不良則價賤得利多良則無所牟利年年此解役年年此醫獸內外交通夥黨聮結混然而收則喜稍加別白一換猶是再換三四換亦猶是一縣猶是兩縣三四縣亦猶是始哀鳴繼求書終騰謗況一換之間此輩復與馬販朋謀冒開費用價值歸勒騙於各戶將憐其重費而不換馬無俾戎用它年不與調兌是姑息於俵戶者又重累於寄戶也解在於收故三曰收俵前臣謂有二獘一在寺役通同成化弘治間問刑條例一欵司府州縣起解若有馬販交通官吏醫獸人等兜攬作獘俱問罪枷號一个月發邊逺充軍再犯累犯者枷號一个月發極邊衛充軍嘉靖間申飭正徳間禦史周鵷奏該寺醫獸人等多系積慣百計瞞官作獘本一馬今日關節未通則稱老病不堪以致退出明日關節已通則稱齒少無病以致驗中又姦頑馬戶賫價赴京交通醫販人等収買騎傷攛臕鑽渠鞭花不堪馬匹朦朧驗俵寺官不行用心看驗嚴行禁治以致前獘益滋合無令該寺遇解到卽便查照原來文冊逐一親驗其揀退查先例就於騌下用退字小印以杜姦獘此一也一在勢豪囑托正徳間南太僕寺卿楊琥題奉欽依今後敢有仍前依勢兜攬囑托及通同官吏醫獸人等作獘浪估價銀瞞官害民在京送法司在外聴撫按官照前項枷號官軍俱調極邊差操舎餘人等俱發邊衛充軍官吏醫獸人等一體治罪幹礙內外勢豪人員徑自具實奏請治其攛哄老病原馬驗退仍還原主價銀若勒掯不還許陳告枷號治罪此一也據此凡寺役當重懲若獸醫近取宛大二縣皆素交通爲獘者以後如舊例別取附近州縣者至則封閉不令與寺役交通或有法外深姦速察懲之若勢豪囑托如唐堯欽所謂求書者本寺指實奏請治罪乃警一戒百有益寄戶而俵戶亦省費干請收在於印故四曰印俵俵馬會典開載舊例州縣各用印烙始行起解其後奏準免用蓋爲擇退卽得變價別買便於換易以示寛恕也惟本寺驗收不堪者用退字小印於騌下以妨姦獘近亦不用乃各官解醫獸交通本寺書吏人役醫獸有驗不堪退出者復或借良者入驗驗畢又將前退出者朦朧混入得收印以致俵戶無復於畱心買良祗圖徼幸沿此故套及查頻年收印有良亦有類此者卽諸臣皆謂難核可知也惟是用小印於騌下自不得混入將使風行預戒諸獘不生後日有不待屢換可必得良者乃州縣起解印亦當申請復用或賢官或取良起俵中途無印爲解役醫獸私賣至京恃沿朦朧故套以致馬不良官績不著惟此印復用庶免此獘或以前免用爲便賣換詎知馬良不換換必不良不良者敢爲欺罔本寺又誣累州縣官是何可始息隨其套中也印在於發故五曰發俵凡俵戶固難但五年編買一年後有數年安居在養戶當經數年拾餘年前馬才兌後馬復至不免一家舉勞或倒失賠償有費似於尢難誠得本寺驗發悉如式齒無七歲外尺無三尺七寸又精神臕壯猶可倘不如式又非臕壯本寺曲爲俵發又令原解及寺役送之遂挾令州縣驗發勒養戶收受有力者亦不肯受如柔懦及輪貼顧倩者惟茍圖小利朋結哄受有一月或一年卽倒者律坐問罪賠補至痛備榜掠絕產賣子不能完償州縣從寛聽賠又非事體誠收如式發日又不用原解寺役別行遣人發送內有不堪卽許州縣申請或令養戶告換代請倘有發果良但路次因水艸馳渉微疵亦令州縣醫治愈日始發不得勒受庶無煩民賠累安意餧養】

買俵本折額數【此見在實數】

大名府二千一百六十九匹【外擠乳本色馬七匹】

保定府一千四百六十一匹【外擠乳本色馬七匹】

順徳府七百三十八匹【外擠乳本色馬七匹】

廣平府七百四十九匹【外擠乳本色馬七匹】

眞定府三千四百三十六匹【外擠乳本色馬七匹】

河間府一千六十七匹【外擠乳本色馬七匹】

永平府九百二十四匹【外擠乳本色馬七匹】

河南開封府二百五十七匹【外擠乳本色馬七匹】

彰徳府二百三匹【外擠乳本色馬七匹】

衛輝府八十三匹【外擠乳本色馬七匹】

歸徳府考城六匹【外擠乳本色馬七匹】

山東濟南府二千六百六十八匹【外擠乳本色馬七匹】

兗州府二千七十八匹【內有永攺折色不起俵沂費郯三州縣馬七百三十四匹總爲二千八百一十二匹外擠乳本色馬七匹】

東昌府六百七十六匹【外擠乳本色馬七匹】

【以上本折馬一萬六千五百一十五匹原系本色者徵銀三十兩折色者徵銀二十四兩每年各州縣照數徵收在庫俟奉到本寺普派本折分數到日卽將原徵三十兩內以二十四兩爲馬價六兩爲路費艸料發馬戶買俵一匹此外一槪俱作折色以二十四兩數起解其本折原徵收總數每年一萬六千五百一十五匹該徵銀三十九萬六千三百六十兩外加沂費郯三州縣永攺折色馬七百三十四匹每匹或二十兩則徵銀一萬四千六十八兩或一十八兩則徵銀一萬三千二百一十二兩總共銀四十萬五千七百九十三兩三錢九釐四毫三絲如本年奉派買俵本色五分折色五分則各該本折一半馬八千二百七十有零銀二十萬有零或派本色四分三分則折色亦以次逓減每歲本寺查行本色買俵並查實在折色預行各府行各州縣起解俱作春秋兩運差官吏解至或馬隨各州縣自解兩運依期而至銀或並一次或分二次俱隨各府舊例或類解或分解不等】

按考本寺毎歲全徵折色銀僅四十萬餘歲派買本色或三分或四分萬一有事必五分以外一至三分則所徵銀已支去四十萬中之半矣況五分以外則又支過扵一半之外矣卽此僅能歲徵一十餘萬合南直隸一十八萬有零歲不過三十餘萬計爾以此三十餘萬之入應補各邊近日買馬年例尙爲匱缺況如近日本寺及言官所疏興師十萬卽以騎步中分則五萬騎兵用馬五萬匹如遇本寺有寄養馬猶可徵調如一時缺少則毎疋以三十兩數計約費銀一百五十萬始足應此今以所入三十餘萬總計之當其時將以此補各鎭年例乎抑以之買馬以應五萬騎之需乎至是計安所出竊恐事變忽來在民間非特無馬可賣在本寺亦無銀可買是兩窮矣至是始責本寺則本寺前此今此僅爲職守庫藏而於廐牧之議一皆系於兵部並未預聞附議𨿽欲於臨事責之無及亦無益也是以僣有占前慮後之意謹槪書於此

軍衛折俵額數

萬曆十八年以萬曆九年裁革種馬惟軍衛以種馬買俵者照舊不革本年題準今照舊攺解折色不得解馬【該本寺少卿唐堯欽題七十二衛所馬匹旣不堪兌應令今年照例馬價或貴掌印官親解兵部覆自十九年爲始俱令照例徵解折色毎匹照各衛所原派馬價銀數解部發寺收貯以俻買馬支用】

在京龍驤等衛各俵一匹徵銀數如寛河等各徵銀三十兩

在外保定等四十六衛各俵一匹徵銀如東勝右忠義中鎭朔遵化興州左【俱各三十兩】營州右營州前興前前州【俱各二十四兩】興州中涿鹿左涿鹿中涿鹿定邊【俱各二十二兩】營州中營州後營州左興州後武淸【俱各二十兩】通州右通州左神武中【俱各十二兩以上共折價銀一千六百七十七兩三分九釐四毫】

南京太僕寺折俵馬【此爲南京太僕寺見解折色者】

南京太僕寺舊解俵旣而買俵起解俱與太僕寺同自成化二年始有折銀然特一二縣爾自隆慶二年半賣萬曆九年全賣後尙買解二百數十匹猶有存羊之意至萬曆十五年則盡去矣自是後本寺有銀無馬惟歲將部寺移文行於各屬督率徵收解銷已爾此在承平可稱淸署民亦謂不擾萬一有事需馬其何以應緩急哉語在南太僕寺志中

成化二年兵部奏準南直隸府州縣養馬地方逓年起解兒馬來京多矮小不堪徵操今後江南該解馬匹其不堪不敷之數毎匹徵銀十兩類解太僕寺收貯隨時收賣寄養給操

成化二十三年鎭江知府熊佑奏革種馬蓋爲鎭江一府而奏兵部尙書餘子俊議養馬騍駒祖宗百年之成法解徵價銀官府一時之權宜今若盡去種馬歲出銀二千兩以抵馬價然必有種馬乃可騍駒旣賣種馬復徵馬價是無田而徵租也遂停止

弘治十四年兵部奏南直隸各府州縣解到備用馬多不堪給軍騎操收之則累順天府寄養之民退之則解馬人戶往來艱苦請將驗中者仍發順天府寄養不堪者退回變賣並各年拖欠未解者俱毎匹徵銀十五兩解部付太僕寺市馬發府寄養

弘治十五年兵部派取備用馬一萬五千匹太僕寺所屬七分南京太僕寺所屬三分於內折色一半照舊徵銀十兩其本色馬匹果系孶生馬駒齒歲身量相應者方許起解不足之數不必重價買補每匹徵銀十五兩解部發寺收貯買馬

弘治十六年都禦史彭禮禮科右給事中王績各題稱應天府屬及太平鎭江等府俱在大江以南風土不產好馬難備軍前應用欲弛舊例以圖實用毎年印烙馬駒務要逐一點閘查審不必拘於八分果有孳生好駒量與印烙聽候補種取用如遇倒失追賠本色不堪之數不必印烙毎匹令其變賣銀三兩倒死徵銀亦如其數虧欠者徵銀六兩敢有遷延過年不納或虧欠揑作倒死事發各追銀十兩備開數目解部發寺買馬支用

弘治十七年兵部據直隸徐州丰縣知縣田良等奏本縣拖欠各年馬匹數多所產瘦小不堪解俵乞照例折收價銀題準通將江北府州縣自成化十二年起至十五年終止拖欠備用馬匹俱折價收納

弘治二十二年都禦史劉璋奏稱淮揚二府滁和二州𨿽在江北實與江南地方相去不逺所產馬匹矮小不堪騎操本年分暫照江南事例每匹折收價銀十兩解部秤收買馬

本年太僕寺寺丞劉鏞題準南北直隸府州縣拖欠備用馬匹自十六年至二十年止各以十分爲率一半照依江南事例每馬一匹折銀十兩解部發寺聽給邊方買馬支用一半照舊起解本等馬匹其二十一年以後拖欠者仍令買俵

弘治二十三年都禦史周鼐王克復各奏稱廬鳳二府所屬並應天府江浦六合二縣所產馬匹矮小準照災傷毎匹收銀十二兩以後照舊

正徳八年奏準毎折色一匹徵銀一十五兩原系本色攺徵折色毎匹徵銀一十八兩

正徳十四年應天府通判張海奏準江浦六合二縣原派本色馬四十八匹暫攺折色毎匹折銀一十八兩解太僕寺買馬支用

正徳十六年南京工科給事中王紀等奏南方水鄕所產馬匹不堪邊用要免其牧養種馬定立歲辦額數量徵價值解寺收貯從便買用該兵部議寕國太平鎭江三府廣徳並徐州俱免

十六年南京兵部議應天淮揚廬鳳五府滁和二州𨿽有本色之數亦有折色中半必欲通將南直隸備用馬匹俱派折色徵解誠恐邊方卒有警報騎徵官軍奏兌不給縱使發銀收買一時豈能濟事仍照先年例本折中半

嘉靖元年兵部題準地方災傷行南直隸掛欠馬匹州縣自正徳十六年以前曽經起解到部送寺俵驗不堪退回馬匹聽從變賣毎匹照依南京太僕寺卿潘希曽所擬徵銀一十八兩解部發寺收貯買馬支用

嘉靖六七等年兵部題南直隸鳳陽等府地方解到馬匹俱各身量矮小不堪俵兌暫準嘉靖元年分備用馬匹南京太僕寺所屬取三分俱折色原系折色者毎匹照舊徵銀一十八兩原系本色者毎匹加銀二兩共徵銀二十兩起解收貯

嘉靖十五年都禦史周金題準撫屬地方連年災傷民困至極將淮揚廬鳳四府滁和二州嘉靖十六十七年分該備用本色馬匹暫準照例折價以後年丰照舊額本折中半

嘉靖十七年兵部題本年分備用馬匹照常年該派二萬五千匹但各處有水災起解與餧養不前若派不足又恐調用不敷準量派備用馬擠乳馬共七千匹其餘照先年題例原系折色者毎匹仍徵銀一十八兩原系本色今該折色者毎匹仍徵銀二十兩

嘉靖三十年兵部題準邊陲多警北方乏馬收買今後南直隸起解折色不分永攺及暫攺俱徵銀二十四兩解部發寺收貯買馬

隆慶四年奏準要將廬鳳二府本色馬匹一體攺徵折價姑候五六年後再行議派【兵部題覆看得太僕寺卿顧存仁所陳南北直隸馬匹矮小不堪調用要將廬鳳府本色馬匹一體攺徵折價姑候五六年後再行議派查得近該本部題泒隆慶四年備用馬匹爲因南直隸上年解納者數多矮小不堪仍全派折色起解如遇本色馬少發銀於就近去處收買兌用已經題奉欽依通行欽遵去後今照本官所擬大略相同相應悉如所擬馬價額派買馬銀全給解戶】

萬曆十年以後各州縣悉照買俵舊額一切徵銀照依九年所定例輪年買馬

萬曆十五年本寺以廬鳳滁和等處所解大馬矮小不堪又題覆免解止折銀三十兩兵部議將此二百七十二匹折徵價銀三十兩類解本寺貯庫候買馬自後南太僕寺各府祗有銀無馬解寺【萬曆九年種馬旣艸鳳陽等府各屬州縣尙輪解大馬各數不等至萬曆十五年本寺卿羅題照得南馬矮小加以路途窵逺俵解艱難卽如今歲虹縣盡數退回其餘州縣亦皆大半不堪不惟無禆軍興且令貽累寄養合無將前馬毎匹折徵銀三十兩類解本寺毎歲卽將此銀給發薊州抵補馬價】

萬曆二十二年題準泗州水災將馬價自二十一年起至二十三年止暫免三年少蘇民困

萬曆二十二年因北方災傷寄養馬缺乏將直隸山河各府多派本色發養將給發薊鎭折色馬價一千匹俱令鳯廬揚應鎭寕太七府派徵【內除淮安徐州災重者暫免派】

折俵本折額數應

天府本折馬八百三十四匹【外解南京兵部馬九十九匹】

鳳陽府本折馬一千八百八十七匹

揚州府本折馬一千四十四匹

淮安府本折馬一千一百九十七匹

廬州府本折馬八百七十六匹

滁州本折馬二百一十五匹

和州本折馬一百二十七匹

徐州折色馬一百五十匹

廣徳州折色馬一百四十二匹【外解南京兵部馬二十匹】

寕國府折色馬一百三十四匹【外解南京兵部馬一十六匹】

鎭江府折色馬四百一十六匹【外解南京兵部馬五十二匹】

太平府折色馬二百六十一匹【外解南京兵部馬三十二匹】

【以上共本折馬七千三百八十三匹亦系原派本色者徵銀三十兩折色者徵銀二十四兩其起解日亦以二十四兩爲例七千三百八十三匹共該銀十八萬六千一百二十三兩六錢內惟鳯陽一府爲一年廬州並滁和二州爲一年輪年舊系買本色大馬二百八十三匹今亦俱攺折祗令查將原徵三十兩數解寺抵充薊州或有北方災傷及歲派分數過多難以扺補年分卽將薊州一千匹數分派各成熟府分以原徵本色三十兩湊足一千匹解寺抵充薊州全數自此外一槪將前折色二十四兩數起解太僕寺亦於歲前議普派本色本折時一體呈部題覆轉行南京太僕寺查明各照各府州舊例類解太僕寺】

按考南京太僕寺志曰國之大事在戎而戎之所重在馬周制六軍車乘悉出於民而校人所掌者特給公家之用而已當時不聞其乏馬而馬之在民者亦未聞其爲害自秦人首開阡陌歷漢唐以下兵車不取之田賦戎馬各從官給及宋罷監牧攺保甲出馬遂爲民病豈古今土地生牧相遼絕哉李覺云養馬之卒有罪無利是以駒子生乃驅令齅灰而死蓋餧養多而艸料不貲其害必至於破產彼虧欠倒失賠罰不過數緡孰肯肥公家以剝己膏耶且戶配一馬分日而飼縶之維之其可以蕃息乎此文潞公所以痛言於宋也我朝賦牧於民蠲其科徭卽復卒之遺意初行江淮數郡至永樂十九年都北京則又行於山東河南並北直隸七府聖謨神算榜示利病豈無懲於宋事耶第承平日久玩愒乘之加以官吏點視刑責科罰百端害之所在人所必避故百姓惟恐息駒貽害不謀爲之隱諱則謀爲之衝落所以生息日微縱有所產卒多矮小卒不免宋人之獘者勢則然也而因噎止餐者遂謂江淮不宜產欲革去種馬科戶出錢應買是無田而責其租爲無名之徵矣豈知聖祖藏賦於民之深意耶況江淮自春秋以前列國不相通所用之馬皆取於本國而已觀申公巫臣使吳教吳乘車蹙楚是吳亦自有馬也又宋南渡以後凡中國冝馬之地悉爲金有惟市於淮郡而張韓劉嶽之出戰亦未聞其乏馬則知牧馬之政修之由人不在於地余靖已言之於宋矣使必拘之地產則錢氏置監於婺女昔何號爲馬海彼衛騋牝三千魯■﹝馬冏﹞■﹝馬冏﹞牡馬至今又何寥如也且起俵馬匹類買於販徒凡以得之民民一也甘於售馬販而不樂於爲官養是可不深求其故耶𨿽前後建白如通折價便寄養要亦因時災傷暫通其變以宜民而已於定制不敢攺也使孳牧有道則田埜盡精騎朝發而夕可至矣又何必市之馬販徒以罔民已哉是在典牧者加之意而已

南京太僕志又曰愚嘗讀書至武成王來自商至於丰乃歸馬於華山之陽放牛於桃林之野示天下弗服然猶修周官牧圉之政於岐丰鎬京等處以及井甸所至莫不有馬其所以制治於未亂者何其深且逺也我聖祖龍飛淮甸駐蹕滁陽及天戈所向殪漢踣吳遂乘勝長驅剗削羣雄奄有四海於是歸馬於滁陽視歸馬華陽與王至自丰者益焯有光矣又括江淮爲京輦神臯修馬復令豈不爲萬年丰鎬圖耶然諦觀形勝北控魯魏南盡吳越東屇海壖西聮汝汴自春秋以來世爲爭戰之地如魯以車徒克淮夷吳以偏乘滅鐘離灌嬰以驍卒蹙項羽於東城謝玄以步騎敗苻堅於淝水是江淮之地未始不以馬取勝而或者謂非騎所能展奮然則聖謨睿算其所以親定於滁至再至三者果無見於此耶且設立本寺專司江淮牧政實彊榦弱枝之道當時北直隸一帶不過以行太僕寺寄之與今之遼東山陜寺卿一也及定鼎北京守土者遂欲弛南牧以要市於民甚或管馬官員巧避本職希營別差於牧政漫不講求則此法可終罷哉昔王禹偁云宋自太宗繼業天下一家議者乃合江淮諸郡撤武備三十餘年萬一竊發何以枝梧嗚呼今豈無禹偁之慮乎【以上二條乃嘉靖己酉以前所志是時原額種馬如故且言之如此自隆慶二年萬曆九年以後事作志者未之見也如其見之則其所感慨又當何如也今特采附之以備稽往者一覧】

馬政紀卷三

●欽定四庫全書

馬政紀卷四

﹝明﹞楊時喬撰

○寄養馬四

寄養馬者以解俵者發寄民間牧養以備用者也會典太僕志載洪武間京府舊有種馬而無寄養自正統十四年始以順天保定河間各州縣屬寄養之地前此皆以徵俵者發寄自正徳二年以後則以買俵者發寄往者種馬存時以解俵民爲勞苦近自革種馬而買俵則俵民稱寧息獨寄養民勞苦如舊於是民日望於調兌去曁不發爾顧防守須馬自俵民稱寧息而官廐空虛防守無賴獨有寄養者在如之何其可去而不發之此其道在有司者軫念養民勞苦又系京輔之地嘉意撫綏贍養俾得寧息則民安馬壯而防守有須根本有賴書曰民惟邦本本固邦寧紀寄養馬四

太僕寺寄養馬【此自正統至今見行者但今系買耳】

會典內凡查點寄養馬匹凡變賣寄養馬匹凡買補寄養馬匹三欵皆寄養內事今隨年記之若日行職掌在人與時變通有未容執一者不紀此

正統十四年天府所屬州縣寄養各處起解備用馬匹照北直隸事例論糧分俵其本府各州縣原領孳生種駒攺撥直隸永平等府空閒人戶其備用馬歲取一萬匹北直隸河南山東取七分南直隸三分俱限八月以裏解部發太僕寺驗印給俵或遇法司送到贓罰入官馬牛騾驢驗堪用者亦照此例【順天府所屬州縣原系寄養孳牧相兼至正統十四年因北人犯邊缺馬該太僕寺奏稱路途近者五六百里逺者七百里起俵之時催促起京艸料不時多致瘦損軍不領用百姓往復艱難其順天府所屬孳養馬匹遇緊不便取用奏準二十七州縣原養孽牧馬匹盡數俵與附近直隸永平等府空閒人戶令養孽牧著令本府専養騎操馬匹太僕志載順天府所屬二十七州縣保定府所屬七州縣河間府三縣専一寄養馬匹毎地五十畝養馬一匹其昌平州宛大二縣正徳四年奉例每地一頃五十畝養馬一匹及各州縣寄養馬匹如有倒失有無賠補其月報季報備開新收開除實在數目查考如遇取兌馬匹完日各州縣具完呈送寺查冊注銷查有應免不免那移作獘者問罪】

弘治二年奏準寄養馬倒死告官給印信文帖相視方許開剝馬皮送官變賣銀兩給與養馬之人相兼買馬俱要照依三个月事例賠補候寺丞至日查驗如馬不在無票可照開作倒死者卽系盜賣就行拿送問刑衙門照依近日奏行事例問擬發落

弘治三年令馬齒未老而作踐成疾不堪發軍者原額人戶追罰銀二兩又令寄養備用馬倒失買補不及五分者掌印管馬官俱住俸追賠

弘治七年令拖欠寄養馬按月納銀【兵部題覆該太僕寺少卿彭禮奏將順天所屬寄養倒失等項馬匹爲二項弘治元年至三年四月初五日以前該追舊馬弘治三年四月以後至六月終該追新馬舊馬一匹該追銀五兩每月出銀一兩新馬一匹該銀十兩每月出銀二兩按月差官類解】

弘治七年以順天府馬多丁少先該太僕寺少卿彭禮奏本部題準又將保定府易州等七州縣河間府靜海等三縣照丁給養俵備用馬匹原養孳牧另給滄州肅寜等處領養

弘治七年令順天保定河間各府凡三十七州縣計地編戶凡戶養一馬人戶共五萬六百餘十年一編

正徳九年本寺少卿楊奏兵部議行寄養馬匹少卿親詣各該地方通行揀選除老馬外但有瘸瞎等項卽系作踐照例於馬戶下追銀二兩類解該寺仍要瘸瞎老弱不堪者若干眼不雙瞎病不至瘦損不成病若干造冊送部以憑議擬奏請變賣以後毎年三次揀選查處施行

正徳十六年詔順天保定河間三府各州縣自正徳三年以來寄養馬匹俱各年齒衰老節次兌軍揀退不堪負累小民餵養兵部行文太僕寺分管官督同該府州縣管馬官勘實果系老馬變賣價銀轉解太僕寺貯庫輳補買馬支用

嘉靖二年題準各處倒失備用馬匹分別年分逺近系正徳十年以前者照舊每匹徵銀十兩十五年以前者每匹加銀二兩十六年並嘉靖元年以後者俱追賠本色其系正徳十五年官員騎傷兌下弱馬照正徳十一年例每匹追銀五兩

嘉靖七年奏請差太僕寺少卿督同該府州縣掌印官管馬官查審寄養馬匹領養年淺臕壯堪用者遇調則先與交兌派則後與俵領其瘦弱不堪兌軍者分別所養年分變賣若七八年以上價銀八九兩十數年以上六七兩各從便招人交易瘸瞎者亦量宜酌估以後毎十年一次奏請施行定爲常例

嘉靖十三年議準寄養馬匹地方查照原坐馬匹數目先盡富戶地多者一人養一匹其尢多者兼養二三匹地少者二人朋養一匹務令不失原數若編派不公遺累貧戶許撫按官及印馬禦史挐問重治凡編戶四萬六十餘五年一編

嘉靖四十二年以養馬戶田地拋荒者免養馬議止派三萬匹【該印馬禦史吳守題兵部復議看得順天保定河間所屬州縣寄養馬原額四萬六千六十三匹近以瘠地拋荒窮民流移以故州縣絕無上戶派養累及單丁禦史吳守欲要拋荒之地通融酌減只派三萬匹依議審編大約總計止用三萬匹此外不許多派以後該派折色本色容臣等臨期酌量多派折色少派本色則寄養之馬自當漸減】

嘉靖四十二年題準將昌平州暫免寄養七年【兵部爲申明舊議免發寄養查得嘉靖三十一年該巡按直隸監察禦史鄢懋卿題稱昌平地方衝疲百姓被敵傷殘要將該州寄養馬通行免派本部議覆準免泒發又查得嘉靖四十一年該太僕寺少卿劉奏本部議覆該州自二十九年被兵以來已經一十三年生聚寄養委當復舊俱經題奉欽依通行欽遵去後看得巡按官旣稱陵寢邊畿俱有關系相應行太僕寺將昌平州該寄養馬再免七年通前休息二十年生聚旣繁另行議復若欲永爲停免有乖舊制奉聖旨是】

嘉靖四十二年題準將各州縣分別三等酌量增減仍將人戶丁田多寡照數分泒【該印馬禦史顧廷對奏兵部復議看得寄養人戶原爲養馬而設馬數不滿二萬馬戶多至四萬徒存虛額無濟實用將各州縣分別上中下三等酌量增減仍查寄養人戶丁田多寡通融均派大率只要二萬五千戶實數每年馬匹照數分派倒失追本色折色】

嘉靖四十二年題準以後倒失馬戶應買本色者要壯大好馬解寺發養應追銀十二兩以下者照舊【該禦史顧廷對題兵部復議倒失寄養馬匹舊例俱是追銀近該本部議自四十三年爲始領養十年以下未經借兌者俱追補本色姑免問罪十年以上及經曾借兌者方許別年限追銀蓋以買馬爲難追銀爲易馬戶作獘往往賤價買小馬茍且充數以致應買馬者重而反輕致徵銀輕而反重以後倒失馬戶應買本色者務要收買壯大合式好馬解寺印烙發屬寄養其應該追銀十二兩以下者仍舊不必更攺】

嘉靖四十三年題準只派二萬五千戶又量地肥瘠編戶以後不得援以爲例

嘉靖四十五年議題腹裏寄養馬匹照邊鎭團槽餧養【卬馬禦史顧廷對奏題欲修馬政在盡牧養之宜百姓養馬四時之中惟夏秋之月爲易而冬春之月爲難夏秋天气和暖水艸牧放隨宜休息無凍害之苦比至冬月春初艸枯水涸風烈气寒無牧養之便在家鮮芻料之儲縱田畝有所入貼戶有所資而官司查點未及目前之凍餒方殷𨿽坐視其馬之斃而有不卹者亦其勢然也甚者人尙無食何以飼馬人尙無居何以棲馬故馬之倒失惟寒冬之月爲多一歲之中自十月以至二月於此數月而能善其餧養保其臕息則一歲飼牧之功思過半矣臣請仿古監牧之制而爲團槽餧養之法州縣附城擇寛潤空隙水艸便益之地毎馬二百匹或三百匹爲一苑每馬三匹爲一廐至十月起至二月各養馬人戶通令在廐餧養覇州文安曽有行此法者一二歲間馬匹臕息異於前但以一時艸率未有定制官離任而政卽廢隨該兵部尙書楊議覆攺革之際極當愼重人情事體有無穩便行各巡撫按會同印馬禦史勘議隨經回報相應通行各州縣查驗各馬戶領養之馬但有臕息太損者卽拘集在城公所去處或寺觀或教場行令團槽餧養正官不時驗視艸料嚴加考比必候臕息復舊方許回家卒有不堪責令買補兌用】

隆慶元年題準順天所屬薊州等九州島縣十分災傷寄養馬勻量均勻調兌以後解到馬匹暫免分發待後年丰另行查發其河間保定二府查勘被災州縣亦照順天府九州島縣事例一體施行【該兵部題看得巡撫順天等府都禦史耿題稱薊州文安大城保定東安永淸武淸香河漷縣等九州島縣十分災傷寄養馬共四千二百七十六匹酌量多寡均勻調取先盡極貧馬戶俵兌薊昌二鎭各營路二千一百五十一匹領養騎徵其餘剰馬二千一百二十五匹照舊餧養候邊營再有請討另行兌給仍行太僕寺各處解到馬匹暫免分發待後丰年另行查發其河間保定二府候查勘被災州縣照順天府九州島縣事例一體先行調兌仍行太僕寺以後解到馬匹暫免分發候丰年之日另行查發寄養】

隆慶二年議準寄養馬不堪兌軍者不必拘十年以上例卽照借兌次數變賣價銀及買補本色【該禦史顧廷對條議寄養馬匹果有不堪者不拘年限俱準變賣仍查己未借兌酌量追補兵部題覆今照本官所議不堪馬匹不拘己未借兌俱令納銀但備用馬匹額數不多專爲兌軍以備緩急關系甚重若因其傷損一槪變賣價多則民力不堪價少則人將效尢故意作踐反滋獘端合無將馬匹查驗果系十年以上瘸瞎瘦損不堪者準其變賣仍照舊例借兌一二次者追銀十兩三四次者追銀八兩未經借兌者追補大馬合式方許印烙仍定限期嚴催完報其餘堪養之馬責馬戶用心餧養備用不許揑稱傷損一槪變賣致生姦獘】

隆慶二年題準各府州縣寄養馬匹每年止許查點十二次兵備道以二月八月禦史以四月或五月少卿十月或十一月凡四次其餘月分該州縣掌印官自行點視凡八次通判等官不必再查

隆慶四年議準寄養州縣各掌印官將養馬人戶審別上中戶領養單丁寡婦殘疾者不得一槪僉泒

隆慶四年議準寄養馬倒失變賣者各照議定限期走失者限三个月變賣者限六个月倒死者限一年之內買補足完

隆慶六年題準昌平州泒養馬匹盡數減免

萬曆二年以覇州永淸等九州島縣水災議準各邊題討馬匹先將被災州縣分別重輕調兌其餘空戶暫免俵

發萬曆二年議準於額戶二萬五千內將通州良鄕涿州漷縣共減去一千四百戶免發寄養十年滿日仍舊其應減見養馬匹每匹變價十兩解用【該兵部尙書譚議得太僕寺少卿何欲減通州涿州良鄕漷縣寄養馬匹爲照畿輔根本重地歷查寄養人戶原額四萬六千後相繼奏減止存二萬五千戶今良鄕涿州通州漷縣俱屬孔道少卿何目擊民艱困欲再減免厥意甚羙但欲攺泒保定革去種馬於法未便似難依從先年議者欲盡裁革荷蒙先皇聖明僅革一半然所革者止不養馬耳寄養解俵之數如故也今如所陳前項州縣共該減馬二千一百三十六匹移之保定則保定約須革去種馬二千餘匹方彀領養而額數歲減國課日虧且順天屬邑疲累尙多今房山縣民趙甫等已援例具告臣等未敢擅行萬一相繼具奏豈惟煩瀆聖聰將必盡廢寄養乃耳耳查得每年寄養馬匹遵奉世宗皇帝聖旨常以二萬爲率而人戶尙餘五千見今宣大市馬議解京營本部歲泒多徵折色則空閒之戶可以調停酌處合無將前項州縣暫爲停減內良鄕減三百戶涿州減五百戶通州減四百戶漷縣減二百戶共減一千四百戶萬曆三年爲始免發寄養限以十年滿日物力稍舒照舊泒發奉聖旨依議行】

萬曆九年題準寄養州縣如遇倒死馬匹果系急癥醫治難痊者免其問罪十年以上追銀八兩十年以下責令買補若復病倒止追銀五兩不必再賠其走失查系被劫力不能支別無規避者一體施行若無故走失與駄載騎傷及飲■﹝飠末﹞不時遇有瘠病不加醫療以致倒死者仍照舊例十年以上追銀十二兩十年以下買補若復病倒追銀八兩亦止一次

萬曆十三年議減平谷固安覇州密雲新安順義共一千二百七十四戶

萬曆十年令養馬人戶五年一編地方殷實者編爲馬頭領養馬匹次者爲貼戶地少戶貧者聽貼務使貧富得均正貼各當不可假手積年吏書以致富戶賄通隱逐反將地寄者爲正戶貧民受累

萬曆十四年酌量地丁饒裕之家爲正頭養馬余爲賠戶養馬艸料各宜因民之便分別戶則量行幫貼若有倒損照例追貼量爲寛卹

萬曆二十年題準納價定例初次倒死者十年以上追銀十兩未足十年責令買補倒死復倒者十年以上追銀五兩五年以上追銀八兩未及五年追銀十兩其變賣買補復倒者亦照倒死復倒例行若走失者不論年分多寡俱令買補至於扣算年分以一人原領而言若轉領惟子替父弟替兄得以通算他人轉領止以轉領之日爲始【該本寺少卿施策題前萬曆九年新例於寛卹之中寓稽核之意法至備矣但人情狡猾有法外之姦今之倒死馬匹孰不云急癥醫治難痊者乎走失者孰不云被劫力不能支者乎卽有無故走失與駄載騎傷等項致死者無從究詰至於倒死復倒十年以下追銀五兩人情甚願皆以倒死爲幸至有領養一年而倒死兩馬者矣則部覆十年以上追銀十二兩十年以下追銀八兩之例不爲虛設乎大都法貴畫一不必持兩端之論以啟人規避之私合無今後初次倒死者十年以上追銀十兩未及十年責令買補倒死復倒者十年以上追銀五両五年以上追銀八兩未及五年追銀十兩其變賣買補復倒者亦照倒死復倒例行若走失者不論年分多寡俱令買補至於扣算年分以一人原領而言若轉領惟子替父弟替兄得以通算他人轉領止以轉領之日爲始該兵部議覆以後悉照今寺臣畫議定例各州縣官勿得紊亂成規縱令姦貪吏書欺隠作獘隨奉欽依】

萬曆二十年奏減保定五百戶【兵部議得印馬禦史蔣王銜條陳欲將平谷保定二縣寄養馬匹裁減行順天巡撫議稱行據各道查議據太僕寺呈稱平谷縣原額養馬地一千一百九頃三十二畆養馬七百四十九匹嘉靖年間節經議減實存養馬五百三十五匹至萬曆十三年又議減一百六十戶今止養馬三百七十五匹已經二次議減以後不許援例告擾欽遵在捲其保定縣旣減去五十戶應減戶數務盡貧難小民將地土貼見在馬戶使槪縣通沾實恵不許勢豪有力之家計圖幸免以後州縣不許援例告擾】

萬曆二十年議減懷柔固安等處該本寺議回兵部俱停寢【該鎭欲減懷柔等馬戶該太僕寺議本年據懷柔縣申呈欲將寄養馬戶量行減革議本部行各屬少卿寺丞查覆內稱各屬先年每以土薄馬多稱累屢經禦史吳守顧廷對周之翰三次查勘委當均泒戶數多寡題有欽依以後不許混行告擾今該縣援比通州每地八頃零養匹一匹三河縣每地六頃零養馬一匹此地誠多而戶誠少及查邊海地方如丰潤縣每地二頃六十畆養馬一匹大城縣每地二頃一十三畆養馬一匹如內地大興縣每地二頃五十九畆養馬一匹此爲定例何獨該縣以三頃四十四畆養馬一匹尙稱苦累則下於該縣地少者又宜預行告減矣且近今邊方多事正值用馬之秋節年本寺題有欽依每歲足以二萬之數如此紛紛援例混行告減則俵觧馬匹從行發寄誠減於此必泒增於彼則彼此額數定於國初自難混那況欲民私其力官私其民勢亦有未易行者合無於春秋二運之時姑念該縣邊邑民疲查上年俵發之數少發數匹於兌軍之際多兌數匹而於地多馬少州縣不妨多發以均勞逸少示寛卹之意則課額不致驟虧貧民亦免苦累各州縣不得援例告擾又據固安縣申呈欲行裁減該本寺議得固安縣原額養馬地四千三十七頃七十六畆原額寄養馬三千四百二十二匹除勘明荒地四百三頃三十五畆一分六釐七毫減馬三百四十二匹奉例減馬七百六十匹萬曆十三年又減馬六十匹共減去一千七百止編馬一千七百二十匹今難再議本寺議回兵部題準不行】

萬曆二十二年該本寺題兵部覆奏見行各例【凡馬解至發寄養議五始領故一曰領養養戶近例五年一編地多殷實者爲馬頭領養次者貼戶地少戶貧者津貼艸料各州縣計泒地多十頃少一二頃者每出艸料謂之月糧多自二十兩少六七兩總計之歲可買一馬矣厪托之領養宜得臕息顧以月糧餧養外各州縣官潔已嚴下猶不甚累或昏懦貪鄙者上如索常例供應下如書吏醫獸需索誆騙種種以其所入出反有倍甚不能堪又安能望臕息當如前禦史屢禁奏止又嚴稽覆戒差撥寛騎坐絕追呼息拘禁示勿許營乾調兌以滋騙惑又瘦病者量責戒不得輙罰贖倒死者勒限買補不得將馬價侵匿信此行之其有瘳乎領在於餧故二曰餧養養戶各州縣不同有頭戶自養者卽馬頭正身文冊內所開者是也輪養者先臣謂今日甲明日乙明日丙牧無恆主姦獘百出馬死甲曰乙乙曰丙馬病則官相而免其罪於是有故病其馬以規免者是也貼養者卽冊內擇一人養毎畆照數貼銀公私費各出者是也顧養者所謂豪戶不肯養下戶不敢養非漂泊無聊不與顧賃卽有月糧隨手花費風露冰雪欺淩而馬倒矣至今買補斂銀不卽買解比追馬而價亡者是也此在養者如此至於銀或頭戶自討輪戶或自貼互貼顧戶或各取討內有與有不與致■﹝糹公﹞■﹝糹公﹞告擾者亦有徵收在官發給有與有不與遅早全少者有貴戚勲豪恃勢自慳又受人寄產全不遵給者至於爲空戶日得暫寛地稅不出待他日發養官亷則聽民自寛不亷則取自肥要當隨州縣各例一一查明務使在民則見養戶彼此相貼無獨累頭戶見空戶酌處或幫貼或候養無獨累養戶在官則使必如數早給無獨累編民在貴戚勲豪則均令津貼無交累官民餧在查點故三曰點養前臣謂不可數數起官吏浸漁之獘不可緩緩滋養戶怠弛之獘近例每歲十二次似於數數不可行又自州縣管馬官旣革專責正官政務繁殷或有不暇不詳者亦有或數或緩各端者前此本寺疏言當巡歷期臨時餧養馬皆似臕息巡視後倐然異態此其州縣官不加意而亦養戶粉餙避罪幸冀速兌近議立疏數之法四季行之寺臣巡烙於秋冬之交州縣查點於春夏之交印馬禦史隨其便州縣查點後將本寺舊發較定尺寸時加比考以防互相推捱私自換易之獘又養戶必頭戶正身卽輪貼戶亦有身家者勿容顧猜無藉參之亦於春夏交必報乃可辧善養於平日不致茍且於臨期查或有倒死故四曰賠養舊例領養三月內者免罪買補三月外者問罪買補立限嚴追遇赦不宥所謂三月外者自三月至十年皆謂之外皆問罪買補時也以此令民民皆畏重其後部議十年上追銀十二兩十年下追銀八兩似於遇寛民遂緣議年數混指幸於追銀顧所謂十年上乃自八九年言非三年四五年亦謂之上也及作踐揑病亦曰倒死也萬曆九年本寺卿題較部議太寛民間幸端益開馬多倒失該少卿施策題初次倒死十年上追銀十兩未及十年責令買補倒死復倒者十年上追銀五兩五年上追銀八兩未及五年追銀十兩其變賣買補復倒例行若走失不論年分多寡俱令買補扣算年分以一人原領言若轉領惟子替父弟替兄通算他人轉領以領日爲始兵部題奉欽依俱依擬行其法見行而倒死者尙眾該寺臣又題謂有二說一則馬料馬價皆得地者出不補一年則有一年價銀延捱多年久始完日作空戶一則民間謂賠馬難賠銀易蓋買馬仍使之寄養養復爲累追銀則延至年久始完未完日卽爲空戶可閒數年故有實不倒不失而買結之藏匿之以爲倒失者以其利也亦緣限期過寛故民趨利如此自今買補追銀俱照舊例立限以三月速完遇赦蠲不宥州縣不行追比亦照例參罰此就民得地互出銀者言若養戶倒失當自賠乃有告槪縣均攤者各戶朋養當均賠乃有獨責出名領養者均當立法無令獨累州縣官徵銀在庫馬存則給馬倒不給卽自幹沒累民賠買者又有追銀在官隱匿猶謂民拖欠者均當查考無令民累其間事宜月異歲殊者又在分理諸臣隨時通變可也賠補累民則宜變賣故五曰賣養正徳三年令寄養馬匹俱各年齒衰老節次兌軍揀退不堪負累州民餧養兵部行文本寺分管官督同該府州縣管馬官勘實果系老馬變賣價銀解寺貯庫嘉靖七年奏瘐弱不堪兌軍者分別所養年分變賣七八年上價八九兩十數年上六七兩瘸瞎者亦量宜酌估以後每十年一次奏請施行定爲常例乃亦寢凡馬以二十歲爲率其彊健十六七歲止爾近該前後印馬禦史題稱起俵原限六歲養五年滿十一歲又五年滿十六歲況收俵時未必皆眞六歲愈老愈瘦永無免期令無領養過十年外老瘦不堪卽令變價誠當早行近本寺少卿李化龍巡驗查明精詳冊開有瘦弱不堪稱兌老瘦不堪團養者又在此壯數內或有節次兌軍揀退者亦據冊查出或照四十三年例該管寺臣徑自分別或照前例差寺臣率亷能管馬通判同到各地分別所養年分以十年外爲率變賣內除馬戶不行看養致瘦弱損壊者照嘉靖四十年例領養十年上失倒追銀十二兩今爲十兩或看養如法特自然老瘦弱屢次取兌揀退者照嘉靖七年例十年以上價銀八九兩或十兩各從便招人交易或如發驛遞作下馬州縣作里甲馬將站銀補價瘸瞎者亦量酌估或未及十年只在八九二年間或亦看養如法特自然老弱原收俵時非眞五六歲者以齒辧亦照前例或十二兩或十兩其餘不在八九年間或非収俵混齒者亦令再養不許混求仍立爲例每州縣止許總計見在馬數或十分內一之二不許姑息加多以滋獘端文爲例每三年一行或於寺臣出巡日卽行卽將俵馬補寄以足其額倘俵又不足卽開行召買四五歲者發寄則養戶皆知待賣有期加意餧養旣省於倒夫追銀問罪之苦又省如前欵謂倒失買賠藏匿之誣又得別寄以備非常不致徒名無實變賣而額不可缺故曰額養近本寺查得論糧分俵每戶養馬一匹免糧地五十畆州縣養戶多者免糧地亦多養戶少者免糧地亦少卽今𨿽年深月久地更多主而免糧之地總不出該州縣縣內所謂輕糧遂爲定額者也其後卽以此額地分別養馬若干攤泒幾頃幾畆幾分一匹各項糧差若干攤泒諸費合之凡養馬地銀多者諸費則輕養馬地銀輕者諸費則重酌量間原有折衷編爲額戶其後有勘明荒地奉例屢減戶數今查額戶弘治間五萬餘十年一編嘉靖間四萬六千餘禦史吳守以太多止泒三萬顧廷對又以太多止泒二萬五千又量地肥瘠編泒請以後不得援以爲例求減萬曆間少卿何起鳴議權減良鄕涿州通州漷縣一千四百戶兵部議覆免寄十年滿日照舊泒發至令未泒然三臣時種馬尢存減之尢可其後種馬盡革各州縣陸續議減萬曆十三年議減平谷固安覇州密雲新安順義二十年議減保定見今兩路共二萬一千七百有餘凡此減皆驟馬數以耗近有軫編累之疏則謂寄養馬匹照地均攤然或至二三十頃而有餘或三四頃而不足相去懸絕至甚欲稍爲裒益亦彼多此少紛紛告減爲此議者皆不知始而論糧分俵旣而計地編戶又旣量地輪泒各有折衷原非偏累今忽見懸絕至甚遽欲裒益紛紛欲變舊法是皆失於稽考舊日典籍之過而況前次旣納輕糧諸費又少今欲少馬實屬不均將貽異日爭竸之端皆未可者且凡減不曰減馬惟曰減空戶遂使未知者謂空戶可減不知空戶先養已兌後養未發暫空間耳有俵發卽爲養戶非二也亦非空閒無人之戶之謂也惟是自以後忽輕減然又不可一律論者在本寺在各撫按印馬司道州縣諸臣所歷必詢民瘼各民必以此爲疾若告減誠果地荒時災則暫一行之一二年免其寄養如萬曆二年題準先將被災州縣分別重輕調兌其餘空戶暫免俵發似於可行如必欲減額則諸臣所謂舊額日虧無從發寄馬數不足緩急無濟且此端一開何州縣不應減數民不稱離苦何時可杜是也亦有如諸臣所謂民私其力官私其民士私其鄕其情安可遽徇是也前臣又以保定諸屬州縣順天屬三河寶坻通州地多馬少之所可加者兵部題復議奏前額已定難以遽加且查通州衝繁疲獘諸費數倍於他所而其地畆皆勲戚中貴所有寄莊飛詭計免今忽議加亦屬不可總計今之戰守馬惟藉此二萬五千戶耳如不得已今凡具議者酌於各寄養州縣其有可減者量減必查有可加者量爲議加務使此減彼加通融不失乎二萬五千原額俾時爲養戶時爲空戶勞逸適均孳牧加廣徵調便足乃於民於國俱有益也不然原額一減無從寄養他日戰守無資必從各州縣取足將懼民未預備於平時一旦■﹝耳口﹞足於有事是又將以所難者苦之將不以前減爲小惠終爲偏害乎哉】

原額續減見在寄養馬戶數

順天府二十七州縣原額寄養馬四萬一千一百六戶嘉靖等年一奏減外隆慶等年再奏減外實編一萬七千二百九十六戶【後昌平州豁免止二十六州縣】萬曆二十等年又奏減外今實編一萬�千�百�戶

保定府七州縣原額寄養馬六千四百七十六戶嘉靖等年一奏減外隆慶等年再奏減外實編三千一百二戶萬曆二十等年又奏減外今實編三千�百戶

河間府三縣原額寄養馬三千三百六十戶嘉靖等年一奏減外隆慶等年再奏減外實編一千四百�十�戶萬曆二十等年又奏減外今實編一千�百�十�戶

【以上今實編共二萬一千�百�十�戶】

馬政紀卷四

●欽定四庫全書

馬政紀卷五

﹝明﹞楊時喬撰

○折糧貢市鹽納贖戰功馬五【此亦馬之入於太僕寺及行於各邊鎭者】

折糧貢市鹽納贖戰功馬者會典本諸司職掌載初制重廐牧孳牧其次則折糧進貢收買數者皆所以佐其不足者也其後折糧不行惟有進貢馬卽於各衛所俵給缺馬官軍騎操此外惟取給於收買收買之法或以茶或以鹽或以互市或以價銀洪武間官給價鈔於各處收買並茶易到馬匹或就彼給軍或解京交納令兵部知其數及永樂初乃開市於遼東正統又中鹽於靈州其流漸廣今茶法通行而互市亦廣矣竊惟互市特借以示覊縻權宜招徠爾安能久恃哉今茶馬具三茶馬司下此紀折糧貢市鹽納贖戰功馬五

折糧馬

國初各處土官衙門秋糧各依原認數目折納馬匹有糧二十五石有餘折馬一匹者有五十餘石折馬一匹者起解到醫人驗明白具奏送禦馬監交收馬或不堪責令差來土官賠納后土官糧馬多就近輸納或以折色無復解京者【先是雲南三司以所屬夷人差發馬多不堪用奏準馬一匹折徵銀十三兩遇有徵調給軍買馬至是北人各訴折銀價重願仍納馬其後又多不願題奉欽依永停止】

進貢馬

洪武年該兵部議擬雲南貴州湖廣四川廣西等處土官土人畨僧人等進貢馬匹行各處鎭守總兵巡撫等官並都布按三司就彼辧驗等第給與無馬官軍騎操天順八年正月節該欽奉詔書內一欵四方進貢馬匹悉照舊例就於各衛給軍騎操總兵巡撫等酌量地方緩急公用給與缺馬軍士領養騎操仍行太僕寺分管官貟每遇年終查點印烙比較

成化二年該禦馬監太監錢喜等奏朝馬並披甲等馬不敷要行產馬地方收買本部奏準於陜西遼東山西等處收買及令將外方進貢馬匹揀選矮小在邊給軍騎操其餘身量髙大者解赴禦馬監交收應用

成化五年題準雲南貴州湖廣四州廣西等處所有進貢馬匹行各鎭守總兵巡撫巡按等官並布按二司就彼辧驗等第毛齒給軍騎操如鎭總撫按出巡出邊聽布按二司辧驗給軍具奏給賞【該巡按廣西監察禦史袁愷題爲統軍殺賊巡撫巡按等官各出巡外府州縣其進馬之人亦跋山涉水徧處尋訪日久甚是不便要行各處止令布按二司辧驗等苐毛齒明白轉送都司給與無馬官軍騎操會本具奏給賞等因合無通行雲南貴州湖廣四川廣西等處鎭守總兵辧騎本部奏奉聖旨是北方進馬給邊騎操】

弘治四年兵部題覆該鎭守大同太監覃平奏北方進貢本鎭供費多端要將進貢馬匹盡數闗給惟復量與宣府三分之一等因本部議得仍行大同鎭巡官將北方使臣進貢馬匹除揀選上等者起送赴京外揀下之數以三分爲率一分給宣廣一半處本處官軍本部奏奉聖旨是北方進馬一半來京

弘治十一年兵部題覆該禦馬監太監寗瑾等奏本監並壩上各馬房倉所養馬年久齒老日漸倒死乞要將北方進貢馬匹通行送監餧養題奉聖旨今後迆北使臣進到馬匹以三分中起送二分來京兵部知道續該本部題稱大同宣府兩鎭軍士在邊缺馬幸遇北方進貢馬俱各懸望關領以備徵戰況舊例此等馬匹止是■﹝扌東﹞選頭等者數百來京其餘俱各就給軍騎操本部題奉欽依準一半來京

弘治十五年奏準遼東馬匹連年兵荒馬死數多行巡撫等官將北人進貢馬匹給與無馬官軍領養不盡者給與三處無馬貧軍騎操

嘉靖四十四年議準遼東每年貢馬一千五百匹將一千匹照舊分俵五百匹變價分發各該驛軍幫買騾頭

戰俘駝馬

太僕志舊例凡戰捷所得馬卽給本鎭官軍騎操或卽用充賞例先有解京者近年駱駝或解京每只發銀十兩發邊充賞

萬曆二十二年遼東獻捷進駝五百匹照此例每匹給銀十兩駝發各邊

贓罰馬

成化二年兵部題準法司問擬文武官員軍民人等爲事除眞犯外其餘雜犯及徒流杖罪情願納馬者照例立功運磚炭灰納豆做工則攺定馬數買納贖罪又舊例刑部追買本色送部發寺寄養

嘉靖十年左都禦史彭澤言甘肅馬缺請開納馬例凡甘肅一應贖罪者俱許攺納馬

隆慶五年攺撥京營給軍騎操

萬曆二年議準軍犯應罰馬匹刑部追銀送部發營責買臕馬仍送驗印給軍

監生生員納馬

天順年間令監生納馬聽選生員納馬入監【該兵部奏準則例監生有納馬五匹者不拘年月入監淺深送吏部選用生員有納馬七匹者送國子監讀書挨次出身正徳十四年太僕寺卿汪玄錫題缺馬兌用乞令生貟納馬入監該兵部行本寺止催各處未解馬匹不準開納】

冠帶納馬

成化二年令民納馬冠帶以榮終身【該兵部奏準兩京內外有富實之家願納上中馬五匹者就與冠帶榮身在京赴通政司告送本部上納在外赴巡撫巡按等衙門聽從民便處告納待地方稍寧馬數彀用停止弘治十年七月十六日兵部爲陳言邊務事該巡撫大同贊理軍務都察院右僉都禦史劉瓛奏稱大同急缺馬匹騎操要照上年事例召商納馬蓋因前議銀兩太重邊方路逺少有上納要將原議前項馬四匹減去一匹銀四十兩減去十兩本部議準行本官就彼召人不分逺近軍民舎餘人等納馬三匹或毎匹納銀十兩許令俱赴都禦史處陳告轉發該管官司馬給軍騎操銀髮官庫收貯給與本院札付令其冠帶榮身仍免雜泛差徭候邊方寧靖馬匹數完卽便停止】

嘉靖十一年甘肅都禦史李昆奏邊兵乏馬乞如先年陜西軍職納銀買馬及免比例行之【先是成化八年募兵納馬時大同各城戰馬以徵西死傷者多又詔例免償巡撫右都禦史林總請召募逺近軍民舎余能納馬五匹或每匹納價銀十兩者許給冠帶數足則止凡馬給軍馬價給軍自買有餘則送宣府偏頭闗】

陰陽醫官吏農納級馬

正徳十年十一年開吏農陰陽醫官納馬事例二年之久所得馬�五千餘匹十四題旨以上諸馬皆不時間有者寺止催各處未解馬匹��開納邊方急缺騎操馬匹召商中鹽納馬該鎭巡等官具奏本部題準中鹽引若干納馬一匹給與花欄字號勘合以爲執照

嘉靖十年左都禦史彭澤言甘肅馬缺請開納馬例承差吏農義官陰陽等納銀

以上戶馬

馬政紀卷五

●欽定四庫全書

馬政紀卷六

﹝明﹞楊時喬撰

○兌馬六【此以下馬之出於太僕寺者】

兌馬者以寄養者調之以兌團營騎操徵伐者也祖宗定制本寺俵寄備用馬乃給兌團營騎操防守都城拱護陵寢有事徵討入衛應援勤王之用不爲各邊設以各邊自有行太僕寺苑馬寺都司衛所種馬市買邊馬在也自種馬盡革而爲買俵馬政以壊卽所徵銀亦備買馬資缺乏不爲各邊及各項設以各有正賦及年例樁朋買補支應者在也本之則先臣所謂蓄居重之威者是也是以前馬政條例今會典有關換買補二欵皆系兌給團營事例其後有給各邊者則非初制猶爲各防守計耳若非防守而爲別項借用則爲例外非蓄威之道矣且古者問國君之富以馬對觀今在廐數如此年例調兌數如此奏討加增數如此又有例外所需如此謂之富可乎況於威乎是當愼之紀兌馬六

調兌京營馬

關換會典一官軍騎操聽徵例應關撥馬匹其事故及不能養者則令轉兌如徵操缺馬數多則於寄養等馬內調兌又有關領馬價自行収買例各不同

凡關撥馬匹【洪武二十六年定凡官軍關撥馬匹操練行移到司須要該衛官吏保結關馬官軍原有馬匹下落果系曾經徵進慣戰人數及無馬匹方才具奏關撥後有事故該衛拘収還官其軍官軍人等奉旨關撥馬匹亦須備知數目又例凡各衛原關馬羸驢轉名銷號若系禦馬監關領者諸府各衛自具手本赴監轉名銷號如是典牧所太僕寺關領者各府衛取勘明白行本部轉行太僕寺典牧所銷號永樂四年令管步軍官告關馬者不準有騍馬與兒馬願換者聽宣徳四年置給馬勘合毎關馬一匹給勘合一道塡寫齒色年月付領馬之人収執遇倒死等項陳告注寫應償者視齒色附簿開注勘合與馬如前収領再有事故照例償給如領馬之人有故馬及勘合從所管轉付應得之人収領凡應償者追視禦馬監印烙然後給與正統四年奏準官軍領馬騎操必行本衛造冊送部並太僕寺外衛操備者行該府造冊關領天順二年奏準官軍領馬太僕寺具俵過數目毛齒及官軍姓名年月行各衛造冊送部如關領數多開報數少或倒失轉交隠匿不報者許諸人首告挐問弘治元年奏準南京官軍應關馬匹在江北者赴南京太僕寺給領在江南者本寺委官一員赴南京給散二年令騎操馬老病當關給者原馬送光祿寺支用四年奏準領馬官軍有不照次第混亂爭奪者參送法司問罪罰馬一匹就給本身騎操以後更不關給七年奏準官軍應闗馬匹兒馬八歲以上騸馬十二歲以上別無傷殘者並準給領各衛及邊關亦照此例正徳八年奏準直差官旗校士將軍原領馬匹殘疾老弱不堪直差者送光祿寺交収本部照數行太僕寺於順天府所屬寄養馬內泒取及行該衛委官赴禦馬監印烙撥給領養直差嘉靖二十二年議準將軍關換馬匹務要用心餧養不許違例顧借騎駄克減艸料若致倒失照例於本主名下追買堪中好馬補還四十三年令將京營勘合從新印換仍通行各邊鎭一體編置給軍隆慶二年議準京營馬軍各塡給勘合一張以便查對如有倒死病瘦報部查明七八年以上方許交送另補以下不準交送倒死責令賠償仍赴司驗印又議準錦衣衛老病馬年終送光祿寺者先執勘合赴兵部該司查其年限如領馬七八年以上殘病者方許交送另行闗補以下仍令餧養不準送寺倒死卽令賠償】

凡轉兌馬匹【天順元年奏準各營外衛官軍原領騎操馬匹下班之日兌與在京官軍該管官造冊送部嘉靖七年題準各營提督內外大臣委各坐營等官將見在馬隊官軍逐一查審除有力堪以餧養者照舊不動外其餘貧難單丁不能養者將原領馬匹兌與有力官軍餧養以後闗領馬匹亦要照前查給敢有容情扶同故行私領單丁貧軍意圖侵克艸料致有倒失數多者查弘治罪三十三年題準凡兌馬事故轉兌者該管官卽呈巡視科道於原額勘合塡注年月官軍姓名仍送該司查照將原兌馬冊亦攺注明白用印鈐蓋如有官軍私換馬匹事發送問該營官容隠不行呈報者聽巡視科道官參究四十二年題準各營轉兌馬匹務要遵例赴司告塡印鈐以慿查考敢有仍前私兌查照新馬樁銀追納】

凡調兌馬匹【天順元年題準如在各營在外各邊官軍缺馬騎操總鎭等官具奏關領兵部議擬行移太僕寺於順天府所屬寄養本色馬內選取給領兵部定限調軍候兌京營於太僕寺委司官會同少卿兌給宣府於居庸關大同於紫荊關薊州保定於適中地方委司官會同寺丞前去兌給其餘各邊入衛在薊準討補本色余俱不準嘉靖三十年題準以上此系邊軍入衛應援勤王相兌之例嘉靖十三年題準團營聽徵馬匹多不過二萬之數再有萬匹存營操守猶有寄養馬匹二萬鄰近易取若軍士堪養馬者數少亦不必濫給將聴徵馬匹擬爲定數若干毎遇事故倒失五百匹以上行太僕寺兌給一次以爲常規嘉靖三十三年題準兌馬先盡寄養如果不敷方兌種馬以上關換】

買補

凡京營騎操買補馬匹【天順二年奏準各營騎操馬遇有令倒死者告官相剝坐營官責限該營軍朋合買補走失被盜一例追賠成化十三年奏準各營下場倒失馬匹買補不及八分者領勅及把總管隊官住俸追買不下場者以五分爲則弘治二年奏準買補騎操馬匹須四歲以上八歲以下價自十二両至十五両官軍自願添價収買者聽九年奏準凡騎操馬匹原領者以承領日爲始買補者以印烙日爲始計在十五年外許賣銀納官另給其未及十五年而病者亦準賣仍追本身樁頭銀貼價買補嘉靖二十八年議準倒者坐營把總官呈赴巡視科道驗明掛號赴本司決打照年限逺近扣算樁銀給單發營追徵解太僕寺収貯買馬仍類行戶部扣除艸料三十一年題準京營馬查有老弱篤廢揀選估計變賣價銀髮太僕寺収貯以備買馬三十二年題準倒死者當日呈報本營將官驗剝如三日不報本軍送問管隊軍並治仍扣糧一月該營將官務在三日內卽差把總官帶本軍赴車駕司決打討單追樁起解不許延緩隆慶二年議準京營軍士選編上中二等養馬如該管官縱容貧軍冒領以致倒失不準追樁責令千把總本隊官並本官買補三年奏準各營將官嚴督官軍務要用心餵養馬匹以後遇有倒死查果不系作踐如領養一年以上者比常量加追銀一両二年以上者比常量加追銀五錢五年以上者仍照例追樁凡京營家丁馬匹隆慶二年議準倒失者免其追樁令本馬家丁出銀三兩其餘各丁有馬者出銀二錢無者五分朋輳買補】

凡巡捕馬匹【嘉靖三十七年議準倒死者止赴該管兵科報驗掛號徑赴車駕司決打討單該營追収樁銀起解四十四年令巡捕瘦馬年終估驗變價買補萬曆二年議準巡捕馬倒死或瘦損不堪馬主稍有力者責令買補赴部驗準送寺印烙發營給軍騎巡】

凡錦衣衛直差馬匹【隆慶二年議準各該委官不許克減艸料及借顧與人騎坐如有作踐倒失就於本名下追買好馬還官又議準本衛將見在馬備造原領官校姓名並馬匹毛齒淸冊一本送兵部行令該司各給勘合一張備載領馬年月毛齒以便查對如有倒死俱開送兵部該司查明方許買補其所補馬匹亦赴該司驗中送寺印烙攺給勘合每年俱要赴寺印烙差占者候事完之日仍行補銷毛齒不對者卽不準印定以抵換盜賣治罪】

凡勇士營馬匹【成化二年令勇士馬倒死二次者不許重開照京營例追補隆慶二年議準倒死照四衛營例決打分別年限追納樁銀】

凡各衛軍余馬匹【成化七年奏準各衛軍余關領馬匹倒死以物力等第出銀每馬一匹上戶出銀三両中戶二兩下戶二兩余以屯田子粒銀貼輳買補成化十三年奏準各邊將屯田積銀貼補軍人買補馬巡視眞定侍郎葉盛奏今日民間量田養馬舊例牝馬一匹歲課一駒當時馬足而民不擾者以芻牧地廣民得以爲生馬得以自便也後豪右莊田漸多養馬日漸不足洪熈元年攺兩年一駒成化元年又攺三年一駒馬愈削而民愈貧然馬不可少於是又復兩年一駒之例夫納馬有數用馬不貲𨿽有智者無善處之術方今京營各邊缺馬取給民間孳牧所缺之馬𨿽亦責賠於軍而軍多艱苦又不能償仍復給之於是馬愈不足民愈不堪爲今之計欲寛民間之馬必有以處軍中之馬然後其獘可除也請以宣府一處言之往年以馬死未賠將步隊軍之孱弱空閒者領種官田用其餘糧易銀山西買馬一年得馬一千九百餘匹馬皆精壯軍免追賠而民間亦得以寛舒此已行之成效也諸邊風土𨿽各有所宜然隨處盡心自有良法請勑各邊會議隨其土俗所宜凡可以買馬足邊免追賠於軍關領於民者聽其便宜處置果有成效具實奏聞仍勑廷臣會議通查逺年近日各項莊田權其輕重量與處分還民復業及令各營總兵等官一體會議處置所貴禆益馬政稍紓民力該兵部尙書馬文升議今在邊分給種馬仍於各衛餘丁牧養宜行誼等斟酌定例或令三年或一年一更馬有虧火設法追賠庶馬政修舉巡撫陜西都禦史馬文升議行令陜西布政司茶課易買折色銀及棉花等物並官銀共三千兩遣官領送河南湖廣市茶運赴西寧等茶馬司移文巡茶官同守備分巡官市易畨馬俵給甘涼操備並固原靖樂慶陽等衛缺馬官軍仍行甘肅寧夏延綏總兵巡撫等官核缺馬官軍數亦如前例行之文升又以葉盛建議欲諸邊陳馬政利便上言今日邊軍之苦莫甚於賠補是以馬不及償人已逃伍𨿽嘗給錢貼助惠不能周惟屯田軍士有田多丁少而不領馬者有田少丁多而領馬者槪均其田事體未易但毎人見田百畆約獲五十餘石以六石輸官之外所存尙多可令歲納銀一錢一衛計田三千五百頃可得銀三百五十兩足以貼助買補欠馬軍士𨿽有消長而屯田則無增減事可常行若屯軍積銀旣足又可分諸邊城貼買如例然復恐專恃買補不復加意飼養虧損反多宜按領馬軍丁名冊豫爲審勘分上中下三等凡買馬一匹上等出銀三兩中等二兩下等一兩余價不足乃以田銀給之是亦古者以田賦馬之意也下兵部從其議八年先是禦馬監太監錢喜以隨朝馬披甲馬少奏行陜西山西遼東買補馬文升言陜西已買二百七十八匹費公帑銀五千五百兩有奇今敵騎擾邊公私匱乏乞暫停免有旨特免山西陜西而遼東仍舊】

凡樁朋銀兩【成化十三年奏準京營馬倒失其馬主系都指揮者出銀三兩指揮二兩五錢千百戶鎭撫二兩旗軍一兩五錢走失被盜者各加五錢謂之樁頭又令各營馬隊官軍每歲朋合出銀歲以六个月爲率毎月都指揮指揮出銀一錢千百戶鎭撫七分旗軍五分遇馬倒失貼助買補在外各邊悉照此例弘治六年奏準各營朋銀買馬不敷毎馬一匹聴支艸場租銀三兩貼助嘉靖二十二年奏準凡遇官軍倒死馬匹領養一年者旗軍追罰銀三兩千百戶鎭撫四兩指揮五兩都指揮六兩二年以上者旗軍二兩千百戶鎭撫二兩五錢指揮三兩都指揮三兩五錢五年以上者旗軍一兩五錢千百戶鎭撫二兩指揮二兩五錢都指揮三兩十年以上者旗軍一兩千百戶鎭撫一兩五錢指揮二兩都指揮二兩五錢走失被盜者各加五錢按月追完造冊解部稽查發寺収候買馬支用其領養十五年以上者免追樁銀二十九年題準今後各營遇支放糧料艸束折色之時預將應出朋銀官軍姓名並朋銀數目造冊送部轉送戶部照數扣除有餘方行給散不足下月補扣其扣過銀兩戶部印封送部轉發太僕寺収候買馬支用四十二年題準該營將倒死馬匹盡數查出有單者照單徵樁無單者照新馬倒死事例止追銀三兩以後倒死馬匹備呈巡視科道掛號徑自赴車駕司決打給單發營追樁其太僕寺及別項比較掛號並年終參奏俱行停免萬曆某年題準新例至令通行一年以上者旗軍追樁四兩千百戶鎭撫五兩指揮六兩都指揮七兩該杖責三十板二年以上者旗軍例追樁銀二兩五錢系官各逓加五錢例該杖責二十五板五年以上者旗軍追樁銀一兩五錢系官各逓加五錢例該杖責一十五板十年以上者旗軍追樁銀一兩系官各逓加五錢例該杖責一十板十五年以上者樁銀俱免追免責今京營樁朋照此例行其各邊亦同亦有隨地方變更今照會典及近所損益者書之】

凡外營馬匹【嘉靖四十五年議準保定各營馬倒死於本軍名下追銀三兩本司隊朋出銀九兩共十二兩買補有願納樁銀者聽隆慶四年題準增補昌平鎭馬匹如有倒死本軍追樁銀三兩毎月馬一匹扣徵朋銀一錢貯昌平州庫以備買馬萬曆元年題準通州參將營馬倒死照張家灣備禦營例呈報兵部該司決打給單追樁每年二次起解交納】

京營原額馬數【附各邊原額】

會典載天順成化間奮武等十二營原額種馬一十三萬八千九百一十九匹此爲十二團營初年出邊徵伐之時所給種馬之數又載弘治間五軍營原額馬九千五百六匹神樞營原額馬四千四百六十四匹神機營原額馬一萬五十四匹此自十二營攺爲三大營出邊操練之時所給種馬之數按查前此名爲十二營之時有騎操馬及徵調日悉起寄養馬或兼用種馬一軍一馬隨調出徵歸卽還寺發還種寄是以至十餘萬蓋舉騎操馬種馬俵寄全數而言非十二營中有是數也後此攺爲三營之時至於二萬五千有餘者亦以騎操馬並徵調時兼種馬解俵寄養者而言並非三營中原有此數也所以然者乃前營軍屢次出徵逺守步騎兼支騎軍非馬不可行故悉數徵之近會典所載乃查報者未詳冊籍如此槪以謂營中有此數今據冊籍考正如此卽以始數十三萬再數二萬有餘而觀則馬之蕃庻有足徵者乃今者三大營及各營衛所騎操巡捕不過二萬以今考往可覽計已

各營馬數【此馬嘉靖以後所續增者】

三大營馬【隆慶元年題準正兵共三十枝內戰兵每營給馬一千匹車兵毎營給馬二百匹城守毎營給馬五十匹備兵三枝每營給馬二百匹執事營一枝給馬五百匹隨徵官軍給馬一千匹各營選鋒給馬五千匹】

京營家丁馬【隆慶元年題準共給五百匹】勇士營四衛營【共約一千餘匹四衛營者宣徳八年以騰驤左右武驤左右軍四衛養馬軍士及革去神武前衛官軍開設共爲一營總名四衛營其坐營等官於四衛指揮等官推選勇士營者宣徳九年令凡迆北走回軍餘民人俱収充禦馬監勇士別爲一營名勇士營以上四衛勇士二營俱從禦馬監官操練分作東西二營大明會典恃有四衛營而未載勇士營今備其缺略於此正其內所稱買馬投充則二營皆有之成化弘治年間淸查冒濫収補軍士四衛營以騰驤四衛應存畱者勇士營以迆北回還親生子孫限無違礙者替代其餘詭名冒籍四衛進充勇士俱行革退正徳十年嘉靖八年又議準騰驤左等四衛官旗勇士軍人行點軍科道官照例點閘三十年議準將四衛營軍士通行查勘有影射占使盡數退出赴營操備詭名冒糧者悉行裁革有馬軍人倒失馬匹照三大營軍士一體追納樁朋銀兩】

錦衣衛【原額一千八百五匹】旗手衛【原額四十四匹以上京營各衛馬】通州守禦操備捕盜【四百七十五匹】奠靖所【嘉靖二十一年初設】屬鞏華城守備下防護

行宮【二十二年議準給馬一百匹巡邏】張家灣備禦營【嘉靖四十三年初設本營議準兌給馬五十匹四十五年又增給馬五十匹】三河守禦營【嘉靖三十七年以本營路當衝要準給本縣寄養馬一百匹專備護哨緝盜傳達邊報等役】

通州遵化昌平三河宻云涿州薊州永平等八城鎭邊等三區【嘉靖四十年議準各給一百匹專備捕盜】

見在印烙馬數【此萬曆二十年後數】

五軍營【七千六百三十一匹】神樞營【五千七百一十八匹】神機營【五千七百六十九匹】勇士營【八百三十五匹】四衛營【四百一十九匹】巡捕營【五千二百九十七匹】錦衣衛【一千九百五十五匹】旗手衛【四十六匹】張家灣【一百匹】奠靖所【一百匹】州營【一百匹】【萬曆二十二年本寺題爲兌軍等事兵部覆奉欽依依擬行兌軍其議有五始於取故一曰取兌凡二說一主臕怠本寺舊例嘉靖七年奏準凡領養年淺臕壯堪用者遇調先與交兌泒則後於俵領至今兩路少卿遵行巡驗日冊注上臕者爲堪兌聴候調取次臕者爲備兌責令餧養蓋由軍領與養戶同必臕息庶便騎操如系瘦損亦有倒失追補之苦此體卹兌軍之意如能餧養成臕則次年卽注上臕取充不至如瘸病等項此又激勸養戶之意一說也一主挨順年月則近該禦史樊玉衡劉曰梧奏取兌惟論臕壯不論年分至有老死無用徒費錢糧況馬有用全在壯健而肥瘦次之壯者卽瘦觔力自在況兵家只論膂力過肥則難驟馳合度以後取兌先論年分次論臕息庻無坐視老死之獘又一說也臣謂二說各有見而實相成詳酌之請於調兌日卽據各州縣冊報挨查年月先發者先行取兌先取中一據本寺少卿巡驗冊開挨查上臕先兌次臕令餧養以待下次不得越年次專取後至庻寄戶兌軍皆得所無嘆偏累又稱用藥發臕之說誠爲今獘聞南方有以樂發臕可經二三月者過此瘦損倒死亦云有藥可解然𨿽存無气力難負重今不禁之則俵戶以之貽害養戶養戶以之貽害兌軍是在州縣初俵及取寄加意又在本寺印發及取兌日詳察加禁取在於交故二曰交兌本寺取兌軍有揀退十之半或三四者乃與養戶毎相競其間各有是非如養戶實餧養瘦損不堪不能負重戰陳如近年團營劉繼祖等告換者此其非在養戶有故意畱難刁蹬需索如寄養𨿽年深齒數尙可兌亦揀退者此其非在營軍要在本寺戎政衙門察懲之其或有倒死賠補不合式解縣官曲爲収送者濫也連歲饑寒艸料缺乏自致消損者疲也寄養馬歲精神不前者老也取時行路傷蹄羣小拔取鬃尾者損也又水艸不時偶沾時患者病也又在本寺酌處濫者換之疲者餧之老者賣之損者病者醫治之必養戶兌軍兩無所失此其兌營軍者近歲遼東徵請討各將官畱難養戶𨿽良馬至亦預畏阻隆慶三年議準調兌京邊官軍馬務照次第關領果系不堪方準抵換敢有故意刁蹬及倚勢混爭聽該寺參送問罪此在部寺凡遇調兌行日請賜申飭此其兌邊軍者又查先年凡俵至驗訖查發營軍若近鎭領騎不必發寄其後因營軍或於中途揀擇或恃彊擅兌天順間令凡官軍人等彊奪起俵馬匹者問罪罰馬一匹枷號一个月遂停止惟以俵者發養以養者發兌乃便而或事可通權當運至日查取營軍當給者卽以兌之亦省貽擾養戶然必數日後乃兌不得亟發以防通同之獘兌交不敷故三曰借兌隆慶間本寺少卿鐘沂奏寄養馬出百姓膏脂乃最爲蠧累者借兌是也嘉靖間奏行禁止後因邊報緊急復開有由本寺借者有由巡撫徑借者其所屬地方者該兵部覆奉欽依禁止果系軍需緊急不得已借兌事畢日不必交還卽給彼處缺馬官軍騎操如果馬不缺乏勢必退回者行令原委部寺各官前去逐一驗収查系曽經出徵瘦損者準照舊例行若未經徵戰退回者以十分爲率損傷一分該營將領等官量行罰治一分上重行罰治二分上以次降級責令追賠印補著爲定例如巡撫衙門仍前不由部寺徑自借兌者聽本部參奏究治遂止其後各邊又以緊急奏請調用借端復開近西徵該總兵官借團營馬三百匹回日量交多非原馬內惟二十匹又徵東復有借八十共一百匹今正月僅還二十二匹內損傷難以給軍該部寺方行酌議變賣又該各將官奏討三千三百匹逰撃官三次七百五十匹未經發還總計兩年將萬匹且各邊奏討無涯本寺額數日減自此𨿽欲借得乎近日薊遼保定督撫議徵東倒死欲於寄養馬內補給兵部覆題馬少圉空另行別處是當以此例示知各邊庻其止於未請之先而早圖之也兌不可借或變而請添故四曰添兌夫馬從種寄俵三者來今旣減削兌亦當如之顧有日增添如京營加兌各營選鋒五百匹標兵營五百匹該本寺卿王汝訓等奏欲減去以防比例兵部酌議準作下年應兌之數仍行戎政衙門毋得再請此前年事今馬數耗極以後乞勑戎政諸臣愼初勿題兵部亦愼初勿與乃可彊友兌不可添而事勢窮則當備故五曰備兌洪永間種馬徵駒約數十萬弘治後額定十二萬餘於時又有備用二萬五千團營四五千約共十七八萬隆慶二年種馬半賣後僅五萬餘猶並備寄團營亦如前數約十萬餘萬曆九年種馬盡賣後至今僅十年間除團營外惟寄養厪萬今兩年間總兌過京營與東西徵討薊遼一萬四千六百餘舊年秋二路查厪存九千秋運収俵二千共一萬一千餘近少禦李化龍巡驗查點冊開臕息堪兌馬二路共七千二百餘備兌者二千餘再查俵數除南直隸盡攺折保定等府原額陸續亦減去沂費郯三州縣亦永攺折今實俵戶一萬六千五百一十五匹前年厪三分泒已少舊年各巡撫開報災傷厪泒二分與二分五釐合二千餘總前數約厪萬見有團營當兌又有倒失者亦兌兌後則以千計矣況前東西徵討尙系兩腋設腹心有警將取諸俵戶實難卽盡取寄戶又多近京輔繁難細小之邑目今已爲彊支有警彼將自護其生不暇亦或以本地方守禦借口且貧難負之而逃未可知者將欲如前議買用則必得二三十兩乃良或加倍則必至四五十萬始得萬騎𨿽有折銀在庫安得常繼此非職所敢知惟今據見在酌之請俵戶地方泒以伍分陸分爲率積有多餘再查減泒災傷則四分三分爲率災傷地少者兌多寄少熟稔地多者兌少寄多斯爲厪支且各處有因其矮小亦行攺折者竊謂馬隨地產髙下大小不同當隨產而収善餧之亦可臕息卽眞矮小亦可備負載糗糧之用至南直隸舊有大馬近俱攺折此以災傷故誠當然不可因之遽止蓋種馬旣革畱此百中之一俾各地方知俵解急公之役庶有警可令勤王乃因一時遽止詎可哉近議者因馬不足乃議減騎益步兵家有騎有步豈能減益邊臣之覆有非泛者要之今已無馬不得不爲減益】

京師買馬數【非舊例近始有之】

京師初給銀買馬【萬曆十年題準京營缺馬查數呈部行太僕馬價動支買補與兌領寄養馬匹相兼給發騎操十四年議科道官請停止初議再行查議賣一二年另行停止於七年科道官議於原價共二十兩兵部行寺發京營官軍兌領自買科道兵部委官本寺京營少卿驗印給發至總督京營彰武伯楊某等議題緣京師買馬有六利兵部覆奉欽依自萬曆十年爲始年終行令各營將領備查一年倒損數目造冊送部題發馬價銀九千六百兩發營照依今歲事例選買壯馬六百匹本部驗發太僕寺印烙並調取寄養馬相兼騎操其官軍朋銀準暫免一年以後年分俱於年終查算如果本年倒損不及一分卽將次年應扣銀題免如數過一分之上仍行追扣以備買馬支用萬曆十二年該兵部復議巡視京營科道條陳內開京營缺馬每年終備行太僕寺查果寄養馬少各營倒損數多照例暫發營中召買若寄養馬多各營倒損又少暫行停買惟在臨時酌處萬曆十三年該兵部復議巡視京營科道條陳內召買一節查得初議召買公私稱爲兩便是以總恊大臣題請舉行年例應扣朋銀盡行豁免業有定議若委官知爲公家不爲身圖盡以十六兩市買一馬亦不稱苦況營馬所需甚急似難停止萬曆十三年應買馬匹已經行委副將督同各營將領等官闗領馬價銀九千六百兩於本年分陸續召買過馬六百匹完足俱經呈驗印烚兌給官軍騎操余剰銀三百八十二兩五錢責令各官送部還官訖萬曆十四年分倒損馬匹不及一分例應免徵朋銀合行題請又準兵部手本前事準臣等手本前事等因送司捲查萬曆十四年請停止召買馬匹該巡視京營科道官田疇等條陳內開停止召買一節本部查得京營召買馬匹先該總恊大臣議有六利題準舉行今科道官備陳三不便之故乞要亟行停止自京軍領養之馬往於附近郡縣寄養後因領兌不敷建議者輙責之本營召買且執四便之說以求逞而自幸得通變之宜也苐行之未久而告苦踵至何者今之買馬非買於外郡產馬之地不過都城馬市所聚能復幾何徒長市井小人乘機媒利之階竟無補於追奔逐北之實一歲買馬數百定以官價約以限期至急矣而姦商牙儈規利其間以弱小之馬索壯大之價始而隠有爲無繼而以多作少故意掯勒以爲此馬不買別無壯健此處不買更無他所委官重違期限不得已長價市之固已虧損公帑矣此其不便在國者一也至於驗印經旬守候稽遅無名需索使用百出此其不便在官二也夫州縣寄養之馬上馬者三四十金次則不下二十餘金價髙馬壯給營軍數年之間猶有羸瘠病弱之苦召買之馬減其十分之四市買之時已屬不堪及入行伍曽未數次而骨立待斃矣此不便在軍者三也或者猶謂其免俵解之勞無養馬之費此交彼易轉手告完而諸費可省矣殊不知省而有益省之爲便費省而無適於用終亦必亡而已矣臣等願乞勑下所司行照往年事例營馬缺於太僕寺給領騎操營中召買亟行停止如額馬多缺寄養不敷不妨間一舉行萬曆十五年以後凡有倒損馬匹俱於太僕寺寄養馬匹內補給暫停召買復扣朋銀本部仍於毎年終查算各營倒死數少寄養馬多卽行停買如額馬缺多寄養不敷仍行題請舉行萬曆十七年題準買馬二百共買三百二十匹因各市缺少難以速完仍俟六年補買該京營戎政臨淮侯李言恭等題稱召買萬曆十四年分馬六百除五軍戰兵一營二營大營神樞戰兵一營二營六營神樞戰兵一營六營共買過馬三百二十匹俱蒙驗準給軍領養外尙有未買馬二百八十匹近因各市缺乏一時難以速完之日再行呈報又兵部復議巡視京營科道官楊文煥等條陳一議買馬看得科道官條議備行戎政衙門行令各營將官將先領馬價尙未買補者一槪催完自萬曆十七年爲始毎馬一匹於原議十六兩之外量增四兩共銀二十兩毎歲戎政衙門將應補馬數報部萬曆十四年應買馬六百匹除已完三百二十匹其未買二百八十匹委屬市店缺乏一時遽難完報若候買題請恐營馬缺額操防無賴今據各官呈稱要將十五年十六年應補寄養馬三千三百九十九匹先行兌給其兩年該買馬一千二百匹遵照近議關領馬價銀二萬四千兩聽科道部寺衙門會同召買萬曆二十年眞定巡撫請買俵馬盡行攺折解部買馬該兵部行太僕寺議覆分別災傷輕重量行攺折不得一槪盡行以致買補有妨戰守萬曆十二年本寺題買補事例內稱買補舊時種馬取駒俵寄得宜不俟収買惟邊關因緊急水旱災祲乃一議買亦後例也自兵部議覆盡革種馬乃曰變價徵銀如遇俵馬不足卽將此銀分發邊處官爲収買馬自雲集堪充實用此又後議也近據各督撫奏謂折色三十兩卽用十八九兩可得上駟十五六兩可得中駟是以一馬得二馬且較俵寄尢良此又新議也顧此可暫行不可專倚查得萬曆十三年京營馬缺議欲自買始而總協大臣稱陸利議者亦稱兩便該兵部覆行本寺給銀令買六百匹乃初買僅得三百二十尙遺二百八十遂稱各市缺少難以速完且馬鮮良京市亦擾科臣遂稱三不便請停止此在京不能買者前年遼東巡撫題略言遼鎭兵創歲荒商販不至民間絕少日加箠楚終難補還此邊關不能買者卽此買補之難明已當此承平京邊安堵乃遼東重鎭才一防倭未經戰陳遂稱買難則前革種馬時雲集之疏不效益明已是以謂不可專倚而又不可塞緣今種馬絕源惟商販乃馬由得之流第當隨時隨處通之爾如執一馬得兩馬之說或少泒或盡行攺折専買於一處則商亦聚於一處商平常則來變則止得利則來失則止近日京遼事可鑑也惟不聚一處而令各州縣官撫俵民卽藉民招商無分常變得失朝發夕至乃爲便利】

各邊鎭防守借兌馬

凡各邊借兌馬【弘治以前寄養馬不許各邊借兌嘉靖二十九年薊鎭事急題準各邊兵調赴薊鎭春秋兩防遇馬缺乏俱借兌孳牧寄養馬騎徵事畢仍還馬戶嘉靖四十一年議準防邊借兌寄養馬果有瘸瞎損傷餧養難痊者另注一冊以備照查其冊內損馬有臨時與中途倒死者納皮張銀四錢三月之內倒死者納肉贓銀伍錢三月之外倒死者納銀伍錢其臕息少減不系瘸瞎者不得槪比止查借騎月日久近不拘何處借還在三月之內倒死者比保定例追銀十兩借還過三月之外倒死者比遼東例追銀七兩隆慶三年議準調兌京邊官軍馬務照次第關領果系不堪方許抵換敢有故意刁蹬及倚勢混爭聽該寺參送問罪隆慶四年題準凡前項借兌事例禁不復行遇有軍機萬分緊急姑準於種馬內借兌或不得已而借兌寄養馬匹事畢之日卽給彼處鎭巡地方官軍騎操偹由造冊送部轉付本寺注銷倘彼馬不缺乏其勢不得不退回者必由本寺寺丞同兵部委官逐一查驗除曾騎操出徵瘦病倒失者準照舊例施行外若未經徵戰而退回者大約以十分爲率損傷一分者原領將領等官量行罰治一分以上者重行罰治至二分以上者以次降級倒失者卽令追賠印補其有不由部寺徑自借兌退回者許兵部參處治罪兵部尙書楊某題覆該太僕寺少卿鐘沂題竊惟今日最爲馬政之蠧而重貼編戶之累者借兌是也捲查嘉靖四十一年五月內本寺呈行兵部內開借兌旣不宜於軍民又有傷於國課毎年防秋量於種馬借兌其寄養馬匹價直繁重合無查照薊遼中軍官王臣等所議凡遇官軍缺馬寧給與常養騎操久者可得八九年近者不下五六年較之借去一次遂致病壊所省尢多查復舊例極爲穩便等因自是以來向未借兌邇時馬漸蕃息職此之由乃至今年八月內偶因邊報緊急復開借兌之端由本寺而借兌者若調通州薊州香河漷縣順義等五州縣養馬一千六百四十九匹借兌遊撃官滿朝相等管下民兵是也不由本寺徑從保定巡撫而借兌者若取易州新城定興等三州縣養馬三百零七匹借兌坐營官吳守直等管下奇兵是也二處借兌僅兩月仰仗天威震動敵兵退散並未出徵在滿朝相等所領者傷損幾五分之一在吳守直等所領者病損六分之一必系將領等官視非己物恣意作踐甚至通同軍士侵克艸料銀兩坐視馬之饑疲而不之顧不然並無一騎出徵何致馬之損傷至此也況不由本寺者任其操縱自如則於出納之際漫無稽查非臣等出巡躬親點視則他日倒傷之賠補盡歸之貧民矣如此而不申嚴之則坐見耗竭重貽編戶之戚伏乞勑下兵部再加查議將原領前馬官滿朝相吳守直等量行罰治倒死馬匹嚴令追補赴印並乞天語叮嚀嚴著爲令以後凡遇官軍缺馬查照舊例必由兵部札行本寺寺丞同兵部委官眼同給散於前項借兌事例禁不復行遇有軍機萬分緊急姑準於種馬內借兌或不得已而借兌寄養馬匹事畢之日卽給彼處鎭巡地方官軍騎操偹由造冊送部轉付本寺注銷倘彼馬不缺乏其勢不得不退回者必由本寺丞同兵部委官逐一查驗除曽騎操出徵瘦病倒失者準照舊例施行外若未經徵戰而退回者大約以十分爲率損傷一分者原領將領等官量行罰治一分一分以上者重行罰治至二分以上者以次降級倒失者卽令追賠印補其有不由部寺徑自借兌退回者許兵部參奏處治兵部覆題奉旨俱依擬行】

凡各邊借寄養馬匹爲里甲驛逓之用【嘉靖以前俱不許萬曆十八年該兵部尙書石某題準薊州兵備成借馬給驛本部題準以後不許】

附各邊鎭馬

凡各邊馬匹【嘉靖十五年議準陜西苑馬寺每年淸查監院牧養馬匹年齒壯實可用者造冊送巡按衙門備照遇邊鎭官軍騎徵馬倒死或槽下倒死行令各邊分巡兵備等道及太僕寺查明給領仍照舊嚴追樁銀収貯以備買補三十一年以陜西各苑種馬數少議準給本省贓罰等銀四萬兩買補以後缺少止查苑馬二寺収貯地畆樁朋銀兩題討買補三十八年題準山西鎭各營騎操馬倒失行令各營朋合攤輳並肉贓銀買補三十九年議準陜西各苑馬老病矮小不堪作種給徵者各用退字火印照依時估定價變賣就將前賣過價銀另買臕馬分發各苑無馬軍丁領養仍將賣過馬騾収過價銀造冊奏繳每三年變賣一次四十三年議準山西鎭輳銀買馬累軍不便仍照例追納樁朋銀解行太僕寺収貯買馬本年又議準各邊官軍馬匹對敵陣亡及追賊走傷倒死者樁銀免追出哨在途倒死追肉贓銀五錢拐馬在逃務令緝獲馬兌別軍本軍問罪隆慶二年議準固原入衛官軍馬匹倒死八年以裏者照近例行以外不論官軍追納肉贓銀五錢十年以外者俱免三年題準陜西七苑不堪馬匹查系牧軍賠補者追令另買大馬該寺量助贖銀三分之一以後追補必驗合式印牧系茶易銀買者變賣另買仍行行太僕寺將茶易銀買馬點驗堪牧堪俵方準印烙發苑六年以陜西歲課馬駒毎匹追銀三兩利於納銀虧欠數多議準將各苑種馬嚴責孳駒如有倒失虧欠俱追補馬駒不許納銀本年又題準薊鎭各營朋攤買馬困累宜行禁革發銀三萬兩買補以後毎年請討給本色馬一千匹馬價銀一萬八千兩萬曆元年議準遼東買補馬匹無別項樁朋官價動支及置買火器缺乏騾頭駄載動支行太僕寺馬價銀一萬七千兩內將一萬兩分貯兩河如遇馬匹臨陣倒失免軍賠償卽委官赴市収買好馬給軍再有倒失方責本軍買補其七千兩買騾應用二年議準陜西苑馬寺缺少種馬將該寺庫貯茶課等銀歲解固原鎭二千兩給軍自買於年例應解該鎭馬二千匹內扣畱二百匹在苑作種三年題準固原鎭朋合地畆銀徵解陜西行太僕寺路逺獘多宜行該管各司道官將本鎭官軍毎年應出朋銀就於俸糧銀內扣畱地畆銀兩隨同屯田糧艸一體徵収另行収貯聽買馬支用不許別項那借其収支數目監収官毎半年一次開報行太僕寺類查】

凡邊驛站軍馬匹【隆慶五年議準如領養一年倒死者納樁銀五兩二年者四兩三年者三兩四年者二兩追収在官候缺馬之日連銀解部發寺闗馬五年以上倒死者官爲補給】

附各邊鎭原額馬數【此嘉靖以前數】

守備三河等城【原額一百三十七匹】分守宻云古北口【原額三千一百六十七匹】薊州鎭【原額二萬二千七百七十四匹】遼東【原額四萬六千六十八匹】守備紫荊關【原額四百七十七匹】守備徳州【原額一百四十二匹】守備眞定等處【原額一百匹】宣府【原額四萬五千五百四十三匹】大同【原額四萬六千九百四十四匹】山西三關【原額九千六百六十五匹】陜西【原額一萬六千一百八十三匹】延綏【原額二萬二千二百一十九匹】甘肅【原額二萬六千五百六十匹】寧夏【原額一萬九千五百九十五匹】

各邊鎭增補馬數【此嘉靖以後數】

保定各營【嘉靖四十三年議準保定摽兵營補足馬三千匹四十四年保定定州達軍二營奇軍一營毎營各給五百匹正兵營一百匹隆慶二年增給達軍二營各三百匹常川騎徵不許借兌萬曆二年保定西關一帶設立車騎二營其馬將眞定等府庫貯各項軍需等銀一萬一千五百一十兩照數動交行令収買臕壯馬騾印烙給發】

宣大二鎭各城堡【萬曆四年以二鎭援兵迎送北使疲苦議準將互市馬及各路老家營軍撥給大同新平得勝二堡馬各三百匹軍各二百名平逺保平鎭羗弘賜等四堡馬各二百匹軍各一百名其沿邊毎城堡各一百匹老軍餧養宣府驛馬二百匹中路趙川堡馬六十匹北路龍門等四城堡馬各五十匹上西路三城堡馬各五十匹膳房等八堡各三十匹懷安城五十匹毎馬撥一�餧養專一供應北使】

洮河各營【隆慶二年題準河州參將營歲給茶易馬五十匹樁朋銀買馬五十匹洮州歲給茶易馬二百匹內裁減一百匹解苑牧養】

固原延綏寧夏三鎭【嘉靖三十五年議準陜西苑馬寺孳養馬匹每年準給固原延綏寧夏三鎭共馬二千匹內一千五百匹專給固原五百匹延寧二鎭分年輪給】

甘肅軍士買馬【隆慶三年議準毎匹定給樁朋銀十兩以上嘉靖苑額數及後所增補碼皆據會典所書查對各邊鎭實數當有未同者則以興革損益不常卽一歲間有異同況數十年之久乎此本無闗於本寺照例附之所以識太僕寺給京營馬政如此各鎭自有馬數如此不得日望於太僕寺以濟之也】

各鎭奏討馬

歷考太僕寺馬嘉靖以前無奏討者嘉靖二十九年邊騎犯順擁入都城而昌平鎭以重陵寢薊鎭以入衛補給此皆爲入衛應援勤王之用暫給之其後遂以爲例萬曆二十二年東西徵討命將出師以是爲請亦給遼東以徵邊徼馬數損多亦補給此正爲奉命徵討之用亦暫給之其後乃遂欲以爲例則彼巍然重鎭安得全賴京師京師亦安得能分生民膏腴京營備用者而與之哉事在諸疏可以爲案據矣

昌平鎭【嘉靖四十年以本鎭爲護陵重地永安營馬僅二百餘準照鞏華營例調取寄養馬八百匹四十一年又議準選補軍二百名給馬一百匹以把總統領兩班巡隆慶四年又增補前馬共二百匹是年又給天壽山巡邏官軍馬三十匹】

薊鎭入衛【嘉靖二十九年各邊兵入衛缺馬討補以爲常隆慶六年議準除在途不補在薊倒死者如每營正駄馬二千餘匹倒死二百匹以下者準補過二百匹之上止量給二百匹以爲限制萬曆某年題準毎年給馬六百匹其後增至千匹或發本色或發折色毎銀三十兩赴鎭自行差官買馬】

凡遣將出徵【成化十六年兵部尙書王越奏比因選給西徵馬一萬六千四百匹外京營官馬止存八千八百餘匹尙多病瘠不堪乞令兵部於民間四戶馬內選二萬匹給軍騎操以備警急調用嘉靖三十一年邊騎犯順差官分投取寄養種馬地方取馬給官軍騎徵事平發回奏報嘉靖三十七年倭犯淮揚事急督撫奏借南直隸種馬出戰廟灣奏捷馬發回原種地方領養萬曆二十二年遣徵寧夏借給團營馬回日送寺將堪騎者仍發該營不堪者變賣銀回貯庫萬曆二十二年遣將徵倭發馬回日同寧夏例萬曆二十年遼鎭以徵東馬數損多量請借支以買馬銀扣還此不爲例調時皆照兌京營例部札行本寺丞堂一員會同兵部職方司至山海闗調兌行時本寺上疏請如會典所開載例禁革需索且令挨次一軍一馬相兌不得勒揩寄養戶隨兌卽回仍俟各州縣申文調兌數目到日注銷該本寺卿楊某等爲俵寄馬數歲減額外請討難應懇乞勑賜早行酌議以重根本以安疆園事職等奉兵部札內開遼東缺馬議得寄養馬匹權調取三千應該馬價聴該鎭估計的數回部於次年年例銀內照數扣除以後年分仍照舊例買補各邊鎭不得援此爲例該部寺查得萬曆初遼東延綏宣大屢討未嘗與馬前歲東西兩徵系當寧遣將一時權宜而行亦可及遼東奏討偶爲東徵亦可自此外復爲所需則本鎭舊苑馬行太僕寺之設今年例銀一十一萬七千八百有零之給爲市本考何爲考哉前此兵部復議必曰不得援以爲例乃卒以爲例今此給行旣二年且皆三千是卽明例矣以後歲久不過申此爲請爾又何必爲爲援哉今且無論例不可久卽以目今本寺馬數而論職前疏曾查祖宗朝種馬數十萬弘治後額約十七八萬自隆慶二年至萬曆九年種馬盡賣後至今僅十年間耳除團營不計外惟寄養僅二萬今二年內總兌過團營與東西徵討薊遼奏討共一萬四千六百有餘舊秋僅存九千之數視前時不能數十分中之一分職等相議卽今一匹不倒失不取兌尙爲無馬而況自舊冬至今未數月各州縣以倒失團營以損斃聞者殆無虛日實未能九千餘矣目今該兌團營補通州營約該一千六百有零只此二項當調取四千六百有零又各另取約計千匹以備揀退補碼玆又將給行邊大臣項行將兌去七千內外矣倘能僅存二千其間年久老瘦所當變賣者實繁而今年各俵馬地方因災傷重大泒俵又少明年災後加泒尙難則是日減一日歲減一歲所謂儲蓄不備卒有水旱盜賊無能以應而國非其國者此也職等誠知守在邊陲遼東近敵遼鎭安卽京師安非有二者而要之京師根本遼東疆圉嘗聞先根本次疆圉未聞捨根本而專事疆圉者也且遼東方給銀買馬督撫所疏買不能得始請寄養是謂本折兼支職等總計本寺南北各府本折歲如不災不那能全納不過共價六十萬零乃遼東一隅半年之內折色五萬本色三千直價九萬共費十四萬費本寺本折四中之一後又其能應乎卽舊年三千之價亦嘗扣還然本寺俵馬價三十兩寄民餧養年深勞費數倍扣還未能半之此以公儲供公用何嘗言有無多寡惟後不能應其將柰何哉乃馬政兵部統之而數之三耗本寺職之今兵部惟以遼鎭請馬爲急卽發本寺亦惟據兵部札至卽發乃不計其馬數三耗以爲三酌是豈相承相濟之義哉萬一邊闗聲息烽火忽動達於郊圻此時將爲京師陵寢應援入衛之用又將何以應之卽或兵部疏令買補本寺亦無能以應之惟坐觀僨事卽致重罰厚譴何益於大計哉伏乞勑下該部再行詳議停止七月內又題爲馬政久壊不宜再紊權議存近額省繁文以蓄國威以安民生事職等謹稽祖宗馬政舊制本寺備用馬乃給兌團營騎操防守都城拱護陵寢有事徵討入衛應援勤王之用不爲各邊設以各邊自有太僕寺苑馬寺禦司衛所種馬市買邊馬在也自種馬盡革而爲買俵馬政以壊卽所徵銀亦備買馬貲缺乏不爲各邊及各項設以各有正賦及年例樁朋買補支應者在也本之則先臣所謂蓄居重之威者是也其後凡請討該兵部本寺屢題奉欽依禁止弘治間常有謂馬不許間或給銀収買隆慶五年題準各邊奏討系十分緊急方準給馬價別項濫討卽行停寢又遼東宣大屢奏不與馬皆載之會典彰彰者在也又若保定府乃俵寄之地隆慶四年保定巡撫防秋徑借備用馬暫用卽還不由本寺調發少卿鐘沂疏嚴借兌兵部覆奉欽依嚴禁以後不許此暫借者爲然薊州亦寄養之地隆慶五年薊鎭總督請補各營入衛官軍本寺卿王好問疏愼兌發兵部覆奉欽依止許調給入衛官軍各營俱裁減隆慶六年該鎭題爲延綏入衛官軍卽入衛京師者請給六百有餘以後遂爲一千之例然亦別泒保定等府或馬或銀轉給未嘗卽取薊州寄養馬與之蓋有深意此入衛者爲然近者東西兩徵系當寧特遣一時權宜及遼東初次奏討亦爲補給東徵損失之數此徵討者爲然凡徵討入衛二項似合舊制嘗或給兌此外則不可以爲例焉者乃歷查今時偶取者以爲舊例暫發者以爲常例一給者再引爲例急遣者緩假爲例始曰不得援以爲例後卒爲例至於銀他部不幹之務各地方災傷始曰借曰畱猶曰抵還卒未之還近日有借各邊修城民戶七分兵衛三分遂爲戶七兵三之例自以上諸例行而馬政益壊舊制以紊馬銀且空匱矣該職二月間題爲欽遵明旨條議馬銀日俱空匱財用所當通融事宜懇祈聖裁勑下該部預計永圖以保治安事等因該兵部題覆內稱亟應移咨各鎭督撫諸臣得已兌領馬匹加意愛養毋致損壊以備緩急如有別項軍情務自悉心區處不得借口借兌隨奉明旨俱依擬行欽此方行未久五月間遼東巡撫又討三千該職又題爲俵寄馬數歲減額外請討難應懇乞勑賜早行酌議以重根本以安疆圉事等因該兵部札行本寺內稱咨薊鎭督撫衙門知會乃今月內遼鎭又請馬兵部以遼鎭孤懸又給馬一千五百札至職闗東西二路隨該東路少卿程奎闗稱本寺寄養備用馬匹舊嘗二萬今年除新運未完外近兌給遼東及團營外見在東路只一千有餘之數已切無馬之憂遼東年例給銀市易邊馬正以邊方土產足備騎徵未聞有涉千里取及寺馬者今該鎭不嫌煩數本部不查有無輒討輒與均非事體無論各邊請求難以格其援例脫使內地有警何以備乎不虞懷根本之慮者未敢以爲便也又淮西路少卿王國闗稱冏寺之馬相沿定制止供團營之用蓋所以翊衛神京鞏固根本慮至逺也至各邊鎭俱發有年例買馬銀兩從來未有取及寺馬者今遼鎭一討已過顧復再討似非祖制且查本路見在堪兌備兌僅僅一千有餘蓋緣連年部泒折色太多本色太少之故今又輕與則寺馬無幾萬一京都有事急在需馬誰任其咎援四肢而弱腹心大非計之便者合闗本寺須爲轉覆至職查得嘉靖間種馬十數萬又有解俵寄養馬二萬五千乃戊申庚戍兩次邊警各處入衛應援將兵數萬雲集都郊會取數萬應之猶稱不敷今者買俵之馬在於民間必須交易經年遇運而至寄養之數厪厪如此目今敵騎臨邊事勢頻急合如少卿二臣所議卽行停止呈兵部隨該札行內開看得該寺呈議前事良爲有見但念該鎭孤懸値此彊敵交訌議兌馬一千五百匹聊濟危急已經本部題奉欽依無容再議以後該鎭馬匹咨去自行招買勿煩再請致紊舊章職等爲此隨闗二路卽於見在馬內如數查發牒寺丞翟思梁前往交兌載惟以祖宗定制言則本寺馬如前所陳本非薊遼外邊所當請者今以爲請則彼行太僕寺苑馬寺都司衛所及市買外商之馬何所爲哉顧此端一開後日難杜竊謂畿內之民疾苦俵寄而外邊乃仰給之欲其歲歲輸運跋涉逺鎭力有不能且以有限之馬供無窮之求誠似於涓水沃焦勢有不能無一可者職等竊謂兵部誠念邊鎭孤危卽以所謂悉心區處之議爲之早行或令廣市於邊或令多招於商而其本則或復舊時行太僕寺苑馬寺都司衛所馬令其孳牧乃可常久伏乞勑下兵部從此止其奏討而惟常久是計乃爲有禆遼鎭而於本寺舊制不致再紊爾顧此就今薊遼言之職等又爲京師之計則豈敢謂復馬政種馬之舊惟權議於俵馬近額二萬匹今漸減爲一萬六千有餘者寄養馬舊額二萬五千戶今減爲二萬一千有餘者各復其額毎歲自災復減泒停泒外酌量泒俵發之寄養務足二萬如萬曆十九年以前之額祗許調發團營此外凡以近例爲請者決不輒發或者以馬數旣多寄民受累馬徒老斃無益職嘗聞積粟所以防饑不以無饑而厭朽腐之粟積艾所以治病不以無病而棄陳因之艾蓋寧使之朽腐陳因不致無積蓄而忽遇饑病遽視其斃徒貽後悔無及也國家備用之馬意正如此伏望勑下該部查議力行而凡調發合行本寺酌量有無多寡乃見專理職掌庶近額存而國威以蓄民生以安其所闗系豈輕微哉以上俱經兵部議覆欽依依擬行】

各邊鎭奏討銀買馬

【成化二年始各邊鎭立銀庫以南方攺折馬銀入貯成化十一年宣府奏討銀一萬兩等鎭又奏討不等兵部弘治七年奏準凡各邊缺馬騎操奏闗銀兩収買者兵部委官一員同太僕寺官於収貯馬價內照數支出差官運赴鎭巡官處交収弘治十四年題準宣府等府討馬量給銀以後非急緊軍情不許再請弘治十八年奏準陜西茶鹽易馬備邊系是舊制今後再不許別項奏討正徳五年發銀十萬兩於北直隸山東河南又發三萬於延綏一萬於寧夏市馬六年發銀十五萬兩市馬九年發銀市馬於山東遼東河南廬鳳等四府保定等六府銀二十二萬五千匹十年以銀五萬兩市馬於河南陜西各千匹又考洪武十八年四川貴州二都司市馬一萬一千有六百匹永樂二十年山東河南山西市驢二十餘萬按買馬惟正徳九年最多又於各邊買馬多不計大僕寺卿儲巏論太僕寺歲収馬價自成化二年因南方一二縣非產馬地暫収折色自後有比例加增者當時貯積不多各邊未嘗奏討以後間有奏討亦不盡從緣各邊自有買馬之需如宣府余剰銀陜西屯糧是也自此端一開遂不可止宣府成化二十一年奏討銀一萬自弘治十四年至今則十三萬矣大同成化二十年並十二年二萬八千餘弘治十年至今則十六萬五千矣延綏成化間三萬九千弘治九年至十八年則十萬二千二百矣寧夏弘治十八年以前節次討銀二萬一千一百三十弘治十四年至今才及六年則已七十萬矣陜西布政司等處止是成化二十年銀三千八百八十自弘治元年至今則節次共討過一十五萬九千兩有餘矣他如甘肅遼東山西等處各次奏討過一十一萬五千三百餘兩皆數倍於前本寺未収折色以前止給見馬今給價十萬作馬萬匹價少馬多似利於官殊不知馬價銀不入軍中就爲有司幹沒及至買馬價旣不多安得善馬隨買隨死隨死隨討終累朝廷原其奏討非全爲馬今後邊方有缺仍給馬以杜前獘又各邊俱有餘糧屯田艸場樁頭銀以備買馬先年不曽給銀邊無不足今歲給益多邊益不足何歟欲乞兵部差官按視豫知盈虧多寡之數臨期易以酌量若一時動眾興兵方許暫給餘皆停止今後奏討伏乞嚴加禁絕庶幾不敢妄永而朝廷不致徒費矣正徳十三年山西討馬兵部請動支銀三萬兩給與収買尙書王瓊奏山西鎭巡等官都禦史張檜等奏稱見在官軍萬五千餘名有見馬四千八百餘匹乞於寄養馬內量撥四五千匹今太僕寺寄養馬數少正徳九年山西三闗有給銀買馬之例宜與動支三萬兩委官収買及又稱馬隊官軍難通融調撥臣等議得邊闗官軍殺賊人人有馬便於馳驟但欲令軍自養無空地可牧官爲支給又無民艸可供所以往年召商買艸生獘百端逼軍賠補爲害滋甚山西三闗在大同之南有山險可據古人防邊多以步戰取勝近年都禦史孟春在宣府列步戰以卻敵去年總兵官王勛在應州督軍下馬步戰始能固守營壘合宜行都禦史張檜多設步軍務使奇正相倚戰守並用不必專恃馬力太僕寺卿汪舉奏每年泒取馬不過二萬五千匹今兩歲間已兌禦馬監遼東宣大馬至五萬八千七百餘匹價銀亦二十三萬兩且各處官軍奏請未已何以待之請勑兵部申明舊規量入爲出兵部議如舉所言如四衛勇士官馬死二次例不再給責之賠償今累年未追宜如舊施行遼東行太僕寺苑馬寺所養馬宣府大同有團種地畆子粒並樁朋銀自可買給今乃一切取之太僕請皆如舊規非遇徵調不得妄乞隆慶元年於馬價銀內動支三萬兩給延綏買馬酌量衝緩地方補發各營騎操嚴行各該司隊官員用心督餧勿令倒損如有倒失巡撫衙門徑自照數處補通應照例究治其該徵拖欠樁銀仍要實時徵完以供該鎭買馬之數該兵部題覆總督撫按官侍郎霍等議延綏一鎭原額兵馬正奇參遊一十營守備五營先年營伍充足兵威振揚戰守有賴後因挑選遊兵四枝入衛加以該鎭頻年邊警徵調無時倒失折耗歲積月累故各營馬匹共少一萬七千五百八十三匹若不速處苐恐邊備廢壊欲照額買補錢糧缺乏似應酌量緩急緊減共該補馬七千五百八十三匹該銀七萬五千八百三十兩欲於太僕寺馬價銀內動支解發如馬價不敷或行南京兵部借發三四萬兩補買馬匹但本部馬價銀所積有限節年各邊奏討數多難以依數給發若於南京兵部處發事屬未便合無斟酌所擬本部札行太僕寺於庫貯馬價銀內動支三萬兩差官解運前去聽總督霍會同巡撫衙門行令各道収買堪戰臕壯馬匹酌量衝緩地方補發各營騎徵仍嚴行各該司隊官員用心督餧勿令倒損至如漏巵以後若有倒失巡撫衙門徑自照數處補該管將領司隊官員通應照例究治其該徵拖欠樁銀仍要令實時徵完以供該鎭買馬之數隆慶二年支銀三萬兩發大同買馬給發緊要營路官軍騎徵不敷之數將本鎭樁朋地畆銀兩設法追徵買補無得再違例奏討該兵部題覆總兵趙岢奏該鎭馬缺乏難以禦敵乞要補足原馬三萬五千三百二十匹如一時難濟先給本色馬一萬五千匹以濟秋防緊用余候漸補爲照寄養馬匹專爲拱衛京師原非備給邊用及查舊例各邊鎭遇缺馬俱於本鎭樁朋地畆銀買補不許違例請討近來毎濫討習以爲常遂使太僕寺馬數頓題欲令本部裁節各鎭討馬以淸耗馬獘源以防損拱衛之需常不及半以故寺卿董傳策根本重地本部備擬覆奉欽依通行禁節去後又查得該鎭每年請討本折馬不下數千而入衛兩營馬尙不在數卽今太僕寺見在本色馬不敷前項以難再給但於邊計於常盈庫貯馬價銀內量發三萬兩運送大同巡撫衙門會同本官督發各兵備道每馬一匹用價銀一十二兩収買臕壯好馬先行驗印給發緊要營路官軍騎徵不敷之數將本鎭樁朋地畆銀兩設法追徵買補毋得再違例奏討隆慶三年題準以後各邊奏討銀兩果系緊急軍機方許酌量支發其餘別項奏討毋得漫假該兵部題覆禦史謝廷傑題馬價銀兩專偹京師一時幾急買馬支用邇年以來修邊賞軍等項各鎭每稱倉庫匱乏紛紜請討本部不得已權於馬價銀內量行動發以盡同舟共濟之義近乃彼此觀望援爲例屢屢借動以致寺庫所貯亦漸虧少矧變賣種馬以充別用無非長計本官所議自後毋得漫假誠爲確論今候命下本部咨行戶部及各邊督撫衙門以後各處奏討銀兩果系緊急軍機必不得已者本部於俵解折色馬價內酌量支發暫爲恊濟其餘別項奏討原非本部應出者戶部查將應發銀兩或各鎭應有扣畱錢糧徑自移文支用不得一槪題討奉旨是隆慶五年題準以後邊鎭請討馬價果系緊急方準給發其餘濫討卽與停寢兵部議覆看得巡視京營戶科右給事中梁問孟等所陳愼給發一節大率爲太僕寺馬價銀兩闗系重大難以供別項支費乞要以後非邊情緊急事闗馬政者不得輕發查得太僕寺馬價銀兩原系專備京邊買馬支用各衙門或以糧餉或以修繕多有權宜借支卽如禮部近日支銀五千兩以充俺酋貢馬之賞是其一也不知軍政莫急於馬若果興師十萬庫藏所積能有幾何萬一缺乏責將誰諉誠如科道官所見合無依其所擬以復邊鎭請討馬價者聽本部嚴加查議果系緊急方準給發其餘別項濫討者卽與停寢本部依違不能執奏聽巡視科道官從實紏舉奉旨是隆慶五年題準查將禮部原借樁朋銀五千兩賞夷應用速令照數補還仍通行各邊督撫遇缺戰馬多方處備買補不得專靠內給致滋耗費兵部議覆看得太僕寺卿王治所陳惜財用一節大率謂本寺積貯馬價樁朋銀兩專備買馬支用不宜輕發近該禮部題借樁朋銀五千兩給邊應用乞要照數補還仍行各邊臣處置戰騎不得專靠內給耗費國馬無非愼重馬政之意合無依其所擬本部移咨禮部查將原借樁朋銀五千兩速於給邊應動銀內照數補還仍通行各邊督撫衙門遇缺戰馬各要查照舊例或取監苑孶牧或動樁朋買補多方處備以資徵戰不得專靠內給致滋耗費奉旨是隆慶五年題準奏討買補馬匹止給入衛官軍其餘各營量行裁減其發價召買薊鎭原無此例不得開端該太僕寺卿王好問題臣見薊鎭總督劉應節題爲乞賜補給馬匹以便騎徵事該兵部復議調取太僕寺寄養馬三千六百有奇兌給題奉欽依札行到寺臣聞宸居視各鎭不同畿內寄養馬匹先該禦史顧廷對題請欽定二萬有奇蓋將以藏兵而拱護京師積威而雄視天下不專爲調兌設也歷年題奏其說甚詳各邊兵馬不啻數十萬眾馬匹倒失難以數計使以此有限之馬而應彼無已之求何異以掬土而塞巨壑臣固知其不能也然邊臣奏討馬匹其事已久亦難卒變臣查得隆慶三年各邊討馬六千有奇四年兌馬四千五百有奇是每年兌發之數大較如此而已今本年三月山西已兌馬二千矣而該鎭復兌三千六百有奇是一月之內兌馬殆六千匹矣此後各邊陳情接踵日至其肯曰薊鎭事體重大而不相援引乎臣恐畿輔二萬之馬尙不足各邊一歲之發及秋防屆期將臣以利害而動督撫督撫據傳報而徹九重履霜之勢其漸愈急不知國家何以應之再照各邊將領之臣均有分憂之責知廐下之驂服爲民生之膏血則愛養之心自無不周今任意踐踏視若土芥而臣等兌發初無難色則各官恣肆之心將何所忌乎兵部覆題看得太僕寺卿王好問所陳畿內寄養之馬原額有限慮恐各邊請討無已意欲止給入衛官軍其餘各營量行裁減又欲比例給發馬價使該鎭自行収買各一節蓋寄養馬匹乃太僕職掌而好問之意專主於撙節但發價召買薊鎭原無此例難以開端相應酌處合候命下本部札行太僕寺將總督標下右營量給馬三百匹減去二百匹巡撫標下營原討馬一百八十四匹及永安營原討馬三百匹姑且免兌其餘各營仍照原題馬數兌給以濟急用此後各該將領如再縱軍士不肯用心餵養以致倒損數多者聽候督衙門照例重加參究不許姑息萬曆三年該本寺卿胡某題乞罷發馬價銀兩兵部復議各鎭請發馬價不許濫行奏討萬曆十四年題準遼鎭軍士防戰艱苦委當優卹餉銀馬價照數增發還著稽核樽節不得濫費該薊遼督撫王某等題稱邊長敵眾兵寡餉薄遼鎭馬匹終歲徵調死傷日多部發馬價銀七萬兩尢爲不足乞要將免扣朋銀四萬七千八百餘兩如數增發兵部覆題奉旨遼鎭軍士防戰艱苦委當優卹這餉銀馬價準照數增發還著督撫等官稽核撙節務使軍沾實惠其餘俱依擬萬曆十五年量議發銀一萬兩給延綏買馬騎操以後不得援例乞請該延綏巡撫梅某題稱本鎭馬匹僅存十之五六缺額已至數千用價幾於四萬乞於太僕寺馬價銀內動支買補兵部覆題謂該鎭倒失馬匹並無帑銀買補之例但以全陜災荒而延綏尢甚量議發銀一萬兩買馬騎操以後不得援例乞請奉旨是萬曆十五年題準薊遼宣大陜西各鎭戰馬損失遵照舊規買補不許違例乞請兵部尙書該太僕寺卿羅等題稱祖宗朝原有種馬十二萬備用馬二萬後將種馬議賣盡収其直專備近圻召買戰馬之用近來遼東三四年間討增馬價輒逾十萬延綏一鎭向稱無事卽欲買補該鎭樁朋地畆自足取給又領茶馬二千似亦足用今欲損國馬以益邊騎將來效尢不可止極乞蚤禁停止卽使額馬果虧權於陜西三茶司積貯余茶多易數百匹以給該鎭仍明諭各畨後不爲例在遼東亦當漸爲節制在各邊毋得效尢兵部覆題謂各邊買補馬匹皆是動支本處樁朋地畆銀兩間有請發內帑者銀數不多惟遼東一鎭薦歲饑荒困煢流離之狀督撫官嘗繪圖進獻荷蒙聖明在上卹憐艱苦且因該鎭免扣朋銀以故節次加增馬價十一萬有奇系出特恩原非常例至於延緩地方凋敝荒涼所積樁朋等銀盡爲市本那湊缺馬數多軍威欠振向止議發馬價銀一萬兩旣未敢濫糜官帑亦不忍坐困邊圉非無劑量調停之計今該寺具題前因職掌所闗委當申明禁止相應依擬合候命下移咨薊遼宣大陜西各督撫官嚴行各該寺道將領等官將本鎭馬匹督責軍士加意飼養如有伏櫪瘦損及臨陣倒失者遵循舊規查照買補再不許違例乞請其遼鎭亦待歲榖丰収邊徼稍寧前項馬價聽督撫官酌量裁減及照陜西三茶司貯有餘茶多易邊馬事體未審妥便本部備行督撫衙門議確回奏統候聖明裁奪勑下臣等遵奉施行奉旨是近年種馬變賣已盡解寺銀兩不多以後各邊毋得輕率奏討萬曆二十二年題請停止借支並議額外之增以儲軍需兵部尙書石某議覆該太僕寺卿王汝訓等題職等謬典牧政幸襲承平歲以芻秣攺折之入稍儲金錢寧夏變起費以日萬數夫由前則勞饗軍士爲國家定大難由後則振卹邊氓爲國家撫瘡痍綸音濡發中外踴躍快覩功成民安之會職敢不奉行徳意比來一二動支殊有不盡然者往年兵部支請以爲例今年各部借請以爲例往者年例請於邊鎭今者年例請於腹裏如天津薊遼等處動支四十萬是本寺爲戶部代餉也如修城造船等項動支五十萬餘兩是本寺爲工部代營造也如淮揚等處爲募兵事請銀五萬兩是本寺又爲腹裏開年例也夫戶工二部國家財賦之府淮揚江南推饒焉今猶以度支太冗帑藏告匱區區一寺所儲幾何而以供一切衙門多端之請乎職職本寺庫貯𨿽銀也實馬也無事易馬以輸銀有事出銀以市馬如一槪借用勢將不繼一旦緩急職安所得金購馬又不能執齒以責償於儲臣蓋日者邊方多事乞請滋甚本寺五月薊鎭督臣題請增給營馬一千二百餘匹又歲加馬價銀一萬二千八百餘兩節年馬價毎匹不過一十二兩今加至十八兩於軍士誠厚旣益之馬又益之價兩請而俱聽之非所以平施不加於平常撫卹之時而加於一旦鼓噪之日非所以爲名有如各邊軍士挾之以要督撫援之以請於朝將何辭以應非所以爲經長之慮伏乞皇上勑下該部除倭報警急募兵餉兵外以後酌宜動支不許各衙門數數借請淮揚募兵量於南太僕寺庫貯子粒銀支給又乞勑薊鎭督撫諸臣酌議馬價應否毎歲增加不然止令照數兌給寄養馬匹又不然減馬益步通融增給兵部覆題謂庫貯銀兩本以市馬薊鎭馬價等於各邊此定例也偶因東西多警動支浩繁修城造舡戶工二部借支五萬兩原議祗補薊遼天津等處募兵買馬安家犒賞器械等項動支四十萬兩原非爲戶部代餉薊鎭馬價止十二兩委屬不足卽增至十八兩特照遼東中馬事例原非因鼓噪而加今議馬價欲停借支以嚴漏巵之防議鎭馬欲減新增以杜比例之口無非防微杜漸之慮但時值多故費亦非常別部借支實一時權宜之計合無自今以後止其借請薊鎭馬價十八兩此系酌議方行斷斷乎不宜減者如謂各邊比例庫貯不敷不容不爲區處仍行督撫衙門從長計議自二十一年起或減騎益步或照數兌與寄養馬匹務令妥當毋致貧軍仍前賠累其淮揚等處募兵造舡之銀仍令濟陽衛經歷張五倫照數兌解奉聖旨是萬曆二十二年量給銀三千與順天以濟急用卽將馬價扣除以後年分仍遵舊例買補毋得援以爲例該兵部尙書石某復議順天巡撫題稱該鎭倒死馬數多共該買補八千餘匹𨿽已各給馬價銀兩督責買補但遼鎭兵燹歲荒商販不至所恃惟有互市貢馬民間絕少𨿽日加箠楚終難補完今南軍北騎日在窺伺相應該太僕寺寄養馬內將年例馬價扣除查得該鎭近因倭警徵東官軍挑去壯馬八千則遼鎭往年之馬少一萬有餘又馬少數多無從買補查得遼東見行事例馬價非一如正兵營裏外家丁每馬銀二十兩選馬軍壯每馬銀十八兩左等哨軍士每馬銀十六兩右兵營軍士毎馬銀十六兩各營軍士毎馬銀十兩前項各項俱有倒損乞行兵部查議將該寺寄養馬俵發卽於各項馬價銀內照數扣除該兵部議覆近來東西多事調兌數多難以盡發合無量給三千以濟急用卽將馬價扣除以後年分各隨仍遵舊例買補毋得援以爲例萬曆二十二年該本寺題內稱請討備用馬該兵部本寺晏題奉欽依禁止弘治間嘗請馬不許間或給銀収買載在會典此爲給銀買馬之始隆慶五年題準各邊奏討系十分緊急方準給馬價別項濫討卽與停寢此爲禁別項濫討之始近種馬盡革各太僕苑馬都司衛所種馬亦廢乃馬皆少請紛紛矣萬曆初遼延宣大屢奏不與馬昨東西兩徵系當寧遣將一時權宜亦或可爾乃遼東奏討亦爲東徵若然則本鎭行太僕苑馬之設近年買補例給者何爲哉前歲事急本寺不敢執言今事定不言將此後將官以緊急動督撫督撫據傳報徹朝廷疏下兵部不能不題覆苐恐見馬旣少後馬難繼然馬須數目非至缺不請銀則易請易發者是以他部之務名曰借始猶曰徵還各地方災傷名曰畱始猶曰抵補始猶曰不得援以爲例後卒爲例近言戶七兵三舊例原無乃各邊修城有戶出七分兵衛出三分者今遂爲戶兵二部之例始猶曰七三今直請太僕寺支給夫以公財供公用卽不徵還不抵補不言例何不可者獨此銀乃馬用銀卽用馬也本寺職司典守義當愼重該本寺臣屢請止今舉二疏前羅應鶴等爲禁請討等事稱三四年間遼東增至十萬餘延綏又乞動支買補倒失馬匹原無此例請節制令諸鎭無效無該兵部覆以後不許違例乞請遼鎭亦俟歲丰患寧酌量裁減奉聖旨是近年種馬變賣已盡解寺銀兩不多以後各邊無得輕率奏討欽此近王汝訓爲軍興繁費馬價漸詘乞停止並額外之增事內議往年兵部支請爲例今各部借請爲例往年例請於邊鎭今例請於腹裏如天津薊遼四十萬是爲戶部修城造船五萬餘是爲工部淮陽募兵五萬是爲腹裏乞聖上勑該部除倭警外不許各衙門數數借請該兵部議覆咨戶工二部凡公費不得再請借支奉聖旨是欽此舊年山東借本省馬價二千塡補淮安顧船分發登州糴買糧料至遼是亦借也是當早申前疏令各部各邊遵守勿令空匱至極難乎爲繼此請討之議也該兵部議覆行各邊知】

馬政紀卷六

●欽定四庫全書

馬政紀卷七

﹝明﹞楊時喬撰

○擠乳禦用上陵出府並附給驛馬七【此馬之出於太僕寺者舊例擠乳禦用上陵三項皆禦馬監馬近日始取諸太僕寺】

會典擠乳者以供內府膳羞禦用者以供禦用上陵者以駕謁陵此二者祖制皆系禦馬監所謂內廐者後或取諸太僕寺而內廐爲徒設又歷支艸料無所節止不能查核如先朝舊章可謂冒濫之極矣是在明良在上爲國爲民裁節之爾若出府者以特頒給驛者以邊報皆當然者紀擠乳禦用上陵出府給驛馬七

擠乳馬【附乳牛酒醋局拽磨牛驢】

會典太僕志凡壩上諸馬房各有乳馬以供上用膳羞如有老疾倒死兵部奏行太僕寺撥補永樂間每歲於陜西茶易馬及孶生馬內選取堪中騍馬送禦馬監分送各馬房領收取乳

天順元年歲選孳牧騍馬

成化九年定取初生騍馬

弘治九年奏準歲取五十匹遂爲定例於保定等十四府俵解送監領牧取乳應用

成化二十三年該順天府宛大二縣奏兵部題覆照得順天府宛大兩縣俱在附郭凡百徭役最先且急其光祿拽磨驢頭俱於寄養人戶選補系在常賦之外委的民情不堪行令太僕寺轉行順天府將光祿寺前項拽磨騾九十一頭量州縣寄養多寡均搭自弘治元年爲毎三州縣供應一季俱要預先刻期交替果有倒失養戶埋塟賠補一季滿日見在者照舊原主領養題奉欽依行

嘉靖五年議準凡內府供應乳牛每只連犢打價銀六兩解部轉送光祿寺收用

嘉靖八年議準凡禦馬監偹用羸頭每頭定價銀七兩順天府泒取送部發太僕寺收貯聽其支取自行收買又禦馬監供用庫酒醋曲局合用驢頭牛只遇有缺少廋損開數奏行到部行順天府於所屬州縣照數泒取送各監局應用其不堪牛驢領出發屬收養

嘉靖四十四年議準禦馬監驢每頭價銀捌兩五錢供用庫酒醋局牛驢每只頭價銀一十二兩免泒民間動支太僕寺馬價欽各用縣收買解寺轉送又議準禦馬監酒醋局各用牛驢仍解夲色準供用庫攺解折本色【該本年禦馬監欲乞增價本部欲行給銀該監自買該監不從隨該本部議得案查牛驢先年原系十年或七年召買一次所買或半或三分之一必甚不可用乃間買補該監於萬曆七年題準五年召買一次且爲全給十六年該禦馬監再請本部查照戶部題覆給事中張世則條議將銀起解該衙門聽其自買如該衙門難於自買行順天府委的當人貟買完交用隨爲事例十八年又請該本寺署事少卿常題如前例又據順天府呈部稱收買牛驢原系二十七州縣公務煩擾小民在各州縣固所當卹而以各州縣之事専責兩縣得無偏累切謂照畿輔召商一節如有利則商人不召自集無利則疏內所稱攬頭如王大華等亦不肯從況商人原非兩縣所轄彼安肯帖然就役耶一牛一驢價十二金豈曰難辧顧買辧非難而該監需索爲難且數至管馬之丞將安賠抵等因隨據兵部議覆查得內府供應多用召商之法蓋惟召商收買則民困始得蘇息又必議價從寛則商人始肯樂從先年牛驢毎頭議價十二兩盤費使用俱在其中未爲不寛惟包攬乘愚民之易騙而復假鋪墊以多索賠累不貲在民不敢言在官不復問也於是仍行順天府轉委宛大兩縣能幹官兩貟赴太僕寺領馬價銀其原價一十二兩外量加二兩俱給殷實商人召買陸續徑解內庫應用若該庫牛驢如遇老瘦不堪送部札寺行宛大兩縣縣丞赴庫領出變價仍解本寺常盈庫貯庫以後爲例不許再行】

禦馬監馬【此卽內廐者】

會典太僕志載大駕鹵簿儀仗郊祀上陵其陳設鹵簿儀仗系車駕司會同錦衣衛其郊祀上陵並同太僕志曰外廐則太僕寺內廐則禦馬監馬皆不聞於太僕而禦馬監之馬則先朝遺有種馬孳牧生駒又入進貢馬慶賀馬歲嘗足用未有取於太僕寺者舊制本監有科道官巡視印烙與太僕寺印烙巡視並同

正徳十六年

嘉靖元年行罷不一在先朝皆意旨淵微深長有未可以一時一人遽變者

弘治四年戶部尙書葉淇應詔陳五事其一論禦馬監內外二十四馬房通用料二十四五萬艸八百萬皆民膏血而所養馬多老騾無用自今遇有進馬命選年齒中度者收養仍歲差官揀不堪者賣銀以入內帑則馬皆可用而艸料不致虛靡

嘉靖元年登極詔在內禦馬倉天師庵中府二艸場在外壩上十九馬房倉吳家駝裏外牛房司牲司司牧局今年糧料艸束於原數減半坐泒以蘇山東河南北直隸民困以後巡視科道官覆實會計以免冒濫【於是戶科給事中沈漢等奉命以行尋以禦馬監太監閆洪言內廐及各馬房永樂以來無科道官查點遂命罷之漢等因言近自武宗之廟逆瑾擅權各馬房倉場額外多添內臣獘端百出以巡視官不便於已故提督太監梁潤奏武宗羅查點給事中禦史自是馬政日壊戶部不聞馬數止憑泒定糧料錢糧多入私家馬死而幸存者亦羸瘦不堪求如祖宗之時之盛不可得也玆者閏洪之言實梁潤之故智不意陸下誤聽之輒欲中止先帝一十六年天下事始壊於劉瑾再壊於錢寧而大壊於江彬陵夷至於不可収拾推究其本皆原於命令不行刑罰不信故權姦無所畏而爲之耳今陛下入繼大統勵精更化天下皆欣欣焉以爲可復覩唐虞三代之盛今未數月事體漸更誠不可不謹始圗終以重失天下仰望之心也】

萬曆十四年兵部爲恪遵明旨議停濫討寺馬以復祖制【本年該兵部尙書張題覆爲禦馬監太監髙相等題討馬匹又該兵科署科事左給事中王三餘等題止前馬等查得大明會典內止開夲部毎歲於北直隸保定等府泒取乳馬五十匹驗送禦馬監擠乳以供膳羞之用自永樂至嘉靖中並無開有該監討馬事欵此我成祖文皇帝開創之明例當萬世恪守也至嘉靖四十五年兵科題參太監王偉違例濫討寺馬乞勅司禮監會同本部備查該監馬匹錢糧數目並今討補曽否有例查明奏請仍令巡視科道官毎年查照馬匹艸料若干務要明白追究下落著爲定例題奉欽依以後不許朦朧奏討自取參究此我世宗皇帝嚴禁之明旨所當萬世恪守也萬曆七年十二月內該兵科題參太監張誠濫討寺馬乞要斷自今日諸凡法駕扈從盡用該監馬匹以後遇有老損仍要將艸料住支不得以太僕寺馬抵給奉旨卿等說的是但朕將有事山陵該監馬匹偶缺準量給一千五百匹以後不許再討欽此是我皇上裁革明旨炳如日星中外臣工所當恪守者也今該監太監髙相等又題請要討太僕寺馬三千匹臣等查得該監所收各處貢馬歲額甚多又益以隆慶元年萬曆三年七年三次例外所討寺馬至於六千旣無徵調騎操何爲槪稱缺乏蓋增馬一匹則增一匹艸料增馬三千則增三千艸料馬愈多而銀愈多情狀易見及查戶部毎年支放該監艸料歲費銀一十二萬餘兩毎年俱全徵全給毫無拖欠使不通同商人髙佑價銀侵費冒耗盡以芻豆朝夕餧養則天閒良驥云錦成羣何至於減損缺乏𨿽年久不免老痩亦宜明開的數奉請酌量補給合止求增馬而不言老損開除之數止言馬少而不言扣剰艸料之數不知管牧人貟所司何事該監何不一查究耶太僕寺馬匹專備在內三營在外薊密等鎭不時請討臣等恐將來不繼毎年兌給各不過一千餘匹兌給之後倒損者卽在本軍名下查扣艸料追樁銀入官仍並將官計分數題參罰治今該監馬匹支艸料則分釐不少問馬數則多寡不知其老損開除者亦無人查究下落法行自近而中外不平如此何以服徵操軍士之心今又增討三千計馬一匹民間費銀三十兩馬至三千費銀九萬兩而起俵寄養艸料所需猶不在內皆閭閻小民之膏脂也若如數給與不惟兌軍之馬漸乏而一自入監之後則民間九萬餘銀俱付之無用矣伏乞皇上仰思祖制俯察臣言將監今討馬匹槪悉從停止仍勅該監將見在馬匹嚴督管領人貟用心餧養如倒損數多𨿽不能如營軍盡法處究亦宜少示懲責以儆將來其該監見今所養馬匹及艸料出入額數年久未經淸查合候命下本部移文巡視科道會同該監及戶部委官將在監馬匹備細淸查原額若干毎年續收進貢馬若干卽今實在若干老弱倒損應補若干備細開揭進呈禦覧仍造冊送部以後毎年終俱照各馬房事例一體遵行】

上陵馬

宣徳元年至

嘉靖十九年恭遇聖駕謁陵郊祀各監局及各衙門隨從騎坐馬匹俱禦馬監應用未有取寄養馬者萬曆某年該監題請取寄養馬該兵部題寄養馬匹原爲給軍騎操今借取騎用原非舊制旣兵馬題爲懇給調用馬匹艸料事札行本寺調取寄養馬三千匹以備內府各監局及各衙門隨從之用又慮馬戶恐有被調不能全來或臨時騎損換給不敷預備一千五百匹令隨至昌平州等處以備諸隨從騎損更換竊惟寄養馬匹原爲給邊軍今借取騎用蓋非得已兼以各州縣逺近不齊承調馬戶勞費不貲其應用艸料向未議給遂致餧養無資損傷相繼漸虧軍需況各離家而來又非住家可比酌議每馬一匹量給艸料銀三錢先期公同巡視科道於本寺庫貯馬價銀內照數兌出行委順天府管馬通判及宛大二縣管馬縣丞遇馬到日照數唱名給散若有不到名數則爲扣銀還官貯庫待事畢之日造冊送兵部科道本寺查考本部見行事例凡上陵馬有調兌至京倒死在途者有未至京比出差倒死在途者有𨿽調至尙未點過者有至陵走失者有回家倒死者各追皮張肉髒及或今買補或令追銀買補等項遞年酌情議法不同各隨時裁行【一以上陵之日爲始出差倒死在途者追皮張銀四錢回家一月之內倒死者加肉贓銀五錢三月之內倒者追銀三兩三月之外倒死者追銀五兩如買補一次者三兩減作二兩五兩減作三兩以四月之外五月之內爲率凡倒死者免罪買補一調至京未出差倒死在途者追皮張內臟銀九錢回家一月之內倒死者追銀三兩三月之內倒死者追銀五兩三月之外倒死者追銀七兩如買補一次者三兩減作二兩五兩減作三兩七兩減作四兩以四月之外五月之內爲率凡倒死者免罪買補一調到京未出差在途與回家倒死者追銀之倒似屬太輕今議亦以上陵之日爲始無分曽否撥差但未經上陵倒死在途者追銀三兩回家一月之內倒死者追銀五兩三月之內倒死者追銀七兩三月之外倒死者追銀八兩如買補一次者三兩減作二兩五五減作三兩七兩八兩俱減作四兩以四月之外五月之內爲率凡倒死者俱免罪買補一𨿽經調到京無分曽否點過但在上陵之日先期倒者原無弛驅勞損俱系各役不用心餧養所到仍照在家倒死事例買補但不計年月久近俱免究罪少示寛卹一上陵走失之馬若比出差倒死之例亦屬太輕撥情皆因馬戶不行著守所致合無比照未出差在途倒死之例追銀三兩庶情法得宜萬曆��年該本寺題凢上陵馬借用寄養馬毎匹給銀三錢本寺差官於昌平等處給散以爲餧養之資】

親王出府馬

會典闗馬一百匹及倒死補給例於太僕寺寄養馬內選取送禦馬監印烙給軍衛護

給驛馬

嘉靖九年太僕寺卿楊廷儀題準五年一次將順天保定等府寄養馬有年老骨瘦不堪兌俵者所屬州縣不敢擅自變賣乞勅兵部委官與本寺分巡少卿親詣揀選病老者賣之其餘存者或發驛作下等馬或發州縣作甲首馬每馬一匹徵銀十兩以備買馬支用十三年發太僕寺寄養八十匹給樹河驛一百匹給薊州三河守備時兵役漸繁馬政久廢不復拘五年一給之例

隆慶五年兵部爲衝要邊驛急缺馬匹懇乞天恩照數補給以便傳報軍情等事議於府州縣寄養馬內取一百二十匹兌給土木楡林居庸等驛缺馬站軍領養

隆慶某年議於各邊鎭給發買馬銀內發銀令各驛買馬自是不發寄養馬初制監局在禁掖內不以攝太僕寺是以內外廐馬不相干渉今此紀紀實以故不能紀禦馬監事而惟以原系禦馬監後忽額外取討太僕寺者紀之是不特不節又從而溢之豈初制則然哉於此一端餘可推已

馬政紀卷七

●欽定四庫全書

馬政紀卷八

﹝明﹞楊時喬撰

○庫藏八

祖宗朝太僕寺惟有馬無銀弘治初始有江南不能種馬州縣折銀解寺建庫時僅三萬餘積至隆慶間有變賣種馬價艸料牧地租子粒等銀前臣謂自有銀始則以資團營買馬各邊奏討買馬自有銀積則以修繕給賞等項他用凡銀卽馬也用銀卽用馬也卽各邊奏討公支且不可繼況他用乎是在籌國之大計者謀之矣紀庫藏八太僕寺之常盈庫自成化四年建成化八年太僕寺卿牟奏本寺官庫收貯江南備用馬價銀見在三萬七百四十餘兩比照太倉官庫折收糧價事例欲設官攢庫役兵部議不行止許庫役四名於保定河間僉點送寺遇有事故更替仍於原僉州縣僉補弘治二年少卿彭奏始設大使一貟攢典一貟嘉靖十三年建新庫自建新庫老庫不開四十五年太僕寺卿茍奏開舊庫發藏銀並之新庫老庫仍扄鎖不開續增至庫役十八名軍人一百名太僕志曰祖宗時不置司庫蓋時寺顓主馬而積銀少也弘治初始置官吏豈非溢於前耶庫金日羨而馬日羸矣議者又言徵銀便如是不已幾無馬矣夫謂積銀以市百萬之騎可立致則內藏之銀猶外廐之馬也是不然往者常損金以購馬當時猶謂擾民而不可行一旦倉卒括民間馬可得耶如倉庾無積榖而黃金珠玊饑不可食也冀北之馬稱天下今民歲俵馬往往市之他郡所謂外廐者果安在哉而邊兵之求索無厭涓涓之流不足以盈尾閭之泄是不可不爲之長慮者也

收貯銀【此銀之入於太僕寺者】

一歲解折徵買俵本折馬銀【自種馬盡賣每歲各州縣照舊泒買俵本折馬二萬五千數徵銀或丁或糧各地方不同舊系本色者徵三十兩系折色者二十四両自每年泒買本色另解外其銀俱以二十四兩解寺南直隸並同惟抵發薊州馬一千匹或要折色則兩直隸共湊足千匹以三十兩解寺轉發】

一折徵種馬艸料銀【自種馬盡賣每歲各州縣將原額種馬十二萬毎匹或丁或糧各地方不同徵艸料一兩觧寺兩直隸並同中間有續後乞免出種馬者至今不泒以上或系各府類解或各州縣徑解不同各從舊解南直隸八府亦系各府州縣類解其未解或違限拖欠者本寺每歲終具呈兵部奏請行南太僕寺催解】

一京營子粒銀一各衛子粒銀一各州縣地租及餘地銀一南直隸各府子粒地租銀【以上牧地養馬徵本色者自牧養廢一切徵銀各不同其內有系京營者有系各衛專解太僕寺者其在京營者專備五軍等置造金鼓旗幟其在太僕寺者專備買馬支用其實在團營每年實徵銀不過一萬一千有零而已今屢年請加近日益至三萬有餘猶且奏求不已蓋當事者不知其初數故輒加至此使其知數少而用過豈肯如此其屢加哉萬曆二十二年兵部爲條議京營要務以振神气以備緩急事內稱該札請閱視京營科道題前事欲加銀萬兩以爲操練賞賜之用行本寺查子粒歲收若干見今庫貯若干今如增支一萬計除該營各項公用足否議明等因隨查得本寺每年額徵京營放牧艸場子粒銀一萬一千六百九十一兩一錢五分四釐九毫各衛孳牧馬艸場子粒銀二萬一千五百一十三兩七錢八分五釐四毫零共銀原各不同在各衛者乃其孳牧養馬之需原與京營無干亦非京營所當混支者乃近歲以來混稱子粒未嘗分別是以京營每以此藉言混求日加一日至今未已今查得每年京營額支子粒造辦金鼓旗幟犒賞四季軍伴春秋二操打水共該支銀三萬一千五百四十二兩二錢五分近年又動支子粒建造車房三眼鎗犒賞官軍共支銀五千六百四十八兩九錢八分二項通共每歲該支銀三萬七千一百九十一兩二錢三分以京營所入本寺常盈庫者實一萬一千六百有零今計其所出不下四萬之數甚爲浮額今若議增就爲定例況前項年例俱系京營支用尙且不敷安能議增又照賞賜爲練軍首務必須於前項所支年例銀內量爲節省庶以此節省移爲練賞之用乃爲委曲通融之法有如前項例不可減省欲行別圗另處則本寺銀兩各有正支非所能議也續該兵部議處逐年將前年例銀用有剝外每年量減六千於是京營子粒加至數倍不得不動支及於馬價矣】

一樁朋銀【二十九年題今後各營遇支放糧艸束折色時預將應出朋銀官軍姓名並朋銀數目造冊送部轉送戶部照數扣除有餘方行給散不足下月補扣其扣過銀兩戶部印封送部轉發太僕寺收候買馬支用凡椿朋銀兩椿謂之椿頭以倒失馬主言其馬主系都指揮者出銀三兩遞減至指揮千百戶鎭撫旗軍各減五錢有差走失被盜者各加五錢謂之椿頭朋者謂之朋合照各營馬隊官軍貼助者言又令各營馬隊官軍每歲朋合出銀歲以六个月爲率每月都指揮指揮出銀一錢千百戶鎭撫七分旗軍五分遇馬倒失貼助買補在外各邊悉照此例貼銀謂之朋合者合助椿頭買馬以官給言弘治六年奏準各營朋銀買馬不敷每歲馬一匹聽攴艸場租銀三兩貼助卽行買補此例見今不行】

一附寄班軍銀【山東河南中都等都司每年春秋二班赴京上班做工其行糧銀該衛解都司支散如到遅卽將糧銀解兵部發本寺寄庫候本軍到日領散內有病故不到及到遅罰工銀照數扣除聽職方司動支給散挖河軍伴等費】

一附寄缺官銀【各省缺官扣除柴薪俸糧解部發寺各堂並主薄廳及各衙門添注官員隸役工食俱於此內支領】

一變賣種馬銀【隆慶二年半賣種馬價有司議五六兩多則十兩解寺入庫後有徵解有未徵解者有官入肥己者重累民賠納者旣盡行蠲貸萬曆九年盡賣種馬當初議上等無過八兩下等無減五兩孳駒已報在官其種馬堪賣者收駒給賞馬戶不堪賣者將駒一同變賣輳價馬戶有逃故種折者審實免徵逃移復業種馬猶存者照下等馬價減估以上二次將舊制種馬駒馬十二萬盡變賣爲銀是故銀卽馬用銀卽用馬也乃二次種馬銀今已陸續爲各邊鎭買馬修城東西徵討用且殆盡查舊庫數少新庫數多今新庫者旣殆盡則舊者是惟不動動卽若滄海之泄於漏巵其能存乎邇當事輒恃以謂縱多費尙可賴此此特居常則可有時而有事在前旣無馬又無銀如所謂黃金珠玉不可得而食者是不可不重爲早處也】

給發銀【此銀之出於太僕寺者】

一給各邊鎭銀【祖宗朝原未有銀自成弘間攺折馬銀至正嘉間陸續奏討及隆慶四年互市給銀爲市本後遂爲定例十餘年間歲一給發者爲年例買馬銀間或奏討者加給不同又近日有所謂戶七兵三銀又有請爲修城者皆近日邊鎭多事之後與兩賣種馬之後見有積銀如此也每當解發兵部題奉欽依差官行文本寺會科道兵部委官監視少卿提督庫藏寺丞面給解官賫送各邊其屢奏俱在各邊鎭奏討銀買馬欵下原無定額惟日見加增爾故不欵列】

一賞賜銀【祖宗朝戶部歲進金花銀兩入承運庫以備賞賜之用順天等府歲恭進子粒銀兩以備不時之用未有取馬價銀者取馬價銀爲賞賜近日始有之萬曆十二年爲欽賞遼東沈陽撫順等堡有勒寨地方獲功官旗頭目軍丁共闗銀八萬二百七十五兩奉旨這賞功銀兩著兵部暫於馬價銀內照數給發該兵部題查得給賞各邊首功銀兩自國初至今二百餘年俱於內庫闗領一以示朝廷藏富之不私一以示內府匪頒之殊錫俾將士仰感特恩奮身血戰祖宗所以爲禦敵防邊謀者用意甚爲深逺自萬曆九年欽賞遼東鐵嶺等衛獲功官軍始在太僕寺取銀三萬八千三百七十五兩十一年欽賞孤山堡等處獲功官軍又取三萬二千二百四十兩前後兩奉明旨俱因內庫偶值缺乏著暫於馬價銀內支給自萬曆八年以前至隆慶嘉靖以前未有也臣等因明旨一時偶取一次暫止三萬有零數不甚多故將順徳意不敢瀆請近日我皇上軫念小民疾苦洞知賦稅艱難供用每事節省賞賜率多裁抑戶部歲進金花銀兩一百萬兩外加進二十萬兩聞多積有嬴余又與往歲缺乏之時不同況前二次所取總之不過七萬今次給發遂致八萬有餘自今以往各邊獲功者踵至馬價給發者不停偶取者將爲常例暫發者遂爲定規旣違祖宗不用外帑之舊制且非皇上暫時給發之初心及查太僕寺馬價內以供京營補買之用外以供九邊徵討之需比之別項錢糧緩急不同總計每年泒徵折色馬價止兩直隸山東河南四處每處不及數萬邇年水旱頻仍拖欠一十四萬四千七百餘兩已蒙恩詔減徵應徵者尙未完解而撫按奏免者復將紛至又查往歲兩遇聖駕謁陵賞賚扈從官軍又陜西賑卹災荒糧餉甘肅撫賞流民遼東買補戰馬共將七十餘萬今年各邊正例市本買馬等銀十萬九千餘兩頃禦馬監奏取馬三千匹卽該減泒折色少徵銀九萬兩歲之所出者已多又多歲之所入者已少又少臣等若明知見今黜乏而不據實奏請至將來誤事罪將何辭緣是查遵往例冒昧題請伏乞備查祖宗以來原無馬價抵賞功之例將前項賞功銀兩於內庫照數頒給其太僕寺馬價免發仍諭內庫如遇禮部賞功文到庫遵例照數在歲進金花銀內給發不得再於馬價內議給庶軍機國計胥有攸賴奉聖旨卿等所奏朕知道了但今次賞功銀兩數多內庫偶值缺乏暫於馬價銀內支給萬曆十二年奉旨秋祭山陵賞賜各項人等著戶部於太倉取五萬兩兵部於太僕寺馬價內取十萬兩來應用該兵部題查得太僕寺馬價銀兩原備京邊買馬之用與別項銀兩可以借供禦用者不同故自祖宗二百年來𨿽有重大經費值內庫缺乏並無取用馬價之例蓋祖宗知錢糧各有項下旣不可紊支亦因馬價預備買馬徵操尢難那借別用皇上試取內庫先朝收支簿內各數畱神一覽則知祖宗節用崇儉之心防微思患之意誠萬世之所當法者始自萬曆九年欽賞遼東等處獲功官軍一次取太僕寺銀三萬八千三百七十五兩一次取三萬二千二百四十兩又兩遇聖駕謁陵賞賚扈從官軍發銀六萬餘兩目今駕閱視山陵賞賚扈從官軍本部該出銀三萬兩又該發大同薊鎭年例市本銀二萬七千兩通計七十餘萬皆近年之所增用舊例之所本無祖宗之所甚惜者及查每年泒徵折色馬價止兩直隸山東河南四處每處不及數萬又因各地方災傷拖欠及奉詔蠲免者不止二十餘萬原非舊例者日益加多歲入本系舊額者日益減少臣等職司馬政𨿽系例應支給者仍當度其緩急量爲裁抑況今增額外賞賚之需又取足於馬價本無之內皇上仰思租宗愛民惜費之心必有惻然不安者伏望查遵祖制采臣等所言將今取馬價停止如果賞賚數多內庫委有不敷亦望量爲裁減以後內庫缺乏俱在額辦衙門取用免再取及馬價則我皇上監憲法祖之心與謁陵念祖之孝一舉而兩全矣萬曆十三年奉聖旨閱親壽官賞用不敷著兵部於太僕寺馬價內取銀十萬兩進來該兵部題查得萬曆十二年九月內恭遇聖駕親詣山陵舉行秋祭偶因內庫銀兩不敷奉旨著於太僕寺馬價內取十萬兩應用隨該本部知錢糧各有項下不可紊支馬價原備買馬徵操尢難別用故二百年來𨿽有重大經費值內庫缺乏並無取用馬價之例且近年兩直隸山東河南節報災傷拖欠蠲免不止二十餘萬況節次欽賞遼東獲功官軍買補戰馬陜西賑卹災荒甘肅撫賞流民及聖駕謁陵賞賚扈從官軍已動支過馬價銀七十餘萬皆近年額外之所增者因具疏懇請停取伏蒙聖旨近日宮中屢有嘉慶賞賚未行又扈從山陵內外人貟舊有賞例內庫委的缺乏故暫取該寺銀兩應用卿等所奏朕知道了還遵旨行是皇上洞察該寺馬價銀兩原非賞賜之額故暫取耳今未逾年又因賞賜復取該寺銀兩應用臣等思得庫貯有限邊用無窮況薊鎭新復長昻撫賞而遼左年例買馬及宣大市本銀兩皆一時不可缺者臣等猶度其緩急酌量題發矧此賞賚之銀原需內庫爲暫取之旨炳如日星費有常經信難更易且水旱頻仍今歲災傷比之往歲尢爲特甚而屢蒙蠲免近日所入較之昔日又爲不同今數年之內伏聞我皇上念切卹民賚從節省內庫所積必有嬴余賞給所需亦不必取諸馬價誠是也伏望皇上將今次所賞隨駕貟役酌其定數少爲裁抑俱於內庫取給免動馬價如果內庫數委不敷望將所取馬價量行裁減分匪頒有式帑銀可裕而我皇上崇儉之徳示信之旨並行而不悖矣奉聖旨還遵前旨行萬曆十四年欽賞遼東開原地方獲功陣亡被傷官旗家丁共闗銀四萬一千八十兩奉聖旨這賞功銀兩著兵部於馬價銀內照數給發今後但遇大捷銀兩數多的著兵部給發不必奏請於內庫以爲定例該兵部題查得給賞各邊首功銀兩自國初至今二百餘年一切於內庫闗領自萬曆九年以後間或取賞太僕寺者俱因內庫偶值缺乏著暫於馬價銀內給發比銀取給於太僕寺者自皇上始皇上試查隆慶年間至祖宗朝有此舉乎然前時取給𨿽非祖宗舊制猶未嘗定以爲例況金花銀兩專備皇上賞賚之需每年進納一百萬兩後有增至二十萬兩歲入不爲不多今不因缺乏不稱暫給而著爲永例使祖宗成法舊典二百餘年凜凜守之而無踰者一旦廢棄皇上之心何樂有此意必謂太僕之儲年來稍有嬴余庶幾足以待邊臣之賞賚乎然臣深憂過計切謂不然查得太僕寺馬價比之別項錢糧其急萬倍今總計每年折色銀兩兩直隸山東河南每歲不及分數邇年以來水旱爲災拖欠數多十一年蒙恩詔減徵十分之三矣禦馬監奏取馬三千匹已減徵折色三千匹矣而十五年銀兩該禦史劉霖又題減其數矣往歲謁陵賞賚陜西賑荒甘肅賞民遼東買補戰馬共發過銀八十餘萬兩各邊年例市本每年二十餘萬毫不可少今歲之所入者日少於前而歲之所出者日增於前前以太僕爲例而賞邊功則邊功年年常有而寺儲立見其盡欲國不告急不可得也且皇上富有四海中外之財莫非其財但當籌其緩急又何分於內外故與其藏富於內而不以勵將士之心孰若厚儲於寺而足以備國家之急又使萬世聖子神孫恪守祖宗舊典無謂更易成法自皇上始豈不爲得耶伏願皇上惻然深思收回成命將太僕寺馬價免發仍於內庫頒給以後如遇欽賞俱於歲進金花銀內給發則我皇上崇儉之徳納諫之明光於天下萬世矣奉聖旨大捷原不常有這賞功銀數多內庫支給不敷故於該寺取用今後萬兩以下的於內庫闗領萬兩以上的還遵近旨行萬曆二十二年該本寺卿楊題議存畱馬銀本寺原無庫藏自成化間始有正徳嘉靖間始將種馬買駒銀貯庫皆未多也隆慶萬曆間兩賣種馬始多乃貯庫二項一卽變賣種馬攺折地租子粒三者皆系買馬一卽京營子粒班軍銀專供五軍等營置造金鼓旗幟買馬修城總之皆戰守計爾今查前自正徳至萬曆初存畱及賣種馬者不言外自五年至舊年冬末共貯庫二百五十二萬七千零前年七十餘萬舊年五十餘萬而前舊二年至今正京邊年例東西徵討各部借請共出三百九十萬零總計二十餘年所積今支發將竭正月內兵部札爲欽奉聖諭皇長子行預教禮取銀十萬兩該臣等呈請馬價已竭惟前所謂艸料銀系五軍等營及年例之用不宜輕動一那動後日緩急無能卒辦欲請停止則以大典不敢有違據兵部再札權借訖顧年例有額前拖欠今年災重未必完納矧皆生民膏脂適民窮財盡之時不早爲樽節愛養若有他虞竭庫而取不足以應彊自加賦民間必不能勝諸臣必不忍議也此存畱之議也】

一詔不許馬價賑濟【正徳七年都禦史張縉題畱馬價賑濟兵部覆查得太僕寺常盈庫收貯遞年馬匹馬價原有一百萬餘兩正徳五年至今其用過銀七十八萬八千餘兩見在庫銀不多卽今地方多事設法措置差官買馬尙且不敷無從處置難以準畱別用爲照卽今各處地方盜賊猖獗或用徵進及各處該解俵馬匹又皆存畱免解全革太僕寺官庫收貯價銀支給收買應用見今本部及本寺奏差貟外寺丞等官十餘貟分投在外設法買補尙不勾用又況本寺原牧馬價動支數多在庫數少所據前項馬價相應起解以備買馬兌給難準存畱萬曆二十二年河南山東荒議請畱本地方馬價賑濟本處俵馬饑民本寺核議回部行有馬地方準畱馬價其餘不得一槪混發以此爲之定例不許再行瀆擾】按考之祖宗朝不發馬價賑濟者非不卹荒也兵部太僕寺執奏不發者非有司出納之吝也以北直隸首爲畿輔重地山東河南爲匡襄巨鎭凡此所解本色俵馬折色銀兩皆民之脂膏當於荒旱日酌量如在有馬三省則爲剝膚之傷如在無馬他省則爲震鄰之警原自不同果在三省則當以其所出之脂膏還治其心腹如別舉以賑濟他省是剜心頭之肉以補腳下之疥是爲顚置亦非重本安內之圗是以歷朝爲然近者有見不以賑濟卽議爲非未知此也若在三省減其本色之數免其蠲貸之舊又發其所入之帑藏以還治卽所以賑發矣豈容別發議者宜知此意

法馬【該本寺題書同律度量衡闗石和鈞謹權量今之所謂衡石鈞權者凡官民法馬鼎秤曁太倉太僕各庫藏銀秤皆是也總之謂權然後知輕重而輕重凖以律律取諸黃鍾以秬黍實龠爲銖兩石鈞至平至中者是也帝王必於是凖之者以財幣天下公共通融之物周禮名泉史遷謂欲行如流水是也乃財幣中惟銀最廣而法馬鼎秤所以流行於上下彼此往來出入之間者茍輕重不一則有所偏滯壅塞而不得相濟非泉矣我聖祖稽古以律較若畫一鑄造頒給官民並同民有私重者卽以官府者較而罪之著爲律例萬曆四年工部因議者另造新法馬頒式各省鑄給州縣於是太重部文行令將舊者銷毀而州縣實畱之於凡收納皆新者自分至於錢至於兩之上積少成多由重加重民間皆以重收爲苦於凡解發惟上京省用新者凡給發下役仍用舊者民間人有二馬之議且各省鑄給時大小數十又循環兩副不能皆較若畫一類多私重難以盡言此在富民交納且彊若小民力役終歲僅得分錢盡取安能無怨有司又指給自部省爲諭近科臣葉初春題請新比舊每兩重一錢二分百兩重一兩二錢總天下錢糧何啻萬萬是每歲增重一百萬兩陰耗民財羨歸吏槖名非加賦實則加之請將銀庫法馬更較量與民間相同通行示信而已部核查亦謂有增重三四錢者乃部覆奉欽依各該收放錢糧務要兩平秤兌這法馬頒降日久不必另鑄紛更近巡撫魏允貞奏稱郎中劉兌積羨自潔謂各府用新法馬分司用舊法馬新舊不同因有積羨據此益見新馬止用解京省而給發於下未用重收輕發甚非政體天下皆然且增重積羨皆民膏脂豈容不早爲議處嘗以新舊法馬與民間常用蘇州廣東法馬較之惟舊法馬與蘇州者相同蓋自聖祖頒給時蘇州爲法馬家制造自一分至百兩輕重皆遵定式且原各處舊法馬實未銷毀卽或毀而蘇州者天下市行取而較用不待制造或謂此處新者稍輕要之出入一馬以此收納卽以此給發於下以此上解京省凡京省給發亦惟官吏俸廩商民貨買軍衛月餉各役工食之類而官吏商民軍衛各役亦卽所給發者爲上之交納下之用度來而爲入往而爲出在彼在此輕則皆輕重則皆重酌於輕重之中寧輕勿重庶卽輕之所餘擴爲日用則銀在天地間不過此數以所擴充者日見有餘是爲通融如流泉之謂也天下望此日久乞勅下該部早爲復舊不拘前議斯政體一民望慰矣顧外州縣多不用法馬而用鼎秤低昻在於吏胥又故意昻重奉官虐民況此外加耗日重屢奉禁例未嘗攺正此在撫按嚴查參究實安民生肅吏治大務也再照本寺收發皆卿丞科道兵部司臣面同舊規發二千兩兌四馬爲一秤各邊收亦如之近各邊有以五百兩而爲一兌將發去二千分肆兌未免參差貽疑解官請勅下兵部咨行工部仍造五百兩馬四枚發本寺較同後發各邊仍令各邊俱照本寺二千兩一秤乃爲平爲便】

馬政紀卷八

●欽定四庫全書

馬政紀卷九

﹝明﹞楊時喬撰

○蠲卹九

髙皇帝奮武淮甸一戰成帝業天下甫定四方未靖屢詰戎兵乃於歸馬滁陽建太僕寺設牧監専理民馬凡種兒騍起於丁田設有定額其倒損虧失遇赦不宥者以經制初立専官孶牧馬數簡少其不宥者時所宜也誠以兵資於馬嚴馬政將以衛乎民也文皇帝振武燕薊從齊魯度淮揚下金陵日率諸方兵馬數戰親見其勞馳踐祚初遂下蠲貸之詔亦時所宜也誠以馬出於民寛民生將以裕乎馬也歷聖俯從諸臣之議深知官多民擾馬數漸增法令亦繁則又不得不頻爲蠲貸赦宥者如駒馬倒失之類是也而亦有不容蠲免赦宥者額馬孶牧之類是也誠以馬政民生兼之重馬所以足國衛民所以安民也亦時所宜也此非初嚴而後寛也書曰道有升降政由俗革是乃蠲卹之大凡也考之會典未載兩太僕志有之太僕志內所載一詔赦一被災一被兵一停候追補一攺折色一免差官印駒各款分書令敍年紀之如此紀蠲卹九【洪武三十五年七月初一日詔山東北平河南府州縣人民有被兵不能種田者並免三年差稅不曽被兵者與直隸鳯陽淮安徐州滁州揚州軍民所養馬匹牛羊等項倒死並欠孳生者並免追賠永樂二年三年詔各處軍民有爲事追賠孶生馬匹受府逼迫不得已將男女妻妾典賣與人以致流離困苦莫能自存者官司卽爲贖還毋得托故延緩如子女年長已成婚者不在此例今後倒死孳生馬匹只照洪武年間例追賠洪熙元年詔各處孳生馬騾牛羊等畜及北京所屬衛所見養永樂二十年徵進所獲牛羊自洪熙元年六月十二日以前倒死者悉免追賠其徵進所獲牛羊今後只令軍衛有司自行題督牧養原差去管養官員人等卽便回京毋致重擾軍民宣徳三年詔自宣徳二年十一月十五日以前及民間起解備用馬匹中途瘦死各處追賠孳牧虧欠倒死馬騾驢牛羊等畜官軍騎操領養馬騾驢牛羊只倒死者盡行蠲免宣徳五年詔宣徳三年以前官員軍民有倒死官馬騾驢當追賠者及軍民有虧欠孶生馬匹者悉免追賠宣徳七年詔自宣徳五年以前軍民有拖欠種馬當賠償而未賠者如系秋収冬収去處許令納米賠償毎馬一匹納米十石就於所在官倉交納不系丰熟去處聴於今年秋収後納米賠償宣徳八年詔各處都司衛所並各太僕寺苑馬寺該道倒死虧欠孳牧馬騾牛羊驢匹但系宣徳七年十二月以前者悉皆蠲免宣徳十年詔各處孳牧馬騾驢牛羊等畜及北京河間保定等處軍民見養徵進所獲牛羊令衛所有司提督牧養原差去管飬內外官員人等卽便回京毋得托故在彼生事重擾軍民正統四年詔倒死馬駝騾馬牛羊及虧欠馬騎孶生等畜悉皆蠲免正統六年詔自正統六年十一月以前軍民一應倒死虧欠及被盜走失孳牧寄養長生騎操等項馬駝騾驢種馬馬駒牛羊豬牛犢等畜悉皆蠲免正統十一年詔南北直隸並各布政司去歳被盜去處軍民倒死虧欠被盜走失孳生寄養長生騎操等項馬騾牛羊等畜俱候秋成買補正統十四年詔正統十四年六月二十一日以前凡軍民一應倒死虧欠及被盜走失孶牧寄養長生騎操等項馬駝馬牛王馬馬駒牛羊豬牛犢等畜悉皆蠲免景泰元年詔各處騎操孳牧馬騾牛羊先被達賊搶虜已行奏告未除豁者悉與蠲免其先不曽經奏告者不在此例景泰元年詔正徳十四年九月初六日止順天並直隸各府及山西布政司所屬凡有一應例死及被盜走失孳牧騎操等項馬駝驢騾種馬馬駒等畜悉與蠲免景泰七年詔各營並各軍衛有司原寄養騎操孳牧長生腳力等項馬騾驢但有虧欠倒死走失未曽買補還官者悉皆停罷免其追賠天順元年詔自景泰七年十二月終以前在京各營在外各邊及各處軍衛有司原養騎操孳牧並種馬馬駒一應倒死虧欠走失被盜並查出埋沒及逓年起觧拖欠等項盡行觸免天順元年又詔自天順元年七月十二日以前令各處軍衛有司原養孶牧馬騾驢牛並種馬馬駒擠乳牛只等畜一應倒死虧欠走失被盜並查出埋沒及遞年起解拖欠等項者盡行蠲免天順五年七月初二日以前一應倒死虧欠走失被盜等項盡行蠲免天順七年自三月初一日以前在京在外軍民騎操孳牧原養寄養馬匹種馬馬駒一應倒死虧欠被盜等項盡行蠲免天順八年詔自正月二十二日以前在京在外軍民騎操孳牧原養馬匹種馬馬駒一應虧欠走失被盜等項悉皆免追成化元年詔南北直隸並河南等處但系災傷地方凡倒死走失被盜等項一應該追孳牧騎操馬匹所司曽經具奏者俱停候次年收成追補還官今後各處孶生種馬三年收用一駒永爲定例成化元年例該印記種馬本年八月十六日兵部備由具奏奉旨這養馬地方多被災傷百姓艱難且不必差官印記馬匹待下年一發印記成化四年詔自本年九月二十六日以前南北直隸並山東河南被災去處軍民孶牧寄養馬騾驢並駒倒失被盜虧欠等項不能賠償者所司查勘明白悉與宥免成化六年詔自本年八月初一日以前在京各營在外各邊騎操馬匹並順天南北直隸河南山東被災去處軍民孳牧寄養馬騾並駒一應倒死虧欠等項並有例停候買補及遇倒失漏報者所司查勘明白悉蠲免成化七年詔自本年十一月十五日以前各處官軍騎操馬匹並軍民孳牧寄養馬騾驢牛一應倒死已報在官者悉皆蠲免虧欠馬駒每四匹折買一匹其先次查出漏報折買者不在此例成化九年詔自本年四月以前各處司府衛所被災去處一應寄養孳牧騎操馬騾驢牛倒失虧欠被盜等項已報在官例該追賠並先次停止折買未完者盡行蠲免如已徵價值在官不在此例其走失被盜馬匹日後得獲照舊還官成化十一年詔自成化十年十二月以前在京各營在外各邊及各處軍衛有司原養寄養騎操孶牧走遞馬騾驢牛並種馬馬駒一應倒失虧欠被盜已報在官並查出埋沒等項盡行蠲免成化十四年令孶牧寄養馬匹貧難丁少者準免二分該解備用馬匹未完之數不分本色折色俱停候以蘇民困成化二十一年詔前成化二十年以前在京各營在外各邊騎操馬匹並順天南北直隸河南山東被災去處軍民孳牧寄養馬騾一應倒失虧欠等項並有例停候買補者所司查勘明白災傷重處悉與蠲免輕處自成化十六年十二月以前悉免追賠其餘停候二十一年夏秋成熟陸續徵解如或該管上司及各府州縣管馬官吏交通作獘事發皆坐贓罪成化二十三年詔自成化二十一年十二月終以前在京各營在外各邊及各處軍衛有司騎操孳牧寄養走遞馬騾驢牛並種馬馬駒匹戶馬一應虧欠被盜埋沒等項並有例停候買補者悉皆蠲免若有已補在官者照例起解交収該管人員敢有交通作獘事發治以重罪弘治十二年南京兵部會奏稱南北直隸等處所養孳牧馬匹弘治五年以前倒失虧欠例追價銀因各處災傷前項馬價虧欠數多以後倒失該追準將五年以前倒失虧欠未徵者暫且停止候丰年另行奏奪其六年至九年倒失虧欠者免追本色每兒馬一匹追銀六兩騍馬一匹追銀四兩每駒一匹倒失者追銀二兩虧欠者追銀一兩五錢解發太僕寺収貯以備各邊買馬支用弘治十八年詔自弘治十六年十一月以前順天南北直隸山東河南州縣並內外衛所寄養孳牧馬牛驢倒失虧欠等項該追本色價銀京營各邊官軍倒死騎操馬匹該追樁頭朋銀及各處牧馬艸場地畆子粒銀兩除已徵外未完之數悉皆蠲免正徳四年兵部題自弘治四年以前者南北直隸河南山東府州縣並京外衛所成化弘治正徳等年間各有棄批拖欠馬匹欲便通查追究但恐成化到今歷歲旣久官吏又多死亡人民不無逃故兼且文卷未制累在革前縱使查追恐徒勞攘準免追五年以後至正徳四年止行禦史鄺約周奎逐一查勘立限追完就令給批起解以憑發寺驗収有罪之人徑自依律問擬發落正徳五年詔正徳二年以前各處軍衛有司虧欠倒失馬駒牛驢例該追徵銀兩並京營各邊官軍倒死騎操馬匹例應買補徵收租銀及備用馬匹艸場租銀拖欠之數除已徵在官外未徵之數悉與蠲免正徳五年詔各處免糧養馬地土內有水坍沙壓等項負累人戶包養累經具奏者令巡按禦史查勘明白具奏除豁正徳六年都禦史邊憲題稱山東地方被賊殘害乞將濟兗二府應印孳生賠補種兒騍馬除免該兵部議地方災傷盜賊殘害不獨濟兗二府爲然南北直隸並河南等處亦各傷損人民艱難準將正徳五年孳生馬駒例該今秋印烙者暫免差官以蘇民困待後下年成熟一並印記正徳八年八月兵部題準地方連年多事暫免差官著各該巡撫都禦史嚴督守巡等官公同分管寺丞責限買補務足原額正徳九年詔各處孳牧寄養馬匹先被流賊搶劫曽經告官勘實執有明文並提督撫按等官兌與徵剿官軍騎去不曽給還者除已買補外其未買之數巡撫及太僕分管勘實悉與蠲免不許揑故濫報事發重治正徳十三年給事中王紀等奏勘人戶流亡及地方所產不堪者免其収養種馬定立歳辦額數量徵價值每年類解太僕寺収貯聴其從便買用該兵部題查得南北直隸河南山東額定該養種馬數目系於國制擅難更攺但地土災傷準行分管寺丞會同印馬禦史查勘淮揚二府所屬災傷各州縣原養種駒如有虧欠暫且停買待後丰年買補印烙正徳十六年詔各處徵糧養馬地土內有水沖沙壓坍江等項負累人戶包養累經具奏者巡撫巡按官查勘明白具奏除豁嘉靖元年題準地方災傷行南直隸掛欠馬匹州縣自正徳十六年以前曽經起解到部送寺俵驗不堪退回馬匹聴從變賣毎匹照依徵銀一十八兩解部發寺收貯買馬支用嘉靖六年詔順天論地養馬近年以前地多歸於勢豪之家其馬仍令本戶餵養瘦損倒失責令追賠甚爲貧民之累應天等府所屬論丁養馬近因備解駒馬每年止解借用馬價所有種馬或有倒失仍復責令買補民亦不堪著兵部通行議處以蘇民困嘉靖七年都禦史唐龍題徐州丰縣嘉靖六年夏秋水旱虫蝻疊見本年分原派備用折色馬二十匹因災未解要仍照嘉靖五年事例再免追徵該兵部議馬政錢糧額有定數例無蠲免準暫停止候丰年収成之日毎年陸續帶徵三分限三四年完足嘉靖七年都禦史唐龍奏泗州淮汴沙陡等河田畆渰沒人民流離乞照徐州事例通攺折色該兵部議泗州每年坐派本折該馬一百四十匹其地方系祖陵重地原無開載養馬免糧丁田等項實與他處不同準將種馬照舊餵養聴候外但遇每年坐派備用馬匹原系本色者該二十五匹毎匹照例徵銀二十兩原系折色者該二十五匹每匹徵銀二十八兩定爲例照數徵完解部收貯以備買馬其別府州縣不許援例奏擾嘉靖七年題準以地方災傷山東沂州魚臺郯單滕費等六州縣偹用馬俱派折色嘉靖十二年詔在京各營在外各邊並順天府南北直隸山東河南各處軍衛有司騎操孳牧寄養馬騾驢牛並種馬馬駒近年以來虧欠倒失被盜等項並有例停候買補者悉與蠲免以蘇久困若有已補在官者照例押發交收該管人員若有通同欺隠作獘者事發治以重罪嘉靖十二年詔山東河南南北直隸各該牧馬艸場子粒租銀連年災傷以十分爲率自十二年以前各免五分以蘇民困嘉靖十五年詔南北直隸各牧馬艸場子粒租銀連年災傷以十分爲率自十五年以後蠲免四分嘉靖十五年題準淮揚廬鳯四府滁和二州連年災傷民困至極嘉靖十六十七年分該備用本色馬匹暫準照例折價以後年丰照舊額本折中半嘉靖十五年詔在京各營在外各邊並順天府南北直隸山東河南各處軍衛有司騎操孶牧寄飬馬騾驢牛近年以來虧欠倒失被盜等項並有例停候買補者俱準令蠲免其已補在官者照例發該管人員交收若有乘機欺隠作獘者事發治以重罪嘉靖十七年詔自本年十一月以前南北直隸山東河南各處軍衛有司騎操孶牧寄養馬騾驢牛凡一應虧欠倒失被盜等項該追價銀及買補各處牧馬艸場子粒凡被小民拖欠者除已徵已補在官照例起解交收外其未完之數悉與蠲免嘉靖二十九年淮安府知府趙大綱奏稱坐派本府所屬州縣本折馬每年一千一百九十七匹計馬徵銀折色十八兩本色二十兩然地方濕墊原非養馬去處毎遇起俵前往河南山東等處收買加以四兩艸料又且水艸不調疾疫易生倒死必令賠償瘦損不無驗退欲將本府所屬州縣馬匹或比照四州事例俱解折色或照海州事例暫攺折色該兵部議災傷切於民隠固宜寛卹而馬政系幹武備尢慮更張惟贑楡淸河桃源宿遷四縣近年災傷重大民多遷移查與海州事頗相同俱自嘉靖三十年爲始至三十二年止通行攺折三年以示寛卹三十三年三月巡按直隸監察都禦史郭民敬題稱地方兵災將鳯廬揚滁和六合江浦地方應解本色馬匹與淮安暫攺折色候年頗丰復照舊例徵納隆慶元年題準順天所屬薊州等九州島縣十分災傷寄養馬匹酌量均勻調兌以後解到馬匹暫免發俵待後年丰另行查發其河間保定二府查勘被災州縣亦照順天府九州島縣事例一體施行隆慶五年題準將淮安府所屬十州縣自嘉靖四十四年至隆慶三年止一應拖欠馬價銀兩俱暫停徵稍候丰年卽行帶徵起解其隆慶四五年應徵者作速徵完解部交納以備買馬不許仍前拖欠致滋姦民復覬寛免之例如違本部從重參究隆慶五年題準將眞定大名二府所屬各州縣原派養餘地銀兩自隆慶六年以後盡行除豁免其徵解以蘇民困其隆慶五年以前旣稱分毫未徵不必再徵隆慶六年題準昌平州派養馬匹盡數豁免萬曆二年以霸州永淸等九州島縣水災議準各邊題討馬匹先將被災州縣分別輕重調兌其餘空戶暫免俵發萬曆二年題準將南直隸鳯淮揚三府並徐州所屬地方被災淸河等二十七州縣節年拖欠馬價銀未徵者通行停徵三年萬曆四年題準地方十分災荒將揚州鳯陽淮安等府屬變賣種馬拖欠銀兩悉從寛減以蘇民困萬曆四年題準重地十分災疲豁免泗州額外重累以蘇民困萬曆九年題準將淮安府屬各州縣揚州府屬髙郵興化寶應三州縣徐州及所屬蕭縣鳯陽府屬泗州鳯陽臨淮盱眙靈壁懷逺七州縣自萬曆八年以前拖欠馬價艸料場租變賣種馬銀兩已徵在官者裁數起解者拖欠未徵者都準豁免以蘇民困萬曆十四年題準將淮揚徐三府州班價馬價俱準蠲免萬曆十四年題準將北直隸南直隸被災地方分別輕重十五年分折色馬價每匹減銀二兩十六年以後仍照舊徵銀二十四兩又將順天保定河間三府寄養州縣邇年旱災頻仍自萬曆十三年冬季以前倒失馬匹馬價免其追賠其已買見在馬並已追完銀速行解寺不得乘機侵匿萬曆十四年題準畿南災民十分困急暫免備用本折馬匹其變賣種馬艸料銀兩暫行停免待後帶徵萬曆十四年題準將眞順廣大四府十五本折馬價艸料俱暫免停徵萬曆十四年題準將廬鳯淮揚徐滁和七府州應派萬曆十五年分折色馬價每匹一例減徵銀二兩其十六年以後照舊徵銀二十四兩起解不得再希蠲免萬曆十六年題準將海郅等五州縣未完萬曆十二年馬價銀一萬一千二百一兩盡數蠲免萬曆十六年題準地方疊罹災傷將鳯陽等處被災州縣拖欠馬價艸料租銀暫行蠲免以蘇民困萬曆十六年將薊州十二團營十六年被災艸場地一千六百九頃四十畆應徵租銀量免四分徵解萬曆十七年題準異常災旱萬分危急將鎭江府馬價銀九千九百八十四兩革馬艸料銀二千三百四十兩悉準免徵萬曆十七年題準積困地方將應天徽寜等府廣徳等州縣牧馬租銀革馬艸料銀兩悉準蠲停萬曆十七年題準異常災旱將鎭江府萬曆十七年分牧馬艸場租銀六十兩八錢五分準與蠲免萬曆二十年題準泗水昏墊民命阽危將泗州馬價艸料自萬曆二十一年起至二十三年止暫免三年少蘇民困以後十分照舊徵解有司不得混行徵派各州縣勿得上例未免萬曆二十一年題準將胙城封丘二縣本色馬匹自萬曆二十二年爲始暫攺折三年候年時丰稔照舊本折並徵萬曆二十一年題準淮北根本重地大罹異常水災將揚川府所屬髙興等七州縣拖欠馬價艸料自萬曆十五年起至十七年止鳯陽府泗鳯等十八州縣十八年以前淮安府邳安等十州縣並徐州所屬三縣十九年以前拖欠馬價艸料盡行蠲免以蘇民困其揚州府七屬十八年以後鳯陽府十八屬十九年以後淮安府十屬並徐州所屬三縣二十年未完馬價艸料銀兩俱限二十一年二十二年帶徵萬曆二十一年題準畿南復罹水災將被災州縣果系被災極重者本色盡行攺折被災稍輕者量爲少派本色無災地方量爲多派本色並河南撫屬滁州等七州縣二十二二十三兩年本色馬匹俱準攺折色萬曆二十二年題準眞定地方水災重大暫行攺折一年萬曆二十二年題準照萬曆二十年馬以十分爲率普派本色三分折色七分定例權於各府本色三分之內分別災傷輕重重者本色盡攺折色稍輕者少派本色無災者多派本色其河間各府所屬各州縣災重本色五分俱暫攺折色保定等七府所屬各州縣被災稍輕本泒本色三分暫攺折色一分兗州東昌二府被災又次者派本色二分五釐暫攺折色五釐永平彰徳衛輝三府原系無災仍量派本色三分所派原系本色暫攺折色者每匹徵銀三十兩其餘原額七分折色每匹徵銀二十兩萬曆二十三年本寺題準遇災傷重大年歳賑卹寄養人戶該本寺題洪武初種馬徵駒挌配倒失卽補遇赦不免永洪間凡倒死欠孳生者免追賠宣順間被災被兵皆蠲免近日則寛矣凡俵養皆民俵民遇災兵得減派攺折蠲免而獨飬民頻年勞費不可減倒失不可蠲免皆畿甸重地數年災甚未蒙寸澤不無向隅今以舊例不能別議他蠲惟於災傷重大之時重加賑貸以爲養馬之資不致民間枵腹而馬亦免於瘦死是則民與馬共利而亦得與俵民均同仁澤矣】

馬政紀卷九

●欽定四庫全書

馬政紀卷十

﹝明﹞楊時喬撰

○政例十

政例者前今條例事宜行於戶種俵寄買兌之間者也會典兩太僕寺志本諸司職掌馬政條例所載洪武榜例有議和買補騍駒孳牧文冊官點期限丁糧則例諸欵又有管轄祀典印俵比較禁約蠲卹諸欵今此紀管轄祀典如舊而凡議和買補騍駒皆在印俵比較禁約蠲卹四欵之內皆列於各欵不別爲紀顧其間前者日革後者日異或亦時勢所趨致然乃革者紀之所以明祖制異者俟之所以示今法亦皆相時考勢者所欲覽鏡者也紀政例十

管轄

太僕寺

會典太僕寺總管卿一員分管少卿舊設二員一員巡視京營及各邊騎操馬匹一員提督順天河間保定三府所屬寄牧馬匹俱領勑一年更替正徳七年添設一員收兌馬匹及會同科道兵部委官秤收馬價丁粒各營樁朋銀兩隆慶三年題準少卿一員仍提督京邊馬政二員分管東西二路各兼寄牧孳牧驗烙巡驗之事俱領勑不更替萬曆九年裁革一員十一年復舊凡分管寺丞舊設十二員以九員分管順天保定眞定河間永平大名濟南兗州東昌九府一員管順徳廣平二府一員管開封衛輝彰徳三府各馬匹一員管京衛孳牧騎操馬匹弘治十八年裁革四員正徳九年添設一員専管寄飬馬匹嘉靖八年裁革三員以寄飬馬匹令該管地方官帶管其六員一員分管順天順徳廣平三府並京衛孳牧騎操馬匹一員分管眞定保定二府一員分管大名永平二府一員分管河間及濟南府一員分管兗州東昌二府一員分管開封衛輝彰徳三府俱三年更代每歳二八月出巡照依兵部馬政事例逐一興舉歳終比較遇更代之年具所行事迹造冊繳部查照其山東等都司所屬衛所各從本司委官提督遇有解到孳生馬匹照例發屬寄飬隆慶三年題準定爲三員以一員提督庫藏兼辦理京邊二員協理東西二路萬曆九年裁革一員尋復舊少卿勑內兼載寺丞職名遇少卿缺則寺丞暫攝行事

管轄地方北直隸順天【五州二十二縣今去昌平】金吾左等衛【共計四十六衛】保定【三州十七縣】順徳【九縣】眞定【五州二十六縣惟阜平不屬】廣平【九縣】永平【一州五縣】河間【二州十六縣】大名【一州十縣】河間等衛【四十六衛所】濟南【四州二十五縣惟歷城不屬】兗州【四州二十一縣泗水曲阜不屬】東昌【三州十五縣】開封【陳州項城陽武封丘沈丘蘭陽儀封七州縣】彰徳【磁州安陽湯陰臨漳一州三縣】歸徳【考城一縣】

東路分管寄養馬順天【大興順義平谷懷柔宻云三河薊州玉田遵化丰潤寶坻永淸武淸文安大城】河間【任丘靜海靑縣】種馬保定【祁州淸苑滿城安肅唐縣博野深澤蠡縣安州束鹿髙陽完縣慶都】河間【滄州獻縣鹽山交河】永平【灤州盧龍】眞定【眞定井徑獲鹿靈壽槁城無極行唐冀州南宮棗彊武邑晉州武彊趙州髙邑隆平寜晉深州】廣平【肥鄕雞澤廣平成安】大名【大名南樂魏縣靑丰內黃浚縣滑縣東明長垣】濟南【齊河濟陽陵縣商河徳平武定】兗州【滕縣嶧縣城武巨野汶上費縣折色無馬】東昌【莘縣茌平冠縣丘縣髙唐恩縣夏津武城濮州範縣朝城觀城】開封【陽州陽武封丘蘭陽儀封項城沈丘】彰徳【安陽臨漳】衛輝【汲縣新鄕獲嘉淇縣輝縣胙城】歸徳【考城】南馬應天【江浦六合】廬州【六安無爲合肥舒城巢縣廬江霍山】鳯陽【壽州潁州宿州亳州定逺懷逺霍丘太和虹縣靈壁天長五河潁上蒙城】

西路分管寄養馬順天【宛平通州涿州良鄕固安房山漷縣保定東安霸州香河昌平今革】河間【景州河間阜城東光肅寜吳橋南皮慶雲寜津故城興濟】種馬保定【易州新城定興容城新安淶水】永平【遷安昌黎樂亭撫寜】眞定【定州新樂臨城贊皇饒陽元氏曲陽衡水平山欒城新河安平】廣平【永年邯鄲曲州淸河】大名【開州元城】廣徳【建平】濟南【泰安長山徳州平原禹城長淸肥城蒲臺利津鄒平齊東靑城新城濱州陽信沾化樂陵臨邑淄州海丰新泰萊蕪】兗州【濟寜東阿沂州魚臺定陶鄆城壽張金鄕寜陽郯城單縣鄒縣東平曹州陽榖曹縣滋陽郯城嘉祥】東昌【聊城棠邑館陶博平臨淸】彰徳【磁州湯陰】南馬應天【上元江寜句浚溧陽潥水髙淳】廬州【滁州全椒來安和州本州島含山】寜國【南陵】鎭江【丹徒丹陽金壇】太平【當塗蕪湖繁昌徐州本州島蕭縣碭山丰縣】揚【州髙郵泰州興化寶應儀眞如臯江都通州泰興】淮安【海州邳州山陽桃源安東睢寜宿遷淸河沭陽贛楡鹽城】順徳【邢臺沙河南和廣宗巨鹿唐山內丘平鄕任縣】鳯陽【泗州鳯陽臨淮盱眙】

南京太僕寺

南京太僕寺額設卿一員少卿三員嘉靖間減一員隆慶二年又減一員今二員寺丞洪武初四員弘治十八年減二員存二員每歳分管江南北淮東西俱三年交代督各府通判縣佐貳管隆慶二年祇存一員同少卿共二員分管各八府地方其各事宜悉與太僕同

管轄地方南直隸應天【八縣】鎭江【三縣全】寜國【南陵一縣】太平【三縣全】廣徳州【建平一縣】鳯陽【十八州縣】淮安【三州九縣全】揚州【二州六縣海門不屬】廬州【二州五縣英山不屬】滁州【二縣並衛】和州【一縣】徐州【四縣全滁州衛】

分管少卿管【應太寜鎭淮滁和等處】寺丞管【鳯揚徐州等處】

【太僕志曰會典馬政太僕寺専理而統於兵部卽此則専統各有攸司而事權亦各有所在天順元年太僕寺卿程信按故事理營衛馬三營將官訴太僕寺苛急請隸兵部信言髙皇帝諭馬政勿令人知今隸兵部馬登耗臣等不得聞卽有警馬不給請無以責太僕上是其言令如舊制以後遵行凡於馬政兵部統之或札行本寺或本寺呈兵部而其登耗則本寺專理其後則大不然矣革議種馬兩次皆系首輔兵部主行本寺皆不得預惟行各府州縣者仍系本寺移文似非専理之舊矣則夫於専統之間俾事權各有所在而於緩急得以相承並濟詩謂率由舊章不愆不忘是不可不爲之遵守者也】

祀典

國初建廟祭先牧馬祖馬社馬步司馬凡五神位【周禮春祭馬祖夏祭先牧秋祭馬社冬祭馬步馬祖天駟也房爲龍馬又周禮夏禁原蠶天文辰爲馬精龍與馬同气古之聖人非通天地萬物之理其孰能與於此是以制祭祀而國家受福百物皆昌也祭以剛日用少牢皆於大澤具隋志及唐開元儀祝皆曰天子遣某官某昭告云余觀秦趙史記自益爲朕虞佐舜調馴鳥獸其後費昌仲衍世爲禦有功列爲諸侯而造父幸於周穆王得驥溫驪驊驑騄耳之駟獻之穆王穆王使造父禦西巡見西王母樂之忘歸而徐偃王反造父禦穆王日馳千里以歸造父由此封於趙城其後奄父爲宣王禦而非子以善養馬孝王封之犬丘豈以栢翳爲虞而子孫世世善禦能息馬哉上古聖賢皆神靈通於萬物不可以後世測度也穆王造父之事奇矣夫社祀以勾龍稷祀以棄若造父非子豈今所謂先牧耶太僕秦官主奉車又掌馬事意秦制蓋有所本抑周禮軼而不備不然何前世禦者皆能善馬也太僕職兼奉車與馬其出於古非秦官明矣】

太僕寺

永樂初建於通州四十里鄭村壩上奉成祖命建馬神廟後寺署徙京其廟祀如舊處歳二月二十二日八月二十二日本寺具疏欽遣少卿一員行禮【祀品本寺取馬價銀一十四兩發通州寶坻宻云順義武淸三河霸州懷柔玉田固安遵化東安薊州丰潤房山文安平谷大城輪年辦祭周而復始大興宛平良鄕繁衝香河永淸漷縣簡小昌平裁革皆不預令通州壩上諸房禦馬監掌之以擠乳】

南京太僕寺

洪武初定於滁州本寺卿唐元亨請建馬神廟於本寺西隅祭日同本寺官行禮【祀品系滁州全椒來安輪辦洪武二年築壇於後湖先是詔禮官考定其儀曰周官以四時分祭馬祖先牧馬社馬步先牧始養馬者其人未聞馬社始乘馬者世本曰相馬之神曰玆者恭建爲民祈歳之典於大髙玄殿仰冀玄貺裕國足民疆圉靖謐家邦和泰謹卜今日上吉行禮特用遣官祭告伏惟鑑知謹告維嘉靖二十二年歳次癸夘八月癸酉朔二十七日己亥欽命遣太僕寺卿毛渠致祭於先牧之神曰惟神職司羣牧克濟兵資邊圉寜謐厥功是著今者祈報上玄特用遣官致祭謹告維嘉靖二十三年歳次甲辰三月己亥朔十六日甲寅又命遣太僕寺卿毛渠致祭於馬祖先牧之神等神曰胙月之吉朕爲民食大祈天地玆念邊騎擾我生靈載啟保民靖敵之典於雷霆洪應之殿特此祭告神其宣力助化以贊朕誠謹告】

印俵

種馬起俵差官印烙其後専委本寺同印馬禦史此皆種馬時事若印烙解俵在州縣者印烙營衛在本寺及會同科道兵部司屬者此皆今日見行者

凡印馬差官【舊例兵部請旨點差公侯伯或附馬一員本部委官一員景泰間革去侯伯等官差禦史二員同兩京太僕寺分管寺丞印俵天順初復差公侯伯及禦馬監內官一員成化初革去內官侯伯每歳九月中請旨差禦史二員同該管寺丞分行印俵嘉靖二年議準自三年爲始遵照成化初年事例於九月終奏差禦史請勑分投前去各該地方公同分管寺丞查點種馬遇有倒失卽令馬戶買補作踐致死者照例追賠各年拖欠備用馬匹逐一查追批回催督完解其各府州縣管馬官員內有盡心職業馬政修舉者一體旌奬貪懦不職謟恱上官營求別委荒廢本職應提問者提問應參奏者參奏每遇三年之期仍照常請印點烙待後種馬蕃盛足勾原額備用馬匹不致拖欠照舊停止近例並差禦史一員印馬以上今種馬變賣印烙不行】

凡印烙馬駒【自洪武初年孳生備用騎操折易並進納馬匹俱印烙以防姦獘其孳生及賠納馬駒應交俵者印訖差官照依地方日期將空聞增出人丁俵散領養造冊具奏各處印中備用馬匹徑解兵部發太僕寺交納以憑俵散洪武舊例江南馬每年三月初一日赴南京牧馬千戶所印俵江北馬每年三月十五日赴南京太僕寺印俵凡孳生駒用云字小印俵散作種用大印結軍騎操者再用云字印正統四年奏準應天鳯陽等處孳生賠補馬駒南京太僕寺官同南京兵部委官及禦史分投印俵九年奏準鎭江府所屬於本府太平寜國府廣徳州所屬於太平府印俵成化十六年令凡馬非經官印驗者不收弘治四年奏準凡印烙馬匹民馬照舊印左給軍則印右如京營邊闗馬無右印卽系盜買民間官馬追究問罪九年令孶生駒齒少力彊而不及四尺長以上者亦聴印俵以上印烙種馬今種馬卽革】

凡解俵馬以百匹爲率退三十匹以上者參問【自弘治六年兵部題該太僕寺卿彭禮等奏本部會同英國公張懋等議得以後每年差去禦史會同寺丞印烙將孶生兒騍駒堪種者照例印烙其多餘騍駒並不堪兒駒不必印烙令其變賣每匹價銀二兩以上每遇取起備用馬匹如見在之數揀選不敷収買好馬起解各處分管寺丞照例三年將所屬種馬選驗一次如兒馬老病不能拏馬騍馬漂沙等項不能揣其駒者責令照例變賣銀兩起解撥與存畱堪以作種兒騍駒領養補碼如駒不足就將變賣銀買補奉旨是兵部爲修舉寄養馬政事隆慶二年禦史謝廷傑奏準擬查驗果系十年以上瘸瞎瘦損不堪者準其變賣仍照舊例借兌一二次者追銀十兩三四次者追銀八兩未經借兌者追補大馬合式方許印烙仍定立限期嚴催完報其餘堪兌並堪養之馬責令馬戶用心餧養備用不許揑稱傷損一槪變賣致生姦獘以上皆種馬解俵時事】

凡印馬字樣【自洪武中孳生駒用云字小印俵散作種者用大印給軍騎操者再用云字印嘉靖三十五年議準寄養馬印官字五軍等營印五字樞字機字巡字捕字隆慶五年寄養馬印寄字錦衣衛勇士營四衛營印衣字士字四字】

凡免印馬匹【自成化二十一年奏準買補備用馬免其用印止令起解以備選擇弘治六年令孳生兒駒看驗不堪及騾駒多餘者俱免印烙從其變賣以充買補備用之數】

凡印烙贓罰馬匹【自萬曆二年應罰馬匹刑部追銀送部責馬仍送驗印給軍】

凡起解俵買補馬齒數官尺【舊例制奉欽定齒歳六八歳以上三歳以下爲率隆慶元年又題將原降官尺再行公平較勘鑄造鐵尺每府降發行令依式鑄造凡所屬州縣各結以後驗馬尺寸以此爲凖四尺以上者爲上等三尺九寸者爲中等三尺八寸者爲下等三尺七寸者不準近日事例七寸者如果臕壯無鞍花瘸病者姑準量行印収冊內卽塡注上中下等第聴本官分別等第類參如齒尺與冊開不同卽將承批官吏醫獸馬戶送問馬匹駁回另補近日京師買補馬亦照此齒數尺數議價】

凡印解俵馬【自萬曆九年徵銀買俵各州縣自印起解卽封原印隨馬送寺轉分管少卿查驗如式驗收印烙發寄養地方如不合式或道跋逺涉餧養不及仍限日再驗如果或不合式卽發回另行買解卽以此定各官賢否舉劾差來官吏卽行賞罰務求合式庶免遺累寄養人戶】

凡查驗寄養馬匹【舊例毎年終二路少卿出巡分管地方查驗原發印烙過寄養馬分別等第仍查年久者齒老不堪調兌者酌處州縣用心餧養者薦舉不然者參劾兵部咨吏部記過議處令將不堪者攢糟餧養以候次年查驗如驗堪兌者卽薦舉陰其舊所論紀過仍一體升擢馬戶賞罰亦同兌後空戶另行發寄不得州縣官頻行借點閘爲名科斂擾民以上萬曆二十三年該本寺題議照得舊例州縣官買俵官四十上弘治四十下戒飭寄養官兌四分上參治二分下戒飭近來令買俵漸少多者至百匹少數十匹未有至四十上下者寄養者亦然每於前例不足則是法不許參論也況屢該題覆舉劾祗據馬政不必及他今兩路少卿見行然歳終始舉未必有益於馬惟本寺卿裴應章奉欽依不時參論又唐堯欽題兵部復議不時參奏於起俵馬官不行用心揀選任其瘸小不堪聴憑積販包攬者於寄養官不行加意查驗致瘠損倒死數多或買補不追或任馬戶以小馬抵換原發大馬或以生作死私賣重價希圖輕價買補者通計其馬數以分數爲率三分上罰俸五分上住俸候下次查驗臕壯買補總至八分上爲請開俸本部仍咨吏部將馬政修舉者行取推用示勸廢弛者附過劣處示懲各州縣佐貳首領有科克馬戶事實迹者聴該寺提問隨奉欽依這馬政事宜旣議停當依擬著實舉行又如管馬通判該近少卿施等題兵部覆奉欽依與州縣一體舉劾兩路所屬不妨會同至解官解戶獸醫等凡俵寄堪養者卽賞取庫銀勸之不堪者罰卽懲之此皆當亟行然此乃兩路行於州縣者州縣統於府知府等官舊時得決責況舉劾乎近舉劾例廢各府或有玩視怠事者惟南太僕寺仍舊例自今合無申明如例第歳終行之似於太數惟知府官於三年考滿日申請本寺卿照舊例查其任內錢糧無礙卽薦奏給由如拖欠不許給且劾請該部查處乃以綱統紀馬政因飭常變其濟此東西二路見行者】

凡驗印烙倒死馬匹【各衛所每有倒死馬匹呈部寺行分管少卿行營查追各營追完赴寺交納仍造循環文簿按季呈報少卿毎月朔各把總官具馬匹不致顧覓駄載結狀赴堂投遞邊衛各營堡按季造馬匹收除及樁銀完欠數目赴寺投遞此系京營印烙事例皆見行者】

凡歳終印烙營衛馬匹【五軍營勇士營神樞營四衛營神機營巡捕營以上各營俱本寺提督京營少卿會同科道印烙查參錦衣衛張家灣旗手衛以上俱本寺提督京營少卿會同兵部印烙查參奠靖所通州營以上止領馬時用印年終不印烙】

凡印烙新買馬匹【每年三大營買馬六百匹兵部札行本寺動支庫貯馬價銀兩該營將官赴寺領銀隨闗京營堂徑自會同巡視科道兵部車駕司公同召買當日給軍騎操以上皆京營少卿見行者】

凡京營巡視馬匹【該本寺題巡視京營巡視邊闗一欵前議者以邊方騎操馬匹不甚惜倒死不行賠償鎭巡大臣闊略文法把總等官幹沒貨利府庫有限邊方請求無限屢議照舊以卿寺巡視隆慶四年奏専勑如宣大各城堡並居庸密雲古北永平山海等處官軍馬匹例該巡歷照原擬依期前去逐一點閘官軍敢有玩法不遵怠事作獘等項卽便指實參究又題聲息事寜日卽將陣失馬匹核實開報本部以後討馬查明方許補給以革混冒如有抗違不遵聴從實參究隆慶二年題準薊昌宣府各鎭將騎操馬立循環文簿送提督少卿倒換稽查每年終聴少卿點閘一次宣府永平山海等懸逺聴行各兵備道就近點閘有倒失數多者該將領聴其參究近時始廢或謂各將官不奉令兵備官不可委不能行又秋防後京營多務不暇行先臣謂鎭巡結之以恩太僕裁之以法並行安有不能行者其或秋後不暇於冬末次春或毎二年一行又查照京營各衛會典嘉靖間令提督卿丞每年印烙完日將各把總官軍題參近惟科道參行本寺未舉以上總乞勑下該部申飭及照舊巡視題參乃法行首善可以禦逺隨該兵部議覆具後】

比較

會典太僕志載國初比較止於孳牧馬駒以倒失虧欠行罰其後各府寄養京邊騎操之馬皆有稽查事悉領於太僕法例滋備矣今孳牧種馬旣革僅寄養京邊騎操諸務猶舊亦多損益不一備紀之

凡比較孳牧馬匹【按洪武榜例凡倒失者從民議和或一縣或三五羣長輳價買補三歳以上八歳以下髙四尺以上堪中馬匹還凡官聴候驗印作數違錯及遲延者一體追駒凡管馬官吏時常下鄕提督看驗馬匹要見定駒若干顯駒若干明白附寫印信文簿以俟太僕寺出巡比較正月止六月報定駒七月止十月報顯駒十一月止十二月報重駒但是新羣蓋者卽作定駒凡季報爲實在春季三月二十四五夏季五月二十四五秋季九月二十四五冬季十二月二十四五徑送太僕寺類繳其有生質奇異與種馬不同者明白申報凡比較點馬文簿要開原領孳生兒騍馬數分豁該算駒者若干不該算駒者若干生者及未生者若干原馬齒色及所生駒毛色逐一開報凡倒失種馬虧欠馬駒俱在年終完備如是不完府州縣正佐首領官吏決杖二十管馬官吏加倍痛治凡管馬官有闒茸貪污害民者分管寺丞及所在掌印官開奏以除民害凡府州縣置立印信羣蓋文簿與管馬官吏收掌躬親提調逐日蓋過次數定駒日期明白與各騍馬格眼內逐日仍塡寫以憑稽考比較令羣長各一體置立羣蓋簿附寫比較每年正月二月三月趂時羣蓋定駒騍馬生駒七日後卽著兒馬羣蓋仍將生駒並買補日期亦於簿內附寫明白夏天炎熱呼月須用天气晴明凊晨晚天涼候羣蓋若蓋過三正次卻停歇三五日再用兒馬羣蓋若果騍馬行踢不受的系定駒仍五日一次用兒馬照試如果不受的系定駒其騍馬先須喫艸後方可飲水不許餧蕎麥稭黍穰雜糧及淘米泔並一應污水餧飲落駒不便凡補領或孳生三歳騍馬駒照例毎兩年納駒一匹永爲定例若虧欠馬駒務要買補相應馬駒還官照依原搭配騾馬依時月務要加料餧養三歳兒駒羣蓋騾馬不得定駒卽用大兒馬羣蓋】

凡比較俵寄各馬【自嘉靖二年議準各府州縣官置立循環文簿二扇用印鈐記循簿開寫春秋月分環簿開寫夏冬月分各馬匹毛齒馬頭姓名仍備開臕損有無倒死買補若干一畱本府一發州縣循去環來按季查考管馬通判出巡弔取州縣簿分管寺丞出巡弔取府簿查對點視其在各府並太僕寺簿籍用太僕寺印鈐循去環來按季查考三年印烙攺造一次六年議準府州縣掌印官原有提調責任裁減衙門亦系兼管馬政管馬官員職専管馬不許別項差委各該分管寺丞毎年終將各府管馬官並州縣正官及管馬官員從公考察開具賢否掲帖呈部轉送吏部施行十年奏準各州縣管馬官員於起俵之時備將經管種馬備用馬並折色及艸場子粒己未徵完馬戶見在逃移數目造冊赴太僕寺查比管馬通判於年終掣總之日備將各州縣馬匹錢糧等項如前造冊並將各管馬官員公同掌印官塡注考語親賫送寺本寺掌印官參酌停當塡注賢否送兵部轉送吏部查考萬曆二十三年題議種馬已革今循環簿惟報買俵數目而已祗合於春秋二運日各州縣交付解馬官吏賫至查比爲便其餘一切空文俱行裁革又題準管馬通判照例歳終親自掣批其有兩運銀馬俱完許秋運完日卽準掣至三年考滿吏部行文兵部轉本寺查明無礙始準給由知府三年給由照舊例申報無礙方準徑送】

凡比較孳牧馬匹【自成化二年奏準管馬官三年任內孳生不虧者稱職額外生者量加旌擢不及額至百匹者降用分管寺丞以所屬騍額虧增遞爲黜陟七年奏準府州縣掌印首領官在內馬匹虧欠孳養不增者九年不準給由措置完日與管馬官一體降用衛所掌印官馬數不完一體比較太僕卿牟俸等奏要令各該掌印官員管理馬政考滿照例一體稽考又許本寺與分管寺丞比較本部仍行吏部凡遇各該養馬府州縣掌印官考滿照依錢糧軍伍事例送部稽考任內馬政有無虧欠增減其馬不足者如系三年六年暫準給由酌量馬數仍令回任措置馬數完日照依興舉馬政事例與管馬官一體降黜及照各該分管寺丞職専督理馬政今後考滿到於吏部務要照依本部查出馬數多寡以憑考覆黜陟奉旨是掌印並管馬官虧欠馬數照例九年不準給由弘治元年題準司府州縣掌印正官務要司督府府督州州督縣俱令管馬官員著實興舉馬政如管馬官有故俱令掌印正官帶管違者或批收不完聴兩京太僕寺堂上分管官員比較參究如年終倒死種馬虧欠馬駒各將府州縣正官並管馬官吏決打一次若有災傷等項仍令比較縱不決打亦要取招其三年六年府州縣掌印並管馬官暫準照依見行事例給由其應考核衙門考語不宜虛譽過情候到吏部之日仍送本查同方準復職追補馬匹若是九年不準給由發回原任追馬完日令其起送弘治二年奏準毎二年差太僕寺少卿二員南京太僕寺少卿一員分往北直隸河南山東南直隸地方比較該納馬駒每歳終分管寺丞具管馬官賢否呈部六年之內馬匹無虧者量加旌擢如或虧損數多照例黜罷兵部題該主事等官湯冕等奏議得今後每遇二年例該科駒之際本部先期議奏請勑三道太僕寺差少卿二員一往北直隸一往河南山東南京太僕寺亦差少卿一員前去該管所屬通將馬駒查算督令如法孳牧虧欠者俵限賠補本部尙書馬等奏奉旨準議行孶生余駒聴民自用弘治六年兵部題爲應詔陳言馬政事該太僕寺卿彭禮等題本部會同英國公張樊等議得管馬官員兩考之內種馬倒失如買補不完不許給由騍馬二年照例著實騍駒一匹以十分爲率生駒不及八分者就將管馬官員提問如律分管寺丞本部參奏提問虧欠之數實時追補不許拖延九年奏準府州縣買補馬匹不及五分者正官住俸一月不及四分者兩月不及三分者三月京縣不拘多寡止住一月其管馬官不及五分者全住】

凡比較寄養馬匹【自弘治三年奏準順天府所屬寄養馬匹専差太僕寺少卿一員比較正徳十三年奏準差少卿一員比較寄養馬匹如有倒失照京營騎操馬匹事例限三个月以裏報官賠償如年終不完五分以上者將州縣掌印管馬官及各府管馬通判住俸追補隆慶元年議準寄養馬匹罰治例輕定擬分數匹數罰俸降級倒失者馬少州縣至三十匹中等州縣至四十匹馬多州縣至五十匹以上瘦損者馬少州縣至四十匹中等州縣至六十匹馬多州縣至八十匹以上各掌印官降一級調用各府通計倒失至三百匹瘦損至六百匹以上管馬通判降一級掌印官奏聞區處三年議準毎年防秋調兌之後計馬數多寡以一百匹爲率三十匹不堪者降級加至五十匹以上者降調四年議準各該州縣以後寄養馬匹倒失變賣者各照議定限期走失者限三个月變賣者限六个月倒失者限一年俱各補完如積至三十匹不補者住俸四十匹者罰俸五十匹者降級】

凡比較衛所馬匹【自永樂三年令衛所孳牧騎操馬匹毎三年一次造冊管馬官賫執赴京比較成化七年奏準衛所掌印官馬數不完許分管寺丞與兵部委官一體比較弘治四年奏準衛所騎操馬免比較其有孶牧去處照例每三年委官赴部比較凡虧欠埋沒違限等項參奏提問】

凡比較京邊騎操馬匹【成化二年奏準京營及各邊騎操馬匹専差太僕寺少卿一員無太僕寺去處從巡撫並分巡官比較如有倒失限三月以裏督令賠償十三年奏準各營各邊每年四月十月二次將原領事故買補馬匹數目具奏以憑比較弘治九年奏準各營馬買補三分不完者把總等官住俸一月四分以上兩月五分以上三月坐營官通計三分不完者住俸一月五分以上兩月嘉靖十二年議準存操巡捕並錦衣旗手等衛馬匹一年以百匹爲率倒失十匹以上送問七匹以上罰治不及數者免究全無者量加犒賞原管數少而倒失不多及全無者不在此限十七年議準各營凡遇各軍倒失馬匹從實開報領馬年月黏連原領票帖赴司告理俟年終比對兌馬文冊果領十年以上倒死者把總官員免參十年以下者仍以百匹爲率二十匹以上把總官送問十五匹以上罰治不及數者免究仍行太僕寺少卿詣營點驗舊印模糊者許令重印不必一槪盡烙致有傷損四十二年議準専委兵部司官一員管理倒失馬匹仍聴巡視科道兼管查驗倒失馬數年終一體查參四十三年議準京營巡捕勇士四衛等管騎操馬匹每年終巡視京營科道官查將倒失馬數遵照本年定例分別題參後又令各官倒死馬數𨿽多原管馬數實少者免降級止罰俸提督少卿於毎年印烙馬完日將臨印不到馬匹並查有拐逃隠匿等項各把總官軍題參又議準京邊倒失馬匹以一百匹爲率倒失五匹者爲上等免究十匹至十五匹爲二等千把總罰俸兩月副參逰守等官罰俸一月二十五匹者爲三等千把總降一級副參逰守等官罰俸三月三十匹以上者爲下等千把總降二級副參遊守等官罰俸半年仍查追完椿銀八分以上方準開俸總兵官以一千爲率倒死一百匹爲上等免究一百至一百五十匹者爲二等罰俸一月二百五十匹者爲三等罰俸三月三百匹以上者爲下等罰俸半年亦查追完樁銀八分以上方準開俸隆慶二年題準薊昌宣府各鎭將騎操馬匹置立循環文簿送太僕寺提督馬政少卿倒換稽查毎年終聴少卿點閘一次宣府永平山海等處地方懸逺聴行各兵備道就近點閘有倒失數多者該管將領聴其參究】

凡起解南馬【自成化二年奏準南直隸起解備用馬有矮小不甚及不足數者每匹徵銀十兩解部發貯太僕寺以備收買二十一年奏準南備用馬從各府州縣徑解北京交俵如有拖欠及補完之數仍行南太僕寺照查行】

凡管解官員【自嘉靖元年奏準歳派備用馬本色折色俱管官依限解部發寺驗俵寄養貯庫支用不許差吏及攺差土官義民人等管押以致中途作獘若違限年終類參州縣掌印管馬官俱提問罰俸以後議準四十匹以上差官二十匹以下差吏四十三年題準各府管馬通判每年九月給領總批限十月終親赴部查比候該府馬匹銀兩解俵完日方許掣批回府如違例不行總部及攺差代解者參究題問隆慶二年題準各違限違例毎歳終太僕寺呈部查究行各該巡按禦史提問奏報不許延至來年其不赴掣總通判及吏役遲慢等項該寺徑行查處萬曆三年題準各州縣起折色馬價徵解府庫照依春秋二運原限選委州縣佐貳類總解部發寺交納年終該府通判赴部掣總查比】

凡比較京府馬政【自成化十四年奏準比較馬政兩京府尹府丞聽納米贖罪各府知府查參】

附各邊

凡查比苑僕馬政【自弘治四年奏準遼東陜西苑馬寺孳牧馬匹毎三年一差官點閱其各行太僕寺苑馬寺於內府闗領精微文簿將騎操孳牧馬匹逐一塡寫繳部送內府交收嘉靖十五年議準陜西山西遼東行太僕寺毎年春秋二季點視官軍騎操馬匹如遇倒失照例追收樁朋銀兩買補仍將倒死馬並追完銀兩買補數目造冊奏繳送部查考如該寺分管官員不行按季點視以致追補碼少聴撫按指名具奏本部年終類參罰治仍咨吏部候朝覲年考察黜退三十一年題準陜西苑馬寺令巡苶禦史督理各監苑倒失馬匹虧欠馬駒將寺卿丞並監苑各官查參陜西巡茶一年一次遼東巡撫都禦史三年一次各題參到部覆行原參衙門照例提問罰俸隆慶元年議準陜西各院馬如孳生虧欠五分倒失又多過一分者照買補例分等罰俸提問其孳生多而虧欠少者𨿽未買補亦酌量免罰孳生少而倒失虧欠多者𨿽已買補仍加究治寺監官吏亦準通算究治】

禁約

國初禁約嚴明信行故馬政舉其後日更月攺馴至於玩愒而舊政廢矣今合前後紀此其中有見今可行者則亦在擇取而舉勿失乎初意則善矣

凡差委管馬官員【按洪武榜例各衛所府州縣管馬官員職専提調馬匹不許管署衛所府州縣事務及別項差委弘治十四年奏準凡司府州縣並分巡分守官並不許差委管馬官員如違聴巡按禦史及分管寺丞糾舉應提問者提問應參奏者參奏撫按官亦要一體遵依毋擅差委凡奏準凡軍衛有司大小官員但有作獘虧欠馬匹及非理抗拒者聴本寺並分管寺丞遵照太祖髙皇帝旨應舉問者舉問應參奏者指實具奏定奪正徳二年題準養馬府州縣正官推調不理馬政俱依錢糧軍伍例不準考滿司督府府督州州督縣各令管馬官著實舉行管馬官有故則掌印正官帶管違者聴兩京太僕寺堂上分管官參究】

凡養種馬【府州縣官一年四次太僕寺一年二次點視病瘦量爲懲治倒失者立限賠償病瘦倒失十匹以上管馬官查提究問嘉靖三十年南京太僕寺少卿雷禮奏準各府州縣管馬官員多有貪饕恣肆科索無厭以致豪彊賣馬及羣頭侵克今後務要奉公守法體國卹民中間貪婪無忌者許被害之人赴太僕寺陳告以憑參提究問有修舉馬政賢能昭著者聴撫按官遵例舉薦以待擢用該寺仍於每歳終將各該官員職名開造掲帖塡注賢否考語送部轉送吏部以憑黜陟】

凡私用官馬【自宣徳四年欽奉旨舊制官馬専一餵養操練以偹徵戰不許閒時帶鞍騎坐往來馳逐亦不許駄載對像兩人共騎並婦人騎坐但是損傷倒死的都追罰近體知官軍人等不守法度往往將官馬駄載糧食煤炭並駄私鹽等物貨賣甚至賃借與人騎坐駄腳等項並不愛惜以致傷損倒死的多今後敢有故違號令的巡綽官同錦衣衛著人拏送兵部就追罰馬一匹入官並將犯人送法司問罪弘治三年兵部題事該英國公張懋等會議節該欽奉勅諭馬匹亦須時常點視臕息不許私占騎用及撥與人騎坐其坐營管操內外官並把總以下官敢有不遵號令馬匹私占騎用及撥與人騎坐者五品以下降一級五品以上降二級俱仍發邊方立功禁例甚嚴但各官玩法不知遵守合無今後坐營把總等官但有私將馬匹撥與人騎坐或令聴候者聴巡馬給事中等官指實具奏拿送法司問罪照奉勅諭內事理降級其借馬之人一體問罪照例追罰馬匹仍飭兵部出榜禁約本部尙書馬等題奉旨準擬將騎操馬賃借弘治九年兵部題爲修內政以鎭外夷事該兵部辦事進士範兆祥奏要禁約官兵人等將官馬顧賃取錢本部議得今後有將騎操馬匹私借與人及顧賃得財許諸人連人馬拿獲在外送所在官司在內送本部並巡城禦史參送法司問罪常人照依見行事例罰馬顧馬之人系官者攺調外仕所行各營提督內外大臣重加禁約本部尙書馬等題奉旨是】

凡借迎送跟隨馬【自成化六年欽奉旨各營官馬専一餵飬操練以備徵戰近來有等管軍官員阿附勢要將那官軍騎操馬匹撥送與人或跟隨朝參或迎送往來或假以聴事並職字名目占騎或終日在把總等官門首俟候致令餵養不時傷損倒死負累本軍賠補今後敢有違的許給事中禦史並錦衣衛官校五城兵馬連人拏送法司問罪照例追罰馬匹入官仍將原討撥官員參奏究治弘治二年太僕寺卿王霽奏準移各處官員借用寄養孳牧馬匹迎接使客等項照軍民借馬匹事例斟酌每借馬二匹罰一匹五匹者罰二匹其官員追完日方許復職管事三年奏準管軍內外官私占官馬及借撥與人者五匹以下降一級以上降二級俱發邊衛立功借者一體論罪九年給事中韓佑奏準令各該分管寺丞時常親詣所屬州縣將所養馬匹用心看驗及宻切訪察中間果有仍前借撥官馬迎送積至瘦損倒失州縣五十匹府二百匹以上者指實參奏將借馬官員各降一級其民間私自駄載或借人騎坐及官司借用二匹或四五匹者仍照例問罪罰馬弘治十年兵部題爲違例騎死官馬事該巡撫寜夏都禦史張禎叔奏稱寜夏靈川千戶所百戶馬玉擅將官馬騎坐圍獵以致倒死要行禁約本部議得今後除傳報聲息並幹辦急公務外敢有擅將官馬騎幹私事及駄載貨物逐獵禽獸或撥送與人者五匹以下罰馬一匹以上罰馬二匹十匹以上罰馬三匹就給與無馬官軍領養騎操若致走傷倒死者五匹以下降一級六匹以上降二級馬各抵數追賠還官仍各革見任帶俸差操不許管事其鎭守副參監鎗等官擅自分付撥馬與人有違前例者奏請定集罰馬犯人數目有無俱年終奏知兜攬馬匹奏準凡官軍將所領官馬耕田走遞駄載物件或兩人共騎或婦人騎坐者依宣徳四年禁例問罪俱罰馬一匹若顧與人騎坐等項枷號半个月及借與人各彼此罰馬一匹凡在京坐營管操內外官並把總以下官若將馬匹私占騎用及撥與人騎坐者五匹以下降一級以上降二級其各邊分守守備把總管隊等官將騎操並驛傳走遞官馬撥與人騎坐及私用伺候等項亦照前例問擬嘉靖二十三年議準有將官馬顧借騎駄者照例追問仍將追罰馬匹毎匹折銀十兩送太僕寺交納以備買馬之用又議準京營管操把總官占馬及送馬與人騎坐除照例降一級外其有勢要求迫者亦照例治罪】

凡擅調官馬【自嘉靖二年奏準在外各該衙門未經奏準輒於所屬擅調寄養孶牧馬匹者比私借官畜產律私自借用或轉與人及借之者各笞五十追顧工賃錢入官若計顧賃錢重者坐贓論加一等倒失者比毀失官物坐罪違者許太僕寺執奏兵部參究治罪嘉靖二十年該禦史謝汝儀題今後擅調寄養孳牧馬匹者比照私借官畜產律條私自借用或轉借與人及借者各笞五十驗日追顧賃錢入官若計顧賃者坐贓論加一等倒失者比毀失官物坐贓追賠該有馬州縣督令應役里甲各買馬匹答應上司使客往來差使不許擅動種兒騍馬違者照本部前項題準並弘治年間借撥官馬降級事例施行奉聖旨是準議行】

凡盜賣官馬【自宣徳四年令追罰馬二匹知情和買牙保鄰人各罰馬一匹宰殺及偸賣官騾者亦如之首告者於犯人名下追鈔五千貫充賞凡巡馬官每三月一換弘治十三年奏準養馬人戶盜賣官馬至三匹以上者問擬盜官畜產罪名發附近衛所充軍其盜賣寄養馬者亦如之知情和買者民發擺站軍發邊方瞭哨嘉靖二年奏準盜賣騎操官馬及照例罰馬人犯盡產變賣買馬還官如果貧難免其追罰軍調邊衛民發附近衛所永逺充軍遇赦不宥其各營把總地方守備等官遇前操軍盜賣和馬官馬三匹以上者降一級五匹以上者罪止降二級】

凡借點馬匹【自宣徳九年令兵部官同禦史給事中點視徵操馬匹借點及借與者共追馬一匹馬無見在及隠漏不報者查追仍勘其冒支艸料加倍追納】

凡下班馬匹【自宣徳七年令外衛官軍原領騎操馬匹下班之日不許帶回成化元年令下班官軍應兌馬匹而私自騎回者罰馬一匹馬官軍領騎餧養若有擅騎回衛者問罪罰馬一匹解兵部給操其原領馬匹倒失者追賠與成化元年例同】

凡起解馬匹【自天順二年令官軍人等彊奪起解馬匹者問罪罰馬一匹仍枷號一个月成化十年奏準各處解馬赴京有兜攬價值將老病攙雜驗印者俱問罪發邊衛充軍其起解馬除例應折納外有賫價赴京通同収買者問罪弘治十三年奏準凡司府州縣起解備用馬匹各要經由分管太僕寺寺丞等官驗中起解若有馬販交通官吏醫獸人等兜攬作獘者問罪枷號一个月發邊衛充軍再犯累犯者枷號一个月發極邊衛分充軍嘉靖二十年題準各該解馬人員不赴部寺投文通同馬販醫獸人等旋買馬匹作獘者聴部寺及該城禦史宻切訪挐送問用大枷枷號一个月發極邊衛分永逺充軍】

凡中賣馬匹【自弘治五年奏準各邊軍民將不堪馬匹設計中賣及管軍官以私馬俵與軍士多支官價者官軍調邊衛帶俸食糧民及餘丁附近充軍通同作獘者枷號一个月發落幾又奏準大同三路官旗舍人軍民人等將不堪馬匹通同光棍引赴內外官處及管軍頭目收買種馬該令伴當人等出名情囑各守備等官俵與軍士通同醫獸作獘多支官銀者俱問罪官旗軍人調別處極邊衛所帶俸食糧差操民並捨餘人等俱發附近充軍引領光棍並作獘醫獸及詭名伴當人等各枷號一个月發落幹礙內外官員奏請提問正徳十六年奏準有倚勢兜攬囑托賣馬及通同官吏醫獸人等作獘估價瞞官害民者俱百斤大枷枷號一个月滿日官軍俱調極邊衛所差操捨餘人等俱發邊衛充軍官吏醫獸人等一體重治於內外勢要人員指實奏治】

凡克減艸料【自成化四年令官軍勇力私賣官給艸料以致馬匹瘦死者巡綽官緝挐並買主送問弘治三年奏準把總等官克減官馬艸料者計贓滿貫發邊衛立功滿日就彼帶俸盜賣者發瞭哨買至料豆十石以上者充軍十四年奏準官軍闗支馬料委官一員管領若縱容盜賣者發邊衛立功滿日就彼帶俸買者問罪畢日枷號一个月發落】

凡交納通同【自正徳十二年該禦史周鵷奏本部覆查得前項禁例不爲不嚴但該寺醫獸人等多系積年久慣之徒百計千方瞞官作獘本以一馬今日闗節未通則稱老病不堪以致退出明日闗節已通則稱齒少無病以致驗中又有姦滑馬戶賫價赴京交通醫販人等收買騎傷攛臕鑽渠鞭花不堪馬匹朦朧驗俵該寺官又不用心看驗嚴行禁治以致前獘益滋合無行令該寺掌印官如遇解到備用馬匹卽便查照據原來文冊逐一親自看驗務要齒尺相應蹄腿周正臕壯好馬方與印俵若是毛齒尺寸不同顯有抵換情獘及揀退數多具由呈部以憑參究其揀退馬匹查照先年事例就於騌下用退字小印以杜姦獘】

總例

【萬曆二十二年四月內該兵部覆題該寺楊爲欽遵明旨條議馬銀日俱空匱財用所當議處懇乞聖裁勅下該部預計永圖以保治安等事該題內所列欵其一議買俵而俵之議有五曰起俵解俵收俵印俵發俵其次議寄養而養之議有六曰領養餧養點養賠養賣養額養其次議兌軍而兌之議有五曰取兌借兌交兌添兌偹兌又其次行於俵寄兌之間其議有十曰買補請討牧地蠲貸存畱查核查納巡視舉劾事權又其次議財用流行有三曰發帑欵市法馬各一節除法馬移咨工部議覆外爲照國家之設馬政也始行種牧以備徵操繼間折徵以儲芻餉斯二者之闗乎軍國非細故也故一切俵養收兌之法本部挈其要太僕職其詳凡先後諸臣所條議及本部所題請欽遵申飭不啻再三謂於馬政可無遺慮而不虞法紀以因循起獘人心以玩愒生姦美意漸湮冏政斯墜誠有如該寺之所指陳者蓋邇年東徵西剿餉資浩繁馬匹之寄養者調兌幾空馬價之貯蔵者請發殆盡國有大祲正此其時倘事有大役必憂不繼臣等方懷長慮卻頋之忱寺臣乃竭圖事撥策之誼誠謀國之忠猷深有裨於馬政者也所據俵寄兌三欵十六議又行於俵寄兌之間者十議及財用二議諸議之內除節經題覆見在遵行應爲申飭者不敢再議外其有侑事酙酌因時制宜足以救獘補偏裨於時政者應如所議見之施行其有事闗要當爲酌議者如議借兌一節各州縣寄養馬匹専備京邊調兌向未有以別向借給近因倭叛交訌徵剿旁午遂致紛紛奏借且以萬計及至交還則一二僅存毛齒亦異臣等謂師旅事重苛責爲難姑聴之而實憂之也今寺臣特爲條議亟應移咨各鎭督撫諸臣將已兌領馬匹加意愛養毋致損壊以備緩急如有別項軍情務自悉心區處不得借口借兌及不由寺臣自行兌散仍將借兌過馬匹從實開報本部以便查覆如議請討一節該寺馬價専備京邊市馬之需自難別項支用頃自東西告驚餉費浩繁而誼切同舟事期共濟於是有以戶七兵三資戶部者有以打造兵船資工部者又有以五萬餘兩暫畱淮揚者及薊遼各鎭海地方請增請補歳無虛日遂致寺帑爲空額費已不能支例外再難繼借應咨戶工二部及各鎭督撫諸臣務遵屢題旨殫智分猷多方曲處毋仍援例請借有虧惟正之供如議查核一節歳將備用馬匹本折二色俱管馬通判等官依期解納不許濫委官解明例昭然乃邇來各有司官以事久玩生任意差遣以致積年棍猾包攬幹沒或匿於家或耗於途欺隠推延至有二三年不赴掣總批者長姦壊法莫此爲甚亟應申飭各該地方官務遵成例責令管馬官親身押解依限掣批該寺不時查催敢有仍前怠玩卽呈兵部從重參處仍移咨南京兵部太僕寺一體遵行如議查納一節太僕寺收放馬價艸料子粒銀兩每月定以八日爲期此欽限也乃後以偶有他故不盡依期遂致迂延逾時久稽交納前項銀兩非耗於旅食則付之穿窬虛費甘賠往往而是應札太僕寺凡遇前期務會各官不拘多寡依時收兌不得以他故如廢妨議巡視一節各邊鎭騎操馬匹皆出冏寺而巡視點閘原有専責少卿每年周巡宣大薊昌等處之勅此法似不可廢但查少卿出巡久已不行在薊昌惟聽巡闗在宣大惟聴巡按每年終就近查點舉劾甚爲省便今若復議少卿巡歷點閘不惟邊闗遼闊巡歷難周亦且地方多事恐滋勞費仍應遵照見行事規毋容紛更如議舉劾一節俵寄馬匹舊系府佐官管理而東西二路少卿年終巡視查其臕壯瘦損倒失多寡知府以下分別參治立法甚嚴近緣事隸正官遂以多務相妨槪不點驗法弛馬耗咎將誰歸應行該寺諸臣各將該管馬有司嚴加查核果有馬政不修損倒特甚者自知府以下不時參處倘有未甚通候年終類參至於知府考滿必申呈該寺查其任內馬匹錢糧有無拖欠方準給由不得徇情致隳法紀其欵市一節應行各鎭督撫諸臣申飭監市互市文武各官凡有賞賫貿易止以貨幣充用不得多用銀鐵旣經寺臣條議前來相應酌議覆題奉欽依依議施行】

馬政紀卷十

●欽定四庫全書

馬政紀卷十一

﹝明﹞楊時喬撰

○艸場十一【今皆徵租折銀】

嘗考冏志曰稽古成周畫井分民而又頒牧地使之養馬所以蕃孳息備武事也唐肇監牧凢善水艸膏腴之田皆爲牧所而又得人司之又仿周禮爲之厲禁春放秋入莫不有法故秦漢以來唐馬最盛至余靖歐陽修於宋拳拳請專官擇水艸牧放蓋有感於其時馬政之廢也我朝於畿甸之間耕之外擇有水艸處以爲艸場又厲之法禁是亦成周之遺意唐之舊法也乃今會典載營衛艸場則曰放牧者蓋爲放馬以備騎操徵伐之用兩京太僕寺艸場則曰孳牧者蓋爲備孳養騍駒之用其後皆爲豪彊所侵成化末乃以不堪種者牧馬堪種者徵租乃邇者堪種之地旣爲豪彊所侵而不堪種作水艸之鄕亦爲勢要占佃此艸折之所以難完而民皆苦於輸納也卽此則其畜孳之息武事之備與否能如國初乎未可言也紀艸場十一

營衛放牧艸場【此團營在京在外各衛放牧以備騎操徵伐之用者】

【洪武二十三年令五軍都督府錦衣旗手虎賁左右興武鷹揚金吾前後羽林左右龍驤豹韜天策神策府軍前後左右等衛各置艸場於江北湯泉滁州等處牧放馬匹二十五年罷民間歳納馬艸凡軍官馬令自養軍士馬令管馬官擇水艸丰茂之所屯營牧放永樂九年兵部題奉太宗皇帝聖旨北京各衛裏見養的馬撒在艸場裏牧散水艸自在養得肥又無病孳生蕃息這是馬的眞性不勞苦若是拴著時都生出病生瘦損了如今卻又要搭蓋馬棚置辦鍋甕槽■圏在房子裏又拴著這等時那馬怎莫得自在人又勞苦馬又壊了這馬是朝廷大气力已前曽說將去不知他如何不聽號令必是心下別有意思故意要將馬來壊了恁兵部便行文書去著北京各衛與養馬官軍知道今後若再不聽令時論罪不輕欽此永樂以後錦衣旗手府軍左金吾左右大興左羽林燕山左右前中義左右前後義勇左右前後興武左後大寜中寛河會州裕陵茂陵等三十一衛五軍三千神機等營各置艸場於順天保定府宛平大興等縣牧放騎操馬匹每歳春末夏初各營馬匹除例該存畱聽用外其餘本部推舉坐營官一員具奏請勑管領下各該艸場牧放至九月中回營其牧馬每三日演習一次下場之後本部行移該科及都察院具奏差官點閘馬匹倒死官軍逃亡領勑官按月造報如有納賄買閒不行提督致馬瘦損者點閘官指實參奏其在邊者以四月中出牧九月初回營淸查營衛永樂十一年令禦史同錦衣衛官巡視官軍牧放馬匹以後錦衣旗手等衛五軍等營各置艸場於順天等府每歳春末夏初各營馬匹除例該存畱聽用外其餘兵部推舉坐營官一員具奏請勑管領下各該艸場牧放至九月終回營其牧馬每三日演習一次下場之後兵部行移該科及都察院具奏差官點閘馬匹倒死官軍逃亡領勑官按月造報如有納賄賣閒不行提督致馬瘦損者點閘官指實參奏其在邊者以四月中出放九月初回營永樂二十二年令戶部錦衣衛各委官查勘五府牧馬艸場有妨占民田處所另撥官地與民爲業弘治九年仍令給事中禦史並戶兵二部委官淸查各衛艸場有艸未墾去處仍舊牧馬已墾成田者照畆收銀解送兵部轉發太僕寺寄庫聽候買馬十八年題準在京在外金吾等衛所牧馬艸場除各衛所存畱蓄艸牧馬外其勘定上中下等則田地原有軍民佃種者每畆上地徵銀五分中地三分下地二分又令錦衣衛場地徵銀許本衛收貯貼補馬艸嘉靖九年議準每年收放馬匹放操之時下場者科管官照舊查究其在營者行內外提督大臣在巡補者行巡補提督通行查究若把總官用心提督倒失數少者具奏旌賞若全不用心致令倒失過多徑自參奏提問甚者坐營者一體參究二十二年奏準團營並神機等營馬匹量存操練其餘並東西官廳馬匹趁今放靑之期悉照舊例下場牧收三十四年題準京營除挑選聴徵馬匹照舊闗支艸料外其餘瘦弱馬暫委坐營官一員帶領於近京隨便牧放舊例京營原設牧馬艸場地畆歲徵租銀一萬三千五百餘兩及霸州葦銀一千六十四兩五錢二分俱該營徑自徵收嘉靖七年兵部題準租銀徵解本部扣給該營二千五百兩應用內團營一千兩五軍神樞神機營各五百兩四十一年議將余剰租銀一萬一千兩歳解戶部四十三年以營操用銀不敷增給六千兩後又增至一萬兩俱前項租銀又霸州葦銀支用是年又議準葦銀亦徵解兵部轉發該營】

在京各營衛

【奮武等十二營艸場坐落薊霸二州共地二千八百八十頃一十五畆九分歳徵銀八千六百七十七兩五錢七分六釐內薊州二千一百二頃四十二畆七分畆徵銀三分霸州七百七十七項七十三畆二分各徵不等五軍營艸場坐落安肅等縣共地七百九十五頃三十七畆七分歳徵銀二千三百八十六兩一錢三分一釐內安肅縣三百四十頃四十三畆定興縣四百四十九頃六十四畆七分三河縣五頃三十畆畆各徵銀三分神樞營卽三千營艸場坐落霸州等縣共地六百三十八頃一十四畆一釐三毫七絲歳徵銀一千九百一十四兩四錢一分四釐一絲一忽內霸州三十二頃三畆六分四釐一毫固安縣一百九十六頃一十畆三分七釐二毫七絲新城縣四百一十頃畆各徵銀三分】

【神機營艸場坐落香河等縣共地三百二十頃一十一畆一分八釐八毫三絲三忽歲徵銀九百六十三兩三錢分

釐四毫九絲九忽內香河縣二百八十八頃八十七畆三分五釐五毫雄縣三十三頃七十八畆四分三釐三毫三絲三忽新安縣七頃六十五畆四分畆各徵銀三分以上萬曆二十二年共查實徵一萬一千六百九十一兩一錢五分四釐九毫以上團營租銀數隻此今本營不知其數凡有所用輒以本營銀在太僕寺爲言當其事者亦不知其數輒任其求卽與之今已額外過求屢至於數倍不得已以本寺牧養租銀應之其可繼乎後此當以此節止之】

【錦衣衛原額艸場地二處共三百二十六頃三十六畆八分五釐坐落武淸縣歳徵銀二百九十四兩二錢一分五釐以上錦衣衛自收自支不屬本寺】

【旗手衛原額艸場地六頃二十四畆坐落房山縣歲徵銀一十四兩】

【府軍左衛原額艸場地四十三畆三分八釐坐落大興縣歲徵銀二兩九錢一分】

【金吾左衛原額艸場地八十一頃三十畒坐落永淸縣今堪種地三十四頃九畆八分歳徵銀七十九兩二錢二分五釐】

【金吾右衛原額艸場地一十一頃六十三畆坐落大興縣今堪種地九頃九十畆歲實徵銀二十九兩七錢】

【大興左衛原額艸場地四處共一十頃一畆六分四釐五毫坐落永淸縣今堪種地八頃一十五畆五分二釐五毫歲實徵銀二十六兩二錢三分二釐三毫五絲】

【羽林前衛原額艸場地四十二頃九十畆五分坐落東安縣今堪種地二十頃六十七畆歲實徵銀九十九兩五錢八分五釐】

【燕山左衛原額艸場地二處共三十一頃三十三畆坐落東安縣今堪種地一十三頃四十七畆五分歲實徵銀一十一兩六錢七分五釐】

【燕山右衛原額艸場地十五頃八十畆坐落東安縣今堪種地五頃九十五畆三分三釐歲實徵銀一十一兩一錢八分七釐六毫】

【燕山前衛原額艸場地二處共二十九頃一十畆七分一釐坐落永淸縣今堪種地一十二頃八十六畆三分一釐歲實徵銀三十一兩八錢七分八釐五毫】

【泰陵衛原額艸場地三處共二十四頃十七畆二分四釐坐落永淸縣今堪種地一十七頃九十五畆六分歳實徵銀四十三兩一錢九分四釐四毫】

【忠義右衛原額艸場地二十四頃四十五畆七釐五毫坐落武淸縣今以無土地減歳徵銀止五十兩五錢五分四釐六毫】

【永陵衛原額艸場地二處共三十二頃二十九畆八分坐落永淸縣今堪種地二十二頃四十二畆五分歲實徵銀四十兩八錢三分】

【義勇右衛原額艸場地二十五頃五十六畆六釐坐落懷柔縣今堪種地六頃六十六畆七分歳實徵銀一十四兩一錢八分八釐】

【義勇前衛原額艸場地三十五頃八十七畆五分坐落順義縣今堪種地一十五頃三十六畆歲實徵銀二十二兩二分】

【義勇後衛原額艸場地三處共九十頃三十二畆三分坐落永淸東安二縣今堪種地三十五頃一十九畆歲實徵銀一百七兩一錢六分七釐】

【神武左衛原額艸場地三十五頃七十八畆六分坐落永淸縣今堪種地一十八頃四十八畆歳實徵銀四十六兩二錢四分】

【昭陵衛原額艸場地三處共二百六十四頃坐落永淸縣今堪種地一百二十八頃二十九畆歲實徵銀三百二十七兩六錢七分八釐】

【忠義前衛原額艸場地一十七頃四十一畆九分二釐六毫坐落武淸縣今堪種地一十一頃六十四畆七分一釐歲實徵銀二十七兩三分五釐九毫三絲】

【忠義後衛原額艸場地二處共一十三頃坐落東安縣今堪種地九頃九十八畆歳實徵銀二十五兩三錢一分】

【大寜中衛原額艸場地一十五頃九十一畆三分四釐五毫坐落武淸縣今堪種地一十三頃四十四畆二分五釐歲實徵銀三十四兩六錢八分一釐四毫】

【武成中衛原額艸場地三頃一十九畆三分一釐坐落武淸縣今堪種地二頃七十八畆二釐歳實徵銀六兩六分】

【寛河衛原額艸場地一十四頃六畆二分坐落宛平縣歲徵銀二十八兩二錢四分】

【會州衛原額艸場地八頃二十二畆七分坐落永淸縣今堪種地七頃七十七畆歳實徵銀二十四兩八錢六分四釐】

【蔚州左衛原額艸場地一十九頃九十畆二分六釐六毫坐落大興縣今堪種地一十七頃五十畆歲實徵銀五十二兩二錢五分志云五錢一釐】

【龍驤衛原額艸場地九頃七十畆坐落通州今堪種地八十一畆歳實徵銀一兩六錢二分志云三兩二錢四分】

【濟陽衛原額艸場地二十四頃一十六畆五分四釐坐落東安武淸二縣今堪種地一十九頃九十八畆五分歳實徵銀一百五兩七錢三分九釐】

【富峪衛原額艸場地八頃四十一畆五分坐落永淸縣今堪種地七頃九十八畆五分歳實徵銀三十六兩四錢四分志云十八兩九錢七分】

【茂陵衛原額艸場地四頃八十八畆八分七釐坐落武淸縣今堪種地三十一畆七釐歲實徵銀一兩八錢三分五釐五毫志云二兩八錢六分六釐四】

【絲裕陵衛原額艸場地二十七頃九十六畆三分九釐七毫今堪種地二十三頃三十三畆五分七釐五毫歳實徵銀六十九兩五錢八分】

【康陵衛原額並新增艸場地三十二頃六十五畆坐落良鄕縣今堪種舊地一十二頃一十八畆八分及新地歲共實徵銀五十五兩六分九釐志云四十一兩二錢四分五釐】

在外直隸衛分

【忠義中衛原額艸場地八頃歳實徵銀一十六兩涿鹿衛原額艸場地一十五頃四十七畆歲實徵銀六十一兩八錢八分】

【涿鹿左衛原額艸場地五十頃三十三畆歲實徵銀一百兩六錢六分】

【東勝右衛原額艸場地四頃四十八畆歲實徵銀一十二兩三錢二分】

【通州右衛原額艸場地二十二頃五十三畆四分歳實徵銀六十九兩五錢四分八釐】

【興州中屯衛原額艸場地一十五頃九十六畆六分六釐今堪種地一十三頃一十六畆一分五釐歲實徵銀二十六兩三錢二分三釐】

【營州前屯衛原額艸場地三頃六畆歲徵銀一十一兩三錢三分】

【遵化衛原額艸場地一十七頃五十三畆五分歳實徵銀一十七兩五錢三分五釐】

【保定左衛原額艸場地一十九頃九十四畆三分五釐歲實徵銀四十三兩八錢七分五釐九毫後增子粒銀一百一十一兩五錢六分一毫】

【保定右衛原額艸場地四十二頃二十六畆二分二釐六毫歲實徵銀九十二兩九錢七分七釐後增子粒銀一百六十九兩一錢七分六釐】

【保定中衛原額艸場地三十一頃一十五畆八分二釐二毫歲實徵銀六十八兩五錢四分八釐一毫】

【保定前衛原額艸場地二頃三十五畆歲實徵銀八兩一錢五分四釐後增子粒銀一十四兩一分八釐四毫】

【保定後衛原額艸場地二十頃歲實徵銀四十四兩志云一百二十七兩】

【茂山衛原額艸場地一十三頃四十九畆歲實徵銀二十九兩七錢五分】

【定州衛原額艸場地二頃五十五畆歲實徵銀八兩七錢五分】

【眞定衛原額艸場地二十六頃八十五畆歲實徵銀七十三兩一分四釐志云八十兩五錢五分】

【盧龍衛原額艸場地一頃一十三畆歲實徵銀二兩三錢七分】

【東勝左衛原額艸場地二頃五十畆歲實徵銀一十五兩九錢五分】

【開平中屯衛原額艸場地一頃四十七畆歲實徵銀二兩九錢四分後增子粒銀一兩八錢有零攺解戶部志云四兩一錢一分】

【永平衛原額艸場地七頃八十畆歳實徵銀三十一兩二錢志云十五兩六錢】

【山海衛原額艸場地二十七頃二十四畆歳實徵銀八十一兩七錢二分後增子粒銀四十九兩有零攺解戶部】

【沈陽中屯衛原額艸場地八頃七十七畆五分今堪種地四頃七畆七分歳實徵銀二十六兩六錢一分五釐後增子粒銀一十兩有零攺解戶部】

【大同中屯衛原額艸場地一十二頃今堪種地一頃四畆四分四釐歳實徵銀三兩二錢一分六釐八毫後增子粒銀五十一兩有零攺解戶部志云新增子粒銀一十四兩七分三釐三毫】

山東衛分

【徳州左衛原額艸場地三十一頃三十四畆八分五釐歲實徵銀七十一兩四分一釐後增子粒銀二十五兩有零攺解戶部平】

【山衛原額艸場地四頃歲實徵銀二十一兩八錢】

【臨淸衛原額艸場地二十八頃一十五畆七分歳實徵銀一百一十二兩八錢六分八釐以上各衛萬曆二十二年共查實徵銀二千三百三十兩六錢八分三釐八絲】

太僕寺所屬孳牧艸場【養馬餘地附】

【成化二年奏準差給事禦史前去南北直隸河南山東等處將牧馬艸場踏勘丈量備照原設界至頃畆復立封墩照舊牧養成化四年令北直隸京師附近系官艸場不許內外官豪埶要妄指求討托故役獻違者許科道糾劾及各衙門追究治罪成化六年令徳州天津各衛逃故軍人遺下艸場爲附近居民盜耕布種者退地還官每畆量追花利艸三十束不願者每束納銀三分準作逺年拖欠之數照依時價支給京操上直官軍買艸餧馬以後年分但有拖欠艸束俱照例準折弘治九年奏準差官踏勘合各處牧馬艸場凡占種者俱令退出內堪種地土佃與近場軍民耕種每畆徵租上等七分中等五分收貯各府州縣庫給民幫助買馬不堪種者照舊放牧馬匹弘治十四年以艸場租銀太重減額徵解太僕寺以備買馬正徳十年題準艸場租銀量支幫補追並不敷馬匹余解太僕寺仍行兩京太僕寺轉行分管寺丞管馬官將所屬租銀嚴督追解造冊送部考查又奏準各分管寺丞親詣所管州縣弔捲淸查解部送寺以備買馬如有那移侵費等獘依律參提問追以後年分各府類收俱候次年三月以裏到部正徳十三年題準各府州縣徵租銀艸場如有水旱災傷卽便從實具奏與民田一體差官勘實照依分數蠲免凡分管寺丞嚴督各州縣掌印管馬官以十分爲率年終三分不完者住俸寺丞與知府管馬通判照分管州縣四分不完住俸先將原額艸場地土頃畆及該徵子粒租銀數目分豁明白造冊差人賫繳正徳十年太僕寺卿儲巏言臣前在霸州見工部官來按視葦萡鐮票地其四至頃畆與原艸場相同亦必艸場廢弛之先渾河橫流散漫四出霸州上下漸爲淤漲蘆葦旋生放牧不到當時言利之臣因其地之羨余悉取葦萡稅然葦萡之用較之艸場牧放孰重孰輕況艸場自永樂初年而葦萡課起自近年其地固艸場之地也邇來渾河攺徙不產蘆葦又非宜徵之地乞盡蠲除使牧地無他徵之擾又今壽府皇莊等項旣淸查出便歸各營願自今以往重申禁條有侵逾及奏討者嚴加懲治庶私蹊可絕而牧地不混兵科給事中周用言霸州舊設艸場民居稍逺極目荒曠無室宇人馬無所隠庇露宿蒼莽之中以致暑雨蚊蝱之生噬囓肌膚馬多瘦損士卒不樂就牧又況迆今所築封堆不過數年風消雨淋漸就平夷將復迷其處所不若緣其邊界量立鋪捨使軍士分地而牧創屋而居馬亦得以隠庇庶幾人馬有依又霸州等處見在皇莊俱在牧馬之地陛下爲天下主聖母享天下之養普天率土莫非皇莊豈必於其間復私頃畆之地收數斛租然後謂之莊哉願重自裁抑罷莊田以益牧地則奏討之門自杜嘉靖元年兵部爲禁姦息民以舉馬政事太僕寺少卿崔奏查處艸場姦獘今照前項艸場餘地曾經本部奏請差官踏勘丈量原額頃畆𨿽有定數但近年以來各處奏稱水渰沙壓數多若不重行淸查年久恐致埋沒侵占頃畆漸寛租銀日減合無本部仍行兩京太僕寺各該分管少卿寺丞督同各掌印管馬官員將前項額數牧馬艸場餘地並該徵子粒銀數逐一查算誌書圖捲所載將某府州縣原額地土若干卽今實在該徵地土租銀各若干差人呈部以憑復位成數後俱各照事例全徵自嘉靖元年爲始年終不必會數如遇災傷等項須經撫按臨期勘報是實方準蠲免該寺將所查原額數書刻於寺本部仍增入馬政條例奉聖旨是嘉靖十六年題準有罪人犯應問擬者太僕寺徑自問擬應參奏者從實參奏隆慶六年題準以子粒銀給驛傳以南馬銀攺京運兌用仍題準萬曆二年以後不必借子粒銀兩各照正項支用先該禦史蘇士潤題稱順永保河四府驛遞南馬銀兩節年拖欠以致百姓大半逃亡夫馬頭役十室九空良涿薊州三河一帶殘困尢甚乞將本處牧馬艸場子粒等銀自隆慶六年爲始不必解部畱抵作原派南馬銀兩其南直隸江浙等處應解各府馬價攺解本部以抵牧馬艸場等銀後該彰武伯揚等題稱驛遞疲累禁革冒濫可也南馬拖欠嚴限催徵可也止當就事正法不當因事變法驛遞固疲累矣營衛在今日難以臕壯騰踴者言南馬銀固拖欠矣子粒銀在今日亦難以完報如期者諭且南馬拖欠固以京營子粒銀補之以卹驛遞營中操演犒賞之費修理供用之費金鼓旗幟之費每年不下萬兩如有拖欠將安取給懇乞俱歸正額兵部覆題隆慶六年並萬曆元年準將子粒銀兩各照數借給各驛遞支用萬曆二年以後不必借子粒銀兩各照正項支用萬曆三年議準以後拖欠子粒租銀及馬價錢糧該管官員三分四分以上罰俸一月五分六分以上降罰一級七分八分以上降俸二級催督完日準復萬曆二十三年本寺題牧地古圉師養馬冬寒燠以廐夏炎涼以庌國初出則牧地入則苑監卽此意也其後苑監廢南北太僕京邊皆有艸場乃養馬騾駒民不擾者藉此後因豪右占爲莊地牧養無所馬乃不足先臣屢奏欲責牧養必先復此請令豪右莊地還官民閒地退出免其租稅緣豪右占據日久民腴地投獻欲查未能近印馬禦史僅請冬寒馬病聚州縣城內或空閒處或寺觀醫之燠之待長愈乃令領歸亦未能行今諸地先在官今在民志冊可見者又前勘明荒地銀馬皆減議爲牧地者皆當查明給與俵寄民領養可矣苐與屯地易混今屯田禦史兼馬政誠蒙勅下嚴責倘有豪右阻撓容其盡法以治且専委期成之又有昔存今廢昔蕃今荒昔平衍今堆塞各州縣屢以爲言者今照往例查明或暫減數或久免徵此牧地之議也】

直隸府分

【順天府二十七州縣原額艸場地共一千八百四十六頃四十四畝四分六釐一毫內堪種地一千四百九十六頃八十九畆一分一釐一毫歲徵銀一萬一千四百四十七兩九錢五分六釐三毫七絲

【北直隸大名府十一州縣原額艸場地共三千一十四頃二十五畆八分八釐二毫內堪種地八百五十四頃九十六畆三分八釐七毫歲徵銀除例減外實徵一千一百二十四兩八分二毫五絲長垣縣後增子粒銀七兩三錢八分三釐三毫養馬餘地一萬五千八百六十一頃八十二畆三分一釐歳徵銀除例減外實徵二萬六千一百五十四兩九錢二分八釐二毫二絲四忽萬曆二十二年查收大名府十一州縣子一千一百二十四兩八錢八分三釐二毫五絲】

【保定府十三州縣原額艸場地共三千九百七十三頃九十四畆四分五釐一毫八忽內堪種地一千一百三十二頃四畆一分四釐九毫歳徵銀除告豁撥給外實徵二千五百一十九兩四錢七分四釐四毫後增子粒銀二千三百七兩有零嘉靖四十一年攺解戶部萬曆二十二年實徵二千五百五十一兩三錢八分二釐七毫】

【易州等七州等原額艸場子粒地共二千二百一十八頃八十四畆三分一釐除告豁撥給外仍該艸場地一千三百四十二頃三十七畆六分七釐內堪種地六百四十頃七十六畆二分八釐歲徵銀一千一十九兩一錢七分九釐八毫六絲後增子粒銀一千七百二十七兩七錢六釐九絲葦艸子粒銀一百八十八兩七錢九分二絲萬曆二十二年實徵子二百九十兩四錢八分五釐三毫六絲養馬餘地一千七百六十六頃五十二畆有零歲徵銀二千三十八兩有零萬曆二年題準免徵】

【順徳府九縣原額艸場地三千六百四十二頃一十二畆六分內堪種地一千四十五頃四十四畆九分歲徵銀二千五百六十四兩二錢七毫六絲五微後增子粒銀一千六百五十六兩有零攺解戶部飬馬餘地二千四百一十頃五十八畆有零歳徵銀四千九百一十兩有零正徳十六年題準免徵萬曆二十二年實徵二千五百六十四兩二錢七釐六絲五纎】

【廣平府九縣原額艸場地一千八百八十二頃七十六畆二分內堪種地五百五頃六十五畆六分歲徵銀一千四百四十二兩八錢五釐後增子粒銀七百一十四兩有零攺解戶部養馬餘地四千九百五十頃二十七畆有零歳徵銀九千九百兩有零嘉靖二十七年奏準免徵萬曆二十二年實徵一千四百四十二兩八錢五釐】

【眞定府三十一州縣原額艸場地五千四百六十四頃一畆四分二釐五毫內堪種地二千六百八十六頃四十六畆二分七釐八毫歲徵銀六千五百八十八兩二錢九分八釐八毫一絲五忽後增子粒銀四千七百八十六兩有零攺解戶部養馬餘地一千三百七十四頃八十四畆四分七釐三毫一絲歳徵銀二千八百一十三兩四錢四分二釐三毫七絲九忽萬曆二十二年實徵六千五百九十一兩三錢三分二釐七毫一絲五忽河間府十五州縣原額艸場地一千九百七十五頃六十畆三分七釐內堪種地七百九十二頃九十畆一分四釐九毫歳徵銀除奏減外實徵一千六百五十三兩九錢八分九釐二毫四絲後增子粒銀二千二百四十六兩有零攺解戶部萬曆二十二年収河間府十五州縣子粒一千七百六十一兩九錢五分四釐一毫四絲靜海等三縣原額艸場地共一百二十六頃七十二畆六分五釐內堪種地共七十頃一十畆八分三釐毎年徵銀二百一兩七錢九分六釐五毫後增子粒銀五百一十六兩有零攺解戶部養馬餘地三千一百五十八頃八十三畆有零歲徵銀六千四百六十五兩有零萬曆二年題準免徵萬曆二十二年實徵一百七十五兩七錢八釐九毫】

【永平府六州縣原額艸場地一百七十五頃八十八畆五分歳徵銀四百三十二兩四錢七分五釐五毫後增子粒銀二百六十七兩有零攺解戶部養馬餘地一千八百四十四頃七十七畝有零歳徵銀三千三百十七兩有零嘉靖十年議準免徵萬曆二十二年實徵永平府六州縣子四百三十二兩四錢七分五釐五毫】

河南府分

【河南開封府七州縣原額艸場子粒地八頃二十三畆四分八釐二毫歲徵銀三十二兩九錢三分九釐三毫二絲萬曆二十二年實徵三十二兩九錢三分九釐九毫二絲】

【歸徳府考城縣四州縣原額艸場地四十畆歳徵銀一兩六錢八分萬曆二十二年實徵歸徳考城四州二縣子一兩六錢八分】

山東府分

【山東濟南府二十九州島縣原額艸場地四頃四十八畆一分六釐五毫一絲二渺歳徵銀六兩八錢九分三釐二毫五絲萬曆二十二年實收濟南府二十九州島縣子八兩九錢一分三釐一毫三絲】

【兗州府二十五州縣原額艸場地一百八頃三十六畆五分八釐內堪種地六十四頃九十二畆六分歳徵銀二百七十八兩四錢四分七釐八毫萬曆二十二年實徵兗州府二十五州縣子二百三十二兩一錢九分一釐六毫】

【東昌府十八州縣原額艸場地八十七頃六十九畆五分八釐內堪種地七十四頃五十五畆五分八釐歳徵銀二百九十二兩六錢六分三釐六毫萬曆二十二年實徵東昌府十八州縣子四百三十三兩七錢二分三釐八毫三絲一忽】

南京太僕寺孳牧所屬艸場

【成化二十三年南京太僕寺寺丞奏準查勘原額艸場頃數界至明白埋立封堆將髙埠低窪止勘牧馬地土責付養馬人戶輪流管顧牧放中間果有肥饒地土空閒堪以開墾成田看驗頃畆撥與有力馬戶耕種依佃種官田事例所收花利不拘銀谷依時計估量納別置倉庫收貯其有曾經開墾成田耕種年久徵納子粒者一體淸查徵收中間被人包占種作或侵占界至各許自首還官免罪如遇俵解馬匹也有災傷人戶逃移無處湊買並十分貧難出辦不前酌量支給以備定數隻許用助馬政不許別頃支銷待後養馬數多停免耕種照舊牧放弘治元年奏欽依內事理各州縣將淸查過牧馬艸場坐落地名並頃畆四至方圓於公廳內鐫立石牌以爲日後憑據其艸場地土以近就近分撥與各衛養馬人戶専一牧放馬匹各於四至築立髙大封堆以後不許占種其原納子粒悉行除豁弘治二年南京兵部尙書張鑾奏準南京各該衛所有牧馬艸場被人侵占起科納糧差南京各部各屬官及同太僕寺寺丞查理還官弘治四年禦史胡海潘楷等奏準均平除豁去荒地蓄艸牧馬外其原佃軍民耕熟者照舊給與承佃南京各衛所艸場每畆收銀一錢其餘各處地土肥饒者每畆出銀七分中等五分瘠薄者四分照數徵完貼補買馬不許別項那用每年終將收過地畆銀兩數目造冊繳報查考六年始議分三等課租大約江南府州縣上畆七分次五分又次四分江北每等各殺其二弘治七年都禦史張瑋奏南直隸鳯淮揚廬四府徐滁和三州艸場與養馬人戶住居窵逺俱各不來牧放置於無用要查出召民佃種準行南京兵科給事中倪天民禦史李宗酒兵部主事周夔會同分管寺丞淸查丈量各於四至築立峯墩爲界仍建立石碑將艸場坐落地名並頃畆四至鐫勒爲後證地土分撥近場軍民人等佃種上等田七分中等田五分下等田四分弘治九年都禦史史琳奏稱租銀太重乞要量減上地每畆納銀五分中地三分下地弘分弘治十三年戶部會同兵部等衙門題準各處艸場租銀照比較馬政事例嚴並追徵州縣管馬官員以十分爲率年終三分不完者住俸寺丞與知府管馬通判照分管州縣十分爲率四分不完者一體住俸俱候完日闗支正徳十一年南京太僕寺卿楊褫題準租銀與空間地土銀兩照例嚴督管馬等官追徵完足依限解部發寺收貯以備京邊買馬支用若年終不完照例住俸若擅自別項支用及有侵欺那移情獘卽便查究追完正徳十一年禦史周鵷題稱南直隸八府三州民旣出馬又徵其馬場之租負累窮民要將地畆租銀盡歸養馬之人該兵部查前項原議牧馬艸場與養馬人戶住居窵逺不來牧放者方召人佃種徵租今若一槪通免誠恐種地之人幸免起科養馬之戶不沾實恵準行查勘各該州縣但系報冊佃種牧馬艸場地戶中間果系養馬人戶自種艸場地土照依所奏免科若不系養馬人戶佃種仍依原擬徵租解部正徳中議勘系馬戶自種者免徵嘉靖八年禦史秦武奏廬鳯淮揚牧馬艸場系馬戶自種者乞免追租以助備用馬價之費平民佃種者與貧民佃種屯田同罪嘉靖八年南京太僕寺卿王崇獻奏稱廬鳯等處艸場租銀已經具奏免解其應天太平鎭江寜國四府廣徳州建平縣艸場租銀未經勘免準照廬鳯淮揚等府州縣事例一體免解貯庫都禦史唐龍題準廬鳯淮揚四府徐滁和三州艸場祖銀免其起解收貯各該州縣每年例該坐派本折色馬匹幫助馬戶買馬不許別項支用嘉靖十年都禦史劉節題準廬鳳淮揚四府徐滁和三州一應艸場除馬戶種者照前免徵其小民承佃該納租銀自嘉靖十年爲始俱免解部每年徵收在官如遇派到備用並騎操馬匹或本折色查前銀先盡扣作無田養馬人並逃亡之家各所辧之數有餘方許難助有田馬戶仍逐年造冊繳部本寺奏準今後佃種艸場租銀收貯各該州縣官庫幾遇派到備用馬匹給與馬戶湊買先盡無艸場人戶及包販逃絕之家次及有艸場人戶租銀數盡方查照馬戶均派湊補嘉靖十年差禦史張心勘定荒熟頃畆三等則例科收其節年損益宜少變前制十二年議準於場地應徵銀內各照起俵馬數每匹扣畱一兩以備災傷逃移支給余悉解部發寺以備不時買馬嘉靖三十年南京太僕寺少卿雷禮奏稱租銀各州縣每該解俵馬一百匹量畱銀一百匹其馬多銀少者則盡數收貯官庫以備地方災傷買馬其餘無馬去處悉照舊例解部轉發太僕寺收貯買馬支用但各州縣官多有怠忽不行催徵其徵收在官者多有那借侵欺姦獘百出漫無稽考該兵部題準委官俱逐一淸查如有那借侵欺等獘就彼從重問遣其勢豪侵占不納租銀者悉聽指名參處治仍行各該撫按衙門今後不許將前項銀兩擅支三十五年議準題請勅書闗防専委南京兵部主事一員淸查管理隆慶二年題準每五年行各軍衛有司淸查造冊奏報萬曆四年議準扣畱備災者各解南京太僕寺收貯照災酌助以免欺隠】

應天等八府州分

【應天府八縣原額艸場地共一千四百四十五頃五十畆八釐七絲一忽微內堪種地三百九十四頃七十九畆八分八釐五毫三絲歳徵銀一千七百一十四兩二錢一分九釐八絲二忽八微】

【南直隸鎭江府三縣原額艸場地共一百五十一頃八十一畆六分八釐九毫內堪種地八十七頃四十五畆八分五釐二毫歳徵銀三百八十一兩七錢三分七釐六毫四絲】

【太平府三縣原額艸場地共六百二十二頃六十畆九分八釐七毫四絲內堪種地二百七十頃七十畆九毫六絲歳徵銀一千七十三兩一錢七分二釐五毫二絲四忽】

【鳯陽府五州十三州縣原額艸場地共四百八十頃七十七畆六釐四毫八絲內堪種地二百七頃六十六畆二分七釐九毫八絲歳徵銀六百五十一兩七錢六分三釐二毫三絲八忽】

【廬州府二州五縣原額艸場地共六百七十頃五十八畆六分九毫四絲三忽六微內堪種地二百四頃八十一畆四分七釐八毫五絲五忽四微歳徵銀八百六十二兩二錢分四釐六毫四絲九忽九徵六纎】

【淮安府二州九縣原額艸場地共七百九十二頃八十四畆四分三毫三絲內堪種地六十四頃五十九畆七分五釐四毫歳徵銀一百八兩九分二毫五絲】

【揚州府三州五縣原額艸場地共一千三百六十七頃七十六畆二分七釐五毫五絲一忽五微內堪種地一千一百八十四頃五十六畆五分六釐一毫五絲一忽五微歳徵銀二千七百五十九兩五錢九分八釐七毫二絲六忽五微】

【以上嘉靖十年勘定數其後歷年開墾加增不等每歳各府共徵銀一萬九千一百九十一兩復經題準減免三千一百三十三兩至隆慶二年實徵銀一萬五千三十兩以上自萬曆九年盡革種馬后牧地俱入官見徵子粒租銀隨年徵解原無定數各府州縣徑解太僕寺】

各邊艸場

【洪武三十年定北邊牧馬艸場自東勝以西至寜夏河西察罕諾爾東勝以東至大同宣府開平又東南至大寜又東至遼東又東至鴨綠江又北去不知幾千里而南至各衛分守地又自鴈門闗外西抵黃河渡河至察罕諾爾又東至紫荊闗又東至居庸闗及古北口又東至山海衛凡軍民屯田地不許牧放其荒閒平地及山場腹裏諸王駙馬及軍民聽其牧放樵采在邊所封之王不得占爲己場妨害軍民正統八年寜夏右參將都指揮僉事王榮奏寜夏官馬永樂中每年四月於髙臺寺至陸墩沿河一帶於地闊艸蕃之處牧放比至五月移髙家閘白煙墩觀音湖涼爽水冷處近年河灘沿山艸場皆爲總兵等官占牧私畜或開墾成田以此官馬俱於馬窯墩牧放逺城二捨非惟馬不蕃滋有急亦難調遣請勅陜西布按二司勘定界限置艸場牧放爲便命參贊軍務都禦史覆視以行成化十年令陜西楡林等處近邊地土各營堡艸場界限明白敢有那移條款盜耕艸場及越出邊墻界石種田者依律問擬追徵花利完日軍職降調甘肅衛分差操軍民系外處者發楡林衛充軍系本處者發甘肅充軍隆慶五年題準陜西文過苑馬寺牧地計算熟地三萬頃養馬一萬匹余熟地五萬頃該寺分別三等徵銀共四萬五千兩解固原兵道收作軍餉每年該鎭照數查扣主兵銀兩六年淸查寜夏牧地內將一千四百四十餘頃斷歸慶府及平樂所耕種二千八百九十餘頃分別三等州地每頃徵租銀一兩五錢坡地一兩山地五錢以抵本鎭軍餉支用萬曆二年以北虜開市議準大同鎭於中路建立六場西路四場東路陽和一場宣府鎭於中北東南上西下西六路各建一場每場養馬三百匹擇有水艸處隨便建置將每年餘剰馬匹立羣設校委官管領如法牧放陽和另立小場以牧貢馬】

馬政紀卷十一

●欽定四庫全書

馬政紀卷十二

﹝明﹞楊時喬撰

○各邊鎭行太僕寺苑馬寺茶馬司十二

書曰明王愼徳四夷咸賓此謂內順治語曰天子有道守在四夷此謂外威嚴皆國家閒暇所當早見而預謨者我太祖髙皇帝驅彊敵於漠外北邊置遼東山西陜西甘肅諸巨鎭各設行太僕寺理各州縣及衛所軍民成祖文皇帝徙都北平卽今京師六駕敵庭邊地咸平而以古幽冀地處諾延三衛附邇京師愼守斯難各於遼山西甘設苑馬寺理監苑官牧又有洮河等三茶馬司四川茶馬司以易畨馬環地理以周長計之東自鴨綠西抵松潘幾萬里皆古燕趙晉秦故地所謂戎馬之場者也其後革北平又革甘肅苑馬寺又革山西行太僕寺嘉靖間裁減遼東行太僕寺苑馬卿少卿諸官以司道兼管馬政惟陜西二寺如舊亦皆兼管司道兵備事務其所沿革日異條治屢更其於順治威嚴未知其於二祖舊章不愆不忘爲何如者在諸寺司各有志事體亦於太僕寺無預不俟紀特以皆屬馬政謹略以其設寺司建官聨初迹紀之以昭馬政大凡云

各行太僕寺

洪武三十年二月十三日後軍都督府同五軍都督府官早於奉天門奉聖旨如今山西等都司開設行太僕寺恁都督府行文書去說與都司衛所知道這个衙門職専提調馬匹比較孳生但有作獘虧欠馬匹許令本寺舉問品職𨿽小所掌事重如同禦史出巡按治該管指揮千百戶衛所鎭撫首領官吏務要將所養一應馬騾盡數開報聽從本寺官點視提督敢有非禮抗拒許本寺官奉聞拏問欽此

山西行太僕寺【今革】

【寺在太原府治城內卿一少卿一寺丞一主簿一職掌管轄山西都司所屬太原左等衛所並山西布政司所屬州縣驛官軍民壯土兵騎操孳牧馬騾並駒太原左太原右太原前平陽鎭西汾州安東振武朔州潞州等衛又保徳州山陰沁州寜化馬邑等千戶所闕其後

年裁革卿少卿各官以口北等道懷來等道各司道管理本鎭馬政隆慶以前尙存主簿一】

遼東行太僕寺【今革】

【寺在遼東城內卿一少卿一寺丞一主簿一職掌比較印烙遼東都司所屬定遼等二十五衛所騎操馬匹定遼左定遼右定遼中定遼前定遼後鐵嶺東寧沈陽中海州蓋州金州復州義州遼海三萬廣寜左屯廣寜右屯廣寜中屯廣寜前屯廣寜後屯廣寜廣寜左廣寜右廣寧中寜逺等衛弘治二年該太僕寺卿王霽奏於永平府所屬州縣選取孳牧堪以作種馬一千匹送至山海闗著落該寺差官帶領軍士前來領回作種其後祗卿一嘉靖

年間卿仍舊隆慶闕年裁減以遼海東寜沈陽等道又以開原等道各司道管理本鎭馬政見存主簿一】

陜西行太僕寺【今照舊】

【寺在平涼府東洪武初於指揮秦虎宅治事三十年建今處卿一少卿一寺丞二主簿一職掌管轄陜西都司所屬西安等二十八衛鳳翔等二十六所沿邊營堡府州縣官軍民壯騎操並印烙苑馬寺比較固原平涼慶陽秦州四衛孳牧嘉靖三年該禦史陳奏設添少卿一分管地方一在延綏一在寜夏駐札其正卿専理堂事並巡視附近固原等衛監苑馬孳牧馬匹其寺丞監閘洮河漢中潼闗鳳翔等其後革寺丞一員嘉靖七年以少卿寺丞分管各府地方馬政事例行令二寺分管內陜西都司所轄衛所令陜西行太僕寺卿寺丞分管陜西行都司所轄衛所令甘肅行太僕寺卿與寺丞分管宣徳七年令法司及陜西布按二司雜犯死罪應充軍者發陜西行太僕寺養馬嘉靖間各官如舊隆慶闕年裁減至萬曆

年又以卿少卿不能統攝各府州縣體勢難行馬政日壊始議兼司道帶管各兵備事務至今以卿一兼司道總理中路馬政駐札平涼少卿兼司道一分管東路駐札平涼一分管延綏駐札定邊又以靖虜兵備司道管本鎭馬政見存主簿一】

甘肅行太僕寺

【寺在行都司城內卿一少卿一寺丞二主簿一職掌比較印烙行都事所屬甘州等十二衛鎭夷等三所騎操馬匹甘州左甘州右甘州中甘州前甘州後永昌涼州莊浪鎭畨山丹西寜肅州等衛古浪鎭夷莊浪等千戶所正統三年革苑馬寺馬人此本寺亦如陜西例卿一兼司道總理馬政駐札甘州又以莊浪兵備兼理莊西馬政見存主簿一】

以上各行太僕寺

各苑馬寺

永樂三年初設陜西及甘肅二苑馬寺永樂四年設北平苑馬寺遼東苑馬寺成祖先命甘肅總兵官西寜侯宋晟寜夏總兵官左都督何福度地設置又勅晟等曰今設苑馬寺以廣孳牧每寺統六監監統曰苑寺置卿少卿寺丞監置正副苑立圍長以率牧馬之夫春月艸長則放馬入苑冬月艸枯則收飼之今先設四監爾處應有牧馬宜分配與之凡回回韃靼以馬至者或全市或市其半牝馬則盡市之以給四監其監之未設者卽按視水艸便利可立處遣人以聞馬政重事其加意精思有可行者悉宜條奏毋有所隠凡苑視其地裏廣狹爲上中下三等上苑牧馬萬匹中苑七千匹下苑四千四苑有圍長一圍長率夫五十毎夫牧馬十匹

遼東苑馬寺

【寺在都司治西永樂五年設弘治間撫臣奏移於蓋州南永寜監正徳間奏復遼陽城卽舊察院攺爲苑馬寺卿一少卿一寺承二主簿一六監二十四苑升平監管甘泉古城安山河陰四苑新呂監管夾河駝山龍堂耀川遼何監管黃山石城沙河馬鞍四苑長平監管平川平山新安廢平安市監管南丰名山髙平長川四苑永寜監管復州深河龍潭淸河四苑設監正副各監錄事一苑設圍長一永樂十九年苑馬寺卿方奏請裁革苑馬寺令行太僕寺領之上命行在吏兵二部議苑馬舊例不可革苑馬寺畱卿丞主簿各一永寜監正錄事各一後丞革止存卿一主簿一監正一圍長二後裁去監五苑二十有二正統十一年又設復州龍潭二苑景泰四年裁革止存永寜一監淸河深河二苑嘉靖年間照舊隆慶闕年裁減冗員又以官多馬少並入行太僕寺卿軍人以遼海東寧滀陽司道開原司道各兼管本鎭馬政於是馬政太僕俱革其官民牧不分今見存主簿一永寜監正一管理二苑】

陜西苑馬寺

【寺在平涼府東八十步永樂四年於指揮杜諒宅治事十五年建今處卿一少卿二寺丞四主簿

六監三十四苑長樂監管聞城廢寜安定弼隆四苑靈武監管淸平慶陽萬安定邊同川監管天興安勝永康嘉四苑威逺監管武安泰和隴陽保川四苑熙春監管康樂會寜鳯林香泉四苑順寜監管云驥永昌升平延寜四苑監設正副各一苑設圍長一弘治二年巡撫都禦史蕭禎奏請裁革少卿一寺丞三長樂靈武毎監監副二弘治十七年都禦史楊一淸題復寺丞二廣寜黑水淸平萬安圍長各一後復裁革止存正卿一宣徳間廢同川等四監弼隆等一十九苑存長樂靈武二監長樂轄開城安定廣寜三苑靈武轄淸平萬安二苑成化間巡撫都禦史餘子俊奏將先年裁革甘肅苑馬寺撥來黑水口養馬恩軍一百名添設黑水苑屬長樂共二監六苑嘉靖間如舊隆慶闕年裁減寺丞萬曆

年後至今一如行太僕寺例本寺卿一兼僉事總理馬政駐札平涼少卿一兼僉事分東路馬政駐札平涼主簿一見存黑水開城安定廢寜武安淸平萬安七監各監正一】

甘肅苑馬寺【今革】

【寺在甘州城卿一少卿一寺丞二主簿一四監二十四苑春泉監管廢收紅崖麒麟溫泉四苑祁連監管西寜永安大通古城四苑武威監管和寜洪水大川寜畨四苑安定監管武勝大山永寜靑山四苑又多廢損故有是命永樂十三年遣禦史三員巡督陜西茶馬正統十四年停止茶馬金牌後每歳遣行人四員巡察私販自潼闗以西至甘肅等處通行禁革畨性少食五穀日用奶酪非茶不飽以茶易馬彼此俱利後因爲北邊數警故暫停前例而又恐私茶盛行官茶阻滯故歳遣行人巡禁之成化二年復命以茶及靑稞易馬兵部題陜西各邊正在禦敵節奏缺馬徵操令陜西布按二司各委官前去查勘比先年間運去官茶盤驗中者就彼互市茶如不敷暫那戶部銀五萬兩送去糴買靑稞換兒騸馬給軍騎操騍馬送苑馬寺作種候邊方馬數充足停止成化三年罷行人巡茶歳以禦史二員更替巡視市馬就行給與邊軍騎操北邊告警官軍不得前去交換茶馬司堆積年久朽爛而各處官豪勢要販買作獘私茶盛行巡撫項忠議以行人巡視人不知忌攺差禦史照興販私茶事例懲問人知畏法不敢違犯則畨人自然用馬交易前項見在官茶就附近城垣去處互市所市上中等馬酌量增添給軍騎操成化七年準禦史領勅巡撫陜西馬題稱先年易馬俱系重臣賫執金牌親詣畨族今旣専委巡茶禦史必得賫捧勅書庶可懾服外夷成化十一年罷禦史仍以行人巡視及行布按二司委官招畨買馬成化十四年復罷行人攺遣禦史一員領勅専理茶馬每歳一代遂爲定例其易馬須四歳以上六歳以下髙大堪中者方準收買兒騸馬就彼給各邊騎操騍兒送苑馬寺孶牧如有縱容軍民通同中賣老病馬匹者禦史同兵備及苑馬寺官驗視退回仍指實參究成化十五年令巡茶招畨易馬不拘年例願來者聴後茶馬不行西畨時入侵擾成化十九年西畨潘松等族反巡撫都禦史馬文升調兵徵剿斬首八十三級弘治五年奏準每年招易毋多增馬數坐派軍衛逼令漢人代納及收買不堪以致倒死負累解送官舍補賠吏部聴選監生吳恵奏準稱招畨茶易馬之時止許兩平交易堪以騎操孶牧大馬不許坐派漢人代納及多增無用小馬本部議行陜西巡茶禦史每年易馬務要看驗堪中騎操孳養之數不拘多寡發去苑馬寺各監牧養並各邊給軍騎操毋再多增馬數坐派軍衛逼令漢人代納卻作畨人姓名及收買矮小不堪馬匹負累解送官舍賠補兵部覆題奏聖旨是弘治八年議準招易馬匹兒騸馬要四歳以上不必解寺就給與各衛領養騍馬亦要髙大發苑馬寺作種瘦損倒失者比較追賠弘治十年奏準茶易馬除就彼給軍外其餘差官陸續解赴苑馬寺交割俵養陜西苑馬寺卿羅綺奏稱洮河西寜茶易畨馬俱肥壯無病差捨余管解通同受財抵換又將沿途應付艸料克減今後務將易完茶馬除兒馬騸馬給邊騎操外將發寺收養馬匹或一百匹或二百匹爲一運選差素有廉恥千百戶一二員沿途經過去處差撥人役餧飼牽送至前途官司一體應付解赴苑馬寺交割發去監苑給軍領養敢有似前克減艸料瘦損倒死及盜賣抵換馬匹者事發解官提問監候追完日發落弘治十五年詔禦史用心巡理勿再召商中茶監察禦史王紹奏洪武永樂間茶馬之法三年一次官運保寜等處茶於西寧等茶司易馬后此例不行仍取漢中等處民納茶及巡獲私茶充用歳遣行人巡視成化初始専差監察禦史當時易馬歳以萬計加之寺監所牧足給邊用近年以來十不及一蓋緣私茶之禁不行而召商報中之獘復有以啟之請停開中之例仍以民間所納並巡獲私茶與畨馬及時互市弘治十六年準奏仍命三年一次賫奉金牌發茶易馬楊一淸以巡撫兼茶馬上疏言唐世回紇入貢已以馬易茶至宋熙寜間乃有以茶易馬之制所謂以摘山之利而易充廐之良戎人得茶不能爲我害中國得馬足以爲我利計之得者冝無出此至我朝納馬謂之差發如田之有賦身之有庸必不可少彼旣納馬而酬以茶我體旣尊彼欲亦遂較之前代曰互市曰交易輕重得失較然可知國初處降夷各分部落隨所指撥地方安置住札授之官秩聮絡相承以馬爲科差以茶爲酬價使知𨿽逺外小夷皆王官王民志向中國不敢背叛且如一背中國則不得茶無茶則病且死以是羈縻之賢於數萬甲兵矣此制西畨以控北邊之上策頃自金牌制廢私販盛行𨿽有撫諭巡茶之官卒莫之能禁坐失茶馬之利垂六十年豈徒邊方缺馬騎徵將來逺夷旣不仰給我茶敢謂與中國不能干涉意外之憂或從此生乞遣廷臣賫捧上號金牌會同臣等不須動調官軍深入畨族止在三衛住札調取原降下號金牌納馬給茶厚加賞勞事完賫繳金牌以後三年一次奉行中間二年仍照常曉諭有情願者聴來將馬易茶敢有不受約束招調不來量調畨漢官兵問罪誅剿以警其餘先是李東陽嘗論茶馬云馬者士之所資況與敵戰尢爲急務茶馬之制其上馬爲斤八十中者六十下者四十最爲西邊大利自金牌制廢私茶盛行有司又屢以敝茶紿畨族甚或有賊殺其人者畨旣憾於失信又利於私易亦往往以羸馬應故事使畨地多良馬而西邊闕於用甚爲非便臣謹按王忠嗣在朔方河東互市髙估馬價諸國爭賣馬於唐邊馬少唐兵益壯今宜勅禁禦史及陜西布政二司掲榜招諭明立恩信復金牌之制嚴收良茶頗增舊價上者二百下者亦不減一百彼貪於髙價則私市不得行我便於多馬則微利不足卹以一歳八十四萬之課所得亦不減千五百匹此亦修馬政之一端也正徳十年議準領馬官軍每年冊限三月以裏賫赴巡茶禦史驗撥軍限八月以裏到彼交兌違者行該衛徑申巡撫都禦史究治限外冊過兩月軍一月不到聴巡茶禦史參究各經該官吏其洮河延寜馬匹亦要隨斟酌通融派撥嘉靖元年西畨反鎭守都督鄭卿領兵討之不克以後每歳入境殺擄人畜嘉靖八年西畨數至鞏昌冦掠殺官軍焚廬舍隴右之民深被其毒總制尙書王瓊破若籠板爾二族撫定木捨等七十族西畨始寜嘉靖十一年議準西寜洮河三茶馬司貯庫商課茶斥及西寜等衛並徽階等州牧貯私茶俱送三茶馬司不拘常例麤細搭配招易臕壯馬匹開送總制衙門給軍騎操事完造冊奏聞仍造淸冊送部查考嘉靖三十年題準攺造勘合分給諸畨每歳依期賫執前來比號納馬酬以茶斤如有背違調軍徵剿又題準年例馬完畨有餘馬司有餘茶許其增種解牧洮州增至一千二百五十匹河州增至一千七百四十匹西寜增至二千四百三十匹嘉靖三十一年題準馬政茶法二事相須準令巡茶禦史兼管馬政督理二寺事務嘉靖三十七年議令茶商收買民馬抽稅給票許其販賣禁其夾帶嘉靖四十年仍禁止茶商販賣民間馬匹官爲買用嘉靖四十一年議準甘州建置茶馬司一所照例招商中茶招畨易馬仍將西寜舊額茶馬甘州新開茶馬俱招中酌量地方逺近通融給軍騎操仍將四川折色課茶攺徵本色運用嘉靖四十三年題準以後每年開茶仍止五六十萬斤商人以一百五十名爲止臨川監管暖川大河岔水邑川四苑宗水監管淸水黑城美都永川四苑監正副各一苑圍長一正統四年俱裁革並於甘肅行太僕寺於是二寺爲】

以上各苑馬寺

陜西三茶馬司馬

中國臨撫四夷西畨之夷不深爲中國患以畨所利於中國者茶得之則生所謂中國能制畨夷之命者以此地輿志近畨黃河南有洮河二州北有西寜皆漢郡唐末陷於吐蕃宋爲夏元昊所據聖祖洪武初於洮州河州西寜各設茶馬司三年一遣官賫金牌信符招畨對驗納馬九邊志曰議者謂聨屬西畨須復茶馬彼得茶而常懷向順我得馬而益壯邊戎畨族歸海竄居之部可並力而驅之矣近者疏議則曰惟祖宗舊制有金牌示諭畨人以茶易馬成弘前遵此法行馬稱蕃息正嘉以後此牌寢閣臺臣奉勅歲巡邊止憑各兵道將領委官縛約眾畨名曰招易祖宗舊制旣更而且近年以來往往求增額外之數以致畨夷過期而不至馬數逾年不完皆緣金牌廢置朝廷不尊斯外夷不信今兵科現有金符二面規制字樣與誌書所載相同宜查照先年事例將金牌遞發巡茶禦史遵奉施行勿增數以貽累苑牧勿惜茶而虧苦畨民以復祖宗舊制其於國體牧政均大有裨矣

洮州茶馬司

【在洮州衛治西永樂九年建大使副使各一馬額火把藏思曩日等族牌六面納馬三千五十匹】

河州茶馬司

【在河州衛治東南洪武七年建大使副使各一馬額必裏衛二州七站西畨二十九族牌二十一面納馬七千七百五匹】

西寜茶馬司

【在行都司西寜衛西洪武三十年自秦州攺建大使副使各一黙音庫森阿端罕東安定四衛巴哇申衝申藏等族牌一十六面納馬三千五十四以上共三衛畨族金牌四十一面該納差發馬一萬四千五十二匹上號在內收貯易時賫驗上馬給茶八十斤中馬六十斤下馬四十斤】

【洪武

年議定毎三年一遣廷臣召各畨合符以應納差馬交納易茶有以私茶出境者斬闗隘不覺察者處極刑民間蓄茶不得過一月之用茶戶私鬻者籍其園入官洪武二十三年定茶易馬例上等馬每匹一百二十斤中等馬每匹七十斤下等馬每匹五十斤洪武二十四年遣曹國公賫金牌往西畨凡用茶五十餘萬斤得馬一萬三千五百一十八匹洪武三十年令朶甘烏斯藏長河西一帶西畨依舊將馬出來換茶仍出榜禁約通接西畨經行闗隘漏僻小路著都司差撥官軍三四層嚴謹把守巡視但有將茶私出外境就便拏解赴官治罪不許受則放過必須窮究何處官軍地方放過治以重罪永樂初年復命戶部嚴私茶禁上懷柔逺夷遞增其數由是市馬者多而茶禁少弛碉門茶馬司用�����五十斤止易馬七十匹勒限買茶報中������洮岷私馬臨鞏馬暫許通賣隆慶三年題準將四川課茶攺徵折色解苑馬寺易買種馬於蘭州招商中茶運赴甘州茶馬司招陜西各茶馬司中納官茶又題準四川巴州通江南廣元四州縣茶課節年拖欠未及徵者以後照例攺折無分芽葉每斤通徵銀一分八釐類解陜西鞏昌府貯庫聴甘肅巡撫衙門差官支取買馬騎操隆慶四年議準以後各茶司中馬除年例馬數外盡其調到畨族好馬以茶司見在茶篦通融招易毋拘定數以病商畨又題準將洮河西寜三茶司商人照舊令其闔分完報於內擇節年完茶之多者不拘名數各報甘州茶一引運主蘭州責令稅課局官吏帶管經收就令管河臨洮府同知監收盤驗查照三茶司事例閹分貯庫立簿登報其茶箆應該易馬者量助腳價遞運甘州茶司交割應該給商者令本商運至西寜等茶司貨賣不苛越境隆慶五年議準招商茶引定限一年完者厚賞二年量賞三年免究四年問罪抽附茶一半入官五年問罪附茶盡數入官不準再報六年老引照例問遣】

四川茶馬

【洪武二十一年禮部主事髙惟善言天全六畨招討司八鄕宜悉免其徭役専令蒸造烏茶運至巖州易畨馬比雅州易馬其利倍之且於打煎鑪原出馬處相去甚近而價增於彼畨民歸市必眾巖州旣置倉易馬則畨民運茶出境倍收其稅其餘物貨至者必多】

馬政紀卷十二

