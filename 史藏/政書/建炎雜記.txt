

欽定四庫全書

史部十三

建炎雜記甲集

政書類一【通制之屬】提要

【臣】等謹案建炎雜記四十卷宋李心傳撰心傳有建炎以來系年要錄已著錄心傳長於史學凡朝章國典多所諳習是書取南渡以後事迹分門編類甲集二十卷分上徳郊廟典禮制作朝事時事故事雜事官制取士財賦兵馬邊防十三門乙集二十卷少郊廟一門而末捲別出邊事亦十三門每門各分子目𨿽以雜記爲名其體例實同防要蓋與建炎以來系年要錄互相經緯者也周宻齊東野語嘗論所載趙師睪犬吠乃鄭斗所造以報撻武學士之憤許及之曲膝費士寅狗竇亦皆不得志報私讐者撰就醜詆韓侂冑僭逆之類悉無其實云云蓋掇拾羣言失眞者固亦不免然於髙孝光寧四朝禮樂刑政之大以及職官科舉兵農食貨無不該具首尾完贍多有馬端臨文獻通考章俊卿山堂考索及宋史諸志所未載故通考稱爲南渡以來野史之最詳者王士禎居易錄亦稱其大綱細目粲然悉備爲史家之巨擘言宋事者當必於是有徴焉其書在宋有成都辛氏刋本並冠以國史本傳曁宣取系年要錄指揮數通今惟寫本僅存案張端義貴耳三集序稱心傳告以朝野雜記丁戊二集將成則是書尙不止於甲乙二集而書錄解題及宋史本傳均未之及殆以晚年所輯書𨿽成而未出故世不得見歟乾隆四十六年八月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

建炎雜記甲集卷一

宋李心傳撰

君徳

寧皇登位

前載憲聖防立寧皇事𨿽黃屋初非堯心而天下皆謂宜立光皇當勵精之初薛公圭投北宮麗正書言頗切至蓋孝宗之意初主沂邸光皇亦屬意焉書略曰庻之亂嫡自宮闈始夫庶之亂嫡則支之亂本之漸也而支之亂本則異姓之亂同姓之漸也異姓之亂同姓則又外域亂中國之漸也又曰陛下踐阼今旣五年皇子嫡長已逾弱冠玉冊之命未布而靑宮之席尙虛又曰陛下不卽天下之安而冒天下非常之危不守天下之常而覆天下不測之變采之遊言殊有驚悸采之國論曾無建明又曰祖父互疑天地幾變子孫猜防上下解體支嫡交忌臣民異心臣始聞之未敢遽信今旣日久不容無惑道路之言喧傳百端中外之心憂疑萬狀燕公聞之寧無懷貳乘輿聞之莫或攺容藩邸聞之未免憂禍此何等事也而俾見於世此何等議也而俾聞於時陛下【謂孝宗】盍亦自思其何以得此議固宜自盡吾爲祖爲父之道也上【光宗】盍亦自思其何以得此議固宜自盡吾爲子爲孫之道也又曰陛下曾知有竊議之人乎否也問之左右問之在朝蓋有君也不敢言矣問之主上蓋有父也不敢言矣問之太子蓋有祖矣仍有父也尢不敢言矣爲臣之言不通於君爲子之言不通於父爲孫之言不通於祖而微臣僣言之死有餘地矣如防聖恩特垂天聼君臣之情通自臣言始父子之情通自臣言始祖孫之情通自臣言始臣𨿽身首異處而忠孝獲書於史冊𨿽瞑目於地下將有辭以對越先朝十禦皇帝在天之靈矣蓋紹熙五年甲寅嵗所上也嘉熙壬寅公圭之里人陳貴明爲防其書云庵趙蹈中載寧廟之立寔出於水心先生之建議𨿽然水心之議特出於一時之危疑蹈中所載寧廟登極之詔遲下數月襄州之亂作矣特以詔至而止嗚乎孰知有獻防於承平無事者哉初光宗疾不能喪襄陽士人陳應詳陰連北方鄧州叛黨欲殺守臣張定叟用縞素代皇帝爲太上執喪且舉襄以順地適寧皇登極之詔甫三日而至陳遂變色寢謀旋爲其黨所訴定叟臨閱塲問之曰朝廷負爾耶太守負爾耶命各將士射之先志其箭中其肝者有某賞中其心者有某賞中其體若肢者有某賞發陳之篋惟縞巾數千云先是趙蹈中具載水心贊嘉邸之語數十百親筆其顚末紹翁未之見也薛君永嘉士人子夢桂嘗以其書槁示紹翁當時陳議者恐不止一薛然曲突徙薪之不賞自昔然矣

景靈行香

百官赴景靈行香僧道分爲兩序用其威儀咒語初僧徒欲立道流右且曰僧而後道至交訟久之秦檜批其牘云景靈太乙寔崇奉道教之所道流宜居上至今定爲制云紹翁以爲祖宗在天之靈必不顧歆於異教且市井髠簮之庸人宜皆斥去近者淳祐進書例用僧道鐃鼓前朝廷有防勿用蓋得之矣惜未施於原廟

髙宗六飛航海

揮麈第三錄第一卷

載髙宗六飛航海事有宣教郎知余姚縣李頴士者募鄕兵數千列其旗幟以捍拒之敵旣不知其地勢不測兵之多寡爲之小卻徬徨不敢進者一晝夜由是大駕得以自定海登舟航海事平頴士遷兩官擢通判州事頴士字茂實福州人登進士第紹興中爲刑部郎中紹翁謹按揮麈所載李某事迹皆當蓋紹翁本生祖也本生祖其先爲光州固始人徙居建之浦城非福州也秀巖李公心傳朝野僉載以眞公徳秀常以書義魁鄕舉眞公業詞賦亦嘗爲魁著述斯難矣不知秀巖曾刋定否

寧皇禦舟

張巨濟字宏圖福淸人嘉泰間上書寧宗以慈懿陵今在湖曲若陛下游幸則未免張樂此豈履霜露之義寧皇感悟其言旋轉一秩由此湖山遂無淸蹕之聲非特儉徳云禦鷁至沈於波臣黃洪詩雲龍舟大半沒西湖便是光皇節儉圖三十六年安靜裏棹歌一曲在康衢

忠淸廟制詞

顯仁太后龍輴將渡防稽上聖孝出於天性預恐風濤爲孽遙於宮中黙禱忠淸廟及篙禦旣戒浪平如席上命詞臣行制詞以封之曰追惟文母將祔裕陵閟殿告成容車將發柰以大江之阻具形羣辟之憂旣竭於誠亟孚神聽某王一節甚偉千古如存帖然風濤旣賴幽冥之相煥乎天寵用昭崇極之恩尙綏於四方之民以綿爾百世之祀可特封忠壯英烈威顯王蓋於舊號四字上加忠壯二字

髙宗禦書石經

髙宗禦書六經嘗以賜國子監及石本於諸州庠上親禦翰墨稍倦卽命憲聖續書至今皆莫能及

光皇禦制

孝宗崇憲聖母弟之恩故稱琚兄弟皆以位曰哥至光宗體孝宗之意故稱琚兄弟曰舅琚尢聖眷後苑安橊盛開光皇以廣團扇自題聖作二句曰細疊輕綃色倍濃晚霞猶在緑陰中命琚足之公再拜援筆卽書曰春歸百卉今無幾獨立淸微殿閣風上稱嘆者久之憲聖於二王中獨導孝宗以光皇爲儲位故公落句有獨立之詠寄意深矣團扇猶藏其家又有石刻火後俱不存云

孝宗禦制賜吳益

孝宗以太母故加眷吳郡王益益太母弟也秋气向淸聖意怡懌至於手書禦紮一聨云稱此一天風月好橘香酒熟待君來命近璫持賜益益入對頓首稱謝上曰聊復當折簡耳

建炎雜記甲集卷一

欽定四庫全書

建炎雜記甲集卷二

宋李心傳撰

郊廟【宮省祠觀陵寢附】

南北郊明堂

自元丰分南北郊至政和乃克行之建炎二年上祀圜丘獨祭上帝而配以太祖用元丰禮也紹興十三年郊祀始設大神大及太祖太宗配位自天地至從祀諸神凡七百七十有一蓋元祐禮云明堂者仁宗皇祐中始行之其禮合祭天地並配祖宗又設從祀諸神如郊丘之數政和七年旣建明堂於大內自是嵗以九月行之然獨祀上帝而配以神宗惟五帝從祀紹興元年上在會稽將行明堂禮命邇臣議之王剛中居正爲禮部郎官首建合祭之議宰相範覺民主之乃以常禦殿爲明堂但設天地祖宗四位而已四年始設從祀諸神七年復祀明堂而徽宗崩問已至中書舍人傅崧鄕請增設道君太上皇帝配位於太宗之次禮部侍郎陳公輔言道君方在幾筵未可配帝乃不行三十一年始崇祀徽宗於明堂以祀上帝而祀五天帝於堂上五官神於東廂罷從祀諸神位用熙寧禮也乾道以後說者以徳壽宮爲嫌止行郊禮淳熙六年用李仁父周之充議復行明堂禮之祭遂合祭並侑焉逮十四年髙宗崩明年季秋乃用嚴父之典今郊禮從紹興明堂從皇祐惟歳時帝祀則以太祖配冬至圜丘太祖配祈谷大雩髙宗配明堂宗祀蓋尢延之爲禮官時所請云

郊丘明堂之費

隆興二年孝宗初行大禮時湯慶公【思退】爲左相上問郊與明堂之費如何戶部尙書韓仲通曰郊之費倍於明堂侍郎錢端禮言不過增二十萬若從祖宗故事一切從儉自宜大有減省上以爲然乃照除事神賞軍外並從省約會其秋金人入寇遂用明年正月辛亥朔旦行之上自宮䢐郊乘玉輅用鹵簿之半禮畢乘平輦而歸乾道三年再郊始復偹五輅歸用大安輦焉

當喪罷祭廟

自咸平以來人主有三年之喪則罷廟祭熈寧元年郊祀英宗喪未除然前二日猶朝獻景靈宮前一日朝饗太廟元祐元年宗祀亦如之紹興七年上祀明堂於建康時徽宗未祔廟太常少卿吳表臣奏行其禮翰林學士朱震以爲不然監察禦史趙渙言升祔以後宗廟常祭皆不當廢而當喪享廟亦有顯據左氏傳曰烝嘗禘於廟曾子問曰已葬而祭此不當廢也詩頌成王卽位諸侯助祭春秋文公四年十二月成風薨六年十月猶朝於廟此顯據也疏奏詔侍從臺諫議議者吏部尙書孫近等十五人言按唐故事以皇帝將郊禮奏告太廟太淸宮蓋告也非祭也上從之三十一年當宗祀其夏已聞欽宗之喪禮部侍郎金安節言宮廟皆當以大臣攝事亦不從紹熙五年明堂孝宗未卒哭時趙汝愚朝獻景靈宮嗣季王伯圭朝饗太廟而上獨祀明堂慶元六年上執光宗之喪甫逾月而當行大禮乃命右丞相謝深甫欵天興之祠嗣濮王不儔攝宗廟之祭蓋用紹熙禮云

太祖正東向之位

國朝自太祖追王四親以來毎遇禘祫祖宗以昭穆相對而虛東向之位王介甫用事以爲僖祖以上世次不可知則僖祖之有廟與后稷疑無以異當時諸儒韓持國輩辧之不從熈寧八年夏禘於太廟以尊僖祖自是無敢議者紹興五年八月董舍人弅爲吏部員外郎始請正太祖東向之位上命防秋後議之明年春王侍郎普爲太常丞復以爲請趙元鎭爲相白行之下侍從臺諫禮官集議上謂元鎭曰太祖開基創業始受天命祫享居東向之位合於禮今必無異議而諫官趙霈者乃謂上皇在逺宗廟之事未容輕議事遂止淳熙末尢延之尙書爲江西提刑復建此議紹興初入爲宗伯遂申言之詔侍從臺諫兩省與禮官同議其後亦不行時丘宗卿侍郎在奉常亦以爲言而議終格逮趙子直得政遂決行之朱元晦侍講獨言僖祖皇家始祖不當一旦並行祧毀不從故事祔廟二百年而後正太祖之位蓋自紹熙五年冬始而別建一殿以奉祧主於大殿之西今謂四祖殿者是也

九廟七廟之制

太廟自仁宗以來皆祀七世崇寧初蔡京秉政始取王肅說謂二祧在七廟之外乃建九廟奉祖宣祖咸歸本說焉然莽已營九廟唐明皇又用之非始於蔡京也紹興中徽宗附廟以與哲宗同爲一世故無所祧及升祔欽宗始祧翼祖髙宗與欽宗同爲一世亦不祧由是淳熙末年太廟祀九世十二室及阜陵復土趙子直爲政遂祧僖宣二祖而祔孝宗朱元晦在經筵獨以九廟爲政子直不從元晦議遂格及光宗祔廟復不祧今又祀九世矣

太廟景靈宮天章閣欽先殿諸陵上宮祀式

國朝宗廟之制太廟以奉神主一嵗五享朔祭而月薦新五享以宗室諸王朔祭以太常卿行事景靈宮以奉塑像嵗四孟享上親行之帝後大忌則宰相率百官行香僧道士作法事而後妃六宮皆亦繼往天章閣以奉畫像時節朔望帝後生辰日皆徧薦之內臣行事欽先孝思殿亦奉神上日焚香而諸陵之上宮亦有禦容時節酌獻如天章閣每歳寒食及十月朔宗室內人各往朝拜春秋二仲太常行陵園季秋監察禦史檢視太廟之祭以爼豆景靈宮用牙盤而天章閣等以常饌用家人之禮云迄今不攺光堯之崩詔從官議廟號洪景盧內翰請稱世祖從官多同之禮官顏師魯尢袤鄭僑奏疏曰臣等切惟宗廟之制祖有功而宗有徳創業垂統功莫大焉繼體守文徳莫茂焉藝祖帝規創大業爲宋太祖太宗皇帝混一區夏爲宋太宗自眞宗至於欽宗聖聖相傳廟制一定萬世莫易仰惟大行太上皇帝宏濟多難紹開中興功徳兼隆上足比太祖陛下孝思罔極是所以盡尊親之意稱祖立廟有何不可然在記子爲父屈亦有尊也𨿽聖不先父食大行太上皇帝親爲徽宗之子子而爲祖父而爲宗則難以正尊卑昭穆之序今議者不過以光武爲比太上皇帝中興大業𨿽與光武同然漢自髙祖至於平帝國統中絕光武以長沙王之後起布衣之中不與哀平相爲繼承其稱祖無嫌一也漢制每帝卽位輙立廟不列昭穆故明帝更爲光武立廟號爲世祖廟蓋不與髙祖爲一其稱祖無嫌者二也太上皇帝功徳盛大禮當尊崇然實繼徽宗之正統以子繼父非若光武比也本朝稽三代之制列昭穆於太廟非若漢世可以更爲廟也仰惟大行太上皇帝孝悌之至冠於百王將來祔廟若在父廟之下而稱祖竊恐在天之靈有所不安若更爲廟如東漢則於國朝之制豈容違戾質之典禮則不合驗之人情則不順夫昭穆尊卑之序所以闗綱常系事體者甚大豈易輕變乞以臣等此章付集議所稽禮經博采眾論施行從之遂定爲髙宗矣

光堯廟號議

初髙宗廟號未定殿中侍禦史冷世光監察禦史吳博古黃謙共議謂宜稱聖宗權兵部侍郎林栗又議宜存尊號中十六字而益以聖神光孝四字廟號堯宗詔侍從臺諫兩省禮官同議時栗又奏謂唐髙宗有嬖後國祚幾危非所宜比皇太后聞其說必欲易之於是從官於文價洪邁韓彥質葉翥劉國瑞王信李巘謝諤吳琚章森諫官謝諤禮官顏師魯黃黼倪思張體仁沈鑑等同奏聖字乃契丹隆緒號恐難用也又諡法𨿽有堯字乃後人采取傅會之說金人亦有名宗堯者斷不可用惟髙字或光字爲宜栗又固爭以堯字爲可用太常少卿尢袤奏曰昔曹操朱溫皆號太祖本朝太祖用之不嫌者名實所在自有定論也堯乃古號不可單用爲號烈宗劉聰楊渥僣僞之主皆嘗用之光字𨿽若可用然字體太輕士庻名字多或用之於是稱藝祖者以爲種藝之藝建位天地開植宗社滋養萬物傳之皆無藝也大臣主之復與侍從臺諫禮官議議者皆謂孔安國注舜云藝者文也書之取義止於如此又經典中有才藝伎與成而下之文可以爲重可以爲輕況施之於祖猶有可據施之於宗則失之牽合臣等謂極天下之美而前世未用者莫如大之一字易曰大哉乾元語曰大哉堯之爲君大之爲義其如此請號曰大宗於是內出詔曰堯自載於諡法唐髙祖亦諡神堯用爲廟號似亦無嫌可令議定奏聞禮部太常寺奏堯舜乃二帝之名唐髙祖諡神堯太上皇帝尊號光堯猶曰比徳於堯而又過之爾今獨取堯之一字以爲廟號有所未安本朝開基中興皆在商丘國號大宋則今擬廟號獨取乎商之髙宗實爲有證詔從初議遂定爲宗方羣臣之集議也又有欲稱成宗者袤曰此吳越錢元瓘僞號也議者乃止其後壽康升附遂號爲光宗云

髙宗孝宗配享功臣

祖宗故事大臣配享皆附廟後議之若趙韓王曹秦王之配享太祖蓋眞宗咸平時而韓魏王曾魯公之配享英宗皆其身薨日降制亦在祔十數年後永思陵復土翰林學士洪邁言聖神文武憲孝皇帝祔廟有期所有配食臣寮先期議定臣兩防宣諭欲用文武臣各兩人文臣故宰相贈太師秦國公諡忠穆呂頤浩特進觀文殿大學士謚忠簡趙鼎武臣太師蘄王諡忠武韓世忠太師魯王謚忠烈張俊此四人皆一時名將相合於天下公論望付侍臣詳議以聞議者皆以爲宜遂從之祕書少監楊萬里獨謂張丞相浚不與配食爲非宜爭之因罷補外去國焉孝宗旣祔廟詔以故相陳康伯侑食寶文閣待制吳總上疏請以其父璘配享廟廷不報

中興典祀

中興典祀冬至圜丘夏至皇帝祗【太祖配】孟春祈糓孟夏雩祀神州地祗【並太宗配】季秋明堂【淳熈十六年閏五月攺髙祖配】感生帝【僖祖配已上帝執亮獻官】髙禖【靑帝配以伏犧髙辛氏】朝日【大明】夕月【夜明】九宮貴神【太一攝提權主招揺夫符靑龍鹹池太陰天一】熒惑【常五宣明王配】大社大稷【土右正稷】出火納火祀大臣【商丘宣明王配】蠟祭【東蠟后稷大明配以神農神農無配西蠟夜明配以北蠟神農配以後稷】五方嶽鎭【無配】四海四瀆【無配】風雨雷師【無配】先農【神農后稷】先蠶【先蠶】至聖文宣王【兗國公鄒國公】昭烈武成王【畱侯】祚徳廟【彊濟公英略公啟佑公】

渡江後郊廟宮省

紹興四年髙祖在平江將還臨安始命有司建太廟十二年和議成乃作大社大稷皇后廟都亭驛太學十三年築圜丘景靈宮髙禖壇祕書省十五年依內中神禦殿十六年廣太廟建武學十七年作玉津園太一宮萬壽觀十八年築九宮貴神壇十九年建太廟齋殿二十年作玉牒所二十二年作左藏庫南省倉二十五年建執政府二十六年築兩相第太醫局二十七年建尙書六部大兄都二十年而郊廟宮省始備焉

今圜丘【靑城齋宮】

今圜丘在龍華寺之西壇四城上城縱橫七丈下城二十二丈分三陛陛七十二級壇及內壝凡九十步中壝外壝共二十五步紹興十三年楊存中領殿前司所築也東都舊有靑城齋宮渡江後以幕屋絞縛爲之毎郊費緡錢十餘萬淳熙末張端明初爲京尹始議築齋宮可以勞而永逸上從之宇文寶學價時爲兵部尙書因宿直奏曰陛下方經略河南今築靑城是無中原之意也上以爲然亟命罷役

京太廟

京太廟舊十六楹其十四楹爲七室東西二楹爲夾室康定元年冬直祕閣趙希言請仿古制每主爲一廟一寢或未能然則更立祧廟事下禮部宋子京等言晉宋多同殿異室祖宗至今行之已久遂不從及哲宗祔七室已滿【僖祖太祖至神宗】李邦直議父子曰世兄弟曰及乃祔哲宗主於東夾室焉室旣隘神帳祭器至不能容乃皆裁削論者非之逮崇寧始攺

今太廟

今太廟紹興四年創始髙宗在揚州寓安祖宗神主於壽寜寺己酉南渡太常少卿季陵遣親事官負神主以行金人驅之遂失太祖神主後朝廷以重賞求之上自海道還神主畱溫州久之江端友爲禮官請建太廟正殿七楹分爲十三室【祖宗十一室二夾室】七年夏更築太廟於建康以臨安太廟爲聖祖殿十二月復奉神主還臨安十六年新祭器將成而太廟室隘至不能陳列巫端明伋請增建太廟從之於是從西增六楹通舊十三楹每楹爲一室東西二楹爲夾室又作西神門冊寶殿祭器庫

景靈東西宮

祖宗以來帝後神禦皆道釋之館祖宗元丰中始仿漢原廟之制卽景靈宮之東西爲六殿每殿皆館禦前殿以奉宣祖以下禦容而後殿以奉母后各揭以美名徽宗崇寜初以景靈無隙地乃絕馳道之西立西宮以神宗爲館禦首哲宗次之號舊宮爲景靈東宮建炎攺元之二日卽命有司建景靈宮於江寜帝後異殿然不克成渡江後自聖祖以下神禦皆寓溫州天慶宮以祠部官亷知州若官使相則兼景靈宮使典奉神禦趙忠簡爲相議築宮臨安以奉神祖禦而畱聖祖於東嘉後不果紹興十三年二月始遷於臨安然但通於三殿以奉神容無復東都之制矣或者謂忠簡之議乃王沂公藏天書之意

今景靈宮

今景靈宮在新莊橋之西本劉光世賜第也初築三殿聖祖居前宣祖至徽宗居中元天大聖後與祖宗諸後居後掌宮內侍七人道士十人吏卒二百七十六上元結燈樓寒食設秋千七夕設摩防羅簾幙歳一易用酌獻二百四十羊凡帝後忌辰通用僧道士四七人作法事十八年增建道院二十一年韓世忠卒九月又以其賜第增築之天興殿五楹中殿七楹後殿十有七楹齋殿進食殿皆偹焉期年而畢

今大內【壽慈宮太學三省臨安府】

今大內舊杭州州治也紹興初髙宗自越復還臨安命有司裁爲行宮百楹而以時內侍楊公弼董其事欲增爲三百楹上不可而止蓋上日所禦殿茅屋才三楹九年秦丞相用事始作慈寧宮十二年和議成因作戎政殿垂拱殿十八年乃名皇城南門曰麗正北門曰和寧二十四年建天章等六閣二十八年增築皇城東門之外城於是時禁中已復營祥曦福寧等處殿苑中有澄碧觀堂及淩虛閣等而上又自作復古殿損齋實所常禦也孝宗乾道初作選徳殿淳熙中作翠寒堂今壽慈宮舊秦檜宅也故爲徳壽宮今太學舊嶽侯宅今三省樞宻院舊顯寜寺今臨安府舊祥符寺

祕書省

祕書省在天井巷之東紹興十三年創以殿前司寨爲之中有殿曰右文淳熈中陳叔進樞宻爲祕書少監始葺省之後園頗華麗紹興末趙子直欲以爲泰安宮會上意不欲遷乃止

玉津園

玉津園紹興十七年建明年金使蕭秉溫來賀天申節始燕射於是園乾道淳熈間初復燕射飲餞親王皆以爲講禮之所後又有徳壽宮東園集芳園太上皇后下天竺禦園

睦親宅【莊文惠憲府喜王府】

東都故事宗室子皆築大捨聚居之太祖太宗九王后曰睦親秦王后曰廣親英宗二王曰賢親神宗五王曰棣華徽宗諸王曰蕃衍渡江後宗子始散而居邑也惟親賢子孫爲近屬則聚居之孝宗子四人邵悼肅王無後莊文太子魏惠憲王早薨莊文之妃惠憲之夫人皆別居賜第初莊文旣大祥議者欲皇孫出居於外或以爲不可又逾年竟以知樞宻院府爲外第焉紹興初今上封喜王將以所籍富民裴氏之居爲府第而議者以爲非宜乃攺築蓋自紹興以來天居鮮少故不復賜宅名云

內中神禦殿

內中神禦殿東都舊有之號欽先孝思殿紹興十五年秋始創在崇政殿之東凡朔望節序生辰上皆親酌獻行香著用家人禮也

萬壽觀

萬壽觀以奉皇帝本命星官大殿曰純福掌觀內侍二人道士十一人吏卒一百五十五人道士歳費縣官錢七百九十二千米百二十斛紹興十七年建

太一宮

太一宮以紹興十七年建明年宮成凡一百七十楹分六殿大殿曰靈休【奉十神太一聖像】挾殿曰瓊章寶殿【藏殿】別殿四曰介福【上本命殿】金闕寥陽【三淸】明離【火徳貞君】齋明【齋殿】兩廡繪三皇五帝至里域星官凡一百九十五每歳四立日以籩豆祀之用素饌火禁依皇城法士民許卽道院設道塲品官聽升殿宮成以秦太師爲奉安太一使翊日上親詣職事官寺監簿在京釐務官通直郎已上皆立班道士官給糧歳爲五百斛其後又詔市嘉興田三十頃以爲道糧宮後小坡上有亭曰武林竹栢周遭頗淸絕【孝宗受禪增建本命殿曰崇禧光宗受禪乃遷介福像於挾屋而名新殿爲崇福殿】

佑聖觀

佑聖觀孝宗舊邸也壁間有上少年時所題云富貴必從勤苦得男兒須讀五車書至今以碧紗籠寶藏之【淳熈三年初十二月落成蓋建以奉佑聖眞武靈應眞君者也內塑眞武像蓋肖上之禦容也】

寧壽觀

寧壽觀在七寶山之上舊名三茅堂有徽宗禦畫茅君像紹興二十年賜額觀後林中可下瞰大內之宮中樓臺殿閣髣髴可見今爲禁也

延祥觀

延祥觀紹興十四年建以奉四聖眞君靖康末上自康邸北使將就馬小婢招兒見四金甲人各執弓劍以衞上指示眾人皆云不見顯仁後聞之曰我事四聖香火甚謹必其陰助及陷敵中毎夕夜深必四十拜及曹勛南歸後令奏上宜加崇祀以景貺云觀今在西湖上極壯麗其像以沈香斵之修繕之費皆出慈寧宮有司不與焉

顯應觀

顯應觀紹興十七年建以奉磁州崔府君在西湖之東岸昔髙宗靖康北使至磁而還建炎初年王夫人夢神人自稱崔府君擁一羊謂之曰以此爲識已而有娠遂產孝宗亦異矣【崔府君束漢崔瓊也封嘉應侯】

祚徳廟

祚徳廟始於熈寧間神宗未有聖嗣故吳居厚請爲之紹興十六年四月立於臨安六月詔成信侯程英增忠定時國嗣未建故祠之且升爲中祀又封爲公是嵗監察禦史石埭王鎡因請行親祠髙禖之禮八月攺築髙禖壇於圜丘之東髙咫而廣五倍十七年二月以秦丞相爲親祠使丁未上親祠靑帝於壇以伏羲髙辛配又祀簡狄姜嫄於壇下牲用太牢玉用靑幣放其玉之色樂舞如圓丘之制

郡國祖宗神禦

郡國廟國朝惟祖宗所嘗幸則有之建炎初金圍西京急畱守孫昭逺遣其將王仔奉啟運神禦間道走揚州後遷於福州而永安軍會聖宮揚州章武殿之禦容則遷於溫州天慶觀紹興十三年復奉溫州神禦還臨安於萬壽觀之後殿惟啟運畱福州以守臣提舉成都府新繁縣禦容殿者始在重光寺藥師院雍熈間僧道輝畫太祖皇帝禦容於佛屋之後壁熈寧六年趙淸獻爲成都守請建殿奉安神宗不許但令設板屋欄楯以扄防之元丰元年走馬承受趙選者更具奏得防修建殿宇創置門鑰官設監守朝謁以時紹興元年終南山上淸太平宮道士柴全眞等復持太宗眞宗禦容自岐下抵宣撫使張忠獻忠獻卽遣使奉安於太宗之側四年宣撫副使吳武安玠更自武興送仁宗英宗神宗禦容至殿奉安二十七年楊文安椿爲兵部侍郎言於朝有防別加營繕始更爲殿門外向二十九年乃成時王時享知府事請賜宮額及殿名不報淳熈中胡長文入蜀始議卽府之聖壽寺創殿以奉禦容殿宇甚華供奉之物亦寖偹乃復乞宮額於朝先是長文創雄邊軍數千人列營府治之側又言石室學聚川峽之士而每遇科舉皆歸試其鄕乞爲之別立解額事未行議者因謂今蜀已有大學及殿前司獨欠景靈耳由是格不下令春秋以府通判朝謁用素饌道士讀祝文猶如紹南之禮云

昭慈永祐宮儀

國朝自宣祖葬河南之永安其後六聖皆祔紹興元年昭慈聖獻皇后崩於越州遣告權宜擇地殯候軍事寧息歸葬園陵梓宮取周於身以爲他日遷奉之便於是權於會稽縣之上皇村十二年徽宗梓宮將還宰相秦檜白令侍從臺諫禮官赴尙書省集議靈駕旣還當崇奉陵寢或稱宮禮部員外郎眉山程敏厚希檜意獨上奏言仍宮之舊稱則莫能示通和之大信而用因山之正典則無以爲存本之後圖臣以爲宜勿循虛名而當示大信於是議者工部尙書莫將等乃言太史稱嵗不利大葬請用明徳而先祫昭慈似有所避也其後髙宗遣誥亦稱宮迄今遂循故事

宮五使

昭慈之喪以同知樞宻院事李回爲總防使刑部尙書胡直孺爲橋道頓逓使神武左軍都統制韓世忠爲總管內侍楊公弼爲都監調三衙神武輜重越州卒千三百人穿復土不置五使永佑顯仁亦如之髙宗山陵始備五使如典禮

昭慈永祐顯仁永思永阜永崇六宮

昭慈宮方百步下宮深一丈五尺眀器止用鉛錫置都監巡檢各一員衞卒百人生日忌辰旦望節序排辦如天章閣之議以香火院爲恭寧寺永祐陵在昭慈宮西北五十步用地二百二十畆兩宮嵗用祠祭錢八千四百餘緡修繕錢五千緡顯仁皇后宮顯肅宮之西十九步二宮舊未有禁地顯仁旣葬始立四隅以二十里爲禁域凡民居丘墓皆遷之永思陵亦在會稽紹興末將營永阜陵趙子直以思陵之旁土薄水淺議卜於臨安之中軍寨朱晦翁亦乞於近畿攺卜眾議不同復祔於防稽之域其後遂續建永崇陵焉

山陵非宰相防送

永佑之權也宰相秦防之不欲行乃命信安孟王忠厚以樞宻使爲之及營思陵備置五使遂命右相周益公掩宮從所請也時左相王季海以老母惡凶事故不欲行然陵成而王卒罷永阜之役旣命左相畱仲至未葬而仲至逐右相趙子直亦不欲行乃以少傅保寧軍節度使郭師禹爲總防使而命參知政事徐處恭持節道梓宮旣葬師禹封永寧郡王子直遂得罪慶元末永崇陵將復土右相謝子肅亦不行乃命平原王韓冑焉山陵非宰相防送者遂爲故事

成恭成穆慈懿恭淑四宮

初營佑陵顯肅皇后同壙後以顯仁祔之憲節皇后陪葬於佑陵故永思獨以憲聖祔孝宗在藩邸成穆已於臨安府南山之修吉寺乾道初成恭歿因葬其東慈懿皇后宮又在成穆之東神穴深九尺紅圍裏方二十有五步用成恭例也恭淑皇后宮在慈懿之東廣教寺

元懿太子所

元懿太子所在建康府城中鐡塔寺法堂西偏之小室無守者蓋時方巡幸庶事艸創故也

莊文太子園

莊丈太子園在臨安府寶林院法堂內初議以南山淨慈寺爲之王日曮時爲給事中言其髙明顯敞與安穆安恭事體爲不相稱遂攺用寶林焉

秀安僖王園【濮王秀王祠堂】

秀安僖王園在湖州城外之菁山紹興元年八月詔營廟於園之正北三間二廈神門欞星門各一座神廚齋館隨地之宜又作祠堂於臨安府欞星門一座朝門祠堂後堂各三間挾屋兩門歇泊位庫屋巡防從人屋等又共爲七十三間廟庫以安神主祠堂以藏神貌用濮園故事也濮王祠堂並神主今寓紹興之報恩寺

永佑永獻喪

徽宗初葬五國城後七年金人乃以梓宮還行在梓宮將至上服黃袍乘輦詣臨平奉迎登舟易緦服百官皆如之旣至行在寓於龍徳別宮以故待漏院爲之待漏院在行宮南門外之東帝後異殿先是選人楊煒獻書於執政反覆言梓宮可還眞僞未辧左宣義郎王之道亦貽書諫官曾統乞奏命大臣取神櫬之最下者斵而視之然後奉安旣而禮官請用安陵故事梓宮入境卽承之以槨有司預制衮冕翚衣以往至則納槨中不攺斂欽宗之喪舉哀於天章閣南以學士院爲幾筵遙上陵名曰永獻旣乾道中朝廷遣使求陵寢地金人許以遷奉且並歸靖康梓宮朝廷難之金人乃以禮陪葬於鞏縣云

建炎雜記甲集卷二﹤史部﹐政書類﹐通制之屬﹐建炎雜記﹥

欽定四庫全書

建炎雜記甲集卷三

宋李心傳撰

典禮

尊號

人主尊號自漢哀帝用方士之說始有之本朝沿唐故事毎遇大禮羣臣必奉寶冊加上尊號神宗皇帝聖學髙逺以淸虛名無益遂罷之紹興十八年士民曹溥等千餘人請上尊號髙宗不許及遜位孝宗始奉冊加號曰光堯壽聖乾道六年上皇將加號時周益公在翰苑請用唐故事皇帝率百官詣徳壽宮再表以請太上乃下誥許之禮文燦然近古所未有其後每因慶典加之至淳熈末年累加光堯壽聖憲天體道性仁誠徳經武緯文紹業興統明謨盛烈凡二十四字孝宗旣內禪乃上號曰至尊壽皇聖帝自後不復加光宗在壽康宮亦加聖安壽仁四字遂爲奉親之典焉

年號

髙宗初卽位攺元建炎以火徳中微故也苖劉之亂以爲炎字乃兩火故多盜明年還自海上攺五年爲紹興久之旣與金議和遂不復攺三十二年孝宗卽位逾年攺隆興其說以爲務隆興之政及學士艸制則合建隆紹興之義非初意矣二年王瞻叔爲參知政事言趙諗謀逆嘗欲以隆興紀元令太常丞曾建檢事實以進上愕然明年勅攺元乾道乾道盡九年時以爲乾元用九之數已極乃攺爲純熈防又易純爲淳言欲致淳化雍熈之美也十六年光宗卽位將紹淳熈之政遂以紹熈紀元猶隆興意爾而學士艸制則又合紹興淳熈爲義亦非初意也五年上繼統趙子直爲相銳意慶曆元祐故事乃攺寧元盡六十而上皇及太皇繼崩中宮去世二皇子不育朝廷嫌因攺明年爲嘉防云

總論南巡後禮樂

自南巡後庻事艸創上祀天維揚始命卽京師取祭器法服鹵簿之屬己酉南渡悉爲金人所焚紹興元年始作蒼璧黃琮十年明堂始備大樂飲福用金爵十二年將逆大母於臨平始制常行儀衞十三年始復朔日視朝之禮又行孟饗備五輅及建金雞肆赦祠祭始用牲十四年復教坊建宗學作渾天儀十五年初借田千及行太廟防禮作新祭器十六年始備八寶鑄景鐘建禦書院太廟祏室及賜講畢禦筵十七年始命太常行園陵禦史監視及賜進士聞喜宴十八年始繪配饗功臣像於景靈宮庭之兩壁十九年始復蠟祭及諸陵薦新二十七年始復太廟功臣七祀之祭及諸大祀蓋自息兵後將二十年而禮樂始備焉

恭謝

恭謝自眞宗以來每大禮畢輒行之建炎初不講紹興元年明堂畢命同知樞宻院事富季申恭謝越州天慶觀溫州守臣恭謝景靈宮十三年郊禮畢上詣景靈宮恭謝時宮始成故也舊太一宮亦恭謝十八年宮成復舉行之自是遂爲故事

大朝防

大朝防者紹興十二年十月詔來嵗舉行之王望之爲禮部侍郎言排辦不及請竢來年冬至旣而不果十五年正月朔旦乃克行用黃麾仗三千三百五十八人視東都舊儀損三之一時無大慶殿遂權於崇政殿行之以殿狹輦出房不鳴鞭他如故事是日設宮架樂百官朝服上壽如儀自是一行而止

親耕

親耕紹興十五年詔舉行以太師秦檜爲耕借使禮官張柄請耕借使乘金根車先詣壇所從之後檜不敢乘而止明年正月五日上服衮冕親饗先農於東郊牲用少牢配以後稷禮畢易通天冠絳紗袍親詣耕位宮架樂作上親耕九推乃止遂登親耕壇命宰執使相侍從兩省臺諫行五推九推之禮庶人千焉時太常王湛者又請皇后就禁中親不果行司農寺主簿宋朴因請令守令以嵗中春出郊勞農至今遂爲故事

視學

視學祖宗以來屢行之紹興十三年國學初建明年三月上幸學祗謁先聖退禦惇化堂命禮部侍郎秦熺執經國子司業髙閱講易防卦遂幸飬正持志二齋賜閱三品服學官皆遷官諸生授官免解賜帛如故事時朝廷務講彌文故閱以爲請承務郎胡寵聞之移書責閱希合語在儒學事中其年秋又用祕書少監楊遊操之請幸祕閣召羣臣觀晉唐書畫三代古器賜操三品服省官皆遷官淳熈中孝宗踵髙宗故事視學命禮部侍郎李燾執經祭酒林先朝講大學遂幸祕書省賜省官燕上賦七言律詩坐者皆屬和是爲兩朝盛事云

大閱

大閱者眞廟景徳初以契丹將犯塞始行之髙宗建炎中常諭呂忠穆張忠獻二公欲講其禮後以避敵不果行隆興二年五月孝宗將閱武於近郊旣涓日矣防雨作而止乾道二年十一月始幸白石教塲上登臺親禦甲冑指授方略命前馬步三司合教爲陣戈甲耀日旌旗蔽野師眾歡呼作擊刺而不中節上大悅四年十月又大閱於茅灘時冬日可愛士民觀者如堵權主管殿前司公事王逵因奉觴稱壽上嘉奬之加賜諸軍中金四十鎰錢十餘萬緡淳熈四年十二月又大閱於茅灘十年十一月又大閱於龍山皆用此例

燕射

燕射祖宗承平時數行之渡江後不講榦道末孝宗嘗諭輔臣畱意習射淳熈元年九月遂幸玉津園謀燕射之禮賜皇太子宰執使相侍從正任禦宴酒三行樂作上臨軒有司進弓矢上射中太子進酒率羣臣再拜賀次太子及環衛官蕭奪裏射中上再射復中的保信軍節度使開府儀同三司鄭藻起居舍人王卿月亦射中賜太子及藻奪裏卿月襲衣金帶上賦七言詩丞相曾欽道以次屬和上還宮是日陰雨道無纎埃都人聳觀歡動林野禮甫畢雨始作

北敵禮物

自和敵後金人正旦餽上金酒器六事【注碗一盞四盤一】色綾羅紗縠三百段馬六匹生辰珠一袋金帶一條衣七對箱一合色綾羅五百叚馬十疋而金主生辰正旦朝廷皆遺金茶器千兩銀酒器萬兩錦繒綺千匹云

北使禮節

北使至闕先遣伴使賜禦筵於班荊館【在赤岸去府十五里】酒七行翊日登舟至北郭稅亭茶酒畢上馬入余杭門至都亭驛分位上賜被褥鑼等明日臨安府書送酒食閣門官入位設朝見牓儀投朝見牓子又明日入見伴使至南隔門內上禦紫宸殿六參官起居北使見畢退赴客省茶酒遂燕垂拱殿酒五行惟從官得預坐是日賜茶酒名果又明日賜生餼見之二日與伴使偕往天竺寺燒香上賜沈香乳糖齋筵酒果次至冷泉亭呼猿洞而歸翌日賜內中酒果風藥花赴守嵗夜筵酒五行用傀儡正月朔旦朝賀禮畢上遣大臣就驛賜禦筵中使傳防宣勸酒九行三日客省簽賜酒食內中賜酒果遂赴浙江亭觀潮酒七行四日赴玊津園燕射朝廷命諸校善射者假管軍觀察行伴之上賜弓矢酒行樂作伴射官與大使並射弓館伴副使與國信副使並射弩酒九行退五日大燕集英殿尙書郎監察禦史已上皆與學士撰致語六日朝辭退賜襲衣金帶大銀器臨安府書送贐儀上復遣執政官就驛賜筵晚赴解換夜筵伴使與北使親勸酬且以衣馬爲侑次日上賜龍鳳茶金度合乘馬出北闕門登舟宿赤岸又次日上遣近臣押賜禦筵大凡到闕朝見射朝辭宻賜大使共得中金千四百兩副使八百八十兩衣各三襲金帶各三條都管上節皆銀四百兩中下節皆三十兩衣一襲塗金帶副之迄今並循此例

奉使出疆賞賚

自紹興以來朝廷每遣使往北境賀生辰正旦使副及三節人從往還皆遷一官資上中節各十人下節三十人並不許白身使賜裝錢千緡副賜八百緡銀帛各二百匹兩上節銀帛共三十中節二十五下節十五三節人俸外日給五百錢探請俸十八年二月詔錢賞各半若非泛遣使則如舊

崇義公

崇義公周後也仁宗嘉祐中擇使臣柴詠者封之詠於世宗爲從孫熈寧中司馬公爲西京畱臺請廢詠而立郭氏後王介甫爲上言豈可使世宗以得天下之故易其姓乃不行詠傳至曾孫恪爲金所殺紹興五年以恪從弟承節叔爲右承奉郎襲封崇義公奉周後二十六年夏叔老乃以其子國器嗣封今居衢州毎朝有大禮則入侍祠如故事

衍聖公

衍聖公孔子後也歷代皆有封元祐中加賜田百頃紹興中衍聖公孔珍避難渡江上以林廟隔絕八年夏以衢州田五頃賜之二十四年珍卒復以其子搢爲右承務郎襲爵奉祀事淳熈中入侍祠擢建康守久之妄用庫金貶秩遂不復用焉紹熈初搢累遷至朝散大夫未幾卒四年秋詔以子文逺爲承奉郎封衍聖公今其族人間有登進士第者

羣臣家廟【神板祭器】

羣臣家廟自慶曆中宋莒公請爲之後詔執政官許祀四室然當時大臣獨文潞公甞建於河南私第他未見也大觀四年詔公輔大臣祀五世且以祭器賜之紹興十六年上命有司爲秦益公立家廟太常請建私第中門之左一堂五室五世祖居中東二昭西二穆堂餙以黝堊神板長一尺博四寸五分厚五寸八分大書某官某夫人之神座貯以帛囊藏以漆函用神幄嵗四饗用孟月柔日行之具三獻有司言時享用常器常饌上仿政和故事特用制祭器賜之其後外戚吳偉等諸家及將相虞雍公楊和王吳信王皆賜祭器蓋自秦益公始

列郡拜朔表

州郡拜朔表故事惟西南北三京有之建炎二年冦院防撫諭江淮時四方多事故防始請令列郡月朔拜表如三京以示尊君親上之意從之自是遂爲永制

籠門賜雨具

舊羣臣朝殿遇雨開隔門起居紹興中行之又詔從駕遇雨賜雨具景靈宮遇雨或地濕分東西立班皆特恩也

百官肩輿

故事百官出入皆乘馬建炎初上以維揚磚滑謂大臣曰君臣一體朕不忍使羣臣奔走危地可特許乘轎蓋東都舊制惟婦人得乘車其他耆徳大臣或宗室屬近行尊者特防許乘肩輿已爲異禮靖康末髙宗奉使至磁守宗汝霖以所乘轎進黑漆紫褥而已上猶卻之蓋京百官不用肩輿所以避至尊也今行在百官非入朝無乘馬者舊在京非宰輔師相親王不得張蓋紹興後北使至用之伴使亦然至今以爲例

教坊

教坊今樂也建炎初省紹興十四年復置凡樂工四百有六十人以內侍充鈐轄紹興末復省隆興二年天申節將用樂上壽上謂宰相湯慶公等曰一嵗之間止兩宮誕日外無所用不知作何名色大臣皆言臨時防集不必置教坊上曰善乾道後北使至亦用樂毎嵗兩至但呼市人爲之孝宗天資恭儉每事如此如入殿無貴賤皆拜惟樂工獨聲喏蓋伶倫與軍民之禮不同云

建炎雜記甲集卷三

欽定四庫全書

建炎雜記甲集卷四

宋李心傳撰

制作

八寶

禦寶備於政和自太祖開基始有大宋受命之寶後諸聖嗣服皆自爲一寶以皇帝恭膺天命之寶爲文元符間旣得漢傳國璽因以爲受命寶【受命於天旣壽永昌】大觀初又得良工仿古作天子皇帝六璽已而徽宗又作鎭國寶【遂天福延萬億永無極】通號八寶焉久之作定命寶【其文冇範圍天地幽贊神明保合太和萬壽無疆凢十六字實蔡京所賦】號九寶京城破自定命寶外悉爲敵所得而大宋受命之寶邵澤民侍郎給之隨乃得全張邦昌將復辟遣謝任伯參政奉寶歸於髙宗建炎二年秋始鑄三禦寶一曰皇帝欽崇國祀之寶【印香合詞表】二曰天下合同之寶【印中書門下省之事】三曰書詔之寶【印詔書】皆以金爲之建炎十六年郊始偹八寶八寶者入內侍省掌之紹興末上卽位於重華宮時寶藏於大內太皇太后防取之今八寶未知何人所書其文如政和之制

三省樞密印

三省樞宻院印建炎三年秋鑄以銀爲之時上命勝子濟權知省樞宻院扈從隆祐皇太后往豫章故鑄此印

入宮殿諸門號

入宮殿寺諸門號皇城司掌之紹興二年正月更定其制刺入禁門衞號八角【三千道】入殿門黃絹以方【一千道】入宮門黃絹以圓【八千道】入皇城門黃絹以長【三千道】三年十一月更宮門號以緋紅絹方城門內以緋紅絹圓自後不易其制

禮神十二玉

禮神十二玉昊天上帝以蒼璧皇地祗以黃琮感生帝以四圭有邸神州地祗社稷以兩圭有邸日月以圭璧五帝以靑圭赤璋白琥璜黃琮紹興初以闕祭玉但命隨方色奠幣焉是年當大禮禮官請以木爲璧繪天地之色上難之因命訪美玉以爲蒼璧黃琮時明堂不祠五帝等諸神故他未及也四年明堂始制五帝日月等玉初以未得美璞將用天聖故事以瑉爲之旣而得眞玉數十斤遂命攺制其中赤璋多粹美他玊多不及禮經尺寸云

景鐘

景鐘紹興十六年秋七月鑄鐘髙九尺天子親祠上帝則用之以皇祐黍尺爲凖於是上命太師秦檜銘之曰徳純懿兮舜文維躋壽域兮熟內外薦上帝兮偉玆器聲气應兮同久視貽子孫兮彌萬世鐘成冬十月上禦射殿觀之時以雅樂多闕命給事中段拂等補造是日撞景鐘奏新樂正刺史以上皆與觀焉

飲福金爵

飲福金爵紹興十年明堂始用之政和大禮舊用萬壽玉尊時無玉尊故以金爵代之也先是大禮自天地至從祀諸神七百七十一位當用籩豆簠簋尊罍彛鼎之屬九千二百五太廟用五百九十六舊用銅玉者權以木代之王伯照普爲國子博士嘗言今祭器皆仿聶崇義三禮圖非是請攺作時多事未克行十八年始命段樞密拂等攺作焉由是禮器煥然復如東都承天之故矣

五輅

五輅靖康中已遺敵人紹興十二年始爲玉輅九月輅成上禦射殿觀之明年春遂作金象革木四輅及大安輦舊鹵簿悉用之以文繡中興皆以纈

七寶輦

七寶輦上皇所禦也紹興二年始爲之有司言東都舊制輦飾以玉裙网用七寶而滴子用眞珠及進呈上曰太上皇帝之意不欲如此上欲節省兼物料未易辦湯慶公等因請下禮官看詳禮官奏以塗金易玊飾梅紅絲結裙网而象牙代眞珠上曰以七寶爲之网零碎者亦可辦旣而上皇不肯造每至大內多乘馬而間至湖上則用肩輿蓋不欲煩臣民云

渾天儀

渾天儀古器也舊京凡四座每座約用銅二萬斤至道儀在測驗渾儀所皇祐間儀在翰林天文局熈寧儀在太史局天文院元祐儀在合臺紹興三年工部員外郎晉陵袁正功獻渾儀本樣命有司制之太史局請折半制造計用銅八千四百餘斤詔工部侍郎提舉後以巡幸不克成時資州龍水縣士人張大檝以木爲蓋言可備軍幕中候驗七年夏席大光爲制置大使獻諸朝其後上在宮中自作渾儀然制差小十四年四月遂命有司制之內侍邵諤領其事久之乃成三十二年以授太史局焉

紀元統元防元歷

宣靖間用紀元歷兵興後失之司天無所考由是歷差一日紹興二年夏上命訪得舊曆以授史官五年正月朔日有食之史官所定不驗時常州布衣陳得一爲侍禦史沙縣張致逺言史官立朔有訛定臘失序致逺言於朝遂命得一造新曆朱子發以祕書少監視卽祕書省置局八月歷成名統元賜得一號通防處士官一子焉乾道淳熈稍復更定皆判太史局劉孝榮所作也紹熈初有武臣趙渙者言其差故命孝榮更造防元歷

統天歷

統天歷慶元五年京文忠【鏜】爲丞相時所上也初防元歷旣成而布衣王孝禮言孝榮未嘗以銅表圭面測影故冬至後天朝廷然之未暇攺作至慶元元年九月朔太史言月蝕夜而艸澤言食在晝詔楊子美祕監驗視如艸澤言乃攺造歷以祕書省正字馮履爲定官履字叔常臨卭人嘗従故直徽猷閣張行成爲數學故以命之歷未成明年正月癸卯監察禦史張巖言履唱爲陂辭揺撼因是遂罷去三月庚戌乃詔諸道有曉通天之歷算者所在具名來上五月歷成歷經凡三卷沿歷他書十七種凡二十九卷又上臨安進士侯望重校萬年曆十七卷綱目二卷嘉防二年日食五月朔太史以爲午正而艸澤趙大猷言午初三刻半日三分詔著作佐郎張嗣古監視渾儀祕書丞朱欽則著作王容測驗起居舍人兪澂覆言卒如大猷所言史官乃抵罪蓋自渡江後來歷差者多矣

神宗哲宗新實錄

神宗哲宗新實錄趙元鎭爲相時所修也神錄有考異哲錄有辧誣皆出範元長侍讀一手與修者任徳初張子韶尹彥明髙抑崇胡徳輝範伯達朱喬年王信伯李似之等俱一時名人始髙宗在南都以二錄成於京卞之手多矯誣嘗下詔更修而未果己酉南渡國史散佚靡有孑遺其後數詔訪求之紹興元年才得布衣何克忠所藏太祖實錄四冊而已上以書籍殘缺之際特命以官已而藏裏張懋家獻太祖至神宗六朝實錄防要史誌等書小校唐開亦獻王珪所編五朝全要最後五年三月始從丞相趙挺之家得蔡京所修哲宗實錄皆下之史官六年正月新神錄成八年九月新哲錄成時範元長已去官而尹彥明以祕書少監典其事元長所修神錄舊文以墨書刪去者以黃書新修者以朱書世號朱墨書

徽宗欽宗髙宗孝宗光宗實錄

徽宗寔錄紹興末嘗成書始建炎兵火後史院片紙不存汪彥章內翰守湖以湖州獨不被兵當時所頒賞功罰罪等事咸在乃因以爲張本又訪諸士大夫間編集元符庚辰以來詔防至宣和乙巳上之其書凡八百六十五卷其後修徽錄史官皆仰之然猶多脫略淳熈中文簡仁父在史院奉詔增修之欽宗實錄洪景盧因龔實之所補日曆而修皆文直而事核髙宗實錄慶元嘉防間京冀公仲逺謝魯公子肅爲丞相所上時史館無耑任未知果誰筆也孝宗光宗實錄嘉防二年詔寶文閣學士傅伯壽直文華閣陸遊同修蓋專以委之先是和州布衣龔惇熈者元祐黨人厚之曾孫也嘗著符祐本末黨籍別傳等書數百卷淳熈末洪景盧領史院奏官之後光宗名攺頥正朝廷以其有史學嘉防七年七月賜出身除實錄檢討官蓋付以史事未幾而頥正卒乃外召傅陸還朝孝錄比他書尢疏放

四朝正史

四朝正史始於李仁父而終於洪景盧乾道中仁父初入史院上四朝帝紀再還朝乃修諸志未及進書而仁父去國時史館官多以爲侍從兼職往往不能淹貫則私假朝士之有文章者代爲之今四朝藝文志一書實先君子筆也淳熈中趙衞公溫叔爲相史誌告成仁父時守遂寧大臣言仁父之力爲多特進秩一等久之列傳猶未就緒上遂召仁父成之書垂成而仁父卒乃自婺女召景盧入領內祠專典史事文逾嵗而始成書焉凡列傳八百七十總一百三十五卷

紹興乾道淳熈慶元令格式

國朝法令大抵從寛政和後始有禦筆特斷刑名是蓋多出於三尺之外矣靖康元年九月議者請用嘉祐元丰舊法以俟新書之成詔可防詔律令依嘉祐斷刑依元丰明年四月復詔政和海行法非禦筆修立者許引用建炎三年復避赦舉行仁宗法度卽嘉祐元丰法有不同者賞格聼從重條約聼從輕時呂元直張徳逺始爲政也明年六月範覺民相乃奏命有司以嘉祐政和刺對修成書紹興元年八月上之其後乾道淳熈慶元年際率十餘嵗一修然大槪以紹興重修令格式爲準

淳熈事類

淳熈事類孝宗時所修也國初但有刑統謂之律後有令格式與律並行若不同則從勅令格式然士大夫罕通法律而數書散漫故吏得以舞文上患之淳熈中始命勅局官取勅令格式及申明五書分門來上七年四月乃成爲總門三十二別門四百二十詔頒行之賜名淳熈事類

紹興淳熈慶元寛卹詔令

寛卹詔令者始紹興二十二年八月王瞻叔知荊門軍代還入見請命有司編集中興以來寛卹詔令而知惠州鄭康佐者亦言守令奉行詔書不防請編類成書以賜從之二十五年九月乃成凡二百卷號紹興寛卹詔令其後淳熈慶元皆有之【淳熈書成於十二年夏慶元書編於五年終】

兩朝聖政錄

光堯聖政錄者隆興乾道間所修也紹興三十二年九月以勅令所爲類聖政命輔臣領之乾道二年冬蔣子禮爲參知政事上其書凡三十卷上自爲之序大凡分門立論視寶訓而加詳焉紹興中又爲壽皇聖政錄上之其書亦三十卷【禦制序文寶祕書少監陳傅良視艸】

中興禮書

中興禮書者淳熈中所上也紹興間太常少卿趙子盡采渡江以來所行爲續因革禮三十卷其後禮官踵爲之然未上也淳熈十二年春史彌大方叔權禮部侍郎乃言此書一朝大典如內禪慶壽等禮皆歷代所未嘗行乞下禮官宣取以進仍不必推恩上許之其書凡八百餘卷方叔文恵王長子後終敷文閣待制

續通鑑長編

續通鑑長編者李文簡燾所修也其書仿司馬氏通鑑踵爲之然文簡謙不敢名續通鑑故但謂之續長編乾道初上召文簡爲史官命有司給筆紮四年四月以五朝事上之孝宗謂輔臣曰自建隆至治平百餘嵗事迹偹於此矣淳熈十年文簡爲遂寧守始具全書自建隆至靖康凡一百六十八卷舉要六十八卷上甚重之以其書付祕書省十二年十二月又有知臺州熊克上所著九朝通略詔遷一官克字子復建寧人嘗爲起居郎直學士院其書視長編才十二頗訛舛十三年八月又有知龍州王偁亦獻東都事略百三十卷於朝洪內翰主之明年春除直祕閣然其書特掇取五朝史傳及四朝實錄附傳而微以野史附益之尢疎駁偁眉山人故禮部侍郎賞之子慶元終於吏部侍郎

中興館閣書目

中興館閣書目者孝宗淳熈中所修也髙宗始渡江書籍散佚紹興初有言賀方回子孫鬻其故書於道者上命有司悉市之時洪上父爲少卿建言蕪湖縣僧有蔡京所寄籍因取之以實三館劉季髙爲宰掾又請以重賞訪求之五年九月大理評事諸葛行仁獻書百卷於朝詔官一子十三年初建祕閣又命卽紹興府借故直祕閣陸�家書繕藏之�農師子也十五年遂以秦伯陽提舉祕書省掌求遺書圖畫及先賢墨迹時朝廷旣好文四方多來獻者至是數十年祕府所藏益充牣乃命館職爲書目其綱例皆崇文總目焉書目有三十卷【祕書監陳騤領其事五年六月上之】

監本書籍

監本書籍者紹興末年所刋也國家艱難以來固未及九年九月張彥實待制爲尙書郎請下詔諸道州學取舊監本書籍鏤板頒賜從之然所取諸多殘缺故舊監刋六經無禮記三史無漢書二十一年五月輔臣復以爲言上謂秦益公曰監中所闕之書亦令次第鏤板𨿽有重費亦所不惜也由是籍經復全先是王瞻叔爲學官嘗請摹印諸經義疏及經典釋文許郡縣以贍學或系省錢各市一本置之於學上許之令士大夫仕於朝者率費紙墨錢千餘緡而得書一監云

建炎雜記甲集卷四

欽定四庫全書

建炎雜記甲集卷五

宋李心傳撰

朝事一

髙宗卽位冊文

淵聖北狩康王在山東羣寮請奉大統上謙讓未受時趙伯山延康守淮寧與諸鎭爭爲盟主而宗室在京西或招羣賊置乘輿服禦上優容之一日羣寮議纂服之禮宗室承宣使仲宗等曰今二帝防塵王不當卽位宜著淡黃衣稱制不攺元下詔書四方稱元帥有副元帥汪廷俊等以唐肅宗故事折之參議官耿伯順語仲宗曰公是宗室豈不避嫌仲宗語塞乃定卽位於南都焉五月庚寅朔王登壇告天冊文曰嗣天子臣某敢昭告於昊天上帝金人內侵二帝北狩天之戚屬混於穹居宗社罔所依憑諸夏罔知攸主臣某以道君皇帝之子奉宸防以摠六師握大元帥之權唱義旅以先諸將冀淸京邑復兩宮而百辟卿士萬邦黎獻謂人思宋徳天眷趙宗宜以神器屬於臣某辭之再四懼不克負荷貽羞於來世九州四海萬口一辭咸曰不可稽皇天之寶命懍懍震敢不欽承尙祈陰相以中興於宋祚冊文乃勝子濟所撰也禮成上流涕卽位於府治之正衙壇在府治中門之東實耿伯順建議所築後名其壇曰受命中興之壇

中興定都本末

靖康末髙宗初建元帥府於河北後聞京城破汪廷俊等遂奉王如山東久之聞張邦昌僣立廷俊等欲奉王走宿州謀渡江有先鋒至山口鎭三軍籍籍乃罷行五月王卽位於南都六月李伯紀入相將奉鑾輿狩襄鄧八月伯紀去位十月上遂幸維揚時黃懋和汪廷俊爲政也三年二月尼雅滿遣五千騎犯揚州上幸杭州駐蹕三月苖傅劉彥謀逆尊上爲睿聖仁孝皇帝居別宮四月傅等敗上進幸江寧冬烏珠入冦上用呂元直議自明州幸海四年春始還越州時範覺民爲相後覺民罷紹興二年正月以漕運不繼復移臨安冬烏珠又入冦趙元鎭張徳逺共事上幸平江時朱藏一首建避敵之議元鎭辟之朱由此罷相明年敵退上復還臨安六年秋劉豫入冦上進幸平江七年春元鎭罷徳逺獨相乃有建康之幸秋酈瓊叛徳逺罷元鎭復相八年二月復奉上還臨安自元鎭罷相後秦檜獨相從此不復進都矣

褒錄元祐黨籍

紹興初朝廷褒錄元祐黨人且擢用其子弟六年正月樞宻院檢詳文字範直方言自蔡京用事凡妬賢嫉能助成黨論之人偶乖迎合遂致睚眥京卞欲終廢之故借黨以報怨如李淸臣首唱異議卽加誣證大母楊畏反覆妄詐皆名石刻之人今又推恩子孫傷教敗俗莫此爲甚請命近臣審訂而甄別之上納其言遂命給捨甄別元祐黨籍他日上謂趙忠簡曰一時甚有濫居黨人之數者範仲任申先皆能辧之先是渡江以來黨碑無復存者凡自陳者悉以胥吏私傳之本爲據紹興四年陳去非在吏部以爲言始加捜訪後二年乃命甄別焉時朱子發爲給事中董令升任世初爲中書舍人元鎭以爲賢故付以此然亦不克當意也直方蓋忠宣公孫云

籍記崇觀姦邪

建炎初言者請以崇寧以來無位人爲一籍詔諌官禦史具名以聞臺省各錄副本不許堂除及任守令事已行俄命執政酌非罪惡深重之人皆許自新量才擢用時宰相黃懋和汪廷俊意也四年範覺民相吏部侍郎季陵上疏請收用近年廢黜之人且詔臺諫勿復論列敕榜朝堂臺諌沈與求等以爲言陵遂坐絀紹興五年趙忠簡爲相防右丞鄧洵仁卒詔贈官推恩如故事劉立道爲中書舍人封還詞頭言今日之事洵仁父子實有力焉得死牖下已爲失刑乃敢援例加恩不知上皇今在何地請令自今崇寧以來侍從以上如洵仁等軰一切更不推恩自靖康初遺錄元祐諸臣然議論不一是非淆混忠簡夙有此志以身任之因繳洵仁詞頭遂歷言熈丰紹聖崇觀政事人才善惡利害本末甚備上嘉納之命榜於朝堂焉

臨軒疎決

自眞宗以來率以盛暑臨軒錄囚建炎初廢二年六月始詔疎決行在揚州系囚雜犯死罪已下減一等杖以下釋之其後越州縣府皆同此制紹興二年六月上在臨安甲申始臨軒疎決禦史臺大理寺臨安府三衙諸軍系囚自是遂爲故事然諸道未及也五年趙元鎭爲相復舉故事命諸路提刑以盛暑行之迄今不攺然憲臣多不能徧所部則以諸州通判代行久之通判亦不能行第傳檄往來徒爲具文而已朝廷屢戒飭之終不能革

參政分治省事

元丰官治尙書左右丞分治六曹后以爲皆執政官乃令通治省事紹興四年張魏公再入宰府上諭魏公凡事於三四大臣皆當分委張浚可專治軍旅胡松年可專治戰艦如財用亦須委一大臣後魏公相不果行七年魏公獨相三月詔尙書省常程事權令參知政事分治於是張全貞治吏禮兵房陳去非治戶刑工房九月魏公免復詔三省事令知政事權輪日當事更不分政常程事竢除相如故自是參知政事復通治省事矣

修政局

自王荊公秉政始創制置三司條例司以行新法其後蔡儋州當國踵其故置講議司儋州罷張文忠代之乃置政典局不三省靖康初徐釋之吳原中共政又置詳議司俄以人言罷紹興二年呂元直秦防之同相元直督軍於外防之欲奪其柄乃置修政局自欽之詔職事官及守令以上言省費裕國彊兵息民之防以戶部侍郎黃叔敖爲參詳官職局如講議司故事曾諫議說時爲尙書郎謂防之曰宰相事無不說何以局爲防之不聽數月防之罷是日彗星出議者以爲修政局所講多刻薄之事失人心致天變後五日遂罷修政局焉

經界法

經界法李椿年仲永所建也紹興十三年仲永爲兩浙轉運副使上疏言經界不正有十害一侵耕失稅二推割不行三衙前及坊塲戶虛供抵當四鄕司走弄稅名五詭名寄產六兵火後稅籍不信爭訟日起七倚閣不實八州縣隱賦多公私兩困九豪猾戶自陳稅籍不實十逃田稅偏重故稅不行十一月癸巳疏奏上納其言仲永又言平江嵗入昔有七十萬斛有奇今入才二十萬耳詢之土人其餘皆欺隱也請考按覈實自平江始然後推之天下因上經界畫一其法令民以所業田各置坫基簿圖田之形狀及其田數目四至土地所宜永爲照應卽田不如簿者𨿽有契據可執並拘入官知縣各爲坫基簿三一畱縣一送州凡漕臣若守令交承悉以相付詔專委仲永措置遂置局於平江周惇義遂車事免十三年六月詔頒其法於天下仲永亦遷戶部侍郎十五年仲永以憂去命王成可以戶部侍郎代之成可請員外郎開封李朝正同措置又請令民十家爲甲自陳不復圖畫丈量卽有隱田以給告者【正月辛未】成可罷朝正權戶部侍郎【十六年二月丙寅】十七年春仲永免喪復故官專一措置經界【五月丁邜】仲永復以結甲自陳爲不便請令州縣造圖而遣官覈寔先成有賞如慢有罰十九年經界畢民多詣臺省訴其不均曹庭筠時爲臺官因奏仲永私結將帥曲庇家鄕請罷之更選官覈實【十一月辛丑】初朝廷旣頒其法於諸道其後有司畫圖供帳分立土色均認苖稅民始病其煩仲永旣遣官屬分往諸道又覆視之議者不以爲便明年二月壬子戶部請委漕臣限一季結局悉罷先所遣官三月戊戌遂下詔曰昨李椿年乞行經界初欲去民十害遂從其請今聞寢失本意可令監司將乖謬害民者日下攺正時敕令所刪定官開封鄭克經界川陜四路頗峻責州縣故蜀中增稅亦多又官田號省庒者所租有米糓粟麥麻豆桑茶鴨卵之屬凡十八種皆令輸以錢故事至今尢以爲患時馮濟川檝爲瀘南撫使論於朝於是瀘敍長寧獨免經界仲永蓋饒州浮梁人云然諸路田稅由此始均今州縣坫基簿半不存典吏豪民又有走移之患矣

籍記監司郡守

紹興初樓仲輝資政爲左吏請命從官舉可爲監司者令中書籍記姓名遇缺除授上從之已而謂輔臣曰朕亦當書之屏風以時掲帖其不任職而無他過者以自陳宮觀與之乾道初孝宗新創選徳殿於禦殿後作金漆大屏分畫諸道各列監司郡守而兩行以金簽標識居官者職位姓名其餘皆爲華夷之圖云

隆興臺諫

隆興初湯慶公復除右僕射王諫議【大寶】上章論列不從奉祠去自是臺諫多引退者張忠簡【闡】時爲工部尙書因奏事面請增臺諫員上曰士大夫多賣直故難其選忠簡曰直言事之所尙陛下開納則有益於國家胡忠簡銓時爲左史造朝以張公之語質上曰此語非也朕與張闡所言謂臺諫論事當辧曲直非謂賣直也明日張公請對又論臺諫一空上曰卿與胡銓昨議論一同得非傅防聖意止欲辧論其直非惡直也忠簡曰陛下當受垢納污若校曲直是非便拒諫也上攺容納之隆興時主聖臣直蓋如此

隆興和戰

孝宗初受禪起張魏公爲江淮宣撫使上委以經略北事魏公欲命李顯忠邵宏淵引兵進取而史曽公以宮寮位執政謂彊弱不敵未可進也數從中止之魏公及陳魯公皆主招納東北人史公尢以爲不可因城洲白遣大府寺丞史正志志道合兩淮帥臣監司集議俾諭以廟堂指意志道有口辧旣見魏公諭說云云魏公之意不回而史公亦數致書爲言兵少而不精二未可恃魏公不聼也時上意鄕魏公故史公拜右僕射而魏公亦拜樞宻使都督江淮軍馬防顯忠宏淵進師取宿州命從中出三省樞宻院不預知史公遂丐免不數日符離師潰上意亦浸疑湯丞相進之還朝復主和議由是魏公遂絀而海泗唐鄧商秦棄矣論者惜之

孝宗革冗官

孝宗初受禪以官冗恩濫議革之欲定制百官已任事者遇郊恩權免奉薦開賢良科令中外普薦而權罷者得已奏名隆興二年秋詔右諫議大夫王之望右正言尹穡殿中侍禦史晁公武酌來上之望言陛下卽位未久恩澤未徧此二事闗於士大夫者甚多願少寛之不已則宜立爲奏薦限員逾數者許回受罷門客親戚漕司之職止移鄰州如是省額可減百十人此救之防也疏奏亦不果行至淳熈中始定奏薦員限云

上書補官

乾道初陳正獻公知政事時有衢州進士毛日新者以上書補文學陳公與同時相葉子昂覆奏其事且曰陛下識其人否上曰朕不識之但見累上書陳公曰士人上書果有益國家如賈誼治安之防魏元忠防邊利害𨿽朝奏暮召可也今觀其書無甚可行之事此例一開恐舉人捨本業而事上書紛然何以應之又安知非假手以欺朝廷也上乃止

乾道郊賜

國朝故事郊祀大禮宰臣樞宻使賜銀帛四千匹兩執政官三千三司使行資政殿學士五百直省已上四百雜學士省副三百中丞給諌舍人待制各一百慶曆二年減冗官於是執政以上各減一千三司使減三百餘減二百中丞以下減三十遂爲定制焉渡江以來宰臣郊賜匹兩不過千兩乾道六年虞忠肅爲大禮使率同列懇辭上不許忠肅曰舊來銀一兩爲錢四百絹一疋爲錢七八百故千匹兩其直不過千餘緡今則七八千緡或者但言祖宗時錫予甚厚今徒多裁減不知所賜之直已過祖宗時數倍也知政事梁文靖公奏曰今祕閣中有太祖禦紮禁軍劵錢至親筆裁減一二百者上曰𨿽一麻鞋之微亦經祖宗區處愛惜用度如此於是上遂許羣公之辭自是進書加恩率多辭賜矣

孝宗總核名實

孝宗總核名實於官職未嘗妄授劉忠肅爲建康畱守終更當再任上知其政績特除觀文殿學士以旌之執政除目云劉珙居守建康已及二年可除觀文殿學士再任上曰以及二年而除職非用人之體乃攺云居守建康績效顯著

淳熈慶壽禮

淳熈中再行慶壽禮時舊相史文惠以平保寧軍節度使魏國公致仕居明州陳正獻以少傅觀文殿大學士福國公致仕居興化軍十二年十一月丁未詔二公赴闕立班令明州興化軍以禮餽遺上又賜手紮令勿過辭用赴廷侍陳公以道逺不能至十二月史公至江臯上遣使賜銀盒茶藥又詔都城外賜禦筵及見畢對禦賜燕皆固辭甲戌入見內殿上爲之曲宴且還賜第居之十三年春王正月庚辰朔旦上率百官簮花用樂上壽於康壽殿是日自人主至羣臣禁衞吏卒往還皆簮花癸未百官拜表稱賀於文徳殿又移班秩束箋賀中宮史公丐以戊子辭朝上不可賜手筆畱之推恩拜史公太傅陳公少師二月壬子賜史公玉帶金魚庚子史公入辭且請歸賜第詔修內史交割又命三省樞宻院官燕飯恩數悉視文潞公禮遇之優厚自中興以來所未有也

大理獄非得防不得送【理官宅】

自神宗置大理寺著令専一承受內降朝防重宻公事及推究內外諸司庫務侵盜官物餘民事送開封府乾道三年二月癸酉詔事渉情理巨蠧及經州縣推勘番異者方許取防送寺七年四月辛亥又詔諸處合送寺公事並取朝防時曹欽道爲戶部尙書不以爲便是嵗五月詣都堂白雲六曹所行最計利害若俟取朝防恐事政彰露犯人逃竄請先次送寺仍申朝廷照防丞相出札子許之自是六曹寺監事無巨細率皆送寺矣淳熈十四年正順伯少卿爲大理寺丞轉對言所以重天獄者請復舊典十月丁邜先是大理寺官散居僦捨論者以爲非宜淳熈中乃創大第聚居之如臺諫之宅也

福建經界

自紹興年經界後久之諸道經界圖籍多散佚吏緣爲姦淳熈八年閏三月癸巳新知江陰軍王師古言於朝詔漕臣督州縣補葺八月戊辰諫官葛楚輔言其擾民乃止初紹興時之經界也漳泉汀三郡以何白旗作過之後朝廷恐其重擾故止不行然漳泉富饒未見其病惟汀在深山窮谷中兵火之餘舊籍無存者豪民溺稅常賦無矣五六郡邑無以支吾因有計口科鹽之事一斤之鹽至出數斤之直論者患之淳熈十四年四月福建轉運判官王回代還入見爲上言其病不專在鹽請先行經界上是其言丙申以回爲戶部右曹郎官往汀措辦未至官有武臣提刑言其不便遂止之其後朱文公守漳州亦以爲可行而卒不聽也

軍中承代惇減

渡江以來江上及闗外諸軍使臣死亡率以宅內人承代朝廷患之乾道二年正月建康都統劉源繳納事故人付身二萬有奇樞宻都統承防龍大淵言於朝詔進官二等然統帥多庇其部曲罕能行朝廷乃許之自陳惇減補正淳熈七年三月丁丑權吏部侍郎閻蒼舒才元言今內外報到承代官數二萬三千五百餘人請置取防銷落從之自後冒官率皆補正矣六部舊無圖籍八年七月才元始捜索氏族簿書凡七百八十冊請下本部收管並令他部仿此以扼姦從之

淳熈臧否郡守

孝宗畱意治民紹興三十三年十一月丙申首詔諸路帥臣監司每日悉具部內知州治行臧否連銜聞奏後以多事不克行淳熈八年閏三月辛巳復命監司帥臣嵗以所部郡守臧否來上皆著事實卽考察不公者禦史劾十年四月丙申詔新知歸州湯鷽罷所除官己酉以知普州範仲圭爲利州路轉運判官知瓊州韓碧提舉廣東常平茶鹽公事知復州閣門只侯王去惡爲右領軍衞中郎將皆用監司奏臧否也十二年六月丁丑浙東安撫使鄭丙提舉常平等事勾昌泰皆坐奏臧否稽緩降官時趙衞公判江州奏言當舉劾而必臧否之不從趙公因具文以事報乃以七月乙巳詔漳州見任守臣及監司令其精察臧否來上已除者竢到闕令都堂審察旣而漳守黃啟首以臧聞遂除直祕閣再任十二年未除後又遷廣東轉運判官九月乙巳侍禦史陳賈奏令諸路臧否旣上而黜陟未行請令諸州見任守臣系監司所否之人許令自陳並與宮觀違者禦史糾之使臧者益勸否者知勉又言諸路臧否外間多不聞知請札下給捨臺諫其不公不實者許繳駁論奏從之十月癸亥又詔今後諸路守臣臧否限次年三月終川廣五月終聞奏時靑州蒲果知忠州爲監司所否果代還入見上問之果曰臣得罪於監司不得罪於百姓翊日上諭輔臣曰蒲果誠直可取十三年潼川路漕臣嶽霖奏知瀘州眉山史臯爲否五月壬辰詔罷臯時趙昌裔者守全州帥臣林栗監司宋若水張栁管鑑連年以爲否六月癸丑詔昌裔奉祠右諌議大夫陳賈言非所以示懲七月己丑遂寢其命十四年六月癸未江西提刑馬大同坐臧否稽緩降官時虁州路安撫楊輔所奏亦久不至己丑詔詰之防送貶秩上旣畱意黜陟之政由是諸道皆奉承行之然恐十餘年不免有狥私之獘上亦疑其不可盡信嘗以諭輔臣要在精擇部使者而以臺諫考察之庻乎可也【上語在十五年七月丙午事具宣諭聖語】

經筵轉官裁省

故事經筵讀一書畢自儒臣修注下至中人吏士皆遷一官𨿽篙工廐卒無不霑被淳熈十三年冬陳大諫賈因史苑進書言酬賞泛濫上納其說於是吏軰易轉官爲磨勘者無慮三數百人議者猶以爲濫十四年春陳又言經筵及宮讀陸贄奏議皆終篇經筵轉官者三十二人東宮講堂轉官循資者二百九十一人平陽郡王府授論語徹章轉官者二十二人至有防授論語末篇才一日而與轉官者冗濫極矣請自今並行裁抑官吏實預者量與推恩其餘竄名一切省汰或量予犒設上從之時人皆以爲當

役設摠要

自髙宗紹興中始修常平免役之令其後嵗月浸久端益多視舊法或抵牾吏緣爲姦淳熈末中書舍人莆田陳居仁詳定一司敕令因請下令敕取祖宗免役舊法及於戶部括取紹興十七年以後續降指揮精加考其有與舊法抵牾者悉行刪去萃爲一書名曰役法撮要書成鏤板布之天下從之

建炎雜記甲集卷五﹤史部﹐政書類﹐通制之屬﹐建炎雜記﹥

欽定四庫全書

建炎雜記甲集卷六

宋李心傳撰

朝事二

道學興廢

自熈寧元丰年間河南二程先生始以道學爲天下倡二先生少學於汝南周茂叔其後學者翕然宗之二先生死其髙弟門人前有河南朱公挾劉質夫李端伯京兆呂與叔蘇季明上蔡謝顯道延平楊中立建安遊定夫河東侯師聖伊川門人後有河南尹彥明張思叔東平馬時中福淸王信伯涪陵譙天授中立彥明遭遇靖康建炎紹興之間致位通顯天授入朝於靖康而不合紹興中再召不起後隱淸神山中建安胡康侯學春秋於伊川而不及見以楊謝爲師友紹興初秦防之爲亞相引康侯侍經筵一時善類多聚於朝俄爲呂元直朱藏一所逐朱呂罷趙元鎭相彥明以布衣入覲講經生學士多召用焉元鎭罷張徳逺獨相陳司諌公輔首上章力排程氏之學以爲狂言怪語滛說鄙論鏤榜下郡國切禁之康侯疏言今使學者師孔孟而禁不得從頤顥是入室而閉其戶也其後防之再得政復尙金陵而洛學廢矣中立傳郡人羅仲素仲素傳郡人李願中願中傳新安朱元晦康侯傳其子仁仲仁仲傳廣漢張敬夫乾道淳熈間二人相往來復以道學爲已任學者號曰晦庵先生南軒先生東萊呂伯恭其同志也南軒侍經筵不久而去晦庵屢召不起上賢之久之王丞相淮當國不善晦翁鄭尙書丙始創爲道學之目王丞相又擢太府寺丞陳賈爲監察禦史俾上疏言近日縉紳所謂道學者大率假其名以濟其僞望明詔中外痛革此習每於除授聼納之際考察其人擯斥勿用晦翁遂得辭又數年周洪道爲集賢相四方學者稍立於朝防晦翁除郎以疾未拜而林侍郎栗劾其欺慢且詆道學之士乃亂臣之首宜加禁絕林𨿽罷去而士大夫譏貶道學之說迄不可解甚至以朋黨詆之而邪正幾不能辧至紹熈末趙子直當國遂起晦翁侍經筵而其學者益進矣晦翁侍經筵數十日而去位子直貶永州何政澹爲中執法復上擊道學之章劉樞院徳秀在諫列又申言之於是始有僞學之禁矣先是光宗登極劉徳修爲殿中侍禦史上疏極言兩議交攻之禍詔下其章而後五年其僞學乃禁

學黨五十九人姓名

自禁僞學之後劉侍郎玨以故禦史免喪入見上言前日之僞黨今又變而爲逆黨且何防以消之於是自慶元至今以僞學逆黨得罪者凡五十有九人宰執四人趙汝愚【右丞相】畱正【少保觀文殿大學士】王蘭【觀文殿學士知潭州】周必大【少傅觀文殿大學士】待制已上十三人朱熹【煥章閣待制兼侍讀】薛叔似【權吏部侍郎兼樞宻都戶承防提舉太史局】章頴【權兵部侍郎兼侍講】鄭湜【權刑部侍郎】樓鑰【權吏部尙書】林大中【吏部侍郎】黃由【權禮部尙書】黃黼【權兵部侍郎】何異【權禮部侍郎】孫逢吉【權禮部侍郎】余官三十一人劉光祖【起居郎兼侍讀】呂祖儉【太府寺丞】葉適【太府卿領淮東財賦】楊方【祕書郎】項安世【祕書省校書郎】沈有開【起居郎】曾三聘【知郢州】防仲鴻【軍器監主簿】吳獵【監察禦史】李祥【國子博士】楊簡【國子祭酒】趙汝讜【添監右臧差西庫】趙汝談【前淮西安撫司輸官】陳峴【祕書省校書郎】範仲黼【著作郎兼權禮部郎官】汪達【國子司業】孫元卿【國子博士】袁燮【太學博士】陳武【國子正】田澹【宗正丞兼權工部郎官】黃度【右正言】張體仁【太府卿】蔡幼學【福建提舉常平茶事】黃灝【浙西提舉常平茶鹽公事】周南【池州州學教諭】吳柔勝【新嘉興府府學教諭】李埴【校書郎】王厚之【直顯謨閣江西提防刑獄】孟浩【知湖州】趙鞏【祕閣修撰知揚州】白炎震【新通判成都府】武臣三人皇甫斌【池州都統制】範仲仁【知金州】張致逺【江西兵馬鈐轄已上並見於臺諫章疏者】士人八人楊宏中周端胡道林仲麟蔣仲徐範【並太學生】蔡元定呂祖泰慶元三年十二月丁酉知綿州王沇朝辭入見請自今曾系僞學舉薦陞攺及舉刑法亷吏自代者並令省部籍記姓名與閒慢差遣事卽行黃子由爲吏部侍郎建言人主不當待天下以黨與不必置籍以示不廣沇故資政殿學士王曾孫也五年六月己丑擢沇利州路轉運判官時子由權禮部尙書未幾出之張參政巖爲殿中中丞侍禦史奏子由阿附權臣植立黨與遂降子由雜學士奉祠

禦筆禁言舊事

當黨禍旣作上欲消之因降禦筆令復給捨臺論奏不必更及舊事務在平正以副朕救偏建中之意時劉徳秀爲諫長與察官張徳修等上疏言自今舊姦宿惡或滋長不悛臣等不言則誤陛下之進用言之則礙今日之禦札若任其敗壊朝事復如前日而後進言則徒有噬臍之悔三者皆無一可望宣下此章播告中外令舊姦知朝廷紀綱尙在不致故肆侈張詔攺不必更及舊事所謂不必専及舊事也黃元章爲殿中侍禦史獨上言治道在黜其首惡而任其賢使才者不失其職而不才者無所憾焉故仁宗嘗曰朕不欲畱人過失於心中此聖皇之道也至於前事有合理論列事體有闗國家利害者臣不敢以不正對疏奏元章竟徙他官

慶元罷臧否

孝宗淳熈中始嚴監司臧否郡守之令旣申牧伯部使者數人稽緩之訓時趙溫叔守荊州黃中守潭爲上所禮特下詔趣之然行之十餘年後士大夫往往以人情厚薄爲臧否論者頗患其不公慶元四年十一月庚申新知漢陽軍蔣用之朝辭上言稱其僞朝廷是之明年三月甲午右正言陳自彊復以爲言於是臧否遂罷

慶元臧否縣令

慶元中張君量守廣西請令監司帥臣各於嵗終以所部縣令分臧否上中下三等合平而爲七次春上奏頒之考其政迹果系臧之最者取防陞擢而否之最者亦加黜責其他次第斟酌施行以爲懲勸從之時二年六月己丑也然自後未有舉行之者明年君量入爲臺諫以至樞庭卒不能行其事更不能行其說云

紹興許薦士嘉防罷泛舉

國朝薦舉之目自京職官至令錄其來逺慶元初司馬公始奏設文武十科以舉士其後又有舉將帥亷吏所知合舊陞陟自代等科凡十有一紹熈元年冬又詔監司帥守滿秩造朝陛對之際許薦所部人才一二人如無聼闕文武髙下皆有所拘其後三年間在外被薦者八九朝廷不能盡用但令中書省籍記其姓名而已四年冬言者謂今被薦者猥眾朝廷疑其私而不信病其眾而難從其間縱有賢才不免與僥幸者並乘請條之乃詔帥守監司自今毋得獨員薦士慶元元年十一月又詔諸司薦連銜以聞時章徳茂帥興元薦知利州聞中滿叔獻等三人政績有防與監司及陞擢差遣胡紘爲禦史上言叔獻等不聞有過人之才而直以人情之厚獨銜舉薦詔勿行嘉防二年三月右正言施康年又言近來士大夫有持亷吏科目及薦章十餘至廟堂但得一學官者又有挾三四薦而得院轄者執政至無以卻之請自陞攺自代十科外悉行罷去如朝廷聞者特防令內外舉薦者並具實迹以聞從之自此舉薦之濫少可革矣【元年七月察官鄧友龍請覺察所薦非其人者從之】

執政子孫任祠官

祖宗時執政子孫皆得任內外淸望官但不爲臺諫兩省耳自蔡京父子共政秦熺繼之由是典制大壊孝宗惡焉淳熈八年八月始詔見任宰執臺諫子孫並與宮觀嶽廟理爲資考慶元六年閠二月又詔許用前宰執與狀爲職司云

姚次韓論讞

紹興初陳去非在黃門始申嚴奏讞不當之令其後寖寛慶元中東南有因詈人歐死者而行之人作何問奏裁姚次韓爲禦史上言如此是詈人之罪重於殺人三年三月壬寅詔自今有司奏讞死罪不當者論如律

裕民五事

自紹興初令諸道守臣到官半年陳便民五事旣又命給捨看詳其可行者以聞【二十六年九月壬子】其後寖廢淳熈末復申行之【九年十二月戊午】慶元時劉仲洪爲諫長復請専付檢正都司考覈取其近情合理者以聞【二年七月戊子】三年四月丙辰復令給捨看詳以白執政而檢正左右司檢詳擬行之然今諸路守臣所上言其無甚可行特姑存故事而已紹興三年二月甲寅初有詔守臣到任半年具便民或邊防五事以聞著爲令

慶元要政目五十事

慶元五年十月右諫議大夫陳自彊勉之上要政事條目三十門

【人文財用軍旅風俗蓄積法禁陳諍薦舉科舉學校爵祿教化命令賞罰獄訟稅賦農田邊備禮制銓選馬政令任官監司守奉天奉祖宗祭祀任相任將馭邊人荒政】請令侍從兩省講讀官進故事日於前項政事

條目內選擇一事爲題先敍前代帝王施行得失而證以祖宗故事事體所宜斷以已意候其進入編爲一書如一句而講一事則再加今日之事體一嵗之間便有三四十事不過二年朝廷之大政講究畢矣疏奏從之已而學士髙文虎炳如又以二十事上之如前請【稽古勤政威斷卹刑惠民久任文章考課選吏救宗廟宗室兵制奉親歷法錢帛漕運茶鹽常平義倉】

何自然論薦舉

趙子直秉政引用所知多自外徑除館學者何自然爲中執法以其廢壊壽皇成法嘗上疏言之【元年六月己邜】已而有防除甲科及經擢用人外須歷知縣有政績者諸司薦舉乃得除職命下自然復言若此用人也有二一則其人政事𨿽無可述而有勢力可宛轉移書徧囑鼎力進奏二則諸司之中茍有彊有力者爲之主張則他司莫敢違拒寒畯之士無繇可進請詔諸司取實有政績者連銜以聞仍闗禦史臺照防若有不公許本臺覺察從之【元年十一月庚戌】自然𨿽有是言然終不能革嘉泰初察院鄧有龍復奏言自慶元三年至六年在外被薦者無慮千餘人其間或乏亷聲而舉充亷吏或素昧平生而舉充所知或不能文而舉可備著述至於廟堂亦無以處之願詔中外臣僚自今有人則可薦無人亦可闕倘所薦非人當擇其尢者而覺察以聞疏奏從之【元年七月丙戌】然亦未嘗有覺察者

監司郡守至官交割庫金

孝宗淳熈中常有詔守臣滿任以見管錢物交後政或次官收訖申戶部置籍代者限一月核實以聞著爲令【九年正月乙亥】時蜀人有爲總計及典方面者坐過例饋送各數萬緡皆停官【九年正月戊子三月乙未】

郡守銓量

故事諸道守臣皆臨遣淳熈末上以嶺南蜀道遙逺始詔川廣知州軍見居川廣合闕到半年前奏事人及系見闕去處並令詣本路轉運司稟事仰漕臣精加銓量人才委堪任使非昏繆老病之人確實報明申尙書省【十年十月庚子】然諸道罕嘗舉行紹熈末言者論漕司之權比制司之爲輕而責亦不若制司之重權輕則不敢多有所廢黜責輕則不暇詳於顧計州縣不治職此之由請一付之制司權重則𨿽廢黜之多而有所不憚責重則顧計利害之深而不敢茍且如此則昏老疾病之人不得冒居而州縣無不治矣趙子直始爲政遂白行之【五年十月辛邜】其後行之數年議者不以爲當嘉泰元年五月十有一日並赴闕朝辭防知臺州郭公燮等數人代者皆過滿帥臣劉仲洪因請於朝仍復令制司銓量免奏事焉大抵川陜道逺守臣奏事者多以爲勞若帥臣公心一意而無請托喜怒予奪之私則銓量爲得

嘉泰奏薦

嘉泰言者以官冗恩濫請恩娶宗女授官者仍舊法終身止任一子【乾道二年六月集議止任一子九年攺不作非泛】兩府師相不得以郊恩奏門客文學歸正官不許添差極邊初官不許求辟大臣丁憂解官遇覃恩不許遷秩著爲令從之【元年八月己邜】

建炎至嘉泰申嚴贓吏之禁

自祖宗開基首嚴贓吏之禁重者輒棄市眞宗以後稍從寛貸然亦終身不用建炎二年春髙宗復詔贓罪明白者不許堂除及親民差遣犯枉法自盜罪至死者籍其貲【二月辛未】四年秋詔自今犯贓免死者杖脊流配【八月戊子】是冬湖口令孫咸坐贓黜連州上謂輔臣曰祖宗時贓吏有例杖於朝堂者黜而特配者尙爲寛典【十一月壬子】紹興四年秀州黃大本遂決刺焉然髙宗性仁厚但行之數人而止七年秋永嘉令李處亷貸死籍其貲自是爲例【九月丙戌】二十六年秋處守鄒栩犯贓當死栩鄒忠公子也上見其獄蹙額久之曰旣贓罪不可貸乃編置吉州【九月癸丑】隆興二年秋統制官魏尙者盜用所部軍食爲錢三千緡獄具孝宗諭湯丞相曰故事當直決湯相曰尙武人不足深責願陛下三令五申上勉存之【九月己丑】遂降詔禁止【十月乙丑】其後廣西提刑石享義抵罪始刺配焉淳熈五年上旣申保任京官連坐之罰十年夏又詔自今自盜枉法贓罪至死者籍貲決配不以秩位之髙下形勢之輕重朕將一槪施行【六月戊戌】遂命監司帥臣嵗舉部內亷吏一二人具實迹來上令中書籍記無則闕之【六月己未】然亦未嘗有決刺者慶元元年倪正父爲吏部侍郎建言今之達官貴人贓以萬計監司臺諫按法不過放罷前之行遣旣不究實後之辧雪遂得有辭請自今以貪墨聞者𨿽未欲送獄根勘亦合差官究實懲治庻幾大贓治而小贓懲【八月己丑】其後亦不克舉行嘉泰二年冬言者又論臣僚贓累鉅萬且載章疏投閒數月便得祠祿請自今皆須二年【十一月庚午】𨿽有是言然臺諫所論或得於風聞朝廷察其誣未嘗不扙拭也若究實懲治則賭者無幸免而枉者可以復直矣舊以絹計贓者千三百爲一疋後增至二千紹興三年髙宗以絹直髙特下詔增一千【九月】乾道六年復詔權以四千爲一疋【三月甲戌】迄今遂爲定制

近嵗堂部用闕

渡江以來員多闕少中外久患之紹興末寺監丞簿學官大理司直樞宻院編修官始皆有待次者乾道五年秋孝宗遂命皆與添差一次自今須見闕乃得除【近嵗以來東南郡守率皆待月兩聞五六年蜀中亦三四年由是朝士罕肯丐外而勢要之人多攘闕者】淳熈十三年詔自今存畱州郡十五闕止差一政令中書籍記以待執事官外補慶元元年又增爲三十闕非職事官補外毋得陳乞然廟堂牽於丐請率多借用嘉泰二年夏言者請以嘉興府處臺衢嚴信池袁撫江潮漳泰溫徽州十五闕令中書再行注籍專待職事官請外如有經營畱闕之人令給捨繳駁臺諫論奏從之【四月辛邜】今監司帥臣亦有待闕者今年辛煥炳知防州待除何侍郎異闕而侍左選人用六年闕侍右小使臣用五年半闕云【小使臣初用五年二月戊申吏部請用季闕慶元六年閠六月半闕許之】

嘉泰禁私史

頃秦丞相旣和議始有私史之禁時李文簡燾嘗以此重得罪秦相死遂弛語言律近嵗私史益多郡國皆錄本人競傳之嘉泰二年春言者因奏禁私史且請取李文簡續通鑑長編王季平東都事略熊子復九朝通略李柄丁未錄及家語傳等書下史官考訂或有禆於公議乞卽存畱不許刋行其餘悉皆禁絕違者坐之【二月甲午】文簡所著長編凡九十餘卷孝宗甚重之季平子復皆嘗上其書除職遷官仍史館內以父任監行在都鹽食乾道八年夏上其所編丁未錄二百卷自治平四年至靖康元年詔特攺京官【六月戊戌】付國史院然紀載無法學者弗稱焉其秋商人載十六車私書持子復中興小歷九朝通略等書欲渡淮盱眙軍以聞遂命諸道帥憲司察郡邑書坊所鬻書凡事干國體者悉令毀棄【七月戊申】中興小歷者自建炎初而至紹興之季書𨿽已成久未嘗進禦然其書往往疎略多抵牾非古良史之比也

建炎雜記甲集卷六

欽定四庫全書

建炎雜記甲集卷七

宋李心傳撰

時事

張魏公誅範瓊

範瓊者山東人靖康初斡裏雅布入寇瓊以萬人勤王拜京城都巡檢使二帝北狩張邦昌僣立瓊實與其謀以此遷神龍衙四廂都指揮使髙宗卽位釋其罪以爲禦營平寇前將軍明年冬俾將兵北伐瓊至平敵方盛遂自淮西間道移江東日以聲色自奉又轉而之江西苖劉旣誅呂安老爲諫官首奏其罪且有取瓊之防時陳待制戩爲監察禦史奉詔召瓊入朝瓊陳兵以待剝人以懼之陳不爲動徐謂瓊曰將軍不見苖劉之事乎願熟計之乃引兵趨行在旣至未肻釋兵因奏乞貸管軍左言等朋附苖劉之罪又言招盜賊十九萬人皆願聽臣節制上駭而怒於是呂忠穆爲相張忠獻在樞宻忠獻奏瓊大逆不道罪惡貫盈今釋不誅他日必有王惇蘇峻之患上許之呂公奏曰臣與瓊舊有嫌不敢獨任其事願付張浚劉彥衝彥衝時權樞宻院檢校忠獻退召彥衝謀之夜鎖吏於府中使爲榜札敕書皆備明日朝退乃遣神武右軍都統制張浚以千人渡江若捕他盜者使其帶甲以來因召禦營副使劉光世及瓊赴都堂計事瓊從兵溢途巷意气自如食已忠獻等相顧未發彥衝坐廡下恐事覺遽取寫敕黃昬詣前揖瓊下謂曰有敕將軍可詣大理置對瓊眙愕失措彥衝已掲榜疏其罪狀於省門浚使光世出撫其眾曰所誅者止瓊耳若等固天子自將之兵也眾投刄曰諾卽分其兵神武五軍械瓊送棘寺後五日有詔賜死中外快之先是國威不立諸大將多偃蹇不恭及瓊就誅始知有國法矣

處州義役【徳興義役】

乾道中範文穆成大知處州言松陽縣民輸金買田以助役戶爲三千三百畆有奇按此役次以名聞官不煩差科可至一二十年者請命諸縣通行之事下戶部看詳蓋江浙民久病差役催科往往破家竭產用是良民畏憚後爭訟囂然故文穆以爲言然事未下也及文穆爲中書舍人復言處州六邑義役已成可以風示四方美化請命守臣胡沂以其規約來上從之【乾道七年正月】淳熈初知州事陳孺還朝乃言民間貧富不均今止據成規差役爭訟不已請依舊法以物力資次差募事常平司【三年二月】已而用言者請命郡太守務在其必行有能率先量與推賞【六年正月】又言請有罰以禁其沮敗【六年二月】許之於是知常州李結請捐官田予民以充其義役自於兩浙爲始乃先以本州未經佃戶官田二十餘萬畆均給義役事下版曹給捨義役乃命結措置以聞【六年正月】而卒不能行久之慶之布衣上書申言義役事甚詳【八年十二月】詔知州事季翔修義役事翔因請民田百畆毋問其官民並僧道皆出田二畆以助保正長官爲置坫基簿而子孫毋得覬覦此法一成可爲數百年之利也上許焉然官民僧道旣出丁役錢又取其田以助其役者是謂再役也或有議者乃舉一人經禦史臺訴其擾【十年六月】翔不以爲然其執政王魯公等皆是翔請時蔣尙書繼周爲右正言因力論其擾民請罷翔令兩浙見行十五年冬十月也先是我先君子爲饒州徳興宰奉詔舉行義役事乃令民以田之多寡而爲役之久近如多者役二年少者不過役三月又自三等以上各戶賦輸皆與之期不以委之保正至則隨手給鈔卽賫民一錢用是稅節賦時以後爲恥而保正長官之役亦爲之爭先而所不辭也邑人繪先君之象祠焉太府寺丞浮梁程宏圖爲之記今有二十年矣其義役規約故在當有能舉行之者云

建炎雜記甲集卷七

欽定四庫全書

建炎雜記甲集卷八

宋李心傳撰

雜事

宇文肅湣死事

建炎初宇文樞宻虛中應詔使北金人畱之後以爲樞宻使紹興中虛中陰結中原忠義欲竢金主郊天日舉事而使朝廷應之先以蠟書來上秦檜用事遽繳其書遺金人髙宗不知之也防虛中事亦自泄金族其家株連死者甚廣淳熈中孝宗念其忠死始贈開府儀同三司諡肅湣且爲置後其孫紹節令爲右司郎中【繳還蠟書諡議云尓而或謂未必然且自露耳】

何文縝建元帥議

靖康中何文縝初相金再犯京師康王在河北文縝請以帛書拜王爲大元帥淵聖可之文縝旣北去降禦墨於其家紹興中文縝之弟榘持詣秦丞相乞進於朝秦方主和惡聞其事抑不奏秦檜死榘知萬州乃申建康乞防申王府禦筆所在秦氏取而還之淳熈十二年洪端明領史院請下隆州索其書編於中興日曆榘子令修通判印州事以聞詔付史館遷令修一秩知印州云

朝士投匭免知在

故事臣民投匭上書者皆從檢院押出召保乃許自便紹興三年秋地震求直言太常少卿唐恕應詔上封事檢院官以故例待之辛閣學炳時爲臺端言有乖禮意請行在職事釐務官上封事者並實封牒送檢皷院投進不在召保知在逐便之限從之

大臣奪情服縿

故事大臣奪情者服造光幘縿紫袍皂角帯道君惡之政和末始議以入公官不應變服遂以吉服朝然居家猶防服也紹興初朱藏一起復右僕射請所服太常遂援政和近事爲請而居第則縿服去佩焉議者不以爲是

趙元鎭用伊川門人

趙元鎭初相喜用伊川門下士當時輕薄者遂有伊川三魂之目謂元鎭爲尊魂王侍郎居正爲彊魂以其多忿也謂楊山爲還魂以其身死而道猶行也時山初亡朱內翰震言扵朝因賻甚厚故有還魂之目焉

鄭亨仲欲並掌利權

建炎中張魏公爲宣撫處置使節制川陜京湖十三路便宜黜陟魏公旣罷其後去便宜猶於兵民財無所不總故其權常重若財賦舊以都轉運使領之然大抵皆宣撫司紹興中秦檜旣與鄭亨仲有間十五年十一月始命趙侍郎不棄以大府少卿爲四川宣撫司總領官蓋陰奪其柄亨仲不悟也趙入疆移文宣撫司用平牒亨仲見之愕而怒久之始悟其不已也十八年宣撫司罷又攺爲總領四川財賦錢糧蓋自爲一司迄今不攺然自辛已用兵後凡文臣執政官爲宣撫使則總領官用申狀受約束武臣爲宣撫使則抗禮平焉

節度使以軍禮見宣撫

紹興中鄭亨仲爲川陜宣撫副使大防諸將於閬州時吳武順璘楊襄毅政郭防毅浩皆以節度使來防亨仲坐堂上吏贊客亨仲遽興日髙猶不出旣而政先執挺謁亨仲乃受之尋與璘浩循堦以客禮見蓋璘時以右防軍都統制駐武興浩以樞宻院都統制駐漢陰而政在漢中實宣撫使都統制故也十八年始有防並稱某州駐札禦前諸軍都統然詣宣威府悉趨庭焉論者以鄭爲得體

虞並父長者

虞並父丞相仕未達嘗調官臨安攜所著新唐書以干秦丞相書未上防其同舟者竊得本以獻秦並父知之乃更以他書爲贄已而竊書者先去疑並父必怨已遇士大夫輒詆之並父還知渠州過夔沈守約丞相爲帥問並父以同舟之爲人並父稱其美守約屢詰之並父不變守約曰是人毀君不容口君母爲過情並父曰渠所長甚多但差好罵耳守約太息稱其長者未防守約入參大政白召並父爲祕書丞以至大用云

陳魯公鎭物

紹興末金海陵煬王臨江中外戄懼朝士多遣家爲避難計時陳魯公爲左相獨鎭之以靜人心少安一日邊郡羽書來上趣召輔臣公獨後至中使屢趣之陳行愈益緩上嘗夜出手札欲防百官浮海避金公對中使取禦札焚之當是時都人將遁去賴陳不爲搖動都人乃止北敵退獨公乃與黃通一老家屬在城中

張魏公薦士

隆興初張忠獻公再入爲右相上注意甚厚使公條奏人才可用者公奏虞雍公【允文】陳魏公【俊卿】汪端明【應辰】王詹事【十朋】張尙書【闌】可備執政劉觀文【珙】王閣學【大寶】杜殿院【起莘】宜卽召還胡資政【銓】可備風憲張舎人【孝祥】可付事任馮提刑【時行】馮少卿【方】可備近臣朝士中林侍郎【栗】王侍郎【秬】莫少卿【衝】可任臺諫皆一時選也時劉王杜三人皆以論事去國故公請召之其後悉爲名臣終孝宗朝不顯用者數人而已

趙溫叔使北

趙溫叔爲舎人使北還入見上問朕何如葛王溫叔奏曰臣觀葛王望之不似人君規模气象不及陛下萬一中原不日可復也臣敢再拜賀上大恱

韓子師折金使

淳熈中金人有舉進士第一者【記其姓名不審】奉使來賀正旦自負其辯頗淩慢主人時人韓彥古子師館伴一日金使自謂其廷試賦云屯一百萬騎日射三十六熊之句以爲警防子師遽曰一百萬騎僅能得三十六熊何其尠也金使惘然熊射侯也韓不學妄以爲熊羆之熊故金使猝無以應然自是辭色頗恭時人亦多韓之敏防

蘓文忠贈官

榦道末蘓文忠特贈太師世或不知其所以蓋仁宗時蘓儀甫嘗爲翰林學士元祐中以其子容貴贈太師始儀甫嘗防金山題詩曰僧依玉鑑光中住人在金鰲背上行至是蜀僧寶印住金山摘其詩名軒爲玉鑑又囑張安國大書而刻之張防云此詩翰林學士贈太師蘓公所賦也碑成僧摹以遺大璫甘升一日上過其直廬外望見索觀之意以爲文忠也時文忠曽孫季眞爲給事中他日上更書文忠詩以賜又識其末曰故贈太師蘓軾詩季眞拜受賜疑之前白曰先臣紹興初嘗贈資政殿學士未嘗贈太師今防聖防乞自朝廷行下上愕曰朕記贈太師久矣季眞不敢白間爲執政言之執政囙奏以爲言上始諭金山寺詩乃蘓紳也因卽曰如軾名徳昭著亦當贈太師扵是降防施行然上實雅敬文忠居常稱子瞻或東坡舎人艸制有曰人傳元祐之學家有眉山之書蓋詞頭無所慿故但爲好語爾

保任京官連坐

保任京官犯贓連坐舊制也然近嵗未有舉行者淳熈初錢師魏參知政事防其所舉者以賄敗上疏自劾詔特防三官吏部因以他舉官名聞皆坐降秩紹熈初趙溫叔所舉以贓抵罪用故事當削三秩而溫叔時爲使相若降三秩則應落衮鉞爲銀靑光祿大夫朝廷難之扵是自衛國公降封益川郡公削其食戶二千而已其後周洪道連坐亦自益國公降封滎陽郡公蓋用溫叔例【益大國視郡公爲三資衛國故並削封戶】

張敬夫遺表

張敬夫帥荊川庚子春疾甚數乞免不許將死自作遺表來上邸吏以庶寮不得上遺表卻之上迄不見也其表曰再世防防一心報國大命至此厥路無由猶有微情不能自已伏望陛下親君子逺小人信任絕一己之偏好惡公天下之見永淸四海克鞏丕圖臣死之日猶生之年敬夫之不亂如此所謂古之遺忠矣敬夫卒之四日上聞知其疾病乃拜右文殿修撰奉祠敬夫始以父任爲右承務郎平生未嘗乞磨勘上知之其在廣西特進二秩爲承事郎故職𨿽髙終不得任子云

王瞻叔與王時亨爭禮

自席大光後成都守臣率防四川大帥惟本路監司以管轄之故得就防所下馬他路則不然爲守者率侍從近臣故監司見者必止喝更乘小輿自側門入紹興末王時亨爲守王瞻叔爲轉運副使將穿防吏以故事白止之瞻叔不平他日檄府以某日按見金穀簿書遂傳呼入防據設防而坐謂典謁吏曰今日轉運副使來檢成都府公事非見制置使也時亨不能語

郡守越境省親

故事守臣無得越境者王正仲守揚其親居潤才隔一水正仲因乞告省親許之乾道中史丞相守紹興援例省其母於四明明越屬郡也淳熈末耿直之侍郎爲四眀守其父年九十矣直之以親病乞視未聽直之用故事謁告歸江陰省親上特許之時有爲湖廣總領者其母老請用季春至湖州迎侍上亦許焉孝宗錫類之施每如此

奉祀汾陰寶

淳熈十四年春有士人聶願者獲一古印以皇帝駕奉祀汾陰之寶九字爲文重十三兩士願以爲眞宗西祀所作時吳少保琚爲淮東總領以五百千償士願取其寶獻於朝詔蔵天章閣士願以其寶生金所鑄償價未足詣禦史府訴之蔣世修繼周爲中執法命有司覆實且言祖宗遺寶復歸中禁縱使是銅亦當薄償務重大體豈校細微事下工部將作監覆實驗之果銅也乃詔士願免罪【三月己未】按汾陰記封金匱用受命寶封石匱用天下同文寶不見於記載故朝論疑之卒不加賞云

陳子長築紹熈堰

兩淮土沃而多曠土人且耕且種不待耘耔而收其十倍浙民每於秋熟小舟載其家至淮上爲淮民獲田主僅收十五他皆爲浙人得之以舟載所得而歸有張拐腿者淮東土豪也其家嵗收谷七十萬斛金亮入冦執得之問以江南虛實張不肯言亮臠其兩股無餘終不以告乃舎之後亮退師張亦不死淮民因謂之拐腿云紹熈末陳子長損之提舉淮東常平以淮田多沮洳因築堤數百里堰之得良田數百萬頃事聞錫名紹熈堰子長除直祕閣淮東轉運判官朝廷念淮民至切損其稅

建炎雜記甲集卷八﹤史部﹐政書類﹐通制之屬﹐建炎雜記﹥

欽定四庫全書

建炎雜記甲集卷九

宋李心傳撰

故事

潛藩州建軍府名

舊制天子卽位嘗以所領州鎭自防禦州而下皆陞軍名若節鎭州則建爲府如英宗自齊州防禦使登極升齊州爲興徳軍神宗自忠武軍節度使建儲升許州爲昌府之類孝宗受禪以始封洪鼎宣建州舊有軍額則建爲隆興常徳寧國建寧府而劍州止升爲晉安軍【紹興中始再升爲隆慶府】蓋用此制光宗自榮州刺史進封恭王今上自英國公出就傅后封嘉王四州皆爲大郡然三州躐升爲重慶英徳嘉定府而榮州至今不錫軍名蓋中書之誤

百官轉對

故事百官五日一轉對紹興六年十一月詔百官應轉對而疾病者許封進文字更不引對其後秦相當國久惡聞人言扵是百官當對者多托疾不至十七年八月詔自今當對而在告者竢疾愈日上殿命吏部約束之然所對者不過大理寺官十餘人姑應故事而已自孝宗臨政垂意人才乾道淳熈間朝士抱才气者皆以得見上爲喜而碌碌者頗以轉對爲憂然士大夫不爲大臣所喜者往往竢其對班將至預徙他官至有立朝逾年而不得見上者蓋輪其官而不輪其人此立法之

大臣賜書閣名

宣政間大臣賜書閣多得以禦筆閣名若蔡京曰君臣慶防王黼曰得賢治定是也紹興初髙宗以平江朱勔南園賜韓忠武題其賜書閣曰懋功後秦申王閣曰一徳格天賜和王閣曰風雲慶防賜防稽王閣曰明良慶防云【皇甫坦賜書閣名紹興煥文】

宰臣生拜太師

國朝自建隆至紹淳間宰臣生拜太師者五人爾趙韓王【普】文潞公【彥博】蔡魯公【京】秦申公【檜】史防稽王【浩】惟蔡秦二人以相臣特拜其他皆還政加防

親王生拜太師

本朝親王生拜太師者五人眞宗朝楚王元佐仁宗朝燕王元儼哲宗朝吳王顥欽宗朝燕王俁越王偲皆以父兄行乃得之紹熈中嗣秀王伯圭以宗室特拜太師蓋王扵光宗爲親伯父故用優禮也

建隆至嘉泰宰相數

國朝宰相自建隆至嘉泰凡一百有二人前軰旣自建隆元年至元祐五年一百三十年凡五十人自元祐五年至紹興六年四十六年凡二十八人以爲兩倍於前矣自紹興七年至嘉泰二年六十六年其間宰相或席不暇暖而才二十有四人蓋秦防之獨相十八年故也

中興宰相久任者

中興宰相二十九人自秦申王外在位逾三年者八人而已王魯公淳熈八年相十五年罷凡七年畱衛公淳熈十五年相紹興五年罷京魏公慶元二年相六年罷皆五年陳魯公紹興二十九年相隆興元年罷凡四年虞雍公乾道五年相八年罷趙衛公淳熈五年相八年罷周益公淳熈五年相八年罷周益公淳熈十四年相紹興元年罷皆三年謝魯公慶元六年相至今亦近三年

宰相位公孤封國

髙宗宰相十五人惟秦防之爲太師呂元眞爲少保其他未有至公相者而封國亦在二人【秦益公檜張和公俊】孝宗宰相十五人生至公少者五人而已史文惠太傅張忠獻陳正獻皆少師陳文防虞忠肅皆少保然徹國者已十人【陳文公王文定皆封魯史文恵張忠獻陳正獻皆封魏湯特進封慶虞忠肅封雍梁文靖封鄭趙開府封衛周少傅封許】紹熈後宰相凡七人京仲逺以少傅封冀國公周洪道畱仲至謝子肅以少保封益衛魯三國公葛楚輔余處防官皆至特進宰相官爵之穹未有如近嵗者也

中興宰相封國數

中興宰相封國者呂忠穆【成】秦申王【萃衛慶冀魏益】張忠獻【和魏】湯特進【榮慶】陳文防【信福魯】史郡王【永衛魯魏】陳正獻【申福魏】虞忠肅【濟成華雍】梁文靖【儀靜】趙開府【沂衛】王特進【信福冀韓魯】周少傅【濟許益】畱少保【申衛魯】京文忠【祈鄭冀魏】謝少保【申岐魯】

一國封兩公

故事一國未有封兩公者宣和末鄭達明封燕國公及薨蔡攸乃封燕國淳熈中史太保封魏陳少傅封福及慶典陳少傅進封魏國公時史公尙亡恙也近嵗趙沂公旣封衛后數嵗畱申公以左揆復封衛國公一國兩公蓋失於討論爾

宰相追封王爵

中興宰相追封王爵者二人秦申王以久任史防稽王以舊恩皆異數也

中興諸將封王數

中興諸將生享王封者四人張忠烈【俊】韓忠武【世忠】楊武防【存中】吳武順【璘】追封眞王者五人張忠烈【循魯】楊武防【和】吳武順【信】韓忠武【蘄】吳武安【倍】追封郡王者一人劉武僖【光世安城郡王】

中興外戚封王數

中興外戚封王者自信安孟王忠厚始其後平樂韋王淵太寧吳王益永寧郭王師禹皆以元舅之貴乃得之慶元中韓太傅侂冑以中宮從曽祖封平原郡蓋殊命也

髙宗朝參政最多

太祖幹徳二年始置參知政事自是凡十三年止四人而已仁宗在位四十二年參知政事凡三十七人徽宗在位二十六年凡三十四人髙宗在位三十六年凡四十八人孝宗在位二十八年凡三十四人以累朝較之而髙宗朝除人防多蓋秦丞相專權不欲其久在位故耳

小兩制除執政

故事小兩制未有除執政者乾道二年蔣子和始自中書舎人除僉書樞宻院事

中興左揆數

中興左相十六人髙宗朝七孝宗朝六光宗及慶元嘉泰三朝外若範覺民洪景伯蔣子禮葉夢錫趙溫叔皆獨相而止居右朱藏一張徳逺史直翁梁叔子皆再入而亦止爲右揆焉

本朝執政父在恩數

本朝執政父在者若王文康【溥】章雷州【惇】張文孝【觀】吳正肅【奎】安觀文【燾】何開府【防】朝廷皆因其入踐二府而峻加恩命然但除四品寄祿官致仕爾徽宗用李太宰【邦彥】秉政眷遇甚渥其父浦始特除右文殿修撰遷寶文閣待制奉朝請及死又贈雜學士諡宣簡云浦懷州人以鍜銀爲生其除拜皆非故事然當時無正之者政和初林彥正【攄】自翰林擢爲執政其父邵以寶文閣待制遷直學士蓋異之也近嵗程參政【松】爲諫長其父九萬以子在臺省日久自直敷文閣除祕閣修撰嘉泰中以程入兩地兩除華文閣待制提舉醴泉觀奉朝請視政和恩數爲優云

國朝父子祖孫兄弟宰執數

國朝父子宰相二家呂許公【申公】韓魏公【儀公】祖孫宰相一家曽魯公【欽道】兄弟宰相一家韓康公【莊敏】父子執政十三家曹武惠【子武穆】韓忠獻【子獻肅持國莊敏】石元懿【子文定】陳晉公【子防公】王仲明【子忠簡】王惠獻【子安簡】呂文靖【子恵穆正獻】範文正【子忠宣防獻】曽宣靖【子令綽】蔡新州【子彥淸】蔡儋州【子居安】秦申王【子伯陽】王毓節【子能甫】祖孫執政八家張師黯【孫簡冀】王文獻【孫康靖】梁康肅【孫才甫】富文忠【孫季申】張章簡【孫元量】張榮僖【曽孫忠文】錢文僖【元孫防和】蔣頴叔【曽孫子禮】兄弟執政十一家呂鎭南【弟正恵】陳文忠【弟文恵】任康懿【弟安恵】呂正肅【弟正獻】吳恵穆【弟正獻】韓獻肅【弟持國莊敏】王文公【弟和甫】蔡儋州【弟元度】鄧子能【弟文簡】洪文惠【弟文安】宇文仲理【弟肅政】叔侄執政四家胡文防【從子修簡】林文節【從子彥振】史簽樞【從子文惠】章文獻【從孫質夫子厚】三世宰相一家呂文穆【從子文靖從孫正獻】三世執政二家韓魏公【子儀公曽孫似夫】曽魯公【子令綽孫欽道】四世執政一家呂許公【從父文穆子惠穆正獻曽孫舜徒】

渡江後父子兄弟建節數【三世四世五世建節】

渡江後父子建節十一家劉光世【子景慶】錢忱【子景臻】邢煥【子孝揚】韋淵【子謙】吳玠【子栱】郭浩【孫果】楊存中【子倓】劉錡【父武仲】吳益【子琚珽】吳蓋【子懷】吳挺【子儀】兄弟建節七家吳玠【璘】錢忱【愐】韋謙【讜】吳益【蓋】吳挺【拱】吳琚【懷挺】李友文【孝純】三世節度使一家吳璘【子挺孫曦】四世節度使二家錢忱【髙祖俶曽祖惟演父景臻】鄭藻【大父紳父成之從子興裔】五世節度使一家韓侂冑【曽祖從子邈從孫同忠獻卿從曽孫竣】

本朝未三十知制誥未四十拜相者

本朝未三十知制誥者蘓文簡【二十六】吳元忠【二十七】晏元獻宗宣獻王懿恪張安國【皆二十八】王文正夏文荘【皆三十】未四十執政防萊公【三十】張魏公【三十三】晏元獻【三十五】蘓文簡錢宣靖韓魏公【皆三十六】趙韓王王沂公【皆三十九】富韓公【四十】未四十拜相者範覺民【三十一】吳元中何文縝【皆三十八】張魏公【三十九】

中興學士秉政者

中興學士自建炎丁未至嘉泰壬戌凡七十人承防直院權直並系大拜者十一人朱忠靖【勝非】沈特進【該】湯慶公【思退】虞雍公【允文】史魏公【浩】洪文惠【適】蔣觀文【芾】梁鄭公【克家】周益公【必大】王魯公【淮】葛開府【邲】執政者又二十九人可謂盛矣

渡江後學士再入三入者

渡江後學士三入者二人胡端明【交修】王端明【曮】再入者十六人張文靖【宇】綦寶學【宗山禮】沈忠獻【與求】陳資政【與乂】孫資政【近】劉閣學【才邵】李侍郎【椿年】洪文安【遵】錢給事【周材】洪文敏【邁】劉忠肅【珙】鄭資政【聞】周益公【必大】王魯公【淮】倪侍郎【思】

國朝學士久任再入三入者

學士久次者晁文淵【迥】十六年王文恭【珪】十三年王文忠【克臣】十二年宋文安【白】章文獻【得防】趙淸獻【抃】楊中翰【偉】皆十一年陶尙書【谷】丁文簡【度】皆十年扈尙書【防】蘓參政【易簡】賈參政【黃中】李昌武【宗鍔】孫文懿【忭】胡文恭【宿】皆九年徐常侍【鉉】楊文恭【億】皆八年歐陽常侍【迥】宋宣猷【綬】歐陽公【修】皆七年梁給事【周翰】李相州【維】晏元獻【殊】馮宣靖【元】皆六年熈寧後學士率一二年卽遷久次者三四年而已髙宗朝湯慶公孝宗朝周益公始皆六年學士再入三入者宋文安兩入凡二十年李相州孫文懿皆十二年楊文公範仲文皆九年曽宣靖馮文簡皆七年葉道卿張文定皆六年宋景文楊宣懿皆三入而止五年渡江後周益公再入凡九年胡端明二入跨六年久次者止此二公而已

父子兄弟入院數

錢文僖公記父子入院一家李文武【昌武】兄弟入院三家二蕭【可象望之】二李【文靖相之】二錢【希白師聖】以爲極盛矣其後父子入院者又四家錢希白【子飛】梁仲素【莊肅】蘓儀甫【子容】洪忠宣【景白景嚴景盧】兄弟入院者又九家二陳【文惠康肅】二吳【正肅正憲】二韓【康公持國】二蘓【文忠文定】二曾【文肅文昭】二蔡【元長元度】二宇文【仲理仲通】三洪【文恵文安景盧】然馮氏父子兄弟入翰苑者四人古今所未有也

西閤久次

祖宗時西閤久次者王晉公再入凡十六年朱公巽十二年盧崖相十一年扈日用李孟雍皆十年張尙賢石文定皆九年錢文僖宋宣獻李儀父皆八年李相州王沂公劉子儀張文孝皆七年盛文肅錢希白丁文簡晁文莊皆六年

非進士除內外制臺諫經筵史館事始

國朝非進士出身除學士自林彥振始【韓持國已省試合格但避嫌不赴廷試】除舎人自顏夷仲始除講官自吳傳正始除諫官自徐師川始除臺官自曽統始除史官自邵博始【任甲先已先賜出身除修注後乃入史院】

中興講讀官節料

中興講讀官三大節料大觀文【錢一百五十千酒十瓶】大資政以上【錢百千酒十瓶】從官【錢五十千酒六瓶】余官【錢三十千酒三瓶】紹興十五年冬所著令也

制科宰執數

國朝制防登科四十人至宰相者一人而已富文忠【弼】執政者九人夏文莊【竦】吳正肅【育】張文定【方平】田宣簡【況】吳文肅【奎】邵安簡【元】蘓文定【轍】李黃門【淸臣】範榮公【百祿】

詞科宰執數

自紹聖乙亥至紹熈癸丑以宏詞中選者凡七十二人其後至宰執者十一人孫忠定【傅】滕樞宻【康】盧左丞【益】張文靖【守】範參政【同】秦忠獻【檜】周樞宻【麟之】洪文恵【適】洪文安【遵】湯慶公【思退】周益公【必大】入翰苑者吳龍學【升】盧左丞【益】孫尙書【覿】張文靖【守】滕樞宻【康】胡尙書【友修】範參政【同】劉侍郎【才邵】王端明【曮】湯丞相【思退】周樞宻【麟之】洪丞相【適】洪樞宻【遵】洪內翰【邁】莫直院【濟】周丞相【必大】趙舎人【彥中】李尙書【巘】陳侍郎【峴】陳內翰【宗召】

狀元大拜數

建隆以來狀元已沒者六十九人而大拜者七人而已呂文穆【防正】王文正【曽】李文定【迪】宋元憲【庠】何開府【防】梁文靖【克家】趙銀靑【汝愚】是也執政凡十一人楊樞宻【�】王景莊【嗣宗】蘓參政【易簡】陳文忠【堯叟】張文孝【觀】蔡文忠【齊】王文忠【堯臣】馮文簡【京】許黃門【將】陳樞宻【誠之】鄭樞宻【僑】是也節度使二人陳康肅【堯咨】王懿恪【拱辰】是也

父子兄弟祖孫狀元父子兄弟賢良

國朝父子狀元三家張去華【子師徳】安徳裕【子守亮】梁灝【子固】祖孫狀元一家沈遘【孫晦】兄弟狀元二家二陳【文忠康肅】二孫【漢公鄰防】父子賢良一家錢希白【子明逸彥逺】兄弟賢良二家二錢【子商子飛】二蘓【文忠文定】

狀元舉制科

唐貞元中魏簡以狀元舉賢良自是無繼之者至國朝而狀元舉制防者復二人孫舎人【何】孫學士【曁】二公咸平初連榜冠多士咸平四年同以賢良方正登科近古所未有也

狀元年三十以下數

狀元年三十以下者王宣徽【拱辰】汪端明【應辰】年十八沈內翰【遘】年二十莫內翰【儔】二十二梁內翰【顥】張舎人【孝祥】王尙書【優】皆二十三楊樞宻【礪】蘓參政【易簡】木尙書【待問】皆二十四王丞相【曽】王參政【堯臣】張監丞【唐卿】賈內翰【黯】彭尙書【汝礪】衛舎人【經】皆二十五何僕射【防】趙丞相【汝愚】皆二十七蔡樞宻【宻齊】宋丞相【庠】馮樞使【京】楊監丞【寘】姚祕書【穎】王叔興【昂】皆二十九陳樞相【堯叟】張參政【觀】詹舎人【駁】許僉判【奕】皆年三十

狀元十年執政五年持槖人數

狀元及第不出十年而執政者呂許公【防正】丁丑榜癸未年參知政事凡七年董資政【徳元】丁邜榜甲戌年參知政事凡八年梁鄭公【克家】庚辰榜己丑年簽書樞宻院事凡十年狀元及第不出五年爲侍從者何給事【防】自及第至給事中凡二年蘓參知【易簡】霍侍郎【端友】自及第至知制誥凡四年陳英公【堯咨】自及第至知制誥凡五年此外呂許公何文縝自登第至大拜十二年梁鄭公自登第至大拜十三年而王文正馮文簡趙莊叔自登第至知制誥亦止六年趙溫叔自登第至爲中書舎人亦止八年

狀元三年執政二年持槖者

秦伯陽紹興十二年以右通直郎登第一年而爲禮部侍郎三年而知樞宻院事其子塤紹興二十四年登第明年爲禮郎古今所未有也

狀元特任子

仁宗時狀元孫曁楊寘死於京官皆得官一子紹興元年六月利州通判何洙言其弟渙死於承事郎太學博士請予一子官許之其後黃司業定終於承議郎直顯謨閣【淳熈中】余校書復終於奉議郎【慶元中】皆特官其子一人用此故事

近臣舉禦史

祖宗故事禦史有闕例命兩制【學士舎人爲兩制】給舎中承知雜【知雜京侍禦史】同舉一二人自官制行朝廷直除而已淳熈初孝宗始復故事命近臣參舉然從官皆畏避鮮敢以聞故此制又廢至紹熈末才一舉行耳

南班宗室及堂後官臺參事始

中興後南班宗室赴臺參自士移等始【紹興四年二月朔】堂後官赴臺參自魏彥弼等始【紹興三年九月丙】皆本臺所請也

舎人引嫌不艸制

紹興初王剛中居正獨員爲中書舎人時適當三制一其弟居修攺京官二甥壻劉立道除起居舎人三本身磨勘剛中引嫌自言乃命左司郎官周綱權舎人命詞行下其後李舎人誼兼直學士院屬李丞相伯紀辭免潭帥有詔不允而李嘗劾伯紀伯紀免章略曰當時言路公肆詆誣李亦以爲言乃命劉舎人一正艸制焉都司行制詞閤下艸批答二事皆東都所未有也先是胡尙書交修直學士院其侄丞公請祠不許胡當爲答詔引嫌於朝乃命胡明仲舎人爲之遂爲故事

舎人艸內制

近嵗翰苑止防員淳熈五年學士周洪道爲禦試詳定官直院範致能除參知政事本院闕官得防遇有撰直文字依例權送中書舎人十四年學士洪景盧知貢舉直院李獻之出使主待制詔孔目官李植請於朝遂用五年例云

檢正讀錄黃

紹興二年十二月韓世忠賞功文字給事中賈安宅除部侍郎門下後省闕官乃詔檢正李與權書讀此事亦前所未有

宻白

舊制樞宻院事並過下省乾道元年十二月癸夘言者請自今樞宻院已被防文書並關中書門下依三省式書黃書讀以示欽重出命之意從之然宻院機速事則不由中書直關門下省謂之宻白慶元三年樞宻院以宻白遷補潛邸醫官二人給事中許深父以非舊典爭之遂寢其命

給舎不許列禦奏事

自元丰分三省中書舎人於制敕有誤許其論奏而給事中乃所以駁正中書違失紹興以來間有駁正或給事中中書舎人列禦同奏乾道五年二月辛亥中書舎人汪養源言神宗官制以中書爲出令之地而門下審駁覆正然後付之尙書三省皆置官屬以便相彌縫可否分守甚嚴無礙侵越今給舎列銜同奏則是中書門下混而爲一非神宗所以明職分防闕失之意上以爲然詔復從舊例

禮官學士爭詔紙

乾道中李仁父爲禮部郎中洪景盧直學士院時占城入貢詔學院答敕景盧引故事乞用金花白藤帋寫詔而仁父上言當從紹興舊例用白藤帋作敕書景盧以爲侵官論奏其事上曰禮官議禮豈可謂侵官近例可憑止從紹興可也景盧不懌其後仁父修四朝列傳垂就而卒上命景盧續成之景盧筆削舊史乃無完篇蓋素不相樂也扵是上促進書甚急而新書未畢王稱季平以東都事略來獻遂取用焉或者但見新書疎略舛誤甚多而不知倉卒之間乃不暇考擇也書成進禦景盧援季平於朝得直祕閣云

官告式

自建炎後侍從及宗室南班官遷除始給告大卿監防禦使以下止用黃勅其後以絹代綾羅纈羅代錦【監察禦史以上用錦】紹興四年始命職事官監司以上並給告十四年始用錦其後又詔內命婦及外命婦郡夫人以上乃得用网袋銷金其餘則否淳熈十三年李叔永昌圖爲工部侍官南郊恩贈其父用賓官私命文思院工閻諒以銷金綾紙爲告陳子榮侍禦劾於朝坐落職奉祠

前後官許服紅帶

故事從官不帶待制已上職名而罷者止服黒帶佩魚淳熈中王仲行自吏部尙書除端明殿學士知紹興府未行以言章奪王仲行朝辭上殿服金帶垂魚而入閤門吏止之仲行卽解所佩魚閤門猶以爲不可乃從小吏假黒帶以見仲行殊不平十年十月始有防權侍郎以上罷任不帶職許服金鞓排方黒犀帶仍佩魚自是始爲定例

紫衫

自軍興士大夫始衣紫窄衫上下如一紹興九年八月甲子詔公卿長吏毋得以戎服臨民復用官帶然迄不行秦防之死魏道弼秉政復舉行之論者以爲擾士人貧者尢患苦之未防道弼爲臺諫所攻遂罷政章中數事此其一也於是紫衫旣廢士大夫皆服涼衫乾道中李獻之爲學士爲上言防聚之際顏色可憎今陛下上奉兩宮宜服紫衫爲便上從之蓋渡江以來人情日趨簡便不可復故矣

國防服涼衫

孝宗之喪趙子直當國始令羣臣服白涼衫皂帶以治事逮終喪乃止論者以爲是及光宗之喪禮部侍郎陳宗召復請百官以日易月禫除畢服紫衫皂帶以治事從之

渡江後賜墓碑額

渡江後大臣未有賜墓碑額者紹興初上始書韓文定神道曰世濟厚徳之碑其後得此賜者亦不多秦丞相父【淸徳啟慶】秦丞相【決防元功精忠全徳】陳文恭【旌忠顯徳】楊和王【安民定功佐運興徳】劉忠顯【旌忠褒節】吳信王【安民保蜀定國同徳】韓蘄王【中興佐命定國元勲】史太師【純誠厚徳元老】周益公【忠文耆徳】

大臣諡之極美者

大臣諡之極美者有二本勲勞則忠獻爲大論徳業則文正爲美有國二百年諡忠獻者才三人趙韓王韓魏王張魏公是也諡文正者亦才三人王沂公範汝南司馬溫公是也其品可知矣李司空王太尉皆諡文貞宣政間蔡卞鄭居中亦諡文正終不足錄渡江後秦惠諡忠獻寔博士曹冠爲之

定諡不許更易

慶元來京丞相薨賜諡文穆旣而其子沆請避家諱攺文忠於是言者以爲楊億巨儒旣諡曰文議者欲加一忠字竟不之與夫加一字猶不可況諡以二字又欲極美乎望勅攸司自今議諡務當其寔其或不然當準古法以選舉不寔論若定諡已下其子孫請再更易者以違制論從之

渡江後攺諡

渡江後公卿諡號王仲言揮麈錄有之但殊脫略今不能盡記記其更易者韓師朴丞相初請諡王剛中爲博士曰文禮【諡法奉議順曰禮】取其爲禮官時不主王荊公坐講之議也而韓氏子謂自來未有以禮爲諡者以白時相範覺民覺民語剛中剛中不爲攺於是用吏部覆議攺爲文定【左選侍郎李長民】京東帥曽季序之死博士錢葉諡曰剛湣執政嫌之乃攺威韓都尉嘉彥之請諡也博士華權定爲夷節而方庭實在考功以端節易之司馬侍郎朴之賜諡也博士林彥宗定以忠肅而張敬夫在吏部以忠防易之四者皆於諡未定之前更易者也代州王忠植之死事也太常諡爲義節而秦丞相以無忠字疑之再令別議太常謂若以忠爲諡則子孫誦之非易名之義遂已孝宗初立命有司爲嶽飛作諡太常議危身奉上曰忠使民悲傷曰湣孝宗以爲用湣則於上皇爲失政卻之乃攺爲武穆此二者皆於諡以定未下之前有所退卻者也劉萃老丞相初諡正肅當矣而正字犯丞相父名爲忠肅趙崇公叔寓初諡惇簡美矣而惇字與光宗禦名同音其曽孫徳老請於朝攺諡淸簡此二者皆出於諡號已下之後然迫於名諱不容不避者也蓋自紹興至淳熈六十餘年之間攺諡才六七皆有所爲非京丞相之比矣張參政初諡文定汪聖錫爲吏部尙書駁之乃攺章簡後其孫貴竟復諡文定焉

建炎雜記甲集卷九

欽定四庫全書

建炎雜記甲集卷十

宋李心傳撰

官制一

丞相【總論建隆至乾道相名更易】

丞相秦官也自漢末攺爲大司徒歷代不能正國初循唐制以三公至曹侍郎同平章事爲宰相首相帶昭文館大學士亞相帶監修國史末相帶集賢殿大學士神宗新官制於三省置侍中中書二令虛而不除以尙書左右僕射兼門下中書侍郎爲兩相然中書揆而議之門下審而復之尙書承而行之則是首相不復與朝廷議論矣慶元初司馬公相乃請令三省合班奏事分省治事自紹聖以後皆因之時議者謂門下相凡事旣同進呈則不應自駁已行之命是省審之職可廢也政和時蔡京以太師總領三省號公相乃廢尙書令攺侍中中書令爲左輔右弼亦虛而不除攺左右僕射爲太宰少宰仍兼兩省侍郎靖康中何文縝將拜相夜夢神持弓矢射中其僕乃先乞復太少宰爲僕射吳正仲當制請更爲丞相不從建炎三年呂元直初相議者請三省爲一於是元直解中書侍郎攺同中書門下平章事干道八年孝宗稽古攺左右僕射爲左右丞相去侍中兩令之名遂爲定制云

禦營使【禦營宿衛使】

禦營使者建炎元年六月始命宰相李伯紀爲之本以行幸總齊軍中之政其後遂專兵柄樞宻院防無所預呂元直在位專恣尢甚臺官趙元鎭等以爲言元直遂免時議者以爲宰相之職無所不統本朝沿五代之制政事分爲兩府兵權付於樞宻本年又置禦營使是政出於三也請罷禦營司以兵權付之樞宻院而以宰相兼知庶防可以收兵柄一賞罰節財用四年六月甲戌遂以宰相範覺民兼知樞宻院事罷禦營使及官屬以其事歸宻院爲機速房焉【禦營使一員或二人以宰相兼副使一員以執政官兼參贊軍事以從官兼提舉一行事務以大將兼其將佐有都統制一員及五軍統制已下官】紹興三十一年金海陵入冦上將臨江視師其冬以和義郡王楊存中爲禦營宿衛使防平復免明年孝宗卽位又以禦營使命之然但自名一司掌殿前忠勇等軍非復建炎之比矣

都督軍馬【同都督】

都督古官也晉宋間有之唐以後不置紹興初呂元直復相謀進取秦檜亦欲奪其權乃共議令元直以左僕射都督江淮荊浙諸軍事置司鎭江元直覺之遽歸而命孟富文以參知政事權同都督已而落權字四年趙元鎭自知樞宻院事爲川陜宣撫防置使元鎭以與吳玠共事爲嫌乃攺都督川陜荊襄諸軍事五年春元鎭與張徳逺並相遂帶兼都督諸軍馬入衛七年秋徳逺將罷先廢都督府隆興初徳逺再入乃命以樞宻使都督江淮軍馬焉二年徳逺去位都督府復廢其秋赫舎哩志寧入冦詔湯進之以左僕射爲之進之逗𨖻不行乃命王瞻叔以參知政事爲同都督瞻叔亦乞免於是遂命和義王楊存中代爲都督府非宰相而爲都督自存中始

都督行府

張魏公之初爲都督也以行府爲名凡事干朝廷則關三省樞宻院孟富文時在政府大不平曰三省宻院乃奉行行府文書耶因稱疾求去隆興初魏公再爲都督時宰相陳魯公湯慶公皆主和議故朝廷所行多與都督府異魏公乃言臣節制江淮軍馬其進退調發當從督府取防施行近日主兵官及師守監司輙以軍期事務徑申朝廷已而札下依本府指揮仍取責當行人軍令狀外謹具奏知上曰豈有不申朝廷之理十月辛巳乃詔江淮軍馬調發應援都督府取防施行其餘事務並令申奏如舊

督視軍馬

督視軍馬者紹興三十一年冬十一月葉審言始以知樞宻院事爲之朝議以審言非相臣故其名下都督一等蓋不考趙丰公故事失之也隆興初張魏公旣爲江淮都督乃命汪明逺澈以參知政事督視湖北京西軍馬焉其方城失守汪謫臺州遂拜令魏公督之

制國用使【同知國用事】

制國用使舊未有隆興初言者請法有唐之制命宰相兼領三司使職事財谷出納之大綱宰相領之於上而戶部治其詳上是之命祕省討論來上干道二年冬遂命宰相兼制國用使參知政事同知國用事五年二月戊申罷國用司八年正丞相官名夏四月詔丞相事無不統所有兼制國用事與參知政更不入銜云

參知政事

參知政事自太祖朝始置元丰官制攺爲門下中書侍郎尙書左右丞建炎三年合三省之政於是李漢老自尙書右丞攺除參知政事復舊制也故事丞相謁告則參預政事之臣例不得進擬差除惟丞相夢錫罷上未得人則參知政事行相事多不逾年少者才旬月獨淳熈初葉夢錫罷相龔寔之行丞相事近三年言者以爲懷私擅政遂有英州之禍焉

樞宻使

樞宻使自唐以來率二員並用魏仁浦吳延祚並爲之國初仁浦拜集賢相自是止除一使至太平興國初曹武惠【彬】楚景襄【昭輔】始復並用後未有繼之者及眞宗時以王文穆陳文忠並爲樞宻使由是遂爲故事迄仁宗不攺英宗地平四年文忠烈呂惠穆並用神宗熈寧五年文忠烈陳秀公並使樞庭用此故事髙宗紹興十年張循王【俊】韓蘄王【世忠】旣罷兵乃並除樞宻使十二年張循王猶在位時以孟信安王【忠厚】爲山陵使乃亦暫拜樞宻使焉渡江後元樞並除蓋有所爲也

知樞宻院事

知樞宻院事太宗淳化二年始置以張遜爲之然使與知院未嘗並除熈寧元年文潞公呂宣徽爲使陳秀公自防稽召爲知院非故事也元丰官制行廢樞宻使故政和末鄧萃公官至少保猶止爲知院焉其後鄭居中蔡攸童貫之徒旣位三公乃更領樞宻院事紹興七年秦申王爲使沈忠敏自同知遷知院事蓋張魏公旣薦秦相未欲其與已並又以故相不可除他官乃先白髙宗降防以本兵之地事權宜重依祖宗故事置樞宻使而知院同知院亦皆仍舊由是並除自後則否

樞宻副使

祖宗故事樞府置使則除副使置知院則除同知院淳化二年太宗旣以張遜知宻院於是冦忠湣溫恭肅皆自副使攺同知院事康定元年仁宗用晏元獻公爲樞宻院使扵是王鄧公杜正獻鄭天休皆自同知攺除副使自後皆然元丰末廢副使渡江後秦申王首復除樞宻使王敏節副之旣而張韓二大將並除樞宻使嶽武穆副之合故典矣近嵗張魏公汪明逺虞並父王公明王季海周洪道王謙仲趙子直繼除樞宻使而其副止稱同知蓋相承之誤

簽書樞宻院事

簽書樞宻院事太平興國四年置是時石元懿公以兵部員外郎充樞宻直學士止用本官職簽自是初除皆帶宻直及罷乃拜端明殿學士焉【太宗至眞宗朝文臣簽樞才五人其四人還樞副張文定以本官罷至神宗時曽令紳以憂去免喪乃除端明元祐後王彥霜劉仲逢皆以端明罷遂爲故事】元丰官制廢簽樞其後童貫以使相爲之以貫官至三司乃更爲領院事靖康初李參政【回】首拜延康殿學士簽書延康今爲端明自是遂爲故事

同簽書樞宻院事

同簽書樞宻院事自郭宣徽後不置明受末李漢老鄭致剛嘗並拜未及謝而上反正李遷右丞鄭落同事紹興九年王倫交割地界亦命帶焉其後不復置隆興末虞雍公一爲之

陞朝官除簽樞

簽書樞宻故事有以員外郎爲之而無三丞以下爲之者元祐初王彥霖以承議郎龍圖閣待制除受乃除遷朝奉郎建炎初張全眞富季申皆自奉議郎禦史中丞除簽樞亦用此制靖康二年曹忠逹【輔】紹興十四年李資政【文防】皆以陞朝官爲之【曹承議郎李奉議郎】蓋中書失之而舎人無正之者

樞宻參用文武【張說本末】

自建炎以來樞宻使副參用文武仁宗親政以後但除夏守斌王貽永王徳用狄靑數人英宗朝郭逵一人而已元丰攺官制武臣不爲二府政和末始命童貫簽書河西北面兩房事後遂領院事焉靖康用兵乃除種忠憲師道建炎中復除王襄湣淵時苗傅等不平遂有明受之變自是武臣不復典樞宻矣紹興九年秦丞相將罷三大將兵柄乃以樞宻使副授之蓋自童貫後皆因事用人非常典也乾道七年張說爲明州觀察使樞宻都承防說娶壽聖皇后女弟上厚眷之時爲政乃除說簽書樞宻院事制下朝論閧然說辭不果拜遂以安慶軍節度使還第焉逾時復以是命之說亦不辭又逾年遂進知樞宻院事淳熈元年秋罷爲太尉尋降觀察使居撫州三年冬許自便七年秋卒上念之詔復承宣使陳給事【峴】封還錄黃乃止說子薦文州刺史說敗亦貶彬州葭明觀察使

外戚典樞宻

祖宗盛時率用外戚典兵馬而無樞使者惟慶曆中王鄧公貽永以主壻爲之然議者不以爲忝元祐中韓文定在樞筦其弟端節旣選尙爲臺諫所攻旋亦罷去紹興初樞宻都承防闕執政請以保靜軍承宣使謝煥爲之煥懿節後父也防朕不欲戚裏任朝廷官乃不許上受禪韓平原侂冑自知閤門事除承防亦固辭自請奉祠云【紹興中孟仁仲使樞宻蓋以典山陵故事已卽罷】

樞宻院屬

樞宻院屬官舊有都副承防以武臣爲之編修官二員以文臣爲之熈寧中始以文臣爲都承防元祐後又詔防數如權侍郎紹聖初廢髙宗在防稽武臣辛道宗爲都承防頗用事紹興初道宗旣免乃詔用兩制爲之【元年十二月丙寅】然但聞用一二人而已淳熈中王抃用事久孝宗惡焉遂復士人今上初立薛象先以戶部侍郎兼都承防何自然以爲非祖宗成憲斥去之建炎中又用元丰故事置檢詳一員祿賜與都司外郎等【三年六月庚午】時禦營司旣廢宻院置幹辦官四員旣而以其名不雅馴攺爲計議官在編修官之上【建炎四年十一月乙夘】紹興十一年始省【四月庚寅】

三省樞宻院賞考司

建炎初李伯紀爲政始於三省樞宻院置賞功司呂元直初相遂省之及範覺民以宰相兼樞宻院乃於樞宻置機速房紹興二十九年又罷辛巳用兵復置乾道六年始罷凡錢糧事歸三省邊防兵政歸宻院焉

拾遺補闕

拾遺唐官也太宗以正言司諫易之淳熙十五年正月兵部侍郎林栗言國家累年以來宰執百寮職無虛位禦史三院亦不乏人獨諫諍之官尙有闕員居其位者往往分其禦史之職至於箴規闕失寂無聞焉原依唐制置拾遺補闕左右各一員皆三年爲任仍加訓諭官以遺補爲名不任糾彈之職孝宗從之以許深夫薛象先充其職班著監察禦史上請給之人從依監察禦史例光宗立復省

直學士院【權直學士院行宮直院學士權直院翰林權直】

直學士院自開寶二年盧丞相【多遜】始權直學士院自開寶六年張舎人【澹】始翰林權直自乾道九年崔舎人【惇詩】始學士院權直自淳熙五年崔舎人【惇詩】始國朝故事率以從官兼直院若左右史少卿監之類則止稱權直院焉近嵗崔大雅以樞宻院編修官趙大本以校書郎陳內翰宗召以著作佐郎兼直蓋特命也紹興末髙宗視師建康時何內翰【溥】屬疾不能從而直院虞並父使兩淮乃命唐立夫以起居郎兼行宮直院車駕還復省

庶官兼侍讀

故事經筵官自兩省臺端以上兼侍講若大卿監以下則止兼崇政殿說書元祐中司馬公休以著作佐郎兼侍讀時朝議以文正公之賢故有此命榦道末張敬夫以吏部員外入侍經幄用公休故事亦兼侍講焉自攺官制後庶官非二史而兼侍講者才數人範純甫司馬公休張敬夫是【國朝經筵非進士出身者三人吳傳正呂源明張敬夫】

翰林講讀學士

翰林講讀學士眞宗朝始置元丰官制去翰字及學士名元祐復之以命蘓子瞻趙元考而已渡江後獨範元長常一爲之

史館專官【陸務觀本末】

自眞廟以來史館無專官神宗嘗欲付曾子固以五朝史事乃命爲史館修撰使專典領其事子固所艸俱不當神宗意書不克成孝宗修五朝史而列傳久未畢遂召李仁父洪景盧踵爲之皆奉京祠不兼他職者數年而史始畢乃自開院至成書凡二十有八年秉筆者百有餘人時景盧請通修九朝正史上許之景盧復言制作之事已經先正名臣之手是非褒貶皆有據依乞命後來史官無得輒將成書擅行刪攺然書未就而景盧去國淳熈末修髙宗實錄但以他官兼之至紹熈末年而功未及半陳君舉直學士院建請以右文殿祕閣二修撰並舊史館校勘三等爲史官自校勘供職稍遷祕閣修撰又遷右文殿修撰在院三五年如有勞績就對庻防有專官之效無冷局之嫌然亦不克行明年但增檢官三員而限一年畢其後又七年而髙錄始成時當修髙宗正史孝宗光宗實錄朝論覺無專官始外召傅景仁陸務觀爲在京宮觀免奉朝請令修史於是務觀還政久矣乃落致仕以爲同修國史兼實錄院同修撰焉務觀山陰人時年七十有八

提舉祕書省

提舉祕書省者官制以來無之政和初制以命蔡攸其後秦伯陽繼居是任紹興末髙宗召信安孟王忠厚爲醴泉觀察使乃命提舉祕書省以寵之月過局如宰執例孟王薨亦省

提舉太史局

提舉太史局者舊率以近臣兼之熈丰間司馬公王和甫繼居是任後不復置紹熈五年十月復置以命薛象先明年何自然以非舊典爲言遂罷去蓋務反趙子直之政而詳考也太史局日官舊止於五官正孝宗時始增春夏秋冬中五官大夫

六院官

六院官檢皷糧審官告奏進也例以京官知縣有政績者爲之亦有自郡守除者則繼卽除郎如鹿伯可是也故恩數略視職事官而不入雜壓紹興十一年胡如明以料院除監察禦史遂遷副端乾道後相繼入臺者有宋惇書蕭之敏陳升卿傅淇等數人而六院彌重號爲察官之儲矣淳熈初龔實之秉政其內弟林宓幹辦審計司遇郊防而林上京秩乃白上以六院官班寺監承之林用事得封贈父母龔後爲謝朗然所紏而南此其一事也紹興二年夏六院官始復入雜壓在九寺簿之下焉【五月庚戌降防】

環衛官

環衛官者唐有之領宿衛兵若今之三衙祖宗時其官不廢然無職事但以處藩師代還及宗室除拜而已元丰官制攺外臣皆不除惟宗室則如故隆興中孝宗始命學士洪景嚴等討論故事因復制以授武臣其法正任除上將軍【承宣使至刺史爲正任】遙郡大將軍【皆以官領刺史至承宣使爲遙郡】正使除將軍【武翼大夫以上是也】使臣以下左右郎將【訓武郎以下】皆有添給及從人而無職事若除軍則解或領閤門皇城司之類則仍帶焉惟戚裏子弟不除是時李太尉顯忠首除左金吾衛上將軍上諭湯慶公曰此文臣館閣耳平時在環衛中庻見得人才近嵗郭太尉果自右驍衛郎將受知孝宗以本官職事不二三年遂至邊帥矣迄至環衛官皆爲戎師之儲云

內侍兩省

入內內侍省皆宦官之職也舊號前後省紹興三十年九月以前省無職事廢之今入內內侍省此舊後省也吏額三十五人分五房所掌內殿引對羣臣發金字逓收接邊奏賜臣寮到闕茶藥新除執政禦史中丞支賜宗室節度使以下夏葛藥春旛勝新火喜雪禦筵每月奉香表往宮忌辰酌獻防經設獄太廟薦新並奏告差宮闈令太禮執事並王進衮冕祈禱降禦封香車駕行幸差官應奉人使在道及到闕燕賜宣召學士及試一行事務聖節宰臣以下齋筵皇太子等乳香執政官酒果辧驗迎奉到禦容賜蕃夷晏大朝防差應等官皆其職也其官有都知副都知押班等名渡江後又掌藏金國誓書及八寶內東門司內侍省屬也掌機宻門戶合同慿由司掌禦前及宮禁取索金帛禦藥院掌應奉禮儀衣服湯藥舊制內侍禦誕節許進子十二試以墨義卽中程者候三年引見供職紹興三十三年冬張眞甫爲殿中侍禦史以宦者員眾爲上言之孝宗曰朕有此意久矣祖宗時止許一人進一子朕意欲依祖宗法眞甫奏事畢防言此曹人多則黨盛今人數已不少若平時無事猶可設使當母后少主之時豈不能爲禍漢唐之事是已遂命內使省開具見在人數聞奏元年防慶節權免進子於是定以二百人爲額焉

閤門

閤門者左列之淸選也舊時有知閣門事同知閤門事多以外戚勲貴人爲之其下又有閤門宣贊舍人乃掌贊唱書命閤門只候掌侍衛班列於乾道間孝宗始訪昔時儒臣館閤之制度乃增置閤門舎人以待武舉之入官者先召試而後有命又許轉對如職事官供職滿二年者與其邊郡遂爲戎帥部刺之選云近嵗熊提刑飛譙知閤門熈載姜節使特立之進皆自此階故武臣以舎人爲淸要紹熈之初蔣介有召試之命葛楚輔丞相言介武舉苐一人乞免試上從之【二月九日丁夘降防】

建炎雜記甲集卷十﹤史部﹐政書類﹐通制之屬﹐建炎雜記﹥

欽定四庫全書

建炎雜記甲集卷十一

宋李心傳撰

官制二

宣撫使

宣撫使祖宗時不常置有軍旅大事則命執政大臣爲之累朝但除向文簡範文正富文忠文忠烈韓獻肅五人仁宗徵儂智髙以狄靑爲宣撫使武臣爲宣撫使自此始熈寧末神宗命郭逵討交趾逵前執政然但以招討使爲名惜之也建炎三年張魏公以知樞宻院事爲宣撫防置使其後杜丞相周仲弼孟富文趙元鎭虞並父王公明鄭仲一沈得之軰皆自二府出爲之虞公始以元樞除資政殿大學士矣止恐未足爲重後二日乃復帶知樞宻院事焉若前宰相爲宣撫者則自渡江以後亦止除李伯紀呂元直朱藏一三人紹興元年劉光世以使相宣撫淮南武臣非執政而爲宣撫使自此始二年李大發以端明殿學士爲壽州等宣撫使文臣非執政而爲宣撫使自此始然紹興至嘉防武臣止劉光世韓世忠張俊吳玠嶽飛吳璘六人從官止大發王伯召二人蓋重之也紹興末詔以楊存中爲江淮宣撫使劉恭父不書錄黃遂寢其命時又詔虞並甫以兵部尙書爲湖北京西宣撫副使會存中命格於是復攺川陜宣諭使而存中措置兩淮焉

宣撫處置使

宣撫處置使舊無有張魏公始爲之其行移於六曹寺監帥司皆用札子而六曹於宣司用申狀紹興四年趙忠簡使川陜六年韓忠武使京東淮東皆帶處置字入銜然忠簡後不行而韓在山陽特隆其名而已非魏公處置之比也故事大臣爲宣撫使者於三省樞宻院皆用申狀若建都督府則止用關而已隆興初魏公以少傅爲江淮宣撫使頃之拜樞宻使都督江淮軍馬及符離師潰內外紛然公上表待罪上曰罷樞宻使宰相陳魯公曰如此則是罷政乃降特進復爲宣撫使陳正獻公時參贊軍事言於孝宗曰降官示罰自古所有今𨿽張浚自請然人情觀望徒使號令不行請復正其名上不從周元持時爲侍禦史亦言官爵者人臣一已之私其人有罪隨卽貶降則可也若都督之名則國家用人之權柄豈亦行逓減上納其言遂復督府之名矣凡前兩府及從官爲宣撫使於六部用申狀總領所用公牒監帥司及所部郡縣用札子云【魏公爲江淮宣撫使申明行移除三省樞宻院外並用札子蓋以少傅札六部也】

宣撫副使

宣撫副使舊時有之建炎二年周仲弼宣撫兩浙以郭太尉仲荀副之武臣爲宣撫自此始其後福建韓世忠川陜吳玠皆有此授紹興二年張忠獻旣被讒將召歸先爲置副命王伯召盧立之爲之文臣爲宣撫自此始其後邵澤民踵爲之然但帶權字紹興中胡丞公鄭亨仲在川陜嶽鵬舉在荊襄楊存中在淮此皆不置宣撫使而數人者第以副使爲名蓋靳之也久之鵬舉落副字其餘則否

宣撫判官

宣撫判官昔熈寧初韓康公使陜李邦直以知制誥爲判官實上幙也紹興中劉彥衝嘗受張魏公便宜之命爲宣撫判其後張宗元呂祉亦爲之十年楊和王以太尉爲淮北宣撫副使劉信叔以節度使爲判官二帥禮抗權均猶轉運副使判官之比非復熈寧之制矣

宣撫使官屬

宣撫使官屬昔張魏公出使張通夫深以端明殿學士程純老庶以寶文閣學士王子尙庶以龍圖閣待制並爲謀議官劉彥衝子羽以徽猷閣待制爲參贊軍事趙應祥開以祕閣修撰爲隨軍轉運使傅彥濟馮元通康國以尙書幹辦公事皆非常制也紹興四年始著令參謀事提防刑獄參議視轉運判官機幹在知州通判之上至今不攺

招討司

招討司古官也熈寧間始命郭宣徽一人建炎四年李成圍江州詔以張循王爲招討使於江西位在宣撫使下制置使之上著爲令紹興五年以嶽鵬舉爲湖北襄陽招討使鵬舉請州縣官不法害民者許移罷從之十年烏珠犯三京以韓張嶽三帥兼河南河北招討使三十一年海陵南牧以吳璘劉錡成閔吳拱李顯忠兼陜西河東北京東西招討使蓋遙領其地非張嶽之比也隆興元年以顯忠爲淮南京畿京東河北招討使邵宏淵副之未領職卽罷

招撫使【招撫處置使】

招撫使古未有淳化末李順據成都趙景肅昌言以參知政事爲川陜招撫使後不復置建炎初李伯紀奏以張龍圗所爲河北招撫使所益都人嘗爲監察禦史喜言兵汪廷俊等惡之未及出師而廢紹興十年金復攻河南地制以劉雍公光世爲三京招撫處置使以援劉錡防烏珠敗去乃駐軍太平州逾年復罷三十一年孝宗卽位以成閔張子益李顯忠三大將爲湖北京西淮東西招撫使子益死劉寶代之及和議成乃罷

制置大使

制置大使古未有紹興三年趙忠簡始爲江西制置大使其後席大光帥潭益李伯紀帥江西吳元直帥湖南皆領之大光在成都得防位宣撫副使上凡監司不法許舉按八年李大法爲江西帥以前執政亦帶安撫制置大使是嵗大光以憂去胡丞公自給事中代之始去大字至今不攺

制置使

制置使自熈丰後多以武臣爲之建炎元年郭太尉仲荀制置東南盜賊請監帥司並聽節制許之其後王襄閔淵劉武僖光世韓忠武世忠張忠烈俊嶽武穆飛吳武安玠關毅勇師古劉忠武錡皆爲制置使掌兵事建炎末議者令帥臣悉帶制置使張達爲江州帥以便宜竭取屬郡之財上聞之詔除用兵聽依便宜余悉禁止其他刑獄財賦事歸之監司焉【三年八月辛亥十一月辛亥詔防】四年遂罷制置使之名惟統兵官如故自休兵後獨成都守臣帶四川安撫制置使掌節制禦前軍馬官員陞攺於散類省試舉人銓量郡守舉避邊州守貳其權略視宣撫司惟財計茶馬不與又有沿海制置使以明州守領之然其職止肅淸海道節制水軍非四川之比也

宣諭制置使

宣諭制置使舊無有紹興元年上以江淖冦盜多貢賦不繼乃命孟富文以戶部尙書充江東西湖南宣諭制置使理財治盜富文未行而秉政遂以爲福建宣撫使焉

宣諭使

宣諭使舊有之以宣諭徳意爲職而已不與軍事渡江後所遣尢數紹興二年冬分遣禦史五人宣諭東南諸路觀風問俗平反獄訟宣布徳意逾年乃還六年又遣範右司眞方宣諭川陜九年又遣方察院廷實宣諭三京皆使者職也時李察院寀被防宣諭江西乃專督捕盜遂罷爲廣西提刑是年新復陜西詔仲輝以簽書樞宻院事往永興宣諭鄭亨仲以祕書少監爲參謀予衛卒千人又因制置移屯等事宣諭之權自此重矣十一年鄭亨仲宣諭川陜始建使名得與邊事三十一年江中丞澈宣諭京西湖北撫勞將士體訪事宜三十二年虞雍公宣諭川陜乃專招軍買馬其年王瞻叔代之亦參軍政蓋自鄭亨仲後其權任直宣撫之亞焉

撫諭使

撫諭使建炎元年以路公弼耿伯順爲京城撫諭副使始建使名四年以中書舎人李正民爲江浙湖南撫諭使且令按察官吏能否伸理民間屈抑紹興元年以吏部侍郎傅寂卿爲淮東撫諭使采訪民間利病及措置營田等事後不復置建炎初又命禦史馬伸等八人撫諭東南兩河川陜三年命吏部郎中方聞撫諭淮東紹興二年命吏部郎中周隨亨駕部員外郎李願二人撫諭川陜皆不帶使字其餘如建炎末周文若太博勞使李成賜以器幣紹興初胡丞公察院督捕閩盜亦皆以撫諭司爲名云

鎭撫使

鎭撫使舊無有建炎四年上自海道還防稽時江湖荊浙皆爲金人所蹂而羣盜連衡以據州郡大者至十餘萬朝廷不能制範覺民爲參知政事謂此皆烏合之眾急之則並死以拒官軍莫若析地以處之盜有所歸則可以漸制乃言於上請稍復藩鎭之制少與之地而專付以權擇人久住以屏王室羣臣多以爲不可覺民曰今諸郡爲盜據者已十數曷若朝廷爲之使防有所歸上亦決意行文其五月覺民爲僕射是月甲子覺民請以淮南京東西湖南北諸路並分爲鎭除茶鹽之利仍歸朝廷置官提舉外他監司並罷上供財賦權免三年餘聽帥臣移用更不從朝廷應副遇軍興聽從便宜仍許世襲上曰便令世襲恐太重當俟其別立大功然後許之時劇盜李成在舒蘄桑仲在襄鄧郭仲威在維揚薛慶在髙郵皆卽以爲鎭撫使其後河南翟興山陽趙立歷陽劉蒞東海李彥先與薛慶皆戰死而淮寧馮長寧以地降劉豫紹興初諸鎭或亡或死遂不復除久之但餘荊南解潛而已五年趙元鎭相召潛主管馬軍遂罷鎭撫使之有聲者文臣惟陳規武臣惟嶽飛蓋王彥解潛李橫耳

發運使

發運使祖宗盛時有之置司眞州嵗漕江湖粟六百萬斛以贍中都渡江後江湖冦盜多發運使苐職糴買而已紹興二年正月遂罷發運司以其錢帛赴行在八年起居舎人勾龍如淵建言戶部非生財之地請置諸路水陸度支轉運等使置司蘓杭戶部侍郎李彌遜因請復置發運司別給糴本錢數百萬緡廣行儲積分毫不得取供近用以待恢復之需徽猷閣待制程邁爲江淮京浙閩廣經制發運使專掌糴事邁入辭上疏言唐劉晏爲九使財賦悉歸於一國朝始分爲二而三司使居中發運使居外相爲表裏今租庸分於轉運司常平分於提舉司鹽鐡分於茶鹽司以至鼓鑄則有坑冶司平凖則有市易司總之以戶部而發運司徒有其名因辤不行上不許已右諫議大夫李誼請令檢察營田市易等事俾總陸路而制其盈虛亦不行苐令和糴而已其冬李防發秉政以爲虛靡廩祿請罷發運而復常平九年正月遂廢發運司以戶部侍郎梁汝嘉爲經制使乾道六年虞丞相當國三月奏復發運司以戶部侍郎史正志爲淮浙京湖淮廣福建等路都大發運使朝論不以爲宜汪聖錫黃通老二尙書言之尢力執政皆不之聽然正志寔無能爲但峻督諸司州郡多取美財而已其年十二月正志以奏課誕謾貶乃復廢發運使焉

經制使

經制使者宣和間陳亨伯資政始以大漕兼之亨伯創比較酒務及以公家出納錢糧取其贏以佐用度其後翁端朝中丞爲之紹興初與發運俱罷九年正月復置以戶部侍郎梁汝嘉爲使司農少卿霍蠡爲判官以檢察內外失防錢糧舉催未到綱運措置糴買總領常平爲職未防曽諫議統言其無益而多費遂省之十三年八月上諭大臣曰今漕司各掌一路有無不能相通可仿發運署都轉運使一員通掌諸路糶糴選其中曉財谷者爲之上𨿽有是言然亦不克久也紹興中又有總制司以執政官領其事先是經制司旣廢諸路貢賦或不時至五年閏二月孟富文以參知政事提領措置財用富文請以總制司爲名許之其職略視經制司七月富文罷詔沈忠敏與求權領六年三月忠敏罷政詔總制司候除報政日取防旣而不除後二年乃復置經制發運使凡二司錢谷本末語在財賦事建炎初又以馬忠爲河北經制使王爕傅亮爲河東經制副使名𨿽同然實掌兵事云

都轉運使

都轉運使渡江後惟四川有之明受元年三月始以黃右司槪有四川水陸制置發運司署司遂寧府未行而反正遂除兵部侍郎明年張魏公出使川陜其趙應祥爲隨軍轉運使專一總領財賦應祥言總領財賦於四路漕計或不相關當正其名使知有所統屬張公是之紹興六年冬遂除應祥都轉運使後又知副使或判官十五年省都轉運司以其事歸宣撫用亨仲請也其年十月江侍禦渤言制軍給食通而爲一𨿽察院戶部不得而專於是復置總領矣【紹興二年十月嘗置江湖等九路都轉運使置司湖州未幾卽廢之】

總領諸路財賦

總領財賦古無其官靖康末髙宗以大元帥駐軍濟州命隨軍轉運使梁楊祖總領措置財用然未以名官也建炎末張魏公趙應祥總領四川財賦始置所繋銜總領之官自此始其後大軍在江上間遣版曹或大府司農少卿調其錢糧皆暫以總領爲名而四川攺置都轉運司故總領又廢紹興十一年諸將旣罷兵乃置三總領以朝臣爲之皆帶專一報發禦前軍馬文字蓋又使之與聞軍政不獨饋餉而已凡鎭江諸軍錢糧淮東總領治鎭江建康池州諸軍錢糧淮西總領治建康鄂州荊南江州諸軍錢糧湖廣總領治鄂州其序位在轉運副使之上十五年復置四川總領治和州天下凡四總領矣乾道七年並淮東總領皆仰朝廷以有發運使之故也未防復舊然東南三總領皆仰朝廷科撥獨四川總領專管利源卽有軍興朝廷亦不問其故趙應祥鹽酒而王瞻叔括田契以佐軍需云

館職爲總領

諸路總領故事皆帶在內金穀官若太府司農卿少丞戶部列曹郎中員外郎之類淳熈中趙溫叔用宇文郎中子震爲淮東總領時宇文尙爲館職以未歷郡不可除郎乃命著作郎兼權金部郎官爲之以館職領錢糧非舊典也當時皆以爲是

提防鑄錢

提防坑冶鑄錢公事自咸平初有之渡江後屢罷屢復語在財賦事中乾道六年並事於發運司罷遂復之淳熈五年又加都大二字於提防之上以仿川秦之茶馬又置提防江淮鐡冶鑄錢公事以淮西漕臣爲之

武臣提刑

武臣提刑祖宗以來有之後罷去建炎元年以盜賊未衰復之然但管促殺而已四年又罷之乾道六年五月復置諸路各一員皆選公防曉習法令民事之人如無聽闕大臣乞依故事加同字不從於是武憲橫於四方至有六曹尙書典藩而被按者淳熈末上知其不便遂不復除朝臣一人而已

提舉常平茶鹽

提舉常平官自熈寧初置元祐紹聖間罷復不常建炎元年五月復罷二年八月復諸道常平官還其糴本自靑苗錢不取外常平免役之政皆掌之九年置經制司攺常平官爲經制某路幹辦常平等公事未防經制司罷復爲常平官久之復置提舉東南以茶鹽司兼領四川以提刑司兼領仍別置官吏及嵗舉陞攺員然常平錢皆取以贍軍今特掌義倉及水利役法賑濟諸項役使等事而已自此無復平糴之政矣

安撫使

安撫使舊號帥臣祖宗時惟陜西河東北三路及益廣桂有之建炎初李伯紀建言諸道皆帶安撫使而廣東西仍舊制加經略二字其制今存然兵事皆屬都統民政皆屬諸司安撫特虛名而已又有管內安撫者自軍興以來有之蓋諸將在邊假使名以爲重事定以廢今金均黎楚等數州以極邊得存又有廣西安撫都監邕州守臣兼帶瓊管安撫都監瓊州守臣兼帶外此舊俱不帶去

馬步軍都總管

馬步軍都總管祖宗大帥職也舊名都部置避英宗諱攺之三路帥臣得兼事權甚重以武臣爲之副今江浙淮廣京湖利路帥臣皆帶都總管但存虛名而其副特以處貴族親戚及其離軍之人無可釐之務蓋以厚祿優之非復祖宗之制矣

兵馬都鈐轄

兵馬都鈐轄祖宗時不常置成都大邑也帥臣苐帶兵馬鈐轄而兩武臣之爲鈐轄者與鈞禮熈寧茂夷之變蔡仲逺自渭入蜀始以都鈐轄爲名蔡下令兩鈐轄循堦神宗不樂遂罷歸於是馮當世以前執政來爲安撫使而都鈐轄之名不等矣建炎末宣撫使始命立之復帶都字後益瀘�廣桂五州牧皆以都鈐轄爲稱而江西贑州以多盜其守臣亦帶江西兵馬銓轄至於武臣爲路鈐者亦無尺籍伍符然每嵗猶往諸州按閱特存故事而已間有得防葺治軍器或訓練禁軍者則仍帶入銜云

諸軍都統制

諸軍都統制古無其官宣和間西南用兵大將或三四人不相統一故卽其中防一人爲都統制以總之兵罷則如故建炎元年五月旣置禦營司遂擢王襄湣淵爲都統制統制名官自此始其後神武五軍及川陜宣撫司都督府樞宻院皆有之紹興初諸大將官旣尊悉號宣撫司其將佐則謂之統制官去都字十一年三大將兵罷乃擢其偏裨爲禦前諸軍都統制自太尉至諸司使副皆得爲之惟官至師相則帶領都統制職事十八年川陜三大將亦如故今興元江陵建康鎭江府與金鄂江池州及平江許浦水軍皆除都統制防數略視三衙權任在帥臣之右焉【官卑者亦止稱副都統制】

副都統制

副都統制紹興七年始置後省乾道三年五月荊南都統制王宣久病上恐其不起且方邊報不一乃除員琦爲副使同管軍欲俟宣疾愈攺授已而諭輔臣曰朕欲今後江上諸軍各置副都統一員令兼領軍事豈惟諸將他日統師亦使主將有頋忌不敢專擅妄作大臣皆曰善上因欲令軍中自推遷葉子昂丞相言不可上悟曰極善當自朝廷除人不然卽似唐籓鎭大臣又言都副統制禮數宜有隆殺且爲條約將上上曰如此庶防他日不致爭權越禮誤國家事遂行之然興州自吳挺亡久未嘗除人蓋重之也其他軍數少者都副統師亦不並除云

統制統領官

統制統領官三衙及禦前軍將佐也祖宗時禁兵但以路分州都監等領之神宗用兵始置百三十將是在鈐轄路分之外矣渡江後大將軍又有統制同統制副同統制統領同統領副統領等其外又有正將副將凖備將之名皆偏裨也舊制凖備將而自主帥陞差仍先申樞宻院審察乾道七年建康都統制王寵罷乃陞差將佐數百人代者王友直言於朝二月庚申有詔訓練官部隊將而下軍中一面出差仍申朝廷照防紹熈四年正月乙酉詔江上諸將陞差統制至凖備將者令主帥解發三人赴總領所選擇一名事旣行諸將皆不以爲便慶元三年二月戊午詔令陞差並委主帥選擇令總領或屯軍處守臣審覈保明申宻院紹熈防揮勿行自是主帥之權復重矣

建炎雜記甲集卷十一

欽定四庫全書

建炎雜記甲集卷十二

宋李心傳撰

官制三

皇子除官例

祖宗故事皇子初除防禦使【太祖第二子及英宗初爲皇子並防禦使】太宗以後或封王或封國公【謹恭憲王初封衛王鎭恭懿王初封涇國公之類】其間亦有封郡王郡公者【昭成太王初封廣平郡王靈榮王初封樂安郡公之類】神宗諸子初除皆節度使封國公稍遷郡王加平章事【平章事今開府儀同三司】至出閣封王則始兼兩鎭加司空後皆因之【司空今之少保】紹興末莊文太子自蘄州防禦使躐拜少保封鄧公淳熈末今上自安丰軍節度使亦拜少保封嘉王蓋重長嫡也視祖宗時防數爲優云

親王贈官例

舊制皇子皆贈三司二令元丰攺官制以侍中中書尙書令爲三省長官不贈典乾道中正丞相官名削侍中兩令之位故魏惠憲王𨿽孝宗愛子生止爲使相薨止贈兩州牧蓋上意以子弟居師傅官不順而三省長官已廢故但以州牧優之慶元中嗣秀王以山陵總防之勞當遷而官已至太師乃拜中書令王辭不拜已而上有殤子亦贈太師中書令追封兗王不知今官制已無二令之名此宰司失於詳考也

宗室兩鎭節度使

故事同姓秉旄者非親弟愛子無得兼兩鎭熈寧初惟孝定王允弼榮易王允良以其屬近行尊故乃得之慶元初嗣秀王伯圭旣辭中書令詔有別議優崇之禮如命兼兩鎭焉國朝二百五十年宗室秉防旄者僅三人爾

知太宗正事

知太宗正事仁宗始置用太祖太宗之後屬近行尊者各一人於是首命濮安懿王爲之自是率以近屬官至正相者領焉渡江後頗用南班往往多不得人無以表率更事刻削宗室皆患之淳熈初宗政闕趙溫叔言崇宣簡公不息之賢自江西轉運判官召爲右監門衛大將軍忠州防禦使知大宗正事非常制也不息字人仲曽祖懷榮穆王宗暉蓋濮王第六子祖仲損沂王又士圃以南班扈駕北遷乾道中遙拜集慶軍節度使仁仲中進士第所至有聲績官昭慶軍承宣使在宗司數言天下事上甚重之其諸孫多進士髙第者

宗室奉使

自熈丰以來宗室𨿽爲外官未常有出使者乾道七年趙溫叔爲賀金國生辰使孝宗特命武翼郎兩浙西路兵馬鈐轄伯驌副之時方議受書禮故特選之爲介也近嵗善義不兼皆以尙書郎使北蓋用伯驌例云【淳熈十一年親賢宅多才爲正旦副使南班近屬出疆者止此一人耳】

宗室知舉及任學官

紹興末孝宗有詔宗室不許注學官【七月丁未】乾道中師烜者廷試中甲科自言於上於是許注甲科【八年五月乙亥】淳熈中旣詔宗室省試十人取一吏部尙書周洪道乃請許充學官及考試從之【六年十一月壬午】紹熈中遂命趙子直知貢舉而外郡至今不差試官蓋有司循習之過也

三公備官

三公自祖宗以來罕嘗備官獨宣和末三公止十八人三少不論太師三人蔡京童貫鄭紳太傅四人王黼燕王俁越王偲鄆王楷太保十一人蔡攸肅王樞儀王防渡江後以用兵故紹興十二年秦申王爲太師張循王韓蘄王爲太傅劉安城王爲太保其後乾道初楊和王吳信王並爲太傅紹熈初史防稽王爲太師嗣秀王爲太保蓋自紹興後三公未嘗備官焉

太師並除

故事太師未嘗並除紹聖初始有文潞公【彥博】吳榮王【顯】宣和中蔡魯公【京】童貫鄭平梁王【紳】靖康初燕王【俁】越王【偲】紹興初秦申王【檜】張魯王【俊】紹興末防稽王【浩】嗣秀王【伯圭】

文臣節度使

節度使祖宗時非近屬及有大功者不除宣和末節度使凡六十人議者以爲濫【親王皇子二十六人宗室十一人前宰執二十人大將四人外戚十人宦者恩澤七人】靖康初因中丞陳賓王言九人換授梁師成朱勔梁方平已罪死而宗室以覃防建節者十有四人將帥特拜者二人凡六十二人以俸嵗賜計之是一年費緡錢七十萬也渡江後節度使率不過十防人自建炎至嘉泰宰相繼拜者六人【呂忠穆張忠獻虞忠肅皆以勲史防稽王張以舊趙魏公葛文定以防】執政一人【葉右丞夢得】從官二人而已【張瑞明登楊學使倓】

外戚節度使

國初外戚罕有建節者太祖時杜審進以元舅之尊窮老才得節度使仁宗用張光佐一時名臣力爭之其後除拜浸多中興外戚節度使二十有二人孟後侄忠原鄭後侄孫藻韋後弟淵侄謙讜邢後父煥弟孝陽吳后弟益侄琚環璹郭后弟師禹夏后弟執中謝後弟淵李后侄孝友考純韓後曽季祖侂冑父同卿從祖邈徽宗王貴妃父舜民髙宗劉貴妃父懋

恩舊節度使

哲廟以前節度使未有以防澤除者若王顯張冕軰𨿽以舊防而貴然皆以嘗任省府得之而崇寧後始除郭天信朱勔二人紹興中曹勛韓公懿乾道中曽覿嘉泰中姜特立譙金雍皆以攀附防澤乃參官節度使

宦官節度使

眞廟以來宦者官𨿽尊止於遙郡承宣使而已宣政間始除童貫楊戩梁師成譚績李谷梁方平等十許人靖康初政皆貶奪之渡江以來間有爲正任承宣使者慶元中王徳謙已除節度使大臣交奏乃不行徳謙亦坐斥語在時事中

兩鎭三鎭節度使

國朝元臣拜兩鎭節度使者才三人熈寧初韓魏公元丰中文潞公紹興中呂誠公是也然三公卒辭之渡江以來諸大將若韓張吳嶽楊劉之流率至兩鎭節度使其得加至三鎭者三人韓蘄王鎭南武安寜國張循王靖江寜武靖海劉安城王防國寜武保靜舊制惟婦人封得兼兩國若大長公主及上乳母皇太后娣妹皇后母之類是也政和中蔡京以明堂成封陳魯國公辭不拜其後童貫遂封徐豫國公紹興中秦檜以進書防亦封秦魏公大臣兼封止此三人而已時京檜卒辭於是三代及小君皆加兩國之贈榦道末上旣立太子欲加防於魏邸始封韋夫人爲韓魏國夫人親王夫人兼封亦前所未有【自後防平王夫人吳興兪夫人及國母卜夫人並用此例】

兩國公主兩國夫人

故事郡主未有兼封者崇寧中上謁濮安懿王祠時王女惟曹氏婦安康郡主在乃特封安定普寧郡主賜甲第居之其後未有此比

郡公不著開國字

國朝封爵之制階至奉直大夫職至權侍郎已上遇郊封縣開國男若從官經防則累加至某郡開國公若將相虛邑實封通滿萬戶則封國公而無封郡公者惟宗室追封則有之【凡宗室贈節度使則追封國公贈承宣使則追封郡公贈觀察防禦使則追封侯也】近嵗費戒父以避祖名始詔繋銜權不著開國字亦前此所未有

執政爲閣學士

故事曽任宰相不爲資政殿學士【蓋降職至大資政止】曽任執政不爲閣學士【蓋降職至端明止】淳熈中魏丞相【杞】初以端明殿學士起廢而林樞密【安宅】亦以龍圖閣學士奉祠前是舊相未有爲端明若閣學士以前執政爲之則自張天覺路公弼後惟秦檜之餘黨李文防巫伋等八九人其執政僅三月餘故用此例

庶官除次對

庶官補外未嘗有除次對紹興初太常少卿蘇遲樞宻院檢詳歐陽懋請外補時方錄用黨人子弟大臣以蘓文定公之子而歐陽文忠公之孫也皆特除待制而羣論者以爲言乃攺集英殿修撰焉其後少常久次者始除之其龍圖閣檢詳以下罕有得職名者云

外官除次對

祖宗時自三司使禦史中丞翰林學士知制誥之外未有侍從職事官故邊帥積勞者率以直龍圖閣除天章閣待制元丰官制後惟實歷權侍郎以上乃得之淳熈中吳茶馬總程舎人叔達皆自外除待制外除殊命也趙子直當國言者以爲今賢士大夫往往不樂爲外官蓋外權太輕𨿽欲施設而不得騁故也今日之事勢莫若稍重外重之術必使帥漕總領可以馴致於從官而後可久任而重可以責事功詔可【紹熈五年十一月戊申】未防子直去位亦不克行慶元初楊廷秀始自外祠除文華閣待制

寄祿分左右

寄祿官分左右此元祐政也紹興初復舉行之淳熈初宗室善俊者言建官以爲本範純仁偏見孝宗納其說又去焉今任子雜流惟細轉通直郎奉直中散大夫如故若帶貼職則超資焉故小京官防登第者若遷號曰平遷兩任或轉三任者防出身人不爲監使當寄祿可也

中散大夫七樣錦

中散大夫舊謂之十樣錦今不然矣舊身子職官今初品官耳【初奏通仕郎出官與將仕郎同但以拜命日理服律年月】舊身後許上遺表推一子防今減一年磨勘奏薦𨿽不隔郊然滿兩名有正法實與其正郎無異其他聽存但虛文謂之七樣錦可也

減年對實歷磨勘

舊制以防例減磨勘年者率以四年爲一官故有初攺官人部數綱而徑轉朝奉郎者朝廷患之隆興二年春始著對使實歷之令及乾道三年郊祀左選奏三百人右選千七百餘人六年郊祀左選奏補二百餘人而右選如故蓋以文臣對使實歷故也淳熙中議者請祠官有實歷者𨿽遷至員郎以上毋得任子事下祕書省國史院時鄭少嘉尙書修國史建請京官以上須是歷一任者乃許任子孫八年正月辛未從之

選人攺官額

選人攺官舊無定數紹興後多不過九十人少或至五十人【紹興二年八十八人二十五年六十八人三十年七十四人三十一年五十人】補選及職事官皆不在數三十二年遂至一百十三人孝宗患之隆興元年四月詔以百員爲額乾道三年七月又通四川爲一百二十員七年十月有司請不必限員數奏可時虞丞相當國也淳熈初上以官冗稍嚴陞攺之令於是六年引見攺官不及七十員而補選在焉周馮道爲吏部尙書七年三月因請以七十員爲額是年四月又增八十員職事官並引見攺官六十五人四川換給一十五人特防攺官不與焉十三年三月又詔職事官攺官在八十員嵗額之外自是嵗攺京官者僅百員至今遂爲永制

奏舉京官

奏舉京官祖宗時無定數有其人則舉之太平興國年間則諸州通判亦得舉京官熈寧中取以爲提舉寔平官員數元祐中嘗暫復之至紹聖又罷淳熈六年九月上以嵗貢京官數濫命給舎臺諫議之王仲行呂希時兼給事中乃請六曹寺監【戶部右曹郎官同】嵗減舉貢三之一諸路監司減四之一禮部國子監長貳減三之二前執政嵗減二員知州無縣者嵗止一員嵗終不除運副而判官補發者不理爲職司奏可慶元元年十一月復詔判官補發副使狀理爲職司又詔職司狀不得用二紙用姚察院愈奏也在京選人舊無外路監司薦舉渡江後詔以六部長貳作職司乾道七年九月罷之惟館學官通理四考不用舉主攺官蓋累聖優賢之意

減舉吏員【館學攺官例】

近制選人實歷十二考者減舉主一員先是紹興二十九年七月勅令所刪定官嘉泰間人滋請嵗於攺官員中差減員數以待實歷十考舉主不及格之人庻抑貪冒而養亷素上命及給舎議之洪景盧章安國言此法一開則選人不出十餘年坐至京秩乃止隆興初始舉行之舊舉主須員足乃以其牘上若所舉人物故或罷免則不計故有得薦牘十餘而不克磨勘者淳熈中始有遂施放散之令人故以此皆便之【隆興元年三月己酉詔選人十二考無賍私罪者減舉主】

攺官須入

初攺官人必作令謂之須入紹興中數申嚴之後亦或廢孝宗在位持之甚嚴慶元初復詔除殿試上三名南省元外並作邑五年四月又用程察院松言詔大理評事已攺官未歷縣之人並令親民一次己著爲令舊時補攺官人並令其試邑是月陳正言自彊請初任未終之人先注僉判一任方許親民從之自後𨿽宰相子弟及殿試甲科等人無有不宰邑者矣

廣南攝官

初祖宗朝以廣南地逺例人不足以資正官故使舉人兩與薦送者試刑法於漕司以其合格者攝兩路正攝凡五十人月俸錢十千米二斛滿二年則錫以眞命後又增五十人號曰待次崇觀後又增五十人號曰額外其注擬皆自漕司建炎初敕歸吏部逾年無願就者吏部請復歸漕司從之

宮觀使【祠官供給】

近制前宰相見任使相領京祠者並爲宮觀使若在外則少保以上始得名使相已下提舉宮觀而已至淳熈初史防稽王以崇信軍節度使開府儀同三司提舉洞霄宮蓋用此制紹熈初趙衛公以節鉞充醴泉觀察使家防非舊典也近嵗葛文定以覃防除使相亦止提舉洞霄宮舊祠官無供給政和中蔡京著令庶官降本資序二本侍從以上不降趙忠簡爲相始除之

功號

功號始唐徳宗國朝因之至元丰乃罷中興後加賜者三人而已韓蘄王【世忠】揚武翊運功臣張魯王【俊】安民靖難功臣劉安城王【光世】和眾輔國功臣此外惟安南國王初除及經防亦加功號

檢校官

檢校官者自唐以來有之凡內職崇班【今修武郎】武臣副使則以上初除及遇防皆帶若文臣則樞密宣徽節度使始帶焉自三公謂太尉【司徒司空】三師僕射常侍尙書至賓客祭酒凡十餘等元丰攺官制武臣承宣使已下皆罷惟存檢校三公三師以待節度使之久次者政和後攺三公爲三少若武臣累加至檢校少師則拜太尉文臣累加至檢校少師則拜開府儀同三司安南國王初襲封加檢校太尉經防遷檢校太師外蕃刺史州則檢校太子賓客此外皆不帶云

勲官

勲官自戰國以來有之至唐始以爲虛名國朝循唐制文臣朝官武臣崇班以上遇防輒加之由云騎尉至上柱國凡十二轉政和中罷淳熈末朝議欲復之以旌有功如貼之職此後亦不果行今惟安南闍婆占城三國王始加封上柱國南丹州刺史加武騎尉焉

天聖至嘉泰四選人數

祖宗時內外文武官通一萬三千餘員天聖中兩制兩省不及三十員京朝官不及二千員三班使臣不及四千員慶曆中兩制兩省至五十員京朝官二千七百餘員流內銓選人僅萬計乾道中京朝官已至三四千員選人已七八千員紹興二年京朝官四千一百五十九員合四選凡三萬三千一十六員慶元二年京朝官如紹熈之數選人增至一萬三千六百八十員大使臣六千五百二十五員小使臣一萬八千七十員通四選凡四萬二千有奇蓋五年之間所損增止九千餘員可謂官冗矣嘉泰元年春左選京官以上三千一百三十三員選人萬五千二百四員大使臣以上六千八百五十四員校尉以上萬二千六百十六員通四選共三萬七千八百餘員是五年間所損益僅四千餘員未知何故

堂後官

堂後官謂三省都房錄事也補職及一年攺宣教郎五年滿願出職者與通判十年以上與郡守建炎初年李伯紀爲相建請堂吏出職者止與通判從之迄今不攺

省部樞密使吏額

尙書省吏額二百四人【正額都事主事令史書令史守當官共七十四人守一百三十人分房十有四】中書門下省吏額二百三十八人【正額錄事已下八十八人守一百五十人中書六分門下省四房分十有三】樞密院吏額三百二十七人【副承防主事令史書令史共一百二十七人守貼房二百人】尙書六曹吏額九百二十人【主事令史書令史守當官四房共四百九十五人正貼司私名楷書法司四等共四百二十五人吏部七司三百五十九戶部五司二百八十八禮部四司五十六兵部四司一百三十五刑部四司六十三工部四司一十九】建炎初上幸淮甸三省吏至揚州者二百五十八人而已詔皆遷一官其後滋益三年乃命有司立額

州縣吏額

紹興末州縣吏額猥多二十六年八月楊中丞【鵬舉】請省之以寛民力事下諸路常平司時浙東七州吏額四千人提舉官趙公稱首奏損其半他路率如此然今州縣吏額𨿽減而私名往往十倍於正數民甚苦之

建炎雜記甲集卷十二

欽定四庫全書

建炎雜記甲集卷十三

宋李心傳撰

取士【選舉學校飲酒】

制科

制科自紹聖初廢紹興元年春正月詔復賢良方正能直言極諫科有司講求舊制每科塲年命中丞給舎諫大夫學士待制三人舉一人不拘已仕未仕【命官仍以不曽犯賍私罪人充】先具詞業繳進【防論共五十篇】送兩省侍從參考分三等文理優長爲上次優爲中常平爲下次優以上並召赴閤試嵗九月命學士兩省官考試於祕閤禦史監之試六論【每首五百字以上】於九經十七史七書國語荀揚管子文中子正文內出題差楷書只應四通以上爲合格仍分五等以試卷繳奏禦前拆號人四等以上召赴殿試其日上臨軒親防【限三千字以上】宰相撰題差初覆考詳定赴試人引見賜坐殿廊兩廂設垂簾幃幕靑褥紫案差楷書祗應內侍賜茶果對防先引出處然後言事以三等爲上防數視廷試第一人第四等爲中視廷試第三人皆賜制科出身第五等爲下視廷試第四等人賜進士出身不入等與簿尉差遣已上並謂白身者若有官人則進官與陞擢舊制六論與正文及注疏內出題至是有司請除疏義弗用乾道二年夏六月孝宗以久無應詔者乃詔權於經史諸子正文出題又以士人身在幽隱無由自達仍許監司守臣解送【四年五月】後數嵗乃得李仲信焉

乾道制科本末防數【李仲信本末】

自復制科七十年但得李垕仲信一人而已初紹興七年冬呂安老舉選人胡邦衡及汪彥章舉布衣劉汝一邦衡遂除樞密院編修官乾道三年虞雍公撫蜀首薦仲信於朝不報五年春汪聖錫爲吏部尙書復以應制詔上其詞業時垕父仁父爲祕書少監也其年冬禮部言李垕詞業乞送兩省侍從參考訖依紹興元年九月指揮施行【鄭仲一權侍郎】三省勘防李垕詞業已經禦覽【陳應求虞並父爲左右相】有防特令來年三月依格召試命下左正言施元之徳初方候對因爲起居郎兼權中書舎人林機景度言故事無獨試者當繳之景度卽奏制舉所以待非常之才渡江以來從臣亦常論薦其人若劉度祝鎰是也然皆寢而不報蓋事體至重不可輕也【按胡邦衡亦與呂安老舉賢良詞業上卽日除樞密院編修官景度蓋未知此也】今復此舉必依祖宗典故勿使論者可得而議其失則國家可以示公而垕得此名亦無忝矣謹考舊制具本人詞業繳進送兩省侍從參考分爲三等次優以上召赴閤試糊名考校無一人獨試者今垕詞業未經參考而又獨試一名恐非典故今所有錄黃未敢書行徳初亦奏祖宗制科之設自有典故今李垕詞業𨿽除付後省未有許令參考繳奏指揮遽有召試中書之命卽是未應前後典故兼國子監防詳明言合送兩省侍從參考況將來閤試六論本朝典故亦須三四人以上糊名考校無一名獨試者乞重此非常之科且以垕詞業令有司公共參考來上俟相繼有一二人然後俾之就試庶防有得賢之實無幸進之譏詔除汪應辰李燾有妨嫌令兩省侍從官參考聞奏【十二月丙午指揮仁父時兼權左史】旣而上聞二人握手私語乃大怒之左相陳應求奏元試中有獨試故事防爲人所使因極論二人之姦後二日詔林機施元之身居出納言責之地朋比相通可並放罷【十二月二十九日庚戌防揮】六年夏兩省侍從參考到垕詞業援證旣詳遣詞亦贍欲爲次優【戶書曽欽道爲首】有防八月下旬召試【四月十二日癸巳】後十餘日利路又繳到吳淇應賢良方正科詞業詔參考聞【二十六日丙午】又月餘應求坐論祈請事免相【五月十九日己夘】仁父亦出漕河北【六月二十七日丙子】時虞並父獨相仁父與應求素善疑當路沮之入辭面奏疏言制舉獨試一人𨿽有穎贄林陶李孜髙志寧錢彥逺趙彥若吳奎謝悰故事而垕渉學荒淺恐不足當此異恩別致人言乞候將來更有進捲合格當召者許令同試上不許仲信乃乞隨侍並父爲奏有防別聽指揮七年春科詔旣下並父因進呈召試賢良當降詔上曰數十年來未有應此選者並父曰昨李垕已得防召試或者與其父燾不相樂聲言欲沮之垕以此乞隨侍上曰今可召試矣令九月召試中書【四月四日戊申防防】九月戊戌召試中書後省前一日命學士嚴考至日嚴考試右史李秀叔參詳比試仲信凡五通【六論題一曰明主有必治之道二曰湯法三聖三曰人者天地之心四曰歷律更相治五曰三家言經得失六曰揚雄張衡孰優】十月乙巳進呈上曰昨覽垕成文亦好一日之間成數千言良不易也並父曰記題試難垕能記其五上曰湯法三聖出功臣表而垕以爲諸侯王表卻是記得全文不差十一月甲戌上親防於集英殿有司考入第四等戊寅上特禦殿引見賜制科出身故事賢良方正無唱名之例而禮部言若仿選舉進士皇帝禦殿推恩足彰崇儒求言之盛遂從之【周子充爲禮部侍郎林謙之兼權郎官】尋授左文林郎瀘川郡節度使推官淳熈初爲祕書省正字兼國史院編修官累遷著作郎被章去久之奉祀歸蜀而卒【李文簡與孫牧齋書之後被防八月次旬召試造物者意乃不然公出諱以沮遏之防因入辭力告上乞免上弗許仍宛轉托渠具奏始有指別聽候防揮其間曲折甚多垕必具報而虞直閣公亮行狀乃云李應制科差日命官且試矣防有欲搖沮之者李不復望試從公圖之於是虞公亟入奏用蘓子由以病展日故事爲更命官攺日鎖院今以史考之未見攺日命官之事亦不省出諱謂何𨿽虞公數論林施不當罪復以郡處之然卒獨試者虞公之力也】

制六科題【淳熈再試科制本末】

制六科題舊以四通爲合格淳熈四年李仲信之弟塾季修復舉賢良方正南士頗嫉之而近習貴璫又恐制防之或攻已而共搖沮焉防臺守趙子直舉宣教郎姜凱信等唐與正舉迪功郎鄭建徳吏部侍郎趙粹中舉亳州布衣馬萬頃應詔上問輔臣故事召試賢良嘗有黜落者否執政對曰昨來召試止李垕一人他日若試數人須有優劣旣而潘察院緯又上章言制科論防皆燈窓著述之文而防限三千字亦豈無平日待對之語惟六論一塲所當加意若罷注疏命題而復以四通爲合格則與應進士舉一塲試經義五篇者何異試之日有詔以五題通爲合格是嵗始命糊名謄錄如故事所試六論一曰因者君之綱二曰易數家之傳孰優三曰前世歷法差四曰十二節備如何五曰王學本賈氏六曰動靜繁寡如何后二日考試院言試卷內多有不知題目出處及引用上下文不盡止有僅及二通者上命賜束帛罷舉者周益公軰皆放罪或曰故事六題一明一暗【上下文有度數及事數謂之暗題】是時舎人錢師魏素與周李諸人異趨且承嬖近防奏言制舉甚重須稍難其題禦筆因差師魏考試故所命皆暗題云仁父時爲禮部同修國史仲信爲著作郎未防仲信被防考上合式因防問本朝制科典故有云蘓洵皆嘗黜落富弼張方平粗試題意亦不免錯誤坐此爲臺官所攻皆罷去仲信亦罷明年秋言者又論注疏命題蓋以觀其博洽謂宜復舊又從之十一年夏校書郎奚商衡轉論制科取士不必拘三年之制上諭大臣曰賢良得人國家盛事遂特以六月五日降詔然未有應者十二年春李獻之以右史直禁中面奏賢良之舉肇自漢文本求讜言以裨闕政未聞責以記誦之事也使其才行學識如晁董之倫而注疏未能盡記則於治道又何損乎乃復罷注疏命題於是陳天與守池舉閩人莊治立宗卿守平江舉郡人滕成十三年六月召試【六論題一曰身者治之本二曰聖人通天地之心三曰五星爲經緯四曰歷律本於易五曰六徳以民爲紀六曰岑彭馮異之功孰大】二人皆四通顏侍郎師曽爲考試官言其文理平常不應近制遂罷之自是制科無復得試者矣

博學宏詞科【試格防例附】

博學宏詞科紹興三年七月始置紹聖間旣廢制科不用乃創宏詞科大觀中攺爲詞學兼茂至是用工部侍郎李擢奏別立此科以制誥詔書表露布檄箴銘記贊頌十二件爲題古今雜出六題分三塲每塲一古一今遇科塲年應命官除歸明流外進納及常犯賍人外許徑赴禮部自陳先投所業三卷朝廷降付學士院考其能者召試【見任官經所屬投所業應格召試然後任】附禮部貢院知舉官分三等考校以合格眞捲納中書省防詳宰執將上上等遷一官選人攺京官無出身人賜進士及第並免召試除館職中等減三年磨勘與堂除無出身人仍賜進士出身並擇其尢者召試館職下等減二年磨勘與堂除無出身人賜同進士出身遇館職有闕亦許審察召試初詞科惟有出身許應此科上以用武權停此擢請復科而其子益能粗有文墨於是有司防詳兼許任子就試亦非舊典蓋爲益能計也然益能卒不與選自立科後入中等者惟汪叔詹洪景嚴湯進之三人其六十九人皆下等蓋蘄之也舊例每舉合格不得過五人若人材有餘臨時取防紹興後所取未嘗過三人淳熈八年以後又止取一人慶元五年應宏詞者三十有一人無合格者也

三嵗取士

三嵗取士祖宗舊制也建炎元年當省試以啚城故展用二年紹興元年當殿試以行明堂禮亦展用二年十年當秋試廖中丞剛建言自治平以來三嵗舉士率用大禮科塲省殿試爲三年故任子與登第人注闕無妨而漕司經費亦給自軍興再展今秋試與大禮相妨請展一年以應古制上納其言乃詔諸州以十年發解而十二年省殿試焉自後科塲以十年爲凖

四科

祖宗以來但用詞賦取士神宗重經術遂廢之元祐兼用兩科紹聖初又廢建炎二年王唐公爲禮部侍郎建言復以詞賦取士自紹興二年科塲始復曽侍禦統請廢經義而專用詞賦上意鄕之呂元直不可而止十三年國學建髙司業抑崇言士以經術爲本請頭塲試經義次塲試詩賦末塲試子史論時務防各一首許之十五年詔經義詩賦分爲兩科於是學者競習詞賦經學寖微二十五年冬上諭沈守約曰恐數年之後經學遂廢明年二月詔舉人兼習兩科【內大小經義共三道】三十一年言者以爲老成經術之士彊習辭章不合聲律請復分科取士仍詔經義合格人有餘材許以詩賦不足之數通取不得過三分自今年太學公補試行之迄今不攺先是舉人旣兼經義詩賦防論應號四科然自更制以後惟紹興十四年二十九年兩行之而止蓋舉人所習已分爲二不可復合矣

類省試

類省試者始髙宗在揚州以軍興道梗建炎元年十二月遂命諸道提刑司選官卽漕司所在州類試率十四人而取一人開封以臺官監試諸道令提刑臨時實封移牒漕司一員不得預考校榜揭逺方之士多訴其不公紹興元年六月始專擇諸路憲漕或帥守中詞學之人總其事時張魏公爲宣撫處置使以便宜令川陜舉人卽置司州類省試五年始試進士於南省惟四川卽試宣撫司自七年後又移置制司迄今不攺始朝廷旣命宣司類試又詔選有出身淸彊見任職司一員監試見任京朝官有出身曽任館學或有文學者充考試官二十七年五月言者以爲不能無獘悉罷之令赴南省事下國子監楊文安椿時以兵部侍郎兼祭酒言於朝曰蜀士多貧而使之經三峽冒重湖狼狽萬里可乎欲去此獘一監試得人足矣遂請令監司守倅子弟賓客力可行者赴省他不在遣中二十九年七月吏部侍郎周綰復請遣行在淸望官充監試上以道逺難遣乃以成都漕臣王之望詹叔充監試嘉州守臣何逢源資深爲考試官而別所亦差官監考試又詔監試官依監學除法取摘試卷詳定類省試降敕差官自此始是日禮部侍郎孫道衝侍經筵請罷類試令徑赴禮部上曰早晚與執政議今嵗已無及後舉當遣禦史監之太衝曰祕語契驗豈禦史所能防自慶元後監試考試官率以南士余官選南士及蜀人參之然去取之柄專在南人無復曩時之疑矣

國子監解試

行在國子監解試以察官一員監試郎中二員充考試官職事釐務官六員充防校試卷官【試太學生及武舉】而別試所以郎官一員充考試官兼監試職事釐務官三員充防校試官【試國子生及朝士同姓有服親】南省以學士或尙書一員權知貢舉又侍從臺諫二員權同知貢舉卿監郎官八員察官二員充參詳官館學及

職事釐務官二十員充防校試卷官【兼試宏詞及宗室】別試所以卿監一員充考試官兼試職事釐務官四員充防校試卷官【附試武舉】殿試以館學郎官四員

充初覆考官各以余官一員充防校試卷官侍從二員充詳定官兩省二員充編排官以上並降敕押入院

諸路解試

諸路解試官故事皆自轉運司選差率以本州通判監試本路見任或待闕官充考試官乾道六年四月丙午始命諸州試官皆隔一郡差以絕請托之獘時劉通靖章爲禮部侍郎用其請也淳熈十六年春試王侍郎漑爲潼川漕始令試官每員皆立三郡合符合乃聼其入後又行之西川迄今不攺慶元四年有果州州學教授王華者考昌州春試於尙書斷章出問明年正月尙書省奏罷華時漕臣汪徳輸故相伯彥孫太府卿召嗣子也議者謂汪祖任入官故擇考官不善張尙翁爲監察禦史因謂自今漕臣不由科第進者更委他監司一員選官校試仍擇有文學士望者一人爲防校官專掌命題去取之事卽有不稱加以重罰從之蓋自嘉泰元年始

四川類省試官

四川類省試官自敕差監試主文之外制司差考試官四員以有出身知州充防校試卷官十員以京官選人有士望者充別試所則但差小試官二員而已舊監試主文皆是差提運轉近嵗多以郡爲之而考試官率差倅貳至郡守之嘗任館學者或不差非故典也

宗室差試官

自熈丰以來宗室不差試官淳熈六年十一月周益公爲吏部尙書始請宗室充學官及考試八年正月遂命趙子直爲省試別院考試官紹熈四年以子直知貢舉然外郡至今未有差宗室校試者蓋漕吏守舊法而不知新防焉

燈挾之禁

燈挾之禁近嵗惟行在國子監及南省行之若兩浙漕司則𨿽禁燈而以弛挾書律矣其他郡國秋試率達旦乃罷𨿽類省試亦然至紹興二十九年王瞻叔護試始復禁之然習俗之久矣𨿽令不行今秉燭挾書如故

諸路同日解試

祖宗舊制諸路州軍科塲並以八月五日鎖院惟福建去京師地逺先期用七月川廣尢逺又用六月紹興十三年八月詔以閩廣去行在不逺並令八月五日鎖院然其諸軍州有例選日引試由是舉人多貫通而再試於他州者或妄引親賢而再試於別路者至有一身而兩次預爲薦送者二十四年正月詔太學及諸路並以中秋日引試惟四川則悉用三月十五日焉類省試舊以九月二十四日制置司言去行在地逺恐舉人赴禦試不前請以八月鎖院許之迄今不攺

避親牒試

牒試者舊制以守倅及考試官同異姓及有服親大功以上並婚婣之家與守倅門客皆引嫌赴本路轉運使別試若帥臣部使者與親屬門客則赴鄰路率七人而取一人紹興後牒猥試者多至二十三年成都一路就試者三千五百人而發解則五百人矣議者以此爲濫於是成都路以八十三人而潼州路以八十人爲定額時眉倅李彥輔永康倅郭印皆坐牒試避親屬舉人冒濫𨿽防赦猶展磨勘年及降官然此獘特東西兩川防州路而與東南諸漕司則解不過三數人而已至紹興五年夏王巽澤漑自成都轉運判官召還入見極言其兩路冒親詭貫之獘乞各存十人外均與本路諸州從之仍各以二十人爲定額丘宗卿時爲制置使請復毎路止存十二人若其就試者少則以二十人而取一人奏可舊制命官鎖防赴漕試者與避親舉人同試王巽澤爲益漕始令分塲以革假手之獘於是西蜀皆然蓋自紹熈三年春三月始

潛藩防試

潛藩恩試者蓋自未渡江之前有之然必曽請舉人兩到省以上乃得試紹興二年蜀州舉人以髙宗覃恩往赴類省試理堪試則送試院不限人數取文理優長之人乃爲合格也初任除知州教官自是而爲兩學之選矣嘉泰元年二月言者請四川制置司遇類省試年分仿禮部附試學官許有出身人具其所業而赴制置司陳乞委有出身通判或教授看詳是嵗就試者四人而取二人蜀人試教官自此始

初出官人銓試

銓試者舊有之凡任子若同進士出身之人皆赴建炎兵火後權停紹興三年始復無出身人許習經義詩賦時議或刑統義斷案十三年九月詔兼試二塲惟有出身人試律如故其任子之在蜀者舊法令益梓兩路漕司輪年分春秋銓試乾道二年從知蜀州楊民望之請委制置司主之後又降敇差監試考試官惟蜀士同出身之在東南者則免銓試故事春秋再試十人而取七人乾道二年後止春試二人而取一紹熙末議者病其寡學乃試三人而取一後三年謝用光爲吏部侍郎上言今世祿之家已畱意學問請復舊制詔許焉今蜀中銓試甚寛凡假手者率費七百緡又有勢要子孫鮮不與選或謂宜悉赴吏部然吏部亦不免此勢要當如祖宗時先試而後命可也舊銓試未合格者許堂除淳熙中孝宗始嚴其令八年八月趙魏公帥瀘奏其子顯書冩機宜文字旣受敕矣木待問蘊之在西掖緣他事以未銓試爲言遂寢其命紹熙元年八月計司業又奏乞中選人就吏部長二防前簾試中然後許參選【小經義一首或小賦或省題詩一首】眀年四月吏部條具如所奏內同進士出身並恩科人更不簾試仍四川制置司一體施行從之黃子由時爲考功郎中建言今已增試律義自不須更簾試大臣進呈光宗曰簾試革其代筆之獘正當更嚴豈可廢也三年八月謝子肅侍郎又言銓試不中四十以上注牋另開人乞令郎官就長二防寫律一條俾之解釋如或不通未得參注從之如任子降等補文學者與恩科人皆免銓試孝宗以爲非是亦命試焉惟宗室子弟銓試則試塲中無雜犯者皆出官蓋朝廷優天屬之意【廣東西漕司舊亦有銓試乾道八年罷之】

試教官

試教官者自熙丰間始程伊川嘗非之今不廢其法凡有出身人考試者先具所業經義三道詩賦各三道赴禮部陳乞者文理堪試則送試院不限人數取文理優長之人爲合格初任除知州教官自是爲兩學之選嘉泰元年二月言者請四川制置司遇類省試年分做禮部附試學官許有出身人具所業赴制置司陳乞委有出身通判或教授防詳是嵗就試四人而取二人蜀人試教官自此始

試刑法

試刑法者亦自熙丰間始舊附銓試院兵火後權停紹興三年始復後又降敕差試官二員專撰刑法問題號爲斷案其合格分數例以五十五通作十分爲率五分以上入第二等下【系二十七通七釐半】四分半以上入第三等上【系二十四通七釐半】四分以上入第三等中【系二十二通以上】凡試入二等者選人攺京秩蓋趙忠簡爲相以刑名之學其廢已久故白上請復之今遂大理評丞之選二十五年四川制置司請每三年就類省試院別差刑法官二員校試從之

新科眀法

新科眀法者熙寧間攺舊眀法科爲之崇寧初廢取其解省額歸禮部建炎二年正月大理少卿吳環言法官闕人請復此科許進士甞得解貢人就試從之紹興十一年始就諸路秋試每五人解一名省試七人取一名皆不兼經義眀年禦試詔察院分爲二等第一等夲科及第第二等夲科出身十四年七月言者以爲濫請解省試各逓增二人【解試七人取一省試九人取一】所試斷案刑名粗通以十分爲率斷案及五分刑名統義文理俱通者爲合格無則闕之自後舉者人兼經義十六年二月遂罷迄今不能復矣

覆試權要子弟

覆試權要子弟者太祖之法也紹興十二年秦申王當國其子熺始冠多士二十四年其孫塤者復試南省爲第一及廷試有司擬塤爲榜首上閱之置之第三防淮南提舉常平朱冠卿應詔上書極言其獘於是追奪塤出身敕而曹冠以下七人有官者有攺右字者余並剝放二十七年始詔兩省防諫侍從有服親省試合格者令禮部具名以聞命後省覆試自是遂爲故事

鎖防人不爲狀元

鎖防人不爲狀元非故事也祥符二年梁固廷試第一固翰林學士灝之子景徳初已賜進士出身矣皇祐初沈文通以齋郎對防爲第一宰相陳公恭疑已仕者不當爲第一名乃降爲第二其後王昂榜本嘉王楷汪洋榜本秦熺陳誠之榜本黃中王佐榜本董徳元梁克家榜本許克昌蕭國榜本趙汝愚鄒應龍榜本莫子純曽一龍榜本許奕皆用此例

新進士期集

新及第進士舊以名次髙下率錢期集貧者或稱貸於人裕陵聞之熈寕六年始賜新進士錢三千緡爲期集費自余中始也渡江後賜千七百緡自是遂爲故事舊新進士入謝賜謝恩銀百兩熈寕六年亦罷之今新進期集所號爲團司置局於禮部貢院釋褐日卽赴上三人主之其職事有紏彈牋表主管題名小錄掌儀典客掌各色器用掌膳掌酒菓監門等事多至百餘人仍具所差名姓申禮部禦史防照防後旬日朝謝又數日拜黃甲敍同年於禮部貢院其儀三名設褥於堂上東西相向同年四十已上立於東廊四十已下立於西廊皆再拜拜已擇榜中年長者一人狀元拜之復擇最少者一人拜狀元又數日赴國子監謁謝先聖先師鄒國公用釋菜禮三名爲三獻榜中有望者一人爲監禮官已謝賜聞喜宴於禮部貢院侍從已上及館職皆與知舉官押宴已宴立題名石刻乃罷局焉大凡團使至狀頭授告出國門乃罷

國朝三元

孫漢公淳化二年舉進士自開封至南省廷試皆第一前未有也至咸平五年王沂公靑州南省廷試皆第一慶曆二年楊審賢皇祐元年馮當世復皆第一宋有國二百餘年爲三元者止此四人爾

制策入三等【再舉制科】

本朝制策入三等者四人吳正肅蘇文忠範子功孔常甫再舉制科者一人張問定景祐元年茂才五年賢良方正也此亦前所未有

新進士廷射

新進士廷射舊未有淳熙初孝宗常論大臣欲令文士能射禦武臣知詩書二年詹晉卿榜上特禦射殿引晉卿以下一百三十九人按射翼日引第五甲及特奏名一百五十一人皆具襴笏入殿起居易戎服射訖乃退正奏名中的中帖上垜者推恩有差特奏名五等人射合格者與文學其他例賜束帛凡用三千匹云紹興初黃丞相奏言射以觀徳旣不合格而復賜之帛則似無爲此例可削去亦省費之一端也上從之

廷試賜燭

舊例廷試舉人至暮者許賜燭然殿深易黑日昃則殿上燭出矣慶元五年上初防士江西正奏名進士黃實嚴州特奏名進士黃甫鑑納捲最後亷州特奏名進士劉嘉猷賜燭至一更四防禦藥院言故事賜燭正奏名降一甲如在五甲降充本甲末特奏名降一等如在第五甲與攝助教詔如故事世傳張子韶嘗扣殿陛賜燭納捲最後上親取其策觀之嘆其鮮亮遂擢爲榜首其實不然

殿試詳定官別立等

祖宗舊制殿試初考官旣定等乃定封印以送覆考復定等第而詳定所或從初或從覆考不許別自立等嘉祐間王荊公爲詳定官始乞不用初覆考兩處等第別自立後遂爲例紹興五年八月孫叔詣爲學士上言如此則髙下陞黜盡出於詳考官而初覆考殆爲虛設請復舊制如初覆考皆未當乃許奏稟復置等第從之是嵗殿試兩考立等不同詳定所以聞詔編排官定奪趙公時陳議以爲非是請用崇令【闕】隔二等累及五人各開具合陞降因依以聞詔可然自紹興乾道淳熙紹熙之際殿榜上三名多人主親擢云

諒闇罷殿試

自咸平以來人主有三年之防則罷殿試而以省元爲榜首眞宗朝孫僅仁宗朝宋效英宗朝彭汝礪神宗朝許安世徽宗朝李釡髙宗朝黃公度孝宗朝朱待問今上朝莫子純傅行簡是也舊制止除職官惟天聖二年宋元憲獨除京官通判紹興八年黃公度復補京官遂自爲故事

四川數省試榜首恩數隆殺

四川數省試第一恩數視殿試第三人蓋紹興五年以軍興道梗十一月戊子有防川陜數省試第一人賜進士及第與依行在第三人恩例余並同進士出身其後何道夫耕對以蜀人才策爲丞相所怒乃令禮部奏云數試髙第人多在道途遷延不肯卽赴令皇上拭目而望自今第一等人並賜進士出身奏可【十八年八月癸巳】自是無有不赴禦試者惟上不親策則數試第一人恩數如舊第二第三人皆附第一甲九名以上附第二甲云

宗室鎖試遷官

宗室有官鎖試無官應舉者唱第日皆遷一官若濮王子孫則加一等舊解省皆七人而取一淳熙中詔省試十人乃取一人又有取應宗子者同進士出身余補承信郎而已宣和六年沈元用榜宗室始不入五等至今以爲例焉

武舉【換文】

武舉者自仁宗以來有之諸路州軍舊無解額但只就兵部取解率以七十人赴省試前期軍頭引見司於內弓箭庫試驗弓馬於別所附試文以七書義五道兵機第二道上又臨軒親策翼日閱弓馬焉榜首補保義郎與其巡檢差遣並注監當渡江後乃試弓馬於殿前司焉每舉登第者率二十人淳熙後增至四十人自淳熙三年四川數省試始試武士四路共解四十二人省額凡六人乾道六年正月劉孺文在禮曹嘗請復武舉制科而不果淳熙初上以武舉授官與文士不類二年三月乙巳詔武舉第一人補秉義郎堂除諸軍計議官使得預軍中謀議序位在機宜之上他並於進士恩數爲差令吏部前一年闕依黃甲注授七年三月丙辰詔武舉願從軍者殿試第一名與禦前同正將三名以上同副將五名以上及省試爲魁者同守備將舊制監察禦史以上許保任武舉一員後增爲二防閣門舍人林宗臣請寛保任之法增其人數是月辛未又詔通直郎武翼大夫以上皆得舉二人四月己酉詔小使臣系武舉出身者遭家艱並解官持服用吏部侍郎程函煇國噐請也十年十月乙亥詔邊縣注武舉出身人凡武人射兩石弓馬射九斗謂之絕倫苟絕倫𨿽程文不合格並賜第紹興二十九年趙夢熊武藝絕倫又省殿試皆第一卽令爲閤職焉乾道淳熈間太學諸生久不第皆去從武舉已乃鎖其應進士第時王卿月請敍首應二科後官至修注近歲江伯虎君用陳續嗣功亦連中二科伯虎淳熈八年武舉第一人十一年進士第四甲遂換承事郎恩數與狀元等朝廷靳之十六年十月因知歸州林秀建言遂罷鎖防之令江後通判泉州而卒陳今知永康軍

童子舉【三朝推恩人數】

童子舉者自眞廟以來有之髙宗一朝童子求試者三十有六人授官者五人【萬頃彭興張宗柔朱虎臣劉轂】永免文解者一人【晏章】免文解者一人【林佐國】紹興三年始賜帛罷遣者九人【紹興三年四月】兄弟童子三人【邵國州江安松戴滋又張嵓叟巖卿未知何許人】惟朱虎臣者能排陳步射及讀七書故補承信郎劉轂以小校子五歲善騎射故補校尉虎臣浮梁人旣召見特又賜金帯以寵異之此亦前所未有孝宗一朝童子求試者七十四人而命官者七人有呂嗣興者衢州人也四嵗能誦書切韻變四聲書八卦上召見面俾吟詩遂授従政郎賜錢三百緡令伴皇孫榮國公誦讀乾道八年春也又有臨川王克勤尢爲警敏初命右従事郎盧陵李如圭三山林公洽何擢並右迪功郎三山何致逺將仕郎廬陵郭洵直下州文學光宗一朝童子求試者十七人無補官者惟従仕郎吳綱年九嵗能誦六經語孟以壽聖親侄孫特攺承務郎仍依補法壬子四月也

童子賜出身【祕書省讀書】

晏元獻初以童子召試遂賜出身令祕閣讀書久之卽以爲正字榦道末上踵故事以臨川王克勤敏叔爲祕書省讀書制祿視正字之半淳熙初上幸祕閣館職皆遷官選人攺京秩有司言克勤優於學上詔以文林郎久之臺官有言其過者遂除初等職官後復以鎖防中第爲太學博士之職自來未有繼之者

特奏名試

特奏名試自仁宗朝始其後寖寛凡監學生二舉皆免解【一作免請同】舉人特舉年四十五五十以上者皆赴殿試取其半授官年六十以上試入四等者與嶽廟建炎二年髙宗登極時詔入五等者並調官至今以爲例故事恩試等第一人賜進士出身除諸州教授第二人同出身渡江後川陜特奏名人就試於制置司三十年又降敇差監試考試官近歲朝廷以其冗濫患之乃詔三人而取一由是恩收之員少減矣

太學養士最盛

太學飬士最盛於崇觀間紹興中詔以七百人爲額正捨生三十員內捨生百員外舍生五百七十員每三年科塲率四人而取一若卽行校藝而升上捨者則不待選舉而竟釋褐焉時王防知臨安府括民間冒占白地錢歲入十二萬緡有奇爲太學飬士之費十六年詔外舍生以千人爲額其後三捨生率八百餘人云舊兩學覃恩無免解法孝宗卽位始創之自是每有覃慶輒復舉行省額動增數十人遂爲定例矣

國子監試法

國子監生員皆冑子也舊制行在職事官同姓緦麻親釐務官太功親聼補試入學每三年科塲率三人而取一若二補中則七十而取一焉然太學生皆得以公私試積校定公數升捨惟國子生以父兄嫌但寄理而已湏父兄外補乃移入太學而後得升慶元二年三月傅景仁在翰苑建言國子生員多僞濫請自今職事官期親釐務官子孫乃得試補從之凡監學生皆給綾牒若謁生在外遇科舉則試於漕司舊公私試皆學官主之自淳熈後公試乃鎖院降敇差官學官蓋不得預

武學

武學自祖宗以來京師有之乾道七年七月庚寅詔學該赴解試人以五十人爲額然郡國未之建也慶元五年六月乙亥言者請卽諸州州學置武士齊捨選官按其武藝且籍在官荒田以備餼廩從之然後亦不克行

釋褐狀元恩例

舊制太學生捨生積校以優而捨試又入優等者就化原堂釋褐號釋元例補承事郎太學正錄淳熙初鄭自明由此選不數年而爲著作郎補郡自明數言事上甚喜久而稍厭之六年劉純叟堯夫復以解褐除國子正時王仲行爲兵部尙書奏言今兩優釋褐初除京秩卽授學官視狀元制科恩數過之事理不當乞先與外任時知滁州張商卿亦言今中上捨爲學官不數年便可作監司郡守獄訟財賦非所素習豈能保其不繆乞先注職官上然之十月丙申詔與殿試第二人恩例

太學補試

太學補弟子員故例每三嵗科舉候朝廷差官銷院凡四方舉人皆得就試取合格者補入之謂之混補淳熙後朝議以就試者多欲爲之限制乃立待補之法諸路漕司及州軍皆以解試終埸人爲準每百人取六人許赴補試率開院後十日揭榜然逺方士人多不能則爲他人取其公據代之冒濫滋甚慶元中遂罷之嘉泰二年復行混補就試者至三萬七千餘人分六埸十八日引試云

蜀學

郡國之學最盛於成都學官二人皆朝廷遴選

弟子員至四百人他學者亦數百人然未有校

試選貢之法淳熈中胡長文爲蜀帥嘗議仿太學別立解額防有沮之者不果行慶元三年春士人王正則等訴於朝請以漕司解額移於成都府學事下制置司後亦寢今蜀士之年少者多聚成都若精擇師儒稍立月書季考之令又量取諸路漕司之餘額以予之俾有所欣慕而成其才庶乎其有益也

宗學

宗學東都盛時有之紹興十四年春惠國公士和同知大宗正事始請建學於臨安學生以百員爲額太學生五十人小學生四十人職事各五人署諸王宮大小學敎授一員在學者皆南宮北宅子孫也若親賢宅近屬則別置敎授兼以館職不在宗學之列

釋奠宗子侍祠

郡國釋奠先聖宗子侍祠舊制無之自從紹興十五年始州縣文臣詣學謁先聖乃許視事舊制亦無之自於紹興十四年始攺諸王宮教授陳孝恭知永州羅長源建此二議而朝廷行之

文宣王鎭圭

紹興十四年國學初建內出鎭圭以奉文宣王慶元三年上將行大禮而內府無圭乃於國子監借文宣王圭用之

鄕飲酒

鄕飲酒者紹興二年四月林待制保爲禮部郎中請命太常艸具其禮下郡邑行之又詔非常與鄕飲酒者毋得應舉其儀有肅賔祭酒主獻賔酬主人酬介介酬眾賔修爵無算沃洗揚觶拜送拜旣凡十二節又有約束凡事主人以守令其酒食噐用卿大夫士之有力者共爲之行之十餘年士人不以爲便二十六年四月新通判撫州陳洙之請𨿽不遇鄕飲酒者許應舉又詔鄕飲酒聼人自爲之公家毋得預自是不復講焉

建炎雜記甲集卷十三﹤史部﹐政書類﹐通制之屬﹐建炎雜記﹥

欽定四庫全書

建炎雜記甲集卷十四

宋李心傳撰

財賦一

國初至紹熙天下歲收數

國朝混一之初天下歲入緡錢千六百餘萬太宗皇帝以爲極盛兩倍唐室矣天禧之末所入又增至二千六百五十餘萬緡嘉祐間又增至三千六百八十餘萬緡其外月增歲廣至熙丰間合苖役易稅等錢所入乃至六千餘萬元祐之初除其苛急歲入尙四千八百餘萬渡江之初東南歲入不滿千萬淳熙末遂增六千五百三十餘萬令東南歲入之數獨上供錢二百萬緡此祖宗之正賦也其六百六十餘萬緡號經制蓋呂元誼在戶部時復之七百八十餘萬緡號縂制蓋孟富文秉政創之四百餘萬緡號月樁錢蓋朱藏一當國時取之自經制以下錢皆增賦合茶鹽酒算坑冶貨糴本和買之入又四千四百九十餘萬緡宜民力之困矣

景祐慶曆紹興淳熙鹽酒稅絹數

景祐中天下歲收商稅錢四百五十餘萬緡酒課四百二十八萬餘緡鹽課三百五十五萬餘緡和買絹二百萬匹

慶曆中商稅錢一千九百七十五萬餘緡酒課一千七百一十餘萬緡鹽課七百一十五萬餘緡和買絹三百萬匹

紹興末東南及四川酒課一千四百餘萬緡鹽課二千一百餘萬緡折帛絹三百餘萬匹

淳熈中臨安府城內外及諸縣一年共收稅錢一百二萬緡已當景祐四分之一

兩浙歲入數

祖宗盛時兩浙歲入錢三百三十餘萬緡而鹽酒茶稅十居其八郡國支計皆在其間時以爲承錢氏橫斂之政故賦入視他路已厚淳熙末兩浙歲輸左內藏庫錢至千二百萬緡【浙東四百二十八萬浙西七百五十餘萬】而茶鹽之利於朝廷者不與焉

東南折帛錢

東南折帛錢者張本於建炎而加重於紹興祖宗時民戶夏秋輸錢米而已未以絹折也咸平三年度支計殿前諸軍及府界色人春冬衣一應布帛之數計百數始令諸路曹司將出產地土應輸布帛諸州軍於夏秋稅輸錢帛物料輦運上京自此始以秋錢米料而於夏折綿絹料輸之聞諸父老川陜四路大扺以稅錢三百文折絹料一匹此乃咸平之實直也又有所謂和買絹者而祥符九年內帑災乃發鏹下三司預市防絹是時靑齊間絹直八百防六百官給錢率增二百民甚便之寶元後西邊用兵國用頗屈於是攺給鹽七分錢三分至崇寧三年攺鈔法則鹽不復支而所謂三分本錢州縣亦無從出矣建炎初苗劉作亂兩浙轉運副使王宗言本路上供和買防絹毎歲爲一百七十餘萬匹乞令民戶每匹折納錢二千朱藏一爲相許之東南折帛錢蓋自此始【三年三月壬辰】紹興二年秦檜爲相呂元直督軍於外戶部請諸路上供絲帛並半折錢如兩浙例又許之【二年五月甲申】是時行都月費錢百餘萬緡財無所從出四年梁汝嘉在戶部乃令民輸帛毎匹納錢四千或六千【防以十分爲率二分折四千八分折六千絹以十分爲率折納五分其二分折四千三分折六千】折帛錢自此愈重【四年十一月甲午】九年復河南赦遂減折帛錢匹一千【九年正月丙戌】其後又增之十七年始詔兩浙絹防匹減作七千和買六千半綿每兩四百江東防絹毎匹六千綿每兩三百時東南諸路歲起三十九萬匹【浙東上供八萬淮衣福衣八千浙西上供九萬二千淮衣萬六千江東上供九萬淮衣福衣二萬七千江西上供五萬二千淮衣福衣五千湖北上供三百皆有奇】絹二百六十六萬匹【浙東三萬六千淮衣福衣五萬三千天申大禮八千浙西上供八萬一千淮衣福衣十三萬八千天申大禮萬匹江東上供四十萬六千淮衣福衣十三萬九千天申大禮八千江西上供三十萬五千淮衣福衣六萬七千天申大禮八千以上皆有奇淮東天申大禮四萬九百五十淮西天申大禮三千七百湖南天申大禮四百廣東天申大禮四千六百廣西天申大禮六千五百】綾羅絁三萬餘匹【浙西綾八千七百婺州羅二萬湖南平絁三千】其淮衣福衣天申大禮與綾羅防總五十二萬匹有奇皆起正色其他絹防二百五十六萬餘匹約折錢一千七百餘萬緡而綿不與焉

兩川畸零絹估錢

兩川畸零絹估錢者本三路綱也方承平時東西兩川每歲於二稅及和買畸零絹內起正色絹三十萬匹應副陜西京西河東支遣謂之三路綱運建炎三年張魏公出使川陜攺理估錢以給軍食西川每匹至爲錢十一千東川每匹十千紹興二十五年鐘世明奉詔裕民每匹減一千【二十五年七月丙辰】二十五年蕭徳起爲帥又減一千【二十七年三月甲申】其後節次減免今猶輸七千或七千有半紹熈末楊侍郎輔總計又權減一千至今爲例兩路見額裏絹估錢二百餘萬實理錢一百七十餘萬

四川上供絹防綾綿綺

四川上供絹防七萬四千匹【西路天申大禮絹一萬三千東路上供一萬一千天申大禮萬六百防路上供絹二萬二千防一百三十天申大禮七千利路天申大禮絹八千三百】綾三萬四千餘匹【東川二萬六千三百西川七千八百】綿錦綺一千八百餘匹叚【成都路】皆正色也

兩川激賞絹

兩川激賞絹者於建炎四年宣撫處置使度量宜於四川民戶勸諭令其等第輸納以助給賞凡三十三萬餘匹俟邊事寧息卽罷不爲永例自後不復減紹興十六年鄭亨仲爲宣撫副使始利路絹二萬匹【十二月戊戌】二十年鐘郎中奉詔裕民復減夔路絹九千餘匹淮東西二川獨存至今遂爲常賦舊例皆理正色紹熙末楊嗣勲總計每匹但取估錢引三千民甚便之慶元中司農少卿河間權安節總計又權減一千今以爲例凡兩川激賞絹三千萬匹實理緡錢六十萬焉

兩川綿估錢

兩川綿估錢者舊例上三等戶皆理正色而下戶每兩估錢半千所以優之也楊嗣勲總計始令當輸正色者毎兩估錢引二分而舊輸錢者如故是上戶反輕下戶反重矣至今猶然其他防絲綾凡舊本三路正色綱視此而輸其直

四川布估錢

四川布估錢者始天聖中薛田帥蜀於成都府卭蜀彭漢州永康軍產麻六郡歲市官布毎匹給錢三百以起上供及三路綱運是時價值頗優民樂與官爲市至熙寧間物已貴於是每匹增價至四百然始以等配率及軍興以來遂攺理估錢以贍大軍每匹至爲錢三千後節次減免至慶元初每匹猶理二千或一千七百三年袁起巖爲帥與諸司議毎年減其半制置司成都府抱五萬緡總領所三千萬緡轉運司五萬緡每年春正月乞降度牒百五十下制司抱納九月癸亥以聞今四川布估錢實理緡錢六十五萬緡

廣西布錢

廣西折布錢者舊有之獨桂昭二州歲產布九萬二千二百有奇毎匹折錢五百紹興五年張魏公爲都督每匹增至一千五百文二十年駱彬爲廣西提刑還奏減三之一上恱從之擢彬直祕閣【二十年正月丙午】今實理緡錢九萬

總論國朝鹽莢

國朝鹽莢舊有三路解鹽行於闗中東北鹽行於東西畿甸東南鹽行於江淮東南鹽者通泰煎海也舊爲江湖六路漕計蔡京爲政始行鈔法取其錢以贍中都自是淮浙之鹽則官給亭戶本錢諸州置倉許商人買鈔算請閩廣鹽則官撇官賣以助歲計其後亦行鈔法然罷復不常舊淮鹽息錢歲八百餘萬緡紹興初才三十五萬緡而已以後朝廷益修其政至紹興末年東南歲產鹽二萬七千八百十六萬斤【浙西路臨安平江嘉興三府凢一百十三萬七千一百四十五石六斗七升七勺東路紹興慶元府溫臺州凡八十四萬八千二百八十三石九升二勺淮東路通泰楚三州凡二百六十八萬三千七百十一石六斗二升五合廣東路廣惠南恩州凡三十三萬一千六十石三斗四升廣西路亷髙欽化雷五州凡二十三萬一千六百八十九石福建路福泉漳三州興化軍凡二千六百五十九萬九千四百十五斤十三兩六錢】自福建外每五十斤爲一石淮浙鹽六石爲一袋鈔錢十有八千紹興四年正月增三千九月以入納遲罷之今六路十二州收息錢約一千九百二十餘萬【紹興中東產鹽毎年二萬七千三百七十餘斤】

淮浙鹽

淮浙鹽額最多者泰州歲產鹽一百六十一萬石嘉興八十一萬石通州七十八萬石慶元三十九萬石淮浙鹽一塲十竈每竈晝夜煎鹽六盤一盤三百斤兩淳熙末議者謂總轄甲頭權制亭竈懼其赴愬縱令私煎且如一日雨乃妄作三日申若一季之間十日雨則一塲私煎三十六萬斤矣而又有所謂鑊子鹽亭戶小大一竈之下無二十家家皆有鑊一家通夜一鑊煎出得鹽六十斤丁竈二百家以季計之則鑊子鹽又百餘萬斤矣一塲之數而如此則諸路可知也十三年九月己未遂罷總轄令亭戶自請本錢焉

廣鹽

廣鹽舊從官賣建炎四年春以淮鹽道不通戶部侍郎葉芬乞通蠻廣鹽於諸路侍郎髙衛因請卽處州貨務鬻南廣鹽鈔二十萬緡以供行宮之用許之【四年正月辛亥】未幾卽止是時恩州未有鹽紹興初以咸土生發如田一頃二十四畆置竈二十七歲產七十萬有奇【元年二月壬子】後收淨息錢三萬餘緡九年罷官賣鹽許通商於嶺外其錢助鄂州飬兵之費十二年冬議者以欽州咸土生發歲產鹽三十餘萬斤商人不通請復官賣許之【十月辛巳】已而廣東轉運判官範正國亦言本路上供及經費皆仰於鹽息錢客鈔旣行遂或闕乏請得官賣如廣西不許自後廣西官賣之法又攺爲鈔法乾道四年罷鹽鈔令漕司自認鈔錢嶺南極以爲患淳熈初張欽夫爲帥始與漕臣詹體仁葉議立爲定額價直且條上之邕州官賣鹽每斤百錢二人旣去漕臣趙公瀚增其六十欽州歲賣鹽千斛公瀚五增之六年秋侍禦史江以爲言上黜公瀚遂詔閩廣發賣鹽自有舊額及定直自今毋得擅有增添【九月癸未】九年上命奉議郎胡廷直奉使嶺南詳議鹽法廷直言運以鈔法爲便詔罷官賣復通商【九年十月己未】擢廷直太府寺丞【十二月壬寅】尋出提舉廣南東路常平茶鹽同措置廣西鹽事使行其法明年春降詔諭二廣官吏以更法之故【十年正月己未】夏又巡湖廣廣西轉運判官兼提舉鹽事同措置廣東鹽事【四月己酉】胡本詹體仁所薦體仁時爲吏部侍郎卽命知靜江府【四月庚戌】其後又置都提舉廣南鹽事一員俾掌其政淳熈末體仁坐攺法不當抵罪如是官搬如故焉

福建鹽

福建鹽自祖宗以來漕司官搬官賣歲產鹽一千一百萬斤收課錢四十萬建炎末以淮鹽不通權攺鈔法未幾與廣鹽皆罷之【四年四月辛巳】苐令漕司歲認鈔錢二十萬緡赴行在紹興中閩鹽旣增倍朝廷以其多羨息十二年又增鈔錢十萬緡【正月辛亥】時漕司悉貯鹽於海倉令上四州取而鬻之以供歲用後吏緣爲姦鹽惡不可售卽按籍而繳號口食鹽不理貧民無一免者人甚苦之民多私鬻以給飬而官亦不問二十六年湯中丞鵬舉以爲言詔提刑崇安吳逵覈實【七月甲子】逵遂約郡縣歲費除二稅所入外卽分鹽綱補之凡上四郡歲搬千有六百萬斤視舊直損其三毋得敷於民戶舊漕司取增鹽錢提舉司吏祿錢皆損三之一【增鹽錢每斤二十八令損其九吏祿錢每斤一文令損三分】又率漕二司毋得鬻鹽以侵州縣上悉許之【十七年三月庚申】由是力稍寛然郡邑無以供百費且繁非漕司之便故眾論搖之朝廷遂從吳守鼎命諸司相度更定其令諸司請運鹽如逵數而增其直【官司鹽直止減一分漕司鹽本錢毎斤爲二十五錢】上命輔臣計之防提舉常平官張汝楨奏行鈔法陳樞宻誠之言於上曰閩中山溪之險細民冒法私販禁之不可恐不盡請鈔則課入愈虧上是之乃減鈔錢十萬【十一月癸亥】自此漕司及州縣稍舒不復仰售於民矣乾道初陳正獻劉忠肅公在二府有言福建鹽者詔戶部侍郎沈度陳彌祚相度二人請量減鈔錢之半歲令漕司於八州增鹽錢及樁錢畱鹽本錢內那融十一萬緡起發四年春遂減鈔錢十五萬苐令漕司抱七萬緡以充上供於是宿獘稍去忠肅與三公皆閩人云【四年正月壬辰罷鹽錢】

蜀鹽

蜀鹽自祖宗以來皆民間自煮之歲輸課利錢銀絹總爲八十萬緡紹興二年秋趙應祥總計始變鹽法盡之仿蔡京東南東北鈔鹽條約置合同塲以稽其出入毎斤納引錢二十五土產稅及增添約九錢四分所過稅七分除稅一錢有半毎引別輸提勘錢六千其後又增貼納等錢凡四處二十州四千九百餘井歲產鹽約六千餘萬斤引法初行每百斤爲一擔又許增十斤勿算以優之其後逓增至四百餘萬緡休兵後數減之今猶存三百餘萬始趙應祥立權法也令商人入錢請引井戶但如額煮鹽赴官輸土產稅而已然咸脈盈縮不常久之井戶月額不敷則官但以虛鈔付之而收其算引法由是壊井戶旣爲商人所要因增其斤量以予之每擔增至有六十斤者又有逃廢絕沒之井許人增其額以承認小民利於得井每界逓增鹽課益多遂不可售而引息土產之輸無所從出由是刎縊相尋公私皆病紹熙三年夏趙子直爲吏部尙書奏言趙開鹽法最爲精宻今井戶多鑿私井務以斤重多寡相髙故鹽日多價日賤而其法大壊乞下總領所參照舊法施行從之時楊嗣勲總計因是遣官覈去虛額棧閉助筒二千有奇申嚴合同塲舊法禁斤量之逾格者而重私販之罪直由是頓昂嘉泰二年陳郎中總計又盡除官井所增之額焉自慶元後州縣及井戶稍舒而民始有鹽矣

蜀中官鹽

蜀中之官鹽有隆州之仙井卭州之蒲井江之心井大寧富順之井監西河南州之鹽官長寧軍之淯井皆大井也若榮等十七州民間所煎則皆卓筒小井而已其用力甚難惟大寧之井咸泉出於山竇間有垂瀑民間分而引之又有彭山之瑞應井其味近硝得隆榮鹵餅雜煎然後成鹽元丰崇寧兩處嘗禁止以食者多病故也紹興末總領弛其禁隆簡嘉榮之人病其侵射商販因代輸課息而行棧閉今謂之石腳錢然彭山之民私煎如故仙井歲產鹽二百餘萬斤轉運司蒲江亞之總領所大寧鹽二百五十餘萬斤歲取其四分【一百三萬七十餘斤】計值九萬餘緡亦總領所【毎斤舊爲三百紹興十七年宣司減五十二十二年辛酉又減二十錢】淯井四十餘萬斤歲取其贏五萬餘緡爲軍食之用【舊額四十九萬二百斤取撥錢引四萬八千八百五道五百七十文應副總所紹興十六年實產鹽四萬一千九百四十斤內三萬三千六百斤稿設七千八百斤贍學三萬斤鍋本外餘三十四萬七千九百斤毎斤二百五十文計七萬七千三百十九貫五百文而本軍計應用二萬三千八十七貫八百十二文余折官價錢引三萬七千六百八十三引而已毎歳大科二萬三千餘緡漕司施其半尙虧一萬一千餘緡二十二年十二月乃悉除之】鹽官歲產鹽計羨緡錢三萬爲利州錢監鑄本云然官鹽多惡雜不可食往往仰售於民州郡苐令其贏無能正之者

解鹽

解池鹽今金中置解鹽使以掌之池周百里開畦灌水遇風卽成不假人力故味厚而直亷邊人多盜販者往往十百爲羣遇巡尉出邏則踏開生路以避之有司亦不敢問第遙防之出境而已今邊上雜行鹽官鹽其鹽官歲課七十餘萬斤半爲官吏柴茆之費半鬻於西河成鳳州歲得錢七萬緡爲鑄錢之本【紹興十五年始】鹽多地狹人甚苦之紹興二十九年秋詔減其直之半【九月丙戌】今毎斤猶爲二百云

礬【白礬靑膽黃膽】

礬國朝舊制晉相礬行河北京畿淮南礬行於東南九路今獨無爲軍昆山塲爲盛歲額白礬六十萬觔【租額一百二十萬觔紹興十四年始有此額】韶州岑水塲十萬斤信州鈆山塲靑膽黃礬無定額其法自權貨務給引赴塲許客人算請每百爲一大引輸引錢十二千頭子市利雇人工墨錢二百七十六又許二十觔勿算以優之五十觔爲中引三十觔爲小引錢及加貨以是爲差三十年以商販利薄減爲十千【六月戊午】十四年又增一千【十一月丙寅】昆山礬則民間自煮官置場買納【紹興初每觔本錢十三文至二十文十四年十一月增爲三十文】歲收息錢四萬緡有奇【二十九年閏六月以四萬二千五百八十五文爲額】鈆山礬則官自煎以十分爲率四分充工本六分赴貨務焉

總論東南茶法

東南茶舊法官買官賣天禧三年合六貨務十三處山場所收茶錢十二萬緡除買茶本錢外止有息錢三萬緡而已【六貨務乃荊南府漢陽軍蘄州蘄口無爲軍直州海州也】天聖中稍攺其法歲所得亦不過數十萬緡人多盜販抵罪上下苦之嘉祐中韓魏公當國遂弛其禁但收茶租淨利錢三十三萬八千餘緡時以爲便元丰後輦致都下卽汴流水磨官自鬻之政和初蔡京欲盡籠天下錢實中都乃剏引法卽汴京置都茶塲印賣茶引許商人赴官算請就園戶市茶赴所在合同場秤發歲收息錢至四百餘萬緡建炎渡江不攺其法至紹興末年東南十路六十州二百四十二縣嵗產茶一千五百九十餘萬斤【浙東紹興慶元府溫臺衢婺處州八萬三千二十一斤三兩浙西臨安平江府湖嚴常州共四百四十八萬四千五百斤十二兩江東寧國府徽饒池信太平州南康廣徳軍共三百七十五萬九千一百二十九斤十四兩江西隆興府贑吉袁撫江筠建昌興國臨江南安軍共四百四十五萬三千一百九十七斤十四兩四錢湖南路衡潭永邵全彬桂陽武昌軍共一百十三萬五千三百四十八斤七兩湖北江陵常徳府灃辰沅歸峽鄂兵州荊門軍凡九十萬五千七百四十一斤十四兩福建路建寧府福汀南劍州邵武軍共九十八萬一千六百六十九斤半淮西蘆蘄舒州安丰軍共一萬九千三百五十八斤一兩廣東南雄循州二千六百斤廣西靜江府融潯賔照欝林州共八萬九千七百九十六斤六兩已上總計茶一千五百九十一萬四千三百七十九斤十兩四錢系紹興三十二年數】收鈔錢二百七十餘萬【淳熈初歲收四百二十萬】

江茶

江茶在東南艸茶內最爲上品歲產一百四十六萬斤其茶行於東南諸路士大夫貴之隆興亦產茶二百二十八萬斤臨安二百九十萬斤嚴州二百十二萬斤徽州二百十萬斤寧國一百十二萬斤潭州一百三萬斤其他皆不登此數目江南產茶旣盛民多盜販數百爲羣稍詰之則起而爲盜淳熈二年茶冦賴文政反於湖北轉入湖南江西侵犯廣東官軍數爲所敗辛棄疾防安時江西提刑督諸軍討捕命屬吏黃倬錢之望誘致旣而殺之江州都統制皇甫倜因招降其黨中軍今東南茶皆自場轉入金中亦有私渡於遼海而去者𨿽嚴爲譏禁而終不免於透漏焉

建茶

建茶歲產九十五萬斤其爲團胯者號爲茶臘久爲人所貴舊制歲貢片茶二十一萬斤建炎二年葉儂之亂園丁亡散遂罷之紹興四年明堂始命市五萬斤爲大禮賞五年都督府請如舊額發赴建康召商人持往淮北撿察福建財用章傑以片茶爲市請市末茶許之轉運司言其不經久乃止而官給長引許商販渡淮十二年六月興塲遂取爲塲本九月禁私販官盡之上京之餘許通商官收息三倍又詔私載建茶入海者斬【此五年正月辛未詔防】議者因請鬻建茶於臨安十月移茶事司於建州專一買發十三年閏月以失防引錢復令通商今上供龍鳳及京鋌茶歲額視承平才半蓋髙宗以錫賚旣少懼傷民力故裁損其數云

蜀茶

蜀茶舊無禁熙寧間始令官買官賣置提舉司以專收之政每歲收課三十萬李稷爲提舉增至五十萬緡其後歲益多至百緡久之不能敷其數而蜀人以爲病建炎初趙應祥爲提都漕司上言茶買馬五害請用嘉祐故事罷茶仍令漕司買馬或未能然亦當痛減額以蘇園戶輕立價以惠行商如此則私販少而盜賊息矣朝廷然之擢應祥同主管川陜買馬三年十一月應祥至官遂大更茶法官買官賣茶法罷仿蔡京都茶塲法印給茶引使商人卽園戶市茶置合同塲以譏其出入重私商之禁其法每斤引錢春七十夏五十市利頭子在外所過徵一錢住徵一錢五分每百斤勿算自後引息錢乃復至一百五萬緡紹興後提舉官又旋增引錢至十四年每引收十二道三百文比應祥初立法又增一倍於是茶司一年遂收二百萬而買馬之數不復加多故當此時茶馬之富甲於天下也以其歲剰者上供他司不問也自榦道末靑作亂茶司爲之增長細馬名色等錢約三十萬淳熈六年以後又屢減園戶重額錢歲約十六萬至紹興初楊嗣勲爲使遂定以爲例焉【紹熙元年減】今成都府利州路二十三處茶塲歲產二千一百二萬斤【一千六百十七萬系成都府路九州軍凡二十塲四百八十四萬系利州路二州三塲】通博馬物帛歲收錢約二百四十九萬三千餘緡【川茶司歲收一百七十八萬有奇秦口茶司歲收十八萬有奇川秦兩馬司歲收諸州博馬物帛並雜貨收錢共五十二萬有奇】朝廷歲撥其一百十三萬緡總領所贍軍【宣撫司先取撥四十萬紹興二十五年七月其裕民所又增撥七十三萬】然茶馬司率多難之乾道以後歲撥或止一二十萬緡至淳熙十年遂以五十萬緡爲凖蓋茶司自言歲用二百四十六萬餘緡以爲比收有剰錢二萬餘緡故也然川秦八塲額市馬一萬二千九百九十四匹而比歲所市未嘗及焉則其言蓋未足慿而歲剰之緡可以坐計矣自元丰以來茶事官出諸司之上淳熙十四年議者請令置制司檢防奏可後亦不果行舊博馬皆以粗茶榦道末趙彥博爲提舉始以細茶遣之今雅州徼外夷人亦有卽山種茶者由是綱茶遂爲夷人所賤然蜀茶之細其品視南方已下惟廣漢之趙坡合州之水南峨眉之白芽雅安之防頂士人亦自珍之但所產甚微非江建之比也

防州茶

防路自祖宗以來不茶政和中有司請賣引者議以民夷不便罷之紹興中韓球美成同提舉茶馬始忠達州茶卽防合廣安置合同塲歲收以八萬斤爲額然商人以利薄不通但以引錢敷民間耳民甚苦之二十七年冬忠守董如敏以爲言事下茶馬司時許覺民侍郎爲主管官不肯蠲乃止後三年王瞻叔以漕副攝事遂除之先是美成在茶司盡取園戶加饒之茶爲正額有一塲而增至二十萬斤者【韓以十七年十二月領茶事十九年五月移防】民知輸官不補所得於是起爲私販二十六年六月祕書省正字張震眞甫以爲言遂命茶司裁損今茶塲每百斤加饒率過半若茶官稍加裁抑而販者遂轉而之他宜量減引錢而禁其搭帶又因地之逺近不同而稍爲低昂之則庶乎其可矣

東南酒課

東南酒課之入自祖宗時悉以入舊州慶曆二年秋祠部員外郎王琪始請增價以其錢上京自後提舉司學事司經制司發運司各因事增添然多不過每斤增七八錢少止一二錢而止建炎四年冬每斤始驟增錢二十四謂之軍期錢自是總制司都督府又逓增之迄紹興六年春浙路出煮酒每斤共增一百十五錢而官始爲困矣【時煮酒每斤百三十錢爲率大異祖宗時每斤十五錢】其坊場課利者自開寶九年冬詔承買以三年爲限期仍戒當職官吏毋得信任小民一時貪利妄增課額此祖宗之仁政也大中祥符元年春始有實封投狀給賣價於商人令之而民亦困矣熙寕以後坊場錢又盡入於常平司紹興元年又命槪增五分輸戶部二十七年後其販闕者復弛之惟長沙一城無酒禁蓋劇盜反爲稅酒之法人更安之故不復攺也舊兩浙坊場有一千三百三十四所每歲收淨利錢八十四萬緡至是合江浙荊湖人戶采買坊場才有一百二十七萬緡而已蓋販客闕者之故也是時行在戶部乃贍軍於東南中三庫並殿司酒坊七十五所歲收息錢亦有一百三十萬緡諸路酒課約有五百餘萬緡蓋自軍興以來諸帥擅酤之利朝廷所仰者茶鹽耳紹興二十六年正月始詔諸軍采買場務令常平司拘收城郭酒店令總領所拘收二十一年二月楊存中罷趙殿巖宻代爲帥又上軍中及私家所買酒坊於戶部由是縣官始得佐其經費至乾道間行在有七酒庫日售錢萬緡每歲收錢一百四十萬息錢一百六十萬麯錢二萬而歲額之外羨余獻於內帑者又二十萬其後加增至五十萬緡遂爲數云

四川酒課

四川酒課在建炎中合官民之入總爲緡錢百四十萬三年十月張魏公爲宣撫使承制以趙應祥總領財賦應祥商曰蜀民已困惟酒尙有贏餘遂大變酒法自成都始令罷公帑賣供給酒卽舊采買坊埸所置隔釀設官主之民賴釀者米一斛輸錢二千眀年遂徧四路行其法於是嵗課逓增至六十九萬餘緡凡隔槽四百所場店不與焉然法之始行聼民就務分槽醖賣官計所入之本而收其課行之旣久醖賣虧欠則責入米之家認定月額不復覈其米而苐取其錢民始以爲病二十六年二月知榮州安仁費廷直入對爲上言之上謂輔臣曰此張浚趙開以軍興財潰濟一時之急耳今休兵旣久內外無事自當更攺遂命總漕司措置時湯侍郎允恭總計言若攺爲官監應用米本至多無從應副王瞻叔爲潼州漕獨請罷三州官監隔漕二百三十餘毋許采買省官吏冗食以便民眀年詔許之其後采買又攺爲官監今四川酒課屢減之餘猶爲緡錢四百一十餘萬

防路酒

防路自祖宗以來亦不酒趙應祥爲大漕建炎四年始之舊一路塲店一百四所應祥增爲六百餘所歲收錢四萬三千九百餘引紹興十六年鄭亨仲爲宣撫副使奏除之

建炎雜記甲集卷十四

欽定四庫全書

建炎雜記甲集卷十五

宋李心傳撰

財賦二

常平苖役之制【耆戶長雇錢】

常平苗役之政自熙寧始建炎初遂罷之其二年冬呂元直葉少蘊張達眀孫仲益在從班奉詔討論常平法元直等以爲此法不宜廢如免役坊場亦可行惟靑苖當罷上曰靑苖斂散永勿施行遂置諸路主管官追還糴本紹興八年冬李泰發參政復爲上言常平法本於漢耿壽昌豈可以王安石而廢之九年遂復提舉官使掌其政然自軍興後常平漕往往撥以贍軍無復如曩時之封樁矣免役錢自熙寕以來已有寛剰之數建炎元年旣增射士【六月乙亥】議者恐費不給眀年夏乃詔官戶役錢勿復減半而民戶役錢槪增三分【五月庚戌】三年復減之趙直閣善飬議詔品官子孫名田減父祖之半餘同編戶差役其詭名寄產皆並之【三月丁丑】乾道二年李侍郎若川復請令官戶全納役錢【二月辛未】上初不可旣而卒行【其年六月】耆戶長雇錢者舊以免役錢給之建炎四年廣西漕司請罷戶長而用熙丰法每三十戶逐料輸甲頭催租【八月辛未】紹興初遂盡取其庸錢提刑司【元年五月戊午】旣而以差甲首不便者五乃不復行而耆戶長雇錢因不復給五年詔其錢分季起發赴行在【正月壬戌】後遂爲總制窠名焉

義倉

義倉創始於慶曆元年其法令民上三等每稅米二斗輸一升以備水旱後亦廢熙寧初神宗嘗欲復之會王介甫主靑苖因爲上言人有餘粟藏之於家何害而顧乃使之輸官非良法也乃止【二年七月】熙寧末王尙書古爲司農簿奏復行之仍聼就縣倉輸自是義倉入縣倉矣【十年九月】元丰八年又罷之紹聖初復立然議者謂義倉當畱諸鄕以備水旱可也今並入縣倉悉爲官吏移用後又命上三等戶輸郡倉轉充軍倉或資他用故防年無以救民之死失古立法之意矣紹興末趙郡王令服在戶部言州縣義倉多陳腐請嵗以三之一出陳易新又請水旱傷災檢放不及七分卽許賑濟沈守約丞相持不可上獨許之【二十八年九月乙酉】眀年浙西提舉呂廣問言諸道常平義倉名存實無請遣使核實除其虛數禁其移用【二十九年六月壬寅】遂命司農寺丞韓元龍往浙西覈實得糴米錢六十餘萬緡詔別行收糴今成都一路義倉歲額二萬七百斛有奇除賑給貧丐人外所餘無幾紹興五年髙平續爲提舉遂刷本道義倉錢及金銀總爲七萬五千餘緡別除米於彭漢蜀三州以備糴濟饑慶元六年宣城孟論爲提舉又欲取本道抵當本錢六十餘萬緡以市義倉米朝廷不從近歲制置司又有廣會倉乃丘宗卿所創凡爲米三十餘萬石制司自掌之防歲頗資用惟閩中魏元履處士朱元晦先生嘗置於里社每歲以待鄕民至冬而取有司不與焉今若以義倉米置倉於鄕社令鄕人之有行誼者掌之則合先王之遺意矣

經制錢

經制錢者宣和末鄭亨仲資政所剏也時方臘初平用度百出徽宗命亨仲以發運兼經制使亨仲乃創比較酒務及頭子錢頭子錢者唐徳宗除陌錢之法也五代國初亦取之以供州用其數甚鮮康定元年始令其數申省不得擅支政和四年又令給納系省錢物每貫收五文及亨仲爲經制遂令凡公家出納每千收二十三文共可供十三州縣及漕計支用而已所謂經制錢者其始行東南後又行之京東西河北歲入錢數百萬緡靖康初廢建炎二年冬上在維揚四方貢賦不能如期至行在戶部尙書呂元直翰林學士葉少蘊乃請復之於是先取鈔旁定帖錢命提刑司掌之仍禁不得擅用【十月壬戌】三年冬遂命東南八路提刑司收五色經制錢赴行在一茶酒錢二量添賣槽錢三增添田宅牙錢四官貟等請受頭子錢五樓店務添收三分房錢【十月戊戌】紹興十七年二月又增頭子錢十三文充經制迄今東南經制錢歲入凡六百六十餘萬緡而四川不與焉凡公家出納每千經總二制共五十六錢視宣和時過倍

總制錢

總制錢紹興初孟富文參政所創也五年春髙宗在平江命富文提領措置財用富文請以總制司爲名専察內外官司隱漏遺欠從之【閏三月己丑】於是首增頭子錢三十文【四月乙未】其十五文充經制窠名七文充總制窠名六文提轉兩司二文公使支用旣又請收耆戶長庸錢抵當四分息錢轉運司移用錢勘合朱墨錢常平司七分錢【四月癸亥】人戶合零就整二稅錢免役一分寛剰錢官戶不減半民戶增三分役錢【四月辛未】常平司五分頭子錢【八月己酉】並令諸州通判諸路提刑催充總制至十一年浙東一路收總制錢一百八十九萬總諸路準此乾道元年十月又增頭子錢每貫十三文充總制是時戶部歲入視其出闕七百萬緡故有增頭子錢及官戶不減半役錢之令蓋補經費也時虞並父當國有趙咨者獻言所在吏祿皆除頭子錢而京百官獨否除之歲可得七十萬並父命都司計之僅二十四萬緡以其不多而止時六年四月也至嘉泰初除四川外東南諸州額理經制錢七百八十餘萬

經總制錢額【廣西經總制銀】

經總制錢舊法守貳通掌而提刑司李朝正爲戶部侍郎建炎始屬通判一嵗所入一千一百二十萬緡其後復命知通同掌無嵗不虧於是議者乃復請委通判事旣行諸道因請以紹興十九年所入爲準時汪明逺爲侍禦史上疏言財賦所出當究源流是年經界初行民輸隠漏之稅蓋是適然當取十年間酌中之數爲額上可之然今東南諸路經總制錢歲收千四百四十餘萬緡又多於朝廷在戶部之額三百萬矣乾道初孝宗嘗諭洪景伯丞相曰祖宗時財賦無經總制錢朕他時用度有餘卽令民間免輸納然其所入浩大迄不容免也舊廣西經總制銀皆隨稅均取於民民甚以爲患紹興二十六年二月髙宗用知雷州趙伯檉言下詔禁止云【十六年專委通判後五年知通同掌】

四川經息錢

四川經總制錢額理五百四十餘萬緡其一百三十一萬緡贍軍一百三十四萬緡應副湖廣總領所一百六十九萬緡上供六萬餘緡諸郡支用光宗受禪蠲湖廣三年錢四百餘萬緡對減鹽酒重額錢卽此錢也然四路憲司歲撥湖廣錢實止六十萬緡故減之今後三年乃下而每歲所減通總司抱認亦財九十萬緡迄今遂爲永例

田契錢【王瞻叔括契本末】

田契錢者亦經總制司舊民間典買田宅則輸之爲州用嘉祐末始定令每千輸四十錢【五年二月】宣和經制增爲六十【四年六月】靖康初罷建炎三年復之紹興總制遂增爲百錢【五年四月】後以其三十五錢爲經制窠名三十二錢半爲總制窠名三十二錢半爲州用【十七年四月】榦道末曽懷在戶部又奏取州用之半入總制焉【七年七月】先已詔牙稅外每千收勘合錢十文【紹興五年三月】後又增三文並充縂制窠名【十七年四月】而牙稅勘合之外每千文收五十六文分諸司大率民間市田百千輸於官者十千七百有奇而請買契紙賄賂吏胥之費不與由是人都憚費隱不告官謂之白契紹興三十一年軍興王瞻叔爲四川縂領乃括民間白契稅錢以贍軍【十一月丁酉報可】遣官置司會三年飛申之籍許人告沒三之一以其半給告者嫁資移囑隱其直者視鄰田估之𨿽產去劵存者皆倍收其賦細民墓地亦首納防錢於是除威茂珍州長寧軍闗外四州不括外他三十三郡共得錢四百六十八萬緡成都等二十四州未見數眀年沈徳和爲制置使首以蜀中括契錢不便爲言而議者亦譏其斂怨乃下詔自登極赦前頓帯白契者悉蠲之卽已輸許對折二稅【三十二年十二月戊寅】命下瞻叔乃疏駮白札子於朝且言不願輸者皆豪彊與士大夫之家請理納如故詔白契在戶下者許行首納仍依赦免其倍輸【隆興元年四月丁卯】時瞻叔已被章而徳和入境遂檄郡凡三十年以前白契在戶下者悉放免之又截成都當輸總所折糴錢給民戶【沈以元年五月到官】瞻叔猶在蜀土上疏爭之且言虞允文以買馬職事疑臣張震付邡甲戶輸金甚多故二人以此囑介請下禦史防大理寺鞫實其實瞻叔以軍興用度不給因行一切之政故議者非之其後所括錢朝廷悉取他用總司迄不能有也今蜀中田契錢諸縣旣有定額大抵不能敷則以其錢均取其牙儈人甚苦之【隆興二年十二月丙申詔吳挺買禦前馬價錢於椿管白契稅錢四百餘萬貫內取撥乾道元年五月辛未詔撥一百五十萬緡赴南庫二年二月壬寅又盡撥赴左蔵】

稱提錢

稱提錢者鄭亨仲攺四川宣撫副使爲之【紹興十四年】始命益梓利三路茶鹽酒課及租佃官田應輸錢引者每千輸三十錢爲鑄本於是三路每歲共得錢四十三萬一千六百九十道二百九十一文以其二十四萬七千緡爲鑄本又得其贏餘十八萬緡有奇以助軍食之用至今不減

月樁錢【版帳錢】

月樁錢者自紹興二年冬始是時淮南宣撫使韓世忠駐軍建康宰相呂元直朱蔵一共議令江東漕臣月樁錢十萬緡以酒稅上供經制等錢應副其後江浙湖南皆有之𨿽命以上供經制系省封樁等錢充其數然所樁不能給十之一二故郡邑多橫賦於民如江南之科罰湖南之麯引在上者迄無禁之大爲東南之患紹興三年李泰發秉政爲上言月樁錢害民而江東西尢甚請損之遂命諸路漕臣均定如窠名不足取防自朝廷給降不得一毫及民【二月甲子】然不能大有所減十七年朝廷旣罷兵又命監司郡守將寛剰錢撥充月樁以寛民力【八月己未】其後遂減江東西月樁錢二十七萬七千緡有奇【九月乙亥減徽信州各五萬有奇宜州五萬撫州二萬五千江州一萬筠州南康各六千臨江軍四千建昌軍二千皆有奇】十八年冬上又諭秦會之曰昨已減月樁錢要當盡罷會之卽諭版曹李仲永以經制錢贍軍然月樁錢卒不能罷乾道中始減廣徳軍月樁錢千八百緡淳熈初又減桂陽軍萬二千緡光宗登極以月樁有數額太重去處令防諫侍從同戶部長貳詳悉措畫開春當議斟酌施行以寛民力其年用吏部尙書顏師魯等奏再減江浙諸郡月樁錢十六萬五千緡有奇【袁州減三萬五千常州減二萬吉州減七萬三千隆興府饒州各減萬五千信州減一萬撫州減七千贑州減六千七百五十二江池州廣徳臨江建昌軍各減六千湖州減五千徽州南康軍各減四千興國軍減三千筠州南安軍各減二千】今東南月樁錢歲爲緡錢猶三百九十餘萬又有版帳錢者軍興後諸邑皆有之而浙中爲尢甚紹熙元年夏議者請令監司州郡寛屬縣無名之取以紓民力時朝請郎四眀劉侯守嶽陽會四縣版帳之額爲二萬一千餘緡而無窠名者萬一千餘緡乃與提刑丁端叔漕判薛象先議取凡無名者盡蠲之舉一郡而言則其餘可知矣又有餘郡未減者今猶存之

折估錢

折估錢者始自紹興初張逺爲川陜宣撫使日供給闗外大軍之名也蓋諸軍月支正色米之外又有折支估錢者故以此名之其後衣賜犒賞供給芻豢之屬通以折估爲名而其數浸廣矣鹽折估者取三路鹽引稅錢而供此折色也酒折估者取四路塲務坊店酒息錢而供此折色也故又以折估名之大凡一歲折估之入凡七百一十餘萬緡其出一千二十八萬餘緡蓋以糴本經總諸色窠名助其費而糴買糧絹與夫搬運之費八百七十二萬餘緡不與焉諸雜費約九十萬緡又不與焉大抵蜀中之折估與浙江之月樁皆以贍軍得名其事相同名異但折估猶有鹽酒爲之窠名而月樁乃曰著橫科尢爲無藝爲今之計要當如蜀中之法以鹽茶錢贍軍則月樁斯可免矣

免行錢

免行錢者創始於元丰推行於宣和廢罷於靖康紹興十一年以軍事未寧始令諸道量納【四月丙子】時川陜四路歲取免行錢至五十萬緡東南又倍之十七年旣罷兵詔損三之一【四月丙申】十九年王大寶尙書守連州還官言於上但免廣中新循等六州而已【五月丁未】二十五年曹泳在戶部言其所取苛細始盡罷之【五月戊申】隆興用兵後王自外還朝復以免行爲請上批曰民不可擾難以施行翼日進呈上諭錢處和曰曹泳所行惟免行一事人至今以爲是今日豈可不依曹泳【乾道元年七月辛亥】遂不行

麯引錢

麯引錢者湖南路有之紹興間鄕村有吉防聚防者聴人戶納錢買引於鄰近酒戶寄造酒麯不得非理抑配法非不善也然時方用兵而敷大軍月樁錢於諸路湖南諸郡兵火之餘賦入鮮少所樁不能供十之二其劉獬者知衡陽縣始令人戶買麯引以取月樁自是旁郡之邑皆效之後四年當紹興十八年之經界法行遂以人戶田畆分爲三等上等輸三千聽造酒十石中等二千造酒七石下等一千造酒三石最下輸五百文造二石若二石以下則例輸百三十錢皆隨夏秋稅送官自田二十畆而上無能免者袁州江西凋郡也其地西北與長沙接自初科月樁時漕臣韓球與郡守趙士瑗不葉所科偏重無所從出遂亦於麯引中取之每人戶稅錢一千則科二百文【八十五陌】凡爲錢五千四百餘緡乾道三年王次長爲湖南漕始請禁戢戶部莫如之何苐行下依見行條法而已防乾道新書行刪攺紹興納錢買引舊令於是麯引錢暫罷施稍復行迄不能禁也四年湖南提刑鄭思恭又乞將衡山等八縣隨宜裁酌均於上三等戶黃仲秉爲副漕奏言本路三十八縣不皆待此而足歲計匱乏者獨十餘縣望朝廷稍減月樁之額以寛此十數縣之不足則麯引之禁可力行於一路之間而九州三十八縣之民皆被惠澤矣淳熙元年袁州言自乾道新書行月樁始大不足戶部勘當欲權依紹興舊法許之四年張定叟知袁州復奏江西始以稅額均月樁則一路皆輕而袁州獨重今復麯引以補月樁則一路皆無而袁州獨有旣未能減月樁之重而反增麯引之徵非所以示公於天下趙子直爲小漕防本州所賣麯引之入歲爲三萬緡令本州與漕司各認其半而麯引遂罷獨湖南如故予嘗論之今天下多有不可爲之縣而未有不可爲之州間有不可爲之州而未有不可爲之漕若長民使部者人人如定叟子直之心則麯引之徵眞可免矣

身丁錢

身丁錢者東南淮浙湖廣等路皆有之自馬氏防湖南始取永道彬州桂陽軍茶陵縣民丁錢絹米麥嘉祐四年詔無業者與除放有業者減半然道州丁米每嵗猶爲二千石民甚苦之紹興五年守臣趙坦請以二分敷於田畆一分敷於民丁詔下其議漕司言如此則貧民每丁當輸二斗有奇乞盡敷於田畆言者以爲太重請損其一詔漕司相度【四月甲辰】六年樞宻院檢詳王廸又請兩路丁錢隨田稅帯納【八月己亥】不果行十四年知永州羅長源言於朝遂盡放湖南諸郡丁錢【十月庚子】然上供樁數則如故後十餘年楊良佐邦弼爲漕乃奏除之江東諸郡丁口鹽錢者李氏有國日所創也蓋以秦州及靜海軍【今通州】鹽貨計口俵散收錢入官其後失淮南而臣不可得旣又令折綿絹輸之民益以爲病眀道二年範文正公爲江淮安撫乞會一路主戶以現在鹽價於春時給鹽食用隨夏稅送納價錢奏可其後謂之蠶鹽者此也兩淮身丁錢者始未行鈔法前以歲計丁口官散蠶鹽丁給鹽一斗輸錢百六十六文謂之丁鹽錢皇祐中計民以防絹依時直折納謂之丁絹自鈔旣行之後鹽盡通商而民無所給毎丁仍增錢三百六十文謂之丁身錢大觀中始令三丁納絹一疋當時絹錢未有倍費其物價益貴乃令每丁輸絹一丈綿一兩皆取於五等下戶民甚病之建炎三年詔以一半納絹一半納現錢【十一月丁未】於是丁絹有二十四萬疋綿百萬兩錢二十萬緡紹興初又用嚴守顏之言增得解人免丁錢【三年四月甲午】二十五年上命浙民之困特免丁絹錢綿一年以內府錢帛償戶部【八月己丑】乾道元年孝宗以兩浙歲澇又免災傷郡邑身丁錢十三萬七千緡絹十六萬三千疋皆有奇【二月癸卯】惟臨安以駐驆所在每三年輙一下詔除之歲滿復然至開禧元年十二月禦筆浙路身丁錢自今永與除免恩施浸溥矣先是紹興末呂公雅廣問爲浙漕司以湖州丁絹多所隱漏乃給甲帖付民戶俾自俳丁名得四十萬丁每丁爲錢一千四百絹八疋有奇【三十一年四月丁未】眀年守臣陳之茂因請折絹以五千爲疋仍止歲額爲定不以添丁而增賦詔皆可之【五月丁巳】自湖州以五丁科一疋矣未幾又增以七千爲一疋乾道八年餘處恭爲烏程令請於朝乞以七丁科一疋曽欽道秉政奏行之自是爲例兩淮丁錢者不知所從始榦道末詔民戶一丁充民兵者夲名丁錢勿輸【七年八月丙辰】二廣丁錢亦不知其所始廣西郡縣貧薄凢民間父祖年六十以上而身丁未成者亦行科納謂之掛丁錢紹熙初詔令本路監司約束【二年郊赦申眀】大抵丁錢多僞國所剏予嘗謂唐之庸錢楊炎已均入二稅而後世差役復不免焉是力役之徵已取其二也本朝王安石令民輸錢以免役而紹興以後所謂耆戶長保正雇錢復不給焉是取其三也合丁錢而論之力役之徵蓋取其四焉設有一邊事則免夫之令又不得免焉是取其五也孟子曰有布縷之徵有穀米之徵有力役之徵用其一緩其二用其二而民有殍用其三而父子離今布縷之徵有折稅有和預四川路有給賞而東南有丁絹是布縷之徵三也穀米之徵有稅米有義倉有糴【川路謂之勸糴】而斗面加耗之輸不與焉是谷粟之徵亦三也通力役之徵而輸之蓋用其十矣民安得不困乎予惡夫世之俗吏不知財賦本末源流顧以趣辦爲能而撥其本也故詳錄其事以待上問而出焉【閩浙湖廣丁錢在國初歲爲四十五萬緡大中祥符四年七月嘗除之後又復】

僧道免丁錢

僧道士免丁錢者紹興十五年始取之【正月癸酉】自十五千至二千凡九等大率律院散僧丁五千禪寺僧捨觀道士散眾丁二千長老知觀知事法師有紫衣師號者皆次第增錢六字四字師號者又倍於是歲入緡錢約五十萬緡上供二十四年以紫衣師號不售乃詔律院有紫衣師號者輸錢視禪剎禪僧及宮觀道士有者輸丁錢一千三百有奇【八月癸巳】至今以爲例初取免丁時立法年六十以上及病廢殘疾者聼免後詔七十以上乃免之然今浙中諸大剎及都城道觀時多有防免徭役科敷而州縣反以其額敷於民間大爲人患

田四廂錢

田四廂錢者自紹興十三年春以防軍統制田晟始所部人馬隸馬司眀年有防令四川歲撥總制錢一百七十三萬餘緡防絹四萬七千餘疋綿五萬四千餘兩赴鄂州【十四年二月戊戌】蓋此錢本供晟軍費故也二十九年軍事將興乃以其十五萬緡四川應副增招軍兵歲計【六月壬辰還二十一萬七月庚戌又增之益路二十萬利梓防路通減五萬】淳熙末又以其餘緡對減四川鹽酒重額【十六年四月乙巳】詳在經總制錢事中

市舶司本息

市舶司者祖宗時有之未廣也神宗時始分閩廣浙三路各置提舉官一員本錢亡慮千萬緡海貨上供者山積宣和後悉歸應奉建炎初李伯紀爲相省其事歸轉運司眀年夏復閩浙二司賜度牒直三十萬緡爲博易本【元年七月己亥廢二年五月丁未復】四年春復置廣司【二月】紹興二年廢閩司【七月甲子】尋並廣浙提舉官皆罷【八月】已而重廢復置六年冬福建市舶司言自建炎二年至紹興四年收息錢九十八萬緡詔官其綱首【十二年乙巳】十四年命蕃商之以香藥至者十取其四十七年詔於沈香荳防龍腦之屬號細香藥者十取其一至紹興末兩舶司抽分及和買歲得息錢二百萬緡版漕然所謂乳香者戶部常以分數下諸路鬻之柳州當湖湘窮程限頗急宜章吏黃谷射士李金數以此事受笞不堪命矣乾道元年春因嘯聚峒民作亂遂防桂陽軍上命劉恭父爲帥調鄂州兵討平之蓋利之所在害亦從此生可爲理財者之戒

祠部度牒

祠部度牒治平四年冬始鬻之【長編云始於熙寕元年秋蓋誤】熙寧之直爲百二十千渡江後增至二百千其後民間賤之止直三十千而已紹興初李仲永初入朝見上爲上言今歲鬻度牒是失萬農也積而索之農幾盡矣非生財之道上納其言十三年旣罷兵遂不復鬻【五月丙午】久之復以其絕產其國飬士【二十一年九月丙午】時王元龜尙書爲國子司業復請攺行上諭大臣曰大賓殊未曉朕意人多以鬻度牒爲利亦以延人主壽爲言朕爲人主且當事合天心而仁及生民自當享國長久如髙齊蕭梁奉佛皆無益也僧徒不耕而食不蠶而衣無父子君臣之禮以死生禍福恐無知之民蠧教傷民莫此爲甚豈宜廣也輔臣皆稱善然諸路僧尼猶有二十餘萬人女冠道士萬餘人【二十六年三月甲午】眀年遂詔換給不盡度牒皆歸禮部【二十七年八月辛亥】三十一年春朝廷聞金亮欲敗盟始放度牒增直爲五百千【二月戊午】自後所放滋益多隆興初詔減爲三百千因出度牒二萬鬻於江浙湖南福建計直六百萬緡期以一季州縣皆仰給於民民大以爲擾【二年三月】周元持禦史言於上乃損爲二百五十千【三月癸巳】自辛巳調兵以後九年之間官鬻度牒至十二萬道有奇孝宗知之乃降詔權行住賣時乾道五年冬矣【十二月庚寅】眀年春遂增爲四百千【六年正月甲子】淳熙初又增五十千【四年七月戊辰】眀年夏詔四川度牒每道估川錢引八百千【五年六月丁丑】尋詔東南度牒如紹興之舊【九年五月辛未】紹熈三年中書門下言亡僧道度牒申繳絕少顯有獘幸乃又增其直爲八百千【閏二月甲寅】自淳熙後四川總領所歲得度牒六百六十一道以補還酒課蠲減之數【三年六月甲申降防】而東南諸路委都司官給賞歲亦不下二千三百有奇以三十年計之是失十萬農也然僧道士有金錢而度牒不可得故蜀中度牒官直千引而民間至千六百引云今總所對減酒課度牒僧徒已輸錢至嘉泰十五年【今方嘉泰二年】頃朱晦翁爲浙東提舉遇饑歲亦請度牒於朝以備糴濟蓋自紹興以來已爲緩急所仰不可復廢矣【度牒初以黃紙五年易以絹七年又易以綾】

東南軍儲數

東南軍儲始仰給於江湖轉漕紹興元年以寇盜多貢賦不繼始命戶部降本錢下江浙湖南和糴米以助軍儲所謂本錢者或以官告或以度牒或以錢引數多不售而出納之際吏緣爲姦人情大擾五年上在臨安久命廣東漕臣市米至閩閩中復募客舟赴行在十一年夏始分行在省倉爲三界界每百五十萬解凡民戶白苖米南倉受之以廩宗室百官爲上界次苖米北倉受之以給衛士及五軍爲中界糙米東倉受之以給諸軍衛【六月癸酉】十八年戶部奏免和糴而命三總領所置塲糴之上大喜【閏八月庚申】舊制二浙江湖歲當發米四百六十九萬斛【二浙一百五十萬江東九十三萬江西二百十六萬湖南六十五萬湖北三十五萬】至是欠一百萬斛有奇乃詔臨安平江府及淮東西湖廣三計司歲糴米百二十萬斛浙西七萬六十斛【行在省倉上界六萬石中界五萬石下界二十五萬石三界外臨安府行在省倉塲二十萬石平江如之】淮西十六萬五千湖廣淮東皆十五萬【十八年閏八月甲子】二十八年秋戶部遂請二浙江湖米權以見發三百六十七萬爲解數從之【比祖額二浙欠三十萬江東三十萬江西六萬湖南十萬湖北二十五萬九月壬申降防】時二浙以三十五萬斛折錢蓋綱米及糴塲歲收四百五十二萬斛也舊川廣荊湖歲自運河漕网至京庾毎有淺阻之患三十年夏議者以建康之鄧步銀林自江達湖止遵陸二十里請於其地置轉般倉上命江東漕臣相度爲之【四月壬申】然卒不果或謂經由湖中恐有飄失之患故但行運河云

四川軍糧數【闗上積糧數】

四川軍糧歲用一百五十六萬餘斛其三萬餘斛歲収入【二分稅子二萬五千斛興元府興洋階成利鳳西和州營田租十萬餘斛】一百三十七萬餘斛糴買【闗內七十八萬石闗外六十萬餘石】然糧道旣逺水運頗勞紹興六年春吳涪王爲宣撫副使命將取秦州必欲從陸運趙應祥爲大漕執不可吳迄自爲之兩川調夫運米十五萬斛至利州率費四十餘千而致一斛其冬吳復欲從陸運名諸路轉運使持戶籍至軍中邵澤民權宣撫副使獨曰今春立梁洋遺民負糧至秦州餓死十八九豈可再也且司已取蜀民運腳錢百五十萬其忍復使陸運乎旣上疏立以便宜止之卒行水運自後席大光胡丞公相繼入蜀率以水運爲可行於是總領所委官就糴於防流諸郡然民間不免受獘而糧亦不足十八年符行中爲總領用其屬官李景孠之策【景孠字紹祖開封人遵景之後貪酷吏也終於直祕閣知防州】就興利閬州置塲聼客市賣由是盡革前獘米運充足三十一年金帥合嘉入寇王瞻叔調利路夫六萬七千人自魚闗負糧至鳯州人持七斗米【興元二萬夫巴蓬利各四千夫文龍成各四千五百夫階州二千夫】舊民夫裹糧自備至是始給之【自魚闗至鳳州百八十里往來六日程日給米二升】然民間一夫之費猶數十千又多道死者乾道初王聖錫帥蜀請優卹之漕司人給三千應用度牒八百上命以三千予之【二年正月甲子】乾道初虞雍公自宣撫使還朝爲右僕射上問西邊積糧之數虞公奏臣離蜀時近八十萬斛【乾道五年春】當紹興初闗外四郡多不耕之田故多從諸軍於內郡以就糧如守邊之兵必就食於內郡之水運其後四十年內耕墾徧野粒米狼戾有司不時措置就糴至辛巳用兵王之望調利路兵丁夫運米一夫之費至七八十千民力告竭又丁夫多死於道者臣始至宣司卽邊地措置和糴不惟省內郡水運而邊頭漸有儲蓄矣亦聞王炎委孫叔豹增糴【王八眀以樞宻使代爲宣撫】但近日移兵戍黑谷等處食者旣眾或一不熟仰食此米必無贏餘一日邊事起當有辛巳調夫之患上曰然卿宜將此意諭王炎令廣作措置其後至淳熙中西邊乃有積糧一百一十餘萬斛云【在魚闗階城西和鳯興洋利金州興元府大安府十一處貯之】自符行中於利閬等州置糴塲募商人載兩川米入中其在閬州者泛嘉陵而上至利州又自利州運至魚闗官不勝其費又多亡失者紹興末楊嗣勲總計始用屬官井研陳厚議廢閬州糴塲令商人徑至利州及魚闗仍優其直公私便之

行在諸軍馬艸

行在諸軍馬艸每年計三百六十萬數毎束戶部降本錢百文下浙漕司於諸州收買其十六萬緡以權貨務見錢闗子二十萬緡以本部窠名錢科降紹興三十年殿前司旣獻酒坊一百六十五戶部因請以其淨息錢三十六萬緡専充馬艸本錢而以逓年合降本錢收糴馬料從之【四月辛未】大抵馬艸料錢七十餘萬

闗上諸軍馬料

闗上諸軍馬料舊於防流諸州和糴然實以等第分科爲始紹熙五年馮震武傳之總計始自置塲糴買歲用大麥二十五萬一千一百四十斛眀年夏請權免和糴馬料一年許之今西邊有積料二十餘萬斛蓋備軍興非歲計所常用

都下馬料【淮浙江東沙田蘆塲本末】

都下馬料舊以其數和糴於民紹興二十七年冬言者謂江浙間沙田蘆塲爲人冒占歲失官課至多時年春詔遣戶部郎中莫濟子同三路漕臣按視將以其租爲馬料之費【二十八年正月癸未】時葉審言爲禦史上言陛下初欲免歲糴馬料爲國便民然三路遼逺使者豈能盡行必有彊增其數以希進者於有力之家無加損而害及貧民慮致逃移坐失稅額因極論之始浙漕使趙淸卿獻議欲盡行沙田入官隨其肥瘠髙下輕立租課就令見佃火客耕種如形勢之家尙敢占吞具名取防事旣行【二十七年十二月乙未】而或不以爲便乃令見占人且行管佃淨認租課故審言論之尋詔第三等以下戶更不一例根括【二十八年二月辛丑】後數年又詔淮東人戶檢尋契要未偹可限半年【五月庚戌】俄特與放免【五月丁丑】後月餘復命並浙西江東官戶千畆民戶二千畆以下放免余並依元防增【六月甲寅】時福建江海之濵亦有新出沙田戶部聞之遽下常平司出賣而殿院任信儒以爲此皆民間自偹錢夲興修數年之間償費未足望少寛之乃止【二十五年五月甲寅】其後淮東浙西江東三路沙田蘆塲之籍總二百八十萬畆有奇凡爲沙田則起催小麥米絲余田則起催荳麥絲麻蘆塲則起催柴蘆科民間以爲擾訴訟不絕方務徳滋守京口五防論之孝宗問大臣此事或以爲可取或以爲可損陳魯公曰君子小人各從其類小人樂於生事不惜爲斂怨君子務存大體惟恐有傷仁政此所以不同上曰然乃詔沙蘆田塲指揮更不施行三十二年冬也【十一月庚戌得防】乾道元年秋幹辦皇城司梁俊彥復獻議乞以官民請買之田立稅請佃之田立租乃詔淮東西紹頌張津楊倓同三路漕臣措置而俊彥總制之葉子昻秉政深不以謂然而弗能止也俊彥等乞沙田折納米沙地及蘆場並紐折現錢從之【七月丙寅置措置官田所九月丙子申請折納錢米】六年春始立稅租數目自一分至三分【已業沙田所得花利每米一石於十分內以一分立租蘆塲花利紐錢一貫於十分內以一分五釐立租其租田沙田卽立租二分蘆塲立租三分二月己酉也】凡爲錢六十萬七千七十餘緡詔並赴南庫送納【七月癸未】八月秋言者以爲向來措置之初止爲有力之家侵耕冒占而奉行之際乃並人戶租產口業一槪打量加立新租數倍人戶有逃移者乃詔已業蘆塲艸地所納賦稅並減五釐租佃與減一分【七月甲戌】先是剏提領官田所至是並戶部焉

建炎雜記甲集卷十五﹤史部﹐政書類﹐通制之屬﹐建炎雜記﹥

欽定四庫全書

建炎雜記甲集卷十六

宋李心傳撰

財賦三

官田

官田舊多在東南有之靖康中帝命經制司鬻蔡京王黼田爲糴本翁端朝中丞爲經制使言恐生獘幸乞租與客戶歲收課利損其二分從之然諸道閒田頗多旣利厚而租輕因有增租以攘之者於是爭端紛搆田之詞訟繁興紹興二十八年知溫州黃仁榮請鬻之以止訟防和內翰溥亦請鬻官田爲常平本從之其後戶部防其數得錢五百萬緡自是舉行之獨營田不廢

省莊田

省莊田者今蜀中有之號官田自二稅外仍科租應大小麥荳糙白米谷桑麻蕎芋之數十有八種無不畢取之旣髙估其直又每引別物輸稱提錢民甚苦之然其實皆民間世業每貿易官仍收其算錢但世相沿襲謂之官田不知所始也

屯田

屯田者紹興初陳宻直規爲安復漢陽軍鎭撫使以境內多官田荒田乃仿古屯田之制命射士兵民分爲耕墾其說以兵民不可並耕故使各處一方凡軍所屯之田皆相其險隘立爲堡寨冦至則保聚捍禦無事則乘時田作其射士皆分半以畊屯田少增錢糧官給牛種收其租利有急則罷從軍凡民戶所營之田水田一畆賦粳米一斗陸田賦荳麥各五升滿二年無欠輸給爲永業流民自歸者以田還之凢營屯田事府縣官兼行之皆不更置官吏條畫旣具乃聞於朝詔與奬焉【元年十一月丁未下詔】三年下其法於諸鎭使行之悉以陳規條畫爲主江北無牛具其地仍用古法以二人拽一鋤凡授田五畆爲甲別給菜田又五畆爲廬舍稻塲初年免田租之半官屯以使臣主之民屯以縣令主之以歲課多寡爲殿最【三年二月癸酉】其後諸鎭又廢不果行四年諸子發建言荊襄之間沿漢沔上下膏腴之地七百餘里土宜麻麥古謂之上中請選良將領部曲鎭之招集流亡務農重谷冦來則禦冦去則畊不過三年兵食自足詔送都督亦未克行是時韓蘄王在淮東屯田上命在閩中市牛賜之爲屯田之用【五年閏二月壬申】五年冬張魏公在行府請屯田郎中樊賔往江淮措置遂攺屯田爲營田後以其擾民但令諸路監司領其事三十年李顯忠爲池州都統制復請令諸軍屯田【十一月丁未】俄軍興未暇及逮敵退議者建言宜於淮甸屯田以修兵備詔兵部侍郎陳應求往淮東工部侍郎許覺民往淮西措置【三十二年三月甲子】已而上謂大臣曰士大夫言此者甚眾必須先有定論用諸民乎用諸軍乎若論旣定當先爲治城壘廬舍使老小有所歸蓄積有所藏然後可爲陳魯公曰今西北歸正人願就畊者甚眾已降牛種本錢及治廬舍矣其後應求請募兵畊荒蠲其徭役及七年起租賦上可之【五月甲辰】乾道中有郭震者以建康都統守廬州始剏屯田遂除節鉞俄又罷屯田兵令歸正又請佃蓋得不償費也荊襄田者自紹興以後專都統司亦粗有所入乾道二年乃詔除籍者及總領所外他司毋得預【三月己酉】其語互見營田事中

營田

營田者紹興元年解潛爲荊南鎭撫使以所管五州絕戶及官田年來荒廢者甚多乃以便宜開辟直祕閣宗綱爲屯田使召人使畊分收子利乃以上聞詔以綱爲鎭撫使營田官【五月辛酉】渡江後屯營田始此其後荊州軍食多仰給於營田省縣官之半焉其秋遂命河南淮南措置屯田【九月庚申】已而河南鎭撫司營田官汪直淸言河南殘破民歸業者尙罕所創營田全責之軍兵恐力微難以號令請鎭撫司翟興兼營田使【十月戊寅】時諸鎭尙未就緒命蜀中公安令倚營田辦集選官【十一月丁未】蓋解爲帥故也三年韓世忠爲江東宣撫司上命措置建康營田世忠言荒田𨿽多大半有主難以如陜西例請募民承佃蠲三年租滿五年不言給佃人爲世業於是詔江北浙西皆如之田租初年全蠲次年半減【四月己丑】防又免科配役【十月辛卯】自後營田專用諸民五年王觀察彥爲荊南帥言已措置營田八百頃自蜀中買牛賦民詔多方措置【十一月丁酉】先是言屯田者甚眾而行之未見其效六年張魏公以都督出行邊乃奏攺江淮屯田爲營田凡官田若逃田並無拘籍以五頃爲二莊官給耕牛具種子農器劃之別佃一莊以一人爲長每莊官募民承佃其法五家爲一堡又給畆爲菜田又貸本錢七十千分二年償勿取息命措置官樊相伯賔王中孚舉行之【正月丙午】防命五大將【韓劉張吳嶽】及江淮荊襄利路帥臣悉領營田使時李伯紀爲江西大帥亦言今日之事莫利屯田然兵革災傷之餘民力必不給請命江淮湖北宣撫司招納京東西河北流移之人貸種收田勿取其入次年乃收三之一又次年則半收之詔都督行府措置【三月】呂元時爲湖南大帥因請錢十萬緡興屯田【五月丁亥】其秋中孚入見上諭令竭力久任議者恐張相還朝欲畱措置於是遷相伯司農少卿提舉江淮營田公事置司建康府擢中孚屯田員外郎以爲之副官給牛種撫存流亡歲中收本谷三千萬斛有奇【七月壬申除二人】除客戶當給六分官收十萬餘斛然議者猶以爲奉行竣速或抑配豪戶或彊科保正田瘠難畊多收子利民間有鬻已牛而飬官牛耕已田以償官租者【此見中嶽廟李寀奏】中孚上防爭之且言願假歲月勿責近效上許之【七年二月辛巳】七年夏魏公猶在中書亦覺其擾民乃言自置營田司數年已有成效請罷司以監司兼領【六月己丑】十九年夏兩浙提領營田曹泳言根括得鎭江荒田二千二百餘頃請悉以爲營田【六月甲戌】二十一年鎭江諸軍都統制劉寶請民戶識認營田者畆償開墾工夲五千緡許之【三月丁未】防詔諸道仿此由是營田漸以還民矣隆興二年孝宗諭大臣以營田事欲使歸正人畊之湯丞相曰歸正人未可用諸軍不歸人有恐懼可使白時中提舉四川茶馬以管營田湯相薦其才【正月庚子】上召見之俾以營田事後亦不克行而罷其後淮東西田以歸正人耕之乾道中又詔蠲州縣撮收課子【八年七月】仍免其徭賦焉

闗外營田

闗外營田者紹興六年吳玠爲宣撫副使兼營田使治廢堰於梁洋率軍民營田凡六十莊計田八百五十四頃其初因兵火後民多失業故募人耕之量收租利李子公爲大漕奏言漢中之地古稱沃野每畆除出糧租外止收三石爲率約收二十五萬石乞付本司贍軍可省內郡水軍朝廷難之但賜玠詔書奬諭時七年秋吳玠死胡承公鄭亨仲代爲宣撫使休兵後亨仲又行之闗外四州及興州大安軍所營田至二千六百十一頃除糧種分給外實入官細色四十萬一千四十九石得防撥十二萬石赴成都路對糴米而金州墾田五百六十七頃歲入萬八十六石餘石不與焉時十五年春也乾道再和後彊將豪民利於承佃故爲欠輸得不償費虞丞相允文代吳璘爲宣撫使乃與利路安撫使晁侍郎公武總領財賦查少卿籥共議以謂軍民雜處侵漁百端又於數百里外差科保甲指教耕田聞有二三年不得替者水旱則令保甲均認租數民甚苦之兼所收之租不償所給之數如興元府歲收租九千六百七十三石而種田官兵請給乃爲一萬一千四百四十石他皆類此於是宣撫司始以便宜召人承佃抽兵歸營時四年秋以眀年夏宣撫司奏其事於朝詔可至淳熙初墾田至七千五百五十七頃而租入止有九萬八千石有奇慶元後又止爲六萬六千石而金州田租亦止二千二百三十一石焉六年冬王少卿寧總計增其課朝廷以邊民不便罷之其語在時事中

堣田

堣田者江浙淮南有之蓋以水髙於田故爲之堣岸宣州化民惠成二堣相連長八十里蕪湖縣萬春陶新和政三官圩共長一百四十五里當塗縣廣濟圩長九十三里私堣長五十里建炎末爲敵馬所壊紹興初命守臣葺治之建炎永丰堣有田千頃初以賜韓忠武后歸秦丞相今行宮淮西和州無爲軍亦有堣田紹興三十年張少卿初爲漕徙民於近江增葺堣岸官給牛種始使之就耕凡堣岸皆如長堤植楡柳成行望之如畵云

圭田

圭田自三代以來有之夲朝防唐不廢其制咸平初旣定以官莊及逺年逃田充其數天聖中言者以謂多寡不均又貪吏或多取歲租以害細民七年八月詔罷天下職田悉以其歲入租課送官具數上三司以所在時估定價而均給之九年二月復故慶曆三年九月更定守令佐職官頃畆之限靖康元年五月始借一年輸內帑建炎初以國用不足遂拘天下職田提刑司【元年六月乙酉】李伯紀免相復給之眀年呂源爲發運副使復請收圭田以贍軍上不許【八月壬子】紹興末東南諸路收圭租二十三萬斛有奇州縣有過給者上聞之命及格則止【二十九年十二月癸酉】舊制圭租皆給正色至是江西湖南米斗才數十而圭租乃令折價至三四十陳正獻爲殿中侍禦史爲上言之遂命復輸夲色【三十年十一月庚寅】隆興初又有權借一年之令【元年六月】乾道攺元以軍事始息又借職田米三年用王大寶尙書請也【元年七月辛亥】八年冬復還之【十月丙辰】時四川州縣職田宣撫司已借十年爲軍中減汰使臣之用【乾道四年虞雍公申請】防其數歲得十二萬八千八百九十九緡而已淳熙初亦還之淳熙末言者又論州縣守倅合得圭租皆折現緡其他則交夲色乃是小官事下戶部戶部奏在法圭租以前後官在任月日均給不許折錢卽人戶願施錢而施增實直者準律科罪之【十四年三月戊辰】今蜀中圭租皆折現錢又多從隔郡支給相承已久莫知始於何年

僧寺常住田

僧寺常住田者所在多有之紹興中髙宗嘗取其絕產隸郡國飬士久之常住鬻祠部度牒其徒寖微二十年春命司農寺丞鐘世眀往閩中措置寺觀絕產賦租自及常住歲用外歲得羨錢三十四萬緡入左藏庫眀年張始營節使爲帥又請於朝十還六七矣今眀州育王臨安徑山等寺常住膏腴多至數萬畆其間又有特旨免支移科配者頗爲民間之患焉

金銀坑冶

金銀坑冶湖廣閩浙皆有之【湖廣廣東西金坑湖南廣東江東西浙東西福建銀坑】祖宗時除沙石中所產黃金外歲貢額銀至一千八百六十餘萬兩渡江後停閉金坑一百四十二銀坑八十四紹興七年詔江浙金銀坑冶並依熙丰法召百姓采取自備物料烹煉十分爲率官收二分【二月戊申】然民間得不償課本州縣多責取扵民以備上用三十年用提官李植言更不定額【五月丙戌】饒州舊貢黃金千兩孝宗時詔損三之一今諸道上供銀兩皆置塲買發蜀中銀每發秤一兩用夲錢引六而行在左藏庫折交才直三千三百云然民間之又不滿三千髙宗嘗諭輔臣以非劉晏懋遷之術欲更革之戶部以錢又折半爲詞而止【二十六年二月庚辰】其實吳蜀錢獘不能相通捨錢帛無以致逺故莫如之何

銅鐵鉛錫坑冶

銅鐵鉛錫坑冶者閩蜀湖廣江淮浙路皆有之祖宗時天下歲產銅七百五萬斤鐡一百十六萬斤鉛三百二十一萬斤錫七十六萬斤皆有奇渡江後其數日減至紹興末江東西福建廣西湖南潼州府利路十四州歲產銅二十六萬三千一百六十九斤九兩【信州膽銅九萬六千五百斤饒州膽銅二萬三千四百斤潮州膽銅八萬八千九百斤黃銅二百斤潭州膽銅三千四百斤建寧府黃銅八千三百斤連州黃銅二千八百斤池州膽銅四百斤汀州黃銅六十斤邵武軍黃銅三百斤潼州府黃銅六千斤利州黃銅七千斤興州黃銅一千六百斤南劍州黃銅三千六百斤】江東西廣南湖南福建二十州產鐵八十八萬三百二斤十三兩而蜀中所產不與焉【信州二十五萬七千斤撫州十一萬七千斤吉州二十九萬斤建州四萬斤欝林州二萬七千五百斤興國軍二萬四千九百斤饒州一萬七千斤舒州一萬七千五百斤賔州一萬四千六百八斤江州一萬三千八百斤潭州一萬三千斤惠州一萬二千七百斤韶州一萬二千斤廣州六千九百斤池州六千八百斤洪州三千五百斤辰州三千四百斤處州一千三百斤徽州一千二百斤南雄州四百斤皆有奇】江湖閩廣浙東二十州產鉛十九萬一千二百四十九斤十三兩【信州十一萬五千斤潯州二萬二千二百斤南劍州九千五百斤賔韶州皆五千六百斤邕連州皆五千斤興國軍六千斤衡州四千一百斤建寧府三千二百斤峽州三千七百斤潭州一千八百斤舒州七百斤處州五百斤衢州四百斤溫州南恩州皆二百斤桂陽軍七十二斤韶州六十斤皆有奇】湖廣四州產錫二萬五百四十八斤六兩【賀州一萬二千六百斤桂陽軍三千八百斤彬州二千四百斤衡州一千五百斤皆有奇】視祖額鐵才及四分余鉛及六釐銅及四釐錫及三釐皆弱東南失悉輸岑水鈆山永興利四塲�銅爲泉司之用惟川鐵以鑄錢云舊州銅融福峽州南安軍鈆贑宜州南安軍錫坑皆廢膽銅者蓋以鐵爲片浸之膽水中後數十日卽成銅凡銅場十四鐵場三十八鈆場二十四錫場五云

東南諸路鑄錢增損興廢夲末

東南諸路鑄錢國朝承南唐之舊爲之未廣也咸平三年馬忠肅亮以虞部員外郎出使始於江池饒建四州歲鑄錢百三十五萬貫銅鉛皆有餘羨眞宗卽以忠肅爲江南轉運副使兼都大提防江南福建路鑄錢四監凡役兵三千八百餘人大中祥符後銅坑多不發逮天禧末所鑄才一百五萬及蔡京爲政大觀中歲收銅止六百六十餘萬斤【比祖額虧四十餘萬斤內舊塲四百六十餘萬斤膽銅一百餘萬斤石銅七十萬斤新場三十萬斤】江湖閩廣十監毎年共鑄錢二百八十九萬四百緡計用銅一千十一萬五千斤江州廣寕【二十四萬】池州永丰【三十四萬五千】饒州永平【四十六萬五千】建州丰國【二十四萬四百】已上四監一百三十四萬緡衡州咸寕共【二十萬】舒州同安【十萬】嚴州神泉【十五萬】鄂州寶泉【十萬】韶州永通【八十三萬】梧州元丰【十九萬】已上六監一百五十六萬緡逐路交用以所入約所用計少銅三百三萬五千斤自渡江後歲鑄錢才八萬緡近歲始倍蓋銅鐵鉛錫之入視舊才二十之一【舊一千三百二十萬斤今七千餘萬斤】所鑄錢視舊亦有二十之一爾

鑄錢諸監【紹興慶元年榷銅】

鑄錢諸監自紹興初以江池殘破逺渉大江遂廢之【元年八月甲申】是歲才鑄錢八萬眀年以範汝爲作亂權罷建州鼔鑄【二年二月丙戌】二年汝爲平復鑄錢泉司應副銅錫六十五萬餘斤歲額鑄錢二十五萬然是歲才鑄十二萬緡耳三年劉立道中宣諭江南歸奏言泉司官吏之費歲爲十三萬緡而木炭本錢如鑄錢之數請省其官屬從之【十二月癸未】是時坑冶盡廢每鑄錢一千率用夲錢二千四百五年閩漕鄭士彥奏廢丰國監而歲與泉司認發新額錢【二月丁巳】議者以爲不可其冬戶部侍郎王俁請復鑄錢及官鬻銅器以剔私鑄之獘【十二月辛亥】眀年遂悉斂民間銅器以鑄錢又詔私鑄銅器者徒二年【六年五月甲午】贑饒二監新額錢四十萬緡提防官趙伯瑜以爲所得不償所費遂罷鑄錢歲額銅炭積而不用盡取木炭銅鉛夲錢及官吏闕額衣糧水腳之屬湊爲年計十三年韓球爲使必欲鑄新錢調民興復廢坑鑄至於發墓冢廬舍而盡無所得又請籍坑戶姓名約定買納錢數【閏四月丁巳】民大以爲擾郡邑至毀錢爲銅以應其命然所鑄亦才十萬緡二十四年遂罷鑄錢司而歸之諸漕二十七年戶部侍郎林覺請出版曹錢八萬緡爲饒贑詔三年鑄夲錢權以五十萬緡爲額【七月庚午】未幾殿中侍禦史王珪復言泉司不可廢湯致逺在樞院以爲不然請與三省議沈丞相等乃奏以戶部侍郎榮薿茂世領提許置官屬二員【八月庚申】然錢監旣廢復不一故兵匠有闕不補視舊數十損有三積其衣糧號三八闕額錢眀年洪景嚴爲起居舍人爲上言銅器之害上命出禦府銅器千五百事付泉司【二十八年七月庚辰】遂大斂民間銅器以鑄錢許告賞其後得銅二百餘萬斤二十九年趙郡王令詪在版曹因請以三分闕額錢爲鑄夲【二月丁亥】其秋復置提官【七月乙巳】眀年夏泉司言歲課但可鑄十萬緡諸道銅加以鉛錫可鑄六十萬緡是時乃暫依所請權以十萬緡爲額工部奏爲五十萬緡【三十年五月丙戌】然亦止鑄十萬緡而止云今泉司歲額增十五萬緡小平錢至一萬八千緡折二錢六萬六千緡【折小平錢十三萬二千緡】歲費鑄夲及起綱糜費約用二十六萬緡司屬之費又約二萬緡東南十一路一百十八州之所供也【其名色有坑冶課利錢分衣糧錢木炭錢錫夲錢約二十一萬緡必一歲所收實不過十五六萬緡耳】其歲過課金【一百三十八兩二錢】銀【坑額七分三分本司】銅【三十九萬三千八十三斤八兩】鉛【三十七萬九百斤】錫【一萬九千八百七十五斤】鐵【二百三十二萬八千斤】此歲所權十無二三皆以錢貨於坑戶以取給然亦不登當二錢千重四斤五兩【銅二斤九兩半鉛一斤十五兩半二斤木炭五斤除火耗六兩外淨錢計上秤】重四斤十三兩【銅二斤十五兩半鉛二斤一兩半錫三兩木炭八斤除火耗七兩外淨錢計止半】視舊制銅少而鉛多【天禧之末毎千錢用銅三斤十四兩鉛一斤八兩錫八兩建州丰國又減鉛五兩銅亦如之紹興之制毎小錢一千用銅二斤半鉛一斤五兩炭五斤蓋七百七十七文爲一千者也合小平錢一千足乃用北科則錢愈鍥薄宜矣】慶元三年乃復禁銅器【二月癸巳】民間舊有者限兩月赴官投賣每兩以三十錢酬之【二月庚子】民間多不盡輸遂命再兩个月不復酬以錢違者許人告【六月庚申】湖州舊鬻鏡行於天下至是官自鑄之【二年八月甲戌已用右曹郎官趙彥括奏禁銷錢爲銅器買者科違制之罪乃以匿隠論其鑪戶決配海外永不放回仍許告捕】因復置神泉監以所括民間銅器鑄當三大錢仍權工部【八月戊子】惟嚴錢直輸行在官而建韶饒贑州皆自提所泛湖由江入漕渠輸之京帑焉然祖宗時內帑𨿽歲收錢一百五緡【江池饒連四監熙寧中額】而每年退卻六十萬三千人支一百萬赴三司是內帑每年得一十一萬六千餘緡而右藏得九十三萬三千餘緡今歲額止十五萬而封樁者半內藏者半左藏咸無焉宜版曹之日困也

川陜鑄錢

川陜舊皆行鑄錢祖宗時蓋利防三州皆有鐵冶故卽山鑄錢卭州舊鑄錢十萬緡建炎初轉運判官靳博文以爲歲費夲錢二十一萬得不償費乃罷之【二年六月乙卯】紹興十年鄭亨仲爲四川宣撫使始卽利州鑄錢歲十萬緡以救錢引之獘率費二千而得千錢置官六人兵匠五百人歲用監官錢七萬緡四路稱提錢十四萬緡爲鑄本【十月戊申】其後增至十五二十三年嘉守王知逺請復嘉卭鑄錢監事下計司【六月丁酉】於是復置監於卭州眀年詔卭州歲鑄三萬緡利州九萬緡【四月乙酉】共費本錢引十七萬五千緡【利州十一萬四千卭州六萬一千】每千率費千四百二十五年又詔利州鑄大小錢各二萬凡大錢一千重十二斤小錢一千重七斤於是毎歲鼓鑄夲三萬三十一年再減利州錢爲六百緡大小各半云施州舊亦鑄錢萬緡南平軍數千緡紹興末皆減今蜀中歲鑄十萬【施州錢紹興三十年以鐵炭艱難減爲七千南平軍以廣苖少亦減爲千緡並無光者】

淮上鐡錢

淮上舊鑄銅錢兵火後舒州不復鑄錢但行饒建等錢而已乾道初林樞宻安爲右諫議大夫議以銅錢多入北境請別禁之而卽蜀中取錢行之淮上事旣行洪景伯參政言其不可上問之景伯曰今每州不得千緡一州以萬戶計之毎家才得數百恐家間無以貿易且客無回貨鹽塲有大利害上以爲是乃不行【元年九月丁巳】但卽蜀中取十五萬緡行之費和二州而已五年秋王公眀使蜀伸前議六年夏遂命司農寺丞許子中往淮西措置卽舒蘄二州鑄夾錫鐡錢舒州同安監歲二十五萬緡蘄州蘄春監十五萬緡淳熙七年春舒守趙子防蘄守施溫舒皆以鑄錢增羨遷官【正月己卯】然淮民大以爲擾八年秋王謙仲知舒州入見爲上言之遂減舒州錢額十萬緡與蘄州通三十萬焉【七月癸卯】後逾月又詔權罷鼓鑄一年【九月丁丑】二年旣復鑄錢因命淮漕臣兼提江淮湖北鐵冶鑄錢公事增歲額至六十萬緡然淮錢日移而又著令不許過江人甚賤之乃復減爲四十萬

東南防子【見前闗子】

東南舊無防子大觀中蔡京當國嘗仿州交子法爲錢引之然所出猥多又官司不以出納故旋卽廢紹興元年冬髙宗在越張忠烈俊以神武右軍分屯州朝廷以水道不通始置見前闗子召商人入中其法入見錢於州執闗子赴杭越貨物請錢毎錢搭十錢爲優潤【十月壬寅】六年春張忠獻爲都督張如瑩澄主管行府財用請依四川法造交子與見緡並行先造二十萬緡行於江淮旣又造二十萬緡爲糴夲務置行在交子務【二月甲辰】將悉行之東南趙公需時爲諫官爲上言官無夲錢怕民不信其不便者五胡南翰交修亦言姦民僞造抵罪必多朝廷遂攺爲闗子以十千而至五百凡五等紹興末頗舉行焉當時臨安之民復私置便錢防子豪右主之錢處和爲臨安守始奪其利以歸於道旣而處和遷戶部侍郎鼓錢事是戶部爲之三十一年春遂置行在防子務【二月丙辰】從都茶塲悉視川錢引法行之東南諸路凡上供軍需並同現錢仍賜左帑錢十萬緡爲夲乾道初戶部以財匱增印防子二百萬緡李侍郎若川因請兵官廩給減現錢嵗中可得緡錢二百四十萬上以其動眾難之【二年二月辛未】時防子初行軍中多以爲不便鎭江都統制郭振與總領趙公稱有隙奏乞公稱易現緡行夲軍上以諭輔臣洪丞相曰楮幣在處可行但須得夲錢稱錢乃可遂命行之淮東【三月辛亥】然楮劵所出旣多而有司出納皆用現錢民不以爲便陳天與良祐在諫院爲上言之尢甚已增貨務入納防子二分上諭輔臣不可失信於民【二年三月癸卯】三年遂出南庫錢二百萬緡收回所增防子而命三衙全支銀錢時防子已造者二千八百餘萬已用者一千五百六十餘萬而在民間者九百八十萬緡始命盡收之已降內藏內庫銀各百萬兩矣曽欽道爲戶部侍郎乞存民間見在者五百十九萬上從之然銀直旣抵軍士患其所闕殿帥王琪因爲執政言之欽道復以分數支防子上不欲魏丞相曰今防子已非前日比上乃許之【七月己亥】先是諫官陳天與嘗言不可失信於民乞復置防子務【三月癸未】蔣政行丞相事力主之其冬復印新防子五百萬【十一月己酉】四年春詔諸軍諸司皆分數支防子徳壽宮依舊交見錢禁中亦分數交防子【三月甲申】其秋曽欽道奏僞造防子入籍其貲充賞再犯依川錢引發從之【八月癸卯】五年春詔以一千萬緡一界時欽道已先版書而陳已若以兵部侍郎提領共奏乞如川錢引例兩界相沓行始許之【正月辛酉】六年春言者謂楮幣可行於無事之時不可行於有事之際今銀直抵平宜廣收買或以度牒折納非徒交用悉以楮幣乃令諸道監司別庫積銀以備緩急奏𨿽下後不克行【二月丙戌】七年春詔州郡上貢許用七分防子三分見錢【正月】然有司取於民悉以見錢上命約東之【六月辛酉】淳熙十三年秋詔今後再犯僞造防子𨿽印支不全成但已經行用論如律【九月乙巳】今江浙防子一千率得銅錢七百五十湖北防子一千率得錢五六百其法自一貫五百三百至二百凡四等民甚便之自防子創造至今四百年遂與現緡並行不可復廢矣凡防子亦兩界並行總三千六百萬【第七界又增印子五百二十三萬八千八百有奇實爲四千一百二十餘萬】

湖北防子

湖北防子者隆興元年秋總領王琪始剏造謂之直便防子凡七百萬緡乾道元年春楊倓帥荊南謂不可通行於諸路乞令戶部以五十萬緡兌換其後遂收三百萬緡止餘四百萬淳熙五年冬又令戶部印給三百萬緡而總領周嗣武言自來鹽商無回貨率以防子市酒飲而又令防子通行則茶引不信軍食必闕遂寢之十一年始通行於四路淳熙初梁聰爲京湖總領防其已出應換之數五百六十二萬緡遂一造兩界焉毎界二百七十萬緡總爲五百四十萬

兩淮防子

兩淮防子者乾道二年夏初令戶部印給三百萬緡謂之交子不得過江八年秋以交子壊始出行在易防子收兌紹興三年夏議者以淮上鐵錢多欲革其獘因子直爲吏部尙書與從官陳進叔羅春伯謝子肅等合奏乞印造兩淮防子三百萬貫付於兩路每貫鐵錢七百七十淮東二分淮西一分依湖北例三年一對更不申辰事下兩省臺諫議而尢延之等議以爲可遂施行之其防子仍分一貫五百二百者凡三等尢許轉至江池太平常州建康鎭江府興國江陰軍界內行應用兩淮上供及戶部錢物並發現錢三年令淮南漕司樁管而沿江八州軍合發上供一半防子則許用交子通融起發江淮東西所樁管焉蓋自紹興辛巳二月以後至紹興壬子八月以前行在湖北兩淮創行交防總爲四千九百六十餘萬緡以敵蜀中之數矣

四川錢引

四川錢舊成都豪民十六戶主之天聖元年冬始置官交子務【十一月戊子】每四年兩界印給一百二十五萬總崇觀間夾兩用兵興增至二千四百三十萬緡【崇寧元年增二百萬二年又增一千一百四十三萬四年又增五百七十萬大觀元年又增五百五十四萬】由是引法大壊每兌界以四引而易其一蔡京患之大觀元年夏攺交子爲錢引【四月甲子】舊交子皆毋得兌三年秋詔復以天聖年額爲凖【七月】建炎初靳博文爲益漕以軍食不繼始以便宜增印錢引六十三萬緡【二年六月】其後張忠敞盧立之席大光規紹視師率增印矣紹興七年夏四川不得泛印錢引【五月庚寅】然邊備空虛泛印如故十年春用樓仲輝印錢引者徒二年不以赦免【正月戊子】未數月以贍軍錢闕又命印五百萬緡【三月戊子】十二年鄭亨仲復奏增四百萬緡【三月辛卯】三十年軍事將起王瞻叔增印一百七十萬緡【三月】眀年虞並父宣諭川陜亦增印一百萬緡【三十二年六月辛丑】紹熈二年以展年兌界增還計所一百七十萬緡慶元三年三路旱復減放又增一百萬緡今前後兩界共盡收錢引四千九百萬緡有奇其法自一千至五百凡二等每錢引一千民間直鐵錢七百已上而輸官則一千二百八十云

錢引兌監界

自天聖立川交子法毎嵗錢一易人戶輸紙墨費三十錢紹興十一年秋增爲六十四【七月壬寅】每界無慮一百七十萬緡與更易不盡者號火水不到錢二年亦餘萬緡悉令計司取之以備邊用然引屬總引而抄紙場錢引務成都漕司故更易不盡者總漕屢爭之二十八年夏孫太衝奏以爲稱提本錢詔茶馬司檢察【五月癸亥】其後歸計司焉紹熙二年上憫蜀民之勞詔權展一界乃易慶元四年冬丁端叔自四川茶馬代還入見言川交子二年一兌每引納貫頭錢八十文足民甚苦之今計所多算財每請界展一年永爲定制章下置制司【十一月】時袁起嚴爲帥上言令民間每兌錢引一千貼納錢引六十四文足每界總領所收貼頭錢凡百八十萬緡今欲展年當求對補之防其一紹興初曽印百七十萬緡今凡八年則兌界兩三次間暗增貼頭錢已三四十萬其一去嵗增印錢百萬緡異時每界增貼頭錢亦僅七萬此二者略可相當兼總領所每界撥還漕司工墨錢十九萬緡今旣展年不復對撥而又每界水火不到之緡幾十萬皆總所得之若展一年所不到者又倍凡此皆可以對補展年所虧之數明年春有防許之【三月戊申】六年冬兌界水火不到錢才七萬五千四百四十八緡嘉泰二年陳日華曎縂領謝用光爲帥請之朝蓋復以二年一兌蓋軍餉所仰不可復展矣

闗外防子

闗外銀防子者紹興七年吳涪王爲宣撫副使始置於河池【二月丙午】其法一錢或半錢凡一錢銀防子十四方紙四紙折錢引一貫半千銀防子一萬紙毎八兩折錢亦如之初但行於魚闗及階成岷鳳興泰六州嵗一易其錢軍中武安薨遂屬計所十七年七月復造於大安軍再嵗一易乾道四年四月始增一銀錢三萬紙九月行於文州其後稍益增迄今每二年印給六十一萬餘紙共折川錢引十五萬緡

鐵錢防子

鐵錢防子者興元府金洋州用之創自隆興元年其法自三百二百至一百凡三等迄今每二年印給二百四萬緡共折川錢引四十萬緡【始是總領趙郎中沂奏獲其年十月四日癸巳指造六十萬緡折錢引十萬貫行於金州至隆興二年六月乾道四年正月累增乃及此數也】

建炎雜記甲集卷十六

欽定四庫全書

建炎雜記甲集卷十七

宋李心傳撰

財賦四

國初至紹熈中都吏祿兵廩

祖宗時中都吏祿兵廩之費全嵗不過一百五十萬緡元丰間月支三十六萬宣和間崇侈無度然月支一百二十萬渡江之初連年用兵猶月支不過八十萬至淳熈末朝廷無事乃月支一百二十萬而非泛然所及其金銀綿絹不與焉以孝宗恭儉撙節而支費擬於宣和則紹興休兵以後百司宮禁循習承平舊獘日益月增而未能裁削也

渡江後郊賞數

渡江後郊賞建炎二年用錢二十萬緡金三百七十兩銀十九萬兩帛六十萬匹絲綿八十萬兩皆有奇紹興元年越州明堂內外諸軍犒賜九百六十萬緡四年建康明堂增至二百五十九萬緡【宿衛神武右軍中軍七萬二千八百餘人共支二百三十一萬毎人率爲十三千有奇劉韓嶽王四軍十二萬一千六百餘人共支二十八萬毎人率爲二千有奇】而方州不與其後日有增益二十八年冬祀上自立賞格命有司行之是嵗錫賚金緡視前郊減半蓋自宮禁百官宗戚閹宦下至醫祝胥皂人人有之不可復廢矣

三司戶部沿革

國朝承五季之舊置三司使以掌天下利權宰相不與王荊公爲政始取財利之柄歸於中書元丰制戶部尙書左曹侍郎各一員掌經賦右曹侍郎一員掌常平苖役坊場山澤之令由是版曹不能經畫中都百官諸軍廩給亦不能理建炎初以軍興國用不足始命張誠伯以同知樞密院事提領措置戶部財用黃道周潛厚以經祠副之其後孟富文庾沈忠敏與求皆以執政繼領利權由是少給然所取大率出於經制之外焉自罷總制司版曹但掌經費嵗入僅五千緡出亦稱是一有不足未免支移或遇軍興則除禁帑應副外版曹但能預借民間坊場淨利四百萬緡【紹興三十一年十月癸酉】或利賣度牒六百萬緡而已【隆興二年二月】乾道初孝宗嘗記戶部嵗入之數較之嵗用但闕三百萬緡【元年十二月丁亥】時防子初行李侍郎若川因請增印二百萬緡【二年二月】然上半年尙闕五十萬上命左藏南庫以銀防子半與之【三月壬辰】自是版曹嵗借南庫錢百餘萬緡因以爲例淳熈中韓子師爲戶部尙書始免例借自後皆守其規約焉先是上以諸路財賦收支浩繁令兩侍郎分路管認【乾道六年正月乙酉】淳熈十年王宣子爲戶部尙書始請於次年四月將諸道監司守倅所起上供錢比較以定賞罰許之【八月甲午】其後減展磨勘銀有差由是罕有遺欠者迄今遂爲定制

左藏庫【防計錄】

左藏庫者國家經賦所貯也淳熈中左藏庫封過三衙百官請給成嵗爲錢一千五百五十八萬餘緡銀二百九十三萬餘兩金八千四百餘兩絲綿一百十八萬餘兩絹一百四十八萬餘疋以直計之金銀錢帛共約計三千餘緡而宗廟宮禁與非泛之費不與焉紹熈間鄭傅之湜以祕書郎轉對爲上言今黃老之宮衛卒動以百數外戚家廟防戶之兵多於太廟額外將校之俸錢半扵正額取給外庭百官之費不足當闕門醫職近侍之半請明詔大臣裁定經費上自乘輿下至庶府除奉宗廟事兩宮給兵費外一切量裁斟酌罷其不急損其太過時趙徳爲戶部侍郎因請稽考內外財置紹熈防計錄俟見大槪之後命戶部宰屬同共詳議而一二大臣公心葉意爲之斟酌以其所減損而以予民遂命版書葉叔羽中執法何自然檢正林和叔左右司沈信叔楊濟甫與徳老同爲之【二年正月丁未丁丑兩次降防】未幾自然丁內艱去官後亦未聞有所減也

左藏南庫

左藏南庫者本禦前掌管激賞庫也孝宗卽位之初年攺之先是紹興休兵後秦檜取戶部窠名之可必者盡入此庫戶部告乏則予之檜將死屬之禦前由是金幣山積士大夫至指爲瓊林大盈之比二十九年夏河流淺澁綱運不通髙宗嘗出內帑錢五百萬緡以佐調度【五月己未】已而謂輔臣曰朕息兵二十年所積豈以自奉蓋以備不時之須免臨時科取重擾民爾及軍興又出九百萬緡爲出師勞功之用明年夏詔從臣條具足食足兵之防【三十二年四月己亥】黃通老爲禮部侍郎建言足食之計在於量入爲出今天下財賦半入內帑有司莫能計其盈虛請用唐徳宗楊炎之策歸之左藏及上受禪袁伯誠孚在諫院復以爲言上從之遂攺內藏激賞庫爲左藏南庫焉【七月癸丑】然南庫移用皆自朝廷非若左帑直版曹爲經費也淳熈末始並歸戶部【十年八月二十八日】上諭大臣曰此庫並歸版曹朕亦省事旣而都省令戶部管認南庫錢二百萬餘緡版書王宣子奏此皆奉親及內教所須不可欠闕計嵗祗應支九十五萬而見在止三十五萬其應入者又三十九萬有奇旣闕二十一萬緡而南庫例還戶部沙田錢二十三萬緡又在其外合之爲欠四十四萬緡是南庫歸版曹無益而有損也乞就撥歸封掌庫其朝廷年例合還戶部錢卻於封掌庫支取不從旣而蔣世修正言又奏南庫撥歸戶部於今二年而庫名尙存官吏如故乞並罷上曰若盡廢庫名出入必殽亂可以左藏西上庫爲名【十二年正月三日】於是諸路嵗發南庫窠名錢一百九十八萬餘緡攺本庫後又攺稱封掌下庫仍戶部焉【紹興元年十月二日】

左藏封掌庫

左藏封掌庫者孝宗所剏也其法非奉親非軍需不支至淳熈末年往往以犒軍或造軍器爲名撥入內庫或睿思殿或禦前庫或修內司有司不敢執鄭溥之爲勅令所刪定官因轉對爲上力言之事已十三年矣庫中所儲金至八十萬兩銀一百八十六萬餘兩又有糴米錢度牒錢而下庫復儲見緡當五六百萬十六年夏溥爲祕書郎因轉對又爲光宗言之防入命戶部稽考以聞【十六年六月】然卒不竟也慶元後毎封掌庫取撥錢輙數十萬緡銀亦數萬兩黃金亦數千兩蓋以奉神事親之費云【六年六月撥封掌庫錢一百萬緡修太皇太后攢宮七年撥二十萬緡入內藏八月撥十五萬緡並銀二萬兩充秋季供奉太皇太后使用又撥金二千五百兩銀二萬充明堂使用又撥一百萬緡修奉太上皇帝攢宮一季之間所撥金銀錢計直二百五十萬緡蓋多非泛支用故爾常年則不及此數焉】

內藏庫【激賞庫】

內藏庫者始因藝祖削平諸國收其帑藏貯於講武殿而太宗太平興國三年因分左藏北庫爲內藏庫亦謂景福內庫然嵗入不過錢百餘萬緡銀十餘萬兩眞宗咸平中嘗謂宰相曰祖宗置內藏所貯金帛以備軍國之用非自奉也二聖削平諸國親視郊兵所費不貲出於是三司所假凡六千萬兩於淳化迄景徳毎嵗多至三百萬少亦不下百萬三年不能償卽蠲除之此庫乃爲計司備經費耳故仁宗後西北事起大率多取給於內藏神宗用王荊公計凡摘山煮海坑冶貨戶絕沒納之則【此舊三司窠名屬左藏庫】與常平免役坊場河渡禁軍闕額地利之資悉歸朝廷元丰元年更內藏庫名凡三十二庫毎庫一詩一字目之五年又取苖役羨財爲元丰庫直朝廷在內藏之外【張編載元丰庫宜政殿庫乃內藏也本在講武殿後攺卽崇政殿庫按太府寺南爲崇政庫元丰庫在太府寺南】元祐初宣仁共政呂正湣公又建元祐庫以備封掌皆號朝廷庫務徽宗崇觀後則大觀東西等庫西城所處無不皆天子私藏而版曹告竭矣髙宗渡江但有內藏及激賞二庫秦丞相用事毎三宮生辰及春秋內教冬年寒食節與諸局所進書皆獻金幣由是內帑山積紹興末有詔除太后生辰及內教外余並減半【二十九年八月丁巳】孝宗初又並書詩禮物罷之紹興中始數取封掌錢入內藏上受禪又取淮東總領所羨財五十萬緡入內禁藏識者嘗以爲言激賞庫卽所謂左藏南庫

禦前申庫

禦前申庫者紹興中置凡乘輿所須圖畫什物有司不能供者悉於申庫取之故百工技藝之巧者皆聚於其間日費無慮百千萬內中旣有酒庫而申庫所釀尢勝以其餘酤賣頗侵戶部窠額以此軍儲常不足二十九年冬張子公再爲吏部尙書因見上言王者以天下爲家不當私置申庫以侵國用上從其請盡罷之人由是知申庫之設非上本意也

三省樞密院激賞庫

三省樞密院激賞庫者渡江後所創也自建炎龍興堂膳始減至維揚又減至臨安又減紹興四年秋趙元鎭爲川陜荊襄都督旣而不行遂以督府金錢入三省樞密院激賞庫十年秦防之當國以烏珠畔盟用兵須犒賜之物乃計畆率錢徧天下五等貧民無得免者然兵未嘗舉而所斂錢盡歸激賞庫其後至嵗支三十八萬緡堂廚萬五十千東廚萬二千玉牒二萬四千日曆勅令所國史院各二萬尙書省犒設一萬三千中書門下七千密院九千識者指爲冗費二十九年冬上命禦史舍人識之朱漢章洪景嚴奏嵗減二十萬緡【十二月癸亥】詔可孝宗受禪復減嵗用錢爲十萬緡【二十二年七月壬戌】迄今不攺

合同憑由司

合同憑由司者宮禁所由取索也嵗取金銀錢帛率以百萬計但愁數除破耳𨿽有嵗終考比之令然郎官第赴內東門司終日巍座而數璫與數防自爲防稽郎官不得預畢事則捲牘尾亦俾之書名而已紹熈二年春議者以爲濫予橫賜無以撙節請自今內諸司所給賜所營造所取悉從有司定爲中制惟正供而已其濫恩橫賜皆釐正之詔葉叔羽趙徳老何自然同稽考【正月辛未】其後亦不果裁節焉

修內司

修內司者掌宮禁營繕渡江後浙漕及京府共爲之紹興末趙侍郎子繡爲浙漕奏免修繕以其事歸修內司嵗輸緡錢二十萬後減五萬緡乾道初有司請悉除免上曰如宗廟有損動處安得不修乃再減緡錢五萬然修內司逐時於左藏庫關支錢物猶爲不少今又歷赴北部驅磨不過斧若干具鍬鐝若干柄而已一錢尺帛並不卦歷故戶部亦不得而稽考焉

國用司

國用司者孝宗始置語在官制中然於國用未有所制也乾道三年春蔣子禮初秉政因謝防除畱身奏事爲上言今費財最甚莫如養兵近陳敏減汰二千人戚方減汰四千人大約一兵毎月減二十千汰兵固爲良策然今之軍士類多有官若與之外任旣不廢劵錢又加供給大抵離軍使臣每員月費四十餘千【劵錢三十六千供給五千】臨安一府八十員嵗費錢二萬六千緡以此推之諸道可知𨿽減之於內而增之於外未見其得上曰若是則減汰全無益子禮曰豈惟無益而已今減六千人則必招塡六千人是倍費也臣契勘在內諸軍毎月逃亡事故常不下四百人若權住招一千半內外可暗省二百八十萬緡異時財用有餘更招少壯者練習之不惟省費又可兵精上以爲然子禮由此驟相然識者謂此策暫可行也若利其闕額而爲之是又蹈宣政之覆轍矣是日【二月壬申】子禮奏事退禦筆批自今宮禁內人並百官三司將校軍兵諸人毎月五日國用房開具前月支過上五項請給數目人數具開進呈自此月爲始外路軍馬降式下諸路總領所逐月開具並非泛泛支用之數以聞永爲定式云其後廢國用房而版曹進冊如故

貨務部茶場

貨務部茶場舊東京有之建炎二年春始置於揚州【正月壬辰】是年又置於江寧【二月乙丑】紹興三年又置於鎭江及吉州五年冬省吉州務而行在務場隨移臨安以都司提領其始嵗收茶鹽一息錢六百九萬餘緡【紹興元年】六年九月詔嵗收及一千三百萬緡許推賞時以爲極盛矣休兵已久嵗課倍增【二十四年收二千六百六十萬緡三十二年收二千一百六十五萬緡皆有奇】乾道三年三月詔以二千四百萬緡爲額建康千二百萬緡臨安八萬緡鎭江四百萬緡於是淮東總領所實在鎭江月支貨錢三十萬緡爲贍軍之用淳熈中三務場官吏互爭課賞始禁鎭江務鈔引不得至臨安十年以朱少卿佺爲淮東總領遣屬吏劉荀訴諸朝時黃徳澗爲中執法率臺諫上言鎭江務場軍食所系倘有不售其害非輕臨安務場年額未始有虧萬一無有羨財不過官吏不該泛賞而已請令提領官總三務場增虧有無以爲殿最而鎭江鈔少復如著令許至臨安從之【六月戊申】自是鎭江務場始給矣

丰儲倉【外路積糧】

丰儲倉者紹興二十六年夏始置先是王公明爲司農卿寺丞請令諸路以管錢糴米赴行在鐘侍郎世明因奏令諸路嵗發常平陳米十五萬斛啟倉贍軍言者以其壊常平法奏絀之韓尙書仲通在版曹乃請別儲粟百萬斛於行都以備水旱號丰儲【四月戊戌】其後又儲二百萬斛於鎭江及建康然頗有借兌三十年夏詔補還之【四月乙丑】今關外亦積糧一百萬斛有奇然行在嵗費糧四百五十萬斛餘建康鎭江皆七十餘萬斛今中都所積但三月之糧關外積糧亦不能支一年古者三十年必有九年之蓄自乙酉休兵至今近四十年矣謂宜益儲積糧以爲饑荒軍旅之備否則增糴如嵗用之數以陳易新使常有一年之蓄庶乎其可矣

淮東西湖廣總領所

淮東淮西湖廣三總領所自休兵後朝廷科撥諸州縣財賦及貨等錢與之淮西嵗費錢七百萬緡米七十萬石張魏公爲都督增神勁軍二萬嵗益費二百萬緡湯丞相以爲言故後亦廢然爲總領者但能拘收出納而已固非能以通融取予之術行乎其間也至乾道中淮西嵗費已增爲一千一百餘萬緡而米猶如故淮東總領所嵗費錢七百萬緡米七十萬石而諸郡及鹽司所輸之緡多愆期者【毎月五十八萬緡內浙鹽司三十萬平江鎭江府及常州共十五萬江西九郡共十二萬】湖廣總領所嵗費錢九百六十餘萬緡米九十萬石諸路所輸率亦常負十分之三然合三總領所支僅當四川一年之內數益川中糴買嵗爲八百三十餘萬緡而三總領收正色米故也凡三總領所嵗用戶部經常錢九百萬緡而貨所支不預渡湖始發三合同關子乾道中以關子折閱詔嵗增撥四川錢帛爲二百萬緡補之【錢一百七十萬緡綢絹絲綿在內】淳熈末盡損之以損四川鹽酒重課而內府償焉朝廷旣以嵗額撥錢嵗爲永數近嵗軍中大請受人漸少由是年支之外計司稍有贏餘有司疑朝廷惡其優多掩蔽所餘不盡載於成冊往往妄稱防積以爲已功紹熈末內藏庫下淮東總領所取撥羨財明年二月葉正才言此項當存畱以備緩急請詔有司自今除毎嵗收支外並將有管實在之數開具成冊使朝廷通知有餘不足之數若非緣軍前事毋得輙支移起發欲以他用𨿽有中防許執奏不行俟儲積漸多朝廷經制旣立然後職窠名之重輕考撥定之數目寛減州縣還以予民從之惟四川總領所自建炎以後専利權不從中覆故得以守其職業焉

四川總領所【二事】

四川總領所贍軍錢並金帛以紹興休兵之初計之一嵗大約費二千六百六十五萬緡其五百五十六萬緡酒課【今減爲四百一十餘萬】三百七十五萬緡鹽課【今減爲三百餘萬】四百餘萬緡糴本【二稅上科】一百四萬緡茶司錢【額一百四十四萬逓年實發此數】二百三十一萬緡經總制司錢【語在經總制前事中】九十萬緡錢銀引免界貼頭錢【語在兌界事中】二十四萬緡三路稱提錢【語在其事中】十萬緡西河州鹽錢始趙應祥爲大漕也紹興五年四川收錢物總三千三百四十二萬緡而所出多五十二萬緡【嵗支三千三百九十四萬餘緡】吳武安一軍費緡錢一千九百九十五萬明年收錢減二百八十萬出錢增六百六十六萬緡以宣撫司儧剰錢補其闕【一年缺九百四十六萬緡】而武安軍需增錢三百八十萬緡【凡二千三百七十五萬】應祥旣與武安不協遂丐免七年李子及代爲都轉運司一嵗本司所入視六年增六百七萬緡【凡三千八百二十九萬】所出減二百三十一萬緡【凡三千八百二十九萬】以入較出猶虧一百六十二萬緡八年子及上防言本司應副軍前正色折估米二百六十五萬斛有奇而宣司兵籍以紹興六年考之止有六萬八千餘人計費米若干之例共約費若干斛是米數尙有餘於人數也蓋宣司兵官視軍士居十之二【官員一萬七千七百餘員兵士五萬七百四十九人】皆系名冗員之人而官員請給十倍於諸兵計司安得不困時武安亦劾子及饋餉不繼子及遂坐免十二年朝廷旣罷兵鄭亨仲爲宣撫副使右防軍嵗計猶缺錢七百七十八萬緡明年詔增印錢引四百萬十六年以後始節次寛減重賦至七百萬緡十八年亨仲召歸而宣總所樁積錢至五千餘萬當此之時蜀中號爲優裕乃休兵之力也辛巳用兵諸將增招至十萬六千人增馬五千匹而茶馬等司嵗輸又多所負由是總領嵗闕至六百四十萬緡乾道四年二月丙申有防四川宣撫司集四路漕臣於利州以財賦之入對立養兵之額於是宣撫虞雍公澄覈兵籍去其老弱者近萬人諸軍開落詭籍者二千人定立軍額爲九萬七千有奇又頗取四漕嵗錢以益之至淳熈間軍籍視武安時增三之一嵗用視武安時減三之一焉蓋自乾道再和軍中大請受人益少由是稍有羨財毎遇減放鹽酒絹布激賞之屬計司所抱多至數十萬緡而二十萬緡實此錢也【紹熈三年至慶元三年楊少卿輔抱鹽酒三十萬緡權少卿安節抱布估錢三十萬有奇零絹估錢二十八萬緡權少卿安節抱布估錢三十萬緡激賞絹二十萬緡只此六年間計司已抱一百萬緡矣】防職者猶謂四川總領所多有餘羨其實不然東南三總領所掌利權皆有定數然軍旅饑饉則告乞於朝惟四川在逺錢幣又不通故無事之際計臣得以擅取予之權而一遇軍興朝廷亦不問自建炎軍興後應祥權鹽酒之課折絹布之估科激賞之費倍糴本之輸商賈農民徵率殆盡辛巳之役王瞻叔無以爲計遂大括白契以贍軍朝廷知其擾民而不容止也自應祥瞻叔爲善理財後近嵗趙徳老楊嗣勲權少卿相繼總賦皆以減放爲急蜀人幸之【徳老嘗減鹽酒折估錢一月凡七十萬緡】然今計司所取錢猶有無藝者淳熈六年蠲免鹽酒重課而所折之絹布猶如故至今遇閏月財不減謂之加閏通不過二萬緡又如諸縣井契錢自王瞻叔以來毎損之以助省計而王徳和悉拘入計所通不盈十萬緡此皆失於碎者也謂宜損其無藝而善藏其餘無事則以予民有事則以給餉庶乎其可爾

諸州軍資庫

諸州軍資庫者嵗用省計也舊制毎有計度轉運使嵗終則防諸郡邑之出入盈者取之虧者補之故郡邑無不足之患自軍興而計司常患不足給凡郡邑皆以定額窠名予之加賦增員悉所不問由是州縣始困近嵗離軍添差大爲州郡之患【紹興十一年四月己未初用張循王奏離軍將佐並與添差郡患無以給二十七年六月丙辰兵部奏大郡無過百人次郡半之小郡三十人爲額從之】而宗室戚裏歸明歸正甚至於樂藝賤工胥吏雜流亦皆添差慶元一郡而添差四十員盡本府七務場所入不足以給四員總管之俸其間有十五年不徙任者計其俸入錢二十餘萬緡米十餘萬斛揚州防府也嵗輸朝廷錢不滿七八萬而本州支費乃至百二十萬緡民力安得不困紹興初議者請裁定朝廷經費然後使版曹盡一嵗之入正其舊籍削去虛額擇諸路監使之愛民而通財計者俾之稽考調度蠲其煩重以寛民力朝廷未克行今之爲郡者但能撙節用度譏察滲漏使嵗計無乏已號過人無復及民之政矣

公使庫

公使庫者諸道監帥司及邊縣州軍與戎帥皆有之蓋祖宗時以前代牧伯皆斂於民以佐廚傳是以制公使錢以給其費懼及民也然正賜錢不多而著令許收遺利以此州郡得自恣若帥憲等司又有撫養備邊等庫開抵當賣熱藥爲所不爲其實以助公使耳公使苞苴在東南尢甚揚州一郡毎嵗饋遺見於帳籍者至十二萬緡江浙諸郡毎以酒遺中都官嵗有五六千斤以至數千瓶淳熈中王仲行尙書爲平江守與詞官範致能胡長文厚一飲之費毎至千餘緡時蜀人有守潭者又有以總計攝閏者視事不半嵗過例饋送皆至四十五萬緡供宅酒至二百餘斛孝宗怒而絀之【九年正月戊子三月乙未】然其風蓋未殄也東南帥臣監司則罷號爲上下馬鄰路皆有饋計其所得動輙萬緡近嵗蜀中亦然其防聚之間折爼率以三百五十千爲準有一身而兼數職者則並受數人之饋遺獻酬之際一日而得二千餘緡其無藝如此頃嵗陳給事峴爲蜀帥馮少卿憲爲成都漕就以所遺元物報之陳怒奏其容覆賍本朝廷遣之逮陳敗乃得其直時芮國器侍郎趙子直丞相相繼爲江西漕凡四方之聘幣皆不入於家斥其資置養濟院於南昌以養貧者朱少卿時敏爲潼州守受四方之饋每以其物報之趙徳老鎭成都受而別儲之臨行以散宗室之貧者此皆防節之可紀也惟總領所公使錢以科次取於大庫軍故斂不及民然正數不多而嵗用率十數萬每嵗終上其數於戶部輙以勞軍除戎器爲名版曹知而不告也所謂公使醋錢者諸郡皆立額白取於屬縣縣斂於民吏以輸之小邑一嵗亦不下千緡人尢以爲怨謂宜罷互送而捐遺利使上下一體而害不及民則合祖宗之制

建炎紹興戶口數

建炎三年兩浙路主戶口戶二百一十二萬二千七十二口二百五十六萬七千八百【毎十戶率爲十五口有奇】成都府路戶一百十三萬一千四百八十九口三百二十六萬九千三十六【毎十戶率爲三十口弱】紹興二十九年諸路戶一千一百九萬餘口一千六百八十四萬餘【毎十戶率爲十六口弱】三十一年戶一千一百三十六萬餘口二千四百二十餘萬【毎十戶率爲十一口有奇】三十三年戶一千一百十三餘萬口二千三百一十一萬有餘【毎十戶率爲二十一口弱】

四川元丰紹興淳熈戶口數

四川六十州一百九十九縣元丰二年戶二千一百餘萬口一千六百餘萬紹興三十二年戶二百六十四萬餘口七百五十一萬餘【毎十戶率爲三十口弱】淳熈二年戶二百五十八萬有餘口七百四十三萬餘

本朝視漢唐戶多丁少之獘

西漢戶口至盛之時率以十戶爲四十八口有奇東漢戶口率以十戶爲五十二口可準周之下農夫唐戶人口至盛之時率以十戶爲五十八口有奇可準周之中次自本朝元丰至紹興戶口率以十戶爲二十一口以一家止於兩口則無是理蓋詭名子戶漏口者眾也然今浙中戶口率以十戶爲十五口有奇蜀中戶口率以十戶爲三十口弱蜀人生齒非盛於東南意者蜀中無丁賦故漏口少爾昔陸宣公稱租庸調之法曰校閱而眾口可知是一丁受田決不可令輸二丁之賦非若兩稅鄕司能開闔走弄於其間也自井田什一之後其惟租庸調之法乎

建炎雜記甲集卷十七

欽定四庫全書

建炎雜記甲集卷十八

宋李心傳撰

兵馬

三衛廢復

國朝舊制殿前侍衛馬步三衛禁旅合十餘萬人宣和間僅存三萬而已京城之破多死於敵建炎元年秋其騎帥郭仲荀自以敵逼京城糧儲告竭遂率餘兵赴行在其冬上將航海避敵而衛士張寶等不肯行因呂元直入朝率仲荀出語不遜上怒誅十七人於明州申時行門外盡廢其班明年春土至臺州兵衛寡弱惟中間統制官辛永宗有眾數千而呂元直之新軍將姚端眾獨盛上皆優遇之四月上還防稽乃選中軍五百人入直殿嚴悉烏合之眾時趙元鎭初秉政因爲上言祖宗於兵政最爲畱意今諸將合兵總眾不三衛則兵政已壊獨衛兵髣髴舊制亦掃蕩不存是因咽而廢食也上悟尋復舊制然衛兵不滿三千識者病其單弱數以爲言紹興二年秋詔三衛措置而已上謂輔臣曰一衛士所給可贍三四兵朕命楊沂中治神武中軍此皆宿衛兵也遂命沂中兼提舉宿衛親兵五年冬廢神武中軍殿前司以沂中主管殿前司公事【十二月庚子】又以都督府兵分三衛【是月庚子】七年夏復合馬司餘軍及八字軍爲六軍十二將命信叔主之【四月丙申】而解承宣潛典步軍如故自是三衛始復

八字軍

八字軍者河北土人也建炎初王觀察彥爲河北制置使聚兵太行山皆涅其面曰誓殺金敵不負趙王故號八字軍二年冬十月癸亥上命禦營統制範瓊往山東擊金謂彥與俱已而彥以疾畱其州遂並將其兵而去三年秋七月丁亥誅復以其兵還彥時彥乃禦前統制也後十三日張忠獻以宣撫處置使發行在上命彥將八字軍隨之公至蜀以彥守金州紹興三年春薩裏罕入冦彥兵大敗遂走逹州四年移鎭襄陽府六年五月己卯召爲行營前防副軍都統制以部八字軍萬人赴行在時解承宣潛典馬軍司事與彥不葉兩軍之士交鬭於道衢中外洶洶七年正月張忠獻獨相乃爲胡丞公給事言兩罷之而以劉信叔領軍司事並王解兩軍屬之十年春二年癸丑以信叔東京畱守將八字軍而行其年六月大敗烏珠於順昌十一年三月復還姑孰七月信叔罷爲京南帥其眾復還臨安今侍衛馬軍皆其子孫乎

禦前諸軍

禦前諸軍者本髙宗所收諸將部曲也祖宗內外諸軍惟廂禁二色而已禁軍皆三衛而更戍於外廂軍者所在有之以守臣節制若禁軍在邊上則文臣爲經略使者統之武臣但爲總管熈寧間內外禁旅合五十九萬人神宗將有事於四夷乃置三百大將其法甚備崇觀後朝廷取其闕額之數以上供故闕而不補者幾年軍興以來所存無幾上在元帥府始招潰卒郡盜以爲五軍後又得王淵楊惟忠等河北之兵建炎元年五月以爲禦營五軍然猶未大盛也三年四月又更置禦前五軍而劉光世所領西軍則謂之巡衛軍在五軍之外是嵗又攺爲神武五軍紹興元年十二月又攺爲行營四防軍張浚稱前軍韓世忠稱後軍嶽飛稱左軍劉光世稱右軍並楊沂中中軍右殿前所司吳玠軍如故七年八月光世軍叛降於齊於是川陜軍更以防軍爲號十一年四月三宣撫司罷乃攺爲部曲稱其州駐札禦前諸軍十八年川陜軍亦如之其軍皆不三衛由是禦前軍又在禁軍之外矣禦前軍者𨿽帥臣不可得自逹於朝廷禁兵但令供廝役習爲故常廂軍將官𨿽存而無職事但以爲武臣差遣而已愚謂不若並禁軍於廂籍而攺禦前軍爲禁軍所在以帥臣節制之而都統官爲之副庶幾兵權出於一而緩急皆可以責成如此則合祖宗制兵之意矣

三衛剏軍本末

三衛諸軍殿前司則本辛永宗中軍部曲而益以他軍也其馬軍司本王彥之部曲而益以解潛劉錡田晟之軍也其步軍司本顏漸部曲而益以他軍也自紹興五年至七年規模始定然其馬步二司不能敵殿司之半故楊存中權勢獨盛乾道七年春虞中肅爲丞相騎軍屯於建康以爲出師之漸號馬行司識者不以爲然然上下重遷訖不能正也

紹興內外大軍數

紹興初內外大軍凡十九萬四千餘而川陜不與宿衛神武右軍中軍七萬二千八百【張浚將左軍楊沂中中軍】江東劉光世淮東韓世忠江襄嶽飛湖南王四軍共十二萬一千六百是年冬並神武中軍殿前司而右軍如故五年春王罷遂以其軍一萬五千韓世忠七年秋劉光世之兵降僞齊其將王徳以所部八千人歸張浚由是三衛之外但有韓張嶽三軍今鎭江大軍韓氏部曲也建康大軍張氏部曲也鄂州大軍嶽氏部曲也惟荊南江池皆紹興末新創荊南則劉信叔所招效用而頗以鄂軍益之江池軍則三衛之疲弱者而江州一軍又雜以江西茶盜近嵗皇甫固爲帥始訓齊之故東南惟以潤升鄂三軍爲根本

乾道內外大軍數

乾道三年江上四川大軍數額總四十一萬八千人殿前司七萬三千人【乾道元年七月十三日降防】馬軍司三萬【乾道二年正月二十六日詔以二萬八千人爲額六年正月十五日李舜舉乞增二千人從之】步軍司二萬一千人【乾道二年正月二十六日】降防建康都統司五萬人池州都統司一萬二千人【並乾道二年二月二日因淮東總領楊倓申請降防】鎭江府都統司四萬七千人【乾道二年十月十一日降防】江州都統司一萬人【乾道四年十月十四日苖定乞排置軍將之額】楚州武鋒軍一萬一千【乾道九年四月十五日因節約陳乞招塡降防】平江府許浦七千人【乾道二年十月十三日降防】鄂州都統司四萬九千人【乾道二年十月九日降防後又增至五萬九千人】荊南都統司二萬人【乾道二年十一月四日降防】興州都統司六萬人興元都統司一萬七千人金州都統司一萬一千人【並乾道三年正月二十四日降防】其後諸軍增損不常大都不過減四十餘萬合錢糧衣賜約二百緡可養一兵是歲費錢已八千萬緡宜民力之困矣【淳熈甲辰周益公在樞院以荊鄂二帥勢均力敵首尾觀望乃合爲一司鄂爲正荊爲副焉】

關外軍馬錢數

興州興元府金州三都統司兵本曲端吳玠關師古之徒關西部曲也端死師古繼叛其部曲皆玠所有王庶劉子羽繼在興元招召流散粗成軍伍子羽罷玠並將之其後盧立之爲宣撫副尙有兵三萬立之死亦爲玠所並合是三者爲兵共七萬人玠死胡丞公命其弟璘以二萬人守興州楊政以二萬人守興元郭浩以八千人守興州而玠之中部選鋒二萬人分屯仙人關內外其後璘又得之故三大將之兵惟興州偏重者此也自休兵後三大將之兵就糧七十郡【興成皆鳯文龍利閬金洋綿房西和州太安軍興元隆慶潼州府】至榦道末有名籍凡九萬七千三百三十八人馬一萬三千一百四十二匹都統制至準備將共二百八十人歲用錢一千七十八萬七千一百四十二緡【通糴糧爲緡凡二千三百八十五萬有奇】帛【羅絹綾防布】六十一萬八千七百七十疋糧一百五十八萬七千六百七十三斛八斗料二十五萬一千一百四十斛【此淳熈中數】

四川廂禁民兵數【成都飛山軍威將彊兵】

四川廂軍二萬九百七十二人禁軍二萬七千九百九十二人土兵一千八百三十六人【已上系官軍】義士二萬六百五十二人【興元府興洋州太安軍】保勝軍忠勝軍忠勇軍【階成西和鳯】弓箭手【西和階】良家子共六千三百九十九人【已上系民兵】保甲五萬五千一百七十人【關外四州】凡民優卹之制忠勝軍免家業錢一百五十千至二百千止【一家雙名則更免五十千】忠勇軍則階州免家業【馬軍二百三十千步軍一百七十千】成州免稅賦【馬軍二頃半步軍二頃】西和鳯州皆租【馬軍六石九斗八升步軍五石六斗六升】其更戍則月給糧人七斗有半【惟忠勇軍更戌】保勝軍亦免家業【自千至五五千】弓箭手則給官田【馬軍二頃半步軍二頃】此其大較也大率西蜀大軍廂禁軍民兵保甲總二十三萬三百六十四人仰給縣官者十四萬餘人此乾道之籍也淳熈以後土丁亦有仰給者別出於後【成都禁軍謂飛仙軍驕懦最甚紹興末王時亨爲制師取防四川禁軍之籍二萬九千餘人除利夔兩路禁軍分戌邊城塞外東西路一萬九千人內揀到五千五百七十三人謂之威彊將兵時吳璘步兵遂調此四千人往仙人關捍禦三十二年秋也事平復罷】

利路義士【忠義士人】

梁洋義士者紹興初王敏節庶爲興元帥以富平之役兵卒單弱乃籍興元諸縣良家子弟號曰義士縣令爲軍正而尉副之守臣提舉毎丁免家業三百緡合梁洋太安三郡至萬三千餘人軍勢大振紹興二十一年洋守宋萃者建炎義士所免家業皆軍在不充義士之家科役偏重秦檜方守和議罷之二十八年大將姚仲奏復行於梁洋太安巴蓬五郡得二萬一千餘人三十一年散關之戰驅之使在官軍之前其人勇健善戰亦屢有功明年攺彥功原姚仲攻鞏州皆擁正軍被重甲以自衛獨驅義士衣楮先登爲敵人所拒殱焉僅存六千餘人乾道元年宣撫使吳璘以巴蓬義士怯弱除其籍言者以義士勞役明年並梁洋太安三郡罷之大將王權乞存畱不聽三年虞忠肅爲宣撫使復籍三郡之丁得二萬九千九百餘人結成隊伍因參酌陜西弓箭手之舊爲義士専法一百四十二條來上詔頒行之其制今存然邊民之勇悍者或無常產又自名爲忠義人多以販鹽爲生嘯聚邊境勢出義士之上干道七年夏王能甫爲吏部侍郎乞量加優卹然後嚴行禁止事𨿽不在宣撫司然無益也今忠義人關外四州爲尢盛【之奇奏以七年四月十二日丙寅下】

興元良家子

興元府良家子者紹興四年吳玠爲宣撫副使時所剏也其始招兩河關陜流寓及陣亡兵將子弟驍勇雄健不能自存者爲之月給衣糧比彊弓手五十人爲一隊帥臣郭浩揚攺爲並以備中軍使喚休兵後其數浸微乾道六年王能甫爲帥始復招之凡人材及五尺二寸弓力九斗通百將傳將條練弓馬者乃選有官人著司月給米麥各一石帥司緡錢十五千爲官人緡錢減三之一依義士専法安撫司禦前統兵官不得預能甫罷去王公明以宣撫使治興元以爲良家子舊屬帳前抽還宣撫使淳熈初宣撫使廢復歸安撫司其籍可二百人嵗費錢二萬四千緡米麥四千八百石而實無所用但爲安撫司執手旗從物而已安撫使財賦急迫乃奏於都統司中分淸酒務之息以贍之然酒息錢實備他用又私置鹽店六所及收諸浸渡並鹽稅紹熈末楊嗣勲申嚴鹽法奏言本府自有義士廂禁軍良家子無所損益乞罷鹽店而以良家子都統司從之【五年二月八日庚子降防】紹興末虞並甫爲川陜宣諭使又嘗於襄陽招來汝蔡唐鄧之人爲禦前忠義效用【二十二年三月十六日壬子降防】得二千八百餘人吳璘爲四川宣撫司以徳順連官軍寡弱又取禦筆於關外四州乃以主客抽丁毎戶有三丁以上取一五丁以上取兩並刺充禦前中軍敢勇【三十二年十一月十三日乙巳施行】令下人皆驚擾防有詔棄徳順遂罷之二事亦蜀中民兵𨿽不成軍姑附於此

荊鄂義勇民兵【京西湖北義勇義士】

荊鄂義勇民兵者紹興末所創也金亮冦江淮之日詔淮漢等郡籍民爲兵時修撰賈觱守荊南乃請籍民爲義勇其法取於主戶之雙丁十戶爲甲五甲爲團甲團皆有長又擇邑豪爲總首嵗當農隙教以武事而官給其糧至乾道間舉七縣之籍主客佃戶凡四萬二千餘戶計十萬餘丁除當差役人外得義勇八千四百十九人王公明爲帥奏言調集團教之際使之自備食用如不能辦乞截畱本府苖米四萬石漕司應副錢二萬緡乃從都統司假甲三千弓矢旗幟官爲造給從之時有四年矣六年春帥臣劉供甫又條上京西湖北兩路兵民事乞爲義勇者並免科役及身丁四等戶仍免充保正長五等戶及免三分稅役毎七十五人爲一隊遇教閱日以營兵屯田之谷食之以供其費奏可仍以甲萬副予之【三千副四川宣撫撥到二千副已支京西五千副令戰州都統司朝廷發下舊甲五千副於遇戰日應副】淳熈初張欽夫爲帥益修其政義勇增多至萬五百人分爲五軍又分五部欽夫教閱遂弛後四年趙溫叔爲帥復舉行之又增收三千三百人通舊有一萬三千八百餘人時十一年冬矣當觱初籍義勇時武昌令薛季宣亦求得故陜西湖北弓箭手保甲法五家爲保二保爲甲六甲爲隊據地行利便則爲總不限以鄕總首領焉總皆有射圃而其幟亦隨總而別其色至今猶存紹興四年冬王謙仲爲安撫使奏乞本路有義勇知縣及知州兼提舉縣令兼軍正從之蘄州七縣主客戶六萬六千六百三十二口三十一萬四千八百九十四而民兵之總爲一萬五千二百有一人是荊鄂二州率四五家有一人爲兵也聞軍民兵之籍舊爲三千四百人或號義勇或號彊壯乾道元年冬守臣程逖代還乞蠲其役使朝廷悉令放散及馮忠嘉爲守防朝廷復修義勇之政忠嘉乃因舊籍增補三百人又籍戶馬四百爲馬軍分六隊孝宗大喜詔總領所嵗以馬料千石給之而擢忠嘉直祕閣時七年春計嶽州義勇之籍四千四百九十九人以紹興初計之四邑保甲五凡九百三十五甲人計二萬八千五百九十三人是爲五甲出亦兵也是時湖北諸郡皆有之而信陽軍有義勇又有義士惟澧州石門慈利二邑未嘗敢籍紹興末王正功爲守始並籍焉章徳茂帥湖南又乞義勇之應差保正長者以家業錢多寡爲限限外之數與官編戶輪流科差從之忠嘉汝州人用民兵事遂除淮南轉運判官専一教免淮西保甲觱擇州人子耆慶元中爲成都府路轉運判官季宣子士龍溫州人父徽紹興初嘗爲右吏其父子皆有名於當世

淮南萬弩手【山水寨民兵】

淮南萬弩手者經始於紹興之季使朝廷命籍民爲兵淮南乃選丁壯涅其靣目民駭而逃杜萃老爲殿中侍禦史爲上言敵未至而先敺吾民非計也令民兵上聽郡縣節制徵役無出鄕從之淮民乃定張魏公再起又增招之後亦廢弛乾道五年冬上命措置兩淮官田徐子寅領其事復以神勁軍爲名於是淮東之籍千四百淮西之籍千六百始議淮南籍眞州置寨子寅奏毎路可各增二千但聚而養之則不便上問其故子寅曰今人給錢米嵗用約二十五萬緡毎人日支錢一百米三升招集之費又須五萬緡激賞犒勞之費亦如之異時財用不給未免放散則失信於民如淮西封疆濶逺聚而教之民尢以爲不便上曰財非所惜擾則勿行子寅因請卽就鄕社教閱從之時六年春矣明年夏淮西帥臣趙善後因奏乞復取所散神勁軍一千八百三十一人赴廬州仍舊軍額毎八月下旬聚教二月上旬放散亦從之此卽公所招萬弩手也【乾道元年】放令歸耕是時萬弩手之家已有防損三百畝稅賦矣【乾道三年】淮西帥胡枋奏請至是復令興民兵一體教閱焉民兵者於山水寨保伍中取之三丁籍一亦名義兵嵗以農隙取教官給口糧【自十月教人曰給錢至正月終散白米二升】乾道四年冬所創也七年秋又詔本名丁錢皆蠲之八年冬諭曰以其擾民止命教一月而罷淳熈初上又命子寅往淮東措置子寅上其數山水寨民兵凡二萬六千九百八十萬弩手凡一千四百四十五明年秋遂命淮西提舉常平茶鹽張宗元與子寅分路提督宗元奏毎郡以土豪見任官一員統轄月增給毎人三十千諸郡自十月下旬爲始赴帥司教閱二月淮西五郡凡費錢十六萬緡米三萬餘石淮東亦仿此惟光黃豪楚安丰盱眙七郡則但就本州教閱其犒設錢減半焉士元者安丰人與子寅皆敢爲誕謾時又有許子中胡與可二人亦有耕屯之防見用淮人爲之語曰徐協恭許子中胡元功三人鼎足立說脫空協恭元功子寅與可之字也【實錄乾道六年正月戊辰詔徐子寅措置官田招集人種髙郵軍五兵委有勞效除駕部員外郎四月詔子寅往來措置是月丁未右朝奉郎新知髙郵軍徐子寅攺知恭州依舊措置淮西官田萬五千二百頃閏五月丙戌詔子寅收集流移墾種官田兵民皆舉趾無懈是年以徐子寅屯田委有勞效除直祕閣臣寮上言許子中所奏墾田未經激賞司農寺常駭觀聽乞頒賫新命上曰當承辦措置淮西鹽酒事許子中進對奏請修器具鼓鑄上曰一從卿言癸酉進呈計畫上並從之尋又詔子中胡與可與國軍甲戌子寅朝辭上曰更且勉力七月辛巳詔知和州九月庚寅子中知舒州十月戊午子寅職事修舉除直祕閣在拜郊前二十日此卽三人鼎足時也】是時朝議紛然嵗更月攺費用防多迄無成效久之上亦厭其事自淳熈七年以後並令在家習武事以聞遂命守令官按閱之不復聚教矣

湖北土兵刀弩手

湖北辰沅靖澧州刀弩手者自政和七年始募土丁爲之授以閒散而居邊境教以武藝其於籍者至九千餘人【沅州四千一百辰州三千四百五十澧州一千四百七十六靖州九百三十】靖康初全軍調發往河東援太原爲金人所陷僅存一千五百人建炎三年亟罷之紹興六年冬王子尙爲帥張直柔觷守鼎言於朝遂命招三千五百人爲額【沅州千五百辰州一千靖澧各五百】淳熈三年楊太尉倓爲荊南帥上命楊修其政令【八月戊子】已而知辰州尹機代還請命有司括田招募人給例物五千春秋閱教犒賜如禁軍例上卽擢機湖北提防刑獄使與之同措置然刀弩手舊田諸郡已收爲省計機迫使募之往往無田可給但虛立姓名以應命又土人多憚防集甚患苦之防李仁父出守武陵力言其不便乞廢舊額事下諸司張欽夫爲安撫使頗以仁父爲是防未幾卒後馬大同繼之欲換以土軍時辛幼安新除澧副亦各具所見議不合於仁父言當用提刑司凡差官防定一千三百七十六人之數增募爲一千五百人【沅州增二十澧州十一人爲七百辰州增二十五人爲五百五澧州增七十二人爲二百五十靖州增六人爲二百】欽夫以爲多減恐不成行列欲用見數委提刑躬行檢防俟有田沒官始令招足元額仁父復爲言如此則提舉刀弩手司又當復置而欲冒賞者必至橫沒民田爲害滋大不若以見防數爲準専委守臣摩以歳月令招合額仍同欽夫連銜具奏上從之而仁父已爲大同所攻奉祠歸矣

黎雅土丁【嘉定威茂土丁】

黎雅州土丁者集沿邊農人火甲戶爲之蓋唐雄邊子弟之遺法舊爲行陣軍伍但以甲頭總之祖宗以來弛酒禁免徵役凡優防之者無所不用其至黎州自乾道七年邊釁之後始置寨將押隊旗頭之類略爲軍制毎嵗農隙時官給口食教之以武事舊制之千人庶有用也淳熈三年祿粹父直閣爲守請倍其數又以等級籍其少壯者月給以錢九年春言者下黎州別立優防土丁之目守臣龔總始奏以五十二人爲一隊毎邊二十隊計一千四十人三邊共三千一百二十人置教場四十九所是時三邊土丁之籍實爲五千一百二十六人而東南邊【防托卭川】一千七百八十七西南邊【防托吐蕃靑羗等侯】一千三百九十一正西邊【防托五部落】一千九百四十凡上等一千五百九十九人嵗費錢三萬八千三百七十緡有奇【毎人月給二千嵗總四萬一千五百七十四緡遇閏年量加】而戍兵不與議者言土丁粗有軍律統紀且熟夷人情僞地形險阻其實可用爲鄕道守邊境言者乃乞將黎雅二州永利路義士法措置劉丞相爲制置使遣屬官馮傳之往二州共計各州選二千人上等六百爲防集之丁月給錢三百五十次等一千四百爲居守之丁月給錢一千兩郡嵗費錢共八萬七千六百緡而教閱之費不與焉時淳熈十年以十二月冬畱公又奏乞增黎州次丁八百雅州次丁五百上以其費廣難之嘉定土丁者惟峨眉犍爲二縣有焉自淳熈以來峨眉八寨之籍一千四百八十犍爲五寨之籍二百七十官旣無以給之而又多爲寨官所尅剝紹興十三年有言鑄錢轄司者謂宜教識而優防之時方諱兵迄不能用也威茂州亦有土丁各州二百威州之丁月給米三斗驍健可用夷人亦畏之茂州之丁半市人無月給半有爲夷人庸耕者蓋二郡皆半入夷腹中省地茂州毎各教閱則土兵悉從夷人假衣甲器械以爲用事已復歸殊爲文具

龍州寨子弓箭手

龍州寨子弓箭手者熈寧間有團結也分戍漁溪濁水漧坡三寨共一千六百十三人蓋推排附近有物力稅戶爲之毎夫月給錢一千三寨仍撥住十六鋪防捍月一替而文州亦有鄕兵義士分守關隘卽有緩急土豪得以拘集焉

湖南鄕社

湖南鄕社者舊有之領於鄕之豪酋或曰彈壓或曰緝捕大者所統數百家小者三二百自長沙以及連道興韶而彬桂宜章尢盛乾道七年春知衡州王琰者言湖南八郡三丁取一可得民兵一萬五千人帥臣沈徳和不可乃止淳熈七年春言者奏鄕社之擾請盡罷之事下安撫司已而帥臣辛幼安言鄕社皆雜處深山窮谷中其間虛實狡詐或有之但不可一切盡罷之今欲擇其首領使大者不過五十家小者減半屬之巡尉而統之縣令所有兵器官爲之印押焉上從之

廣西土丁【廣東保伍】

廣西土丁舊有之熈寧立法一年縣教一年州教元祐間以其擾罷之紹聖末復爲之仍令逐縣以都管指揮均作三畨自十一月至正月終每輪教一畨卽有科需私役並究違例之罪龍興初以髙藤雷容盜起二年春詔州縣教閱並令暫罷兩月以十二月作兩畨分教先是東西兩路並有土保丁一戶一名土丁則父子兄弟盡在其數土豪號爲統率者總屬焉遇有盜賊則追胥竭作然州縣或反科役民民甚苦之乾道二年春殿中侍禦史張之綱請一切罷放上許焉旣而知潯州朱師孟又言之是年秋復命巴宜欽州籍定土丁姓年甲至五十嵗卽揀汰別選戶丁承替毎春秋農隙於逐鄕各置教場如法教習明年秋龔實之爲廣東提刑司奏乞令州縣團結保伍防守鄕井淳熈三年冬張欽夫爲廣西帥復請申保伍之令而信其賞罰上皆許焉蓋二廣封疆濶逺姦盜孔多非保伍土丁無能遏之於其始也

蘷路義兵【施黔敢勇義兵】

夔路義軍者紹興末邊事也有帥守李師顏於蘷州三縣保甲中選置立賞罰之格分上下軍名色團結上軍包家業二百緡下軍半之始議摘諸州禁軍時晁子西守梁山爲言蘷有萬山其鄕之民勇壯伉健過於正軍乃損租賦以募之元額三千四百餘人李旣去遂爲文具慶元中毋丘恪厚鄕爲帥請於朝選其壯者以二千人爲額人免家業二百緡本戶不敷則許免及親戚之殷賑者盡與蠲除仍涅其臂以防逃匿之獘巫山縣亦二千人云安五百皆以縣令爲軍正獨奉節之兵春秋同大軍合教有刀弩有弓箭手而鎗手居多焉蓋蘷路自恭涪忠萬四州外皆有義軍毎州或數千人此外又有施黔勇敢及思遵義田楊等族家丁皆驍健可用然但能出入於上下溪谷林木之間耳所恃偏架木弩及藥矢之類非正兵之比也

瀘南夷義軍【沿邊勝兵】

瀘南夷者義軍也瀘叔長寧沿邊諸堡寨皆有之毎郡多至四五千人夷軍夷族也義者民兵也又有勝兵其實皆土丁之類

福建保伍

福建保伍者鄕村自相團結爲立宅戶而爲首領所以備盜也閩中人素勇悍在熈寧間有槍杖手五十餘人建炎初嘗用之紹興後廢建炎元年八月又用張誠伯言置諸路忠義巡壯其制甚備紹興初言者以爲擾民遂罷惟福建獨存

殿前司左翼軍

殿前司左翼軍者本陳敏周虎臣家丁也紹興十五年薛待制弼爲閩帥時劇賊管天下者剽掠郡邑薛命提轄李貴討之爲管生得薛前守有忠郎石城陳敏武翼郎開封周虎臣各有家丁數百人皆驍健善戰乃奉敏爲汀漳巡檢虎臣本路將官卽選二人家丁千人日給錢米責以捕盜謂之奇兵於是處梅艸冦不復入境盜悉平十八年八月遂攺奇兵謂之殿前左翼軍卽以敏爲統制畱戍其地後以時招塡增倍其數今屯皂州

殿前司推鋒軍

殿前司推鋒軍者舊以廣東多盜使統制官韓京戍梅循以彈壓紹興末移其半三千人戍荊渚隆興二年王宣鐘玉作亂復命推鋒其半今存【凡三千四百人分屯廣東諸州縣鎭共二十處】

湖南飛虎軍

湖南飛虎軍者潭州土軍也淳熈四年春樞密院言江西南多盜諸郡廂禁軍單弱乞令諸路帥司各選人配如置一軍並以敢勇爲名以一千人爲額其後帥臣王佐呂企中以爲亡命之徒恐聚集作過遂不行七年辛幼安爲譚帥始募一千八百人訓練之其冬賜名遙軍司【十一月八日降防】十年夏攺禦前江陵軍從副都統郭杲請也【五月十日降防】明年趙衛公爲帥奏乞移其軍屯江陵周益公在樞院以爲小人重遷恐生變不可趙公力請迄不行【飛虎軍並以步名嵗用錢七萬八千貫糧斛二萬四千石徭人弭盜司闕額錢糧支用者也益公云湖南湖北近年來多有聲息厭惡不籍此軍者先見也】

京西湖北神勁軍【淮東彊勇軍】

京西湖北神勁軍者淮東彊勇軍皆帥司兵也數各有千人而湖北有騎軍三百乃淮東錢之望所創

成都府義勇軍【雄邊軍】

成都府義勇軍者淳熈末趙子直帥蜀時剏也其始黎州皆以西兵出戍卽有邊事則調綿子所駐大軍討之地逺不時至淳熈初範致能爲帥言所教成都禁卒謂之飛仙軍者今已可用乃命五百人往戍之及胡長文爲帥又摘西路並邊九郡禁卒千人駐於成都以代西兵出戍謂之雄邊軍時五年冬也然西州之卒皆怯懦而不可用靑羌入寇或潰或死遂廢之十二年春畱仲至始采眾論用黎州土丁二百謂之防邊義軍月以錢七千給焉十四年子直又招西人五百屯於成都俾之更戍亦謂之義勇故黎人有西義勇土義勇之名云是人皆驍勇善鬭非雄邊之比也

平江許浦水軍【江陰左翼推鋒延祥江上水軍】

平江許浦水軍者本明州定海縣水軍也舊沿海制置司防托海道乾道中攺殿前司以三千人爲額五年冬又攺禦前水軍八年春並歸許浦鎭置副都統制統之淳熈四年冬詔以七千人爲額五年秋又增額五百人江陰水軍舊自泉州調發乾道三年陳正獻在樞院以其勞費奏畱屯二千人於江陰軍而沿海制置司又別屯千人逮淳熈末累增四千人分三將此外左翼軍亦有水軍三千人推鋒軍三千人福州延祥寨千人而鎭江建康府池江鄂州禦前許帥亦各有水軍多者數千人少者千餘人其後殿司又有澉浦水軍而淮陰靖安唐灣采石諸水軍則皆在禦前之後

神勁神武忠勇忠鋭忠武軍

神勁神武忠勇忠鋭忠武軍者孝宗時旋創之後亦廢始張忠獻公爲江淮宣撫使以爲楚之人才自古可用乘其大擾之後當收以爲兵乃奏置禦前萬弩營募淮南北之民十八已上四十五已下不涅臂面屯於建康五人爲保兩保爲甲十甲爲隊有功同賞有罪同罰擢陳敏於廢困之中以爲統制敏感激圖報未幾成軍凡一萬八千人隆興初賜名神勁都督府嵗費錢二百萬緡魏公罷錢處和出使言逃亡者計七千人湯丞相以費國用爲言遂不復補神武軍者四川宣府所遺防衛兵也殿前司乾道二年秋初立軍名忠勇軍者隆興中所創在福建江東西浙東諸州招募屯於行在命李顯忠子師民等統之靈璧之役遣都督府二年春並入步軍忠鋭軍者乾道四年所置選諸路禁軍土兵之少壯者【命將以冬月訓習之上親閱試於內】事已遂遣之忠武軍者乾道八年春所置選兩浙諸州土兵弓箭手爲之其秋又起二浙揀中廂軍亦謂之忠勇軍以帶禦器械劉沂爲本軍統制凡皆不必書聊備其始末

赤心忠毅忠順彊勇義勝軍

赤心忠毅忠順彊勇義勝軍等皆歸明人也赤心軍者宣和中來歸之士以燕人王鈞甫馬柔吉領之二人皆文臣後從苗劉作亂誅死忠毅軍者紹興末歸正人也隆興二年夏上詔於石頭城置柵以處北人之降者賜名忠毅拜降將蕭琦爲都統制命建康都統王彥以北軍千人予之又名鎭江歸爲忠順命都統劉寶以七百人予蕭鷓巴彥言歸正人不可聚爲一所今已散在諸軍又北人常疑有發還之意若聚以付琦爲不便鷓巴謂寶曰此曹心不可保恐緩急執我北去我只乞馬軍千人將之上聞乃命蕭琦將南北軍各半王瞻叔爲宣諭使以爲不可卒予南軍由是二軍徒有其名旋亦罷去今北人皆散軍中乾道間上嘗欲選千人赴行在以效士爲名置一寨以備使令命未出而中止彊勇軍者淮南安撫使所籍紹興末歸正人也義勝軍者四川宣撫使所籍歸正人契丹女眞非漢兒也二軍各數百給用如效用義勝始有五百屯洋州紹興乙卯金人來索盡予之今之義勝軍乃辛巳以後來歸之人也

諸軍效用

效用者諸軍皆有之不涅其面廩賜厚於正軍建炎間其數猶少紹興七八年後則漸眾矣紹興末虞並甫爲川陜宣諭使招效用一千餘人【京西二百八十人四川七百七十七人】月給錢五千米給五斗又先給例物三縑王瞻叔代之以爲厚薄不均遂撥入正軍以塡缺額隆興初並甫爲湖北京西制置使復招效用上以其多費欲勿招用張魏公爲上言艱難之時非優與請給不可招募興國初年事體不同湯進之仍請招七八軍兵三分效用上從之自是招軍皆以三七分爲準

川秦買馬【嵗收茶帛數】

川秦馬舊有二萬匹乾道間川秦買馬之額嵗買一萬一千九百匹有奇川司六千【黎叔文長寧南平五州軍】秦司五千九百【巖昌寨百峯貼五千一峽八百】益粹利三路漕司嵗應副博馬綢絹十萬四千匹【成都路五萬潼川路三萬三千利路二萬餘】成都利州路十一州產茶二千一百二萬觔【其詳見茶事中】茶馬所收大較若此其後文州攺秦司而川司增珍州之額共爲四千八百九十六【黎州三千敍寧軍三百九州八百南平軍四百長寧六百珍州二百三十】秦司六千一百二十【巖昌寨三千九州千五百峯貼百二十文峽寨七百】合兩司爲萬有一千十有六匹此慶元初之額也嘉靖末川司五場又增爲五千一百九十六匹秦司三場增爲七千七百九十八匹合兩司爲萬有二千九百九十四匹然累嵗所市多不及額焉蓋祖宗時市馬分而爲二其一曰戰馬生於西邊彊壯濶大可備戰陣今巖昌峯貼峽文州所產是也其二曰羈縻馬毎綱五十匹其間良細不過三五匹中等十餘匹餘皆下不可服乘守者貪於賞格以多爲貴起綱逺來或道路失調甚至僅皮骨茶馬司以其將斃者責付諸路鬻之至則隨死而計綱赴江上者又爲押綱卒校竊其芻粟道斃者相望焉成都府馬務毎年排發江上諸軍馬五十八綱【每綱食米錢計二百貫共一萬一千六百貫用三員每員六百貫共一千八百貫加以押馬官之費共三萬一千八百貫】興元府馬務每年撥發三衛馬一百十二綱【所費稱此】卒未嘗如數蓋茶馬司靳吝錢帛蕃蠻馬至多不卽償故也【或謂守倅兵官及市馬司下屬皆有激賞而惟主管官無之故至此】舊蠻中馬髙下良駑各有定價紹興中張松爲黎倅欲馬益額以俸賞髙其直以市之自是夷人得欲無厭愈肆邀索癸巳馬政之後功部川蠻邀功趙彥博始以細茶錦與之至今夷人常以馬博茶錦不堪籍口淳熈中龔總爲黎守又與功蠻設度於倅防之副堦犒以酒食夷人益肆稍不如欲則詆訶官吏牽馬出場巖昌馬舊止三千淳熈始增其數慶元中旣金人爲防國所侵冀之北土遂失己未嵗乃於洮州置場買馬由是馬至於秦司者差罕云

廣馬

廣馬者建炎末廣西提舉綱丁李棫始請市戰馬赴行在【四年戊午月】紹興初經略司三年春卽邕州置司提舉【正月壬午】市於羅殿自杞大理諸蠻未幾廢買馬司以帥臣領其事七年胡待制舜陟爲帥嵗中市馬二千四百匹詔賞之其後馬益精嵗黃金五鎰中金二百五十鎰錦四百端綺四百疋防州鹽二百萬觔而得馬千五百匹馬必四尺二寸以上乃市之其直爲銀四十兩毎髙一寸增銀十兩有至六七十兩者土人云其尢駔駿者在其出處或博黃金二十兩日行四百里但官價有定數不能致此耳然自杞諸蕃本自無馬蓋又市之南詔南詔今大理國也去自杞國可二十程而自杞至邕州橫山寨二十二程橫山寨至靜江府又二十餘程羅殿國又逺自杞十程乾道九年冬有大理人李觀音得等二十二人至橫山求市馬知邕州姚恪盛陳金帛誇詡之其人大喜出一文書稱利貞二年十二月約來年以馬來換所須文選五經國語三史初學記及醫釋等書恪厚犒遣之而不敢奏也防宜州溪洞巡檢常恭者赴闕持南丹州莫延甚表乞就宜州北之橫山市馬可省三十程【產馬地至南丹十程南丹至靜江十三程】張說在樞院以其表聞李壽翁時爲檢詳文字爲說言邕逺宜近人孰不知前於其塗彼其無意況今莫氏方橫乃欲爲之除道而擅以立市之饒誤以小吏妄作將啟邊釁請論如法說不聽命從義郎李宗彥以提防綱馬驛程往宜州措置【九年十二月甲戌】旣而說罷政樞密院乃奏宗彥等所言邊方不便罷之淳熈元年秋也【說以八月罷政密院以十月奏罷宜州買馬】帥臣範致能因劾常恭之罪下吏削籍流竄焉廣馬例以五十匹爲一綱毎年遇三十綱許以推賞然官吏爲姦博馬銀多雜以銅【蠻人交易毎握臂釧撲銀一兩而以爲準】鹽百斤爲畚朘減至六十所贏皆官吏共蝕之蠻知覺不肯以良馬來所市率多老馬病駑且不能登數致能爲之約束太守至鎔釧撲增足鹽畚逮其去官之嵗市馬乃六十綱前此未有也【淳熈二年】嶺南自產小駟直十千餘緡與淮湖所出無異大理西戎接壤故多馬馬𨿽互市於廣南其實猶西馬也蓋馬喜髙寒非炎方所利淳熈二年秋占城國王遺瓊州守臣書遣六百人海舟三十艘至海南買馬上命帥臣張敬夫作書諭以中國馬未嘗出外夷人乃去安南亦不產馬故以象拒戰焉

淮馬

淮馬者隆興初張魏公爲江淮都督嘗卽淮上市之魏公以爲朝廷嵗於川廣市戰馬毎匹不下三四百千而又道逺多斃今淮馬毎匹通不滿二百千且軍中卽日可得上從之都督府廢乃止然淮馬矮小實不可用者故取諸廣者此耳乾道以後又詔於淮郡市馬於是多有越淮盜馬來售者又奉議郎曽昭守濠州至以其馬起綱赴行在北人以爲言淮西帥臣趙善俊奏其事大臣欲下令還之孝宗以爲得體乃諭善俊執死罪囚付昭令斬之曰此盜馬者也於是一綱已至禦馬院命濠州以死損報而次綱未至者皆遣還之昭坐追三官放罷自是不復買淮馬云【曽昭以乾道七年三月二十四日戊戌行遣此事嘗見親筆處分史不能詳也】

三衛諸軍取馬數

舊於川秦市馬赴樞密院而道斃者多紹興二十四年冬始命撥秦馬付三衛命小校往取之三司取馬再嵗一往互用精甲四千四百人州縣頗憚其費二十七年秋又詔川馬不得赴行在分江上諸軍鎭江建康荊鄂等各七百五十江池軍各五百殿前二千五百馬步司各千而以川馬之良者二百進禦紹興十九年春所定也

綱馬皆陸路

凡川秦綱馬皆遵陸路乾道初吳信王璘爲宣撫使始議以爲綱勞費又均房一帶乃歷峻嶺亂石之間馬傷其蹄道斃者多請以舟載馬而東【元年五月丙寅】上命防路造舟與之張眞父帥防力言其不可以爲毎綱三舟【舟安馬十八匹】用梢水一百二十人【毎舡梢公三十四人水手六人】自防至歸往返半月程【下程水三日上水四十二日】雇食錢九百緡【毎人雇錢二百食日錢三百】以嵗額一百三十五綱計之度用錢十二萬一千五百緡而起蓋爲馬驛及一行官兵批支艸料不與焉一州如此其十州可類推又毎郡且約造十五綱之舟循環津載凡爲三萬五千緡【毎舟費八百緡】而一舟十五綱往返勢必腐敗來嵗又當攺作況十郡之舟應用水手萬二千人【每舟以千二百人循環往來津載方不積厭】毎州批支三日料計二千八百二十石【毎匹日支大麥八升】粟艸四十五萬七千五百斤【毎匹日支十三斤】自利至峽十一州嵗費約二百緡又且出產不敷決難樁辦大臣進呈【九月丁卯】上曰第令造舟與璘他日有損壊者軍自修之其他皆吳璘自辦其事遂行洪聖時在成都亦言其不便不聽始議馬舟至鄂州登陸樞密汪明逺乞令諸軍以馬舟泛大江而下上曰大江風濤或作卽數日不可行自鄂州遵陸可也【元年十一月辛酉】未幾璘條上馬綱畫一復以芻秣等事委茶司及沿流諸郡明逺以爲不可【是月辛未】而又請修歸峽棧道宰相洪景伯曰歸峽道路險峻人猶不可行馬豈可行也乃命至荊南遵陸【十二月庚寅】於是璘已俾三衛取馬軍士貼舟而東上聞之諭大臣曰如此卽空舟如何得回遂更命璘措置【三年二月庚辰】璘奏已出本司錢七萬五千緡付合州造馬舡二百【毎只約物料人工食費四百五十貫錢引】綱三船可載一綱【五百料舡可載二十匹七百料舡可載二十五匹】自利州至峽州計二十八程【利至閬閬至果果至合皆日可到今各計四日程合至恭恭至浩浩至忠忠至萬萬至防皆一日或日半可到至今各計兩日程防至歸歸至峽各計三十程】毎五十綱日支料二百石通計五千六百石已支錢一萬二千二百緡【果州以上毎石兩貫合州以下毎石一貫五百今並支兩貫】五十綱募梢火八百人【毎綱梢火二舟各八】益以牽馬人一千二百五十人【毎綱二十五人】及遂州所產回船軍兵二百五十人【毎綱五人】除軍兵外梢火雇錢爲二萬緡【利閬果防工各二貫火兒半之谷恭涪忠歸五州梢工各二貫五百文火兒一萬五貫五百文】如今所發來五十綱西馬比陸路無死損阻滯川馬亦依此撥發奏可【二月丁亥】於是大臣因爲上言恐璘亦疑水路有未盡善上不以爲然明年春防路轉運司主管文字潼川任續至行在上言今造舟已畢土役事罷山程灘險利害相當在所不論惟欲撥陸路之芻秣以免沿流之煩費輟四路之軍兵以免篙梢之追擾四路廂禁軍數目不少若各輟五千人於沿流十郡充水軍其衣糧令元來處科撥馬綱行則迎送舟船馬綱住則訓習水戰莫此爲便上大善之下制置司撥廂禁軍共三千五百人如所請【三月甲子】時眞父已去王龜齡代之與漕臣查元章皆力論其擾人而不聽也有知歸州周允升者傳防璘說言本郡舟船艸料皆已辦集卽擢爲防州轉運判官而任續亦除知涪州又易恭州使監送峽江湍險軍士素不諳習一遇灘磧人馬覆溺於是驅沿流之民爲之操舟所賫衣糧爲之刼奪所過雞犬爲之一空未幾璘薨虞並父代爲宣撫使奏言水路至荊南三千餘里一旦風阻行船不得或至三五日馬失餽飼乞自金州舟行五驛至淨口遵陸行至均州上從之【三年十月甲子】後月餘言者又奏馬綱所至騷擾江村而商販米斛之舟尢被其毒況水路馬數較之陸行存亡相若而於糴場大有妨礙乃詔川路馬船日下廢罷【十一月己巳】蓋自璘請建之利防兩路沿江十餘郡之被其害者三載而後得免云

廣中鹽易馬

廣馬之良者赴三衛而其他則付建康鎭江府池鄂太平州軍中皆有常數舊以廣西十州民運鹽至橫山寨民甚苦之紹興十九年逮陳璹爲經略使始以官錢募小校運送若鹽無缺失則使部良馬至行在以酬之至今爲例

孳生監牧

自渡江以來無復國馬紹興二十年冬始命三省樞密院措置馬鹽【十月辛卯】後置於饒州以守倅領之擇官田爲牧地復置官提舉俄亦廢四年又置監於臨安之餘杭及南蕩四月丙午十九年夏詔馬五百匹爲一監一牡爲四監監分四郡嵗產駒三分如斃二分已上有賞罰上嘗謂大臣曰議者言南地不宜牧馬朕昨自措置養馬今方二三年已得馬數百矣【十三年五月癸亥】先是川路所置馬嵗付鎭江軍中牧養十九年春上以未見孳生之數遂分送江上諸軍仍立賞罰【正月庚戌】後又置監於郢鄂之間牡千牝倍十有餘年才生三十駒而又不可用乃已故國之戰馬悉仰於川秦廣三邊馬也

禦前軍器所【器中物料所書斤重價直等附】

元丰官制置軍器監以掌戎器之政令又有禦前軍器所之役兵有萬全軍匠三千七百人東西作坊工匠五千人紹興初役兵才千人而已久之增至千六百餘人於諸道增差二千九百餘人除本劵外日增給百七十錢月斗半米於是內庫造作累年兵械山積而諸軍亦各除戎器二十六年詔見役工匠宜減免江浙福建諸州所發物料皆蠲之【二月甲戌】有司尋奏物料以三分爲率減一分工匠以二千人雜役兵以五百人爲額舊時軍器所得専逹建炎中嘗以大閹董慤提舉未逾年卽罷之紹興五年春始工部【三月戊午】後復以中人典領其調度程品工部軍器監有不得預聞者三十年秋黃通老爲侍郎爲上言非祖宗建官正名之意請得屬稽考之詔依條檢察【七月庚子】孝宗受禪之十四日【紹興三十二年七月己丑】有防增置提防官一員後五日以內省都知李綽爲之攺稱提舉又七日詔禦前軍器所専提舉其工部等指揮勿行張眞父時爲禦史力論其不然且言軍器所不治令工部按劾措置可也工部不職罪之可也今使內侍掌之則它日吏部有銓量之獘戶部有財賦之獘以至兵部軍政之施刑部獄訟之繁亦將盡以中官典領之邪繼又論近日大小飛蝗地震皆小人紊政之象其不可有四上乃命仍工部【七月庚申】綽怒丐免乃復選皇臣代之【八月庚午】今軍器所拋降諸道木羽箭動輙數百萬枝黃牛皮亦數十萬張其他所需稱此郡邑多以煩民凡事軍器所造甲毎副用甲葉一千八百二十五約重五十斤分四等披膊葉重二錢六分【凡五百四斤】甲身葉重四錢七分【三百二十二斤】腿裙葉重四錢半【六百七十九斤】頭鍪葉重二錢半【三百十一斤】頭鍪眉宇共重二斤十二兩皮綿結頭事件重五斤十二兩五錢一分【紹興四年正月乙丑軍器所定直】凡軍中造提刀一費錢二千三百弓一費二千七百手箭一費七十四弩箭一費錢六千五應鼓一費六千五百披膊一副費錢三十八千二百兵幕一座費錢六十九千八百朱馬甲一副費錢四十千一百朱馬甲當胸一副費錢十七千三百皆有奇【紹興三年六月丁亥神武軍所定直】凡弓甲物料荊湖福建浙西四路諸州軍計數赴殿司及沿江諸軍制造溫鍪等八州計數赴馬司江臺等八州計數赴步司惟明信等九州弓甲【隆興慶元府贛撫袁信州臨江興國南安軍】升宣等七州【建康寧國府太建昌平荺衢州廣徳軍】紹興府甲皆造成赴內軍器庫而諸道羽箭亦皆造成紹興二十九年夏郡國多以乏人匠爲言遂命計料輸之惟荊州軍及信州造箭如故【四月己酉】木羽弩箭者不用羽創自乾道中又有尅敵弓韓蘄王所創自紹興中至今不廢

四川作院

自休兵之後有防命成都潼川遂寧府及嘉卭資渠共七州自作院日造甲興元府興閬城州大安軍仙人關六處作院日造神臂弓甲皮氊其器械山積今並屬總領所給之有軍庫馬弓弩弓多至數十萬箭數百萬枝

舟師戰車

東南沮洳非用武之地故多以舟師勝建炎四年春陳思恭窘烏珠於太湖紹興三十一年冬節使斬鄭嘉努於石臼島虞應公敗完顏亮於采石磯皆舟師也今沿江諸軍咸有棹船士每按試中流上下如飛北人駭愕紹興二年有布衣王大智者獻戰車式上乃命其爲樞密院計議官明年車𨿽成而不可用也遂罷之至二十九年夏殿前司統制官陳敏復上戰車之議上乃謂大臣曰其車制𨿽古然而用各有宜況其物料最多南方所無也姑令三帥議之或免武臣有一得之嘆耳其後卒不能行議者謂春秋時申公使吳教之乘車由是始大其法故曰或以爲可用於今日不知古時以兵車交戰者也今金人専尙鐡騎而吾欲以戰車用之誠未見其可也【按靖康末樞密院將官劉浩者在於河北募兵創造戰車其法有左右角前後拒各式冊載卒二十五人毎車計百人而宗汝霖戰車者十有一人執器械輔車者四十有四人毎車計五十五人如李伯紀戰車之法兩竿雙輪上設皮蘺以捍矢石下施鐡裙以衛人足旁施鐡索聮絡可爲營四人推竿以運車一人登車以發矢二十人執器械夾之兩旁毎車計用二十五人法皆不同但不知王大智所陳其戰車之法又不知何如者也】開禧初中郎將厲仲方者歷陽守而仲方本書生嘗造戰車並九牛弩未及用而罷去周虎繼之或謂虎用其戰車乃敗敵於淸水鎭然不知其詳何如也

建炎雜記甲集卷十八﹤史部﹐政書類﹐通制之屬﹐建炎雜記﹥

欽定四庫全書

建炎雜記甲集卷十九

宋李心傳撰

邊防一

靖康建炎紹興大臣和戰守避說

靖康中大臣言邊事者爲四說李伯紀欲戰何文縝欲守李士美吳元中欲和白防享唐欽叟欲去建炎紹興間大臣言邊事者亦爲四說李伯紀張徳逺欲戰範覺民趙元鎭欲守黃懋和汪廷俟秦防之欲和呂元直朱藏一欲去始上之在南都也河東北軍民猶爲朝廷固守其地故伯紀建言遣張所招撫河北而傅亮經制河東然皆未及渡河而伯紀去位黃汪共政因以河爲守焉己酉南渡遂不能守河旣建僞齊猶以淮北爲界其後秦防之與烏珠分畫又棄海泗唐鄧和尙原方山及商秦之半紹興末復取之至隆興又棄時執政大臣張魏公獨主戰陳魯公湯慶公史郡王皆主和議故和議遂定

十三處功

自金人入中原將帥望風奔潰未嘗有敢抗之者建炎三年十二月烏珠自杭州分兵至明州城下浙東制置使張俊拒之小揵四年二月烏珠還過吳江縣浙西宣撫司統制陳思恭以舟師敗之於太湖幾獲烏珠紹興元年十月烏珠親攻和尙原陜西都統制吳玠出奇邀擊大破之烏珠中流矢二僅以身免四年三月令陜西經略使薩裏罕犯金平爲吳玠所敗十月淮東宣撫使韓世忠敗烏珠遊騎於大儀鎭烏珠遂不進六年十月主管殿前司公事楊沂中敗僞齊劉猊於藕塘降殺無遺猊挺身遁十年六月馬軍都虞劉錡大敗烏珠於順昌烏珠拔寨還東京兩淮遂定十一年二月淮西宣撫使張俊淮北宣撫使楊沂中宣撫判官劉錡大敗烏珠十餘萬眾於拓臯三十一年十月淮南制置使劉錡遣其將員劉琦敗都統軍於髙景山之角林是月浙西副總管李寶敗統軍完顏鄭家奴於密州之唐島斬其守將而去步司統制官邵宏淵拒敵於眞州之胥浦橋獲防十一月中書舍人都督府參贊軍事虞允文以建康統制張振王琪之軍敗金主亮舟師於采石是嵗馬司中軍統制趙樽復蔡州鄂州都統制吳拱拒敵於茨湖統制官王宣拒敵於確山三十年鎭江都統制張子蓋解圍海州此皆渡江以來中國之勝防可稱者也乾道二年冬蔣子禮執政以明州城下和尙原殺金平大儀鎭順昌皂角林胥浦橋塘島采石蔡州茨湖確山海州爲十三處戰功而藕塘不與此捷乃非金人故也【二年八月二十四日甲午降防】

建炎三大戰

建炎紹興初諸將未嘗與金戰也張俊號爲名將然猶曰達蘭善戰其鋒不可當今救楚州並亡無益曲端與羅索戰於白原【建炎四年正月】杜充與烏珠戰於建康【三年十二月】劉錫與羅索戰於富平【四年九月】皆敗焉其他率爾望風奔潰蓋未嘗接戰也曲端者本王子尙部曲張魏公收爲主將端驟得志而驕白原之敗其气已沮故富平之役曲端以爲難

富平之役【二事】

張魏公之使秦蜀也約以治兵三年而後用師進取公甫至秦亭而烏珠犯浙江上浮海東徵公聞卽將見兵十餘萬人入衛明年春至房陵遇得音聞金騎已退乃還是秋公聞金欲再犯江淮乃議出師以撓其勢曲端壯湣爲都統制以士不習戰難之參贊軍事劉彥衝亦以爲非計公曰吾豈不知此顧東南方急不得不爾遂合戰於富平然是冬達蘭不能渡江而陜服之師遂爲羅索所敗時幕客獨王子髙贊之而吳武安玠爲禆將亦以爲難而不見聽云時人皆以此咎公特未知其本心爾當富平之役合五路之師四十萬熈河經略使劉錫爲都統制永興帥吳武安玠涇原帥劉忠武珙慶元帥趙觀察哲秦鳯提刑郭恭毅浩皆在行間時哲常請分兵魏公不聽也及敗哲全師而返魏公怒其先退故斬之然哲當復辟時有功在西邊又爲名將故魏公誅之當時亦無人以爲是

烏珠犯浙江

建炎末烏珠謀犯浙江上將幸防稽三年秋七月先奉孟太后及祖宗神主往豫章閏八月上自建康東往畱杜丞相充領行營之眾十餘萬守長江之險又命劉武僖屯池州以爲之援而韓蘄王屯京口張忠烈以其兵從上行冬十一月烏珠渡江武僖退屯皇子太后奔防州衛兵皆潰祖宗神禦後宮美人頗有失者杜充遁而降韓蘄王亦焚鎭江而去十二月烏珠自宗城徑趨臨安上遽航海是嵗除夕金遣偏將鏡士至明州爲忠烈所敗四年春金兵再至忠烈引兵遁金遂屠明州及春水將發烏珠乃焚臨安而去韓忠武要之於黃天蕩相持四十八日夏四月烏珠自建康潛鑿小河而去忠武追之金從上江縱火焚其舟師韓大敗是役也江浙荊湖皆爲胡人所踐然烏珠亦危幾不得免自是不復過江焉

吳玠和尙原之勝【仙人關之勝】

紹興初金陜西選鋒都統羅索死烏珠防諸道及女眞兵數萬人造浮梁跨渭元年春親攻和尙原吳武安以陜西都統制出奇邀擊大敗之烏珠中流矢二僅以身免獲其麾蓋自金入中原其敗衂未嘗如此也三年春二月尼瑪哈在大同府復遣陜西經略使薩裏罕與劉豫子麟襄五路叛兵自商於入寇金州守將王彥棄城走武安收兵保仙人原金遂入梁洋蜀中復大震張魏公猶爲宣撫使下令治潼川將士皆憤劉彥衝諫而止金畱屯中梁山逾月夏四月始自斜谷去紹興元年秋烏珠敗牛臯李橫於牟駝崗自商於謀寇蜀四年春與薩裏罕以十萬騎冦仙人關時張公已去武安豫爲壘於關側號殺金平嚴兵待之三月朔金攻殺金平武安都統制官吳璘楊政田晟禆將姚仲王喜擊卻之金不能支乃引去還屯鳯翔授田土爲久畱計自是不復冦蜀矣

嶽飛襄陽之勝

襄陽據荊楚上游爲蜀門戶紹興三年夏僞齊將李成攻陷之鎭撫使李橫以軍食不繼率部曲奔豫章時趙忠簡爲帥也四年忠簡入秉政議遣嶽鵬舉自江西復襄陽簽書樞密院事徐師川難之上不從師川由此罷政其秋遂復襄陽云

紹興失河南

河南自靖康中首爲尼瑪哈所破伊陽人翟進率軍民上山保險建炎初以進爲京西制置使守其地二年冬十月進爲劇冦楊進所襲墜塹死翟興代之後擢興河南鎭撫使劉豫旣立深憚興紹興二年春用其降將楊偉計與金人兵襲山寨興戰死子琮代爲鎭撫使久之襄頴皆陷琮孤立力不能敵帥麾下所部突圍而出朝廷始盡失河南焉

韓世忠大儀之勝【楊存中藕塘之勝】

自金立僞齊【建炎四年秋】繼以余覩之叛【紹興二年秋】由是不復冦江淮紹興四年秋劉豫聞朝廷遣章尙書誼求湖南地乃乞師入寇金主晟命諸將議之尼瑪哈烏珠皆以爲難鄂爾坤以爲可遂命鄂爾坤及達蘭權左右副元帥提兵應豫又以右都監烏珠嘗過江知地險易使爲先鋒於是騎兵自泗攻揚步兵自楚攻髙郵朱藏一聞之勸上避敵趙忠簡獨曰戰而不捷去未晚也上遂命忠簡代爲相而忠簡奏起張忠獻代知樞密院事卽日赴江上視師上自幸平江冬十月韓蘄王敗烏珠之前軍於大儀鎭烏珠還泗上防天大雨雪軍糧乏絕蕃漢軍皆不願行又聞金主病篤十二月烏珠用其愛將韓嘗計夜引還韓劉二將追擊之俘獲甚眾劉麟僅以身免明年上還臨安擢忠獻爲相是夏忠獻旣平楊麼鋭意大舉動六年春遂以都督行邊揭榜防豫僣逆之罪命韓蘄屯楚州以圖睢陽劉安城屯合肥以招北軍張魯王進屯盱眙而楊和王領中軍爲後翼又命嶽武穆屯襄陽以謀中原武穆遣兵入蔡州焚其積聚軍聲大振秋九月上復幸平江劉豫聞求救於金熈宗亶其伯父領三省四宋國王宗磐難之乃聽豫行遣烏珠提兵黎陽以觀釁時豫以其子淮西王麟爲行防尙書令遣叛將李成孔彥舟關師古領鄕兵三十萬逼合肥又遣其侄猊東出渦口左廂趙忠簡聞之懼議移盱眙之戍退合肥之師召襄陽之兵東下蓋欲専爲操江時因劉安城已棄合肥張忠獻自馳至采石止之冬十一月楊和王與劉猊遇於藕塘殺降無遺麟拔寨遁而去獲其糧舟四百艘十一月忠簡罷忠獻獨相明年春三月上幸建康自是金人不敢南而劉相則廢矣

建炎雜記甲集卷十九

欽定四庫全書

建炎雜記甲集卷二十

宋李心傳撰

邊防

金亮叛盟

金海陵煬王以癸酉冬簒立乙亥嵗乙酉南侵意遂謀遷居汴都未幾大內火宮室悉爲所焚由是遷都之計稍緩丙子嵗復營汴都戊寅夏諭其吏部尙書李通等以夢上帝命已徵江南其秋擢通參知政事己卯春遂罷淮北陜西諸場三月再修汴京冬命李通造軍器於中都戶部尙書蘇保衡造戰船於潞河又以吾叛臣施逵來賀庚辰正旦【逵在金攺名宜中】密隱畫工使圖臨安之江山城郭以歸秋金主命戶部尙書梁球計女眞契丹奚三部之中不限丁數悉簽起之凡二十四萬以其半壯者爲正軍弱者爲烏勒喜又簽中原渤海漢兒十五道【中都南京兩道不簽】毎道各萬人合蕃漢兵爲二十七萬時光守彊友諒者言金主已死幼主嗣位攺元新徳大臣信之辛巳春虞並甫賀正旦還言金主不死已授甲造舟必爲南渡之計上擢並甫中書舍人三月左相陳魯公聞金決叛盟乃稍飭兩淮邊備夏四月命吳襄烈拱以所部自蜀中移戍漢上而徙劉太尉錡典鎭江諸軍不閱月王全來出慢語大閹張去爲陰陳避敵之計宰相陳魯公持不可乃以吳信王璘爲四川宣撫使而制置使王剛中同措置軍前事務六月命成節使閔以騎司軍三萬人往武昌控扼時金主在汝州避暑朝廷恐其驟至因拜劉信叔爲江淮制置使禦之是月北人魏勝取海州秋金主徙汴京命統軍劉諤出唐鄧以窺荊襄張忠彥屯鳳翔以圖巴蜀蘇保衡統水軍以趨浙右餘兵則自將焉九月盱眙監渡官憂侵泗州先是金主造浮梁於淮冬十月三日自渦口濟眾號百萬人情相望鉦鼓之聲相聞逺近大震

李寶膠西之勝

紹興五年劉豫嘗獻海道圖及戰船木樣於金主亶亶入其說采木於蔚州將造戰船且浮海入寇旣而盜賊蜂起事遂中輟海陵之世淮浙姦民倪荀梁簡等至北地獻議造舟爲鄕導己卯海陵乃命蘇保衡造舟於潞河辛巳秋以保衡爲統軍使浮海來寇朝廷聞之命浙道副總管李寶駐江陰以防海道八月末寶發江陰至東海縣解魏勝之圍冬十月遂引舟師至密州膠西縣石臼島時敵舟已出海口相距止一山風卽南下不知王師之猝至也丙寅風自南來眾喜爭奮引防握刄俄頃過山鼓聲震疊敵驚失措敵防皆以錦纈爲之彌亙數里忽爲波濤捲聚一隅窘蹙揺亂無復行次寶命以火箭射之煙焰隨發延燒數百艘火不及者猶欲前拒寶命健士躍登其舟以短兵擊殪之其餘皆中原舊民脫甲而降者三千餘人斬副統軍完顏鄭家奴蘇保衡自經死捕得倪荀梁簡皆誅之獲其軍儲器械以萬計寶聞金主已渡淮遂還屯東海遣人奏捷

虞丞相采石之勝

辛巳十月海陵旣渡淮建康都統制王節使棄廬州去引兵屯采石破敵軍統領姚興者獨以所步三千人戰死於尉子橋權言於朝云已退所以導敵深入將與邵龍淵李顯忠夾擊之朱漢章楊元老猶以爲然上聞敵已迫命漢章都督江淮軍馬漢章辭乃命葉審言以元樞統親軍馬虞並父舍人參贊軍事十二月甲戌審言至建康夜被防以李顯忠代王權乃詐以檄召權計事命並父馳至池州趨顯忠交權軍事時葛王已立【葛王以十月朔立於防寧】海陵爲內變所撓駐軍和州之雞籠山用閹人梁漢臣議將自采石濟乙亥臨江築壇刑白墨馬祭天期用翌日南渡丙子並父將至采石道聞之卽疾前督王權餘軍決戰士皆願死於是統制張振王琪時新盛俊等列江岸靜以待之而以海船載精兵駐中流迎敵布陣甫畢金主自以小紅旗麾舟絕江而來先是諸將盡伏山崦敵未之覺也一見大驚欲退不可敵舟皆旋爲之底極不平舟中之人皆不能施故遂盡爲官軍所殺是夕椎牛張酒以勞軍夜半復嚴兵以待敵丁丑並甫命戚新引舟師直抵楊林河口戒之曰若敵舟自河出卽齊力射之必爭與死毋令一舟得出如河口無敵船則以尅敵神臂弓射北岸新卽駐舟江心齊力射敵見舟無歸路遂以下流縦火自焚官軍亦於上流焚其舟凡百八十金主引去夜住州是日李顯中駐采石【梁漢臣者梁師成養子也】

劉錡皂角林之勝

劉信叔以九月二十九日發揚州十月至山陽聞金主渡淮遂還走州盡棄淮東之地時金主遣統軍步騎數萬攻揚州信叔將大軍禦之敵以氊裹糧舟載糧而上信叔募善沒者鑿舟沈之敵大驚俄而信叔病嘔血乃不能支猶肩輿臨敵敵遂犯揚子橋欲以邀之乙丑信叔遣左軍統制員琦戰於皂角林小校王佐以步卒四百人自林設伏敵旣入張弩俄發大敗之斬景山俘數百人敵乃還而信叔亦退屯鎭江府十一月信叔病劇督視軍馬葉審言以副總管李橫攝都統制趣令過江信叔兄子汜爲中軍統制官隨橫渡江以往壬申戰於州汜軍大敗庚辰虞並父自采石還建康審言卽命往州防托丁亥信叔以疾奉辭上聞汜軍敗亟命禦營宿衛使楊和王如鎭江措置諭大臣放散百官浮海避敵陳魯公得禦札亟焚之事遂止金主至州數日聞李寶已入膠西成閔諸軍順流而下亮愈忿乃還揚州召諸將約三日畢濟過期盡殺之諸將以天險諫亮不従乙未夜諸將卽帳中殺亮語在金源事中諸酋旣弒亮欲遣使報我訪得州所俘成中郎張眞使持其都督府牒至本朝三省樞密院云正隆失徳無名興師兩國生靈枉被塗炭已從廢殞具議班師各務戢兵以全舊好十二月甲辰直至行在上乃命諸道迆邐進師是月上幸建康壬午二月復還臨安

髙宗建康東歸

上之在建康也吳明可芾爲殿中侍禦史建言大駕宜畱建康以系中原之望防有陳駐蹕利害者詔侍従臺諫議之明可謂建康可以控帶襄漢經理淮甸若還臨安則西北之勢不能相接時朝論不欲進取乃詔以淵聖皇帝祔廟將及暫還臨安上未行邊吏言金人來聘明可言金使之來蓋欲窺吾進退視吾虛實不如受禮建康俟其出疆然後還亦未晚也不從上旣定議東還而軍務盡付張和公爲建康畱守眾望屬之詔以楊和王爲宣撫使中外大失所望劉恭甫舍人不書錄黃上怒恭甫封還卒罷宣撫使俾専措置而已是嵗四月遂召和王還行在以張公兼措置兩淮事先是金人以十萬眾圍魏勝於海州上命張太尉子蓋爲鎭江都統制自京口往救之且令張公節制子蓋曰彼眾我寡利在速戰不可使賊知吾虛實五月辛亥子蓋率精鋭數千騎先入敗敵於石湫堰敵溺死者千餘騎遁去後六日海州圍解然廟堂旣主和議不言兵故召諸將還無復北討之意矣

癸未甲申和戰本末

金亮之殞也朝廷旣復兩淮地遂乘勝取海泗唐鄧陳蔡許汝嵩壽等十郡未幾有詔班師諸將乃棄蔡諸郡而歸淮寧土豪陳亨祖者先挈地來降及是死於難始京東義士耿京率眾據東平府遣掌書記辛棄疾赴行在壬午春勅授京平軍節度使節制京東河北忠義軍旣而張忠建來告登位朝廷遂不復通後京亦爲金所誅獨唐鄧海泗猶在是夏金以數萬眾圍海州四月丁丑詔以張子蓋爲鎭江都統制往援之【子蓋之侄俊以節制使時奉京詞】張魏公時判建康兼措置兩淮事務乃命蓋受魏節度子蓋亟渡江五月辛亥遇敵於石湫堰大敗之丁巳海州圍解六月丙子孝宗受禪七月庚子魏公被防入對見於內殿癸卯拜江淮宣撫使甲子洪景盧賀金主登位回赴行在先是金主遣都元帥布薩忠義左副元帥赫捨哩志寧來經略四川地旣爲我師所敗乃欲大言以脇取之於是命其知泗州富察圖們以檄至盱眙軍【金之泗州守富察圖們寓治宿州】九月庚子詔略曰敵人來索舊禮從之則不忍屈不從邊患未已中原歸正人源源不絕納之則東南力不能給否則絕向化之心宰執侍從防諫各宜以己見指陳定論以聞於是翰林學士承防洪遵給事中金安節中書舍人唐文若起居郎兼權中書舍人周必大共爲一議【大略謂宜眞情徑行酌減前日之數或許稍歸侵地如海陜之類或嵗遺金繒則彼旣可以借口而我亦有以安歸向之心矣】殿中侍禦史張震自爲一議【大略謂海州控扼海道陜西險要之地不可棄若棄海陜勢必諸方受累歸附者不安矣】權工部侍郎張闡自爲一議【大略謂選將練兵名分可正招集江淮兵授田耕種】監察禦史陳良翰自爲一議【大略謂不用舊禮然後遺民可招】其餘侍從防諫囊封繼上而宰執獨無事奏史魯公時爲參知政事上問之史公但以謹邊備爲對【略曰先爲守備是乃良規勿以一時之權宜不度今年之事力如聽淺謀之士時興不教之師冦去則論賞邀功冦至則斂兵而遁謂之恢復豈不痛哉】於是金之右副元帥喀齊喀與四川宣撫使吳璘爭徳順方急蜀人楊民望爲吏部郎官建言宜棄三路而虞並父爲宣諭使力請勿棄章十餘上丁酉並父罷知防州辛丑詔璘審度事勢從長措置務要保防川蜀蓋示以棄地之意也又詔侍從防諌各舉備使蜀者防諌共舉汪聖錫【見知福州】沈徳和【見知平江】許覺民【見知宣州】皆可用而周子充與侍從共舉王瞻叔【見太府領四川總卿】辛亥以瞻叔權戶部侍郎充宣諭使上尋悔乙卯冬復命並父往璘軍前計事事畢赴行在戊午報登位使劉共父辭行十月己巳葉審言罷知樞密院以防諌張眞父周元持論劾也是時金人積糧聚兵於宿州之靈壁及虹縣而淮西招撫使李顯忠建康都統制邵宏淵議欲襲其二邑魏公言於朝史公以七事報之大略言二將恐未可恃魏公欲先取山東地十一月乙巳詔以張子蓋爲淮東招撫使史公力論其不可【大略謂山東去敵萬里彼𨿽不能守未必成其彊兩淮大地陷沒則朝廷之憂復如何矣】弗聽後十六日乞免樞密院職事許之史公尋復論招納三獘【一棄實而附名二捨近而謀逺三見利而忘害】蓋左相張魏公招納故也十二月丙寅手詔罷得順軍屯戍並令於秦州島裏安泊【此棄三路二月十四日指揮也】辛未劉共父還行在隆興元年正月庚子史公拜右僕射魏公亦拜樞密使都督江淮軍馬子蓋聞朝廷不允感憤悒死【正月七日戊戌】魏公乃定搗二邑之議命布衣李信甫者獻書言招納之利二月壬戌上命信甫以兵部員外郎爲宣諭使持防書間往撫定中原已首擢顯忠主管殿前司公事先是金帥答魏公書謂境土當以正隆以前爲界魏公聞於朝又上出師之計參贊軍務陳應求唐立夫謂其難二公以言刼之陳唐語塞四月戊辰魏公入奏事上定議出師渡淮而諫二公不可由是三省樞密院不復預聞徑自督府行下魏公至揚州合殿前江淮兵八十萬可用者六萬分二將號二十萬戊子宏淵大軍次盱眙己丑顯忠大軍次定逺五月甲午二師濟淮丁酉顯忠復靈壁縣宏淵至虹縣敵拒之戊戌顯忠又東趨虹縣富察圖們大周仁亦降軍聲大震右翼軍都統蕭琦窮蹙癸卯以親從百餘人降於顯忠壬寅魏公渡江甲辰捷走至行在右相先以不與出師力丐免禦史王龜齡亦有言乙巳右相罷丙午二將復宿州防宏淵與顯忠不相能而顯忠又私其帛不以犒士士憤怨辛亥赫捨哩志寧自睢陽引兵至城下遇官軍官軍漸潰癸丑拜顯忠使相宏淵節度使甲寅夜兩軍大潰而歸敵亦不追士卒死亡甚眾資糧器械委棄皆盡乙卯下詔親徵丙辰詔魏公兼都督荊襄軍馬【代汪明逺】蓋未知苻離之潰也是日二將至濠州顯忠待罪魏公以劉保爲鎭江都統制先是傳者言宏淵已死金乘勝南來魏公乃乞遣使議和又乞致仕六月癸卯奏至行在丁卯召湯進之爲醴泉觀察兼侍讀【時以大觀文領洞霄】戊辰召虞並父赴行在【時以�學守太平】庚午魏公自盱眙還揚州壬申楊存中爲禦營使節制殿前司馬【太傅郡和義王】癸酉下詔責已左相待罪魏公降特進【元系少傅】充江淮宣撫使己卯責顯忠於筠州甲申虞並父爲湖北京西宣諭使後六日攺充制置使七月癸巳進之復相丙申罷宣撫使便宜行事八月丙寅復魏公都督江淮軍馬先一日【八月六日甲子】赫捨哩志寧將書遺三省樞密院己卯進呈上付都督魏公未卽答而湯陳二相欲亟與之和丙戌以淮西安撫司幹辦公事盧仲言爲樞密院計議官持報書以往大略謂泗海唐鄧等州乃正隆渝盟之後本朝未遣使之前得之至於嵗幣固非所較苐以兩淮凋殘之後恐未能充其數九月仲賢辭行上戒勿許四郡而執政命許之無傷仲賢至宿州布薩忠義懼之以威乃言歸當稟命許四郡遂以忠義遺三省樞密院書來凡畫定四事一叔侄通言之式二唐鄧海泗之地三嵗幣銀絹之數四叛亡俘虜之人且約令十一月二十日以前持誓書來史丞相之在位也嘗與魏公議欲以弟侄之禮事之【書見鄖峯漫錄】至是頗合其說己丑進呈執政皆賀上猶欲止割海泗徐議唐鄧侍禦史周操右正言陳良翰聞之相繼入見論其不可【十一月十一日戊戌】上令執政出金書示之執政不出湯相遽奏以戶部侍郎王之望爲通問使知閣門事龍大淵副之【十三日庚子】大淵上所厚也是日操良翰始見金書翌日共奏乞勿與四州待得陵寢而後與嵗幣於是左僕射陳康伯右僕射湯思退參知政事周葵同知樞密院事洪遵同奏張浚宿望實當梱寄凡所持論人無不從侍從防諌之臣亦當與聞國論望召浚歸闕特垂諮訪乃令侍從臺諌集議當與不當議和合與不合遣使禮數之後先地土貴於取予仍令各薦所知以備小使凡五事於後省限一日集議【十一月十四日辛丑】翌午吏部尙書淩景夏戶部尙書韓仲通權吏部侍郎余時言刑部侍郎路彬同一議【大略謂旣正名分則和當遣使而與嵗幣四州疆土當講與祖宗之陵寢及欽廟梓宮兩易之】禮部侍郎黃中兵部侍郎金安節同一議【大略謂如稱叔侄二字未得允當國號不加大字不用再拜嵗如增幣當還欽宗梓宮四州爲淮襄屏蔽不可與寧少豈肯不歸我田毎遣使首當迎奉陵寢地彼必使人入國爲陵寢一決】侍禦史周操左正言陳良翰同一議【大略謂名分旣正則侄國之類不須深較惟土疆不可與國家正人不可遣邊備不可撤及毎嵗展敬陵寢皆須預約又乞令張浚條具】給事中前周材起居舍人馬騏同一議【大略謂我當稱大宋謹白如與大遼之事先有定議四州決不可割又乞令張浚參決嵗幣】工部尙書張闡自爲一議【大略謂和不可不議地萬不可割使不可常遣嵗幣不可不較今不如擊之勝而後與和則恩威兼著】起居郎胡銓自爲一議【大略謂金因苻離之後震熠求和今欲歸我土地況萬無共戴天之讐講信修睦前黃濳善秦檜失其三綱五常今再無可信之理而前車之覆不可不戒】監察禦史尹穡自爲一議【大略謂嵗幣勿增國家事力未備如與金和不可棄四州勿謂陵寢則和議可集】監察禦史閻安中自爲一議【大略謂四州我之門戶決不可棄當以和好爲權宜用兵爲實政】又翌日上朝徳壽宮【十五日壬寅】因奏知遣使通問事上皇甚喜諭上欲以自備一畨禮物魏公在揚州聞之遣敬夫入奏仲賢辱國無狀上始怒操又論仲賢不應擅許四郡下大理寺削其官召魏公赴行在【十一月十九日丙午】兵部尙書虞允文時爲京湖制置使亦以四州不可去數上疏爭之侍從防諫議之十日宰執復奏言此皆以利害不切於已大言誤國以邀美名祖宗之重豈同戱劇今日和議政欲使軍民小就休息因得爲自治之計以待中原之變上意遂定【侍從防諌以十一月議宰執以二十五日寅集壬子上此言】十二月陳公罷左僕射【初三日己未】先是周操陳良翰嘗言大使未可乃遣小使然上意不以爲然遂遣審議官右宣義郎胡昉修武郎楊由義先行【初八日甲子】後十餘日通問副使王之望龍大淵發行在【十四十五日庚午朝辭乙亥出門】又二日進之轉左僕射而魏公亦拜右僕射【二十一日丁丑】明年正月復以書來大略言四州系本朝內地不當言於意外其餘事理非帥府所當可否三月丙戌朔上手批王之望等並一行禮物並回丁亥詔荊襄川陜嚴爲邊備仍不得先事妄舉湯相計窮請上以社稷大計奏稟上皇而後從事上批付三省曰金無禮如此卿猶欲和今日金勢非秦檜時比卿之議論秦檜不若湯相恐乃陽乞奉祠而陰謀去張公益甚遂令瞻叔大淵驛逓疏上言兵少糧乏樓櫓器械未備斥堠未舉金又無言委曲屯萬眾以守泗州非計上頗惑之乃命魏公行邊【三月五日庚寅】而還戍兵罷招【二十一日丙午詔司建康鎭江大將令三衛戍兵更畨歸寨】右正言尹穡又劾魏公跋扈乃議先罷都督府以瞻叔及錢處和爲兩淮宣諭使代之【三月二十五日庚戌夜批出處和時爲吏部侍郎蓋莊文太子妃之父也】瞻叔未行又拜左諫議大夫【四月二日辛酉】蓋欲使議論歸一也四月魏公還至鎭江乞罷都督府【四月十四日戊辰罷】旣又至平江之虎丘乞罷政上皆許之【二十三日丁醜得防】七月戊子並父罷乙巳命海泗撤戍八月壬午詔魏丞相南夫以宗正少卿爲通問國信使瞻叔上疏陳和戰二策又言今日無橫身任事之臣其胡邦衡爲兵部侍郎因轉對爲上言與金和不可者十臣恐再拜不已必至稱臣稱臣不已必至請降請降不已必至納土納土不已必至輿櫬輿櫬不已必至如晉帝靑衣行酒而後爲快倘乾剛獨斷追回使者絕講和之議以鼓戰士下哀痛之詔以收民心天下庶乎其可爲矣孫造諭金人以重兵脇和上聞有金師乃命建康都統制王彥渡江屯昭關【彥以九月二十日壬寅渡江】三衛大軍江池戎帥相繼皆出又命湯相都督江淮軍馬【九月二十一日癸卯】湯不行十一月忠義自淸河口渡淮守將魏勝戰死【初四日乙酉】劉寶自楚州王彥自開關南道上猶未之知下詔略曰朕以太上聖意不敢重違而宰輔羣臣前後屢請已盡依初式再易國書嵗幣成數亦如其議若彼堅欲商秦之地俘降之人則朕有以國斃不能從也【初五丙戌詔】始湯不行乃命楊存中同視事急復以王瞻叔爲都視十一日督軍馬九月二十三日乙巳及六日戊申又以瞻叔爲同都督【十一月七日戊子】瞻叔聞命力辭後二日乃陞存中爲都督【九日庚寅】翌日思退罷【十日辛卯】又翌日謫永州【十一日壬辰】太學生張觀宋鼎葛用中等七十二人伏闕上書乞斬湯思退王之望尹穡三姦臣敗竄其黨洪適晁公武【適時爲中書舍人】直學士院而用陳康伯胡銓爲腹心召金安節虞允文王太寶陳浚卿王十朋陳良翰黃中龔茂良劉風張栻查籥協謀同心以濟大計時金已自濠州系橋渡淮又分兵陷滁州後三日遂命國信使管辦公事王抃往見金帥翌日下詔視師【十六日丁酉】又翌日【十七日戊戌】復拜陳魯公爲左僕射於是錢處和虞並父皆除執政【處和十一月二十日辛丑除僉憲樞宻院兼權參政並父二十一日壬寅除僉樞同】瞻叔先已請至江上勞師【二十二日癸卯朝辭】金兵至六合縣步軍司中軍統制崔臯擊卻之【十一月二十三日甲辰】王抃出疆凡九日乃至河口見布薩忠義【閏十一月五日辰時】後十一日見赫捨哩志寧【十六日丁卯】敵皆聽許先是朝廷命尹穡胡邦衡分往浙東西措置海道【十一月九日庚子】二人皆挈家以行於是詔穡與邦衡俱罷【閏十一月十一日】瞻叔首下令諸將不得妄進軍上聞金師退命都督府擇利擊之【十七日戊辰夜】卽下堂帖詰責瞻叔言王抃旣還不可冒以小利以害大計上不懌言者乃擊瞻叔罪罷之至二十四日【乙亥除端明知太平】十二月南夫渡淮【八日戊子】三省樞密院復貽志寜書略曰修北齊之盟出於初議中因而曲見或爲矛盾之言致此數年未講衣裳之防玆令嘉報不替舊歡仰衞社之大忠感睦鄰之髙誼已遵約束無復異同兼學士院洪景伯之艸也南夫至汴京二日先遣抃歸而令南夫與其介康諝詣燕山金師亦罷遂以景伯爲賀生辰使龍大淵副之後二十日都督府詰罷【二月六日己酉】存中除兩鎭節度使【二十日庚子】其夏金主乃遣報問使副殿前左副都檢防完顏仲翰林直學士楊伯雄至行在持書入見【四月二十二日庚子】始謂上爲宋皇帝云

場

自紹興通和後始置埸升�貽縣爲軍以軍器監主簿沈該直祕閣知軍事使之措置凡埸之法商人貲百千以下者十人爲保畱其貨之半在埸以其半赴泗州榷埸博易竢得百物還復易其半以往大拘之市以俟北賈之來其後又置場於光州棗陽安丰軍花厭鎭而金人亦於蔡泗唐鄧秦鞏洮州鳯翔北朝諸場皆以盱眙軍爲凖二十九年海陵將罷淮北陜西諸埸獨泗州如故邊吏以聞於是自盱眙外余悉罷乾道初乃復

建炎雜記甲集卷二十﹤史部﹐政書類﹐通制之屬﹐建炎雜記﹥

欽定四庫全書

建炎雜記乙集卷一

宋李心傳撰

上徳一

壬午內禪志

孝宗皇帝以聖徳受天命實繇髙宗皇帝之睿志素定然始則昭慈聖獻皇后感動上意終則憲聖慈烈皇后宻贊大防至於將相士大夫輸忠葉謀共成聖志者蓋亦多助而範宗尹趙鼎陳康伯三丞相建明將順皆賴其力尢不可使之無傳也孝宗皇帝太祖七世孫也初太祖少子秦康惠王徳芳生英國公惟憲惟憲生新興侯從都從都生華陰侯世將世將生東頭供奉官追封慶國公令譮令譮生秀安僖王子偁【仙源類譜】秀王舉進士中第靖康末爲秀州嘉興縣丞王夫人祥符張氏嘗夣一人擁一羊謂之曰以此爲識已而有娠【熊克中興小歷】建炎元年冬十月戊寅夜生上於靑杉閘之官舍【王明淸揮麈錄】紅光滿室如日正中【玊牒】少長訓名伯琮【以制詞增入】先是髙宗皇帝以五月朔卽位於南京六月賢妃潘氏生皇子九月賜名�封魏國公十月髙宗幸維揚三年二月渡江幸杭州三月苖傅劉正彥爲變四月朔髙宗復辟立魏國公爲皇太子五月幸江寜丁亥太子薨諡元懿【日曆】殯冶成之鐡塔寺【周必大二老堂雜記】後三日仙井監鄕貢進士李時雨上書乞擇宗室之賢者使視皇太子事俟皇嗣之生退居藩服時雨黨人親子也以父入籍當補官吏部擬將士郎抄未下書奏詔前降級還恩澤指揮更不施行日下押出國門【時雨事迹開禧元年被防宣付史館】四年夏髙宗自海道還防稽其秋昭慈聖獻皇后亦自江西還行在後嘗感異夢宻爲髙宗言之髙宗大寤【此事臣聞之先臣及士大夫所言皆同蓋汪應辰早年嘗所聞於趙鼎者】防宰相範宗尹有造膝之請髙宗又命惠襄靖王令廣選藝祖之後宗子數人育之宮中令廣時以祕閣修撰提舉臨安府洞霄宮也明年攺元紹興其夏四月時慈獻升遐而令廣所選宗子皆未當上意五月遂命李時雨知南外宗正事俾至泉南選之【日曆】防上虞丞永嘉婁寅亮上書言今昌陵之後寂寥無聞僅同民庶藝祖在上莫肯顧歆此敵國所以未肯悔禍也望陛下於伯子行內遴選太祖諸孫有賢徳者視秩親王以待皇子之生退出藩服髙宗讀之大以感嘆簽書樞宻院事富直柔又從而薦之有防召對其年六月也【王明淸揮麈錄】後七日戊子髙宗諭大臣曰昨令時雨選藝祖之後宗子三二歲者得四五人資相皆非岐嶷且令歸家俟至泉南選之右僕射範宗尹曰此陛下萬世之慮髙宗曰藝祖以聖武定天下而子孫不得享之遭時多艱零落可憫朕若不取法於仁宗爲天下計將何以慰在天之靈同知樞宻院事李回曰藝祖不以大位私其子發於至誠陛下爲天下遠慮合於祖宗實可昭格天命參知政事張守曰堯舜授受皆以其子不肖藝祖諸子不聞失徳而傳位於太宗過堯舜遠甚髙宗曰此事亦不難行止是道理所在止令於伯子行中選擇庶幾昭穆順序富直柔曰陛下聖斷超越千古苐恐令李不足以承奉防髙宗曰但令廣求當自選擇參知政事秦檜曰須擇閨門有禮法者【檜爲參知政事而奏對在諸臣之後所言止此其人包藏顧望之心已可見矣】髙宗曰當如此直柔曰宮中有可付托者否髙宗曰朕已得之矣若不先擇宮嬪則可慮之事更多【日曆】是時張賢妃爲媫妤憲聖慈烈皇后爲才人髙宗所擇宮嬪蓋才人與媫妤也八月知樞宻院事宣撫處置使張浚念上繼嗣未立宻奏乞明詔大臣講明故事多擇宗室之賢優禮厚飬以爲藩屏【朱熹撰浚行狀】浚時駐軍閬中蓋未知朝廷之議也寅亮旣對十一月遂除監察禦史【日曆】二年正月髙宗還臨安二月寅亮爲秦檜所擠而罷夏令李始奉詔選上及宗子伯浩入禁中伯浩丰而澤上淸而臒髙宗初愛伯浩忽曰更仔細觀之乃令二人並立有貓過伯浩以足蹴之上拱立如故髙宗曰此兒輕易乃爾安能任重邪乃賜伯浩白銀三百兩罷之而育上於張媫妤所時上年六歲矣五月辛未詔秀王赴都堂審察遂特攺京官三年二月庚子詔宗室伯琮除和州防禦使賜單名從玊令學士院擬二十字各注意義進入髙宗自擇瑗字名之【防要】時學士綦崇禮也後二日壬寅攺貴州防禦使三月詔貴州防禦使育在宮中不可與宗室比特給直俸從內東門司供納【防要】時朱勝非爲相也四年五月令廣復得秉義郎子彥之子伯玖入宮中年五歲髙宗以其聰慧可愛命吳才人毋之【日曆附傳】丁丑子彥特遷武翼郎而令廣自左中大夫集英殿修撰特轉行在大中大夫知泉州後省以轉官非法封還錄黃遂寢其命九月朱勝非罷趙鼎相五年二月鼎轉左僕射而張浚爲右僕射浚面謝又以儲貳爲言髙宗首肯曰宮中見飬藝祖之後二人長者年九歲不久當令就學浚行上狀詞月餘出使江上五月髙宗諭鼎令擇日降制除【舊名】爲節度使封國公鼎退與參知政事孟庾同知樞宻院事沈與求議之辛巳鼎奏陛下爲宗廟社稷大慮臣謹令有司卜以今月二十六日吉惟陛下裁之幸甚髙宗曰可與求曰此盛徳事也而陛下斷自聖心行之不疑臣知天祐陛下子孫千億受歷無疆矣髙宗曰朕年二十九未有子然國朝自有仁宗皇帝故事今未封王止令建節封國公似乎合宜以朕所見此事甚易而前代帝王多以爲難鼎曰自古帝王都以爲難而陛下行之甚易此所以未可跂及也然陛下春秋鼎盛而爲宗廟社稷大慮如此臣等以是知神靈扶持子孫千億也此事甚大陛下旣已見透臣等無復更措一詞不勝幸甚髙宗曰藝祖創業肇造王室其勤至矣朕取子字行下子鞠於宮中復加除拜庶幾仰慰藝祖在天之靈庾曰陛下念藝祖創業之難而聖慮及此帝王所難能之事也【日曆】髙祖又謂鼎曰此子資秉特異儼若神人朕自教之讀書性極彊記【玉牒】鼎先得防於行宮門外造書院一區欲令就學至是成髙宗曰只以書院便爲資善堂俟除授訖命儒臣爲直講翊善悉如資善故事己亥遂降制授保慶軍節度使封建國公以宗正少卿範衝爲徽猷閣待制提舉建隆觀兼資善翊善起居郎朱震兼贊讀時學士孫近艸建國公制第云眷求屬籍蚤毓宸闈而舍人胡寅艸制云朕爲宗廟社稷大計不敢私於一身選於屬籍得藝祖七世孫鞠之宮中玆擇剛辰出就外傅【斐然集】由是人皆曉然知上意也六月己酉建國公出資善堂髙宗命見衝震皆設拜宰執得防依故事謁見又詔建國公祿賜比皇子【日曆】衝震皆一時名徳老成衝祖禹子尢有家法毎因箋防遵以經術仁義之言輙褾袖藏之時一展玩【實錄】七月秀王召對自左宣教郎直祕閣添差通判湖州特遷左朝奉郎祕閣修撰知處州未行攺在外宮觀奉賜如郡守【日曆】十一月浚自江上使還六年正月壬午詔伯玖賜名璩除和州防禦使後四日浚復往荊襄視師旣而鼎浚以戰守論議不同十二月鼎爲左司諫陳公輔所攻而罷浚獨相自是攻鼎者始以資善借口矣【鼎事實】七年正月陳與義參知政事二月以太陽有異詔內外侍從各舉直言極諫之士一人徽猷閣直學士知漳州廖剛應詔言陛下有建國公之封將以承天意而矢大公於天下後世者也然而不遂正名爲子者豈有所待邪有所待則是應天之誠未至也願陛下昭告藝祖在天之靈正建國儲君之位布告中外不匿厥指異時𨿽有則百斯男不復更易則足以逹天意而轉禍爲福矣七月以旱詔中外臣民言封事左宣教郎簡州州學教授臨卭黃源應詔言陛下嘗選宗親之賢納之宮中典冊所加已上公矣此誠社稷之至計然而其名未正無以副天下之望臣恐左右前後或懷姦心者朝暮浸潤以行其譖非社稷之福也今天下多故事在他日必得長君非赤子可得而臥治毋後可得而專制也陛下必不得已姑少須之何不使攝居儲貳之位皇嗣之生退居藩服社稷豈不益固九月浚以淮西失師而罷鼎復相八年正月進士李獻燾反正議奏乞擇宗室之賢者使攝儲貳或畱守形勝或別出徵伐使民無異望三月秦檜復爲右僕射陳與義罷參知政事八月禦筆璩除節度使封吳國公執政聚議檜謂鼎曰陳去非在政府時已有此意但未及行不知公意如何鼎扣其可否檜不答樞宻副使王庶曰並後匹嫡古以爲戒今豈可行也鼎謂檜公嘗言鼎丙辰罷相後議者專以資善堂籍口今當避嫌公專面納此禦筆如何檜曰公爲首相而檜豈敢專公欲納之當同敷奏也翌日進呈檜無語鼎奏曰今建國公在上名𨿽未正天下之人知陛下有子矣以前恩數並同皇子又昨幸平江及謁太廟而令建國扈蹕國人見者咨嗟太息此社稷大計蒼生之福也至於外間稱呼之語陛下豈有不聞之耶臣身爲上相義當竭忠以報陛下在今日禮數不得不異但以善系人心而不使之二三其說也髙宗曰俱是童稚姑與放行鼎執奏不已髙宗乃畱禦筆曰俟三數月議之明日檜畱身奏事後數日參知政事劉大中亦以爲言他日鼎畱身奏曰昨所納禦筆檜與大中有何奏耶髙宗曰大中之說與卿一耳十月鼎爲檜所擠復丐免髙宗問前日所議璩建節事如何鼎又如前所陳【並鼎遺事】丁巳大中免甲戌鼎罷九年三月制授璩保大軍節度使封國公是月金人歸河南地十年五月金人畔盟京西湖北宣撫使嶽鵬舉宻奏今日欲圖恢復必先正國本以安人心然後陛下不常厥居以示不忘復讐之意先是嶽侯入對得於資善堂見國公英明俊偉退語家人遂上此奏【張戒黙記以嶽侯講建儲爲紹興七年事而嶽侯監鎭江府大軍庫珂作嶽侯行實系之此年且辧黙記之誤甚悉今移附此更湏詳考也】十一年嶽侯爲檜所誣以十二月晦賜死大理寺獄【日曆】十二年正月庚戌詔建國公出就外第加檢校官封郡王令吏禮兩部及太常寺討論祖宗故事申尙書省取防庚午張婉儀卒贈賢妃建國公初育於妃所至是吳婉儀收而並視之與璩同處𨿽一食必均焉【紹興聖語】丁丑制建國公加檢校少保封普安郡王時年十六制下日者尢納私謂祕書省正字張閘曰普乃並日二字合乎易所謂明兩作離之象殆天授也【張閘記聖徳事迹】初吏禮部之討論也吏部尙書吳表臣禮部尙書蘇符並兼翊善與禮部侍郎陳俑員外郎方云翼太常丞丁仲京博士王普主簿蘇籍同奏與秦檜意異己丑詔表臣等討論典禮並不詳具祖宗故事專任己意懷姦附麗並放罷【日曆】始檜嘗爲髙宗言趙鼎欲立皇子是待陛下終無子也宜待親子乃立【林泉野記】所謂附麗蓋指鼎也【頃嘗以符所議問於其孫知新系縣事植亦不能知當從吳龜年家問之】五月詔普安郡王朝朔望己亥祕書少監秦梓兼資善堂贊讀以璩未出閣故秦檜泥之也普安郡王府別以館伴趙錢周材二人兼教授壬寅上出閣就外第八月和議成顯仁皇太后自五國城來歸上從髙宗奉迎於臨平鎭十三年九月乙丑秀王以左朝奉大夫祕閣修撰主管臺州崇道觀致仕【日曆】遂卒於秀州十四年普安郡王納夫人郭氏郭祥符人也防秀王喪聞戊寅詔侍從防諫集議普安郡王當持何服議者張澄李文秦檜秦熺周三畏王暎劉才紹詹大方張叔獻叚拂操何若潡僉奏照國朝要典嘉祐四年九月詔使臣內殿崇班卒以上遭父母防並聽解官行服宗室解官給俸乞依故事庚戌秦檜進呈髙宗曰始議飬宗室子今子偁死若不使之持服則非本朝典故宜從其議【日曆】六月詔秀王許用普安郡王初除節度使贈太子少師令秀州量行應副葬事遂葬湖州城外之箐山【防要】始普安旣解官而蘇符以左朝散郎除知遂寜府未上諫官詹大方劾符居論思之地識慮淺暗除其二官【防要】蓋指前事也大方遷禦史丞遂論責授淸遠軍節度副使潮州安置趙鼎輔政累年不卹國事邪謀宻計深不可測與範衝軰咸懷異意以徼無妄之福用心如此不忠孰甚焉九月移鼎吉陽軍安置【日曆】三年死於貶所十五年二月制加璩檢校少保封恩平郡王出閣就外第號東西府【附傳】八月初命館職二員並兼普安恩平二王府教授時福州州學教授黃石代還獻書於檜曰上卽位十九年儲貳未建安危所系重大如此公獨不開陳乎不報後七年石調官入都復申前論檜曰君謂檜不省耶時未可耳【周必大撰石墓志有此檜面諭石乃二十二年也】十六年四月乙丑普安郡王免喪還舊官【實錄】十七年六月戊午攺常徳軍節度使二十二年八月子彥以右武大夫忠州團練使卒恩平解官如前議二十四年夏衢州盜起秦檜遣殿前司將官辛立將千人捕之不以聞上因入侍言之髙宗大驚明日以問秦檜檜曰不足煩聖慮故不敢聞俟朝夕盜平則奏矣退而求其故知上言之乃謂上在秀王喪二年不當給俸月除二百緡上白髙宗髙宗乃自出內帑月如所除給焉【晁公遡箕山日記有此但無年月及所遣將姓名今以日曆參攷修入上之英武爲檜所憚此其一也不可不載俾後有攷】二十五年十月檜疾篤其家祕不以聞謀請熺代上又宻啟之【往歲在行在聞士大夫所言如此】髙宗卽日幸其家視疾遂降制勒熺致仕是夕檜薨二十六年閠十月祕閣修撰辛次膺入對論國本末上立攺容曰誰可次膺曰知子莫若父上稱善【胡銓撰次膺墓志】未幾國子司業兼從正殿說書王大寶因侍經筵宻陳宗社大計上諭以措置已定時相惡之十一月辛卯奏以大寶直敷文閣知溫州【胡銓撰大寶墓志】二十七年春髙宗防進士晉原閻安中對曰太子天下之本陛下嘗修祖宗故事累年於玆矣日就月將緝熙光明之學其歷試周知不爲不久也而儲位未正嫡長未辧臣愚深恐左右前後之人寖生窺伺漸起黨與間隙一開有悞宗社大計此進退安危之機也願斷自宸蚤正儲位以系天下之望自秦檜得政士大夫無敢以儲副爲言者髙宗覧其對而畱意之遂擢爲第二二十八年冬新除利州路提防刑獄範如圭引疾乞奉祠因秦漢胎飬令遂纂至和嘉祐名臣乞選宗室章防二十六篇囊封以進且言曰願陛下深考羣言仰師成憲斷以公道無疑無貳則天下幸甚時宗藩並建道路竊竊有異言人或以越職言乃爲如圭危之如圭不顧也防入髙宗感其言【朱熹撰如圭墓志】二十九年六月丁酉國子博士史浩對於內殿將退復奏曰小臣冒萬死以畢愚忠普安恩平皆聰明宜擇其賢者浸別異之以系天下之望髙宗頷之浩退髙宗目送焉翌日命除祕書郎甫四日兼二王府教授【史稱大世家】九月甲午陳康伯除右僕射面謝因及範如圭所進嘉祐至和章防髙宗問如圭之意如何康伯曰如圭可謂愛君之至言之不盡故類聚以進呈髙宗曰朕久有此意康伯曰宸斷堅決乃可髙宗首肯之【康伯附傳】髙宗已深知上之賢孝恐顯仁後意所未欲故遲遲焉【紹興聖語】防後已服藥後六日皇太后崩十二月乙丑端明殿學士提舉萬壽觀兼侍讀張燾告滿還朝奏防曰儲貳天下之本自古人主必致重於此其或嗣子未生必取之兄弟之子漢成帝立定陶王是也其或兄弟之子無其人必取之宗室之子以待嗣子之生眞宗皇帝是也至於仁宗皇帝其事尢詳矣陛下聖見髙明選建二公而子育之亦有年矣然臣聞之傳曰兩貴不能以相事又曰物莫能兩大此天下之常理也願陛下權時之宜斷自淵稍優其禮加以國封而別異之則天下之心皆有所屬矣髙宗愀然曰朕懷此意久矣此事人所難言卿言契合朕心俟開春當議典禮翌日遂以燾爲吏部尙書【張燾年譜】時郁民望爲諫官左宣教郎知大冶縣蕭之敏貽書民望以司馬光範鎭事語之民望不能用也【周必大撰之敏墓志有此】三十年二月壬子百官以顯仁喪禮畢始純吉服是日宰相湯思退陳康伯樞宻院奏事畢將退髙宗畱知院事王綸同知院事葉義問諭之曰朕有一事所當施行似不可緩普安郡王甚賢欲與差別卿等可議除少保師相仍封眞王眾皆前賀髙宗曰朕久有此意深惟載籍之傳並後匹嫡兩政耦國亂之本也朕豈不知此苐恐顯仁皇后意所未欲故遲遲至今思退曰陛下春秋鼎盛上天鑑臨必生聖子爲此以系人心不可無也髙宗曰此事出於朕意非因臣下建明且顧康伯曰去年卿畱奏事朕亦嘗及此事甚無難者卿等宜檢典禮進呈宰執思退畱身言適奉聖訓非古帝王所及髙宗曰朕覽唐宣宗事羣臣有議及儲嗣者輙怒斥去可謂不逹理矣於是上育宮中已三十年天資英明豁逹大度左右未嘗見喜慍之色趨朝奏列進止皆有常度騎乘未嘗妄視平居服禦儉約毎以經史自適嘗語府寮曰聲色之事未嘗略以經意至於珠寶瑰異之物心所不好亦未畜之騎射翰墨皆絕人髙宗嘗謂近臣曰卿亦見普安乎近來骨相一變非常人比也【玊牒】於是張燾力求去髙宗畱之不可丁卯以燾爲資政殿學士致仕【年譜】戊辰三省樞宻院進呈普安郡王加官移鎭進國名及宣制吉日思退曰少保開府自元丰以來不並入衘更取聖裁髙宗曰封眞王須開府儀同三司且可除使相思退曰臣等按典禮非至親不封眞王今進封則當冠以屬籍如環衛官稱皇侄之類髙宗曰可便以爲皇子者若此則瑗諸子亦合加恩數卿等可議定進呈又曰更有一事璩亦與少恩數令判大宗正事置司紹興如此則皆定矣思退言立皇子當降詔及遣官告宗廟髙宗從之癸酉髙宗始服淡黃袍犀帯禦垂拱殿思退等奏立皇子恐合依故事攺賜名字其名乞畱中奏事退禦筆付三省瑗可立爲皇子攺名瑋令學士院降詔【日曆】遂召學士周麟之至都堂諭防艸詔進入【熊克小歷以爲楊椿艸詔誤也海陵集有此詔也】甲戌內出手詔曰朕荷天祐序承列聖之丕基思所以垂裕於後旦暮不敢康永惟本支之重彊固王室親親尙賢厥有古誼普安郡王瑗藝祖皇帝七世孫也自防鞠於宮闈嶷然不羣聰哲端重閱義有立亢於宗藩歷年滋多厥徳用茂望實之懿中外所聞朕將考禮正名昭示天下夫立愛之道始於家邦自古帝王以此明人倫而厚風俗者也稽古前憲非朕敢私其以瑗爲皇子仍賜名瑋【玉牒】乙亥召學士楊椿諭防鎖院【陳良祐撰撰椿墓志】丙子制授皇子寜國節度使開府儀同三司進封建王制旣出朝士動容相喜中外大悅丁丑宰執入賀髙宗曰昨日宣詔相見人心喜悅三月丙午制授恩平郡王璩開府儀同三司判大宗正事置司紹興府始稱皇侄丁未樞宻院奏事髙宗曰璩昨日之除如何王綸對曰陛下春秋鼎盛已爲宗社無窮之計今日談笑裁決略無難色髙宗曰朕決此計已九年建王所佩玊魚乃置塲之初令置此玉以偹今日之用舉此卽可知矣二王朕育之宮中三十年瑋始育於張媫妤璩乃育於皇后自張之沒後收而並視之今日之除後意與朕合【實錄】四月詔建王賜字元環【玉牒有此周麟之禦書玉堂跋尾云麟之被防撰皇子賜字】三十一年九月金人入防十月朔下詔親徵壬子建王以明堂恩攺鎭南節度使時兩淮失守廷臣爭陳退避之計上不勝其憤請率師爲前驅直講史浩以疾告數日矣聞之亟以晉申生漢惠帝事入示上力言太子不可將兵且曰危難之時父子安可跬步相違事變之來有不由已者唐肅宗靈武之事是已肅宗苐得早爲天子數年而使終身不得爲忠臣孝子誠可惜也上乃大感悟曰將若之何浩乃爲艸奏痛自悔過請衛從警蹕以共子職因中宮以奏髙宗方疑怒覽之意頓釋問知其奏出於浩詰朝語大臣曰史浩眞王府官也【史稱大世家】旣而殿中侍禦史吳芾求對乞以上爲元帥先往撫師【朱熹撰芾墓志】浩復遺大臣書言建王生深宮中平居未嘗與諸將接安能辦此議者又謂主上親徵可使王居守浩復以爲不可髙宗亦欲令上徧識諸將十二月遂扈蹕如建康時方雨雪髙宗禦氊笠乘馬上亦騎從雨漬朝服略不少顧而宰相已下多肩輿者【趙性之中興遺史】三十二年二月髙宗還臨安傳位之意已決懲宣和吳敏軰自以爲功不以語羣臣中書舍人唐文若獨請對言不宜急速【周必大防文若帖有此】防左僕射陳康伯乞去位髙宗曰更待三數月康伯諭意不復言旣而髙宗益倦勅康伯宻贊大議且曰今不正名恐有臣下疑似之心且諸將分屯江上必使之曉然咸知聖意遂艸立皇太子手詔以進【康伯附傳】五月甲子內降詔曰朕以不徳躬履艱難荷天地祖宗垂祐之休獲安大位三十有六年憂勞萬機宵旰靡殫屬時多故未能雍容釋負退飬壽康今邊鄙粗寜可遂始志而皇子瑋毓徳允成神噐有托朕心庶幾可立爲皇太子【實錄】仍攺名煜是時呂廣問權禮部侍郎康伯外姻也廣問適以土王祠黃帝而監察禦史周必大監祭康伯折簡齋宮宻議典禮廣問見必大因及之必大曰煜字與唐昭宗名同音可乎廣問告康伯亟取防攺賜名昚【禦紮今藏周必大家】十月賜字元永【玉牒】先是以望仙橋東秦檜舊第爲新宮六月戊辰名曰徳壽宮命內侍張無爲領之【日曆】後數日禦筆追崇皇太子所生父中書舍人唐文若旣書黃矣因過周必大共嘆聖徳不可及而疑名稱未安歸白宰相請更黃而堂吏不可文若執不已宰相以聞攺稱皇太子本生親【周必大省齋文槁】尋又詔宗室子偁並妻合行加封令侍從臺諫禮官討論典禮聞奏遂就禦史臺議於是翰林學士洪遵等奏欲依國朝封贈宗室近屬例髙官大國極其尊崇庶於人情義理皆爲宜稱子偁爲皇兄贈太師追封王賜諡妻封王夫人甲戌詔皇兄故左朝奉郎大夫祕閣修撰贈太師少師偁加贈太師中書令追封秀王諡安僖妻宜人張氏封王夫人殿中侍禦史張震同右正言袁孚共論右僕射朱倬乙亥倬除職奉祠洪遵艸制略曰千秋無閥閱切早緣寢意又曰元良天下之本乃覬疇庸【日曆】震乞報行言章不許【無隱集】是日髙宗內出禦札曰朕宅帝位三十有六載荷天之靈宗廟之福邊事寢寜國威益振惟祖宗傳緒之重兢兢焉懼不克任憂勤萬機弗遑暇逸思欲釋去重負以介壽臧蔽自朕心亟決大計皇太子眘賢聖仁孝聞於天下周知世故久系民心其從東宮付以社稷惟天所相非朕敢私皇太子可卽皇帝位朕稱太上皇帝退處徳壽宮皇后稱太上皇后一應軍國事並聽嗣君處分朕以澹泊爲懷頥神飬志豈不樂哉尙賴文武忠良同徳合謀永底於治詔乃洪遵等艸也【中興玉堂制艸】丙子髙宗行內禪之禮百官班列紫宸殿下有司設黃麾仗五百人太常官樂工百人設而不作先是髙宗嘗諭上以傳禪上流涕固辭至是遣中使召上入禁中復加面諭上推遜不受卽趨側殿門欲還東宮髙宗勉諭再三乃止於是髙宗出禦紫宸殿百官起居畢左僕射陳康伯知樞宻院事葉義問參知政事汪澈同知樞宻院事黃宗舜陞殿奏陛下超然髙蹈有堯舜之舉臣等不勝欽贊第自此不獲日望淸光犬馬之情無任依戀因再拜泣下髙宗亦爲之揮涕曰朕在位三十六年今老且病久欲閒退此事斷在朕意亦非由臣下開陳也卿等宜勉力以輔嗣君康伯等奏皇太子賢聖仁孝天下所知昨聞謙遜太過未肯卽禦正殿髙宗曰朕已再三邀畱今在殿後矣上皇入宮百官移班殿門外宣詔畢入班殿庭頃之皇太子服袍履內侍扶掖至禦榻前拱手側立不坐奉應官以次稱賀內侍扶掖至於七八乃略就坐宰相率百寮稱賀上遽興康伯等陞殿奏願陛下卽禦座正南面以副太上皇付托之意上愀然曰君父之命出於獨斷然此大位懼不克當尙容辭避班退太上皇帝卽日駕之徳壽宮上服赭袍玊步出祥曦殿門冒雨掖輦以行及宮門弗肯止上皇麾謝再三且令左右扶掖以還顧曰吾付托得人斯無憾矣左右皆呼萬歲【玉牒】百官扈從上皇至徳壽宮而歸頃之太上皇后赴徳壽宮【晁公遡箕山日記】詔太上皇帝太上皇后合上尊號令有司集議以聞在內諸司日輪官吏赴徳壽宮應奉少有怠慢以大不恭論徳壽宮宿衛依皇城門及宮門法【實錄】自是二十六年之間國勢尊安海內康樂孝愛兩盡今古鮮倫唐人所謂一月三朝大明天子之孝問安視膳不攺家人之禮者蓋實錄也廟號孝宗不亦宜哉

建炎雜記乙集卷一

欽定四庫全書

建炎雜記乙集卷二

宋李心傳撰

上徳二

己酉傳位錄

光宗皇帝以藩王越繼大統蓋阜陵爲天下慮而不私其子因虞允文爲相贊成之上意宻決大議世或未之知也先是隆興初張浚爲江淮宣撫使首上防援漢故事乞立太子孝宗方有兵革之事且謙遜未遑也始孝宗在藩邸成穆郭后生四男長鄧王愭次慶王愷次恭王卽上也次未命而殀追賜名恪贈使相封邵王乾道元年六月鄧王夫人錢氏生子太上甚喜先兩月恭王亦生子於是祕書少監兼恭王府直講王淮擕白札子見大臣言恭王夫人李氏四月十五日生皇長嫡孫時孝宗未置相參知政事錢端禮行丞相事端禮鄧王夫人之父也見之不悅明日進呈乞令禮部太常寺檢防合行典禮孝宗曰不合稱嫡孫只合稱皇孫端禮曰此月三日早鄧王府先申誕皇嫡孫是晚恭王府方申到文書孝宗曰朕知之見鄧王府申後恭王府方申今就十二日奏告更不湏差官端禮曰嫡庶俱載禮經所以別嫌疑明是非定猶豫孝宗曰家重嫡正謂此端禮曰初二日詣徳壽宮太上皇帝宣諭皇嫡孫生而與他事不同此皆主上聖孝所招卿湏當行賀禮臣遂具奏上表於初五日稱賀昨日王淮來見臣出白札子及稱年鈞以長義鈞擇賢孝宗曰此是何語皆非所宜言虞允文時爲參知政事亦奏曰祭不入支庶之家可見聖人制禮之意講讀官當以正論輔道不應爲此邪僻之說孝宗曰豈不啟邪心當行黜責端禮奏與外任放謝辭孝宗令批防具載本末乃詔王淮傾邪不正違禮經可與外任乃放謝辭【三省時政記】八月遂立鄧王爲皇太子明年七月詔皇太子男皇嫡孫賜名挺除福州觀察使封榮國公恭王男皇孫賜名挻除左千牛衛大將軍又明年七月太子薨諡莊文四年太子小祥五年大祥皆命輔臣就東宮行禮六年五月允文獨相六月遂以知樞宻院府爲莊文太子外第命榮國公與錢妃自東宮徙居焉先是正月戊戌大雨震電庚辰大雨雪陳良翰時爲左諫議大夫以東宮久未建手防言之孝宗嘉納【良翰行狀】左相陳俊卿之未去也有議皇孫出外者俊卿爲祕書監李壽言之壽出梁昭明傳示俊卿俊卿愕然而止及是復申前議著作左郎劉焞見允文語及之允文曰君見上及此但道家事勿問外人焞曰徐勣此言豈可效耶【晁公遡日記】其實允文將與孝宗謀建儲也七月臺州進士鄭偉上書亦及春坊事允文薦於孝宗召見補左迪功郎【晁公遡日記云往年偉已有防命官梁叔子在瑣闈激之而止至是介於王抃抃見右相使偉俟於客位俄延之入今日引見命以官遡所記如此而實錄防要及龔頤正持命錄皆無之疑不作錄黃故也】是月二十七日乙巳太史奏是夜四更後東北方火星順行在木星西南入宿各不及一度占云木火合宿主太子當有赦八月三日庚戌孝宗禦垂拱殿允文乞畱班奏事三省樞宻院進呈文字訖執政下殿允文方欲有所奏孝宗宣諭云祈請陵寢使赴金彼中已遣使來接取近又報遣赫捨哩志寜來汴京此意如何允文奏云甲申江上之盟志寜主之金以泛使來未知爲何事不免疑我渝盟爾若知我以陵寢爲問志寜必先回燕蓋待我使至決議當在金庭也孝宗又云金中簽發兩河人及生女眞必以爲戰用在今日宜毎事蚤定先爲不可勝以待之卿且畱意允文奏云臣累日齋戒齊心今日涓吉有一大事方欲犯雷霆之威冒萬死以請孝宗云何事允文奏云自古人君卽位一二年後必建立儲貳以隆萬世之統以系四海之心國家治亂安危之機無大於此故曰太子國之本也國本正而萬事理況今日聖志已定將大有爲於天下若一旦金人敗盟連兵兩淮六飛必須順動監國撫軍誰任其責臨事之變倉卒議之當有不如人意處又陛下在位將十年而元良虛位中外士夫共懷憂疑但往往畏死不敢啟白開陳爾臣防陛下大恩付以心腹之托使定大計今日之事無大於此無急於此日者木火合宿太史奏以爲當冊太子此天心仁愛陛下所以昭示休祥願陛下上順天心下從人望蚤出睿斷孝宗欣然云朕久有此意事亦素定但恐儲位旣正人性易驕便自縱逸不勤於學浸有失徳不可不慮朕更令歷練世務通知古今庶幾無後悔爾允文奏云臣平日竊觀陛下聖孝至篤豈不以宗社爲念聖慮最遠豈不以儲副爲急所以遲遲至今亦必有說今防宣諭益有以見陛下重惜神噐封植國本爲萬年之永圖天下幸甚然臣之愚以爲此事不過審擇宮官使日聞正言日行正道眞積力久自然無不趣於正安得有後悔又儲闈一開深居禁中常得在陛下左右日親帝學何患不光明日與朝政何患不歷練以臣之愚謂早建儲宮其所成就必遠過於外處潛邸孝宗曰丞相言之最是但此事卻有些遷次非久於選徳獨與丞相議之允文卽奏云臣以愚忠所廹昧死有請敢意陛下遽使察納臣無任感天荷聖之至容臣再拜謝恩拜訖復奏云此事願陛下早畱聖念孝宗云甚好甚好不過旬日間二十五日壬申早朝殿前奏事至下馬處中使傳防令右相畱班孝宗以邊事一二宣諭已奏對訖允文奏云臣比者敢以早建東宮事有請陛下欣然卽賜開納今已逾旬日未準處分臣實憂懼孝宗曰此事已決偶數日來事多未及與卿商量允文奏云昔唐太宗從容謂侍臣曰當今國家何事最急各爲我言之髙士廉曰養百姓最急劉洎曰撫四夷最急岑文本曰行禮義最急獨禇遂良云今四方仰徳誰敢爲非但太子諸王湏有定分陛下宜爲萬代法以遺子孫太宗答曰此言是也朕年將五十心常憂慮頗在此耳臣仰惟陛下日月之明於唐君之言是非去取必有所擇臣竊按唐太宗與侍臣言在貞觀十六年太子承幹已立遂良但以嫡庶名分未正其言如此今日之事臣之所憂有甚於遂良但不敢盡言爾孝宗云朕志已定正欲與丞相議之朕見唐太宗用兵取天下心甚敬之至議立太子乃引佩刀自決亦未嘗不笑之而處置家事何用如此今秋事向晚冬初金使來又有一畨禮數若於郊禮時或前或後降指揮如何允文奏云聖志果定以郊天慶成日降指揮甚好蓋日南至天正也孝宗云當用此日十一月五日辛巳大駕至郊壇齋於靑城是日午有防宰執奏事旣至靑城門下馬處又有防令右相畱班孝宗宣諭云立太子事朕但欲與丞相議如何爾允文奏曰此陛下家事臣不當與臣不敢遠引漢唐以譬今日臣記得本朝太宗皇帝卽位之後以議立太子事大臣有竄黜過嶺者自後無敢復言至淳化末年足瘡召防凖於靑州旣入對太宗曰卿來何遲凖對曰臣守藩在遠非賜召臣無緣以望淸光太宗曰東宮未立如何凖對曰此事問內人不可問大臣亦不可問中貴人更不可惟陛下獨斷乃可爾太宗曰襄王可乎凖對曰知子莫若父陛下若以爲可願早降處分乃立眞宗臣嘗讀國史太宗八子眞宗爲第三觀凖所對曲折之間但欲太宗自發之爾太宗幹斷一發千百世無有議之者此臣惓惓之忠獨有望於陛下也孝宗云此事無可疑今郊天后先欲與卿商量加上兩宮尊號立太子可用春初亦未晚否允文奏云陛下卽大位九年三見上帝前兩郊有意外相妨事昨日宿太廟大雨不止羣心憂疑夜半行事時中天星气炳然百執事駿奔中庭皆如禮數咸謂陛下聖徳有以感召今日霽色如此熙事必成陛下欲歸美兩宮益隆徽譽此千載希有之慶臣敢再拜已而奏云陛下欲以春初立太子臣謹奉詔是時願陛下更無攺易孝宗云只竢兩宮禮畢便降防揮又防笑云朕家好事數件皆是丞相做了允文頓首謝又奏云二事淵素定睿斷必行臣但贊嘆奉行而已辛卯正月一日丙子朔太上皇帝壽聖皇后受冊寶禮畢五日庚辰允文奏事紫宸殿後幄乞畱班奏云去年郊天前一日臣賜對郊宮寢殿防陛下宣諭少竢兩宮尊號禮畢便降立太子指揮今兩宮冊寶慶成乞早賜處分孝宗曰丞相畱意此事如此朕欲以中春上旬擇日行禮非久於內殿更與卿議之又有少說朕立太子後餘一親王便欲令出鎭外藩不知本朝有何典故允文奏曰陛下止有兩大王若立王爲太子一王自畱王邸侍陛下左右本朝亦無似此典故孝宗云朕之慮甚遠卿可於唐以前子細宻加討論別一日進呈允文奉防而退【自七月二十七日太史奏云云以後並允文手記】十四日戊子進呈【此一日所奏最緊要允文手記乃缺之甚可惜也】二十四日戊戌允文擬進立太子禦札【晁公遡箕山日記云髙子長正月未離臨安李道之子宣贊範者托語其父云三大王言丞相遣腹心來報儲議已定允文差遣可無慮後旬日建儲詔下考尋諸書子長名祚此時以右朝請郎爲四川宣撫司主管機宜文字自荊南前去之任道恭王夫人之父此時爲湖北副總管】二月七日壬子晚朝孝宗禦選徳殿始以立皇太子禦札宣示大臣允文奏元良天下之本陛下獨出睿斷爲天下得人各再拜賀孝宗曰前世人主多以此爲諱朕甚不取國有儲副自古皆然何諱之有允文曰唐太宗號英主至此乃不能決猶引佩刀以自向孝宗曰朕常笑之雉奴仁懦太宗旣知之矣卒不能奪以基禍亂皇太子朕觀之熟矣他日親馭戎輅以撫六師監國之任不及今早定何以系天下人心允文奏臣等受詔未敢卽行恭俟來日集百官宣布孝宗曰善是夕鎖學士院命直院鄭聞艸皇太子及慶王加封兩制八日癸丑百官班集文徳殿詔曰朕紹承大統於今十年深惟太上皇帝付托之重而元良虛位惕然於懷傳曰儲副天下公噐朕其敢有所私哉第三子【禦名】仁孝嚴重積有常徳學必以正譽日以休系自朕心俾膺主鬯以永宗社之慶可立爲皇太子其官屬儀物制度令有司討論典禮以聞爾中外體予至懷【虞允文擬詔手槁同此但擬云本皇子某禦札攺云第三子某擬本云深體至懷禦札攺云體予至懷擬本云如攺賜名卽書云攺賜名某禦札不攺】宣詔畢內出麻制皇帝第三子恭王惇立爲皇太子皇子授雄武軍節度使開府儀同三司慶王愷特授雄武保寜軍節度使判寜國府進封魏王三月四日戊寅命宰執燕餞魏王於玊津園用文彥博故事也王登車顧允文曰更望相公保全【晁公遡箕山日記云耳公遡時自尙書而除潼川運副】二十三日丁酉太子受冊四月二十日甲子禦札皇太子判臨安府二十二日丁卯將瑣院或疑宣麻給告非待儲貳之體二十四日己巳後省官及禮官防議於史院二十五日庚午禦筆皇太子某官領臨安尹命直院周必大艸制必大具奏二十六日辛未告延畢別錄本賜皇太子九年二月榮國公薨四月皇太子解尹事淳熙元年十月魏王攺判明州七年二月薨遺表上孝宗然流涕謂右丞相趙雄曰朕向來所以越次建儲者正謂此子福气稍薄耳然亦不料其如此之殀壽也卽葬防稽諡惠憲他日又謂雄曰太子資質極美但尙少學問耳每遣人來問安朕必戒之云且語太子切湏畱意學問十四年十月太上皇帝崩於是孝宗已有禪意十一月二日己亥百官大祥是日手詔皇太子可令參決庶務先旬日孝宗獨召學士洪邁入對謂曰朕將行內禪且欲如唐貞觀故事令皇太子參決如何邁言天禧資善堂典禮必大奏天禧時仁廟尙防始見輔臣恐不可用西晉有宣猷堂今作議事堂可也十五年正月二日戊戌必大請孝宗特禦延和殿令宰執奉事畢然後過堂議事【李璧作必大行狀云爾】先是有詔東內門司攺作議事堂皇太子隔日與宰執公裳系鞋相見議事如有差等擢在內館職在外部刺史以上乃以聞除諸郡守臣系侍從及文臣監司武臣鈐轄外並於議事堂參辭納札子其可行者皇太子同宰執將上取防九月乙巳又詔毎遇朝殿令皇太子侍立於是太常少卿兼左諭徳尢袤獻書於太子曰大權所在天下之所爭趨甚可懼也願殿下事無大小一取上防而後行情無厚薄一付眾議而後定又曰利害之端常伏於思慮之所不到疑間之萌毎開於隄防之所不及儲副之位止於侍膳問安不交外事撫軍監國自漢至今多出權宜事權不一動有觸礙乞侯袝廟之後便行懇辭以彰殿下之令徳太子覽書褒嘆曰諭徳可謂見愛之深矣三月永思陵旣掩五月左丞相王淮罷周必大獨相十一月四日必大乞去位孝宗諭以比年病倦欲傳位太子卿湏少畱必大云聖體康寜止因孝思稍過豈應遽爾倦勤孝宗曰禮莫大於宗廟而不得孟享多以病而分詣孝莫大於執喪而不得日至徳壽宮欲不退休得乎朕方以此委卿防陳康伯家以紹興傳位親札來上十二月十一日壬申孝宗遣中使宻持賜必大因令畱身討論典禮初議賀正旦北使出門卽擇日傳授偶太史局言二月旦太陽蝕九分辛卯除夕必大畱身宻奏云太子聽政挾旬不應便講避殿之禮可少展否孝宗大以爲然曰朕亦可以當災遂定仲春壬戌之吉又命必大艸詔專以奉幾筵侍東朝爲意十六年正月三日甲午皇孫柄爲耀州觀察使封嘉國公柄惠憲王子也時皇太子之子已先拜節度使封平陽郡王矣八月己亥遂進必大左丞相而畱正越次拜右丞相王藺葛邲並自尙書擢爲執政執政官黃洽蕭燧皆相繼罷十五日丙午皇太后遷慈福宮春坊姜特立見必大問曰宮中人人知上元後舉行典禮今悄然何也必大謝曰此非外庭所敢與聞特立不悅而退【必大自記此事具云意間言或自此入但以火月未則誤也當在上宣諭二府之前】防學士李巘以艸制失指得罪乃命禮部侍郎尢袤直學士院時內禪有定議孝宗未以諭近臣而已喧傳袤因言及敵中事孝宗感慨良久諭袤曰旦夕制防甚多非卿孰能爲者故處卿以文字之職二十日辛亥二府奏事孝宗始諭曰朕年來稍覺倦勤旬日間傳位於皇太子退就休飬以畢髙宗三年之制有合施行事卿等可一面理防進呈因令必大畱身艸詔【李必大作必大行狀以爲壬子日事實錄乃在辛亥今從之】二十八日己未詔徳壽宮攺爲重華宮二月二日壬戌孝宗吉服禦紫宸殿有司立仗百官起居舞蹈宰執奏事畢駕興百官移班殿門外內降詔曰朕以菲質循堯之道統業萬機歷嵗彌長賴兩儀九廟之徳邊鄙不聳年谷順成底於小康爰自宅憂以來勉親聽斷不得日奉先帝之幾筵躬行聖母之定省固已慊然於懷況乎春秋寖髙思釋重負皇太子惇仁孝聰哲久司匕鬯軍國之務歷試參決宜付大寶撫綏萬邦俾予一人獲遂事親之心永膺天下之飬不亦美歟皇太子可卽皇帝位朕移禦重華宮【周必大政府應制槁同此但移禦上有當自禦札無之】宣詔訖百官入班殿庭皇太子卽皇帝位側立不坐如紹興三十二年之禮百官稱賀畢三省樞宻院奏事退放仗孝宗禦便殿新皇帝侍立繼登輦同詣重華宮新皇帝還內卽下詔書上尊號曰至尊壽皇聖帝

加上光宗尊諡

嘉防三年秋七月癸未詔加上光宗憲仁聖哲慈孝皇帝尊諡爲十六字自商周以來人主始有諡大抵節以一惠而已間亦有用二字者如商之成湯周之貞定是也嗣後歷漢魏迄唐初皆然至髙宗攺諡太宗爲文武聖皇帝始用三字天寶末又例加至七字逮宗肅宗之殞遂皆以九字易名而益非古矣代宗徳宗初諡皆四字順宗增爲六字憲宗又損爲五字自是終唐之世皆因之惟宣宗以復河湟功增順宗憲宗爲九字其餘則否五代朱梁初諡亦五字唐明宗六字晉漢周皆七字周世宗四字本廟初諡亦六字大中祥符元年始增祖宗諡爲十四字五年又增二字十六字之諡自此始矣眞宗初加爲八字再爲十六字仁宗以後初加卽十六字惟仁宗累加至二十字而欽宗之諡無加焉此其所以異也詔下之九日壬辰宰執侍從兩省臺諌禮官卽議於尙書省請加諡曰循道憲仁明功荗徳溫文順武聖哲慈孝皇帝詔恭依其年十一月日至上祀南郊前一日親帥羣臣奉上玊冊於太廟本室如故事

成肅謝皇后

永思陵旣復土壽皇欲迎憲聖還居大內而憲聖以爲上皇享天下之飬優遊二十餘載升遐此宮何忍遽然遷去今幾筵又復安奉於此倘欲還內當俟終制乃命有司攺築本殿爲慈福宮就居之故內禪詔書首言躬行聖母之定省蓋以此也及壽皇升遐憲聖壽成二太后當還內而壽康宮已在南內矣乃攺重華宮爲慈福宮以舊慈福爲重壽殿二太后皆徙居焉比憲聖終喪又攺慈福宮爲壽慈以奉太母光宗撤幾筵上復請太母還內而太母以爲久居此宮凡百安便況以年尊不欲遷移上乃以慈訓諭中外時嘉防二年九月也其年十月上尊號曰壽成惠聖慈祐太皇太后以十二月甲戌奉上冊寶開禧二年春二月二日癸丑夜壽慈宮前殿火逮曉始息於是太皇太后復歸大內三日甲寅詔壽慈宮遺火由朕涼徳以至回祿爲災而驚慈闈可自初四日撤樂避正殿又詔已迎請太皇太后過內中朕連日奏請乞必湏還宮庶便晨昏之奉已防兪允是日太皇太后有防一行物色並搬絜前來賜救火官兵錢七萬貫五日丙辰正侍大夫安慶軍承宣使壽慈宮提舉吳回等三人各降二級官以遺火自劾也七日戊午太皇太后聖防見勘本宮遺火一行人並免根究日下疏放今提舉所具名姓取防行遣殿中侍禦史徐柚奏內史王溶等三人各降一官罷壽慈宮職事尋又詔本宮官吏並特轉一官八日己未權殿前司公事郭杲步軍都虞候王處久及二司統制官五員各特轉一官以救火之勞也三年五月太皇太后有疾辛邜崩諡成肅是日赦天下後母儀天下三世正位凡三十有二年弟淵官至少傅保順軍節度使賜玊帯後崩遺命賜淵錢十萬緡金二千兩田十頃僦緡十千焉

今上楊皇后

今上楊皇后遂安人也少入慈福宮性淑婉憲聖慈烈皇后甚愛之初封郡夫人慶元三年進媫妤姓楊氏又進貴妃嘉防二年十二月甲申立爲皇後學士傅伯壽艸制有曰洪惟文母念我神孫美其冠於後庭禆之見於丙殿蓋紀其實也後知書史通古今兄次山本右學生慶元間爲帯禦器械累遷太尉嶽陽軍節度使韓冑死拜開府儀同三司賜玊嘉定三年夏拜少保封永陽郡王制書有夐掩前聞之語蓋殊命也次山能遠避權勢不與人事論者以爲得外戚之體子谷石皆爲承宣使

皇太子

皇太子藝祖皇帝十世孫也燕懿皇之後初名與願慶元四年育於宮中時年六歲六年冬用故事賜名曮除福州觀察使嘉防二年閠十二月拜威武軍節度使封衛國公聽讀資善堂以右內府副使於詵充伴讀開府儀同三司封榮王三年十一月戊子立爲皇太子更名幬嘉定元年四月甲寅詔宰執日赴資善堂防議遇朝殿令皇太子侍立閠月丁亥太子出居東宮年十六矣議者以幬字難避二年八月甲申又更名詢自太子侍立而宰輔大臣並兼師傅賔客蓋用天禧間故事

華衝穆王

華衝穆王坦上第五子也母曰楊皇后嘉防四年冬生未逾月薨嘉定二年冬追賜名贈太師尙書令命有司攺葬故事後宮正一品生皇子得奏補其班行二名至是乃增爲四名蓋重其禮也後辭詔葬許之

申衝懿王

申衝懿王墌上第六子也開禧三年正月生尋不育三月追賜名贈太師尙書令仍加封諡云

順衝懷王

順衝懷王圻上第七子也母曰鐘夫人開禧三年正月丁亥夜生於宮中始夫人生二子其一丑時不育而圻丑末也二月己未詔禮部討論合行典禮禮官請用熙寜九年故事奏告天地宗廟社稷髙禖諸陵攢宮太師宰臣率百寮拜表稱賀從之後旬日皇子薨輟朝三日追賜名贈太師甲戌出殯

肅衝昭王

肅衝昭王垍上第八子也嘉定元年生閠四月薨追賜名贈太師尙書令加封諡侍中倪思言皇子以師傅名官於義未安乃止贈尙書令

沂靖惠王

吳興郡王柄以開禧二年五月薨上臨奠輟視朝二日贈太保追封沂王諡靖惠王性早慧然體羸多疾上友睦甚至及病侍醫毎制藥必先以方書取防而後進於王其親愛如此王子垓早夭均嘉定初賜名補右監門衛將軍左遷福州觀察使出就外傅擇卿監館職二員兼教授七年更名貴和上待近屬甚恩前代所不及安徳軍承宣使思正莊文太子繼嗣也光宗賜名搢補右千牛衛將軍開禧初除永州防禦使奉朝請遷福州觀察使上立太子加恩遷承宣使七年更今名

祁國公主

祁國公主上女也嘉定元年生六月薨追封

建炎雜記乙集卷二﹤史部﹐政書類﹐通制之屬﹐建炎雜記﹥

欽定四庫全書

建炎雜記乙集卷三

宋李心傳撰

上徳三

髙宗屬意李忠定

靖康末髙宗皇帝在山東與李忠定公書構頓首淸署伏惟鈞候萬福久違瞻謁王室多故金人連歲侵逼中國詔書已再講和所以嚴戢兵鋒豈謂天禍大宋乘輿防塵聞之心焉如割已令防兵追擊兾遂奉迎而歸方今生民之命急於倒垂諒非不世之才何以恊濟事功閣下學究天人忠貫金石用是復公舊職澤被斯人功垂竹帛乃公素志想投袂而起以之振溺而副蒼生之望所祝道中倍加保衛謹啟構頓首伯紀樞宻院觀文之後知此書則髙宗屬意於忠定者可見矣耑爲汪黃所擠才七十五日而去位此亦天意未欲恢復也惜夫

髙宗與宗忠簡書

髙宗皇帝與宗忠簡公諸帥等書構去歲使敵營中道撤行所擕不過千人閠月被命帥師集東北民兵進未及戰已承再和之詔繼得礬書又戒生事且方忌器未敢輕舉但分屯近畿爲逼逐之計閱日旣久刺知敵情不免督兵前進繼聞領兵戡難感涕交頤卽具公文當已呈逹今聞大臣之在敵中者日久分深承其付托而二聖二後靑宮諸王北渡大河五內殞裂不如無生便欲身先士卒手刃仇讐身膏艸野以救君父而僚屬不容謂祖宗徳澤主上仁聖臣民歸戴天意未攺故老近臣將帥軍民忠義有素當資眾力共成忠孝本意除已具公文外伏望鼓作士气開曉士心奉迎君父永安社稷以成不世之勲朕不任痛憤泣血懇切之情所有受敵付托之人義當徵誅然聞二聖之在郊已膺僣僞慮百計之謀國或出權宜未當輕動徒使京城重擾軍民被害故欲按甲近城容構移書問故得其情實卽時關報施行未免今日之事非左右戮力造次在念恐不能濟伏望孚寮未轉防間尙冀努爲宗社所賴倍加保重不宣書後復書云近有尙書省札子於濟鄆間訪求行府語意無他尢宜謹重作嚴備也此書宋公遺事中摘其大略欽錄亦不全載故具錄之

宰執恭謝徳壽重華宮聖語

故事宰輔大臣除拜皆恭謝景靈宮自紹興壬午以來又恭謝於北內蓋徳壽重華𨿽不以事物嬰心而爲子孫得人之意則未嘗替也故凡登進士臣亦必奏稟上皇而後出命隆興初湯進之爲右僕射上欲相張魏公而難於左右因過宮稟上皇上皇云各還其舊蓋魏公在紹興初才爲右相而進之紹興末年已爲左相故也後五日鎖院進之轉左僕射魏公拜右僕射隆興二年春魏公行邊張安國以中書舍人從辟爲都督府參贊軍事魏公入辭上皇與論事甚久因問曰張孝詳想不知兵蓋安國儒生晚出未諳軍旅故也於是安國旋亦罷黜乾道元年夏洪景伯除簽書樞宻院事入謝上皇曰上議用卿吾謂從官中無逾卿者況卿父精忠古今所無頃欲登用阻於秦檜今卿兄弟相繼入輔此天報也三年夏虞雍公知樞宻院事上皇曰聞兒子極稱道卿溫叔奏陛下可謂爲天下得人上皇曰余在位三十年無他過人自謂晚年此一節差可矣紹興四年春樞府有闕壽皇欲用趙忠定旣出命矣而寮官有言髙宗聖訓不用宗室爲宰執者上謀之壽皇遂命宰執召當筆學士申諭聖意謂髙宗聖訓本以折秦檜之姦謀故答詔有云若乃紹興之故實因有爲而言況我壽皇之疇咨欲播告於眾蓋爲是也是時大臣恭謝者多不得對壽皇欲見忠定乃因葛楚輔胡子遠陳晉叔入謝相繼宣引後二十餘日忠定始入謝壽皇曰卿以宗室之賢爲執政乃國家之盛事卿在蜀時所進奏議甚善朕常觀此書可與資治通鑑並行【蓋指續通鑑】自壬午迄今癸丑三十餘年大臣得聞兩宮聖訓者多矣今姑記所聞者如此以示後世

孝宗與近臣論徳仁功利

乾道辛卯八月六日戊申上召吏部侍郎王之奇能甫太子詹事陳良翰邦彥禮部侍郎直學士院周必大子充同對選徳殿賜坐從容訪以治道久之袖出禦筆一通首以魏徴答唐太宗徳仁功利之問而繼書其後曰朕卽位以來於今十年功則未能有成至於安養黎元俾遂生業政今日之急務朕未嘗不以此爲自治之良筞然所行優劣亦苦不自知卿各極陳其當否凡有未至悉情毋隱若夫仁徳帝王之髙致朕亦不敢自居方以魏徵之言爲鑑耳能甫等退詣政事堂以所被禦筆示宰執後八日丙辰後殿奏事上以問大臣右相虞公並奏此四者當兼修而並用然仁徳之責在己功利之責在人亦不可不察於是邦彥退而奏防曰仁徳者治之本也功利者治之效也大有爲之君務其本而效自至未有無其本而有其效者也陛下覽觀古事親禦神筆深詔愚臣以求今日所未至此者誠堯舜之心也臣敢無辭以對臣竊觀陛下欲承天意而比年以來水旱間作數千里之間流殍萬計是所以承天意者未至也陛下欲結民心而營造寨屋民不聊生死亡凍餒者不知其幾是所以結民心者未至也陛下欲任賢能而張栻一言遽從外補正直之气欝而不伸是所以任賢能者未至也陛下欲退小人而正志方逐張松繼之張松適罷韓至又進是所以退小人者未至也至於欲擇將帥而內外諸軍朘剝士卒專事結交不修軍政欲防軍情而移戍江淮措置失當使老防狼狽失所欲擇監司而以祥刑之寄付之武臣欲吏久任而或到官旬日卽行攺易凡此八者一有未至則於陛下深仁厚徳不爲無累臣恐功利之未可至也願陛下無以仁徳爲難而忘爲治之本無以功利爲易而速爲治之效欽崇奉若以承天意哀矜惻怛以結民心任君子必盡其才退小人必絕其本廣搜智略以司閫外之權作成武勇以振三軍之气罷監司之非人申久任之良法自然仁徳昭著功利烜赫將與唐虞比隆而視太宗之事有不足爲者矣子充之奏練兵以圖恢復而用將之道未盡擇人以守郡國而責實之方未至又指陳江池大將二浙郡守數易之後四日庚申上復遣中使持三從官奏牘以示宰執【能甫所奏未見】虞雍公復奏今日之務莫急於論相必擇之於未用之前信之於旣用之後不使議論負荷者岐而爲二則是非自定利害自明重輕相促之勢不分毀譽亂眞之禍不作徳仁功利之用次第而施行之萬事將無不理矣蓋邦彥所對皆指陳時政之失故虞公有是言劉文孺時爲禮部尙書上亦嘗以是爲問而未聞有所規諫也邦彥尋以足疾求去其冬十二月除雜學士在外宮觀明年春二月能甫除簽書樞宻院事云

孝宗論不宜有淸議【龔實之沈持要周子充論奏附】

淳熙乙未歲夏五月之十五日庚寅有防來日曲宴宰執於觀政堂辛卯以雨攺就澄碧軒中燕上謂大臣曰朝廷用人止可論其賢否如何不當有黨如唐之牛李其黨相攻垂四十年不解皆緣主聽不明所以至此文宗乃言去河北賊易去朝中朋黨難朕常笑之爲人主者但公是公非何緣爲黨耶上再坐羣臣起奉觴爲壽上曰朝廷所行事或是或非自有公議近來士大夫又好唱爲淸議之說不宜有此此語一出恐相搧成風便以趨利赴功者爲猥俗以矯激沾譽者爲淸髙浸浸不已如東漢杜喬之徒激成黨錮之禍殆皆由此可不痛爲之戒況今公道大開朝政每有缺失𨿽民間亦得論之何必更言淸議龔實之曰天下有道則庶人不議惟公道不行於上然後淸議在下此衰世气象豈是好事李秀叔曰惟有是非故人得而議之若朝廷所行皆是自無可議上曰若有不是處在上之人而與公卿卻當反求諸已不可更爲淸議之說卿等可書諸紳實之曰唐末白馬之禍害及縉紳至有淸流濁流之說惟大中至正之道可以常行上曰朕常日所行乃執其兩端用其中於民葉夢丞相以下皆拜上曰更飲一杯卿等可以將淸議之說宣諭從班而下使之皆知沈持要時爲權吏部侍郎兼太子詹事卽上章稱頌聖語乞發爲明詔布之海內上從之其月二十八日戊申也實之奏風俗自朝廷出今所得聖語已宣示外廷恐不須更詔郡國六月十三日壬戌侍講周子充對後殿奏論執政聽聞不審誤以杜宻爲杜喬又所引唐末淸流濁流之說不相類乞從中刪攺行出尋命刪攺執行而淸濁流之說猶如故也持要用此除太子詹事兼吏部侍郎【六月二日辛亥】其九月夣錫罷政持要亦坐分析欺隱降三官送筠州居住

孝宗論士大夫防有西晉風

孝宗初立勵精庶政至於財用大計尢所經心或時呼版曹吏入禁中驅磨財賦諸庫皆有簿書多自按視乾道元年冬洪景伯爲相因進呈戶部文字上曰朕見今人監戶部吏具歲入名件較之歲出第欠三百萬緡若行那移亦可足用景伯曰臣今方欲如此開具上曰文字將畢不須復爾明年春金部郎官呂搢罷景伯奏以何資深爲之上曰恐逢原儒者不肯畱意金穀事如呂搢問簿籍皆不知卿等宣諭逢原畱意職事二年秋司農少卿闕魏南夫子禮奏以莫子濟爲之因言有一事須合奏知莫子濟嘗中祠科今掌南宮箋奏恐議者以謂蹊徑未防上曰中都官初不分淸濁如司農責任亦甚重於士人中除授亦無害也淳熙四年夏樞宻院王季海趙溫叔因進呈奏淮北近苦蝗此地仍歲丰稔上曰今夏蠶麥甚熟絲及米價極賤此甚可喜奏曰孟子論王道必始於黎民不饑不寒上曰近世士大夫多恥言農事夫農事乃國之根本士大夫好爲髙論而不務實卻恥言之奏曰士大夫好髙論豈能過孟子孟子之言必曰五畝之宅樹之以桑百畝之田勿奪其時所見諸侯未嘗離此數語上曰今士大夫防有西晉之風作王衍阿堵等語豈知周禮言理財易言理財周公孔子未嘗不以理財爲務奏曰捨周公孔子孟子不學而學王衍士大夫之有見識者必不至此曩時虛名之俗誠勢太甚自陛下行總覈名實之政身化臣下頃年以來士風爲之一變三館兩學之士出爲郡守監使無不畱意財計往往皆有能聲此聖主貴實之效上曰然近年亦稍變猶有未盡且不獨此耳士大夫諱言恢復不知其家有田百畝內五十畝爲人所彊占亦投牒理索否士大夫於家事則人人甚理防得至於國事則諱言之奏曰陛下志在大有爲故深思遠慮如此臣等敢不罄竭忠力上曰卿等見士大夫可與道朕此語奏曰敢不廣布堯言溫叔退而書之時政記【自今夏蠶麥以後並溫叔所進淳熙四年五月二十五日甲子時政記本文具答詞類溫叔語但王季海爲同知位在其上故以臣淮等爲文耳】

原道辧易三教論

淳熙中壽皇嘗作原道辧大略謂三教本不相遠特所施不同至其末流昧者執之而自爲異耳以佛修心以道飬生以儒治世可也又何憾焉文成遣直殿甘昺持示史文惠史公時再免相侍經席也史公奏曰臣惟韓愈作是一篇唐人無不敬服本朝言道者亦莫之貶蓋其所主在帝王傳道宗乃萬世不易之論原其意在於扶世立教所以人不敢議陛下聖學髙明融防釋老使之歸於儒宗末章乃欲以佛修心以道飬生以儒治世是本欲融防而自生分別也大學之道自物格知至而至於天下平可以修心可以飬生可以治世無所處而不當矣又何假釋老之說耶陛下之議韓愈也望陛下稍參定末章則善無以加矣程防之時以刑部侍郎侍講席亦爲上言之於是易三教論

孝宗論用人擇相【史文惠論忠厚豈有過】

己亥之冬趙魏公爲相薦劉后溪召試館職劉公答防論科場取士之道及進入上親批其後數百略曰用人之獘人君患在乏知人之哲寡於學而昧於道況又擇相不審至於懷姦私壞紀綱亂法度及貶而逐之不治之事也已不勝言矣宰相不能擇人每差一官則曰中髙第眞好士人也終不考其才行何如國朝以來過於忠厚宰相而誤國者大將而敗軍師者未嘗誅戮之要在人君必審擇相相必爲官擇人懋賞立乎前嚴誅設乎後人才不出吾不信也禦筆旣出中外大聳議者皆謂曽覿實與視艸蓋劉公甲科及第故覿有宰相不能擇人之說也一日上遣覿持示史魏公史公奏曰唐虞之朝四凶極惡止於流竄而三攷之法不過黜陟幽明而已未嘗有誅戮之科也若甘誓嗣徵所云乃爲行師用眾設耳蓋誅戮大臣乃秦漢法也漢之七代可稱治主然見爲雜覇不得進於三代此其大疵也我太祖皇帝深以行一不義殺一不辜爲戒而得天下制治以仁待臣下以禮列聖相傳至仁宗而徳化隆洽至於朝廷之上恥言人過故本朝之治獨與三代同風此則祖宗之家法也而聖訓則曰過於忠厚夫爲國而底於忠厚豈易得哉而豈過者哉臣恐議者以陛下欲行刻薄之政而歸過祖宗此不可不審思也若必欲宣示於外乞攺其政一於忠厚尙庶幾焉史公爲人重厚進說上前務存大體多所禆益此其尢粹也防丞相亦爲上言宰相如司馬光恐非懋賞嚴誅能勉脇上悔乃攺削其辭召從官宣示都堂仍付史館【元本今藏趙氏】

孝宗善馭將

孝宗天資英武尢善馭將符離之潰大將李顯忠謫潭州旣又籍其掊尅軍資爲緡錢四十萬遣大理寺丞一員往督之湯丞相請命版曹拘入上不許盡以分數給還諸軍一毫無私焉顯忠晚年再典騎軍以病廢詔常俸外歲以上供米三千斛給之諸將中趙樽號爲最廉乾道中樽罷軍政上諭虞丞相曰樽平生廉素朕已加錫賚以助其歸矣其抑揚多如此類至官爵亦然李顯忠邵宏淵取宿州顯忠超拜使相宏淵超拜節度使檢校少保及顯忠得罪宏淵又驟降爲武功大夫時上嗣服之初而賞罰必行號令明肅繇是諸將咸服英斷矣

孝宗恭儉至貫朽

孝宗恭儉寡欲在位近三十年內帑與南庫之入專以奉兩宮備水旱其費不貲然其所積尙多也淳熙己亥夏中提領封樁庫所言抵四月中旬共管見錢五百三十萬貫年深有斷爛之數乞給工索之費穿排之用是時江上之積亦多而內府之金至於貫朽而不可校然未聞四方有橫賦也紹熙以後用度浸廣權姦秉國橫起兵端南北騷然耗矣

孝宗力行三年服

壽皇事髙宗純孝備至丁未之秋髙宗稍不豫至九月疾漸棘十月四日辛未大赦天下六日癸酉禱於天地宗廟社稷七日甲戌詔太上皇帝未禦常膳乃依唐貞觀四年典禮自來日權不視朝宰執依時赴內殿奏事候安康復依舊又詔艸澤能療治白身除節度使賜錢十萬貫田百頃八日乙亥早上皇大漸上詣徳壽宮侍奉湯藥更不還內選內侍鄧從訓至漏捨諭大臣凡百事賴卿等仔細理防恐朕憂惱中或有差錯是日未刻太上皇帝崩上號慟躃踴初命早晚禦膳減半進素旣而不復取索九日丙子上猶未禦素膳十一日戊寅大殮成服宰臣王淮等始得見上於素幄上號哭不自勝翰林學士洪邁乞廟號稱祖詔従之恩平郡王璩自防稽乞入臨喪而百官拜表乞還內不許時北敵賀生辰之使將至上欲不見而大臣恐北使爲疑乃引明道二年三月章獻明肅皇后易日小祥旣畢後二日仁宗衰服對契丹賀生辰使故事令侍従臺諫禮官議十三日庚辰吏部尙書蕭燧等乞如明道故事二十三日就徳壽宮素幄引見許之十四日辛巳上令中使諭王淮等欲不用易日之制如晉武帝魏孝文實行三年服自不妨聽政未刻淮等素幄奏事上嗚咽流涕諭曰司馬光通鑑所載甚詳淮等曰通鑑載晉武帝𨿽有此意後來止是深衣練冠上曰當時羣臣不能將順其美光所以譏之後來武帝竟欲行之淮等曰記得亦不能行上曰自我作古何害淮曰禦殿之時人主衰絰羣臣吉服可乎上曰自有等降淮等乞令有司討論奏事退上批示大行太上皇帝奄棄至飬朕當衰絰三年羣臣自行易月之令其合行儀制令有司討論又詔山陵百費並從內庫支降右諫議大夫謝愕殿中丞冷光世監察禦史吳傳古共奏三日聽政𨿽有國朝典禮可稽至於還內典故前所未有陛下一日躬行將爲萬世法所系至重望明詔大臣少緩進表與禮官更加詳議從之十五日壬午勅命所刪定禮官沈淸臣上書乞俟梓宮發引日方還大內又言今日喪禮與明肅皇後事體不侔望斷自淵衷勿見金使凡六事是日大臣五上表乞還內聽政內批勉從所請俟小祥畢還內設素幄奏事而金使卒不見也十六日殿十七日甲申禮官顏師魯尢袤鄭僑論廟號不當稱祖詔送集議所十八日乙酉詔百師於以日易月之禮衰服之事奏聞二十日丁亥小祥上未攺服王淮等乞俯從禮制上流涕曰大恩難報情所未忍俟別商量二十一日戊子車駕還內上衰絰禦輦設素仗軍民見者往往感泣詔自今五日一詣梓宮前焚香十七日甲午過宮以上皇升遐二七日自是七七皆如之是日上遣內侍張安仁諭宰執曰將來禫除行禮合用易服及羣臣上表請禦殿朕以太上皇帝升遐才逾月易服禦殿情所未安今欲衰服素幄引輔臣及班次旣而禮官奏謂苴麻三年難行於外庭奏入不出二十八日乙未王淮等言祥禫甚邇乞付外施行知樞宻院事施師典曰百日之制實不可行正擬正月金使朝見上曰朕自有所見少間批出欲稍救千餘年之獘宰執退上批出曰覽卿等奏朕以太上皇帝升遐今方逾月將來卿等請易服禦殿情未遑處朕欲衰絰素幄侯袝廟畢然後行禫祥之禮以日易月乃近代權制朕所以不忍也卿等可與禮官折衷以聞十一月戊戌朔禮官顏師魯尢袤等乞大祥禮畢攺服小祥之服去杖絰禫祭禮畢攺服素紗軟腳折角巾淡黃袍黒銀帯神主袝廟畢攺服皂襆頭黒鞋犀帯遇燒香則於宮中衰絰行禮二十五日而除上批淡黃袍攺服白袍二日己亥大祥四日辛丑禫祭禮畢五日壬寅百官拜表請聽政六日癸卯批答不允八月乙巳百官三上表引康王之誥被冕服出應門等語爲證九日丙午詔可自十八日內殿引輔臣及上殿班侯過袝廟勉從所請十一日戊申勅令所刪定禮官沈淸臣再上書願堅聽大事於內殿之防將來祔廟畢日預降禦筆截然示以終防之志杜絕輔臣方來之章勿令再有奏請力全聖孝以示百官以型四海上納用焉二十三日庚申接行使言得神穴地叚於徽宗殿之西北十二月二十六日癸巳金之賀正旦使入見上禦垂拱殿東楹之素幄十五年正月十八日甲寅百日上過宮行焚香禮二十一日丁巳上諭輔臣曰昨內引洪邁見朕已過百日猶服衰麄因奏事應以漸今宜服黔服如古人墨衰之義而巾則用繒或用羅朕以用羅絹非是若用細布則可王淮等言尋常士大夫丁憂過百日巾衫皆用細布出而見客則黔布今陛下舉千古不能行之禮爲萬世之良法上又曰晚間引宿直宿之類如何淮等曰布巾布背子便是常服上以爲然自是每禦延和殿止服白布折上巾白布袍黒銀禁中則布巾布衫過宮則衰絰而杖二月二十一日丁亥金使入弔上衰絰禦徳壽殿宮東廊之素幄宰執從官如大祥之服衰絰去杖三月十六日壬子起上服初喪之服十八日甲寅發引三十日丙寅掩四月八日甲戌上親行虞祭大臣言虞祭乃吉禮合用靴袍上曰只用布折上巾黒帯布袍可也十八日甲申卒哭二十日丙戌神主祔廟是日詔曰朕昨降指揮欲衰絰三年緣羣臣屢請禦殿易服故以布素視事內殿𨿽有過祔廟勉從所請詔稽諸典禮心實未安行之終制乃爲近古宜體至意勿復有請於是大臣乃不敢言蓋三年之制斷自上心是時執政近臣皆主易月之議諫臣謝諤禮官尢袤心知其不可而弗敢盡言其贊上之決者勅官一人而已舉千載廢墜之典破一朝淺薄之議廟號孝宗不亦宜哉

淳熙諒闇罷誕節正旦慶禮

壽皇居髙廟之喪未攺月而值防慶節時百官以故事祝誕於明慶寺遂命緇徒徑行滿散百官免赴【十四年十月十二已時指揮】三省樞宻院引明道二年明肅皇后升遐故事欲上引見金國使人又以上在喪次歸而引見恐使以爲疑乞付侍從臺諫禮官商議蕭燧時以吏部尙書爲議首言今旣罷百官上壽恐難以見使人如使人必欲朝乞用小祥後二日就徳壽宮素幄引見庶合明道間典故大臣進呈旣從之矣【十月十三日庚辰】後二日勅局刪定官沈淸臣正卿上防言仁宗朝常遣使契丹遭彼有喪至柳河而還其主卒不見賀使也外國尙知有禮中原可不然耶況陛下居喪與明肅皇後事體不同望斷自淵衷勿牽羣議上大以爲然遂命卻其書幣就館津發金使感嘆而去繼而金之賀正旦使者繼至宻院進呈次上問今在喪服中禮物當受與否施聖與畱仲至同奏乞下禮官議旣而禮事官言正旦禮物乃通好之儀不可受鄭惠叔爲起居舍人建言國有典故禮有經權況引見於初到之時至於正旦之日陛下自行禮於大行皇帝幾筵之前朝防俱罷亦何名爲慶哉上曰當諭與館伴意度且令堅辭如是不從止令陳於殿門之外庶幾於禮稍順乃詔曰今來正旦通問使專爲和好故設素幄許其入見若受禮物則有慶賀之嫌已令館伴卻而不受又慮使人援故事以爲請未審於典禮如何可令禮官詳議以聞旣而禮官宇文字英價【兵部尙書兼權尙書】顏魯字師魯【禮部侍郎】尢延之袤【大常少卿】倪正父思【著作郎兼權郎官】黃元章【太常丞】張元善體仁【太常博士】言祖宗以來𨿽防制未有不引見來使亦無不受禮物之文前朝諸臣豈不知不當受而所以不免從權者謂旣通好不當使之疑而生事也況元日俱罷初無賀儀幣物所以將書亦非慶禮萬一必欲如禮而去則徒爲紛紛也在禮有反經而從權者正爲是也臣等以爲當受乃詔就殿之東楹設素幄引見使人曰今年防慶節若受諸軍進奉則有慶賀之嫌宜可暫免二年宰相王季海曰此項錢幾六十萬緡系屬戶部歲計上曰可用封樁庫錢償戶部【十五年正月九日乙巳】其年金之賀使當至季海已去位右相周子充疑之召禮官尢延之至都堂議延之請退而討論子充以奏上曰敵國事亦不可單靠禮官運籌帷幄卿等事也去歲生辰金使到朕方在哀疚之中不欲使人朝見卿等更無主張朕堅執不與引見金使退聽子充愧謝而已【七月九日癸卯】旣而延之與奉常羅春伯合奏依正日一例於垂拱殿東楹設淡黃幄引見仍用紹興三十年故事移宴於館不用樂從之【九月十四日丁卯】節前一日內自降防文武百僚及使人並免賀止就東上閣門拜表起居十六年防慶節上已移禦重華宮百官詣宮拜表進香故事皆不講後二日皇帝乃還宮焉

南北內

今南北內本杭州州治也紹興初創爲之休兵後始作崇政垂拱二殿久之又作天章等六閣【龍圖以下諸閣承平時並建於大內之西今此但一閣耳】而寢殿仍舊謂之福寜殿淳熙初壽皇始作射殿謂之選徳八年秋又攺後殿擁捨爲別殿取舊名謂之延和經歷兩朝如是而已至若苑中亭殿則皆太上爲之壽皇亦稍增焉其名稱可見者僅有復古殿損齋觀堂芙蓉閣翠寒堂淸華閣羅本堂隱岫澄碧倚桂隱秀碧琳堂之類蓋得先王卑宮室之意矣徳壽乃秦丞相舊第也在大內之北气象華勝宮內鑿大池引西湖水注之其上疊石爲山象飛來峯有樓曰聚遠凡禁籞周回分四地東則香遠淸深【梅臺竹堂】月臺梅坡松竹三徑【菊芙蓉竹】淸妍【酴醿】淸新【木樨】芙蓉岡南則載忻【大堂乃禦宴處】忻欣【古栢湖石】射防臨賦【荷花山子】燦錦【金林檎】至樂【池上】半丈紅【郁李】淸曠【木樨】防碧【飬金魚處】西則冷泉【古梅】文杏館靜藥【牡丹】浣溪【大樓子海棠】北則絳華【羅本亭】旱舡俯翠【茅亭】春桃盤松【松在西湖上得之以歸】

垂拱崇政殿

臨安府治舊錢王宮也規制宏大宮人焚蕩之餘無復存者紹興南巡因以爲行宮其制甚朴休兵後始作垂拱崇政二殿其修廣僅如大郡之設防淳熙再修亦循其舊每殿爲屋五間十二架修六丈廣八丈四尺殿南檐屋三間修一丈五尺廣亦如之兩朶殿各二間東西廊各二十間南廊九間其中爲殿門三間六架修二丈廣四丈六尺殿後擁捨七間壽皇因以爲延和殿至今因之蓋聖人卑宮室而盡力乎溝洫之意

東宮樓觀

東宮舊無有孝宗及信王未出閣但聽讀於資善堂紹興三十二年孝宗爲太子始居東宮在麗正門內其地甚隘莊文太子立復居之莊文薨其妃子出外第光宗立爲太子孝宗謂輔臣曰今次東宮卻不湏創建朕宮中空閒不用宮殿甚多可掇移修立由是工役省淳熙二年夏始創射堂一爲遊藝之所圃中又有崇光玉淵淸賞等堂鳯山樓皆燕息之地也紹興末欲以爲泰安宮旣而不果云

建炎巡幸六宮數

建炎庚戌之秋髙宗自金陵將欲幸浙西以避北兵乃先請隆祐太皇太后奉祖宗神主之神禦而往南昌其六宮百司皆從之此時庶事皆艸創而六宮洎先朝舊人通共不滿四百之數皇太后之殿五十二人【哲宗朝之人】潘賢妃之位三十五人【元懿太子之母也】又周夫人之位二十一人【此未詳】慕容美人之位一十五人【亦哲宗朝之人也】張修容之位一十六人【英宗朝之人也】又淑國王夫人一十九人其康國蕭夫人之位一十七人而和國王夫人之位一十六人又嘉國朱夫人之位一十四人而成國吳夫人之位一十五人又潤國張夫人之位一十九人其惠國孫夫人之位亦一十四人又有張直筆之位一十八人又孫典字之位一十五人而劉直筆之位有二十人又尙服朱夫人之位有二十三人【以上諸夫人者並在於禁中職掌事者】又張才人之位有二十三人【卽張賢妃之位也】總計有三百八十有三人而敵薄南昌衛尉亦皆潰散其時皇太后倉卒之間向南而去其皇后與賢妃皆是村夫荷轎而奔馳六宮之婢妾宦官以至於死亡散失者亦不計其數也

建炎雜記乙集卷三

欽定四庫全書

建炎雜記乙集卷四

宋李心傳撰

典禮

紹興至慶元臣寮論太祖東向之位【四祖廟祔】

國初仿前代之制立親廟四及仁宗附廟太廟始備七世八室蓋祖宗共爲一世故也治平末英宗附廟乃祧禧宗熙寜初王介甫用章子平議復禧祖爲太廟始祖而祧順祖司馬公韓持國諸近臣皆言太祖剏業當爲廟之始祖介甫爲上言本朝自禧祖以上世次不可得而知則禧祖之有廟與稷契宜無以異持國欲奉祧主於西夾室介甫笑之伊川先生時方布衣爲人言亦以介甫之學爲是及神宗祔廟又祧翼祖元符末哲宗祔廟輔臣李邦直議兄弟曰及哲宗不自爲世故無所祧崇寜初蔡京入相復以哲宗爲世當祧宣祖而宣祖乃祖宗之所自出京意難之因議依唐制立九廟還翼祖於是凡九世十室紹興初董令芬爲太常少卿建議太廟世數已偹而藝祖猶居第四室乞遵典禮正廟制遇祫享則太祖居東向之位有防侍從臺諫與禮官同議旣而學官王普又請依唐興聖故事藏祧主於天興殿趙忠簡主之六年正月議於尙書省侍從孫近李光析彥貞劉大中廖剛晏惇復王侯劉寜止胡交修梁汝嘉張致遠朱震任申先禮官何慤楊晨莊必彊李弼直皆以爲是未幾將作監丞趙渙面對又乞酌量漢太公立廟故事別建一廟安奉四祖禘祫烝嘗並行特祀上大以爲然擢渙監察禦史弅中書舍人【閠五月除渙七月除弅】而右諫議大夫趙霈公時素與忠簡異論乃言上皇在遠宗廟之事未當專議事遂止淳熙初渙之兄子粹中爲吏部侍郎又伸前議請爲四祖別建一廟否則藏主於天興殿或藏於夾室遇祫享則設幄於夾室之前乃命禮官討論久之未上【元年六月丙辰日】其後尢延之丘宗卿等又繼言之先是欽宗祔廟已祧翼祖及髙宗升祔遂爲九世十二室紹興末孝宗升祔趙子直當國用前議欲並祧僖宣二祖事下侍從臺諫禮官議於是孫從之首上防正太祖東向之位議者皆以爲可鄭惠叔尢主之朱文公在講席獨見上論僖祖皇家始祖不當毀其廟上納焉文公議當以僖祖爲始祖如周之後稷太祖如周之文王太宗如周之武王與仁宗之廟皆萬世不祧仁宗爲昭英宗爲穆與眞宗主並藏西夾室神宗爲昭哲宗爲穆徽宗爲昭欽宗爲穆髙宗爲昭孝宗爲穆而髙宗之廟亦萬世不祧若未能然則奉僖祖居第一室太祖居第二室太宗居第三室太祖太宗仍共爲一世自眞宗以下至於孝宗凡九世十二室於是給捨樓大防陳君舉言未見朱某本議如何乞付出議狀子直不報遂祧二祖神主更立四祖殿於廟之西隅歲命禮官薦獻焉文公時已得罪遺子直書曰相公以宗支入輔王室而無故輕納鄙人之妄議毀拆祖宗之廟以快其私其不祥亦甚欲以望神靈降歆垂休錫美以永國祚於無窮其可得乎時太廟殿已爲十二室故孝宗旣升祔而東室尙虛文公以爲非所以祝延壽康寜之意深不然之因自劾不堪言語侍從之選乞追奪待制章再上詔次對之職除授已久興廟議時初不相關又不許久後光宗祔廟遂復爲九世十二室云

太廟寶事始

自休兵後太廟剏冊寶殿凡帝後寶冊洎郊廟金玉禮器皆藏焉始時令太常寺官一員季然苐省閱文歷而已乾道五年春因有盜竊禮器者中書門下始奏令毎季取索赤歷檢足偹用印封鎖具有無損失申省【二月己丑降防】慶元五年夏太常寺奏太廟遺失皇后金寶二命大理寺治之【六月庚寅降防】旣而廟之衛卒赴有司自言坐獄死蓋故事冊寶以中人領其工作及盜去鑿而售之中乃鐡胎也繇是事敗自後朝廷益謹其事月以察官禮官中官各一官檢視謂之寶禮噐中瑤爵玉瓚二事絕佳人間所未見其他圭璧大抵多水漿色也冊寶中惟昭慈聖憲皇后諡冊以象牙爲之餘皆防玉又有徽宗皇帝諡寶玉色尢溫粹

欽廟配饗議

欽宗祔廟久未有功臣配饗蓋一時宰相六七人皆有誤國之罪是以不克舉行也乾道五年冬當祫祭其九月太常少卿林粟黃中言當時臣僚遭值艱難莫救淪胥罕可稱述而以身狥國名節暴著不無其人𨿽生前官品不應配饗之科而事變非常難拘定制乞詔侍從臺諫集議奏可黃中所陳蓋指李淸卿若水也汪聖錫時爲吏部尙書居侍從之首獨以爲無可配饗者可罷集議右侍郎曽逮仲躬謂聖錫云向元祐中神宗未有配饗朝廷依例權塑二侍臣此可用也於是聖錫奏欽宗所圖共政之臣皆未有能勝其任者若應故事姑令偹數上非所以尊宗廟下非所以勸有功誠如太常所言當時死事之臣非一今欲令配享究其本末參差輕重有所取捨尢不可以輕易重昔唐文宗武宗皆無配享功臣本廟太祖英宗旣無禦集亦不建閣蓋崇奉祖宗必審其實必當於理若虛尙文飾不過茍塞人情而已乞不必集議上從之

髙廟配享議

洪景盧初建髙廟配享之議首采本朝故事謂議者當出於翰苑上亦嘗諭以文武欲各用兩人景盧因卽以呂趙韓張四人爲請乞付侍從官詳議從之十五年三月庚戌也後三日從官議上時韓子文彥質權工部尙書以嫌不預議而兵部尙書宇文子英爲議首遂言四人皆有名績見稱於世宜如明詔配享廟廷議者葛楚輔葉叔羽劉國瑞【忘其字】王誠之陳安行李獻之謝昌國吳子居章徳荗林黃中鄭惠叔皆無議奏上報可其日癸丑也是時識者多謂呂元直不壓人望當以張趙兩公同配又謂張浚晚附秦檜力主和議誣殺嶽飛不宜在預享之列而詔防已下莫敢有言後三日丙辰祕書少監楊廷秀獨上書爭其事謂今者建議之臣曰欺曰專曰私而已且列聖之廟有九而廟之有配享者八發配享之議者非一而出於翰苑者止於三今舉其三以見例而不顧其餘之不然非欺乎申之以聖翰之所及惟一已足以定其議非專乎終之以止令侍從數人之附其議而廷臣皆不得議非私乎又論張公有社稷大功者五建復辟之勲一也發儲嗣之議二也誅範瓊以立國基三也用吳玠以保全蜀四也卻劉麟以定江左五也若謂浚嘗相隆興則趙普嘗相太宗韓琦曽公亮嘗相神宗不害於配太祖英宗之廟也願酌李唐之制令博士禮官與臺諫兩省侍從及在朝之臣雜議其事而陛下酌其中後二日戊午輔臣進呈次上諭以臣僚言張浚有復辟之功卿等可檢照文冊詢訪事實上因言魏公兩敗事又昧於知人卻是有志蓋上意猶有以庭秀之言爲未可也而王周二相略無開陳但唯唯而已後十八日【四月甲寅】太常少卿尢袤等亦言適祖宗典故旣祔廟然後議配享趙普曹彬之配食太祖乃定議於二十餘年之後惟王曽呂夷簡之配食於仁宗乃在山林之前然亦必先降詔乃下兩制定議當用何人而王珪等始以曽夷簡姓名上之眞不敢倉卒如此今乃忽定於靈引一日之前而不按典故不集眾論懼無以壓服諸勲臣子孫之心而消弭眾多之口乞俟祔廟畢別擇日下侍從兩省臺諫禮官及祕書省官集議茍惟不然則王安石蔡確之言不合眾心𨿽定於紹聖崇寜而卒攺政於紹興間今亦宜反覆熟審以待論定而後奏入乃詔令未集議侍從兩省臺諌官及太常寺祕書省依典禮詳議開奏四月甲申也【未集議侍從系吏部侍郎顏曽兩省系起居郎胡晉臣並奉使朱同臺諫系殿中侍禦史冷光世左補闕薛叔似右拾遺許及之監察禦史吳博黃謙太常寺少卿尢袤寺丞黃甫博士張休仁主簿沈鑑祕書省少監楊萬里丞謝修郎鄧驛著作郎倪思黃唐佐郎莫叔光正字衛涇凡十八人】後六日庚寅有防定用四人更不湏議論以臺諫言配享之議已有一定之諭見施行今再令詳議則二三之論又將紛紛而起甲可乙否重惑朝聴故也【此乃冷光世之文字】翌日辛卯上諭大臣曰呂頤浩等四人配享正合公論楊萬里乃謂洪邁專與私事邁𨿽是輕率萬里未免浮薄上又曰靖共爾位好是正直惟其先能靖共而後正直乃可貴耳於是二人皆乞補外後十一日詔景盧以見官正奉大夫知鎭江府庭秀以朝奉大夫知筠州五月壬寅也其後孝宗祔廟議者復推陳魯公而魏公終不得預蓋但以富平淮西符離三敗之故而不考曹彬岐溝之役其喪師蹙國亦不下於富平與符離今以一掩其大徳蓋景盧兄弟皆湯思退舊客夙有憾於魏公故以復辟之勲歸之呂元直也昔司馬溫公配食泰陵乃在四朝之後蓋公議必以久而後定也今姑思其志而言其本末如此後有諏者可以覽觀焉

光宗配享議

光宗旣祔廟當議配享而一朝三相中周益公畱衛公在其時皆嘗以學黨得罪故論者欲葛文定公邲及黨禁觧嘉定元年五月益公之子朝請大夫新知筠州綸乞以其父配享廟廷詔兩制禮官詳議明年衛公之孫祕閣校理元剛復言其祖首侍崇陵講讀後在相位始終六年而益公之相才三閱月葛文定之相亦不逾年當以其祖配時章茂獻權禮部尙書乃乞並用二公配享後亦不果行焉蓋益公𨿽賢相而被罪於授受之初衛公𨿽舊臣而去國於危難之際是以論者有所不葉也然前朝如富公司馬公皆嘗被罪於熙寜紹聖之間而不害其配享則亦未可以此而致疑云

日食奏告當伐鼓

淳熙丙申嵗日食三月朔趙衛公爲禮部尙書被防奏告大社周益公以學士院祝文有伐鼓用牲之語衛公引春秋傳言其誤乞令攺正上從之益公因求免不許蓋衛公奏章之詞頗峻故也予以經考之救日之皷周禮初不云何日而夏書明以季秋月朔爲言則春秋傳所云非矣今有司之制實不伐皷實不用牲衛公乞攺從祝祠可也而反以春秋傳爲據則非也明年九月朔日蝕文簡以春官貳卿奉防祭告大社始奏復伐鼓如政和新儀云

元丰至嘉定宣聖配享議

自唐以前學校以周公爲先聖孔子爲先師後以孔子爲先聖顏子爲先師至元丰間乃封孟子爲鄒國公與顏子並配而荀楊韓子列於從祀足以補前世之未及矣蔡京得政乃封王介甫爲舒王與顏孟並而王雱在楊韓之次其後陳瑩中諸公但攺荊公坐像爲僭而不知三代之禮大享先王功臣皆與享焉則屍象必不立受今不論其學術之乖戾而苐以坐視人主之爲逆理此學術不醇之過也靖康間楊文靖公爲諌議大夫首論荊公不當配享降於從祀紹興六年冬張魏公獨相始用陳公輔言禁臨川學明年春胡文定公以祠官上防追爵二程邵張四賢列於從祀不報乾道五年春魏元履以布衣爲太學錄復請去荊公父子而以二程從祀陳正獻公爲相難之淳熙三年冬趙叔逹粹中爲吏部侍郎論王安石姦邪乞削去從祀上用輔臣言安石前後毀譽不同其文章亦何可掩時李仁父爲禮部侍郎上與共議欲升範仲淹歐陽修司馬光蘇軾黜王雱仁父乞取光軾而並去安石父子上又欲升光軾於堂仁父上章稱贊且言若親酌獻則暫遷其坐於他所防入上命三省宻院議之宻院王季海依違其詞趙溫叔言仲淹自以功業名當時修亦有防玷不若止用光軾而三省龔實之李秀叔皆以爲不可事遂不行久之但除臨川伯雱畫像而已【四年七月癸丑降防】嘉定三年仲貫甫爲著作佐郎轉對請追爵用二程張邵列於從祀未克行余謂四先生繼絕學於千載之後正人心明天理自遊夏諸賢有不能及其視馬鄭諸儒之功孰多𨿽以配享可也然論道統之傳則當升曽子子思於堂上而姑列四先生及朱先生於從祀余亦老矣自念不及與朝廷之議防或有逹者舉而行之云

孟子廟配享從祀

自元丰以來封爲鄒國公配食先聖而鄒國公廟在兗州之鄒縣政和五年春乃詔樂正子克配享公孫丑以下從祀加封爵焉樂正子克【利國侯】公孫丑【壽光伯】告子不害【東阿伯】孟仲子【新秦伯】陳臻【蓬萊伯】充虞【昌樂伯】屋廬連【奉符伯】徐辟【仙源伯】陳代【沂水伯】彭更【雷澤伯】公都子【平陰伯】咸丘防【湏城伯】髙子【泗水伯】桃應【膠水伯】盆成括【萊陽伯】季孫【丰陽伯】子叔【子陽伯】自渡江以後鄒魯隔絕而孟子無廟其配食從祀學者多不及知故表出之

髙宗四上尊號廷臣議論各有異同

壽皇初受禪命近臣集議上皇尊號之禮呂仁甫爲禮部侍郎旣與宰相陳長卿宻定光堯壽聖之號矣及省中聚議者多謂尊號起於開元罷於元丰今不當復或謂光堯二字近於神堯汪聖時爲戶部侍郎謂人曰堯豈可光於是臺諫張貞父給捨金彥行下十二人各具所見以聞而不書議狀上諭旣以奏聞不容但已後五日彥行以下遂悉書議狀聖錫尋出知福州周子充時爲監察禦史嘗自爲議狀謂宜以太上徳壽皇帝爲稱然亦不果奏也乾道庚寅冬上以大禮慶成詔禮官兩省臺諫官集尙書省議加太上尊號時右相虞並父已自書憲天體道四字於幅紙議者書名而已禮官黃仲秉劉文贊欲用憲徳惟仁劉文儒欲用明天建極鄭仲一欲用崇道偹徳皆不用或謂體道字乃上帝尊號並父云無妨已奏知矣太上欲得道字淳熙乙未秋詔以來春行慶壽禮乃議加性仁立徳至誠無爲八字而禮部侍郎趙溫叔謂無爲二字與太上字相連頗渉忌語請攺爲明文煥武后又攺作無爲至誠又攺作成武煥文議論凡再旬乃定用性仁立徳無爲全美八字龔實之參政以下尙不以爲然葉夢錫丞相主之眾莫能奪後兩月夢錫罷實之召學士王季海直院周子充共議遂定爲性仁誠徳經武緯文乙巳再將行慶壽禮季海爲相擬議久之苐得紹業興統四字時眉人朱師古時敏爲太常少卿季海與之厚師古將入省其子不棄謂之曰光武明明廟謨可用也師古以白季海因再推詳於是增明謨盛烈四字焉

朱文公論三年喪

髙宗之喪孝宗爲三年服及孝宗之喪有司請於易月之外用漆沙淺黃之制蓋循紹興以前之舊故事朱文公後入不以爲然奏言今已往之失不及追攺惟有將來啟發引禮當復用初喪之服則其變除之節尙有可議望明詔禮官稽考禮律豫行指定其官吏軍民方喪之服亦宜稍爲之制勿使肆爲華靡其後詔中外百官皆以涼衫視事蓋用此也方文公上議時門人有疑之者文公未有以折之後讀禮記正議喪服小記爲祖後條見其所引鄭志有諸侯父有廢疾不仁國政不任喪事之問而鄭答以天子諸侯之服皆斬之文乃知經文有所未偹而待於傳注者如此因自識於本議

北使宴見齋禁不用樂

故事北使來朝例錫花宴如在大祀齋禁之中則不用樂辭見亦然行之久矣乾道三年北使來賀防慶節上壽在親郊散齋之內陳正獻公時以副樞密兼參政預請令館伴以禮諭之而議者慮其生事多請權用樂者李文簡爲禮部郎官建言漢唐祀天地防齋四日致齋三日我藝祖初郊亦然自崇寜大觀間法周禮分祭天地故前十日受誓戒今旣合祭宜復漢唐及本朝舊制庶幾兩得上頗難之陳公又奏必不得已則上壽之日設樂而宣防罷之及宴使客然後復用庶幾事天之誠得以自盡而所以禮使人者亦不爲薄自當悅服也上可其奏且曰宴殿𨿽進禦酒亦毋用樂惟於使人乃用之耳諸公顧以爲紫宸上壽乃使客之禮固執前議陳公又不可獨奏言曰適奉詔防有以見聖學髙明過古帝王遠甚敢不奉詔然竊謂更當先令館伴以初議諭使人再三不從乃從今詔則於禮爲盡而彼亦無詞不遽鄙使人而遂自爲失禮以狥之也蔣子禮猶守前說陳公爭愈力上顧陳公曰可卽諭閤門行之陳公退復爲奏曰彼初未嘗必欲用樂我乃望風希意而自欲用之彼必笑我以敵國之臣而虧事天之禮他時輕侮何所不至此尢不可不畱聖慮上嘉納之旣而卒詔垂拱殿上壽止樂因爲北使權用六年生辰使當辭之復在親郊散齋之內趙溫叔丞相時以起居舍人爲館伴使面奏決不可用樂上然之十月癸酉北使辭先一日上遣中使諭溫叔云來日已決意不用樂萬一使人不順不知如何結末請舍人更加思慮來日五更溫叔復奏殿階之上匆匆行酒使人決不能省防萬一省防必不敢不順萬一不順臣忝偹員館伴當直前奏稟乞宣諭使人陛下寅畏上天今旣散齋決不用樂若使人必欲設樂乞移此茶酒就驛中館領所謂結末不過如此上納用焉或謂前郊值北使之來極恭順上喜思以異禮待之故葉魏二相皆主用樂之議鄭景望劉文潛時爲館職嘗移書政府論之而不聽也至是用趙公之議始去樂論者韙之

乾道淳熙五大閱

孝宗畱意武事隆興甲申仲夏三衙出戍大軍歸司上欲幸候潮門外大教塲勞之旣卜吉日辛丑防雨作而止乾道丙戌冬至甲子遂閱武於白石距城二十里前三日下令至日平旦自祥曦殿戎服乘馬太子親王執政以下並從至大教塲進膳畢上獨與太子親王管軍知閣門禦帯環衛官俱往白石上升將臺三司以次教閱陣隊射馬觀戰次射獐鹿等於臺下上親臨觀大悅賜殿帥王琪以下金銀椀有差【三司主司至統領官各十兩金椀一射生將佐使臣等各七兩銀椀有差】上還幄殿管軍進禦酒上亦賜親王知閣管軍酒憩息大教塲進晚膳畢還內是日賜諸將金鞍馬以及士卒賞賜有差戊子孟冬冬至甲辰上乃幸茅灘按閱諸軍先十餘日令殿前司相視浙江龍王堂北江岸以東平衍之地築將臺焉先一日諸軍人馬全裝執兵噐於教塲中東列幕宿營又命忠毅軍統制蕭鷓巴將二百騎射獐鹿於赭山以俟進獻至日諸軍先赴茅灘下方營前司摘諸軍馬步親隨一千人執戎噐環立將臺之後質明三衙管軍至將佐各介冑乘馬導駕上戎服乘馬宰執近臣戎服以從防衛聖駕馬軍八百騎執槍旗弓矢軍器分前後奏隨軍番鼓笛大樂至大教塲上與慶王恭王皆易金裝甲乘馬宰執使相正任管軍知閣禦帯環衛官戎服以從【侍從官免從駕】上升臺少憇出幄殿坐殿帥王逵舉黃旗諸軍呼拜者三中軍鳴角馬步軍簇隊連三鼓馬軍上馬步軍舉旗槍四鼓舉白旗中軍鼓聲旗應變爲方陣作偹敵之形別髙一鼓步軍四向作禦敵之勢且戰且前馬軍出陣作戰鬭之勢別髙一鼓各歸地分五鼓舉黃旗變圓陣爲自環內固之形二鼓舉赤旗變銳陣諸軍魚貫斜立前列後張爲衝敵之形【二陣進止皆如方陣】舉靑旗變直陣收鼓訖一金止重皷三馬軍下馬步軍植旗槍上大悅犒賞倍之鳴角聲簇隊放教諸軍呈大刀車炮煙槍騎射管軍以所獲獐鹿獻上更常服宰執對禦酒五行降臺乘馬至車子院門下馬登樓召親王使相至環衛官各賜酒立飲不坐二王進上酒環衛官及一應從駕官至大教塲並戎服乘馬扈駕還內庚寅季冬之戊申上復幸白石始議三司諸軍隨從者萬二千四百人【分二百四十八小隊】殿前司之旗司以黃馬司以緋步司以白旣而恐道隘止以馬步五百騎列於省北步軍千人伺於大教塲余幹九百騎駐於中道以俟扈衛上入禦幄命軍士皆卓歇散飰旣閱武乃召宰執親王使相太尉管軍升幄殿酒三行畢復召親王使相太尉管軍知閣禦帶環衛官於禦東席地散酒次登車子院樓宰執亦預此其所以異也淳熙丁酉季冬之乙亥復大閱殿步二司之軍於茅灘殿帥王友直舉黃旗諸軍呼拜奏發嚴舉白旗變方陣舉黃旗變圓陣舉皂旗變曲陣舉靑旗變直陣舉緋旗變鋭陣五陣皆畢始令軍士下營散飯宣皇太子執政使相管軍對禦宴飲侍從修注官於禦臺下幕次賜酒食還入候潮門上皇於都亭驛設簾幄以觀邀上入幄中傳令宣喚管軍於簾前賜酒果飲各一巵謝畢導駕還內乙巳仲冬之甲辰上復講故事大閱於龍山之教塲管軍舉靑旗變三直陣鼓音作分六行舉白旗聚爲四陣舉緋旗爲二陣皂旗爲一陣繼又散爲六行髙一鼓變品字作二陣自戊子一日後凡犒士之費皆出於左藏南庫戶部不與最後南庫已歸戶部宰相王季海猶以故例請上曰處分已定矣何必別項支用止令內藏庫支用可也朕之樁積此錢者初時亦無他用今日軍士犒賜凡用五見鏹三十六萬緡都城防子錢爲之增貴焉

大樂局樂色名件

太常寺大樂局祀天神祭地祗享宗廟應用大樂名件凡三十四種歌色一也笛色二也塤色三也篪色四也笙色五也簫色六也編鐘七也編磬八也鎛鐘九也特磬十也琴色十一也瑟色十二也柷敔十三也搏拊十四也晉鼓十五也建鼓十六也鞞應鼓十七也雷鼓【祀天神用】十八也雷鞀鼓【同上】十九也靈鼓【祭地祗用】二十也靈鞀鼓【同上】二十一也露鼓【享宗廟用】二十二也露鞀鼓【同上】二十三也雅皷二十四也相皷二十五也單鞀鼓二十六也旌纛二十七也金鉦二十八也金錞二十九也單鐸三十也雙鐸三十一也鐃鐸三十二也奏座三十三也麾幡三十四也此外又有景鋰者天子親祀上帝則用之非祭祀官所當用

乾道不置教坊

孝宗性恭儉卽位之初以欽宗梓宮未還不肯用樂及乾道元年防慶節北使初來當大宴始下臨安府募市人爲之不直教坊止令修內司先兩旬教習舊例用樂人三百人百戱軍百人百禽鳴二人小兒隊七十一人女童隊百三十七人築毬軍三十二人起立毬門行人三十二人旗鼓四十人【以上並臨安府差】相撲等子二十一人【禦前忠佐司差】上命罷小兒及女童隊余用之九月二十七日防也

建炎雜記乙集卷四﹤史部﹐政書類﹐通制之屬﹐建炎雜記﹥

欽定四庫全書

建炎雜記乙集卷五

宋李心傳撰

禦制作

寶璽

國朝南渡之後禦府所藏玉寶凡十有一金寶三玉寶一曰鎭國神寶【承天福延萬億永無極】二曰受命寶【受命於天旣壽永昌此二寶封禪則用之】三曰天子之寶【答外夷書用之】四曰天子信寶【舉大兵用之】五曰天子行寶【封冊用之】六曰皇帝之寶【答鄰國書用之】七曰皇帝信寶【賜鄰國書及物用之】八曰皇帝行寶【降禦札用之】此所謂八寶也【皆髙宗作】九曰大宋受命之寶【太祖作】十曰定命寶【範圍天地幽贊神明保合太和萬壽無疆徽宗作】十一曰大宋受命中興之寶【髙宗作】金寶一曰皇帝欽崇國祀之寶【印香合詞表】二曰天下合同之寶【卽中書門下省文字】三曰詔書之寶【印詔書】自秦以前上下通稱璽【春秋傳季武子取卞璽書追而與之戰國防欲璽者段幹子是也】秦有天下始制天子皇帝六璽自是惟諸侯王得稱之唐武后長壽二年攺璽爲寶【以璽音近死故易之】天寶十載又合受命傳國爲八寶八寶之稱自此始矣唐末喪亂八寶或亡或失周廣順中始造二寶曰皇帝承天受命之寶皇帝神寶太祖革命傳其二寶至太宗別制承受天命之寶寶廣四寸九分厚一寸二分塡以金盤龍【紐檢髙七寸廣二寸四分】自是遂爲定制鎭國神寶者仁宗皇祐五年七月所作也篆如其名【宰相龎籍書】受命寶者哲宗元符元年五月所受也其文相傳是爲秦璽者李斯之魚虫篆也其圍四寸【衛宏曰秦以前金玉銀爲方寸璽秦以來天子獨用玉按玉璽者以此璽爲趙氏之璧刻者璧本卞和所獻之璞藺相如詭奪者余嘗以禮制考之璧五寸而有餘但不得復刻爲璽此說謬矣】至漢謂之傳國璽自是迄於獻帝所寶用者秦璽也【丁嬰所封元後所投王憲所得赤眉所上皆是物也董卓之亂失之吳書謂孫堅得之洛陽甄宮井中後爲袁術所奪徐璆得而上之殆不然也若然魏氏何不寶用而又自刻璽乎】厥後歷世皆用其名永嘉之亂沒於劉石永和之世復歸江左者晉璽也【魏氏有國刻傳國璽如秦之文但秦璽讀自右魏璽讀自左耳晉有天下自刻其璽其文曰受命於天皇帝壽昌本志輿服志乃以爲漢所傳秦璽實誤矣此璽更劉聰石勒逮石氏死其臣蔣干求授於謝尙乃以璽送江南王彪之辧之亦不云秦也】太元之末得自西燕更渉六朝至於隋代者慕容燕璽也【晉孝武太元十九年西燕主求救於郗恢並獻玉璽一紐方濶六寸髙四寸六分文如秦璽自是歷宋齊梁皆寶之侯景旣死北齊辛術得之廣陵獻之髙氏後歷周隋誤指爲秦璽後平江南知其非是乃是謂之神璽焉】劉裕北伐得之關中歷晉曁陳復爲隋有者姚秦之璽也【晉義熙十三年劉裕入關得傳國璽而上之大四寸文與秦璽同然隱起而不深刻隋滅陳得此指爲眞璽遂以宇文周所傳神璽爲非是識者謂古璽深刻以印泥後人隱起以印紙則此深刻者非秦璽也姚氏取其文作之耳】開運之亂沒於耶律汝貞獲之以爲大寶者石晉璽也【唐太宗貞觀十六年刻受命璽文曰皇帝景命有徳者昌後歸朱全忠及從珂自焚璽亦隨失徳光入汴董貴以璽上之云先帝所刻蓋指石敬塘也】蓋在當時皆誤以爲秦璽之亡則已久矣紹聖三年冬咸陽民叚義者斵地得璽以獻學士承旨蔡京言於朝曰此秦寶也遂以五月朔大朝防受之受寶之禮昉乎此矣徽宗崇寧五月有獻玉印者只有方寸其文曰承天福延萬億永無極大觀元年旣得美玉良工遂黜皇祐鎭國元符受命二寶不用命工更刻而以九字爲神寶之文合天子皇帝六寶爲八寶以二年正月元日受之政和七年復得美玉乃將九寸以作定命寶命蔡京鐫十六字爲文謂之九寶以八年正月元日受之又有皇帝恭膺天命之寶至道三年眞宗嗣位時所制也後從葬定陵幹興元年仁宗卽位更制之【防知政事王曽書】天聖元年爲火所燔又制焉【參知政事陳堯佐書】後從葬昭陵學士範鎭禮官王言言宜爲天子傳器不當攺作而弗聽也嘉祐八年六月英宗又制焉【參知政事歐陽修書】神宗哲宗皆循此制【哲宗寶門下侍郎章亨書】靖康之難金人取玉寶十四蓋八寶之外余寶凡六而皇帝恭膺天命之寶居其二焉其一則徽宗元符三年所制也其一則欽宗靖康元年所制也髙宗渡江庶事艸創逮紹興十六年再郊始備八寶不復作矣大宋受命之寶者建隆開基所創也史冊不載圍城中副畱守邵慱取而藏之張邦昌遣使奉迎大元帥於山東因以爲獻定命者宣和內禪藏龍徳宮金人不知之故弗取受命中興寶者髙宗紹興元年所作也玉甚美視定命寶猶大半分金寶三皆建炎三年秋所作

總論應天至統天十四歷【黃帝至周世宗三十六歷防革附】

自黃帝考定星歷建立五行起消息正閏餘堯歷象日月星辰舜在璿璣玊衡以齊七政至於夏商周之世咸正歷紀迄三代之末歷凡七變漢興襲秦正朔以張蒼言用顓帝歷於六歷疏濶中最爲微近而晦朔望滿虧多非是孝武元丰間乃命唐都洛下閎之徒造八十一歷名曰太初其法以律起晦朔望皆密至孝成時劉歆究其微眇作三統歷以十九歳爲一章二十七章爲一防三防爲一統三統爲一元逮後漢時歷復疎濶乃防日官造四分曆以九道法候望始無差忒至孝靈時劉洪考古今歷法乃悟四分於天疎濶皆斗分太多之故遂又作乾象歷方之前法轉爲精密蓋漢四百年間歷凡四變自魏晉迄隋又十五變唐髙祖革命始命傅仁均爲戊寅元歷太宗又命李淳風爲麟徳甲子歷宗以推日食不效又命一行爲開元大衍歷肅宗攺至徳歷代宗攺寶應五紀歷徳宗攺建中正元歷憲宗攺元和觀象歷穆宗攺長慶宣明歷昭宗攺景徳崇元歷蓋唐三百年曆凡八變自漢以降𨿽沿革不同然其法大抵皆不算積分上求諸千萬歳之前必得甲子朔旦夜半冬至而日月五星皆防於子之上元以爲歷始識者謂太初歷法號爲最密攷今之气朔則已差數日矣其間有所長者如劉洪首著日行遲月行疾陰陽交錯於黃道表裏晉虞喜始悟日行一歳之中有不匝周天之數自歳差積久漸退失度姜岌步月食之衝日行之度遂正躔次紀宋何承天攷正日晷知南至之端又用彊弱率以配日法以求朔防之餘分乃合簡易之要北齊張子正以圜儀揆天測知五星有入气盈縮之差傅仁均以合朔定月之大小不過連三則日月之食常在朔望李淳風謂前歷分度數參差不齊立演撰法使一術以齊之立九服晷漏之術隨所在而永合焉徐升創气刻二差定日之分稍驗各成一家法後代述之者互有損益漸加精密自五代之調元次及欽天而歷法始調元作於馬重績施於晉代其法則不復推古上元冬至七曜之防而起唐天寶十四載乙未爲上元用正月雨水爲气首蓋仿曹士爲小歷之舊失之矣欽天作於王朴施於周世宗時而朴昧乎前人簡易之要求之不合遂於朔分之下橫立小分而謂之秒說者謂前代諸歷朔余未有秒者若朔余可以用秒則可隨意而加減何待求日法以齊朔分也是時民間又有所謂萬分歷者明歷之士往往鄙之太祖皇帝建隆二年始命王處訥造應天歷處訥乃用一萬二分爲日法【蓋用萬八增二】得彊率二百有一得弱率九百二十六乘彊率以九萬弱率並二者得五千三百七爲朔防之餘分則彊弱適中合簡易之要自然無秒太宗皇帝太平興國初以應天歷置閠有差歷官吳昭素造歷賜名乾元朔余太彊施用未久朔望復差貞宗皇帝命史序造歷賜名儀天仁宗皇帝天聖二年命宋行古造歷賜名崇天及推嘉祐八年十月望月食歷乃後天二刻遂命周琮更造新曆琮測景驗气始知前歷气常後天半日攺而政之英宗皇帝朝歷成賜名朝天琮於朔望余分特晚數刻欲合嘉祐八年十月望月食及推熙寧元年正旦日食歷乃後天數刻復與崇天合遂再用崇天頒朔神宗皇帝命衛朴造歷賜命奉天沈括存中時提舉司天監以謂朴能正崇天之失而不知周琮正之在前矣哲宗皇帝元祐五年十一月癸未冬至驗景長之日乃在壬午遂攺造新曆賜名觀天徽宗皇帝朝有司以觀天推熙寧二年十一月朔爲丙子頒歷之後始悟其朔當進而失遂造占天歷十一月朔丁丑而再頒歷焉旣而歷官言占天成於私家不經考驗不可施用乃命姚舜輔等復造新曆視崇天減六十七刻半始與天道相合歷成賜名紀元自大觀元年頒用以紀元推紹興五年正旦日食九分半虧在辰正時常州布衣陳得一獨建言定八分半虧在已初是日果如得一所定髙宗皇帝乃命得一造歷祕書少監朱震子發監視歷成賜名統元自紹興六年頒用凡十五年而後有司守之不專暗用紀元之法推步而用統元之名頒歷乾道二年夏日官以紀元推丁亥十一月朔爲甲子欲爲刋刻間有武節郎裴伯壽者詣禮部及都省具陳統元歷法推是朔當進作乙丑於是依統元歷法攺而正之防進士劉孝榮言見行歷交食先天六刻火星差天二度乞造新曆孝榮自謂已有歷不半年而可修進伯壽獨以謂凡造歷必先立表測景驗气然後作歷庶可精密不在於速成而判太史局吳澤不達造歷立表之法妄言銅表難成木表易壞蓋欲黨附孝榮僥幸求造歷以覬一時之爵賞固執以難成而沮抑之也其年九月乙卯遂命禮部侍郎周執表卿提領攺造新曆表卿亦謂立表驗气之說經渉歳月由是不行孝榮乃仿萬分歷分作三萬分以爲日法命之曰禦覽七曜細行歷上之事且預定丁亥歳四月朔日食一分如不驗甘俟朝典太史局亦謂當食二分伯壽皆以爲不然旣而定之其日晴明而日不食孝榮又定是歳八月望月食六分半俟之止及五分又定戊子歳二月望月食九分以上出地其光復滿系大內二更五而伯壽以爲是月之食當旣生光在戌初二刻復滿在戌正三刻【系大內二更二】後伯壽所言皆驗孝榮始論見行歷交食先天六刻及考驗孝榮所定月食光滿乃後天四刻單行可爲侍禦史固請取二歷所定日月五星躔度其說異同者俟其可驗之時以渾象測之察何歷爲近而取其屢中考以定新曆十一月壬辰詔國子司業權禮部侍郎程大昌泰之監察張禦史惇寔往太史局監視考驗而紀元及孝榮二歷各有差者行可又乞自同泰之考驗四年三月庚申許之旣而二人言以統元紀元及新曆對測星度四事新曆全密者三稍密者一舊曆皆疎李仁父時爲禮部郎官繼復與行可往測驗七事而新曆稍宻者五疏者二其四月癸丑先令太使局將舊曆參照使行五月庚辰遂詔施用新曆仍以乾道爲名時孝榮已爲保章正同知算造矣而仁父復論歷久必差自當攺作但近被防監視適逢新曆太陰熒惑兩事之差恐將來成書差者必多乞益募能者熟復討論補治新曆六月己丑詔諸路搜訪精通歷法之人具名申省未防有福州阮興祖者言新曆七卷篇中差謬【唐志開元十二年測景於天下其安南測夏至午中晷在表南三寸三分劉孝榮新曆算在表北七寸其鐵測冬至午中晷長一丈九尺二寸六分劉孝榮新曆算晷長一丈四尺九寸九分其差謬類如此】同判太史局荊大聲不以白部擅補興祖爲局生新曆之成也大聲與孝榮共爲之至是乃言其法多差遂命大聲別演一法與孝榮比較五年春正月比較二法各有疎繆歷算官蓋堯臣等乃自又演一法上之四月己丑遂命孝榮大聲伯壽各具五月以後至歳終月星躔度申禦史臺令見測驗官占考六年九月戊戌有成都府進士賈俊者上歷法九議詔給五人衙官劵館於臨安府九年五月甲寅日官言來年十二月紀元乾道歷系小盡則正月朔在癸未崇天統元歷系大盡則正月朔在甲申是謂疑朔詔歷官看詳指定而荊大聲者謂乾道歷定今年五月日食在午初二刻今測驗得在午時五刻半以此推之則己未年正月之朔已過甲申日四百五十分合作大盡從之淳熙三年三月己丑判局李繼宗等又撰新曆七卷進呈上謂輔臣曰自古以來歷未有不差者況今世此法不專士大夫無習之者求之艸澤又難得其人新曆比舊所謂彼善於此不須別命名可以淳熙歷爲名五年曆官推九月庚寅晦旣頒歷矣而北來賀生辰者乃以爲己丑晦實小盡也於是防慶節差一日樞密院檢詳文字丘崈宗卿接伴調獲久之金人乃肯用正節日上壽荊大聲乃妄攺甲午年十二月爲大盡故後天一日矣十二年九月成忠郎楊忠輔言淳熙歷因陋就簡茍且附防天道不合自戊戌以來朔差者八年矣今歳九月望日食當在晝而淳熙歷法當在夜以此辧之是非可決兼同臨安地形準之月起虧時日光已盛必不見食而日官言所推在卯初三刻系大內攢防刻後乃命禮部侍郎顏師魯視驗防云色遮蔽而止十三年三月丁酉右諫議大夫蔣繼周世修奏民間有知星歷者乞特加試用仍選差領提官以董其事如祖宗之制上曰朝士知星歷者必少不必差官專領乃詔諸路有通曉天文歷算之人令所在州縣報明以聞八月丁丑布衣皇甫繼明等言今歳九月望以淳熙推之當在九月十七日實歷也太史乃注望於十六日之下徇私遷就以掩其過乞以今年八月望日太陰虧食及晦日月見東方二事定驗疎密詔師魯世修同視旣而歷官劉孝榮所定月食差一繼明等差二楊忠輔差三乃罷遣之十四年四月癸酉國學生防稽石萬又請考正歷法之差且言去歳測驗太陰虧食之時蓋大內更乍疾乍徐隨景走算以肆欺蔽因上所著五星再聚歷乞與日官比較詔後省看詳開奏繼明等言淳熙歷立法乖疎必假遷就五星再聚歷乃用一萬三千五百爲日法蓋竊取唐末崇元舊曆而婉其名耳皆未可用乞攺大歷詔後省同禮部祕書省看詳六月辛未朔給事中王信誠之奏乞令劉孝榮皇甫繼明石萬各造來年一歲之歷詳加測驗取其無差者十二月丙子繼明萬新曆成與淳熙歷差二朔萬等乞以其年六月二日十月晦日月不應見而見爲驗防朔豈可差朔差則所失多矣乃命禮部侍郎尢袤延之祕書丞宋伯嘉之瑞監視十五年六月二十日丁卯尢袤以疾攺命吏部侍郎章森徳茂同往是夜月光明盛十月二十九日壬辰晦延之往視晨見東方十一月七日庚午進呈周丞相言萬等以爲月體尙存一分則不應小盡上曰十一月朔在辰時所以二十九日早尙存月體耳十六年十一月壬午承節郎趙渙復言新曆今歳冬至後天一辰詔禮部侍郎李巘之著作郎鄧千里祕書丞黃艾伯耆校書郎王叔簡恭父同驗視紹熙元年八月庚戌遂命同判局劉孝榮攺造新曆孝榮已與吳澤荊大聲同造三年正月甲寅歷成詔以防元爲名十二月甲午朔布衣王孝禮言今年冬至日影表當在十九日壬午西防元歷乃在二十日癸未系差一日蓋陳得一劉孝榮所造四歷皆未嘗測影止是寫擬分數所以後天乞將修內司所掌銅表圭面降付太史局測驗從之時𨿽朝廷多事未睱治歷而忠輔渙則已爲日官矣慶元四年九月太史言月食於晝而艸澤言食於夜驗視如艸澤言有旨攺作仍命祕書省正字馮履叔常參定五年五月壬辰朔歷成賜名統天至今用之蓋自建隆慶元二伯五十年之間歷四十變上距黃帝之歷凡五十變矣而知歷者謂統天新曆尢復疎繆昔洛下閎太初歷成自言八百年當差一度其後未及八十年固已差一度矣李淳風亦曰一气差三度九日差一刻又曰自太初下至麒徳差四日自太初上及僖公差三日一行亦曰劉洪歷四十五年差一度梁武帝歷八百十六年差一度以前人曆術之精猶不免此況賤工之艸創者乎大扺唐以後律曆之法不傳士大夫無所從受而星歷人類多鄙淺是以不足以推明其學也近世蔡元定季通號爲知數而亦未嘗見於用余嘗考易之象曰澤中有火革君子以治歷明時革者變治而明之則非但因其已成而無所事乎損益也故記其本末如此以待能者攷焉

炎興以來勅局廢置

律令者自魏李悝漢蕭何以來有之歷代相傳皆以律書爲本至周世宗始謂之刑統國初因之其刪修但屬大理寺逮天聖編勅始有詳定編勅所別命官領之淳熙以後詔修一司勅令則又以編修諸司勅式所爲名隆祐攺熙丰之法則又以重修勅令所爲名自後迄政和不攺政和元年冬始頒海行勅【十二月十一日】靖康元年又更修焉其秋議者乃乞用元丰嘉祐之間以俟新書之成【九月十三日丙子】其冬又詔錄用嘉祐如斷刑依元丰【十月十四日丁未】建炎元年夏因滁州推官趙伯總有言復詔政和海行法非禦筆修立者許引用【四月二十四日丁亥】三年夏復辟赦書修復仁宗故事遵用嘉祐修法【四月八日乙卯】刑部侍郎商守拙因乞以嘉祐政和二勅相照賞典並從重條約並從寛許之四年夏詔勅令所將嘉祐政和條制對修成書大理卿兼同詳定一司勅令主依乃乞召人言編勅利害仍以詳定重修勅令所爲名令寺官局官同共條對【六月初七日丁丑】後三日始命宰臣範宗尹提舉重修勅令參知政事張守同提舉其秋言者乞令省部百司吏人將所省記條攢類成冊聞奏【八月辛未朔】至紹興元年秋守等始以紹興重修勅令格式及申明看詳等總七百六卷上之【八月四日戊戌】自是迄於三十年之秋勅局所修之書又一千八百六十三卷【紹興三年九月朱勝非等上吏部勅令格式等一百八十四冊六年九月張浚等上祿秩新書等二百四卷八年六月趙鼎等上諸班直諸軍轉員勅格式十三卷又上親從視事官轉員勅令格七卷十月秦檜等上祿秩勅令格三十二卷又上三省令格二卷樞密院令格二卷六曹寺監通用令一卷太常宗正大理寺通用令一卷右治獄令一卷以上目錄申明共十二卷十年十月上在京通用勅令格式六十七卷

十二年十二月上六曹通用勅令格式十卷又上寺監通用勅令格式十卷庫務通用勅令格式八卷六曹寺通用勅令格式十卷六曹監庫務通用勅令二卷又申明四卷十三年十月上國子監勅令格式十四卷又上太學勅令格式十四卷武學律學勅令格式各十卷小學勅令格式二卷監學申明等八卷十七年十一月上常平免役勅令格式申明等共五十四卷十九年六月上吏部續降拜別編共四百三十五卷二十一年七月上監法勅令格式續降等共一百五十五卷又上茶法一百四卷寺監庫務通用勅令二卷二十三年十一月上太宗正司勅令格式申明等八十七卷二十五年九月上紹興寛邱詔令二百卷二十六年十二月萬俟卨等上貢舉勅令格式千頁共四十五卷又上釐正省曹寺監內外諸司等法四卷三十年八月陳康伯等上參附吏部勅令格式申明等共七十二卷又上刑名疑難斷例二十一卷】通海行法爲二千六百二十卷有奇論者以爲官吏猥多賞費亦濫三十一年遂罷之【檢尋月日未獲】三十二年夏月旨裒集上皇聖政吏部侍郎徐度乞復置勅令所從之【六月二十九日甲午】乾道四年冬祕書少監兼權刑部侍郎汪大猷言建炎後續防凡二萬條前後殊不合請刪修爲書俾吏不得肆詔可之【十一月八日乙酉】乃以重修勅令所爲名六年冬又以詳定一司勅令所以名【十二月十九日乙未】置提舉官二以屬宰相同提舉一以屬執政詳定一從官爲之刪定官五視曩時官減三之一吏胥徒減三之二自乾道以後新修之書又爲三千一百二十五卷【乾道二年六月刑部侍郎方滋上特旨斷例七十卷六年八月虞允文等上干道勅令格式等二百四十六卷九年二月梁克家等上三省樞密院勅令格式等項共一百四十卷看詳議義五百卷淳熙二年十二月龔茂良等上吏部七司法三百卷三年三月上吏部條法四十卷四年五月上淳熙新編特旨斷例四百二十件十一月十一日李彥穎上淳熙重修勅令格式等項二百四十六卷六年七月趙雄等上一州一路酬賞法四項共二百二十三卷看詳六百三十八卷七年五月上淳熙條法事類四百二十二卷十一年五月本所上隆興以來寛卹詔令三百卷】而一路別法已修者一千二百餘件外不預焉故例刪定官多以選人爲之往往未嘗通練古今明習法律經歷州縣一切受成吏手書成抵牾言論較駁輙往更定間有至局旬月未嘗筆削一字適遇進書亦得攺官者遂爲宰執周旋親故之地失當時建局命官之意矣淳熙十五年夏林黃中以兵部侍郎兼詳定官【四月二十九日乙未】未逾月卽爲上言古今之方書有盡而生民之疾證無窮必欲某里某人某方某證爲立準式此其用之則齟齬而不合矣紹興所修一司勅令多歷年所不曽頒降今之所修旣已斷絕亦無頒降之期縱使頒降而不免抵牾重別申明則不若無書之爲愈也望將已修浙江福建湖南北路條法千二百卷免行供進六部各據所條件抄錄從本所用印以憑照用其京西兩淮未了條法仍令日下刪修結局捐不急之官省無用之費不爲無補上從之罷勅令所限一月結局【六月三日戊辰】紹熙二年夏工部侍郎潘景珪言法令一書久不刪潤乃復置詳定勅令局差詳定官一員刪修官三員【四月十三日庚寅差官五月六日癸丑治立局名】然未有所進也慶元二年春復置提舉同提舉仍以編修勅令所爲名【二月六日庚辰】遂移牒六曹大理寺及三衙江浙近便州郡監司抄錄乾道五年正月至慶元二年十二月終續降指揮得數萬事參酌淳熙舊法五千八百條刪修爲四百七十卷送刑部詳審訖供納提舉官下三省合屬房分及檢正都司審覆爲書總七百二冊【勅令格式及目錄各一百二十二卷隨勅申明十二卷看詳四百三十五冊】四年九月丙申進呈自是已修之書次第修進如撮要總類之屬殆不一名而編帙浸繁矣

文鑑

文鑑者呂伯恭被旨所編也先是臨安書坊有所謂聖宋文海者近歳江鈿所編孝宗得之命本府校正刻版時淳熙四年十一月也其七日壬寅周益公以學士輪當內直召對淸華閣因奏陛下命臨安府開文海有諸上曰然益公曰此編去取差謬殊無理論今降防刋刻事體則重難傳後莫若委館閣官銓擇本朝文章成一代之書上大以爲然曰卿可理防益公奏乞委官職上遂令伯恭校證本府開刻其日甲辰也始趙丞相以西府奏事上問伯恭文采及爲人何如趙公力薦之故有是命伯恭言文海元系書坊一時刻行名賢髙文大冊尙多遺落乞一就增損仍斷自中興以銓次庶防可以行遠十五日庚戌許之後數日又命知臨安府趙磻老並本府教官二員同伯恭校正二十日乙卯磻老言臣府事繁委若往來祕書同共校正慮有妨礙本職兼防府書籍亦難令教官攜出乞傳令祖謙校正從之於是伯恭取祕府及士大夫所藏本朝諸家文集旁采傳記他書悉行編類凡六十一門爲百五十卷旣而伯恭再遷著作郎兼禮部郎官五年十二月十四夜得中風病六年春正月引疾求去十一日庚午有詔予郡伯恭固辭後十三日癸未上對輔臣因令王季海樞使問伯恭所編文海次第伯恭乃以書進二月四日壬辰上又諭輔臣曰祖謙編類文海采摭精詳可與除直祕閣又遣中使李裕文宣諭賜銀帛三百匹兩時方嚴非有功不除職令舍人陳叔進將之先以白丞相趙公公諭今毋繳叔進不從七日乙未輔臣奏事上諭曰祖謙平日好名則有之今此編次文海采取精詳且如奏議之精有益於治道於是批旨曰館閣之職文史爲先祖謙所進文海采取精詳有益治道故以寵之可卽命叔進艸制制曰館閣之職文史爲先爾編類文海用意甚深采取精詳有益治道寓直中祕酬寵良多爾當知恩之有自乃行之不誣用竭報焉人斯無議時益公爲禮部尙書兼學士其月十八日丙午得旨撰文海序四月三日辛卯進呈乞賜名上問何以爲名益公乞名皇朝文鑑上曰善時序旣成將刻板防有近臣密啟云所載臣寮奏議有詆及祖宗政事者不可示後世乃命直院崔大雅更定增損去畱凡數十篇然迄不果刻也張南軒時在江陵移書晦翁曰伯恭好精神於閒文字中徒自損何益如編文海何補於治道何補於後學徒使精力困於翻閱亦可憐耳臣承當編此等文字亦非所以承君徳也今孝宗實錄書此事頗詳未知何人當筆其詞云初祖謙得旨校正蓋上意令校讎差悞而已祖謙乃奏以爲去取未當欲乞一就增損三省取旨許之甫數日上仍命磻老與臨安教官二員同校正則上意猶如初也時祖謙已誦言皆當大去取其實欲自爲一書非復如上命議者不以爲可磻老及教官畏之不敢與共事故辭不肯預而祖謙方自謂得計及書成前輩名人之文搜羅殆盡有通經而不能文詞亦以表奏厠其間以自矜黨同伐異之功薦紳公論皆疾之及推恩除直祕閣中書舍人陳騤繳還比再下騤𨿽奉命然頗詆薄之祖謙不敢辧也故祖謙之書上不復降出云史臣所謂通經不能文詞蓋指伊川也時侂冑方以道學爲禁故詆伯恭如此而牽聯及於伊川云然余謂伯恭旣爲詞臣醜詆自當力遜職名今受之非矣黃直卿亦以餘言爲然

建炎雜記乙集卷五

欽定四庫全書

建炎雜記乙集卷六

宋李心傳撰

朝事一

防諫給捨論龍曽事始末

紹興三十二年六月左武大夫龍大淵爲樞密院副都承旨武翼郎曽覿帶禦器械兼幹辦皇城司二人上爲建王時內知客也其年十月劉汝一度除右諫議大夫汝一入對首論待小人不可無節因奏潛邸舊寮宣召當有時蓋爲二人出也後數月汝一遂上奏劾大淵輕儇浮淺憑恃恩寵入則侍帷幄之謀出則陪廟堂之議搖唇鼓舌變亂是非凡皇圍燕暱之私宮嬪嬉笑之語宣言於外以自誇嫮至引北人孫照出入淸禁爲擊毬雜舞之戱上累聖徳伏望斥退時三月六日丁酉也是日凡兩奏七日戊戌汝一進故事因論京房指謂石顯元帝亦自知而不能用蓋不能以公議勝私欲耳反復數百言尢爲切至九日庚子詔大淵除知閣門事覿權知閣門事並塡見下供職蓋汝一苐一札子中有云毋使�禦干預樞筦故解大淵副都承旨也汝一言臣欲抑之而陛下揚之臣欲退之而陛下進之臣欲使之畏戢而陛下示之以無所忌憚是臣所言皆爲欺罔何施顏面尙爲諫官乞賜貶黜奏入不報張眞父震時爲中書舍人繳其至再十一日壬寅眞父除敷文閣待制知紹興府眞父力辭具言若同惜爵祿之爲榮而喪其名節之實在於公議誠所不容望攺除一在外宮觀不許胡周伯沂時爲殿中侍禦史亦論二人市權招士望屏遠之以防其微奏入不出十三日甲辰給捨金彥行金安節周子充周必大再封還錄黃【彥行時爲給事中子充時爲起居郎兼權中書舍人】大略言二人功過能否臣等初不詳知但見縉紳士民指目者多今論其職事或捨劇而就閒論班次則皆遷矣陛下卽位以來凡臺諫所彈奏𨿽兩府如葉義問大將如成閔欲罷則罷欲貶則貶一付公議獨於二人乃爲之遷就諱避殆非捨己從人之義也況二人者攀附惟舊過此以往事君之日甚長儻其謹畏有加何患身不富貴十四日乙巳上命二相陳魯公史魏公召給捨至都堂宣示禦札大略謂安節等爲人扇動議論羣起又謂在太上時小事不敢如此於是彥行子充皆退而待罪是日眞父再奏引司馬公言以不行不拜樞密副使故事辭職就祠又不許十五日丙午詔金安節周必大所請不允無罪可待而丞相又遣宰掾以上意諭子充若將調停者子充貽書言爲之計莫若使二人者出奉外祠以息公論然後必大自以私計爲請求一宮觀仰以釋聖上朋黨之疑下以息二人報復之怨此上策也若不決去此輩必謂士大夫可以威脇而人主信之愈堅任之愈篤禍發蕭墻毒流華夏矣惟相公念大臣以道事君不可則止之義而審處焉十六日丁未降出二人繳章有防給捨未知功過臺諫止是防微罷劇就閒已允公議尙玆回繳可特依奉內龍大淵已辭樞密副承旨職事目今在假候假滿日別與差遣曽覿仍舊帶禦器械十八日丁未張忠定自新除參知政事罷爲資政殿大學士提舉萬壽觀侍讀以病自請也【晁子西曰張子公入對欲與曽龍決去就上問所從聞子公云聞之陸遊上雲遊反復小人已得罪行遣矣子公謝云臣妄言不實有罪而忠定家傳無此疑作傳時覿尙爲使想其家未敢書也】是日彥行子充再上奏乞竄責以明邦憲不允子充入謝上曰朕察卿舉職但朕欲破朋黨紀綱耳二十一日庚戌汝一攺權工部侍郎以所言過實也【附傳云爾】眞父又欲辭職名且遺史丞相書雲臺諫有言而不行給捨受責而請罪震乃安受美職竊取要藩況越之爲郡近在肘腋它時爲所陰中重累聖知曷若保全使得善去二十五日甲寅上批張震除職已有成命累上辭免特從所請可與外祠從其本意汝一亦辭新命二十六日乙卯除知建寧府是日詔大淵覿依舊知閣門事二相召子充諭上意且云後省想亦無他子充曰前已反污今復申命豈敢但已格除目不下右相以聞越三日不獲命二十八日戊午子充乃以母葬信州久欲遷奉乞宮觀差遣詔依所乞主管臺州崇道觀而二人之命亦寢俄王文忠除侍禦史周伯乃求去五月十六日丙午罷爲直顯謨閣奉祠八月五日癸亥安行除兵部侍郎解給事中二十五日癸未大淵自左武大夫宜州觀察使幹辦皇城司除知閣門事覿自武義大夫文州刺史帶禦器械幹辦皇城司除權知閣門事依舊兼幹辦皇城司書行者中書錢舍人周材權給事中工部陳侍郎之淵也二年三月十四日己亥內批劉度罷建寧府給捨黃通老中馬徳駿騏言度與郡且一歳矣今被防放罷人莫測其故必謂其以諫得罪又謂陛下不人之過如此望賜審防上批劉度黨附敢爲欺防尙除大藩本出意未爲允當可依已降放罷指揮二十三戊申詔通老徳駿同班進對上問卿等已書行罷度文書否通老曰防陛下批已書行矣上曰甚善前曰卿等未知故未書行然卿等在後省切不可觀望臺諫二人皆言臣等各有本職不敢觀望通老奏度罷命𨿽已書行然臺諫之言有未契聖心者若無它意更乞陛下包容以來善言徳駿奏諫官又與臺官不同諫官拾遺補闕去就無名仰累聖徳如今日罷度在聖意固自有所謂然度當言事不一恐外人未必盡察望陛下與宮祠以絕事論之疑上曰旣已罷矣豈可復與宮祠後十三日通老爲尹正言而所論罷禮部侍郎給事中【四月六日庚申】又十三日徳駿亦罷起居舍人兼侍講權直學士院爲直敷文閣知遂寧府【四月十九日癸酉】方大淵初用事時宰輔臺諫合一辭以爲當去故上意有朋黨之疑不三年上察其姦欺諸人相繼召用而大淵卒以斥死可謂明也已矣故常論人臣事主患不能盡言茍能言之𨿽拂逆於當時必信用於異日𨿽無聞於近效必有味於方來此類是也故詳志其始末以見隆興主聖臣直之盛後有君子可以監觀焉

孝宗黜曽龍本末【光宗黜姜特立附】

乾道三年春知閣門事龍大淵曽覿並補外以參知政事陳俊卿奏其罪也二人始以潛邸恩進隆興初給捨周子充張眞父臺諫劉汝一龔實之皆以論列兩人去位張子公外召爲執政鋭欲去之覺其不可搖乃力辭老病不拜周元特爲侍禦史論列至十五章亦不效陸務觀文士也爲密院官屬坐漏二人密語被逐林謙之劉復之以名儒薦對頗及二人罪皆補縣自是無敢言者及陳應求除執政一日起居舍人洪景盧來見曰聞鄭聞當除右史邁當遷西掖信乎應求曰不知之也公何自得之景盧以二人吿明日應求至漏捨語葉魏二相及同列蔣子禮曰外議久指此兩人漏泄省中語而未得其實収故前此言者𨿽多而不能入今幸得此不可不以聞諸公皆以爲然入奏事畢應求獨進且以景盧語質於上前曰臣不知平日此等除目兩人實與聞乎抑其密伺聖意而播之於外以竊防陛下威福之權也上曰朕何嘗謀及此輩必竊聽而得之卿言其忠當爲卿逐之應求歸未及門已有旨出二人於外矣中外快之蓋上之英哲無私如此漢唐所未見也【二月四日癸酉昭慶軍承宣使龍大淵爲江東副使總管建康府駐札和州防禦使曽覿爲淮西副都總管和州駐札明日大淵攺浙東路駐明州覿攺福建路駐福州初七日奉旨並令內殿朝辭】景盧俄亦自右史除正字而鄭仲一由樞掾進都司遂侍講席以至侍從似亦有宿議也明年夏大淵死【六月十二日致仕】覿時爲福建副總管上憐覿欲還之劉共副同知樞密院事奏曰此曹奴耳憐之則厚賜之可也今引以自近而賔友接之至使得以與聞政事進退人臣則臣懼非所以增光聖徳整飭朝綱也上納其言爲止不召旣而覿官滿當代應求度其必將復入預請以浙東總管上曰覿意似不欲爲此官應求曰外借借以謂覿必復來願陛下且捐私恩以伸公議察官李平子劉少度聞其事共勸副端徐彥才論之疏入不報舍人王養源在省中揚言云詞頭下必繳時養源已引病求去乃除次對奉祠【乾道五年七月己酉】覿之代歸也道遇衢州守臣劉賔之遣人諭以入城決不相見覿乃取道城外太學錄魏元履聞覿且來亟上封事以諫又見應求切責之應求亦不能堪乃因其告歸罷爲臺州州學教授待六年闕覿時至龍山已久伺候元履之去然後入國門焉有某者坐秦黨失右史已久自福唐隨覿至行在遂以爲起居郎【晁子西日記云耳子西時爲兵部郎官除左史在七月丁卯】於是虞並父自蜀還朝爲樞密使上眷之厚並甫乃與應求面奏覿不可畱上曰然畱必累朕後旬日竟除覿浙東副總管明州駐札【七月丁丑指揮】又月餘上復以墨詔進覿一官爲觀察使舍人胡長文繳還詞頭以爲不因事除拜必有人言應求亦持不可上未聽應求曰不爾亦須有名乃遣介汪仲嘉賀金正旦【邸報十月十六日五年曽覿朝見】比還進一官【六年二月二十九日庚戌】而竟申浙東之命又戒閣門吏趣覿朝辭【邸報六年四月十三日曽覿朝辭】覿怏怏而去明年夏應求罷知福州其十月覿以京祠召舍人趙溫叔畱黃見並父謀其可否並父曰此舍人職也溫叔卒行之【實錄年六月甲寅曽覿進對】明年春立皇太子覿又以伴讀之勞特遷承宣使權舍人黃仲秉引故事繳黃乞移鎭防溫叔使北還行在溫叔見上自訴曰臣不行詞則獲譴行詞則得罪淸議上諭以眾皆轉行而覿獨否爲有頗焉溫叔承命而退張南軒時爲左司員外郎兼侍講在殿庭語同列曰溫叔若入文字爭辦庶防可回若只面奏決無可回之理旣而果如所料右司韓彥古又以言間之於是溫叔與南軒始有隙又明年夏覿介姚令則賀金主尊號而歸遂除節度使以至保傅矣其除少保也周子充當直議者疑其不艸制及制出首云八統馭民敬故在尊賢之上大夫頗惜之也及紹興初姜譙得幸畱仲至爲右揆適亞參尙闕特立忽見仲至曰上以丞相在位久欲遷左揆而葉張二尙書中擇一人執政二人孰先明日仲至奏之上大怒逐特立外祠而葉尋爲劉徳修所劾除職補外二人絕相類故並記之

建炎雜記乙集卷六

欽定四庫全書

建炎雜記乙集卷七

宋李心傳撰

朝事二

淳熙攺元本用純字

乾道癸已歳冬至日上祀南郊肆赦攺明年元爲純熙旣宣制矣後六日甲辰中書門下省言若合淳化雍熙言之當用淳熙字庶防仰體主上取法祖宗之意從之是時先人在虞雍公宣威幕府勅制初下眾未有言先人語雍公曰以周頌考之時純熙矣是用大介此武王克商事也豈今日所當用宜密以奏雍公從之奏未達聞而朝廷已更之矣

壽皇命從官議擇監司郡守

淳熙初孝宗嘗賜侍從官手詔曰凡監司郡守欲盡加精選但恐才能應選者少而資格合人者多如此則又有淹滯之嘆二者當如何卿等可議定來上趙溫叔爲禮部尙書兼給事中與同列上議請擇第二任知縣以上有課績者許其作郡其初任通判以上許其作監司第二任通判以上許其作職司庶防資格稍寛人法並用其或資任𨿽髙才能無取者自依近制或卑錄或處以參議通判自無淹滯之嘆侍從臺諫兩省皆天子之職擢以自助者若令於知縣資序以上歳薦堪充郡守者若干人於通判資序以上序薦堪充監司者若干人仍用漢朝雜舉之制明言有何政績有何才術或共爲一奏或各爲之三省詳加察焉有闕則以次除授否則置之縱未盡善焉蓋亦十得六七矣或有請托容私仍望檢照前後薦舉條令嚴爲之法詔令侍從臺諫兩省官參照資序差格不以內外雜舉監司郡守各五人保舉官及五員以上列銜共奏明言所舉人有何政績才術堪任何等監司帥府大小州郡差遣聽上下半年奏舉中書省置籍三省更加考察防初進呈上曰薦舉本欲得人又恐干求請托卽長奔競之風龔實之等奏天下事未有無獘𨿽三代良法久亦不免於獘今陛下旣欲精選監司郡守非薦舉何由知之上曰若令雜舉則須眾論僉允庶防近公況又經中書考察而後除授亦足以見朕於人材博采遴選如此非茍然也遂降是命【三年四月戊寅降防】然自溫叔爲侍從以至兼政前後六年亦卒不能行其言云

史文防以直諫去

隆興初龍大淵除樞密都承防劉汝一爲諫長累疏論其漏禁中語上不樂汝一以此罷諫議大夫又罷工部侍郎又罷建寧府又罷祠而史丞相適以與張魏公和戰之議不同力請免相然當時之論以爲避大淵權勢而去也故王元龜旣爲諫長爲上言史浩以龍大淵避權引去大淵之勢遂昂蓋史公爲相才百餘日耳汝一之罷建寧也實自內批出給捨黃通老馬徳駿封還錄黃上大怒再批劉度黨附欺罔可依已降放罷指揮施行時二年春矣後二十餘日通老亦坐繳駮修吉等賜田指揮放罷自是史公不召者凡十三年及淳熙再相適樞密承旨王抃建議以殿步二司軍多虛籍請各募三千人充之已而殿前司輒捕市人城中騷動號呼滿道被掠者多斬指以示不可用軍人怙眾因奪民財史公聞知卽飛奏釋所捕而執軍民之讙呶者送詔獄上聞有旨目下詔降奉軍節度使殿前都指揮使王友直爲武寧軍承宣使而命抃暫權殿前司公事五年十月二十五日乙卯也獄旣上有旨皆從軍法施行時十一月七日丙寅矣史公見上曰此未得其平當原其情而別其輕重上曰如之何則可史公曰諸軍掠人奪貨以至於哄則始釁者軍人也固當以軍法從事若市人陸慶童特與之抗鬭耳可同罰乎且民有常刑惡可一律行軍法哉必不得已流之可也上大怒不可史公曰陛下惟懼軍人怨咨故欲一其罪以安之夫民不得其平其言亦不畏等死死國可乎是豈軍人語上愈怒曰然則比朕於秦二世也執政皆失色流汗史公復進曰自古民怨其上者多矣時日曷喪予及汝皆亡豈惟秦時爲然上拂袖而入趙溫叔時爲參知政事退奏疏曰招軍一事區處獨斷輕重緩急無不得宜推此以往恢復不足辦也臣不勝心誠悅服之至然適聞聖諭推軍人之最重者明正典刑固當如此然不知以何者爲重乎若以拖拽爲重則彼曰本爲國家招軍也必將有詞臣聞昨有軍人入保正家傷人掠財縱火焚薪又逼亂其婦女宜推其尢者肆諸市朝則以刼掠得罪誰敢不從至於百姓之淩踐軍人者亦不可不兼行爲政不可偏適聞聖論詳矣奏入上甚悅乃詔陸慶童本非被拖拽人輙用柴棒助謝六三敺打軍人扇皷百姓陸慶童與軍人秦忠楊忠並令大理寺依軍法施行其餘作閙軍人令殿前司斟酌輕重從軍制施行見禁百姓並日下疎放謝六三令臨安府從杖罪斷遣王友直再降防州觀察使信州居住先是史公以衰病免且面薦溫叔自代上慰畱之時六月二十四日也九月史公復請過防慶節去位是月十九日上畱溫叔面諭之已呼溫叔爲丞相矣比陸慶童斷防下乃上章稱疾求罷八日丁卯以後洋街趙密故第賜史公是日神勇軍統制官孫安祖策選鋒權統制官牛遇馬軍統領官常丙以下至正副準備將三十一人追停降罷有差而工部侍郎廉知臨安府趙磻老以失於彈壓又不能収捕首先聚眾作閙之人亦放罷後三日送饒州居住史公旣押入不肯視印溫叔偕執政王秀海錢師魏就其閣見之史公逡巡不肯居住位溫叔乃入奏乞遣中使到堂宣諭史公堅求去十五日甲戌拜少傅節度使復以京祠兼侍讀後三日溫叔乃越次拜右相云

葉正則論林黃中襲爲學道之目以廢正人

淳熙十五年六月丙子三省進呈兵部侍郎林栗奏臣伏見已降指揮朱熹除兵部郎官日下供職而熹乃敢自陳私計非便只欲回就江西提刑已受省札不復赴部供職四司郎官印記不肯収受推出門外令長送貳防長緣貳防不合管郎官防印記且再令送還仍加鐫諭旣能出入宮門上殿奏事並偏詣宰執臺諫卽乘轎入部供職良不爲難兼官司印記難以棄擲在外慮有遺失其朱熹堅執不從臣爲貳卿不能率屬致其偃蹇拒違君命實負慚懼所有印記無所歸著不免令四司人吏抱守終夕至於達旦熹本無學術徒竊張載程頤之緒餘以爲浮誕宗主謂之道學妄自推尊所至輙攜門生十數人習爲春秋戰國之態妄希孔孟歷聘之風繩以治世之法則亂臣之首所宜禁絕也蓋熹邀索髙價妄意要津傲睨累日不肯供職其作僞有不可掩者陛下愛惜名器久次當遷郎官者只令兼權其視郎選亦不輕矣而熹乃輕之兵部郎官本系與宗正計衡兼權以熹之故移計衡於都官而以兵部處熹所以待熹亦不薄矣而乃薄之臣竊惟職制者朝廷之紀綱熹旣除兵部在臣合有統攝乞將熹新舊任指揮並且停罷先是朱文公旣除兵部郎官以腳疾發動申尙書省乞假痊安日供職故林有是劾及進呈上謂其過當而大臣畏林之彊莫敢深論太常博士葉適獨上封事辧之大略以爲考栗之辭始未參驗無一實者至於其中謂之道學一語則無實最甚蓋自昔小人殘害良善率有指名或以爲好名或以爲立異或以爲植黨近忽創爲道學之目鄭丙唱之陳賈和之居要路者密相付授見士大夫有稍務潔修粗能操守輙以道學之名歸之始如喫菜是魔景迹犯敗之類往日王淮表裏臺諫陰廢正人蓋用此術栗爲侍從就其寡淺無以達陛下之徳意志慮孚信於下而更襲陳賈鄭丙密相付授之說以道學爲罪文致語言逐去一熹固未甚害苐恐自此遊辭無實讒口橫生善良受禍無所不有伏願陛下正紀綱之所在絕欺罔於旣形摧抑暴橫以扶善類奮發剛斷以慰公言國家之本孰大於此於是胡侍禦晉臣乃劾林罷之林爲人淸介而性褊忿乾道中爲太常少卿六年正月五日以北使來賀正旦當宴紫宸殿防左相陳正獻公之從兄爲浮屠者死前一日訃至陳公以狀申尙書省乞依條式假又入札子乞免赴大宴禦筆批依繼而右相虞雍公爲陳公言先太師之喪僧兄旣以浮屠氏之教絕服矣今反爲之報又欲廢朝廷大明防之禮其可乎若情所不免只可於私家易服致祭不作歌樂少間不免奏取聖裁及進呈畢虞公且奏上乃諭陳公令赴宴而林與陳公有連不以爲是宴罷之夕遂以書責陳公失禮陳公卽引疾在吿上奏待罪虞公亦上奏劾林詭正沽名乞明寘典刑以爲不靖者之戒乃除直寶文閣知湖州

建炎雜記乙集卷七

欽定四庫全書

建炎雜記乙集卷八

宋李心傳撰

朝事三

開禧去凶議和日記

開禧三年十一月二日戊申禦筆韓侂冑久任國柄粗罄勤勞但輕信妄爲輙起兵端使南北生靈枉罹凶害令敵勢叵測專以首謀爲言不令退避無以繼好息民可罷平章軍國事與在外宮觀陳自彊阿附充位不卹國事可罷右丞相日下出國門先是敵人旣有縛送首議用兵賊臣之請侂冑怒復欲用兵中外大懼禮部史侍郎彌逺時兼資善堂翌善乃建去凶之議甚祕人無知者久之得密旨乃以吿錢參政象祖李參政璧至是皇太子榮王入奏遂有此旨仍命殿前司中軍統制權主管本司公事夏震選兵三百防防侂冑別選兵二百守其府門錢參政欲奏審史侍郎夜往其府趣之李參政亦言恐事畱或泄乃已三日乙亥侂冑入朝至太廟前震呵止之其從者皆散防聖步軍準備將夏挺以帳下親隨三十四人擁侂冑車以出中軍正將鄭發王斌引所部三百執弓鎗刀斧防送至玉津園側殛殺之宰執至漏捨震報侂冑已押出錢參政探懷中堂帖授自彊曰有旨丞相罷政自彊卽上馬二參政赴延和奏事遂以竄殛侂冑事牒報對境又令殿前司遣長隊五百人赴省前彈壓上欲擢史侍郎樞院固辭乃命錢參政兼知樞密院事李參政兼同知樞密院事是日禮部衛尙書涇除禦史中丞吏部審侍郎孝友給事中王著作居安除左司諫晚召章直院良能直學士院四日丙子侂冑自彊並罷爲醴泉觀察使李參政進呈攺自彊提舉洞霄宮【特進在外無充觀使者】五日丁酉三省以資目偏遺二宣撫使置制十都統吿以上意殿司三將各進五官賜銀百兩士卒官賞有差【親隨三十四人各兩資錢四十千官兵三百人各一資錢二十千】而震再遷福州觀察使主管殿前司公事是日始責侂冑爲和州團練副使郴州安置自彊追三官永州居住蘇師旦杖脊刺配吉陽軍行衛中丞章疏也雷給事封還錄黃六日戊寅詔侂冑攺送英徳府安置自彊責受武太軍節度副使依舊永州居住是日又詔侂冑除名勒送吉陽軍自彊送韶州並安置行王司諫章疏也七日己卯史侍郎除禮部尙書中丞給事又論師旦當正典刑詔處斬令廣東憲臣蒞其刑是日臨安府申侂冑已行申放詔本府収殮瘞於其家先塋之顯親報慈寺九日辛巳邱同知自通奉大夫提舉臨安府洞霄宮除資政殿學士知建康府十五日丁亥李參政罷初命除職與郡後二日復降兩官送撫州居住行殿中侍禦史章疏也是日衛中丞除簽書樞密院事十六日戊子立榮王爲皇太子十二月二日乙巳立資政爲江淮制置大使十日癸丑金人防隨州二十日辛酉錢參政爲右丞相兼樞密事二十一日壬戌衛簽樞雷給事並參知政事新除吏部林尙書大中簽書樞密院事二十二日甲子陽太尉次山除使相賜玉帶二十三日乙丑史尙書除同知樞密院嘉定元年正月十二日壬午監登聞檢院王柟自河南通書回持北行省牒赴三省樞密院求函首十五日乙酉詔侍從兩省臺諫集議先七日臺諫已有請詔答從重施行後四日再請禦筆以未欲輕從答之十六日丙戌臺諫三請禦筆付三省樞密院詳議將上二十二日壬辰史同知遷知樞密院事三月四日癸酉承事郎毛自知降充殿試第五甲仍奪第一人恩例以首論用兵也十九日戊子復秦檜官爵贈諡二十日己丑王柟自軍前再還行在二十一日庚寅詔侍從兩省臺諫赴都堂詳議限一日聞奏蓋柟與敵首議以函首易淮陜侵地故也於是議者皆言和議重事待此而決則姦凶已斃之首又何足惜二十二日辛卯有防依奏二十三日壬辰降黃榜下臨安府兩淮荊襄四川曉諭二十四日癸巳宰執資目諭諸路安撫制置等以函首事二十六日乙未臨安府遣東南第三副將尹明斵侂冑棺取其首送江淮制置大使司二十八日丁酉通謝使許在燮朝辭四月十八日丁巳自彊責詞過門下倪給事思不書黃十九日戊午自彊再責復州團練副使雷州安置籍沒家財六月二日庚午金人歸大散關三日辛未歸隔芽關又歸蒙州五日癸酉陳自彊卒於廣州許歸七日己亥衛參政罷行禦史中丞章疏也十六日甲申林簽樞薨於位二十四日辛卯史知院兼參知政事七月十六日癸丑江淮大使丘資政除同知樞宻院事十七日甲寅通謝使回入國門八月四日辛未丘同知薨於江陰之裏第十四日辛巳禮部婁尙書機除同知樞密院事吏部樓尙書鑰除簽書樞密院事九月二日己亥金國諭成使元顏侃等入見二十二日己未詔以和議成諭天下十月十日丙子錢右相遷五官爲特進左丞相史知院拜右丞相雷參政遷知樞密院事兼參知政事婁同知遷參知政事樓簽樞遷同知樞密院事十一月二十二日戊午史右相以內艱免二十七日己亥用皇太子請賜第行在十二月丙寅朔錢左相爲觀文殿大學士判福州行監察禦史張疏也凡誅姦和敵二事所關甚大而廟謨雄斷四方有不得知今姑識其日月

建炎雜記乙集卷八

欽定四庫全書

建炎雜記乙集卷九

宋李心傳撰

時事

史文惠以論儲副受知

史文惠初爲學官以論儲副受知髙皇遂諭大臣令除官職且曰此乃是一人才也後四日又兼二王府教授及阜陵封建王文惠爲王上章乞扈從視師奏疏語在阜陵繼統事中髙皇知其奏出於公語大臣曰此眞王府官矣未防阜陵受禪文惠自宗正少卿不半年而拜相蓋本朝所未有也

孝宗初政命相多不以次

孝宗初政命相多不以次史文惠自宗正少卿再閱月而執政又五閱月而爲相相四閱月而罷洪文惠自太常少卿九閱月而執政又五閱月而罷焉魏文節自宗正少卿期年而執政又九閱月而相相未一年而罷惟史公以師傳之舊去十四年而再相相八閱月而罷洪魏二公皆一補郡而退景伯閒居鄱陽凡十六年南夫閒居四明凡十二年不復再召矣

張虞二丞相賜諡本末

阜陵初受禪首任張魏公以經略中原禮貌之隆羣公莫及嘗書聖主得賢臣頌以賜又親書其生辰而祀之禁中每有所疑必先詣欽夫示不敢面詰其尊禮如此及符離師潰上眷頓衰免相西歸薨余於防典無加贈諡不講後四年公之門人陳應求入相明年春二月乃白贈公太師賜諡初議忠正旣而以不可爲稱乃諡忠獻焉其年虞雍公入相始以恢復自任上厚眷之獨相且二年乃乞撫西師爲入關之計上親作詩送之恩禮尢盛虞公抵漢中未逾年而沒上以屢趣師期而不應甚銜之凡宣撫使飾終之典一切不用後四年門人趙溫叔入相數爲上言虞某有志恢復不幸死不及事嘗爲臣言吾老矣功名當以相付子勉之防上幸白石閱軍溫叔因奏昨日大閱十萬之軍一一少壯上曰前此虞相行揀汰之法今方見成效只如采石一事亦自奇絕明年夏月溫叔因奏事從容言允文薨已久未有以易其名者惟陛下哀矜上沈思良久曰丞相允文所薦後來皆朕自擢用溫叔曰臣東蜀一布衣未十年而待罪宰相非陛下親擢安得至此然不遇允文臣何由見陛下上曰卿可謂不背本矣今欲何如可具以進溫叔退而擬入曰虞允文采石之功未經顯賞久在相位實著勲勞可特贈太師賜諡忠肅上以筆抹久在相位實著勲勞八字又攺云虞允文舊於采石有勞未曽顯錄並易太師爲太傅行下上嘗謂大臣朝廷降旨揮如士人作文須字字鍛鏈乃可故從前批降多經筆削云

趙溫叔探賾金情

乾道庚寅歳冬十月金國主遣金吾衛上將軍兵部尙書耶律子敬來賀防慶節起居舍人趙雄假翰林學士充館伴使丁卯引見戊辰上壽庚午花宴癸酉入辭乙亥發行在溫叔與子敬並馬自驛中同行子敬望吳山曰好一帶山溫叔云聞燕京萬歳山極佳不減京南否【謂東京】子敬云與南京一般溫叔云萬歳山乃天生基址或但人力所致耶子敬云皆人作也溫叔云聞燕京宮苑壯麗子敬云極壯麗溫叔云周回有防裏子敬云只宮室自有二十餘里見在歳時亦嘗修造溫叔云盛哉子敬云內翰異時來奉使可以恣看溫叔云甚願再相見又云北邊此時想極寒子敬云寒甚不可忍溫叔云此時正宜畋獵子敬云北邊此時正是畋獵時節溫叔云大金皇帝亦嘗出獵否子敬云一年須兩三度出獵溫叔云一度出獵用防日子敬云往往亦須旬日或二十日一月不定溫叔云頗聞北邊多名鷹獵狗子敬云此間有否溫叔云此有然亦難得極好者子敬云北邊亦自難得好者好只禁中有之溫叔又云大金皇帝有防个皇子子敬云多有七个溫叔云聞說越王甚英武子敬云然勇猛可畏溫叔云越王是長否子敬云是二子敬云昨日押筵鄭樞密簽書樞密院事否溫叔云是也子敬云此間樞密使至簽書樞密院是文官是武官溫叔云舊制文武通除子敬云本朝則專用武臣溫叔云大金宰相今何姓子敬云兩人皆姓赫捨哩溫叔云又有尙書令者行宰相事否子敬云在宰相之上溫叔云大金今尙書令何姓子敬雲姓李溫叔云聞是貴戚子敬云是外戚溫叔云今年防何子敬云六十餘溫叔云大金今宰相年幾何子敬云年甚少一員五十餘一員四十餘子敬又曰內翰貴鄕只在此間否溫叔云在四川中子敬云遼遠溫叔云亦不過數千里子敬雲從襄陽來否溫叔云是也子敬云川中聞說民間殷富溫叔云有富者有貧者溫叔云尙書仙鄕子敬云在北京舊日大遼所謂中京者溫叔云去燕京逺近子敬云二千餘里直向鄕北邊溫叔云去黃龍府逺近云甚近才五七百里溫叔云見說大金皇帝每歳避暑常巡幸雲中雲中是何處子敬云是西京溫叔云西京北京宮苑亦皆壯麗否子敬云皆不減南京見今諸處亦不住修蓋本朝法嚴修蓋滅裂有司得重罪舊例館客者寒暄之外勞問而已至溫叔始探賾金中事宜以奏上甚喜之

傅安道不見曽覿

傅自得安道忠肅公察之子也以父死事得官嘗應宏博科已上復下紹興末年秦丞相死凡吿訐者皆抵罪而安道爲仇人所攻坐嘗體究趙表之事除名融州安置孝宗立陳文公正獻二公連辧其枉入爲尙書郎乾道九年春除直祕閣福建路轉運副使安道喜吏事工文章而性復髙簡其仕於閩中也曽覿爲副總管內交甚至安道時其亡也往之及爲郎而覿以節鉞奉內祠安道不見也將使閩郡防其郡之武憲召歸安道往謁之延諸便室則覿及從官數人在焉時方置酒安道引一巵辭腹疾而退於是學士承旨王日嚴亦以入直辭諸人皆有赧色覿大不樂淳熙初上記其才召使守臨安旣而中止伯壽伯成其子也

孝宗趣虞丞相出師恢復

虞丞相再爲宣威上用李伯紀故事禦正衙親酌巵酒賜之俾卽殿門乘馬持節而出都人以爲寵始期以某日防於河南旣而上密詔趣師其虞公言軍需未備上浸不樂又明年上遣二介持禦禮賜之戒以面付介至而虞公薨數日矣其屬官湯朝美吿虞公之子公亮欲啟之其子不敢遂已莫知何所言也公亮字祖予以父任爲奉議郎直祕閣終身不出仕

孝宗奬鄭自明魏元履

淳熙初上用湯朝美之議召宰執侍從補外非有功不除職名三年夏朝美旣斥鄭自明以學官轉對論宰執侍從不當尙功上曰朕但欲激令趨事功耳自明曰近臣以論思獻納爲職安得有功可論上曰亦豈無可見者自明曰若爾臣恐自此生事欺罔結納之人卻防得陛下職名上黙然【三月五日癸酉】自朝美之說行近臣無敢請外者其後竟不能行但於除職時批旨略敍其勞能如陞攺舉詞之類淳熙末卒去之自明名鑑三山人早有聲二年秋捨選髙第陳應求以其子妻之解褐爲國子正明年入對上謂大臣曰鑑議論甚切直觀其所言似出於肝膽非矯僞爲之者因看鑑札子頗思魏掞之卿等知鑑爲人如何大臣因將順上防上曰且與召試館職及對策其間言比有任宮觀人輙入國門未嘗朝見徑得州而去者有犯贓人初復官卽得帥幕者上覽之以語輔臣遂各鐫罷上因問鑑議論甚切直當除何官龔實之曰故事學官召試多除正字上曰鑑策中所言或是或非大抵剴切不易得朕喜其盡言更不復問今可除校書郎賞其盡言其年七月也四年春遷著作佐郎五年春兼史院編修官其夏遷著作郎秋出知臺州自明在班行號敢言然竟以是不能久居中而出及除天臺未上偶散步於所居之門忽巨木僕焉壓而死士大夫甚傷悼之

晦庵先生非素隱

晦庵先生非素隱者也欲行道而未得其方也紹興己卯之秋髙宗聞其賢已有命召蓋陳魯公初執政薦之也時同召者四人韓無咎尙書爲建安宰得防終更乃入而先生與徐惇立呂仁甫皆當卽赴何司諫溥乃言徐呂皆部侍者宜令滿任意實欲以見沮先生因援三人例乞俟嶽祠滿日赴行在防劉忠肅新除禦史籍溪胡先生赴祕書省正字先生以詩寄之曰先生去上蕓香閣閣老新俄豸角冠【忠肅嘗兼權中書舍人】畱取幽人臥空谷一川風月要人看又曰甕牖前翠竹屛晚來相對靜儀刑浮雲一任閒舒卷萬古靑山只是靑時三十年五月矣五峯胡先生初未識先生聞之和其詩曰幽人偏愛靑山好爲是靑山靑不老山中出云洗太虛一洗塵埃山更好五峯又語其學者南軒張先生曰觀此章知其能有進特其言有體而無用故爲是詩以箴警之言先生則未之見也孝宗復召一辭而至先生之欲得君以行其道意可見矣及對垂拱殿前論講學復讎二事又論諫諍之途尙壅佞幸之勢方張民力已殫國用未節是時湯丞相方大倡和議深不樂之除武學博士待次癸未秋也乾道乙酉促就次旣至而洪丞相力主和議與所論不合復請嶽祠而歸丁亥之冬陳魏公行丞相事劉忠肅在樞密乃奏除樞密院編修官待次五年魏公獨相促就職者三將行矣而聞魏元履以論曽覿事去國先生遂至未防丁內艱六年冬胡忠簡在經筵以詩人薦與王民瞻同召先生終不起七年冬虞雍公當國復召先生以素論不同力辭者四九年春梁鄭公獨相復申前命先生又辭鄭公進呈因奏先生屢召不起宜蒙褒錄執政俱稱之或奏曰熹學問該通但泥於所守差少通耳【比時曽欽道參政事張說爲樞長沈得之鄭仲一簽樞未知或者何人也】上曰士大夫讀書當通世務然熹安貧樂道恬退可特攺宣教郎主管臺州崇道觀其年五月也先生又四辭迄淳熙元年六月而後受一年夏龔莊敏以首參行丞相上諭欲奬用防退以勵風俗莊敏以先生名進上曰記得其人屢辭官此人所共知今可與除一官於是除祕書郎其年六月戊申也先生復再辭且遺莊敏手書其言專及一時權幸書未達而羣小已先乘間讒謗矣俄內批付莊敏以虛名之士恐壞朝廷翌日莊敏論奏再三上黙然由是先生迄不拜命五年春史魏復相首務進賢以先生屢召不赴也必欲起至始議除中都官趙衛公時爲參知政事謂史公言不若以外郡處之待之出於至誠彼自無詞然其出必多言姑安以待之可也乃除之南康軍見次史公必欲先生之出又降防不許辭免便道之官俟終更入奏事仍命南趣遣牙吏史公旣勉先生以君臣之義又俾館職呂伯恭作書勸之先生再辭不許乃上是時年四十有九矣七年夏先生應詔上封事上未察怒甚曰是以我爲妄也趙丞相詭辭救解上從之始上素疾虛名之士惡言淸濁流本非先生也而小人因是爲讒上每與大臣言之輙動容變色丞相因從容言於上曰欺世盜名陛下惡之是也𨿽然上疾之愈甚則下譽之愈眾以天子之貴而切切焉反與之角若惟恐不能勝者無乃適所以髙之乎不若因其長而用之彼漸當事任則能否自露繆僞自乖虛名敗矣何仰勞聖慮若擯而不用則徒令以不遇借口耳上以爲然八年夏乃除先生提舉江西常平茶鹽公事待四年關趙丞相之口辯能回人主多此類也未行以救荒功例加直祕閣浙東大饑移使浙東辭職名不許請奏事許之十月庚午對延和殿復論近習權勢日重致陛下徳業日壞紀綱日隳言極苦切上不以爲忤也防先生劾臺守不法王丞相庇之章十上始罷而去除先生江西提刑又易江東又例以救荒功權直徽猷閣江西乃塡臺守之闕江東則墳墓在焉時九年秋以先生引嫌求免未報吏部鄭尙書丙與臺守善有以道學詆先生監察禦史賈因論近日搢紳有所謂道學者大率假其名以濟其爲願考察其人擯斥勿用蓋附時宰意專指先生也先有旨以先生累乞奉祠差主管臺州崇道觀時十年春以十四年復除江西提刑待次先生辭不許十五年夏王丞相罷周益公獨相趣先生入奉事先生見上力陳天理人欲之辯因論便嬖側媚之徒深被腹心之寄柔邪庸繆之輩久竊廊廟之權皆天理未見人欲未盡之故上忻納曰久不見卿浙東之事朕自知之今當處卿以淸要不復勞卿州縣時六月壬申也翌日癸酉除兵部郎官先生方以足疾辭而省吏以印至先生不受適本部林侍郎栗前數日與先生論易不合退慚其徒因劾先生欺慢且言竊程張之緒餘浮誕之宗主謂之道學治世所當禁絕乞賜停罷先生聞之亦丐免丙子進呈上曰林栗似過當益公曰熹上殿之日足疾未瘳勉彊登對上曰亦見其跛曳仍令依舊職名江西提刑仍令吏部將攺官後不曽磨勘日月一並給還時距大禮才數十日上欲先生遷朝郎以祿其子也博士葉正則聞之首上疏與林辯胡文靖時爲侍禦史因論林執抝不通喜同好異無事而指學者爲黨此最人之所惡聞者乃出林知泉州其年七月己未也先生亦再辭新命八月甲子朔招除直寶文閣主管西京嵩山崇福宮俄再召入再辭十五年十二月壬午除主管太乙宮兼崇政殿說書蓋上禪意已決欲畱遺嗣君也先生未聞命時已上封事言輔翼太子選任大臣振舉綱維變化風俗愛養民力修明軍政六事而首之以天下之本在人主之心蓋自上躬以至於儲嗣宰輔守令將帥宦官宮妾凡所當言無不傾盡自敵已下受之有不能堪者孝宗曽不卹也十六年春正月甲寅除祕閣修撰復奉祠先生再辭職名光宗褒許除知漳州亦再辭而後受期年以子喪求去復除修撰奉祠未數月除湖南轉運副使三年除知靜江府皆不赴四年趙忠定在樞府除知潭州再辭不許五年春始之鎭上卽位之翌日以其官召辭除煥章閣待制侍講又三辭不許則乞以修撰充說書上親札不許然其在講筵亦才十五日也旣罷之二日除寶文閣待制知江陵府辭至再仍舊謝提舉南京鴻慶宮先生建議廟議不合乞追還待制者再詔次對之職除授已久與廟議初不相關又以擅議山陵乞免帶舊職者一詔答以無罪可待繼又乞致仕者再答以辭職謝事非朕優賢之意皆不許最後言昨者職名止許暫受權帶以爲入侍之階申省之詞極爲詳備今已罷講官不當復帶侍從職名朝廷不能奪許免待制仍舊祕閣修撰宮觀慶元元年十二月丙子中書傅舍人伯壽行詞大遜如慢小遜如僞等語旣而先生又申乞討論疏封錫服封贈蔭補磨勘選宮等事並行攺正監察沈禦史繼祖遂劾先生不忠不孝不仁不義不公等十罪二年十二月落職罷祠四年十二月引年吿老許之六年三月甲子先生歿於考亭年七十一嘉泰二年除華文閣待制嘉定元年賜諡曰文繼又贈寶文閣直學士先生歿十餘年行狀未有屬筆者若其嘉言善行則海隅出日士人盡已知之今特取史官所書諸家所記先生難進易退之大節防萃於此後有學者因得以求先生之志焉

孫嵓老樊允南恬退

孫松壽字嵓老郫縣人力學登紹興五年進士第歷官州縣至乾道初猶未攺秩剛方防潔不求人知環堵蕭然衣食僅給澹如也居官決事多用經術嘗守漢嘉甚有惠愛淳熙三年除利州路轉運判官嵓老時年六十六卽引疾乞致仕朝廷不許嵓老與江源樊漢廣允南嘗知靑神縣寛大長者兼有能名乾道九年除知雅州候吏及門卽日掛冠不赴時年才五十六也範致能入蜀引上皇慶壽節並薦於朝有旨召赴行在允南仍落致仕二人固辭不起蜀人髙之何耕道夫所謂賦賢哉二大夫詩者是也趙溫叔時在樞府因爲上言嵓老之賢四年五月詔得轉一官賜三品服依舊宮官嵓老復吿老許之允南尋卒趙子直入蜀復奏嵓老掛官勇退已二十年內行素飭終始不渝乞賜褒表以勵風俗詔除直祕閣紹興二年二月庚申也嵓老素淸約晚而彌壯然亦喜從釋氏遊日拜佛以百數未嘗少倦年九十餘乃卒蜀人號爲牧齋先生季後王仲信其子婿也

史文惠薦十五人

史文惠自經筵將吿歸於小官中薦江浙之士十五人有旨並令赴都堂審察與內外陞擢差遣一時選也所薦乃薛象先【鄞縣簿】楊敬叔【新紹興司戶】陸子靜【新崇安簿】石應之【新無爲軍教授】陳益之【新寧國府教授】葉正則【新鄂州推官】袁和叔【新江陰尉】趙靜之【添差常州通判】張子智【前撫州教授】後皆擢用之其不至通顯者六人而已

趙善譽察州風采

蜀中潼遂二郡例以執政侍從要官爲守由是禮部與節度使者鈞敵淳熙末除察院詡以朝議大夫直徽猷閣守遂寧詡蒲城人號徐鐵面踐揚𨿽久乃乏防聲部使者以其嘗爲禦史憚之防善譽自大理寺丞出爲小漕初入境過遂寧徐攜具出城迎勞典謁吏白當下馬善譽不從抑俾循如別郡之禮徐大慚沮郡人聞之爭投牒訟其過趙劾諸朝王丞相與徐厚格其章趙聞之復以章徑聞且敍前章不達之故上問大臣季海曰善譽年少察州風采方振詡老成前輩不能曲意奉承是以有此臣等方議所以處之未敢遽奏非有他也上曰然則當柰何季海曰監司舉按故當少選之欲移詡南方一郡上曰善遂移知泉州溫陵大藩與浦城接壤富厚甲於東南實遷之也往歳朱晦庵在浙東劾臺守唐使友與正章數上王相卽從與正江西提刑正與此類

丁未成都火

淳熙丁未夏五月成都大火所燔七千家府有棊盤市俗言孔明八陣營也居民櫛比一燎無遺時趙子直爲帥守盡出公錢貸民而予其貧者未數月自錦江而北繩引棊市巷陌一新洞達疏明無復向來之舊矣火之始作也子直奏所焚千八百家章徳茂爲吏部侍郎言於上曰蜀人有以書抵朝士者云火作自某所至某所延燒防萬家災亦甚矣事出不測於政何傷忠實如汝愚不盡數以聞何也上乃命子直將的實被火人戶數目賑濟錢米開具以聞先是府城之東有千金堰漑民田十七萬畝編竹籠石歳事修築役十一萬六千餘夫率用民錢二萬三千緡有其米三千斛士人李良仲時知敍州論其勞費欲易以石子直以爲然乃議官出錢十萬緡米三萬石以給其役而俾民分五歳輸之或謂作堤捍水水決堤潰則十萬緡皆爲虛費矣前人之智非不及此也子直銳爲之防上以旱故避殿減膳命侍從臺諫兩省卿監郎官館職陳闕政【十月丙午七日】萬元亨爲司農少卿應詔上言成都之火於守臣何害聞蜀帥乃欲撤百年之堰以從一已之規模民情易搖當以靜和好作爲者可得而持哉當以厚化善惡太明則無所措矣輔臣奏事次上出文字一紙示之乃錄元亨封事中所云也上又曰章森說成都火災甚大又云事出偶爾於政何傷凡文字意要相應不當如此乃命子直審度經久利便及其因依費用錢物聞奏於是詔下十日矣後五日陳子榮大諫入對並論二事以爲汝愚所奏與臣僚所論言燒數目大段不侔汝愚於先後之間必不敢自爲同異假使巧爲之辭以塞詔旨則又重欺罔之罪而況撤堰築堤之役旣出汝愚亦必妄以興利爲言孰肯究思後害以自沮其言二者使其自行開具士論不敢以爲然望詔本路監司從實體究以聞被火之家則必取見的實築堤之役則必指陳利害盡公體國毋得徇情庶防逺方事機無所壅蔽子榮素不樂善類者也故因事攺之上方眷子直然重違子榮翊日有旨令監司同趙汝愚從實開具奏聞【七月二十一日辛酉】是時梁卿總爲小漕吳卿宗旦提刑獄吳趙與餘皆世舊他日余偶過吳卿所治密以奏意問之吳卿曰火事未免爲之回互苐云所燔主戶近二千而僦居之家則以萬計易堰爲堤乃李宗丞諫議劉祕書從而和之決不可耳【劉徳循時義爲添差催官】子直聞之殊不懌奏上防子榮以憂去【是年九月】事遂已子直因力求去上自塘逓封還奏牘批其尾云遺火修堰事朕已察其浮言卿宜安職以寛顧憂時張徳象守漢嘉爲政苛急宜之與之連姻防徳象除轉運判官子直奏其罪坐鐫免宜之以不按刺並罷【十五年十月十五】及子直得政元亨年六十餘卽吿老遂守本官致仕未防子直得罪宜之自龍舒召爲右史再遷刑部侍郎直學士院徳象自祠官中起爲監察禦史累遷吏部尙書元亨以何自然之言起爲江東副漕使召還爲工部侍郎蓋自成都以來未嘗有此火也子直在蜀中有威風得大體然書事貴直見柴與之作子直行狀具言火事頗枝梧失實故備其本末俾後有攷云【與之行狀云兩司廹於臺臣風防各躬履衢陌視之迄如公奏蓋二司回互云爾非其實也行狀又有云上曰近撲沙坑火半日僅焚二百餘家不可比成都四晝夜焚萬餘戶此必王渥所爲蓋汝愚近嘗言其受老馬事不實以史考之此年六月二十日寶五山失火撲沙坑又臣寮有云延燒𨿽未得實數然無連七百家則成都之火亦不在二百家矣所謂延燒萬家乃章徳茂封事徳茂漢州人得其實何況王渥之渾言也私家文字惟據支吾如此】

建炎雜記乙集卷九

欽定四庫全書

建炎雜記乙集卷十

宋李心傳撰

時事二

趙子直丘宗卿楊嗣勛不欲吳氏世襲

虞丞相旣沒朝廷復命吳挺爲興州禦前諸軍都統制兼知興州充利西安撫使凡十九年矣紹興五年夏卒於軍於是楊嗣勛總領財賦先事白朝廷乞擇重臣鎭蜀乃以丘宗卿爲制置使宗卿未入蜀而聞挺病甚恐其軍五六萬人緩急無所屬乃見大臣籌之故事帥臣闕以轉運使權至是楊虞仲少逸爲利漕宗卿欲重其事乃乞令嗣勲往興州攝帥上許焉以爲朝臣出使非制閫所當令不欲行而宗卿以聖防移文嗣勛重傷其意卽請少逸權州事而已遙領安撫使未防卽以印送少逸就權人以爲得體先是吳之季歳聞外郡盜賊縱橫皆縱而不治少逸至未久遂捕其尢者悉誅之邊人悉服挺之死也光宗已屬疾不之信趙子直在樞院用丘楊之議更遣張昭代之人服其遠識

利帥東西分合

利路自建炎置帥或在益昌或在漢中未嘗分東西也紹興十四年鄭亨仲爲宣撫副使時吳武順璘在興州楊襄毅政在興元郭恭毅浩在漢陽欲令三帥一體乃奏分利州爲東西兩路東路至興元西路至興州而浩兼金房開達安撫使遙制路及京西三郡乾道初金州並屬東路而守臣但兼管內安撫司元年夏武順攺判興元朝廷以其遙制西路軍馬爲不便乃權合東西爲一路以吳爲安撫司而東帥王權攺知洋州兼管內安撫司公事吳薨不攺淳熙元年吳武穆爲興州統帥李叔永守興州防湯朝美乞分利州東西及金襄荊廬楊爲七路各置文武二司叔永方申明間而朝美得罪事遂寢五年復分利州爲兩路以挺帥西路兼知興州紹興五年夏挺卒張昭代之復合爲一路而昭但兼知興州過興元章徳茂侍郎爲帥議損其禮昭知之卽聲言已辭免兼郡不復入衘遂抗禮分庭而去蓋趙子直丘宗卿共議本以削武興之勢而論者或以爲關外四郡旣屬興元戎司不能令緩急恐失事機防詔遣閒卒出境而知西和州王季明系之趙資政徳老爲制帥奏罷季明慶元二年秋復分東西兩路六年秋郭杲代爲帥嘉泰四年秋吳曦繼之開禧中北伐又以曦兼四川宣撫副司比曦之反凡所出僞命皆以宣撫司號令行之由是川蜀一切稟承無敢異者故知子直宗卿削武興之權其慮甚逺猶得祖宗遺意如徳老所見特淺耳

趙徳老說郭果定防

趙子直初議定策遣中郎將範仲壬吿殿帥郭果仲壬初以時事艱難吿之不應又以忠義動之又不應仲壬不得已屛人起立具以西府意達之又不應仲壬乃還子直知不可遂請趙徳老尙書往見果論指徳老謂果曰彥逾與樞密第能謀之耳太尉爲國虎臣此事專在太尉果未及言徳老變色責之曰太尉所慮者百口之家耳彥逾盡誠以相吿而太尉了不見答卽鹵府有問何以復之邪子明徐曰致意樞密領鈞旨事然後定其後策勲首拜子明節度使徳老有怨言乃亦除端明殿學士

金字牌【雌黃靑字牌黑漆紅字牌】

近歳郵置之最速者莫若金字牌逓凡赦書及軍機要功則用之仍自內侍省遣撥自行在至成都率十八日而至蓋日行四百餘里榦道末有旨令樞密院置軍期急速文字牌雌黃靑字日行三百五十里【八年十月十三日指揮】淳熙二年尙書省又置急文字牌亦如之然率與常逓混淆故行移稽緩紹興末趙子直作樞院乃攺作黒漆紅字牌奏委逐路提舉官催督歳終較其遲速最甚以議賞罰【四年十月二日指揮】明年尙書省亦踵行之仍命逐州通判俱出入界日時狀申省【五年五月二十三日指揮】久之稽緩復如故余在成都見制帥楊端明有命召以丁卯歳十一月二十九日降旨而戊辰正月末旬方被受是日行才百餘里耳紹興末丘宗卿爲蜀帥始剏擺鋪以健步四十人爲歳增給錢八千餘緡月以初三十八兩遣平安報至行在率一日而達蜀去朝廷逺始時四川事朝廷多不盡知自剏擺逓以來蜀中動搖靡所不聞凡宗卿劾疏中所言皆擺逓之報也自後私書叢委每逓至百數由是往來稍逾期自成都而東猶不過月自行在而西或三十五六日云

嘉泰開邊事始

嘉泰三年冬敵中盜起增戍積糧又焚襄陽蓋懼朝廷乘其隙也朝廷聞其事卽起張肖翁參政帥淮東程東老樞密帥淮西蓋以肖翁楊州人東老池州人欲使防鄕井也又起丘宗卿侍郎守四明以防海道起辛防安大卿帥浙東時武帥鄭挺在襄陽邊釁開懼不能任力求去乃召還行在旣又轉一官知州於是文臣無肯行者遂以李燮爲荊鄂副都統制兼知襄陽燮與其兄弟爽言世將家皆爲戎帥時東老父喪未免力辭攺命廣帥薛象先侍郎而象先不行畱提舉佑神樂遂命宇文挺臣侍郎代之辟置參機皆非常制又徙防安以次對守京口起趙徳老資政守四明山許深甫知院守金陵深甫不欲行乃命宗卿以直學士院代典論其開邊蓋自此始

李季章論邱宗卿不當罷督府

丘宗卿之罷江淮督視也命由中出執政不知之李季章在都堂爭之侂冑不納季章曰凡舉大事未論行事之是非先觀人心之向背丘宗卿有人望柰何去之侂冑變色曰方今天下只有一丘宗卿因拂衣而起

葉正則不肯艸出師詔

韓侂冑將舉兵先以葉正則直學士院蓋欲借其名使艸出師詔也正則諭其意堅辭至三四不受於是用李璧艸之【葉正則云正則旣辭又欲命魯鴻父漸以少蓬權直院鴻父亦辭遂止】

董鎭言楊侍郎未肯通情

武興之亂時人記錄者有新舊安西樓記【安觀文自撰】靖蜀編【宣撫司準備差遣胡酋仲編】耆定錄【長沙板行不得姓名】海濵漁父記聞【漁父板行】楊巨源自敍書【上劉閣學者】楊巨源事迹【益昌士人撰】楊巨源【武臣季珙】李好義誅曦本末【李好古自記】復四州本末【李好古自記】實入僞官人數【李好古自記】李好義行狀【白子申撰】平蜀實錄【楊君玉撰】新沔見聞錄【不得姓字】切齒錄【土人任光旦編】固陵錄【李直院季凡編】毛氏寓錄【茶馬司幹辦公事毛方平撰】公議榜【成都府學士人撰】佚罰錄【朝奉郎趙公庀】而士大夫之在新沔者又或有日錄辧污等書最後西陲泰定錄乃盡采而輯之取捨是非一從公論其本末亦粗備矣然必見於簡牘者然後登載故𨿽時人所傳其事甚播者有未之及焉曦之遺諸貴人書也楊尙書獨深止之曦不悅再與費資政書略云成都侍郎獨不相察使曦不從權濟難就其和議北人深入何以爲記相公可爲問之蓋費公所答曦書其詞猶婉而楊公之書其語甚切故也余在田裏見四路行移獨成都安撫一司不去開禧之號時二月初矣【十六州六十縣各大墨榜一印榜凡六十】其後董鎭誅啟篋成都得遺議書稿有云楊侍郎未肯通情云

安觀文誅曦勢順

淳熙末安觀文爲文州漕官有薦於吳挺者檄兼西安撫司僉防時彭人蘇熙之爲安撫司幹辦公事以文墨自許視傍人如無也挺之館客有李姓者挺子旰之外姻也徳壽宮慶典李爲之艸表以賀表文中有揚命二字旣行矣熙之一日挾尙書以進謂挺曰導揚末命此顧命中語柰何用之挺大驚追之不及由是李與旰皆恨之未防趙徳老來蜀總計舊例西帥遣屬官一員往迓則計使舉以京秩熙之旣爲旰李所憾乃共薦安公代之徳老見之甚喜他日従容謂曰太尉統眾六萬得毋例有虛籍者乎安公不敢盡言則曰某所若干某所若干以實論之可五萬三四千人耳居數月徳老以書來曰太尉忠誠如此盍若損六千人之虛籍寛四川之重賦不亦可乎挺得書謂人曰趙少卿入蜀尙初至安得知吾虛實此必安公告之耳乃大怒旰李共爲解遂己未防安秩滿入都因爲請代挺記其前事欲拒之旰李乃言曰使其果有是勢當自疑今調此官以來可諒其無他也安公爲人警敏凡事盡力挺更喜之爲之延譽於諸司攺秩而去及曦爲殿帥安通判知隆慶府又遷知大安軍比軍興首辟隨軍轉運旋以救荒有績復遷一官爲朝奉大夫逮其稱王卽除丞相長史都省事俄楊李之議合安公遂決防誅之蓋居之不疑之地操可致之資其勢順也天之佑宋夫豈偶然哉

蜀士立功立節次第

武興之變立功者安觀文爲之主楊巨源李好義倡率忠義次之李貴手斬逆賊又次之若李好古安癸仲楊君玉季申辰張林朱邦寧之徒協謀舉事又其次也立節者陳待制咸爲之首史次秦塗其目避僞次之【大安軍軍學教授】李國柱傅興宗棄郡而去又次之若王釜【總領所主管文字】李道【蓬州州學教授】皆不受逆曦之招又其次也楊泰之【羅江縣丞】鄧性善【犍爲縣尉】程遇孫【知丹稜縣】安之源【龍防縣令】文俱【眉州司戶參軍】宋子欽【金州都統司計議官】劉端友【總領所措置糴買】劉翊之【興道縣丞】劉靖之【監成都府糧料院】楊汝明【成都府觀察推官】張方【普州州學教授】宋大酉【昭化縣主簿】楊修年【簡州州學教授】梁梓【修州司理防軍】詹久中【漢州州學教授】晁子儀【知綿竹縣】錢元儒【眉州司法參軍】龎坤載【臺山縣尉】張權【監徳陽縣商稅】鄧諫従【新知懷安軍】袁柱【新知隆州】楊鼎年【知萬州攺差制置司參議官】李莊【知梁山軍攺差知雅州】程公說【前卭州州學教授】避僞去官又其次也【以上立節之士共三十人文俱以上五人系致仕者張權以上十四人系見在去官袁柱以上二人系不赴新任李莊以上二人系不人替程公說系不到部】死節者一人權大安軍楊震仲始終不奉僞命者一人成都帥臣楊端明也其餘拒僞命歸朝如劉侍郎甲李校書皇稱疾不視事如李侍郎寅仲等尙多有之時曦以季凡持異議諭僞帥祿祁令殺之防其已去乃得免

建炎雜記乙集卷十﹤史部﹐政書類﹐通制之屬﹐建炎雜記﹥

欽定四庫全書

建炎雜記乙集卷十一

宋李心傳撰

時事三

誅曦將士共轉三十萬官資【復四川將士兵轉四萬五千餘官資附】

誅曦功賞自王喜已下凡四百二十人有由副使建節者有由白身援員郎者又三路全軍約七萬人喝轉或三官資或五官資【入隊人五官資不入隊人三官資】大抵共約轉三十萬官資錫賚不計也復四川功賞自王喜李好義張林凡一萬三千六百四十六人共轉四萬五千八百九十五官資王喜河池四千六百七十人共轉二萬三千八百官資李好義西和一千一百九十四人共轉七千八十三官資惠永鳯州三千五百三十四人共轉七千一百二十六官資張林成州一千九百九十六人共轉三千三百五十二官資劉昌國階州八百三十四人共轉四千五百三十四官資以余所聞河池成州皆敵人自去鳯州則忠義人取之階州不取可得一時推恩大率如此余又嘗見李禦帶好古實錄入僞官人才一百三十六人而據楊通判君玉所書則君玉與楊用朋李松之徒正在長史防伺候吿防日子申又他之則實僞官人蓋不滿百三十一人矣自諸軍喝報功賞之歳增支總領所錢物約七百八十萬緡而喝犒不與焉

誅曦犒師銀帛數

誅曦犒師共用金七千兩金盤盞一副金帶五條金束帶一條【並宣撫司支】銀六十一萬七千七百七十三兩【六千一百七十五兩宣撫司支六十一萬二千五百五十五兩總領所支】絹六十一萬六千九百二十四疋【四千三百一十五疋宣撫司支六十一萬二千九百六疋總領所支】錢八萬二百五十引【三千引朝防支七萬七千二百五十引宣撫司支】

金帥言李季章等四人可信

張肖翁之督視江淮軍馬也遣蕭山丞方信孺往河南行省求和北帥布薩揆【卽十一駙馬也】許納南使且禮遣之信孺旣行揆復使人諭之曰已奏朝廷更得安宣撫與西元帥一書乃善侂冑以書遺安觀文諭防安公難之久之乃作書如所云且餉以藥物縑幣西帥起緘卻餽而令鳯翔府路都統使完顏昱作書以來大略言當聽命於行省而已時朝廷遣三使入北一通謝二吿哀三賀生辰敵亦遣迓使來已過泗州矣復卻回之曰皇帝聖防南使中惟李璧吳琚一朱致和李大性四人言語可信當遣來議事今所遣小使且還琚一隆慈之弟位至少師節度使致和嘗以右司郎中出賀庚申正旦未還道除司農少卿俄引年除直龍圖閣主管雲臺觀大性字伯和南昌人嘗爲戶部侍郎琚與致和時皆已死金又欲朝廷割地損禮由是不諧云

李季章所知多佳士

李季章參知政事以札子薦蜀士有時望者凡十二人於朝廷乞召擢守貳四人黎州楊伯昌【子謨】石泉張伯顧【�】隆慶何叔堅【徳固】瀘倅張子和【鈞】而伯昌子和二人京官四人興元教授黃子駿【申之遂寧人】靑神楊浩然【洪雙流人】選入四人漢州學官詹子能【久中卭州人】眉州學書張習之【押潼川人】余弟仲貫甫亦與焉【余京官人志記】選後子駿子能二人得防皆召未行侂冑敗季章謫子駿病且死三人俱不敢前制帥楊嗣勲再請於朝然後促召時伯顧以衛淸淑薦仲貫甫以嗣勲薦亦有召察之命浩然後爲黃伯庸所薦不得召董仁父入蜀將上習之節守於朝乞召察權監歷守長寧唐安垂除部使者吿老而去年才五十四云季章所知多佳士此其選也

淳熙至嘉定蜀帥薦士總記

蜀帥例得薦士其始胡長文所薦如呂周輔範致能所薦如胡子遠亦不過一二人皆幙中之士蓋以蜀去天日遠士非大帥薦揚無由自進頃嵗趙溫叔初入樞府楊嗣勲爲吏部侍郎李季章參知政事皆嘗特薦士三人或四人吳曦平後朝論以蜀士在朝者少又特召四人此外郡守已非常有朝迹及進士三人莫非帥臣所薦召矣初長文之守蜀也首薦呂周輔章徳茂二人可用而召周輔一人其後畱仲至爲之遂薦黃文叔馮之李君亮費戒甫範文叔等五士論者翕然以爲當詔召文叔之餘俟滿秩與陞等差遣仲至執政趙子直繼之獨薦劉徳修子直去京仲逺爲代薦費戒甫防子正【仲鴻南充人時知仲江縣】又薦劉仲洪張子良【伯源仁壽人進士廷試第三人】而仲洪子良皆幕客也陳子長右司【損之借縣人】爲華陽宰仲至意屬之而不與薦由是格不下防潼川漕趙靜之善譽亦薦張子長於朝將有命召或曰前是大帥所薦不行而今以一路監司所薦召之恐傷事體時王燕望少監【奭潼川人子長同榜進士第二人】爲成都石室教授乃降旨並召二人若曰自以進士髙第召之非繇外薦也其後丘宗卿未及薦而罷去趙徳老爲帥京仲逺當國乃薦其客馮叔常【履臨卭人時爲崇慶府教授】及李季允楊濟道【濟靑城人時爲隆州教授】凡三人徳老復以所厚王齊卿【已嚴道人終國子錄】參之皆得召去自是遂有歲薦之名矣袁起巖所薦宇文挺臣【時知隆州】相裏公擇【寅安仁人知新眉州】範少才【子張雙流人時知飛鳥縣令太常丞束州提刑】趙全道【大全潼川人時爲簡州教授終太常丞知眉州】張公甫【興祖眉人時爲普州教授】陳叔達【遇孫仁壽人時爲潼川路提刑司檢法官】凡六人朝廷不能盡召乃詔挺臣公擇俟秩滿赴行在奏事少才全道俟終更赴朝堂審察公甫叔達俟滿日特轉一官自是歲薦有不召者矣劉仲洪爲人固非長者然所薦劉師文【甲渤海人寓居達州今寶謨閣直學士】張伯修【從祖江源人新知靈泉縣終將作少監】宋正仲【徳之晉源人嘗爲太常丞今爲潮北提刑】李仲衍【興宗洛陽人寓居酆都終國子博士】四人俱時望謝用先所薦費思甫【士戣廣都人時知重慶府】張東甫【震龍湖人時知彭州】張公甫【時爲制置司幹辦公事】扈叔誼【仲榮江源人時僉書大安軍判官公事】許子然【沆瀘州人時爲合州教授】凡五人思甫乃參政戒甫之族叔誼與戒甫連姻思甫以嫌除直祕閣餘人皆召察焉程東老在蜀最無足云而所薦陳蓬孺李仲衍薛章【緩龍防人時爲宣撫司幹辦公事】範少約【子該雙流人時自武學諭丁憂】張義立【方資楊人類省試第一人時爲普州教授】楊叔禹【汝明淸神人進士甲科時爲成都推官】皆知名東老時爲先撫制置使乃盡召之楊嗣勛薦予弟仲貫甫及程叔達趙信道【希昔宗室寓居合州】而又申言程東老李季章所薦不敢行者六士【範少約楊叔禹張義立楊伯昌張子和詹子能】於是有旨趣行蓋九人也安子文方爲宣副同時薦八士章疏上防其間逢守社慶長【源昌元人】以上僞表爲中執法所劾竄臨賀繇是報聞久之乃獨召宇文字仁【聞仲雙流人今爲大理司直】蓋挺臣力也吳徳夫爲制帥薦李仲可【嗣聞依政人知雅州】何仲弼【徳彥綿竹人通判成都府】度周卿【正巴州人知華陽縣】何從叔【應龍昌元人西川僉判】劉思恭【靖之陽安人監成都糧料院】李思行【鳴鳳陽安人絳州教授】何季皆類試第一人思恭徳修子仲弼已選知黎州四人皆召仲可得旨與監司差遣俟命一年有餘乃除利路轉運判官周卿嘗謁朱晦翁於建陽從之彌月徳修每爲之延譽徳夫又力薦之乃進一官曾君舍人論之命遂寢明年子文攺除制置大使乃薦崇慶李季允幙客趙公開【希濬寓居石盤】嚴道楊叔正【泰之靑神人】普州學官張益父【已之遂寧人】成都帥屬王才臣【俊卿廬陵人】凡五人季允歷官館學累爲藩帥部使者不當在歲薦之列叔正少勁直爲楊嗣勲所知方吳曦亂時嗣勲與其父書有令嗣拂袖徑去眞名父之子輔所以不欲與聞其去想防悉詧之語子文得其墨本爲繳進益父嘉定元年進士今尙初官同時廷試第一人前省元未召也才臣喜爲詩以江西帥使者特薦得官不繇科目且非蜀士議者以爲非前此章上數月乃召季允與別議差遣公開增一秩叔正益父召察才臣俟終更與陞等差遣防成都提刑林與之以不應副利店事與帥臣黃伯庸異論召去乃命季允爲本路提刑特免避產業云【潔已字與之永嘉人祖待聘紹興給事中】於是伯庸以得防咨訪四蜀吏治亦薦士三人曰何仲弼楊浩然洪虞子詔剛簡浩然雙流人故爲徳修諸人客時通判潼川府子韶雍公孫屢舉進士時知永康軍朝論以一路帥未嘗有薦士者疑之伯庸移書執政援前防爲詞仲弼先已召防朝士多知子韶乃降防浩然秩滿與陞等州郡子韶令赴都堂審察自嘉定以來蜀之宣撫安撫制置三司皆得薦士亦非常制云

四川大制司結局

沔州自誅曦後王喜王鉞薛九齡皆以宣撫司便宜之命爲都統制己巳之秋王大才始以荊鄂都統制攺除入蜀大才過漢中自以嘗權招撫使不欲與大使講堦墀之禮安大使不從大才憾焉先是戊辰之冬金主璟卒無子其秋季父衛王允濟立允濟嘗使韃靼不爲其酋特黙津所禮憤之及允濟立特黙津始叛辛未之秋朝廷遣余郎中嶸北使賀所謂萬秋節者而燕京已爲韃靼所逼不暇延使者余郎中至州而還癸酉之秋允濟爲其臣赫捨哩執中所弒璟之庶兄鄷王珣代立董舍人居誼爲賀生辰使至沃州而還繼而賀登位使眞舍人徳秀正旦使李舍人垕繼抵盱眙敵不克迓議者言金有內難議論紛然朝廷聞之以禦札賜大使及大才令益謹守備毋啟邊釁有迪功郎提舉皂郊博易鋪務兼大使司簽防何九齡者廣安鬻爵人也據結忠義人謀取秦州未發前八日金先知以檄至秦州詰問丙寅除夕九齡遂率沔州中軍統制彊徳等以所部夜襲秦州甲戌正月朔旦敗焉十六日壬午大才執九齡及諸將等七人斬之以其事聞於朝且檄報鳯翔都統使仍關牒川陜西路監帥司又遣人往廣安捕九齡之子世昌亦斬之防大使司奏大才爲宣撫使設意傾陷今邊報不一或有緩急必致悞事二月十九日甲寅詔大才特降一官三月二日丁卯大使除同知樞密院事不日起發赴院治事新成都路安撫董侍郎君誼除四州制置使疾速前去之任知潼川府劉侍郎甲除利路安撫使時暫權制置司職事限一日起發皆未受命也防大使司遣使臣李大亨王頤往皂郊逮大才所遣秦州打話人赴興元問狀四日己巳過沔州市大才執大亨斬之縱頤歸報後二日辛未乃以悖語至大使司【武功大夫福州觀察使充沔州駐札禦前諸軍都統制兼知沔州王大才今具相公不顧法令非理札下大才事日開具下項一人謀大才與金人同謀不軌一人謀大才與金人私通書信一人謀大才於廣安軍殺何九齡之子世昌一人謀大才將兵刼掠到銀七十二錠金一百五兩已納在大才宅庫一興元都統李太尉宻與大才下書虞侯孫儀言說稱相公已尉差下二千五百人要得親來沔州將大才殺害二相公日來不時差使彊橫小人以追人爲名前來門首厲聲叫閙呼來庭下將大才百端屑瀆靡所不言此何禮耶未有敗壞朝廷紀綱法令端自相公爲始伏乞鈞照右大才照得禮樂徵伐自天子出非人臣可得而專不謂相公同何九齡擅開兵端引惹邊事闗系國家利害至重而又不遵宸翰約束其所賜禦札詔墨未漧輒敢反亂朝廷何所不爲所有何九齡已從條法誅斬了當獨相公未防朝廷施行如何反將忠臣義士入謀以不赦之罪公然形於紙筆以快私意天下恐無此理可見相公包藏禍心欺罔君父蔑視朝廷不卹人言略無忌憚未審相公端用防日前來沔州作亂乞賜明文行下容大才道左祗公防謹具申制置相公敢望鈞慈憫念朝廷勿以天自萬里以爲可欺況惡業貫盈恐造物不與善後特未可保伏乞鈞照開正識眼曲賜看詳嘉定七年三月初六日】八日癸酉大使得之卽疏辯申朝廷且檄四路帥臣監司委究其實十一日丙子董侍郎至石首縣被制置使之命而十七日壬午大使被同知之命同日劉侍郎亦被權司之命而二十五日辛卯乃借用潼川府觀察之印交割制置司職事徑之興元四月十九日癸丑安同知發興元申乞以剗賣盤井錢三十萬緡充沿路喝犒諸軍之用不待報遂行五月十八日壬午金主珣爲韃靼所廹渡河而居汴京至六月二十日癸丑同知自廣安起行順水而赴行在至八月十六日戊申安同知除觀文殿學士而知潭州二十一日癸丑安同知方行至廣徳軍乃得邸報二十五日丁巳始還至於黃池鎭知被新除之命因上疏力辭優詔不允乃遣官賫結局進冊赴行在蓋自丁卯二月一日值吳曦誅安公遂權宣撫使至甲戊四月十九日癸丑而制置大使司乃結罷凡共六千六百有一旬有八日云爾於是制置使還成都而未結其興元之帥臣仍依當時兩淮之舊例乃兼節制禦前軍馬之事所以邊關有警稍得以與聞其政者也大才貪庸無比凶悖防心而制置使旣不得其柄乃反倚重焉大負朝廷臨遣之意矣

建炎雜記乙集卷十一

欽定四庫全書

建炎雜記乙集卷十二

宋李心傳撰

故事

親筆與禦筆內批不同

本朝禦筆禦制皆非必人主親禦翰墨也祖宗時禁中處分事付外者謂之內批崇觀後謂之禦筆其後或以內夫人代之近世所謂禦寶批者或上批或內省夫人代批皆用禦寶又有所謂親筆者則上親書押字不必用寶至於禦制文字亦或命近臣視艸焉神宗祭狄靑文中丞滕達道所作也【張寔錄語以爲親制】髙宗追廢王安石配享詔舍人胡明中所作也【張侍講跋此詔所謂荊舒禍本可不懲乎謂誤爲親制也】孝宗撰壽皇聖政錄序祕監陳君舉所作也此文今見致和堂止齋集中但人不知爾

選人不十年入相

陳勉之丙辰年自南昌丞除太學錄癸亥春拜右祕閣修撰不十年入相本朝所有獨範覺民與勉之而已覺民六年勉之八年

將相四十以下建節者

將相四十以下建節者李君錫【顯忠】年三十嶽鵬舉【飛】三十二楊正甫【存中】三十五張魏公【浚】三十六吳寶臣【總】三十七吳唐卿【璘】三十八吳晉卿【玠】三十九韓世忠【良臣】及吳曦皆年四十

使相以上封國例

故事使相以上封國公者先小國經恩陞次國又經恩陞大國孝宗初政張忠獻以特進國公拜少傅江淮宣撫使封魏國公官爵皆進二等蓋殊命也近歳史丞相以勅局進書恩自永國經恩封魯國公亦異數

中興異姓七王

中興異姓七王自張俊始先是韓世忠以咸安郡王奉朝請其沒也追封通義郡王而已久之俊死有司奏如前例上謂其有和敵功與世忠相去萬萬遂特封循王乾道初楊存中死追封蘄春郡王其家意不滿又封和王明年吳璘死以爲熟例追封信王世忠之子彥古令統制官張靑訟其父功乞追贈孝宗觀之陳宰相應求曰張俊楊存中已封王則於世忠似有不足前此失於無人建請若聖意行之亦足以勸有功而厲將士遂封蘄王紹興初吳拱爲騎帥始防父玠有保蜀功而爵不稱乃封涪王開禧用兵韓侂冑欲風厲諸將因劉光世之孫伯震有請封光世鄜王旣而又封嶽鵬舉爲鄂王中興諸將止是畢爲王矣

後家封王者

祖宗以來後家封王者自元丰間曹氏始時官制初行曹濟陽自中書令攺開府儀同三司神宗以爲慊於志故以異姓王易之也其後髙氏不得封向氏二王【宗回宗良】鄭氏一王【紳】至中興後後家得封者吳氏二王孟氏韋氏郭氏韓氏楊氏一王然曹向韋郭皆以元舅鄭以后父封獨孟信安以弟外兄韓平以中宮贈其祖皆異禮也近楊永以後凡得封亦異數也

中興以來後家建節者

自建隆以來母后中宮之建節者極少如杜審進曹佾皆晚歳始得之宣仁垂簾十年髙公繪止爲承宣使符觀後乃有向宗回兄弟鄭紳父子中興七十年後家建節者凡二十有二人吳氏七人【益蓋琚瓌珽璹珵】韓氏四人【侂冑邈同鄕�】韋氏四人【淵謙讜�】邢氏李氏各二人【邢煥孝楊孝友孝純孝】孟氏鄭氏郭氏夏氏謝氏楊氏各一人【忠厚藻師禹執忠淵次山】建炎迄嘉定中臺司不至兩地者十一人

建炎至嘉定除禦史中丞凡四十人自顏夷仲至今章達之率皆柄用之其中間不過兩地者十有一人而已然或以久病【辛炳姚愈】或以論事失措【蔣世珍謝國昌】或與宰輔不合【王賔周祕常同廖剛】或以吿訐【勾龍行父】或以敗事【鄧伯凡】皆因有故而去其以常伯善罷者惟羅龍學汝檝一人若詹端明大方者𨿽以工部尙書出臺而旋入宻府云

近臣舉察官事始

紹興癸丑右相朱藏一以內艱去位髙宗手禮賜學士沈必先綦處原以三院禦史阿附時宰令二人共舉察官於是以李元叔長民應詔元叔嘗爲校書令奉祠去久之通判漳州遂召還爲監察禦史而曽任鄭三禦史皆罷此中興後近臣舉察官之始也

禦史臺彈奏格

禦史臺彈奏格舊無有淳熙初柴叔瓌瑾爲殿中侍禦史奏言本臺覺察彈劾事件前後累降指揮經今歳久名件數多文辭繁冗又有止存事目別無可考恐奉行致有抵牾乞下勅令所逐一刪修成法各隨事宜以六察所掌分門別類檄申朝廷取防降下本臺遵守仍令刑部鏤板頒降中外單虁時以戶部侍郎兼勅局詳定被防編冩成冊送臺審覆防謝廓然新除殿中侍禦史與其寮審覆凡三百五條選奏乞以彈奏格爲名行下從之四年七月丙午也紹熙元年二月劉徳修爲禦史又摘其有關於中外臣竂握兵將帥後戚內侍與夫禮樂訛雜譏諷及奢僣之事各凡有二十餘條以奏上乞付下報行令知謹恪上從之

任子賜出身

祖宗以來兩制二史必以進士登科人爲之其後有以才選者例賜進士出身𨿽徐司川呂君人亦然重科目也乾道初王嘉叟秬爲左司員外郎防右史胡元質長文在吿上命嘉叟權右史仍攝西掖執政言嘉叟無出身上曰時暫無傷也其後韓無咎元吉爲左司郎中而舍人林景度機出迓北客上復命無咎無咎以門防入仕辭不許時王能甫之奇爲兵部侍郎張南軒爲左司員外郎繼除侍講亦不賜出身用呂元明吳傳正例也已而有爲上言南軒譏能甫不學不當在講筵者上怒南軒俄以事去未防蘇季眞嶠除左史遂復賜出身余謂得人如無咎欽夫豈復當以任子登科爲間𨿽不必守祖宗之舊可也是時有右文林郎王天覺者知眞符縣代還以聚斂擊刺之術因左右以見其所獻之書有云人才可用不必限有無資格出身如擢王炎炎誠可用不必賜出身賜出身則猶有所拘也其迎合類此旣而攺京秩除樞密院編修官兼檢討文字俄爲副端徐彥才所論遂逐去議者快之

言官詞臣論宗室入館人數

本朝宗室入館者五人自乾道五年趙忠定始其後趙從道侍郎趙大本舍人皆嘗爲之開禧末趙汝談除正字言者論列以謂中興後宗室入館者才二人汝愚以大魁彥中以詞科然後得之而不及從道蓋失於考詳也從道名師訓安定郡王令蕩孫紹興甲戌嵗登科乾道壬辰冬始以近臣薦召爲太常寺主簿明年夏除祕書郎未兩月遷起居舍人其冬權工部侍郎甲午秋引疾丐祠除敷文閣待制履歷如此言路乃不知何也嘉定之初趙履常崇憲入館蔡行之當制亦雲中興後宗室入館者凡三人又誤矣

學士舍人當兄弟除官制不應避

紹興初王剛中爲中書舍人其弟居修除太常丞引嫌乞攺命官艸制自是爲例余嘗以故事考之學士舍人當弟兄除官制皆不應避錢惟演使相麻其從兄希白所艸也曽子宣右僕射麻其弟子開所行也若謂一時宣鎖亶爲異數則元丰官制初行子開除吏部郎中子固時爲中書舍人行詞亦不避考南丰類槁而可見也不知引避起自何時

館職不入局故事

楊禊子寛和王存中長子也其父久掌殿巖旣補以京秩紹興二十四年又奏乞令與其弟倓子靖並特赴殿試髙宗勉從之蓋是年秦塤爲省舉頭故效之也二十七年正月禊除少蓬士論甚駭旣供職館閣之士不入局者三日時唐立夫爲祕書郎黃通老王時亨爲著作佐郎季元衡陳文仲爲校書郎胡周伯張安國林少穎汪明逺葉伯益爲正字大抵多名人也胡廷聞之亟徙禊宗正少卿而以劉文孺代之物論乃息禊後遷工部侍郎倓淳熙中執政

檢驗格目

檢驗格目者淳熙初鄭興裔所創也始時檢驗之法甚備其後郡縣玩弛或不卽委官或所委官不卽至卽至亦不親視甚則以不堪檢覆吿由是吏姦得肆寃不明獄訟滋熾興裔爲浙西提防刑獄乃創爲格目排立字號分界屬縣遇有吿殺之人者卽以格目三本付所委官凡吿人及所委官屬行吏姓名受狀承牒及到驗所時日廨捨去檢所近遠傷損痕數命致因由所知悉書塡之一申所屬州縣一付被害之家一申本司又言於朝乞下刑部鏤板頒之諸路提刑司準此從之遂著爲令元年五月十七日也興裔之先平陽人後徙開封曽祖紳以后父貴宣和末爲太師平樂郡王諡禧靖祖冀寧海軍節度使諡榮恭世父藻事髙宗久在上閣再爲大使官至師相封榮國公諡端靖興裔初名興宗早以後澤入官乾道中爲江東兵馬鈐轄嘗論建康都統及馬軍行司擇帥未善孝宗韙之復武臣提刑擢使閩部移浙東又移浙西再使金因避金諱攺賜今名淳熙初除樞密院副都承防在職十年曆知廬揚明州皆有政迹慶元五年吿老轉武泰軍節度使致仕卒諡忠肅子挺嘗以黃州練使歷帥淮防兩道損抗皆有位於朝而損登進士甲科蓋世族中所未有

宣相詔使稱謂不典

元樞呼樞使自張浚始諸州倅呼府判自陸寘始皆見於防要日曆舊制密院官亦止以樞密爲稱紹興中張浚爲使其親吏以俊父名密請於朝有防呼樞使自是爲例宣和中陸寘以宦者王通薦通守四明避其名更稱府判紹興初始稱稍行於浙路今遂爲天下通稱不可易矣宣撫使呼宣相自童貫始近安子文爲四川宣撫副使得防恩數視執政士大夫鄙俗者亦稱宣相蓋務爲崇重而不考其始焉近歳召客以例呼爲詔使余在成都見錢伯同丞相與制帥楊端明手書亦然按朱忠靖閒居錄宣和間大閹李彥按行京西始呼詔使蓋唐敕使之稱今以稱士大夫誤矣

莫粹中轉官最速

近歳轉官最速者莫舍人粹中子純慶元二年進士是歳七月補承事郎而嘉泰三年陞官已爲中大夫出身凡七考共轉十六官通爲五十八年磨勘其間限員之數日月不與焉【若子任細轉則爲七十年磨勘】是歳明堂請任子吏部以庶官入仕未及十五年此格不下蓋宣和間此法嘗立者自中興以來未有之也陳勉之以慶元二年六月攺官至開禧三年遷特進實歷十二考共轉二十四官自其後執政無序遷法姑以待積年之勞計凡用一百二十四年磨勘亦宰輔中所未有【若子任細轉則爲一百三十五年】

宰職贈官例

故事從徵亡歿皆贈四官執政五官樞密使六官宰相七官若特進以上一官而已嘉泰末周益公以少傅贈太師蓋異數也嘉定以後錢伯同樓大防宇文挺臣張肖翁之徒皆例贈公少傅過乎厚矣費戒甫嘗爲執政官至諫議大夫乃止以銀靑光祿大夫吿第實贈四官是又少殺矣按祖宗之時而贈防之典多出特防不專用例蓋考其勲徳之大小而分隆殺焉此勸懲之意也

奉常畢大事例遷儀曹

朱時敏師古眉山人也淳熙末爲太常少卿王季海喜其謹厚欲用爲從官而不敢薦二年半不遷數請外季海畱之其妻樂安郡夫人任氏賢婦人也以爲不可師古力求去一日方坐寅淸堂有老吏密言曰徳壽宮服藥可知之否師古顰蹙曰知之柰何吏曰少卿奚去之果師古不語旣而得小寵知潼川府尢延之代爲少卿視事一日而宣遺詔祔廟四日除禮部侍郎師古乃悟余因考紹興七年吳正仲二十九年宋斐皆以大防禮畢除儀曹貳卿老吏習知之故以微言畱師古耳

刺史以上無階級法

太祖階級法諸禁軍將校有帶遙郡者許以客禮見自餘一階一級全歸伏事之義時橫行諸使尙未有遙郡之名此文指禁軍指揮使帶防團刺史者耳近歳李伯和尙書爲京湖制置使管軍節度使王喜橫挺下拜於庭下僣也余嘗記王公明以元樞爲四川宣撫使都統制初參謁拜副階上典謁吏贊相公答拜次統制官拜庭下亦如之次立椅子前受統領官拜正將以下乃坐受焉余謂統制官以上官至正任刺史者當以客禮見管軍則合開寶五年之制矣

從官典藩於制司不用申狀

謝用光自工部尙書論罷久之以大中大夫知虁州移興元府時劉仲洪爲蜀帥故事嘗任侍從官於制置司申狀止書檢不系銜用光至興元始用申狀吏以閻才元故事白不從嘉泰二年用光就除制帥趙全叔以華文閣待制代之吏以申狀呈全叔曰我從官也何乃爾吏以用光近例全叔不樂於是楊嗣勲以敷文閣直學士知潼川府何同叔自前禮部侍郎起爲虁路安撫使全叔卽檄二公詢之二公皆不報全叔不得已遂復用申狀焉【從官書檢不系銜紹興十九年旨也】

諸路倚郭二縣數

諸路州府治二縣者凡十有二東京開封府【治開封祥符】行在臨安府【治錢塘仁和】京兆府【治長安萬年】成都府【治成都華陽】平江府【治吳長洲】建康府【治上元江寧】紹興府【治山陰防稽】隆興府【治南康新建】福州【治閩侯官】廣州【治南海番禺】湖州【治烏程歸安】雅州【治歸信京城】

建炎雜記乙集卷十二

欽定四庫全書

建炎雜記乙集卷十三

宋李心傳撰

雜事一

趙韓王六世小譜

忠獻韓王趙普字則平幽州薊縣人曽祖吳國公冀三河令祖趙國公全寶澶州司馬父齊國公迥相州司馬遷居洛陽齊國公生四子長忠獻次貞尙書都官郎中次安易宗正卿次正東頭供奉官忠獻三娶長魏國夫人魏氏生羽林衛大將軍承宗次齊國夫人魏氏生昭宣使神州團練使贈中書令承煦次陳國夫人和氏後唐宰相凝之女也生二女皆度爲道士承宗娶長樂郡主髙氏蓋太祖甥女也無嗣承煦字景陽初娶仙源郡夫人孟氏蜀主昶之女繼延康郡夫人孟氏昶子滕國公元喆之女生子從約字元禮爲東上閣門使象州防禦使贈建寧軍節度使娶曹氏秦武防王彬之女封周安郡夫人從約十四子長思齊左藏庫使榮州刺史贈華州觀察使思齊生希魯宜州觀察使贈太保希魯生環字子偉事髙宗爲蘄州防禦使知閣門事後更名述述子演早卒演子溢溢子謙叔事孝宗爲武徳大夫文州刺史權知閣門事從約中子思明爲引進使有女適戶部侍郎範坦思聰閣門通事舍人娶宋氏武安軍節度使守約女思復武經大夫榮州刺史娶錢氏吳越王孫女思恭崇儀使娶馮氏知樞密院事京之女思文左藏庫副使子希傑奉議郎知秀州孫珪武翼大夫知茂州思禮內殿承制子武節郎希詔娶向氏安康郡王宗回女封樂平郡夫人思靜國子博士思行武功大夫榮州刺史娶徐王向經女欽聖憲肅皇后之妺也子希仲衛尉等官凡韓王子孫之顯達者盡於是矣紹興七年朝廷錄勲賢官其六世諸孫洪等十二人洪榦道末仕至修武郎知緩陽縣而死歸貲爲盜所掠其女流落行乞於蜀中嘉定三年六月辛酉過吾鄕因得觀其世譜如右故摭其大槪書之以補史闕

渡江後名將皆西北人

渡江後將帥韓世忠綏徳軍人曲端鎭戎軍人吳玠吳璘郭浩徳順軍人張俊劉錡王秦州人楊惟忠李顯忠環州全淵階州人馬廣熙州人楊政涇州人皆西人也劉光世保大軍人楊存中代州人趙密太原人苗傳隆徳人嶽飛相州人王彥懷州人皆北人也諸將中惟張韓楊之官最貴其諸子悉在行都張之子子顏子正皆爲次對雜學士楊之子禊爲列曹侍郎倓至執政韓之子彥直彥質彥古皆爲戶部尙書嶽之子霖起於流落亦爲兵部侍郎無復世將之風矣惟吳郭居近塞尙餘將種云

吳玠福不逮吳璘

吳襄烈珙本吳涪王玠庶弟也父扆爲軍校娶劉氏生子玠璘旣而其家婢生珙劉氏悍而妬扆憚之命珙名爲已子然珙爲人頗類玠屢歷行陣亦得軍士心晚與璘子挺同爲管軍節度使而玠官止使相珙止節制使璘官至太傅封新安郡王挺亦至太尉古人言智將不如福將玠璘近之矣奉議郎李荀老太宰邦彥猶子也娶璘中女能道其家事如此云其後挺子曦以叛誅璘之他子孫皆廢徙朝廷念玠保蜀之功特免連坐焉

趙開山攺姓

開山趙者沂州土豪也初姓趙名開山紹興末金亮苛虐人心不附開山因聚眾山澤間爲盜及金亮入冦朝廷遣李寶入膠西開山引兵自城陽防之因姓開山趙示欲開趙氏中興之業也旣而葛王立趙隨寶歸朝累官武略大夫英華刺史乾道庚寅南郊當任子自言今已姓開不可使父無子孫繼後乞將男天鍚一名許從趙姓蔭補以繼父趙整之後詔特許之一家兩姓自昔所未有也

劉李二忠定得諡本末

壽皇時前朝舊臣多得賜諡往往官未至而請諡之蔡君謨之類是也淳熙庚子劉元城家請諡上謂大臣曰元祐黨籍中朕防不記此人趙溫叔曰黨籍從官以蘇軾爲首安世乃第二人也今其語錄尙傳於世乃諡忠定戊申歳李伯紀家請諡上偶未省宰相周子充爲上言其平生大略上言曰益廣才疎其張浚之徒與於是亦諡忠定二事乃趙周二公親言之

何道夫恬於進取

何耕道夫徳陽人嘗爲省試榜首知名士也恬於進取登第三十年始爲倉部郎官遷右曹兼諸竂吏院國子司業遂爲祭酒兩學之士甚重之道夫每退輙徑歸杜門未嘗造請澹如也淳熙七年四月二十二日禮部齊集侍郎慶防罷或謂道夫得之已報行矣部吏亦掃閣待其來旣而中止或曰道夫雅爲趙丞相所敬然不甚親之方進呈乃以鄕國之嫌爲解或曰蜀人有與之異趣者摘其早年之文爲王忭密言之故不果用明年春遷祕書監其秋溫叔罷相道夫亦求去上諭大臣曰趙雄罷政而蜀士一空然太薄惡不可執政因諭上旨道夫迄不肯畱乃除知潼川府比行兩學之士送之關外前所未有也溫叔之罷也蜀人爲所引者往往被逐獨道夫不染物議從容而去時人稱之道夫當任子先官其兄之子及其死時其三子者徳方徳固徳彥俱未出仕以後並登進士科云

李知防豪邁

李石字知防資中人進士髙第蜀人號爲方舟先生者也紹興末爲太學錄右學生芝艸生於學宮人方爲賀知防獨以爲兵兆由是坐斥乾道中自沈黎召爲都官郎中後復論去趙溫叔其鄕人也驟貴知防以晚輩視之不與通書久之起守眉州除成都路轉運判官到官十日罷未防溫叔秉政自是不復起矣溫叔免相王季海代之知防與季海有學官之舊自書近詩數十以寄筆勢欹傾殆不可辧季海甚憐之方議除官而知防死矣知防爲人豪邁然亦急爲小漕日有石監庫者入謁知防視其刺大怒典謁吏以石監庫稱之乃已及罷去成都有十還之謠石監庫還姓其一也在眉山日郡博士欲戲之因命題云予擊石拊石百獸率舞知防語之曰君乃欲痛箠石令畜輩喜悅邪聞者以爲善謔

虞丞相去國恩數之盛

虞丞相再撫蜀壽皇以詩送之曰一徳如公豈合閒聊分西面欲憂寛不辭論道虛臺席暫假宣威築將壇風教已興三蜀靜干戈載戢萬方安歸來尙想終霖雨未許鄕人衣錦看其恩數之盛自渡江以來宰相去國所未有也又用故事賜家廟五室祭器除其子公亮直祕閣而給其使費俊者亦除閣門祗候蓋非常典云

宣徽副使

歐陽公集古錄跋康約言碑雲約言嘗爲宣徽北院副使以此見唐時南北院宣徽各有副也按唐徳宗末年趙殷衡爲宣徽院副使已見於史中不待康碑而可知也

範季才五代史正誤有未當者

範季才五代史記正誤甚爲詳博但其間亦有辧之未當如李琪傳稱其所私吏當得試官琪攺試爲守帝大怒季才按通鑑稱琪攺攝爲守且謂以試爲守持輕重之差何以竄逐以攝爲守則是以無官爲有官所以帝未欲深謫也季才但見今職事官以行守試分職錢多少故謂持輕重之差不知未攺官制前自有一種試銜如雲試校書郎試將作監主簿之類皆撰一人也若守監簿卽京官矣季才自於典故未熟率意而言舊史本不誤也

昔人著書多或差誤

昔人著書首尾多不相照𨿽資治通鑑亦或未免此病大抵編集非出一手故也姑以一事論之漢景帝四年其中皆以冬十月日食今通鑑並書於夏秋之後蓋編緝者自本志中摘出而不思漢初以十月爲歳首故誤系之歳末耳近歳呂伯恭最爲知古陳君舉亦知古今伯恭親作大事記君舉親作建隆編世號精密余嘗考之皆不免差誤亦隨事辯之矣朱文公通鑑綱目條貫至善今艸本行於世者於唐肅宗朝直脫二年之事亦由門人綴緝前後不相顧也又自唐武徳八年以後至於天祐之季甲子並差考求其故蓋通鑑以歳名書之而文公門人大抵多忽史學不熟歳名故有此誤余因諸生有問亦爲正之矣然則該貫古今亦非可薄之事但不至喪志可也

蜀帥聘幣不入私家者三人

近歳蜀帥聘幣而不入私家者趙子直徳老楊嗣勲三人而已子直以賙細民之焚室者徳老將去聚宗室之九縣者而分餉之嗣勲並迓新之任而具其不有焉近例蜀帥代歸輙以修城爲名取買舟錢數萬計及嗣勲召還從省司取四千緡而已先是陳端仁爲帥馮廷式爲成都漕端仁有聘幣廷式例以元物易封而報之端仁大恨至用他事劾廷式於朝壽皇知之而不信也近歳吳徳夫入蜀聞李仲衍之節甚敬之比徳夫入城而仲衍首卻其餽徳夫請不已乃面授分帑吏而後答書焉徳夫不平由此二人稍有隙廷式名憲晉州人淳熙末卒於司農卿總理四川財賦

傅睦修史舉代

嘉泰初朝廷以中興史未成召傅景仁龍學於泉南起陸務觀華文於旣老皆以京祠專領史事已而景仁除僉書樞密院事老病不能拜力辭乃以爲資政殿學士出守時務觀年且八十復引年遂以次對領祕書監俄復致仕朝廷命二公舉可代者務觀薦京西轉運判官李伯珍大異景仁薦新除虁州路提防刑獄李璧遂召伯珍爲祕書監遷中書舍人右諫議大夫而季章爲祕書少監遷宗正少卿直舍人院以至執政不復領史事矣

龔頤正續稽古錄

龔頤正字養正和州歷陽人曽祖原尙兵部侍郎頤正本名惇頤少舉進士不第用洪丞相門客恩爲不理選限登仕郎嘗著符祐本末三十卷又撰元祐黨籍三百九人列所佚者六人而已洪內翰領史院薦於朝初授下州文學旋補廸功郎監潭州南嶽廟光宗受禪攺今名用薦者主管吏部架閣文字遷大社令宗正寺主簿頤正著續稽古錄盛言侂冑定策之勲由是擢兼資善堂小學教授遷樞密院編修官嘉泰元年秋詔以頤正學問該博賜進士出身兼實錄院檢討官付以三朝史事是冬遷祕書丞未逾月卒及侂冑死有詔毀其續稽古錄焉

諸司屬官理當通判

嘉泰三年忽有防諸司屬官系京官者理當通判時張伯子同知之弟孝仲爲京西安撫司幹辦公事卽除知成州明年擢提防利州路刑獄未防虞雍公之孫易簡亦自福建漕幕擢守大寧蓋用此例

禦筆嚴監司互送之禁

嘉泰三年上禦筆嚴監司互送之禁然逺方自如四年夏馬使彭輅至成都制使謝源明茶使趙善宣畱連逾兩月自入境迎迓以至折俎贈行以楮幣錦防書籍藥物計之而所得防萬緡而謝趙所得亦稱也蓋諸路互送惟建康成都最厚諸司每防集一分計三百八十千成都三司互送則一飲之費計三千四百餘緡建康六司乃倍之而鄰路監帥司尙不與是年六月趙漕自成都運判除四川茶馬時趙攝事已久朝廷本以省將迎之費茶漕並置司成都城中而去送迎迓公用水腳之費各司爲數千緡舊無所謂壓境錢者謝用光始創之趙並不離城中而亦受壓境錢玆又可笑也建康所謂六司者帥漕總賦武騎二司帥而主管行宮大內鑰匙官者與焉每歳遇畱守按行殿中官者輙置酒自居主席而坐畱守於賔位陳正獻公爲畱守斥去之其後範致能來遄復其舊

莎衣道人

莎衣道人者姓何氏淮陽軍胊山人也祖執禮仕至朝議大夫道人避亂渡江舉進士不中紹興末始來平江一日自外歸倏若狂者身衣白襴晝則扣門乞食夜則止於天慶觀之門外久之衣益獘則以莎緝之嘗遊妙嚴寺臨池見影豁然大悟人無貴賤問以休咎無不奇中世號莎衣道人孝宗聞其名召之不至賜號通神先生爲築庵居之賜衣數襲道人皆不受道俗彊邀入庵大笑而出復於故處平江好事者日珍饌餉之每食於通衢逮飽卽去光宗卽位又召復不至周南卿廷防所謂特遣王人聘問妖民於數百里之外者此也慶元六年道人卒於平江

陳應求正北使書儀

自渡江後北史往來皆傳其國之禦名廟諱而本朝止傳帝名又北使與館客往來文牒皆以花字代書名隆興再和未之有攺乾道二年冬陳應求初執政防金賀正旦之使者至應求以故事押宴使者致私覿其狀花書而不名應求卻之掌儀懼白應求恐生事應求使語之曰今日豈當用辛巳以前故事邪使者詞屈乃問應求爵裏甚悉而易狀書名紹興元年重明節黃文叔以王府翊善奉詔接伴八月十九日至旴文叔問掌儀田願髙宗何以稱帝名而不稱廟諱願云自祔廟後元未理防文叔遂遣願等持廟諱禦名三紙以往北使副視之云前無此例願答云此乃二十七朔之外第一番講禮帝名廟諱各有分別往返久之北使副乃謂願云爲我謝使副所言極是當理非不曉得止爲來時不曽得朝省指揮止依得冊子上行難以擅専切望相諒文叔乃已旣而北使引接來傳彼國名諱自旻以下至於其父恭稱廟諱者凡六人【旻晟宗堯亶雍允恭】文叔歸而奏其事乞後遣使人力議攺正蓋隆興更成之時廟堂亟於弭兵僅能正其大體而交際之文或未暇議蓋不止一二也舊例宰執親爲金使除館且以三衙衛士給役乾道元年虞並父執政始革之又歳賜金使金銀器皿文思院造成先令工部長貳臨視版曹繼之次赴都亭驛中使防集復賫詣宰執編閱然後進呈淳熙十二年李永叔昌圖爲工部侍郎言不足以凟至尊於是止令赴都堂驗視

張詔使金驟用

淳熙中張詔君卿守歷陽被旨交聘一日金人持所繪祐獻二陵象至館中皆北帝之服君卿嘗識列聖禦容心知其試已也卽鄕之再拜館客有問之君卿曰詔𨿽不識其人但見龍鳯之姿天日之表疑北朝祖宗也敢不下拜敵無語孝宗聞而大喜之由此驟用

京仲逺將命執禮

思陵之喪北人來弔京仲遠以中書門下省檢正諸房公事充報謝使步軍司計議官劉端仁副之仲遠至汴京北人有例賜宴仲逺辭樂彼不從相持凡十日竟撤樂乃赴上甚器之及還朝上諭大臣曰鏜此節可嘉尋常人多言節義須遇事乃見及進呈遷秩上曰鏜專對可嘉當轉兩官端仁亦比類周子充等言不必問轉官在聖意除擢可也上曰只依例轉官便與除擢上又曰此事全是京鏜若劉端仁所謂因人成事者鏜則毛遂也鏜除侍從端仁亦當稍旌別可令密院進擬除環衛官於是詔京鏜將命執禮可嘉爲朝請郎權工部侍郎劉端仁爲修武郎左驍騎郎將而武經大夫畿第二將國信所通事田願亦遷武節大夫十五年六月壬辰也四十日蜀帥趙子直以疾求去上諭大臣曰汝愚召赴行在京鏜人才磊落可除待制四川子直聞之謂人曰鏜望輕資淺豈可當此方面由是兩人有隙仲遠當時所立如此

張通古能詩聰慧

北人張通古者紹興八年以行臺侍郎來使通古稍能詩其還也燕人周歸正襟與通古舊知奏乞送至境上通古至安丰贈詩爲別曰良人輕一別奄忽易春秋明月望不見白雲徒自愁徵鴻悲北渡江水柰東流防話知何日如今已白頭通古性聰慧秦檜嘗以胡邦衡封事示之一覽卽能誦

奉使入北境車子數

舊例南使入北境金遣伴使來迓正副使以下至三節人皆乘馬其後以南人不習其馬乃益以車子使去來乘之副使各一車上中節各四車下節三十二人共五車每車以馬騾十餘曳之又發白軍四百人防送所至縣令皆迎迓於境上至開封乃賜禦宴眞定又賜之常使至燕京寓於來遠驛若泛然之使則居寧遠驛焉

愛王之叛

愛王葛王孫也始允恭旣早世葛王愛其兄越王欲立之旣而不果金主立愛王遂謀叛爲其妻父布薩琦所吿事覺乃以放牧防寧府爲名居上京以叛明昌六年三月丁酉也金主三召之不至因結契丹韃靼防國以叛取慈嶽等州時越王在咸平契丹檄金人請立之爲帝金主徙王於慶陽五月丁酉賜王死誅其家人八十餘人惟越王在焉至今爲金國患布薩琦卽承安四年來賀上生辰者【明昌六年本朝慶元元年承安來賀生辰慶元六年作此錄後數年乃有年記虜中事者以允恭之子愛王爲鄗王按允恭乃原王之父淳熙十六年三月密札下沿邊諸州避其名諱甚詳悉若璟之鄗王實以爲甚誤也】

建炎雜記乙集卷十三

欽定四庫全書

建炎雜記乙集卷十四

宋李心傳撰

雜事二

嶽少保誣證斷案

嶽武穆飛之死王仲元揮麈錄載王俊吿變狀甚詳且云嘗得其全案觀之仲貫父爲尙書郎問諸棘寺則云張俊韓世忠二家爭配饗時俊家具賂取其原案藏之今不存矣余嘗得當時行遣省札考其獄詞所坐一時煆煉文致之詞然猶不過如此則飛之寃可見矣今錄於後紹興十一年十二月二十九日刑部大理寺狀準尙書省札子張俊奏張憲供通爲収嶽飛處文字後謀反行府已有供到文狀奉聖旨就大理寺置司根勘聞奏今勘到龍神衛四廂都指揮使閬州觀察使髙陽關路馬步軍使副都總管禦前軍都統制權副都統節制鄂州軍馬張憲僧澤一右朝議大夫直祕閣添差廣南東路安撫司參議官於鵬右朝散郎添差通判興化軍孫革左武大夫忠州防禦使提舉醴泉觀嶽雲省蔭人智浹承節郎進奏官王處仁從議郎新授福州專管巡捉私鹽蔣世雄及勘證得少保武勝定國軍節度使充萬壽觀使嶽飛所犯內嶽飛因爲探報得金人侵犯淮南前後十五次乃受親札令指揮策應措置戰事而坐觀勝負又逗畱不進及因董先張憲問張俊軍馬如何怎生地言之道都敗了回去也便乃指斥乘輿問張憲董先道你只將一萬人已跎踏了及因罷兵權後又令孫革寫書與張憲令措置別作擘畫又令看訖焚之又令張憲虛申報四太子大兵前來侵犯上流自是之後張憲商議待反背而據襄陽及把截江防兩下令虜官私舟船俟又累次令孫革奏報不實及制勘虛妄等罪除罪輕及指斥乘輿情理相切害者斬系罪重外法等稱律有臨軍徵討稽期三日者斬其嶽飛合依斬刑私罪上定斷合決重杖處死看詳嶽飛坐擁重兵於兩軍未解之間十五次被受禦筆拜遣中使督兵逗畱不進及如此時輙對張憲董先指斥乘輿情理相切害者又說張憲董先跎踏張俊韓世忠人馬及移書與張憲令措置別作擘畫致張憲意待謀反據守襄陽等處作過委是情理深重勅罪人情重法輕奏裁張憲爲収嶽飛書令憲別作擘畫因此張憲謀反要提兵占據襄陽投拜金人因王俊不允順方有無意作過之言並知嶽飛指斥切害不告並依隨嶽飛虛申無糧進兵不得及依於鵬書申嶽飛之意令妄申探報不實及制勘虛妄除罪輕外法等稱律謀叛絞其張憲合於絞刑私罪上定斷合決重杖處死仍合依例追毀出身以來吿勅文字除名本人犯私罪絞舉官見行取防候到別具施行嶽雲爲冩諮目與張憲稱可與得心腹兵官商議擘畫因此致張憲謀叛除罪輕次等外法等稱勅傳報朝廷機密事流三千里配千里不以蔭論勅刺配比徒三年本罪徒以上通比滿六年比加役流律五品犯流以下減一等其嶽雲合比加役流私罪斷官減外徒三年追一官罰銅二十斤入官勒停看詳兵云因父罷兵權輙敢交通主兵張憲節次催令得與心腹兵官擘畫因此致張憲提兵謀叛及傳報朝廷機密惑亂軍心情重奏裁嶽雲犯私罪徒舉官見行取防到別具施行於鵬爲所犯虛妄並依隨嶽飛冩諮目與張憲等妄說嶽飛出使並令張憲妄供探報除罪輕外法等稱爲從不配律五品犯流罪減一等於鵬合徒三年私罪官減徒二年半追一官罰銅十斤入官勒停情重奏裁於鵬犯私罪徒舉官見行取防候到別具施行孫革爲依隨嶽飛冩諮目與張憲稱措置擘畫等語言並節次依隨嶽飛申奏朝廷不實除罪輕外法等稱律奏事不實以違制論徒二年律共犯罪徒減一等其孫革合徒一年半私罪官減外徒一年合追見任右朝散郎一官官誥文字當徒一年勒停情重奏裁孫革犯私罪徒舉官見行防侯到別具施行王處仁爲知王貴申奏朝廷張憲背反供伸嶽飛並說與蔣世雄等稱傳報漏泄朝廷機密事流三千里配千里應罪刺配比徒三年本罪徒以上通比滿六年加徒流官當準徒六年其王處仁各於比加徒流私罪斷合追見任承節郎並歷任承信郎共兩官官誥文字當徒三年據案別無官當更罰銅八十斤入官勒停情重奏裁王處仁犯私罪流舉官見行防問候到別作施行蔣世雄爲見王處仁說王貴申奏朝廷張憲待背叛事嶽飛處覆除罪輕外法等稱律傳報漏泄朝廷機密事流三千里從減一等其蔣世雄合徒三年私罪斷官減外徒二年半合追從議郎秉義郎兩官官誥文字當徒二年餘半年更罰銅十斤入官勒停情重奏裁蔣世雄犯私罪徒舉官見行防問候到別具施行僧澤一爲制勘虛妄並見張憲等待背叛向張憲言不如先差兩隊甲馬防守總領運使衙門並欲與張憲詐作樞密院札子發兵過江及要模刻樞密院印文除罪輕外法等稱律謀叛者絞從減一等其僧澤一合流三千里私罪斷合決杖二十本處居住一年役滿日放仍合下本處照僧人犯私罪流還俗條施行情重奏裁智浹爲承嶽雲使令要將書與張憲等拜受嶽雲金馬令智浹將書與張憲等共估錢三百二貫足除罪輕外法稱律坐贓致罪十疋徒一年十疋加一等罪止徒三年謂非監臨主司因事受財七品官子孫犯流罪以下聽贖其智浹合徒三年贓罪贖銅六十斤情重奏裁小貼子據貼黃稱契勘嶽飛次男嶽雷系嶽飛一處送下今來照證得嶽雷別無干渉罪犯緣由爲嶽飛故節飲食成病依律合召家人入侍已就令嶽雷入侍看覷斷下案內人所有嶽雷亦乞一就處分降下又小貼子稱所有僧澤一合下本處依條施行又小貼子稱契勘數內於鵬見行湖北轉運司根究銀絹等四百萬合下所屬照防後根究歸著日卽乞依今之所斷指揮施行又小貼子稱看詳嶽飛張憲所犯情重逐人家業並家屬合取自朝廷指揮拘籍施行看詳嶽飛等所犯內嶽飛私罪斬張憲私罪絞並系情理所重王處仁私罪流嶽雲私罪徒並系情理所重蔣世雄孫革於鵬私罪徒並系情理稍重無一般例奉聖防根勘合取防裁斷有防嶽飛特賜死張憲嶽雲並依軍法施行令楊沂中監斷仍多差兵將防防余依斷於鵬孫革蔣世雄王處仁除名內於鵬孫革永不収敍於鵬送萬安軍孫革送潯州王處仁送連州蔣世雄送梧州並編管僧澤一決杖二十刺面配三千里外州軍牢城小分収管智浹決臂杖二十送二千里外州軍編管嶽飛張憲家屬分送廣南福建路州軍拘管月具存亡奏聞編管人並嶽飛家屬並令楊沂中兪俟其張憲家屬令王貴汪叔詹多差得力人兵防送前去不得一並上路嶽飛張憲家業籍沒入官委兪俟汪叔詹逐一抄札具數尙書省余依大理寺所申並小貼子內事理施行仍出榜曉諭應緣上件公事之人一切不問亦不許人陳吿官司不得受理

建炎雜記乙集卷十四

欽定四庫全書

建炎雜記乙集卷十五

宋李心傳撰

官制一

平章軍國事

平章軍國事開僖元年初置以命韓侂冑國朝舊相特命平章軍國事者凡四人天僖初王文正公以首相吿老拜太尉兼侍中五日一朝遇軍國大事不以時入參決公懇辭不拜慶曆初呂文靖公亦以首相求罷拜司空平章軍國重事公卒辭之元祐初文忠烈公自太師致仕除平章軍國重事未防呂正獻公以右揆求去亦除司空同平章軍國事潞公五日一朝申公兩日一朝非朝日不至都堂蓋祖宗所以優待元勲重徳之意非他相比也王呂二公所平章重事之目不可得而考潞公所謂重事者則大典禮大刑政及進退侍從官軍三京尹三路帥臣已上乃與聞之比申公去重字則政事無所不關苐省其常程細務而已及侂冑將拜平章儀曹蕭景伯討論典禮乃請三日一朝因至都堂議事大率皆用申公故事而損益焉其後邊事起又命一日一朝尙書省印亦納於其第宰相僅比參知政事不復知印矣始時禮官議廣左丞相府以爲侂冑第又議仍給節度使俸侂冑引義控辭有詔褒納而止蓋侂冑系銜比申公省同字則其體尢尊比潞公省重字則其所與者廣此當時討論之本意

參知政事並除三員

參知政事自幹徳以來止除二員或一員而已嘉泰三年春謝子蕭初免相許深甫爲參知政事旣命陳勉之以樞長兼權俄又除袁起嵓蓋三員也時朝廷未置相故勉之以員外兼此亦國朝所未有嘉定時又命雷季仲婁彥發婁大防亦三員遂爲故事

權提舉編修玉牒

權提舉編修玉牒者自乾道元年錢處和始故事玉牒以首相領之紹興十二年初復玉牒所重其事旣以秦防之提舉十四年五月又命執政程元吁同兼非常制也自後相府闕則以首參兼仍帯權字淳熙十五年五月王丞相去位周益公以右揆兼領時敕令才罷而首參畱仲至無兼局理益公以奏乞以仲至權提舉玉牒許之宰相在位而執政權領寶牒自此始

權監修國史

權監修國史亦自錢處和始時當隆興二年十二月湯進之去位陳長卿未至故以執政官領之其後曽令之鄭仲一姚令則蔡夢錫龔實之李秀叔範致能趙溫叔皆用此例淳熙五年十一月溫叔爲右丞相兼提舉國史院錢景魏代爲監修國史內批不帶權字景魏免牘有曰丞相兼領止加承攝之名忽冒眞除蔑近聞比周益公在翰林當爲答照援故事乞帶權字許之蓋一時直筆者偶失契勘故景魏以爲疑自後率帶權字

權提舉國史院

權提舉國史院自乾道元年三月虞並甫始時以相闕故與錢處和分領兩史院其後魏南老李秀叔施聖與皆以執政官暫權闕相故也南老遄入相落權字秀叔聖與皆以命相免兼該監修國史者指日曆也提舉國史院指正史也紹興中秦防之以監修兼提舉二十六年五月並命沈守約萬俟元忠二相始分領焉時左相領日曆右相領史院若止命一相則參知政事權提舉國史如是有年乾道九年十月曽欽道以右揆提舉國史院而鄭仲一以參政權監修國史日曆蓋循例以史院命相而非以史院爲重自是並置二相則復舊制以監修國史命首相止置一相則宰相領史院所謂監修國史者以首參權領焉迄今遂爲永制

權提舉實錄院

權提舉實錄院者自乾道二年十二月魏南老始其後李秀叔亦爲之皆以無相故也紹興以後置二相則右相仍領實錄院無次輔後則以執政官權

庶官除同修國史

同修國史故事未有以庶官爲之者隆興初胡邦衡以起居郎兼權中書舍人始特命焉乾道二年冬洪景盧亦以起居舍人兼同修蓋用此例四月胡長文自右司除起居舍人明年有旨陞帶長文引故事力辭乃命兼編修如舊自趙溫叔已後無復兼同修者矣

權同修國史【權實錄院同修撰】

權同修國史權實錄院同修撰自淳熙三年正月李文簡始故事修史修撰皆從官爲之惟胡邦衡嘗以起居郎兼同修撰後無繼者及是文簡再還朝爲祕書監上欲付以史事故特命焉後兩月遷禮部侍郎遂落權字嘉泰後陸務觀李季章皆踵爲之近制修撰同修撰通止四員檢討六員嘉定二年十二月曽君錫自起居郎兼檢討官除權侍郎當陞帶而員數已溢乃降防權以檢討官系銜候有闕日陞帶從官爲史討自此始

翰林權直【學士院權直】

翰林權直學士院權直皆自崔大雅惇詩始故事直院必以侍從若左右史爲之其間沈虛中以少司臣莫子濟王經伯王季海以宗正太常少卿兼權直院蓋殊命也乾道九年十二月孝宗初命大雅祕書正字兼翰林權直逾年以憂去淳熙五年九月復詔爲樞密院編修官始議以翰林乃書藝應奉者所居非專指詞臣也遂攺兼學士院權直自是葛楚甫趙大本熊子復皆以學士院權直爲名十六年正月倪正甫始復兼翰林權直紹熙後或稱學士院或稱翰林蓋不常云

直舍人院

直舍人院祖宗時有之官制行以中書舍人爲宰相屬官號後省故以他官兼攝者但爲之權舍人而已嘉泰四年李季章以宗正少卿權中書舍人而中字犯祖諱季章辭有防除公移外權以直舍人院系銜季章乃受命不知舍人院廢已久蓋大臣失於討論也

侍立修注官

侍立修注官者自羅春伯始祖宗時以起居舍人寄祿而更命他官領其事謂之同修起居注官制行復爲郎舍人淳熙十五年十月春伯自戶部員外郎除右史避曽祖諱乃以爲太常少卿兼侍立修注官其後兩史或闕則降防以某人權侍立官蓋自此始

庶官兼侍講

侍講自去學士後秩止正七品然率以侍從官兼之紹興五年閏二月範元長以宗卿朱子發以祕少並兼之蓋殊命也乾道六年十一月張敬夫始復以吏部員外郎兼侍講蓋中興後庶官兼侍講者惟此三人若紹興二十五年十月張扶以祭酒隆興二年八月王宣子以檢正乾元七年九月林景度以宗卿入經筵亦兼侍講者蓋扶本以言路兼說書就陞其秩宣子時攝版曹景度當爲右史且有敬夫舊例故稍優之皆有以也近歳陳正仲朱仲文以諫官兼侍講後遷少常因而不去蓋用胡邦衡例其餘庶寮無復兼者矣

祖宗時臺諫不兼經筵

祖宗時臺諫例不兼講讀蓋以宰執間侍經筵避嫌也神宗用呂正獻亦止命時赴講筵去學士職中興後王尙書賔爲禦史中丞建請復開經筵遂命兼侍講自後十五年間繼之者惟王唐公徐師川二人皆上意也紹興十二年春萬俟中丞卨羅諫議擑並兼講讀蓋秦楚材是時已兼說書便於傳導自後繼之每除言路必兼經筵矣檜死遂罷兼【自二十五年十月至三十二年臺丞諫長兼經筵者止三人】慶元後臺丞諫長洎副端正言司諫已上無不預經筵者未及兼者惟張伯子李景和二人云

非臺丞諫長而兼侍講

正言兼說書自巫端明伋始副端兼說書自余端明堯弼始察官兼說書自陳少卿虁始紹興二十五年春董殿院徳元王正言瑉並兼侍講非臺丞諫長而以侍講爲稱又自此始其後猶或兼說書臺官自尹穯【隆興二年五月】諫官自元宗【乾道九年十二月】後並以侍講爲稱不復兼說書矣

修注官以史院易經筵非故典

自朱子發後修注官多得兼侍講嘉泰二年八月林伯玉自殿中侍禦史兼侍講除起居郎其年閠十二月鄧伯允自右正言兼侍講除起居舍人伯玉攺兼權刑侍伯允攺兼史編檢討實非故典也開禧元年八月婁彥開自言路徙奉常兼權中書舍人亦以史院易經筵遂爲定例三年十月朱仲文自司諫攺奉常兼講如故意者以其兼權史侍故也十一月王簡卿去諫院爲左史仍兼崇政殿說書言者猶以爲不可罷之嘉定元年春黃伯庸自右正言兼侍講除起居舍人兼如舊合故典矣【自渡江後惟王樞密論以右史兼說書其他無此之比也】

博士正字兼說書

崇政殿說書渡江後自尹彥明始彥明初以祕書郎兼之後多以命卿監察官中間王龜齡範致能王與正皆以郎官兼亦殊命也若紹興中陳少南以博士兼說書榦道末崔大雅以正字兼說書此則國朝所未有也

非科目而兼講讀者或濫吹

中興後非科目進身而侍講讀者自徐師川始其後陳防叟蘇仲虎孫太衝尹少稷王能甫姚令則蘇季眞繼之議者謂亦無不濫吹若錢處和伯同父子則弟以爲執政兼官非諸人比耳

太常除卿

太常卿正四品自元丰攺官制後虛而不除嘉泰三年十一月陳正仲自江西提刑赴召除太常卿吿謝日賜三品服非常制也不數日攺權兵部侍郎疑大臣失於討論故亟遷之耳

館閣校理

館閣校理未攺官制前有之嘉定初畱舍人元剛召試除祕書省正字元剛仲至之孫也以祖諱辭乃命權以館閣校理系銜此亦元丰以來所未有

宰相兼東宮三少

東宮三少在祖宗時爲散秩前宰相及執政官吿老者例得之仁宗在春宮李文定公以參知政事兼賔客及陞相位遂進兼少傅此宰相兼宮僚之所從始也天禧末皇太子同聽政乃以首相丁謂兼少師樞使曹利用兼少保而參樞諸人並兼賔客自從神宗欽宗孝宗光宗在東宮皆不復置開禧三年十一月韓侂冑旣誅史同知自詹事入樞府乃進兼賔客已而太子侍立遂以錢丞相兼太子少傅明年並置二相左相攺兼少師右相兼少傅未防右相丁內艱左相亦去位又明年右相起復遂進兼少師焉

東宮講官

東宮講官者舊無有嘉定乙已春侍講徐文子少卿接伴北使乃命館職劉仲則時暫兼權仲則名榘莆田人時爲著作郎

太子舍人

太子舍人渡江以前有之紹興乾道間皆不置嘉定初始置除王舍人元實後以館職任伯起兼之慶元令太子舍人與中書舍人皆從七品而中書舍人又在舍人之上然故事亦嘗除

皇太子宮小學教授

皇太子宮小學教授舊無有紹興三十年孝宗爲建王王齡以校書郎兼小學教授時光宗與莊文太子魏惠憲王皆就傅故也淳熙七年今上爲英國公年十三未就傳其年正月大理正王尙之面對乞依故事擇儒臣爲東宮小學教授遂命楊嗣勲兼之【上命宰相精擇其人趙丞相言楊甫儒雅蘊借操守甚正遂命之繼之劉徳修也】

資善堂翊善讚讀

資善堂翊善讚讀紹興五年六月初置以命朱子開範元長時孝宗以建國公就傅故也其後孝宗出閣就第而信王幼亦命近臣踵爲之開禧元年七月皇子初封榮王命程少逸左史兼侍讀少逸以祖諱辭乃命軍器監趙子中兼領其不稱王府而以資善擊銜蓋以未出閣之故子中江陰人名夢極嘉定初卒於給事中

資善堂直講

資善堂直講紹興中無有開禧元年七月初置以命鄒景初皇子之未王也景初以著作郎兼小學教授故就用之

資善堂小學教授

資善堂小學教授者舊無有慶元六年四月始初以命蕭國博景伯時東宮才封衛國公未正名故也舊制資善堂稱翊善若皇孫則爲皇太子宮小學教授至是參用之景伯名逵新諭人父燧淳熙中執政景伯淳熙十四年廷試第四名慶元四年冬除太學博士明年遷國子又明年春兼實錄院檢討官遂爲學官之選數月除祕書郎不數年累遷至禮部尙書云

資善堂說書

資善堂說書者開禧元年七月初置以命張聲之聲道時太子初就傅李諫議伯珍建請增置講官用嘉祐故事以說書爲名從之然嘉祐間英宗止除防禦使故官僚以皇子位伴讀說書爲稱自紹興初已置資善堂翊善贊讀其後王府又置直講官屬之名甚備至是乃沿襲故名蓋伯珍失於討論也

皇子位說書

皇子位說書紹興三十二年八月置以命吏部員外郎何甫司封員外郎陳良佐光祿寺丞唐堯蓋時莊文太子魏惠憲王光宗皇帝皆以正任奉朝請用嘉祐典故也九月三皇子皆封王乃置直講讚讀如舊制

王府翊善

王府翊善國初以來有之品秩亦不甚崇今慶元令爲從七品雜壓在翰林良醫之下蓋庶官也孝宗初就傅範元長以待制兼資善堂翊善自是率以從官爲之其後親王府不復除苐以朝士兼贊讀直講而已淳熙末今上在嘉邸畱丞相始薦用黃文叔自祕書郎除翊善不爲兼官非常制也其後文叔遷起居舍人歷中書舍人給事中皆兼翊善是以從官下兼七品之祿紹熙四年夏文叔坐論鄭侍郎汝諧事直拜兵部侍郎去翊善文叔辭不拜王爲之請後月餘攺寶謨閣待制仍兼翊善始終六年云

王府記室參軍

諸王府記室參軍靖康以前並置或以朝臣兼領系第二任知州者得理提刑資序渡江後不除乾道初魏王典藩始並除二員敍位在諸州通判之上後用耿子直申明並同職事官序位在正字之下今慶元令親王府記室從八品在供奉官之下兩使職官之上然魏王府所用率以望人爲之非通判職官之比矣凡記室長史司馬皆以二年爲任【乾道七年二月己巳降防】

吳益王府教授

吳益王府教授在紹興初謂之親賢宅講書從舊制也十二年攺爲府教授命館職二員兼之尋又並爲一員所教親賢宅者南班宗子也三日一上講月給湯茶錢十緡舊將本府料錢充之淳熙中劉徳修爲教授辭不取孝宗聞其事遂命戶部給焉

宗學博士

宗學博士舊諸王官大小學教授也至道元年太宗將爲皇侄等置師傅執政謂環衛之官非親王比當有降乃以教授爲名咸平初遂命諸王府官分南北宅教授南宮者太祖太宗諸王之子孫處之所謂睦親宅也北宮者魏悼王子孫處之所謂廣親宅也二宅教授初止六員治平初以宗室浸盛有詔三十以上增置講書四員十四以下別置小學教授十二員以分教之崇寧初以宮宅相去遠乃令各宮置大小二學增教授二員不置講書五年又攺稱某爲宮宗子博士位在國子博士之上靖康之亂宗學遂廢紹興四年復始置諸王宮大小學教授二員隆興省官旋減其一自是月朔止一人上講所教惟南班宗室十餘人往往革魄每教授初除朔望則赴堂一揖而退嘉定九年十二月始復置宗學攺教授爲博士又置宗學教諭一員並宗正寺博士在太常博士之下教諭在國子正之上俸給人從賞典依國子博士及正體例於是宗室疏遠者皆得就學而彬彬可觀矣【旋有旨復存諸王宮大小學教授一員】

提舉太史局

提舉太史局紹興五年初置以命權戶部侍郎薛象先蓋祖宗時有提舉司天監如司馬公錢彥逺沈存中王和甫輩皆嘗爲之趙子直秉政用此故事其後言者摘指之蓋弗深考耳

國用司參計官

國用司參計官者開禧二年始置乾道間孝宗嘗命輔臣兼制國用然無官屬但於三省戶房置國用司而已侂冑將用兵旣復故事始以侍從一員兼參計官卿監一員兼同參計官募人陳遺利又索諸路諸司州縣歳帳而取其餘非干道設官之意矣然是時四川州縣諸司皆不以實報惟江浙諸州頗遭掊取之害侂冑誅亦廢

提領拘催安邊錢物所

拘摧安邊錢物所者嘉定元年置時甫廢國用司而侂冑及諸閹省吏之家貨財皆已薄黃伯庸疇若爲殿中侍禦史請剏此名遂命與戶部侍郎沈信叔詵同其事卽禦史置又以宰屬一員同領仍許伯庸不拘常制到堂伯庸等請卿監一員提領安邊庫朝士十二員爲拘推官乃揭榜募人言拘催事許之其後防其入歳得十七萬緡專充北敵所增歳幣其田宅契券皆藏之禦史臺庫命臺官一員典領局罷伯庸已下皆進官有差

六院官入雜壓

六院官入雜壓事甲記已具淳熙四年旣削去近歳乃復舉行其班在五寺主簿之下大學博士之上六院官通計十二人皆得轉對但不入品耳然六院本以爲邑有政績者爲之故例爲察官之選【登聞檢古院監官各一員諸司諸軍糧料院監官各一員諸軍諸司審計司幹辦官各二員官吿院主管官二員都進奏院監官二員】

四提轄

四提轄謂貨務都茶塲雜買務雜賣塲文思院左藏東西庫是也貨務塲掌醝茗香礬鈔引之政令紹興初沿宣和舊例置提領官率以故省吏爲之後乃攺用士人行在建康鎭江三務塲歳入凢二千四百萬緡【建康一千二百萬行在八百萬鎭江四百萬】皆以都司提領不系戶部之經費而在建康鎭江者分屬總領所焉開禧末以總所侵用儲積錢始令經提領官不屬總所買務賣塲蓋唐宮市之遺制近制凡宮禁用料貨紙札文思院之制造和劑局之修合皆所取給焉至若斥左帑封樁之與編估打奪則賣塲掌之紹興六年始置提轄官總其事文思院掌金銀犀玉工巧之制防繪裝鈿之飾若輿輦法物器皿之用監官分上下兩界而轄官兼總之左藏右庫以儲幣帛絁防之屬其歳入率百四十萬端西庫以儲金銀錢劵絲纊之屬其錢券歳入率二千萬緡宮禁百司禁旅三衙祿賜皆取給焉監官凡五人分帑而治轄官一人總之紹興間擇丞監之若簿之於計曹者兼領之乾道七年四月始置先是四轄官外補則爲州內遷則寺監丞簿亦有經爲雜職監司或入三館者【乾道八年十二月權貨王禋除福建市舶左藏王揖除九路鑄錢司淳熙七年三月熊子復自文思除憸書郎】近歳人望稍輕往往更遷六院官或出爲�倅非曩日之比也矣

三省監門官

三省樞密院監門官舊以小使臣爲之嘉定六年九月諫官鄭景韶言部門以京朝官則省門事體尢重遂亦命京朝官曽作縣通判資序人爲之

六部監門官

六部監門官紹興二年初置秩比寺監丞郎官有闕得兼之內遷則爲寺監丞或權郎外又置諸路總領紹興十年呂郎中希常二十四年蘇寺丞振是也乾道後補外止爲州內遷止爲寺監簿紹興後又有爲�倅者其選滋益輕陳勉之與王誠之給事有舊【誠之名信鹿水人】疊用其子騊驎爲之二人皆小京官監當騊以言者論其資淺已之比勉之南遷驎亦罷去

六部架閣官

六部架閣官者崇寧間始置迄宣和再置再省紹興三年立六部架閣庫十五年復置官四人舊制成案畱部二年然後界而藏之又八年則委之金耀門文書庫今金耀門無復曩司則悉藏之架閣矣主管官號掌故擇選有時望之人爲之例爲編刪學官之選近歳滋潤益輕至有待次累年者朝廷患之嘉泰末有防非闕官不除有選人家閩中其父與陳勉之有舊至是入都見勉之求爲掌故勉之對眾厲聲曰外間豈不知近防見闕方除此何可得眾爲之踧踖後旬日竟除掌故或疑其由徑而得者問之徐曰丞相耳或曰丞相前日之語甚峻何以回造化耶其人卽於坐側取一幅書示之乃勉之答書也略曰珍貺鼎至晃耀老目或問珍貺之名曰書生安得珍玩比所請不遂適從王家肆中見粟金臺盞十具重百星以四千緡得而獻之耳聞者嘆息而去【嘉定七年八月又置三省樞密院架閣官】

宮觀使

宮觀使自眞宗時始置以現任宰執領之及王文貞公罷政始以太尉領玉淸昭應宮使此前宰相領宮觀之所從始也熙寧初冨文忠公弼以使相領集禧觀使居洛此宮觀使居外之所從始也渡江後前宰相在經筵者不以官髙卑率爲宮使若他官則使相以上乃得之其居外者必官至三少乃除淳熙中崇憲靖王自節度使拜使相封郡王中書進擬提舉洞霄宮周文忠當制引故事宗室使相外居者當得觀使上批如所請紹熙初趙文定以使相判潼川府乞奉祠乃除醴泉觀使非舊典也開禧末陳勉之以特進罷相不帶職乃亦除觀使蓋章達之侍郎當制失之翌日李季章進呈攺提舉洞霄宮合故典矣天禧以前崇觀以後宮觀使之名甚眾渡江以後宮觀不復置而觀使有三前宰相則得醴泉宗戚則得萬壽又其次則得佑神云宣政間又有提防宮觀官在提舉之下主管之上今省

臨安少尹【判官推官】

臨安少尹乾道七年五月置用敷文閣直學士晁子正爲之以東宮領尹故也子正旣罷沈徳之姚令則輩皆以權侍郎繼爲之九年五月東宮解尹事復置司守如故始置少尹又置判官二員推官三員判官李秀叔以起居舍人劉文潛以國子司業兼推官則正除金部員外郎陸之望將作少監馬希言朝奉郎錢佃判官依兩省官奉使推官序位在知州之上任滿理爲知州一任【五月十二日丙戌降防】初命刑獄公事皆決於少尹皇太子止就東宮裁決少尹日受民詞以白太子【間日】率寮屬詣東宮稟事惟命官犯罪以及餘人流配已上則具事聽東宮裁酌凡文書應奏者太子系銜朝省臺部則少尹以下連申寺監及本路監司並令移牒舊兩通判職務令第一第二員推官主管僉判職官職務令第三員推官主管俄有防少尹比仿知府判官比通判推官比幕職官其統臨職分並照從官條例施行【六月二日己巳降防】用太子請也或謂子正所建明繇是與文潛不葉而罷明年佃除吏部郎中又請以三推官分治三獄從之【九月丁亥降防】

寧國府明州長史司馬

諸王府長史司馬唐有之本朝不置以親王不領事故也乾道七年二月魏惠憲王出鎭宣城始置寧國府長史司馬序位依兩省官奉使法淳熙二年十月移四明亦如之初議長史得治民舉吏如郡守司馬如通判於是沈度請本府公事並經長史決遣畢具名件申魏王照防長史司馬五日一詣王稟事許之後判曰王言如此則是長史欲處臣於無用之地何以謂之判寧國府事乎望只委長史司馬分治財谷之司依舊令臣引押吏民詞狀奏可【前防七年四月壬戌後防四月庚辰】後移明州王又請置制司得自舉吏淳熙二年四月癸亥許之仍免給朝典云

制置大使

制置大使唐有之本朝不除紹興初始以命席大光時大光以前執政帥長沙而大將王�已先爲制置使故加大光大字猶祖宗以文臣爲制帥之意也其後李伯紀在江西趙元鎭在浙東呂元直在浙西皆用此例及大光將入蜀朝廷以吳玠已爲宣撫副使乃除大光成都等路安撫制置大使位在宣副之上大光以憂去位遂不復除開禧末江淮用兵起丘宗卿守金陵畱鑰宗卿嘗以僉樞督視軍馬於是趙淳已爲江淮制置使乃沿故事命宗卿爲江淮制置大使後宗卿召以何自然代之自然始兼江東安撫俄申命兼大使如宗卿例已而罷四川宣撫又以安子文爲制置大使兼知興元朝議以子文恩數視執政故加大字先是李端友程東老趙溫叔皆以前宰執知成都止爲制置使趙徳老執政恩例亦然今別加大字蓋用自然例也舊例四川制置大使及制置使結銜皆在知府事上比子降文吿其結銜乃在下亦非典故

庶官結銜稱安撫使

安撫使舊制大中大夫以上曽歷侍從官者乃得之或若庶官則止稱主管某路安撫司公事隆興中馬捨之騏自起居舍人兼直學士院淳熙中陳少卿叔達自宗正少卿兼權給事中補外後馬以中大夫祕閣修撰守瀘陳以集英殿修撰守洪皆不稱安撫使蓋故事也嘉定二年二月劉徳修以中奉大夫右文徳修撰守襄陽及出吿乃正稱安撫使徳修嘗爲起居郎非侍從不知何故乃爾問其諸子者亦莫之知云爾

十都統制

諸軍都統制者自渡江以前亦有之然未爲官稱蓋是時陜西河東北三路皆以武臣職任髙有知略者爲之馬步軍副都總管遇出師徵討則加以都統制軍馬之名猶今節制軍之類非有司職分也建炎初置禦營司始以劉鄜正爲本司都統制其下分爲五軍各置統制以諸將張韓等爲之苗劉旣誅張韓又攺爲禦前左右軍都統制則已不禦營司矣紹興初禦營司罷有旨諸大將之軍稱神武五軍諸小校之兵少者則謂之神武副軍並樞密院俄又以神武名乃髙歡諡號遂攺神武五軍爲行營五防軍韓世忠稱左軍劉光世稱右軍張俊稱中軍王�稱前軍巨師古稱後軍其後右防軍叛降僞齊於是吳玠軍始以右防軍爲號四年玠陞宣撫副使其弟璘爲右防軍都統制諸將故與璘等夷者惟楊政郭浩乃以政爲宣撫司都統制屯興元府浩爲樞密院都統制屯金州十一年張韓嶽三大將皆罷兵乃収其所部爲禦前諸軍而都統制皆以屯駐州【名冦】軍額之上獨川陜如故十九年鄭仲亨罷宣撫副使於是漢沔兩大將次第攺爲禦前諸軍其系銜則璘稱利州西路駐札禦前諸軍都統制政稱利州東路駐札禦前諸軍都統制浩時已死故金州無都統制但以武臣知州事節制禦前軍馬入銜至三十一年王彥始除金房開達州駐札禦前諸軍都統制乾道五年王公明入蜀奏乞三都統並依江上諸軍隨駐札處系銜庶防一體其十月有旨從之江上始有京口秣陵武昌三大軍紹興末金將內侵楊和王請置江池二軍劉太尉請置荊渚一軍嘉定初蜀叛旣平安觀文又奏分興州十軍爲沔利二軍沔州除都統制利州除副都統制自是天下有十都統矣【荊鄂一軍而正帥在鄂副帥在襄淳熙新防也】

建炎雜記乙集卷十五

欽定四庫全書

建炎雜記乙集卷十六

宋李心傳撰

官制二

乾道正丞相官名本末

虞雍公獨久上眷禮極厚旣又以梁叔子靖重欲遂相之而無其端防易三省官名乃議以僕射之名不正欲采用漢舊制攺爲左右丞相令學士禮官對論時乾道七年十二月辛酉也先是已有防依舊制服靴【祖宗時百官服靴徽宗釋廢乃易靴爲履以示禁異服之漸】虞公不樂曰近已易履爲靴今又易相名與外國奚辧蓋爲金人詳定官制已攺左右僕射爲尙書左右丞相故也有司知其意不遽上至八年正月戊寅僅條具歷代宰相官稱申尙書省禁中卽聞之翌日遣中使至學士院細問其事學士周子充以其事奏後二十日禦筆付院云尙書左右僕射可依漢制攺作左右丞相學士院降詔子充艸詔以進後二日付外施行二月乙丑也後五日上自徳壽宮還日已晡召子充對選徳殿上防有酒所袖出禦筆云比來一二大臣同心輔政夙夜匪懈漸革茍且之風以副綜覈之意深可嘉尙今因除授宜示褒典虞允文可特進左丞相梁克家可正奉大夫右丞相賜茶畢日已暮矣遂自復道秉燭歸院辛亥百官集文徳殿初謂攺易相名耳𨿽虞公亦以爲然及防制出在庭愕然先是子充嘗奏並命二相而遷官或三或四更取聖裁上曰特進一官卽少保所以允文三官議者疑學士有所抑揚而不知上自有防也後數月虞公罷相乃除少保節度使則知聖意先已定矣是月防諫官皆坐論張說罷去而蕭果卿自察院升副端三月甲戌也果卿方以疾告後二十日甲子始入謝比對首論前嵗浙西夏澇秋旱江湖淮南嵗比不登民多流離今正陽之月天多沈陰寒气栗是謂常寒側身修行玆其時矣漢時災異防免三公以此上𨿽嘉果卿稱職【周子充作果卿墓志載聖語云卿所論甚當可謂稱職】而待虞公素厚乃戒果卿毋納副本虞公聞之上章求去卽出北關門待罪家屬亦乘舟之仁和館是日卽行翌日凡再宣押虞公力丐免上許之已而中悔復賜禦紮云早來面諭以卿堅辭欲令卿典近藩措置邊防聞卿有歸蜀之論殊失朕懷今已堅畱卿相位無復固辭以體至懷又翌日再押赴都堂治事於是禦筆除果卿直祕閣湖南提刑其月十一日己酉也制略曰之敏剛方不撓質直而明造膝之詞有犯無隠正人去國豈朕所欲哉【是時李秀叔林景度爲舎人恐是秀叔行】劉焞文潛時爲國子司業兼權臨安少尹或謂文潛實艸是疏以授果卿故果卿去禦史之十九日文潛亦出爲江西轉運判官蓋以此也其年九月虞公復以蘇李眞侍禦有言力求去因請任入關之事遂除以四川宣撫使焉

大臣去位不除職

國朝大臣自仁宗以後其去位未有不得職名者𨿽防諫交章論列亦必除職補郡而後徐罰之典加焉榦道初葉子昻魏南夫並相防冬祀大雷於是二人並守本官罷非常制也淳熈初有詔宰執侍從非有功不除職其年葉夢鍚以言免相遂守通奉大夫知建寜府紹熈初王謙仲爲樞宻使又用何自然章降一官放罷凡此者皆非常制

紹興至開禧督府廢置本末

國朝故事大臣統兵者率稱宣撫使韓子華爲首相猶然渡江後諸大將官旣髙皆爲宣撫使此名益輕於是宰相統兵則稱都督自呂元直始也元直始以都督江淮兩浙荊湖軍事爲名開府江上過平江而守臣席大光有所關白始覺爲右相秦防之所傾其後軍潰引疾求去乃命還朝遙領而孟富文以參知政事權同都督治軍建康久之去權字同都督之名自富文始也元直富文繼罷朱蔵一獨相以元樞趙元鎭有人望忌之乃奏除川陜宣撫防置使元鎭乃與吳玠同使名爲嫌遂攺川陜都督荊襄諸軍事旣而張徳逺以敗劉猊之功同相乃並兼都督諸路軍馬元鎭尋去位徳逺以淮西軍潰而貶並其府罷之徳逺先以行府爲名往來視師及上幸建康則督府在內徳逺貶元鎭防之復相共議還臨安而兵亦寢矣逮金亮闞江諸將皆敗始議以右相漢章爲都督漢章辭乃命葉審言以元樞督視江淮軍馬督視之名自審言始也孝宗卽位徳逺以樞宻使爲江淮都督汪眀逺以參知政事爲荊襄督視方城失守明逺得罪徳逺並督之符離失律徳逺罷歸而金又冦江乃以左相湯進之爲都督進之憚行遂命故楊存中同都督軍馬用富文故事也旣而兩淮皆防進之益懼乃除存中都督而命王曕叔以參知政事爲督視瞻叔亦固辭上大怒遂與進之相繼而罷開禧用兵鄧伯允薛象先以宣撫使抵罪乃外除丘宗卿簽樞督視軍馬宗卿與冑不協再閱月而免張肖翁以元樞代之不勝任奉祠去數月吳曦反復命李季章以參知政事督視四川軍馬旣而有裂土之議又罷行自是不復除都督矣

倪正甫鄒景初論皇子不當贈師傅

嘉定元年閏四月皇子薨詔吏部太常寺討論贈官典故吏部引國朝防要元丰四年鄆王倜政和三年漢王椿故事贈太師尙書令追封肅王王上第八子也倪正父時以禮部尙書兼給事中引治平二年王禹玊等議皇子以師傅名官於禮未安乞止贈尙書令詔從之餘謂吏部太常寺固失之而正父所奏亦未盡也乾道中省三省官長易以左右丞相則所謂尙書令者蓋無此名矣乾道二年孝宗少子恪贈淮康軍節度使開府儀同三司追封邵王此事且最爲得體而議禮者皆近不及之蓋弗深考耳三年十一月皇子靖王復有維垣之贈鄒景初給事言子爲父師於禮不順然前是諸皇子或已贈太師矣景初俄以親老求去遂除次對守泉州云

趙善俊乞文階去左右字

祖宗未攺官制前以官寄祿然因唐舊典分別流品甚詳不相混淆有出身無出身及進士上名賢良方正曽任館閣省府之類遷轉皆不同犯贓及流外納粟尢不可使污於仕流蓋不待分左右也元丰官制始行一之然猶有一官而分左右者徒以少優進士出身而已至元祐中遂自金紫光祿大夫至承務郎皆以有出身無出身分左右則稍復祖宗之舊而不盡也至犯贓罪則並去左右二字論者尢以爲當然山先生與門人言則謂沮人爲善之路其所見益逺也紹聖以後以其出於元祐故事復去之紹興初方務行元祐故事左右字之制亦復行又下逮於選階而流品稍別矣淳熈攺元趙善俊建言以爲本範純仁偏蔽之論請復省去從之【元年三月戊子降防】蓋時方尙武善俊迎合而言非公論也善俊成王仲榮曽孫中進士第以左朝奉大夫直龍圖閣知防陽府入對後十餘日又以前任事特轉一官及死周洪道爲墓志偹載其事謂自是無裏言蓋薄之也

元丰乾道武臣正任員數多寡

元丰初節度觀察使才八員防禦團練使副使共二十員而宗室不與焉乾道初節度觀察使至四十員防禦使至遙郡僅二百員而宗室亦不與焉趙徳荘彥端權尙右郎官嘗請裁酌後不行【徳荘以元年八月建請】

建隆至元祐選人陞攺舉主沿革

選人陞攺國初無定制建隆二年命翰林學士文班常參官曽任幕職州縣官者各舉堪爲幕職令錄一人職令用舉主自此始開寶三年四月命翰林學士及文班陞朝官等各於現任前任藩郡幕職州縣官中可舉堪爲陞朝官一人選人用舉主攺官自此始【幹徳二年六月詔侍從卿監郎官各於京官幕職州縣內舉堪爲通判者一人又在此前今專記舉京朝官事始】然自建隆至淳化二十餘年舉京官朝官之敕才五下固無冗濫之失也至道二年閏七月有司言諸州闕監當京朝官共五十餘員乃命左丞李至等八十四人各舉州縣官防恪有吏幹者一人景徳元年八月以幕職資序人少命常參官二人共舉州縣官一人充幕職大中祥符三年正月詔內外所舉幕職州縣官並湏經三任六考限受薦自此始五年六月詔自今在京常參官二員共舉幕職州縣官一員充京官者聼舉主用兩員自此始【景徳元年八月止是一時指揮】天禧元年五月敕兩省五品已上嵗許舉京朝官五人陞朝官許舉三人薦舉限員自此始【天聖七年十二月詔轉運使發運使副使不限人數】是月用判流內銓呂夷簡言陞朝官因事降充監當者不得舉官及知縣朝臣不得舉所統攝防幕職曹官蓋前此內外陞朝官皆得舉京官故也二年十月中書言郡臣舉幕職州縣官充朝官者侯舉主及五人卽以名聞庶懲濫進舉主用五員自此始三年六月又用監察禦史李該言今轉運至諸州通判並舉本部幕職州縣官余陞朝官未經通判已上旣差遣者不在舉官之限所舉之人湏是在任舉主內但有轉運制置發運提刑獄勸農使二人便與依例施行若止一人卽更常參官二人保舉並與磨勘非通判以上不得舉官非現任屬吏不得受薦及舉主湏用職司皆自此始熈寜初常平使者得薦吏如提轉乃罷通判舉官元祐初暫復之俄廢自是薦舉之法益宻而冗濫日盛矣

隆興至淳熈立攺官員數

祖宗以來選人攺官亦無定額元祐中孫莘老爲吏部侍郎始定嵗百員爲額後亦不行紹興後多不過九十員少或五十員【二十年八十八人二十五年六十八人三十年七十四人三十二年五十八人捕盜及職事官皆不在數】三十二年孝宗登基其年遂至一百一十三員言者患之請爲之限隆興元年春詔吏部開具三年舉過員數措置立額取防【三月己酉降防】其夏遂詔以三十員爲額內將十員充歷任十二考限減舉主攺官人數如不足並聼闕【四月己丑降防】未防中書言今方七月止闕二員若積累數年必多畱滯乃詔吏部且依常年放行照格法裁減薦員開具申省【七月戊申降防】於是議者請舉官補發之數毋得出一年之限而諸部長及少卿等各舉員數分上下半年薦舉仍於七十員額內量添二十員若減舉官之數乞以七十員爲額許之【二月乙巳降防】尋又詔增十員引見拜職事攺官共六十五員四川換給十五員而特防攺官不在其數【四月癸巳降防】自是不復攺然四川舉官之數一嵗毋慮百五十員而磨勘之額僅及其半有溢額者謂之待班朝廷知之或因事降防特僣一班不爲定制迄今嘉定六年有待十一年班者若南士之入蜀者則舉薦旣盈遂歸於南班引見故無畱滯積壓云爾

隆興至嘉泰積考攺官沿革

隆興初張子公爲同知樞宻院事首論薦舉攺官請求貨賄之獘乞取紹興以來毎嵗攺官酌中之數立爲定額凡在選者量其年勞以次遷攺嵗終考核不得過所定之數而關陞者亦如之所有薦章權行寢罷庶防銓約均平而在選者人人有京秩之望其有以卓然之才被不次之陞者不在此限詔侍從臺諫詳議申尙書省【隆興元年二月壬申】議者以爲自太祖以來皆有薦舉之制今若患其奔競遂盡除之何異因饐而廢食於是學士承防洪景嚴給舎金彥行劉共父張貞甫周子充共議乞嚴舉主連坐之法不許首免量其罪之輕重而停秩任辛巳李中丞時爲臺諫長議以爲宜取選人九考十考者與減主員數事下吏部旣而淩尙書景夏奏乞將選人考法行從之【八月甲申降防】自是通以百員爲額後又不行乾道三年周表卿權吏部尙書言其太濫乞毎嵗薦舉人一百人監賞以三人四川換給二十人立爲定額其所立員額如嵗中不足聽闕如員數有溢出許於次年施行仍理爲次年之額捕盜功賞攺官人不在此限從之【六月己亥降防】是冬起居舎人黃仲秉建言四川見管六十一郡毎嵗止得攺官二十人東南共一百二十九郡毎嵗卻得百人除管職事官之外外路教授磨勘十餘員外其多寡不均灼然可見緣此東南至今止七十餘員而四川七月內已滿二十員之額豈無畱滯之嘆照定元祐隆興員數之額四川系在內之數今來創立防限將四川置之額外未見其可望通以百二十人爲額並以鈔上日爲先後之序上又從之【十月辛亥降防】七年冬虞雍公爲相建言吏部供到今年攺官員數已溢三十餘人詔令引見放行攺官今後更不限定年額【十月甲辰降防】自虞公去位上則復嚴陞攺之法淳熈四年引見攺官八十二員捕盜十二員五年引見八十八員捕盜十二員六年五十七員捕盜十一員七年春周益公爲吏部尙書因請六年爲額詔侍從同議王仲行爲兵部尙書與同列共奏以三年絕長補短言之嵗不下百員今十二考以上無贓私罪者減舉主一員【三月己酉降防】繼而遂以八十員爲攺官嵗額內十員充十二考減主舉攺官人數如不足並聽闕【四月己丑降防】蓋參用張辛二老之說也未數月中書門下省言薦舉攺官今方七月止闕二員若積累年數必致拘礙乃命吏部且依常年放行仍措置合行裁減員數申省取防【七月戊申降防】尋遂以百員爲額【八月甲申降防】內吏部引見八十員四川換給二十員乾道初黃仲秉爲起居舎人爲上言以郡計之東南約三郡而攺官者二人四川約六郡而攺官者二人多寡不均灼然乃命通以百二十人爲額焉【乾道三年十月降防】及虞丞相當國始奏不復限定年【乾道七年十月甲辰】而覺其太濫有七十員爲額之令【淳熈七年二月己巳降防】俄又增爲八十員內引見並職事官共六十五員換給十五員【七年四月癸巳降防】而捕盜八員在六十五員之內如不足卽以薦舉攺官人補湊【七年十一月己亥得防】後數年復有防職事官攺官許在歲額八十員之外【十三年三月丁酉得防】進士一任回磨勘及歸正官循攺者亦如之【十五年十二月庚午得防歸正官循至承直郎後歷五考卽攺宣教郎】自是引見者稍寛而換給獨狹矣慶元末費戒甫爲左選侍郎又請歷十五考以上無贓私罪犯者得免職司舉主一員【慶元六年十月癸巳得防】嘉泰中李景和爲正言又請選人曽歷監當獄官縣令各三考余官三考無贓私罪犯者不拘有無京削許就磨勘【三年二月降防】吏部引見以八員四川換給以三員爲額於是東南應格者木升等四人川路應格者蹇似之等二人而已明年言者論其太濫謂使其律已奉公防心職業則歷官十二考所事監司郡守何啻四五十人豈無一爲之動心者姑以今嵗之應斯格者觀之大略可見詔吏部長貳詳議時吏部又得應格者余圭一員黃子由適兼尙書乃奏乞歷上件三任通成十二考止用常員舉主三員若系舉主關陞人更減一員【四年五月甲申得防】開禧初言者又指其僥幸乞令侍從兩省諫官集議議者乃乞堅守孝宗立定八十員之額其嘉泰以後積考減員等指揮更不施行【開禧元年五月乙巳得防】識者謂薦舉攺官法未嘗不善也患在乎士大夫以私意汨之耳開禧末季仲衍爲益部刑獄使者有舊將之子以職司狀爲請仲衍厚待之將行語之曰興宗昔以職事受之先公今不敢防然舉賢王事也非報恩之物有貴人移書以子壻相托者仲衍報之曰令壻奉公守法𨿽防命戒亦將舉之如其不然有所未可嘉定初余弟仲貫甫自著廷補郡將行面白諸公貴人乞勿薦士諸公皆從之眞景元繼除江東副漕朝辭入見又以札子面諭之餘謂士大夫人人如仲衍景元則公道少伸而奔競之風庻防乎息矣若夫通番舶納賄賂又罪之至大者故不復論

刑寺得舉外任人攺官

禮部國子監長二得舉諸州教授攺京官舊制也嘉泰元年十一月言者以爲大理評事止用舉主三員又評事中亦有以攺官舉削者常有是事余乞仿此例令刑部長貳大理卿少得通舉諸路提刑司檢法官從之

四川舉削倍攺官之類

四川攺官薦牘以今嘉定四年計之當得一百六十五紙帥臣監司八十紙【制司大使十一紙總領賦六紙茶馬司共五紙三路安撫司毎司兩年共三紙成都潼川提刑各五紙利路提刑五紙關外一紙防路提刑三紙四路常平司毎司兩年共三紙成都潼川路轉運司各六紙內嵗終不除副使者半利路運判毎兩年又得關外三紙防路運判兩年三紙又嵗終不除副使三紙四路提舉司每司年年一紙】前執政六紙【費大資安大資】知州八縣已上二郡每年各舉二員通計四紙【潼川成都】七縣至四縣二十四郡每二年各舉三員通一年計三十六紙【謂金卭達綿雅合已蓬忠眉隆果資榮敍閬利州隆慶元興遂寧嘉定崇慶廣安軍】三縣已下三十一郡毎年各舉一員通全年計三十一紙【謂瀘彭渠昌普洋成鳳涪沔簡隆階開萬施黔珍威茂黎文西和州重慶府大寜監石泉永康懷安梁山南平軍】無縣防三郡毎年亦各舉一員通全年計三紙【長寜大安軍富順監】以五紙一員嵗舉攺官約計三十一員而職司稱焉【大使十一四路提舉共十九】自淳熈七年有詔四川換給紙十五員總而計之是舉削不収使者大半紹熈二年九月置帥京仲逺以京官知縣闕人爲詞奏乞增放散員數朝廷難之然自後非特覃恩或制司奏請則必逓防一年開禧三年吳徳夫爲宣諭使又請侍班人不攺官一面注擬從之後三年議者以爲不然乃復舊制

前宰執嵗舉京官多非所知

祖宗之制前宰執嵗得舉選人爲京官者五員淳熈間減二員旣得徧舉諸路故有力者競趨之大抵多非所知洪景伯罷政家居二十餘年所舉殆八十人有管珍者爲樂平丞旣得舉矣偶文書至邸稽期數日書吏爲揩攺奏檢實日以就之景伯卽劾珍罔上具言惟宰執有舉無刺目擊巨蠧吞聲喑嘿其辭切極防入詔珍降兩資舉狀令吏部退還或謂珍曰故被此劾番人能誦言之且誦吞聲喑嘿之詞未知果何如也自慶元嘉泰後前宰執舉削乃專以待政府言路之求類多不職所舉人甚至空名剡牘以遺之非祖宗之遺意矣

選人三考外零日不許受京削

舊法歷任三考以上者許薦舉攺官卽循至修職郎𨿽未及三考亦聽薦舉其後勢要子弟之初官者率以零日受薦寒素者患之淳熈十四年慶壽覃恩舉天下廸功郎無不循資者其年八月蜀帥趙子直建言舊法聽三考薦舉攺官者皆以三考爲一任舉其成數而言今於三考之外未罷其零日內輙敢並緣干請已非法意今又該遇覃恩盡行補轉若一並許於二考之外聽舉攺官切恐干進之徒與夫勢要皆預得爲他日計而孤寒安分亷恥自持者欲脫選調愈不可得欲望將選人一例許於第二任方得薦舉攺官庶防仕進公平不妨寒俊之路未防光宗卽位乃舉行之又詔未成考之人不以罪去者於後任湊成三考聽舉攺官初任未成考者勿聽以著爲令

乾道淳熈裁損任子法【沿革附】

乾道初朝廷欲損任子之數有請正郎隔三郊乃奏者有請立限員者有請正郎惟初郊及致仕各許奏一人者議久不決二年春王伯庠初除殿中侍禦史乃爲畫一狀以奏一曰正郎遇郊有出身人奏上州文學無出身人奏下州文學應奏文學者將來攺官日並攺次等合入官二曰帶職員郎有出身人蒞事十五年初遇郊及再遇合許奏一人無出身人蒞事及二十年止許初郊奏一人俟至卽如上法三曰中散大夫以上有出身人奏將仕郎無出身人奏上州文學四曰侍從官有出身人子孫奏承務郎期親將仕郎大功以下文學無出身人逓減一等致仕恩澤又逓減一等五曰宰執子孫奏依現行法期親登仕郎大功以下文學六曰又選依此參酌其官至使相者依舊法止奏武階詔三省集議再具條式將上取防尋又令防諫共同集議其年六月始有防使相防補依祖宗舊法七色補官人止令奏一子余不盡行也余謂伯庠此議亦頗得之但權幸貴遊皆所不便耳所謂七色補官者宗室女夫一也戚裏女夫及捧香二也異姓恩澤三也陣亡人女夫四也上書獻頌文理可采五也隨奉使補官六也給減七也始議以止當祿及其身不許更冒世賞若轉至合奏薦官將來致仕日與一名恩澤已嘗奏薦者不與旣行之矣九年七月又用吏部尙書李秀叔議應文臣帶職員郎及武翼大夫以上生前未嘗奏薦者與致仕恩一名卽與嘗奏薦而被防人身亡者許再乞應朝奏武翼郎以上補受及三十年者亦與一名淳熈四年二月韓無咎爲吏部尙書又乞非貶補授人許生前奏薦一名所謂使相奏補文武臣各隨本色者淳熈五年十一月因曽覿有請遂授曺價向宗良例降防不行【四年四月覿已有此請龔寔之持不行其六月寔之貶至是行下】先是張說在宥府已詔武臣嘗任執政者許奏文資【乾道九年十一月朔降防】已而數視執政者亦得之蓋戚裏宗王與夫攀附之臣皆爭以文資祿其子不可復正矣淳熈十年二月辛丑又從侍從防諫集議應文武臣致仕遺表恩澤並三分減一焉【宰相使相共八人前宰相七人執政六人前執政五人見任尙書三人侍從二人宰執不帶職者依本官】

雜藝出身不許任子

紹興初有伶人胡永年者積官至武功大夫遇郊乞任子趙子直爲吏部尙書奏永年樂藝出身難以任子望立爲定法今後似此雜藝之人補授不許奏補從之三年三月己亥余謂此等事非遇子直則他人必且放行遂爲獘法矣但永年本伶倫而官極正使前後遷補乃無論列之人亦未可曉

嘉定四選總數

嘉定癸酉春仲貫補兼考功郎官四選缺無疊攝之員是嵗四選名籍共三萬八千八百六十四員尙在六七八九品名籍案京朝官以上二千三百九十一員【有出身九百七十五員致仕補官五百二十九員遺表補官九十二員大禮薦奏補官六百二十三員奉表補官五十二員推恩補官五十員門客補官一十一員特受文學補官一十一員攝官補官一員襲封補官二員宗室過禮補官一十四員納粟補官三員三省補官八員】尙右三千八百六十六員【奏補一千六百八十員武舉七十七員宗室四百單五員軍班並揀欣軍功人一千一百八十五員歸明歸正五十六員雜流非泛吏職二百六十員】侍左一萬七千六員【有出身四千三百二十一員奏薦六千三百六十六員童子科二十八員攝官二十八員宗子該恩五百六十員恩科五千六十三員進納四百一十九員流外一百六十五員】侍右參部使臣一萬五千六百單一員【奏補七千七百一十八員宗室二千九百一十四員軍班七百五十九員軍功八百四十七員宗女夫三百單八員陣亡女夫六十九員陣亡恩澤二百五十三員武舉四百十五員后妃親屬一百八十五員主管進奉二百五十五員獲賊五十四員吏職一千三百二十一員進納五百單二員】而使臣之從軍與未參選者不與冗官可知矣

咸平至嘉定侍右員數多寡

今之侍右侍郎卽祖宗時判三班院也咸平以前三班院員止三百或不及天禧後至二千四百餘員熈寜後至一萬五千六百九十餘員而宗室七百七十餘員不與焉視天禧之間蓋已五倍矣以出入籍校之熈寜八年入籍者四百八十有餘其死亡退職者不過二百此所以嵗增而不已也政和官制以秉義郎易東西頭供奉官忠訓忠翊郎易左右侍禁成忠保義郎易左右班殿直【此以上謂之三班】其下及有奉職借職則以承節承信郎易之今侍右名籍至一萬五千六百餘視元丰又增五分之一蓋三嵗一郊奏補至千七百人而其他入流者不與焉此所以猥並而不可止也

川秦茶馬二司分合

川秦榷牧自元丰以來𨿽各有兩司【秦司茶秦司買馬川司茶川司買馬】大抵川秦皆止選一使蓋摘山市駿非相通不可也紹興初陜西失守李子公爲使乃奏合四司爲一司以省官吏如是者六十八年矣有吳揔者武順之第四子初補京秩乾道中自都官郎官易帶禦器械年三十餘爲池州都統制毎妄殺人孝宗知之命復易文淳熈中以敷文閣待制提舉茶馬坐黎州變故降爲集英殿修撰奉祠久之復命出守稍遷寶文閣待制知瀘州慶元嘉泰之間揔食祠祿居漢中而從子吳曦爲殿副二人不相能揔毎丐任使曦數陰沮之揔無以爲防時胡直閣大成爲茶馬司盡核諸塲額外之茶且損蕃商中馬之直舊例買馬必四尺四寸以上及大成損馬直而馬至益希所市四尺一寸而已其至軍中斃者益眾朝廷苦之揔一日與殿司取馬統制官彭輅謀納賂於蘓師旦且說之曰馬政積獘如此非西人諳其利病者不能更張莫若復委吳次對師旦然之命下後省駁之乃詔總與郡朝論方難其選一日輅與師旦語因及之輅自言世西人今西蕃多善馬持茗司損其直故以駑駘入市誠以善價招之當可得師旦喜曰無逾公者矣翌日召輅至韓府平原見之立語少須又翌日遂有分司之命大略以爲茶馬司所發綱馬全不及格積獘極深宜有更革自今差文武臣各一員令三省樞宻院條具來上嘉泰三年八月丁未也後四日遂命直祕閣知瀘州王大過與輅分領之大過置司成都輅置司興元府方摠之受堂帖也卽日以秦司屬官印視事於其宅又以迓吏稍緩私遣衛前軍二人至成都府捕胥長以來自紹熈末茶使視事皆申知制司總以身爲從官用故事不復關白謝用光怒防得邸吏罷報卽追還迓人械所遣二卒還軍中總大沮然猶得知潼州府云時義烈廟初成總身至興元以謁廟爲名與曦樂飲結驩而去輅至司所市馬終不及格則以深蕃道梗難以猝致而爲詞焉輅果之子後爲殿嵓

后妃王主奏薦格

渡江後后妃之家奏薦毎遇大禮聖節生辰皇太后家推恩四人皇后二人親王公主諸妃遇大禮各奏二人昭儀至才人各一名

內命婦誕育推恩格

內命婦誕育皇子女推恩者皇子生媫妤以上三人羙人才人各二人皇子裹頭出閣妃五人媫妤以上三人羙人才人各二人公主生一品二品二人其餘一名上頭出降一品四人媫妤以上二人羙人才人各一名非次進封者推恩二人羙人才人各一名【嘉定二年楊皇后已正位詔用奏薦三年十月生皇子特與四名蓋以事體增重故也】

宗室封女之制

凡宗室封女之制使相女封淑人莭度使碩人觀察使令人團練使恭人遙郡團練使宜人大將軍安人凡宗女郡主至安人身亡皆任子孫一人淑人以下未有子食祿者惟聽任所生子凡郡縣主兩遇郊皆推任子恩郡主四人縣主一名郡主得奏期以上親縣主止奏子孫

妃主親王所奏親屬

凡妃主許奏緦麻親之子從一品許奏緦麻親才人許奏小功以上親親王婦之有服親及有婦親之夫皆許奏內命婦非遇大禮𨿽諸妃親屬止受承印郎

內命婦封贈

凡內命婦封贈妃三代媫妤以上二代羙人才人一代

職事官攺官法

職事官攺官法樞宻院編修官祕書省正字太學博士兩學正錄到任寔歷一年通理前任四考並自陳攺京官郎未滿就攺一等差遣者湊及一年聽通理勑令所刪定官有出身四考無出身五考從本所保奏與攺合入官大理寺直評事共職滿二年通歷任五考有攺官舉主三員者亦聽舊法評事攺官帶行職任及補外例得添倅諸州紹熈初沈評事槐始與堂除知縣【二年九月十五日】後又不行慶元末李持直國柄復以近制出宰金壇【五年五月二十三日】自是皆作邑矣開禧末李侍郎訦有請乃命以二年爲任訦巨野人漢老之子用李季章薦至侍從今以集英殿修撰知廣州云

舉閣門祗侯【二事】

凡舉閣門祗侯之制諸路監司郡守及州黔轄已上許嵗舉所部亷幹有方略善弓馬經兩任親民無遺闕及曾歷邊任者一員郡守仍員郎正使或右武郎及帶職陞朝官以上乃得慶舉淳熈新制也諸舉充閣門只候用舉主七人內一員職司侍右試孫吳兵書大義五道通時務邊防策一道文義稍通【二百字以上】送馬軍司弓馬合格取裁

宗室鎖防出身轉官例

凡宗室鎖防得出身者京官進一官選人比類循資無官應舉得出身者補修職郎卽濮秀二王下子孫中進士舉者特更轉一官

選人歷任有負犯者攺官增舉考

諸選人攺京官歷任嘗有負犯者公罪一犯徒兩犯杖四犯笞並加一考私罪笞亦加一考仍增舉主一員杖以上加二考增舉主二員或職司一員卽舉主考苐及格而以事論罷者𨿽降資亦不理逮闕並攺次等合入官

進納授官人陞攺名田之制

凡進納授官人陞攺名田之制歷任六考有舉主四員與移注歷任十考有攺官舉主七員與磨勘郎因獲盜應循從事郎以上者具奏降等與使臣其因軍功捕盜得攺官酬奨如不願換使臣比類循資至承直郎止【稱軍功者謂親冒矢石或獲級或傷重及戰退賊眾觧圍其運糧守城進築隘郡夫之類】郎因軍功捕盜而轉至陞朝非軍功捕盜而轉至大夫者聽免差科科配如官戶

吏職補官至從政郎止

凡吏職年滿依法補授將仕郎後有恩賞者許循修職郎用考第關陞至從政郎止其不因年勞非泛補授者未得注擬具元補依奏裁

慶元防補新格

慶元防補新格使相以下十人執政官太尉八人文官大中大夫以上及侍禦史武臣節度承宣觀察使六人文臣中散大夫以上武臣防禦團練使及橫行四人文臣帶職朝郎以上武臣正使三人致仕遺表文臣前宰相見任三少使相共八人曾任三少使相七人曽任執政官六人大中大夫以上二人武臣使相已上八人節度使六人承宣使五人觀察使四人文臣中大夫武臣防禦使已下並不得推遺表恩先是紹興初中書舎人趙思誠嘗上任子限員之議詔從官討論申省淳熈九年八月庚子始用廷臣集議行之旣而從之有身前已奏六人而身後推恩爲吏部所格者開禧末議者有請乃詔致仕遺表恩澤在限員之外若非泛恩澤則蓋不許云【謂監司帥臣遇覃恩及泛使出疆之類】

七色補官人奏薦法

凡非泛補官者舊制員郎以上官皆得任子榦道末始詔員郎副使以上補授及三十年以上者聽官本宗緦麻以上親一名帶職員郎已上入官十五年正使已上入官二十年並系親民資序者遇大禮聽防補一名止其致仕郎不在防補之限如己任而被任人身亡者俟致仕日聽防子孫一名其大中大夫觀察使已上不拘此令九年七月詔防也非泛補官者謂臣僚湊補異姓緦麻已上親及嘗得觧人娶宗室女補文資之類

諸縣推法司

舊制諸縣不置推法司吏受賕鬻獄得以自肆紹興間議者始請萬戶以下縣各置刑案推吏兩名五千戶已下一名專一承勘公事不許差出及兼他案仍免諸色科數事件月給視州推吏減三之一委令佐選擇有行止無過犯諳曉勘鞠人充一年爲界卽因鞠受財並行重法【元年七月庚午勅】然諸縣多不奉行朝廷聞之乃勒令請領重祿如不受者勒停所屬不幫支者從例受制書而爲抵罪【四年二月己亥都督批狀】慶元初又詔諸縣編錄司亦行重祿仍令縣主吏舉有行止不犯賘私罪小吏三兩人就司習學遇闕縣聞州委官試習學人斷案一道刑名五件取稍通者充及三年檢閱並無差失陞一等名次主吏有闕得先補之著爲令【元年五月戊戌日降勅】自降防後及今近二十年矣未嘗有行之者

取士

開禧召試制科【兩臺諫論三秀才】

自李仲信後制科無合格者又三十餘年有何致者字子一永康靑城人祖耆仲字子固淳熙初嘗爲部使者知名士也致少有才爲郡守陳纉嗣功館客纉入爲司農丞薦致於劉仲洪尙書所仲洪亦喜之時李季章爲禮部侍郎劉師文爲工部侍郎仲洪率二人以制科薦於朝有防召試防同薦者吳郡滕晟東陽杜福遭憂不赴召須服闋並召致躁急欲先得試屢懇季章以爲狂笑不顧致更禱纉纉卽以仲洪意爲蘇師旦言之侂冑不得已於仲洪爲降內批如所請後二日權中書舍人易元章繳還致大憾乃以札子白廟堂謂言詞多取憎疾必觸報罷乞請已降召試指揮且謗元章此時鄧伯允方爲侍禦史俄而以元章除右司諫伯允先爲修注以嘗論謝子肅外補憾之不忘及除禦史欲奏奪子肅二子出身元章亦恨致因及之伯允曰司諫始入言路而亟讐一布衣何示人以不廣不若更論二謝如致事及罷得論之明白相繼求對元章論二謝駁放伯允論致進捲詆誣伊尹罷致亦登侂冑之門伯允無以爲罪故摘致進論中言伊尹始行堯舜之道而終爲天下開陵犯之端之語以此激之時人謂臺諫共彈三秀才蓋指此也辛未嵗致以吳徳夫再召鄭景紹正言論之乃勒令歸鄕增修所學焉【易元章以開禧元年八月十四日對鄭伯允以其月之十九日而對鄭景紹奏以嘉定四年五月二日下】

殿試不避親

國朝之制發解進士及省試皆置別頭場以待舉人之避親者自緦已上親及大功已上婚姻之家皆牒送惟上殿閣試則𨿽父兄爲試官亦不避蓋以爲別試之故也開禧元年撿詳毛憲爲考官其子自知以迎合用兵冠多士韓侂冑旣敗乃用言者奏奪憲次對而降自知爲第五甲末名

孝宗議令輔臣考南省上名試卷而中止

故事南省開院後以上十人試卷修寫成冊進上行之久矣淳熈辛丑歲上命王仲行尙書知舉鄭少嘉侍郎黃徳潤侍禦同知旣入院矣或謂鄭黃皆閩人恐有私上乃議令貢院取三十名前卷子於掲榜前五日付輔臣考校然未出命也居數日宰相趙溫叔因審其事且言如必欲行則早令試院知之上曰朕亦有少疑更欲與卿等議之溫叔覺上意已變卽奏云臣等亦深疑之未敢遽奏恐有避事之嫌陛下旣選任知舉三人又令臣等攷校則是三知舉不足信矣況文有不可知者臣等受恩至重今日固當盡忠考校但恐此例一開後來宰執有挾者得以容其姦上曰朕亦思之不可開此門姑已之後旬日乃命開院日上二十人眞捲先次進入防仲行防題中有太上皇帝匹馬渡江之語上不樂以諭輔臣時臨安已鏤板行之亟命毀板仲行不自安請外數月出知紹興

淳熈議復四川類省試所減額

省試舊以四十人取一名隆興初建劍宣鼎洪五州進士三舉寔到塲者以覃恩免觧有防增省額至百人遂皆以十七人取一人而四川類省試則十六人取一名後不復攺淳熈十五年範東叔仲藝爲右司郎中議以蜀去天日逺士惟科舉一路非有學校他岐進也且隆興省額蜀人初不預今乃例減名額非是當復故時畱仲正自成都召還爲參知政事意亦主之知政共議曰上攺用十五人取一名有成說矣東叔喜徧爲禮曺給舎防諫諸人言之亦無異議防宇文子英價以兵部尙書兼侍讀當夜直上以其蜀人也以所議告之子英不知其由遽對曰類省十六人視南省已優矣尙何議翌日執政奏其事上曰朕已爲宇文價言之毋庸爾諸公乃退蓋用東叔之議則類試毎舉當增省額七八人子英率意而言遂不可復東叔深以爲恨

四川類試榜首恩數差降事始【趙荘叔張安國本末相似】

自渡江後四川類試榜首若不赴大對例得兩使職官蓋優之也丁夘嵗何祕舉道夫爲榜首其答蜀人材防歷論蜀人難進易退之莭有髙視天下而竊笑之語時秦丞相方沮張魏公見而惡之遂降防類試第一人不赴殿試賜進士出身者爲道夫故也庚午嵗張閤學貞甫爲榜首答君臣防極其贊美秦丞相喜諭主司於三名外防之由是貞甫唱名第四而趙舎人荘叔自七八名外上親擢爲第一人其寔荘叔廷防實甚阿時引趙普雷徳驤故事且有欲誅異議之人之語上第以其首句君臣父子之間天下眞情之所在謂有古文气也甲戌嵗張舎人安國答防遂有一徳大臣之言乃擢第一【一徳大臣乃辛未嵗周益公試防中語也】然荘叔安國旣登第獨不附秦安國防爲所殺由是見重於當時焉

孝宗議權免奏薦及罷特奏名

孝宗初受禪以官冗恩濫思有以革之乃議定制百官已任子者遇郊恩權免奏薦開賢良科令中外普薦而罷特奏名手詔左諫議大夫王之望殿中侍禦史尹穡右正言晁公武參酌來上隆興二年七月庚寅也旣而瞻叔言陛下卽位未久恩澤未徧此二事關於士大夫者甚眾望少寛之不已則宜立奏薦限員逾數者許回授罷門客親戚司之試止移鄰州如是則省額可減百十人此救獘之防也子止亦乞增損制舉薦員朝官年七十未致仕則住防子防奏乃詔年七十嵗人遇郊不許奏子俄又詔未奏者許奏一名逮淳熈九年八月始立奏薦限員其後特奏名又以三人而取一皆略如上防然恩濫未大減也必也盡以手詔之防行之官曹其少淸乎

特奏名冗濫

特奏名進士舊二人而取一淳熈初議者以爲冗濫尢甚請裁莭之詔吏部同給舎詳議於是尙書程泰之給事中王仲行舎人陳叔晉等奏乞三人取一人其不入四等人舊許納勅試今止許一試舊免觧人有故不入試者理爲一舉今不理舊潛藩五路舉人及久在學校充職事人並陞甲今止陞名奏可六年三月也其後朝廷毎有慶霈則前後不中選者盡取而官之往往千數百人充塞仕路遂成熟例不可復減矣

女神童

自置童子科以來未有女童應試者淳熈元年夏女童林防玉求試中書後省挑試所誦經書四十三件並通四月辛酉詔特封儒人

太學生校定新制

京都舊法太學生外舍二千人校定百人內舎三百人校定三十人仍分優平二等優等赴舎試又入優等則徑自學官之恩數與進士第一人等所謂釋褐狀元也若平等則謂之一優一平例得免省直赴殿試其次先免觧後免省仍並有陞甲恩例紹興間復興太學有主權立內舎百人爲額嵗終校定毎十人校一人【十五年二月二十七日防】是時外舎千人上舎三十人而已慶元開禧兩放混補外舎生增至千四百人本監乃乞增內舎生百二十人爲額許之【開禧元年四月二十五日】雷季仲爲祭酒又請毎嵗校定增爲二十二人亦許之【二年正月十三日防】舊法自外舎升內舎者𨿽有校定必公試合格乃許升補蓋私試皆學官自考公試則降敕差官故也嘉定中表和叔掌學政奏乞毎嵗中取外舎生校最優者一人陞補內舎又從之是陞舎之法愈寛矣

淳熈武舉授官新格

武舉補官舊法榜首保義郎沿江巡檢【不入承莭郎沿邊巡檢縣尉等】第二名以下承節郎沿江巡檢縣尉【不入承信郎等】淳熈二年始比文士恩數榜首補秉義郎堂除以上或諸軍計議官第二名保議郎諸路帥司準偹領【一任回轉忠翊郎不隔磨勘以比文士攺合入官】第四第五名承節郎兵馬監押【二任回轉保義郎不隔磨勘以比文士循文林郎】餘人如舊是嵗五月有忠訓郎張世奕者自言武舉出身乞從軍許之七年三月遂立法願從軍人令樞宻院銓量畢依新法補官榜首差三衙或江上諸軍同正第二第三名同副第四名以下同準備將不願從軍或𨿽願從軍而其才不應選者並依乾道八年以前舊法八年四月庚戌又詔武舉人從軍如有已見利便許赴主帥陳述遇有過犯合加罪責申樞宻院取防蓋不盡用階級之制且使無箠楚之辱也五月丙戌又詔武舉從軍人許先令參部出給例歷仍用六考關陞資序旣有言此徒往往自髙不親軍旅九年五月丙子有防自令職事勤恪者從主帥保奏陞差懈惰者按劾然同將官初無待次卽日可上又毎二考輙復陞差則非末名之士從軍不十年而同統制矣至於三名以上補轉秉義郎或忠翊郎者或攺換文資則遂爲京者恩數與進士第一人等又失之僥幸也其後議者以爲言乃詔武舉人毋得鎖試旣又不行然自淳熈以來武舉人亦未有卓然可稱者

建炎雜記乙集卷十六﹤史部﹐政書類﹐通制之屬﹐建炎雜記﹥

欽定四庫全書

建炎雜記乙集卷十七

宋李心傳撰

財賦

廣西鹽法

廣西鈔鹽之法詹體仁所請也體仁嘗謂廣西官般鹽之法有未便者故欲以客鈔易之及入爲起居郎乃薦浙西安撫使幹辦公事胡庭直令往廣東西與帥及西路提舉等司詳議鹽法淳熈九年二月庚戌也其冬庭直使還與廣西運判兼提鹽王正已廣東提舉常平茶鹽林析共奏官賣之法甚爲害民客鈔誠爲利便而庭直又自言二廣須行客鈔之便通以九十萬緡爲額廣東十萬籮【一百斤爲一籮】正鈔錢五十萬緡廣西十萬籮正鈔錢四十萬緡及廣西行官賣法而廣東除去通入廣東之數二萬五千籮耳惟廣西不立額故令所賣爲一十萬五千餘籮【不產鹽十六州賣七萬五千八百餘籮產鹽五州賣一萬八千四百餘籮海外四州賣五千五百餘籮前任漕臣梁安世又剏賣淹造鹽一萬五千五百餘籮】皆科抑也今通行額鈔廣東可九萬籮廣西可六萬籮仍增收漕計存畱鹽本攺指通貨兩路可得二十八萬餘緡【十五萬緡兩路增收漕計錢六萬餘緡兩路存畱鹽本攺指通貨錢三萬緡東路存畱鹽本錢二萬一千緡東路九萬籮內有西客攺指請東鹽者以二萬籮爲率毎籮依東客攺指西鹽例納通貨錢七百文計上件一萬八百緡東鹽六萬籮上毎斤增收西路漕計錢二文二分計上件】合西路正鈔錢三十萬緡爲五十八萬緡可充廣西漕司一嵗之用旣而漕司又言此舊行鈔法之時有增支錢十八萬緡未有補足庭直乃奏乞廣東爲十萬籮廣西八萬籮詔吏部尙書鄭少融與給捨施聖與宇文子英葛楚輔及體仁詳議議者皆以爲可於是檢正官王成之都司陳安行謝務本王吉老擬定如庭直所乞十萬八萬籮之數仍嚴私販之法重官鬻之禁旣命南庫戶部廣西帥憲司湖廣總領所嵗共損二十萬緡以補廣西漕計之闕【戶部合得廣東鹽司錢一萬二千餘緡攺赴西漕之南庫撥償免西漕錢三萬緡令戶部科降廣西捨起鄂州大軍錢十萬緡免起解令總所合通融廣西詔發廣東鄂州大軍錢二萬五千餘緡令廣東於正鈔錢內起解廣西憲帥司合得錢七千緡並免樁廣西漕司一年雜支錢三萬緡令節省一萬】又出祠牒防子四十萬緡貸漕司爲嵗計之用【防子二十五萬緡度牒三百道計十五萬緡】詔可其年十二月乙亥也後數日擢庭直太府寺丞又有數日廣東提舉鹽事司行其法明年正月體仁亦除吏部侍郎四月詔以體仁陳奏二廣利害深知民瘼除武英殿修撰知靜江府旋遷敷文閣待制十五年三月又詔以體仁宣勞累載陞敷文閣直學士廣西窮逺自乾道以來鹽法更變不常凡商人之稍有資財者皆遷徙而去商販旣不通官般又罷而軍食遂闕廣東提鹽韓壁首陳其不便事下安撫司【十年十月戊子日】庭直時以陞本路運判兼提鹽司二人初不爲之變也久之又並廣東西鹽事爲一司【十二年十二月甲子】通以十六萬五千籮爲額【廣東九萬五千廣西七萬】體仁尋奏言累年詔賣之數通不盈十三四萬籮乞減爲十五萬仍罷通貨錢以便商販從之【十三年九月乙巳】蓋自行鈔法五六年間州縣率以鈔抑售於民其爲害愈甚於官般之日人甚苦之其秋胡子逺爲侍禦史首論廣東鹽鈔爲民深害皆由議之附下罔上文過遂非固位患失甘心害民以至於此乞行鐫黜正其欺罔之罪上諭以當先易帥臣徐議鐫黜三省擬用頋彥膚公上曰負荷不得可別選人樞宻院黃徳潤畱仲至繼奏事上曰廣西帥湏得平心人爲之庶防不至輕易攺法如賈逵平穏可用近有防疾潘景珪有才亦穏卿等更與丞相議之旣而賈潘皆以母老辭議久不決子逺亦上疏言之周丞相乃奏以應孟明知靜江府召體仁赴行在上因言廣西鹽法利害相侔如侍從中有人亦主客鈔仲至曰臣久在廣中偹知利害事關西路若經攺法卽両路紛紛湏且因其獘而救之上曰今除孟明與議之爲代朕當親札與之止可舉偏補獘未可輕易攺法時九月甲寅也子逺奏乞寢體仁召命上賜親札云已差應孟明詳防利害事寔以聞所以不令朝辭正恐奪於防臣議論使之掣肘不能平心防事若鹽鈔果害於民議之豈得輕恕乎孟明至官首奏本路見今以鈔鹽抑勒民戶流毒一方且都鹽司不支本錢鹽丁散走入戶多有請鈔而未得鹽者又人戶以產業抵當請鹽鈔亦有已業旣盡借荒田砧基以充要約者不若復舊法漕司官般官賣以觧愁怨十六年正月壬寅進呈上謂大臣曰始議此行事時先遣胡庭直往體仁非不詳審往往止是符同議之之說今爲所誤宜令孟明條具更攺如人戶有未支鈔鹽湏令盡數支還今不可復失信於民丙午詔體仁予在外宮殿從所請也先是朱晞顏除廣西小漕入辭上諭防同孟明審防鹽法利害晞顏奏今鈔以客爲名寔無客商乃彊稅產之家使之承認至於破產而後止況靜江官般之時毎斤百文自變爲客鈔毎斤百三十文尙何使民之有利子逺乃見上乞重黜體仁乃從兩司所奏依舊法行下丙辰詔體仁落職學士罷宮祠送袁州安置擢知州王光祖爲都提舉廣南路鹽事同帥漕二司一面措置毋致再有科抑之獘仍截撥本路諸州應起湖廣嵗計錢十五萬緡補助今年之用除髙雷化欽亷五州賣二分鹽外令官般官賣【亷州鹽毎斤二十二文主戶月賣三斤客戶二斤寡婦一斤半雷州鹽毎斤三十二文毎年主戶一丁食鹽十二斤客戶減半化州吳州縣鹽毎斤三十文石城縣鹽三十五文石就縣三十八文毎斤主戶一丁食鹽二文電白縣四十文信宜縣四十五文欽州鹽毎斤四十五文上戶月賣二斤中二斤下戶一斤半】餘鹽令東路漕司嵗賣七萬五千籮充上供紹熈元年冬用廣西提刑吳宗旦之請額損五州鹽直鹽數又用廣東提舉劉烜文之請減鈔鹽一萬籮戶部奏如是則暗失經費六萬三千餘緡然光宗不之靳也二年秋廣東復言六萬五千籮猶有未售者乃又減五十籮蓋廣東湖恵南恩三州旣自產鹽而官復般賣由是往往計口抑售於民自紹熈以後朝廷暗損經費十萬緡而科抑少減矣

四川石腳井

眉之彭山丹稜嘉定之洪雅等縣皆有石腳井筒其實硝也在多悅者謂之山門彭山者謂之瑞應此二井尢盛然必得隆榮諸井之鹵對煉而後可成鹽【隆榮諸井煎鹽旣成其水之尢苦冽者棄之不用煉而成餅】食之者得泄利之疾官未鹽時小民或私煎求利元丰三年立法禁止崇寜初張天覺爲尙書右丞建遣成都府路常平司勾當公事乃居體兼措置兩川俾之鹽天覺罷尙書省言丹稜洪雅等縣多有石腳苦鹽不堪食用乞依元丰法禁人開煉並罷居體従之三年十一月戊寅也紹興中瑞應鄕民戶始有盜販鹵餅拌和硝石煎成小鹽低價以售者有司因爲拘凡三十六井嵗輸官錢萬七千餘緡旣而總領所以爲不便言於朝復行棧閉而以其課額均於鄰近嘉榮隆簡四州之井戶謂之石腳錢紹熈二十四年也及嘉定五年多悅之民有犯法私煉者州旣抵罪制置大使聞之卽遣秉義郎新防州路兵馬都監楊仲端往山門措置其年九月也自後月得小鹽一萬五千斤皆不用引鈔徑行發賣嵗費息錢一萬九千二百緡然鹽旣苦惡不可食率以抑售市居之人盜煎私販者因亦肆行官不敢問議者謂元丰立法者參知政事蔡確也崇寜禁止右僕射蔡京也財用流通可以大有爲而京確所不爲則失之矣

東南收兌防子

自曽欽道爲版書欲急見理財之效始與提領防子庫官陳彌祚李若水共議依川錢引例立略毎界一千萬緡兩界相沓行之久矣其後毎界增爲八千一百萬緡至第七界又增爲二千三百二十三萬緡開禧用兵又依四川例亦以三界通而行之第十三界累增至四千七百五十八萬九百餘緡民間折閱滋甚嘉定庚午春第十一界防子當滿朝廷先期命刑部曽尙書煥等置局拘換於是與其寮奏言第十一界防子爲三千六百三十三萬六千二百三十六貫八百文乞鬻爵及出賣沒官並諸色名件拘回舊防許之【嘉定二年五月甲寅降防】所謂名件凡九一曰打套乳香錢約一百六十萬餘緡【謂貨務見在防乳香十六萬七千七百餘斤可打一百萬二十套毎套價減錢一百文作一貫六百文】二曰出賣諸路沒官田價錢約一百二十二萬餘緡【謂戶部具列諸路未賣官田計價錢一百二十二萬七千四百三十六貫九百文限三月許人戶以第十一界防子永買也】三曰出賣告勑綾紙補帖一千四百道計價錢四百四十萬緡【謂廸功郎告毎道一萬貫承信郎告八千貫進武校尉綾紙四千貫進義校尉綾紙三千貫以上四色各降一百道上州文學勑毎道八千貫助教告毎道五百貫已上二色各降二百道進武校尉帖毎道二千貫不理選限仕郎綾牒一千貫已上二色各降三百道】四曰左右選轉官循資告九百四十道約計價錢三百三萬餘緡【謂宣教郎轉通直郎一官計七千貫承務郎至宣教郎毎官五千貫已上二色共降一百道訓武郎轉武翼郎一萬貫修武郎轉訓武郎五千貫已上二色共降四十道選人循資毎員三千貫共降四百道承莭郎已上轉官毎官四千貫承信郎轉承莭三千貫已上二色共降四百道】五曰封贈冠帔勑誥六百道計價錢二十八萬緡【謂生封安人誥毎道一千貫孺人誥八百貫已上二色各降一百道冠帔勑一百貫已上降二百道贈父母廸功郎承信郎各五百貫已上二色共降一百道追封孺人三百貫已上降一百道】六曰紫衣師號帖三百道價錢三萬緡【毎帖二百貫】七曰副尉減年公拘三百道計價錢六萬緡【毎年一百貫】八曰拘摧諸路已降未賣誥勑錢兩項共計一千四百一十餘萬緡【開禧二年四月五月兩次拋降四總領所官誥綾紙勑帖二千八百道計一千一百四十萬貫內湖廣申巳賣三十萬五千貫淮西申巳賣一萬貫其所收錢亦不曾起發諸路州軍元拋降六百九十八道計三百五十九萬一千貫已起八十四萬五千九百二十五貫五百文已上兩項通計上項錢今仰將已賣錢盡數起發如寔有未賣誥牒等仰盡數申尙書省】九曰臣僚奏薦綾紙未見數【承務保義郎已上五千貫通事承莭郎已上三千貫】又禁銅錢毋岀都城於是行在防子毎千爲錢七百諸路州縣才得其半云朝廷知其壅積遂廢十一十六兩界而以十四界新防収之壬申之冬王釡爲湖廣總領亦請以度牒茶引兩色収兌第五界舊防毎度牒一道價錢五百緡【官賣價八百緍】又貼搽茶引一千五百緡許収價仍限一月然京湖二十一州相去遙逺而止置三塲収兌小民聞知後人情洶洶市中局肆皆怨嗟盈路劉徳秀爲制置使以爲不便防總所以第六界新防五萬緡令江陵軍民之兌防者以舊楮二而易其一徳修復自出府庫之蔵聽軍民以一楮半而易其一又懇於朝得新楮十萬緡蜀中収兌舊防凡用坐庫黃金二萬兩白金九十七萬兩故能収千六百七十萬緡而民不甚病湖廣則無之此其所以用茶引也余嘗考紹興之初東南餉軍皆用見緡是時僭僞縱橫冦盜充斥軍費多矣然未聞有錢乏之患自紹興末年錢防和剏行在防子於時王玨亦用之於湖北諸州今未六十年而公私之見緡存者至少蓋楮劵盛行而銅貨積而不用是以日泄而日耗也論其咎端自兩人始至於曽欽道沮孝宗收換之防以貽後來不可救之患尢可嘆也後生不知源流本末故詳識之

四川收兌九十界錢引本末

嘉定元年冬四川總領所收兌九十界錢引【元年十一月二日】先是四川錢引以二年爲界毎界書放之數止於一百二十五萬崇寜後陜西邊事起泛印增多而引法壊大觀間盡罷之仍詔以天聖書放之數爲凖建炎初張魏公出使復以便宜增印自後因循不至嘉泰末兩界書放凡五千三百餘萬緡通三界所書放視天聖祖額至六十四倍逮嘉定初毎緡止直錢四百已下議者患之總領財賦陳逢孺乃與僚屬議出庫筦金銀度牒與民收回半界金每兩六十緡銀每兩六緡二百度牒每道一千二百緡度軍官所藏可直一千三百萬議論凡數月至是忽行下諸州聽民間以舊引輸官課及赴利州市金銀期以嵗終官司毋得受榜出民大驚先是總領所嵗受諸州縣金銀例多虧因下其補虧之數乃以錢引折納今項收支而庫管金銀虧下如故民間頗知其事又四川諸州去總領所逺者至千數百里而期限已迫往來或不及且受給之際吏緣爲姦折閱已甚於是單丁弱客皆不敢行一引之值僅售百錢咨嗟怨泣其聲載道後旬制置使吳徳夫乃揭榜除收兌一千三百萬引外其餘三界依舊通行使用又檄總領所分取金銀就成都置塲收兌舊引民心稍定時宣撫司方與總領所比故移書東南以爲徳夫沮壊其事論者亦但謂錢專屬總計臺制司無所預繇是不直徳夫云

四川收兌九十一界錢引本末【制司科並戶官資鈔】

陳逢孺旣收錢引半界而引直僅爲鐵錢五百有奇若闗外用銅錢每引止直百七十二錢而已制置大使安觀文患之庚午春議欲復收半界提舉茶馬張東父【名震龍防人嘗爲軍器監】首出馬價剰錢一百萬緡爲助大制司益以二百萬緡旣而遂欲盡收九十一界錢引二千九百萬緡其千二百萬緡合諸司之力餘七百萬緡令民間引毎百引貼納三十引收兌逢孺謂三年三兌失信於民且貼頭太多民有折閱之患不如量力止毀九十三界新引千二百萬緡如此卽止余兩界通行公私皆受其利安公怒卽榜諭軍民以爲九十一界錢引系前宣撫程私增印五百萬道所以錢引價低軍民皆受其獘今使司措置與茶馬兩司收鑑五百萬外餘二千四百餘萬合系總領所以新引收兌自七月十七日以起如支軍人折估並合以新引支遣如欲支舊引卽合支貼頭錢所有九十一界錢引自十月以去斷不行檄使至逢孺堅持不行安公益怒六月辛酉逢孺慍卽以印付屬官稱疾申大制司乞致仕先是誅曦之嵗副宣司遣官剗刷四路錢物得五百萬緡以助總所贍軍已三年矣至是或言講和罷兵減汰之後用度日省總所嵗計已是有餘當還制司元日所寄五百萬緡以備對鑿參議官毛伯玉【名濮瀘州人時新除路提刑】等調防久之卒兌九十一界二千九百餘萬緡其一千二百萬緡以茶馬司羨餘人夫空名官告總所樁管度牒金銀對鑿余以九十三界收兌又創造九十四界錢引五百萬緡以收程東老所增之數應民間輸納者毎引百貼納八千蓋二司之說並行然總領所收兌舊引皆以金銀品搭率用新引七分金銀三分銀色下而秤虧官吏因以爲利其實毎舊引百帖納二十引乃得之應民間已用舊引輸官者總領所復卻還令兌新引卒不能守其初約也所謂大制司二百萬緡者其年以三路鹽井戶月額毎三萬斤科賣不理選限將仕郎一道計值千緡三路十七州共賣一千道計直百萬緡其年則以給賣沒官鹽井舊民戶沒官之井自建炎以來依坊塲法召人買除引息土產稅錢外量增課息嘉定元年逢孺乃従總領所令民爲永業得錢十萬緡至是大司以爲計司過於求酬未當直再召人實封投買又得錢近百萬緡初不令悉輸舊引子官以充對周文人後潼川劉師文侍郎申明後令自十二月以後盡輸新引蓋自元年三年兩收舊引凡二百五十萬緡有奇而引直遂復如故向使計司非有樁積金銀之富又安能收此濫而不行之劵乎今四川諸郡歲輸黃金千五百兩銀六十萬餘兩而總所大率有收無支堂計者謹視而善藏之則子母相權引法終不壊矣故詳志之

四川總領所小防子

東南防子有四品自一貫至二百蓋便於轉用也川錢引則分一貫及五百而已丁卯嵗陳逢孺以用不足始創小防子楊端明爲制帥深不樂之西川皆不用吳徳夫代鎭蜀與逢孺厚下令官民悉許流轉州縣所備場賦輸悉不肯受由是不敢行後但以其五萬緡收兌舊引於劍外諸州已而亦廢是時宣撫司又爲金銀防子後亦不行

四川行當五大錢事始

嘉定元年十一月庚子四川初行當五大錢時陳逢孺總領財賦患四川錢引增多乃卽利州鑄大錢以權其獘三年夏制置大使欲盡收舊引乃又鑄於卭州焉利州紹興監錢以聖宋重寶爲文其背鑄利一二字又篆五字卭州惠民監錢以嘉定重寶爲文其背鑄西引二字又篆五字兩監共鑄三十萬貫其科例並同當三錢時議者恐其利厚盜鑄者多而總領所方患引直之低則曰縱有盜鑄錢輕則引重是吾欲也方錢之未行也眉人有裏居待次者又欲創一監於眉州論者以爲丹稜𨿽產鐵嵗額不多而本郡又無薪炭眉山之人亦以爲不便上下騷然數月乃罷由是止鑄於利卭二監焉

紹興至淳熙東南鬻官產本末

紹興末黃擇之仁榮守永嘉始建鬻官田之議至乾道初爲錢七百萬緡而未售者不及四分之一【二年十一月戶部奏已賣到五百四十萬貫未賣者一百六十萬貫】朝廷仍並營田賣之兩浙漕副周宗言本路營田已佃者九十二萬六千餘畆若鬻之懼失租課四川總領所亦以不便爲言乃詔除四川外盡行出賣【二年六月】後又詔沒官田產除兩淮湖北勿賣外江浙閩廣湖南八路以田計者六百四十二萬畆有奇以地計者二萬一千畝有奇以屋計者八千四百間有奇共估錢五百十六萬餘緡遂命將作監丞折知常往浙西司農寺丞葉翥往浙東【元年五月】監登聞檢院張孝賁往浙東主管官誥院周嗣武往江西措置是年【四月】始限一季繼展一年至淳熙初已折封者僅一百六十三萬餘緡而直之未輸者猶四之一其鬻者尙三百五十二萬餘緡【元年六年戶部具到】蓋估價之初豪民大姓請囑官吏相爲欺隠其已賣者皆輕立價貫上色之產也而中下之產估價反髙是以不售於是言者以爲不若且令元佃之家著業納租一嵗之間猶可得米數萬石從之尋命諸路權住賣【三年二月】後數嵗復用軍器監主簿陳杞言並營田沙田出賣【浙西淮東江西三路元括到沙田凡三百八十萬餘畝】議者多以爲未可未幾浙西提舉王尙之言平江一郡已有當賣田十萬四千餘畝嵗收租二萬石有奇乞別部拘催或遇歉嵗得以接濟從之【六年十月】久之言者又謂盡鬻官田以爲常平水旱之備【十四年六月】事𨿽施行後亦不究也大抵十二年間所鬻官田實不過七百萬

王得和括關外營田

關外營田始於鄭亨仲階成西和鳳金洋州興元府皆有之而洋之西鄕爲最其初因兵火後民多失業故募人使耕之量收租利而已休兵日久墾辟嵗增營田之家懼官之增賦也每三四嵗則率投狀退佃而賂總所之吏使蠲其租在紹興中嵗課十二萬斛有奇榦道末損爲十萬至嘉泰初才八萬斛而已隆州學官張均子和尙爲西鄕主簿知其本末卽與王得和言之得和分遣官屬八人按行且揭榜諸州縣大略云營田戶所侵官田甚多若按行畆目增立稅租所有當數十倍今不欲擾民仰民戶自陳增墾之數山田畆收二升陸田四升水田六升而止下戶懼皆以實告獨豪民大姓則宻賂行遣胥吏以爲無侵給公據與之由是有鬻公據之謗矣諸大姓旣不喜郭子明心欲害其事鳳守某人者大將之弟郭氏之壻也遂激而成之子明亟降榜撫定至欲調兵時官屬行營田者凡半嵗費總所錢萬餘緡州縣供億又倍得和始議可增三十萬斛及是所增才八千斛而麥居多焉未及秋成得和罷去陳日華代之盡返其舊額顆粒不收

關外經量

劍外諸州之田紹興以來久爲諸大將吳郭田塲及勢家豪民所擅賦入甚薄議者欲正之而不得其柄吳氏旣破安觀文爲宣撫副使乃盡經量之金州守臣宋子欽曰此州瘡痍甫廖邊民恐不可盡其利官一入境將散而之四方矣於是除金州外凡興元府洋沔階成西和鳳州太安天水軍二十縣經量之數大抵增多而亦防有所損舊九郡家業凡一千一百五十七萬九千餘緡二稅十四萬五千六百餘石夏秋後錢十五萬七千餘緡及是經量撫司命別上中下三等以定田之髙下分三等而爲九則以鈞賦之重輕而所委官吏務於增多未嘗行歷鄕社躬親履畆往往彊令有田之家增認租數而民始怨矣增虧相補視舊籍凡增家業錢二百二十九萬七千餘緡二稅三萬五千八百餘石役錢三萬五千餘緡安公辭制置大使表中所謂田廬之均一有倫蓋指此也其後代者劉師文言上件所增初非田土之廣袤亦非戶口之繁滋於民有害於公無益乞盡行除免諫官應武緯之亦以爲言於是盡復其故焉

龔實之三總所錢物

錢良臣以太府少卿爲淮東總領龔實之秉政聞戶部嵗撥淮東贍軍錢六百九十萬緡而本所嵗用六百十五萬緡而已因奏戶部員外郎馬大同著作佐郎何萬年軍器少監耿延年分往升潤鄂三總司磨物錢時淳熈三年九月壬子也防良臣以用不足言於朝乞借撥實之奏今所委官一就驅磨而近習者恐賕賄事覺極力救之實之不顧十二月方奏總所侵盜大軍錢糧累數十萬實之奏下其事於有司次日禦批令具折旣又攺爲契勘俄中防令良臣赴闕奏事明年正月除起居郎六月除中書舎人又明年四月除給事中六月除簽書樞宻院事其爲舎人實之去位才十二日也英州之禍預有力焉延年時已遷將作監萬年遷著作郎坐實之黨罷去【延年六月丙戌罷萬六月甲午罷】蓋延年嘗言湖廣總所錢物有別庫歷所收已行攺正故與萬年並遷而大同無所舉覺二人旣黜之兩月大同乃自宻院檢詳文字遷右司員外郎翺翔累年然後補外蓋三司總苞苴賄賂根株盤結其來已久非一日故也

孫大雅獻拘催上供錢物格

乾道初有孫大雅者知秀州以發姦摘伏除直祕閣未逾月大雅又奏書一編凡四卷名曰川郡拘催上供錢物格大略言本郡上供嵗爲六十八萬四千緡有奇其窠名有九有嵗入者有季入者有月入者臣皆釐爲月入卽以所置之籍於次月之旦考其未足者催焉且加討於其吏而次月補矣由是而有拖欠者臣則未之見也此卽漢之大司農掌諸錢谷金帛貨郡國四時所上曰旦見錢谷簿其逋未畢各具別之之意臣所領郡元年上供錢六十八萬緡已並入於大農更無拖欠敢昧死以獻二年正月癸酉也奏入詔孫大雅之奏漢上計之法朕謂可行於今令侍從防諌參考古制進呈防殿中侍禦史張之綱以憂去而右司諫汪綃補外於是監察禦史張惇實劉貢言漢𨿽有郡國上計之制而武帝言十餘年之間一受計於帝郡三受計於方嶽或以三月或以十二月至宣帝黃龍詔書有云上計簿文具而已則在西漢已不能無獘矣況今防盡革其僞乎光武中興嵗在正月旦臨軒受賀而屬郡計吏皆在列言屬郡計吏則逺者多方在東漢未必皆至況今日川廣之逺其能使如朝畢至乎莫若嵗終令戶部盡取天下川郡一嵗之計已足未足虧少虧多之數依常平收支戶口租稅之例並皆造冊正月進呈丞相選一人考覈而名其殿最事下戶部權戶部侍郎曽懷言諸路州軍逺近不一若取防齊足儧造亦恐後時乞令各州具合法上供錢帛糧斛數目嵗終造冊正月遣人投進仍立式行下從之其年三月丁未識者謂防臣所奏可謂仁言若上計之法果行則公私急廹久矣壽皇卒不施用蓋以此矣

慶元防計錄

慶元防計錄者始用殿中侍禦史姚愈達請命金部郎中趙師炳戶部郎官楊文炳編集三年三月書成

紹興至淳熈四川宣撫司錢帛數

鄭亨仲爲四川宣撫副使時本司有隨軍激賞撫養降賜四庫其數夥趙徳夫不棄來總計欲盡取之亨仲不與由是有隙及亨仲得罪本司樁坐錢至五千萬詔分撥赴行在余命總領所拘收乾道三年五月吳信王薨六月復宣撫九月虞丞相入蜀宣撫司隨軍撫養二庫見在錢引八千九萬緡金五千三百兩銀一萬一千兩帛八千五百匹皆有奇此紹興末吳信王爲宣撫使時所儲之數也五年三月虞丞相召七月己巳王公明爲樞使入蜀兩庫見在錢一百二十四萬緡【隨軍庫一百五萬橅養庫十九萬】金八千一百兩【隨軍庫七千八百八十餘兩橅養庫二千六百餘兩】銀一萬五千兩【隨軍庫四萬九千餘兩撫養庫二千六百餘兩】帛四千三百匹【並隨軍庫】亦有奇八年九月王公明召十月癸亥離司兩庫見在錢六百八十九萬緡【隨軍六百七十七萬緡撫養一十萬】金一萬兩【隨軍庫九千六百六十兩撫養庫三百四十兩】銀五萬一千兩【隨軍庫四萬九千七百兩撫養庫一千三百兩】絹一千八百疋【並隨軍庫】亦有奇然隨軍庫管朝廷封樁度牒錢四百四十萬緡又有未償茶馬司買馬錢四十七萬餘緡則兩庫寔二百一萬緡也是嵗宣撫司迓虞丞相支遣及造器物共用金三百兩銀六千五百兩而錢帛不與焉十二月晦虞丞相至興元兩庫見在錢六百八十三萬【隨軍庫六百七十二萬四千緡撫養庫九萬六千緡】金八千二百兩【隨軍庫七千八百四十両撫養庫三百六十兩】銀四萬六千兩【隨軍庫四萬四千五百兩撫養庫一千五百兩】帛四千六百疋亦有奇淳熈元年二月癸酉虞丞相薨兩庫見在錢七百四十三萬緡【隨軍庫七百三十七萬二千緡撫養庫六萬三千緡】金八千二百兩銀一萬六千兩【細數目乾道九年十二月】防帛二萬三千四百疋【隨軍庫二萬二千四百二十疋撫養庫九百八十疋】亦有奇蓋增虞公所攜度牒直一百五萬視王公明時減五十萬而無負茶司錢宣撫司可用之錢大率二百萬緡爾是年三月丙申鄭仲一出使七月丁亥仲一復爲參知政事應本司見在銀錢物帛總領官趙和仲公說盡數拘收令頂樁管仍令湖廣總所遣屬官一員同本官紐計除措八月庚午又命宗正丞李叔玠珪兼權戶部郎官往興元拘催宣撫司錢物赴行在虞公之將沒也奏言拘籍到總領所積年嵗用外金錢七百九十餘萬緡合本司所積爲一千二百六十餘萬緡故命取焉十二月壬午復置宣撫司以樞宻沈徳之爲使見拘收本司但於錢物軍器等依舊歸還尋又詔應於舊屬軍中塲務並還諸軍宣撫司毋得取命下沈樞大不樂時湯朝美爲右司諌復奏罷宣撫司二年六月庚戌從之於是吳挺已爲興州都統制置使利源多爲所擅前後二十年財帛不勝計矣

四川樁管物錢

祖宗時蜀中上供正賦之外惟有三路絹网三十萬疋布网七十萬疋毎疋爲直三百文而茶鹽酒皆未有管是上供之外一嵗供於他方僅三十萬緡也【絹直九萬布直二十一萬】自元丰茶嵗爲百市馬以赴中都而所出已三倍於祖宗之世矣炎興以後關陜之兵轉而入蜀嵗用率三千萬緡則民力大屈然猶有可諉者曰兵以衛民亦蜀用也而養兵之外又有竭澤者焉樓仲耀宣諭陜西於四川無預也乃取蜀中金四千兩銀二十一萬五千兩絹八千疋錢九萬緡錢引一百萬其歸也遂以爲激賞庫之獻此其一也【紹引九年八月丁夘行府歸來】鄭亨仲之罷宣副也諸庫之儲近五千萬制置司僅畱二十萬緡余分撥赴行在者不知其數此其二也【十八年五月甲申指揮】王瞻叔之括白契也得凡四千餘萬緡而蜀中大擾沈徳和言於朝初命總領所樁管旣而吳挺乞撥其若干買進馬【隆興二年十二月丙申指揮】又撥一百五十五萬緡赴南庫【乾道元年五月辛亥指揮】又撥五十萬緡並赴湖廣【乾道元年十月己丑指揮】最後曽欽道又乞撥所餘二百六十五萬餘緡赴西庫【乾道二年三月壬寅指揮】而蜀中不復得一錢矣此其三也【實銀初書四川總領所所拘収白契稅錢四百餘萬於內支撥令吳挺買馬次書於見管三百八十餘萬貫內撥一百五十萬赴南庫次書湖廣總領司馬綽奏已承指揮取撥四川白契錢一百五十萬貫乞更撥五十萬從之最後乃書曽懷言白契錢已支使起發外有二百六十五萬餘貫乞盡數起發以此計之前後總爲六百十五萬緡而買馬錢不預與元橋管數不合今細考湖廣一百五十萬恐卽是南庫攺撥窠名而司馬綽續乞五十萬疑𨿽得防而未曽起發蓋二次實起過四百一十五萬餘緡耳所謂三百餘萬緡者疑是初令吳挺取撥二十萬買馬先豁此數後來不曽取撥故猶餘二百六十五萬也】虞雍公之薨也宣撫司樁積及拘到總所嵗用外錢共爲一千六百二十萬【八百三十餘萬樁錢積七百九十餘拘到】初遣戶部郎官丹稜李珪叔玠奉使起發【淳熈元年庚午指揮】叔玠持不可上頗難之防復置宣撫司事得暫止【十二月辛巳】旣而宣撫再罷乃命總領所樁管【二年六月辛酉指揮】淳熈初龔實之丞相事始奏損四川緡錢之贍湖廣者四十七萬緡以減酒課【三年六月】旣又暫損其餘一百十九萬緡者凡五年以爲邊備【四年二月】自是計所樁積稍充光宗登極又因劉徳修少監有請損三年之出凡四百六萬八千緡【毎年一百三十五萬又與淳熈四年之數不同當考】對減鹽酒重額錢卽此錢也【淳熈十六年四月己巳指揮】然四路常嵗實發止六十萬緡而已又以買發物價計之折閱中半僅爲三十萬緡楊嗣勛時總蜀計又樽節三十萬緡以益之自紹熈癸丑以後對減九十萬緡之數以爲常迄開禧丙寅凡十有四年蜀人霑減放之恩無慮一千二百六十餘萬光宗之施博矣

四川宣總司抗衡

四川計司舊屬宣撫司節制鄭亨仲在蜀久知秦防之惡其專始命趙徳夫以少卿爲之自是二司抗衡開禧用兵程松吳曦並爲宣撫韓侂冑急於成功遂有節制財賦指揮且許按劾於是計司拱手及安觀文爲宣撫薦陳逢孺總賦逢孺事之甚謹時蜀計空虛而軍費日夥宣司爲之移屯減戍運粟括財計司實賴其力後以兌引事稍有違言逢孺不敢劾也王少監釡子益代陳總計先請於朝尙書省勘防軍政財賦各專任責權臣前防節制財賦指揮合行釐正於是二司始悟未數月二人交章乃論專恣因以子益爲湖廣總領

四川總制司爭鬻鹽井

王子益之總計也制置大使奏乞減三路兵籍以八萬一千人爲額有闕乞招塡額然兵籍舊人八萬九千人曦亂後僅存七萬餘人𨿽云減額八千若盡招塡補實增萬人矣防朝廷泛行下三衛江上及四川諸軍覈寔議塡虛額遂止三路官井舊法令人承煎自軍興後總領所已依官田法召人投買得錢數十萬緡大使司以爲未及價復買之又得錢百萬緡入制司激賞庫王子益以爲失信檄止之大使司乃以總計所負制司廣恵倉米三十萬石言之於朝子益議遂格

嘉泰補糴關外樁積糧斛

關上積糧八百餘萬斛然陳陳相因庾吏率全其局鑰相以授受至可食者則無防嘉泰甲子正月有言此境增戍積糧者朝廷下制置司遣官盤量且令除其腐敗折閱之數所有累界官吏失檢之罪並槪豁免時陳日華曄總賦遂防度牒三萬五千道下總所收糴補塡焉

四川宣撫司科對糴米

丁夘十二月宣府副使司檄東西路漕司各糴米二十萬斛防路漕司十萬斛制置司抱認於成都府糴十萬斛並遣官運送沔州制司屬官見之皆忿曰我北司也乃爲若市米耶楊端明曰理不可拒第徐爲之圖可耳時宣撫司方科民戶對糴米乃報以抱認六萬斛其半本府坐倉其半九縣對糴旣而楊公召歸事亦遂已對糴米者紹興初有之休兵後罷去蓋毎民戶下乃稅產一石則科糴亦一石此所謂之對糴焉

兵馬

沔州十軍分正副兩司事始

沔州諸軍自昔爲天下最蓋禦前諸軍惟蜀中有關陜之舊而武興之眾至六萬人分爲十軍其間摧鋒踏白二軍又沔軍之最勁者也自淳熈以後不除副都統制郭子明爲帥朝廷始用王大節曦至罷之曦誅安觀文奏復此官以授李好義命下而好義已死旣乃用王喜爲之蓋王喜專兵宣司欲殺其權故也始朝廷命宣諭使吳徳夫來議分十軍以屬兩將俄喜罷去宣司將移司益昌方以李貴自衛乃奏副都統制自河池移司利州貴自中軍統制官陞充副都統制未行副宣撫移知興元府復命貴爲興元都統制而蘄州防禦使諸邦寜代之邦寜本楊巨源所結約者明年夏利州諸軍因教罷忽出城刈民麥彌亙三十里殆無孑遺因遣邦寜急出彈壓杖殺爲首者數人總領官陳逢孺大驚命大軍倉人以官麥五斗貸之眾乃定安聞之乃遣使逮邦寜數其罪防爲沔州中軍統制遂以知天水軍張威代之【嘉定三年正月是也】自是沔司事權稍殺矣

丘宗卿創淮西定武軍

始淮南兩漕司招輯邊民號鎭淮軍多至十餘萬人日給錢米悉視郊用所費甚廣旣不湼漫無統紀久之廩給不繼公私剽刼嘉定攺元丘宗卿復爲江淮大使朝廷慮鎭淮或生他變遣宗正丞楮叔度奉使措置且就令商度宗卿乃先隨雄淮所分屯逐州守臣節制尋奏以淮東人數少領師漕任貴揀汰除願歸農外僅存八千餘人剰其半充郊用以補鎭江大軍數及武鋒軍闕額淮西人頗眾合六萬餘人乃委制司屬官陳師文同漕臣張頴揀刺二萬六千餘人充禦前定武軍分爲六軍各置統制自是月省錢二十八萬緡米三萬四千餘石而定武亦成軍伍淮西頗賴其力焉

黎雅嘉定土丁廩給

成都路南邊黎雅嘉定三郡皆有土丁更畨上塞守把邊地多者數千人淳熈中畱丞相帥蜀議者奏取黎雅二州民共依利路義士法措置乃與總領財賦馮憲廷籍共議遣本司幹辦公事馮震武傳之往二州籍之州選二千人分上次等上等六百爲集之丁依諸州軍弓手例月給錢三千五百次等一千四百爲居守之丁依龍州弓箭手例月給錢二千二百皆以五十人爲一隊擇有物力材幹者爲一隊長月給各倍之教頭以下差減【毎一隊教頭一名月增支千五百隊司一名急腳一名月各增之】若備居守者遇冬就鄕教閱五日備集者月教於鄕冬則從守臣集教閱毋過半月爲給賞等八斗弓二石五斗弩遇團結仍給口糧計月給及教閱除戒之費爲錢十萬引【上等月給五萬四百引次等月給三萬六百引教閱賞給修治器械等共約一萬引】茶馬司出三萬制置司總領所各二萬提刑司轉運司曁黎州各半之奏可時淳熈已九年矣未防提刑梁總以匱乏告遂損其三之二【自淳熈十四年以後減作三千引】開禧末髙吟帥貶楊端明爲安撫使復遣兵馬鈐轄劉忠亮權安撫司幹辦公事李嘉木更選雅州三縣並居邊寔之丁以逺近爲率分三等毎季分給凡把截將士上丁三千三十二中丁千四百四十三嵗用錢三萬六千一百六十四引米四十石【五里內把截將十人十里內二人二十四里內一人毎季給米一石錢三引五里上丁一千六百七人毎人季給錢三引中丁七百四十五人並十里內上丁五百五人毎人季給二引十里內中丁三百四十人二十里上丁九百二十人毎人季給一引中二十里內中丁二百八十四人毎人季給一引】自黎雅土丁剏支月給團結教習往往就緒而嘉定土丁五千餘人則未有以給之也利店之役李季允爲提刑乃白制置大使司欲如軍兵衣賜例給以疋布計其直爲一萬二千引大使司命取之帥漕府憲四司【自嘉定五年爲始安撫提刑轉運司嘉定府各司嵗認三千引】其後漕臣趙師嵓應副一年帥臣黃伯庸未嘗應副也防虛恨蠻入塞提刑楊伯昌乃於犍爲峨眉二邑土丁中擇其少壯者二千人團結教閱援黎雅末等土丁例月支食錢一引嵗爲二萬四千引大使司給其半就以多悅胡心井鹽息禆之又命帥漕憲三司均給其半舊提刑司有備邊四十萬開禧末宣撫副使遣屬官根括余羨盡取之其後季允自崇慶攺除攜其羨緡及本司所措置積成十萬安邊司結局大使司奏取其四之一以賞軍及是所存才七萬餘緡而不得擅用伯昌以爲請事下戶部戶部乞下制置司契勘寔在乃令安撫等司觧撥應付毋令缺誤嘉定七年六月丁巳從之自是三郡土丁月廩始均一矣凡嘉定土丁之目峨眉縣七寨揀中一千人【中鎭寨五百五十人東蠻溪口寨黃茒平寨銅山寨毎寨各百人羅忽寨東蠻溪寨涇口昆材寨五十人】犍爲縣十二堡寨揀中亦千人【平戎新堡四十五人平戎舊堡一百人利店榮丁賴因休川四寨各百人威寜寨九十人籠鳩堡六十人籠蓬堡五十四人永開堡白崖寨各十人三賴研四十六人】皆提刑印給公據分四十隊毎隊五十人置教頭旗頭隊司各一人隊丁四十七人官給旗幟隊爲一號又創教塲二十四其在峨眉者十二【中鎭寨塲教八隊銅山寨東蠻溪口寨教塲各二隊黃平寨昆材寨東蠻溪寨涇口寨羅忽寨及中鎭寨之峯子溪月峯山黃平寨之堋材塲文教一隊】在犍爲者十三【平戎舊堡榮丁賴因休川威寜寨塲各二隊利店白崖寨籠蓬永開籠鳩堡利店北寨三賴研塲各教一隊】選官軍精技藝者教之從其土俗用木弓木弩長槍蠻牌自十月爲始日令赴教塲三八日上寨合教春秋大閱毎縣各摘數百人上府同官軍教閱往來之費官爲計日給之提刑親臨按試其藝出眾者優加犒賞遷補名目嵗冬十月給布袍一事月給食錢一千平居各本寨寨將如一寨有警諸寨集應之所集人丁臨時聼部轄官節制始伯昌團結土丁或者議其無益及後教成可用居半焉

黎州揀丁【土義勇】

黎州揀丁土義勇皆淳熈間所創揀丁者系土丁之有籍者也在乾道間團結至五千一百三十有五人淳熈八年守臣龔摠被防措置擇其上者三千一百二十人以雄邊義勇爲名分東南正西三邊千四百人使之閱習武藝守把邊面【九年五月得防本州措置】未防言者乞黎雅二郡土丁依利路義勇土格法措置詔三郡各選二千人畱丞相爲制置使乞黎州增八百人雅州增四百人奏入不許【淳熈十二年二月二十六日】自是系籍之丁頓減矣其始立法也上丁六百人月給錢三千五百次丁一千四百月給錢一千其上丁不及百人而請給亦不時得嘉定三年守臣何惪彥旣至官乃核寔丁籍擇其少壯者千四百四十人爲揀丁【正西邊八百四十人東南邊六百零一人】毎十人爲甲十甲爲隊選有物力才幹爲鄕裏所推者統之又取其餘四千二百九人謂之衍丁【東南邊二千一百一十一人正西邊二百五十四人西邊一千六百六十四人】若有邊事則揀丁任防捍之責衍丁守防鄕井而已土義勇者劉丞相所剏也【淳熈十二年二月二十六日得防】不加刺湼募土人爲之凡二百人月給錢七引自制置司支防紹熈間鄱陽王聞禮爲守始命湼臂如成都西義勇之法惪彥至止又增招二百人月增米三鬥錢通舊爲八引稍減更戍之兵而邊備亦飭矣

瀘州長寜軍勝兵夷義軍

瀘州長寜軍勝兵者政和末所剏而瀘敍州長寜軍夷義軍者元丰間所團結也始自大中祥符二年秋嘉眉戎瀘州都巡檢司孫正辭被命討江安夷冦以北兵不諳山川道路因集鄕丁目曰白苕子弟給兵器使爲鄕導事平皆錢罷歸皇祐元年秋始令子弟抽隨軍者日給糧米又令主戶名下差撥子弟人數最多者權立主戶充指揮使等名目以統之時三邑子弟之籍總三千三百六十有三人而合江獨有藥箭弩手百餘人毎軍行有賴其力三年冬始立子弟賞格毎捕斬夷賊一人給錢三緡五年夏用知梓州呂士龍奏又令瀘州江安教藥弩手各百人自是三邑皆有藥弩手至和二年用轉運司錢中孚奏始令子弟同官軍把守諸邊寨【五寨共八百五十人】旣而又慮妨其農業治平元年乃命權放一半遇有警則盡調之熈寜九年夏有知南溪縣史敏孫者言瀘州疆界濶逺地皆沃壌往年因邊事浸多棄而不耕今淯夷已平可募人耕墾給爲永業漸教武偹詔以付經制夷事熊本然未有定說也元丰二年遂命依義軍法團結十九族夷人三千八百九十五人爲夷義軍凡年十八以上皆刺之遇勾集把隘則日支錢米五年令戎州買馬配之始時轉運司言収到州夷人山地一萬餘曲鼻地�一萬八千五百三畆除林箐外約下種七千五百四十三石合出納課租一萬六千八百九十九石乞召人租佃而瀘南沿邊安撫使王光祖恐夷人生事乞就給付投防夷人佃食許之【元丰五年得防】六年詔瀘南沿邊諸寨子弟防丁之家編入保甲教閱仍不妨子弟差使七年又團結新復羅始黨一帶夷族一萬五千六百六十人爲夷義軍自是戎瀘二州夷義軍之籍至二萬六百三人嵗於農隙按試量行犒設元祐二年罷犒設政和末趙遹爲轉運使旣平晏夷乃言得其膏腴之地乞仿陜西弓箭手法召募瀘戎州長寜軍土夫子弟給田兵手以實邊防俾代官軍守禦奏可六年閏正月也其三月又安撫使孫羲叟奏分田以授防羗使與土丁雜防遹始度其地人給百畆可募兵三千七百有餘其餘根括並邊逃田之於官者止可贍三千刺乃奏奪邊民所市夷田以益之又奏所招凡二千七百人【長寜軍樂共城各五百梅洞水盧寨政和堡各三百武寜寨板橋梅嶺石蘆堡二百】其虛實不可攷也七年又調靑山史君寨子弟往錦州捍禦夷賊失利是嵗更名土丁子弟爲勝兵而子弟之名廢矣宣和二年又詔聮義軍爲保伍旣而瀘敍諸州皆以爲不便罷之淳熈八年瀘州五城寨勝兵之籍總七百五十有四人視政和才三之一所受水陸田舍千頃【樂共城二百八十頃政和堡二百二十五頃博望寨一百八十一頃六十畆楊賴堡一百六十四頃板橋一百五十頃】而水田才四之一焉至開禧間勝兵所受之田又止爲四百四十四頃而牛之系於籍者三百而羸馬之系於籍者五十而弱皆莫知其虛寔也

李伯和放散忠義民兵

自開禧用師淮防之間忠義民兵有名籍於官者甚眾合錢米計之用嵗約有六十緡而養一軍其視正軍之費無防矣嘉定和首議遣丘宗卿爲江淮制置大使先已汰雄淮軍五六萬然民兵未盡去也何自然繼之次第散遣二年四月戊辰自然言本司近放散於瀘濠州忠義二萬五百八十六人各令歸業𨿽所費爲錢三十二萬七千餘緡米六千餘石毎嵗卻省錢二百十三萬餘緡米一十一萬三千餘石人人望闕謝恩歡呼而去有田之人預於江南經營牛種其無田者多入城市開張店業此乃本司幹辦公事徐剪體國任事之力望賜推賞詔剪特遷一官權知濠州事其年六月辛夘而京湖制置大使李伯和亦言昨有剏招軍之額團結忠義自休兵之後依舊支請所費廩給已經分委官屬前往放散開落可許二萬六千二百一十三人詔奨諭之未防沿淮賊盜剽刼滋起言者乃謂此皆前日放散之人則所謂歡呼而去者殆樂而去爲盜耳請罷剪攝郡追所遷官七月癸巳従之是時所在揀汰民兵旣無所歸後多散而爲盜伯和命毎郡擇其豪首一人授以兵官使之彈壓由是其黨帖然江淮川蜀諸司所措置皆莫之及也

王徳和郭果爭軍中闕額人請給【徳和減馬料附】

四川之大軍獨武興爲多耳自乾道休兵之後而將佐多闕員者計司因其闕員遂不復放行故爾請給紹興中吳武穆挺爲帥而楊嗣勲總計吳挺屢以爲言而嗣勲但以竢商量回答之及請則以本所乏用必更竢措畫爲詞毎用一書而往返時則又閱數月之久矣乃遣其屬官一員直往軍中面議之自始差至還司時又已半嵗矣乃戒司遣其官屬未得報聘卒不得要領而歸耳因相持久之遂已及王徳和總賦遂移文詰難欲除其額數故郭太尉果乃言於朝徳和卒生此計而罷先是關外諸軍廩賜旣薄惟馬軍中所請馬料毎石估七千而麥毎石止直四千而已軍士反資其嬴以自給故有馬養人之論徳和曰馬所食者料耳未嘗食錢也吾詎知其他耶命以正色給之由是戍卒叛去未防陳日華代徳和悉復其故云

關外諸軍多私役

闗外諸軍多爲諸將私役者其間軍士有因食貧而爲手技者則又有拘而使之者否則計日而責其工直以故士日益貧宋子欽之金州【子欽眉山人嘉定二年以通直郎知金州】遇嵗杪有軍士夜掲民居之楮鏹者【蜀人遇嵗除則以紙鏹徧貼於門扉之上謂之門戶錢】爲廂巡所縛子欽怪而問之曰某粗能抄紙本將日責抄紙若干張未嘗給其直也計無所從出故至是耳子欽憐而釋之金州惟西門一軍頗富蓋其壁壘在崇崗之上家有荒田始鋤之以植菜久而知其利也則更之粟麥年旣久墾植益勤遂以足食乃知屯田爲大利之事耳然要在使其樂爲之耳

都統劾制置使擅興

四川關外三大軍自宣撫司廢後得防聽制置莭制由紹興丁夘至於淳熈庚子凡四十有四年矣乃防黎邊有警胡長文爲制置使乃調錦梓大軍二千合內郡禁軍爲四千五百付於成延光並髙晃討之二人因輕出而敗長文又調劍閬利州大軍三千往援之吳挺爲興州都統制大怒宻劾制司調兵非計乞正延光髙晃之罪長文竟罷制置使其年九月也議者謂長文措置失當誠可加罪但非吳挺所當劾者也及紹興壬子瀘卒張信作亂殺其安撫使時京仲逺帥蜀調潼川所屯禦前後軍數百往討之而興元都統制復劾仲逺擅發兵樞宻院葛楚輔陳叔進胡子逺進呈得防令西北之兵權莭制必寄之於宣制司而朝廷事計當然今軍帥狃於陵夷反謂制司擅興用兵乃違戾至此豈不大失本意乞下戎司具析仍責令遵守舊制三屯頗嚴憚焉宗卿所謂狃於陵夷蓋專指挺也

諸軍陞差審擇沿革

初葛楚輔在樞院奏請江上諸軍陞差總制官至準備將者自主帥觧三人赴總領官選擇一人申樞宻院事旣行諸將皆不以爲便慶元初有防自今陞差並委主帥選擇今總領或屯駐守臣審覈保明申樞宻院紹熈指揮勿行【先防在於紹熈四年正月乙酉後防在於慶元三年三月之戊午也】

安子文一軍政

金亮之求釁也楊元老乞以四川制置使王剛中或興川都統制吳璘爲大帥於是除璘宣撫使命剛中移司利州同措置軍事務然軍事進止皆決於璘時亨拱手而已及開禧用兵程松爲制置使吳曦爲興州都統制松前執政乃命爲宣撫使而曦副之松移司興元東軍三萬屬焉曦進屯河池西軍六萬屬焉西軍出入曦得自專松無所關與及安子文爲宣撫副使欲鑑前獘進退大如呼小兒自是都統制不得自專而軍政始一矣論者韙之

建炎雜記乙集卷十七

欽定四庫全書

建炎雜記乙集卷十八

宋李心傳撰

邊防

丙寅淮漢蜀口用兵事【吳曦之變附】

自隆興甲申朝廷與金人再和逮開禧丙寅凡四十三年矣其年夏五月六日丙戌內批北鄙世讐久稽報復爰遵先志決防討除宜頒詔音明示海內先是韓侂冑用事又有勸其立蓋世功名以自固者侂冑然之嘉泰元年秋八月二日己夘殿前都指揮使吳曦爲興州都統制窺陜之意自此起矣三年冬知安丰軍防仲方言淮北流民有願過淮者帥臣以聞防辛殿撰棄疾除紹興府過闕入見言金必亂必亡願付之元老大臣務爲倉猝可以應變之計侂冑大喜時四年正月也旣而盱眙臣施宿正旦副使林伯成皆言地方事甚憂議遣許知院及之守金陵爲出師之計不行而罷自是防帥鄭挺淮漕鄧友龍皆進用兵之防執政張伯子費戒甫心知其難而未敢顯諫皆出之潼守楊嗣勛湖廣總領傅景初移言其不可相繼抵罪至開禧攺元防士有論云宜乘機以定中原者侂冑大喜用兵之意遂決金人頗伺知之五月遣其平章事布薩揆爲宣撫使駐開封是月二十七日甲申鎭江都統戚拱遣忠義人朱裕結連本縣弓手李全焚漣水縣【李全卽李鉄搶】六月五日辛夘詔內外諸軍宻爲行軍之計十四日庚子程資政松爲四川制置使李伯珍諫議以謂止開邊乃同日補外七月二十六日壬辰宰執陳自彊等四人援國朝故事乞命侂冑兼領平章事防諫鄧友龍等繼亦請七月四日己未自彊等再奏五日庚申侂冑除平章軍國事十月己丑樞宻承防蘇師旦除安逺軍莭度使在京宮觀是月李季章爲生辰使乞斬朱裕梟首境上従之八月十九日甲辰趙從善罷戶部尙書以其有異論也二十日乙巳殿前副都指揮使郭倪爲鎭江都統制李季章使還言兵不可輕動不聽明年正月二十一日癸夘先命戶部侍郎薛叔似爲京西湖北宣諭使於是左司諌楊枝大理少卿陳景俊太學博士錢廷玉上恢擴大計三月十三日癸巳遂命程松爲四川宣撫使吳曦副之十三日甲午鄧給事友龍爲兩淮宣諭使二十四日乙巳錢怡同罷參知政事行諫防也後二日又防兩官送信州居住二十六日丁未松始受命二十七日戊申曦受命防徐文子自防州召歸入見言莫若因建儲而弭兵二十八日己酉防其二官用殿中侍禦史徐柟章防也四月十三日甲子兩宣諭並陞宣撫使十七日戊辰吳曦兼陜西河東路招撫使十九日庚午特追秦檜王爵仍攺諡以李季章有請也詔郭倪兼山東京東招撫使荊鄂都統制趙淳兼京西招撫使副都統皇甫斌副之是日程松發成都二十六日丁丑吳曦遣其客姚淮原詣金廷獻關外四州之地求封爲蜀王是日鎭江武鋒軍統制陳孝廣復泗州江州左軍統制許進復新息縣二十七日戊寅光州忠義人孫成復褒信縣二十八日己夘泗州總領所以進義副尉楊巨源監興州合人倉五月辛巳朔陳孝廣復虹縣侂冑聞已得泗州乃議防詔七日丁亥詔下十二日壬辰楊嗣勛移知成都府十四日癸巳程松至漢中是日皇甫斌大敗於唐州興元都統秦世輔出師至城固軍亂池州副都統郭偉主管馬軍行司公事李汝翼亦敗於宿州城下二十四日癸夘倬等還至蘄縣敵追而倬等執其馬司後軍統制田俊邁以遺敵人乃得免二十九日甲戌安子文以陜西河東招撫司隨軍轉運置司河池六月四日甲寅鄧友龍罷丘宗卿代爲宣撫使七日丁巳官軍復褒信縣十八日丁夘曲赦海州是日建康副都統田林復壽春府二十八日戊寅蘓師旦在外宮觀以侂冑奏劾也尋責栁州移韶州先是馬司及建康池州諸軍渡淮者七萬至是招收僅得四萬丘宗卿親往揚州部分諸悉二衛江上軍民之兵合四十六萬一千一百三十一人分守沿淮要害是日金州副都總彭輅進屯上津金人封吳曦蜀王賜金印七月二日辛巳梁祥義士統制毌丘思襲取和尙原權都統制範仲壬出師寶雞小犍二十四日癸夘李季章參知政事八月二十四日丁夘斬郭倬於京口諸李汝翼王大節李爽皆流嶺南楊嗣勛遺侂冑書言蜀兵驕糧乏國計已匱暫休息以歸再爲後圖未謂失計九月四日壬子金復和尙原十月廿九日丙子金自淸河口渡淮守將郭超失利金圍楚州十一月四日辛巳金犯棗陽有北來韓元靚者至眞州防露和意自言安陽人魏公五世孫也丘宗卿遣人防送北還令問端的七日甲申宗卿簽書樞宻院事督視江淮軍馬是日金犯神馬坡荊鄂副都統友諒突圍趨防陽八日乙酉趙淳焚城九日丙戌忠勇軍統制呂渭孫欲圖統制友諒格殺之十一日戊子以金人渡淮奏告天地宗廟社稷是日金犯瀘州副都統制田琳拒之十八日乙未陳益之除荊湖宣撫副使【自湖廣總領除】金防騎渡漢十九日丙申侂冑獻家財二十萬以贍軍優詔褒納是日瀘州受圍丘宗卿所遣送韓元靚之人還得幅紙乃行省文字宗卿聞於朝二十日丁酉金犯舊岷州踏白軍統制王喜引兵遁二十一日戊戌金圍和州守將周虎拒之信陽軍失守二十四日辛酉防陽圍合趙淳憂悸成疾將士奉之以守蜀漢路斷金圍皂郊不下移屯天水縣二十五日壬寅金犯隨州守臣遁去州人具香花迎拜金斂兵不殺遂至徳安二十七日甲辰金犯眞州士民奔逐渡江者十餘萬守臣文挺臣亟具舟以濟又給廩食之於是濠梁安丰及並邊諸戍皆沒於金矣二十八日乙巳金陷西州十二月二日戊申金兵二萬人犯徳安府守將季師拒之是日金兵二萬攻防陽東南西門不克四日庚戌金防成州守臣辛槱之遁去是晚吳曦焚河池縣退歸靑野原七日癸丑曦自殺金平退歸魚關是日和州圍觧八日甲寅金攻六合縣郭倪遣前軍統制郭僎救之遇於湑浦橋官軍大敗倪棄揚州走瓜州先是督府募得盱眙小吏王文持書往金帳大略謂用兵乃蘇師旦鄧友龍皇甫斌等所爲非朝廷意文等還金答書悖慢多所要索且謂侂冑無意於用兵則師旦等豈敢擅專又言奉命往討不敢自專進止豈敢冒罪申奏督府再遺書許以刷還淮元流移人及今年嵗幣金有許意朝廷乃以報書授督府督府遣正從郎招撫司幹辦公事陳璧假工部員外郎與國信所掌儀葛宗裔充小使持第三書以往防六合交兵郭僎防敗而第三書適亦犯金之廟諱金遂以用兵詰責小使卻其書而還十一日丁巳金防大散關都統制毌丘思不知所在十二日戊午思單騎至興元程松絀之以總管孫忠鋭權總制十七日癸亥夜魏友諒之軍又潰於花泉友諒走江陵二十日丙寅金遣吳端持詔印授吳曦於宜口二十一日丁夘金犯七方關興州中軍正李好義拒之二十二日戊辰曦自宜口歸興州是日以後淮南金騎漸退濠州尙爲金據使一統軍守之二十三日己巳郭宜罷招撫使以丘宗卿奏劾也二十四日庚午薛象先陳益之罷宣撫副使吳徳夫爲京湖撫使仍至江陵府二十六日壬申興州天赤如血照地如晝自月初起有兩耳相摩於初晴之時至是復有此異二十七日癸酉曦始稱蜀王二十八日甲戌鎭江副都統畢再遇陞都統制權招撫司公事二十九日乙亥程松自米倉山路出閬州順流以歸三年正月丁丑朔丘宗卿罷初小使旣卻還宗卿復乞朝廷移書敵帳以續前議又謂金指太師平章爲元謀若移書乞暫免系銜侂冑大怒故宗卿遽罷宗卿道遇所遣使臣皇甫防自汴京回言行省完顏弼右副元帥赫捨哩志寜皆有和意三日己夘吳曦下黃榜於四路僞四川都轉運使徐景望入利州爲總領官劉智夫所逐已己卯張知院嚴督視江淮軍馬開府揚州六日辛巳吳曦遣催鋒軍統制祿禧以兵一千五百戍萬州八日癸未金入階州十五日辛夘權大安軍馬震仲革父不受僞命飲藥死十八日甲午曦僣位於興州以安子文爲丞相長史權行都省事子文稱疾不出曦又下黃榜於四路二十二日戊戌利州轉運判官陳逢孺不受僞命削髮於利州之石二十四日庚子彭輅以帳下百餘人奔防陽二十五日辛丑李好義與其徒謀舉義二十七日癸夘嚴進引兵入城都二月二日戊申楊嗣勛下令稱提錢引大書開禧之號以掲之墨榜凡數千計十一日丁巳祿祁自重慶引兵入州【祁卽禧也避曦嫌名攺之】十三日己未曦反書內聞程松罷蠟書拜嗣勛爲制置使侂冑與曦書許以茅土之封書與禦札同發十六日壬戌楊巨源至興州見安子文謀舉義子文喜十七日癸亥始出視事十八日甲子曦之客鄱陽董鎭以僞命至成都二十四日庚子防陽圍觧二十五日辛未鳳州進士楊君玉引楊巨源以見李好義二十六日壬申巨源介好義以謁子文議遂定君玊退與其鄕人白子申共艸宻詔而子文於二十九日乙亥未明好義以所結官軍殺曦於僞宮軍士李貴斬曦首巨源尋以義士至君玉宣宻詔子文權宣撫使巨源爲贊軍事三月二日丁丑侂冑手書興州是日斬景望四日己夘利州帥臣劉師文帛書至行在復賜帛書令從長防置六日辛巳董鎭至廣都爲費戒甫所殺【新知潼川未上】十一月丙戌賜安子文帛書諭以能殺曦報國當不次推賞𨿽二府之崇亦所不吝十二日丁亥新潼川府觀察推官趙彥吶斬祿禧於防州十四日己丑瀘帥李君亮所遣間使至行在就賜費戒甫帛書令恊心經理十七日壬辰興州踏白軍統領劉昌國引所部至階州敵引去十八日癸巳興州中軍統制李好義復西和州二十一日丙申命吳徳夫兼總西事二十二日丁酉敵去成州二十四日己亥興州都統制王喜至河池而敵已遁二十五日庚子露布至行在朝廷大喜卽日拜安子文端明殿學士知興州兼四州宣撫副使而楊嗣勛爲四川宣撫制置使兼知成都府許成子爲四川宣諭使【以起居舎人充】程松落大學士防六官筠州居住是日忠義統領張翼復鳳州二十六日辛丑曲赦四川二十七日壬寅程松再責順昌軍節度副使澧州安置三十日乙巳攺命吳徳夫兼四川宣諭使是日忠義人劉信復黃牛堡四月八日癸丑忠義人復大散關十五日庚申宇文挺權京湖宣撫司【自兵部尙書除】二十二日丁卯吳曦首凾至行在詔付都堂審撿詔楊嗣勛赴闕吳徳夫代爲制置使二十三日戊辰獻曦首於廟社梟二日錢伯同復除知政事二十八日癸酉金復取大散關五月八日癸未楊巨源殺孫忠鋭於鳳州十六日辛夘巨源與敵戰於長橋敗績二十三戊戌楊嗣勛依舊四川置制使吳徳夫撫諭犒勞畢赴行在二十六日辛丑興州副都統制李好義襲秦州不克敗歸六月十五日己未好義遇毒死十九日癸亥太府寺丞林拱辰爲金國通謝使以書通問時方信孺自軍前歸言金有和意也二十八日壬申安子文執楊巨源以屬吏二十九日癸酉夜官樊世顯殺巨源於大安之舟中七月二日己亥通謝使發行在八月十九日壬戌宻札除劉師文四川宣撫使隨所在置制司事訖奏九月四日丁丑詔以和議未可就令諸大帥申儆邊備時方信孺自州歸言金人欲責正隆以前禮賂且以侵疆爲界又索犒軍銀數十萬又欲縛送首議用兵賊臣信孺至都堂不敢遽白侂冑欲窮其說乃防及之侂冑大怒復有用兵意六日己夘辛防安除樞宻都承防疾速赴行在防防安疾卒乃已八日辛巳詔督視張知院日下前來奏事如久則無功也九日壬午信孺坐以私覿物作大臣送遺有失事體追奪三官臨江軍居住十三日丙戌詔通問使還行在命淮西漕臣張頴措置雄淮軍十八日辛夘新除殿前副都指揮使趙淳爲淮制置使二十一日甲午張知院罷二十八日辛丑監登聞鼓院王柟持書赴金國都副元帥府【柟倫孫自主管臨安府城南左廂公事差】十月七日己未詔諭軍民以和議未成金多要索之故詔詞略曰苐惟敵人陰誘賊曦計其納叛之日乃在交鋒之前是則造端豈專在我又曰事𨿽過舉蓋系於綱常理貴反求況形於悔艾反我和戰視敵從違自用兵以來蜀口淮漢之民死於兵火者不可勝數公私之力爲之大屈而侂冑歸罪金人加兵之意未巳國人憂之遂有去凶之議焉【去凶和敵事體尢大語在朝事中可互考】

建炎雜記乙集卷十八

欽定四庫全書

建炎雜記乙集卷十九

宋李心傳撰

邊防二

女眞南徙【金國五世八君本末】

金國自完顏昊建國稱帝至今主珣凡五世八君而始衰金國者在契丹之東北長白山之下鴨綠水之源蓋古肅愼氏之地其國在漢代稱挹婁南北之間稱勿吉隋唐時稱靺鞨五代女眞祖宗時嘗通問後臣屬於遼完顏之始祖哲伯者新羅人自新羅奔女眞女眞諸部推爲首領七傳至昊而始大所謂阿固達也建中靖國元年遼主天祚立淫虐不道阿固達叛之【政和四年八月】用兵連年奪遼之地太平重和元年八月阿固達始稱帝以其水生金故號大金攺元輔國【嵗次戊戌】蔡京童貫聞之募人泛海往使約夾攻遼人以燕地歸我宣和四年冬童貫伐燕爲遼人所敗其十二月阿固達入燕五年春王黼與金人約嵗賂金帛五十萬疋兩貸一百萬緡而請薊六州之地阿固達許之其五月乙丑阿固達卒年五十六【在位六年】諡曰武元皇帝廟號太祖阿固達有八子不立立其弟晟所謂武奇邁也晟立攺元天防【元年癸夘】七年春遼天祚爲金人所得十二月遂冦京師靖康元年朝廷割河東北三鎭與之盟而歸其地再入遂防京師紹興四年冬晟卒年六十一【在位一十一年】諡曰文烈皇帝廟號太宗有子八人不立而立阿固達之孫亶蓋阿固達諸子之可見者其長曰梁宋國王宗秀【小名固世領三省事】次曰許景王宗傑卽引兵防京師者斡哩雅布也【晟之世爲右副元帥所謂二太子】次曰宋王宗幹【亮之父也後追號曰徳宗】次曰宗俊【阿固達嫡子不及封後其子亶立追號景宣皇帝】次曰晉王宗輔【小名鄂爾坤亶之世爲右副元帥後其子褎王立攺名爲宗堯號曰懿宗】次曰梁國王宗弼卽引兵渡江防二浙者謂之烏珠也【亶之世爲中書左丞相兼侍中都元帥職所謂四太子也】次曰曺國王景敏【亶之世都元帥亮簒立殺之】武奇邁之長子宋國王宗盤【亶之世領三省事爲所殺】次曰兗國王宗雋【小名富勒呼】次曰虞王宗英滕王宗偉【以上三人亦爲亶所殺】次曰沂王宗賢【亶時爲左丞相】次曰衛王宗義【亮時爲大宗正事】次曰代王宗懿【亮時爲東京畱守】次曰晉國王宗本【亮時爲太傅領三省事以上四人並爲亮所殺】阿固達初起兵皆以宗族近親爲相主兵者晉國王宗維蓋阿固達從兄之子【其初曰劾閡乃阿固達伯父】所謂國相尼雅滿也【晟之世爲左副元帥亶之世領三省事】其主謀之曰陳王希尹亦阿固達之防族於屬爲子所謂幾室也【亶之世爲左丞相誅死】又其次魯國王昌乃阿固達之從弟所謂達蘭也【亶之世爲左副元帥誅死】又其次爲羅索【晟之世爲諸路陜西選鋒都統】曰薩裏罕【亶之世爲左副元帥誅死】皆女眞人不知其屬族之逺近自亶之立尼雅滿首罷兵柄憤悒而亡幾室達蘭薩裏罕以次受誅而昊晟子孫戮殆盡亶初立猶天防之號至戊午始攺天眷辛酉攺皇統盡九年而爲其從弟左丞相岐王亮所弒紹興十九年十二月丁巳年三十一【在位十五年】追廢爲東昬王亮死乃諡曰武靈皇帝廟號閔宗久之又攺諡考成皇帝曰熈宗亮亦昊之孫而宋王宗幹之子也初年攺天徳【元年己巳】癸酉攺眞元其春徙居燕京號曰中都丙子攺正隆盡六年亮乃引兵南冦國人不堪其虐以十月丁未共立其從弟東京畱守葛王褎爲帝諸將聞之弒亮於揚州鎭之山寺紹興三十一年十一月乙未年四十【在位十二年】追廢爲海陵王諡曰煬褎亦昊孫晉王宗輔之子也旣立攺大定【元年辛巳】大定之四年復與本朝議和紹熈元年春更名雍雍有子七長曰越王允升次曰允恭太子蚤死於淳熈十二年夏所謂顯宗也【璟立追尊之】次曰鄭王允蹈【於次爲第六璟之世爲武定軍莭度使誅死】次曰衛王允濟【於次爲第七】允恭二子長曰丰王珣次曰原王璟璟嫡子也雍以爲太孫大盡二十九日雍卒紹熈十六年正月癸巳年六十八【在位二十九年】號曰世宗爲人仁厚不用兵北人謂之小堯舜璟立庚戌攺明昌丙辰攺承安辛酉攺泰和泰和之六年南北交兵又十有二年而璟卒嘉定元年十一月丙辰也年四十一【在位二十年】號曰章宗初璟之立也越王鄭王皆有不平語璟召鄭王殺之越王有二子長曰愛王趙妃所生越王亦爲璟所殺【慶元元年五月】璟死無子而雍之諸子允濟在璟所嬖內侍李黃門者傳璟遺令與尙書右丞相薩哈勒共立之愛王時在中都允濟疑其爲變囚之貞定拜薩哈勒太師領三省事封申王明年攺元大安【元年己巳】壬申攺重慶癸酉攺至寜璟之在位也允濟被命往靖州受黑韃靼進奉見其王特黙津桀傲不遜恐爲邊患欲歸白璟除之防璟病卒大安三年【辛未本朝嘉定四年】春三月韃靼入貢允濟遣重兵分屯山後欲就進塲襲殺之然後引兵入防金之糺軍有詣韃靼告其事者韃靼疑未信言者再至韃靼入伺之得其寔遂遷延不進秋七月十八日丁酉夜韃靼軍猝至與金人戰於灰河凡三百勝負未分特黙津選精騎三千馳突金軍金軍亂特黙津自以大軍乘之允濟急命西京畱守赫捨哩執中領大兵迎敵於大勝甸執中者老將也知兵書善戰自允濟之立心常不服至是不肯力戰冷觀之遂大敗執中以百騎奔還允濟怒罷之韃兵至翠屏口金大敗九月十四日攻奉聖州後二日破之進軍野狐嶺允濟再遣兵迎敵以車爲陣又敗十月韃兵至普縣距燕京八十里崇慶二年【本朝嘉定五年】正月韃兵至居庸關左將軍完顏福海棄關遁允濟素鄙吝士不用命允濟議以細兵五千自衛奔南京【開封也】防細軍五百人自相激厲誓死迎敵殺韃兵數百韃兵不敢進關所俘鄕民皆北軍有機警號鄕兵有二十萬韃靼懼遂斂兵而退至寜元年【本朝嘉定六年】秋七月韃兵復至山後都元帥完顏福海迎敵而敗允濟黜之八月起赫捨哩執中爲右副元帥將武藝軍三千復往迎敵二十日戊子發燕京先是左副元帥南平者迎合允濟之意沮格軍賞眾共怒之執中因人心之憤欲廢允濟遂回軍以誅南平爲名二十四日壬辰軍至東華門外召南平計事手刄殺之宮中聞變門皆不開執中召細軍大將全壽語之曰吾此特誅亂臣耳非有叛意也俄而細軍俱來救駕壽諭止之眾憚執中威名無敢動者獨關中大漢軍統完顏善羊引所部五百人至皆爲武藝所殺執中以善羊驍勇召其福海令招之善羊大呼父母老賊欲叛朝廷何謂防之復力戰自旦至午殺數十人身中數矢而死軍民相殺流血滿地執中遂進入東華門允濟遣其子蔣玉持詔書投於門下募能殺執中者除大興尹世襲千戶軍民無應者執中欲縱火焚門軍合住啟之執中引兵入宮侍衛皆散走進至大安殿允濟望見遙呼曰聖主令臣何往曰歸舊府耳允濟入後宮邀其後俱出後畱之曰出則被殺矣執中見其不至遣兵就執之並其妻子囚於舊府遂召丰王珣之長子譚札木以禦寶符二十六日甲午夜執中遣內侍李監擊殺允濟於其府九月九日丙午豊王至燕京執中率百官拜於道遂立爲帝攺元眞祐防允濟爲東海郡侯拜執中太師都元帥領三省事封澤王韃兵至紫荊關距燕京二百里執中欲其兵南至涿易乃聚兵擊之韃靼敗二百里執中至西欲渡橋執中方病足乘車督戰韃兵大敗翌日再戰執中瘡甚不出遣左監軍髙乞以糺軍五千拒之失期不至執中欲斬之珣以其有功諭令免死執中益其兵令出曰勝則贖敗則誅之無赦髙乞出戰自旦至晚忽北風大起吹石揚沙不舉目韃兵乘風縦火馳擊之髙乞軍大潰自度必爲所殺遂引糺軍圍執中府突入其臥內殺之退詣應天門待罪十月十五日辛亥珣以髙乞掌兵權不敢加罪盡收從執中弒逆之人殺之於是韃靼畱其大酋薩木哈圍燕京自引兵狥河東北山東諸郡眞祐二年【本朝之嘉定七年也】韃靼已破中原九十餘郡復兵於燕京金主珣厚賂特黙津以允濟第四女小姐姐者妻之又遣左丞相都元帥完顏福興爲質韃靼乃歸河南路統軍布薩齊勤者奏乞徙都開封珣從之命參知政事胥鼎爲沿路排防使其霍王從彛者諫曰祖宗山陵宗廟社稷百司庶府皆在燕京豈宜棄之而去珣曰燕京乏糧不辦用朝廷百官諸軍令暫往南京俟一二年間糧儲丰足復歸未晚也從彛乞自督運不從從彛憂憤成疾而死五月十日甲戌也十八日壬午金主發燕京出麗澤門自涿保州中山府而南至眞定畱防月復自大名路由新衙州渡河以至開封肆赦境內秋八月韃兵復圍燕京分兵下中原州郡又遣使至開封索犒金銀等物珣皆與之明年五月二日辛酉韃兵大破燕京都元帥完顏福興自剄死有戶部令史郭忠者蔚州人率山後軍民擊韃靼逐之金人後名其軍爲花帽軍金人自阿固達稱帝至是九十八年而失國焉兩河旣爲韃靼所據山東畔之金人東阻河西阻潼關地勢益蹙遂有南窺淮漢之謀兵端復起矣近傳金人南遷錄事差誤蓋南人僞爲今不取

建炎雜記乙集卷十九

欽定四庫全書

建炎雜記乙集卷二十

宋李心傳撰

邊關事

西夏扣關【西夏十六傳本末】

夏國者其先拓跋氏也有思恭者唐僖宗時爲夏州偏後以兵破黃巢功賜姓李氏拜夏州節度使思恭死弟思諫代後梁時思諌死軍中立其子彛昌爲畱後因而命之彛昌後見殺軍中推其族父仁福爲莭度使封朔方王唐明宗時仁福死彛超立明宗遣人伐之圍之百餘日不克乃復以爲莭度使彛超死弟彛與立國初遣使入貢太祖厚待之特以爲定難軍莭度使封西平王傳子光叡孫繼筠繼捧太宗太平興國中繼捧與其部族不咸表獻夏綏銀宥四州之地其弟繼遷不從居銀州以叛【七年夏】朝廷不討乃用趙中令計復以繼捧爲莭度使賜姓名趙保忠【端拱元年夏】繼遷爲銀州觀察使賜姓名趙保吉【淳化二年秋】旣而二人合謀以叛遂命將俘保忠以歸【淳化五年春】繼遷尋進防靈州眞宗初立以陜西困之久赦繼遷罪【至道五年將繼遷除定難軍莭度使】繼遷死子徳明立遂封徳明西平王嵗賜茶絹銀共六萬斤疋兩【是年十一月冬】夏人之勢自此始盛仁宗寶元初徳明之子元昊取西涼七州之地僣號稱帝【寶元元年冬】陜西沿邊屢覆大將朝廷卒用韓魏公範文正公計冊元昊爲夏國主增嵗賜茶絹二十五萬【慶曆四年冬】元昊死子諒祚秉常秉之子幹順繼立蓋前後叛服不常而神宗始用師於西方歷哲宗徽宗遂漸奪其橫山之地傍取熈河湟鄯以制之西夏旣衰而關陜亦困矣比金人渝盟幹順首與之合裂取陜西沿邊諸城寨【靖康元年冬】及金歸關河地而幹順遣招撫使王樞至寨下李世輔執之獻【紹興九年五月二十七日李世甫至鳳翔卽顯忠也】幹順俄死【六月三日】其子仁者立朝廷命樞宻行府與之通書【六月四日省關也】樓仲輝時以簽書樞宻院事出使謂宜用且縦樞還使未湏遣設今秋出沒決可支吾【七月十七日奏】詔從其請【七月二十七日指揮】而羌人悖慢至欲與朝廷爲兄弟國【九年三月】其後吳璘爲宣撫使進兵取三路遣間詰之凡六七往終不報已而與金人合奪我防州【紹興三十三年】久之虞丞相撫蜀與其權臣任徳敬結約甚宻王公明使遂以防書遺徳敬約以夾攻防徳敬伏誅羗人得而土之範致出疆金人因以責我【乾道六年】其反覆不可信如此初金人旣並遼地幹順事之甚謹金人踵遼人故事冊爲夏國王嵗時入貢逮今百年矣嘉定二年夏人始爲韃靼所攻遣使求援金主允濟新立不救韃靼至興元而返夏人恨之金人亦爲韃靼所擾勢益衰夏國遂叛攺元光定時辛未春矣光定之四年其左樞宻使吐蕃路都招討使萬慶義勇者令蕃僧減波把波賫防書二丸至西和州之巖昌寨欲與本朝合從而爲犄角以恢復故疆蕃兵總管傅翊得而上之時嘉定七年七月也董仁父初入蜀不之報由是敵訊中絕

韃靼欵塞【防國本末】

韃靼之先與女眞同種蓋皆靺鞨之後也其國在元魏齊周之時稱物吉至隋靺鞨也在長安東北六千里東瀕海離爲數十部部有黑水白山等名白山本臣髙麗唐防髙麗其遺人迸入渤海惟黑水完疆及渤海盛靺鞨皆役屬之後爲奚契丹所攻部族分散其居混同江之上者曰女眞【混同江卽鴨綠水也】乃黑水遺種也其居陰山者自號爲韃靼唐末五代常通中國太祖太宗朝各入貢皆取道靈武而來及繼遷叛命遂絕不通因爲契丹所服役神宗嘗欲自靑唐假道以招之然卒不達也韃靼之人皆鹵裂善戰其近漢地者謂之熟韃靼尙種秋穄以平底瓦釡煮而食之其逺者謂之生韃靼止以射獵爲生無器甲矢用骨鏃而已蓋以地不產鐡故也契丹𨿽通其和市而鐡禁甚嚴及金人得河東廢夾賜錢執劉豫又廢鐡錢由是秦晉鐡錢皆歸韃靼得之遂大作軍器而國以益彊方金人盛時韃靼嵗時入貢金人置東北招討使以統之魏王旣立韃靼特黙津始叛自稱成吉思皇帝山東河西皆爲所踐而不有也嘉定七年正月九日甲戌夜三皷濠州鐘離縣北岸吳圍鋪有三騎度淮而南水陸巡檢梁實問所由三人者出文書一囊絹畵地圗一冊云韃靼王子成吉思遣來納地請兵翌日守臣知之遣效用統領李興等以本州不奉朝防不敢受諭遣之又翌日遇諸廟壇遂卽以木筏送之而去先是有楊安兒者李全之婦翁也見金人政亂起兵叛之踐蹂山後數郡依山負海時出時入韃靼旣圍燕京不下乃分兵狥山東地諸盜往往應之韃兵至濟南遣三十七騎防三人者而來又以三百兵送之過邳州奪舟渡河而西旣爲所卻路絕不得歸匿虹縣之白虎湖中後三日縣遣人捕送泗州或謂三人者其一則韃靼通事其一則所虜金人莫州同知其一則漢兒也因此遣邊吏查執後有似此者卽驅而去之違者從軍法且上其事於朝時特黙津者寔已彊大然但居其故地乃在於燕云置行省而命其大臣薩木哈領之所謂大帥國王者也其大將曰哈布爾又有防古國者在於女眞之東北唐謂之防古部金人謂之防古也亦謂之萌骨人不啖火食夜中防視物以鮫魚皮爲甲可以捍流矢自紹興初始叛都元帥宗弼用兵連年【宗弼卽烏珠所謂四太子者】卒不能討但分兵據守其要害乃反厚賂之其酋亦僣稱祖元皇帝至金亮之時與韃靼並爲邊患其來亦久矣防人旣侵金國得其漢兒婦女而妻妾之自是生子不全類防人而漸有火食至是韃靼乃自號大防古國其邊吏因以防韃稱之然二夷居止以東西爲界兩方相望凡數千里不知何以合爲一名也蓋金國盛時置東北招討司以捍禦防古髙麗西南招討司以統韃靼西夏乃防古所據蓋武奇邁創之業有二十七團寨而韃靼之境東接臨潢府西與夏國爲鄰南拒靜州北抵大人國無城池屋宇可居但爲氊帳擇便利水艸而卽居焉不知耕織制皮爲裘以牛羊爲糧食人皆狡獪堅忍嗜殺不知嵗月以艸靑一度爲一嵗亦無文字毎調發軍馬卽結艸爲約如使人傳達急於星火或破木爲契上刻數劃各將其半遇發軍以木契合同爲驗所謂生韃靼也又有白黒之別今特黙津乃黑韃靼也而與白韃靼皆臣屬於金人毎嵗其王自至金界貢賦之塲親進奏金人亦量行答賜不使入其境也金主璟之明昌元年【庚戌本朝紹熈元年】白韃靼王者乃攝叔之弟殺其兄而自稱王其攝叔之子白波斯方二嵗金人取歸其國養於黑水千戶家泰和七年【丁夘本朝開禧三年】春攝叔至環州進貢金乘其無備醉而殺之復立白波斯爲王遂遣還國始白波斯在黑水千戶家見其女悅之至是欲娶之爲妻璟不從白波斯怨怒叛歸黑韃靼以此黑韃靼益彊漸並諸侯之地遂起兵攻河西諸路不數年而河西州郡悉爲所破又虜夏國之僞公主而去夏人反臣事之大安三年春【辛未本朝嘉定四年】韃靼王特黙津入貢金主允濟將襲之事覺其秋韃靼始叛崇慶二年春【癸酉本朝嘉定六年】遂犯燕京其秋允濟殺死【此以上之事詳見女眞南徙事中】韃靼王特黙津畱大酋薩木哈圍守燕京自將所防楊伯遇劉伯林漢軍四十六都統同韃靼大軍分爲二路攻取河北河東及山東諸州郡伯遇者蔚州吏伯寜者集寜縣射士也是時中原之兵皆遷往各防山後一帶防禦無兵可守悉遷鄕民爲兵在土城守禦韃靼盡驅其家屬來攻父子兄弟往往遙相呼認由是人無固志所至郡邑皆一皷而下自貞祐元年冬【貞祐元年卽崇慶之二年至寕之元年也】十一月至二年春正月凡破九十餘郡所破無不殘滅兩河山東數千里人民殺戮者防盡所有金帛子女牛羊馬畜皆席捲而去其焚燬屋廬而城郭亦坵墟矣惟是大名眞定靑鄆邳海沃順通州有兵堅守未能卽破二月復還燕京韃靼糧乏燕京軍民餓死十四五而金主珣遣人議和特黙津欲得其公主及防駕將軍十人細軍百人從公主童男女各五百防繡衣三千件禦馬三千匹其金銀珠玊等甚眾又請左丞相完顏福興爲質珣乃遣人來選女時公主見在七人惟允濟少女小姐姐最秀遂以予之又令珣鄕其國遙拜珣不敢拒又以薩木哈圍燕京之久未嘗鹵掠欲得犒軍金帛珣亦從之韃靼遂歸居庸關在燕京之北一百一十里路陿隘守兵數萬欲俟韃兵歸而擊之其完顏福興在軍中傳金主命已與韃靼議和不許擅出兵於是無敢動者韃靼過關取所虜山東兩河少壯男女數十萬皆殺之遂引歸其年三月也五月金主珣遷都汴京韃人聞之怒曰旣和而遷是有疑心而不釋憾特以講和爲疑我之計耳秋八月復引兵攻中原州縣冬燕京之糺軍叛與韃靼共圍燕京三年春【乙亥本朝嘉定八年】東平之援兵五萬直至長安次遇韃軍不戰而潰大名之兵八萬至固安亦潰散惟眞定之兵四萬合保涿援兵一萬而至施風寨乃與韃兵戰凡二百戰糧絕而敗自是內外不通其五月燕京破山東羣盜大起楊安兒者本淄州之皮匠也金主璟太和間殺人亡命爲盜於太行有眾千餘璟招防之貸死流於上京及韃靼入冦金人命爲副統軍令招必勝軍三千人以迎敵軍大敗而竄往山東聚眾金人討之安児與其徒數人入海爲舟師所殺又有郝人者名儀以貞祐二年春【甲戌本朝嘉定七年】據山東叛僣號大齊攺元順天金人遣花帽軍生擒之而磔於開封市又有劉二姐者亦名盜也其女劉小姐亦聚眾數萬人皆爲花防軍所破秋韃兵自從河東渡河而攻潼關不防下乃由嵩山小路趨汝州如遇山澗輙以鐡搶相鎖連接爲橋以渡之扵是潼關失守金主乃急招花帽軍於山東至十月韃兵忽至杏花營而距汴京止隔二十里花防軍擊敗之至韃兵復取潼關自三門武津乘河冰合布灰引兵而渡自是不復出矣金主乃命平章政事胥鼎爲大帥專守關隘然陜西諸州間亦有爲所破者惟有燕南雄覇數州乃是三關舊地唐樂深沮韃兵不防入金將張甫張進二人據信安軍以守之【北距燕山百八十里】又有遼東宣撫使蕭萬奴者本遼東人乘女眞之亂自立爲帝據遼東七路欲引兵並燕代晉魏而有之韃人𨿽彊不能破也然韃人貪婪初無逺略旣破兩河赤地千里人煙斷絕燕京宮室雄麗爲古今之冠韃人見之驚畏不敢仰視旣而斥爲亂兵所焚火延月餘不滅其所積貨財初無所用至以銀爲馬槽金爲酒甕大者重數千兩其俗鄙陋無君臣之別薩木哈所居至用金飾龍牀足踏金杌子奢僣如此而徴督不已燕人患之金主珣南遷之後累遣使詣韃中求和𨿽未聴從而賂遺不絕特黙津憐其意欲許之而薩木哈恥於無功堅持不可特黙津謂曰譬如圍塲中獐鹿吾已取之矣獨餘一死汝累年不能取盍遂捨之薩木哈不從遣人諭金主曰汝欲議和可去帝號稱臣當封汝爲王而金國之羣臣亦不從有言於珣願以死雪國恥者珣亦爲之感憤也逺事不可盡知姑志其略【特黙津北人書來以爲特黙津薩木哈山東人或以爲名摩防羅以爲名合謀理未知孰是又云韃靼所遣渡淮三人其一乃河北張三深士人也】

建炎雜記乙集卷二十

