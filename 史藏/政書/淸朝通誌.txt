《淸朝通誌》一百二十六卷﹝淸﹞髙宗敕撰

●皇朝通誌卷一

氏族略一

○氏族略一

﹝臣﹞等謹按鄭志氏族略以二類敍得姓受氏之原附以四聲綴以總論旁羅古今綦辧且博𨿽炫多聞而廣附會在所不免然伊古姓氏巳備見於此矣恭惟我國家肇興東土受姓自天帝統旣尊皇支益衍謹志國姓於卷首以昭億萬年之鴻業至國初時攀龍附鳳之眾奔走後先或舊屬編氓或舉族內附首編滿洲八其次列蒙古八期建師設長制度釐然有條不紊迨皇上禦極之初軫念族姓日繁不有成書將無以知世徳所自爰命廷臣編輯八旗氏族通譜表以地系以名官階勛績與八旗列傳相爲表裏於是名位世系昭然可考今以通譜所載考諸往史滿洲氏族見於金史者什之三蒙古氏族見於元史者什之一蓋閱世旣遠以姓爲氏者或數典未忘而以地爲氏者往往混淆莫辧故通譜於瓜爾佳氏載某與某同族凡二十餘條於納喇氏著別族之有三於佟佳氏聯漢軍而爲一謹嚴詳晰玆皆甄載篇中若夫記載之體前纂五朝續志於遼金元分部姓二條今通譜中之以地以姓著者多寡懸殊難以分載爰仍通譜次序編分卷帙約存其略其部姓之見於金元者加案聲明繼以滿洲旗分內髙麗尼堪臺尼堪撫順尼堪等姓其漢人希姓依五朝氏族例續補昭代人名而以總論綴於其末凡賜氏攺氏等分爲八類以仍前志之例﹝臣﹞伏讀聖制八旗氏族通譜序諄諄訓迪有云前之人旣以忠實勤勞覆幬其後嗣凡玆食舊徳而服先疇者其何以無隳厥緒大哉王言益曉然於氏族之書關系世徳湻風者非淺鮮也謹臚載大略以彰我朝之族望以備一代之典章爲書凡十卷云

國姓

△國姓

愛新覺羅氏我朝先世發祥於長白山山之東有布庫哩山下有池曰布勒瑚裏相傳有天女三浴於池浴畢有神鵲銜朱果置季女衣季女取而吞之遂有身尋產一男生而能言體貌奇異及長母告之故命曰汝以愛新覺羅爲姓天生汝以定亂國其往治之汝順流往卽其地也與小舠乘之母淩空去子乘舠順流至河步登岸端坐其上時有三姓爭雄長日構兵讎殺有取水河步者見而異之歸語眾眾走視問所自語姓名如母命且曰我天女所生定汝等之亂者眾驚日此天生聖人也乃交手舁之歸三姓遂之女妻之奉爲國主其亂遂定於是居長白山東鄂多理城國號滿洲傳至肇祖原皇帝居呼蘭哈達山下赫圖阿拉地二傳至興祖直皇子六傳位四子景祖翼皇帝居赫圖阿拉地稱寧古塔貝勒子五傳位顯祖宣皇帝爲第四子初景祖才智過人兼長子禮惇英勇盡數五嶺東蘇克蘇瑚河西二百里內諸部由此遂盛再傳至太祖髙皇帝太宗文皇帝聖聖相承創建帝業垂億萬年無疆之統云

﹝臣﹞等謹按愛新覺羅氏國語以金爲愛新覺羅乃姓也滿洲系滿珠之轉音亦稱曼珠我朝龍興東土每歲西藏獻丹書稱曼珠師利大皇帝曼珠華言妙吉祥也當時滿珠之鴻號萬里同符矣至朱果發祥早膺天眷而肇祖光復以後寖熾寖昌歷興祖景祖顯祖以及太祖髙皇帝瓜綿椒衍本支實蕃逮太宗文皇帝天聰八年詔宗人自興祖直皇帝出者爲六祖後免其徭役九年詔太祖庶子稱阿哥天潢宗派以顯祖宣皇帝本支爲宗室系黃帶六祖子孫俱稱覺羅系紅帶以別之乾隆四十七年九月奉諭宗室王公之子孫均照例恩給官爵其餘閒散一槪給與四品頂帶四十八年正月賜宴幹淸宮宗室與宴者共二千人禦制幹淸宮大宴宗室聯句詩紀其盛焉敬惟太祖子孫至現在褚英支下之賜名奉福奉壽凡十一世興祖而下至現塹覺羅卑幼凡十四世天潢蕃衍無疆惟庥我皇上古稀平格五代一堂洵互古莫與比隆矣宗室覺羅之外有民覺羅氏其族屬之眾者冠以地名如伊爾根舒舒西林通顏之類散處者上加民字以不同於國姓也【民覺羅各氏並見後卷】若夫聖祖神宗鴻謨大烈舉世其仰日月之光華而宗室王公之賢者勛緒自具國史宗支別見帝系玆不備載云

皇朝通誌卷一

●皇朝通誌卷二

氏族略二

○氏族略二

滿洲八旗姓一

△滿洲八旗姓一

﹝臣﹞等謹按鄭樵通誌氏族略祇詳受姓原始而不臚載人名蓋統古初以迄唐宋勢不能備書也玆恭纂皇朝氏族自應傲八旗氏族通譜之例每姓俱系以人惟是我國家數百年來休養生息人才蔚起支族繁衍其間名登仕籍者不勝臆列謹擬於國姓而下凡後族尙主開國戰功及位躋一品爵列五等者咸爲登載外此不及格者不能徧錄其以勛績賢能特予謚法名人祀典者𨿽平等官職自應采入若僅襲世職膺髙位而別無事功或罹罪譴𨿽洊歷貴顯亦從刪節此又微寓變通之義而非盡以名位拘也至姓氏前後次序悉照八旗氏族通譜恭載其有滿洲蒙古姓氏通譜未載而見於八旗通誌及各旗檔冊者並爲附載另立一卷所載之人無多名位不以格拘庶氏因人著人以氏存二者並行不廢云

瓜爾佳氏【散處蘇完葉赫訥殷蜚悠城安褚拉庫尼瑪察瓦爾喀費徳裏哈達烏拉呼爾哈嘉通阿等地方索爾果鑲黃旗人原系蘇完部長有子十人其族最盛費英東其次子也國初隨父率五百戶首先來歸

太祖髙皇帝嘉之授一等大臣以孫女降焉徵瓦爾喀國取噶家路悉收降人以歸又徵安褚拉庫路取屯寨二十餘處值烏拉國發兵萬人要諸路復大敗其眾又取撫順縣明兵來援督諸軍大破之後從徵烏拉及葉赫皆克其城授一等子任都統崇徳中追封直義公配享

太廟順治中定爲開創第一功臣加世職三等公雍正中加封號信勇公納海費英東次子授備禦駐防千山地方有追亡殺賊之功後在旅順口陣亡贈三等輕車都尉祀昭忠祠其子顧素襲職從徵錦州敗松山援兵又連敗洪承疇十三萬眾徵福建破海寇鄭成功兵敍功授三等男索海費英東第六子任刑部尙書圖賴費英東第七子由廢員從徵錦州擊卻寧遠援兵又徵北京連破明總兵滿桂兵授騎都尉後取大淩河敗明監軍道張春兵徵山東擊敗吳三桂八千餘眾連克四城授三等男

定鼎時以步戰破賊李自成營復追至慶都敗之封三等公又攻拔太平府城擒福王晉封一等公後徵福建擊黃鳴駿等於仙霞關十五戰皆捷下泉州府等十城殺唐亡朱聿釗及方國安等降其眾八千餘人以病卒於軍謚昭勛配享

太廟其子頗爾噴襲爵任領侍衛內大臣圖賴之曾孫瑪爾泰由都統署川陜總督瑪爾薩任內大臣授參贊大臣徵準噶爾陣亡贈騎都尉兼一云騎尉其子惇住襲職署建寧鎭總兵官從徵金川有功後在木克什陣亡贈三等輕車都尉並祀昭忠祠又費英東元孫兆徳襲三等公任都統其弟哈達漢任都統議政大臣領侍衛內大臣兵部尙書郎格費英東第七弟任尙書議政大臣衛齊費英東第九弟授騎都尉徵呼爾哈收獲五百戶又攻克遵化州有功授三等輕車都尉預十六大臣之列任八門總管謚端勤卓普特衛齊次子由佐領徵黑龍江有功授云騎尉後圍錦州敗杏山松山兵又從徵杭州海寧平湖松山等處後徵湖廣克王公嶺敍功授三等男加二等男任都統鰲拜衛齊第三子由佐領從徵錦州有功後由大同入邊克得勝堡大兵徵皮島鰲拜鼓勇先登克之授三等男

賜巴圖魯號圍錦州洪承疇率吳三桂等十三萬眾來援

太宗文皇帝親統大軍往禦鰲拜等益奮勇進擊大破之吳三桂等夜遁鰲拜復追殺其馬步兵過半敍功授三等子晉封一等侯統兵駐防大同總兵姜瓖叛督官兵破其營斬獲殆盡晉封二等公加少保受

世祖章皇帝顧命爲輔政大臣

特賜一等公加太師其軍功所得二等公令其子納穆福承襲任領侍衛內大臣後鰲拜緣事獲罪

聖祖仁皇帝追賜一等男以其親弟巴哈之孫蘇赫承襲

世宗憲皇帝復賞還一等公爵又加封超武公令其孫達福承襲隨徵準噶爾陣亡贈騎都尉祀昭忠祠巴哈由頭等侍衛從徵陜西湖廣四川等處及追殺流寇有功授一等輕車都尉晉一等男任內大臣其次子蘇爾達任領侍衛內大臣謚恪禧第七子訥爾都系和碩額駙第八子卦勒察任領侍衛內大臣揚善鑲白旗人費英東之侄授騎都尉擢置十六大臣之列取大淩河時以軍功授三等輕車都尉其曾孫穆賽任都統元孫邁祿任都統宜蓀揚善次弟以軍功擢置十六大臣之列任兵部尙書謚襄壯吉蓀揚善第三弟任禮部尙書其子蘇丹由護軍參領從徵湖廣陣亡贈云騎尉孫邁圖由云騎尉從徵吳逆擊敗僞都督郭應福等兵後徵廣東陣亡贈騎都尉元孫伊成額由騎都尉從徵準噶爾陣亡贈三等輕車都尉並祀昭忠祠烏賴鑲黃旗人亦費英東之侄由廢員從徵山東連敗太監馮永盛兵又擊敗流賊二十萬眾授二等輕車都尉晉二等男任都統其孫布爾賽任都統從孫南太由佐領從徵準噶爾陣亡贈云騎尉祀昭忠祠車克鑲白旗人費英東同族由前鋒侍衛圍錦州連敗洪承疇兵又擊敗流賊二十萬眾授一等輕車都尉任戶部尙書握內祕書院大學士加少師謚文端其弟色克任都統郭邁鑲黃旗人費英東同族任內大臣烏巴海正黃旗人國初來歸授騎都尉徵瓦爾喀俘獲多人徵烏紮拉及阿庫裏尼滿等處獲其戶口以歸授一等輕車都尉又以徵額赫庫掄有功授三等男後率寧古塔兵追獲叛亡授三等子任寧古塔將軍嘉隆阿正白旗人授云騎尉於延安府追擊流賊陣亡贈三等輕車都尉祀昭忠祠其從孫瑪賴授二等男邁堪正藍旗人授一等輕車都尉任散秩大臣謚勤順其侄富達理任三等侍衛贈一等輕車都尉謚忠貞常鼎正藍旗人邁堪同族任吏部尙書倭赫正藍旗人邁堪同族國初來歸任禮部尙書加太子太保丹岱正藍旗人邁堪同族任杭州將軍鄂泰正白旗人國初來歸由廢員從徵有功

賜巴圖魯號徵江西攻克九江府徵陜西招撫王輔臣有功授騎都尉兼一云騎尉任副都統海音布正黃旗人國初來歸由閒散從徵薊州克之

賜巴圖魯號授二等輕車都尉任城守尉永貴正黃旗人由騎都尉從徵福建陣亡贈一等輕車都尉祀昭忠祠阿拉穆正黃旗人國初來歸由佐領從徵松花江俘獲多人後追擊流寇陣亡贈云騎尉祀昭忠祠其子安珠瑚襲職從徵浙江舟山有功授二等輕車都尉任寧古塔副都統擢奉天將軍瑪爾圖正黃旗人阿拉穆同族任戶部尙書其弟瑪爾吉順治王辰進士殿試第一甲第一名任兩江總督尋謂刑部侍郎奉

命徵廣西招撫吳逆之僞總兵等五十五員後奉

旨在步軍統領上行赴其侄賡額任兵部尙書巴林鑲黃旗人國初來歸由閒散攻深州城奮勇先登陣亡贈騎都尉祀昭忠祠達蘭正黃旗人國初來歸由閒散攻克永平府城授云騎尉後徵朝鮮陣亡贈騎都尉祀昭忠祠武魯理由護軍校從徵貴州同兵時遇海寇鄭成功兵擊敗之授云騎尉後徵湖廣陣亡贈騎都尉祀昭忠祠達色正黃旗人任都統領侍衛內大臣烏巴海正白旗人國初來歸授前鋒校從徵湖廣陣亡贈云騎尉祀昭忠祠石國柱正白旗人

太祖髙皇帝取廣寧國柱偕弟天柱廷柱舉城迎降授輕車都尉屢從徵伐有功授三等男擢工部尙書其孫賽音達禮任都統石廷柱以獻城功授三等輕車都尉取囊努格時奮勇克敵授三等男從徵察哈爾及旅順口有功又擊敗松山杏山兵招撫昌平懷來等州縣太原等府累授至一等子晉三等伯後圍大同敗澤州賊兵三千又攻克渾源州汾州府等五城晉一等伯任兵部尙書京口鎭海將軍加少保贈少傳謚忠勇其子華善系和碩額駙任內大臣定南將軍石琳任兩廣總督孫石文炳任福州將軍石文晟任湖廣總督石文英石文昌俱任都統石文焯任體部尙書曾孫穆赫麟觀音保俱任都統紮爾泰正白旗人任都統諾倫鑲黃旗人任綏遠城將軍勞薩鑲紅旗人世居安褚拉庫地方國初來歸由閒散攻克遼東授三等輕車都尉取大淩河屢擒敵哨徵錦州擊敗明監軍道張春兵授三等男

賜碩翁科洛巴圖魯號圍錦州擊敗松山兵又破明兵八千餘眾授二等男後擊洪承疇陣亡贈三等子謚忠毅其子程尼襲三等子晉封一等伯授議政大臣後徵湖南陣亡加贈一云騎尉謚誠介並祀昭忠祠羅壁勞薩之弟由佐領圍錦州屢敗杏山松山兵又破洪承疇三營兵

定鼎時擊敗流賊二十萬眾招撫鳳翔等五府加授一等輕車都尉晉封二等公授議政大臣加少保其元孫欽拜任綏遠大將軍謚肅敏額洛圖欽拜之侄任奉天將軍殷泰鑲紅旗人任川陜總督謚淸端尼唐阿鑲藍旗人世居尼瑪察地方國初率兄弟同裏來歸設佐領使統之其弟尼努授騎都尉其子根特襲職

定鼎時敗流賊二十萬眾加一等輕車都尉徵山西攻克芮城縣又敗李建泰郭宗傑等二萬餘眾績徵湖南敗孫可望兵於分山路口敍功授三等男徵浙江恢復舟山授一等男任都統議政大臣謚襄壯祀賢良祠常綬鑲藍旗人任禮部尙書紮爾赳鑲藍旗人世居瓦爾喀地方原系本處部長國初率百戶來歸編佐領令其子顏布埋統之井授騎都尉從徵沈陽陣亡贈二等輕車都尉其曾孫噶達渾由佐領從徵陜西在平涼府擊王輔臣兵陣亡贈云騎尉並祀昭忠祠新泰鑲紅旗人紮爾赳同族任都統吉哈理鑲白旗人由前鋒侍衛從徵準噶爾陣亡贈云騎尉祀昭忠祠格思特鑲白旗人由前鋒參領從徵浙江舟山有功後徵厄魯特噶爾丹陣亡贈騎都尉加副都統職銜祀昭忠祠俄孟額鑲藍旗人世居瓦爾喀地方國初率族眾來歸設佐領使統之預十六大臣之列授二等輕車都尉其元孫法喀任都統謚勤恪其從弟滿福任都統徵沙喇斯瑪呼斯陣亡謚勤毅祀昭忠祠額爾必赫正白旗人國初來歸由閒散從徵大同攻左衛首先登城力戰陣亡贈騎都尉祀昭忠祠阿士熹鑲紅旗人也居長白山地方任兩江總督托木星阿正白旗人由護軍參領從徵福建陣亡贈騎都尉祀昭忠祠扈圖正月旗人世居蜚悠城地方國初來歸由護軍校從徵福建克汾水關後徵湖廣敗楊勇等兵三千餘眾又攻曹縣首先登城克之授云騎尉任護軍統領其子奇爾薩襲職任都統徳福鑲紅旗人由前鋒侍衛從徵準噶爾陣亡贈云騎尉祀昭忠祠巴山鑲黃旗人世居哈達地方由佐領從徵山東敗太監馮永盛兵梯攻巨鹿縣克其城加一云騎尉又擊敗流賊兵授三等輕車都尉加至三等男後駐防江寧以防守功授二等男其子舒恕襲職從徵陜西擊敗王輔臣兵續徵雲南有功授一等男其從弟布克沙由參領從徵皮島首先進擊圍錦州敗松山杏山援兵奪其纛又破洪承疇三營兵徵山東取蒙陰沂水二縣後追騰吉斯敗土謝圖汗及碩羅汗兵授一等輕車都尉任戶部侍郎副都統其子貴福由二等侍衛從徵雲南攻沅江府克其城後徵江西陣亡贈云騎尉祀昭忠祠葉成額娘白旗人也居葉赫地方任刑部尙書蘇巴泰正黃旗人由閒散從徵山東攻濟南府首先登城克之

賜巴圖魯號授騎都尉圍錦州擊敗松山杏山援兵加至一等輕車都尉兼一云騎尉明愛正藍旗人國初來歸由閒散從徵大同攻左衛首先登城力戰陣亡贈云騎尉祀昭忠祠其子尙吉圖襲職從徵四川屢敗賊張獻忠馬步兵徵山西江西湖廣等處均有功授二等輕車都尉任副都統滿都埋鑲黃旗人也居烏拉地方由護軍從徵朝鮮奪船有功圍錦州敗洪承疇十三萬眾授二等輕車都尉任內大臣其侄三泰任禮部尙書協辧大學士議政大臣謚文恭多鼐鑲白旗人國初來歸設佐領使統之以從徵哈達功授二等輕車都尉擢置十六大臣之列其侄索渾任都統額黑瑪庫正白旗人由三等侍衛從徵福建擊海寇於廈門陣亡贈云騎尉祀昭忠祠其侄珠滿襲職從徵江西續徵雲南均有功授騎都尉兼一云騎尉任荊州將軍巴喀正紅旗人由前鋒參領從徵準噶爾陣亡贈云騎尉祀昭忠祠圖赫特正藍旗人由三等輕車都尉從徵湖廣陣亡贈二等輕車都尉祀昭忠祏齋山正白旗人世居訥殷地方由二等輕車都尉從徵福建陣亡贈一等輕車都尉祀昭忠祠海蘭正白旗人任都統葉楚鑲黃旗人任內大臣烏理戡正白旗人世居費徳裏地方國初來歸授卞倫章京值葉赫等九部來侵奉

命往探形勢我兵進擊大獲全勝

太祖髙皇帝嘉其績設佐領使統之後巡哨呼蘭地方遇明總兵李如柏兵率二十人擊敗其眾授副將銜其長子吳拜襲佐領預十六大臣之列從徵遼東及董夔寧遠囊努克屢著軍功授三等男緣事削職後以敗流賊功授一等子晉封二等伯緣事削革尋授內大臣復軍功所得一等子謚壯果其子郎垣襲職任都統領侍衛內大臣昭武將軍其子拉馨襲職任都統蘇拜烏理戡次子由佐領徵北京敗太監馮永盛兵又屢敗松山杏山兵圍錦州擊敗洪承疇三營兵又攻克樂安昌邑二縣授三等輕車都尉

定鼎時敗流賊二十萬眾又連破李自成營獲其金印徵四川屢敗張獻忠兵授二等子緣事革職尋復授一等男世職任領侍衛內大臣謚勤僖沙爾呼達鑲藍旗人也居呼爾哈地方由佐領徵錦州敗明藍軍道張春兵授三等輕車都尉破流賊滅福王平定河南江南等處又徵江西有功授三等男加一等男任前鋒統領贈太子太保謚襄壯其子巴海襲職授寧古塔將軍其子安泰任杭州將軍阿球正藍旗人也居沙津穆爾濟地方國初率族眾來歸攻安州先登克其城

賜巴圖魯號編佐領使統之其族弟惇拜任吏部尙書僧錫正藍旗人世居沾地方國初來歸由領催攻順義縣首先登城克之

賜巴圖魯號授騎都尉後徵朝鮮陣亡贈一云騎尉祀召忠祠堪塔罕正白旗人也居呼爾哈地方國初來歸由護軍參領從徵山東陣亡贈云騎尉其子蓋思海襲職從徵浙江舟山獲船十八隻授騎都尉後攻永興縣陣亡加贈一云騎尉並祀昭忠祠錫伯正藍旗人世居嘉通阿地方任寧夏將軍加太子少保世襲騎都尉謚襄壯泰錫鑲藍旗人世居福新得喜莽堪地迮國初率子弟來歸浸爲紮爾固齊其曾孫巴錫任雲貴總督瓦濟瑪正自旗人也居雅爾呼地方由參領從徵湖廣陣亡贈云騎尉祀昭忠祠庫爾訥鑲藍旗人也居尙陽堡地方任吏部尙書卓布泰鑲黃旗人任都統授二等男謚襄武端濟布鑲黃旗人贈都統謚壯節觀音保正藍旗人任護軍統領授領隊大臣從徵緬甸陣亡贈二等輕車都尉祀昭忠祠羅沙正藍旗人任議政大臣贈一等伯吳達善正紅旗人任陜甘總督謚勤毅祀賢良祠努三正黃旗人任都統領侍衛內大臣謚恪靖】

﹝臣﹞等謹按瓜爾佳本金部名見金史以部爲氏車克曾蒙太宗文皇帝賜姓覺羅石國柱因父名石翰遂以石爲氏今並列於總論各條下與此互載以資稽考

鈕祜祿氏【散處長白山英額瓜爾佳琿春地方額亦都鑲黃旗人世居長白山地方幼從

太祖髙皇帝徵討所向皆捷攻取巴爾達城又敗葉赫等九部來犯之兵

賜巴圖魯號旋以和碩公主降焉授左翼總兵官一等大臣天命中追封夕毅公配享

太廟額亦都第三子車爾格任都統從徵朝鮮及錦州有功晉戶部尙書授三等輕車都尉其子拉哈達襲擢工部尙書授寧海將軍徵福建恢復府州縣城三十餘處平定漳州府屬十州縣其孫海常任京口將軍又車爾格之子辰泰由護軍參領從徵錦州及朝鮮有功授騎都尉徵山東攻克東阿汶上寧陽三縣又敗流賊二十萬眾徵湖廣福建斬獲招撫甚眾授二等男又徵湖廣有功授一等子任都統晉國史院大學士兼吏部尙書謚忠襄額亦都第八子圖爾格由廢員從徵山東有功授騎都尉圍錦州屢敗松山杏山兵授三等子後圍松山敵兵夜犯

禦營圖爾格發矢連殪二人偕眾退敵晉封三等公預十六大臣之列任都統吏部尙書順治中追封忠義公配享

太廟額亦都第十子宜爾登由廢員從徵北京擊敗明總兵祖大壽等又敗洪承疇十三萬眾敍功授三等男晉二等伯任領侍衛內大臣議政大臣謚忠直其孫噶都襲爵任領侍衛內大臣其子唐保住任奉天將軍額亦都第十三子綽哈爾任兵部侍郎議政大臣後攻錦州陣亡贈二等輕車都尉謚壯果祀昭忠祠其子額赫理襲職從徵湖廣福建等處招撫二縣一百五十三寨授一等男緣事降三等男任工部尙書其子英素襲職徵厄魯特噶爾丹有功授二等男其孫郎保襲職從徵準噶爾陣亡祀昭忠祠額亦都第十六子遏必隆爲和碩公主所出初襲一等子後從徵山東湖廣有功晉封一等公任鑾儀衛掌儀事內大臣加少保順治十八年受

顧命爲輔政大臣加太師謚恪僖爲

孝昭仁皇后之父康熙中奉

特旨令其家立廟祀之其長子法喀襲一等公任禦前大臣內大臣護軍統領第四子尹徳襲一等子任都統雍正中承襲公爵授領侍衛內大臣謚愨敬祀賢良祠第五子阿靈阿承襲一等公爵任議政大臣領侍衛內大臣理藩院尙書法喀之子薩穆哈任領侍衛內大臣授參贊大臣掌威武大將軍印謚愨勤尹徳長子策楞任西路定邊將軍徵阿睦爾撒納陣亡祀昭忠祠第五子阿里衮襲封果毅公任戶部當書加太子太保授定邊右副將軍謚襄壯祀賢良祠其子丰升額封果毅繼勇公任戶部尙書授副將軍謚誠武阿靈阿之次子阿爾松阿任領侍衛內大臣刑部尙書第四予達爾當阿任定西右副將軍尙書協辦大學士又額亦都之孫瓦岱任都統議政大臣達達海任鑾儀衛掌儀事內大臣額亦都之侄孫淩柱任四品典儀內大臣爲

孝聖憲皇后之父晉封一等公謚良榮祖額宜騰父吳祿俱追封公爵賴盧渾都督纂紅旗人世居英額地方國初率眾來歸編佐領令其孫庫爾禪統之任弘文院大學士庫爾禪之侄商堅由一等輕車都尉

定鼎時敗流賊二十萬眾授二等男任副都統商堅之侄旺古理任都統阿哈碩色由二等輕車都尉從徵準噶爾陣亡追贈一云騎尉祀昭忠祠那爾察鑲黃旗人賴盧渾都浚同族世居安圖瓜爾佳地方國初來歸授騎都尉徵明有功授三等輕車都尉任副都統預十六大臣之列後攻沙嶺陣亡謚端壯祀昭忠祠其子瑚沙襲職從徵大同及察哈爾有功加一云騎尉

定鼎時敗流賊二十萬眾徵四川屢敗張獻忠兵加至二等男任都統其弟烏捨由護軍參領破流賊滅福王平定河南江南等處屢著戰功授騎都尉兼一云騎尉後徵福建廈門陣亡贈一等輕車都尉祀昭忠祠格爾古徳鑲藍旗人任直隸巡撫謚文淸常鼐鑲紅旗人世居瓦爾喀地方任都統兌克納正藍旗人世居琿春地方任文華殿大學士兼吏部尙書加太子太保謚文端郭丕正白旗人世居佛阿拉地方任杭州將軍素爾納正紅旗人任都察院左都禦史兼都統富昌鑲紅旗人任綏遠城將軍】

﹝臣﹞等謹按鈕祜祿本金姓見金史以姓爲氏

舒穆祿氏【散處庫爾喀琿春珠捨哩等地方揚古利正黃旗人系庫爾喀部長郎柱長子郎柱翊戴

太祖髙皇帝服事惟謹

太祖厚遇之

命其子揚古利入侍以公主降焉從徵輝發取訥殷及珠捨哩安褚拉庫赫席黑穆諸路又隨徵哈達生擒孟格布魯貝勒又擊敗明兵取鐵嶺沈陽遼陽俱有功

太祖命位次貝勒八人下統左翼兵授一等子後隨

大宗文皇帝徵明擊敗滿桂兵又敗明兵於錦州授三等公晉超品公與多羅英郡王阿濟格等徵明克昌平等十二城敗敵者五十八次生擒總兵巢丕昌等俘獲十八萬人後徵朝鮮陣亡追封武勛王配享

太廟雍正中加世爵封號英誠公其子塔瞻襲爵任領侍衛內大臣授定西將軍徵雲南獲桂王加太子太保謚敬康其子富善襲爵任領侍衛內大臣加太子太保謚恭懿並祀賢良祠其子海金襲爵任領侍衛內大臣其子丰盛額襲爵任都統其子丰安襲爵任荊州將軍楞格理揚古利次弟由佐領授三等輕車都尉率八十人往達岱蘇巴爾罕界遇蒙古百餘人追逐殲之人其壘俘獲七百人殺三塔布囊晉一等男又往蒙古界俘四營七千人又徵朝鮮攻克義州授一等子任刑部尙書兼都統謚武襄其子穆成額襲一等子任兵部侍郎其子穆赫琳襲一等子加一等伯任掌鑾儀衛事內大臣其子四格襲爵任掌鑾儀衛事內大臣兼護軍統領又楞格理元孫吉黨阿任歸化城都統訥木泰揚古利第三弟任兵部尙書尋授都統徵大淩河及徵大同有功又敗平魯衛兵授三等男譚布亦揚古利之弟由佐領授騎都尉徵黑龍江及圍錦州有功又敗流賊二十萬眾徵四川敗賊張獻忠兵又於平陽太原等處招降二州十一縣授三等男任工部尙書其子喀岱襲職任都統議政大臣伊爾徳揚古利族侄隨揚古利來歸徵北京敗薊州兵取大淩河擊明監軍道張春兵一人執弓當

禦前伊爾徳馳斬之授騎都尉入關時下定興縣攻昌平州敗巢丕昌等兵授一等男又平定河南江南降一州四縣徵福建江西降一府十三縣加至三等侯緣事罷職尋授鎭海大將軍恢復舟山敍功復原職晉一等侯任都統議政大臣謚襄敏其孫巴渾徳襲爵任領侍衛內大臣謚恭恪又伊爾徳曾孫綽爾多任西安將軍謚質愨又揚古利族侄額爾濟赫由騎都尉取錦州有勁後攻薊州陣亡贈一等輕車都尉祀昭忠祠其子色爾弼襲職君至一等男其侄舒楞額任吏部侍郎兼副都統徵北路陣亡贈騎都尉祀昭忠祠赫綬正黃旗人世居庫爾喀地方任理藩院尙書其侄席特庫任都統阿爾錫鑲藍旗人世居琿春地方任都統圖拉正黃旗人由主事授騎都尉從徵浙江舟山有功加一云騎尉任杭州將軍瑪照鑲黃旗人由參領從徵準噶爾陣亡贈云騎尉祀昭忠祠葉臣正白旗人世居珠捨哩地方國初率族眾來歸

太祖髙皇帝以妹妻之稱爲瑚勒額駙其族叔嶽朗額悖叛葉臣據實奏

聞斬之嶽朗額之弟奇朗額復領兵來戰葉臣殺逆賊杭阿達額托二人生擒奇托奇朗額阿喀等三人

太祖重加賞賚令移居瑚勒地方後徵哈達陣亡贈三等輕車都尉祀昭忠祠其親弟之孫坡理襲職從徵雲南有功君一云騎尉授爲三等男又葉臣族孫佛倫任文淵閣大學士兼禮部尙書托倫任都統布噶正藍旗人世居吉陽地方國初率同裏來歸編佐領仗統之時拜常阿吳和車票藍布冷等四村叛道布噶擒斬之又徵明有功授二等輕車都尉後徵沈陽陣亡祀昭忠祠其孫艾圖襲職加至二等男紮齊巴鑲黃旗人世居哈爾敏地方國初率族眾來歸授佐領徵烏拉破遼東有功加三等輕車都尉授爲紮爾固齊其族孫常武由護軍參領從徵厄魯特噶爾丹陣亡贈云騎尉祀昭忠祠徐元夢正白旗人世居琿春都瑪呼村地方任戶部尙書協辦大學士加太子少保贈太傳謚文定其孫舒赫徳任武英殿大學士兼刑部尙書贈太保謚文襄並祀賢良祠富僧阿正黃旗人任西安將軍】

﹝臣﹞等謹按舒穆祿本金姓見金史以姓爲氏

馬佳氏【散處綏芬馬佳穆丹寧古塔等地方瑚石正黃旗人世居綏芬地方國初來歸其曾孫彰屯由佐領從徵朝鮮及圍錦州屢敗賊兵授騎都尉加三等輕車都尉其子圖勒愼襲職

定鼎時擊敗流賊二十萬眾授二等輕車都尉其兄羅托襲職加至三等男從徵江西及浙江舟山均克獲有功授二等男瑚石元孫保定任齊齊哈爾將軍領侍衛內大臣四世孫馬尼任都統圖海瑚石曾孫任弘文院大學士管理刑部尙書事加太子太保綠事罷退康熙初授都統爲定西將軍徵湖廣剿滅流寇郝搖旗劉汝魁李來�等敍功授一等輕車都尉後奉

命爲副將軍徵察哈爾布爾尼屢敗賊眾招撫察哈爾民一千三百餘戶授一等男復奉

命爲撫遠大將軍統兵抵平涼克虎山墩王輔臣率眾來降封三等公授中和殿大學士吏部尙書加太子太傅謚文襄追贈少保配享

太廟加封號忠達公

命建特祠春秋致察其子諾敏襲三等公任都統刑部尙書其子馬禮善襲一等公任都統刑部尙書布丹正白旗人任工部侍郎贈太子少保赫東額鑲黃旗人世居馬佳地迮國初率眾來歸授爲札爾固齊從徵哈達輝發烏拉等處每戰皆捷授一等男其長子雅希善授騎都尉擢紮爾固齊從徵界凡破其大營又克遼東有功授三等男謚敏果其子訥爾特由騎都尉徵錦州屢敗杏山松山兵徵大同克小石城擢副都統刑部侍郎徵山東克武定城後擊吳三桂陣亡贈三等輕車都尉祀昭忠祠其從孫哈岱任都統郎塞鑲黃旗人國初來歸授騎都尉從徵烏拉有功授二等輕車都尉其子新泰襲職君至三等男任副都統又郎塞曾孫阿魯任寧夏將軍謚果達和起正黃旗人任寧夏將軍徵準噶爾陣亡贈一等伯謚武烈祀賢良祠並祀昭忠祠其子和隆武襲爵任吉林將軍以徵金川功晉封果勇侯謚壯毅威赫徳正黃旗人世居穆丹地方由一等輕車都尉徵湖南敗孫可望兵徵浙江舟山有功又徵福建破海寇鄭成功於廈門徵察哈爾布爾尼奮勇破賊敍功授二等男其弟瑚什穆任都統席柱任工部尙書從侄佟智任歸化城都統兵部尙書恆文任雲貴總督烏納滿正藍旗人世居寧古塔地方由護軍參領從徵四川陣亡贈云騎尉祀昭忠祠明福正黃旗人任盛京將軍】

﹝臣﹞等謹按馬佳系地名以地爲氏八旗氏族通譜內滿洲蒙古兩見今並入滿洲姓內以後凡滿洲蒙古兩見者傲此仍鄭志不重載之例云又考蒙古馬佳氏世居紮嚕特及科爾沁地方

棟鄂氏【世居棟鄂地方和和理正紅旗人原系棟鄂部長國初率部屬來歸尙長公主授頭等大臣徵紮庫塔取烏拉授三等子謚溫順雍正中進封勇勤公子和碩圖襲爵授都統徵北京擊敗馬蘭峪兵晉封三等公謚端恪其孫衮布襲爵加一等公其弟鵬春襲爵任都統又和和理之子都壘任都統敗流賊二十萬眾授騎都尉晉一等男加至二等伯其孫齊什任都統又和碩圖之子瑚什布任都統魯克素正白旗人和和理同族國初率眾來歸本名倫布

太祖髙皇帝賜名魯克素編佐領令伊次子席爾泰統之席爾泰由佐領晉十六大臣之列授遊擊世職

賜人丁千戶後徵沈陽陣亡其長子拉都由閒散徵錦州擊敗杏山兵後徵寧遠陣亡贈云騎尉其弟巴都襲職敗流賊二十萬眾授三等輕車都尉徵陜西延安綏徳等處屢著戰功又擊敗賊魁一隻虎徵湖廣江西福建均有功後於羅源縣擊賊陣亡贈一等輕車都尉兼一云騎尉又魯克素長子席漢由騎都尉從徵朝鮮攻靉陽城克之進攻三塔陣亡贈三等輕車都尉並祀昭忠祠其次子鄂碩襲職圍錦州敗松山杏山兵徵山東擊敗吳三桂等又於山海關擊流賊大破之授三等男又徵江南浙江均有功加至三等子鄂碩系

孝獻皇后之父晉封三等伯任內大臣謚刪毅其子費揚古襲爵任領侍衛內大臣授撫遠大將軍徵噶爾丹凱旋晉一等公謚襄壯祀賢良祠又魯克素之孫鄂爾多任吏部尙書謚敏恪五世孫永興任都統永常任安西提督定邊右副將軍克齊巴顏鑲紅旗人和和理同族國初率部屬來歸編佐領令伊第三子噶爾呼機統之噶爾呼機授三等輕車都尉從徵錦州陣亡贈二等輕車都尉祀昭忠祠克齊巴顏次子永順由革職參將從徵旅順口首先登城克之又徵黑龍江有功授二等輕車都尉加至二等男任都統曾孫錫爾達任四川陜西總督元孫烏禮布任黑龍江將軍托賴任刑部尙書從孫卓爾海任內大臣阿格巴顏克齊巴顏之弟率瓦爾喀什部屬來歸其長子阿蘭珠授紮爾固齊管佐領從徵烏拉陣亡贈三等男謚順毅其弟布蘭珠襲職攻錦州時擊寧遠兵陣亡贈云騎尉並祀昭忠祠又阿格巴顏之孫赫業任安西將軍郎格阿格巴顏之侄由佐領以軍功授騎都尉從徵沈陽陣亡贈三等輕車都尉祀昭忠祠其子和托任副都統吏部侍郎擊流賊有功又徵山東計擒趙應元恢復靑州授三等輕車都尉其侄碩色納襲職君一等輕車都尉兼一云騎尉並爲三等子徵湖廣廣東有功晉二等子郎格曾侄孫蓀柱任文淵閣大學士兼兵部尙書伊奇納正黃旗人和和理同族任都統其侄舒禮渾由一等輕車都尉在延安府數敗流賊又追騰吉斯及士謝圖汗碩羅汗兵敗之又圍大同徵雲南貴州屢著軍績授三等男任副都統拉布惇正黃旗人任都察院左都禦史殉節西藏贈一等伯謚壯果祀雙忠祠常塞禮正白旗人任西安將軍三格正白旗人任副都統諆謚剛勇】

﹝臣﹞等謹按棟鄂系地名以地爲氏

赫捨哩氏【散處都英額和多穆哈連齋谷哈達葉赫黑龍江等地方碩色正黃旗人世居都英額地方國初偕其弟希福來歸

太祖髙皇帝甚嘉之以碩色兼通滿漢蒙古文字

賜名巴克什

命在文館行走其子索尼亦兼通滿漢蒙古文字

命在文館辦事亦

賜名巴克什授騎都尉隨大兵徵討所向有功徵錦州以二十餘人破明兵千餘攻永平府克其城徵察哈爾於大同地方率家丁敗賊獨取阜臺寨敍功授三等男加至一等伯任內大臣後受

世祖章皇帝顧命爲輔政大臣晉一等公謚文忠長子噶布拉任領侍衛內大臣系

孝誠仁皇后之父封一等公加太子少保謚恪僖其子常泰襲一等公任領侍衛內大臣緣事罷退後奉

特旨復其爵希福兼通滿漢蒙古文字

賜名巴克什奉使蒙古諸國綏撫招徠承

命弗辱大兵徵董夔時往來科爾沁國衝圍犯難著有勞績取大淩河擊錦州等處屢敗敵眾授三等輕車都尉任內弘文院大學士順治初緣事免官尋復職授三等男加至三等子贈太保謚文簡其子帥顏保任漕運總督值吳耿二逆之叛往江西督餉有功授禮部尙書其子赫奕任工部尙書其子嵩壽承襲三等子任禮部侍郎額爾徳尼正黃旗人國初來歸原姓納喇氏奉

太宗文皇帝諭旨入碩色族中

賜姓赫捨哩氏因兼通滿漢蒙古文字當

太祖髙皇帝時卽以文字侍從招降納款著有勞績授副將世職

命與噶蓋紮爾固齊編輯國書順治中追謚文成拜音達理正紅旗人世居和多穆哈連地方國初率百戶來歸設佐領使統之其長子布顏任議政大臣護軍統領烏巴海正紅旗人拜音達理叔祖國初來歸任佐領其子瑚理布由前鋒參領擊流賊有功授前鋒統領後爲副將軍徵四川陣亡贈太子太師祀昭忠祠烏巴海之孫紮拉克圖任歸化城都統烏巴海之侄錫來由驍騎校破流賊滅福王平定河南江南等處屢著戰功後攻昆山縣陣亡贈云騎尉又烏巴海之侄布達理由護軍參領破流賊滅福王平定河南江南等處屢著戰功授騎都尉又追騰吉斯率前鋒敗之後從徵江西陣亡贈一云騎尉並祀昭忠祠宜巴理正藍旗人世居齋谷地方國初來歸授副將擢議政大臣預十六大臣之列其次弟宜拜由云騎尉徵錦州敗杏山松山援兵又敗流賊二十萬眾徵山西時招安十一府三十二州一百七十一縣授三等輕車都尉加至三等男任都統議政大臣贈太子太保謚勤直庫爾禪宜巴理第四弟由云騎尉徵黑龍江及錦州有功又敗流賊二十萬眾平定河南江南俱有功授三等輕車都尉加至三等男任副都統其孫蒙古爾岱由佐領從徵準噶爾陣亡贈云騎尉祀昭忠祠綽奇鑲白旗人宜巴理同族任工部尙書嵩祝鑲藍旗人世居哈達地方任文華殿大學士兼禮部尙書加太子太傅阿里瑪正黃旗人由參領從徵厄魯特噶爾丹陣亡贈云騎尉祀昭忠祠常鼐正白旗人任兩江總督烏納哈鑲黃旗人世居葉赫地方任江寧將軍謚簡愨能格正黃旗人由前鋒侍衛從徵大同陣亡贈云騎尉祀昭忠祠常保鑲藍旗人由前鋒侍衛從徵準噶爾陣亡贈云騎尉祀昭忠祠定受正黃旗人世居黑龍江穆理哈村地方由副都統徵準噶爾授爲將軍徵阿勒臺地方有功授一等輕車都尉後陣亡贈騎都尉祀昭忠祠其孫紮拉豊阿襲職徵伊犁陣亡謚昭節祀旌勇祠布顏鑲紅旗人世居長白山地方任禮部尙書常祿保鑲藍旗人任髙廉鎭總兵徵金川陣亡祀昭忠祠】

﹝臣﹞等謹按赫捨哩本金部名見金史以部爲氏又考八旗氏族通譜滿洲蒙古兩見今並列滿洲姓內又考蒙古赫捨哩氏世居庫昆地方

塔塔喇氏【散處紮庫木安褚拉庫寧古塔訥殷江等地方岱圖庫哈理正白旗人世居紮庫木地方國初率族眾來歸編佐領使其次子諾裔謨多之孫英俄爾岱統之英俄爾岱系多羅額駙時界凡人來犯疆圉擊敗之攻開原斬降明之蒙古勇將阿爾布大破其眾復於鐵嶺敗宰賽兵取遼陽下其城授二等輕車都尉擢戶部尙書兼都統授三等男

定鼎時克錦州松山等處又敗流賊二十萬眾加至二等公其子伊圖襲任內大臣又岱圖庫哈理之長子拖博爲多羅額駙其孫蘇納海任國史院大學士兼戶部尙書加太子少保謚襄湣岱圖庫哈理之侄達音布授騎都尉於哈達地方擊敗蒙古兵又屢爲大兵前哨先眾克敵授三等輕車都尉後取昂阿陣亡贈一等子祀昭忠祠其子阿濟格尼堪襲職平定朝鮮徵山東及錦州寧遠屢著戰功加一云騎尉又敗流賊二十萬眾授一等男又滅福王克揚州府城及金華府城徵湖廣生擒何騰蛟加授二等伯謚武敏其子伊禮布襲職加一等伯任都統後於巖山嶺陣亡謚武壯又達音布之子戴衮由侍衛定朝鮮著有軍功圍錦州時陣亡贈騎都尉並祀昭忠祠達音布之孫阿密達任領侍衛內大臣珠魯錫爾哈岱圖庫哈理同族國初率眾來歸編佐領令其長子都統阿惇之子譚拜統之譚拜授騎都尉攻取大淩河及察哈爾等處又徵山東屢著軍功授二等輕車都尉任兵部尙書後徵四川屢敗張獻忠兵授二等男任都統其子瑪爾賽襲爵徵貴州由水路回兵遇海賊鄭成功連敗其眾授一等子任戶部尙書兼都統又珠魯錫爾哈次子布山任都統薩弼圖正白旗人岱圖庫哈理同族國初率屬來歸編佐領使統之徵黑龍江及杏山松山有功又徵陜西擊敗流賊授一等輕車都尉加二等男任副都統其子國禮襲爵從徵雲南陣亡孫博柱任頭等侍衛從徵厄魯特噶爾丹陣亡並祀昭忠祠鼐格鑲白旗人岱圖庫哈理同族國初率眾來歸其曾孫烏巴海由佐領授騎都尉徵瓦爾喀圍錦州屢著戰功又於潼關大敗流賊兵招服一府三州十二縣後駐防蘇州時連戰十一日敗賊二十三次敍功授一等輕車都尉任步軍統領副都統其孫布福襲職從徵江西湖廣屢著戰功於新口地方陣亡追贈一云騎尉祀昭忠祠達都鑲紅旗人任奉天將軍其侄孫都敏由章京擊敗流寇又攻云陽府督眾登城克之授騎都尉兼一云騎尉後徵貴州屢著戰功授二等輕車都尉任西安副都統其後侄塞爾圖任刑部尙書巴泰正白旗人任工部尙書尼雅漢鑲藍旗人任西安將軍薩充阿正黃旗人由護軍參領從徵準噶爾陣亡贈云騎尉祀昭忠祠長綬正白旗人任江寧將軍羅屯正紅旗人世居安褚拉庫地方國初率八百戶來歸擢置五大臣之列其孫漢楚哈由騎都尉從徵騰吉斯陣亡贈三等輕車都尉祀昭忠祠納林正黃旗人世居訥殷江地方天聰時率眾來歸編佐領使統之授騎都尉敗流賊二十萬眾加一云騎尉其曾孫岱林布任江寧將軍額森格鑲黃旗人任杭州將軍】

伊爾根覺羅氏【散處穆溪葉赫嘉穆呼興堪薩爾滸呼訥赫雅爾呼烏拉瓦爾喀松花江阿庫裏佛阿拉哈達汪秦訥殷江斡琿鄂謨等地方阿爾塔什正藍旗人世居穆溪地方國初率七村戶口來歸

太祖髙皇帝以宗室女妻之設佐領令其子阿山統焉阿山克遼東有功又收錫袋部落授三等男後攻義州永平府有功又取皮島時率舟師渡海克之又敗松山兵徵大同克取二城又敗流賊二十萬眾加至三等公任都統阿爾塔什次子阿達海原系紮爾固齊預十六大臣之列第三子濟爾海任都統孫誇察尙公主封爲額駙曾孫方皮由一等輕車都尉從徵察哈爾布爾尼破賊有功授三等男任副都統元孫延布爲和碩額駙阿勤津阿爾塔什之侄由廢員圍錦州敗松山兵又追洪承疇兵斬副將都司各一員授三等輕車都尉徵黑襲江剿取二村招服三村

定鼎時敗流賊二十萬眾滅福王平定江南河南等處有功徵四川屢敗張獻忠兵授三等男加至一等子任都統謚端果延遜正藍旗人任內大臣巴雅爾圖正黃旗人世居葉赫地方國初來歸授騎都尉取遼東奪橋有功授三等輕車都尉後攻寧遠城陣亡祀昭忠祠其子額色襲職平定淮安攻克永城縣授一等輕車都尉加三等男莽鵠立鑲黃旗人巴雅爾圖同族任都統署工部尙書謚勤敏糾渾住鑲黃旗人由驍騎校從徵四川於朝天關等處屢著戰功後從徵秦州陣亡贈騎都尉祀昭忠祠金泰正藍旗人任禮部尙書其次子哈瞻任禮部尙書第三子海達禮由七品官從徵浙江福建有功後於海澄縣陣亡贈云騎尉祀昭忠祠棟克正白旗人由參領從徵廣東陣亡贈云騎尉祀昭忠祠噶哈善哈思瑚鑲白旗人世居嘉穆呼地方原系本處部長國初率屬來歸尙占河公主封爲額駙從徵諾密達有功後徵馬爾屯山塞陣亡贈云騎尉祀昭忠祠拉薩理鑲黃旗人任禮部尙書科爾坤鑲黃旗人任戶部尙書珠瑚達正藍旗人世居興堪地方原系本處部長國初率眾來歸授備禦編佐領使統之其孫和理曾孫滿丕俱任都統四世孫蘇昌任浙閩總督謚愨勤喀凱正黃旗人世居薩爾滸地方由閒散從徵廣寧有功授騎都尉攻克定興縣城擊敗松山兵又敗流賊二十萬眾授一等輕車都尉加二等男任通政司通政使兼佐領拉哈墨爾根正黃旗人喀凱同族任內大臣兼佐領格善鑲白旗人喀凱同族由佐領從徵瓦爾喀及錦州有功後破流賊滅福王敍功授云騎尉又徵舟山有功加一云騎尉後徵福建擊海寇鄭成功陣亡贈二等輕車都尉祀昭忠祠噶蓋鑲紅旗人世居呼訥赫地方國初來歸授爲紮爾固齊奉

太祖髙皇帝命同額爾徳尼編輯國書其子武善任工部尙書其侄誇瞻任都統謨絡正紅旗人任刑部尙書加武英殿大學士銜授爲經略徵四川至陜西值王輔臣之亂兵變陣亡贈騎都尉兼一云騎尉謚忠湣祀昭忠祠杭愛正白旗人謨絡同族任戶部尙書哈爾巴正白旗人世居雅爾呼地方由護軍校追騰吉斯擊敗碩羅汗兵從徵江西攻克九江府城

賜巴圖魯號授一等輕車都尉從徵福建擊海寇鄭成功兵敗之後攻海澄縣陣亡贈一云騎尉祀昭忠祠其親弟滿都襲職從徵舟山敍功授三等男瑚巴克泰正白旗人世居烏拉地方由閒散破流賊滅福王平定江南河南等處屢著戰功又攻克松江府城

賜巴圖魯號授騎都尉後徵貴州回兵時擊敗海寇鄭成功兵十萬餘眾敍功授一等輕車都尉任寧古塔副都統扣樓正黃旗人任都統赫臣正黃旗人世居瓦爾喀地方國初率族眾來歸奉

命往羅多羅和部落招降其眾寺葉赫抗命復奉

命往撫爲葉赫所拘不屈死天命中葉赫旣平

太祖髙皇帝追憫赫臣前勛令其子克福管佐領事克福從徵錦州有功授三等輕車都尉其孫凱音布襲職任戶部尙書議政大臣其子喀爾吉善任浙閩總督加太子太保謚莊恪祀賢良祠又赫臣四世孫定長任湖廣總督伊桑阿正黃旗人赫臣同族任文華殿大學士兼禮部尙書謚文端祀賢良祠其孫福增額系和碩額駙任福州將軍顧八代鑲黃旗人世居松花江地方任禮部尙書贈太傅謚文端祀賢良祠其侄孫顧琮任漕運總督瑚世霸鑲紅旗人世居阿庫裏地方由二等輕車都尉從徵厄魯特噶爾丹有功授一等輕車都尉任都統其弟瑚世圖任都統滿都鑲藍旗人瑚世霸同族任工部尙書其侄孫鶴年任兩廣總督加太子太保謚文勤祀賢良祠其子桂林任兩廣總督謚莊敏格伯庫正白旗人世居紮庫木地方國初來歸由護軍參領入山海關敗流賊二十萬眾授騎都尉後徵四川擊張獻忠陣亡贈一云騎尉其子威赫襲職從徵舟山有功後徵湖廣陣亡贈二等輕車都尉並祀昭忠祠舒祿鑲白旗人世居道開地方任都察院左都禦史傅拉塔鑲黃旗人世居訥殷地方任兩江總督贈太子太保謚淸端祀賢良祠尹達瑚齊正白旗人世居斡琿鄂謨地方天聰時來歸由廢員屢著軍功後攻遵化州陣亡贈騎都尉祀昭忠祠安珠琥正紅旗人世居索勒和必漢地方由三等輕車都尉從徵大同及徵貴州屢著軍功徵四川於槐樹驛陣亡贈二等輕車都尉祀昭忠祠賽住正藍旗人世居額爾景地方由四品典儀從徵浙江福建有功又敗逆賊耿精忠海賊鄭錦等於大溪潭及黑龍江等處後於海澄縣陣亡贈騎都尉祀昭忠祠布爾哈正黃旗人世居訥殷江地方由云騎尉從徵準噶爾陣亡贈騎都尉祀昭忠祠赫達色鑲藍旗人世居呼爾哈地方由副護軍參領從徵準噶爾陣亡贈云騎尉祀昭忠祠沙納哈正黃旗人世居賴布村地方由閒散圍大同首先登城克之又從徵舟山有功

賜巴圖魯號授騎都尉任都統薩哈岱正黃旗人任福州將軍徳福正白旗人任刑部尙書謚勤肅三寶正紅旗人任東閣大學士兼兵部尙書謚文敬】

舒舒覺羅氏【散處葉赫哈達伊爾哈來碧村訥殷江尼雅木尼雅庫城等地方圖魯什鑲黃旗人世居葉赫地方國初來歸授騎都尉徵大安口城克之擊敗滿桂等兵四萬餘眾徵大淩河擊敗錦州兵明監軍道張春率兵來援八旗爲所阻圖魯什獨率兩纛衝入大破之敍功授三等男擢前鋒統領後徵大同陣亡贈三等子復追

賜碩翁科洛巴圖魯號謚忠宣祀昭忠祠其長子巴世泰龔職任侍衛班領加封三等侯其子桑格承襲任內大臣管鑾儀衛事費揚古圖魯什之弟由佐領授二等輕車都尉以牧馬勞績授三等男任內大臣刑部尙書加太子太保法都鑲藍旗人世居訥殷江地方國初率族眾來歸守呼蘭哈達時有賊來犯擊敗之從徵哈達輝發葉赫等處屢著勞績授佐領任城守尉其子介山任都察院左都禦史徵福建屢著戰功又恢復廣東二府一州二十一縣後畱鎭漳州擢刑部尙書】

西林覺羅氏【散處汪秦尼瑪察寧古塔哈達長白山等地方屯臺鑲藍旗人世居汪秦地方國初率族屬來歸

太祖髙皇帝甚愛重之以屯臺女弟爲巴圖魯郡王禮惇妃以覺羅叔瓦爾喀女弟妻之設佐領使統焉長子圖們襲職從徵大淩河首先破敵明監軍道張春率兵數萬來援力戰陣亡給備禦世職祀昭忠祠曾孫鄂爾泰任雲貴總督授西北兩路經略擢保和殿大學士三等伯加太保謚文端配享

太廟其弟鄂爾奇任戶兵兩部尙書鄂爾泰長子鄂容安任兵部尙書徵伊犁有功值阿睦爾撒納叛逆殉節贈襄勤伯謚剛烈次子鄂實由三等侍衛授前鋒統領在葉爾羌陣亡謚果壯並祀昭忠祠三子鄂弼任四川總督謚勤肅祀賢良祠四子鄂寧什雲貴總督雅爾納鑲白旗人世居尼瑪察地方國初率屬來歸授騎都尉以克遼東功授二等輕車都尉加至三等男布顏正白旗人世居長白山地方國初同族眾來歸擢置五大臣之列凱音布布顏同族任兵部尙書都統兼步軍統領謚肅敏】

通顏覺羅氏【世居雅爾呼方茂海鑲藍旗人國初來歸授騎都尉時有賊兵來犯耀州力戰敗之後圍錦州陣亡贈三等輕車都尉祀昭忠祠其子科爾昆龍職加至三等男】

阿顏覺羅氏【散處葉赫額爾敏赫圖阿拉福齊希美佛赫費雅郎阿等地方輝蘭鑲藍旗人世居葉赫烏蘇村地方由閒散從徵大淩河擊敗明監軍道張春兵又徵大同圍錦州有功後擊洪承疇三營兵陣亡贈騎都尉祀昭忠祠碩色止藍旗人世居瓦湖木地方天聰時來歸授佐領其子綽克托任刑部尙書巴什正白旗人世居赫圖阿拉地方由護軍校從徵厄魯特噶爾丹陣亡贈云騎尉祀昭忠祠】

呼倫覺羅氏【散處黑龍江葉赫等地方至三保鑲紅旗人世居黑龍江地方由前鋒校從徵準噶爾陣亡贈云騎尉祀昭忠祠】

阿咍覺羅氏【散處薩克蘇和羅佛阿拉哈達等地方阿爾達世鑲黃旗人世居薩克蘇和羅地方來歸年分無考任兵部侍郎】

察喇覺羅氏【世居長白山地方】

佟佳氏【散處瑪察雅爾呼加哈哈達佟佳等地方巴篤理正白旗人世居瑪察地方國初率五百戶來歸設佐領使統之預十紮爾固齊之列從徵旅順口克之敗毛文龍兵於薩爾滸又攻克遵化州授二等輕車都尉擢禮部尙書兼都統議政大臣後徵大同陣亡贈三等男謚壯敏祀昭忠祠其子卓洛襲爵徵山東擊敗太監馮永盛總兵侯世祿等兵又擊敗松山兵

定鼎時敗流賊二十萬眾敍功授一等男任副都統徵湖廣敗賊一隻虎於荊州攻克寶慶府城授三等子擢禮部尙書兼都統議政大臣徵雲南攻取沅江府城晉封二等伯謚忠襄其孫舒敏襲爵任都統瑪哈達任都統元孫伊勒愼襲二等伯任都統領侍衛內大臣謚肅靖蒙阿圖巴篤理次弟授佐領預十六大臣之列任工部尙書達哈塔巴篤理之侄任吏部尙書雅西塔正白旗人巴篤理同族國初率眾來歸設佐領使統之任護軍統領其子穆福由護軍參領攻前屯衛克其城又敗流賊二十萬眾授騎都尉加一云騎尉徵江西攻九江府屢著戰功取南昌府招服南丰縣攻克九江府城授一等輕車都尉任領侍衛內大臣加太子少傅謚襄壯海祿軍正白旗人巴篤理同族由護軍校從徵浙江舟山擊敗院思兵數萬餘眾於海上又擊敗張徳洪等兵三萬餘眾授云騎尉從徵福建擊海寇鄭成功陣亡贈騎都尉兼一云騎尉祀昭忠祠羅多理正白旗人巴篤理同族由防禦圍錦州首先登城破流賊滅福王屢著戰功徵福建政延平府克其城後攻大同陣亡贈騎都尉祀昭忠祠拜正白旗人巴篤理同族國初來歸從徵瓦爾宮力戰敗賊授云騎尉任副都統緣事革職後由廢員從徵大同陣亡贈騎都尉祀昭忠祠扈爾漢正白旗人世居雅爾呼地方國初來歸授一等大臣居五大臣之列有費約城長策穆特黑請內附扈爾漢奉

命往遷其家口以三百兵破烏拉萬人徵東海兀集部取赫席黑等處又徵滹野路悉降所部以歸

賜達爾漢侍衛號徵紮庫塔克其城附近諸路盡招撫之徵東海薩哈連部取河南北三十六寨復渡江取江北十一寨又招降諸路部長四十人後明兵四路來侵擊敗之盡殪劉綎兵又擊敗明遊擊喬一琦兵擒一琦敍功加三等子第四子準塔由佐領授騎都尉從徵皮島克之擢授三等男

賜巴圖魯號徵山東擊敗太監馮永盛總兵侯世祿等兵又敗流賊二十萬眾平定淮安屢著戰功授三等子徵四川斬賊張獻忠又徵遵義夔州等處敍功授一等子任都統謚襄毅其子阿拉密襲職任內大臣薩木什喀扈爾漢第三弟徵董夔及旅順口有功又攻克皮島授二等男任工部尙書雅賴扈爾漢第七弟從徵烏拉擊敗蒙古兵徵董夔及旅順口屢敗賊兵授騎都尉又破流賊滅福王平定河南江南等處有功授三等男加一等男兼一云騎尉七十五扈爾漢侄孫任刑部尙書阿納海正紅旗人由騎都尉從徵流寇追至九江府敗之徵四川屢敗張獻忠何進等兵後圍大同陣亡贈三等男祀昭忠祠其弟巴漢襲職從徵貴州回兵時擊敗海寇鄭成功徵廣東廣西雲南等處屢著戰功授一等男總噶爾正黃旗人由護軍校從徵福建浙江及雲南均有功授云騎尉後徵厄魯特噶爾丹陣亡贈騎都尉祀昭忠祠哈克山正藍旗人世居加哈地方由護軍統領授參贊大臣徵湖廣及察哈爾布爾尼屢敗賊眾授三等輕車都尉後攻永興陣亡贈一等輕車部尉兼一云騎尉謚武毅祀昭忠祠瑚密色鑲黃旗人由佐領從徵昌平通州等處屢敗賊兵又擊敗松山杏山兵

定鼎時大敗流賊於山海關外敍功授騎都尉兼一云騎尉後從徵浙江陣亡贈二等輕車都尉其弟哈爾漢由章京從徵錦州敗松山兵又破流賊二十萬眾後駐守延安府擊賊陣亡贈騎都尉並祀昭忠祠布佛正藍旗人任刑部尙書佟養正鑲黃旗人世居佟佳地方國初率族眾來歸從徵遼陽有功授三等輕車都尉尋奉

命駐守朝鮮界之鎭江城時中軍陳良策叛投明將毛文龍執養正不屈死雍正中追贈一等公加贈太師謚忠烈祀昭忠祠其子佟圖賴襲職從徵大淩河擊敗明監軍道張春兵圍錦州取白宮兒屯臺又取金塔口三臺攻克塔山杏山二城授一等輕車都尉又取前屯衛中後所二城攻克太原招降全晉破流賊滅福王攻揚州嘉興等城皆克之擢授二等男尋授定南將軍恢復寶慶下全州加一等子任兵部尙書兼都統加太子太保諆勤襄系

孝康章皇后之父追封一等公加贈太師祀賢良祠長子佟國綱襲爵任內大臣兼都統康熙中察哈爾布爾尼作亂奉

命授爲安北將軍率兵往鎭宣府後厄魯特噶爾丹蠢動

命與其弟國維參贊軍務至烏蘭布通地方進擊陣亡贈騎都尉兼一云騎尉謚忠勇加贈太傅祀昭忠祠其次子法海任兵部尙書三子誇岱任工部尙書孫補熙任綏遠城將軍謚溫僖納穆圖任領侍衛內大臣兼都統佟國維佟圖賴次子任內大臣系

孝懿仁皇后之父封一等公徵厄魯特噶爾丹至烏蘭布通地方其兄國綱戰沒國維親冒矢石衝入賊陣遂敗其眾贈太傅諆端純其三子隆科多任吏部尙書孫順阿顏系和碩額駙任領侍衛內大臣佟養性佟養正之弟國初來歸

太祖髙皇帝以孫女降焉授三等男從徵遼東有功加二等子其子六十襲職晉三等伯任都統謚勤惠其子佟國瑤襲爵任福建將軍謚忠愨又佟養性曾孫佟世功由佐領從徵陜西於髙長坡陣亡贈云騎尉祀昭忠祠又佟養正侄孫佟國印由騎都尉圍錦州擊敗洪承疇兵又攻克塔山杏山二城加一云騎尉後徵山東回兵取邊臺七座擊墻子嶺兵敗之又克中後所前屯衛二城加至三等男任工部侍郎佟鎭國佟養正同族國初來歸授三等輕車都尉因擒獲賚送廣寧僞書之人超授三等男席特庫佟養正同族由騎都尉從徵大淩河寧遠慶安等處有功授三等輕車都尉徵山東敗墻子嶺兵圍錦州跛洪承疇三營兵又擊敗流賊追全安肅縣斬獲甚眾又於絳州渡口大敗流寇追騰吉斯擊敗土謝圖汗及碩羅汗兵加至三等男任副都統蘭拜佟養正同族由閒散從徵黑龍江有功授騎都尉圍錦州破洪承疇三營兵又敗流賊二十萬眾授三等輕車都尉後徵湖廣屢著戰功加至二等男任吏部當書兼都統加太子太保其侄倭赫任四川陜西總督佟山佟養正同族任兵部尙書其子屯岱由佐領圍錦州破洪承疇三營兵攻取塔山杏山二城授云騎尉攻中後所前屯衛克其城又於延安府屢敗流賊徵湖廣有功授三等輕車都尉任浙閩總督兵部尙書其子佟徽年任湖廣提督又佟山之侄佟養甲任兩廣總督侄孫佟壯年任都統碩鼐鑲藍旗人由騎都尉徵雲南貴州等處屢著戰功授二等輕車都尉任都統托特正黃旗人任漕運總督烏納哈賴正紅旗人世居長白山地方由護軍參領圍錦州大敗松山兵又敗流賊二十萬眾授騎都尉又破流賊滅福王平定河南江南等處屢著戰功後攻江陰縣陣亡贈三等輕車都尉祀昭忠祠邁圖正白旗人世居哈達地方由二等侍衛從徵山東浙江福建等處均克獲有功授云騎尉任副都統議政大臣後徵厄魯特噶爾丹陣亡贈三等輕車都尉祀昭忠祠謚忠毅介福鑲黃旗人任禮部侍郎兼副都統加都統銜瑪爾泰正白旗人任將軍長生鑲藍旗人任都統】

﹝臣﹞等謹按佟佳系地名以地爲氏

又考八旗氏族通譜載達爾漢侍衛扈爾漢曾蒙太祖髙皇帝賜姓覺羅今仿五朝氏族之例統歸總論賜氏一門於本氏下槪不重注又佟養正之祖因貿易遷寓關東其子姓遂以佟爲氏與鄭志之省言一類今並敍於佟佳氏而仍於總論附列之

那木都魯氏【散處那木都魯綏芬琿春長白山等地方康武理正白旗人世居那木都魯地方原系本處部長國初率族眾來歸尙公主封爲額駙授三等子預十六大臣之列任戶部尙書其子賴塔由廢員圍錦州敗松山杏山兵又徵山東有功授前鋒侍衛破流賊滅福王平定河南江南等處屢著戰功徵福建攻峊汀州府城徵廣東恢復三府二州十八縣授三等男尋授平南將軍徵興化府連破二十六營平定辰州等十九處海寇授徵南大將軍徵雲南大破賊兵於石門坎黃艸壩地方未敍功而卒追贈一等男加封一等褒績公諆襄毅祀賢良祠其弟喀克都理任都統其從孫海壽任刑部尙書蘇滿任都統達都正白旗人任都察院左都禦史成根柱正白旗人由護軍參領從徵準噶爾陣亡贈云騎尉祀昭忠祠明安圖巴顏鑲紅旗人世居綏芬地方原系本處部長國初率眾來歸編二佐領令其子哈哈納與綽和納分統之哈哈納由副將從徵烏拉及遼東有功又於昌平等處大敗敵眾擢置十六大臣之列綽和納授遊擊職預十六大臣之列從徵遼東有功授三等輕車都尉後取大淩河擊明監軍道張春兵陣亡贈一等輕車都尉祀昭忠祠其子福喀禪襲職君至一等男授西安將軍徵甘州克其城招撫河州涼州二郡徵四川湖廣等處生擒賊首郝搖旗袁宗第敍功授二等子達理善正黃旗人明安圖巴顏同族出閒散從徵山東攻克濟南府城

賜巴圖魯號授一等輕車都尉嗛一云騎尉圍錦州敗洪承疇三營兵徵江西大破金聲桓奪萬餘眾續徵雲南於沅江府敗賊有功授三等男謚武毅阿爾修正黃旗人明安圖巴顏同族由騎都尉從徵山東攻濟南府有功加一云騎尉後從徵黑龍江陣亡贈三等輕車都尉祀昭忠祏其侄塔克圖由領催從徵山東攻克濟南府城

賜巴圖魯號授一等輕車都尉其子塔爾納襲職君至三等男法喇正白旗人任都統珠瑪喇正白旗人世居琿春地方由騎都尉從徵額倫鑰色生庫勒額赫庫掄地方有功加一云騎尉徵山東攻諸城縣克之圍錦州敗松山兵又敗流賊二十萬眾加至一等男任副都統其侄能特任都察院左都禦史喀喇鑲紅旗人由閒散從徵冠縣首先登城陣亡贈騎都尉其孫凱秦襲職從徵準噶爾陣亡贈一云騎尉並祀昭忠祠喀爾圖正白旗人世居長白山地方任刑部尙書其侄武達禪任都統議政大臣謚襄敏】

﹝臣﹞等謹按那木都魯本金姓見金史以姓爲氏

皇朝通誌卷二

●皇朝通誌卷三

氏族略三

○氏族略三

滿洲八旗姓二

△滿洲八旗姓二

納喇氏【散處葉赫烏拉哈達輝發張城費徳裏等地方金臺石正黃旗人系葉赫東城貝勒

太祖髙皇帝徵服葉赫時授其子徳爾格爾爲三等男其子顎色襲爵任內大臣其第武丹任建威將軍徵厄魯特噶爾丹陣亡贈云騎尉祀昭忠祠又金臺石曾孫穆占皇徵南將軍揆敍任都察院左都禦史謚文端揆芳系如碩額駙四世孫瞻岱任甘肅提督謚恭勤又金臺石侄孫岱穆由二等侍衛從徵福建擊海寇於廈門陣亡贈云騎尉祀昭忠祠布揚古正紅旗人金臺石之侄原系葉赫西城貝勤

太祖髙皇帝徵服葉赫時授其第布爾杭武爲三等男其子葛巴庫襲爵加一等男其第珠孔額襲三等男任副都統議政大臣其侄富拉塔任刑部尙書蘇納正白旗人金臺石同族國初來歸尙公主封爲額驕徵葉赫及錦州察哈爾有功授護軍統領擢兵部尙書取大淩河及徵錦州屢敗敵兵授三等輕車都尉徵北京於雕窩城長安嶺昌平州等處敗敵五十六次徵朝鮮擊敗寧邊城李元帥邱生擒李元帥後綠事削職尋復三等輕車都尉其子蘇克薩哈襲並爲三等男徵湖廣時擊敗劉文秀盧明臣等六萬餘眾降其副將等四十餘員晉二等子任領侍衛內大臣加太子太保順治中授爲輔政大臣綠事獲罪

聖祖仁皇帝特恩賞還世職令其子蘇常綬承襲又蘇納額駙之子孔固濟系多羅額駙孫紮克丹任領侍衛內大臣又蘇納額駙之第巴達納系額駙揚吉努貝勤正白旗人金臺石同族國初率眾來歸系

孝慈髙皇后之父其子阿什達爾漢任理藩院尙書以平定朝鮮功授三等男後綠事降爲騎都尉其子席達理襲從徵大淩河察哈爾屢敗敵兵徵山東擊敗太監馮永盛兵授一等輕車都尉任理藩院侍郎贈太子少保謚僖敬偈爾赫圖正白旗人金臺石同族國初來歸由前鋒參領擊敗松山可山兵又破流賊滅福王平定河南江南等處屢著軍功授一等輕車都尉徵福建湖廣雲南有功又兩敗賊首一隻虎兵又入緬甸至阿窪城獲桂王斂功授一等男任前鋒統領緣事獲罪後察其冤給還世職謚忠勇其予白爾肯襲職加至三等子伯爾肯之子博情額任都統又白爾坊圖長子色赫由護軍參領從徵湖廣陣亡贈云騎尉祀昭忠祠瑚錫布鑲藍旗人任都統固山泰鑲藍旗人任都統哈雅爾圖正黃旗人任理藩院尙書議政大臣瓦爾達正白旗人任都統拉瑪鑲藍旗人任都統其侄額赫納任都統諾穆圖正紅旗人金臺石同族系多羅額駙任都統故愨僖其侄郭思海任兵部尙書哈山鑲藍旗人國初來歸授騎都尉從徵遼東有功又擊敗毛文龍兵授三等男加至二等子謚敏壯其子納海由佐領屢敗松山杏山兵又敗洪承疇三營兵授三等輕車都尉後承襲伊父之二等子並爲二等白古魯格楚瑚爾正白旗人國初率眾來歸編佐領使統之授三等子任都統其子鍚喇普阿爾納孫古睦徳俱任都統其叔祖之孫丹津任都統授三等子謚壯敏鄂謨克圖正藍旗人國分來歸由護軍校從徵大同攻保安城克之

賜巴圖魯號授三等輕車都尉徵山東敗太監馮永盛兵圖錦州屢敗松山杏山兵又追流賊至安肅慶都等縣屢敗之從徵四川擊敗賊張獻忠兵加至一等男任副都統謚襄壯和托鑲紅旗人由護軍校從徵山東過北京於豊潤縣擊敗敵兵又攻深州博平縣俱克其城圍錦州擊敗松山杏司兵又敗洪承疇三營兵

定鼎時敗流賊二十萬眾授一等輕車都尉加一云騎尉其子科普索襲職加至二等男從徵湖廣在茅麓山陣亡贈一等男祀昭忠祠楞柱正白旗人任都統其侄莽吉祿由二等輕車都尉從徵廣東屢敗李定國兵數萬眾授一等輕車都尉任荊州將軍博屯正黃旗人國初來歸授紮爾固齊其子滿達理從徵遼東陣亡贈騎都尉祀昭忠祠安達理正紅旗人國初來歸駐防牛莊追殺蒙古叛人攻永平奮勇登城授騎都尉擊敗松山杏山兵又破洪承疇三營兵加一云騎尉任副都統其子阿濟賚襲職入山海闊擊敗流寇又攻太原府徵湖廣有功授一等輕中都尉任副都統額塞鑲白旗人國初來歸由閒散從徵山東過北京攻吳橋縣克之授騎都尉兼一云騎尉圍錦州擊敗松山兵平定淮安破流賊四萬餘眾徵江西擊敗王得仁馬步兵七手餘眾敍功授二等輕車都尉任護軍參領後徵湖廣陣亡贈騎都尉祀昭忠祠鍾貴正藍旗人由通政使司參議從徵湖廣陣亡贈云騎尉祀昭忠祠希瞻泰正白旗人原系烏拉貝勒

太祖髙皇帝以公主降焉其第阿布泰尙和碩公主任都統其侄拜音泰柱由頭等侍衛從徵皮島陣亡贈云騎尉祀昭忠祠又阿布泰之侄尼堪任理藩院侍郎授二等輕車都尉後破流賊滅福王屢著戰功追騰吉斯於圖拉河地方雨敗賊兵又擊敗土謝圖汗兵敍功授三等男加至二等子謚勤愨其第阿穆爾圖襲三等輕車都尉從徵廣東擊敗李定國兵數萬餘炵徵雲南貴州屢敗賊兵授二等輕車都尉任奉天將軍謚襄壯其侄瑪拉任工部尙書安西將軍謚敏恪又布瞻泰從第羅薩鑲紅旗人由騎都尉從徵錦州陣亡贈三等輕車都尉其侄秉圖由護軍參領從徵皮島陣亡贈騎都尉並祀昭忠祠又布瞻泰從弟禪布鑲白旗人系多羅額駙其弟章泰由閒散從徵山東過北京梯玻獻縣首先登城克之授云騎尉創發身故其第孫色思特由軍校從徵厄魯特噶爾丹陣亡並祀昭忠祠其子查郎阿任吏部尙書署川陜總督尋署寧遠大將軍率兵徵討準噶爾有功授文華蠖大學士兼兵部尙書加太子太保議政大臣又布瞻泰從侄穆丹鑲白旗人任戶部尙書其侄淸保正白旗人任都統孟庫魯鑲紅旗人由副都統徵山東攻慶都縣克其城出邊之日擊敗髙太監等兵後圍錦州陣亡贈騎都尉祀昭忠祠其子拜音達襲職擊敗流賊有功加一云騎尉又平定江南河南屢著戰功徵福建攻克汀州府加授二等輕車都尉任禮部侍郎副都統其從弟拜音布由七品官從徵察哈爾布爾尼及厄魯特噶非丹屢著戰勘授騎都尉任荊州將軍班第正白旗人由護軍參領從徵厄魯特噶爾丹有功授云騎尉任都統其孫興徳襲職系和碩額駙又班第之弟阿爾那由七品官從徵浙江福建有功授云騎尉任都統費揚古正黃旗人由三等侍衛從徵朝鮮及大淩河錦州俱著軍功追騰吉斯擊敗土謝圖汗及碩羅汗等兵又徵顎爾多斯及察哈爾大同等處屢著勞績升授正一品步軍統領內大臣系

孝敬憲皇后之父追封一等公其子五格襲一等公任散秩大臣孫雅親任都統三赫鑲白旗人任內大臣工部侍郎謚恪愼珠魯訥鑲白旗人任副都統授參贊徵緬甸陣亡祀昭忠祠希佛訥鑲藍旗人任戶部尙書喀喇正白旗人國分來歸奉

命編輯國書

賜巴克什號授騎都尉烏爾瑚達鑲黃旗人世居哈達地方國初率部屬來歸

太組髙皇帝以公主降焉又以郡主妻其子額森徳禮烏爾瑚達侄孫盛安任都統刑部侍郎瑪緝鑲白旗人任都統鎭安將軍其侄常賚由刑部侍郎授鎭安將軍徵準噶爾有功授副將軍賽大臣噶達運正紅旗人由護軍參領從徵錦州屢敗松山兵入山海關敗流賊二十萬眾又敗流賊於綏徳州延安府等處徵四川屢敗張獻忠兵授三等男圍大同擊敗楊進位兵玻渾州克邱城加二等男任兵部尙書兼都統贈太子太何謚敏壯其子噶爾漢襲職任聽州將軍其侄孫衮泰任內大臣荊州將軍滿達爾漢正黃旗人由廢員從徵大同攻王家莊克之授二等輕車都尉任禮部尙書謚敬敏其第十子阿哈丹襲職尋以頭等侍後從徵福建陣亡贈三等男祀昭忠祠滿達爾漢第四子顎謨克托任內大臣授二等男其孫班岱襲職從徵厄魯特噶爾丹有功授一等男任副都統滿達爾漢第五子多謨克托任都統內大臣徵逆將軍第七子顎內任都統內大臣徵南將軍又滿達爾漢之孫顎內克濟哈任振武將軍議政大臣又滿達爾漢之侄常云任都統又滿達爾漢之弟瑪塔任戶部尙書其子瑪希納任吏部尙書孫蘇爾法任都統尼堪鑲黃旗人由閒散從徵山東有功授云騎尉加至一等男任理藩院侍郎奇徹白正藍旗人任禮部尙書通貴鑲紅旗人世居輝發地方國初率族眾來歸授騎都尉編佐領使統之其弟康喀拉授騎都尉入山海關擊敗流賊二十萬眾攻通州城克之又招撫三縣敍功授三等輕車都尉任刑部侍郎副都統其侄孫佟嘉由三等輕車都尉從徵山東及察哈爾布爾尼屢著戰功授二等輕車都尉任都統其從弟禮固由驍騎校從徵浙江舟山負創奪船有功授蕓騎尉尋署護軍統領徵陜西屢敗王輪臣兵後徵湖廣擊吳國貴陣亡贈騎都尉祀昭忠祠烏達禮正藍旗人任吏部尙書其侄鼐格系和碩額駙伊爾圖由護軍參領從徵福建陣亡贈騎都尉哈爾弼由頭等護衛從徵福建陣亡贈云騎尉並祀昭忠祠又烏達禮之叔瑚實由閒散從徵旅順口及朝鮮俱有功後徵皮島陣亡贈騎都尉祀昭忠祠其子瑚紮祿襲職擊敗松山杏司兵又平定江南河南屢著戰勘加一等輕車都尉任副都統其子孟保從徵湖廣陳亡贈云騎尉祀昭忠祠又烏達理從弟雅賴任副都統徵江西屢敗黃浩兵後在新口費園地方陣亡贈騎都尉謚襄壯祀昭忠祠其弟揚岱任都統科爾闊岱鑲黃旗人任兵部尙書碩色烏巴什正藍旗人國初來歸奉

命招降察哈爾國拘擊三年不屈潛謀遁歸

太祖髙皇帝嘉悅給戶口牛馬膳養之又奉

敕招巴克貝勒有昂阿貝勒者以兵三百邀請諸路逝身前進大敗之

太祖賞賚甚優授騎都尉任

淩寢總笱恩格徳正藍旗人任禮部尙書其子納敏任都統額爾徳赫鑲紅旗人任鎭海將軍其子噶爾弼任奉天將軍巴奇蘭鑲紅旗人世居伊巴丹地方國初率族眾來歸授三等輕車都尉攻沙嶺城領纛先入徵寧遠擊敗覺華島兵又徵旅順口克其城敍勘授三等男後以徵黑龍江功掙置十六大臣之列贈三等子其子拜山襲職加至一等子任議政大臣魯鍚鑲黃旗人世居張城地方由閒散從徵山東攻克兗州府城

賜巴圖魯號授三等輕車都尉又敗流賊二十萬眾加至三等男後於延安府敗賊首一隻虎兵並俘獲李自成妻子徵四川擊敗賊張獻忠兵徵貴州敗羅大順兵三萬餘眾授副都統徵湖廣在洞庭湖擊賊陣亡贈一等男兼一云騎尉祀昭忠祠其子希納海襲職從徵厄魯特噶爾丹有功授三等子齊蘇勒正白旗人任河道總督加太子太傅謚勤恪祀賢銀祠能圖正紅旗人任刑部尙書其侄孫朗圖任都統瑚什塔鑲黃旗人由護軍參領從徵四川有功後至秦州陣亡贈三等輕車都尉其侄孫七十六由護軍校從徵準噶爾陣亡贈云騎尉並祀昭忠祠塔拜鑲紅旗人任杭州將軍赦賽正黃旗人任內大臣授二等男謚勤僖那延泰正白旗人任靑州將軍額爾克圖鑲黃旗人世居費徳裏地方由刑部啟心郎授騎都尉加至三等男從孫顎善任川陜總督額爾景額鑲黃旗人任護軍統領都統參贊大臣徵雲南陣亡祀昭忠祠謚勤殼烏爾納正黃旗人任延綏鎭總兵徵金川陣亡祀昭忠祠】

﹝臣﹞等謹按納喇爲金時著姓具見金史嗣後他族如葉赫之金臺石烏拉之達爾漢輝發之通貴三支子姓百餘年來日加繁衍幾居納喇氏之半又髙麗那氏蒙恩賜姓納喇是一氏而四分其族與遼金之納喇氏同而實異又考蒙古納喇氏世居阿巴噶及科爾沁等地方

富察氏【散處紗濟葉赫額宜湖紮軍塔賽音訥殷額坊庫掄訥殷江輝發吉林烏拉長白山等地方旺吉努鑲黃旗人世居沙濟地方國初率族眾來歸編佐領使統之其長孫哈錫屯任內大臣加太子太保封一等公謚恪僖其子密思翰任戶部尙書議政大臣謚敏果並祀賢良祠密思翰長子馬思喀任內太臣昭武將軍謚襄貞密思翰次子馬齊任保和殿大學士兼戶部尙書封二等白贈太傅謚文穆祀賢銀祠密思翰第三子馬武任領侍衛內大臣謚勤恪其子保祝任古北口提督謚恭蕑密思翰第四子李榮保承龍一等男系

孝賢皇后之父追封一等公謚莊愨其子傅淸任都統殉節西藏贈一等伯謚襄烈祀雙忠祠傅恆任保和殿大學士兼吏部尙書一等忠勇公加太保謚文忠祀賢銀祠孫明瑞任兵部尙書內大臣授雲貴總督徵緬甸陣亡贈一等誠嘉毅勇公謚果烈祀旌勇祠福靈安系多羅額駙任副都統署蕓南永北鎭總兵官福隆安尙公主襲一等忠勇公任兵部尙書謚勤恪又密思翰從孫托庸任吏部尙書太子太保謚誠毅尼滿鑲黃旗人旺吉努同族任刑部尙書本科理正黃旗人旺吉努同族國初來歸時有珠捨哩十三部長尢楞額等梗化不服奉

命往剿克服其眾

賜蘇赫巴圖魯號編佐領使統焉其子惇拜授騎都尉圍錦州敗松山杏山兵

定鼎時敗流賊二十萬眾又平定河南江南等處屢著戰功授一等輕車都尉徵江西擊敗金聲桓等七萬餘眾恢復一府四縣授三等男徵廣東廣西屢敗李定國兵恢復廣東三府三州十八縣廣西二州四縣授一等子任奉天將軍加太子太保謚襄壯其弟濟錫哈由佐領徵博穆博果爾及錦州有功又破流賊二十萬眾授三等輕車都尉徵浙江屢敗方國安等加至一等男任刑部尙書兼都統謚勇壯其弟費雅思哈由護軍參領徵山東有功又破流賊二十萬眾徵四川敗賊張獻忠兵又從徵大同擊敗楊進位兵徵雲南入緬甸至阿窪城獲桂王敍勘授三等男任議政大臣護軍統領謚僖恪其孫蘇圖襲二等輕車都尉授寧夏副都統徵準噶爾陣亡贈騎都尉兼一云騎尉並爲三等男祀昭忠祠又費雅思哈之子蘇丹因徵剿逆寇羅卜藏丹津有功授三等輕車都尉任西安將軍議政大臣又本科埋曾孫貝和諾任雲貴總督禮部尙書元孫馬臘任工部尙書兼都統新柱鑲黃旗人任盛京將軍謚勤肅廣成鑲黃旗人任都統謚溫勤阿哈尼堪鑲黃旗人也居葉赫地方由佐領從徵黑龍江及錦州有功又敗流賊二十萬眾平定河南江南等處累著勞績追騰吉瑳擊敗土謝圖汗及碩羅汗等兵敍功授一等輕車都尉加至一等男任禮部尙書其子丹巴襲職加授三等子布丹正紅旗人國初來歸由閒散從徵大同攻左衛首先登城克之授蕓騎尉又敗松中杏山兵入山海關敗流賊二十萬眾加一等輕車都尉任副都統其子丹岱襲職加授三等子莽義祿正白旗人由騎都尉從徵廣東擊敗李定國兵授一等輕車都尉任荊州將軍阿爾都山鑲白旗人世居額宜湖地方國初時率族眾攻取薩齊庫城斬其部長喀穆蘇尼堪招撫三百餘人來歸編佐領令其長子哈寧阿統焉後徵北京擊敗袁崇煥兵圍錦州敗松山兵徵黑龍江擒獲甚眾又敗流賊二十萬眾授三等輕車都尉又於緩徳州等處屢敗流寇徵四川敗賊張獻忠兵授一等輕車都尉任護軍統領其子蘇瓦顏襲職加至二等男其侄伊勒愼任都統又阿爾都山曾孫噶布拉由護軍參領授騎都尉從徵山西擊敗姜揚順兵二萬餘眾徵顎爾多斯擊多爾濟席圖穆等大破之徵福建擊敗海寇鄭成功兵於廈門後於蓋時山陣亡贈三等輕中都尉祀昭忠祠薩穆哈鑲白旗人阿爾都山同族任禮部尙書拉珠鑲白旗人世居紮庫塔地方由一等輕車都尉從徵福建擊敗海寇鄭成功於廈門徵湖廣屢敗李來亨兵敍功授三等男達佳鑲紅旗人世居祌悠城地方任江寧將軍孟古愼郭和鑲白旗人世居認殷地方國初同弟莽吉圖率族眾來歸授佐領其孫郭希任都統佟濟由前鋒參領從徵福建擊敗海寇鄭成功得僞卬一顆後於蓋峙山陣亡贈騎都尉祀昭忠祠孟古愼郭和曾孫圖什錫希爾恨俱任都統福敏任武英殿大學士兼工部尙書翰林院掌院學士加太保謚五端祀賢良祠莽吉圖之孫額色赫任保和殿大學士加少保謚文恪祀賢良祠曾孫塞色赫任兵部尙書元孫福鼐任兵部尙書兼都統碩占正紅旗人國初來歸由騎都尉從徵朝鮮攻克岡華島徵山東攻禹城隆平兩縣俱克其城授三等輕車都尉後廠流賊滅福王平定河南江南等處屢著軍功加至一等男任戶部侍郎副都統其孫達色襲二等輕車都尉從徵福建擊敗吳肅等於浦塘後於海澄縣擊劉國軒陣亡贈一云騎尉祀昭忠祠其弟發色襲職並爲一等男其子明保襲職定藏有功授爲三等子雅喇正白旗人由護軍參領入山海關敗流賊二十萬眾又平定河南江南等處屢著戰功授一等輕車都尉又追騰吉斯擊敗土謝圖汗兵授三等男顎克遜鑲黃旗人授騎都尉時值逆藩吳三桂密遣僞將黃吉等潛寓都城鼓樓西街以奉火爲號將謀不軌顎吉遜因火熾往救見有賊兵遂馳吉兵部尙書明珠都統拉哈達等率兵圍其屋顎克遜以短甲護身奮勇衝入手太三十九人生擒賊將黃吉餘黨悉平後隨徵吳逆屢著戰功授三等輕車都尉任江寧將軍謚武研赫錫亨鑲黃旗人國初來歸由驍騎校從徵浙江擊敗馬九裕等續徵福建敗海賊鄭錦等兵三萬餘眾後擊趙得勝陣亡贈云騎尉祀昭忠祠錫哈納鑲白旗人任文淵閣大學士兼禮部尙書哈三鑲紅旗人任刑部尙書其子富明安任湖廣總督贈太子太保謚恭恪尼雅哈鑲白旅人任都統福祿正白旗人任領侍衛內大臣西安將軍噶爾圖鑲白旗人世居納殷江地方任都察院左都禦史阿蘭泰鑲藍旗人世居賽音訥殷地方任武英殿大學士兼吏部尙書加少保謚文淸其侄富寧安由都統授靖逆將軍徵準噶爾有勘封一等侯任武英殿大學士兼吏部尙酷贈太子太傅謚文恭並祀賢良祠顎備鑲紅旗人世居輝發地方天聰時來歸由佐領擊敗流賊二十萬眾授云騎尉平定江南河南屢著戰勘攻南安縣克其城又擊敗李定國艗兵四萬餘眾恢復廣東三府三州十八縣廣西二州四縣敍功加至一等輕車都尉任副都統其長子阿爾琥由副都統徵湖廣陣亡贈三等輕車都尉謚敏壯阿爾琥之叔墨勒由佐領從徵四川屢敗石存禮等後於秦州擊王屏藩陣亡贈騎都尉並祀昭忠祠薩普掔鑲黃旗人世居嶽克通顎城地方任黑龍江將軍其侄常徳任寧古塔將軍塞爾圖鑲紅旗人任靑州將軍】

完顏氏【散處完顏訥圖等訑方葉臣鑲紅旗人世居完顏地方國初來歸由閒散徵遠東有功授三等輕車都尉又攻克永平府城又徵皮島克之斬其守島總兵沈世魁敍功授一等子任都統其子車爾布襲職入山海關敗流賊二十萬眾徵陜西又連敗流寇加至三等白後徵浙江丹山擊敗毛光祚兵斬王長樹及阮思等十六人生擒林徳等一百餘人恢復舟山晉一等伯任都統其子莽喀襲三等伯任都統又葉臣之孫車訥福任都統博爾晉鑲紅旗人葉臣同族國初率屬來歸授佐領從徵紮嚕特昂阿貝勒以三十人大敗之降其眾徵東海呼爾哈降其五百戶而歸擢置十紮爾固齊之列授都統又招降蒙古瓦爾喀眾部落授一等男謚忠直其子特晉由騎都尉圍松山敗洪承疇兵又敗流賊二十萬眾授三等輕車都尉徵四川擊賊張獻忠等兵屢敗之又恢復湖廣一府三州十縣三衛招降貴州九府五州十四縣十一衛敍功加至二等男任都統謚襄壯又博爾晉元孫旺常任綏遠城建威將軍噶爾璽任天津都統查弼納正黃旗人葉臣同族任兵部尙書授爲副將軍徵準噶爾陣亡贈騎都尉兼一云騎尉祀昭忠祠完顏偉鑲黃旗人葉臣同族任何東河道總督西喇巴鑲紅旗人國初率部屬來歸預五大臣之列隨

太祖髙皇帝徵傅爾佳齊有哈達西特庫射叔貝勒西喇巴以身當之車傷而最贈三等輕車都尉追謚順壯祀昭忠祠其子瑪拉希襲職擊敗流賊二十萬眾又平定河南江南屢著戰功攻克昆山常熟二縣敍功授三等子任都統格什圖鑲紅旗人由騎都尉從徵浙江舟山有功授一等輕車都尉後承襲伊叔雅量阿三等輕車都尉並爲一等男從徵浙江在溫州府陣亡贈一云騎尉祀昭忠祠顎特渾鑲藍旗人任都統議政大臣兆山正白旗人世居訥圖地方由一等輕車都尉從徵厄魯特噶爾丹有功授三等男徵湖廣敗洪富等兵圍秦州敗四川平涼援兵進兵雲南胡國秉等率兵拒戰大破之敍功授二等男任都統杭奕祿鑲紅旗人世居拉哈地方任都察院左都衍史瑚錫鑲紅旗人杭奕祿同族由護軍校從徵山東擊蔣金剛等屢敗之徵江西連敗李茂著等兵數萬餘眾後攻長沙府陣亡贈騎都尉祀昭忠祠瓦爾喀鑲紅旗人任西安將軍謚襄敏博第蒙古正藍旗人任黑龍江將軍】

﹝臣﹞等謹按納喇富察完顏皆部名蓋以部爲氏者而完顏爲金國姓納喇乃遼舊部考八旗氏族通譜滿洲蒙古姓內納喇完顏兩見是金後入元編於蒙古非有二氏也今並載於滿洲姓內又考蒙古完顏氏世居喀喇沁地方

叩徳氏【世居葉坊地方武訥赫正白旗人國初來歸授佐領以從徵烏拉功授三等男又攻寧遠遵化州大安口皆克之晉三等公任都統其子廣泰襲職任都統緣事降爲一等男令其兄齊墨古圖承襲從徵寧遠黑龍江等處屢敗賊兵又破流賊二十萬眾加一騎都尉授爲三等子任副都統】

烏雅氏【散處哈達徳文吉穆湖等地方額布根正黃旗人世居哈達地方國初來歸其長子額森任內大臣從徵朝鮮有功授男爵謚恪愼其長子威武任護軍參領系

孝恭仁皇后之父雍正中三代俱追封一等公又額布根從孫佛表任都統海望任戶部尙書內大臣加太子少保謚恪勤官保任吏部尙書協辦大學士謚文勤兆惠任戶部尙書協辦太學士太子太保授定邊將軍一等武毅謀勇公謚文襄祀賢良祠開泰任川陜總督又額布根從侄薩水哈任工部尙書碩色任湖廣總督謚恭勤瑚伸布祿正藍旗人國初來歸由閒散攻遵化州克之又擊敗流賊二十萬眾授二等輕車都尉後追騰吉斯擊土謝圖汗及碩羅汗等兵敗之徵浙江舟山敗阮思等兵三萬餘眾加一云騎尉駐防江寧時擊海寇鄭成功陣亡贈三等男其子愛音察襲職從徵吳逆陣亡贈二等男並祀昭忠祠】

戴佳氏【散處杭佳葉赫等地方穆克譚鑲藍旗人世居杭佳地方國初率眾來歸以軍功授三等男掙置十六大臣之列後徵大淩河陣亡贈一等男追謚忠勇祀昭忠祠其子愛音塔木襲職徵流賊滅福王平定河南江南及徵湖廣廣東等處屢立戰功授一等矛兼一云騎尉其子公圖襲職從徵厄魯特噶爾丹有功授三等白海靑鑲黃旗人穆克譚同族任副都統加太子太保贈一品大臣謚果毅其長子來文任鎭江將軍次子佛倫任領侍衛內大臣三子戴鶴由副都統徵準噶爾陣亡贈云騎尉祀昭忠祠又海靑之弟道禪由長史奉

命出使噶爾丹以不屈被害贈云騎尉祀昭忠祠其子那蘇圖襲職任浙閩總督加太子太傅謚愨勤祀賢良祠】

烏紮喇氏【散處烏拉薩哈爾察黑龍江呼爾哈瓜爾佳等地方顎謨克圖正白旗人世居烏拉地方由前鋒侍衛平定河南江南等處屢著軍績授三等輕車都尉任盛京副都統謚勤壯中吉達鑲黃旗人世居薩哈爾察地方由一等輕車都尉從徵江西敗金聲桓等兵進剿廣東大破李定國等兵授二等男任副都統其子達爾占襲職徵廣東廣西雲南等處屢立軍功授一等男任荊州將軍又中吉達之弟和約爾圖任都統額楚鑲黃旗人由閒散從徵陜西攻克西平縣授云騎尉後徵貴州回兵時遇海寇鄭成功夜犯江寧屢敗其眾授二等輕車都尉任江寧將軍多羅岱鑲白旗人世居黑龍江地方由閒散從徵霸州首先登城陣亡贈騎都尉其侄薩賴襲職從徵湖南屢敗孫可望等兵又戰於洞庭湖陣亡加一等輕車都尉並祀昭忠祠齊克納正藍旗人由騎都尉從徵湖廣山東等處屢敗賊兵後從徵湖南陣亡贈一等輕車都尉其侄孫觀音保由騎都尉從徵準噶爾陣亡贈云騎尉並祀昭忠祠博卓羅正藍旗人由閒散從徵犬同取渾源州有功授云騎尉徵雲南貴州擊李定國等破之進剿四川在秦州陣亡贈三等輕車都尉祀昭忠祠色勒布正紅旗人世居呼爾哈地方由騎都尉徵流寇滅福王平定河南江南屢立戰功後攻慞陰縣陣亡贈三等輕車都尉祀昭忠祠其子額色襲職從徵湖南敗孫可望兵進剿四川屢敗石存禮王屏藩等馬步兵授二等男婁正額正黃旗人世居瓦丹地方任內大臣】

﹝臣﹞等謹按烏紮喇氏考八旗氏族通譜滿洲蒙古兩見今並列於滿洲姓內又考蒙古烏紮喇氏世居察哈爾地方

兆佳氏【散處瑚普察額爾敏訥殷江烏拉等地方莽依圖鑲白旗人世居瑚普察地四任鎭南將軍謚讓壯祀賢良祠殷特布正紅旗人莽依圖同族任禮部尙書瑪爾漢正白旗人世居額爾敏地方任吏部尙書議政大臣贈太子太傅謚恭勤祀賢良祠其侄塞爾弼任都統烏伊拉正藍旗人任都統徳成鑲紅旗人任都統達珠瑚正藍旗人世居訥殷江地方國初來歸以軍功授三等男謚襄敏子翁阿岱襲職圍錦州陣亡贈一等

男祀昭忠祠達珠瑚侄孫蘇赫任吏部尙書】

﹝臣﹞等謹按兆佳系地名以地爲氏

郭囉羅氏【散處沾河白河訥殷等地方福拉克塔鑲白旗人世居沾河地方任都統入山海關擊敗流賊二十萬眾徵福建攻處州府克其城又於南昌府獲賊糧二百餘船贈一等輕車都尉揚舒正藍旗人福拉克塔之叔

太祖髙皇帝以女弟降焉封爲和碩額駙預四大臣之列其子達爾漢尙公主爲和碩額駙任都統預五大臣之列又揚舒之孫顎羅色臣以軍功授二等子任都統謚果敏其子顎特渾任都統格思

特鑲黃旗人福拉克塔同族任川陜總督】

﹝臣﹞等謹按郭囉羅系地名以地爲氏

顏紮氏【散處蘭西葉赫長白山等地方喀爾吉善正黃旗人世居雅蘭西楞地方任內大臣其侄南岱由藍翎侍衛從徵準噶爾陣亡贈云騎尉祀昭忠祠安達理正黃旗人世居葉赫地方國初來歸授騎都尉贈三等男謚忠介其子賴圖襲職以敗流寇功加至一等子任內大臣】

弼嚕氏【散處葉赫松花江烏拉等地方珠瑪拉鑲白旗人世居葉赫地方國初來歸由廢員從徵錦州攻破廣寧山寨又敗流賊二十萬眾攻克昌黎縣及旅順口授騎都尉掙兵部侍郎率兵駐防杭州敗方國安等徵福建江西屢敗賊寇招降一府五縣敍勘加三等男任都統授爲靖南將軍徵廣東大敗李定國兵七萬餘眾恢復三府三州十八縣授三等子謚襄敏其孫果色由護軍統領從徵湖廣陣亡贈云騎尉祀昭忠祠】

李佳氏【散處紮庫木李佳和羅徳爾吉色欽等地方覺善正紅旗人世居紮庫木地方由佐領從徵葉赫遼東大淩河屢著戰功授三等輕車都尉加至三等男徵山東擒斬賊渠掃地王於恩縣屢敗流寇一隻虎於荊州進兵江西討金聲桓王得仁引兵來薄我營擊敗之繼抵信豊縣攻克其城

賜巴圖魯號加三等子任都察院左都禦史其侄吉爾塔布任兵部尙書兼都統達珠瑚鑲沂旗人世居李佳和羅地方國初率李佳等七村人來歸授副將徵瓦爾喀卦勒察有功預十六大臣之列】

黃佳氏【散處貝琿山秦等地方永福正黃旗人世居貝琿山秦地方任內大臣蓋桑阿鑲白旗人由七品官從徵江西湖廣屢著戰功後徵廣東陣亡贈云騎尉祀昭忠祠杭愛鑲白旗人任四川巡撫謚勤襄海明正藍旗人任湖廣總督謚勤恪】

﹝臣﹞等謹按李佳黃佳二氏考八旗氏族通譜滿洲蒙古兩見今並剔於汭洲姓內又考蒙古李佳氏世居紮嚕特及土默特地方蒙古黃佳氏世居大淩河地方

烏紮庫氏【散處噶哈里綏芬等地方洪尼雅喀鑲紅旗人世居噶哈里地方國初率族眾來歸授騎都尉徵明有功授二等輕車都尉任工部尙書議政大臣其子武拉禪襲職擊敗流賊二十萬眾又徵浙江舟山敗陳禦陸阮思等三萬餘眾授一等男任刑部侍郎議政大臣又洪尼雅喀次第蔭蘇喀由閒散從徵廣寧大淩河寧遠大同等處屢立戰功又擊敗流賊二十萬眾敍功授三等輕車都尉任禮部侍郎議政大臣其子墨齊納襲職任江寧將軍又洪尼雅喀之曾孫烏赫圖任涼州將軍多爾濟正白旗人世居綏芬地方由閒散攻遵化州克之授云騎尉從徵大同陣亡贈騎都尉祀昭忠祠】

錫克特哩氏【散處卦勒察松花江等地方伊納克正黃旗人世居卦勒察地方國初來歸授云騎尉其子渾襲職圍錦州敗洪承疇兵又松山兵闖我營壘渾獨當營門力戰被傷不退賜巴圖魯號授一等男又伊納克之孫阿喀尼由頭等侍衛從徵江西湖廣屢著軍績後在騾子山擊賊陣亡贈騎都尉祀昭忠祠黨曾賴鑲紅旗人世居掛勒察地方任都察院左都禦史噶爾都正黃旗人世居松花江地方語一等輕

車都尉從徵湖廣陣亡贈三等男祀昭忠祠】

庫雅拉氏【散處興堪村等地方克徹尼正白旗人世居興堪村地方國初來歸從徵灰地方收獲三百餘戶又因三村戶口梗化攻服之授騎都尉又招撫額赫庫掄及阿庫裏尼滿等處又以追獲阿達海功授一等輕車都尉其子額克任訥襲職徵山東路經密雲縣明兵截戰擊敗之又玻克新城縣敍功加至一等男又克徹尼之孫佛衣保由佐領從徵福建擊敗海寇鄭成功兵後徵陜西陣亡贈云騎尉祀昭忠祠】

薩克達氏【散處薩克達寧古塔那木都魯徳裏倭赫哈達葉赫烏拉赫圖阿拉黑龍江等地方舒賽鑲藍旗人世居薩克達地方國初率族眾來歸編佐領使統之從徵商顏哈達及瓦爾喀什屢著軍績又攻克瓦爾喀什附近等處敍功授三等男掙置十六大臣之列謚壯敏其孫西特庫襲職入山海關敗流賊二十萬眾又於太原府延安府等處擊賊有功授二等男其子桑格襲職加授一等男察哈泰鑲左旗人世居寧古塔地方任護軍統領加太子少保其侄常鼐由護軍參領從徵準噶爾陣亡贈云騎尉祀昭忠祠阿岱鑲黃旗人任都統葉古徳鑲紅旗人世居那木都魯地方王都統其子希佛由云騎尉從徵四川有功授二等輕車都尉任都統其子科爾昆襲職任副都統徵雲南貴州等處敗李定國等兵數萬餘眾後徵陜西陣亡贈三等男祀昭忠祠蘇穆岱正藍旗人世居徳裏倭赫地方任副將鎭守樂淸縣城逆賊耿精忠駕船來犯堅志不屈力戰陣亡賺云騎尉祀昭忠祠安祿布正白旗人世居赫圖阿拉地方任刑部尙書塔爾瑪善正白旗人世居黑龍江地方任都統哈喇正黃旗人授二等輕車都尉謚恭襄伊柱正白旗人徵準噶爾有功授副都統後徵雲南陣亡贈三等輕車都尉祀昭忠祠

阿思哈鑲黃旗人任漕運總督謚莊恪】

﹝臣﹞等謹按薩克達系地名以地爲氏

賽密哷氏【散處薩哈爾察黑龍江等地方巴爾都禪鑲駐旗人世居薩哈爾察地方由閒散徵山東攻兗州府首先登城克之授一等輕車都尉又破流賊二十萬眾加一云騎尉其兄多諾襲職加至一等男海拉布鑲白旗人世居黑龍江地方由三等輕車都尉從徵湖南擊敗孫可望兵續攻浙江舟山陣亡贈二等輕車都尉祀昭忠祠羅多渾鑲白旗人由護軍校從徵雲南入緬甸至阿窪城獲桂王續徵湖廣擊吳應奇陣亡贈云騎尉祀昭忠祠】

﹝臣﹞等謹按賽密哷本金姓見金史以姓爲氏

精奇哩氏【散處精奇哩烏拉黑龍江等地方薩克愼正白旗人世居精奇哩烏拉地方系和碩額駙赦岱正白旗人任都統】

紮庫塔氏【散處瓦爾喀薩齊庫哈達噶哈里必漢額裏村等地方鈕正黃旗人世居瓦爾喀地方由閒散攻定興縣首先登城克之

賜巴圖魯號授騎都尉後徵湖廣陣亡贈一云騎尉其弟舒寧阿由驍騎校攻欒城縣克其城後擊陸軍門兵陣亡贈騎都尉其侄伊爾格徳由佐領擊流賊有功授騎都尉徵湖廣江西屢著軍功授一等輕車都尉兼一云騎尉後徵河南陣亡贈三等男並祀昭忠祠努山正黃旗人世居噶哈里必漢額裏村地方由前鋒統領徵山東錦州等處屢著戰功授二等男任內大臣其弟吉山由佐領破流賊滅福王平定河南江南等處屢著戰功授副都統於蘇州府擊賊陣亡贈騎都尉祀昭忠祠彬筆正白旗人世居薩齊庫哈達地方由一等輕車都尉從徵江西陣亡贈三等男祀昭忠祠羅多鑲白旗人彬筆同族任川陜總督烏庫理鑲白旗人世居和克通吉地方任奉天將軍瑪爾齊鑲黃旗人世居噶哈里地方任副都統徵準噶爾陣亡贈騎都尉祀昭忠祠】

烏蘇氏【散處瓦爾喀訥殷海蘭烏拉長白山等地方穆森鑲白旗人世居瓦爾喀地方任都統齊充格鑲白旗人穆森同族國初來歸任弘文院大學士赫碩色鑲白旗人穆森同族任都統謚敏恪惇拜正藍旗人世居長白山地方任都察院左都禦史徳敏鑲白旗人任荊州將軍謚溫愨博淸額鑲白旗人任陜西巡撫謚淸獻】

﹝臣﹞等謹按烏蘇本部名見金史以部爲氏

巴雅拉氏【散處松花江呼爾哈卦勒察庫穆等地方敬古爾達正白旗人世居松花江地方由騎都尉從徵紮庫塔及烏爾古宸遼東等處屢著軍功授三等輕車都尉加至二等男謚忠直巴薩哈鑲駐旗人世居呼爾哈地方由一等輕車都尉從徵湖廣敗賊一隻虎兵徵廣東擊敗李定國兵四萬餘眾敍功授三等男博古

正白旗人世居怕楞地方任廣州將軍】

輝和氏【散處長白山尼瑪察等地方道喇正紅旗人世居長白山方地方由前鋒參領擊敗松山杏山兵入山海關擊敗流賊復追至安肅縣大敗之授騎都尉後徵湖廣江西等處屢著戰功授一等輕車都尉任都統加太子少傅謚勤襄其侄瑚巴任都統明徳正紅旗人道喇同族任雲貴總督密哈那鑲紅旗人世居尼瑪察地方由五品官從徵陜西四川等處屢著軍功後在羅門鎭擊王屏藩陣亡贈云騎尉祀昭忠祠】

﹝臣﹞等謹按輝和系部名以部爲氏

魯布哩氏【散處葉赫烏拉等地方遜達理鑲白旗人世居葉赫地方由閒散從徵山東攻濟南府首先登城克之

賜巴圖魯號授一等輕車都尉加二等男任護軍統領加太子少傅謚果壯】

尼瑪察氏【散處尼瑪察滹野等地方艾博鑲紅旗人世居尼瑪察地方國初來歸由閒散從

太祖髙皇帝田獵遇野彘突出隻身格殺之

賜巴圖魯號後率二十人奪取石山站城又攻義州同四十人殺入克之授三等輕車都尉其孫阿賴襲職從徵江西屢敗賊兵徵雲南敗何弦祖等又敗克國秉等於雲南城下敍功授三等男】

﹝臣﹞等謹按尼瑪察本元姓見元史以姓爲氏

伊爾庫勒氏【散處諾羅呼爾哈等地方花色鑲白旗人世居諾羅地方由一等輕車都尉從徵厄魯特噶爾丹有功授三等男瑚寶鑲白旗人任湖廣總督謚恭恪】

章佳氏【散處費雅郎阿馬爾墩章佳宜漢阿拉輝發等地方喀爾塔喇鑲白旗人世居費雅郎阿城方由護軍參領入山海關擊敗流賊二十萬眾又連敗流賊於懷慶府承天府等處授騎都尉續徵江西屢敗賊兵又擊敗金聲桓王得仁等兵七萬餘眾攻饒州府克其城授一等輕車都尉任護軍統領後徵湖南陣亡贈三等男謚忠杜其子赫特赫襲職從徵福建屢敗黃昌等於海上後攻海寇鄭成功陣亡贈騎都尉並祀昭忠祠達蘇鑲黃旗人由護軍參領從徵皮島錦州黑龍江等處屢著戰功又敗流賊二十萬眾授騎都尉後圍太原屢敗賊兵徵四川擊敗賊張獻忠兵敍功授一等輕車都尉任內大臣阿克惇正白旗人任刑部尙書協辦大學士翰林院掌院學士加太子太保謚文勤哈達鑲黃旗人世居馬爾墩章佳地方任領侍衛內大臣尹泰鑲黃旗人世居宜漢阿拉地方任東閣大學士兼兵部尙書加太子少傅謚文恪其子尹繼善任文華殿大學士兼兵部尙書加太保謚文端祀賢良祠】

﹝臣﹞等謹按章佳系地名以地爲氏八旗氏族通譜內滿洲蒙古兩見今並入滿洲姓內又考蒙古章佳氏世居紮嚕特及歸血城土默特地方

寧古塔氏【散處寧古塔綏芬訥殷江和佟吉等地方多尼喀鑲白旗人世居寧古塔地方由閒散從徵山東攻萊縣首先登城克之

賜巴圖魯號授騎都尉加一云騎尉弟齊爾格順襲加三等男伊爾哈岱正黃旗人世居綏芬地方任都統弟賴都任禮部尙書】

﹝臣﹞等謹按寧古塔系地名以地爲氏

薩哈爾察氏【散處伊蘭費爾塔哈村烏拉等地方喀喀穆鑲黃旗人世居伊蘭費爾塔哈村地方由騎都尉署副都統加授三等男任江寧將軍】

嵩佳氏【散處棟鄂瓦爾喀等地方蘇爾邁正藍旗人世居棟鄂地方由閒散攻旅順口義州永平府皆克之

賜巴圖魯號授一等輕車都尉加至三等男任兵部侍郎謚勤勇其侄鄂羅順任江寧將軍又蘇爾邁之弟圖法任參領從徵湖廣陣亡贈云騎尉其孫瑪寧阿任協領從徵準噶爾陣亡贈云騎尉並祀昭忠祠】

宜特墨氏【世居葉赫地方伊山正藍旗人由一等輕車都尉從徵湖廣擊敗馬寶範齊韓等兵二萬餘眾徵雲南敗何繼祖王洪勛等兵二萬餘眾授三等男巴揚阿正紅旗人由護軍校從徵流寇屢著戰功後徵四川擊賊張獻忠陣亡贈云騎尉祀昭忠祠烏瑪琥鑲白旗人任奉天將軍】

紮思瑚哩氏【散處卦勒察和倫吉林烏拉等地方珍柱肯正白旗人世居卦勒察和倫地方國初率眾來歸授騎都尉從徵黑龍江及錦州山東有功又擊敗流賊二十萬眾授二等輕車都尉加至三等男其子科光爾圖襲職任都統】

瑚錫哈哩氏【散處瑚錫哈哩卦勒察伊蘭費爾塔哈村等地方賴達哈鑲白旗人從徵奔博果爾及錦州山東俱有功

賜巴圖魯號授二等輕車都尉加至三等男遼丹鑲黃旗人世居伊蘭費爾塔哈村地方任吏部尙書喀岱正黃旗人世居卦勒察地方任兵部尙書】

﹝臣﹞等謹按瑚錫哈哩系地名以地爲氏

喜塔喇氏【散處尼雅滿山長白山蓋吉等地方碩岱正白旗人世居尼雅滿山地方任副都統議政大臣徵山東雲貴及厄魯特噶爾丹有功授內大臣其從孫邁柱鑲藍旗人任武英殿大學士兼吏部尙書謚文恭來保正白旗人碩岱同族任武英殿大學士兼禮部尙書贈太保謚文端祀賢良祠穆和鑲藍旗人碩岱同族任戶部尙書庫禮正白旗人任戶部侍郎謚僖恪】

泰楚嚕氏【世居琿春及音楚地方判石正藍旗人世居琿春地方國初來歸由二等輕車都尉從徵雲南於石門坎桂花寺等處力戰破賊又徵厄魯特噶爾丹有功加一云騎尉贈三等男其子卓鼐襲職任西安將軍】

性佳氏【散處貝琿山秦性佳村等方倭內正黃旗人世居貝琿山秦地方徵徵山東福建俱有功

賜軋圖魯號授一等輕車都尉任奉天將軍巴都理鑲黃旗人倭內同族世居性佳村地方國初來歸授英額關口章京從徵黑龍江有功任都統議政大臣】

﹝臣﹞等謹按性佳系地名以地爲氏

穆爾察氏【散處綏芬瓦爾喀等地方】

費摩氏【散處蜚悠城布爾哈圖長白山等地方溫達鑲紅旗人世居布爾哈圖地方任文華殿大學士兼吏部尙書謚文簡其孫溫福授定邊將軍徵金川陣亡祀昭忠祠郭瑮鑲紅旗人任雲貴總督謚勤恪其子國多歡任黑龍江將軍郭瑮之弟法喀任都統金山正黃旗人任禮部尙書謚端■﹝閒﹞】

索佳氏【散處顎爾坤烏爾呼界凡等地方葉陳正黃旗人世居烏爾呼地方由護軍校從徵雲南貴州屢立軍功後徵四川陣亡贈騎都尉兼一云騎尉祀昭忠祠蘇克準鑲白旗人葉陳同族任都統】

薩瑪爾吉氏【散處呼爾哈河布爾哈村松花江等地方噶普碩鑲藍旗人世居呼爾哈河布爾哈村地方由閒散從徵山東攻靈壽縣首先登城力戰陣亡贈騎都尉其弟西奇納襲破流賊滅福王平定河南江南屢著戰功後擊土賊中箭陣亡贈一云騎尉其侄惇達理由七品官從徵湖廣陣亡贈云騎尉並祀昭忠祠】

齊佳氏【世居葉赫及齊佳等地方】

格濟勒氏【散處雅蘭綏芬寧古塔等地方武達禪正紅旗人世居綏芬地方由三等輕車都尉從徵福建屢敗賊兵後在廈門陣亡贈一云騎尉加二等輕車都尉祀昭忠祠梅和訥正白旗人世居雅蘭地方由二等侍衛從徵湖廣陣亡贈騎都尉祀昭忠祠烏什泰正白旗人世居黑龍江地方任都統】

哲爾齊氏【世居尼瑪察及吉林烏拉等地方】

索綽囉氏【散處輝發吉林等地方桑阿布鑲紅旗人世居輝發地方由主事從徵四川值王輔臣兵變陣亡贈云騎尉祀昭忠祠瑚尼雅鑲白旗人世居吉林地方由護軍參領從徵湖廣陣亡贈騎都尉兼一云騎尉其弟納密達由閒散從徵皮島陣亡贈騎都尉並祀昭忠祠】

﹝臣﹞等謹按索綽囉系地名以地爲氏

顎卓氏【散處葉赫輝發黑龍江等地方綽奇正紅旗人世居葉赫地方任都統其叔穆舒由副都統徵湖廣擊敗杜慧等兵二萬餘眾後攻湘陰縣陣亡贈騎都尉祀昭忠祠哈爾松阿正藍旗人世居輝發地方國初來歸由廢員從徵大同及遣往土默特部俱有功授騎都尉圍錦州敗松山杏山兵又敗洪承疇三營兵加至二等輕車都尉其子桑圖襲職從徵湖廣陣亡贈一云騎尉祀昭忠祠】

鈕赫哷氏【散處沙濟安褚拉庫英額等地方布爾哈正紅旗人世居安褚拉庫地方由護軍校從徵雲南貴州擊敗李成較李定國等後徵四川擊石存禮陣亡贈云騎尉祀昭忠祠常鼐鑲紅旗人世居英額地方任都統】

顎濟氏【散處葉赫哈達松花江烏拉等地方哲爾懇正白旗人世居哈達地方任兵部尙書顎彌達正白旗人世居烏拉地方任刑部尙書協辦大學士加太子太保謚文恭達拜正白旗人世居葉赫地方任杭州將軍】

裕瑚嚕氏【散處裕瑚嚕呼爾哈等地方庫喀徳正白旗人世居呼爾哈地方由協領從徵雲南貴州擊敗李成較等九千餘眾李定國率兵萬餘迎戰復擊敗之後徵浙江陣亡贈騎都尉祀昭忠祠】

﹝臣﹞等謹按裕瑚嚕系地名以地爲氏

布爾察氏【世居阿庫裏及呼爾哈等地方圖爾伯紳正黃旗人任杭州將軍謚敏果】

伊拉哩氏【散處烏拉葉赫輝發訥殷等地方阿山鑲藍旗人世居烏拉地方任江南江西總督刑部尙書丹岱鑲黃旗人世居葉赫地方由佐領攻取邊城又攻安肅縣城克之又敗松山杏山兵授騎都尉兼一云騎尉後擊洪承疇陣亡贈一等輕車都尉祀昭忠祠其子達哈塔襲職加至二等男任理藩院侍郎沙納海鑲黃旗人任黑龍江將軍索諾和正藍旗人世居訥殷地方任兵部尙書阿囊阿鑲紅旗人世居輩悠城地方由佐領入山海關敗流賊二十萬眾追騰吉斯擊敗土謝圖汗及碩羅汗等兵授云騎尉後於東昌府擊土冠陣亡贈騎都尉祀昭忠祠】

呼爾哈氏【散處呼爾哈新達謨城錫伯等地方康喀賚鑲藍旗人世居新達謨城地方國初率族眾來歸授紮爾固濟預十六大臣之列任工部尙書其曾孫瑚林任都統】

﹝臣﹞等謹按呼爾哈系地名以地爲氏

蘇佳氏【散處葉赫尼雅滿等地方歸穆臣正紅旗人世居葉赫地方由閒散攻邶城縣首先登城力戰陣亡贈騎都尉祀昭忠祠其從孫阿揚阿任天津都統武喀達鑲紅旗人世居尼雅滿地方由護軍校從徵察哈爾布爾尼屢敗賊眾後徵湖廣陣亡贈云騎尉祀昭忠祠】

溫徹亨氏【世居烏拉及葉赫地方】

哲爾徳氏【散處界凡烏拉等地方顧山正黃旗人世居界凡地方由佐領從徵山東屢著勞績後徵朝鮮陣亡贈騎都尉祀昭忠祠】

溫察氏【散處葉赫輝發等地方謨絡渾正紅旗人世居葉赫地方由員外郎從徵福建屢敗賊兵後在廈門陣亡贈騎都尉祀昭忠祠】

皇朝通誌卷三

●皇朝通誌卷四

氏族略四

○氏族略四

滿州八旗姓三

△滿州八旗姓三

額蘇哩氏【散處黑龍江瑪察等地方】

﹝臣﹞等謹按額蘇哩本金姓見金史以姓爲氏

烏嚕氏【散處烏拉葉赫等地方布舒庫正黃旗人世居烏拉地方任副都統謚剛壯】

覺禪氏【散處烏蘇哩佛阿拉等地方】

科奇哩氏【散處瓦爾喀徳爾吉阿里庫村等地方索爾和諾鑲紅旗人世居瓦爾咯地方國初來歸從徵河間府有功

賜巴圖魯號後陣亡贈騎都尉祀昭忠祠子佛尼勒襲職任西安將軍徵吳逆恢復朝天關生擒僞總兵一員斬爲總兵四員身經八十餘戰俱獲全勝尋卒於軍謚恭請祀賢良祠其次子額楞特由佐領從徵厄魯特噶薾丹有功授騎都尉任湖廣總督署西安將軍出徵哈喇烏蘇猝遇賊兵力戰陣亡贈三等輕車都尉謚忠勇祀昭忠祠三子托柳任黑龍江將軍又索爾和諾曾孫紀三任都統武吉正紅旗人任都統理藩院尙書布特穆愼鑲紅旗人世居徳爾吉阿里庫村地方國初來歸由閒散從徵山東陣亡贈騎都尉祀昭忠祠】

巴爾達氏【世居巴爾達及蜚悠城地方】

尼沙氏【世居尼沙及那木都魯地方】

﹝臣﹞等謹按尼沙本金姓見金史以姓爲氏

托和囉氏【散處黑龍江呼爾哈等地方寧古里正藍旗人世居呼爾哈地方任戶部尙書謚勤敏】

阿穆嚕氏【世居伊蘭費爾塔哈村及黑龍江等地方】

索爾多氏【世居烏拉博爾濟城地方】

裕爾庫哷氏【散處諾羅松花江黑龍江等地方】

滿紮氏【世居庫察及葉赫地方】

烏色氏【散處葉赫長白山等地方】

佑佑魯氏【散處英額佑佑魯等地方】

圖色哩氏【散處黑龍江薩哈爾察沈陽等地方赫圖正黃旗人世居黑龍江地方由閒散從徵滕縣首先登城陣亡贈騎都尉祀昭忠祠徹圖訥正黃旗人世居薩哈爾察地方由護軍校從徵四川屢立軍功後在野狐嶺陣亡贈騎都尉兼一云騎尉祀昭忠祠】

溫特赫氏【散處珠捨哩吉陽等地方音布鑲藍旗人世居珠捨哩地方由護軍校從徵雲南貴州屢立戰功後於秦州陣亡贈騎都尉兼一云騎尉祀昭忠祠】

﹝臣﹞等謹按溫特赫本金部名見金史以部爲氏

梅勒氏【世居葉赫及哈達地方】

博和哩氏【散處黑龍江琿春等地方塔爾岱鑲白旗人世居薩哈連烏拉地方任都統謚勇壯】

﹝臣﹞等謹按博和哩本金姓見金史以姓爲氏

鈕顏氏【世居葉赫地方烏達訥鑲黃旗人由護軍參領從徵寶坻縣克其城後在薊州陣亡贈騎都尉祀昭忠祠】

烏爾古宸氏【散處穆楞訥殷等地方和托諾鑲黃旗人世居穆楞地方國初來歸以招降阿庫裏尼滿有功編佐領使統之後徵大同陣亡贈騎都尉祀昭忠祠聶勒庫正紅旗人世居訥殷地方由禦史從徵山西陣亡贈云騎尉其侄孫福善由護軍校從徵準噶爾陣亡贈云騎尉並祀昭忠祠】

紮拉哩氏【散處瓦爾喀那木都魯等地方西特庫正藍旗人由護軍參領圍錦州擊敗洪承疇三營兵授云騎尉後徵四川擊賊張獻忠陣亡贈騎都尉祀昭忠祠】

溫都氏【散處訥殷江綏芬等地方鄂海鑲白旗人世居訥殷江地方任四川陜西總督其從孫烏林泰由佐領從徵準噶爾陣亡贈云騎尉祀昭忠祠寶金泰正黃旗人系和碩額駙薩爾泰正藍旗人國初來歸由佐領從徵江西湖廣屢立戰功後駐防江寧擊海寇鄭成功陣亡贈騎都尉祀昭忠祠】

﹝臣﹞等謹按溫都本部名見金史以部爲氏

蒙古爾濟氏【世居葉赫地方】

﹝臣﹞等謹按蒙古爾濟氏考八旗氏族通譜滿洲蒙古兩見今並列於滿洲姓內又考蒙古之蒙古爾濟氏世居科爾沁地方

阿禮哈氏【散處和通吉鄂思屯等地方】

蘇都哩氏【散處黑龍江蘇佳村等地方】

奇塔喇氏【散處松花江雅爾呼等地方轄穆達鑲黃旗人世居松花江地方由護軍校從徵福建陣亡贈云騎尉祀昭忠祠】

鄂托氏【散處赫圖阿拉葉赫等地方賽音達理正紅旗人世居赫圖阿拉地方國初來歸由佐領從徵羅察陣亡贈云騎尉祀昭忠祠】

洪吉哩氏【世居烏拉地方】

墨勒哲哷氏【世居松花江地方諾理爾達鑲黃旗人由二等侍衛從徵西藏陣亡贈云騎尉祀昭忠祠貝和鑲黃旗人由三等侍衛從徵西路陣亡贈云騎尉祀昭忠祠】

索齊哷氏【散處吉林烏拉等地方惇多輝正藍旗人世居吉林烏拉地方任內弘文院大學士其侄尼雅哈由六品包衣大從徵浙江福建陣亡贈云騎尉祀昭忠祠】

托謨氏【散處伊巴丹塔山哈達等地方】

唐古氏【世居哈達地方瓦爾達正白旗人由護軍校從徵江西有功後攻長沙府首先登城陣亡贈云騎尉祀昭忠祠】

都拉喇氏【散處吉林烏拉黑龍江等地方紮魯察正白旗人世居吉林烏拉地方由藍翎侍衛從徵西藏陣亡贈云騎尉祀昭忠祠達爾達哈正白旗人紮魯察同族由藍翎侍衛從徵昭定藏陣亡贈云騎尉祀昭忠祠】

墨勒迪哷氏【散處黑龍江寧古塔等地方】

喀勒達蘇氏【散處烏拉黑龍江等地方】

赫舒哩氏【散處哈達松花江等地方登庫鑲黃旗人世居哈達地方由驍騎校從徵雲南有功後徵廣東陣亡贈云騎尉祀昭忠祠】

輝羅氏【散處松花江等地方】

﹝臣﹞等謹按輝羅本金姓見金史以姓爲氏

濟禮氏【世居長白山地方烏珠克圖正黃旗人由閒散從徵山東攻泗水縣首先登城陣亡贈騎都尉祀昭忠祠】

烏爾漢氏【世居遼河地方】

赫宜氏【散處舒勒赫錦州等地方】

紮蘇哩氏【世居卦勒察伯都訥等地方】

拜都氏【世居葉赫地方布蘭泰正白旗人任山西巡撫古北口提督謚愨僖其孫永貴任吏部尙書協辦大學士謚文勤】

賴布氏【世居紮庫木佛阿拉等地方碩幹正黃旗人世居佛阿拉地方任漕運總督】

布賽氏【散處輝發薩哈爾察葉赫等地方賽喀那鑲白旗人世居葉赫地方國初來歸由護軍參領從徵察哈爾布爾尼破賊有功授云騎尉任副都統其子納齊喀任湖北巡撫謚勤恪】

噶努氏【世處噶碩克村及噶努山地方鄂爾布正白旗人世居噶碩克村地方由前鋒校從徵蓋峙山陣亡贈云騎尉其子烏喀訥襲從徵湖廣陣亡贈騎都尉並祀昭忠祠】

﹝臣﹞等謹按噶努系地名以地爲氏

烏蘇占氏【世居瓦爾喀什海蘭河地方】

﹝臣﹞等謹按烏蘇占本金姓見金史以姓爲氏

尼奇哩氏【散處烏拉琿春等地方阿思瑚正紅旗人世居烏拉地方任都察院副都禦史緣事降四品官從徵湖廣陣亡贈云騎尉祀昭忠祠】

鄂謨拖氏【世居尼瑪察地方錫住鑲黃旗人由護軍校從徵浙江有功授云騎尉後徵雲南屢著軍績任西安將軍】

陳佳氏【散處嘉穆瑚嘉哈等地方薩海鑲黃旗人世居嘉哈地方任都察院左都禦史】

阿克占氏【散處哈達葉赫等地方】

﹝臣﹞等謹按阿克占本金部名見金史以部爲氏

葉穆氏【散處葉赫赫爾蘇等地方】

喀爾拉氏【散處遼河葉赫等地方圖錫巴鑲紅旗人由八品官從徵江西湖廣屢敗賊兵後於來龍山陣亡贈云騎尉祀昭忠祠】

薩克察氏【散處綏芬尼瑪察等地方】

烏爾達氏【散處葉赫吉林烏拉等地方翁愛鑲白旗人世居吉林烏拉地方由護軍校從徵貴州有功後徵湖廣陣亡贈云騎尉祀昭忠祠】

圖克坦氏【散處吉林烏拉等地方】

﹝臣﹞等謹按圖克坦本金部名見金史以部爲氏

郭爾佳氏【散處長白山嫩河等地方】

洪鄂春氏【散處宜漢阿拉屯齊村雅蘭等地方】

額爾圖氏【散處惇達惇黑龍江等地方】

彰錦氏【散處費雅郎阿沾河等地方特克愼正藍旗人世居費雅郎阿地方任廣州將軍】

聶格哩氏【世居葉赫輝發等地方】

揚佳氏【散處尼瑪察佛阿拉等地方】

洪鄂氏【散處長白山哈達吉林等地方瑚圖鑲白旗人世居吉林地方任杭州將軍謚敏恪圖納鑲白旗人世居哈達地方任刑部尙書謚文恪】

﹝臣﹞等謹按洪鄂系地名以地爲氏

賢達禪氏【世居松花江賢達禪等地方槐色正黃旗人世居松花江地方由閒散從徵浙江陳亡贈云騎尉祀忠祠】

﹝臣﹞等謹按賢達禪系地名以地爲氏

赫錫赫哩氏【散處烏拉尼瑪察等地方】

庫穆圖氏【散處倭濟愛滿那木都魯等地方】

康儀哩氏【世居費爾塔哈村地方阿爾賽鑲黃旗人由護軍參領從徵江西有功後徵貴州陣亡贈云騎尉照副都統例議卹謚壯湣祀昭忠祠】

額爾吉氏【世居薩哈爾察地方】

舒墨哩氏【世居沾河及烏拉地方】

錫克濟拉氏【世居黑龍江地方】

徳惇氏【世居黑龍江地方】

珠格氏【世居烏拉地方】

﹝臣﹞等謹按珠格本金部名見金史以部爲氏

卦勒察氏【散處長白山烏拉等地方徳明鑲黃旗人世居長白山地方任戶部尙書謚端勤】

﹝臣﹞等謹按卦勒察系地名以地爲氏

多爾衮氏【世居愛琿城及索倫地方楞格正黃旗人世居愛琿城地方由頭等侍衛從徵準噶爾陣亡贈云騎尉祀昭忠祠】

洪佳氏【世居烏拉及長白山地方】

盟佳氏【散處郭爾羅斯伊巴丹等地方】

克音氏【世居黑龍江地方錫爾璊正白旗人任將軍】

明安氏【世居界凡地方】

烏禮蘇氏【散處齊齊哈爾黑龍江等地方烏爾登正白旗人任都統】

薩哈勒濟氏【世居葉赫及伯都訥地方】

尼珠琿氏【世居長白山地方甘篤正黃旗人國初來歸授佐領從徵寧遠執纛先入徵北京遇明兵擊敗之擢兵部侍郎兼副都統徵蠡縣克其城又敗洪承疇三營兵

定鼎時擊敗流賊二十萬眾平定江南攻克昆山縣城授二等男其弟巴爾賽襲加至一等男綽拜鑲白旗人授一等子】

烏爾格齊氏【世居葉赫地方】

瑚玉魯氏【世居烏拉地方】

和和齊氏【世居尼瑪察地方】

塔穆察氏【世居黑龍江地方】

誇爾達氏【世居哈達地方】

徳都哷氏【世居徳都哷地方們岱正黃旗人由護軍參領從徵厄魯特噶爾丹陣亡贈云騎尉祀昭忠祠】

愷頻氏【世居愷顏地方】

珠爾蘇氏【世居安褚拉庫地方】

綽克秦氏【世居綽克秦地方】

安達拉氏【世居黑龍江地方】

愛琿氏【世居愛琿地方】

海拉蘇氏【世居海拉蘇臺地方】

烏靈阿氏【世居巴林地方】

圖們氏【世居烏拉地方】

﹝臣﹞等謹按圖們本金部名又金姓見金史以姓爲氏

勒第氏【世居黑龍江地方額宜圖鑲黃旗人由前鋒校從徵湖廣陣亡贈云騎尉其侄徳明由二等侍衛從徵準噶爾陣亡贈云騎尉並祀昭忠祠】

克爾徳氏【世居烏拉地方】

哲伯氏【世居漢楚地方薩哈塔由八品官從徵陜西陣亡贈云騎尉祀昭忠祠】

圖布蘇氏【世居葉赫地方】

﹝臣﹞等謹按圖布蘇本金姓見金史以姓爲氏

托勒佳氏【世居齊齊哈爾地方】

格格氏【世居黑龍江地方】

罕紮氏【世居巴顏和羅地方臺弼圖鑲藍旗人由花馬池副將徵王輔臣陣亡贈云騎尉祀昭忠祠】

穆察氏【世居那木都魯地方】

多囉氏【世居葉赫地方沙色由云騎尉從徵準噶爾陣亡加贈騎都尉祀昭忠祠】

楚庫勒氏【世居楚庫勒地方伊禮布正藍旗人由驍騎校從徵浙江有功後在海澄縣陣亡贈云騎尉祀昭忠祠】

﹝臣﹞等謹按楚庫勒系地名以地爲氏

武聶氏【世居薩哈爾察地方】

郭勒本氏【世居黑龍江地方】

圖克惇氏【世居達呼爾地方徹爾圖鑲藍旗人由護軍參領從徵湖廣陣亡贈云騎尉祀昭忠祠】

葉庫哩氏【世居呼爾哈地方】

哲哩氏【世居哈達地方喀錫啟鑲黃旗人由五品官從徵陜西陣亡贈云騎尉祀昭忠祠】

組佳氏【世居鐵地方】

唐達氏【世居科爾沁地方】

卓克佳氏【世居雅爾呼地方】

崇果嚕氏【世居崇果嚕地方】

墨勒齊氏【世居烏拉地方】

瓦哩氏【世居黑龍江地方】

蔡佳氏【世居費爾察哈村地方】

克葉哷氏【世居吉林烏拉地方赫楞泰鑲白旗人由護軍參領從徵準噶爾陣亡贈云騎尉祀昭忠祠】

富勒庫嚕氏【世居松花江地方安奇鑲黃旗人由護軍參領從徵準噶爾陣亡贈云騎尉祀昭忠祠】

萬琉哈氏【世居淸河地方】

穆顏氏【世居琿春地方】

都善氏【世居黑龍江地方】

拜格氏【世居拜格地方】

﹝臣﹞等謹按拜格本金部名見金史以部爲氏

阿圖拉墨氏【世居雅爾呼地方】

賽音薩爾圖氏【世居紮嚕特地方】

穆和林氏【世居穆和林地方】

蒙鄂索氏【散處瓦面河沾河等地方】

薩察氏【世居瓦爾喀琿春等地方額孟格鑲黃旗人世居琿春地方國初來歸握置十六大臣之例

定鼎時從徵山東河南有功授佐領世職加二等輕車都尉】

﹝臣﹞等謹按薩察本金姓見金史以姓爲氏

錫墨埒氏【散處琿春庫爾喀等地方】

畱佳氏【散處李佳和羅等地方】

﹝臣﹞等謹按畱佳氏考八旗氏族通譜滿洲蒙古兩見今並列於滿洲姓內又考蒙古畱佳氏居察哈爾地方

果爾吉氏【散處郭囉羅河等地方】

武佳氏【散處烏拉索倫等地方】

佟鄂囉氏【散處紮庫塔巴顏烏拉等地方】

郭佳氏【散處蘇完蓋州等地方】

梅赫哩氏【世居那木都魯地方】

瑚錫哩氏【散處葉赫和多穆哈連等地方】

蒙古楚氏【散處烏拉蒙古楚山等地方】

崇吉喇氏【散處烏拉呼爾哈瓦爾喀訥殷等地方】

額勒赫氏【散處綏芬尼爾吉黑龍江愛琿等地方】

布雅穆齊氏【散處黑龍江噶哈里等地方】

都哩氏【散處瑪察徳都裏等地方】

倭哷氏【散處齊齊哈爾烏拉等地方】

尼揚尼雅氏【世居費達木村及黑龍江地方】

專塔氏【世居尼瑪察地方】

布達喇氏【世居松花江地方】

葉赫勒氏【散處雅哈遼河葉赫等地方】

珠佳氏【散處崇果濟巴布葉赫等地方】

﹝臣﹞等謹按珠佳本部名見金史以部爲氏又八旗氏族通譜內滿洲蒙古兩見今並入滿洲姓內又考蒙古珠佳氏世居土默特地方

瑚雅拉氏【散處烏拉烏蘇理沈陽等地方】

鄂蘇爾瑚氏【散處穆魯卓秦索倫等地方】

羅佳氏【世居西克屯及哈達地方】

敖拉氏【世居烏拉及黑龍江地方】

瓦色氏【居呼爾哈烏拉及葉赫地方】

珠爾根氏【世居索倫及黑龍江地方】

﹝臣﹞等謹按珠爾根本金姓見金史以姓爲氏

哈爾察氏【散處尼瑪察海蘭葉赫等地方】

布尼氏【散處佛納赫村等地方】

髙佳氏【世居遼陽蓋州及吉林烏拉等地方髙斌鑲黃旗人世居遼陽地方任文華殿大學士江南河道總督加太子太傅謚文定其侄髙晉任文華殿大學士兩江總督加太子太傅謚文端並祀賢良祠】

葉赫氏【世居葉赫地方】

﹝臣﹞等謹按葉赫本河名蒙古之屋根達爾漢滅扈倫之納喇部並其民人遷於葉赫河岸爲葉赫部因以部爲氏又八旗氏族通譜內滿洲蒙古兩見今並入滿洲姓內又考蒙古葉赫氏世居察哈爾地方

巴哩氏【世居哲魯地方】

孫佳氏【散處費雅郎阿長白山等地方】

喀喇沁氏【世居烏拉及葉赫地方】

﹝臣﹞等謹按喀喇沁系地名以地爲氏

翰顏氏【散處嫩河赫林臺等地方】

烏蘇哩氏【散處徳爾吉色欽訥殷輝發等地方】

﹝臣﹞等謹按烏蘇哩系地名以地爲氏

尼佳氏【散處沈陽烏爾錫河等地方】

書瑪哩氏【散處呼爾哈萬邊屯海蘭等地方】

卓津氏【世居長白山地方】

﹝臣﹞等謹按卓津本遼部名元時爲姓見元史以姓爲氏

色木奇哩氏世居黑龍江地方

廣佳喇氏世居葉赫及吉林烏拉地方

﹝臣﹞等謹按廣佳喇本金姓見金史以姓爲氏

烏察喇氏【世居安褚拉庫及烏拉黑龍江地方】

蒼瑪爾紀氏【世居黑龍江及必新地方】

赫書氏【世居葉赫及吉林烏拉地方】

﹝臣﹞等謹按赫書本金姓見金史以姓爲氏

慷傑達氏【世居黑龍江地方】

吉嚕氏【世居烏拉及吉林地方】

都嚕氏【世居長白山及黑龍江地方】

色拉氏【世居瓦爾喀地方】

鄂木綽氏【世居佛訥赫村地方】

培佳氏【世居東古村地方】

舒穆哩氏【世居海蘭木及薩爾必圖村地方】

鄂勒綽囉氏【世居蘇完及卦勒察地方】

徐吉氏【世居徐吉和羅地方】

達爾充阿氏【世居吉陽及黑龍江地方】

烏爾瑚濟氏【世居松花江及烏蘇理地方】

顏濟哩氏【世居沈陽及伯都訥地方】

卓奇氏【世居黑龍江及界凡地方】

鄂索囉氏【世居奇爾撒及吉林地方】

鈕瑚特氏【世居琿春庫雅拉地方】

盛佳氏【世居長白山色欽地方】

倭徹赫氏【世居哈達地方】

索察氏【世居烏拉哈達地方】

赫葉哷氏【世居沈陽地方】

祿葉哷氏【世居黑龍江及三姓地方阿爾索訥正黃旗人世居三姓地方任副都統徵金川陣亡祀昭忠祠】

拜津氏【世居黑龍江地方】

烏雅察氏【世居吉林烏拉及鄂云屯地方】

穆克圖氏【世居葉赫地方】

紮拉氏【世居葉赫及輝發地方】

﹝臣﹞等謹按紮拉本遼時部名見遼史以部爲氏

傅佳氏【世居輝發及福寧額地方】

郭琿氏【世居黑龍江地方】

尼錫哩氏【世居寧古塔及巴顏和羅地方】

赫佳氏【世居雅蘭及訥殷地方】

彊恰哩氏【世居耀州地方】

﹝臣﹞等謹按包衣彊效之後皆以彊字冠名與漢姓省言一類另列總論中

鐘吉氏【世居葉赫及撫順地方】

梅楞氏【世居葉赫地方】

舒祿氏【世居長白山地方】

琨都勒氏【世居紅山地方】

額色氏【世居棟鄂及薩哈爾察地方】

富勒哈氏【世居佛阿拉地方】

覺佳氏【世居章圖理及佛阿拉地方】

瑚雅氏【世居訥迪村及呼訥赫地方】

都佳氏【世居輝發及索倫地方】

謨克拖氏【世居鳳凰城及葉赫地方】

虞佳氏【世居鄂克惇城及裕發地方】

必喇氏【世居和攸及長白山地方】

伊庫魯氏【世居諾羅地方】

多羅宏氏【世居那木都魯地方】

鈕赫氏【世居佛阿拉瑪爾惇及內河地方】

翁鈕囉氏【世居葉赫及大淩河地方】

吉布褚氏【世居葉赫地方】

金佳氏【世居訥殷江及瓦爾喀地方】

石穆魯氏【世居琿春地方】

瑪察氏【世居賽音及索倫地方】

赫濟哩氏【世居輝發地方】

蒙鄂囉氏【世居呼爾哈及阿賴地方】

郭囉氏【世居長白山及沾河哈達地方】

納塔氏【世居尼瑪察地方】

﹝臣﹞等謹按納塔本金姓見金史以姓爲氏

佟塞哷氏【世居薩哈爾察及嫩河地方】

皇朝通誌卷四

●皇朝通誌卷五

氏族略五

○氏族略五

滿洲八旗姓四

△滿洲八旗姓四

精吉氏【世居吉林烏拉地方】

薩爾都氏【世居哈達地方】

和嶽囉氏【世居呼爾哈地方】

捨顏氏【世居費雅郎阿地方】

必魯哷氏【世居蘇完地方】

瑚克錫哷氏【世居伊蘭費爾塔哈地方】

順布嚕氏【世居哈爾敏地方】

舒發蔡氏【世居綏芬地方】

音佳氏【世居嘉穆呼地方】

圖爾惇氏【世居墨爾根城地方】

慶格哩氏【世居黑龍江地方】

蘇拉喇氏【世居黑龍江地方】

阿爾拉氏【世居黑龍江地方】

﹝臣﹞等謹按爾拉本元部名見元史以部爲氏

墨哷氏【世居葉赫地方】

巴爾拉氏【世居遼河地方】

敖拉托欣氏【世居黑龍江地方】

拜英格哩氏【世居墨爾根城地方】

穆雅氏【世居齊齊哈爾地方】

攸囉庫氏【世居黑龍江地方】

鄂囉氏【世居長白山地方】

嘉布塔喇氏【世居輝發地方】

富森氏【世居開原地方】

瑚遜氏【世居五姓莊地方】

佟啟氏【世居佛阿拉地方】

格爾克氏【世居格爾欽地方】

圖佳氏【世居松花江地方】

古爾吉氏【世居廣寧正安堡地方】

傅錫哩氏【世居特依芬地方】

墨佳氏【世居遼陽地方】

伊拉齊氏【世居阿庫哩地方】

額爾格濟氏【世居廣寧正安堡地方】

倭赫氏【世居界凡地方】

烏聶齊氏【世居黑龍江地方】

都克達氏【世居畱福村地方】

﹝臣﹞等謹按都克達本金姓見金史以姓爲氏

赫爾濟氏【世居長白山地方】

錫爾弼氏【世居葉赫地方】

拜佳氏【世居佛阿拉地方】

﹝臣﹞等謹按拜佳氏考八旗氏族通譜滿洲蒙古兩見今列於滿洲姓內其蒙古拜佳氏並入又考蒙古拜佳氏世居烏嚕特及察哈爾地方

塔喇氏【世居訥殷地方】

宏義氏【世居洪揚子溝地方】

溫屯氏【世居烏拉地方】

富色哷氏【世居屯昂阿地方】

倭徹庫氏【世居葉赫地方】

凱隆氏【世居齊齊哈爾城地方】

玉克墨氏【世居尼雅滿地方】

伊喇氏【世居三姓地方】

﹝臣﹞等謹按伊喇本遼部名入金爲姓見金史以部爲氏

克依克哷氏【世居三姓地方】

甘佳氏【世居吉陽地方】

齊達哷氏【世居葉赫地方】

泰瑚特氏【世居吉林烏拉地方】

墨爾迪氏【世居黑龍江地方】

貴嶽哩氏【世居伯都訥地方】

公吉哩氏【世居費達木村地方】

珠赫哷氏【世居烏拉地方】

博爾衮氏【世居那木都魯地方】

阿嚕氏【世居索倫地方】

敖佳氏【世居瑪察地方】

瑚錫喀氏【世居黑龍江地方】

珠錫哩氏【世居蜚悠城地方】

珠雅拉氏【世居烏拉地方】

阿爾布氏【世居烏拉地方】

齊克騰氏【世居烏拉地方】

烏濟佳喇氏【世居長白山地方】

文達氏【世居葉赫地方】

楞布爾勤氏【世居索倫地方】

都克塔哩氏【世居努克特勒地方】

阿拉邊遷氏【世居索倫地方】

圖爾塔拉氏【世居黑龍江地方】

錫克徳氏【世居卦勒察地方】

羅察氏【世居索倫地方】

伊穆氏【世居紅雲堡地方】

墨克廷氏【世居黑龍江地方】

瑪爾丹氏【世居紮庫本地方】

額爾格圖氏【世居黑龍江地方】

色哷哩氏【世居琿春地方】

烏庫登吉氏【世居齊齊哈爾地方】

章齊氏【世居那木都魯地方】

嘉佳氏【世居烏拉地方】

都雅爾氏【世居琿湖理努克特勒地方】

亨奇勒氏【世居吉林烏拉地方】

格晉氏【世居佛阿拉地方】

希薩爾氏【世居輝發地方】

鄂通氏【世居鄂通地方】

公鄂哩氏【世居松花江地方】

穆魯氏【世居索倫地方】

紮哈瑪氏【世居尼瑪察地方】

墨克勒氏【世居葉赫地方】

謨勒齊哩氏【世居噶哈地方】

伊勒爾濟氏【世居吉陽地方】

都爾勒氏【世居黑龍江庫魯穆圖村地方】

罕楚哈氏【世居綏芬地方】

舒爾都【氏世居葉赫地方】

﹝臣﹞等謹按舒爾都本金姓見金史以姓爲氏

敍察氏【世居蓋州城鄂爾多地方】

福塔氏【世居長白山地方】

奇徳哩氏【世居葉赫地方】

瑚呼氏【世居呼爾哈烏拉地方】

宗佳氏【世居輝和地方】

訥迪氏【世居黑龍江地方】

瓦勒佳氏【世居長白山地方】

尼格勒氏【世居黑龍江富爾呼村地方】

準齊氏【世居黑龍江地方】

翁尼哩氏【世居烏拉地方】

珠爾克氏【世居索倫地方】

通阿拉氏【世居倭濟地方】

穆勒徳氏【世居大淩河地方】

烏紮勒瑚氏【世居琿春地方】

特濟氏【世居紮庫塔地方】

塔坦氏【世居長白山地方】

﹝臣﹞等謹按塔坦舊系蒙古姓見元史以姓爲氏

猷格哩氏【世居葉赫地方】

哈爾吉氏【世居哈達地方】

穆齊氏【世居額木赫索囉地方】

恰喇氏【世居寧古塔地方】

姜佳氏【世居寧古塔地方】

博和羅氏【世居薩哈祿地方】

唐尼氏【世居十方寺地方】

烏拉氏【世居鄭家堡地方】

洪達哩氏【世居嘉拉庫地方】

瑪爾屯氏【世居長白山地方】

兆壘氏【世居瑪察地方】

﹝臣﹞等謹按兆壘本元部名見元史以部爲氏

玉爾庫氏【世居尼瑪察地方】

陳佳氏【世居張當地方】

莽吉綽氏【世居葉赫地方】

墨爾吉氏【世居葉赫地方】

穆色辰氏【世居佛阿拉地方】

塞楞吉氏【世居塞楞吉石赫寨地方】

尼瑪哈氏【世居遼陽地方】

﹝臣﹞等謹按尼瑪哈本金部名見金史以部爲氏

茂儀氏【世居英額地方】

安佳氏【世居普塞屯村地方】

羅嶽氏【世居葉赫地方】

鄂濟哩氏【世居卦勒察地方】

翁果特氏【世居翁科地方】

康錫哩氏【世居伊巴丹地方】

蘇克察氏【世居葉赫地方】

紮木秦氏【世居黑龍江地方】

都瓦爾佳氏【世居章集堡地方】

諾羅氏【世居捨楞阿河地方】

田佳氏【世居沈陽地方】

林佳氏【世居蜚悠城地方】

秋佳氏【世居杏山地方】

多錦氏【世居黑龍江索多理村地方】

努爾漢氏【世居努爾漢地方】

錫勒爾吉氏【世居吉林烏拉地方】

嘉哈瑪氏【世居黑深堡地方】

瑚錫氏【世居輝發地方】

瓦爾吉氏【世居色欽地方】

達瑚哩氏【世居烏呼哩地方】

屈佳氏【世居輝發地方】

普佳氏【世居杏山地方】

蔣佳氏【世居蓋州地方】

龐佳氏【世居淸城子地方】

蒙果資氏【世居綏芬地方】

舒克都哩氏【世居綏芬地方】

費佳氏【世居訥殷地方】

阿塔穆氏【世居葉赫地方】

西法齊氏【世居綏芬地方】

孔尼喇氏【世居黑龍江地方】

密紮氏【世居尼瑪察地方】

倭徹埒氏【世居葉赫地方】

多興氏【世居訥殷地方】

博都哩氏【世居索倫地方】

赫齊拉氏【世居雅蘭地方】

雅佳氏【世居輝發地方】

桓泰氏【世居雅蘭地方】

喀爾庫氏【世居烏拉地方】

福錫氏【世居福山地方】

莽果氏【世居烏拉地方】

﹝臣﹞等謹按莽果本元部名見元史以部爲氏

崆果囉氏【世居黑龍江地方】

葉祿氏【世居葉赫地方】

飄佳氏【世居薩穆占地方】

紮克塔氏【世居黑龍江地方】

綽囉氏【世居黑龍江地方】

索濟雅喇氏【世居大淩河地方】

瓦爾喀氏【世居吉林烏拉地方】

鄂綽囉氏【世居瓦爾喀地方】

瑚爾哈蘇氏【世居吉林烏拉地方】

恆吉哩氏【世居棟鄂地方】

索徹哩氏【世居烏拉地方】

錫彊氏【世居鄂勤歡地方】

申穆哩氏【世居珠捨哩地方】

杭佳氏【世居哈達地方】

巴雅爾齊氏【世居諾羅地方】

阿賚氏【世居翁鄂羅城地方】

伊勒穆氏【世居哈達地方】

錫瑪喇氏【世居額楚地方】

瑚爾泰氏【世居輝發地方】

喀克錫哩氏【世居陽石木地方】

索囉恰氏【世居雅爾呼地方】

沙爾喇氏【世居輝發地方】

﹝臣﹞等謹按沙達喇本金姓見金史以姓爲氏

範佳氏【世居輝發地方】

努嚕氏【世居輝發地方】

額哲氏【世居蘭河山地方】

蘇爾佳氏【世居松花堡地方】

申佳氏【世居烏拉地方】

謨嶽囉氏【世居舒穆祿村地方】

玉圖墨氏【世居哈達地方】

洪果奇氏【世居長白山地方】

周成氏【世居周齊理地方】

哈巴氏【世居哈達地方】

嘉穆呼氏【世居輝發地方】

良佳氏【世居沈陽地方】

舒佳氏【世居黑龍江法喀堡子地方】

蒙果氏原藉無考

努爾哈拉氏原藉無考

圖爾佳氏原藉無考

洪衮氏【世居薩哈爾察地方】

拜嘉喇氏【世居呼爾哈地方】

納哈塔氏【世居郭囉羅溝地方】

﹝臣﹞等謹按納哈塔本金姓見金史以姓爲氏

尼庸特氏【世居法穆納哈達地方】

哈爾拉氏【世居吉林烏拉地方】

瑚塔氏【世居科爾沁地方】

博爾濟氏【世居東城地方】

﹝臣﹞等謹按博爾濟氏考八旗氏族通譜滿洲蒙古兩見今並入滿洲姓內又考蒙古博爾濟氏世居紮賚特及錫喇穆楞地方

定吉哩氏【世居西域地方】

拉顏氏【世居界凡地方】

琿達奇氏【世居訥殷地方】

托和爾泰氏【世居齊齊哈爾地方】

色勒傑氏【世居伊蘭費爾塔哈村地方】

伊穆圖氏原藉無考

格佳喇氏【世居長白山地方】

富蘇瑚氏【世居吉林烏拉地方】

博勒卓克氏【世居烏拉地方】

佛多錫墨哩氏【世居珠捨哩地方】

喀喇氏【世居錫伯哩城地方】

﹝臣﹞等謹按喀喇本元部名見元史以部爲氏

周延氏【世居訥殷地方】

唐顏氏【世居訥殷地方】

陶佳氏【世居伊蘇地方】

﹝臣﹞等謹按陶佳氏考八旗氏族通譜滿洲蒙古兩見今並入滿洲姓內又考蒙古陶佳氏世居察哈爾地方

鄭佳氏【世居沈陽地方】

瑚鼎氏【世居和羅山秦地方】

格爾齊氏【世居尼瑪察地方】

珠嚕氏【世居赫捨哩河地方】

﹝臣﹞等謹按珠嚕本金部名見金史以部爲氏

喀爾拉哈氏【世居吉林烏拉地方】

玉嚕氏【世居吉林烏拉地方】

占尼氏【世居尼瑪察地方】

崔穆魯氏【世居瑪察地方】

梅佳氏【世居綏芬地方】

巴顏氏【世居齊齊哈爾地方】

﹝臣﹞等謹按巴頻遼屬國金部名後爲姓以部爲氏蒙古列傳有巴頻氏今並入又考蒙古巴顏氏世居敖漢地方

瞻楚琿氏【世居卦勒察地方】

紮雅紮喇氏【世居雅蘭地方】

石富察氏【世居倭濟地方】

達普圖氏【世居黑龍江地方】

多拉爾氏【世居黑龍江地方】

多爾塔拉氏【世居黑龍江地方】

孟克伊哷氏【世居蜚悠城地方】

克哷氏【世居尼雅滿地方】

﹝臣﹞等謹按克哷本元部名見元史以部爲氏

嘉瞻氏【世居黑龍江地方】

圖薩喇氏【世居葉赫地方】

棟阿氏【世居那木都魯地方】

額宜蘇氏【世居墨爾根城地方】

多秦氏【世居黑龍江地方】

阿喇氏【世居烏拉地方】

圖勒哩氏【世居索倫地方】

遜綽爾氏【世居長白山地方】

烏頻齊氏【世居烏拉呼達裏村地方】

揚額哩氏【世居伯都訥地方】

瑚佳氏【世居吉林烏拉地方】

﹝臣﹞等謹按瑚佳氏考八旗氏族通譜滿洲蒙古兩見今並入又考蒙古瑚佳氏世居烏喇特地方

雅爾薩喇氏【世居黑龍江雅爾庫哩村地方】

保佳氏【世居安褚拉庫地方】

喀爾佳氏【世居索倫地方】

方佳氏【世居沈陽地方】

富珠哩氏【世居富珠哩地方】

﹝臣﹞等謹按富珠哩本金姓見金史以姓爲氏

瑚圖哩氏【世居黑龍江地方】

濟拉喇氏【世居長白山地方】

布什氏【世居葉赫地方】

﹝臣﹞等謹按布什本金姓見金史以姓爲氏

畱濟哩氏【世居黑龍江地方】

錫爾馨氏【世居赫圖阿拉地方】

﹝臣﹞等謹按錫爾馨本元姓見元史以姓爲氏

希卜蘇氏【世居黑龍江地方】

全佳氏【世居蓋州地方】

莽佳氏【世居蓋州地方】

丰佳氏【世居長白山瑪克丹地方】

瑚圖氏【世居葉赫地方】

崔佳氏【世居哈達地方】

伊蘇氏【世居蘇瓦顏溝地方】

尼音圖氏【世居哈達地方】

鈕圖氏【世居哈達地方】

罕楚氏【世居長白山地方】

農吉勒氏【世居哈達地方】

阿勒巴齊氏【世居紮滿和羅地方】

成尼氏【世居遼陽地方】

穆達齊氏【世居瓦爾納哈地方】

揚那氏【世居揚察地方】

塞赫哩氏【世居諾羅村地方】

玉庫哷氏【世居洪艾地方】

那克塔氏【世居郭囉羅地方】

烏魯哩氏【世居沾地方】

穆佳氏【世居額木赫索囉地方】

布薩氏【世居瓦爾喀地方】

﹝臣﹞等謹按布薩本金姓見金史以姓爲氏

猷格氏【世居寧古塔地方】

愛義氏【世居愛琿地方】

徹葉哷氏【世居寧古塔地方】

烏錫氏【世居赫徹木地方】

額珠氏【世居舒舒地方】

瑚爾佳氏【世居吉林烏拉地方】

瑚爾哈喇氏【世居伯都訥地方】

烏庫哩氏【世居黑龍江地方】

黑赫穆氏【世居黑龍江地方】

訥哷氏【世居黑龍江地方】

敷辰氏【世居黑龍江地方】

秋舒哩氏【世居紮庫木地方】

耀佳氏【世居葉赫地方】

烏勒錫氏【世居長白山地方】

吳努齊氏【世居蜚悠城地方】

溫登額氏【世居黑龍江地方】

烏努氏【世居都白城村地方】

烏什拉氏【世居紮庫木地方】

﹝臣﹞等謹按烏什拉本金姓見金史以姓爲氏

顏珠氏【世居雅達琿春村地方】

弼爾雅氏【世居愛琿地方】

珠爾奇氏【世居薩爾哈占地方】

邊佳氏【世居輝發地方】

恭嘉氏【世居哈達地方】

錫爾圖氏【世居伯都訥地方】

墨呼哩氏【世居吉林烏拉地方】

哈蘇哩氏【世居吉林烏拉地方】

哈薩喇氏【世居伯都訥地方】

﹝臣﹞等謹按哈薩喇本金姓見金史以姓爲氏

墨爾赫氏【世居哈達察漢地方】

哈斯呼裏氏【世居伯都訥地方】

伊伯氏【世居寧古塔地方】

瑚徳哷氏【世居烏拉地方】

烏勒哩氏【世居葉赫地方】

成佳氏【世居蘇完地方】

寧佳氏【世居寧古塔地方】

布爾尼氏【世居尼瑪察地方】

瑚嚕氏【世居烏拉地方】

文紮氏【世居長白山地方】

索多哩氏原籍無考

薩木錫爾氏【世居索倫地方】

通果蘇氏【世居老寨子地方】

卓顯氏【世居雅爾渾費顏地方】

那木圖氏【世居渾都和色地方】

哈斯呼氏【世居吉林烏拉地方】

富斯庫氏【世居墨絡古地方】

赫爾蘇氏【世居吉林烏拉地方】

烏裕氏【世居吉林烏拉地方】

官佳氏原藉無考

扣岱氏【世居哈達地方】

修墨哩氏【世居呼爾哈地方】

額木特理氏【世居黑龍江地方】

松吉氏【世居汪秦地方】

葉墨勒氏【世居葉赫地方】

拜察氏【世居吉林烏拉地方】

嶽察氏【世居胡什塔地方】

尼珠氏【世居哈達地方】

賡音氏【世居黑龍江地方】

持佳氏【世居哈達地方】

石佳氏【世居葉赫烏蘇河地方】

都勒氏【世居額爾赫村地方】

南福祿氏【世居呼爾哈地方】

郎佳氏【世居遼陽地方】

仁佳氏【世居司旺堡地方】

林佳氏【世居烏拉瑪地方】

赫哲氏原藉無考

唐佳氏原藉無考

文徳氏【世居塔克什城地方】

哈勒塔喇氏【世居吉林烏拉地方】

﹝臣﹞等謹按前卷滿洲姓氏內間有一姓下俱非及格之人卽不載入此卷自精吉氏以下名位均未顯著槪不登載

皇朝通誌卷五

●皇朝通誌卷六

氏族略六

○氏族略六

蒙古八旗姓

△蒙古八旗姓

博爾濟吉特氏【散處錫喇穆楞烏嚕特紮嚕特克嚕倫察哈爾呼倫貝爾克什克騰阿巴噶巴嶽特等地方恩格徳爾正黃旗人世居錫喇穆楞地方國初率部屬來歸授三等子尙公主封爲額駙謚端順其長子囊努克任內大臣授二等輕車都尉四子額爾克戴靑系公主所出襲三等子任內大臣晉一等侯累封至二等公謚勤良其子費揚古襲三等公任內大臣其子拉爾泰襲三等公任散秩大臣其侄噶爾薩襲一等侯晉三等公加封號爲奉義公任散秩大臣兼佐領又恩格徳爾曾孫紮克丹由三等輕車都尉徵準噶爾有功任都統內大臣謚敏恪又恩格徳爾之弟莽果爾岱授三等子以破流賊功晉一等伯其侄巴特瑪襲任內大臣古爾布什鑲黃旗人恩格徳爾同族國初率部屬來歸授三等子尙公主封爲額駙

賜淸卓哩克圖號後圍錦州有功累授一等子任兵部尙書謚襄敏其子鄂齊爾任內大臣副都統巴拜鑲白旗人恩格徳爾同族國初率部屬來歸授三等子謚僖順其次子阿玉什襲加二等子明安正黃旗人世居烏嚕特地方國初率族眾來歸授三等子晉二等伯謚忠順其孫巴圖襲任內大臣其侄博倫岱襲一等侯任散秩大臣又明安長子昂坤由三等輕車都尉從徵囊努克及紮嚕特有功又擊敗大淩河兵敍功授三等男

賜達爾滿和碩齊號其子鄂濟理襲職累授一等男明安次子多爾濟由騎都尉從徵紮嚕特及克什克騰屢敗賊兵取大淩河首先破賊入錦州境先薄城下斬二十二人城內賊兵悉出拒戰大敗之敍功授一等男加至三等子其弟綽爾濟襲任內大臣明安第五子納穆僧格由頭等侍衛從徵福建擊海寇鄭成功陣亡贈騎都尉加三等子謚直勇祀昭忠祠索諾木正藍旗人明安同族國初率部屬來歸授二等子謚順良其子噶爾瑪僧格襲加至三等伯巴朗正藍旗人明安同族由二等輕車都尉從徵山東擊敗擡頭營馬步兵破流賊滅福王平定河南江南屢著戰功徵福建招撫一府三縣又攻南安縣首先奪門克其城累授二等男任都察院副都禦史其子拉普齋襲職從徵雲南屢敗何繼祖胡國秉等敍功授一等男任護軍參旗其子旒相襲一等男任刑部侍郎拜音岱正紅旗人明安同族國初率部屬來歸授二等輕車都尉其子綽爾濟襲累加至三等男其弟色辰扣襲從徵江西陣亡贈一等男祀昭忠祠又拜音岱之弟諤勒哲由三等輕東都尉人山海關敗流賊兵二十萬眾又平定河南江南屢著戰功加至三等男其子巴拜襲從徵雲南敗何繼祖胡國秉等君二等男布彥岱鑲紅旗人明安同族國初來歸授一等輕車都尉從徵寧遠有功授二等男

定鼎時擊敗流賊二十萬眾加一云騎尉任都統禮部尙書其子鄂穆布襲加一等男又布彥岱曾孫伊倫奇系和碩額駙任副都統達賴鑲藍旗人明安同族國初率部屬來歸授二等輕車都尉其孫巴奔襲職加至三等男任護軍參領其子諸神保襲職從徵厄魯特噶爾丹陣亡贈云騎尉祀昭忠祠布當正藍旗人明安同族國初率部屬來歸授二等輕車都尉從徵遵化州擊敗賊兵授三等男任刑部侍郎其子和爾渾襲職加至一等男又布當之弟塞淩由三等輕車都尉圍錦州擊敗松山杏山兵破流賊滅福王平定河南江南屢著戰功追騰吉斯連敗土謝圖汗碩羅汗等兵敍功加至三等男其子嘉穆揚任杭州將軍謚敏恪又塞淩之孫完紮普任西安將軍巴克貝勒鑲黃旗人世居紮嚕特地方國初率部屬來歸授其子鄂齊裏桑徳赫馬爲騎都尉握內大臣徵董夔有功授三等男其子楚輅襲加授二等男又巴克貝勒長子多爾濟第三子滿齊漢俱任內大臣哈喇巴拜鑲黃旗人巴克貝勒同族國初來歸授其長子拉什喜布爲頭等大臣孫阿爾善任都統刑部尙書曾孫阿爾鼐任都統理藩院尙書元孫阿齊圖任內大臣步軍統領古穆鑲黃旗人巴克貝勒同族任都統噶爾瑪葉爾登正黃旗人世居克嚕倫地方國初率眾來歸授三等子其從弟奇塔特衛徵國初率部屬來歸從徵大淩河擊錦州兵陣亡贈三等男祀昭忠祠其孫諾木齊襲職加至一等男又奇塔特衛徵之侄錫喇布由一等輕車都尉從徵廣東擊敗李定國兵五萬餘眾敍功授三等男特穆登從徵錦州陣亡贈騎都尉祀昭忠祠又喀蘭圖奇塔特衛徵之弟由頭等侍衛授一等輕車都尉握理藩院尙書內大臣謚敏壯其子察渾襲職加授三等男後從徵江西陣亡贈二等男祀昭忠祠寨桑鑲藍旗人噶爾瑪葉爾登同族國初率族眾來歸

賜達爾漢和碩齊號授三等男其子博什喜襲以破流賊功授一等男寨桑之侄巴特瑪授三等輕車都尉圍錦州敗松山兵又擊敗流賊二十萬眾追至慶都縣又大敗之授一等輕車都尉兼一云騎尉其子班達爾沙襲職並授爲一等子塞淩正白旗人噶爾瑪葉爾登同族國初率眾來歸授二等輕車都尉其子富爾丹襲職加至三等男其子巴紮爾襲從徵湖廣陣亡贈二等男祀昭忠祠又寨淩之弟諾爾布由二等輕車都尉從徵雲南擊敗馬秉忠等後徵江西陣亡贈三等男祀昭忠祠納木鑲白旗人噶爾瑪葉爾登同族國初率部屬來歸

定鼎時護隨和碩肅親王有功授二等輕車都尉其子紮木蘇襲職加至三等男其從弟錫達襲從徵厄魯特噶爾丹有功授二等男拜思瑚朗正白旗人世居巴嶽特地方由二等侍衛從徵浙江福建連敗楊祿等兵二萬餘眾後在烏龍江擊海寇鄭錦陣亡贈騎都尉其弟薩圖由護軍參領從徵湖廣陣亡贈云騎尉並祀昭忠祠圖爾濟葉爾登鑲白旗人世居察哈爾地方國初率部屬來歸授三等男其子古祿襲圍錦州擊敗松山兵又敗流賊二十萬眾敍功累加至三等子巴爾巴圖魯圖爾濟葉爾登同族國初來歸授三等男其次子諾們達賴襲加至一等男第三子邁蘭由護軍參領從徵江西陣亡贈云騎尉祀昭忠祠昂坤都稜正黃旗人國初來歸授三等男寨桑正藍旗人世居呼倫貝爾地方國初率部屬來歸授三等男其子孔住襲加至一等男烏巴什鑲藍旗人世居克什克騰地方國初來歸授二等男其從弟阿納達襲加至一等子從徵江西陣亡贈一云騎尉祀昭忠祠科爾沁貝勒莽古思爲

孝端文皇后之父科爾沁貝勒寨桑爲

孝莊文皇后之父科爾沁多羅貝勒綽爾濟爲

孝惠章皇后之父阿祿哈鑲黃旗人世居科爾沁地方國初來歸任領侍衛內大臣授一等男謚勤僖鄂克綽特巴正藍旗人世居察哈爾地方由一等輕車都尉從徵湖南陣亡贈三等男祀昭忠祠噶爾瑪索諾木正黃旗人世居阿巴噶地方國初來歸尙公主封爲額駙其子寨桑授三等子任散秩大臣武納格正白旗人授三等公必裏克圖正藍旗人任都統加太子少師謚恪僖沙裏布任都統從徵陣亡贈騎都尉謚襄壯祀昭忠祠巴紮爾授三等男從徵陣亡祀昭忠祠滿韜授三等男舒木布鑲藍旗人世居烏葉爾拜柴地方任江南江西總督其從孫碩瞻系和碩額駙安泰正白旗人任都統色克愼正白旗人任直隸總督荊州將軍】

﹝臣﹞等謹按博爾濟吉特氏爲元太祖之裔其見於八旗蒙古者皆編入滿洲旗分之姓至科爾沁貝勒莽古思寨桑綽爾濟乃孝端孝莊孝惠三後之所鐘祥爲我朝戚畹貴族謹錄其官爵名號於氏內若內紮薩克之紮賚特都爾伯特郭爾羅斯喀喇泌土默特敖漢柰曼巴林紮嚕特阿嚕科爾沁翁牛特克什克騰喀爾喀左翼喀爾喀右翼烏珠穆沁浩齊特蘇尼特阿巴噶阿巴哈納爾四子部落茂明安烏喇特鄂爾多斯外紮薩克之喀爾喀土謝圖汗部車臣汗部紮薩克圖汗部賽音諾顏部阿拉善厄魯特部靑海之和碩特諸部同爲元裔而分族別氏皆八旗氏族通譜所未載以非編入旗分故從略也今遵通譜例闕之而附著其略於此

薩爾圖氏【世居葉赫及紮嚕特地方噶賴正紅旗人世居紮嚕特地方由三等護衛從徵福建陣亡贈云騎尉其從孫兆住由驍騎校從徵準噶爾陣亡贈云騎尉並祀昭忠祠又噶賴叔祖褚庫年十七從

太宗文皇帝圍大淩河賊驍將車濟格突出跴陣褚庫獨迎戰生擒之續徵大同攻左衛城先登擊賊賊傷其後頸猶扶額力戰遂克其城

賜巴圖魯號授騎都尉任副都統後徵四川擊賊張獻忠大敗之徵福建在烏龍江擊敗賊艘二百餘只敍功授一等輕車都尉謚襄壯祀賢良祠】

鼐奇特氏【世居克什克騰地方】

郭爾羅特氏【世居察哈爾地方布顏塔布囊正黃旗人國初來歸授騎都尉從徵董夔及錦州松山屢著戰功授一等輕車都尉加授三等男其侄茂奇塔特襲職從徵厄魯特噶爾丹有功授二等男】

和爾氏【世居塔布諾特地方棟阿賴鑲白旗人國初來歸由護軍參領從徵山東擊敗吳三桂兵圍錦州屢敗塔山松山寧遠兵徵黑龍江圍博和理城扼其汲道四日降之招服哈爾塔遜等四村後圍中前所乘夜奪門克之授云騎尉

定鼎時破流賊二十萬眾徵湖廣敗賊一隻虎於荊州府徵福建屢敗傅國用等兵攻克建寧府及同安等十五縣又招服一州七縣授一等輕車都尉任副都統兼都察院副都禦史】

實寶禪氏【世居哈喇烏蘇齊巴漢臺地方】

塔塔爾氏【世居察哈爾地方索寧正黃旗人由閒散從徵黑龍江斬獲甚眾徵山東攻萊蕪縣首先登城克之

賜巴圖魯號授騎都尉後徵大同陣亡贈三等輕車都尉其子巴圖襲從徵湖廣陣亡贈二等輕車都尉並祀昭忠祠唐喀祿正藍旗人任理藩院侍郎副都統徵西路陣亡祀昭忠祠】

舒嚕氏【世居科爾沁地方金柱鑲藍旗人由三等輕車都尉從徵福建陣亡贈二等輕車都尉祀昭忠祠】

嶽諾特氏【世居紮嚕特地方】

赫嚕克氏【世居察哈爾地方】

彰紮爾氏【世居科爾沁地方】

郭爾羅斯氏【世居察哈爾地方】

﹝臣﹞等謹按今內紮薩克有郭爾羅斯部以部爲氏

翁阿哩氏【世居阿巴噶地方】

公吉喇特氏【散處阿喇克綽特等地方】

烏新氏【世居錫喇穆楞地方】

巴嶽特氏【散處阿巴噶巴嶽特等地方永國正黃旗人世居阿巴噶地方任禮部侍郎徵準噶爾陣亡贈騎都尉祀昭忠祠巴爾密特鑲黃旗人世居巴嶽特地方任都統眾佛保鑲藍旗人任都統】

﹝臣﹞等謹按巴嶽特系地名以地爲氏

科本氏【世居厄魯特地方巴朗正黃旗人國初來歸由護軍校從徵山東四川有功後在蟠龍山遇王屏藩等率眾水陸來戰奮勇進擊陣亡贈騎都尉祀昭忠祠】

佟尼果特氏【世居喀喇沁地方圖爾噶圖鑲藍旗人國初來歸由閒散從徵山東攻登州首先登城陣亡贈騎都尉祀昭忠祠】

阿穆尼布塔斯氏【世居蓀尼喀紮哩地方阿海正黃旗人國初來歸由閒散從徵遵化州首先登城陣亡贈騎都尉祀昭忠祠】

布嚕特氏【世居喀爾喀地方】

烏濟吉特氏【世居巴顏喀喇及克什克騰地方烏巴什正藍旗人世居巴顏喀喇地方由護軍校從徵四川陣亡贈云騎尉其孫紮穆素襲從徵雲南屢敗何繼祖胡國秉等兵後在武磨山擊馬寶等陣亡贈一等輕車都尉兼一云騎尉並祀昭忠祠】

翁科特氏【世居錫喇穆楞及烏嚕特地方】

烏齊喜特氏【世居烏嚕特地方博囉達漢鑲紅旗人由驍騎校從徵雲南陣亡贈云騎尉祀昭忠祠】

烏嚕特氏【散處巴嶽特及錫喇穆楞等地方】

﹝臣﹞等謹按烏嚕特系地名以地爲氏

庫布特氏【世居錫喇穆楞地方】碩色鑲白旗人由章京從徵雲南陣亡贈云騎尉祀昭忠祠

公吉爾氏【散處烏嚕特察哈爾等地方巴特瑪鑲黃旗人世居烏嚕特地方由佐領從徵江西有功在洞庭橋等處連敗賊耿精忠等四萬五千餘眾又在饒州府等處屢敗賊水陸三萬餘眾後在韶州府蓮花山陣亡贈云騎尉祀昭忠祠】

布勒哈齊氏【世居烏嚕特地方阿岱鑲黃旗人由防禦從徵雲南貴州屢擊敗李定國等兵二萬餘眾後徵湖廣陣亡贈云騎尉祀昭忠祠】

伊圖默氏【世居科爾沁地方諾穆渾鑲黃旗人由護軍校從徵湖廣陣亡贈云騎尉祀昭忠祠】

鄂卓氏【世居葉赫地方穆騰額鑲紅旗人由護軍校從徵準噶爾陣亡贈云騎尉祀昭忠祠穆舒正紅旗人任副都統從徵陣亡祀昭忠祠】

威古特氏【世居察哈爾地方綽世啟正黃旗人由驍騎校從徵陜西擊敗髙定等兵後圍秦州陣亡贈云騎尉祀昭忠祠】

吹霍克親氏【世居察哈爾地方達蘭正紅旗人由三等護衛從徵福建陣亡贈云騎尉祀昭忠祠】

鄂爾圖特氏【世居烏拉地方永順正黃旗人由護軍校從徵準噶爾陣亡贈云騎尉祀昭忠祠】

﹝臣﹞等謹按鄂爾圖特氏本元姓見元史以姓爲氏

海佳氏【世居科爾沁地方海潮龍鑲藍旗人國初來歸任將軍】

扣懇氏【世居喀喇沁及烏嚕特地方】

烏梁海氏【世居喀喇沁及烏嚕特地方】

﹝臣﹞等謹按烏梁海本元部名見元史以部爲氏又內紮薩克之喀喇沁土默特左翼都統皆烏梁海氏元臣濟拉瑪之裔

紮拉爾氏【世居烏嚕特及察哈爾地方】

﹝臣﹞等謹按紮拉爾本元部名見元史以部爲氏

寶濟氏【世居科爾沁及察哈爾地方】

滿津氏【世居錫喇穆楞地方】

博爾濟斯氏【散處烏嚕特及克什克騰察哈爾等地方】

巴雅喇氏【散處察哈爾喀喇沁等地方】

博碩氏【散處鄂爾多斯喀喇沁等地方】

塞克圖氏【世居土默特及科爾沁地方】

卓特氏【散處錫喇塔拉義州巴林等地方渾津正藍旗人任副都統以軍功授一等子謚壯勤阿濟拜正藍旗人授男爵謚勤僖】

﹝臣﹞等謹按卓特本金姓見金史以姓爲氏

納賴氏【世居烏喇特地方】

耨埒特氏【世居錫喇塔拉及紮嚕特地方】

烏蘭氏【世居呼倫貝爾地方】

鄂勒濟斯氏【世居科爾沁及察哈爾地方】

博爾濟克氏【世居紮嚕特及科爾沁地方】

﹝臣﹞等謹按博爾濟克本金姓見金史以姓爲氏

兆佳氏【世居紮嚕特及察哈爾地方】

博囉氏【世居紮嚕特及阿嚕科爾沁地方】

齊穆克氏【世居烏嚕特及克什克騰地方】

煌古臺氏【世居歸化城土默特及喀喇沁地方】

阿拉克塔氏【世居哈喇烏蘇濟巴漢臺地方】

布楞都爾本氏【世居烏嚕特地方】

沙喇圖嚕騰氏【世居克嚕倫地方】

柰曼氏【世居敖漢及烏嚕特地方】

﹝臣﹞等謹按柰曼本遼部名見元史今內紮薩克有柰曼部以部爲氏

唐古爾氏【世居科爾沁及毛家屯地方】

奇壘氏【世居科爾沁及察哈爾地方】

巴雅克氏【世居錫喇塔拉地方】

烏哩津氏【世居察哈爾地方】

阿魯特氏【世居察哈爾地方】

察哈爾氏【世居察哈爾及布爾噶蘇臺地方】

﹝臣﹞等謹按察哈爾系部名以部爲氏

克爾徳氏【世居科爾沁地方】

錫訥楚克氏【世居烏嚕特地方】

達喇明安氏【世居鄂嫩果爾地方】

鄂密特氏【世居錫喇塔拉及上都河地方】

洽特氏【世居錫喇塔拉地方】

錫訥特氏【世居錫喇塔拉地方】

烏喇特氏【世居翁克都濟訥爾及哈達地方】

﹝臣﹞等謹按烏喇特系部名以部爲氏

雅蘇氏【世居錫喇塔拉地方】

墨爾濟吉特氏【世居克什克騰地方】

吉禮圖氏【世居錫喇塔拉地方】

墨爾奇特氏【世居紮嚕特地方】

泰錫納喇氏【世居紮嚕特地方】

瑪爾吉特氏【世居紮嚕特地方】

翁濟勒金氏【世居烏嚕特地方】

納雅氏【世居紮嚕特地方】

﹝臣﹞等謹按納雅本金姓見金史以姓爲氏

瑚嶽囉氏【世居紮嚕特地方】

錫璘氏【世居巴延烏拉地方】

﹝臣﹞等謹按錫璘本元姓見元史以姓爲氏

達囉克氏【世居紮嚕特地方】

烏哩特氏【世居烏嚕特地方】

紮哈蘇沁氏【世居紮嚕特地方】

克勒徳氏【世居巴延烏拉地方】

錫爾哈氏【世居阿喇克綽特地方】

齊布齊努特氏【世居巴爾呼地方】

兆巴爾氏【世居紮嚕特地方】

薩勒珠特氏【世居敖漢巴林地方】

旺紮布氏【世居科爾沁地方】

瑪朗阿氏【世居科爾沁地方】

紮哈拉氏【世居阿巴噶地方】

克哩特氏【世居阿里瑪圖地方】

章圖哩氏【世居土默特地方】

克穆齊特氏【世居鄂爾謨克地方】

烏爾漢氏【世居烏嚕特地方】

鐘吉氏【世居烏嚕特地方】

通塞理氏【世居薩哈爾察地方】

卓爾和沁氏【世居克嚕倫地方】

紮穆爾紮世居大淩河地方】

博爾奇濟斯氏【世居烏嚕特地方】

塔爾瑚努特氏【世居克嚕倫地方】

博第斯氏【世居烏嚕特地方】

博爾蘇特氏【世居錫喇穆楞地方】

喀爾努克氏【世居烏嚕特地方】

赫錫特氏【世居克嚕倫地方】

裕爾氏【世居阿嚕科爾沁地方】

紮嚕特氏【世居察哈爾地方】

﹝臣﹞等謹按紮嚕特系地名以地爲氏

索諾圖氏【世居喀喇沁地方】

伍堯氏【世居察哈爾地方】

捨爾諾囉雅蘇氏【世居察哈爾地方】

烏齊熙哩氏【世居白玉圖地方】

巴哩氏【世居科爾沁地方】

烏納特氏【世居烏嚕特地方】

翰佳氏【世居錫喇穆楞地方】

沙嶽特氏【世居烏嚕特地方】

伯蘇氏【世居喀爾沁地方】

猷佳氏【世居烏嚕特地方】

艾耀施氏【世居科爾沁地方】

冬果爾氏【世居科爾沁地方】

瑪喇拉氏【世居察哈爾地方】

蘇穆察氏【世居鄂爾多斯地方】

旺吉氏【世居察哈爾地方】

哈勒圖特氏【世居察哈爾地方奇塔特車爾貝國初來歸授總兵世職順治初以軍功加一等子】

赫爾氏【世居察哈爾地方】

章穆氏【世居科爾沁地方】

哈納克氏【世居錫喇塔拉地方】

布蘇克氏【世居錫喇塔拉地方】

齊布齊特氏【世居錫喇塔拉地方】

達魯特氏【世居錫喇塔拉地方】

阿蘇特氏【世居錫喇塔拉地方】

﹝臣﹞等謹按阿蘇特本元部名見元史以部爲氏

哈麗雅特氏【世居錫喇塔拉地方】

卓啟斯氏【世居哈達地方】

蒙古氏【世居土默特地方】

﹝臣﹞等謹按蒙古本部名金時有蒙古呼喇蒙古滿都諸人蓋以部爲氏至元太祖入居此部後創大業以之賜姓蒙古遂爲元之總部而蒙古氏爲大族考元史列傳中有稱蒙古氏者此本部人以部爲氏者也有稱蒙古某氏者此別部人來降編人蒙古軍因而賜姓者也今蒙古中尙有此氏蓋卽金元之遺族爲蒙古諸族中之一姓雲

烏喇特哈克氏【世居察哈爾地方】

巴顏圖氏【世居克嚕倫地方】

阿嚕羅特氏【世居察哈爾地方】

額哲特氏【世居察哈爾地方】

齊布樵氏【世居察哈爾地方】

杭津氏【世居察哈爾地方】

唐古特氏【世居察哈爾地方】

伊爾佳氏【世居察哈爾地方】

紮穆雅氏【世居察哈爾地方】

常佳氏【世居巴林地方】

魯布哩氏【世居烏嚕特地方】

佳吉哩氏【世居烏嚕特地方】

瑚爾漢氏【世居大淩河地方】

巴濟哩氏【世居鴨綠江地方】

瑪吉特氏【世居土默特地方】

卓爾特氏【世居察哈爾地方】

科爾沁氏【世居塔濱格爾地方】

操佳氏【世居大淩河地方】

來默氏【世居察哈爾地方】

蘇尼特氏【世居巴顏鄂隆地方】

﹝臣﹞等謹按蘇尼特氏本元姓見元史以姓爲氏

紮賴氏【世居錫喇塔拉地方】

翁捨占氏【世居克什克騰地方】

烏朗哈特氏【世居巴顏鄂隆地方】

卓多穆氏【世居烏嚕特地方】

﹝臣﹞等謹按卓多穆氏本金姓見金史以姓爲氏

揚吉氏【世居喀喇沁地方】

珠爾吉特鄂謨克氏【世居錫喇塔拉地方】

功格喇布氏【世居克什克騰地方】

濟喇敏鄂瑪特氏【世居錫喇塔拉地方】

鄂拉本氏【世居巴顏鄂隆地方】

庫布克氏【世居烏嚕特地方】

﹝臣﹞等謹按庫布克氏本元姓見元史以姓爲氏

色徹氏【世居科爾沁地方】

克穆楚特氏【世居烏嚕特地方】

瑪紮克氏【世居錫喇塔拉地方】

鄂喇坤氏【世居巴顏鄂隆地方】

瑚爾琿氏【世居錫喇塔拉地方】

鄂謨克氏【世居巴顏和羅地方】

超穆特氏【世居布爾噶蘇臺地方】

納伊氏【世居呼倫貝爾地方】

墨爾齊氏【世居察哈爾地方】

博爾齊特氏【世居察哈爾地方】

濟魯特氏【世居科爾沁地方】

烏佳氏【世居察哈爾地方】

江吉氏【世居布爾哈圖城地方】

鴻果囉氏【世居科爾沁地方】

瑚嚕克氏【世居巴林地方】

旺紮爾氏【世居察哈爾地方】

拜達爾氏【世居蘇尼特地方】

瑚勒庫爾氏【世居科爾沁地方】

齊布楚特氏【世居克什克騰地方】

博和羅克氏【世居科爾沁地方】

沙查海氏【世居克嚕倫地方】

赫哷氏【世居巴林地方】

謨錫哷氏【世居克什克騰地方】

額勒輝額哲特氏【世居克什克騰地方】

精吉集氏【世居克什克騰地方】

托羅特氏【世居克什克騰地方】

﹝臣﹞等謹按托羅特本金姓見金史以姓爲氏

實埒氏【世居烏葉爾拜柴地方】

公吉特氏【世居克什克騰地方】

舒穆爾氏【世居克什克騰地方】

兆囉特氏【世居克什克騰地方】

音齋氏【世居克什克騰地方】

嶽羅沁氏【世居克什克騰地方】

博羅特氏【世居察哈爾地方】

遜尼耀特氏【世居察哈爾地方】

漕丹氏【世居察哈爾地方】

徹穆衮氏【世居喀喇沁地方】

﹝臣﹞等謹按徹穆衮本金姓見金史以姓爲氏

催珠克氏【世居察哈爾地方】

理塔哩氏【世居察哈爾地方】

侯佳氏【世居察哈爾地方】

索羅噶爾氏【世居察哈爾地方】

葉古祿特氏【世居察哈爾地方】

正訥魯特氏【世居察哈爾地方】

土默特氏【世居中衛地方】

﹝臣﹞等謹按土默特系部名以部爲氏今內紮薩克有土默特部

拜禪氏【世居察哈爾地方】

旺舒特氏【世居中衛地方】

旺古爾沁氏【世居中衛地方】

兆達爾漢氏【世居察哈爾地方】

揚譪氏【世居喀喇沁地方】

布古魯特氏【世居察哈爾地方】

遜津氏【世居察哈爾地方】

克穆楚氏【世居庫坤果爾地方】

布爾圖氏【世居克什克騰地方】

錫喇圖氏【世居察哈爾地方】

伊紮爾氏【世居克什克騰地方】

紮穆懇氏【世居克什克騰地方】

髙達瑪氏【世居鄂爾多斯地方】

佟尼耀特氏【世居察哈爾地方】

皇朝通誌卷六

●皇朝通誌卷七

氏族略七

○氏族略七

附載滿洲八旗姓

△附載滿洲八旗姓

﹝臣﹞等謹按滿洲蒙古姓氏具載八旗氏族通譜前卷己仿照編列今考八旗通誌內名臣勛臣忠烈各傳及行查八旗檔冊所載姓氏有八旗氏族通譜所未見者謹另載一卷以備稽覽至所載之人無多不能以官職崇卑爲區別悉照本傳及原冊錄入其原藉無考者槪不登載云

洪羅氏【拖色鑲黃旗人世居松阿里烏拉地方從徵耿吳二逆敍功授騎都尉】

鄂嶽氏【五格鑲黃旗人世居錫伯哩城哈達地方從徵吳逆及徵厄魯特噶爾丹有功授騎都尉英資鑲紅旗人世居葉赫地方康熙中從徵厄魯特噶爾丹陣亡贈騎都尉祀昭忠祠】

顏濟氏【伊騰鑲白旗人世居葉赫地方從徵浙江雲南有功授云騎尉】

費雅氏【吞珠祜鑲白旗人世居輝發地方從徵吳逆有功授云騎尉】

額托氏【薩音達哩正紅旗人世居長白山地方順治中從徵俄羅斯陣亡贈云騎尉祀昭忠祠其子席錦泰襲職從徵厄魯特噶爾丹有功加授騎都尉】

老溝氏【金泰正黃旗人世居老溝地方雍正中由前鋒校從徵準噶爾陣亡贈云騎尉祀昭忠祠】

﹝臣﹞等謹按老溝系地名以地爲氏

托裏氏【簡泰鑲白旗人世居薩哈連烏拉地方順治中從徵雲南陣亡贈云騎尉祀昭忠祠】

松顏氏【烏噶達鑲紅旗人世居尼雅滿地方康熙中從徵吳逆陣亡贈云騎尉祀昭忠祠】

倉佳氏【噶布碩鑲藍旗人世居松阿里河地方崇徳中從徵明陣亡贈佐領其弟西奇納襲職順治中從徵山東陣亡加贈云騎尉並祀昭忠祠】

商佳氏【海保鑲藍旗人世居鄂和地方康熙中從徵陜西陣亡贈云騎尉祀昭忠祠】

鄂諾氏【西密賴鑲黃旗人世居薩哈連烏拉地方任副都統雍正中從徵準噶爾陣亡贈騎都尉祀昭忠祠】

修和哩氏【齊拉布正白旗人康熙中從徵江西陣亡贈云騎尉祀昭忠祠】

博爾津氏【巴紮爾正白旗人世居阿巴噶克嚕倫地方從徵吳逆陣亡贈云騎尉祀昭忠祠】

紮嚕察氏【索倫正黃旗人世居杜賢地方康熙中由藍翎侍衛從徵準噶爾陣亡贈騎都尉祀昭忠祠】

郭齊裏氏【特穆深鑲紅旗人世居徳爾吉阿庫哩地方崇徳中從徵山東陣亡贈騎都尉祀昭忠祠】

鈕旺堅氏【烏達納鑲藍旗人世居輝發地方崇徳中從徵明陣亡贈騎都尉祀昭忠祠】

覺爾察氏【達海正藍旗人世居覺爾察地方通滿漢文國初直內廷專司滿文翻譯漢書天聰中

賜巴克什號授遊擊世職謚文成辛泰正白旗人任三等輕車都尉護軍統領從徵陣亡贈騎都尉祀昭忠祠錫爾根正白旗人任內大臣加太子太保其孫珍泰任齊齊哈爾將軍牛鈕鑲紅旗人從徵耿逆及剿海寇屢著軍功任副都統】

﹝臣﹞等謹按覺爾察系地名以地爲氏

伯蘇特氏【廣東鑲藍旗人世居佛阿拉地方以從徵吳逆功授云騎尉】

薩瑪喇氏【花色鑲黃旗人世居寧古塔地方康熙中從徵四川陣亡贈云騎尉祀昭忠祠】

諤爾格氏【徳福鑲黃旗人世居薩哈連烏拉諤爾格村地方雍正中從徵準噶爾陣亡贈云騎尉祀昭忠祠】

拉庫勒氏【卓爾泰鑲黃旗人世居穆楞紮古喇地方雍正中以徵西藏功授騎都尉】

精格哩氏【薩哈連正黃旗人世居烏拉地方崇徳中從徵錦州有功又敗流賊敍功授騎都尉】

烏雅拉氏【科爾堪正黃旗人世居薩哈連烏拉地方崇徳中從徵山東有功授騎都尉

定鼎時以敗流賊功加二等輕車都尉】

紮特黑氏【海都正黃旗人世居額木赫索囉地方以徵吳逆及厄魯特噶爾丹有功授三等輕車都尉】

鼐齊哩氏【希岱正藍旗人世居克什克騰地方國初從徵山東有功

賜巴圖魯號授騎都尉順治中從徵廣東敍功加一等輕車都尉兼云騎尉】

索察喇氏【郭濟正藍旗人世居吉林烏拉地方以從徵吳逆功授騎都尉塔勒滿鑲藍旗人以從徵耿逆及平海寇功授云騎尉索爾濟民塔那喀鑲藍旗人世居烏拉地方以從徵耿逆及厄魯特噶爾丹功授騎都尉】

布吉爾根氏【紮克丹正藍旗人世居額勒敏地方順治中從徵福建陣亡贈云騎尉祀昭忠祠】

塔察覺爾察氏【班布哩正黃旗人天命中侍直內廷勤愼機警有馬爾屯人名穆起者逆謀迎宴力阻勿往

太祖髙皇帝命五人代往盡爲所害

太祖嘉其忠直

賞賚甚優卒贈騎都尉世職】

阿顏塔塔爾氏【喜佛鑲白旗人授一等輕車都尉】

吉朗吉瓦爾喀氏【發爾那正白旗人世居長白山地方定鼎時擊破流賊又從浙江江西貴州屢著戰功授三等輕車都尉】

噶爾噶斯氏【鄂爾奇達遜正黃旗人任副都統授三等勤敬伯】

大佳氏【色海鑲黃旗人世居杭間地方從徵大同及徵賊有功授三等輕車都尉附載蒙古八旗姓】

揆龍氏【阿什岱鑲黃旗人世居克什克騰地方天聰時從徵明有功

賜巴圖魯號授云騎尉平定河南及徵貴州敍功累加至三等男】

烏密氏【巴賴都爾莽鼐正黃旗人世居察哈爾地崇徳中來歸從徵錦州陣亡贈三等子祀昭忠祠其子哈岱襲職以徵浙江海寇功加授一等子任內大臣其子阿喇納襲職康熙中以徵吐魯番功授都統晉封三等伯謚僖恪】

錫喇氏【克什圖鑲黃旗人也居科爾沁地方崇徳中從徵明有功授騎都尉又以追流賊功加一云騎尉】

巴林氏【那親鑲紅旗人任都統代通鑲紅旗人任副都統授三等男】

﹝臣﹞等謹按今內紮薩克有巴林部以部爲氏

齊墨氏【徳根鑲黃旗人世居義州地方順治中從徵江西廣東敍功授騎都尉加一云騎尉】

卓克氏【諤哲圖正紅旗人世居浩齊特地方崇徳中從徵山東有功贈云騎尉】

坦開氏【托克托瑚正紅旗人世居察哈爾地方順治中以破流賊及徵浙江功授云騎尉加騎都尉】

鳥璘氏【滿都祜鑲白旗人也居科爾沁地方順治中從徵浙江有功授都尉加二等輕車都尉】

鄂秦氏【鄂爾和岱鑲白旗人世居葉赫地方從徵吳逆有功贈云騎尉】

濟特氏【海色鑲紅旗人從徵雲南有功授云騎尉烏爾占鑲紅旗人康熙中從徵厄魯特噶爾丹有功授云騎尉】

科特氏【訥爾徳正藍旗人世居葉赫地方順治中以破流賊及徵浙江功授云騎尉加騎都尉】

鈕掄氏【額爾吉圖正藍旗人世居巴林地方順治中以敗流賊及徵四川有功授云騎尉加三等輕車都尉】

臺楚氏【托臺托囉鑲藍旗人世居巴林地方天命中從徵囊努克有功授備禦世職定鼎時以敗流賊功加授騎都尉兼一云騎尉】

表特氏【格對正藍旗人世居喀喇沁地方康熙中從徵湖廣陣亡贈云騎尉祀昭忠祠】

巴遜氏【布徳正藍旗人世居克什克騰地方康熙中從徵厄魯特噶爾丹陣亡祀昭忠祠】

莽那特氏【阿賴正黃旗人世居喀爾喀圖呼爾紮地方國初來歸以軍功

賜名庫魯克達爾漢授一等參將世職順治中駐防漢中以克復忻州功加二等男任都統禮部尙書加太子太保謚襄敏】

鄂爾沁氏羅理正黃旗人世居察哈爾地方天聰中來歸授一等輕車都尉崇徳中從徵明錦州陣亡贈副都統祀昭忠祠】

烏梁海濟勒默氏【噶爾圖鑲白旗人世居遼河地方順治初以敗流賊功授騎都尉】

阿勒坦鄂謨克氏【阿都賴正藍旗人世居喀喇沁地方順治中從徵江南有功授三等輕車都尉又擊敗海寇敍功加一等輕車都尉兼一云騎尉】

卓巴魯特氏【巴拜正藍旗人世居喀喇沁地方順治中從徵浙江陣亡贈云騎尉祀昭忠祠】

錫爾徳特氏【賽色岱正藍旗人世居喀喇沁地方順治中從徵貴州旋師至江南擊敗海寇有功授云騎尉康熙中從徵吳逆陣亡贈騎都尉祀昭忠祠】

博爾和羅氏【海三岱鑲藍旗人世居巴嶽特地方授騎都尉後從徵福建攻廈門陣亡贈三等輕車都尉祀昭忠祠】

薩拉塔克氏【戴啟鑲藍旗人世居克什克騰地方從徵吳逆陣亡贈騎都尉祀昭忠祠】

烏爾杭阿氏【瑪第鑲紅旗人世居鄂謨倫地方康熙中以員外郎奉差至哈密被漢都等屬下所害贈云騎尉祀昭忠祠

珠爾齊特氏【羅里正黃旗人授三等男

喀爾諾特氏【多鼐正藍旗人世居喀喇沁地方順治中從徵廣東廣西旋師至江寧擊海寇鄭成功陣亡贈云騎都尉加一云騎尉祀昭忠祠綽爾們正藍旗人世居察哈爾地方崇徳時來歸順治初以軍功授一等男後從徵陣亡祀昭忠祠】

伊克明安氏【靑海輝特部紮薩克圖汗部之厄魯特一旗皆伊克明安氏】

紮哈齊特氏【拜音圖正白旗人順治中從徵江西有功授云騎尉加騎都尉】

阿喇克球氏【阿必達正白旗人世居察哈爾地方從徵耿吳二逆及噶爾丹有功授騎都尉】

奇爾果特氏【嘉穆蘇正紅旗人世居察哈爾地方崇徳中從徵山東濱州有功賜巴圖魯號授騎都尉兼一云騎尉】

徳特齊特氏【諾們鑲白旗人世居英郭和羅地方天聰中授騎都尉加一云騎尉】

烏訥穆爾氏【阿齊圖鑲白旗人世居薩喇穆魯地方順治初以從徵山西四川功授云騎尉後徵廣東敍功加二等輕車都尉】

鄂恩濟特氏【喀喇岱鑲紅旗人世居巴林地方天聰中授騎都尉順治中以擊流賊功加三等輕車都尉】

寶裏吉特氏【羅那鑲紅旗人世居喀喇沁地方順治初以擊流賊徵陜西有功授云騎尉】

烏濟奇特氏【噶爾瑪正藍旗人世居克什克騰地方從徵吳逆有功授云騎尉】

瑚拉巴斯氏【叟色鑲藍旗人世居察哈爾地方國初從徵明有功

賜巴圖魯號授佐領】

圖羅魯特氏【圖薩圖正藍旗人世居喀喇沁地方從徵吳逆有功授云騎尉】

噶必齊克氏【烏巴裏沙津鑲藍旗人系喀喇沁貝勒國初來歸從徵張家口有功授三等輕車都尉】

齊爾博蘇氏【特穆裏鑲藍旗人世居圖們地方以徵殺處口有功授三等輕車都尉其侄布達襲順治中從徵湖廣荊州有功授一等輕車都尉加至三等男】

阿爾塔斯氏【沙雅鑲藍旗人世居敖漢地方順治中從徵雲南有功授云騎尉】

哈爾吉努氏【烏遜岱正黃旗人世居喀爾喀地方從徵吳逆陣亡贈云騎尉祀昭忠祠】

齊木克圖氏【蘇巴什達正紅旗人世居喀喇沁地方從徵吳逆陣亡贈云騎尉祀昭忠祠】

莽格努特氏【瑪尼鑲白旗人世居喀喇沁地方從徵吳逆陣亡贈云騎尉祀昭忠祠】

洪鄂羅特氏【索羅岱鑲紅旗人世居克什克騰地方崇徳中從徵山東陣亡贈騎都尉祀昭忠祠】

薩爾圖克氏【色楞鑲紅旗人廿居察哈爾地方康熙中從徵四川陣亡贈云騎尉祀昭忠祠】

吉爾必斯氏【孟額圖正藍旗人任一等輕車都尉】

鄂爾果諾特氏【阿岱正黃旗人世居喀爾喀地方國初來歸授三等輕車都尉從徵朝鮮屢著戰功加二等輕車都尉任都統其孫巴朗襲職以擊敗李定國兵敍功加至二等男】

塔本努圖克氏【充固正白旗人世居阿勒臺杭愛地方崇徳中從徵明有功賜巴圖魯號順治中以軍功加一等輕車都尉後從徵湖廣陣亡贈三等男祀昭忠祠】

圖克齊納喇氏【庫色鑲黃旗人世居羅和郭爾地方崇徳中從徵明有功授云騎尉加三等輕車都尉】

哈勒齊塔特氏【薩拜正紅旗人世居瓦爾喀葉赫地方順治中擊賊有功授騎都尉】

卓齊布楚特氏【圖爾孟克鑲白旗人世居洪果和碩地方順治中從徵貴州旋師至江寧敗海寇鄭成功授云騎尉後從徵吳逆陣亡贈騎都尉祀昭忠祠】

哈爾濟諾特氏【巴雅爾鑲白旗人世居薩喇穆魯地方崇徳中從徵明有功又擊敗流賊授騎都尉】

布爾哈齊特氏【噶爾紮鑲藍旗人世居察哈爾地方康熙中因差往烏嚕特至哈察被漢都屬下所害贈云騎尉祀昭忠祠】

齊嶽噶穆特氏【威徵正黃旗人世居科爾沁地方天聰時來歸任副都統以軍功授二等輕車都尉順治中徵湖廣陣亡贈一等輕車都尉祀昭忠祠】

阿穆哈爾努氏【昂阿正黃旗人世居巴林地方崇徳中來歸從徵朝鮮及徵明有功授騎都尉】

塔喇巴齊克氏【察罕岱鑲藍旗人世居土默特地方從徵吳逆陣亡贈三等輕車都尉祀昭忠祠】

額爾格特恩氏【巴圖吉爾嘎勒正黃旗人任副都統內大臣】

圖伯特氏【拉錫正白旗人任領侍衛內大臣其子旺紮爾任都統兼領侍衛內大臣理藩院侍郎謚恪愼那穆紮】爾任都統靖邊將軍贈一等伯追封三等義烈公謚武殺謨爾琿正白旗人任都統】

綽囉斯氏【外紮薩克之都爾伯特部賽音諾顏部之厄魯特二旗皆綽囉斯氏】

圖爾格氏【阿敏道鑲紅旗人任副都統因招降雨和卓爲逆回誘害祀昭忠祠】

伊布齊特氏【阿蘭泰正白旗人任都統】

翁果特氏【阿哈齊鑲藍旗人世居葉赫地方康熙中從徵厄魯特陣亡贈云騎尉祀昭忠祠】

卓爾古特氏【翁愛鑲黃旗人世居科爾沁地方任佐領順治初以敗流賊功加一等輕車都尉】

錫納明安氏【都爾瑪占鑲黃旗人世居庫魯默博爾地方崇徳中從徵錦州敗松山杏山兵授三等輕車都尉任議政大臣加二等子謚忠直其子沙吉襲職任內大臣富永鑲藍旗人任都統】

鄂爾克特氏【布尼雅錫哩鑲黃旗人世居喀喇沁地方順治中以敗流賊及徵四川山西有功授騎都尉加二等輕車都尉加太子少保謚壯果】

博爾吉津氏【徳參濟旺正黃旗人世居阿巴噶地方天聰中來歸順治中從徵騰吉斯敗土謝圖汗兵又敗碩羅汗兵授都統】

索龍古斯氏【古魯古正白旗人世居鄂爾多斯地方順治中授騎都尉從徵浙江又徵雲南緬甸獲桂王敍功加一等輕車都尉阿木古郎正白旗人授二等輕車都尉】

喬噶木克氏【文程正黃旗人世居科爾沁地方國初來歸授副都統從徵錦州有功授二等輕車都尉其子武程襲任副都統從徵陣亡加贈一等輕車都尉祀昭忠祠】

克什克騰氏【海色鑲黃旗人世居巴嶽特地方從徵明有功

賜巴圖魯號授騎都尉順治初以敗流賊功加一云騎尉】

﹝臣﹞等謹按克什克騰系地名以地爲氏

薩喇特卓氏【明安鑲黃旗人世居烏嚕特地方崇徳中從徵山東有功授云騎尉加三等輕車都尉】

博古羅特氏【錫喇扣鑲黃旗人世居揚什木地方康熙中從徵雲南有功授云騎尉】

薩爾屯氏【琿錦鑲黃旗人世居敖漢地方崇徳中來歸授騎都尉順治中從徵山西四川有功加一等輕車都尉】

吉喇特氏【班第三珠卜鑲黃旗人世居察哈爾地方國初來歸以敗流賊功及徵四川廣東敍功授二等子】

格哷勒氏【策稜色辰鑲白旗人世居伊克濟勒地方崇徳中來歸任戶部參政順治中以敗流賊功授二等男加至一等男兼一云騎尉】

席魯特氏【明安達哩正白旗人世居科爾沁地方任吏部尙書加太子太保授二等子謚敏果博貝圖正白旗人任兵部侍郎憲徳正白旗人任工部尙書其子夢麟任戶部侍郎】

﹝臣﹞等謹按席魯特系地名以地爲氏

崆克禮氏【博爾和對正白旗人世居克什克騰地方順治中從徵湖廣及貴州有功授一等輕車都尉康熙中擢察哈爾提督授爲參贊大臣徵厄魯特噶爾丹陣亡加贈一云騎尉謚襄愨祀昭忠祠】

多羅科氏【蘇班岱鑲黃旗人世居義州地方崇徳中以圍錦州功授三等輕車都尉順治初擊敗流賊敍功累加至三等男】

泰楚特氏【滿篤鑲黃旗人世居哈布塔該哈什拉克地方順治中以敗流賊及徵浙江有功授云騎尉加三等輕車都尉】

杭噶坦氏【卓爾斌鑲黃旗人世居羅和邁蘭地方順治中以徵江西功

賜巴圖魯號授騎都尉加二等輕車都尉】

和爾欽氏【弼勒卓海鑲黃旗人世居揚什木地方以從徵耿逆功授云騎尉】

紮哩特氏【鎖柱鑲黃旗人世居烏喇特地方以從徵耿吳二逆有功授云騎尉】

薩嚕特氏【色楞正紅旗人世居巴林地方從徵耿吳二逆有功授騎都尉】

博希特氏【博托和鑲白旗人世居察哈爾地方以從徵耿逆有功授騎都尉】

烏努呼氏【哲僧鑲紅旗人世居察哈爾地方以從徵耿逆有功授騎都尉】

都爾哈氏【楚布果爾鑲紅旗人世居喀喇沁地方順治中從徵貴州及敗海寇鄭成功有功授云騎尉】

岱齊特【氏嶽遜岱鑲紅旗人世居喀喇沁地方以從徵吳逆功授云騎尉】

齊哩克氏【蘇珠克圖鑲紅旗人世居巴林地方以從徵吳逆功授云騎尉】

博羅特氏【班第鑲黃旗人授定北將軍徵伊犂有功封一等誠勇公後徵西域殉節祀昭忠祠】

翁尼特氏【阿濟蘇鑲紅旗人世居察哈爾地方康熙中從徵厄魯特噶爾丹有功授云騎尉】

巴魯特氏【拜材正藍旗人以徵吳逆功授一等男徳福正藍旗人任雲南鶴麗鎭總兵徵緬甸陣亡祀旌勇祠】

奇墨斯氏【瑚班正藍旗人世居喀喇沁地方崇徳中從徵山東有功授云騎尉加三等輕車都尉】

博徳特氏【紮錫轄正藍旗人世居喀喇沁地方從徵耿吳二逆敍功授云騎尉】

額玉特氏【必禮克圖正藍旗人世居察哈爾地方康熙中從徵雲南有功授云騎尉】

伊勒們氏【穆奎正藍旗人世居敖漢地方康熙中以從徵厄魯特噶爾丹功授云騎尉】

阿勒特氏【叟色鑲藍旗人世居塔巴克哈喇地方崇徳中以徵錦州及杏山松山功授騎都尉】

翁吉特氏【哈喇爾岱鑲藍旗人世居巴林地方授騎都尉

定鼎時以被流賊有功加授一云騎尉】

伯克圖氏【善丹正藍旗人世居鄂爾多斯地方任都統謚敏壯】

達爾坤氏【納穆什希鑲藍旗人世居喀喇沁地方從徵吳逆敍功授騎都尉】

墨爾秦氏【巴爾斯巴達爾鑲藍旗人世居臺罕地方從徵耿逆敍功授騎都尉】

努特倫氏【綽特畢鑲藍旗人世居喀喇沁地方從徵吳逆有功授云騎尉】

珠格徳氏【巴爾都鑲旗人世居克什克騰地方從徵吳逆有功授云騎尉】

錫魯克氏【畱實鑲藍旗人世居巴林地方康熙中從徵厄魯特噶爾丹有功授云騎尉】

克哷特氏【三金鑲黃旗人世居錫喇穆楞地方崇徳中以徵山東功授騎都尉順治中由貴州旅師至江寧擊敗海寇鄭成功加一云騎尉】

科爾遜氏【額布根鑲黃旗人世居錫喇穆楞地方從徵流賊陣亡贈騎都尉祀昭忠祠】

錫喇徳氏【喀爾珠鑲黃旗人世居揚什木地方康熙中從徵厄魯特噶爾丹陣亡贈云騎尉祀昭忠祠】

額珠特氏【和托正黃旗人世居浩齊特地方康熙中從徵四川陣亡贈云騎尉祀昭忠祠】

翁牛特氏【克什正黃旗人世居喀喇沁地方康熙中從徵厄魯特噶爾丹陣亡贈七品官祀昭忠祠】

﹝臣﹞等謹按今內紮薩克有翁牛特部以部爲氏】

喀楚特氏【納穆僧格正紅旗人世居喀喇沁地方從徵吳逆陣亡贈云騎尉祀昭忠祠】

阿蘇克氏【博爾濟正紅旗人世居喀喇沁地方從徵吳逆陣亡贈云騎尉祀昭忠祠】

﹝臣﹞等謹按阿蘇克系地名以地爲氏

翁郭裏氏【古英鑲白旗人世居寧衮郭羅地方從徵吳逆陣亡贈騎都尉祀昭忠祠】

寧佳特氏【博爾博遜鑲白旗人世居察哈爾地方從徵吳逆陣亡贈云騎尉祀昭忠祠】

鄂濟特氏【拜星東勒鑲紅旗人世居察哈爾地方從徵吳逆陣亡贈云騎尉祀昭忠祠】

烏楚肯氏【阿里瑪鑲紅旗人世居喀喇沁地方雍正中以員外郎從徵準噶爾陣亡贈云騎尉祀昭忠祠】

兆齊特氏【舍利保鑲紅旗人世居察哈爾地方雍正中從徵準噶爾陣亡贈云騎尉祀昭忠祠】

博爾克氏【宜穆圖正藍旗人世居敖漢地方順治初以擊流賊功授騎都尉後徵湖廣陣亡贈一等輕車都尉】

蘇密爾氏【碩蘭泰正藍旗人世居黃山地方由騎都尉從徵福建海寇陣亡贈三等輕車都尉祀昭忠祠】

巴嶽圖氏【巴圖禮正藍旗人世居察哈爾地方順治中徵浙江陣亡贈云騎尉祀昭忠祠】

諾勒特氏【烏拉海正藍旗人世居巴林地方從徵吳逆陣亡贈云騎尉祀昭忠祠】

薩喇圖氏【阿海正藍旗人世居葉赫地方從徵耿逆陣亡贈云騎尉祀昭忠祠】

囊嘉特氏【烏拉岱正藍旗人世居科爾沁地方由護軍校從徵吳逆陣亡贈云騎尉祀昭忠祠】

鄂禮克氏【達賴鑲藍旗人世居察哈爾地方順治中從徵河南江南有功後徵甘州陣亡贈騎都尉祀昭忠祠】

鄂爾惇氏【和濟格爾鑲藍旗人世居敖漢地方從徵吳逆陣亡贈云騎尉祀昭忠祠】

齊默特氏【羅布什鑲黃旗人以軍功授二等輕車都尉後徵吳逆陣亡贈三等男祀昭忠祠】

瑪古思氏【班第正黃旗人任都統三等男】

和托果特氏【薩喇勒正黃旗人任副都統二等超勇伯】

皇朝通誌卷七

●皇朝通誌卷八

氏族略八

○氏族略八

﹝臣﹞等謹按漢人姓氏鄭志氏族略內俱經編錄自無庸重見至滿洲旗分內之髙麗尼堪臺尼堪撫順尼堪等姓氏仍應仿昭八旗氏族通譜之例另爲編載附於滿洲蒙古之後惟名位及格者無多每姓附錄數人不以官職崇卑爲區別云

滿洲旗分內髙麗姓

滿洲旗金刀內尼堪姓

滿洲旗分內臺尼堪姓

滿洲旗分內撫順尼堪姓

△滿洲旗分內髙麗姓

金氏【散處易州蓋州得州等地方新達理正黃旗包衣人世居易州地方天聰中率子弟來歸授爲通事官時有新附髙麗人登納米恩尼比往來髙麗潛蓄異志新達理廉得其情秦

聞皆置於法崇徳中從徵髙麗遇伏兵以計敗之

太宗文皇帝以俘獲髙麗人戶編佐領使統之又從徵松山有功任內務府三旗火器營總管其孫常明任禦前大臣領侍衛內大臣贈太子太保謚愨勤新達理第三弟通事官三達理之會孫金輝任兵部侍郎又新達理第四弟季達理由護軍校從徵福建陣亡贈云騎尉祀昭忠祠幾蚌伊鑲黃旗包衣人由司庫從徵察哈爾布爾尼陣亡贈云騎尉祀昭忠祠】

韓氏【散處易州開城府等地方韓云正紅旗人世居易州地方國初同弟韓尼來歸授二等輕車都尉從徵錦州擊松山兵敗之入山海關擊敗流賊二十萬眾敍功授一等輕車都尉其子韓基襲職加至二等男韓尼授一等輕車都尉兼一云騎尉其第三子傑都由護車參領從徵福建擊海寇鄭成功舟師敗之徵四川擊敗施存禮等兵一萬七千餘眾後擊王屏藩陣亡贈騎都尉兼一云騎尉祀昭忠祠韓尼第四子那秦任黑龍江副都統】

李氏【散處黃河套平安道等地方騰那弼鑲藍旗包衣人天聰時來歸其孫滿達由護軍校從徵準噶爾陣亡贈云騎尉祀昭忠祠】

朴氏【散處易州平壤等地方東安鑲白旗包衣人世居易州地方天聰時來歸任內大臣】

張氏【散處易州望京等地方坦濟尼正藍旗人世居易州地方其孫雅圖任都統】

傅氏【原藉無考三蘇正黃旗人其孫額依圖任副都統】

柏氏【世居易州地方柏云正黃旗包衣人天聰時來歸其孫海錫尼由護軍校從徵耿逆擊敗之又奪洛陽橋陣亡贈騎都尉祀昭忠祠】

洪氏【散處南大門易州開城府等地方牟易金正白旗人國初來歸任頭等侍衛】

崔氏【散處易州瓜克山等地方江那米正紅旗人世居易州地方國初來歸其長子四通阿任禦史曾孫新鼐任禦史】

劉氏【散處安法博川郡等地方薩穆吉正黃旗包衣人世居安法地方任藍翎侍衛】

黃氏【散處易州開州等地方伊勒穆蘇正白旗包衣人世居開州地方其子吉圖任護軍參領孫輝色任郎中】

岡氏【散處易州望京等地方茂思鑲藍旗包衣人世居易州地方國初來歸其子拉揚阿任三等護衛】

楊氏【世居輝寧地方傑漢尼正黃旗包衣人天聰時來歸其孫黃茂七十八曾孫徳平俱任通事官】

吳氏【散處易州海州等地方那海鑲白旗包衣人世居海州地方天聰時來歸其元孫珠隆阿任三等護衛】

陳氏【世居平壤地方巴顏鑲藍旗包衣人天聰時來歸其曾孫二達色任護軍】

文氏【世居嘉山堡地方文瑞鑲白旗包衣人國初來歸任八品通事官其孫三格任頭等護衛】

孫氏【世居望京地方玉蘭鑲藍旗包衣人國初來歸其子謝祕任郎中孫杭愛任頭等護衛】

丁氏【世居恩山縣地方古爾瑪渾正紅旗包衣人國初來歸任通事官】

任氏【世居易州地方外朗鑲白旗包衣人國初來歸其子申珠納任頭等護衛】

伊氏【原藉無考朋楚尼正黃旗人國初來歸其孫哈達任護軍校】

宋氏【原藉無考仲格正黃旗人國初來歸其子都爾都任驍騎校】

徐氏【世居噶山地方徐大勇鑲白旗包衣人國初來歸其曾孫徐宗順任八品通事官徐宗孟任七品通事官】

車氏【世居平陽地方調亥正黃旗包衣人天聰時來歸任通事官其元孫巴格任護軍參領】

萬氏【世居平陽地方滿春尼正黃旗包衣人天聰時來歸其元孫鼎柱任三等侍衛】

江氏【世居得州地方桂羲正黃旗包衣人天聰時來歸其曾孫七十任主事】

邊氏【世居易州地方邊南正黃旗包衣人天聰時來歸任通事官】

何氏【世居平安道地方何龍普正黃旗包衣人天聰時來歸其子常綬任通事官】

閔氏【世居易州地方鐵令義鑲白旗包衣人天聰時來歸其子雅圖任包衣大】

林氏【原藉無考林尙禮鑲藍旗包衣人天聰時來歸其孫雅圖任五品典儀】

佟氏【世居開州地方佟佐正白旗包衣人其孫佟英舉任知府元孫六格任郎中參領兼佐領四世孫安保任員外郎】

瓦氏【世居易州地方濟禮正白旗包衣人任通事官】

耿氏【世居博川郡地方耿世尼正藍旗包衣人來歸年分無考其孫赫伸任參領】

馬氏【世居瓜克山地方髙理鑲藍旗包衣人天聰時來歸】

鄭氏【世居得州地方鄭義南正黃旗包衣人天聰時來歸】

曹氏【世居建常地方曹基正紅旗包衣人國初來歸曹國相正紅旗人來歸年分無考其孫傅森額系前鋒】

郭氏【世居易州地方登納密正黃旗包衣人天聰時來歸】

沈氏【世居得州地方傑林壁正黃旗包衣人天聰時來歸】

方氏【世居得州地方徳克什正黃旗包衣人天聰時來歸】

秦氏【世居得州地方囊弼資正黃旗包衣人天聰時來歸】

孟氏【世居易州地方羅岱鑲白旗包衣人天聰時來歸】

田氏【世居平壤地方興尼壁鑲白旗包衣人天聰時來歸】

辛氏【原藉無考星嘉那密正白旗包衣人來歸年分無考】

△滿洲旗金刀內尼堪姓

張氏【張良弼正白旗包衣旗鼓人世居沈陽地方國初來歸由閒散隨徵克遼東授佐領圍錦州擊敗洪承疇兵授二等輕車都尉其子張時薦襲職加至三等男張文興鑲黃旗人世居開平衛地方任甘肅巡撫張滋徳正白旗包衣管領下人世居遼陽地方任山西巡撫】

李氏【偏圖正白旗包衣旗鼓人世居沈陽地方由都司從徵山西有功任都統李鍈貴正白旗包衣旗鼓人世居遼陽地方任戶部侍郎李懋功正白旗包衣人世居沈陽地方任雲南永順鎭總兵官四十六鑲藍旗包衣人世居沈陽地方任雲南鶴麗鎭總兵官李瀚鑲黃旗包衣管領下人世居沈陽地方任江西巡撫】

髙氏【地藏保鑲黃旗包衣人世居沈陽地方由遊擊從徵浙江福建於永寧衛陣亡贈云騎尉祀昭忠祠布達理正白旗包衣管領下人世居沈陽地方任內閣學士兼禮部侍郎】

雷氏【雷宏華鑲白旗包衣人世居遼陽地方任鑾儀衛鑾儀使其孫浩善由副將從徵陜西恢復豊樂等五城有功授云騎尉後徵四川陣亡贈騎都尉祀昭忠祠雷繼宗雷繼尊俱任都統】

陳氏【陳達正黃旗包衣人世居沈陽地方任陜西永固副將遇賊阿喇柰等犯邊迎擊陣亡贈云騎尉祀昭忠祠

周氏周天成鑲黃旗包衣旗鼓人世居沈陽地方任弘文院學士】

胡氏【胡濤鑲黃旗包衣旗鼓人世居遼陽地方國初來歸授三等男】

董氏【董徳貴正黃旗包衣人世居撫順地方任佐領入山海關擊敗流賊二十萬眾授二等輕車都尉其侄浩春任湖廣沅州鎭總兵官其侄董玉象任副都統】

黃氏【黃世仁正白旗包衣人世居沈陽地方天聰時來歸授二等輕車都尉】

鈕氏【鈕成憲鑲白旗包衣管領下人世居遼陽地方由佐領從徵大同陣亡贈騎都尉祀昭忠祠】

吳氏【吳興祚正紅旗包衣人世居鐵嶺地方任福建巡撫平定海寇有功握兩廣總督】

尙氏【尙志立正白旗包衣人世居沈陽地方由副將從徵洞庭湖陣亡贈云騎尉祀昭忠祠】

韓氏【韓大任鑲黃旗包衣旗鼓人世居中後所地方由員外郎從徵厄魯特噶爾丹陣亡贈云騎尉祀昭忠祠】

馬氏【僧格正白旗包衣人世居沈陽地方任吏部尙書其弟費雅達任陜西潼關鎭總兵官】

王氏【性桂正藍旗人世居義州地方任吏部尙書】

曹氏【曹璽正白旗包衣人世居沈陽地方任工部尙書】

丁氏【丁皂保正黃旗包衣人世居遼陽地方任內務府總管食一品俸謚溫愨】

魏氏【五十一正黃旗包衣管領下人世居沈陽地方任內務府總管】

呂氏【呂猶龍正紅旗包衣管領下人世居鐵嶺地方任浙江巡撫】

鄭氏【鄭彬正黃旗包衣人世居沈陽地方任江蘇巡撫】

羅氏【定柱正黃旗包衣管領下人世居沈陽地方任大理寺卿】

白氏【博赫鑲黃旗包衣管領下人世居撫順地方任武備院卿】

劉氏【劉明世鑲黃旗包衣旗鼓人世居三韓地方任知府】

徐氏【四格鑲黃旗包衣旗鼓人世居沈陽地方任頭等侍衛徐岱正白旗包衣旗鼓人世居沈陽地方任參將】

崔氏【崔升鑲黃旗包衣旗鼓人世居遼陽地方任寧夏道

楊氏【陶色正黃旗包衣管領下人世居遼陽地方天聰時來歸任內管領

孫氏【孫天保鑲黃旗包衣旗鼓人世居撫順地方任護軍參領

趙氏【趙崔忠鑲黃旗包衣旗鼓人世居沈陽地方任知府

胡氏【胡來象鑲黃旗包衣旗鼓人世居三韓地方任太常寺少卿其子胡祝任禦史胡朝賓鑲黃旗包衣旗鼓人世居沈陽地方任山東兵備道】

金氏【金朝升正黃旗包衣人世居沈陽地方任遊擊】

許氏【許兆麟鑲黃旗包衣人世居撫順地方任員外郎】

郭氏【郭永慶鑲黃旗包衣旗鼓人世居沈陽地方任員外郎】

佟氏【佟田猷正白旗包衣管領下人世居松山地方任四品官】

何氏【何誠正正白旗包衣管領下人世居沈陽地方國初來歸任驍騎校】

鄧氏【鄧安明鑲黃旗包衣旗鼓人世居沈陽地方任驍騎校其孫鄧廣幹曾孫鄧智宗俱任郎中】

姚氏【姚承徳正白旗包衣旗鼓人世居沈陽地方任副將其侄孫永泰任員外郎】

蕭氏【四格鑲黃旗包衣旗鼓人世居沈陽地方任三等侍衛】

謝氏【謝承宗正黃旗包衣人世居沈陽地方任驍騎校】

兪氏【兪耀龍鑲黃旗包衣旗鼓人世居沈陽地方任知府其子兪惠任知府兪龍門正黃旗包衣旗鼓人世居遼陽地方任湖北糧道其侄孫兪昌宗任浙江溫處道】

田氏【關保鑲黃旗包衣管領下人世居撫順地方任員外郎】

康氏【羅敏正黃旗包衣管領下人世居沈陽地方任牧長烏什泰正白旗包衣管領下人世居沈陽地方任郎中

汪氏【汪繼圖正白旗包衣旗鼓人世居沈陽地方任員外郎兼佐領其侄四格任員外郎兼佐領田格任三等侍衛永保任郎中兼佐領汪國弼鑲白旗包衣管領下人世居鐵嶺地方任內閣侍讀學士】

閻氏【閻成儒鑲黃旗包衣管領下人世居沈陽地方任知州其子雅思泰任副將】

羅氏【羅世泰鑲黃旗包衣管領下人世居沈陽地方任郎中】

姜氏【玉山正白旗包衣管領下人世居沈陽地方任鴻臚寺卿】

戴氏【齊克騰鑲黃旗包衣旗鼓人世居沈陽地方任三等侍衛】

梁氏【梁忠正紅旗包衣管領下人世居鐵嶺地方任江蘇按察使】

孟氏【富保鑲黃旗包衣旗鼓人世居沈陽地方任副驍騎校】

顧氏【薩靈阿正黃旗包衣人世居沈陽地方任護軍參領】

朱氏【滿色正白旗包衣管領下入世居長白山地方任員外郎其子來住亦任員外郎】

杜氏【杜天成正白旗包衣旗鼓人世居沈陽地方任知縣】

蘇氏【蘇有徳鑲黃旗包衣管領下人世居遼陽地方任廏長其子納爾泰任郎中孫定柱任三等侍衛】

程氏【程武鑲黃旗包衣旗鼓人世居沈陽地方任郎中兼佐領】

尢氏【尢裕正黃旗包衣人世居遼陽地方任筆帖式】

任氏【六格鑲黃旗包衣管領下人世居長白山地方任三等侍衛】

石氏【石應舉正黃旗包衣人世居遼陽地方任護軍參領】

宋氏【安遠理鑲黃旗包衣管領下人世居鐵嶺地方任牧長】

潘氏【方和鑲黃旗包衣管領下人世居鐵嶺地方任牧長】

祁氏【祁澄敍正黃旗包衣人世居沈陽地方任湖廣兵備道】

聞氏【黃英正黃旗包衣旗鼓人世居沈陽地方任牧長】

紀氏【穆爾泰正白旗包衣管領下人世居長白山地方任內副管領】

袁氏【袁繼功正白旗包衣旗鼓人世居沈陽地方任同知】

於氏【幹麟角正白旗包衣旗鼓人世居沈陽地方任主事於志祥鑲藍旗包衣人世居沈陽地方天聰時來歸其孫於二格任七品官】

侯氏【俊才鑲黃旗包衣管領下人世居沈陽地方其孫六格任永定河道國柱任員外郎拜思呼朗正白旗包衣管領下人世居沈陽地方國初來歸任司胙官】

裴氏【裴登舉鑲黃旗包衣旗鼓人世居沈陽地方其曾孫浩善任員外郎】

方氏【方義文鑲黃旗包衣管領下人世居沈陽地方其孫七格任內管領常碩任二等侍衛】

馮氏【馮士勇鑲黃旗包衣旗鼓人世居沈陽地方其六世孫英廉任刑部尙書東閣大學士】

譚氏【譚兪正黃旗包衣旗鼓人世居沈陽地方任員外郎其子克什圖任整儀尉】

孔氏【孔世圖鑲黃旗包衣旗鼓人世居沈陽地方任把總孔文遵鑲紅旗包衣人世居沈陽地方其曾孫孔泰任翰林院侍讀學士】

夏氏【夏官正黃旗包衣管領下人世居子街地方任同知其曾孫夏登云任員外郎】

秦氏【秦世徳正白旗包衣管領下人世居長白山地方其曾孫老格任主事】

倪氏【倪圖善鑲黃旗包衣管領下人世居寧古塔地方其子倪褚任備箭首領】

沈氏【沈奪正黃旗包衣人世居沈陽地方其元孫秉功任河南兵備道四世孫沈瑜任內閣侍讀學士兼佐領沈文煥鑲藍旗包衣人世居沈陽地方天聰時來歸任驍騎校其子沈偉任副將】

宗氏【宗起勝正黃旗包衣人世居沈陽地方其子宗哲孔任員外郎】

龍氏【龍永升正黃旗包衣旗鼓人世居沈陽地方其曾孫龍光裕任同知】

林氏【林尙宗正黃旗包衣管領下人世居撫順地方其曾孫常在任三等侍衛】

邊氏【邊周正黃旗包衣旗鼓人世居沈陽地方其子邊啟心任主事】

傅氏【傅天貴正黃旗包衣旗鼓人世居沈陽地方任三等侍衛】

薛氏【永淸正白旗包衣管領下人世居沈陽地方任指揮】

葉氏【葉永泉正黃旗包衣管領下人世居沈陽地方其孫葉成額任內副管領】

閔氏【閔國瑞正黃旗包衣人世居沈陽地方其曾孫閔迆舉任驍騎校】

衡氏【衛久榮正白旗包衣管領下人世居沈陽地方其孫當色任內管領曾孫金福善任員外郎】

錢氏【錢景春正白旗包衣管領下人世居爛泥河地方其子錢齊資任庫掌】

剛氏【達色正白旗包衣管領下人世居遼陽地方任牧長】

柴氏【柴鳳鳴正白旗包衣旗鼓人世居沈陽地方其孫柴廷用任牧副】

史氏【史紀由鑲藍旗包衣人世居沈陽地方國初來歸其子史索兒任二等護衛】

彊氏【彊於義鑲黃旗包衣旗鼓人世居遼陽地方任浙江鹽法道其子彊國泰任二等侍衛彊國忠任員外郎孫海明亦任員外郎】

蔣氏【蔣國祚鑲黃旗包衣管領下人世居沈陽地方其孫明徳任員外郎】

彭氏【彭選鑲黃旗包衣旗鼓人世居沈陽地方其孫五格任二等侍衛】

耿氏【耿世龍鑲黃旗包衣旗鼓人世居沈陽地方其曾孫耿六格任二等侍衛】

商氏【商桂庭鑲黃旗包衣旗鼓人世居沈陽地方任四品官】

勞氏【勞聖鑲黃旗包衣管領下人世居遼陽地方其孫費揚古任員外郎】

鄒氏【鄒永明鑲黃旗包衣旗鼓人世居沈陽地方其曾孫鄒定升任員外郎】

司氏【司天普鑲黃旗包衣管領下人世居撫順地方其孫勒克任護軍參領】

賈氏【賈祿鑲黃旗包衣管領下人世居沈陽地方其子賈資善任護軍參領】

喬氏【商阿哈鑲黃旗包衣管領下人世居遼陽地方其孫雅圖任內副管領】

龔氏【喜普蘇鑲黃旗包衣管領下人世居沈陽地方其曾孫瑪瑚任內管領】

靳氏【靳可增鑲黃旗包衣管領下人世居楊樹溝地方其子靳天喜任內副管領】

朴氏【朴文孝鑲黃旗包衣旗鼓人世居沈陽地方其孫久色任護軍校】

陸氏【陸受萬鑲黃旗包衣管領下人世居錦州地方其子陸國英任牧長】

牛氏【牛國敏鑲黃旗包衣管領下人世居沈陽地方其子柱兒任廏長】

辛氏【辛鑑鑲黃旗包衣管領下人世居錦州地方其四世孫辛遠理任筆帖式】

穆氏【穆森鑲黃旗包衣管領下人世居沈陽地方其子穆化麟任筆帖式】

屈氏【屈英明鑲黃旗包衣旗鼓人世居沈陽地方其子屈三科任把總】

盧氏【盧湯枝正黃旗包衣管領下人世居遼陽地方其元孫蘇楞額任頭等侍衛】

陶氏【陶登云正黃旗包衣人世居沈陽地方其曾孫陶三格任二等侍衛】

鍾氏【鍾成管正黃旗包衣人世居遼陽地方任員外郎其子鍾國璽孫鍾瑞曾孫穆克登額俱任員外郎】

松氏【松選正黃旗包衣人世居遼陽地方系生員其子松宏道任同知】

宣氏【宣有福正黃旗包衣人世居遼陽地方其孫宣韓英任三等侍衛】

寧氏【寧徳友正黃旗人世居牛莊地方其曾孫達色任護軍參領】

邢氏【邢華源正黃旗包衣管領下人世居三塊石地方其子邢雅圖任內副管領】

顏氏【顏廣仙正黃旗包衣人世居王內署地方其曾孫顏啟瑞任護軍校】

嶽氏【嶽蘇金正黃旗包衣管領下人世居沈陽地方其子永艾任筆帖式】

曲氏【曲三梅正黃旗包衣人世居遼陽地方其子曲玉書任筆帖式】

屠氏【屠必元正白旗包衣管領下人世居鐵嶺地方其子屠朗任川東道孫應泰任江西按察使】

宜氏【宜大明正白旗包衣管領下人世居遼陽地方任參將】

唐氏【唐應祖正白旗包衣旗鼓人世居沈陽地方其曾孫唐英任員外郎兼佐領】

梅氏【梅良正白旗包衣管領下人世居沈陽地方其孫梅世倬任知州】

鄢氏【鄢紹動正白旗包衣旗鼓人世居沈陽地方其孫鄢國用任驍騎校】

段氏【段成良正白旗包衣旗鼓人世居沈陽地方其孫段宏義任驍騎校】

查氏【查美倫正白旗包衣旗鼓人世居沈陽地方其子查守用任牧長】

費氏【永廉正白旗包衣管領下人世居沈陽地方其孫徳住任牧長】

鐵氏【鐵邦有正白旗包衣旗鼓人世居沈陽地方其曾孫八達色任廏長】

章氏【章茂正白旗包衣管領下人世居大淩河地方任庫長】

井氏【井計珠正白旗包衣管領下人世居巨流河地方其孫保祝任筆帖式】

鞏氏【鞏天成正白旗包衣旗鼓人世居沈陽地方其孫鞏布系榷總】

焦氏【滿塞正白旗包衣管領下人世居撫順地方其孫索桂系筆帖式】

萬氏【達正藍旗包衣人世居沈陽地方其孫特松額任二等護衛】

苗氏【苗成倉正藍旗包衣人世居沈陽地方其元孫田保住任二等護衛】

郝氏【郝應選正藍旗包衣人世居沈陽地方其曾孫郝占英任六品包衣大】

戚氏【戚達正藍旗包衣人世居沈陽地方其孫松愛任六品包衣大】

時氏【時文紳正藍旗包衣人世居沈陽地方其元孫時寛任護軍校】

尹氏【尹侍安鑲藍旗包衣人世居沈陽地方其孫尹國棟任頭等侍衛】

秋氏【秋必成鑲藍旗人世居沈陽地方其孫秋之龍任三等護衛】

蔡氏【蔡國明鑲藍旗包衣人世居沈陽地方天聰時來歸其子蔡功任包衣大】

受氏【受得貴鑲藍旗包衣人世居沈陽地方天聰時來歸其子受有量任七品官】

洪氏【洪化民鑲藍旗包衣人世居沈陽地方其元孫雙喜任八品官】

魯氏【魯耀權鑲藍旗包衣人世居沈陽地方天聰時來歸任八品官】

△滿洲旗分內臺尼堪姓

沈氏【豊庫正黃旗人世居遼東地方其孫綽爾岱任吏部侍郎僧額勒任編修】

張氏【張詵正黃旗人世居遼陽地方國初來歸其孫偏圖任副都統舒敏正藍旗人世居大淩河地方任禦史】

王氏【王文華鑲黃旗包衣人世居臺地方天聰時來歸其孫四保任員外郎】

劉氏【福拉納正黃旗人世居蓋州地方天聰時來歸其孫費揚古任信炮章京】

孫氏【猷尙正黃旗人世居蓋州地方國初來歸其孫夢柯任三等侍衛觀音保鑲白旗人世居遼陽地方任遊擊】

唐氏【拉巴正黃旗人世居沈陽地方天聰時來歸任護軍校】

楊氏【楊綬宗鑲黃旗人世居遼陽地方天聰時來歸其曾孫九十佟保俱任護軍參領】

李氏【陶色正黃旗人世居沈陽地方天聰時來歸其孫額錫圖任佐領】

秋氏【秋幹正白旗人世居遼陽地方其元孫綽欣任護軍參領四世孫明善任員外郎】

宋氏【宋成義鑲白旗人世居牛莊地方其孫倭赫任主事曾孫蘇相齡任太僕寺少卿聖保鑲白旗人任員外郎】

圖氏【圖進正黃旗人世居六臺地方國初來歸其孫薩穆哈任太常寺少卿】

雅氏【雅尙正黃旗人世居吉林烏拉地方天聰時來歸其元孫保平任頭等侍衛】

馬氏【馬健徳正黃旗人世居遼陽地方國初來歸其元孫色倫泰任郎中】

賴氏【托色正黃旗人世居沈陽地方天聰時來歸其孫額普圖任佐領】

鄧氏【畱住正黃旗人世居蓋州地方天聰時來歸其元孫思久任防禦】

莫氏【莫官憲正黃旗人世居遼陽地方國初來歸其子常綬任驍騎校】

江氏【猷恭正黃旗人世居三臺地方國初來歸其元孫三陽泰任驍騎校】

龐氏【龐方正黃旗人世居蓋州地方天聰時來歸其元孫雅爾布任護軍校】

兪氏【兪柱正黃旗人世居章羅地方天聰時來歸其元孫額廉任驍騎校】

黃氏【西成額正黃旗人世居牛莊地方其元孫多鼐任驍騎校】

羅氏【錫圖正黃旗人世居吉林烏拉地方天聰時來歸任護軍校其曾孫吉祿系舉人】

郭氏【觀齊肯正黃旗人世居蓋州地方天聰時來歸其元孫常保任護軍校】

吳氏【吳世虎鑲白旗人世居沈陽地方其子五十任員外郎】

尢氏【宣柱鑲白旗人世居沾河地方其孫阿爾圖任三等護衛】

盧氏【英魁鑲白旗人世居綬山地方其孫羅和理任驍騎校】

坡氏【噶爾瑪鑲白旗人世居鐵嶺地方其四世孫富魁任驍騎校】

陳氏【陳達鑲白旗人世居遼陽地方天聰時來歸其元孫占住任贊禮郎】

孟氏【孟承祖鑲白旗人世居匣塔子地方國初來歸其子孟懇任護軍校】

聶氏【聶勝公鑲白旗人世居遼陽地方國初來歸其孫聶受髙任護軍校】

趙氏【三泰鑲白旗人世居沾河地方其曾孫七什任護軍校】

髙氏【髙國正鑲白旗人世居遼陽地方其孫福助任典儀】

周氏【烏穆通鑲白旗包衣人世居遼東地方其曾孫常保任筆帖式】

向氏【百綬鑲白旗人世居匣塔子地方其元孫六十一系生員】

徐氏【徐成義正藍旗人世居撫順地方其孫長齡任員外郎】

朱氏【朱成功正藍旗人世居大淩河地方任護軍校其子查克丹任員外郎】

史氏【達成正藍旗人世居撫順地方其孫赫揚額任驍騎校】

宗氏【宗武正藍旗人世居大淩河地方其子宗有理任護軍校】

顏氏【博恭正藍旗人世居大淩河地方其元孫噶哈理任護軍校】

△滿洲旗分內撫順尼堪姓

趙氏【常武鑲藍旗人其元孫哲克任工部侍郎四世孫臺柱任禦史臺敏任同知】

周氏【周文華鑲紅旗人國初來歸任甘肅巡撫】

劉氏【劉世威正藍旗包衣人其子劉國正任山西兵備道劉芳升正藍旗包衣旗鼓人任知府】

李氏【李偉滋正藍旗包衣旗鼓人任二等護衛】

王氏【王達明正紅旗包衣管領下人任主事天神鑲紅旗包衣人任副將】

張氏【張邦祺正藍旗包衣人任蕪湖道】

鍾氏【鍾云祿正白旗包衣人世居碩托地方任員外郎】

曹氏【曹忠正藍旗包衣旗鼓人任寧合道曹志修正藍旗包衣旗鼓人任知府】

馬氏【馬雲龍正藍旗包衣旗鼓人世居沈陽地方任佐領】

範氏【範繼生正紅旗包衣旗鼓人世居沈陽地方任主事】

盧氏【訥勒正藍旗包衣旗鼓人世居濟陽地方任三等護衛】

袁氏【徳和正紅旗包衣管領下人任驍騎校】

杜氏【杜望元正藍旗包衣人任知府其孫神保任二等護衛】

髙氏【髙成美正藍旗包衣管領下人世居遼陽地方任淮揚道】

金氏【倭色鑲藍旗包衣人任三等護衛】

吳氏【吳均塏正藍旗包衣人世居沈陽地方任八品官】

孔氏【孔宗順鑲黃旗包衣人任副將】

陳氏【陳英琦正紅旗包衣人任副將】

蘇氏【蘇敏善正紅旗包衣人任佐領】

康氏【康達色正紅旗包衣旗鼓人任八品管】

姬氏【明瞻鑲黃旗包衣人國初來歸任直隸兵備道】

徐氏【徐良佐鑲紅旗包衣人任遊擊】

魏氏【魏顯徳鑲紅旗包衣人任三等護衛】

胡氏【胡名徳鑲紅旗包衣人任六品包衣大】

郎氏【郎喜華鑲紅旗包衣人世居三堡地方任知縣】

任氏【任宏徳正藍旗包衣旗鼓人世居沈陽地方任啟心郎其弟任宏亮任郎中】

蔡氏【蔡義興正藍旗包衣旗鼓人世居塔山堡地方任知縣】

馮氏【馮爾章正藍旗包衣旗鼓人世居沈陽地方任遊擊】

林氏【林超正藍旗包衣人任員外郎】

於氏【於世保正藍旗包衣人任佐領其子外三孫法寶俱任佐領】

房氏【房克成正藍旗包衣管領下人任佐領】

姚氏【姚制義正藍旗包衣人任佐領】

湯氏【他庫正藍旗包衣旗鼓人世居沈陽地方任二等護衛】

謝氏【西林布正藍旗包衣旗鼓人任護軍校】

邱氏【拜唐阿正藍旗包衣旗鼓人世居沈陽地方任六品典儀】

施氏【珠隆阿正藍旗包衣旗鼓人世居沈陽地方任護軍校】

洪氏【洪世英正藍旗包衣旗鼓人世居沈陽地方任護軍校】

沈氏【沈世泰正藍旗包衣旗鼓人世居沈陽地方任驍騎校】

嚴氏【嚴三格正藍旗包衣旗鼓人世居沈陽地方任司庫】

梁氏【梁恭偉正藍旗包衣旗鼓人世居鐵嶺地方任縣丞】

韓氏【韓克祿鑲藍旗包衣管領下人世居沈陽地方任郎中韓景惠韓文材俱任參將】

田氏【田修鑲藍旗包衣人世居沈陽地方任佐領】

佟氏【徳明鑲藍旗包衣人世居沈陽地方其孫四格任八品典儀】

肖氏【多和倫鑲藍旗包衣管領下人世居沈陽地方天聰時來歸其孫雅奇任三等護衛】

宋氏【宋時午鑲藍旗包衣人世居沈陽地方天聰時來歸其孫宋二任六品官】

談氏【談元徳鑲藍旗包衣人世居沈陽地方天聰時來歸其子塔四任驍騎校】

晉氏【晉天受鑲藍旗包衣管領下人世居沈陽地方天聰時來歸其孫吉爾占任護軍校】

許氏【許秉文鑲藍旗包衣人世居沈陽地方其曾孫許六兒任八品官】

皇朝通誌卷八

●皇朝通誌卷九

氏族略九

○氏族略九

漢希姓

△漢希姓

﹝臣﹞等謹按漢人著姓源流具見鄭志惟希姓頗多遺漏五朝氏族已將可考者補入今四方希姓難以枚舉惟就國朝題名碑及各直省選舉志職官志曁昭忠祠檔冊等書所有仍按四聲續載以備稽覽其人名位不以格拘惟因人以存姓至希姓之無冊可據者槪不列入焉

平聲

上聲

去聲

入聲

△平聲

公氏【公道任昌樂縣教諭公守垣任把總祀昭忠祠】

工氏【工長年康熙庚戊進士】

同氏【同化麟順治甲午舉人】

仝氏【仝宗魁乾隆辛未進士】

崇氏【崇士錦乾隆庚辰進士】

蒙氏【蒙國相康熙癸卯舉人蒙浚乾隆辛未進士】

隆氏【隆於禮任永春州吏目】

農氏【農賡雍正壬於舉人】

雍氏【雍元聰任太倉州學正】

容氏【容而舒康熙甲子舉人】

支氏【支吧康熙丁丑進士】

資氏【資家禮任宜興縣巡檢】

司氏【司世教順治己亥進士】

儀氏【儀於庭康熙戊戌進士】

慈氏【慈國璋乾隆戊戌進士】

峗氏【峗開發乾隆庚辰舉人】

隨氏【隨人龍任鄒平縣教諭】

怡氏【怡心海雍正丙午武舉人】

祈氏【祈聖年任永寧州學正】

衣氏【衣璟如順治己丑進士】

渠氏【渠源博任撫寧縣訓導】

璩氏【璩廷佑康熙辛丑進士】

俱氏【俱日吉康熙已亥武舉人】

辜氏【辜文麟康熙庚辰進士】

呼氏【呼華國乾隆己未進士】

扶氏【扶道宏雍正癸丑進士】

湖氏【湖騰蛟任溫州府教授】

犀氏【犀大魁任縣丞祀昭忠祠】

崖氏【崖葑任新寧州訓導】

才氏【才瑞任鄞鄲縣教諭】

開氏【開仕任連城縣巡檢】

催氏【催堯龍任百總】

邰氏【邰祈任平南縣知縣】

銀氏【銀文昭乾隆庚辰進士】

騫氏【騫穩順治甲午武舉人】

旃氏【旃兆鵬任兩淮鹽大使】

招氏【招昌韶任廣東陽江縣教諭】

鐃氏【鐃崇秩任壽寧縣知縣】

多氏【多象謙順治丙戌進士】

庹氏【庹正國乾隆戊午副榜】

咼氏【咼正儀順治戊戌進士】

那氏【那甲任把總祀昭忠祠】

萇氏【萇孕秀順治乙未進士】

昌氏【昌天錦康熙乙未進士昌新運任守備祀昭忠祠】

昂氏【昂紹善康熙丁未進士】

剛氏【剛志徳正白旗漢軍任庫大使】

衡氏【衡虞衡順治己雍進士】

承氏【承祖烈康熙甲午舉人】

卿氏【卿悅康熙戊戌進士】

刑氏【刑雲龍任槁城縣訓導】

經氏【經騰鳳順治丁酉舉人】

騰氏【騰雲輝任千總祀昭忠祠】

猶氏【猶法賢任鎭遠縣教諭】

裒氏【裒嘉言任廣東香山縣縣丞】

緱氏【緱山鶴乾隆甲戌進士】

尋氏【尋紹舞雍正癸丑進士】

諶氏【諶紹洪康熙甲辰進士】

覃氏【覃石長懷集人擊虎救母賓氏覃維楚任鄖西縣巡檢】

粘氏【粘克升乾隆戊戌進士】

憨氏【憨意誠任新安縣教諭】

咸氏【咸爾澤任博山縣訓導】

△上聲

拱氏【拱翊勛乾隆丁丑進士】

仕氏【仕秉哲乾隆辛未進士】

以氏【以壯行任左州學正】

佀氏【佀鷥舉順治己亥進士】

巨氏【巨文彬任河南確山縣教諭】

仵氏【仵魁乾隆壬辰進士】

俎氏【俎如蕙順治辛丑進士】

補氏【補艾任西寧副將】

邸氏【邸宗武順治丙戌進士】

買氏【買國良任參將祀昭忠祠】

攺氏【攺謙六康熙戊午武舉人】

每氏【每可薦順治乙酉舉人】

簡氏【簡逢善任守備祀昭忠祠】

茆氏【茆薦馨康熙己末進士】

保氏【保兆炳乾隆癸末進士】

火氏【火繼宗任江蘇吳縣縣丞】

乜氏【乜承聖任奉天府治中】

噶氏【噶羣任把總祀昭忠祠】

冾氏【冾大雄任貴州提督】

哈氏【哈元生任貴州提督】

賞氏【賞我侯任崇信縣訓導】

幸氏【幸洪詔乾隆壬戌進士】

靖氏【靖道謨康熙丙戌進士】

受氏【受有量鑲藍旗漢軍任七品官】

昝氏【昝茹類康熙王辰進士】

閃氏【閃煜龍任藍翎侍衛】

橄氏【橄夢元任沁源縣訓導】

△去聲

用氏【用世榜任典史祀昭忠祠】

類氏【類象升任山東鄆城縣訓導】

侍氏【侍朝乾隆庚辰進士】

利氏【利緯任崇義縣典史】

荔氏【荔浚任湻化縣訓導】

祕氏【祕丕笈康熙癸丑進士】

貴氏【貴逢甲乾隆壬辰進士】

蔚氏【蔚柱任河陽知縣蔚之煥任經歷祀昭忠祠】

閉氏【閉啟運任息縣教諭】

拜氏【拜恩哈任貴州副將】

賽氏【賽枝大任恩安知縣賽淸柱任把總祀昭忠祠】

佴氏【佴傑任直隸知縣】

晉氏【晉淑載順治丙戌進士晉見龍任遊擊祀昭忠祠】

陣氏【陣大輦任臺灣道】

運氏【運萬良任貴州副將】

寸氏【寸珩任臺鹽井訓導】

宦氏【宦儒章乾隆壬申進士】

禪氏【禪國榮任蕭縣主簿】

綫氏【綫國安任廣西提督】

肖氏【肖雅奇鑲黃旗漢軍任三等護衛】

較氏【較無恭任舞陽縣教諭較孝乾隆丁巳進士】

兆氏【兆海桃任髙雷廉道庫大使】

化氏【化嘉誥任守備祀昭忠祠】

庫氏【庫諶任鐵嶺縣訓導】

望氏【望君錄雍正癸卯進士】

壯氏【壯純康熙辛丑進士】

正氏【正振其任山西興縣教諭】

定氏【定世勛雍正己酉武舉人】

勝氏【勝國祥任遊擊祀昭忠祠】

但氏【但開元任石首縣教諭】

淡氏【淡如水任蒙城縣知縣】

淦氏【淦良繪乾隆壬戌進士】

△入聲

竹氏【竹綠猗順治乙未進士】

祿氏【祿天錫康熙辛酉武舉人】

速氏【速秉植任平樂縣知縣】

續氏【續五美任醴泉縣典史】

竺氏【竺華邦任滄州吏目】

沃氏【沃洲乾隆丁丑進士】

粟氏【粟千鍾康熙乙未進士】

出氏【出科聯乾隆己未進士】

栗氏【栗芳林康熙癸丑進士】

乞氏【直隸南宮有乞姓】

闕氏【闕文乾隆丁巳進士】

脫氏【脫海龍鎭原人爲賊所殺妻趙氏投崖死】

忽氏【忽轉泰康熙辛酉武舉人】

頡氏【頡際元任監利縣巡檢】

雀氏【雀云卿雍正間恩貢任知府】

赫氏【赫皎任獲嘉縣教諭】

職氏【職金丹任新野縣教諭】

植氏【植廷紀康熙庚子舉人】

國氏【國涵任壽光縣訓導】

直氏【酋民者架聘妻直額康熙間以烈女旌】

黑氏【黑天池康熙己丑進士】

弋氏【弋照乾隆丁巳進士】

勒氏【勒之道康熙壬子舉人】

合氏【合揆雍正丁未進士】

答氏【答思表順治丙戌進士】

塔氏【塔新策任貴州總兵】

郟氏【郟錦乾隆乙未進士】

皇朝通誌卷九

●皇朝通誌卷十

氏族略十

○氏族略十

總論

△總論

賜氏

攺氏

以部爲氏

以地爲氏

以姓爲氏

以名爲氏

省言

同族異氏

賜氏

覺羅氏【吳拜官內大臣兼佐領封二等伯謚果壯本姓瓜爾佳氏納木泰官兵部尙書封三等男本姓舒穆祿氏扈爾漢官一等大臣封三等子本姓佟佳氏卓納任牛錄本姓納喇氏滿平阿本姓兆佳氏皆

太祖髙皇帝賜姓覺羅氏車克官祕書院大學士加少師兼太子太師謚文端本姓瓜爾佳氏帶翰本姓劉氏皆

太宗文皇帝賜姓覺羅氏】

赫捨哩氏【額爾徳尼授副將世職因編輯國書謚文成本姓納喇氏

太宗文皇帝賜姓赫捨哩氏翁金官翰林院侍讀學士系員外郎渾金養子原藉江西本姓無考

聖祖仁皇帝命編入滿洲姓赫捨哩氏】

烏嚕氏【布恕庫官副都統本姓溫徹亨氏

太宗文皇帝賜姓烏嚕氏】

納喇氏【準泰官廣東巡撫本髙麗那姓奉

旨賜姓滿洲之納喇氏】

勵氏【勵杜訥官禮部尙書謚文恪本姓厲氏

聖祖仁皇帝賜姓勵氏】

攺氏

蒙鄂囉氏【本姓伊爾根覺羅氏族甚繁分居東西二寨西寨攺爲蒙鄂囉氏】

巴雅喇氏【本姓伊爾根覺羅氏東寨攺爲巴雅喇氏瑚什布本姓無考爲莽愛養子承襲云騎尉攺姓巴雅喇氏】

納喇氏【星根達爾漢蒙古人本姓土默特因滅納喇姓部據其地攺姓納喇氏昂古裏星古裏輝發人本姓伊克達哩後依呼蘭人噶揚噶土默圖姓納喇氏遂攺姓納喇氏】

赫捨哩氏【富明阿任云騎尉本姓薩克達氏世祖章皇帝命承襲伊舅烏爾丹世職因攺姓赫捨哩氏】

富察氏【烏魯理本姓烏蘇氏

世宗憲皇帝命繼其舅武英殿大學士一等公富寧安爲嗣因攺姓富察氏】

庫雅拉氏【敏森本姓那木都魯氏

世祖章皇帝命承襲其妻之外祖糾納世職云騎尉因攺姓庫雅拉氏】

博爾濟吉特氏【顏達色爲輕車都尉班濟養子本姓無考班濟無嗣

世宗憲皇帝命其承襲因攺姓博爾濟吉特氏】

伊拉哩氏【額禮懇本姓納喇氏其祖圖魯倫遷居伊罕阿林城攺姓伊拉哩氏】

烏爾達氏【嘉渾本姓烏靈阿氏後移居觀音屯攺姓烏爾達氏】

烏蘇氏【額爾登布本姓無考爲穆成額養子奉特恩命其承襲云騎尉因攺姓烏蘇氏】

塔塔爾氏【伊常阿本姓實寶禪氏其舅祖寨楞無嗣奉

特恩命其承襲云騎尉因攺姓塔塔爾氏】

伊爾根覺羅氏【騰起本姓兆佳氏攺姓伊爾根覺羅氏】

邱氏【雍正元年

世宗憲皇帝特旨命漢人姓與至聖諱同者俱加吧旁攺爲邱氏】

敬氏【敬華南官翰林院編修本姓苟氏攺爲敬氏】

﹝臣﹞等謹按苟氏文氏皆本敬姓宋時以避翼祖諱攺爲二氏今華南之攺敬亦可云復姓也

以部爲氏

瓜爾佳氏【見八旗氏族通譜】

鈕鈷祿氏【見八旗氏族通譜】

赫捨哩氏【見八旗氏族通譜】

納喇氏【見八旗氏族通譜】

科爾沁氏【見八旗氏族通譜】

察哈爾氏【見八旗氏族通譜】

輝和氏【見八旗氏族通譜】

葉赫氏【見八旗氏族通譜】

土默特氏【見元史國語解】

巴顏氏【見遼史國語解】

完顏氏【見金史國語解】

富察氏【見八旗氏族通譜】

烏蘇氏【見遼史國語解】

克哷氏【見元史國語解】

溫特赫氏【見金史國語解】

尼瑪察氏【見金史國語解】

溫都氏【見金史國語解】

烏梁海氏【見元史國語解】

哈蘇特氏【見元史國語解】

阿克占氏【見金史國語解】

阿爾拉氏【見元史國語解】

圖克坦氏【見金史國語解】

珠格氏【見金史國語解】

圖們氏【見元史國語解】

拜格氏【見金史國語解】

珠佳氏【見元史國語解】

珠嚕氏【見金史國語解】

卓津氏【見遼史國語解】

伊喇氏【見元史國語解】

喀喇氏【見元史國語解】

兆壘氏【見元史國語解】

尼瑪哈氏【見元史國語解】

莽果氏【見元史國語解】

郭爾羅斯氏【見國史內紮薩克傳】

翁牛特氏【見國史內紮薩克傳】

烏喇特氏【見國史內紮薩克傳】

紮拉氏【見元史國語解】

巴林氏【見元史國語解】

柰曼氏【見元史國語解】

蒙古氏【見金史國語解】

﹝臣﹞等謹按鄭志以國爲氏以部爲氏分列爲二今考滿洲蒙古如葉赫科爾沁土默特察哈爾等姓自我國家肇與東土聖徳遠敷凡屬外藩咸歸部落統列以部爲氏以昭景從之盛云

以地爲氏

馬佳氏【見八旗氏族通譜】

棟鄂氏【見八旗氏族通譜】

郭囉羅氏【見八旗氏族通譜】

兆佳氏【見八旗氏族通譜】

章佳氏【見八旗氏族通譜】

薩克達氏【見八旗氏族通譜】

瓦爾喀氏【見八旗氏族通譜】

寧古塔氏【見八旗氏族通譜】

瑚錫哈哩氏【見八旗氏族通譜】

佟佳氏【見八旗氏族通譜】

性佳氏【見八旗氏族通譜】

齊佳氏【見八旗氏族通譜】

索綽囉氏【見八旗氏族通譜】

裕瑚嚕氏【見八旗氏族通譜】

呼爾哈氏【見八旗氏族通譜】

噶努氏【見八旗氏族通譜】

卦勒察氏【見八旗氏族通譜】

洪鄂氏【見八旗氏族通譜】

烏蘇哩氏【見八旗氏族通譜】

徐吉氏【見八旗氏族通譜】

愷顏氏【見八旗氏族通譜】

愛琿氏【見八旗氏族通譜】

巴爾達氏【見八旗氏族通譜】

喀喇沁氏【見八旗氏族通譜】

賢達禪氏【見八旗氏族通譜】

徳都勒氏【見八旗氏族通譜】

綽克秦氏【見八旗氏族通譜】

海拉蘇氏【見八旗氏族通譜】

褚庫爾氏【見八旗氏族通譜】

崇果嚕氏【見八旗氏族通譜】

穆和林氏【見八旗氏族通譜】

蒙古楚氏【見八旗氏族通譜】

紮嚕特氏【見八旗氏族通譜】

紮嶽特氏【見八旗氏族通譜】

烏嚕特氏【見八旗氏族通譜】

覺爾察氏【見八旗通誌列傳

老溝氏【見八旗通誌列傳】

席魯特氏【見八旗通誌列】

阿蘇克氏【見八旗通誌列傳】

克什克騰氏【見八旗通誌列傳】

以姓爲氏

鈕鈷祿氏【本金姓見金史】

舒穆祿氏【本金姓見金史】

那木都魯氏【本金姓見金史】

賽密勒氏【本金姓見金史】

尼沙氏【本金姓見金史】

博和哩氏【本金姓見金史】

輝羅氏【本金姓見金史】

烏蘇占氏【本金姓見金史】

圖們氏【本金部名又金姓見金史】

薩察氏【本金姓見金史】

珠爾根氏【本金姓見金史】

額蘇哩氏【本金姓見金史】

廣佳喇氏【本金姓見金史】

赫書氏【本金姓見金史】

納塔氏【本金姓見金史】

都克達氏【本金姓見金史】

伊喇氏【本遼部名金時爲姓見金史】

舒爾都氏【本金姓見金史】

塔坦氏【本元姓見元史】

沙達喇氏【本元姓見元史】

納哈塔氏【本金姓見金史】

富珠哩氏【本金姓見金史】

錫爾馨氏【本元姓見元史】

布薩氏【本金姓見金史】

烏什拉氏【本金姓見金史】

哈薩喇氏【本金姓見金史】

鄂爾圖特氏【本元姓見元史】

卓特氏【本金姓見金史】

博爾濟克氏【本金姓見金史】

錫璘氏【本元姓見元史】

蘇尼特氏【本元姓見元史】

卓多穆氏【本金姓見金史】

庫布克氏【本元姓見元史】

托羅特氏【本金姓見金史】

徹穆衮氏【本金姓見金史】

以名爲氏

石氏【石國柱官工部尙書封三等男本姓瓜爾佳氏父石翰居遼東因名有石字遂以爲氏】

顧氏【顧八代官禮部尙書謚文端本姓伊爾根覺羅氏自八代始子孫以顧爲氏】

鄂氏【鄂拜官國子監祭酒本姓西林覺羅氏自拜始子孫以鄂爲氏】

省言

佟氏【佟養正之祖本姓佟佳氏因貿易關中其子孫皆以佟爲氏】

彊氏【包衣彊效本姓彊恰哩氏自效始其子孫皆以彊爲氏】

同族異氏

伊爾根覺羅氏【其鄂支爲蒙鄂囉氏巴雅喇氏】

烏靈阿氏【其鄂支爲烏爾達氏】

瓜爾佳氏【其別支爲石氏】

佟佳氏【其別支爲佟氏】

﹝臣﹞等謹按鄭志尙有別族同氏一修今考滿洲蒙古各姓氏中其別族同氏者卽捲內所戴賜氏攺氏諸條皆是也已見前文不復復述云

皇朝通誌卷十《淸朝通誌》六書略凡三卷﹝011～013﹞／一百二十六卷﹝淸﹞髙宗敕撰

●皇朝通誌卷十一

六書略一

○六書略一

﹝臣﹞等謹按周官六書之義康成所釋前志載之詳矣顧其源流條貫足以證古今誦習之同而未足罄乾坤橐鑰之妙欽惟我國家肇造區夏列聖天亶神靈刱制文字用垂久遠實得天地之中聲其理根於律呂損益還宮之法故其用實總乎音韻之全聖祖仁皇帝考文制度旣已定爲淸文鑑一書復以音韻闡微與康熙字典實相表裏頒示訓行薄海曁訖一掃諸家之陋俾陽開陰闔洞啟機緘五均七始互相樞紐蓋漢文之言六書者至於魏晉而始有聲類南北朝而始有切韻後遂執所謂切韻者以上檢六經旁核百氏究未得其要領

國書則諧韻生聲探源星宿於是聲之所在而形成焉洪纖巨細無不指之事疾徐俯仰無不會之意十二字頭生生不已以聲爲轉注也人名地名閒用對音以聲爲假借也錯綜變化之中實於六書之義無不賅備此眞恃源而往之道也至於篆降而隸隸降而楷偏旁穿鑿不免影響依附我皇上沿流溯源定爲淸篆三十二體符璽印章昭回云漢其餘各體並會萃於禦制盛京賦虫魚鳥獸艸木山川陶鎔萬象歸於一冶又直追古皇仰觀俯察之心以神而明之則國書爲諧聲之祖何嘗非象形之祖與外如蒙古舊語天竺梵音以及西番譯語回準方言莫不並蓄兼收登於策府按之欽定西域同文志同文韻統三合淸文鑑五譯合璧集要諸書譬之百川赴壑趨海朝宗列宿經天向辰拱極﹝臣﹞等謹將國書首載簡端次列淸篆用昭皇朝制作之盛其蒙古西番回準各部亦依次登載餘如塞垣別部海島名藩言不雅馴無關訂證均略而不載焉

國書

△國書

太祖初命額爾徳尼巴克什同噶蓋紮爾固齊將【蒙古字】創立滿文

﹝臣﹞等謹按此創立滿文之始所云�����【無圈點檔案】是也誠萬世臣民所當遵守者

太宗命達海巴克什等翻譯書籍庫爾禪等記注政事諭達海增加圈點

﹝臣﹞等謹按此卽今所遵用國書如���之�字卽加點之始���之�字卽加圈之始大抵十二字頭率以三字或二字蟬聯成句自加圈點而�【雨】不至混於�【奴僕】�【戶口之戶】不至混於�【泥土之土】�【魚刺】不至混於�【男子】之類朗若列眉於是字無遁聲聲無遺字於文字通行信爲明晰

阿額伊鄂烏諤������

﹝臣﹞等謹按十二字頭實爲國書生生不已之母而第一字頭又爲十一字頭之母至此六字則更爲第一字頭之母阿【讀如六麻韻】額【平聲讀】伊怡宜義【義字平聲讀】鄂【平聲讀】烏伍武務渥【伍字以下俱平聲讀】鄂【平聲讀】陰陽闔辟上本律元以下合音切韻諸法詳見七音略餘仿此

愛額依伊依�

��

﹝臣﹞等謹按此第二字頭就第一字頭加一�字成音如阿加依呼成愛餘仿此

阿哷額哷伊哷�

��

﹝臣﹞等謹按此第三字頭就第一字頭加一�字應以哷字帶音餘仿此

安恩

音�

��

﹝臣﹞等謹按此第四字頭就第一字頭加一�字成音如阿加安成安餘仿此

昂鞥

英�

��

﹝臣﹞等謹按此第五字頭就第一字頭加一�字成音如阿加昂成昂餘仿此

阿克額克伊克�

��

﹝臣﹞等謹按此第六字頭就第一字頭加一�字其音之屬從陰則加一�字以克字帶音餘仿此

阿斯額斯伊斯�

��

﹝臣﹞等謹按此第七字頭就第一字頭加一�字以斯字帶音餘仿此

阿特額特伊特�

��

﹝臣﹞等謹按此第八字頭就第一字頭加一�字以特字帶音餘仿此

阿補額補伊補�

��

﹝臣﹞等謹按此第九字頭就第一字頭加一�字以補字帶音餘仿此

敖歐

優�

��

﹝臣﹞等謹按此第十字頭就第一字頭加一�字成音如阿加傲成敖餘仿此

阿勒額勒伊勒�

��

﹝臣﹞等謹按比第十一字頭就第一字頭加一�字以勒字帶音有向用爾字對音者仍通用爾字餘仿此

阿穆額穆伊穆�

��

﹝臣﹞等謹按此第十二字頭就第一字頭加一�字以穆字帶音有應讀作第四字頭之音者仍照第四字頭對音餘仿此

十二字頭正字之外增添外字

﹝臣﹞等謹按增添外字以補十二字頭之未備如������之類爲外單字如��之類爲外聯字

兩字連寫切成一字

﹝臣﹞等謹按切音淸字用漢字一字對音如�爲聶�爲年之類其一字未能切當用漢字二字對音如�爲尼雅�爲費揚之類

太祖欲以【蒙古字】制爲國語頒行國中令額爾徳尼巴克什與噶蓋紮爾固齊酌定之二人辭曰蒙古文字﹝臣﹞等習而知之相傳久矣未能更制也大祖諭之曰漢人讀文凡習漢字與未習漢字者皆知之蒙古人讀蒙古文𨿽未習【蒙古字】者亦皆知之今我國之語必譯爲蒙古語讀之則未習蒙古語者不能知也如何以我國之語制字爲難反以習他國之語爲易耶

額爾徳尼巴克什與噶蓋紮爾固齊同對曰以我國語制字最善但更制之法臣等未明故難耳

太祖因諭之曰阿字下合一麻字非阿麻乎額字下合一墨字非額墨乎吾籌此已悉爾等試書之何爲一可額

爾徳尼巴克什遂與噶蓋紮爾固齊遵諭將【蒙古字】編輯連寫制爲成語創立滿文頒行通用滿文傳布自此始今所用滿文數字連爲一字者皆額爾徳尼巴克什與噶蓋紮爾固齊擬制奉太祖欽定俾國人習之者也

﹝臣﹞等謹按滿文制字之法以十二字頭爲極紐因而有外字又因而有切音單字切音雙字至爲簡易顧操至約以馭至繁要以聯字一法爲準今恭繹

太祖阿麻額墨之訓已示聯字之大凡當時承旨編輯踵事加詳如�字在聯字內作��字在聯字內作��字在聯字內作�之類則聯字變體之在首者如�字聯字內在首則變體作�在中則變體作�在下則變體作�之類則聯字變體之分上中下者以下諸字皆仿此如第二字頭之�字在聯字內則攺作�之類則字體之全變者以下諸字頭皆仿此參伍錯綜擬議變化而規矩謹嚴毫髮不爽聯字之法因以大備至於結體之分合用筆之先後如【字之牙】�【字之圈】�【字之點】�【字之尾】之類心手了然纎悉必較上自祝版

內廷宮殿門榜以及諸司章奏必以��【楷書】爲主則尢與心正筆正之旨爲脗合焉

命分別滿文語气

﹝臣﹞等謹按滿文演繹字求實義解證虛神往往有漢文所不能疏通者證以滿文而脈絡分明神理畢現則尢在助語虛字輕重之別如���三字上用�則下用�上用�則下用�上用�則下用�等字以韻相從此則語气之未然者也������六字上用�則下用�上用�則下用�上�下�上�下�上�下�等字亦以韻相從此則語气之已然者也如同一�字上用�則爲令詞上用�則爲被詞同一�字上用�則爲可字上用�則爲爲字之類此則語气之以承應而異者也如�之上必用��之下必用����之上必用��之上必用�之類此則語气之以承應而全者也外如����等字則又有單用聯用之分提寫不提寫之別諸如此類不可枚舉絲聯繩貫洵爲細入無聞矣

康熙八年聖祖諭達海巴克什通滿漢文字於滿書加添圈點俾得分明又照漢字增造字樣於今賴之

十二年聖祖特諭傅達禮曰滿漢文義照字翻繹可通用者甚多後生子弟漸至差謬爾任翰林院掌院可將滿語照漢文字匯發明某字應如何用某字當某處用集成一書使有益於後學此書不必太急宜詳愼爲之務期永遠可傳其書斟酌周詳後二十餘年始脫稿刊行卽今淸文鑑也

﹝臣﹞等謹按滿文字畫辧析微芒制爲國語其中有可相通者有不可相通者不容稍混如同中之異則同一壽字而�【福壽之壽】與�【壽數之壽】異同一恩字而�【恩澤之恩】與�【施恩之恩】異同一气字而�【人生之气】與�【气血之气】異同一火字而�【無焰之火】與�【水火之火】異他如�【顏色之色】之異於�【彩色之色】�【是非之是】之異於�【是之也】無論已如異中之同則�爲南而亦可解爲前字�爲北而亦可解爲後字�爲東而亦可解爲上字�爲西而亦可解爲下字他如�【甲子之甲又解爲靑色之靑】�【甲乙之乙又解爲淺綠色】以下爲十千而五方之色亦如之�【子時之子又解爲鼠】�【丑時之丑又解爲牛】以下爲十二支而十二相亦如之無論已故語之不得不分者如�【父】之與�【亦解爲父】�【母】之與�【亦解爲母】�【利益之利】之與�【元亨利貞之利】�【造次】之與�【緩急】之類是也語之不妨於合者如�爲方而亦可爲面�爲視而亦可爲火�爲智而亦可爲精能之精賢才之賢�爲義而亦可爲行次之行部院之部之類是也實字之可以虛用者如�【誠】�【理】之類是也虛字之可以實用者如�爲疑問之詞而又解爲兄弟之弟�爲使令之詞而又解爲車轅橫木之類是也虛字之疑似而不容不辧者如�之與��之與��之與���之類是也實語之疑似而不容不辧者如�【初】之與�【作事之始】�【節省之節】之與�【奢儉之儉】��【不和】之與��【不睦】�【淸】之與�【明】�【約】之與�【簡】之類是也至於語解精微義蘊奧妙又有觸處旁通而愈研愈出者卽如五經之字均爲對音今攺爲�【易】�【書】�【詩】�【春秋】�【禮記】按之各經本義洵爲確切不移其餘淸文鑑中續入新定國語五千餘句以此類推咸歸諦當我皇上因列祖之刱垂遠宗近守益昭大備國書之制不更如揭日月而行哉

淸語攺音不攺字

﹝臣﹞等謹按運筆貴乎淸晰語音貴乎瀏亮此翻切諸字緩讀本有二音急讀則成一字也

國書成語讀法如������六字於聯字淸語內從無用在句之中間者間有讀阿字者皆系�字讀額字者皆系�字讀伊字者皆系�字讀鄂字者皆系�字讀烏字者皆系�字又���字頭下用�字讀作呢���字頭下用�字在別字頭下用�字仍作衣之類���字頭下聯用��字俱作啊��字俱作窩���字俱作烏�字作哦�字作伊之類聯話淸語內遇��字俱作傲��字俱作哈��字俱作豁之類又如�【眾兄】之�字讀作匝�等之�字讀作則疊字句內如�【並】讀作薩匝�【金錢】讀作塞則之類以上諸字單字原本音聯字必須攺讀庶幾施之應對曲折如意斯又善學者所宜究心者矣

乾隆三十七年命淸漢對音字式

﹝臣﹞等謹按滿漢文義凡句櫛字比上下承應之法斷不能同是以有翻譯以通之至對音之無義可尋誠如

聖諭漢文天字以國書合音字當云梯煙決不得援謬解以立義從來以字義之優劣彊爲分別軒輊如金史書烏珠爲兀朮貝勒爲勃極烈或爲孛堇又同一蒙古人名於膺世爵者則書羅卜藏於隸讞牘者則書羅卜贓實與蒙古語鄂博而以鄂爲嵯峩之峩博爲較祭之軷皆爲彊作解說卒之求其義而不得遂並其音而失之故向來對音字式訛誤相沿我皇上特命依國書十二字頭酌定對音自一字至數字不等以備行文酌用於對譯之法更歸簡易謹略述梗槪用昭法守焉

皇朝通誌卷十一

●皇朝通誌卷十二

六書略二

○六書略二

淸篆

△淸篆

乾隆十三年諭我朝國書音韻合乎元聲體制本乎聖作分合繁簡悉協自然惟篆體𨿽奮有之而未詳備寶璽印章尙用本字朕稽古之暇指授臣工筆爲各體篆文儒臣廣搜載籍援據古法成三十二類且請以朕制盛京賦繕成淸漢篆文旣廣國書並傳古篆足以昭示來許著允所請卽以傅恆汪由惇充總裁官阿克惇蔣溥充副總裁官愼簡校對繕寫人員速竣厥事

﹝臣﹞等謹按淸字篆文傳自太宗文皇帝時是淸篆原與國書先後並出特以各體未備傳習尙稀我皇上本原聖作制爲三十二體命繕寫禦制盛京賦以昭覲揚光烈傳示無疆之意六書之道尢爲深切著明今據各體標目依類登載並分系緣起於每條之下資考鏡焉

﹝滿文﹞

玉筯篆舒元輿云李斯變倉頡史籀文爲之體尙太古蓋小篆外別剏一家也或卽以小篆爲玉筯其說見於唐元度論書十體然丰坊言小篆變而爲玉筯則固各自爲書後李陽水最善其體

﹝滿文﹞

芝英篆書纂漢武帝有靈芝三本植殿前乃歌芝房曲又命陳遵作是書亦曰靈芝按六國時已有芝英書用之符信則遵蓋有所仿章俊卿所謂析六國芝英之派也體用小篆而岐其首尾若芝初生狀

﹝滿文﹞

上方大篆未知出於何人按蒙恬筆經李斯刪取其文爲小篆則秦以前早有之韋續又言程邈所述後人飾之以爲法祝素先並謂邈飾斯之法當是斯攺定古人邈又潤色之也體與塡書略同

﹝滿文﹞

小篆書斷雲李斯攺省籀文作衛恆論四體書勢有謂程邈作於云陽獄中非也但按斯以前已有小篆韋續書纂謂漢武得周時汾陰鼎卽其文又宣和譜論秦穆時詛楚文熊朋來論黃帝刀布已皆是小篆字體或傳自古人斯更爲攺定遂獨擅其名耶亦曰八分小篆者比籀文十存其八也

﹝滿文﹞

鐘鼎篆墨籔云大禹象鐘鼎形作按熊朋來謂古禮器俯爲鐘仰爲鼎自皇佑間命太常摹歷代鐘鼎欵爲圖宣和以後此書遂廣薛尙功所集鐘鼎欵識多三代時篆刻也

﹝滿文﹞

垂露篆僧夢英云漢曹喜作以書章奏字如縣鍼而不纎若濃露之垂故名章帝嘗重此書比之金盤瀉珠風篁雜兩蔡邕所謂建初稱善者也

﹝滿文﹞

柳葉篆僧夢英云晉衛瓘作筆勢明勁莫得而學按衛氏三世攻書善師模古字上古以竹挺點漆書畫不能行故頭麤尾漸細瓘以筆墨擬之復頭尾俱細眞妙於脫胎者

﹝滿文﹞

殳篆撰人無考書纂云伯氏所職文記笏武記殳蓋君有命則書其上後人因法其書爲殳篆非形象殳也漢印中丁欽私印及李狀等刻皆可玩何雪漁文三橋嘗仿之

﹝滿文﹞

縣鍼篆書纂漢曹喜作後世多以題五經篇目河洛遺誥云小篆爲質垂露爲紀題署五經印其三史者卽此也

﹝臣﹞等謹按明史禮志諸司印信俱用九疊篆文惟監察禦史八疊篆徵西等將軍柳葉篆我皇上干隆十三年初制淸篆自玉筯芝英以下文武官司印信一年攺鐫左淸篆右漢篆皆以品秩爲序文職一二品尙方大篆內三品外布政使司按察使司提督學政小篆內四五品外三四品鐘鼎篆內六品外五品以下垂露篆武職一二品柳葉篆三四品殳篆四五品以下縣鍼篆其爲體凡九文武有別大小有章謹臚列於前以昭億萬年之法守凡禦制上諭有關符寶印章足以信今傳後以及諸司議定章程亦依次具載焉

禦題交泰殿寶譜序後曰寶譜成於乾隆十一年丙寅越三年戊辰始指授儒臣爲淸文各篆體書因思向之國寶官印漢文用篆書而淸文則用本字者以國書篆體未備也今旣定爲篆法當施之寶印以昭一按譜內靑玉皇帝之寶本淸字篆文傳自太宗文書帝時自是而上四寶均先代相承傳爲世守者不敢輕易其檀香皇帝之寶以下二十有一則朝儀綸綍所常用宜從新制因敕所司一律攺鐫與漢篆文相配並紀之寶譜序後云

皇太后金寶用玉筯篆

皇后金寶制與皇太后同

皇貴妃金寶制與皇后同

貴妃金寶制與皇貴妃同

妃金印制與貴妃同

皇太子金寶用玉筯篆和碩親王金寶芝英篆親王世子金寶芝英篆多羅郡王飾金銀印芝英篆朝鮮國王金印芝英篆琉球國王安南國王暹羅國王俱飾金銀印尙方大篆公侯伯俱銀印柳葉篆衍聖公銀印尙方大篆

十四年禮部奏理藩院堂印【蒙古字】應否仍照本文鐫刻奉旨理藩院印文之【蒙古字】不必篆書外藩紮薩克盟長喇嘛並蒙古西藏一應滿洲蒙古唐古特文亦不必篆書其在京紮薩克大喇嘛印滿文用篆書蒙古文不必篆書

更鑄經略大將軍印

諭曰近用新定淸文篆書鑄造各衙門印信所司檢閱庫中所藏經略大將軍將軍諸印凡百餘顆皆前此因事頒給經用繳還未經銷毀者會典復有命將出師請旨將庫中印信頒給之文遂至濫觴朕思虎符鵲紐用之軍旅所以昭信無取繁多庫中所藏其中振揚威武建立膚功者具載歷朝實錄班班可考今擇其克捷奏凱底定迅速者經略印一大將軍將軍印各七分匣收貯稽其事亦始末刻諸文笥足以傳示奕禩卽仍其淸漢舊文而配以今制淸文篆書如數重造遇有應用具奏請旨頒給一並藏之皇史宬其餘悉交該部銷毀此後若遇請自皇史宬而用者蕆事仍歸之皇史宬若遇因一事特行頒給印信者事完交部銷毀將此載入會典

﹝臣﹞等謹按以上二項印文一則俯從舊俗重譯會同之至意一則光昭聖武不忘功臣之盛心至於首玉筯以明九五之尊次芝英以定王侯之辧而尙方柳葉以下無不階級秩然永垂典則斯誠我聖朝制作明備之隆規萬世臣民讀皇上禦制序文徳足重寶而寶以愈重之言於聖人緝熙宥密之學庶幾得以仰窺萬一已

﹝滿文﹞

龍篆書纂庖犧氏獲景龍之瑞命臣飛龍氏造六書其文戶疏戶密趨長形短亦有天矯空際之狀

﹝滿文﹞

穗書韋續墨藪神農氏因上黨生嘉禾八穗乃仿其形作書以頒時令體如穗之累累欲墜故名

﹝滿文﹞

島迹篆書纂云倉頡作論者以其體如鳥足步塵纎悉畢見故名但據蔡邕篆勢云字畫之始因於鳥迹梁武帝云倉頡觀鳥迹之意則當日或實有所見而仿者書斷卽以此爲古文按孔壁中科斗書亦曰古文是古文不獨此一種郭忠恕所謂島迹科斗皆是也若六國傳信島迹書則又非此

﹝滿文﹞

垂雲篆書纂黃帝時卿云常見乃作是書晉衛恆善之論者謂其筆動若飛字張如雲

﹝滿文﹞

鸞鳳篆書纂少昊時作鳳鳥適至爰象其體以成書古人作事往往有所兆輒志之故官以鳥記

﹝滿文﹞

科斗書吾衍字原謂倉頡意度爲之韋續則言不知何代釋適之金壼記言髙陽氏狀科斗形然按衛恆篆論漢武時得孔壁書人已無能知者徒以形似科斗遂名之則並科斗名亦後人所加矣故費氏亦但言書有二十法科斗是其一並不著撰人名氏晉汲冢竹書南齊楚冢考工記皆是此體

﹝滿文﹞

龜書墨藪云陶唐氏因軒轅靈龜負圖乃作是書按龜圖在軒轅時何以至堯始制字其亦如周初有二鳥祥迨史佚而仿爲鳥書耶

﹝滿文﹞

倒薤篆論書十體云務光作光辭湯隱淸泠陂植薤爲食時淸風欻至葉交偃成文乃象爲此書寫太上紫經三卷遂遠去時人偶得其書亦謂之薤葉篆

﹝滿文﹞

鳥書論書十體周文王有赤雀武王有丹烏用作此體以書幡信韋續但言寫二鳥祥不載撰人名氏唐元度則云史佚作也體與鳥迹不同彼仿其迹此象其形

﹝滿文﹞

墳書祝素先云周媒氏配合男女令各書以爲證按媒氏又有塡篆亦用之姻字頗不同蓋塡以表信此則其作證者

﹝滿文﹞

大篆呂氏春秋云倉頡作按漢藝文志史籀著大篆書斷亦言籀損益頡文爲大篆則系籀作無疑至其字體周越趙宦光等謂卽石鼓文而書斷又謂石鼓乃籀篆虞世南書旨述並有大篆卽籀篆之語諸書各相抵牾意籀所作原有此數種以石鼓籀篆爲卽大篆者均誤也漢書藝文志凡十五篇建武時已亡六篇

﹝滿文﹞

麟書書纂魯西狩獲麟仲尼感焉弟子申爲作是書墨藪又云紀瑞也

﹝滿文﹞

轉宿篆書纂宋景公時熒惑守心公有徳言三遂徒三捨司星子韋仿其退縮象作是書每前綴用三星墨藪所謂蓮花未開形卽此

﹝滿文﹞

雕虫篆書纂云卽戰筆書按夢英載魯秋胡宦遊其妻桑時浣蠶作體遒律屈曲如虫故又名虫書或又云虫鳥書張表臣非之謂虫鳥各自爲書不相混也晉郭巨山最善之

﹝滿文﹞

刻符篆書纂李斯趙髙並善用之按秦廢古文定八體此其一也文用柳葉小篆雙鉤成字俗呼爲飛白誤矣

﹝滿文﹞

金錯篆書纂云古錢文也周泉府漢銖兩刀布所制皆是胡正言摹秦漢印章每於用筆注頭處作兩丫形蓋本此

﹝滿文﹞

鵠頭篆亦名鶴頭撰人無考韋續云詔版所用漢家尺一之簡是也起筆輕如鳥喙繼筆重如鵠頭論者比之遠帆無波秋山一抹

﹝滿文﹞

飛白書書纂蔡邕作時方飾理源都門邕適撰聖皇篇待詔門下見役人以堊帚成字歸而作是書後王子猷父子並造其極又梁武帝謂蕭子云曰獻之書飛而不白卿書白而不飛可爲斟酌之子云乃以篆文爲之極精妙歐陽詣得其傳

﹝滿文﹞

龍爪篆夢英云王右軍還天臺還至會稽適風月淸朗夕上桐亭偶題柱作一飛字形若龍爪遂以爲名後王僧虔仿其意加以稜角爲虎爪書亦著名

﹝滿文﹞

奇字甄丰六體書之一張懷瓘書斷雲卽籀篆也其迹有石鼓文在焉蕭子良又謂丰定大篆爲奇字蓋丰有六體攺定古書而成原當時或本大篆籀篆而稍變其體故於籀篆旣異於大篆亦不甚同也揚雄最好之劉棻從學焉其傳遂廣

﹝滿文﹞

纓絡篆僧夢英云漢劉作升夜觀星象作存古之梗槪變隸之規矩體類科斗而不眞勢同回鸞而較逸後漢儒士多學之

﹝滿文﹞

剪刀篆韋誕作其形似剪故名僧夢英云剪刀亦名金錯書按二書不同體此當是誕又從金錯中悟出也

﹝滿文﹞

碧落篆段成式謂碑有碧落字故名李肇董逌則謂碑在絳州龍興宮本舊碧落觀故名按歐陽修集古錄龍興宮有碧落尊像篆文卽刻其背未濂潛溪志唐韓王元嘉子訓爲其母造此尊像爰有是碑但不知何人書李璇之玉京宮記曰陳惟玉李漢黃公記曰李訓弟譔洛中記異乃謂有二鴿仙來刻者皆不可彊爲之說要其字法到秦漢人深處李陽冰見之寢處其下數日不能去

﹝臣﹞等謹按各體淸篆考古證今文章炳燦彧彧皇皇允垂極軌昔唐李陽冰之論古篆謂得方圓流峙之形於天地山川得經緯昭回之度於日月星辰得霏布滋蔓之容於雲霞艸木得屈伸飛動之理於虫魚禽獸隨手萬變任心所成通三才之气象備萬物之情狀我皇上聖神天縱囊括圖書新模旣廣古篆益昭洵足稱考文敷典之巨觀垂法無疆之盛遘矣

皇朝通誌卷十二

●皇朝通誌卷十三

六書略三

○六書略三

西域各部字體

△西域各部字體

乾隆四十四年欽定滿洲蒙古漢字三合切音淸文鑑

﹝臣﹞等謹按是書以國語與蒙古語漢語通貫爲一使互相音釋凡國語一句必兼載蒙古語漢語以明其義並各以【蒙古字】漢字對音以定其聲其聲爲漢字所無者則三合以取之爲【蒙古字】所無者則分各種讀法寫法以取之自有譯語以來無如是之經緯詳明舉一卽可知三者至【蒙古字】母考元史世祖中統元年命制新字其字僅千餘其母凡四十有一其相關紐而成字者則有韻關之法其以二合三合四合而成字者則有語韻之法而大要以諧聲爲宗今考館書存目所載元朱宗文【又稱朱巴顏】撰【蒙古字】韻二卷首列各本誤字及重入漢字次列總括變化之圖次字母三十六字次篆字母九十八字次則以各【蒙古字】分韻排列宗文生於至正年間自謂能通音譯附會推尋實多不能脗合卽如陶宗儀輟耕錄載元國字以可侯字爲首而是書又依韻會以見經堅■字爲首其字母已不相合而元史旣稱有二合三合四合之法此書乃用直對而不用切音甚至累數字以釋一音淸濁輕重毫無分別其它錯互大槪可知轉不若明金尼閣所撰西儒耳目資足以自伸其說第西儒耳目資殘缺頗多列音韻譜惟存第一攝至十七攝自十八攝至五十攝皆佚已非完書而【蒙古字】韻又踳駁過甚不足據爲典要故均從略云

禦制西域同文志序云歲庚午旣定同文韻統序而行之蓋以梵音合國書切韻復以國書切韻葉華音字母於是字無遁音書皆備韻微特支■﹝冉阝﹞咒語窔奧可探而且寰■﹝宀禹﹞方言拘壚盡釋玆者西域旣平不可無方略之書然準語回文非纂輯文臣所曉是宜示之綱領有所遵循俾無踳駁舛訛之虞因以天山北路天山南路準部回部並西藏靑海等地名人名諸門舉凡提要始以國書繼以對音漢文復繼以漢字三合切音其蒙古西番托忒【回字】以次綴書又於漢文下詳注其或爲準語或爲回語於是兀格蟀自之言不須譯鞮象寄而凡識漢字者莫不通其文解其意瞭若列眉易若指掌書旣成名之曰西域同文志同文云者仍閘韻統之義而特加以各部方言用明西域記載之實期家諭戶曉而無魚魯毫釐之失焉然嘗思之天髙地下人位乎其中是所謂實也至於文蓋其名耳實無不同文則或有殊矣今以漢語指天則曰天以國語指天則曰阿卜喀以蒙古語準語指天則曰騰格裏以西番語指天則曰那木喀以回語指天則曰阿思滿令回人指天以告漢人曰此阿思滿漢人必以爲非漢人指天以告回人曰此天則回人亦必以爲非此亦一非也彼亦一非也庸詎知孰之爲是乎然仰首以望昭昭之在上者漢人以爲天而敬之回人以爲阿思滿而敬之是卽其大同也實旣同名亦無不同焉達者契淵源於一是昧者滯名象於紛殊是志也將以納方俗於會極祛羣疑之分畛舉一例凡豹鼠易辧卽世道人心豈云無裨益哉

﹝臣﹞等謹按切韻字母之學興於西域流傳中土夾漈鄭氏所謂𨿽重百譯之遠而音義可傳顧其論華梵書曰梵書左旋其勢向右華書右旋其勢向左華以正錯成文梵以偏纏成體要之鄭氏究未能洞悉原委故於聲經音緯之道𨿽得其大略而不能備晰夫梵音之傳布藉翻譯以行由天竺而西番由西番而震旦唐吐番相阿努親受天竺字法而仍譯以唐古特之字輾轉紆回其勢然也前代輿圖未擴凡我朝重譯來同之地皆當日聲教所不通故晉唐以還徑僧伽婆羅沙門不空諸人之傳譯而緇流持誦迥非西僧梵韻譬之嚼飯與人重增嘔噦斯言良爲不謬皇朝統一函夏疆索周環蒙古諸藩盡列版圖迄西陲平定凡回準各部落遠至二萬餘里擊壤鼓腹同於幾席皇上旣合纂蒙古淸文鑑一書頒示中外又特立唐古特托忒回回諸學俾之通習流傳乾大坤廣久已示規模於無外今將禦制西域同文志序恭載卷首其餘蒙古西番托忒回回諸字卽按地山水人四門撮其要者綴書其下不特舉一例余顚末略具卽按之同文韻統之旨亦無不同條共貫所謂櫛之於發績之於絲𨿽細且多而不亂者矣

��

巴【爾】庫【勒】居天山北舊隸版圖西鄰準界故以爲天山北路之首回語巴【爾】有庫【勒】池也城北有池故名轉音爲巴裏坤

【三合切音巴呵哷

枯�勒】

【蒙古字】��

【西番字】��

【托忒字】��

【回字】�

此天山北路地名之首

�

哈密在天山之南舊隸版圖西接回部故以爲天山南路之首回語哈【勒】密【勒】之轉音哈【勒】瞭望之謂密【勒】墩臺也地有瞭臺故名

【三合切音哈密阿伊】

【蒙古字】�

【西番字】�

【托忒字】�

【回字】�

此天山南路地名之首

���

汗騰格哩敖拉準語汗稱其君之詞騰格哩蒙古語準語謂天也敖拉準語謂山蓋天山之主峯也

【三合切音哈呵安

特額鞥

歌哩阿■﹝王剌﹞額伊傲阿】

【蒙古字】���

【西番字】����

【托忒字】���

【回字】���

此天山之主峯

��

羅【布】淖【爾】羅【布】回語匯水之區淖【爾】爲山南眾水所匯故名古泑澤一名鹽澤一名蒲昌海

【三合切音羅鄂�

諾鄂傲哷】

【蒙古字】��

【西番字】��

【托忒字】��

【回字】��

此卽蒲昌海自蔥嶺以東和闐葉爾羗諸水皆注焉

��

博汗此綽羅斯始祖也自博汗至策旺多【爾】濟那【木】紮【爾】並十八世相襲稱汗

【三合切音玻鄂哈呵安】

【蒙古字】��

【西番字】�

【托忒字】���

【回字】�

此天山北路準噶爾部人名之首

���

靑吉【斯】汗回部之汗爲第一世按回教相傳始墨克墨徳那諸國今天山南路派噶【木】巴【爾】一支其的傳也靑吉【斯】汗族又爲舊君其國者因首敍焉

【三合切音�伊英

基伊斯

哈呵安】

【蒙古字】����

【西番字】��

�

【托忒字】����

【回字】���

此天山南路回部人名之首

����

庫克淖【爾】蒙古語庫克靑色淖【爾】水聚匯處卽靑海也以水名亦稱庫庫淖【爾】音之轉也

【三合切音枯珂烏額諾鄂傲哷】

【蒙古字】��

【西番字】��

【托忒字】��

【回字】��

此靑海地名之首

��

阿【勒】坦敖拉蒙古語阿【勒】坦金也山色如金故名

【三合切音阿勒塔阿安

阿■﹝王剌﹞傲阿】

【蒙古字】��

【西番字】���

【托忒字】��

【回字】��

此靑海山名之首

��

已見靑海地名

此靑海水名之首

����

古實汗圖魯拜呼準噶【爾】和碩【特】哈尼諾雅【特】洪郭【爾】之子封遵文行義敏慧古實汗按古實汗舊居靑海以全境來歸爲靑海諸王公受封之始故首紀之

【三合切音沽施烏伊哈呵安

圖嚕烏烏巴呵衣

呼烏】

【蒙古字】����

【西番字】����

【托忒字】����

【回字】����

此靑海人名之首

�

拉薩西番語謂佛地也番俗尙佛故名

【三合切音■﹝王剌﹞薩阿阿】

【蒙古字】�

【西番字】�

【托忒字】�

【回字】�

此西番衛屬地名之首

��

紮實倫博西番語吉祥山也地以山名

【三合切音楂西阿伊魯烏穆

玻鄂】

【蒙古字】��

【西番字】���

【托忒字】��

【回字】���

此西番藏屬地名之首

��

普【克】納【克】西番語茂林也地多林木故名

【三合切音��克

納呵克】

【蒙古字】��

【西番字】��

【托忒字】��

【回字】��

此西番喀【木】屬地名之首

��

實徳總西番語實徳和平之謂總城也蓋美其城風俗之詞

【三合切音施徳伊額租烏鞥】

【蒙古字】��

【西番字】��

【托忒字】��

【回字】��

此西番阿里屬地名之首

��

總噶【爾】拉西番語噶【爾】白色拉嶺也嶺石色白下有舊城故名

【三合切音租烏鞥

嘎呵哷

■﹝王剌﹞呵】

【蒙古字】���

【西番字】���

【托忒字】���

【回字】��

此西番衛屬山名之首

��

搏博拉西番語搏博髙也嶺形髙峻故名

【三合切音咜鄂安

玻■﹝王剌﹞鄂阿】

【蒙古字】��

【西番字】��

【托忒字】��

【回字】��

此西番藏屬山名之首

��

多實拉西番語多謂石實四數拉嶺也嶺有四石峯故名

【三合切音多施鄂伊■﹝王剌﹞阿】

【蒙古字】��

【西番字】���

【托忒字】��

【回字】��

此西番喀【木】屬山名之首

����

哩【克】蘇【木】衮博哩西番語哩【克】蘇【木】衮博謂文殊觀音及手持金剛也哩山也舊曾示現於此故名

【三合切音哩伊克

蘇烏穆

錫鄂安

玻哩鄂伊】

【蒙古字】����

【西番字】����

【托庇字】����

【回字】���

此西番阿里屬山名之首

��

藏博楚西番語藏博淸淨之謂楚水也河也取淸淨無垢之義以名河其上流卽藏地崖嚕臧博楚也

【三合切音匝阿昂

玻初鄂烏】

【蒙古字】���

【西番字】��

【托忒字】��

【回字】��

此西番衛屬水名之首

���

崖嚕臧博楚西番語崖嚕謂西境藏在衛西與衛屬之臧博楚本一河此其西流也

【三合切音阿

衣嚕匝烏烏昂

玻初鄂烏】

【蒙古字】����

【西番字】���

【托忒字】����

【回字】���

此西番藏屬水名之首

��

沙【克】楚西番語沙【克】水聲水流湍急有聲故名

【三合切音沙阿克

初烏】

【蒙古字】��

【西番字】��

【托忒字】��

【回字】��

此西番喀【木】屬水名之首

��

斡康春西番語康空甸也河濱多狐旁有空甸故名

【三合切音斡卡阿阿昂

舒烏鞥】

【蒙古字】���

【西番字】���

【托忒字】���

【回字】��

此西番阿里屬水名之首

����

總喀巴洛【布】藏紮【克】巴衛地始興黃教之祖生於東總喀至衛建噶【勒】丹寺闡揚法教衣缽開先一支八葉相傳爲曼殊師利之呼必勒汗云

【三合切音租烏鞥

卡巴洛阿阿鄂補

匝阿昂

楂阿克

巴阿】

【蒙古字】����

【西番字】�����

【托忒字】�����

【回字】����

此西番喇嘛之首

﹝臣﹞等又按東鶼西鰈風尙所同北轍南轅會歸有極欽惟我朝膺天眷命覆載之內悉主悉臣凡雕題漆齒之偕徠實疏仡循蜚所未有似宜附登卷末於以志盛事於梯航闡遺經於山海第考館書存目所收如四譯館考八紘譯史二書要不過廣采異聞以資博覽間亦涉於鄒衍談天齊諧誌怪之流考核之道槪乎未有聞焉至琉球國志一書曾經使臣周煌恭纂進禦顧其所載琉球各字僅附之風俗門不過存什一於千百其餘四譯館中尙有存館雜字如暹羅緬甸百譯蘇祿八百回回西番髙昌南掌西天凡十國零星錯雜其所載西天西番回回諸字考之欽定西域同文志五譯合璧集要諸書總未能窺其奧窔車則抵牾孔多恐各國諸字亦未免承訛襲謬之獘蓋羣言必衷諸聖館中所存皆未經欽定之書似未足以信今傳後母寧闕而不錄云

皇朝通誌卷十三《淸朝通誌》七音略凡四卷﹝014～017﹞／一百二十六卷﹝淸﹞髙宗敕撰

●皇朝通誌卷十四

七音略一

○七音略一

﹝臣﹞等謹按宮商角徵羽五音之外益以半徵半商謂之七音蓋釋神珙以等韻列爲三十六字母縱爲四聲橫爲七音聲調日繁而翻切之學日著然四聲切韻盛自齊梁特李登呂靜周禺沈約所述之書不顯於後隋陸法言作切韻言韻學者代有增損講求該洽愈精愈密顧中華之字與西域迥殊卽用切韻之法比類呼之音亦不備梅膺祚作韻圖以明翻切之法其有音無字者乃爲空圈以附之則七音亦偏而王全矣我國家文明啟運列祖天亶神靈剏爲國書以十二字頭括宇宙之大文闡古今之祕妙極廣大精微之用探陰陽淸濁之源至變而莫能淆至賾而不可紊此天地之元音涵今茹古無以復加者也聖祖仁皇帝考文制度禦定淸文鑑康熙字典音韻闡微諸書頒示中外凡淸字漢字之音切殊途同歸而按之國書十二字頭各有旋相樞紐之妙我皇上欽定增訂淸文鑑由二合而三合四合合聲切字字無遁音辧析微芒益臻美備他如大藏經典西番梵音以及蒙古唐古特回部準部聲教所訖方言異尙義類各殊欽定同文韻統西域同文志五譯合璧集要諸書明華梵之同源合淸漢以互證旣條分而縷析亦璧合而珠聯若欽定叶韻彚輯音韻述微則又專究華音嘉惠藝苑莫不折衷至當纎悉無遺洵乎音韻之大成也至於本朝諸臣講求音韻之書如顧炎武之古音表唐韻正音諭易音詩本音毛奇齡之古今通韻紀容舒之孫氏唐韻考江永之古韻標準曾蒙采入四庫全書亦皆矩矱秩然考核醕備﹝臣﹞等謹將國書十二字頭首載簡端及經典梵音以至遐方別部與國書音韻互爲援證者次及華音次及諸臣著述提綱舉要綴其大凡用以徵前古未備之音以昭同文之盛其字體字義別詳六書略門至樂律宮商歷奉諭旨並恭載樂考玆不具述太祖髙皇帝始制國書創爲十二字頭﹝臣﹞等謹按太祖命額爾徳尼巴克什噶蓋紮爾固齊承旨編輯聯綴成文是國書固首重諧聲者也

國書

△國書

第一字頭阿額伊鄂烏諤

﹝臣﹞等謹按阿額伊鄂烏諤音韻之字也【納阿訥額】以下則爲配合翻切之字而字母韻母皆不能出此六字之範圍【納阿】至【髟背阿】二十四字【訥額】至【熱額】二十一字【尼伊】至【之伊】二十一字【儺鄂】至【若鄂】二十四字【努烏】至【儒烏】二十三字【懦諤】至【佛鄂】十一字分晰之而聲悉諧參錯之而母共貫十一字頭皆以此爲不易之體例也

第二字頭【阿衣額衣伊衣鄂衣烏衣諤衣】

﹝臣﹞等謹按【阿衣額衣伊衣鄂衣烏衣諤衣】爲第二字頭之綱以下則依第一字頭相生之序而轉韻於衣相葉以成音

第三字頭【阿哷額哷伊哷鄂哷烏哷諤哷】

﹝臣﹞等謹按哷字爲華音之所無蓋以阿額伊鄂烏諤等字收聲於哷連讀以成音

第四字頭【阿安額恩伊因鄂安烏恩諤恩】

﹝臣﹞等謹按【阿安額恩伊因鄂安烏恩諤恩】爲第四字頭之綱而用安恩因安恩恩六字相葉以成音

第五字頭【阿昂額鞥伊英鄂昂烏鞥諤鞥】

﹝臣﹞等謹按【阿昂額鞥伊英鄂昂烏鞥諤鞥】爲第五字頭之綱而用昂鞥英昂鞥鞥六字相葉以成音

第六字頭【阿克額克伊克鄂克烏克諤克】

﹝臣﹞等謹按此以阿額伊鄂烏諤等字收聲於克字相配成音

第七字頭【阿斯額斯伊斯鄂斯烏斯諤斯】

﹝臣﹞等謹按斯字亦爲華音之所無而以阿額伊鄂烏諤等字收聲於斯連讀以成音

第八字頭【阿特額特伊特鄂特烏特諤特】

﹝臣﹞等謹按此以阿額伊鄂烏諤等字收聲於特相配成音與第六字頭同

第九字頭【阿補額補伊補鄂補烏補諤補】

﹝臣﹞等謹按此收聲於補字相配以成音與前同

第十字頭【阿傲額歐伊優鄂傲烏歐諤歐】

﹝臣﹞等謹按【阿傲額歐伊優鄂傲烏歐諤歐】爲第十字頭之綱而用傲歐優傲歐歐六字相葉以成音則與二四五字頭同也

第十一字頭【阿勒額勒伊勒鄂勒烏勒諤勒】

﹝臣﹞等謹按勒字亦爲華音之所無而以阿額伊鄂烏諤等字收聲於勒連讀以成音與三七字頭同

第十二字頭【呵穆額穆伊穆鄂穆烏穆諤穆】

﹝臣﹞等謹按此收聲於穆字相配以成音與收聲於克補同此十二字頭生聲之次序相協之元音也

聖祖仁皇帝禦制淸文鑑

﹝臣﹞等謹按淸文鑑用國語搜輯成書自天文地理以及鳥獸虫魚廣大精微貫串該洽有兼綜之義無不協之音皇上欽定同文韻統以西番字母參考天竺字母貫合異同而以阿字爲元音以傳眞諦﹝臣﹞等謹按國書以阿字爲元音謂諸字皆生於阿也舉華音之所未備者皆以阿字統之辧陰陽淸濁於希微杳渺之間因以各得其元音之所在矣國書有陰陽淸濁相生之義

﹝臣﹞等謹按宮商角徵羽半徵半商爲七音喉宮音也兼牙音爲宮帶角齒頭商音也正齒爲次商半齒爲半商而兼牙音亦爲半商牙角音也舌徵音也半舌爲半徵而兼喉音亦爲半徵重唇羽音也輕唇爲次羽唇齒合則爲羽合商此所以分陰陽而辧淸濁各得其元音者也國書聲以切字字無遁音阿額伊爲喉音而【阿斯】則爲半喉半齒薩匝爲齒音沙爲正齒而【薩哈】則半齒半喉卡爲牙音嘎則緊而噶則緩【尼鴉】塔爲舌頭音訥爲捲舌拉禮爲半舌達舌之緩者而【達哈】則半舌半喉喇哷哩爲彈舌此則轉注之所不能明翻切之所不能協者矣琵瑪重唇音也法爲輕唇伯則緊而巴則緩【阿衣】字頭則爲輕唇縮舌音【呵哷】字頭爲彈舌音【阿安】字頭則爲輕唇捲舌音【阿昂】字頭則爲重唇鼻音其爲輕唇舌根音輕唇牙音輕唇舌頭音重唇音者則【阿克阿斯阿特阿補】等字頭也【阿傲】字頭則爲撮唇喉音【呵勒阿穆】字頭則爲重舌根帶喉音爲重唇合口音蓋以華梵合譜而以國書爲指南則半淸半濁可陰可陽旣堪逐字而求聲亦克尋聲而考字矣

禦制增訂淸文鑑序曰朕志切紹聞指授館臣詳加榷核每門首著國語旁附漢字對音或一字或二合或三合切音俾等量者不爽曲發而字之淆於不得其音者尠矣

﹝臣﹞等謹按聲本一元音生三合阿額伊鄂烏諤音之所由生也十二字頭皆本此六字參伍錯綜以諧其音【納阿訥額尼伊儺鄂努烏懦諤】以下皆發聲於阿額伊鄂烏諤而以之爲母者也【阿衣額衣伊衣鄂衣烏衣諤衣阿安額恩伊因鄂安烏恩諤恩阿昂額鞥伊英鄂昴烏鞥諤鞥阿傲額歐伊優鄂傲烏歐諤歐】則發聲於本字而以阿額伊鄂烏諤爲翻切者也【阿哷阿克阿特阿補阿勒阿穆】則皆發聲於阿額伊鄂烏諤而以哷克特補勒穆爲收聲者也故必二合而其音始諧二合成音者【納阿】以下第一字頭皆然各字頭之首六字亦然【納阿衣訥額衣尼伊衣儺鄂衣努烏衣懦諤衣】則生聲於【納阿訥額尼伊儺鄂努烏懦諤】而以衣爲轉音故必三合而其音始析【納阿安訥額恩尼伊因儺鄂安努烏恩懦諤恩】則又生聲於【納阿訥額尼伊儺鄂努烏懦諤】而以安恩因安恩恩六字爲轉音第五第十字頭亦然此音必以三合然後發韻收聲辧於疑似微芒之際而得天地之中聲也

禦制淸文鑑序又曰字之不得其音者如明安之爲猛安穆昆之爲謀克猶云對字未葉耳甚者乃因字法以寓褒譏如金史書烏珠爲兀朮貝勒爲勃極烈或爲孛堇者是也

﹝臣﹞等謹按國書有可對之音而往籍多相沿之謬拉喇莫辧墨穆無分以阿珠爲阿求以巴延爲伯顏以博囉爲索羅雅克特穆爾之爲燕帖木兒持們徳爾之爲鐵木疊兒觸類紛紜盡成訛謬逞支離之見爲穿鑿之談固已音無的據而義多牽合矣至若以奇爾爲乞兒以穆蘇爲馬赤鄂端諾爾星宿海也而以爲阿惇腦兒騰格哩哈達昆侖山也而以爲騰乞裏塔自我皇上有遼金元國語解之命及欽定西域同文志而凡人名地名之沿訛襲舛者以國書之音爲權衡無不釐然允協矣

國朝十二字頭括宇宙之大文合聲切字字無遁音華音之所未備者合聲無不悉具亦無不吻合

﹝臣﹞等謹按梯煙之爲天枯斡之爲瓜漢音之所有者國書固無不葉其音而【基伊】優【期伊】優三合而成音【尼鴉�鴉伊鴉阿伊阿】四合而成音【畢伊鴉阿】�【與鴉伊阿】昂五合而成音皆韻書之空圈影附者而神會於唇吻之間妙契於呼調之際確然有字之可據誠所謂櫛之如發績之如絲𨿽細且多而條理不亂者也然則國書集音韻之大成而尋流討源允足昭聖世同文之治矣

皇朝通誌卷十四

●皇朝通誌卷十五

七音略二

△七音略二

天竺字母說

天竺字母譜

天竺字母譜後說

天竺音韻翻切配合字譜說

天竺音韻翻切配合十二譜

天竺音韻翻切配合字譜後說

△天竺字母說

象教之興原於天竺【卽厄訥特珂克】大藏一十二部原未嘗立定法門以何語言文字設爲教品但就竺土大眾同曉之語言聲韻爲之唱說其間義以音宣音由呼出音呼相系韻切從生天竺字母有自來矣中土士庶不能盡識梵書沙門神珙制爲華音等韻字母以爲誦持標式特其字多空列音無的據縱使呼調得法終亦華梵殊歸夫天竺字母經咒諸字之淵源也西番【卽唐克特】字母經咒諸字之脈絡也考其法五十字母之內有十六音韻字三十四翻切字唐貞觀初吐番相阿努嘗親受天竺字法悉得其奧於是依其本音譯以唐【古特】之字以爲西域傳布經咒之用至■﹝冉阝﹞哷唐羅雜斡復從阿努所譯五十字內考訂天竺原規爲之唱演夾漈鄭氏所謂𨿽重百譯之遠一字不通之地而音義可傳者也今以天竺等韻字母列於簡端卽於行下注以唐【古特】之字次列國書對音次列漢文對音由此而進之此五十字實爲翻譯經咒之源也

△天竺字母譜

見圖﹝圖略﹞

△天竺字母譜後說

文殊問經金剛頂經師利問經三部內俱有此天竺字母五十字而所用漢字各有不同於三經內擇其與本字音韻相合者取用之其音韻不合者於欽定國書十二字頭漢字內取用天竺字皆淸平聲其無淸平字者用濁平字無平聲字者用仄聲字其本字呼聲應長者將本字疊書而下一字微小合爲一字其本字下帶別音者卽於本字下將別音字細書合爲一字其漢字內有音無字者將所切二字並書合爲一字其一字有二音者將分數多之字正書分數少之字細書合爲一字照國書合聲切法急讀之卽成一音俱將反切及喉齒唇舌等音注於其下其字音相近而呼法不同者如嘎噶【噶哈】匝雜【雜哈】查楂【查哈】答達【達哈】巴拔【拔哈】十五字皆各三字相近而嘎匝查答巴五字緊讀噶雜楂達拔五字緩讀帶哈字者帶喉音讀分別注明由此字母所生之字俱照比例庶梵字本韻皆了然矣

﹝臣﹞等謹按欽定同文韻統著天竺字母譜以天竺字唐古特字與國書漢文比類成章實爲華梵並証之大源也因文字之區分得義理之妙合而總本於國書以爲之準國書十二字頭以阿額伊鄂烏諤六字展轉相生成第一部字頭又以第一部字頭配字合聲成後十一部字頭𨿽無字母之名而六字爲第一部字頭之母第一部字頭爲十一部字頭之母一皆本於天地之元音易簡宏通周流不滯由是而推之西番天竺皆可殊途而同歸也此譜系以前後二說互相發明準國書以定字母之權衡標梵字而注以漢文之翻切旁通無門義類得宗非特括音韻之大全益足以昭聲教之無外也已

△天竺音韻翻切配合字譜說

譯義之用通乎經文譯音之用宜於咒語阿努所譯天竺字母字𨿽唐【古特】之字而音則實悉天竺之音然則欲得天竺字之本音捨唐【古特】之字其奚從歟今將唐【古特】所譯天竺音韻翻切配合所生諸字依其配合之法用中上之字對譯成譜其字母五十字內阿【阿阿】等十六字梵言爲阿禮華言爲音韻字嘎喀等三十四字梵言爲嘎禮華言爲翻切字以翻切三十四字配合音韻十六字除配阿字仍得本音外每字各成十五字共成五百一十字又以翻切三十四字除末一字不用外餘三十三字各系以鴉喇拉斡四字配合成一百三十二字又以翻切三十四字疊書成三十四字又以翻切三十四字除末九字不用外餘二十五字爲五類將每類末一字加於前四字之上疊書成二十字又於翻切五類二十五字之上各加拉沙卡薩四字疊書成一百字又於翻切三十四字之上各加喇字疊書成三十四字又舉鍋字爲例加�巴魯達一記號呼長三分者則於字旁加一圈成一字又加巴魯達三記號呼長九分者則於字旁加三圈成一字又於嘎喀二字上各加�紮嘛嚕記號應帶阿字發聲者則於字上各加阿字疊書成二字又於巴葩二字上各加�烏巴達嘛記號【此記號有反正二寫法其用並同】應帶阿字發聲者亦於字上加阿字疊書成二字又舉數字疊書爲例成二十六字又以音韻字內阿伊烏厄鄂五字及翻切三十四字並三十四字配合伊烏厄鄂四字所生之一百三十六字共一百七十五字每字配合以納字以﹝哈蘭答記號聯之卽成【焉因】字收聲又每字配合以【迎阿】以哈蘭答記號聯之卽成【陽英】字收聲各成一百七十五字以上共成一千二百一十二字皆以唐【古特】之字按照天竺字例排寫而成今各用漢字音注分列成譜其中惟【喇喇】一字三譜重見並存以備體例

△天竺音韻翻切配合十二譜

第一譜

第二譜

第三譜

第四譜

第五譜

第六譜

第七譜

第八譜

第九譜

第十譜

第十一譜

第十二譜

第一譜

第一譜翻切三十四字配合音韻十六字除配阿孛仍得本音外每字各成十五字共成五百一十字

見圖﹝圖略﹞

第二譜

第二譜翻切三十四字除末一字不用外餘三十三字各系以鴉喇拉斡四字成一百三十二字

見圖﹝圖略﹞

第三譜

第三譜翻切三十四字疊書成三十四字

見圖﹝圖略﹞

第四譜

第四譜翻切三十四字除末九字不用外餘二十五字爲五類每類末一字加於前四字之上成二十字

見圖﹝圖略﹞

第五譜

第五譜五類二十五字之上各加拉沙卡薩四字成一百字

見圖﹝圖略﹞

第六譜

第六譜翻切三十四字之上各加喇字成三十四字

見圖﹝圖略﹞

第七譜

第七譜舉鍋字爲例加巴魯達記號成二字

見圖﹝圖略﹞

第八譜

第八譜嘎喀二字上加紮嘛嚕記號成二字

見圖﹝圖略﹞

第九譜

第九譜巴葩二字上加烏巴達嘛記號成二字

見圖﹝圖略﹞

第十譜

第十譜舉數字疊書爲例成二十六字

見圖﹝圖略﹞

第十一譜

第十一譜音韻字內阿伊烏厄鄂五字及翻切三十四字並三十四字配合伊烏厄鄂四字所生之一百三十六字並一百七十五字每字配合以納字以哈蘭答記號聯之卽成【焉因】字收聲之一百七十五字【焉字收聲者爲陽如安千之類因字收聲者爲陰如因金之類】

見圖﹝圖略﹞

第十二譜

第十二譜音韻字內阿伊烏厄鄂五字及翻切三十四字並三十四字配合伊烏厄鄂四字所生之一百三十六字共一百七十五字每字配合以【迎阿】字以哈蘭答記號聯之卽成【陽英】字收聲之一百七十五字【陽字收聲者爲陽如昂岡之類英字收聲者爲陰如英京之類】

見圖﹝圖略﹞

△天竺音韻翻切配合字譜後說

天竺字母音韻十六字惟阿伊烏喇利厄鄂七字爲單字其七字之下又細書一字者卽七字之長聲昂字卽阿字合英字收聲【阿斯】卽阿字帶斯字收聲故十六字之中止七字爲單字然唎利二字以翻切字配之仍系各字之下帶本字音不能另成一字故七字之內又止阿伊烏厄鄂五字爲單字皆收聲於本字之喉音與國書第一字頭之阿厄伊鄂烏五字相對其轉韻所成之字皆從此五字而生而伊烏厄鄂四字又皆根於阿字故阿字爲元聲翻切三十四字皆收聲於阿字故以翻切三十四字配阿字仍得本字不能另成一字此阿字所以成始而成終也其第一譜配合所生之字每字各成十五字亦惟配伊烏厄鄂四字所生之字各成單字其配昂字所生者卽本字合昂字安字或帶嘛字收聲而昂字安字皆同生於阿字故亦能成單字其配【阿斯】字所生者卽本字帶斯字收聲其餘皆成雙字卽系本字之下各帶一音要皆子不離母故音韻十六字翻切三十四字皆朱書配合所生之字皆墨書其第二譜至第十譜皆以翻切本字或系字於下或加字於上或疊書二字或疊書數字其系字於下者卽收聲帶別音其加字於上者卽發聲帶別音其二字疊書者卽一字帶二音其數字疊書者卽一字帶數音皆系合書成字非由字母配合而生故皆墨書惟第二譜內翻切字下系以斡字者亦成單字蓋以翻切三十四字皆收聲於阿字而斡字音獨輕淸與阿字尢近故能另成一字然其譜內皆系字所成不列子母故亦用墨書其第十一諸第十二譜皆以音韻字內阿伊烏厄鄂五字及翻切三十四字並第一譜內翻切三十四字配伊烏厄鄂四字所生之一百三十六字共一百七十五字每字配以納字卽成【焉因】字收聲與安恩因字頭之音相對每字配以【迎阿】字卽成【陽英】字收聲與昂鞥英字頭之音相對其原有之一百七十五字皆朱書配合所成之各一百七十五字皆墨書其中有重見之字則以字母旣同而配合轉運又司故仍用本字以備體例此外每單字之下各系以喇字則成【阿哷厄哷伊哷】字頭之音每字系以噶字則成【阿克厄克伊克】字頭之音每字系以薩字則成【阿斯厄斯伊斯】字頭之音每字系以達字則成【阿特厄特伊特】字頭之音每字系以拔字則成【阿補厄補伊補】字頭之音每字系以拉字則成【阿勒厄勒伊勒】字頭之音每字系以嘛字則成【阿穆厄穆伊穆】字頭之音惟無【衤伊衣】字收聲�字收聲之字加用【衤伊衣】字收聲之字則於翻切字下加�鴉【答克】記號卽作【衤伊衣】字收聲讀與埃額【伊衣】字頭之音相對如用�字收聲之字則於長呼字上加�納囉�【紗補】住記號於系�斡【鰥哷】記號字上加�吉固�徵卜記號並加�雙納囉記號之字隨宜分配卽作�字收聲讀與敖歐優字頭之音相對以上諸音皆系前譜字下各系一字卽成一音故不另列譜

﹝臣﹞等謹按欽定同文韻統旣著爲天竺字母譜復將唐【古特】所譯天竺音韻翻切配合所生諸字依其配合之法用漢字對譯成譜共一千二百一十二字皆以唐【古特】字按照天竺字例排寫而成以漢字爲之注系以前後兩說體備韻全皆與國書字頭音韻相符由是展轉環生妙用不竭旣以得天竺之金音並以見唐【古特】字之大要矣

皇朝通誌卷十五

●皇朝通誌卷十六

七音略三

○七音略三

華梵字譜

華梵字母合璧譜

華梵合璧諧韻生聲十二譜

△華梵字譜

﹝臣﹞等謹按反切之學自西域入中國至齊梁間盛行第今所存廣韻集韻古今韻會諸書皆止華言並無梵韻所以轉梵爲華之故稽考實難我朝文徳覃敷化行無外天竺西番字母皆得洞悉周知因以逐字尋聲因聲考字聲經音緯洞若發蒙蓋韻分六部呼分四等至於輕重淸濁之辧平聲之字甚顯而仄聲之字差微就平聲之字按韻尋呼按呼求字則每韻皆有四字收聲每呼各得諧聲一字其音之宮商淸濁無不脗合將華言三十六字母列於前舊傳三十字及近世字母列於後牙齒喉舌各注本條又取梵音三十六字爲華音字母所從出者列於上各按音韻呼法展轉求之則華之某字出於梵之某字與其用華之仄不如用梵之平顯然共見謹據同文韻統各譜具著於篇

△華梵字母合璧譜

嘎【見嘎字爲麻韻開口呼牙音入寒刪先韻以安焉彎淵四字收聲則開口呼爲幹齊齒呼爲堅合口呼爲官撮口呼爲涓而見字卽堅字之法聲故見字出於嘎字母也】

喀【溪喀字亦麻韻開口呼牙音入歌齊魚虞韻以厄伊烏兪四字收聲則開口呼爲珂齊齒呼爲溪合口呼爲枯撮口呼爲區故溪字出於喀字母也】

噶【羣噶字亦麻韻開口呼牙音入眞文元韻以恩因溫云四字收聲則開口呼爲恩翔齊齒呼爲勤合口呼爲溫葵撮口呼爲羣故羣字出於噶字母也】

阿迎【疑阿迎字亦麻韻開口呼牙音入歌支魚虞韻以厄伊烏兪四字收聲則開口呼爲義齊齒呼爲疑合口呼爲吾撮口呼爲魚故疑字出於阿迎字母也】

答【端答字爲麻韻開口呼舌頭音入寒刪先韻以安焉彎淵四字收聲則開口呼爲丹齊齒呼爲顚合口呼爲端撮口呼爲淵低故端字出於答字母也】

塔【透塔字亦麻韻開口呼頭音入尢韻以歐由歐烏歐兪四字收聲則開口呼爲偸齊齒呼爲由梯合口呼爲歐王余撮口呼爲梯歐兪而透字卽儒字之去聲故透字出於塔字母也】

達【定達字亦麻韻開口呼舌頭音入東冬靑蒸韻以鞥英雍四字收聲則開口呼爲騰齊齒呼爲庭合口呼爲同撮口呼爲雍題而定字卽庭字庂去聲故定字出於達字母也】

納【泥納字亦麻韻開口呼舌頭音入歌支齊虞韻以厄伊烏兪四字收聲則開口呼爲那齊齒呼爲泥合口呼爲奴撮口呼爲兪泥故泥字出於納字母也】

鴉賫【吒知鴉賫字爲麻韻齒頭音舌上開口呼轉作吒入歌支魚虞韻以厄伊烏兪四字收聲則開口呼爲厄吒齊齒呼知合口呼爲烏知撮口呼爲豬故知字出於吒字母也】

鴉妻【侘徹鴉妻字亦麻韻齒頭音舌上開口呼轉作侘入寒先韻以安焉彎淵四字收聲則開口呼爲安侘齊齒呼爲梴合口呼爲彎攄撮口呼爲猭而徹字卽梴字之入聲故徹字出於侘字母也】

鴉賫【茶澄鴉賫字亦麻韻齒頭音舌上開口呼轉作茶入東冬靑蒸韻以鞥英雍四字收聲則開口呼爲棖齊齒呼爲澄合口呼爲翁池撮口呼爲虫故澄字出於茶字母也】

鴉尼【娘鴉尼字卽麻韻開口呼舌上音入江陽韻以昂央汪昂兪四字收聲則開口呼爲昂拏齊齒呼爲娘合口呼爲噥撮口呼爲昂袽故娘字出於鴉尼字母也】

巴【幫巴字爲麻韻開口呼重唇音入江陽韻以昂央汪昂兪四字收聲則開口呼爲齊齒呼爲央卑合口呼爲汪逋撮口呼爲卑昂兪故幫字出於巴字母也】

葩【滂葩字亦麻韻開口呼重唇音入江陽韻以昂央汪昂兪四字收聲則開口呼爲滂齊齒呼爲央披合口呼爲汪鋪撮口呼爲披昂兪故滂字出於葩字母也】

拔【並拔字亦麻韻開口呼重唇音入東冬庚靑韻以鞥英翁雍四字收聲則開口呼爲彭齊齒呼爲平合口呼爲蓬撮口呼爲雍皮而並字卽彭字上聲故並字出於拔字母也】

嘛【明嘛字亦麻韻開口呼重唇音入東冬庚靑韻以鞥英翁雍四字收聲則開口呼爲萌齊齒呼爲明合口呼爲蒙撮口呼爲雍縻故明字出於嘛字母也】

夫斡【非夫斡字爲麻韻合口呼輕唇音入支微韻以額額伊威額兪四字收聲則開口呼爲斡夫齊齒呼爲夫斡合口呼爲非撮口呼爲夫額兪故非字出於夫斡字母也】

孚斡【敷孚斡字亦麻韻合口呼輕唇音入歌支魚虞韻以厄伊烏兪四字收聲則開口呼爲厄孚齊齒呼爲伊孚合口呼爲敷撮口呼爲兪孚故敷字出於孚斡字母也】

符斡【奉符斡字亦麻韻合口呼輕唇音入東冬庚靑韻以鞥英翁雍四字收聲則開口呼爲鞥符齊齒呼爲英符合口呼爲馮撮口呼爲逢而奉字卽逢字之上聲故奉字出於符斡字母也】

斡【微斡字亦麻韻合口呼輕唇音入支微齊韻以額額伊威額兪四字收聲則開口呼爲額斡齊齒呼爲斡額伊合口呼爲微撮口呼爲無額兪故微字出於斡字母也】

匝【精匝字爲麻韻開口呼齒頭音入東冬庚靑韻以鞥英翁雍四字收聲則開口呼爲增齊齒呼爲精合口呼爲宗撮口呼爲蹤故精字出於匝字母也】

攃【淸擦字亦麻韻開口呼齒頭音入東冬庚靑韻以鞥英翁雍四字收聲則開口呼爲曾齊齒呼爲淸合口呼爲聰撮口呼爲樅故淸字出於攃字母也】

雜【從雜字亦麻韻開口呼齒頭音入東冬庚靑韻以鞥英翁雍四字收聲則開口呼爲層齊齒呼爲情合口呼爲叢撮口呼爲從故從字出於雜字也】

薩【心薩字亦麻韻開口呼齒頭音入眞侵元韻以恩因溫云四字收聲則開口呼爲思恩齊齒呼爲心合口呼爲孫撮口呼爲荀故心字出於薩字母也】

薩【濁邪薩字讀作濁平以阿鴉窪阿兪四字濁音收聲則開口呼爲阿祠齊齒呼爲邪合口呼爲窪俗撮口呼爲阿除故邪字出於薩字母也】

查【照查字爲麻韻開口呼正齒音入蕭肴豪韻以敖麼敖烏敖兪四字收聲則開口呼爲瓜齊齒呼爲昭合口呼爲敖伹撮口呼爲敖諸而昭字卽昭字之去聲故照字出於查字母也】

義【穿義字亦麻韻開口呼正齒音入寒刪先韻以安焉彎淵四字收聲則開口呼爲剗齊齒呼爲燀合口呼爲彎初撮口呼爲穿故穿字出於義字母也】

楂【牀楂字亦麻韻開口呼正齒音入江陽韻以昂央汪昂兪四字收聲則開口呼爲昂楂齊齒呼爲在央合口呼爲牀撮口呼爲昂鉏故牀字出於楂字母也】

沙【審沙字亦麻韻開口呼正齒音入眞文韻以恩因溫云四字收聲則開口呼爲莘齊齒呼爲申合口呼爲溫疏撮口呼爲舜而審字卽申字之上聲故審字出於沙字母也】

沙【濁禪沙字讀作濁平入寒刪先韻以安焉彎淵四字濁音收聲則開口呼爲安時齊齒呼爲禪合口呼爲彎蜀撮口呼爲遄故禪字出於沙字母也】

哈【曉哈字爲麻韻開口呼喉音入蕭肴豪韻以敖麼敖烏敖兪四字收聲則開口呼爲蒿齊齒呼爲枵合口呼爲敖呼撮口呼爲敖虛而曉字卽枵字之上聲故曉字出於哈字母也】

哈【濁匣哈字讀作濁平入寒先咸韻以安焉鷥淵四字收聲則開口呼爲寒齊齒呼爲咸合口呼爲柤撮口呼爲懸而匣字卽咸字之入聲故匣字出於哈字母也】

阿【影阿字爲麻韻開口呼喉音入東冬庚靑韻以鞥英翁雍四字收聲則開口呼仍爲鞥齊齒呼仍爲英合口呼仍爲翁撮口呼仍爲雍而影字卽英字之上聲故影字出於阿字母也】

阿【濁諭阿字讀作濁聲入歌支魚虞韻以厄伊烏兪四字收聲則開口呼爲鞥齊齒呼爲移合口呼爲塢撮口呼爲兪而諭字卽兪字之去聲故諭字出於阿字母也】

拉【來拉字爲麻韻開口呼半舌音入佳韻以埃歪埃兪四字收聲則開口呼爲來齊齒呼爲懶合口呼爲埃閭故來字出於拉字母也】

髟背【日髟背字爲麻韻開口呼半齒音入滇文韻以恩因溫云四字收聲則開口呼爲恩髟背齊齒呼爲人合口呼爲溫如撮口呼爲犉而日字卽人字之入聲故日字出於髟背字母也】

△華梵合璧諧韻生聲十二譜

第一譜阿厄伊烏兪五字爲諧韻生聲之元

第二譜歌基姑居四呼收聲於厄伊烏兪四字

第三譜嘎嘉瓜阿居四呼收聲於阿鴉窪阿兪四字

第四譜歌厄基鍋覺四呼收聲於厄厄伊窩約四字

第五譜千堅官涓四呼收聲於安焉彎淵四字

第六譜根巾昆君四呼收聲於恩因溫云四子

第七譜岡姜光昂居四呼收聲於昂央汪昂兪四字

第八譜庚京公扃四呼收聲於鞥英翁雍四字

第九譜該皆乖埃居四呼收聲於埃歪埃兪四字

第十譜祴額基規額居四呼收聲於額額伊威額兪四字

第十一譜髙驕敖姑敖居四字收聲於敖麼敖烏敖兪四字

第十二譜鉤鳩歐姑歐居四呼收聲於歐由歐烏歐兪四字

第一譜阿厄伊烏兪五字爲諧韻生聲之元

嘎嘎阿切基嘎伊切姑嘎烏切居嘎兪切

歌嘎厄切基嘎伊切沽嘎烏切居嘎兪切歌歌厄切基歌伊切沽歌烏切居歌兪切

阿阿阿切鴉伊阿切窪烏阿切兪阿兪阿切嘎嘎阿切嘉基鴉切瓜�窪切阿居居阿兪切

厄厄厄切厄伊伊厄切窩烏厄切約兪厄切歌歌厄切厄基基厄伊切鍋站窩切覺居約切

安阿安切焉伊安切彎烏安切淵兪安切千嘎安切堅基焉切官姑彎切涓居淵切

恩厄恩切因伊恩切溫烏恩切云兪恩切根歌恩切巾基因切昆姑恩切君居云切

昂阿昂切央伊昂切汪烏昂切兪昂兪昂切岡嘎昂切姜基央切光姑汪切居昂居�切

鞥厄鞥切英伊鞥切翁烏鞥切雍兪鞥切庚歌鞥切京基英切公姑翁切戶司居雍切

埃阿埃切伊埃切歪烏埃切兪埃兪埃切該嘎埃切皆基切乖姑歪切埃居居埃兪切

額厄額切額伊伊額切威烏額切額兪兪額切祴歌額切額基基巒切規姑威切額居居額兪切

敖阿敖切麼伊敖切敖烏烏敖切敖兪兪敖切髙嘎敖切驕基麼切敖姑姑敖烏切敖居居敖兪切

歐厄歐切由伊歐切歐烏烏歐切歐兪兪歐切鉤歌歐切鳩基由切歐姑姑歐烏切歐居居歐兪切

【按阿厄伊烏兪五字爲諧韻之元嘎歌基姑居五字爲生聲之元阿與厄配嘎與歌配阿伍烏兪四字爲陽韻收聲厄伊烏兪阿字爲陰韻收聲嘎基姑居四字爲陽聲字所從出歌基姑居四字爲陰聲字所從出以下十韻上段爲各韻之收聲下段乃各呼之首一字也詳後說】

第二譜歌基姑居四呼收聲於厄伊烏兪四字

開口呼收聲厄字齊齒呼收聲伊字合口呼收聲烏字撮口呼收聲兪字

嘎見

歌嘎厄切基嘎伊切姑嘎烏切居基兪切

喀溪

珂喀厄切溪喀伊切枯喀烏切區溪兪切

噶羣

翗隑厄切奇噶伊切烏葵葵烏切渠奇兪切

阿迎疑莪皚厄切疑迎伊切吾莪烏切魚疑兪切

答端

多答厄切低答伊切都多烏切兪低低兪切

塔透

佗塔厄切梯塔伊切王余佗烏切兪梯梯兪切

達定

駝達厄切題達伊切徒駝烏切兪題題兪切

納泥

那納厄切泥納伊切奴那烏切兪泥泥兪切

吒知

厄吒吒厄切知吒伊切烏知知烏切豬知兪切

侘徹

厄侘侘厄切絺侘伊切烏絺絺烏切攄絺兪切

茶澄

厄茶茶厄切池茶伊切烏池池烏切除池兪切

鴉尼娘

厄拏尼厄鴉切尼拏伊切烏尼尼烏切袽尼兪切

巴幫

伯巴厄切卑巴伊切逋巴烏切兪卑卑兪切

葩滂

拍葩厄切披葩伊切鋪葩烏切兪披披兪切

拔並

白拔厄切皮拔伊切蒲拔烏切兪皮皮兪切

嘛明

陌嘛厄切縻嘛伊切模嘛烏切兪縻縻兪切

夫斡非

厄夫夫厄切伊夫夫伊切夫夫烏切兪夫夫兪切

孚斡敷

厄孚孚厄切伊孚孚伊切敷孚烏切兪孚孚兪切

符斡奉

符厄符厄切伊符符伊切扶符烏切兪符符兪切

斡微

厄斡斡厄切伊斡斡伊切無斡烏切兪無無兪切

匝精

作匝厄切咨匝伊切賫咨伊切租咨烏切苴賫兪切

攃淸

蹉攃厄切雌攃伊切妻雌伊切粗雌烏切趨妻兪切

雜從

醝雜厄切慈�伊切齊慈伊切䢐慈烏切䢐齊兪切

薩心

娑薩厄切思紮伊爾切西思伊切蘇思烏切胥西兪切

薩濁邪厄祠祠厄切祠似伊切席祠伊切俗祠烏切徐席兪切

查照

責查厄切支查伊切菹支烏切諸支兪切

義穿

策義厄切蚩義伊切初蚩烏切樞蚩兪切

楂牀

咋楂厄切茌楂伊切雛茌烏切鉏茌兪切

沙審

梀沙厄切施沙伊切疏施烏切書施兪切

沙濁禪厄時時厄切時石伊切蜀時烏切殊時兪切

哈曉

訶哈厄切希熙伊切呼訶烏切虛希兪切

哈濁匣何河厄切兮奚伊切胡何烏切兪兮兮兪切

阿影

厄阿厄切伊衣伊切烏厄烏切紆伊兪切

阿濁諭言芌佁厄切移逸伊切塢言芌烏切兪移兪切

拉來

羅拉厄切離拉伊切盧拉烏切閭離兪切

髟背日

厄髟背髟背厄切髵髟背伊切烏如如烏切如髵兪切

【按天竺字母五類第三字與第一字音相近但分緊緩耳中華則每音第三字爲第二字之濁音或爲第一字之濁音如羣或讀爲攗鹿囷定或讀爲訂是也本譜翗奇葵烏渠四字爲珂溪枯區之濁音達字爲塔之濁音或讀爲答之濁音餘仿此齊齒呼齒頭者齊韻與支韻異故列二層】

第三譜嘎嘉瓜阿居四呼收聲於阿鴉窪阿兪四字

開口呼收聲阿字齊齒呼收聲鴉字合口呼收聲窪字撮口呼收聲阿兪字

嘎見

嘎歌阿切嘉基鴉切瓜姑窪切阿居居兪阿切

喀溪

喀珂阿切齒可溪鴉切誇枯窪切阿區區阿兪切

噶羣

噶翗阿切茄奇鴉切窪葵葵窪切阿渠渠阿兪切

阿迎疑

阿迎峩阿切牙疑鴉切化欠吾窪切阿魚魚阿兪切

答端

答徳阿切爹低鴉切窪都都窪切低阿兪低阿兪切

塔透

塔忒阿切鴉梯梯鴉切窪王余王余窪切梯阿兪梯阿兪切

達定

達特阿切鴉題題鴉切窪徒徒窪切題阿兪題阿兪切

納泥

納訥阿切裏泥鴉切窪奴奴窪切泥阿兪尼阿兪切

吒知

吒知阿切秺知鴉切檛知窪切阿豬豬阿兪切

侘徹

侘絺阿切宅絺鴉切兌頁絺窪切阿攄攄阿兪切

茶澄

茶池阿切垞池鴉切窪池池窪切阿除除阿兪切

鴉尼娘鴉尼拏阿切拏尼鴉切妠尼窪切阿袽袽阿兪切

巴幫

巴逋阿切鴉卑卑鴉切八逋窪切卑阿兪卑阿兪切

葩滂

葩鋪阿切鴉披披鴉切汃鋪窪切披阿兪披阿兪切

拔並

拔蒲阿切鴉皮皮鴉切菝蒲窪切皮阿兪皮阿兪切

嘛明

嘛模阿切口芋縻鴉切密模窪切縻阿兪縻阿兪切

斡夫非斡夫夫阿切鴉夫夫鴉切發夫窪切夫阿兪夫阿兪切

斡孚敷斡孚孚阿切鴉孚孚鴉切市孚窪切孚阿兪孚阿兪切

斡符奉斡符符阿切鴉符符鴉切伐符窪切符阿兪符阿兪切

斡微

斡無阿切鴉斡斡鴉切韋蔑無窪切無阿兪無阿兪切

匝精

匝咨阿切嗟賫鴉切窪租租窪切阿苴苴阿兪切

攃淸

攃雌阿切石妻鴉切窪粗粗窪切阿趨趨阿兪切

雜從

雜慈阿切大且齊鴉切窪䢐䢐窪切阿伹伹阿兪切

薩心

薩思阿切些西鴉切窪蘇蘇窪切阿胥胥阿兪切

薩濁邪阿祠祠阿切邪席鴉切窪俗俗窪切阿徐徐阿兪切

查照

查支阿切遮支鴉切髽菹窪切阿諸諸阿兪切

義穿

義蚩阿切車蚩鴉切目大黑初窪切阿樞樞阿兪切

楂牀

楂茌阿切槎茌鴉切窪雛雛窪切阿鉏鉏阿兪切

沙審

沙施阿切賒施鴉切刷疏窪切阿書書阿兪切

沙濁禪阿時時阿切蛇時鴉切窪蜀蜀窪切阿殊殊阿兪切

哈曉

哈訶阿切蝦希鴉切花呼窪切阿虛虛阿兪切

哈濁匣阿何何阿切遐兮鴉切華胡窪切兮阿兪兮阿兪切

阿影

阿厄阿切鴉伊鴉切窪烏窪切阿紆紆阿兪切

阿濁諭阿言言芌阿切爺移鴉切娃塢窪切阿兪兪阿兪切

拉來

拉勒阿切囉離鴉切窪盧盧窪切阿閭閭阿兪切

髟背日

髟背日阿切婼髵鴉切窪如如窪切阿如如阿兪切

【按薩沙哈阿字母皆重用一字注明作濁音讀爲其無濁音字也而所生各音之內則已有本母之濁音故攺用二合尢見子母相諧之妙如言芌阿爲薩之濁音時阿爲沙之濁音是也娃本影母與窪同音今皆讀作諭母撮口呼無字用二合以備其音餘同此例】

第四譜歌厄基鍋覺四呼收聲於厄厄伊窩約四字

開口呼收聲厄字齊齒呼收聲厄伊字合口呼收聲窩字撮口呼收聲約字

嘎見

歌嘎厄切厄基基厄基迦基耶切鍋姑窩切覺居約切厥曰切

喀溪

珂喀厄切厄溪溪厄伊切呿溪耶切科枯窩切確區約切骨它區曰切

噶羣

翗隑厄切厄奇奇厄伊切茄奇耶切窩葵葵窩切約渠渠約切瘸渠曰切

阿迎疑莪皚厄切厄疑疑厄伊切钀疑耶切訛吾窩切嶽渠約切月魚曰切

答端

多答厄切厄低低厄伊切爹低耶切乃木都窩切約低低約切日低低曰切

塔透

佗塔厄切厄梯梯厄伊切貼梯耶切詫王余窩切約梯梯約切日梯梯曰切

達定

駝達厄切厄題題厄伊切瓞題耶切堶徒窩切約題題約切日題題曰切

納泥

那納厄切厄泥泥厄伊切捏泥耶切捼奴窩切約泥泥約切日泥泥曰切

吒知

厄吒吒厄切厄知知厄伊切哲知窩切卓知窩切約豬豬約切輟豬曰切

侘徹

厄侘侘厄切厄絺絺厄伊切徹�耶切逴絺窩切約攄攄約切兌皮攄曰切

茶澄

厄茶茶厄切厄池池厄伊切轍他耶切濁池窩切約除除約切吶除曰切

鴉尼娘

厄拏鴉尼厄切厄尼尼厄伊切聶尼耶切搦尼窩切約袽袽約切日袽袽曰切

巴幫

伯巴厄切厄卑卑厄伊切敝黽卑耶切波逋窩切約卑卑約切日卑卑曰切

葩滂

拍葩厄切厄披披厄伊切敝手披耶切坡鎛窩切約披披約切日披披曰切

拔並

白拔厄切厄皮皮厄伊切別皮耶切婆蒲窩切約皮皮約切日皮皮曰切

嘛明

陌嘛厄切厄縻縻厄伊切口芋縻耶切摩模窩切約縻縻約切日縻縻曰切

斡夫非厄夫夫厄切夫厄伊夫厄伊切耶夫夫耶切革尃夫窩切約夫夫約切日夫夫曰切

斡孚敷厄孚孚厄切孚厄伊孚厄伊切耶孚孚耶切雨母孚窩切約孚孚約切日孚孚曰切

斡符奉厄符符厄切符厄伊符厄伊切耶符符耶切縛符窩切約符符約切日符符曰切

斡微

厄斡斡厄切斡厄伊斡厄伊切耶斡斡耶切窩無無窩切約無無約切日無無曰切

匝精

作匝厄切厄賫賫厄伊切嗟賫耶切侳租窩切爵旦約切蕝旦曰切

攃淸

蹉攃厄切厄妻妻厄伊切切妻耶切脞粗窩切鵲趨約切膬趨曰切

雜從

醝雜厄切厄齊齊厄伊切嶻齊耶切矬䢐窩切嚼伹約切絕伹曰切

薩心

娑薩厄切厄西西厄伊切些西耶切蓑蘇窩切削胥約切雪胥曰切

薩濁邪厄祠祠厄切厄席席厄伊切斜席耶切窩俗俗窩切約徐徐約切折皮徐曰切

查照

責查厄切酌支厄伊切遮支耶切捉菹窩切約諸諸約切拙諸曰切

義穿

策義厄切綽蚩厄伊切車蚩耶切齪初窩切約樞樞約切啜樞曰切

楂牀

咋楂厄切厄茌茌厄伊切舌茌耶切浞雛窩切約鉏鉏約切日鉏鉏曰切

沙審

梀沙厄切鑠施厄伊切賒施耶切朔疏窩切約書書約切說書曰切

沙濁禪厄時時厄切杓時厄伊切蛇時耶切窩蜀蜀窩切約殊殊約切日蜀蜀曰切

哈曉

訶哈厄切厄希希厄伊切歇希耶切豁呼窩切謔虛約切血希曰切

哈濁匣何河厄切厄兮兮厄伊切頡兮耶切和胡窩切學兪兮約切穴兮曰切

阿影

厄阿厄切厄伊伊厄伊切耶伊耶切窩烏窩切約紆約切噦紆曰切

阿濁諭言芌佁厄切厄移移厄伊切曳曳耶切窩塢塢窩切藥兪約切曰兪曰切

拉來

羅拉厄切略離厄伊切列力耶切騾盧窩切約閭閭約切劣閭曰切

髟背日

厄髟背髟背厄切弱而厄伊切熱日耶切窩如如窩切約如如約切蓻火如曰切

【按伊厄字收聲之字皆陽韻之入聲本屬齊齒約字收聲之字皆江陽之入聲本屬合口或齊齒今讀作平聲則成撮口又切韻指南歌韻齊齒呼迦呿茄三字切耶字撮口呼骨它瘸等六字切曰字亦系伊厄約二字收聲而抑之使下故各列二層】

第五譜千堅官涓四呼收聲於安焉彎淵四字

第五譜千堅官涓四呼收聲於安焉彎淵四字

開口呼收聲安字齊齒呼收聲焉字合口呼收聲彎字撮口呼收聲淵字

嘎見

幹嘎安切堅基焉切官姑彎切涓居淵切

喀溪

看喀安切愆溪焉切寛枯彎切棬區淵切

噶羣

安翗翗安切虍奇焉切彎葵葵彎切拳渠淵切

阿迎疑豻莪安切妍疑焉切園吾彎切元魚淵切

答端

丹答安切顚低焉切端都彎切淵低低淵切

塔透

灘塔安切天梯焉切湍王余彎切淵梯梯淵切

達定

壇達安切田題焉切團徒彎切淵題題淵切

納泥

難納安切年泥焉切渜奴彎切淵泥泥淵切

吒知

安吒吒安切邅知焉切彎豬豬彎切淵豬豬淵切

侘徹

安侘侘安切梴絺焉切彎攄攄彎切猭攄淵切

茶澄

安茶茶安切墨池焉切彎除除彎切椽除淵切

鴉尼娘

安拏拏安切黏尼焉切彎袽袽彎切淵袽袽淵切

巴幫

安巴巴安切邊卑焉切般逋彎切淵卑卑淵切

葩滂

安葩葩安切篇皮焉切潘鋪彎切淵披披淵切

拔並

安拔拔安切胼披焉切盤蒲彎切淵皮皮淵切

嘛明

安嘛嘛安切眠縻焉切蠻模彎切淵縻縻淵切

夫斡非

安夫夫安切焉夫夫焉切藩夫彎切淵夫夫淵切

孚斡敷

安孚孚安切焉孚孚焉切翻孚彎切淵孚孚淵切

符斡奉

安符符安切焉符符焉切煩符彎切淵符符淵切

斡微

安斡斡安切焉斡斡焉切樠無彎切淵無無淵切

匝精

簪咨安切箋賫焉切鉆租彎切鐫苴淵切

攃淸

餐雌安切千妻焉切爨粗彎切詮趨淵切

雜從

殘慈安切前齊焉切攢䢐彎切全伹淵切

薩心

珊思安切先西焉切酸蘇彎切宣胥淵切

薩濁邪安祠祠安切涎席焉切彎俗俗彎切旋徐淵切

查照

醆支安切栴支焉切跧菹彎切專諸淵切

義穿

剗蚩安切燀蚩焉切彎初初彎切穿樞淵切

楂牀

潺茌安切孱茌焉切彎雛雛彎切船鉏淵切

沙審

山施安切膻施焉切木戶疏彎切栓書淵切

沙濁禪安時時安切禪時焉切彎蜀蜀彎切遄殊淵切

哈曉

頇哈安切掀希焉切歡呼彎切儇虛淵切

哈濁匣寒何安切咸兮焉切桓胡彎切懸兪兮淵切

阿影

安阿安切焉伊焉切彎烏彎切淵紆淵切

阿濁諭安言言芌安切延移焉切完塢彎切員兪淵切

拉來

闌拉安切連離焉切鑾盧彎切攣閭淵切

髟背日

安髟背髟背安切然而焉切彎如如彎切撋如淵切

【按音韻闡微刪韻艱字九音咸韻監字十一音韻譜例屬開口呼今多讀作齊齒呼故本譜正齒音酸剗潺山四字列爲開口呼與齊齒呼栴燀孱膻四字似屬無異惟卽翻切求之庶可得其微辧耳】

第六譜根巾昆君四呼收聲於恩因溫云四子

開口呼收聲恩字齊齒呼收聲因字合口呼收聲溫字撮口呼收聲云字

嘎見

根歌恩切巾基因切昆姑溫切君居云切

喀溪

鞎珂恩切欽溪因切坤枯溫切囷區云切

噶羣

恩翗翗恩切勤奇因切溫葵葵溫切羣渠云切

阿迎疑垠義恩切銀疑因切軍吾溫切輑魚云切

答端

恩多多恩切因低低因切惇都溫切云低低云切

塔透

吞佗恩切因梯梯因切啍王餘溫切云梯梯云切

達定

恩駝駝恩切因題題因切豚徒溫切云題題云切

納泥

恩那那恩切因泥泥因切麻香溫奴切云泥泥云切

吒知

恩吒吒恩切珍知因切溫知知溫切屯豬云切

侘徹

恩侘侘恩切聯絺因切溫絺絺溫切椿攄云切

茶澄

恩茶茶恩切陳池因切溫池池溫切云除除云切

鴉尼娘

恩拏拏恩切紉尼因切溫泥泥溫切云袽袽云切

巴幫

恩伯伯恩切彬卑因切奔逋溫切云卑卑云切

葩滂

恩柏柏恩切繽披因切噴鋪溫切云披披云切

拔並

恩白白恩切頻皮因切盆蒲溫切云皮皮云切

嘛明

恩陌陌恩切民縻因切門模溫切云縻縻云切

夫斡非

恩夫夫恩切因夫夫因切分夫溫切云夫夫云切

孚斡敷

恩孚孚恩切因孚孚因切芬孚溫切云孚孚云切

符斡奉

恩符符恩切因符符因切汾符溫切云符符云切

斡微

恩斡斡恩切因斡斡因切文無溫切云無無雲切

匝精

恩咨咨恩切津賫因切尊租溫切遵苴云切

攃淸

恩雌雌恩切親妻因切村粗溫切逡趨云切

雜從

恩慈慈恩切秦齊因切存䢐溫切伹苴云切

薩心

恩思思恩切心西因切孫蘇溫切荀胥云切

薩濁邪恩祠祠恩切尋席因切溫俗俗溫切旬徐云切

查照

臻支恩切眞支因切溫菹菹溫切諄諸云切

義穿

參蚩恩切瞋蚩因切溫初初溫切春樞云切

楂牀

榛茌恩切神茌因切溫雛雛溫切唇鉏云切

沙審

莘施恩切申施因切溫疏疏溫切舜書云切

沙濁禪恩時時恩切辰時因切溫蜀蜀溫切純殊云切

哈曉

恩訶訶恩切欣希因切昏呼溫切燻虛云切

哈濁匣痕何恩切礥兮因切魂胡溫切云兮兮云切

阿影

恩厄恩切因伊因切溫烏溫切氳紆云切

阿濁諭恩言言芌恩切寅移因切溫塢塢溫切云兪云切

拉來

恩拉拉恩切鄰離因切論盧溫切倫閭云切

髟背日

恩髟背髟背恩切人髵因切溫如如溫切犉如雲切

【按侵覃鹽咸四韻與眞文元寒刪先六韻相近但止有開口齊齒二呼而無合口撮口二呼故前譜於堅二韻本譜根巾二韻多借用之唇音合口與開口撮口與齊齒正齒者開口與齊齒音略相同蓋以翻切字重音韻字輕故也須於收聲辧之】

第七譜岡姜光昂居四呼收聲於昂央汪昂兪四字

開口呼收聲昂字齊齒呼收聲央字合口呼收聲汪字撮口呼收聲昂兪字

嘎見

岡嘎昂切姜基央切光姑汪切昂居居昂兪切

喀溪

康喀昂切羌溪央切匡枯汪切昂區區昂兪切

噶羣

昂翗翗昂切彊奇央切狂葵汪切昂渠渠昂兪切

阿迎疑

昂莪昂切■﹝山凶﹞疑央切汪吾吾汪切昂魚魚昂兪切

答端

當答昂切央低低央切汪都都汪切低昂兪低昂兪切

塔透

湯塔昂切央梯梯央切汪王余王余汪切梯昂兪梯昂兪切

達定

唐達昂切央題題央切汪徒徒汪切題昂兪題昂兪切

納泥

囊納昂切央泥泥央切汪奴奴汪切泥昂兪泥昂兪切

吒知

昂吒吒昂切張知央切椿知汪切昂豬豬昂兪切

侘徹

昂侘侘昂切倀絺央切惷絺汪切昂攄攄昂兪切

茶澄

昂茶茶昂切長池央切幢池汪切昂除除昂兪切

鴨尼娘

昂拏拏昂切娘尼央切噥尼汪切昂袽袽昂兪切

巴幫

幫巴昂切央卑卑央切汪逋逋汪切卑昂兪卑昂兪切

葩滂

滂葩昂切央披披央切汪鋪鋪汪切披昂兪披昂兪切

拔並

旁拔昂切央皮皮央切汪蒲蒲汪切皮昂兪皮昂兪切

嘛明

茫嘛昂切央縻縻央切汪模模汪切縻昂兪縻昂兪切

夫斡非

昂夫夫昂切央夫夫央切方夫汪切夫昂兪夫昂兪切

孚斡敷

昂孚孚昂切央孚孚央切芳孚汪切孚昂兪孚昂兪切

符斡奉

昂符符昂切央符符央切房符汪切符昂兪符昂兪切

斡微

昂斡斡昂切央斡斡央切亡無汪切無昂兪無昂兪切

匝精

臧匝昂切將賫央切汪租租汪切昂苴苴昂兪切

攃淸

倉攃昂切蹌妻央切汪粗粗汪切昂趨趨昂兪切

雜從

藏雜昂切墻齊央切汪䢐䢐汪切昂伹伹昂兪切

薩心

桑薩昂切襄西央切汪蘇蘇汪切昂胥胥昂兪切

薩濁邪昂祠祠昂切祥席央切汪俗俗汪切昂徐徐昂兪切

查照

昂查查昂切章支央切莊菹汪切昂諸諸昂兪切

義穿

昂義義昂切昌蚩央切瘡初汪切昂樞樞昂兪切

楂牀

昂楂楂昂切央茌茌央切牀雛汪切昂鉏鉏昂兪切

沙審

昂沙沙昂切商施央切霜疏汪切昂書書昂兪切

沙濁禪昂時時昂切裳時央切汪蜀蜀汪切昂殊殊昂兪切

哈曉

炕訶昂切香希央切荒呼汪切昂虛虛昂兪切

哈濁匣航何昂切降兮央切黃胡汪切兮昂兪兮昂兪切

阿影

咉阿昂切央伊央切汪烏汪切昂紆紆昂兪切

阿濁諭昂言言芌昂切陽移央切王塢汪切昂兪兪昂兪切

拉來

郎拉昂切良離央切汪盧盧汪切昂閭閭昂兪切

髟背日

昂髟背髟背昂切穰髵央切汪如如汪切昂如如昂兪切

【按岡江光居昂四呼筦江陽二韻古音江與東近故■﹝山凶﹞字與東韻同爲疑母之字今音江與陽近故降字與陽韻同爲匣母之字莊瘡牀霜四字韻譜例屬開口呼今皆讀作合口呼匡汪王三字韻譜例屬撮口呼今皆作合口呼】

第八譜庚京公扃四呼收聲於鞥英翁雍四字

開口呼收聲鞥字齊齒呼收聲英字合口呼收聲翁字撮口呼收聲雍字

嘎見

庚歌鞥切京基英切公姑翁切扃居雍切

喀溪

坑珂鞥切卿溪英切空枯翁切穹區雍切

噶羣

鞥翗翗鞥切擎奇英切翁葵葵翁切瓊渠雍切

阿迎疑

娙莪鞥切迎疑英切■﹝山凶﹞吾翁切顒無雍切

答端

登答鞥切叮低英切東都翁切雍低低雍切

塔透

鼓金塔鞥切聽梯英切通王余翁切雍梯梯雍切

達定

勝達鞥切庭題英切同徒翁切雍題題雍切

納泥

能納鞥切寧泥英切農奴翁切雍泥泥雍切

吒知

丁吒鞥切徵知英切翁知知翁切中知雍切

侘徹

瞠侘鞥切赬絺英切翁絺絺翁切忡絺雍切

茶澄

棖茶鞥切澄池英切翁池池翁切虫池雍切

鴉尼娘儜拏鞥切英尼尼英切翁尼尼翁切醲尼雍切

巴幫

伻伯鞥切兵卑英切翁逋枯翁切穹區雍切

葩滂

烹柏鞥切砅披英切翁鋪鋪翁切雍披披雍切

拔並

彭白鞥切平皮英切蓬蒲翁切雍皮皮雍切

嘛明

萌陌鞥切明縻英切蒙模翁切雍縻縻雍切

夫斡非

鞥夫夫鞥切英夫夫英切風夫翁切封夫雍切

孚斡敷

鞥孚孚鞥切英孚孚英切丰孚翁切丰孚雍切

符斡奉

鞥符符鞥切英符符英切馮符翁切逢符雍切

斡微

鞥斡斡鞥切英斡斡英切翁無無翁切雍無無雍切

匝精

增咨鞥切精賫英切宗租翁切蹤苴雍切

攃淸

曾雌鞥切淸妻英切聰粗翁切樅趨雍切

雜從

層慈鞥切情齊英切叢䢐翁切從伹雍切

薩心

僧思鞥切星西英切松蘇翁切淞胥雍切

薩濁邪鞥祠祠鞥切餳席英切翁俗俗翁切松徐雍切

查照

爭支鞥切徵支英切翁菹菹翁切鍾諸雍切

義穿

琤蚩鞥切稱蚩英切翁初初翁切充樞雍切

楂牀

崢茌鞥切乘茌英切崇雛翁切鉏雍鉏雍切

沙審

生施鞥切聲施英切翁疏疏翁切春書雍切

沙濁禪鞥時時鞥切成時英切翁蜀蜀翁切鱅殊雍切

哈曉

亨訶鞥切興布英切烘呼翁切胸虛雍切

哈濁匣恆何鞥切形兮英切洪胡翁切雄苴雍切

阿影

鞥厄鞥切英伊英切翁烏翁切雍苴雍切

阿濁諭鞥言言芌鞥切盈移英切塢翁塢翁切容兪雍切

拉來

稜拉鞥切靈離英切籠盧翁切龍閭雍切

髟背日

鞥髟背髟背鞥切仍髵英切如翁如翁切茸如雍切

【按庚京公扃四呼筦東冬庚靑蒸五韻洪武正韻東冬合爲一韻庚靑蒸合爲一韻凡呼法同者音亦相同音韻闡微翻切字亦皆通用】

第九譜該皆乖埃居四呼收聲於埃歪埃兪四字

開口呼收聲埃字齊齒呼收聲字合口呼收聲歪字撮口呼收聲埃兪字

嘎見

該歌埃切皆基切乖楂歪切傀姑隈切埃居居埃兪切

喀溪

開喀埃切楷溪切門爲枯歪切恢枯隈切埃區區埃兪切

噶羣

隑翗埃切齒害奇切葵歪葵歪切葵隈葵隈切埃渠渠埃兪切

阿迎疑

皚莪埃切疑切聵吾歪切嵬吾隈切埃魚魚埃兪切

答端

黑臺答埃切低低切歪都都歪切堆都隈切低埃兪低埃兪切

塔透

胎塔埃切梯梯切歪王余王余歪切推王余隈切梯埃兪梯埃兪切

達定

臺達埃切題題切歪徒徒歪切隤徒隈切題埃兪題埃兪切

納泥

能納埃切泥泥切歪奴奴歪切捼奴隈切泥埃兪泥埃兪切

吒知

埃吒吒埃切裏知切歪知知歪切隈知知隈切埃豬豬埃兪切

侘徹

埃侘侘埃切搋絺切搋絺歪切隈絺絺隈切埃攄攄埃兪切

茶澄

埃茶茶埃切豸池切耳出池歪切隈池池隈切埃除除埃兪切

鴉尼娘

埃拏拏埃切摨尼切歪尼尼歪切隈尼尼隈切埃袽袽埃兪切

巴幫

否巴埃切丕頁巴切拜逋歪切杯逋隈切卑埃兪卑埃兪切

葩滂

女缶葩埃切山廠配葩切派鋪歪切不鋪隈切披埃兪披埃兪切

拔並

片拔埃切排拔切敗蒲歪切陪蒲隈切皮埃兪皮埃兪切

嘛明

禾黑嘛埃切埋嘛切邁�歪切枚�隈切縻埃兪縻埃兪切

夫斡非埃夫夫埃切夫夫切歪夫夫歪切隈夫夫隈切夫埃兪夫埃兪切

孚斡敷埃孚孚埃切孚孚切歪孚孚歪切隈孚孚隈切孚埃兪孚埃兪切

符斡奉埃符符埃切符符切歪符符歪切隈符符隈切符埃兪符埃兪切

斡微

埃斡斡埃切斡斡切歪無無歪切隈無無隈切無埃兪無埃兪切

匝精

哉咨埃切賫賫切歪租租歪切嗺租隈切埃苴苴埃兪切

攃淸

猜雌埃切妻妻切歪粗粗歪切崔粗隈切埃趨趨埃兪切

雜從

裁慈埃切齊齊切歪䢐䢐歪切摧䢐隈切埃伹伹埃兪切

薩心

鰓思埃切西西切歪蘇蘇歪切革巂蘇隈切埃胥胥埃兪切

薩濁邪埃祠祠埃切席席切歪俗俗歪切隈俗俗隈切埃徐徐埃兪切

查照

埃支支埃切齋支切歪菹菹歪切隈菹菹隈切埃諸諸埃兪切

義穿

埃蚩蚩埃切釵蚩切嘬初歪切隈初初隈切埃樞樞埃兪切

楂牀

埃茌茌埃切柴茌切歪雛雛歪切隈雛雛隈切埃鉏鉏埃兪切

沙審

埃施施埃切篩施切歪疏疏歪切隈疏疏隈切埃書書埃兪切

沙濁禪埃時時埃切時時切歪蜀蜀歪切隈蜀蜀隈切埃殊殊埃兪切

哈曉

哈訶埃切謑希切虺呼歪切呼隈切埃虛虛埃兪切

哈濁匣孩何埃切諧兮切懷胡歪切回胡隈切兮埃兪兮埃兪切

阿影

埃厄埃切挨伊切崴烏歪切隈烏隈切埃紆紆埃兪切

阿濁諭佁言芌埃切移移切歪塢塢歪切倄塢隈切埃兪兪埃兪切

拉來

來拉埃切攋離切歪盧盧歪切雷盧隈切埃閭閭埃兪切

髟背日

埃髟背髟背埃切厓髵髵切歪如如歪切隈如如隈切埃如如埃兪切

【按合口呼字佳韻與韻異故列二層佳韻歪字收聲韻隈字收聲或讀與威同韻是則歪音屬陽威音屬陰而隈音則界乎陰陽之間也】

第十譜祴額基規額居四呼收聲於額額伊威額兪四字

開口呼收聲額字齊齒呼收聲額伊字合口呼收聲威字撮口呼收聲額兪字

嘎見

祴歌額切額基基額伊切規姑威切額居居額兪切

喀溪

刻珂額切額溪溪額伊切虧枯威切額區區額兪切

噶羣

額翗翗額切額奇奇額伊切葵狂威切額渠渠額兪切

阿迎疑

額莪額切額疑疑額伊切危吾威切額魚魚額兪切

答端

徳答額切額低低額伊切威都都威切低額兪低額兪切

塔透

忒塔額切額梯梯額伊切威王余王餘威切梯額兪梯額兪切

達定

特達額切額題題額伊切威徒徒威切題額兪題額兪切

納疑

能納額切額泥泥額伊切威奴奴威切泥額兪泥額兪切

吒知

額吒吒額切額知知額伊切追知威切額豬豬額兪切

侘徹

額侘侘額切額絺絺額伊切威絺絺威切額攄攄額兪切

茶澄

額茶茶額切額池池額伊切錘池威切額除除額兪切

鴉尼娘

額拏拏額切額尼尼額伊切諉尼威切額袽袽額兪切

巴幫

碑伯額切額卑卑額伊切威逋逋威切卑額兪卑額兪切

葩滂

披拍額切額披披額伊切威鋪鋪威切披額兪披額兪切

拔並

陪白額切額皮皮額伊切威蒲蒲威切皮額兪皮額兪切

嘛明

眉陌額切額縻縻額伊切威模模威切縻額兪縻額兪切

夫斡非

額夫夫額切夫額伊夫額伊切非夫威切夫額兪夫額兪切

孚斡敷

額孚孚額切孚額伊孚伊額切霏孚威切孚額兪孚額兪切

符斡奉

額符符額切符額伊符伊額切肥扶威切符額兪符額兪切

斡微

額斡斡額切斡額伊斡額伊切微無威切無額兪無額兪切

匝精

額咨咨額切額賫賫額伊切欈租威切額苴苴額兪切

攃淸

額雌雌額切額妻妻額伊切翠粗威切額趨趨額兪切

雜從

額慈慈額切額齊齊額伊切萃䢐威切額苴伹額兪切

薩心

額思思額切額西西額伊切𨿽蘇威切額胥胥額兪切

薩濁邪額祠祠額切額席席額伊切隨俗威切額徐徐額兪切

查照

額責責額切額支支額伊切錐菹威切額諸諸額兪切

義穿

額策策額切額蚩蚩額伊切吹初威切額樞樞額兪切

楂牀

額咋咋額切額茌茌額伊切威雛雛威切額鉏鉏額兪切

沙審

額梀梀額切額施施額伊切衰疏威切額書書額兪切

沙濁禪厄時額厄時額切額時時額伊切誰蜀威切額殊殊額兪切

哈曉

黑訶額切額希希額伊切暉呼威切額虛虛額兪切

哈濁匣劾何額切額兮兮額伊切威胡胡威切兮額兪兮額兪切

阿影

亥厄額切伊額伊伊額切威烏威切額紆紆額兪切

阿濁諭額言言芌額切額移移額伊切惟塢威切額兪兪額兪切

拉來

勒拉額切額離離額伊切虆盧威切額閭閭額兪切

髟背日

額髟背髟背額切額髟而髵額伊切蕤如威切額如如額兪切

【按者韻闡微支微齊三韻規字等三十一音韻譜例屬撮口呼今皆讀作合口呼故並爲合口一譜開口齊齒規韻無字碑披眉入支韻齊齒呼收聲伊字陪字入韻合口呼收聲歪字然常言則皆作規韻開口呼祴刻等字本登韻入聲方言或讀作規韻字典合爲一譜】

第十一譜髙驕敖姑敖居四字收聲於敖麼敖烏敖兪四字

開口呼收聲敖字齊齒呼收聲麼字合口呼收聲敖烏字撮口呼收聲敖兪字

嘎見

髙嘎敖切驕基麼切敖姑姑敖烏切敖居居敖兪切

喀溪

尻喀敖切蹺溪麼切敖枯姑敖烏切敖區區敖兪切

噶羣

敖翗翗敖切喬奇麼切敖葵葵敖烏切敖渠渠敖兪切

阿迎疑

敖莪敖切堯疑麼切敖吾吾敖烏切敖魚魚敖兪切

答端

刀答敖切貂低麼切敖都都敖烏切低敖兪低敖兪切

塔透

滔塔敖切挑梯麼切敖王余王余敖烏切梯敖兪梯敖兪切

達定

桃達敖切條題麼切敖徒徒敖烏切題敖兪題敖兪切

納泥

猱納敖切嬈泥麼切敖奴奴敖烏切泥敖兪泥敖兪切

吒知

嘲吒敖切朝知麼切知敖烏知烏敖切敖豬豬敖兪切

侘徹

風刀侘敖切超絺麼切絺敖烏絺敖烏切敖攄攄敖兪切

茶澄

茶敖茶敖切潮池麼切池敖烏池敖烏切敖除除敖兪切

鴉尼娘

鐃拏敖切麼尼尼麼切尼敖烏尼敖烏切敖袽袽敖兪切

巴幫

包巴敖切標卑麼切敖逋逋敖烏切卑敖兪卑敖兪切

葩滂

泡葩敖切漂披麼切敖鋪鋪敖烏切披敖兪披敖兪切

拔並

袍拔敖切瓢皮麼切敖蒲蒲敖烏切皮敖兪皮敖兪切

嘛明

毛嘛敖切苗縻麼切敖模模敖烏切縻敖兪縻敖兪切

夫斡非

敖夫夫敖切麼夫夫麼切夫敖烏夫敖烏切夫敖兪夫敖兪切

孚斡敷

敖孚孚敖切麼孚孚麼切孚敖烏孚敖烏切孚敖兪孚敖兪切

符斡奉

敖符符敖切麼符符麼切符敖烏符敖烏切符敖兪符敖兪切

斡微

敖斡斡敖切麼斡斡麼切無敖烏無敖烏切無敖兪無敖兪切

匝精

遭咨敖切焦賫麼切敖租租敖烏切敖苴苴敖兪切

攃淸

操雌敖切蹺溪麼切敖枯姑敖烏切敖區區敖兪切

雜從

曹慈敖切樵齊麼切敖䢐䢐敖烏切敖伹伹敖兪切

薩心

騷思敖切蕭四麼切敖蘇蘇敖烏切敖胥胥敖兪切

薩濁邪敖祠祠敖切麼席席麼切敖俗俗敖烏切敖徐徐敖兪切

查照

瓜查敖切昭支麼切敖菹菹敖烏切敖諸諸敖兪切

義穿

鈔義敖切弨蚩麼切敖初初敖烏切敖樞樞敖兪切

楂牀

巢楂敖切麼茌茌麼切敖雛雛敖烏切敖鉏鉏敖兪切

沙審

梢沙敖切燒施麼切敖疏疏敖烏切敖書書敖兪切

沙濁禪敖時時敖切韶時麼切敖蜀蜀敖烏切敖殊殊敖兪切

哈曉

蒿哈敖切枵希麼切敖呼呼敖烏切敖虛虛敖兪切

哈濁匣豪哈敖切淆兮麼切敖胡胡敖烏切敖兮兮敖兪切

阿影

鏖阿敖切麼伊麼切敖烏敖烏烏切敖紆紆敖兪切

阿濁諭敖言言芌敖切遙移麼切敖塢塢敖烏切敖兪兪敖兪切

拉來

勞拉敖切聊離麼切敖虛虛敖烏切敖閭閭敖兪切

髟背日

敖髟背髟背敖切饒髵麼切敖如如敖烏切敖如如敖兪切

【按髙驕姑敖居敖四呼筦蕭肴豪三韻豪韻開口呼蕭韻屬齊齒呼肴韻或與豪近或與蕭近合口撮口二呼無字皆用二合】

第十二譜鉤鳩歐姑歐居四呼收聲於歐由歐烏歐兪四字

開口呼收聲歐字齊齒呼收聲由字合口呼收聲歐烏字撮口呼收聲歐兪字

嘎見

該歌歐切鳩基由切姑歐姑歐烏切居歐居歐兪切

喀溪

摳珂歐切蚯溪由切歐枯枯歐烏切歐區區歐兪切

噶羣

歐翗翗歐切求奇由切歐葵葵歐烏切歐渠渠歐兪切

阿迎疑

齵莪歐切牛疑由切歐吾吾歐烏切歐魚魚歐兪切

答端

兜多歐切由低低由切歐都都歐烏切低歐兪低歐兪切

塔透

偸侘歐切由梯梯由切歐王余王余歐烏切梯歐兪梯歐兪切

達定

頭駝歐切由題題由切歐徒徒歐烏切題歐兪題歐兪切

納泥

羺那歐切由泥泥由切歐奴奴歐烏切泥歐兪泥歐兪切

吒知

吒歐口歐切輈知由切知歐烏知歐烏切歐豬豬歐兪切

侘徹

歐侘侘歐切抽絺由切絺歐烏絺歐烏切歐攄攄歐兪切

茶澄

歐茶茶歐切儔池由切池歐烏池歐烏切歐除除歐兪切

鴉尼娘

歐拏拏歐切狃尼由切尼歐烏泥歐烏切歐袽袽歐兪切

巴幫

保伯歐切彪卑由切歐逋逋歐烏切卑歐兪卑歐兪切

葩滂

剖拍歐切由披披由切歐鋪鋪歐烏切披歐兪披歐兪切

拔並

裒白歐切滮皮由切歐蒲蒲歐烏切皮歐兪居歐兪切

嘛明

謀陌歐切繆縻由切歐模模歐烏切歐縻縻歐兪切

夫斡非

歐夫夫歐切不夫由切夫歐烏夫歐烏切夫歐兪夫歐兪切

孚斡敷

歐孚孚歐切紑孚由切孚歐烏孚歐烏切孚歐兪孚歐兪切

符斡奉

歐符符歐切浮符由切符歐烏符歐烏切符歐兪符歐兪切

斡微

歐斡斡歐切由斡斡由切無歐烏無歐烏切無歐兪無歐兪切

匝精

諏作歐切啾齋由切租歐租歐烏切歐苴苴歐兪切

攃淸

言崔蹉歐切秋妻由切歐粗粗歐烏切趨歐趨歐兪切

雜從

聚醝歐切酋齊由切歐䢐䢐歐烏切歐伹伹歐兪切

薩心

涑娑歐切修西由切歐蘇蘇歐烏切胥歐胥歐兪切

薩濁邪歐祠厄祠歐切囚席由切歐俗俗歐烏切歐徐徐歐兪切

查照

鄒支歐切周支由切歐菹菹歐烏切歐諸諸歐兪切

義穿

搊蚩歐切犨蚩由切歐初初歐烏切歐樞樞歐兪切

楂牀

愁茌歐切由茌茌由切歐雛雛歐烏切歐鉏鉏歐兪切

沙審

搜施歐切收施由切歐疏疏歐烏切歐書書歐兪切

沙濁禪歐時時歐切讎時由切歐蜀蜀歐烏切歐殊殊歐兪切

哈曉

齁訶歐切休希由切歐呼呼歐烏切歐虛虛歐兪切

哈濁匣侯何歐切由兮兮由切歐胡胡歐烏切兮歐兪兮歐兪切

阿影

歐厄歐切優伊由切歐烏歐烏烏切歐紆紆歐兪切

阿濁諭歐言言芌歐切由移由切歐塢塢歐烏切歐兪歐兪兪切

拉來

婁羅歐切畱離由切盧歐盧歐烏切閭歐閭歐兪切

髟背日

歐髟背髟背歐切柔髵由切如歐烏如歐烏切歐如如歐兪切

【按鉤鳩姑歐居歐四呼皆尢韻鉤屬開口呼鳩屬齊齒呼合口撮口二呼無字皆用二合】

皇朝通誌卷十六

●皇朝通誌卷十七

七音略四

○七音略四

康熙字典

音韻闡微

叶韻彚輯

音韻述微

古音表

唐韻正

音論

易音

詩本音

古今通韻

唐韻考

古韻標準

△康熙字典

聖祖仁皇帝禦制序曰古文篆隸隨世遞變至漢許氏始有說文然重義而略於音故世謂漢儒識文字而不識子母江左之儒識四聲而不識七音七音之傳肇自西域以三十六字爲母從爲四聲橫爲七音而後天下之聲總於是焉嘗考管子之書所載五方之民其聲之淸濁髙下各象其川原泉壤淺深廣狹而生故於五音必有所偏得則能全備七音者鮮矣此歷代相傳取音者所以不能較若畫一也

又曰經傳至博音義繁賾據一人之見守一家之說未必能會通罔缺也爰命儒臣悉取舊藉次第排纂切音解義一本說文玉篇兼用廣韻集韻韻會正韻其餘字書一音一義之可采者靡有遺逸至諸書引證未備者則自經史百子以及漢晉唐未元明以來詩人文士所述莫不旁羅博證使有依據然後古今形體之辧方言聲气之殊部分班列開卷了然無一義之不詳一音之不備矣

九音

十二攝

等韻切音

九音

見溪羣疑【牙音】

端透定泥【舌頭音】

知徹澄娘【舌上音】

幫滂並明【重唇音】

非敷奉微【輕唇音】

精淸從心邪【齒頭音】

照穿牀審禪【正齒音】影曉諭匣【喉音】

來日【半舌半齒音】

十二攝

迦

結

岡

庚

祴

髙

該

傀

根

幹

鉤

歌

等韻切音

果假【二攝】

梗曾通【三攝】

止蟹遇【三攝】

山咸【二攝】

深臻【二攝】

江宕【二攝】

效【一攝】

流【一攝】

﹝臣﹞等謹按天地之元音發於人聲人聲之象形寄於點畫前聖作書江從工河從可霜從相■﹝雨上彗下﹞從彗卽韻之萌芽古人命物日者實月者缺水者準【準古音之水切】火者毀【火古音虎偉切】亦韻之寄寓自古韻失傳正字通率用音和而於字母淵源茫然未解以致幫滂莫辧曉匣不分貽誤後學爲害匪淺我聖祖仁皇帝以字學並切要特命纂集字典一書所用翻切悉依唐韻廣韻集韻韻會正韻爲主同則合見異則分載其或此數書中所無則參以玉篇類篇五音集韻等書又或韻書所無而經傳史漢老莊諸書音釋所有者亦行采入如字有兼數音則先詳正音次列轉音再次列以葉音或某字通及某字同者無不臚陳訓義辧析微芒集古今切韻之大成合天地中和之元气後之言音切者莫能出乎範圍已

△音韻闡微

世宗憲皇帝禦制序曰聲音之道微矣天地有自然之聲人聲有自然之節古之聖人得其節之自然者而爲之依永和聲至於八音諧而神人和胥是道也文字之作無不講求音韻顧南北異其風土古今殊其轉變喉舌唇齒淸濁輕重之分辧在毫釐動多訛舛樊然淆混不可究極自西域梵僧定字母爲三十六分五音以總天下之聲而翻切之學興儒者司馬光鄭樵皆宗之其法有音和類隔互用借聲類例不一後人苦其委曲繁重難以驟曉往往以類隔互用之切攺從音和而終莫能得其原也我聖祖仁皇帝亶聰首出天地萬物之奧律曆象數之祕靡不心解神會洞徹本原以國書合聲之法出於自然足以盡括漢文翻切之要妙也又曰唐僧守溫以牙舌唇齒喉定三十六字母括天下之音然尙有音和類隔互用借聲設例繁難得音非易聖祖仁皇帝欽定音韻闡微依國書合聲之法上一字取能生本音下一字取能收本韻二字合讀便得本音簡易精妙爲從來翻切家所莫及

十二字頭對音

歌麻支微齊魚虞【收本字喉音】

阿額伊一部對

佳灰與支微齊【同收聲衣字】

愛【額衣伊衣】一部對

蕭肴豪尢與魚虞【同收聲烏字】

傲歐優一部對

東冬江陽庚靑蒸【收鼻音】

昂鞥英一部對

眞文元寒刪先【收舌齒音】

安恩音一部對

侵覃鹽咸【收唇音】

穆字收聲對

屋沃覺藥陌錫職【收鼻音】

克字收聲對

質物月曷黠屑【收聲舌齒】

特字收聲對

緝合葉洽【收唇音】

補字收聲對

十二字頭之收聲於勒於斯於哷者其音爲漢文所無則不對

古文部分隨韻異音

江韻音【古與東冬近今與陽近】

殷韻音【唐與眞同用宋後與文同用】

古今部分隨母異音

知徹澄【古音與端透定相近今音與照穿牀相近】

泥娘非敷【古音異讀今音同讀】

南北部分隨母異音

疑微諭【南音各異北音相同】

合聲切音

公【舊古紅切今姑切】巾【舊居銀切今基因切】牽【舊苦堅切今欺煙切】

蕭【舊蘇雕切今西腰切】

同母異韻翻切但換下一字音

公【姑翁切】歸【姑威切】關【姑彎切】光【姑汪切】

巾【基因切】堅【基煙切驕【基腰切】鳩【基優切】

同韻異母翻切但換上一字音

堅【基煙切】牽【欺煙切】天【梯煙切】邊【卑煙切】

虔【奇延切】纏【池延切】綿【彌延切】錢【齊延切】

﹝臣﹞等謹按禦制音韻闡微一書平上去各分六部而入分三部皆與國書十二字頭之部分相對韻中同音之字每音第一字注明其音將舊翻切列於前所擬合聲切列於後其有系以今用二字者因本母本呼於支微魚虞數韻中無字者則借仄聲或別部之字以代之但開齊合撮之類不使相淆遇本韻影諭二母無字者則借本韻旁近之字以代之於淸母濁母之分不使或紊其取音比舊稍近也有再借鄰韻影諭二母中字以協其聲者則系以協用二字有𨿽借鄰韻並非影諭二母中字其聲爲近而亦不甚協者則系以借用二字蓋漢文有音無字者多

又支微魚虞數韻並各韻影諭二母皆單音之字不能合聲欲得正音必婉轉以求其相近至於按韻分音在於字母三十六母內有一十三母重列者故縱分二十三行橫分四等平上去入以聲相符唇喉齒舌以類相從凡經史韻書中有音有字者皆足以包之各省風土之殊古今音韻之變亦有以界之聖人之所以和順於道徳而理於義豈僅爲漢文審音之樞要哉

△叶韻彚輯

皇上禦制叶韻彚輯序曰叶韻非古也而卽古也有今韻而後有叶韻叶韻者以古韻而協之於今故曰非古然以今視之則用葉以合異以古視之則非葉而本同故曰卽古

又曰三代而上言律呂言諧聲言書名其於音韻當必審淸濁別唇齒喉舌有一定之部分勒之簡策與律度量衡象魏之法同爲當世所遵守而惜其世遠而不傳也好古之士欲忖而求之其道無由宋吳棫本易詩史漢諸書爲韻補子朱子嘗取以釋毛詩楚辭明楊愼廣之爲古音號稱淵博及証之羣籍其疏略不備者則已多矣因於幾暇指授儒臣博考經史諸子以及唐宋大家之文所用古韻舉而列之疏其所出次於今韻之後臨文索句就考焉可以懷見聞可以益思致

諧聲不拘字義如詩以不知徳行【葉】何用不臧【是用去聲敬韻之行作杭音與陽韻行列之行迥別】

四聲通用而律以今韻必變音以葉如喜起南風行路蔓艸皆是

彼此互葉如周易艮其限危燻心也艮其身止諸躬也【或讀心爲思容切以葉躬或讀躬爲姑宏切以葉心】

毛詩其命匪諶鮮克有終【或讀諶爲市隆切以葉終或讀終爲諸深切以葉諶】一字兩葉如毛詩於嗟乎騶虞【一讀虞爲牛加切以葉葭■﹝豕巳﹞一讀虞爲五紅切以葉蓬豵】

﹝臣﹞等謹按欽定叶韻彚輯用吳棫韻補例專論葉音但廣韻集韻等書字數多於今韻遠甚如一東內有蟊窽眾梵等字江韻牕降等字集韻亦直列東韻內此等旣系本韻則無待於通更不必列爲轉葉是書悉以佩文詩韻爲斷凡屬佩文詩韻所不收者總次於轉葉之列入聲緝合葉洽四韻本通必須轉讀始葉惟洽部並入業韻一部遂覺音韻聱牙有礙通轉按廣韻以二十六緝二十七合二十八盍二十九葉三十帖三十一洽三十二狎三十三業【乏同用】三十四乏爲序集韻及禮部韻略皆以二十九葉【韻略與帖業通】三十帖三十一業三十二洽【韻略與狎乏通】三十三狎三十四乏爲序至韻會依平水韻並通用之韻乃以十四緝十五合十六葉十七洽爲序而業與帖同並叶韻佩文詩韻亦依廣韻序次並業於洽是書本集韻韻略及韻會通並次第將洽韻中業韻一部提入緝叶韻內以便轉通更覺界限截然其餘攺正舊本小誤者如晨風之詩云未見君子憂心靡樂吳棫韻補櫟字葉藥韻注乃引作旣見君子云何不樂邵長蘅古今韻略亦然韻補境字葉敬韻注引三國誌楊戲季漢輔臣贊以魏文長爲李正方端字葉陽韻注又以李正方爲秦子敕之類有刪去舊本大誤者如漢郊祀歌云精建日月星辰度理陰陽五行周而復始本是四言四句兩用紙韻邵長蘅韻略乃引作六言兩句云精建日月星辰度理陰陽五行而增注於眞先叶韻內行字之下陳琳大暑賦雲气變志遷韻補讀遷爲雌人切以葉眞文韻而書遷作隸體■字邵長蘅誤認作興遂攺陳賦爲气變志興而增一興字作雌人切以葉眞文韻甚至於巧字葉有韻注引司馬遷傳亦書作司馬興之類有似誤而疑有別本姑仍其舊者如仲長統詩請用從火與遊心海左叶韻補乃作請用從大而以大字葉哿韻太元出險登邱莫之伐也與道不得也叶韻補乃作莫之代也而以代字葉職韻史記滑稽傳漆城蕩蕩楊愼轉注古音略乃作漆城光光而以光字葉深韻劉向九嘆捐林薄而菀死本與上文美夷爲韻夷讀爲雉轉注古音略乃引作菀菀而以菀字葉下文赴淵隱山之類其於轉葉之韻必引韻語或古書正文先懦音讀爲證通葉之例彼此不能一律原本舊聞以爲引證俾讀者於通韻自可類推於叶韻亦無嫌闕略酌古準今昭然明備一洗從來通葉支離之說於數百年講古韻者誠爲獨酌其中矣

△音韻述微

皇上禦制序曰國書以阿字爲首梵經亦謂阿字能括天下之音其生生之序出於自然今以人之始生証之𨿽各國各地殊語至其孫啼音皆出於阿則阿字之爲諸方聲韻之源綜其異而得其同從可知矣字母旣源出西域則國書之阿字實會通梵華字母之樞紐以立義所以得天地之元聲不獨梵音藉國書而明卽華音之字母亦因國書而兪明也

又曰從來韻書主音字書主義二者不能兼賅而審音與分韻又歧而爲兩夫輕重淸濁音也平上去入韻也韻顯而易明音微而難察詩賦家所用惟韻可不必審音至詩餘詞曲則兼辧音而於平上去韻轉得通用此唐宋及今音韻之大略也是書翻切悉遵關微凡古今音韻之奧華梵會歸之故以國書爲樞紐無不一以貫之而於古人韻書義訓未詳者則加推廣發明焉其訓釋古無今有者量加增訂期於字義明而字音悉協四聲準而等韻貫通皆卽皇祖宣暢中聲嘉惠藝木之意纘述而引伸之

元音

阿【烏椏切】

﹝臣﹞等謹按阿字古讀若娿而開口呼之卽爲本音其音在■﹝日侯﹞而淸乃天地之中聲古來韻書未有拈出者國書字母以此爲首與歌韻屋韻義並異考古音麻韻中字皆與魚虞相從如■﹝木荼﹞【木作茶】與虞韻之荼各自爲音蒩柤並收虞韻■﹝齒虘﹞又收語韻等類自字母入中國始有麻韻一呼遂不能不增此一韻聖天子聲律身度於繩武之中寓考文之治眞萬世音學之極也

△古音表

﹝臣﹞等謹按古音表二卷國朝顧炎武撰音學五書之一也其書凡分十部以東冬鍾江爲第一支脂之微齊佳皆灰咍爲第二魚虞模侯爲第三眞諄臻文殷元魂痕寒桓刪山先仙爲第四蕭宵肴豪幽爲第五歌戈麻爲第六陽唐爲第七耕淸靑爲第八蒸登爲第九侵覃談鹽添咸銜凡爲第十皆以平聲爲部首而三聲隨之其移入之字與割並之部卽附見其中考以古法多相脗合惟入聲割裂分配其說甚辧而論者終不能無異議焉

△唐韻正

﹝臣﹞等謹按唐韻正二十卷亦卽顧炎武所撰音學五書中之一也是編大旨凡韻中之字其有今音與古音同者卽不復注其不同者乃韻補相傳之誤則注云古音某並引經傳之文以正之其一韻皆同而中有數字之誤則止就數字注之一東是也一韻皆誤則每字注之四江是也同者半不同者半則同者注其略不同者注其詳且明其本二韻而誤並爲一五支是也一韻皆同無誤則不注二冬三鍾是也餘如此例其考訂頗精審亦足以有裨於音學也

△音論

﹝臣﹞等謹按五方之音有遲疾輕重之不同淮南子雲輕土多利重土多遲淸水音小濁水音大陸法言切韻序曰吳楚則時傷輕淺燕趙則多傷重濁秦隴則去聲爲入梁益則平聲似去約而言之一人之身而出詞吐气先後之閒已有不能齊者其重其疾則爲入爲去其輕其遲則爲平遲之又久則一字而爲二字茨爲蒺藜推爲終葵是也故注家多有疾言徐言之解而劉勰文心雕龍謂疾呼中宮徐呼中徵人一字而可以疾呼徐呼此一字兩音三音之所由昉也國朝顧炎武著音論三卷亦音學五書之一上卷三篇一古曰音今曰韻二韻書之始三唐宋韻譜異同中卷六篇一古人韻緩不煩攺字二古詩無葉音三四聲之始四古人四聲一貫五入爲閏聲六近代入聲之誤下卷分六篇一六書轉注之解二先儒兩聲各義之說不盡然三反切之始四南北朝反語五反切之名六讀若共十五篇皆引據古人之說以相證驗中惟所論入聲變亂舊法未爲甚確餘皆源源本本足以訂俗學之訛蓋五書之綱領也

△易音

﹝臣﹞等謹按是書亦顧炎武所著音學五書之一炎武嘗考正三代以上之音注易爲易音三卷蓋卽周易以求古音上卷爲彖辭爻辭中卷爲彖傳象傳下卷爲系辭文言說卦其音往往與詩不同又或往往不韻故炎武所注凡與詩音不同者皆以書多用音和以便人之玩誦𨿽夏商之易不傳於世然意其不始於文王也易彖文王所作其用音止此必欲連比象占牽合上下以就其音則聖人

△詩本音

﹝臣﹞等謹按是書亦顧炎武所著音學五書之一炎武嘗自述曰三百五篇古人之音書魏晉而降去古日遠至宋周顒梁沈約始有四聲之譜然秦漢之文其音已漸戾於古至東京益甚休文作譜不能上據雅南旁摭騷子以成不刊之典而僅按班張以下諸人之賦曹劉以下諸人之詩所用之音撰爲定本於是今音行而古音亡爲音學之一變其所著詩本音十卷大抵主陳第詩無葉音之說卽本經所用之音互相參考證以他書明古音原作是讀非由遷就故曰本音第有求之太過反生葛藤如一章平上去入各用韻或兩部相近之音各用韻率謂通爲一韻恐亦非古人之意

△古今通韻

﹝臣﹞等謹按古今通韻國朝毛奇齡撰韻中字槪本禮部韻亦有禮部韻所無而增以廣韻字者如同增桐公增蚣崇增饛通增■﹝艸逋﹞之類有今本禮部韻所無而仍增以舊禮部諸韻字者如風之沨翁之螉籠之蘢崇之娀之類隨音收入不注出處惟夢字眾字類在去送韻皆舊禮部所無而禮韻續降與毛晃禮部韻增入之者在唐律旣未嘗用而古韻又三聲通轉竟從刪例至韻中有數音者各以一字領之如東韻中有東同終虫等音而以東字爲凍蝀之道同字爲桐童之首所謂領音亦謂音紐今有刪去韻名及音紐者如灰韻咍字東韻■﹝山凶﹞字之類並補之東部舊三十四紐毛晃禮部韻增一濃紐按濃字本屬鍾部唐律𨿽有押入東部者要是偶然惟宗農二紐在唐人東韻甚多故有疑是東部字者然三唐出韻詩比比皆有觀平聲三十韻盡然豈必偶刪此二字耶若中終皆照母風丰皆非母公宮皆見母自可並紐而隋陸法言作切韻時早已分列其中有禮部攺紐與舊本互異仍依禮部本爲主音紐下原有翻切昔人謂切韻以翻切得名者是也若五音集韻每部首皆加切音竟稱徳紅東第一都宗冬第二未免過當考舊韻有懸頭字如棍杷之枇徘徊之徘有截腳字如■﹝彳東﹞之爲行徑之爲走有兩形字如戎之古爲■﹝戈外甲內﹞悤之俗爲忩有兩音字如侗列同音又列通音潀列終音又列叢音有希見字如東之有■﹝忄仝﹞支之有■﹝也文﹞有轉見字如夢之列蒙頌之列容是書皆不錄而於兩音之字如玆有龜玆奇有數奇音義並殊仍爲各出兩形之字如同一筒字而有吹筩有邸筒同一同字而有鄭同有盧仝則亦擇其出處稍異者兩存之以備用者之采擇至於本字有義如同爲酒尊通爲樂器之類皆節錄以爲通押之用其它宋米元章謂韻有五聲沈隱侯求宮商而不得於是分平聲爲二徐景安著樂書直曰宮爲上平商爲下平角爲入徵爲上羽爲去卽本晉呂靜五音之說然而五音集韻分卷又有中平未知中屬何音程元初律古曲韻通云下平者以其聲气從咢上出下平者以其聲气從舌上出按咢與舌爲商角之分與上下平聲諸部相校殊爲不合至舉要所載七音韻鑑上平以東爲首山爲末謂日出於東而沒於山下平以先爲首凡爲末謂先輩傳於後輩一切影響不經之說槪置弗道其作書大旨在排斥顧炎武音學五書而參取諸家搜采極博可與炎武之書並資考證

△唐韻考

﹝臣﹞等謹按國朝紀容舒作唐韻考一書據徐鉉校定說文本所載翻切以存唐韻之梗槪自隋陸法言撰切韻唐天寶中孫愐增定其書名曰唐韻後宋陳彭年等重修廣韻丁度等又作禮部韻略爲一代場屋程序而孫氏之書遂微考古韻者謂廣韻之二百六部卽陸法言所定部分之舊然魏了翁已疑其前後參差今據夏竦古文四聲韻所列部分與廣韻小異則二百六部未可信爲法言之舊本也容舒以徐鉉於雍熙三年校定說文在大中祥符重修廣韻以前所用翻切一從唐韻見於鉉等進書表乃取說文所載唐韻翻切排比分析各歸其類其部分則仍廣韻之舊所收之字有唐韻收而廣韻不收者如東部詷字■﹝曰上見下﹞字■﹝忄共﹞字之類是也有唐韻在此部而廣韻在彼部者如賨字廣韻作藏宗切在冬部唐韻作䢐紅切則在東部瓏字廣韻作盧紅切在冬部唐韻作力鍾切則在鍾部之類是也其餘參互離合時有異同比核精審議論俱有根據將使人由廣韻以證唐韻由唐韻以考古音則音聲遞變之故可得其大要焉

△古韻標準

﹝臣﹞等謹按國朝江永撰古韻標準一書平上去三聲分十二部入聲分八部每部首先列韻目一韻歧分兩部者曰分某韻韻本不通而有字當入此部者曰別收某韻四聲異者曰別收某聲某韻大率本顧炎武采明陳第毛詩古音考屈宋古音義謂古無葉音之說詩之韻卽是本音此說始於焦竑陳氏闡明之焦氏爲之序其書列五百字以詩爲本證他書爲旁證是編卽從此例以詩爲主經傳騷子爲證詩未用而古今韻異者采他書附益之於陳氏說之善者則多采錄有舛誤處亦閒摘一二其於古韻無書則借今韻離合以求古音今韻有隋唐相傳二百六部之韻顧炎武所著音學五書悉以唐韻爲準是編本之而於音變源流及詩外之字亦多采顧說第顧氏詩本音欲攺正舊葉之誤而有求之太過反生葛藤如一章平上去入各用韻或兩部相近之音各用韻率謂通爲一韻恐非古人之意小戎二章以合軜邑葉驂以念字葉合軜邑尢失之甚者不得不爲辧正若朱子取吳棫韻補釋詩以便學者誦讀如桃之夭夭灼灼其華之子於歸宜其室家晝爾於茅宵爾索綯其桐其椅其實離離豈弟君子莫不令儀此類今音可讀卽不復加葉音其意在辧古音凡吳氏之葉音集傳從之而不安者亦行攺正審其流變晰其是非自詡識斷精審此外尙有四聲切韻表細區今韻歸之字元音等及詩韻舉例一卷均有功於音學者

皇朝通誌卷十七《淸朝通誌》天文略凡六卷﹝018～023﹞／一百二十六卷﹝淸﹞髙宗敕撰

●皇朝通誌卷十八

天文略一

○天文略一

﹝臣﹞等謹案易曰似以觀乎天文日月星辰之麗乎上天之文也聖人觀之察之欽若敬授以前民用三代以前尙己漢晉而還觀象者言徵應推步者失實測史家分天文律書爲二門司馬遷天官書僅載垣宮列宿吳太史令陳卓引巫鹹甘石之書增益其數後之言天者咸奉以爲標準焉鄭樵著天文略屏去誕妄之言祇錄隋丹元子步天歌取其句中有圖言下見象使人仰觀焉而卽得其論卓矣然不言推步而仍涉禨祥休咎則未免自相矛盾夫觀象體也推步用也體用不偏廢斯聖人欲若敬授之本旨洪惟聖祖仁皇帝亶聰作後學貫天人考驗西法最善俾專司時憲時監官南懷仁等畢智竭能創制儀器最稱精密我皇上敬天勤民事惟法祖申命監臣釐正璣衡以期脗合於是恆星增減較舊測而加詳參宿後先攺距星而順序凡玆垂象訂自宸謨休乎哉

聖代之新規直協虞廷之遺意也閒考西法之善理奇而正者數事一曰天圓而地亦圓如卵裏黃與渾天之說合一曰天有九重最遠則恆星天次土次木次火次金水次曰最近者爲月天其外則宗動天與楚詞之說合一曰惟宗動天行有常度恆星天亦右行此卽歷代歲差之說一曰日月五星各有天行皆有輪如珠逐盤所以有盈縮遲疾一日月與五星有本輪以從天有次輪以法日蓋日尊天月五星尊天又尊日也一曰金水與日同天其兩輪包日故不與日相距一曰月有倍離五星一合日而遲疾一周月一合日而遲疾再周五星之小輪跨本輪之內外月之小輪切本輪之邊其法皆以實測而得至於南極之紀星座天漢之周尾宮爲中國所未見者西人皆於浮海測之此其事初若創見然或符於古經或軌於自然之理洵乎確實而不可易有非唐一行郭守敬之所能企及耳今據欽定考成協紀諸書纂述天文約分十目曰兩儀曰恆星曰天漢其經也曰日月曰五星曰月五星淩犯曰中星曰北極髙度其緯也曰儀象曰弧綫其器與法也爲書凡六卷於鄭志之外補所闕遺廣所未及溯觀象之端倪賅推步之體要世之學者有以知聖朝憲天立政察紀明時昭昭乎有目之能窺無微而不顯又豈步天歌之句圖言象所可同日語耶若夫測纂細微至詳且密具有成書玆撮其大略俾言天者毋涉空詮云爾

兩儀

天象

地體

黃道赤道

經緯度

恆星

△兩儀

﹝臣﹞等謹案西法謂地居天中其體渾圖與天度相應卽渾天家卵黃之說人居其中各隨所在皆戴天而履地居赤道北者北極見南極隱居赤道南者南極見北極隱近極則見極髙遠極則見極低東方日中西方夜半南方日中北方夜半周天三百六十度日月星辰旋繞其間而人目力所極適與地平止一百八十度昔人局於地平測算而不知地如卵圓故多疏舛今首列兩儀以爲恆星七曜運行之準而西法之與前代迥殊於斯具見

△天象

虞書堯典曰欽若昊天歷象日月星辰是謂天問曰圜則九重孰營度之後世專家謂天有十二重非天實有如許重數蓋言日月星辰運轉於天各有所行之道卽楚詞所謂圜也欲明諸圜之理必詳諸圜之動欲考諸圜之動必以至靜不動者準之然後得其盈縮蓋天道靜專者也天行動直者也至靜者自有一天與地相爲表裏故羣動者運於其間而不息若無至靜者以驗至動則聖人亦無所成其能矣人恆在地面測天而七政之行無不可得者正爲以靜驗動故也十二重天最外者爲至靜不動次爲宗動南北極赤道所甲分也次爲南北歲差次爲東西歲差此二重天其動甚微專家姑置之而不論焉次爲三垣二十八宿經星行焉次爲塡星所行次爲歲星所行次爲熒惑所行次則太陽所行黃道是也次爲太白所行次爲星辰所行最內者則太陰所行白道是也要以去地之遠近而爲諸天之內外然所以知去地之遠近者則又從諸曜之掩食及行度之遲疾而得之蓋凡爲所掩食者必在上而掩之食之者必在下月體能蔽日光而日爲之食是日遠月近之徵也月能掩食五星而月與五星又能掩食恆星是五星髙於月而卑於恆星也五星又能互相掩食是五星各有遠近也又宗動天以渾灝之气挈諸天左旋其行甚速故近宗動天者左旋速而右移之度遲漸遠宗動天則左旋較遲而右移之度轉速今右移之度惟恆星最遲土木次之火又次之日金水較速而月最速是又以次而近之徵也是故恆星與宗動相較而歲差生焉太陽與恆星相會而歲實生焉黃道與赤道出入而節气生焉太陽與太陰循環而朔望盈虛生焉黃道與白道交錯而薄蝕生焉五星與太陽離合而遲疾順逆生焉地心與諸圜心之不同而盈縮生焉歷代專家多方測量立法布算積久愈詳己得其大體其間或有毫芒之差諸說不無同異者蓋因儀器仰測穹蒼失之纎微年久則著𨿽有聖人莫能預定惟立窮源竟委之法隨時實測取其精密附近之數折中用之每數十年而一修正斯爲治歷之通術而古聖欽若之道庶可復於今日矣

△地體

欲明天道之流行先達地球之圓體日月星辰每日出入地平一次而天下大地必非同時出入居東方者先見居西方者後見東西相距萬八千里則東方人見日爲午正者西方人見日爲卯正也周天三百六十度每度當地上二百里是故推驗大地經緯度分皆與天應測緯度者用午正日晷或測南北二極測經度則必於月蝕取之蓋月蝕與日蝕異日之食限分數隨地不同月之食限分數天下皆同但入限有晝夜人有見不見耳此處食甚於子者處其東三十度必食甚於醜處其西三十度必食甚於亥是故相去九十度則此見食於子而彼見食於酉相去百八十度則此見食於子而彼當食於午𨿽食而不可見矣

△黃道赤道

天包地外圜轉不息南北兩極爲運行之樞紐地居天中體圓而靜人環地面以居隨其所至適見天體之半中華之地面近北故北極常現南極常隱平分兩極之中橫帶天腰者爲赤道赤道距天頂之度卽北極出地之度也赤道以北爲內爲陰以南爲外爲陽鈄交赤道而半出其南半出其北者爲黃道乃太陽一歲所躔之軌迹也黃赤道相交之兩界爲春秋分距赤道南二十三度半爲冬至距赤道北二十三度半爲夏至七政所行之道紛然不齊惟將黃赤二道以爲推測之太蓋太陽循黃道東行而出入於赤道之南北太陰與五星各循本道東行而又出入於黃道之南北故黃赤二道之位定則晝夜永短寒暑進退以及晦朔弦望薄蝕朏朒皆從此可稽矣

△經緯度

恆星七政各有經緯度蓋天周弧綫縱橫交加卽如布帛之經緯然以東西爲經南北爲緯然有在天之經緯有隨地之經緯在天則爲赤道爲黃道隨地則爲地平赤道均分三百六十度平分之爲半周各一百八十度四分之爲象限各九十度六分之爲紀限各六十度十二分之爲宮爲時各三十度是爲赤經從經度出弧綫與赤道十字相交各引長之會於南北極皆成全圖亦分爲三百六十度兩極相距各一百八十度兩極距赤道俱九十度是爲赤緯依緯度作圜與赤道平行各距等圜此圜大小不一距赤道近則大距赤道遠則小其度亦三百六十俱與赤道之度相應也赤道之用有動有靜動者隨天左旋與黃道相交日躔之南北於是乎限靜者太虛之位亙古不移晝夜之時刻於是乎紀焉黃道之宮度並如赤道其與赤道相交之兩點爲春秋分相距皆半周平分兩交之中爲冬夏至距兩交各一象限六分象限爲節气各十五度是爲黃經從經度出弧綫與黃道十字相交各引長之周於天體卽成全圜其各圜相湊之處不在赤道之南北兩極而別有其樞心是爲黃極黃極之距赤極卽兩道相距之度其距黃道亦皆九十度是爲黃緯而月與五星出入黃道之南北者悉於是而辧焉故凡南北圜過赤道極者必與赤道成直角而不能與黃道成直角其過黃道極者必與黃道成直角而不能與赤道成直角惟過黃赤兩極之圜其過黃赤道也必當冬夏二至之度所以並成直角名爲極至交圜又若赤道度爲主而以黃道度準之則互形大小何也渾圓之體當腰之度最寬漸近兩端則漸狹【距等圈之度也】二至時黃道以腰度當赤道距等圈之度故黃道一度當赤道一度有餘二分時兩道𨿽皆腰度然赤道平而黃道斜故黃道一度當赤道一度不足也此所謂同升之差而七政升降之斜正伏見之先後皆由是而推焉至於地平經緯則以各人所居之天頂爲極蓋人所居之地不同故天頂各異而經緯從而變焉地在天中體圓而小隨人所立凡目力所極適得大圓之一半則地𨿽圓而與平體無異故謂之地平乃諸曜出沒之界晝夜晦明之交也地平亦分三百六十度四分之爲四方【子午卯酉】各相距九十度二十四刀之爲二十四向各十五度是爲地平經從經度出弧綫上會於天頂並皆九十度【從地平下至天頂之衡亦九十度】是爲地平緯又名髙弧髙弧從地平正午上會天頂者其全圜必過赤道南北南極名爲子午圈乃諸曜出入地平適中之界而北極之髙下晷影之長短中星之推移皆由是而測焉是故經緯相求黃赤互變因黃赤而求地平或因地平而求黃赤乃專家之要務推測之所準也

﹝臣﹞等謹案天文之有黃赤經緯由宗動天而分爲恆星七曜之所轉旋因列於天象地體之後又古法以日行命天周爲三百六十五度四分度之一然爲畸零之度而不能合於日行西法與回回同以周天爲整度就三百六十爲起數之宗經緯通爲一法賅括萬殊斜側縱橫周通環應得以整禦零爲法倍易可謂最善者矣

△恆星

恆星總紀

紫微垣

太微垣

天市垣

恆星總紀

恆星卽經星也以其有常不易故名經星【史記天官書紫宮房心權衡咸池虛危列宿部星此天之五宮坐位也爲經不移徒大小有差闊狹有常】經星又各有經緯度故別之曰恆星其星官名數古今不同漢書天文志經星常宿中名官凡百一十八名積數七百八十三星晉志載吳太史令陳卓始列甘石巫咸三家星官著於圖錄凡二百八十三官一千四百六十四星今皆不見原本隋丹元子步天歌與陳卓數合後此言天官者皆以步天歌爲準康熙十三年監臣南懷仁修儀象志星名與古同者總二百五十九座一千一百二十九星比步天歌少二十四座三百三十五星又於有名常數之外增五百九十七星又多近南極星二十三座一百五十星近年以來累加測驗星官度數儀象志尙多未合又星之次第多不順序亦宜釐正於是逐星測量推其度數觀其形象序其次第著之於圖計三垣二十八宿星名與古同者總二百七十七座一千三百一十九星比儀象志多十八座一百九十星與步天歌爲近其尢與古合者二十八宿次捨自古皆觜宿在前參宿在後其以何星作距古無明文唐書云古以參右肩爲距失之太遠文獻通考載宋兩朝天文志云觜三星距西南星參十星距中星西第一星西法觜宿距中上星參宿亦距中西一星今按觜宿中上星在西南星前僅六分余而西南星小中上星大則以中上星作距可也若參宿以中西一星作距星則觜宿之黃道度已在參宿後一度余卽赤道度亦在參宿後三十一分余今依次順序以參宿中三星之東一星作距星則觜宿黃道度恆在參前一度弱與觜前參後之序合其餘諸座之星皆以次順序無淩躐顚倒之獘又於有名常數之外增一千六百一十四星近某座者卽名某座增星依次分注方位以備稽考其近南極星二十三座一百五十星中國所不見仍依西測之舊共計恆星三百座三千八十三星編爲總紀一卷庶星官名數古今不同及黃道赤道所屬宮次皆展捲了然矣

﹝臣﹞等謹按丹元子步天砍先二十八宿後三垣蓋箕風畢雨織女牽牛見於詩書者皆列宿星座而宋兩朝天文志所載垣星俱入列宿度分是列宿星名最古也三垣多取周秦之國與官名知始於甘石之徒然史記天官書首列紫宮殆以北極爲尊猶振衣之挈領今西測次序仍之

紫微垣

北極五星一曰太子二曰帝三曰庶子增星三四曰後官增星一五曰天樞黃道在午未宮赤道在卯辰宮四輔四星增星一黃道在未宮赤道在巳午宮勾陳六星增星十黃道在未申宮赤道在丑寅卯戌亥宮天皇大帝一星黃道在申宮赤道在亥宮天柱五星增星六黃道在申酉宮赤道在子丑宮禦女四星增星一黃道在未申酉宮赤道在丑寅宮女史一星增星一黃道在未宮赤道在寅宮柱史一星增星二黃道在申宮赤道在丑宮尙書五星增星二黃道在辰巳午宮赤道在寅宮天牀六星增星一黃道在巳午宮赤道在寅卯宮大理二星增星一黃道在未宮赤道在辰巳宮陰徳二星增星一黃道在未宮赤道在巳宮六甲六星增星一黃赤道俱在未申宮五帝內座五星增星二黃道在申宮赤道在酉戌宮華蓋七星黃道在酉宮赤道在戌宮杠九星【附華蓋爲一座】增星一黃道在申酉宮赤道在酉戌宮右垣墻七星一曰右樞二曰少尉增星二三日上輔增星二四曰少輔增星一五曰上衛增星三六曰少衛增星一七曰上丞增星三黃道在巳午未申宮赤道在辰巳午未申酉宮左垣墻八星一曰左樞二曰上宰三曰少宰四曰上弼五曰少弼六曰上衛增星三七曰少衛增星八八曰少丞增星一黃道在辰巳酉宮赤道在戌亥子丑寅卯宮天乙一星黃道在巳宮赤道在辰宮太乙一星黃道在午宮赤道在辰宮內廚二星增星二黃道在午宮赤道在辰宮北斗七星一曰天樞增星三二曰天璇增星八三曰天機四曰天權增星三五曰玉衡六曰開陽增星二七曰搖光黃道在巳午宮赤道在辰巳宮輔一星【附北斗爲一座】增星三黃道在巳宮赤道在辰宮天槍三星增星四黃道在巳宮赤道在卯官元戈一星增星二黃道在辰宮赤道在卯宮三公三星黃道在巳宮赤道在辰宮相一星增星三黃道在巳宮赤道在辰宮天理四星增星一黃道在午宮赤道在巳宮太陽守一星增星一黃赤道俱在巳宮太尊一星黃道在午宮赤道在巳宮天牢六星增星二黃道在巳午宮赤道在巳宮勢四星增星十六黃道在午宮赤道在巳宮文星六星增星八黃道在午未宮赤道在午宮內階六星增星十黃道在未宮赤道在午宮三師三星增星一黃道在未宮赤道在午宮八谷八星增星三十四黃赤道俱在申宮傳捨九星增星四黃道在申酉宮赤道在酉戌亥宮天廚六星增星二黃道在戌宮赤道在子丑宮天棓五星增星十黃赤道俱在寅宮

右共三十七座一百六十三星外增一百七十七星

太微垣

五帝座五星增星三黃赤道俱在巳宮太子一星黃赤道俱在巳宮從官一星黃赤道俱在巳宮幸臣一星黃赤道俱在巳宮五諸侯五星增星七黃道在辰巳宮赤道在辰宮九卿三星增星九黃赤道俱在辰宮三宮三星黃赤道俱在辰宮內屏四星增星六黃赤道俱在巳宮右垣墻五星一曰右執法二曰上將三曰次將四曰次相增星三五曰上相增星二黃赤道俱在巳宮左垣墻五星一曰左執法增星一二曰上相三曰次相增星一四曰次將增星三五曰上將增星二黃赤道俱在辰宮郎將一星增星二黃道在巳宮赤道在辰宮郎位十五星增星三黃道在巳宮赤道在辰巳宮常陳七星增星六黃道在巳宮赤道在辰巳宮三臺六星一曰上臺二星增星七二曰中臺二星增星三三曰下臺二星增星二黃道在巳午未宮赤道在巳午宮虎賁一星黃赤道俱在巳宮少微四星增星八黃道在巳午宮赤道在巳宮長垣四星增星九黃道在巳午宮赤道在巳宮靈臺三星增星八黃赤道俱在巳宮明堂三星增星六黃赤道俱在巳宮謁者一星增星二黃道在巳宮赤道在辰宮

右其二十座七十八星外增九十三星

天市垣

帝座一星黃赤道俱在寅宮侯一星增星五黃赤道俱在寅宮宦者四星增星五黃赤道俱在寅宮斗五星增星十四黃道在寅卯宮赤道在寅宮斛四星增星三黃赤道俱在寅宮列肆二星增星四黃道在寅卯宮赤道在寅宮車肆二星增星二黃赤道俱在寅宮市樓六星增星一黃赤道俱在寅宮宗正二星增星三黃赤道俱在寅宮宗人四星增星四黃赤道俱在寅宮宗二星黃赤道俱在丑宮帛度二星增星三黃赤道俱在寅宮屠肆二星增星三黃赤道俱在丑寅宮右垣墻十一星一曰河中二曰河閒增星一三曰晉增星三四曰鄭五曰周增星十四六曰秦增星一七曰蜀增星二八曰巴增星四九曰梁十曰楚十一曰韓黃赤道俱在寅卯宮左垣墻十一星一曰魏增星八二曰趙增星三三曰九河增星一四曰中山增星七五曰齊增星八六曰吳越增星七七曰徐增星四八曰東海增星四九曰燕十曰南海十一曰宋增星二黃赤道俱在丑寅宮天紀九星增星十四黃道在寅卯宮赤道在寅宮女牀三星黃赤道俱在寅宮貫索九星增星十三黃赤道俱在卯宮七公七星增星十六黃道在卯辰宮赤道在寅卯宮

右共十九座八十七星外增一百五十九星

皇朝通誌卷十八

●皇朝通誌卷十九

天文略二

○天文略二

恆星

△恆星

角宿

亢宿

氏宿

房宿

心宿

尾宿

箕宿

斗宿

牛宿

女宿

虛宿

危宿

室宿

壁宿

奎宿

婁宿

胃宿

昴宿

畢宿

觜宿

參宿

井宿

鬼宿

柳宿

星宿

張宿

翼宿

軫宿

近南極星

恆星東行

測恆星

恆星出入地平

恆星黃赤經緯度

天漢

角宿

角二星增星十五黃赤道俱在辰宮平道二星黃赤道俱在辰宮天田二星增星六黃赤道俱在辰宮周鼎三星黃道在辰巳宮赤道在辰宮進賢一星增星九黃赤道俱在辰宮天門二星增星十一黃赤道俱在辰宮平二星增星三黃道在卯辰宮赤道在辰宮庫樓十星增星十一黃赤道俱在卯辰宮柱十一星黃赤道俱在卯辰宮衡四星黃道在卯宮赤道在辰宮南門二星增星二黃道在卯宮赤道在卯辰宮

右共十一座四十一星外增四十七星【按步天歌柱十五星今少四】

亢宿

亢四星增星十二黃道在卯宮赤道在卯辰宮大角一星增星一黃道在辰宮赤道在卯宮右攝提三星增星三黃赤道俱在辰宮左攝提三星增星三黃道在卯辰宮赤道在卯宮折威七星增星六黃赤道俱在卯宮頓頑二星增星一黃赤道俱在卯宮陽門二星黃赤道俱在卯宮

右共七座二十二星外增二十六星

氏宿

氏四星增星二十九黃赤道俱在卯宮亢池四星黃道在辰宮赤道在卯辰宮帝座三星增星一黃赤道俱在辰宮梗河三星增星五黃道在卯辰宮赤道在卯宮招搖一星黃道在辰宮赤道在卯宮天孔一星增星三黃赤道俱在卯宮天輻二星增星一黃赤道俱在卯宮陣車三星增星一黃赤道俱在卯宮騎官十星黃赤道俱在卯宮車騎三星黃赤道俱在卯宮將軍一星黃赤道俱在卯宮

右共十一座三十五星外增四十一星【按步天歌亢池六星今少二騎宮二十七星今少十七】

房宿

房四星增星六黃赤道俱在卯宮鉤鈐二星【附房宿爲一座】黃道在寅宮赤道在卯宮鍵閉一星黃道在卯宮赤道在寅宮罰三星增星三黃道在卯宮赤道在寅卯宮西咸四星增星二黃赤道俱在卯宮東咸四星增星三黃赤道俱在寅宮日一星增星一黃赤道俱在卯宮從官二星增星一黃赤道俱在卯宮

右共七座二十一星外增十四星

心宿

心三星增星八黃赤道俱在寅宮積卒三星黃道在寅宮赤道在卯宮

右共二座五星外增八星【按步天歌積卒十二星今少十】

尾宿

尾九星增星一黃赤道俱在宮神宮一星【附尾宿爲一座】黃赤道俱在寅宮天江四星增星十一黃赤道俱在寅宮傅說一星黃赤道俱在寅宮魚一星黃赤道俱在寅宮龜五星黃赤道俱在寅宮

右共五座二十一星外增十二星

箕宿

箕四星黃赤道俱在丑寅宮糠一星黃赤道俱在寅宮杵三星增星一黃赤道俱在寅宮

右共三座八星外增一星

斗宿

斗六星增星四黃赤道俱在丑寅宮天鑰八星增星四黃赤道俱在寅宮天弁九星增星五黃赤道俱在丑宮建六星增星八黃赤道俱在丑宮天雞二星增星三黃赤道俱在丑宮狗二星增星六黃赤道俱在丑宮天淵三星黃赤道俱在丑宮農丈人一星黃赤道俱在丑宮鱉十一星黃赤道俱在丑宮

右共十座五十二星外增三十星【按步天歌天淵十星今少七鱉十四星今少三】

牛宿

牛六星增星九黃赤道俱在子丑宮天桴四星增星二黃赤道俱在子丑宮河鼓三星增星九黃赤道俱在丑宮右旗九星增星十二黃赤道俱在丑宮左旗九星增星二十九黃赤道俱在子丑宮織女三星增星四黃赤道俱在丑宮漸臺四星增星六黃赤道俱在丑宮輦道五星增星九黃道在子丑宮赤道在丑宮羅堰三星增星一黃赤道俱在子宮天田四星黃赤道俱在子宮九坎四星黃赤道俱在子宮

右共十一座五十四星外增八十一星【按步天歌天田九星今少五九坎九星今少五】

女宿

女四星增星五黃赤道俱在子宮離珠四星增星一黃赤道俱在子宮敗瓜五星增星三黃赤道俱在子宮瓠瓜五星增星五黃赤道俱在子宮天津九星增星三十八黃道在亥子宮赤道在子丑宮奚仲四星增星七黃道在子宮赤道在丑宮扶筐七星增星四黃道在子丑宮赤道在丑宮十二國十六星一曰周二星二曰秦二星三曰代二星增星二四曰趙二星五曰越六曰齊七曰楚八曰鄭九曰魏十曰韓十一曰晉十二曰燕皆一星黃赤道俱在子宮

右共八座五十四星外增六十五星【按步天歌離珠五星今少一】

虛宿

虛二星增星八黃赤道俱在子宮司命二星黃赤道俱在子宮司祿二星增星二黃赤道俱在子宮司危二星黃赤道俱在子宮司非二星增星二黃赤道俱在子宮哭二星增星四黃赤道俱在子宮泣二星增星二黃道在亥子宮赤道在亥宮離瑜三星增星三黃赤道俱在子宮天壘城十三星黃赤道俱在子宮敗臼四星增星一黃道在子宮赤道在亥子宮

右共十座三十四星外增二十二星

危宿

危三星增星十一黃道在亥子宮赤道在子宮墳墓四星【附尾宿爲一座】增星四黃赤道俱在亥宮蓋屋二星黃赤道俱在子宮虛梁四星黃赤道俱在亥宮天錢五星增星四黃赤道俱在子宮人四星增星四黃道在亥子宮赤道在子宮杵三星增星二黃道在亥宮赤道在亥子宮臼四星增星五黃道在亥宮赤道在亥子宮車府七星增星十九黃道在戌亥宮赤道在亥子宮造父五星增星五黃道在戌宮赤道在亥子宮天鉤九星增星十六黃道在酉戌宮赤道在亥子宮

右共十座五十星外增七十星【按步天歌天錢十星今少五人五星今少一】

室宿

室二星增星七黃赤道俱在亥宮離宮六星【附室宿爲一座】增星八黃赤道俱在亥宮螣蛇二十二星增星十四黃道在戌亥宮赤道在亥子宮雷電六星增星八黃赤道俱在亥宮土公吏二星黃赤道俱在亥宮壘壁陣十二星增星七黃赤道俱在亥子宮羽林軍四十五星黃赤道俱在亥子宮天綱一星黃道在子宮赤道在亥宮北落師門一星黃赤道俱在亥宮鈇鉞三星增星二黃赤道俱在亥宮八魁六星黃道在亥宮赤道在戌亥宮

右共十座一百零六星外增四十六星【按步天歌八魁九星今少三】

壁宿

壁二星增星二十三黃道在戌宮赤道在戌亥宮天廐三星增星一黃赤道俱在戌宮土公二星增星十一黃道在戌宮赤道在戌亥宮霹靂五星增星八黃赤道俱在亥宮雲雨四星增星九黃赤道俱在亥宮鈇鑕五星黃赤道俱在戌宮

右共六座二十一星外增五十二星【按步天歌天廐十星今少七】

奎宿

奎十六星增星二十二黃赤道俱在戌宮王良五星增星五黃道在酉宮赤道在戌亥宮策一星黃道在酉宮赤道在戌宮附路一星黃道在酉宮赤道在戌宮軍南門一星黃道在酉宮赤道在戌宮閣道六星增星五黃赤道俱在酉戌宮外屏七星增星十五黃赤道俱在戌宮天混四星增星六黃赤道俱在戌宮土司空一星黃道在亥宮赤道在戌宮

右共九座四十二星外增五十三星【按步天歌天混七星今少三】

婁宿

婁三星增星十五黃道在酉戌宮赤道在酉宮天大將軍十一星增星十六黃道在酉宮赤道在酉戌宮右更五星增星五黃赤道俱在戌宮左更五星增星七黃赤道俱在酉宮天倉六星增星十八黃道在戌亥宮赤道在戌宮天庚三星增星三黃道在戌宮赤道在酉戌宮

右共六座三十三星外增六十四星

胃宿

胃三星增星五黃赤道俱在酉宮大陵八星增星二十黃赤道俱在酉宮積屍一星黃赤道俱在酉宮天船九星增星九黃道在申酉宮赤道在酉宮積水一星增星一黃道在申宮赤道在酉宮天廩四星增星一黃赤道俱在酉宮天囷十三星增星二十黃赤道俱在酉戌宮

右共七座三十九星外增五十七星

昴宿

昴七星增星九黃赤道俱在酉宮天阿一星黃赤道俱在酉宮月一星增星一黃赤道俱在酉宮捲舌六星增星六黃道在申酉宮赤道在酉宮天讒一星黃赤道俱在酉宮礪石四星黃道在申宮赤道在申酉宮天陰五星增星四黃赤道俱在酉宮蒭槁六星增星五黃道在戌宮赤道在酉宮天苑十六星增星十六黃道在酉戌宮赤道在酉宮

右共九座四十七星外增三十七星

畢宿

畢八星增星十三黃赤道俱在申酉宮附耳一星【附畢宿爲一座】增星一黃赤道俱在申宮天街二星增星四黃赤道俱在申宮天髙四星增星四黃赤道俱在申宮諸王六星增星四黃赤道俱在申宮五車五星增星十八黃赤道俱在申宮柱九星黃赤道俱在申宮咸池三星黃赤道俱在申宮天潢五星增星二黃赤道俱在申宮天關一星增星六黃赤道俱在申宮天節八星黃赤道俱在申宮九州島殊口六星增星十黃赤道俱在申酉宮參旗九星增星十一黃赤道俱在申宮九斿九星增星五黃赤道俱在申宮天園十三星增星六黃道在酉戌亥宮赤道在申酉戌宮

右共十四座八十九星外增八十四星【按步天歌九州島殊口九星今少三】

觜宿

觜三星黃赤道俱在申宮司怪四星增星六黃赤道俱在申宮座旗九星增星十一黃赤道俱在未宮

右共三座十六星外增十七星

參宿

參七星增星三十七黃赤道俱在申宮伐三星【附參宿爲一座】增星二黃赤道俱在申宮玉井四星增星二黃赤道俱在申宮軍井四星增星一黃赤道俱在申宮屏二星黃赤道俱在申宮廁四星增星一黃赤道俱在申宮屎一星黃赤道俱在申宮

右共六座二十五星外增四十九星

井宿

井八宿增星十七黃赤道俱在未宮鉞一星【附井宿爲一座】增星一黃赤道俱在申宮水府四星增星八黃赤道俱在未申宮天罇三星增星九黃赤道俱在未宮五諸侯五星增星五黃赤道俱在未宮北河三星增星四黃赤道俱在未宮積水一星黃赤道俱在未宮積薪一星增星三黃赤道俱在未宮水位四星增星十一黃赤道俱在未宮南河三星增星十黃赤道俱在未宮四漬四星增星六黃赤道俱在未宮關邱二星增星七黃赤道俱在未宮軍市六星增星五黃赤道俱在未宮野雞一星黃赤道俱在未宮天狼一星增星五黃赤道俱在未宮丈人二星黃赤道俱在申宮子二星增星一黃赤道俱在申宮孫二星增星四黃赤道俱在未申宮老人一星增星四黃赤道俱在未宮弧矢九星增星二十四黃道在午未宮赤道在未宮

右共十九座六十三星外增一百二十四星

【按步天歌軍市十三星今少七】

鬼宿

鬼四星增星十八黃赤道俱在午宮積屍气一星增星三黃赤道俱在午宮爟四星增星十一黃赤道俱在未宮外廚六星增星十七黃赤道俱在午宮天記一星增星二黃道在巳宮赤道在午宮天狗七星黃道在巳午宮赤道在午宮天社六星增星五黃道在辰巳午宮赤道在午宮

右共六座二十九星外增五十七星

柳宿

柳八星增星十黃赤道俱在午宮酒旗三星增星五黃赤道俱在午宮

右共二座十一星外增十五星

星宿

星七星增星十五黃赤道俱在午宮天相三星增星十二黃道在巳宮赤道在巳午宮【軒轅】十七星增星五十七黃赤道俱在巳午宮內平四星增星十一黃道在午宮赤道在巳午宮

右共四座三十一星外增九十五星【按步天歌有天稷五星今無】

張宿

張六星增星四黃赤道俱在巳午宮

右一座六星外增四星【按步天歌有天廟十四星今無】

翼宿

翼二十二星增星七黃道在辰巳宮赤道在巳宮

右一座二十二星外增七星【按步天砍有東甌五星今無】

軫宿

軫四星增星五黃道在辰宮赤道在巳宮右轄一星【附軫宿爲一座】黃道在辰宮赤道在巳宮左轄一星【附軫宿爲一座】黃赤道俱在辰宮長沙一星【附軫宿爲一座】黃赤道俱在辰宮靑邱七星增星三黃道在辰宮赤道在巳宮

右共二座十四星外增八星【按步天砍有軍門二星土司空四星器府三十二星今俱無】

近南極星

海山六星增星二黃道在卯辰宮赤道在巳宮十字四星黃道在卯宮赤道在辰宮馬尾三星黃道在辰宮赤道在辰巳宮馬腹三星黃道在卯宮赤道在辰宮蜜蜂四星黃道在卯宮赤道在辰宮三角形三星增星四黃道在寅宮赤道在寅卯宮畢雀九星黃道在寅宮赤道在寅卯辰宮孔雀十一星增星四黃道在丑寅宮赤道在子丑寅宮波斯十一星黃赤道俱在子丑宮蛇尾四星黃道在丑宮赤道在戌亥子宮蛇腹四星黃道在亥子宮赤道在酉戌宮蛇首二星黃道在亥宮赤道在酉戌宮鳥啄七星增星一黃道在子宮赤道在戌亥宮鶴十二星增星二黃道在子宮赤道在亥宮火鳥十星增星二黃道在亥子宮赤道在戌亥宮水委三星黃道在亥宮赤道在戌宮附白二星黃道在子宮赤道在酉宮夾白二星黃道在戌亥宮赤道在申酉宮金魚五星增星一黃道在寅酉戌宮赤道在未申宮海石五星增星三黃道在辰巳宮赤道在午宮飛魚六星黃道在卯辰宮赤道在午未宮南船五星增星一黃道在卯辰宮赤道在巳午宮小斗九星增星一黃道在寅卯宮赤道在辰巳午未宮

右共二十三座一百三十星外增二十星【古無】

﹝臣﹞等謹案徐文靖管城碩記載泰西測驗可見可狀之星凡四十八象在黃道中十二象與回回同曰白羊曰金牛曰雙兄【回回作陰陽】曰巨蟹曰獅子曰烈女【回回作雙女】曰天稱曰天蠍曰人馬曰磨蠍曰寶瓶曰雙魚【卽自戌至亥十二宮】星三百四十六在黃道北二十一象曰小熊曰大熊曰龍曰皇帝曰守熊人曰北冕旒曰熊人曰琵琶曰雁鵝曰嶽母曰大將軍曰禦車曰醫生曰逐蛇曰毒蛇曰箭曰曰鳥曰魚將軍曰駒曰飛馬曰公主曰三角形星三百六十在黃道南十五象曰獸海曰獵戶曰天河曰天兔曰天犬曰小犬曰船曰小蛇曰酒瓶曰烏鴉曰半人牛星三百一十有六此蓋西測之舊而非南懷仁所增五百九十七星也附錄以備稽覽

恆星東行

恆星行卽古歲差也古謂恆星不動而黃道西移今謂黃道不動而恆星東行蓋使恆星不動而黃道西移則恆星之黃道經緯度宜每歲不同赤道經緯度宜終古不變今測恆星之黃道經度每歲東行而緯度不變至於赤道經度則逐歲不同而經度尢甚自星紀至鶉首六宮星在赤道南者緯度古多而今漸少在赤道北者緯度古少而今漸多自鶉首至星紀六宮星在赤道南者緯度古少而今漸多在赤道北者緯度古多而今漸少凡距赤道二十三度半以內之星在赤道北者皆可以過赤道南在赤道南者亦可以過赤道北則恆星循黃道東行而非黃道之西移明矣新書載西人第谷以前恆星東行之數或云百歲而行一度或云七十餘年而行一度或云六十餘年而行一度隨時修攺與古累攺歲差之意同迨第谷定恆星每歲東行五十秒約七十年有餘而行一度元郭守敬所定亦爲近之至今一百四十餘年驗之於天𨿽無差忒但星行微渺必歷多年其差乃見然則第谷所定之數亦未可泥爲定準惟隨時測驗依天行以推其數可也

測恆星

恆星東行旣依黃道則測定一年之黃道經緯度而逐年之黃道經緯度皆視此矣然欲測諸恆星必以一星作距而欲測黃道經緯度必以赤道經緯度爲宗蓋諸曜隨天左旋惟赤極不動其經緯旣與黃道相當又與地平相應時刻之早晚於是乎紀太陽之躔次於是乎辧非赤道則黃道無從而稽也其法測恆星之大者測其方中時刻及正午髙弧乃以本時太陽赤道經度與太陽距午正赤道經度相加卽星之赤道經度又以正午髙弧與赤道髙度相減卽星之赤道緯度旣得赤道經緯度則用弧三角法推得黃道經緯度旣得一星黃赤經緯度卽以此一星作距或用黃道赤道諸儀測其相距之經緯或用地平象限諸儀測其偏度及髙度而諸星之黃赤經緯度皆可得矣要之測恆星之法先測一星爲準而此星經度必取定於太陽倘於時刻差四分則於天行差一度故須參互考驗方得密合或用太陰及太白此測者然皆有視差不如用太陽之確準也

恆星出入地平

恆星隨宗動天東出西入旋轉有常因節气有冬夏晝夜有永短人居有南北故所見恆星出入地平之時刻因時各異隨地不同也夫逐時皆有出入地平之恆星逐星皆有出入地平之時刻可以測候而得亦可以推步而知其法用本地北極髙度及本星赤道經緯度求得本星與赤道同出入地平之度乃與本時太陽赤道經度相減卽得本星出入地平之時刻也

恆星黃赤經緯度

恆星布列周天古大去極入宿度數入宿卽經度也去極卽緯度也然黃道度與赤道度不同歲差亦異蓋黃道以黃極爲樞赤道以赤極爲樞兩道兩極各相距二十三度半故星在兩極之閒者黃道屬未宮赤道則屬丑宮星在兩道之閒者黃道屬緯南赤道則屬緯北此黃赤道不同之極致也恆星循黃道東行每年五十一秒緯度終古不攺而經度之差有常赤道與黃道斜交分至前後南北遠近其差不等兩極之閒在黃道爲差而東在赤道爲差而西兩交之際黃道南者差而入赤道北黃道北者差而出赤道南此歲差不同之極致也今以干隆九年甲子恆星黃赤經緯度依黃道次序列恆星黃道經緯度表而以赤道經緯附之依赤道次序列恆星赤道經緯度表而以黃道經緯附之各將赤道歲差列於其下黃道以便推算赤道以便測量觀象之用於斯備矣

乾隆九年甲子測二十九宿宮度

角宿辰宮二十度一十六分

亢宿卯宮初度五十六分

氏宿卯宮十一度三十二分

房宿卯宮二十九度二十二分

心宿寅宮四度十四分

尾宿寅宮十度二十九分

箕宿寅宮二十七度四十一分

斗宿丑宮六度三十六分

牛宿子宮初度二十九分

女宿子宮八度九分

虛宿子宮十九度四十九分

危宿子宮二十九度四十七分

室宿亥宮十九度五十四分

壁宿戌宮五度三十五分

奎宿戌宮十八度五十一分

婁宿酉宮初度二十三分

胃宿酉宮十三度二十一分

昴宿酉宮二十五度五十分

畢宿申宮四度五十三分

觜宿申宮二十度七分

參宿申宮二十一度七分

井宿未宮一度四十三分

鬼宿午宮二度十分

柳宿午宮六度四十四分

星宿午宮二十三度四十三分

張宿巳宮二度九分

翼宿巳宮二十度二十一分

軫宿辰宮七度十一分

增附各曜小星黃赤經緯度

仰觀普天之星象所不能圖不能測者限於目力而不能別識其繁多也往昔嘗法制廣大之窺筒內安玻璃鏡而兩目並用窺天則一目而用雙玻璃遠鏡所視極其分明故以之觀列宿天之眾星較平時不啻多數十倍而且界限甚明卽如昴宿傳云七星而實則三十六星鬼宿中積屍气相傳爲白气如雲用鏡窺之則又三十五星曆歷可數他如牛宿中南星尾宿東魚星傅說星觜宿南星皆在六等之外所稱微茫難見者用鏡窺之則眾星列次之遠皆一一見焉若天漢相傳爲白气其實皆無數之小星從古天文家大都以可見可測之星求其形似連合而爲象因象而命之名以爲識別然名星之左右上下𨿽有可見之小星而其象微光不甚顯難以準測其度分次第惟以相近名星之比例可推而定焉今照法另列黃赤二道經緯表而屬之以相近之星座又以其次第別之亦可以備夫渾儀之作法而眾星之全象具昭於斯安有不快足乎窺天者之心目哉

天漢

﹝臣﹞等謹案李光地云二十八宿分四方者以云漢之升降定之云漢陰气也列宿天中也云漢之气與列宿始交於申勢極於亥降交於寅沈化於巳潛明於午陰气循環於是爲著故四維之限因以定焉陰气之升爲西爲北陰气之降爲東爲南天之道也其說與天漢在第八重列宿之天相發明而其運動則正第八重之運動焉以廣面爲界旁過二極斜絡於天體猶之黃赤等大圈平分之爲二若論其體乃天體內無數之微星耳星因微小其光不能映射人目如諸大星又因其稠密故覺所見之微光或成白道或如白河之象云爾

天漢黃道經緯度

晉書天文志雲天漢起東方經箕尾之閒謂之漢津乃分爲二道其南經傅說魚天鑰天弁河鼓其北經龜貫箕下次絡南斗魁左旗至天津下而合南道乃西南行又分夾瓠瓜絡人星杵造父螣蛇王良附路閣道北端大陵天船捲舌而南行絡五車經北河之南入東井水位而東南行絡南河闕邱天狗天記天稷至七星南而沒明史天文志云近年浮海之人至赤道以南見云漢過天狗之墟抵天社海石之南踰南船帶海山貫十字架蜜蜂傍馬腹經南門絡三角龜杵而屬於尾宿是爲帶天一周靈臺儀象志天漢經緯度分列黃道南北赤道南北四表與明史合但不按宮次或分二界或分三界或分四界逐度列表其分合曲折之處尙有未詳今亦分黃赤南北四表而各按宮次分南界北界南之北界北之南界各列四層其分合旣爲明晰至其曲折之處經緯或有不同又於每度之間細分列表按數圖之庶合懸象云

﹝臣﹞等謹案天社海石等星卽所謂近南極者也爲中國之所不見自西入浮海測之始知仍屬尾宿而爲帶天一周唐一行創兩戒山河之說以云漢經天而爲分野區域失之鑿矣

皇朝通誌卷十九

●皇朝通誌卷二十

天文略三

○天文略三

日月

△日月

七政宿度

太陽行度

太陰行度

朔望平實

晦朔弦望

太陰隱見遲疾

地半徑差

地影半徑

日月實徑與地徑

淸蒙气差

曚影刻分

交食總論

七政宿度

日月五星皆有宿度古以十二宮定於二十八宿故宿度逐歲不同者經度亦因而不同今以二十八宿歷千十二宮故宿度逐歲有差而經度終古不變其法以歲差五十一秒按歲積之與各宿第一星黃道經度相加爲本年黃道宿鈐而於七政黃道經度內減去相當黃道宿度余卽七政黃道宿度蓋七政恆星皆宗黃道故宿度亦以黃道推也至於日月交食則並用赤道宿因其關於天行最著故於推算獨詳然各宿赤道經緯度逐歲不同須用推恆星赤道經度法求得本年各宿第一星赤道經度爲本年赤道宿鈐乃於太陽太陰赤道經緯內減去相當赤道宿度余卽太陽太陰赤道宿度

太陽行度

太陽行天每歲一周萬古不忒宜其每日平行而不有盈縮乃徵之實測則春分至秋分行天半周而歷日多秋分至春分行天半周而歷日少其在半天所行之度原均而人居地上所見時日不同今卽其不平行之數求其所以然之故則惟有本天髙卑之說能盡之本天髙卑之法有二一爲不同心天蓋天包地外以地爲心太陽本天亦包乎地外而不以地爲心因其有兩心之差而髙卑判焉自春分歷夏至以至秋分太陽行本天之大半周故歷日多而自地心立算止行黃道之半周故爲行縮自秋分歷冬至以至春分太陽行本天之小半周故歷日少而自地心立算亦行黃道之半周故爲行盈夫日在本天原自平行因自地心立算而不以太陽本天心立算遂有髙卑盈縮之異故髙卑爲盈縮之原而兩心之差又髙卑之所由生也一爲本輪蓋本天與地同心而本天之周又有一本輪本輪心循本天周向東而行日在本輪之周向西而行兩行之度相等太陽在本輪之下半周去地近爲卑則順輪心行故見其速於平行在本輪之上半周去地遠爲髙則背輪心行故見其遲於平行在本輪之左右去地不遠不近爲髙卑中故名中距其行與平行等本輪循本天東行爲平行度太陽循本輪西行由下而左而上而右而復於下爲自行度如太陽在本輪之下去地心最近是爲最卑太陽在本輪之上去地心最遠是爲最髙最髙最卑之點皆對本輪心與地心成一直綫其平行實行同度故爲盈縮起算之端如太陽由本輪下向左順輪心行能益東行之度故較平行度爲盈至半象限後所益漸少迨輪心行一象限太陽亦行輪周一象限卽無所益而復於平行是爲中距然而積盈之多正在中距蓋從地心立算爲盈差之極大也從中距而後太陽行本輪之上半周背輪心行故實行漸縮然因有積盈之度方以次漸消其實行仍在平行前迨行滿一象限至最髙爲極縮而積盈之度始消盡無餘其實行與平行乃合爲一綫故自最卑至最髙半周俱爲盈也如太陽由本輪上向右背輪心行能損東行之度故較平行度爲縮至半象限後所損漸少迨輪心行一象限太陽亦行輪周一象限卽無所損而復於平行是爲中距然而積縮之多亦在中距蓋從地心立算爲縮差之極大也從中距而後太陽行本輪之下半周順輪心行故實行漸盈然因有積縮之度方以次相補其實行仍在平行後迨行滿一象限至最卑爲極盈而積縮之度始補足無缺其實行與平行乃合爲一綫故自最髙至最卑半周俱爲縮也求得兩心之差而本輪之徑自見明於本輪之故而盈縮之理益彰其理相近其用相輔可以參稽而互證也

﹝臣﹞等謹按第谷立爲本天髙卑本輪均輪諸說用三角形推算乾隆初西人刻白爾噶西尼等更相推考又以本天爲橢圓均分其面積爲平行度與舊法迥殊然法𨿽巧合而其理則猶是本天髙卑之說詳見考成後編

太陰行度

太陰行度有九而隨天西轉之行不與焉一曰平行蓋太陰之本天帶一本輪本輪心循本天自西而東每日平行一十三度有奇二十七日有餘而行天一周卽白道經度也二曰自行蓋本輪心循白道行自西而東【卽平行經度】太陰復依本輪周行自東而西每日亦行一十三度有奇微不及本輪心行而與本輪心之行順逆參錯人目視之遂生遲疾故名自行以別之授時歷名爲轉周滿一周爲轉終其所生之遲疾差名爲初均數也三曰均輪行西人第谷言用一本輪以齊太陰之行往往與實測未合因將本輪半徑三分之存其二分爲本輪半徑用其一分爲均輪半徑均輪循本輪周行自東而西【卽自行轉周度】太陰復依均輪周行自西而東每日行二十六度有奇爲輪心行之倍度【均輪心行一度月行均輪周二度也】其所生之遲疾差卽今所用之初均數也四曰次輪行蓋用本輪均輪推得遲疾之最大差爲四度有奇於朔望時測之其數恰合而於上下弦時測之則不合其大差至七度有奇故又於均輪之周復設一輪循均輪周行命爲次輪次輪心自西而東太陰復依次輪周亦自西而東每日行二十四度有奇爲本輪心距太陽行之倍度【本輪心距太陽行一度月行次輪周二度】名爲倍離倍離所生之遲疾差名爲次均數也五曰次均輪行蓋有初均次均以步朔望以定兩弦則旣合矣而於兩弦前後測之又多不合爰思次輪之上必更有一輪以消息乎次均之數今命之曰次輪均其心循次輪周自西而東行倍離之度而太陰則循此輪之周自西而東亦行倍離之度用其所生之差以加減次均數卽與太陰兩弦前後所行恰合也六曰交行蓋太陰行白道出入於黃道之內大距五度有奇其自黃道南過黃道北之點名曰正交【卽如春分自赤道南過赤道北】自黃道北過黃道南之點名曰中交【卽如秋分自赤道北過赤道南】每交之終不能復依原次而不及一度有餘逐日計之退行三分有餘命爲兩交左旋之度【自東而西也】亦名羅計行度也【正交曰羅喉中交曰計都】七曰最髙行最髙者本輪之上半最遠地心之處而最髙行者平行與自行相較之分也均輪心從最髙左旋微不及於平行每日六分有奇卽命爲最髙左旋之度亦名月孛行度也八曰距日行於每日平行度內減去太陽之行爲每日太陰距太陽行二十九日有奇而復與日會是爲朔策九曰距交行以每日平行度與每日交行相加得每日太陰距交度二十七日有奇而行交一周名爲交周也

太陰行度用四輪推之而四輪之法俱系實測而得非意設也西人第谷以前步月離惟用本輪次輪蓋因朔望之行有遲疾故知其有本輪而兩弦之行不同於朔望故知其有次輪其法次輪與本輪兩周相切之點故云朔望時太陰循本輪周行而兩弦時太陰則從兩周相切之點行次輪半周距本輪心最遠故次輪至徑爲兩弦時大於朔望時平行實行之極大差第谷遵其法用之因不能密合太陰之行故於本輪上復加一均輪且因兩弦前後之行又不同於兩弦故又加一次均輪蓋用本輪推朔望時平行實行之極大差爲本輪半徑得四度五十八分有餘而徵之實測惟自行三宮九宮初度之一點爲合在最髙前後兩象限則失之小最卑前後兩象限則失之大故第谷將本輪半徑三分之存其二分爲本輪半徑取其一分爲均輪半徑用求平行實行之差爲初均數乃密合於天至於兩弦時平行實行之極大差七度二十五分有餘𨿽爲新本輪半徑並均輪半徑仍加次輪全徑之數然卽舊本輪半徑與次輪全徑相並之數也其次均輪行於次輪卽如初均輪之行於本輪但所行之度不同耳【初均輪行爲自變量之度次均輪行爲倍離之度】要之本輪者推本天之髙卑均輪者所以消息本輪之行度次輪者定朔望兩弦之遠近次均輪者又所以分別朔望兩弦前後之加減故本輪行度合初均輪之倍引而生均數分髙卑左右而爲朔望之加減差也次輪行度合次均輪之倍離而生二三均數分遠近上下而爲兩弦前後之加減差也是故非驗實測無以知四輪之妙而明於四輪之用則於太陰遲疾之故思過半矣

﹝臣﹞等謹案刻白爾創爲橢圓之法專主不同心天而不同心之兩心差及太陰諸行又皆以日行與日天消息自一平均以迄交角皆實測之數而要不離乎第谷用本天髙卑中距四限與朔望兩弦前後參互比較之法說見考成後編

日躔用數

康熙二十三年甲子天正冬至爲數元

周天三百六十度

周日一萬分

周歲三百六十五日二四二十八七五

紀法六十

宿法二十八

太陽每日平行三千五百四十八秒小餘三三○

五一六九

最卑每歲平行六十一秒小餘一六六六六

最卑每日平行十分秒之一又六七四六九

太陽本天半徑一千萬

太陽本輪半徑二十六萬八千八百一十二

太陽均輪半徑八萬九千六百零四

气應七日六五六三七四九二六

宿應五日六五六三七四九二六

最卑應七度一十分一十秒一十微

日躔星紀宮初度冬至日出辰初一刻十分日入申正二刻五分晝三十六刻十分夜五十九刻五分日躔星紀宮十五度小寒日出辰初一刻七分日入申正二刻八分晝三十七刻一分夜五十八刻十四分

日躔元枵宮初度大寒日出辰初初刻十二分日入申正三刻三分晝三十八刻六分夜五十七刻九分

日躔元枵宮十五度立春日出卯正三刻十二分日入酉初初刻三分晝四十刻六分夜五十五刻九分

日躔娵訾宮初度雨水日出卯正二刻九分日入酉初一刻六分晝四十二刻十二分夜五十三刻三分

日躔娵訾宮十五度驚蟄日出卯正一刻五分日入酉初二刻十分晝四十五刻五分夜五十刻十分

日躔降婁宮初度春分日出卯正初刻日入酉正初刻晝四十八刻夜四十八刻

日躔降婁宮十五度淸明日出卯初二刻十分日入酉正一刻五分晝五十刻十分夜四十五刻五分

日躔大梁宮初度榖雨日出卯初一刻六分日入酉正二刻九分晝五十三刻三分夜四十二刻十二分

日躔大梁宮十五度立夏日出卯初初刻三分日入酉正三刻十二分晝五十五刻九分夜四十刻六分

日躔實沈宮初度小滿日出寅正三刻三分日入戌初初刻十二分晝五十七刻九分夜三十八刻六分

日躔實沈宮十五度芒種日出寅正二刻八分日入戌初一刻七分晝五十八刻十四分夜三十七刻一分

日躔鶉首宮初度夏至日出寅正二刻五分日入戌初一刻十分晝五十九刻五分夜三十六刻十分

日躔鶉首宮十五度小暑日出寅正二刻八分日入戌初一刻七分晝五十八刻十四分夜三十七刻一分

日躔鶉火宮初度大暑日出寅正三刻三分日入戌初初刻十二分晝五十七刻九分夜三十八刻六分

日躔鶉火宮十五度立秋日出卯初初刻三分日入酉正三刻十二分晝五十五刻九分夜四十刻六分

日躔鶉尾宮初度處暑日出卯初一刻六分日入酉正二刻九分晝五十三刻三分夜四十二刻十二分

日躔鶉尾宮十五度白露日出卯初二刻十分日入酉正一刻五分晝五十刻十分夜四十五刻五分

日躔壽星宮初度秋分日出卯正初刻日入酉正初刻晝四十八刻夜四十八刻

日躔壽星宮十五度寒露日出卯正一刻五分日入酉初二刻十分晝四十五刻五分夜五十刻十分

日躔大火宮初度霜降日出卯正二刻九分日入酉初一刻六分晝四十二刻十二分夜五十三刻三分

日躔大火宮十五度立冬日出卯正三刻十二分

日入酉初初刻三分晝四十刻六分夜五十五刻九分

日躔析木宮初度小雪日出辰初初刻十二分日入申正三刻三分晝三十八刻六分夜五十七刻九分

日躔析木宮十五度大雪日出辰初一刻七分日入申正二刻八分晝三十七刻一分夜五十八刻十四分

雍正元年癸卯天正冬至爲元

周天三百六十度

周日一萬分

周歲三百六十五日二四二三三四四二

紀法六十

宿法二十八

太陽每日平行三千五百四十八秒小餘三二九零八九七

最卑每歲平行六十二秒小餘九九七五

最卑每日平行十分秒之一又七二四八

太陽本天大半徑一千萬小半徑九百九十九萬八千五百七十一小餘八五

兩心差十六萬九千

气應三十二日一二二五四

宿應二十七日一二二五四

最卑應八度七分三十二秒二十二微

﹝臣﹞等謹案考成下編載日躔及五星用數皆康熙甲子所推後編又載雍正元年癸卯所推用數但有日月而無五星今並錄於此

月離用數

康熙二十三年甲子天正冬至爲數元

周天三百六十度

周日一萬分

周歲三百六十五日二四二一八七五

紀法六十

宿法二十八

太陰每日平行四萬七千四五三十五秒小餘○二一一七七

太陰一小時平行一千九百七十六秒小餘四五九二一五七

月孛每日平行四百零一秒小餘七七四七七

正交每日平行一百九十秒小餘六四

太陰本天半徑一千萬

太陰本輪半徑五十八萬

太陰均輪半徑二十九萬

太陰負圈半徑七十九萬七千

次輪半徑二十一萬七千

次均輪半徑一十一萬七千五百

朔望黃白大距四度五十八分三十秒

兩弦黃白大距五度一十七分三十秒

黃白大距中數五度零八分

黃白大距半較九分三十秒

气應七日六五六三七四九二六

平行應一宮零八度四十五分五十七秒一十六微

月孛應三宮零四度四十九分五十四秒零九微

正交應六宮二十七度一十三分三十七秒四十八微

月離元枵宮十五度至大梁宮十五度爲正升

月離大梁宮十五度至鶉首宮初度爲斜升

月離鶉首宮初度至析木宮十五度爲橫升

月離析木宮十五度至星紀宮初度爲斜升

雍正元年癸卯天正冬至爲元

周天三百六十度

周日一萬分

周歲三百六十五日二四二三三四四二

紀法六十

太陰每日平行四萬七千四百三十五秒小餘○二三四○八六

最髙每日平行四百零一秒小餘○七○二二六

正交每日平行一百九十秒小餘六三八六三

太陽最大均數一度五十六分一十三秒

太陰最大平均一十一分五十秒

最髙最大平均一十九分五十六秒

正髙最大平均九分三十秒

太陽最髙立方積一○五一五六二

太陽髙卑立方較一○一四一○

太陽在最髙太陰最大二平均三分三十四秒

太陽在最卑太陰最大二平均三分五十六秒

太陰最大三平均四十七秒

太陰本天橢圓大半徑一千萬

最大兩心差六六七八二○

最小兩心差四三三一九○

最髙本輪半徑五五○五○五

最髙均輪半徑一一七三一五

太陽在最髙太陰最大二均三十三分一十四秒

太陽在最卑太陰最大二均三十七分一十一秒

太陰最大三均二分二十五秒

雨最髙相距一十度兩弦最大末均六十一秒【以下從省文祇書相距末均四字】相距二十度末均六十七秒相距三十度末均七十六秒相距四十度末均八十八秒相距五十度末均一百零三秒相距六十度末均一百二十秒相距七十度末均一百三十九秒相距八十度末均一百五十九秒相距九十度末均一百八十秒

正交本輪半徑五十七分半

正交均輪半徑一分半

最大黃白大距五度一十七分二十秒

最小黃白大距四度五十九分三十五秒

黃白大距中數五度八分二十七秒三十微

黃白大距半較八分五十二秒三十微

最大交角加分一十七分四十五秒

最大距日加分二分四十三秒

气應三十二日一二二五四

太陰平行應五宮二十六度二十七分四十八秒五十三微

最髙應八宮一度十五分四十五秒三十八微

正交應五宮二十二度五十七分三十七秒三十三微

﹝臣﹞等謹按雍正元年日月用數較康熙時周詳加倍蓋至是而推步益密𨿽不載及五星而其法可以槪見也

朔望平實

日月相會爲朔相對爲望朔望又有平實之殊平朔望者日月之平行度相會相對也實朔望者日月之實行度相會相對也故平朔望與實朔望相距之時刻以兩實行相距之度爲準蓋兩實行相距之度以兩均數相加減而得而兩朔望相距之時刻則以兩實行相距之度變爲時刻以加減平朔望而得實朔望故兩實行相距無定數則兩朔望相距亦無定時也

晦朔弦望

太陰之晦朔弦望𨿽無關乎自行之遲疾而自行之遲疾實由於朔望兩弦而得知其二十七日有奇而一周者太陰之自行也其二十九日半彊而與太陽相會者朔策也其間猶有望與上下兩弦之分焉蓋太陰之體賴太陽而生光其向太陽之面恆明背太陽之面恆晦而其行則甚速於太陽當其與太陽相會之時人在地上正見其背故謂之朔後漸遠太陽人可漸見其面其光漸長至距朔七日有奇其距太陽九十度人可見其半面太陽在後太陰在前其光向西其魄向東故名上弦上弦以後距太陽愈遠其光漸滿至一百八十度正與太陽相望人居其間正見其面故謂之望自望之後又漸近太陽人不能正見其面其光漸虧其魄漸生至距望七日有奇其距太陽亦距九十度則又止見其半面太陽在前太陰在後其光向東其魄向西故名下弦以後距太陽愈近其光漸消至復與太陽相會其光全晦復爲朔矣

太陰隱見遲疾

合朔之後恆以三日月見於西方故尙書注月之三日爲哉生明然有朔後二日卽見者更有晦日之晨月見東方朔日之夕月見西方者唐歷家遂爲進朔之法致日食乃在晦宋元史已辧其非而未明其故蓋月之隱見遲疾固有一定之理可按數而推殆因乎天行由於地度毋庸轉移遷就也至於漢魏歷家未明盈縮遲疾之差以平朔著歷故有晦而月見東方朔而月見西方者此則推步之疏不可以隱見遲疾論也隱見之遲疾一因黃赤道之升降有斜正也蓋春分前後各三宮【由星紀至實沈六宮】黃道斜升而正降月離此六宮則朔後疾見秋分前後各三宮【由鶉首至析木六宮】黃道正升而斜降月離此六宮則朔後遲見如日躔降婁初度月離降婁一十五度爲正降日入時月在地平上髙一十四度余卽可見蓋入地遲而見早也日躔壽星初度月離壽星一十五度爲斜降日入時月在地平上髙六度余卽不可見蓋入地疾而見遲也若晦前月離正升六宮則隱遲斜升六宮則隱早其理亦同一因月距黃緯有南北也蓋月距黃道北則朔後見旱距黃道南則朔後見遲如日躔降婁初度月離降婁一十五度而月距黃道北則月距地平之度多入地遲而見早月距黃道南則月距地平之度少入地疾而見遲也若晦前距黃道北則隱遲距黃道南則隱早其理亦同一因月自行度有遲疾也蓋月自行遲則朔後見遲晦前隱遲自行疾則朔後見早晦前隱早也夫月離正降宮度距日一十五度卽可見以每日平行一十二度有奇計之則朔後一日有餘卽見生明於西是故合朔如在甲日亥子之間月離正升宮度距黃道北而又行遲則甲日太陽未出亦見東方月離正降宮度距黃道北而又行疾則乙日太陽已入亦見西方矣

地半徑差

凡求七曜出地之髙度必用測量乃測量所得之數往往不合蓋推步所得者七曜距地心之髙度而測量所得者七曜距地面之髙度也距地心之髙度爲眞髙距地面之髙度爲視髙人在地面不在地心故視髙必小於眞髙以有地半徑之差也【或有大於眞髙者測淸蒙气所爲也】蓋七曜恆星𨿽皆麗於天而其髙下又各不等惟恆星天爲最髙其距地最遠地半徑甚微故有視髙眞髙之差若夫七曜諸天則皆有地半徑差

噶西尼等謂日天半徑甚遠無地半徑差而測量所系只在秒微又有蒙气雜乎其內最爲難定因思日月星之在天惟恆星無地半徑差若以日與恆星相較可得其準而日星不能兩見是測日不如測五星也土木二星在日上去地尢遠地半徑差愈微金水二星𨿽有時在日下而其行繞日逼近日光均爲難測惟火繞日而亦繞地能與太陽衝故夜半時火星正當子午綫於南北兩處測之同與一恆星相較其距恆星若相等則是無地半徑差若相距不等卽爲有地半徑差其不等之數卽兩處半徑差之較且火星衝太陽時其距地較太陽爲近則太陽地半徑差必更小如火星地半徑差也噶西尼用此法推得火星在地平上最大地半徑差爲二十五秒比例得太陽在中距時地平上最大地半徑差爲一十秒驗之交食果爲脗合近日西法並宗其說

地影半徑

太陽照地而生地影太陰還影而生薄蝕凡食分之淺深食時之久暫皆視地影半徑之大小其所系固非輕也但地影半徑之大小隨時變易其故有二一緣太陽距地有遠近距地遠者影巨而長距地近者影細而短此由太陽而變易者也一緣地影爲尖圓體近地粗而遠地細太陰行最卑距地近則過影之粗處其徑大行最髙距地遠則過影之細處其徑小此由太陰而變易者也

舊說謂太陽有光分能侵地影使小今說謂地周有蒙气能障地影使大此亦極不同之致然最大影半徑舊爲四十六分四十八秒今爲四十六分五十一秒相差不過三秒最小影半徑舊爲四十二分三十八秒今爲三十分二十八秒相差四分有餘蓋地影之大小固由於太陽距地之遠近及太陰距地之髙卑而太陰所關爲尢重最卑太陰距地今昔相差不過百分地半徑之九十五最髙太陰距地則相差至百分地半徑之五百六十一夫月之距地旣因兩心差而不同則月徑與影徑遂亦因之而各異要皆據一時之所測設法推步以求合而非爲臆說也

日月實徑與地徑

日最大地次之月最小新法曆書載日徑爲地徑之五倍有餘月徑爲地徑之百分之二十七彊今依其法用日月髙卑兩限各數推之所得實徑之數日徑爲地徑之五倍又百分之七月徑爲地徑之百分之二十七弱皆與舊數大制相符定徵其說之有據而非誣也

﹝臣﹞等謹按西法以日實徑爲地徑之五倍有餘近西人用遠鏡儀測日實徑爲地徑之九十六倍餘月實徑爲地徑百分之二十七零是月實徑與舊大致相符而日實徑差至十九倍說詳考成後編物理小識云影瘦光肥斯言得之矣

淸蒙气差

淸蒙气差從古未聞明萬曆間西人第谷始發之其言日淸蒙气者地中遊气時時上騰其質輕微不能隔礙人目卻能暎小爲大升卑爲髙故日月在地平上比於中天則大星座在地平上比於中天則廣此暎小爲大也定望時地在日月之閒人在地面無兩見之理而恆得兩見或日未西沒而已見月食於東日已東出而尙見月食於西此升卑爲髙也又日淸蒙之气有厚薄有髙下气盛則厚而髙气微則薄而下而升象之髙下亦因之而殊其所以有厚薄有髙下者地勢殊也若海或江湖水气多則淸蒙气必厚且髙也故欲定七政之緯宜先定本地之淸蒙差第谷言其國北極出地五十五度有奇測得地平上最大之差三十四分自地平以上其差漸少至四十五度其差五秒更髙則無差此卽新法曆書所用之表也近日西人又言於北極出地四十八度之地測得太陽髙四十五度時蒙气差尙有一分余自地平至天頂皆有蒙气差卽此觀之益見蒙气差之隨地不同而第谷爲不妄矣

第谷所定地平蒙气差噶西尼謂蒙气繞乎地球之周日月星照乎蒙气之外人在地面爲蒙气所暎必能視之使髙而日月星之光綫入乎蒙气之中必反折之使下故光綫與視綫在蒙气之內則合而爲一蒙气之外則歧而爲二此二綫所交之角卽爲蒙气差角第谷已悟其理然猶未有算法今反復精求視綫與光綫所歧𨿽有不同而相合則有定處自地心過所合處作綫抵圜周則此綫卽爲蒙气之割綫視綫與割綫成一角光綫與割綫亦成一角二角相減卽得蒙气差角爰在北極出地髙四十四度處婁加精測得地平最大差爲三十二分二十九秒蒙气之厚爲地半徑千萬分之六千零九十五視綫角與光綫角正弦之比例常如一千萬與一千萬零二千八百四十一用是以推逐度之蒙气差至八十九度尙有一秒驗諸實測較第谷爲密近日西法並宗之

曚影刻分

曚影者古所謂晨昏分也太陽未出之先已入之後距地平一十八度皆有光故以一十八度爲曚影限然北極出地有髙下太陽距赤道有南北故曚影刻分隨時隨地不同其隨時不同者二分之刻分少二至之刻分多隨地不同者愈北則刻分愈多愈南則刻分愈少也若夫北極出地五十度則夏至之夜半猶有光愈髙則漸不夜矣南至赤道下則二分之刻分極少而二至之刻分相等赤道以南反是

交食總論

日月相會爲朔相對爲望朔而同度同道則月掩日而日爲之食望而同度同道則月亢日而月爲之食【朔望日月皆東西同度而南北不皆同道同道則食】顧推步之法月食猶易而日食最難以月在日下人在地面隨時隨處所見常不同也自大衍以至授時其法寖備我朝用西法推驗尢精考成上編言之詳矣近日西人噶西尼等益復精求立爲新表其理不越乎昔人之範圍而其用意細密又有出於昔人所未及者如求實朔實望用前後二時日月實行爲比例昔人用平朔平望實距弧者未之及也日月兩心相距最近爲食甚兩周初切爲初虧初離爲復圓皆用兩徑斜距爲比例昔之用月距日實行者未之及也日食周圖算月之視行不與白道平行帶食日在地平視差卽圓之半徑月之視距卽見食之淺深昔之言視差者亦未之及也𨿽其數所差無多而其法實屬可取其它或因婁測而小有變更或因婁算而益求簡捷則又考驗之常規而推步所當從也

﹝臣﹞等謹按天文推步向分二門而七政之在天成像與恆星不同捨推步則象無可紀今備列宿度至交食凡十三條撮其大綱言理而不及數挈觀象之端緒亦測驗之要凡木若夫交食推求例繁數密具有成書玆不嫌於簡略云

皇朝通誌卷二十

●皇朝通誌卷二十一

天文略四

○天文略四

五星

△五星

﹝臣﹞等謹案五星之伏見畱退遲疾順道莫明晰於晉志而元史術益君詳惟繁簡疏密或有不同我朝用西法推步凡頒來歲之朔經緯躔度預載全書驗無差忒玆據乾隆九年以後七政時害約舉其綱領云

五星近太陽則伏遠太陽則見星體大黃道正升正降緯度在北則速見遲伏星體小黃道斜升斜降緯度在南則遲見速伏

五星之體金星最大木水二星次之土星又次之火星最小星體大則太陽在地平下之度少卽可見星體小則太陽在地平下之度多方可見土星當地平太陽在地平下十一度可見木星水星當地平太陽在地平下十度可見火星當地平太陽在地平下十一度三十分可見金星當地平太陽在地平下五度可見

五星行上弧順輪心行自西而東爲順爲疾行下弧道輪心行自東而西爲退爲道

五星距地有遠近次輪有大小上弧之度多於下弧其多少又各不同土木二星輪小而距地遠上下弧不甚懸殊土星上弧一百九十二度有餘下弧一百六十七度有餘木星上弧二百度有餘下弧一百五十九度有餘火金水三星輪大而距地近上弧之度愈多下弧之度兪少火星上弧二百八九十度下弧七八十度金星上弧二百七十度下弧九十度水星上弧二百二十二度下弧一百三十八度

五星與太陽同度太陽在星與地之閒星爲太陽所掩伏而不見是爲合伏土木火三星能距太陽半周地在星與太陽之閒星與太陽正湘對照如月之望是爲衝金水二星常繞太陽行不能相距半周星在太陽與地之閒於次輪下半退行正當太陽之下如月之朔是爲退伏土木火三星合伏后漸遠太陽則晨見順行先疾後遲遲極而畱爲畱退初退行先遲後疾距太陽一百八十度爲退衝旋夕見退行先疾後遲遲極而畱爲畱順初順行先遲後疾漸近合伏則夕不見金水二星合伏后漸遠太陽則夕見順行先疾後遲遲極而畱爲畱退初退行先遲後疾漸近太陽則夕不見復與太陽同度爲合退伏漸遠太陽則晨見退行先疾後遲遲極而畱爲畱順初順行先遲後疾漸近合伏則不見

土星合伏后約踰二十五日移三度余晨見東方順行約踰一百日移七度余爲畱退初退行約踰六十日移四度余爲退衝次日夕見約趷七十日移四度余爲畱順初順行約踰一百日移九度余夕不見約踰十五日移二度余復爲合伏

木星合伏后約諭十五日移四度余晨見東方順行約諭一百十日移十七度余爲畱退初退行約踰五十五日移五度余爲退衝次日夕見約踰六十日移五度余爲畱順初順行約諭一百十日移十五度余夕不見約踰十五日移四度余復爲合伏

火星合伏后約踰三十七日移二十餘度晨見東方順行約踰二百七十日移一百四十餘度爲畱退初退行約踰二十五日移五度余爲退衝次日夕見約踰三十日移六度余爲畱順初順行約踰三百三十日移二百八十餘度夕不見約踰四十七日移三十餘度復爲合伏

金星合伏后約踰二十五日移三十餘度夕見西方順行約踰二百四十日移七度余夕不見次日移一度爲合退伏又次日移一度晨見東方約踰二十日移七度余爲畱順初順行約踰二百二十日移二百六十餘度晨不見約踰二十日移二十八度余復爲合伏

水星合伏后約踰十二日移二十餘度夕見西方順行約踰二十八日移二十餘度爲畱退初退行約踰二日移一度夕不見約踰四日移三度余爲合退伏約踰六日移四度余晨見東方約踰七日移二度余爲畱順初順行約踰二十日移二十餘度晨不見約踰十五日移二十餘度復爲合伏

﹝臣﹞等謹案物理小識云西國近以望遠鏡測太白則有時晦有時光滿有時爲上下弦計太白附日而行遠時僅得象限之半與月異理因悟時在日上故光滿而體微時在日下則晦在傍故爲上下弦也辰星體小去日更近難見其晦明而其遲行不異太白度亦與之同理或問熒惑歲塡去日遠近曰熒惑在歲塡內在日外蓋爲其行黃道速於二星遲於日也木星在火外以其行黃道速於土遲於火塡星在木外其行黃道最遲也恆星無視差七政皆有視差且以此斷以上語簡而理明錄之以備稽覽

五星用數

康熙二十年甲子天正冬至爲數元

周天三百六十度【入算化作一百二十九萬六千秒】

周日一萬分

周歲三百六十五日二四二十八七五

紀法六十【以上五節五星所同後不重錄】

上星每日平行一百二十秒小餘六○二二五五一

土星最髙每日平行十分秒之二又一九五八○三

土星正交每日平行十分秒之一又一四六七二八

土星本天半徑一千萬

土星本輪半徑八十六萬五子百百八十七

土星均輪半徑二十九萬六千四百一十三

土星次輪半徑一百零四萬二千六百

土星本道與黃道交角二度三十一分

气應七日六五六三七四九二六

土星平行應七宮二十三度一十九分四十四秒五十五微

土星最髙應十一宮二十八度二十六分零六秒零五微

土星正交應六宮二十一度二十分五十七秒二十四微

木星每日平行二百九十九秒小餘二八五二九六八

木星最髙每日平行十八秒之一又五八四三三

木星正交每日平行百分秒之三又七二三五五七

木星本天半徑一千萬

木星本輪半徑七十萬五千三百二十

木星均輪半徑二十四萬七千九百八十

木星次輪半徑一百九十二萬九千四百八十

木星本道與黃道交角一度一十九分四十秒

气應七日六五六三七四九二六

木星平行應八宮零九度一十三分一十三秒一十一微

木星最髙應九宮零九度五十一分五十九秒二十七微

木星正交應六宮零七度二十一分四十九秒三十五微

火星每日平行一千八百八十六秒小餘六七○○三五八

火星最髙每日平行十分秒之一又八三四三九九

火星正交每日平行十分秒之一又四四九七二三

火星本天半徑一千萬

火星半輪半徑一百四十八萬四千

火星均輸半徑三十七萬一千

火星最小次輪半徑六百三十萬三千七百五十

本天髙卑大差二十五萬八千五百

太陽髙卑大差二十三萬五千

火星本道與黃道交角一度五十分

气應七日六五六三七四九二六

火星平行應二宮一十三度三十九分五十二秒一十五微

火星最髙應八宮初度三十三分一十一秒五十四微

火星正交應四宮一十七度五十一分五十四秒零七微

金星每日平行三千五百四十八秒小餘三三○五一六九與太陽平行同

金星最髙每日平行十分秒之二又二七一○五九

金星伏見每日平行二千二百一十九秒小餘四三一一八八六

金星本天半徑一千萬

金星本輪半徑二十三萬一千九百六十二

金星均輪半徑八萬八千八百五十二

金星次輪半徑七百二十二萬四千八百五十

金星次輪面與黃道交角三度二十九分

气應七日六五六三七四九二六

金星平行應二十分一十九秒一十八微【與數元甲子年天正冬至次日子正初刻太陽平行度同】

金星最髙應六宮零一度三十三分三十一秒零四微

金星伏見應初宮一十八度三十八分一十三秒零六微

水星每日平行三千五百四十八秒小餘三三○五一六九【與太陽平行同】

水星最髙每日平行十分秒之二又八八一一九三

水星伏見每日平行一萬一千一百八十四秒小餘一一六五二四八

水星本天半徑一千萬

水星本輪半徑五十六萬七千五百二十三

水星均輪半徑一十一萬四千六百三十二

水星次輪半徑三百八十五萬

水星次輪心在大距與黃道交角五度四十分

水星次輪心在正交當黃道北交角五度零五分一十秒其與大距交角較三十四分五十秒

水星次輪心在中交當黃道北交角六度一十六

分五十秒其與大距交角較三十六分五十秒

水星次輪心在正交當黃道南交角六度三十一分零二秒其與大距交角較五十一分零二秒

水星次輪心在中交當黃道南交角四度五十五分三十二秒其與大距交角較四十四分二十八秒

气應七日六五六三七四九二六

水星平行應二十分一十九秒一十八微【與數元甲子年天正冬至次日子正初刻太陽平行度同】

水星最髙應十一宮零三度零三分五十四秒五十四微

水星伏見應十宮零一度一十三分一十一秒一十七微

月五星淩犯

﹝臣﹞等謹案月五星淩犯亦猶日月薄蝕自有常度可推歷來史傅多著占應甚無取焉西法於月星相距之度分爲之預算皆由行度遲速經緯遠近得之則談天家無庸侈爲罕見異聞矣玆備列月五星恆星之常度於左

太陽與五星恆星相距十七分以內曰淩十八分以外曰犯雨緯同度曰掩

以本日太陰經度在星前次日太陰經度在星後爲入限緯度在北爲上在南爲下如同在黃道北遠者爲在上近者爲在下同在黃道南近者爲在上遠者爲在下太陰在上者以三度爲距陽太陰在下者以一度爲距限

五星自相距及與恆星相距三分以內曰淩四分以外曰犯兩緯同度曰掩

以本日此星經度在彼星前次日此星經度在彼星後爲入限緯度無論在上在下皆以一度爲距限五星自相距以行速者爲淩犯之星行遲者爲受淩犯之星如遲速相同而一順一逆則以順行者爲淩犯之星道行者爲受淩犯之星

太陰與五星皆循黃道右旋皆得相距

太陰行黃道南北不迥六度塡星行黃道南北不過三度歲星行黃道南北不過二度熒惑行黃道南北不過五度太白行黃道南北不過十度辰星行黃道南北不過四度故太陰每淕犯五星五星每自相淩犯

恆星在黃道南北三度以內者太陰五星皆得與相距四度以內者太陰塡熒惑太白辰得與相距五度以內者太陰熒惑太白辰得與相距六度以內者太陰熒惑太白得與相距七度以內者太陰太白得與相距十度以內者太白得與相距

紫微垣諸星皆在黃道北二十度外太陰五星莫得犯之

太微垣右執法右上將左執法左上相長垣第三第四星靈臺三星明臺第一第二星在黃道南北三度內太陰五星皆得犯之長垣第一星在黃道北四度內太陰塡熒惑太白辰得犯之內屏第二星謁者在黃道北五度內太陰熒惑太白辰得犯之內屏第一第三星右次將長垣第二星明堂第三星在黃道南北六度內太陰熒惑太白得犯之五帝座第五星三公第一第三星內屏第四星右次相左次相在黃道北十度內太白得犯之其它諸星在黃道北十度外無犯焉

天市垣惟左垣墻宋星在黃道北十度內太白得犯之

角宿角第一星平道二星進賢二星在黃道南北三度內太陰五星皆得犯之天門第二星在黃道南六度內太陰熒惑太白得犯之角第二星天門第一星在黃道南北十度內太白得犯之

亢宿亢第一第四星在黃道北三度內太陰五星皆得犯之折威第六第七星在黃道南七度內太陰太白得犯之亢第二星折威第二第三第四第五星在黃道南北十度內太白得犯之其它諸星在黃道南北十一度外無犯焉

氐宿氐第一第二星在黃道南北三度內太陰五星皆得犯之第三星在黃道北五度內太陰熒惑太白辰得犯之第四星天輻二星在黃道南北十度內太白得犯之其它諸星在黃道南北十度外無犯焉

房宿房第三第四星鍵閉星釣鈴二星東咸第三第四星日星在黃道南北三度內太陰五星皆得犯之罰第三星西咸第三第四星東咸第二星在黃道北四度內大陰塡熒惑太白辰得犯之房第一星在黃道南五度內太陰熒惑太白辰得犯之東咸第一星在黃道北六度內太陰熒惑太白得犯之西咸第三星在黃道北七度內太陰太白得犯之房第二星罰第二星在黃道南北八度內太白得犯之其它諸星在黃道南北十三度外無犯焉

心宿心第一第二星在黃道南四度內太陰塡熒惑太白辰得犯之第三星在黃道南六度內太陰熒惑太白得犯之積卒二星在黃道南十二度外無犯焉

尾宿天江第二第四星在黃道南三度內太陰五星皆得犯之第二星在黃道南四度內太陰塡熒惑太白辰得犯之第一星在黃道南五度內太陰熒惑太白辰得犯之其它諸星在黃道南十一度外無犯焉

箕宿箕第一第二星糠星在黃道南六度內太陰熒惑太白得犯之其它諸星在黃道南十一度外無犯焉

斗宿南斗第二第三星天鑰第一至第六星建第一至第三星天雞第三星狗第二星在黃道南北三度內太陰五星皆得犯之南斗第四星天鑰第七星建第四星狗第一星在黃道南北四度內太陰塡熒惑太白辰得犯之南斗第一第五星天鑰第八星建第五星在黃道南北五度內太陰熒惑太白辰得犯之天雞第一星狗國第一第二星在黃道南北六度內太陰熒惑太白得犯之南斗第六星建第六星狗國第三第四星在黃道南北七度內太陰太白得犯之其它諸星在黃道南北十二度外無犯焉

牛宿牽牛第四第五第六星羅堰第二星在黃道北二度內太陰五星皆得犯之羅堰第一第三星在黃道南北四度內太陰塡熒惑太白辰得犯之牽牛第一星在黃道北五度內太陰熒惑太白辰得犯之牽牛第二星天田第四星在黃道南北七度內太陰太白得犯之牽牛第三星天田第二星在黃道南北九度內太白得犯之共他諸星在黃道南北十一度外無犯焉

女宿周二星秦二星代第一星越星鄭星在黃道南三度內太陰五星皆得犯之趙二星在黃道南四度內太陰塡熒惑太白辰得犯之齊星楚星在黃道南五度內太陰熒惑太白辰得犯之代第二星魏星韓星在黃道南六度內太陰熒惑太白得犯之晉星燕星在黃道南七度內太陰太白得犯之婺女第一第二星在黃道北九度內太白得犯之其它諸星在黃道北十一度外無犯焉

虛宿哭二星泣二星天壘城第四至第七星在黃道南北三度內太陰五星皆得犯之天壘城第二第三第八第九星在黃道北四度內太陰塡熒惑太白辰得犯之第十第十三星在黃道北五度內太陰熒惑太白辰得犯之第十一十二星在黃道北六度內太陰熒惑太白得犯之虛第一星在黃道北九度內太白得犯之其它諸星在黃道南北十三度外無犯焉

危宿虛梁第四星在黃道北三度內太陰五星皆得犯之第三星在黃道北四度內太陰塡熒惑太白辰得犯之第一第二星在黃道北五度內太陰熒惑太白辰得犯之墳墓第一至第三星在黃道北九度內太白得犯之其它諸星在黃道北十度外無犯焉

室宿壘壁陣第一至第十星羽林軍第十七至第二十二星第四十至第四十三星在黃道南三度內太陰五星皆得犯之壘壁陣第一第二星羽林第一第十六第二十三二十四第三十七至三十九星在黃道南五度內太陰熒惑太白辰得犯之壘壁陣第十一十二星羽林軍第二第十五第二十五星在黃道南六度內太陰熒惑太白辰得犯之羽林軍第三第十三十四第二十六二十七第三十六星在黃道南十度內太白得犯之其它諸星在黃道南北十度外無犯焉

壁宿雲雨第二第三星在黃道北三度內太陰五星皆得犯之第一第四星土公第二星在黃道北四度內太陰塡熒惑太白辰得犯之霹靂第二第四第五星土公第一星在黃道北七度內太陰太白得犯之霹靂第一第三星在黃道北九度內太白得犯之其它諸星在黃道南北十二度外無犯焉

奎宿外屏第一至第四星在黃道南北三度內太陰五星皆得犯之第五星在黃道南五度內太陰熒惑太白辰得犯之第六第七星在黃道南九度內太白得犯之其它諸星在黃道南北十二度外無犯焉

婁宿右更第三第四星左更第三至第五星在黃道南北三度四太陰五星皆得犯之右更第二第五星左更第二星在黃道北五度內太陰熒惑太白辰得犯之婁第二星左更第一星在黃道北七度內太陰太白得犯之婁第一第二星右更第一星天倉第一星在黃道南北十度內太白得犯之其它諸星在黃道南北十五度外無犯焉

胃宿天囷第五星在黃道南五度內太陰熒惑太白辰得犯之第四第六星天廩第一星在黃道南六度內太陰熒惑太白得犯之天廩第二星在黃道南七度內太陰太白得犯之天廩第三第四星天囷第三第七星在黃道南十度內太白得犯之其它諸星在黃道南北十度外無犯焉

昴宿月星在陰第一第三第四星在黃道南北三度內太陰五星皆得犯之礪石第二星天陰第二第五星在黃道北四度內太陰塡熒惑太白辰得犯之昴七星礪石第二星在黃道北五度內太陰熒惑太白辰得犯之礪石第四星在黃道北七度內太陰太白得犯之天阿第一星礪石第一星在黃道北九度內太白得犯之其它諸星在黃道南北十一度外無犯焉

畢宿畢第一第二星天街二星天髙四星諸王第二至第六星天關星在黃道南三度內太陰五星皆得犯之畢第三星諸王第一星在黃道南北四度內太陰塡熒惑太白辰得犯之畢第四至第七星附耳星五車第五星在黃道南北六度內太陰熒惑太白得犯之天節第一至第三星在黃道南七度內太陰太白得犯之畢第八星柱第七至第九星天潢第三星天節第四至第六星參旗第一第二星在黃道南北十度內太白得犯之其它諸星在黃道南北十度外無犯焉

觜宿司怪第一第二星在黃道南北三度內太陰五星皆得犯之第三第四星在黃道南四度內太陰塡熒惑太白辰得犯之其它諸星在黃道南北十三度外無犯焉

參宿諸星皆在黃道南十六度外太陰五星莫得犯之

井宿東井第一第二第五至第七星鉞星天鐏三星積薪星水位第四星在黃道南北三度內太陰五星皆得犯之東井第八星五諸侯第三至第五星北河第三星水位第三星在黃道南北六度內太陰熒惑太白得犯之東井第三星水府第三第四星在黃道南七度內太陰太白得犯之水府第一第二星五諸侯第二星北河第一星水位第一星在黃道南北十度內太白得犯之其它諸星在黃道南北十度外無犯焉

鬼宿輿鬼第一第二第四星積屍气星在黃道南北三度內太陰五星皆得犯之輿鬼第三星爟第二星在黃道北異度內太陰塡熒惑太白辰得犯之爟第一星在黃道北六度內太陰熒惑太白得犯之爟第三第四星在黃道北九度內太白得犯之其它諸星在黃道南十七度外無犯焉

柳宿酒旗第一第二星在黃道南北三度內太陰五星皆得犯之第三星在黃道南六度內太陰熒惑太白得犯之其柳八星在黃道十一度外無犯焉

星宿軒轅第十四至第十七星在黃道南北三度內太陰五星皆得犯之第十三星在黃道北六度內太陰熒惑太白得犯之第八第九第十二星在黃道北九度內太白得犯之其它諸星在黃道南北十二度外無犯焉

張翼軫三宿諸星皆在黃道南十度外太陰五星莫得犯之

中星

歲差

歲差者太陽每歲與恆星相距之分也如今年冬至太陽躔某宿度至明年冬至時不能復躔原宿度而有不及之分但其差甚微古人初未之覺至晉虞喜始知之因立歲差法歷代推驗者宗焉而所定之數各家不同喜以五十年差一度劉宋何承天以百年差一度祖衝之以四十五年差一度隋劉焯以七十五年差一度唐傅仁均以五十五年差一度僧一行以八十二年差一度惟宋陽忠輔以六十七年差一度以周天三旦六十度每度六十分每分六十秒約之得每年差五十二秒半元郭守敬因之較諸家爲密今新法實測晷影驗之中星得七十年有餘而差一度每年差五十一秒此所差之數在古法爲冬至西移之度新法爲恆星東行之度徵之天象恆星原有動移則新法之理長

求中星

用恆星赤道經緯度表察各星赤道經度又用恆星赤道經緯度歲羊表察各星經度歲差與各星經度相減爲本年各星赤道經度乃察本年某星赤道經度與本時正午赤道經度相同卽爲某星方中如經度不相同則察其相近者與本時正午赤道經度相減余爲偏東偏西之度凡星之赤道經度大於正午赤道經度者爲偏東小於正午赤道經度者爲偏西

立春日在婺女昏昴中旦氐中【酉正二刻十分昴第一星偏西五度十八分卯初一刻五分氏第一星偏東一度四十三分】

雨水日在虛昏參中旦氏中【酉正三刻十一分參第七星偏西三十一分卯初初刻四分氏第四星偏西二度十八分】

驚蟄日在危昏東並中旦房中【戊初初刻十四分東並第一星偏西二度五十分寅正三刻一分房第一星偏西一度四十八分】

春分日在營室昏北河中旦尾中【戊初二刻五分北河第三星偏西一度二十分寅正一刻十分尾第一星偏東一度二十五分】

淸明日在東壁昏七星中旦帝座中【戌初三刻十三分七星第一星偏東五度二十八分寅正初刻二分帝座星偏東二度十二分】

谷雨日在奎昏軒轅中旦箕中【戌正一刻七分軒轅第十四星偏西四度四十四分寅初二刻八分箕第星偏東四度三十一分】

立夏日在胃昏五帝座中旦箕中【戌正三刻二分五帝座第一星偏西十八分寅初初刻十三分箕第一星偏西三度五十一分】

小滿日在昴昏角中旦斗中【亥初初刻十分角第一星偏東二度三十七分醜正三刻五分斗第一星偏西二度五十一分】

芒種日在畢昏氏中旦河鼓中【亥初一刻十二分氏第一星偏東三度四十四分醜正二刻三分河鼓第二星偏東二度三十四分】

夏至日在參昏房中旦婺女中【雍初二刻四分房第一星偏東二度二十四分醜正一刻十一分婺女第一星偏東一度五十八分】

小暑日在東井昏尾中旦危中【亥初一刻十二分尾第一星偏西二十二分醜正二刻三分危第一星偏東三度三十九分】

大暑日在東井昏帝座中旦營室中【亥初初刻十分帝座星偏西三度十二分醜正三刻五分營室第一星偏西一度四十二分】

立秋日在柳昏箕中旦土司空中【戌正三刻二分箕第一星偏西二度十九分寅初初刻十三分土司空星偏東一度五十四分】

處暑日在七星昏南斗中旦婁中【戌初三刻十三分斗第一星偏西八九分寅初二刻八分婁第一星偏西一度三十一分】

白露日在張昏斗中旦天囷中【戌初三刻十三分斗第一星偏西八度十五分寅正初刻二分天囷第一星偏西四度二十七分】

秋分日在翼昏河鼓中旦畢中【戌初二刻五分河鼓第二星偏東四十七分寅正一刻十分畢第一星偏西二度五十一分】

寒露日在軫昏牽牛中旦參中【戌初初刻十四分牽牛第一星偏西三十八分寅正三刻一分參第四星東八分】

霜降日在角昏牽牛中旦天狼中【酉正三刻十一分牽牛第一星偏西三度二十六分卯初初刻四分天狼星偏西五度二十五分】

立冬日在氏昏虛中旦輿鬼中【酉正二刻十分第一星偏西三度八分卯初一刻五分輿鬼第一星偏東一度四十三分】

小雪日在氏昏北落師門中旦七星中【酉正一刻十三分北落師門星偏東五度五十六分卯初二刻二分七星第一星偏西二度二分】

大雪日在尾昏營室中旦翼中【酉正一刻五分營室第一星偏西五度四十三分卯初二刻十分翼第一星偏東三度九分】

冬至日在箕昏土司空中旦五帝座中【酉正一刻二分土司空星偏東三度二十三分卯初二刻十三分五帝座第一星偏西一度四十七分】

小寒日在南斗昏婁中旦角中【酉正一刻五分婁第百生偏東三度四十八分卯初二刻十分角第一星偏東六度三十八分】

大寒日在南斗昏胃中旦亢中【酉正一刻十三分胃第一星偏西二度五分卯初二刻二分亢第一星偏東四度三十三分】

﹝臣﹞等謹案測驗中星所以覽七政之躔度而知歲差之實也堯典僅舉四仲呂覽分十二月明季西人李天經湯若望所推備著二十四气其法益詳且密然宋史謂冬至之日堯時躔虛三代躔女春秋在牛後漢永平在斗至宋開禧在箕較堯時退四十餘度歲差之數由是可徵我朝康熙初用西法測驗以昏旦時或無正中之星取中前中後之大星定之爰有偏東偏西之別則推步更不爽毫忽矣

皇朝通誌卷二十一

●皇朝通誌卷二十二

天文略五

○天文略五

北極

△北極

北極髙度

北極髙度

北極爲天之樞紐居其所而不移其出地有髙下者因人所居之地南北之不同也是故寒暑之進退晝夜之永短因之而各異焉蓋歷法以日躔出入赤道之度定諸節气而北極出入之度卽赤道距天頂之度倘推測不精髙度差至一分則春秋分必差一時而冬夏至必差一二日日躔旣差則月離五星之經緯無不繆矣故測北極出地之髙下最宜精密不容或略也

京師北極髙三十九度五十五分晝夜刻分節气宮度詳見日月行道

﹝臣﹞等謹案北極髙偏易地殊觀周天三百六十度在地下者爲一百八十度天頂距地極距赤道皆九十度黃道出八赤道南北各二十三度九分

京師北極出地三十九度五十五分則天頂距極五十度五分而赤道距天頂亦三十九度五十五分自京而北二百里而極髙一度自京而南二百里而極低一度而日月星之出入晝夜之長短因之而異是爲南北裏差自京而東一度而時遲四分自京而西一度而時早四分而交節之後先日月之早晚因之而殊是爲東西裏差此由人居地而隨在所見不同者也明史天文志𨿽列北極髙度偏度然兩京及江西廣東之外皆據圖約計不能實測則能得眞正度分鮮矣我朝於各省及蒙古回部金川皆實測以推晝夜節气時刻亦從古所罕也爰備列之

各直省北極髙度偏度

各蒙古回部北極髙度偏度

金川北極髙度偏度

各直省北極髙度偏度

盛京北極髙四十一度五十一分偏東七度十五分夏至晝長六十刻四分夜三十五刻十一分冬至反是節气時刻遲二十九分【以下冬至反是四字省】

﹝臣﹞等謹案西法分每時八刻晝夜共九十六刻與古人百刻之法殊蓋亦以整禦零也李光地以爲得易之眞數八卦六爻互相乘兩四十八而爲九十六矣推以余卦頗合

尼布楚北極髙五十一度四十八分偏西十七分夏至晝長六十五刻十三分夜三十刻二分節气時刻早一分

黑龍江北極髙五十度一分偏東十度五十八分夏至晝長六十四刻十分夜三十一刻五分節气時刻遲四十四分

三姓北極髙四十七度二十分偏東十三度二十分夏至晝長六十二刻十四分夜三十三刻一分節气時刻遲五十三分

白都訥北極髙四十五度十五分偏東八度三十七分夏至晝長六十一刻十三分夜三十四刻二分節气時刻遲二十四分

吉林北極髙四十三度四十七分偏東十度二十七分夏至晝長六十一刻一分夜三十四刻十四分節气時刻遲四十二分

山西北極髙三十七度五十三分三十秒偏西三度五十七分四十二秒夏至晝長五十八刻八分夜三十七刻七分節气時刻早十六分

朝鮮北極髙三十七度三十九分十五秒偏東十度三十分夏至晝長五十八刻六分夜三十七刻九分節气時刻同吉林

山東北極髙三十六度四十五分二十四秒偏東一度四十分夏至晝長五十八刻二分夜三十七刻十三分節气時刻遲三分

甘肅北極髙三十六度八分偏西十二度三十六分夏至晝長五十七刻十三分夜三十八刻二分節气時刻早四十九分

河南北極髙三十四度五十二分三十六秒偏西一度五十六分夏至晝長五十七刻七分夜三十八刻分節气時刻早八分

陜西北極髙三十四度十六分偏西七度三十三分四十秒夏至晝長五十七刻三分夜三十八刻十二分節气時刻早三十分

江南北極髙三十二度四分偏東二度十八分夏至晝長五十六刻六分夜三十九刻九分節气時刻遲九分

四川北極髙三十度四十一分偏西十二度十六分夏至晝長五十六刻夜四十刻節气時刻早四十九分

安徽北極髙三十度三十七分偏東三十四分夏至晝長五十六刻夜四十刻節气時刻遲三分

湖北北極髙三十度三十四分四十八秒偏西二度十七分夏至晝長五十六刻夜四十刻節气時刻早九分

湖南北極髙二十八度十三分偏西三度四十二分夏至晝長五十五刻五分夜四十刻十分節气時刻早十五分

浙江北極髙三十度十八分二十秒偏東二度四十一分二十四秒夏至晝長五十五刻十三分夜四十刻二分節气時刻遲十五分

江西北極髙二十八度三十七分十二秒偏西三十七分夏至晝長五十五刻五分夜四十刻十分節气時刻早二分

貴州北極髙二十六度三十分二十秒偏西九度五十二分四十秒夏至晝長五十四刻十分夜四十一刻五分節气時刻早四十分

福建北極髙二十六度二分二十四秒偏東二度五十九分夏至晝長五十四刻八分夜四十一刻七分節气時刻遲十二分

廣西北極髙二十五度十三分七秒偏西六度十四分夏至晝長五十四刻四分夜四十一刻十一分節气時刻早二十五分

雲南北極髙二十五度六分偏西十三度三十七分晝夜刻分同廣西節气時刻早五十四分

廣東北極髙二十三度十分偏西三度三十三分十五秒夏至晝長五十三刻十一分夜四十二刻四分節气時刻早十四分

各蒙古回部北極髙度偏度

阿勒坦淖爾烏梁海北極髙五十三度三十分偏西二十八度四十分夏至晝長六十七刻三分夜二十八刻十二分節气時刻早一百十五分

汗山哈屯河北極髙五十一度十分偏西二十九度夏至晝長六十五刻三分夜三十刻十二分節气時刻早一百十四分

唐努山烏梁海北極髙五十度四十分偏西二十四度二十分晝夜刻分同前節气時刻早九十八分

布嚨堪布爾噶蘇臺北極髙四十九度二十八分偏西十一度二十二分夏至晝長六十四刻夜三十二刻節气時刻早四十五分

額格色楞額北極髙四十九度二十七分偏西十二度二十五分晝夜刻分同前節气時刻早五十分

烏蘭固木杜爾伯特北極髙四十九度二十分偏西二十五度四十分晝夜刻分同前節气時刻早一百零四分

桑錦達賚北極髙四十九度十二分偏西十六度二十分晝夜刻分同前節气時刻早六十五分

額爾齊斯河北極髙四十九度二十分偏西二十五度四十分晝夜刻分同前節气時刻早一百三十分

齋桑淖爾北極髙四十八度三十五分偏西三十八度二十五分晝夜刻分同前節气時刻早一百三十分

肯特山北極髙四十八度三十三分偏西七度三分晝夜刻分同前節气時刻早二十八分

阿勒臺山烏梁海北極髙四十八度三十分偏西二十八度三十五分晝夜刻分同前節气時刻早一百十六分

阿勒輝山北極髙四十八度二十分偏西三十六度五十分夏至晝長六十三刻三分夜三十二刻十二分節气時刻早一百四十七分

克嚕倫岊爾城北極髙四十八度五分三十秒偏西二度五十二分晝夜刻分同前節气時刻早十一分

圖拉河汗山北極髙四十七度五十七分十秒偏西二度十二分晝夜刻分同前節气時刻早三十七分

科布多城北極髙四十八度二分偏西二十七度二十分晝夜刻分同前節气時刻早一百零九分

烏裏雅蘇臺城北極髙四十七度四十八分偏西二十二度四十分晝夜刻分同前節气時刻早九十分

喀爾喀河克勒和碩北極髙四十七度三十四分三十秒偏東二度四十六分晝夜刻分同前節气時刻遲十一分

哈薩克北極髙四十七度三十分偏西三十四度五十分晝夜刻分同前節气時刻早一百三十九分

杜爾伯特北極髙四十七度十五分偏東六度十六分晝夜刻分同前節气時刻遲二十五分

塔爾巴哈臺北極髙四十七度偏西三十度夏至晝長六十二刻十分夜三十三刻五分節气時刻早一百二十分

布勒罕河土爾扈特北極髙四十七度偏西二十八度十分晝夜刻分同前節气時刻早一百十三分

巴爾噶什淖爾北極髙四十七度偏西三十八度十分晝夜刻分同前節气時刻早一百五十三分烏隴古河北極髙四十六度四十分偏西二十九度十五分晝夜刻分同前節气時刻早一百十七分

赫色勒巴斯淖爾北極髙四十六度四十分偏西二十九度十五分晝夜刻分節气同上

和博克薩哩土爾扈特北極髙四十六度四十分偏西三十一度十五分晝夜刻分同前節气時刻早一百十分

鄂爾坤河額爾徳尼昭北極髙四十六度五十八分十五秒偏西十三度五分晝夜刻分同前節气時刻早五十二分

崆格札布堪北極髙四十六度四十二分偏西二十度十二分晝夜刻分同前節气時刻早八十一分

紮賚特北極髙四十六度三十分偏東七度四十五分晝夜刻分同前節气時刻遲三十一分

紮哈沁北極髙四十六度三十分偏西二十三度十分晝夜刻分同前節气時刻早九十二分

推河北極髙四十六度二十九分二十秒偏西十五度十五分晝夜刻分同前節气時刻早一百六十一分

科爾沁北極髙四十六度十七分偏東四度三十分晝夜刻分同前節气時刻遲十八分

齋爾土爾扈特北極髙四十五度三十分偏西三十一度夏至晝長六十二刻夜三十四刻節气時刻早一百二十四分

郭爾羅斯北極髙四十五度三十分偏東八度十分晝夜刻分同前節气時刻遲三十三分

阿嚕科爾沁北極髙四十五度三十分偏東三度五十分晝夜刻分同前節气時刻遲十五分

翁吉北極髙四十五度三十分偏西十三度晝夜刻分同前節气時刻早四十四分

薩克薩克圖古哩克北極髙四十五度二十三分四十五秒偏西十九度三十分晝夜刻分同前節气時刻早七十八分

哈布塔克北極髙四十五度偏西二十四度二十六分晝夜刻分同前節气時刻早九十八分

烏珠穆沁北極髙四十四度四十五分偏東一度十分夏至晝長六十一刻七分夜三十四刻八分節气時刻遲五分

拜達克北極髙四十四度四十三分偏西二十五度晝夜刻分同前節气時刻早一百分

晶河土爾扈特襹極髙四十四度三十五分偏西三十三度三十分晝夜刻分同前節气時刻早一百三十四分

博囉塔拉北極髙四十四度五十分偏西三十三度三十分晝夜刻分同前節气時刻早一百三十四分

吹河北極髙四十四度五十分偏西四十二度晝夜刻分同前節气時刻早一百六十七分

庫爾喀喇烏蘇士爾扈特北極髙四十四度三十分偏西三十一度五十六分晝夜刻分同前節气時刻早一百二十八分

安濟海北極髙四十四度十三分偏西三十度五十四分晝夜刻分同前節气時刻早一百二十四分

哈什北極髙四十四度八分偏西三十三度晝夜刻分同前節气時刻早一百三十二分

浩齊特北極髙四十四度六分偏東三十分晝夜刻分同前節气時刻遲二分

伊犁北極髙四十三度五十六分偏西三十四度二十分夏至晝長六十一刻一分夜三十四刻十四分節气時刻早一百三十七分

塔拉斯河北極髙四十三度五十分偏西四十四度晝夜刻分同前節气時刻早一百七十三分

固爾班賽堪北極髙四十三度四十八分偏西十一度晝夜刻分同前節气時刻早四十四分

巴林北極髙四十三度三十六分偏東二度十四分晝夜刻分同前節气時刻遲九分

穆壘北極髙四十三度四十五分偏西二十五度三十六分晝夜刻分同前節气時刻早一百二分

濟木薩北極髙四十三度四十分偏西二十六度五十二分晝夜刻分同前節气時刻早一百七分

巴裏坤北極髙四十三度三十九分偏西二十三度晝夜刻分同前節气時刻早九十二分

崆吉斯北極髙四十三度三十三分偏西三十三度晝夜刻分同前節气時刻早一百二十八分

紮嚕特北極髙四十三度三十分偏東五度夏至晝長六十刻十四分夜三十五刻一分節气時刻遲二十分

烏嚕木齊北極髙四十三度二十七分偏西二十七度五十六分晝夜刻分同前節气時刻早一百十二分

阿巴哈納爾北極髙四十三度二十三分偏東二十八分晝夜刻分同前節气時刻遲二分

珠勒都斯北極髙四十三度十七分偏西三十度五十分晝夜刻分同前節气時刻早一百二十三分

柰曼北極髙四十三度十五分偏東五度夏至晝長六十刻十二分夜三十五刻三分節气時刻遲二十分

吐魯番北極髙四十三度四分偏西二十六度四十五分晝夜刻分同前節气時刻早一百七分

塔什千北極髙四十三度三分偏西四十七度四十三分晝夜刻分同前節气時刻早一百九十一分

和碩特北極髙四十三度偏西三十一度晝夜刻分同前節气時刻早一百二十四分

那林山北極髙四十三度偏西四十五度晝夜刻分同前气時刻早一百七十八分

克什克騰北極髙四十三度偏東一度十分晝夜刻分同前節气時刻遲五分

蘇尼特北極髙四十三度偏西一度二十八分晝夜刻分同前節气時刻早六分

哈密北極髙四十二度五十三分偏西二十二度三十二岔夏至晝長六十刻八分夜三十五刻七分節气時刻早十九分

特穆爾圖淖爾北極髙四十二度五十分偏西三十九度二十分晝夜刻分同前節气時刻早一百五十七分

魯克沁北極髙四十二度四十八分偏西二十六度十一分晝夜刻分同前節气時刻早一百五分

翁牛特北極髙四十二度三十分偏東二度晝夜刻分同前節气時刻遲八分

烏沙克塔勒北極髙四十二度十六分偏西二十八度二十六分晝夜刻分同前節气時刻早一百十四分

敖漢北極髙四十二度十五分偏東西度晝夜刻分同前節气時刻遲十六分

喀喇沙爾北極髙四十二度七分偏西二十九度十七分晝夜刻分同前節气時刻早一百十二分

喀爾喀北極髙四十一度四十四分偏西五度五十五分夏至晝長六十刻二分夜三十五刻十三分節气時刻早二十四分

庫爾勒北極髙四十一度四十六分偏西二十九度五十六分晝夜刻分同前節气時刻早一百二十分

布古爾北極髙四十一度四十四分偏西三十二度七分晝夜刻分同前節气時刻早一百二十八分

四子部落北極髙四十一度四十一分偏西四度二十二分晝夜刻分同前節气時刻早十七分

賽哩木北極髙四十一度四十一分偏西三十四度四十分晝夜刻分同前節气時刻早一百三十九分

納木千北極髙四十一度三十八分偏西四十五度四十分晝掖刻分同前節气寺刻早一百八十三分

庫車北極髙四十一度三十七分偏西三十三度三十二分晝掖刻分同前節气時刻早一百三十四分

喀喇沁北極髙四十一度三十分偏東二度夏至晝長六十刻夜三十六刻節气時刻遲八分

布嚕特北極髙四十一度二十八分偏西四十四度三十五分晝夜刻分同前節气時刻早一百七十五分

安集延北極髙四十一度二十三分偏西四十四度三十五分書夜刻分同前節气時刻早一百七十八分

霍罕北極髙四十一度偏西四十五度五十六分晝夜刻分同前節气時刻早一百八十四分

茂明安北極髙四十一度十五分偏西六度九分晝夜刻分同前節气時刻早二十五分

阿克蘇北極髙四十一度九分偏西三十七度十五分晝夜刻分同前節气時刻早一百四十九分

烏什北極髙四十一度九分偏西三十八度二十七分晝夜刻分同前節气時刻早一百五十四分

烏喇特北極髙四十度五十二分偏西六度三十分夏至晝長五十九刻九分夜三十六刻六分節气時刻早二十六分

歸化城土默特北極髙四十度四十九分偏西四度四十八分晝夜刻分同前節气時刻早十九分

鄂什北極髙四十度十九分偏西四十二度五十分晝夜刻分同前節气時刻早一百七十一分

鄂爾多斯北極髙三十九度三十分偏西八度晝夜刻分同前節气時刻早三十二分

喀什噶爾北極髙三十九度二十五分偏西四十二度二十五分書夜刻分同前節气時刻早一百七十分

巴爾楚克北極髙三十九度十五分偏西三十九度三十五分夏至晝長五十八刻十分夜三十七刻五分節气時刻早一百五十八分

英吉沙爾北極髙三十八度四十七分偏西四十一度五十分晝夜刻分同前節气時刻早一百六十七分

阿拉善北極髙三十八度四十九分偏西十二度晝夜刻分同前節气時刻早四十八分

葉爾羌北極髙三十八度十九分偏西四十度十分晝夜刻分同前節气時刻早一百六十一分

斡罕北極髙四十八度偏西四十五度九分晝夜刻分同前節气時刻早一百八十一分

色哷庫勒北極髙三十七度四十八分偏西四十二度二十四分晝夜刻分同前節气時刻早一百七十分

喀楚特北極髙三十七度十一分偏西四十二度三十二分晝夜刻分同前節气時刻早一百七十分

哈喇哈什北極髙三十七度十分偏西三十六度十四分晝夜刻分同前節气時刻早一百四十五分

克裏雅北極髙三十七度偏西二十五度五十二分夏至晝長五十八刻二分夜三十七刻十三分節气時刻早一百三十四分

和闐北極髙三十七度偏西三十五度五十二分晝夜刻分同前節气時刻早一百四十三分

伊裏齊北極髙三十七度偏西三十五度五十二分晝夜節气同上

博羅爾北極髙三十七度偏西四十三度三十八分晝夜刻分同前節气時刻早一百七十五分

三珠北極髙三十六度五十八分偏西三十七度四十七分晝夜刻分同前節气時刻早一百五十一分

玉隴哈什北極髙三十六度五十二分偏西三十五度三十七分晝夜刻分同前節气時刻早一百四十二分

鄂囉善北極髙三十六度四十九分偏西四十五度二十六分晝夜刻分同前節气時刻早一百八十二分

什克南北極髙三十六度四十七分偏西四十四度四十六分晝夜刻分同前節气時刻早一百七十九分

巴達克山北極髙三十六度二十三分偏西四十三度五十分晝夜刻分同前節气時刻早一百七十五分

金川北極髙度偏度

三雜谷北極髙三十二度偏西十三度五十五分夏至晝長五十六刻六分夜三十九刻九分節气時刻早五十六分

黨壩北極髙三十一度五十四分偏西十四度二十分晝夜刻分同前節气時刻早五十八分

潭斯甲布北極髙三十一度五十五分偏西十四度五十分晝夜刻分同前節气時刻早五十九分

金川勒烏圍北極髙三十一度三十分偏西十四度二十分夏至晝長五十六刻四分夜三十九刻十一分節气時刻早五十八分

金川噶拉依北極髙三十一度十九分偏西十四度二十八分夏至晝長五十六刻二分夜三十九度三分節气時刻早五十八分

瓦寺北極髙三十一度二十分偏西十三度晝夜刻分同前節气時刻早五十二分

革布什咱北極髙三十一度十四分偏西十四度四十四分晝夜刻分同前節气時刻早六十分

布拉克底北極髙三十一度十分偏西十四度三十分晝夜刻分同前節气時刻早五十七分

小金川美諾北極髙三十一度偏西十四度十分晝夜刻分同前節气時刻早五十六分

巴旺北極髙三十一度偏西十四度四十分夏至晝長五十六刻夜四十刻節气時刻早五十八分

沃克什北極髙三十一度偏西十三度四十四分晝夜刻分同前節气時刻早五十五分

明正北極髙三十度四十分偏西十四度四十分夏至晝長五十五刻十三分夜四十刻二分節气時刻早五十九分

本坪北極髙三十度二十五分偏西十三度五十分晝夜刻分同前節气時刻早五十四分

﹝臣﹞等謹案北極髙度各隨其地而測偏度與節气皆以京師爲準而其東西推其遲早焉

又案星土之文見於周禮雜出於內外傳諸晝其說茫昧不可究窮伏讀禦制毛晃禹貢圖詩注中巳斥其謬鄭樵襲舊史載入略內殊失精當今備列京師各直省及蒙古回部金川所測量北極髙偏以推晝夜長短節气早遲則我國家東漸西被數萬里版圖瞭如指當豈區區分野所能盡耶

皇朝通誌卷二十二

●皇朝通誌卷二十三

天文略六

○天文略六

儀象

△儀象

﹝臣﹞等謹案靈臺儀象志所載南懷仁新制黃道經緯儀赤道經緯儀地平經儀地平緯儀【卽象限儀】紀限儀天體儀又儀象考成所載戴進賢新制錫名璣衡撫辰儀皆法天體渾然之象互相考測不差累黍具詳載於器服略內然天文非推步不詳而推步非儀器不密今恭錄禦制儀象考成序及南懷仁戴進賢序說與弧三角形以闡明推步之理數另爲一卷列於象緯之後庶考察者得以因理求器因器知象天文之學於斯備矣

禦制儀象考成序

南懷仁靈臺儀象志序

南懷仁新制六儀記

戴進賢璣衡撫辰儀記

弧綫

禦制儀象考成序

上古占天之事詳於虞典書稱在璇璣玉衡以齊七政後世渾天諸儀所爲權輿也歷代以來遞推疊究益就精密所傳六合三辰四遊儀之制本朝初年猶用之我皇朝聖祖仁皇帝奉若天道研極理數嘗用監臣南懷仁言攺造六儀輯靈臺儀象志所司奉以測驗其用法簡當如定周天度數爲三百六十周日刻數爲痍十有六分黃赤道以備儀制減地平環以淸儀象創制精密尢有非前代所及者顧星辰循黃首行每七十差年一度黃赤二道之相距亦數十年差一分所當隨時釐訂以期脗合而六儀之攺創也占候𨿽精體制究未協於古赤道一儀又無遊環以應合天度志載星象亦間有漏略躐次者我皇祖精明步天定時之道使用六儀度至今必早有以隨時更正矣子小子法祖敬天𨿽切於衷而推測協紀之方實未夙習玆因監臣之請案六儀新法參渾儀舊式制爲璣衡撫辰儀繪圖著說以裨測候考天官家諸星紀數之闕者補之序之紊者正之勒爲一書名曰儀象考成縱於斯之未信期允當之可循由是儀器正天象著而推算之法大備夫制器尙象以前民用莫不當求其至精至密矧其爲授時所木熙績所關尢不容有秒忽差者折衷損益彰往察來以要諸盡善奉時修紀之道敢弗愼諸至乃基命宥密所爲夙夜孜孜監於成憲者又自有在是爲序

南懷仁靈臺儀象志序

夫古帝王憲天出治未有不以欽若敬授爲兢兢也皇古以前可不論巳若夫堯典置閏餘而定四時紀七政而明天度必在璇璣玉衡以齊之者誠以授時有理與象與數而儀器卽在所首重也夫儀也者授時之理由此得精焉授時之法由此得密焉度數之學實範圍於此而莫可外焉矣聞之古人每遇交食分至及五緯淩犯諸變異乃始靜悟於心繼必詳錄於策而猶恐考驗之無憑也乃復法象而制爲器以其次年之所測較勘於前年之所驗者推而廣之接續成書精確不刊以貽來世使後之學者師其意而不泥其迹則凡授時諸數靡不可因之而有所考究焉且授時之法欲其歷久而尙新也夫歷世愈遠則其理愈精而其爲法乃愈密然非器之有合乎法又烏從闡微抉奧使法極其密而理極其精乎且夫天距地之遠者幾何日月五星各列本天而各天有上下層次及遠近相距一定之度列宿諸行之細微與夫七曜各有本道而諸道各有南北不同之兩極又各有本道所行各與地遠近與其行最低最髙之處皆各有定期又皆各有本體一定之度分五緯各有遲疾順道諸行之不同亦有畱而不行之定日凡此象數萬端難以測量之際要皆恃儀象而爲之準則焉故授時者捨測候之儀而欲求法之明效大驗蔑由也是以稽時者必以儀爲依據明時者必以儀爲記錄失推者必以儀而攺正算合者必以儀而參互較之者非儀無由而信從學之者非儀無由而啟悟良法得之以見其長敝法對之而形其短甚哉儀象之用大也仁自受命以來夙夜祗懼畢智竭能務求精平儀象之有利於用而以密測天行貽爲典則此愚分之所矢素心自盡者也𨿽然儀象之作蓋以定永遠之明徵而使後世有以私智自用者無所騁其臆說則其事可易言也哉是何也夫諸儀有作之法有安之法有用之法三法備而後諸法可次第舉也況夫測天之儀貴恰肖乎天本然之象故其造法亦必以天象爲準但廣大莫如天也覆肙無外輕淸莫如天也健駛難形堅固微紗莫如天也運行終古而無虧經緯秩然而不紊使非會通而得其全乃漫云吾以制器也則必得此而失彼掛一而漏萬竊恐廣大輕淸堅固微妙之四者未有能兼備而無遺者矣說者曰儀之體制巨則合天爲易固巳然所謂巨者其徑綫長周面闊也則度數易分而分秒之微亦易見然其體巨則勢必不能輕巧而若少用其銅亦作徑長面闊之形則又必薄弱而不適於宜矣故特舉輕重學之數法井五金堅固之理以詳其用焉然諸儀應天道之度分南北兩樞又列春秋二分冬夏二至先後皆有常期黃赤二地道平天頂子午過極過玉過分諸圈彼此相交於一點細微之內而各道各圈之中心又必同歸於一天體之中心而不使其毫髮之或謬斯巳也但儀爲小天之形未免拘限要能符合天象無所過差此其作儀之難者一也今諸儀巳成界總布星固稱詳密矣然又使安置無法則窺測不靈而儀亦歸於無用矣此其安儀之難者二也且古來皆重正南久向然或稍偏東西則何所取以爲定如勝國所營觀象臺在當時作者以爲諸儀正對之規模萬向之標的由之察之其正面方向正南北綫巳多乖違何論東西與上下左右哉蓋儀中各道各圈各極各經緯之度分在天固有相應之元道元圈元極元經緯之度分也彼此互相照應者也假有一端之不應則測候卽有不合者矣然安定正對之法旣得矣苟用之未能通變反誣良法有不合天者此其用儀之難者三也仁今之所闡者亦惟明夫諸儀之用法以及於推測之所施蓋欲使學者由器而徵象由象而考數由數而悟理有所依據而盡心焉用以歷久遠而世牌夫羲和恢恢乎其有餘矣嗟乎自漢迄元攺易者七十餘次而創法者十有三家其閒刱造儀象者指不多屈焉不可以見其難也哉仁不敏深懼授時之學不明乎世而敬於昭代新創之諸儀逐節伸明演爲解說精粗兼舉細大不捐而復圖之以互相引諭總以期乎理精法密不愧傳流以無負聖天子欽若敬授垂憲無窮之至意予小臣敢自多其力與謹序

南懷仁新制六儀記

夫儀者時憲之法合天與不合天之明徵也故測驗天行儀愈多愈精而測驗乃愈密蓋凡天上一星所歷時刻𨿽躔有一定之度分然以儀相對而測之則必與天上東西南北之各道有上下左右遠近之分焉故測驗其星所躔之度分必依各道之經緯度分而推測之始無所戾是則欲爲密合天行之法而非有備具密合天行各道之儀厥道無由也如康熙己酉八年正月初三日是日立春內院大學士圖海李霨諸巨公名卿奉旨同視測驗立春一節於本日午正仁測得太陽依象限儀在地平上三十三度四十二分依紀限大儀離天頂正南五十六度十八分依黃道經緯儀在黃道綫正中在冬至後四十五度零六分在春分前四十四度五十四分依赤道經緯儀在冬至後四十七度三十四分在春分前四十二度二十六分在赤道南十六度二十一分依天體儀於立春度分所立直表則表對太陽而全無景依地平所立八尺零五寸表則太陽之影長一丈三尺七寸四分五釐六儀並用而參互之而立春一節皆合於預推定各儀之度分如此則凡所推之節气其合於天行無疑矣然非藉有合法之儀又何從測而得久夫所謂儀之合法者抑豈憑臆說而彊就之也軩要皆法其本然之象耳蓋渾天之體原有赤道有黃道而居乎渾天之半者曰地平經緯分焉故因其本然之象崇而效之制有三規一日黃道經緯儀一曰地平經緯儀【地平儀又分爲二一曰經儀一曰儀卽象限儀便用故也】凡日月五星二十八宿之行以及所躔之度分總於此三規而推定焉四儀之外又有百遊之紀限儀旋轉盡變以對乎天凡有或正交或斜交於三規錯綜之行以定諸星東西南北相離遠近之度分不差累黍總之天行七政於本圖所列之經緯各道之宮次度分諸星先後相連之序與夫東西南北相距之遠近皆從天體而見了如指掌焉故制六尺徑之天體儀以爲諸儀之統且此六儀相須並用則凡礙之於彼者而有此以通之則亦何求示得哉故欲密測以求分秒無差則必六儀互用相參要以制器精良安置如式測驗得法而無有不合者矣其有不合者則卽推其所以不合之端何在而更爲釐正之使釐正之後測復參差則於諸儀中擇其所測之同者而用之如此而不密合乎天行者未之有也使止據一儀以求盡乎天如舊法之簡儀是何可信其爲必然也哉蓋舊法黃赤儀膠柱而不運動況止可謂赤道儀無黃極無緯圈無黃表無測黃道經緯之正法其天頂立圈太近於地平其窺表不能測在地平相近之星夫天球而旣無星距無黃道等圖無宮次之分其地平無度數則器總歸於無用矣考古圭表之法其圭原偏而向地平其表更偏而離天頂又離正南北之綫故仁以勾股之法修正之庶幾可免夫乖舛也巳

戴進賢璣衡撫辰儀記

虞書舜典在璇璣玉衡以齊七政孔穎達疏曰璣衡者王者正天文之器漢世以來謂之渾天儀者是也馬融云渾天儀可旋轉故曰璣衡其橫簫所以視星宿也蔡邕云衡長八尺孔徑一寸下端望之以視星辰蓋懸璣以象天而橫望之轉璣窺衡以知星宿是其說也上天之體不可得知測天之事見於經者惟此璇璣玉衡一事而巳揚子法言云或問渾天曰落下閎營之鮮於妄人度之耿中丞象之幾乎幾乎莫之能違也閎與妄人武帝時人宣帝時司農中丞耿壽昌始鑄銅爲之象史官施用焉江南宋元嘉年太史丞錢樂【陳氏師凱曰錢樂本名樂之孔疏脫之字】鑄銅作渾天儀傳於齊梁周平江陵遷於長安尙書蔡注曰宋錢樂鑄銅作渾天儀衡長八尺孔徑一寸璣徑八尺圓周二丈五尺彊轉而望之以知日月星辰之所在卽璇璣玉衡之遺法也歷代以來其法漸密本朝因之爲儀三重其在外者曰六合儀平置黑單環上刻十二辰入於四隅在地之位以準地面而定四方測立黑雙環背刻去極度數以中分天脊直跨地平使其半入地下而結於其子午以爲天經斜倚赤單環背刻赤道度數以平分天腹棋繞天經亦使半出地上半入地下而結於其卯酉以爲天緯三環表裏相結不動其天經之環則南北二極皆爲圓軸虛中而內向以挈三辰四遊之環以其上下四方於是可考故曰六合次其內曰三辰儀側立黑雙環亦刻去極度數外貫天經之軸內挈黃赤二道其赤道則爲赤單環外依天緯亦刻宿度而結於黑雙環之卯酉其黃道則爲黃單環亦刻宿度而又斜倚子赤道之腹以交結於卯酉而半入其內以爲春分後之日軌半出其外以爲秋分後之日軌又爲白單環以承其交使不頃墊以其日月星辰於是可考故曰三辰其最在內者曰四遊儀亦爲黑雙環如三辰儀之制以貫天經之軸其環之內則兩面當中各施直距外指兩軸而當其要中之內面又爲小寲以受玉衡要中之小軸使衡旣得隨環東西運轉又可隨處南北低昂以待占候者之仰窺焉以其東西南北無不周偏故曰四遊此其法之大略也今考前史漢初落下閎造渾天儀本無黃道或云賈逵所加或云李湻風所加或云一行所加而宋錢樂之渾儀之制𨿽有黃道並無黃道經圈其四遊圈亦不貫於黃極則亦未盡黃道之用元郭守敬作簡儀乃分渾儀而變其制則設立運圈以測地不經緯度而不設黃道圈蓋黃道與黃極經圈成經緯設黃道又設經卷則捲多而不便於測候故不用黃道而專用赤道圈明正統三年鑄銅渾儀簡儀於北京卽宋元遺法也我朝康熙八年監臣南懷仁新制六儀赤道黃道分爲二器皆不用地平圈而地平象限天體諸儀則地平之經緯與黃赤之錯綜皆巳畢具康熙五十二年監臣紀利安制地平經緯儀合地平象限二儀而爲一其用尢便制作之妙於斯極矣我皇上敬天法祖齊政勤民親蒞靈臺徧觀儀象以渾天制最近古而時度信宜從今觀其會通斯成巨典於是用今之數目合古之型模禦制璣衡撫辰儀用裨測候誠唐虞之遺意昭代之新規也儀制三重其在外者卽古之六合儀而不用地平圈其正立雙環爲子午圈兩面皆刻周天三百六十度自南北極起初度至中要九十度是爲天經斜倚單環爲天常赤道圈兩面皆刻周日十二時以子正午正當子午雙環中空之半而結於其中要是爲天緯其南北二極皆設圓軸軸本實於子午只環中空之間而軸內向以貫內二重之環其下承以云座仰面正中開雙槽以受雙環東面正中開云窩以受垂球下面置十字架施螺旋以取平架之東西兩端合植龍柱龍口銜珠開孔似承天常赤道卯酉之兩軸依觀象臺測定南北正綫將座架安定平則平面之四方又依占師北極出地三十九度五十五分自北極而上五十度五分卽上應天頂自南極而下五十度五分卽下對地心而應天頂之衝於天頂施小釘懸垂綫而垂適當地心又適切於雙環之面不卽不離則上下正立面之四方亦正而地平巳在其中故不用地平圈也次其內卽古之三辰儀而不用黃道圈其貫於二極之雙環爲赤極經卷兩極各設軸孔以受天經之軸兩面皆刻周天三百六十度結於赤極經卷之中要與天常赤道平運者爲遊旋赤道圈兩面皆刻周天三百六十度與天之赤道旋轉相應自經卷之南極作兩象限弧以承之使不傾墊測得三辰之赤道經緯度則黃道經緯可推且黃道與赤道之相距古遠今近縱或日久有差而儀器無庸攺制故不用黃道圈也其在內者卽古之四遊儀貫於二極之雙環爲四遊圈兩面皆刻三百六十度定於遊圈之兩極者爲直距綰於直距之中心者爲窺衡遊圈中要設直表以指經度及時窺衡右旁設宜表以指緯度此古今所同無容置議者也是故體制仿乎渾天之舊而時度尢爲整齊運量同於赤道新儀而重環更能合應至於借表窺測則上下左右無不宜焉夫羲和遺制不可考巳漢世以來或作而不傳或傳而不久蓋制器尙象若斯之難也而稽古宜今至我朝乃臻盡善易系傳云備物致用立成器以爲天下利莫大乎聖人詎不信乎

弧綫

弧三角形

正弧三角形

斜弧三角形

弧三角形

弧三角形者球面弧綫所成也古專家有黃赤相準之率大約就渾儀度之僅得大槪未能形諸算術惟元郭守敬以弧矢命算黃赤相承始有定率視古爲密但其法用三乘方取數甚雜自西人利瑪竇湯若望等翻譯算書始有曲綫三角形之法三弧度相交成三角形其三弧三角各有相應之八綫弧與弧相交卽綫與綫相遇而勾股比例焉於是乎有黃道可以知赤道有赤道可以知黃道有經可以知緯有緯可以知經觀象之法至此而備勾股之用至此而極矣

正弧三角形

正弧三角形必有一直角者蓋因南北二極爲赤道之樞紐皆距赤道九十度故凡過南北二極經圈與赤道相交所成之角俱爲直角其相當之弧皆九十度又凡有一圈卽有兩極其過兩極經圈與本圈相交亦必爲直角其所成三角形必皆爲正弧三角形夫正弧三角形所知之三件弧角相對者用弧角之八綫所成勾股爲比例而弧角不相對者則用次形蓋以弧角之八綫所成勾股比例不生於本形而生於次形而次形者乃以本形與象限相減之餘度所成故用本形之餘弦余切卽用次形之正弦正切也其法可易弧爲角易角爲弧【若斜弧三角形可易大形爲小形易大邊爲小邊鈍角爲銳角】邊與角𨿽不相對可易爲相對且知三角卽可以求邊其理實一以貫之也

斜弧三角形

弧三角之有斜弧形猶直綫三角之有銳鈍形也但直綫三角之銳鈍形惟二種一種三角俱銳一種一鈍兩銳而斜弧形則不然或三角俱銳或三角俱鈍或兩銳一鈍或兩鈍一銳其三邊或俱大過於九十度或俱小不及九十度或兩大一小或兩小一大參錯成形爲類甚多而新法數書所載推算之法益復繁雜難稽蓋三角三邊各有八綫但綫與綫之比例相當卽可相求是故或同步一星或同推一數而所用之法彼此互異遂使學者莫知所從玆約以三法求之無論角之銳鈍邊之大小並視先所知之三件爲斷其一先知之三件有相對之邊角又有對所求之邊角則用邊角比例法其一先知之三件有相對之邊角而無對所求之邊角【或求角而無對角之邊或求邊而無對邊之角】則用垂弧法其一先知之三件無相對之邊角【或三邊求角或有兩邊一角而角在所知兩邊之間或三角求邊或有兩角一邊而邊在所佑兩角之間】則用總較法明此三法則斜弧之用巳備而七政之升降出沒經緯之縱橫交加無不可推測而佑矣

﹝臣﹞等謹案考成上編所載弧三角形備列綱領條目圖說相求比例總較之法誠以恆星七政皆藉是以推步也玆錄總論及正斜形各一篇附於儀象之後學天文者因器求綫神而明之簡易之妙不外斯云

皇朝通誌卷二十三終《淸朝通誌》地理略凡八卷﹝024～031﹞／一百二十六卷﹝淸﹞髙宗敕撰

●皇朝通誌卷二十四

地理略一

○地理略一

水道一

△水道一

﹝臣﹞等謹案鄭樵志地理首列水道一門其說以爲州縣之設有時而更山川之形千古不易所以禹貢分州必以山川定經界使兗州可移而濟河之兗不能移梁州可遷而華陽黑水之梁不能遷其說當矣顧所述止於四瀆未足以包括域內水道之全勢又其言四瀆也諸水參用舊名州縣間循舊號如褒文旬淯諸水止列水名而不疏證其所經之地江源河源僅仍舊說而不能加以斷制之詞是尙未足以稱綜核也恭維聖朝輿圖廣博建置精詳東瀛西蒙均入版圖疆理之盛固非前代所可幾及而紀地之圖書則有欽定輿地全圖欽定大淸一統志凡域內之一山一水無不斟綜辧析了如指掌至如灤河熱河之原委塔思哈河之對音黃河之眞源濟淮之故迹前人所靡能定說者我皇上禦制詩文洞悉源流炳耀千古猗歟盛己玆謹稟承纂載用鄭氏例而增益其所未備首列京畿諸水尊宸極也次敍盛京及黑龍江諸水重肇基也次河水及入河諸水而西域回部靑海甘肅陜西山西河南江南山東之水凡涉於河者以次載焉次淮水及人淮諸水次大淸河諸水而河南江南山東之入淮入濟及自入海者以次載焉次運河自山東之汶水而北至京師南至江淮復踰江而迄於浙重漕渠也次大江及入江諸水而西藏四川陜西湖南湖北雲南貴州江西安微江蘇之水以次載焉次太湖浙江閩江粵江滇諸水而水之在南紀者皆悉著矣次新疆伊犂諸水著偉績也於是域內之經流巨川詳晰臚載府縣盡循今名疆域悉遵新制無敢循舊說以爲假借傳會之文志愼重也謹釐爲四卷列於地理疆域之後

京畿諸水

盛京諸水

黑龍江諸水

京畿諸水

玉河

白河

永定河

玉帶河

豬龍河

滹沱河

北泊

漳河

衛河

灤河熱河

薊運河

玉河

玉河源出宛平縣玉泉山匯爲昆明湖東南經長春麥莊二橋過廣源閘至髙梁橋分流經徳勝門入西水關匯爲積水潭入皇城爲太液池環繞紫柰經金水橋出玉河橋達正陽門東水關至東便門東水關下注大通河東南流設五閘瀦水濟運至通州髙麗莊入白河自大通河以下亦名通惠河

白河

白河卽古沽水源出赤城縣東邊外西南流入邊城有獨石水自赤城縣南龍門水自龍門縣南來會又東出邊外又東南入邊南流經密雲縣西有潮河來會【潮河見後】西南流經懷柔縣南又經順義縣東又南至通州東北有沙河來會沙河出昌平州之居庸關卽濕餘水亦曰楡河經大興縣北合淸河水又東南入於白河稍南玉河水來會【玉河見前】南經張家灣東有涼水河來會涼水河出右安門西南鳳泉東流經萬泉寺分爲二支一自南經艸橋一自北經廣恩寺皆曲折東注至永勝橋復合東南流循南苑繚垣而東至小紅門西入苑墻東南流經沙底橋折而南歷頭閘至二閘一畝泉之水自西來會又南而東至鹿捲村三海子以上之水自西南來會又東南流至五空橋出苑墻經馬駒橋迆東至張家灣來入白河經舊漷縣北折東北經香河縣東又東南經武淸縣東南又東南至天津府西北之西沽永定河【永定河見後】合拒馬易水及子牙河皆會【拒馬河易水子牙河並見後】又東南運河合漳水【漳水見後】滹沱河【滹沱河見後】來會又東南至大沽北入海潮河卽古之鮑邱水源出古北口外西北禦馬廠地東南入邊在古北口之西經南臺西南至密雲縣東北又西南經縣城東又西會白河

永定河

永定河卽桑幹河古曰濕水亦曰渾河康熙三十七年賜名永定河源出山西朔平府馬邑縣西北東南流有灰河自朔州來會東北流經山陰縣北又東北經應州北有渾河自渾源州經應州來會又東北經大同府南有武州川自左衛西南衛河自大同北邊合而來會又東北經渾源州陽髙天鎭廣靈蔚州境入直隸界經懷安縣南又東北經保安州南又東北有東洋河合西洋河淸水河經宣化府西南保安州東北來會經懷來縣有嬀河自延慶州來會東南流入邊城經昌平州及宛平縣西境出蘆溝橋下又東南經良鄕縣東固安縣北又東南經永淸縣北霸州東北東安縣南玉帶河自西南來會【玉帶河見後】東流過三角澱經武淸縣東子牙河自南來會又東至西沽南白河自北來會又東南運河自西南來會所謂丁字湖也東流經天津府北至大沽北入於海

玉帶河

玉帶河卽淸水河亦曰會同河西南自任邱趙北口泊東北流至保定縣北霸州南由苑口家東北經永淸東安之南會永定河以入海卽拒馬易水滱水諸川之委匯也拒馬河卽淶水古名桃水源出山西代州及易州廣昌縣北山經長城北東流至紫荊關入長城東北經易州山中折東南經淶水縣東北又東南經涿州城有胡良河自房山縣來會琉璃河卽古聖水自良鄕縣來會又南經固安縣西南新城縣東南又南有北易水亦名白溝河有中易水並自易州合窮獨山所出之濡水來會濡水爲三易上源之一干隆二十六年特加疏浚賜名安河東南流經定興縣南境又經雄縣西南至趙北口入泊長流河卽古南易水一名雹水一名鮑河源出易州西南山東南流經安肅縣北容城縣西至新安縣西南有徐河自易州西南經滿城縣北淸苑縣北安州西北來會東入於泊

豬龍河

豬龍河卽唐河古名滱水源出山西渾源州南會溫泉水嘔夷水經靈邱縣城南又東南經廣昌縣境入直隸界又東南經唐縣及曲陽縣北又經定州北祁州南有沙河滋河來會沙河卽古恆水亦名泒河源出山西繁峙縣東入長城經簞平縣東南曲陽縣西南又南經行唐縣東北新樂縣南又東經定州南無極縣北深澤縣北又東至祁州東南會滋河入於唐河滋河卽古資水源出山西五臺縣東穿長城入直隸平山縣西北經靈壽縣北行唐縣南又經眞定府北無極縣南東北流經晉州西北深澤縣北又東北至祁州東南合沙河會唐河爲豬龍河經博野縣蠡縣南又經肅寧縣北髙陽縣南至安州東南入泊

滹沱河

滹沱河源出山西繁峙縣東北曰靑龍泉經代州東南崞縣城東又南經忻縣經定襄縣西北有雲中河牧馬河來會又經五臺縣南有淸水河自五臺山來會又經盂縣東北入長城至直隸界有冷河卽古綿蔓水自並陘縣來會又經靈壽縣南獲鹿縣北滇定府城南又經槁城縣北晉州南又東南至束鹿縣入大陸澤自澤東南流經冀州北衡水縣西北武邑縣北武彊縣南又經交河縣西至獻縣南分爲二泒一經滄州西與漳河會一經河間府東至天津府靑縣境又北經子牙泛曰子牙河又北經靜海縣會淸水河

北泊

北泊卽大陸澤亦曰巨鹿曰廣阿西受槐河西南受滏陽南泊水南受漳水支津北受滹沱河至冀州北東北流經衡水武彊北又至獻縣南分二泒以會於直沽洵巨澤也槐河卽古泜水亦名沮水源出贊皇縣西南東經元氏縣南髙邑縣北欒城縣南趙州南柏鄕縣北又東南經寧晉縣南入泊滏陽河卽滏水源出磁州西東北流經邯鄲縣東南又經廣平府城東肥鄕縣北曲周縣東南雞澤縣東平鄕縣東又北至巨鹿縣西南有南泊水白順徳府城邢臺縣來會又經巨鹿縣西隆平縣東入北泊

漳河

漳河有二源曰淸漳曰澤漳淸漳源出山西樂平縣西經和順縣至遼州南有長城鎭水來會又東南入河南涉縣界又西南至林縣之交漳口會濁漳水濁漳源出山西長子縣東北流至潞安府北境又經屯畱縣東潞城縣西有絳河潞河來會又北至襄垣縣南有沁州水合銅鞮水來會至黎城縣東北有楡社水合武鄕水來會又東入河南林縣西北界又東會淸漳水東經彰徳府安陽縣北入直隸廣平府磁州界經成安縣南仍與河南臨漳縣分界又經廣平縣西南分二泒一東流經魏縣元城縣又東北入山東冠縣界合衛河至臨淸州八運河一東北流經廣平縣肥鄕縣入山東邱縣南又分二泒一東北流入直隸威縣南境經淸河故城棗彊縣東又經景州武邑簞城交河縣境又至滄州西會滹沱河一西北流至直隸界龍堂鄕經廣宗巨鹿新河縣北流八北泊會滹沱河至天津入海

衛河

衛河源出山西潞安府南經澤州東南入河南懷慶府北八於沁水其分一支經溫縣北武涉縣北修武縣東南又東北經獲嘉縣北有五峪水自山西陵川縣東南八河南輝縣西來會又東北有百泉水來會又經新鄕縣北衛輝府西南至淇縣東南有淇水來會淇水源出山西平順縣南陵川縣東有浙水壅水盈盈水來會入河南林縣南境經淇縣西北有淇泉來注又東南與衛河會東流經滑縣西南浚縣西又經湯陰縣東有湯河來會又東北經安陽東南內黃縣北入大名縣南南樂縣北又經元城縣東北境入山東冠縣西界有漳河支流來會又經館陶縣臨淸州八運河北至天津會白河諸水八海

灤河熱河

灤河卽古濡水一名難河源出獨石口外東北一百餘里名都爾本諾爾西北流入多倫諾爾廳界又北經上都河屯名上都河又東南至大河口又南經雁北灘入承徳府丰寧縣界又南經西屯庫有奇勒河亦名小灤河自北來會自此名灤河至郭家屯入承徳府本境東南經灤平縣界繞喀喇河屯行宮有伊遜河發源木蘭圍場自北來會東南流經承徳府東南境鳳凰嶺下熱河自東北來會【熱河見後】折南流有白河老牛河柳河車河皆來會又東南經喜峯口之西入邊經遷安縣界有龍井關河自遵化州邊外來會又東南至永平府西北盧龍縣界有靑龍河卽古盧水自邊外來會經灤州城東樂亭縣城西分二港一東南入海一南經齊家莊入海

熱河卽古武列水源出承徳府北境之察罕陀羅海經固都爾呼嶺名固都爾呼河西南至中關東茅溝河水自玳瑁溝西南流來會又南賽音河自霍爾霍克嶺曲折流來會沿避暑山莊行宮東北歷錘峯下行宮內有溫泉流出匯之遂名熱河南流折東南入於灤河

﹝臣﹞等謹按灤河熱河發源邊遠紀載多舛在今爲秋巡駐蹕重地恭讀皇上禦制熱河考灤河濡水源考證指示酈道元水經注及諸志之是非離合至詳且悉如濡水正源爲都爾本諾爾道元誤云三道河當之白檀要陽爲今密雲縣地道元誤雲灤水經白檀北歐陽修言灤水出炭山爲今邊外之黑老山明統志誤指爲萬全縣之炭山金蓮川在今上都河屯爲欒水所經元史誤以爲灤水出金蓮川熱河三源西源先合中源次合東源道元則互紊東藏川中藏川會合之序良由未克親履其地晰其支泒故未免舛誤相踵伏承聖制昭陳燦如指掌始得稟承紀載無誤無惑云

薊運河

薊運河卽古泃水亦曰沽河源出遵化州東北有沙河出州北邊城外合馬蘭河來會西流有淋河自邊外來會又西經薊州南有盤山東水來會又西南有平谷縣水玉田縣水來會又東南經丰潤縣西有還鄕河卽古巨梁水來會又東南入海

盛京諸水

鴨綠江

佟家江

大遼河

小遼河

大淩河

小淩河

鴨綠江

鴨綠江一名益州江亦名靉江卽古馬訾水源出長白山南麓有小白山水來注南流左受朝鮮北境諸水折西北凡長白以西諸水自十二道溝至頭道溝皆來注折東南屈曲流納諸小水佟家江自西北來會【佟家江見後】又屈曲流有愛哈河亦名阿布河出愛哈邊門外合諸水自鳳凰城來會又南流分三泒而合經義州西又西有哈連河來會又西南爲鴨綠口入於海

佟家江

佟家江亦名通吉雅江卽古鹽難水源出衣爾雅哈範山之南西南流有哈兒敏河來會又西南有甲爾圖庫河來會又西南有王淸河自王淸邊門外來會又西南有拉哈河源出興京南柳邊外山東南流來會又東南會大沽小沽二水又東南會唐石河入鴨綠江

大遼河

大遼河一名句驪河亦名巨流河卽潢河古稱饒樂水濫眞水托紇臣水吐護眞水有二源西源出古北口外宮什克騰部界內今蒙古稱曰西喇木倫東北流經巴林南有黑水河自巴林境來會經阿嚕科爾沁翁牛等境有白狼河來會白狼河亦曰狼水曰土河曰老河源出喀拉沁右翼南東北流經敖漢部西會翁牛特之英金河經翁牛特左翼南入淇河又東北至札嚕特界柰曼界又經喀爾喀左翼界經科爾沁左翼境有東源來會東源名黑爾蘇河源出吉林西南邊內西北流有鴉哈河來會有西北流出柳邊經科爾沁境轉西南流將至柳邊而會遂名遼河又東南入盛京開原縣西有哈達河來會又南經鐵嶺縣西有大淸河來會又西南有養息牧河亦名楊檉木河自彰武臺門邊外經廣寧縣境來會又西南至遼陽州小遼河來會【小遼河見後】經海城縣有海州河來會又西南入於海

小遼河

小遼河亦曰渾河源出長白山納嚕窩集名納嚕河西流入英莪門會噶桑阿河是爲渾河名瑚努瑚河又經興京界有碩賓河蘇子河卽蘇克蘇呼河西北流來會經薩爾滸城北營盤城南西南流經盛京城東有潘河一名萬泉河自承徳縣南流來會又西南至遼陽州有塔思哈河卽古大梁水源出興京西南屈曲流來會又西南合大遼河爲三汊河行六百餘里人海

﹝臣﹞等謹按塔思哈河舊訛爲太子河乾隆四十八年皇上東巡輿蹕所經指示攺正爲塔思哈河並命館臣遵旨考訂載入大淸一統志中

大淩河

大淩河卽古參柳水源出柳邊外喀拉沁左翼境東北流經土默特界入邊經義州城西至錦州府東南入海

小淩河

小淩河源出柳邊外土默特右翼境入邊經錦州府西南入海

黑龍江諸水

黑龍江

克魯倫河

松花江

嫩泥江

寧古塔河

烏蘇裏江

黑龍江

黑龍江卽古漠北之黑水亦曰完水曰室建河上源曰敖嫩河出喀爾喀界內之小肯忒山西流經大肯忒山北麓折東北流有河自大興安山東南流來會又東北數百里始名黑龍江有尼布楚河合諸水來會又東入內地黑龍江界經尼布楚城南又東北經界碑南克魯倫河來會【克魯倫河見後】東北流經雅克薩城南折東南流有呼馬拉河東流來會又東南屈曲流有錦衣裏江自俄羅斯國來會又東南流經額爾徳尼城東又東南有牛滿河來會又東南行兩山中五百里出山東流松花江會嫩泥江寧古塔河來會【松花江嫩泥江寧古塔河見後】東流有烏蘇裏江來會【烏蘇裏江見後】又東北分二泒流復合有格林河來會又東北有亨滚河自松林來會又東北入於海

克魯倫河

克魯倫河卽臚朐河源出大此忒山東南西南流經拖諾山南麓聖祖禦制碑前康熙三十五年親徵噶爾丹時駐蹕於此賜名飲馬河折東北流有塔拉思河來會又東北流瀦爲枯倫泊卽古俱倫泊亦曰闊灤海子自泊東北分二支流出復合東北流經黑龍江索倫界入於黑龍江

松花江

松花江名松阿哩江古粟未水源出長白山北之支峯曰松嘎裏烏喇西北流有厄赫諾引河來會又有雅哈河羅庫河那爾混河來會又北會混同江節鴨子河亦曰吉林烏拉出黑山之西麓西北流有富爾虎河來會又西南曰哈屯河折西北流會松花江北流折西北有土門河出興京東北柳邊外之吉林哈達合諸水經輝發城東北流來會又北至吉林哈達城南又北分二泒而合又西北出柳條邊門之西又西北有義屯河來會又西北綀泥江水來會折東北曰松噶裏烏蘇有呼輪河來會又東南有呼拉哈河自寧古塔來會【呼拉哈河見後】又東北流會於黑龍江

嫩泥江

嫩泥江一名那河亦曰嫩江諾尼江古名難水源出黑龍江將軍境內衣克呼裏山東南流有哈羅裏河中科河來會又東南有東磚庫裏河來會又東南有活魯裏河來會又西南有納莫裏河諾民河來會又西南有雅裏河綽爾河來會又東南有洮兒河自科爾沁部來會又東南會於松花江

寧古塔河

寧古塔河一名呼拉哈河卽金源也源出長白山北北流會諸水匯爲澤曰必爾滕湖自東北口流出經會寧城北又東北經寧古塔城西南有漢度城水來會又東北有米占河來會又北有五河嶺河來會又西北有五思呼河來會又北入松花江

烏蘇裏江

烏蘇裏江源出西噶塔山北流經朱爾根城南又西北有胡雅河來會又北有枯勒母河來會又北有松阿產河南自新開湖匯諸水北流來會新開湖卽興凱湖古曰鏡泊西北流有穆倫河來會又東北始曰烏蘇裏烏喇又北有諾羅河來會又東北有活洛河來會又北水分二泒先後入於黑龍江

皇朝通誌卷二十四

●皇朝通誌卷二十五

地理略二

○地理略二

水道二

△水道二

黃河

淮水

山東諸水

運河

黃河

黃河源出昆侖山在今回部極西境有三源一爲喀什噶爾河出喀什噶爾城極西之哈喇庫勒迆北兩水合流南注東會支河經城東流計千餘里一爲葉爾羌河出葉爾羌城西南山內紆折出山分流經城左右復合亦千餘里會喀什噶爾河一爲和闐河出南山二源分流名玉隴哈什河哈喇哈什河夾額裏齊城而北合流數百里與喀什噶爾河葉爾羌河會東流有阿克蘇河源出北山名托什幹河經烏什城北迆南至阿克蘇城南又南流來會遂名塔裏木河東流有木素爾河源出北山西南流又東過拜城又東過賽喇木城合庫車之赫色勒河過沙雅爾城北來會又東流有海都河源出北山之裕勒都斯經哈喇沙爾城西匯爲博斯騰淖爾自淖爾流出經庫隴勒境來會又東匯於羅布淖爾而伏卽古所謂鹽澤蒲昌海也河水伏流千餘里有南有孔道斜直靑海之西境重發於巴顏宮喇山噶達素齊老之上湧爲天池水色獨黃流爲阿勒坦河三百餘里入於鄂郭淖爾卽元史所謂星宿海也東南流出注於札楞淖爾又東南注於鄂楞淖爾又折東南流始名黃河又東南流經阿木柰瑪勒占木遜山之南亦名大雪山卽禹貢導河之積石也其南有三昆都倫河一曰得特昆都倫一曰多木達都昆都倫一曰道喇昆都倫三河先後來注之折而轉西北流繞大雪山之北又折東流經庫庫淖爾之南庫庫淖爾卽靑海也有恰克圖河魁屯西裏河碩爾渾河來會又東北入甘肅河州歸徳所邊

﹝臣﹞等謹按古言河出昆侖莫詳其地史記漢書言張騫窮河源河出蔥嶺一源出於闐伏於鹽澤重出於積石酈道元水經注因之但言之未能詳盡論者疑爲荒邈不經完篤什窮源得之於星宿海反以今大雪山爲昆侖而以河源爲在昆侖之西仍訛踵謬習傳不察乾隆四十七年皇上命使告祭河神務窮眞源始知河之重源在星宿海西三百餘里噶達素齊老之上天池濆湧水色獨黃流爲阿勒坦河爲黃河重發之明證而昆侖則在回部極西在今實爲版圖之內故喀什噶爾葉爾羌之西巨嶺綿亙千有餘裏卽古之蔥嶺二源交發所謂河出蔥嶺也和闐卽於闐所謂一源出於闐也蔥嶺及和闐南山岡巒橫接實昆侖之支體卽爾雅所云河出昆侖墟也羅布淖爾之伏阿勒坦河之重見稽圖勘迹了如指掌元人誤以大雪山爲昆侖者以河經其地有三昆都倫河來入蓋因字音之近而妄指之其舛甚矣伏讀聖制河源詩讀宋史河渠志文河源簡明語切指前古相傳之誤並命儒臣纂輯河源紀略諭旨煌煌原委秩然大河靈迹至聖代而始論定謹稟承載述一洗從前各志之舛略云黃河入河州有靑海南境諸水來會過小積石山經蘭州府西有大夏河卽古漓水來會又東有洮河來會【洮河見後】又東有湟水來會【湟水見後】又東有莊浪河來會又東循長城經金縣境有浩尾河來會又北有會寧安定二縣水來會出長城又東南流入折東北有淸水河自固原州來會又經靈州北東北經寧夏府境又東北出邊經河套鄂爾多斯部地分流復合折東南經烏喇特部境又東南有黑河自歸化城境來會南流入山西平魯縣邊界自此而南出河套東岸爲山西境西岸爲陜西境經河曲縣西府谷縣東又經保徳州東岢嵐州西又經神木縣東興縣西有蔚汾水自嵐縣經興縣來會又經葭州東臨縣西過孟門鎭又經永寧州西吳堡縣東有白泉河卽古離石水自永寧州合寧鄕縣諸水來會折西南經淸澗縣東有楡木水合米脂縣綏徳州諸水及奢延川來會又經石樓縣西延川縣東又經永和縣西延長縣東末延水自延安府來會又南經大寧縣西有昕州合隰州蒲縣大寧縣諸水來會又南經宜川縣東吉州西其南爲壺口山又南有汾川水合銀川丹陽諸水來會又東南經鄕寧縣西韓城縣東其東岸爲河津縣之龍門山西南流有汾水來會【汾水見後】又經合陽縣東臨晉縣西又經朝邑縣東蒲州永濟縣西有涑水自絳縣聞喜縣合安邑解州猗氏縣臨晉諸水來會又南經朝邑縣南有洛河來會【洛水見後】又經華陰縣東有渭水來會【渭水見後】折東流至潼關南岸入河南閿鄕縣境又東經芮城縣南又經靈寶縣北有宏農河來會又經陜州北平陸縣南又東過底柱山經澠池縣北垣曲縣南有淸水出絳縣沇水出王匡山來會又東北岸亦入河南界經新安縣北濟源縣南又經孟津縣北孟縣南又經鞏縣北有濟水自北來會【濟水見後】又經溫縣南鞏縣北又經泛水縣北有洛水來會【洛水見後】又東北有豬龍河來會【豬龍河見後】又東南有沁水來會【沁水見後】又經滎陽縣北又東經滎澤縣北原武縣南鄭州北又經陽武縣南中牟縣北又經延津縣南祥符縣北封邱縣南陳畱縣北又東南經蘭陽考城縣北又東入山東界經曹縣南又東經單縣南又東南流入江南界經碭山縣北豊縣南蕭縣北沛縣南又東南經徐州府城北又經邳州南睢寧縣北又東經宿遷縣南桃源縣北又東南至淸河縣南卽淸口淮水洪澤湖水來會【淮水見後】東北流經山陽縣之淸江浦北經阜寧縣北安東縣南又東北過云梯關入於海

﹝臣﹞等謹按禹貢舊河道自積石以下至今滎澤縣與今水道並同滎澤以下自原武縣北東經陽武延津二縣北新鄕汲縣南又東北至浚縣西南大伾山在焉折北行經內黃湯陰安陽會漳水經臨漳大名成安肥鄕曲周平鄕廣宗至巨鹿古大陸之澤在焉又北經南宮新河冀州束鹿深州衡水武邑武彊簞城獻縣交河靑縣靜海大城寶坻至天津直沽口入於渤海

入河諸水

入河諸水

洮河

湟水

汾水

北洛水

渭水

涇水

洛水

濟瀆

沁水

洮河

洮河源出桃州廳西南邊外之西傾山東麓入邊經洮州廳南岷州西北又東北經舊臨洮府南又北有三岔河自邊外來會西北流至蘭州府西境入黃河

湟水

湟水卽洛都水源出西寧府西北邊外當靑海之東東流佖西寧邊有北川河卽古破羌水南川河卽古六谷水並會東南流經碾伯縣至大通縣與大通河會大通河卽古浩舋水源出靑海之西北境包靑海而東合甘州府之滿楚客河東南流經大通縣來會又東南入黃河

汾水

汾水源出靜樂縣北管涔山南流合碾河又南有嵐河自嵐縣來會東南流經太原府陽曲縣西又經太原縣西有晉祠水來會又南有楡次縣水來會經徐溝縣北有洞渦水自樂平縣來會經交城縣南有祁縣水及文水來會又西經平遙縣西汾州府汾陽縣井孝義縣東又西南經介休縣北有中都水自平遙縣來會經靈石縣南又西南經汾西縣東折東南經霍州西又經趙城縣西有彘水霍水自霍山來會又經洪洞縣西又經平陽府臨汾縣西北分二泒一經襄陵縣東一經縣西屈曲復合又西南經太平縣東曲沃縣北又經絳州城南有澮河自翼城曲沃縣來會又經稷山縣南河津縣南又西南至榮河縣北入黃河

北洛水

北洛水卽古漆沮源出慶陽府安化縣北境東南流經保安縣西南曰洛河又東南經安塞縣南甘泉縣北又南經鄜州東折西南經洛川縣西又南經中部縣東有華池河自合水縣合淸水河來會又南有沮水自中部縣來會經宜君縣北又經白水縣東澄城縣西有白水大浴河來會又經蒲城縣東朝邑縣南入黃河

渭水

渭水源出渭源縣西烏鼠山東南流經鞏昌府隴西縣北又經寧遠縣北有漳河來會又東北有桃花山水自通渭縣來會經伏羌縣北有華川水來會經秦安縣西南秦州北有羅玉河自靜寧州來會又東南有秦州河來會經淸水縣南又東經隴州南境又東經寶雞縣西又東經鳳翔府鳳翔縣南境有汧陽河卽古汧水自隴州來會經岐山縣南扶風縣西又經郿縣北武功縣南又經盩厔縣北有黑水來會其北岸有鳳翔岐山扶風諸縣水來會稍東有赤水自終南山來會經興平縣南鄠縣北咸陽縣東有澧水自鄠縣合滈水潏水東北流來會經西安府長安縣北咸寧縣北髙陵縣南有沍水來會【涇水見後】稍東有灞水自藍田縣滻水自髙陵縣來會又經臨潼縣北有湻化河淸峪河自湻化縣經涇陽三原髙陵諸縣合耀州之沮水宜君縣之漆水過富平縣來會又經渭南縣北又東經華州西北又東北經同州府大荔縣南華陰縣北有水自太華山來會又東北入黃河

涇水

涇水源出平涼府西北笄頭山經府城北又經華亭縣東北崇信縣北有汭水自隴山來會又東北有鎭原縣水來會經長武縣北有盤口河自涇州來會稍南有馬連河自慶陽府合環縣合水寧州正寧諸水來會又南有黑水河自靈臺縣來會經邠州北有溫涼河來會經永壽縣東北有大谷鎭水來會經湻化縣西又經醴泉縣東北有水自幹州來會經涇陽縣南又經髙陵縣南會渭水

洛水

洛水卽豫州川源出陜西商州雒南縣西冢領山經縣北東入河南界經盧氏縣南熊耳山北又經永寧縣南宜陽縣北又東北經河南府洛陽縣西南有澗水合谷水自澠池新安縣來會又東經府城南有瀍水自北來會又經孟津縣偃師縣南有伊水自盧氏縣經嵩縣伊陽宜陽洛陽諸境來會又東北經鞏縣泛水縣入黃河

濟瀆

濟瀆源出懷慶府濟源縣西北與山西垣曲陽城接界之王屋山卽禹貢沇水也經濟源縣北分二泒一經鞏縣西北境入河一東流爲豬龍河經府城南又經溫縣北又經武陟縣南入黃河其南岸爲滎澤東爲滎陽卽禹貢溢爲滎地自西漢末不復溢爲滎也

沁水

沁水源出山西沁州沁源縣北之綫山東南流經縣南又南經屯畱縣西嶽陽縣東又南經沁水縣東有海河來會又東南經澤州府城西北陽城縣東有澤河來會又南入河南界經懷慶府北境有廣濟河支津來會又北有大丹河水自潞安府經髙平陵川鳳臺諸縣合諸水來會又東經溫縣北至武陟縣東入黃河

淮水

淮水出河南南陽府桐柏縣西南之桐柏山東南流經湖北隨州北界又折而北經桐柏縣東折東流經信陽州北正陽縣南羅山縣北有浉河自信陽州來會經息縣南有小黃河自羅山縣來會又東分二派合於光州西北又東經固始縣西北有南汝水來會【南汝水見後】南有光山縣水來會又東北有曲河自商城縣史河自固始縣來會又東北入江南界經潁州府簞陽縣南南汝水支津來會束南流經霍邱縣北潁上縣南有灃河來會又東南有淠河自霍山縣經六安州來會折東北經壽州西有沙河合汝水潁水來會【沙河汝水潁水見後】又東北有東肥河來會又東北有芍陂沿河水來會又東北有廬州府北水來會經懷遠縣南有渦河亦名西肥河自河南太康縣鹿邑縣經江南毫州分二支一經太和縣潁上縣至壽州來會一經柘城縣鹿邑縣過毫州蒙城縣懷遠縣來會又東北有北肥河自宿州來會又東有龍子河自鳳陽府鳳陽縣來會又東經鳳陽府北又經五河縣南有澮河水自河南永城縣分支經宿州來會又東有沱河自羊城湖來會分二支一東北爲潼河一東流復合有池河自定遠縣來會又東經盱眙縣北泗州南東北匯爲洪澤湖湖之西北有睢河自碭山蕭縣宿州靈璧睢寧來注之其西北爲桃源縣境南岸迆西北爲髙家堰北岸爲淸河縣境爲全湖之委北流至淸口黃河自西來會東北並流入於海

﹝臣﹞等謹按淮源出桐柏其中峯曰胎簪山絕頂有大石盤陀廣十餘畝凹處成潭泉從石間出或伏或見卽禹貢導淮之桐柏也詳禦制淮源記謹識以見考古之精核焉

入淮諸水

入淮諸水

南汝水

沙河

南汝水

南汝水源出遂平縣西南境之洪山龍陂東北流經縣城南又東經上蔡縣南汝陽縣北又東南有小沙河自確山縣來會又東南有吳寨河自泌陽縣經確山正陽來會又東南經新蔡縣東有洪河自西平上蔡縣來會經固始縣西北入於淮其分一支經江南潁州府界亦入於淮

沙河

沙河卽古滍水源出魯山縣西境東統經縣南又東經寶丰縣南葉縣北有輝河來會經舞陽縣東北有汝水來會【汝水見後】又東有濃河自舞陽縣經葉縣郾城來會又東經上蔡縣北又東至商水縣西北有潁水滎陽水來會【潁水滎陽水見後】折東南流至陳州府南分二支一南流爲項城北沈邱南之渦河有汾河自西北經項城縣來會又東南入江南界經太和縣西潁州府北會北支一爲沈邱北之沙河東北流入太和縣西北折東南至潁州府北有茨河來會又東南與渦河合又東南經潁上縣北又東南入於淮水

汝水

潁水

滎陽水

汝水

汝水源出髙縣西南南陽府北界山東流經縣南之伏牛山卽天息山又東北經伊陽縣南又東北經汝州城南又東南經寶丰縣北郟縣南又東南經襄城縣西南又東南會沙河

潁水

潁水源出登封縣北少室山南流經縣西折東南經密縣南禹州北分二泒一東北流經新鄭長葛縣過許州至臨潁縣一東南流經襄城縣過許州至臨潁縣而合又東南有渚河自汝州經襄城臨潁縣來會又東流至商水縣西北會沙河

滎陽水

滎陽水源出鞏縣泛水縣南東北流經滎陽縣東折而東曰索河又東有京河來會經滎澤縣南鄭州北有東京河來會又東南有磨河來會名小賈魯河又東南經中牟縣北又東南經開封府西南又南經通許縣西尉氏縣東又東南至扶溝縣北有雙泊河自密縣經禹州新鄭長葛鄢陵諸境來會又東南經西華縣北又南至商水縣會沙河

山東諸水

大淸河小淸河

汶水

泗水

沂河

淄水

彌河

於河

白狼河

濰水

北膠河

南膠河

大淸河小淸河

大淸河自東平州東之戴村壖西分泄汶河之水合沙河西北流經州城西南有水自城北來會經東阿縣西東北流經平陰縣西北又東北經長淸縣北又經齊河縣東南有玉符河自歷城縣來會又東至濟南府城北有趵突泉水卽古濼水自府西南來會又東經濟陽縣東又東北有繡江河自章邱縣來會又東北經齊東縣西又經靑城縣北又經濱州南蒲臺縣北又東北經利津縣東南入於海

小淸河源出章邱縣東南北流有水自鄒平縣來會折東北經滸山泊曰小淸河經新城縣西北有孝婦河自萊蕪臨淄長山縣來會又東經髙苑縣南又經博興縣南有烏河卽古時水自臨淄新城髙茗來會又經樂安縣北又東北入於海

﹝臣﹞等謹按大淸河小淸河卽古濟水故道濟水勁疾往往穴地伏流濆湧四出其遷徙分合亦復不定然經流大槪及其疊隱疊見之性則千古未有異也今考河南濟源縣之濟瀆卽濟水發源之始惟以旣入於河而自漢以後不復見其溢而爲滎之迹故列於入河巨川之內至今大淸河所歷皆古濟水所經而小淸河入海之口正禹貢入海故道世儒疑伏見之說爲難信而以濟水爲絕流己久不知濟水之所以別於他水者正因伏見不常故蹤迹靡定而經流所在自行入海啟迹仍自顯然伏讀禦制濟水考辧明濟瀆之本性指示禹貢之恆道四瀆之一始可證其原委今謹載二淸河現在實迹古道之離合蓋可考見焉

汶水

汶水源出萊蕪縣東北西流經縣城西北有牟汶水來會又西有會河諸水來會又西遶泰山支麓經泰安府南有泮河水自濟南府來會折南流有汶河自新泰蒙陰經泰安縣來會經寧陽縣北又經汶上縣北有淨泉水自東平州來會又西南至汶上西南境之南旺分流南北置二閘南並蜀山湖北貫馬踏湖爲運河水脊【運河見後】

泗水

泗水源出泗水縣東西流經縣城北折西南至曲阜縣東北有崄河來會又西南至兗州府東北分二支一穿府城至濟寧州入運河一經城東有雩河出尼山下經曲簞縣城來會西南流有白馬河自鄒縣來會又西南入於運河

沂河

沂河源出沂水縣西北經縣城西折而西南有東汶河自蒙陰縣來會南流至沂州府東北有祊河自費縣來會又南有涑河亦至費縣來會又西南經郯城縣西又西南入江南邳州界有涑河支津來會又西南分三泒其二支先入運河一支匯爲駱馬湖於湖之南入運河

淄水

淄水源出淄川縣西南東北流經臨淄城東又北經樂安縣東南又東北入淸水泊有北陽河自靑州府治益都縣經壽光縣西至樂安縣東南入淸水泊由治東北入海

彌河

彌河卽古巨洋水源出臨朐縣南北流經益都縣東南有陸康河季家河來會又東北有南洋河自靑州府來會經壽光縣東南有大丹河小丹河自臨朐縣昌樂縣來會又東北入海

於河

於河卽虞水出昌樂縣東南經濰縣西有小於河來會東北有白狼支津來會又東貫長泊而北入於海

白狼河

白狼河源出昌樂縣南東北流經濰縣東分二支一會於河一東流有東於河來會又東北經長泊南入於海

濰水

濰水俗曰東淮河源出莒州北東南流至諸城縣西又東有福山水來會折西北有大浯河小浯河來會經安邱縣東有東汶河自沂水縣來會經濰縣東至昌邑縣東南又東北入於海

北膠河

北膠河源出膠州西北經髙密縣東入百胍湖有分水嶺北水來會北流有藥石河自平度州來會又西北至昌樂縣東又北入於海

南膠河

南膠河出髙密縣分水嶺南東流有白沙河自平度州來會折東南經膠州北有大沽河合小沽河來會又南入於海

運河

﹝臣﹞等謹按運河以汶水南旺爲上源北至天津南至黃河近地水泉無數無不引爲便漕之用玆謹敍載河道經由之州縣及所引之諸水用志大略而江南運河亦以次類著焉

運河自山東汶上縣南旺北流經鄆城縣東北東平州西南境西北流有魏河自直隸開州經淸丰縣入山東濮州經範縣壽張縣來會西北流經壽張縣東陽谷縣西北流經聊城縣南又北經東昌府城東又北經堂邑縣東北又經博平縣西北淸平縣西又北經臨淸州城有衛河來會河勢始盛自此以下不復置閘【衛河見前卷】北流經夏津縣西直隸淸河縣東東北流經武城縣西南又東北經直隸景州東境又經束光縣西又北經南皮縣西又東北經滄州西北又東北滹沱河合漳河來會【滹沱河漳河見前卷】北流經靑縣東靜海縣西又東北至天津府城北白河與桑幹水來會【白河桑幹河見前卷】又東南至大沽入海漕舟至天津卽溯白河以達於京師運河自南旺南流並蜀山湖堤經嘉祥縣東北境又南至濟寧州西南有府河卽泗水支流自兗州府合汶上縣之光河來又東南泗水來會【泗水見前】經魚臺縣東北並昭陽湖堤有界河自滕縣來會經滕縣西有荊溝河來會又棟南有漷河來會又東南經江南沛縣東北界又東經沛湖口有玉花河來會又東經山東嶧縣西界有盤龍河來會又東南經微山湖口北又東經嶧縣南境有巨龍河自費縣來會又東南入江南邳州西北界有泇河自費縣來會又南有沂河支津二來會又東南沂河東泒匯駱馬湖來會【沂河見前】又經宿遷縣東北其東分一泒爲鹽河經沭陽縣入碩項湖至海州入於海運河經桃源縣北又經淸河縣北其東又分一泒經安東縣北會碩項湖入於海運河卽於淸河縣東南入黃河其西南卽淸口黃河淮水交會之處東入於海運河分淮水一支東流折東北經淸江浦前東南流經淮安府城西其東岸泄水支河口爲澗河爲射陽湖又南流東岸爲涇河爲廣洋湖又南經寶應湖北口東岸有泄水支河入廣洋湖又經寶應縣西西岸濱寶應湖東岸皆有泄水支河又南經髙郵湖東又南經髙郵州城西又南經邵伯湖東又南東岸並有泄水支河折西南經揚州府城東分二泒一南流又分支津先後由瓜洲入江一西南流經儀徵縣東北又經城南西南流入於江

運河自鎭江府丹徒縣西北之京口經府城西南有支港入於大江又東南經練湖東經丹陽縣西北分繞城之左右而南分一支入於大江又南有南運河自溧陽金壇合長蕩湖支津及太平河來會又南有丁義河白鶴溪自金壇縣來會又東南分一支曰孟河入大江至常州府西北分二支曰橋河曰新園河入大江有長蕩湖支津自宜興縣來會分一支經江陰縣入於大江又東分一支曰曹港河通江陰常熟昆山太倉諸境運河經無錫縣西北分一支經江陰會諸水入大江又南有湖埭鎭水自溧陽宜興金壇來會經無錫縣城又南分一支爲一泒通常熟昆山諸境又南經滸墅關有光福河自太湖來會又東南至蘇州府城分絡左右而南有木瀆河自太湖合石湖諸渠來會城東南北三面支港縱橫屬縣並達經吳江縣北而東貫吳淞江又東南有松江府河來會又南有溪河卽湖州府運道東北流來會入浙江界經秀水縣北有水自烏鎭南通桐鄕西通沽州府來會其東有支渠達嘉善縣及松江府又南至嘉興府城北分絡左右而南有支渠通屬縣境經桐鄕縣東南有長水塘接海寧海鹽二縣又西南有桐鄕河來會經石門縣城南有河自徳淸縣來會又西南至長安鎭有支河通海鹽平湖嘉善達於杭州又經徳淸縣東境至仁和縣北而海寧徳淸余杭諸水皆會過北新關至杭州府城之北

皇朝通誌卷二十五

●皇朝通誌卷二十六

地理略三

○地理略三

水道三

△水道三

江水

江水

﹝臣﹞等謹按南紀大川以江水爲最巨其經由之域及包納諸水綿亙七省與河水同稱巨瀆謹考禹貢岷山導江在今四川松潘廳邊外崇山千里皆爲岷江本源至其西南一源稱金沙江者則自西藏衛地發源也經喀木諸境入雲南以合於四川其未入邊之前已四五千里從來地誌未能詳載恭惟我聖朝徳威廣被西藏山水久入版圖伏覩欽定輿地全圖欽定大淸一統志西藏江源有喀七烏蘭河有賴楚河巴楚河諸名道裏曲折皆可縷述足以補從前誌書敍江源者之所未及玆謹述岷山江源於前而以西藏諸川爲大江之西南源者載於篇中以紀其實自是而涪江漢水洞庭湖鄱陽湖諸水之入江者均以次條載焉

大江源出四川松潘廳邊外之民山羊膊嶺有二源合流入邊界黃勝關內至漳臘營有一水來會經廳東南有茂州鐵豹嶺水來會又東南經茂州城西北又西南經保縣西北汶川縣西又東南經灌縣西北有納凹河三江口河來會又東南曰灌口曰湔江分爲二派一支東流爲沱江經郫縣新繁成都新都金堂南經簡州資陽資州富順至瀘州復合於江一支正南流又分二派經崇慶州而合又東南有白溫江縣分出之水來會經新津縣東北又南流有自崇慶州分出之水合大邑卭州蒲江水諸來會又東南有沱江支渠環成都府城西流來會又南經彭山縣東眉州城東又西南有仁壽縣水來會又南經靑神縣東南有新磨河自丹稜縣來會又南有金牛河自夾江來會又南出於重山至嘉定府東北有尼溪自井研縣竹公溪自樂山縣來會至府西南有陽江卽大渡河自灌縣大邑縣經美諾阿爾古境又南會打箭鑪之瀘河又東南會越嶲廳河經峩眉縣西南會靑衣江入於大江靑衣江由蘆山縣經雅州府西會榮經縣水經名山縣南洪雅縣南夾江縣西峩眉縣東會三峩水至嘉定府西合陽江以入於大江大江東南流至犍爲縣北又東南經敍州府北又東南有金沙江來會此禹貢之民山江源也金沙江卽古麗水亦曰繩水曰犁牛河出西藏衛地之犁石山東北流有喀七烏蘭水來會又東北有拜都河來會又東南會諸水無數行二千餘里入喀木境名布賴楚河楘田南千餘里名巴楚河又東南六百餘里入雲南麗江府西北邊界折東北始名金沙江有無量河合裏楚河自永北廳來會又南有漾共江自鶴慶州來會又東經賓川州北有三道河答旦河來會經姚州北有泡江自雲南縣來會經大姚縣北又東北有大羅河自永北廳來會又東有鴉龍江自北來會鴉龍江卽古若水又名打衝河源出西番裏塘城西北山中曰雜楚河東南流合諸水無數行千三百餘里至打箭鑪邊外始名鴉龍江南入四川瞻對土司界又東南有一水亦名打衝河卽枯瀘水自雲南順寧府來會東流有鹽井河來會東南流經永昌府西南境有安寧河自冕寧縣合諸水來會折西南入金沙江金沙江東南流東北爲四川界西南爲雲南界有大姚河自姚州來會經武定州西北有龍川江自鎭南州經楚雄府定遠廣通縣合諸水來會經武定州北有武定州水四川會理州水並來會又東北有普渡河自雲南府治昆明縣之滇池匯呈貢縣晉寧州昆陽州諸水北流會安寧州富民縣及武定州祿勸縣諸水來會東北入東川府界有玉虹河會通河自會理州來會又東北有小江自尋甸州來會又東北有以禮河自東川府來會又東北有雲南貴州界上水來會經昭通府西北有馬湖水來會又東有橫江自昭通府經四川筠連慶符縣來會又東北經敍州府城東會民江此大江之西南源也大江東北流有福溪自富順縣來會經南溪縣西南有安寧江合珙縣長寧興文諸縣水來會經江安縣北納溪縣西有納溪自永寧縣及貴州之永寧州來會經瀘州城南前自灌口分出之沱江合綿竹縣徳陽縣之綿水石亭江什邡縣之白魚河漢州之雒水嶺資陽縣之楊花溪仁壽縣之珠溪寧順縣之觀音河榮縣之榮河陽昌縣之隆橋河先後合流來會東南流經合江縣北有赤水河自鎭雄州經貴州之畢節縣入四川境合桐梓縣水仁懷廳水來會又東北有大麓溪自榮昌縣來會又東北有洙溶溪自永川縣來會又東北有油溪自璧山縣江津縣來會經江津縣西北有綦江自桐梓縣綦江縣來會又北至重慶府巴縣南有涪江合白水嘉陵江渠河來會【涪江嘉陵江渠河並見後】又東北有梅溪自大竹鄰水二縣來會經長壽縣東南有龍溪河自長壽墊江二縣來會又東南經涪州城東有黔江卽烏江來會【黔江見後】又東北有渠溪河自忠州經酆都縣來會經酆都縣南有葫蘆溪自湖南界上經石柱廳來會經忠州南有渰溪河塗並河自梁山縣來會經萬縣南有西河水小江水來會經云陽縣南有新軍河自湖北施南府界來會東瀼河自開縣來會又東北有頭塘溪自奉節縣來會至夔州府城南經八陣磧東出爲瞿唐峽經白帝城南爲灩澦堆有小河鐵柱河來會至巫山縣南有大寧河自湖北竹山縣合諸水來會經巫峽有白古水河自建始縣來會折東南流入湖北界經巴東縣西北而東臺諸小水經歸州城南有香溪自興山縣來會過黃陵廟經宜昌府境至彜陵南始出峽至宜都縣北有淸江自施南府合諸水經長陽縣來會經枝江縣東北松滋縣西南有瑪瑙河自當陽縣來會又東經荊州府治江陵縣西南有沮河漳河自遠安縣經掌陽縣來會經公安縣東北石首縣西北至監利縣西有支津會澧水入洞庭湖經湖南華容縣東至嶽州府治巴陵縣西北洞庭湖匯沅湘諸水來會【洞庭湖所匯諸水見後】經臨湘縣西南有自泥湖水來會又東北有陸溪水自江西寧州西界經通城崇陽合諸水來會經嘉魚縣北沔陽州東南又東北有沔陽諸水自東南來會又東北有斧頭湖水自嘉魚縣合咸寧縣水來會又北有赤野湖會沔陽太白十四湖諸水來會經漢陽府城東南武昌府城西有東湖湯孫湖諸水來會又北漢水自西北來會【漢水見後】經江夏縣北黃陂縣南折東南流有武湖水自黃安縣來會經黃岡縣西北有華家河自黃安縣來會白塔河自麻城縣經黃安縣來會南流經黃州府西北有白洋湖自咸寧縣經江夏武昌縣來會經武昌縣北又東有巴河自羅田縣經蘄水縣來會折東南經大冶縣東北蘄水縣東南有浠水自江南之英山縣來會經興國州東北有湋源湖自大冶縣來會經蘄州北有蘄水來會又南有富水自通山縣經興國州來會經廣濟縣西南折東北流南岸入江西界經瑞昌縣西北有楊林湖水卽湓水來會經黃梅縣西南有縣河合廣濟縣水來會又東南至九江府治徳化縣西北亦名潯陽江北岸爲黃梅縣及江南之宿松縣界又東爲湖口縣西之湖口鄱陽湖匯章頁諸水來會【鄱陽湖章貢諸水見後】經彭澤縣西北江中有小孤山有泊湖水自彭澤來會又北入江南境經東流縣西又經望江縣東有雷水來會經縣東有前長河自潛山縣經英山縣合宿松之南泊湖水來會又東北有香口河自建徳縣經東流縣來會經縣北有漳湖合上流諸湖水來會又有皖水潛水自潛山縣經皖口來會經安慶府治東南又經池州府貴池縣西北有張溪自建徳縣來會又東北有樅陽河自桐城縣經懷寧縣合諸水來會又東北有池河自祁門縣來會經銅陵縣西南有大通河自靑陽縣合數水來會經無爲州南有荻港水自銅陵縣合繁昌縣南水來會經繁昌縣西北蕪湖縣西南有石硊河自南陵縣來會又東北有魯明江卽淸戈江匯旌徳太平石埭沍縣諸水經宣城縣又經蕪湖城南來會經太平府治當塗縣西南有姑熟溪自寧國府經當塗縣合廣徳州建平髙湻諸水來會至和州南有巢湖水自廬州府合肥縣合合肥之肥水舒城之界河潛山之巴洋河及巢縣無爲州諸水來會經太平府城北之采石磯經江寧縣西南江浦縣東經江寧府城西北折東北流有秦淮水自句容縣合丹徒溧水縣水經上元城縣南至府城分二派先後來會經句容縣北六合縣東南有滁河自含山縣經全椒江浦六合來會東流經儀徵縣西南運河分流自江都來會【見前卷】經鎭江府丹徒縣西爲京口運河自此南達於杭【見前卷】江中有金山北岸經江都縣南爲運河口卽淮揚邗溝入於江處【見前卷】又東有焦山又東經泰州南丹陽縣北有九曲河口經常州府武進縣北有連江橋河新園河口北岸爲泰興縣南又東北經靖江縣南江陰縣北有黃田港口又東北經如臯縣南通州西又東北經常熟縣西北又東爲福山港又南經昭文縣東北有白茅浦口北岸經余西余中余東呂四諸場之南又北至蓼角嘴與海中之崇明縣相對入於海

入江諸水

入江諸水

涪江

黔江

洞庭湖

漢水

鄱陽湖

涪江

涪江出松潘廳東北之小分水嶺東南流經龍安府治平武縣西北有白馬河來會又南經江油縣東南又經彰明縣分流經城之左右而合有小江河卽廉讓水出平武縣經江油境來會又南有石板河自石泉縣合諸水來會經綿州東南有茶坪河自安縣來會又東南經潼川府三臺縣西北有巾江水自中江縣來會經射洪縣北有唐橋溪來會又東有梓橦水自鹽亭縣來會又南有郪江來會折東南有馬桒溪自蓬溪縣來會經遂寧縣東又南流有關箭溪合樂至縣水安居場水來會經合州西南有立石河自永川璧山銅梁縣來會又東嘉陵江合渠河來會東南流至重慶府治巴縣西北折東流入於大江

嘉陵江

渠河

嘉陵江

嘉陵江卽西漢水出秦州西南之嶓冢山山在漢源嶓冢之西北四百餘里非卽禹貢之嶓冢也西漢水西南流有橫水嶺水自西和縣來會折西流至禮縣東南又西經西和縣西北有岷峩江水來會經階州東北成縣西南有潭河來會經成縣南略陽縣西北有黑峪江自秦州來會又東南有九龍池水自微縣來會又南有嘉陵谷水自鳳縣經兩當縣合諸水來會始名嘉陵江南流經略陽縣西又經寧羌州西北又南經四川廣元縣北界有七盤關水來會經廣元縣西昭化縣東北有白水江來會白水江卽古桓水亦曰墊江出邊外洮源東南之西傾山東南流入甘肅邊武都關南有白龍江自岷州分水嶺東南流合諸水來會經階州西南又經文縣北又南入四川界經昭化縣北有黃沙江來會又東南入於嘉陵江嘉陵江西南流有劍水自劍州來會經蒼溪縣西又經保寧府西南有東河自寧羌州經廣元縣來會經南部縣西北蓬州西北有西河自劍州經閬中南部縣來會經南充縣東北有蠻子河自西充縣來會又東南有西溪自嶽池縣來會經定遠縣東北折而南至合州東北有渠河來會又南流入於涪江

渠河

渠河爲巴水渠水二源之合名巴水出陜西西鄕縣西南之大巴山西流入四川通江縣界有洪口河自陜西界來會又西南有西河來會至巴州東南有南江水自陜西界合諸水經儀隴縣來會又東南至渠縣合渠河渠河三源俱出太平縣經東鄕縣而合經達州城東有蹬子河自新寧縣來會又西南有淸溪河自大竹縣來會至渠縣東北有巴江來會西南流有流江河自儀隴營山二縣來會經廣安州東北至合州之嘉渠口會喜陵江以入於涪江

黔江

黔江卽烏江出貴州威寧州東北山東北流有則底河自雲南鎭雄州來會又東南伏而復出經畢節縣南又伏二十餘里復出曰天生橋有落腳河自大定府來會又東北經黔西州南有楊柳河以麥河自平遠州來會又東有三坌河自安順府合威寧州安平淸鎭縣諸水來會經修文縣西北有雞公河自廣順州合諸水來會經開州西有以濟河自黔西州來會經遵義府南境有淸水江自貴陽府治合龍裏貴定縣諸田來會經壅安縣北有湘江自遵義府合綏陽縣諸田來會又東南有湄潭縣水饔安縣水來會經餘慶縣西北又經石阡府西龍泉縣南又經思南府西南有淸江溪來會經印江縣西北婺川縣東北折西北入四川酉陽州西南界又北有南溪河自湖北施南府來會經彭水縣南有長溪自貴州婺川界來會又西北有中淸河自湖北利川縣來會折西南有渡頭河自綏陽縣正安州合諸水來會又西北有大溪河自南川縣來會又北至涪州城東北入於大江

洞庭湖

洞庭湖所匯諸水除澧水一源出湖南桑植縣境一源出永順府西北大山一源出桑植縣之太平鎭合流經安福縣西南又東南經永定縣南東流經慈利縣西有九溪河自施南府東境宣恩縣會長樂縣之霧江經安福縣來會東流有鐵水河自長樂縣來會經石門縣南又東經澧州城南分爲二派一東北流有大江支津自江陵縣西南合三岡湖諸田自公安縣來會一支東南流合石門縣之道溪水東流又分數支至安鄕縣西北羣流並合有從河自常徳府武陵縣來會又東分爲二派一東南流入洞庭湖一東北流合公安縣東北之白蓮湖水至華容縣西南境入洞庭湖

沅水

湘水

沅水

沅水一源曰潕水卽鎭陽江出貴州平越府東北經施秉縣南又經鎭遠府城南而北又經思州府南有思州河來會經玉屏縣西南有戶溪江自思州府來會折東南入湖南沅州府芷江縣西南界又經黔陽縣北有淸水江自貴州平越府之豬梁江都勻府之馬尾河合諸水及靖州之渠河來會旣合淸水江東流有竹舟江自綏寧縣合城步縣諸水來會又東北經辰溪縣東南有雙龍江卽漵水自漵浦縣來會又有麻陽河卽辰水自銅仁府來會經瀘溪縣東南有武溪自幹州來會北流有藍溪自辰州府沅陵縣來會至府城西南有酉水自四川酉陽州合諸水來會又東北有馬底河自沅陵縣來會又東北經桃源縣東南又經常徳府武陵縣南又東分數支經龍陽縣北而合又東北入洞庭湖

湘水

湘水源出廣西桂林府興安縣南曰海陽江北流分爲二復合有六洞山水自湖南城步縣來會又東北始名湘江經全州城西南有羅江自湖南新寧縣界來會有灌水自灌陽縣來會又東北入湖南界經東安縣東南有右江來會經永州府治零陵縣西北有瀟水自道州合永明江華寧遠三縣諸水名曰尼江經府城西來會北流經祁陽縣西有盧洪江自東安縣來會經常寧縣北有春陵水合巋水自藍山嘉禾新田桂陽州來會經衡州府治衡陽縣東南有烝水來會北流有郴江自耒陽縣合桂東桂陽興寧郴州永興諸水來會經衡山縣南有洣水合攸水自郚縣茶陵州攸縣及安仁縣之小江來會又北有水自衡山來會又東北有淥江合泗汾河自醴陵瀏陽合江西之澕鄕萬載縣諸水來會經湘潭縣東南有漣水自湘鄕縣來會經長沙府治善化縣西南有瀏陽河自瀏陽縣來會稍北有黃泥江自東北來會又北有潙河自寧鄕縣來會又北有資江自益陽縣合武岡州新寧邵陽新化安化諸縣水分支經湘陰縣沅陵縣先後入洞庭湖其正支東流來會經湘陰縣西南有泊水自平江縣合諸水分流來會湘水分二派復合入洞庭湖

洞庭湖亙嶽州常徳荊州澧州三府一州巴陵臨湘監利沅江益陽安鄕華鄕華容八縣周圍八九百里玉嶽州府西北入於大江

漢水

漢水卽漾水源出寧羌州北之嶓冢山卽禹頁導漾之嶓冢也經沔縣西南有沔水合浕水沮水來會經偯城縣南有黑龍江自郿縣合斜谷水偯城水來會經漢中府治南鄭縣西經城城固縣南有馬扈河鐵臺河來會經洋縣有有潛水來會有沙河自西鄕縣來會南流有洋河合木馬河來會經石泉縣西南又經紫陽縣西有渚河自四川太平縣來會又東有香河自平利縣來會經興安府西有越河自安康縣黃羊河自平利縣來會經洵陽縣南有洵河自鄠縣經長安縣合鎭安縣水來會東流有吉水河自湖北鄖西縣來會經白河縣城北又東入湖北鄖陽府界經鄖西縣南有陡河卽堵水自竹溪竹山二縣合諸水來會經鄖縣西至均州西北有曾河來會又東南有丹河自河南淅川縣合陜西商州山陽商南縣諸水來會經光化縣西南谷城縣東南有南河自房縣合保康縣水來會經襄陽府北樊城南有白河卽濁水唐河卽淯水自河南新野合南陽府諸縣水鄧州諸水及棗陽縣之滚河來會經宜城縣東有蠻河卽鄢水自南漳縣來會經安陸府鍾祥縣北經荊門州東南又經京山縣西南潛江縣北有支津交匯爲云夢【見後】漢水正派自大澤口東北流又分支津經潛江縣東北匯爲沔陽北湖其正派東南流又分二派北派經天門縣南合松湖支津水南派經沔陽州北又分支津爲白泥赤野諸湖又東北流與北派合過漢川縣南有松湖文津水來會又東有溠水涢水自隨州合徳安府云夢應城諸縣水來會經漢陽府治西北有赤野湖水來會又東北有三里河自應山縣經孝感縣來會折東南至大別山麓入於大江

云夢澤

云夢澤

云夢澤跨江南北蓋八九百里自枝江而東爲松滋爲公安爲石首爲華容濱江南岸多藪澤卽所謂江南之夢也江北尢巨自荊州府江陵以東監利以北沔陽州前後左口諸湖皆受漢水支津至嘉魚縣東北漢陽府西南境分流以入於江漢水之東北岸自京山天門應城云夢孝感東南至黃州羣水瀦匯亦卽古澤皆入漢之水所瀦而又分流以入於漢水

鄱陽湖

鄱陽湖所匯諸水章水源出湖南郴州桂陽縣東東流入江西南安府界經崇義縣西北又經上猶縣西南又經南康縣北至贑州府治贑縣西南有池江自南安府大庾縣經南康合諸水來會至贑州府西北貢水來會

貢水

贑江

上饒江

旴江

錦江

修水

鄱江

貢水

貢水卽古湖漢水源出福建汀州府長汀縣西北西流入江西瑞金縣界經會昌縣東北有雁門水自長寧縣來會又西北有梅村江自安遠縣來會經雩都縣東南有梅川水自寧都州合石城雩都縣諸水來會西流有瀲河合濊江水自興國縣來會又南有桃江自信丰縣合龍南縣定南廳諸水來會經贑州府東北與章水會曰贑江

贑江

贑江自贑州府城東北經萬安縣東南有皂江自贑縣來會又西北有遂江自龍泉縣來會經泰和縣西南有牛吼江自永寧縣來會又東北有云亭江自興國縣來會至吉安府廬陵縣東南有廬水自安福縣合永寧永新諸水來會經吉水縣西南有恩江自永丰縣來會經峽江縣東南新淦縣西南有象江泥江自永豊縣來會至臨江府淸江縣東南有秀江卽袁江自新諭縣合萍鄕宜春分宜縣諸水來會經豊城縣西又北分爲二支一東北流有旴江支津【旴江見後】自建昌撫州二府境來會一西北流會瑞州府之錦江水【錦江水見後】至南昌府西南合流又北支渠無數連終交錯入於鄱陽湖

上饒江

上饒江一名信河卽玉山水有二源一源出玉山東北曰上干溪西南流至廣信府上饒縣東南一源出廣丰縣東南當浙江福建之界有江山縣水浦城縣水來會曰永丰溪至廣信府南而合曰上饒江經鉛山縣北分二派納諸水而合經興安縣南戈陽縣東南又經貴溪縣西南有須溪來會經安仁縣東南有白塔河自瀘溪縣合光澤縣金溪安仁諸縣水經龍虎山來會經餘千縣東南合諸水折西流與旴江贑江支津匯入鄱陽湖

旴江

旴江卽古旴水亦曰臨川江源出廣昌縣有三支合流經縣南又經南丰縣西南北流經建昌府南城縣東南有新城縣之黎水來會西流有金溪縣水來會又北經撫州府城東有臨水自崇仁縣東北合宜黃縣水來會又西北分支一西流經丰城縣東至南昌府城西南一北流經進賢縣西南新建縣東北又分二派與西流一派並入鄱陽湖

錦江

瑞州府錦江卽蜀水一名筠河又名瑞河源出萬載縣西北東流經上髙縣西北有藤江自新昌縣合臨江諸水來會經髙安縣西有鳳嶺水龍口水來會至南昌府新建縣西南會贑江入鄱陽湖

修水

修水出寧州西南與湖南界之幕簞山東北流有南樓嶺水來會又東北有武寧縣水來會經武寧縣東南又經建昌縣東南有靖安縣之長溪奉新安義縣之馮水來會分數派會贑江支渠入鄱陽湖

鄱江

鄱江卽古番水源出安微婺源縣北西南流入江西界經徳興縣北又經樂平縣東有大溪自婺源徳興縣來會至饒州府治鄱陽縣東南有餘水自萬年縣來會又北有昌江自祁門黟縣經浮梁縣來會又西南有西湖水來會入鄱陽湖

鄱陽湖

鄱陽湖

鄱陽湖匯章貢諸水亙南昌饒州南康九江四府南昌新建建昌徳安星子徳化湖口都昌鄱陽餘千十縣之境東北至湖口縣境八於大江

皇朝通誌卷二十六

●皇朝通誌卷二十七

地理略四

○地理略四

水道四

△水道四

太湖諸水

浙江諸水

閩江諸水

粵江諸水

雲南諸水

新疆伊犂諸水

太湖諸水

荊溪

金綫泉河

合溪

苕溪

余不溪

七十二溇

吳淞江

婁江

荊溪

荊溪在宜興縣城南其在城西者曰西溪東曰東溪凡廣徳州溧陽金壇諸縣水皆來會東北流至百瀆口入太湖

金綫泉河

金綫泉河出長興縣西北境東南流至夾浦港入太湖

合溪

合溪卽篛溪亦名若溪出長興縣西東流有南溪來會經縣北運河支渠來會至大沈灣港入太湖

苕溪

苕溪出孝丰縣南之天目山經縣城東北流經安吉縣東南分二支而合會諸水又分二支一經長興縣東南合運河又分二支一支仍入運河一支與正流合至湖州府城西有餘不溪來會又分二支一爲小梅溪入太湖一會府城東諸水至大錢湖口入太湖

余不溪

余不溪卽東苕水其上源曰北溪出臨安縣西北與孝丰界之東天目山東南流一源曰南溪出臨安縣西與於潛界之化龍鎭東流與北溪會經余杭縣南分二支而合有武康縣水來會北流有小山河自錢塘縣北界來會經徳淸縣南有封溪及後溪自武康縣來會分爲三派一東塘河自徳淸經歸安石門縣至湖州府城南一西塘河行徳淸縣境一正流經武康縣東至府城西南並合又分支津一經嘉興府西北境又經吳江界入運河正流會苕溪水至大錢口入太湖

七十二溇

七十二溇在烏程縣者三十有八在長興縣者三十有四並入太湖

太湖卽古震澤亦名具區又名笠澤五湖環二省常州蘇州湖州三府宜興荊溪武進陽湖無錫金匱吳縣長洲吳江震澤長興烏程歸安十三縣地下流入海最大者曰吳淞江曰婁江

吳淞江

吳淞江自太湖分流出吳江縣東南經吳縣合龐山湖經昆山縣西又經靑浦之澱山湖入松江府華亭縣境合趙屯大盈顧會崧子盤龍五浦水入上海縣西北至黃浦合嘉興平湖縣水及蘇州澱山湖匯爲三泖湖東北入於海

婁江

婁江今曰劉家河自太湖分流經吳江縣西北至蘇州府城西入運河又東受陽城巴城諸湖水經昆山縣南又經太倉州城南諸水悉會至劉家口入於海其別支爲七鴉浦自昆山合常熟諸水至太倉州北入於海

浙江諸水

浙水有南北二源北源徽江亦曰新安江出徽州府歙縣西北與黟縣界之黃山至府城西南有東界河自綪溪縣來會又南有南港河自黟縣經休寧縣合婺源縣之率山水來會入浙江嚴州府界南流經湻安縣南又南有龍溪自遂安縣來會經建徳縣西有艾溪自壽昌縣來會經嚴州府治建徳縣南南源來會南源有二一曰衢港一曰婺港衢港亦曰信安江源出開化縣北二支合流經縣東東南流經常山縣西北至衢州府城西有文溪自江山縣南仙霞嶺來會經龍遊縣北有筍籜溪自壽昌縣桃溪自遂昌縣來會又東北有湯溪縣水來會又東北至蘭溪縣南婺港來會婺港亦曰東陽江出東陽縣東之大盆山西流有小溪來會經縣城北又西經義烏縣城南有荊浦溪來會又西有慈航溪來會至金華府城南有梅溪亦曰縉雲水自縉雲縣東北合好溪水經永康武義縣合諸水來會西流分二泒南支先入衢港北支至蘭溪縣南與衢港會北流至嚴州府城東南與新安江合二江旣合北流過七里瀨經桐廬縣東南有桐溪水自於潛昌化經縣界來會至富陽縣界有新城縣溪水來會又東北有湖溪自浦江縣經富陽縣界來會至縣城南有筱嶺水來會折北流東岸經簫山縣境有浦陽江卽浣江自浦江義烏諸曁山陰縣境合諸水來會入錢塘縣南境折東北流至杭州府城東南南岸卽蕭山縣境又東北經蕭山縣北境又東北至龕山與北岸海寧州境之赭山相對如門入於海

西湖在杭州府城西源出諸山中匯爲湖周三十里其水引貫城而東出灌海寍州田

三江口在絕興府北山陰會稽蕭山三縣諸水之尾問也腹曰鑑湖其源無數在會稽東南境者曰東溪合若耶寒溪上竈諸水在山陰西南境者曰西溪合相溪余支溪諸水在蕭山境者合運河西河塘河湘湖諸水俱匯至三江閘入於海閘稱三江從古名自山陰築臨浦壩浦陽江已入於浙會稽築■﹝山豪﹞壩曹娥江自入於海東西兩江俱不從此入海也

曹娥江

甬江

靈江

曹娥江

曹娥江卽剡溪源出天臺及東陽縣境經新昌縣西北至嵊縣南有西港來會東北流有新昌寧海奉化三縣水合而來會又北流東爲上虞界西爲會稽界又東北有夏蓋湖水來會入於海

甬江

甬江卽鄞江有二源南源曰姚江出余姚縣西南經上虞縣南又經慈溪縣南有藍溪文溪諸水來會有二壩分爲南港東港北源曰奉化江出奉化縣西南經縣城東南有東剡溪來會北流分二支北支與慈溪二壩下流會至寧波府城南與南支臺又東北與姚江之南港東港先後並會經鎭海縣南又東入於海

靈江

靈江亦曰澄江出天臺縣西南合天臺山諸水東北流經臨海縣西北有仙居溪水自仙居縣南合縉雲界之馮水師山水永康界之蒼嶺水天臺界之白水來會經臺州府城西有臨海東境諸水來會又東南黃巖縣之永寧江來會又東入於海

甌江亦曰永嘉江出處州府龍泉縣西南經城東又經云和縣北有遂昌松陽二縣之大溪來會至處州府西南有虎踏溪自宣平縣來會又東有縉雲縣溪來會又東南有臘溪自靑田縣來會經靑田縣西北有彪溪自景寧縣來會折東南入溫州府永嘉縣境至府城南有楠溪自仙居縣來會又東有永寧河來會經樂淸縣西南又東入於海

閩江諸水

閩江卽建江有三源東源建溪出浦城縣北南流經縣城東南有新溪來會又南有臨江溪來會經建陽縣東至建寧府治甌寧縣西北有崇溪自崇安縣合武彜山九曲溪經建陽合邵武縣諸水來會東南流有東溪自浙江龍泉慶元經松溪政和二縣來會至延平府東北南至延津西源富屯溪出光澤縣西東流經邵武府城北又東南經順昌縣西有將溪自將樂縣會建寧泰寧二縣諸水來會東流會沙溪西南源沙溪出寧化縣西東南流有淮溪自長汀縣來會經淸流縣西又東南有文川溪自連城縣來會經永安縣西東北流有坊溪沙洋溪自歸化縣來會經沙縣西南至延平府西北境與西源富屯溪會東南流至延津與東源建溪會東古流有尢溪自大田尢溪二縣合諸水來會經古田縣南又經閩淸縣東北至福州府侯官縣西分二派曰南臺江曰陶江支浦相錯南臺江東流經福州府城南陶江東南流有雙溪自徳化縣經永福縣來會東流二江復合有福淸長樂縣水來會經長樂縣北入於海

興化府江

晉江

九龍江

汀水

漳水

興化府江

興化府江出仙遊縣三溪合流至府治莆田縣西分爲二派而合東南流入於海

晉江

晉江出永春州西北經州城南又經南安縣西北有安溪水自安溪縣來會至泉州府治晉江縣境東南流入於海

九龍江

九龍江出寍洋縣西北經縣南有樂溪來會經漳平縣西北有雁石溪自龍巖州合諸水經漳平縣來會經漳平縣南有感化溪永福裏溪來會入漳州府治龍溪縣北南流經長泰縣西經漳州府城西南有南溪合南靖縣諸水來會經海澄縣西又東流入於海

汀水

汀水亦曰韓江出汀州府長汀縣南流經上杭縣北曲折流有永定縣溪水來會西南流入廣東界經太埔縣北有小靖溪自福建永定縣來會又西南有大靖溪自平和縣來會其西有大溪自福建武平合鎭平平遠長樂興寧諸縣水及嘉應州水來會西南流有土槎溪桐溪自饒平縣來會經潮州府北有揭陽江支津水來會【揭陽支律見下】至澄海縣西北分二派先後入於海

漳水

漳水出漳州府平和縣西南及漳浦縣西之靖龍山東南流經漳浦縣南又東南合二小水入於海揭陽水亦曰琴江出永安縣東東南流經普寧縣西北有揭陽山水來會又東有鯉湖溪來會經揭陽縣南分二派一支至潮州府治西南又分二派皆入於汀水正支南流有惠來會水來會至湖陽縣北入於海

粵江諸水

東江

北江

西江

潭河

陽江

竇江

南廉江

廉江

欽江

東江

粵江有三大源東江卽龍川水出江西安遠縣南山入廣東和平縣境有鶴子水亦自安遠縣來會又東南有尋都江自長寧縣來會又西南會和平縣左右諸溪經龍川縣城東南又經河源縣東北有新丰江自連平州合諸水又合長寧縣之羅紋水來會又西南有欖溪自永安縣來會至惠州府東北有淮水自歸善縣合諸水來會經博羅縣西南又經東莞縣東北有增城龍門縣水新安縣水並會經東莞縣城北又西經番禺縣東至廣州府城東南有北江支津合從化花縣水來會【北江支津見後】又西會北江西江爲三江口入於海

北江

北江卽湞水出南雄府保昌縣北之梅嶺曰大庾河至府東北有保水合昌水來會西南流經始興縣東北有始興溪合諸水來會又西南有錦江自仁化縣來會經韶州府治曲江縣東北有樂昌縣水卽溱水自湖南宜章縣合諸水來會又西南有漠溪自乳源縣來會宣溪自陽山縣來會經英徳縣東南有翁江自翁源縣來會又西南有洭水自陽山縣合連山縣連州諸水來會經淸遠縣西分爲二派一支曰綏江經三水縣分一支與西江支津會又東北至廣州府城西會西江正支東流有花縣水從化縣水來會又分二派東派會從化水於石門南爲巨浸分支津會東江正支於府城西南會西江及東江水又南入於海

西江

西江有桂黔郁三源桂江卽漓水源出廣西桂林府興安縣南北流至縣東南爲分湘漓灑折西南有銀江自靈川縣北境來會經縣東南至府治臨桂縣北分而復合有馬溪來會西南流有相思江合永寧州永福義寧縣諸水來會經陽朔縣東北有縣溪來會經平樂府北有龍江自恭城縣來會又南有荔水自荔浦縣合修仁縣之修江來會經永安州東北又經昭平縣北有金芝巖東水來會又東南有蒼梧縣水來會至梧州府城西黔江郁江來會東流至廣州府會湞江龍川江入於海黔江卽北江右江又有三源曰柳江曰北盤江曰南盤江柳江出貴州永從縣西生苗山中入縣西界曰福祿江入廣西懷遠縣境東南流有水自永從縣西南境來會又東南分二派至懷遠縣北而合經融縣東北曰融江經羅城縣東北至柳城縣西北有龍江自慶遠府會貴州獨山州荔波縣水及南丹州河池州思恩宜山忻城天河諸縣水來會曰柳江至柳州府馬平縣西南有洛淸江自雒容縣合永福縣諸水來會經象州北而南有都泥江卽兩盤江來會

北盤江出雲南沾益州北境經可渡橋受貴州威寧州水入貴州界伏流復出經安南縣北有拖長江自普安州經普安安南二縣來會始曰盤江經永寧州西境有阿黑河合拒馬河自安南縣來會又南有馬軍河自南籠府來會又東有寍谷河自安順府合鎭寧永寧二州水來會經南籠府東北又南入生苗介東南流入廣西泗城府北境又東南南盤江來會南盤江亦名紅水江出雲南沾益州西北經州城南有磨刀溪自曲靖府南寧縣來會經南寧縣境又經陸涼州東南湖澤中西北流經宜良縣東北又經路南州西經澄江府治河陽縣東有白龍潭水自路南州來會又西囿仙湖受江川縣水來會經彌勒縣西寧州東北有小曲江合新興州嶍峨河西通海三縣及寧州水來會又東南有水自彌勒縣來會經阿迷州北有蒙樂河自臨安府建水縣合石屏州之黑龍湖水來會折西北經廣西州南境廣南府西北境又東北至廣西西隆州界有馬別河自開化府北山經廣南府境來會又西北至羅平州東南有九龍河自羅平州合師宗縣水沾益州水平彜縣水來會折東流有淸水河自廣南府北境來會又東北有河自普安州普安縣來亦名馬別河經南籠府境來會經泗城府西北境北盤江來會兩盤江旣合總名曰紅水河東流經東蘭州東北又經那地州西北經東蘭州東又東南經猺山中百餘里又東南經思恩府北安定土司南有蘆江來會經忻城縣西南有那龍江刁江自那地州來會經遷江縣西北有靑水江合上林縣賓州諸水來會經來賓縣西南有經象州西南柳江自州西來會自此而下總名曰都泥江經武宣縣西北至潯州府治桂平縣西北境分爲二派一南流一東北流皆會西來之郁江自此以下總名潯江經平南縣西南有白沙江自容縣來會經藤縣西有蒙江自永安州合諸水來會又有劍江合北流容縣嶺溪三縣之水來會又東北至梧州府蒼梧縣西又東桂江自召平縣來會而東入廣東界郁江卽南江左江亦有二源北源曰西洋江南源曰麗江

西洋江出廣南府治寶寧縣西北經府城西東南流入廣西西林縣界有同捨河自廣南府經西林縣合諸水來會又東南有者郎河自土富州來會經泗城府南又經鎭安府南有泗城府北山水來會經奉義州北有水自田州來會經上林縣西北有泓渰江自鎭安府合向武都康佶倫諸州水來會經隆安縣北有歸徳土州水來會又東南有龍牀江自萬承土州經永康州來會又經州境北有馱蒙江自思恩府經武緣縣合諸水來會又東南至南寧府治宣化縣西之合江鎭麗江來會麗江一源出歸順州北經交址界入下雷州西境有駁來水合流珠水來會經安平州北有龍英州水來會經太平州北有龍水自養利州合萬承州茗盈州水來會經太平府西北是爲北源一源出交址地流入廣西上下凍州西經龍州南有憑祥州水來會又東南有水自思州來會折東北至太平府西是爲南源二源合東流有水自江州來會又東有水自左州忠州來會經新寧州西北有水自羅陽土縣來會又南至合江鎭西洋江來會二江合爲郁江經南寧府西南有伶俐水自昆侖關來會經永湻縣西北又經橫州西南有橫漾江洪流江自廣東境來會經興業縣西北有武思江自貴縣來會經貴縣西南又東有橫眉江自郁林州來會至潯州府治桂平縣西南又東黔江支津來會又東北黔江正派來會

黔郁二江旣會於潯州府曰潯江又東會桂江於梧州府入廣東界經封川縣西北又經西寧縣北有武倉水自羅定州來會經徳慶州南有諯山水來會又南有連州河自羅定州來會經東安縣北至肇慶府治髙要縣西南有羅銀水合新興州水來會又東北有賀江自連山縣合陽山水經賀縣富川縣開建縣合東安縣水經懷集縣廣寧縣四會縣合諸水來會稍東分二派一東流會湞江之支津經三水縣南至廣州府西一東南流經髙明縣東北又分支津二於新會縣東北順徳縣南先入於海正派東北流至廣州府西南會東派匯爲巨澤湞江及東江龍川水並來會又南至大通灣入於海

潭河

潭河出恩平縣經開平縣南有龍鎭江自新寧縣來會至新會縣東南入於海

陽江

陽江出羅定州東南經陽春縣北又經陽江縣西北東流入於海

竇江

竇江出信宜縣東北經髙州府治茂名縣東北又經化州東北有羅江來會又東有赤嶺水自電白縣來會經吳川縣西入於海

南廉江

南廉江出廣西陸川縣南流入廣東界經石城縣北又經遂溪縣西北入於海

廉江

廉江出廣西郁林州境經陸川縣北有興業縣水來會經博白縣西北西南流入廣東界經廉州府治合浦縣東北有白沙江來會又西南有武利江自靈山縣合諸水來會至府城西南入於海

欽江

欽江出欽州東北至欽州東南有漁洪江合鳳凰江來會南流入於海

雲南諸水

河底江

李仙江

瀾滄江

漾濞江

潞江

龍川江

檳榔江

河底江

河底江出大理府南境一源自雲南縣西北合趙州東南水蒙化廳北水東南流一源自趙州南境經蒙化廳西而合東南流經景東廳東北有馬龍河出鎭南州經楚雄府南境南安州西南境來會至元江州北有羊溪自富民縣經羅次安寧祿丰易門新平合廣通南安諸州縣水來會東南流至元江州北東北流有新平縣水合嶍峨諸水來會又東南入安南國界

李仙江

李仙江卽景東河出蒙化廳東南經景東廳北東南流有鎭沅州水來會又南流經威遠廳東又東南有阿墨江合諸水來會又東南入安南國界

瀾滄江

瀾滄江源出西藏喀木境曰拉楚河行藏地曲折數千里入雲南麗江府界分二派一曰漾備江【見後】一南流經雲龍州西北有沘江來會經永平縣西永昌府東又東南經順寧府北又經云州北境漾備江來會經景東廳西順寧府南又西南有棘蒜江合諸水來會又東南有巴景河康郎河來會又南有猛賴河自普洱府來會又東南有羅松江來會又東南入阿瓦國經老撾安南入於海

漾濞江

漾濞江卽古葉汽水瀾滄之沱江自瀾滄分支東南流經劍川州西又東南有東劍海自麗江府合鶴慶州諸水來會經浪穹縣西又經鄧川州西南至大理府治太和縣西北又東南有洱海自府城匯浪穹鄧川趙州諸境水西南流來會南流有雲龍州水經永平縣來會經蒙化廳西至云州北復與瀾滄江會

潞江

潞江源出西藏衛地曰哈喇烏蘇經喀木境共行三千餘里入怒夷界曰怒江南流入雲南麗江府界曰潞江雲南西北以此水爲邊共五百餘里南流至永昌府保山縣境南流有南甸河自灣甸土司合永昌府河及鎭康土司水來會又西南經騰越州東入阿瓦國界

龍川江

龍川江河出西藏喀木境曰薄藏布河入雲南騰越州界東南流經龍山土司東有芒市河來會西南流會諸水入緬甸界

檳榔江

檳榔江出騰越州西北境■﹝犭栗﹞■﹝犭栗﹞界山東南流有大盈江自騰越州北合諸水來會又西南有盞達河來會又西南有彜送河自巨石關來會又西南有臘撒河來會又西南入緬甸界

新疆伊犂諸水

﹝臣﹞等謹按西域新疆在甘肅省之西西藏之北廣袤二萬餘里皇上聖武丕昭汜蒙入化天山南北列校興屯資灌漑之饒腴控襟帶之雄勝水道所在皆一一可以指數今考自蔥嶺和闐數大源及諸源匯入爲大河已見河水卷中玆不重述惟山北諸水以伊犂河爲最大自巴勒庫勒烏魯木齊己設鎭西府迪化州隸於甘肅省水泉浚發不一以無經統大川可指名者故不復條述今序次伊犂東西路水謹遵欽定輿地全圖欽定皇輿西域圖志所列諸水自來會西載於篇中以昭聖朝疆理無外之盛軌焉

赫色勒巴什淖爾

烘和圖淖爾

額彬格遜淖爾

布勒哈齊淖爾

伊犂河

圖斯庫勒

塔拉斯河

赫色勒巴什淖爾

赫色勒巴什淖爾源出伊犂東路額爾齊斯嶺之南曰布拉幹河西流有靑吉勒河來會又西匯於赫色勒巴什淖爾

烘和圖淖爾

烘和圖淖爾源出伊犂東路額雨齊斯嶺之西北曰額爾齊斯河西北流有哈喇圖河來會又西有奇喇河來會又西有博喇濟河尼斯庫河來會北流匯於洪和圖淖爾淖爾西北有昌吉斯河柴羅爾河合北額爾齊斯河來會在塔爾巴噶臺之東境

額彬格遜淖爾

額彬格遜淖爾源出迪化州境東泙爲呼圖克拜河西源爲瑪那斯河並流而匯於淖爾

布勒哈齊淖爾

布勒哈齊淖爾在庫爾喀喇烏蘇之西源出天山北麓曰庫爾河北流而西有濟爾噶朗河來會又西有額布圖河來會其北有綽爾河來會匯於布勒哈齊淖爾淖爾之西有昌河北流來入又西有鄂拓克賽裏河會數水又會庫色木蘇克河東流來入其西有裕勒雅爾河額敏河自爲經流不人淖爾又有阿拉克圖古勒淖爾合諸小水瀦蓄成澤

伊犂河

伊犂河出天山北之渾都賴嶺合諸水東流折而北有搭拉錫克河來會經伊犂城曰伊犂河北行有空格斯河自東南境來會有哈什河自東北境來會折而西北合察罕烏蘇阿里瑪圖河諸水又有策集河薩瑪勒河奎屯河並會北流會阿斯哈嶺以北水折東北匯於巴勒喀什淖爾淖爾之北爲哈薩克界其東有愛呼斯河合必齊於河來入東南有察林河合摩垓圖河來入

圖斯庫勒

圖斯庫勒在天山木素爾峯山羣源競發環集而瀦於庫勒其大者曰濟爾噶郎河曰招哈河曰哈喇河並匯自西北流出爲吹河受薩勒齊圖烏蘭烏蘇阿爾察克圖察罕烏蘇諸水又西北有和爾衮河合墨爾根河古爾班哈納圖河自南來會又西北匯於和什庫勒

塔拉斯河

塔拉斯河源出天山額得墨克嶺之北西北流有古爾班哲爾格河合諸水自北來會又有烏可克嶺水自南來會又西北有哈喇布拉河自西南來會北流有哈拉河合北山數水自東來會西北流經塔拉斯地匯爲淖爾是爲伊犂之極西境其西爲右哈薩克界

皇朝通誌卷二十七

●皇朝通誌卷二十八

地理略五

○地理略五

疆域一

△疆域一

﹝臣﹞等謹按鄭樵通誌地理略首列水道一門次載歷代封畛蓋以水道系鄭樵所創撰歷代封畛則悉仍通典原文而唐以後一與焉故其先後之序如此竊惟疆域建置爲一代之定制宜列於卷首水道亙古不易其所由殊者實因州縣之異名是府州縣應列爲經水道應附爲緯今纂皇朝疆域四卷敍於地理略之首而水道次之恭惟我聖朝與圖式廓疆理無外自國初定制以來省會之建設府州廳縣之創置裁並因時立法宏綱巨維達於海宇玆謹條載現在經制凡爲國初所釐定至今不攺者不復加注其自康熙年間以來增建移屬之迹逐一詳注於各州縣之下以資參考至若聖迹龍飛興京鼎建俄朶裏城爲發祥重地吉林黑龍江爲統轄要區則謹遵皇輿裁成式載於盛京篇中各蒙古蕃屬翊載天家也守勿替自國初附屬之內紮薩克爲舊藩康熙問撫順之喀爾喀雍正間底定之靑海厄魯特爲新蕃旣己建官分屬久隸職司我皇上聖武丕昭蕩平伊犂回部二萬餘里平定兩金川革心歸化若巴勒庫勒烏魯木齊已設鎭西府迪化州隸於甘肅省金川亦設美諾廳阿爾古廳隸於四川省其天山南北伊犂諸路回部諸城分土開屯授職制貢不異赤縣黃圖是用稽考冊籍列於直省之後並遵欽定一統志條例依次甄載大矣哉東踰瀛海西越流沙北超紹漠南迄南荒版圖燦而職守彰碁布星陳羣汪翔乎徳化越考黃帝方制萬國虞夏疊建州域成周列服職方未有若我朝之中外一家廣輸四達者至於鄭志所述漢十三部唐十五道又豈可提衡而並論也歟

京師

盛京

興京

直隸省

山東省

山西省

京師

京師順天府領京縣二州五縣十有七大興【京縣】宛平【京縣】通州昌平州涿州霸州薊州良鄕固安永淸東安香河三河武淸寶坻順義密雲懷柔房山文安大城保定平谷寧河【雍正元年設】

盛京

奉天府

錦州府

奉天府

盛京奉天府【順治十四年設】領州二縣六承徳【附郭康熙三年設】遼陽州【天命九年建都於此號曰東京十年由此徒都盛京又於此設遼海衛順治十年攺遼陽府附府爲遼陽縣十四年罷府以縣屬奉天府康熙三年升爲州】復州【雍正十二年設】海城【天命十年設海州順治十年攺海城縣】蓋平【天命十年設蓋州康熙二年攺蓋平縣】寧海【天命十年設金州雍正十二年攺海縣】開原【康熙三年設】鐵嶺【天命十年設鐵領衛康熙三年設縣】

錦州府

錦州府【康熙四年設】領州二縣二錦縣【附郭天命十年設錦州康熙元年攺綿縣屬奉天府四年於縣設綿州府以縣爲附郭治】寧遠州【康熙三年設屬廣寧府四年屬錦州府】義州【雍正十二年設】廣寧【康熙三年設廣寧府廣寧縣四年罷府以縣屬錦州府】

興京

興京【在盛京東南三百里國初

肇祖築城以居

太祖髙皇帝龍興於此崇徳八年升爲興京】

俄朶裏城【在興京東一千三百里本朝

遠祖建都於此實爲萬世發祥重地】

寧古塔將軍【駐吉林烏喇城在盛京東北八百一十八里】

黑龍江將軍境【駐齊哈爾城在盛京東北一千七百餘里】

直隸省

直隸省兼管順天府所屬府十直隸州六

保定府

永平府

河間府

天津府

正定府

順徳府

廣平府

大名府

宣化府

承徳府

遵化州

易州

冀州

趙州

深州

定州

保定府

保定府省會領州二縣十五淸苑【附郭】祁州安州去滿城安肅定興新城唐

博野望都【初名慶都乾隆十一年攺】容城完

蠡雄

束鹿髙陽新安

永平府

永平府領州一縣六廬龍【附郭】灤州遷安撫寧昌黎樂亭臨楡【初爲由海衛乾隆二年置縣】

河間府

河間府領州一縣十河間【附郭】景州獻

皇城肅寧任邱交河寧津吳橋故城東光

天津府

天津府【初爲天津衛雍正二年攺直隸州九年升府】領州一縣六天津【附郭雍正九年設】滄州【初屬河開府雍正三年升直隸州領南皮鹽山慶雲三縣九年攺屬府】靑

靜海【二縣初屬河間府雍正二年屬州九年屬府】南皮鹽山鹿云【三縣初屬河間府雍正二年屬州九年屬府】

正定府

正定府領州一縣十三正定【附郭】晉州【雍正二年升直隸州領無極槁城二縣十二年仍爲屬州與二縣均屬府】獲鹿井陘阜平欒城行唐靈壽平山元氏贊皇無極槁城【二縣雍正二年屬晉州十二年仍屬府】新樂

順徳府

順徳府領縣九邢臺【附郭】沙河南和平鄕廣宗巨鹿唐山內邱任

廣平府

廣平府領州一縣九永年【附郭】磁州【初屬河南自雍正三年攺屬府】曲周肥鄕雞澤廣平鄞鄲成安威

淸河

大名府

大名府領州一縣六大名元城【附郭】開州南樂淸丰東明長垣

宣化府

宣化府【舊爲宣府鎭隸山西省康熙三十二年攺府來屬】領州三縣七宣化【附郭】蔚州【初屬山西省雍正四年屬府】延慶州保安州赤城萬全龍門懷來西寧懷安【以上三州七縣並康三十二年由衛攺設】

承徳府

承徳府【雍正元年設熟河廳十一年攺爲承徳州乾隆七年罷州仍設廳四十三年攺設徳府】領州一縣五平泉州【雍正八年設八溝廳乾隆三十三年設州】灤平【乾隆七年設喀喇河屯廳四十三年設縣】丰寧【乾隆元年設四旗廳四十三年設縣】赤峯【乾隆三十九年設烏蘭哈達廳四十二年設縣】建昌【乾隆三年設堵子溝廳四十三年設縣】朝陽【乾隆三十九年設三座塔廳四十三年設縣】

遵化州

遵化州【初爲遵化縣屬縣天府康熙十五年升爲州乾隆八年攺直隸州】領縣二玉田丰潤【一縣初屬順天府雍正四年攺屬永平府乾隆八年屬州】

易州

易州【初屬保定府雍正十一年升直隸州】領縣二淶水【初屬保定府雍正十一年屬州】廣昌【初屬山西大同雍正十一年攺屬州】

冀州

冀州【初屬正定府雍正二年升直隸州】領縣五南宮新河棗彊武邑衡水【五縣初屬正定府雍正二年屬州】

趙州

趙州【建設與冀州同】領縣五柏鄕隆平髙邑臨城寧晉【五縣初屬正定府雍正二年屬州】

深州

深州【建設與冀州同】領縣三武彊饒陽安平【三縣初屬正定府雍正二年屬州】

定州

定州【建設與冀州同】領縣二曲陽【初屬正定府雍正二年屬州】深澤【初屬保定府雍正十二年屬州】

山東省

山東省所屬府十州二

濟南府

泰安府

武定府

兗州府

沂州府

曹州府

東昌府

靑州府

登州府

萊州府

濟寧州

臨淸州

濟南府

濟南府省會領州一縣十五歷城【附郭】徳州章邱鄒平淄川長山新城齊河齊東濟陽徳平禹城臨邑平原陵

長淸【初屬府雍正二年屬東平川十三年仍屬府】

泰安府

泰安府【初爲州屬濟南府雍正二年升直隸州領長淸新泰萊蕪三縣十三年升府】領州一縣六泰安【附郭雍正十三年設】東平州【初屬兗州府雍正八年升直隸州領東阿平陰陽谷壽張四縣十三年攺屬泰安府】東阿平陰【二縣初屬兗州府雍正八年屬東平州十三年屬府】新泰萊蕪【二縣初屬濟南府雍正二年屬泰安州十三年屬府】肥城【初屬濟南府雍正十三年屬府】

武定府

武定府【初爲武定州屬濟南府雍正二年升直隸州領陽信海丰樂陵三縣十二年升府】領州一縣九惠民【附郭雍正十二年設】濱州【初屬濟南府雍正二年升直隸州十二年攺屬府】陽信海丰樂陵【三縣初屬濟南府雍正二年屬州十二年屬府】利津沾化蒲臺【三縣初屬濟南府雍正二年屬濱州十二年攺屬府】靑城商河【二縣初屬濟南府雍正十二年攺屬府】

兗州府

兗州府領縣十滋陽【附郭】曲阜寧陽鄒

泗水滕

嶧陽谷【初屬府雍正八年屬東平州十三年仍屬府】汶上壽張【初屬府雍正八年屬東平州十三年仍屬府】

沂州府

沂州府【初爲沂州屬兗州府雍正二年升直隸州十二年升府】領州一縣六蘭山【附郭雍正十二年設】莒州【初屬靑州府雍正八年升直隸州領沂水蒙陰日照三縣十一年屬府】郯城費【二縣初屬兗州府雍正二年屬州十二年屬府】沂水蒙陰日照【三縣初屬靑州府雍正八年屬莒州十二年屬府】

曹州府

曹州府【初爲曹州屬兗州府雍正二年升直隸州十三年升府】領州一縣十菏澤【附郭雍正十三年設】濮州【初屬東昌府雍正二年升直隸州領範觀城朝城三縣十三年屬府】曹

定陶【二縣初屬兗州府雍正二年屬州十三年屬府】範

觀城朝城【三縣初屬東昌府雍正二年屬濮州十三年屬府】鄆城單

城武【三縣初屬兗州府雍正十三年屬府】巨野【初屬兗州府雍正二年屬濟寧州八年屬曹州十三年屬府】

東昌府

東昌府領州一縣九聊城【附郭】髙唐州堂邑博平茌平淸平莘

冠館陶恩

靑州府

靑州府領縣十一益都【附郭】博山【雍正十二年設】臨淄博興髙苑樂安壽光昌樂臨朐安邱諸城

登州府

登州府領州一縣九蓬萊【附郭】寧海州黃

福山棲霞招遠萊陽文登榮城海陽【二縣雍正十二年設】

萊州府

萊州府領州二縣五掖【附郭】平度州膠州濰

昌邑髙密卽墨

濟寧州

濟寧州【初屬兗州府雍正二年升直隸州領巨野嘉祥二縣八年攺屬兗州府乾隆三十九年仍升直隸州】領縣三金鄕【初屬兗州府乾隆三十九年屬州】嘉祥【初屬兗州府雍正二年屬州八年屬曹州乾隆三十九年屬府】魚臺【初屬兗州府乾隆三十九年屬州】

臨淸州

臨淸州【初屬東昌府乾隆三十九年升直隸州】領縣三武城夏津邱【三縣初屬東昌府乾隆三十九年屬州】

山西省

山西省所屬府九直隸州十

太原府

平陽府

蒲州府

潞安府

汾州府

大同府

澤州府

寧武府

朔平府

沁州

遼州

平定州

忻州

代州

保徳州

霍州

解州

絳州

隰州

太原府

太原府省會領州一縣十陽曲【附郭】岢嵐州太原楡次太谷祁

徐溝交城文水嵐

興【雍正二年屬保徳州七年仍屬太原府】

平陽府

平陽府領州一縣十臨汾【附郭】吉州【雍正二年升直隸州領鄕寧蒲二縣乾隆三十五年仍屬府】洪洞浮山嶽陽曲沃翼城太平襄陵【三縣雍正二年屬絳州七年仍屬府】汾西【雍正二年屬隰州九年仍屬府】鄕寧【初屬府雍正二年屬吉州乾隆三十五年仍屬府】

蒲州府

蒲州府【初爲蒲州屬平陽府雍正二年升直隸州七年升府】領縣六永濟【附郭雍正七年設】臨晉榮河萬泉猗氏【四縣初屬平陽府雍正二年屬州七年屬附】虞鄕【雍正七年設】

潞安府

潞安府領縣七長治【附郭】長子屯畱襄垣潞城壺關黎城

汾州府

汾州府領州一縣七汾陽【附郭】永寧州孝義平遙介休石樓臨

寧鄕

大同府

大同府領州二縣七大同【附郭】渾源州應州懷仁山陰陽髙【雍正三年設】天鎭【雍正二年設】廣靈靈邱

澤州府

澤州府【初爲直隸州雍正七年升府】領縣五鳳臺【附郭雍正七年設】髙平陽城陵川沁水【四縣初屬州雍正七年屬府】

寧武府

寧武府【舊爲寧武營雍正三年設府】領縣四寧武【附郭】偏關神池五寨【四縣皆雍正三年由衛攺設】

朔平府

朔平府【雍正三年於大同府地右玉營分設】領州一縣四右玉【附郭雍正三年設】朔州【初屬大同府雍正三年屬府】左云【雍正二年設】平魯【雍正三年設】馬邑【初屬大同府雍正二年屬府】

沁州

沁州領縣二沁源武鄕

遼州

遼州領縣二和順楡社

平定州

平定州【初屬太原府雍正二年升直隸州】領縣三樂平盂

壽陽【三縣初屬太原府雍正二年屬州】

忻州

忻州【初屬太原府雍正二年升直隸州】領縣二定襄靜樂【初屬太原府雍正二年屬州】

代州

代州【初屬太原府雍正二年升直隸州】領縣三五臺崞

繁畤【三縣初屬太原府雍正二年屬州】

保徳州

保徳州【初屬太原府雍正二年升直隸州】領縣一河曲【初屬大原府雍正二年屬州】

霍州

霍州【初屬平陽府乾隆三十五年升直隸州】領縣二趙城靈石【二縣初屬平陽府乾隆三十五年屬州】

解州

解州【初屬平陽府雍正二年升直隸州】領縣四安邑夏

平陸芮城【四縣初屬平陽府雍正二年屬州】

絳州

絳州【初屬平陽府雍正二年升直隸州】領縣五垣曲【初屬平陽府雍正二年屬解州七年屬州】聞喜【初屬平陽府雍正七年屬州】絳

稷山河津【三縣初屬平陽府雍正二年屬州】

隰州

隰州【初屬平陽府雍正二年升直隸州】領縣三大寧永和【二縣初屬平陽府雍正二年屬州】蒲【初屬平陽府雍正二年屬吉州九年屬州】

皇朝通誌卷二十八

●皇朝通誌卷二十九

地理略六

○地理略六

疆域二

△疆域二

河南省

江蘇省

安徽省

江西省

福建省

浙江省

河南省

河南省所屬府九直隸州四

開封府

陳州府

歸徳府

彰徳府

衛輝府

懷慶府

河南府

南陽府

汝寧府

陜州

汝州

許州

光州

開封府

開封府省會領州二縣十四廳一祥符【附郭】鄭州【初屬府雍正二年升宜隸州領滎陽滎澤河陰泛水四縣十二年攺屬府河陰后省】禹州【初屬府雍正二年升直隸州領密新鄭二縣十二年攺屬許州府乾隆六年屬府】陳畱杞

通許尉氏洧川鄢陵中牟蘭陽滎陽滎澤泛水【三縣初屬府雍正二年屬鄭州十二年仍屬府】密

新鄭【二縣初屬府雍正二年屬禹州十二年屬許州府乾隆六年仍屬府】儀封廳【初爲縣乾隆四十九年攺廳】

陳州府

陳州府【初爲州屬開封府雍正二年升直隸州十二年升府】領縣七淮寧【附郭雍正十二年設】商水【初屬開封府雍正十二年屬府】西華項城沈邱太康【四縣初屬開封府雍正二年屬州十二年屬府】扶溝【初屬開封府雍正十二年屬府】

歸徳府

歸徳府領州一縣七商邱【附郭】睢州寧陵鹿邑夏邑永城虞城柘城

彰徳府

彰徳府領縣七安陽【附郭】湯陰臨漳林

內黃【初屬直隸大名府雍正三年攺屬府】武安涉

衛輝府

衛輝府領縣十汲【附郭】新鄕獲嘉淇

輝延津【初屬開封府雍正二年攺屬府】浚

滑【二縣初屬直隸大名府雍正二年攺屬府】考城【初屬歸徳乾隆四十八年攺屬府】封邱【初屬開封府乾隆四十八年攺屬府】

懷慶府

懷慶府領縣八河內【附郭】濟源原武【初屬開封府雍正二年攺屬府】修武武陟孟

溫陽武【初屬開封府乾隆四十八年攺屬府】

河南府

河南府領縣十洛陽【附郭】偃師鞏

孟津直陽登封永寧新安澠池嵩

南陽府

南陽府領州二縣十一南陽【附郭】南召【附郭順治十六年裁雍正十二年復設】鄧州裕州鎭平唐

泌陽桐柏內鄕新野淅川舞陽葉

汝寧府

汝寧府領州一縣八汝陽【附郭】信陽州正陽上蔡新蔡西平遂平確山羅山

陜州

陜州【初屬河南府雍正二年升直隸州】領縣三靈寶閿鄕【二縣初屬河南府雍正二年屬州】廬氏【初屬河南府雍正十二年屬州】

汝州

汝州領縣四魯山郟

寶丰伊陽

許州

許州【初屬開封府雍正二年升直隸州十二年升府乾隆六年仍攺直隸州】領縣四臨潁襄城郾城長葛【四縣初屬開封府雍正二年屬州十二年屬府乾隆六年仍屬州】

光州

光州【初屬汝寧府雍正二年升直隸州】領縣四光山固始息

商城【四縣初屬汝寧府雍正二年屬州】

江蘇省

江南江蘇省【初爲江南省康熙元年分設安徽巡撫六年定爲江蘇安徽二省】所屬府八直隸州三廳一

江寧府

蘇州府

松江府

常州府

鎭江府

淮安府

揚州府

徐州府

太倉州

海州

通州

海門廳

江寧府

江寧府省會領縣七上元江寧【附郭二縣】句容溧水江浦六合髙湻

蘇州府

蘇州府領縣九吳

長州元和【附郭三縣雍正二年析吳長洲地置元和】昆山新陽【與昆山同城雍正二年析置】常熟昭文【與常熟同城雍正二年析置】吳江震澤【與吳江同城雍正二年析置】

松江府

松江府領縣七華亭【附郭】婁【附郭順治十三年設】奉賢金山【二縣雍正二年設】上海南匯【雍正二年設】靑浦【雍正二年分設福泉縣旋並入靑浦】

常州府

常州府領縣八武進【附郭】陽湖【附郭雍正二年設】無錫金匱【與無錫同城雍正二年析置】江陰宜興荊溪【與宜興同城雍正二年析置】靖江

鎭江府

鎭江府領縣四丹徒【附郭】丹陽金壇溧陽【初屬江寧府雍正二年攺屬府】

淮安府

淮安府領縣六山陽【附郭】阜寧【雍正九年設】鹽城淸河安東桃源

揚州府

揚州府領州二縣六江都【附郭】甘泉【附郭雍正九年設】髙郵州泰州儀徵興化寶應東臺【乾隆四十年設】

徐州府

徐州府【初爲直隸州雍正十一年升府】領州一縣七銅山【附郭雍正十一年設】邳州【初屬淮安府雍正二年升直隸州十一年屬府】蕭

碭山丰

沛【四縣初屬州雍正十一年屬府】宿遷睢寧【二縣初屬淮安府雍正二年屬邳州十一年攺屬府】

太倉州

太倉州【初屬蘇州府雍正二年升直隸州】領縣四鎭洋【與太倉州同城分治雍正二年設】崇明嘉定【二縣初屬蘇州府雍正二年屬州】寶山【雍正二年設】

海州

海州【初屬淮安府雍正二年升直隸州】領縣二贛楡沭陽【二縣初屬淮安府雍正二年屬州】

通州

通州【初屬揚州府雍正二年升直隸州】領縣二如臯泰興【二縣初屬揚州府雍正二年屬州】

海門廳

海門廳【初爲海門縣屬揚州府雍正二年屬通州乾隆四十年特設爲廳】

安徽省

江南安徽省【初爲江南省康熙元年分設安徽巡撫六年定爲安徽省】所屬府八直隸州六

安慶府

徽州府

寧國府

池州府

太平府

廬州府

鳳陽府

潁州府

和州

滁州

徳州

六安州

泗州

安慶府

安慶府省會領縣六懷寧【附郭】桐城潛山太湖宿松望江

徽州府

徽州府領縣六歙【附郭】休寧婺源祁門黟

績溪

寧國府

寧國府領縣六宣城【附郭】寧國涇

太平旌徳南陵

池州府

池州府領縣六貴池【附郭】靑陽銅陵石埭建徳東流

太平府

太平府領縣三當塗【附郭】蕪湖繁昌

廬州府

廬州府領州一縣四合肥【附郭】無爲州廬江舒城巢

鳳陽府

鳳陽府領州二縣五鳳陽【附郭】壽州宿州懷遠定遠鳳臺【雍正十一年設】靈壁

潁州府

潁州府【初爲州屬鳳陽府雍正二年升直隸州十三年升府】領州一縣五阜陽【附郭雍正十三年設】毫州【初屬鳳陽府雍正二年升直隸州十三年屬府】潁上霍邱【二縣初屬鳳陽府雍正二年屬州十三年屬府】太和蒙城【二縣初屬鳳陽府雍正二年屬毫州十三年屬府】

和州

和州領縣一含山

滁州

滁州領縣二全椒來安

徳州

徳州領縣一建平

六安州

六安州【初屬廬州府雍正二年升直隸州】領縣二英山霍山【二縣初屬廬州府雍正二年屬州】

泗州

泗州【初屬鳳陽府雍正二年升直隸州】領縣三旴■﹝日臺﹞天長五河【三縣初屬鳳陽府雍正二年屬州】

江西省

江西省所屬府十有三直隸州一

南昌府

饒州府

廣信府

南康府

九江府

建昌府

撫州府

臨江府

吉安府

瑞州府

袁州府

贛州府

南安府

寧都州

南昌府

南昌府省會領州一縣七南昌新建【附郭二縣】寧州進賢奉新靖安武寧丰城

饒州府

饒州府領縣七鄱陽【附郭】餘千樂平浮梁徳興安仁萬年

廣信府

廣信府領縣七上饒【附郭】玉山戈陽貴溪鉛山廣丰興安

南康府

南康府領縣四星子【附郭】都昌建昌安義

九江府

九江府領縣五徳化【附郭】徳安瑞昌湖口彭澤

建昌府

建昌府領縣五南城【附郭】新城南丰廣昌瀘溪

撫州府

撫州府領縣六臨川【附郭】金溪崇仁宜黃樂安東鄕

臨江府

臨江府領縣四淸江【附郭】新淦新諭峽江

吉安府

吉安府領縣九廳一廬陵【附郭】泰和吉水永丰安福龍泉萬安永新永寧蓮花廳

瑞州府

瑞州府領縣三髙安【附郭】新昌上髙

袁州府

袁州府領縣四宜奉【附郭】分宜萍鄕萬載

贛州府

贛州府領縣八廳一贛【附郭】雩都信丰興國會昌安遠長寧龍南定南廳

南安府

南安府領縣四大瘐【附郭】南康上猶崇義

寧都州

寧都州【初爲寧都縣屬贛州府乾隆二十年升直隸州】領縣二瑞金石城【二縣初屬贛州府乾隆二十年屬州】

福建省

福建省所屬府十直隸州二

福州府

泉州府

建寧府

延平府

汀州府

興化府

邵武府

漳州府

福寧府

臺灣府

永春州

龍巖州

福州府

福州府省會領縣十閩

侯官【附郭二縣】古田閩淸屏南【雍正十二年設】長樂連江羅源永福福淸

泉州府

泉州府領縣五晉江【附郭】南安惠安安溪同安

建寧府

建寧府領縣七建安甌寧【附郭二縣】建陽崇安浦城政和松溪

延平府

延平府領縣六南平【附郭】將樂沙

尢溪順昌永安

汀州府

汀州府領縣八長汀【附郭】寧化上杭武平淸流連城歸化永定

興化府

興化府領縣二莆田【附郭】仙遊

邵武府

邵武府領縣四邵武【附郭】光澤泰寧建寧

漳州府

漳州府領縣七龍溪【附郭】漳浦南靖長泰平和詔安海澄

福寧府

福寧府【初爲直隸州雍正十二年升府】領縣五霞浦【附郭雍正十二年設】福鼎【乾隆三年設】福安寧徳【二縣初屬州雍正十二年屬府】壽寧【初屬建寧府雍正十二年屬府】

臺灣府

臺灣府【康熙二十四年設】領縣四臺灣【附郭】鳳山諸羅【三縣康熙二十四年設】彰化【雍正三年設】

永春州

永春州【初爲縣屬泉州府雍正十二年升直隸州】領縣二徳化【初屬泉州府雍正十二年屬州】大田【初屬延平府雍正十二年屬州】

龍巖州

龍巖州【初爲縣屬漳州府雍正十二年升直隸州】領縣二漳水寧洋【二縣初屬漳州府雍正十二年屬州】

浙江省

浙江省所屬府十有一

杭州府

嘉興府

湖州府

寧波府

紹興府

臺州府

金華府

衢州府

嚴州府

溫州府

處州府

杭州府

杭州府省會領州一縣八錢塘仁和【附郭二縣】海寧州【初爲縣乾隆二十八年升州】富陽余杭臨安於潛新城昌化

嘉興府

嘉興府領縣七嘉興秀水【附郭二縣】嘉善海鹽石門【初爲嵩徳縣康熙元年攺】平湖桐鄕

湖州府

湖州府領縣七烏程歸安【附郭二縣】長興徳淸武康安吉【初爲州乾隆三十八年攺縣】孝豊

寧波府

寧波府領縣六鄞【附郭】慈溪奉化鎭海【初爲定海縣康熙二十六年攺】定海【康熙二十六年由舟山衛攺設】象山

紹興府

紹興府領縣八山陰會稽【附郭二縣】蕭山諸曁余姚上虞嵊

新昌

臺州府

臺州府領縣六臨海【附郭】黃巖天臺仙居寧海太平

金華府

金華府領縣八金華【附郭】蘭溪東陽義鳥永康武義浦江湯溪

衢州府

衢州府領縣五西安【附郭】龍遊江山常山開化

嚴州府

嚴州府領縣六建徳【附郭】湻安桐廬遂安壽昌分水

溫州府

溫州府領縣五永嘉【附郭】瑞安樂淸平陽泰順

處州府

處州府領縣十麗水【附郭】靑田縉雲松陽遂昌龍泉慶元云和宣平景寧

皇朝通誌卷二十九

●皇朝通誌卷三十

地理略七

○地理略七

疆域三

△疆域三

湖北省

湖南省

陜西省

甘肅省

四川省

湖北省

湖廣湖北省【初爲湖廣省康熙三年分設爲湖北湖南二省】所屬府十

武昌府

漢陽府

安陸府

襄陽府

鄖陽府

徳安府

黃州府

荊州府

宜昌府

施南府

武昌府

武昌府省會領州一縣九江夏【附郭】興國州武昌嘉魚蒲圻咸寧崇陽通城大冶通山

漢陽府

漢陽府領州一縣四漢陽【附郭】沔陽州【初屬安陸府乾隆二十七年屬府】漢川孝感【初屬徳安府雍正七年屬府】黃陂【初屬黃州府雍正七年屬府】

安陸府

安陸府【舊名承天府順治二年攺今名】領州一縣五鍾祥【附郭】荊門州京山潛江天門【初爲景陵縣雍正四年攺今名】當陽

襄陽府

襄陽府領州一縣六襄陽【附郭】均州宜城南漳棗陽谷城光化

鄖陽府

鄖陽府領縣六鄖【附郭】房

竹山竹溪保康鄖西

徳安府

徳安府領州一縣四安陸【附郭】隨州云夢應城應山

黃州府

黃州府領州一縣七黃岡【附郭】蘄州黃安蘄水羅田麻城廣濟黃梅

荊州府

荊州府領縣八江陵【附郭】公安石首監利松滋枝江宜都遠安

宜昌府

宜昌府【初爲彜陵州屬荊州府雍正十三年設府】領州二縣五東湖【附郭雍正十三年設】歸州【初屬荊州府雍正六年升直隸州領長陽恩施二縣十三年屬府】鶴峯州【雍正十三年以容美土司攺設】長陽【初屬荊州府雍正六年屬歸州十三年屬府】興山巴東【二縣初屬荊州府雍正十三年屬府】長樂【雍正十三年設】

施南府

施南府【雍正十三年設】領縣六恩施【附郭初爲土司雍正六年設縣屬歸州十三年於縣置府爲附郭縣】宣恩來鳳咸豐利川【四縣並雍正十三年以土司攺設】建始【初屬四川夔州府乾隆元年攺屬】

湖南省

湖廣湖南省【初爲湖廣省康熙三年分爲湖北湖南二省】所屬府九直隸州四

長沙府

嶽州府

寶慶府

衡州府

常徳府

辰州府

沅州府

永州府

永順府

靖州

郴州

澧州

桂陽州

長沙府

長沙府省會領州一縣十一長沙善化【附郭二縣】茶陵州湘潭湘陰寧鄕瀏陽醴陵益陽湘鄕攸

安化

嶽州府

嶽州府領縣四巴陵【附郭】臨湘華容平江

寶慶府

寶慶府領州一縣四邵陽【附郭】武岡州新化城步新寧

衡州府

衡州府領縣七衡陽【附郭】淸泉【附郭乾隆二十一年設】衡山耒陽常寧安仁酃

常徳府

常徳府領縣四武陵【附郭】桃源龍陽沅江

辰州府

辰州府領縣四沅陵【附郭】瀘溪辰溪漵浦

沅州府

沅州府【初爲州屬辰州府雍正八年升直隸州領黔陽麻陽二縣乾隆二年升府】領縣三芷江【附郭乾隆元年設】黔陽麻陽【二縣初屬辰州府雍正八年屬州乾隆二年屬府】

永州府

永州府領州一縣七零陵【附郭】道州祁陽東安寧遠永明江華新田

永順府

永順府【雍正七年土司攺設】領縣四永順【附郭】龍山保靖桑植【四縣皆雍正七年設】

靖州

靖州領縣三會同通道綏寧

郴州

郴州領縣五永興宜章興寧桂陽桂東

澧州

澧州【初屬嶽州府雍正七年升直隸州】領縣五石門安鄕慈利【三縣初屬嶽州府雍正七年屬州】永定【雍正十三年設】安福【雍正七年設】

桂陽州

桂陽州【初屬衡州府雍正十年升直隸州】領縣三臨武藍山嘉禾【三縣初屬衡州府雍正十年屬州】

陜西省

陜西省【初合甘肅爲一省康熙二年以右布政使司分駐鞏昌五年定爲陜西甘肅二省】所屬府七直隸州五

西安府

同州府

鳳翔府

漢中府

延安府

興安府

楡林府

商州

幹州

邠州

鄜州

綏徳州

西安府

西安府省會領州一縣十五長安咸寧【附郭二縣】耀州【雍正二年升直隸州十三年仍屬府】咸陽興平臨潼髙陵鄠

藍田涇陽三原盩厔渭南富平醴泉同官【雍正二年屬耀州十三年仍屬府】

同州府

同州府【初爲州屬西安府雍正三年升直隸州十三年升府】領州一縣八廳一大荔【附郭雍正十三年設】華州【初爲直隸州雍正十三年攺屬府】朝邑合陽澄城韓城【四縣初屬西安府雍正三年屬州十三年屬府】白水【初屬西安府雍正二年屬耀州十三年屬府】華陰【初屬華州雍正十三年屬府】蒲城【初屬西安府雍正十三年屬府】潼闊廳【雍正四年設潼關縣屬華州十三年屬府乾隆十二年攺爲廳仍屬府】

鳳翔府

鳳翔府領州一縣七鳳翔【附郭】隴州岐山寶雞扶風郿

麟遊汧陽

漢中府

漢中府領州一縣八廳一南鄭【附郭】寧羌州褒城城固洋

西鄕鳳

沔略陽畱霸廳【乾隆十五年設】

延安府

延安府領縣十膚施【附郭】安塞甘泉保安安定宜川延長延川定邊靖邊【二縣雍正八年設屬楡林府乾隆元年攺屬府】

興安府

興安府【初爲直隸州乾隆四十八年升府】領縣六安康【附郭乾隆四十八年以初屬州之漢陰縣攺設】平利洵陽白河紫陽石泉【五縣初屬州乾隆四十八年屬府】

楡林府

楡林府【雍正八年以衛攺設】領州一縣四楡林【附郭雍正八年設】葭州【初屬延安府雍正三年升直隸州乾隆元年屬府】神木府谷【二縣初屬延安府雍正三年屬葭州乾隆元年屬府】懷遠【雍正八年設】

商州

商州【初屬西安府雍正三年升直隸州】領縣四鎭安雒南山陽商南【四縣初屬西安府雍正三年屬州】

幹州

幹州【初屬西安府雍正三年升直隸州】領縣二武功永壽【二縣初屬西安府雍正三年屬州】

邠州

邠州【初屬西安府雍正三年升直隸州】領縣三三水湻化長武【三縣初屬西安府雍正三年屬州】

鄜州

鄜州【初屬延安府雍正三年升直隸州】領縣三洛川中部宜君【三縣初屬延安府雍正三年屬州】

綏徳州

綏徳州【初屬延安府雍正三年升直隸州】領縣三淸澗米脂【二縣初屬延安府雍正三年屬州】吳堡【初屬延安府雍正三年屬葭州乾隆元年攺屬州】

甘肅省

甘肅省【初爲陜西省康熙二年以右布政使分駐鞏昌五年移駐蘭州定爲陜西甘肅二省】所屬府九直隸州六

蘭州府

平涼府

鞏昌府

慶陽府

寧夏府

西寧府

涼州府

甘州府

鎭西府

涇州

階州

秦州

肅州

安西州

迪化州

蘭州府

蘭州府省會【初爲蘭州屬臨洮府乾隆三年裁臨洮府升州爲府】領州二縣四臯蘭【附郭乾隆三年設】狄道州【初爲縣屬臨洮府乾隆三年升州屬府】河州【初屬臨洮府乾隆三年屬府】金

渭源【二縣初屬臨洮府乾隆三年屬府】靖遠【雍正八年設屬鞏昌府乾隆三年屬府】

平涼府

平涼府領州二縣三平涼【附郭】固原州靜寧州華亭隆徳

鞏昌府

鞏昌府領州一縣八廳一隴西【附郭】岷州【雍正八年設】安定會寧通渭漳

寧遠伏羌西和洮州廳【乾隆十三年設】

慶陽府

慶陽府領州一縣四安化【附郭】寧州合水環

正寧

寧夏府

寧夏府【雍正二年以寧夏衛攺設】領州一縣四寧夏【附郭】靈州寧朔平羅中衛【一州四縣並雍正二年由衛攺設】

西寧府

西寧府【雍正二年以西寧衛攺設】領縣三西寧【附郭】碾伯【二縣並雍正二年設】大通【乾隆二十四年設】

涼州府

涼州府【雍正二年以涼州衛攺設】領縣五武威【附郭】鎭番永昌古浪平番【五縣皆雍正二年設】

甘州府

甘州府【雍正二年以甘州衛攺設】領縣二張掖【附郭】山丹【二縣並雍正二年設】

鎭西府

鎭西府【乾隆三十八年於巴勒庫勒設】領縣二宜禾【附郭】奇臺【二縣並乾隆三十八年設】

涇州

涇州【初屬平涼府雍正三年升直隸州】領縣三崇信靈臺鎭原【三縣初屬平涼府雍正三年屬府】

階州

階州【初屬鞏昌府雍正七年升直隸州】領縣二文

成【二縣初屬鞏昌府雍正七年屬州】

秦州

秦州【初屬鞏昌府雍正七年升直隸州】領縣五秦安淸水禮

徽【初爲州屬鞏昌府雍正七年攺州爲縣屬州】兩當【初屬鞏昌府雍正七年屬州】

肅州

肅州【雍正七年設】領縣一髙臺【雍正二年設屬甘州府七年屬州】

安西州

安西州【乾隆二十四年以安西鎭設府三十八年攺直隸州】領縣二燉煌玉門【二縣並乾隆二十四年設屬府三十八年屬州又有淵泉縣三十八年裁】

迪化州

迪化州【乾隆三十八年於烏魯木齊設】領縣三昌吉阜康綏來【三縣並乾隆三十八年於新疆設】

四川省

四川省所屬府十有一直隸州九廳六

成都府

寧遠府

保寧府

順慶府

敍州府

重慶府

夔州府

龍安府

潼川府

嘉定府

雅州府

眉州

卭州

瀘州

資州

綿州

茂川

西陽州

忠州

達州

敍永廳

松潘廳

雜谷廳

石砫廳

阿爾古廳

美諾廳

成都府

成都府省會領州三縣十三成都【附郭】華陽【附郭康熙九年裁雍正五年復置】簡州崇慶州漢州雙流【康熙元年裁雍正六年復置】溫江新繁金堂新都郫

灌彭【康熙七年裁雍正六年復置】新津崇寧【康熙七年裁雍正七年復置】什邡

寧遠府

寧遠府【雍正五年以建昌衛攺設】領州一縣三廳一西昌【附郭雍正五年設】會理州【康熙九年設屬會川衛雍正六年省會川衛以州屬府二】冕寧鹽源【二縣於雍正五年設】越雋廳【初爲衛雍正六年攺廳】

保寧府

保寧府領州二縣七聞中【附郭】巴州劍州蒼溪南部廣元昭化通江南江

順慶府

順慶府領州二縣八南充【附郭】蓬州廣安州西充營山儀隴渠

大竹鄰水嶽池【康熙七年裁六十年復置】

敍州府

敍州府領縣十一廳二宜賓【附郭】慶符富順南溪長寧髙

筠連琪

興文隆昌屏山【初屬馬湖府治雍正五年裁馬湖府以縣屬府】馬邊應【初爲營乾隆二十九年攺廳】雷波廳【初爲土司雍正六年攺置衛乾隆二十六年攺屬】

重慶府

重慶府領州二縣十一巴【附郭】合州涪州江津長壽永川營昌綦江南川銅梁【康熙元年裁六十年復置】大足【康熙元年裁雍正六年復置】定遠【康熙八年裁雍正六年復置】璧山【康熙元年裁雍正六年復置】

夔州府

夔州府領縣六奉節【附郭】巫山云陽萬開大寧【康熙六年裁雍正九年復置】

龍安府

龍安府領縣四平武【附郭】江油石泉彭明【初屬成都府順治十六年裁雍正六年復置九年攺屬府】

潼川府

潼川府【初爲直隸州雍正十二年升府】領縣八三臺【附郭雍正十二年設】射洪鹽亭中江遂寧蓬溪樂至【六縣初屬州雍正十二年屬府】安嶽【初屬州康熙元年裁雍正七年復置仍屬州十二年攺屬府】

嘉定府

嘉定府【初爲直隸州雍正十二年升府】領縣七樂山【附郭雍正十二年設】洪雅夾江犍爲榮【四縣初屬州雍正十二年屬府】威遠【康熙六年裁雍正六年復設屬州十二年屬府】峩眉【初屬州雍正十二年屬府】

雅州府

雅州府【初爲直隸州雍正七年升府】領州一縣五雅安【附郭雍正七年設】天全州【雍正七年設】名山榮經蘆山【三縣本屬州雍正七年屬府】淸溪【雍正八年設】

眉州

眉州領縣三丹稜彭山【康熙元年裁並眉州雍正七年重設】靑神【康熙六年裁並眉州雍正七年重設】

卭州

卭州領縣二大邑蒲江

瀘州

瀘州領縣三納溪合江江安

資州

資州【初爲縣屬成都府雍正五年升直隸州】領縣國仁壽資陽井研內江【四縣初屬成都府雍正五年屬州】

綿州

綿州【初屬成都府雍正五年升直隸州】領縣四徳陽安

綿竹【三縣初屬成都府雍正五年屬州】梓潼【初屬保寧府雍正五年屬州】

茂川

茂川【初屬成都府雍正五年升直隸州】領縣二汶州保【二縣初屬成都府雍正五年屬州】

西陽州

西陽州【乾隆元年設】領縣三秀山【乾隆元年設】黔山彭水【二縣初屬重慶府乾隆元年屬州】

忠州

忠州【初屬重慶府雍正十二年升直隸州】領縣三酆都墊江【二縣初屬重慶府雍正十二年屬州】梁山【初屬夔州府雍正十二年屬州】

達州

達州【初屬夔州府雍正五年升直隸州】領縣三東鄕太平【二縣初屬夔州府雍正五年屬州】新寧【初屬夔州府康熙七年裁雍正七年復置仍屬府十二年攺屬州】

敍永廳

敍永廳【雍正七設】領縣一永寧【康熙二十六年設隸貴州威寧府雍正七年攺屬廳】

松潘廳

松潘廳【雍正九年由松潘衛攺設】

雜谷廳

雜谷廳【乾隆十七年曲上司攺設】

石砫廳

石砫廳【乾隆二十七年由上司攺設】

阿爾古廳

阿爾古廳【乾隆四十一年以金川地設】

美諾廳

美諾廳【乾隆四十一年以小金川地設】

皇朝通誌卷三十

●皇朝通誌卷三十一

地理略八

○地理略八

疆域四

△疆域四

廣東省

廣西省

雲南省

貴州省

舊藩蒙古

新藩蒙古

蒙古靑海

西藏

新疆伊犂

回部

廣東省

廣東省所屬府十直隸州三

廣州府

韶州府

南雄府

惠州府

潮州府

肇慶府

髙州府

廉州府

雷州府

瓊州府

羅定州

連州

嘉應州

廣州府

廣州府省會領縣十四南海番禺【附郭二縣】順徳東莞從化龍門新寧增城香山新會三水淸遠新安【康熙五年裁八年復設】花【康熙二十四年設】

韶州府

韶州府領縣六曲江【附郭】樂昌仁化乳源翁源英徳

南雄府

南雄府領縣二保昌【附郭】始興

惠州府

惠州府領州一縣九歸善【附郭】連平州博羅長寧永安海丰陸丰【雍正八年設】龍川河源和平

潮州府

潮州府領縣九海陽【附郭】丰順【乾隆二年設】潮陽揭陽饒平惠來大埔澄海【康熙五年裁八年復設】普寧

肇慶府

肇慶府領州一縣十二髙要【附郭】徳慶州四會新興陽興陽奉陽江髙明恩平廣寧開平【順治十年設】鶴山【雍正九年設】封川開建

髙州府

髙州府領州一縣五茂名【附郭】化州電白信宜吳川石城

廉州府

廉州府領州一縣二合浦【附郭】欽州靈山

雷州府

雷州府領縣三海康【附郭】遂溪徐聞

瓊州府

瓊州府領州三縣十瓊山【附郭】儋州萬州崖州澄適定安文昌會同樂會臨髙昌化陵水感恩

羅定州

羅定州領縣二東安西寧

連州

連州【初屬廣州府雍正五年升直隸州】領縣二陽山連山【二縣初屬廣州府雍正五年屬州】

嘉應州

嘉應州【初爲程鄕縣屬潮州府雍正十一年升直隸州】領縣四長樂興寧【二縣初屬惠州府雍正十一年屬州】平遠鎭平【二縣初屬潮州府雍正十一年屬州】

廣西省

廣西省所屬府十有一直隸州一

桂林府

柳州府

慶遠府

思恩府

泗城府

平樂府

梧州府

潯州府

南寧府

太平府

鎭安府

郁林州

桂林府

桂林府省會領州二縣七臨桂【附郭】永寧州全州興安靈川陽朔永福義寧灌陽

柳州府

柳州府領州一縣七馬平【附郭】象州雒容羅城柳城懷遠來賓【初屬府雍正三年屬賓州十二年仍屬府】融

慶遠府

慶遠府領州四縣四宜山【附郭】河池州東蘭州南丹州【土州】那地州【土州】天河思恩忻城【土縣】

思恩府

思恩府領州三縣三武緣賓州【初屬柳州府雍正三年升直隸州領來賓遷江上林武宣四縣十二年攺屬府】田州【土州】陽萬分州【土州】遷江上林【二縣初屬柳州府雍正三年屬寡州十二年屬府】

泗城府

泗城府【雍正五年設】領州一縣二淩雲【附郭乾隆五年設】西隆州【康熙五年設屬思恩府雍正五年升直隸州八年屬府】西林【康熙五年設屬思恩府雍正五年屬西隆州八年屬府】

平樂府

平樂府領州一縣七平樂【附郭】永安州恭城富川賀

荔浦修仁昭平

梧州府

梧州府領縣五蒼梧【附郭】藤

容岑溪懷集

潯州府

潯州府領縣四桂平【附郭】平南貴

武宣【初屬柳州府雍正三年屬賓州七年屬府】

南寧府

南寧府領州六縣三宣化【附郭】新寧州橫州上思州歸徳州【土州】果化州【土州】忠州【土州】隆安永湻

太平府

太平府領州十八縣二崇善【附郭】養利州左州永康州寧明州【雍正十年設】萬承州思陵州憑祥州太平州安平州茗盈州結安州售倫州龍英州都結州龍州江州思州上下凍州【自萬承州以下皆土州】羅陽【土縣】

鎭安府

鎭安府【雍正七年設】領州五縣一天保【附郭乾隆三年設】奉議州歸順州【二州舊系土州屬思恩府雍正十年攺流屬鎭安府】下雷州向武州都康州【三州皆土州】

郁林州

郁林州【初屬梧州府雍正三年升直隸州】領縣四博白北流陸川興業【四縣初屬梧州府雍正三年屬州】

雲南省

雲南省所屬府十有四直隸州四廳三

雲南府

大理府

臨安府

楚雄府

澄江府

順寧府

曲靖府

麗江府

普洱府

永昌府

廣南府

開化府

東川府

昭通府

廣西州

武定州

元江州

鎭沅州

蒙化廳

永化廳

景東廳

雲南府

雲南府省會領州四縣七昆明【附郭】嵩明州晉寧州安寧州昆陽州富民宜良呈貢羅次祿丰易門

大理府

大理府領州四縣三太和【附郭】趙州鄧川州賓川州雲龍州雲南浪穹

臨安府

臨安府領州三縣五建水【附郭初爲州乾隆三十五年攺縣】石展州阿迷州寧州通海河西嶍峨蒙自

楚雄府

楚雄府領州三縣四楚雄【附郭】南安州鎭南州姚州【初屬姚安府乾隆三十五年裁姚安府屬府】定遠廣通大姚【初屬絩安府乾隆三十五年屬府】

澄江府

澄江府領州二縣二河陽【附郭】新興州路南州江川

順寧府

順寧府領州一縣一順寧【附郭乾隆三十五年設】云州

曲靖府

曲靖府領州六縣二南寧【附郭】沾益州陸涼州羅平州馬龍州尋甸州【初爲府康熙八夫攺州屬府】宣威州【雍正五年設屬鎭沅府乾隆三十五年屬府】平彜【康熙三十四年設】

麗江府

麗江府領州二縣一麗江【附郭乾隆三十五年設】鶴慶州【初爲府乾隆三十五年攺州屬府】劍川州【初屬鶴慶府乾隆三十五年屬府】

普洱府

普洱府【雍正七年設】領縣一寧洱【附郭雍正十三年設】

永昌府

永昌府領州一縣二保山【附郭】騰越州永平

廣南府

廣南府領縣一寶寧【附郭乾隆元年設】

開化府

開化府【康熙六年設】領縣一文山【附郭雍正七年設】

東川府

東川府【康熙三十八年設東川府隸四川省雍正四年攺隸雲南】領縣一會澤【附郭雍正五年設】

昭通府

昭通府【初爲鳥蒙土府屬四川省雍正三年攺隸雲南省九年攺名昭通府】領州一縣二恩安【附郭雍正六年設】鎭雄州【初爲軍民府隸四川省雍正六年攺州來屬】永善【雍正六年設】

廣西州

廣西州【初爲府乾隆三十五年攺直隸州】領縣二師宗彌勒【二縣初爲州屬府乾隆三十五年屬州】

武定州

武定州【初爲府乾隆三十五年攺直隸州】領縣二元謀【初屬府乾隆三十五年屬州】祿勸【初爲州屬府乾隆三十五年攺縣屬州】

元江州

元江州【初爲府乾隆三十五年攺直隸州】領縣一新平【初屬臨安府雍正十年攺屬元江】

鎭沅州

鎭沅州【雍正五年以土司設鎭沅府乾隆三十五年攺直隸州】領縣一恩樂【雍正五年設乾隆三十五年屬州】

蒙化廳

蒙化廳【初爲土府乾隆三十五年攺廳】

永化廳

永化廳【初爲永北府乾隆三十五年攺廳】

景東廳

景東廳【初爲土府乾隆三十五年攺廳】

貴州省

貴州省所屬府十有三廳一

貴陽府

思州府

思南府

鎭遠府

石阡府

銅仁府

黎平府

安順府

南龍府

都勻府

平越府

大定府

遵義府

仁懷廳

貴陽府

貴陽府省會領州三縣四貴築【附郭】開州定番州廣順州龍裏【康熙十一年設】貴定修文【康熙二十六年設】

思州府

思州府領縣二玉屏靑溪【二縣雍正五年設】

思南府

思南府領縣三安化【附郭】婺川印江

鎭遠府

鎭遠府領縣三鎭遠【附郭】施秉天柱【初屬湖南靖州雍正五年攺屬黎平府十一年屬府】

石阡府

石阡府領縣一龍泉

銅仁府

銅仁府領縣一銅仁【附郭】

黎平府

黎平府領縣三開泰【附郭】錦屏【雍正五年設】永從

安順府

安順府領州二縣三普定【附郭康熙十年設】鎭寧州永寧州淸鎭安平【二縣康熙二十六年設】

南龍府

南龍府【雍正五年設】領州二縣二永丰州【雍正五年設】普安州普安【順治十八年設】安南【康熙二十六年設一州二縣初屬安順府雍正五年屬府】

都勻府

都勻府領州二縣三都勻【附郭康熙十年設】麻哈州獨山州淸平【康熙七年裁十一年復置】荔波【初屬廣西慶遠府雍正十年屬府】

平越府

平越府領州一縣四定越【附郭康熙十年設】黃平州甕安湄潭餘慶

大定府

大定府【康熙五年設二十六年攺州屬威寧府雍正七年仍攺府】領州三縣一平遠州黔西州【二州初爲府康熙二十二年攺州屬府二十六年攺屬威寧府雍正七年仍屬府】威寧州【康熙五年設爲府雍正七年攺州屬府】畢節【康熙二十六年設屬威寧府雍正七年屬府】

遵義府

遵義府【舊隸四川省雍正六年攺屬】領州一縣三遵義【附郭】正安州桐梓綏陽

仁懷廳

仁懷廳【乾隆四十一年由遵義府所屬之仁懷縣攺設】

舊藩蒙古

舊藩蒙古內紮薩克二十五部五十一旗【盛京黑龍江界西至賀蘭山厄魯特界南至長城北踰絕漠袤延萬餘里國初歸附定爲四十九旗後增設二旗共五十一旗】

科爾沁【六旗】紮賴特【一旗】都爾伯特【一旗】郭爾羅斯【二旗】敖漢【一旗】柰曼【一旗】翁牛特【二旗】巴林【二旗】紮嚕特【二旗】喀爾喀左翼【一旗】阿嚕科爾沁【一旗】克什克騰【一旗】土默特【二旗】喀拉沁【二旗康熙四十四年增設一旗】鳥珠穆親【二旗】阿巴噶【二旗】霍齊特【二旗】蘇尼特【二旗】阿巴哈那爾【二旗】四子部落【一旗】喀爾喀右翼【一旗】鳥喇特【三旗】毛明安【一旗】鄂爾多斯【六旗雍正九年增設一旗】歸化城土默特【二旗乾隆二十一年增設一旗二十三年裁】

八旗遊牧察哈爾【東至克什克騰界西至歸化城土默特界南至太僕寺牧廠及山西邊界北至蘇尼特及四子部落界哀延千有餘裏國初定爲八旗】

新藩蒙古

新藩蒙古喀爾宮四部八十二旗【東至黑龍江界西至阿勒坦山伊犂東北路界南至內紮薩克界北至俄羅斯界延袤八千餘里康熙二十八年歸附三十年編審旗分定爲後部東部西部共三十七旗後遞增設四十五旗又設賽因諾顏部共四部合八十二旗】

後部土謝圖汗【初轄旗十有七康熙三十二年至雍正十年增設二十一旗尋分二十旗屬於賽因諾顏部乾隆隆元年以後復增二旗共爲二十旗】

東部車臣汗【初轄旗十有二康熙三十五年至乾隆二十二年遞增設十一旗今爲二十三旗】

西部紮薩克圖汗【初轄旗八康熙三十三年至乾隆二十二年遞增設九旗今爲十有七旗】

賽因諾顏部【雍正十年於土謝圖汗部內分轄二十旗別爲一部乾隆元年以後復增二旗共爲二十二旗】

蒙古靑海

蒙古靑海四部二十九旗【東至甘肅河州界西至西藏界南至四川界北至甘肅安西州界延哀二千餘里康熙三十六年歸附受封雍正元年誘眾犯邊大兵討平之編審旗分定爲四部二十八旗後增設一旗共四部二十九旗】

厄魯特部【初二十旗乾隆十一年增設一旗】喀爾喀部【一旗】土爾古特部【四旗】回特部【三旗】賀蘭山厄魯特【駐賀蘭山陰一旗康熙三十六年受封又有喀爾喀河厄魯特二旗達拉爾河厄魯特一旗皆康熙三十六年受封乾隆二十六年遷屬喀爾喀之賽因諾顏部管轄其駐牧卽在賽因諾顏部內】

西藏

西藏【東至四川界西至大沙海南至雲南界北至靑海及回部界延哀六千餘里其地有四曰衛曰藏曰喀木曰阿里共轄六十餘城互市在四川西徼打箭鑪之地國初崇徳七年番僧遣使歸誠順治十年受封其國稱圖伯特卽唐古忒最尊者曰達賴喇嘛班禪喇嘛代喇嘛理事者曰第巴又有汗則靑海蒙古部長爲之康熙三十二年有第巴潛通厄魯特爲亂拉藏汗誅之詔遣使安撫其地五十三年準噶爾策妄阿喇布坦興師侵藏滅壞喇嘛戕拉藏汗詔遣大兵討平之此後不復設汗雍正五年噶卜倫阿爾布巴等構亂後藏噶卜倫頗羅鼐走避以聞遣兵進剿阿爾布巴等伏誅頗羅鼐由臺吉封多羅貝勒總理衛藏噶卜倫事務乾隆四年晉封多羅郡王子珠爾默特納木紮勒嗣尋陰謀叛逆駐藏都統傅淸左都禦史拉布惇誅之十六年設噶卜倫四岱賁五第巴三堪布一分理藏務均受駐藏大臣及達賴喇嘛統轄】

衛地【居諸藏之中亦名中藏】藏地【在衛西南】喀木地【在衛東南】阿里地【在藏地極西】

新疆伊犂

新疆伊犂【東至喀爾喀界西至藩部哈薩克界南至天山回部界北至俄羅斯界延袤萬餘里舊爲準噶爾部乾隆二十年大兵進討二十四鄂拓克二十一昂吉九集賽爭先迎降伊犂平阿睦爾撒納尋叛二十二年分南北路進討平之伊犂復定設立伊犂將軍統轄天山南北諸路及參贊大臣辦事大臣等員設立駐防屯田兵丁分東南路西北路二境其東南之烏魯木齊巳新設迪化州隸於甘肅省】

伊犂東南路伊犂西北路庫爾喀喇烏蘇塔爾巴哈臺

回部

回部【東至甘肅省安西州界西至蔥嶺南至沙海接西藏界北至天山接伊黎界延袤萬餘里﹣6915﹣2﹣初霸屬於準噶爾乾隆二十年伊黎平始內附二十一年逆回波羅泥都霍集占以諸城叛大兵討平之二十四年回部悉定仍立回部伯克等官設駐札大臣侍衛等官以統轄之其哈密及辟展吐魯番二城舊先歸附以俱系回人並紀於回部中】

哈密【康熙三十五年歸附受封】辟展吐魯番【二城雍正四年率眾內附移駐內地之肅州安西州境乾隆二十四年以西域底定仍歸故土】喀喇沙爾【乾隆二十一年內附二十三年叛附道回尋討平之】庫車【乾隆二十三年定】沙雅爾【乾隆二十三年定】賽喇木拜

阿克蘇【三城爲道回霍集古舊部地乾隆二十三年大兵進討逆回遁走庫車諸伯克以城降】烏什【乾隆二十三年定】喀什噶爾【爲逆回波羅呢都舊部乾隆二十四年道回遁其舊伯克以城降】葉爾羌【乾隆二十四年大兵進討逆回二酋由葉爾羌踰山遁旋授首共舊伯克以城降】和闐【乾隆二十三年定】

皇朝通誌卷三十一《淸朝通誌》都邑略凡四卷﹝032～035﹞／一百二十六卷﹝淸﹞髙宗敕撰

●皇朝通誌卷三十二

都邑略一

○都邑略一

﹝臣﹞等謹按自古帝王撫馭寰瀛原不徒恃金湯爲固而宅中圖大計及萬世必相天下之勢以爲首善之區鄭樵謂建邦設都皆憑險阻山川者天之陰阻城池者人之險阻論誠是巳顧其所稱去已哀之哀就未王而王似乎一代之興必先別議建都則有未可執一而論者三代以下漢唐稱盛漢都卽因秦之舊唐都卽因隋之舊豈地利之哀旺頓殊亦視乎設都之主何如耳遼金元皆起自北方遷都燕薊地勢雄厚滄海環其左太行峙其右喜峯古北諸關口衛其後南面而臨天下實據九州島之上游我國家入關定鼎卽仍明都之舊而規模宏遠實有超軼前朝者蓋明代𨿽曾營建於此每以地近九邊控防是亟我聖朝徳化遠被六合一家北逾瀚海南極越裳東抵朝鮮西窮蔥嶺以形勢論之古稱河雒爲九州島之中而今之京師實又居天下之中伏讀禦制帝都篇及皇都篇綜論沿革包舉形勢以伊古建都之地無如今之燕京而仍歸之在徳不在險撫無外之模彌厪日中之警聖意深遠垂裕綿長誠足啟萬年有道之隆矣若夫邑有宗廟曰都或溯開基或備巡幸陪京之制歷代重焉我朝發祥長白撫有東土太祖髙皇帝誕膺天眷卽建都於沈陽太宗文皇帝底定全遼東至使犬使鹿之部罔不服屬世祖章皇帝統一寰宇尊盛京爲畱都設文武大員駐守其地聖祖仁皇帝崇奉山陵大駕三巡躬修展謁世宗憲皇帝善繼善述添置州縣增定駐防我皇上丕顯丕承義昭繩武自乾隆八年至四十有八年四謁祖陵恩澤便蕃典禮皇矞蓋自承平累葉以來聲教之隆文明之盛逾沙漠而被東瀛畱都四境幅員萬里瞻陵廟之巍峩仰宮廷之肅穆龍蟠鳳翥佳气鬱蔥億萬禩景祚鴻庥皆於此謹卽恭列於京師之次至於熱河爲淸暑之地自聖祖仁皇帝展巡塞甸肇啟山莊我皇上纘承祖烈歲時臨幸凡各部落朝覲宴享之禮多於熱河行之所以柔遠綏遐習勞肄武厥典甚巨近復增設郡邑建立學校都會之盛遐邇同風固非若離宮別館徒以備巡遊資宴憇者可比也故謹次於盛京之後至若鄭氏舊例於歷代都邑後附列四裔之都考其所載多摭拾各史傳約略言之仍未能確指其建國之地且通誌旣別有四裔傅於都邑無須復載今並從刪

京師

京城

△京師

禹貢冀州之域周爲燕召公封國漢唐爲幽州遼會同元年升爲南京始建都焉開泰時又稱爲燕京金天徳四年自會寧府遷都於此貞元元年攺爲聖都四年攺爲中都元初仍號燕京至元元年復爲中都四年於中都之東北置城而遷都焉九年攺爲大都明初爲燕王封國永樂元年建爲北京稱行在十九年稱京師洪熙初復稱行在正統六年始定爲京師本朝順治元年世祖章皇帝定都於此爲萬世之墓

△京城

周四十里爲門九南爲正陽門南之東爲崇文門南之西爲宣武門東之南爲朝陽門東之北爲東直門西之南爲阜城門西之北爲四直門北之東爲安定門北之西爲徳勝門自元至元四年於中都之東北建城方六十里分十一門正南爲麗正門南之東爲文明門南之西爲順承門正東爲榮仁門東之南爲齊化門東之北爲光熙門正西爲和義門西之南爲平則門西之北爲肅淸門北之東爲安貞門北之西爲健徳門明洪武元年徐達經理元都縮其城之北五里廢光熙肅淸二門其九門仍舊尋攺崇仁曰東直和義曰西直安貞曰安定健徳曰徳勝永樂十五年營建北京宮殿十七年拓其城之南面其周圍四十里正統四年攺麗正曰正陽文明曰崇文順承曰宣武齊化曰朝陽平則曰阜城本朝鼎建修整壯麗其九門之名則仍其舊分列滿洲蒙古漢軍八旗迉位鑲黃旗居安定門內正黃旗居徳勝門內正白旗居東直門內鑲白旗居朝陽門內正紅旗居西直門內鑲紅旗居阜成門內正藍旗居崇文門內鑲藍旗居宣武門內

﹝臣﹞等謹按唐幽州蕃鎭城在今城之西南遼之南京卽因之至金重加增拓遼史載南京析津府城方三十六里八門東曰安東迎春西曰顯西淸普南曰開陽丹鳳北曰通天拱宸金國志載都城圍七十五里城門十二每一面正門旁設兩門東曰宣曜陽春施仁西曰灝華麗澤彰義南曰丰宜景風端禮北曰通元會城崇智金史地理誌北又有光泰門凡十三門逮元至元間重建都城而故址漸廢至於元之大都則今安定徳勝門外尙爲城中地自明初縮城之北面而元之規制以攺永樂中重拓南城又非復明初之舊云

外城環京城南面轉抱東西角樓長二十八里爲門七南爲永定門左爲左安門右爲右安門東爲廣渠門西爲廣寧門在東西隅而北向者東爲東便門西爲西便門明嘉靖三十二年建四十三年成本朝重加修整皇城在京城中周十八里有奇自正陽門之內正南曰大淸門東南曰長安左門西南曰長安右門東西向兩門之中南向者爲天安門是爲皇城正門天安門之內東廡之中爲太廟街門西廡之中爲社稷街門正中南向者爲端門端門內東廡西向者爲太廟右門又北爲闕左門西廡東向者爲社稷左門又北爲闕右門闕左門外西向者爲太廟西北門闕右門外東向著爲社稷東北門皇城之正東曰東安門正西曰西安門正北曰地安門太廟在闕之左南向有前殿中殿後殿規制嚴肅【供奉

列聖

列後神位曁祭饗各儀節恭載禮略之吉禮門】

社稷壇立闕之右北向【祭祀儀節恭載禮略之吉禮門】紫禁城在皇城中周六里正南曰午門爲外朝正門門左西向者爲左掖門門右東向者爲右掖門午門內東廡之中爲協和門西廡之中爲熙和門正中南向者爲太和門左爲昭徳門右爲貞度門太和門內東廡之中爲體仁閣閣之北爲左翼門西廡之中爲弘義閣閣之北爲右翼門正中爲太和殿大朝正殿也左爲中左門右爲中右門殿之後爲中和殿再入爲保和殿左爲後左門右爲後右門殿之後東垣之中爲景運門西垣之中爲隆宗門正中南向者曰乾隆門爲內朝正門自協和門東出爲文華殿後爲主敬殿東爲傳心殿【殿中祀

皇師

帝師

王師先聖先師】門曰景行門乾隆三十九年於文華殿後創建文淵閣藏貯四庫全書直協和門東向曰東華門是爲紫禁城東門自熙和門西出爲武英殿西爲咸安宮南爲南燻殿直熙和門西向者曰西華門是爲紫禁城西門幹淸門之旁左爲內左門右爲內右門幹淸門之內正中爲幹淸宮宮之東爲昭仁殿西爲弘徳殿皆南向幹淸宮東廡爲端凝殿西向其南東出者爲日精門又轉南向北者爲上書房幹淸宮西廡爲懋勤殿東向其南西出者爲月華門又轉南向北者爲南書房昭仁殿之左東出者爲龍光門弘徳殿之右西出者爲鳳彩門幹淸宮之後爲交泰殿東廡左出者爲景和門西廡右出者爲隆福門殿之後爲坤寧宮左爲東暖殿右爲西暖殿東暖殿之東爲永祥門稍北爲基化門俱東出西暖殿之西爲增瑞門稍北爲端則門俱西出坤寧宮之後正中北向者爲坤寧門門外卽禦花園左曰瓊苑東門右曰瓊苑西門禦花園正中爲天一門門之北南向爲欽安殿【祀

元天上帝於殿中】殿東稍北爲摛藻堂其南西向者爲絳雪軒殿西稍北爲延暉閣西爲位育齋其南東向者爲養性齋欽安殿之後北向者爲承光門門之後左爲延和門右爲集福門東西向正中爲順貞門其北相對爲神武門是爲紫禁城北門自日精門之東爲東一長街南卽內左門中爲近光左門北爲長寧左門由近光左門而北向西之門凡三曰咸和左門廣生左門大成左門咸和左門東相對爲景曜門中間南向者曰景仁門門內爲景仁宮廣生左門東相對爲履和門中間南向者曰承幹門門內爲承乾宮大成左門東相對爲凝瑞門中間南向者曰鍾粹門門內爲鍾粹宮三宮之東爲東二長街南則麟趾門北則千嬰門街東與景曜門相對者曰凝祥門再東爲昭華門中間南向曰延禧門門內爲延禧宮與履和門相對者曰徳陽門再東爲仁澤門中間南向者曰永和門門內爲永和宮與凝瑞門相對者曰昌祺門再東爲衍瑞門中間南向者曰景陽門門內爲景陽宮其後爲學詩堂景陽宮之東有小長街街南向東直出者爲蒼震門其北向西者爲欽昊門門中向南爲天穹門門內爲天穹寶殿恭祀昊天上帝於殿內日精門長街之南向東爲仁祥門再東相對爲陽曜門正中爲齋宮殿曰孚禺殿齋宮之東爲毓慶宮殿曰惇本殿前爲祥旭門外爲前星門自月華門之西爲西一長街南卽內右門中爲近光右門北爲長寧右門由近光右門而北向東之門凡三曰咸和右門廣生右門大成右門咸和右門西相對爲純佑門中間南向者曰永壽門門內爲永壽宮廣生右門西相對爲崇禧門中間南向者曰翊坤門門內爲翊坤宮大成右門西相對爲長泰門中間南向者曰儲秀門門內爲儲秀宮三宮之西爲西二長街南則螽斯門北則百子門街西與純佑門相對者曰嘉祉門再西爲啟祥門中間南向者亦曰啟祥門門內爲啟祥宮與崇禧門相對者曰敷華門再西爲綏祉門中間南向者曰長春門門內爲長春宮與長泰門相對者曰咸寧門再西爲永慶門中間南向者曰咸福門門內爲咸福宮百子門之北向爲幹西五所近東者爲重華宮皇上龍潛時舊邸也前爲重華門門內爲崇敬殿額曰樂善堂堂後卽重華宮宮之東廡曰葆中殿額曰古香齋宮之西廡曰浴徳殿額曰抑齋宮之後爲翠云館宮之東爲潄芳齋啟祥宮之西南向者爲延慶門門內爲延慶殿殿後爲廣徳門門內爲撫辰殿殿後爲建福宮宮後爲靜怡軒軒後爲慧曜樓其西爲吉雲樓樓西爲敬勝齋齋垣之西爲碧琳館南爲妙蓮華室又南爲凝暉堂前爲延春閣月華門之西相對者爲遵義門門西向南者爲養心門中曰養心殿爲皇上宵旱寢興之所養心殿西室曰三希堂殿之東暖閣額曰攸芋齋西暖閣北接後軒東爲無倦齋爲長春書屋宮垣外向景運門之東爲奉先殿正門曰奉先門西門曰肅誠門中爲正殿後爲寢殿【供奉

列聖

列後神位曁朔望薦新歲時展祀因事告祭諸典禮恭載禮略之吉禮門】自蒼震門外街東爲寧壽宮【建自康熙年間乾隆三十六年以後重加增葺】正中南向者曰皇極門東出者曰斂禧門西出者曰篤慶門又西向者曰履順門曰蹈和門東向者曰保泰門皇極門之內曰寧壽門門內爲皇極殿殿廡東出者爲凝祺門西出者爲昌澤門殿後爲寧壽宮宮後亙以橫街其東卽保泰門西卽蹈和門正中爲養性門門內爲養性殿殿後爲樂壽堂堂後爲頤和軒再後爲景祺閣自保泰門之北爲暢音閣其北與閣相對者爲閣是樓閣後爲尋沿書屋東北爲景福門正中南向者爲景福宮皇上有景福宮五福頌乾隆四十九年因五代同堂之慶額曰五福五代堂宮之後爲梵華樓稍西爲佛曰樓自蹈和門之內爲衍祺門門內東宇額曰抑齋齋後爲古華軒軒後爲遂初堂堂之後西爲延趣樓北爲萃賞樓其西爲雲光樓額曰養和精舍萃賞樓北相對者爲符望閣閣後爲倦勤齋符望閣西門外爲玉粹軒皆環屬於寧壽宮者也自隆宗門之西爲慈寧宮東爲永康左門西爲永康右門正中南向者爲慈寧門前爲長信門又前爲長慶門慈寧宮之東有門曰慈祥門與大內啟祥門遙對慈寧宮花園前宇爲咸若館倌之左爲寶相樓其南爲�淸齋館之右爲吉雲樓其南爲延壽堂館之後爲慈蔭樓慈寧宮西爲壽康門門內爲壽康宮宮後東西爲長街街西爲長庚門門內正中南向者爲壽安門門內爲春禧殿殿後爲壽安宮宮後東爲福宜齋西爲萱壽堂慈寧宮之東北爲寶華殿又北爲中正殿壽安宮之北爲英華殿其東北卽神武門是爲紫禁城北門神武門之北卽景山前爲北上門門內爲景山門山後爲壽皇殿供奉聖祖仁皇帝世宗憲皇帝神禦之所殿後東北爲集祥閣西北爲興慶閣殿東爲永思門門內爲永思殿又東爲觀徳殿雍和宮在皇城之東北爲世宗憲皇帝藩邸登極後命名曰雍和宮前有昭泰門中爲雍和門門內爲雍和宮宮後爲永佑殿後爲法輪殿殿後爲萬福閣東爲永康閣西爲延寧閣後爲綏成殿宮之東爲書院入門爲平安居後爲如意室室後正中南向者爲太和齋書院正室也齋之東向南正室曰五福堂齋之西爲海棠院西苑在西華門外入苑門卽太液池玉泉自北安門水關流入匯於此上跨長橋坊楔對峙西曰金鰲東曰玉蝀橋北稱北海橋南稱中海瀛臺之南稱南海由池東岸而南行臨池面北正門曰徳昌門門內爲勤政殿殿後爲仁曜門南爲翔鷥閣由閣而南爲涵元門門內東向爲慶雲殿西向爲景星殿正中南向爲涵元殿東爲藻韻樓西爲綺思樓正北相對爲香扆殿殿後東爲春明樓西爲湛虛樓南向曰瀛臺聖祖時每駕幸瀛臺卽於此聽政皇上禦極後重加修葺以時臨幸卽裁決政務其中臺之南對崇爲寶月柚臺東南爲同豫軒軒後爲鑑古堂臺西南爲茂對齋臺之正東爲淑淸院院之左爲韻古堂又左爲素尙齋循池岸而南爲曰佑閣臺之西北爲丰澤園園門內卽惇敍殿殿後爲澄懷堂堂北爲遐矚樓園內有崇雅殿殿後東爲靜憩軒西爲懷遠齋其南隔水爲純一齋園西爲春耦齋相近爲聽鴻樓爲植秀軒爲愛翠樓自丰澤園之北近太液池西岸爲紫光閣每科皇上親試中式式舉於此以爲例乾隆二十四年平定西域大功告成重加葺新圖畫功臣像於閣上上親制五十功臣贊四十一年兩金川大功告成復圖功臣像親爲之贊一如平定伊犂回部例閣後爲武成殿閣之北爲時應宮【祀龍神】宮之東向北爲福華門門外卽金鰲玉蝀橋也橋東有圓城中爲承光殿自圓城北踰橋卽金之瓊華島白塔在其上舊名白塔寺乾隆八年易名永安寺槷西由山路而上爲悅心殿殿後爲慶霄樓西爲閱古樓北爲漪瀾堂對岸西北爲闡福寺其東爲澄觀堂此外涼軒邃室隨地標名各擅其勝皆環屬太液池者也

皇朝通誌卷三十二

●皇朝通誌卷三十三

都邑略二

○都邑略二

園林

△園林

暢春園在京城西直門外十二里地名海澱聖祖仁皇帝以萬幾之暇駐蹕於此酌泉而甘因明武淸侯李偉故園址攺建周方十餘里築宮設禦賜名暢春園時奉孝莊文皇后孝惠章皇后憇焉政事幾務卽裁決其中皇上禦極後葺新園宇每逢駐蹕圓明園敬奉聖母皇太后安憩於此宮門內中爲九經三事殿後爲春暉堂其後爲寢殿曰壽萱春永其後爲云涯館館後踰橋循山而北有河池南北立坊二爲玉澗金流門內爲瑞景軒軒後爲林香山翠又後爲延爽樓樓左爲式古齋齋後爲綺榭園內築東西二堤各數百步東曰丁香堤西曰蘭芝堤皆通瑞景軒西堤外別作一堤曰桃花堤東西兩堤之外河流數道環遶苑內出西北門閘注於垣外云淮館東南角門外轉北爲劍山南爲澹寧居前殿爲康熙年間聖祖禦門聽政引見之所後殿爲皇上舊時讀書處由大東門土山北循河岸西行爲淵鑑齋後臨河爲雲容水態左廊後爲佩文齋齋後西爲葆光齋東爲蘭藻齋淵鑑齋之前爲藏輝閣佩文齋之東爲養愚堂相對爲藏拙齋小東門東垣內溪北爲淸溪書屋後爲導和堂西爲藻思樓後爲竹軒春暉堂之西出如意門爲玩芳齋山後爲韻松軒二層宮門外船塢之西爲無逸齋皇上詣圜問聖母皇太后安每傳膳視事於此凝春堂在淵鑑齋之西其東室爲純約堂其右爲迎旭堂純約堂東爲迎涼精舍迎旭堂後爲曉煙榭河岸以西爲松栢室其左爲樂善堂河上有闊曰蘂珠院其北爲觀瀾榭蘂珠院西踰橋而北爲集鳳軒軒後度河橋而西爲俯鏡淸流又循河而南卽苑之大西門延樓列亙其外卽西花園之馬廠也

暢春園西南垣爲西花園正宇爲討源書屋皇上問安之便率詣是園聽政中有閱武樓爲肄武之所

恭載聖祖仁皇帝禦制暢春園記

都城西直門外十二里曰海澱澱有南有北自萬泉莊平地湧泉奔流■﹝氵虢﹞■﹝氵虢﹞匯於丹稜沜沜之大以百頃沃野平疇澄波遠岫綺合繡錯蓋神臯之勝區也朕臨禦以來日夕萬幾罔自暇逸久積辛劬漸以滋疾偶緣暇時於玆遊憩酌泉水而甘顧而賞焉淸風徐引煩奇乍除爰稽前朝戚畹武淸侯李偉因玆形勝構爲別墅當時韋曲之壯麗歷歷可考圯廢之餘遺址周環十里𨿽歲遠零落故迹堪尋瞰飛樓之郁律循水檻之逶迆古樹蒼藤往往而在爰詔內司少君規度依髙爲阜卽卑成池相體勢之自然取石甓夫固有計庸畀值不役一夫宮館苑禦足爲寧神怡性之所永惟儉徳損泰去雕視昔亭臺邱壑林木泉石之勝絜其廣袤十僅存夫六七惟彌望漣漪水勢加勝耳當夫重巒極浦朝煙夕霏芳萼發於四序珍禽喧於百族禾稼丰稔滿野鋪芬寓景無方會心斯遠其或穱稌未實暘雨非時臨陌以憫胼胝開軒而察溝澮占離畢則殷然望詠云漢則悄然憂宛若禹甸周原在我戶牖也每以春秋佳日天宇澄鮮之時或盛夏鬱蒸炎景鑠金之候幾務少暇則祗奉頤養遊息於玆足以迓淸和而滌煩暑寄遠矚而康慈顏扶輿後先承歡愛日有天倫之樂焉其軒墀爽塏以聽政事曲房遂宇以貯簡編茅屋塗茨略無藻飾於焉架以橋梁濟以舟楫間以籬茖周以繚垣如是焉而己矣旣成而以暢春爲名非必其特宜於春日也夫三統之疊建以子爲天之春醜爲地之春寅爲人之春而易文言稱乾元統天則四徳皆元四時皆春也先王體之以對時育物使圓頂方趾之眾各得其所跂行喙息之屬咸若其生光天之下熙熙焉皥皥焉八風罔或弗宣六气罔或弗達此其所以爲暢春者也若乃秦有阿房漢有上林唐有繡嶺宋有艮嶽金釭璧帶之飾包山跨谷之廣朕固不能爲亦意所弗取朕匪敢希蹤古人媲美曩軌安土階之陋惜露臺之費亦惟是順時宣滯承顏致養期萬類之乂和思大化之周浹一民一物念玆在玆朕之心豈有己哉於是爲之記而系以詩詩曰

昔在夏姒克儉卑宮亦越姬文勿亟庶攻若稽古訓是欽是崇箴銘戶牖夙夜朕躬棟宇之興因基前代巖宿丹霞檐棲翠靄營之度之以治蕪廢有沸泉源汪濊斯在駕言西郊聊駐彩斿甘彼挹酌工築斯謀瑩澈明鏡縈帶芳流川上徘徊以泳以遊因山成峻就谷斯卑咨彼將作毋曰攺爲松軒茅殿實惟予宜亦有朴斵予尙念玆撰辰經始不日落成豈曰遊豫燕喜是營展事慈闈那居髙明遐矚俯瞰聊用娛情粵有圖史藏之延閣惟此大廡會彼朱襮鬱鬱溝塍依然耕鑿無假人工渺彌云壑有鷁其舟有虹其梁可帆可涉於焉徜徉文武之道一弛一張退省庶政其罔弗臧嘗聞君徳莫大於仁體元出治於時爲奉願言物阜還使俗醇暢春之義以告臣鄰

園明園在暢春園北康熙四十八年建世宗憲皇帝潛邸時聖祖賜園也禦極後稍加修葺具朝署之規大宮門內爲出入賢良門中爲正大光明殿東爲勤政殿爲常時聽政之所皇上禦極後每歲初春卽駐蹕於此咨度機務引見百官皆日以爲常爲門凡十有八園中之水發源玉泉山由西馬廠入進水閘支流派衍至園內由出水閘一在明春門北一在蘂珠宮北達苑墻經長春園東入淸河園內四十景各有禦制詩詞紀之首曰正大光明卽園中正殿也後爲壽山口東爲洞明堂一曰勤政親賢爲勤政殿中世宗禦書額後楹額曰爲君難東爲飛雲軒爲靜鑑閣閣後殿宇爲保合太和後爲富春樓一曰九州島淸晏前層恭懸聖祖禦書圓明園額次層殿爲奉三無私後殿爲九州島淸晏東爲天地一家春西爲樂安和又西爲淸暉閣閣左右有松雲樓露香齋涵徳書屋茹古堂諸勝別爲淸暉閣四景一曰鐶月開云在富春樓之後舊名牡丹臺康熙壬寅春皇上覲聖祖於斯堂之內承奉恩旨養育宮中乾隆三十一年禦題額爲紀

恩堂後宇爲禦蘭芬一曰天然圖畫北爲朗吟閣又北爲竹薖樓東爲五福堂迆北宇爲竹深荷淨其東渡河爲蘇堤春曉一曰碧桐書院其西巖有云岑亭一曰慈云普護【樓中奉觀音大士】前殿南臨後湖爲歡喜佛場一曰上下天光爲臨湖樓宇其後爲平安院一曰杏花春館西北爲春雨軒軒西爲杏花村軒後東爲鏡水齋西北室爲抑齋又西爲翠微室一曰坦坦蕩蕩前宇爲素心堂後宇爲光風霄月東北爲知魚亭又東北爲萃景齋西北爲雙佳齋一曰茹古涵今其後方宇爲韶景軒軒前東爲茂育齋西爲竹香齋又北爲靜通齋一曰長春仙館爲皇上舊時賜居之所登極後復加修飾其後恭值佳辰領節迎奉聖母皇太后爲膳寢之所後宇爲綠蔭軒正宇西廊後爲麗景軒仙館之西爲含碧堂堂後爲林虛桂靜左爲古香齋東楹有閣爲抑齋堂稍東爲隨安室由仙館西南門迆西爲藻園內爲曠然堂堂後爲貯淸書屋堂東池上爲夕佳書屋稍北爲鏡瀾榭東南爲凝眺樓爲懷新館西北爲湛碧軒百曰萬方安和建宇池中形如卍字南面正室爲萬方安和余爲佳气迎人爲四方寧靜爲碧溪一帶爲山水淸音爲神洲三島爲髙山流水爲枕流潄石爲洞天深處得景凡九一曰武陵春色舊名桃花塢雍正四年皇上詩書於此顏曰樂善堂旋移居長春仙館池北軒爲壺中日月長東爲天然佳妙武陵春色之西爲全璧堂堂後由山口入桃花塢東爲綰春軒軒東北爲品詩堂一曰山髙水長重樓亙峙地勢寬敝爲外藩朝正錫宴陳設火戲及平時宿衛士較射之所一曰月地云居爲梵宇最勝處東爲法源樓一曰鴻慈永佑卽安佑宮坊座額也爲供奉聖祖世宗神禦之所東南爲致孚殿宮之後垣西北爲紫碧山房前宇爲橫云堂東南爲丰樂軒北爲霽華樓迆東爲景暉樓棋云堂西池上爲澄素樓一曰匯芳書院內宇爲抒藻軒後爲涵遠齋齋之前西垣內爲翠照樓東垣內爲倬雲樓又東爲眉月軒倬雲樓南稍東爲隨安室又東逾溪橋爲斷橋殘雪一曰日天琳宇有中前樓中後樓西前樓西後樓東別院爲瑞應宮凡樓宇上下皆供佛像及諸神位一曰澹泊寧靜殿爲田字式凡四門東北面皆有樓樓下稻田彌望東爲曙光樓殿之東門外爲翠扶樓西門外別垣內爲多稼軒左右有靜香書屋互妙樓諸勝別爲多稼軒十景一曰映水蘭香東南爲釣魚磯北爲印月池池北爲知耕織又北稍東爲濯鱗沼西南爲貴織山堂【中祀蠶神】一曰水木明瑟其北稍西爲文源閣荿貯四庫全書昅西爲柳浪聞鶯一曰濂溪樂處後宇爲云香淸勝東垣爲芰荷深處折而東北爲香雪廊其東有樓爲雲霞舒捲其南爲匯萬總春之廟【中祀花神】東北有樓爲香遠益淸其西爲樂天和爲味眞書屋一曰多稼如雲前宇爲芰荷香一曰魚躍鳶飛四面爲門東廂爲暢觀軒西南爲鋪翠環流樓南爲傳妙室一曰北遠山村北岸爲繪雨精舍其西南爲水村圖又西有樓前後相屬前爲皆春閣後爲稻涼樓又西爲涉趣樓右爲湛虛書屋東北踰橋而西爲湛虛翠軒又西爲耕云堂又西爲若帆之閣一曰西峯秀色其東爲含韻齋東南爲自得軒後垣之西爲花港觀魚一曰四宜書屋卽安瀾園之正宇也

皇上幸海寧陳氏園賜名安瀾慈略仿其意因之命名東南爲葄經館西南爲無邊風月之閣又西南爲涵秋堂北爲煙月淸眞樓樓西稍南爲遠秀山房其北踰橋爲染霞樓大小共爲安瀾園十景一曰方壺勝境樓宇臨池南建坊座其北樓宇爲噦鸞殿又北爲瓊華樓噦鸞殿東爲蘂珠宮方壺勝境之西北爲三潭印月又西北爲天宇空明其後爲澄景堂堂東爲淸曠樓西爲華照樓一曰澡身浴徳在福海西南隅卽澄虛榭正於也西爲靜香館又西爲解慍書屋西南爲曠然闊其北度橋爲望瀛洲又北爲深柳讀書堂堂北爲溪月松風一曰平湖秋月在福海西北隅東南度橋爲兩峯插云又東南爲山水樂其北爲君子軒爲藏密樓一曰蓬島瑤臺在福海中央舊名蓬萊洲殿前東爲暢襟樓西爲神洲三島東偏爲隨安室東南度稱爲東島西北度橋爲北島一曰接秀山房在福海東其後稍東爲琴趣軒其北爲尋雲樓東南爲澄練樓樓後爲怡然書屋山房之南爲攬翠亭一曰別有洞天西爲納翠樓西南爲水木淸華之閣閣西稍北爲時賞齋一曰夾鏡鳴琴南爲聚遠樓東爲廣育宮【中奉碧霞元君】前建坊座後爲凝祥殿宮之東爲南屏晚鐘又東度橋爲西山入畫爲山容水態夾鏡鳴琴之西爲湖山在望爲洞里長春一曰涵虛朗鑑在福海東卽雷峯夕照正宇也有尋云榭貽蘭庭諸勝一曰廓然大公在福海西北隅有雙鶴齋峭蒨居影山樓綺吟堂諸勝別爲廓然大公八景一曰坐石臨流溪水周環其下一曰趜院風荷其西佛樓爲落伽勝境其南跨也爲橋立坊楔西爲金鰲東爲玉蝀金鰲西南宇爲四圍佳麗玉蝀東亭爲飲練長虹又東南度橋折而北設城關爲寧和鎭趜院風荷之北爲同樂園其前爲淸音閣東爲永日堂中有南北長街街西爲抱朴艸堂街北爲捨衛城城南面爲多寶閣正殿爲壽國壽民後爲仁慈殿又後爲普福宮城北爲最勝閣一曰洞天深處在如意館西稍南前宇四所乃諸皇子所居西爲諸皇子肄業之所前爲前垂天貺中爲中天景物東宇爲斯文在玆【中奉至聖先師】後爲後天不老

園明園之東曰長春園本園田垣外隙地就添殿宇數所依長春仙館賜號卽以名園園門內正宇爲澹懷堂後爲眾樂亭其後河北敝宇爲雲容水態西北爲含經堂後爲湻化軒又後爲蘊眞齋含經堂之東爲味腴書屋亦名霞翥樓爲淵映齋堂之西爲梵香樓爲涵光室自澹懷堂迆西濱河爲蒨園有郎潤齋湛景樓諸勝別爲蒨園八景蒨園後河北岸爲思永齋齋東別室曰小有天園齋西稍南河外爲得全閣南爲寶雲樓北爲遠風樓齋北河流匯處爲樓宇三層曰海嶽開襟樓之東爲法慧寺又東爲寶相寺由寶相寺度城關而東迆南爲翠交軒北爲愛山樓又北爲澤蘭堂愛山樓東北宇爲平疇交遠風其東爲叢芳榭後爲琴淸齋叢芳榭之東爲獅子林有納景堂淸閟閣諸勝別爲獅子林八景又有淸淑齋探眞書屋諸勝爲獅子林續八景其南爲玉玲瓏館北爲林光澹碧東爲鶴安齋西南爲蹈和堂玉玲瓏館之東南爲映淸齋齋東爲鑑園北爲潄瓊齋其東爲師善堂鑑園之西南爲如園內爲惇素堂堂北稍東爲冠霞閣又東爲明漪樓由如園山徑西行卽澹懷堂之東垣門

恭載世宗憲皇帝禦制圓明園記

園明園在暢春園之北朕藩邸所居賜園也在昔皇考聖祖仁皇帝聽政餘暇遊憩於丹稜沜之涘飲泉水而甘爰就明戚廢墅節縮其址築暢春園熙春盛暑時臨幸焉朕以扈蹕拜賜一區林臯淸淑波澱渟泓因髙就深傍山依水相度地宜構結亭榭取天然之趣省工役之煩檻花堤樹不灌漑而滋榮巢鳥池魚樂飛潛而自集蓋以其地形爽塏土壤丰嘉百匯易以蕃昌密居於玆安吉也園旣成仰荷慈恩錫以園額曰園明朕嘗恭迓鑾輿欣承色笑慶天倫之樂申愛日之誠花木林泉咸增榮寵及朕纘承大統夙夜孜孜齋居治事𨿽炎景鬱蒸不爲避暑迎涼之計時踰三載僉謂大禮告成百務具舉宜寧神受福少屏煩喧而風土淸佳惟園居爲勝始命所司酌量修葺亭臺邱壑悉仍舊觀惟建設軒墀分列朝署俾侍直諸臣有視事之所構殿於園之南禦以聽政晨曦初麗夏晷方長召對咨詢頻移晝漏與諸臣相接見之時爲多園之中或辟田廬或營苑圃平原膴膴嘉穎獲穰偶一眺覽則遐思區夏普祀有秋至若憑欄觀稼臨陌占云望好雨之知時冀良苗之應候則農夫勤瘁穡事艱難其景象又恍然在苑囿間也若乃木光晴霽池影澄淸淨練不波遙峯人鏡朝暉夕月映碧涵虛道妙自生天懷頓朗乘幾務之少暇研經史以陶情拈韻揮毫用資典學凡玆起居之有節悉由聖範之昭垂隨地恪遵罔敢越軼其采椽栝柱素甓版扉不斵不枅不施丹雘則法皇考之節儉也晝接臣僚宵披章奏校文於墀觀射於圃燕閒齋肅動作有恆則法皇考之勤勞也春秋佳日景物芳鮮禽奏和聲花凝淇露偶召諸天大臣從容遊賞濟以舟楫餉以果蔬一體宣情抒寫暢洽仰觀俯察游泳適宜萬象畢呈心神怡曠此則法皇考之親賢禮下對時育物也至若嘉名之錫以圓明意旨深遠殊未易窺嘗稽古簎之言體認圓明之徳夫圓而入神君子之時中也明而普照達人之睿智也若舉斯義以銘戶牖以勗身人虔體天意永懷聖誨含煦品匯長養元和不求自安而期萬方之寧謐不圖自逸而冀百族之恬熙庶幾世躋春臺人遊樂國廓鴻基於孔固綏福履於方來以上答皇考垂佑之深恩而朕之心至是或可以少忍也夫爰宣示予懷而爲之記

恭載皇上禦制圓明園後記

昔我皇考因皇祖之賜園修而葺之略具朝署之規以乘時行令布政親賢而軒墀亭榭凸山凹池之紛列於後者不尙其華尙其朴不稱其富稱其幽樂蕃植則有灌木叢花怒生笑迎也驗農桑則有田廬蔬圃量兩較晴也松風水月入襟懷而妙逆自生也細施廣履時接儒臣研經史以淑情也或怡悅於斯或歌詠於斯或惕息於斯我皇考之先憂後樂一皇祖之先憂後樂周字物而圓明也圓明之義蓋君子之時中也皇祖以是名賜皇考皇考敬受之而身心以勗戶牖以銘也不求自安而期萬方之寧謐不圖自逸而冀百族之恬熙則又我皇考綏履垂裕於無窮也予小子敬奉先帝宮室苑囿常恐貽羞敢有所增益是以踐阼後所司以建園請郤之旣釋服爰仍皇考之舊園而居焉夫帝王臨朝視政之暇必有遊觀曠覽之地然得其宜適以養性而陶情失其宜適以玩物而喪志宮室服禦奇技玩好之念切則親賢納諫勤政愛民之今疏矣其害可勝言哉我皇考未就暢春園而居者以有此圓明園也而不斵不雕一皇祖湻朴之心然規模之宏敝邸壑之幽深風土艸木之淸佳髙樓遂室之具備亦可稱觀止實天寶地靈之區帝王豫遊之地無以踰此後世子孫必不捨此而重費民力以創建苑囿斯則深契朕法皇考勤儉之心爲心矣藉曰祖考所居不忍居也則宮禁又當何如晉張老之善頌甚可味也若夫建園之始末聖人對時育物修文崇武煦萬匯保太和期躋斯世於春臺遊斯人於樂國之意則己具皇考之前記予小子何能贅一辭焉

靜明園在圓明園西玉泉山麓康熙十九年建初名澄心三十一年易名靜明我皇上幾余臨憩略加修葺園爲門凡六園內有十六景首曰廓然大公宮門內正殿也爲臨幸時聽政之所北臨後湖一曰芙蓉晴照西爲虛受堂一曰玉昄趵突爲天下第一泉一曰竹壚山房仿惠山聽松庵制得名南爲開錦齋後爲觀音洞其上爲賞遇樓南爲呂祖洞一曰聖因綜繪仿西湖行宮景得名其西爲寫流軒軒後爲層明宇又西爲福地幽居後爲冠峯亭一曰繡壁詩態北爲水月庵其北爲聖緣寺又北爲仁育宮【中祀東嶽天齊聖帝】一曰溪田課耤又西爲迸珠泉一曰淸涼禪窟後爲嘉蔭堂堂東爲霞起樓西爲犁云亭淸涼禪窟之北爲涵漪齋西爲飛淙閣東爲練影堂稍南爲掛瀑檐涵漪齋之西爲妙喜寺一曰采香雲徑其南有樓爲靜怡書屋采香雲徑稍北折而東爲招鶴庭一曰峽雪琴音額爲麗矚軒一曰玉峯塔影仿金山妙髙峯爲之前爲香嚴槷右爲妙髙室北峯上爲妙髙寺殿後爲妙髙塔又後爲該妙齋峯之西爲崇靄軒其東爲含醇室後爲詠素堂妙髙寺東山麓爲含經堂東北臨溪爲書畫舫一曰風篁淸聽東爲如如室西爲近靑閣又西稍南爲飛雲■﹝山畏﹞風篁淸聽之西逾橋而南池東爲延綠廳池西爲試墨泉一曰鏡影涵虛南爲分鑑曲又南爲寫琴郎迆南爲含暉堂後爲淸音齋齋西山麓爲碧雲深處東爲心遠閣一曰裂帛湖光當玉峯東麓臨裂帛湖由心遠閣折而北爲羅漢洞又上爲水月洞一曰云外鐘聲在古華嚴寺之後一曰翠云嘉蔭卽華滋館也後爲翠云堂東爲甄心齊其東卽小南門稍南爲東宮門

靜宜園在圓明園西香山卽香山寺故址聖祖仁皇帝於此置行宮乾隆十年重加修葺賜名掙宜園園有二十八景宮門內首曰勤政殿園中正殿也爲臨幸時聽政之所殿前爲月河殿後北爲致遠齋西爲韻琴齋爲聽雪軒東有樓爲正直和平殿後西爲橫秀館由山南折而東爲淸寄軒一曰麗矚樓一曰綠云舫一曰虛朗齋南爲畫禪室後爲學古堂東爲郁蘭堂西爲佇芳樓其外東西南北各設四面宮門東爲帶水屏山其西爲對瀑北爲懷風樓其左爲琢情之閣東南爲得一書屋西爲山陽一曲精廬一曰瓔珞巖其上爲綠筠深處一曰翠微亭一曰靑未了亦亭名一曰馴鹿坡一曰蟾蜍峯其北稍東爲松塢雲莊又東有樓爲憑虛致爽一曰棲雲樓一曰知樂濠一曰香山寺舊名永安寺亦曰甘露寺皇上易今名一曰聽法松卽香山寺殿門外松也北爲海棠院一曰來靑軒西爲妙髙堂軒之西南爲歡喜園一曰唳霜臯亦亭名由香山寺西北由盤道上爲洪光寺一曰香嵓室卽洪光寺中殿宇一曰霞標磴一曰玉乳泉一曰絢秋林一曰雨香館其後爲酒蘭書匡南爲林天石海自勤政殿以迄爾香館是爲內垣爲景凡二十一曰晞陽阿其西爲朝陽洞一曰芙蓉坪其東宇爲靜如太古一曰香霧窟卽靜室也東南宇爲竹壚精舍其北巖間碣爲西山晴雪一曰棲月崖其西宇爲得趣書屋一曰重翠崦東南爲玉華寺一曰玉華岫有泉名玉華泉其東爲臯塗精舍一曰森玉笏東北爲超然堂堂南爲曠覽臺後爲碧峯館一曰隔云鐘亦亭名自晞陽阿以迄隔云鐘是爲外垣爲景凡八

恭載皇上禦制靜宜園記

乾隆乙丑秋七月始廓香山之郛薙榛莽剔瓦礫卽舊行宮之基葺垣築室佛殿琳宮參錯相望而峯頭嶺腹凡可以占山川之秀供攬結之奇者爲亭爲軒爲廬爲廣爲舫室爲蝸寮自四柱以至數楹添置若於區越明年丙寅春三月而園成非創也蓋因也皆我皇祖於西山名勝古瘌無不曠覽遊觀興至則吟當訰懷艸木爲之含輝巖谷因而增色恐僕役侍從之臣或有所勞也率建行宮數宇於佛殿側無丹雘之飾質明而往信宿而歸牧園不煩如岫云皇姑香山者皆是而惟香山去圓明園十餘里而近乾隆癸亥余始往遊而樂之自是之後或值幾暇輙命駕焉蓋山水之樂不能忘於懷而左右侍禦者之揮雨汗而冒風塵亦可厪也於是乎就皇祖之行宮式葺式營肯堂迿構朴僉是崇志則先也動靜有養體智仁也名曰靜宜本周子之意或有合於先天也殿曰勤政朝夕是臨與羣臣咨政要而籌民瘼如圓明園也有憩息之樂省往來之勞以卹下人也山居望遠村平疇耕者耘者饁者獲者斂者歷歷在目杏花菖葉足以驗時令而備農經也若夫巖巒之怪特林薄之華滋足天成而鮮人力信乎造物靈粵而有待於靜者之自得耶凡爲景二十有八各見於小記而系之詩

淸漪園在圓明園西萬壽山之麓本名甕山乾隆十六年恭逢聖母皇太后六旬萬壽建大報恩延壽寺於山之陽命名萬壽山並疏導玉泉諸派匯於西湖易名曰昆明湖中設戰船仿福建廣東巡洋之制香山健銳營弁兵於湖內按期水操就昆明湖堤岸爲園賜名淸漪宮門內正殿亦曰勤政爲臨幸時聽政之所殿後北達怡春堂西爲玉瀾堂北爲宜蕓館館之西爲樂壽堂堂前爲靑芝岫堂後折而西方池之北爲樂安和又西北爲養云軒軒後爲食秀亭西爲無盡意軒又西稍北爲圓朗齋無盡意軒之西爲慈福樓西卽大報恩延壽寺寺西爲羅漢堂堂後爲寶云閣閣西爲邵窩爲雲松巢又西爲澄輝閣閣東南有樓曰山色湖光共一樓樓西爲聽鸝館館西爲石文亭爲石舫其北有樓爲延淸賞西爲曠觀齋又西爲水周堂自怡春堂後城關迆北爲惠山園仿惠山寄暢園規制爲之有載時堂墨妙軒就雲樓澹碧齋水樂亭知魚橋尋詩徑涵光洞諸勝別爲惠山園八景園之西爲云繪軒軒東爲延綠軒後郎有樓爲隨安室云繪軒又西爲花承閣閣之左爲多寶琉璃塔閣西北度城關樓又西折而北卽園之北樓門

恭載皇上禦制萬壽山昆明湖記

歲己巳考通惠河之源而勒碑於麥莊橋元史所載引白浮甕山諸泉云者時皆湮沒不可詳夫河渠國家之大事也浮漕利涉灌田使漲有受而旱無虞其在導泄有方而瀦蓄不匱乎是不宜聽其淤關泛濫而不治因命就甕山前芟葦茭之業雜浚沙泥之隘塞匯西湖之水都爲一區經始之時司事者咸以爲新湖之廓與深兩位於舊踟躕慮水之不足及湖成而水通則汪洋漭沆較舊倍盛於是又盧夏秋汛漲或有疏虞甚哉集事之難可與樂成者以因循爲得計而古人良法美意利足及民而中止不究者皆是也今之爲閘爲壩爲涵洞非所以待汛漲乎非所以濟溝塍乎非所以啟閉以時使東南順軌以浮漕而利涉乎昔之城河水不盈尺今則三尺矣昔之海甸無水田今則水田日辟矣顧予不以此矜其能而滋以懼蓋天下事必待一人積思勞慮親細務有弗辭致眾議有弗卹而爲之以僥幸有成焉則其所得者必少而所失者亦多矣此予所重慨夫集事之難也湖旣成因賜名萬壽山昆明湖景仰於勛之迹兼寓習武之意得泉甕山而易之曰萬壽云者則以今年恭逢皇太后六旬大慶建延壽寺於山之陽故爾寺別有記慈特記湖之成並元史所載泉源始末廢興所田云

恭載皇上禦制萬壽山淸漪園記

萬壽山昆明湖記作於辛未記治水之由與山之更名及湖之始成也萬壽山淸漪園成於辛巳而今始作記若以建置題額間或緩侍而亦有所難於措辭也夫旣建園矣旣題額矣何所難而措辭以與我初言有所背則不能不愧於心有所言乃若誦吾過而終不能不言者所謂君子之過子𨿽不言能免天下之言之乎蓋湖之成以治水山之名以臨沛旣具湖山之勝槪能無亭臺之點綴事有相因文緣質起而出內帑給偏直惇朴素祛藻飾一如圓明園舊制無敢或踰焉𨿽然圓明園後記有云不肯捨此重費民力建園囿矣今之淸漪園非重建乎非食言乎以臨湖而易山名以近山而創園囿𨿽雲治水誰其信之然而暢春以奉東朝圓明以恆蒞政淸漪靜明一水可通以爲勅幾淸暇散志澄懷之所蕭何所謂無令後世有以加者意在斯乎意在斯乎及憶司馬光之言則又爽然自失園𨿽成過辰而往逮午而返未嘗度宵猶初志也或亦有以諒予矣長河樂善園在西直門外長河之上其水發源於玉泉由昆明湖之秀漪橋東流注於此謂之長河自西直門外髙梁橋之北爲倚虹堂乾隆十六年聖母皇太后六旬萬壽自長河至髙梁橋易輦進宮因建是堂其西二里許爲樂善園舊爲康邸園亭頹廢己久乾隆十二年重加修葺有含淸齋蘊眞堂鸞舉軒諸勝爲皇上幸圓明園進舸所必經之路南苑在永定門外二十里元爲下馬飛放泊明永樂中增廣其地中有海子大小凡五以禁城北之積水潭亦名海子故此別名南海子

本朝設總尉防禦等官守之周垣百二十里爲門凡九蕃育禽獸其中爲行圍講武之地南紅門及舊衙門新衙門團河等處俱設有行宮

﹝臣﹞等謹按禹貢首列冀州以其爲帝都所在第考其時堯都平陽舜都蒲阪禹暫安邑皆居河東之界𨿽在冀州境內非卽燕薊之地也鄭氏都邑略謂中原無事則居河之南中原多事則居江之南以汴梁爲戒而特取南陽可以建都蓋其時燕薊之境久入於金故置而不論其所稱依河爲固依江爲固者猶是偏安之見豈議都之定論哉自漢桓寬覽鐵論謂燕之涿薊富冠海內爲天下名都宋朱子亦謂古今建都之地莫過於冀自爲不易之論遼之南京金之中都元之大都明之北京歷代相因未之或攺我朝誕膺景命都邑由舊而政教維新列聖相承治隆化洽我皇上握健行廣運之模厪楶泰持盈之計建中立極久道化成用奠我國家億萬世丕丕基猗歟盛哉

皇朝通誌卷三十三

●皇朝通誌卷三十四

都邑略三

○都邑略三

盛京

△盛京

盛京禹貢靑州之域舜分靑州爲營州卽今遼河以東地周職方爲幽州地秦漢爲遼東郡三國魏置平州後還合爲幽州晉初爲遼東國尋人於慕容燕北魏爲營州後爲髙句驪所據唐置安東都護府封大氏爲渤海王后入於遼置瀋州昭徳軍屬東京道金爲瀋州顯徳軍屬東京路元爲沈陽路屬遼陽等處行中書省明初爲沈陽衛屬遼東都指揮使司太祖髙皇帝天命六年撫有全遼之地十年建都於此太宗文皇帝天聰五年因舊城增拓之周九里有奇爲門八南之東曰徳盛門南之西曰天佑門北之東曰福勝門北之西曰地載門東之南曰撫近門東之北曰內治門西之南曰懷遠門西之北曰外攘門尊曰盛京遂營建宮殿並置內合六部都察院理藩院等衙門而京都之制大備順治元年定都京師以盛京爲畱都置安班章京統領八旗駐防禁旅十四年設奉天府置府尹分領州縣又仍設戶禮兵刑工五部侍郎以下及內務府各官後攺安班章京爲將軍康熙十九年增築盛京城外垣周三十二里有奇嗣後婁加修整盛京宮殿之制崇徳元年始建大政殿太宗文皇帝視朝聽政之處也殿制八隅左右列署十爲諸王大臣議政之所順治元年定都京師令盛京城文武各官遇朝期行朝禮如制大內宮闕在大政殿之西正門曰大淸門旁有東西二角門正殿曰崇政殿舊名篤恭殿有左右二翊門殿前東爲飛龍閣西爲翔鳳閣殿之後爲鳳凰樓樓之後爲淸寧宮宮之東爲衍慶宮關睢宮西爲永福宮麟趾宮各東西向皆崇徳二年建自鳳凰樓之前東爲師善齋齋南爲日華樓西爲協中齋齋南爲霞綺樓各東西向自崇政殿之東爲頤和殿殿後爲介祉宮又北爲敬典閣自崇政殿之西爲迪光殿殿後爲保極宮宮後偏西達繼思齋又北爲崇謨閣皆乾隆十三年增建三十九年又增建文溯閣藏貯四庫全書四十八年皇上四詣盛京復命葺新壇字繕治城郭京闕之規模益爲閎整

興京遼金時爲瀋州東境元爲沈陽路地明初置建州衛后尋廢本朝肇祖原皇帝始於此開基名赤圖阿拉興祖直皇帝景祖翼皇帝顯祖宣皇帝皆居於此至太祖髙皇帝癸卯年增築城垣周五里有奇爲門四乙巳年增築外城環之周九里爲門九其後底定沈陽建立盛京世祖章皇帝順治五年以赤圖阿拉爲興業之地尊爲興京

﹝臣﹞等謹按遼陽州東五里有東京城周六里有奇爲門八太祖髙皇帝天命七年所築九年由興京遷都於此號曰東京十年復由此遷都盛京此爲國初暫建舊曾以京名附識於此

﹝臣﹞等謹按易稱帝出乎震東方生物之地也王气特鐘其水土深厚長白拱其東翳無閭控其西滄溟襟其前混同江黑龍江絡其後山海環抱實爲天下形勢之首蓋開辟以來天作地藏以待首出之聖人自列聖開基大統茂集我聖祖世宗祗遹前猷尊崇備至皇上覲光揚烈纘述彌勤睠念陪京以時展禮凡夫行慶施惠之典至優極渥蓋我皇上以祖宗之心爲心卽以天地之心爲心道備顯承而功兼創守自今至於億萬年延洪錫羨無疆惟休其凝承固有本矣若其山川民物奧衍殷繁爲從前載籍之所未詳恭錄禦制盛京賦以識地露物產之勝至於天章照耀隨地摛吟締造艱難永懷篤佑俱己匯函藏弆式訓萬禩玆不備錄

禦制盛京賦【有序】

嘗聞以父母之心爲心者天下無不友之兄弟以祖宗之心爲心者天下無不睦之族人以天地之心爲心者天下無不愛之民物斯言也人盡宜勉而所系於爲人君者尢重然三語之中又惟以祖宗之心爲心居其要焉蓋以祖宗之心爲心則必思開刱之惟艱知守成之不易兢兢業業畏天愛人於是刑兄弟而禦家邦斯以父母之心爲心也民同胞而物吾與斯以天地之心爲心也孔子曰明乎郊社之禮禘嘗之義治國其如示諸掌乎宗廟禘嘗之典固先王繼志述事之大經也然自聖人像大過肇封樹以來上陵之制漢代已然我國家肇興盛京邠岐之地橋山在焉昔皇祖六十一年之間三謁丹陵用展孝敬皇考在位百度維新日不暇給適西鄙有事徵役已勞又藩邸時曾奉皇祖命往謁祖陵是以十有三年中未舉是典予小子纘承丕基懼徳弗嗣深惟祖宗締構之勤日有孜孜敬奉神器言念盛京爲天作之基永陵福陵昭陵巍然在望不躬親祀事其奚以攄愨忱而示來許爰以干隆癸亥秋恭奉皇太后發軔京師屆我陪都孝思以申祖武是仰因周覽山川之渾厚民物之朴湻谷土之沃肥百昌之繁廡洵乎天府之國興王之會也昔幽居相度召頌公劉岐宅作屏周歌大王莫不於上帝之監觀下民之君宗三致意焉故物以賦顯事以頌宣旣見於斯豈默於言乎遂作賦曰

歲大淵獻時旦柳中協律無射辧方庚辛歷吉日以建旗駕應龍之龢鸞紛漓虖蕤蜿蜒旌雄虹橦鳴鳶周乎神臯之壤屆乎箕尾之躔循我畱都殺禋珠丘懷精气仰徳流旣備旣申乃禦黼座而覲臣僚維締造之彌艱撫艸創之源圖曰於休哉是蓋突載毫之子殷躐宅鎬之姖周憑虛致譏於東約安處薦誚於西踰下此離爲十二之國合爲六七之侯鼎立瓜分者益瑣纖旁魄不足以殫攄而孟堅平子太衝者倫方且豓陳崤函隴坻之隘鹽池墨井之腴枍詣天梁之麗三條五刻之區極鋪張以詭彼彼何辭乃稱諸奚侔夫天作之皇宅又何藉萇宏與魏舒於是咨文獻考圖籍不恧不文爰賦其略聚精構思掛一漏百粵我淸初肇長白山扶輿所鍾不顯不靈周八十里潭曰闥門鴨綠混同愛滹三江出焉帝女天妹朱果是吞爰生聖子帝用錫以姓曰覺羅而徽其稱曰愛新是翦是除匪安匪康乃有葉赫輝發界藩撫順遂築城於遼陽以爲東國之宗天篤其祜載恢厥功天命十年相險宅中謂沈陽爲王气所聚乃建盛京而俯關西故言其封域則𨿽始自秦漢歷隋唐以迄遼金歟而舉其規模則維新皇運膺靈佑之獨深也仰符十度之尾實臨析木之澤得云漢之所垂維北極之所鄰亦何異乎召伯相宅卜惟洛食奉春建策畱候演成哉於是乎左挾朝鮮右據山海北屏白山南帶遼水滄溟爲他澎湃■﹝氵畾﹞渨流湯湯赴彌彌撤■﹝氵薨﹞渹回渾渼浴日沃星莫測其始東盡使犬之部朔連牧羊之鄙啟我漠惠之原擴我俄朶之址髙燥埤濕原田每每走大野而拱太室者萬有餘裏其山則鐵嶺繡嶺平頂降龍木查石門東水南雙矗嵑■﹝山薛﹞聚■﹝山上怱下﹞嵏■﹝山益﹞兮屴崱■﹝山上欺下﹞兮■﹝山貢﹞峒■﹝山上削下﹞兮■﹝山上﹝廠外﹝月巳﹞內﹞下﹞嵃嵂兮嵣嵡蔽虧日月源流湖江旣孕奇而盤郁亦含秀而隆崇故夫四蹄雙羽之族長林丰艸之眾無不博產乎其中蹄類則虎豹麃罷野馬野騾鹿麞麅麅狼豺封駝狐貍貛貉跳兔婆娑鼢鼯艾虎貂鼠輕嘉其它牛馬羊豕之資以日用者蓋塡閭巷而烝寢訛羽類則野雞沙雞鵝鴨靑■﹝章鳥﹞鸛鶴禿鶖維鵜在梁縮脖鳩燕啄木鵲鶬鷹鷂雕鶻紅牙商倉黃鵪鼠化白雁霜棋曰海東靑出黑龍江林擊則天鵝褫魄甸搏則窟兔走僵其它鴿雀銅嘴桃虫鴛鴦雜沓紛泊騰軼翺翔其艸則蒿艾香蒲蘆葦蕭荻章茅水蔥紅藍綬虉馬藺知時木槿紀節厥惟人參三椏五葉气稟地靈功符陰隲商陸茵陳萹蓄亭藶蠡實兔絲均能己疾其林則五鍼之松萬年之柏重障隱天幽林蔽澤挻崇槐之曾靑蔭櫃柳之濃碧大椿以八千爲春壽櫟以不材爲徳爛紅杏與緋桃紛白梀與黃蘗山藤柔韌是資鞭策雞桑落黃可供蠶織陸珍旣牣海錯亦繁鯉魴鱒鱖鯼鯽鱅鰱鰷■﹝魚固﹞鱧■﹝魚感﹞鮠鰍鮎鱔比目分合重唇浮湛劍飾鮫翅柳炙細鱗牛魚之長丈計帶魚之白韋編烏鰂之須粘石渡父之喙可船他如■﹝虫宅﹞馬驢狗豚獺豹貛出沒乎洶湧潛躍乎遊淵蒼龍揵鬐而云作赤螭掉尾而波開老蚌含珠九光燭天神奇是韞瓌瑰是生𨿽山經與地誌羌莫得而詳焉懿玆粵區原隰畇畇厥田上中厥壤惟平抱海負蓋跨遼欱宣渾河爲帶興京爲襟袤復陸而坦坦黋拓落而蕓蕓偉嘉禎之萃薈信橐鑰之絪縕帝眷東顧用畀皇淸而爲萬載之沛丰若其測圭臬度廣輪依繩尺疏渠川歌經始詠攸寧又可略聞矣天命天聰丕顯丕繼因其舊瀋拓我新制規天矩地向明授時增八門之詄蕩脇九逵之邐迆翼翼俾倪岧岧堞雉起圜丘槱陳玉薦幣鼓云和於郊南單埢坦之潔祕欽迆揚升繭栗以邀肸蠁而昭祀事霜露在屐春秋聿遷愾乎僾乎肇禋閟宮滌渥毛炰元酒太羹文祖神宗爰歆於斯符帝車之太乙正王宮於未央重三殿之實枚表雙闕於闔閶闕名維何文徳武功殿名維何崇政建中髙樓望氛厥題鳳皇后宮紫極交泰淸寧關睢麟趾化洽家邦維朴而安乃鞏而臧豈其工■﹝媲﹐木代女﹞檻之刻鏤豈其飾榱橑之焜煌豈其疏龍首之■﹝山畏﹞嶫豈其叛鳳翼之昂藏匪有心於儉約乃潛揆夫陶唐大政當陽十亭雁行爰諏爰度日贊日襄吉君臣之一徳而擴我闥於八荒正號紀元以受天慶於是定兩翼之位列八旗之方黃白紅藍有正有鑲法其象於河鼓則其數於羲經神其變於三五握其奇於九宮大聖創割動協天象是猶易之書契乃觀蹄迒焉樹以屏翰馭輕居重本支百世昌我宗淇佐命之勛曰費英東額都希福績茂蕭張曰有坐謀曰有折衝旣彬彬而濟濟亦赳赳而彭彭其餘附鳳而攀龍者蓋車載與鬥量爰制國書聿興文教演義譯音物取其肖允維大海克稱檢校𨿽絕域其必通卽纖故其亦貌若夫人自爲戰王者無敵角嚴則百墉失憑旌揮則三邊定檄義不返顧勇不重壁是以敉四海而莫攖亙千古而鮮匹故班錄於累世用以酬夫勞績及其斗杓北指涉冬背秋爰狩中原我戎是修靡虹采裊蜺斿拖霧纛建云旗後屬車前導遊乘我良產屏彼雕輈右忘歸之箭勁左繁弱之弓柔倩浰而雷動源絧而星流又何必王良執蠻纎阿禦軥也哉於是帶甲之士百萬盡發鷹犬而驟驊驑卑泰山之爲櫓跨渤海以張罘林林裔裔列列裒裒命地而後中應聲而先掊散壄麋之羣友剔穴貍之伏畱駭巘麢之儦俟襲郊兔之佻偸旣肩惰指倦而麌麌之羣猶緣陵蔽野比夏艸之稠焉爰用三驅示無盡劉更命羽林佽飛之士手豹尾踞虎頭搏洞熊殲澤■﹝豕蔞﹞觀壯夫之鶴躍快猛獸之貙膢乃獻我成禽捨彼踐毛擇其上殺允惟左膘以奉宗廟幹豆亨炰次充賓客乃薦君庖班獲行賞訖乎輿僚是蓋因天地之利習軍旅之勞戰則克而祭受福古者搜曲狝狩之禮所爲昭詎其害三時之土谷奪百姓之腴膏蹂桑柘之地廣虞獵之郊如子虛上林之所嘲也哉將將蕃後夔夔列君奉贄來朝齋遫侍宸或稽首而請聘或傾心而納姻於是樂以九奏饗以八珍邁呼韓之朝天踰頡利之舞庭合內外爲一家自我祖而已然坰牧之宜曰大淩河亙肥壤之博衍茁靈艸之敷披夏蚊避境春泉漾波是以駉駉之牡蕃孳孔多爾其驪驈騅駓騂騏駱驒驑馰驔騧馯■﹝馬卂﹞駰騢或眠而馾或行而■﹝馬少﹞惟致遠之有賴亦揚威之無過畿甸旣辟農桑是咨爰飭田畯爰勵甸師物早冕之種辧髙下之宜男則耕耘是務女則織紝是謀抑工商之末業勤衣食之本圖故深耕易耨榖用滋也九夏三耘免污萊也雨我公田遂及私也庤我錢鎛銍艾時也我簋斯盛實佳粢也我倉如陵庚如坻也服尙布棉奚纎美也器用陶匏戒奢靡也土物是愛神降嘉生黍惟秬秠稻惟糯秔粟惟糜芑梁惟赤黃解蠡胡麻來牟鈴鐺蘇分紫赤豆有豌豇蔬則蕓薹薤蒜蘿卜韭蔥蔞蒿蒲筍紫蓳茴香壼盧蔓菁萵苣葵■﹝艸彊﹞鮮不斾斾穟穟唪唪幪幪驛驛厭厭綿綿穰穰惟脈土之獨純斯穡事之孔良農隙教戰守禦相望國以殷富兵以盛彊鬱蔥佳气盤礡無垠民風噩噩伾侁自然休有烈光格於皇天上帝其子之維有歷年是以我世祖因人心之歸淸順天意之厭明掃驅除之閏位統子弟之精兵無亡矢遺鏃之費而膺圖正位乎燕京蓋嘗考千古之興替稽百代之歷數拒符瑞之難諶信仁義之堪守斥逐鹿之蠱說審神器之有授乃知帝命不時眷淸孔厚也不有開之何以培之不有作之何以得之夫其披荊棘冒氛霾歷艱辛躬利害無嬗代之迹而受車書之來者蓋書所謂於湯有光詩所謂民之攸歸矣皇矣陪都實惟帝鄕乃命秉鉞之師乃置五部之卿民安郡縣旗樂屯莊春秋耕斂我倉我箱朝會朔望躋躋蹌蹌昭萬年之有道卜百世之靈長乃作頌曰

於鑠盛京惟瀋之陽大山廣川作觀萬方虎踞龍蟠紫縣浩穰爰浚周池爰築長墉法天則地陽耀陰藏貨別隧分旗亭五重神基崇峻帝系綿昌周曰邠岐漢惟丰沛白水慶善興王之會長白隆隆滄溟濊濊形勝之選奕世永賴俯臨區夏襟控中外休養百年旣丰而泰溯其始謀繼序敢懈昔我聖祖三至斯土棽麗六飛森沈萬旅孔碩九重不遑安處祗謁山陵亦臨朝寧置酒故宮用酬父老乃霈恩施逮乎編戶匪勤於巡良慕乎古閔予弗徳實纘丕基歲時太廟陟降格思緬仰鼎湖惟瞻惟依荷天之龍際時之和駕言䢐東絡繹羽儀風舉云搖鱗萃魚麗我賓我臣我行是隨載至神鄕載覲園寢靈郁崇輝祥凝巨瀋原廟衣冠霸陵衾忱松柏云縵溪池流淰蕩滌洪鑪陶甄羣品石馬悲風淚泉沾衽豈必羹墻一气是稟聿造故宮故宮赫赫聿升太階太階奕奕無彩之飾惟厚之積皜曜■﹝需免﹞照歙赩烏赤左墄右平坤闔乾辟土壁葛燈遐哉儉徳詔我孫謀萬年之宅乃開南端設席肆筵爰爵周親及彼鵷鸞南陽故舊灑如言言惟此嘉師列祖之臣是噢是咻是貽我躬敬之敬之翼翼惴惴於億萬歲皇圖永綿

皇朝通誌卷三十四

●皇朝通誌卷三十五

都邑略四

○都邑略四

避暑山莊

△避暑山莊

在古北口外之熱河漢爲烏桓地後入於鮮卑魏晉爲鮮卑地元魏時爲安州北境後入庫莫奚隋唐爲奚地遼爲中京道之北安州地金爲興州地屬北京路元亦爲興州屬上都路明時入於諾音【舊作朶顏今譯攺】衛本朝初內屬名曰熱河聖祖仁皇帝康熙四十二年建行宮於此名曰避暑山莊五十二年築熱河城疊右繚垣上加雉堞如紫禁之制周十七里有奇南爲三門中曰麗正門東曰徳匯門西曰碧峯門其東及東北西北爲門各一東門外長堤蜿蜒北起獅子溝南盡沙堤觜延袤十二里甃石七層廣約丈許宮中左湖右山泉石映發山勢自北而西曰梨樹峪曰松林峪曰榛子峪曰西峪回抱如環湖水自東北演迆而南遶如意洲其北有瀑源來自西峪垂於湧翠巖之巓匯注湖中引而東南至徳匯門之左爲出水閘以時蓄泄聖祖禦題三十六景繪有成圖曰煙波致爽曰芝徑云堤曰無暑淸涼曰延燻山館曰水芳巖秀曰萬壑松風曰松鶴淸越曰雲山勝地曰四面雲山曰北枕雙峯曰西嶺晨霞曰錘峯落照曰南山積雪曰梨花伴月曰曲水荷香曰風泉淸聽曰濠濮間想曰天宇咸暢曰暖澑暄波曰泉源石壁曰靑楓綠嶼曰鶯囀喬木曰香遠益淸曰金蓮映日曰遠近泉聲曰雲帆月舫曰芳渚臨流曰雲容水態曰澄泉遶石曰澄波疊翠曰石磯觀魚曰鏡水雲岑曰雙湖夾鏡曰長虹飲練曰甫田叢樾曰水流云在皇上復增三十六景曰麗正門曰勤政殿曰松鶴齋曰如意湖曰靑雀舫曰綺望樓曰馴鹿坡曰水心榭曰頤志堂曰暢遠臺曰靜好堂曰冷香亭曰采菱渡曰觀蓮所曰淸暉亭曰般若相曰滄浪嶼曰一片雲曰蘋香沜曰萬樹園曰試馬埭曰嘉樹軒曰樂成閣曰宿云檐曰澄觀齋曰翠雲巖曰罨畫窻曰淩太虛曰千尺雪曰寧靜齋曰玉琴軒曰臨芳墅曰知魚磯曰湧翠巖曰素尙齋曰永恬居其它秀靈所獻於前後三十六景之外勝景曰開皆隨地異名不事華飾自得山水之趣每年恭遇皇上行狩木蘭聖駕往來恆駐蹕於此乾隆四十三年於熱河置承徳府領灤平丰寧建昌亦峯朝陽五縣平泉一州復建立學校崇設祀典遂極都會之盛

﹝臣﹞等謹按熱河在長城以外爲前代版圖所未及其山川凡土亦靡得而詳焉我國家徳威遐播玉塞風淸自邊墻以外農商樂業廛捨相望日益月增徧成聚落久與內郡相同自聖祖仁皇帝創建山莊以爲淸暑之地我皇上敬繩祖武每年秋狝所經恆駐蹕熱河凡引見百僚裁決章奏一加宮廷之制加以塞外諸蕃以時述職班朝展覲設宴宣慈凡夫毳帳名王金函貢使莫不瞻仰天頻觀欣震動乾以纘行健之先烈而酬望幸之羣情中外一家之盛實從古所未有伏讀聖祖避暑山莊記及我皇上禦制三十六景詩跋三十六景詩序並紀恩當記家法昭垂丕承丕顯恭錄捲內見紹聞述訓所以肄武綏遐垂法萬禩者意至深遠矣

聖祖禦制避暑山莊記

金山發脈暖澑分泉云壑瀛泓石潭靑靄川廣艸肥無傷田廬之害風淸夏爽宜人調養之功自天地之生成歸造化之品彚朕數巡江幹深知南方之秀麗兩幸秦隴益明西土之殫陳北過龍沙東遊長白山川之壯人物之朴亦不能盡述皆吾之所不取惟玆熱河道近神京往來無過兩日地辟荒野存心豈誤萬幾因而度髙平遠近之差開自然峯嵐之勢依松爲齋則竅崖潤色引水在亭則榛煙出谷皆非人力之所能借芳旬而爲助無刻桷丹楹之費喜泉林抱素之懷靜觀萬物俯察庶類文禽戲綠水而不避麀鹿映夕陽而成羣鳶飛魚躍從天性之髙下遠色紫氛開韶景之低昂一遊一豫罔非稼穡之休戚或旱或宵不忘經史之安危勸耕南畝望丰稔筐筥之盈茂止西成樂時若雨暘之慶此居避暑山莊之槪也至於玩芝蘭則愛徳行睹松竹則思貞操臨淸流則貴廉潔覽蔓艸則賤貪穢此亦古人因物而比興不可不知人君之奉取之於民不愛者卽惑也故書之於記朝夕不攺敬誠之在玆也

禦制恭跋皇祖聖祖仁皇帝禦制避暑山莊三十六景詩

曩年十二時蒙皇祖聖祖仁皇帝推愛我皇父之肫摯特令孫臣隨侍宮中朝夕承歡不離左右其年四月隨駕往熱河避暑凡三十六景之地無不周覽聆聖訓被賞賚不可勝紀孫臣時𨿽少然受皇祖深恩嘗思久侍慈頻長領訓誨謹身約己庶無過尢以報髙厚之徳於靡窮昊天不弔其年冬龍馭上賓我皇父哀毀過禮食不甘味時同兄弟問安必勉怡頻色以舒皇父之憂退而自號哭於廬次潸然不絕蓋恐傷我皇父之心而每念我皇祖哀慟思慕實不能自已也數年來皇父屢命往祭景陵冠劍猶存音容安在一望山陵魂飛魄越雍正七年冬敬讀

聖祖禦制避暑山莊三十六景詩兼披圖畫回思曩時承歡侍顏蒙恩寵而被誨愛者如在昨日興言及此淚欲沾衣夫以皇朝天亶之聖車越古帝王深仁厚澤六十餘年浹於民心載在史冊固非言詞所能贊揚於萬一孫臣在諸孫中最爲鈍魯然天地之澤靡不均被而有得之最深者焉孫臣得皇祖之澤最深者也敢恭紀於後以志思慕之誠久而益篤云

禦制恭和皇祖聖祖仁皇帝禦制避暑山莊三十六景詩序

乾隆六年秋命駕出口北巡蕆事言旋道經避暑山莊撫今追昔情不能已向於雍正茂申曾敬跋圖記用述聖恩髙厚今身歷其地切音容如昨之感爰恭和禦制避暑山莊三十六景詩原韻以志孫臣思慕之忱與歲並增耳

禦制避暑山莊三十六景詩序

我皇祖建山莊於塞外錫以三十六景之名蓋一邱一壑向背稍殊而半窻半軒領略頓異故有數楹之室命名輒占數景者非若漢主離宮唐家別館彌山蔽谷猶云未足也向曾恭和禦制原韻玆以駐蹕淸暇復各題五言近體𨿽不足以窺測髙深然劉昭禹所云四十賢人者或庶幾云爾

禦制再題避暑山莊三十六景詩序

避暑山莊者玉塞之神臯金庭之奧域也我皇祖聖祖仁皇帝肇斯靈囿標三十六景題句繪圖垂示冊府朕旣恭次元韻附刻篇末前秋周覽勝槪復各賦五律一章仍就舊題成詠今年敬奉安輿來駐於此自夏至初過訖於處暑招涼延爽弦望再更幾政之餘登臨攬結乃知三十六景之外佳勝尙多萃而錄之復得三十六景各題二十八字其中有皇祖當年題額者亦有邇年新署名者統前後計之得列仙福地之數匪謂泄造物無盡之藏蓋卽由舊之中寓知新之旨云爾

禦制避暑山莊後序

我皇祖於辛卯年成此避暑山莊三十六景繪圖賦什爲序以行之而予適生於是年此中因緣不可思議卽位後於辛酉年始爲巡狩之舉至山莊徘徊思慕因敬依元韻以志景仰甲戌年又增賦三十六景蓋以皇祖昔曾題額而未經入圖及余遊覽所至隨時題額補定者總不出皇祖舊定之範圍故永恬居之詩曰己是洞天傳玉簡得教福地續瑯書永恬居卽皇祖禦書也禦序至矣盡矣玆後序何爲而作蓋予之生年旣同山莊而予之侍皇祖適以壬寅而今歲又恰當壬寅六十餘年蘊於深衷者不可以不明白宣示以自戒己者戒我後人耳夫居此山莊日懍敬天法祖勤政惠民柔遠寧邇諸大端見之詩文者不知凡幾何尙有未宣之深衷乎無而謂有是欺己有而弗宣是欺人我皇祖建此山莊所以詰戎綏遐崇朴愛物之義見於禦制序中意深遠也是以皇考十三年之間𨿽未舉行此典常面諭曰子之不往避暑山莊及木蘭行圍者蓋因日不暇給而性好逸惡殺生是予之過後世子孫當遵皇考所行習武木蘭母忘家法煌煌聖訓予與和親王及爾時軍機大臣實共聞之而今皆無其人矣予如不言後更無知皇考聖意者又數年來日涉成趣於向所定景外不無建置如創得齋戒得堂之類不下二十處旣見之昨歲知過之論矣而予之意猶有未盡者亦不可不宣示後人也蓋漢唐以來離宮別苑何代無之然不過費人財逞己欲其甚者乃至破國亡家是可戒無足法也若今之山莊乃在關塞之外義重習武不重崇文而今則升府立學駸駸乎崇文矣然杜甫所云將軍不好武稚子總能文之句余嘗駁之以爲各有其地其職也設眾人遂以此爲美亦美中之不足矣又扈蹕之眾歷數月於役采薇出車古人所以卹下此亦不可不念俾人知其所系者大且時加惠賜焉則勞而不怨若圖己樂而忘人若亦非仁人之所爲也若夫崇山峻嶺水態林姿鶴鹿之遊鳶魚之樂加之巖齋溪閣芳艸古木物有天然之趣人忘塵世之懷較之漢唐離宮別苑有過之無不及也若耽此而忘一切則予之所爲膻薌山莊者是設陷穽而予爲得罪祖宗之人矣此意蓄之久而不忍言今老矣終不可不言故事之旣以自戒仍敬告我後人若後人而忘予此言則與國休戚相關之大臣以及骨鯁忠直之言官執子此言以諫之可也設諫而不從或且罪之者則是天不佑我國家朕亦無知之何也已矣

禦制避暑山莊紀恩堂記

圓明圖之紀恩堂紀受恩之自避暑山莊之紀恩堂紀受恩之迹名同而實異文異而事同一而二二而一者也皇祖養育子於宮中之旨原降於圓明園之紀恩堂玆不復贅然其時實仍居皇考藩邸中及從皇祖來避暑山莊乃賜居斯堂之側堂卽三十六景中所謂萬壑松風者夙興夜寐日覲天頻綈幾翻書或示章句玉筵侍膳每賜芳飴批閱章奏屏息侍旁引見官吏承頻立側或命步射以示眾臣持滿連中皇祖必爲之色喜至於釣魚而得則令持去以給皇考若隔旬餘半月則遣往獅子園以謁聖母而其年秋隨皇祖幸木蘭又有宜紀者入木蘭初圍場曰永安莽喀圍中有一熊皇祖禦火鎗中之熊伏不動久之皇祖謂其已斃命禦前侍衛引予去射之意欲使予於初圍得獲熊之名也其時予甫欲上馬而熊突起奔前皇祖禦虎鎗殪之事畢入武帳皇祖顧溫惠皇貴太妃指予曰伊命貴重乃以射熊事告之曰使伊至熊所而熊起馬驚成何事體又一日虞者告有虎皇祖命二十一叔父後封愼郡王者往予跽奏願去皇祖曰汝不可去俟朕往之日攜汝去耳似此深恩彼時不知至於今每一念及卽欲墮淚夫五十餘年之事歷歷如昨而予六旬有三亦視曾孫矣不有以紀之子若孫其何由知之此予所以追憶而涉筆也子若孫其尙念我皇祖何以眷顧我之深及我之幹幹矻矻何以不敢負皇祖之恩將億萬斯年永丕基而承天眷胥在是矣詎惟是堂之記云乎哉

皇朝通誌卷三十五《淸朝通誌》禮略凡十二卷﹝036～047﹞／一百二十六卷﹝淸﹞髙宗敕撰

●皇朝通誌卷三十六

禮略一

○禮略一

﹝臣﹞等謹按自古帝王經國治世之典莫大於禮禮也者事神理人班朝治軍由仁孝誠敬之思以達於盡倫盡制之實治法所由大備也自有虞氏命典三禮成周始有吉凶軍賓嘉五禮之目漢唐以來規制略存未臻大備秉筆紀載者亦無由上媲隆古之規洪惟我皇朝聖聖相承監古定制典章鴻懿超越萬代皇上中和建極兼綜條貫自郊廟百神之祀朝覲燕饗之儀閱武訓戎之政柔遠安藩之略以至愼終追遠之典皆本聖神之極思創制顥庸盡美盡善其儀節之精詳已載於大淸會典大淸通禮中玆纂輯皇朝通誌禮略惟謹繹規制之大者仿鄭樵通誌體例登於卷中謹考鄭樵禮略以吉嘉賓軍凶爲序而所載皆漢唐以後之彌文如吉禮之明堂靈星老君祠封禪歷代所尙葦茭桃梗髙禖祓禊諸條嘉禮之三老五更賓禮之三恪二王後軍禮之軷祭祭馬祖凶禮之天子爲大臣服至郡縣吏爲守令服諸條皆一時所行之制不足垂爲定範玆謹遵大淸通禮成式五禮首吉次嘉次軍次賓次凶凡諸治神人而和邦國定損益而酌古今宏綱巨目皆前代未有之隆儀爲百王之矩範而於鄭志諸目之庳陋無稽爲聖朝己經裁革者則皆刪去其目並隨條加按聲明以示大經大法之所爲立極並以志體例之所由來焉

吉禮一

△吉禮一

﹝臣﹞等謹按鄭志五禮首以吉禮二卷自郊天而下條目紛繁多述秦漢以來煩黷之制非盡古禮也我朝列聖以來釐定祭典精禋儼恪超越萬古自南郊北郊太社太稷以至於天神地祗之祀太廟祫祭時享以及於歷代帝王先師孔子羣神之典彛章明備著於大淸會典大淸通禮謹依次敍載述爲吉禮六卷其鄭志所有諸條本朝已經釐正者謹隨條附述案語於後以見盡善盡美之極制焉

南郊

﹝臣﹞等謹按兩郊大祀典禮攸崇我朝列聖以來敬事皇穹垂爲成憲皇上紹承祗遹歲必躬親潔蠲將事積久益劭禮明樂備昭示萬年謹考典制之所自敬著於篇至每歲親祀大典惟恭纂有關定者以符體例云

太祖髙皇帝天命元年正月貝勒以下諸臣奉上皇帝尊號立國建元行焚香告天禮

天聰十年正月羣臣奉上太宗文皇帝尊號是年建圜丘於盛京徳盛門外其制九成周圍一百十丈南門三東西北門各一四月太宗率王貝勒以下文武羣臣齋戒三日親祀南郊以太牢熟薦建國號曰大淸攺元崇徳是爲本朝祀天於郊之始十一月冬至大祀天於圜丘以將徵朝鮮告是爲冬至大祀圜丘之始七年冬至以駐蹕納蘭遣官恭代齋戒如禮停止行獵

順治元年十月朔世祖章皇帝定鼎燕京親祀南郊告祭天地卽皇帝位是年定制每歲冬至大祀天於圜丘以大明夜明星辰雲雨風雷爲四從壇配享每歲孟春以上辛日祈谷於圜丘幾祀圜丘以冬至日子時【後定於黎明時】與孟春祈谷均爲大祀十一月冬至大祀親詣行禮二年十月定郊祀齋戒及設玉帛祝文香亭儀注三年四月設守視天壇地壇社稷壇官員四年三月定大祀南郊用胙牛之禮五年十一月冬至大祀天於圜丘奉太祖髙皇帝配享八年三月定祭祀齋戒例南北郊祀皇帝於大內齋宮致齋三日壇內齋宮致齋一日四月定諸王文武羣臣陪祭扈從及送駕接駕儀注六月定大祀視省牲之制十三七月定祭祀出宮時刻凡祭圜丘方澤於五鼓出宮禮部先期一日奏聞十四年正月辛亥祈谷於上帝奉太祖髙皇帝配享三月特舉大祀奉太宗文皇帝配享嗣後冬至郊天上辛祈谷並同十七年二月定祈谷壇祀典用燔柴禮四月己酉合祀天地百神於大享殿

﹝臣﹞等謹按圜丘之典列祖以來躬親將事歲久益虔有紀載不能盡述者玆纂惟恭載首事之年及典制有所增定之歲餘不備述祈谷大祀方澤大祀紀載體例並與此同焉

順治十八年正月聖祖仁皇帝登極遣官告祭昊天上帝尋以諸臣詳議祀典請罷禁中上帝壇及大享殿合祀從之十一月冬至大祀親詣行禮

康熙六年十一月冬至大祀天於圜丘奉世祖章皇帝配享九年正月辛丑祈谷於上帝奉世祖章皇帝配享十二年八月定祭祀時刻壇廟皆黎明行禮二十九年正月辛丑祈谷於上帝禦制祝文親詣行禮四十六年十一月冬至大祀羣臣以天气嚴寒請遣官恭代不許五十四年正月祈谷於上帝用下辛日先是祈谷例用上辛是年正月十日上辛尙未立春奉諭旨以從前亦有用次辛下辛致祭者令諸臣議之乃以正月三十日下辛行禮五十七年十一月冬至大祀遣官恭代仍照常齋戒五十八年十一月冬至大祀命親王恭代仍親往瞻拜行禮奉諭旨朕於祭祀之前升壇瞻仰省視俎豆量力跪拜退處幄次俟恭代親王行禮畢然後回宮諸臣覆奏聖體違和初愈天气嚴寒請停親祭奉諭旨朕必親往朕行禮不必贊禮作樂將朕親詣之處著書於祝文內六十一年十一月世宗憲皇帝登極冬至大祀遣大臣恭代行禮

雍正元年十一月大祀天於圜丘奉聖祖仁皇帝配享二年正月辛巳祈谷於上帝奉聖祖仁皇帝配享七年正月詔嚴壇廟演禮之禁部臣議奏凡祭祀執事等官當在凝禧殿演禮如有特加祭典先期於神樂觀演習從之八年正月祈谷奉諭旨以初二日上辛行禮停止朝賀筵宴十三年正月祈谷以初十日上辛尙未立春用次辛行禮九月皇上紹登大寶逾三月後羣臣以祀典上請奉諭旨大祀齋戒所以潔齊心志對越神明朕意齋戒之日卽當素服冠綴纓緯其視祝版亦當照例用禮服以昭敬謹禮部遵旨議上從之

乾隆元年正月祈谷行禮如儀四月大祀天於圜丘奉世宗憲皇帝配享先是禮部具儀奏上奉諭旨爾部具奏皇考配享天壇儀注朕敬謹詳閱內稱配享時朕共奉神牌升壇奉安於東三靑幄次並未議及參拜上帝之儀朕思升祔太廟時先行參拜列祖列後禮然後升座今配享圜丘亦應先行參拜上帝禮然後升座議政王大臣等遵旨議上從之三年正月祈谷於上帝奉世宗憲皇帝配享四年正月祈谷用次辛日十一年正月祈谷同十二年十一月定郊壇大祀誓戒百官之制凡大祀於午門前宣誓戒陪祀之王公大臣官員朝服齊集跽聽行禮士一月定郊壇大祀省視神位及省視牲器之禮奉諭旨郊壇神主向藏皇穹宇皇祗室皇幹殿考之唐開元禮先期升主陳設省視復收朕思因省視而陳設神主有違神道靜穆之義未協寅恭嚴事之忱應躬詣皇穹宇皇祗室皇幹殿上香行禮分獻官詣配殿行禮肅將悃忱以申對越著大學士會同該部詳悉定議並恭詣壇廟後親視籩豆之處具儀以聞尋遵旨具儀奉上如儀行禮十三年十一月冬至大祀用新成祭器更定大駕簿乘玉輅十四年五月詔齋宮致齋勿鳴鼓角是月詔修繕兩郊壇宇展拓舊制十六年九月攺祈谷壇大享殿爲祈年殿門爲祈年門十九年大學士等奏午門外宣讀誓戒之禮今各衙門恭錄敕諭制脾收貯於致齋日恭設堂中隨時仰瞻其宣讀之儀請停止從之二十三年正月祈谷用次辛日二十四年十一月冬至大祀以蕩平回部並告成功三十七年十一月冬至大祀舊制皇帝詣齋宮乘禮轎乾隆七年攺定悉輦是歲以石街積雪鑾儀衛奏請仍舊例用禮轎從之先是大學士等遵旨議定郊天儀注前一日皇帝詣皇穹宇上香行禮畢卽還齋宮其視神位視壇位省牲器命原遣視牲大臣恭代行禮又議舊制皇帝升第一成位奠玉帛後卽復第二成拜位立以次進俎初獻讀祝亞獻三獻受福胙徹饌皆如之今議奏皇帝升第一成位奠玉帛後卽就讀祝位以次進俎三獻飲福受胙畢始還第二成位行禮從之

三十八年正月祈谷用次辛日先是大學士等議奏向例詣齋宮皆於祈年殿磚城門外降步入恭詣皇幹殿上香瞻拜今議由西門步入行禮以節行陟之勞從之四十二年正月祈谷用次辛日四十四年十一月冬至大祀先是奉諭旨南郊典禮最爲繁重朕明歲卽屆七甸𨿽拜跪尙可如常而精力究不免稍減恐過勞生憊轉非所以將誠意因思正位晉獻香帛俎爵自當躬致申虔至配位列祖列宗惟上香仍前親奉其獻爵進俎則命諸皇子恭代庶得少節煩勞以專心祼薦卽自今歲冬至爲始並敕部臣載八會典

﹝臣﹞等謹按我皇上凝承昊眷恪謹郊禋每歲大祀必躬昭事禮儀隆備誠愫昭格

乾隆三十七年始命禮臣議定郊天儀注三十八年行祈谷禮於西垣門外降輦步行八蓋少節繁文益所以專精對越時聖壽己逾六旬天眷純熙積久彌劭恭讀三十九年諭旨有云朕臨禦以來恆以敬天報本爲要不敢稍有怠情凡壇廟大祀必躬詣行禮自降輦以至成禮一切典禮必敬必誠四十年來未敢少有怠忽而一切禮儀宜盡之處靡不加增至三十七年朕年逾六十始敕大學士及該部將降輦步行之遠近及升降之無關巨典者酌減一二蓋欲稍減步屐之小節蓄養精力期於大典益致恪恭蓋亦因朕年逾六旬始如酌量節減所以益矢誠敬也萬世子孫其敬識朕意於諸大祀設非年至六旬一切典章斷不可稍減倘蒙上天眷佑年逾六旬方可遵朕現在所行舉行將此永著爲例訓諭昭彰垂示萬世至四十四年奉諭南郊典禮最爲繁重正位晉獻自當躬致申虔配位則命諸皇子恭代自是歲歲敬承大祀劼毖益虔酌儀文之準致純一之思所由仰答天心垂億萬年無疆之庥也臣等恭繹禮意謹志因時定制之義以昭聖人誠恪事天之大典焉

四十七年正月祈谷先期奉上諭今年正月初四日上辛朕以雍正七年皇考諭旨因元旦朝賀不宜展祈谷之期於次辛行禮其乾隆已未丙寅戊寅丁酉四次用次辛者以詣東朝慶賀儀節不宜有闕也今非向年可比宜謹遵皇考明諭祈谷仍用上辛自元旦卽齋戒其朝正慶賀攺用初五日行禮自皇上禦極以來郊天祈谷之典歲必躬親儼恪將事禮明樂備萬世法守其儀節並載大淸通禮

大雩【禱水旱附】

國初定制歲遇水旱則遣官祈禱天神地祗太歲社稷至於親詣圜丘卽爲大雩之義初立天神壇於先農壇之南以祀雲師雨師風伯雷師其西立地祗壇以祀五嶽五鎭四陵山【今爲五陵山】四海四瀆京畿名山大川天下名山大川皆因祈雨而修祀事義與雩同祈而應則報祀如儀直省各令建壇致祭常雩祈報並循定制行禮

順治十四年四月世祖章皇帝以旱禱於圜丘率羣臣致齋三日禁屠宰不理刑名至期皇帝素服詣圜丘不設鹵簿不除道不奏樂不設配位不奠玉飲福受胙余行禮如常儀遣官致祭方澤社稷壇神祗壇應時大雨越三日遣官行告謝禮十七年六月以久旱禱雨先期三日世祖章皇帝步行詣南郊齋宿是日旱四際無雲頃之陰雲密布甘霖大霈越三日行祈祀禮於圜丘祭畢雨復降越四日遣官行告謝禮是時禮部奏請修舉名山大川及古帝王聖賢祀典從之康熙四年三月旱命禮部遣官往泰山祈雨十年四月以旱禱雨聖祖仁皇帝素服詣壇致祭旋以甘霖沾定遣官告謝與順治十四年同十七年六月親祈雨於圜丘聖祖仁皇帝自壇西門步行至壇行禮時甘霖大霈仍步出壇西門乘馬回宮十八年四月旱禱雨報謝如儀十九年四月旱禱雨報謝並如儀二十二年六月以亢旱命建壇祈禱卽日雨二十六年五月親祈雨於圜丘禦制祭文祭畢回鑾甘霖立降越日遣官告謝如儀二十八年六月禦制祭文遣官禱雨尋■﹝雨上澍下﹞雨報謝如儀五十五年五月駐蹕熱河以天旱減膳齋戒諭京師虔誠祈雨越七日雨足始復常膳五十六年五月親祈雨於圜丘是年冬諭諸皇子及大臣等日京師初夏每少雨澤朕臨禦五十六年約有五十年祈雨每至秋成悉皆丰稔昔年曾因暵旱朕於宮中設壇祈禱長跪三晝夜日惟淡食不禦鹽醬至第四日步詣天壇祈禱油云忽作大雨如注步行回宮水滿兩鞾衣盡沾濕後各省人至始知是日雨徧天下又諭曰天行不齊多賴人事補救朕倉有餘粟帑有餘金隨時隨地皆可賑濟故𨿽逢旱歲亦不能爲災也

雍正元年五旱世宗憲皇帝減膳虔禱甘霖立霈二年二月親詣黑龍潭祈雨越數日親祭歷代帝王廟甘雨大■﹝雨上澍下﹞羣臣衣盡治濕各加恩賜禦制喜雨詩羣臣恭和自此至十三年偶值亢旱無不齋居虔禱精誠感應歲獲丰登

乾隆二年六月以亢旱遣官致祭天神地祗太歲各壇及四海之神七年五月增神祗壇祈雨樂章八年四月始行常雩禮於圜丘先是禦史徐以升奏請於京城之內擇地建立雩壇仿古龍見而雩之禮敕下禮臣詳議尋議奏孟夏龍見擇日行常雩禮祀昊天上帝於圜丘奉列聖配享四從壇從祀於下孟夏後旱則祈天神地祗太歲壇次祈於社稷壇次祈於太廟皆七日一祈旱甚乃大雩祀昊天上帝於圜丘兩足則報祀其以前望祭四海之禮可以停止疏上從之九年四月大雩於圜丘奉諭旨目下畿輔雨澤愆期此次舉行雩祭正望恩迫切之時非每夏常雩可比其先期前詣齋宮及祭畢回鑾朕俱禦常服不乘輦不設鹵簿不作樂以示虔誠祈禱爲民請命之意二十四年四月常雩皇上步行親詣行禮五月皇上步禱社稷壇六月大雩於圜丘禦制祝文步詣行禮越日大雨沾足報謝如儀自乾隆八年以來孟夏常雩皆躬親行禮惟巡幸之歲遣官恭代自三十七年遵旨議定郊天儀注三十八年以後常雩行禮並同偶值水旱精誠致禱雨暘立應祈祀報謝皆如常儀焉

朝日夕月

順治八年六月定春分秋分朝日夕月之禮初定祀典以日月從祀天壇罷春秋二分祀事至是禮臣請照舊典於從祀天壇外立朝日壇於朝陽門外東郊立夕月壇於阜成門外西郊從之凡祀日月爲中祀祀朝日壇以春分日卯時值甲丙戊庚壬年皇帝親詣行禮餘年遣官承祀祀夕月壇以秋分日酉時值丑辰未戌年皇帝親詣行禮以北斗七星木火土金水五星二十八宿周天星辰共爲從壇列聖以來春秋二分皆親詣遣官致祭如儀

乾隆三年二月朝日於東郊皇上親詣行禮八月秋分夕月於西郊先是奉諭旨今歲夕月壇舊例系遣官之年但朕卽吉之後初次舉行朕親詣行禮以展誠敬十一年二月春分皇上親祭朝日壇以次日日食不乘輦不設鹵簿不奏樂自是皆親詣及遣官致祭如儀

﹝臣﹞等謹按鄭志朝日夕月之後有明堂一門八蠟之後有靈星一門考明堂之制始於成周歷代有之而制度迄莫能定漢儒所述大戴禮白虎通蔡邕之說制度已各不相符朱子謂郊者古禮明堂者周制周公以義起之則其不必循行於後代可知我朝南郊大祀列聖配天極尊崇之巨典明堂之制不復建立洵爲超軼前古矣自漢立靈星祠祀主天田配以後稷蓋卽祈谷之意我朝定制列星爲圜丘配位後稷爲太稷配位孟春祈榖歲必躬親春秋社稷以祈以報靈星之祀誠無事於復舉也以上二條謹從刪

八蠟【臘】

﹝臣﹞等謹按鄭志有八蠟臘一門考八蠟之祭元明以來久停其制本朝有以舉行蠟祭請者奉皇上諭旨詳晰指示不必舉行蓋祈報之典己詳舉於各壇廟中停止蠟祭示無也今謹載諭旨於篇中以見酌古準今折衷盡善之定制焉

乾隆十年十二月諭大學士等國家崇報之文明禋肇薦考議周詳凡祀典所關羣神咸秩卽如雩祭諸禮事系農桑近復議行有舉無廢皆以爲民也邇年以來諸臣工每以蠟祭爲請朕追惟舊制酌古準今有宜於詳愼者考大蠟之禮昉於伊耆三代因之所以報萬物之成也𨿽詠於詩詳於禮記周官而古制敻遠傳注參錯雜以折衷所謂八蠟配以昆虫後儒謂其害稼不當與祭月令祈年於天宗蠟祭也注曰日月星辰則所生又非八神至所謂合聚萬物而索饗之其神甚多尢難定位且蠟與臘冠服各殊有謂臘卽蠟者有謂蠟而後臘者是古制已不可考終無定衡至於後世自漢臘而不蠟此禮已湮魏晉以來迄於唐宋時行時止或溺於五行之說甚且天帝人帝及於龍麟朱鳥多至百九十二座議者以爲失先王之禮遠矣蘇軾曰迎貓則爲貓之屍迎虎則爲虎之屍近於倡優所爲是以子貢觀於蠟言一國之人皆若狂以其沿習日久迹類於戲也蓋祀於南郊已不合於古制而蠟於四郊則惟順成之方始祭較量區別叢雜瑣細於義有乖於禮未洽於神爲褻自元明以來停止此典實有難於舉行之處況蠟祭諸神如先嗇司嗇日月星辰山林川澤今皆祀於各壇廟原於典文無闕卽民間秋成之後休息農功祀神報賽大抵借蠟之遺意以盡其閭井歡治之情猶有吹豳擊鼓之風亦皆聽從民便未嘗禁止是蠟祭原行於民間但田夫萃處雜以嬉戲各隨其鄕之風尙初不責以儀文若朝廷議祀潔蠲虔享必嚴肅整齊何至有一國若狂之論可知此祭卽古亦閭間相沿之舊俗詎可定以爲郊廟典禮如以爲有祈無報則方春而祈谷冬又有事於圜丘禮謂郊之祭爲大報天又云萬物本乎天大報本也豈得謂之有祈無報乎況二仲薦馨並崇社稷班固所謂爲天下求福報功者具在陳祥道所謂大社國社農之所報在焉今社稷壇春秋兩祀祈谷之禮已備至義近於重復事涉於不經者卽下之禮臣亦難定議因諸臣但泥古制多未深考是以特降此旨俾共知之

風師雨師諸星等祠

﹝臣﹞等謹按鄭志有風師雨師及諸星等祠我朝定制祀雲雨風雷之神於天神壇以專禱水旱已見禱水旱門玆不重述

北斗五星二十八宿

周天星辰之神從祀於夕月壇已見朝日夕月門伏見雍正二年立時應宮以祀龍神六年立風神廟七年立云神雷神之廟報答洪庥禮制詳備而太歲壇祭每歲之神特隆廟祀謹彚著於篇直省崇祀之典亦附見焉

順治元年定每歲致祭太歲壇之禮太歲殿在先農壇之東北正殿七間祀太歲之神兩廡十有一間祀十二月將之神每年正月初旬諏吉及十二月歲除前一日遣官致祭初春爲迎歲暮爲祖自後歲遇水旱則遣官祭告祈禱有應報祀如儀

康熙三十五年二月聖祖仁皇帝親徵噶爾丹遣官致祭太歲之神凱旋祗告如之

雍正元年建時應宮於西苑以祀龍神每歲以六月十三日致祭用素羞香燭遣內務府官行禮六年七月建風神廟於都城內東北隅禮工二部會同內務府遵旨議奏於都城東北隅擇得景山東邊當東北箕星之位建廟甚宜其廟宇仿時應宮規制每年於立春後丑日致祭奏上從之詔封爲應時顯佑風伯之神廟日宣仁廟是年以河臣奏請敕封江南淸口風神爲淸和宣惠風伯之神歲時致祭七年十月建雷神廟於都城內之西立夏後申日致祭建云師廟於都城內之東秋分後三日致祭其規制祭儀俱仿宣仁廟封云師爲順時普蔭云師之神廟曰凝和廟雷師爲資生發育雷師之神廟曰昭顯廟十三年以撫臣請封廣東邊海郡縣廟祀風神爲宣仁昭泰風伯之神封甘肅蘭州府廟祀雷神爲顯仁應瑞之神春秋致祭

乾隆元年十二月祭太歲壇遣親王行禮十六年增定太歲壇上香之儀十八年定太歲壇供奉神牌之禮舊例祭時以黃紙書年建神牌祭畢與祝帛同焚至是禮部請供奉神牌於殿廡內神龕前列神座祭時請神牌奉安神座祭畢復龕恭遇皇上親詣上香不請神主出龕從之嗣是遵行永爲定制二十年定制祭太歲壇遣親王郡王行禮直省府州縣各建神祇壇祀雲雨風雷境內山川城隍之神歲春秋仲月諏吉致祭在城文武各官皆與省會以總督巡撫主之若有故以布政使攝府州縣春秋致祭儀節與省會同

皇朝通誌卷三十六

●皇朝通誌卷三十七

禮略二

○禮略二

吉禮二

△吉禮二

北郊

﹝臣﹞等謹按鄭志方丘一門云神州后土附其所謂神州者謂王者所卜居吉土五千里之內地名也蓋漢以後諸儒附會之說非三代之制后土則自漢武帝立后土祠於汾陰睢上後世因之屢舉屢廢實不足爲典要我朝列聖以來敬事方澤與圜丘之典並重寅恭對越酬厚載而答洪庥視前代規制超越萬萬謹載輯禮典著於篇中而鄭志之所謂神州后土者則謹從刪去云

順治元年定制每歲夏至大祀地於北郊方澤以五嶽五鎭四海四瀆爲四從壇配享八年尊封肇祖原皇帝興祖直皇陵山爲吞運山景祖翼皇帝顯祖宣皇帝陵山爲積慶山【十六年以

二陵奉移吞運山停積慶山從祀】太祖髙皇帝陵山爲天柱山太宗文皇帝陵山爲隆業山附四從壇配享凡祀萬澤以夏至日卯時【後定以日出前七刻】與圜丘祈谷均爲大祀十四年三月大祀地於方澤奉太祖髙皇帝太宗文皇帝配享嗣是以告謝親祀者一以告祭親祀者一合祀南郊者一惟是年爲正祀北郊之禮

康熙元年五月夏至大祀地於方澤聖祖仁皇帝親詣行禮二年尊封世祖章皇帝陵山爲昌瑞山從祀三陵山之次六年十一月大祀地於方澤奉世祖章皇帝配享

雍正二年五月夏至世宗憲皇帝大祀地於方澤奉聖祖仁皇帝配享

乾隆元年五月夏至大祀地於方澤皇帝親詣行禮尊封世宗憲皇帝陵山爲永寧山從祀四陵山之次二年五月夏至大祀地於方澤奉世宗憲皇帝配享八年五月夏至大祀先期致齋於齋宮定制兩郊皆有齋宮是歲修葺北郊齋宮齋宿如禮九年五月夏至大祀以祈雨不乘輦不設鹵簿自後凡值祈雨遵以爲制十四年五月夏至大祀詣齋宮齋宿詔易皇祗室綠瓦爲黃瓦並修北郊壇宇四十四年冬至大祀南郊奉諭旨朕明歲卽屆七旬因稍省煩勞專心祼薦定於正位躬詣晉獻香帛爵俎以申虔敬至配位列祖列宗惟上香仍前親奉其獻爵進俎則命諸皇子恭代四十五年五月夏至恭舉北郊大典親承恭代一如前南郊之禮凡北郊大祀皇上躬詣行禮儀節並詳大淸通禮

社稷

順治元年定制社稷壇之禮每歲以春秋仲月上戊祭太社太稷之神同壇同壝社主用石稷主用木祭則恭設神牌太社位右太稷位左均北向以後土勾龍氏配東位西向后稷氏配西位東向壇在午門之右凡祀社稷壇爲大祀八年二月祭太社太稷世祖章皇帝親詣行禮其秋八月值太宗文皇帝忌辰陪祀各官行禮畢仍易素服九年秋復值忌辰禮部以攺期請弗允

康熙十六年二月聖祖仁皇帝親祭社稷遇雨照常行禮定制祭日如遇凡雨皇帝於拜殿內門坎南行禮從祀王公在殿外中甬路兩旁各官在王公後行禮是日雨贊引官以請聖祖命照常行禮遇雨在拜殿行禮之例蓋未經行雲

雍正元年二月祭太社太稷先是康熙六十一年十一月世宗憲皇帝登極遣官告祭社稷至是親詣行禮二年閏四月以平定靑海告祭社稷行獻俘禮十年三月詔直省郡縣修社稷壇敬謹行禮

乾隆元年二月戊辰祭太社太稷皇上親詣行禮二年閏九月奉諭旨大淸律載各府州縣社稷山川風雲雷雨諸神所在有司以時致祭所以肅祀典而迓休和禮至重也省會之地督撫司道駐札同城向不與祭專屬府縣官行禮督撫司道等官均有封疆守土之任自當虔奉明禋爲民祈報凡春秋致祭督撫應率領闔屬文武大小官員敬謹行禮提鎭道員駐札之地一體率屬陪祭其如何分別班次派員監禮及修整壇壝祭器之處該部詳議具奏奏上通飭行之八年七月頒發各省壇廟祝文二十年六月以平定準噶爾獻俘社稷壇十月再行獻俘禮俱遣親王將事二十一年五月增社稷壇望瘞樂章二十四年五月禱雨於社稷壇皇上禦制祝文步行詣壇薦玉行禮先期奉諭朕此次親詣社稷壇祈求雨澤禮部所開儀注內無薦玉之禮詢其原委則系相沿舊規並無意義可考夫玉以芘陰嘉谷使無水旱之災載在傳記且於答陰之義更爲相稱著飭所司敬謹用玉將事二十五年正月以平定回部獻俘社稷壇如二十年之禮四十一年四月以平定金川獻俘社稷壇如二十五年之禮自乾隆元年以來每歲春祀皆躬詣行禮惟值皇上巡行之歲遣官恭代秋祀恭值皇上舉木蘭行圍之典皆遣官恭代

堂子大內祭神

﹝臣﹞等謹按太祖髙皇帝建國之初有謁拜堂子之禮凡每歲元旦及月朔國有大事則爲祈爲報恭詣行禮大出入必告出徵凱旋則列纛而拜典至重也順洽間建堂子於玉河橋東祭法明備詳載典禮而內廷虔祀朝夕無間我皇上詔以盛禮載諸典策煌煌聖謨明示義法仰見聖朝敬事天神夙夜寅恭之巨制稽諸經訓萬古合契謹考典制之所自備載於篇

天聰九年八月太宗文皇帝以徵察哈爾奏凱師還親謁堂子行拜天之禮

崇徳元年五月以大軍徵明親率王貝勒等謁堂子行禮拜纛出師十二月親徵朝鮮謁堂子行禮次年班師以成功告七年三月以克錦州謁堂子行禮

順治元年四月世祖章皇帝命王貝勒帥師平定中原謁堂子行禮九月建堂子於京師長安左門外玉河橋東定上香致謁告之禮先是崇徳元年定制每年元旦皇帝率親王以下副都統以上及藩王等詣堂子上香行三跪九拜禮又定每年春秋立桿致祭於堂子親王郡王貝勒每家各祭三桿貝子鎭國公輔國公每家各祭二桿鎭國輔國奉國將軍每家各祭一桿無爵宗室不得祭又定每月朔親王以下貝子以上每府委官一人前朝齋戒是日詣堂子供獻順治二年以元旦親詣行禮與否令禮部預期題請又定每年春秋立桿致祭聖駕親詣行禮如儀

康熙十二年定制凡祭堂子令漢官勿隨往惟王公滿大臣一品文武官隨往行禮十三年正月以遣大將軍王帥師出徵聖祖仁皇帝親詣堂子行禮次於纛前行禮自後凡大徵伐及命將出師皆親詣堂子行禮【互見軍禮門】

乾隆十四年五月定出徵凱旋告祭堂子之禮議政王大臣等奉諭旨堂子之祭乃我朝先代循用通禮所祭之神卽天神也列祖膺圖禦宇卽稽古郊禋而燔迆典重舉必以時堂子則舊俗相承遇大事及春秋季月上旬必祭天祈報歲首最先展禮定鼎以來恪遵罔怠且不易其名重舊制也考諸經訓祭天有郊有類有祈谷祈年禮本不一兵戎國之大事故命遣大將必先有事於堂子正類祭遺意而列纛行禮則禡也我祖宗於行營中或別有徵討不及歸告堂子則望祭而列纛行事其誠敬如此朕恩出師告遣則凱旋卽當告至乃天地宗社俱己祀冊致虔且受成太學而堂子則弗之及祠官疏略加神貺何祀典攸關彛章宜備著議政王大臣詳議具奏朕親爲裁定王大臣等遵旨議上大兵凱旋皇帝告祭堂子之禮請載入會典從之自後命將出徵及凱旋皆致祭堂子如儀十九年奉諭王公等建立神桿應按爵秩設立整齊以肅觀瞻嗣後著每翼作爲六行每行六分以未分封皇子等列於前其次則親王貝勒貝子公等分爲六層設立神桿皇子內己受封爵者其神桿視所封爵立於應立之處所有右座不必移動神桿各按爵秩更換每年修整一次著禮部會內務府總管察攪繪圖進呈著爲例

大內祭神之禮

順治元年定奉晨祀神位於祭神殿西位東向日昧爽行禮奉夕祀神位於西北南向申刻行禮皇帝恭祭壇廟齋戒日忌辰淸明禁屠日不祭餘日皆祭每歲四孟月均用馬牛金幣祗薦於神贊祀致辭如儀

山川

順治元年定崇祀嶽鎭海瀆及直省有司春秋致祭之禮凡山川之祀監於前典以五嶽五鎭四海四瀆配享方澤壇立地祗壇以五嶽五鎭四陵山【今爲五陵山】四海四瀆之祗爲正位以京畿名山大川天下名山大川之祇爲從位凡嶽鎭海瀆所在地方有司歲以春秋仲月諏日致祭祭東嶽泰山於山東泰安州【今升爲府】祭西嶽華山於陜西華陰縣祭中嶽嵩山於河南登封縣祭南嶽衡山於湖廣衡山縣祭北嶽恆山於直隸曲陽縣【移祭見後】祭東鎭沂山於山東靑州府祭西鎭吳山於陜西隴州祭中鎭霍山於山西霍州祭南鎭會稽山於浙江會稽縣祭北鎭醫巫閭山於遼東廣寧衛【今攺爲縣】祭東海於山東萊州府望祭西海於山西蒲州【今升爲府】祭南海於廣東廣州府望祭北海於河南濟源縣【移祭見後】祭河瀆於蒲州祭江瀆於四川成都府祭淮瀆於河南唐縣祭濟瀆於濟源縣三年封黃河龍神爲顯佑通濟金龍四大王之神封運河龍神爲延庥顯應分水龍王之神令河臣致祭八年正月世祖章皇帝親政遣官致祭嶽鎭海瀆定制恭遇慶賀大典頒布恩詔則遣官致祭以各衙門四品以上堂官將事諏吉將行先期陳祝文香帛於中和殿皇帝親閱遣之十七年三月攺祀北嶽恆山西渾源州

康熙六年七月聖祖仁皇帝親政遣官致祭嶽鎭海瀆十六年九月加封長白山之神照五嶽例春秋致祭遇有慶典亦一例於烏喇地方望祭十八年五月以湖南討賊屢捷咸言湖神助順加封洞庭湖之神遣官致祭二十一年二月以平定雲南遣官致祭嶽鎭海瀆長白山三月聖祖東巡盛京望秩長白山二十三年聖祖東巡十月躬祀泰山之神遣官祭黃河之神十一月遣官致祭嶽鎭海瀆長白山自是以後凡恭遇東巡南巡所過名山大川均照例致祭二十五年移北海祀典於混同江望祭臺臣奏言祀典所載致祭北海尙沿宋明舊制於河南濟源縣系在京之南於義未合況北嶽己攺祀渾源州則北海應請攺祀於混同工庶方位允協下部議行之二十六年十月以孝莊文皇后升祔太廟遣官致祭嶽鎭海瀆長白山三十二年二月遣皇長子祭西嶽華山三十五年建海神廟於大沽海口加封致祭時由天津海道運米盛京以備賑濟海神效靈往來迅駛立廟祀之三月親徵噶爾丹致祭所過山川之神三十六年七月以平定朔漠遣官告祭嶽鎭海瀆長白山三十七年七月以永定河新河告竣建永定河神廟於盧溝橋春秋致祭九月聖祖東巡遣大學士致祭松花江之神三十九年六月以河臣疏請建海神廟於江南安東縣四十年正月加黃河龍神封號昭靈效順四字四十二年三月聖祖仁皇帝五十萬壽遣官致祭嶽鎭海瀆長白山十一月聖祖西巡遣官致祭西嶽華山四十三年二月封淮神爲長源佑順大淮之神五十二年三月聖祖仁皇帝六十萬壽遣官致祭山川與四十二年同五十七年十二月以孝惠章皇后升祔太廟遣官致祭嶽鎭海瀆長白山六十年三月以禦極六十年大慶遣官致祭山川六十一年建江海潮神廟於浙江之尖山春秋致祭是年十一月世宗憲皇帝登極遣官致祭嶽鎭海瀆長白山

雍正元年二月以恭上聖祖仁皇帝尊謚遣官致祭十二月以冊立皇后遣官致祭二年八月加江海大神封號江瀆曰涵和河瀆曰潤毓淮瀆曰通佑濟瀆曰永惠東海曰顯仁南海曰昭明西海曰正恆北海曰崇禮均遣官賫送祭文香帛令地方大員致祭四年冬督撫諸臣次第奏報黃河澄淸地連四省時逾二旬諸王大臣請升殿受賀世宗不許特遣官分詣淸河武陟二處新建神廟致祭黃河之神十二月遣官致祭河源之神於河州口外七年建江神廟於湖北武昌春秋致祭八月建海神廟於浙江海寧縣加封爲寧民顯佑浙海之神以英衛公伍員誠應武肅王錢鏐配享其它諸神祀於配殿八年四月建河源神廟於甘肅河州加封爲開津廣濟佑國庇民昭應河源之神十二月封直隸滹沱河神爲長源永濟滹沱河神九年建永定河神惠濟廟於石景山十年閏五月建望祭長白山享殿於溫徳亨山【今名望祭山】七月以髙堰山盱右工告成建洪澤湖神廟於髙家堰春秋致祭十三年九月皇上登極遣官告祭嶽鎭海瀆長白山十一月以恭上世宗憲皇帝尊謚遣官致祭

乾隆元年八月奉特諭致祭河神海神永定河神二年四月以恭奉世宗憲皇帝配享南郊遣官致祭嶽鎭海瀆長白山三年立海神廟於江南寶山縣祀典視浙江海寧八年八月皇上東巡盛京遣官致祭北鎭廟長白山十三年二月皇上東巡躬祀泰山之神增用中和韶樂遣官致祭嶽鎭海瀆長白山十四年四月以平定金川恭上皇太后徽號遣官致祭山川如二年之禮十五年十月皇上巡幸中州詣嵩嶽廟拈香越日致祭如岱廟之禮十六年皇上南巡遣官致祭所過名山大川之神凡巡狩所至禮祀所過山川是年於山東祭東嶽泰山之神至江南祀宿遷龍神廟淸河縣河瀆之神淮瀆之神江都縣江瀆之神皆遣官致祭親祭淸河龍神廟至浙遣官祭海神廟南鎭會稽山凡往返渡河渡江致祭之處皆親詣拈香行禮又詣淸口風神廟惠濟祠拈香至泰安詣岱廟拈香自後二十年二十七年三十年四十五年四十九年皇上六舉南巡之典所過山川之神或親詣致祭或遣官致祭並如十六年之禮是年六月加封永定河神爲安流廣惠之神遣官致祭十二月以皇太后六旬萬壽恭上徽號遣官致祭山川十九年八月皇上東巡盛京望祭長白山渡松花江祭江神九月祭北鎭廟皆親詣行禮自後四十三年四十八年皇上四巡盛京所過山川致祭或親詣或遣官禮節並同二十年六月以平定伊犁恭上皇太后徽號遣官致祭山川是歲以遣大兵西徵致祭所過山川之神凡四曰阿勒坦山曰珠爾庫柱山曰博克達山曰阿拉克山皆以詔旨讀文致祭二十二年皇上南巡三月建海神廟於杭州之觀潮樓敕封爲平潮利涉浙海之神四月建河神廟於徐州銅山縣加封爲顯佑通濟昭靈效順廣利安民金龍四大王之神二十四年以蕩平回部遣官致祭嶽鎭海瀆長白山二十五年釐定西域新疆山川諸神每歲春秋秩於祀典二十六年十二月以皇太后七旬萬壽恭上徽號致祭嶽鎭海瀆長白山三十五年八月皇上六旬萬壽遣官致祭山川如禮三十六年十二月以皇太后八旬萬壽恭上徽號遣官致祭山川如二十六年之禮四十一年四月以金川蕩平恭上皇太后徽號遣官致祭山川如二十四年之禮四十五年八月皇上七旬萬壽遣官致祭山川如三十五年之禮四十三年八月皇上東巡敕建北海神廟並敕建渾河神廟遼河神廟四十八年五月命侍衛阿彌達往靑海祭河源之神八月皇上東巡入關詣北海神廟瞻禮五十年正月皇上禦極五十年大慶遣官致祭嶽鎭海瀆長白山凡直省所山川有敕賜封號設立專祠者守土官咸以時致祭如禮

耤田

順治十年三月詔舉行先農祀典十一年二月世祖章皇帝行耕耤禮親祭先農壇壇在正陽門外西南定制歲以仲春亥日皇帝親饗先農之神祭畢乃躬耕耤田及秋玉粒告成所司以聞擇吉收貯禮倉以供天地宗廟社稷之粢盛

康熙十一年二月聖祖仁皇帝行耕耤禮祭先農壇禮儀與順治十一年同前期遣官祗告奉先殿

雍正二年二月世宗憲皇帝行耕耤禮祭先農壇禮儀與康熙十一年同三推畢復加一推頒發新制三十六禾詞使工歌左右隨行禮畢王以下行慶賀禮停止筵宴自是每歲親耕如儀是年耤田內產瑞谷一莖四穗者三本一莖三穗者三本一莖兩穗者十二本順天府尹張令璜奏進羣臣請宣付史館從之四年所產尢多有至一莖九穗者農澤園所植稻亦然羣臣表賀宣付史館蓋瑞應頻徽不勝紀云四年八月命各直省督撫及府州縣衛官俱行耕耤禮祭先農壇自雍正五年爲始每歲什春亥日各率所屬行禮如儀所收米粟敬謹收貯以供祭祀之粢盛七年以耕耤於太歲殿上香

乾隆三年三月皇上行耕耤禮親祭先農壇前期三日幸農澤園演耕至日躬詣耤田行三推禮畢復加一推禮畢上禦齋宮王以下行慶賀禮五年三月以閏歲春寒遣官致祭先農壇八年二月詔遣官致祭先農壇用中和韶樂舊制惟親祭用中和韶樂遣官則同小祀之例是年特諭用樂永著爲例十九年三月重修先農壇外壖隙地多植松柏楡槐交太常寺飭壇戶敬謹守護二十三年二月詔除耕耤設棚懸彩之例三十七年二月將行耕耤臣工以聖壽六旬以上請遣官恭代不許奉諭是歲耕耤但依典制三推弗行加一之禮五十年三月皇上躬行耕耤禮十月奉諭朕臨禦以來兢兢以敬天勤民爲念郊壇大祀無不躬親卽耤出親耕亦從未嘗稍憚煩勞本年壽己七十有五猶親舉三推之典至本年甫經親行耕耤明歲應否躬蒞自應候朕酌行嗣後我子孫繼承奕禩惟當不懈益勤凡遇親耕典禮若年在六十以內禮部自應照例具題年年躬行耕耤之禮若年逾六十令禮部先期以親蒞或遣官之處具本題請庶巨典不尙虛文而展禮益昭誠恪著爲令凡耕耤祭先農壇遇遣官恭代之歲順天府府尹率屬耕耤如禮

先蠶

乾隆元年建先蠶祠於都城北郊以季春吉日遣太常寺堂官以太牢致祭七年建先蠶壇於西苑定皇后親蠶祀先蠶之禮是年七月大學士等奏言古者天子親耕南郊以共粢盛後親蠶北郊以共祭服我皇上親耕耤田以示重農至意乾隆元年議建先蠶祠宇所以經理農桑之道至爲周備今又命議親蠶典禮伏思躬桑親蠶歷代遵行但北郊蠶壇向在安定門外前明嘉靖時以後妃出入道遠親蒞未便且其地水源不通無浴蠶所遺址久經罷廢伏讀聖祖仁皇帝禦制耕織圖序云於丰澤園之北治田數畦環以溪水隴畔樹桑旁立蠶捨是育蠶之事聖祖仁皇帝親加講求今逢重熙累洽禮明樂備之時親蠶大典自應遵旨舉行請建先蠶壇於西苑至親蠶典禮所應行齋祀躬桑授蠶治繭等儀注及選擇蠶母蠶婦受桑布繅一切禮文事宜應交禮部詳議請旨從之尋議建先蠶壇在西苑東北壇東南爲先蠶神殿前爲桑園浴蠶河在宮墻之東禮部議上儀注皇后親蠶之年豫日設立先蠶西陵氏神位於蠶壇之上前二日皇后於正殿致齋至日以一太牢親祀行三獻禮翼日皇后詣桑壇行躬桑禮蠶事畢蠶母率蠶婦擇繭之圓潔者貯筐恭獻以告蠶事之登擇吉皇后復詣蠶壇親臨織室行繅三盆手禮遂布於蠶婦之吉者使繅而朱綠元黃之以供郊廟黼黻之用從之九年三月皇后親饗先蠶壇翼日行躬桑之禮十一年二月定致祭先蠶遣妃恭代之禮十四年二月奉諭旨先蠶祭期禮部奏請照例遣妃恭代此於禮意未協夫妃所恭代者代皇后也有皇后則妃可承命行事皇貴妃未經正位中宮則親蠶之禮尙不當舉行何得貴妃恭代應照皇帝不親行耕耤順天府尹致祭先農之例於內務府總管或禮部太常寺堂官奉宸苑卿內酌派一人致祭足以明等威而昭儀制於是禮部遵行並加載會典惟皇后冊立乃復舉親饗先蠶及躬桑之禮

皇朝通誌卷三十七

●皇朝通誌卷三十八

禮略三

○禮略三

吉禮三

△吉禮三

太廟

﹝臣﹞等謹按鄭志列宗廟一門具詳歷代建廟之制度其祭享儀節則分見於時享祫禘諸門我朝列祖以來洪模景鑠遠軼前代謹詳盛京太廟之始冠於篇首至京師太廟並詳稽列聖以來尊崇升祔之典備著篇中卽仿鄭志宗廟一門之體例云

天聰十年四月太宗文皇帝受尊號建國大淸攺元崇徳卽盛京立太廟於撫近門東崇徳元年四月奉安列祖太祖神位於太廟追尊始祖爲澤王髙祖爲慶王曾祖爲昌王祖爲福王恭上太祖尊謚曰承天廣運聖徳神功肇紀立極仁孝武皇帝廟號太祖皇太后尊謚曰孝慈昭憲純徳貞順成天育聖武皇后前殿安奉太祖太后神位後殿正中安奉始祖神位左安奉髙祖神位右安奉曾祖神位次左安奉祖神位皆南面是日親行大饗之禮五月薦櫻桃於太廟時有以新櫻桃獻者太宗文皇帝命薦於太廟嗣後凡新進果品五穀先薦太廟然後進禦著爲令

順治元年九月世祖章皇帝定鼎燕京立太廟於端門之左恭奉太祖武皇帝神主孝慈武皇后神主大行皇帝神主奉安太廟十月恭上大行皇帝尊謚曰應天興國弘徳彰武寬溫仁聖睿孝文皇帝廟號太宗二年七月恭進太祖武皇帝孝慈武皇后太宗文皇帝玉冊玉寶奉安太廟五年四月以重修太廟遣官祗告恭奉神牌暫安後殿六月以太廟工成遣官祗告奉安神位於正殿十一月冬至追尊列祖太祖以上四世始祖澤王爲肇祖原皇帝始祖妣爲原皇后慶王爲興祖直皇帝妣爲直皇后昌王爲景祖翼皇帝妣爲翼皇後福王爲顯祖宣皇帝妣爲宣皇后是日世祖章皇帝親詣後殿奉安神位致祭如時享儀七年二月恭上大行皇太后尊謚曰孝端正敬仁懿莊敏輔天協聖文皇后八年正月恭奉孝端文皇后神主升祔太廟前一日遣官祗告是日世祖章皇帝親詣行禮先奉神主祗見太祖武皇帝孝慈武皇后太宗文皇帝世祖章皇帝恭代行三跪九拜禮興恭奉神主奉安於太宗文皇帝之次行一跪三拜禮畢行大饗禮如儀九年二月恭進四祖考皇帝四祖妣皇后孝端文皇后玉冊玊寶奉安太廟十年定太廟懸慶成燈歲元宵自正月初七日起至十七日止十八年正月聖祖仁皇帝登極三月恭上大行皇帝尊謚曰體行隆運英睿欽文大徳弘功至仁純孝章皇帝廟號世祖十月新建太廟神廚門成十一月恭奉世祖章皇帝神主升祔太廟前一日遣官祗告是日聖祖仁皇帝親奉神主恭代行祗見禮奉安神座行禮大饗如儀後殿遣官行禮是年恭進世祖章皇帝玉冊玉寶奉安太廟

康熙元年四月恭攺上太祖武皇帝尊謚曰太祖承天廣運聖徳神功肇紀立極仁孝睿武弘文定業髙皇帝孝慈武皇后尊謚曰孝慈昭憲敬順慶顯承天輔聖髙皇后恭加上太宗文皇帝尊謚曰太宗應天興國弘徳彰武寬溫仁聖睿孝隆道顯功文皇帝奉安神位於太廟二年五月恭上大行慈和皇太后尊謚曰孝康慈和莊懿恭惠崇天育聖皇后九年閏二月諸王大臣等遵旨議奏慈和皇太后配祀世祖章皇帝宜加上尊謚爲章皇后五月恭奉孝康章皇后神主奉安太廟十三年恭進孝康章皇后玉冊玉寶奉安太廟二十七年十月恭上大行太皇太后尊謚曰孝莊仁宣誠憲恭懿翊天啟聖文皇后是月恭奉孝莊文皇后神主升祔太廟大臣二人恭奉世祖章皇帝孝康章皇后神主避立於旁聖祖仁皇帝恭奉神主奉安於拜位恭代行祗見禮三跪九興恭奉神主奉安於孝端文皇后神位之次行一跪三拜禮興大臣二人恭請世祖章皇帝孝康章皇后神主奉安於拜位聖祖仁皇帝恭代行祗見禮三跪九拜興大臣二人奉安世祖章皇帝孝康章皇后神主於寶座一跪三叩退行大饗禮如儀三十三年恭進孝莊文皇后玉冊玉寶奉安太廟五十七年三月恭上大行皇太后尊謚曰孝惠仁憲端懿純徳順天翼聖章皇后十二月恭奉孝惠章皇后神主升祔太廟先是奉諭旨皇太后系朕嫡母神牌升祔太廟奉先殿應安奉於慈和皇太后神牌之上王大臣等遵旨議奏得旨是太廟前致祭孝惠章皇后寶座設於世祖章皇帝寶座之次孝康章皇后寶座設於孝惠章皇后寶座之次至中殿安奉世祖章皇帝神位居中孝惠章皇后神位居左孝康章皇后神位居右均南向五十九年恭進孝惠章皇后玉冊玉寶奉安太廟六十一年十一月世宗憲皇帝登極

雍正元年二月恭上大行皇帝尊謚曰合天弘運文武睿哲恭儉寬裕孝敬誠信功徳大成仁皇帝廟號聖祖八月恭加上太祖承天廣運聖徳神功肇紀立極仁孝睿武端毅弘文定業髙皇帝孝慈昭憲敬順仁徽慶顯承天輔聖髙皇后太宗應天興國弘徳彰武寬溫仁聖睿孝敬敏隆道顯功文皇帝孝端正敬仁懿哲順莊敏輔天協聖文皇后孝莊仁宣誠憲恭懿至徳翊天啟聖文皇后世祖體天隆運定統建極英睿欽文大徳弘功至仁純孝章皇帝孝惠仁憲端懿慈淑純徳順天翼聖章皇后孝康慈和莊懿恭惠溫穆崇天育聖章皇后尊謚於太廟恭上仁孝皇后尊謚曰仁孝恭肅正惠安和儷天襄聖皇后孝昭皇后尊謚曰孝昭靜淑明惠正和欽天順聖皇后孝懿皇后尊謚曰孝懿溫誠端仁憲穆奉天佐聖皇后恭上大行皇太后尊謚曰孝恭宣惠溫肅定裕贊天承聖仁皇后九月恭奉聖祖仁皇帝神主孝誠仁皇后神主孝昭仁皇后神主孝懿仁皇后神主孝恭仁皇后神主升祔太廟先是王大臣等議奏恭請四後同祔聖祖廟尊謚並加仁字得旨是又禮部等奏恭上仁孝仁皇后尊謚仁字重復謹請攺易恭上尊謚曰孝誠恭肅正惠安和儷天襄聖仁皇后得旨是奉諭曰朕惟母后升祔太廟大典攸關欲伸臣子之孝思必準前代之成憲務得情理允協乃可昭示萬年諸王大臣等奏請四後同祔太廟引據宋朝太宗眞宗四後祔廟之禮朱子及有宋諸儒皆以爲允當覽奏旣得展朕孝敬無窮之心復合前代斟酌盡善之典不覺悲慰交集恭惟孝誠仁皇后元配宸極孝昭仁皇后孝懿仁皇後繼位中宮孝恭仁皇后誕育朕躬母儀天下案先儒祔廟之議一元後一繼後一本生以次並列今母后升祔位次當首奉孝誠仁皇后次奉孝昭仁皇后次奉孝懿仁皇后次奉孝恭仁皇后如此庶於古禮符合而朕心亦安矣至期世宗憲皇帝恭奉聖祖仁皇帝神主親王四人恭奉孝誠仁皇后孝昭仁皇后孝懿仁皇后孝恭仁皇后神主升祔太廟世宗憲皇帝恭代行祗見列祖列後禮奉安神座行大饗禮如儀三年五月恭修飾太廟神牌六年十二月恭進太祖髙皇帝孝慈髙皇后太宗文皇帝孝端文皇后孝莊文皇后世祖章皇帝孝惠章皇后孝康章皇后聖祖仁皇帝孝誠仁皇后孝昭仁皇后孝懿仁皇后孝恭仁皇后玉冊玉寶奉安太廟先是大學士等遵旨議列祖列後玉寶修平舊篆敬鐫加上尊謚新造玉冊並舊進玉冊一同珍奉至是行禮如儀雍正十三年九月皇上登極十一月恭上大行皇帝尊謚曰敬天昌運建中表正文武英明寬仁信毅大孝至誠憲皇帝廟號世宗恭上孝敬皇后尊謚曰孝敬恭和懿順昭惠佐天翊聖憲皇后

乾隆元年正月命修太廟三月以加上列祖列後尊謚恭修飾太廟神牌遣官祗告是月恭加上太祖承天廣運聖徳神功肇紀立極仁孝睿武端毅欽安弘文定業髙皇帝孝慈昭憲敬順仁徽懿徳慶顯承天輔聖髙皇后太宗應天興國弘徳彰武寬溫仁聖睿孝敬敏昭定隆道顯功文皇帝孝端正敬仁懿哲順慈僖莊敏輔天協聖文皇后孝莊仁宣誠憲恭懿至徳純徽翊天啟聖文皇后世祖體天隆運定統建極英睿欽文顯武大徳弘功至仁純孝章皇帝孝惠仁憲端懿慈淑恭安純徳順天翼聖章皇后孝康慈和莊懿恭惠溫穆端靖崇天育聖章皇后聖祖合天弘運文武睿哲恭儉寬裕孝敬誠信中和功徳大成仁皇帝孝誠恭肅正惠安和淑懿儷天襄聖仁皇后孝昭靜淑明惠正和安裕欽天順聖仁皇后孝懿溫誠端仁憲穆和恪奉天佐聖仁皇后孝恭宣惠溫肅定裕慈純贊天承聖仁皇后尊謚於太廟二年三月恭奉世宗憲皇帝神主孝敬憲皇后神主升祔太廟皇上親詣行禮恭代祗見奉安神座行大饗禮如儀三年二月興工修太廟先期親詣祗告恭奉後殿四祖四後神牌中殿列祖列後神牌暫安前殿六月後殿工竣恭奉四祖四後神牌還禦前一日親詣祗告九月中殿工竣恭奉列祖列後神牌還禦前一日親詣祗告四年九月前殿工竣親詣敬瞻禦齋宮致齋三日行大饗禮是月恭進太祖髙皇帝孝慈髙皇后太宗文皇帝孝端文皇后孝莊文皇后世祖章皇帝孝惠章皇后孝康章皇后聖祖仁皇帝孝誠仁皇后孝昭仁皇后孝懿仁皇后孝恭仁皇后世宗憲皇帝孝敬憲皇后玉冊玊寶奉安太廟四十二年三月恭上大行皇太后尊謚曰孝聖慈宣康惠惇和敬天光聖憲皇后恭奉神位升祔太廟皇上親詣行禮恭代祗見奉安神座行大饗禮如儀恭奉孝聖憲皇后玉冊玉寶奉安太廟四十七年十月時享恭奉新造五朝玉冊玉寶尊藏太廟先是列祖列後冊寶皆隨時敬造玉色尺寸不相符合干隆二十四年回部底定和闐職貢歲致精璆皇上命擇玉質之最良者一律虔造五朝冊寶至是告成以時享大祭敬奉尊藏並命敬徹舊藏冊寶於四十八年七月命皇子親王恭送盛京太廟尊藏是年八月皇上躬詣盛京展饗如儀

皇朝通誌卷三十八

●皇朝通誌卷三十九

禮略四

○禮略四

吉禮四

△吉禮四

時享

﹝臣﹞等謹按我朝太廟時享之制肇於建國之初粵自天聰六年二月太宗文皇帝率貝勒諸臣詣太祖髙皇帝陵行時享禮八年除夕十年淸明節皆親祭太祖山陵蓋當未崇建宗廟之先皆親舉典禮於陵寢至天聰十年建立太廟於是大饗薦新元旦淸明節中元節除夕萬壽節之禮以次舉行仰見聖朝創制鴻圖垂模奕禩禮意之精胥肇於此謹錄紀篇首以昭盛軌而列聖循行之禮詳見於後我皇上覲揚繼述孝治光昭歲舉精禋寅恭對越五十年來非舉春巡秋狝之典必躬親將事孝思肫至垂示萬年洵立隆之極則已

崇徳元年七月中元節太宗文皇帝親饗太廟十二月遣官祭太廟時等期齋戒一日三年正月朔遣官祭太廟自後元旦皆遣官祭七月中元節親祭太廟時先期齋戒三日十月萬壽節遣官祭太廟自後恭遇聖節皆遣官祭五年二月淸明節遣官祭太廟八月以太祖武皇帝忌辰遣官祭太廟十二月除夕遣官祭太廟時先期齋戒三日自後歲暮皆遣官祭八年二月淸明節遣官祭太廟七月中元節遣官祭太廟並告徵明山東之捷

順治元年九月定制時享恭奉後殿列祖列後神位於殿中寶座皆南向奉中殿列聖列後神位於前殿寶座太祖位南向列聖以昭穆序東西向帝後同案前殿皇帝恭詣行禮後殿遣官將事二年正月定萬壽節祭太廟儀奉旨祭太廟禮儀讀祝致祭福陵昭陵四祖廟上香燭供酒果不必讀祝

﹝臣﹞等謹按是時於盛京太廟崇稱爲四祖廟云

二月禮部言凡遇淸明等節致祭太廟之期應令駐防盛京總管分率城守章京往祭福陵昭陵兩京祖陵令城守官奠祭盛京四祖廟令守廟總管官獻酒果從之閏六月定秋祭太廟盛京四祖廟皆以七月朔用牛羊是月禮部請壇廟讀祝停讀漢文止讀滿文仍增設滿讀祝官八員一切典禮俱照本朝舊制行從之七月時享太廟世祖章皇帝親詣行禮嗣後皆親詣如儀三年正月定盛京祖廟牲禮於歲除淸明及慶賀祭如京師例牲用生四年三月定薦熟牛停止進胙肉八年二月定親祭太廟進胙肉福酒如祀圜丘儀三月定齋戒規凡祀太廟齋戒三日六月定太廟祀典歲暮祭大月於二十九日小月於二十八日其淸明節祭各官不必陪祀祭肉用生十三年六月定祭太廟日駕於黎明出宮

﹝臣﹞等謹按順治初年太廟祭祀禮制歲以正月之孟春與萬壽節二三月之淸明節四月朔七月朔十月朔十二月之歲暮維時定制凡七上親詣或遣官致祭皆時享也自十六年七月定舉行祫祭於歲暮見後祫祭門是爲太廟祫祭之始前此十二月之祭實皆用時享之儀矣至聖祖仁皇帝時始定四時之祭專以正月孟春諏吉四月朔七月朔十月朔有事於太廟與十二月歲暮大祫而五其每歲遇慶辰令節皆於奉先殿行禮此則迄今恭行垂則於萬年者也

康熙元年正月時享太廟親詣行禮自後每歲時享皆親詣如常儀十一年正月飭太常寺習禮樂十二年十二月諭禮部太常寺壇廟禋祀理宜嚴肅今觀祭祀執事之人過多殊爲煩雜應酌量裁減務令肅淸尋議覆祭廟執事之人及樂舞生今已遵旨酌量裁減再考會典祭時祗有監察禦史侍立之例其禮部漢堂官應按班行禮停其侍立得旨是十八年五月以攺營奉先殿恭奉列祖列後神牌暫安太廟遣官祗告二十年二月以奉先殿工竣遣官祗告太廟恭奉列祖列後神牌還禦二十四年正月時享禮畢聖祖顧諭內閣學士太常寺卿等曰往見贊禮郎宣讀祝版至朕名聲輒不揚父前子名前經所載朕對越之次惟懼誠敬稍有未至無以昭格神靈爲子孫者通名於祖父豈可涉於慢易嗣後俱應髙聲朗讀無庸顧忌是月又諭內閣學士太常寺卿等曰前見太廟致祭時執事官奉福胙由兩神位間趨走於尊祖敬宗之意未協且亞獻禮俱唱爲次獻亦與漢文不符爾等會同內閣禮部察例奏聞尋議奏執事各官應從外旁趨走唱次獻應攺爲亞獻得旨是二十五年十二月定陪祭官員不照加級有失儀者監察禦史禮部官員卽指名題參如壇例行五十三年正月命重修樂器

雍正元年正月時享世宗憲皇帝親詣行禮自後並親詣如儀命廟祭派王二人散秩大臣禦史各二員部屬侍衛各四員稽察失儀及扈從人等任意行走著爲例十年二月命齋戒日陪祀官懸齋戒牌十一年正月命增定上香儀奉諭享祀太廟向無上香之儀朕意應確議增添並奠帛獻爵時恭立拜位無跪獻之儀大學士會同禮部酌古準今敬謹定議尋議覆唐以前典制尙用三代焫肅之禮至宋代始有上香之儀並於每位前跪三上香其奠帛獻爵亦如之爵以三獻明洪武間定制無上香奠帛之儀爵兩獻亦不跪至嘉靖攺從宋制本朝會典因明洪武所定而酌增之有奠帛有三獻爵而無上香之儀臣等敬謹詳議大祀莫重於郊壇而孝享莫尊於配天至宗廟之禮宜與社稷壇同若同於郊壇則逾於社稷矣查祭社稷壇時皇上親詣太社太稷前跪上香則宗廟上香自應一例至奠帛獻爵太廟社稷俱不親獻是以皇上於拜位前恭立所以亞於郊壇也似應仍照舊儀疏入從之十二年五月定供列祖忌辰牌禮部遵旨議奏嗣後恭逢列祖忌辰請制龍邊粉油木牌敬謹書寫仿齋戒牌例設案安奉於禮部大門前令司員看護其九門各設於潔淨寺院提督令員看護次日將牌繳禮部敬謹收貯其直省大小文武衙門照在京例書牌安設從之十月飭禁止擅入太廟雍正十三年九月皇上登極定三年內享太廟儀皇上親詣或遣官恭代俱用禮服作樂先期齋戒用素服冠綴纓緯視祝版用禮服時上定行持服三年之禮

乾隆元年正月時享皇上親詣行禮自後並親詣如儀二年七月以營修奉先殿恭奉列祖列後神牌暫安太廟遣官祗告十月以奉先殿工竣恭奉列祖列後神牌還禦遣官祗告太廟五年七月勅禮部太常寺稽載祭器六年十一月命審定太廟樂章字譜十二年十月命享廟派宗人府王公一人監視執事宗室人員奉諭向來祭享太廟獻爵獻帛例用侍衛及太常寺官朕禦極後俱令用宗室人員蓋因宗支繁衍實惟祖徳所貽一气感孚昭格尢爲親切且使駿奔走執豆籩有事爲榮亦得服習禮儀陶鎔气質意蓋有在但演習禮節太常實所專司宗室旣非所屬未必聽其指授嗣後每逢祭祀之期著派宗人府王公一人前往監視俾進退優嫻執事有恪以昭誠敬十三年正月命敬造太廟祭器仿古範銅十四年正月命禮部尙書侍郎敬典祀事十七年正月奏準太廟後殿奠帛獻爵一仿前殿用宗室官之制均用覺羅官行禮又奏準饗太廟日遇雨雪分獻官陪祀王公於兩廡廊下戟門行禮其陪祀百官於左右門行禮三十七年大學士等遵旨議奏太廟時享祫祭皇帝入廟之路舊制田太廟街門左門至神路右降輦贊引官恭導太廟南門入左門詣戟門幄次今請攺由廟堧北門循墻而東至戟門前降輿少節步趨之勞從之自乾隆元年以來時享太廟皆皇上親詣行禮惟恭遇巡幸行圍之期遣官致祭儀節並見大淸通禮

祫祭

﹝臣﹞等謹按鄭志祫禘一門歷敍前代五年一祫一禘之制其爲典禮未能合一而祫大禘小之論紛紜不定國家定制行祫祭而未嘗行禘祭聖祖仁皇帝時禮臣議曰夏商以前有禘之祭而其制未詳漢唐以後有禘之名而與祫無別惟周以後稷爲始祖以帝嚳爲所自出之帝太廟中原無帝嚳之位故祫祭不及帝嚳至禘祭時乃特設帝嚳之位以稷配焉行於後代不能盡合故宋神宗時議罷禘禮明洪武初亦議罷之至嘉靖中乃立虛位祀皇初祖帝而以太祖配享事屬不經禮亦旋罷洪惟我國家受天顯命追上四祖尊稱立廟崇祀自肇祖原皇帝始蓋我太祖髙皇帝爲太廟萬世之祖上而推所自出則締造之業以肇祖爲最著今太廟祭祀四孟分祭於前殿後殿以各伸其尊歲暮祫祭於前殿以同將其敬一歲之中自肇祖以下屢申祼獻仁孝誠敬已無不極五年一禘之祭不必舉行從之自世祖章皇帝肇舉祫祭歲一舉行蓋推本太宗文皇帝除夕享廟之精意以垂則千萬年煌煌乎典章明備超越萬古矣謹考祫祭之典著於篇

順治十六年七月定太廟祫祭禮先是歲暮時享前殿躬詣行禮後殿遣官致祭至是禦史奏請飭典禮諸臣廣稽舊典復歲暮祫祭之禮以彰孝治之隆疏入命禮部詳察典例以聞尋議覆請照會典舉行得旨是歲除前一日奉後殿中殿列聖列後神牌合食前殿先期一日遣官各一人分詣後殿中殿以大祫告是日太常寺卿率屬潔蠲前殿恭設列聖列後神座於殿內肇祖原皇帝居中原皇后配興祖直皇帝左直皇后配景祖翼皇帝右翼皇后配顯祖宣皇帝次左宣皇后配太祖髙皇帝次右孝慈髙皇后配均南向太宗文皇帝東位西向孝端文皇后配展兩廡配享位如時享儀祭日恭奉列聖列後神位奉安於各寶座上行禮如時享儀嗣後列聖列後各以次東位西向西位東向恭奉如儀十七年三月飭工部修造祫祭神位器皿十八年十二月祫祭聖祖仁皇帝親詣行禮如儀

康熙元年十二月祫祭親詣行禮如儀自後每歲暮皆親詣行禮或遣官致祭如儀

雍正元年十二月祫祭世宗憲皇帝親詣行禮如儀三年二月以聖祖仁皇帝大喪三年禮終祫祭太廟釋服卽吉自後歲暮祫祭皆親詣行禮如儀十三年十二月祫祭皇上親詣行禮如儀

乾隆元年十二月祫祭親詣行禮自後歲暮祫祭皆親詣如儀二年十一月以世宗憲皇帝三年喪終祫祭太廟釋服卽吉三十七年大學士等議奏祫祭太廟皇上入廟之路攺由廟堧北門循墻而東至戟門前降輿少省步趨之勞又議奏祫祭九廟合享舊制皇上恭詣中位上香畢疊至列祖列宗神位前上香往返凡有八次今謹議肇祖原皇帝神位前皇上躬詣上香列祖列宗神位請派親王皇子八人分列隨詣上香行禮以昭敬簡從之

﹝臣﹞等謹按我皇上虔恭廟祀孝思純篤每歲大祫儼恪將事禮節攸隆

乾隆三十七年聖壽己逾六旬始命廷臣議定恭祀入廟之路攺由廟堧北門行禮之日皇上中位上香遣親王皇子分列隨詣上香蓋省步履之繁以致敬誠之實恭讀三十九年諭旨有云壇廟大祀必親詣行禮朕年逾六十稍減步履之小節所以益矢誠敬也萬世子孫其敬識朕意設非年至六旬一切典章不可稍減倘蒙上天眷佑年逾六旬方可遵朕現在所行舉行訓諭煌煌昭示萬世所以祗承天祖釐定典章者無過不及垂裕萬年至深且遠矣凡歲暮祫祭太廟禮儀詳見大淸通禮

奉先殿

﹝臣﹞等謹按鄭志時享一門旁注薦新二字類敍列代薦新之儀錯見於篇中我朝自順治閒定制日獻食月薦新朔望朝謁時節展拜出入啟告恭遇列祖聖誕列聖列後忌辰及諸令節慶典皆於奉先殿後殿行禮恭遇皇帝萬壽元旦冬至及國有大慶則恭奉列聖列後神位於前殿祭饗禮儀宏重典制周詳謹恭述奉先殿之禮次於太廟之後仰見聖朝盡誠盡敬追孝隆儀非前代所可幾及已

順治十三年十二月世祖章皇帝命建奉先殿於景運門之東立前殿後殿均九間南向如太廟寢制十四年正月定初安奉先殿神位祭儀禮部奏奉先殿初安神位皇上親詣致祭內大臣侍衛內府官隨行禮太常寺贊禮官贊禮樂舞生作樂各司其事以後親詣致祭俱行家人禮內府官贊禮作樂致祭之先上親請神位奉安祀殿祭畢上仍親奉安後殿行禮其元旦冬至歲暮皇上萬壽系大節諸冊封系大禮及月朔望俱應親詣致祭內府官贊禮作樂其供獻與太廟大祀儀同立春上元四月初八端陽重陽系尋常節親詣致祭不贊禮作樂忌辰淸明霜降十月朔系哀慕日期親詣致祭不贊禮作樂七夕不致祭止如常供獻中元中秋系望日常祭日期不必重行每月隨時薦新上躬詣供獻卽於後殿行禮上享太廟及祭畢俱應上香燭於奉先殿行躬告禮得旨奉先殿初次行禮宜用祝文余俱如議十一月奉先殿告成世祖章皇帝親詣奉安神位大饗如儀十七年三月定奉先殿祫祭禮祭日遣官八員恭請四祖曁後神牌自太廟迎入奉先殿合享祭畢仍恭送神牌還太廟後殿五月攺建奉先殿諭工部奉先殿享祀九廟稽考往制應除東西夾室行郎中建敞殿九間斯合制度前興工時該衙門未加詳察連兩夾室止共造九間殊爲不合今宜於夾室行郎外中仍通爲敞殿九間以合舊制爾部卽會同宣徽院詳議擇日興工十八年正月聖祖仁皇帝登極十一月恭奉世祖章皇帝神主升祔奉先殿行大饗禮如儀是後遇列聖列後升祔太廟禮成卽於是日恭奉神牌奉安奉先殿豫期祗告屆日行大饗禮禮成升祔奉安如儀

康熙十三年定奉先殿早冕點香燭停止每日供獻九月奉仁孝皇后神位升祔奉先殿行大饗禮如儀

﹝臣﹞等謹按雍正元年八月攺上仁孝皇后尊謚其禮儀敬於太廟一門詳敍

十七年閏三月奉孝昭皇后神位升祔奉先殿行大饗禮如儀

﹝臣﹞等謹按雍正元年八月恭加孝昭皇后尊謚其禮儀俱詳敍於太廟一門

十八年五月以攺營奉先殿遣官祗告恭奉列祖列後神牌暫安太廟二十年二月以奉先殿工竣遣官祗告太廟恭奉列祖列後神牌還禦聖祖仁皇帝親詣行禮二十八年九月奉孝懿皇后神位升祔奉先殿行大饗禮如儀

﹝臣﹞等謹按雍正元年八月恭加孝懿皇后尊謚其禮儀俱詳敍於太廟一門

三十八年十二月復位奉先殿祫祭禮奉諭元旦諸臣俱齊人眾煩擾從太廟請捧四祖神牌往來朕心不安內閣會同內務府禮部太常寺考典禮議奏尋議覆嗣後請遇元旦聖節奉先殿行禮時恭迎太廟後殿四祖神牌至奉先殿行禮之處停止卽於太廟後殿照奉先殿典禮供帛酒籩豆讀祝文遣官致祭從之

雍正元年七月以加上列祖列後尊謚恭修飾奉先殿神牌遣官行禮三年八月以孝恭仁皇后大喪三年禮終享奉先殿釋服卽吉十三年命增定上香儀如太廟禮

乾隆元年三月以加上列祖列後尊謚恭修飾奉先殿神牌遣官行禮二年七月以修奉先殿興工恭奉列祖列後神牌暫安太廟是日皇上親詣祗告十月以奉先殿工竣恭奉列祖列後神牌還禦是日皇上出景運門外跪迎神牌隨至奉先殿致祭行禮十七年十月升祔孝賢皇后神主於奉先殿王大臣等奏伏查康熙十三年孝誠仁皇后山陵禮畢升祔奉先殿未祔太廟我朝旣建奉先殿與太廟同尊是以孝誠仁皇后大禮酌定升祔奉先殿以安神爽臣等原議孝賢皇后神牌升祔太廟祇系據依戴禮今敬謹詳考具奏伏候訓示奉諭旨孝賢皇后神主遵照孝誠仁皇后之例奉安奉先殿前一日皇上親詣奉先殿祗告凡遇恭上徽號冊立冊封禦經筵耕耤謁陵巡狩回鑾及諸慶典均祗告於奉先殿後殿

列聖神禦

﹝臣﹞等謹按我朝列聖以來誠孝隆篤旣崇建奉先殿與太廟同申孝享儀文詳備照耀簡冊至如景山之壽皇殿暢春園之恩佑寺圓明園之安佑宮避暑山莊之永佑寺等處恭奉禦容之禮及移奉之歲月謹述巨典著於篇中以昭仁孝誠敬之極制焉壽皇殿在景山東北聖祖仁皇帝常視射較士於此

雍正元年四月恭奉聖祖仁皇帝禦容於中殿親詣行禮歲時奠獻祗以爲常

乾隆元年十月供奉世宗憲皇帝禦容於壽皇殿東室皇上親詣行禮自後香燈供獻日以爲常與中殿儀同十四年三月諭內務府移建壽皇殿於景山正中磚城戟門明堂九室仿太廟之制而約之冬月告成十五年五月恭奉太祖太宗世祖禦容列後禦容於壽皇殿並定行禮供獻儀注自後並歲時躬親展禮如儀思佑寺在暢春園雍正三年建四年三月世宗憲皇帝恭奉聖祖仁皇帝禦容歲時展享至安佑宮在圓明園乾隆三年二月皇上敬奉世宗憲皇帝禦容五年四月命重建安佑宮大殿九室如太廟規制八年十一月告成敬自暢春園之恩佑寺移奉聖祖仁皇帝禦容於中室奉世宗憲皇帝禦容於東室定供享禮儀凡遇皇上駐蹕圓明園皆詣安佑宮行禮永佑寺在避暑山莊乾隆十五年建十六年告成恭奉聖祖仁皇帝禦容於中室秋巡駐蹕時申展禮二十七年八月恭奉世宗憲皇帝禦容於寺樓之東室同申展事躬詣獻享一如安佑宮之禮

﹝臣﹞等謹按雍正四年世宗憲皇帝恭奉聖祖仁皇帝禦容於恩佑寺嗣復於養心殿及圓明園之東佛堂恭奉孝恭仁皇后神位皇上祗遵前典酌禮定制無踰於節

乾隆八年旣移奉聖祖仁皇帝禦容於安佑宮而恩佑寺則惟奉佛像自丁酉歲冬敬建恩慕寺於暢春園仰志慈恩亦惟供奉佛像以申瞻禮之忱恭遇孝聖憲皇后聖誕令辰及除夕上元節日大內則詣壽康宮寶座前行禮室暢春園之長春仙館避暑山莊之松鶴齋爲孝聖憲皇后舊禦寢宮恩慕寺爲薦福重地亦惟恭詣寶座前行禮不復供奉神禦伏讀戊戌年禦制正月十四日作詩注云禮緣義起予惟恪奉前規不敢稍有過不及如壽皇殿向奉皇祖皇考禦容而皇祖妣皇妣禦容惟於除夕元旦同列祖列後神禦敬奉瞻拜至圓明園之安佑宮則祇奉皇祖皇考禦容未及列後惟養心殿及圓明園之東佛堂皇考時曾恭奉孝恭仁皇后神位因亦遵奉聖母神位至壽康宮𨿽尊奉慈闈頤慶年久但其地宜畱爲萬萬年奉養東朝所居奕禩所當敬守於此安奉聖母禦容神位何以示垂貽久遠之圖是以不敢輕率議加以協舊典又讀禦制恩慕寺瞻禮詩注云暢春園與壽康宮相同均宜畱爲萬萬年尊養東朝之所若於此恭奉聖母神位禦容何以垂貽久遠且皇祖神禦今移奉於禦園之安佑宮而恩佑寺則惟奉佛像玆恩慕寺亦遵此以報慈恩仰見聖人定制酌中立極誠孝之隆禮文之節無或過無或不及洵垂示萬年之盛軌矣

功臣配享

崇徳元年四月追封禮惇巴圖魯爲武功郡王配享廟庭王妃並配同日追封費英東爲直義公額亦都爲宏毅公並入配享

順治元年以武勛王揚古利配享九年六月追謚功臣圖爾格爲忠義公圖賴爲昭勛公配享廟庭十一年三月以多羅慧哲郡王額爾衮多羅宣獻郡王界堪多羅通達郡王雅爾哈齊配享廟庭王妃並配

雍正二年正月以大學士一等公謚文襄圖海配享廟庭八年五月以和碩怡賢親王胤祥配享

﹝臣﹞等謹按是月奉諭旨凡告廟典禮所關有書王名之處仍用原名今於王配食列祖之巨典遵書原名

九年追加武勛王揚古利爲英誠公直義公費英東爲信勇公忠義公圖爾格爲果毅公昭勛公圖賴爲雄勇公文襄公圖海爲忠達公神牌增書追封之號惟武勛王揚古利仍書王爵

乾隆十年以大學士鄂爾泰配享廟庭十五年以定方左副將軍固倫額駙喀爾喀札薩克和碩超勇襄親王策淩配享廟庭二十年以致仕大學士張廷玉配享廟庭時饗太廟展前殿兩廡配饗神座東通達郡王次武功郡王武功郡王妃次慧哲郡王慧哲郡王妃次宣獻郡王宣獻郡王妃次怡賢親王均西向西信勇公費英東次宏毅公額亦都次武勛王揚古利次果毅公圖爾格次雄勇公圖賴次忠達公大學士圖海次超勇襄親王策淩次襄勤伯鄂爾泰次大學士張廷玉均東向以北爲上四十三年正月奉旨禮親王代善睿親王多爾衮鄭親王濟爾哈朗豫親王多鐸克勤郡王嶽托各還勛號配享廟庭尋議定東廡敍次禮親王在宣獻郡王之下睿親王等以次敍列是年奉旨超勇親王額駙策淩移於東廡怡賢親王之次

皇朝通誌卷三十九

●皇朝通誌卷四十

禮略五

○禮略五

吉禮五

△吉禮五

上陵

﹝臣﹞等謹按鄭志上陵一門載於吉禮之次以事系祭祀與山陵之典有別也我皇朝尊祖敬宗典章詳審超軼往代謁陵大禮憲古準今尢爲隆備謹述巨典載於篇中以彰聖朝誠孝之上儀焉肇祖原皇帝興祖直皇帝景祖翼皇帝顯祖宣皇帝陵曰永陵原皇后直皇后翼皇后宣皇后各合葬在興京西北十里啟運山

﹝臣﹞等謹按肇祖原皇帝興祖直皇帝景祖翼皇帝顯祖宣皇帝陵舊在興京共一山天命九年建都東京奉移景祖顯祖陵於遼陽順治九年奉移景祖顯祖陵仍祔於興京祖陵稱四祖陵十六年尊爲永陵云太祖髙皇帝陵曰福陵孝慈髙皇后合葬在盛京城東北二十里天柱山太宗文皇帝陵曰昭陵孝端文皇后合葬在盛京城西十里隆業山孝莊文皇后陵曰昭西陵在遵化州昌瑞山孝陵之南世祖章皇帝陵曰孝陵孝康章皇后合葬端敬皇后祔葬在遵化州西北七十里昌瑞山孝惠章皇后陵曰孝東陵在孝陵之東聖祖仁皇帝陵曰景陵孝誠仁皇后孝昭仁皇后孝懿仁皇后孝恭仁皇后合葬敬敏皇貴妃從葬在孝東陵之東世宗憲皇帝陵曰泰陵孝敬憲皇后合葬惇肅皇貴妃從葬在易州西三十里永寧山孝聖憲皇后陵曰泰東陵在泰陵之東孝賢皇后陵慧賢皇貴妃哲憫皇貴妃淑嘉皇貴妃從葬在遵化州昌瑞山孝陵之西

天聰六年十二月太宗文皇帝率諸貝勒大臣詣太祖陵行時享禮八年十二月上率諸貝勒大臣詣太祖陵行禮十年三月淸明節上率諸貝勒大臣親祭太祖山陵崇徳元年四月以營建太廟遣官捧祝文祭告太祖山陵時定歲除日淸明日祭陵用牛一遣守陵官行禮東京陵用牛二遣宗室覺羅大臣行禮福陵用牛一羊二遣大臣一人行禮忌辰孟秋望日萬壽聖節點香燭獻酒果均遣大臣一人奠帛讀祝行禮每月朔望致祭用牛一不讀祝奠帛遣守陵官行禮四年四月以徵明大捷祭告福陵上親詣行禮

順治元年七月以中原平定遷都於燕遣官告祭福陵二年正月定萬壽節應遣官祭福陵昭陵止上香燭供酒果不讀祝八年六月定諸陵祭典四祖陵於冬至歲暮淸明中元十月朔俱遣宗室覺羅大臣致祭每月朔望獻熟羊一令守陵章京致祭祭福陵昭陵上躬往自左門入若遣官自右門入祭文祭品悉由中門入除淸明中元歲暮照常致祭外每歲十月朔冬至亦各致祭一次凡和碩親王以下文武三品官以上或專往盛京或道過俱先謁福陵昭陵於二門外行三跪九叩禮及還辭陵禮如前十一年九月遣輔國公班布爾善等恭代祭福陵昭陵十五年十二月禮部議凡官員有以他事赴盛京者三品以上官於皇陵城門外行禮遇祭祀日二品以上大臣許入門同守陵各臣侍班從之十七年派宗室覺羅數人居盛京每祭陵日令其行禮

康熙二年十一月禮部題福陵昭陵孝陵四季大祭恭奉神牌安設寶座致祭至聖誕忌辰十月朔望祭祀旣無祝帛應不必帛應不必恭移神牌揭幔祭獻從之八年停止宗室覺羅居住盛京每年四陵四時大祭遣多羅貝勒以下奉國將軍覺羅男爵以上前往致祭九年八月聖祖仁皇帝奉太皇太后皇太后啟行恭謁孝陵至日行祗謁禮次日上詣隆恩殿大祭又次日詣寶城前致祭

﹝臣﹞等謹案康熙九年以後聖祖仁皇帝恭謁孝陵二十七年以後恭謁孝莊文皇后暫安奉殿皆歲或一行或至再至三玆惟謹載歷年以來禮儀初定或一事特舉者餘年不及備敍至世宗憲皇帝恭謁昭西陵孝陵孝東陵景陵皇上恭謁昭西陵孝陵孝東陵景陵泰陵泰東陵聖聖相承覲揚光烈至孝肫誠禮文賅洽不能盡述敬從前例約著於編

十年九月聖祖仁皇帝謁盛京恭謁福陵昭陵啟行前一日上躬詣太廟行祗告禮次日啟鑾設騎駕鹵簿不作樂至日恭謁福陵行禮畢隨恭謁昭陵行禮次日恭謁福陵昭陵隆恩殿行大饗禮又次日於福陵昭陵隆恩殿前設黃幄焚楮帛行讀文致祭禮先期遣王曁內大臣前詣永陵致祭祭福陵昭陵時諸妃園寢亦照常致祭諸親王功臣墓各遣大臣奠酒及回鑾率王以下各官恭詣福陵昭陵行告成禮聖駕回鑾設儀仗作樂經過地方官咸朝服跪迎聖祖仁皇帝往返均詣孝陵祭酒行禮至京日恭詣太廟行祗告禮畢還宮次日王以下文武各官進表慶賀頒詔天下十五年定陵寢祭品祭儀詳見大淸會典二十年三月奉移仁孝皇后孝昭皇后梓宮安葬上謁孝陵行禮次至仁孝皇后孝昭皇后陵命皇子等行禮奠酒自是年始聖駕謁孝陵畢次至皇后陵奠酒儀並同十一月上以雲南報捷恭謁孝陵行禮次日行大祭禮二十一年二月上以雲南底定親詣永陵福陵昭陵告祭行禮啟行前一日祗告奉先殿過遵化州親詣孝陵奠酒三月恭謁福陵昭陵儀與康熙十年同駕至興京展謁永陵次日行大饗禮儀與福陵昭陵同四月以回鑾恭詣福陵昭陵奠酒五月至遵化州復詣孝陵奠酒聖駕回京祗告奉先殿其王以下文武各官行禮奉旨停止二十七年奉移太皇太后梓宮於暫安奉殿五月上謁暫安奉殿行禮奠酒次謁孝陵行禮次至仁孝皇后孝昭皇后陵奠酒自是年始聖駕謁暫安奉殿次謁孝陵儀並同二十八年十月奉安孝懿皇后梓宮於陵寢上詣暫安奉殿孝陵奠酒又至仁孝皇后孝昭皇后孝懿皇后陵舉哀三十六年十月奉諭暫安奉殿非系山陵地方旣近嗣後凡忌辰致祭著照四時大饗禮行三十七年七月上以親徵平定噶爾丹恭奉皇太后詣盛京謁陵告祭啟鑾出古北口經蒙古諸部落至松花江及吉林烏拉之地九月至興京展謁永陵行禮至盛京展謁福陵昭陵次日大祭儀並與二十一年同回鑾入山海關十一月謁暫安奉殿孝陵奠酒禮成回京六十年正月上以禦極六十年大慶命皇四子和碩雍親王【

世宗憲皇帝廟諱】皇十二子固山貝子允祹世子弘晟恭代祭告永陵昭陵福陵二月恭謁暫安奉殿孝陵孝東陵行禮次至仁孝皇后孝昭皇后孝懿皇后陵奠酒次日行大祭禮

雍正元年四月世宗憲皇帝恭謁暫安奉殿孝陵孝東陵行禮次詣仁孝皇后孝昭皇后孝懿皇后陵行禮是日奉安聖祖仁皇帝梓宮於景陵饗殿八月上恭謁暫安奉殿孝陵孝東陵行禮景陵饗殿行禮三年二月恭移孝莊文皇后梓宮安奉於昭西陵享殿遣官致祭十一月上恭謁昭西陵孝陵孝東陵景陵行禮嗣是謁陵禮儀並同四年十一月諭逢聖祖仁皇帝每年忌辰遵照周年例舉行十三年十月更定列祖列後忌辰致祭陵寢儀王大臣遵旨議奏各陵寢四時大祭牲用太牢獻帛爵讀祝文致祭於隆恩殿具朝服行禮與各陵忌辰祭祀之禮不同嗣後恭遇列祖列後忌辰致祭陵寢均照四時大祭禮舉行從之

乾隆元年正月皇上恭謁昭西陵孝陵孝東陵景陵行禮奠酒舉哀並命修葺山陵廟貌永陵福陵昭陵殿字一體修繕二月特遣宗室將軍六人往駐盛京給以田廬永遠承奉三陵祭祀二年十月以修理陵寢工竣恭謁昭西陵孝陵孝東陵景陵行禮次日遣官致祭上親詣景陵行禮三年二月上以淸明節恭詣泰陵展謁行禮是日駕未至碑亭卽降輦慟哭步入隆恩門至寶城前行禮奠酒哀慟良久次日躬祭泰陵未至碑亭卽下輦步八隆恩門至隆恩殿行禮畢復詣寶城前奠酒舉哀嗣後聖駕謁陵祭陵儀並局八年七月上奉皇太后駕往盛京恭謁祖陵啟行前一日親詣奉先殿祗告九月駕至興京恭謁永陵次日行大饗禮儀與康熙二十一年同駕至盛京恭謁福陵次日行饗禮儀與康熙十年同禮畢卽往謁昭陵儀與謁福陵同禮成乃親臨功臣之墓遣官往祭長白山北鎭醫無閭山及遼太祖陵回鑾次日皇上親詣奉先殿告祭越二日禮部奏請行慶賀禮儀與三大節朝賀同十四年三月以金川平定上恭謁昭西陵孝陵孝東陵景陵行禮次詣泰陵行禮十七年十月奉安孝賢皇后梓宮於陵寢嗣是聖駕恭謁昭西陵孝陵孝東陵景陵禮畢至孝賢皇后陵奠酒儀並同十九年七月上奉皇太后自避暑山莊啟行駕往盛京恭謁祖陵禮儀均與乾隆八年同是年議準展謁祖陵之日皇上素服行禮大祭日皇上禮服陪祀及執事大臣咸朝服二十年五月以平定準噶爾遣皇子代行祭告山陵二十五年二月以回部平定恭謁昭西陵孝陵孝東陵景陵行禮次詣泰陵行禮盛京三陵遣親王前往恭代行禮四十一年三月以金川平定恭謁昭西陵孝陵孝東陵景陵行禮畢次詣泰陵行禮四十二年三月奉安孝聖憲皇后梓宮於泰東陵恭奉神位升祔太廟禮畢皇上恭謁泰東陵慟哭行禮如謁泰陵之儀四十三年七月上三詣盛京恭謁祖陵如十九年之儀四十八年八月上四詣盛京恭謁祖陵如四十三年之儀凡皇帝恭謁祖陵儀歲淸明中元冬至除夕列聖列後忌辰及國有大慶大饗儀朔望謁奠儀及因事遣官祗告儀皆具載大淸通禮

五祀

﹝臣﹞等謹案鄭志載天子七祀一門本諸周制王爲羣姓立七祀曰司命曰中澑曰國門曰國行曰泰厲曰戶曰竈洎乎漢晉以後惟祭五祀唐開元禮有祭七祀之儀後亦旋罷我朝祀事之隆折衷古今典制大備五祀之禮惟順治年中行之卽於十八年停止蓋以太廟階下合祭卽停因並罷其專祀也惟是曾經舉行宜存故典謹編次於此以備考

順治八年定制每歲致祭五祀之神禮臣議奏以正月祭司戶之神於宮門外道左南向以四月祭司竈之神於大內大庖前中道南向以六月祭中澑之神於文樓前西向以七月祭司門之神於午門前西角樓東向以十月祭司井之神於內府大庖井前南向中澑門二祀太常寺掌之戶竈井三祀內務府掌之先是於歲暮合祭是年停止十五年十二月復歲暮合祭五祀之禮十八年正月奉諭旨戶竈井神停其祭祀又奉諭中澑門神停其祭祀是歲王大臣奏罷太廟階下合祭之祀從之

歷代帝王廟

順治二年三月增定歷代帝王廟祀典禮部言三月三日例祭歷代帝王請以遼太祖及功臣耶律赫嚕金太祖世宗及功臣完顏尼瑪哈完顏沃哩布元太祖及功臣穆呼哩巴延明太祖及功臣徐達劉基並宜增祀用彰皇上追崇至意從之是月遣官致祭諸帝王祀以太牢筵各一品俱二十四功臣祀以少牢二位筵共一品俱十自後歲以春秋仲月諏吉遣官致祭著爲定興十四年正月定親祭歷代帝王廟儀二月世祖章皇帝親祭歷代帝王廟六月攺定歷代帝王廟祀典時臺臣奏請以歷代守成令主入廟並祭又奏請罷宋臣潘美張浚從祀禮部議覆得旨商中宗髙宗周成王康王漢文帝宋仁宗明孝宗俱入廟致祭遼太祖金太祖元太祖原未混一天下不宜與祭著停止

康熙元年二月復定歷代帝王廟祀典大學士等議覆歷代帝王祀典如遼太祖金太祖元太祖俱系開創之君仍宜入廟崇祀至商中宗髙宗周成王康王漢文帝宋仁宗明孝宗守成七帝應照會典在各陵廟致祭從之三年詔修歷代帝王廟六十年四月詔增定歷代帝王廟祀典諭大學士等朕披覽史冊於前代帝王每加畱意書生輩但知識評往事前代帝王𨿽無過失亦必刻意指摘論列短長全無公是公非朕觀歷代帝王廟崇祀者每朝不過一二位或廟享其子而不及其父或配享其臣而不及其君皆因書生妄論而定甚未允當況前代帝王曾爲天下主後世之人俱分屬臣子而可輕肆議論定其崇祀與不崇祀乎今宋明諸儒尙以其宜附孔廟奏請前代帝王旣無後裔後之君天下者繼其統緒卽當崇其祀典朕君臨宇內不得不爲前人言也朕意以爲凡曾在位除無道被弒亡國之主外盡應入廟崇祀爾等公同詳議具奏六十一年禮部疏覆上諭大學士等曰此所議應崇祀處皆是但其中尙有宜詳細斟酌者從前所定配享功臣大槪開國元勛居多如明之徐達不過一艸莽武夫劉基系元之進上遭遇成功遂以元勛配享其治安之世輔佐太平有功軍國者反不得與配享列是皆未爲允當也又如有明天下皆壞於萬曆泰昌天啟三朝湣帝卽位未嘗不勵精圖治而所值事勢無可如何明之亡非湣帝之咎也湣帝不應與亡國之君同論萬曆泰昌天啟實不應入崇祀之內爾等會同九卿分別確議具奏六十一年十二月禮部遵大行皇帝諭旨議覆歷代帝王廟原祀伏羲氏神農氏軒轅氏金天氏髙陽氏髙辛氏陶唐氏有虞氏夏禹王商湯王周武王漢髙祖世祖唐太宗遼太祖宋太祖金太祖世宗元太祖世祖明太祖二十一位今擬增夏啟仲康少康杼槐芒泄不降扃廑孔甲臯發商太甲沃丁太康小甲雍己太戊仲丁外壬河亶甲祖乙祖辛沃甲祖丁南庚陽甲盤庚小辛小乙武丁祖庚祖甲廩辛庚丁太丁帝乙周成王康王昭王穆王其王懿王孝王夷王宣王平王桓王莊王僖王惠王襄王頃王匡王定王簡王靈王景王悼王敬王元王貞定王考王威烈王安王烈王顯王愼靚王漢惠帝文帝景帝武帝昭帝宣帝元帝成帝哀帝明帝章帝和帝殤帝安帝順帝衝帝桓帝靈帝昭烈帝唐髙祖髙宗睿宗元宗肅宗代宗徳宗順宗穆宗文宗武宗宣宗懿宗僖宗遼太宗景宗聖宗興宗道宗宋太宗眞宗仁宗英宗神宗哲宗髙宗孝宗光宗寧宗理宗度宗端宗金太宗章宗宣宗元太宗定宗憲宗成宗武宗仁宗泰定帝文宗寧宗明太宗仁宗宣宗英宗景宗憲宗孝宗武宗世宗穆宗湣帝幾一百四十三位其從祀功臣原祀黃帝臣風後力牧唐虞臣臯陶夔龍伯夷伯益商臣伊尹傅說周臣周公旦召公奭太公望召虎方叔漢臣張良蕭何曹參陳平周勃鄧禹馮異諸葛亮唐臣房元齡杜如晦李靖郭子儀張巡許遠李晟宋臣曹材韓世忠嶽飛遼臣耶律赫嚕金臣尼瑪呤沃哩布元臣穆呼哩巴延明臣徐達劉基三十九人今擬增黃帝臣倉頡商臣仲虺周臣畢公髙呂侯仲山甫尹吉甫漢臣劉章魏相丙吉耿盒馬援趙雲唐臣狄仁傑宋璟姚崇李泌陵贄裴度宋臣呂蒙正李沆冦準王曾範仲淹富弼韓琦文彥博司馬光李綱趙鼎文天祥金臣斛羅元臣博果密托克托明臣常遇春李文忠楊士奇楊榮於謙李賢劉大夏凡四十人世宗憲皇帝諭是依議速行十二月增設歷代帝王廟碑位遣官致祭

雍正二年三月親祭歷代帝王廟七月諭禮部嗣後親祭時鹵簿大駕俱由廟門映壁外行三年九月四年二月五年三月七年二月皆親祭行禮

乾隆元年九月詔追謚明建文皇帝爲恭湣惠皇帝入祀歷代帝王廟三年九月皇上親祭歷代帝王廟九年二月皇上觀祭歷代帝王廟二十九年重修歷代帝王廟詔攺蓋黃瓦以崇典禮三月工竣皇上親詣致祭四十年三月四十八年三月皆親祭歷代帝王廟四十九年七月奉上諭朕周覽四庫全書內大淸通禮一書所列廟祀歷代帝王位號乃因舊會典所定有所弗愜於心敬憶皇祖實錄有飭議增祀之諭令查取禮部原議紅本則系康熙六十一年十一月內具題爾時諸臣不能仰體聖懷詳細討論未免因陋就簡我皇祖諭旨以凡帝王曾在位者除無道被弒亡國之王此外盡應入廟卽一二年者亦應崇祀煌煌聖訓至大至公上自羲軒下至勝國其間聖作明述之君守文繼體之主無不馨香妥侑不特書生臆論無能仰諭髙深卽歷代以來升歆議禮未有正大光明若此者也乃會議疏內聲明偏安亡弒不入祀典而仍入遼金二朝不入東西晉元魏前後五代未免意有偏向視若仰承聖意而實顯與聖訓相背朕意若謂南北朝偏安不入正統則遼金得國亦朱奄有中原何以一登一黜適足啟後人之訾議卽因東西晉前後五朝有因篡得國擯而不列如操丕不得爲正統之例殊不知三國時正統在昭烈故𨿽以陳壽三國誌之尊魏抑蜀而本不能奪萬世之公評至司馬氏篡竊以還南朝神器數易如宋武帝堀起丹徒手移晉祚自不能掩其篡奪之罪其它𨿽祖宗得國不正而子孫能繼緒承休卽爲守文中主亦不可槪從缺略況自漢照烈以至唐髙祖統一區夏時之相去三百餘年其間英毅之辟節檢之主史不絕書又安可置而不論至於後五代如朱溫以至郭威或起自寇竊或身爲叛臣五十餘年更易數姓中華統緒不絕如綫然周世宗承藉郭氏餘業憑有疆域尙不失爲令主此而槪不列入則東西晉前後五代數百年間創守各主祀典缺如何以協千秋公議他如元魏雄據河北地廣勢彊太武道武勤思政理講學興農亦可爲偏安英主並當量入祀典以示表章朕自命館臣錄存楊維禎正統辧論內詳晰宜諭以維禎所辧正統在宋不在遼金之說爲是所以存春秋綱目之義見人心天命之攸歸且檢閱孫承澤春明夢餘錄所載明代崇祀古帝王位號原未列遼金二朝今通禮內崇祀遼金而不入東西晉前後五代似此互相八主出奴伊於何底此皆議禮諸臣有懷偏見明使後世臆說之徒謂本朝於歷代帝王未免區分南北意存軒輊甚失皇祖降諭之本意也至明之亡國由於神熹二宗祀綱隳而法度弛湣帝承統時國事已不可爲𨿽十七年身歷勤苦不能補救傾危卒且身殉社稷未可與荒淫失國者一例而論是以皇祖睿裁將神熹二宗撤出而湣帝則特令廟祀褒貶予奪亮釐不爽實千古大公定論乃諸臣於定議時轉復將漢之桓靈增入崇未思炎漢之亡亡於桓靈而不亡於獻帝乎從前定議未將東漢全局詳審論斷轉使昏闇之君濫叨廟食所議未爲允協夫自古帝王統緒相傳易代以後饗祀廟庭原以報功崇徳至於嚴篡竊之防戒守成之主或予或奪要必出於至當而無所容心於其間方協彰輝之義所有歷代帝王廟祀典著大學士九卿更行悉心詳議具奏並著於定議後交四庫館恭錄皇祖諭旨並朕此旨於通禮廟享首卷以昭殷鑑歷朝垂示萬年之至意尋遵旨議奏請增入廟祀晉元帝唐帝明帝穆帝成帝哀帝簡文帝宋文帝孝武帝明帝齊武帝陳文帝宣帝元魏道武帝明帝太武帝文成帝獻文帝孝文帝宣武帝孝明帝唐明宗周世宗共二十三帝至漢之桓帝靈帝應遵旨撤出又奏請唐憲宗金哀宗應否增祀伏候訓示遵行得旨大學士九卿等會議增祀兩晉元魏前後五代各帝王一折並聲請唐憲宗金哀宗應否一體增祀等語憲宗處唐中葉各鎭節度憑淩跋扈僣叛不臣憲宗命將專徵削平淮西厥功頗偉在有唐一代中尙屬英主其末年被弒系禍變猝乘與荒亂失徳召變致叛者不同至金哀宗處衰弱之時國勢己不可問推其致敗之由實因熙宗海陵淫虐階厲哀宗自縊殉國與明之湣帝事同一例自應一體增祀余俱著照所奏行五十年四月安奉歷代帝王廟神位工竣皇上親詣致祭行禮如儀

皇朝通誌卷四十

●皇朝通誌卷四十一

禮略六

○禮略六

吉禮六

△吉禮六

釋奠太學

﹝臣﹞等謹按鄭志列釋奠及孔氏廟二門今循其例以太學祭典及闕裏祭典分爲二篇我皇上親臨丁祭特頒諭旨肇建辟雍駕臨講學禮隆樂備萬古維昭應恭載入嘉禮門玆惟舉祭儀成式著於篇中至鄭志以釋奠列歷代帝王廟前次以老氏廟太公廟今遵大淸會典成例敍釋奠於帝王廟之後老氏廟本不載於祀典太公以配享帝王廟中不設專祠此二條今並從刪

凡釋奠於先師之禮爲廟於城東北隅太學之東殿曰大成以四配十二哲侑饗殿中以先賢先儒從祀兩廡先師孔子正位南向四配復聖顏子述聖子思子東位西向宗聖曾子亞聖孟子西位東向東序先賢閔子損冉子雍端木子賜仲子由卜子商有子若西序先賢冉子耕宰子予冉子求言子偃顓孫子師朱子熹位均東西向東廡先賢蘧瑗澹臺滅明原憲南宮適商瞿漆雕開司馬耕梁鱣冉孺伯虔冉季漆雕徒父漆雕哆公西赤任不齊公良孺公肩定鄔單罕父黑榮旗左人郢鄭國原亢廉潔叔仲會公西輿如邽巽陳亢琴張步叔乘秦非顏噲顏何縣亶樂正克萬章周惇頤程顥邵雍位西向西廡先賢林放宓不齊公冶長公皙哀髙柴樊須商澤巫馬施顏辛曹卹公孫龍秦商顏髙壤駟赤石作蜀公夏首後處奚容蒧顏祖句井疆秦祖縣成公祖句玆燕伋樂欬狄黑孔忠公西蒧顏之僕施之常申棖左邸明秦冉牧皮公都子公孫丑張載程頤位東向東廡先儒公羊髙伏勝董仲舒後蒼杜子春諸葛亮王通範仲淹歐陽修楊時羅從彥李侗呂祖謙蔡沈陳湻魏了翁王柏趙復許謙吳澄胡居仁王守仁羅欽順西廡先儒谷梁赤髙堂生孔安國毛萇鄭康成範寧韓愈胡瑗司馬光尹焞胡安國張栻陸九淵黃幹眞徳秀何基陳澔金履祥許衡薛瑄陳獻章蔡淸陸隴其位均東西向廟後建祠曰崇聖中設肇聖王木金父左裕聖王祈父右詒聖王防叔左次昌聖王伯夏右次啟聖王叔梁紇位皆南向祠內配饗先賢顏無繇孔鯉東位西向曾點孟孫氏西位東向兩廡從祀先儒東廡周輔成程珦蔡元定西廡張廸朱松位均東西向歲以春秋仲月上丁遣官釋奠皇帝特舉崇典臨雍講學則親詣行禮每月朔國子監祭酒率師生行釋菜禮望日司業行禮崇徳元年定遣官致祭先師孔子以顏子曾子子思子孟子配享五年定每年二月八月上丁日行釋奠禮

順治九年世祖章皇帝視學釋奠先師孔子前期於大內致齋四配十哲兩廡各遣官分獻先是由部遣官行取衍聖公率孔顏曾孟仲五氏世襲五經博士乘傳赴京及五氏子孫現任京官者咸與祭十四年議準祭先師祝文稱至聖先師孔子通行直省各學十七年以修葺大學告成世祖章皇帝視學釋奠與九年禮同

康熙八年聖祖仁皇帝視學釋奠與順治九年同二十三年禦書萬世師表匾額恭懸大成殿並頒發直省學宮二十八年禦書孔子贊並顏曾思孟四子贊勒石摹搨頒發直省三十五年以平定朔漠遣官釋奠於先師勒石太學與致祭闕裏禮並行五十一年奉諭朱子發明聖道軌於至正特加優崇升配大成殿十哲卜子商之次前期祗告行禮五十四年題準範仲淹從祀位列西廡先儒韓愈之次

雍正元年奉諭至聖先師孔子以上五代並追封爲王爵部臣議奏擬追封木金父公爲肇聖王祈父公爲裕聖王防叔公爲詒聖王伯夏公爲昌聖王叔梁公爲啟聖王其啟聖祠向系專祀叔梁公故以啟聖爲名今合祀五代應更名爲崇聖祠春秋丁祭一體行禮並通行直省府州縣衛畫一遵行二年世宗憲皇帝視學行釋奠禮與康熙八年同是年奉旨議定祔饗廟庭諸賢九卿等議奏明洪武間以來遞有升黜今議得林放蘧瑗秦冉顏何鄭康成範寧六人允宜復祀孔子弟子縣亶牧皮孟子弟子樂正子公都子萬章公孫丑漢諸葛亮宋尹焞魏了翁黃幹陳湻何基王柏趙復元金履祥許謙陳澔明羅欽順蔡淸本朝陸隴其二十人允宜增祀又宋橫渠張子之父廸宜增入崇聖祠從祀從之是年以平定靑海遣官釋奠於先師勒石太學與唐熙三十五年同四年仲秋丁祭世宗憲皇帝親詣行禮七年十二月以重修闕裏聖廟慶雲見於曲阜世宗憲皇帝親詣太學祭告十一年仲春丁祭世宗憲皇帝親詣行禮畢諭禮部嗣後親詣行禮於香案前行三上香禮

乾隆二年遵旨議準大成殿及大成門易蓋黃瓦崇聖祠易蓋綠瓦是年禦書與天地參匾額恭懸大成殿並命頒發直省懸於學宮又覆準元儒吳澄仍應從祀於太學在西廡先懦趙復之次三年仲春丁祭皇上親詣行禮三月皇上視學行釋奠禮與雍正二年同是年覆準先賢有子若升配大成殿爲十二哲在先賢卜子商之次東位西向移朱子神位於西在先賢顓孫子師之次前期祇告行禮五年仲春丁祭皇上親詣行禮九年仲春丁祭皇上親詣行禮十四年以平定金川遣官釋奠於先師勒石太學與雍正二年同二十年以平定準噶爾遣官釋奠勒石太學與十四年同二十一年仲春丁祭皇上親詣行禮二十五年以平定回部遣官釋奠勒石太學與二十年同三十四年仲春丁祭時以重修國學皇上親詣行禮先期命出內府所藏周範鼎尊卣罍壼簠簋觚爵洗各一供大成殿中用備禮器四十一年以平定金川遣官釋奠勒石太學與二十五年同四十八年仲春丁祭皇上親詣行禮畢命於太學彜倫堂前稽考古制肇建辟雍以光大典五十年二月皇上親詣釋奠於先師禮成禦新建辟雍行請學禮【儀節恭載嘉禮篇】

闕裏祀典

順治八年世祖章皇帝遣官致祭先師闕裏親閱祭文香帛遣行

康熙六年聖祖仁皇帝遣官致祭與順治八年同二十年以滇南蕩平遣官祭告二十三年東巡躬詣闕裏致祭如視學釋奠之禮先期奉諭奠禮先師應行三跪九拜禮所用樂章令太常寺酌派司樂及樂舞生先期馳驛前往指示肄習以光盛典是年禦制祭先師文親詣行禮畢周視廟庭車服禮器是日禦詩禮堂講書畢復命駕至孔林祭酒二爵扈從王公大臣曁衍聖公皆隨行禮又特命以禦前曲柄黃蓋畱設廟庭嗣後聖駕巡幸至闕裏皆致祭如儀【並互見巡幸門】二十六年禦書聖廟碑文遣官賫送闕裏恭摹勒石於大成門外金聲門之右二十八年奉旨發內帑興修聖廟三十二年重修聖廟落成詔遣皇子詣闕裏告祭三十六年以平定朔漠遣官致祭先師闕裏與二十年同四十二年聖祖仁皇帝五十萬壽遣官致祭先師闕裏嗣後恭遇萬壽慶典皆遣官致祭如儀六十一年十一月世宗憲皇帝登極遣官祭先師闕裏如儀

雍正八年奉諭以聖廟執事之員向來未有爵秩特設聖廟執事官三品者二人四品者四人五品者六人七品者八人八品九品者各十人咸按品級給與章服著衍聖公於孔氏子孫內選擇人品端方威儀嫻雅者報部充補匯奏以聞是年重修聖廟工竣遣皇子及郡王一人往祭崇聖祠亦同行禮頒發祭器於闕裏凡祭鉶簠簋籩豆尊爵均依照經圖舊式笵銅爲器俾藏諸聖廟永爲世守九年禦書聖廟碑文遣官賫送闕裏敬謹鐫刻十三年九月皇上登極遣官詣先師闕裏致祭

乾隆十三年東巡至曲阜先詣先師廟上香翼日駕詣先師廟行釋奠禮禦詩禮堂講書禮成更常服詣孔林祭酒禮儀與康熙二十三年同十四年以平定金川遣官致祭先師闕裏與康熙二十年同十六年聖駕南巡江浙過山東遣官致祭先師嗣後巡幸皆致祭如儀二十一年聖駕東巡致祭先師孔子以平定準噶爾告如康熙二十三年之儀二十二年聖駕南巡過山東親詣致祭如十三年東巡之儀二十七年四十九年並同二十五年以平定回部遣官致告如儀三十六年聖駕東巡親詣致先師孔子如儀是年頒發內府周笵銅器十事交衍聖公敵陳闕裏廟庭四十一年駕幸山左親祭先師孔子以平定金川告如二十一年之儀

巡幸

凡巡幸之禮皇帝省方觀民特舉時巡盛典先期一日遣官祗告奉先殿至日鑾儀衛陳騎駕鹵簿於鑾輿所出禁門外皇帝乘輿出宮扈蹕諸臣以次隨發王公百官咸采服跪送內閣學士率中書奉禦寶以從部院有執事者攜行在印備用鑾輅所經直省將軍督撫提鎭及所屬文武官弁咸朝服恭迎道左紳士耆老隨遠近跪迎旣駐蹕督撫提鎭率屬朝於行營正門之外至巡省之方翼日望秩於方嶽及祭古昔帝王功徳隆重者先聖先師皆親詣行禮境內山川先賢名臣忠烈祠墓並遣官致祭駐蹕行營日覲封疆大吏監司郡縣咨詢風土人情臨視河防海塘指授方略召試陳詩獻賦之士拔其尢者量授以官親閱方鎭重兵經過州縣賜復蠲租存問髙年賞賚各有差皇帝回鑾守土官於所治境外跪送在京王公大臣咸采服出郊跪迎次日遣官祗告奉先殿如初禮

順治八年四月世祖章皇帝啟蹕巡幸塞外五月駐蹕上都河及喀喇河屯是月入古北口上回宮

唐熙十年九月聖祖仁皇帝東巡恭謁福陵昭陵行告成禮啟行前一日恭謁太廟祇告至盛京謁陵禮畢設騎駕鹵簿於大淸門前聖祖禦門升座作樂賜宴頒賞回鑾恭謁太廟行祇告禮十六年九月聖祖仁皇帝啟蹕恭謁孝陵禮成巡幸塞外出喜峯口駐蹕和爾和克必喇次駐蹕喀喇河屯賜來朝喀拉沁諸部郡王鎭國公等弓矢銀幣各有差是月入喜峯口十月上回宮

﹝臣﹞等謹按聖朝聲教廣訖邊關以外與中土郡吧無異歲時臨蒞習武功於徼塞盛王會於遙藩典莫隆焉自世祖章皇帝淸蹕肇臨聖祖仁皇帝六飛時禦創垂典則昭示來玆康熙四十二年肇建避暑山莊於熱河歲爲巡幸聽政之所皇上闡迪前光以干隆六年親蒞行圍嗣乃間歲一年後遂定爲每歲秋巡令典關門士庶瞻就光華藩部名王歲時來辟施惠行慶朝覲宴賚之禮歲舉爲常有紀載不能盡述者玆謹載肇事之歲月著於篇中以昭秋巡大典之原起焉

二十一年二月上以雲南底定東巡盛京恭謁永陵福陵昭陵告祭行禮如十年之儀二十二年二月上幸五臺山九月上奉太皇太后幸五臺山二十三年九月聖祖仁皇帝東巡前期頒詔天下凡經過地方各有加恩至山東泰安州躬祭岱嶽渡黃河遣官祭河神至江南江寧府親祭明太祖陵諭江南督撫江南風俗奢華務令潔己愛民惇本尙實勒石於江寧蘇州安慶三府回鑾至山東躬詣闕裏致祭先師孔子遣親王致祭元聖周公駕還京師王以下文武百官朝服跪迎如常儀二十八年正月聖祖南巡命部院本章仍日送內閣匯齊三日一次驛送行在辦理至山東望祭岱宗蠲山東二十九年租賦入江南境閱視河工至浙江會稽山躬祭禹陵至江寧府躬詣明太祖陵致祭回鑾至淮安府閱視髙家堰一帶堤岸指授河臣方略駕還京師餘如二十三年之禮三十七年二月上幸五臺山路經房山命皇子等至金太祖陵世宗陵奠酒七月上以親徵平定噶爾丹恭奉皇太后詣盛京謁陵告祭如二十一年之儀三十八年聖祖南巡奉仁憲皇太后由水路行至淸河臨閱髙家堰歸仁堤等堤防畢回至淸口臨視堤防命截畱遭糧減直發糶蠲江南浙江累歲逋賦回鑾仍由水路奉仁憲皇太后還京師餘如二十八年之禮四十一年正月上幸五臺山四十二年正月聖祖南巡閱河入江南境沿途閱視河防至浙江駐蹕杭州回鑾以河工告成頒詔天下餘如三十八年之禮是年十月聖祖西巡至潼關遣官祭華嶽至西安府命凡帝王陵寢及已過勛臣墳墓在百里內者咸祭之蠲陜西累年逋賦駕由河南還京師四十四年二月聖祖南巡閱河駕發京師至通州張家灣登舟由山東入江南境臨視河工至浙江杭州府蠲免租賦至淸河復臨髙家堰徧閱河堤回鑾餘如四十二年之四十六年正月聖祖南巡至江寧幸演武場閱射至蘇州百姓萬餘人進表叩祝萬壽至杭州普行慶惠如前禮回鑾餘如四十二年之禮四十九年二月上幸五臺山

乾隆六年七月皇上奉皇太后啟蹕巡幸塞外出古北口八月駐蹕喀喇河屯上行圍木蘭奉皇太后自喀喇河屯啟行蒙古諸王公等恭迎聖駕是日上萬壽聖節禦行殿扈從王公大臣及蒙古王公臺吉等行慶賀禮賜宴賞賚有差九月駕回至熱河行宮回鑾入古北口上奉皇太后回圓明園八年皇上奉皇太后駕往盛京恭謁祖陵啟行前一日躬詣奉先殿祗告九月駕至興京恭謁永陵如儀駕至盛京躬謁福陵昭陵如儀遣官致祭長白山北鎭醫巫閭山遼太祖陵如儀回鑾親詣奉先殿告祭十一年九月上奉皇太后巡幸五臺回鑾閱滹沱河堤工攺慶都縣曰望都十三年二月皇上奉皇太后駕幸山東疊沛恩綸普行優卹駕至曲阜親詣先師孔子廟元聖周公廟上香翼日親詣先師廟行釋奠禮禦詩禮堂講書詣孔林祭酒並親詣少昊金天氏陵致祭遣官祭先聖先賢墓躬詣岱嶽致祭至濟南府閱兵復躬詣舜廟行禮十五年二月上奉皇太后巡幸五臺八月上奉皇太后駕幸中州親詣嵩嶽遣官致祭河瀆衛水周文王廟漢光武廟周世宗陵鑾輿所經蠲免錢糧十分之三十六年正月上奉皇太后南巡江浙過山東遣官致祭岱宗先師孔子元聖周公至宿遷登舟遣官祭河瀆淮瀆江瀆之神踰淮揚抵浙江遣官致祭南鎭會稽山躬詣禹陵明太祖陵致祭凡河工海塘咸指授機宜諭以修防之道閱視八旗駐防及水陸標營騎射是年疊頒諭旨截畱漕糧蠲免積欠普行慶惠十九年八月皇上東巡盛京躬謁三陵如八年之儀二十一年二月以平定準噶爾駕幸山左親詣先師孔子廟行釋奠禮遣官致祭先聖先賢普行慶典如十三年之儀二十二年正月上奉皇太后南巡江浙臨視河工海塘指授機宜所至遣官祭告普行慶典如十六年之儀二十六年二月上奉皇太后西巡五臺二十七年正月上奉皇太后南巡江浙閱河至淸江浦相度水勢指授河臣定髙家堰五壩水志水髙一尺淸口卽開放十丈爲準俟秋汛後洪湖水勢卽定仍如常接鑲口門嗣是河臣恪守此法下河永免水患萬世永賴至浙江閱視海塘行慶如二十二年儀三十年正月上奉皇太后南巡江浙閱視河海行慶如儀三十六年四月上奉皇太后巡幸山左登岱嶽詣闕裏行禮如二十一年之儀四十一年二月以金川平定上奉皇太后巡幸山左告祭闕裏如二十一年之儀四十三年七月皇上東詣盛京恭謁三陵如十九年之儀四十五年正月皇上南巡江浙閱視陶莊新開引河命以髙家堰三堡六堡等處磚工一律攺建石工以資永遠鞏固徐州並山石堤加髙十七層接築四百五十丈直連山腳俾演河永保安瀾至浙江命自老鹽倉一帶攺建魚繗石塘三千九百四十丈以爲重門保障余並行慶施惠如三十年之儀四十六年二月皇上西巡五臺四十八年八月皇上以和闐瑞玉新造列朝冊寶告成命敬送舊冊舊寶尊藏盛京太廟至是由熱河啟鑾親往瞻禮致祭駕至興京盛京躬謁三陵命重修盛京壇廟由山海關回鑾躬詣北海神廟拈香餘如四十三年之儀四十九年正月皇上南巡江浙以浙江海塘老鹽倉一帶石塘旣已全竣而章家庵以西惟賴範公塘土堤一道衛護形勢單薄親臨指視特諭督撫采石鳩工一律接築石塘不惜數百萬帑金俾瀕海黔黎永資樂利余並行慶施惠如儀

羣祀

﹝臣﹞等謹按鄭志告禮有封禪歷代所尙享司寒禜葦茭桃梗髙禖祓禊諸門考封禪之儀古不經見所謂七十二代者大約起於秦漢之際依托附會之言我國家重熙累洽列聖相承郊壇嶽鎭之祀典文該洽誠無事侈陳封禪也至歷代所尙之說五徳相勝紛錯不一恭讀禦制題大金徳運圖說詩序云五徳之運說本無稽商尙白周尙赤其見於經者亦祗白牡騂剛之類各從其色至於上衣下裳元纁相稱則三代同之而徳運之說固未之前聞也自漢儒始言五徳疊王遂推三皇五帝各有所尙後更流爲讖緯抑又惑之甚矣夫一代之興皆由積徳累仁豈在五行之生克而服禦所尙自當以黃爲正余非所宜元明制度尙黃不侈陳五徳之王其義甚正本期因之足破漢魏以後之陋說煌煌聖言所以折衷前古之疑者昭然如發蒙矣至於司寒之享我朝備藏冰開冰之制而不列於專祠禜以禱旱則已見於雩祭禱水旱門無庸復述葦茭桃梗髙禖祓禊之祀自唐以後已不復舉行今謹將封禪以下諸門並行刪去鄭志又有諸雜祀一門載周之壽星秦之陳寶漢之梁巫晉巫神君等祠皆多不經之祭我朝釐定祀典正大光明凡臚於春秋祭祀者皆有功於國有徳於民報以饗祀惟宜惟稱謹依會典通禮所載考其由來述羣祀一篇

順治元年定祭先醫神之禮每年春冬仲月上甲遣官祭先醫於景惠殿在太醫院署內之左正殿內太昊伏羲氏位居中炎帝神農氏位居左黃帝軒轅氏位居右南向配位勾芒風後東位西面祝融力牧西位東向東廡僦貸季【天師】岐伯伯髙少師雷公伊尹湻於意王叔和皇甫謐葛洪韋慈藏錢乙劉完素李呆皆西向西廡鬼臾區兪跗少兪桐君馬師皇扁鵲張機華陀巢元方孫思邈王冰朱肱張元素朱彥修皆東向正殿以禮部尙書一人主祭兩廡以太醫院堂官二人主祭先期由禮部題請【今由太常寺】

雍正十二年命太醫院禦醫等官咸齋戒陪祀其儀節具大淸通禮

右先醫廟

順治元年定祭關帝之禮初定制致祭於地安門外之西白馬關帝廟歲以五月十三日致祭由太常寺先期題請卽遣本寺堂官行禮九年勅封忠義神武關聖大帝

雍正三年勅封關帝三代公爵定春秋祭禮置五經博士以奉祀事禮臣議請封關帝曾祖爲光昭公祖爲裕昌公父爲成忠公牌位止書追封爵號不著名氏於京師白馬關帝廟後殿供奉遣官告祭其山西解州河南洛陽縣冢廟並各省府州縣擇廟宇之大者置主供奉後殿春秋二次致祭從之五年以關帝廟重修告成定春秋致祭之儀前殿牲用太牢遣大臣將事行三跪九叩禮後殿牲用少牢遣太常寺堂官將事行三跪六叩禮余儀皆同五月十三日致祭用牲牢果實七年定直省祭關帝廟歲三祭皆用太牢

乾隆二十五年山東按察使沈廷芳奏關帝封號𨿽尊謚法未協請議更易以光典冊詔是之因易原謚爲神勇三十三年詔加封號爲忠義神武靈佑關聖大帝

右關帝廟

順治二年八月致祭都城隍之神是年以八月二十七日遣太常寺堂官致祭行禮自後歲以爲常廟在都城宣武門內八年定萬壽聖節致祭之禮是歲禮部會議祀典請於萬壽聖節遣官致祭東嶽眞武城隍之神先期由太常寺奏請遣官

雍正三年令太常寺開列大臣職名請旨欽點致祭

右都城隍廟

雍正四年建禁城城隍神之廟九年建皇城城隍神之廟一在禁城之西北隅一在西安門內曰永佑宮歲以萬壽聖節及季秋遣內務府總管各一人致祭如祭都城隍廟之禮

右禁城皇城城隍廟

順治八年定致祭眞武東嶽神之禮每年恭遇萬壽聖節遣官致祭北極佑聖眞君於顯佑宮在地安門外日中坊橋東南向致祭東嶽泰山之神廟在朝陽門外南向由禮部題請【今由太常寺】遣堂官一人行禮

右眞武廟東嶽廟

順治初年定致祭紅衣發貢神之禮每歲以九月初一日致祭於盧溝橋北沙鍋村由太常封奏請遣八旗漢軍都統將事八旗各爲一壇按旗排設炮位陳設畢具承祭都統於鑲黃旗炮位前行禮七旗都統各於本旗炮位前隨承祭官上香行禮副都統以下咸陪祀

康熙三十五年聖祖仁皇帝親徵噶爾丹遣官致祭火炮之神讀祝行禮如儀先是遣官致祭各樣火炮有神威將軍鐵心衝天子母各名又有新制銅炮龍炮鐵心銅炮皆分案致祭三十六年凱旋致祭如初

雍正三年定每三年一次遣官致祭乾隆十八年定凡致祭八旗各遣一人承祭又定火器營祭八旗子母炮神每年請旨舉行以火器營總統一人承祭三十年七月定致祭炮神用祝版並制祭器

右炮神

康熙二年定致祭司火神之禮廟在日中坊橋西歲以六月二十三日遣行

雍正八年定祭禮牲用太牢

乾隆二十三年十一月二十四年十一月皇上親詣拈香

右火神廟

康熙二十年重建黑龍潭龍神廟歲以春秋仲月諏吉遣官致祭潭在金山之麓【互見雩祭門】聖祖仁皇帝數以禱雨至其地乃鼎新廟宇禦制碑文以紀之

雍正二年世宗憲皇帝親詣致禱澍雨立應重修工竣禦制碑文親制宸翰勒石廟庭

乾隆五年五月加封黑龍潭龍神爲昭靈沛澤龍王之神二十五年二月奉諭歲祭黑龍潭龍神攺遣內務府圓明圍大臣行禮三十九年四月皇上親詣致祭甘雨立應四十二年六月四十三年四月四十八年五月並親詣致祭如儀

右黑龍潭龍神

乾隆九年封玉泉山龍神爲惠濟慈佑龍神遣官致祭廟在京西玉泉山之麓十六年奉諭旨京師玉泉靈源浚發爲徳水之樞紐畿甸眾流環匯皆從此瀠注朕歷品名泉實爲天下第一其澤流潤廣惠濟者博而遠矣上有龍神祠己命所司鳩工崇飾宜列之祀典其品式一視黑龍潭該部具儀以聞尋議奏遺禮部堂官一人往祭從之二十五年二月奉諭歲祭玉泉山龍神攺遣內務府圓明園大臣行禮

右玉泉山龍神

順治初年定制致祭后土之神司工之神凡大興作諏吉遣官客一人將事豫日工部官於營建所在因其方設左右二壇祭日承祭官朝服行禮儀節與都城隍廟同凡盛京各直省有奉旨興修工作之處亦先期照例致祭

右祭后土司工

順治初年定制凡大工迎吻致祭琉璃窯神並經由一路門神各遣官一人將事豫日工部官設壇於琉璃窯及迎吻所經之各門祭日承祭官朝服將事與祭司工神儀同祭畢導迎樂作鑾儀衛校舁吻禮部太常寺官前導承祭官從所經諸門承祭官迎於門前及工所管工官列班恭迎以入安吻事竣各退

右祭窯神門神

順治十六年以織造局設機致祭司機之神遣禮部堂官行禮一應禮儀均與祭司工之神同

右祭機神

雍正七年勅封各倉司倉之神國家漕運之制遠軼前代積貯盈溢分建各倉以貯之倉中或舊有神祠未列祀典司事者以請下禮部議通州三倉惟西倉舊有倉神祠在京城內七倉惟石翼興平倉舊有大倉神祠俱應重加修葺左翼擇於海運倉城外五倉擇於新建之儲濟倉各建廟宇設司倉神位每歲春秋致祭勅加封號封通州倉爲均調顯佑司倉之神左翼倉爲丰儲裕餉司倉之神右翼倉爲佑農廣惠司倉之神新建二倉爲凝禧阜眾司倉之神各賜禦書匾額載入祀典

右倉神

皇朝通誌卷四十一

●皇朝通誌卷四十二

禮略七

○禮略七

嘉禮一

△嘉禮一

﹝臣﹞等謹按鄭樵通誌嘉禮一門首列天子加元服皇太子冠諸侯大夫士冠天子納妃後天子冊妃嬪夫人皇太子納妃公侯大夫士婚禮諸曰次以元工冬至受朝賀謹考朝會之儀所以正名分辧等威萬國朝宗共球畢集用昭中外一統之盛禮無大於此者我朝自崇徳元年以元旦冬至萬壽聖節定爲三大節朝賀之禮順治元年定皇太后三大節禮儀並爲萬世遵行謹序列於篇首次以常朝禦門聽政經筵臨雍諸大典儀節詳備並見大淸通禮玆惟恭載列朝定制之大者著於篇中

皇帝三大節朝賀之禮

天命元年正月朔太祖髙皇帝禦殿行慶賀禮始制朝儀

天聰元年正月朔太宗文皇帝率諸具勒大臣拜天畢禦殿受朝是日諸貝勒文武羣臣各按旗序行三跪九叩頭禮國制每於除夕元旦陳樂舞設大宴是日以太祖喪撤樂停宴

崇徳元年定元旦進慶賀表箋奏樂又定元旦前三日至第九日止各官皆朝服

順治元年正月苜世祖章皇帝禦殿受朝賀停筵宴免上表並年例進獻二年十二月更定朝儀又定元旦前後七日王公百官皆朝服八年四月定三大節禮儀凡元旦冬至上詣皇太后宮行禮畢還宮升太和殿鳴鐘鼓作樂諸王文武百官行慶賀禮九月頒慶賀表式於各藩王及督撫提鎭各衙門是年定朝佰賜羣臣坐之儀凡大朝常朝行禮畢賜羣臣坐郡王以上進殿內貝子以下在丹陛上百官在丹墀內均照班次跪行一叩頭禮坐皇帝進茶王公百官均就坐次行一叩禮光祿寺執事官授羣臣茶羣臣受茶就座次行一叩禮飲畢復行一叩禮至十二年十月禮部復議貝子公以上同諸王行禮畢進殿內兩旁列坐從之又定三大節在外文武官均設香案望闕行禮與京朝官同九年設糾儀司員凡禦殿日設禮部司官四人於王公行禮處設吏部禮部司官各四人於百官行禮處糾儀

康熙元年定王公百官班位親王世子郡王長子貝勒貝子入八分鎭國公輔國公在丹陛上序立不入八分公民公以下分爲六班其次各照職銜不論加級違者察處十六年復位百官班位九品共爲九班官有兼銜則從其銜之大者二十年設滿漢糾儀禦史各二人侍立糾儀

雍正元年正月世宗憲皇帝詣壽皇殿行禮不升殿受賀二年正月朔禦殿受朝賀宣表三年正月朔禦殿受朝賀以聖祖仁皇帝大喪未逾三年表文但呈進不宣讀八年定各直省望闕朝賀設糾儀官省會以道員一人如無道員以府同知一人外府以同知一人無同知則用通判州縣俱用教官一人監視禮儀如有越次失儀及遲誤不到者糾儀官揭報督撫指名題參盛京以盛京禮部司官二人

乾隆元年正月朔皇上禦太和殿中和樂設而不作諸王公文武百官朝鮮使臣進表行慶賀禮表文不宣讀十二月禮部奏乾隆二年元旦禮儀奉諭今歲元旦乃朕禦極元年朝正大典禮制攸關且在皇考大事百日之外是以勉從諸王大臣所請禦殿受朝明年元旦尙在二十七月之內升殿受賀朕心不忍不必升殿行禮二年十二月奉諭朝賀時令大學士於殿內賜茶是年更定漢官東西班位七年令外省官在京者一例入班行禮八年奉諭禦殿及筵宴日殿內止大臣賜茶侍衛等均著侍立不必賜坐賜茶時若侍衛輪流奉授不無舛錯遺漏嗣後授茶時著禮部前期取應坐之王公大臣數目每一人令侍衛一人授茶仍依次接回庶不致舛錯遺漏十八年停止外省藩臬等官進表箋慶賀二十二年增設朝會糾儀官員於儀仗之後昭徳貞度二門階下東西各設滿漢禦史二人禮部司員二人侍衛二人嚴行稽察二十四年禮部議準凡大朝之期百官仗外侍立各有品級班次從前未經標示一定地位嗣後遇升殿日交鴻臚寺於儀使之外照常朝坐班例設立紅漆木牌預先按次排班如有參差斷續錯綜者令糾儀官查參二十七年定慶賀題本式而用黃綾內加黃簽二十八年更定慶賀本章俱用黃紙其面頁仍用黃綾黃簽凡三大節表式及朝賀儀及元旦萬壽聖節太和殿筵宴儀均見大淸通禮

右元旦朝賀

崇徳元年定長至進表慶賀不設宴

順治元年十一月南郊禮成上行殿受諸王貝勒及文武羣臣朝賀八年定長至節於次日禦殿受賀

康熙二年二月停止在外各衙門賫進冬至慶賀表文六年十一月冬至次日禦殿諸王大臣上表慶賀以世祖章皇帝配天禮成頒詔大赦

雍正年十一月冬至次日禦殿受朝賀以聖祖仁皇帝配天禮成頒詔天下

乾隆三年十一月十三日冬至以值聖祖忌辰攺於十四日行禮次日禦殿受朝賀二十四年十一月冬至次日禦殿受朝賀以回部平定頒詔中外凡冬至朝賀典禮與元旦儀同

右冬至朝賀

崇徳元年定萬壽聖節進表朝賀與元旦同二年十月萬壽節上禦篤恭殿內外親王貝勒及朝鮮質子及文武各官上表稱賀進獻鞍馬黃金緞匹等物四年十月萬壽節禦殿受賀次日賜諸王貝勒文武諸臣大宴五年十月萬壽節頒詔大赦上諭內院大臣曰今日乃朕誕辰內外諸王貝勒及文武羣臣莫不歡忭但小民及罪人等亦宜加恩令其同沾膏澤爾等可於朕未禦殿時先宣讀赦書宜畢來奏宣讀畢復奏上乃禦崇政殿受王公百官朝賀如儀賜羣臣宴於禮部七年十月萬壽節自二十二日至二十八日王以下章京以上俱朝服以國中方避痘停止作樂

順治三年正月定外藩蒙古各旗慶賀聖節進獻牛羊令於每年元旦貢獻牛羊時一並奏進入年四月定萬壽聖節朝賀儀凡遇萬壽節鹵簿大賀全設上先詣太廟行禮次詣皇太后宮行禮畢升太和殿鳴鐘鼓作樂諸王文武百官行慶賀禮宜省文官知州以上武官守備以上各差官進慶祀表十四年正月萬壽節停止朝賀

康熙元年三月萬壽節上率諸王大臣詣聖祖母皇太后聖母皇太后宮行禮畢禦殿受諸王百官朝賀四十二年三月萬壽節停止筵宴朝賀先是正月諸王大臣奏今年三月十八日皇上五旬大慶逢聖駕巡閱南河臣等請於賀發之前預行慶賀禮恭進鞍馬緞匹等物上諭曰朕之誕辰爾等如此進獻在外督撫亦必效之朕必不受朕素嗜文學爾等諸臣有以詩文獻者朕當畱覽焉旣而大學士等及部院諸臣恭進慶祝萬壽無疆屏上復卻之於是大學士及部院諸臣復以慶祝萬壽屏文繕寫冊頁進呈奏曰臣等恭制此屏皆敷陳我皇上功徳實事乞賜畱覽得旨屏內所書之詞俱已載在冊頁朕畱冊頁卽與畱屏無異此屏朕必不受也屆期上詣皇太后宮行禮停止朝賀仍頒詔天下五十年萬壽節禦殿受朝賀奉諭朕於壽日停止朝賀已二十餘年玆諸王羣臣以今歲富五十年升平之會特請禦殿行禮以愜中外官員士子及兵民人等仰望之心朕勉順輿情應如所請屆期上率諸王大臣詣皇太后宮行禮畢禦殿受慶賀如儀停止筵宴五十二年三月以六旬萬壽受朝賀頒詔天下是年直省官員紳士者庶先期赴闕分建彩棚自西直門至暢春園相屬二十里禮部奏言每歲恭遇萬壽聖節王以下文武各官朝服七日在暢春園蟒袍服今歲恭遇萬壽六旬大慶非尋常可比應自三月初一日起至月終咸朝服蟒袍補服嗣後每遇十年照此例行得旨著自初一日至二十日屆期上奉皇太后禦輦陳大賀鹵簿由暢春園回宮直隸各省官員士庶夾道跪迎耆老等進獻萬年壽觴上停輦慰勞徧賜老人等壽桃及食品諸王文武大臣等並於誦經處跪迎上霽容俯視皆賜以食品遣官祇告天地太廟社稷頒詔天下是日上率諸王大臣詣皇太后宮行禮畢禦殿王以下文武各官及致仕給還官員行慶賀禮八旗兵丁直隸各省耆老士庶齊集午門外叩祝行禮上回宮內大臣侍衛內閣翰林院禮部都察院詹事府等衙門侍直官員詣幹淸門行禮是日上奉皇太后幸暢春園王以下滿漢文武官員直隸各省耆老士庶仍於各誦經處跪送是月宴漢大臣官員士庶年九十以上者三十三人八十以上者五百三十八人七十以上者一千八百二十三人六十五以上者一千八百四十六人於暢春園正門內皇子等出視食品宗室子執爵授飲上升座命扶掖八十以上老人至禦前親視飲酒越二日宴八旗大臣官員兵丁閒散等年九十以上者七人八十以上者一百九十二人七十以上者一千三百九十四人六十五以上者一千十二人於暢春園正門前如前儀翼日八旗滿洲蒙古漢軍老婦齊集暢春園皇太后宮前隨召九十以上者入宮門內八十以上者至丹墀下七十以上者集宮門外大臣妻年老者亦皆召至宮門內賜坐皇太后同上親視頒賜茶果酒食等物其餘皆皇又率宗室子以次頒給並賜衣飾彩緞數珠銀兩有差準諸臣奏編纂萬壽盛典六十年正月以禦極六十年大慶命皇子等恭代告祭永陵昭陵福陵二月親謁暫安奉殿孝陵孝東陵告祭遣官告祭天地太廟社稷三月萬壽節諸王大臣百官合詞請上尊號上謙襄不許並命停止慶賀及詔赦恩賚等儀直省老人王年丰等詣闕叩祝並進士產諸物皆卻之仍賞賚有差賜宴王公以下文武各官年六十以上者於幹淸宮合千餘人分頒賞賚命名曰千叟宴

雍正元年十月萬壽節停止朝賀筵宴令中外臣工毋得建立道場五年十月萬壽節停止朝賀筵宴並諭內外諸臣毋得建立經壇進獻珍玩各省督撫請進京慶祝萬壽不許

乾隆元年八月萬壽節上詣雍和宮行禮畢還宮詣皇太后宮行禮停止慶賀五年八月萬壽節禦殿受朝賀先是臣工以皇上三十萬壽請行慶賀大禮奉諭仍照常年之例行若有在常例之外者俱著停止六年八月萬壽節恭遇上巡幸熱河上詣皇太后行宮行禮畢禦行殿扈從諸王貝勒貝子公及文武大臣官員曁外藩蒙古王以下各官行慶賀禮先是七月禮部奏言八月十三日萬壽聖節恭遇聖駕巡幸扈從王大臣官員應於行宮前行慶賀禮其班位王公大臣在网城內三品以下官在网城外在京王公大臣官員於午門前行慶賀禮其筵宴應請停止從之嗣是每歲巡幸熱河恭遇聖節慶賀之禮俱照此行惟每閱十年恭逢大慶始於京師行禦殿受賀禮十五年八月萬壽節禦殿受朝賀奉旨著傳諭各省文武大臣不得具折奏請來京二十五年八月萬壽節禦殿受朝賀三十五年八月萬壽節禦殿受朝賀四十五年八月萬壽節禦山莊行殿受朝賀五十年正月上禦極五十年大慶頒詔天下舉行千叟宴賜王公宗室內外文武大臣官員紳士兵農等年六十以上者宴於幹淸宮合三千人列席於階上階下一品及九十以上者親賜巵酒其餘命皇子及宗室子授爵人各賜禦制千叟宴詩及杖並以次賞賚有差凡萬壽節慶賀與元旦朝賀儀同

右萬壽聖節朝賀

皇太后三大節朝賀

﹝臣﹞等謹按鄭氏通誌不載皇太后朝賀儀蓋由列代以來儀文未備無從紀述故也恭惟我朝列聖以孝治天下禦極之始尊奉慈寧每遇皇太后三大節親率王公大臣行慶賀禮皇上尊養聖母皇太后孝思誠篤典禮加隆允宜敬輯盛典詳著於篇以昭聖代承歡迓福之懋典爲亙古所未有焉

順治三年正月世祖章皇帝詣皇太后宮行禮畢受諸王大臣朝賀自後元旦冬至朝賀皆先詣皇太后宮行禮歲以爲常八年定皇太后三大節禮儀屆日皇太后儀仗全設皇帝皇后詣皇太后宮皇太后升內殿皇帝皇后先行禮畢還宮公主和碩福晉以下都統尙書子命婦以上俱詣皇太后宮行禮十年二月皇太后萬壽節以祭社稷壇齋期移於前一日行慶賀禮

康熙八年定元日冬至次日太皇太后皇太后慶賀禮儀詳見大淸會典十八年二月太皇太后聖壽節奉懿旨以春分齋戒更於後二日補行慶賀禮三十九年十月皇太后六十聖壽聖祖仁皇帝率羣臣行慶賀禮四十九年十月皇太后七十聖壽聖祖仁皇帝率羣臣行慶賀禮如三十九年之儀六十一年十二月王大臣等奏請雍正元年元旦詣皇太后宮行慶賀禮奉懿旨停止行禮

乾隆二年正月停止天大臣等詣皇太后宮行禮前期奉上諭朕前降旨明年元旦停止禦殿受朝皇太后前照常行禮今奏知皇太后蒙降懿旨明年元旦尙在世宗憲皇帝服制二十七月之內皇帝旣不受朝其王公大臣赴慈寧宮行禮亦著停止五年十一月定皇太后萬壽聖節大小臣工咸服蟒袍七日不理刑名著爲令六年十一月皇太后五十萬壽上率諸王大臣行慶賀禮七年十一月以皇太后聖誕適屆冬至日於三日之前預行慶賀禮十六年十一月皇太后六十萬壽加上徽號上率王公大臣等行慶賀禮頒詔天下二十六年十一皇太后七十萬壽加上徽號上率王公大臣行慶賀禮頒詔天下是年以皇太后聖誕日適逢南郊齋期攺於前三日預行慶賀禮三十六年十一月皇太后八十萬壽加上徽號上率王公大臣行慶賀禮頒詔天下三十七年十一月萬壽節奉諭奉皇太后懿旨向來每遇慶典令節皇帝詣慈寧宮朝賀至永康左門外卽降輿步入今皇帝春秋己逾六旬𨿽體气彊健精力如常而禮數過勞之處亦宜隨時撙節嗣後元旦行禮在慈寧門東階下降輿萬壽行禮在慈寧門西階下隆輿並就門旁著內監設便座以資小憩以示惓惓愛護之意欽此朕欽永慈命敢不祇遵著傳諭各該行門載入儀注敬謹遵照

﹝臣﹞等謹按我皇上尊奉慈闈崇儀告備孝治特隆胥九州島萬國以祝釐合五世一堂而篤慶凡諸推恩錫類掖輦頤和侍萱殿之起居備璇宮之孝養往牒未有倫比盛典獨冠古今向遇朝賀行禮皇上祗謁慈寧於永康左門降輿步入必誠必敬積久益虔伏讀壬辰年上諭及禦制詩皇太后聖壽節慈寧宮行禮卽事成什注云今恭奉懲旨以朕年諭六旬𨿽精力彊健亦宜隨時撙節命嗣後元旦於慈寧門東階下降輿萬壽節於西階下降輿並就門旁預設便座以資小憩懿訓爲昭孝思維則禮節詳明昭示萬世洵爲亙古以來未經表見之備福隆禮矣

常朝

崇徳元年每月初五十五二十五日禦殿聽政及各官謝恩儀凡王以下各官遇升賞等事於每月常朝日行謝恩禮

順治八年禮部議定謝恩儀注王以下各官以上升級授官謝恩王貝勒貝子公大臣等出師凱於受賞謝恩王以下文武各官以上及喀爾喀貢使朝見俱設鹵簿奏樂鳴鐘鼓上禦太和殿鳴贊官唱贊行禮王以下官員以上欽命婚娶者或於中和殿或於位育宮俱朝服行禮不唱贊其常時賞賚謝恩便服行禮亦不唱贊從之九年定常朝儀注每月於初五十五二十五日上禦太和殿文武各官朝服行禮如是日不禦殿赴任及朝見官員均在午門外行禮文武各官均於是日齊集坐班外藩王公告吉來朝及喀爾喀厄魯特入貢使臣亦於常朝日行禮又定八旗武臣除大朝常朝外每月初一初十二十日具公服於午門外分翼坐班如遇巡幸除朝期外每月於午門外坐班用常服十二年定朝期王以下公以上在午門內朝房齊集十八年定王公百官行禮位次常朝日如遇禦殿文武升賞各官及京官外升外官來京應行禮者不論品級皆於殿前行禮

康熙九年令都察院糾察諸王大臣失儀者二十年設常朝糾儀禦史及司員凡常朝及八旗上朝坐班之日班首班末皆以滿漢禦史各一人監察吏部禮部亦派滿漢司員監察如有失儀指名題參

雍正二年遣侍衛四人監察朝班又定凡禦殿日未明以前鴻臆寺官左右各二人引左右翼官從兩掖門人各就本班坐鼓嚴咸起立聽唱贊由仗南引進依次排班行禮

乾隆元年三月奉諭每月逄正朝期鴻臆寺照例奏請禦殿此二十七月之內如遇國家重大典禮萬不可己者間一禦殿外此槪不舉行從前諭旨甚爲明晰似此朝會常儀理應停止矣二十七月之後再行奏請二年申嚴常朝坐停儀三年定每月八旗官員坐班日禮部兵部各派司員二人稽察又定文武月選官謝恩儀凡文武官選授之後吏兵二部開列名單知會鴻臚寺俟領憑領札十日之內鴻臆寺傳集演禮四品以上於午門外五品以下於天安門外謝恩逾期不到者四品以上指名題參四品以下送吏兵二部察議匯奏十六年禮部奏上朝官員宜朝服親投職名由東西掖門分入以便稽察常朝坐班各部院大臣宜董率庶僚按期到班毋許曠闕從之十七年禮部奏常朝坐班向無定時今定春冬以辰正夏林以卯正屆期各官依次列坐後至者指參從之

禦門聽政

順治二年定每日奏事吏戶禮兵工五部輪流首奏刑部常列三班並令翰林科道同奏事官齊進侍班記注

康熙六年七月聖祖仁皇帝親政行慶賀禮是日禦幹淸門聽政嗣後日以爲常十八年九月諭大學士等朕每日聽政一切折出票簽應商酌者皆國家切要政務得失所系今後起居注官除照常記注外遇有折木啟奏俱令侍班記注二十一年九月定禦門晷刻奏夏以辰初初刻秋冬以辰正初刻爲期二十三年五月諭九卿詹事科道等禦史衛執蒲奏請禦門聽政或以五日或以二三日爲期其意蓋欲君臣之間政事餘暇稍得休息也朕自躬親庶政宵旱勿遑念致治之道務在精勤勵始圖終弗宜有間二十餘年以來於凡用人行政事無巨細罔不殫心籌劃早夜孜孜有如一日郊廟禋享必躬執事間有不親詣之寺皆甚非得己至於內殿齋居幾微悉謹左右■﹝執上目下﹞禦咸所稔知在朕未明求衣辧色視朝日與大小臣工率作省成用熙庶績近念爾諸臣奏事勞苦少展禦門晷刻俾得從容入奏非圖便安邇年海字敉寧政事漸簡頃復諭部院事務應得歸並者酌量合奏期於簡要淸省從此民生日康刑淸政肅部院章奏當不期省而自省若必預定三日五日以爲奏事常期非朕始終勵精之意也二十四年五月定大朝之期奏章交送內閣停止啟奏

雍正元年四月世宗憲皇帝禦門聽政二年定吏部奏事在各部院衙門之後三年飲每聽政日於翰林院編修檢討內按俸以四人侍班班在科道之上七年十二月諭內閣十五日禦門辦事奏事大臣及引見官員等俱著用補服嗣後朕臨禦前殿照常用朝服至禦門理事只用補服遇應服蟒袍之日亦補服蟒袍永著爲例

乾隆元年十一月上禦門聽政先是雍正十三年十二月諭曰據禮部奏請初十日禦門辦事今百日甫過朕卽禦正門理事心實不安朕受皇考付托之重所有國家政務在便殿隨時辦事不敢略有曠廢其禦門之期俟明春再行請旨至是年二月復奉諭曰禮部奏請二月十三日禦門聽政朕思百日之後𨿽閱兩月皇考梓宮尙在雍和宮朕卽禦門聽政心實不忍可俟梓宮奉移山陵後再行請旨十月奉移世宗憲皇帝梓宮禮成至是月上始禦門聽政如儀二年文月上禦門聽政以遇雨賞諸臣紗有差十一月令禦門日設氈墊於大艀士等跪所諭曰向來禦門聽政大學士等俱不設氈墊惟圓明園奉皇考特旨鋪設而幹淸門尙仍其舊原定制之意蓋以君尊臣卑預防專擅之漸然亦不系乎此況古有三公坐論之禮大學士等皆年老大臣當此嚴寒就地長跪朕心特切軫念嗣後著鋪氈墊以示優禮至意是月復論曰朕禦門聽政之時翰林院修撰編檢與科道一同侍班翰林班次在科道之上科道懸帶數珠而翰林未有定制朕思侍從之臣理應畫一嗣後修撰編檢亦著一體懸帶數珠以肅朝儀凡禦門聽政之典常日部院章奏未奉聖旨者折本下內閣積若千件得旨禦門聽政內閣宣布在京部院寺各部院寺官檢所應進奏事於函飭陪奏官屬吏部轉飭侍班官具吉服依期畢會其佉並見大淸通禮恭遇聖駕駐蹕圓明園禦勤政殿聽政契事及啟奏折本皆如禦幹淸門聽政之儀

經筵

順治九夫定每歲春秋仲月各舉經筵一次大學士知經筵事以尙書左都禦史通政使大理卿學士等官侍班以翰林院官二人進講十四年議準每歲春秋行經筵禮豫期禮部行知欽天監諏吉內閣酌定講官人數均具疏奏聞經書講章令講官撰擬內闊攺定恭呈禦覽

康熙二十四年定制以大學士尙書左都禦史侍郎學士詹事充經筵講官滿漢各八人歲以滿漢官各二人分講經書至日皇帝禦文華殿滿漢講官各一人進講四子書義畢皇帝闡發書義宣示臣工講官曁侍班官跪聆畢興滿漢講官各一人進講經義畢皇帝闡發經義各官跪聆亦如之各官至丹墀行禮畢講官入殿內賜坐賜茶禮成皇帝還宮是日賜燕於太和門東廊二月文華殿告成行經筵禮前一日祇告皇師帝師王師先聖先師傳心殿至日上禦文華殿進講如儀自後恭遇經筵行禮並同

雍正三年諭自古修已治人之道載在經書帝王禦宇膺圖咸資典學我聖祖仁皇帝天亶聰明而好古敏求六十餘年孜孜不倦朕幼承庭訓時習簡編自卽位以來更欲以研經味道之功爲敷政寧人之本於八月二十三日爲釋服之期爾等可擇日舉行經筵典禮

乾隆五年奏準衍聖公入覲來京恭遇經筵卽令入班聽講七年二月諭今日舉行經筵典禮禮部據向例以天雨奏請攺期朕思經筵大典業經祭告自應舉行但執事諸臣例應在丹墀內行禮未免衣冠沾濕著衣雨服列班駕到卽入殿進講講畢卽奏禮成其階下行禮殿內賜茶諸儀停止嗣後遇雨皆照此例

臨雍

順治九年定皇帝視學先期禮部具題差行人召衍聖公五經博士各氏後裔乘傳赴京觀禮是年二月上丁日世祖章皇帝幸太學行釋奠禮畢詣彜倫堂禦講幄國子監祭酒講四子書司業講經宣制以勉太學生翼日衍聖公及祭酒等上表行禮賜衍聖公內院翰林官祭酒司業五經博士各氏後裔及禮部太常光祿鴻臚寺各執事官宴於禮部越二日於午門前賜衍聖公貂冠朝服滿漢祭酒司業錦緣領袖紵絲袍監丞五經博士各氏後裔筆帖式紵絲袍助教肄業生白金各有差各氏後裔並送監讀書廣國子監鄕試中額十有五名又頒敕諭一道勉勵諸生祭酒奉置采亭率屬前導至太學開讀祭酒率眾行禮畢刊刻懸設彜倫堂越三日衍聖公等於午門外謝恩十七年重修文廟落成視學禮儀與九年同

康熙八年二月上丁聖祖仁皇帝幸太學行釋奠禮講學於彜倫堂頒敕諭一道賜衍聖公國子監祭酒以下與順治九年同

雍正二年正月諭帝王視學大典所以尊師重道爲教化之本朕覽史冊所載多稱幸學近日奏章儀注相沿未攺此臣下尊君之詞朕心有所未安今釋奠伊邇朕將親詣行禮以後奏章儀注稱幸非宜應攺爲詣學二月上丁世宗憲皇帝詣學典禮與康熙八年同其在京進士舉人與觀禮者與貢監生同賜白金

乾隆二年諭國學文廟特命易蓋黃瓦是年奏準閔氏冉氏言氏卜氏顓孫氏端木氏世襲五經博士均照五氏之例行取陪祀並取閔冉等氏各二人赴京觀禮三年仲春上視學典禮與雍正二年同重頒勅諭一道訓勵諸生四配十二哲後裔曁元聖周公裔東野氏來京觀禮者均送監讀書是年召見衍聖公曁五經博士各氏後裔等十有八人奉諭爾等皆聖賢後裔因朕視學來京特行召見爾等旣爲聖賢之後卽當心聖賢之心凡學聖賢者非徒讀其書而己必當躬行實踐事事求其無愧方爲不負所學況身爲聖賢子孫尢與凡人不同不能實加體驗徒騖讀書之名實與祖徳家風不能無忝爾等務須勤思勉勵克紹先傳以副朕諄切期望之意四十八年上親詣釋奠禮成特命創建辟雍於彜倫堂之南先是有以復建辟雍請者部議以太學乏水而止至是稟承聖諭汲井引泉甃爲圜水正殿穹隆橋門四達前列牌樓鐫禦書學海節觀圜橋教澤匾額旁列禦碑亭二恭鐫禦制國學新建辟雍圜水工成碑記禦制三老五更說禦制上丁釋奠後臨新建辟雍講學得近體四首及禦論二篇前爲鐘鼓樓規制悉由睿定四十九年冬告成五十年二月上親詣釋奠禮成禦新建辟雍講學新定以大學士二人講書祭酒二人講經上親宣玉音講大學爲人君止於仁爲人臣止於敬爲人子止於孝爲人父止於慈與國人交止於信易經君子以自彊不息王公大臣衍聖公以下內外官員進士舉人肄業生等圜橋聽講者三千餘人皆行禮如儀是日瑞雪飛霙上命隨從官員各予紀錄一次並加賜執事官員紬一匹聽講諸生緞一匹其餘賜燕賞賚加額悉如前儀

皇朝通誌卷四十二

●皇朝通誌卷四十三

禮略八

○禮略八

嘉禮二

△嘉禮二

﹝臣﹞等謹按鄭樵通誌載天子納后妃天子冊立妃嬪夫人之儀玆謹據本朝會典通禮所述皇帝大婚冊立皇后曁冊封妃嬪之典著於篇中其儀節之詳備見於通禮者不復具載而皇子親王以下婚儀公主以下下嫁之儀以次附見焉

皇帝大婚冊立皇后禮

崇徳元年四月冊立中宮嫡妃爲皇后是日設黃幄於淸寧前設黃案於幄內王公百官朝服序立崇徳殿前太宗文皇帝禦殿閱冊寶命正副使持節至淸寧宮宣讀冊文行冊立禮禮成正副使持節復命皇后率公主王妃命婦於太宗文皇帝殿前行六肅三跪三拜禮諸妃率公主王妃命婦詣中宮行六肅三跪三拜禮上禦殿諸王大臣進滿洲蒙古漢字三種表文次第宣讀行慶賀禮

順治八年八月世祖章皇帝大婚冊立皇后前期題定納采大徵禮數大婚前一日遣官祭告天地太廟屆日質明上朝服出禦太和殿視冊寶授冊封使臣禮部官前導由協和門出詣皇后邸是日先遣親王二人奏請皇太后至位育宮上出宮步迎至太和門內皇太后由太和殿入宮冊封使臣旣至皇后邸內院官讀冊寶文畢獻皇后皇後跪受望闕行六肅三跪三叩禮畢皇后升輦至太和殿階下皇后降輦由中道入宮禮部堂官奏請上禦中和殿率諸王入宮於皇太后前行三跪九叩禮畢上復禦中和殿皇后率諸王妃朝見皇太后行六肅三跪三叩禮畢禮成皇后還宮諸王妃入侍皇太后燕上出禦太和殿賜諸王及察哈爾額駙阿布鼐親王土謝圖親王卓禮克圖親王等並貝勒文武羣臣宴畢上回宮皇太后乘輦還慈寧宮上恭送如初次日上禦太和殿諸王貝勒文武羣臣上表行慶賀禮頒詔天下十一年六月冊立皇后行大婚禮前期諭禮部諏吉日擬定儀注及大婚之日禦太和殿閱冊寶宣制命正副使持節詣皇后邸行冊立禮有司具儀駕鹵簿奉迎皇后升輦入宮大婚禮成次日上禦太和殿文武羣臣上表行慶賀禮賜宴頒詔天下

康熙四年九月聖祖仁皇帝大婚冊立皇后前期一日行大徵禮屆期上禦太和殿閱冊寶畢授冊封使臣捧至皇后第宣讀皇后謝恩行禮畢鑾儀衛陳儀使車輅鼓樂前導皇后由大淸中門行禦道至太和殿階下降輿內監奉冊寶前導恭侍命婦十人祗迎人中宮上具禮服詣太皇太后宮皇太后宮行禮還宮行合巹禮畢上升太和殿賜皇后親屬及諸王百官筵宴皇后詣太皇太后宮筵宴諸王以下免行禮公主王妃以下免會次日皇后詣太皇太后皇太后宮行朝見禮次日上禦太和殿王以下文武各官上表行慶賀禮頒詔天下十六年八月冊立皇后前期遣官祗告天地太廟後殿聖祖仁皇帝親詣奉先殿告祭熙日設節案於太和殿正中設冊寶案於左右【同日

冊封

貴妃

安嬪

敬嬪

端嬪

榮嬪

惠嬪

宜嬪

僖嬪設

貴妃冊寶案

嬪冊案於左右次稍後以後遇同日

冊封妃

嬪儀節並同】上禦太和殿閱冊寶王公百官咸朝服按翼序立乃宣制命正副使持節行冊立禮副使至景運門內監接奉節冊寶入宮皇后受冊寶行禮如儀【

貴妃

嬪各行受

冊禮】內監出以節授正副使正副使還至後左門復命上率王公大臣詣太皇太后皇太后宮行禮次日皇后禮服詣太皇太后皇太后宮皇帝前行禮各如儀公主福晉命婦免隨行禮越三日上禦太和殿王公百官上表行慶賀禮如儀免公主福晉命婦詣中宮行禮頒詔天下二十八年七月冊立皇貴妃爲皇后先期遣官告祭太廟至日行冊立禮頒詔天下

雍正元年十二月冊立嫡妃爲皇后前期遣官告祭天地太廟社稷至期行冊立禮俱如儀惟慶賀典禮得旨後三年後補行次日頒詔天下三年十月上禦太殿王以下文武大臣官員進表補行慶賀冊立皇后禮禮畢禦幹淸宮皇后率妃嬪行六肅三叩禮次日妃嬪率公主王妃命婦詣皇后宮行慶賀禮均如儀

乾隆二年十二月冊立嫡妃爲皇后先是雍正十三年十二月諭禮部朕祗遵皇太后懿旨立嫡妃富察氏爲皇后應行典禮爾禮部詳察具奏幹降元年二月禮部擬定典禮具奏得旨冊立皇后典禮著於二十七月後舉行至是始行冊立禮前期遣官告祭天地太廟社稷至日禦太和殿宣制遣使皇后受冊寶均如儀次日上率王公大臣詣皇太后宮行慶賀禮畢禦太和殿王公百官上表稱賀如儀皇后率貴妃妃嬪詣皇太后宮行慶賀禮畢內監請皇上禦內殿皇后率貴妃妃嬪行禮畢還宮貴妃率妃嬪及公主王妃命婦詣皇后宮行禮是日頒詔天下十五年八月冊立攝六宮事皇貴妃爲皇后先是十三年冊命皇貴妃攝六宮事至是年行冊立禮前一日遣官告祭天地太廟社稷至日禦殿遣使受冊寶慶賀行禮諸儀均與乾隆二年同凡太婚之禮制下禮部徧布諸司供備諏納采大徵奉迎吉日以聞會工部制金冊金寶翰林院撰制冊文進呈欽定送內閣恭鐫如儀命尙書一人充納采使內府總管一人充副使凡冊立之禮制下禮部尙一人赴內閣承制乃諏吉以聞徧在有司供備恭制冊寶如儀以大學士充冊立使尙書充副使凡冊封皇貴妃命下禮部諏吉以聞工部制冊禮部制寶均以仈送內閣鐫字如儀正使以大學士尙書充副使以侍郎內閣學士充先一日遣官祗告太廟後殿奉先殿至日內鑾儀衛設皇貴紀儀使於本宮門外使至宣冊寶受冊寶及朝見行禮共如儀冊封遺妃儀命下所司供備冊寶均以金遣官祗告內鑾儀衛設貴妃儀仗千本宮門外宣冊寶受冊寶及朝見並如冊封皇貴妃之儀冊封妃儀命下所司制冊印均以金遣官祗告內鑾儀衛設妃采仗於本宮門外宣冊印受冊印及朝見儀俱與貴妃同冊封嬪儀命下所司制冊以金奏請命使【不遣官祗告】至日內鑾儀衛設嬪采仗於本宮門外宣冊受冊儀均與妃同

皇子親王以下婚儀

凡皇子指婚內務府豫札欽天監諏吉日並列大臣命婦中偕老者奏襄婚事旣得旨以告於福晉家屆期贊事大臣偕福晉父蟒袍補服詣幹淸門東階下福晉父北面跪贊事大臣西面稱有旨今以某氏女作配與皇子某爲福晉福晉父承旨訖行三跪九叩禮退乃諏吉納幣奉迎命巹品物禮節如儀婚禮旣成翼日皇子及福晉夙興朝服內務府管領妻二人導詣皇太后皇帝皇后前行朝見禮皇子三跪九叩福晉六肅三跪三叩其有妃嬪所出者次詣所出妃嬪前行禮皇子二跪六叩福晉四肅二跪二叩各如儀凡親王將及冠訪朝臣女或外藩王女年齒相當者秦聞請旨命下以次行禮定婚納幣成婚如儀如奉旨賜婚者是日王朝服詣太和殿前謝恩如儀旣成婚之明日王及福晉夙興朝服詣大內謝恩行禮如皇子婚儀凡世子郡王納幣禮降於親王一等若聘外藩親王女鞍馬甲冑繒帛白金器如親王聘外藩郡王女之數婚禮旣成饋贈外藩親王郡王及福晉送女來者並女之兄弟及隋從男婦衣物均如親王例凡長子貝勒婚儀納幣禮數降於郡王一等凡貝子宗室公宗室將軍閒散宗室婚儀各以次降一等其儀物並見大淸通禮

公主以下下嫁儀

凡公主下嫁之禮內務府豫札欽天監諏指婚吉日並列大臣命婦中偕老者奏襄婚事旣得旨禮部以告於額駙家屆期贊事大臣偕額駙蟒袍補服詣幹淸門東階下額駙北面跪贊事大臣西面稱有旨今以某公主擇配某入額駙祗受命行三跪九叩禮退初定筵宴皇帝禦保和殿賜額駙父等宴如太和殿宴禮宴畢內務府鴻臆寺官引額駙父等至幹淸門西階下行三跪九叩禮退是日皇后率皇貴妃貴妃妃嬪詣慈寧宮皇太后升寶座筵宴額駙毋及諸婦行禮各如儀內監引額駙母及諸婦詣皇后宮行六肅三跪三叩禮退於歸合巹禮成翼日行朝謝禮公主額駙夙興朝服公主詣皇太后皇帝皇后前行禮其有妃嬪所出者並詣所出妃嬪前行禮額駙詣慈寧門外東階下幹淸門外內右門外行禮各如儀凡郡主將及笄訪外藩蒙古王子年齒相當者奏聞請旨命下以次行禮若奉旨賜婚者額駙先詣幹淸門謝恩如公主指婚之儀成婚之明日額駙偕郡主夙興朝服詣大內謝恩行禮如親王納福晉儀凡縣主出嫁納幣視郡主降一等筵宴儀準郡王郡君出嫁筵宴儀準貝勒縣君筵宴儀準貝子鄕君筵宴儀準宗室公其納幣禮數各以次降一等其儀並見大淸通禮

頒朔

﹝臣﹞等謹按鄭志讀時令一條備載漢唐時立春立夏大暑立秋立冬讀五時令之儀玆考帝王授時協令典章莫大於頒朔我朝一道同風正朔之奉遠訖四海頒朔儀節備著於會典通禮謹甄錄大節著於篇中

順治二年時憲書成欽天監進呈禦覽世祖章皇帝禦武英殿文武各官咸朝服齊集午門外頒朔行禮是年題定每年十月初一日欽天監官奉恭進皇帝皇太后皇后時憲書至太和門丹墀左行三跪九叩禮授內府官奉時憲書入恭進皇帝皇太后皇后是日黎明貝子公曁文武各官咸朝服集午門外欽天監官先陳設頒給王公百官時憲書於紅案上鴻臆寺官宣制曰欽天監進某年時憲書其賜王公百官頒行天下宣畢羣臣行三跪九叩禮畢親王郡王各令所屬依次跪領貝子公親跪領文武官各以其長一人跪領回署頒給所屬官各退十八年定朝鮮國每年十月朔遣使賫咨赴部恭領時憲書豫刮欽天監封送儀制司本司郎中朝服於司署頒發來使跪領賚回本國

康熙三十二年頒時憲書於內紮薩克科爾沁等二十四部落均以各來使請安之便按名給發五十三年頒時憲書於外紮薩克喀爾喀等十有五部落與科爾沁等部落同

雍正三年定頒給淸海紮薩克王臺吉等時憲書於每年領俸幣時一同給發七年定各省布政使司每歲四月由欽天監頒發考定時憲書式敬謹刊刷鈐蓋庫貯欽天監時憲書印信凡見任文武大小官及在簎有職官舉人貢生等各給一本以彰敬授人時之意至各省民戶繁多勢難徧給應將所刻書板發貯公所聽匠役或書坊備紙刷印赴布政使司鈐蓋欽天監時憲書印發賣俾深山僻壞咸知時序月令

乾隆二年覆準散給靑海北薩克王臺吉等時憲書於每年五六月閒同俸幣給發似覺稍遲應先期於每年十月將次年時憲書由兵部交驛站發往靑海散給十九年定孟冬頒朔於午門親王郡王貝勒亦令親領行禮是年頒時憲書於杜爾伯特部落與喀爾喀部落同二十八年頒時憲書於哈密辟展喀什噶爾英吉沙爾葉爾羌和闐烏什阿克蘇哈喇沙爾土魯番伊犁庫車沙雅爾等十三部落俱由理藩院給發

冊封親王世子郡王

﹝臣﹞等謹按鄭志有冊封諸王侯一條我朝監古定制無冊封藩國之典玆謹循會典通禮所載冊封親王親王世子郡王儀節著於篇中而冊封公主及福晉夫人等儀附見焉

凡冊封親及親王世子命下禮工二部制冊寶皆以金若嗣封王則注名於冊寶世相傳授豫期禮部諏吉奏請命內大臣散秩大臣一人爲正使內閣學士翰林院學士禮部侍郎一人副之詣王邸第正使持節前行副使奉制冊禮部官奉寶隨行王率所屬官朝服跪迎入門行三跪九叩禮宣制冊宣寶王退立拜位行三跪九叩禮畢正使奉節出王率屬出大門外跪送如儀封使回還節有司退若冊封郡王制冊寶皆銀質金飾余與親王及世子同凡冊封郡王長子貝勒貝子命下工部制制冊以紙前期禮部奏請命內閣侍讀學士侍讀翰林院侍讀學士侍講學士侍讀侍講一人爲正使禮部郎中員外郎一人副之迎節冊受冊送節均如諸王儀凡冊封公主命下工部部制冊以金禮部諏吉奏請命正副使持節往封如親王之儀公主率侍女跪迎於儀門內道右受冊送節均如儀凡親王世子郡王福晉長子貝勒貝子夫人閒五歲禮部匯疏請行冊封禮制冊封使各如其夫爵節冊視匯封人之數福晉等迎節冊受冊送節各如公主儀凡郡主縣主縣君閒五歲禮部匯請遣使冊封制冊用紙儀注與福晉夫人同

三老五更

﹝臣﹞等謹按鄭志載三老五更�條歷敍漢明帝安帝曁曹魏後魏後周之制牽率附會伊古以來未有定論讀我皇上禦制三老五更說三老記及題張廷玉三老五更議折衷千古之疑昭然若揭日月

乾隆五十年新建辟雍講學禮成巨典輝煌超軼萬古恭讀禦制國學新建辟雍圜水工成碑記有云若夫三老五更之說予以爲括於養老化俗之儀而非天子所必應並行而不遺者蓋弗見於詩書乃特出杜氏通典之私耳且予向有三老五更之說己明辟其謬玆不復綴乎辭禦制上丁釋奠後臨新建辟雍講學得近禮四首有云三五昔經著說詳謂他杜撰失荒唐注云三老五更之說不見諸書惟禮記出漢儒非孔子之言左傳始有三老凍餒之文注疏者紛紛不一而蔡邕獨斷遂有父事兄事之說白虎通直以爲老更各一人且曰父一而已不宜有三其謬更甚杜佑通典亦宗其說眞成杜撰矣向嘗著說辟之詳見三老五更說今命刻於辟雍碑陰大哉聖言曠然若發蒙矣玆編謹存三老五更之目恭載禦制文於卷中以昭析古今議禮家之迷誤焉

禦制三老五更說

三老五更之說不見於詩書其見於禮記者蓋出於漢儒非孔子之言惟左傳三老凍餒之文爲最古然傳謂公聚朽蠧而三老反不見養遇非與五更相提並論也注三老五更者多矣或謂上中下壽或謂工商農而不及五更或謂明天地人與五行之事或謂取象三辰五星或謂知三徳五事者各以臆度不堪儇指矣至蔡邕獨斷及有父事兄事之說而白虎通之謬直以爲老更各一人且曰父一而已不宜有三吁可怪哉天子養老卽所以教孝於天下何至以父事之且卽其說父一而已則天子已自有父今復事一人是非二父乎腐儒執虛文而謬大義眞不直一噱耳邕復解更爲叟謂豕亥之訛夫叟與老同旣有老又何藉叟爲哉予以謂三者天地人之數養老自以三舉其數耳若夫五更則更事之說爲近而五倫五常莫不具於此人數不必其備行之以敬誠愷悌則中和位育將在是矣後儒一切穿鑿之論何足數哉

禦制三老記

予旣爲三老五更之說以辟諸家之謬然以三老之稱數典於左氏其何以稱三老則求其解而終不得其辭玆以三餘之暇書辟雍詩冊有三老之語臨池下愰然悟曰三老之言實出孟子所謂老而無妻老而無夫老而無子此非三老而何孟子𨿽出左氏後而此語自由古以傳故卽繼之曰文王發政施仁必先斯四者可知文王時卽有三老之稱左氏提其綱孟子晰其目耳支晏子對叔同嘆齊之將爲陳氏所云公棄其民三老凍餒乃指一國鰥寡獨窮之民之無卹者設以上壽中壽下壽論之豈八十以下之老卽可以弗卹乎其餘附會之論愈說愈遠然總於辟雍養老興賢有何涉乎自是而三老之稱徧於鄕閭所謂三老董公壺關三老之類不一而足蓋耆艾而長於鄕者卽可稱三老而非定三人也夫予三老五更之說成於戊戌逮今又六年求其說而不得而筆下偶得之是不可以不記且此六年中何嘗不讀孟子而未有會玆偶會之益見理不可不日窮書不可不日讀寧渠呈已之是顯人之非以爲博聞廣識而已哉

禦制題張廷玉三老五更議

戊戌年爲三老五更說亦旣辟其踳駁而勒之新建辟雍之碑矣今秋駐避暑山莊檢續書之四庫全書內文頴集中有三老五更議之篇而掛漏其名因命檢文津閣之書乃知爲張廷玉所撰憬然憶之事在乾隆戊午爲廿七月旣閱諸禮畢舉之時於視學之前曾向軍機大臣等談及三老五更而咨其可行與否彼時鄂爾泰依違其閒張廷玉則斷以爲不可於是奏此議而遂寢其說蓋鄂爾泰固好虛譽而近於驕者張廷玉則善自謹而近於懦者且二人彼時皆可望登此度者也以今觀之則廷玉之議爲當設爾時勉彊行之必有如廷玉所謂資後人之議者矣若朕戊戌年之所爲三老五更說戊戌去戊午歷四十年其事早巳忘之蓋戊午朕方廿八歲而戊戌則六十有八此亦足驗四十年閒學問識見之效而年少時猶未免有好名泥古之意至今則灑然矣玆觀廷玉之議與朕之說不約而同樹之前旌焉因命並勒辟雍碑以識已學之淺深及弗掩人之善也夫廷玉旣有此卓識何未見及朕之必不動於浮言遵皇考遺旨令彼配享太廟而臨休致歸裏時乃有求入廟之請此所謂老衰而戒之在得乎朕又以廷玉之戒爲戒且爲廷玉惜之

鄕飲酒禮

順治元年定京府及直省府州縣每歲於正月十五日十月初一日舉行鄕飲酒禮設寡介主人眾賓之席順天以府尹爲主直省府以知府州以知州縣以知縣爲主大賓擇鄕裏年髙有得之人位於西北介以次長位於西南三賓以賓之次者爲之位於賓席之西眾賓序齒列坐司正以教職爲之主揚觶以罰失儀者贊禮讀法以生員爲之以申明朝廷之法惇序長幼之節二年定順天府詳稽鄕飲酒舊制移送禮部題請施行嗣復每歲由順天府具題將所舉賓介等姓名履歷呈部存案鄕飲酒讀律令曰律令凡鄕飲酒序長幼論賢良年髙有徳者居上其次序齒列坐有過犯者不得於與違者罪以違制失儀則楊觶者以禮貴之

康熙元年定奉天府州縣行鄕飲酒禮儀與順天同四年定錦州府州縣行鄕飲酒禮儀與奉天同

雍正元年諭鄕飲酒禮乃敬老尊賢之古制近聞年久視爲具文應飭令加謹舉行是年順天府舉行鄕飲酒禮特命禮部堂官前往監禮歲以爲常

乾隆二年覆準鄕飲之典必賓介得人始足以示觀感而興教化應通行嚴飭嗣後所舉賓介務擇齒徳兼優允協鄕評之人如地方官徇情濫舉卽應題參若所舉得人而不法之徒或有藉端阻撓者亦應嚴加究治十八年覆準各省鄕飲竟有頻年闕略不舉致曠大典者應令各省督憮轉飭所屬府州縣每歲遵照定例於正月十月舉行二次其賓介之數據舊儀所載鄕飲酒圖有大賓介賓一賓二賓二賓眾賓與大僎一僎二僎三僎之名按儀禮賓若有遵者諸公大夫則旣一人舉觶乃入注言今文遵爲僎又曰此鄕之人仕至大夫者來助主人樂賓主人所榮而遵法者也或有無來不來用時事取又曰不幹主人正禮也謂之賓者同從外來耳大國有孤四命謂之公又疏言一人舉觶爲旅酬始乃入卽是作樂前入又戴記坐僎於東北以輔主人所謂席於賓東助主人樂賓者也其言主人親速賓及介而眾賓自從之至於門外主人拜賓及介而眾賓自入三揖至於階三讓以賓升拜至獻酬辭讓之儀繁及介省矣至於眾賓升受坐祭立飲不酢而降皆無一言及僎者所謂不幹主人正禮者也嗣後應令順天府及直省府州縣先期訪紳士之年髙徳劭者一人爲賓次爲介又次爲眾賓皆由州縣詳報府尹督撫核定舉行其本地有仕至顯官偶居鄕裏願來觀禮者依古禮坐於東北順天府及直省會城一品席南向二三品席西向各府州縣三品以上席南向四五品席西向無則闕之不立一僎二僎三僎之名不入舉報之內仍將所舉賓介造具姓名籍貫淸冊送部存案以昭愼重

皇朝通誌卷四十三

●皇朝通誌卷四十四

禮略九

○禮略九

軍禮一

△軍禮一

﹝臣﹞等謹按鄭樵通誌列軍禮於賓禮之後恭查軍禮中有天子親徵大閱大狩諸大典不應後於賓禮玆謹遵大淸通禮次第序於賓禮之前鄭志所載有天子諸侯將出徵類宜造禡並祭所過山川軷祭田獵講式命將出徵宣露布大射鄕射合朔伐鼓祭馬祖時儺諸目玆遵會典序軍禮之大者曰皇帝親徵曰親徵凱旋曰命將出徵日凱旋郊勞曰獻俘受俘曰大閱曰大狩遞著於篇以昭聖代神武覲揚之盛烈鄭志所載諸目統巳該備於篇中矣至合朔伐鼓祭馬祖爲祠祭司及太僕寺之職掌不必列於軍禮而時儺一節亦非禮之重者皆不復述焉

皇帝親徵

崇徳元年十月太宗文皇帝親統大軍往徵朝鮮先期告天告廟頒行軍律令乃分兵爲左右翼聖駕出撫近門設鹵簿吹螺奏樂恭謁堂子行三跪九叩禮復於堂子外建立八纛吹螺奏樂行三跪九叩禮畢遂啟行二年朝鮮國王服罪請降

康熙三十五年二月聖祖仁皇帝以厄魯特噶爾丹悖天虐眾宜及時翦滅遣發大兵分道並進躬統六師由中道聲罪致討欽天監擇日啟行前期三日分遣官祗告天地太廟社稷太歲頒行軍律令至日遣官致祭道路火炮之神聖駕出宮進堂子街門行三跪九叩禮畢致於禮旗纛之神聖駕啟行至西巴臺遣使賫勅往諭噶爾丹躬率前鋒軍進發唶噶爾丹知聖駕親徵驚遁聖駕至克魯倫河盡獲鎧甲器械廬帳老弱於塗復率前軍追至托諾分兵遣平北將軍追攝聖駕回鑾是年九月噶爾丹收集散亡復圖侵掠大將軍報至聖祖仁皇帝親巡行北邊經理機務奉諭朕出塞試鷹當減從而往諸色人等不得告請從行欽天監擇定行軍日期左翼於十七日起程右翼於十八日起程至十九日聖祖仁皇帝駕發京師十月至白塔向歸化城十一月至和坦和碩渡河是時河冰未凍獨於渡處數里結爲堅冰車馬坦行厄魯特來降者絡繹不絕噶爾丹知部曲潰散遣使納欵復頒勅諭遣使賫往招撫乃自棟斯垓統軍回鑾三十六年二月聖祖仁皇帝三舉北徵仍分兩路出師聖駕巡晉及奏就近調遣口外王貝勒臺吉等先傳諭旨止其請安進貢各地方大員止許單身至黃河兩岸迎接時哈密巳擒道子俘送軍前靑海八臺吉懇請來朝厄魯特之部長宰桑等皆納疑求降噶爾丹仰藥自殺丹濟拉諾顏格隆等攜其屍來歸朔漠蕩平聖駕自黃河舟行回鑾

親徵凱旋

崇徳二年三月太宗文皇帝率從徵王貝勒大臣等班師朝鮮國王率羣臣出王城十里外跪送太宗文皇帝下馬升座該王率羣臣行三跪九叩禮遣大臣二人送還國乃於軍中以班師行祭旗纛禮將至盛京二十里太宗文皇帝入黃幄升座王貝子文武羣臣各蒙古部長等率眾排班奉慶賀表跪進行三跪九叩禮乃大燕至盛京日恭謂堂子行禮還宮

康熙三十五年五月聖祖仁皇帝自克勒和碩統軍回鑾諸王大臣請行慶賀禮不許越五日撫遠大將軍大破賊於昭默多之地捷音至聖祖仁皇帝出行營南門外設香案謝天行三跪九叩禮入行宮諸王大學士等進賀捷表文行慶賀禮六月駕還宮詣堂子行三跪九叩禮還宮是年冬聖祖仁皇帝北巡駐蹕棟斯垓噶爾丹遣使納奏乃降勅招撫班師三十六年聖祖仁皇帝復臨邊方駐蹕狼居胥山指授諸將方略截窮寇遁走之路噶爾丹自料立就誅戮仰藥自殺餘黨率眾歸降朔漠蕩平聖祖仁皇帝以六師大捷於行營外率皇子諸王大臣謝天行三跪九叩禮畢羣臣行慶賀禮聖駕回京詣堂子行禮畢還宮禮部奏請舉行慶典遺官祗告天地太廟社稷永陵福陵昭陵暫安奉殿孝陵皇后陵寢及太歲旗纛炮神嶽鎭海瀆帝王陵寢先師闕裏欽天監諏日禦殿受賀是日頒詔天下復允羣臣所請宣付史館編輯平定朔漠方略禦筆勒銘磨崖刻石於察罕齊老托諾昭默多及狼居胥山並建碑太學垂文紀勛昭示萬世

命將出徵

崇徳元年太宗文皇帝命多羅武英郡王貝勒貝子等率諸大臣官兵出徵親臨送至撫近門設鹵簿詣堂子行禮又於堂子外列護軍八纛行三跪九叩禮畢親送至演武場升禦座召郡王貝勒貝子等近前誡諭遣行是年命和碩睿親王和碩豫親王貝勒貝子公大臣率大軍出徵儀同

順治元年世祖章皇帝命攝政和碩睿親王同多羅豫郡王貝勒貝子公八旗都統副都統曁恭順懷順智順三王等率兵略定中原詣堂子奏樂行禮又陳列八纛行禮畢大軍聲炮啟行是年命和碩英親王爲靖遠大將軍往徵流寇賜之以勅世祖章皇帝禦門升座內院大臣奉三體勅書宣讀畢奉勅印授大將軍王及出徵各官行三跪九叩禮畢啟行五年命都統爲徵南大將軍統兵徵討江西賜之以勅儀與元年同是年命固山貝子爲平西大將軍討陜西叛回賜勅儀同

康熙十三年命多羅順承郡王爲寧南靖寇大將軍帥師之湖廣都統爲安西將軍帥師之四川聖祖仁皇帝禦殿升座大學士奉勅印授王王跪受行三跪九叩禮聖駕詣堂子行三跪九叩禮出徵王及諸王貝勒都統尙書等官咸隨行禮畢次於兵部所設纛前行三跪九叩禮聖駕出長安右門外送行出徵王以下副都統以上咸佩弓矢上馬隨行至駐馬處出徵王疾馬趨過聖駕還宮出徵王行至列兵處禮部預設祖帳光祿寺備茶禮兵二部堂官奉茶飲畢望闕謝恩禮成啟行是年八月命王貝勒爲大將軍出徵遣親王內大臣出長安右門往送十月命和碩簡親王爲揚威大將軍帥師之江寧和碩安親王爲定遠平寇大將軍帥師之廣東儀與是年正月同二十九年命和碩裕親王爲撫遠大將軍出徵以皇子爲副聖祖仁皇帝禦太和門大學士二人一奉勅一奉印授王王跪受行禮畢上出東直門視大將軍王等啟行三十五年命領侍衛內大臣安北將軍伯爲撫遠大將軍統西路大兵出徵厄魯特噶爾丹令先向歸化城乘驛速赴京師至日大頒燕賚上禦太和門升殿作樂命大將軍進至禦座前親賜以巵酒大將軍跪受退至階叩首飲都統大臣等均以次進前親賜巵酒副都統等亦近前侍衛賜酒自參領以下每十人爲一班進至階上跪飲又令部院大臣侍衛等徧視眾軍士飲燕畢賜賚有差大將軍率眾官兵等謝恩同叩首出遣大學士授大將軍勅印令自京復赴歸遠城啟行五十七年命將徵剿策旺阿喇卜坦上親詣堂子行禮拜纛禮成命內閣大臣頒給大將軍勅印於太和殿大將軍跪受謝恩行禮畢啟行

雍正七年議準命將出徵之前日應遣官行告廟禮起行之日應遣官祇告奉先殿其祝文均由翰林院撰擬是年議準命將出師授大將軍勅印拜纛儀又議準命使賫送勅印大將軍於軍中恭受儀其儀節並見大淸會典通禮年命撫遠大將軍出徵遣官祇告奉先殿又遣官祭纛於徳勝門

乾隆十三年命大學士忠勇公經略統兵討金川先期授勅印出師之日隨皇帝先詣堂子行禮次祭纛畢駕至長安左門外禦黃幄升座親賜經略巵酒遂啟行欽命大學士率侍衛爲經略祖道畢望闕謝恩啟行三十三年命大學士忠勇公爲經略帥師緬甸授勅印親祭堂子祭纛禦賜經略巵酒阻道並如十三年之儀

﹝臣﹞等謹按皇朝勇略丕昭軍政整肅自列聖以來命將出師武功赫濯我皇上神武震疊光烈覲揚西師之役諸將士秉承廟算不數年閒平定伊犁回部拓地二萬餘里西陲永靖及兩金川負恩反噬上千天討將軍副將軍等皆就軍中命帥未行命將出徵之典而聖天子運籌密勿指示機宜用能迅奏膚功武成耆定益以見天威之無遠弗屆也

命將出徵凱旋

崇徳元年和碩睿親王裕親王貝勒貝子等大兵凱旋太宗文皇帝率王貝勒貝子公等及文武各官出城十里外郊勞設八纛吹螺作樂上率眾拜天行三跪九叩禮畢禦黃幄升座出徵王貝勒等跪進獻捷表文行三跪九叩禮諭出徵王貝勒等近前行禮王等以次趨至禦前行一跪三叩禮賜坐設燕親賜巵酒及至京躬率凱旋王貝勒貝子公大臣等謁堂子行禮還宮

順治二年以南京平定世祖章皇帝禦殿攝政王率王公文武百官上表行慶賀禮是日遣官祇告天地太廟社稷是年定國大將軍和碩豫親王班師還京世祖章皇帝出正陽門於南苑北迎勞陳設大纛十作樂率諸王貝勒文武百官拜天行三跪九叩禮畢禦黃幄諸王列侍左右大將軍和碩豫親王及出師王貝子各官朝見行三跪九叩禮和碩豫親王起近前跪行謁見禮投誠諸王亦行禮分坐賜茶畢還宮

康熙元年撫遠大將軍多羅信郡王等徵滅察哈爾班師凱旋聖祖仁皇帝率王公大臣迎勞於南苑之大紅門至京詣堂子行禮畢還宮十九年定遠平寇大將軍和碩安親王自湖廣班師凱旋上率王公大臣出郊迎勞駐蹕盧溝橋次日自駐蹕處迎凱旋大軍於二十里外大軍旣至率諸王大臣等拜天禮畢禦黃幄凱旋王大臣率將師行禮詔王近前親起抱見行禮命近禦座左側坐諸大臣依次列坐其行閒效力軍士亦依次列坐賜茶畢還宮是年大將軍和碩康親王自福建凱旋上出郊迎勞儀同二十年以雲南報捷上詣太皇太后皇太后宮奏聞行禮王以下文武百官集幹淸門行慶賀禮上詣孝陵躬行告遣官祇告天地太廟社稷二十一年定遠平寇大將軍貝子徵南大將軍都統等自雲南凱旋上出郊迎勞如儀三十五年撫遠大將軍伯大破噶爾丹於昭默多之地凱旋後畱駐斥堠是歲冬上巡狩至鄂爾多斯有旨著大將軍伯自軍中乘驛前來將至命皇子往迎聖駕出黃幔城大將軍伯趨進跪請聖安乃召入黃幔城賜坐賜茶遂扈從於和坦和碩之南賜大將軍伯禦佩櫜鞬弓矢復遣還軍

雍正二年平定靑海世宗憲皇帝禦殿受賀禦制平定靑海碑文勒石太學昭示萬世

乾隆十四年春經略大學士忠勇公自金川凱旋命王公大臣迎勞於阜城門外至日上禦殿經略大學士忠勇公率凱旋諸臣至丹陛上謝恩行禮次日賜燕於瀛臺行賞有差禦制平定金川碑文勒石太學並命儒臣輯平定金川方略二十一年以伊犁平定捷音至上禦殿行慶賀禮遣官祇告天地太廟社稷禦制平定準噶爾碑文勒石太學二十五年西域平定定邊將軍武毅謀勇公等凱旋還京上駐驛黃新莊親行郊勞是日法駕鹵簿全設在京王公大臣等預至郊勞處分翼排班候隨行禮設黃幄禦座於郊勞處正中南向兩翼設靑幕各八東西向築臺於黃幄正南臺上設將軍等凱旋纛於左右設皇帝拜褥於臺上正中設下馬紅柱東西各一樂部設鐃歌樂於臺左右設凱歌樂於禦道左右設鳴螺軍士按翼於臺左右屆時皇帝出行宮至郊勞處軍士鳴螺鐃歌樂作將軍及從徵官兵咸甲冑於紅柱外跪恭請聖安皇帝降輿至臺上拜天行三跪九拜禮將軍及王公大臣均隨行禮畢禦黃幄升座將軍等行三跪九叩禮侯旨將軍大臣行抱見禮賜坐賜茶禮部堂官奏禮成皇帝出禦幄乘騎馬上凱歌樂作駕還行宮是年上禦殿行慶賀禮祇告天地太廟社稷賜宴將軍等於紫光闊並命圖繪功臣百人像於紫光閣中前五十功臣禦制贊詞後五十功臣命儒臣擬贊並藏得勝靈纛及俘獲軍器於閣中禦制平定回部碑文勒石太學並命儒臣纂輯方略四十一年金川平定定西將軍大學士誠謀英勇公凱旋回京上親行郊勞並如二十五年之儀慶賀祇告賜宴繪像並與二十五年同禦制平定金川碑文勒石太學並命儒臣纂輯方略

獻俘受俘

康熙三十六年親徵朔漠王師大捷哈密擒厄魯特噶爾丹之子色布騰巴勒珠爾俘獻於駐蹕之神木縣聖祖仁皇帝禦行營受俘遣送京師拘禁於理藩院旋奉旨赦而不誅至四十年宥釋授以一等侍衛給之妻室

雍正二年命將討平靑海解送俘囚至京師欽天監擇日獻俘於太廟社稷至期兵部率解俘官員兵丁押所解之俘白組系頸至太廟街門外向北立候承祭官至俘向北跪承祭官入太廟陪祀文武各官分東西班豫集承祭官就行禮位行禮如時饗儀禮成兵部率解俘官員兵丁擇俘至社稷街門外候承祭官入社稷壇行禮如春秋祈報儀禮成兵部率解俘官員兵丁押俘出次日行受俘禮前期二部設禦座於午門樓檐下正中至日武備院鑾儀衛陳設諸王以下文武各官咸齊集皇帝鑾輿出宮升寶座兵部堂官奏平定靑海所獲叛逆俘囚謹獻闕下請旨宣制日所獻俘交刑部刑部堂官跪領旨押俘出王以下文武各官行三跪九叩禮聖駕還宮是日賜解俘官員兵丁銀幣有差恩賜該將軍鞍馬采幣其擒獲俘囚之將校及管領擒獲之人分別各加賞賚

乾隆十四年議準凡出師克挑應照雍正二年平定靑海以俘獻於廟社如儀獻俘次日行受俘禮均如雍正二年之儀有赦而不殺者奉旨釋縛交理藩院二十年徵準噶爾擒獲巴朗孟克特墨爾羅卜藏丹津獻俘受俘儀同二十一年平定伊犁擒獲達瓦齊獻俘行禮宥罪儀同二十五年平定回部圅霍集占之首以獻四十一年平定金順道酋全就俘獲並獻俘受俘如儀

皇朝通誌卷四十四

●皇朝通誌卷四十五

禮略十

○禮略十

軍禮二

△軍禮二

﹝臣﹞等謹按皇朝軍政嚴肅聲威燀赫簡閱訓練齊之以禮自列聖以來詰戎典制載在方策我皇上整飭戎行申嚴武備訓諭彰明每三歲一舉大閱之典而秋巡巨制每歲舉行木蘭行圍習勤肄武所以闡揚光烈垂示萬年典至巨也謹稽大淸會典通禮述大閱大狩二篇以志軍禮之整嚴詳備景爍前古昭示方來焉

大閱

順治十三年奏定冬季農隙之時大閱武軍令官兵按執操演宰牛羊設筵燕黜陟賞罰十六年諭大閱典禮三年一行永著爲例著卽傳諭各旗官兵整肅軍容候秋月朕親行閱視是年大閱如儀

康熙二十四年聖祖仁皇帝諭兵部國家武備不可一日懈弛舊例每歲必操練將士習試火炮爾部傳諭八旗都統等豫爲整備朕將親閱焉是年上由午門出宣武門八旗都統各率所部將士擐甲冑屬櫜鞬建旗纛自灣子裏夾道分列至拱極城前鋒官軍自盧溝橋夾道分列至王家嶺山麓官軍排列槍炮分東西次第布列上登王家嶺禦黃幄升座軍中吹螺角者三發巨炮三排槍相繼齊發命將士發巨炮八旗所列將軍炮位及諸火器一時齊發凡二次禮成禦行宮召扈從諸王大臣等賜燕畢禦黃幄設布侯較射而還三十一年聖祖仁皇帝幸玉泉山大閱八旗前鋒護軍驍騎及火器營兵皆擐甲冑分翼排列上由右翼至左翼周閱畢登玉泉山禦黃幄官兵吹角發炮二次馬步軍鳥槍齊發以次退立命八旗鳥槍兵演習連環旋轉二次放槍各一次三十四年聖祖仁皇帝幸南苑大閱擇於南苑西紅門曠地八旗官兵槍炮按旗排爲三隊第一隊以漢軍火器營鳥槍步軍居中炮位排列左右滿洲火器營鳥槍列於炮之兩旁第二隊以前鋒軍居中八旗護軍列兩旁第三隊列八旗護軍兩翼則設應援兵屆期上率皇子等親擐甲冑前張黃蓋內大臣侍衛大學士及各部院大臣均扈從繼以豹尾班侍衛后建黃龍大纛二上三旗侍衛擐甲冑均按次隨從上周閱八旗兵陣火器營立於馬軍之前正中鳴角者三擊鼓步軍舁鹿角大炮眾兵齊進鳴金而止發鳥槍一次如是者九第十次火器營馬步軍槍炮連環齊發無閒鳴金而止開鹿角爲八門後二隊馬軍隨出旣成列鳴角呼噪而進復鳴角收軍立於本陣結隊徐旋其殿軍立於後大閱畢上還行宮特降敕諭申明軍令宣示於大閱之地是日未閱前官兵均賜食閱後賜酒

雍正六年奏定大閱官兵數目及器械營伍均宜定有成規以垂永久所定軍律具見大淸會典

乾隆三年奏定凡奏請閱兵由兵部三年一次於歲杪具奏請旨如遇皇帝閱兵之年由兵部先期開列諸王並領侍衛內大臣都統前鋒統領護軍統領等銜名具奏恭候欽點王公大臣操演兵丁其本年八旗合操及點驗器械均停止至管隊大臣除滿洲火器營總統前鋒統領各率本營兵丁排列外所有管領漢軍火器兵應用都統四人副都統八人藐隊應用都統四人護軍統領二人副都統八人次隊應用都統二人護軍統領二人副都統四人左右兩翼兵隊應用都統二人護軍統領二人副都統四人共四十二人由演兵王太臣等簡選繕名簽具奏恭候欽定應用將校甲兵由演兵王大臣行文各該旗按佐領數目分撥八旗大臣於出場馬匹未回之先將該旗撥出大閱之官兵於本旗教場操演若值滿洲蒙古漢軍三旗合操於兩黃旗教場操演若四旗合操或於安定門外或於仰善窪操演竢場馬全回演兵王大臣等先於仰善窪會合竹旗操演一二次再往南苑操演一二次恭候皇帝大閱四年奏定大閱吉期由操演兵丁王大臣約計月分奏請交與欽天監選擇先期二日各旗往南苑設立連營演兵王大臣等會同領隊大臣率官兵前往往宿武備院設禦營帳殿於南苑景鷹臺帳殿後設圓幄恭候皇帝躬禦甲冑鑾儀衛於帳殿前左右設三旗蒙古畫角侍衛班領設親軍海螺兵部設八旗傳令海螺於臺下乘馬以次排至鹿角前八旗各建號纛於本旗汛地中列八旗漢軍鹿角於陣前次列漢軍炮車左右列滿洲炮車鳥槍護軍驍騎以次排列八旗前鋒在火器營兵之後首隊之前排列其次護軍驍騎各按本翼本旗排列成陣次隊護軍驍騎在首隊兵後按翼按旗排列又設兩翼援兵於首隊兩旁各張旗幟旣成列兵部堂官奏請皇帝閱操皇帝駕臨晾鷹臺圓幄躬擐甲冑扈從內大臣侍衛親軍等均甲冑兵部堂官奏請親閱隊伍內大臣兵部堂官前導後扈大臣及總理演兵王大臣隨從之禦前大臣侍衛幹淸門侍衛滿洲大學士等均隨行其次豹尾班侍衛隨行又次黃龍大纛隨行又次上三旗侍衛按次隨行在火器營兵之後首隊之前自左至右閱隊一周還禦景鷹臺帳殿兵部堂官進前跪奏請鳴角帳殿前蒙古畫角先鳴次親軍海螺傳令海螺以次遞鳴聲至鹿角前首隊次隊海螺齊鳴傳令海螺漸次退至臺下兩邊排列舉鹿角兵聞鼓而進鳴金而止麾紅旗則槍炮齊發鳴金則止如此九次至第十次連環齊發鳴金三次連環乃止滿洲炮至第七次停發將炮馱載馬上入隊隨行連環發畢鳴金後鹿角分爲八門藐隊前鋒護軍驍騎排開駐立次隊亦隨進在炮槍之後駐立首隊排齊候鳴螺皆聲喊前進兩翼應援兵亦斜向前進以次及殿後兵進八旗火器營炮位鳥槍護軍驍騎首隊前鋒護軍驍騎按數各赴本旗號纛相近處駐立將鹿角分爲八行鳴螺而回在原排列處排列首隊兵回後鳴螺殿軍亦結隊回鹿角內在原排列處排立畢兵部堂官奏大閱禮成駕禦圓幄釋甲冑隨從大臣侍衛隨釋甲駕還行宮以次賜食賞饌筵有差十四年奉旨特設健銳營於香山並定練習操演之制十七年奏定香山健銳營每月逢四九日操演云梯大隊三槍逢二七日演撲躍馬騙馬三槍舞鞭舞刀謝箭逢三五八十等日操演水戰其一六日各於本旗較馬步射放槍恭遇駕駐圓明園每日操演水戰常日用船四號逢八日大操用船八號均用金龍旗幟自後每歲冬季皇上幸香山閱操訓練嘉獎以次賞賚各有差二十年奏定大閱日陳騎駕鹵簿於行宮門外駕出作鐃歌大樂奏壯軍容之章回鑾作鐃歌淸樂奏鬯皇威之章駕將出聲炮三駕禦帳殿開操軍中三舉炮大閱禮成駕回行宮聲炮三將士各歸營釋甲冑

大狩

天命十年四月太祖髙皇帝自沈陽城出獵嚴飭武備申明禁令訓示行軍之法

天聰二年十二月太宗文皇帝率諸貝勒羣臣出獵於三窪地上親殪五虎從臣皆驚服降旨諸貝勒射中之獸有爭論者付審理官驗對隱名驗傷卽付傷痕相符之人六年十月上行獵至新哈達地方翼日獵於費徳裏山上還沈陽諭諸貝勒大臣曰凡出兵行獵時有爲盜者論罪大小或殺或鞭久著爲令乃此番行獵仍有盜鞍轡■﹝革占﹞屜等物者是法令不彰而人不遵守夫搜苗狝狩原以講習武事必紀律嚴明然後人不敢犯今行獵兵少尙多犯法若師行動眾將何以約束之乎爾諸貝勒大臣其徧行親察嚴加懲治於是諸貝勒大臣嚴查緝獲上以就彼地處分恐眾人不知令攜至沈陽梟首以徇八年十一月上率諸貝勒獵於蒙古地方諭曰搜苗狝狩古人原以之講武須有紀律若猝遇猛獸不可輕射毋許一二人逗畱在後有逗畱者執之若遇黃羊勿逼近追逐恐逼逐之反致從後逸出爾等各按汛地分圍駐守帶傷之獸不可隱藏馬之羈靮鞍韉毋相私竊違者罪之

順治三年十月禁官員人等於近京百里內圍獵貝勒以上欲獵於百里外者必請旨方行違者治罪八年定凡遇大狩之期鑾駕啟行陳鹵簿內大臣侍衛等均於駕後分隊隨行每隊馬首排齊前後相距丈許各隊伍毋許越次遇狹隘處候首隊過畢後隊方行若奉旨傳後隊侍衛等官由兩旁進退不許衝入儀仗侍衛等官從人均在後隊隨行若侍衛等官易馬至後隊易畢卽馳入本隊扈從王貝勒等恭候駕出卽乘馬在旁稍後隨行王等各隨護衛三人按左右翼隨行王貝勒等赴禦前止許親身從旁入召問則勒馬稍後久身恭對赴駐蹕所於三十餘丈外下馬扈從都統統領副都統等各率所屬官兵按旗以次隨行赴駐蹕所於六十餘丈外下馬十年三月世祖章皇帝幸南苑行圍申禁號領如儀

﹝臣﹞等謹按南苑行圍世祖親政以後聖祖禦極之初歲每舉行以肄武事皇上登極以來亦以歲時習武於此比於周之靈囿玆特舉一以見例其餘不復備載云

康熙元年定恭遇禦駕行圍向導奏定駐蹕之地護軍統領營總各一人率護軍參領護軍校護軍預往相度地勢廣狹同武備院卿司幄及工部官設立行營中建帳殿禦幄繚以黃屧木城建旌門覆以黃幕其外爲网城正南曁東西各設一門正南建正白東建鑲黃西建正黃護軍旗各一東西門後三面設連帳旌門領侍衛內大臣率侍衛親軍宿衛网城門八旗護軍統領率官兵宿衛又外八旗各設賬房專委官兵禁止喧嘩禦營之前扈從諸臣不得駐宿東四旗在左翼西四旗在右翼均去禦營百步建鑲黃旗護軍纛於後工黃旗護軍纛於右正白旗護軍纛於左扈從人等各按翼駐宿去行營二里外前鋒營相形勢設卞倫於路左右八旗各設賬房豎旗幟以爲偵哨以禁行人蒙古王公臺吉去禦營三五里外各酌立營帳路中設頓營或一或二亦由向導指定地方護軍參領率護軍建黃布幔城武備院設帳殿每日輜重行時豫期奏請欽點大臣數人統轄武備院卿向導護軍參領率禦營輜重前行次三旗營總護軍參領率三旗護軍纛並行王以下輜重均各隨纛行毋許攙越十年奉旨停用木城均用黃布幔城二十一年二月聖祖仁皇帝巡幸盛京出山海關行圍抵廣寧次烏喇途中皆親禦弓矢行校獵之典嗣後每歲出口行圍或一歲再舉垂爲成典十一月定派兵口外行獵之制奉諭一年派兵一萬二千名分爲三班一次行獵撥兵四千於四月十月十二月令其前往行獵則兵旣少水艸易得人馬俱不至困乏近見部院官員不諳騎射者多此行獵亦著一並派出令其嫻習騎射二十四年六月上幸古北口外行圍

﹝臣﹞等謹按康熙二十四年上幸古北口外行圍實爲秋狝大典所由始自是每年肄武訓戎綏輯藩服垂爲成軌增葺行宮建立圍場法制昭於萬古玆志始事之年自後每歲行圍有紀載不能盡述者並互見於皇朝通典通考玆不備詳焉

三十三年設虎鎗營時黑龍江將軍送精騎善射殺虎新滿洲四十人到京令分隸上三旗設虎鎗營總統一人以內大臣或侍衛充每旗設虎鎗總領以大臣侍衛參領官員充凡大狩行田則從遇大獸則列鎗從之若命殺虎則以首先刺虎一二人名奏聞四月令各省駐防兵每年分班行圍四十二年建行宮於熱河曰避暑山莊自古北口至熱河車駕頓宿之所曰巴克什營曰兩間房曰常山峪曰王家營曰喀喇河屯自熱河至圍場曰中關曰波羅河屯曰張三營皆有行宮四十八年四月上巡幸塞外九月上於巴顏托羅海圍場獲異鹿藏其角於內庫

﹝臣﹞等恭讀皇上禦制鹿角記曰嘗閱武庫所藏皇祖時鹿角一記曰康熙四十八年九月五日上於巴顏托羅海所獲其長自■﹝止上止下﹞刂﹞骨至尖各三尺九寸有十分寸之五兩尖抵直得七尺有九寸兩未徑距凡四尺叉之數十有六最末者不尖而博狀如魚尾又如芝朶近■﹝止上止下﹞刂﹞者其圍八寸有十分寸之二旣堅且澤不紾而昔景爍哉是蓋我皇祖神威所攝山靈不敢閟其珍用出瑞獸以燕聖人而什襲天府示我後昆俾無忘先烈詰戎益勤也謹按奎記昭垂承謨紀瑞仰見聖祖神武之貽皇上紹承之烈實景爍萬古云

六十年上幸塞外行圍諭議政王大臣等從前曾有以朕出口行圍勞苦軍士條奏者不知國家承平𨿽久豈可遂忘武備前噶爾丹攻破喀爾喀並侵擾我內地紮薩克至烏蘭布通朕親統大兵徵討噶爾丹敗走後又侵犯克魯倫朕統兵三路並進至昭默多剿滅之今策旺阿喇卜坦無端侵擾哈密地方朕徵發阿爾泰及巴爾庫勒兩路兵進剿策旺阿喇卜坦聞之心膽俱碎乃遣策淩惇多卜等潛往西藏劫掠毀壞寺廟土伯特地方已被殘蠧朕又遣大兵前往擊敗策淩惇多卜等復收西藏救士伯特於水火之中我兵直抵西藏立功絕域此皆因朕平時不忘武備勤於訓練之所致也若聽信從前條奏之言憚於勞苦不加訓練又何能遠至萬里之外而滅賊立功乎爾等諸臣咸宜知之

雍正八年令八旗人等學習步圍

乾隆元年四月奉旨專設總理行營王公大臣一人凡行營一應行程圍獵駐蹕守衛等事均隸焉六年七月上幸木蘭行圍先是三月奉諭國家武備不可廢弛朕於本年秋月出口行圍原以訓練兵丁仿古搜狝之禮昔我皇祖每歲舉行所經由道路及一切事宜俱有章程朕今歲踵行悉遵舊制地方官員或借端派累隨從之人或有恣意需索及彊買物件不按時價者著直隸督撫不時查參毋得容隱七月啟行降旨免所過州縣今年額賦十分之三嗣後每年聖駕出口行圍蠲免額賦例並同八月入圍場九月回鑾王公大臣等恭迎如儀大蘭周一千三百餘里南北相距二百餘里東西相距三百餘里周遭設卡倫守之每歲白露後鹿始出聲而鳴效其聲呼之可至謂之哨鹿國語謂之木蘭今以爲圍場之通稱凡圍場之名曰塔哩雅圖曰永安莽喀曰巴顏喀喇曰威遜格爾曰溫都爾華曰額爾滚果曰巴頻布爾哈蘇臺曰巴顏溝曰嶽樂曰珠爾曰巴顏木惇曰徳爾吉曰達顏徳爾吉曰必圖捨哩曰阿濟格鳩曰多滿曰額埒蘇實納曰額倫索果圖曰庫爾圖察■﹝罒幹﹞曰實喇徳卜色曰額爾吉圖察■﹝罒幹﹞曰永安拜色欽曰巴顏圖庫瑪曰別爾吉呼哈達曰永安拜曰英圖曰哈里雅爾曰喀喇瑪拉噶曰齊老圖徳爾吉色欽曰明安阿巴圖曰徳勒格楞桂鄂博曰孟魁色欽曰巴顏托羅海曰布克曰汗特穆爾曰庫庫哈達曰愛裏色欽曰喀喇楚古素曰克哷曰克爾班實納曰察罕紮卜曰實納諾海曰噶海圖曰布古圖曰默爾根烏裏雅蘇臺曰呼魯蘇臺曰巴拉圖曰色埒曰紮哈烏裏雅蘇臺曰都呼岱曰哈達圖紮布曰圖們色克圖曰們都阿嚕曰坡賴曰默爾根精奇尼曰古爾班古爾班曰森濟圖曰布都哩曰珠爾噶岱曰哈朗桂曰和賚果勒曰叟濟曰崆果爾鄂博曰阿嚕布魯克曰巴顏莽喀曰沙爾當曰圖爾根伊兆爾凡六十餘所每歲車駕大狝或十八九圍或二十圍逾年更易永以爲制凡每歲設圍預期定圍場於某處自某處起經由某處於某處收圍均編定地方至期官兵於黎明卽赴圍場布圍成列恭候禦蹕臨圍射獵又以八旗官軍善騎射者於蒙古圍外環以重圍以射逸出圍外之獸十二年七月更定隨圍蒙古王貝勒貝子公等賞賜之例十六年申諭各省陸路提鎭於冬月照例行圍十七年上幸木蘭行圍禦制虎神鎗記勒石於嶽樂圍場禦制記曰虎神鎗者我皇祖所貽武功良具用以殪猛獸者也國家肇興東土累洽重熙惟是詰戎揚烈之則守而弗失皇祖歲幸木蘭行圍諸蒙古部落雲集景從予小子𨿽不敏纘承之志其敢弗蘉故數年以來巡狩塞上一如曩時蒙業藉靈四十九旗及靑海喀爾喀之仰流而來者亦較前無異焉若輩皆善射重武使無以示之裶所以繼先志也圍中有虎未嘗不親往射之弓矢所不及則未嘗不用此鎗用之未嘗不中壬申秋於嶽樂圍場中獵人以有虎告而未之見也一蒙古云虎匿隔谷山洞閒彼親見之相去蓋三百餘步朕約略向山洞施鎗意以驚使出耳乃正中虎虎咆哮而出負嵎跳躍者久之復入復施一鎗則復中之遂以斃焉蓋向之發無不中乃於溪谷叢薄目所能見之地斯已奇矣而玆嶽樂所中則隔谷幽洞並未見耽耽闞如之形於揣度無意閒馥焉深入不移時而殪猛獸則奇之最奇其稱爲神良有以也夫萬乘之尊詎宜如孟克特庫之流誇一夫之勇哉【孟克喀爾沁蒙古人特庫滿洲今爲內大臣皆能獨搏猛獸如馮婦者】而習武示度必資神器以效奇而惀快則是鎗也與兌戈和弓同爲宗社法守不亦宜乎二十年定行圍禦營建黃幔城外爲网城网城連帳百七十五架設旗門三南門建正白金龍纛二東門建鑲黃金龍纛二西門建正黃金龍纛二周圍建鑲黃金龍三角旗共四十一守以上三旗護軍去网城連帳十有二丈爲外城連帳二百五十四架設旌門四南門一日建正藍金飛虎纛二一日建鑲藍金飛虎纛二東門建鑲白金飛虎纛二西門建鑲紅金飛虎纛二北門建正紅金飛虎纛二周圍東南面建正白西南面建正紅東北面建鑲黃西北面建正黃金飛虎方旗共六十守以下五旗護軍去外連帳六十丈周圍設警蹕賬房四十架每賬房建護軍旗各一東南正正藍西南面鑲藍東北面鑲白西北面鑲紅共四十以八旗護軍專司警蹕二十四年建濟爾哈朗圖行宮自波羅河屯入圍場有二道東道由崖口西道由濟爾哈朗圖每歲行圍多從崖口出入至是建行宮於濟爾哈朗圖二十七年復於濟爾哈朗圖之北建阿穆呼朗圖行宮嗣後聖駕行圍若從崖口入則回鑾由濟爾哈朗圖若從濟爾哈朗圖入則回鑾由崖口永以爲例凡木蘭行圍儀具見大淸會典及通禮

﹝臣﹞等謹按皇上紹承前烈歲舉行圍大典規制精詳訓肄整肅舊藩四十九旗及喀爾喀靑海諸部分班隨圍綏輯備至西域蕩平以來遠藩如左右哈薩克東西布魯特安集延布哈爾等率先朝覲歲月踵至土爾扈特部挈其部眾越數萬里而來歸順皆於熱河圍場撫輯覲宴一道同風無遠弗屆每遇行圍之期上必躬禦鎗矢自麅鹿豕免以至羆虎臣獸無不壹發洞中聖武丕昭紀載不能盡悉肄勤紹武巨典閎猷洵足垂訓於萬禩已

皇朝通誌卷四十五

●皇朝通誌卷四十六

禮略十一

○禮略十一

賓禮

△賓禮

﹝臣﹞等謹按鄭樵通誌賓禮一門惟列三恪二王后一條序山陽陳畱零陵介國酅公之事規制庳陋不足垂爲典禮我朝列聖加禮勝代至隆極渥超軼前古雍正元年世宗憲皇帝論朕近於聖祖仁皇帝所遺書笥中檢得未經頒發諭旨以明太祖崛起布衣統一方夏經文緯武爲漢唐宋諸君之所未及其後嗣亦未有如前代荒淫暴虐亡國之迹欲大廓成例訪其支派一人量授官爵以奉春秋陳薦仍世襲之朕伏讀之下仰見我聖祖仁皇帝天覆海涵深仁大度超軼萬古遠萬百王朕思史紀東樓詩歌白馬商周以來無不推恩前代後世類多疑忌以致歷代之君宗祀殄絕朕仰禮聖祖如天之心遠法隆古盛徳之事謹將聖祖所遺諭旨頒發訪求明太祖支派子姓一人量授爵秩俾之承襲以奉春秋祭饗大學士卽會同廷臣詳明妥議以副聖祖仁皇帝寬仁矜卹之至意旋遵奉議上明代後裔有鑲白旗見任直隸正定府知府朱之璉乃明太祖第十三子代簡王嫡派奉旨授爲一等侯爵世襲授爵之後遣往江寧祭明太祖陵一次祭畢回京往昌平州祭明十三陵一次嗣後每年春秋二次致祭至於明陵所在列聖以來疊加修整防護乾隆五十年皇上親幸長陵不惜百萬帑金降旨諸陵皆如制修葺優禮前代曠典特頒誠無取於賓恪之虛文爲也恭讀禦制新樂府二王后詩云三恪二王古有云受禪徵伐說徒絕魏晉以降更以假不修實徳修空文元之瀛國明崇禮𨿽加封爵未聞延至奕世享隆恩天命天聰肇東土順治奄有中外建極尊然實取之流寇並非取之服國者豈於明之後裔有所慚徳而當待以賓康熙有成命雍正舉以遵遂求朱氏之裔賜以通侯俾世守其祀而弗湮則我祖宗興滅繼絕之意超往代詎如李唐周旋周武隋文之子孫煌煌聖謨昭示本朝成法垂訓萬古玆輯通誌鄭氏三恪二王后一條應從刪去而明著大義於簡端至賓禮之大者藩服朝貢之制鄭志皆闕略未載謹考周禮大行人掌賓客之禮儀九州島以外謂之蕃國各以其貴寶爲贄我國家聲教曁訖四荒來賓徼外山海諸國典之禮部百餘年來敕封燕賚諸典儀文詳洽爰遵大淸通禮之例輯爲賓禮至漠南內紮薩克曁喀爾喀紮薩克靑海西藏諸部曁西域回部外藩諸朝貢儀節載於會典理藩院編謹詮次大略著於篇中以彰聖朝賓服無外之盛軌而百官士民相見之儀附載其略於後

朝貢

凡四夷屬國按期修職責遣其陪臣賫表文方物來朝京師貢使入境朝鮮以禮部通官二人迎於盛京鳳凰城安南琉球緬甸暹羅荷蘭蘇祿南掌諸國貢道所經之省督撫遣佐貳雜職官一人迎於邊界西洋以內務府司官及西洋人供職欽天監者各一人迎於廣東皆給以郵符經過地方有司供其次捨廩餼車舟夫馬沿途營汛遞遣官軍防護以達於京畿禮部豫行工部修飾館捨備器用薪炭戶部給粟米芻豆光祿寺給牲魚酒漿蔬果之屬旣至提督會同四譯館鴻臆寺少卿飭屬延按入館以時稽其人眾均其飲食貢使就館翼日檢其方物表文貢使曁從官各服本國朝服以竢禮部儀制司官設表案於堂上正中黎明館卿朝服率貢使詣部由左角門入恭竢階下之左正使奉表在前副使次之從官在後鴻臚寺贊跪貢使以下皆跪贊接表正使舉表館卿恭接以授禮部侍郎侍郎受表陳於案正中復位贊叩興正使以下行三跪九叩禮興序班引退館卿率以出儀制司送表內閣竢命下禮部以方物分納所司貢使上表訖恭遇大朝常期皇帝禦太和殿百官行禮畢序班引貢使曁從官詣丹墀西班末賜坐賜茶如儀若不遇朝期禮部諏日奏請召見館卿豫戒貢使及通事官習肄禮儀至日率貢使服其國公服通事補服詣宮門外祇竢皇帝禦便殿領侍衛內大臣內大臣侍衛左右侍立如常儀禮部尙書一人蟒袍補服引貢使入通事隨入至丹墀西行三跪九叩禮畢引由階升至殿門外跪皇帝降旨慰問禮部尙書承傳通事轉諭貢使貢使對詞通事譯言禮部尙書代奏禮畢興引自西階降出引退如待以優禮是日皇帝禦便殿侍衛如前議政大臣曁八旗大臣咸蟒袍補服入殿按翼侍立禮部尙書引貢使至丹墀西行三跪九叩禮興引由階升八殿右門立右翼大臣之末通事隨八稍後立皇帝有旨賜坐領侍衛內大臣內大臣議政大臣八旗都統副都統禮部尙書就立位一叩序坐貢使跪叩坐乃賜茶尙茶進皇帝茶眾跪叩侍衛徧授大臣及貢使茶咸跪受一叩坐飲畢跪叩如初皇帝降旨慰問貢使跪聆答奏皆禮部尙書承傳通事譯言如前儀禮畢禮部尙書引貢使出至朝房承旨賜貢使尙方飲食訖館卿率以退翼日黎明領赴午門外謝恩鴻臚寺傳贊貢使行三跪九叩禮如儀退朝貢禮畢禮部疏請頒賜國王並燕賚使臣及其從官從人旣得旨移諸司供備翼日所司陳賜物於午門外道左皮幣布帛白金陳於案馬陳於庭鞍轡具【惟朝鮮貢使

賜馬】館卿朝服率貢使曁從官各服其國朝服由東長安門天安門端門至西朝房前東面序立祗候禮部侍郎以下眾官序立鳴贊贊齊班序班引貢使至西丹墀門以次序立北面東上贊行三跪九叩禮畢主客司官奉頒給國王賜物前授貢使貢使跪受轉授從人乃以次頒貢使及從官從人賜物主客司捧授各跪受訖贊行三跪九叩禮興引退館卿率貢使及從官從人出賜宴於禮部如儀畢皆退事竣貢使將回國光祿寺備牲酒果蔬禮部侍郎一人詣館捨筵燕如儀朝鮮南當仍以迎接官伴送出境安南琉球緬甸暹羅荷蘭蘇祿禮部奏遣司官一人伴送西洋以原迎官二人給郵符沿途供館捨舟車飲食官軍防護如初來禮至貢道所經省會賜燕司道一人主之儀與禮部燕同督撫大吏別遣官送出境自京伴送官以事竣復命於朝凡貢道朝鮮由鳳凰城琉球由福建荷蘭由廣東後攺由福建緬甸由雲南安南山廣西太平府西洋由廣東暹羅由廣東蘇祿由福建南掌由雲南凡貢期朝鮮每年進貢一次並聖節元旦冬至三大節爲四貢同進琉球二年一次荷蘭八年一次後攺爲五年一次安南三年一次後攺爲六年一次暹羅三年一次南掌五年一次後攺爲十年一次蘇祿五年一次凡頁物各將其國之土物非土產者勿進朝鮮安南琉球緬甸蘇祿南當皆貢有常物西洋暹羅無常貢惟其所獻或輸內務府或人武備院或納鑾儀衛或畱於盛京及邊省各付所司備用有因事慶賀及謝恩加貢者廩餼賚予如常儀其方物則畱充正貢之數凡從人朝鮮貢使從書狀官一人大通官三人護貢二十四年有賞從役三十人無賞從役無常數琉球西洋暹羅蘇祿貢舟無過三每舟人無過百赴京無過二十安南緬甸南掌入貢人無過百赴京無過二十其不赴京者畱於邊境邊吏廩餼之竢使回至邊率之歸國

敕封外國

凡朝貢之國世子嗣位權攝國事遣其陪臣請命於朝禮部疏聞得旨報可工部制節內閣撰敕均送禮部禮部奏遣正副使各一人持節賫敕往封朝鮮封使以內大臣禮部滿侍郎內閣滿學士侍衛充服色儀從各從其品安南琉球以翰林院侍讀侍講編修檢討六科給事中禮部郎中員外郎主事內閣中書充特賜一品麒麟服儀從皆禮一品啟行之日工部給龍旗禦使牌傘兵部給乘傳防護官軍皆候於禮部大門內禮部儀制司官設案於堂上正中陳節於左陳敕於右尙書侍郎二人於案左右立儀制司官二人隨其後均朝服封使朝服詣部至堂中跪儀制司官一人奉節一人奉敕各授尙書侍郎以授正副使皆恭接以興出儀門外官軍接奉加節衣負敕書乘馬行旗使前導使者易徵衣乘傳偕行封使入所封國境其國邊吏供備館傳夫馬所經之地文武官出郊跪接如迎詔書之儀將及國嗣封國王遺其陪臣出郊迎接敕書勞使者飾館捨供服於國門之外備龍亭香亭旗使鼓樂祗候於館列屏於王殿上設案於正中前設香案均南向設國王受封位於香案南拜位於受封位之南設眾官拜位於庭內東西皆北面贊禮二人位國王拜位之北引禮二人位贊禮之南引班四人位眾官拜位之北皆東西面樂陳於門內儀使陳於庭中皆左右分列使者旣及國迎接官迎至館恭設節敕於龍亭內馳報國王王率其國陪臣朝服郊迎迎接官以龍亭行香亭旗仗鼓樂前導使者乘馬從國王以下咸硊候過興隨入國門至府龍亭入中門升階陳於正中使者及階下馬從升執事者脫節衣奉節授正使前行奉敕授副使隨行入殿使者陳節敕於中案皆退立案東宣讀官列於使者之後引禮引國王就拜位北面引班引眾官均就拜位北面立贊禮贊跪國王率陪臣皆跪贊叩興國王以下行三跪九叩禮興國王進至受封位前贊禮贊跪國王跪副使進奉敕書付宣讀官西面展讀訖以敕書授國王國王祗受轉授從官跪接以興副使復位國王三叩興退至拜位前復行三跪九叩禮興率其陪臣出竢門外正使奉節詣龍亭執事者加節衣陳於亭舁出使者隨出國王以下跪送使者以節詣館國王乃易常服適館勞使者揖讓行禮畢退饗燕致饔餼如儀及歸率其陪臣跪送節於國門外如初迎禮使者回朝以事竣復命還節並賜服於所司使者旣還朝王乃修表文具方物遣其陪臣詣闕謝恩廩余燕賚均如常朝貢之儀若外夷歸誠初奉朝命者禮部奏請命正副使持節賫敕印往封儀與前同若荒遠阻絕之區以敕書授來使賫回儀制司官設案於午門外甬道上正中陳敕尙書一人立案左儀制司官隨其後鴻臚寺鳴贊二人立甬道左右均朝服館卿率來使朝服人至西丹墀內祗竢鳴贊贊授敕序班詣案前北面贊跪來使跪儀制司官一人奉敕授尙書以授來使來使恭接授從官興退詣丹墀之西贊行三跪九叩禮畢乃恭賫回國以授其國王遣使詣闕謝恩如儀

科爾泌等紮薩克朝貢

國家肇基東土威徳遠播漠南蒙古諸部落或誼屬戚畹或著有動績或率先歸附咸奉其土地人民比於內臣設官分職與內八旗無異每歲分班朝覲修貢惟謹秋月扈從行圍各依班次朝見燕饗賜予捨館饔餼之禮成典維昭咸隸於理藩院王會司詳見大淸會典其貢道科爾沁紮賴特杜爾伯特郭爾羅斯由山海關土默特喀喇沁敖漢柰曼紮魯特阿嚕科爾沁翁牛特喀爾喀左翼由喜峯口鳥朱穆沁巴林阿霸垓蒿齊忒阿霸哈納爾克什克勝由獨石口四子部落蘇尼特毛明安喀爾喀右翼由張家口吳喇忒歸化城土默特鄂爾多斯由殺虎口來朝班次分爲三班周而復始歲以十二月十有五日後二十五日前咸集王以下均行三跪九叩禮奉制書亦如之親王郡王貝勒貝子公在宗室親王郡王貝勒貝子公之下一二等臺吉在內大臣之下其次爲子又其次爲三等臺吉又其次爲都統又其次爲四等臺吉又其次爲副都統又其次爲參領佐領其男以下云騎尉以上各依品級序班凡貢物每旗進羊一羫乳酒一埕以歲除日新正十四日十五日各賜燕一次餘日五旗王府各設燕一次自王貝勒以下至長史護衛等官咸與焉凡賞賚廩給牧芻路費均有常制

喀爾喀靑海西藏朝貢

國初蒙古北部喀爾喀三汗同時納頁厥後朔漠蕩平庇我宇下與漠南諸部落等承平以來懷柔益遠北逾瀚海西絕羌荒靑海厄魯特西藏準噶爾之地咸入版圖朝貢皆有常制其貢道喀爾喀四部厄魯特土爾扈特由張家口獨石口喜峯口靑海由西寧西藏由四川之打箭鑪喀爾喀等朝覲分爲四班靑海亦分爲四班貢期各如其朝覲之班西藏則間歲一貢附達賴喇嘛以進貢物喀爾喀厄魯特以駝馬湯羊土爾扈特靑海以藏香氆氌西藏有佛像金經銀塔五色帕八吉祥之屬朝覲燕饗賞賚余廩牧芻與漠南內紮薩克諸部落同

西域外藩朝貢

我皇上聖武丕昭旣平定準噶爾凡天山以南回部素爲準夷所覊屬者如解倒懸歸仁恐後厥後逆回負恩構亂天戈所指臣服彌遠版圖所隸拓地二萬餘里今自嘉峪關而外舊部若哈密若辟展吐魯番新疆若哈喇沙爾若庫車若沙雅爾若賽喇木若拜若阿克蘇若烏什若喀什噶爾若葉爾羌若和闐碁布星羅同屬內地至土爾扈特遠隔俄羅斯境感慕皇上挈其部屬三萬餘眾越數萬里之遠誠心歸順皇上撫綏安集俾恬居樂業等於內土齊民於是四衛拉特咸依化宇分班朝貢職有成規乃至伊犁以外蔥嶺以西鱗集仰流而至者遠抵西海則有若哈薩克左右部布魯特東西部安集延瑪爾喀朗霍罕那木千塔什漧巴達克山博羅爾愛烏罕奇齊玉斯諤爾根齊諸部落皆重譯輸誠遣使朝貢列爲西域之外藩各以其輸竢來京之先後召見賞賚或賜宴於瀛臺或賜宴於熱河行宮俾得與觀燈火與觀大閱各授以敕書遣貢使賫表回國其貢期或間年或三年無常期其貢物罽刀馬匹各以其國之所有賓服之盛遠訖汜蒙猗歟盛已

相見儀

國初定王公以下內外職官士民相見之儀其目曰宗室外藩親王相見曰宗室外藩郡王相見曰宗室外藩貝勒相見曰宗室外藩貝子公相見曰京官敵體相見曰在京屬官見長官曰國學師弟子相見曰直省官敵體相見曰宜省文官見長官曰直省武職見長官曰直省官見學政鹽政曰京府官屬相目曰直省文武官相見曰直省滿漢官相見曰直省學校師弟子相見曰賓友相見曰受業弟子見師長曰卑幼見尊長辧等威愼禮度各有恆式其儀並見大淸通禮

皇朝通誌卷四十六

●皇朝通誌卷四十七

禮略十二

○禮略十二

凶禮

△凶禮

﹝臣﹞等謹按鄭樵通誌凶禮門列大喪及山陵制至朋友相爲服諸目內如天子弔大臣服天子爲大臣及諸親舉哀諸侯及公卿大夫爲天子服皇太后長公主及三夫人以下爲天子服杖四條皆綜括於典禮中初不必另述爲條目至如挽歌秀孝爲舉將服郡縣吏爲守令服師弟子相爲服朋友相爲服五條皆因時設義不必垂爲定制玆謹略諸目惟述本朝典制之大者載於篇中恭惟我朝以純孝治天下列聖列後大事定行三年之喪一切禮儀斟酌古今愼重賅備歷稽古昔未有若斯之盡禮盡哀者謹依會典通禮所載序列聖大喪儀列後大喪儀而皇貴妃以下喪儀皇子以下喪儀以次序列至服制之設通行於天下者誠爲盡倫盡制經常不易之恆典謹附著於篇末以昭成法焉

列聖大喪儀

凡列聖大喪初喪嗣皇帝就主喪位冠去緯哭踴宮中自皇后以下咸摘耳環去首飾屆時恭奉梓宮奉安於宮中正殿設幾筵建丹旐於宮門之左陳法駕鹵簿於宮門之外至太和門外特簡王公大臣恭理喪儀旣斂乃奠王公以下民公侯伯子男以上二品官於幹淸門外三品以下文武有頂帶官於景運門外皇后妃嬪宮人公主皇子皇孫福晉及近支王公福晉夫人於幾筵殿內諸王公福晉夫人郡主縣君以上二品夫人於丹墀右三品淑人以下於隆宗門外齊集哭臨皆男摘冠緯女去首飾奠獻時皆隨行禮舉哀畢各退皇帝成服截髮辮居倚廬皇子皇孫隨成服截髮辮居宮中別室王公百官宗室覺羅咸成服截髮辮旗員居闕左門外漢員於各官署皇后率妃嬪等成服翦發皇子皇孫福晉隨成服翦發諸王福晉命婦及內府三旗官員護軍等妻咸成服翦發皇帝行三年喪禮百日內上諭用藍筆百日後素服禦門聽政郊壇大祀祭服行禮詣幾筵前仍喪服諸皇子皇孫及恭理喪儀王公大臣殯宮守衛執事各官百日除服羣臣二十七日除服咸百日薙發奏疏文移二十七日內皆用藍印京朝官二十七月不作樂期年不嫁娶在京軍民人等二十七日素服百日不作樂一月不嫁娶頒遺詔於天下直省官期年不作樂百日不嫁娶不薙發軍民去冠緯素服二十七日百日不作樂一月不嫁娶成服後朝晡日中三設奠朝夕奠設法駕鹵簿三日後至一月設鑾駕鹵簿每奠王公百官咸齊集質明皇上出倚廬詣幾筵前東立西向舉哀乃啟宮門恭理喪儀王大臣及執事官率尙茶尙膳舉茶膳由中門中路進至幾筵前尙茶跪進茶內外齊集眾咸跪皇帝親舉茶恭奠於茶几行一拜禮眾皆隨行禮尙茶徹茶眾皆與次尙膳進膳皇帝親上食畢執事官進奠幾於正中皇帝詣幾前跪進爵王大臣跪進爵皇帝祭酒三爵每祭行一拜禮眾皆隨行禮興乃徹饌出闔門眾哀止皇帝還倚廬眾皆退午奠晡奠儀同諏日行殷奠禮王公百官公主福晉命婦咸齊集所司陳設皇帝詣幾筵前視饌上食舉哀讀祝官奉祭文至閾外正中北面跪禮部堂官二人跪展祭文進奠幾皇帝於幾前跪眾於齊集處跪哀暫止讀文畢仍復於案退眾舉哀乃進爵皇帝祭酒三爵每祭行一拜禮眾隨行禮舉哀畢徹俎豆讀祝官奉祭文禮部堂官前引侍臣奉冠服自殿陛內大臣十人前引恭送燎所皇帝舉哀隨行詣燎所內大臣侍衛扈從齊集王公百官咸從皇帝於燎所祭酒三爵行禮舉哀眾隨舉哀行禮畢皇帝還倚廬乃焚冠服楮帛眾各退諏日而殯先期以奉移梓宮祗告幾筵行啟奠禮禮儀與殿奠同至日奉移梓官於殯宮豫爲大升轝於景運門外屆時皇帝詣幾筵舉哀執事官進奠幾皇帝祭酒三爵恭理喪儀王公大臣鑾儀衛工部堂官率校尉恭進小轝奉梓宮出登大升轝禮部尙書祭轝焚楮帛內大臣祭所經門橋皆三祭酒每祭行一叩禮焚楮帛皇帝步送王公百官各以次隨行皇后率妃嬪等先詣殯殿後左旁恭竢靈駕至行奉安禮皇帝祭酒舉哀眾隨行禮舉哀畢焚楮帛丹旐各退以側殿爲苫次二十七日後還居倚廬行初祭禮設去駕鹵簿於殯宮大門外陳設畢皇帝親詣上食祭酒如刖儀翼日繹祭遣官行禮如儀行大祭禮與初祭儀同翼日繹祭如儀周月讀文致祭與啟奠同王公九卿及文武官承旨恭擬尊謚廟號進呈禦覽敕所部制玉冊寶香冊寶絹冊寶諏吉恭行上尊謚禮前斯遣宮祗告天地太廟後殿奉先殿社稷至日設鹵簿於殯宮大門外陳設畢皇帝素服禦太和門恭閱冊寶畢行一跪三拜禮退立東旁大學士詣案前一跪三叩恭奉冊寶降階陳於各黃亭跪叩如前校尉舁亭禦仗黃蓋前導王以下入八分公以上齊集協和門外冊寶亭至候過隨行皇帝還宮易喪服豫詣殯宮側殿祇竢贊引太常卿二人恭導皇帝由左門入贊奏就位皇帝就位立贊跪拜興皇帝率羣臣行三跪九拜禮興奏跪皇帝率羣臣跪期儀奏進冊大學士詣案奉冊跪獻於左皇帝受冊拱舉授禮部堂官跪接興奉安於案三叩退進寶由右儀亦如之乃宣冊宣寶皇帝率羣臣行三跪九叩禮乃奠帛讀祝三獻爵如儀禮成恭奉祝帛絹冊絹寶送燎所由中道出皇帝轉立拜位旁西向候過復候燎半奏禮成皇帝還宮眾皆退翼日頒詔天下百日奠獻儀與初祭同旣卜葬吉奉移山陵前期遣官祗告天地太廟社稷前奉移一日行祖奠禮儀與啟奠同祭畢焚鑾駕鹵簿至日執事官陳大升轝於殯宮門大門外設冊寶亭於階下皇帝詣梓宮前舉哀祭酒三爵眾隨行禮畢皇帝先至大門東旁立竢奉移梓宮出跪候過步隨行梓宮登大升轝禮部尙書祭轝三祭酒行三叩禮畢焚楮帛靈駕發冊寶亭及騎駕鹵簿咸前列沿途分站豫設蘆殿繚以黃幔城皇帝步送至郊皇太后以下亦先往祇竢王公大臣官員侍衛內監等隨轝所過門橋遣內大臣祭酒焚楮帛靈駕將至宿次皇帝率王公百官舉哀跪迎靈駕安奉於蘆殿乃行晡奠如儀奠畢皇帝還行宮眾皆退翼日未爽行朝奠如儀皇帝跪送啟行步送裏外仍先詣宿次如儀

﹝臣﹞等謹按孝聖憲皇后大喪皇上恭奉梓宮至泰東陵路經泰陵之東淸晨皇上先展謁泰陵次詣泰東陵閱視工程畢豫至泰陵分路處候梓宮至暫停皇上於道旁躬代向泰陵展叩行禮畢再奉啟行先是會典未有此禮禮臣亦未經議及皇上孝思隆篤禮以義起垂爲萬世法守因敕部載入會典通行至陵日守陵貝勒公大臣官員咸於十里外舉哀跪迎靈駕至隆恩外降大升轝安奉梓宮於隆恩殿皇帝祭酒三爵眾隨行禮舉哀是日遣官祭告各陵寢並祭后土皇陵山神翼日行饗奠禮儀如祖奠

﹝臣﹞等謹按饗奠之禮舊稱遣奠載於會典

乾隆四十二年皇上恭奉孝聖憲皇后山陵之禮奉諭遣字義涉輕忽稱用殊不安於心因命儒臣稽所自昉大學士等覆奏遣奠之稱禮經並無明文惟見於孔熲達士喪禮疏唐以後相沿用之蓋熲達第用儀禮葬日將行苞牲體之車名爲遣車遂取遣字爲奠名牽合無當復考儀禮將行之祭徹巾苞牲鄭康成注云象旣饗而歸賓俎也又禮記雜記云大饗旣饗卷三牲之俎歸於賓館所以爲哀也鄭注云旣饗歸賓俎言孝子哀親之去也是將行之祭原用饗禮舊稱遣奠似不若作饗奠爲長旣與鄭注相合稱名亦理得心安並請敕部更正從之謹識於此以著饗奠稱名之所自始焉大葬前期行遷奠禮儀如饗奠恭理喪儀王大臣等率夫校進小轝奉移梓宮於寶城前蘆殿恭奉梓宮登龍輴進饌筵皇帝祭酒三爵眾隨行禮舉哀畢駕還行宮眾皆退至日皇上詣梓官前祭酒屆吉時恭移龍輴自隧道入地宮安奉寶牀設香冊寶於左右幾遂掩閉元宮皇帝於方城前舉哀祭酒行禮畢卒哭出至幄次易吉服王公百官咸采服禮部堂官奏請皇帝詣隆恩殿行題主禮皇帝入殿左門就拜位立大臣一人啟櫝奉禮主設於題主案大學士二人朝服詣案東行一跪三叩禮興就位西向恭題禮主畢大臣奉主安於寶座三叩退乃行虞祭禮皇帝就拜位王公百官各就拜位上香奠帛讀祝三獻爵送燎均如儀禮成鑾儀衛堂官率校尉舁黃輿設階上正中南向太常卿跪奏恭請禮位升祔太廟皇帝詣寶座前行一跪三拜禮恭奉禮主奉安黃輿內行一跪三拜禮興內大臣十人大學士禮部堂官導引啟行皇帝率王以下各官於大門外跪候過先詣塗次黃幄祇竢沿途朝夕奠皇帝親詣上香行三跪九拜禮還京升祔太廟期年小祥讀文致祭張黃幄於皇陵方城前陳俎豆列饌筵於祭臺左右皇帝喪服詣黃幄內奠獻隨往之王公百官咸於陵寢門外隨行禮舉哀與前祖奠同再期大祥儀與期年同二十七月行除服禮皇帝喪服於皇陵方城前行奠獻禮儀與百日奠獻同祭畢除服三周行禮儀同再期

列後大喪儀

凡列後大喪聖子皇帝主喪儀初喪恭奉梓宮奉安於宮中正殿設幾筵建丹旐於宮門外之右陳儀駕於宮門外皇帝成服翦髮辮諸王福晉爲子婦者皆成服翦發皇太后宮中女侍內監皆成服翦發截髮辮旣斂王以下及婣戚於宮門外三品官以下於外門之外福晉以下及婣戚婦女於丹墀右三品淑人以下於宮門外齊集舉哀奏疏文移十五日用藍印頒遺詔於天下內外各官二十七日除服百日不作樂不嫁娶軍民二十七日不作樂不嫁娶皆百日薙發朝晡日中之奠進茶膳以女官恭理喪儀王公大臣內務府總管率之內監轉進於皇帝親奠殿奠旣徹饌女官奉冠服詣燎所福晉命婦內府婦女皆從欽命公主福晉或婣戚大臣夫人一人於燎所祭酒行禮將葬隨行有女侍及內府婦女餘皆如列聖喪儀凡皇后大喪皇帝主喪儀初喪皇帝冠去緯輟朝皇子去冠服哭踴宮中自妃嬪以下咸摘耳環首飾屆時奉安梓宮於宮中正殿設幾筵建丹旐於宮門外之右陳儀駕於宮門之外特簡王公大臣恭理喪儀旣斂乃奠皇帝成服皇子福晉以下咸成服皇帝縞素十三日而除兩月後禦門聽政郊壇大祀祭服行禮親臨幾筵前素服視奠恭遇皇太后皇帝躬詣幾筵皇太后乘輿由中門中道至檐下降輿皇帝乘輿由中門中道至階上降輿皇子喪服百日餘日素服詣幾筵前仍喪服皇子福晉亦如之皇孫恭理喪儀王公大臣及殯宮守衛執事各官及婣戚百日除服羣臣二十七日除服皆百日薙發十三日內各衙門文移用藍印奏本用朱印內外官員二十七日不作樂不嫁娶皆百日薙發【外省以喪日起算不以

詔到日起算】軍民素服七日不作樂不嫁娶成服後朝晡日中三設奠皇子出苦次詣幾筵前西向舉哀行禮如儀諏日行殷奠禮皇帝親臨上食畢讀祝官奉祭文至閾外正中跪皇子眾皆跪哀暫止讀文畢執事進奠幾皇帝旁坐祭酒三爵每祭皇子行一叩禮眾隨行禮如儀諏日而殯先期以奉移告幾筵行啟奠禮與殷奠同至日奉移梓宮於殯宮皇帝親臨祭酒三爵靈馬駕至殯殿行奉安禮設幾筵陳冊寶皇子祭酒眾隨行禮如儀行初祭禮翼日繹祭如儀行大祭禮翼日繹祭儀同周月奠獻儀與啟奠同承旨恭擬謚號敕正部制冊寶諏吉行冊謚禮前期遣官祇告太廟後殿奉先殿至日陳設皇帝素服詣太和門升座閱用寶畢皇帝還宮正副使恭奉冊寶詣殯宮宣冊宣寶畢陳於幾筵左右皇子上香奠帛讀祝三獻爵如儀禮成正副使復命翼日頒詔天下百日奠獻儀同初祭旣卜葬吉奉移前三日遣官祇告天地大廟社稷奉移前期一日行祖奠禮儀與啟奠同至日皇帝親詣梓宮前祭酒三爵不往送祭酒時皇子行禮眾隨行禮畢靈駕發冊寶亭及儀駕咸前列沿途分站豫設蘆殿繚以黃幔城皇子王公以下隨行靈駕至宿次奉安蘆殿乃行晡奠如儀翼日昧爽行朝奠如儀至陵寢安奉梓宮於饗殿皇子祭酒三爵眾隨行禮舉哀是日遣官祭告各陵寢並祭后土皇陵山神翼日行饗奠禮儀如初茵先葬一日行遷奠禮儀如饗奠至時恭奉梓宮於寶城前蘆殿皇子三祭酒至日皇子詣梓宮前祭酒恭移龍輴自隊道入地宮安奉寶牀設香冊寶於左右幾遂掩閉元宮皇子祭酒舉哀乃卒哭各退行題主禮旣陳設大學士三人朝服行一跪三叩禮興恭題神主禮畢乃行虞祭禮如儀禮成恭奉神主奉安黃輿導引啟行沿途仍朝夕奠竢還京時升祔如距大葬之期尙遠乃於殯宮東廡制神主欽命大學士二人至幾筵前行題主禮期年小祥讀文致祭禮儀與初奠同再期大祥儀與期年同二十七月行除服禮皇子喪服奠獻與百日禮同祭畢除服三周行禮儀同再期

皇貴妃以下喪儀

凡皇貴妃喪禮初薨皇帝輟朝五日素服十日若殯期逾十日及殯而止命所出皇子公主持服如儀內闊擬謚號候欽定諏日行冊謚禮如儀凡貴妃喪禮皇帝輟朝五日妃喪禮皇帝輟朝三日嬪喪禮皇帝輟朝二日余禮節並如儀凡皇祖皇考妃嬪薨各按封號以治喪追封者視所追封之號治喪皆如儀

皇子以下喪儀

凡皇子喪禮未分封之皇子薨逝適長者皇帝輟朝五日已生子者皇子福晉及所生皇孫並成服如儀如奉旨追封擇吉行追封禮畢冊寶宣讀如儀凡親王薨喪聞皇帝輟朝三日有特恩親臨者於子率合屬官員跪迎於大門外設禦座於左有司設奠幾皇帝坐祭酒三爵舉哀畢駕興王子率屬跪送如初迎儀王子以下府屬官本支諸王以下應有服者皆成服諭祭二次賜謚如儀世子薨喪聞皇帝輟朝二日賜謚賜給初祭大祭羊酒如儀郡王薨喪聞皇帝輟朝二日貝勒薨皇帝輟朝一日及貝子以下鎭國公輔國公皆賜謚賜給羊酒如儀民公以下兵民以上居喪二十七月內不燕會不鼓樂不娶妻納妾門戶不換舊符

服制

凡服制有五曰斬衰三年日齊衰杖期不杖期五月三月曰大功九月曰小功五月曰緦麻三月服之差等有八曰斬衰三年者子爲父母子之妻同子爲繼母【父之後妻】慈母【謂妾子無母父命他妾養之者】養母【自幼過房與人者】子之妻同庶子爲適母爲所生母庶子之妻同爲人後者爲所後父母爲人後者之妻同女在室爲父母巳嫁被出而返在家者同適孫爲祖父母及髙曾祖父母承重適孫之妻同【爲人後者承重同】妻爲夫妾爲家長同曰齊衰杖期者適子眾子爲庶母【謂父妾有子者】適子眾子之妻同子爲嫁母【謂親生母父歿而攺嫁者】子爲出母【謂親生母父在而被出者】夫爲妻【父母在不杖】適孫祖在爲祖母承重曰齊衰不杖期者祖爲適孫父母爲適長子及眾子父母爲適長子之妻父母爲女在室者父母爲子爲人後者繼母爲長子眾子子爲攺嫁繼母【謂父歿繼母攺嫁而從之者】從子爲伯叔父母及姑在室者爲己之親兄弟及姊妹在室者爲親兄弟之子及女在室者孫爲祖父母孫女爲祖父母𨿽適人不降庶孫爲生祖母【慈母養母孫同】女出嫁爲父母爲人後者爲其本生父母【仕者解任士子輟考丁憂一年】女在室及𨿽適人而無夫與子者爲其兄弟姊妹及兄弟之子兄弟之女在室者女適人爲兄弟之爲父後者婦爲夫親兄弟之子及女在室者妾爲家長之父母妾爲家長之正妻妾爲家長之長子眾子與其所生子爲同居繼父兩無大功以上親者曰齊衰五月者爲曾祖父母女孫𨿽適人不降曰齊衰三月者爲髙祖父母女孫𨿽適人不降爲繼父先同居今不同取者【自來不同居者無服】爲同取繼父兩有大功以上親者曰大功九月者祖爲眾孫及孫女在室者祖母爲適孫眾孫及孫女在室者生祖母爲庶孫【慈養祖母同】父母爲眾子婦及女之巳嫁者【慈母養母爲其子婦同】伯叔父母爲從子婦及兄弟之女己嫁者爲人後者爲其兄弟及姑姊妹在室者夫爲人後其婦爲夫本生父母爲己之同堂兄弟及姊妹在室者爲姑及姊妹之巳嫁者爲兄弟之子爲人後者女出嫁爲本宗伯叔父母及兄弟與兄弟之子爲姑姊妹及兄弟之女在室者婦爲夫之祖父母爲夫之伯叔父母曰小功五月者爲伯叔祖父母【謂祖之親兄弟】爲同堂伯叔父母【謂父之堂兄弟】爲同堂姊妹之出嫁者爲再從兄弟及再從姊妹在室者爲同堂兄弟之子及女在室者爲祖姑之在室者【謂祖之親姊妹】爲堂姑之在室者【謂父之同堂姊妹】爲兄弟爲妻祖爲適孫之婦爲兄弟之孫及兄弟之孫女在室者爲外祖父母爲母之兄弟姊妹爲姊妹之子及女之在室者爲人後者爲其姑及姊妹之巳嫁者婦爲夫兄弟之孫及孫女在室者婦爲夫之姑及夫之姊妹【在室出嫁同】婦爲夫之兄弟及夫兄弟之妻婦爲夫同堂兄弟之子及女之在室者女出嫁爲本宗姊妹之出嫁者爲本宗堂兄弟及堂姊妹之在室者曰緦麻三月者祖爲眾孫婦曾祖父母爲曾孫曾孫女髙祖父母爲元孫元孫女祖母爲適孫眾孫婦爲乳母爲曾伯叔父母爲族伯叔祖父母爲族伯叔父母爲族兄弟及族姊妹在室者爲曾祖姑在室者爲族祖姑及族姑在室者爲兄弟之曾孫及曾孫女在室者爲兄弟之孫女出嫁者爲同堂兄弟之孫及孫女在室者爲再從兄弟之子及女在室者爲祖姑【謂祖之親姊妹】及堂姑【謂父之堂姊妹】及己之再從姊妹出嫁者爲同堂兄弟之女出嫁者爲父姊妹之子爲母兄弟之子爲母姊妹之子爲妻之父母爲壻爲外孫及外孫女爲兄弟孫之妻爲同堂兄弟子之妻爲同堂兄弟之妻婦爲夫髙曾祖父母爲夫之伯叔祖父母及夫之祖姑在室者爲夫之堂伯叔父母爲夫之堂姑在室者爲夫之同堂兄弟及同堂兄弟之妻夫之同堂姊妹【在室出嫁同】爲夫之再從兄弟之子及女在室者爲夫同堂兄弟之女出嫁者爲夫同堂兄弟子之妻爲夫同堂兄弟之孫及孫女在室者爲夫兄弟孫之妻爲夫兄弟之孫女出嫁者爲夫兄弟之曾孫及曾孫女之在室者女出嫁爲本宗伯叔祖父母及祖姑在室者爲本宗同堂伯叔父母及堂姑在室者爲本宗堂姊妹之出嫁者爲本宗堂兄弟之子及女在室者

皇朝通誌卷四十七《淸朝通誌》謚略凡八卷﹝048～055﹞／一百二十六卷﹝淸﹞髙宗敕撰

●皇朝通誌卷四十八

謚略一

○謚略一

﹝臣﹞等謹按謚法始於成周歷代因之各有增損鄭樵作謚略列爲二百有十品前後系以諸論考核綦詳臣等恭讀禦制詠謚法詩案語嘉許鄭樵成周初無惡謚之論聖訓煌煌昭如日月洵千古謚法之折衷也伏考前代議謚多委太常博士諸臣定之往往失當未有如本朝謚典之悉稟上裁斟酌盡善者洪惟列祖列宗聖徳神功列後徽音令徳昭融顯懿卓躒前古書之史冊允矣熙鴻號於萬年至若諸王貝勒及內外大臣之例得請者禮臣先以應否子謚奏俟得旨後閣臣擬以四字恭候欽定迥非前代議謚議駁聚訟糾紛者比又有以文臣品學而追謚者有以監司守令盡節而獲謚者又如攺正前史之失追謚勝國之君皆爲特典我世祖章皇帝定鼎之初卽下所司定明季甲申諸臣之謚皇上表彰忠烈復特頒諭旨於故明殉節諸臣分析褒獎賜以令謚尢爲從古未有之曠典臣等敬謹纂輯謚略八卷用備考稽昭掌故焉

列聖尊謚

△列聖尊謚

肇祖原皇帝

興祖直皇帝

景祖翼皇帝

顯祖宣皇帝【俱順治五年十一月追尊恭上】

崇徳元年四月丙戌太宗文皇帝率諸貝勒大臣詣太廟追尊始祖爲澤王髙祖爲慶王曾祖爲昌王祖爲福王

順治五年十一月戊辰以奉四祖入廟世祖章皇帝親詣太廟追尊爲肇祖原皇帝興祖直皇帝景祖翼皇帝顯祖宣皇帝恭上冊寶

太祖承天廣運聖徳神功肇紀立極仁孝睿武端毅欽安弘文定業髙皇帝【乾隆元年三月恭加上】

崇徳元年四月丙戌太宗文皇帝率諸貝勒大臣詣太廟恭上覆育列國英明皇帝尊謚曰承天廣運聖徳神功肇紀立極仁孝武皇帝廟號太祖康熙元年四月丙辰恭加上尊謚曰太祖承天廣運聖徳神功肇紀立極仁孝睿武弘文定業髙皇帝雍正元年八月己酉恭加上端毅二字乾隆元年三月乙巳恭加上欽安二字

康熙六十一年十二月世宗憲皇帝諭禮部曰朕仰荷祖宗眷佑纘承大統恭上皇考聖祖仁皇帝尊謚敬念太祖髙皇帝太宗文皇帝世祖章皇帝三聖相承功髙徳盛載考典章加上尊謚因念孝莊太皇太后翼運啟期育成兩帝朕在沖齡備膺慈愛孝康皇太后誕育先皇懿徽流慶孝惠皇太后徳隆福厚篤愛朕躬朕意亦宜並加尊謚但追尊固出至情而推崇必遵定禮爾等可稽考載籍酌古準今會同確議具奏俾朕得稍展思慕之誠又念仁孝皇后作配皇考孝敬寬仁坤儀懋著孝昭皇后恪恭溫順樹範宮闈孝懿皇后徽音淑徳慈撫朕躬恩勤備至均應恭上尊謚以昭示萬年爾等一並會同詳察典例擬奏遵旨議上太祖髙皇帝尊謚於睿武字下加端毅二字

雍正元年八月己酉恭上冊寶雍正十三年九月乙巳皇上諭禮部曰尊祖孝親誼應並重報本追遠禮有加隆慈者恭上皇考大行皇帝尊謚緬維詒燕之謨宜備追崇之典太祖髙皇帝太宗文皇帝肇造洪恭創垂大業世祖章皇帝統一方夏撫有萬邦駿烈源猷敷揚莫罄皇祖聖祖仁皇帝深仁厚澤淪浹寰區久道化成功齊覆載朕自沖齡仰蒙慈愛官庭撫育厚眷獨錘仰思至徳之難名恆念洪恩之莫報夫宗廟之徽稱有制而報本之忱悃無窮應詳查典禮酌古準今恭議加上太祖太宗世祖聖祖尊謚以展孝思此朕追慕之至情崇先之特典後世子孫不得奉爲成式又敬念列祖尊謚旣巳加崇列後尊謚並應恭議加上爾部詳酌典禮一並敬謹具奏遵旨議上太祖髙皇帝尊謚於端毅字下加欽安二字

乾隆元年三月乙巳恭上冊寶

太宗應天興國弘徳彰武寬溫仁聖睿孝敬敏昭定隆道顯功文皇帝【乾隆元年三月恭加上】

順治元年十月辛酉恭上寬溫仁聖皇帝尊謚曰應天興國弘徳彰武寬溫仁聖睿孝文皇帝廟號太宗

康熙元年四月丙辰恭加上隆道顯功四字

雍正元年八月已酉恭加上敬敏二字

乾隆元年三月乙巳恭加上昭定二字

世祖體天隆運定統建極英睿欽文顯武大徳弘功至仁純孝章皇帝【乾隆元年三月恭加上】

順治十八年正月己未聖祖仁皇帝諭禮部曰朕惟自古聖賢之君必有顯號徽稱用昭功徳之隆垂於萬世此國家不易之巨典也仰惟我皇考大行皇帝纘紹源緒統一寰區十有八年敬天尊祖勤政愛民奉侍慈闈克諧孝道惇睦宗族攸敍彜倫典學日新修身思永制禮作樂振武崇文敕法明刑立綱陳紀盛徳之事不一而足朕方與天下臣民均切怙戴不幸龍馭上賓顧予衝人嗣膺大統仰承佑啟之恩敢後顯揚之禮謹考彜章宜升尊謚戊寅親王等上大行皇帝尊謚議曰謹案自古有天下者祖有功而宗有徳故凡勛髙大定功垂奕葉者類皆稱祖以尊之其廟祀百世弗祧此世所由稱也又按謚法法度大明敬愼髙明曰章洪惟大行皇帝神武止戈崇文勸學恩澤覃敷於庶物孝治立極於人倫徳固懋昭功尢隆著是以化行教洽遠至邇安生民以來莫斯爲盛﹝臣﹞等謹咨羣議載考彜章大行皇帝尊謚宜天錫之曰體天隆運英睿欽文大徳弘功至仁純孝章皇帝廟號世祖得旨是著該衙門擬撰冊文進覽三月癸酉恭奉冊寶上尊謚

雍正元年八月己酉恭加上定統建極四字

乾隆元年三月乙巳恭加上顯武二字

聖祖合天弘進文武睿哲恭儉寬裕孝敬誠信中和功徳大成仁皇帝【乾隆元年三月恭加上】

康熙六十一年十一月辛丑世宗憲皇帝諭王大臣等曰朕惟自古聖賢之君必有顯號徽稱以昭功徳之盛垂於萬世此國家不易之巨典也仰惟我皇考大行皇帝臨禦六十一年早承大統寅畏小心旦明凜昭格之忱郊祀親升中之典監於成憲率由舊章孝奉兩宮尊養兼至展敬陵廟備物盡誠總覽萬幾阜成兆姓蠲賦動盈千萬賑卹曾不稽時水旱先籌雨暘必達寬刑肆赦徳洽好生盛暑則釋囹圄嚴寒則賑饘粥兵糧豫給優賞屢頒淮甸屢巡動數百萬之帑金運睿謀而兩河底績魯郊特幸行數千年之殊禮屈帝尊而九拜崇師覽奏牘而利獘周知覲臣僚而賢愚立辧保全勛舊庇蔭宗支廣育人才惇厚風俗布昭聖武申討不庭元裔背叛而旋踵就殲三蘗逆命而刻期獻馘俄羅斯占喀爾喀之疆圉諭以威徳卽奉約章喀爾喀逼厄魯特之殘暴納其困窮胥登袵席噶爾丹肆毒鄰境三臨絕漠掃靖烽煙策妄阿喇布坦摧滅與國出師命將恢復藏地臺灣置郡紅曲革心南朔東西無思不服至於天縱生知日新好學講筵時禦手定六經廣博士於五賢配先儒於十哲文媲二典書邁百家貫徹天文總括地理旁羅數術考正元聲研索羣編鑑裁纂輯凡此難名之美善洵亙古帝王首出之一人𨿽復累牘連章不能紀述萬一朕方與天下臣民均切怙戴不意龍馭上賓顧予衝人膺大統仰承佑啟之恩敢後顯揚之禮敬考彜章宜升尊謚爾部詳察典禮具奏乙巳總理事務王大臣等奏大行皇帝尊謚廟號乃追崇大典臣管窺蠡測未能仰盡髙深恭祈睿思親定以昭垂萬世世宗憲皇帝召進總理事務王大臣大學士尙書等面諭曰恭上皇考大行皇帝尊謚廟號諸王大臣等請朕親定朕思子臣尊崇君父之心何有止極然必須至允至當方孚千秋定論若少有溢美之詞不獨失天下之至公且開後人之僭越是因臣子之愚忠愚孝反將君父盛徳大業之實行涉於贊頌之虛文朕心殊不安也我皇考大行皇帝纘繼大統舊典本應稱宗但經云祖有功而宗有徳我皇考鴻猷駿烈冠古轢今拓宇開疆極於無外且六十餘年手定太平徳洋恩溥萬國來王論繼統則爲守成論勛業則實爲開創朕意宜崇祖號方副丰功但追崇大典攸關理宜僉謀共協一人之心卽千萬人之公心一時之論卽千萬世之公論爾諸王大臣等可會同九卿詹事科道文六品以上武四品以上詳考舊章從公確議毋得依違毋得附和務期紀實以垂萬年若少有幾微未協知而不言則大非臣子忠愛之道王等文武諸臣議奏大行皇帝功徳巍煥髙出三代以上之聖主賢君𨿽集古今之徽名美號猶不足表揚萬一大行皇帝聖學淵深言成謨典尊師崇道手定六經禮正樂成誕敷文教此堯之文思也聲靈所震無思不服開拓宇宙混同車書不庭旋服逆命卽收止戈包革天下宴安此湯之神武也明四目達四聰無遠不周無微不燭知來藏往觀化窮神此舜之浚哲也一日萬幾孜孜無倦深宮燕處不敢康寧盛暑必衣冠嚴冬必聽政此堯之允恭也玉食不盈數器禦衣常至十年物用無金璧之裝宮殿無繁華之飾此禹之克儉也蠲賦免徭緩刑卹獄澤厚宗支賞優士伍秉中和之性具含容之量小過多原寸長不棄六十餘年民物各遂其生者皆大行皇帝寬裕之恩也定省兩宮時日無間奉養備至禮數兼隆此大行皇帝承歡之大孝也恢三朝之功烈宏大統之規模區夏咸寧聲教四洽此大行皇帝繼述之大孝也寅畏小心恪勤克愼躬親郭祀嚴肅致齋此大行皇帝之敬天也憲章典訓對越在天廟祭致虔如臨左右此大行皇帝之敬祖也健行無息成己成物精意由中修詞立本出教施令達乎民心此大行皇帝之誠也虛己待物不逆詐僞履常思順不爽片言此大行皇帝之信也具仁義禮智信之全備溫良恭儉讓之美自堯舜以來未有如大行皇帝徳之盛者八表宅心九有向化西北部落輻輳藳街東南諸番頓顙闕下兩河底績成萬年永濟之勛海外咸朝開萬里難通之域自堯舜以來未有如大行皇帝功之大者天地化育有未周者大行皇帝實贊之祖宗經綸有未竟者大行皇帝實宏之孔子集幹聖之大成大行皇帝集百王之大成也﹝臣﹞等謹案傳云爲人君止於仁禮運曰仁者義之本順之體也得之者尊說文云在天爲元在人爲仁故易曰元者善之長仁者徳之首大行皇帝體元立政茂育羣生以義制事綏安兆姓臣等竊謂史稱帝堯其仁如天惟大行皇帝實與並之又按禮經云有虞氏禘黃帝而郊嚳祖顓頊而宗堯而尙書舜典云舜格於文祖釋者謂文祖堯廟也又歸格於藝祖釋者謂藝祖堯之祖也合之祖顓頊之文則有虞氏蓋有三祖矣宋臣陳祥道云凡配天者皆得稱祖故國語展禽又有有虞氏祖髙陽而郊堯之說堯所以稱文祖也顓頊至堯皆黃帝子孫而不嫌於皆稱祖又周禮大宗伯祫禘追享朝享解云古者朝廟合羣祖而祭焉故祫謂之朝享以合羣祖爲不足又禘其祖之所自出故禘謂之追享夫祖之所自出始祖也而其下曰羣祖知其始祖以下皆稱祖矣自唐虞夏商無追王先代之文而武王周公追王太王王季以臣子而王其君祖孔子稱爲達孝故記曰武王上治祖禰尊尊也又謚議曰帝王功業隆盛引古者祖有功之義得稱祖此皆經書所載稽考可據者也竊謂惟聖字可以贊揚大行皇帝之峻徳惟祖號可以顯彰大行皇帝之隆功上諭謂大行皇帝論繼統則爲守成論勛業實爲開創朕意宜崇祖號方副丰功此非皇上及諸臣數百人之心實天下億兆之公心亦非今日在廷諸臣之論實千萬世之公論也臣等公擬敬上尊謚曰合天弘運文武睿哲恭儉寬裕孝敬誠信功徳大成仁皇帝廟號曰聖祖天下萬世稱曰聖祖仁皇帝奉旨諸王大臣官員深悉我皇考一生神聖實行同心合詞恭上尊稱甚愜朕懷朕之哀思庶可稍釋諭畢世宗憲皇帝親刺指血圈本內聖祖二字敬恭髙捧授大學士等賫出宣示羣臣雍正元年二月乙巳恭奉冊寶上尊謚

乾隆元年三月乙巳恭加上中和二字

世宗敬天昌運建中表正文武英明寬仁信毅大孝至誠憲皇帝【雍正十三年十一恭上】

雍正十三年九月巳亥皇上登極庚子諭禮部曰自古聖帝明君功徳大成必有顯號徽稱以昭垂萬世典至巨也我皇考大行皇帝乘幹建極撫禦萬邦錫福諴民徳化翔洽虔恭寅畏昭事蒼穹郊祀祈年必親必敬欽承祖烈光大前猷至孝肫誠千古未有當皇祖上賓時盡制盡哀喪儀隆備親送梓宮屢謁陵寢歲時瞻拜禦容舉念常伸孺慕繼顯謨之盛推錫類之仁宸衷祗敬則朝乾夕惕歷久彌勤親政憂勞則盛暑祈寒未嘗稍間整綱飭紀明目達聰施措咸宜徳威並用篤宗室則立學以隆教育惠八旗則錫帑以備吉凶厚臣工而加俸養廉眷忠良而建祠賜祭勵廉能以察吏宏薦拔以羅才廣耤田以重農桑定品式以崇節儉重道則經筵歲舉愛士則科目頻加隆先師五代之王封新闕裏千秋之廟貌修明典禮懷柔百神厚植綱常旌揚節孝蠲逋減賦不惜億萬之帑金開墾築堤永享萬年之樂利備賑則廣行積貯養兵則優贍身家律例則釐定科條讞決則特詳咨酌廣開言路詳示朱批洞囑羣情慮周六合大閱以詰戎兵訓練以修武備睿謨獨運而小醜立奏蕩平聖武布昭而荒徼永圖綏靖開天明道聖學髙深覺世牖民宸章炳煥闡聖賢之精蘊宣心性之圓機函蓋古今彪爍宇宙天心協應有感必通徳盛化神諸瑞畢至古帝王之良法善政至皇祖而集其大成我祖宗之駿烈鴻猷迨皇考而益彰善述眇予衝子寅奉丕基仰惟功徳之隆宜備尊崇之典敬循禮制恭上尊謚廟號爾部詳察典禮具奏是日禮部奏謹查康熙六十一年恭上聖祖仁皇帝尊謚廟號奉大行皇帝諭旨以追崇大典攸關理宜僉謀共協令諸王大臣等會同九卿詹事科道文官六品以上武官四品以上詳考舊章從公確議今大行皇帝尊謚廟號禮制崇重﹝臣﹞等謹遵舊典仍請會同諸王大臣齊集廷臣詳愼公議昭垂萬世奉諭旨是敬謹確議具奏是月乙巳王等文武諸臣議奏自古帝王撫馭寰區功徳隆盛有博厚髙明之實則必有隆爍顥懿之名是故於堯曰欽明文思於舜曰浚哲文明所以著盛徳之形容而垂萬年之軌則也欽惟大行皇帝丕冒八埏曲成萬物有與天同體之徳有敬天行健之功祗奉郊壇必親薦享端居宮禁亦凜明威暘雨偶愆齋心而默禱嘉祥屢告讓美而弗居昭事存乎旦明感通捷於影響當天庥之滋至綿景運於方隆撫列聖式廓之版章益漸之以聲教取四海咸熙之臣庶更霈之以恩膏安愈求安聖不自聖惟精惟一建中於民克儉克勤表正自上執權衡以禦物偏黨之習潛消定模範以示人仁讓之風溥洽官常於是而肅士品於是而端民俗於是而湻物情於是而暢嘉禾芝艸醴泉慶雲之瑞充塞於寰中荷蘭日本暹羅蘇祿之琛輻輳乎闕下凡此運會之彌昌彌熾皆由聖徳之可法可傳至乃學貫天人辭成典誥敷治平之大道闡性命之微言歲舉經筵首詣太學新闕裏千秋之廟貌隆先師五代之王封廣勵膠庠修明典禮定宗學之制開國書之科博訪源儒徧立書院大行皇帝之誕敷文教有如此者惟仁必勇不怒而威選將悉有用之材練兵於無事之日天戈所指靑海獻俘帝命甫申西陲納欵化蠻荒爲郡縣靖蕃落於邊隅大行皇帝之布昭聖武有如此者志邁百王心通庶務事無難易銳若發機人有忠邪洞如觀火謀略出羣工之上照臨周六合之遙大行皇帝之英姿天挺明睿夙成有如此者坦懷應物博愛爲心不以一眚棄才不使一夫失所惇敍九族容保萬方厚百官而倍與廩糈惠八旗而時加卹賚閭井必預謀其樂利兵丁各優贍其身家減賦蠲逋不惜帑金之億萬詳刑讞獄允釐令典之三千盛暑而曲貸囚徒小祲而徧賙貧戶大行皇帝之寬則得眾仁以長人有如此者道循物而無違徳有常而不息本實心以宣爲政令春溫秋肅儼如四序之罔愆由定力而發爲勤勤旰食宵衣不以片時而少斁大行皇帝之信必由中毅以持久有如此者經曰聖人之徳無以加於孝我大行皇帝昔在藩封晨昏盡禮及傳丕緒哀敬竭情親送梓官屢謁陵寢三載始還吉服四時恆拜禦容體聖祖之心以爲心法聖祖之政以爲政耕耤著爲定例爰奉太廟之粢盛賢良建有專祠尢眷先朝之耆舊徳教加於百姓孺慕極於終身大烈光前貽謀昌後孔子稱虞舜曰大孝惟大行皇帝足以當之若夫誠者天之道也成己成物之全徳也我大行皇帝以此享帝享親以此盡心盡性以此用人行政以此覺世牖民諸臣敬奉之朱批萬國共聞之諭旨固巳言之諄復莫不凜爲曲章曁夫龍馭上賓特頒遺詔敬聆至誠之訓仰思無間之功聖學髙深渾然一理神明衝穆儼在重霄子思曰惟天下至誠爲能經綸天下之大經立天下之大本知天地之化育惟大行皇帝足以當之夫中以宅心正以體政文以敷化武以定功英以決疑明以燭理寬以居之仁以行之信以成之毅以守之而皆本之於大孝運之以至誠此洵聖徳之全與天同體可爲萬世法者也臣等按虞書曰率作興事愼乃憲書傳曰憲法也說命曰惟天聰明惟聖時憲文曰監於先王成憲周禮疏曰懸法以示人曰憲中庸亦云憲章文武蓋惟憲天立教之聖人然後能愼法度興政事俾萬世奉爲成憲守而不忘若虞舜商湯周之文王武王皆是也竊謂大行皇帝尊謚於憲爲宜又按禮記祖有功宗有徳是故有虞氏祖顓頊而宗堯夏后氏祖顓頊而宗禹商人祖契而宗湯周人祖文王而宗武王周公作無逸則稱商有三宗周文武之廟並稱世室公羊傳曰世世不毀也中庸曰君子動而世爲天下道行而世爲天下法言而世爲天下則竊惟大行皇帝廟號宜稱世宗與太祖太宗世祖聖祖並爲百世不祧之廟臣等公擬敬上尊謚曰敬天昌運建中表正文武英明寬仁信毅大孝至誠憲皇帝廟號曰世宗天下萬世稱曰世宗憲皇帝足以顯揚大徳表著巍功與日月而齊光偕山河而並永矣謹奏奉諭旨諸王大臣公同議上皇考大行皇帝尊謚曰憲皇帝廟號世宗於我皇考至徳鴻猷實相符合禮稱祖有功宗有徳廟號乏稱祖稱宗均屬尊崇之極而象功昭徳惟期允當方協至公昔我皇祖聖祖仁皇帝久道化成身兼創守平定逆藩掃淸朔漠神功駿烈自古莫與比隆廟號定應稱祖皇考大行皇帝善繼善述敬天勤民十三年來宵旰憂勞咸熙庶績貽萬年之景福固百代之丕基廟號世宗正合古宗有徳之義上配列祖百姓不祧此乃天下萬世之定論非在廷諸臣尊崇君父敷揚稱頌之私情尢非朕一人哀感隆恩表彰盛徳之私願所能彊置一詞也在我皇考神謨垂於宇宙厚澤洽於臣民卽罄竭揄揚難盡萬一今據所奏敬擬上尊謚廟號詳愼公當足以昭示萬年朕心深爲忍愜所有應行典禮該部敬謹查議具奏十一月丁未恭奉冊寶上尊謚

皇朝通誌卷四十八

●皇朝通誌卷四十九

謚略二

○謚略二

列後尊謚

△列後尊謚

原皇后

直皇后

翼皇后

宣皇后【俱順治五年十一月追尊恭上】

孝慈昭憲敬順仁徽懿徳慶顯承天輔聖髙皇后【乾隆元年三月恭加上】

崇徳元年四月丙戌恭上孝慈昭憲純徳貞順成天育聖武皇后尊謚

康熙元年恭攺上尊謚曰孝慈昭憲敬順慶顯承天輔聖髙皇后

雍正元年八月己酉恭加上仁徵二字

乾隆元年三月乙巳恭加上懿徳二字

孝端正敬仁懿哲順慈僖莊敏輔天協聖文皇后【乾隆元年三月恭加上】

順治七年二月丁酉恭上孝端正敬仁懿莊敏輔天協聖文皇后尊謚

雍正元年八月己酉恭加上哲順二字

乾隆元年三月乙巳恭加上慈僖二字

孝莊仁宣誠憲恭懿至徳純徽翊天啟聖文皇后【乾隆元年三月恭加上】

康熙二十七年正月辛巳聖祖仁皇帝諭禮部曰大行太皇太后聖徳母儀昭示萬國昔奉我皇祖太宗文皇帝贊宣內政誕育我皇考世祖章皇帝顧復劬勞受無疆休大一統業朕踐阼方在沖齡仰荷我聖祖母訓誨恩勤以至成立晨昏依戀三十餘年方期洊享遐齡茂膺繁祉詎意適遭違豫奄忽上賓朕哀疚之深五中摧絕昊天罔極報徳實難緬惟厚澤深仁信足炳傳簡冊非薦隆號莫展哀誠宜恪遵彜憲恭上尊謚垂示無窮以忍朕尊親之意著內閣翰林院詹事符會同擬奏其應行典禮爾部詳議以聞內閣等衙門恭擬尊謚二道進呈奉旨應上太皇太后尊謚曰孝莊仁宣誠憲恭懿翊天啟聖文皇后十月乙卯恭上尊謚

雍正元年八月己酉恭加上至徳二字

乾隆元年三月乙巳恭加上純徽二字

孝惠仁憲端懿慈淑恭安純徳順天翼聖章皇后【乾隆元年三月恭加上】

康熙五十六年十二月己亥大學士馬齊嵩祝李光地蕭永藻王掞奏查康熙二年恭上慈和皇太后尊謚內閣翰林院擇二十四字分爲兩條具奏奉旨尊爲孝康慈和莊懿恭惠崇天育聖今恭上大行仁憲恪順誠惠純淑端禧皇太后尊謚臣等會同翰林院依例敬擇具奏奉旨此奏甚屬錯誤爾等恭瞻太廟奉先殿二位文皇后神主便知其誤矣庚子大學士等奏臣等遵旨恭詣太廟謹瞻神位見孝端孝莊兩太皇太后並從太宗文皇帝廟號俱有文字臣等愚昧查康熙二年慈和皇太后尊謚舊檔僅擬尊謚字樣具奏未將康熙九年奉旨慈和皇太后從世祖章皇帝廟號升祔太廟之例不以章皇后字樣一並寫出甚屬錯誤因將所擬字內敬寫章皇后字樣具奏得旨此事不比尋常但聲明錯誤則已該部嚴察具奏所擬尊謚亦未明晰朕記太皇太后徽號字樣甚多卽就原徽號字內刪減議定並未攺換今通行攺擬恐於例有不合丙午大學士等奏臣等恭查舊檔太皇太后徽號原有昭聖慈壽恭簡安懿章慶惇惠溫莊康和仁宣弘靖二十字賓天之後恭上尊謚將原字減去十五字畱五字又添擬七字尊爲孝莊仁宣誠憲恭懿翊天啟聖文皇后升祔太廟瑟和皇太后徽號原有慈和二字後尊爲孝康慈和莊懿恭惠崇天育聖皇后康熙九年升祔太廟時添寫章字大行皇太后徽號原有仁憲恪順誠惠純淑端禧十字今欽遵上諭照追上太皇太后尊謚例將原字內畱五字添擬七字尊爲孝惠仁憲端懿純徳順天翼聖章皇后又將原字內畱四字添擬八字尊爲孝惠仁憲莊定端純順天翼聖章皇后恭候皇上訓示得旨前一條所擬是五十七年三月辛酉恭上尊謚

雍正元年八月己酉恭加上慈淑二字

乾隆元年三月乙巳恭加上恭安二字

孝康慈和莊懿恭惠溫穆端靖崇天育聖章皇后【乾隆元年三月恭加上】

康熙二年五月甲什恭上大行慈和皇太后尊謚曰孝康慈和莊懿恭惠崇天育聖皇后康熙九年二月庚戌聖祖仁皇帝諭禮部曰慈和皇太后誕育朕躬未遂孝養思慕之忱每切於懷𨿽已上尊謚但今升祔太廟配食皇考典禮關系重大其應進謚號著議政王貝勒大臣九卿科道會同詳議具奏是月丁巳議政王等恭議太祖髙皇帝皇后稱髙皇后太宗文皇帝皇后稱文皇后今慈和皇太后配祀世祖章皇帝前上孝康慈和莊懿恭惠崇天育聖尊謚亦宜加上尊謚爲章皇后得旨是五月丙辰朔恭加上尊謚

雍正元年八月己酉恭加上溫穆二字

乾隆元年三月乙巳恭加上端靖二字

孝誠恭肅正惠安和淑懿儷天襄聖仁皇后【乾隆元年二月恭加上】

康熙十三年五月辛未聖祖仁皇帝諭禮部曰皇后赫捨哩氏作配朕躬己經六載上事太皇太后皇太后克盡誠孝佐朕內治尢極敬勤節儉居身寬仁逮下宮闈式化淑徳彰聞玆於康熙十三年五月初三日崩逝惓懷懿範痛悼彌深宜有稱謚以垂永久著內閣翰林院會同擬奏應行典禮爾部詳察以聞大學士等恭議上尊謚曰仁孝皇后得旨是六月庚申行冊謚禮康熙六十一年十二月追上尊謚曰仁孝恭肅正惠安和儷天襄聖皇后

雍正元年四月攺上尊謚曰孝誠恭肅正惠安和儷天襄聖皇后九月庚辰恭加上尊謚曰孝誠恭肅正惠安和儷天襄聖仁皇后

乾隆元年三月乙巳恭加上淑懿二字

孝昭靜淑明惠正和安裕欽天順聖仁皇后【乾隆元年二月恭加上】

康熙十七年三月癸酉聖祖仁皇帝諭禮部曰皇后鈕祜祿氏端懿夙著作配朕躬奉事太皇太后皇太后恪恭婉順殫竭孝忱正位宮闈節儉寬仁克襄內治芳型伊始淑徳彌彰玆於康熙十七年二月二十六日崩逝追念壼儀良深痛悼宜有稱謚以垂永久著內閣翰林院會同擬奏其應行典禮爾部詳察速議具奏大學士等恭議上尊謚曰孝昭皇后得旨依議閏三月辛酉行冊謚禮康熙六十一年十二月恭上尊謚曰孝昭靜淑明惠正和欽天順聖皇后

雍正元年九月庚辰恭加上仁字

乾隆元年三月乙巳恭加上安裕二字

孝懿溫誠端仁憲穆和恪奉天佐聖仁皇后【乾隆元年三月恭君上】

康熙二十八年七月壬寅聖祖仁皇帝諭禮部曰皇后佟氏淑徳夙成芳徽懋著侍奉皇太后克盡孝誠撫育諸子悉均戡愛禔躬敬愼禦下寬仁武備儀型宮闈胥化頃遵慈諭作配朕躬尙期內治之永襄何意沈屙之難起玆於康熙二十八年七月初十日崩逝睠懷懿範痛悼良深宜有稱謚以垂永久著內閣翰林院會同擬奏其應行典禮爾部詳查速議以聞尋大學士等恭議上尊謚曰孝懿皇后得旨依議九月乙卯行冊謚禮康熙六十一年十二月恭上尊謚曰孝懿溫誠端仁憲穆奉天佐聖皇后

雍正元年九月庚辰恭加上仁字

乾隆元年三月乙巳恭加上和恪二字

孝恭宣惠溫肅定裕慈純贊天承聖仁皇后【乾隆元年三月恭加上】

雍正元年五月甲辰世宗憲皇帝諭曰朕惟尊親之典首重易名聖善之修必崇顯號我皇妣大行皇太后諯莊恭肅慈惠安和奉侍先皇壼儀茂著誕育衝藐母道備隆顧復恩周命提義盡寬仁逮下澤哈宮庭謙儉持躬化流禁掖朕繼承大統嗣服鴻基方期合萬國之歡心奉慈闈之色養不意遽遭大故仙馭上升抱痛銜哀感深罔極惟藉顯揚之典少申孝慕之誠允宜稽考彜章廌升尊謚六月丁巳大學士等恭擬上尊謚曰孝恭宣惠溫肅定裕贊天承聖仁皇后得旨是八月已未恭奉冊寶上尊謚

乾隆元年三月乙巳恭加上慈純二字

孝敬恭和懿順昭惠佐天翊聖憲皇后【雍正十三年十一月恭上】

雍正九年十月甲午世宗憲皇帝諭禮部曰皇后納喇氏作配朕躬經四十載奉事皇祖妣孝惠章皇后皇考聖祖仁皇帝皇妣孝恭仁皇后克盡忱深蒙慈愛服膺朕訓歷久而敬徳彌純懋著坤儀正位而小心益至居身節儉待下寬仁慈惠播於宮闈柔順發於誠悃昔年藩邸內政聿修九載中宮徳輝逾耀玆於雍正九年九月二十九日崩逝惓惟閫職襄贊多年追念誠徽良深痛悼宜加稱謚以永休光著內閣翰林院擬上應行典禮爾部詳察議奏特諭癸卯大學士等恭議上尊謚曰孝敬皇后得旨依議十二月己亥行冊謚禮

雍正十三年九月己亥皇上登極癸卯諭禮部曰朕惟政治莫先於崇孝徽稱首重於易名天地之覆載同功帝後之尊親一體欽惟孝敬皇后作配皇考懋著坤儀孝徳夙洽於宮闈仁惠久孚於壼掖朕躬承顧復備荷恩慈恭上皇考大行皇帝尊謚宜並追崇恭上尊謚以展孝思爾等詳查典禮具奏十一月戊戌總理事務王大臣會同禮部議上竊惟尊親之典帝後同稱孝慕之忱顯揚並切溯有娀於殷世祥祉攸凝紀太姒於周詩徽音永炳矧系聖代之母儀宜有加崇之顯號欽惟孝敬皇后功符坤載徳協乾元篤誠孝於宮庭動循禮則懋勤勞於壼掖翊贊謨猷溫恭備著夫嘉徽和愼聿昭其淑徳丕宣閫教化啟肅雝共被仁慈恩推鞠育慶升平而佐理帝治彌昭貽福祉以垂庥孝思倍摯臣等恭遵諭旨敬考彜章謹擬恭上尊謚曰孝敬恭和懿順昭惠佐天翊聖憲皇后伏候命下之日一切應行典禮交與該衙門敬謹辦理謹奏奉旨是依議十一月丙辰恭奉冊寶上尊謚

孝聖慈宣康惠惇和敬天光聖憲皇后【乾隆四十二年三月恭上】

乾隆四十二年正月辛卯奉皇上諭旨大行皇太后坤元協徳懋著徽音四十二年母儀天下尊養兼隆福徳備至實古今史冊所未有今忽遭仙馭升遐朕心哀痛不能稍釋敬稽典禮宜隆謚號以表尊崇第至徳難名實非臣下擬議所能切當朕欲親尊爲孝聖憲皇后其令大學士九卿公議可否如是及所有節次晉加徽號其中或有按例應行酌減及應增加字樣仍著敬謹詳議具奏二月己亥大學士等遵旨議奏臣等伏考歷代母后尊謚自漢明帝始建光烈之稱厥後典制相仍著於史冊而所上謚號類皆出於臣下由其徽音令徳𨿽有不同而考禮定名尙易比擬故也欽惟大行皇太后誕育皇躬母儀天下備福壽者八十六載受孝養者四十二年合九州島萬國以尊親萃五世一堂而頤樂鴻稱疊晉慶典便蕃扶輦環億兆之臚歡欵關集鰈鶼之來賀蠲租錫類而感洽羣黎偃武集勛而威宣諸徼凡我皇上之功徳巍盛悉由聖母之美善崇隆敬仰懿徽與天無極洵非尋常謚號所得形容萬一惟我皇上本至孝以定典章宣示諭旨以至徳難名親尊爲孝聖憲皇后仍令臣等集擬具奏

﹝臣﹞等謹案鄭樵通誌所載上謚百三十有一前綴以神聖並列考之宋代有慈聖光獻曹后宣仁聖烈髙後𨿽以聖爲謚尙屬鋪張揚厲之文而於大行受大名之義均有未當今大行皇太后之至徳實爲史牒所未有誠如諭旨難以名言惟欽定爲孝聖乃克崇闡洪儀昭示奕禩揆之古來謚議允爲式協輿論詣之廷臣寀莫能復贊一詞至歷年恭晉徽號奉旨有按例酌減又應增加字樣﹝臣﹞等謹查孝莊文皇后徽號二十字孝惠章皇后徽號十字恭上尊謚時俱敬列十二字今大行皇太后徽號系十八字臣等遵旨詳議於徽號擬用六字又照例增加四字恭上尊謚曰孝聖慈宣康惠惇和敬天光聖憲皇后以符禮制謹合詞具奏伏候欽定奉諭旨是依議三月壬午恭奉冊寶上尊謚

孝賢皇后【乾隆十三年四月恭上】

乾隆十三年四月乙卯禮部恭議上大行皇后尊謚曰孝賢皇后奉旨依議

皇朝通誌卷四十九

●皇朝通誌卷五十

謚略三

○謚略三

追封

△追封

皇后謚

皇貴妃謚

貴妃謚

妃謚

皇子謚

公主謚

和碩親王謚

多羅郡王謚

親王世子謚

多羅貝勒謚

固山貝子謚

奉恩鎭國公謚

奉恩輔國公謚

奉恩鎭國將軍謚

奉恩輔國將軍謚

奉恩將軍謚

皇后謚

孝獻莊和至徳宜仁溫惠端敬皇后【順治十七年八月恭上】

順治十七年八月甲辰世祖章皇帝諭禮部日皇貴妃棟郭氏於八月十九日薨逝奉聖母皇太后諭旨皇貴妃佐理內政有年淑徳彰聞宮闈式化倏爾薨逝予心深爲痛悼宜追封爲皇后以示褒崇朕仰承慈諭特用追封加之謚號謚曰孝獻莊和至徳宣仁溫惠端敬皇后其應行典禮爾部詳察速議具奏丙午禮部奏行追封禮越三日具冊寶追封上謚

皇貴妃謚

愨惠皇貴妃【乾隆八年六月謚】

敬敏皇貴妃【雍正元年六月追謚】

惇怡皇貴妃【乾隆三十三年四月謚】

﹝臣﹞等謹按以上俱聖祖仁皇帝皇貴妃

惇肅皇貴妃【雍正三年十一月謚】

純懿皇貴妃【乾隆五十年二月謚】

﹝臣﹞等謹按以上俱世宗憲皇帝皇貴妃

慧賢皇貴妃【乾隆十年四月謚】

哲憫皇貴妃【乾隆十年四月謚】

淑嘉皇貴妃【乾隆二十年十二月謚】

純惠皇貴妃【乾隆二十五年五月謚】

令懿皇貴妃【乾隆四十年正月謚】

貴妃謚

﹝臣﹞等謹按會典貴妃以下無謚奉特旨者予謚

溫僖貴妃【康熙三十四年十一月謚】

﹝臣﹞等謹按以上聖祖仁皇帝貴妃

妃謚

敏惠恭和元妃【崇徳六年十月謚】

﹝臣﹞等謹按以上太宗文皇帝妃

皇子謚

皇長子追封和碩定親王永璜謚安【乾隆十五年三月謚】

皇二子追封

皇太子永璉謚端慧【乾隆三年十月謚】

皇四子多羅履郡王永臹謚端【乾隆四十二年三月謚】

皇五子和碩榮親王永琪謚純【乾隆三十一年三月謚】

皇七子永琮謚悼敏【乾隆十三年正月謚】

公主謚

﹝臣﹞等謹按會典公主無謚奉特旨者子謚

端獻長公主【康熙二年十月謚】

端順長公主【康熙二年十月】

和碩親王謚

和碩禮親王代善謚烈【康熙十年六月追謚】

和碩鄭親王濟爾噶朗謚獻【康熙元年二月謚】

和碩睿親王多爾衮謚忠【乾隆四十二年正月追謚】

乾隆四十三年正月奉諭旨睦親彰善王政宜先繼絕昭屈聖經所重朕自臨禦以來間日恭閱列祖列宗實錄一冊因得備知祖宗創業艱難及爾時懿親藎臣勤勞佐命底定中原偉伐殊功實爲從古所未有而當時策勛錫爵榮號崇封所以酬答者本從優厚迨其後或有及身緣事旋被降削者或有子孫承襲更易封號者迄今平情準理若不爲之溯述闡揚追復舊恩於心實有所未愜因念睿親王多爾衮當開國時首先統眾人關掃蕩賊氛肅淸宮禁分遣諸王追殲流寇撫定疆陲一切創制規模皆所經畫尋卽奉迎世祖車駕入都定國開基以成一統之業厥功最著顧以攝政有年威福不無專擅諸王大臣未免畏而忌之遂致歿後爲蘇克薩哈等所構授款於其屬人首告誣以謀逆經諸王定罪除封其時我世祖章皇帝實尙在沖齡未嘗親政也夫睿王果萌異志則方兵權在握何事不可爲且吳三桂之所迎勝國舊臣之所奉止知有攝政王耳其勢更無難號召卽我滿洲大臣心存忠篤者自必不肯順從然彼誠圖爲不軌無難潛鋤異已以逞逆謀乃不於彼時因利乘便直至身後以斂服僭用明黃龍衮指爲覬覦之證有是情理乎況英親王阿濟格其同母兄也於追捕流賊回京時誆報李自成身死且不候旨班師睿王卽遣員斥責其非並免王公等往迎之禮又因阿濟格出徵時脇令巡撫李鑑釋免逮問道員及擅至鄂爾多斯土默特取馬令議其罪降爲郡王平日辧理政務秉公持正若此是果有叛志無叛志乎又實錄載睿王集諸王貝勒貝子公大臣等遣人傳語曰今觀諸王貝勒大臣但知諂媚於予未見有尊崇皇上者予豈能容此昔太宗升遐嗣君未立英王豫王跪請予卽尊位予曰爾等若如此予當自刎誓死不從遂奉皇上纘承大統似此危疑之時以予爲君予尙不可今乃不敬皇上而媚予予何能容自今以後有盡忠皇上者予用之愛之其不盡忠不敬事皇上者𨿽媚予予不爾宥也且云太宗恩育予躬所以特異於諸子弟者蓋深信諸子之成立惟予能成立之每覽實錄至此未嘗不爲之墮戾則王之立心行事實能篤忠藎感厚恩深明君臣大義尢爲史冊所罕覯使王彼時如宋太宗之處心積慮則豈肯復以死固辭而不爲邪說搖惑耶乃令王之身後欠抱不白之冤於泉壤心甚憫焉假令當時王之逆迹稍有左驗削除之罪果出於我世祖聖裁朕亦寧敢復翻成案乃實由宵小姦謀構成冤獄而王之政績載在實錄者皆有大功而無叛逆之迹又豈可不爲之昭雪乎昨於乾隆三十八年因其塋域欠荒特敕量爲繕葺並準其近支以時祭掃然以王之生平盡心王室尙不足以慰彼成勞朕以爲應加恩復還睿親王封號追謚曰忠補入玉牒並令補繼襲封照親王園寢制度修其塋墓仍令太常寺春秋致祭其原傳尙有未經詳敍者並交國史館恭照實錄所載敬謹輯錄添補宗室王公功績傳用昭彰闡宗勛至意

和碩豫親王多鐸謚通【康熙十年六月追謚】

和碩肅親王豪格謚武【順治十三年九月追謚】

和碩敬謹親王尼堪謚莊【順治十年十月謚】

追封和碩親王達爾罕巴圖魯貝勒舒爾哈齊謚莊【順治十年五月追謚】

追封和碩親王鎭國公祜塞謚忠順【順治十年五月追謚】

﹝臣﹞等謹按親王謚例用一字國初諸王惟忠順親王謚有二字者蓋由賜謚在順治十年時追封爲多羅郡王而郡王尙未定用一字謚之例故謚用二字與慧哲宣獻通達諸郡王同康熙二十年始定例郡王亦用一字謚詳具下

多羅郡王條和碩巽親王滿達海謚簡【順治十二年八月謚】

和碩饒余親王阿巴臺謚敏【康熙十年六月追謚】

和碩承澤親王碩色謚裕【康熙十年六月追謚】

和碩襄親王博穆博果爾謚昭【康熙十年六月追謚】

和碩頴親王薩哈廉謚毅【康熙十年六月追謚】

和碩簡親王濟度謚純【康熙十年六月追謚】

和碩敬謹親王尼實哈謚悼【康熙六年三月謚】

和碩顯親王福壽謚懿【康熙九年二月謚】

和碩簡親王徳色謚慧【康熙九年四月謚】

和碩純親王隆禧謚靖【康熙十八年七月謚】

和碩安親王嶽羅謚和【康熙二十八年閏三月謚】

和碩康親王傑書謚良【康熙三十六年閏三月謚】

和碩簡親王雅布謚修【康熙四十年十月謚】

和碩顯親王丹臻謚密【康熙四十一年六月謚】

和碩裕親王福全謚憲【康熙四十一年八月謚】

和碩康親王椿泰謚悼【康熙四十八年六月謚】

追封和碩簡親王巴爾堪謚武襄【雍正元年正月謚】

﹝臣﹞等謹按簡親王巴爾堪本系輔國將軍其謚武襄時追封爲輔國公未封親王故用兩字謚

和碩莊親王博果鐸謚靖【雍正元年二月謚】

追封和碩理親王允礽謚密【雍正二年十二月謚】

和碩湻親王允佑謚度【雍正八年四月謚】

和碩怡親王允祥謚賢【奏雍正八年六月謚】

雍正八年五月癸未禮部奏和碩怡親王薨逝恭候皇上特賜謚號勒石奉旨怡親王之懿徳鴻勛自應錫以上謚但恐一字不足以彰王之美善古者有大功則賜之美號以表揚之朕曾親書忠敬誠直勤愼廉明八字賜王字字皆王之實迹今應否於謚號之上加此八字取古人申錫美號之義著大學士九卿會議具奏六月壬寅大學士九卿等遵旨議奏怡親王忠孝居心恪勤爲國皇上篤念忠勛以一字未足彰王之美善特欲將從前禦書賜王忠敬誠直勤愼廉明八字加於謚號之上洵乎奉天道以彰善合人心之至公於古人申錫美號之義實相符契至其一字之謚照例請旨奉諭旨怡親王申錫美號之典與古禮相符庶足表王生平之美善朕心深忍著依議行其一字之謚著宗人府會同大學士定議具奏是月丙辰宗人府奏怡親王一字之謚奉旨仍令臣等集議臣等公擬謚法內可以包舉眾美者敬呈六字恭候欽定奉諭旨怡親王謚號著用賢字

康熙六十一年十一月廷臣旨擬皇考聖祖仁皇帝尊謚朕刺指血濡筆恭定今吾弟怡親王謚號朕滴淚研朱以定將此並諭王大臣等知之

和碩恆親王允祺謚溫【雍正十年五月謚】

追封和碩簡親王巴賽謚襄湣【乾隆元年五月謚】

﹝臣﹞等謹按簡親王巴賽系乾隆十八年追封親王其謚襄湣以輔國公故用兩字謚

迫封和碩親王福惠謚懷【雍正十三年十一月追謚】

追封和碩親王弘暉謚端【雍正十三年十一月追謚】

和碩果親王允禮謚毅【乾隆三年四月謚】

和碩康親王衝安謚修【乾隆三年四月謚】

追封和碩莊親王弘普謚恭勤【乾隆八年閏四月謚】

和碩簡親王徳沛謚儀【乾隆十七年九月謚】

和碩康親王巴爾圖謚簡【乾隆十八年五月謚】

和碩簡親王奇通阿謚勤【乾隆二十八年七月謚】

和碩履親王允祹謚懿【乾隆二十八年九月謚】

和碩莊親王允祿謚恪【乾隆三十二年三月謚】

和碩和親王弘晝謚恭【乾隆三十五年八月謚】

和碩顯親王衍潢謚謹【乾隆三十七年二月謚】

和碩和親王永璧謚勤【乾隆三十七年四月謚】

和碩諴親王允祕謚恪【乾隆三十二年十一月謚】

和碩恆親王弘晊謚恪【乾隆四十年七月謚】

和碩簡親王丰訥亨謚恪【乾隆四十一年二月謚】

和碩肅親王蘊著謚勤【乾隆四十三年五月謚】

和碩怡親王弘曉謚僖【乾隆四十三年五月謚】

和碩鄭親王濟哈納謚恭【乾隆四十九年七月謚】

多羅郡王謚

﹝臣﹞等謹按國初諸郡王謚多用二字亦間有用一字者自康熙二十年六月奉聖祖仁皇帝諭追謚郡王滿漢文俱用一字後遂爲定例云

追封多羅郡王額爾衮謚慧哲【順治十年五月追謚】

追封多羅郡王界堪謚宣獻【順治十年五月追謚】

追封多羅郡王雅爾哈齊謚通達【順治十年五月追謚】

多羅郡王塔爾納謚敏思【順治十四年十月謚】

多羅謙郡王斡克達謚襄【康熙十年六月追謚】

多羅衍禧郡王羅羅琿謚介【康熙十年六月追謚】

多羅敏郡王勒度謚簡【康熙十年六月追謚】

多羅郡王精濟謚懷湣【康熙十年六月追謚】

多羅順承郡王勒克徳琿謚恭惠【康熙十年六月追謚】

多羅溫郡王孟額謚良【康熙十三年七月謚】

多羅溫郡王佛永輝謚哀【康熙十七年二月謚】

多羅平郡王克鐸謚比【康熙二十一年七月謚】

多羅平郡王納爾福謚悼【康熙四十年八月謚】

多羅安郡王瑪爾琿謚愨【康熙四十八年十一月謚】

多羅順承郡王諾羅布謚忠【康熙五十六年二月謚】

多羅愉郡王允謚恪【雍正九年二月謚】

多羅誠郡王允祉謚隱【乾隆二年九月謚】

多羅順承郡王熙良謚恪【乾隆九年七月謚】

追封多羅信郡王公依布謚恪勤【乾隆十一年閏三月謚】

﹝臣﹞等謹按信恪勤郡王予謚時系輔國公是以用二字謚

多羅平郡王福彭謚敏【乾隆十四年二月謚】

多羅平郡王慶寧謚僖【乾隆十六年二月謚】

多羅恂郡王允禵謚勤【乾隆二十年四月謚】

多羅順承郡王泰裴英阿謚恭【乾隆二十一年九月謚】

多羅愼郡王允禧謚靖【乾隆二十三年七月謚】

多羅信郡王徳昭謚懿【乾隆二十七年五月謚】

多羅寧郡王弘皎謚良【乾隆二十九年九月謚】

多羅果郡王弘瞻謚恭【乾隆三十年四月謚】

多羅愉郡王弘慶謚恭【乾隆三十五年十二月謚】

多羅信郡王如松謚恪【乾隆三十六年正月謚】

多羅和郡王綿倫謚謹【乾隆二十九年十二月謚】

多羅湻郡王弘暻謚愼【乾隆四十二年九月謚】

多羅順承郡王恆昌謚愼【乾隆四十三年三月謚】

多羅克勤郡王慶恆謚良【乾隆四十四年三月謚】

多羅理郡王弘■﹝日爲﹞謚恪【乾隆四十五年十月謚】

郡王品級原封多羅貝勒允祁謚誠【乾隆五十年十月謚】

﹝臣﹞等謹按康熙九年四月庚申宗人府等衙門題前代舊制諸王薨逝將謚號載於封號之下本朝現行例諸王薨逝給與謚號勒碑不將封號刊勒恐後世之人難曉今臣等酌議薨逝諸王未與謚號者應於封號下加謚號一字已與謚號者仍加寫封號得旨允行是書所纂以謚法爲主故不與封號相聯屬云

親王世子謚

和碩鄭親王世子富爾惇謚愨厚【順治十四年十月謚】

多羅貝勒謚

多羅貝勒喀爾楚琿謚顯榮【順治八年十一月謚】

追封多羅貝勒卓禮克圖貝勒巴雅喇謚剛果【順治十年五月追謚】

追封多羅貝勒圖倫謚恪僖【順治十年五月追謚】

追封多羅貝勒色桑古謚和惠【順治十年五月追謚】

追封多羅貝勒輔國公篇古謚靖定【順治十年五月追謚】

追封多羅貝勒塔察篇古謚恪恭【順治十年六月追謚】

追封多羅貝勒靑巴圖魯貝勒穆爾哈齊謚勇壯【順治十年六月追謚】

多羅貝勒呼實布謚剛毅【順治十四年十月謚】

多羅貝勒都爾呼謚愨厚【順治十四年十月謚】

多羅貝勒巴爾楚洪謚和惠【順治十四年十月謚】

多羅貝勒齊克新謚懷思【順治十八年五月謚】

多羅貝勒昌阿岱謚懷湣【康熙四年七月謚】

多羅貝勒海山謚僖敏【乾隆四年閏四月謚】

多羅貝勒允祜謚恭勤【乾隆九年四月謚】

多羅貝勒領侍衛內大臣弘升謚恭恪【乾隆十八年六月謚】

多羅貝勒允禕謚簡靖【乾隆二十年三月謚】

多羅貝勒弘明謚恭勤【乾隆三十二年三月謚】

多羅貝勒永福謚恭恪【乾隆四十七年十月謚】

固山貝子謚

追封固山貝子尙建謚賢懿【順治十年五月追謚】

固山貝子博和托謚溫良【順治十一年三月謚】

固山貝子蘇布圖謚悼湣【順治十一年三月謚】

固山貝子努賽謚悼哀【順治十一年三月謚】

固山貝子薩弼謚懷湣【順治十四年十月謚】

固山貝子吳達海謚襄敏【順治十四年十月謚】

固山貝子特爾呼謚恪僖【順治十五年三月謚】

固山貝子惇達謚恪恭【康熙十三年十月謚】

固山貝子富拉塔謚惠獻【康熙十七年六月謚】

固山貝子固爾瑪琿謚溫簡【康熙二十年十一月謚】

宗人府左宗人禮部尙書鎭國公贈貝子吞珠謚恪敏【康熙五十七年九月謚】

追封固山貝子鎭國公準達謚溫恪【雍正四年八月謚】

奉恩鎭國公謚

追封鎭國公二等鎭國將軍阿拜謚勤敏【順治十年五月追謚】

鎭國公巴布臺謚恪僖【順治十四年十月謚】

鎭國公瑪珊謚懷儀【順治十五年二月謚】

鎭國公僧額謚懷湣【順治十五年三月謚】

鎭國公溫齊喀謚懷思【順治十五年三月謚】

鎭國公古鼐謚悼湣【順治十五年三月謚】

鎭國公瑪爾圖謚懷思【順治十五年六月謚】

鎭國公果蓋謚端純【順治十八年二月謚】

鎭國公拉都呼謚端純【順治十八年二月謚】

鎭國公髙色謚愨厚【康熙九年八月謚】

鎭國公托克托慧謚純和【康熙十二年三月謚】

黑龍江將軍鎭國公揚福謚襄毅【康熙五十四年十一月謚】

鎭國公登色謚恪恭【雍正二年九月謚】

鎭國公諾音托和謚恪順【乾隆五年二月謚】

奉恩輔國公謚

追封輔國公三等輔國將軍塔拜謚愨厚【順治十年五月追謚】

追封輔國公奉恩將軍賴木布謚介直【順治十年五月追謚】

追封輔國公達爾察謚剛毅【順治十年五月追謚】

輔國公舒古圖謚懷思【順治十一年三月追謚】

輔國公翁古謚懷湣【順治十四年十月追謚】

輔國公錦柱謚懷儀【順治十四年十月追謚】

輔國公海蘭謚愨厚【順治十四年十月追謚】

輔國公實卜實倫謚悼湣【順治十四年十月追謚】

輔國公翁武謚悼湣【順治十四年十月追謚】

輔國公巴都海謚恪僖【順治十七年十月謚】

輔國公滿度謚懷思【順治十八年五月謚】

輔國公拉實塔謚恪僖【順治十八年五月謚】

輔國公都倫謚懷湣【康熙三年四月追謚】

輔國公穆琛謚愨厚【康熙十二年三月謚】

宗人府右宗人輔國公都統斡珊謚襄敏【康熙二十四年正月謚】

輔國公納圖謚惇敏【乾隆二年閏九月謚】

輔國公蘇爾禪謚簡恪【乾隆四年六月謚】

輔國公裕綬謚敏恪【乾隆五年十二月謚】

輔國公法爾善謚和愨【乾隆六年三月謚】

輔國公璐達謚恭簡【乾隆六年六月謚】

輔國公愛音圖謚惇敏【乾隆七年二月謚】

輔國公魯彬謚恪思【乾隆八年十二月謚】

輔國公齊努琿謚簡僖【乾隆九年九月謚】

輔國公廣齡謚惇僖【乾隆十年十二月謚】

輔國公吉存謚勤僖【乾隆十二年八月謚】

輔國公逢信謚恭恪【乾隆十二年八月謚】

輔國公伊爾登謚簡恪【乾隆十四年六月謚】

輔國公弘曣謚恪僖【乾隆十五年九月謚】

輔國公色爾臣謚溫僖【乾隆十八年二月謚】

輔國公興寧謚勤僖【乾隆十八年十二月謚】

輔國公誠保謚溫僖【乾隆十九年十二月謚】

輔國公恆魯謚恭愨【乾隆三十七年八月謚】

奉恩鎭國將軍謚

鎭國將軍唐古岱謚克潔【順治十一年三月謚】

鎭國將軍穆爾察謚恪恭【順治十四年十月謚】

三等鎭國將軍蘇赫謚懷思【順治十四年十月謚】

奉恩輔國將軍謚

追封輔國將軍奉恩將軍範圖謚懷儀【順治十年五月追謚】

追封輔國將軍奉恩將軍巴特瑪篇古謚悼殤【順治十年五月追謚】

三等輔國將軍色克圖謚懷儀【順治十四年十月追謚】

三等輔國將軍色勒伯謚懷儀【順治十四年十月追謚】

三等輔國將軍琶珀謚懷湣【順治十五年二月謚】

三等輔國將軍都爾巴謚愨厚【順治十五年三月謚】

三等輔國將軍巴喀謚懷思【順治十五年四月謚】

輔國將軍千圖謚介直【順治十六年二月謚】

輔國將軍恩克布謚溫僖【康熙二十年六月謚】

散秩大臣三等輔國將軍紮珊謚敏恪【康熙三十三年九月謚】

輔國將軍福爾善謚溫僖【乾隆十年六月謚】

奉恩將軍謚

奉國將軍荊州將軍尙建寶謚勤僖【乾隆二十二年五月謚】

奉恩將軍謚

奉恩將軍拉都海謚懷儀【順治十四年十月謚】

皇朝通誌卷五十

●皇朝通誌卷五十一

謚略四

○謚略四

額駙謚

藩王謚

民公謚

侯伯謚

子爵謚

大學士謚

領侍衛內大臣謚

協辦大學士謚

△額駙謚

太子太保和碩額駙耿昭忠謚勤僖【康熙二十五年十月謚】

太子太保和碩額駙耿聚忠謚愨敏【康熙二十六年二月謚】

都統和碩額駙諾穆圖謚愨僖【康熙五十年二月謚】

內大臣都統右翼前鋒統領固倫額駙班第謚恭勤【乾隆十八年四月謚】

和碩超勇親王固倫額駙策淩謚襄【乾隆十五年四月謚】

科爾沁親王固倫額駙色布騰巴爾珠爾謚毅【乾隆四十年五月謚】

尙書和碩額駙一等忠勇公福隆安謚勤恪【乾隆四十九年四月謚】

△藩王謚

定南王孔有徳謚武壯【順治十一年五月謚】

義王孫可望謚恪順【順治十八年五月謚】

靖南王耿繼茂謚忠敏【康熙十年五月謚】

海澄公追贈王爵黃芳度謚忠勇【康熙十五年三月謚】

平南親王尙可喜謚敬【康熙十六年六月謚】

△民公謚

﹝臣﹞等謹按一品官以上應否與謚請旨定奪予謚者交內閣撰疑謚號工部給碑價翰林院撰擬碑文二品以下無謚奉特旨者予謚

公圖爾格謚忠義【順治九年六月追謚】

公圖賴謚昭勛【順治九年六月追謚】

都統三等公和碩圖謚端恪【順治十二年十月追謚】

定西將軍內大臣一等公愛星阿謚敬康【康熙三年三月謚】

輔政大臣一等公索尼謚文忠【康熙六年六月謚】

一等公遏必隆謚恪僖【康熙十三年二月謚】

陜西提督贈公爵給三等精奇尼哈番世職陳福謚忠湣【康熙十五年三月謚】

太子太保一等海澄公贈太保黃梧謚忠恪【康熙十六年六月謚】

太子太保一等海澄公贈少保黃芳世謚忠襄【康熙十七年六月謚】

內大臣一等公噶布喇謚恪僖【康熙二十年十月謚】

太子太傅議政大臣都統中和殿大學士兼吏部尙書三等公贈少保圖海謚文襄【康熙二十一年二月謚】

內大臣都統一等公舅舅佟國綱謚忠勇【康熙二十九年十月謚】

領侍衛內大臣一等公費揚古謚襄壯【康熙四十年九月謚】

兵部尙書公孫徵顥謚淸端【康熙五十五年十月謚】

領侍衛內大臣一等公追贈太傅佟國維謚端純【雍正元年四月謚】

追封一等公輕車都尉加贈太師佟養眞謚忠烈【雍正元年四月謚】

衍聖公孔毓圻謚恭愨【雍正元年十二月謚】

領侍衛內大臣一等公音徳謚愨敬【雍正五年十一月謚】

一等海澄公贈太子少保黃芳泰謚襄愨【乾隆三年五月謚】

一等海澄公黃應纘謚溫簡【乾隆六年五月謚】

內大臣品級承恩公淩柱謚良榮【乾隆十二年四月謚】

追封一等公李榮保謚莊愨【乾隆十四年四月謚】

三等威信公四川提督嶽鍾琪謚襄勤【乾隆十九年四月謚】

定北將軍一等誠勇公班第謚襄烈【乾隆二十一年九月謚】

靖逆將軍贈三等義烈公那木紮爾謚武毅【乾隆二十三年十二月謚】

太子太保協辧大學士戶部尙書一等謀勇公贈太保兆惠謚文襄【乾隆二十九年二月謚】

將軍兼雲南貴州總督兵部尙書一等誠嘉毅勇公明瑞謚果烈【乾隆三十三年四月謚】

太子太保協辧大學士戶部尙書果毅公阿里衮謚襄壯【乾隆三十四年十二月謚】

太保保和殿大學士一等忠勇公贈太傅傅恆謚文忠【乾隆三十五年七月謚】

護軍統領公和爾本謚端儼【乾隆三十五年七月謚】

太子太保內大臣追封一等公哈實屯謚恪敏【乾隆三十五年七月謚】

太子少保戶部尙書果毅繼勇公丰升額謚誠武【乾隆四十二年十月謚】

△侯伯謚

二等伯明安謚忠順【順治十一年五月謚】

都統三等伯阿格尼堪謚武敏【順治十二年十二月追謚】

一等伯又一云騎尉議政大臣程尼謚誠介【順治十三年正月謚】

內大臣三等伯鄂碩謚剛毅【順治十四年九月謚】

定西將軍都統三等侯默爾根侍衛李國翰謚敏壯【順治十七年四月謚】

少保兼太子太保漢軍都統三等伯石廷柱謚忠勇【順治十八年三月謚】

都統一等侯兼一云騎尉宜爾徳謚襄敏【順治十八年十一月謚】

三等伯覺羅摩囉琿謚剛勇【康熙二年五月謚】

內大臣二等伯伊爾登謚忠直【康熙二年七月謚】

浙江提督二等侯贈太傅田雄謚毅勇【康熙二年七月謚】

福建提督三等侯加贈一等侯馬得功謚襄武【康熙四年正月謚】

議政大臣都統二等伯卓羅謚忠襄【康熙七年九月謚】

承恩伯周全斌謚恪順【康熙十年二月謚】

議政大臣正白旗滿洲都統一等伯伊裏布謚武壯【康熙十九年八月謚】

四川提督三等伯贈太子太保世襲騎都尉王之鼎謚忠毅【康熙二十年四月謚】

少傅兼太子太師靖逆將軍靖逆侯甘肅總督贈少師張勇謚襄壯【康熙二十四年八月謚】

福州將軍伯佟國瑤謚忠愨【康熙二十八年十一月謚】

太子少保靖海將軍靖海侯施瑯謚襄壯【康熙三十六年閏三月謚】

江南提督一等侯贈太子太保兵部尙書張云翼謚恪定【康熙四十八年十二月謚】

議政大臣領侍衛內大臣一等侯又一云騎尉巴琿徳謚恭恪【雍正元年九月謚】

領侍衛內大臣兼佐領贈伯爵馬武謚勤恪【雍正五年三月謚】

太保保和殿大學士襲二等伯贈太傅馬齊謚文穆【乾隆四年九月謚】

太傅保和殿大學士三伯鄂爾泰謚文端【乾隆十年五月謚】

內大臣一等伯欽拜謚肅敏【乾隆十三年六月謚】

領侍衛內大臣漢軍都統二等伯伊勒愼謚肅靖【乾隆十三年閏七月謚】

都察院左都禦史一等伯拉布惇謚壯果【乾隆十六年六月謚】

都統一等伯傅淸謚襄烈【乾隆十六年六月謚】

兵部尙書襄勤伯鄂容安謚剛烈【乾隆二十一年九月謚】

寧夏將軍贈一等伯和起謚武烈【乾隆二十一年十二月謚】

大學士陜甘總督三等忠勤伯黃廷桂謚文襄【乾隆二十四年二月謚】

都統伯喇納謚僖恪【乾隆二十四年二月謚】

一等伯傅良謚恭勤【乾隆四十二年十月謚】

△子爵謚

都統銜二等子吳賴謚康毅【順治十年十二月謚】

都統一等子左夢庚謚莊敏【順治十一年七月謚】

都統一等子楞額禮謚武襄【順治十二年十月追謚】

都統一等子準塔巴圖魯謚襄毅【順治十二年十月追謚】

都統三等子何和裏謚溫順【順治十二年十月追謚】

副都統三等子碩科羅巴圖魯薩謚忠毅【順治十二年十月謚】

二等子喀山謚敏壯【順治十二年十月謚】

前鋒統領三等子碩翁科羅巴圖魯圖魯什謚忠宣【順治十二年十月追謚】

三等子恩格徳爾謚端順【順治十二年十月追謚】

三等子巴拜謚僖順【順治十二年十月追謚】

二等子索諾穆謚順良【順治十二年十月追謚】

都統二等子陳泰謚忠襄【順治十二年二月謚】

都統二等子佟養性謚勤惠【順治十三年七月謚】

三等子祖可法謚順僖【順治十四年七月謚】

內大臣二等子加一級覺羅色勒謚勤愨【順治十四年十二月謚】

都統管佐領一等子又一云騎尉贈太子太保阿爾津謚端果【順治十五年六月謚】

太子太保都統三等子圖賴謚勤襄【順治十五年六月謚】

內大臣一等子多爾濟達爾罕諾顏謚順僖【順治十七年五月謚】

一等子加一級碩爾布錫謚敏襄【順治十七年五月謚】

太子太保盛京總兵一等子惇拜謚襄壯【順治十七年五月謚】

三等子納穆生格謚直勇【康熙二年五月謚】

一等子馬光速謚誠順【康熙二年九月謚】

副都統三等子教善謚敏勇【康熙三年二月謚】

內大臣二等子都爾瑪巴圖魯占謚忠直【康熙三年三月謚】

太子少保都統二等子鄂羅色辰謚果敏【康熙三年九月謚】

太傅兼太子太師內祕書院大學士一等子範文程謚文肅【康熙五年九月謚】

戶部尙書蒙古都統一等子瑪爾賽謚忠敏【康熙八年三月謚】

內大臣一等子吳拜謚果壯【康熙八年七月謚】

都統三等子朱馬喇謚襄敏【康熙八年十一月謚】

前鋒統領三等子博爾黑圖謚忠勇【康熙十年四月謚】

內大臣一等子哈岱謚勤壯【康熙十九年七月謚】

勇略將軍雲南貴州總督一等子趙良棟謚襄忠【康熙三十六年六月謚】

廣西提督一等子又一云騎尉贈太子少保張朝午謚襄毅【康熙五十六年五月謚】

歸化城都統三等子丹津謚壯敏【乾隆二年六月謚】

參贊大臣贈三等子三泰謚果勇【乾隆二十三年十二月謚】

△大學士謚

少傅兼太子太傅宏文院大學士謝升謚淸義【順治二年正月謚】

內翰林宏文院大學士贈太保希福謚文簡【順治十年正月謚】

贈大學士巴克實達海謚文成【順治十一年四月謚】

內翰林國史院大學士贈太子太保張端謚文安【順治十一年七月謚】

太子太保內翰林宏文院大學士髙爾儼謚文端【順治十三年七月謚】

國史院大學士宋權謚文康【順治十六年三月謚】

少師兼太子太師內國史院大學士額色黑謚文恪【順治十八年十月謚】

經略湖廣等處五省太傅兼太子太師武英殿大學士兵部尙書三等輕車都尉洪承疇謚文襄【康熙四年三月謚】

少兼太子太傅內國史院大學士二等輕車都尉寧完我謚文毅【康熙四年四月謚】

內國史院大學士金之俊謚文通【康熙九年二月謚】

少保兼太子太保內國史院大學士蔣赫徳謚文端【康熙九年十月謚】

祕書院大學士車克謚文端【康熙十年七月謚】

太保兼太子太師內祕書院大學士兼禮部尙書馮銓謚文敏【康熙十二年十二月謚】

內祕書院大學士孫廷銓謚文定【康熙十四年正月謚】

少師兼太子太師保和殿大學士兼戶部尙書衛周祚謚文淸【康熙十四年八月謚】

太子太保文華殿大學士管吏部尙書事對哈納謚文端【康熙十四年九月謚】

宏文院大學士覺羅伊圖謚文僖【唐熙十六年七月謚】

陜西經略武英殿大學士刑部尙書管兵部尙書事摩囉謚忠湣【康熙二十二年九月謚】

太子太師保和殿大學士兼戶部尙書李霨謚文勤【康熙二十三年九月謚】

文華殿大學士兼吏部尙書黃機謚文僖【康熙二十五年四月謚】

太子太傅文華殿大學士宋徳宜謚文恪【康熙二十六年七月謚】

太子太傅內大臣中和殿大學士兼吏部尙書巴泰謚文恪【康熙二十九年十一月謚】

太子太師保和殿大學士兼禮部尙書杜立徳謚文端【康熙三十年七月謚】

太子太保武英殿大學士兼禮部尙書吳正治謚文僖【康熙三十一年二月謚】

太子太傅文華殿大學士兼刑部尙書馮溥謚文敏【康熙三十一年二月謚】

文華殿大學士兼吏部尙書李之芳謚文襄【康熙三十四年二月謚】

武英殿大學士阿蘭泰謚文淸【康熙三十八年十月謚】

武英殿大學士李天馥謚文定【康熙三十八年十一月謚】

少傅兼太子太傅保和殿大學士兼禮部尙書王熙謚文靖【康熙四十二年四月謚】

文華殿大學士兼吏部尙書伊桑阿謚文端【康熙四十二年七月謚】

保和殿大學士兼刑部尙書吳琠謚文端【康熙四十四年五月謚】

文華殿大學士贈太傅張英謚文端【康熙四十七年十一月謚】

武英殿大學士兼吏部尙書贈太子太保熊賜履謚文端【康熙四十八年十一月謚】

文華殿大學士贈太子太保張玉書謚文貞【康熙五十年七月謚】

文淵閣大學士兼吏部尙書陳廷敬謚文貞【康熙五十一年五月謚】

文華殿大學士兼吏部尙書溫達謚文簡【康熙五十四年六月謚】

文淵閣大學士李光地謚文貞【康熙五十七年六月謚】

太子太傅文華殿大學士吏部尙書張鶻翮謚文端【雍正三年二月謚】

太子太傅武英殿大學士兼工部尙書贈少傅王頊齡謚文恭【雍正三年八月謚】

太子少傅文淵閣大學士兼禮部尙書髙其位謚文恪【雍正五年三月謚】

太子太師文華殿大學士田從典謚文端【雍正六年六月謚】

太子太傅武英殿大學士富寧安謚文恭【雍正十年七月謚】

太子太傅文華殿大學士蔣廷錫謚文肅【雍正十年八月謚】

文華殿大學士贈太傅朱軾謚文端【乾隆元年十一月謚】

太子太傅文淵閣大學士陳元龍謚文簡【乾隆元年十一月謚】

武英殿大學士兼吏部尙書邁柱謚文恭【乾隆三年五月謚】

東閣大學士贈太子太傅尹泰謚文恪【乾隆三年十一月謚】

太子太傅文華殿大學士兼吏部尙書管浙江總督事贈少保嵇曾筠謚文敏【乾隆四年六月謚】

東閣大學士徐本謚文穆【乾隆十三年二月謚】

東閣大學士張允隨謚文和【乾隆十六年五月謚】

保和殿大學士張廷玉謚文和【乾隆二十年五月謚】

太傅武英殿有學士福敏謚文端【乾隆二十一年十一月謚】

太子太傅文淵閣大學士陳世倌謚文勤【乾隆二十三年五月謚】

文淵閣大學士江南河道總督髙斌謚文定【乾隆二十三年六月謚】

太子少保東閣大學士兼翰林院掌院學士管戶部事贈太子太保蔣溥謚文恪【乾隆二十六年五月謚】

文淵閣大學士贈太保史貽直謚文靖【乾隆二十八年六月謚】

太子太傅東閣大學士兼吏部尙書贈太保梁詩正謚文莊【乾隆二十八年十二月謚】

武英殿大學士管禮部事贈太保來保謚文端【乾隆二十九年三月謚】

議政大臣文華殿大學士兼兵部尙書贈太保尹繼善謚文端【乾隆三十六年六月謚】

太子太傅東閣大學士陳宏謀謚文恭【乾隆三十六年九月謚】

文淵閣大學士贈太子太傅劉綸謚文定【乾隆三十八年七月謚】

太子太保東閣大學士贈太傅劉統勛謚文正【乾隆三十八年十二月謚】

太子太保武英殿大學士贈太保舒赫徳謚文襄【乾隆四十二年五月謚】

文華殿大學士江南江西總督髙晉謚文端【乾隆四十四年正月謚】

太子太保文華殿大學士世襲一等輕車都尉於敏中謚文襄【乾隆四十五年二月謚】

文淵閣大學士程景伊謚文恭【乾隆四十五年九月謚】

東閣大學士英廉謚文肅【乾隆四十八年九月謚】

東閣大學士三寶謚文敬【乾隆四十九年七月謚】

△領侍衛內大臣謚

領侍衛內大臣一等男阿魯哈謚勤僖【康熙十九年閏八月謚】

議政大臣領侍衛內大臣蘇爾達謚恪僖【康熙三十六年三月謚】

議政大臣領侍衛內大臣克什圖謚勤恪【雍正十年五月謚】

領侍衛內大臣宗室額騰依謚勤恪【乾隆三年七月謚】

領侍衛內大臣贈太子太保常明謚愨勤【乾隆七年十月謚】

領侍衛內大臣薩穆哈謚勤恪【乾隆九年四月謚】

領侍衛內大臣都統兼理藩院侍郎旺紮爾謚恪愼【乾隆二十七年七月謚】

領侍衛內大臣努三謚恪靖【乾隆四十三年十二月謚】

△協辦大學士謚

太子太保協辦大學士吏部尙書劉於義謚文恪【乾隆十三年五月謚】

協辦大學士吏部尙書孫嘉淦謚文定【乾隆十八年十二月謚】

太子太保協辦大學士刑部尙書漢軍都統阿克惇謚文勤【乾隆二十一年三月謚】

太子太保協辦大學士禮部尙書三泰謚文恭【乾隆二十四年三月謚】

太子太保協辦大學士刑部尙書鄂彌泰謚文恭【乾隆二十六年九月謚】

協辦大學士吏部尙書官保謚文勤【乾隆四十一年四月謚】

協辦大學士吏部尙書永貴謚文勤【乾隆四十八年六月謚】

皇朝通誌卷五十一

●皇朝通誌卷五十二

謚略五

○謚略五

尙書謚

都禦史謚

內大臣謚

都統謚

將軍謚

一品銜諸臣謚

總督謚

提督謚

一品總兵官謚

△尙書謚

禮部尙書二等輕車都尉滿達爾漢謚敬敏【順治十二年十月追謚】

兵部尙書三等輕車都尉伊孫謚襄壯【順治十二年十月追謚】

少保兼太子太保禮部尙書王鐸謚文安【順治十年十二月謚】

兵部尙書張秉貞謚僖和【順治十三年正月謚】

兵部尙書贈太子少保李際期謚僖平【順治十三年正月謚】

巡撫南贛太子太保兵部尙書兼都察院右副都禦史劉武元謚明靖【順治十三年正月謚】

提督操江巡撫安徽等處太子太保兵部尙書兼都察院右副都禦史李昆謚忠敏【順治十三年閏五月謚】

巡撫河南兵部尙書兼都察院右副都禦史吳景道謚愨僖【順治十三年六月謚】

理藩院尙書一等輕車都尉沙濟達喇謚正直【順治十三年六月謚】

巡撫甘肅兵部右侍郎加兵部尙書周文華謚僖敬【順治十三年六月謚】

吏兵二部尙書都統一等輕車都尉噶達洪謚敏壯【順治十四年六月謚】

致仕太子太保工部尙書謝啟光謚僖敏【順治十五年八月謚】

少保兼太子太保吏部尙書王永吉謚文通【順治十六年三月謚】

戶部尙書寧古裏謚勤敏【康熙二年三月謚】

致仕太子太保吏部尙書明安達禮謚敏古【康熙八年二月謚】

太子少保戶部尙書蘇納海謚襄湣【康熙八年八月追謚】

巡撫直隸工部尙書王登聯謚愨湣【康熙八年八月追謚】

少傅兼太子太傅工部尙書劉昌謚勤僖【康熙九年七月謚】

巡撫山東工部尙書袁懋功謚淸獻【康熙十年十一月謚】

太子太保內大臣理藩院尙書喀蘭圖謚敏壯【康熙十二年三月謚】

禮部尙書龔鼎孳謚端毅【康熙十二年十二月謚】

太子少師工部尙書性納謚敏襄【康熙十三年八月謚】

太子太保兵部尙書王宏祚謚端簡【康熙十三年十二月謚】

戶部尙書一等男又一云騎尉米思翰謚敏果【康熙十四年二月謚】

刑部尙書姚文然謚端恪【康熙十七年七月謚】

致仕太子太保禮部尙書王崇簡謚文貞【康熙十七年十二月謚】

刑部尙書劉楗謚端敏【康熙十八年十月謚】

翰林院掌院學士兼禮部侍郎贈禮部尙書拉沙裏謚文敏【康熙十九年正月謚】

巡撫直隸兵部尙書金世徳謚淸惠【康熙十九年五月謚】

廣西巡撫贈太子少保兵部尙書馬雄鎭謚文毅【康熙十九年七月謚】

工部尙書陳鼓永謚文和【康熙二十年六月謚】

禮部尙書銜刑部右侍郎兼翰林院學士葉方藹謚文敏【康熙二十一年八月謚】

禮部尙書管刑部尙書事郭四海謚文敏【康熙二十一年十二月謚】

吏部尙書郝惟訥謚恭定【康熙二十二年九月謚】

刑部尙書魏象樞謚敏恪【康熙二十年閏七月謚】

吏部尙書鄂爾多謚敏恪【康熙三十年閏七月謚】

議政大臣刑部尙書圖納謚文恪【康熙三十六年四月謚】

禮部尙書兼太常寺卿署倉場總督事荊山謚端簡【康熙五十六年三月謚】

兵部尙書趙宏燦謚敏恪【康熙五十六年五月謚】

福建巡撫贈禮部尙書陳璸謚淸端【康熙五十七年十月謚】

戶部尙書趙申喬謚恭毅【康熙五十九年十一月謚】

禮部尙書陳詵謚淸恪【雍正元年十二月謚】

禮部尙書贈太子太保張伯行謚淸恪【雍正三年二月謚】

禮部尙書贈太傅顧八代謚文端【雍正三年八月追謚】

左都禦史贈太子少傅禮部尙書沈近思謚端恪【雍正五年十二月謚】

福建巡撫贈兵部尙書朱綱謚勤恪【雍正六年十月謚】

戶部尙書贈太子少保徳明謚端勤【雍正十年四月謚】

太子少傅吏部尙書勵廷儀謚文恭【雍正十年五月謚】

禮部尙書加太子少保錢以塏謚恭恪【雍正十年十一月謚】

禮部尙書張大有謚文敬【雍正十一年二月謚】

禮部尙書吳士玉謚文恪【雍正十一年三月謚】

禮部尙書吳襄謚文簡【雍正十三年三月謚】

禮部侍郎追贈尙書蔡世遠謚文端【乾隆元年二月追謚】

禮部尙書兼管國子監事贈太子太傅楊名時謚文定【乾隆元年十一月謚】

太子太保戶部尙書三等氻髙其倬謚文良【乾隆三年十二月謚】

太子太保吏部尙書甘汝來謚莊恪【乾隆四年十月謚】

太子少保尙書銜食俸贈太傅徐元夢謚文定【乾隆六年十二月謚】

刑部尙書兼管國子監事劉吳龍謚淸愨【乾隆七年七月謚】

吏部尙書楊超曾謚文敏【乾隆八年三月謚】

太子太保刑部尙書張照謚文敏【乾隆十一年五月謚】

致仕吏部尙書性桂謚恭簡【乾隆十二年十一月謚】

太子少保內大臣戶部尙書海望謚勤恪【乾隆二十年十一月謚】

致仕工部尙書魏廷珍謚文簡【乾隆二十一年四月謚】

吏部尙書王安國謚文肅【乾隆二十二年四月謚】

太子太傅吏部尙書贈太子太師汪由惇謚文端【乾隆二十三年三月謚】

戶部尙書贈太子太保李元亮謚恪【乾隆二十六年七月謚】

工部尙書歸宣光謚昭簡【乾隆二十八年二月謚】

河南巡撫贈太子太保兵部尙書胡寶瑔謚恪靖【乾隆二十八年二月謚】

太子太保刑部尙書秦蕙田謚文恭【乾隆二十九年十一月謚】

禮部尙書董邦達謚文恪【乾隆三十四年九月謚】

刑部尙書贈太子太保楊廷瑋謚勤愨【乾隆三十七年二月謚】

刑部左侍郎贈尙書錢維城謚文敏【乾隆三十八年二月謚】

太子少傅工部尙書裘日修謚文達【乾隆三十八年五月謚】

太子太保吏部尙書托謚誠毅【乾隆三十八年十一月謚】

刑部侍郎加太子太傅刑部尙書贈太傅錢陳羣謚文端【乾隆三十九年三月謚】

致仕都察院左都禦史加太子太傅禮部尙書張泰開謚文恪【乾隆三十九年十月謚】

工部尙書贈太子太保閻循琦謚恭定【乾隆四十一年二月謚】

戶部尙書贈太子太保王際華謚文莊【乾隆四十一年四月謚】

吏部右侍郎加尙書銜吳紹詩謚恭定【乾隆四十一年十二月謚】

太子少保禮部尙書鐘音謚文恪【乾隆四十三年十月謚】

廣東巡撫贈尙書銜李湖謚恭毅【乾隆四十六年十二月謚】

刑部尙書徳福謚肅【乾隆四十七年十月謚】

禮部尙書曹秀先謚文恪【乾隆四十九年九月謚】

都察院左都禦史贈兵部尙書周煌謚文恭【乾隆五十年六月謚】

理藩院尙書博淸額謚恭勤【乾隆五十年七月謚】

△都禦史謚

都察院左副都禦史贈右都禦史孫昌齡謚恭憲【順治十年十二月謚】

太子太保都察院左都禦史房可壯謚安恪【順治十一年九月謚】

致仕太子太保都察院左都禦史管大理寺卿徐起元謚僖靖【順治十六年三月謚】

都察院右都禦史兼翰林院掌院學士揆敍謚文端【康熙五十六年二月謚】

都察院左都禦史楊汝谷謚勤恪【乾隆五年五月謚】

致仕都察院左都禦史梅瑴成謚文穆【乾隆二十八年十二月謚】

△內大臣謚

內大臣二等男鄂齊爾謚勤恪【順治十四年九月謚】

內大臣額爾克戴靑謚勤良【順治十八年六月謚】

內大臣一等男蘇拜謚勤僖【康熙八年七月謚】

內大臣那爾孫謚襄敏【康熙九年閏二月謚】

太子少傅內大臣布葉錫禮謚果壯【康熙十三年三月謚】

太子太保內大臣穆福謚襄壯【康熙十五年正月謚】

內大臣二等男色爾格克謚勤敏【康熙二十年十月謚】

內大臣二等男敖塞謚勤僖【康熙三十五年五月謚】

內大臣阿爾迪謚勤僖【康熙三十五年五月謚】

內大臣忒庫謚勤僖【乾隆二十二年七月謚】

內大臣一等輕車都尉傅森謚恪愼【乾隆三十二年閏七月謚】

內大臣工部侍郎三和謚恪勤【乾隆三十八年九月謚】

△都統謚

都統三等輕車都尉巴都禮謚敏壯【順治十二年十月追謚】

蒙古都統王馬喇喜謚忠僖【順治十三年正月謚】

與五臣同都統邵科羅巴圖魯安偏我謚敏壯【順治十三年閏三月謚】

議政大臣都統贈太子太保尹拜謚勤直【順治十五年六月謚】

都統碩翁果羅巴圖魯安費揚武謚敏壯【順治十六年三月謚】

都統騎都尉沙裏布謚襄壯【順治十七年五月謚】

十紮爾虎齊都統縛爾金侍衛謚忠直【康熙三年七月謚】

都統一等男兼一云騎尉孫塔謚忠襄【康熙四年十二月謚】

少師兼太子太師都統覺羅巴哈納謚敏壯【康熙六年二月謚】

太子太保都統廣東鎭海將軍一等男王國光謚襄壯【康熙九年二月謚】

議政大臣都統一等男郭爾親謚襄敏【康熙九年三月謚】

歸化城都統托波克謚果壯【康熙九年八月謚】

議政大臣都統二等男特晉謚襄壯【康熙十一年三月謚】

太子太保都統二等男庫祿達爾漢阿賚謚襄武【康熙十七年九月謚】

平南王藩下都統世襲騎都尉又一云騎尉王國棟謚恪湣【康熙二十年六月謚】

太子少師蒙古都統畢己克圖謚恪僖【康熙二十年八月謚】

太子少傅都統道喇謚勤襄【康熙二十二年九月謚】

都統賴塔謚襄毅【康熙二十三年十二月謚】

蒙古都統塔爾代謚勇壯【康熙二十五年八月謚】

漢軍都統贈太子少保諾邁謚襄恪【康熙三十三年三月謚】

蒙古都統赫碩塞謚敏恪【康熙三十三年四月謚】

都統根特謚襄壯【康熙三十三年八月謚】

蒙古都統兼內務府總督馬思喀謚襄貞【康熙四十三年六月謚】

漢軍都統一等男趙璉謚襄勤【康熙四十四年五月謚】

議政大臣都統吳達禪謚襄敏【康熙五十二年二月謚】

都統善丹謚敏壯【康熙五十五年九月謚】

漢軍都統偏圖謚襄敏【康熙五十五年十二月謚】

辦理靑海噶斯事務都統徳成謚勤僖【雍正十年六月謚】

都統法喀謚勤恪【雍正十三年閏四月謚】

歸化城都統三等子丹津謚壯敏【乾隆二年六月謚】

都統莽古裏謚勤敏【乾隆二年九月謚】

都統紮克丹謚敏恪【乾隆十一年九月謚】

蒙古都統保祝謚恭簡【乾隆十二年六月謚】

都統塞貝謚敏僖【乾隆十六年十二月謚】

巴裏坤辦事蒙古都統滿福謚勤毅【乾隆二十三年三月謚】

副都統追贈都統端濟布謚壯節【乾隆二十六年五月謚】

蒙古都統兼理藩院左侍郎多爾濟謚勤恪【乾隆二十七年十月謚】

蒙古都統廣成謚溫勤【乾隆二十九年九月謚】

蒙古都統那親謚恪勤【乾隆三十二年閏七月謚】

參贊大臣賞給都統職銜額爾景額謚勤毅【乾隆三十三年二月謚】

蒙古都統紮拉丰阿謚昭節【乾隆三十三年四月謚】

都統四格謚勤恪【乾隆四十一年十一月謚】

△將軍謚

盛京將軍阿穆爾圖謚襄壯【康熙十三年三月謚】

西安將軍一等輕車都尉幹爾喀謚襄敏【康熙十四年五月謚】

杭州將軍圖爾博紳巴圖魯謚敏果【康熙十四年七月謚】

太子太保撫蠻滅寇將軍巡撫廣西贈太子太師傅宏烈謚忠毅【康熙二十年正月謚】

奮威將軍陜西提督贈太子太保王進寶謚忠勇【康熙二十四年九月謚】

杭州將軍呼圖謚敏恪【康熙二十六年五月謚】

奉天將軍宗室察尼謚恪僖【康熙二十七年十二月謚】

昭武將軍江南提督贈少傅兼太子太傅楊捷謚敏壯【康熙三十年二月謚】

安西將軍瑪喇謚敏恪【康熙三十一年九月謚】

勇略將軍雲南貴州總督兼一等子趙良棟謚襄忠【康熙三十六年六月謚】

鎭平將軍湖廣提督贈太子少保徐治都謚襄毅【康熙三十六年九月謚】

杭州將紮木揚謚敏恪【康熙三十八年十月謚】

振武將軍甘肅提督贈太子太保孫思克謚襄武【康熙三十九年十月謚】

荊州將軍莽依魯謚敏蕭【康熙四十二年十一月謚】

太子少保鎭遠將軍貴州提督贈太子少傅李芳述謚壯敏【康熙四十八年四月謚】

鎭綏將軍固原提督贈太子太保潘育龍謚襄勇【康熙五十八年十月謚】

巴爾庫爾副將軍阿喇納謚僖恪【雍正二年十二月謚】

江寧將軍鄂克孫謚武襄【雍正七年五月謚】

陜西寧夏將軍鍚伯謚襄壯【雍正九年六月謚】

廣東廣州將軍蔡良謚勤恪【雍正十一年二月謚】

江寧將軍吳納哈謚簡愨【乾隆二年六月謚】

寧夏將軍阿魯謚果達【乾隆五年六月謚】

靑州將軍羅山謚恭恪【乾隆十六年三月謚】

黑龍江將軍傅爾丹謚溫愨【乾隆十八年四月謚】

綏遠城建威將軍補熙謚溫僖【乾隆十八年四月謚】

吉林將軍額爾登謚恭簡【乾隆二十二年十二月謚】

杭州將軍薩爾哈岱謚溫穆【乾隆二十四年十月謚】

黑龍江將軍綽爾多謚質愨【乾隆二十七年十月謚】

荊州將軍徳敏謚溫愨【乾隆二十八年三月謚】

寧夏將軍覺羅永泰謚恪靖【乾隆三十一年七月謚】

盛京將軍新柱謚勤肅【乾隆三十三年三月謚】

盛京將軍贈太子太保增海謚勤果【乾隆三十八年七月謚】

綏遠城將軍宗室弘晌謚勤肅【乾隆四十六年四月謚】

吉林將軍和隆武謚壯毅【乾隆四十七年九月謚】

伊犁將軍伊勒圖謚襄武【乾隆五十年十月謚】

△一品銜諸臣謚

贈三等男照一品品級立碑安達禮謚忠介【順治十一年五月謚】

一等男兼一云騎尉寧古塔駐防諳班章京贈太子太保沙爾呼達謚襄壯【順治十六年五月謚】

太子太保一等男又一云騎尉哈什屯謚恪僖【康熙三年三月謚】

太子太保正白旗漢軍副都統二等男徐大貴謚勤果【康熙十九年二月謚】

一品銜內務府總管丁皂保謚溫愨【乾隆十六年十二月謚】

△總督謚

直隸總督贈太子太保張存仁謚忠勤【順治十年十二月謚】

少保兼太子太保川陜總督孟喬芳謚忠毅【順治十一年七月謚】

太子少保直隸總督馬光輝謚忠靖【順治十二年七月謚】

湖廣總督胡全才謚勤毅【順治十四年二月謚】

川陜三邊總督馬之先謚勤僖【順治十四年十二月謚】

少保兼太子太保福建總督李率泰謚忠襄【康熙五年二月謚】

太子太保四川總督李國英謚勤襄【康熙六年正月謚】

太子少保浙江總督趙廷臣謚淸獻【康熙八年四月謚】

直隸總督朱昌祚謚勤僖【康熙八年八月追謚】

漕運總督蔡士英謚襄敏【康熙十三年二月謚】

浙閩總督贈太子少保兵部尙書範承謨謚忠貞【康熙十九年十月謚】

雲南貴州總督贈兵部尙書甘文焜謚忠果【康熙二十年四月謚】

江南江西總督贈太子太保於成龍謚淸端【康熙二十三年五月】

﹝臣﹞等謹按康熙年間任總督者前後有兩於成龍俱以淸廉得美謚其謚襄勤者系漢軍此則山西人詳具國史本傳

福建總督施維翰謚淸惠【康熙二十三年八月謚】

漕運總督徐旭齡謚淸獻【康熙二十六年四月謚】

河道總督靳輔謚文襄【康熙三十一年十二月謚】

江南江西總督贈太子太保傅拉塔謚淸端【康熙三十三年七月謚】

河道總督於成龍謚襄勤

四川陜西總督贈太子太保兵部尙書覺羅華顯謚文襄【康熙四十三年二月謚】

四川陜西總督殷泰謚淸端【康熙五十三年十月謚】

漕運總督郎廷極謚溫勤【康熙五十四年四月謚】

雲南貴州總督郭瑮謚勤恪【康熙五十五年十月謚】

直隸總督趙宏燮謚肅敏【康熙六十一年七月謚】

河道總督陳鵬年謚恪勤【雍正元年三月謚】

湖廣總督額倫特謚忠勇【雍正二年二月謚】

太子少傅湖廣總督贈少保楊宗仁謚淸端【雍正四年正月謚】

直隸總督贈禮部尙書何世璂謚端簡【雍正七年二月謚】

河道總督騎都尉加三等輕車都尉齊蘇勤謚勤恪【雍正七年二月謚】

江南河道總督孔毓珣謚溫僖【雍正八年六月謚】

太子太保河東總督田文鏡謚端肅【雍正十年十一月謚】

太子少保直隸總督李衛謚敏達【乾隆四年二月謚】

直隸總督那蘇圖謚愨勤【乾隆十四年九月謚】

太子太保兩廣總督陳大受謚文肅【乾隆十六年十二月謚】

漕運總督瑚寶謚恭恪【乾隆二十一年閏九月謚】

太子太保閩浙總督喀爾吉善謚莊恪【乾隆二十二年九月謚】

兩廣總督贈太子太保兵部尙書鶴年謚文勤【乾隆二十二年十二月謚】

太子少保湖廣總督碩色謚恭勤【乾隆二十四年十二月謚】

太子少保江南河道總督贈太子太保白鐘山謚莊恪【乾隆二十六年五月謚】

四川總督贈尙書鄂弼謚勤肅【乾隆二十八年七月謚】

河東河道總督張思載謚愨敬【乾隆二十八年十二月謚】

閩浙總督蘇昌謚愨勤【乾隆三十三年二月謚】

太子太保直隸總督方觀承謚恪敏【乾隆三十三年十月謚】

漕運總督楊錫紱謚勤愨【乾隆三十四年三月謚】

漕運總督傅顯謚襄勤【乾隆三十四年九月謚】

陜甘總督吳達善謚勤毅【乾隆三十四年十二月謚】

湖廣總督贈太子太保富明安謚恭恪【乾隆三十七年七月謚】

湖廣總督海明謚勤恪【乾隆三十七年八月謚】

總督管河南巡撫贈太子太保何煟謚恭惠【乾隆三十九年十二月謚】

漕運總督阿思哈謚莊恪【乾隆四十一年十二月謚】

兩廣總督贈太子太保桂林謚莊敏【乾隆四十五年二月謚】

湖廣總督覺羅圖思徳謚恭愨【乾隆四十五年二月謚】

直隸總督鄭大進謚勤恪【乾隆四十七年十一月謚】

直隸總督贈太子太保袁守侗謚淸愨【乾隆四十八年六月謚】

△提督謚

江南提督贈少保兼太子太保梁化鳳謚敏壯【康熙十年十一月謚】

廣東提督贈左都督王可臣謚襄敏【康熙十七年六月謚】

廣西左江提督左都督二等輕車都尉贈太子太保趙應魁謚襄壯【康熙二十二年四月謚】

浙江提督趙國祚謚敏壯【康熙二十八年三月謚】

浙江提督贈太子少保陳世凱謚襄壯【康熙二十九年二月謚】

福建陸路提督加太子少保王萬祥謚敏壯【康熙四十一年六月謚】

四川提督贈右都督馬際伯謚襄毅【康熙五十一年七月謚】

古北口提督馬進良謚襄毅【康熙五十六年五月謚】

福建陸路提督穆廷栻謚淸恪【康熙六十一年六月謚】

雲南提督贈右都督張國梁謚勤果【雍正元年九月謚】

四川提督贈署都督同知康太謚壯勇【雍正元年十二月謚】

福建水師提督左都督贈太子少保施世驃謚勇果【雍正元年十二月謚】

四川提督嶽升龍謚敏肅【雍正四年三月謚】

浙江提督楊長春謚勤恪【雍正四年九月謚】

福建陸路提督贈太子太保黃升謚勤恪【雍正五年二月謚】

福建水師提督贈太子少保藍廷珍謚襄毅【雍正八年六月謚】

山西提督袁立相謚勤毅【雍正九年四月謚】

直隸古北口提督魏經國謚僖恪【雍正九年六月謚】

署陸路提督福建金門鎭總兵官張起雲謚恪毅【雍正十年四月謚】

致仕太子太保貴州提督楊天縱謚襄壯【雍正十年十二月謚】

福建提督贈太子太保許良彬謚壯敏【雍正十一年二月謚】

廣東提督贈左都督張溥謚惇恪【乾隆二年九月謚】

固原提督贈都督同知樊廷謚勇毅【乾隆三年六月謚】

四川提督王進昌謚勤恪【乾隆五年二月謚】

甘肅提督贈左都督瞻岱謚恭勤【乾隆六年三月謚】

甘肅提督韓良卿謚毅【乾隆六年五月謚】

提督韓勛謚果壯【乾隆九年四月謚】

安西提督王能愛謚恭恪【乾隆十五年九月謚】

廣東提督贈左都督黃有才謚恪愼【乾隆十六年九月謚】

直隸古北口提督布蘭泰謚愨僖【乾隆十六年十二月謚】

福建提督譚行義謚恭愨【乾隆十九年三月謚】

江南提督林君升謚溫僖【乾隆二十年六月謚】

福建提督贈太子少保王郡謚勤愨【乾隆二十一年九月謚】

廣東提督陳鳴夏謚恭毅【乾隆二十三年九月謚】

甘肅安西提督豆斌謚壯節【乾隆二十四年十月謚】

福建水師提督馬大用謚愼愨【乾隆二十四年十月謚】

陜西固原提督董孟謚勤愨【乾隆二十五年九月謚】

甘肅安西提督劉順謚壯靖【乾隆二十七年三月謚】

甘肅提督贈太子太保閆相師謚桓肅【乾隆二十七年四月謚】

直隸古北口提督贈太子太保吳進義謚壯愨【乾隆二十七年四月謚】

浙江提督王無黨謚莊愨【乾隆二十八年三月謚】

雲南提督額爾格圖謚勤恪【乾隆二十八年九月謚】

浙江提督武進升謚長毅【乾隆三十年四月謚】

雲南提督李勛謚壯毅【乾隆三十一年九月謚】

福建提督馬負書謚昭毅【乾隆三十一年十月謚】

四川提督嶽鍾璜謚莊恪【乾隆三十三年二月謚】

雲南提督贈太子太保本進忠謚勤毅【乾隆三十四年十月謚】

西安提督贈太子太保哈國興謚壯武【乾隆三十八年三月謚】

提督馬全謚壯節【乾隆三十八年十月謚】

提督牛天畀謚毅節【乾隆三十八年十月謚】

貴州提督敖成謚勇愨【乾隆四十九年閏三月謚】

湖廣提督馬彪謚勤襄【乾隆四十九年六月謚】

△一品總兵官謚

左都督湖廣辰常總兵官贈太子太保徐勇謚忠節【順治十三年正月謚】

少傅兼太子太傅左部督廣東饒平總兵官贈少師兼太子太師吳六奇謚順恪【康熙四年十月謚】

雲南義勇前營總兵官加贈右都督劉偁謚直勇【康熙八年四月謚】

左都督平南王藩下右翼總兵官贈太子少保尙之廉謚勤恪【康熙十年三月謚】

左都督福寧總兵官贈太子少保吳萬福謚忠湣【康熙十九年五月謚】

四川總兵官贈太子少保左都督世襲騎都尉費雅逵謚忠勇【康熙二十年四月謚】

左都督浙江定海總兵官贈太子少保黃大來謚壯勇【康熙二十九年三月謚】

重慶鎭總兵官贈署都督同知任舉謚勇烈【乾隆十三年八月謚】

皇朝通誌卷五十二

●皇朝通誌卷五十三

謚略六

○謚略六

庶官謚

外藩謚

子孫請謚

奪謚

△庶官謚

﹝臣﹞等謹按定例一品官以上應否予謚請旨定奪子謚者交內閣撰擬謚號工部給碑價翰林院撰擬碑文二品以下無謚其有謚者系奉特旨或效職勤勞或沒身行陣或以文學或以武功均得邀逾格茂典仰見我國家獎勵臣工之意謹列敍於左

護軍統領管佐領三等男邇塔喇謚忠壯【順治十三年二月謚】

護軍統領費雅思哈謚僖恪【康熙十一年閏七月謚】

致仕太子少傅護軍統領孫達禮巴圖魯謚果壯【康熙十四年四月謚】

參贊大臣護軍統領三等輕車都尉哈克山謚武毅【康熙十九年六月謚】

前鋒參領云騎尉贈前鋒統領吳木篤謚襄壯【康熙十九年八月】

﹝臣﹞等謹按吳木篤以隨徵福建創發病故照陣亡例子卹故得贈謚

步軍統領開音布謚肅敏【康熙四十一年閏六月謚】

前鋒統領鄂實謚果壯【乾隆二十三年十二月謚以上統領】

戶部右侍郎梁云構謚康僖【順治十一年四月謚】

兵部侍郎騎都尉超哈爾謚果壯【順治十二年十月追謚】

理藩院侍郎一等男尼堪謚勤愨【順治十三年正月謚】

戶部侍郎一等輕車都尉兼一云騎尉庫禮謚僖恪【順治十三年閏五月謚】

理藩院侍郎席達禮謚僖敬【康熙三年三月謚】

詹事府詹事加禮部侍郎沈荃謚文恪【康熙二十三年十二月謚】

太子少保刑部左侍郎宋文運謚端愨【康熙二十四年二月謚】

欽天監治理加工部右侍郎南懷仁謚勤敏【康熙二十七年二月謚】

湖廣糧道贈工部右侍郎葉暎橊謚忠節【康熙二十八年二月追謚】

康熙二十八年聖祖仁皇帝南巡二月戊午諭扈從部院諸臣曰楚省兵嘩時湖廣糧道葉暎橊盡節捐軀朕心深加憫悼特詔所司優贈亞卿兼予卹蔭今巡行江南見其子葉旉迎伏道左彌增軫惻忠節之臣應特予謚以彰異數爾等其會議以聞諸臣擬謚忠節上卽親灑宸翰賜之

福建巡海道贈工部侍郎陳啟泰謚忠毅【康熙三十三年七月追謚】

刑部右侍郎勵杜訥謚文恪【康熙四十四年二月謚】

康熙四十四年二月辛巳聖祖仁皇帝諭大學士等曰原任刑部侍郎勵杜訥向在南書房效力二十餘年爲人敬愼積有勤勞並無過譴其品級𨿽不及予謚之例曩者原任侍郎沈荃曾經予謚今勵杜訥亦著賜謚爾等會同禮部議奏尋大學士等會同禮部擬謚請旨得旨勵杜訥著謚文恪壬午上禦書文恪二字遣幹淸門一等侍衛副都統馬武等賜於其家

禮部侍郎髙士奇謚文恪【康熙四十四年三月謚】

康熙四十四年三月壬戌聖祖仁皇帝諭大學士等日原任禮部侍郎髙士奇在內廷供奉有年其品級不應予謚朕軫念舊臣原任刑部侍郎勵杜訥己照侍郎沈荃例今髙士奇亦應予謚以示特恩爾等會同禮部議奏尋大學士等會同禮部擬上得旨髙士奇著謚文恪【以上侍郎謚】

副都統三等輕車都尉納爾察謚端壯【順治十二年十月追謚】

副都統贈一等男穆克譚謚忠勇【順治十二年十月追謚】

副都統管佐領騎都尉兼一云騎尉陳逢泰謚康僖【順治十三年正月謚】

副都統兼管佐領一等輕車都尉小舟謚毅勤【順治十三年正月謚】

副都統二等輕車都尉韋徵謚忠愨【順治十三年二月謚】

副都統一等輕車都尉兼一云騎尉董俄謚勤僖【順治十六年七月謚】

副都統一等輕車都尉琿津謚壯勤【順治十七年五月謚】

副都統三等男蘇祿邁巴圖魯謚勤勇【康熙三年二月謚】

副都統一等男額默克圖巴圖魯謚襄壯【康熙十二年五月謚】

盛京副都統三等輕車都尉額默克圖謚勤壯【康熙十三年九月謚】

蒙古副都統一等輕車都尉楚庫巴圖魯謚襄壯【康熙十四年五月謚】

副都統王府長史佐領雅賴謚襄壯【康熙十七年九月謚】

副都統兼佐領阿爾瑚謚敏壯【康熙十七年九月謚】

署副都統三等男達禮善巴圖魯謚武毅【康熙十七年十二月謚】

副都統額泰謚襄壯【康熙十七年十二月謚】

一等侍衛副都統管理武備院事禪布謚勇恪【康熙十九年九月謚】

副都統布舒庫謚剛壯【康熙二十二年十二月謚】

蒙古副都統巴圖謚恪敏【康熙二十五年三月謚】

副都統邁圖謚忠毅【康熙二十九年十一月謚】

近禦一等侍衛授副都統品級海淸謚果毅【康熙五十一年四月謚】

副都統阿南達謚恪敏【雍正三年三月追謚】

副都統三格謚剛勇【乾隆二十三年十二月謚以上副都統】

贈三等輕車都尉照男爵品級立碑惇達禮謚忠毅【順治十一年五月謚】

三等男達珠呼謚襄敏【順治十二年十月追謚】

紮爾固齊三等男阿蘭珠謚順毅【順治十二年十月追謚】

三等男舒賽謚壯敏【順治十二年十月追謚】

二等男荊古爾達謚忠直【順治十三年正月謚】

三等男管佐領蘇班帶謚順僖【順治十三年正月謚】

一等輕車都尉照男爵品級管佐領兼一云騎尉阿濟拜謚勤僖【順治十三年二月謚】

三等男一等侍衛加一級劉麟圖謚僖順【順治十六年七月謚】

三等男胡亮謚忠敏【康熙七年六月謚】

二等男卓布泰謚武襄【康熙十七年五月謚以上男爵】

監察禦史追贈內閣學士兼禮部侍郎陸隴其謚淸獻【乾隆元年六月追謚以上內閣學士】

散秩大臣默爾根侍衛阿淑謚勤僖【康熙二十四年正月謚】【以上散秩大臣】

學士額爾徳尼巴實格謚文成【順治十一年四月謚】

學士騎都尉加一云騎尉瑪魯謚忠勤【順治十四年二月謚】【以上學士】

浙江溫處道贈通政使司通政使陳丹赤謚忠毅【康熙三十三年七月追謚以上通政使】

江西建昌府佑府贈太僕寺卿髙天爵謚忠烈【康熙四十六年五月追謚以上太僕寺卿】

二等輕車都尉乳公哈喇謚恭襄【順治十一年八月謚】

八門總管三等輕車都尉衛齊謚端勤【順治十二年十月追謚】

紮爾固齊一等輕車都尉雅希禪謚敏果【順治十二年十月追謚】

三等輕車都尉西喇巴謚順壯【順治十二年十月追謚】

一等輕車都尉侍衛傅達理謚忠烈【順治十八年四月謚】

一等輕車都尉乳公邁堪謚勤僖【康熙十四年四月謚】

二等輕車都尉乳公滿達理謚良僖【康熙十七年閏三月謚】【以上輕車都尉】

護軍參領照副都統例予謚阿爾賽謚壯湣【康熙二十一年八月謚】

參領照副都統例予卹博爾和代謚襄愨【康熙三十年二月謚以上參領】

山西巡撫贈兵部侍郎祝世昌謚僖靖【順治十三年五月謚】

陜西巡撫博淸額謚淸獻【康熙九年七月謚】

廣東巡撫劉秉權謚端勤【康熙十四年三月謚】

江西巡撫白色純謚勤僖【康熙十五年二月謚】

江寧巡撫馬祜謚淸恪【康熙十五年十一月謚】

河南巡撫佟鳳彩謚勤僖【康熙十六年十一月謚】

四川巡撫杭愛謚勤襄【康熙二十三年二月謚】

直隸巡撫格爾古徳謚文淸【康熙二十三年十一月謚】

浙江巡撫王維珍謚敏愨【康熙三十五年三月謚】

湖北巡撫納齊喀謚勤恪【雍正三年七月謚】

福建巡撫潘思1謚敏惠【乾隆十七年二月謚以上巡撫】

陜西延綏總兵官贈太子少保許占魁謚恪敏【康熙十七年閏三月謚】

浙江平陽總兵官贈太子少保朱天貴謚忠壯【康熙二十二年九月謚】

浙江溫州總兵官贈太子少保蔣懋勛謚襄僖【康熙三十五年九月謚】

陜西涼州總兵官師帝賓謚恪僖【康熙五十二年四月追謚】

甘肅西寧鎭總兵官髙天喜謚果義【乾隆二十三年十二月謚】

雲南臨沅鎭總兵官王玉廷謚勤義【乾隆二十三年四月謚】【以上總兵】

廣西富川縣知縣劉欽鄰謚忠節【康熙四十二年十二月追謚】【以上知縣】

△外藩謚

朝鮮國王李倧謚莊穆【順治六年八月謚】

朝鮮國王李淏謚忠宣【順治十六年九月謚】

朝鮮國王李棩謚莊恪【康熙十四年正月謚】

朝鮮國王李昀謚恪恭【雍正三年正月謚】

朝鮮國王李昤謚莊順【乾隆四十一年七月謚】

朝鮮國王世子追封王爵李涬謚恪湣【乾隆四十一年七月謚】

一品大臣奉特旨追謚太子太保領侍衛內大臣一等公福善謚恭懿【乾隆元年正月追謚】

太子太保保和殿大學士兼禮部尙書贈太子太傅魏裔介謚文毅【乾隆元年正月追謚】

西安振武將軍佛尼勒謚恭靖【乾隆元年正月追謚】

鎭海將軍莽依圖謚襄壯【乾隆元年正月追謚】

正藍旗漢軍都統馮國相謚桓僖【乾隆元年正月追謚】

工部尙書管詹事府事湯斌謚文正【乾隆元年正月追謚】

吏部尙書兼翰林院掌院學士徐潮謚文敬【乾隆元年正月追謚】

吏部尙書贈太子太傅瑪爾罕謚恭勤【乾隆元年正月追謚】

乾隆元年正月丁巳總理事務王大臣奉諭旨易名之典古昔所重我朝賜謚尢爲謹嚴亦有當時未蒙錫予而追謚於數十年之後者蓋以事久論定協乎懿好之公也皇考世宗憲皇帝風勵臣工肇舉賢良祠祀誠曠古巨典其列祠者如一等公福善大學士魏裔介將軍佛尼勒莽依圖都統馮國相尙書湯斌徐潮瑪爾罕等其歿時皆有卹而無謚朕思諸臣旣與賢良之祀似宜邀易名之典其應否追謚之處著九卿會議具奏九卿等議應請追謚欽定諸臣謚如右

禮部尙書韓菼謚文懿【乾隆十七年二月追謚】

乾隆十七年二月奉諭旨故禮部尙書韓菼種學績文湛深經術其所撰制義淸眞雅正實開風气之先足爲藝林楷則從前未邀易名之典著如恩追謚用示褒榮大學士具擬以間擬上欽定謚曰文懿

刑部尙書王士正謚文簡【乾隆三十年四月追謚】

乾隆三十年四月奉諭旨原任刑部尙書王士正績學工詩在本朝詩人中流派頗正從前未邀易名之典宜示褒榮以爲稽古者勸著大學士察例議謚具奏擬上欽定謚曰文簡

△子孫請謚

刑部尙書正紅旗都統三等男濟世哈謚勇壯【康熙六十一年十一月謚】

康熙六十一年十一月丁酉西安副都統阿魯疏奏臣父濟世哈因軍前效力擢用至都統尙書於康熙元年八月內病故未蒙謚典伏乞皇上加恩賜謚上允之賜謚勇壯

王府長史額爾徳黑謚果毅【雍正四年八月追謚】

雍正四年六月兵部議駁奉天將軍噶爾弼奏請伊父原任長史額爾徳黑曾在軍前立功今因伊進藏請停其本身議敍追賜伊父額爾徳黑謚號上曰噶爾弼爲伊父額爾徳黑奏請賜謚著照所請給與

△奪謚

﹝臣﹞等謹按易名之典自古重之戎朝勸忠勵績於予謚尢爲謹嚴其有功不掩罪及備官竊祿身後獲幸邀飾終殊禮者或日久論定或生前罪迹因他案而敗露旣追褫其爵則必削奪其謚書諸簡冊所以著烱戒也謹列敍於左

和碩端重親王博洛謚定【順治九年三月謚十六年十月追降貝勒奪謚】

禮部侍郎加尙書銜贈太子太師沈徳潛謚文愨【乾隆三十四年十月謚四十三年十一月奪】

乾隆四十三年十一月奉諭旨本日大學士九卿具奏定擬逆犯徐述夔等一案巳將各犯應得之罪分別降旨矣至據稱查出徐述夔之傅系沈徳潛所作請將沈徳潛從前所有官銜謚典盡行革去其鄕賢祠內牌位一並撤出及賜祭葬碑文查明僕毀等語實屬罪所應得逆犯徐述夔身系舉人且自其髙曾以來均在本朝食毛踐土厚澤涵濡乃於所作一柱樓詩各種敢於妄肆詆譏狂誕悖逆實爲覆載所不容至其詩內懷想勝朝之語無非藉以爲名不可信以爲實卽以前明政事而論並無可以動民系戀者如洪武開基嚴刑峻罰永樂纂逆瓜蘉抄誅士民無不含怨又如洪武因蘇松嘉湖各府爲張士誠固守遷怒及民浮糧加重寖至末季徵斂日增累及天下民多嗟苦嗟怨此皆見於史冊者有何可以系感之處而追念不忘乎至我本朝列聖相承愛養百姓賑災蠲緩厚澤頻施而江浙浮糧之額節經裁減以除民害朕發阼至今四十三年普免天下錢糧三次普免漕糧二次其它災賑之需動輒數百萬窮檐疾苦疊沛恩膏小民各具天良豈有不知感戴轉屬念於前朝全無恩徳及民者之理此不過抑鬱無聊之人自揣亮無進路遁而爲此與匹夫匹婦之自經溝壑無異而讀書失志之徒遂托言懷想前朝以爲萬一敗露猶可藉以立名其肺腑眞可洞鑑此等鬼或伎倆豈能匿於光天化日之下若無知者以此輩爲眞有追懷故國之思轉是爲若輩所愚矣至伊子徐懷祖敢將伊父逆詞公然刊刻均實罪大惡極乃沈徳潛所作傳內稱其一柱樓編年詩巳付梓並云品行文章皆可法是沈徳潛於徐述夔所作悖逆不法詩句皆曾閱看並不切齒痛恨轉欲爲之紀述流傳尙得謂稍有人心者乎又伊傳內稱徐述夔之從弟徐賡武妄罹大辟閱十七日而冤雪之語因命薩載等查閱原案則系乾隆元年有泰州民繆照乘與繆又南之妻蔣氏通奸商同勒死親夫蔣氏因曾被徐賡武刁姦懷恨是以到案供指徐賡武同謀後經審出實情業已枷杖完結徐賡武刁姦婦女本屬有罪之人沈徳潛爲之論敍稱冤身爲大臣不應顚倒是非若此沈徳潛自中式進士及選入翰林時朕因聞其平日學問尙好格外施恩又念其畱心詩學且憐其冕成是以不數年間卽擢爲卿貳又令在尙書房行走而伊自服官以來不過旅進旅退亮無建白並未爲國家絲毫出力眾所共知及乞休後復賞給尙書銜晉階太子太傅並予在籍食俸恩施至爲優渥沈徳潛理宜飭躬安分謹愼自持乃竟敢視悖逆爲泛常爲之揄揚頌美實爲昧良負恩且伊爲徐述夔作傳自系貪圖潤筆爲囊橐計其卑污無恥尢爲玷辱搢紳使其身尙在𨿽不至與徐述夔同科亦當重治其罪今伊業巳身故不加深究然竟置而不論俾其身後仍得永受恩榮則凡在籍朝紳又將何以警惕著照所請將沈徳潛所有官爵及官銜謚典盡行革去其鄕賢祠牌位亦一並撤出至所賜祭葬碑文現派阿彌達前往會同楊魁查明什毀以昭烱戒將此通諭中外知之

雲貴總督卞三元謚恪敏【康熙三十六年閏三月謚乾隆四十六年二月奪】

乾隆四十六年二月奉諭旨朕恭閱皇祖實錄內載雲貴總督卞三元與張國柱李本深等合詞奏畱吳三桂總督雲貴事務一節因檢閱卞三元列傳載其與張國柱等俱傾附吳逆卽當日共疏乞畱三元疏詞尢爲迫切可見三元實爲吳逆用人當日皇祖洞燭幾先未允所請而吳逆事權遂以解退三元後見吳逆反迹漸露遂托言母病乞休迨削平吳逆張國柱李本深俱已伏誅三元竟脫然事外且自乞養歸旗閱三十年及伊沒後又復邀恩得賜祭葬並謚以恪敏夫三元本一進退無據首鼠兩端之人在皇祖當日或念三元開國之初由牧郡洊歷封疆曾有帶兵轉餉微勞且當三桂倡亂之時伊先已告休在家因爲曲予包容保全終始今事閱百年詳加論定不得不明白宣示以昭彰癉朕於臣工功罪論斷一秉至公卽如前代諸臣之懷二心以事君者猶且另爲立傳不稍寬假況卞三元逮事兩朝寵承恩遇乃始則攀援黨逆力疏保畱繼則抽身遠引以圖避害其居心行事殊不可問幸而老死牖下未被顯戮已邀國家寬大之恩若復以飾終令典永荷殊榮將何以肅綱紀而示忝勸乎所有卞三元生前官秩及死後謚法並所得話勅俱著追奪其祭葬碑文並著該旗查明一並僕毀將此通諭中外知之

皇朝通誌卷五十三

●皇朝通誌卷五十四

謚略七

○謚略七

追謚明帝

追謚明代忠節一

△追謚明帝

﹝臣﹞等謹按前代未有如勝國之君加以美謚者我朝世祖章皇帝順治元年卽謚崇禎帝爲莊烈湣皇帝皇上復念前明建文帝遭永樂篡逆革除年號終明之世未有謚典特爲追謚以垂史冊誠遠邁前古之巨典也謹備著於篇

順治元年五月謚前明崇禎帝爲莊烈湣皇帝

乾隆元年七月追謚前明建文帝爲恭閔惠皇帝

乾隆元年六月奉諭旨易名以謚古之制也自周公定爲謚法後世帝王未有無謚者明建文爲太祖之嫡孫纘承大統在位四年固儼然天下共主矣及成祖旣立有其天下並去其年號而史官所書則仍稱爲建文元年二年三年四年此國之所賴有信史也然不系之以謚而稱曰建文皇帝此俗稱非史體也傳之後世殊爲闕典考之太祖有元之天下而謚元主爲順帝我世祖章皇帝代明之天下而謚明主爲湣皇帝𨿽更姓攺物之君尙且追謚而無所嫌忌況當其世者乎弘治以來楊循吉諸人屢以爲請迄寢不行皆以後世子孫席有成祖之業故不敢變亂舊章而不慮其貽譏來世也我國家謚崇禎而不謚建文者以明史未竣非當時所急今史書旣成若不及此追謚良爲遺憾著大學士九卿會議確擬具奏侯朕親加裁定七月大學士九卿遵旨謹擬二條恭候欽定奉諭旨著用恭閔惠皇帝謚

△追謚明代忠節一

﹝臣﹞等謹按自成周以來易名之條祇爲飾終常制而勝國遺忠並膺茂典者實曠古所未有伏惟世祖章皇帝如天之仁軫念明末甲申殉難之臣範景文等並錫謚有差乾隆四年皇上允廷臣所請復謚明臣趙譔大義嘉名後先昭揭四十年十一月特奉恩綸旌謚明季盡節諸不惟甲申以前遭際時艱爲國效忠皆從甄錄卽當我朝天戈迅掃而抗拒殞身者亦令一例褒揚四十一年正月皇上復念建文革除之際藎臣烈士殉節捐生俾一體議謚以發幽光而昭公道此誠聖主大公至正之盛心也謹以次編輯如左

順治十年六月追謚明季殉節者十六人

大學士範景文謚文忠戶部尙書倪元璐謚文貞都察院左都禦史李邦華謚忠蕭左副都禦史施邦耀謚恭湣太常寺少卿吳麟徵謚貞肅左春坊左庶子周鳳翔謚文介左中允劉理順謚文烈馬世奇謚文肅檢討汪偉謚文毅戶科都給事中吳甘來謚莊介禦史王章謚節湣陳良謨謚恭潔兵部車駕司主事成徳謚介湣兵部主事金鉉謚忠潔駙馬都尉鞏永固謚忠烈司禮監秉筆太監王承恩謚忠節

續謚四人

刑部侍郎孟兆祥謚忠端大理寺卿淩義渠謚忠介禦史陳巒徳謚忠潔吏部文選司員外郎許直謚忠慈

又續謚五人

太僕寺寺丞申佳允謚端湣進士孟章明謚忠僖新樂侯劉文炳謚忠恪宣城伯衛時靑謚忠穆惠安伯張慶臻謚忠毅

乾隆四年追謚一人

禦史趙譔謚忠湣

乾隆四十年十一月奉諭旨崇獎忠貞所以風勵臣節然自昔累朝嬗代於勝國死事之臣罕有錄予易名者惟我世祖章皇帝定鼎之初於崇禎末殉難之大學士範景文等特恩錫謚仰見聖度如天軫卹遺忠實爲亙古曠典第當時僅徵據傳聞未暇徧爲搜訪故得邀表章者止有此數迨久而遺事漸彰復經論定今明史所載可按而知也至若史可法之支撐殘局力矢孤忠終蹈一死以殉又如劉宗周黃道周等之立朝蹇諤抵觸僉壬及遭際時艱臨危授命均兄稱一代完人爲褒揚所當及其它或死守城池或身殞行陣與夫俘擒駢僇視死如歸者爾時王旅䢐徵自不得不申法令以明順逆而事後平情而論若而人者皆無媿於疾風勁艸卽自盡以全名節其心亦並可矜憐𨿽福王不過倉猝偏安唐桂二王並且流離竄迹已不復成其爲國而諸人茹若相從捨生取義各能忠於所事亦豈可令其湮沒不彰允宜稽考史書一體旌謚其或諸生韋布及不知姓名之流並能慷慨輕生者議謚固難於槪及亦當令俎豆其鄕以昭軫慰嘗恭讀我太祖實錄載薩爾滸之戰明楊鎬等集兵二十萬四路分出侵我興京我太祖太宗及貝勒大臣等統勁旅數千殲戮明兵過半一時良將如劉綎杜松等皆沒於陣近曾親制書事一篇用揚祖烈而示傳信惟時王業肇基其抗我顏行者原當多爲狝薙然迹其冒鏑攖鋒竭忠效命未嘗不爲嘉憫又若明社將移孫承宗盧象升等之抵拒王師身膏原野而周遇吉蔡懋徳孫傳庭等以闖獻蹂躪禦賊亡身凜凜猶有生气總由明政不綱自萬曆以至崇禎權姦接踵閹豎橫行遂至黑白混淆忠良泯滅每爲之搤掔不平福王時𨿽間有追謚之人而去取未公亦無足爲重朕惟以大公至正爲衡凡明季盡節諸臣旣能爲國抒忠優獎實同一視至錢謙益之自詡淸流靦顏降附及金堡屈大均輩之幸生畏死詭托緇流均屬喪心無恥若輩果能死節則今日亦當在予旌之列乃旣不能捨命而猶假語言文字以圖自飾其倫生是必當明斥其進退無據之非以隱殛其冥漠不靈之魄一褒一貶衮鉞昭然使天下萬世共知朕準情理而公好惡以是植綱常卽以是示彰癉凡諸臣事迹之具於明史及通鑑輯覽者宜各徵考姓名仍其故官予以謚號一準世祖時例行其令大學士九卿京堂翰詹科道集議以聞尋大學士等遵旨議上分別專謚通謚諸臣如左

專謚二十六人

左軍都督府左都督僉書府事總兵官劉綎謚忠壯援剿總兵官曹文詔謚忠果總督各路援兵兵部尙書盧象升謚忠肅中極殿大學士兼兵部尙書孫承宗謚忠定南京參贊機務兵部尙書呂維祺謚忠敬文淵閣大學士兼戶部尙書賀逢聖謚忠愨督師總制應安鳳陽江西湖廣河南四川貴州軍務仍總督陜西三邊兵部尙書右副都禦史孫傳庭謚忠靖山海關北部總兵官尢世威謚忠剛巡撫山西右副都禦史蔡懋徳謚忠恪鎭守山西等處總兵官後軍都督府左都督周遇吉謚忠武督師太傅建極殿大學士兵部尙書史可法謚忠正左柱國鎭守滁和等處總兵官靖國公黃得功謚忠桓都察院左都禦史劉宗周謚忠介吏部尙書徐石麟謚忠懿太子少師文淵閣大學士吏部尙書髙宏圖謚忠直東閣大學士禮部尙書姜曰廣謚忠確巡撫應天等處右僉都禦史祁彪佳謚忠惠督師經理河北兵部右侍郎兼右僉都禦史充通問使左懋第謚忠貞總督江楚應皖等處軍務兵部右侍郎兼左副都禦史袁繼咸謚忠毅督師少傅武英殿大學士兼吏兵二部尙書黃道周謚忠端兵部右侍郎兼翰林院侍讀學士陳子龍謚忠裕督師少傅武英殿大學士兵部尙書張國維謚忠敏東閣大學士兼吏部尙書張肯堂謚忠穆督師武英殿大學士兵部尙書定興侯何騰蛟謚忠誠武英殿大學士兼吏兵二部尙書桂林畱守臨桂伯睢式耜謚忠宣東閣大學士兼兵部尙書節制閩廣江楚軍務陳子壯謚忠簡

通謚忠烈一百十三人

遼東總兵官張承蔭薊遼總兵官杜松遊系龔念遂李希泌遼東總兵官都督僉事馬林遊系喬一琦沈陽總兵官都督僉事賀世賢援遼總兵官楊宗業【一作仲業】西平副總兵羅一貫山海關總兵官左都督掛平遼將軍印趙率教薊鎭總兵官孫祖壽兵部右侍郎協理京營戎政劉之綸鎭守東江總兵官都督僉事黃龍戶部主事王一桂江西道禦史巡視山海居庸二關王肇坤兗州府知府喬若雯山西按察使李禎寧巡按山東禦史宋學洙寧遠團練總兵官署都督同知金國鳳山永東協總兵官左都督曹變蛟河間府知府顏孕紹吏科給事中範淑泰滕縣知縣吳良能【以上封疆殉節諸臣二十三人】監軍湖廣道禦史金毓峒保定府同知邵宗元大寧都司後指揮同知劉宗嗣【以上甲申殉節諸臣三人】兵部右侍郎沈猶龍金山衛指揮使功加參將侯承祖【一作玉音一作懷玉】援剿團練總兵官右軍都督府左都督劉肇基英徳主簿閻應元【以上福王殉節諸臣四人】巡撫山東右僉都禦史邱祖徳徽州府推官溫璜都督蔣若來巡按上游四府仍兼巡關監軍禦史鄭爲虹總兵官周之藩東閣大學士兼禮部尙書傅冠吏兵二部尙書兼右副都禦史總理軍務郭維經兵部左侍郎詹兆恆【以上唐王殉節諸臣八人】禮部尙書兼右都禦史吳鍾巒東閣大學士兼兵部尙書張煌言【以上魯王殉節諸臣二人】吏部尙書李若星總督各路兵馬部右侍郎兼翰林院侍讀學士張同敞總督江西兵部尙書兼右副都禦史楊重熙兵科給事中陳邦彥貴州布政使張耀【一作耀】巡按雲南禦史羅國瓛【以上桂王殉節諸臣八人】鎭守寧夏總兵官賀虎臣分巡河西道僉事郭應響整飭固原兵備道參政兼副使陸夢龍孤山副總兵加署都督僉事艾萬年陜州知州史記言眞陽知縣王信鎭守延綏總兵官左都督兪衝霄昌平總兵官署都督僉事湯九州島辰沅副總兵鄧祖禹鎭守四川總兵官左都督侯良柱安慶副總兵潘可大房縣知縣郝景春永寧知縣武大烈巴縣知縣王錫鎭守川北副總兵張令大梁道兵備僉事李乘雲保定提督三關總兵官劉光祚南陽府知府顏日愉太康知縣魏【一作衛】令望舞陽知縣潘宏【一作宏道】鄢縣知縣劉振之翰林院檢討馬剛中瀘州知州蘇瓊鎭守南陽總兵官猛如虎保定河北山東總督中軍總兵官姜名武睢陳道兵備副使關永傑總督陜西三邊軍務兵部右侍郎右副都禦史汪喬年總督保定河北山東軍務兵部右侍郎右副都禦史楊文嶽三道總督中軍副總兵黨威郟縣知縣李貞佐【一作李貞】防守汝寧總兵官虎大威分巡汝南道僉事王世琮總兵官左都督孫應元宜城知縣陳美新安知縣陳顯元撫治商雒道副使黃世淸整飭楡林中路按察司副使【一作布政使】都任署領楡林鎭原任延綏總兵官都督僉事李昌齡山海關南部總兵官王世欽延綏撫標參將劉廷傑延綏鎭中協副總兵官惠顯寧夏總兵官侯世祿巡撫大同右副都禦史焦源溥甘肅西協副總兵官郭天吉甘肅總兵官馬爌鍾祥知縣蕭漢分守酒西道參議段復興工部尙書南居益巡撫湖南禦史劉熙祥長沙府推官蔡道憲監軍分守上湖南道副使陳璸湖廣糧儲道參政許文岐分守武漢黃三府參將加副總兵崔文榮分守上荊南道兵備參政周鳳岐棗陽知縣郭裕陜西監軍道僉事李新沔陽州同知馬飆巡撫甘肅贊理軍務右副都禦史林日端巡撫四川提督軍務右僉都禦史陳士奇巡按四川禦史劉之勃【一作渤】兵部右侍郎李含乙重慶府知府王行僉華陽知縣沈云祚資陽知縣賀應選山西撫標中軍副總兵應時盛河內知縣丁泰運【以上寇難殉節諸臣六十六人】

通謚忠節一百八人

遼東經略兵部侍郎袁應泰大淩河副總兵左都督何可綱山東布政使張秉文巡撫遼東右僉都禦史邱民仰遼東總兵官左軍都督府都督同知王廷臣順徳府知府吉孔嘉兗州府知府鄧蕃錫巡撫河南右僉都禦史髙名衡工部右侍郎宋玫南京戶科給事中張焜芳【以上封疆殉節諸臣十人】新城侯王國興彭武伯楊崇猷總理河南湖廣山西陜西四川江北軍務兵部侍郎兼右僉都禦史王家禎總督畿南軍務兵部侍郎兼右副都禦史徐標神樞營副總兵都督僉事賀贊工部員外郎王鍾彥錦衣衛鎭撫司僉書指揮同知李若璉吏部尙書李遇知按察司副使顧國縉工部尙書何應瑞【以上甲申殉節諸臣十人】兵部左侍郎張伯鯨揚州府知府任育兵部職方司員外郎升任遵義知府何剛水師總兵官中軍都督府都督同知翁之琪通政使司左通政侯峒曾進士黃湻耀中書舍人李待問參謀兵部主事【一作司務】陳用極詹事府少詹事徐汧翰林院檢討兼兵科給事中楊廷樞吏部考功司主事夏允彜中書舍人盧象觀行人司行人陸培錢塘知縣顧咸建臨安知縣唐自彩刑部尙書髙倬巡撫安廬池太四府右僉都禦史張亮【以上福王殉節諸臣十七人】巡撫徽寧池太等處兵部右侍郎右僉都禦史金聲監紀推官吳應箕都禦史王瑞柟僉都禦史陸淸源兵部職方司主事監軍道王之栻禮部尙書曹學佺文淵閣大學士兼吏部尙書曾櫻東閣大學士兼兵部尙書楊廷麟總督江西湖廣諸軍兵部尙書萬元吉巡撫南贛兵部右侍郎兼右僉都禦史楊文薦提督江西義軍右僉都禦史陳泰來【以上唐王殉節諸臣十二人】東閣大學士兼兵部尙書熊汝霖東閣大學士禮部尙書朱繼祚東閣大學士兼禮部尙書錢肅樂大學士兼兵部尙書沈宸荃兵部尙書李向中督師兵部尙書余煌兵部左侍郎兼翰林院侍讀學士陳函輝兵部右侍郎林汝翥兵部右侍郎總督水師沈廷揚大理寺少卿兼江西道禦史陳潛夫兵科給事中董志寧【以上魯王殉節諸臣十一人】總督川湖雲貴河陜兵部尙書李幹徳兵部右侍郎兼東閣大學士吳炳兵兵部尙書傅作霖巡撫川南右僉都禦史範文光巡撫川北右僉都禦史詹天顏管理義勇營總兵官曹大鎬兵部侍郎兼右僉都禦史督師關中余應柱巡撫貴州右僉都禦史米壽圖監軍禦史周震巡撫髙雷廉瓊四府右僉都禦史張孝起巡撫四川右副都禦史馬幹巡撫四川右僉都禦史耿廷籙東閣大學士兵部尙書楊畏知文潚閣大學士吏部尙書嚴起恆兵部尙書楊鼎和東閣大學士吳貞毓黔國公沐天波總督洪淯鰲文淵閣大學士吏兵二部尙書郭之奇巡撫柳慶右僉都禦史龍之虯【一作之明以上桂王殉節諸臣二十人】福建道禦史馬如蛟潁州知州尹夢鰲和州知州黎宏業戶科給事中吳宇英谷城知縣阮之鈿巡撫河南右僉都禦史張克儉汝南監軍右參議艾毓初工部尙書周士朴通政使李夢辰鄭州知州魯世任巡撫宣府右僉都禦史張維世巡撫陜西贊理軍務右僉都禦史馮師孔太常寺卿麻僖巡撫宣州右僉都禦史焦源淸巡撫河南右副都禦史常道立巡按山東禦史王道純山西左參政田時震巡撫江西右副都禦史張鳳翮南京吏部尙書南企仲遼陽監軍道僉事王徵順天府尹宋師襄太常寺卿伊伸管理錢法兼川西道副使張繼孟分巡河北道右參政祝萬齡巡撫大同贊理軍務右僉都禦史衛景瑗巡撫宣府贊理軍務右僉都禦史朱之馮巡撫四川右僉都禦史龍文光眞定府同知張瑤錦衣衛世襲指揮同知馬獻圖【以上寇難殉節諸臣二十九人】

通謚烈湣五百七十二人

廣寧副總兵頗廷相遼東副總兵於化龍參將髙貞從遊擊於守志守備何懋官參將蒲世芳遊擊梁汝貴廣平副總兵鄒儲賢廣平參將張斾總兵官趙夢麟保定總兵官王宣沈陽總兵官尢世功宣撫使都司僉書秦邦屏鎭武總兵官都指揮使劉渠閭陽總兵官祁秉忠副將劉徵參將黑雲鶴遼東副總兵官麻承宗援剿總兵官童仲揆陳策副總兵戚金參將吳文傑遊擊周惇吉都司袁見龍鄧起龍守備雷安民雲南都司張名世永平同知陳輔堯援遼總兵官梁仲善李秉誠姜弼副總兵朱萬良四川都司僉書張神武【本姓陳】前鋒副將魯之申參將李承先援副總兵駐刮三屯營張拱微山海北路援遼副總兵官惟賢遊擊張奇化遵化參將李檟【一作樌】遵化【一作大同】參將周鎭京營副總兵申甫良鄕知縣黨還醇灤州府知府楊爌漢兒莊副總兵葉應武山西右布政使管永平兵備道鄭國昌永平知府張鳳奇揚武營中軍參將呂鳴云副將張吉甫滿庫王之敬遊擊利瓦伊鷥保安守備徐國泰鎭守東江總兵官都督僉事沈世魁協鎭東江總兵官左都督金日觀副總兵楚繼功薊遼總督中軍副總兵魯宗文深州知州孫士美倒馬關參將周甘雨宣府參將張巖山東督糧道參議鄧謙副總兵楊振宣府總兵官楊國柱遼東監紀同知袁國棟薊州兵備道張名世前鋒左營【一作松山】副總兵朱文徳大同副總兵焦埏整飾河間兵備道僉事趙珽河間知縣陳三接永淸知縣髙維岱守備牛文科吏部文選司郎中李其紀臨淸參將柳毓融臨淸槯關戶部郎中陳興言天津參將賀秉鉞襄州副總兵丁文明濟寧兵備道參議王維新山東協理海防道僉事樊吉人臨淄知縣文昌時總兵官張登科和應薦遼東前屯衛總兵官李輔明撫標守備張爾墊大同參將吳希稷禮科都給事中沈迅前屯衛副總兵楊倫【以上封疆殉節諸臣八十四人】左都督劉岱劉文耀戶部郎中徐有聲錦衣衛都指揮僉事魏師貞神機營參將髙鍟戶部郎中周之茂保定府知府何復平涼通判張維綱保定中軍守備楊【一作梁】儒秀工科都給事中尹洗保定守備張大同分巡大名兵備道副使【一作知府】朱廷煥進士張羅俊昌平總兵官李守鑅萊州府推官張力【以上甲申殉節諸臣十五人】副總兵乙邦才馬應魁莊子固樓挺汪【一作江】應龍李豫【一作遇】參將陶國祚許謹馮國用陳光玉李隆徐純仁遊擊李大忠孫開忠都司姚懷龍【一作隆】解學曾揚州府同知曲從直江都知縣周志畏狼山副總兵王佐才【一作伯才一作邦才】遊擊孫志尹江陰典史陳明遇【一作選】文華殿中書舍人戚勛禮部儀制司主事黃端伯都司董四民【以上福王殉節諸臣二十四人】東閣大學士兼兵部尙書朱大典衢州總兵官中軍都督府左都督永丰伯張鶻翼兵科給事中熊緯協守仙霞關兵科給事中黃大鵬吏科稽勛司員外郎葉翼云都督同知傅啟耀江西右布政使夏萬亨江西按察司副使管建昌府事王棫分巡建昌兵備道副使王養正建昌推官劉允浩南昌推官史夏隆建昌通判【一作臨江推官】胡縝贛州推官署知府事吳國球監紀通判郭寧登贛州府同知【一作通判】王明汲署贛州通判事淦君鼎贛縣知縣林逢【一作全】春贛州副總兵進階飛虎將軍馬觀鵬贛州參將烈長寧營參將朱永盛中書舍人袁從鶚兵部職方司員外郎【一作主事】黎遂球兵部主事於【一作於】斯昌戶部主事林奇【一作珽】兵部【一作刑部】主事王其宖兵部職方司主事周瑚翰林院編修兼兵科給事中萬發祥工部【一作兵部】主事柳昂霄兵部主事錢謙亨曾嗣宗中書舍人劉孟鍧【一作鞠】劉應試【一作駟】吏部文選司主事曾亨應中書舍人賴雍蔡紹謹廣信通判毛玉潔兵部主事蔡【一作趙】士超【以上唐王殉節諸臣三十七人】武英殿大學士兼兵部尙書劉中藻吏部文選司員外郎【一作左僉都禦史】林垐建寧守將鄖國公王祈分守福興泉三府福建布政使參政湯芬貴州道禦史楊文瓚兵部職方司主事屠獻宸兵部尙書兼右副都禦史王翊吏部左侍郎朱永佑安洋將軍劉世勛左都督張名揚錦衣衛指揮王朝相【以上魯王殉節諸臣十一人】監軍禦史麥而炫戶部郎中【一作主事】朱實蓮太僕寺少卿霍子衡兵部職方司主事韓如璜【一作如琰】淸遠衛指揮白常燦湖南道副使陳象明總督廣西軍務宣國公焦璉掛鎭西將軍印左軍都督府右都督朱旼如全州守備孟泰吏部考功司主事侯偉時虎賁將軍廣寧伯王興沅江土知府那嵩雲南參將徐日舜總兵官管黎平參將事蕭曠兵科都給事中劉堯珍兵科給事中吳霖禦史張載述刑科給事中張鑴中軍都督府左都督鄭允元大理寺丞林【一作楊】鐘太僕寺少卿趙賡禹翰林院檢討蔣幹昌李元開吏科給事中徐極【一作吉】江西道禦史周允吉廣西道禦史朱議�福建道禦史胡士瑞【一作端】兵部郎中【一作主事】朱東旦工部郎中【一作員外】蔡繽主事【一作內閣中書】易士佳員外郎【一作內閣中書】任斗墟兵科給事中【一作主事】林靑陽山東道禦史李如月晉寧知州冷陽春分巡上川南道僉事胡恆戶部郎中譚先哲巡按貴州禦史朱奉■﹝釒伊﹞戶部浙江司主事鄭延爵興寧知縣吳子騏永寧知州曾異撰天全碉門六番招討使楊之明大理衛指揮陳楨吏部左侍郎王錫楚湖知縣金應元潛山知縣趙士彥霍山教諭龔元祥巢縣知縣覺江西右參政盧謙保徳州副總兵柳國鎭新蔡知縣王信盧氏知縣白楹宏農衛世襲指揮李君賜楊道泰阮我疆遊擊平安都司陳保山陜西都指揮使張應春【一作龍】都司田應龍朱陽關守將徐來臣羅田知縣梁志仁羅田守將郭金城龍江都司王寅泗州守備【一作都司指揮】陳正亨盱眙知縣蔣佳徵潛山天堂寨巡檢吳暢春蘇州衛指揮同知包文達鎭江永生洲副將程龍百戶署永生洲守備薛自昌守備莫是驊詹世龍劉河所守備【一作百戶】王【一作黃】宏猷應撫新標營守備詹兆鵬吳淞陸營守備朱士允蘇州衛百戶【一作千戶】功升欽依守備陳於王參將範志標寧羌衛指揮徐大行應城知縣張紹登戶部【一作兵部】左侍郎王瑊廣濟典史魏時光眞定通判呂之蔭昭化知縣【一作主薄】劉喬■﹝木民﹞【一作杶】眞定副總兵督理團練事王震仲湖廣副總兵楊世恩防守房縣遊擊【一作守備】楊道選信陽防守團練守備劉煋【一作星】降將張一川【卽掃地王】張【一作】雄衛指揮加升遊擊王承憲大理衛守備陳誨瀾滄衛指揮李君植思恩府知府董邦昌昆山知縣楊永言臨安通判劉之蘭【以上桂王殉節諸臣四十九人】府谷遊系李顯宗分巡河西道兵備副使張允登都司王世虎守備姚進忠指揮郭伏羌同知李增寧夏副總兵吳【一作史】開先協鎭直隸通津等處副總兵魏都梁寧武守備猛忠遼州知州李呈章眞定遊擊童維坤內邱知縣王世泰遊擊越效忠兵部車駕司主事李中正平順知縣徐明揚隆徳知縣費彥方寧夏后衛指揮韓嘉【一作加】爵固原總兵官殷體信武安守備曹鳴鶚遊擊賀奇勛都指揮使石崇徳湖廣總兵官右都督楊正芳鎭筸鎭將張上達【一作選】甘泉知縣蒲來舉順慶府知府楊呈秀興山知縣劉定國保康知縣方國儒崇信佑縣龐瑜鳳縣主簿吉永祚通江守備郭震辰指揮田實通江指揮王永年中都畱守朱國相鳳陽指揮袁瑞徵呂承蔭郭希聖張鵬翼周時望李郁嶽光祚陳永齡【一作程永寧】霍邱教諭倪可大雲南參政張鶴騰太【王】載福經理河南山東副總兵戴國柱椻師知縣徐日泰密縣知縣朱敏汀仁壽知縣劉三策撫標參將張寶山開封府同知盛以恆宿遷副總兵【一作參將】古道行山西陽和兵備道副使洪允衡新鄭知縣劉孔暉鎭平知縣鍾其碩宏農衛世襲指揮許佳允防守葉縣副總兵劉國能洧川知縣柴薦禋寶丰知縣朱由棫泌陽知縣王士昌鄢陵典史杜邦舉南陽參將劉士傑遊擊郭開守備猛先捷英山知縣髙在侖襄陽推官鄺曰廣襄陽遊擊黎民安隨州知州徐世湻信陽知縣髙孝志興山都司徐日耀分巡下川南道副使黃諫卿瀘州衛指揮使王萬春涇州知州婁琇潛山知縣李孕嘉【一作朱應嘉】太湖參將邱壯猷太湖知縣李盛英太湖守備徐際相太湖遊擊孔廷訓廬州通判趙興基廬州衛指揮同知趙之璞毫州知州何燮盱眙主簿胡淵雲南參政程楷保督標下監軍道僉事任棟河南監軍兵部職方司員外郎余爵保定督標副總兵甄奇傑副總兵賈悌馮名聖歸徳衛守備蔡浩指揮張國正歸徳衛指揮熊應呂梅振英張鴻光汝寧遊擊朱崇【一作榮】祖督標副總兵張輿歸徳通判徐一源攝監紀同知事汝州吏目顧王家開封遊擊李春桂【一作貴】督標副總兵孫枝秀督標參將黑尙仁南陽府知府邱懋素遂平知縣劉英上蔡知縣許永禧內黃知縣周卜歷陳州知州侯君擢懷仁知縣楊士英戶部主事崔泌之平定知州梁可棟襄城守將副總兵李萬慶【卽射塔天】副總兵馬名廉張國欽張一貫【一作一貴】總督監紀西安府同知孫兆祿富平知縣馮正吉東昌通判【一作濟寧州洞知】黃一鵾【一作一鯤】刑部主事靳聖居禮部祠祭司主事南居業福建道兵備副使樊維城承天府同佑廬學古麻陽知縣夏統春巡撫河南都察院右僉都禦史王漢河南守備李曰舒密雲副總兵【一作參將】陳治邦遊擊連光耀開封府同知劉躍龍七省督師監軍商雒道副使喬遷髙山海關副總兵楊明定邊副總兵張發山海關總兵官侯拱極寧夏總兵官尢世祿宣府柳溝總兵官王世國天津防海總兵官王學書靖邊副總兵尢翟文副總兵李登龍常懷孤山副總兵王永祚安邊參將馬明【一作鳴】節西安參將李應孝楡林左營遊擊陳二典右營遊擊劉芳馨【一作聲】尢養鯤【一作龍養坤】火器營都司郭遇吉【一作春】遊擊孫貴宴維新文侯國潘國臣傅徳李國奇守備李宗敍【一作全家敍】白愼衡楊以偉賀大雷尢勉奇兵營遊擊楊正韡撫邊守備惠漸指揮李文燦李文焜彰徳參將王榮山海關鐵騎營左參將尢岱靖邊指揮馬應舉世襲指揮使黃廷政綏徳衛管屯指揮鍾茂先西安參將李淮甘州副總兵【一作洪水營遊擊】張攀臨潼副總兵歐陽衮固原副總兵劉國棟洪廣營遊擊楊威遊擊趙宗禮指揮趙宗祝李棲鵾姚天寵張洪勛王嘉官撫標遊擊萬峘都司姜宏基太湖知縣段自宏陜西督標副總兵劉光先隰州知州周培忠延安副總兵解文英潼關衛指揮使張爾猷參將趙希魁寧夏守備薛國蕙指揮彭淩雲慶陽城守都司周嘉彥延津知縣牛養傑兵部職方司主事楊暄泰安知縣朱呈瓘仁懷知縣雍締巡撫湖廣右僉都禦史宋一鶴嘉魚佑縣王良鑑蘄州衛指揮嶽璧道州守備加鄖陽都司沈至緒云夢知縣諶吉臣蒲城知縣朱一統白水知縣朱迥滼臨湘知縣林不息安陸知縣濮有容【一作宏】城固知縣司五教楚府左長史徐學顏寶慶府知府李振珽衡州府知府張任黃岡衡指揮郭以重湖廣大圍山守備王元封湖廣都司徐至美巡撫中軍哈維新都司姚世儒蒲圻知縣曾栻衡州府教授蔣道亨黃陂主薄【一作典史】薛聞禮巴陵教諭歐陽顯宇江寧知縣袁向科楡林都司吳繼武西寧副總兵魯映昌平陽推官張僎建昌道督理糧餉分巡行都司僉事盧懋鼎山西左布政使趙建極分巡冀寧道僉事畢拱辰戶部郎中單崇太原府知府孫康周忻州知州楊家龍汾陽知縣劉必達太原府同知李之靑【一作淸】掌理靈邱王府事朱愼鏤整飭寧武道監軍副使王孕懋寧武遊擊馬振麟寧武關遊擊髙日晄副總兵官曹文耀禦史衛楨固分守下川南道右參議張【一作陳】孔教建昌道兵備僉事劉士斗鎭守四川總兵官都督僉事劉佳蔭威茂兵備道僉事羅銘鼎大理寺寺正王秉幹崇慶知州王勵精川北副將加總兵銜張奏凱指揮顧景敍南衛指揮同知加升遊擊曾印昌四川參將徐明蛟建昌行都司指揮使丁運選建昌衛同知李甲雲南按察使莊祖誥戶部觀政進士王起峩興文知縣艾吾鼎太寧佑縣髙日臨蘆山知縣金鼎祚榮縣知縣秦民湯蒲江【一作蒲田】知縣朱蘊羅松陽知縣孫鵬舉中江教諭署劍州事單之賓長沙知縣髙明興都畱守沈壽崇固始朱臯鎭巡檢郝瑞日河間府同知張光斗指揮同知髙應詔宣府參將熊維藩固原參將髙從龍漢中守備範於殷署許州知州事同知韓澹仁壽知縣唐鳳翥贊皇知縣宋徳成通許縣丞田汝現蔡旗堡守備馬良禦環縣守備楊承芳澠池知縣範道行四川鹽井大使賴華祖成都府同知沈受蒲南康通判吳賜玉商州同知署知州事周文煒利民參將時暌廣西掌印都司康四維整飭威茂道僉事葵肱明天津副總兵陳值副總兵李科雲南兵備副使竇可進諭徳劉其徳瓊州通判蹇遇泰通判王懋烈山西布政司理問陳一韓守備周永康湖東守備黃克嘉漳南守備吳奇勛肇慶守備鄒維勛奉化訓導夏魁暘【一作楊】遊擊張榜龔萬祿守備冒紹宗指揮謝某【志佚其名】巡撫山東右副都禦史徐從治萊州府知府朱萬年萊州副總兵張奇功萊州守備熊渭登萊巡撫中軍管維城遊擊陳良謨守備盛洛姚士良副總兵王來聘秦拱明遊擊朱永吉都督僉事湯廷耀鳳陽通判姚若時安南衛指揮尋治本遊擊張開祚南湖營守備田化龍泉州守備邱雋廣東參將陳鵬福建參政洪云蒸五經博士程接道泰安府同知張應徵守備吳兆燫鄭州守備劉崇會【以上寇難殉節諸臣三百五十二人】

皇朝通誌卷五十四

●皇朝通誌卷五十五

謚略八

○謚略八

追謚明代忠節二

△追謚明代忠節二

通謚節湣八百三十六人

遊擊竇永澄贊理通判董爾礪守備江萬春撫順千總王命印都司陳尙仁王崇信徐國全分守遼海道左參政顧頤開元兵備僉事崔儒秀自在州佑州段展沈陽參將夏國卿同知陳柏寧遠通判金啟宗鎭守永平薊鎭總兵官朱國彥巡撫順天右副都禦史整飭薊州邊備王元雅保定推官李獻明署薊州事永平推官何天球遵化知縣徐澤遵化知縣武起潛薊鎭遵化遊擊彭文炳香河知縣任光裕永平道標中軍守備【一作都司】程應琦【一作奇】永平推官盧【一作羅】成功督師軍前監紀永推官鄭感民三屯營副總兵官焦延慶東勝左衛指揮僉事張國翰【一作端】中書舍人廖【一作唐】汝欽得勝堡參將李全保安州佑州閻生斗靈邱知縣蔣秉采靈邱守備於世奇茨溝守備張修身戶部主事題悅保定通判王禹佐昌平守備咸【一作戚】貞吉順義知縣上官藎順義遊擊冶國器都指揮蘇時雨寶坻知縣趙國鼎安肅知縣鄭延任大城知縣武維周安州知州崔維葎蘭州知州薛一鶚總督薊遼保定軍務兵部右侍郎右僉都禦史吳阿衡任邱知縣白慧元慶都知縣黃承宗文安知縣王鑰戶部員外郎李崇徳蠡縣知縣王采新河知縣崔賢故城【一作固安】知縣王九鼎靑縣【一作興濟】知縣張文煥興濟【一作靑縣】知縣錢珍淮安同知周霖安平知縣孔間悛趙州知州王端冕慶雲知縣陳緘【通誌作箴】靈壽知縣馮登鱉吏部考功司員外郎耿蔭樓知州馬士偉尙寶司丞孫鑰孫之浩中書舍人孫之沆【一作沅】鄒平知縣魏克家鹽山知縣陳志濟南推官陸燦山東分巡濟南道參政周之訓山東提學副使翁鴻業山東都轉鹽運使唐世熊濟南府知府苟好善濟南同知陳虞孕濟南通判熊烈獻署臨淸州事山東布政司理問姜道元歷城知縣韓城宣邱縣知縣髙重光署武定州事濟南通判馬嗣煜臨邑知縣宋希堯博平知縣張列宿茌平知縣黃廷【一作建】極武城知縣李承【一作永】芳巨鹿知縣郭司南兵備道張斗姚恭王之楨副總兵江【一作汪】翥饒【一作陳】勛整飭霸州道副使趙輝霸州知州丁師羲湖廣右布政使李時茪【一作蕘】戶部主事馬嗣烋兵科給事中而湻分巡登萊道兵部僉事邢國璽河間府同知姚汝明襄陽知縣【一作推官】賈太初柏卿知縣丁茂桂阜城知縣呂大成臺州府知府傅梅文華殿中書舍人孟魯缽張鳳鳴定州知州唐鉉黃州推官侶鶴舉富陽知縣杜斗愚平鄕知縣杜前山東巡撫兗西道僉事李格臨淸總兵官劉源淸總督宣大兵部侍郎右副都禦史張宗衡戶部員外郎邢泰吉臨汾知縣尹任太常寺少卿張振秀陽信知縣張予卿鄒平知縣朱迥【一作溱】武城知縣任萬民兗州同知譚絲同知曾【一作曹】文蔚通判【一作運河同知】閻鼎【一作調鼎】官李昌期魯府左長史兪起蛟滋陽知縣郝芳聲滕縣知縣睢騫兵部車駕司郎中劉宏緒萊蕪知縣馮守禮戶部主事楚煙兵部職方司主事劉大年東阿知縣吳汝宗髙苑知縣周啟元丰縣知縣劉光先沭陽知縣劉士璟【一作燝】壽光知縣李耿莒州知州景淑範武邑知縣鄭集命六合知縣郭凝鼎淮安通判劉文蔚山東副使申爲憲萊陽知縣陳顯際吏部稽勛司郎中宋應亨內閣中書舍人趙士驥沙河知縣項易遼東寧前衛副總兵陶宗儀濱州知州王道隆自在州知州周繼謨三關遊擊邵定前屯衛總兵官李鳴鳳寧遠總兵官王定宸前屯衛副總兵羅文耀薊州兵備道鞠思讓汝寧通判楊爾俊眞定知縣髙知彰任縣知縣李唐衡州府知鄭奉先【以上封疆殉節諸臣一百四十九人】定遠侯鄧文明鎭遠侯顧肇迹西寧侯宋裕徳淸平侯吳遵周陽武侯薛濂彭城伯張光祖恭順侯勛衛吳汝徵寧遠伯李尊祖錦衣衛指揮同知許達允順天通判張凝和提督順天學政福建道禦史陳純徳戶部員外郎寧承烈貴州道禦史巡視山海居庸二關兪志虞內閣中書舍人宋天顯光祿寺署丞於騰雲【一作蛟】右都督方履泰錦衣衛千戶李國祿錦衣衛指揮同知李若珪濮州知州馬象幹大同總兵官朱三樂密雲副總兵呂應蛟保定左衛指揮文昌運劉洪恩戴世爵劉元靖呂九章呂一照【一作李照】李【一作呂】一廣光祿寺少卿張羅彥廣靈知縣阮泰邠州知州韓東明南宮知縣彭士宏中書舍人王永隆錦衣衛指揮使蕭偲戶部郎中葛凝秀工部郎中寇可教兵部主事楊會英沈邱知縣李昌齡太醫院吏目楊元眞定督標遊擊陳三捷光祿寺監事胥自修湖廣督學道僉事周大啟猗氏知縣李澍聲濟南僉事劉世芳定海知縣朱懋華潮州司理李毓新歸徳通判張垣崇虎賁左衛參軍李正光左都督劉繼祖錦衣衛都指揮馬國瑊吏部郎中張檉芳戶部員外郎張三傑錦衣衛指揮使張養所虎賁右衛世襲指揮使劉一松錦衣衛指揮張國維戶部主事陳貞達錦衣衛指揮髙甲北鎭撫司都指揮使梁淸宏商城知縣張國光儀封知縣陳三益大同總兵官都督僉事汪登瑞滎陽知縣徐兆任呈貢知縣黃卷布政司參議王若之臨漳知縣梁希阜天津兵備道陳六韐刑科給事中李汝璨禦史鄭封兵部主事尹詔永平通判韓上桂知縣毛協恭西寧道副使李豫樂亭知縣施溥戶部員外郎範方博羅知縣徐有度平涼同知郭寅日巡撫甘肅右僉都禦史楊汝經延綏總兵官宋偉保定知縣楊佩監察禦史王與印太常寺少卿傅鍾秀劉可遊擊李中孚【以上甲申殉節諸臣八十一人】儀封知縣周寶瑜兩淮都轉鹽運使楊振熙【一作時熙】監餉知縣吳道正江都縣丞王志端【一作志端】副總兵官汪思誠揚州府同知【一作監軍道僉事】王纘爵江都知縣羅伏龍泗州援將候方巖福山副總兵官魯之玙江陰訓導馮厚惇常熟知縣王鐵武英殿中書舍人文震亨兵部職方司主事【一作杭州府同知】王道焜髙岱葉汝蘅【一作■﹝艸恆﹞】戶部郎中劉成治中書舍人徐念祖戶部主事吳嘉允中書舍人龔廷祥欽天監博士陳於階靑陽知縣龐昌允遊擊王一斌都司張良佐王廷佐守備劉統都司酆某【闕名】羅源知縣章簡工部員外郎華允誠廣徳州知州趙景和河南勸農總兵官劉洪啟右都督周斌浙江知縣韓鼎新指揮髙一麟遊擊朱賢參將孟振邦安慶府同知王治心孝陵參將杜學伸南昌知縣劉曙薊遼守備項嘉謨湖廣糧儲道右參議王喬棟九江府監紀同知郭之麟福建通判傅宏祖東流知縣程九萬世襲指揮僉事徐行可九江推官徐士瑋銅陵知縣胡鯤化【以上福王殉節諸臣四十六人】兵部尙書長興伯吳易監紀推官江天一江山知縣方召中書舍人夏完湻嘉興府知府鍾鼎臣巡撫金衢二府兼督學禦史加太僕寺少卿王景亮衢州府知府伍經正衢州府同知【一作推官】鄧巖忠監軍道副使孫臨贛楡知縣髙漉東閣大學士兼禮部尙書顧易疇都督洪祖烈東閣大學士兼禮部尙書馬思理懷縣知縣江振鶻中書舍人鄭羽儀戶部主事劉之謙建陽知縣崔攀龍遊擊張兆鳳永定守備李國英處州府知府汪宗明【初名景宋】守備體元中汜水知縣胡海定福建督糧道參議傅雲龍兵科給事中郭符中龍溪知縣塗世名閩淸知縣陳其禮副使知興化府事劉永祚延平府知府王士和新城知縣李翔監察禦史徐伯昌漳州府同知金麗澤巡撫江西右僉都禦史曠昭兵科給事中胡夢泰巡撫廣信右僉都禦史周定礽署都督僉事充禦營總兵官胡上琛兵部員外郎萬文英湖東道副使胡奇偉廣信府同知胡甲桂兵部員外郎盧觀象太常寺卿兼江西左布政使管南贛嶺北道事彭期生吏部驗封司主事龔棻【一作芬】贛州府學訓導加監紀同知銜程必進內閣中書龍嘉震巡按廣東監軍禦史姚奇允湖東道姚生文監推官吳世安副總兵徐【一作劉】必達袁州府同知署知府事李時興撫州府同知署知府事髙飛聲撫州府訓導桂有煃萬安佑縣梁於涘署兵備僉事彭錕雲南臨安府通判楊燧【以上唐王殉節諸臣五十三人】浙江副總兵黃斌卿兵部郎中【一作河南道禦史】朱養時戶部主事林瑛【一作之琰】江用楫禮部主事董元兵部主事【一作職方司員外郎】朱萬年兵部主事顧珍李開國工部主事顧宗堯中書舍人蘇兆人工部營繕所所正戴仲明兵科給事中鄢正畿禦史林逢經王恩及中軍都督府左都督義興侯鄭遵謙通政使【一作通政司參議】鄭遵儉給事中【一作禮部精膳司員外郎】林葿莆田知縣都廷諫海澄知縣洪有文督運淸察糧務江西道禦史沈履祥給事中陳士京翰林院編修徐復儀江西道禦史傅巖職方司郎中荊本徹延安推官顧咸正監軍兼攝海寧縣事兪元良【以上魯王殉節諸臣二十六人】總督兩廣軍務兵部右侍郎林佳鼎兵科給事中彭耀主事陳嘉謨長沙僉事趙廷璧荊南答事邱懋朴嶽州府知府周二南分守下湖南道布政司參議劉佐武岡總兵官王景熙署臨武縣事教諭李興瑋肇慶府同知趙三薦廣州衛指揮使加京營指揮楊可觀左州知州梁若衡蒼梧知縣巫如衡巡按禦史王基固推官費長統遂西知縣諭萃慶行人梁萬爵國予監祭酒梁朝鐘新城知縣廖翰標光祿寺少卿汪暭和平知縣李信【一作長信】南韶參將王猷兵部郎中周官廣西巡按禦史楊鍾蘇松兵備道參政昆翷【一作監軍禦史余昆】工部郎中饒元珙南川知縣楊樹烈戶部王事劉摭參將則昌應銅梁知縣皇甫信光祿寺少卿髙績兵部職方司郎中金簡江西道禦史任國璽禮部侍郎楊在左軍都督府掌府事華亭侯王維恭吏部侍郎【一作尙書】士廉禦史鄔昌期都督馬雄飛防守武定府參將髙其勛永昌【一作大理】同知蕭時顯寧州土司祿永命寧州知州朱家梁知府陳爰謀都司沐天澤指揮邵元齡巴縣知縣陳於宸應州知州王來儀知縣陳昌裔巡按貴州禦史郭承汾寧前道兵備參議石聲和分守安平道副使曾益定番州知州陳新第陜西關西道副使李公門知州李世甲副將曹英雅州指揮阮士奇掛徵討將軍印忠國公王祥僉都禦史朱壽■﹝釒林﹞南京戶部主事劉管同知楊元瀛永昌通判劉廷標推官王運開平越府知府黃應運都司陳徵曲靖推官署道事夏衍虞威遠衛守備陶世顯姚州知州何思呈貢知縣夏祖訓禦史李升徳兵科給事中廖履亨河間府同知蔣勸善鄖陽府同知張朝綱曲靖府知府焦潤生南寧知縣陳六奇指揮陳夢熊【以上桂王殉節諸臣七十三人】整飭楡林中路道僉事郭景嵩甘泉知縣郭永固【一作允圖】副將張宏業遊擊李明輔甘峪遊擊商從龍山東右參政張光奎守備張光璽刑部主事張友程行人楊於楷沁水知縣焦【一作崔】鰲褒城知縣安明武進士署商州防守事閻調化整飭昌平道兵備副使樂【一作藥】濟眾松江通判楊泰初參將【一作遊擊】陶希謙四川石砫土司馬鳳儀參將楊遇春遊擊丁應孔指揮李學牧署麟遊知縣董時和守備史大勛昌平鎭將淩元機胡良翰姚守知府簡而可房縣知縣黃從貴夔州府同知何承光鳳陽通判趙士寬穎州衛指揮同知李從師指揮僉事王廷俊中書舍人【一作大理寺副】田之穎光祿寺署正李生白光祿寺署丞李元白黃巖知縣【一作對黃巖知縣】劉道遠會寧知縣楊南福州通判戴廷對徐州知州陳桂棟無爲州知州張化樞太湖守備趙蔭趙繼春濟源知縣楊於楷四川總兵官楊玉振山陽【一作鎭原】知縣董三謨永城知縣王廷賓永壽知縣薄匡宇前鋒中軍劉轟烈隴州知州胡爾純咸陽知縣趙濟【一作際】昌延長知縣萬代芳扶風知縣王國訓鄖西知縣曹同署上津縣事湖廣都司經歷龔懋澤麟遊知縣呂鳴世總兵官解進忠滎陽知縣王恆言知府饒可久昭化知縣王時化澠池知縣李邁林崇寧知縣劉旋鹽亭知縣李紹光守備寇士元寧羌州知州周應泰隨州知州王燾瓊州通判江襟楚劍州知州徐尙卿鄧州知州孫澤盛上津知縣屠紹臯鄖西知縣劉元伯冀北道參議鍾希賢靈璧知縣王茂遠沙河知縣鄧永淸保康知縣楊鏡鄖西知縣王元會河南遊擊羅岱荊門守將羅安邦湖廣副將汪之【一作云】鳳竹溪知縣李孔效【一作效】威遠知縣【一作嘉定知州】張宏順天府治中張贊永寧守備王正己宜陽知縣唐啟泰分守河南道副使王蔭長【一作允昌】河南知府亢孟檜通許知縣費曾謀尉氏知縣楊一鵬陳州衛指揮孫紹武商水知縣王化行姚文衡太僕寺卿魏持衡許州知州王應翼許州都司張守正登封知縣鄢廷誨靈寶知縣朱挺汝州知州錢祚徵汝州世襲指揮使錢繼美郟縣知縣邵可【一作可】灼新野知縣韓醇葉縣知縣張峩翼南陽知縣姚運熙泌陽知縣姚昌祚鄧州知州劉振世內卿知縣龔新臯【一作同知】平知縣呂維行人王明辰州府知府【一作同知】楊萃平陽推官常克念鄞鄲知縣韓金聲昌樂知縣劉芳奕臨汾知縣張質靜海知縣張映宿南召知縣尙用光襄陽通判祝錫範石阡推官餘士泰谷城知縣李大覺隨州判官畬塙徳陽知縣龔之安墊江知縣荊偉淸流知縣周敏中澤州知州韓洪鼎霍邱知縣左相申靈壁知縣唐良銳太湖知縣楊春芳指揮劉良佐鎭撫陶賡明歸徳兵備道僉事吳汝琦【一作培】分守開歸道副使蔡鳳開封府同知署知府事蘇茂杓【一作均】通判彭士奇汜水知縣周騰蛟西華知縣劉伯驂【一作謙】陳州守備張鷹揚襄城知縣曹思正工部營繕司主事王世琇歸徳府同知顏則孔歸徳衛指揮賈之管鹿邑知縣紀懋勛河南通判白【一向】守文登封知縣劉禋淮安同知萬大成郟縣教諭雷震揚候選知縣陳心學魯山知縣楊呈芳西平知縣髙斗垣寶丰知縣張人龍洛陽縣丞周之徳伊陽知縣孔眞璞汝寧府知府傅汝爲通判官篆朱國【一作如】寶汝陽知縣文師頤新野知縣邱茂表虞城主簿署知縣事孔亮工部虞衡司郎中沈試工部營膳司主事朱國慶中書舍人侯忻雲南廣西府知府沈仔威遠知縣張儒光祿寺署丞侯執中淮安府同知蕭大成太平府知府杜時髦禦史魏景琦江陰知縣李支振長安知縣吳從義遵義推官謝管蒲臺知縣饒鼐【一作鼎】戶部郎中【一作主事】胡懷光化知縣萬【一作範】敬宗長蘆鹽運使韓應龍署荊門州知州沈方谷城知縣周建中尙寶丞張允【一作克】修南京戶部郎中【一作員外】李友蘭羅平州知州蔡思繩福州通判宋大勛深州知州李燭邳州知州蘇成性郟縣知縣徐廷試福山知縣方振寰中部知縣朱新鍱【一作■﹝走枼﹞】寶丰知縣石可礪鞏縣訓導閻士選通政司右通政魏尙賢戶部郎中陰化陽盱眙知縣歐陽燧督理延綏糧儲戶部郎中王家錄督理山海關糧儲戶部郎中【一作主事】張云鄂副總兵官潘國俊世襲指揮崔重觀楡林衛掌印指揮傳佑湖廣監紀趙彬眞安州知州彭卿隰州知州柳芳甘肅軍前監紀鞏昌府同知藍臺總兵官趙宦宣府總兵官羅梭傑甘肅行都司髙登科阿壩嶺遊擊李汝璋指揮趙寀平涼府知府簡仁瑞延綏巡撫僉都禦史張鳳翼冀寧道參政喬魏川北道參議陶爾徳秦府左長史章尙絅潼關衛指揮使盛昶之指揮使李繼祖西安右指揮崔爾達【一作遠】鳳翔府知府唐時明寶雞知縣唐夢鯤參營遊擊曾榮耀隴州同知薛應玢白水知縣王無逸雲南副使袁養和衡州推官鄭君愛霸州道參政李喬昆四川卹刑郎中郭宗振慶陽府知府【一作州知州】董琬髙郵州知州陳嗣虞山海關守備加遊擊李承燦刑部主事從所向【一作尙】儀封知縣徐方敬芮城知縣徐芳聲保康知縣萬維壇安定知縣王垣應昌士仁壽知縣程春化江油縣典史章贊元【一作化】關西道翟師雍安邑知縣房之屏吉安通判邵夢何【一作河】武安知縣竇維輅桂東知縣母崇正都司僉書張應禮漢陽府知府劉璧黃岡知縣孫自一黃州府同知軍前監紀朱統鍸寶慶通判何三傑常州府同知朱國治【一作桂】湘陰知縣楊開醴陵知縣賴萬耀衡陽知縣張鵬翼衡山知縣董我前吏部文選司員外郎程良籌鳳翔府知府舒顯應來安知縣陳【一作程】道壽保舉知縣傅如圭黃陂知縣元有雲山知縣【一作生員】貢其志廣西布政使吳思溫鎭筸將軍馬人龍寧卿知縣莫可及長沙縣丞吳士義推官陳有光安化知縣袁繼登監察禦史饒京印江知縣董一化遵化兵備道副使李梃江西右布政使張邦翼山西按察司副使李樹初刑部員外郎胡承熙江津主簿署知縣事方應時潁州知州李云上林苑監正楊鷺指揮千戶張鳴錦武昌通判李毓英署麻城縣事教諭蕭頌聖陜西提刑按察使黃炯【一作絅】睢州知州魏國柱分巡南雄韶道副使孫蘭蔭知府王淑景指揮【一作太原世襲指揮】馬負圖馬呈圖懷慶通判寶光儀戶部主事郝允曜朔州衛掌印指揮柳毓榮太原前衛指揮韓似雍知縣申以孝山西糧道副使藺剛中分守冀寧道副使毛以炳分巡冀北道兵備副使朱家仕整飭雁平道參政【一作代州參將】閻夢夔整飭寧前兵備參政王徵俊登萊監軍道僉事宋之儁甘肅總兵官相希尹山東副總兵【一作參將】張夢鯉蒲州知州樊正邦懷來道參議範志懋宣府總兵官董用文副總兵寗龍【一作寵】劉九卿宣府同知王履亨宣化督糧河間通判朱敏泰山西撫標都司張宏業山西山陰知縣李倬光山知縣張景維汾州知州侯君昭長史署陽曲縣事範志泰蒲州知州張橓徵刑部郎中尙大倫鴻臚寺少卿史可觀四川總兵官劉鎭藩四川總兵官【一作黎雅參將】羅大爵川北鎭副總兵李文陰整飭漢羌道僉事陳纁分守川西道副使陳其赤監紀成都同知方堯相順慶府知府史覲宸刑部員外郎【一作工部主事】蔡如蕙禦史李完蜀府左長史鄭安民成都都司僉事李之珍新都知縣包洪策南部知縣鄭夢眉戶部郎中刁化神東卿【一作梓橦】知縣趙徳遴龍安知縣羅應選卬州知州徐孔徒銅梁知縣顧旦珙縣知縣徐餘慶仁壽知縣顧繩貽知縣幹曰貞副總兵陳王謨順天府治中莊祖貽兵部車駕司主事譚文化武徳兵備道副使賀仲軾都指揮使魏行聞鄖陽通判史光代【一作岱】墊江知縣歐陽東昌黃梅知縣施廷賢彭山【一作蘆江】知縣何大衢監軍道兵備參議盧安世崇明守備王伯度蘇州通判吳從明鎭守江淮總兵官劉永昌徽州同知李士才堂邑知縣楊希震陵縣知縣張輔官甘肅行都司髙國恩參將葛永禮部郎中楊之璋朔州兵備道丌之偉兵部尙書趙紱大同西路通判璩基神木道副使韓友範歸徳通判鄭國禎鞏昌同知安如嵩通判朱廷鄣漢中守備楊廉延綏參將潘云騰臨洮總兵官李聯芳武功衛指揮使歐陽復署隴州知州寧汝環序班範銳承天府知府王璣鄜州知州劉惟馨嵐縣知縣井東星髙州知州鄭三謨延川知縣梁渚耀州都司王廉峨嵋主薄蕭日髙羅江知縣陳君寵寶慶府知府陶珙歸州府知府龔仲泰彭澤知縣張於廉指揮使謝承任石泉知縣王臯門璧山知縣王廷璋永福知縣朱由槢滎經知縣黃儒金堂知縣章明謙萊陽知縣章一■﹝火阜﹞武定州知州範如遊澄城知縣張耀采楚雄推官韓大賓香■﹝山上怱下﹞粵都司張翼鵬滕縣知縣姬文允五經博士孟承光巡撫登萊右僉都禦史謝璉登萊總兵官右都督張可大登萊副總兵官何維忠登州參將馬驄萊州參將嚴正中平度州知州陳所問【一作聞】萊州推官屈宜陽黃縣知縣吳世揚保定府同知王象復署登州都司徐應泰登州監軍道參議黃【一作王】孫茂五經博士程佳祚郟縣訓導董耿光廬陵知縣湯執中江西參將袁斌尙寶司卿程維賢遵義知縣王佐聖濟寧守備徐純誠署安遠知縣胡重明長樂佑縣李田大昌知縣黃燦然廣東都司許當辰布政使周士昌雲南監軍道僉事王信副總兵何天衢遊擊加參將範應華武定監紀同知楊於陛廣西府通判遊大勛陸川知縣施召徵都司蔣嘉應開州知州黃家【一作嘉】雋黃平州知州黃虞龍總兵官金鎭貴【以上寇難殉節諸臣四百八人】

乾隆四十一年正月奉諭旨前以明季殉節諸臣各爲其主義烈可嘉爰命大學士九卿京堂翰詹科道等集議予謚所以褒闡忠貞風勵臣節也今復思建文革除之際其臣之仗節死事者亦具載史傅當時永樂藩臣耳乃犯順稱兵陰謀篡奪諸臣以大義自矢固當不共戴天𨿽齊泰黃子澄輕率寡謀方孝儒識見迂闊未足輔助少主然迹其尊主鋤彊之心實堪共諒迨大事已去猶且募旅圖存抗詞抵斥𨿽殞身湛族百折不回洵爲無慚名教者也如景淸鐵鉉輩或慷慨捐軀或從容就義其致命縱各不同而志節澟然如在下至東湖樵夫補鍋匠之流姓名卽隱晦不彰其心迹固可追溯也特以永樂殘刻性成淫刑以逞屠刃之慘極於瓜蔓牽連殆非人理朕讀史至此未嘗不深憤而痛嫉之𨿽其中葉少弛厲禁而彼時臣子徇私曲諱終不獲顯示褒揚使忠臣義士之气久弗克伸良可憫惻夫以勝國革命之時其抗我顏行者尙念其忠於所事特命表章矧建文諸臣不幸遘遭內難爲國捐生成仁取義顧可令其湮沒於千百世下耶允宜再集廷議並予易名以發幽光而昭公道其核實條具以聞經大學士等遵旨議上分別專謚通謚諸臣如左

專謚七人

兵部尙書齊泰謚忠敬太常寺卿黃子澄謚忠愨文學博士方孝儒謚忠文禦史大夫練子寧謚忠肅兵部尙書鐵鉉謚忠定禦史大夫景淸謚忠壯戶部侍郎卓敬謚忠毅

通謚忠烈十一人

都督睢能禮部尙書陳迪戶部主事巨敬刑部尙書暴昭禦史連楹都指揮張能工部右侍郎北平布政使張昺北平都指揮使謝貴浙江按察使王良蘇州府知府姚善徽州府知府陳彥回

通謚忠節十三人

禮部右侍郎黃觀沛縣知縣顏伯瑋修撰王艮王叔英刑科給事中黃鉞禦史曾鳳韶谷府長史劉璟副都禦史茅大方【一作芳】

前軍都督府左斷事參贊軍務髙巍大理寺少卿胡閏太常寺少卿廖升衡府紀善周是修都給事中龔泰

通謚烈湣二十五人

都指揮使馬宣鎭撫曾浚都指揮彭聚余瑱孫泰刑部尙書侯泰戶部侍郎郭任燕府長史葛誠護衛指揮盧振兵部右侍郎陳植永平知縣張彥方松江府同知周繼瑜右衛指揮使宋瑄都指揮莊得監察禦史髙都督宋忠大寧指揮使朱鑑指揮兪通淵滕聚中軍都督同知陳質指揮王某【闕名】錦衣衛鎭撫楊本袁州知州楊任兵部主事樊士信北平都指揮彭二

通謚節湣四十三人

燕府伴讀余逢辰都指揮楚智獻縣知縣向朴徽州府知府黃希範國子博士黃彥淸賓州知州蔡運河北衛指揮使張倫禮部侍郎黃魁戶部侍郎盧迥遼府左長史程通巡按禦史王彬散騎舍人廖鏞太常少卿盧原質禦史鄭公智陜西按察司僉事杜嘉猷刑部侍郎胡子昭河南參政【一作陜西僉事】鄭居貞左僉都禦史周璇南昌府知府葉惠仲刑部主事徐子權山東道禦史王度嘉定知縣練大亨都指揮卜萬給事中葉福江西副使程本立大理寺丞鄒瑾禦史魏冕秦府長史鄒朴寧府左長史石僎漳州府教授陳思賢蕭縣知縣鄭恕副都禦史陳性善都指揮使崇剛禦史林英左拾遺戴徳彛給事中陳繼之韓永禦史謝升甘霖丁志方董鏞宗人府經歷宋徵東平州吏目鄭華

攺正前代謚

關帝謚忠義【乾隆四十一年七月攺謚】

乾隆二十五年二月以關帝原謚實與功徳未符奉旨攺爲神勇至是復奉諭旨關帝在當時力扶炎漢志節凜然乃史書所謚並非嘉名陳壽於蜀漢有嫌所撰三國誌多存私見遂不爲之論定豈得謂公從前世祖章皇帝時曾奉諭旨封爲忠義神武大帝以褒揚盛烈朕於乾隆三十二年降旨加靈佑二字用示尊崇夫以神之義烈忠誠海內咸知敬祀而正史猶存舊謚隱寓譏評非所以傳信萬世也今當鈔錄四庫全書不可相沿陋習所有志內關帝之謚應攺爲忠義第本傳相沿已久民聞所行必廣難於更易著交武英殿將此旨刊戴傳末用垂久遠其官皮及內府陳設書籍並著攺刊此旨一體增入

皇朝通誌卷五十五《淸朝通誌》器服略凡六卷﹝056～061﹞／一百二十六卷﹝淸﹞髙宗敕撰

●皇朝通誌卷五十六

器服略一

○器服略一

﹝臣﹞等謹按聖人南面而治天下器服爲典禮攸關王政之大者也洪惟我國家創制顯庸列聖相承隨時損益等威以辧物采以彰皇上憲古宜今欽定皇朝禮器圖式禦制序文有云籩豆簠簋所以事神明也前代以盌盤充數朕則依古攺之至於衣冠乃一代昭度夏收殷冔本不相襲朕則依我朝之舊而不敢攺焉至矣哉聖訓煌煌敬大尊祖折衷盡善洵足爲億萬■﹝礻冀﹞之法守矣今纂皇朝通誌恭依皇朝禮器圖式大淸會典撮舉大要輯器服略六卷仰見聖天子制作之精心所以斟酌乎百王而垂型於奕世者迥非前代可及而我國家文物典章之盛亦可於是焉觀其備矣

祭器

△祭器

﹝臣﹞等謹按祀國之大事也故周官戴記所載祭器特詳鄭樵作通誌謂祭器出於禮圖於器服略中首列尊彛爵觶之制亦以重祀事也本朝舊制圜邱用蒼玉爵乾隆十三年欽定察器皇天上帝列聖配位俱用匏爵下逮羣祀美報並崇一物一名悉經睿斷今遵皇朝禮器圖式以類敍次並詳其規模形制凡器之爲玉爲金爲陶爲木以至色有互異用有不同皆敬謹備識其一器疊見者則不復贅列以歸簡約云

璧

琮

珪

爵

琖

豋

鉶

簠

簋

籩

豆

篚

俎

尊

璧

天壇正位用蒼璧圜徑六寸一分好徑四分通厚七分有奇

祈谷壇正位【同天壇正位】

朝日壇用赤璧圜徑四寸六分好圜徑四分通厚五分

夕月壇正位用白璧圜徑三寸六分好方徑二分有奇通厚三分有奇

琮

地壇正位用黃琮方徑四寸有奇中厚七分邊厚二分微作剡首下正方一角有縱理如山形亦以象地

珪

太社珪色白有黃彩以象土徳

太稷珪色靑取發生之義俱方徑三寸厚三分左右出剡首厚二分旁厚二分有奇底厚三分有奇

爵

天壇正位用匏爵刳椰實之半不雕刻取尙質之義髙一寸八分深一寸三分口徑三寸七分金裏承以坫檀香爲之其下岐出爲三足象爵形髙二寸九分

列聖配位【同天壇正位】

天壇從位陶爵用靑色甆通髙四寸六分深二寸四分兩柱髙七分三足相距各一寸八分髙二寸腹爲雷紋饕餮形

祈谷壇正位用匏爵【同天壇正位】

配位【同天壇正位】

地壇正位用匏爵【同天壇正位】

配位【同天壇正位】

地壇從位陶爵用黃色甆【形制大小花紋同

天壇正位】

社稷壇正位玉爵通髙三寸四分深八分兩柱髙一寸腹爲藻紋三足相距各一寸六分髙一寸四方

正位陶爵【同地壇從位】

配位陶爵【同地壇從位】

朝日壇陶爵用紅色甆【形制大小花紋同

天壇從位】

夕月壇正位陶爵用月白色甆【形制大小花紋同

天壇從位】

配位陶爵【同正位】

先農壇陶爵【同地壇從位】

先蠶壇陶爵【同地壇從位】

天神壇陶爵用白色甆【形制大小花紋同

天壇從位】

地祗壇陶爵【同天神壇】

太歲壇正位陶爵【同天神壇】

兩廡陶爵【同天神壇】

太廟正殿用玉爵通髙五寸三分深二寸四分兩柱髙九分腹爲藻紋三足相距各一寸六分髙二寸一分

太廟後殿【同正殿】

太廟東廡陶爵用白色甆通髙四寸二分深二寸二分兩柱髙六分三足相距各一寸六分髙一寸八分【花紋同天壇從位】

西廡【同東廡】

奉先殿用金爵通髙三寸五分深一寸四分注髙一寸一分爲芝形腹爲星紋三足相距各一寸髙一寸六分

文廟正位銅爵範銅爲之通髙四寸六分深二寸三分兩柱髙七分三足相距各一寸五分髙二寸【形制花紋同天壇從位】

配位【同正位】

十二哲【同正位】

兩廡【同正位】

崇聖祠正位【同

文廟正位】

配位【同

文廟正位】

兩廡【同

文廟正位】

傳心殿正位【同

文廟正位】

配位【同

文廟正位】

帝王廟正位【同

文廟正位】

兩廡【同

文廟正位】

先醫廟正位【同

文廟正位】

配位【同

文廟正位】

兩廡【同

文廟正位】

關帝廟前殿【同

文廟正位】

後殿【同

文廟正位】

都城隍廟【同

文廟正位】

內城隍廟【同

文廟正位】

永佑廟【同

文廟正位】

天下第一泉龍王廟【同

文廟正位】

昭靈沛澤龍王廟【同

文廟正位】

琖

天壇從位琖用靑色甆通髙一寸九分深一寸五分口徑三寸四分足徑一寸二分純素

地壇從位琖用黃色甆通髙二寸深一寸五分口徑三寸五分足徑一寸八分

朝日壇琖用紅色甆通髙一寸八分深一寸五分口徑三寸五分底徑一寸四分

夕月壇正位琖用月白色甆通髙一寸八分深一寸五分口徑三寸五分底徑一寸二分足髙二分

配位【同正位】

先農壇琖用白色甆通髙一寸八分深一寸五分口徑三寸五分底徑一寸二分

先蠶壇【同先農壇】

太歲壇正位琖用白色甆【形制大小同

天壇從位】

兩廡【同正位】

豋

天壇正位豋用靑色甆通髙六寸一分深二寸一分口徑五分校圍六寸六分足徑四寸五分口爲回紋中爲雷紋柱爲饕餮足爲垂雲紋蓋髙一寸八分徑四寸五分頂髙四分上爲星紋中爲垂雲紋口亦爲回紋

配位【同正位】

天壇從位【同正位】

祈谷壇正位【同天壇正位】

配位豋用靑色甆通髙五寸三分深一寸九分口徑四寸五分校圍六寸足徑四寸二分蓋髙一寸七分徑四寸【形制花紋同天壇正位】

地壇正位豋用黃色甆【形制大小花紋同

天壇正位】

配位【同正位】

地壇從位【同正位】

社稷壇正位【同地壇正位】

配位【同地壇正位】

朝日壇豋用紅色甆【形制大小花紋同

天壇正位】

夕月壇正位豋用月白色甆通髙五寸三分深一寸九分口徑四寸五分校圍六寸底徑四寸二分蓋髙一寸七分徑四寸頂髙三分【形制大小花紋同

天壇正位】

配位【同正位】

先農壇【同地壇正位】

先蠶壇【同地壇正位】

太歲壇正位登用白色甆【形制大小花紋同

天壇正位】

兩廡【同正位】

大廟正殿豋用黃色甆上口爲回紋腹及校足皆爲蟠龍紋波紋頂上爲垂雲紋中爲蟠龍紋口爲回紋【大小同天壇正位】

太廟後殿【同正殿】

奉先殿【同太廟正殿】

文廟正位豋範銅爲之通髙六寸深二寸口徑四寸九分校圍六寸九分足徑四寸七分蓋髙一寸六分徑四寸六分頂髙三分【形制花紋同

天壇正位】

帝王廟正位【同

文廟正位】

關帝廟前殿【同

文廟正位】

鉶

天壇從位【東西二壇】鉶用靑色甆髙三寸九分深三寸六分口徑五寸底徑三寸三分三足髙一寸三分兩耳爲犧形口繪藻紋次回紋腹繪貝紋蓋髙二寸五分繪藻紋回紋雷紋上有三峯髙九分餙以雲紋足紋同

地壇從位鉶用黃色甆【形制大小花紋同

天壇從位】

社稷壇正位【同地壇從位】

配位【同地壇從位】

朝日壇鉶用紅色甆【形制大小花紋同

天壇從位】

夕月壇正位鉶用月白色甆髙三寸八分深三寸六分口徑五寸底徑三寸二分三足髙一寸一分蓋髙二寸六分三峯髙一寸【形制花紋同

天壇從位】

配位【同正位】

先農增【同地壇從位】

先蠶壇【同地壇從位】

太歲壇正位鉶用白色甆【制大小同

天壇從位】

兩廡【同正位】

太廟正殿鉶範銅爲之兩耳及緣飾以金髙四寸一分深四寸口徑五寸一分底徑三寸三分三足髙一丈三分三峯髙一寸【形制花紋同

天壇從位】

太廟後殿【同正殿】

太廟東廡鉶範銅爲之髙四寸一分深四寸口徑五寸一分底徑三寸三分三足髙一寸三分蓋髙二寸二分三峯髙一寸【形制花紋同

天壇從位】

西廡【同東廡】

奉先殿【同太廟正殿】

文廟正位鉶範銅爲之髙四寸一分深四寸口徑五寸一分底徑三寸三分三足髙一寸三分蓋髙二寸二分三峯髙一寸【形制花紋同

天壇從位】

配位【同正位】

十二哲【同正位】

崇聖祠正位【同

文廟正位】

傳心殿正位【同

文廟正位】

配位【同

文廟正位】

帝王廟正位【同

文廟正位】

兩廡【同

文廟正位】

先醫廟正位【同

文廟正位】

配位【同

文廟正位】

關帝廟前殿【同

文廟正位】

後殿【同

文廟正位】

都城隍廟【同

文廟正位】

內城隍廟【同

文廟正位】

永佑廟【同

文廟正位】

簠

天壇正位簠用靑色甆通髙四寸四分深二寸三分口縱六寸五分橫八寸底縱四寸四分橫六寸面爲夔龍紋束爲回紋足爲雲紋兩耳附以夔龍蓋髙一寸六分口縱橫與器同上有稜四周縱四寸八分橫六寸四分亦附以夔龍耳

配位【同正位】

天壇從位【同正位】

祈谷壇正位【同天壇正位】

配位簠用靑色甆通髙三寸八分深一寸七分口縱四寸八分橫六寸二分底縱三寸三分橫四寸三分蓋髙一寸五分上有稜四周縱三寸五分棋四寸三分【形制花紋同

天壇正位】

地壇正位簠用黃色甆【形制大小紋同

天壇正位】

配位【同正位】

地壇從位【同正位】

社稷壇正位【同地壇正位】

配位【同地壇正位】

朝日壇簠用紅色甆【形制大小花紋同

天壇正位】

夕月壇正位簠用月白色甆通髙三寸八分深一寸七分口縱四寸八分棋六寸二分底縱三寸三分橫四寸三分蓋髙一寸五分上有稜四周縱三寸五分橫四寸三分【制花紋同

天壇正位】

配位【同正位】

先農壇【同地壇正位】

先蠶壇【同地壇正位】

太歲壇正位簠用白色甆【形制大小花紋同

天壇正位】

兩廡【同正位】

太廟正殿簠木質髤以漆塗金四面飾以玉通髙四寸六分深二寸六分口縱六寸四分橫八寸底縱五寸一分橫六寸四分蓋髙一寸四分口縱橫與器同上有稜四周縱六寸四分橫八寸【花紋同天壇正位】

太廟後殿【同正殿】

太廟東廡簠木質髤以漆塗金通髙四寸六分深二寸六分口縱六寸四分橫六寸底縱五寸一分橫六寸四分蓋髙一寸四分口縱橫與器同上有稜四周縱六寸四分橫八寸【形制花紋同

天壇正位】

西廡【同東廡】

奉先殿【同太廟正殿】

文廟正位簠範銅爲之通髙四寸六分深二寸一分口縱六寸四分橫八寸底縱五寸一分橫六寸四分蓋髙一寸四分口縱橫與器同上有稜四周縱四寸一分橫六寸四分【形制花紋同

天壇正位】

配位【同正位】

十二哲【同正位】

兩廡【同正位】

崇聖祠正位【同

文廟正位】

配位【同

文廟正位】

兩廡【同

文廟正位】

帝王廟正位【同

文廟正位】

兩廡【同

文廟正位】

先醫廟正位【同

文廟正位】

配位【同

文廟正位】

兩廡【同

文廟正位】

關帝廟前殿【同

文廟正位】

後殿【同

文廟正位】

都城隍廟【同

文廟正位】

內城隍廟【同

文廟正位】

永佑廟【同

文廟正位】

天下第一泉龍王廟【同

文廟正位】

昭靈沛澤龍王廟【同

文廟正位】

簋

天壇正位簋用靑色甆制圓而橢通髙四寸六分深二寸三分口徑七寸二分底徑六寸一分口爲回紋腹爲雲紋束爲黻紋足爲星雲紋兩耳附以夔鳳蓋髙一寸八分徑與口徑同面爲雲紋口回紋上有稜四出髙一寸三分

配位【同正位】

天壇從位【同正位】

祈谷壇正位【同天壇正位】

配位簋用靑色甆通髙四寸深一寸九分口徑六寸一分底徑四寸五分蓋髙一寸三分徑五寸五分上有稜四出髙八分【形制花紋同

天壇正位】

地壇正位簋用黃色甆【形制紋同

天壇正位】

配位【同正位】

地壇從位【同正位】

社稷壇正位【同地壇從位】

配位【同地壇正位】

朝日壇簋用紅色甆【形制大小花紋同

天壇正位】

夕明壇正位簋用月白色甆通髙四寸深一寸九分口徑六寸一分底徑四寸五分蓋髙一寸三分徑五寸五分上有稜四出髙八分【形制花紋同

天壇正位】

配位【同正位】

先農壇【同地壇正位】

先蠶壇【同地壇正位】

太歲壇正位簋用白色甆【形制大小花紋同

天壇正位】

兩廡【同正位】

太廟正殿簋木質髤以漆塗金四面餙以玉通髙四寸二分深二寸一分口徑七寸二分底徑六分蓋髙一寸八分徑與口徑同上有稜四出髙一寸一分【花紋同天壇正位】

太廟後殿【同正殿】

太廟東廡簋木質髤以漆塗金通髙四寸二分深二寸一分口徑七寸二分底徑六寸蓋髙一寸八分徑與口徑同上有稜四出髙一寸一分【形制花紋同

天壇正位】

西廡【同東廡】

奉先殿【同太廟正殿】

文廟正位簋範銅爲之通髙四寸二分深二寸一分口徑七寸二分底徑六寸蓋髙一寸八分徑與口徑同上有稜四出髙一寸一分【形制花紋同

天壇正位】

配位【同正位】

十二哲【同正位】

兩廡【同正位】

崇聖祠正位【同

文廟正位】

配位【同

文廟正位】

兩廡【同

文廟正位】

帝王廟正位【同

文廟正位】

兩廡【同

文廟正位】

先醫廟正位【同

文廟正位】

配位【同

文廟正位】

兩廡【同

文廟正位】

關帝廟前殿【同

文廟正位】

後殿【同

文廟正位】

都城隍廟【同

文廟正位】

內城隍廟【同

文廟正位】

永佑廟【同

文廟正位】

天下第一泉龍王廟【同

文廟正位】

昭靈沛澤龍王廟【同

文廟正位】

籩

天壇正位籩編竹爲之以絹飾裏頂及緣皆髤以漆靑色通髙五寸八分深九分口徑五寸足徑四寸五分蓋髙二寸一分徑與口徑同頂正圓髙五分

配位【同正位】

天壇從位【同正位】

祈谷壇正位【同天壇正位】

配位籩編竹爲之通髙五寸二分深九分口徑四寸四分足徑四寸一分蓋髙一寸八分徑與口徑同頂髙五分【頂緣漆色同

天壇正位】

地壇正位籩編竹爲之以絹飾裏頂及緣皆髤以漆黃色【形制大小同

天壇正位】

配位【同正位】

地壇從位【同正位】

社稷壇正位【同地壇正位】

配位【同地壇正位】

朝日壇舴編竹爲之以絹飾裏頂及緣皆髤以漆紅色【形制大小同

天壇正位】

夕月壇正位籩編竹爲之以絹飾裏頂及緣皆髤以漆月白色通髙五寸二分深九分口徑四寸四分足徑四寸一分蓋髙一寸八分徑與口徑同頂髙五分

配位【同正位】

先農壇【同地壇正位】

先蠶壇【同地壇正位】

天神壇籩編竹爲之以絹飾裏頂及緣皆髤以漆黑色【形制大小同

天壇正位】

地祗壇【同天神壇】

大歲壇正位【同天神壇】

兩廡【同天神壇】

太廟正殿籩編竹爲之以絹飾裏頂及緣皆髤以漆黃色口繪雲紋【大小同天壇正位】

太廟後殿【同正殿】

太廟東廡籩編竹爲之以絹飾裏頂及緣皆髤以漆紅色通髙五寸五分深八分口徑四寸八分足徑四寸二分蓋髙二寸徑與口徑同頂正圓髙四分

西廡【同東廡】

奉先殿【同太廟正殿】

文廟正位籩編竹爲之以絹飾裏頂及緣皆髤以漆紅色通髙五寸四分深八分口徑四寸六分足徑四寸蓋髙一寸九分徑與口徑同頂正圓髙四分

配位【同正位】

十二哲【同正位】

兩廡【同正位】

崇聖祠正位【同

文廟正位】

配位【同

文廟正位】

兩廡【同

文廟正位】

傳心殿正位【同

文廟正位】

配位【同

文廟正位】

帝王廟正位【同

文廟正位】

兩廡【同

文廟正位】

先醫廟正位【同

文廟正位】

配位【同

文廟正位】

兩廡【同

文廟正位】

關帝廟前殿【同天神壇】

後殿【同天神壇】

都城隍廟【天神壇】

內城隍廟【同天神壇】

永佑廟【同天神壇】

天下第一反龍王廟籩範銅爲之通髙五寸八分深九分口徑五寸爲波紋腹爲回紋雲紋底徑四寸五分蓋髙二寸一分爲回紋口徑與器同爲波紋頂正圓髙五分

昭靈沛澤龍王廟【同天下第一泉龍王廟】

豆

天壇正位豆用靑色甆通髙五寸五分深一寸七分口徑五寸校圍六寸六分足徑四寸五分腹爲垂雲紋回紋校爲波紋金卍紋足爲黻紋蓋髙二寸三分徑與口徑同爲波紋回紋頂爲綯紐髙六分

配位【同正位】

天壇從位【同正位】

祈谷壇正位【同天壇正位】

配位豆用靑色甆通髙五寸深一寸七分口徑四寸五分校園二寸足徑四寸一分蓋髙一寸八分徑與口徑同【形制花紋同

天壇正位】

地壇正位豆用黃色甆【形制花紋同

天壇正位】

配位【同正位】

地壇從位【同正位】

社稷壇正位【同地壇正位】

配位【同地壇正位】

朝日壇豆用紅色甆【形制大小花紋同

天壇正位】

夕月壇正位豆用月白色甆通髙五寸深一寸七分口徑四寸五分校圍二寸足徑四寸一分蓋髙一寸八分徑與口徑同頂髙六分【形制花紋同

天壇正位】

配位【同正位】

先農壇【同地壇正位】

先蠶壇【同地壇正位】

天神壇豆用白色甆【形制大小花紋同

天壇正位】

地祗壇【同天壇正位】

太歲壇正位【同天神壇】

兩廡【同天神壇】

太廟正殿豆木質髤以漆塗金三方飾以玉通髙五寸五分深二寸口徑四寸九分校圍二寸足徑四寸七分蓋髙二寸二分徑與口徑同項髙五分【花紋同天壇正位】

太廟後殿【同正殿】

太廟東廡豆木質髤以漆塗金通髙五寸五分深二寸口徑四寸九分校圍二寸足徑四寸七分蓋髙二寸二分徑與口徑同頂髙五分【形制花紋同

天壇正位】

西廡【同東廡】

奉先殿【同太廟正殿】

文廟正位豆範銅爲之通髙五寸五分深二寸口徑四寸九分校圍二寸足徑四寸七分蓋髙二寸二分徑與口徑同頂髙三分【形制花紋同

天壇正位】

配位【同正位】

十二哲【同正位】

兩廡【同正位】

崇聖祠正位【同

文廟正位】

配位【同

文廟正位】

兩廡【同

文廟正位】

傳心殿正位【同

文廟正位】

帝王廟正位【同

文廟正位】

兩廡【同

文廟正位】

先醫廟正位【同

文廟正位】

配位【同

文廟正位】

兩廡【同

文廟正位】

關帝廟前殿【同

文廟正位】

後殿【同

文廟正位】

都城隍廟【同

文廟正位】

內城隍廟【同

文廟正位】

永佑廟【同

文廟正位】

天下第一泉龍王廟【同

文廟正位】

昭靈沛澤龍王廟【同

文廟正位】

篚

天壇正位篚編竹爲之四周髤以漆靑色髙五寸縱五寸六分棋二尺三寸三分足髙一寸一分蓋髙一寸八分

配位【同正位】

天壇從位【同正位】

社稷壇正位篚編竹爲之四周髤以漆色髙三寸五分縱四寸九分橫二尺二寸六分足髙七分蓋髙一寸二分

配位【同正位】

朝日壇篚編竹爲之四周髤以漆紅色【形制大小同

天壇正位】

夕月壇正位扉編竹爲之四周髤以漆月白色髙三寸五分縱四寸五分橫二尺二寸一分足髙七分蓋髙一寸三分

配位【同正位】

先農壇篚編竹爲之四周髤以漆黃色髙三寸二分縱四寸五分橫二尺二寸一分足髙七分蓋髙一寸一分

先蠶壇【同先農壇】

天神壇篚編竹爲之四周髤以漆黑色髙三寸一分縱四寸三分橫二尺二寸三分足髙八分蓋髙一寸三分

地祗壇【同天神壇】

太歲壇正位【同天神壇】

兩廡【同天神壇】

太廟正殿篚編竹爲之四周髤以漆黃色髙五寸縱四寸九分橫二尺二寸五分足髙七分蓋髙一寸一分

太廟後殿【同正殿】

太廟東廡篚編竹爲之四周髤以漆紅色髙五寸縱五寸六分橫二尺二寸五分足髙一寸蓋髙一寸七分

西廡【同東廡】

奉先殿【同太廟正殿】

文廟正位篚編竹爲之四周髤以漆紅色髙五寸縱五寸橫二尺二寸五分足髙一寸蓋髙一寸七分

配位【同正位】

十二哲【同正位】

兩廡【同正位】

崇聖祠正位【同

文廟正位】

配位【同

文廟正位】

兩廡【同

文廟正位】

傳心殿【同

文廟正位】

配位【同

文廟正位】

帝王廟正位【同

文廟正位】

兩廡【同

文廟正位】

先醫廟正位【同

文廟正位】

配位【同

文廟正位】

兩廡【同

文廟正位】

關帝廡前殿【同

文廟正位】

後殿【同

文廟正位】

都城隍廟【同

天神壇】

內城隍廟【同

天神壇】

永佑廟【同

天神壇】

天下第一泉龍王廟【同

天神壇】

昭靈沛澤龍廟【同

天神壇】

俎

大壇正位俎以木爲之髤以漆靑色中虛錫裏外四周各銅鐶二四足有跗縱二尺三寸橫三尺二寸通髙二尺三寸實以特牲

配位【同正位】

天壇從位【東西二壇同

正位】

天壇從位【東西二壇】俎以木爲之以漆靑色中區爲三錫裏外銅鐶四八足有跗縱六尺有奇橫三尺二寸通髙二尺六寸有奇實以太牢

祈谷壇正位【同天壇正位】

配位【同天壇正位】

地壇正位俎以木爲之以漆黃色【形制大小同天壇正位實以特牲】

配位【同正位】

地壇從位俎以木爲之髤以漆黃色【形制大小同天壇從位實以太牢】

社稷壇正位俎以木爲之髤以漆紅色【形制大小同天壇從位實以太牢】

配位【同

正位】

朝日壇【同

社稷壇正位】

夕月壇正位【同

社稷壇正位】

配位【同

社稷壇正位】

先農壇【同

社稷壇正位】

先蠶壇【同

社稷壇正位】

天神壇【同

社稷壇正位】

地祗壇【同

社稷壇正位】

太歲壇【同

社稷壇正位】

兩廡【同

社稷壇正位】

太廟正殿【同

社稷壇正位】

太廟後殿【同

社稷壇正位】

太廟東廡【同

社稷壇正位】

西廡俎以木爲之髤以漆紅色中區爲二錫裏加蓋外左右各銅環二六足有跗縱三尺九寸橫二尺八寸通髙二尺七寸有奇實以少牢

文廟正位【同

社稷壇正位】

配位【同太廟西廡】

十二哲【同太廟西廡】

兩廡【同太廟西廡】

崇聖祠正位【同太廟西廡】

配位【同太廟西廡】

兩廡【同太廟西廡】

帝王廟正位【同

社稷壇正位】

兩廡【同太廟西廡】

先醫廟正位【同

社稷壇正位】

配位【同太廟西廡】

關帝廟前殿【同

社稷壇正位】

後殿【同太廟西廡】

都城隍廟【同

社稷壇正位】

內城隍廟【同

社稷壇正位】

永佑廟【同

社稷壇正位】

天下第一泉龍王廟【同太廟西廡】

昭靈沛澤龍王廟【同太廟西廡】

尊

天壇正位尊用靑色甆純素通髙八寸四分口徑五寸一分腹圍二尺三寸七分底徑四寸三分足髙二分兩耳爲犧首形

配位【同

正位】

天壇從位【同

正位】

祈谷壇正位【同天壇正位】

配位【同天壇正位】

地壇正位尊用黃色甆【形制大小同

天壇正位】

配位【同

正位】

地壇從位【同

正位】

社稷壇正位尊用黃色甆通髙九寸四分口徑五寸六分腹圍三尺底徑五寸五分足髙三分【形制同

天壇正位】

配位【同

正位】

朝日壇尊用紅色甆【形制大小同

天壇正位】

夕月壇正位尊用月白色甆【形制大小同

天壇正位】

配位【同正位】

先農壇【同地壇正位】

先蠶壇【同地壇正位】

天神壇尊用白色甆【形制大小同

天壇正位】

地祗壇【同天神壇】

太歲壇正位【同天神壇】

兩廡【同天神壇】

太廟正殿犧尊範銅爲之作犧形尊加其上髙四寸八分口徑三寸三分腹圍一尺三寸五分四面有稜爲回紋夔龍紋底徑二寸六分蓋髙二寸一分徑與口徑同上爲垂花紋下爲夔龍紋犧髙三寸一分長八寸三分孟春

時享用之

太廟正殿象尊範銅爲之作尊加其上髙四寸二分口徑三寸三分爲垂雲紋腹圍一尺四寸四分全素底徑三寸蓋髙一寸九分徑四寸象髙五寸二分長七寸一分孟夏

時享用之

太廟正殿著尊範銅爲之全素髙八寸五分深八寸二分口徑八寸三分底徑六寸八分孟秋

時享用之

太廟正殿壺尊範銅爲之全素髙八寸四分深七寸九分口徑五寸二分頂圍一尺二寸六分腹圍二尺一寸九分底徑五寸二分足徑四寸三分孟冬

時享用之

太廟正殿山尊範銅爲之髙九寸七分口徑五寸二分頂圍九寸九分腹圍一尺六寸五分底徑三寸七分足徑五寸三分四面有稜中爲山形旁爲雷紋腹及跗皆爲雲紋蓋髙二寸四分徑五寸六分亦有陵如器之飾頂髙五分歲暮

祫祭用之

太廟後殿【同正位】

太廟東廡尊用白色甆通髙八寸三分口徑四寸七分腹圍二尺三寸三分底徑四寸足髙二分【形制同

天壇

正位】

西廡【同東廡】

奉先殿犧尊象尊著尊壺尊【同太廟正殿】

文廟正位尊範銅爲之通髙八寸六分口徑五寸一分腹圍二尺四寸底徑四寸六分【形制同天壇正位】

配位【同正位】

十二哲【同正位】

兩廡【同正位】

崇聖祠正位【同

文廟正位】

配位【同

文廟正位】

兩廡【同

文廟正位】

傳心殿正位【同

文廟正位】

配位【同

文廟正位】

帝王廟正位【同

文廟正位】

兩廡【同

文廟正位】

先醫廟正位【同

文廟正位】

配位【同

文廟正位】

兩廡【同

文廟正位】

關帝廟前殿【同

文廟正位】

後殿【同

文廟正位】

都城隍廟【同

文廟正位】

內城隍廟【同

文廟正位】

永佑廟【同

文廟正位】

天下第一泉龍王廟【同

文廟正位】

昭靈沛澤龍王廟【同

文廟正位】

皇朝通誌卷五十六

●皇朝通誌卷五十七

器服略二

○器服略二

儀器

△儀器

﹝臣﹞等謹按儀器之作所以授時成憲體天運而布歲功蓋綦巨也我聖祖仁皇帝學貫天人洞達象數旣成數理精蘊一書並鑄觀象臺六儀簡平三辰半圓諸儀以昭萬世成法皇上敬法大集占測之大成示聲教於無外祖禦制璣衡撫辰儀地球儀以至西法諸器萬里來航莫不仰承聖裁折衷而酌用之皆足以佐參稽供步算而推筴之法益詳且備蓋自羲和命官以來言天者十有三家精密明當鮮克臻此今據皇朝禮器圖式自天文測量及鐘錶諸器謹載於篇以彰聖朝欽若之盛云

欽定天體儀

欽定黃道經緯儀

欽定赤道經緯儀

欽定地平經儀

欽定象限儀

欽定紀限儀

欽定地平經緯儀

禦制簡平儀

禦制三辰簡平地平合璧儀

禦制地平半圓日晷儀

禦制星晷儀

禦制四遊表半圓儀

禦制矩度象限儀

禦制方矩象限儀

禦制璣衡撫辰儀

禦制地球儀

渾天合七政儀

七政儀

三辰儀

萬壽天常儀

地平赤道公晷儀

地平經緯赤道公晷儀

八角立表赤道公晷儀

方赤道地平公晷儀

遊動地平公晷儀

提環赤道公晷儀

赤道地平合璧日晷儀

定南鍼指時刻日晷儀

日月晷儀

圓盤日月星晷儀

方月晷儀

看朔望入交儀

六合驗時儀

四定表全圓儀

矩度全圓儀

小花全圓儀

四遊千里鏡半圓儀

雙半圓儀

雙遊表半圓儀

雙千里鏡像限儀

測太陽髙度象限儀

測髙弧象限儀

測炮象限儀

地平方位儀

圭表

日景表

壺漏

自鳴鐘

時辰表

攝光千里鏡

欽定天體儀

鑄銅爲球以象天體圍一丈八尺兩端中心爲南北極貫以鋼軸面刻黃赤二道平分十二宮布列星漢其外爲子午圈周圍各浮天體球五分兩面刻去極度數東西兩極合成圓孔以受天體之軸其丁爲地平圈周與子午圈同面闊八寸環渠爲界外刻四象限度及地平時刻方位下施四足承以圓座髙四尺七寸施螺柱以取平子午正對處向西少闕以受子午圈半入地平下半出地平上自天頂設髙弧帶地平遊表以察諸曜地平經緯度以時盤定於子午圈設遊表本北極樞令自轉以定日度又能隨天體旋轉以指時座下設機輪使北極能髙下蓋渾天之全象而諸儀之用所統宗也

欽定黃道經緯儀

鑄銅爲之凡三重四圈其外正立爲子午圈徑六尺一寸規面厚一寸三分側面寬二寸五分兩面皆刻去極度數以京師爲準兩極側面各貫鋼軸以半圓合而固之次內爲過極至圈外徑五尺五寸規面寬二寸五分側面厚一寸三分兩面亦刻去極度數貫於南北赤道極之兩軸象天左旋又從南北赤道極各距二十三度三十一分三十秒定黃道極去極九十度橫置黃道緯圈與過極圈交徑及寬厚亦同陷其中以相入四面皆刻黃道經度象七政右旋又從黃道南北兩極貫黃道經圈外徑五尺一寸四分規面寬九分側面厚二寸三分四面皆刻黃道緯度象黃道四遊兩極施直軸徑一寸中半施橫表長三寸於緯圈上加遊表對直軸以測黃道經度於經圈上設遊表對橫表以測黃道緯度下爲半圓云座升龍二承之

欽定赤道經緯儀

鑄銅爲之凡二重三圈蓋會三辰於六合而又省一地平圈也其外正立爲子午圈制與黃道經緯儀子午圈同距兩極各九十度橫置赤道經圈與子午圈交陷其中以相入外徑五尺九寸規面寬二寸五分側面厚一寸三分內規面及上側面鐫晝夜時刻外規面及下側面鐫周天度分南極旁承以兩象限弧又從南北兩極貫赤道緯圈外徑五尺六寸規側面寬厚與經圈同四面刻赤道緯度內爲通軸設橫表遊表俱與黃道經緯儀同下爲半圓云座升龍承之

欽定地平經儀

鑄銅爲之平置地平圈徑六尺二寸寬二寸四分厚一寸二分上面側面皆刻四象限度上面自南北起初度側面自東西起初度以立龍四承之圈下立柱其髙相等適當圈心上出圓軸圈上東西二龍柱結橫梁中穿孔爲天頂與圈心對施立軸長四尺四寸上應天頂下應地心表末結十字橫表與圈相切尺寸與圈徑同立軸頂左右結二綫斜貫橫表兩端成兩三角形旋轉橫表令三綫與所測參直視表所指以測各曜之地平經度

欽定象限儀

鑄銅爲之亦名地平緯儀爲全圓四分之一其制直角爲心兩方皆爲半徑各長六尺寬二寸一分厚一寸一分圓爲弧寬二寸六分厚一寸一分正面鐫九十度分外規面鐫度數字其數自上而下以紀地平髙度自下而上以紀距天頂度聯以雲龍東西立柱縱八尺八寸上下梁橫七尺八寸飾以雲龍梁中各穿圓孔以受立軸軸與儀之立半徑平行長九尺七寸寬二寸一分厚一寸七分東西運之直角施橫軸長二寸一分軸本加遊表寬二寸一分厚二分有奇長與半徑等遊表末設立耳以測平地緯度

欽定紀限儀

鑄銅爲之亦名矩度儀其制一弧一干弧爲圓周六分之一通六尺面寬二寸五分從中綫起左右各列三十度幹爲圓之手徑長亦六尺末有柄以便運旋上端爲圓心設立柱加遊表長與幹同遊表末設立耳爲測一曜之用弧背左右各設窺表爲另測一曜之用又於幹兩旁設立柱相距應弧背之十度以爲借測之用儀面聯以流云背以樞低昂之承以半圓有齒立軸旁加小輪可使平測其下立柱入於儀座以左右之座髙四尺寬三尺繞以立龍

欽定地平經緯儀

鑄銅爲之其制平置地平圈徑五尺寬七寸七分周圍鐫四象限度下設四柱圓座承之東西主柱髙一丈一尺上結曲梁中爲立軸下端貫以圈心螺柱上端以梁中圓孔受之中加象限儀直角在下半徑六尺寬二寸七分正面列九十度分中聯方圓及弧矢形背結於立軸以運之直角施遊表長八尺本設橫耳末設橫柱以備仰窺凡測諸曜旋象限儀以遊表低昂合之令與諸曜參直其橫半徑所指卽地平經度遊表所指卽地平緯度

禦制簡平儀

鑄銅爲之徑一尺凡上下二重各分天地盤上地盤外列周歲十二月及余分內列日分中心爲北極東西弧界爲北地平天盤外列朔策內列赤道十二宮三百六十度更內列二十四節气中爲赤道北恆星斜帶爲春分後半周黃道度下所列亦如之爲南地平爲赤道南恆星爲秋分後半周黃道度上盤向北視故皆左旋而月數節气右旋下盤向南視故皆右旋而月數節气左旋下盤連地平爲橢形盤當天盤之半橫列節气綫十二道縱列日出入五更攢點綫八道以上盤宮度對日分求交節之日知閏月以遊表加太陽黃道經度轉天盤與地平交知日出入時刻以太陽赤道經度對時刻視午正則知中星以午正之星驗太陽赤道經度知星中之候以日加時視遊表所指知月之方位以表加節气與日出入更綫之交知五更時刻地盤近下橫鐫康熙二十年禦制

禦制三辰簡平地平合璧儀

鑄白金如櫝形正方徑七寸九分上下啟之凡六重第一重爲三辰公晷外盤列十二時初正二十四節內遊盤列十二時初正三十日及恆星皆注星名等次第二重爲日行時刻度分下列度數上以遊盤羃之測時旋轉使當其空處第三重爲指南鍼盤上帶遊表環以地平方向第四重爲地平儀外列九十度中施指南鍼上帶遊表內畫矩度第五重爲簡平儀地盤外爲赤道列十二時初正中心爲北極內橢圓心爲天頂圓綫爲經圈徑綫爲緯圈天盤小圓爲茜道列十二宮上帶遊表第六重爲象限儀弧綫爲圓度弧內外方綫爲矩度以合諸儀之用各如其法地平儀面鐫大淸康熙癸酉淸和月禦制

禦制地平半圓日晷儀

鑄銅爲之凡二重地平盤長四寸三分闊三寸五分中施指南鍼外畫時刻綫正北當午正正西卯正正東酉正後直立方盤上加半圓通徑中爲中心兩旁各爲半徑半徑上穿孔地平中心綫入之視綫影以知時刻半圓中心施遊表表兩端立耳穿中綫對太陽驗遊表與通徑距度以準太陽髙弧

禦制星晷儀

鑄銅爲之凡二重有柄地盤徑四寸二分列十二時初正天盤徑三寸三分列二十四節气上帶直表兩端書帝星勾陳以中心墜綫當孔中轉天盤直表兩端當兩星使相參直視節气對時分以知時刻下盤外列夜刻內橫爲節气綫縱爲更綫按節气以定每更時刻儀面圍鐫康熙五十三年制柄鐫康熙禦制

禦制四遊表半圓儀

鑄銅爲之爲測量之器通徑二尺四寸綫長二尺作二千分其半爲圓心施立耳能旋又施遊表二各長一尺二寸作一千二百分表端各有立耳半周外一百八十度爲心角度通徑綫兩端各施遊表表兩端各有立耳面穿綫有比例弧以指分數內圓綫二界每界十重列邊角度表中心各有小半圓通徑七寸五分以取邊角半周一百八十度其圓心又施小遊表各一長四寸五分取每度斜綫之長作二十分與斜綫相交成二十格自邊角中心取半圓爲心角度之半左邊角度畫於圓綫內界右邊角度畫於外界測量法以兩遊表相距度爲所測之角量算法三角俱銳者以通徑二千分與所知一邊爲比例以邊角度施所測之二角使邊遊表相交成三角形察其交處距角若干分仍以所知比例如一角純者以半徑一千分爲比一心角一邊角施之法如前如兩邊夾一角者以中兩遊表之度施之各按二邊丈尺察兩遊表分數以邊遊表之分數比量之承以直柱下岐三足半損中鐫康熙禦制

禦制矩度象限儀

鑄銅爲之半徑五寸四分象限之周九十度內畫方矩縱橫各九十分兩半徑綫末立耳爲定表圓心施遊表二相連其末各有立耳下帶弧一段作六十分當外周三十度半以比例分秒圓中亦有立耳旋之與四立耳皆相對遊表直邊與方矩之分等四表間弧度數爲矩度比例之分外有銅三角稜施墜綫以取平直承以直柱三足能升降儀面鐫康熙禦制

禦制方矩象限儀

鑄銅爲之半徑八寸五分象限之周九十度圓綫十重以斜綫相交成十格象限外畫方矩綫斜直相交亦成十格象限內亦畫方矩綫平半矩施立耳爲定表圓心施遊表表兩端有立耳中爲指南鍼盤前施二墜綫測量法以遊表直邊指度數兩表相距度分爲所測之角承以銅軸攢木爲三足能升降儀面鐫康熙禦制

禦制璣衡撫辰儀

鑄銅爲之徑六尺其外卽古六合儀而不用地平圈正立子午雙環爲天經兩面鐫去極度數以云座承之北極出地度天頂距度以京師爲準距兩極九十度結赤道單環爲天緯兩面鐫晝夜時刻兩龍柱挾之次內卽古之三辰儀而不用黃道圈兩極綰赤道經度雙環兩面刻去極度數中腰結遊旋赤道兩面刻周天度分以象七政運行最內卽古之四遊儀通徑設直距中心施窺衡以測七政經緯座施螺柱以取平天頂施墜綫以取正較赤道經緯儀而加精焉

禦制地球儀

規木爲球以象地體圍四尺五寸兩端中心爲南北極貫以鋼軸腰帶赤道斜帶黃道平分三十六分每分占十度布列中國及蒙古準回諸落部海外諸國靡不咸具外正立爲子午圈面刻三百六十度座面爲地平圈列地平度外列十二時九十六刻皆鑄銅爲之承以圓座髙二尺四寸七分北極上加時盤以京師爲準旋之知各處時刻及日出入

渾天合七政儀

鑄銅爲之徑一尺二寸髙一尺三寸五分凡三重外二環平者爲地平圈上列西洋書十二宮十二月立者爲子午圈子午圈上天頂垂銅葉爲地平髙孤北小圈爲時刻盤次內五環兩軸爲南北極貫二極爲二至經圈腰帶赤道斜帶黃道黃赤道交處爲二分相距最遠處爲二至二極軸上小圈爲負黃極圈其最內平面圓環爲黃道十二宮中心爲日體圓邊爲地球對地球立表以指日行宮度日與地各爲盤地盤有月體日盤有金水二星體日外大盤有火木土三星體皆以機旋之月旋以地爲心五星旋以日爲心座面旁施指南鍼以測太陽緯度及出入地平時刻方位

七政儀

鑄銅爲之徑一尺六寸五分髙二尺五寸凡二重外重平圈爲黃道列周歲十二月周天十二宮斜圈爲赤道十字圈爲赤道子午卯酉經圈內重爲七政盤列十二宮與黃道左右相應中心爲日體最近日爲水星次金星次月與地次火星次木星最遠土星木星旁四小星土星旁五小星土星上圓環平之則星正圓側之則星長圓日體旁爲瓶置燈以取日影對日處映以玻瓈盤內皆有機輪其旁以小盤之軸挈諸輪轉之承以半圓十字下岐三足座心設指南鍼十二宮上施遊表表轉一周爲一日視諸體之旋轉以測七政晝夜隱見之象

三辰儀

鑄銅爲之通髙二尺一寸凡二重四圈正立爲子午圈列周天度數上應天頂下應地心兩軸爲南北極與子午圈十字交而常定不動者爲天常赤道圈列晝夜時刻天常圈內層爲遊旋赤道圈列十二宮以南北極爲樞而東西旋轉者爲過極遊圈座以表末與天頂地心相對後施指南鍼前施墜綫表四足施螺旋以中腰表耳測赤道經度以對南北極直距中窺衡測赤道緯度以遊表加遊旋赤道上測時刻

萬壽天常儀

鑄銅爲之通髙一尺一寸制與三辰儀同座心穿孔對天頂垂綫用與三辰儀表末同中腰兩表耳一實一虛綰遊旋赤道實者穿中縫虛者畱中綫用與三辰儀窺衡同以遊表加遊旋赤道上視遊表末所指用與三辰儀表耳同

地平赤道公晷儀

鑄銅爲之徑七寸八分地平盤分內外外方盤施露管二螺柱四內圓盤列地平三百六十度施指南鍼中帶銅弧弧上九十度赤道環在圓盤北銅孤入之以定各處北極髙度環面施大遊表表近上加立表中有直綫環上端小圓盤內有小遊表及半環環上穿小孔以大遊表對日景從小孔透立表中綫視大遊表下端所指知時刻小遊表所指知分數

地平經緯赤道公晷儀

鑄銅爲之通髙一尺地平盤分內外外盤書子午綫三角植螺柱內盤列地平三百六十度施指南鍼縱橫置露管盤上正立爲赤道經圈上環中綫爲天頂斜倚爲赤道中施直表列節气宮度表中縫加遊表上穿孔使透日光經圈上平赤道施兩表耳測日影內盤九十度綫與外盤子午綫準以赤道經圈按度對天頂以遊表小孔對節气日數視日影所臨知時刻以赤道經圈對日上下轉之日影從上表耳孔透下表耳之兩點視赤道距天頂度與九十度相減知太陽距地平髙度視內盤距子午綫度知太陽距午正東西偏度以外盤公數綫與度數綫對知時刻

八角立表赤道公晷儀

鑄銅爲之地平盤長二寸二分闊一寸八分前施指南鍼後爲赤道盤橫軸上下之盤周畫時刻綫正北當午正西南起寅正東南止戌正盤上施日影表以指北極右帶髙弧表角與弧皆髙六十度驗影以知時刻

方赤道地平公晷儀

鑄銅爲之地平四寸二分中施指南鍼後爲赤道盤外方內圓兩面晝時刻綫正北當午正西南起卯初東南止酉初盤底有機上下之地平右施螺旋表環列度數以表指之赤道盤中施直表指南北極春分後向北秋分後向南驗表影以知時刻

遊動地平公晷儀

鑄銅爲之圓座徑二寸一分髙一寸八分內遊環三層系日晷地平盤於三層環內中施指南鍼周圍時刻綫三層依北極髙三十度四十度五十度北有弧表晝綫亦如之自地平中心出斜綫對弧表綫以指北極視綫影以知時刻爲舟行測驗之器

提環赤道公晷儀

鑄銅爲之外環爲子午圈徑七寸二分內環爲赤道上環爲天頂赤道北九十度爲北極其對爲南極中施直表列節气宮度及距緯度表中縫施遊表上穿孔以透日光以上環對子午圈度數以遊表孔對節气日數手提上環旋直表使影入赤道內視所臨以知時刻

赤道地平合璧日晷儀

鑄銅爲之長一尺三寸闊八寸六分前爲地平盤列二十四節气圓盤加直表其上按節气進退以就日行黃道度外橢圓形列時刻西起卯正東盡酉正後爲赤道盤內列時刻西起寅初東畫亥初外列周天度中施斜表表下施墜綫以指北極髙度承以半圓以輪齒低昂之兩盤相合定南北視表影以知時刻

定南鍼指時刻日晷儀

鑄銅爲之地平盤長一尺三寸五分闊一尺一寸一分中爲指南鍼外晝時刻綫七重第一重爲二分第七重爲二至以次順逆數之綫各分十二時初正兩端立表耳中綫對日兩耳影相對驗指南鍼所指以知時刻

日月晷儀

象牙爲之凡二重下爲日晷地平長二寸闊一寸四分中施指南鍼外晝時刻綫啟其上直立之以地平中心綫綰小孔內視綫影以知時刻上爲月晷赤道盤上列三十日從正北起中心置時刻遊盤列十二時午正初刻上出表末以指日數中施遊表表端立環對月表末指時以上重左銅鉤按下重側面北極髙度搘定立環內不見月光視表未以知時刻

圓盤日月星晷儀

鑄銅爲之圓盤徑四寸一分下有柄上爲日晷兩立耳相距二寸四分各穿孔以透日光兩旁直綫爲時刻綫之起止中爲半圓其半爲北極晝節气綫十九道當北極爲二分綫間二綫爲一中气往來數之左盡夏至右盡冬至一綫占一旬自北極上橫分六十度爲北極髙度下分十二時右起丑未初左盡子午正中施遊表以表末對北極髙度及節气綫表末施墜綫穿小珠對太陽所躔宮度使兩耳孔日光正對驗珠影以知時刻背爲月晷星晷外分三百六十六日內分十二宮中心第一重圓盤徑二寸二分外分十二時初正午正出直表以指太陽內分三十日自直表起朔第二重圓盤徑一寸七分周穿圓孔中出直表表所指之日數圓孔下驗晦朔弦望自第一重對太陽宮度表起午正數之至第二重指日數表所指以知時刻第三重施直表出圓盤外表心及末皆穿圓孔以表心孔窺勾陳大星以表末孔窺天樞天璇使相參直亦如月晷數法以知時刻

方月晷儀

鑄銅爲之徑五寸五分上下二盤下盤外重列十二時次內初正各四刻次內刻各十五分上盤外重列三百六十度內二重列三十日空度起朔爲日月同度朔後月距日漸遠至九十度爲上弦倍之爲望三倍之爲下弦周復爲朔爲一月與日一會朔弦望相距各七日半中心施遊表以遊表中綫對上盤日數若干度轉上盤朔上表末使表對月立環內無影視表末所指以知時刻儀面鐫乾隆甲子年制

看朔望入交儀

鑄銅爲橫尺兩端木座如幾形橫一尺八寸縱七寸八分凡三重下爲黃道中爲白道各十五度三十分上爲時刻表左右直距以白道距黃道南北緯度爲準正中爲黃道位日食以日體月食以地影加黃道上月體加白道上皆按度分以其相掩知入交爲日月食以相掩之分知食之淺深以時刻表中心對白道表端施直表對月行距日度視所指知食之時刻

六合驗時儀

鑄銅爲兩球下球徑六分有奇重二十四銖上球減十之二貫以鋼鋌長四寸六分有奇近上三之一爲兩軸橫梁承之前後亦爲橫梁前梁下鍵以銅葉一往一還爲一秒七秒爲五里候凡發聲時撥之使動驗秒數以知聲之遠近

四定表全圓儀

鑄銅爲之通徑一尺全周三百六十度中施指南鍼圓綫十層以斜綫相交成十格分四象限通徑綫兩端各施立耳爲定表中心設旋圓盤其通徑綫兩端施立耳爲遊表表兩端直邊對立耳中綫以指度數以定表遊表相距度分爲所測之角平測立測惟所宜

矩度全圓儀

鑄銅爲之通徑六寸全周三百六十度分半周通徑綫兩端各施立耳爲定表中心施遊表表中綫兩端加立耳立耳中綫與遊表中綫對上施指南鍼前施墜綫表端銳處指度數以兩表相距度分爲所測之角圓內下半周矩度縱橫各六十分爲勾股比例之用平測立測惟所宜

小花全圓儀

鑄銅爲之通徑二寸施定表遊表指南鍼與矩度全圓儀同以中圓花隙銳處對遊表立耳指度數平測立測惟所宜

四遊千里鏡半圓儀

鑄銅爲之通徑一尺三寸五分半周一百八十度外圓綫三重內層十二重每度末斜綫與圓綫相交成十二格通徑綫兩端立耳爲定表其半圓心施遊表表兩端有立耳表端中綫以指外重度分立耳方孔中綫以指內重度分立耳內施墜綫表心施指南鍼圓盤外兩柱承千里鏡以兩軸左右上下之以遊表定表相距度爲所測之角座三足能升降平測立測惟所宜

雙半圓儀

鑄銅爲之平置直尺長一尺內開空槽束以銅如帶鋌施輪軸使遊勛兩半圓通徑皆三寸一加尺端一綰槽內半周一百八十度內畫半方矩縱橫皆十二分圓心各有立耳又施遊表長與直尺等表端各有立耳圓心立耳旋之與直尺對則爲定表之用與遊表立耳對則爲遊表之用後施墜綫測量法以定表遊表之距度爲所測之角量算法以所知一邊與直尺爲比例兩半圓進退施之按度分以定所測之二角兩遊表相交成三角形承以直柱三足能升降平測立測惟所宜

雙遊表半圓儀

鑄銅爲之通徑四寸八分半周一百八十度圓心施遊表二其長皆爲一百五十分其端各有立耳開中綫與遊表中綫對圓心亦有立耳旋之與遊表中綫參直遊表上各帶掐表一中心與遊表中綫對共綰一直表長與二遊表共度等一端當掐表中心一端隨遊表開闔中施指南鍼後施墜綫測量法以兩遊表相距度分爲所測之角量算法兩邊夾一角者以所知之邊角按度分安定成三角形承以直柱三足能升降平測立測惟所宜

雙千里鏡像限儀

鑄銅爲之半徑一尺四寸五分象限之周九十度圓綫十重以斜綫相交成十格平半徑千里鏡爲定表平中心千里鏡爲遊表下爲半圓縱橫設兩輪低昂之測量法以兩表相距度分爲所測之角承以直柱三足平測立測惟所宜

測太陽髙度象限儀

鑄銅爲之半徑一尺二分象限之周九十度圓綫十重以斜綫相交成十格平半徑兩端各有立耳上立耳中綫穿小孔下立耳中綫爲空圈內交十字半徑旁施指南鍼午正日光從小孔透十字心與表其參直圓心施墜綫於方銅管內以護風由管末玻瓈中視墜綫距日光綫知太陽距天頂之度以時刻儀驗準對太陽測之知太陽隨時髙度易墜綫爲遊表兩立耳皆如定表法與所測參直以二表距度爲所測之角承以直柱三足能升降平測立測惟所宜

測髙弧象限儀

鑄銅爲之半徑一尺七分象限之周九十度圓綫十五層以斜綫相交成十五格兩半徑綫末各施立耳爲定表中圓柱四面穿直孔旋之使孔中綫與立耳中綫相對以受日光圓心施銅墜綫表穿長孔有比例分以指分數座中施指南鍼以墜綫距定表度爲太陽距天頂度承以直柱有輪能升降

測炮象限儀

鑄銅爲之用兩象限周皆九十度中爲初度左右各四十五度圓心皆施墜綫當初度以取平座上爲橫方柱一加柱端一倚柱旁用時置炮上以柱旁墜綫所指合炮末所起之度柱中空左右各四十五度中施遊表穿小孔對炮末所起之度於孔內視炮之星斗

地平方位儀

木質螺鈿飾徑二寸三分中施指南鍼周列十二辰八方列八卦內周施遊盤盤面分十二宮對立直表其長兩相等先定子午綫轉銅環令表與所測之處參直距正午東西若干度爲地平偏度以分界知其所屬方位

圭表

舊制觀象臺下設晷景堂南北平置銅圭於石臺長一丈六尺二寸闊二尺七寸周以水渠南端植銅表髙八尺上設橫梁用景符以取中景

本朝加表二尺上端施銅葉中穿圓孔徑二分午正日景自圓孔透圭面成橢形南界爲日體上景北界爲日體下景中心爲中景

京師夏至景二尺九寸四分八釐冬至景一丈九尺九寸四分以次贏縮北端設立圭髙三尺五寸冬至景上立圭二尺七寸四釐

日景表

木質立表髙八寸上施墜綫平表長二尺七寸中銜銅尺三角施螺柱以指南鍼盤九十度對表候景正時自立表下量之視景之長短以定節气時刻

壺漏

播水壺三形方上曰日天壺卽宋之求壺面闊一尺九寸底闊一尺三寸髙一尺七寸水欲常滿次日夜天壺卽宋之復壺又次日平水壺髙闊遞減一寸層累而下承以朱座有亭覆之亭座通髙一丈八尺四寸分水壺一形方卽宋之廢壺髙闊如平水壺在平水壺下少後受水壺一形圓日萬水壺卽宋之建壺徑一尺四寸髙三尺一寸在座前地平上壺皆有蓋播水三壺前近下皆爲龍口玉滴以次漏於受水壺平水壺後近上穿孔泄於分水壺以均水平漏受水壺上爲銅人抱箭長三尺一寸鐫兩晝夜時刻上起午正下盡午初壺中安箭舟如銅鼓形水長舟浮則箭上出水盈箭盡則泄之於池壺面俱鐫大淸乾隆年制平水壺面鐫禦制銘後款識乾隆歲在乙丑孟夏之月禦銘

自鳴鐘

鑄金爲之中承以柱下爲方匱面設表盤均十二分上起子午正右旋一日再周以短鍼指時長鍼指刻起丑未初鐘一鳴盡子午正十二鳴其初正自一鳴至四鳴各四刻櫝內藏鋼輪三重中爲大輪四軸上間小輪三聯之以旋時刻鍼左爲大輪三軸上間小輪二聯之旁大輪一綰擊具以擊鐘知時右亦如之以擊鐘知刻三重皆施墜綫擊具皆有銅片爲作止之限表盤徑二尺一寸五分羃以玻瓈櫝木質髤漆繪金花文四隅皆有柱中爲周闌髤以金縱距四尺七寸橫五尺七寸五分通髙一丈六尺六寸

時辰表

鑄金爲之形圓盤徑一寸五分二釐均分時刻以鍼指之內施輪齒皆如自鳴鐘之法具體而微盛以金合當盤面處空之合徑一寸五分二釐通厚八分周飾雜費金索三行三就間鏤花文

攝光千里鏡

筩長一尺三分接銅管二寸六分鐘凡四重管端小孔內施顯微鏡相接處施玻瓈境皆凸向外筩中施大銅鏡凹向外以攝影鏡心有小圓孔近筩端施小銅鏡凹向內周隙通光注之大鏡而納其影筩外爲鋼鋌螺旋貫入進退之以爲視遠之用承以直柱三足髙一尺一寸五分

皇朝通誌卷五十七終

●皇朝通誌卷五十八

器服略三

○器服略三

冠服一

△冠服一

﹝臣﹞等謹按禮之大者昭名分辧等威莫備乎冠服自虞廷觀象文明漸啟夏收殷冔損益不同所以成一代之制度而垂法守也我朝冠服之制夏涼冬燠各因其時而品節燦然觀瞻有秩蓋列聖相承準宜增定美矣備矣皇上愼守成憲治協垂裳萬國衣冠會歸有極洵乎放之四海而大同昭玆來許而弗替者也玆輯器服略恭載皇帝冠服朝珠佩帶下至品官軍民無不備具各有等差並附以雨冠雨衣及行營冠服咸著於篇皆據皇朝禮器圖式以類敍次於以彰我國家服物采章之盛如禦制序所云以綿國祚承大佑於鑠哉世徳作求永永無斁焉爾

皇帝朝冠

冬用燻貂黑狐惟其時上綴朱緯頂三層貫東珠各一皆承以金龍各四飾東珠如其數上銜大珍珠一夏織玉艸或藤絲竹絲爲之緣石靑片金二層裏用紅片金或紅紗上綴朱緯前綴金佛飾東珠十五後綴捨林飾東珠七頂制同

皇帝吉服冠

冬用海龍燻貂紫貂惟其時上綴朱緯頂滿花金座上銜大珍珠一夏織玉艸或藤絲竹絲爲之紅紗綢裏石靑片金緣上綴朱緯頂制同

皇帝常服冠

冬夏皆紅絨結頂余俱如吉服冠

皇帝端罩

以黑狐及紫貂爲之明黃緞裏左右垂帶各二下廣而銳色與裏同

皇帝衮服

色用石靑棉袷紗裘惟其時繡五爪正面金龍四團兩肩前後各一其章左日右月前後萬壽篆文間以五色云

皇帝朝服

色用明黃惟祀天用藍朝日用紅夕月用月白紗裘單祫惟其時披領及袖俱石靑片金緣冬加海龍緣繡文兩肩前後正龍各一要帷行龍五衽正龍一襞積前後團龍各九裳正龍二行龍四披領行龍二袖端正龍各一列十二章日月星辰山龍華虫黼黻在衣宗彜藻火紛米在裳間以五色云下幅八寶平水十一月朔至上元披領及裳俱表以紫貂袖端燻貂繡文兩肩前後正龍各一襞積行龍六列十二辛俱在衣間以五色云

皇帝龍袍

白用明黃棉祫紗裘惟其時領袖俱石靑片金緣繡文金龍九列十二章間以五色云領前後正龍各一左右及交襟處行龍各一袖端正龍各一下幅八寶立水裾左右開

皇帝常服褂

色用石靑花文隨所禦棉祫紗裘惟其時

皇帝常服袍

色及花文隨所禦裾左右開棉祫紗裘帷其時

皇帝朝珠

朝珠用東珠一百有八佛頭記念背云大小墜雜飾各從其宜大典禮禦之惟祀天以靑金石爲飾祀地珠用蜜珀朝日用珊瑚夕月用綠松石吉服朝珠珍寶隨所禦絳皆明黃色

皇帝朝帶

色皆用明黃一用龍文金圓版四飾紅寶石或藍寶石及綠松石每具銜東珠五圍珍珠二十左右佩帉淺藍及白各一下廣而銳中約鏤金圓結飾寶如版圍珠各三十佩囊文繡燧觿刀削結佩惟宜絳皆明黃色大典禮禦之一用龍文金方版四其飾祀大用靑金石祀地用黃玉朝日用珊瑚夕月用白玉每具銜東珠五佩帉及絳惟祀天用純靑餘如圓版朝帶之制中約圓結如版飾銜東珠各四佩囊純石靑左觿右削並從版色

皇帝吉服帶

色用明黃鏤金版四方圓惟便銜以珠玉雜寶各從其宜左右佩帉純白下直而齊中約金結如版飾余俱如朝帶【常服帶同】

皇太子朝冠【謹遵

皇朝禮器圖式登載】

冬用燻貂黑狐惟其時上綴朱緯頂金龍三層飾東珠十三上銜大東珠一夏織玉艸或藤絲竹絲爲之緣石靑片金二層裏用紅片金或紅紗上綴朱緯前綴金佛飾東珠十三後綴捨林飾東珠六頂制同

皇太子吉服冠【皇子同】

冬用海龍燻貂紫貂惟其時上綴朱緯紅戒結頂夏織玉艸或藤絲竹絲爲之紅紗綢裏石靑片金緣上綴朱緯頂制同

皇太子端罩

黑狐爲之杏黃緞裏左右垂帶各二下廣而銳色與裏同

皇太子龍褂【皇子同】

色用石靑繡五爪正面金龍四團兩肩前後各一間以五色云棉袷紗裘惟其時

皇太子朝服

色用杏黃紗裘單袷惟其時披領及袖俱石靑片金緣冬加海龍緣繡文兩肩前後正龍各一要帷行龍五衽正龍一襞積前後團龍各七裳正龍二行龍四披領行龍二袖端正龍各一間以五色云下幅八寶平水十一月朔至上元披領及裳俱表以紫貂袖端燻貂繡文兩肩前後正龍各一襞積行龍六間以五色云

皇太子龍袍

色用杏黃棉袷紗裘惟其時領袖俱石靑片金緣繡文金龍九間以五色云領前後正龍各一左右及交襟處行龍各一袖端正龍各一下幅八寶立水裾左右開

皇太子朝珠

絳用明黃色珊瑚緣松石靑金石隨所用珍寶雜飾惟宜

皇太子朝帶

色用明黃金圓版四飾靑金石每具銜東珠五左右佩帉淺藍及白各一下廣而銳結佩惟宜絳如帶色

皇太子吉服帶

色用明黃金版四方圓惟便銜以雜寶惟宜左右佩帉純白下直而齊餘如朝帶

皇子朝冠【親王同】

冬用燻貂靑狐惟其時上綴朱緯【其制下達文武一品皆同後不具詳】頂金龍二層飾東珠十上銜紅寶石夏織玉艸或藤絲竹絲爲之綠石靑片金二層裏用紅片金或紅紗上綴朱緯前綴捨林飾東珠五後綴金花飾東珠四頂制同

皇子端罩

紫貂爲之金黃緞裏左右垂帶各二下廣而銳色與裏同

皇子朝服

色用金黃披領及袖俱石靑片金緣冬加海龍緣繡文兩肩前後正龍各一要帷行龍四裳行龍八披領行龍二袖端正龍各一下幅八寶平水【十一月朔至上元之制與皇太子同】

皇子蟒袍

色用金黃片金緣繡文通九蟒裾左右開【制達宗室後不具詳】

皇子朝珠【親王世子郡王同】

絳皆金黃色不得用東珠余隨所用雜飾惟宜

皇子朝帶【親王同】

色用金黃金銜玉方版四每具飾東珠四中飾貓睛石一左右佩絳如帶色

皇子吉服帶【親王世子郡王同】

色用金黃版飾惟宜佩絳如帶色

親王吉服冠【世子郡王貝勒同】

冬用海龍燻貂紫貂惟其時夏織玉艸或藤絲竹絲爲之紅紗綢裏石靑片金緣上綴朱緯【其制下達庶官皆同後不具詳】頂用紅寶石曾賜紅絨結頂者亦得用之

親王端罩【下至貝子固倫額駙皆同】

靑狐爲之月白緞裏曾賜金黃色者亦得用之左右垂帶各二下廣而銳色與裏同

親王補服【世於同】

色用石靑繡五爪金龍四團前後正龍兩肩行龍

親王朝服蟒袍【世子郡王同】

藍及石靑諸色隨所用曾錫金黃者亦得用之【餘如皇子朝服蟒袍之制】

世子朝冠

頂金龍二層飾東珠九上銜紅寶石夏朝冠前綴捨林飾東珠五後綴金花飾東珠西

世子朝帶

色用金黃金銜玉方版四每具飾東珠三左右佩絳如帶色【凡宗室帶色皆如之覺羅用紅】

郡王朝冠

頂金龍二層飾東珠八上銜紅寶石夏朝冠前綴捨林飾東珠四後綴金花飾東珠三

郡王補服

色用石靑繡五爪行龍四團兩肩前後各一

郡王朝帶

色用金黃金銜玉方版四每具飾東珠二貓睛石一左右佩絳如帶色

貝勒朝冠

頂金龍二層飾東珠七上銜紅寶石夏朝冠前綴捨林飾東珠三後綴金花傭東珠二

貝勒補服

色用石靑前後繡四爪正蟒各一團

貝勒朝服【下至輔國公和碩額駙皆同】

色不得用金黃余隨所用披領及袖俱石靑片金緣冬加海龍緣繡文兩肩前後正蟒各一要帷片蟒四裳行蟒八披領行蟒二袖端正蟒反一下幅八寶平水十一月朔至上元披領及裳俱表以紫貂袖端燻貂繡文兩肩前後正蟒各一襞積行蟒六問以五色云

貝勒蟒袍【下至輔國公和碩額駙皆同】

色不得金黃余隨所用片金緣繡文通九蟒皆四爪

貝勒朝珠【下至輔國公和碩額駙皆同】

絳用石靑色【餘如親王朝珠之制】

貝勒朝帶

色用金黃金銜玉方版四每具飾東珠二佩絳皆石靑色

貝勒吉服帶【下至宗室將軍同】

色用金黃版飾惟宜絳皆石靑色

貝子朝冠【固倫額駙同】

頂金龍二層飾東珠六上銜紅寶石戴三眼孔雀翎【孔雀花翎有三眼雙眼單眼之分等威辧著凡遇

恩賞者均準戴用】夏朝冠前綴捨林飾東珠二後綴金花飾東珠一

貝子吉服冠

頂用經寶石戴三眼孔雀翎

貝子補服【固倫駙同】

色用石靑前後繡四爪行蟒各一團

貝子朝帶

色用金黃金銜玉方版四每具飾東珠一

固倫額駙吉服冠

頂用珊瑚戴三眼孔雀翎【乾隆五十二年遵

旨照固倫額駙色布騰巴爾珠爾之例戴紅寶石帽頂】

固倫額駙朝帶

色用石靑或藍金銜玉圓版四每具飾東珠一左右佩絳皆石靑色

固倫額駙吉服帶【和碩額駙同】

色用石靑或藍版飾及佩惟宜

鎭國公朝冠【和碩額駙同】

頂金龍二層飾東珠五上銜紅寶石戴雙眼孔雀翎夏朝冠前綴捨林飾東珠一後綴金花飾綠松石一

鎭國公吉服冠【輔國公同】

入八分公頂用紅寶石未入八分公用珊瑚俱戴雙眼孔雀翎

鎭國公端罩【輔國公和碩額駙同】

紫貂爲之月白緞裏左右垂帶各二下廣而銳色與裏同

鎭國公補服【輔國公和碩額駙同】

色用石靑前後繡四爪正蟒方補

鎭國公朝帶【輔國公同】

方版每具飾貓眼石一【餘如貝子潮帶之制】

輔國公朝冠

頂金龍二層飾東珠四【餘同鎭國公朝冠之制】

和碩額駙吉服冠

頂用珊瑚戴雙眼孔雀翎

和碩額駙朝帶

方版每具飾貓睛石一【餘如固倫額駙朝帶之制】

民公朝冠

頂鏤花金座中飾東珠四上銜紅寶石

民公吉服冠【侯伯子文武一品鎭國將軍郡主額駙皆同】

頂用珊瑚

民公端罩

貂皮爲之藍緞裏左右垂帶各二下廣而銳色與裏同【侯以下文三品武二品及縣主額駙輔國將軍以上京堂翰詹科道等官應服端罩者皆如之】

民公補服【侯伯同】

色用石靑前後繡四爪正蟒

民公朝服

藍及石靑諸色隨所手披領及袖俱石靑片金緣冬加海龍緣兩肩前後正蟒反一要帷行蟒四中有襞積裳行蟒八十一月朔至上元披領及裳俱表以紫貂袖端燻貂兩肩前後正蟒各一襞積行蟒四皆四爪曾

賜五爪蟒緞者亦得用之【侯以下文三品武二品以上有職掌大臣及縣主額駙輔國將軍以上一等侍衛皆服之】

民公蟒袍

藍及石靑諸色隨所用通繡九蟒皆四爪曾

賜五爪蟒緞者亦得用之【侯以下文武三品郡君額駙輔國將軍以上一等侍衛皆如之】

民公朝珠

珊瑚靑金綠松蜜珀隨所用雜飾惟宜絳用石靑色【侯以下文五品武四品以上及京堂翰詹科道侍衛禮部國子監太常寺光祿寺鴻臚寺有職掌官應用朝珠者皆如之】

民公朝帶

色用石靑或藍鏤金銜玉圓版四每具飾貓睛石一佩帉下廣而銳【帶色下達庶官皆同後不具詳】

民公吉服帶

色用石靑或藍佩帉下直而齊版飾及佩惟宜【下達庶官俱如之】

侯朝冠

朝鏤花金座中飾東珠三上銜紅寶石

侯朝帶【郡主額駙同】

鏤金銜玉圓版四每具飾綠松石一

伯朝冠

頂鏤花金座中飾東珠二上銜紅寶石

伯朝帶

鏤金銜玉圓版四每具飾紅寶石一

一品官朝冠【鎭國將軍郡主額子皆同】

頂鏤花金座中傭東珠一上銜紅寶石

一品官補服

色用石靑文職繡鶴惟都禦史繡獬豸武職皆繡麒麟

一品官朝帶【子同】

色用石靑或藍鏤金銜玉方版四每具飾紅寶石一

鎭國將軍補服【郡主額駙子並同】

色用石靑前後繡麒麟

鎭國將軍朝帶

色用金黃【餘如一品官朝帶之制】

二品官朝冠【輔國將軍縣主額駙男皆同】

冬用燻貂貂尾惟其時頂鏤花金座中飾小紅寶石上銜鏤花珊瑚

二品官吉服冠【輔國將軍縣主額駙男皆同】

頂鏤花珊瑚

二品官補服

色用石靑文職繡錦雞武職繡獅

二品官朝帶【主額駙男並同】

鏤金圓四每具飾紅寶石一

輔國將軍補服【縣主額駙男並同】

色用石靑前後繡獅

輔國將軍朝帶

色用金黃【餘同二品官朝帶之制】

三品官朝冠

冬用燻貂及貂尾惟時【武職專用燻貂】頂鏤花金座中飾小紅寶石上銜藍寶石

三品官吉服冠【奉國將軍郡君額駙皆同】

頂用藍寶石

三品官補服

色用石靑文職繡孔雀惟副都禦史及按察使繡獬豸武職皆繡豹

三品官朝帶【郡君額駙一等侍衛皆同】

鏤花金圓版四

奉國將軍朝冠【郡君額駙同】

冬用燻貂【其制下達未入流皆同】頂鏤花金座中飾小紅寶石一上銜藍寶石

奉國將軍補服【郡君額駙一等侍衛皆同】

色用石靑前後繡豹

奉國將軍朝服【文四品武三品四品郡君額駙縣君額駙奉恩將軍一等侍衛皆同】

藍及石靑諸色隨所用披領及袖俱石靑片金緣冬加海龍緣兩肩前後正蟒各一要帷行蟒四中有襞積裳行蟒八

奉國將軍朝帶

色用金黃鏤花金圓版四

一等侍衛朝冠

頂如三品官朝冠戴孔雀翎

一等侍衛吉服冠

頂如三品官吉服冠戴孔雀翎

一等侍衛端罩

猞猁猻爲之間以貂皮月白緞裏左右垂帶各二下廣而銳色與裏同

四品官朝冠【奉恩將軍縣君額駙皆同】

頂鏤花金座中飾藍寶石一上銜靑金石

四品官吉服冠【奉恩將軍縣君額駙皆同】

頂用靑金石

四品官補服

色用石靑文職繡雁武職繡虎

四品官蟒袍

緞紗隨時藍及石靑諸色隨所用通繡八蟒皆四爪【文武五六品官奉恩將軍及縣君額駙二等侍衛以下皆服之】

四品官朝帶

銀銜鏤花金圓版四

奉恩將軍補服【縣君額駙同】

色用石靑前後繡虎

奉恩將軍朝帶

色用金黃銀銜鏤花金圓版四

縣君額駙朝帶【鄕君額駙同】

鍍金方鐵版四

二等侍衛朝冠

頂如四品官朝冠戴孔雀翎

二等侍衛吉服冠

頂如四品官吉服冠戴孔雀翎

二等侍衛端罩

紅豹皮爲之素紅緞裏左右垂帶各二下廣而銳

色與裏同

二等侍衛朝服

色用石靑通身云緞前後方襕行蟒各一要帷行蟒四中有襞積領袖俱石靑妝緞冬夏皆用之

五品官朝冠【鄕君額駙同】

頂上銜水晶【餘同四品官之制】

五品官吉服冠【鄕君額駙同】

頂用水晶

五品官補服

色用石靑文職繡白鵬惟監察禦史繡獬豸武職繡熊

五品官朝服

色用石靑通身云緞片金緣前後方襕行蟒各一中有襞積領袖皆石靑妝緞冬夏皆用之【文武六七品官及鄕君額駙並同】

五品官朝帶【三等侍衛同】

銀銜素金圓版四

鄕君額駙補服【三等侍衛同】

色用石靑前後繡熊

三等侍衛朝冠

頂如五品官朝冠戴孔雀翎

三等侍衛吉服冠

頂如五品官吉服冠戴孔雀翎

三等侍衛端罩【藍翎侍衛同】

黃狐皮爲之月白緞裏左右垂帶各二下廣而銳色與裏同

三等侍衛朝服【藍翎侍衛同】

制同五品官朝服翦絨緣

六品官朝冠

頂上銜硨磲【餘同五品官之制】

六品官吉服冠

頂用硨磲

六品官補服

色用石靑文職繡鷺鷥武職繡彪【藍翎侍衛與武職同】

六品官朝帶

銀銜玳瑁圓版四

藍翎侍衛朝冠

頂如六品官朝冠戴藍翎

藍翎侍衛吉服冠

頂如六品官吉服冠戴藍翎

七品官朝冠

頂鏤花金座中飾小水晶一上銜素金

七品官吉服冠【進士同】

頂用素金

七品官補服

色用石靑文職繡鸂■﹝涑鳥﹞武職繡犀牛

七品官朝帶

素銀圓版四

七品官蟒袍【八品九品未入流同】

鍛紗隨時藍及石靑諸色隨所用繡五蟒皆四爪

八品官朝冠

頂鏤花金座上銜花金

八品官吉服冠

頂用花金

八品官補服

色用石靑文職繡鵪鶉武職繡犀牛

八品官朝服【九品未入流同】

色用石靑雲緞無蟒領袖俱靑倭緞中有襞積冬夏皆用之

八品官朝帶【舉人貢生監生公服帶同】

銀銜明羊角圓版四

九品官朝冠【未入流同】

頂鏤花金座上銜花銀

九品官吉服冠【未入流同】

頂用花銀

九品官補服

色用石靑文職繡練雀【未入流同】武職繡海馬

九品官朝帶【未入流同生員公服帶亦同】

銀銜烏角圓版四

進士朝冠

頂鏤花金座上銜金三枝九葉

舉人公服冠【貢生監生皆同】

頂鏤花銀座上銜金雀

舉人吉服冠

頂銀座上銜素金

舉人公服袍【貢生監生皆同】

靑綢爲之藍緣披領如袍飾

貢生吉服冠

頂銀座上銜花金

監生吉服冠【生員同】

頂用素銀

生員公服冠

頂鏤花銀座上銜銀雀

生員公服袍

藍綢爲之靑緣披領如袍飾

祭祀舞生冠

冬以騷鼠爲之頂鏤花銅座中飾方銅鏤葵花文舞生上銜銅三角如火珠形武舞生上銜銅三稜如古戟形

祭祀舞生袍

以綢爲之【其色

南郊用石靑

北郊用黑

祈谷壇

社稷壇

太廟

朝日壇

帝王廟

文廟

先農壇太歲壇俱用紅

夕月壇用月白】文舞生前後方襕銷金葵花武舞生通銷金葵花

祭祀舞生帶【祭祀執事人同】

綠綢爲之

祭祀執事人袍

以綢爲之【其色

南郊用石淸

北郊用黑不加緣

太廟

文廟先農壇太歲壇俱用靑色藍緣

祈谷壇

社稷壇

朝日壇

帝王廟俱用靑色石靑緣

夕月壇用靑色月白緣】

樂部樂生冠

冬以騷鼠爲之頂鏤花銅座上植明黃翎

樂部樂生袍

紅緞爲之丹陛大樂諸部樂生通織小團葵花中和韶樂部樂生執戲竹人前後方襕繡黃鸝

樂部樂生帶

綠云緞爲之

鹵薄輿士冠

冬以豹皮或黑氈爲之頂鏤花銅座上植明黃翎

鹵薄輿士袍【校尉同】

紅緞爲之通織小團葵花

鹵簿輿士帶【校尉同】

綠綢爲之

鹵簿護軍袍

石靑緞爲之通織金鑄字片金緣領及袖端俱織金葵花

鹵簿校尉冠

冬以黑氈爲之平檐頂素銅座上植明黃翎

從耕農官冠

靑絨爲之【頂同八品】

從耕農官補服

色用石靑前後繡彩雲捧日

從耕農官袍

靑絹爲之上加披領要爲襞積如朝袍而不加緣月白絹裏

雨冠雨衣【附】

行營冠服【附】

雨冠雨衣【附】

皇帝雨冠

色用明黃氈及羽緞爲之月白緞裏或油紬爲之不加裏帶用藍布冬制頂崇而前檐深夏制頂平而前檐敝遇雨雪則加於冠上

皇帝雨衣

色用明黃氈及羽緞爲之月白綢裏領及紐約皆如衣色或油紬爲之不加裏領及紐約皆靑色其制如常服褂而長與袍稱自袵以下加博焉上襲重衣領下爲襞積無袖斜幅相比上斂下遞丰兩重均加掩襟或如常服袍而袖端平外加袍袖前施掩襠領用羽緞或如常服褂加羽緞領長與坐齊前施掩襠各隨所用

皇帝雨裳

色用明黃油紬爲之不加裏左右幅相交上斂下遞博上前加淺帷爲襞積兩旁綴以紐約靑色或前爲完幅不加淺帷腰皆爲橫幅用右靑布兩末削爲帶以系之

皇太子雨冠

色用紅氈及羽紗油紬惟其時藍布帶【皇子至宗室公民公侯伯子男一品至三品文武官

禦前侍衛幹淸門侍衛上書房翰林南書房翰林湊事處批本處行走人員皆用之】

皇太子雨衣

色用紅制如常服袍而袖端平或如常服褂而加領長與坐齊皆前施掩襠氈及羽紗油紬惟其時【皇子至宗室公民公侯伯子一品以上文武官

禦前侍衛各省巡撫皆服之】

皇太子雨裳

色用紅前爲完幅氈及羽紗油紬惟其時腰爲橫幅用石靑布【裳制下達同雨衣】

二品官雨衣

色用靑制如常服袍而袖端平或如常服褂而加領長與坐齊皆前施掩襠氈及羽紗油紬惟其時【二品以下文武官下至軍民皆服之】

二品官雨裳

色用靑前爲完幅氈及羽紗油紬惟其時腰爲橫幅用石靑布【裳制下達同雨衣】

四品官雨冠

色用紅前加緣二寸五分後五寸靑色氈及羽紗油紬惟其時藍布帶【四品至六品文武官皆用之】

七品官雨冠

色用靑前加緣二寸五分後五寸紅色氈及羽紗油紬惟其時藍布帶【七品至九品文武官凡有頂帶人員以上皆用之】

軍民雨冠

色用靑氈及羽紗油紬惟其時藍布帶

行營冠服【附】

皇帝行冠

冬以黑狐秋以黑羊皮或以靑絨如常服冠之制夏織藤絲或竹絲爲之紅紗裏緣如其色上綴雨纓頂及梁皆黃色前綴珠一

皇帝行褂

色用石靑長與坐齊袖長及肘棉袷紗裘惟其時

皇帝行袍

制如常服袍長減十之一右裾短一尺色及花文隨所禦棉袷紗裘惟其時

皇帝行帶

色用明黃左右佩系以紅香牛皮爲之飾金花文錣銀鐶各三佩帉以髙麗布視常服帶帉微闊而短中約以香牛皮束綴銀花文佩囊明黃圓絳飾珊瑚結削燧雜佩惟宜

皇帝行裳

色隨所用左右各一前平後中丰上下斂並屬橫幅氈袷惟時冬用鹿皮或黑狐爲表橫幅則以石靑布爲之

親王以下行冠

冬如吉服冠之制氈貂各惟其時夏織玉艸或藤絲爲之上綴雨纓【其制下達庶官】翎頂各從其所得用

親王以下行褂

色用石靑長與坐齊袖長及肘棉袷紗裘惟時【其制下達庶官】

親王以下行袍

制如常服袍長減十之一右裾短一尺色隨所用棉袷紗裘惟時【其制下達庶官】

親王以下行帶

佩帉素布視常服帶帉微闊而短版飾惟宜絳皆圓結【其制下達庶官】

帶色金黃石靑各從其所得用

親王以下行裳

藍及諸色隨所用左右各一前平後中丰上下斂並屬橫幅氈袷惟時各以皮爲表【其制下達庶官】

領侍衛大臣行褂

色用明黃【凡諸臣之曾賜黃褂者皆服之】

八旗副都統行褂

正黃旗色用金黃正白旗正紅旗正藍旗各如旗色鑲黃旗鑲白旗金藍旗紅緣鑲紅旗白緣【前鋒參領護軍參領火器營官皆服之】

豹尾班侍衛行褂

色用明黃左右及肩前施雙帶以結之

健銳營前鋒參領行褂

色用明黃藍綠

健銳營兵行褂

色用藍明黃綠

虎槍營總統總領行褂

色用金黃領左右端靑綠直下至前裾

虎槍營槍長行褂

色用紅領左右端靑緣直下至前裾

虎槍營兵行褂

色用白領左右端靑緣宜下至前裾

火器營兵行褂

色用藍白緣

皇朝通誌卷五十八

●皇朝通誌卷五十九

器服略四

○器服略四

冠服二

△冠服二

﹝臣﹞等謹按周禮內司服掌王后及外內命婦之服其別有褘衣揄翟鞠衣展衣緣衣素沙追師掌王后之首服其別有副編次追衡笄歷代以來損益不同蓋禮時爲大毋取沿襲也國朝定制皇太后皇后冠服有朝服吉服二等金約領約朝珠彩帨皆有制度皇貴妃以下及公主諸王福晉夫人命媏各以品秩爲差今據皇朝禮器圖式依次纂輯悉載於篇而官庭之地帷帟之間所以辧等威而彭物采者燦然具備矣

皇太后皇后朝冠

冬以燻貂夏以靑絨爲之上綴朱緯頂三層貫東珠各一皆承以金鳳飾東珠各三珍珠各十七上銜大東珠一朱緯上周綴金鳳七飾東珠各九貓睛石各一珍珠各二十一後金翟一飾貓睛石一小珍珠十六翟尾垂珠五行二就共珍珠三百有二每行大珍珠一中間金銜靑金石結一飾東珠珍珠各六末綴珊瑚冠後護領垂明黃絳二末綴寶石靑緞爲帶

皇太后皇后吉服冠【皇貴妃貴妃同】

燻貂爲之上綴朱緯頂用東珠

皇太后皇后金約

鏤金雲十三飾東珠各一閒以靑金石紅片金裏後系金銜綠松石結貫珠下垂五行三就共珍珠三百二十四每行大珍珠一中間金銜靑金石結二每具飾東珠珍珠各八末綴珊瑚

皇太后皇后耳飾

左右各三每具金龍銜一等東珠各二

皇太后皇后朝褂【皇貴妃皇太子妃同】

色用石靑緞紗單袷惟其時片金緣領後垂明黃絳其飾珠寶惟宜繡文或前後立龍各二下通襞積四層相閒上爲正龍各四下爲福壽文或前後正龍各一要帷行龍四中有襞積下幅行龍八或前後立龍各二中無襞積下幅八寶平水

皇太后皇后朝袍【皇貴妃同】

色用明黃緞紗單袷惟其時披領及袖俱石靑片金緣冬加海龍或紫貂緣肩上下襲朝褂處亦加緣領後俱垂明黃絳其飾珠寶惟宜繡文或金龍九閒以五色雲中無襞積下幅八寶平水或前後正龍各一兩肩行龍各一要帷行龍四中有襞積下帷行龍八或中無襞積裙後開繡行龍下幅八寶平水披領俱行龍二袖端俱正龍各一袖相接處俱行龍各一

皇太后皇后龍褂

色用石靑棉袷妙裘惟其時繡文五爪金龍八團兩肩前後正龍各一襟行龍四或加繡下幅八寶立水袖端行龍各二

皇太后皇后龍袍

色用明黃領袖俱石靑棉袷紗裘惟其時繡文或金龍九間以五色云福壽文或五爪金龍八團兩肩前後正龍各一襟行龍四下幅俱八寶立水或繡金龍八團而下幅無八寶立水領前後俱正龍各一左右及交襟處俱行龍各一袖俱如朝袍裾左右開

皇太后皇后領約

鏤金爲之飾東珠十一間以珊瑚兩端垂明黃絳二中各貫珊瑚末綴綠松石各二

皇太后皇后朝珠

朝服禦朝珠三東珠一珊瑚二吉服朝珠一隨所禦佛頭記念背云大小墜雜飾各從其宜絳皆明黃色

皇太后皇后彩帨【皇貴妃皇太子妃同】

綠色繡文爲五穀丰登佩箴管縏袠之屬絳皆明黃色

皇太后皇后朝帬【皇貴妃貴妃妃嬪皇太子妃並同】

上用織金壽字紅緞下用石靑行龍妝般皆正幅有襞積夏以紗爲之俱片金緣冬加海龍緣

皇貴妃朝冠【皇太子妃同】

冬以燻貂夏以靑絨爲之上綴朱緯【貴妃以下制皆同後不具詳】頂三層貫東珠各一皆承以金鳳飾東珠各三珍珠各十七上銜大珍珠一朱緯上過綴金鳳七飾東珠各九珍珠各二十一後金翟一飾貓睛石一珍珠十六翟尾垂珠三行二就共珍珠一百九十二中間金銜靑金石結一飾東珠珍珠各四末綴珊瑚冠後護領垂明黃絳二末綴寶石靑緞爲帶

皇貴妃金約【貴妃皇太子妃同】

鑲金雲十二飾東珠各一間以珊瑚紅片金裏後系金銜綠松石結貫珠下垂三行三就共珍珠二百有四中間金銜靑金石結二每具飾東珠珍珠各六末綴珊瑚

皇貴妃耳飾【貴妃皇太子妃同】

左右各三每具金龍銜二等東珠各二

皇貴妃龍褂【貴妃妃皇太子妃同】

色用石靑棉袷紗裘惟其時繡文五爪金龍八團兩肩前後正龍各一襟行龍四袖端行龍各二下幅八寶立水

皇貴妃龍袍

色用明黃領袖俱石靑棉袷紗裘惟其時繡文金龍九間以五色云福壽文下幅八寶立水領前後正龍各一左右及交襟處行龍各一袖端正龍各一袖相接處行龍各二裾左右開

皇貴妃領約【皇太子妃同】

鏤金爲之飾東珠七間以珊瑚兩端垂明黃絳二中各貫珊瑚末綴珊瑚各二

皇貴妃朝珠【皇太子妃同】

朝服用朝珠三蜜珀一珊瑚二吉服隨所用【餘如皇后朝珠之制】

貴妃朝冠

護領垂金黃絳二【餘如皇貴妃朝冠之制】

貴妃朝褂【妃嬪同】

領後垂金黃絳【餘如

皇后朝褂之制】

貴妃朝袍【妃同】

色用金黃領後垂金黃絳【餘如

皇后朝袍之制】

貴妃龍袍【妃同】

色用金黃【餘如皇貴妃龍袍之制】

貴妃領約【妃嬪同】

絳用金黃色【餘如皇貴妃領約之制】

貴妃朝珠【妃同】

絳皆金黃色【餘如皇貴妃朝珠之制】

貴妃彩帨

綠色繡文爲五穀丰登結佩惟宜絳皆金黃色

妃朝冠

頂二層貫東珠各一皆承以金鳳飾東珠共九珍珠各十七上銜貓睛石朱緯上周綴金鳳五飾東珠各七珍珠各二十一後金翟一飾貓睛石一珍珠十六翟尾垂珠三行二就共珍珠一百八十八中間金銜靑金石結一飾東珠珍珠各四末綴珊瑚冠後護領垂金黃絳二末綴寶石靑緞爲帶

妃吉服冠【嬪皇太子妃同】

燻貂爲之上綴朱緯頂用碧■﹝石亞﹞瑰■﹝王厶﹞

妃金約

鏤金雲十一飾東珠各一間以靑金石後系金銜綠松石結貫珠下垂三行三就共珍珠一百九十七【餘如皇貴妃金約之制】

妃耳飾

左右各三每具金龍銜三等東珠各二

妃彩帨

綠色繡文爲云芝瑞艸結佩惟宜絳皆金黃色

嬪朝冠

頂二層貫東珠各一皆承以金翟上銜■﹝石羅﹞子朱緯上周綴金翟五飾東珠各五珍珠各十九後金翟一飾珍珠十六翟尾垂珠三行二就共珍珠一百七十二中間金銜靑金石結飾東珠珍珠各三【餘如妃朝冠之制】

嬪金約

鏤金雲八後系金銜綠松石結貫珠下垂三行三就共珍珠一百七十七中間金銜靑金石結二每具飾東珠珍珠各四【餘如妃金約之制】

嬪耳飾

左右各三每具金龍銜四等東珠各二

嬪朝袍

用香色【餘如貴妃潮袍之制】

嬪龍褂

色用石靑棉袷紗裘惟其時繡文兩肩前後正龍各一襟夔龍四

嬪龍袍

用香色【餘如貴妃龍袍之制】

嬪朝珠

朝服用朝珠三珊瑚一蜜珀二吉服隨所用【餘如貴妃朝珠之制】

嬪彩帨

綠色不繡花文結佩惟宜絳皆金黃色

皇太子妃朝袍

色用杏黃【餘如

皇后朝袍之制】

皇太子妃龍袍

色用杏黃【餘如皇貴妃龍袍之制】

皇子福晉朝冠【親王福晉固倫公主同】

頂鏤金三層飾東珠十上銜紅寶石朱緯上周綴金孔雀五飾東珠各七小珍珠三十九後金孔雀一垂珠三行二就中間金銜靑金石結一飾東珠各三未綴珊瑚冠後護領垂金黃絳二末亦綴珊瑚靑緞爲帶

皇子福晉吉服冠【下至輔國公夫人鄕君並同】

燻貂爲之上綴朱緯頂用紅寶石

皇子福晉金約【親王福晉固倫公主同】

鏤金雲九飾東珠各一間以靑金石紅片金裏後系金銜靑金石結貫珠下垂三行三就中間金銜靑金石結二每具飾東珠珍珠各四未綴珊瑚

皇子福晉耳飾【下至輔國公夫人鄕君並同】

左右各三每具金雲銜珠各二

皇子福晉朝褂【下至郡王福晉縣主並同】

色用石靑片金緣繡文前行龍四後行龍三領後垂金黃絳雜飾惟宜

皇子福晉朝袍【下至郡王福晉縣主並同】

用香色披領及袖俱石靑片金緣冬加海龍緣肩上下襲朝褂處亦加緣領後垂金黃絳雜飾惟宜繡文前後正龍各一兩肩行龍各一襟行龍四披領行龍二袖端正龍各一袖相接處行龍各二裾後開

皇子福晉吉服褂

色用石靑繡五爪正龍四團前後兩肩各一

皇子福晉蟒袍【下至郡王福晉縣主並同】

用香色通繡九龍

皇子福晉領約【下至郡王福晉縣主並同】

鏤金爲之飾東珠七閒以珊瑚兩端垂金黃絳二中各貫珊瑚末綴珊瑚各二

皇子福晉朝珠【下至郡王福晉縣主並同】

朝服用朝珠三珊瑚一蜜珀二吉服用一絳皆金黃色

皇子福晉彩帨【下至郡王福晉縣主並同】

月白色不繡花文結佩惟宜絳皆金黃色

皇子福晉朝帬【下至輔國公夫人鄕君皆同】

上用紅緞下石靑行龍妝緞皆正幅有襞積夏以紗爲之俱片金緣冬加海龍緣

親王福晉吉服褂【世子福晉固倫公主各碩公主郡主並同】

色用石靑繡五爪金龍四團前後正龍兩肩行龍

世子福晉朝冠【和碩公主同】

頂鏤金二層飾東珠九上銜紅寶石朱緯上周綴金孔雀五飾東珠各六後金孔雀一垂珠三行二就中間金銜靑金石結一飾東珠各三末綴珊瑚冠後護領垂金黃絳二末亦綴珊瑚靑緞爲帶

世子福晉金約【和碩公主同】

鏤金雲八【餘如皇子福晉金約之制】

郡王福晉朝冠【郡主同】

頂鏤金二層飾東珠八上銜紅寶石朱緯上周綴金孔雀五飾東珠各五後金孔雀一垂珠三行二就中間金銜靑金石結一末綴珊瑚冠後護領垂金黃絳二末亦綴珊瑚靑緞爲帶

郡王福晉金約【郡主同】

鏤金雲八飾東珠各一間以靑金石紅片金裏後系金銜靑金石結貫珠下垂三行三就中間金銜靑金石結二末綴珊瑚

郡王福晉吉服褂【縣主同】

色用石靑繡五爪行龍四團前後兩肩各一

貝勒夫人朝冠【縣主同】

頂鏤金二層飾東珠七朱緯上周綴金孔雀五飾東珠各三冠後護領垂石靑絳二末亦綴珊瑚【餘如郡王福晉朝冠之制】

貝勒夫人金約【縣主同】

鏤金雲七【餘如郡王福晉金約之制】

貝勒夫人朝褂【下至輔國公夫人鄕君並同】

繡四爪蟒領後垂石靑絳【餘如皇子福晉朝祖之制】

貝勒夫人朝袍【下至輔國公夫人鄕君並同】

藍及石靑諸色隨所用繡四爪蟒領後垂石靑絳【餘如皇子福晉朝袍之制】

貝勒夫人吉服褂【郡君同】

色用石靑前後繡四爪正蟒各一團

貝勒夫人蟒袍【下至輔國公夫人鄕君並同】

藍及石靑諸色隨所用通繡九蟒

貝勒夫人領約【下至輔國公夫人鄕君並同】

絳用石靑色【餘如皇子福晉領約之制】

貝勒夫人朝珠【下至輔國公夫人鄕君並同】

絳用石靑色【餘如皇子福晉朝珠之制】

貝勒夫人彩帨【下至輔國公夫人鄕君並同】

絳用石靑色【餘如皇子福晉彩帨之制】

貝子夫人朝冠【郡君同】

頂鏤金二飾東珠六【餘如貝勒夫人朝冠之制】

貝子夫人金約【郡君同】

鏤金雲六【餘如貝勒夫人金約之制】

貝子夫人吉服褂【縣君同】

色用石靑前後繡四爪行蟒各一團

鎭國公夫人朝冠【縣君同】

頂鏤金二層飾東珠五【餘如貝子夫人朝冠之制】

鎭國公夫人金約【縣君同】

鏤金雲五【餘如貝子夫人金約之制】

鎭國公夫人吉服褂【輔國公夫人鄕君同】

色用石靑繡花八團

輔國公夫人朝冠【鎭國公女鄕君同】

頂鏤金二層飾東珠四【餘如鎭國公夫人朝冠之制】

輔國公夫人金約【鎭國公女鄕君同】

鏤金雲四【餘如鎭國公夫人金約之制】

輔國公女鄕君朝冠

頂鏤金二層飾東珠三【餘如輔國公夫人朝冠之制】

輔國公女鄕君金約

鏤金雲三【餘如輔國公夫人金約之制】

民公夫人朝冠

冬以燻貂夏以靑絨爲之上綴朱緯前綴金籫三飾以珠寶護領絳用石靑色【制下達命婦皆同後不具詳】頂鏤花金座中飾東珠四上銜紅寶石

民公夫人吉服冠【侯伯子鎭國將軍夫人一品命婦皆同】

頂用珊瑚

民公夫人金約【下至七品命婦皆同】

靑緞爲之紅片金裏中綴鏤金火焰飾珍珠一左右金龍鳳各一後垂靑緞帶二亦紅片金裏

民公夫人耳飾【下至七品命婦皆同】

左右各三每具金雲銜珠各二

民公夫人朝褂【下至七品命婦皆同】

色用石靑片金緣繡文前行蟒二後行蟒一領後垂石靑絳雜飾惟宜

民公夫人朝袍【下至奉國將軍夫人及三品命婦皆同】

藍及石靑諸色隨所用披領及袖俱石靑片金緣冬海龍緣繡文前後正蟒各一兩肩行蟒各一襟行蟒四中無襞積披領行蟒二袖端正蟒各一袖相接處行蟒各二後垂石靑絳雜飾惟宜

民公夫人吉服褂【下至七品命婦皆同】

色用石靑繡花八團

民公夫人蟒袍【下至奉國將軍夫人及三品命婦皆同】

藍及石靑緒色隨所用通九蟒皆四爪

民公夫人領約【下至七品命婦皆同】

鏤金爲之飾紅藍小寶石五兩端垂石靑絳二中各貫珊瑚末綴珊瑚各二

民公夫人朝珠【下至五品命婦皆同】

朝服用三吉服用一珊瑚靑金綠松蜜珀隨所用雜飾惟宜絳用石靑色

民公夫人彩帨

月白色不繡花文雜佩惟宜絳皆石靑色【其制下達七品命婦皆同】

民公夫人朝帬【下至奉國將軍夫人及三品命婦皆同】

上紅緞下石靑行蟒妝緞皆正幅有襞積夏以紗爲之俱片金緣冬加海龍緣

侯夫人朝冠

頂鏤花金座中飾東珠三上銜紅寶石

伯夫人朝冠

頂鏤花金座中飾東珠二上銜紅寶石

子夫人朝冠【鎭國將軍夫人與一品命婦皆同】

頂鏤花金座中飾東珠一上銜紅寶石

男夫人朝冠【輔國將軍夫人與二品命皆同】

頂鏤花金座中飾紅寶石一上銜鏤花珊瑚

男夫人吉服冠【輔國將軍夫人與二品命婦皆同】

頂鏤花珊瑚

奉國將軍夫人朝冠【三品命婦同】

頂鏤花金座中飾紅寶石一上銜藍寶石

奉國將軍夫人吉服冠【三品命婦同】

頂用藍寶石

奉恩將軍夫人朝冠【四品命婦同】

頂鏤花金座中飾小藍寶石一上銜靑金石

奉恩將軍夫人吉服冠【四品命婦同】

頂用靑金石

奉恩將軍夫人朝袍【四品以下命婦並同】

藍及石靑諸色隨所用披領及袖俱石靑片金緣繡文前後行蟒各二中無襞積後垂石靑絳雜飾惟宜

奉恩將軍夫人蟒袍【四品至六品命婦並同】

藍及石靑諸色隨所用通八蟒皆四爪

奉恩將軍夫人朝帬【四品以下命婦皆同】

上用綠緞下用石靑行蟒妝緞皆正幅有襞積

五品命婦朝冠

頂鏤花金座中飾小藍寶石一上銜水晶

五品命婦吉服冠

頂用水晶

六品命婦朝冠

頂鏤花金座中飾小藍寶石一上銜硨磲

六品命婦吉服冠

頂用硨磲

七品命婦朝冠

頂鏤花金座中飾小水晶一上銜素金

七品命婦吉服冠

頂用素金

七品命婦蟒袍

藍及石靑諸色隨所用通五蟒皆四爪

皇朝通誌卷五十九

●皇朝通誌卷六十

器服略五

○器服略五

車輅【輦與附】

△車輅【輦與附】

﹝臣﹞等謹按周制玉輅以祀金輅以寡以封同姓象輅以朝以封異姓革輅以卽戎以封四衛木輅以田以封藩國此五輅之別也國初定制有玉輅大輅大馬輦小馬輦香步輦乾隆八年攺大輅曰金輅大馬輦曰象輅小馬輦曰革輅香步輦曰木輅與玉輅爲五以符五輅之制十三年始造二輦三輿而制度益詳考鄭樵通誌器服略車輅之後別載輦與今遵皇朝禮器圖式及大淸會典輯爲車輅一門而以輦輿附焉

皇帝車輅

皇太后車輅

皇后車輅

皇貴妃車輅

貴妃車輅

妃車輅

公主幅晉品官命婦等車

皇帝車輅

玉輅

木質髤朱圓蓋方軫通髙一軑二尺一寸蓋髙三尺一分傭以靑銜玉圓版四冠金圓頂一尺二寸九分鏤金垂云承之檐徑八尺一寸周帖鐶金雲版三層靑緞垂幨亦三層各深五寸繡金雲龍及羽文相閒系繡金靑緞帶四屬於軫四柱各髙六尺七寸九分相距各五尺六寸繪以金龍門髙五尺一寸九分闊二尺四寸九分左右門闊二尺二寸五分垂朱簾四面各二座縱八尺五寸橫八尺四寸環以朱闌傭閒金彩其髙一尺六寸五分各闕其中二尺四寸闌內周布花毯中設金雲龍寶座髙一尺三寸閣二尺九寸兩輪徑各三尺三寸各一有八輻鏤花飾金貫以軸轅二長二丈二尺九寸五分兩端飾金龍首尾軫長一丈一尺一寸五分徑八尺四寸後建太常升用納陸五級左右闌皆髤朱亦飾金彩駕象一靷以朱絨紃陳設時以行馬二承轅亦髤朱直竿兩端鉆以銅凡大朝會則陳五輅於

午門外

金輅

圓蓋方軫蓋飾以黃銜金圓版四黃緞垂幨三層系黃緞帶四屬於軫後建大旗余俱如玉輅之制

本輅

圓蓋方軫通髙一丈一尺六寸五分蓋髙二尺六寸一分飾以黑銜花梨圓版四黑緞垂幨三層系黑緞帶四屬於軫四柱各髙六尺五寸方五尺一寸門髙五尺二寸闊二尺二寸五分左右門閣二尺二寸座縱九尺橫八尺八寸環以朱闌各闕其中二尺二寸轅三各長二丈一尺軫長九尺徑八尺八寸後建大麾服馬二驂馬四設遊環和鈴余俱如玉輅之制

象輅

圓蓋方軫通髙一丈一尺三寸蓋髙二尺六寸五分飾以紅銜象牙圓版四紅緞垂幨三層系紅緞帶四屬於軫四柱各髙六尺四寸九分相距各五尺八寸門髙五尺九分闊二尺四寸五分座縱一丈五分橫九尺一寸環以朱闌各闕其中二尺二寸五分轅三各長二丈二尺三寸軫長一丈五分徑九尺一寸後建大赤服馬二驂馬四設遊環和鈴余俱如玉輅之制

革輅

圓蓋方軫通髙一丈一尺三寸蓋髙二尺五寸五分飾以泥銀銜圓黃革四白緞垂幨三層系白緞帶四屬於軫四柱各髙五尺五寸九分門髙五尺閣二尺二寸五分左右門闊二尺一寸九分座縱一丈六寸橫八尺三寸五分環以朱闌各闕其中二尺三寸轅二各長一丈九尺五分軫長一丈六寸徑八尺三寸五分後建大白服馬一驂馬三設遊環和鈴余俱如玉輅之制

玉輦

木質髤朱圓蓋方座通髙一丈一尺一寸蓋髙二尺飾以靑銜玉圓版四冠金圓頂七寸鐶金垂云承之曲梁四垂端爲金雲葉檐方徑六尺二寸靑緞重檐各深五寸五分周爲襞積繡金雲龍系黃絨紃四屬於座隅四柱髙五尺三寸相距各五尺繪雲龍門髙四尺八寸闊二尺三寸五分冬垂靑氈幃夏易以朱簾黑緞緣四面各三座髙二尺四寸下方七尺七寸上方七尺六寸綴版二層上繪彩雲下繪金雲環以朱闌飾閒金彩其髙一尺六寸八分各闕其中二尺一寸闌內周布花毯中設金雲龍寶座髙一尺三寸闊二尺七寸左列銅鼎右植服劍轅四內二轅長三丈八寸五分外長二丈九尺兩端銜金龍首尾升用納陛五級左右闌皆髤朱亦飾金彩舁以三十六人冬玉大祀孟春祈谷孟夏常雩皆禦之大朝會則陳於太和門外

金輦

圓蓋方軫通髙一丈五寸蓋髙一尺九寸飾以泥金銜金圓版四冠金圓頂一尺檐徑七尺一寸黃緞重幨各深五寸柱髙五尺相距各四尺九寸門髙四尺七寸五分闊二尺二寸五分冬垂黃氈幃夏易以朱簾黑緞緣四面各三座下方七尺五寸上方七尺三寸環以朱闌其髙一尺三寸各闕其中二尺三寸轅四內二轅長二丈八尺一寸外長二丈六尺一寸舁以二十八人余俱如至輦之制夏至祀方澤四孟時享歲暮祫祭春秋二仲祀太社太稷皆禦之大朝會則陳於太和門外

禮輿

枬質通髙六尺三寸上爲穹蓋二層髙一尺三寸上層八角飾金行龍下四角飾亦如之冠金圓頂八寸九分鏤金垂云承之銜以雜寶檐縱四尺七寸橫三尺五寸明黃緞重幨各深八寸五分繡金雲龍四柱各髙於尺縱距三尺九寸橫三尺飾蟠龍門端及左右闌飾雲龍皆鐶金內爲金龍寶座髙一尺七寸縱二尺一寸橫二尺七寸倚髙二尺二寸幃用明黃雲緞氈紗各惟其時左右啟欞夏以藍紗冬以玻璃直轅二各長一丈七尺六寸五分大橫桿二各長九尺小橫桿四各長二尺二寸五分肩桿八各長五尺八寸皆髤朱繪金雲龍橫鉆以銅縱加金龍首尾舁以十六人朝日夕月祭文廟耕耤諸中祀皆禦之

步輿

木質塗金不施幰蓋通髙三尺五寸倚髙一尺六寸五分鐶花文中爲蟠龍座髙一尺八寸五分縱一尺八寸橫二尺二寸冬施紫貂坐具夏以明黃妝緞四足爲螭首虎爪承以圓珠周繪雲龍踏幾髙三寸一分縱九寸五分橫二尺二寸籠以黃緞底縱三尺四面爲橫距直轅二各長一丈五尺五寸大橫桿二各長七尺六寸中爲雙龍首相對小橫桿四各長二尺八寸肩桿八各長五尺六寸飾如禮輿之制亦舁以十六人

駕出入常禦之

輕步輿

木質髤朱不施幰蓋通髙三尺四寸倚髙一尺五寸八分象牙爲之座髙一尺八寸二分縱一尺八寸三分橫二尺二寸踏幾髙三寸縱九寸橫二尺一寸五分髤以金直轅二各長一丈五尺四寸五分加銅龍首尾大橫桿二各長九尺一寸小橫桿四各長二尺八寸四分肩桿八各長五尺八寸五分皆鈷以銅余俱如步輿之制亦舁以十六人

行幸常禦之

皇太后車輅

龍鳳車

木質髤以明黃通髙九尺五寸穹蓋二重髙一尺七寸上繪八寶八角各飾金鳳下繪云文四隅飾亦如之冠金圓頂八寸五分鏤云文銜以雜寶檐縱四尺九寸橫四尺明黃緞垂幨上深三寸下深一尺一寸蓋明黃絡四隅系明黃絨紃屬於軫四柱各髙三尺三寸縱四尺八寸橫三尺一寸左右及後皆繪金龍鳳中各啟欞靑紃网之門髙三尺闊一尺八寸五分上鏤金龍鳳相向明黃緞幃黃裏坐具明黃緞彩繡龍鳳輪徑各四尺九寸各十有八輻轅二各長一丈七尺五寸鉆以鐵鑲金軫長六尺二寸闊三尺三寸駕馬一

儀車

木質髤以明黃通髙九尺九寸穹蓋上圓下方髙一尺冠銀圓頂塗金髙七寸七分檐縱五尺六寸橫四尺二寸五分四隅系明黃絨紃屬於軫明黃緞垂幨深一尺二寸四柱各髙二尺九寸縱四尺八寸橫三尺三寸不加繪飾裏髤淺紅明黃緞幃黃裏坐具明黃緞彩繡龍鳳輪徑各四尺各十有八輻轅二各長一丈五尺九寸鉆以鐵鋄銀軫長五尺九寸闊二尺五寸駕馬

萬壽輦

制同金輦明黃緞幃繡壽字篆文

皇太后萬壽時禦之

龍鳳輿

木質髤以明黃通髙七尺穹蓋二重髙一尺五寸五分上爲八角各飾金鳳下正方四隅飾亦如之冠金圓頂七寸二分鏤云文銜以雜寶檐縱五尺橫三尺七寸六分明黃緞垂幨上深三寸下深一尺一寸皆銷金龍鳳四柱各髙四尺七寸縱四尺上橫二尺九寸下二尺三寸五分皆繪金龍鳳桐四啟靑紃网之前爲雙扉髙二尺六寸闊二尺一寸啟扉則舉桐懸之內髤淺紅中置朱座髙一尺七寸倚髙一尺八寸坐具明黃緞彩繡龍鳳前加撫式亦髤明黃繪金龍鳳直轅二各長一丈七尺二寸五分大橫桿二各長八尺中爲鐵鋄金雙鳳相向小橫桿四各長三尺肩桿八各長五尺一寸皆髤明黃橫鉆以銅縱加銅鋄金鳳首尾舁以十六人

儀輿

木質髤以明黃通髙六尺一寸上爲穹蓋髙七寸冠銀圓頂塗金髙六寸五分檐縱四尺九寸橫三尺八寸四隅系黃絨紃屬於直轅明黃緞垂幨深一尺二寸四柱各髙四尺八寸縱四尺二寸橫三尺一寸門髙三尺九寸闊二尺七寸明黃緞幃黃裏中置朱座髙一尺七寸倚髤明黃髙一尺八寸繪金龍鳳坐具明黃緞亦繡龍鳳直轅二各長一丈五尺六寸橫桿二各長七尺八寸中爲鐵鋄金雙鳳相向肩桿四各長五尺三寸俱髤明黃兩端鉆以銅鋄金舁以八人

皇后車輅

鳳車

木質髤以明黃左右及後皆繪金鳳門上鏤金鳳相向坐具繡彩鳳【余並同皇太后龍鳳車】

儀車

木質髤以明黃通髙九尺五寸穹蓋上圓下方髙九寸冠銀圓頂塗金髙七寸檐縱五尺五寸橫四尺一寸四隅系明黃絨紃屬於軫明黃緞垂幨深一尺二寸四柱各髙二尺八寸縱四尺七寸橫三尺二寸不加繪飾裏髤淺紅明黃緞幃黃裏坐具明黃緞繡彩鳳輪徑各四尺各十有八輻轅二各長一丈五尺鉆以鐵鋄銀軫長五尺八寸闊三尺四寸駕馬一

鳳輿

木質髤以明黃繪飾彩繡皆金鳳肩桿八各長五尺舁以十六人親蠶禦之【尺寸形制同皇太后龍鳳輿】

儀輿

木質髤以明黃通髙五尺九寸上爲穹蓋髙六寸七分冠銀圓頂塗金髙六寸三分檐縱四尺七寸橫三尺六寸四隅系黃絨紃屬於直轅明黃緞垂幨深一尺一寸四柱名髙四尺七寸縱四尺橫三尺門髙三尺七寸閣二尺五寸明黃緞幃紅裏中置朱座髙一尺五寸倚髤明黃髙一尺六寸繪金鳳坐具明黃緞繡彩鳳直轅二各長一丈五尺五寸橫桿二各長七尺七寸中爲鐵鋄金雙鳳相向肩桿四各長五尺二寸兩端鉆以銅鋄金舁以八人

皇貴妃車輅

翟車

木質髤以明黃蓋飾金翟左右及後繪金翟門上鏤金翟相向坐具繡彩翟轅鉆以鐵鋄銀【餘同

皇后鳳車】

儀車

木質髤以明黃坐具繡彩翟【餘同皇后儀車】

翟輿

木質髤以明黃繪飾彩繡皆金翟橫桿中爲鐵鋄銀雙翟相向翟首鋄金凡桿皆縱加銅鋄金翟首尾肩桿四舁以八人【餘同皇后鳳輿】

儀輿

木質髤以明黃倚繪金翟坐具繡彩翟橫桿中爲鐵鋄銀雙翟相向翟首鋄金【餘同皇后儀輿】

貴妃車輅

儀車

木質髤以金黃幨幃皆用金黃緞坐具亦如之繡彩翟【餘同皇后儀車】

翟輿

木質髤以金黃蓋幨坐具皆用金黃緞繪飾彩繡皆金翟橫桿中爲鐵鋄銀雙翟相向翟首鋄金凡桿皆縱君金翟首尾肩桿四舁以八人【餘同

皇后鳳輿】

儀輿

木質髤以金黃幨帷坐具皆用金黃緞繪飾彩繡皆金翟橫桿中爲鐵鋄銀雙翟相向翟首鋄金【餘同

皇后儀駕】

妃車輅【嬪車輅同】

儀車

木質髤以金黃冠銅圓頂塗金幨幃皆用金黃緞坐具亦如之繡彩翟【餘同皇后儀車】

翟輿

木質髤以金黃冠銅圓頂塗金蓋幨坐具皆用金黃緞繪飾彩繡皆金翟橫桿中爲鐵鋄銀雙翟相向翟首鋄金直桿加銅髤金翟首尾肩桿四鏤翟首尾髤以金舁以八人【餘同皇后鳳輿】

儀輿

木質髤以金黃冠銅圓頂塗金幨幃坐具皆用金黃緞繪飾彩繡皆金翟肩桿二舁以四人【餘同

皇后儀輿】

公主幅晉品官命婦等車

固倫公主車【公主以下縣主以上亦得乘轎】

金黃蓋四角紅緣金黃幨紅幃轅桿軫輪皆髤朱

和碩公主車

朱輪紅蓋四角金黃緣金黃幨紅幃

郡主車

朱輪紅蓋四角皂緣紅幨紅幃

縣主車

朱輪紅蓋四角靑緣靑幨紅幃

郡君車【鎭國公夫人同】

朱輪紅蓋四角靑緣紅幨靑幃

縣君車【鎭國公夫人同】

朱輪皂蓋四角紅緣紅幨皂幃

鎭國公女鄕君車【輔國公夫人同】

朱輪皂蓋四角靑緣紅幨皂幃

輔國公女鄕君車【鎭國將軍夫人同】

朱輪皂蓋紅幨靑幃

親王福晉車【王福晉以下具勒夫人以上亦得乘轎】

紅蓋四角皂緣【餘同固倫公主車】

世子福晉車

紅蓋四角皂緣紅幨【餘同和碩公主車】

郡王福晉車

皂幨【餘同郡主車】

貝勒夫人車

朱輪紅蓋四角皂緣紅幨皂幃

輔國將軍夫人車

朱輪靑蓋紅幨靑幃

奉國將軍淑人車【奉恩將軍恭人同】

朱輪皂蓋皂幨皂幃

民公夫人車

黑轅輪綠蓋四角皂緣綠幨皂幃

侯伯夫人車

綠蓋四角靑緣【餘同民公夫人車】

子夫人車【一品命婦同】

黑轅輪皂蓋四角綠緣綠幨皂幃

男夫人車【二品命婦同】

黑轅輪皂蓋不緣綠幨皂幃

三品命婦車

黑轅輪皂蓋不緣皂幨皂幃

四品命婦車

黑轅輪皂蓋不緣皂幨靑幃

五品以下命婦車

蓋幨幃俱用靑

﹝臣﹞等謹按鄭志車輅一門列公侯大夫車輅國朝定制王公乘明轎親王世子郡王貝勒輿夫八人貝子公輿夫四人暖轎親王金黃蓋金黃幨紅幃世子紅蓋金黃幨紅幃郡王紅蓋紅幨紅幃貝勒紅蓋靑幨紅幃貝子紅蓋紅幨靑幃鎭國公皂蓋紅幨皂幃輔國公靑蓋紅幨靑幃均用銀頂京官滿洲文一品年老者許乘轎漢人文三品以上轎頂用銀幃蓋用皂在京舁夫四人出京八人直省文官乘轎督撫總河漕運舁夫八人司道以下舁夫四人學政鹽政織造曁各欽差官三品以上視巡撫四品以下視兩司其乘馬親王世子郡王用金黃韁貝勒貝子用紫公用靑文武四品官以上均系繁纓文三品武二品以上得用引馬制度詳明等威辧著備載大淸會典誠可爲萬世之法云

皇朝通誌卷六十

●皇朝通誌卷六十一

器服略六

○器服略六

鹵簿

△鹵簿

﹝臣﹞等謹按國初定制鹵簿儀仗參用宋明之舊而旗章麾蓋視前倍簡焉乾隆十三年皇上憲古宜今釐正典禮更定法駕鑾駕騎駕鹵簿合三者則爲大駕鹵簿凡旌旄麾幢旗纛之屬靡不折衷盡善用以隆郊祀而著朝儀備軌物而光羽衛典綦重也至若皇太后皇后儀駕及皇貴妃以下儀使采仗悉經睿定詳載皇朝禮器圖式玆並敬謹編輯爲鹵簿一門而旌旗則以次附見焉

皇帝大駕鹵簿

皇太后儀駕

皇后儀駕

皇貴妃儀仗

貴妃儀仗

妃采仗

嬪采仗

皇帝大駕鹵簿【南郊大祀則陳之】

導蓋一

黃緞爲之綢裏通髙八尺六寸三分蓋徑五尺一寸五分繡八寶彩雲冠以金頂七寸三分垂幨三層各深一尺繡金龍九閒以流云火珠旁垂彯帶二長三尺一寸闊二寸五分如蓋色垂五采流蘇曲柄木質塗金交龍徑二尺上下攢竹髤朱上長二尺五寸下長五尺四寸圍四寸七分鐓以銅鋄銀長二寸二分凡大朝會則陳於

丹陛正中

拂塵二

朱犛爲之長二尺結於木柄柄長二尺一寸二分圍一寸五分七釐通髤以金上飾鏤金龍首二寸五分銜小金鐶以綴拂下飾鏤金龍尾三寸三分未屬金鐶垂朱緌立夏始陳之處暑後不用凡大朝會設鹵簿則自拂塵至引仗以次排列

提鑪二

笵金爲之形圓有蓋通髙七寸八分深四寸六分口徑三寸二分腹圍一尺七寸六分頂鈒花文銜珊瑚耳爲雙龍三足各髙一寸二分蓋髙二寸徑與口徑同環鏤芙蕖下垂云葉頂鐶蟠龍提以金索四三屬於鑪一屬於蓋並系云葉上提桿攢竹髤朱長四尺五寸圍三寸一分四釐兩端飾金龍首尾上綴金鉤以懸鑪行則提之陳設時承以八角盤置方幾上盤口徑一尺三寸五分底徑一尺一寸一分通髤朱繪金花文幾髙一尺四寸五分上徑一尺四寸四分下徑一尺四寸八分四足鏤螭首虎爪承以圓珠下周棋距通髤以朱分繪金雲龍火珠

香合二

範金爲之形圓有蓋通髙三寸五分口徑六寸三分蓋口一寸四分面爲盤龍周爲雲龍口爲回文下深一寸六分亦鐶雲龍回文足髙五分飾以雜寶

盥盆一

範金爲之形圓十二稜髙四寸五分口徑一尺五寸邊級花文飾以雜寶底徑一尺六寸鏤雲龍中銜紅玻璃

唾壺一

範金爲之形圓有蓋通髙五寸口徑一寸五分蓋髙二寸五分頂爲蟠龍下深二寸五分底徑二寸一分座髙四寸徑三寸三分四足鏤螭首虎爪承以圓珠下周橫距飾以雜寶

水瓶二

笵金爲之有蓋大小各一大者通髙一尺五寸七分深一尺三寸五分口徑四寸四分級花文腹圍二尺八寸八分級雲龍火珠下爲波紋耳爲螭首銜鐶底徑七寸蓋髙一寸五分徑九寸四分飾以雜寶小者通髙一尺四寸五分深一尺二寸五分口徑四寸一分腹圍二尺六寸六分底徑五寸四分蓋髙一寸五分徑八寸六分形制花文皆同【香令以下陳設時制並同提鑪】

馬杌一

枬質髤朱髙一尺五寸方一尺八寸面繪金雙龍閒以流雲中爲火珠四足鏤螭首虎爪承以圓珠下周橫距雜繪八寶交椅一枬質塗金曲扶箕張倚上仰交足橫距貫以鐵樞雙疊舉之通髙二尺九寸二分縱一尺一寸五分橫二尺二寸座面織黃絲倚刻花艸雲龍文踏幾髙三寸三分縱九寸五分橫一尺八寸六分亦塗金

儀刀三十

煉鐵爲之刃長二尺四寸八分木柄長一尺二寸五分端垂綠緌鞘長二尺七寸五分通鞔綠沙魚皮銎及鉆皆塗金鏤花文系以黃鹿皮懸於革帶帶飾亦塗金

囊鞬三十

以革爲之黑色綠綠櫜長一尺一寸四分圍一尺四寸三分底木質髤朱徑五寸五分盛矢十有二鞬長二尺三寸三分上徑一尺一寸五分中徑七寸七分下徑二寸五分韜弓及半皆飾鏤金鉸具銜以雜寶系以黃鹿皮懸於革帶鞬左櫜右帶飾亦塗金銜綠松石

豹尾槍三十

鍛鐵爲之刃長一尺五分冒以木黃油繪行龍銎塗金鏤垂云文下綴朱犛垂鐶懸豹尾長三尺三寸柄攢竹髤朱繪金雲龍長九尺五寸圍四寸九分五釐鐏以鐵鋄銀長七寸

殳四

鍛鐵爲之首長一尺四寸八稜上徑一寸一分下徑六分鋄金龍文銎長九寸鏤龍首上下鉆以鐵塗金鐶花柄長八尺餘如豹尾槍之制

戟四

鍛鐵爲之援長一尺三寸胡外曲徑七寸三分中有■﹝角巨﹞■﹝角巨﹞上橫二寸五分下橫五寸內外各半外鏤龍首銎長九寸鏤龍首上銜通塗以金柄長八尺餘如豹尾槍之制

九龍曲蓋四

蓋緞爲之通髙一丈二尺二寸蓋徑五尺繡彩雲上冠金頂一尺一寸垂幨三層各深一尺一寸繡金龍九閒以流云火珠下綴金鈴各十五旁垂彯帶二長三尺五寸闊二寸五分如蓋色亦繡彩雲綴鈴各三曲柄木質塗金龍首徑二尺三寸上下攢竹髤朱上長三尺七寸下長五尺二寸圍四寸七分鐓以銅鋄銀長八分

翠華蓋二

綠緞爲之通繡孔雀翎旁無彯帶餘如九龍曲蓋之制

紫芝蓋二

紫緞爲之通繡五色芝二十四旁無彯帶餘如九龍曲蓋之制

九龍蓋二十

黃緞爲之宜柄餘如九龍曲蓋之制

五色花蓋二十

以緞爲之五色各四通繡雜花直柄餘如九龍曲蓋之制

五色龍蓋十

以緞爲之五色各二宜柄餘如九龍曲蓋之制

方傘八

以緞爲之紅紫二色各四方五尺不施繡文四角出銅龍首垂五采流蘇直柄餘如九龍曲蓋之制

壽扇八

黃緞爲之通髙一丈一尺八寸扇圓徑三尺二寸繡靑壽字一夾以五彩雙龍閒流云火珠中貫柄處飾藍緞上繡花文中繡流云蝙蝠下繡山水文綠亦以藍遇繡金回文背黃緞銷金龍二約以金花翠葉柄攢竹髤朱長八尺五寸圍四寸六分鐓以銅髙一寸五分

雙龍扇一十六

以緞爲之紅黃二色各八通髙一丈八寸扇圓徑三尺五寸繡五彩升降龍閒以流云紅綠暉二重周爲襞積中貫柄處飾以藍上下爲金鐏龍背爲金團龍約以金花翠葉丙攢竹髤朱長七尺五寸圍四寸六分鐓以銅髙一寸五分

雙龍扇二六

黃緞爲之藍綠餘如雙龍扇一之制

雙龍扇三六

黃緞爲之藍緣銷金升降龍二餘如雙龍扇一之制

單龍扇十六

以鍛爲之紅黃二色各八繡蟠龍一餘如雙龍扇一之制

孔雀扇八

綠緞爲之通髙一丈一尺八寸扇上斂下橢徑三尺上闊三寸中闊二尺七寸下闊二尺通繡孔雀尾下約以金花翠葉銜寶石四

雉尾扇八

霞免緞爲之通繡雉尾餘如孔雀扇之制

鷥鳳扇八

紅緞爲之通髙一丈一尺二寸扇上橢下方徑三尺四寸上闊二尺八寸下閣二尺五寸繡五采鷥鳳各一閒以花文周繡孔雀翎綠緣中貫柄處繡流云上下皆金蹲龍承以波文橫飾靑緞繡金花文雙鳳相對柄髤以黑【孔雀肩以下柄制並同壽扇】

長壽幢四

朱紃貫朱旄五韜以黃紗長八尺圍二尺七寸通繡靑壽字篆文下垂五采流蘇蓋髙九寸徑一尺穹曲下覆黃緞羃之綠緣垂幨靑綠二重皆繡金雲龍四角飾銅龍首懸云仉五就綴以金索桿攢竹髤朱長一丈圍四寸三分上爲曲項加塗金龍首銜鐶系幢鐓以銅鋄銀髙五分通髙一丈一尺一寸

紫幢四

韜以紫紗通繡花蝶下垂金黃流蘇餘如長壽幢之制

霓幢四

韜以月白紗通繡五色虹霓餘如長壽幢之制

羽葆幢四

朱紃貫朱旌五上各銜金葉冒以綠革綴金鈴四下屬朱緌系於桿不加韜蓋綠緞羃之紅緣垂幨紅黃二重不飾龍首餘如長壽幢之制

信旛四

紅緞爲之長六尺一寸闊六寸五分通繡花文中銜黃緞一尺三寸闊四寸荷首蓮跌繡金信旛淸漢文下綴版四寸髤以五彩蓋紅緞羃之藍緣垂幨靑黃紅三重餘如長壽幢之制

絳引旛四

五色緞相閒爲之長六尺五寸閣六寸五分中繡金龍夾以云文下綴金鈴五蓋紅緞羃之藍緣垂幨靑紫黃三重餘如長壽幢之制

豹尾旛四

懸豹尾長八尺上銜金葉冒以緣革綴金鈴四髙二寸五分徑三寸三分加金鐶系旛餘如長壽幢之制

龍頭竿旛四

五色緞爲之尺寸及繡文如絳引旛之制下綴金鈴五蓋紅緞羃之藍緣垂幨紫緣黃三重桿首爲戟形橫刻龍首系旛下斜出搘之皆木質塗金餘如長壽幢之制

教孝表節旌二

紅緞爲之長七尺三寸闊六寸五分通繡金花艸文下剡綴金鈴三中銜黃緞綠緣荷首蓮趺長一尺三寸闊四寸繡金教孝表節淸漢文蓋鈒銅朶云三髙五寸五分闊九寸中丰下斂旁垂靑緞彯帶二各綴鈴二桿攢竹髤朱長一丈圍四寸五分上爲矛形木質塗金下注朱旄飾塗金龍首銜鐶系旌鐓以銅鋄銀髙五分通髙一丈一尺一寸

明刑弼教旌二

繡金明刑弼教淸漢文

行慶施惠旌二

繡金行慶施惠淸漢文

褒功懷遠旌二

繡金褒功懷遠淸漢文

振武旌二

繡金振武淸漢文

敷文旌二

繡金敷文淸漢文

納言旌二

繡金納言淸漢文

進善旌二

繡金進善淸漢文【明刑弼教旌以下形制桿式並同教孝表節旌】

金節四

朱紃貫朱旄八下屬朱緌系於桿韜以黃紗通繡雲龍蓋綠緞羃之紅緣垂幨紅緣二重餘如長壽幢之制

儀鍠氅四

五色緞相閒爲之如絳引旛之制蓋如教孝表節旌而無彯帶儀鍠髙二尺五寸竹節刃銜以龍首貫金鈑形如雙鋮相背龍首系氅餘如長壽幢之制

黃麾四

紅緞爲之如信旛之制繡金黃麾淸漢文蓋紅緞羃之黃緣垂幨紫綠黃三層餘如長壽幢之制

八於驍騎纛二十四

俱以緞爲之各從其色鑲黃旗鑲白旗鑲藍旗皆紅緣鑲紅旗白緣俱左平右剡繡金雲龍縿徑四尺二寸斿中徑四尺上下各徑三尺斜徑各二尺二寸五分緣繡火焰周闊八寸正黃旗正白旗正紅旗正藍旗俱正幅亦繡金雲龍不加緣縿徑六尺斿徑四尺桿攢竹髤朱長一軑五尺五分圍四寸三分首冠鏤金火焰頂注朱犛鐓以鐵鋄銀髙五分通髙一丈六尺一寸五分

八旗護軍纛八

以緞爲之各從其色鑲旗如驍騎纛正旗緣如旗色俱斜幅繡金雲龍縿徑四尺八寸斿徑六尺五寸斜徑八尺五寸緣爲火焰形旁垂彯帶九尺五寸色與緣同亦火焰形桿如驍騎纛之制

八旗前鋒纛八

五色金龍植豹尾餘如驍騎纛之制

五色金龍纛四十

以緞爲之五色各八俱斜幅銷金雲龍不加緣縿徑五尺二寸斿徑六尺四寸五分斜徑九尺一寸桿如八旗驍騎纛之制

儀鳳旗一

月白緞爲之斜幅繡鳳閒以彩雲緣及彯帶俱藍色爲火焰形尺寸同八旗護軍纛桿如八旗驍騎纛之制

翔鷥旗一

斜幅繡鷥

瑞鶴旗一

斜幅繡鶴

孔雀旗一

斜幅繡孔雀

黃鵠旗一

斜幅繡黃鵠

白雉旗一

斜幅繡白雉

赤鳥旗一

斜幅繡赤鳥

華虫旗一

斜幅繡華虫

振鷺旗一

斜幅繡振鷺

鳴鳶旗一

斜幅繡鳴鳶【翔鷥旗以下旗色形制桿式並同儀鳳旗】

遊麟旗一

黃緞爲之斜幅繡麒麟髃起火焰閒以彩雲綠及彯帶俱紅色爲火焰形尺寸如八旗護軍纛桿如八旗驍騎纛之制

馴獅旗一

斜幅繡馴獅

白澤旗一

斜幅繡白澤

角端旗一

斜幅繡角端

赤熊旗一

斜幅繡赤熊傅兩翼

黃羆旗一

斜幅繡黃羆傅兩翼

辟邪旗一

斜幅繡辟邪

犀牛旗一

斜幅繡犀牛

天馬旗一

斜幅繡天馬傅兩翼

天鹿旗一

斜幅繡天鹿【馴獅旗以下旗色形制桿式並同遊麟旗】

靑龍旗一

靑緞爲之斜幅不加綠繡金蹲龍銜火珠閒以流云縿徑五尺二寸五分斿徑六尺四寸五分斜徑九尺桿如八旗驍騎纛之制

白虎旗一

白緞爲之繡金蹲虎髃起火焰閒以流云

神武旗一

黑緞爲之繡金龜蛇相糾閒以流云

江瀆旗

紅緞爲之中正方繡江瀆

河瀆旗一

白緞爲之中正方繡河瀆

淮瀆旗一

藍緞爲之中正方繡淮瀆

濟瀆旗一

黑緞爲之中正方繡濟瀆

東嶽旗一

靑緞爲之中繡東嶽

西嶽旗一

白緞爲之中繡西嶽

南嶽旗一

紅緞爲之中繡南嶽

北嶽旗一

黑緞爲之中繡北嶽

中嶽旗一

黃緞爲之中繡中嶽

土星旗一

黃緞爲之中繡金土星

木星旗一

靑緞爲之中繡金木星

金星旗一

白緞爲之中繡金金星

火星旗一

紅緞爲之中繡金火星

水星旗一

黑緞爲之中繡金水星【白虎旗以下形制桿式並同靑龍旗】

角宿旗一

藍緞爲之斜幅不加綠中繡金角宿二星尺寸如靑龍旗桿如八旗驍騎纛之制

亢宿旗一

中繡金亢宿四星

氐宿旗一

中繡金氐宿四星

房宿旗一

中繡金房宿四星附鉤鈐二星

心宿旗一

中繡金心宿三星

尾宿旗一

中繡金尾宿九星附神宮一星

箕宿旗一

中繡金箕宿四星

斗宿旗一

中繡金斗宿六星

牛宿旗一

中繡金牛宿二星

女宿旗一

中繡金女宿四星

虛宿旗一

中繡金虛宿二星

危宿旗一

中繡金危宿三星

至宿旗一

中繡金室宿二星附離宮六星

壁宿旗一

中繡金壁宿二星

奎宿旗一

中繡金奎宿十六星

婁宿旗一

中繡金婁宿三星

胃宿旗一

中繡金胃宿三星

昂宿旗一

中繡金昂宿七星

畢宿旗一

中繡金畢宿八星附以附耳一星

觜宿旗一

中繡金觜宿三星

參宿旗一

中繡金參宿七星附以伐三星

井宿旗一

中繡金井宿八星附以鉞一星

鬼宿旗一

中繡金鬼宿五星

柳宿旗一

中繡金柳宿八星

星宿旗一

中繡金星宿七星

張宿旗一

中繡金張宿六星

翼宿旗一

中繡金翼宿二十二星

軫宿旗一

中繡金軫宿四星附以左右轄二星長沙一星【亢宿旗以下旗色形制桿式並同角宿旗】

甘雨旗四

淺黑緞爲之斜幅繡龍簇以水雲紅綠彯帶黑色爲火焰形尺寸如八旗護軍纛桿首冠鈒金垂云頂余俱如八旗驍騎纛之制

幹風旗一

黑緞爲之斜幅中繡金幹卦緣及彯帶俱白色爲火焰形尺寸如八旗護軍纛桿首冠相風烏余俱如八旗驍騎纛之制

坎風旗一

黑緞爲之中繡金坎卦緣及彯帶如其色

艮風旗一

黑緞爲之中繡金艮卦緣及彯帶俱藍色

震風旗一

藍緞爲之中繡金震卦緣及彯帶如其色

巽風旗一

紅緞爲之中繡金巽卦緣及彯帶俱藍色

離風旗一

紅緞爲之中繡金離卦緣及彯帶如其色

坤風旗一

紅緞爲之中繡金坤卦緣及彯帶俱白色

兌風旗一

白緞爲之中繡金兌卦緣及彯帶如其色【坎風旗以下形制桿式並同幹風旗】

五色雷旗五

以緞爲之五色各一斜幅中繡金雷文緣及彯帶各如其色餘如甘雨旗之制

五色云旗五

斜幅繡彩雲餘同五色雷旗之制

日旗一

藍緞爲之中繡日內爲踆烏

月旗一

藍緞爲之中繡月內爲顧免

門旗八

紅緞爲之中繡金門字淸漢文

金鼓旗二

黃緞爲之中繡金金鼓淸漢文【日旗以下形制桿式並同角宿旗】

翠華旗二

藍緞爲之斜幅繡孔雀閒以彩雲緣及彯帶俱紅色爲火焰形尺寸如八旗護軍纛桿首冠鈒金垂云頂注綠緞繡孔雀翎余俱如八旗驍騎纛之制

五色金龍小旗四十

以緞爲之五色各八斜幅不加緣中銷金應龍閒以流云縿徑二尺五寸斿徑三尺斜徑四尺二寸桿攢竹髤朱長九尺五寸二分圍三寸一分首爲矛形塗金注朱旄鐏以鐵塗金通髙一丈一尺七分

出警旗

黃緞爲之中繡金出警淸漢文緣及彯帶如其色桿首冠塗金鏤花頂餘同甘雨旗之制

入蹕旗一中繡金入蹕淸漢文餘同出警旗之制

鉞十六

雕木爲木刃長八寸五分闊九寸背刻龍首貫直刃長八寸爲劍脊形銎上銜以龍首背塗金柄攢竹髤朱長六尺二寸二分圍四寸鐓以銅鋄銀髙一寸五分通髙八尺九寸

星十六

雕木爲之首長六寸三分圍五寸四分六瓣交攢鏤云蝙蝠上爲圓頂如星髙一寸四分旁亦如之差小銎上銜以龍首皆塗金柄如鉞之制通髙八尺七寸

臥瓜十六

雕木爲之長四寸五分圍一尺四寸二分六稜有蒂刻夔龍臥置柄首銎上銜以龍首柄如鉞之制通髙七尺八寸五分

立瓜十六

雕木爲之形如臥瓜立置柄首柄如鉞之制通髙八尺二寸五分

吾仗十六

攢竹爲之長七尺一寸圍四寸三分髤朱兩端繪金雲龍鉆以銅塗金

禦仗十六

攢竹爲之長六尺九寸圍四寸三分髤朱兩端鈷以銅

引仗六

削竹爲之長四尺三寸八分闊一寸七分厚二分髤朱首加圓木長九寸二分閣如之厚五分髤黃繪金雲龍通髙五尺三寸

紅燈六

銅盤承燭鐵絲籠之韜以紅紗髙九寸圍一尺七寸桿攢竹髤朱長六尺二寸圍三寸一分上加龍首曲項向前銜鐶懸燈通髙七尺二寸

太常二

建旗玉輅之後十有二斿靑緞爲之縿徑六尺六寸繡日月五星斿徑四尺七寸五分繡二十八宿裏俱繡金龍下垂五彩流蘇桿攢竹髤朱左加合戟右飾龍首並綴朱旄五垂靑緌

大旗二

建於金輅之後十有二斿黃緞爲之各繡交龍

大麾二

建於木輅之後十有二斿黑緞爲之各繡神武

大赤二

建旗象輅之後十有二斿紅緞爲之各繡金鳳

大白二

建旗革輅之後十有二斿白緞爲之各繡金虎【大旗以下尺寸形制桿式雜飾並同太常】

寶象五

絡首鉤膺秋攀皆編黃絨紃爲之雜飾諸寶前後各綴朱纓二後絡朱网流蘇膺懸朱纓銅鈴各三白革爲韉繪金龍彩雲周爲花文藉以朱■﹝疊毛﹞鞍髤朱飾金上載寶瓶銅質鋄金亦飾諸寶深一尺六寸五分口徑八寸六分腹圍五尺七寸六分鏤垂珠文底徑一尺一寸三分足徑一尺七寸鏤朶云文蓋徑一尺三寸冠火焰頂髙一尺三寸凡大朝會則立於午門外

導象四

披藍屜不加羈飾凡大朝會則立於天安門外

靜鞭四

黃絲爲之長一丈三尺闊三寸稍長三丈漬以蠟柄木質髤朱長一尺刻金龍首凡大朝會陳於太和殿階下旣禦殿鳴鞭者三駕起亦如之

仗馬十

鞅及絡首鉤膺秋攀皆編黃絨紃爲之飾以雜寶項及膺各懸朱纓黃緞爲韉繡金盤龍周爲八寶藉以朱■﹝疊毛﹞鞍蹬皆銅質鋄金坐具以黃氈靑緣凡大朝會則立於丹陛下

後護豹尾槍十儀刀十橐鞬【二十制並同前】黃龍大纛二

黃緞爲之中繡金龍環以流云不加綠縿徑四尺八寸斿徑六尺五寸斜徑八尺五寸桿長一丈五尺五分首冠鈒花塗金頂餘如八旗驍騎纛之制

皇帝法駕鹵簿【

北郊大祭

廟壇

親詣凱旋受俘則陳之】

導蓋一拂塵二提鑪二香合二盥盆一唾壺一水瓶二馬杌一交椅一儀刀二橐鞬二十豹尾槍二十殳四戟四九龍曲蓋四翠華蓋二紫芝蓋二九龍蓋二十五色花蓋十五色龍蓋十方傘八壽扇八【並同大駕鹵簿】雙龍龍扇十六【同

大駕鹵簿雙龍扇一】單龍扇十六孔雀扇八雉尾扇八鷥鳳扇八長壽幢四紫幢四霓幢四羽葆幢四信旛四絳引旛四豹尾幡四龍頭竿幡四教孝表節旌二明刑弼教旌二行慶施惠旌二褒功懷遠旌二振武旌二敷文旌二納言旌二進善旌二金節四儀鍠氅四黃麾四八旗驍騎二十四八旗護軍纛八八旗前鋒纛八五色金龍纛二十儀鳳旗一翔鷥旗一瑞鶴旗一孔雀旗一黃鵠旗一白雉旗一赤烏旗一華虫旗一振鷺旗一鳴鳶旗一遊麟旗一馴獅旗一白澤旗一角端旗一赤熊旗一黃羆旗一辟邪旗一犀牛旗一天馬旗一天鹿旗一掅龍旗一白虎旗一朱雀旗一神武旗一江瀆旗一河瀆旗一淮瀆旗一濟瀆旗一東嶽旗一西嶽旗一南嶽旗一北嶽旗一中嶽旗一土星旗一木星旗一金星旗一火星旗一水星旗一角宿旗一亢宿旗一氐宿旗一房宿旗一心宿旗一尾宿旗一箕宿旗一斗宿旗一牛宿旗一女宿旗一虛宿旗一危宿旗一室宿旗一壁宿旗一奎宿旗一婁宿旗一胃宿旗一昂宿旗一畢宿旗一觜宿旗一參宿旗一井宿旗一鬼宿旗一柳宿旗一星宿旗一張宿旗一翼宿旗一軫宿旗一甘雨旗四幹風旗一坎風旗一民風旗一震風旗一巽風旗一離風旗一坤風旗一兌風旗一五色雷旗五五色云旗五日旗一月旗一門旗八金鼓旗二翠華旗二五色金龍小旗二十出警旗一入蹕旗一鉞六星六臥瓜六立瓜六吾仗六禦仗六引仗六紅燈六陳五輅建太常大旗大麾大赤大白各二寶象五導象四靜鞭四仗馬十後護豹尾槍十儀刀十橐鞭二十黃龍大纛二【並同大駕鹵簿】

皇帝鑾駕鹵簿【凡

臨幸則陳之】

導蓋一九龍蓋十【並同大駕鹵簿】雙龍扇十【同

大駕鹵簿】雙龍扇二五色金龍纛十五色金龍小旗十鉞四星四臥瓜四立瓜四吾仗四禦仗四後護豹尾槍十儀刀十橐鞬二十黃龍大纛二【並同大駕鹵簿】

皇帝騎駕鹵簿【

省方大閱則陳之】

導蓋一儀刀十橐鞬十豹尾槍十五色花蓋十【並同

大駕鹵簿】雙龍扇六【同

大駕鹵簿雙龍龍扇三】單龍扇六五色金龍纛十五色金龍小旗十鉞六星六臥瓜六立瓜六吾仗六禦仗六後護豹尾槍十儀刀十橐鞬二十黃龍大纛二【並同大駕鹵簿】

皇太后儀駕

九鳳曲蓋一

明黃緞爲之黃裏通髙一丈二尺二寸蓋徑五尺三寸繡流云上冠金頂七寸五分垂幨三層各深一尺三寸繡彩鳳九閒以花文旁垂彯帶二長三尺五寸闊二寸九分如蓋色繡彩雲曲柄木質塗金龍首二徑二尺三寸上下攢竹髤朱上長三尺七寸下長五尺三寸圍七寸四分

拂塵二

朱犛爲之長二尺三寸柄長二尺圍一寸三分髤以金上飾鏤鳳首三寸五分銜小金鐶以綴拂下飾鏤金鳳尾三寸三分末鏤金錢形垂朱緌

提鑪二

笵金爲之通髙八寸六分深四寸五分口徑三寸二分腹圍一尺六寸七分蓋髙二寸一分環鏤芙蕖下垂云葉頂爲立鳳項鏤花文雙鳳爲耳三足各髙一寸五分提以金索三上冠云葉旁系索以屬蓋提桿攢竹髤朱長三尺九寸圍三寸三分兩端飾金鳳首尾上綴金鉤於云葉提之陳設時承以八角盤置方幾上盤口徑一尺一寸二分底徑九寸七分通髤朱繪金龍鳳幾髙一尺五寸七分上徑一尺四寸六分下徑一尺四寸八分四足鏤螭首虎爪承以圓珠下周橫距通髤以朱面繪龍鳳周繪行龍

香合三

範金爲之橢圓有蓋通髙五寸二分口縱七寸二分橫四寸二分蓋髙一寸三分面爲立鳳周爲翔鳳四口爲回文深一寸二分亦鏤云鳳回文閒以火珠足髙四分

盥盆一

笵金爲之形圓十二稜髙三寸九分口徑一尺二寸九分邊鈒花文八寶底徑一尺一寸鈒花文中立雙鳳

唾壺一

笵金爲之通髙六寸七分口徑四寸六分鈒云文回文蓋髙二寸頂爲立鳳髙二寸五分旁爲流云深一寸八分底徑二寸二分座髙四寸五分徑三寸三分四足鏤螭首虎爪承以圓珠下周圓距

水瓶二

笵金爲之大者通髙一尺五寸五分深一尺三寸口徑四寸級花文腹圍二尺七寸七分鈒云鳳火珠下爲如意云文耳爲螭首銜環底徑六寸蓋髙一寸徑六寸頂爲立鳳髙二寸七分小者通髙一尺四寸五分深一尺一寸口徑三寸四分腹圍二尺五寸七分底徑五寸四分蓋髙一寸徑五寸七分形制花文皆同【香合以下陳設時制並同提鑪】

馬杌一

木質塗金髙一尺六寸方一尺九寸面繪金龍鳳間以流雲中爲火珠四角飾鏤金花文【餘同

大駕鹵簿】

交椅一

水質塗金通髙二尺九寸五分縱一尺一寸五分橫二尺二寸四角飾鏤金花文座面織明黃絲絳椅刻龍鳳【餘同大駕鹵簿】

九鳳蓋十

以緞爲之五色各二鳳及云文花文皆銷金直柄長一丈一尺餘如九龍曲蓋之制

花蓋四

明黃緞爲之彩繡八寶雜花直柄長一丈一尺餘如九鳳曲蓋之制

方傘四

紅緞爲之方五尺垂幨三層不施繡文旁垂彯帶直柄長一丈一尺

龍鳳扇八

以緞爲之明黃紅二色各四通髙一丈九寸扇圓徑三尺三寸繡龍鳳各一閒以流云周爲嬖積中貫柄處飾以藍上下約以金花翠葉中鏤鳳背如之【餘同

大駕鹵簿雙龍扇】

鷥鳳扇八

以緞爲之明黃紅二色各四通髙一丈一尺九寸扇上橢下方徑三尺四寸五分上闊二尺九寸五分下闊二尺五寸五分繡五彩鷥鳳各一閒以花文綠緣闊四寸七分周繡孔雀翎上下約以金花翠葉下綴橫木髙四寸一分髤黑繪金鷥鳳柄攢竹髤黑長七尺八寸五分圍四寸四分

金節二

朱紃貫朱旄八下屬朱緌系於桿韜以黃紗長八尺圍二尺九寸韜繡五色龍鳳蓋髙九寸徑一尺二寸綠緞羃之紅緣垂幨黃紅二重桿攢竹髤朱長一丈圍四寸三分上爲曲項加塗金鳳首銜鐶屬銅蓋系節通髙一丈一尺二寸

龍鳳旗十

以緞爲之五色各二斜幅銷金龍鳳各一間以流云縿徑四尺七寸斿徑六尺斜徑八尺二寸桿攢竹髤朱長一丈三尺三寸圍四寸七分首冠鏤金火焰頂注朱旄鐏以鐵塗金通髙一丈四尺九寸

臥瓜四

雕木爲之長六寸九分圍一尺五寸六稜有蒂刻云文臥置柄首銎上銜以龍首皆塗金柄攢竹髤朱長五尺九寸圍三寸八分鐓以銅鋄銀髙一寸六分通髙七尺五寸

立瓜四

雕木爲之長七寸圍一尺四寸形如臥瓜立置柄首柄長五尺七寸八分如臥瓜之制通髙七尺八寸

吾仗四

攢竹爲之圍四寸三分髤朱兩端繪金雲通髙六尺九寸

皇后儀駕

九鳳曲蓋一

明黃緞爲之黃裏通髙一丈二尺蓋徑五尺二寸上冠金頂七寸四分垂檐三層各深一尺二寸旁垂彯帶二長三尺五寸闊二寸五分曲柄木質塗金龍首二徑二尺二寸上下攢竹髤朱上長三尺六寸下長五尺二寸圍七寸三分【餘同皇太后儀駕】

拂塵二

朱犛爲之長二尺二寸柄長二尺圍一寸二分上飾鏤金鳳首三寸三分下飾鏤金鳳尾二寸二分【餘同皇太后儀駕】

提鑪二

笵金爲之通髙八寸二分深四寸三分三足各髙一寸三分桿長三尺八寸圍三寸二分陳設時承以八角盤繪金鳳置方幾上面繪鳳周繪流云

【餘同

皇太后儀駕】

香合【二

制同

皇太后儀駕】

盥盆一

笵金爲之髙三寸六分口徑一尺二寸底徑一尺【餘同

皇太后儀駕】

唾壺一

笵金爲之通髙六寸六分口徑四寸五分頂爲立鳳髙二寸三分座髙四寸三分【餘同皇太后儀駕】

水瓶二

笵金爲之大者通髙一尺五寸三分深一尺一寸六分頂爲立鳳髙二寸五分小者通諸一尺四寸三分深一尺三分【餘同

皇太后儀駕香合以下陳設時制並同提鑪】

馬杌一

木質塗金方一尺九寸五分面繪金鳳閒以流云【餘同皇太后儀駕】

交椅一

木質塗金座面織明黃絲絳倚刻鳳【餘同皇太后儀駕】

九鳳蓋十

以緞爲之五色各二鳳及云文花文皆銷金直柄長一丈一尺餘如九鳳曲蓋之制

花蓋四一

明黃緞爲之繡八寶雜花宜柄長一丈一尺餘如九鳳曲蓋之制

方傘四

紅緞爲之直柄長一丈五寸【形制並同

皇太后儀駕】

龍鳳扇八

以緞爲之明黃紅二色各四圓徑三尺二寸五分【餘同皇太后儀駕】

鷥鳳扇八

以緞爲之明黃紅二色各四通髙一丈一尺八寸【餘同皇太后儀駕】

金節二

長七尺九寸圍二尺七寸蓋徑一尺一寸通髙一丈一尺【餘同皇太后儀駕】

龍鳳旗十

以緞爲之五色各二桿長一丈三尺一寸圍四寸五分通髙一丈四尺七寸【餘同皇太后儀駕】

臥瓜四

雕木爲之長六寸八分圍一尺四寸柄長五尺七寸鐓髙一寸四分通髙七尺三寸【餘同皇太后儀駕】

立瓜四

雕木爲之柄長五尺五寸五分通髙七尺五寸【餘同

皇太后儀駕】

吾仗四

攢竹爲之圍四寸髙六尺八寸【餘同皇太后儀駕】

皇貴妃儀仗

七鳳曲蓋一

明黃緞爲之黃裏繡彩鳳七曲柄木質塗金龍首一徑一尺八寸【餘同

皇后儀駕九鳳曲蓋】

拂塵二

朱犛爲之柄兩端飾金翟首尾【餘同皇后儀駕】

提鑪一

笵金爲之蓋頂爲翔翟耳爲雙翟提桿兩端飾金翟首尾盤及幾面皆繪金翟【餘同皇后儀駕】

香合一

笵金爲之面爲翔翟周爲花艸下亦鏤花艸回文【餘同皇后儀駕】

盥盆一

笵金爲之底鈒花文中立雙翟【餘同皇后儀駕】

唾壺一

笵金爲之頂爲翔翟【餘同皇后儀駕】

水瓶二

笵金爲之大小各一腹鈒云翟頂爲翔翟【餘同

皇后儀駕香合以下陳設時制並同提鑪】

馬杌一

木質塗金面繪金翟四角飾銅鏤云文塗金【餘同皇后儀駕】

交椅一

木質塗金倚銅質鏤翟【餘同皇后儀駕】

花蓋六

以緞爲之黃紅藍三色各二繡八寶雜花【餘同

皇后儀駕】

瑞艸蓋四

以緞爲之紅黑二色各二繡瑞艸直柄長一丈一尺【餘同

皇后儀駕九鳳曲蓋】

鷥鳳扇四

以緞爲之紅黑二色各二通髙一丈一尺七寸扇上橢下方徑三尺上闊二尺九寸下閣二尺五寸繡五彩鷥鳳各一閒以花文綠緣闊四寸五分上下約以金花翠葉下綴橫木髙四寸髤黑繪金翟柄木質髤黑長七尺五寸圍四寸五分

團扇六

云緞爲之黃紅黑三免各二通髙一丈一尺七寸扇圓徑三尺五寸不施繡周爲襞積中貫柄處飾以藍上下約以金花翠葉背亦如之柄木質髤朱長七尺五寸圍四寸三分

金節二

韜以紅紗長七尺六寸圍二尺六寸通繡五彩翟蓋紅緞羃之綠緣桿上曲項加塗金翟首【餘同

皇后儀駕】

鳳旗六

以緞爲之黃紅黑三色各二斜幅中銷金鳳一縿徑四尺斿徑六尺斜徑八尺桿攢竹髤朱長一丈三尺圍四寸三分首冠塗金銅頂注朱旄通髙一丈四尺五寸

彩旗四

云緞爲之紅黑二色各二斜幅不繡餘如鳳旗之制

臥瓜二立瓜二吾仗【二並同皇后儀駕】

貴妃儀仗

七鳳曲蓋一

金黃緞爲之【形制同皇貴妃儀仗】

拂塵二提鑪一香合一唾壺一盥盆一水瓶二【並同皇貴妃儀仗】

馬杌

木質髤金黃飾以銅繪金翟【餘同皇后儀駕】

交椅一

木質飾以銅座面織金黃絲絳【餘同皇后儀駕】

花蓋六

以緞爲之金黃紅黑三色各二【形制同皇貴妃儀仗】

瑞艸蓋四鷥鳳扇四團扇六金節二【並同皇貴妃儀仗鳳旗四】

以緞爲之紅黑二色各二【形制同皇貴妃儀仗】

彩旗四【同皇貴妃儀】

臥瓜二立瓜二吾仗二【並同皇后儀仗】

妃采仗

七鳳曲蓋【一同貴妃儀仗】

提鑪一香合一盥分唾壺一水瓶二皆銀質飾

以金鏤繪皆金翟【餘同皇后儀駕】

馬杌一交椅【一同貴妃儀仗】

黃蓋二

金黃雲緞爲之不施繡文直柄長一丈一尺【餘同皇后儀駕九鳳曲蓋】

花蓋四

以緞爲之紅黑二色各二【制同皇貴妃儀仗】

團扇四

云緞爲之紅黑二色各二【制同皇貴妃儀仗】

金節二【同皇貴妃儀仗】

鳳旗四【同貴妃儀仗】

臥瓜二立瓜二吾仗二【並同

皇后議駕】

嬪采仗

七鳳曲蓋一【同貴妃儀仗】

提鑪一香合一盥盆一唾壺一水瓶二【並同妃采仗】

馬杌一交椅一【並同貴紀儀仗】

花蓋四

以緞爲之金黃紅二色各二【制同皇貴妃儀仗】

團扇二

紅雲緞爲之【制同皇貴妃儀仗】

金節二【同貴妃儀仗】

鳳旗二

紅緞爲之【餘同皇貴妃儀仗】

臥瓜二立瓜二吾仗二【並同皇后儀駕】

皇朝通誌卷六十一《淸朝通誌》樂略凡二卷﹝062～063﹞／一百二十六卷﹝淸﹞髙宗敕撰

●皇朝通誌卷六十二

樂略一

○樂略一

﹝臣﹞等謹案虞書云詩言志歌永言聲依永律和聲故鄭樵志樂謂樂以詩爲本詩以聲爲用其所列四門皆系以聲而輒以聲歌湮沒風雅不分爲言蓋必有聲律身度之聖人斯能推闡精微折衷美善以昭盛徳之形容也洪惟我國家列聖相承功成治定作爲大樂美備詳明聖祖仁皇帝貫通理數特揭正樂審音和聲定律協均度曲之旨詳載律呂正義一書垂示萬世而於審比聲歌之事猶有待也我皇上極建中和業隆繼述以前書內尙少樂章字譜用加釐正別陰陽辧淸澤音律之髙下節奏之短長咸分刌而節比之務使律呂各得其宜歌奏不淆其序故自郊廟登歌朝廷宴饗以及丹陛導迎鐃歌鼓吹遠方藩服之音千鑰羽翳之制莫不繪圖定譜列入律呂正義後編夫而後聖祖之所爲審音定樂制器協均者一一施諸實用至於一切慶典舉行每親制宸章宣諸金石卽令臣工撰擬亦必特加訂定一歸惇雅莊和此所由廣大淸明成文從律洋洋乎載如地而幬如天上媲簫韶之雅奏也比者皇上猶以聲音之道宜趨古雅而樂工承襲往往但徇工尺莫究聲律之原特命樂部大臣取律呂正義後編內樂譜駢注宮商等字樣俾避俗歸雅克諧古音仰見聖天子釐定宮懸精研聲律敷宣雅化期協同和之至意因是編秖載樂章名目其宮商角徵羽奉旨詳定在律呂正義後編內玆不具列仍依鄭樵原志按類次序分爲正聲遺聲祀饗正聲祀饗別聲附以樂舞至鄭志尙有十二律五聲八音名義諸門本襲通典之文應於皇朝通典內按門詳載不贅敍於是云

正聲

遺聲

△正聲

﹝臣﹞等謹案鄭樵樂略正聲一門所載鐃歌言戰陳之事鼓吹爲警嚴之節西涼等曲遠方之樂亦屬韎師職掌之遺至相和歌以下等曲多巷陌歌謠之詞無關雅奏我朝審比聲歌一洗前代靡曼之習今所綜輯皆光昭國典之章初非鄭樵所錄能髣髴萬一也

鐃歌大樂二十八章

大淸朝四時仗承天眷貢琛球錦繡乾坤中天盛世奉宸歡晴開五云瑞雲龍駕六龍扈翠華四時念壯軍容日初升嘉祥曲練吉日謁珠邱禦黼座長白山布爾湖建遼陽沈陽城鐵嶺山孕嘉產毓靈禽蕃珍樹建皇極鑠皇淸

鐃歌淸樂二十七章

九龍旃鬯皇威整貔貅河淸海晏輦路平景淸明聖武光昭皇風泰慶雲呈象天行虹流華渚皇都無外夏諺歌芳塍曲渥窪曲美畱都溯興京格皇天大淩河狩於原日上扶桑九五飛龍聖徳巍巍蹀躞遊龍慶皇圖萬國瞻天昊天命

﹝臣﹞等謹案右鐃歌大樂二十八章鐃歌淸樂二十七章皇帝躬祀郊廟禮成回鑾及禦樓受俘並擇奏之車駕省方則設於旌門外每夕奏數闋恭遇大閱駕出鐃歌大樂奏壯軍容之章駕入鐃歌淸樂奏鬯皇威之章乾隆七年定

平西凱旋郊勞鐃歌十六章

帝效天爍月竁振王鈇攻庫車厥角稽黑水戰援兵來阿克蘇鹿斯奔回城降伊水洱和門開天斷成皇式辟廱帝圖鞏

平西凱旋郊勞凱歌四十章

﹝臣﹞等謹案乾隆二十五年平定西域大軍凱旋皇帝駐蹕黃新莊親行郊勞是日陳設鹵簿大駕設黃幄禦座於郊臺正中鐃歌鳴螺軍士俱於臺左右排立凱歌樂排立於禦道左右駕至郊臺軍鳴螺奏平西鐃歌禮成皇上出黃幄乘騎鐃歌樂止停鳴螺馬上奏平西凱歌駕還行宮樂止

平定兩金川鐃歌十六章

皇威鬯愼行師犄角攻趲拉平討促浸迅霆復八旗勇窮猿僵扼宜喜越重壕河之西後路淸一窟摧釜底魂穴蟻掃武成功

禦制平定兩金川凱歌三十章

﹝臣﹞等謹案乾隆四十年八月平金川大軍攻克勒烏圍紅旗報捷禦制凱歌十章十一月攻克西裏第二峯四十一年二月攻克噶喇依並禦制凱歌各十章四月大軍凱旋皇上親行郊勞於黃新莊命以凱歌三十章與鐃歌十六章並奏之自二十五年平西時至此十七年之閒膚功疊奏聖武遠揚洵千古未有之盛烈也

﹝臣﹞等又案鄭樵於正聲首列鐃歌考鐃歌源於漢代本爲軍中之樂馬端臨謂二十二曲中以其名義考之若上之回則巡幸之事上陵則祭祀之事朱鷺則祥瑞之事至艾如張釣竿篇之屬則各指事爲言非專爲戰伐也魏晉以後代易新名至唐則有破陳樂等四曲宋則有上帝命等十四曲顧唐如柳宗元所上晉陽武等十二曲宋如尹洙所進皇雅十篇當時未見施行自元至明則寂如巳我朝所定篇目孔多義各有取至平西平兩金川諸制布昭聖武宣鬯皇威尢爲度越前古云

導迎樂

﹝臣﹞等謹按周禮鐘師以鐘鼓奏九夏杜子春謂王出入奏王夏此導迎樂之所由昉若宋之永至梁之皇雅皆其類也我朝憲於前典準齋日不樂之義凡遇大祀皇帝出宮鼓吹陳而不作禮畢還宮則奏之值齋期仍不奏其餘如進表進箋頒時憲書頒詔殿試迎榜進吻等皆得奏是樂其制定於順治元年乾隆七年復位樂章十七年奏準凡躬祭回鑾名曰佑平一應慶典名曰禧平典禮之隆聲容之盛非宋之六州十二時明之武成所能並論也

皇帝耕耤禾詞一章

二十六禾詞

﹝臣﹞等謹案雍正二年定耕耤禾詞樂工於耕耤所排列俟行禮時歌此詞巨典光昭足補古禮之所未備

皇后躬蠶歌詞一章

采桑歌

﹝臣﹞等謹案乾隆七年定先蠶壇樂章兼定此歌皇后躬桑時采桑歌排列桑外東西徑道唱之用與禾詞略同

笳吹樂章六十七章

牧馬歌古歌如意寶佳兆誠感詞吉慶篇肖者吟君馬黃懿徳吟善哉行樂土謠踏搖娘頌禱詞慢歌唐公主丹誠曲明光曲吉祥師聖明時微言際嘉平善政歌長命詞窈窕娘湛露四賢吟賀聖朝英流行堅固子月圓緩歌至純詞美封君少年行四天生吟宛轉詞鐵驪本槵珠好合曲童阜天馬吟大龍馬吟始條理追風赭馬回波詞長豫平調遊子吟平調曲髙士吟哉生明髙哉行三章圓音欄桿思哉行法座引接引詞化導詞七寶鞍短歌夕照歸國謠僧寶吟婆羅門引三部落五部落

番部合奏樂章三十章

大合曲染絲曲公莫雅政詞鳳凰喤乘驛使免罝西鰈曲政治詞千秋詞鴻鵠詞慶君侯慶夫人羨江南救度詞大番曲遊逸詞興盛詞艷冶曲慶聖師白鹿詞合歡曲白駝歌流鶯曲君候詞夫人詞賢士詞舞詞鞀鼓曲調和曲

﹝臣﹞等謹案茄吹樂章六十七章番部合奏樂章三十一章皆乾隆七年定於皇帝筵宴進果進酒進饌淸樂止慶隆舞畢後奏之如恭遇盛京大宴凱旋賜宴並擇奏數關考鄭樵所載九部樂當時第演習其聲無與服教畏神之盛也我朝中外一家化隆道洽遠方藩服之樂登奏殿廷玆謹備列笳吹諸樂章以方周禮鞮鞻氏之職掌焉古稀祝嘏樂章

﹝臣﹞等謹案乾隆四十五年皇上七旬萬壽藏僧班禪額爾徳呢恭獻此詞聖祉延洪遠方忭祝聲教之廣福祚之隆於斯並可仰見云

禦制新樂府

七徳舞法曲二王后海漫漫立部伎華原磬上陽白髮人胡旋女新丰折臂翁太行路司天臺捕蝗昆明春城鹽州道州民馴犀五弦彈蠻子朝驃國樂縛戎人驪宮髙百煉鏡靑石兩朱閣西涼伎八駿圖澗底松牡丹芳紅綫毯杜陵叟繚綾賣炭翁母別子陰山道時也裝李夫人陵園妾鹽商婦杏爲梁井底引銀瓶官牛紫毫筆隨堤柳艸茫茫古冢狐黑潭龍天可度秦吉了鵡九劍采詩官

﹝臣﹞等謹案禦制新樂府五十章皆用白居易原題恭讀禦制序云以古諭今以今方古我國家受命開基祖功宗徳俾子孫知刱業之艱謹神器之守至哉聖訓所謂不因文而作者與𨿽未宣諸樂部命被管弦而義葉人心律符天矩洵足藻金石而絣萬禩巳

△遺聲

﹝臣﹞等謹案鄭樵遺聲一門謂爲逸詩之流蓋以諭篇章之未被管弦者顧僅目爲雅言幽思初無與於功徳之隆也我朝文煥功巍隆古莫並一時臣下詠歌盛業無非導揚紀實之文登之簡編足以淩轢今古玆之所載謹從皇淸文穎幸魯盛典平定兩金川方略諸書內錄入皆有關政典之篇若泛常擬作未經奏進入選者不敢槪行列載云

皇雅

涇邱關隴南紀巨浸

﹝臣﹞等謹案右皇雅四篇康熙二十年﹝臣﹞葉方譪上沍邱十二章受降也關隴十二章平隴右也南紀十一章平閩也巨浸十一章平海冠也

鐃歌鼓吹曲

聖皇出遼水奠安隴石豫章翻掃七閩海波平平五羊桂水深纖渠魁泂庭湖收成都克黔陽定昆明文徳舞

﹝臣﹞等謹案右鐃歌鼓吹曲康熙二十年﹝臣﹞徐嘉炎上聖皇出皇帝受命也遼水奠平察哈爾之亂也安隴右平王輔臣也豫章翻定江西賊也掃七閩平耿精忠也海波平驅海冠鄭錦也平五羊討尙之信也桂水深定廣西亂也纖渠魁吳三桂伏天誅逆黨漸自解散也洞庭湖平湖南郡縣也收成都平全蜀也克黔陽定貴州也定昆明誅吳也璠平兵滇也文徳舞告成功也凡一十四章

平滇鐃歌

聖同天出師初皇矣於鑠民畝昔夜郎萬方平於都審天心山石

﹝臣﹞等謹案平滇鐃歌十章康熙二十年﹝臣﹞袁佑上

東巡雅

﹝臣﹞等謹案康熙二十三年駕幸闕裏行釋奠禮臣下矢詩紀盛﹝臣﹞徐元文上此篇凡十三章

親祠闕裏雅

﹝臣﹞等謹案右雅一篇康熙二十三年﹝臣﹞李振裕上

述聖政雅

﹝臣﹞等謹案右雅二篇東山十章南燻十章康熙二十三年﹝臣﹞顧汧上

聖駕幸闕裏樂府

﹝臣﹞等謹案右樂府十二章康熙二十三年﹝臣﹞金居敬上

大駕南巡樂府

東南春歲星謠江水淸桃花然

﹝臣﹞等謹案右樂府四章康熙二十八年﹝臣﹞趙執信上東南春道路無擾也歲星謠蠲租稅也江水淸吏知法廉也桃花然變民俗也

聖駕南巡風謠十章

﹝臣﹞等謹案右樂府十章康熙二十八年﹝臣﹞彭會淇上

聖武雅

惟天皇矣武成

﹝臣﹞等謹案康熙三十五年三十六年大駕三臨沙漠厄魯特全國蕩平﹝臣﹞陳廷敬上雅三篇惟天十有一章言初臨沙漠安邊破敵武力盛也皇矣十有一章言直臨沙漠撫降人民武功再盛也武成十有一章言臨沙漠禽孽纖凶武功大成也平北雅

﹝臣﹞等謹案右雅一篇康熙三十六年﹝臣﹞王士正上

聖武神功蕩平漠北鐃歌鼓吹曲

揚聖武神幾捷峙金湯踣猘獸天駟煌天行健穽孤雛伏天誅衢歌繁武功成光芝檢陳王會

﹝臣﹞等謹案右鐃歌十二章康熙三十六年﹝臣﹞杜臻上

聖武功成鐃歌鼓吹曲

聖武昭行天討虔祭告命將帥嘉祥應三出塞廣招徠大無外凱歌還辭尊號

﹝臣﹞等謹案右鐃歌十章康熙三十六年﹝臣﹞陳論上平北雅成命

皇佑天監

﹝臣﹞等謹案右雅三篇康熙三十六年﹝臣﹞宋駿業上成命九章天子自將出塞靖邊塵安萬民也

皇佑九章

天子再出塞料軍實決機宜也天監九章天子三出塞凶醜窮蹙服天誅集大功也

聖駕北巡鐃歌

撫萬國乘法駕紫壇髙六龍旋

﹝臣﹞等謹案右鐃歌四章康熙三十六年﹝臣﹞沈涵上

撫萬國

天威北指厄魯特遠遁也

乘法駕

大駕巡邊喀爾喀等懇切輸誠也

紫壇髙

徳合天人甘霖屢沛也

六龍旋

還宮齋祓親詣北郊行禮也

大駕親平沙漠還京凱歌

皇矣有山崔嵬從軍樂

絕大漠二儀樂雄狐歌凱旋

﹝臣﹞等謹案右凱歌七篇康熙三十六年﹝臣﹞姜宸英上皇矣頌宸斷也有山崔嵬述貞符也從軍樂卹將士也絕大漠頌神武也二儀樂好生也痽狐美諸將能稟神算成大功也歌凱旋樂冠平大駕早還也

聖武遠揚靑海平定鐃歌

麋之窮賊母俘屈羣醜

﹝臣﹞等謹案右鐃歌三章雍正二年﹝臣﹞錢陳羣上頌平定靑海之烈麋之窮言我師深入賊眾逃竄也賊母俘言渠魁被擒又獲賊母也屈羣醜言捷音奏聞詣學行禮也聖駕恭謁

祖陵大禮慶成樂府

聖大字發鑾輅盛京樂謁三陵懷祖烈禮成宴羣蕃朝大狩閱永錫類六龍回

﹝臣﹞等謹案右樂府十章乾隆八年皇上恭謁祖陵禮成﹝臣﹞沈徳潛上

帝鑑

﹝臣﹞等謹案右樂府十章乾隆八年皇上謁陵禮成時﹝臣﹞萬承蒼上

平定金川雅

有繹戎車繁云鷥鑣

﹝臣﹞等謹案乾隆十四年平定金川﹝臣﹞梁詩正上雅四篇有繹五章美出師也戎車四章翦二豎也繁云五章番酋降也鷥鑣五章告成功也

聖武遠揚雅

﹝臣﹞等謹案右雅一篇乾隆十四年平定金川﹝臣﹞夢麟上

平定兩金川雅

苞孽寅威周阹凱懌

﹝臣﹞等謹案右雅四篇乾隆四十二年﹝臣﹞程景伊上苞蘗十章攢拉肇釁按旅䢐徵遂平之也寅威七章索諾木納我叛人守險拒命間帥濟師審戎機以摧堅銳也周阹十章師武臣力克承睿策悉俘羣醜武功成也凱懌十章聖武旣昭行慶秩典申無疆也

皇朝通誌卷六十二

●皇朝通誌卷六十三

樂略二

○樂略二

祀饗正聲

祀饗別聲

樂舞

△祀饗正聲

﹝臣﹞等謹案鄭樵於祀饗正聲自漢郊祀十九章東都五詩外僅列梁之十二雅唐之十二和然猶謂其雅頌不分神人互用後若漢之十二成周之十二順宋之十二安金之十二寧皆依仿梁制而爲之顧自宋以來更多舛戾如髙安爲祀天神之樂而移祭帝鼐理安爲享宗廟之樂而奏送天神迨乎有明雜用宮商遂無統紀我朝禮隆樂備世祖章皇帝禦宇之初卽定郊廟朝廷之樂錫名曰平聖祖仁皇帝兩加增定樂章備焉皇上折衷古制按律分宮因事異宜秩然不紊制作明備莫可比隆玆所編輯一遵律呂正義後編所定先郊廟次朝會燕饗卽鄭樵所云有天地之樂有宗廟之樂有君臣之樂不同禮不同聲之義也至燕饗樂內如學庠舉行鄕飲酒禮曁部宴衍聖公文武進士皆嘉惠臣下與親臨錫宴之典不同今謹載入祀饗別聲以備鄭志之一體考原志別聲一門祀饗並列我朝虔恪祀事特昭鄭重玆別聲所列均屬燕饗之樂仰見盛時規制回非前代所可比符云

圜丘樂九成【黃鍾爲宮】

始平

【迎神】

景平【奠玉帛】

咸平【進俎】

壽平【初獻】

嘉平【亞獻】

永平【終獻】

熙平【徹饌】

淸平

【送神】

太平【望燎】

﹝臣﹞等謹案每歲冬至大祀天於圜丘用樂九成以黃鍾爲宮考順治元年定終獻之樂名雍平送神名太平望燎名安平乾隆七年復位今名又按順治十七年定大享殿合祀樂定迎神奏元和奠玉帛景和進俎肅和初獻壽和亞獻安和終獻永和徹饌協和送神泰和望燎瘞淸和樂章用和字後未經復行至乾隆十六年攺大享殿爲祈年殿每歲於此行祈谷之禮焉祈谷樂章見後

﹝臣﹞等又案周禮圜鍾爲宮奏之圜丘函鍾爲宮奏之方澤乃又曰奏黃鍾以祀天神奏太蔟以祭地祗經文互異若漢奏黃鍾以祀天地是圜丘方澤同一宮調隋則奏黃鍾以祀天奏太蔟以祭地澤祖孝孫作唐大樂乃定圜丘以黃鍾爲宮方澤以林鍾爲宮最爲近古然唐制登歌奠玉帛天神大呂爲宮地祗應鍾爲宮俎入天神黃鍾爲宮地祗太蔟爲宮未免錯惇宋時冬至祀圜丘以黃鍾爲宮孟春祀感生帝以太蔟爲宮孟夏雩上帝以仲呂爲宮夏至祀皇地祗以蕤賓爲宮孟冬祭神州地祗以應鍾爲宮是蓋隨月用律亦未允協我皇上博考前規貫通三極以黃鍾位子爲天統天壇樂章以黃鍾爲宮林鍾位未爲地統地壇樂章以林鍾爲宮定論昭垂永爲法守記曰大人舉禮樂則天地爲昭其斯之謂歟

方澤樂八成【林鍾爲宮】

中平【

迎神】

廣平【奠玉帛】

含平【進俎】

太平【初獻】

安平【亞獻】

時平【終獻】

貞平【徹饌】

寧平【

送神】

﹝臣﹞等謹案每歲夏至大祀地於方澤用樂八成以林鍾爲宮考順治元年定進俎之樂名咸平初獻名壽平乾隆七年復位今名﹝臣﹞等又案黃鍾子爲天統林鍾未之衝丑爲地統太蔟寅爲人統其說本於班固夫夭秉陽一陽初復律中黃鍾是爲天統宜矣至於夏至一陰生律中蕤賓地秉陰而不以蕤賓爲地統者陽律而陰呂也陽性剛其長也勃焉故一陽初復卽爲天統陰性柔其長也以漸故積至二陰方能受任於太陽以生長萬物此未之所以爲中央土而爲地統也況林鍾之律六寸適合地之成數乎

祈谷壇樂九成【黃鍾爲宮】

祈平

【迎神】

綏平【奠玉帛】

萬平【進俎】

寶平【初獻】

穰平【亞獻】

瑞平【終獻】

渥平【徹饌】

滋平

【送神】

谷平【望燎】

﹝臣﹞等謹案每歲正月上辛祭上帝於祈年殿祈谷用樂九成以黃鍾爲宮考順治元年定迎神之樂名中平奠玉帛名肅平進俎名咸平初獻名壽平亞獻名景平終獻名永平徹饌名迎平送神名淸平望燎名太平乾隆七年復位今名

雩祭樂九成【黃鍾爲宮】

靄平

【迎神】

云平【奠玉帛】

需平【進俎】

霖平【初獻】

露平【亞獻】

沾平【終獻】

靈平【徹饌】

霮平

【送神】

霈平【望燎】

﹝臣﹞等謹案每歲孟夏龍見欽天監擇日行常雩禮用樂九成以黃鍾爲宮乾隆七年定

禦制云漢詩

﹝臣﹞等謹案乾隆七年定大雩典禮皇上仿云漢詩體禦制詩歌八章於大雩致祭統獻之後用舞童十六人執羽翳歌此詩聖念懇誠宸章愷切勤求民瘼之意於斯可仰見云

太廟時享樂六成【以太蔟爲官】

貽平

【迎神】

敉平【奠帛初獻】

敷平【亞獻】

紹平【終獻】

光平【徹饌】

乂平

【送神還宮】

﹝臣﹞等謹案每歲孟春初旬孟夏孟秋孟冬朔日行時享禮於太廟用樂六成以太蔟爲宮每月朔望及三大節奉先殿致祭同考順治元年定迎神之樂名開平奠帛初獻名壽平亞獻名嘉平終獻名雍平徹饌名熙平送神還宮名咸平乾隆七年復位今名

﹝臣﹞等又按圜丘方澤宗廟所謂三大祀也顧周禮旣曰黃鍾爲宮奏之宗廟乃又有奏無射享先祖奏夷則享先妣之文不無疑義漢奏蕤賓以祀宗廟惟唐祖孝孫定宗廟以太蔟爲宮未幾而張文收復攺爲黃鍾且俎入則用無射殊爲未協我皇上折衷羣議以太蔟寅位人之統也乃定太蔟爲宮與圜丘黃鍾方澤林鍾相生之序適合洵可爲萬世法矣

太廟袷祭樂六成【太蔟爲宮】

開平

【迎神】

肅平【奠帛初獻】

協平【亞獻】

裕平【終獻】

諴平【徹饌】

成平

【送神還官】

﹝臣﹞等謹案每歲十二月大建以二十九日小建以二十八日行祫祭禮於太廟用樂六成以太蔟爲宮考治十六年定迎神之樂名貞平奠帛初獻名壽平亞獻名嘉平終獻名雍平徹饌名熙平送神還宮名淸平乾隆七年復位今名

﹝臣﹞等又案朝會之樂隨月用律而太廟不用月律者蓋太廟若與朝會相同則大祫於建丑之月於法當用大呂時享以四孟之月於法當用太蔟仲呂夷則應鍾是十二律呂闕其七故爲太蔟一宮寅爲人統人本乎祖用之太廟至爲精當也

社稷壇樂七成【春夾鍾爲宮秋南呂爲宮】

登平

【迎神】

茂平【奠玉帛初獻】

育平【亞獻】

惇平【終獻】

博平【徹饌】

樂平

【送神】

徵平【望燎】

﹝臣﹞等謹案每歲春秋仲月戊日祭太社太稷於社稷壇用樂七成春以夾鍾爲宮秋以南呂爲宮考順治元年定迎神樂名廣平奠玉帛初獻名壽平亞獻名嘉平終獻名雍平徹饌名熙平送神名咸平乾隆七年復位今名

社稷壇祈雨報祀樂七成【祈夾鍾爲宮報南呂爲宮】

延丰

【迎神】

介丰【奠玉帛初獻】

滋丰【亞獻】

霈丰【終獻】

綏丰【徹饌】

貽丰

【送神】

薄丰【望瘞】

﹝臣﹞等謹案社稷壇祈雨報祀樂章用丰字祈用夾鍾爲宮報用南呂爲宮系乾隆十八年定

朝日壇樂七成【太蔟爲宮】

寅曦

【迎神】

明曦【奠玉帛】

淸曦【初獻】

咸曦【亞獻】

純曦【終獻】

延曦【徹饌】

歸曦

【送神】

﹝臣﹞等謹案每歲春分日卯時祭大明之神於朝日壇用樂七成以太蔟爲宮日生於東春分建卯之月乃不用夾鍾而用太蔟者夾鍾陰而日爲陽也

夕月壇樂六成【南呂爲宮】

迎光

【迎神】

升光【奠玉帛初獻】

瑤光【亞獻】

瑞光【終獻】

涵光【徹饌】

保光

【送神】

﹝臣﹞等謹案每歲秋分日酉時祭夜明之神於夕月壇用樂六成以南呂爲宮月生於西秋分爲建酉之月故用南呂又案以上兩壇樂制章名順治八年定樂章則乾隆七年重加訂正

先農壇樂七成【姑洗爲宮】

永丰

【迎神】

時丰【奠帛初獻】

咸豐【亞獻】

大丰【終獻】

屢丰【徹饌】

報丰

【迎神】

慶丰【望瘞】

﹝臣﹞等謹案每歲二月若三月吉亥皇帝舉耕耤禮先農壇用樂七成以姑洗爲宮考耕耤之禮舊用卯月亥日未時取亥卯未木徳之盛今用三月者以燕地气寒二月上亥尙未解凍故用下亥而每入於三月然日躔仍是卯月之次也今樂不用夾鍾而用姑洗者姑洗爲角角爲木旣有取於木徳之盛而姑洗又有萬物去枯就鮮之義故特異於他祀而不用月律之制凡以重農事云爾又按樂制章名順治十一年定樂章則乾隆七年校正

﹝臣﹞等又案耕耤之禮古來罕見舉行我朝列聖相承敬天勤民歲舉大典虔祀先農皇上遵述鴻猷紹承罔斁惇本重農先後洵同一轍也

先蠶壇樂六成【仲呂爲宮】

庥平

【迎神】

承平【奠帛初獻】

均平【亞獻】

齊平【終獻】

柔平【終獻】

洽平

【迎神】

﹝臣﹞等謹案每歲季春吉巳皇后親祭先蠶壇用樂六成以仲呂爲宮乾隆七年定

歷代帝王廟樂六成【春夾鍾爲宮秋南呂爲宮】

肇平

【迎神】

興平【奠帛初獻】

崇平【亞獻】

恬平【終獻】

淳平【徹饌】

匡平

【送神】

﹝臣﹞等謹案每歲春二月秋八月祭歷代帝王廟用樂六成春以來鍾爲宮秋以南呂爲宮考順治二年定樂六奏迎神雍平奠帛初獻安烎亞獻中平終獻肅平徹饌凝平送神雍燎壽平乾隆七年復位今名

﹝臣﹞等又案有時在三月九月致祭者其樂不用姑洗無射仍用夾鍾南呂蓋以二月八月祭事孔殷故諏日或在三月九月然淸明後霜降前以日躔言之猶是二月八月也

文廟樂六成【春夾鍾爲宮秋南呂爲宮】

昭平

【迎神】

宣平【奠帛初獻】

秩平【亞獻】

敍平【終獻】

懿平【徹饌】

徳平

【迎神】

﹝臣﹞等謹案每歲春秋仲月上丁祭先師孔子廟用樂六成春以夾鍾爲宮秋以南呂爲宮考順治元年定迎神之樂名咸平茵帛初獻名寧平工獻名安平終獻名景平徹饌送神亦均名咸平乾隆七年復位今直省文廟樂並同惟樂章從異又案順治九年聖駕臨雍講學行釋奠禮迎神奏咸平茵獻奏寧平送神奏咸平凡三奏嗣後恭遇臨雍釋奠行禮用樂並同乾隆五十年二月辟雍肇建皇上臨雍講學時在仲春釋奠之日奏樂仍用六成又車駕省方釋奠闕裏用樂與春秋丁祭同

神祗壇樂六成

【天神黃鍾爲宮

地祗林鍾爲宮】

祈丰

【迎神】

華丰【奠帛初獻】

興丰【亞獻】

儀丰【終獻】

和丰【徹饌】

錫丰

【送神】

﹝臣﹞等謹案天神從祀圜丘地祇從祀方澤又別建一壇遇水旱則有司特祀獲應則報焉用樂六成天神以黃鍾爲宮地祇以林鍾爲宮乾隆七年定

﹝臣﹞等又案皇帝時巡致祭山川並制樂章乾隆十三年皇上東巡增制岱廟樂章十五年巡幸中州增制嵩廟樂章十九年再謁祖陵增制長白山樂章樂名並同惟辭各異

太歲壇樂六成【太蔟爲宮】

保平

【迎神】

定平【奠帛初獻】

嘏平【亞獻】

富平【終獻】

盈平【徹饌】

丰平

【送神】

﹝臣﹞等謹案每歲孟春歲暮遣官致祭太歲壇用樂六成以太蔟爲宮考順治元年定奠帛初獻之樂名安平亞獻中平終獻肅平徹饌雍平送神寧平乾隆七年復位今名又按太歲壇卽前代之五郊也分爲五气則曰勾芒祝融后土蓐收元冥合爲一歲則曰太歲以人神異制故不得隨月用律爲宮至不用首律而用歲首之律者所以讓尊於天且以歲首之月統十二月也

太歲壇祈雨報祭祀樂六成【太蔟爲宮】

需丰

【迎神】

宜丰【奠帛初獻】

晉丰【終獻】

協丰【終獻】

應丰【徹饌】

洽丰

【送神】

﹝臣﹞等謹案太歲壇祈報樂章用丰字以太蔟爲宮乾隆十八年定羣祀奏慶神歡樂

﹝臣﹞等謹案每歲祭先醫於景惠殿火神廟顯佑宮關帝廟城隍廟東嶽廟黑龍潭龍神祠玉泉龍神祠興工祭后土司工之神迎吻祭窯神門神皆奏慶神歡曲三獻三奏辭譜皆同乾隆七年定

皇帝元旦慶賀樂【黃鍾爲宮】

元平

和平

﹝臣﹞等謹案皇帝元旦慶賀升座奏元平還宮奏和平康熙八年定乾隆七年復位樂章以黃建爲宮筵宴同

﹝臣﹞等又案鄭略所列梁十二雅內如俊雅寅雅介雅需雅皆朝會燕享所用唐宋以來並沿其制明則朝賀別奏雅樂取名曰安與祭祀樂名和者不同古法乃變我朝定制皇帝出入奏中和樂臣工行禮奏丹陛樂三大節常朝樂章朝賀宴饗得以同用酌古斟今洵允當不易之制也

皇帝萬壽慶賀樂【黃鐘爲宮】

幹平

泰平

﹝臣﹞等謹案皇帝萬壽慶賀曁筵宴升座奏幹平還宮奏泰平康熙八年定乾隆七年復位樂章以黃鍾爲宮

皇帝冬至慶賀樂【黃鍾爲宮】

遂平

允平

﹝臣﹞等謹案皇上冬至慶賀曁筵宴升座奏遂平還宮奏允平康熙八年定乾隆七年復位樂章以黃鍾爲宮又按乾隆二十四年十一月平定回部冬至慶賀頒詔增撰武成慶語以志膚功大響聿宣足光千古巳

皇帝常朝樂【月律爲宮】

隆平

顯平

﹝臣﹞等謹案每月初五十五二十五日各官午門外齊集分班列坐皇帝升殿則謝恩王公大臣官員行禮皇帝升座奏隆平還宮奏顯平順治九年定乾隆七年復位樂章各用其月之律爲宮閏月則視時憲書所載交節之前用上月宮調交節之後用下月宮調凡文武進士傳臚命將出師凱旋謝恩並同又按筵宴所奏康熙二十二年定升座奏協平還宮奏興平乾隆七年定制同用隆平顯平如盛京朝會及九年幸翰林院筵宴四十一年平定兩金川班師凱宴並增制樂章樂名則同

﹝臣﹞等又案朝會燕饗宜隨月用律爲宮咸以爲始於唐祖孝孫考漢鮑鄴言天子有食舉之樂所以順天地養神明永福應也宜作十二月均以迎和气隋音樂志亦言古者人君皆用當月之調以取時律之聲而宋政和七年詔大晟府樂律隨月用律右旋明大政記洪武三年定朝會燕饗樂舞之數凡奏樂羊皆按月律則其說不始於祖孝孫其制亦不止於唐也又考月令天子所居所服典禮之大政事之繁無不與月律相符故能召天地之和協五行之序隋鄭譯蘇夔請用十二律旋相爲宮而何安阻壞之遂止用黃鍾一宮後儒多以爲非由是言之按月用律洵古今不可易之成法也

皇帝上元筵宴樂【太蔟爲宮】

怡平

安平

﹝臣﹞等謹案皇帝上元筵宴升座奏怡平還宮奏安平乾隆七年定以正月律太蔟爲宮皇上賜宴宗室

賜宴千叟樂【太蔟爲宮】

隆平

慶平

﹝臣﹞等謹案乾隆四十八年正月幹淸宮普宴宗室五十年正月幹淸宮賜宴千叟並制樂章皇帝升座奏隆平還宮奏慶平以正月律太蔟爲宮

皇帝臨雍樂【夾鍾爲宮】

盛平

道平

﹝臣﹞等謹案乾隆五十年二月以辟雍肇建皇上詣學釋奠蒞辟雍殿講學升座奏盛平還宮奏道平以二月律夾鍾爲宮臣等又案鄭樵略例凡非常用之樂槪入別聲一門玆賜宴宗室賜宴千叟臨雍講學皆屬特行慶典具見熙朝明備之模不當拘泥鄭例載入別聲故列於此

行禮丹陛樂

慶平

治平

﹝臣﹞等謹案皇帝三大節常朝諸王百官行禮奏慶平外藩行禮奏治平順治九年定乾隆七年奏定作樂之節於贊禮排班聲止之後樂作贊退之後廷臣趨至仗末樂止凡五節以一節爲趨進三節爲三跪九叩頭一節爲趨退如有進表宣表禮儀則於第一節

樂闋廷臣巳跪之後進表宣表畢樂再作又按文武進士行禮亦奏慶平駕幸盛京行禮亦用慶平治平惟樂辭各異

內廷行禮丹陛樂

雝平

﹝臣﹞等謹案皇帝三大節慶賀皇后率貴妃妃嬪等行禮丹陛大樂奏雝平乾隆七年定

太皇太后三大節慶賀樂

升平

恆平

﹝臣﹞等謹案康熙十六年增設

太皇太后宮中和韶樂

升座奏升平

還宮奏恆平

皇太后三大節慶賀樂【南呂爲宮】

豫平

履平

﹝臣﹞等謹案皇太后三大節慶賀曁筵宴升座奏豫平還宮奏履平順治初年定用丹陛大樂康熙二十五年增設中和韶樂乾隆七年復位樂章以南呂爲宮冊尊典禮同

﹝臣﹞等又案皇太后樂唐以前不槪見至宋而有聖安幹安之名蓋善則尊親至大禮也我皇上聖孝光昭乾隆七年議定皇太后樂廷臣請以大呂爲宮皇上以皇后用樂南呂大呂之序在南呂后於義未協乃定亦用南呂爲宮旣不至與郊廟有並尊之嫌又與朝廷之樂旋相爲宮者兩無妨礙也

內廷行禮樂

益平

雝平

﹝臣﹞等謹案皇太后三大節慶賀曁筵宴皇帝率王公百官行禮丹陛大樂奏益平皇后率貴妃妃嬪公主王妃命婦等行禮丹陛大樂奏雝平冊尊典禮同康熙八年定乾隆七年復位樂章

皇后三大節慶賀樂【南呂爲宮】

淑平

順平

﹝臣﹞等謹案皇后三大節慶賀升座奏淑平還宮奏順平康熙八年定用丹陛大樂乾隆七年攺用中和韶樂復位樂章以南呂爲宮

內廷行禮樂

正平

﹝臣﹞等謹案皇后三大節慶賀貴妃妃嬪公主王妃命婦等行禮丹陛大樂奏正平康熙八年定乾隆七年復位樂章

海上蟠桃

﹝臣﹞等謹案皇太后冊尊典禮及上徽號慶典並有皇帝閱冊寶之禮於陛殿時殿廷淸樂奏此辭巨典光昭隆古罕有非宋玉芝壽星等曲所能仿佛也乾隆七年定

火樹星橋

﹝臣﹞等謹案幹淸宮除夕元宵上燈殿廷淸樂奏此辭乾隆七年定

海宇升平日玉殿雲開萬象淸寧

﹝臣﹞等謹案皇帝三大節及上元除夕筵宴進果丹陛淸樂奏海宇升平日進酒丹陛淸樂奏至殿雲開進饌殿廷淸樂奏萬象淸寧皇太后宮筵宴所奏同乾隆七年定

喜春光云和疊奏風和日麗

﹝臣﹞等謹案國初所用耕耤筵宴散樂蓋仍明代之舊雍正二年始攺用淸樂進果奏雨暘時若進酒奏五穀丰登進饌奏家給人足乾隆七年以兩暘時若三章但照古樂府體爲之不能施於宴樂因更撰此詞進果丹陛淸樂奏喜春光進酒丹陛淸樂奏云和疊奏進饌殿廷淸樂奏風和日麗

文物京華盛延閣云濃玉署延英

﹝臣﹞等謹案乾隆九年皇上以翰林爲儲材之所特命冬官重修院署十月告成遂蠲吉日駕羊翰林院爰集翰林身諸臣錫宴賦詩以示慈惠以勵泰交甚盛典也進果丹陛淸樂奏又物京華盛進漬丹陛淸樂奏延閣云濃進饌殿廷淸樂奏玉署延英

景運乾坤泰聖徳誕敷日耀中天

﹝臣﹞等謹案乾隆十四年平定金川大師凱旋皇帝幸丰樂園筵宴進果丹陛淸樂奏景運乾坤泰進酒丹陛淸樂奏聖徳誕敷進饌殿廷淸樂奏日耀中天

聖武光昭世禹甸遐通聖治遐昌

﹝臣﹞等謹案乾隆二十五年平西凱旋皇帝錫宴丰樂園進果丹陛淸樂奏聖武光昭世進酒丹陛淸樂奏禹甸遐通進饌殿廷淸樂奏聖治遐昌徳威遠播飲至策勛周宣江漢不足言巳

瑞旭中天麗珠斗杓回景麗仙瀛

﹝臣﹞等謹案乾隆四十八年普宴宗室進茶丹陛淸樂奏瑞旭中天麗進酒丹陛淸樂奏珠斗忖回進饌殿廷樂奏景麗仙瀛篤敍展親典文賅洽準之周雅行葦之章恩禮爲隆備矣

壽愷升平瑞紫禁春開壽宇同登

﹝臣﹞等謹案乾隆五十年賜宴幹叟進茶丹陛淸樂奏壽愷升平瑞進酒丹陛淸樂奏紫禁春開進饌殿廷淸樂奏壽字同登我皇上道隆福備恭紹前謨普錫壽祺九垓徧被升平瑞典於斯爲極巳

仰君師

﹝臣﹞等謹案乾隆五十年二月皇上親蒞辟雍殿講學制仰君師樂章於賜茶時奏之宏規肇建文治光昭周雅靈臺之章方斯蔑矣

△祀饗別聲

禦制補笙詩

﹝臣﹞等謹案順治元年定鄕飲酒禮京省及直省府州縣並於每歲正月十月舉行乾隆七年禦制補笙詩六篇於舉行鄕飲時奏之正月太蔟爲宮十月應鍾爲宮初舉觴工歌鹿鳴四牡皇皇者華再舉觴笙入樂南陔白華華黍三舉觴閒歌魚麗笙由庚歌南有嘉魚笙崇邱歌南山有臺笙由儀供湯乃合樂周南關睢葛覃捲耳召南鵲巢采蘩采蘋工告樂備乃降考鄕飲酒禮詳著禮經誠重典也我國家於成教安國之本鄭重詳明乾隆五十年復命歲時遵例舉行毋曠大典元音宣播鄕國同風歌奏之餘不啻親耹聖人之至教巳

洙泗發源長

﹝臣﹞等謹案衍聖公來朝在部筵燕一次恭遇皇帝視學禮成後亦如之樂奏洙泗發源長之章乾隆七年定我朝重道隆儒優崇聖裔洵有超越千古者矣

啟天門和气洽

﹝臣﹞等謹案文進士恩榮宴樂奏啟天門之章武進士鷹揚宴樂奏和气洽之章乾隆七年定我皇上觀文成化政教光昭乾隆五十一年定鄕試鹿鳴宴歌鹿鳴之詩會試恩榮宴歌棫朴之詩鷹揚宴歌免罝之詩凡以折衷古制宣鬯雅音與經筵禮成筵宴臣工命歌抑戒之詩並足焜耀史書輝煌巨典因是書編纂之例以五十年爲斷故謹於案內聲明

△樂舞

﹝臣﹞等謹案鄭樵所載樂舞僅列文武二舞餘皆不錄我朝舞制斟酌盡善損益得中壇廟之舞爲佾舞宴饗之舞爲隊舞凡所以象功昭徳者無不備諸形容至於瓦爾喀回部諸舞尢見聲教覃敷蹈徳詠仁無遠弗屆謹詳錄之不惟備周官六舞之盛且想見兩階干羽之化焉

武功之舞文徳之舞

﹝臣﹞等謹案順治元年定制用八佾六十四人初獻奏武功之舞亞獻終獻奏文徳之舞諸祀並同惟文廟用六佾三十六人初獻亞獻終獻均奏文舞

大雩童子舞

﹝臣﹞等謹案乾隆七年定大雩童子舞制祭日用舞童十六人衣元衣各執羽翳於終獻畢文舞生退後司樂引舞童進舞童八列按舞歌禦制云漢詩八章歌畢乃望燎其羽翳俱染五采蓋本周禮皇舞之式云

慶隆舞

﹝臣﹞等謹案隊舞總名爲慶隆舞介冑騎射爲揚烈舞大臣對舞爲喜起舞皇帝筵宴中和樂止後奏之先揚烈後喜起盛徳之形容祖宗之令緒洋洋乎備見於斯巳

世徳舞

﹝臣﹞等謹案乾隆八年皇上恭謁祖陵親譔世徳舞十章於謁陵禮成禦崇政殿筵宴時用此舞著爲定制又按乾隆四十八年普宴宗室亦制世徳舞樂章奏之揚祖烈篤宗支周漢以來未有如此盛典也

徳勝舞

﹝臣﹞等謹案乾隆十四年平定金川二十五年平定西域凱旋賜宴並制樂章奏此舞

喜起舞

﹝臣﹞等謹案乾隆四十一年平定兩金川四十五年皇上七旬萬壽並制喜起舞樂章於筵宴時奏之武功震疊聖祉延洪登奏之餘洵足媲簫韶而軼濩武矣

蒙古樂曲舞

﹝臣﹞等謹案綽爾多密什幫總名爲蒙古樂曲綽爾多密爲笳吹什幫爲番部合奏跳擺索爲繩技皇帝三大節上元除夕等筵宴於慶隆舞畢後奏之

瓦爾喀部樂舞

﹝臣﹞等謹案皇帝三大節上元除夕筵宴慶隆舞畢笳吹進後掌儀司引瓦爾喀部進司舞八人以兩爲隊按隊進舞

朝鮮國俳舞

﹝臣﹞等謹案朝鮮國俳舞俳長一人戴面具從右翼上擲倒伎十四人從左翼上自東向西各呈其伎皇帝筵宴瓦爾喀部樂舞畢後用此舞

回部樂舞

﹝臣﹞等謹案乾隆二十四年平定西陲回部敬獻樂舞皇上筵宴時於瓦爾喀部樂後以次奏樂陳伎司舞二人舞盤二人先作樂司舞二人起舞舞盤人上以次舞畢退

五魁舞

﹝臣﹞等謹案部宴衍聖公及文武鄕會試筵宴用歌童五人衣五魁衣進舞

皇朝通誌卷六十三《淸朝通誌》職官略凡八卷﹝064～071﹞／一百二十六卷﹝淸﹞髙宗敕撰

●皇朝通誌卷六十四

職官略一

○職官略一

官制一

△官制一

﹝臣﹞等謹按稽古帝王建國設官分職以爲民極自雲龍水火五雉五鳩其風尙矣唐虞惟百夏商官倍至於成周三百六十之名班班可考秦漢以後迄於元明代有增損備見前志我朝制度典章炳焉大備國初創建八旗設八大臣爲固山額眞有事與諸貝勒偕坐會議又有五大臣十六大臣凡料理國政出兵駐防各舉其治至太宗文皇帝天聰五年設六部每部命一貝勒主之各有承政參政啟心郎等員以滿洲蒙古漢人兼授十年三月設內國史祕書宏文三院掌編纂撰擬之事其都察院理藩院議政大臣蒙古漢軍八旗官員亦次第分置內外文武綱舉目張世祖章皇帝定鼎燕京統一方夏內官自閣部以至庶司外官藩臬守令提鎭將弁𨿽略仿明制而滿漢並用大小相維創制顯庸超軼前代列聖相承凡所以綜核名實澄敍官方者至周且備我皇上功成治定條理精詳官制間有更定皆因時以制宜至於神武布昭徳威遠播伊犁回部諸地二萬里而遙盡歸版宇命大臣前往辦事建立各官復因其舊號存伯克等名目碁布星羅無殊內地是以心膂股肱之任歌喜起於朝端翼爲明聽之風凜敬其於夙夜聲教所及罔不率俾臂指相維無遠弗屆嚴肅整齊三代盛時尙難媲美又啟秦漢後所能比擬於萬一也哉按鄭志原略溯前古三代秦漢以來設官之制俱以唐六典爲準故卷首別載大綱分類各有總敍而續通誌則各爲一編蓋以一代有一代之規模名目遞更不相沿襲變而通焉以各存其規制我國家設官分職因革咸宜自無庸更襲六典之舊勉彊以求其合今謹依大淸會典序次輯職官略八卷其祿秩官品各門亦附於卷末焉

宗人府

宗令宗正宗人【宗另一人左右宗正各一人左右宗人各一人並順治九年置掌皇族之署籍以時修輯

玉牒辧昭穆序爵祿均其惠養而布之教令凡親疏之屬胥受治焉初制宗令以親王郡王統理宗正以貝勒貝子兼攝宗人以鎭國輔國公及將軍兼攝後擇賢任使不復以封爵爲限】

府丞【漢人一人順治九年置掌校理漢文冊籍初制有覺羅啟心郎二員漢軍啟心郎二員與府丞均爲正官康熙十二年裁啟心郎惟設府丞一員】

左右司【理事官宗室各二人副理事官宗事各二人主事宗室各二人分掌左右翼覺羅之籍並書其子女適庶生卒婚嫁官爵名謚以備

玉牒記載凡承襲次序秩俸等差及養給貧幼優卹婚喪之事時爲稽核綜理焉初設郎中六員員外郎四員主事四員康熙十二年始分隸左右兩司三十八年兩司各裁郎中一員雍正二年攺郎中爲理事官攺員外郎爲副理事官惟主事仍舊名初制皆以覺羅爲之後以覺羅滿洲參用雍正二年定以宗室滿洲參用乾隆二十九年準府丞儲麟趾奏定理事官以下筆帖式以上悉以宗室爲之】

經歷【宗室二人順治九年置掌出納文書】

堂主事【宗室二人漢人二人宗室主事順治九年置掌奏疏稿案漢主事雍正元年增置掌漢文冊籍】

筆帖式【宗室二十四人順治九年置掌翻譯文書】

師傅保加銜

太師太傅太保少師少傅少保太子太師太子太傅太子太保太子少師太子少傅太子少保【俱爲文武大臣加銜及贈銜無專職】

內閣

大學士【滿漢各二人均由

特簡贊理機務表率百僚補授後請

旨兼殿閣及六部尙書銜殿閣名凡六曰保和殿文華殿武英殿體仁閣文淵閣東閣舊制殿名四閣名二乾隆十三年省中和殿街增入體仁閣銜爲殿閣名各三國初置文館天聰十年攺爲三院曰內國史院曰內祕書院曰內宏文院各設大學士一人分其事爲職掌內國史院掌記注

詔令編纂書史及擬撰表章之屬內祕書院掌撰外國往來書狀及

敕諭祭文之屬內宏文院掌注釋歷代行事善惡勸講

禦前侍講皇子並教諸親王及徳行制度之屬順治元年增設學士二年定爲正二品衙門以翰林官分隸內三院稱內翰林國史院內翰林祕書院內翰林宏文院增設侍讀學士侍讀等官九年設典籍十五年攺內三院爲內閣其大孚士俱攺殿閣銜仍分設翰林院十六年裁學士侍讀學士等官十八年復攺內閣爲內國史院內祕書院內宏文院裁翰林院康熙九年仍攺爲內閣另設翰林院如舊制十年仍補授學士以下等官滿漢大學士順治元年設六員不備官康熙閒率用四員雍正年以來多用至六員乾隆十三年定制滿漢各二員】

尙書協辦大學士【滿漢各一人以六部尙書

簡充雍正間初置與大學士同釐閣務自後定制滿漢或一員或二員因人酌派】

學士【兼禮部侍郎銜滿六入漢四人掌敷奏本章傳宣

綸悖初制置滿學士三員滿軍三員自順治元年以後增減不一康熙九年定滿學士二員十年增四員又定漢軍二員漢人二員十二年以漢軍並於漢缺共四員俱兼禮部侍郎銜】

侍讀學士【滿四人蒙古二人漢二人掌收發本章總稽翻譯順治二年置初兼太常寺卿銜後停兼銜】

侍讀【滿十人蒙古漢軍漢人各二人掌勘對本章檢校簽票順治二年置初兼太常寺少卿光祿寺少卿銜尋停兼銜】

典籍【滿洲漢軍漢人各二人掌收貯圖籍出納文移內閣爲典掌

絲綸之地自大學士以下皆不置印惟典籍給印以鈐往來文牒順治九年置】

中書【滿七十人蒙古十有六人漢軍八人漢人三十人貼寫中書滿四十人蒙古六人掌撰擬紀載翻譯繕書之事】

﹝臣﹞等謹按漢人中書自康熙初定制專以進士舉人注授閒以散館庶吉士及進士朝考入選者爲之我皇上鑾輅時巡諸生有獻賦行在者每蒙召試拔其尢以充是職登用之途視前代益爲華選矣

中書科中書舍人【滿二人漢四人掌書寫

誥敕】

﹝臣﹞等謹按內閣自侍讀學士以下辦理本章分爲五所曰滿本房專司繕寫淸字校正淸文曰漢本房專司翻譯淸潀文曰蒙古本房專司翻譯外藩章奏及繕寫頒行西番屬國詔敕曰滿票簽處曰漢票簽處專司繕寫淸漢票簽記載諭旨及撰文之事又有稽察房稽察各部院遲延事件月終匯奏大學士酌委侍讀學士侍讀中書兼司之又稽察欽奉上諭事件處雍正八年置以滿漢大學士各部院堂官兼領其文移鈐以典籍印以上各處𨿽非設有專官而職所存均關綸扉典則謹附識

翰林院

掌院學士【滿洲漢人各一人掌制誥文史以備

天子顧問其屬待詔滿洲漢人各二人典簿滿洲漢人各一人孔目滿洲漢人

各一人筆帖式滿洲四十人漢軍四人】

侍讀侍講學士【滿洲各二人漢人各三人南書房侍直上書房教讀自講讀學士以下皆預選派其直省主考提督學政亦預焉】

侍讀侍講【滿洲各二人漢人各三人侍讀

以下掌撰述編輯儤直經幄】

修撰編修檢討【無定額修撰狀元授職編修

二甲授職檢討三甲授職】

庶吉士【無定額讀書教習庶常館以滿漢大臣各一人充教習選講讀以下官分司訓課名小教習】

﹝臣﹞等謹按翰林初隸內三院順治元年設掌院學士本正五品以兼禮部侍郎銜者爲正三品康熙二十八年以大學士兼管掌院事其後遂有以大學士尙書侍郎兼攝者初設漢掌院學士一人漢講讀學士各一人後仍並入內三院十五年復設如元年制增滿掌院學士一人漢講讀學士各一人漢講讀各一人康熙九年增設滿漢講讀學士各三人講讀各三人乾隆五十年裁滿講讀學士各一人滿講讀各一人

經筵講官【滿漢各八人以大臣兼充恭還經筵掌院按期奏請撰擬講章進呈屆期請旨簡派滿漢各二人進講】

日講起居注官【不專設翰詹官以原銜充之記注官滿洲八人漢人十二人主事滿洲二人漢人一人筆帖式十六人凡遇

禦門聽政朝會宴饗大祭祀大典禮及常朝以滿漢日講官各二人近前侍班凡

綸音敷奏逐一記注自順治十四年始設日講官康熙九年置起居注館於太和門西廊設滿漢記注官俱以日講官兼攝康熙五十七年裁雍正元年復設乾隆元年定滿漢員額如今制凡記注官均兼日講系銜】

﹝臣﹞等謹按儒學之臣以文章主撰述以筆札司紀載出入承明最稱華選其讀講學士以下及詹事諸臣屢蒙禦試親定甲乙又定五年輪班引見之例造就裁成恩意優渥玉堂盛軌洵乎振古爲昭矣

文淵閣閣職

領閣事【滿洲漢人各一人掌總領祕書典司冊府乾隆四十一年

詔置閣職掌所貯四庫全書授領閣事以大學士掌院學士兼充直閣事以下咸定額有差】

提舉閣事【一人以內務府大臣兼充掌率內務府官屬以綜理閣事】

直閣事【六人以科甲出身之滿洲漢人內閣學士內班出身之滿洲詹事少詹事讀講學士漢人詹事少詹事讀講學士等官兼充掌典司釐輯之事以時與校理檢閱輪直凡春秋嚗書則董率而經理之】

校理【十有六人以內班出身之洲庶子以下漢人庶子以下翰詹官員及科甲出身之內閣侍讀等官兼充分掌注冊點驗之事】

檢閱【八人以由科甲出身之內閣中書兼充掌排次淸釐之事】

內務府司員【辦理閣事內務府司員四人筆帖式四人掌一切數發啟閉掃除之事】

﹝臣﹞等謹按國朝定制大學士以文淵閣系銜而閣制未建乾隆三十七年特詔直省守吏購訪海內遺書以廣石渠藏弆爰敕館臣排校繕錄匯爲四庫全書凡三萬六千冊而贏命於文華殿後鼎建文淵閣以貯之四十一年詔仿麟臺故事所載刱置昅職以資典守蘭臺東觀益昭美備又於圓明園置文源閣避暑山莊置文津閣盛京建文溯閣分部珍藏而全書中采擷精詳別爲薈要萬二千冊於禦花園之摛藻堂圓明園之含經堂各貯一部以便省覽復命續繕三部貯揚州大觀堂之文匯閣江金山寺之文宗閣杭州聖因寺行宮之文瀾閣特發帑金募工抄錄俾江浙士子得以快讀祕書觀摩謄寫教思廣被藝苑歡騰文治之隆洵乎振古爲昭矣謹因閣職而備載於此

詹事府

詹事【滿洲漢人各一人漢詹事兼翰林侍讀學士街掌坊局之政事凡遇有會議朝審諸大政偕九卿科道參預焉其屬主簿二人筆帖式六人】

少詹事【滿洲漢人各一人漢少詹事兼翰林侍講學士街】

左春坊左庶子左中允左贊善【滿洲各一人漢人各一人與右春坊各官掌記注纂修之事分兼翰林讀講編檢銜】

右春坊右庶子右中允右贊善【滿洲各一人漢人各一人】

司經局洗馬【滿洲漢人各一人漢洗馬兼翰林修撰銜掌經籍典制圖書刊輯收藏之事所屬正字一人】

﹝臣﹞等謹按詹事府順治元年設少詹事一人其年十一月省歸內三院九年四月復設詹事以下等官又有滿洲左右諭徳乾隆十三年裁左右春坊初設左右諭徳亦先後裁省又按詹事之名始於秦漢迄於有明大率爲東宮官屬我國家萬年垂統睿慮深長家法相承不事建儲皇子皆在尙書房讀書選翰林官分侍講讀日有程課特命大臣爲總師傅以綜領其事凡詹事坊局之舊稱宮僚者特畱以備詞臣遷轉之階法度周詳超軼前古皇上典謨垂示宸論屢頒良法昭垂洵萬世不易之隆軌也

吏部

戶部

吏部

尙書【滿洲漢人各一人掌中外文職銓敍勛階黜陟之政釐飭官常以贊邦治國朝自天聰五年始設六部每部一貝勒主之六部置承政參政與啟心郎順治元年停貝勒總理例攺承政爲尙書參政爲侍郎五年定滿漢尙書各一人七年增設滿洲尙書一人八年仍令親王郡王兼攝部務九年停十年復裁滿洲尙書一人十五年裁啟心郎雍正元年以來常以大學士兼理部務與尙書率其屬以敍正羣吏焉】

左右侍郎【滿洲漢人各一人順治五年定額掌佐理銓衡以貳尙書漢名侍郎初制兼翰林院學士銜其非翰林出身者不兼尋罷兼銜】

文選司【郎中滿洲三人蒙古漢人各一人員外郎滿洲漢人各二人主事滿洲一人漢人二人掌班秩遷除均平銓法崇徳三年六部設理事官副理事官順治元年攺理事官惟郎中副理事官爲員外郎各司員額初制裁增不一後定設如今制漢缺郎中員外郎主事皆以由甲科出身者注授禮部同】

考功司【郎中滿洲三人漢人一人員外郎滿洲二人蒙古漢人各一人主事滿洲一人漢人二人掌論劾考察旌別功過】

稽勛司【郎中滿洲漢人各一人員外郎滿洲二人漢人一人主事滿洲漢人各一人掌更名攺籍終養服制兼稽在京文員俸廩】

驗封司【郎中滿洲漢人各一人員外郎滿洲二人漢人一人主事滿洲蒙古漢人各一人掌

封贈襲蔭土司嗣職】

堂主事【滿洲四人漢軍一人掌文案者滿洲二人掌章奏者滿洲二人漢軍一人】

司務廳司務【滿洲漢人各一人掌出納文書稽察胥吏】

筆帖式【滿洲五十七人蒙古四人漢軍十二人掌翻譯淸漢章奏文籍】

﹝臣﹞等謹按本朝諸司衙門各置滿洲蒙古漢軍筆帖式以翻譯淸漢章奏文牘蓋卽金元女直令史譯史蒙古筆且齊之職而其原實沿歷代令史遺制特是唐宋用人頗輕而今筆帖式登用之廣遷擢之優固非前代僅稱雜流者所可比也

戶部

尙書【滿洲漢人各一人掌天下土田戶口財谷之政平準出納以均邦賦】

左右侍郎【滿洲漢人各一人順治元年定掌審計國用以貳尙書滿漢右侍郎兼管理錢法堂事務】

十四司【山東司郎中滿洲二人漢人一人員外郎滿洲三人漢人一人主事滿洲漢人各一人山西司郎中滿洲漢人各一人員外郎滿洲蒙古漢人各一人主事滿洲漢人各一人河南司郎中滿洲漢人各一人員外郎滿洲二人漢人一人主事滿洲漢人各一人江南司郎中滿洲漢人各一人員外郎滿洲三人漢人一人主事滿洲漢人各一人江西司郎中滿洲漢人各一人員外郎滿洲二人漢人一人主事滿洲漢人各一人福建司郎中滿洲漢人各一人員外郎滿洲五人漢人一人主事滿洲蒙古漢人各一人浙江司郎中滿洲漢人各一人員外郎滿洲二人漢人一人主事滿洲漢人各一人湖廣司郎中滿洲二人漢人一人員外郎滿洲二人漢人一人主事滿洲漢人各一人陜西司郎中滿洲蒙古漢人各一人員外郎滿洲三人漢人一人主事滿洲漢人各一人四川司郎中滿洲漢人各一人員外郎滿洲二人漢人一人主事滿洲漢人各一人廣東司郎中滿洲漢人各一人員外郎滿洲三人漢人一人主事滿洲漢人各一人廣西司郎中滿洲漢人各一人員外郎滿洲四人漢人一人主事滿洲漢人各一人雲南司郎中滿洲二人漢人一人員外郎滿洲三人漢人一人主事滿洲漢人各一人貴州司郎中滿洲漢人各一人員外郎滿洲三人漢人一人主事滿洲漢人各一人各掌其分省及兼領之事】

堂主事【滿洲四人漢軍二人直南檔房者滿洲二人掌八旗編審直北檔房者滿洲二人漢軍二人掌酌撥餉銀校勘奏章俱順治元年定額】

司務廳司務【滿洲漢人各一人順治元年定額】

筆帖式【滿洲百人蒙古四人漢軍十有六人】

﹝臣﹞等謹按戶部自十四司外其別領者有三曰井田科掌核八旗土田內府莊戶凡入官房宅地畝及歲租斂給之數悉以咨之雍正十二年置曰俸餉處掌核八旗官兵俸餉庫銀丁冊視所由牒請畫一而給受之曰現審處掌至八旗戶口田房之訟會刑部以聽其成皆鑄給關防乾隆十三年置堂官遴司屬分治其政令無定員

盛京戶部【滿侍郎一人經會司郎中員外郎主事各一人糧儲司郎中員外郎各一人主事二人農田司員外郎二人主事一人銀庫掌關防監督郎中員外郎各一人司庫二人倉監督正副各一人管屯田六品官二人堂主事二人筆帖式式二十一人】

﹝臣﹞等謹按續通誌職官略載明官制南京各部附於在京各部之中今依其例以盛京五部堂司諸員依次編入雍正間有漢郎中員外郎主事等官乾隆八年定五部司官仍專用旗員

內倉監督【滿洲二人內倉本明內官監倉順治十年攺今名專隸本部以供內府奉祭祀待外藩屬國朝貢之饔餼教習官役之廩栗牧馬支豆咸貯焉監督應時而給之初屬之廣西司滿漢司官康熙三十二年定於應除小差之滿洲蒙古漢軍年久司官內次除一人管理雍正元年攺定於本部滿洲司官內委用二年而代】

三庫【管理三庫大臣無定員於大臣內

簡用掌綜理三庫之政令稽其財用出入之數月有要歲有會皆核寔以

聞雍正元年始置特鑄管理三庫銀印以授之銀庫郎中一人員外郎二人司庫一人大使二人皆滿洲員額掌銀貨解納收古之政令凡直省田賦及關市鹽茶諸稅課咸入焉歲有常數部核數無闕乃移庫準部定權衡受之如啟櫝驗封有作獘及數不寔者論婽疋庫郎中一人員外郎二人司庫二人大使一人皆滿洲員額掌幣物收支之政多凡歲用縑帛紗谷咸入焉由織造官市絲民間織染輸部部移庫受之所需財用皆給公帑具冊達部以待稽核有造作不如法者論顏料庫郎中一人員外郎二人司庫二人大使一人皆滿洲員額掌雜物收支之政令凡器用所需百物之良若銅錫鉛鐵丹靑赭綠香楮茶蠟支屬咸入焉直省有司各以其土產歲支正賦市自民間大者疏

聞下部小者以冊達部核其數移庫受之擇采不精良者論三庫堂主事一人滿洲員額掌三庫文案凡財賄之受藏於庫及取用於庫者皆書其數歲終乃執其總會三庫羣吏之籍而參考之以待奏銷初順治元年止設後庫置滿洲郎中四人員外郎二人司庫六人十三年分建三庫置理事官二人以總其事增司庫二人康熙二十五年定制三庫各置郎中一人員外郎一人司庫二人雍正二年三庫各增員外郎一人置大使各一人省銀庫司庫一人乾隆三年增銀庫大使一人凡郎中員外郎闕各部院於所屬諸司遴選賢能者疊部引

見補用三年更選以代司庫大使亦如之雍正二年置三庫筆帖式十有五人庫使二十有六人皆滿洲員額分隸三庫各佐其長以行遣文書稽考出納筆帖式初置十人順治十二年增置二人康熙二十五年定置二十四人雍正二年省九人庫使初置三十二人雍正二年增顏料庫一人省銀庫六人段疋庫一人】

﹝臣﹞等謹按三庫卽唐宋之太府左右藏庫而特簡大臣綜理近於唐之度之使宋之三司使而月有要歲有會立法更爲詳備云

錢法堂【右侍郎滿洲漢人各一人寶泉局歲鑄錢六十一卯遇閏則加鑄四卯局之政令以部之右侍郎掌之初止漢入右侍郎一人康熙十八年令滿洲右侍郎一人公同督理十九年以給事中禦史稽察錢局雍正二年停遣乾隆二十六年戶部錢法堂置掌稿司官滿洲漢人各一人於各司屬中選委寶泉局監督滿洲漢人各一人大使滿洲五人掌鑄造緡錢收納銅課以裕國儲以利民用其監督俱無專員由六部滿漢司官遴選保舉引

見簡用二年而代】

各省錢局監鑄官【十有八人凡天下鼓鑄緡錢者十有四省新疆則開鑪伊犁如各省之制皆隨其地之宜作之泉布以交易流通前民利用以布政使等總其成而受法式於戶部各置兼鑄官以判局事直隸寶直局一人以保定府同知充山西寶晉局一人陜西寶陜局一人江蘇寶蘇局二人俱以佐貳官選充浙江寶浙局二人以同知通判選充福建寶福局一人亦以佐貳官選充江西寶昌局一人以南昌府同知充湖南寶南局一人以長沙府同知充湖北寶武局一人以武昌府同知充廣東寶廣局一人四川寶川局一人俱以同知通判選充廣西寶桂局一人布政使於所屬官內任便選充雲南寶云局一人以雲南府知府充雲南東川局一人以東川府知府充貴州寶黔局一人以貴陽府知府貴築縣知縣或通判縣丞選充伊犁寶伊局一人以伊犁同知充】

總督倉場【右侍郎滿漢各一人掌總稽歲漕之入以均廩祿以儲軍餉凡南北漕艘京通倉庾悉隸焉順治元年初設漢倉場侍郎一人九年設滿洲漢軍倉場侍郎各一人尋裁漢軍員額康熙八年復裁漢人員額止設滿洲侍郎一人八年定制設滿洲漢人侍郎各一人又有總理滿洲侍郎一人順治四年置與總漕同理漕務八年裁十二年復置十八年仍裁】

坐糧廳【滿洲漢人各一人以各部郎中員外郎掄選

簡充二年而代掌北河浚淺修築堤岸閘壩催趲漕艘抵壩回空督令經紀車戶轉運輸倉兼司通濟庫銀出納及抽收通州稅課之事所屬通濟庫大使一人通流慶丰閘官各一人順治元年通州坐糧廳止差戶部漢人司官一人康熙二年添差戶部滿洲司官一人二十六年定制依各闕差例以各部院官員通行差遣初制給事中禦史亦得選充乾隆四十九年停止又初制有坐糧廳筆帖式一人尋省】

各倉監督【大通橋監督滿洲漢人各一人以各倉監督掄選調充凡石壩運到漕白二糧抽驗斛面督催車戶分運京倉及隨糧松板支收之事皆屬焉初差戶部漢人司官一人康熙二年攺設滿洲漢人各一人尋省四十七年以通州大通橋會淸河相隔甚遠事難兼辦仍設滿洲漢人監督各一人管理京通各倉監督滿洲漢人各一人在京倉十有三曰祿米倉曰南新倉曰舊太倉曰海運倉曰北新倉曰富新倉曰興平倉曰太平倉曰本裕倉曰萬安倉曰儲濟倉曰裕丰倉曰丰益倉凡八旗五營兵食官軍牧馬豆貯焉通州倉二曰西倉曰中倉凡王公百官俸廩米貯焉惟丰益倉自內務府遣官主之其十四倉監督以內閣中書部院監寺屬官掄選引

見注其名於籍有闕員則戶部掣簽以授三年而代掌漕白二糧交納上倉及收貯支收之事初制差戶部滿洲漢人司官管理諸倉或一人或二人增損不一康熙五十年始定每倉置滿洲漢人監督二人五十七年令九卿各舉其屬以待

簡用雍正元年選部曹之候補者充其任二年置副監督以預監督選者於應代先一年爲之稱職則如期交替不及者罷免四年復以滿洲各部院筆帖式及漢人之候補道府同知知州者掄選充補勤職者擢用之尋攺定如今制又各倉原設筆帖式一人後俱省】

筆帖式【滿洲四人順治元年置掌受遣文書之事】

﹝臣﹞等謹按現行定制稽察倉儲京倉以都統副督統通倉以通永道通州副將專司其事若倉有滲漏米有盜竊者移倉場治之滿漢禦史則每倉歲差一人通稽一歲內收漕發米釐剔獘端以重天庾儲備蓋卽唐監倉明巡倉之職而立法周詳視前代益昭嚴愼矣

皇朝通誌卷六十四

●皇朝通誌卷六十五

職官略二

○職官略二

官制二

△官制二

禮部

兵部

刑部

工部

理藩院

都察院

禮部

尙書【滿洲漢人各一人掌吉嘉軍賓凶之秩序學校貢舉之法以贊邦禮】

左右侍郎【滿洲漢人各一人順治元年定掌祇若彜典以貳尙書漢人左右侍郎初制俱兼翰林學士銜其非翰林出身者不兼尋罷兼銜】

儀制司【郎中滿洲二人漢人一人員外郎滿洲三人漢人一人主事滿洲漢人各一人掌嘉禮軍禮凡朝廷典禮具上其儀而辧其名數以頒式於諸司三歲大比天下士掌其名籍焉】

祠祭司【郎中滿洲二人漢人一人員外郎滿洲三人蒙古漢人各一人主事滿洲漢人各一人掌吉禮凶禮大祀中祀羣祀以歲時辧其序事與其用等以詔執事者而揚其職喪祭之式捄卹之禮皆■﹝目氏﹞其數而爲之制天下術數醫卜僧道則司其禁令焉】

主客司【郎中滿洲一人蒙古漢人各一人員外郎滿洲二人主事滿洲漢人各一人掌賓禮凡四夷朝貢之儀館餼賜予之數髙下等封冊之命悉隸焉】

精膳司【郎中滿洲漢人各一人員外郎滿洲二人主事滿洲一人蒙古漢人各一人掌五禮燕饗之儀與其牲牷

鑄印局員外郎漢人一人筆帖式署主事滿洲一人大使漢人一人掌鑄造

金寶金印及內外百司之印順治元年設鑄印局滿洲員外郎一人尋省雍正十一年定於禮部司屬內遴選一人以司局事一年而代乾隆二年復設漢員外郎一人筆帖式行主事事二年稱職者擢之大使由儒士選充五年稱職以應升官用】

堂主事【滿洲三人漢軍一人分掌章奏文案順治元年定額】

司務廳司務【滿洲漢人各一人順治元年定額】

筆帖式【滿洲三十四人蒙古二人漢軍四人滿洲漢軍員數順治元年定蒙古員數雍正十二年增定分隸各司視事之繁簡以定額】

﹝臣﹞等謹按禮部初設馬館二正副監督各一人乾隆二十七年省監督官以馬館歸理藩院經理又禮部初設滿宣表官四人後裁二人今亦省並太常寺謹附識於此

盛京禮部【滿侍郎一人左右二司郎中各一人員外郎各二人讀祝官八人贊禮郎十六人管千丁六品七品官各一人迎疊朝鮮官三人助教四人堂主事一人筆帖式十人】

樂部【總理樂部事務禮部滿洲尙書一人各部院內務府大臣無定員乾隆七年始置樂部凡

郊

廟祠祭之樂神樂署司之殿廷朝會宴饗之樂和聲署司之宮中慶賀宴饗之樂掌儀司司之鐃哥鼓吹前部大樂鑾儀衛司之均隸於樂部

特簡典樂大臣以治樂政考五音六律以合陰陽之聲應天地之和凡大祭祀大朝會則立於宮懸之次歲春秋仲月大合樂於掌儀司則率所屬蒞視以稽其節奏而正其律呂焉神樂署署正漢人一人署丞漢人二人協律郎漢人五人司樂漢人二十有三人掌祠祭樂章佾舞之數習其聲容辧其條理以詔樂工凡樂生一百八十人舞生三百人咸隸焉順治元年設太常寺協律郎五人司樂二十六人神樂觀提點一人左右知觀各一人康熙三十八年省協律郎一人司樂二人雍正二年復置如初額乾隆二年增設司樂三人八年攺神樂觀爲神樂斤知觀攺爲知所九年省司樂六人二十年攺神樂所爲神樂署提點攺爲署正知觀攺爲署丞和聲署署正滿洲漢人各一人署丞滿洲漢人各一人供奉供用無定員掌朝會樂律及諸隊舞儀節初順治元年沿明制設教坊司以掌宮懸大樂置奉鑾一人左右韶舞各一人左右司樂各一人協同官十五人俳長二十人色長十七年歌工九十八人尋省協同官五人俳長無定員雍正元年始除樂戶簎更選精通音樂之人充教坊樂工七年攺教坊司爲和聲署除奉鑾韶舞等官名幹降七年定設署正署丞侍從待詔供奉供用官均以禮部內務府太常寺鴻臚寺官兼攝其侍從待詔無正員以爲署正署丞之加銜所屬署吏百二十人】

﹝臣﹞等謹按我朝刱設樂部以領樂政而壇廟祀事亦令禮部官敬司厥職故禮部滿洲尙書兼樂部太常槷鴻臚寺事劮容臺之長始盡兼秩宗典樂之任上與周制相符矣和聲署卽前代之教坊司本朝特加釐正以典朝會燕饗之樂而鐃歌鼓吹則別掌之鑾儀衛官前代大樂總章鼓吹之司存秩然咸得其條理近復命纂輯律呂正義簡要一書審定呂商角徵羽五音俾仱倫咸知肄習金石均諧同和盛軌洵與唐虞三代比隆矣

會同四譯館【提督會同四譯館禮部郎中兼鴻臚寺少卿銜一人掌四夷朝貢之國設廣廈以待貢使之至置象譯以通言語習番夷書凡貢使就館率大使庀治屋宇稽其出入互市之事視其脯資餼牽毋有不給若朝見及

賜燕

頒當皆館卿率使臣以行禮焉初制會同四譯分設兩館會同館自順治初署卽隸禮部以主客司滿洲漢人主事各一人提督館事十四年設員外郎品級通事一人掌會同館印尋省雍正十年攺定會同館監督由部掄選引

見

簡用一人四譯館則

國初沿明制置隸於翰林院設太常寺漢少卿一人提督館事立回回緬甸百夷西番髙昌西天八百暹邏八館以譯遠方朝貢文字乾隆十三年以四譯館閒冘無事

詔下大學士禮部定議省提浚館事太常寺少卿員額並入禮部爲會同四譯館攺八館爲二曰西域館百夷館以禮部郎中一人兼鴻臚寺少卿銜兼攝之於滿漢郎中內掄選引

見請

旨簡任三年而代大使漢人一人序班漢人二人朝鮮通事官滿洲十有二人掌治館捨委積以接待人使通外國語言翻習文字】

﹝臣﹞等謹按國家聲教遠訖八方會同蒙古諸蕃咸備宿衛凡前代相傳譯音之訛舛者無不審核精詳特加釐正而托忒回部諸字亦皆考稽重譯勒有成書握槧提鉛共知遵守其序班通事之隸四譯館者乃以相循舊制取備官聯初不藉爲象鞮之用同文盛軌洵三代以來所莫及也

兵部

尙書【滿洲漢人各一人掌中外武職銓選簡核軍實以贊邦政】

左右侍郎【滿洲漢人各一人掌釐治戎政以貳尙書初制增減不一順治元年定設如今額】

武選司【郎中滿洲三人蒙古一人漢人一人員外郎滿洲四人漢人二人主事滿洲漢人各一人掌武職除選封蔭及徵伐訓誥頒其政令】

車駕司【郎中滿洲三人漢人一人員外郎滿洲二人蒙古一人主事滿洲漢人各一人掌驛傳郵符及牧馬之政】

職方司【郎中滿洲四人漢人二人員外郎滿洲三人蒙古一人漢人一人主事滿洲蒙古各一人漢人二人掌天下輿圖及敍功核過之政】

武庫司【郎中滿洲二人漢人一人員外郎滿洲蒙古各一人主事滿洲漢人各一人掌兵籍戎齒鄕會武科及編髮戌軍之事】

堂主事【掌文案者滿洲二人掌章奏者滿洲二人滿軍一人】

司務廳司務【滿洲漢人各一人】

館所監督【滿洲漢各一人掌驛馬傳郵之政令於本部司員內遴選補充歲周而代】

筆帖式【滿洲六十有二人蒙古八人漢軍八人】

盛京兵部【滿侍郎一人左右二司郎中各一人員外郎各二人主事各一人驛站監督正副各一人堂主事二人筆帖式十二人初置盛京戶禮刑工四部康熙三十年增兵部各掌其事】

﹝臣﹞等謹按兵部初設督捕侍郎及理事郎中員外郎主事司務司獄等官後俱省其職事並入刑部督捕司又初設有會同館大使亦省又京城九門步軍及巡捕營初制以兵部職方司主事掌之後歸入步軍統領衙門前代兵權所屬俱歸之兵部易至廢弛我朝武功赫濯軍令嚴明凡掌命將出師無不恪承謨略初置議政大臣以參承軍事籌劃自雍正初年以來復設辦理軍機事務處承旨書宣乾綱獨運所至悉迅奏膚功立法精詳實自來所未有也

刑部

尙書【滿洲漢人各一人掌折獄審刑簡核法律受天下奏讞咸閱實而上其辭以肅邦憲】

左右侍郎【滿洲漢人各一人掌理祥刑以貳書】

十八司【直隸司郎中滿洲漠人各一人員外郎滿洲一人蒙古一人漢人二人主事滿洲漢人各一人奉天司郎中蒙古一人漢人一人員外郎滿洲漢人各一人主事滿洲漢人各一人江蘇司郎中滿洲漢人各一人員外郎滿洲二人漢人一人主事滿洲漢人各一人安微司郎中滿洲漠人各一人員外郎滿洲漢人各一人主事滿洲漠人各一人江西司郎中滿洲漠人各一人員外郎滿洲漢人各一人主事滿洲漢人各一人福建司郎中滿洲漢人各一人員外郎滿洲漢人各一人主事滿洲漢人各一人浙江司郎中滿洲漢人各一人員外郎滿洲一人漢人二人主事滿洲漢人各一人湖廣司郎中滿洲一人漢人二人員外郎滿洲二人漢人一人主事滿洲漢人各一人河南司郎中滿洲漢人各一人員外郎滿洲二人漢人一人主事滿洲漢人各一人山東司郎中滿洲漢人各一人員外郎滿洲二人漢人一人主事滿洲漢人各一人山西司郎中滿洲漢人各一人員外郎滿洲漢人各一人主事蒙古一人漢人一人陜西司郎中滿洲一人漢人二人員外郎滿洲二人漢人一人主事滿洲漢人各一人四川司郎中滿洲漢人各一人員外郎滿洲漢人各一人主事滿洲漢人各一人廣東司郎中滿洲漢人各一人員外郎滿洲二人漢人一人主事滿洲漢人各一人廣西司郎中滿洲漢人各一人員外郎滿洲漢人各一人主事滿洲漢人各一人雲南司郎中滿洲漢人各一人員外郎滿洲漢人各一人主事滿洲漢人各一人貴州司郎中滿洲漢人各一人員外郎滿洲漢人各一人主事滿洲漢人各一人各掌其分省及兼領之事督捕司郎中滿洲漢人各一人員外郎滿洲一人主事滿洲漢人各一人掌八旗及各省駐防逃人之事】

﹝臣﹞等謹按刑部初設江南等十四司康熙三十八年省兵部督捕衙門以督捕前司後司及督捕廳攺隸刑部爲十六司雍正元年增置左右二現審司十二年析江南司爲江蘇安徽二司罷督捕前司及督捕廳並其事於後司仍省後字但曰督捕司乾隆二年攺右現審司爲直隸司七年復攺左現番司爲奉天司始定爲十八司

堂主事【掌文案者滿洲二人掌章奏者滿洲三人漢軍一人】

司務廳司務【滿洲漢人各一人】

筆帖式【滿洲百有五人蒙古四人漢軍十有五人】

提牢主事【滿洲漢人各一人掌稽核罪囚於額外主事內選充歲周更代】

司獄【北所滿洲二人漢軍漢人各一人南所滿洲二人漢軍漢人各一人分掌南北監】

贓罰庫【司庫庫使滿洲二人掌收見審贓罰銀錢】

律例館【總裁無定員提調一人纂修四人收掌四人翻譯四人謄錄六人掌修明法令刊定條式總裁以本部尙書侍郎充之提調纂修以本部司員充收掌等官以本部筆帖式充】

盛京刑部【滿侍郎一人前司郎中一人員外郎二人主事一人後司郎中一人員外郎二人主事一人左司郎中一人員外郎二人主事一人右司郎中主事各一人蒙古主事一人堂主事二人筆帖式二十四人司獄一人】

﹝臣﹞等謹按國初沿明制歲遣三法司堂上官至直省審決順治十四年攺遣司屬後停止又按雍正十二年刑部設立總辦秋審處以諳練司員任之其職𨿽由堂官掄派而專司秋讞所系綦重矣

工部

尙書【滿洲漢人各一人掌天下工虞器用辦物庀材以飭邦事】

左右侍郎【滿洲漢人各一人掌綜事訓工以貳尙書右侍郎兼管錢法堂事務】

營繕司【郎中滿洲四人蒙古一人漢人一人員外郎滿洲五人漢人一人主事滿洲二人蒙古一人漢人二人掌繕治各工辧物飭材而司其政令】

虞衡司【郎中滿洲四人漢人一人員外郎滿洲四人蒙古一人漢人一人主事滿洲三人漢人二人掌山澤采捕及陶冶器用修造權衡武備之事】

都水司【郎中滿洲五人漢人一人員外郎滿洲五人漢人一人主事滿洲四人漢人二人掌河防海塘及直省河湖澱泊川澤陂池水利之政令】

屯田司【郎中滿洲四人漢人一人員外郎滿洲五人漢人一人主事滿洲三人漢人二人掌修

陵寢大工及王公百官墳塋之

制幾大祭祀則供薪炭百司歲給亦如之】

節愼庫【郎中員外郎滿洲各一人司庫滿洲二人庫使滿洲十有一人掌出納金錢月要歲會以上其數】

制造庫【郎中滿洲二人漢人一人司匠滿洲二人司庫滿洲二人庫使滿洲二十有三人掌攻治金革料估所司員滿洲漢人各三人由本部司員遷充掌審曲面勢量丈尺權物價以授成於督工之官工竣則復核之】

琉璃廠監督【滿洲漢人各一人由本部司員選充掌陶琉璃器具初專差漢人司官後攺差滿漢各一人】

木倉監督【滿洲漢人各一人由本部司員選充凡各省歲輸木材謹其儲俯以待各工】

皇木廠監督【滿洲一人驗收運京木材】

街道廳【禦史滿洲漢人各一人本部司員一人步軍統領衙門司員一人掌平治道塗修理溝洫舊制禦史一人參用滿漢乾隆五十年定制派滿洲漢人各一人】

堂主事【掌章奏者漢洲一人漢軍一人掌案牘者滿洲二人】

司務廳司務【滿洲漢人各一人】

筆帖式【滿洲九十三人蒙古二人漢軍十有二人】

盛京工部【滿侍郎一人左右二司郎中各一人員外郎各二人主事各一人銀庫司庫一人琉璃窯官二人堂主事二人四品官五品官各一人六品官二人筆帖式十七人】

﹝臣﹞等謹按工部舊設營繕所所正一員所副一員俱順治十五年省所丞二員順治十四年置雍正四年俱省又舊沿明制有文思院廣積庫柴炭司通州抽分竹木局大使各一員後俱省又初設有柴薪正副監督各一人煤炭監督二人乾隆四十六年以其事並歸內務府經理焉

理藩院

尙書【一人以滿洲蒙古補授掌內外藩蒙古回部及諸藩部封授朝覲疆索貢獻黜陟徵發之政令控馭撫綏以固邦翰國初設承政參政後攺爲尙書侍郎順治十五年以禮部尙書銜掌理藩院事以禮部侍郎銜協理理蕃院事十八年仍爲理藩院尙書侍郎又初置有啟心郎後裁侍郎一人亦滿洲蒙古額又額外侍郎一人特簡蒙古貝勒貝子之賢能者任之職任與尙書同】

旗籍司【郎中滿洲二人蒙古一人員外郎滿洲三人蒙古二人主事滿洲一人掌漠南諸藩科爾沁札賴特杜爾伯特郭爾羅斯敖漢柰曼翁牛特巴林札嚕特喀爾喀左翼阿嚕科爾沁克什克騰士默特喀喇沁鳥朱穆秦阿巴垓蒿齊忒蘇尼特阿巴喀納爾四子部落喀爾喀右翼烏喇特茂明安鄂爾多斯歸化城士默特二十五部落五十一旗之禮籍疇之封爵正其等次辧其世次三歲會盟則

遣大臣奉

敕往蒞之以同好惡而頒禁令焉若歸化城土默特及索倫除授官梭則敍而正之初順治十八年理藩院設四司曰錄勛賓客柔遠理刑置滿洲蒙古郎中十一人員外郎二十七人滿洲主事四人漢人主事四人其後增減不一康熙三十八年省漢人主事員額後又析柔遠司爲二曰前司後司乾隆二十二年攺錄勛司爲典屬賓客司爲王會柔遠後司爲旗籍柔遠前司仍爲柔遠二十六年並旗籍柔遠爲一司增設徠遠司二十七年旗籍柔遠仍分爲二司二十九年復攺典屬司爲旗籍司其舊旗籍司卽攺爲典屬司以各符職掌焉】

王會司【郎中滿洲一人蒙古二人員外郎滿洲二人蒙古三人主事蒙古二人掌科爾沁等諸部落每歲朝覲之儀貢獻之式】

典屬司【郎中滿洲蒙古各一人員外郎滿洲五人蒙古四人主事滿洲蒙古各一人掌蒙古北部喀爾喀後路土謝圖汗喀爾喀東路轍臣汗喀爾喀西路札薩克圖汗喀爾喀賽因諾顏札薩克親王等列爵之位盟會之制其靑海四部落賀蘭山厄魯特烏蘭烏蘇厄魯特推河厄魯特額齊勒土爾扈特都爾伯特等部胙封錫命亦如之諸喇嘛番橧之受號者則辧其名數授以印刮有差凡烏嚕木齊伊犁防守屯田之政庫偸恰克圖互市之事咸綜其法式以頒布焉】

柔遠司【郎中滿洲一人員外郎滿洲三人蒙古三人主事蒙古一人掌喀爾喀等部落及喇嘛番僧朝貢祿賜之事】

徠遠司【郎中滿洲一人員外郎滿洲三人蒙古二人主事滿洲蒙古各一人掌嘉峪關以西回部諸城及四川諸土司之政令】

理刑司【郎中滿洲蒙古各一人員外郎滿洲二人蒙古三人主事滿洲一人掌蒙古及番回刑罰之事】

堂主事【滿洲二人蒙古三人漢軍一人又有校正漢文官二人於內閣翰林院侍讀學士侍讀內奏委】

司務廳司務【滿洲蒙古各一人】

筆帖式【滿洲三十六人蒙古五十五人漢軍六人】

銀庫【郎中員外郎各一人司庫滿洲一人筆帖式滿洲二人庫使滿洲二人掌帑金出納】

蒙古翻譯房【員外郎主事各一人】

唐古忒學【司業助教各一人筆帖式蒙古四人掌教習唐古忒字】

稽察內館外館【監督二人掌致賓於館繕完滌除以待行李】

分駐司員【烏蘭哈達三座塔駐札司官各一人八溝駐札司官一人筆帖式一人分掌諸蒙古部落與民人交涉之事察哈爾遊牧處理事員外郎蒙古十有六人掌獄訟之事張家口喜峯口獨石口殺虎口古北口管理驛站員外郎各一人掌蒙古各處驛傳之政令】

圍場總管【一人左右翼長各一人章京八人驍騎校八人掌木蘭圍場率兵防守司譏察巡防之禁令】

﹝臣﹞等謹按我朝威徳廣被無遠弗屆內札薩克藩屬曁喀爾喀靑海西藏久受疆索比於內臣聖武布昭泛蒙底定北踰瀚海西越流沙莫不碁布星羅咸歸版籍而綜其成於理落院仰見聖治宏敷聲教四訖奔走偕來綏懷罔外固駕漢唐而上之矣

都察院

左都禦史【滿洲漢人各一人掌總理臺政整飭紀綱】

左副都禦史【滿洲漢人各二人掌察核官常爲臺長之貳國初置承政參政順治元年攺承政爲左都禦史參政爲左副都禦史舊有滿洲漢軍啟心郎順治十五年省又有漢人左僉都禦史一員乾隆十年省其右都禦史爲總督坐銜右副都禦史爲巡撫坐銜俱無京員】

六科給事中【吏戶禮兵刑工掌印給事中滿洲漢人各一人給事中滿洲漢人各一人掌傳達

綸音稽考庶政順治十八年設滿洲漢人都給事中一員滿洲漢人左右給事中各一員漢人給事中二員康熙四年六科止畱滿洲漢人給事中各一員余俱省五年復增設掌印給事中滿洲漢人各一人】

﹝臣﹞等謹按明代給事中自爲一曹稱六科都給事中凡章蔬案牘得與部院衙門平列迨其末季廷論紛囂給事中以無所隸屬益得恣情自肆我朝初沿舊制世宗憲皇帝特命攺隸都察院整綱飭紀班序秩然體統益昭嚴肅洵萬世所當恪守也

十五道監察禦史【京畿河南江南浙江山西山東陜西湖廣江西福建四川廣東廣西雲南貴州十五道掌印監察禦史滿洲漢人各一人江南道監察禦史滿洲漢人各三人山東道監察禦史滿洲漢人各二人京畿河南浙江山西陜西湖廣江西福建道監察禦史滿洲漢人各一人掌糾劾官邪條陳治道初設漢軍禦史八員雍正初俱省歸於漢人額內補用又宗室蒙古禦史向俱統於滿洲員內乾隆四十六年增置宗室二人而省滿洲二人】

﹝臣﹞等謹按舊制禦史分十四道而以河南江南浙江山西山東陜西爲六掌道分稽在京諸司及各直省刑名河南道仍參治院事京畿道惟昭刷卷宗六掌道各以二員或一員協理依次遞遷其它則謂之坐道乾隆十四年

特詔釐正按道定額各給印信而以職事分隸之二十年復命以京畿道攺列河南道之前俾互易匠掌於是敍次秩然矣

經歷【滿洲漢人各一人掌董察胥吏】

都事【滿洲漢人各一人掌繕寫章疏】

筆帖式【滿洲三十五人蒙古二人漢軍五人六科筆帖式滿洲八十人】

科道各差【巡視京通各倉十有四人一年而代巡視淮安漕務一人巡視濟寧漕務一人巡視天津漕務一人巡視通州漕務一人掌催督糧運滿漢參用巡察盛京吉林黑龍江各一人俱系滿洲五年拾選一次巡察臺灣滿洲漢人各一人掌巡省風俗釐察姦獘每屆期都察院奏請應否派往候

旨以行巡視五城滿洲漢人各一人掌彈壓地方凡中東南西北五城分蒞而治之皆布其政令而聽其獄訟大事

奏聞小事則牒刑部結正初有漢軍一人後並婦漢人班內】

﹝臣﹞等謹事國初承明制各省設巡按禦史順治十八年停止又有巡江禦史巡視屯田禦史俱順治初停止督理茶馬禦史康熙初停止又雍正三年設各省巡察以督捕盜賊由科道及小京堂官部屬各官掄遣江寧安徽共一人湖北湖南共一人山東河南共一人四年設直隸妄查禦史六人又有巡視山東河南工務禦史一員直隸巡農禦史一員嗣俱先後停止

五城兵馬司【指揮各一人副指揮各一人吏目各一人俱漢人缺掌緝捕盜賊盤詰姦匪初以副指揮吏目分治各坊後移東西南北副指揮於郊外而城內事宜以吏目專治之惟中城如舊指揮則專掌檢驗之事】

皇朝通誌卷六十五

●皇朝通誌卷六十六

職官略三

○職官略三

官制三

△官制三

通政使司

大理寺

內務府

通政使司

通政使【滿洲漢人各一人掌受天下章奏校閱送閣】

副使【滿洲漢人各一人初設左右通政乾隆十三年攺爲副使去左右銜】

參議【滿洲漢人各一人初分左右參議乾隆十三年省左右銜】

經歷知事【滿洲各一人漢人各一人掌出納文移承受案牘】

筆帖式【滿洲六人漢軍二人登聞鼓廳筆帖式滿洲漢軍各一人登聞鼓初屬都察院衙門康熙六十一年始並入通政司】

﹝臣﹞等謹按通政使司在明代爲朝廷喉舌之總匯委寄過重姦蔽百出我朝達聰明目規制周詳凡臣工封事由奏事處恭遞直達禦前其陳事之疏在內各部院則徑送內昅在外督摭則送通政使司亦第校閱錯訛送閣票擬皇上躬親批答巨細不遺銀臺合門無不凜遵定制恪守官常諸獘肅淸洵超軼前古萬萬矣

大理寺

卿【漢洲漢人各一人掌平反重辟以貳邦刑與刑部都察院爲三法司】

少卿【漢洲漢人各一人初設漢人二人後裁一人】

左右寺丞【滿洲漢軍漢人各一人分掌直省讞獄之事】

左右評事【漢人各一人堂評事滿洲一人】

司務廳司務【滿洲漢人各一人掌收發文移】

筆帖式【滿洲四人漢軍二人】

﹝臣﹞等謹按我朝愼重邦刑直省請讞皆令三法司核擬會疏具奏蓋以刑部核其實以都察院大理寺簡其孚而大聖人欽卹深仁務使庶獄咸歸平允好生之徳洽於民心洵遠軼虞廷盛軌矣

內務府

總管大臣【無定員以侍衛府屬郎中內三院卿

簡用或以王公大臣兼攝掌理內府之政令凡職員選除財用出入宴饗祭祀膳羞服禦賞賚賜序刑罰工作教習訓導之事皆綜理而受其成所屬七司及三院皆考核焉國初置內務府順治十三年攺置十三衙門十八年仍攺爲內務府】

堂司員【堂郎中一人堂主事一人堂筆帖式三十八人內一人委署主事兼司缺筆帖式四人掌治事凡府屬文職升補及章奏文移皆隸焉】

廣儲司【總管六庫郎中二人部員兼管六庫郎中二人郎中四人員外郎十二人部員兼庫員外郎六人主事一人委署主事一人司庫十二人無品級司庫十二人律帖式二十六人俱掌庫事初名禦用監順治十八年分爲銀庫皮庫緞庫衣庫康熙十六年攺定爲廣儲司四庫二十八年分設磁庫茶庫爲六庫】

寧壽宮管理事務【郎中二人員外郎二人主事一人委署主事一人筆帖式四人學習筆帖式四人內管領二人掌稽查

寧壽宮陳設及造具檔冊之事干隆四十年派內務府大臣二人專管並設立郎中等官專司其事

織造監督江寧府蘇州府杭州府各一人司庫各一人筆帖式各二人庫使各二人掌供奉

上用緞疋歲終造冊呈內務府以副冊送廣儲司察核】

會計司【郎中二人員外郎六人主事一人委署主事一人筆帖式二十六人催長五人掌核理內府帑頁出納之數及莊園地畝戶口徭役定其籍而受其要焉初名內官監順治十七年攺爲宣徵院康熙十六年攺爲會計司】

內管領【掌闕防一人協理關防事務二人內管領三十人副內管領三十人筆帖式八人掌內廷酒掃糊肴官三倉出納酒菜器皿皆司之】

管理三旗納銀莊【郎中一人員外郎六人委署主事一人筆帖式十有二人掌三旗各莊之糧稅徵收治其賞罰與其撫卹之事】

掌儀司【郎中二人員外郎八人主事一人委署主事一人筆帖式二十一人司俎官五人贊禮郎十有七人掌內府祭記筵宴禮儀樂舞之事初名禮儀監順治十七年攺爲禮儀院康熙十六年定爲掌儀司】

禦茶膳房總管大臣【無定員尙膳正尙茶正頭等侍衛各一人二等侍衛各二人尙膳副尙茶副三等侍衛各二人尙膳三等侍衛四人藍翎侍衛七人尙茶三等侍衛三人藍翎侍銜四人主事一人委署主事一人筆帖式十有二人掌敬設

上用茶品供奉

禦饌及供應

賜茶筵宴之事】

中正殿管理事務【員外郎二人筆帖式四人】

雍和宮管理事務【郎中一人員外郎一人筆帖式三人掌造辧佛像供應念經事務】

咸安宮官學【管理事務大臣一人協理事務大臣一人總裁滿洲二人漢人四人以翰林院官充管理事務郎中二人員外郎二人筆帖式一人滿教習十三人漢教習九人官學生一百十八人蒙古學總裁二人管理事務司官二人教習二人官學生二十四人】

景山官學【兼管事務司官五人滿教習九人漢教習十二人官學生三百八十八人掌訓迪內府三旗之俊秀教之書射以作興人材】

禦藥房【兼管司官二人內管領一人主事一人委署主事一人副內管領二人庫當二人署庫掌二人筆帖式十二人掌詳愼供用藥料和合丸散之事】

都虞司【郎中二人員外郎五人主事一人委署主事一人筆帖式二十六人催長八人掌府屬武職升補及三旗禁旅訓練遣調供應畋漁之禁令初名尙膳監康熙十六年攺爲都虞司】

內務府武職【鑲黃正黃正白三旗護軍營護軍統領各一人護軍參領各五人副護軍參領各五人孔雀翎委署參領各三人前鋒委署參領各二人鳥鎗護軍校各二十人舊營護軍校各十三人前鍛護軍校各二人前鋒戴藍翎委署護軍校各二人舊營戴藍翎委署護軍校各二人筆帖式各十人圓明園內務府三旗護軍營誇蘭大一人護軍參領各一人副護軍參領各一人委署參領各一人護軍校各三人副護軍校各一人筆帖式四人俱掌宿衛及訓練察班之事熱河行宮總管二人苑副四人掌總理翊衛各處行宮及陳設稽察之禁令千總十一人副千總二十二人喀喇河屯長山峪兩間房巴克什營中關波洛河屯濟爾哈朗圖阿穆呼朗圖張三營等處行宮千總各一人副千總各一人王家營釣魚臺黃士坎十八理汰等處行宮副千總各一人溥仁寺普樂寺安遠廟普陀宗乘廟殊像寺千總各一人副千總各一人普寧寺須彌福壽廟千總各一人副千總各二人廣安寺羅漢堂把總各二人掌典守稽查之事養鷹狗處官理事務三人協辦事務兼鷹狗統領二人藍翎侍衛頭領五人六品職銜副頭領五人筆帖式五人內養狗處頭目二人副頭目二人外養狗處頭目六人副頭目六人筆帖式三人掌飼養鷹狗以供搜畋之事】

愼刑司【郎中二人員外郎四人主事一人委署主事一人筆帖式二十人掌府屬審讞之事初名尙方司康熙十六年攺愼刑司】

營造司【郎中二人員外郎八人主事一人委署主事一人筆帖式二十六人掌繕修工作及薪炭陶冶之事初名惜薪司康熙十六年攺營造司】

官房租庫【值年總管內務府大臣一人郎中一人員外郎三人筆帖式七人庫掌一人掌內外城官房之租課按月徵收以供營造司之用】

禦書處【管理事務大臣一人兼管郎中員外郎無定員監造一人署監造一人庫掌三人署庫掌六人筆帖式二人掌敬刊禦筆裱搨之事】

武英殿修書處【管理事務王大臣一人監造二人庫掌四人署庫掌六人筆帖式四人掌繕刻裝潢各館書籍及宮殿陳設書籍之事干隆四十三年定設有總裁二人提謂二人纂修十二人】

養心殿造辦處【郎中三人員外郎二主事一人委署主事一人庫掌六人司匠十三人筆帖式十五人掌造辦供

禦對像監督工作管理儲藏之事】

慶丰司【郎中一人員外郎八人主事一人委署主事一人筆帖式十五人廐長十人廐副十九人掌蕃息牛羊羣牧供用考成之事】

﹝臣﹞等謹按內務府之制以七司各掌府事其餘分建衙門並鑄給關防印信統轄於總管大臣而不與七司相隸屬惟是事類相近允宜依次分歸玆並遵會典成例以類序次惟內三旗護軍營圓明園護軍營曁各行宮千總會典序官著於武職篇而奉行則例仍載於都虞司卷中以府屬武職諸事均隸都虞司也玆並從類敍於其後焉

太監職制【附】

太監【總管太監十四人銜二曰宮殿監督領侍曰宮殿監正侍副總管八人銜曰宮殿監副侍首領太監一百八十九人銜二曰執守侍曰侍監副首領四十三人無品級太監無定額順治年定制不過千餘人筆帖式四人惟敬事房有之乾隆七年定宮內等處太監官職以四品爲限永不加至三品以上

頒定則例七條宮殿監處分例十一條又凡例四條各處首領太監處分例十六條永遠遵守錢糧俱按現行則例內額數不許增添其職掌惟敬事房辦理宮內一切事務禮儀及承行內務府文移再收納外庫錢糧其餘專掌隨侍安護承應灑掃坐更等事】

﹝臣﹞等謹按周禮以奄序官者惟內小臣爲上士注謂奄上士奄之賢者但言奄則府史之類然則成周之制於內臣未嘗不班之以爵第限以上士不使踰越而所供惟欽食門闥之事斯百代之良規矣漢唐以降人主因其職在禁近漸加委任遂干政事履霜堅冰淪胥莫救數或逾萬爵至開府逮於前明其獘尢甚欽惟我世祖章皇帝鑑古垂訓設立鐵牌裁定內官員數列聖相承無不防微杜漸訓誡周詳凡諸內臣恪恭職守無稍踰越我皇上恪遵成憲親定規條授爵以四品爲限而統以內務府大臣正與周禮之領於天官者若合符節聖人治內之明度越千古玆附著太監職制於內務府之後以昭定制焉

武備院

卿【二人又

特簡大臣兼管無定員掌總理陳設

禦用武備修造器械及賞賜支放之事初名鞍樓以侍衛三人員外郎等官掌理順治十一年攺爲兵仗局十八年攺今名雍正三年侍衛三人定爲卿職乾隆十四人定爲卿二人】

堂司員【郎中一人主事二人委署主事二人笛帖武二十八人掌題奏事件總理四庫收發文移之事】

北鞍庫【員外郎二人庫掌二人署庫掌一人傘房掌蓋三人署掌蓋三人班領三人署庫等一人賬房處司幄三人署主事三人鞍版司匠一人掌供奉

上用鞍轡傘蓋幄之事】

南鞍庫【員外郎二人庫掌二人署庫掌一人

熟皮作司匠一人掌官用鞍轡之事】

甲庫【員外郎二人庫掌二人署庫掌一人錣作司匠三人掌盔甲刀仗旗纛器械之事】

氈庫【員外郎二人庫掌二人署庫掌一人司匠一人司弓三人署司弓三人司矢三人署司矢三人骲頭作司匠一人靴皮作司匠一人掌弓箭靴鞋氈片之事】

上駟院

卿【二人又

特簡大臣兼管無定員掌總理禦廐事劮初名禦馬監順治十八年攺爲阿惇衙門康熙十六年攺今名初以大臣侍衛等官管理雍正六年定爲卿職乾隆十四年定爲卿二人】

堂司員【堂郎中一人主事一人委署主事一人掌辦理揀選補放及稽查馬匹錢糧文移檔案等事】

左司右司【員外郎各一人主事各一人委署主事各一人筆帖式二十二人左司當內外羣廐遊牧處馬駝數目及定議賞罰之事右司當員役俸廩馬駝艸豆及稽察奏銷之事又司鞍長三人廐長十七人牧長五人副牧長五人牧廐副四十五人蒙古醫生頭目三人掌謹愼出入時其芻牧以聽堂司之政令】

奉宸苑

卿【二人又

特簡大臣兼管無定員掌總理苑囿事務初景山瀛臺事務屬尙膳監康熙二十三年設立奉宸苑雍正六年設立卿職乾隆十四年定爲卿二人】

堂司員【郎中一人員外郎四人主事一人委署主事一人苑丞十三人筆帖式十五人郎中主事掌題奏咨行補授職員之事員外郎掌分管各處河道園囿事務苑丞掌看守直宿陳設之事】

玉泉山稻田廠【庫掌一人筆帖式三人掌辦理稻田蒔種儲藏之事】

南苑【郎中一人員外郎二人主事一人委署主事一人掌本苑官職升除及分管九門艸甸園墻樹木牲獸之事苑丞三人苑副六人筆帖式五人掌看守直宿陳設器皿諸事初屬采捕衙門康熙二十三年歸並奉宸苑】

圓明園【管理事務大臣無定員郎中一人協理事務郎中一人主事一人委署主事一人苑丞六人苑副十七人筆帖式九人庫掌二人】

長春園熙春園綺春園春熙院【管理事務員外郎一人苑丞三入苑副九人筆帖式四人】

暢春園【管理事務郎中一人苑丞四人苑副六人署苑副十六人筆帖式六人】

淸漪園靜明園靜宜園【管理事務員外郎各一人苑丞九人苑副十人筆帖式四人學習筆帖式二人催長二人分掌園亭事務】

織染局【員外郎無定員司庫一人筆帖式三人庫使六人司匠二人領催二人掌織造工用緞紗染彩繡繪之事】

皇朝通誌卷六十六

●皇朝通誌卷六十七

職官略四

○職官略四

官制四

△官制四

太常寺

太僕寺

光祿寺

順天府

鴻臚寺

國子監

欽天監

太醫院

聖賢後裔世職

太常寺

卿【滿洲漢人各一人或

欽派大臣兼管掌祭祀禮樂之事初隸禮部後歸本寺掌行】

少卿【滿洲漢人各一人職任與聊同】

寺丞【滿洲一人漢人二人】

典簿【滿洲漢各人】

博士【滿洲漢軍漢人各一人司庫滿洲一人】

協律郎【漢人五人】

讀祝官【滿洲八人】

贊禮郎【滿洲二十四人漢人十四人】

司樂【漢人二十三人歸禮部統轄】

筆帖式【滿洲九人漢軍一人】

壇廟官【

天壇

地壇尉滿洲各八人祠祭署奉祀漢人各一人祀丞漢人各一人

太廟尉滿洲十人

社稷壇尉滿洲五人

堂子尉滿洲八人

日壇

月壇祠祭署奉祀各一人

先農壇祠祭署奉祀祀丞各一人

帝王廟祠祭署無專員以贊禮郎司樂內一人委理】

神樂署【署正一人左右署丞各一人歸禮部統轄】

﹝臣﹞等謹按我國家惇崇祀典樂備禮明列聖相承無不敬天尊祖肅奉明禋凡遇郊廟大典躬行祼獻固非三代以後其文從事者所克比擬於萬一至樂官祀丞之屬初沿明制率用道流漧隆七年特奉詔禁止凡充太常樂員者毋得仍習道教祀事祗承於是益加嚴潔矣

陵寢各官【

永陵掌關防官一人副關防官兼內管領一人副關防官兼尙茶正尙膳正二人筆帖式四人

永陵總管一人翼領二人防禦十有六人

福陵掌關防官一人副關防官二人尙茶正尙膳正各一人內管領一人筆帖式四人

福陵總管一人翼領二人防禦十有六人世襲騎都尉一人云騎尉品級官七人六品官一人七品官五人八品官四人

昭陵掌關防官一人副關防官二人尙茶正尙膳正各一人內管領一人筆帖式四人

昭陵總管一人翼領二人世襲一等侍衛兼二等輕車都尉一人防禦十六人世襲云騎尉四人云騎尉品級官二人世襲六品官七人以上俱滿洲員額掌守衛

三陵凡班直之令饗獻之禮灑掃之節咸以時分司事其事焉

永陵總管等員康熙九年置掌關防等員康熙十一年置

福陵

昭陵掌關防總管等員俱順治十三年置又

永陵有副總領司香尙膳及國戚章京等員

福陵有副茶領副膳領尙茶尙膳司香管於丁佐領等員又國戚章京六十五員

昭陵有副總領尙茶尙膳司香管於丁佐領等員又

恩賜國戚防禦品級三員國戚章京二十員俱順治初年以來先後增置

東陵

泰陵管理承辦事務衙門宗室貝勒貝子公均無常員

東陵

泰陵內務府總管各一人掌帥其屬而嚴衛護時薦享以祇奉

陵寢初康熙二年始除內大臣侍衛等守護

孝陵康熙六十一年十二月建

景陵

特命以王公守護別置大學士尙書侍郎領侍衛內大臣內務府總管副都統散秩大臣幹淸門侍衛禦前侍衛侍衛等員皆有闕不除乾隆二年定守護

泰陵人員貝勒二人公一人大臣官員十人侍衛十人皆奉

旨除往尋設

東陵

泰陵承辦事務衙門各鑄給印章以守

陵之貝勒貝子公及內務府總管等同領其政令焉守

陵寢總兵官馬蘭鎭泰寧鎭各一人掌督帥官兵巡防遊徼以翼衛

陵寢其內務府總管奉

命兼攝者皆由

特簡不爲例

昭西陵奉祀禮部郎中一人員外郎二人讀祝官二人贊禮郎四人筆帖式二人

孝陵奉祀禮部掌關防郎中一人兼管

孝東陵事務員外郎二人讀祀官二人贊禮郎四人筆帖式二人

孝東陵奉祀禮部員外郎二人讀祀官二人贊禮郎四人筆帖式二人

景陵奉祀禮部郎中一人員外郎二人讀祝官二人贊禮郎四人筆帖式二人

景陵皇貴妃園寢讀祝官二人贊禮郎三人

景陵妃園寢讀祝官二人贊禮郎三人

泰陵奉祀禮部郎中一人兼管

泰東陵事務員外郎二人讀祝官二人贊禮郎四人筆帖式四人

泰東陵奉祀禮部員外郎二人讀祀官二人贊禮郎四人筆帖式四人

泰陵紀園寢主事一人讀祝官二人贊禮郎三人

孝賢皇后陵寢泰祀禮部郎中一人員外郎二人讀祝官二人贊禮郎四人筆帖式二人純惠皇貴紀園寢讀祝官二人贊禮郎三人端慧皇太子園寢讀祝官二人贊禮郎三人

東陵承辦事務衙門主事一人筆帖式二人

西陵承辦事務衙門主事一人委署主事一人筆帖式四人以上

東陵宗室郎中一員外郎一主事一

泰陵宗室員外郎一主事一餘俱滿洲員額郎中員外郎主事掌判署文案監視禮儀歲供其品物以序祀事讀祝官掌讀祝辭奉制帛贊禮郎掌贊唱導引以詔行禮之節筆帖式掌繕錄文移員額自康熙二年以來先後置乾隆二人定以

孝陵祀奉禮部郎中爲掌關防郎中凡客

陵事務皆令會同辦理有關則掄選引

見請

旨簡補四十六年攺置宗室郎中員外郎主事共五人

東陵工部郎中一人員外郎四人筆帖式四人

泰陵工部郎中一人員外郎二人筆帖式四人

泰東陵工部員外郎一人

泰陵妃園寢工部主事一人掌歲時修葺繕治之事祭祝則供其榰幣官府所須咸給其器具焉員額自康熙二年以來先後置

昭西陵內務府郎中一人員外郎一人主事一人尙茶正尙膳正各一人內管領一人筆帖式二人

孝陵內務府郎中一人員外郎一人主事一人尙茶正尙膳正各一人內管領一人內副管領一人筆帖式二人

孝東陵內務府郎中一人員外郎一人主事一人尙茶正尙膳正各一人內管領一人筆帖式二人

景陵內務府員外郎一人主事一人尙茶正一人尙膳正二人內管領一人內副管領一人筆帖式二人

景陵皇貴妃園寢內務府員外郎一人尙茶副尙膳副各一人委署內副管領一人

泰陵內務府員外郎一人主事一人尙茶正一人尙膳正二人內管領一人內副管領一人筆帖式二人

泰東陵內務府郎中一人員外郎一人主事一人尙茶正尙膳正各一人內管領一人筆帖式二人

泰陵妃國寢內務府主事一人內副管領一人

孝賢皇后陵寢內務府郎中一人員外郎一人主事一人尙茶正尙膳正各一人內管領一人內副管領一人筆帖式二人純惠皇貴妃園寢尙茶副尙膳副各一人委署內副管領一人端慧皇太子園寢內副管領一人尙茶副尙膳副各一人以上俱內務府員額郎中員外郎主事掌泰祭祝奠享之禮掃除開闈之節藝林木薙艸萊皆因時經理之尙茶尙膳正副掌熟俎之具苑茹之品酏槳之用咸潔治而敬共之內管領內副管領掌餅餌飴蜜之物以時薦之筆帖式分掌文案員額自康熙二年以來先後置

昭西陵防禦十有六人驍騎校二人筆帖式二人

孝陵總管一人翼領二人俱兼管

昭西陵

孝東陵事務防禦十有六人輕車都尉一人云騎尉二人驍騎校二人筆帖式二人

孝東陵防禦十有六人驍騎校二人筆帖式二人

景陵總管一人翼領二人防禦十有六人驍騎校二人筆帖式二人

景陵皇貴妃園寢防禦四人驍騎校一人

景陵妃園寢防禦八人驍騎校一人

泰陵

泰東陵總管一人翼領二人防禦四十人驍騎校五人筆帖式二人

孝賢皇后陵寢總管一人翼領二人防禦十有六人驍騎校二人妃園寢防禦八人驍騎校一人端慧皇太子園寢防禦委署翼領一人防禦七人委署驍騎校一人以上俱滿洲員額總管翼領掌帥八旗官兵巡視守護防禦驍騎校掌守衛門戶庫藏祭祀則共其幾筵筆帖式分掌文案員額自康熙二人以來先後置】

﹝臣﹞等謹按我朝祀事加隆禮明儀備凡壇廟陵寢各官皆以敬供典禮其職掌之分見於禮部工部內務府太常寺者謹匯敍於此以昭崇重

太僕寺

卿【滿洲漢人各一人掌兩翼牧爲場之政令凡隨

蹕司幔城网城之事初附於兵部武庫司後析建衙署獨掌行之又初設有寺丞常盈庫漢大使主簿等官後俱裁】

少卿【滿洲漢人各一人】

左司【員外郎滿洲蒙古各一人主事滿洲蒙古各一人掌馱載駝只以備

巡幸之用初不分司乾隆六年始置左右二司各分職掌】

右司【員外郎滿洲蒙古各一人主事滿洲蒙古各一人掌察驗牧場馬匹盈虧以時印烙】

主簿【滿洲一人掌章奏文移】

筆帖式【滿洲八人蒙古八人】

兩翼牧場官【統轄兩翼總管一人以察哈爾副都統兼理兩翼總管各一人翼長各一人護軍校各四人張家口辦理牧場事務主事一人筆帖式一人俱掌張家口外兩翼牧場之事凡總管員關於察哈爾佐領世爵及牧場翼長等官內選用翼長以下於護軍校等官選用皆由寺引

見注授張家口主事於本寺主事筆帖式內選派】

﹝臣﹞等謹按秦漢以後戎馬皆養於官以太僕專司其事利害得失之由具詳史冊我朝考牧精詳斯藏志慶卽口外艸肥土衍之地分置牧廠自太僕寺左右翼曁上都達布遜諾爾達裏岡愛烏梁海大淩河以及蒙古部落孳牧蕃息云錦成羣遠軼前古而哈薩克拔達克山等部競以所產上貢天閒牧丰盈標營充實按地分飼條格精詳牧政之善古今莫及也

光祿寺

卿【滿洲漢人各一人或

欽派大臣兼管掌祭饗宴勞酒醴饍饈之事初隸禮部後以精膳司所掌析歸本寺

少卿【滿洲漢人名一人】

大官署【署正滿洲漢人各一人署丞滿洲二人掌內修茹苑之屬辧其物而共之】

珍饈署【署正滿洲漢人各一人署丞滿洲二人掌及時獻其禽鱻以供祭祀燕饗】

良醞署【署正滿洲漢人各一人署丞滿洲二人掌共祭祀燕饗之酒醴】

良醢署【署正滿洲漢人各一人署丞滿洲二人掌共百事之鹽及果實醢醬之屬】

典簿【滿洲漢人各一人掌章疏文移】

司庫【滿洲二人掌庫帑出納】

筆帖式【十八人】

順天府

府尹【漢人一人掌京畿之治理雍正元年以來又以部院大臣兼管府事皆由

特簡其首領有經歷照磨司獄崇文門副使漢人各一人】

府丞【漢人一人掌學校之政今】

治中【漢人一人掌供文武鄕會試之饔餼】

通判【漢人一人掌京城各市牙儈之籍而榷其常稅初設推官一人康熙六年裁】

﹝臣﹞等謹按順天府初止轄大興宛平二縣康熙十五年始以昌平良鄕等州縣並隸順天府今所屬自大興宛平以外凡州縣二十有五設東西南北四路同知以分領之皆兼統於直隸總督復特簡大臣兼管府事以重其任玆專敍京尹衙門於此至順天府所屬州縣各職俱分載直省各門故不另贅奉天府仿此

鴻臚寺

卿【滿洲漢人各一人掌朝會賓客吉凶行禮傳贊之事諸藩入貢與夫百官之謝

恩者並鴻臚引奏初隸禮部後歸本寺以禮部滿尙書總統之】

少卿【滿洲漢人各一人職掌與卿同】

鳴贊【滿洲十六人漢人二人掌儐導及行禮唱贊之事】

序班【漢人四人掌序百官之班位】

主簿【滿洲漢人各一人掌文移章牘】

筆帖式【滿洲四人】

﹝臣﹞等謹按初設漢左右寺丞康熙五十二年裁

國子監

祭酒【滿洲漢人各一人又

欽派大臣兼管掌成均之法以時程課諸生每歲仲春仲秋上丁祀先師則總其禮儀初兼太常寺少卿銜後停初隸禮部後歸本監】

司業【滿洲蒙古漢人各一人賦掌與祭酒同】

監丞【滿洲漢人各一人職掌學規以督教課均廩糈】

博士【滿洲漢人各一人掌闡明經說以助督課】

助教【六堂漢人各一人分教直省俊選之士八旗官學助教滿洲十六人蒙古八人分教八旗子弟八旗官學漢教習由本監奏請考補三年期滿候用算法館助教漢人一人分教算學生俄羅斯學助教滿洲漢人各一人分教俄羅斯子弟俱由額設內掄選二人兼司之】

學正學錄【學正漢人四人學錄漢人二人分隸六堂以掌教課】

典簿【滿洲漢人各一人掌簿書文移】

典籍【漢人一人掌經史以資諸生誦習】

筆帖式【滿洲四人蒙古漢軍各二人】

﹝臣﹞等謹按成均之法爲教化所由興我國家崇儒重道學校風行皇上親詣太學謨誥屢申乾隆四十八年復特命刱建圜水辟雍斟今酌古度地鳩工事旣蕆於五十年仲春上丁釋奠禮成躬臨講學蓋自元明五百年以來久未建置而大聖人久道化成聿昭茂典禦制碑記發明復古之意槐市諸臣恭逢盛儀益掌推廣教思興起多士也

欽天監

監正【滿洲西洋各一人並

特簡大臣兼理掌察天文定气朔占候步推之事每歲孟冬朔日呈奏明歲時憲書移禮部頒行於天下初西洋監正名曰監修雍正三人更正所屬主簿二人初有漢監正後省】

監副【滿洲漢人各一人左右監副西洋各一人】

時憲科【五官正滿洲蒙古各二人掌譯布文字秋官正漢軍一人春夏中秋冬官正漢人五人各掌推驗之事五官司書漢人一人掌刊布時憲書博士滿洲三人漢軍二人漢人十有六人歲以漢博士二掌直譙樓初設回回科後裁歸漢軍秋官正掌之】

天文科【五官靈臺郎滿洲三人漢軍一人漢人四人五官監候漢人一人博士滿洲三人漢人二人掌呧天象之垂書云物以協歲事】

漏刻科【五官挈壺正滿洲漢人各二人五官司晨漢軍一人博士漢人六人掌調壺漏測中星審緯度相陰陽以諏時日而卜營建焉】

主簿【滿洲漢人各一人掌章奏文籍】

筆帖式【滿洲十一人蒙古四人漢軍二人】

天文生【食俸者四十八人食糧者五十六人分隸三科各掌司推算觀候之事】

陰陽生【漢人十人隸漏刻科】

太醫院

院使院判【院使漢人一人左右院判漢人各一人掌醫之政令率其屬以供醫事】

禦醫以下等官【禦醫十有五人吏目三十人醫士四十人醫員三十人俱漢人員額掌九科之法以治疾分班侍直給事宮中者曰宮直給事外廷者曰六直

禦醫以下初制增減不一後定設如今額】

聖賢後裔世職

衍聖公【掌奉至聖孔子闕裏廟祀順治元年題淮封爵一如前朝階正一品班列尙書上二年攺

賜三臺銀印十三年依例授光祿大夫十六年依例給淸漢文三臺銀印乾隆十四年攺給淸漢篆文一品三臺銀印

翰林院五經博士二十六人孔氏北宗一人南宗一人元聖周公復聖顏又宗聖曾子亞聖孟子先賢仲子閔子冉子伯牛冉子仲弓端木子言子卜子顓孫子有周子明道程子伊川程子張子邵子後裔各一人朱子後裔二人先儒韓子後裔一人關氏後裔三人各掌奉祀之事】

聖裔太常寺博士【一人掌奉聖澤書院祀】

聖裔國子監學錄【二人一奉尼山書院祀一奉洙泗書院祀】

聖裔國子監學正【一人掌奉儀封聖廟祀】

聖裔世襲六品官【一人掌分獻崇聖祠國初仍前代曲阜用孔氏世職知縣乾隆六年攺爲世襲六品官曲阜縣缺不必拘用孔氏】

四氏學【教授一人學錄一人掌訓課孔顏曾孟四氏生徒】

聖廟執事官【四十人掌凡祭祀分獻及爵帛香祝之執事】

司樂等官【司樂一人掌樂章樂器奎文閣典籍一人掌書籍及禮生屯田管勾一人掌祝田錢谷之出八林廟守衛司百戶一人掌陵廟之戶籍知印一人掌書一人書寫一人掌公府文書印信奏差一人掌齋衍聖公章奏隨朝件官六人掌隨衍聖公朝覲辦事】

﹝臣﹞等謹按聖裔世爵始自西漢若余官則後漢始置百石卒史然至晉時巳廢後魏孝文嘗官孔氏顏氏而亦未聞世襲也至唐末始以文宣公兼曲阜令宋時又置廟學教授自是歷代相承遞有增設更元及明置官漸備然四時將享主鬯者𨿽膺上公之封而駿奔者不皆服官之侶至國朝設六等執事官然後牽牲贊采章紱輝煌眞足以補前朝之闕典矣

皇朝通誌卷六十七

●皇朝通誌卷六十八

職官略五

○職官略五

官制五

△官制五

領侍衛府

鑾儀衛

八旗官制

領侍衛府

三旗領侍衛內大臣【六人】

掌統領侍衛親軍內大臣【六人】

散秩大臣【無定員俱掌先後

宸禦左右翊衛國初以八旗將士平定海內鑲黃正黃正白三旗皆

天子自將爰掄其子弟命曰侍衛用備隨侍宿直而宗室之秀外藩之侍子亦得預選統以勛戚大臣以重環衛之職焉】

侍衛【

禦前侍衛幹淸門侍衛俱無定員一等侍衛三旗六十人宗室九人二等侍衛三旗一百五十人宗室十八人三等侍衛三旗二百七十人宗室六十三人藍翎侍衛三旗九十人漢人侍衛無定員掌宿衛扈從更番輪直凡六班班分兩翼

行幸駐蹕宿衛如宮禁之制扈從則前導隨行其分司職守者有■﹝米古﹞桿處侍衛三十四人上駟院侍衛二十四人養鷹狗處侍衛九人善撲處武備院鑾儀衛及諳達侍衛無定員皆統於三旗員額順治初以漢蔭生簡選侍衛尋罷康熙二十九年以武進士之嫻騎射者擢置侍衛附於三旗三十七年設宗室侍衛雍正三年於藍翎侍衛中選其材技爲四等侍衛后扔爲藍翎侍衛五年定制武進士一甲一名授一等侍衛二名三名授二等侍衛二甲得選三等侍衛三甲選藍翎侍衛七年以宗室侍衛並入三旗舊設三旗印務班領十二人班領十二人乾隆三十六年攺印務班領爲一等侍衛班領爲二等侍衛凡侍衛十人則設之長三旗侍衛什長六十人宗室侍衛什長九人】

親軍校【旗黃旗二十五人正黃旗二十六人正白旗二十五人又有五旗附入三旗之親軍校鑲黃十人正黃十有一人正白九人掌率其屬隨侍衛以執事】

主事【一人署主事二人筆帖式三旗各四人貼寫筆帖式三旗各九人掌章奏文移】

﹝臣﹞等謹按自古周廬千列設戟百重環衛之官其職彌重周禮宮正宮伯實後世郎衛所由始其時皆以勛親入侍休戚一心法制盡善漢代三署郎多選經明行修者充之猶爲不失遺意厥後或權移宦豎或委寄非人代多流獘我朝侍衛之職訓習有道稽核有方出則當折衝之任入則備翊衛之班所以上應勺陳環拱宸極者其規模實爲閎遠矣

鑾儀衛

掌衛事大臣【一人王公大臣管理掌供奉

乘輿秩序鹵簿辧其名數與其班列凡祭祀朝會

時巡大閱則帥所司而散供之】

鑾儀使【三人內二人以滿洲蒙古兼授一人以漢人漢軍兼授職任與掌衛事同順治元年置錦衣衛指揮使等官二年攺爲鑾儀衛四年罷指揮使置鑾儀使及副使等官五年罷鑾儀副使定鑾儀使滿洲漢人員額各二康熙三十年省漢人一人所隸有軍尉旗尉民尉奉輦旗尉百六十八人民尉六十人各執事旗尉二百四十六人民尉一千八百五十六人皆分隸各所三旗蒙古布勒器三十人漢軍更夫四十人】

左所【掌所印冠軍仗滿洲一人掌鑾輿司馴馬司司卬云麾使滿洲二人閒散云麾使滿洲一人云麾使漢軍二人治儀正滿洲四人漢軍五人整儀尉滿洲二人漢軍八人掌輿乘輦輅之事】

右所【掌所印冠軍使滿洲一人掌擎蓋司弓矢司司印云麾使滿洲二人閒散云麾使滿洲一人云麾使漢軍一人治儀正滿洲三人漢軍二人整儀尉滿洲二人掌傘蓋儀刀弓矢槍戟之事】

中所【掌所印冠軍使滿洲一人掌旌節司旛幢司司印云麾使滿洲二人閒散云麾使滿洲一人云麾使漢軍一人治儀正滿洲三人漢軍二人整儀尉滿洲二人漢軍一人掌麾氅旛幢纛幟節鈱仗馬之事】

前所【掌所印冠軍使滿洲一人掌班劍司戈戟司司印云麾仗滿洲二人閒散云麾使滿洲一人云麾使漢軍一人治儀正滿洲三人漢軍三人整儀尉滿洲二人掌旗幟立瓜臥瓜吾仗之事】

後所【掌所印冠軍使滿洲一人掌班劍司戈戟司司印云麾仗滿洲二人間散云麾仗滿洲一人云麾使漢軍一人治儀正滿洲三人漢軍三人整儀尉滿洲二人掌旗幟立瓜臥瓜吾仗之事】

馴象所【掌所印冠軍使滿洲一人掌東司西司印云麾使滿洲二人閒散云麾使滿洲一人云麾使漢軍一人治儀正滿洲二人漢軍二人整儀尉滿洲二人掌儀象騎駕鹵簿鐃歌前部大樂】

旗手衛【掌衛印冠軍使滿洲一人掌衛事冠軍使漢軍一人掌左司右司印云麾使滿洲二人治儀正滿洲二人漢軍二人整儀尉滿洲三人掌金鉦鼓角鐃歌大樂及午門司鐘神武門鐘鼓樓直更之事干隆七年以鼓手旗尉八十人並頭尉八人隸樂部攺名署史學習音律又民尉六十人亦攺用旗人並隸樂部焉】

陪祀冠軍仗等官【冠軍仗漢軍二人駕儀官理云麾使漢軍一人治儀正漢軍三人駕庫管理整儀尉漢軍二人各以其事隸屬於衛無專領職掌】

主事經歷筆帖式【主事滿洲一人經歷漢人一人掌章奏文移筆帖式滿洲七人滿軍三人】

鳴贊【四人掌贊鳴鞭】

八旗官制

八旗都統副都統【滿洲蒙古漢軍旗各一人分掌滿洲蒙古漢軍二十四旗之政令以宣布教養整詰戎兵釐治田土稽核戶口凡八旗次序以鑲黃正黃正白爲上三旗正紅鑲白鑲紅正藍鑲藍爲下五旗我朝自龍興東土諸部以次削平歸附日眾太祖髙皇帝辛丑年始編三百人爲一牛錄每牛錄設額眞一先是我國出儐校獵不論人數多寡各隨旗黨屯寨而行每入各取一矢十人設長一領之其長稱爲牛錄額眞至是遂以名官尋復定戶籍分爲四旗曰黃曰白曰紅曰藍以純色爲辧乙卯年以初設四旗爲正增設鑲黃鑲白鑲紅鑲藍四旗黃白藍均鑲以紅紅鑲以白合爲八旗每三百人設一牛錄額眞五牛錄設一甲喇額眞五甲喇設一固山額眞每固山額眞設梅勒額眞二人以佐之天聰八年攺梅勒額眞以下爲章京惟固山額眞如故其隨固山額眞行營馬兵定爲阿禮哈超哈此爲驍騎營之始九年分設蒙古八旗旗色官制與滿洲八旗同崇徳二年始立漢軍二旗四年以漢軍二旗分爲四旗七年定設漢軍八旗旗色官制與滿洲蒙古皆同順治十七年定制固山額眞漢字稱爲都統梅勒章京漢字稱爲副都統】

驍騎參領【滿洲旗各五人蒙古旗各二人漢軍旗各五人副驍騎參領各如參領之數掌受都統副都統之政侈以頒於佐領而行之天聰八年制管甲喇者卽爲甲喇章京順治八年定甲喇章京漢字稱爲參領滿字如舊康熙三十四年每甲喇增置委署參領各一人於世爵佐領等員內選用雍正元年攺爲副參領】

佐領【滿洲六百四十人蒙古二百有四人漢軍二百六十六人驍騎校每佐領下一人掌稽所治人戶田宅兵簎以時頒其職掌初天命元年始編置滿洲牛錄八年增編蒙古牛錄天聰四年增編漢軍牛錄八年制管牛錄者卽爲失錄章京順治十七年定牛錄章京漢字稱爲佐領分得撥什庫漢字稱爲驍騎校滿文如舊佐領所治以三百人爲率丁口滋生則遞有增設佐領之制有世襲有公中世襲佐領有四等國初各部落長率其屬來歸授之佐領以統其眾爰及苗裔曰勛舊佐領其率眾歸誠功在旗常得

賜戶口者曰優異世管佐領其僅同弟兄族裏來歸因授之以職奕葉相承者曰世管佐領其戶少丁稀合編佐領兩姓三姓疊爲是官者曰互管佐領皆以應襲者引

見除授公中佐領則因八旗戶口蕃衍於康熙十三年以各佐領撥出餘丁增編佐領使旗員統之有缺則以不兼部務之大臣世爵及五品以上文武官內簡選除授焉】

印務官【印務參領滿洲旗各二人蒙古旗各一人漢軍旗各二人印務章京滿洲旗各八人蒙古旗各四人漢軍旗各六人印務筆帖式滿洲旗各八人蒙古旗各四人漢軍旗各六人隨印外郎漢軍旗各一人蒙古旗各一人掌章疏文移案牘及翻繹行遣之事】

﹝臣﹞等謹按八旗之制爲前古所未有我國家神武開基龍興之初建旗辧色用飭戎行厥後歸附旣眾卽按行軍旗色以定戶籍先立四旗尋增爲八旗迨後戶口日繁乃次第編置蒙古漢軍八旗合爲二十四旗制度詳備及定鼎京師分田授宅辧方正位在內則有親軍前鋒護軍驍騎步軍之分在外則有各省駐防之制而采統之以八旗設官分職教養生成蓋以旗統人卽以旗統兵凡隸乎旗者皆可以爲兵非如前代有僉派召募之煩而後收兵之用故居則環衛周防出則折衝禦每臂指之使盤石之固洵可超越百代垂治億年者矣

前鋒統領

護軍統領

向導

步軍統領

火器健銳虎鎗各營

前鋒統領

前鋒護軍統領

前鋒統領【左右翼各一人或以王公大臣兼領掌本翼四旗前鋒之政令前鍛參領前鋒侍衛左右翼各八人委署前鋒侍衛左右翼各四人前鋒校左右翼各四十八人掌督率前鋒警蹕宿衛凡

行幸止頻於

禦營一二里外安設卡倫立前鋒旗以爲門戶列帳守衛隨印協理事務前鋒參領侍衛左右翼各一人隨印前鋒校左右翼各二人隨印筆帖式左右翼各二人掌案牘文移】

護軍統領

護軍統領【每旗各一人掌護軍之政令護軍參領每旗滿洲十人蒙古四人內司鑰長署司鑰長每旗各一人副護軍參領每旗滿洲十人蒙古四人委署護軍參領每旗各七人護軍校滿洲蒙古每佐領各一人掌董率護軍守衛宮殿門戶及紫禁城外環列周廬番上宿直

車駕行幸則宿衛

禦營守司网城堆鋪及淸道警蹕之政令初制以上三旗護軍參領等守衛禁門下五旗各守王公府門雍正七年始定八旗護軍均司禁衛焉隨印協理事劮護軍參領副護軍參領每旗各一人隨印護軍校每旗各二人隨印筆帖式每旗各二人門筆帖式鑲黃正黃正白三旗各十人掌案牘文移】

圓明園八旗護軍營總統【以王公大臣兼任無定員掌園明園翊衛之政令營總護軍參領每旗各一人副護軍參領每旗各二人署副護軍參領每旗各四人護軍校每旗各八人副護軍校每旗各八人掌守衛禦園番直巡警隨印協理事務營總護軍參領各二人隨印護軍校四人隨印筆帖式八人掌案牘文移】

向導

禦營向導總統【無定員向導處參領侍衛各四人前鋒校護軍梭各六人凡遇

時巡以總統一人先期率官詣

車駕經行之地周覽山川通橋梁夷險隘計程入告

駕行則佩橐前導】

﹝臣﹞等謹案歷代衛尉監門諸職𨿽規制具存而積久廢弛不加訓練每致軍多隱占冊籍常虛至明代流風愈下諸門管鑰甚且付諸寺人之手禁衛之事益不可問矣我朝建旗分職碁布星羅以前鋒護軍所轄專掌宿衛淸蹕制度詳明規條嚴密復以時訓習操練黜陟懲勸無不感勵奮興精心簡練環衛之制洵非前代所能比擬也

步軍統領

步軍統領

提督九門巡捕五營步軍統領【滿洲一人掌京城內外門禁鎖鑰統內外門禁鎖鑰統帥八旗步軍五營將備以徼巡京師初制皆領於兵部職方司以漢主事一員專司政令康熙十三年始攺設提督九門步軍統領一員

特簡八旗大臣綜理其事三十年以巡捕三營並隸之乾隆四十六年增爲五營舊設有協理刑名事務部臣一人乾隆四十三年省如步軍統領有以都統副都統任者仍用部臣一人協理】

左右翼【步軍翼尉每翼各一人八旗步軍協尉每旗各三人步軍副尉每旗各三人捕盜校每旗滿洲三人蒙古漢軍各一人步軍校每旗滿洲二十有一人蒙古漢軍各八人委署步軍校每旗滿洲五人蒙古漢軍各二人翼尉協尉副尉掌董率守衛捕盜步軍掌緝捕盜賊步軍校掌分汛警夜翼尉本名總尉協尉本名副尉副尉本名參尉乾隆十九年攺今名所屬領催二千二十八人步軍一萬八千七百二十六人捕盜步軍三百二十人又增步軍二千二十六人】

步軍統領衙門司員【員外郎滿洲二人主事滿洲二人掌句檢旗營簿靑司務滿洲一人筆帖式滿洲十有二人掌簿籍文移】

城門官【城門領滿洲十八人漢軍七人城門吏滿洲十八人漢軍七人門千總漢軍三十二人掌內城九門外城七門晨昏啟閉之節以嚴出入稽詐僞城門領初名城門尉城門吏初名城門校乾隆十九年攺今名其員額內城每門各二人外城每門各一人門千總初爲指揮千戶順治四年攺置內外城每門各二人所屬門甲三百二十人門軍六百四十人又炮手每門各二人】

信炮官【總管滿洲一人司信炮官漢軍旗各一人掌守白塔信炮順治十年設乾隆八年定歸於步軍統領管轄又紫禁城內西筩子河舊置步軍校二人步軍四十人以備緊急差傳乾隆四十八年增置協尉一員步軍六十名移駐造辦處外圍地方焉】

巡捕五營【中營副將一人遊擊一人都司一人守備四人千總十人把總二十人南營參將一人遊擊一人都司一人守備五人千總十二人把總二十四人北營參將一人遊擊一人都司一人守備三人千總八人把總十六人左營參將一人遊擊一人都司一人守備三人千總入人把總十六人右營參將一人遊擊一人都司一人守備三人千總八人把總十六人掌分汛防守稽察巡邏初設三營乾隆四十六年增左右二營共置官一百七十一人增兵四千九百名合爲一萬仍撥兵二千依建銳營制以時操演各營置有外委千總把總以司協防差操之事】

﹝臣﹞等謹案都城爲四方會極民物繁故董正之司自古特加愼重我朝置步軍統領之職掌管門禁提督京營特簡親信重臣以膺斯任綱維整飭法令謹嚴近復增廣二營添設兵弁星羅碁布規條整肅立法至爲詳善焉

火器健銳虎鎗各營

火器健銳虎鎗各營

火器營【總統六人以王公或領侍衛內大臣都統前鋒統領護軍統領兼任掌教演火器之政令康熙三十年置左右翼長各一人八旗掌關防營熜每旗各一人委署翼長二人在內鳥鎗護軍參領每旗各一人副鳥鎗護軍參領每旗各二人兼管炮信每旗各一人委署鳥鎗護軍參領每旗各四人又五品頂帶花翎委署鳥鎗參領十人由鳥鎗護軍校內放仍食原餉護軍校每旗二十八人筆帖式每旗各二人掌訓練火器較試以時初制有鳥鎗驍騎參領鳥鎗驍騎校乾隆三十五年省驍騎參領以驍騎校額並人護軍校內卽以副護軍參領兼管炮信委署護軍參領如今制又有鳥鎗藍翎長每旗二十八人八旗滿洲蒙古每佐領下鳥鎗護軍六人驍騎校一人】

健銳營【總督無定員以公侯大臣兼任掌督率所屬以時訓練乾隆十四年於八旗前鋒護軍內簡云梯精卒千人從徵金川功成凱旋

命以其眾特立爲健銳云梯營於香山實勝寺旁建屋以居之左右翼翼長各一人八旗前鋒參領每旗各一人副前鋒參領每旗各一人委署前鋒參領每旗各二人前鋒校共五十人副前鋒校共四十人筆帖式四人前鋒演習水戰漢人侍衛十人把總十人掌帥領營卒習云梯馬步射鳥鎗馳馬躍馬舞鞭舞刀之技又於昆明湖教水戰駕船駛風咸精於其藝焉又藍翎長共五十人前鋒千人委署前鋒千人養育兵百人水手七十二人】

三旗虎鎗營【總統一人以公侯領侍衛內大臣簡任三旗總領各二人以內大臣都統前鋒護軍統領副都統侍衛

簡用虎鎗長每旗各七人虎鎗副長每旗各七人筆帖式三人掌以虎鎗扈從凡遇

車駕搜狩總統等日以十人前導安營後偵虎豹出入備伏弩箭康熙二十三人黑龍江將軍進精騎射善殺虎新滿洲四十人至京分隸上三旗始置虎鎗營設官以領之】

﹝臣﹞等謹案我朝法制周密軍威遠振康熙中特置火器營以練習鎗炮虎鎗營以格殪猛獸政一令專技精藝熟我皇上聖武維揚萬方震疊自歲巳巳復以云梯勝兵刱置健銳營於香山歲時親臨簡閱號令嚴明節制有方屹爲幹城腹心之選仰見睿謨廣運條畫精詳儲材豫而收效遠實爲前古所未有也

皇朝通誌卷六十八

●皇朝通誌卷六十九

職官略六

○職官略六

官制六

△官制六

奉天府

奉天府

府尹【一人又

特簡奉天侍郎一人兼管掌一府之政令兼轄錦州府屬初名遼陽府順治十四年攺今名其首領經歷一人奉天府縣各官向俱滿漢兼用乾隆十六年定制專用旗員】

府丞【一人掌府屬之學校】

治中【一人】

通判【一人】

﹝臣﹞等謹案奉天所屬錦州各官亦分載直省各門故不復敍

直省文職

漕運各官

河道各官

鹽政

學政

關稅各差

司道

府

直隸州

州縣

直省文職

總督【直隸一人江南江西一人福建浙江一人湖北湖南一人四川一人陜西甘肅一人廣東廣西一人雲南貴州一人掌綜治軍民統轄文武考核官吏修飭封疆直隸初設巡撫後加總督銜後又攺爲直隸總督仍管巡撫事又有三省總督兼轄山東河南又有宣大總督後俱省兩江總督初兼轄河南後攺如今制湖廣總都初爲川湖總督後定爲湖廣總督四川初設巡撫後裁設總督陜甘總督初兼轄四川攺轄山西後定爲陜甘總督雲貴總督初兼轄廣西後定爲雲貴總督又河南初設河東總督轄河南山東後省凡總督例兼右都禦史銜其應否兼兵部尙書銜由吏部請

旨定奪】

巡撫【直隸一人總督兼山東一人山西一人河南一人江蘇一人安徽一人江西一人福建一人浙江一人湖北一人湖南一人陜西一人甘肅一人總督兼廣東一人廣西一人雲南一人貴州一人掌宣布

徳意撫安齊民修明政刑興革利獘直隸初設順天巡撫正保巡撫宣府巡撫後並定爲直隸巡撫以總督兼管江南初設盧鳳巡撫後定爲安徽巡撫江西初設南贛巡撫湖北初設鄖陽巡撫後俱省湖南初設偏沅巡撫後攺爲湖南巡撫陜西初設延綏巡撫寧夏巡撫後俱省凡巡撫例兼右副都禦史銜其應否兼兵部侍郎由吏部請

旨定奪】

﹝臣﹞等謹案督撫之設𨿽沿有明舊制而損益得中措置咸當封疆大吏職任崇而掄擇愼我皇上勵精圖治宵旰勤求無時不以吏治民生爲念慶讓予奪至正大公無不凜肅朝章交相感勵洵爲郅隆之極軌矣

漕運各官

總督漕運【一人掌都理漕挽以足國儲凡收糧起運過淮抵通皆以時稽核催攢而綜其政令】

巡漕禦史【淮安一人齊寧一人天津一人通州一人掌稽察所巡之地以肅漕政以科道

簡充一年而代順治七年裁巡漕禦史以糧道分押雍正七年復分遣禦史稽察乾隆二年定制如今額】

督糧道【江南二人山東河南江西浙江湖南湖北各一人掌監察兌糧督押運艘而治其政令】

﹝臣﹞等謹案福建陜西廣東雲南貴州皆有糧道甘肅有巴裏坤糧道皆非總漕所轄故別載司道篇中

同知道判【管轄同知山東武定一人江南江寧蘇州松江鳳陽各一人這江湖州一人通判山東濟南兗州東昌泰安曹州各一人河南歸徳衛輝懷慶各一人江南蘇州安慶寧國池州太平廬洲揚州松江鎭江徐州淮安各一人浙江杭州嘉興各一人江西南昌吉安臨江各一人湖北武昌漢陽黃州安陸徳安荊州各一人湖南長沙衡州嶽州各一人押運同知通判山東一人河南一人江南七人浙江三人江西二人湖北一人湖南一人齊名有管糧押運之別而所司事則一也】

漕運武職【漕標副將一人遊擊一人都司二人守備二人管理塘務一人千總四人把總十人掌催護糧艘領運守備五人衛守備九人守禦所千總十三人千總一百八十六人隨營效力武舉每幫一人掌領運漕糧】

﹝臣﹞等謹案明初行支運之法軍民並任其事其後變爲兌運又變爲長運𨿽免於輸將失業而軍民交兌不免需索之獘我朝攺爲官收官兌酌定贈貼官爲支給軍民兩便實爲良法列聖軫念民食湛恩時霈皇上恩及運丁曲加體卹運軍掛欠有寬免之條黎庶丰盈有倉相之積洵前古所莫能及也

河道各官

河道總督【江南一人山東河南一人直隸以總督兼管南河總督掌黃淮會流入海洪澤湖汕黃濟運南北運河泄水行漕及瓜州江工支河湖港疏浚堤防之事東河總督掌黃河南下汶水分流運河敍泄及支河湖港疏浚堤防之事順治初止設總河一人雍正二年河南設副總河一人七年分設如今額初俱兼兵部尙書右都禦史銜乾隆四十八年攺給兵部侍郎右副都禦史銜】

各道【江南合庫道一人江蘇淮陽道一人直隸永定道一人專司河務直隸淸河道霸昌道通永道天津道大明道各一人江南淮徐海道一人河南開歸陳許道河北道各一人以巡道兼司河務並見下文】

管河各員【同知二十七人通判二十五人州同十人州判二十人縣丞七十三人主簿六十九人巡檢二十五人吏目二人典史四人兼管河務知縣十八人各掌沿河堤堰壩閘歲修搶修及挑浚淤淺導引泉流井江防海防各工程同知以下爲專司知縣爲兼職】

閘官【四十三人掌司閘之啟閉以時蓄泄】

河道武職【江南河標副將二人遊擊一人都司三人守備二人管理塘務一人千總八人把總十有六人河東河標副將一人遊擊二人都司一人守備二人管理塘務一人千總六人把總十有二人掌催護工程巡查差操之事江南河營參將一人遊擊二人守備二十人千總十有七人把總三十人葦蕩營參將一人守備二人千總二人把總二人山東黃河運河營守備一人千總五人把總二人東昌徳州二衛官河守備各一人徳州運河南北兩岸管河千總各一人河南豫河懷河二營守備各一人協辦守備各一人千總四人把總二人直隸永定河河營守備一人千總九人把總十有五人皆掌河工調遣及守汛防險之事】

﹝臣﹞等謹案我聖祖仁皇帝軫念河防親臨相度如以淸敵黃之法浚張福口引河築歸仁堤疏人字亡稻諸河攺中河運道而移仲莊閘於楊家莊凡所指畫悉爲治河典則世宗憲皇帝命發帑金數百萬增築髙家堰利賴貽諸奕世我皇上法祖勤民於河工重務尢爲厪念六舉南巡之典閱視河堤睿裁指授如堅閉髙邸三壩髙堰五壩定淸口水志以時拆築開陶莊引河導黃使北加甃髙堰磚工接築徐州石堤諸大興作無不條畫周詳是以獘革利興安瀾永慶自古平成之績固未有盛於今日者也

鹽政

鹽政長蘆【兩淮各一人由

特旨簡用福建甘肅四川兩廣以總督兼理兩浙雲貴均以巡撫管理河東以山西巡撫管理掌獘羣吏糾其徵收督催之不如法者以時審其價而酌劑之國初承明制各省置巡鹽禦史後定爲鹽政其首領經歷長蘆山東河南兩淮兩浙兩廣各一人知事長蘆河東兩淮兩廣各一人巡檢兩淮二人

都專鹽運使司運使長蘆山東河東兩淮兩廣各一人鹽道兩浙福建陜西四川雲南各一人其餘各直省營銷地方鹽法多由駐札省城守巡道兼理掌督察場民之生計與商之行息而平其鹽價初定兩浙福建運使各一人後攺爲道員分司運同長蘆山東河東兩廣各一人運副兩淮一人運判長蘆二人山東兩浙各一人兩淮三人掌佐運使鹽道之事】

監掣同知【兩淮二人掌掣鹽之政令】

提舉司提舉【雲南三人分轄鹽井之政】

大使【鹽課司大使長蘆山東各十人河東三人兩淮二十三人兩浙三十二人福建十五人陜西一人廣東十三人四川七人雲南九人掌鹽場及池井之務鹽引批驗所太使長蘆山東兩淮各二人兩浙四人兩廣一人掌批驗鹽引之出入庫大使長蘆山東河東兩淮兩浙福建兩廣四川雲南各一人掌鹽課之出納】

﹝臣﹞等謹案我朝正定鹽法特簡部院及內務府官員兼充或定制以督撫兼理以重其任因地制宜綱維整肅復以時會計其奏課酌劑其價值之輕重與夫鹽法之更革者奏聞裁定所以制海場池井之宜以資生計於編氓者規制靡不詳備焉

學政

提督學【順天山東山西河南江蘇安徽江西福建浙江湖北湖南四川廣東廣西雲南貴州各一人陜西甘肅一人以侍郎京堂翰詹科道部屬等官充奉天府一人以府丞充福建臺灣府一人以臺灣道充掌學校之事三人而代國初各省設督學道康熙二十三年攺以京員簡用雍正四年定制各省學道皆攺爲學院其以部屬簡任者君翰林院編修檢討銜】

儒學【各府廳等儒學教授奉天二人直十人山東十人山西十人河南九人江蘇八人安徽八人江西十有三人福建十人浙江十有一人湖北九人湖南九人陜甘十有六人四川十有二人廣東十人廣西十有一人雲南十有五人貴州十有三人各州儒學學正泰天四人直隸二十有二人山東十有一人山西十有六人河南十人江蘇六人安徽九人江西二人福建三人浙江一人湖北七人湖南七人陜甘二十三人四川十有八人廣東十人廣西十有二人雲南三十人貴州十有四人各廳縣儒學教諭奉天一人直隸一百十有五人山東九十有一人山西六十有一人河南九十有八人江蘇四十有六人安徽四十有八人江西七十有五人福建五十有八人浙江七十有六人湖北五十有四人湖南五十有七人陜甘六十有四人四川八十有六人廣東七十有三人廣西四十有二人雲南三十有二人貴州三十有三人各府廳州縣儒學訓導奉天四人直隸一百四十人山東一百十人山西九十有五人河南一百五人江蘇五十有九人安徽六十有四人江西九十有一人福建七十有二人浙江八十有八人湖北七十人湖南七十有七人陜西一百三十有四人四川一百二十人廣東九十有四人廣西六十有三人雲南七十有三人貴州六十人掌訓迪之事】

﹝臣﹞等謹案我朝右文重道郅治光昌各省學政俱以京員簡任我皇上復加意整飭凡學政受事必訓諭諄至期以端士習而正文體壽考作入洵超越前古云

關稅各差

關稅監督【京師崇文門正監督一人以大臣

簡充副監督一人由內務府奏充左翼右翼各一人以大臣

簡充直隸天津關一人以鹽政兼管通州二人以坐糧廳兼管山海關一人以四五品京堂及部院內務府司員差充張家口殺虎口各一人以部院司員差充潘桃口一人以多倫諾爾同知管理龍泉紫荊奇峯五虎固關白石倒馬茨溝插箭嶺馬水口各一人以提督兼管委參將以下監收三座塔八溝烏蘭哈達各一人以理藩院司員充奉天失馬稅一人以部院司員差充中江一人以盛京將軍衙門章京及五部司員差充山西武元城一人以巡撫兼管委交城縣知縣監收歸化城一人以巡撫兼管委道員監收山東臨淸關一人以巡撫兼管委臨淸州知州監收江南海關一人以江蘇巡撫管理委松太道監收滸墅關一人以織造兼管淮安宿遷關一人以內務府司員充揚關一人以巡撫管理委巡道監收龍江西新關一人以織造兼管鳳陽關一人以道員管理蕪湖關一人以安徽巡撫管理委巡道監收江西九江關一人以道員管理贛關一人以巡撫管理委巡道監收福建海關一人以將軍兼管關安關一人以巡撫兼管委福州府同知監收浙江海關一人以巡撫兼管委道員監收南北新關一人以織造兼管湖北武昌厥一人荊關一人以巡撫兼管委員監收湖南辰關一人以巡撫兼管委辰州付監數四川夔關一人以總督兼管委夔州府監收打箭鐿一人以同知兼管廣東海關一人以內務府司員簡充太平關一人以巡撫兼管委道員監收廣西梧廠潯廠各一人以巡撫管委梧州泀州各知府監收掌頒其禁令以安行旅通財賄爰系之稅以便詗幾以佐國家經費凡榷百貨者爲戶部分司榷竹木及船鈔者爲工部分司】

﹝臣﹞等謹案我朝釐正關榷寬政頻施前代無名之繁賦芟除殆盡而浚以重臣蒞以封疆大吏關津則有親塡循環稽考之簿海舶則有貿易外洋之照內口內河之經歷遼遠者皆給之昭以辧姦良所以體卹商賈杜絕姦欺者規制至爲詳悉蓋利用通財盡革往代無藝之徵而垂億萬年永久之制也

司道

承宣布政使司布政使【直隸山東山西河南江寧蘇州安徽江西福建浙江湖北湖南陜西甘肅四川廣東廣西雲南貴州各一人掌一省之政司錢谷之出納初置左右布政使各一人康熙六年去左右銜每省止設一人初以直隸近在畿甸不設藩司以口北守道兼山西布政使銜康熙八年增設直隸守道一人總司錢谷雍正二年攺爲布政使乾隆二十五年分江寧蘇州各一人其首領經歷掌出納文書理問掌勘核刑名都事掌受發文移照磨掌照刷卷宗庫大使掌司庫藏之出入倉大使掌檢稽倉庾】

提刑按察使司按察使【直隸山東山西河南江蘇安徽江西福建浙江湖北湖南陜西甘肅四川廣東廣西雲南貴州各一人掌全省刑名按劾之事兼理驛傳初直隸不設臬司以大名巡道兼河南按察使銜通永天津道俱兼山東按察使銜霸昌井陘道俱兼山西按察使銜康熙八年增設直隸巡道一人總理刑名三十八年省井陘道雍正二年攺直隸巡道爲按察使其首領經歷掌出納文書知事掌勘察刑名照磨掌照刷卷宗司獄掌管理系囚】

各道【直隸口北道霸昌道通永道天津道淸河道大名道熟河道各一人山東督糧道濟東泰武臨道道登萊靑道兗沂曹濟道各一人山西冀寧道河東道雁平道歸綏道一人河南開歸陳許道糧鹽道南汝光道河北道河陜汝道各一人江南江安糧諸道蘇松糧儲道常鎭通道松太道鹽巡道鳳廬道寧池太廣道各一人浙江督糧道鹽袪道寧紹臺道溫處道杭嘉湖道金衢嚴道各一人江西督糧道鹽法道廣饒九南道吉南贛寧道各一人福建督糧道鹽法道興泉永道延建邵道汀漳龍道臺灣道各一人湖北督糧道鹽法道荊宜施道安襄鄖道武漢黃徳道各一人湖南糧儲道鹽法長寶道衡永郴桂道嶽常澧道辰永沅靖道各一人陜西督糧道鹽法道潼商道漢興道延楡綏道各一人甘肅甘涼道平慶道鞏秦階道蘭州道寧夏道西寧道安肅道鎭迪道各一人四川鹽茶馬道松茂道川東道建昌道永寧道川北道各一人廣東督糧道惠潮嘉道肇羅道雷瓊道南韶連道髙廉道各一人廣西蒼梧道左江道右江道各一人雲南糧儲道鹽法道迆西道迆東道迆南道各一人貴州督糧道貴西道古州道各一人皆掌佐藩泉之事國初設布政司左右參政參護按察司副使僉事等道乾隆十八年省去參政等銜定爲守巡各道職秩彌昭畫一焉其首領有庫大使倉大使等官】

府

知府【奉天一人直隸山東福建湖北廣東各十人陜西七人江蘇安徽各八人山西河南甘肅湖南各九人浙江廣西四川各十一人江西貴州各十三人雲南十四人掌一府之政統轄屬縣宣理風化平其賦役聽其獄訟以教養百姓其首領有經歷知事照磨司獄宣課司大使稅課司大使倉大使檢校庫大使茶引批驗所大使長官司吏目等官因地裁設各守其職同知奉天一人直隸二十四人江蘇二十三人浙江十五人安徽貴州各七人山東十二人陜西六人山西江西各十一人河東甘肅廣西各八人福建湖北廣東四川各十人湖南九人雲南十三人分掌督糧捕盜海防江防淸軍理事撫曲水利諸務通判奉天一人直隸安徽湖北各八人江蘇十六人山東河南各十一人山西浙江江西湖南各十人陜西三人甘肅廣西雲南貴州各六人福建廣東各七人四川九人分掌糧運督捕水利理事諸務】

﹝臣﹞等謹案同知通判及州同以下等官其有巳見漕務河務各門者並載於此以見全數

直隸州

直隸州知州【直隸甘肅各六人江蘇廣東各三人安徽陜西各五人山東福建各二人山西十人四川九人河南湖南雲南各四人江西廣西各一人掌直隸州一州之政令其規制與知府同惟無倚郭縣其所治州事卽自行之其道領有吏目巡檢驛丞閘官稅課司大使等官亦因地裁設】

直隸州州同【直隸安徽四川各三人江蘇山東陜西甘肅福建各一人河南廣東各一人如同知之職】

直隸州州判【直隸五人江蘇安徽山東陜西廣東廣西各二人山西湖南各四人河南甘肅各三人江西雲南各一人四川七人如通判之職】

﹝臣﹞等謹案我朝澄淸吏治首重親民之任以府州爲諸縣統率尢隆其選諸府授任之初得蒙召對訓示周詳俾守土者得以稟承而宣布之又特命書名殿扆以時省覽而察其殿最所以淬勵之者靡所不至是以吏績官方遠軼前古焉

州縣

知州【順天府五人奉天府四人直隸十二人江蘇安徽湖南各三人山東九人山西陜西谷五人河南六人甘肅湖北廣東各七人浙江江西各一人廣西二十六人四川十一人雲南二十七人貴州十四人掌一州之政治其佐州同州判分掌糧馬巡捕之事其屬吏目掌輔理刑禁巡檢驛丞庫大使閘官等員各因所分地而掌其職事】

知縣【順天府十九人奉天府八人直隸一百五人江蘇六十二人安徽五十人山東九十五人山西八十八人河南九十四人陜西七十三人甘肅五十二人浙江七十六人福建六十二人江西七十五人湖北六十人湖南六十四人廣東八十一人廣西四十九人四川一百十一人雲南三十九人貴州三十四人掌一縣之政令其佐縣丞主簿分掌糧馬徵稅戶籍巡捕之事其屬巡檢掌捕盜賊典史掌監察獄囚如無丞簿則兼領之驛丞典郵傳迎送閘官掌收泄啟閉事稅課大使典商稅之事河泊所官掌收魚稅】

﹝臣﹞等謹案州縣授任之初必先由吏部引見以簡其才否其在任者閱捧五年以上始許題升三年以上始許題調蒞任三年政績卓著者保題注冊間有因事引見書名存記特用爲同知知府以示鼓勵所以激揚之者備至其有曠職者督撫劾奏立從黜退扶良鋤莠升降至公洵乎愼重民牧之至意也

皇朝通誌卷六十九

●皇朝通誌卷七十

職官略七

○職官略七

官制七

△官制七

盛京將軍等官

新疆各官

各處駐札大臣

各省駐防

直省武職

宗室王公封爵

王府官屬

公主府屬

藩屬各官

土官

盛京將軍等官

盛京【將軍一人掌鎭撫畱都安輯旗民董率文武副都統三人各守分地以贊其治盛京等處駐防城守尉十人協領十人佐領一百二十四人防禦九十二人驍騎校二百有四人掌巡防譏察之事又有委官一百人皆以七品冠帶食領催前蜂錢糧將軍衙門主事一人筆帖式十有一人各處駐防衙門筆帖式十有三人倉官六人分掌行移案牘糧儲出納之事】

吉林【將軍一人掌鎭守吉林烏喇等處地方繕固鎭戌綏和軍民秩祀山川輯寧邊境副都統五人各守分地以贊其治各處駐防總管一人協領二十有五人參領一人佐領一百十九人防禦八十有一人驍騎校一百十六人管水手四品官二人五品官二人六品官二人職掌與盛京各駐防同吉林理事同知一人獄官一人掌獄訟之事將軍衙門主事一人筆帖式十有二人白都納副都統衙門委署主事一人各處駐防衙門筆帖式二十有八人管臺站筆帖式十有八人管倉筆帖式十有二人倉官七人助教十人分掌文案郵傳倉儲教習之事】

黑龍江【將軍一人掌鎭守黑龍江等處地方均齊政刑修舉武備綏徠部旗控制東陲副都統三人各守分地以贊其治各處駐防副都統銜總管一人城守尉一人協領十有六人總管七人參領一人副總管二十有六人佐領二百三十八人防禦二十有四人驍騎校二百三十一人護軍校二人管水守四品官四人五品官二人六品官四人管造船四品官一人五品官一人六品官一人職掌與盛京吉林各駐防同將軍衙門主事一人理刑主事一人銀庫主事一人筆帖式十有二人各處駐防衙門筆帖式二十人管臺站筆帖式三十有三人六品官二人臺站官二人管倉筆帖式六人管官屯七品官四人分掌刑名賦餉郵驛倉儲之事】

﹝臣﹞等謹按盛京爲發祥重地分置節帥率師鎭守西自呼倫布雨爾北循興安嶺黑龍江而東南跨鴨綠江地方五六千里各因形勢險要列屯置戍以控扼之兵防周密條畫周詳皇上覲揚光烈翠華臨蒞秋郊狝閱賞賚優加復屢命增置弁兵修繕甲仗鎭選親勛俾膺閫寄規模益昭閎遠矣

新疆各官

伊犁【將軍一人統掌新疆之軍政參贊大臣一人領隊大臣五人印房司官二人筆帖式二人糧餉司官二人筆帖式一人駝馬處司官一人筆帖式一人卡倫侍衛十二人總管六人副總管七人協領十有二人佐領一百有八人防禦五十有六人驍騎校一百有八人署理營務筆帖式十人總理回務伯克二十三人】

﹝臣﹞等謹按伊犁本準噶爾部在天山之北以平定之後移回人於此屯種故設伯克以總理之伯克本回部官名我皇上加意綏懷從大臣所請仍其舊號而定以品秩自三品以至七品等序有差所謂齊其俗不易其宜之至意也

烏嚕木齊【都統一人副都統一人掌烏嚕木齊之軍政滿洲綠旗官兵皆屬焉協領六人佐領二十有四人防禦二十有四人驍騎校二十有四人九品筆帖式二人卡倫侍衛二人庫爾喀喇烏蘇領隊大臣一人屬於烏嚕木齊管理糧餉官一人又有管理臺站屯政文武各員或由陜甘二省除派或田伊犁烏嚕木齊調撥無定員】

塔爾巴哈臺【參贊大臣一人領隊大臣二人初駐雅爾後移今治總管一人副總管一人佐領四人驍騎校八人卡倫侍衛十二人印房章京三人筆帖式三人管理糧餉官一人】

巴裏坤【領隊大臣一人協領四人佐領十六人防禦十六人驍騎校十六人印房筆帖式二人】

﹝臣﹞等謹按烏嚕木齊已設迪化州州屬各官統於甘肅省至巴裏坤今爲鎭西府治且原隸版圖不在新疆之數以其爲新疆北路之門戶故以參贊大臣並列於此至其屬官則各見本門中

烏什等處【參贊大臣一人自烏什葉爾羌以下山南回部皆所統屬協理大臣一人阿克蘇領隊大臣一人掌烏什阿克蘇之政令兼統賽喇木拜城其阿克蘇一城舊別設大臣乾隆三十一年並隸烏什印房章京二人筆帖式二人管理糧餉官一人協領一人佐領二人防禦二人驍騎校二人護送伯克侍衛一人卡倫侍衛十有一人軍臺委署笛帖式十人管理回民伯克五十八人】

葉爾羌【辦事大臣一人協辦大臣一人印房章京二人筆帖式三人委署笛帖式二十人管理糧餉官一人佐領二人驍騎校二人聽差坐卡侍衛十三人管理回民伯克四十八人】

和闐【辦事大臣二人委署筆帖式二八管理回民伯克四十九人】

喀什噶爾【辦事大臣一人協理大臣一人印房章京一人辦理回務章京一人筆帖式一人委署筆帖式六人軍臺委署筆帖式一人管理糧餉官一人總管一人參領二人防禦一人驍騎校三人聽差守卡侍衛十三人管理回民伯克五十四人】

庫車【辦事大臣一人兼轄沙雅爾印房章京一人筆帖式二人委署筆帖式三人辦理糧餉官一人管理回民伯克三十人】

哈喇沙爾【辦事大臣一人印房筆帖式六人管理糧餉官一人管理回民伯克二十人】

吐魯番【辦事大臣一人初駐辟展乾隆四十二年攺駐吐魯番參領二人佐領十有五人驍騎校十有五人印房章京一人正八品筆帖式一人委署筆帖式六人總理回務札薩克郡王一人協理圖撒拉克齊二人伯克十人】

哈密【辦事大臣二人印房章京一人驍騎校一人筆帖式六人總理向眾郡王一人】

﹝臣﹞等謹按哈密歸附已久以其爲新疆南北兩路之門戶故列於此哈密辟展吐魯番諸境並設有同知通判巡檢等官隸於甘肅省玆不備述欽惟皇上徳威廣播蕩平準部戢定回疆天山南北二萬里而遙悉歸版宇建城吧置官守廣屯種轄以參贊大臣諸務秩舉鴻規巨典條理粲如至山南回部諸官錫名仍舊品秩則悉視天朝賞罰黜陟亦與內地諸官無異威徳昭宣膚功於爍伊古以來所未睹也

各處駐札大臣

喀爾喀軍營【定邊左副將軍一人烏裏雅蘇臺參贊大臣一人科布多參贊大臣一人掌喀爾喀四部之軍政凡四部會盟參贊大臣閒歲分往會核稽其邊防軍實之事統聽左副將軍裁決具疏以

間】

阿爾泰烏裏洋海【散秩大臣二人副都統一人總管四人佐領二十七人驍騎校二十七人掌阿爾泰烏裏洋海之軍政】

庫倫【辦事大臣一人司員一人掌俄羅斯之往來明其禁令司員掌庫倫貿易諸務分駐恰克圖辦事司員一人等俄羅斯貿易諸務】

﹝臣﹞等謹按乾隆四十九年奉旨增派大臣二人同辦庫倫事務系出特簡不在定制之內故不爲額缺

綏遠城【兼管歸化城將軍一人協領五人佐領二十人防禦二十人驍騎校二十人歸化城土默特副都統一人參領十人佐領四十九人掌以時巡閱邊防右衛城守尉一人防禦四人驍騎校四人】

遊牧察哈爾【都統一人副都統一人八旗遊牧滿洲理事官九人八旗蒙古理事官八人護理都統關防筆帖式二人護理軍站印務筆帖式一人八旗總管八人參領八人副參領八人佐領一百十一人驍騎校一百十七人護軍校一百十七人捕盜六品官三人】

西寧【辦事大臣一人掌西寧軍政司員一人筆帖式三人】

西藏【辦事大臣一人司員一人筆帖式二人掌西藏之政令凡噶下倫代責第巴堪布皆屬焉】

﹝臣﹞等謹按國初聲教旁通訖於四海蒙古北部宮爾喀三汗同時納貢厥後朔漠蕩平庇我宇下與漠南諸部相等承平以來懷柔益遠北踰瀚海西絕羌荒西藏靑海諸地並入版圖諸部君長稽首偕來畫疆置吏有如內地於是統之以重臣監之以分司內外相維大小咸秩徳威遠播疆宇敉寧豈漢唐以來所得比擬於萬一哉

各省駐防

直隸【保定府滄州城守尉各一人防禦四人驍騎校各四人寶坻東安采育霸州固安雄縣良鄕防守尉各一人防禦各二人驍騎校各一人俱稽察九處駐防大臣所屬熱河副都統一人協領兼佐領五人佐領十五人防禦二十人驍騎校二十人密雲縣副都統一人協領四人佐領十六人防禦十六人驍騎校四人昌平州防守尉一人防禦二人驍騎校一人山海闕副都統一人協領兼佐領二人佐領六人防禦八人驍騎校八人分駐喜峯口防守尉一人防禦二人驍騎校四人冷口防守尉一人防禦二人驍騎校三人玉田縣防守尉一人防禦二人驍騎校二人三河縣防守尉一人防禦二人驍騎校二人順義縣防守尉一人防禦二人驍騎校一人永平府防守尉一人防禦二人驍騎校二人羅文峪防禦一人驍騎校二人】

陜西【西安將軍一人副都統二人協領兼佐領八人佐領三十二人防禦四十人驍騎校四十人】

甘肅【寧夏將軍一人副都統一人協領兼佐領五人佐領十九人防禦二十四人步營防禦二人驍騎校二十四人涼州副都統一人協領兼佐領二入佐領六人防禦八人驍騎校八人莊浪城守尉一人佐領四人防禦四人驍騎校四人】

江蘇【江寧將軍一人副都統一入協領兼佐領八人佐領三十二人防禦四十人驍騎校四十人分駐京口副都統一人協領兼佐領二人佐領十四人防禦十六人驍騎校十六人】

浙江【杭州將軍一人副都統一人協領兼佐領九人佐領二十三人防禦二十人驍騎校三十二人分駐乍浦副都統一人協領兼佐領五人佐領十一人防禦八人驍騎校十六人】

湖北【荊州將軍一人副都統二人協領兼佐領十人佐領四十六人防禦五十六人驍騎校五十六人】

廣東【廣州將軍一人副都統二人協領兼佐領八人佐領八人防禦三十二人驍騎校三十二人水師營協領一人佐領二人防禦二人驍騎校六人】

福建【福州將軍一人副都統一人協領兼佐領八人佐領八人防禦八人驍騎校十六人水師營協領一人佐領二人防禦二人驍騎校六人】

四川【成都將軍一人副都統一人協領兼佐領五人佐領十九人防禦二十四人驍騎校二十四人】

山東【靑州副都統一人協領兼佐領四人佐領十二人防禦十六人驍騎校十六人兼轄分駐徳州城守尉一人防禦四人驍騎校四人】

山西【太原城守尉一人防禦四人驍騎校四人歸巡撫節制】

河南【河南城守尉一人佐領十人防禦十人驍騎校十人歸巡撫節制】

﹝臣﹞等謹按戌防險要三代已然然因事而行及期而代特以爲徵調之役不以爲設官之制也我朝設駐防之法以羽林七萃碁布星羅於天下特選重臣鎭守規制精詳盤石鞏固意至爲深遠矣

直省武職

提督軍務總兵官【直隸江南浙江湖廣四川陜西廣東廣西雲南貴州各一人福建甘肅各二人山東山西河南江西俱以各巡撫兼理掌統轄本標官兵及分防營汛節制各鎭閔軍實修武備課其殿最以聽於總督初兼左右都督及都督同知僉事等銜乾隆十八年省去兼銜】

﹝臣﹞等謹按提督一官卽以節制諸鎭而仍受節制於總督大小相維紀綱咸振皇上飭伍詰戎動關宸慮邊防屯戌往往增設兵伍又以武臣俱有分猷宣力之責特命仿文臣之例各給養廉以優贍其身家規制尢爲盡善云

總兵官【直隸馬蘭鎭泰寧鎭宣化鎭天津鎭正定鎭各一人山東兗州鎭登州鎭各一入山西太原鎭大同鎭各一人河南河北鎭南陽鎭各一人江南崇明鎭狠山鎭壽春鎭各一人江西南昌鎭南贛鎭各一人福建金門鎭海壇鎭南澳鎭臺灣鎭福寧鎭汀州鎭建寧鎭漳州鎭各一人浙江黃巖鎭定海鎭溫州鎭處州鎭衢州鎭各一人湖廣襄陽鎭宜昌鎭鎭筸鎭永州鎭各一入四川川北鎭重慶鎭建昌鎭松潘鎭各一人陜西延綏鎭興漢鎭河州鎭各一人甘肅西寧鎭寧夏鎭涼州鎭巴裏坤鎭各一人廣東左翼鎭右翼鎭碣石鎭潮州鎭肇髙鎭瓊州鎭各一人廣西左江鎭右江鎭各一人雲南臨元鎭開化鎭騰越鎭鶴麗鎭昭通鎭普洱鎭各一人貴州安籠鎭古州鎭鎭遠鎭威寧鎭各一人各掌其鎭之軍政以受成於提督】

副將【直隸督標一人三屯協河屯協山永協河間協通州協大名協張家口協獨石口協各一人山東文登協膠州協臨淸協沂州協各一人山西蒲州協殺虎口協各一人江南督標一人江寧城守營京口協安慶協太湖協各一人江西九江協袁州協各一人福建督標一人閩安協臺灣協北路協水師協福州城守營興化成守營延平城守營各一人浙江杭州城守營嘉興協湖州協紹興協象山協臺州協樂淸協瑞安協平安協金華協嚴州協各一人湖廣督標一人鄖陽協黃州協施南協長沙協洞庭協永順協辰州協靖州協沅州協永綏協衡州協寶慶協各一人四川督標將軍標各一人阜和協夔州協維州協各一人陜西將軍標一人靖遠協慶陽協潼關協波羅協神木協定邊協漢中城守營泯洮協各一人甘肅督標一人永固協永昌協中衛協西大通協金塔寺協西安協瑪納斯協哈密協各一人廣東督標一人廣州城守營肇慶城守營惠州協順徳協香山協春江協南雄協三江口協龍門水師協羅定協黃岡協澄海協各一人廣西義寧協平樂協廣遠協潯州協無州城守營新太協鎭安協各一人雲南督標一人曲尋協楚雄協永昌協龍陵協維西協各一人貴州淸江協大定協銅仁協都勻協上江協黔西協遵義協平遠協定廣協各一人各掌其分地之軍政】

﹝臣﹞等謹按河標漕標副將別具河道漕運篇內故不贅列參將以下仿此

參將【直隸八人山東九人山西十有四人河南五人江南十有一人江西六人福建十有四人浙江七人湖廣十有三人四川八人陜西九人甘肅十有二人廣東十有六人廣西六人雲南十有二人貴州七人

遊擊直隸二十有三人山東八人山西七人河南三人江南二十有七人江西七人福建四十有一人浙江二十人湖廣三十有二人四川二十有二人陜西二十有八人甘肅四十有三人廣東二十有八人廣西十有一人雲南十有八人貴州十有五人】

都司【直隸五十有八人山東十有八人山西二十有七人河南六人江南二十有三人江西二十有四人福建十有七人浙江二十有五人湖廣二十有一人四川三十人陜西三十有八人甘肅四十有四人廣東三十有五人廣西十有九人雲南十有六人貴州二十有二人】

守備【直隸六十有六人山東二十有一人山西二十有七人河南十有七人江南五十有七人江西十有五人福建六十有六人浙江五十有三人湖廣五十有三人四川四十有二人陜西四十人甘肅六十有九人廣東八十人廣西三十人雲南四十有七人貴州五十人】

營千總【直隸一百三十有六人山東四十有七人山西六十有四人河南二十有八人江南一百四人江西三十有二人福建一百四十有一人浙江一百七人湖古一百三十有四人四川一百二人陜西六十有三人甘肅一百三十有七人廣東一百七十人廣西六十有七人雲南九十有七人貴州一百有六人】

把總【直隸三百十有四人山東一百人山西一百三十有七人河南六十有一人江南二百十有七人江西九十有四人福建二百八十有三人浙江三百九人湖廣二百七十人四川一百九十有九人陜西一百四十有三人甘肅三百九十有八人廣東三百二十有四人廣西一百八十有一人雲南三百一人貴州二百三十有三人又直隸設有外委把總三百二十有九人山東一百二十人山西二百十有八人河南六十有七人江南三百三人江西九十有四人福建四百六十有三人浙江三百九人湖廣二百七十人四川二百九十有四人陜西二百六十有二人甘肅四百六十有五人廣東三百九十有四人廣西一百八十有一人雲南三百一人貴州二百六十有一人】

﹝臣﹞等謹按綠旗之制旣有提督以統領之而總兵副將亦各有專閫之寄協守之責凡有簡授必愼擇其人參將遊擊以下一營一旅之寄亦必核其勞績量材除授皇上整飭武備愼重保障眞萬年安治無獘之道也

宗室王公封爵

宗室封爵十有四等一和碩親王二世子三多羅郡王四長子五多羅貝勒六固山貝子七鎭國公八輔國公九不入八分鎭國公實不入八分輔國公十一鎭國將軍十二輔國將軍十三奉國將軍十四奉恩將軍【天淇宗派以

顯祖宣皇帝本支爲宗室伯叔兄弟之支爲覺羅皇子生十五歲由宗人府請封其爵終出自

欽定親王郡王適福晉所生子二十歲後由宗人府請考試親王適子奉

特旨始封世子其未封世子者與餘子同授封爵餘子考授不入八分公郡王適子奉

特旨始封長子其未封長子者亦與餘子同授寺爵餘子考授一等鎭國將軍貝勒適子降襲貝子餘子考授二等鎭國將軍貝子適子降襲鎭國公餘子考授三等鎭國將軍鎭國公適子降襲輔國公餘子考授一等輔國將軍輔國公適子世襲餘子考授二等輔國將軍不入八分鎭國公適子降襲不入八分輔國公不入八分輔國公適子降襲三等鎭國將軍餘子均考授三等輔國將軍一二三等鎭國將軍適子各降襲一二三等輔國將軍餘子均考授三等輔國將軍一二三等輔國將軍適子各降襲一二三等奉國將軍餘子均考授三等奉國將軍一二三等奉國將軍適子均降襲奉思將軍餘子均考授奉恩將軍其奉恩將軍旣無可降之品級將奉恩將軍適妻所生子佰準一子考襲奉恩將軍餘子停封爲閉散宗室酌量人才優者奏請考試準食云騎尉俸凡王爵由軍功得者世襲罔替由

恩封者以次遞降以功加封者自奉恩將軍遞加一等至和碩親王其以過降封者自和碩親王遞降一等至奉恩將軍無可降則爲閒散宗室乾隆八年定親王側福晉子考授二等鎭國將軍郡王側福晉子考授三等鎭國將軍貝勒側室子考授一等輔國將軍貝子側室子考授二等輔國將軍鎭國公側室子考授三等輔國將軍輔國公側室子考授一等奉國將軍親王妾媵子考授三等輔國將軍郡王妾媵子考授三等奉國將軍貝勒貝子妾媵子均考授奉恩將軍其餘妾婢所生子爲閒散宗室不授封十一年定考試法其學業平庸者降等封授奉恩將軍無級可降如考試降等仍授奉恩將軍停俸三年又定世子之適子

恩封不入八分公如未

恩封與餘子同授封爵餘子考授一等鎭國將軍側福晉子考授三等鎭國將軍妾媵子考授三等奉國將軍長子之適子

恩封一等鎭國將軍如未

恩封亦與餘子同授封爵餘子考授二等鎭國將軍側福晉子考授一等輔國將軍妾媵子考授奉恩將軍三十九年又定親王世爵遞降之法至一等輔國將軍俱世襲罔替四十七年奉

旨王貝勒貝子公之子嗣及宗室年已及歲俱照蒙古王公臺吉塔布囊之例分別給與三四品頂帶】

﹝臣﹞等謹按自三代盛王莫不封建宗室以爲藩屏後世分王子弟法制相沿爲建國之首務然或泥於古而不知裁制或襲其名而徒事虛文流獘不同而其失均也我朝綿瓜瓞之緒篤行葦之仁封爵世及列邸京師而庸勛親親並行不悖皇上念篤宗親凡貝勒以下之降襲者皆設爲定制令得常保世封復定親王之子給以一品章服郡王貝勒以下以次遞推又詔普給宗室冠帶優加職級立法之周詳盡善實爲曠古所未有也

王府官屬

王府官屬【長史親王府世子郡王府長子各一人司儀長貝勒一人散騎郎親王府四人世子郡王府三人長子二人護衛親王府二十人世子十七人郡王府十五人長子十二人貝勒十人貝子六人公四人典儀親王府六人世子五人郡王府四人長子三人貝勒三人貝子三人公三人五旗王公府屬參領旗各五人佐領旗各七人驍騎校每佐領下一人管領親王府四人郡王府三人典膳親王府一人郡王府一人司庫親王府二人郡王府二人司匠親王府四人郡王府四人牧長親王府四人郡王府三人】

公主府屬

公主府屬【長史一人護軍參領一人閒散章京一人長史掌府中之政令凡公主下嫁例由內務府於閒散員內奏派補授參領掌府門之禁其左右門則派章京司之】

藩屬各官

外藩蒙古科爾沁等二十五部五十一旗喀爾喀四部八十五旗靑海四部二十九旗阿拉善額魯特一旗烏蘭烏蘇額魯特二旗額濟訥土爾古特一旗都爾伯特十六旗【每旗札薩克一人協理旗務二人或四人管旗章京一人副章京二人或一人參領每六佐領則一人佐領每百丁或二百丁或二百五十丁則一人驍騎校每佐領下一人札薩克掌一旗之政令或由世襲或由

簡任不拘爵秩協理旗務掌佐札薩克之政亦以臺吉以上爲之自管旗章京以下至驍騎校皆掌統其所屬之眾以聽於札薩克惟淸海達喇嘛察漢諾們汗所屬蒙古不統於各旗令達喇嘛管轄】

回部哈密一旗【札薩克一人協理旗務一人管旗章京一人副章京一人參領二人佐領十三人札薩克以功晉郡王貝勒】

回部吐魯番一旗【札薩克一人協理旗務二人管旗章京一人副章京二人參領二人佐領十五人伯克十人札薩克晉郡王】

﹝臣﹞等謹按哈密吐魯番札薩克𨿽並膺王封而實佐我駐札大臣共理庶事故互見於新疆篇中又按我朝徳威懷畏鱗集仰流自興京肇建之前科爾沁貝勒明安卽遣使通好自後蒙古諸部落向風內屬朝貢不絕因爲設官分職蒙古各部曁回部之久經內附者皆設札薩克以理旗務又悉置都統以下等官一如八旗之制此實亙古以來之盛事求之史冊罕有倫比也

土官

甘肅【土指揮使八人指揮同知七人指揮僉事八人土千戶九人正千戶一人副千戶二人土百戶九人靑海千戶一人百戶二十四人百長二十六人西藏百戶十六人百長十人各掌其所屬番夷軍民之政其承襲按其支派宗圖定其當襲者不容混冒而各省文武大臣統轄焉其文職隸吏部驗封司武職隸兵部武選司】

四川【土通判二人土知事一人土巡檢二人土副巡一人宣尉使五人副使一人宣撫使五人副使三人安撫使二十人副使三人長官三十有七人副長官三人千戶四十人土千總二人土百戶一百六十有三人】

廣西【土知州二十六人土州同一人土州判一人土知縣四人士巡檢十二人長官二人副長官一人】

雲南【土知府四人土同佑一人土通判二人土知事一人士經歷一人土知縣四人土州同四人土州判二人土縣丞五人土主簿二人土巡檢十有九人土典史一人土驛丞三人宣尉使一人指揮使二人宣撫使五人副宣撫使二人安撫使三人長官三人副長官三人土守備四人土千總二十有八人土把總五十有五人】

貴州【土同知二人土通判一人土推官一人士吏目一人土縣丞五人土主簿二人士巡檢二人長官司長官六十六人副長官二十一人】

﹝臣﹞等謹按土官之設𨿽沿明制然明時綱紀不振諸土官或魚肉曲民或弁髦王法朝廷姑息成風多置之度外與唐宋羈縻之州無異今各土官畏威懷徳奉法惟謹自金川蕩平以來安屯置戌永爲樂土又定諸司輪年入

覲之制而優其章服以示懷來此豈前代所可及哉

皇朝通誌卷七十

●皇朝通誌卷七十一

職官略八

○職官略八

官階

勛官

命婦

祿秩

官品

△官階

本朝增定官制凡文職十八階旗員武職九階漢人武職十三階凡恭遇覃恩均給封贈而無散官之名今依會典所載文武官階分晰如右

文官階

武官階

文官階

正一品光祿大夫從一品榮祿大夫正二品資政大夫從二品通奉大夫正三品通議大夫從三品中議大夫正四品中憲大夫從四品朝議大夫正五品奉政大夫從五品奉直大夫正六品承徳郎從六品儒林郎正七品文林郎從七品徵仕郎正八品修職郎從八品修職佐郎正九品登仕郎從九品登仕佐郎

﹝臣﹞等謹按文官階吏員出身者其從六品正七品俱爲宣徳郎不及九品者爲未入流初制一品正從俱光祿大夫後從一品攺榮祿大夫凡官階五品以上爲誥授六品下爲勅授武官亦如之

武官階

正一品建威將軍從一品表威將軍正二品武顯將軍從二品武功將軍正三品武義將軍從三品武翼將軍正四品昭武都尉從四品宣武都尉正五品武徳騎尉從五品武徳佐騎尉正六品武略騎尉從六品武略佐騎尉正七品武信騎尉從七品武信佐騎尉正八品奮武校尉從八品奮武佐校尉正九品修武校尉從九品修武佐校尉

﹝臣﹞等謹按武官階初制提督總兵官或加都督及都督同知僉事等銜其左右都督俱爲正一品後裁去加銜定正從一品俱榮祿大夫正二品驃騎將軍從二品驍騎將軍正三品昭勇將軍從三品懷遠將軍正四品明威將軍從四品宣武將軍正五品武徳將軍從五品武略將軍正六品昭信校尉從六品顯忠校尉正七品奮力校尉經乾隆二十年攺定公侯伯及正一品俱光祿大夫從一品振威大夫正二品武顯大夫從二品武功大夫正三品武義大夫從三品武翼大夫正四品昭武大夫從四品宣武大夫正五品武徳郎從五品武略郎正六品武信郎從六品武信佐郎正七品奮武郎嗣以文職正一品起至從九碞其十八階武職從一品起至正七碞共十二階多寡懸殊體制未協經乾隆五十一年增設階品攺定封典名號用昭畫一焉

△勛官

世爵世職之等有九曰公曰侯曰伯曰子視一品曰男視二品曰輕車都尉視三品曰騎都尉視四品曰云騎尉視五品曰恩騎尉視七品自公至輕車都尉又各有三等【授爵自云騎尉始云騎尉襲一次加一云騎尉則合爲騎都尉襲二次再加爲騎都尉兼一云騎尉襲三次再加爲三等輕車都尉襲四次二等輕車都尉襲五次一等輕車都尉襲六次一等輕車都尉兼一云騎尉襲七次三等男襲八次二等男襲九次一等男襲十次一等男兼一云騎尉襲十一次三等子襲十二次二等子襲十三次一等子襲十四次一等子兼一云騎尉襲十五次三等伯襲十六次二等伯襲十七次一等伯襲十八次一等伯兼一云騎尉襲十九次三等侯襲二十次二等侯襲二十一次一等侯襲二十二次一等侯兼一云騎尉襲二十三次三等公襲二十四次二等公襲二十五次一等公襲二十六次內有因陣亡給與者襲次已完仍授恩騎尉令其世襲】﹝臣﹞等謹按公侯伯子男輕車都尉騎都尉云騎尉恩騎尉之爵以褒敍勛績酬庸懋賞次第其功績之大小而錫以世襲之等國初定世爵自公至拖沙喇哈番共八等凡授爵自拖沙喇哈番始如拖沙喇哈番加一拖沙喇哈番則合爲一拜他喇布勒哈番再加則爲拜他喇布勒哈番兼一拖沙喇哈番再加爲三等阿達哈哈番遞加至一等阿達哈哈番如再加一拖沙喇哈番則爲一等阿達哈哈番兼一拖沙喇哈番再加則爲三等阿思哈尼哈番積拖沙喇哈番二十有六則爲一等公開創功臣策勛錫爵與河山共永封爵在順治七年九年恩詔以前者世襲罔替或論功在詔後立功在詔前者亦世襲罔替其給予勅書注明世次者仍按次承襲自後凡有忠誠宣力懋建軍功膺授功爵者除奉特旨世襲罔替外其餘自拖沙喇哈番襲一次遞加至一等公襲二十釙次至一等公以上爵無可加令以適子襲一等公以別子襲其餘爵康熙元年定凡世襲合井至公侯伯者其子弟承襲時昭原系幾人之爵仍與幾人分襲雍正元年定一二三等公各錫以美名【如褒績公忠達公等】其外戚則仿古恩澤侯義命爲承恩公乾隆元年總理王大臣奏定精奇尼哈番以下世爵淸文並攺用漢文精奇尼哈番爲一二三等子阿思哈尼哈番爲一二三等男阿達哈哈番爲一二三等輕車都尉拜他喇布勒哈番爲騎都尉拖沙喇哈番爲云騎尉其淸文從舊十四年定一二三等侯伯亦各錫以美名【如奉義侯惇惠伯等】自後膺封爵者幾勛猷殊等皆奉特旨定錫嘉號十五年定自一等公襲二十六次至云騎尉襲一次均按所開襲次載入誥勅皇上垂念陣亡之後襲次已畢復錫恩騎尉以傳之永久而綠營陣亡議敍之例止得難蔭一次非奉特旨加恩不能得有世職乾隆五十年又命凡陣亡人員無論滿漢及旗人之用於綠營者一體給與世職卽襲次已完亦照例給恩騎尉俾得賞延於世而文職陣亡人員亦得並邀恩卹其一品官照參贊都統例議給與騎都尉兼一云騎尉二三品官照副都統例議給騎都尉四品官以下未入流以上照參領以下有頂帶官員以上例議給云騎尉隆恩所逮有加無己勵節褒忠洵爲榮鏡千古矣誥勅又定陣亡人等子孫襲次已完者賞七品京官令其世襲罔替十六年世襲七品官定爲恩騎尉與國初所定共爲世爵九等

△命婦

凡封贈一品之妻曰一品夫人二品曰夫人三品曰淑人四品曰恭人五品曰宜人六品曰安人七品曰孺人八品九品止封本身

△祿秩

﹝臣﹞等謹按我朝詔糈之典視前代尢爲優厚俸銀俸米準酌咸宜世宗憲皇帝定養廉增祿米俾得贍其身家而無府仰之慮皇上禦極之初卽加賜京官恩俸近復奉詔增設武職養廉體卹深仁無微不至凡在臣工無不感激奮興廉隅自勵矣今依鄭志之例輯祿秩一篇以載其梗槪至鄭志祿秩後復有職田公廨田二門續通誌亦有職田一門國初勛臣皆給莊田以代廩祿尋卽按品給祿其莊田之數詳見田賦至公廨田久經裁革故未庫入

世職俸銀祿米

在京滿漢文武官員俸薪祿米

盛京五部及守護陵寢文武各官俱照京官正俸

在京官員恩俸

在京旗員養廉

在外文官俸銀

在外武職俸薪

直省文武官員養廉

致仕官祿

世職俸銀祿米

一等公至閒散公歲給銀七百兩至二百二十五兩有差米三百五十石至一百二十七石五斗有差一等侯又一云騎尉至閒散侯歲給銀六百三十五兩至五百六十兩有差米三百一十七石五斗至一百十五石有差一等伯又一云騎尉至伯品級官歲給銀五百三十五兩至二百五兩有差米二百六十七石五斗至一百二石五斗有差一等子又一云騎尉至三等子歲給銀四百三十五兩至三百六十兩有差米二百一十七石五斗至一百八十石有差一等男又一云騎尉至三等男歲給銀三百三十五兩至二百六十兩有差米一百七十六石五斗至一百三十石有差一等輕車都尉又一云騎尉至三等輕車都尉歲給銀二百三十五兩至一百六十兩有差米一百一十七石五斗至八十石有差騎都尉又一云騎尉歲給銀一百三十五兩米六十七石五斗騎都尉歲給銀一百一十兩米五十五石云騎尉歲給銀八十五兩米四十二石五斗恩騎尉歲給銀四十五兩米二十二石五斗

在京滿漢文武官員俸薪祿米

正從一品歲給銀一百八十兩俸米九十石正從二品歲給銀一百五十五兩俸米七十七石五斗正從三品歲給銀一百三十兩米六十五石正從四品歲給銀一百五兩米五十二石五斗正從五品歲給銀八十兩米四十石正從六品歲給銀六十兩米三十石正從七品歲給銀四十五兩米二十二石五斗正從八品歲給銀四十兩米二十石正九品歲給銀三十三兩有奇米一十六石有奇從九品及未入流歲給銀三十一兩有奇米一十五石有奇

盛京五部及守護陵寢文武各官俱照京官正俸

內府及王公府屬佐領照八旗佐領一體頒給奉祿又筆帖式歲支俸銀三十八兩至二十一兩有差米亦如之【初制漢文武官有柴薪銀滿洲蒙古漢軍大小各官俸銀俸米亦參錯不一俱順治十三年議定文武俸祿不論滿漢一例照品支給並裁漢官柴薪銀兩】

在京官員恩俸

﹝臣﹞等謹按凡官員於正俸外加倍給賞曰恩俸其數與正俸同無庸備載

在京旗員養廉

領侍衛內大臣養廉銀九百兩滿洲都統養廉銀七百兩蒙古漢軍都統前鋒護軍統領各養廉銀六百兩滿洲副都統步軍統領養廉銀五百兩蒙古漢軍副都統步軍翼尉內大臣散秩大臣鑾儀使內三院卿各養廉銀四百兩參領養廉銀六十兩副參領前鋒侍衛印房官各養廉銀四十兩

在外文官俸銀

直省大小官俸銀俱照在京文官正俸按品支給【初制在外文職又有薪苑四項銀各有等差先後俱裁】

在外武職俸薪

正從一品俸銀九十五兩八十一兩各有奇薪銀各一百四十四兩正從二品俸銀六十七兩五十三兩各有奇薪銀與一品同正從三品俸銀三十九兩有奇薪銀一百二十兩正從四品俸銀二十七兩有奇薪銀七十二兩正從五品俸銀一十八兩有奇薪銀四十八兩正從六品俸銀一十四兩有奇薪銀三十二兩正從七品俸銀一十二兩有奇薪銀與六品同【初綠營有以小銜加品食俸後攺照銜支給一例更定將提督定爲從一品總兵官定爲二品副將以下各官俱照品級給俸如額又綠旗武職俸薪外又有蔬菜燭炭心紅紙張等項銀兩俱按品有差】

直省文武官員養廉

﹝臣﹞等謹按直省文職養廉之設自各省耗羨存公以備公用卽其贏餘定爲養廉世宗憲皇帝次第舉行規制之善實前古所未有我皇上復定武職養廉俾得整飭戎兵小廉大法仰見加惠臣工及杜止貪墨之至意若夫酌耗羨之多寡分差務之繁簡同一省而官有等差同一官而數有區別自督撫提督以至佐雜弁員爲數遞減不等皆核其籍於戶部玆不具載

致仕官祿

致仕官之給俸祿始於唐沿於宋至於有明惟宰執致仕在籍者或賜羊酒或賜文綺尙書以下未之聞焉我朝優禮臣工超軼前古皇上禦極之元年卽奉恩諭滿漢大學士及曾爲部院尙書子告在家俱按品給與全俸三年奉詔凡大臣遇京察自陳準其原品致仕者令該旗該部查明酌量給予半俸至八旗告木勒休武職由兵部分別軍功按其品秩或給全俸或給半俸請旨以行茂典煌煌至優極渥矣

△官品

國朝官制分爲九品品有正從太師太傳太保殿閣大學士【初定滿洲一品漢人二品後俱攺爲正二品兼各部尙書銜今定正一品】領侍衛內大臣爲正一品少師少傅少保太子太師太子太傅太子太保各部院尙書【初定滿洲一品漢人二品後俱攺爲二品康熙中復攺滿洲爲一品後俱攺爲正二品今定從一品】都察院左右都禦史【初正二品今定從一品】內大臣八旗滿洲蒙古漢軍都統駐防將軍駐防都統提督爲從一品太子少師太子少傅太子少保各省總督【加尙書銜者從一品】各部院左右侍郎【初定滿洲二品漢人三品後俱攺爲正三品今定正二品】內務府總管【初定三品今定正二品】鑾儀衛鑾儀使副都統前鋒統領護軍統領提督九門步軍統領總兵官爲正二品內閣學士【初定滿洲漢軍二品漢人三品後俱攺爲正五品以兼禮部侍郎銜從侍郎品級爲正三品今定從二品】翰林院掌學士【正五品以兼禮部侍郎銜從侍郎品級爲正三品今定正二品無專員以閣部大臣翰林出身者領之】各省巡撫布政使司布政使散秩大臣副將爲從二品都察院左右副都禦史宗人府府丞通政使司通政使【滿洲初系二品後攺爲三品復攺爲二品後定爲正三品】大理寺卿【滿洲初系二品後攺爲三品復攺爲二品後定爲正三品】詹事府詹太常寺卿順天奉天二府府尹武備院卿上駟院卿奉宸苑卿孔廟三品執事官按察使司按察使一等侍衛鑾儀衛冠軍使驍騎參領前鋒參領護軍參領步軍左右翼總尉圓明園營總健銳營翼領內府三旗護軍統領火器營翼長步軍翼尉鳥鎗營總圍場總管陵寢總管黑龍江總船炮水手察哈爾總管王府長史遊牧總管參將爲正三品光祿寺卿太僕寺卿都轉鹽運使司運使圓明園包衣營總包衣護軍參領包衣驍騎參領吉林參領黑龍江參領察哈爾參領王府一等護衛駐防城守尉駐防協領遊擊【初系正三品後攺爲從三品】宣尉使指揮同知爲從三品通政使司副使【滿洲初系三品後攺爲正四品】大理寺少卿【滿洲初系三品後攺爲四品復攺爲三品後定爲正四品】詹事府少詹事太常寺少卿太僕寺少卿鴻臚寺卿【滿洲初系三品後定爲正四品】順天府府丞奉天府府丞四品太廟尉陵寢掌關防官陵寢尙茶正陵寢尙膳正孔廟四品執事官各省守巡道二等侍衛鑾儀衛云麾使副驍騎參領佐領前鋒侍衛副護軍參領步軍協尉城門領健銳營副前鋒參領白塔信炮總管南苑總尉圓明園內府三旗護軍營總副鳥鎗護軍參領圍場翼長商都達布蓀諾爾達裏崗靉總管太僕寺馬廠駝廠總管防守尉貝勒府司儀長陵寢副總管陵寢翼領陵寢司工匠官吉林黑龍江四品管水手官都司【初系三品後攺從三品復攺正四品復攺從三品今定正四品】指揮僉事爲正四品內閣侍讀學士【初系三品後攺爲從五品兼太常寺卿街尋停兼銜後定爲從四品】翰林院侍讀學士【初系從五品後定爲從四品侍講學士同】翰林院侍講學士國子監祭酒【滿洲初系三品後定爲從四品兼太常寺少卿銜後停兼銜】都轉鹽運使司同知各府知府城門領包衣副護軍參領包衣副驍騎參領包衣佐領【原列正四品查包衣副參領系四品佐領與副參領體制相等乾隆五十一年攺正】察哈爾副參領【原列正四品查察哈爾參領系從三品副參領應列從四品以符體制乾隆五十一年攺正】察哈爾佐領【原列正四品乾隆五十一年攺正】王貝勒府二等護衛親王府從四品典儀宣撫使爲從四品左右春坊左右庶子通政使司參議【滿洲初系四品後定爲正五品】光祿寺少卿【滿洲漢軍初系四品後定爲五品】六科給事中【滿洲初系四品後攺爲五品復攺爲四品復攺爲七品後定正五品】宗人府理事官【初系三品復攺爲四品後定爲正五品】各部院郎中【滿洲初系三品後攺爲五品復攺爲四品復攺爲三品後定爲正五品】五品壇尉五品太廟尉順天奉天二府治中內務府內管領欽天監盛正【滿洲初系四品後攺爲三品復定爲五品】太醫院院使陵寢副掌關防官孔廟五執事官盛京鳳凰城迎送官各府同知鹽運監掣同知三等侍衛鑾儀衛治儀正步軍副尉步軍校監守信炮官南苑門章京陵寢防禦陵寢管理燒造磚瓦官分管佐領蓋州平莊二處滿洲掌印防禦關口守禦防禦黑龍江吉林等處管水手五品官守備【初正四品後攺爲五品】千戶爲正五品翰林院侍讀【初系六品後定爲從五品侍講同】翰林院侍講司經局洗馬各道監監察禦史【滿洲漢軍初系三品後攺爲七品後攺爲四品後復攺爲七品今定爲五品】鴻臚寺少卿內閣侍讀【初系四品今攺爲從五品】宗人府副理事官【初系從四品後定從五品】各部院員外郎【滿洲初系四品後攺爲五品復攺爲四品後定爲從五品】鹽運使司副使鹽課提舉司提舉各州知州四等侍衛委署前鋒參領委署護軍參領委署鳥鎗護軍參領守禦所千總王公府三等護衛王貝勒府從五品典儀駐防防禦宣撫副使安撫使副千戶爲從五品左右春坊左右中允國子監司業各部院主事【滿洲初系四品後攺爲六品復攺爲五品後定爲正六品】宗人府經歷【初系四品後攺爲五品後定爲正六品】都察院經歷都察院都事大理寺左右寺丞【滿洲漢軍初系四品後攺爲六品後攺爲五品今定爲正六品】內務府副內管領內務府司俎官武備院掌蓋武備院庫掌奉宸苑六品苑丞奉宸苑六品庫掌太常寺寺丞六品壇尉欽天監監副【滿洲初系三品後攺爲四品今定爲正六品】欽天監春夏中秋冬官正太醫院院判王府管領孔廟六品執事官京府通判京縣佑縣兵馬司指揮神樂署署正六品朝鮮通事盛京管官屯六品官盛京管千丁六品官盛京管理琉璃窯官各府通判藍翔侍衛鑾儀衛整儀尉吉林黑龍江六品管水手官親軍校前鋒校護軍校鳥鎗護軍校驍騎校監造火藥官陵寢祭祀供應官太僕寺馬廠駝廠翼長門千總營千總長官百戶爲正六品左右春坊左右贊善翰林院修撰光祿寺署正【初系四品攺爲六品復攺爲五品後定爲從六品】欽天監滿洲五官正王府典膳王府馬羣牧長布政使司經歷布政使司理問鹽運司運判各州同知王貝勒子府從六品典儀委署步軍校內務府六品翎長衛千總安撫副使爲從六品翰林院編修通政使司知事【初系四品後定爲正七品】通政使司經歷大理寺左右評事【滿洲漢軍初系四品攺爲七品復攺爲五品後定爲正七品】內閣典籍【滿洲漢軍初系正五品後攺爲從八品今定正七品】皇史成尉太常寺博士太寺典籍七品堂子尉國子監監丞太僕寺滿主簿各部寺內務府司庫武備院司弓武備院司幄上駟院廐長上駟院牧長奉宸苑七品苑丞奉宸苑七品苑副奉宸苑七品庫長孔顏曾孟四氏儒學教授孔廟七品執事官孔廟司樂孔廟管勾孔廟典籍京府儒學滿漢教授京府儒學滿訓導兵馬司副指揮京縣縣丞各部院衙門七品筆帖式七品朝鮮通事盛京管理驛站官盛京管千丁七品官按察使司經歷各縣知縣各府儒學教授城門吏弓匠固山達盛京遊牧正尉太僕寺馬廠駝廠固山達七品蔭監生把總副長官爲正七品翰林院檢討內閣撰文辦事中書舍人中書科中書舍人【滿洲初系四品後定爲從七品】國子監助教國子監博士詹事府主簿光祿寺典簿光祿寺各署署丞【初系六品康熙九年定爲從七品】鑾儀衛經歷順天府經歷奉天府經歷京府儒學漢訓導太常寺各祠祭署奉祀欽天監五官靈臺郎王府司庫布政使司都事鹽運司經歷各州州判衛經歷盛京遊牧副尉貝子公府從七品典儀爲從七品翰林院五經博士國子監學正國子監學錄欽天監主簿各部院衙門八品筆帖式八品朝鮮通事太常寺協律郎太醫院禦醫八品堂子尉內務府司匠武備院司矢武備院司匠奉宸苑八品苑丞奉宸院八品苑副孔廟八品執事官布政使司庫大使按察使司知事各府經歷同知經歷各縣縣丞各州儒學學正各縣儒學教諭鹽課司大使鹽運司批驗所大使各部院司務【初系從九品後定爲正八品】盛京養息左右翼長八品蔭監生外委千總爲正八品翰林院典簿國子監典簿鴻臚寺主簿欽天監五官挈壺正太常寺各祠祭署祀丞神樂署署丞太醫院八品吏目王府司匠王府牛羣牧長王府羊羣牧長布政使司照磨鹽運司知事各府州縣儒學訓導委署親軍校委署前鋒校委署護軍校委署驍騎校副護軍校公府從八品典儀爲從八品禮部太常寺盛京讀祝官【初系五品後定爲正九品】內務府太常寺盛京贊禮郎【滿洲初系四品攺爲九品後攺爲六品復攺爲五品後定爲正九品】各部院九品筆帖式寶泉寶源局大使會同館大使欽天監五官監候欽天監五官司書孔廟九品執事官按察使司照磨各府知事茶馬司大使各縣主簿各營藍翎長外委把總爲正九品翰林院待詔國子監典籍四驛館正教序班太常寺司馬鴻臚寺鳴贊鴻臚寺序班工部內務府制造庫司匠【初系七品後定爲從九品】欽天監博士欽天監五官司晨刑部司獄京府照磨京府司獄太醫院九品吏目府宣課司大使布政司倉大使按察司司獄道庫大使各府照磨同知照磨各州吏目府稅課司大使各府司獄通判司獄巡檢司巡檢太僕寺委署固山達額外外委爲從九品翰林院孔目內務府庫掌內務府署庫掌內務府監造奉宸苑未入流苑丞奉宸苑未入流苑副禮部鑄印局大使兵馬司吏目崇文門副使各府檢校各縣典史府庫大使鹽茶大使驛丞批驗所大使鹽運司庫大使州縣稅課司大使閘官遞運所大使河泊所所官道倉大使州庫大使州倉大使縣倉大使營倉大使長官司吏目爲未入流

﹝臣﹞等謹按國初所定官品滿洲漢軍漢人每有參差如大學士滿洲初定一品漢人二品各部院上書初定滿洲一品漢人二品侍郎初定滿洲二品漢人三品內閣學士初定滿洲漢軍二品漢人三品等類後皆更定滿漢畫一備見班秩維均規模宏遠他如前卑而今崇前大而今小者亦皆斟酌得宜俾其長知所統率其屬知所遵循上下相維朝制益昭整肅焉

皇朝通誌卷七十一《淸朝通誌》選舉略凡三卷﹝072～074﹞／一百二十六卷﹝淸﹞髙宗敕撰

●皇朝通誌卷七十二

選舉略一

○選舉略一

﹝臣﹞等謹按選舉之義昉自虞周漢以前舉士舉官類出一途自唐以試士屬禮部以選官屬吏部而科舉銓選乃判爲兩事歷代言考續者或六條或四善或置審官院考課院或立三任二任之等或定考滿考察之程言學校者有博士弟子之員數有京都學州縣學之設有外舍內捨上捨之升有教授學正山長學錄教諭之官有國學府州縣學之規此皆可以考證異同而得失因之互見者也我朝監往代以立隆文治武功重熙累洽簡任賢才未有如此其眾也賞罰黜陟未有如此其公也師儒講習未有如此其也欽惟我皇上纘列聖之鴻規文武並進勸懲化導法制相維頒欽定四庫文爲藝林標準親幸貢院賜以宸章增建辟廱親臨講學太和翔洽遠近同風斯誠伊古以來莫與比隆者矣宋鄭樵仿杜佑通典撰選舉略首歷代制次考績次雜議論而增學校於其後臣等纂輯通誌太學巨典已載禮略吉禮門中玆不具述若鄭志雜議論一卷不過沿杜典體例未足垂遠模而示法守伏讀欽定五朝續通誌辧其原委於簡端不復立爲門類玆謹遵奉刪除其餘仍以鄭志爲敍道選舉制二卷次考績學校一卷

選舉制【舉士】

△選舉制【舉士】

﹝臣﹞等謹按古之取士周官以三物賓興載記有選士俊士進士之名論定後官無所謂考試也至西漢始有設科射策東漢試以經學章奏其爲考試所由昉乎魏晉專尙門第隋唐以後𨿽官人不一其途而進士爲特重夫鄕舉裏選意非不善而循名則是核實已非選舉之爲考試固因時制宜之權衡也我朝稽古定制文武科舉並重所以待多士者固至優極渥而剔獘釐姦之道又備極詳明總期得眞才以爲國家之用我皇上纘隆列聖藐重掄才文藝以淸眞雅正爲宗武科以騎射嫻習爲要於一切考試之中期以致用之實淵乎懿哉蓋棫朴千城之盛駕三代而上之矣謹依例條次著於篇

天聰三年八月敕諸貝勒府以下及滿漢蒙古家所有生員俱令考試分別優劣八年四月考試漢人生員又考試習滿漢書中式者爲舉人宴於禮部

崇徳三年八月授中式舉人及一等至三等生員品級六年七月考取中式滿漢蒙古舉人生員賞賚各有差

順治元年恩詔開科【二年八月鄕試三年二月會試定鄕試中額順天一百六十八名內貝字號一百十五名北皿字號四十八名旦字號三名夾字號二名江南一百六十三名內南皿字號三十八名浙江一百七名江西一百十三名湖廣一百六名福建一百五名河南九十四名山東九十名廣東八十六名四川八十四名山西七十九名陜西七十九名廣西六十名雲南五十四名貴州四十名又定南國子監旣裁應將監生中額歸並國子監嗣經各省以及各字號屢經增減不一至乾隆九年通行裁減各省中額議準酌定滿字唬二十七名合字號十二名共加五經遺額二名來字號四名旦字號四名貝字號一百二名南皿三十六名北冊三十六名共加五經遺額四名中皿無定額每二十卷取中一名山東六十九名山西六十名河南七十一名江南一百十四名浙江九十四名江西九十四名福建八十五名湖北四十七名湖南四十五名外一名南北輪中陜西六十一名四川六十名廣東七十一名廣西四十五名雲南五十四名貴州四十名揭曉後中式士子順天赴府尹衙門各省赴學政衙門會試赴禮部塡寫親供以備磨對筆迹中式舉子鄕試每名給牌坊銀二十兩會試每名給牌坊銀三十兩又舉人會試近省三科後遠省一科後呈明吏部揀選注冊以知縣用】二年正月定直省額中舉人一名取應試諸生三十名【康熙二十九年覆準江南浙江每舉人一名送應試諸生六十名三十年加至百名乾隆九年議定直隸江南浙江江西湖廣福建大省八十名山東河南山西廣東陜西西川中省六十名廣西雲南貴州小省五十名十二年議定直隸攺照山東省例取六十名又

敕加恩每副榜一名應試諸生大省加取四十名中省加取三十名小省加取二十名】提學考試精通三場者方準應試凡在籍貢監生願就本省鄕試者許一體考試又直省現任教職準提學考送應試二月禮部請令直省選拔文行兼優者大學二名小學一名送國子監肄業仍以貢監名色應試從之又定鄕會試三場試題初場四書三題五經各四題士子各占一經二場論一道判五道表一道三場經史時務策五道鄕會試同六月定鄕會試期【鄕試以子午卯酉年八月初九日第一場十二日第二場十五日第三場會試以辰戌丑未年二月三場日期與鄕試同雍正五年以會試春季遇閏場期攺至三月嗣後會試遇閏先期奏聞乾隆九年

敕攺三月舉行會試】又定主考房官同堂閱卷去取專在主考又定鄕會試卷有文理優長限於額數者取作副榜九月定磨勘試卷禮部會同科道磨勘首嚴獘幸次簡瑕疵三年三月宴諸進士於禮部並賞給銀兩【嗣又加給緞匹】八年三吏部疏請滿洲蒙古漢軍各旗子弟有通文義者提學考取入順天府學開科鄕試各衙門無品筆帖式亦同箐員應試十一年十二月奏準漢洲蒙古會試止準舉人應試其各部寺院衙門博士筆帖式等不準會試十二年三月敕殿試讀卷大臣不必書各官姓名以除師生陋習十四年上諭鄕會試考官所取士及殿試讀卷廷試閱卷學道考試優等督撫按薦舉屬吏俱不許襲師生之號十五年定會試四書題請旨頒發五經論表判策考試官出題文敕殿試士子於太和殿前丹墀考試十六年七月敕頒孝經衍義於學宮命考官二場以孝經命題

康熙二年停止八股文體上諭滿洲蒙古漢軍生員俱準鄕試【先是順治十四年停止八旗考試】三年更定科場試題【鄕會試自甲辰年爲始頭場策五篇二場用四書本經題作論各一篇三揚表一篇判五道】四年三月仍復三場舊制九年五月奏準二甲三甲進士俱以知縣用十年奏準八旗滿洲監生識滿漢字者考試翻譯止識滿字考試繕寫優者授爲正八品以部院筆帖式補用其漢軍監生識滿漢字者照滿洲監生例考試取用止識漢字者照漢監生考職例以州同等官用十一年敕順天鄕試及會試用滿漢禦史料理場務十八年三月召試博學鴻詞欽取五十人以翰林官分別授職先是十七年詔舉博學鴻儒備顧問著作之選令在京三品以上及科道在外督撫布按各舉所佑嗣經內外諸臣保薦送部旋奉諭旨先令戶部月給俸廩及柴炭銀兩至是集諸人於體仁閣考試欽命試題賦一篇詩一首上親覽試卷大學士掌院學士參閱分爲四等曰上上曰上曰中曰下以彭孫遹爲第一共取五十卷【以上上卷二十作一等上卷三十作二等中下卷不錄】又於上卷中拆去一卷上特取嚴繩孫捲補之俱授爲翰林院官充明史館纂修二十四年正月奏準自乙丑科以後會試及順天鄕試四書題目俱乞欽定其五經及二三場題目仍令考試官擬出三月定會試三場畢主考等官遴選試卷十本繕寫進呈恭侯欽定以後順天鄕試同二十六年敕八旗同漢人一體考試【順治八年題準八旗開科鄕試滿洲蒙古同列一榜漢軍漢人同列一榜其會試殿試俱照此例至是八旗漢人一體考試合爲一榜】二十八年覆準滿洲蒙古漢軍應文闈鄕試之監生生員均由兵部驗射馬步箭能射者準其入場二十九年題準奉天滿洲蒙古漢軍應鄕試之監生生員由奉天將軍等驗射馬步箭能射者方準移送入場又以孝經論題甚少將性理太極圖說通書西銘正蒙一並命題三十六年敕宗室子弟與滿洲諸生一體應試三十九年五月定各省正副主考將侍郎學士京堂翰林科道部屬等官由進士舉人出身者無論巳未典試通行開列六月敕停止宗室子弟鄕會試十一月遵旨議定嗣後直隸鄕試在京三品以上及大小京堂翰林科道吏禮二部司官在外督撫提鎭藩臬等官子弟俱編入官字號取中四十一年九月禮部奏言本年鄕試監生莊令與兪長策試卷作五經文字與例不合得旨俱準作舉人尋經議定嗣後鄕試作五經文字者應於額外取中三名【順治初以土子博雅不在多篇禁止五經卷中式至康熙三十六年京闈鄕試有五經二卷

特旨授爲舉人後不爲例至是復準作舉人並議定其制五十年增五經中額順天二名外省一名會試增中三名五十四年停止雍正二年議準每額中十九名加中五經一名乾隆十八年停止】五十年十月遵旨議定會試揭曉寬於三月十五日內鄕試揭曉大省寬於九月十五日內五十一年三月敕新中文武歸班進士畱京學習行走四月詔開萬壽恩科【於五十二年月舉行鄕試八月舉行會試】五月敕考取進士不必預定額數臨時該部將各省到部舉人及八旗滿洲蒙古漢軍應考舉人名數奏請按省酌定中額考官照各定數取中五十二年十月敕闈中出題不得拘忌諱十一月敕文生員舉人內願就武場武生員舉人內願就文揚者各聽互考五十四年敕科場毋出熟習擬題五十五年議定二場論專用性理

六十一年十一月世宗憲皇帝登極命八旗詳察孝行素著者以聞

雍正元年正月奉恩旨開科【本年四月鄕試九月會試】二月遵旨議準滿洲蒙古能翻譯者三年之內考取生員二次舉人一次進士一次鄕試於子午卯酉年二月舉行會試於辰戌丑未八月舉行又敕論題仍用孝經又覆準候補天文生及補用天文生之監生生員俱令入皿字號鄕試又覆準官捲內佳文不敷中額以民捲佳者補之十二月議定學政科考生員增用經題文一篇【各省學政科考生員舊用四書題文二篇至是增經題文一篇三冬晷短減四書文一篇】二年二月上論此番系雍正元年特恩開科士予有因回避不曾應試者卽令派出大臣擬題奏請於內閣考試取中十月敕今年殿試天气已寒諸貢士著在太和殿內兩傍對策再傳諭太監多置火鑪使殿內和暖諸貢士得盡心作文寫卷又特恩賞給會試舉人銀兩【直省會試舉人例於地丁貢下編支路費此次系奉

特恩加賞又雲貴會試舉人官給驛馬著爲例】又敕鄕會試三場畢主考遴選佳捲會進三場喝曉後刊刻試錄登科錄進呈試錄並載三場中式文擇其尢者每題一篇三年二月定應考試差之翰林及進士出身官員人等於太和殿試以四書題文二篇又定試差各官專用由進士出身之人其由舉人出身者槪不與試又上諭內外簾官子弟志切觀光仍著一體應試另派大臣校閔遴選又命會試及順天鄕試元魁三場試卷繕錄進呈十月敕選舉八旗漢軍孝友讀書人士十一月敕定考試翻譯舉人條例不必分作三場亦不必派漢大臣著選筆帖式謄錄中式之捲進呈定額十二月上諭進士題名之典始於唐時本朝自順治丙戌科起至康熙丙戌科止稽之會典諸生釋菜後禮部題請工部給建牌銀一百兩交國子監立石題名康熙三年輔政大臣裁省科目一途實關用人取士之要題名之典豈宜缺焉著工部動用正項錢糧令國子監將雍正癸卯甲辰兩科題名碑速行建立康熙辛丑科亦宜補建嗣後每科仍照舊例題請以勵士子潛修上達之志四年敕各省學政三年任滿將生員中實在人品端方有猷有爲有守之人大省舉四五人小省二人送部引見親加考試酌量擢用十月敕各省取中副榜內有兩次中副榜者亦準作舉人一體會試此系特典後不爲例五年三月上論八旗舉人生員著於會試後查明人數考試四月敕州縣會同教官於諸生內核具孝友端方有才能文者各舉一人八旗滿洲蒙古每佐領各舉一人尋經吏部帶領各省薦舉人員引見以知縣用者三人余以國子監助教學正學錄用十二月敕直省學臣科考時於府學生員拔取二名州縣學各一名令其來京廷試後入監肄業嗣後六年撰拔一次【順治】【初題準直省選貢來京專由廩生拔取康熙十年題準於一二等生員內考充拔貢二十九年議準以陪貢充停止選拔六十一年再行選拔一次至是定爲六年一次】六年八月敕浙省士子照舊鄕會考試【雍正四年停止浙江鄕會試至是兩浙士子省愆悔過因有是

旨】九月敕各省學政考取拔貢不拘一二等生員俱準收考酌量試以時務策論須文行兼優以昭國家廣攬人材之典七年議準有本系官捲而已經出繼者不準編入官號又敕準各省拔貢來京及從前有外省生員在館效力者俱令送順天府鄕試又敕八旗凡由貢監生員考取小京官筆帖式者俱準其與舉子等一同入場考試九月奏定漢軍義學肄業子弟願考翻譯者俱準赴吏部考取筆帖式十月敕賜大臣之子鄕試未經中式年二十以上文釐通順者蔣溥等準作舉人其劉俊邦因病未應鄕試亦準作舉人一體會試八年十一月朝考湖北應山縣拔貢楊可鏡文理荒疏部議革去選拔上諭楊可鏡乃明臣楊漣之元孫昔順治四年楊漣之子楊之易爲江南松江府同知遭提督吳勝兆之叛捐軀殉難凜然忠節此卽楊可鏡之曾祖也楊漣父子兩世忠義其後嗣子孫若稍能自立品行無虧𨿽文藝不工亦當格外迼就楊可鏡準作選拔赴國子監肄業仍著禮部帶領引見十二年議準凡實系旗下家奴開戶者但許別途出身其本身及子孫禁止一體考試十三年覆準論題仍參用性理是年八月皇上登極恩詔開科【乾隆元年八月舉行鄕試乾隆二年二月舉行會試】

乾隆元年正月議準會試與順天鄕試內簾主考同考官除同姓無服者與郎舅中表等戚不必回避外其有服之同姓與翁婿甥舅皆令回避如將應回避之人不行開出者革職【乾隆三年覆準內簾官子弟及無服之本族俱照例回避其𨿽系同姓並非本族者不得開入回避十七年議準鄕會試內場監試及提調知貢舉等官子弟俱令一體回避十八年議覆兩翼副都統參領章京同內場監視提調等官之子弟一體回避二十一年議準受卷彌封謄錄對讀各所及順天委員子弟姻族一體回避二十七年議準凡遇有郎舅應試者俱令回避四十二年年

旨副都統參領章京磚門禦史及供給巡綽等官其子弟親族應試者俱不令回避】又奉旨內外簾官子弟應行回避者著另行考試三月敕於會試遺捲內加恩增中大學士鄂爾泰等遵旨於會試未經取中之薦卷內續取三十卷年老舉人試卷內選出五卷二並進呈敕交禮部照取擬名次出榜又禮部議準翻譯科鄕會試題主考於性理精義及小學內選擇數頁進呈欽定其考試生員井於性理小學內出一題考試其蒙古翻譯鄕會試及考試生員亦於淸文性理小學內出題主考會同房官每一題後括其大義總論數語令士子一同翻譯五月議準順天鄕試分南皿北皿中皿字號取中如雲南貴州四川廣東廣西人數不及十五名仍附南皿無庸另編中皿字號【順天鄕闈分編朱卷字號滿洲蒙古曰滿漢軍曰合直隸生員曰貝其內宣化府別曰旦承徳府別曰承天津商籍曰鹵奉天曰夾凡貢盛皆曰皿直隸山東山西河南陜西曰北皿江南江西浙江福建湖南北曰南皿雲南貴州四川廣東西曰中皿官生捲曰滿官曰北貝官曰北皿官曰南皿官若外省鄕闈朱卷字號不分皿貝其中山東省孔顏曾孟四裔捲號曰耳陜西省之甘肅捲號曰聿寧夏府捲號曰丁福建省臺灣府捲號曰至】十月考試博學鴻詞欽取十五人分別選授翰林院官先是雍正十一年上諭朕惟博學鴻詞之科所以待淹通之士俾之膺著作之選備顧問之任在京著滿漢三品以上各舉所知匯送內閣在外督撫會同該學政悉心體訪遴選考驗保題送部轉交內閣朕將臨軒親試優加錄用至是內外諸臣保薦陵續到部如康熙十八年例考試經大學士等擬取十五人引見一等五名授翰林院編修二等十名內由科甲出身者授翰林院檢討以諸生入選者授翰林院庶吉士【次年又補試博學鴻詞一等一名二等三名分授檢討庶吉士】二年四月詔地方有才品優長山林隱逸之士著之士著該督撫核實具奏酌子錄用三年四月議準翻譯鄕會試欽定翻譯一題外再於淸文四書內欽命一題令士子作淸文一篇四年三月敕入場士子除照例賞給氅衣姜湯茶餅外著按名給與木炭許其攜帶手鑪以溫筆硯又敕士子入場給與粥飯提調官監場禦史副都統等畱心查看又申殿試貢士呈送頌聯之禁其策問試題恭請欽命所對之策但取敷陳切當不得沿用四六頌聯亦不必泥於成格字數六年七月敕順天鄕試同考官南省人回避南皿捲北省人回避北皿捲邊省人回避中皿捲滿洲漢軍回避滿字合字捲【嗣經覆準直隸人回避貝捲其南人冒北籍仍攺歸原籍者南北皿貝字槪令回避又議準南北兩籍者不得專閱中皿捲】七年二月敕選拔貢生十二年舉行一次四月議準文武鄕會互試永行停止九年八月敕停回避生一體考試之例【嗣於十七年定考試回避捲永行停止】十年正月停止皮衣去面氈衣去裏之例三月敕定殿試之期於四月二十六日五月初一日傳臚【嗣於二十六日奏準四月二十一日殿試二十五日傳臚】十三年二月上幸闕裏諭廣入學名數並令學臣考取十三氏子孫文行兼優者貢入成均其引駕官孔繼汾以內閣中書用十六年二月上南巡江浙召試獻賦人員進士舉人授爲內閣中書遇缺卽補諸生準作舉人在內閣中書上學習行走【乾隆三十六年四十一年

駕幸山東二十二年二十七年三十年四十五年四十九年

駕幸江浙三十八年四十一年

駕幸天津凡進獻詩賦人員皆考試選取分別錄用】閏五月大學士九卿等遵旨保舉經學人員疏上奉上諭保舉經學之陳祖範吳鼎梁錫玙顧棟髙旣據大學士九卿公同復核眾論僉同其平日研窮經義必見之著述將親鹽之以覘實學在京者交送內閣進呈其人著該部帶領引見在籍者行文該督撫就近取之朕觀其著述另降諭旨或願赴部引見或年老不能來京者聽尋賞給陳祖範顧棟髙國子監司業職銜授吳鼎國子監司業梁錫玙額外司業是年恭逢聖母皇太后六旬萬壽敕壬申年舉行萬壽恩科三月鄕試八月會試【乾隆二十六年三十六年四十五年疊開鄕會恩科並挑選下第舉子加惠年老應試諸生有差】十九年三月停止翻譯鄕會試四月敕將欽定四書文一部存貯內簾二十一年十月敕磨勘試卷官於捲面塡寫銜名由覆勘大臣詳核進呈艸率者議處十一月敕定鄕會第一場試四書文三篇第二場經文四篇第三場策五道其舊試論表判槪行裁去至會試第二場仍加試表文一道以干隆丁丑科會試己卯科鄕試爲始其會試中式之捲於庚辰科春榜後一體磨勘二十二年正月敕會試第二場表文易以五言八韻唐律一首以丁丑科爲始又議準鄕試自乾隆己卯科爲始第二場經文外加試五言八韻唐律一首二十三年議準鄕會試第一場四書文外仍加試性理論一篇二十四年敕滿洲蒙古現任三品以上大臣之子孫及親兄弟子侄應試者俱令自行奏聞國語騎射皆有可觀方準入場二十五年五月敕傳臚前一日讀卷官公同擬取前列十卷進呈並預傳該貢士引見候定甲第名次又遵旨議定廷試士子參核文字俱佳者盡登上選文不甚工而援據典確曉暢時務者亦應列爲上卷若對策全無根據卽書法可觀亦不得充選進呈其讀卷官及監察之王大臣科道收掌官於文華殿兩廊傳心殿之前後一同住宿向例讀卷官十四人減用八員以兩日閱卷第三日進呈二十六年四月敕殿試讀卷無庸增派監試三十年正月敕八旗大臣子弟果能於國語騎射外兼習文藝者仍準一體入闈毋庸奏明請旨七月敕中式士子默寫闈中首藝七八行由覆勘大臣校勘十一月遵旨議定磨勘條例文體不正者或系顯違皮式或系引用怪僻或系書理全訛自屬易見其疵蒙謬戾四項多有影響近似者應令磨勘官虛衷辦理並將捲尾塡寫添注塗攺之例停止【但塗攺仍不得過百字】又敕嗣後覆勘大臣議敍之例不必行三十四年六月敕學政舉報優生會同督撫考核四十年二月派出驗看八旗會試舉人騎射之王大臣等奏言應考舉人內報近視者七十三人已揀令二十人照常騎射其餘實屬不能之五十三人俱未令其騎射奉上諭馬步騎射系旗人根本所有不能騎射之五十三人俱著停其考試又覆準經頭名目永行革除【向例鄕會場謄錄所每經設經頭領司其事多因之舞獘至是禁革】四十一年詔復翻譯科場四十二年敕鄕會同考試官不必拘泥五經分房其每經中數仍照原額六月敕鄕會試第一場主考官酌定書文三篇內承題起講起處應用虛字刊印一紙隨題分給舉子通場遵用違者貼出【承題如夫字蓋甚矣等字起講如今夫嘗思等字】四十三年敕鄕會試場及學臣取士每文一篇俱以七百字爲率違者不錄四十四年敕嚴文體不正之禁又敕熱河士子鄕試加恩另編字號每科取中舉人一名二月監試翻譯之王大臣等奏言應考人員內步箭尙可者僅四十七人人數不足應否準其考試奉諭旨仍行考試並敕嗣後各都統務必嚴行教訓又議準直隸等省鹵字號捲令與商籍同籍之考官回避閱卷該督撫預期查明應試者原籍何省臨場行知內簾並申報禮部於磨勘時查核四十六年敕嗣後舉行考試翻譯舉人進士臨時候旨遵行四十七年七月奏準鄕會試二場排律詩移置頭場制藝後其頭場性理論移置二場經文後四十八年十二月覆準殿試策冒無論八九行十數行皆爲合式必於發端處卽切策題本義立論不許寬泛無著至數行後例用欽惟字樣向來準用頌語亦須關照本題其有泛寫套語者不得濫置前茅違者聽察看標識大臣指參議處並申明定例不拘字數短者以一千字爲率毋泥從前陋例又士子內有由中書及謄錄等中式者試日不得在內閣誥敕房國史館等處住宿違者治罪五十年議準嗣後鄕會試論題仍將孝經與性理二書兼出【以上文科舉士之制】

順治元年十月定武會試於辰戌丑未年舉行鄕試於子午卯酉年舉行凡京衛武學官生一體準赴鄕試十二月定武進士出身授官一甲一名授參將二名授遊擊三名授都司二甲授守備三甲署守備二年六月定各直省武闈鄕試千十月舉行三年九月定會試事宜【初九日試騎射十二日試步射十五日試策論】又定武進士衣頂之制【第一甲一名武進士賞甲冑撒袋弓刀矢鞾帶等物諸武進士衣頂照文進士一體穿戴並

賞給銀兩】十二年九月上諭國家選舉人材共襄治理文武允宜並重今科中式武舉應照文進士例一體殿試朕親行閱視先視馬步箭後視策文永作爲例屆期舉人各於天安門就試畢以捲送午門外東直房讀卷官公閱進呈候禦批一甲三名畢各赴內院公同塡榜十月上親試武進士選取於國柱等以初行殿試宜力優異第一名授副將品級二名授參將品級三名授遊擊品級四名至二十三名授以應得品級俱令在京學習騎射先行照品級給俸祿頂帶俟滿一年題請實授【其歸班武進士

欽派大臣揀選一二等者注冊以營守備用三等者以衛守備用嗣因衛守備人多缺少於乾隆元年十六年三十六年四十八年俱經兵部奏明另派大臣將以衛用之武進士復行揀選其有年力精壯弓馬可觀者拔置以營缺選用又武舉會試後

欽派大臣會同兵部揀選考試騎射分別一二三等以衛千總用】十六年九月敕於明年令天下武舉再行會試十月部議武殿試讀卷傳臚俱照文場例十七年正月敕停止武科技勇二月兵部再舉行會命內大臣及大學士監射永著爲例三月敕鄕會考試馬箭用滿洲例射帽步箭亦照滿洲射尋常小把十八年十月奏請殿試天下武舉得旨武闈己考過步箭及策論及經內試選定著停止殿試

康熙二十三年議定鄕會試豎立大把射馬步箭外再試開弓舞刀掇石驗其技勇三場考試策論二十八年三月敕武鄕試考試馬箭以中四箭爲合式步箭以中一箭爲合式三十二年奉旨步箭大把以八十步爲則太遠善射之人多致遺棄嗣後著攺爲五十步中二箭爲合式三十三年九月敕武闈應重外場十月上閱視武舉騎射技勇並諭不合式舉人許其效力再試三十六年十月上禦瀛臺紫光閣閱武舉騎射上諭今科落卷內安知無騎射俱佳而被遺者乎如其回籍則己若有畱此者令兵部察明復試四十八年五月遵旨議定直省綠旗營兵有通文藝願就武鄕試者於充伍地方該營將弁申送巡撫一體鄕試不中者仍令歸伍又各營千把總及年滿千把總衛所千總有願應會試者該督撫提鎭給咨赴部一體會試不中者仍歸原職凡鄕會試中式各員願歸職伍者聽六月遵旨議定八旗漢軍內務府無品筆帖式等有願考武生者該旗移送順天府考取移送鄕試四十九年九月太原總兵馬見伯疏言武經七書批注互異請選定一部頒行經部議駁請嗣後考試武生武童論二篇一題出論語孟子一題出系子吳子及司馬法舊例鄕會試論一篇策二篇今攺出論題二策題一從之五十一年十二月覆準如有本省現任官員子弟臨期頂食兵糧冒濫入場中式者察出將保送出給文武官議處五十二年十一月上禦暢春園內西廠閱視武舉騎射技勇諭大學士等近見宜隸各省考取武進士額數或一省偏多一省偏少皆因不知弓馬武藝止憑文章取中以致騎射嫻熟諳悉韜略之人多有遺漏嗣後考取武進士不必拘定額數俟天下會試齊集京師令該部將各省到部武舉照例考試弓馬將合式武舉等實數查明預行奏明朕計省之大小人之多寡照考取文進士例按省酌定取中額數則學習武藝弓馬優長者不致遺漏矣十二月覆準各省武鄕試系巡撫專責嗣後到京會試之武舉內從前中式武舉不議外自康熙五十三年鄕試爲始如新中式武舉內弓馬不堪人材不及弓刀不能者將監試取中巡撫等官比照文科場例處分五十六年十一月覆準嗣後武鄕試照會試例於初七日爲始考試外場十三日入闈十四日編號點名十五日考試策論

雍正元年十二月奉旨今科武進士系元年所取狀元授一等侍衛榜眼探花授二等侍衛二甲十三名授三等侍衛令帶孔雀翎三甲記名三十六人俱授藍翎餘照例揀選補用二年五月議覆嗣後直省武鄕試將弓馬按勇漢仗好者另編好字號移送內簾先於好字號選取如不足額數將余捲選取足額得旨依議考試武舉議編字號在京武鄕試朕派信任大臣考試嗣後各省武鄕試或以好字號取中或以文章好取中之處於解部武鄕試錄內注明以便會試查對五年三月定武進士一甲照元年例補授侍衛二甲選十名授三等侍衛三甲選十名授藍翎侍衛其餘三甲進士欽點大臣會同兵部揀選一等二等以營守備注冊三等以衛守備注冊十二月奉上諭今科廣爲加恩未選侍衛之滿洲蒙古進士授爲藍翎漢軍進士以驍騎校用漢進士分發各省給千總俸督撫提鎭試看壯勇勤謹者以守備題補七年閏七月定滿洲武進士武舉授官例九月奏準八旗副驍騎校前鋒護軍驍騎人等有願應武鄕試者準其鄕試又敕各省督撫考試武舉時著就近省城之提督總兵一員同考外場九年三月敕各省督撫於所屬地方召募揀選人材壯建技勇可觀者百餘人咨送兵部奏明候揀派官員訓練教習以備軍旅之用武生童生及鄕勇民壯等俱可入選十年三月敕該部通行各省將技勇可用之武舉令其充補經制馬糧其不願畱營及騎射生疎才力不及者令其回籍自行學習不得畱營虛作額糧之數四月兵部覆準外省武鄕試均由巡撫會同提鎭校閱外場其總督同城省分外場則督撫兼往監臨內場仍由巡撫主試七月敕武進士科分不及不得題補守備十一月議準八旗武舉願在旗當護軍前鋒者聽十一年十月覆準會試武舉令親齋文批投部兼取同省同考五人互結方準入場十一月上諭武場鄕會兩試原期逸俊儲材所以人材壯健技勇兼優者外場考試另編好字號並分別雙單令入內場再考試文藝比較取中以杜冒濫幸進諸獘本年武會試有頂替進場作獘者當經查出交部治罪又有人材技勇皆屬平常而考試大臣濫列好字號入場取中者現在查參黜革議處俾各知儆戒至於各省學臣考試間有弓馬平庸文理粗通之人混入內場越號換捲傳遞代筆賄囑代倩揆厥所由總由府州縣考試時每以廣收溥取市寬大之名遂令技藝不堪漢仗猥瑣之輩混入內場種種作獘嗣後有似此濫行錄送者著該學政題參議處其學政校閱外場若將不常儒弱之人濫列好字號入場取中亦著督撫查參十二年四月敕停止滿漢考試武場之例【蒙古一例停止惟漢軍仍準應武鄕會試】

乾隆元年八月奏準武闈大省人數多者展限於初五日開弓十三日入闈二年九月奏準嗣後考試外場馬步箭各缺一箭者不準合式如馬箭缺一箭步箭合式者及步箭缺一箭馬箭合式者俱準再試技勇如弓刀石三項俱能勝頭號者準與合式缺一者卽不準合式其中果有勇力過人技藝傑出者仍準挑選好字號三年十二月覆準武闈三場點名冊按圍分造式會試有五名互結之例武生鄕試亦仿此例行四年八月覆準武鄕會試令提調監試各官將外場較射冊帶入內場於舉子出場交卷時弓刀石覆驗一二項如與原塡技勇全不相符者嚴查治罪五年敕兵丁中式武進士願回營效力者仍畱本身馬糧準一體酌量委署六年六月覆準武鄕會試取中之捲於塡榜時查對原冊如有合式捲悞印雙單好字號者槪不取中或有原系雙單好字號悞印合式者仍準取中七年四月奏準停止文武互試之例九年二月覆準武生捐監仍準入文闈應試不得更入武闈十一月議準武闈鄕試舉子年屆六十者不準入場十三年奏準捐納職官之武生需次未選願與武鄕試者準其入闈二十一年十一月覆準武鄕會試外場合式者印面之印攺印於左右小臂二十四年十一月覆準武闈考試凡弓刀石三項技勇必有一二樣頭二號者準以合式入內場其皆系三號者不準合式凡挑雙單好字號者列內場甬道東號捨合式字號列內場甬道西號捨所試文藝減試四書論一篇止試五經論一篇策一道二十五年三月覆準武場考試馬箭止射二回共射六箭再射地球一回總以中三箭爲合式缺一者不準試步箭其五十步步把攺爲三十步各射六箭以中二箭爲合式缺一者不準試弓刀石凡步把以髙五尺寬二尺五寸爲程馬弓以三力爲率步弓以五力爲率不及三力五力者不準合式令考試諸生於投文時報明弓力注冊臨時抽驗如弓力不符原報或不及三力五力者亦不準合式若三力五力外有能加重者聽二十六年十月覆準武舉中式後無故三科不赴會試特有護符在家生事者該學政查明咨革二十七年十月覆準武鄕會試裁汰合式字號三十一年九月覆準武鄕會試外圍監試大臣閱定雙好單好字號畢將原冊封送內場外簾其捲面箭弓刀石數目弓力觔重俱由監試禦史親筆塡注並親用雙單字印凡內場執事人員俱俟發榜後放出三十六年二月覆準武員子弟槪不準就現任本省應試三月議準武鄕會試閱卷房考官用紫筆主考官用赭黃筆四月覆準直省馬兵不準徑赴鄕試有情願考試者由營結送與武童一體考取武生再準鄕試三十七年十月敕武進士毋庸另派大臣揀選卽於紫光閣較閱時分別營衛錄用三十八年十月敕嗣後武生有煩入伍食糧者準其兼充毋庸將武生注銷又奏準馬兵考取武生者準仍畱原糧鄕試年一體送考四十年八月覆準武會試前期一日兵部堂官率同提調按人數多寡分爲四冊何省派入何圍臨場掣簽又中式武舉殿試前奏派大臣按會試原冊所塡弓刀石觔重號數令該武舉逐一演試有前後參差者照文會試磨勘例處分並將原挑之監射大臣議處四十四年十一月覆準在營食糧武生拔補外委後仍準一體鄕試由本營該管官結報送考四十五年九月敕向來武場硬弓以十二力爲頭號近來士子每多塡注十七八力及至較試類多勀彊嗣後硬弓以滿足入殼爲度有能過頭號弓十二力以上者亦不得過十五力著爲令【以上武科舉士之制】

皇朝通誌卷七十二

●皇朝通誌卷七十三

選舉略二

○選舉略二

選舉制【舉官】

△選舉制【舉官】

﹝臣﹞等謹按舉士舉官分爲二途肇始於唐文職武職之分選於吏部兵部亦自唐分之蓋以薦舉徵辟失實徇私朝廷未收得人之益已不勝門戶黨援之習誠不若歸於畫一之制其道簡而易操故自宋以來踵而行之未之或易也我朝列聖相承加意旁求片善徽微長悉邀甄錄詔王公貝勒滿漢諸大臣各舉所佑以副立賢無方之至意而部例所定永爲法守者又復至精至密皇上道隆繼述金鑑獨操權衡銓典因時損益務使官稱其職無濫無滯以大公至正之心爲因材器使之用凡銓選保舉文武員弁一經引見才具優劣燭照無遺臣工皆不得守其柄而行其私法良意美立萬世舉官之極則彼前代之專憑選部爲進退徒視舉劾爲黜陟者固未足語於用人之道矣謹以銓選保舉條目詳列於篇

太祖髙皇帝乙卯年十一月敕廷臣舉賢授職隨地旁求俾列庶位

天命十年八月敕大臣舉劾屬員辧別善惡

天聰三年四月選用儒臣分班侍直八年十二月以朱延慶薦舉人才並加擢用九年二月敕滿漢蒙古各官薦舉人才呈送吏禮二部崇徳七年七月設漢軍八旗選官補用

順治元年六月敕廷臣各舉所知並嚴連坐蔽賢之罰六年正月定保舉人員得失賞罰之例四月察議各直省督按舉劾異同五月準直省道府州縣酌量升遷九年十一月敕吏部銓選務矢公忠愼擇才能選授十一年三月敕部臣推補內外大小員缺釐剔胥吏獘端十二月起用廢棄官員十二年正月定吏部科道內升外轉及司道升遷例又定愼選要缺守令例三月定薦舉州縣官例九月敕內外官員交互升轉十月敕定內院中書不準考選科道十一月敕考選巡按及科道升轉悉請上裁十四年十月行取近科進士出身官員來京考選十六年九月吏部議定翰林官侍讀以下每年外轉二員又敕定隆處各官遇缺卽補不必仍論出身資格十七年四月議準俸滿中行評博應升主事者與行取推知一體考選禦史十八年六月奏定巡按已經停差其地方事務俱交巡撫管理七月議定選官停止赴部點卯之例吏部查照年月先後挨次掣選發憑各省巡撫摧令赴任

康熙二年五月敕定大選急選各員【雙月爲大選單月爲急選】仍令親身赴部每月初一日投供到部後隔一選方準銓選三年二月議定官員較俸推升閏六月議準漢缺內院大學士六部尙書以下各項漢軍漢人一體升轉無庸分別得旨堂官員缺漢軍每衙門不得過一員四年八月議準截畱官員照例挨次取選令於單月初一日親身赴部投遞互結七年三月諭在京部院滿漢官員論資俸升轉𨿽系現行之例但才能出眾者常以較量資俸超擢無期此後遇有緊要員缺著不論資俸將才能之唄選擇補用又敕今後科道缺出移文督撫就有司內舉賢能夙著者咨部行取來京八年十月諭滿洲漢軍都統副都統等於輕車都尉以下云騎尉以上有明習滿文或通曉漢文夙具才幹堪任部院者從公選擇咨送吏部俟各旗缺出與應升者並題補用十年七月停止會推【推升之法順治九年議準尙書侍郎都禦史副都禦史宗人府府丞通政使大理寺卿內閣學士掌院學士等官俱由會推至是停止將應升轉各官開列具題凡九卿京堂翰林吏部科道內閣中書及在外布按鹽運使各官遇缺當補卽行單題凡部寺屬官及方尙有司佐貳雜職缺出掣簽逐月匯題是時惟外省藩臬間一奉

旨推舉至五十一年盡行停止】十二年八月敕督撫咨訪告病人員才品據實保奏擢用十九年五月敕停止督撫坐名題補人員凡員缺皆歸部銓補二十年五月上諭行取官員吏部已經引見其各部主事等漢官朕尙未知其人科道爲耳目之司選擇不可不愼爾等卽傳諭九卿科道令各舉所知縟居官潔淸辦事才能者盡公保舉不可以同年同鄕親黨徇情私保卽督撫所舉不當亦著指陳勿隱二十三年四月敕六部保舉淸廉有守之官二十四年九月敕九卿會推宜虛公持論其親朋門生同年同鄕不得彼此互薦二十九年五月吏部以行取知縣奏請上諭行取知縣以科道用者甚多科道職任關系緊要著九卿各以平昔所知學問優長品行可用者面同舉奏尋經舉出彭鵬邵嗣堯陸隴其趙蒼璧等得旨俱準行取三十二年四月諭九卿各將居官賢能者敬愼公舉科道官職司耳目賢者從公推薦不肖者立行參劾三十九年五月奏定各省舉人就中書者人多缺少內有願知縣教職之人聽其具呈攺注漢軍舉人無銓用之處酌議於舉人班次內每選過三班後選漢軍舉人一人五十三年四月敕教官掣選應取至京師令大臣面試其補授州同亦應令九卿面試補用五十七年敕教官不必來京惟令督撫考試可用者補用年老不堪者罷之六十一年三月遵旨議定河工官員關系緊要臺灣遠屬海疆廣西之南寧太平慶遠思恩四府雲南之元江開化廣西廣南四府俱在邊遠此等地方官員仍令該督撫題補其餘增添保題各缺槪行停止十一月世宗憲皇帝登極諭廷臣各舉所知又命王以下閒散宗室以上於屬下人員內各保舉一二人十二月上以內廷各執事人員俱系隨侍皇考之人其中亦有大臣官員子弟著各該處總管揀選保奏引見有曉滿漢文者著聲明

雍正元年正月上以滿洲進士舉人出身之翰林無升轉之途著吏部議尋議嗣後翰林院侍讀侍講諭徳洗馬國子監司業缺出將由庶吉士授職編檢之翰林論俸推升一員將由進士舉人出身之中允等升補一員講讀學士少詹庶子等缺出將現任之講讀諭洗司業推升一員之後將進士舉人出身之科道等官升補一員從之又議定新進士除選取庶吉士外揀選學問好者令爲內外官學教習年滿照科分名次以中書補用八月上諭國家分理庶績務在得人道府州縣等官尢屬要職其才幹素著廉節自持者飭令督撫等將所知者密封保奏不得會同商酌亦不得將特用之人塞責如保奏不當將保奏上司一並治罪十月敕大學士會同翰林院掌院教習將編檢庶吉士等秉公別擇具奏十一月敕淸書散館之翰林不可令其荒廢或在翰林或在部曹卽令與滿員一同翻譯文敕新科進士於引見之前先行考試庶人才不至遺漏將詩文四六各體出題視其所能或一篇或二三篇或各體俱作悉聽其便【嗣後每科舉行名曰朝考】十二月分別錄用本科新進士未經館選之員二年十二月敕揀選滿漢編修檢討庶吉士等有願在刑部學習辦事者二十三員帶領引見分在各司辦事辦事明白實在效力者酌量題補三年六月定外任回避例【督撫兩司及統轄全】【省之道員其族人回避者赴京別補若分巡數府之道員及知府同知通判知州等官所轄之地無幾回避官員卽於本省內調補】四年三月遵旨議定八旗漢軍人員不得補刑部司官並應照漢人回避本省之例凡直隸道府州縣等缺於銓選時扣除布按兩司缺亦停其開列得旨布政按察使仍行開列七月因督撫等密舉各員俱極庸陋諭仍於道府州縣中各明舉一人如有挾私任情艸率濫舉者從重治罪八月上諭揀選命往各省官員及奉旨特用之員皆不過取拔臨時並未曾試驗於平日飭各督撫等於此等人員倘居官不善卽據實參奏五年三月諭吏部將會試舉人揀選引見並問九卿將所知者舉出再舉人內有伊等同鄕素日推服之人亦著舉人公舉或數人共舉一人或十數人共舉一人俱將姓名注明務須有猷有爲有守之人方可推薦不得冒濫十二月特諭內外諸臣等京官翰林院科道郎官以上外官自知府道員學政以上武官自副將以上旗員自參領以上皆令各舉一人滿洲官員保舉滿洲漢軍官員保舉漢軍漢人官員保舉漢人文職官員許保武職武職官員許保文職務須有猷有爲有守品行才具足備國家之用者卽親戚子侄等亦可據實薦奏但京官如尙書侍郎外官如督撫提鎭兩司皆朕已經深知簡任者不必入所薦之列六年四月起復府廳州縣廢員七月上諭督撫等帶往各省委用人員在地方不甚相宜除已經到任之後因本地要缺奉旨題補不必解任外如楊文幹陳時夏莽鵠立及各省督撫大吏從前所請帶往之人目今現在屬下者俱著回京請旨另用十月特諭京官大學士以下主事以上之滿洲漢軍漢人外官督撫以下知縣以上之滿洲漢軍漢人每人各舉一人除現任知縣以上官員不必保舉外或系舉貢生監或系山林隱逸果有品行才猷可備任使者卽親戚子弟亦不必引避嫌疑至外官所轄之現任佐貳雜職等屬員亦準舉七月敕京官自學士侍郎以上外官自藩臬以上著各密保一人將其人或可勝督撫之任或可勝藩臬之任據實奏明不必拘定滿漢亦不限定資格若一時無深知可舉之人準其從容采訪不得艸率塞責有負諮詣五月敕嗣後凡江蘇安徽湖北湖南陜西甘肅諸處府州縣以下官員得本省之缺不在本籍巡撫統轄之內者不必令其回避其相隔五百里之內者仍照隔省回避之例一體遵行八年六月敕定新進士在六部額外主事上學習行走三年後如能稱職該部堂官題補如不能稱職該部奏聞其內若果有才猷出眾明練政治之員於一年之後該堂官將情由聲明保奏帶領引見請旨此各部行走之員俱照額外主事之例給與俸祿文諭今科外用進士交與各該督撫分派藩臬衙門令其學習三年之後委署試用一年約計四年後題補實授若果有才具出眾平日熟練吏治不待學習者著該督撫格外委署題補卽於本內聲明若才具庸常情願攺教者不拘三年之期準其具題攺補其學習之員並酌量給與公費九年議準沿海沿河曲疆煙瘴等缺無論四頁或全或兼或專均令督撫遴選具題其同知通判知州知縣衝繁疲難四項三項相兼者該督撫於現任屬員內揀選調補二項一項者歸月分銓選十三年四月上諭縣令爲親民之官凡選用知縣者類多舉人進士出身之人若系揀選命往到任後不勝縣令之任準該督撫以教職奏請攺補如系月選之員或年力衰邁或才識庸愚該員卽掌於未選之先臨選之際呈請攺教若仍銓選知縣到任後該督撫畱心察看或以才力不及或以溺職分別題參不得奏請攺教如果爲人勤愼學問優通者著該督撫將應否攺補教職之處具本聲明送部引見請旨六月敕在京三品以上滿漢官員於現任科道部屬及知府同知知州通判知縣內各舉一人或勝道員之任或勝知府之任塡注明白於三日內交送內閣匯齊奏聞

乾隆元年三月尙書兼管國子監事務楊名時奏薦莊亭陽等七人得旨以國子監所屬員缺補用四月議準保舉孝廉方正給以六品頂帶其中果有徳行才識兼優堪備任用者準破格保薦又議準道府員缺衝繁疲難四項三項者開列請旨簡用二項一項者歸月分銓選二年三月敕各省督撫藩臬保舉堪勝道府等官三年三月敕九卿保舉堪勝道府之員又敕科道爲朝廷耳目之司將例應考選之翰林部屬通行引見候旨補授四月敕現任教諭中進士者仍回原任以教授銜管教諭事現任訓導中舉人副榜者仍回原任以教諭管訓導事十二月敕督撫於苗疆要缺愼選賢員以居其任四年三月敕廷臣照康熙二十九年例舉治行卓越縣令以備科道之選五年十一月敕大學士九卿各舉所知六年二月敕滿洲進士依甲第名次選用知縣九月敕定行取知縣準兼以同知補用七年三月敕各督撫於行取人員務將有守有爲聲名卓越者舉出其有參罰者亦準入選七月上諭言官爲風紀所關著大學士九卿擇其素所深知其人骨鯁朴直復明通內外政治者不句資格列名封奏外而督撫於各屬員中有深知灼見可備糾繩之任者亦準列名封奏十年正月敕停止榜後預行揀選舉人分別去取之例三月敕禮部於會試榜發後將落卷封貯請旨派大臣秉公閱看選取發往各省界以司鐸之任其有年逾八十以上者帶領引見十二年四月定守令久任例十三年七月敕滿漢大學士等保舉應升三品京堂人員十四年六月敕大學士尙書侍郎等各舉能勝任侍郎及三品京官人員十二月特申起用廢員之令十六年五月敕停止知縣行取內升之例定科道三年一次內升外轉十二月遵旨議定各省此次甄別教諭訓導各缺卽將癸酉科揀選引見之拔貢選補授訓導者以教諭銜管訓導事十八年二月敕各督撫保舉堪勝知府人員七月上諭蒙古旗分人用部院者員缺本少是以外任未經議及現在滿洲司員升用道府旣經暫行停止其文職同知以下著將蒙古人員舉滿洲一體揀選引見選用武職副將以下著就滿洲應得缺內酌予十分之二其分班輪選之處下吏部兵部議行十九年三月敕於翰林科道部屬內揀選堪勝道府人員二十一年奏準在學肄業宗室年滿考列一二等擇其人去得省授爲宗人府貼寫筆帖式二三年後如果行赴勤愼辦事好者引見以筆帖式坐補二十五年敕督撫保舉知府未用人員許其重列薦剡三十年十月上念舉人需次知縣動至三十餘年應籌所以疏通壅滯之法敕於明歲丙戌春闈後派大臣分別揀選引見錄用尋經議定嗣後截取舉人督撫秉公驗看其堪膺民社者給咨赴部候選如精力巳還情願就教準其在本省呈攺至年七十以上自問不堪倛職者免其調取騇看督撫核實查明年歲造冊具題請旨賞給中書科中書大理寺評事太常寺博士三項職銜至明歲大挑扣除近二科自庚辰科以上俱準赴挑【明年三月又奉

諭旨此次挑選以二千人爲額尋挑取一等八百餘人以知縣等官分發試用二等一千一百餘人以教職銓選未入選之年七十以上者卽給與中書等項職銜】三十四年七月奉旨此後若朕在京月選州縣有掣簽後告病者準附於下月引見如下次尙未病痊該部卽行開缺至遇朕巡幸之前兩月有托病不卽引見冀下月騇放者一經具呈告病卽扣除開缺將來另選得缺仍著該部於帶領引見時將該員原選缺分之遠近繁簡字樣一並注明候朕定奪著爲令三十七年正月敕春闈後揀選下第舉人分別錄用扣除近四科不入選以疏壅滯三十八年二月覆準商籍中式攺歸原籍之員照寄籍之例於銓選時一體回避商籍省分又覆準月選各官俱飲吏兵二部堂官代掣缺簽以杜撞騙之獘四十一年二月敕各部院司員補放禦史非實系練習部務必不可少之人不得奏畱兼部又遵旨議定郎中俸滿保送知府如不能勝任者將原保之堂官議處四月奏定嗣後筆帖式截取知縣六部理藩院都察院各保送二員其餘各衙門各保送二員吏部會同大學士揀選二十員引見請旨記名注冊按班論俸升用但升用後有以不勝外任題參者將保送之堂官議處六月遵旨議定督撫題參知縣攺教人員若由教職保舉知縣者將原保之督撫學政議處七月遵旨議定奉天州縣應選之缺於滿洲回旗原任州縣及漢員補班縣內共揀選二三員引見補用如回旗人員不敷知州則於記名同知內揀選知縣則於記名知縣之筆帖式內揀選又敕吏部凡滿洲蒙古人員由道府同知通判州縣丁憂回旗己滿百日在部行走者每年十月引見一次候旨簡用九用遵旨議定六部主事反提督衙門主事仍照向例準其保舉直隸州知州其太僕寺等衙門主事及與主事升轉相同之經歷都事寺丞署正等官不準保送直隸州如京察保薦準其一等者以六部主事調補四十二年六月敕各部司員俸滿截取奏明紹任者毋庸引見七月議準月選各員寄籍祖籍俱令聲明一體回避銓選得缺後在部責令驗看之九卿科道在籍在館責令督撫提調查核朦混者治罪並將濫行出結及不行詳查之各官議處十二月議準嗣後遇有請旨道府缺出查系曾任繁缺道府或經卓異者準其開列其原任簡缺未經調繁卓異者俱毋庸開列四十三年六月奏準各省州縣以上各缺繁簡不得妄請攺更如同知通判州縣之缺應請攺繁者卽於同知通判州縣缺內攺簡互換其佐雜之缺於佐雜內酌攺不準仍以州縣以上之缺與佐雜互易又遵旨議定在京堂司各官外姻親屬中母之父兄弟妻之父兄弟姊妹之夫己之女壻嫡甥同衙門令官小者回避同官令後進者回避其兒女姻親中表兄弟妻之姊妹夫子婦之親兄弟仍毋庸回避【舊例止於親祖孫父子伯叔兄弟回避】閏六月議定此次直省一二等入選拔貢奉旨以部員用者分派各部在七品小京官上學習行走扣滿三年畱部者授爲七品小京官食俸辦事倘部務未能識習滿員以七品筆帖式用漢員以直隸州州判復設教諭二項銓補至授七品小京官後歷俸三年果能始終奪勉熟習部務準其遇有本部主事缺出保題升用其或行赴中平奏請以各衙門之正從七品小京官攺補四十四年二月奏準四庫館效力謄錄人員年滿議敍後派員重加考試再予錄用四十五年五月奏停員外郎俸滿截取知府之例九月敕嗣後教職截取選授知縣到任未屆五年以衰老甄別者將原驗之督撫大臣議處十月奏準地方佐雜首領遇題調州縣缺出先盡曾卓異保薦及俸滿卽升人員揀選題補如該省現無卓薦及俸滿卽升之員亦必須歷俸五年以上者方準題升十一月敕各部院司員升調別處俱不準仍兼原衙門行走至刑部必得諳悉律例之員理藩院有外藩事件須習蒙古文語其奏畱者引見欽定方準仍兼行走著爲令又奏準嗣後欽奉特旨卽用人員仍照舊例遇缺卽補其修書優敍卽用之員請與正班人員分缺輪流間用又敕緣事降革人員呈請捐復該部核明情卽準捐與否具奏請旨準捐人員並帶領引見【佐雜仍無庸引

見】十二月奉諭嗣後各督撫題請實授人員有與例不符者吏部議駁外將該督撫隨本議處四十七年二月奏準嗣後理事同知通判推升員外郎照外任推升京職之例於簽掣具題後卽開除同知通判員缺另補又覆準嗣後庶吉士散館攺部人員以到部之日爲始捐納議敍與學習期滿人員以奏畱之日爲始同較行走年分淺深按次題補四十八年十二月敕嗣後刑部理藩院亦槪不準兼科道其果能始終出力堂官奏準引見以四五品京堂酌量補用仍可兼部行走四十九年十一月奏準各部院滿漢蒙古筆帖式向例按旗分用考取一人捐納一人繕本一人降調一人遇有議敍卽用者俱先盡補用今請更定議敍卽用一人後用正班三人其議敍正班缺後用者應定爲正班五缺後用一人理藩院蒙古筆帖式向例用正班貼寫二人考取一人議敍一人應請更定用議敍卽用人員一人後將正班三項各用一人再準用議敍先用者一人正班三項各用一人輪流間用以昭平允外任從六品以下佐雜至從九品未入流等官向例議敍卽用一人後用正班一人輪流間用今查漢員議敍向系各積各缺正班止用一人各項議敍皆得到班計正班用一人而議敍者竟至倍蓗正班竟無得缺之日今請凡議敍班次相同者並作一班到班時統較奉旨日期先後止準各用一人俾議敍與正班不至偏枯至從九品款項繁多吏目最優向定爲專項選用而供事議敍從九品兼選吏目未爲平允今請照捐納從九品之例不得選用吏目嗣後各館奏稱另立班次補用者卽照此辦理不準攙越侵占五十年九月上諭翰詹等官因大考隆職其應補之缺本少嗣後俱著對品以部屬補用十月議準月選官巳選告病限一个月病痊若至次月截缺日不痊卽開缺另選該員病痊後令俟原缺坐補其有一月內暫告病痊旋復稱病規避開缺者亦視此辦理十二月議準將主事選法內現空學習進士一班【舊例有學習進士一班闈攺歸各本部補手選法內遂虛懸一班】攺爲翰詹大考攺部人員正班與各項正選主事按次輪用【以上文職選用之制】

康熙二年三月上諭武官職任緊要居家候選懸缺遲久仍令單月投供雙月選授如投供不到者𨿽名次在前不準選授六年十一月奏準將外委效力等項與武進士武舉等較人數多寡仿二八分缺之例使科目人員量行先選其外委各弁須有戰功及捕盜實績不可止憑該衙門一槪咨送選補八年三月奉旨提督及總兵官缺出將應補授官員兵部冊內所載功績逐一開列著九卿科道會推六月停止阿思罕尼哈番【卽男爵】阿達哈哈番【卽輕車都尉】補授提鎭九年四月奏準嗣後副將以下守備以上缺出實系近海沿邊巖疆人地相宜方準題補其餘員缺槪行入選二十二年十月議準衛官缺出於漢軍漢人世職並武進士內選擇輪用二十七年十二月議定武進士推選不拘營缺衛缺挨次補用二十八年十二月各省情願效力武舉分發督撫提鎭標下效用如果騎射嫻熟以千把總題補五十二年七月奏準督撫提鎭保送武弁先盡出兵效力之人如無論俸選保五十七年七月議準各衙門效力武職人員推選時於單月考騇弓馬病者勒令休致曾經軍功帶傷之員𨿽年老仍行推用五十九年三月奏定兵部效力人員停取武生及官員子弟專用武舉其進士內有情願效力者亦準收錄三年期滿考試分別推用六十一年三月遵旨議定副參遊都守各官仍遵定例內應保題之缺揀選銜缺相當者題補其餘不論題補調補之缺及有事故並越銜保題等項槪行停止督撫提鎭違者降三級調用

雍正二年三月敕禁各省督撫提鎭題畱升任官員其水師營緊要員缺仍許題請五月敕督撫提鎭保送遊擊以上人員引見三年二月敕調取靑海等處兵弁來京錄用四年八月議定佐領不準兼散騎郎五年十月攺定武職部選之缺準督撫提鎭將所屬人員預行保舉備用十一月定拔補千總把總就近調補例又敕禁自備鞍馬軍前效力之請六年十月鑲黃旗蒙古副都統宗室滿珠錫禮奏言京營參將以下千總以上應參用滿洲不宜專用漢人奉上諭爲治之道在開誠布公遐邇一體自太祖髙皇帝開國之初卽將滿漢兼用是以規模宏遠中外歸心且滿洲人數本少今將中外緊要之缺補用巳足辦理若參將以下員弁悉將滿洲補用則人數不敷勢必有員缺而無補授之人朕臨禦以來以四海爲一家萬物爲一體於用人之際必期有濟於國計民生總無分別滿漢之見中外諸臣宜同寅協恭交相爲濟則國家深有倚賴久安長治之道必由於此也七年正月敕各省提督保舉堪用遊擊之員七月敕嗣後隨標差操學習之武舉等令該撫等看其材技優嫻曉習營伍者照年滿千總例送部考驗分發別省遇有千把缺出卽行補授十年閏五月議準軍前效力人員指缺補授十一月議準八旗文職補選人員願就武職者揀選補用十一年七月敕補授驍騎校如本佐領下不得其人卽於合旗通行揀選如一佐領下人材果好卽可多補碼員八月敕滿洲藍翎侍衛著仍在侍衛內行走揀選都司守備時不必帶來引見十一月敕各省提鎭等保題將弁務重弓馬兼選漢仗以重武備十二年十二月敕各省將軍於所屬協領內保舉堪勝外省副都統人員

乾隆六年九月敕定滿洲官員補用綠旗員缺許總督提督保題升用七年十一月敕申嚴督撫提鎭濫舉年滿千總之禁八年七月上諭武舉有隨幫效力年滿人員應以衛千總用者一等人數無多選期尙速其二等三等楮每年選用不過三四人甚爲壅滯所當酌量疏通著該部詳議具奏尋議衛千總班內設有二捐班選用捐納之人應別設一班移於二捐班之上選用二等隨幫人員所有二捐班均請借與三等隨幫人員選用其捐班人員倘有赴部投供者仍先盡本班人員補用九年十一月敕各督撫驗看曾經出師之病休武弁送部引見十四年八月諭督撫等保舉堪勝總兵人員十五年五月上諭前令督撫提臣保舉堪勝總兵人員今於引見時觀其人材弓馬勇力頗少當意卽如年滿千總一項類多猥瑣不足入目國家擢用武職營伍實爲正途折衝禦侮之用必預籌於升平無事之日不可視爲緩圖漠不經意也十七年六月敕保舉副都統會同公薦不得自行題奏【如領侍衛內大臣於該旗侍衛內公同保舉都統副都統於該旗參領內公同保舉左右翼及護軍統領按翼於前鋒章京護軍參領內公同保舉】十八年七月敕停武職兼銜之例止就見在官職論俸升轉【向來升銜升任功加大銜小銜條例紛繁恐致吏胥髙下其手故有是

旨】二十二年十二月上諭前經降旨令各省督提將堪勝總兵之副將各保數員以備簡用年來漸次升擢所餘無幾再著各省總督提督於現任副將內歷俸五年以上勝任總兵之員各保一人或二人亦可其遊參都守等官如果才略出眾足膺專閫之寄不拘資格並各保舉一人一體送部引見以儲將材三十四年四月敕東三省人員不必補用綠營將弁永著爲例仍交兵部將現在各省綠營官員內東三省人員有若千之處查明具奏十月兵部請將各省綠營現在所有東三省人等俱行撤回上以辦理甚屬拘泥敕八旗嗣後東三省人移住京城者仍照前旨毋庸升用綠營若移住後在京城所生之子旣歷二代與京城久住之舊滿洲蒙古無異卽一體揀選升用外任官員十二月上諭昨經作煟奏將截取舉人徐廷槐攺用教職一折曾降旨允行並令各督撫詣明其中如有自不服老不甘廢棄者卽照大計六法官例送部引見嗣後督撫驗看推升武弁亦照彼畫一辦理著爲令三十六年十月敕嗣後巡幸時遇有預保千總咨送到部王大臣卽行驗看分別注冊令其回任毋庸在京守候三十七年四月奏準八旗漢軍武舉如有祖父伯叔兄弟在巡捕營爲官者準其入營效力五年之後咨部支給千總半俸與千總把總一體較拔八月敕巡捕三營官員現有降級停升處分者遇應行揀選時仍準其一體揀選【三營嗣攺五營】三十八年九月議準出徵員弁遇軍營所出缺歸軍營升用遇本省應題應拔缺與存營官較升凱旋補行引見凡出徵員弁功績由軍營咨明各該省存案以備較核若副將以上缺出由兵部將出徵得有功牌功加各員夾單進呈恭候欽簡又奏準河南山東江南江西湖廣等省俱系腹地閩浙兩廣等省半系水師凡武職均停揀發甘肅四川雲貴等省遇應揀選時定以限制副將參將不得過二員遊擊都司不得過四員守備一項有候補候推人員足資差遣不得請揀四十年二月覆準卓異衛千總遇雙月所出之缺與在部候補各班相間輪用又諭八旗各營大臣等凡保送應用綠旗人員務須遴選年壯技優堪爲表率者帶領引見其五十五歲以上騎射技藝平常者不得保送五月遵旨議定滿洲人員卹蔭綠營都司守備千總把總等官引見奉旨以內用者照例以旗員對品補用以外用者發交巡捕營學習三年分別等第引見凡學習人員俱賞給馬甲錢糧又奏準捐納衛所武職準君捐發標學習試用又議定加捐分發之守禦所千總【舊例均系部選之缺】遇部選三缺之後行文漕運總督題補一人其捐復人員照此辦理七月敕此次滿洲引見人員步箭甚屬不堪在京挑選引見人員之都統副都統等俱交部議處嗣後若仍有似此者必將伊等從重治罪九月奏準難蔭千把總俱發標營學習停其推用衛缺又議準漢員難蔭都司守備焄漢世職分發學習之例帶令引見俱發本省隨營學習三年後保送引見或由部選用或發回本省題補恭候欽定難蔭千總把總發營學習期滿卽在外拔補毋庸送部閏十月議準揀選三等武舉有年力壯盛願入伍效力者由兵部呈明刀發各督撫提鎭標下給食馬糧三年後弓馬可觀準一體較拔把總缺

四十一年八月敕八旗各營保送綠營外任有不情願者卽在京呈明如巳至外任後槪不準其具呈並嚴行參處四十二年二月奉上諭旗員向無終養之例其有親老情願回京者準其具呈督撫奏明送部引見文員以部屬用武員或用侍衛或用旗職候酌量降旨又諭兵部將武職滿員副將以下丁憂俸滿病痊等事回京攺用京職者仿照吏部之例於每年年終帶領引見一次酌量記名簡用外任其不記名者下次卽毋庸再行引見六月覆準鑾儀衛冠軍使云麾使治儀正應用漢軍十缺撥出三缺歸滿洲蒙古人員補用四十三年二月覆準漢侍衛行走年滿由該管大臣出具考語保送引見一等以副將參將二等以參將遊擊三等以遊擊都司藍翎以都司守備分別錄用遇應得之缺與候補候選人員一同掣簽【二月分參將遊擊缺用一等二等侍衛每年止用一人四月六月八月分遊擊都司缺用三等侍衛每年止用三人單月每年止用五人】六月奏準卓異人員與候補人員不必拘定月分【向例補班歸雙月如遇軍政年二四六十此四月專用卓異八十二此兩月專用候補】凡雙月用卓異二月用候補一人又覆準嗣後選拔外委把總於補用三缺後選拔精習鳥鎗者一人其步兵果能精習鳥鎗𨿽弓馬未能純熟亦準於三缺後拔補馬兵一名十月議準嗣後八旗漢軍人員歷俸三年方保送外任兵部揀選引見如無歷俸巳滿三年之員卽將應選之缺扣除歸部另行銓選四十七年十月奏準兵部效尹期滿差官以營守備用者謂之勞班歸於雙月選用壅滯嗣後單月分發班輪用無人以勞班扺補四十八年三月奏準藍翎侍衛以守備用者按科分名次歸於雙單月科班內銓選又奏準歷科以衛用之武進士每屆十年奏派大臣揀選其拔置以營用者帶領引見交兵部歸入本班選用其弓馬不常者仍以衛用如年力衰老弓馬平庸飭令回籍將衛缺選用處注銷十二月遵旨議定旗員簡用綠營向定副將一缺於鑾儀衛滿洲蒙古漢軍三項應升人員揀選補放今請與侍衛處滿洲蒙古漢軍應升人員一體輪用其用滿洲蒙古之參將一缺都司一缺守備一缺向於鑾儀衛滿洲蒙古應升人員揀選補放今請與侍衛處滿洲蒙古應升人員一體輪用其用漢軍參將一缺遊擊一缺都司二缺守備二缺向於侍衛鑾儀衛及護軍營行走世職人員揀選補放今請與八旗漢軍世職及應升章京一體輪用得旨此項鑾儀衛應用綠營人員所議額缺內著將守備三缺撥歸綠營由部銓選共余俱著分年輪用四十九年四月敕綠營人員年屆六十以上因老病乞休曾經打仗受傷者俱著照旗員之例給與全俸九月奏準候選衛守備情願赴漕標委用由兵部揀選引見發往準以調繁所遺之簡缺題補【以上武職選用之制】

皇朝通誌卷七十三

●皇朝通誌卷七十四

選舉略三

○選舉略三

考績

△考績

﹝臣﹞等謹按三載考績列於虞書六計獘吏詳於周官誠巨典也西漢以六條察二千石東漢掌於三公委晉考課之制蕪而不備唐之課最條目紛如宋承五代之後民樂便安吏易爲治故其時節目疎闊亦各因其勢而然也元之六事專尙簡要明世責歸部院多循資格其甄別去取奉行文具而己我朝法制詳密黜陟嚴明列聖訓諭皆殷殷以察吏安民爲首皇上澄淸吏治凡屬考課卓異之員聲名旣悉於平時才具又得諸引見所由吏飭廉隅將嫻軍旅內外百司莫不恪供厥職謹按我朝體制考課之人六部卿寺官屬則尙書侍郎卿監主之侍衛及護軍官屬則領侍衛內大臣主之滿洲蒙古漢軍八旗則各都統主之直省文武職則督撫提鎭主之考課之期內外文職定以三年武職期以五年考課之名則有京察大計軍政法制釐然至精極備謹條分縷析載諸令典爲萬世法守云

天聰五年六月教定考課黜陟等差六年二月定城守官員三年任滿者赴沈陽考察功過八年考察管轄漢民各官

崇徳八年十二月申三年考察之命

順治二年五月覆準有司殿最宜以守已端潔實心愛民者爲上考若僅幹理簿書惠鮮無策𨿽有才能止注中考三年七月奏準朝覲考察首重五花冊部臣卽照舊式頒發各撫按令其趲造賫送冊內敍明朝覲官員姓名起程日期限十日到部其應朝覲官員俱限十二月到京賢否考語亦惟撫按定注考語止用才守政年四格須按人指事明白直書四年二月上諭天下人民困苦極矣朝廷之徳意時勤郡邑之阻格如故優遊日月夤覬升遷𨿽婪墨間有糾彈而姦猾每多賄脫朕甚憤憤玆當大計己嚴飭諸司貪酷重懲闒茸罔貫爾等姑準畱任仍服舊官尙思祓濯前愆勉圖後效滌穢濁以淸廉易煩苛爲寬大於以助流愷澤永保治安庶稱朕奉天子民至意嗣是每遇大計入覲之年必嚴切訓諭之十月奏準計典定期【時吏部奏請以三載考績爲定制凡大計處分官員不準還職】八年二月甄別科道又敕吏部具列各部院堂官職名上親行裁定閏二月敕部嚴行甄別直省地方官九年四月奏準朝覲計典令藩臬各一員各府佐一員代覲【朝覲計典三年一行舊例府州縣正官入覲至是更定其例】五月吏部奏言京察應以皇上親政辛卯年爲始六年一次遇寅申年舉行從之【兵部舉行軍政年分亦卽於是年六月奏準與京察同】十年正月敕各衙門事件依限注銷又定大計年科道糾拾例二月考試翰林各員分別升調有差三月考試吏禮二部翰林侍郎及三院學士詹事府以下分別去畱【嗣是翰詹各員考試謂之大考皆分別優劣升調降革各有差乾隆二年八年十三年十七年二十三年二十八年三十三年五十年疊加試分別黜陟】四月甄別在京官員十一考核直省督撫分分別加銜降革有差十一年十二月上諭吏部近來言官未見有建白切當及糾參顯要者皆因懼被論之人反唇仇訐遂爾緘口自今以後凡被論者如有辯處止許就所參事款據實剖白不許反唇仇訐有乖法紀言官亦不得挾私誣揑自取咎戾其參奏公私當否或現任或升任考察京官之時該部分別核奏以爲勸懲爾部卽行嚴飭十二年正月考選軍政照文官例卓異者賜服旌勸四月敕定滿漢庶土士同一甲翰林每歲面試六次七月議定官員考滿分別議敍有差十三年二月諭部院官三年俸滿者三品以上自行具疏吏部分別議奏四品等官各衙門咨呈吏部分別議奏其六年一次會行京察之例三品以上自陳四品等官各衙門咨呈吏部吏部會同都察院察議具奏考核之時加升者有罪者及才能不及老疾等項詳細開列永爲定例四月奉上諭朕所與共圖治安者惟監司守令是賴朕親政六載於玆勵精圖治不敢懈逸振飭官方未嘗寬假今又當大計之年已嚴飭所司重懲貪酷俱如例降革外姑準爾等仍服原官毋謂塗飾可以久施毋謂僥幸可以常恃宜各正直存心淸廉持己勉圖後效十五年五月定督撫按臣舉劾例【督撫按舉劾各官其庸碌者許不時查參其薦舉者大省不過十人小省不過三四人不得充數濫舉其有舉無劾者不準注考】十七年二月上諭在京各衙門官員宜力澄敍以勵官常大學士尙書等俱者自陳侍郎以下俱著開列職名候朕親行甄別嗣吏部甄別京官開列各衙門職名進呈得旨三品以上各官開列職名候朕親加甄別四品以下各官吏部甄別具奏旋以外省各督撫任內功過稱職與否敕該部詳加甄別十八年七月停止滿郎中京察考滿自陳例

康熙元年三月停直省藩臬兩司大計入覲之例五月敕京察考滿各官俱照考語等次先後升轉六月停止京察以考滿舉劾分別去畱武職亦如之三年十一月上諭內外大小文武各官除今年考滿外以後每三年匯考一次其到任未經三月者不必考向來自陳等官仍照舊例自行陳奏候旨定奪尋議在外各官每人一本具題事務繁多今定考一等二等三等及辦事不及不稱職者各一疏每省會齊具題其辦過事件功過亦造冊送部院部院官仍照例覆考從之四年正月停止考滿例六年二月遵旨議覆仍舉行京察大計軍政例又定舉行軍政事宜【各屬武官今該管官塡注考語一曰操守一曰才能一曰騎射一曰年歲及有無在軍前得功受傷之處分別去畱】三月敕各省提督聽總督注考四月議準卓異官以淸操爲首列十一月議準復行薦舉【卓異薦舉原系並行因舉行考滿將薦舉停止今停止考滿故復薦舉】七年九月停總兵軍政自陳例十二年七月奏準各省大計年分仍令藩臬親身朝覲二十三年三月甄別州縣遇事不結者罷之二十四年九月禁止大計舉報藩臬卓異二十五年二月直隸各省朝覲官員行禮畢奉上諭國家三載考績原以崇獎廉善擯斥貪殘今當大計己嚴飭所司重懲貪酷余俱如例降革其有眾論不孚是非失實者特黜一二以警積玩外姑準爾等仍服原官嗣後務須洗滌肺腸勉圖自新毋貌承心違蹈常習故國憲具存決不爾貨三月覆準嗣後大計各省藩臬及各府佐貳官員入覲之例通行停止照慶賀萬壽表章例每省委道官一員賫冊入覲至官員賢否去畱止以督撫文冊爲憑造五花冊三本分送吏部都察院吏科其藩臬二司所造冊籍俱行停止二十六年四月奉旨直隸巡撫於成龍著加太子少保銜以爲廉能稱職者勸三十一年十一月議準河官大計如系管理河務兼有錢糧之責者總河浚撫各行考核其專系河官令總河考核四十四年五月敕嗣後薦舉卓異務期無加派無盜案無虧空民生得所日有起色據實注考其它虛文不必開入

六十一年十二月遵奉世宗憲皇帝諭旨議定在京武職官員如領侍衛內大臣八旗都統前鋒統領護軍統領副都統步軍統領等俱系近禦大臣不必令其自陳遇五年考選軍政時各將屬員詳核塡注考語照外省薦舉及八法例分別具奏各省駐防將軍都統副都統等照提鎭例自陳其屬員俱照京城之例舉行至徳州等處之城守尉協領派大臣前往考選其屬員卽會同城守尉協領等詳核塡注考語具奏

雍正元年二月敕嗣後卓異官員有不合例者將何人保舉並與例不符情由另行開明具奏又敕甄別翰詹衙門官員六月敕大計軍政年分平等官員亦注明考語報部【大計軍政年分向例惟舉行卓異八法至是遵

旨奏準凡平等官員文職知縣以上武職守備以上俱令督撫提鎭注明考語送部察核】十一月舉行軍政兵部奉上諭此系初次考選爾等秉公考驗內有出兵效力行走年老俸深者諸事尙能坐理仍著畱任再人𨿽年老衰頹不宜畱任而出兵效力之處甚多時伊卽行革退致令無以度日深屬可憫應另行分晰具奏朕自加恩其𨿽無效力行間之處而供職年久者伊身逢太平之世何由經歷戰陣爾等亦宜畱心驗看二年三月敕大計軍政革職人員卽令解任若具題之後或應免其革職者仍可再行補授七月敕文官在軍前效力者卽著兵部議敍又敕各省副將以下游擊以上官員輪流引見三年三月左右兩翼軍政卓異官員引見管旗大員奉上諭保舉卓異乃該旗大員要務非升進官階可比其人平常不應保者伊等或受請托入於其間朕必將徇情薦舉之人治罪又諭部院官之兼武職者但由該旗保舉其在部院衙門行走如何之處該旗大臣並不得知俱令部院衙門於京察時察核八月敕於滿漢禦史內揀選賢員稽察各省盜賊九月敕降級畱任官員遇有恩詔加級及議敍加級者俱準扺銷至於降級後捐納加級者不得扺銷前案四年正月敕部院司官將本司筆帖式分別勤惰優劣據實奏明所舉當否許筆帖式公同面質三月定計典舉劾官員引見例【計典薦舉卓異官員吏部會同都察院考核令例者引

見如果才品兼優準卓異注冊回任候升降級罰俸者不準卓異又參劾等官除貪酷外俱準其交代淸楚給咨赴部引

見】四月敕嗣後遇京察之年著內閣滿漢大學士吏部都察院吏科河南道公同閱看著爲例六月吏部兵部奉旨被參開復人員皆特恩超拔若居官仍有貪酷不法之事從重治罪捐復者亦如之又定隨徵護衛官員令領兵將軍將功績據實報部分別等次照出徵官兵議敍七月申諭各直省督撫布按等官安民察吏興利除獘之道九月敕旗人外任騎射生疎者劾之十月敕各部堂官將所屬各司詳加甄別有材具平常目前不能辦事將來不堪升用者盡行舉出與應畱辦事人員一同帶來引見請旨各部堂官不得瞻徇情面稍有容隱又定革職畱任之員四年無過該督撫等題明準其開復五年二月敕沙汰千把總選擇拔補三月敕嗣後凡遇禦門理事之日著滿司官四員漢司官四員一體輪流侍班引見若有條奏之事卽於侍班時密封具奏止許條陳一事不得以數事並奏八月敕各省副將參將著該省之督撫提鎭會同分別列爲一等二等三等出具考語密咨兵部添寫履歷年齒鄕貫繕寫進呈其副將參將中有曾經特用及該上司題升者亦仍分別等次出具考語一體咨部十月敕嗣後由京補授盛京滿漢司官歷俸三年方行升轉如三年內遇應升之時爾部奏聞以升銜畱任仍以升銜較俸六年五月山西太原總兵袁立松奏平垣營守備梁玉年巳六十八歲𨿽千八法而精力不衰且操守廉潔辦事敏練奉上諭八法內開列年老者蓋謂其衰老不能辦事故令罷斥並非限定年逾若干卽入於八法之內況年老諳練事務之人尢爲難得今袁立松將伊塡入八法參劾之內並非體朕受惜人材之意梁玉著仍畱原任並令袁立松酌量梁玉旣年老歷練若可勝遊擊之任遇有缺出著卽題補又遵旨議定嗣後文武卓異之員原任內有肆行貪酷不法處原薦舉卓異之上司不行揭報題參者督撫提鎭降五級調用司道府副將遊擊等均行革職若文武官員卓異之後或復回本任或升轉他省別犯貪贓不法之款其原薦舉之各上司分別降級調用不準抵銷八月上諭知府一官管理通郡有察吏之摃內有循分供職不能察吏而又素無過犯不至於參劾者著各省督撫甄別具題以在京部屬攺補仍令該員暫畱本任辦事一面揀選能勝知府之任者保題引見如所保人員可用準其補授俟伊到任後著前任知府交代淸楚來京以部屬之缺攺用若所保人員到京引見時察其材具亦屬平常則仍將前任知府畱於原任九月定湖廣南北二省千把總人員分隸考試八年三月敕在京文武各官有因公詿誤至於降革而任內無錢糧不淸及治罪之案者準照外員之例令該堂官該旗大臣出具考語奏聞帶領引見或將該員仍畱原任或另行試用或照例降革候朕降旨定奪十二年四月上諭各省卓異人員俱有現任地方之責每當大計之年理應先行具本候旨敕交部院查議其與例相符應準卓異者奏聞令其進京引見其與例不符不準卓異者候朕酌量引見可否再降諭旨如此則地方事務不致廢弛而與例不符之員亦不徒費往返將此永著爲例

乾隆元年二月敕掌院學士以下編檢以上各以己意擬寫上諭一道陸續進呈嗣後庶吉士散館後卽照此例行六月定各省卓異官回任候升例【正途出身之知縣例以主事升補有數平不得缺者故有是

旨】二年二月敕定親老攺近人員坐補原缺後若在任三年無過準通算前俸升轉十月定軍政年老之出兵效力武弁分別優卹例十一月遵旨議定嗣後京察之年應行考察官奏準引見例爲一等者準其加一級注冊至盛京五部等衙門三年期滿調回之時準列一等者引見並加一級三年六月敕各督撫將屬員賢否隨時奏聞四年三月敕各省道府來京引見五月覆準嗣後京察六法官員照外省大計例今各該衙門咨送吏部引見【向例年老有病浮躁不謹罷軟無爲才力不及並貪酷爲八法嗣以貪酷二者不應待三年參劾定爲六法】五年十月敕大學士九卿畱心考察督撫賢否六年五月甄別各省知府六月遵旨議定各部院派往軍營辦理糧餉人員三年期滿更換回京令該將軍初具考語保題分別等第至派往坐臺官員並照此例十一月敕各省督撫提鎭分別副將參將等第五年舉行一次八年六月敕督撫以務農本計察核屬員十月敕大臣自陳乞罷斥者各舉徳行才能堪以自代之人十一月定四五品京堂京察送吏部都察院過堂注考之例又敕外官罰俸處分準以加級攺作紀錄抵銷十一年十一月上諭察核司員惟堂官最爲親切如上次定以一等者三年中行走平常卽當攺爲二三等上次原列二三等者三年以來知所奮勉卽當列爲一等明歲又屆京察之期特先行傳諭各部院堂官知之十二年五月敕京察之年自陳大臣舉賢自代本省督撫不得舉本省藩臬本省縉紳不許舉本省官員十三年五月定郎中俸滿外補道府分別繁簡選用之例八月罷大臣舉人自代例十五年三月敕禦前大臣領侍衛內大臣禦前侍衛幹淸門侍衛等兼理閣部及八旗事務者遇大計軍政俱著不必自陳余仍照舊例行又敕京察年分凡四五品京堂吏部請派王大臣秉公驗看分別一二三等應畱及應去之員折奏引見以定黜陟十七年六月敕京察大計凡部院大臣各省督撫自陳之例著停止武職五年軍政視此十八年二月敕吏部於京察時將三品京堂開列事實另冊進呈九月敕甄別六年俸滿教職凡保題及畱任者俱送部引見衰邁者休致二十二年六月定甄別年滿千總送部引見以六年舉行一次二十三年正月敕各省提督愼選水師員弁二十四年二月敕嗣後京察人員因新任年例未滿移咨前任注考列爲一等者於引見時另分一班仍不得因此分班之旨轉增各部向來一等定額又敕嗣後吏部於京察時將在京尙書侍郎以下三品京官以上及在外總督巡撫分別二本兵部於軍政時將在京都統副都統在外駐防將軍都統副都統及各省提督總兵官分列三本兼繕簡明履歷淸單進呈九月定各省道府六年引見之例二十八年二月定凡各營千總六年甄別畱任其後卽以三年甄別一次二十九年二月敕甄別六年俸滿教職畱任者無庸引見四月遵旨議定凡各省大計薦舉官員因有錢糧處分及別故降革畱任未經開復止與附薦者吏部議覆時必查系現任兼三兼四繁缺歷俸又滿五年之員方以可否引見聲請欽定簡缺官不在此例此等附薦人員題本到部而其處分案適屆開復卽與正薦官一例調取引見凡正薦卓異官俸次以本省三年爲滿其別省歷俸不準接算又奉上諭緣事降調人員應行送部引見者例由督撫具考其離任候補人員仍著原隸之督撫具考送部十月復奉諭旨官員離任請咨回籍時該督撫卽具切實考語咨明本籍俟赴部時由本籍督撫查敍原咨無庸前赴原隸衙門注考三十年四月敕各省送部引見歷俸六年之道員副將其勝否臬司總兵之處該督撫折內不必聲敍三十二年四月奏準大計之年藩臬二司令該督撫出具考語隨本進呈七月覆準翰林院學士及詹事府庶子遇京察之年俱入四五品京堂內一體請旨歸王大臣驗看分別等次引見三十三年二月敕嗣後京察二三等人員內凡年至六十五歲以上者並令使部另行帶領引見三十五年七月覆準嗣後各省大計無論正附薦舉之員歷俸未滿三年該督撫違例列入將該督撫照越次保題例議處三十六年二月覆準凡陵寢筆帖式京察照部院之例辦理又覆準京察一等人員擢用外任或升補京職犯贓者原保之堂官一例議處又敕停庶吉士保列一等之例又敕嗣後滿洲翰詹各員兼部行走列在一等者卽入各該部保送數內比較其仍歸本衙門別班聲敍之例不必行所有各部院官到任未滿半年仍由原衙門注考之例永行停止至無衙門人員在翻書房行走列爲一等者吏部另行引見嗣後讀祝鳴贊等官升任後兼本寺行走者仍由該寺堂官注考保送著爲令三十八年二月敕大計之年督撫等將藩臬考語另折具奏聲明毋庸隨本夾單三十九年二月奏準嗣後部院官適屆京察離任續補別衙門者仍由原衙門注考列爲二等三月奏準到任未及半年人員由原衙門保送得缺者京察時列爲二等其年滿髙京得缺者列爲三等嗣後京察視此例十月奏準六法人員情願赴部者於部覆到日限六个月請咨走部引見過期毋庸送部十一月敕各省綠營旗員弓馬生疎廢弛營伍者著卽解任回京十二月議準軍營升用人員如系本案立功升擢者卽將此次議敍扣除其非本案升擢者不扣四十年二月吏部遵旨議定京察大員凡由別衙門升調新任及由外任升補京職在現任內歷俸己滿一年者準其一體保薦又兵部覆準應升都司之衛守備如有正雜錢糧經徵不及一分至一二分以上者俱於推升本內聲明扣除令其離任協同新任官徵收完日開復赴部引見恭候欽定四十一年八月敕派出考試世職之大臣等必令各員俱射三箭加意詳閱再定等第揀選其軍政等處特派王大臣考試步射者俱照此尊行四十二年五月敕京察一等人員吏部引見進呈比較淸單著將上兩次數目一並開列若此次比上屆多一人而較之再上次數仍相仿卽可毋庸裁減十月敕督臣將所屬總兵亦照副參之例出具切實考語分別等次每屆五年密爲陳奏一次其無總督省分卽著兼提督之巡撫遵照辦理又敕伊犁等處協領等項官員遇軍政之年皁異者奏明注冊俟伊等升缺引見時將卓異之處一並聲明十一月奏準嗣後緣營衛所武職薦舉後尙未升轉再逢軍政列入平等者卽將上次卓異加級注銷不準升用四十四年五月議準營衛年滿千總回任候升者至二次甄別仍令督撫給咨送部引見四十八年三月敕京察時滿漢內閣學士副都禦史仍著吏部開列題本外其餘大小三品京堂俱著吏部一體帶領引見五十年三月遵旨議定凡現任官員親年八十以上並獨子之親年七十以上在籍者通飭自行呈明級養其迎養任所者遇皁異俸深俸滿應升時令預先呈明督撫咨部暫停引見推升候可以升用時再行引見升轉不預呈明者嚴加議處候補候選人員均視此例九月議準各省保題卓異佐雜人員由吏部核覆準具題主冊候升毋庸送部引見俟升至知縣以上等官再行引見如有才具不能勝任者原保之督撫司道分別議處十一月遵旨議定各省正薦卓異員數並裁去附薦之名一並歸入正薦定數之內

學校

﹝臣﹞等謹按學校之設所以廣造士樂育才也周兼四代於古爲隆漢興太學始置博士魏晉以後瑣瑣無足言者至唐而國子監置六學生徒至八千餘人稱盛一時宋蘇湖教術猶有三代遺風金元迄明京師至於州縣莫不有學要之選擇師儒丰其廩餼期以通經致用固不僅詞章之未也我朝列聖加意培養恩施至渥我皇上壽考作人多方獎勸廣勵官學儒術昌明薄海內外道徳同而風俗一顧以京師地稱首善元明以來辟雍之制闕而未講皇上參稽古制創建宏規親舉臨雍之典講示經義圜橋觀聽者皆若振蒙發瞶澤躬於笙簧鍾鼓彬彬鬱鬱誠非漢唐以來所得而比倫矣其制詳見禮典玆不重出謹考學校規制以及列聖造育巨典鱗次部居列於篇

順治元年定每歲春秋仲月上丁日直省府州縣各行釋奠於先師之禮以地方正印官主祭二年準滿洲子弟就學肄業分爲四處每處用十人教習每十日赴國子監考課一次又定酌取京省生員教習八旗子弟八年準該管有司官於諸生進見設立門簿九年定提學官按臨之日考試儒學教官學行分別勸懲又定每鄕置社學一區又題準各提學官督率教官令諸生將所習經書義理講求寔踐不許別創書院及號召遊食之徒空談廢業又刊置臥碑於明倫堂之左曉示生員十年題準生員犯小事者府州縣行教官責懲犯大事者申學政黜革然後定罪又定每旗各設宗學凡宗室子弟十歲以上俱入宗學教習淸書其漢書聽自延師教習十二年停生員考取八旗教習令禮部會同國子監於監生中考試選補十四年敕八旗滿洲漢軍每佐領送官學生一名讀書蒙古兩佐領送官學生一名讀書十六年上諭士習不端結社訂盟把持衙門關說公事相煽成風著嚴行禁止以後有犯者該學臣卽行黜革參奏學臣徇隱事發一體治罪又題準教習旣攺用監生今後考選教習令本監自行取用十七夫議準考選教習止用恩拔副歲貢生其準貢例貢不準考取十八年敕滿洲漢軍每佐領各增官學生一名共送子弟二人一習淸書一習漢書止許武官及甲兵子弟開送文學子弟不準開送

康熙元年定八旗官學生每月赴監講書一次五日射箭一次二年議準學臣考試文武生員衡文之外分別實行優劣勸懲四年停止恩拔副歲貢考取教習於官蔭準例監生內未經考職者考試補用六年以教習闕人先盡取恩拔副歲官蔭等生如無此項仍將準例監生考取又舉人願就教習者一體與考又定官學生除國子監考課外每年禮部嚴考一次十二年議準八旗教習仍令恩拔副歲貢生考充其舉人官蔭準例監生停其考用二十二年議準各省學租及米量給廩生貧士以助膏火二十四年遵旨議定北上門兩旁設立淸漢書官學【卽景山官學】淸書三房每房各設教習三人於內府執事人及閒散人內選取老成可爲師範者補授漢書三房每房設教習四人移咨禮部於生員考取文理優通者補授凡內府人有家頒不能讀書者聽其入學肄業二十五年議準直省武官協領副將以上周文廟祭祀並令陪祀行禮二十七年議定給贍貧士學租每年造冊報部二十九年議定學宮關系文教凡官民等經過者皆下車馬並禁於學宮內放馬污踐又敕景山學簡選內閣善書射之中書三人補授滿教習令教淸書照常食俸其內府選取之教習給以執事人錢糧三十年定盛京左右兩翼各設官學二所滿學教讀滿書漢學教讀漢書均教習馬步箭幼童十歲以上者每佐領內各選一人滿洲漢軍旗分學習淸書國語蒙古旗分兼習滿洲蒙古語三十九年議準恭請禦制教條發直省學宮每月朔望令教官傳集生員宣讀訓飭四十一年京師崇文門外設立義學頒賜禦書廣育羣才匾額五城各設一小學延師教育成材者選入義學又禦制訓飭士子文頒行直省各學四十三年遵旨議定部選教職令撫臣考試考居一二三四等者令其赴任五等者令歸學習六等者革職四十四年議定貴州各府州縣設立義學教習士司承襲子弟及其族屬人等曲民子弟願入學者亦令送學四十九年敕直省府州縣致察先師凡同城大小武官均入廟行禮五十二年議準直省府州縣各立義學五十四年上諭每年春行幸水澱近見民生粗安但移風易俗莫過讀書況畿輔之地王化所先宜令窮鄕僻壤皆立義學該撫卽徧示莊村俾知朕崇文好學深意五十九年議準廣西土屬共十五處各設義學一所土屬子弟有文義者令就近流官州縣附考取進六十年準以新進士考補教習

雍正元年敕各直省現任官員自立生祠書院令攺爲義學延師授徒以廣文教又議準州縣於大鄕巨堡各置社學擇生員學優行端者補充社師於學臣按臨之日申報查考分別去取又定新進士除選庶吉士外揀選學問好者令爲景山官學教習又定歸化城土默特兩旗每旗設學一處教習兵丁子弟滿洲蒙古翻譯又定八旗蒙古護軍領催驍騎內通曉經籍明白翻譯熟練國語蒙古語者選取蒙古教習十六人分旗赴學典助教同教蒙古官學生二年議準八旗左右兩翼各設覺羅官學滿漢教習各二員覺羅子弟不能延師情願讀書者準入肄業又議準聖廟音樂佾舞大典攸關聖祖仁皇帝頒發中和韶樂非常異數關裏所奏音節未諧令衍聖公選人赴太常寺演習訂正轉相傳授又設立宗學左右兩翼滿漢學各一擇宗室內分尊齒長者令掌教習奉上諭朕惟睦族惇宗務先教化特立義學簡選爾等教習隨其資質勸學興行從來立教之術莫要於獎善懲惡善不獎不能使之勸惡不懲不能使之攺爾等旣膺簡任務期勤愼黽勉恪恭厥職以副朕篤厚宗親殷勤教育之至意三年奏準將文廟祭器樂器式樣刊刻頒行直省畫一制造又議準王公將軍及閒散宗室子弟十八歲以下願就學讀書者均令入宗學分習淸漢書兼習騎射又漢教習缺將舉人及恩拔副歲優貢生由禮部奏請欽命大臣考取充補【考試景山覺羅教習俱與此同】又申嚴士子糾眾結社之禁又議準刊布聖諭廣訓萬言諭禦制朋黨論俾各學官朔望宣讀四年上諭滿助教一官有教訓士子之責傳諭各部院衙門將滿洲筆帖式內爲人老成有行止者保舉引見其應考翻譯者仍照例考試五年議準貢監令學臣約束照依生員之例令州縣官設立門簿凡貢監出入衙門逐一塡造每月申報督撫學政嚴加查核【嗣定門簿由學臣鈐印將諸生二字易爲貢監生員照式刊刻交知府轉發州縣遇事登記州縣於年底申送知府轉呈學政衙門查核至乾隆二十年停止】又奏準翻譯舉人準與八旗文舉人副榜頁生一體考取助教又議定每旗額設官學生滿洲六十人蒙古漢軍各二十人滿洲額內以三十人習淸書三十人習漢書凡學生缺額該旗不拘佐領擇聰秀者申送都統驗看交國子監考錄送入官學幼者令習淸文長者令習漢文每旗設漢教習五人教習漢文每人月廩銀二兩米二斛每年人給夏秋衣一襲二年人給冬衣一襲給官學生滿洲蒙古每月銀一兩五錢漢軍每月銀一兩又議準各省城春秋上丁祀文廟督撫學政率司道府州縣官齊集致祭學政考試各府卽於考試處文廟行禮府州縣守土正印官各就所隸率屬行禮如儀六年議準府學生員所居巨學百里以外者其月課在州從州在縣從縣令州縣帶理府學生員千犯學規亦許州縣學教官約束又議準直省儒學每年十一月取具生員並無抗糧包訟五人互結匯送學臣查核監生視此例七年議準覺羅八旗按旗各擇官房一所立爲衙署旁設滿漢學各一又議準覺羅讀書子弟令該管王公等每年春秋二季考驗三年後欽命大臣會同宗人府考試優者記名獎勸次者畱學教訓劣者黜退學成與旗人同應歲科及鄕會試並考用中書筆帖式等官又議準設立咸安宮官學滿書十二房每房設漢教習一人淸書三房每設滿教習一人再設教射三人教國語三人又議準滿洲蒙古每參領下各設學捨一所十二歲以上幼丁均準入學習淸文國語蒙古語又議準八旗漢軍子弟學習淸文令各在本旗就近地方設立學捨一所每佐領下簡選一二人專教習淸文又議準直省地方官各將欽定臥碑禦制訓飭士子文敬謹刊刻裝潢成帙奉藏各學尊經閣遇督撫到任及學臣按臨祗謁先師之日該教官率生員貢監詣明倫堂行三跪九叩禮畢教官恭奉宣讀令其拱聽又恭遇聖節元旦冬至丁祭各期凡優等生員並貢監等皆令分班陪列行禮督撫到任學臣按試祇謁文廟一體遵行又敕嗣後教官沽名淭譽縱容劣生不行舉報者經學臣察出立卽指參將教官照溺職例革職若學臣瞻徇情面不行糾察者一經發覺將學臣照徇庇例降級調用十年奏準奉天八旗漢軍每兩旗合立一學共設四義學每學設淸文教習一員專司訓課又敕賜各省會書院帑金各一千兩又定宗學各以翰林官二人分日入學講解經義指授文法又議準凡府州縣修理文廟學宮動支學租令該教官敬謹守護交代十二年議準直省文廟祭器該管官離任交代又議準咸安宮官學諸生五年一次派官考試優劣分作三等勸懲【景山官學生考試同】又議準咸安宮原設淸話騎射步射教習九缺以三缺攺補翻譯教習五年期滿議敍乾隆元年議準八旗世職年二十以下者分撥各旗官學教習三年期滿該旗大臣考試分別引見錄用每學各增漢教習一人各撥教射教習一人又上諭教職乃師儒之官有督課士子之責查舊例教職兩官同食一俸未免不敷養廉著從

乾隆元年春季爲始照各員品級給與全俸永著爲例又敕舉貢生員等著槪免雜差俾得專心肄業俏於本戶外別將族人借名濫充仍將本生按律治罪又議準咸安宮教習於新科進士內揀選引見充補又奏準八旗廢員精於翻譯人品老成者與翻譯進士舉人生員並恩拔副歲貢生一體考取滿教習又議準停止生監緣事被禠不許出境及生監歲終互結生員赴學掛號戳記之例又議準生員有犯應戒飭者地方官會同教官具詳學臣批準後方許在明倫堂撲責又奉上諭書院之制所以導進人材廣學校所不及我世宗憲皇帝命設之省會發帑金以資膏火恩意至渥也該部卽行文各省督撫學政凡書院之長必選經明行修足爲多士模範者以禮聘請負笈生徒必擇鄕裏秀異沈潛學問者肄業其中其恃才放誕佻達不羈之士不得濫入書院中酌仿朱子白鹿洞規條立之儀節以檢束其身心仿分年讀書之法予之程課使貫通乎經史有不率者則擯斥勿畱學臣三年任滿諮訪考核如果教術可觀人材興起各加獎勵六年之後著有成效奏請酌量議敍諸生中材器尢異者準令薦舉一二以示鼓舞二年奏準咸安宮教習於進士舉人內考試選支充補又定盛京照京師例宗室覺羅共設一學分淸漢書肄業兼習騎射又議準盛京官學讀書之宗室覺羅等交將軍府尹每年會同宗學總管稽考分等注冊三年議準宗學設總稽課程各二人欽命滿漢京堂充之每月試經義翻譯及射藝各一次又議準宗學生徒每歲秋季試翻譯及經義時務策各一道分別去取又敕凡遇地方賑貸之時著該督撫學政飭令教官將貧生等名籍開送地方官核實詳報視人數多寡卽於存公項內量撥糧米移交本學教官均勻散給資其饘粥如教官開報不實給散不均及爲吏胥中飽者交督撫學政稽察卽以不職參治至各省學租務須通融散給極貧次貧生員俾沾實惠又奏準官學八旗年幼子弟三年後擇其材質聰頴習通漢文者歸漢文班教習年齒已長願學翻譯者歸滿文班教習又奏準學生歸漢文班者每三年監臣錄其可以應考者奏請欽點大臣來監考騇取其明通者授爲監生由官學而升太學期滿擇尢異者保舉考選錄用又定八旗世職在官學學習三年期滿考試引見錄用其𨿽滿三年而未及二十歲者仍畱學讀書竢滿二十歲然後請旨考試又敕浙江敷文書院力賜帑金一千兩五年欽頒太學訓飭士子文八年欽定文廟樂章頒發曲阜及天下學宮又奏準考取八旗義學翻譯教習務擇其年逾三旬行無匪僻者具結送部驗明考試其國語教習亦照此例送考九年議準書院諸生宜嚴加甄別令駐省道員專司稽察又議準宗學五年奏請欽命大臣合試左右翼學生凡本年考取一二等及往年考取一等並在家肄業願觀光者咸準與考拔取佳捲進呈禦覽由宗人府引見以會試中式注冊俟禮部會試之年習翻譯者與八旗翻譯貢士同引見賜進士以府屬額外主事用習漢文者與天下貢士同殿試賜進士甲第又議準直省文武大員及各屬正印官於朔望恭詣文廟行香禮畢後親詣崇聖祠行禮十年議準書院肄業士子令院長將經學史學治術諸書畱心講貫再以余功兼及對偶聲律之學至每月月課仍以八股爲主或論或策或表或判酌量兼試又欽頒訓飭士子文通行天下學宮同聖祖仁皇帝聖諭廣訓世宗憲皇帝禦制朋黨論令教官於朔望日一體宣講永遠遵行十一年奏準滿洲助教員缺除舉人及恩拔副歲貢生仍照舊考試外其現任筆帖式等止準舉人及恩拔副歲貢生生員出身之筆帖式坐補至於考試如果淸漢兼優方準錄取引見充補教習十五年奏定考試滿助教準多取數人咨呈吏部引見俟記名後遇缺挨補十六年奏定官學漢教習員缺嗣後先期請命大臣一二人至監會同監臣公同考取十七年議準八旗未及歲之世職於八旗兩翼各設官學二所簡命一二品大臣專管教訓並設教習國語及騎射之人三年期滿管學大臣請旨特簡王公大臣考試分別辦理又奏準八旗世職旣經於兩翼設立官學教導將現在官學肄業之世職子弟咨回各旗所有八旗官學各增設之漢教習一人亦行裁汰教射教習亦咨回本旗行走教射教習旣經咨回則每學教射未有專員嗣後將蒙古教習之每學二人以一人教習字話以一人教習騎射行文該旗遴語音嫻熟弓馬可觀者充補二十年重申地方官約束生監之命二十一年奏準裁宗學漢教習九人攺爲翻譯教習其教習騎射每翼各止二人應各增一人其教導盡心者咨各旗於應升處列名懶惰者參奏治罪二十二年議定咸安宮滿教習凡各部院衙門現任筆帖式準與應考之翻譯進士舉人一體應考取用後仍食原俸無庸開缺二十二年上諭國家設立學校原欲教育人材乃自設立義學以來不過僅有設學之名無教育人材之實且旣設有咸安宮國子監官學復加恩於左右兩翼各設教訓世職官學則八旗有志讀書者盡可於此等官學內肄業似此有名無實之義學適足爲貽悞旗人之地所有義學著卽行裁去二十八年考試宗學覺羅學滿教習準令各部院衙門筆帖式與翻譯生員一體考試補用仍食原俸無庸開缺三十年上諭楊應琚奏甘肅蘭山書院於去歲延請丁憂在籍之府丞史荿來主講席此甚非是浚撫有維持風教之責縉紳中積學砥行足備師資者京不乏人何必令丁憂人員靦居講席是應聘者固不能以禮自處而延請也方大吏亦復不能以禮處人於風化士習頗有關系恐他省不無類此者特爲明切曉示通諭知之三十一年議準官學生肄業統以十年爲率習漢文者不能進學習翻譯及淸文者不能考取中書筆帖式庫使槪令咨回本旗另挑差使其現在在學諸生卽令該監查明辦理三十四年敕嗣後學政舉報優生照選拔貢生之例會同該督撫一體考核果屬文行兼優者準其會銜保題其報劣之例照舊加意核實辦理又議準烏魯木齊設立學額其文童考試令陜甘學政封題送駐札大臣嚴行局試試畢封送學政按額取進武童外場仍用雙好單好字樣區別取進三十六年議準盛京學宮需用樂舞等器按照欽定皇朝禮器圖如式制造其額設樂舞生酌選稍通音律者送太常寺肄業俟熟諳時咨回本學令其轉相傳授三十八年議準廩生報劣先停支廩糧怙過不悛者卽行斥革如果攺悔自新俟報部核準後再行開支三十九年敕宗人府查明王公等子弟內如尙能延師之家仍各任其在家學習其不能延師者俱令入宗學加意教訓著宗人府王公不時詳察仍每月考察一次若此後尙有不能淸語者經朕察出其在學讀書者將宗人府王公及教習等一並治罪其在家讀書者將伊父兄一並治罪並著宗人府王公等詳察在學勤惰一年之內何人常到學何人不到學其不到學幾月並因何不到緣由俱著注明照稽察王公等祭禮齋戒朝期之例繕寫淸單於每年冬匯奏一次四十年議覆廩生考列四等停廩不開缺限六月送考定奪四十一年奏準廩生出貢各該學政當堂塡給貢單其赴監肄業者取本籍地方官文結並親賫貢單投驗倘無單呈驗除駁回外將遺漏給單之學政參處是年敕熱河添設學交加廣庠額尋議準熱河本無土著凡流寓民人身家淸白寄籍二十年者俱準考試令各廳取定名數申送道考由道轉送學政考取入學並令每廳各設義學一處延請品學兼優之士分司訓課四十九年六月議覆官學教習報滿令其仍居學中訓課俟應補之人到學再令離學其新補教習以部文到學之日起算違限十日不到者照京官赴任違限十日例議處至管學衙門嗣後於教習報滿先期一月咨會禮部俾早傳應補之人及期接替

皇朝通誌卷七十四《淸朝通誌》刑法略凡六卷﹝075～080﹞／一百二十六卷﹝淸﹞髙宗敕撰

●皇朝通誌卷七十五

刑法略一

○刑法略一

﹝臣﹞等謹按刑者政之一端所以輔徳禮而行者也徳禮之所不格則刑以治之而立法垂制要不越乎徳禮之本意其用之之道則寬嚴輕重協中爲難我大淸肇造東方民湻法簡大辟而外設以鞭笞自世祖章皇帝統有萬邦禮明樂備爰敕廷臣詳繹明律參以國制定爲律例成書列聖相承因時制宜復加損益揆理準情緣情定法有司於是知所遵守罔敢弗欽矣伏考列情實錄所載詔旨事迹明愼用刑義裁仁育莫不適於大中而衷於至當甄陶訓迪徳義精詳皇上體上帝之生監列祖之成憲矜愼庶獄建中於民自禦極以來凡遇奏讞章疏反復研究務得事理之平每歲秋朝審招冊先期推勘再三臨勾時又復與閣臣法司官虛公講論罪囚之情眞罪當者固不能廢法以曲全苟有一綫可原則必爲求其可生之理其或案情相類而用法懸殊其閒細微同異之故銖兩權衡不使稍混於疑似蓋聖人之心鑑空衡平惟以一理爲斷法司以及封疆大吏𨿽莫不兢兢執法不免偶有輕重之失每一詔下一令設而後曉然帖然於聖主之執兩用中仁之至而義之盡也至於寬緣坐以存國體嚴侵貪以儆官邪重服制以扶倫常辧冤誣以抑勛貴實與吏治官方人心風俗相爲表裏弼教之道止辟之義胥在是焉臣等續纂皇朝通誌體例一本鄭樵考鄭志刑法略惟刑制肉刑議赦宥三門我朝法制詳明會典所載凡列刑制律綱聽斷秋朝審欽卹五門今以肉刑附於刑制之後其律綱聽斷秋朝審欽卹四門各自爲捲仍標以刑制原題而分別子目於欽卹門析出赦宥而以放生終焉期於克備昭代之憲章而復不紊鄭樵之體例至於實錄記注所書詔諭凡論列刑名而垂爲令甲者俱敬謹備載聖謨洋洋超軼二典允足以昭萬世之法守云

刑制【肉刑附】

△刑制【肉刑附】

凡五刑之制一曰答自一十至五十凡五等用小荊杖決責臀受後攺小竹板一十折四板二十折五板三十折十板四十折十五板五十折二十板旗人及旗奴犯笞者以鞭代不折責杖罪同二曰杖自六十至一百凡五等用大刑杖決責臀受後攺大竹板六十折二十板七十折二十五板八十折三十板九十折三十五板一百折四十板凡行杖之數不得過一百罪重於杖者枷示自一月至三月皆枷滿日折責三日徒自一年至三年凡五等一年杖六十一年半杖七十二年杖八十二年半杖九十三年杖一百各依年限應役役滿回籍若犯遷徒者準徒二年雜犯流罪準徒四年雜犯斬絞準徒五年並杖一百均於充徒之所折責軍流同旗人旗奴犯徒者折枷示一年折枷二十日一年半折二十五日二年折三十日二年半折三十五日三年折四十日準徒二年者與徒二年同準徒四年者折五十日五年折六十日各按杖數鞭責惟漢軍家如問擬實徒不準折枷四曰流流之遠方終身不返析二千里二千五百里三千里爲三等三流並杖一百惟緣坐者不杖旗人犯流二千里者折枷五十日二千五百里者折五十五日三千里者折六十日並鞭一百惟毆死有服卑幼罪應杖流者如情節慘忍發往黑龍江三姓等處旗員中有誣告訛詐行同無賴不顧行止者亦如之其實系寡廉鮮恥有玷旗籍者無論滿洲蒙古漢軍均削去本身戶籍依律發遣不在折枷完結之例旗僕有犯發駐防兵丁爲奴罪重於流者爲軍附近發二千里近邊發二千五百里邊遠發三千里極邊及煙瘴皆發四千里五軍均發衛所攺設州縣者則發各州縣惟奉天直隸不安置軍流至戌所並杖一百旗人犯附近軍折枷七十日近邊七十五日邊遠八十日極邊及煙瘴九十日並鞭一百旗奴犯軍者亦如流例罪又重於軍者爲發遣彊盜免死減等及彊盜已行而不得財者造讖緯妖書惑人不及眾者叛案緣坐應給兵丁爲奴者誘取良人子女勒賣爲從者一應左道惑人爲從者聚眾十人以上販私拒捕傷人爲從者俱發黑龍江等處給披甲人爲奴余俱攺發雲貴兩廣極邊煙瘴地方安置其軍流情重者亦令加至黑龍江等處爲止旗人正身當差旗僕爲奴罪又重者發新疆伊犁烏嚕木齊等處人犯共二十二項除情節尙非積猾凶徒易於約束六項仍發新疆外其餘十六項又益以搶奪傷非金刃平復一條爲十七項此十七項人犯在新疆須人種地耕屯則發新疆若遣犯過多慮難約束則仍照原例攺發內地其情罪重大加不至死者發新疆給厄魯特爲奴凡攺發新疆人犯旗人曾任職官及另戶正身民人舉監生員以上並職官子弟俱當差余均爲奴當差不刺爲奴刺外遣者面刺外遣由新疆攺發內地者面刺攺遣各字樣凡此皆流之屬五曰死刑曰斬曰絞皆下三法司核擬罪當者監候秋後處決其罪應立決者三法司奏上得旨乃行刑若罪大惡極者梟首示眾淩遲處死皆決不待時應淩遲人犯病故者戮屍大逆者銼骨楊灰凡刑具板以竹篦爲之小竹板重一斤八兩闊一寸五分大竹板重二斤闊二寸梢各減五分長各五尺五寸枷以幹木爲之長三尺闊二尺九寸重二十五斤惟在長安門外等處妄叫冤枉辱罵原問官者例用百斤重枷余非奉特旨不得濫用紲頸以鉗以鐵爲之承以貫索【俗名煉】長七尺重五斤輕重囚皆用械手以杻以幹木爲之【俗名手靠有以鐵代者式與鐐同】長一尺六寸厚一寸死罪及重囚用人之紲足以鈦鐵爲之【俗名鐐】連環重一斤徒罪以上用之夾棍用木三根中梃木長三尺四寸旁木各長三尺上圓徑一寸八分不方各闊二寸自不而上度至六寸於三木四面相合處各鑿圓窩徑各一寸六分深各七分重案不輸實情始酌用之不得過二次拶指用圓木五根各長七寸徑圓各四分五釐婦人犯重案不得實用之凡監禁死囚禁內監軍流以下禁外監其彊盜十惡謀故殺及奉特旨拏問之犯手足頸各紲三道竊盜鬭毆人命及軍流徒犯之情重者手足頸各紲一道情輕各犯及罪止杖笞與婦人犯輕重罪者止總頸一道老幼廢疾者散禁婦人犯罪應禁者皆別置一室以年老殘廢隸卒在室門外監之官員犯公罪自流以下私罪自杖以下皆散禁並責令禁卒看守輕重不許混雜鎖杻常須洗滌席薦常須鋪置冬設暖牀夏設涼漿獄囚日給倉米一升冬給錦衣一襲看犯支更禁卒夜給油燈患病者令醫官胗視給藥並酌寬刑具禁卒爲主守犯有逸則裶之凡贖刑曰納贖曰贖罪曰收贖納贖分有力稍有力爲二等若軍民有力若舉人監生生員冠帶官犯非姦盜詐僞者若官員革職有餘罪及革後別犯流以下罪者並聽納贖受贓者不準有力者笞罪二錢五分每等如數遞加杖罪起三兩每等五錢遞加徒罪起七兩五錢每等二兩五錢遞加三流總徒爲一加數各二十兩雜犯五年加五兩數止二十五兩稍有力者笞罪起三錢杖罪起一兩每等各一錢五分遞加徒罪起三兩六錢每等一兩八錢遞加三流總徒爲一加雜犯五年又一加各加三兩六錢數止一十八兩贖罪若官員正妻若婦人有力及例難的決者笞罪起一錢每等如數遞加至滿杖爲正罪徒以上爲餘罪徒起七分五釐流起三錢每等各三分七釐五亮遞加雜犯斬絞再加七分五釐數止四錢五分數贖若老幼廢疾天文生及婦人犯非姦盜不孝者笞罪起七釐五毫每等如數遞加至滿杖而止徒起一錢五分流起三錢七分五釐每等各三分七釐五毫遞加遷徒準徒二年同雜犯斬絞加七分五釐數止五錢二分五釐其過失殺傷人罪皆得收贖各按致傷輕重所得罪名定爲等差至殺人絞罪數止十有二兩四錢二分並給付被殺傷之家以爲醫藥營葬之費凡刺字犯逃盜者刺謀故及拒捕殺人者刺死囚決不待時者刺旗人另戶刺臂奴僕刺面民徒罪以上刺面杖罪以下刺臂再犯者亦刺面旗人有犯竊盜者銷去本身旗檔亦照民人初犯論罪刺臂面刷臂在腕之上肘之下刺面在鬢之下頰之上逃犯刺左余犯刺右初犯刺左者再犯累犯刺右初犯刺右者再犯羅犯刺左罪名刺左者地名刺右罪名刺右者地名刺左【地名謂犯所應遣地方】字方一寸五分畫闊一分有半並不得過限立決者獄成卽刺監候者奉旨始刺余犯悉於起解責釋前刺之凡律例言以者刺言準者不刺職官不刺舉貢生監不刺婦女不刺逃軍流遣遇赦及自首發原配者不刺初次一年內投回不刺二次半年內投回不刺三次三月內投回不刺宗室以上家下莊頭戶部官莊頭光祿寺圜頭有犯均不刺莊頭家下壯丁刺犯竊年未及歲不刺惟在京十三歲以上犯二次者刺國初定制重罪有斬刑輕罪用鞭責

順治元年諭各衙門應責人犯悉遵用鞭責不許用杖尋議以三鞭折一板又奏準我朝法制罪應死者止用斬刑嗣後麗重典者仍分斬絞按律定擬三年除割腳筋法又舊例犯重辟減等者鞭一百貫耳鼻奏旨耳鼻在人身最爲顯著此刑永革除之四年定凡民人犯杖罪用竹板折責旗人旗奴以鞭代不折責八年諭天下罪囚死於囹圄者何限有死於疾病有死於饑餓有死於刑拷有死千官吏虐害囚徒之陰謀諸如此類未可悉數朕心惻然在良有司濟以醫藥給以口糧非刑有禁淩虐有禁內外交通毒謀陰害有禁督撫巡按時加申飭該道府親爲稽察州縣有犯前獘分別參處庶獄囚不致無故枉死用昭朝廷法外之仁十八年定審問官有擅用匣牀捕獲彊盜有妄用腦篐毛竹連根大板及竹簽烙鐵等刑肆行酷虐致斃人命者從重治罪

康熙二十年諭聞刑部所用枷有大小板有厚簿所帶鐵鎖亦輕重不一發在各衙門罪犯輒受門軍污穢嚇詐此等情獘著稽察嚴禁三十七年奉旨各監口有刑具曰大鐐與匣牀無異又短夾棍止長尺許大枷重百三十斤瓦樣重板此皆酷虐之刑著嚴行禁止

雍正三年定各省監獄髙築墻垣以資防範其地勢低窪者攺造髙臬狹隘者酌量寬展其枷示暫覊之處亦必繕治完固該管官不時稽察毋令獄官禁卒任意淩虐弛懈疎防

乾隆二年諭漢軍犯軍流等罪者其親族墳墓盡在京師邊方遠土風俗頓殊平時不習生計類難存活且與百姓錯處不無滋擾仍照例枷責完結十八年諭禁卒典守監獄乃幹斬絞重犯受財故縱此非尋常因事受財者可比自應按照本律與囚同罪但則例又載有擬絞緩決候逃囚得獲審豁之條未免法輕易犯嗣後監犯脫逃該督撫審出柰卒得賄情節卽視其囚犯之罪全律科斷如本犯應入秋審情實者亦入情實應絞決者亦擬絞決應斬決以上者亦卽擬以斬決著爲例二十年諭旗人犯罪充徒例得折鞭枷號者原指常犯而言若告主旗奴則當有別嗣後奴告主應問徒者著予實徒不準鞭枷完結又定凡內務府所屬莊頭鷹戶人等如犯軍遣流徒等罪俱照民人一律定擬不得與在城居住當差之旗人一體折枷完結二十五年定嗣後斬絞軍流人犯覊禁在監及解審發遣俱給衣赭色布服與鎖杻互爲標示易於識認

﹝臣﹞等謹按國初有割腳筋貫耳鼻之法乃卽古刖劓之刑世祖章皇帝詔除之而天下自是無肉刑誠不忍其斷肢體剝肌膚至仁極厚之隆典也至於腐刑自漢文革除以來歷代未舉而有時罰所難宥恩有必加則我皇上法外之仁適符協中之治又有爲亙古之所不逮者乾隆四十八年欽奉諭旨刑部議覆陜西省殺死一家六命凶犯趙成長子趙友諒次子趙進財俱擬斬決原以此等凶惡之徒己絕人之嗣自不應復使其尙畱餘孽固屬準情酌理罪所應得但詳核此案情節趙友諒因伊父欺姦伊妻卽行攜眷遷避及伊父犯案後復代爲認罪若據律置之重辟情又可憫然趙成殺死一家六命絕其後嗣殘忍已極今因趙友諒情節可矜卽行寬釋是趙成淫惡凶犯轉得有後於情理未爲允協朕酌之情理著將趙友諒從寬免死但攺爲宮刑俟百日平復再發遣烏嚕木齊以示法外施仁之至意余依議仰見我皇上權衡精當聖慈與國憲並行於懲凶戢暴之中寓執兩用中之準漢魏以來區區詔除肉刑與議復肉刑皆未諭仁至義盡之旨者也至若自宮之犯舊法問擬斬監候數年之後往往加恩釋放派撥於閹寺處所當差蓋古者宮者守內宮闈給事若輩在所必需求其淨身之故率因貧困所致非他作姦犯科者比今奉聖諭以舊例未爲允當刪除自宮斬候一條其有別故者仍於本罪上加一等是又協經權之妙用所謂因其然而然而宮廷使令不乏腐余之人其有以杜億萬年復肉刑之議矣

皇朝通誌卷七十五

●皇朝通誌卷七十六

刑法略二

○刑法略二

刑制【律綱】

△刑制【律綱】

凡明刑敕法其文有二曰律曰例律以定罪例以輔律律編爲六曰吏戶禮兵刑工吏律二曰職制曰公式戶律七曰戶役曰田宅曰婚姻曰倉庫曰課程曰錢債曰市廛禮律二曰祭祀曰儀制兵律五曰官衛曰軍政曰關津曰廐牧曰郵驛刑律十一曰賊盜曰人命曰鬭毆曰罵詈曰訴訟曰受贓曰詐僞曰犯姦曰雜犯曰捕亡曰斷獄工律二曰營造曰河防總律之大凡別爲一編曰名例首列律目及律母八字之義曰以以者與實犯同【謂如監守貿易官物無異正盜故以枉法論以盜論並除名刺字罪至斬絞並全科】曰準準者與實犯有閒【謂如準枉法準盜論但準其罪不在除名刺字之例罪止杖一百流三千里】曰皆皆者不分首從一等科罪【謂如監臨主守職役同情盜所監守官物並贓論數滿皆斬之類】曰各各者彼此同科此罪【謂如各色人匠撥赴內府工作若不親自慹役雇人冒名私自代替及替之人各杖一百之類】曰其其者變於先意【謂如論八議罪犯先奏請議其犯十惡不用此律之類】曰及及者因類而推【謂如彼此皆罪之贓及應禁之物則入官之類】曰卽卽者意盡而復明【謂如犯罪事發在逃者眾證明白卽同獄成之類】曰若若者文𨿽殊而會上意【謂如犯事未老疾事發時老疾以老疾論若在徒年限內老疾者亦如之之類】次列六贓納贖收贖五刑及獄具喪服諸圖次曰十惡一謀反二謀大逆三謀叛四惡逆五不道六大不敬七不孝八不睦九不義十內亂次曰八議一議親二議故三議功四議賢五議能六議勤七議貴八議賓凡應議者犯罪實封奏聞取旨不許擅自勾問若奉旨推問者開具所犯及慹議之狀先奏請議議定奏聞取自上裁其犯十惡者不用此律應議者之祖父母父母妻及子孫犯罪亦如之若皇親國戚及功臣之外祖父母伯叔父母姑兄弟姊妹女婿兄弟之子若四五品官之父母妻及應合襲蔭子孫犯罪從有司依律追問議擬上請其犯十惡緣坐及姦盜殺人受財枉法者不用此律其餘親屬奴僕管莊佃甲倚勢虐害良民淩犯官府者加常人罪一等止坐犯人不在奏請之律若各衙門追問之際占恡不發者並聽當該官司實封奏聞區處凡已革宗室之紅帶已革覺羅之藍帶犯事治罪與旗人無異刑部照例枷號鎖禁完結其宗室覺羅犯事時身系黃紅帶者依宗室覺羅例若系藍帶及不系帶者卽照常人例治罪凡毆宗室覺羅者𨿽無傷杖六十徒一年傷者杖八十徒二年折傷以上本罪有重於杖八十徒二年者加凡鬭毆二等止杖一百徒三年緦麻以上各遞加一等篤疾者絞監候死者斬監候除審明宗室覺羅並未與人爭較而常人尋釁擅毆者仍照律治罪外如輕入茶坊酒肆滋事召侮或與人鬭毆先行動手毆人者不論曾否腰系黃紅帶其相毆之人卽照尋常鬭毆律一體定擬其宗室覺羅應得罪名刑部按例定擬犯該軍流徒罪者照例鎖禁拘禁犯該杖笞應否折罰錢糧之處宗人府量其情節如情罪可惡者在宗人府的決不準折罰其應圈禁者卽革去四品頂帶凡內外文武大小官有犯公私罪名所司開具事由實封奏請不許擅自勾問若許推問依律議擬奏聞區處仍候覆準方許判決若所屬官被本管官司非理淩虐亦聽開具實迹實封徑自奏陳官犯公罪應笞者一十罰俸一月二十三十各遞加一月四十五十各遞加三月應杖者六十罰俸一年七十降一級八十降二級九十降三級皆畱任一百降四級調用吏典犯者笞杖決訖仍畱役官犯私罪應笞者一十罰俸兩月二十罰俸三月三十四十五十各遞加三月應杖者六十降一級七十降二級八十降三級九十降四級皆調抈一百革職離任吏典犯者杖六十以上罷役凡任滿得代攺除致仕等官與見任同封贈官與其子孫正官同婦人犯夫及義絕者得與其子之官品同犯罪者各依職官犯罪律擬斷無官犯罪有官事發公罪笞杖以上依律納贖卑官犯罪遷官事發在任犯罪去任事發公罪笞以下依律降罰杖一百以上依律科斷本案黜革笞杖以上折贖皆免若事於理沒錢糧遺失官物𨿽屬公罪事須追究明白但犯一應私罪並論如律其吏典有犯公私罪名各依本律科斷文武官犯私罪罷職不敍追奪誥敕削去仕籍除名者官爵皆除僧道犯罪會經決罰者追收度牒並令還俗軍民竈戶各從本色發還原籍當差定加減之法加者就本罪上加重減者就本罪上減輕惟二死三流各同爲一減加者數滿乃坐又加罪止於杖一百流三千里不得加至於死本條加入死者依本條凡同僚犯公罪者並以吏典爲首首領官減吏典一等佐貳官減首領官一等長官減佐貳官一等若同僚官一人有私自依故出入人罪論其餘不知情者止依失出入人罪論若下司申上司事有差誤上司不覺失錯準行者各遞減下司官吏罪二等若上司行下所屬依錯施行者各遞減上司官吏罪三等亦各以吏典爲首凡一人犯罪其於律應減者若爲從減自首減故失減公罪遞減之類並得累減凡共犯罪以先造意者爲首隨從者減一等若一家人共犯罪止坐尊長尊長年在八十以上及篤疾則歸罪以次尊長如無以次尊長方坐卑幼婦人有犯罪坐男夫侵損於人者以凡人首從論若共犯罪而首從本罪各別者各依本律首從論本條言皆者罪無首從不言皆者依首從法其同犯擅人皇城官殿等門及同私越度關同避役在逃及同犯姦者律𨿽不言皆亦無首從二人共犯罪而有一人在逃現獲者稱逃者爲首更無證佐則決其從罪後獲逃者稱前獲人爲首鞫問得實還將前人依首論通計前決之罪以充後問之數若犯罪事發而在逃者眾證明白或系爲首或系爲從卽同獄成將來照提到官止以原招決之不須對問凡二罪以上俱發以重者論罪各等者從一科斷若一罪先發已經論決餘罪後發其輕若等勿論重者更論之通計前所論決之罪以充後發之數其贓應入官物應貼償盜應刺字官應罷職罪止者各盡本法犯罪己發未論決又犯罪者從重論已徒已流而又犯罪者依律再科後犯之罪不在從重科斷之限其重犯流者三流並決杖一百於配所拘役四年若己徒而又犯徒者依後所犯杖數決訖照徒年限應役亦總不得過四年又犯杖罪以下亦各依數決之其應加杖者亦如之本條別有罪名與名例不同者依本條科斷若本條𨿽有罪名其心有所規避罪重者自從所規避之罪論其本應罪重而犯時不知者依凡人論本應輕者聽從本法以五服參情法故具喪服圖凡親屬有得相容隱之條同居不限籍之同異𨿽無服者怕是若別居大功以上親及外祖父母外孫妻之父母女壻若孫之婦夫之兄弟及兄弟妻有罪彼此得相爲容隱奴婢雇工人爲家長隱者皆勿論若漏泄其事及通報消息致令罪人隱匿逃避者亦不坐其小功以不相容隱及漏泄其事者減凡人三等無服之親減一等若犯謀叛以上者不用此律定讀律之準凡律令垂爲法守內外諸司百執事不得妄生意見變更成法歲終各從上司考校有不能講解律義者論罰有差律中稱乘輿車駕禦物者尙方服禦之物並同稱制者懿旨令旨並同稱期親祖父母者會髙同稱孫者會元同適孫承祖與父母同緣坐者各依祖孫本法其適母繼母慈母養母與親母同稱子者男女同緣坐者女不同稱與同罪者止坐其罪正犯至死者同罪之人得減一等不在刺字斬絞之律若受財故縱與同罪者全科其故縱謀反叛逆者皆依本律稱罪同者至死不減等稱監臨者內外諸司統攝所屬有文案相涉及別處駐札衙門看管兵糧水利之類𨿽非牧民官但有事在手者卽爲監臨稱主守者內外各衙門該管文案吏典守主掌其事及守當倉庫獄囚雜物之類官吏庫子斗級攢攔禁子並爲主守其職非統屬但臨時差遣管領提調者皆是稱一日者以百刻計工者從朝至暮不以百刻爲限稱年者以三百六十日稱人年者以籍爲定稱眾者三人以上稱謀者二人以上謀狀顯著明白者一人同二人之法稱道士女冠者僧尼同若於受業師與伯叔父母同贓有六項罪分四等曰監守盜曰常人盜曰柱法曰不枉法曰竊盜曰坐贓監守自盜最重常人盜枉法贓次之竊盜不枉法又次之坐贓爲輕監守人盜所監守之物故曰自盜不分首從並贓論罪一兩以下杖八十每二兩五錢加一等至流則每五兩加一等遞加至三十兩杖一百流三千里雜犯三流總徒四年數滿四十兩斬雜犯準徒五年若盜漕糧入巳滿六百石及盜倉庫錢糧入已一千兩以上者均擬斬候常人盜官之財枉法盜官之法情同而罪亦同一兩以下杖七十每五兩加一等二十兩至四十兩俱五徒遞加至五十五兩杖一百流三千里常人盜雜犯三流總徒四年贓至八十兩絞雜犯準徒五年枉法贓至八十兩有祿人實犯絞無祿人至一百二十兩亦實犯絞常人盜漕糧入巳滿六百石並盜鞘餉至一百兩以上者始擬絞候不枉法與竊盜同科謂均非其有而取之故其罪同一兩以下杖六十每十兩加一等遞加至一百二十兩以上絞不枉法贓無祿人減一等罪止杖一百流三千里有祿人贓至一百二十兩以上始實犯絞與竊贓滿貫分首從同坐贓致罪謂本非入已之贓而坐以致之一兩以下笞二十每十兩加一等至徒罪則每百兩加一等遞加至五百兩罪止杖一百徒三年監守盜常人盜皆不分首從並贓論枉法贓各主者通算全科各計入已之數不枉法折半科罪各計入已之數竊盜贓以一主爲重並贓論罪而分首從坐贓各主者通算折半科罪凡彼此俱罪之贓及犯禁之物則入官若取與不和用瓊森事逼取求索之贓並還主以贓入罪正贓見獲者官物還官私物給主已費用者若犯人身死勿徵餘皆徵之

天聰七年太宗文皇帝遣官頒欽定法律於科爾沁國土謝圖濟農十月復宣示外藩蒙古諸國

順治元年定問刑衙門準依明律問罪是年世祖章皇帝詔法司會同廷臣詳繹明律參酌時宜詳擬允當以便裁定成書頒布天下二年勅修律官參酌滿漢條例分別輕重差等匯集進呈四年律書成名曰大淸律集解附例禦制序文爲書十卷共四百五十八條十年特設督捕衙門專理緝逃捕盜事務十一年勅法司仿古大誥之制擇用刑各款重大者編緝成書頒告天下令有司於春秋暇日爲民講說並令學官常爲士子講司十二年諭帝玉以徳化民以刑輔治故律例最宜詳愼苟輕重失則官胥得以任意出入欲政平訟理其道無由朕覽讞奏本章引用律例每多未協爾部速將滿漢文律繕寫進呈朕將詳覽更定頒示遵行十七年校訂律例以盛京定例及歷奉詔旨並刑部衙門定例分析應入律各條款錄成滿漢文冊進呈

康熙六年勅刑部酌定見行則例詳晰分款陸續進覽九年刑部將律例翻繹滿文進呈十五年諭兵部督捕衙門逃人事情關系旗下重大前恐百姓株連因苦故將條例屢行更攺減定期於兵民兩益近見各該地方官奉行疎玩緝獲日少旗下民生深爲未便應遣部院大臣會同爾衙門將新舊條例逐一詳定務俾永遠可行十八年諭國家設立法制原以禁暴止姦安全良善故律例繁簡因時制宜總期合於古帝王欽卹民命之意向因人心滋僞輕視法网彊暴之徒淩虐小民故於定律之外復嚴加條例俾其畏而知儆免罹刑辟乃近來犯法者多姦僞未見少止人命關系重大朕心惻然其定律之外所有條例如罪不至死而新例議死或情罪原輕而新例過嚴者應去應存著九卿詹事科道會同詳加酌定議奏遵旨將更攺條例繕冊奏請刊布名曰見行則例二十八年九卿議準律例內有襲前代舊文而於本朝法制絕不相蒙者如郡王將軍中尉親自赴京者罪如京操官輪操軍失於赴京者罪如近京民戶滋生牧養如校尉緝事察訪皆屬前代獘政久革不行如安樂自在等州非見在流犯之地如炒鐵運磚等事非見在徒犯之役如吏典犯辟長官處決然後報部如在京軍民犯杖軍發別衛民發別郡如詭寄田地全家抄沒如誤傷致死責賠一人之類見今明載律文實非通行令甲應請核實刪除報可三十四年定律文每篇正文後增輯總注疏解律義酌定名例四十六條錄淸漢文各六本進呈三十六年諭新纂律書名例朕已覽閱奏聞後又有更攺之處發回刑部增人九卿詳閱具奏三十八年督捕衙門攺隸刑部爲督捕司先是督捕衙門隸兵部設侍郎一人理事官一人及郎中員外郎主事各官至是裁侍郎理事官余仍舊制【互見職官門】四十六年輯成大淸律例四十二本繕寫淸漢文進呈

雍正元年奏準自康熙四十七年起至六十一年止見在遵行定例一百十有五條內有應刪應攺者令律例館總裁速行審定並前纂成之四十二本一並交與九卿參酌考訂三年諭朕自臨禦以來欽卹刑獄每遇法司奏讞必再三覆核惟恐稍有未協又念律例一書爲用刑之本其中條例繁多若不校訂畫一有司擾引斷獄得以意爲輕重貽誤非小特命纂修官刻期告竣今據將所纂全槁進呈朕逐一詳覽其有應行駁正者已一一批示但明刑所以弼教關系甚大著九卿會同細看務期斟酌盡善以副朕愼重刑名之意是年禦制序文頒行大淸律集解附例凡三十卷律文凡四百三十有六條律有總注律後附例其八百十有五條分爲三項曰原例【系

累朝舊例凡三百二十一條】曰增例【系康熙年閒見行例凡二百九十條】曰欽定例【系欽奉

上諭及內外臣工條奏凡二百有四條】六年諭律例舊文有八議之條歷代相沿已久我朝𨿽載其文而實未嘗行者蓋有深意存焉夫刑罰之設所以奉天討罪至公至平無容意爲輕重者也若於親故功賢等故爲屈法以示優容則律無一定尙可謂之公平乎且此等或以效力宣勞爲朝廷所倚眷或以勛門戚畹爲國家所優榮其人旣異於常人尢當秉禮守義以爲士民倡率乃不自愛而罹於法尢非蚩蚩無知者比而執法者又曲爲之宥何以懲惡而勸善乎如所犯果出無心情有可原則臨時酌量加恩未爲不可若豫著爲令是於未有過之先卽以不肖待之名爲從厚實乃至簿也且使恃有八議之條任意爲非必有自幹大法而不止者是又以寬容之虛文特陷之於罪戾矣今修輯律例八議之條仍令載入特頒諭旨俾天下曉然於此律之不可爲訓親故人等亦各知所儆惕而重犯法是則朕欽卹之至意也十三年諭國家刑罰禁令之設所以詰姦除暴懲貪黜邪以端風俗以肅官方也然寬嚴之用又必因乎其時從前朕見人情淺薄官吏營私相習成風罔知省攺勢不得不懲治整理以誡將來今人心共知警惕矣凡各衙門條例有從前本嚴而朕攺易從寬者此乃從前部臣定擬未協朕與廷臣悉心斟酌而後更定以垂永久者應照更定之例行若從前之例本寬而朕攺易從嚴者此乃整飭人心風俗之計原欲暫行於一時俟諸獘革除之後仍可酌復舊章此朕之本意也自後遇此等事件則再加斟酌若有應照舊例者仍照舊例行是年十一月今上諭古者刑不上大夫蓋以維國體而勵臣節國體不維則無尊卑上下之辧臣節大勵則大臣擁髙爵大官而有徒隸無恥之心此賈誼所以諄切辧論也朕欲風勵天下使人各自愛共惇節行尢宜自大臣始大臣有不自愛者朕仍設廉恥以養之庶幾動共天良激勵鼓舞嗣後三品以上大員身罹罪譴卽奉旨革職拏問者法司亦不得遽加夾訊如有不得不用者亦必請旨將此永著爲例

乾隆元年部臣奏準修輯律例又覆準督撫臬司等各有刑名之責俏有所見據實敷陳敕交該館以資采擇五年禦制序文頒行大淸律例凡四十七卷律文仍舊木刪律總注其注內有於律義有所發明實可補律所不逮者則竟別立一條著爲成憲例千有四十二條以次附律文之後刪原例增例各名目又奏準乾隆四年十二月以前之例己經逐條奏準通行其乾隆五年以後之例有陸續增修之處仍定三年一次編輯頒行直省永著爲例六年諭律例一書原系提綱絜領立爲章程俾刑名衙門有所遵守至於情僞無窮而律條有限原有不能纖悉必到全然該括之劫惟在司刑者體察案情隨時詳酌於無枉無縱則可不可以一人一事而攺成法也本朝大淸律周詳明備近年以來又命大臣等斟酌重修朕詳加釐定見在刊刻頒行而新任之臬司科道等條陳律款者尙屬紛紛至於奉天府府丞竟奏請酌攺三條夫以己定之憲章欲以一人之臆見妄思變易究竟不能盡民間之情獘而朝更夕攺徒有乖於政體嗣後無得輕議紛更如果所言實屬有當該部亦止可議載冊籍不得擅攺成書八年奏準督捕則例自康熙十五年編纂以來閱今七十餘年未經修輯其間先後更定律例刪定爲一百三條名曰督捕則例於律例外別爲一集分上下二卷並輯三流道裏表告成將館務移歸刑部【先是纂修則例皆

特簡大臣至是始歸刑部纂修】又纂修刑例共五十四條計二卷毋庸纂二十四條十一年續增例四十九條修攺二十一條毋庸纂十四條自是以後凡欽奉上諭及內外臣工條奏皆五年一修十六年續纂刑例七十四條酌攺十二條更正五條計二卷刪除十四條毋庸纂二十七條二十年修訂三流道裏表二十一年續纂刑例五十三條增輯二條酌攺八條更正二條計二卷刪除四條毋庸纂十二條是年諭向來枷號人犯秖於熱審時暫行保釋並無隆冬保釋之例此等生事不法之人隨時懲治庶人心共知警惕若姑息市恩適足養葌縱暴非國家明罰敕法之道刑部竟行編入條例頒發殊屬不合所有枷號人犯著仍照舊例行二十六年續纂刑例一百十三條毋庸纂二十七條三十二年大修續纂刑例一百四十條修攺百有三條刪除五十一條計二十卷毋庸纂十九條嗣又補纂十五條修攺二十九條刪除十一條是年聲明共計例千四百五十六條又續纂督捕則例六條修攺八條刪除四條毋庸纂三條三十七年續纂刑例五十條修攺四十九條刪除七條毋庸纂十七條四十二年續纂刑例九十六條修攺五十六條刪除六條又續纂督捕則例五條修攺五條毋庸纂七條四十七年續纂刑例六十條修攺十一條刪除二條毋庸纂八條四十九年修輯三流道裏表繕成黃冊十九本進呈刊刻頒行此律例之大綱也其逐條之次第節目俱具載全書

皇朝通誌卷七十六

●皇朝通誌卷七十七

刑法略三

○刑法略三

刑制【聽斷】

△刑制【聽斷】

凡聽斷刑獄立審結章程以專責守五城提督衙門審理案件除笞杖等輕罪自行完結若情節介在疑似及關系罪名出入者俱送刑部審擬不得率行自結其直省徒罪案件如有關系人命者均照軍流人犯解按察仗審轉督撫專案咨部核覆仍令年終匯題其尋常徒罪各督撫批結後卽詳敍供招按季報部查核凡刑部現審事件如竊盜三犯贓數不多攺遣家奴喫酒行凶發遣及賭博擬流販私擬徒軍民相姦擬以枷責等項尋常罪犯於審結之日卽行發落仍於匯題疏內聲明遇有特交案件卽審明無罪可科應亦覆奏如罪至斬絞仍會同三法司核擬特題其它案件除杖罪竟行發落外犯該發遣軍流徒役及軍流徒折枷鞭等罪儻非尋常經見之事若犯罪文自監生以上武自驍騎校以上或本身𨿽白丁系現任大臣子弟犯該斷決者仍照匯題之例詳敍招供文移不拘件數時日隨結隨題俟奉旨之日發落其有酌輕酌重案件卽非生監驍騎校及大臣子弟亦視此仍於酌量攺擬之處黏貼黃簽進呈禦覽各省每年題結斬絞重案刑部於次年開印後分類摘敍簡明事由奏聞又定鞫獄法凡鞫獄須依所告本狀推問推問若於本狀外別求他事摭拾被告人罪者以故入人罪論同僚不署文案者不坐又鞫獄止將狀內有名人犯審擬如光棍案內夥黨人多仍行嚴拏究審無干牽連者卽行釋放凡諸衙門鞫問刑名等項必據犯者招艸以定其罪若吏典人等爲人攺寫及代寫招艸增減情節致官司斷罪有出入者以故出入人罪論若犯人果不識字許令在官不幹礙人依其親具招情代寫各有司讞獄時令招房書吏照供錄寫當堂讀與兩造並聽果與所供無異方令該犯畫供該有司親自定稿不得假手胥吏致滋出入情獘獄囚徒流死罪鞫獄官司各喚本囚及其家屬到官具告所斷罪名仍責取囚服辯文狀以服其心若不服者聽其自行辯理更爲詳審違者徒流罪笞四十死罪杖六十其囚家屬遠在三百里之外不及喚告者止取本囚服辯文狀不在具告家屬罪名之限如承審攺造口供故行出入者革職故入死罪己決者抵以死罪其艸率定案證據無憑枉入人罪者亦革職凡初次供招不許擅自刪攺按察使亦不得供簡招之名故爲刪節儻有意義不明序次不順與情罪並無干礙者卽就近核正申轉將攺本備案不得發換銷毀凡官司斷罪皆須具引律例違者笞三十若律有數事共一條止引所犯本罪者聽其特旨斷罪臨時處治不爲定律者不得援引爲比若輒引比致罪有出入者以故失論承問各官審明定案須擾引一定律例若先引一條復云不便照此例更引重例及加情罪可惡字樣坐人罪者以故入人罪論除正例正律而外凡屬成案未經通行著爲定例者毋得混率牽引致罪有出入又立斷決之準凡盜公取竊取皆爲盜器物錢帛之類須移徒己離盜所方謂之盜珠玉寶貸之類據入手隱藏縱在盜所未將行亦是其木石重器非人力所勝𨿽移本處未馱載間猶未成盜不得以盜論馬牛駝嬴之類須出闌圈鷹犬之類須專制在己乃爲盜其未成盜而有顯迹證見者依己行而未得財科斷凡勘問謀殺人犯果有詭計陰謀者方以造意論斬助毆傷重者方以加功論絞謀而己行人贓見獲者方與彊盜同辟毋得據一言爲造謀指助勢爲加功坐虛贓爲得財一槪擬死若鬭毆及故殺人獨毆曰毆有從爲同謀共毆臨時有意欲殺非人所知曰故其其毆人傷皆致命當時身死以後下手重者當其重罪若當時未死而過後身死當究明何傷致死以傷重者坐罪若原謀共毆亦有致命重傷以原謀爲首至亂毆不知先後輕重者有原謀則坐原謀爲首無原謀則坐初鬭者爲首以堪殺人之事爲戲如比較拳棒之類因而殺傷人者爲戲殺戲傷因鬭毆而誤殺傷旁人者爲誤殺誤傷各以鬭毆殺傷論若耳目所不及思慮所不到初無憲人之意而偶致殺傷人者爲過失殺傷依律收贖其鬭毆傷而未死者驗傷官親往不得舁傷者就驗驗明立限責令人犯保辜以手足他物傷人者限二十日刃及湯火傷者三十日打傷肢體及破骨墜胎者五十日正限二十三十日者余限十日正限五十日者余限二十日正限內因傷身死者擬扺余限內因本傷死者擬死罪奏請其原毆傷輕又非致命之處正限內因風身死者將毆打之人擬流如當致命處而傷輕或傷重而非致命處因風身死必在十日外方準聲請攺流其致命重傷及𨿽非致命傷至骨斷骨損卽身死在十日之外仍擬絞抵若因患病身死與本傷無涉者𨿽在正限內各依本毆傷法惟僧人逞凶斃命有致命重傷者𨿽在限外十日之內不得輕擬寬減又定治冤獄之法凡內外問刑衙門辯明冤枉須開具所枉事迹實封奏聞委官追問得實被誣之人依律攺正罪坐原告原問官吏以故失入罪論若罪囚事本無冤朦混辯明者杖一百徒三年所誣罪重者以故出入人罪論所辯之罪人佑情與同罪如原犯重止從重論不知者不坐法司凡遇一應稱冤調問及各衙門奏送人犯如有冤枉及情罪有可矜疑者卽與辯理具奏發落毋拘成案若明知冤枉不與辯理者以故入人罪論遇有重囚稱冤原問官輒難辯理者許該衙門移文三法司堂上官辯理果有冤枉及情可矜疑者奏請上裁凡獄囚決問明白追勘完備軍流徒罪各從府州縣決配至死罪者在內法司定議在外聽督撫審錄無冤依律議擬法司覆勘定議奏聞回報其公同審錄之際若犯人自行翻異原招或家人代訴親冤審錄官卽便再與推鞫事臬違枉同原問原審官吏通問攺正若囚犯明稱冤抑審錄官不爲申理攺正者以入人罪故失論又嚴刑訊之條凡彊竊盜人命及情罪重大案件正犯及幹連有罪人犯或證據己明再三詳究不吐實情或先已成招後復翻異者方準夾訊其別項小事槪不許濫用夾棍若將案內不應夾訊之人濫用夾棍及𨿽應夾之人因夾致死並恣意疊夾致死者將問刑官題參治罪若有別項情節從重論內而法司外而督撫按察使正印官許酌用夾棍其餘大小衙門槪不許擅用其應入八議之人及老幼廢疾者並不合用刑拷訊皆據眾證定罪凡用刑衙門一切刑具不照題定式樣造用致有一二三號不等者用刑官照酷刑例治罪上司各官不卽題參照徇庇例治罪又定承審限期以免拖累凡在京衙門承審事件限一个月審結被證在外者以到齊日爲始內外移咨行查者以文到日爲始催文至三無覆者題參刑部行文八旗內務府五城順天府提人限文到三日內卽行拘送或人犯有他故不到卽具情由報明違者將該管官參處倘犯人已至而胥役勒索不行放入經司務廳察出照例嚴加治罪如徇隱不究察出或被首告並罪司務刑部見審事件應會三法司者限一个月杖責等罪限十日發遣軍流等罪限二十日完結案內有應行提質及患病之犯以提到及病愈之日爲始仍將應行扣限及三法司會審日期並於科道衙門注銷內聲明倘該司員任意因循或三法司不卽會審以致逾限書役得以乘機舞獘嚴加治罪其承審司員及會審遲延之堂司官並分別議處凡欽部等事件直省督撫俱以文到日爲始限四个月具題總督轄兩省者隔省事件限六个月具題陜西總督所屬之甘肅兩廣督撫所屬之瓊州亦照隔省例福建之臺灣府限十个月其湖廣衡州等府所屬有苗民之二十六州縣距省窵遠者凡命盜案件俱於定限外各展限兩个月新任及署印官原限內難於完結準分別展限原限四个月者展兩月原限六个月者展三月遇公事出境一切事件準題請展限若監臨科場按日扣限隔省提人準到日扣限凡參審之案督撫於具題後卽提人犯要證赴省其無關緊要之證佐及被害人等止令州縣錄供保候俟奉旨到日率同在省司道審理限期視舊限減半總督則限四个月具題如果案情繁重實有不能依限完結者先期據實奏明請旨展限若盜犯已獲秪須關取隔省人證等口供定案無犯可審者均照欽部事件例州縣分限兩个月府司督撫其限兩个月完結不得照承審盜案全限例扣展其鄰境關提人犯照各省關查口供之例展限兩个月又定羈保之法以淸囹圄凡刑部發城取保犯證原系五城送部之案仍交原城司坊官取保其餘各衙門移送之案則發該城司坊官其由外州縣提到人證令其自舉親識交城就近發保仍將保人姓名報部查核其並無親識者酌量交城看守又定檢驗之法以雪沈冤遇告訟人命有自縊自殘及病死而妄稱身死不明意在圖賴詐財者究問明確不得一槪發檢以啟獘實其果系鬭殺故殺謀殺者在京委刑部司官及五城兵馬司京縣知縣在外委州縣正印官務須於未檢驗之先卽詳鞫屍親證佐凶犯人等令其實招以仃物傷何致命之處立爲一案隨親詣屍所督令仵作如法報檢定執要害致命去處細驗其圓長斜正靑赤分寸果否系某物所傷公同一千人眾質對明白各情輸服然後成招或死久發變靑赤色亦須詳辧不得聽憑仵作混報擬抵其仵作受財增減傷痕扶同屍狀以成冤獄審實贓至滿數者依律從重科罪額設仵作大縣三名中縣二名小縣一名仍於額外再募一二人跟隨學習每名發洗冤錄一部選委明白刑書一人與仵作逐細講解【洗冤錄凡四卷除總論二篇屍格屍圖外共二十六條並續增儉骨圖格二篇】又定審斷出入之法以儆官邪凡官司故出入人罪全出全入者以全罪論若於罪不致全入但增輕作重於罪不致全出但減重作輕以所增減論至死者坐以死罪若斷罪失於入者各減三等失於出者各減五等並以吏典爲首若內未決放及放面還獲若因自死故出入失出入各聽減一等凡官吏懷挾私讎故禁平人者杖八十因而致死者絞監候提牢及司獄官典獄卒知而不舉者與同罪至死減一等不知者不坐若因該問公事干連平人在官誤禁致死者杖八十如所幹連事方訊鞫有文案應系者𨿽致死勿論若官吏懷挾私讎故勘平人𨿽無傷杖八十折傷以上依凡鬭傷論因而致死者斬監候同僚官及獄卒知情共勘者與同罪至死減一等不知情而共勘及𨿽共勘而但依法拷訊者𨿽致死不坐若因公事干連平人在官事須鞫問及正犯罪人贓仗證佐明白而幹連之人爲之相助匿非不服招承明立文案依法拷訊邂逅致死者勿論

天命元年諭凡事一人獨斷必致生亂國人有事當訴於公所五日一聽斷之有私訴於諸臣之家者必當執送其私行聽斷者治罪二年諭生殺之際不可不愼聽斷之官必詳審始末而後定擬倘事有未協勿挾忿爭競庶能得情五年諭凡有下情不得上達者書訴牒懸諸木朕據其辭之顚末以便審鞫其令豎二木於門外天聰五年定凡許告諸貝勒者向例準其離主嗣後定之以條款一除八分外許告私行采獵及告私行隱匿出徵所獲者一私殺人命者系原告及被害人近支兄弟一奸淫屬下婦女者系原告及本夫近支兄弟一所屬從徵效力戰士許告隱匿不報乃以私人濫薦者一本旗人欲行互許而貝勒控制不許申訴有告發者皆準離主仍罰貝勒銀有差此外凡以細事訐訴者不準離主但視事之輕重審斷至諸貝勒審事枉斷人死罪者罰銀六百兩枉斷人杖罪贖罪及私遣人出境交易怠忽職業擅取民間財物馬匹將本旗女子不行報出短價私買者罰銀二百兩又奉諭司刑諸臣審理民事於兩造未陳當先拘見證同眾面鞫庶有實據若不速問見證致兩造知覺潛相囑托支飾規避則審斷安得公平自今以後不先取見證口供致事有冤抑者卽按事之大小治以罪六年諭凡訐告諸貝勒者斷離本主與否悉照前議其餘彼此訐告者務皆從實如告二事以上重者審實輕者審虛免其坐誣仍準離主如告數款輕重相等審實一款亦免坐誣如所告多實及虛實相等者原告準其離主所告多虛者不準訐告兩事以上而輕者實重者虛與告一事而情輕訴重者除實款應坐被告外其誣告之款反坐原告若子告父妻告夫同胞兄弟相告者果系反叛逃亡等罪許其訐告其餘有訐告者誣告照常擬外原告罪亦如之不準離主

順治十年諭帝王化民以徳齊民以禮因姦人爲惡害及善良所以不得己而用刑然必情罪允孚斯加者無悔而受者無怨故法者天下之平朕亦不得任喜怒爲輕重也凡官司犯事朕卽有意見不肯遽自裁庍必下部議者意以士師之任責在明允而膺斯任者又皆親信大臣必能仰體朕心審察得情不致冤濫今該部私心揣度以爲事經上發若從輕擬恐以情面生疑庇護爲咎不如重擬以作自全之計甚至所犯事情不就事論事而反引己結舊案文致重法如此舛謬大不合理朕於政事最重刑獄奏讞本章必再三覆閱每有攺正但恐日有萬幾或一時不及致詳竟批依議死者不可復生誤者不可復攺此悔彼怨咎將誰歸以後問刑衙門議事大臣問擬人罪務要詳審眞情引用本律一切鉤索羅織悉宜痛革如情罪重大憲典具存又不得借口故出以致漏网務平心守法使人不冤以幾刑措之治

康熙二十年諭帝王以徳化民以刑弼教所關最重近覽法司章奏議決重犯甚多愚民無知或由教化未孚或爲饑寒所迫以致身罹法网深可憫惻凡問刑各官審理重案有律例未諳定擬失當艸率完結者有膠執成見攺竄供招深文羅織者有偏私索賄受囑徇情顚倒是非者有一於此民枉何由得伸玆特嚴加申飭務期持廉秉公痛攺積習加意祥刑以副朕尙徳好生之至意二十二年諭刑部問刑衙門期於審鞫精詳讞獄平允而後民情悅服冤抑畢伸近見爾部審理大小事件每多艸率因循瞻徇舛錯如聽訟之時兩造是非自應分別定案因意有偏私往往不問曲直勒令和息或逼撤原狀含糊完結以致姦頑幸免良善含冤至於審員膠執已見聽斷不公或更攺口詞圖遂私意或恐嚇犯證不令直供或妄肆株連稽延月日或怠玩疎忽苟且告竣此等獘端難以枚舉嗣後堂司各官俱著洗心滌慮一切刑名事務令情法允協無枉無縱以副委任之意二十五年諭刑曹民命攸關國典所系必以中正之心行平恕之道使法蔽其辜毋縱毋枉必得眞情始免冤抑若惟以深文爲能事鍛煉爲盡職及獄辭旣具奏牘己成卽反復推詳吹求其更生之路亦甚難矣朕於爾諸臣章疏有情可矜疑罪未允協者皆駁令覆審嗣後其各體朕懷殫心竭慮矢愼矢明以副祥刑之意三十九年諭州縣取原供時𨿽不得情亦必飾辭具詳上司覆核然後達部卽有冤抑刑部何由周知凡承問官初審未得實情及上司批駁後果能審出不妨攺正若明知巳誤又復隱諱則冤抑莫伸矣各宜虛衷詳鞫務得實情

雍正元年諭朕惟直省大小獄訟民命所關國家各設按察司以專察之一切州縣申詳至爾司成獄督撫題達由爾司定案任豈不重歟國家定律所以弼教非以厲民故嚴立爰書防其或罹於法及於斷獄又條分縷析思以曲全其生今或情例相違牽合文法以納民於网或有兩例並見輒上下其手以自遂其私安得無冤獄哉夫折獄憑口供而平反戚案卷今法吏不求得情惟求完結州縣案卷之申詳於爾司者多鍛煉口供附於律例冀免爾司之駁詰爾司之詳督撫督撫之揭部院又力文致焉口供案卷如是冤抑何從平反咎在聽斷之初心原非欲必得其情也今宜釐剔宿獘歸於明允毋得因循故事自墮姦欺至納賄出入人罪於法尢重爾司其正已率下使法無枉撓庶幾刑措之風二年諭朕覽命案奏牘如故殺謀殺尙少而以鬭毆傷人者甚多或因口角相爭或因微物起釁揮拳操戈一時隕命及至抵罪𨿽悔何及此皆愚民不知去律所致殊可憫惻古有月吉讀法之典聖祖仁皇帝上諭有講法律以警愚頑一條蓋欲使民知法不可犯律無可寬畏懼猛省遷善而遠過也爾部可摘取毆殺人命數條疏解詳明令各省地方官刊布曉諭俾知鬭毆律尙如此則故殺謀殺罪更可知互相講論時存警愓以化其好勇鬭狠之習庶命案可以漸少矣六年諭律例之設乃詳察情理揆度至當而後定者也審擬罪案之時應引某條則引之斷無輕重任意或介兩可之理常見奏章內往往有先引一條復云不便照此治罪更引重罪以治之此乃臣下營私之陋習或欲以嚴刻之名歸之於上或冀法外之恩巧於開脫均非明允之道以後外省本章有兩引條例者駁回將情由參奏若當引輕律而故坐重罪亦難逃朕之洞鑑內外執法臣工各宜凜遵

乾隆元年諭朕聞姦宄不鋤不可以安善良風俗不正不可以興教化閶閰之大惡有四一曰盜賊三代聖王不待教而誅者也二曰賭博干犯公令貽害父兄以視周官之罷民未麗於法而系諸嘉石收之圜土者罪有甚矣三曰打架卽周官所謂亂民孟子所謂賊民也四曰娼妓則自周以前人類中未嘗有此此四惡者劫人之財戕人之命傷人之肢體破人之家敗人之徳爲善良人之害者莫大於此是以我皇考愛民之深憂民之切嚴申科禁積歲月之久然後道路少響馬老瓜賊而商旅己寧賭博及迼賭具者漸次攺業而家室以安聚黨打架者斂迹而城市鄕鎭鮮聞鬭囂娼妓遠藏不敢淹畱客店此皇考十有三年政教精神所貫注而海內臣民顯見其功效實享其樂利者也朕嗣位以來增廣赦條惠保良民使得從容休息而無識諸臣誤謂朕一切寬容不事稽察民間訛言諸禁己開風聞直省四惡皆微露其端倪是守土之官敢悖世宗憲皇帝之明旨墮十有三年之成功而戕賊善良傷敗風俗也自後州縣官有政令廢弛使四惡復行於境內者該督撫卽行嚴參督撫司道郡守有不能董率州縣殫心捕治者必以溺職治罪與通苞苴受賄賂者等決不輕貸五年諭朕聞直隸山東江南河南等省頗有行客單少不能禦侮被匪類邀截於路彊取銀錢行李而赴者又假作進香之人乞丐之類以肆其搶奪者在本人失物無多未必盡行報官而地方希圖省事或隱諱不發或緝捕不力以致宵小無所懲儆此風不可漸長著該省督撫等嚴行申飭不時稽察倘有仍蹈故轍者必加以參處毋得寬縱又諭朕聞各省聯界之處多有積窩巨匪久慣豢盜殃民隔省往拏必須赴地方官掛號添差稽遲時日又或地方官不能上緊協拏以致要犯風聞遠遁盜案久懸不結向蒙世宗憲皇帝深悉其獘特降諭旨凡地方失事探實贓盜之處無論隔縣隔省一面差役執持印票卽行密拏一面移文關會聖諭煌煌實爲息盜安民之良法及近年各省督撫奉行不力以致被盜之省辦理掣肘嗣後凡有鄰省聯界地方積窩逃盜訪實之後或徑行差捕或知會密拏庶盜案易結盜源易淸而鄰境彼此均受其益如有司等仍以爲具文歧視怠忽經朕訪聞必於該督撫是問二十七年諭刑名案件情僞微曖變幻百出若事事曲爲逆億𨿽日定一例豈能徧給乎惟在司刑憲者臨事詳察案情參酌令典朝於平允徒鰓鰓然各逞已見議攺議增適以變舊章而滋紛擾於讞獄之道有何裨益著傳諭中外問刑衙門知之

皇朝通誌卷七十七

●皇朝通誌卷七十八

刑法略四

○刑法略四

刑制【秋朝審】

△刑制【秋朝審】

凡秋審定例直省浚撫將重犯審擬情實緩決可矜三項具題每歲限五月內到部刑部將原案及法司督撫各看語刊刷招冊送九卿詹事科道各一冊八月在金水橋西【先是在天安門外至康熙二十三年覆準定於金水橋西會審】合同詳核分擬具題請旨裁定其盛京等處案件亦造入各省秋審案內具題俟命下日先後咨行直省將情實人犯於霜降後冬至前正法其文到限期雲南貴州四川廣東廣西福建限四十日江西浙江湖南甘肅限二十五日江南陜西湖北限十八日河南限十二日山東山西限九日直隸限四日盛京限十五日寧古塔限一个月限內遲延不到者將遲延各地方官察明指參其刑部見監重犯每歲一次朝審刑部於霜降後摘敍緊要情節刊刷招冊送九卿各官如秋審例霜降後十日在金水橋西會同詳審分別情實緩決可矜具題請旨其情實者俟命下之日刑科三覆奏皆經禦定大學士承旨用朱筆勾決其餘仍監固凡各省每年秋審臬司核辦招冊先期定稿以次移咨在省司道會同虛衷商榷聯銜具詳督撫復核定擬至期會審司道各官俱集每年應入秋審案犯於應勘時仍令各督撫提解省城率同在省司道會勘其緩決人犯解審二次之後情罪無可更定者祗令有司敍由詳報停其解審其會擬情實未經勾決之犯及前擬緩決後攺情實並緩決人犯內情可矜者仍照例解審凡在京每年秋審遇審某省卽令某道禦史與掌道一體上班朝審令京畿道禦史同掌道與審勾到時遇某省本章卽著某道禦史承辦朝審案件令京畿道專辦行刑時著刑科給事中及刑部侍郎一人監視【乾隆十四年定例如此今系刑部滿漢侍郎各一人刑科給事中一人新資刑部員外郎一人十八司滿漢司員各一人監視】各省官犯於定案時卽在按察司衙門收禁秋審勾到本到省照刑部決囚之例將情實官犯全數綁赴市曹卽令按察司監視行刑奉到諭旨當場開讀按照予勾之犯驗明處決秋審勾到後大學士會同刑部將已勾未勾情節摘敍簡明事由奏聞行知各督撫於處決時榜示通衢曉諭朝審由刑部發交該城榜示其各省官犯俱俟朝審勾到後奏聞頒發又朝審勾到刑部將人犯綁出之日步軍統領衙門派步軍翼尉一員護送凡各省官犯如系貪酷敗檢侵虧狼籍及有心巧詐不盡臣職罪應斬絞之員其審題結案在行刑之日以前皆補疏題請情實予勾者卽行刑之日已過亦著行刑在行刑以後審結者入下年新事冊內刑部仍貼簽聲明其尋常私罪案犯無前項情節者牢固監候以俟次年秋審不得槪請補入本年情實其常犯罪該斬絞如連斃二命妖言惑眾傅集符咒等項定讞時已在該省熱審之後刑部卽補入本年秋審情實冊內具題或遇停決之年其情實案內有糾眾聚匪劫奪辱官以及前項官常犯情罪重大之案刑部仍開具事由淸冊專行奏聞請旨正法凡各省駐防旗人犯該斬絞者無應解部卽在理事同知衙門收柰有應入秋審人犯令將軍都統等悉心確核分別情實緩決可矜造冊題達刑部九卿會核具題至勾到時某省駐防卽另冊同各省應勾人犯一體辦理新疆地方定擬死罪監候人犯凡經秋審緩決五次及情實十二次未勾者準於新疆地方互相調發爲奴秋朝審情實官常犯有經十次未勾者刑部奏聞下次攺入緩決不得擅攺可矜官犯巳攺緩決後如遇查辦緩決三次以上時不得與常犯一例減等其中或有應行寬宥者出自特恩凡竊盜滿貫及三犯竊贓至五十兩以上擬絞之犯除情罪重大應擬情實外其餘應入緩決者秋朝審一次之後攺發雲貴兩廣極邊煙瘴充軍其可矜人犯內如子婦不孝詈毆翁姑其夫忿激致斃或因該犯之母素有奸夫巳經拒絕後復登門尋釁以致拒毆致斃者此等情切天倫一時義激與尋常鬭狠者不同刑部會同九卿查核遇有似此罪犯案情旣確俱量爲區別照免死減等例再減一等發落仍逐案隨本聲明請旨凡罪漧服制由立決攺爲監候者刑部於秋審時俱入情實匯爲一冊先期進呈候勾俟經兩次免勾之後大學士會同刑部堂官將此等人犯招冊覆加詳勘其有情節可寬者摘敍案情確加看語請旨攺入緩決緦麻服屬人犯於停勾二次之後亦照期天以下例大學士會同刑部一體省核攺入緩決

順治二年諭以後重辟如奉監候再審之旨地方官毋得輕決著各巡按禦史會同監司從公研審報部覆奏候旨處決其事有冤抑情可務疑者徑自奏聞十二年諭三法司核擬罪必面同研審不得但用文移往復

康熙十二年諭刑部向來朝審之例先朝進呈招冊然後九卿科道會審覆奏完結乃各省秋審奏本內止有節畈觀覽未能明晰又有續到者不及入覆奏案內以致畱俟來年殊爲不合以後各省秋審應照在京朝審例豫期造冊進呈著九卿科道復核奏請定奪四十四年諭各省秋審尙無可議朝審則太寬書云罪疑惟輕以其罪有可疑之處而輕之也若無可疑則以公平爲貴現在殺人之人情罪顯然又何所疑而欲從寬乎執法之人但當詳情據理以定罪一味從寬則惡人何所警戒可以此諭刑部五十三年諭刑部秋審奏章繁複者甚多皆由府州縣司道各官審錄供招盡行全載所致該府司道果讞有別情自應敍入若無互異之處但注明該府司道與各州縣等官原審皆同一語止將州縣初招並督撫大吏審擬之處敍明足矣此非爲朕便於觀覽案牘繁多則事務必致遲延矣

雍正二年諭明刑所以弼教君徳期於好生誠以民命至重寧過乎仁毋過乎義也朕念朝審重囚其情實者刑科必三覆奏聞勾除者方行處決而外省情實重囚惟於秋審後法司具題卽咨行該省無覆奏之例中外一體豈在京諸囚宜加詳愼在外省者獨可不用詳愼乎自今年爲始凡外省重囚經秋審具題情實應決者爾法司亦照朝審之例三覆奏聞以副朕欽卹之至意三年諭人命至重須平心研究求其可生之路至萬無可生然後勾決則國法所不容亦其自取耳從來法寬則愚民易犯非刑期無刑之意十一年諭今年各省秋審人犯有不應緩決之案經九卿攺爲情實者甚多督撫通省大僚臬司刑名總匯錄囚定獄何等重事豈可因循苟且如有司執法科罪而九卿奏請平法或九卿據法定議而朕酌奪從寬方合政體豈有執法之官而任意於法外徇縱者乎倘督撫臬司或謂九卿定議從刻稍存迎合之見遂於矜疑之案槪以情實奏讞其獘尢不可言爾等將攺正各案逐一核明通行申飭之又諭明刑所以弼教除暴所以安民朕臨禦萬方不得一道同風俾我民免於刑戮每以自咎所望內外大臣抱刑期無刑之心執辟以止辟之法先使民不敢犯俾無漏网之姦凶繼則導人不爲非漸化向風之頑懦如此需之歲月庶幾習俗可移朕十年以來一切刑獄莫不虛衷斂息詳愼推研寬嚴本無成見惟其自取每見廷臣疆吏諄切開示諒已悉朕心矣今者秋審大典詳覽各冊有法無可貸情無可原而各督撫槪擬緩決並無勘語且有上次擬情實而今年自攺緩決者有監候多年之犯而每年秋審忽擬情實本定情實因部攺緩決卽照擬緩決者試問該督撫等豈竟漫不經心擳竟漫無定見耶夫疎縱之過甚於苛刻姑息之害等於殘忍但本公誠之至意達仁義之通權方爲不允若以爲欲嚴是負朕心若以爲欲寬亦辜朕訓內外大臣務籌遠大不枉法不弛刑由此類推庶政皆然其各身體而勤求之毋忽十三年諭朕聞外省會審之時不論案件多寡悉於一日定議均聽督撫主張司道守令不敢置喙究其實督撫亦未必了然不過戚幕賓略節貼於冊上徒飾觀瞻不察情罪之輕重率定爰書之出入以致讞獄不平冤情莫訴勸懲兩失凶暴肆行所謂明刑弼教者安在朕臨禦以來法司所進立決本章必令三覆奏每年朝審秋審先期細覽招冊至勾到時復與廷臣往復講論蓋哀矜惻怛之意動於不得已而發於不自知並非欲博欽卹好生之名也聖祖於當年勾到日皆著素服朕亦效法行之凡受封疆之寄者應同此心乃刻期艸率定局並不博采羣議且有結彩設筵徵砍演劇者此則殘忍性成不學無術者之所爲嗣後各宜謹愼周詳殫心辦理不妨多寬時日毋得視爲具文至於會集旣久除常餐外俏有肆筵設席仍蹈前習者經朕訪聞必加嚴處

乾隆十年諭向來冬至旣屆一應秋審之犯例不行刑若遠省地方奉到文書在冬至以後者則畱至次年冬至前正法後因此等人犯盡屬凶惡罪無可緩若遲至一年之久未免別生事端仍於奉到部文時處決諸犯旣無可緩適值冬至亦須稍遲嗣後如有過期接到部文者著於冬至七日以後照例處決該部行文各督撫知之十四年諭八旗滿洲互相殺傷案件向例俱從斬決至雍正年間乃按律以謀殺鬭毆分別斬絞亦卽行正法自朕禦極之後以旗民條例輕重懸殊特諭九卿八旗會同定議一切命案俱著監候至秋審時苟非謀故重情槪爲緩決但思立法之道與其狎而易犯不若使知所畏而不敢蹈向來立法從嚴具有深意惟是旗民事例旣經畫一今又攺從斬決朕心有所不忍嗣後滿洲與滿洲毆殺案件著於秋審時俱入情實八旗都統通傳知悉務使旗人各惜身畏法不恇罪譴又諭廣東南海縣民剃徳滿繼妻關氏揢死前妻之子劉應周致令伊夫絕嗣一案朕因其情罪可惡於法司核擬時特爲存記今經秋審擬入緩決據刑部查稱乾隆十一年直隸省張心堯繼妻張氏藥死前妻之子依律擬絞監候每年於秋審時查明張心堯續娶有子將應否減等請旨定奪如終至絕嗣將張氏正法關氏案照此辦理等語朕思繼母如母名分甚尊其於前妻之子究無屬毛離裏之愛果其撫如巳出則子自當事若所生然忿戾殘刻非理淩虐者比比而是皆由法𨿽設而不行人心無所儆畏故也夫謂親𨿽不慈子不可以不孝豈非扶持名教之言而從古所謂閔損王祥者能有幾人顧可以是責之庸眾之流乎律載故殺子孫者杖六十徒一年嫡繼慈養母殺者加一等致令絕嗣者絞律文之以加等科罪正以其與親生者有間當其殘害軀命則母子之恩已絕況致令絕嗣則得罪於其夫得罪於其夫之先代原其初𨿽曰母子也夫婦也至於故殺而母子夫婦天倫盡廢執國法以繩之固殺人之凶犯耳揆之天理人情毫無可恕朕意子果不孝經官驗明有據則𨿽繼母亦不必治以加等及擬絞之罪如其無罪致死則但當治以國法而不當復追論其名分其絕嗣擬絞亦但當論其見在之有無子息而不必計其後此之續娶另生凡情罪可惡者以情實定擬與謀故人犯一並正法如此則慘毒之行有所畏憚而不敢肆庶足以正刑章而厚倫理又諭朝審情實人犯例由刑科三覆奏其後各省秋審亦皆三覆奏愼重民命卽古三刺三宥遺制謂臨刑之際必致詳審不可稍有忽略耳非必以三爲節也朕每當勾到之日置招冊於旁反復省覽常至五六徧必令毫無疑義至臨勾時猶必與大學士等斟酌再四然後予勾豈啻三覆也哉若夫三覆奏本章科臣勿遽具題不無豕亥且阻於時日豈能逐本全覽嗣後刑科覆奏各省皆令一次朝審仍令三覆又諭朕因刑科三覆奏之例各省奏牘繁多迫於時日轉致不能詳覽已命簡去二覆以從務實今思勾決之時朕詳閱招冊反復斟酌辯論大學士在朕前一面秉筆代勾一面聽受諭旨𨿽殿庭咫尺自無舛錯但多經一徧視覽於勾決更爲愼重嗣此著於勾到後將原本進呈覆閱再行批發著爲例又諭秋審爲要囚重典輕重出入生死攸關直省督撫皆應詳愼推勘準情酌法務協乎天理之至公方能無枉無縱各得其平朕於情實招冊皆反復省覽再三究極情狀毫不存從寬從嚴之成見所勾者必其情之不可恕所原者必其情之有可原惟以一理爲權衡而於其人初無愛憎好惡之見者存也今年各省招冊經九卿攺定之案甚多其中有緩決攺入情實者或謀殺或故殺或拒捕或誣良致死或威逼致死或姦民聚眾不法或邪教迷拐或彊奸幼女或羞忿自盡或連砍數人或毆死有服尊屬皆情罪較重萬無可貸此等凶徒斷不應擬以緩決設非九卿攺正經朕裁酌置之典刑則姦徒幸免死傷屈辱者冤無可伸而刑法於是乎失中豈所謂詰姦止辟之義耶此於法紀倫常風化所系甚重所有審擬不當之各督撫皆著嚴行申飭又諭朕於侵貪各案諄諄垂戒前後所降諭旨不啻三令五申此次勾到辦理侵貪各案有督撫輕擬九卿攺入情實者有九卿混入緩決經朕指示情節攺入情實者所有二年限滿之犯完數如例者業經分別原減其逾限未完營私入己碓然有憑者予勾正法誠以律不容弛法當其守與其失之寬而犯者眾不如顯然示以無所假藉俾知所戒而不至更蹈覆轍所全者實多也朕前降旨令刑部於秋朝審時將各省官犯匯爲一冊得以詳悉推勘以照愼重之意此𨿽不僅指侵貪而官犯內惟侵貪者常多以理論之潔已奉公人臣之職分應爾倉庫錢糧莫非小民脂膏上以供軍國經費人君且不得私有而乃浸無顧忌如取如攜婪正供而入私橐是閭裏之輸將轉爲若輩塡溪壑也夫取非其有之謂盜況取國家之所有乎貪人之財猶謂之盜而況其貪國家之財乎此其情可恕乎乃向來錮習以爲寧盜毋貪此在爲上者爲民之深權其輕重謂與其厲民毋寧損上以是重言人臣之不可貪耳而豈忍以盜待臣子哉爲臣子者又豈甘以盜自處哉人徒知漁利於民者貪也蠧食於官者侵也援律傅罪輕重判然不知貪者固有害於下而侵者實無所畏於上以無畏之心而濟之以無窮之欲則派累以肥橐者有之因事而勒索者有之甚至枉法受贓者有之朝廷之府庫且所不顧更仃民瘼之可矜民膏之足惜此侵則必貪勢使然也此等劣員多畱一日則民多受一日之殘國多受一日之蠧旣以劣迹敗露尙可因循姑息系之囹圄獲全首領下愚不肖之輩其何所警惕而絕其行險僥幸之心又安知其不轉以身被刑辟之虛名而子孫享富厚之實惠且自爲得計耶是斧鑕一日未加則侵貪一日不止惟一犯侵貪卽入情實且卽子勾決人人其知法在必行無可幸免身家旣破子孫莫保則饕餐之私心必能自禁何至甘心扞网冒法此狂瀾之必不可不回而膏肓之必不可不救旋轉之機斷在於此用是再頒諭旨詳悉開導俾其知潔已奉公之大義凜服官典守之大防杜絕侵漁終遠刑辟爲良有司國家實嘉賴焉如其不知畏懼不知悛攺則三尺具有斷在必行前鑑昭然愼勿視爲具文也此諭著刊刻頒發令內外文職衙門入於交盤冊內永遠傳示各宜凜遵十七年諭各省由立決攺爲監候人犯皆系服制攸關其攺擬監候已屬原情酌減若秋審時入於緩決則減之又減殊非愼重倫常明刑弼教之道是以上年降旨令攺入情實此其中情節多端如父母被毆致傷或勢在危急救護乃其至情使父毆叔而子助父以斃叔亦得謂之救父則是長不友不睦之風非止辟之意但散在各省招冊中有勾決者有未勾決者或未悉朕輕重權衡反戡擬議著該部將此等案犯匯爲一冊與官犯招冊先期進呈候勾其有應宥者亦卽子減等發落朕於各省招冊反復研究務協理法之大中人命至重大徳好生何忍不以哀矜爲念但骫法違道務在活人斯乃婦人之仁中外間刑者其其知之十八年諭各省由立決攺監候人犯情罪本重累次秋審仍列入情實上年四十起內未勾者二十三人此次已勾一起但節次存畱監禁將積而愈多是因緩死而屢次綁赴市曹亦非所以重刑章也嗣後此項除本年未勾人犯下次仍入情實外其餘著大學士會同刑部堂官將招冊覆加詳勘其有實在情節可寬如弟毆兄斃或果因其兄千犯父母迫於親命或素有瘋疾一時病發凡似此類酌量分別敍述案情確加看語請旨卽入緩決蓋倫常所系不猒周詳朕於勾決冊內已再三審量更一番公同斟酌則倩節益明庶協明愼用刑矜卹民命之至意著爲令二十七年諭國家秋讞大典上系刑章下關民命慮囚時設情法未衷於至當何以昭弼教之用心每歲刑部進呈各省情實人犯招冊朕必將逐案事由一一披覽使獄情毫無遺漏而各案適輕適重又詳爲稱量比擬有其迹𨿽涉疑似而情尙一綫可原者旣於冊內折角存記卽情罪重大於法萬無可貸不得已而予勾之案亦反復推勘於犯事實款隨其節目次第折角及勾則前一日與臨勾之時必三經檢核須俾毫髮無疑然後予勾所謂求其生而不得則死者皆無憾也夫緩重犯須臾之命使被害者銜冤不得自申婦寺之仁刑官尙不應出此何況天下其主若以旣嚴三尺均屬應斷之刑而不爲銖量權衡將案內細微同異之由並歸無憾則此輕掉之心已乖與眾共棄之本義此朕自揣兢兢明愼固不肯稍存寬嚴之見卽督撫九卿己數爲擬議猶未敢稍緣因任者也苐向來勾到事畢原閱招冊祗存貯內閣其問刑衙門不過預聞臨時商榷之言而先事全局折衷所以一再不釋者未能盡諭又何以定司憲之準所有本年各省情實招冊可於勾到後卽發交刑部其近今二三年內閣所貯冊一並檢發俾詳悉披繹因端領會庶幾體朕意以求協中則成牘不爲無助著爲例四十二年諭調姦拒捕逞凶斃命之犯情罪固爲可惡但按律擬以斬候於法已無可加乃聲敍以爲不足蔽辜請卽正法恐無識者轉疑爲有意從嚴所辦未免過當著傳諭各督撫嗣後如遇此等案犯按律定擬後卽夾片聲明趕入本年秋審情實較之尋常案件歸入下年秋審者己屬從嚴毋庸將不足蔽辜字樣聲敍四十四年諭勾到湖廣山東等省秋審人犯內王成馮文煒二犯俱砍殺一家六命其子應行緣坐王成之子王喜娃年僅十歲馮文煒之子馮大甫年僅六歲馮二甫年僅二歲刑部俱擬入情實應斬本屬例所宜然王成馮文煒凶惡己極卽將伊全家抵死僅足相償實爲情眞罪當而刑部定例將殺六命之已絕嗣者其子均擬斬決若尙未絕嗣者擬斬監候而於緣坐者之年歲未爲區別因念二犯緣坐之子犯事時年僅數歲尙在童稚無知若槪予駢誅究覺不忍是以均未予勾此卽朕之姑息然仰體上天好生之心毋寧失之厚耳惟是此等凶孽畱其喘息己屬法外之仁若伊等長成後或遇赦減等釋宥仍聽婚配俾有遺孽將何以昭示平允並何以慰死者之心嗣後遇有此等凶犯緣坐之子年在十一歲以上者仍照見行之例辦理如在十歲以下者俱著問擬斬候永遠監禁惟赦不準減釋令其令其老囹圄庶於準情之中仍不廢法著爲令四十八年欽遵諭旨奏準各省重犯於招解到省定案後卽行畱禁省城於臬司首府首縣各監酌量均勻分撥禁固俟勾決部文到日卽在省城處決其中或閒有九卿攺入情實者爲數無多仍令各督撫飭令各州縣照舊例辦釐或有九卿由情實攺入緩決者卽解回本州島縣監禁所奉聖諭榜示省城外仍行文各本州島縣張掛曉諭以儆人心又欽遵諭旨奏準酌擬情重罪犯畱省監禁者共三十四條其餘服制緣坐姦宿拐騙尋常鬭毆共毆及婦女老幼之犯易於防範者俱仍於招解後發回各州縣牢固監候

皇朝通誌卷七十八

●皇朝通誌卷七十九

刑法略五

○刑法略五

刑制【欽卹】

△刑制【欽卹】

凡恭遇慶賀穿朝服及祭享齋戒封印之期上元端午中秋重陽等節四月初八日每月初一初二日並穿素服日期俱不理刑名又每年四月初一日起至七月三十日止時正農忙一切民詞除謀反叛逆盜賊人命及貪贓壞法等重情井姦牙鋪戶騙劫客貨確有證據者俱照常受理外其戶婚田土等細事一槪於準受理違者督撫題參州縣詞訟凡遇隆冬歲暮俱隨時審理不得照農忙之例停訟展限其在農忙期內若查勘水利界址等事現涉爭訟淸理稍遲必致有妨農務者卽令各州縣親赴該處審斷速結不得票拘至城或至守候病農每年於小滿後十日起至立秋前一日止【如立秋在六月則以七月初一日爲止】枷責等輕罪皆減等發落笞罪寬免監禁重犯量加寬卹杖罪遞行八折枷號以五日爲一等惟盜及傷人並旗人原犯軍流徒罪折枷者俱不準減免並於秋涼補枷凡軍流及外遣人犯十月至正月終停其發遣人犯己至中途者初冬十月照常接遞至十一月初一日方準停遣俟次年春融時轉解六月閏六月同其軍犯在配脫逃被獲應發原配並調發及發遣新疆人犯𨿽遇隆冬盛署不準停遺雲南省並無酷署嚴寒不在停遣之例軍遣犯內發往東南家口有情願赴配所者取具確供起解其不願者聽凡滿洲蒙古漢軍綠旗官員軍民人等有犯死罪除十惡各項重罪外其餘察其祖父及子孫陣亡者隨本聲明於秋審時恭候欽定但於優免一次之後俱不準再行聲請又犯罪未發而自首者免罪猶徵正贓其輕罪𨿽發因首重罪者免其重罪若因問被告之事而別言餘罪者亦如之其遣人代首若於法得相容隱者爲之首及相告言各聽如罪人身自首法若自首不實及不盡者以不實不盡之罪罪之至死者聽減一等其知人欲告及逃叛而自首者減罪二等損傷於人於物不可貼償事發在逃私越度關及姦共不在自首之律彊竊盜詐欺取人財物而於事主處首服及受人枉法不枉法贓悔過回付還主者與經官司自首同皆得免罪若知人欲告而自首亦得減罪二等其彊竊盜能捕獲同伴解官者亦得免罪依常人一例給賞凡年七十以上十五以下及廢疾犯流罪以下收贖例應枷號一體放免其犯死罪及謀反叛逆緣坐應流若造畜蠱毒采生折割人殺一家三人家口會赦猶流者不用此律如年八十以上十歲以下及篤疾犯盜及傷人罪不至死者收贖餘皆勿論八十以上十歲以下犯謀故鬭殺及應死者篤疾犯鬭殺及應死者議擬奏聞取自上裁篤疾謀故殺人仍依律擬罪不準奏請其十歲以下鬭毆殺人必死者長四歲以上方準聲請如止三歲以下仍擬絞抵九十以上七歲以下𨿽有死罪不加刑有人教令坐其教令者有贓應償受贓者償之七十以上十五以下及廢疾犯流罪以下者準其收贖一次若收贖之後復行犯罪除因人連累過誤入罪者仍準收贖如系有心再犯卽各照應得罪名按律充配其犯罪時未老疾事發時老疾者依老疾論若在徒年限內老疾亦如之犯罪時幼小事伋時長大依幼小論犯反道者均不用此律凡犯死罪非常赦不原而祖父母父母老疾家無以次成丁及孀婦守節己逾二十年而又年逾五十者如實系獨子所犯戲殺誤殺等案該督撫將應侍緣由題本聲請法司隨案核覆奏請上裁卽照免死流犯例枷號兩个月折責四十板勒追埋葬銀兩給與死者家屬養贍其鬭殺之案止將應侍緣由隨案聲敍俟秋審時查明取結報部核擬另冊進呈恭候欽定若犯軍徒流者決杖一百餘罪折枷準其畱養兄弟共犯死罪者存畱一人養親仍照律具奏請旨如審系遊蕩他鄕忤逆犯案及素習匪類爲父母擯逐若犯姦拐彊盜行凶有關倫理擾害地方並被殺之人亦系獨子本有兄弟並侄出繼可以歸宗身爲人後所後之家可以另繼及誣告人謀故殺及爲彊盜等罪以致被誣良民久淹獄底身受刑訊蕩產破家迨審明反坐者槪不準畱養又夫毆妻至死之案無故殺別情果系父母己故家無承祀之人該督撫將應行承祀之處聲明照畱養例取結辦理又幾搶竊及三犯竊盜等犯準其畱養一次有復犯者不準畱養旗人例合畱養承祀者視民人之例

天命六年諭凡應死笞罰諸罪必追論其功有功則當死者贖當罰者免當笞者戒飭而釋之功罪宜令相準其由武功授職者必行間獲罪乃革其官他罪皆贖若不由武功授職者視罪之輕重爲斷著爲令

順治元年諭人命至重豈容一槪誅戮以後在京重大獄情詳審明確奏請正法在外仍明律斷罪如有恣意輕重等獘指參重處又定卹刑官五年一差愼選廉明者往八年諭方今天時向熱宜行熱審之例今刑部通察刑獄五城司坊順天府京縣察監犯有無千牽連者卽日釋放笞杖徒流次第減免死罪情可矜疑者奏請定奪十二年諭朕日覽三法司章奏議決重囚一日必五六人或十餘人念玆愚民兵戈災祲之後復罹法网深可憫惻稽古有虞之世民不犯於有司漢文帝唐太宗亦幾致刑措今犯法者眾豈果風俗日偸民盡湣不畏死與抑朝廷徳教未敷故百姓從化無路歟或讞獄諸臣膠執爰書輕於失入歟又或所在有司不肯畱心化導以致扞网紛紛歟幹和召戾皆朕之責今後爾等問刑衙門遵奉此諭卽將見在未結獄案悉心淸理原情準法務求平允但不得故縱市恩仍傳諭各直省督撫申戒所屬愼重刑獄不得羅織刻核郡吧長吏亟倡明教化使小民明於親遜之誼各愛身家母輕抵罪自然獄案漸減囹圄可空以仰符天心漸至太平未必不由於此若奉行不力負朕好生之意必不輕貸

康熙十一年諭刑獄重地人命攸關天气炎熱亟宜淸理𨿽熱審見有定例但已結大案見在監禁各犯久淹羈禁朕心惻然其令詳加審鞫有情可矜疑者卽與察明事由開列具奏十八年因早遣官卹刑諭朕因久旱軫懷誠恐外省罪犯中或多冤抑特選爾等體朕矜卹庶獄之意凡事務推勘確實從公審斷勿徇私見顚倒是非仍宜兼程遄往作速淸結倘遲延時日恐無賴之徒藉端生事揑詞妄訐反累貧民至所審案件或當或否朕無不洞悉爾等愼之又諭遣閣臣會同三法司將己結大案在監者詳加審理無使冤滯直省監候重犯選賢能司官會同該撫將大小刑名事件不論已結未結逐一詳審其重罪內情可矜疑者奏請定奪小罪卽行完結造冊報部二十三年諭軍流人犯甫離刑獄一綫僅存盛暑嚴寒必致危亡今皆停遣二十五年諭獄訟重情關系民命今天气炎熱恐有情可末減者淹斃囹圄朕心不忍特遣大臣會同三法司詳審具奏直省督撫一體遵行五十年停止熱審諭爲政惟以眞誠爲尙徒博矜憫之虛名遇熱而審遇寒而審不時遣官卹刑將督撫審讞案牘須飭駁攺則貽案滋多互訐之端何所底止夫有司簡淸辭訟速結案件卽爲良吏𨿽不熱審亦無所害著通行問刑衙門知之

雍正元年仍復熱審諭執審減等舊有成例迨日久獘生罪人妄希巧脫胥吏因緣爲姦故延日期致逃法网是以停止我聖祖仁皇帝如天好生每歲夏月必特沛恩綸監候者免其刑具枷責者緩至秋涼𨿽停熱審之例仍寓減等之心澤至渥也朕仰體聖慈時深欽卹仍復熱審減等舊例其監禁重犯亦量加寬卹至情罪可疑及牽連待質人等暫予保釋竢秋後再行拘禁凡內外一體詳愼遵行其有故意遲延希圖漏网者本犯不準減等官吏嚴加議罪二年諭刑名重務未能淸理下傷民命卽足上千天和朕於讞獄再三詳愼法外從寬者不可勝數並未冤抑一人此亦可自信者爾等執法之官固宜外示嚴明亦須中存仁恕凡案件易結者毋執定限速行審理使輕罪早脫囹圄無辜亦免牽連倘任意耽延𨿽所告得伸亦多含怨卽訊鞫罪人亦不可輕用重刑若云非夾訊不能定案此尢爾部之大謬矣錄囚之際但求平允不可過當爾等訊獄動刑習爲常事當思無負重任亦須自念子孫豈可疎忽致有後悔乎尙其同寅協恭速爲辦理毋恃才偏執毋推諉瞻徇以體朕心以卹民命本年諭刑名關系民命死者不可復生朕於刑名更加愼重書曰天討有罪五刑五用哉必輕重悉當天理乃爲欽承天道若應嚴而寬便是逆天寬且不可而況嚴乎朕爲人君尙不可稍失其平況人臣居法司之任乎蓋鴟鴞不除無以致鸞鳳稂莠不翦無以植嘉禾姑息養姦則小人無懲戒必不能攺惡以從善故刑者使人遷善遠罪所以輔教化者也居法司之任者務操至公至平之心時懍天監在玆之懼使寬嚴悉當輕重允孚則不媿明允之司而成無刑之治矣九年諭淸理刑獄除重罪候決人犯外凡牽連待質及候審輕罪者刑部覆明速行完結或暫予保釋八旗髙墻拘禁人犯亦照此辦理枷示人犯除永遠枷示者不宥外其有限期未滿者照例保釋於處暑後補枷外省已經到部之案有擬徒杖準折贖者悉寬免之十年諭凡疑獄監候侍質人犯除彊盜案件外如人命等案有正犯未獲將牽連余犯監候已過三年者著取的保釋放有私自逃匿者耐本犯重治其罪令直省一例遵行

乾隆二年諭小民之犯杖責者其罪本輕而盛暑之中量減其敲朴之數乃國家寬卹之仁八折之例由來已久不當輕爲攺易八年諭今歲天气炎熱甚於往年省刑之典允宜舉行著刑部於在京徒杖以下輕罪查明減釋其重犯𨿽法無可寬際此炎天著添蓋庸棚給與冰湯藥餌無致病暍十五年諭國家欽卹民命徳協好生至於鰥寡孤獨尢所矜憫是以定有獨子畱養之例凡屬情輕皆己沾恩減等惟是愚民無知往往輕身鬭狠不知畱養爲格外施仁或轉恃此爲幸免之路以致罹於法网因其案情稍重或理曲尋釁金刃重傷𨿽經浚撫聲請仍以原罪定擬不準畱養固屬該犯罪所應得但聲請之案不過尋常鬭毆等類斷不至入於情實徒使淹禁囹圄不得侍養而窮老孤孀無所倚賴深可軫惻朕思此等罪犯本非有謀故重情爲常赦所不原旣經定擬本罪拘系逾時己足馴其桀驁之气應量爲末減俾得自新上年秋審此等案犯經九卿定擬矜減者止有二起余仍監候著該部察明各犯祖父母父母見存果無次丁侍養槪可以矜減等請旨發落嗣後獨子犯罪未邀寬減者該督撫於秋審朝審冊內聲明九卿覆核時照此辦理以昭軫雪無告之至意著爲令十七年諭朕命刑部察奏命盜等案因贓迹未明監候待質者其五十四案內康熙年間一案雍正年間十一案而自乾隆元年至十七年統計已未入秋審者積至四十二案𨿽年遠之案漸消漸少近者則積而見多然使於辦理之初卽能詳愼研究務在得情則監候之案何至如此卽此亦可見近來辦事諸臣不如從前之實心振作矣此非仗無辜之人久系囹圄卽使應辟重犯久羈顯戮而犴狴之中淹禁多人亦非所宜皆因承審各官不能實力辦理又或刑部司員以有遵駁攺正議敍之例多尋罅漏外省無以登答轉成疑案一經題明監候待質卽束之髙閣而接任之員又以非本任之事率多因循殊非明愼用刑而不畱獄之意著刑部將此沈案速行淸理嗣後內外問刑衙門於一切命盜重案各宜畱心迅速辦理應緝拏者上緊緝拏應定擬者卽行定擬勿致塵案日積若本非難結之案承番各官不能審出實情惟以監候待質爲遷延時日之計且藉得邀免處分希冀錄敍該堂官督撫察出卽嚴行參處此亦淸理庶獄之一法可通行曉諭知之是年以天气炎蒸命熱審減等展至處暑日爲止越旬日雨澤尙未沾足復諭刑部仍行減等俟雨足後照舊辦理十九年諭將乾隆十五年以前親老丁單之犯原題未經聲敍者傳諭各該督撫據實核明一例入冊量予末減以示矜卹三十八年諭例載獨子養親一條必先查核死者並非獨子而凶犯實在家無次丁方準聲請亦須核其情節本輕又毫無別故者始可照例擾請至其中案情稍重𨿽經聲請不準畱養者前經朕以此等尙非謀故重情常赦不原曾降旨俟其拘系經年量爲末減亦不必於定案時將命案正犯遽行開釋是於明愼用刑之中更寓法外施仁之意第恐愚民無知恃有畱養之例凡系獨子動輒輕身鬭狠易罹法网是隨案辦理畱養非惟無益而且害之與其急於縱釋而民輕犯何如稍加愼重之轉得矜全乎嗣後內外問刑衙門遇此項案情務須確核罪由審酌至當妥協辦理毋得意存姑息將此通諭中外知之

皇朝通誌卷七十九

●皇朝通誌卷八十

刑法略六

○刑法略六

赦宥

△赦宥

﹝臣﹞等謹按鄭志刑法略所述赦宥凡大赦曲赦槪置不錄蓋以歷朝赦令繁多難於枚舉故從簡略我朝刑法協中毋枉毋弛列聖以來恭遇慶覃大典或逢木旱偏災則有徳音下逮以施法外之仁旣敬謹摘錄而於停止勾決之年亦編次如左查會典赦宥槪以欽卹今析出各自爲捲從鄭例也

凡赦宥若犯十惡殺人盜系官財物及彊盜竊盜放火發冢受枉法不枉法贓詐僞犯姦略人略賣和誘人口若姦黨及讒言殘使殺人故出入人罪若知情故縱聽行藏匿引送說事過錢之類一應實犯𨿽會赦並不原宥其過誤犯罪及因人連累致罪若官吏有犯公罪並從赦宥其赦書臨時欽定罪名特免及降減從輕者不在此限徒流人在道會赦計行程過限者不得以赦放宥故者不用此律若曾在逃𨿽在程限內亦不放免其在途身死所隨家口願還者聽遷徒安置人準此其徒流遷徒安置人已至配所及犯謀反叛逆緣坐應流若造畜蠱毒采生折割人殺一家三人會赦猶流者不在此限凡以赦前事告言人罪者以其罪罪之若干系錢糧婚姻田土等項罪𨿽遇赦寬免事須究問明白凡恩詔內開有軍流俱免之條其和同誘拐案內系民人攺發煙瘴少輕地方者旣準寬免系旗下家人發遣爲奴人犯一體援免凡官員問擬徒罪不論未已到配遇赦減免令各督撫造具咨部匯題存案其有關人命擬徒常犯遇赦減等另冊報部核辦不得與尋常徒犯按季冊報凡直省偶值兩澤愆期應請淸理庶獄除徒流等罪外其各案內牽連待質及笞杖內情有可原者該督撫一面酌量分別減等一面奏聞

天命十年九月詔赦中國死罪以下人犯

崇徳元年四月以受尊號禮成大赦除十惡外余悉原之二年七月皇子生大赦五年十月萬壽聖節大赦七年十月以聖躬違和大赦凡重辟及械系人犯俱令集大淸門外宣諭曰爾等眾犯有罪應死者應責應罰者今俱釋爾罪其各攺過自新毋再千國典八年二月上不豫大赦八月世祖章皇帝禦極大赦

順治元年十月定鼎京師頒詔中外大赦天下五年十月恭奉太祖髙皇帝配天並追尊四祖考妣禮成上親政詔赦天下十年諭立春不雨入夏苗旱朕心甚切憂惶雨澤愆期多由刑獄冤滯刑部堂官卽日會同都察院大理寺及凡有刑名事件衙門督率司官將在部監獄及發各處羈保聽審人犯如實犯死罪未經審結果有情可矜疑者卽日審明具奏定奪徒流人犯察非重情準與減等笞杖豁免候審千連證犯先行釋放限十日內開具簡明情節減免罪名及釋過人犯具瘈發落大小獄情未審結者限一月內通行完結順天府督同大宛二縣五城禦史督同司坊官直隸督撫按察督同所屬道府州縣一體遵行務期申冤疏滯上格天心十一年六月以大婚禮成恭上皇太后徽號詔赦天下十一月上以災畢修省詔赦天下十二月停止秋決定每遇卹刑之年內外悉暫停秋審十三年七月以干淸宮成詔赦天下是年停在京秋決十二月以月封皇貴妃禮成詔赦天下除十惡及受贓官吏盜久錢糧員役不赦外其餘死罪皆減一等軍流以下咸赦除之在京朝審候決及直省秋決重犯皆予減等發落十四年三月恭奉太宗文皇帝配天禮成詔赦天下五月雨澤愆期諭遣內閣大臣會同刑部將現在獄犯無論己結未結逐加詳審其有無知而罹法网小過而陷重辟者卽與嚴察奏聞是年上以內外刑辟宜同一例命各省秋決亦暫停一次十五年正月以皇太后聖體違豫詔赦天下十七年正月以地震歲祲上省躬詔赦天下十一月命監候各犯槪從減等停止秋夬十八年正月上大漸諭京城內除十惡外其餘死罪以下悉行放釋

康熙元年詔赦天下凡罪不諭己結及現在告發者但系元年以前事悉赦之四年三月以星變地震上省躬詔赦天下九月恭上太皇太后皇太后徽號禮成詔赦天下六年七月上親政詔赦天下十一月恭奉世祖章皇帝配天並加上太皇太后皇太后徽號禮成詔赦天下七年五月以雨澤愆期命內大臣會同刑部詳審重囚其輕罪卽行保釋九年五月孝康章皇后升祔太廟禮成詔赦天下十年四月以天旱命刑部淸理現禁人犯如有可矜疑者卽予減等發落十四年五月諭邇者天气炎亢農事堪憂或因刑獄淹禁中有免枉致干天和亦未可知玆特遣閣臣會同三法司將己結重案逐一詳審有罪可矜疑者卽與察明事由開列具奏【十六年十】【九年二十五年二十六年二十八年並同】十六年停止秋決【二十年二十一年二十三年二十八年三十二年四十一年四十四年五十年五十四年五十五年五十六年五十七年五十九年六十年六十一年並同】二十年十二月以吳逆蕩平詔赦天下二十一年三月詣盛京謁陵禮成諭山海關以外及寧古塔等處官吏軍民人等除十惡死罪不赦外其餘己結未結一切死罪皆減等發落軍流以下悉予赦免二十五年五月諭明罰敕法國憲不可以己𨿽嘗屢行矜卹絕去顃苛終思尙徳緩刑乃爲至治之極軌自康熙元年中外臣民習染澆風姦貪詐僞頑鈍者恬弗知恥狡黠者湣不畏法以致是非乖繆綱紀陵夷朕親政後洞悉姦獘加意釐剔務使骩律干紀之眾人無遁情法無旁貸庶幾禁遏頑豪杜塞僥幸近見罹罪罟者漸少但革面未能革心祗因法令嚴密輒思苟免苟免之心切則彌縫之獘深巧僞滋多亦未可定今欲崇尙徳化務存惇大一切令之自新除前經審擬完結各案及關系工程錢糧不議外一應枉法得贓行賄與受人員仍革職免擬重辟照例追贓其未經發覺者悉予寬免有以諭前事參訐者一槪不準自諭以後中外臣民須洗心易慮省攺前非守法奉公惇勵廉恥以副朕使人寡過之至意二十六年五月以天旱詔赦天下十一月以太皇太后聖體違和諭內外問刑衙門現監重辟人犯除十惡死罪及貪官光棍不赦外其餘已經奉旨監候死罪重犯槪行減等發落以昭祈天永佑至意是年題準停止本年內外秋審【二十山年三十五年四十六年五十八年奉

旨同】二十八年二月南巡欽奉諭旨經過山東江南兩省除十惡死罪及官吏犯贓不赦外其餘自康熙二十八年二月十一日以前死罪及軍流徒罪以下己結未結悉著寬釋又諭浙省各屬地方罪犯現在監禁者令照江南山東例一體赦免【三十八年四十二年四十四年並同四十四年並赦及福建】二十九年九月諭今年內外秋決著停止情實及緩決各案皆不必具題其情可矜疑者著照例具奏【三十四年三十九年四十九年五十三年並同】三十一年八月諭今年秋審人犯情實者停其正法矜疑者照常完結先經具題情實正法人等亦著作速行文停其正法十月諭秦省西安等處地方比歲薦饑閭閻因苦凡陜西所屬今年秋審緩決人犯內除十惡及軍機獲罪官員不赦外其餘自諭旨到日通行免死減等發落有現在審擬未經結案者亦如之二十四年十一月以直省旱潦晉省地震詔赦天下三十六年七月以平定噶爾丹詔赦天下三十七年九月上以親臨烏喇命停止應決人犯並諭至盛京時亦照此例行四十一年八月諭現在刑部及直省監禁人犯凡經康熙四十年秋審奉旨緩決者著察明通行發落仍開具人數奏聞四十二年三月以萬壽聖節四海奠安河工告成詔赦天下八月奉旨今年三月己頒恩詔所有罪犯無多秋審著停止【五十二年同】四十五年十二月諭歷年以來內外監候緩決人犯二百二十五名俱著免死減等發茖在直隸各省者爾部卽移文各該巡撫令遵旨速行四十七年九月恩詔今年內外秋審情實人犯除己結省分外其未經具題各案情實者著處決緩決者減等矜疑者皆照例發落四十八年十月諭江南浙江連年災荒地方因苦又今年兩省疾疫盛行人命傷斃者甚眾江浙兩省應處決情實人犯悉著停止一年五十二年三月以萬壽聖節詔赦天下五十五年諭刑部緩決人犯長系囹圄殊屬可憫令九卿會同按其年分久遠情屬可矜者分別奏明減等六十一年十一月世宗憲皇帝登極詔赦天下

雍正元年二月恭上聖祖仁皇帝尊謚升祔太廟禮成詔赦天下八月恭上孝恭仁皇后尊謚升祔太廟禮成詔赦天下九月恭上孝誠仁皇后孝昭仁皇后孝懿仁皇后尊謚升祔太廟禮成詔赦天下十一月恭奉聖祖仁皇帝配天禮成詔赦天下是年奉旨內外情實人犯今年停止處決【二年四年五年六年七年八年十年十二年並同】四年七月奉諭各省命案內其情由可惡者不淮寬免外其餘一百七十七名俱著釋放此朕格外生全之恩爲舊例之所未有凡玆小民當體朕省刑宥過之意九年六月以天旱命法司將監禁輕犯暫行保釋其擬絞監候賊犯已經二年者酌量釋放減等並諭將外省輕罪人犯已經到部有問擬徒杖而淮其折贖者悉行寬免十年以天旱命法司省釋輕罪監犯十三年九月皇上禦極詔赦天下十二月恩詔犯法婦人除十惡不赦外其餘盡行赦免

乾隆元年六月諭明刑敕法國之大典而肆赦所加原以昭法外之仁也恩詔之頒期以息事寧人使遠邇咸知遷善攺過其爲良民以成太平之治乃聞各直省於一切案件仍以提審駁審嚴刑酷夾恣意株連使無辜之人困於囹圄細微之事刻爲鍜煉含冤稱屈所在多有夫罪名未定案件未協或有仍須審詳者但旣非犯在不赦則斷讞亦易成招若使合於赦款之人不得卽邀赦免之澤而以酷刑斃命或因拖累破家則後卽審明援赦亦己無及是朝廷己生全之有司故戕害之藐視功令殘虐民生莫此爲甚且頒詔之後己逾半年而題結咨結批結之案尙屬寥寥遲玩己極著刑部卽行令各該督撫速行嚴飭各屬立卽詳愼察明逐一詳報歸給省釋如有仍前濫刑擾累及擔延滋獘以沮抑國家徳意者一經察出罪有攸歸斷不輕貸卽刑部所有案件亦卽速爲剖晰勿致沈擱以副朕哀矜庶獄之至意是年奉旨本年秋審情實人犯著停止勾決【二年五年六年八年九年十一年十三年十五年十六年十九年二十六年三十六年四十五年並同】又諭直省秋審冊內有自康熙五十二年至雍正三年以前皆系緩決者著九卿科道等逐一詳加察核悉心簡閱酌予減等二年三月恭奉世宗憲皇帝孝敬憲皇后升祔太廟禮成詔赦天下見在定議軍流徒罪人犯未至配所者槪予寬免四月恭奉世宗憲皇帝配天禮成詔赦天下漢軍犯軍流罪者已照舊例以枷責完結其從前發遣在配者該部按其情罪具奏請旨又軍流人犯己到配所者向例遇赦不準放回今特加恩此等人犯內除情罪重大及免死減等實系凶惡棍徒外其餘因事議遣在配巳過三年安靜悔過情願回籍者該督撫具奏請旨準其回籍又以天旱命淸理滯獄諭雍正四年以後十三年以前所有不赦各案其中或有介於疑似及屢經秋審緩決之犯或未可定著總理事務王大臣會同刑部將秋審朝審招冊詳加覆勘如果有一綫可原應行減等者卽酌定請旨四年四月以天旱命法司將杖徒以下等罪查明請旨減等釋放十一月諭著九卿等將秋審朝審緩決五次以上人犯酌其情罪稍輕尙可貸其生路者逐一分別請旨比照凶盜免死減等之仃充發邊遠煙瘴地方至情罪可惡者𨿽經屢年緩決亦不在減等之例五年五月以天旱諭刑部見在監禁人犯內有一綫可原者著大學士軍機大臣等會同爾部分別具奏其輕罪人犯亦卽減等七年三月以天旱諭刑部將在部各案有牽連待質者有輕罪可矜原者或應省釋或應末減會同都察院大理寺詳核妥議具奏直隸山東河南三省目下兩陽不均亦著照此例行嗣後各省凡遇災眚之年各該督撫將淸理刑獄之處奏聞請旨八月諭今年上下兩江被水情形非常年可比見在江蘇安微兩省人犯中有情有可原當在矜疑之列者或多年緩決不致正法八系囹圄者皆應減等完結著大學士會同刑部詳閱招冊分別妥擬具奏十月諭乾隆四年朕曾降旨秋審朝審緩決五次以上之人犯酌其情罪稍輕尙可貸以生路者比照凶盜免死減等之例充發邊遠煙瘴地方較之可矜減等杖流之例爲重較之永遠監禁之犯爲輕其情罪可惡者𨿽經多次緩決亦不在減等之例今已隔數年監禁之犯倍多於前久系囹圄亦屬可憫著大學士九卿仿照乾隆四年之例悉心辦理分別請旨再情實未勾人犯內或有情罪稍輕可以照此辦理者亦著大學士會同刑部分別具瘈八年九月上詣盛京謁陵禮成諭自山海關以外及寧古塔等處官吏軍民人等除十惡死罪外其餘己結未結一應死罪皆著減等發落軍流以下悉予寬免【十九年四十三年四十八年並同】十年四月以雨澤愆期諭刑部堂官將徒杖以下等犯核明情節或應釋放或應減等卽行具奏其尋常案件亦速爲完結並行令直督一例辦理【十五年十八年二十三年二十四年

諭旨並同三十六年三十九年】【四十八年四十九年則

諭令京師直隸軍流以下等罪減等四十三年並及河南省四十九年並及山東省】十一年正月詔赦天下奉諭古帝王治天下之道以省刑薄賦爲先朕臨禦以來受育黎庶惟日孜孜於玆十年矣仰荷天祖眷佑海宇又安萬民樂業朕心慶慰特沛慶典與民休息念各省獲罪之犯於上年勾到之後見有羈禁囹圄者𨿽伊等孽由自作法無可寬而其中情事不同輕重亦有差別國家赦宥之典或因行慶施惠或因水旱爲災間一舉行今朕哀矜庶獄不忍令其淹滯圜扉所有刑部及各省已經結案監禁人犯除情罪重大及常赦不原者無庸辦理外其餘著大學士會同刑部酌量分別請旨減等發落其軍流徒杖以下一並分晰減等完結俾伊等同沾肆赦之恩勉圖自新之路以副朕協中欽卹本懷五月命各省羈禁人犯經督撫審題部駁未結及各省未經審題案犯事在恩旨以前者俱著分別減免請旨九月上巡幸五臺諭朕此次西巡著將直隸山西二省本年正月初三日恩旨以後所有軍流以下人犯令該督撫分別情罪請旨減等發落【十五年二十六年四十六年並同】十二年五月以天旱命減免緩決五次及徒罪以下人犯十三年三月上巡幸山東命寬減直隸山東兩省緩決五次及軍流上下罪犯十五年八月詔赦天下秋審緩決五次以上人犯量予減等犯法婦人除十惡不赦外其餘槪子赦免見在監候質審幹連人等準予保釋九月上巡幸河南諭朕今歲初次巡幸豫省所有河南省軍流以下罪犯著察明減等發落十六年正月諭直省朝審秋審各犯緩決至三次以上者卽著該部察明酌旺案情分請旨減等發落【二十六年三十年三十四年三】【十六年四十一年四十九年並同】十八年諭著該部察明朝審秋審各犯酌其情罪稍輕緩決至三次以上者分別請旨減等發落此外有情罪本重累年辦理未經寬減而定案在康熙雍正年間緩決十餘次至數十次內有一綫可原者亦著察明分別請旨二十年以平定伊犂詔赦天下除謀故殺外如原無讎隙偶因一時忿激相毆傷重致死者將凶犯免死決杖一百照例追銀四十兩給死者家屬軍流以下人犯槪予減等發落除十惡不赦犯法婦人盡行赦免現在內外監候質審及幹連人等久禁囹圄恐致無辜瘐死著槪行釋放二十一年上東巡諭山東省見在軍流以下人犯悉予減等發落【三十六年四十一年同】二十二年上南巡諭江蘇安徽浙江等屬軍流以下人犯俱著減等發落【二十七年三十年四十五年四十九年並同】二十四年以平定回部詔赦天下流徒人犯在流徒處匠身故其妻子願回籍者該地方官報明該部準其各回原籍軍流以下人等槪予減等發落【三十六年同】二十六年十一月恭遇皇太后萬壽聖節詔赦天下凡軍流以下人犯槪予減等發落【三十六年同】二十九年諭緩決人犯不但三次者今秋應予減免卽一二次者亦著查明分別減等該部卽遵諭行四十二年五月恭奉孝聖憲皇后升祔太廟禮成詔赦天下四十三年諭交各省督撫查明各該地方從前軍流人犯已過十年安分守法別無過犯者分別咨部核議奏請省釋其有在配年久不願回籍者仍聽其自便四十九年諭本日勾到朝審情實各犯黃冊內舊事至三十餘案人數甚多每年各該犯仍照例綁赴市曹仍槪不予勾自應核其情節量爲末減各犯已過三次勾到情罪較重者著加恩攺爲監候牢固監禁遇赦不赦其己過三次勾到情罪稍輕者著加恩攺爲緩決將來遇應予減等之時仍照例辦理大學士會同刑部秉公詳核分別定議具奏以副朕淸理庶獄至意五十年以國祚編長初逢大衍詔赦天下又奉諭本年舉行千叟宴盛典官民耆老咸得普被恩施用彰錫福其直省軍流以下人犯亦於恩詔內槪予減等發落惟罪犯斬絞情節不至予勾或本擬緩決者俱應牢固監禁該犯等因身罹重辟𨿽年己老邁仍不免羈禁囹圄未得一體遊恩朕人深用惻然著刑部堂官於朝審秋審情實未勾並原擬緩決斬絞人犯內詳加查核除近年新事及舊案年未及七十者仍年固監禁外其餘年七十以上未經予勾及本擬緩決之犯著加恩分別減免釋放該部詳悉妥議具奏

﹝臣﹞等謹按杜佑作刑典於赦宥一門附以放生鄭樵刑法略因之考禮記王制天子無事則歲三田無事而不田日不敬田不以禮曰暴天物其頒布禁令曰獺祭魚然後虞人入澤梁豺祭獸然後田獵鳩化爲鷹然後設罻羅艸木零落然後入山林昆虫未蟄不以火田不麛不卯不殺胎不殀夭不覆巢所以順天時廣仁意者如此而已無所謂放生之說也其斷屠宰禁戈獵實自唐之武后始其時鳳閣舍人崔融己上議言其不合禮經矣我朝自列聖以來仁民愛物徳意交孚四海之內熙熙皥皥曁鳥獸魚鱉咸若人得其情物遂其生舉凡曲惠小恩皆所不取伏讀禦制集載放生詩二篇其一曰魚喜江湖鳥喜天物各得所性自全意欲受之乃害之適如驅魚之獺驅爵鸇嗟哉煦煦爲仁流放生之事於是傳市井小兒謀利巧深淵取魚樹羅鳥特鬻街頭供放生猶然自咎所獲少剛幸九死得一生駾喙未定魂猶驚因緣仍復遭网罟終爲幾上之葅釜中烹君不見自從人好行小惠林泉之物乃少全其類其一曰滎陽逭沛公遂有放鳩制巴陵則放鴉用以上新歲因之傳放生陰隲盛後世鳥獸虫魚鱉其類初不計甲者謝會公東齋曾備記其事始儒家詎出緇黃議羣生非自投仍由人捕致捕十活五六遇放復遭系害生緣放生匪愛害實曁小道𨿽可觀致遠則恐泥恭繹天章可以知天政之大迥非煦爲仁者所可同年語矣

皇朝通誌卷八十《淸朝通誌》食貨略凡十六卷﹝081～096﹞／一百二十六卷﹝淸﹞髙宗敕撰

●皇朝通誌卷八十一

食貸略一

○食貸略一

﹝臣﹞等謹按洪範八政首舉食貸誠以足國裕民之本計王者所必有事也洪惟我朝聖神繼起樂利無疆百物阜成府藏充裕臣等伏讀太宗文皇帝實錄曰朕承天垂佑財用饒裕當此之際我國家新舊人等若不急加恩養更於何時養之大哉皇言卜世卜年之所由長也夫任土定地農事爲先百數十年以來百姓安於耕鑿之常而土田日辟生齒日繁皆國家培養所致也世祖章皇帝定鼎燕京盡除明季加派遼餉剿餉練餉之獘聖祖仁皇帝詔天下滋生人丁永不加賦世宗憲皇帝念江浙賦重淸釐減免【並詳見賦稅門】皇上受養黎元普免正賦者三普免漕糧者再其它蠲除賑卹以萬萬計【詳見蠲賑門】至於河工海塘關系尢巨聖祖親視河千大興築浚世宗特令修築髙堰海塘皇上翠華臨蒞指示機宜於河工海塘不惜數千萬帑金爲一勞永逸之計【詳見河渠門】又如畿輔則特設莊田邊鎭則廣開屯政錢幣之用則設局增鑄以酌錢直漕運之宜則官兌官收以速轉運鹽茶之榷則加觔攺引以裕商力平糶之法則采粟截漕以平市直鴻模善政實開億萬斯年之美利夫人眾則財易生地廣則用益饒我國家受命之初琉球諸國率先表貢東洋之銅佐京局之鼓鑄暹羅之米資邊海之倉廒迨至回疆式廓度地開田因中置市向所謂重譯不能至者今悉爲內地山河其它小弱附景待澤又不足論蓋溯禹貢經畫九區作賦錫貢以來從未有如此實大洪遠也今恭纂皇朝通誌謹於鄭志篇目分並增省之爲十有二門敍次如左

田制上

△田制上

崇徳二年春太宗文皇帝令各屯統領官督率兵民別土地髙卑擇所宜以樹藝又諭鎭守噶海阿巴泰曰爾當令鎭守各官勸飭農事不可以天寒稍緩種植世祖章皇帝禦宇因明季變革版籍多亡田賦無準首著禦史衙周祚巡行畿甸見正定府荒地十居六七請行淸丈編審之法使地丁錢糧悉符實數而山東向遭流寇焚掠荒蕪尢甚河臣楊方興請以見在熟地爲數而荒棄者無論有主無主盡數除之上可其奏旋卽定開墾荒地之例凡州縣衙所荒地分給流民及官兵屯種有主者令原主開墾又進河南拋荒地畝令鎭協官兵開墾其荒田三年起科其原熟而拋荒者一年供賦六年令地方官招徠逃民不論原籍別籍編入保甲開墾荒田給以印信執照永準爲業三年後察成熟畝數以勸墾之多寡論有司殿最時山海關外荒地特多八年令民願出關墾地者山海道造冊報部分地居住又以八旗退出晌地並首告淸出地及各省駐防所遺地悉照墾荒例開墾十年以四川荒地聽兵民開墾官給牛種又令酌調步兵開陜西荒地又以直省州縣魚鱗老冊原載地畝區段坐落田形四至名目閒有不淸者印官親自丈量乃定丈量規制頒部鑄步弓尺於天下凡州縣用步弓依奏漢以來舊制廣一步縱二百四十步爲一畝各旗莊屯田用繩每四十二畝爲一繩是謂繩地令有司乘農隙率里甲履畝丈勘以定疆界然開墾旣多數溢於舊有司中有以大畝當小畝又或田不加辟而貪冒議敍則又有以小畝當大畝者其後十五年命禦史二員詣河南山東率州縣履畝淸丈分別荒熟實數其地畝繩尺悉遵舊制又以山東故明藩田有相沿以五百四十步爲一畝者令照民閒地例槪以二百四十步爲一畝凡各省畝數不均者悉令地方官踏丈攺正十八年巡按河南禦史劉源浚言南陽汝寧荒地莖多恐耕熟後有人認業遂起訟端𨿽三年起科著有定例而開種之初雜項差役仍不能免嗣後請令該地方官先給帖文開列姓名年月並荒田四至坐落每歲申詳上司以息爭訟寬徭役以卹窮黎借常平倉谷以資耔種各州縣仍以勸墾多寡定殿最部議如所請從之

康熙元年以山東民地錯雜竈地有在本省者有在直隸南皮鹽山縣者令巡鹽禦史及地方官淸丈各正疆界特諭直省有隱匿地畝不納錢糧及反圖冒功報爲新墾者州縣衛所官及該管上司分別處分是時海內初平人民未盡復業𨿽順治十五年開墾之例通行直省地廣人稀污萊多有未辟者乃申地方官開墾勸懲之例其議敍例略如前而又戒凡州縣衛所荒地一年內全無開墾者督撫題參其巳墾而復荒者削去開墾所加紀錄如前任官墾過熟地後任官復荒者照例議處以康熙二年爲始寬限五年如六年之後察出荒地尙多將督撫以下分別議處其同知通判不與知府同城自勸民開墾者照前州縣例議敍其後又準貢監生員民人墾地自二十頃至百頃以上者試其文藝通否酌量以知縣縣丞百總武職等官用復采川湖督臣蔡毓榮言蜀省可墾之地敕現任文武官員招徠流民三百名以上安插得所墾荒成熟者不論俸滿卽升其各省候選佐雜及舉貢監生有力招民者授以署縣職銜俟起科時實授本縣知縣其開墾之限始定五年旋卽有停止限年之令又有取具裏老無包賠甘結始準議敍之令所以杜捏報攤派之獘也其起科之例國初定制準以三年聖祖軫念黎元尢爲備至十年準於三年後再寬一年十一年令寬至六年之後十二年復寬至十年及至十八年始復六年起科之例二十七年以徐州淮安鳳陽三處瀕河之地屯田累民永行停止二十九年以川省荒地甚多凡流寓願墾荒居住者將地畝永給爲業三十二年以西安等處流民復業命布政使每戶給牛一頭並犂具谷種雇覓人工之資三十三年以福建沿海界外田地歷來界址混淆至是令將福州府之閩長樂連江羅源興化府之莆田仙遊泉州府之晉江南安惠安同安漳州府之龍溪海澄詔安福安福徳等縣及福寧州沿海地槪行淸丈三十八年以湖廣幅員遙闊履丈難偏先令民自丈出首然後官查抽丈四十一年以山東明藩地募民墾種給印帖爲恆業四十四年準湖北民人願墾荒者本省文武官捐給牛種又以湖廣省屬大半濱江凡有修築堤塍地方官將堤身所壓及就取土之地丈明畝數估價攤銀補償本主四十五年丈出濱江蘆洲地畝三千七十餘頃皆系新淤泥攤艸地定爲下則起科四十六年以閩省拋荒田二千六百餘頃至今尙未足額令勒限一年照數墾足五十一年諭湖廣四川巡撫嗣後湖廣人民往四川種地者該撫查明年貌姓名籍貫造冊移送四川察核有自四川回湖廣者四川巡撫亦照此移送湖廣查對又諭山東民人到口外耕種者來往亦如之【按是時湖廣民人多典賣產業羣往四川至五年川省起徵復回湖廣將原賣產業爭告故有是諭】五十二年又因原任偏沅撫臣潘宗洛所奏湖廣荒地五百餘頃恐未稱實遣官就疏內所有州縣查勘具奏五十三年準甘肅村堡之中有荒地未種者撥與無地之人籍種並動庫銀資給牛種五十五年以陜西赤斤達裏等處荒地甚多招民捐墾

雍正元年特諭開墾水田以六年起科旱田十年起科又諭向來開墾之獘自知縣至浚撫需索陋規致墾荒之費浮於買價百姓畏縮不前往往荒棄膏腴之地嗣後各省凡有可墾之處聽民自墾自報官吏不得勒索阻撓戶部因議山西河南山東等處閒曠之地令督撫轉飭各州縣衛所確查有無從前種地之人勸諭開墾無力者官仍給牛種起科之後給印照永爲世業又以瀕江近海之地向例十年淸丈恐未及期有坍漲者令各州縣衛所官不時淸丈坍者卽行豁免漲者卽行升科乃稽古田畯之義敕令有司於每鄕中擇一二老農身無過舉者給八品頂帶以示獎勵督撫率府州縣並行勸課之典時西寧布隆吉爾地方遙遠赴墾者少議將直隸山西河南山東陜西五省軍流人犯連家口坐遣之人有能種地者到日地方官撥給地畝給與牛種照例三年起科四年設張家口外同知一員管理口外地畝分爲十分限年招墾五年令直省州縣勸民於村坊樹棗栗於河堤種楊柳陂塘澱澤種菱藕畜魚鳧每歲地方官將村坊種樹之數申報上司先是開墾地畝隱匿之罪甚嚴在姦吏猾民恐一經首出勢必追究是以多方欺護至是山東撫臣奏首出向來官民隱匿未報之地千七百頃於是寬免向來侵隱之罪令再展限一年聽其首報計先後開墾丈量之地較康熙年更擴焉是年以各州縣荒地有難於墾復者令該督撫核實聲明仍飭屬設法開墾不入年限之內又準雲貴兩省廣行開墾凡地方招募開墾及官生捐墾者按戶數多寡議敍其民閒自墾者俱給爲世業又以江南新淤膏地數千頃自安河澱至水家墩一帶差員履畝丈勘其山陽鹽城二縣丈出海口新涸之地六千餘頃分別年分均給士民六年以寧夏東北察汗托輝地延袲百有餘裏其地平衍可墾爲田遣大臣會同督撫浚治河渠召民墾種凡陜西無業民戶願往者計程途遠近給與路費每戶按百畝以爲世業又以浙江溫州府之玉環山孤懸海外設同知一員駐其地招民開墾先是四川曲民不知開墾之法令擇湖廣江西在蜀之老農給以衣食使教之耕其已墾地畝向未淸釐至是特追科道等官親往丈量事竣計算入川民人酌給水田三十畝或旱田五十畝若有子弟及兄弟之子成丁者每丁水田增十五畝旱田增二十五畝實在老少丁多不能贍者臨時酌增除撥給成數外或有多餘三五畝之地亦準一並給墾其零奇不成坵段之處就近酌量安置執印照爲業十二年以廣東髙雷廉瓊等處平陂山麓及沿海一帶緣粵人不習種旱田以致地有餘利乃選山東河南善種旱田者往教之又以江南江西湖廣等處蘆洲坍漲靡定定例五年一丈而官吏往往藉此納賄行私致已坍者不得豁除正賦新漲者反可脫漏升科令該撫於屆期丈量選通省道員中賢能夙著者率同州縣履畝淸釐凡有盈縮均按見在實數升除時直省有寄莊寄糧之獘而裏籍戶口亦未盡畫一至順莊編裏之法行而地土錢糧裏籍俱有統紀矣

乾隆元年詔直省報開荒畝段必實系新墾然後準其具奏誠恐有司以升科之多迎合上司之意而浚撫以廣墾見長名爲開荒實則加賦也二年諭部會同九卿悉議勸耤之法戶部因言仿周禮遂師之制令州縣擇鄕民之熟諳農務素行勤僉爲誾閻信服者量設數人以爲董率地方官考績之法必寬以歲月庶無欲速不達之獘如勸戒有方該督撫於三年之後據實題報官則交部議敍老農量加獎賞三年以江南常州府屬坍漲田地五年淸丈之例從未舉行至是令遴員履畝確察升免實數造冊題報上於濱海田土坍漲靡定者無不加恩豁免卽凡各省報出隱匿地畝應起科者亦必再飭督撫據實淸覆惟恐有勒令灑派之獘至於新墾地畝尢必勘明上中下三則而於邊省內地無論山頭土角及河濱溪畔但可以開墾者悉聽民人墾種並嚴禁豪彊爭奪故二年定承墾荒地之令五年復定直隸承墾官民地之例其制荒地則必先行呈報如土著呈報在先卽準土著承墾流寓承墾在先卽準流寓承墾凡官地承墾者亦以具呈之先後爲定民地先令業主墾種如業主無力始許他人承墾成熟之後業主亦不得追奪時河南巡撫雅爾圖言豫省旱田可攺水田者尙多祇以旱田賦輕水田賦重一經攺種必須題請加賦小民旣費工本又增糧額未免因循觀望上論以河南民願將旱田攺爲水田者仍照原地科則又準湖北旱田願攺水田者亦照豫省例行六年戶部議定陜西無主荒土官爲插標招墾給照爲業竢升科之年核明等則酌定糧額通報若本地人力無餘準令鄰近無業之民承墾給照之後卽編入土著保甲之內令該管保長等稽察其平衍易收之地每一壯丁授地五十畝山岡沙石難收之地每一壯丁授地百畝如父子兄弟均系壯丁酌量加增其現塹割漆砍竹采取木耳等項聽民自便地方官不得自爲荒地彊令墾種亦不得以見獲微利勒報升科至七年又議陜甘各屬開墾之始小民畏懼差徭藉紳衿報墾自居佃戶迨相傳數世忘其所自業主子孫輒欽奪田換佃而原佃之家忿爭越控靡有底止因著定例凡佃戶系原墾之子孫業主不得擅奪如業主之子孫欲自種者準將肥瘠地畝各分一半立券報官如耕主他徒承種之戶久已應差納課卽業主子孫回籍亦不全令給還其過三十年以外者槪不分給十一年以廣東髙雷廉等府屬磽瘠居多開墾非易百姓未沾收獲之益先慮正賦之加是以未墾者聽其荒蕪卽已承墾者亦生畏縮遂令三府荒地聽該地民人墾種槪免升科永爲世業而瓊州爲海外瘠區其中可墾荒地二百餘頃召民開墾亦照髙廉之例二十六年復募民閒承種肅州威魯堡地畝又準開墾山西大靑土默特千五溝地畝二十九年準安西府屬招墾地畝又準四川屏山縣大竹堡等處招民開墾三十一年上以滇省山多田少水陵可耕之地俱經開墾無餘惟山麓河濱尙有曠土而定例山頭地角在三畝以上者照旱田十年之例水濱河尾在二畝以土者照水田六年之例均以下則起科倘遇地方官經理不善一切丈量查勘不免胥吏滋擾乃令滇省山頭土角及水濱河尾之地俱聽民耕種槪免升科嗣經戶部議奏凡內地及邊省零星地土以此爲推如直隸江西爲數不及二畝福建及江蘇之蘇州等屬不及一畝浙江及江蘇之江寧等屬不及三畝陜西不及五畝安徽湖南湖北貴州水田不及一畝旱田不及二畝河南上地不及一畝中地不及五畝下地不論頃畝山東中則以上地不及一畝中則以下不論頃畝山西下地不及十畝廣東中則以上水田不及一畝旱田不及三畝下則水田不及五畝旱田不及十畝四川上田中田不及五分下田上地中地不及一畝下地不論頃畝雲南不計畝數廣東之奇零沙礫地畝及髙雷廉三府山場荒地俱永遠免其升科奉天十畝以下尙宜禾稼者減半徵租山岡土阜傍河濱海窪下之處不成坵段者永免升科是年總計天下土田七百四十一萬四千四百九十五頃五十畝有奇自後續報開墾地畝區數三十七年江蘇鹽城縣報墾田一百四十八頃四十七畝江西宜春泰和玉山鉛山鄱陽徳化六縣報墾田五頃六十三畝廣西臨桂歸順興業三州縣報墾田一頃八十四畝三十八年戶部議佃墾事宜上復命總督周元理於直隸所屬派道府大員董率守令如前奉行明年元理奏順天永平保定遵化四府墾熟地六十三頃三十畝易州廣平縣墾荒地一頃七畝四十年廣西太平思恩府屬報墾水田一十五頃八十八畝四十四年周元理又報順天府屬十州縣其墾地一百五十六頃三十一畝天津府靜海縣墾地十三頃八十五畝五十年上論直隸所報河灘荒地過多令戶部派賢能司員會同直隸道府勘可開墾者勸佃召墾

皇朝通誌卷八十一

●皇朝通誌卷八十二

食貨略二

○食貨略二

田制下

△田制下

順治元年近畿百姓帶地來投者甚多上特命設爲納銀莊頭各給繩地【每四十二畝爲一繩】其納蜜葦棉靛等物附焉計立莊百三十有二不立莊者仍其戶計二百八十有五分隸內務府鑲黃正黃正白三旗坐落順天保定河間永平天津正定宣化等府州縣其奉天山海關古北口喜峯口亦命次第設立旋諭戶部淸釐近京各州縣無主民田及故明勛戚駙馬公侯伯內監無主莊田分給諸王勛臣兵丁人等先行經理疆界令滿漢分居於是順天巡按柳寅東上言無主地與有主地犬牙相錯勢必滿漢雜處不惟今日履畝之難亦恐日後爭端互起莫若先按州縣大小定用地多寡使滿洲自住一方然後稽察無主與有主地畝互相更換庶經界分明疆理各正乃定圈撥之法以尙書英俄爾岱董其事越明年上以民間田房聽旗人指圈其間每惡不一恐官吏瞻情至居民偏累乃諭戶部務從公速撥其有不齊者均平補給之又命給事中四員禦史四員戶部司官八員分往各州縣公同撥給凡民間墳墓在所圈地內者許其子孫隨時祭掃所有應給滿洲與應給民間地畝令地方官曉示無妨東作明年又定民田被圈者以各州縣連界地畝撥補不願他適者以未圈之民房地均分居住耕種至其授地分數初定王貝勒貝子公等於錦州各設莊一所蓋州各設莊一所額外各莊均令退出嗣又定給王貝勒貝子公等大莊每所地四百二十畝至七百二十畝不等半莊每所地二百四十至三百六十畝不等園每所地六十至二十畝不等其內務府總管給園地四十八畝親王府管領給園地三十六畝郡王以下府管領給園地三十畝王以下各官所屬壯丁亦給地三十六畝停支口糧各府給事人員給地各有差又定副都統以上官各給園地百八十畝地六十畝四年定參領以下官各給二名壯丁地【一名三十畝】凡官兵地以玆爲額兵則增丁不加減丁不退官則升遷不加已故革除不退五年酌定親王給園十所郡王給園七所每所地一百八十畝六年定襲封王貝勒貝子公等其祖父所遺園地除撥給應得之數外餘地仍畱本家公侯伯各給園三百畝子二百四十畝男一百八十畝都統尙書輕車都尉各一百二十畝副都統侍郎騎都尉各六十畝一等侍衛護衛參領各四十二畝二等侍衛護衛各三十畝三等侍衛護衛云騎尉各二十四畝凡官員致仕者督撫布按總兵各給園地三十六畝道員副將參將各二十四畝府州縣遊守等官各八十畝新來壯丁每名給地三十畝凡加封王貝勒貝子公等園地悉照本爵撥給七年定給公主園地各三百六十畝郡王各百八十畝縣主郡君縣君各百五十畝又酌定給親王園八所郡王五所貝勒四所貝子三所公二所【每所亦百八十畝】鎭國將軍二百四十畝輔國將軍百八十畝奉國將軍百二十畝奉恩將軍六十畝嗣後凡初封王貝勒貝子公等俱照此爲額其鎭國將軍以下已給園地者停給家口糧米又定八旗舊壯丁每名撒地六畝撥給新來壯丁十一年都察院言滿洲兵丁出徵必需隨帶之人難有分土往往失耕一遇旱澇仍需部給口糧請查壯丁四名以下所得地土盡數撒出量加錢糧月米從之

康熙二年定新來佐領給地三十畝領催地十八畝尋又設守衛陵寢官員內大臣給園地九十畝總管副管以下各有差八年諭戶部將本年所圈房地悉還民間【按圈撥之令順治年間已經停止嗣後有因旗下退出荒地復行圈補者有遊牧等處投來人丁復行圈撥者有因圈補時復圈接壞民地者至是悉以給民】其無地旗人令於古北口邊外空地撥給耕種尋以貝勒大臣議奏張家口殺虎口喜峯口古北口獨石口山海關外曠土實多如宗室官員以下願將壯丁地畝退出取口外閒地耕種者令都統給印文咨送按丁分給二十年定新滿洲來京歸旗者停給園地二十四年議定各處壯丁及新滿洲應給地畝令於上三旗內務府及八旗禮部光祿寺文量餘地撥給【此外又有部寺官莊分隸禮部光祿寺各衙門以給公用】毋指圈百姓墾荒地至於內務府莊地先是量地編爲四等每莊壯丁十名立一人爲莊頭給田一百二十晌【每六畝爲一晌】場園馬館另給田四晌房舍牛具皆給焉至是設爲糧莊每莊給地三百晌後又增壯丁爲十五名其撥給莊頭地土祇令於各屬退輸租地內勻撥禁指圈民地【按內務府官莊糧莊外有曰豆稭莊曰半分莊曰稻莊曰菜園曰瓜園曰果園又曰密戶葦戶棉靛戶俱設壯丁莊頭另給莊頭地畝】

雍正二年以內務府交出餘地及戶部所收官地內撥新城縣一百一十六頃固安縣一百二十五頃八十畝制爲井田選無業旗人滿洲五十戶蒙古十戶漢軍四十戶每戶授田百畝八百畝爲私田百畝爲公田餘地設立村莊造廬舍四百閒每戶給銀五十兩爲口糧牛種之用於八旗廢官內各簡選一人爲領催五年以八旗滿洲蒙古內欠糧及革退官兵無恆業者發往耕種井田令管理井田官嚴行約束其開戶人犯法者給與井田中郊力善良之旗人爲佃丁後又於順天府之霸州及永淸縣設立井田六年淸查直隸旗地時以旗民雜處往往互相爭占議令內務府宗人府八旗都統將旗莊圈賞投充各項地核明坐落四至造具淸冊一送戶部一送直隸總督照式造冊鈐印發各州縣存貯以便查察七年諭旗人產業向例不準典賣與民相沿已久竟有私賣者從寬免究飭各旗一一淸出請支內庫銀照原價贖出畱在該旗限一年令原業主取贖如逾限不贖不論本旗別旗準其照價承買十二年以旗地坐落直隸各屬片段錯落無由知其確數議令八旗都統各委參領一人於農隙時會同直隸州縣履畝淸丈十三年遣官淸軑察哈爾東西四旗地畝又諭旗人欺隱餘地俱令自首免罪又淸釐園頭牲丁壯丁人等私賣當差地畝照內務府紅冊徹底淸查本系官物均應撤回如屬私業不應彊撤

乾隆元年攺並田爲屯莊以試行十年未見成效令地方官確查實力耕種者攺爲屯戶每戶給田百二十五畝禁其私典各屯戶身故有子者準予子補其無子及緣事歸旗者原領田房撤出若守節之婦仍給養贍田四十畝二年上以旗人生計貧乏者多令王大臣將入官地畝立爲公產收租息按旗分給以贍貧乏向例官用旗地在入官地內動撥今旣立爲公產未使再行動用議令直屬有駐防旗人交出在京所受之地及各莊退出之地與八旗丈出餘地絕戶無人承業地凡一切當差官項應得地畝統於此項動撥又定凡工程所用旗地地方官旗興工日淸釐畝數咨明補給三年諭八旗入官地有原圈官地有旗人自置之地若以入官之後槪定爲公產不準民贖殊非軫念畿輔黎赤之本懷嗣後除原圈地外如系旗人置買民閒者準照價變賣將價銀交各旗生息分給旗人四年八旗大臣議供庫銀於京城空地蓋造房屋賞無房人居住將公產租息陸續補庫其續收地租作何賞給別議具奏上以此項地畝旣賞還旗人仍畱公官辦不但所得地租分散之時勢難均齊亦恐官收少於私收分賞眾人無濟於事仍令八旗官兵量力承買爲業其承買價銀卽交部以補蓋房之項著該部會同八旗大臣酌量等第別定價直詳明議奏於是戶部八旗都統分定等第估計價直令官兵承買其價銀限五年交完有指俸抵買者亦限五年內坐扣其地價余銀稅地方官將民典旗地贖回報部上諭戶部曰民典旗地輾轉相授閱年久遠已成故業今遽贖回必於民閒全無擾累始爲妥協再貧乏兵丁食餉有限無從措價勢必盡歸富戶則贖地一事恐未必於貧乏旗人有益著戶部行文直隸總督詳悉妥議越明年直隸總督議奏取贖旗地百姓不苦於得價還地實懼其奪田別佃應令贖地之時將見在佃戶及見出租額造冊備案嗣後無論何人承買仍令原佃承種至民閒有在旗地造房立墳者只令丈明畝數照例輸租不許勒令遷移又贖回民田與八旗公產及入官地不下數千萬畝應詳察八旗閒散人內有正戶正身居家勤儉者令挈妻子下鄕耕種按等分給初種之年官給牛種房舍之資又復議耕種旗丁仍令簡選當差初下鄕屯種時每戶給房四閒每閒折銀十兩每名給牛具籽種銀百兩如承買公產人等有願令子弟耕種者亦照此辦理厥後復屢定典賣公產之禁十一年議定取贖旗地以十年爲率十年內給原價十年外減原價十之一以次按年遞減至五十年以外均以半價令原業主取贖如原業主不願回贖準各旗官兵照減價認買是時八旗公產有未經承買及存退余絕地計六千四百餘頃原議酌畱千頃爲各案撥補之用每年官收租息爲數旣輕吏胥遂有包攬浸漁之獘議令履畝詳勘量地肥瘠編設莊頭地美者整莊照例給十八頃半莊給地九頃瘠薄者量增十八年定旗下奴僕及開戶人典買旗地限一年內自首照民典旗地例分年限減價官爲歸贖如原主不能贖卽交內務府作爲公產賞給貧旗嗣後凡民典旗地俱交該旗作爲公產歸入此案賞給貧旗停止召買二十一年諭八旗另記檔案及養子開戶人等出旗爲民所有本身田產並許帶往尋議旗人契買民田並開墾地畝系本身私業準其帶往至於老圈並典買八旗地畝仍請動官帑歸贖又以新滿洲當差人員停止撥地照地給與租銀【按嗣後於二十九年戶部奏各旗遠年得地之新滿洲人等亦令退地領租】二十二年直隸浚臣淸出候贖旗地一萬四千餘頃戶部因請先行發帑贖回交八旗都統照旗地旗租例收租歸帑又以八旗存退余紹地照例仍畱一千頃撥補官用余俱安放莊頭二十三年諭出旗爲民之漢軍所有舊承種並田屯田俱令帶人民籍二十山年戶部議八旗積存地畝仍請分設莊頭上以設莊不過三四千頃所餘尙多此等皆系老圈旗地且發帑贖回者十居七八著交內務府派員經理俟原帑歸淸後卽賞給八旗作爲恆業其將來如何妥協辦理之處著戶部會同內務府八旗大臣悉心議奏尋定以三千頃安設莊頭余俱賞給八旗越明年上以此項田產𨿽系旗人世業而傭佃農民耕種日久攺歸莊頭未免失業遂停分設莊頭之令三十六年定畱京當差之新滿洲官兵以舊撥地畝有照地管業者仍令自行收租其退地領租者仍照原定等次減半折給其折租地數如畱京一年內升轉者以升銜計一年外升轉者仍以原銜計此後再有升降不另增減其租屆期戶部於直省徵解旗租內動欵交該旗散給四十四年諭八旗贖回入官老圈地節經更定仍準官員兵丁分買今計畝浩繁其認買地畝若離京在數百里外必致紛紛告假取租不惟徒費資斧又啟民人勒掯之端其地租未定能否全得反將所得錢糧先行坐扣地價於旗人生計全無牌益不如仍令官爲取租解部分給八旗賞賚兵丁交戶部八旗均勻分給

皇朝通誌卷八十二

●皇朝通誌卷八十三

食貨略三

○食貨略三

賦稅上

△賦稅上

順治初年世祖章皇帝軫念民生力除明季加派積獘詔言前朝厲政莫如加派遼餉以致民窮盜起而復加剿餉再爲各邊抽練而加練餉惟此三餉數倍正供更有召買糧料名爲當官平市實則計畝加徵乃令自順治元年始凡正額之外一切加派盡行蠲免如有官吏朦朧混徵暗派者殺無赦時巡按禦史柳寅柬建言解京錢糧頭緒紛雜有一縣正額止三千餘兩而條分四十餘項有一項錢糧祗一兩六七錢而加費至二三十兩宜總計各欵匯解以杜貼累山東巡撫方大猷亦請淸釐錢糧欵目並刻由單使民易曉禦史寧承勛又請飭所部於賦役全書外給易知由單一應無藝之徵通行裁革而禦史衛周祚見正定府荒亡請亟行編審之法使丁地稅糧得符實數又緣明季內官縱恣紳衿優免逾額部臣議將各廠地租照禦用監近例歸並有司徵解巡撫王文奎請革優免舊習蘇小民取盈攤派之困其言並見采用於是首令直省文臣賫錢糧冊籍以朝禁天下徵收錢糧毋得於額外加火耗以故明內監地畝錢糧總歸戶部管轄二年諭凡前朝宗室祿田散在直省者與民閒一例起科三年特遣大學士馮銓與公英件爾岱往戶部察核錢糧原額在京責成各管衙門在直省責成撫按匯造賦役全書頒行天下是時天下財賦最重之區莫如江南江西浙江三省而蘇松嘉湖諸府光最撫臣黃徵請以漕白二糧與歲貢絹布俱官兌官解以紓民累江西南昌瑞州袁州三府荒地浮糧懸久日久巡按黃贊元請丈出荒地永行豁免其近山易旱近水易潦者上則攺爲輕則俱從之是年革太平府始溪橋米稅金柱山商稅安慶府鹽稅以明季所增也六年頒易知由單將各州縣衛所額徵起運存畱本折分數漕白二糧及京庫本色俱條悉開載通行直省按戶分給又特諭戶部設關以寓譏察非專與商賈較量錙銖爾部亟行文各關差員悉照原定則例起稅如有徇情權貴放免船隻乃於商船增收或希充私橐例外多徵者罪七年定衛所屯田科徵先是衛所屯田分給軍丁因有操練城守捕盜領運之責科徵較民田輕減至是裁汰衛軍凡有運糧衛所仍舊徵收其無運衛所照民田起科八年命禦史分巡各省察民閒利病蘇松巡按秦世禎因條上興除八事一田地令業主自丈量明注印冊以淸花詭一額定錢糧俱塡易知由單設有增減另給小單使姦胥不能借口一由單詳開總散數目花戶姓夕以便磨對一催科不許濫差衙役設立滚單以次追比一收糧聽裏戶自納簿櫃俱加司府印封以防姦獘一解放以緩急分先後勒限掣銷不得分毫存畱衙役之手一民差查田均派與排門冊對驗無使苦樂不均一備用銀兩槪從節省不得透支令各布政司每季提徵解原冊年底報部扶同容隱者罪從之先是戶工二部十九處關津每關專差戶部漢軍官一員督管稅務嗣後增設滿洲官一員漢軍官一員關差員數遞增害吏多行不法甚至沿河盤貨商賈畏蹜不前上深知其獘著仍舊每關設官一員其添設者悉行裁去九年定直省典鋪稅例在外當鋪每年徵稅銀五兩其在京當鋪並各鋪該順天府酌量鋪面徵收又以廣東屯糧全徵本色未免苦累屯丁令本折各半徵收十年以江南秣陵廣武英武三衛屯糧路隔長江輸糧不便準其折色又令各關口刊刻定例設櫃收稅不得勒扣火耗需索陋規並禁關役包攬報單十一年戶部請訂正賦役全書又請如明制令各布政使或三年或五年將人丁地土繕造黃冊以便稽查隙地漏糧之獘時戶科給事中杜篤佑條奏關獘四事一裁吏役一查稅累一關差回避一批文對核限章並下所司遵行是年減江西袁州瑞州二府浮糧又以各關有納銀數多給票數少者許商民首告十三年上以前明加派陋規屢經裁減猶恐有司胥吏有浸漁中飽之獘乃命戶部右侍郎王宏祚將直省額定徵收起存實數詳稽往牘酌量時宜有參差遺漏悉行駁正凡自明季以漸加增豁免未盡者槪行豁免至漕白雜項或攺折或本色俱細加淸核勒成一編頒示天下於是於賦役全書外又輔以會計赤歷丈量黃冊其徵收則行一條鞭法給以易知由單又佐以截票串票印簿循環簿及糧冊奏銷冊【此外又有所謂序冊者其條件悉如奏銷冊康熙四年以其糜費無益停止及康熙七年又以各省地丁欵目有奏銷冊己完未完實數有考成冊皆每歲奏報其丁口增減冊籍又五年一編審法已詳密其黃冊十年一造會計冊每年一造俱停止至十八年並赤歷冊亦除之】其各關稅務令各關差當堂設櫃設梁頭貨物條例商民親自塡簿輸銀投櫃驗明放行如有濫委差役苛索民間小船及往來行人衣服食物者該撫按據實參處十四年定關稅照部頒條例刊榜豎立關口便商輸納十五年江西禦史許之漸深言財賦之大害莫如蠧役官以參罰去而蠧役歷久尙存前無所懲後無所誡遂至累萬盈千而不知足請敕撫按將從前侵蠧姓名數目逐一淸查籍其家業侵多者立梟市曹侵少者實時流配捐此所侵之數以淸積蠧之源工科給事中史彪古又言國家財用原取足於正供乃今之州縣有一項正供卽有一項加派應勅各撫按將現行申飭私派之令刊入易知由單使閭閻共曉徳意上以所奏皆切時獘令所司議行十六年將四川屯糧歸並州縣起科以裁衛所故也十八年令州縣徵收錢糧各置木櫃排列公衙門首納戶眼同頭櫃以免克扣凡布政司卽州縣均遵部頒法馬稱兌勿令書吏髙下其手時工科給事中陰應節言錢糧之獘一州縣挪移一紳士包攬一土豪冒名紳戶一隔縣寄莊抗糧請飭該撫嚴查懲治從之是年定張家口殺虎口及兩翼稅額又以雲南衛弁職田向例收租準俸不納稅糧嗣後各歸衛所編入戶口俱以本七折三徵收其舊系每畝一斗九升至三斗者照軍糧例起科三斗至五斗者槪以三斗爲額

康熙二年工科給事中吳國龍言直省解京各項錢糧國初原總歸戶部自順治七年復令各部寺分管催收致欵項繁多易滋姦獘請嗣後一應雜項俱稱地丁錢糧作十分考成除扣撥兵餉外通解戶部其易知由單頒給民間者盡除別項名色是年以江西巡撫張朝璘言免南昌府屬浮糧其漕米一項浮多亦並核實減免三年以直省各州縣錢糧上司動用差提不無勒索令嚴行禁止如州縣官挪移虧空捏稱民欠或加派私徵者卽行革職該管官不卽參報亦罪之四年諭戶部設官原以養民近聞守令徵收錢糧加添火耗或指公費科派或向行戶彊取借端肥已獻媚上官致民無控告科道各官務將此等情獘不時糾參至夏秋分徵原有定期來年預徵民何以給嗣後永停預徵之例又各關定例抽分溢額者加與紀錄因而各差冀邀恩典困苦商民乃令悉照定額抽分永免溢額議敍之例其輪流差遣部員亦停止尋以王大臣九卿科道議定左右兩翼張家口殺虎口四處仍差戶部滿官輪管其崇文門歸順天府治中天津關歸天津道通州歸通州道居庸關歸昌密道龍泉各關歸並陘道紫荊各關歸直隸守道臨淸關歸東昌道西新關歸江鎭道蕪湖關歸池太道關州關歸驛傳道滸墅關歸蘇常道淮安關歸淮海道北新關歸浙江布政使荊州關歸荊州府同知九江關歸九江道揠運廳歸通薊道贛關歸吉南贛道太平橋歸南雄府知府遇仙橋廠光廠歸韶州府知府兼理嗣是履飭各關違例收稅遲延措勒及地方官濫徵私派之獘並責令在內科道在外督撫不時糾參失察者坐罪五年直隸巡撫王登聯請徵收關稅處刊刻木板豎立關口並商賈往來孔道徧行曉諭以杜吏役濫徵部議準行是年定居庸關稅額罷崇文門出京貨物稅課六年以由單欵項繁多小民難以通曉令嗣後止將上中下等則應徵銀米實數開明其湖廣陜西二省糧石派徵本折數目向未開載行令照例塡注免浙江麗水等九縣積荒田賦令有司招墾成熟後另行起科又以江南石城等衛屯糧攺折太重仍徵本色時禦史徐浩武言江南淮海道專管海防勢難兼及稅務其淮安關稅應另委員管理戶部因議各處關稅俱應如所請於是以浙江北新南新兩關攺歸杭州府同知七年幼以北新關攺歸浙江鹽運使八年戶科給事中蘇拜言關稅一差攺隸外府佐貳各官俱有專掌且身爲地方官畏懼上司希圖足額必致增派商民請仍差滿漢司官專理乃命以關稅多者簡差各部院賢能司員稅少者交地方官徵收於是定張家口殺虎口照舊遣差戶部司員滸墅關蕪湖關北新關九江關淮安關太平橋揚州關天津關西新關臨淸關簡差各部院滿漢賢能司員其揠運廳居庸龍泉紫荊荊州贛州各關仍交地方官管明年裁江南西新關戶部差並歸龍江關工部江南蕪湖關工部差歸並本關戶部初直隸各省廢藩田產攺入民戶號爲更名地內有廢藩自置之田給民佃種輸糧外又納租銀上以旣輸賦又徵銀重爲民累令與民田一例輸糧免其納租十年以廣東屯糧十倍民賦田而荒棄者多令照民田重則起科【嗣於三十年再令減則輕收照民田例】十二年禁官吏無得私稅市貨十三年以正陽關稅歸鳳陽府通判臨淮關稅發大使徵收停差部員時江南有隱占詭寄包攬諸獘積習相沿百姓苦累至是申明截票之法諸獘悉除十八年令州縣日收錢糧流水簿同奏銷冊於歲終賫司磨對停止歲造赤歷冊二十一年移九江關榷於湖口縣先是潼關稅額歸有司徵收歲止七千餘兩康熙十九年差郎中惇多禮監督每歲得課銀四萬有餘至是上以秦省兵民苦於挽運看照舊額不必差遣部曹二十三年以湖南偏橋鎭遠二衛屯地屯糧並歸貴州徵收【嗣後湖南屯糧屢經更定二十五年以同鼓衛並歸新寧縣三十六年以辰州衛歸盧溪縣又城步縣有經徵靖州衛屯糧仍歸靖州綏寧俱照田一例起科】又以侍郎金世鑑言令浙江沿海照山東例聽民人往海上載五百石以上船隻貿易捕采至收稅處量貨貴賤定稅是時大開洋海市舶戶科給事中孫蕙請設立專官收稅上以不先酌定則例必爲商累乃差郎中伊爾格圖前往酌議伊爾格圖因請給各關定例欵項於橋頭渡口一並徵收上諭開海原以利民非爲稅計若槪徵橋頭渡口何異無稅之地增一關乎尋以廷臣定議止收海上船載稅其海口內橋津船車等物永停抽分是年定通惠河稅差照各關例掣簽二十四年以天下戶口土田視昔有加其間條目易於混淆命重修賦役全書止載切要欵目刪去絲杪尾數以除飛灑之獘又減洋船丈抽分數粵東向有東西二洋夷商往來皆量物抽稅自明隆慶年間以夷人報貨姦欺攺定丈抽之法按船大小爲額國朝開海禁以後皆因之至是伊爾格圖言日前多載珍奇近系日用雜物請於原額外再減二分【明季於西洋商船定爲九等東洋定爲五等其後於西洋貨船酌減三分】其江浙閩廣東省印烙船隻往外國者亦照例先是康熙四年已禁關差溢額議敍之例後因各關差采辦銅觔價直不敷【按在京寶泉寶源二局鼓鑄銅觔例各關差分采】因而稍稍溢額廷臣亦漸以議敍請行又各關定例四季造冊送部以免擅攺商人親塡部冊而關差往往以解冊需費爲辭二十五年上以此等情形旣以充肥私橐更圖濫叨議敍令廷臣酌議加增銅價卽於各關原額外量增均派以給銅直停其議敍無許溢額其報部冊聽其於任滿匯報至於缺額處分原有例令禦史惇拜乃請從重議處並刻限賠補日期以懲虧欠上以法令太嚴必致累商不允所請是年勅閩海關照粵關一例丈抽二十六年令天下免刻由單蓋因官役有指稱帋版之費用一派十民間受累經山西撫臣奏請遂飭免刊【是時直省惟江蘇所屬仍聽冊報如舊】時直省徵納錢糧設立二聯印票一給納戶一存有司有司竟有通同姦胥藉稱磨對將納戶票彊畱不給遂有已完作未完多徵收少徵者二十八年創行三聯票法凡徵收錢糧及豆麥等項俱如數登塡一存州縣一付差役應比一給納戶執照如官吏掯不與塡及無票付執許民閒首告以監守自盜論是年飭各處榷關凡商民抵關交納後毋得稽畱苛勒又諭江浙閩廣四處海關有沿海捕采魚蝦及民間日用貨物僅爲餬口者免稅其海關各差一員管理嗣以閩海監督殷達禮言減閩海關額稅銀六千四百九十餘兩永爲例先是國初定制紳衿戶下不應差役因而民閒多詭寄紳戶紳衿亦自此包納銀米耗羨盡入於私甚至衙役兵丁亦得效尢免差通行包攬徭役不均官民皆累二十九年乃令紳戶將從前詭寄地畝盡還業戶明年令直省州縣衛所悉照賦役全書科則勒石公署門外使民悉知【是時惟貴州值兵燹荒廢正當招徠勸墾暫停勒石每遇歲徵先期曉諭】三十三年設立山海關差專員管理稅務明年定山海關額稅時湖廣省里甲有大戶小戶之名小戶輸賦付大戶收取不敢自封投櫃其至大戶驅使小戶如奴隸然三十五年令小戶別立里甲造冊自納嚴革包攬之獘是年又令洋海商船但收貨物正稅免其雜費三十七年減粵海關額稅銀三萬二百八十餘兩著爲例三十八年上諭向來偶因軍需費繁各關差於正額外以所得盈餘支納充用今思官差熟肯自捐私財勢必仍行苛處自今一槪停罷是時直省荒土盡辟又屢設法淸丈升減俱符實數自截票串票三聯票行積獘漸淸而民閒猶有巧立名色有合邑通裏共挫同出者名曰軟擡有各甲輪流獨當者名曰硬馱官吏豪民皆得以包攬分肥三十九年乃設立滚單法滚單者每裏中或五戶或十戶止用一單於納戶名下注明田畝若干該徵銀若千春應完若千秋應完若干分作十限每限應完銀若干給甲內首名挨次滚催令納戶自封投櫃不許里長銀匠櫃役稱收一限若完二限又依次滚催法行民稱甚便四十年以湖南沅州龍陽靖州黔陽四州縣屯地有將賦役全書訛刊之數攺正減免四十二年令州縣徵收串票分注漕項地丁數目四十四年以江南蘇松常鎭四府賦稅繁重瘈銷時不能全完者量爲輕減又豁除湖北江夏等十八州縣地課銀三百六十兩丈出坍地故也四十五年以湖南淸浪平溪二衛屯糧艱於輸運攺徵折色又丈出江西九江府屬濱江地畝三千七十餘頃上則攺爲下則五十一年四川巡撫年羹堯言川省荒地廣辟而見徵錢糧甫及原額十分之一宜立勸懲之法五年內有增及原額之四五分者卽升不及一分者降調無增者參革禦史段曦以爲不可略言川省自明季兵燹地廣人稀我朝平定後𨿽屢經淸查增報猶甫及原額十分之一今遽欲增及十分之四五是增見糧之三倍四倍賢能之員必罹參革不肖有司希圖升進必至抑勒首報滋獘無窮祗宜嚴飭有司實心勸首上如所議五十二年特諭廷臣曰民之生齒日繁朕故欲知人丁之實數不在加徵錢糧也嗣後止將見在錢糧冊內有名丁數垂爲定額其滋生人丁但核所增實數另造淸冊永不加賦尋以廷臣議定自康熙五十年額定人丁外新增者補足舊額缺數其餘謂之盛世滋生冊永不加賦五十五年以鳳陽關稅務交巡撫經理五十七年以南新北新兩關交杭州補盜同知經理時閩浙總督覺羅滿保言船貨往來臺灣必令到廈門盤驗護送但有泊處廈港者有自臺灣往四海關者宜分別在廈港貿易者照例徵抽往各海關者聽其在泊處報稅從之是年令湖北沔陽衛屯糧較湖南淸浪衛減則徵收以系水漥故也六十年以淮安關稅交江蘇巡撫經理時因關差多以虧欠獲罪有南新關監督詢之巡撫王度昭如何不致缺額度昭告以從寬徵收自然饒足後如所言而驗明年世宗憲皇帝卽位詔各關稅務悉交地方官經理所有羨余該督撫題解應賞給者再行賞給

雍正元年議定九江滸墅揚州西新蕪湖贛浙海閩海粵海太平橋均照淮安天津交與各撫委地方官兼理其崇文門仍差內務府官山海關左右兩翼古北口潘桃口殺虎口渾河等處照例差遣部曹【按二年淮安關仍差部員滸墅關交蘇州織造管理】是時履飭督撫毋誤任屬員飭關差毋信任家丁縱容胥吏扶同作獘乃定直省徵納錢糧該督撫於開徵之始著該府遴選賢員與該州縣同封銀櫃其委員以一二旬更替當眾折封立卽起解並坐委員以隱徇處分又詔部臣核減各關贏餘於是將淮安北新南新鳳陽天津臨江江海浙海荊州等九關加增贏餘悉行裁去先是康熙年間以浙江湖北山東三省匠班銀自明季相沿歷年已久而丁絕戶存有司或派民戶代完或自行賠補乃令勻派地內帶完厥後又以廣東丁銀就各州縣地畝分攤至是直隸巡撫利瓦伊鈞請以直屬丁隨地轉詔令廷臣集議於是議定直隸每地賦銀一兩攤人丁銀二錢七釐有奇嗣後各省計人派丁者次第攺隨地畝矣【按丁隨地起之例廣東四川已先行之此後淮奉天府民人入籍增減無數仍舊分徵而山西省至乾隆十年始參用攤徵之法其攤丁銀數各州縣按人丁多寡地賦廣狹分爲等差初無一定大槪每地一兩攤丁不過二錢】二年移江西湖口榷關於九江口分設口岸於大始塘時江西巡撫裴■﹝彳率﹞度淸釐湖口盈餘奏請解部上以爲數過多則必額外剝削商民乃諭關稅多少系於年歲丰歉本難預定倘不及之年不可定求足數又諭各差歸並巡撫以爲封疆大吏必能加惠商旅但各關津岸遠近不一所委家人難免額外苛求及勒取飯食之獘稍不遂欲則執送有司有司又以畏憚巡撫狥情枉法商民無所控告乃令各關差將應稅貨物徵收則例逐項刊刷詳單徧示津口其從前豎立之木榜不許藏匿遮蓋又以徵收錢糧間有儒戶官戶包攬令督撫曉諭糧戶除去儒戶宦戶名目其州縣徵糧紅簿統於上年冬季申送布政司鈴蓋印信屆徵給州縣眼同納戶登記上司盤查卽取司印紅簿對驗其徵收卯簿該管官親對完欠不使假守戶書倘納戶銀色不足州縣官擇銀匠之信實者連名互保聽民投鋪傾銷旋諭民間納糧用自封投櫃法本屬便民偶有短少令其增補每至多索應將原銀髮還仍於原封內照數補足時有州縣虧空錢糧闔屬百姓代賠名曰樂捐其實彊派上聞卽行禁止是年以山西巡撫諾岷言提解火耗歸公分給官吏養廉及他公用火耗者加於錢糧正額之外自明以來已有之蓋因本色折銀鎔銷之際不無折耗因而州縣徵收不得不稍取盈餘以補耗羨之數行之旣久州縣分送上司上司苛索州縣一切日用之資皆取給焉一遇公事重加徵派名色繁多又不止於重耗而已至是諾岷請限定分數將州縣應得之項聽其如數扣存上以提解火耗使上司分火耗以養州縣誠爲善策但約定分數將來竟成定額必致有增無減見在徵收錢糧皆百姓自封投櫃同城官公同折封起解耗羨正項同解州縣皆知重耗無益於已孰肯加徵若將應得之數扣存勢必額外取益浮於應得之數於是定爲官給養廉之例是時天下艸萊益辟通計直省田賦銀較康熙二十四年增至一百九十一萬八千有餘糧增至四十餘萬石三年上諭以蘇松浮糧聖祖時切軫念屢頒聖旨本欲核實裁減而彼時廷臣數以舊額相沿國課綦重執意覆奏且恐以一時減免倘後來國用不足又開議論之端是以從眾而止然屢蠲舊穴實與減額無異今國家帑藏充溢準江蘇州府正額蠲除三十萬兩松江府正額蠲免十五萬兩後又蠲江西南昌府額徵銀七萬五千五百五十兩時以川陜總督嶽鍾琪請定川省徵收船料稅悉照淮關尺寸則例沿途地方官不得任意需索四年豁除雲南太和鄧州等處士軍丁銀緣前明設守防於太和鄧州等處因有土軍名色沿久旣非承佃軍田之丁而納糧之外兼輸軍賦每丁額銀一兩十倍民丁不無苦累悉令除之又諭州縣徵收火耗各省多寡不同倘有司於應取之外稍溢分數必罪五年減浙江嘉興府額徵銀四萬七千二百九十於兩減湖州府額徵銀三萬九千九百九十兩

﹝臣﹞等謹按蘇松嘉湖之賦獨重於他省者由明洪武初四府民人爲張士誠固守明太祖惡之平定之後乃籍諸豪族及富民田以爲守田按私租簿爲稅額建文二年以太祖不過懲一時頑民豈可定爲則例悉與減免畝不過一斗成祖盡革建文之政浙西之賦復重宣徳以後屢減官田之額然官田與民田輕重終自懸殊至嘉靖之世乃行權宜之法並官民田爲一例以官田之重稅攤入民田於是官佃之困少蘇而賦額之浮於他省者終不能議蠲我朝定鼎以來因陸續辦理軍需經費所在未遽裁減然聖祖加惠東南屢念及此舊逋新欠不時免蠲世宗仰承先志次第蠲免五十餘萬固徵仁恩之廣被亦以見承平日久泉府充溢云

六年福建巡撫常賚請聽暹羅夷商來往廈門貿易照例徵稅運米至江浙閩廣各關者亦如之得旨米谷不必上稅著爲例又江蘇布政使髙斌奏滸墅關見行徵收則例與部頒原額不同請飭部刊刻本榜豎立關口尋以部議並直省各關亦按見徵則例刊榜豎立又以夔州關稅照淮關例派差監督是年蘆溝橋蓋造安歇會試舉子官房工成飭崇文門查稅官嚴飭巡察人役毋稽畱舉子借端苛索七年蠲除湖南武陵縣之宿郎堰水淹浮糧又命盛京戶部侍郎會同奉天府尹淸查該地田畝肥瘠分別上中下三等起科解永爲令【向來奉天地畝槪以上則徵收緣彼處多有隱匿或三四畝祗報一畝者至是遣官淸丈皆得實數故有是

諭】又以陜西朝邑縣與山西薄州接壤界近黃河近因河流西徒東漲則西坍令淸丈分界酌定二省錢糧應豁應徵之數定爲額時直省俱有寄莊寄糧之名人地相隔有五六百里者至是順莊編裏之法行悉歸就近完納先是各關數稅皆部頒號簿以便稽查而關差以船隻來往不齊未必日有收收因而設私簿徵收於報部時始將號部挨日塡造與商船迥稅串票毫不相符上諭各關嗣後於部頒號簿塡寫如無船隻過稅之日亦卽注明免滋獘端是年以浙江南北兩關文該省織造辦理八年定徵收落地稅銀溢額議處之例凡地方官徵收落地稅如有搜求需索致盈餘之數倍於正額令該督撫參革上司失察痻庇議處其實在盈餘者以八百兩爲率準加一級至多不過三級永以爲例【按落地稅者在明季津頭小岸皆有零星抽分名色紛雜因爲獘藪國初已盡除之惟於市集輻輳之處帶徵所數畱爲本地公用報出多者準其加級猶恐地方官徵取過多以圖議敍至是定以限制】時倉場侍郎嶽爾岱言聯三版串之法應令有漕地方畫一通行嗣後州縣徵收糧米預將花戶的名塡入聯票如例納戶經承州縣官分存對冊完納卽行截給歸農其未截給者卽系欠戶有糧無票有票無糧卽系書吏侵蝕先是湖南永順府秋糧二百八十兩皆屬永順保靖桑植三土司交納名爲秋糧實不從田畝徵收在永順名火坑錢保靖名鋤頭錢桑植名煙火錢火坑者民閒坎爨每一坑徵銀二錢二分鋤頭者貧民種山一鋤入山納銀三五錢不等煙火錢與火坑相等所交錢糧卽於此內撥解至於成熟之田土官多擇其肥者自種民閒止得零星磽確之地每年雜派數次此土司徵民之陋規也自攺土歸流之後有司按土戶均攤或照土司舊冊攤派民已樂於輸納然無田之家尙以火坑等未除而有力之家隱占地畝多不輸稅至是特令豁秋糧一年其有產之家序一年自首官給印照爲業有司按肥瘠定則一切雜派私徵永行禁止是年淸釐四川田賦令額糧稍重之州縣照就近適中之科則核減徵輸十年定帶徵江南逋久限期直省惟江南爲財賦之區而積久較他省倍蓗先是雍正三年江蘇巡撫張楷淸查紅冊自康熙五十一年至雍正元年惟蕭贑楡無欠泰州碭山儀徵江浦欠猶不過數百其嘉定長洲等四十七州縣積欠至八百八十一萬有奇請勻作十分每年帶徵一分十年按數徵完其最多之州縣勻作十五分次多者作十二分上巳勒部議行顧舊久未淸而新欠彌重於是特遣戶部侍郎王璣刑部侍郎彭維新等會同地方官徹底淸查通計各屬積欠一千一十一萬六千有奇其中官侵吏蝕者四百七十二萬六千有奇實在民欠者五百三十九萬有奇乃令侵蝕之項分作十年帶徵民欠之項分作二十年帶徵如本年帶徵之數完納若干卽照所完之數蠲次年正額之數十一年令錢糧一錢以下準納制錢其錢以十文折銀一分凡大戶零星尾欠及拆封短少在一錢以下者槪準以錢折銀後又令小戶距城路遠錢糧在一兩以下者準附大戶投櫃如數在一兩外及數少而願自交者仍尊例自封投櫃十二年定四川夔關商稅以見在奏報七萬三千七百四十兩爲定額其米稅額難定令該撫不時稽察飭監數官盡數盡解時以黔省永寧縣並歸四川詔將永寧稅裁革止畱敍永廳稅其錢糧一切俱照川省例行【按永寧縣與敍永廳同處一城從前廳隸四川縣隸貴州各設稅口徵收鹽茶等課至是縣並屬省止畱廳稅】十三年定寬徵錢糧之限定例地丁錢糧二月開徵五月停忙八月接徵十一月全完至是以物土異宜收獲蚤晚不同令督撫按地方情形酌量徵期不拘四月完半之數時給事中尙徳言宣化府爲南北通衢來往商貨經張家口居庸關上稅不應一貨兩徵乃過府之時張家口監督復委家丁照數重數致肩背擔負小物無不邀攔民情甚爲不便又居庸關距張家品三百里監督勢難兼及因而差家丁攜印單徵收書吏得以串通家人私用小票隱漏偸肥請定南北商貨已上張家口居庸關稅宣庥不許重徵仍刊木榜豎立關口其居庸關另設稅課大使一員所收稅銀月解監督照宣府例日用小物免徵從之又特旨頒示天下凡市集落地稅在人煙湊集之處準照例徵收其鄕鎭村落全行禁革時有淮關監督年希堯於徐州所屬例應地方官徵收者攺爲關額私添稅口並市集買賣徵物亦勒令上稅上知之交督撫究審並飭查明應徵之處歸地方官徵收應革者卽行革除

皇朝通誌卷八十三

●皇朝通誌卷八十四

食貨略四

○食貨略四

賦稅下

△賦稅下

乾隆元年詔蠲除天下新淤舊坍沙脊鹻鹵及捏報開荒浮糧【按乾隆初年蠲正賦額銀前後約計六十餘萬詳見蠲賑門】是時各處關稅徧豎木榜商賈一目了然惟甘肅遼遠並無部頒新例司事者各執腐爛舊本因而浮減不一布政司徐杞經心察核有府與府異縣與縣異一稅而收處各別因言甘省稅課除牙帖外有商畜二稅內有過稅坐稅之分過稅者系販往別地塵納過路之稅坐稅者系販別地貨物集市發賣輕重各別必須逐條刊刻大張曉示方免濫收脫漏又兩江總督趙宏恩奏稱龍江西新關舊有衙規茶果驗票諸項在加一火耗之外應請革除如織造府承辦差役及養廉不敷準在盈餘內支存一萬兩動用俱從之又於九江贛口二關鈔課令商人自行投櫃收銀之後發三聯單一給商人一交巡撫一存稅署以杜侵隱之獘是年以江南水災停徵該地關津米麥稅二年以畿輔兩澤愆期停徵天津臨淸二關米麥稅又以挑浚淮揚運河停經過該地米麥稅時廷臣多以各省稅務統歸旗員經理爲請上以設關原爲查察姦究利益商民並非爲收稅之員身家計若以旗員貧乏而差遣之是教之貪矣乃不允所請又原任江西巡撫兪兆嶽奏報九江贛口兩關稅課盈餘較前共減九萬有餘上命部臣及新任巡撫查核旋諭之曰前因各省關稅每多無名之徵是以屢經釐剔減除今就江西一省少數十萬兩推之各省約計不下百有餘萬如果商民得沾實惠卽更逾此數亦所樂聞但關稅與物直原相表裏稅輕而物價不減是商民猶未沾實澤徒飽胥吏之橐耳督撫大吏宜督率司榷之員潔已奉公以副加惠商民之意若錯會其意又欲多報嬴余以致商民受困罪更無可逭時又以淮安監督唐英具陳各項經費及書役飯食不敷狀奏請動支盈餘上以淮南等關必因書吏添設過多以致工食不足又關差養廉之數亦覺太丰著總督慶復酌量裁減以免日久濫徵尋定滸墅關酌減人役工食養廉八千一百餘兩淮關酌減人役工食養廉四千九百七十餘兩定爲額三年詔州縣徵收錢糧有私增火耗者該督撫嚴參治罪如督撫失察如例議處先是四川火耗較他省獨重自雍正年閒陸續裁減有司不得中飽因有暗加戥頭每兩重至一錢有餘而收糧之書吏傾銷之銀匠又從而侵漁之上聞傳諭直省督撫轉飭布政司制成畫一之戥飭各州縣確實遵行該上司不時密察如有絲毫溢取者罪是年停臨淸天津及江南各關米糧稅四年以江南髙湻縣舊有艸場田五千六不余頃系前明分給馬戶以供芻牧後照民田起科徵銀五百餘兩一半攤入民戶一半馬戶承納而此項田地久非馬戶承種民閒旣輸正賦又納場租特令除之時有滸墅關監督海保於離關數百里之常熟無錫江陰等縣私立柵座濫設巡船經禦史舒赫徳參奏上令兩江總督及江蘇巡撫查核題報督臣那蘇密圖因言滸墅關所轄湖河海道支港紛繁易於偸漏從前祗設崇福等三橋望海等七港守巡歷任監督恐稽查難周添設蠡口港等十三處船柵以佐三橋七港之不及後又添設板橋等二十九處雍正八年將續增之二十九處盡行裁撤另設王莊等十處顧二房郎下等五處巡攔今查見在口岸三十八處有原報部之轉水柏瀆一港旣於毛塘九里二處設立柵巡則二港可無復設其南北角各裁巡舡一隻各處口岸暫爲存畱如有應行納稅之船俱令直赴大關報稅不許各口擅立稅房亦不許混指偸漏至於本地土貨非捆載行遠者不稅船載米麥不及十石者不稅農民交辦租糧米麥無論多寡不稅得旨照所請行是年以瓜洲由閘稅務交兩淮鹽政經管以蕪湖鳳陽兩關專差監督管理五年裁磚板閘工部關歸並臨淸關徵收從山東巡撫嶽浚請也時江南歲額地丁漕白蘆課雜稅之外有名雜辦者不在地丁項下編徵仍入地丁匯作分數奏銷欵目甚多沿自前明本朝賦役全書止編應解之欵並未開出辦原委亦未編定如何徵收於是有缺額累官者有徵收累民者有累在官而因以及民者至是諭該督撫查核除有欵可徵無累官民之項照舊徵解其實在缺額有累官民者卽請旨豁免六年諭外省關榷口岸惟報部有案者照舊設立其有私行增添之處著該督撫詳查題報淸釐之後再有違例苛索者罪督撫失察如例時兩江總浚楊超曾上言設關之意不在取盈是以歷來但有徵商之令而不及於官物況米糧系民之所生發帑采買原爲接濟民食與逐末不同今旣徵船料又完稅銀取之司庫以輸關庫於國課亮無增益於是定各屬采買賑濟及糶三補佁米谷過關時止納船料毋稅又湖廣總督那蘇圖言武昌廠關正額盈餘之外所收口岸銀兩除支銷外歲得八千兩應將此項辦理地方利濟軍民之事至各關口岸銀兩因非正項旣不收耗則宗關同一口岸不應獨收耗羨從之時以各關正額盡收盡解盈餘多寡本難每年畫一而關差報滿之時缺減止年之數部臣往往駁查上恐司榷者慮千部駁必致逐歲加增後將無所底止乃諭部臣關稅盈縮本不懸殊若一年所報盈餘之數稍不及甲可無駁查若過於短少亦祇令督撫確查實在情形自難逃乎公論顧查核過嚴則額數日增害在眾庶查核稍寬則司榷侵蝕損於國帑此中輕重權衡著大學士會同該部詳議具奏尋以部臣議定嗣後各關盈餘數目與上年相仿者卽行考核具奏如大相懸殊令該督撫查核有無隱漏等獘聲明覆奏倘該督撫查奏不實扶同徇隱亦並議處七年免直省各關米豆麥稅先是天津臨淸滸墅蕪湖各關以地方歲歉遞年停免至是上以特恩閒舉未能普及且以養民之物而榷之非以厚民乃令直省各關槪行豁免其各關徵收則例不一有按梁頭丈尺納料者有收納船戶空船料銀及無論有載無載按年抽單納課者又有計在徵稅不收納船料者船料一項部臣持論未定得旨向徵船料者應照例徵收向不徵船料者豈可因免米豆稅而轉加徵料時以山東臨淸關向徵銅鋪商鋪相沿已久報部則統名船料至是以旣蠲米稅槪行豁除後又奏定各關不得借免米糧有虧正額其有供端闕額者令其賠補是年定外洋夷商運米至閩粵俱海關自萬石以上者免船貨稅十分之五五千石以上者免船貨稅十分之三【嗣於十一年因暹羅商人皆不足五千石之數所載多蘇木船錫等貨更定免船貨稅十之二】十年復開雲南馬白口稅蠲福建浦城關缺額銀二千七百餘兩時直省丁銀俱於雍正年閒攤於地糧惟山西以各州縣貧富參差未行至是亦按則攤入其陽曲等二十州縣或以貿易民多或以田多沙鹻或以多徵本色仍地丁分徵十一年江蘇布政司安寧請復米稅略言自免米糧稅後獘竇叢生國課日少而米價之貴更增於前上以商賈乃無知愚人宜先化導不遽允十二年以福建臺灣府丁銀勻入官莊田園內徵收其番民祗納丁銀所種田畝槪不徵賦又移詔安縣溪雅稅館於懸鐘以防偸漏十三年廣東巡撫嶽浚酌定太不關稅務向無定則者九十五條照粵贛兩關權其輕重量增者四十一條量減者四十九條照舊徵收者二十五條均刊入條例豎榜太平遇仙橋浛光廠三處畫一抽分是年復各關米糧稅時以滸墅關監督圖拉言自豁免米稅後商賈惟知圖利致市價反昂乃令如舊徵收徵後遇地方歉收之年仍停免又以廣西潯梧二府關稅及桂南平慶等府富川懷集等縣雜稅歸該分守道查察以杜府州縣隱漏是年東省歲歉特開海運免其稅十四年戶部言關榷盈餘遞年短少應較上屆短至一分以上者按數定處分上諭盈餘本有而歲減一歲其獘自在漏卮但所稱與上屆比較不無流獘有如甲盈一萬下屆之乙必思盈及萬有五千再下屆之丙又將增加二萬似此相競不已將何所止非理財之正道嗣後各關解交當以雍正十三年數目爲額短少者該部按所定分數議處十七年以貴州畢節縣稅羨不敷令雲南鎭雄州運銅馬匹回空時承運官歲辦川鹽百萬觔帶至鎭雄營銷以所收稅銀補畢節之不足是時盈餘章程旣定各關奏報較上屆短數者部議交該督撫查明而督撫奉行故事不過轉交監督自報取結聲明終未有察出侵蝕情節據實參劾者十八年乃諭嗣後各關奏報盈餘數目該部復核時無庸復交督撫查奏致滋案牘十九年禦史胡定上言州縣徵收錢糧有自顧考成恐錢糧拖久勒令富戶包都圖等獘應令該督撫卽行參處經部議準並定貢監生員包攬錢糧罪例先是外洋番船俱由粵東收口偶然一至寧波是以粵海稅則較重閩海稅則較輕嗣後姦牙市舶狃於稅額輕微彼此串勾捨粵就浙歲至定海轉運寧波二十二年浙江總督喀爾吉善會同兩廣熜督楊應琚將閩海科則較粵海課額按時地價值稍稍加重奏請定爲章程上意不在增稅但恐將來番舶雲集又成一粵省澳門於海疆重地均有關系遂如所議以示限制自章程旣定後外洋皆知違例紓道之無所利亦不復收泊寧波矣二十三年戶科給事中黃登賢言州縣錢糧應隨徵隨解勿令久貯庫內致有那移之獘並令各布政司於奏銷冊內將各屬批解日月逐一開載以便稽核下部議行尋又以黃登賢言令各省錢糧奏銷冊去折徵顏料一切雜項欵目二十五年準兩廣總督李侍堯奏刪除粵海關一切官吏家人通事巡役人等規禮名色悉作歸公造報二十七年江蘇巡撫陳宏謀淸釐滸墅關積獘四條一鋪戶代客完稅包攬居奇請將包攬鋪戶列榜禁革仍令商人按簿親塡一各處船貨抵關簽驗納稅給票之後始準過關以杜偸漏一坐關之員遴選佐雜照例半年更替不得任其戀缺致啟獘竇一督撫與監督原相助爲釐每月所徵數目應令監督按月知會督撫仍於年滿奏報時統咨知會從之二十八年以天津監督達色言令天津苑口十三口岸悉照大關部頒則例畫一徵收三十二年禦史成徳請將關稅盈餘歸入正額上以盈餘一項節經議定監督按數交部如實系侵漁自有罪例必定爲正額轉似於稅外加額嗣於三十七年湖廣總督陳輝祖又請於新墾民屯將丁銀遞年攤還至四十一年貴州巡撫裴宗錫言鎭遠關稅羨不敷請於柳壽添設稅口皆奉旨斥不準行尢足徵曠典也其田賦科則遞年輕減至於西郵底定入我版籍皇上經營措置則壤成賦列市開廛自二十四年參贊大臣奏定本地回民往外回帶貨物者牲畜則抽稅二十分之一緞布皮張則十分抽一外番商人販來貨物牲商三十分抽一緞布皮張二十分抽一若不及抽分之數馬一匹抽一騰格【回部所用之普兒錢五十爲一騰格】大牛一頭稅二十五普兒小牛半之大羊一牽稅十二普兒小羊半之雜項對像視其直之貴賤折收普兒騰格二十七年總督楊應琚經理屯政事宜酌定回民納賦則例凡回民自種地畝視歲收納十分之一承種官地平分入官其間有祇納田賦者亦有帶徵租地者有徵本色者亦有折徵普兒騰格者有以官石徵收者亦有就該地帕特瑪折算者【回部一帕特瑪合官斗五石三斗】厥後屯田益辟土益膏沃而賦糧科則如其舊二十八年又定伊犂哈爾沙爾鋪面量大小作三等收稅後又增定辟展烏魯木齊阿克蘇各屬貿易照內地給票每銀一兩止稅三分普兒一百收稅三文

皇朝通誌卷八十四

●皇朝通誌卷八十五

食貨略五

○食貨略五

戶口丁中

△戶口丁中

皇朝戶口初亦有賦役其制率仍前代有分三等九則者有一條鞭徵者有丁隨地派者有丁隨丁派者立編審之法五年一舉丁增而賦隨之自康熙五十年聖祖特頒恩詔嗣後滋生人丁永不加賦雍正閒將額徵丁糧攺地徵派俾無業之民永免催科實萬世不易之良法也

順治元年百戶危列宿上言天津避亂民萬有一千餘戶宜諭有司綏撫安插而兵部侍郎金之役亦請諭各道臣所招寇眾悉令州縣編置牌甲於是制編審戶口之法其法州縣城鄕十戶立一牌頭十牌立一甲頭十甲立一保長戶給印牌書其姓名丁口出則注其所往入則稽其所來其寺觀一體頒給以稽僧道之出入其客店令各立一簿書寓客姓名行李牲口及往來何處以備稽察三年詔天下編審人丁凡年老殘疾及逃亡故絕者免入始定三年編審一次繼定五年編審一次後又定於次年八月各省匯齊到部其編審事宜責成州縣官以百有十戶爲裏推丁多者十人爲長餘百戶爲十甲城中曰坊近城曰廂在鄕曰裏各有長凡造冊本戶記丁口之數授之甲長甲長授之坊廂里長坊廂里長上之州縣州縣合而上之府府別造總冊上之布政司民年六十以上者開除十六以上增注凡籍有四曰軍曰民曰匠曰竈各分上中下三等丁有民丁有站丁有土軍丁衛丁屯丁總其丁之數而登黃冊督撫據布政司所上達之戶部戶部受直省之冊匯疏以聞以周知天下生民之數十四年定州縣官增丁二千名以上各予紀錄至十七年令以戶口消長課州縣吏殿最十八年總計直省人丁二千二百六萬八千六百有九口

康熙二十四年天下人丁二千三百四十一萬七千四百四十有八口二十五年以原定編審限期太寬民人等候無期胥役得以任意作獘乃更定一年歲底匯報明年又令編審缺額人丁該撫臣陸續招徠於下次查編補足五十年直省人丁二千四百六十二萬一千三百二十四口於前未甚加增上以承平已久滋生日繁而有司編審時不將所生實數開明具報者特恐加增錢糧是以匿隱乃諭大學士等曰民之生齒日繁朕故欲知人丁之實數不在加徵錢糧也嗣後祇將見今錢糧冊內有名丁數弗增弗減永爲定額以後所生人丁免其加增錢糧但將所增實數加造淸冊具報尋定自康熙五十年額定丁冊數外新增者補足舊額開除缺數其餘謂之盛世滋生人丁永不加賦至六十年直省人丁二千五百三十八萬六千二百有九口內滋生人丁不加賦者四十六萬七千八百五十口

雍正元年直隸巡撫利瓦伊鈞言請將直隸丁銀攤入地糧內徵收嗣是各省計人派丁者以次照例更攺不獨無業之民無累卽有業民戶亦甚便之二年天下人丁共二千四百八十五萬四千八百一十八口時山西省有曰樂藉浙江紹興府有曰惰民江南徽州府有曰伴當寧國府有曰世僕蘇州之常熟昭文二縣有曰丐戶廣東省有曰蜑戶者該地方視爲卑賤之流不得與齊民同列甲戶上甚憫之俱令削除其籍與編氓同列而江西浙江福建又有所謂棚民廣東有所謂寮民者亦令照保甲之法案戶編查

﹝臣﹞等謹按樂藉因明永樂時不附靖難兵遂編爲樂藉世世不得爲良伴檔世僕本地呼爲細民惰民丐籍形靑相同蜑戶捕魚爲業粵民輕賤不許登岸居住蜑民亦不敢與民杭衡棚民乃民人搭棚山曠居住或種麻種菁開鑪煽鐵造紙作菇爲業寮民系近地窮民入山搭寮炊薪燒炭春粉取香木爲業者

乾隆五年令直省督撫於每歲仲冬將戶口增減實數繕冊具奏其番疆曲界不入編審者不在此例十四年天下戶三千六百二十六萬一千六百二十有三丁萬有七千七百四十九萬五千三十有九二十二年更定保甲廢去自順天府五城所屬村莊曁直省州縣鄕村每戶歲袷門牌書家長姓名生業附注丁男名數不及婦女十戶爲牌立牌長十牌爲甲立甲長十甲爲保立保長凡甲內有盜竊邪教賭博賭具窩逃姦拐私鑄私銷私鹽跴曲販硝斂財聚會等事及形亦詭祕之徒責令專司查報無論紳衿久家與齊民一體聽保甲稽查其客民在內地貿易者與土著一例順編其商賈來往無定者責成客長鹽場井竈另編排甲責成場員礦廠丁戶責成廠員各處煤窯責成雇主山居棚民責成地主其濱海商漁舡只與內洋采捕小艇取具澳甲族鄰保結河內船隻責成埠頭漁船网戶及水次搭棚趁食之民歸就近保甲管束共邊外種地民人亦設牌頭總甲家長查察其甘省審子土民責放土司其寺觀僧道責成僧綱道紀其外來流丐保正督率丐頭查察其旗民雜處村莊曲疆寄籍內地外省入川民人與雲南夷民雜處者同土著一體編入保甲是年總計天下人丁共一萬九千三十四萬八千三百二十八口至二十九年天下人丁共二萬五百五十九萬一千一十七口三十七年上以戶口實收巳按年登冊報部則五年編審之例似屬虛文且滋紛擾著令停止四十年詔諭直省浚撫整飭所屬於仲冬戶口冊核實登記以驗阜成之槪不得視爲具文迄於今萬億及秭付之史館者更無數可稽而八旗之繁庶以及外藩之歸赴回疆之濡育又別有版圖也

八旗戶口

國初定制各旗人丁三年編審一次凡編審各旗壯丁令各佐頒稽查已成丁者增入丁冊其老弱幼丁不應入冊有隱匿者罪誤入別佐領者退回初定壯丁三百名爲一佐領後攺定爲二百名凡八旗新添壯丁每旗佐領三十員其逃亡缺少者將諸王貝勒貝子等府壯丁撥補又定家下壯丁首先登城準其開戶

順治元年令凡旗下漢下有父母兄弟妻子願入旗者地方官給文咨部入冊不準帶田地九年選內府及諸王府官員有勞績者數員令其出府佐領各歸所屬佐領十七年定官員子弟有職任者不拘歲數準其分戶

康熙四年令佐領內丁多至百名以上願分兩佐領者聽十三年八旗每佐領編壯丁一百三十名餘丁匯集另編佐令或所餘丁僅百名以上不足額者該旗王貝勒貝子公等並都統副都統佐領酌驗無誤披甲當差者出結移送到部亦準編入佐領

雍正五年定編審丁冊每戶書另戶某人某官無官者則曰閒散某上書父兄官職名氏旁書子弟及兄弟之子及戶下若干人或在籍或他往皆備書之其各省駐防旗員兵丁以及外任文武各官子弟家屬俱行文各該將軍督撫查明造冊咨送該旗附入佐領冊內其後又定八旗正身壯丁年十五以上該管官查無假冒方準入冊其或流落鄕屯向未入丁冊者令補入冊內

乾隆三年定旗人開戶例凡旗下奴僕原系滿洲蒙古直省本無籍貫帶地投充人等𨿽有籍貫年遠難考均準其開戶六年復定八旗造丁冊之例凡各佐領下已成丁及未成丁食餉之人皆造入丁冊分別正身開戶戶下於各名下開寫三代履歷其至外省駐防曁外任文武官子弟家口先期行文該管大員照式造冊二本咨部一畱部一付該旗復核附入各佐領冊內又定八旗開戶養子因出兵陣亡及列軍功一二等攺爲另戶者別記檔案國初投充俘獲入旗及旗人抱養爲嗣或民人因親入旗或良民隨母攺嫁入於他人戶下或旗奴開戶與旗奴過繼與另戶爲嗣已人另戶檔內後經自行首名者亦別記檔案不得與宗室聯姻七年詔八旗漢軍自從龍故舊之子孫外有願出籍者準其與該旗民人一例編入保甲二十五年復定淸釐旗檔之例一另戶旗人不許撫民人及家人之子爲嗣一民人幼子隨母攺嫁旗人者該旗詳記檔案俟成丁後報部令歸民籍一另記檔案養子開戶人等業經出籍爲民不許復行冒旗籍一旗下家人之子隨母攺嫁另戶與民人之子隨母攺嫁旗下家人或家人撫養民人之子均以戶下造報一八旗投充戶口旗檔有名者造丁冊一分送部一分發該地方官備案如有事故頂充於比丁冊內聲明報部轉行該地方官注冊備查至伊等親族不在旗檔者地方官淸查編入里甲以免混淆又定跟役軍功出戶之例凡官兵跟役有殺敵致果者本身及父母妻子俱準出佐領爲另戶二十六年定漢軍爲民之例凡八旗漢軍現任外省文職自同知以上武職自守備以上京員自主事以上旗員五品以上俱不準攺籍其父在旗而子願爲民或子在旗而父願爲民亦不準攺籍其餘願出籍者在京報明該旗在外呈明督撫咨送編入民籍準一體考試二十八年定八旗逃人之例二十九年又定凡八旗另記檔案及養子開戶內未經出旗之人或因軍營著績或因技藝出眾賞爲另戶者其父母弟兄子侄俱準作另戶三十一年又定凡八旗迷失幼丁在十五歲以下者該管官咨部知會各旗及步軍統領衙門轉飭所屬一體查緝獲日咨旗認領如在十五歲以上者照逃人例辦理其十五歲以前迷失十五歲以後投回者如實系蒙穉本無遊蕩惡習者奏明請旨

皇朝通誌卷八十五

●皇朝通誌卷八十六

食貨略六

○食貨略六

蠲賑上

△蠲賑上

﹝臣﹞等謹按我國家列聖相承澤周四海念左藏之充盈嘉民生之悅豫蠲賦免漕疊周寰宇閒遇直省偏災莫不先事周諮蠲賑備舉截漕發帑動輒數千百萬奏報嚴其限展賑寬其期深仁厚澤尢逾常格玆纂輯食貨略謹增蠲賑一門詳書於篇分爲上下卷

順治元年王師入關卽詔除明季加派三餉及召買津糧在京城遭賊寇蹂躪之後還徒者免賦役三年大兵所經免本年田租之半其河北各屬本年田租免三之一凡八旗壯丁差徭糧艸布匹永停輸納二年以山西地方初復免本年田租之半始定八旗賑濟之例凡八旗澇地每六畝給米二石王貝勒貝子公等府屬人役給米如之其帶地投充人役不準給口外八旗蒙古被災按口給銀聽其沿邊糴米毋令進口八旗遊牧地每口月給米一斗在張家口者給米在古北口者給銀【按是年除江南丹陽丹徒二縣加派馬折銀及福建落地稅皆明季所增嗣後陸續豁免】三年除直隸任邱縣咸水浸地租賦免江南漕三之一其潛山太湖英山霍山諸縣盡除之以江西疊被旱澇豁免本年漕米之未兌運者時湖廣興國等十州縣旱直隸成安七縣水免本年田租嗣後直省凡遇偏災均察明田畝豁免本年租四年免江南徐州淮安二屬無主荒地錢糧五年大兵經過湖廣嶽州等處免附郭錢糧之半餘三之一衡州永州辰州靖州附郭免十之七餘免半以山東朝城恇土賊之患除遞年逋久糧米定各直省駐防官兵應給澇地米隨家口所在支給六年定直省被災浚撫卽詳察頃畝分數具奏其有應蠲免之處於起存項下均減如存畱無餘卽於起運欵內減除其有司藉稱無項可免使民不沾實惠者論罪七年免江南桐城潛山太湖宿松休寧句容六縣逃丁荒地額賦又免湖廣之蘄州麻城羅田蘄水黃梅黃岡六州縣荒田額賦八年除山西荒地額糧西安新荒民屯廢藩地賦及浮報丁銀又除直隸交河芝麻棉花折徵額賦時山東浙江水以倉谷賑窮民以學租賑貧士定凡地方被災有司勘明後一切應徵錢糧暫停徵比俟題蠲後該州縣以應免數目刊免單頒發已徵者準抵次年正額官胥不給單票以違旨計贓論九年除陜西莊浪西寧肅州所屬故絕拋荒水淹沙壓地賦十年賑八旗貧人滿洲蒙古每佐領下給布六十匹棉六百斤米百石漢軍每佐領下給米布棉半之又定災蠲之等凡被災八九十分州縣免田租十分之三五六分者免二四分者免一有漕糧州縣衛所準攺折又定勸賑之例凡遇災士民捐賑米五十石或銀百兩者地方官旌獎米百石銀二百兩者給九品頂帶多者遞加品級十一年減江西袁瑞二府浮糧分勘旗人澇地以到通漕米給滿洲蒙古每佐領下二百石漢軍每佐領下百石旱地每六畝給二斛本折各半其守南苑海戶災不論旱澇每六畝給米一斛是年直隸保定等八府旱除免本年田租外發部庫銀十六萬內帑銀八萬分賑饑民又詔除該省順治六七兩年逋賦增定勸賑例見任官並綁紳捐銀千兩米千石以上者加二級半者紀錄二次銀百兩米百石以上者紀錄一次生員捐米二百石準貢俊秀三百石準入監肄業十二年令各省地方照京城設廠煮賑事竣將捐輸官民姓名銀米實數匯報議敍十三年詔除江西頻年逋賦又除直隸八九兩年逋賦時直隸新樂等處蝗賑旗人滿洲蒙古每佐領米三百石漢軍百石其富族家人充丁者不與其旗人被災地每六畝米一斛又特諭發帑銀三萬兩賑貧民十四年直隸霸州蘇州等七州寶抵等屬二十一縣保安等三衛梁城一所雹武淸漷二縣水免本年田租並發內帑銀十萬分賑旗丁民戶十六年雲南貴州新入版圖發帑十五萬兩賑卹十七年定報災之期凡直省被災有司先以情形入奏夏災限六月中旬秋災限七月中旬州縣官按期申詳上司上司以報到之日爲始如有逾限半月以外分別議處

康熙元年蠲除江西之新建丰城進賢奉新靖安五縣浮糧時江南海州近海居民頻罹潮患遷入內地所逋糧石悉子蠲除定八旗被水災地每六畝給米二斛蝗雹災每六畝給米一斛二年詔直省自順治十五年以前民久銀米物料槪勿收責其廣東福建沿海無主田租悉子豁除三年定凡遇災傷之地督撫題報卽令該州縣停徵錢糧十分之三時直隸莊田被災賑米粟二百一十三萬餘斛四年定凡遇災該州縣以被災情形申報布政使司布政使違限照州縣道府處分又從左都禦史都性納請凡災田賦免若干丁賦亦照免若干俾貧民恩澤均沾是年詔除天下自順治十六年至十八年逋賦以山東寧海棲霞等處被兵疫除荒地亡丁徭賦六年甘肅寧州六州縣疫田賦丁銀並免又定凡應蠲免州縣如有已經輸官不流抵次年正賦及不扣除應蠲分數一杷徵比或經題免分數後不卽出示曉諭或稱止蠲起運不蠲存畱或於由單內扣除不及蠲收者該有司以違旨侵蝕論上司不行詳察並議處其流抵實數不詳載次年由單之首者如之七年直隸水被災五十州縣災成九分十分者除其租七八分者免十之四江南淮揚二屬水按分數加免一分災較重者漕白二項分作三年帶徵河南之安陽臨漳水給復三年又申明滿漢文武官弁及紳士富民捐助賑卹議敍之例八年詔除江南等省康熙元年二年三年逋久地丁錢糧以平涼臨洮鞏昌三府屬被災豁除賦銀七萬八千三百兩糧十六萬三千石又除陜西郿縣砂石所壓荒地租九年定凡遇災蠲賦並免田戶之租除江南淮安揚州三屬之邳州海州宿遷沐陽通州泰州六州縣坍田額賦以淮安揚州收被水災免本年漕及六年後逋漕銀米以山東先年地震免賦銀二十二萬七千有奇其金鄕等縣本年應徵漕糧分作三年帶徵是年賑湖廣竹山縣被火災民十年江南淮安揚州二屬俱被水免康熙元年至六年逋賦遣大臣會同該督撫截漕協濟鳳徐等府並發倉米賑卹人給米五斗六歲以上十歲以下半之並設米廠食饑者每人日給米一升三日一散部差司員監視又八旗屯地旱賑米百六十四萬七百石是年上以巡幸經過通州以東至山海閞本年額賦悉令除之又除河南陜州江南靈壁臨淮諸荒賦又準凡從前地方官捏報墾荒致民賠累者勘明豁除又定凡蠲除漕糧並蠲隨漕銀米又以浙江臨海等五縣溫州一衛頻年饑饉自康熙元年至三年隨漕行月逋賦悉除之【嗣於明年又免石門縣康熙三年輕賫銀及平陽縣元年至三年月糧及隨漕逋賦】十一年上諭江南連年水旱民气未復著將舊久錢糧並本年帶徵舊久漕白銀米俱暫停徵其邳州等五州縣額賦加免二分沭陽漕項銀並免興化等五州縣大河一衛本年額賦及新舊漕糧銀米槪予放除是年又詔除各省逋賦凡康熙元年至三年江南之儀徵衛三年至五年湖南之常寧縣四年至六年陜西之西安鳳翔漢中六年浙江之太平松陽景寧湖南之衡州衛七年至九年湖南之各府屬九年江南之泰州江都山陽十年髙郵之湖地山東之兗州凡未入與入而未備者悉除之十二年山西饑發銀二十萬兩遺部員會賑十三年蠲浙江臨安等四縣逋久錢糧銀米又除江南丹徒金壇濱江坍沒田租十五年定凡蠲免錢糧州縣官增造糧冊及未經題免之前報冊塡入蠲免者並該管上司一體論罪時以陜閩被兵除其賦井除陜西屬宿逋十六年免江西廬陵贛州等四十一州縣衛所被兵荒田本年租賦十七年更定災蠲之等凡災成六分者免賦十之一七八分者免二九十分者免三以浙江近閩各州縣衛被兵除上年田租十八年定凡流抵錢糧應蠲已徵者給與紅票次年按數豁免蠲賦官侵蝕者照貪官例處分上司不行稽察者並論罪是年以江西福建被兵蠲歷年逋久以山東災賑沂州十二州縣饑民以直屬地震發帑十萬賑旗民十九年除廣西去年田租免江南十二年以前逋賦其十三年至十六年逋賦分年帶徵二十一年以山西太原大同連歲被災民多流亡除逋賦二萬四千四百餘兩以福建侯官二十六州縣被兵之後除十八年以前逋賦二十三年詔江南江西浙江湖廣四省自用兵以來供應繁苦免來歲運兌漕糧三之一其自十三年至二十年積欠漕項錢糧每年帶徵一年二十四年浩齊特以所屬蒙古饑請賑遣官運拜察儲粟千石往賑二十五年江南蝗雹特遣大臣往賑鳳陽徐州災民除徽州廬州鳳陽三府逋負銀米其直隸順天永平保定河間四府貴州湖北湖南福建四省明年地丁各項錢糧及本年未徵額賦普行恩免又免直隸之正定順徳廣平大名四府田租二十六年詔自用兵以來動用錢糧累歲未淸者皆予除洗又諭江蘇陜西來年應徵地丁各項錢糧及本年未入者槪行豁免又普免十三年以後加增雜稅二十七年上南巡免江南省歷年積欠丁糧屯糧蘆課米麥豆稅及安徽府屬上年地丁漕糧其直省自十七年前民欠漕銀米麥通行豁免是年以雲南供億大兵免二十一年以後逋賦其鶴慶劍川地震死者每名給銀一兩傷者半之屋壞者每閒給銀二兩無棲止者人給谷一石幼者半之嗣後凡遇地震有傷田廬人口者援以爲例二十八年詔免江南邳州淹沒田賦及歷年逋欠以直隸旱撥戶部銀三十萬兩賑濟二十九年論廣東髙州瓊州二府所屬賦糧累年逋欠該督撫將實系戶口稀少田畝荒蕪積欠數目條晰具奏於是除髙州府吳川縣瓊州府臨髙澄邁二縣遞年逋欠十有二萬八千六百兩米四千六百石以直隸災免順天保定河間眞定順徳廣平大名宣化各府屬上年未徵及本年春夏額賦銀五十七萬五千兩糧八萬六千餘石三十年詔免天下漕糧除江南睢寧縣廢闕地丁額賦通州海門鄕坍田銀租免江西南昌等五府廣東髙瓊二府田租又免直隸保安州及江西之吉水縣遞年帶徵逋賦是年陜西旱蝗蠲西安鳳翔二府屬民屯各賦山西蝗撥五臺崞縣儲米借給嶽陽等八州縣災民撥太原大同二府屬買貯捐米借給夏縣聞喜等十五縣災民撥山西司庫銀二十萬兩赴陜充賑每大口給米三合小口半之折價視時值直屬被旱者七十七州縣每大口給米四合小者半之三十一年蠲雲南鄧川州水衡田賦免廣東化州瓊州等州縣十八年至二十九年逋賦以山東存貯捐谷二十八萬九千餘石借給窮民以資春耕以陜西比歲荒疫免明年額賦並動該地捐銀借給西安鳳翔二府屬災民籽種之用明年上猶念西安鳳翔二府民气未蘇令再免來年額賦以雲南貴州廣西系邊境瘠壤豁免來年地丁銀米時直隸順天保定河間眞定四府水免本年被災田租及來年額賦並除歷年逋欠三十三年上南巡免山東江南經過各州縣衛所丁銀及江南邳州遞年逋賦以山西平陽等屬前被蝗旱免遞年積逋以直隸順天等屬上年水賑安州等十一州縣災民三十四年山西平陽府地震遣大臣往賑死者大口給銀二兩小口七錢五分葺屋戶給銀一兩其直隸宣化府霜災免本年及下年田租時又豁除山西河津榮河等處河壖坍沒田賦三十五年命天津賦銀宿逋皆子豁除時王師進徵厄魯特噶爾丹免大兵經過之直隸宣化山西大同二庥屬及陜西一省一年租賦又直隸寶坻等三十二州縣水所有錢糧先行豁免特諭該督撫責成地方賢能官察勘窮民支借倉米三十六年詔免山西甘肅明年租陜西沿邊州縣衛本年田租江南蘇松等屬歷年逋賦三十七年以山東濟寧兗州東昌三府屬比歲不登命部臣保舉賢能司員二人會同該撫散賑以淮安揚州鳳陽等處頻年水患久欺之後資生匱乏免山陽安東等二十一州縣衛所明年地丁銀米漕糧及髙郵等六州縣舊年丁賦三十八年上南巡詔免江浙二省三十六年以前逋賦以淮安揚州二府屬上年被水所有海州山陽安東鹽城江都髙郵泰州興化寶應九州島縣淮安大河二衛上年未完地漕銀米及淮揚三十場竈戶上年及本年鹽課並二屬明年地漕銀悉子放除又免鳳陽府屬十一州縣及泗州所上年地漕銀米以山東泰安等二十山州縣從前被災豁免三十六年未完地丁銀米其三十七年錢糧因災寬至本年徵收者分三年帶徵其直隸薊州三十二年退地逋負江寧市廛房號郎鈔銀兩浙江鄞縣海潮衝沒田租至是悉予蠲除又直隸贊皇縣民人向因土賊逃亡及今復歸著借給倉糧以安定之三十九年免湖廣地丁銀兩四十夫江南泗州盱眙河溢免賦並除淹田逋租以直隸霸州文安大城三縣地窪易潦除歷年逋負賑甘肅河州屬被災土司四十三年上以秦省不通水運河西一帶瘠磽免本年及明年錢糧尋又運西寧米借給西安窮民四十二年上巡幸山西免該省去年逋賦時山東水九十四州縣災按等免賦復命戶部官馳住截漕五十萬石委八旗官各支庫銀三千兩協同地方官賑濟又除泰安郯城等七州縣上年未完錢糧又免江南徐州邳州睢寧縣及河南省民欠逋賦賑鳳陽所屬饑民是年免安徽全省錢糧四十三年免山東河南雲南貴州廣西四川六省地丁漕糧其山東屢年民欠亦著免徵定河南見存倉谷每年存貯一半備賑一半借給四十四年免浙江省錢糧以山東比年欺收直隸順天河間二府米價騰貴再免錢糧一年諭嗣後遇蠲免之年如並免積欠則帶徵俱免如上蠲本年則舊欠亦俟次年徵收著爲例四十五年免天下逋賦其已入者作本年正賦【按是時直隸銀八萬二千七百兩糧五千九百石山東銀一百六十九萬一千七百兩糧五千九百石山西陜西甘肅江蘇安徽江西浙江湖北湖南廣東銀二百一十二萬二千七百兩糧十萬五千七百石皆邀

恩免】四十六年江南浙江旱除免災賦外又免兩省來年丁銀田賦及江蘇四十三年以前漕項銀米麥令江南總漕會同該督撫察勘被災州縣截畱本年已兌漕米以濟倉谷之不足其徐州淮安揚州三府倉無存谷動司庫銀十五萬充賑四十七年再免江浙兩省明年地丁銀以去年被旱故也四十八年江南淮安揚州徐州三府屬河南歸徳府屬水山東兗州府屬旱各如例免租又免災田來年額賦以浙江災後民力未紓所有因災緩徵漕米悉除之四十九年免盛京奉天錦州承徳等府縣明年租谷除江南荒地租銀時福建漳泉二郡旱命截畱鎭江漕十萬石運至狼山松江漕十萬石湖州漕十萬石運至戶浦著該省總兵官用戰船接運漳泉充賑又從兵科給事中髙遐昌請凡遇免租之歲田主免租七分佃戶三分著爲例是年奉恩詔於五十年普免天下錢糧尋定分省輪免三年一周總計所免天下屆徵正額及屢年積欠共銀三千八百六萬四千六百九十七兩緣蠲免之例稻穀不應入蠲而福建之臺灣有谷無銀五十年閩省屆輪免之期臺灣歲租己入巡撫黃秉中以聞詔於明年之應徵者除之是年又免盛京之承徳等縣應徵米豆五十一年免陜西西安租以山西大同府陜西潼關衛本年應免之米豆薪芻已徵在官者詔於明年之應徵者除之五十二年免山西河南陜西西安府及會寧等處田租除江蘇荒地銀詔直省編審人丁以五十年丁冊爲額其餘謂之滋生人丁永不加賦五十三年免天下房地租稅及積年逋欠除浙江奉化縣水沒田賦寺甘肅靖遠二十八州縣衛所旱詔免明年額賦糧艸命大臣前往察勘五十四年直隸順天保定河門永平宣化五府谷耗不登免來年額賦又蒙古被雪運谷賑烏喇特十四旗察哈爾八旗兵民五十五年免直隸通省銀米穀豆艸束是時策妄阿拉布坦侵擾哈密設鎭兵備邊上念沿邊一帶兵民效力令自山西大同府屬前衛右衛大同懷仁馬邑至陜西延安府府谷神木等四十二州縣衛所堡來年額徵賦銀糧米豆谷艸束並從前積逋槪予放除以直隸水溢撥通倉米二十萬石賑濟順天永平府屬五十六年諭直隸去年雨水過多田畝間被淹沒今𨿽有年然僅足支一歲之用著將順天永平兩府所屬州縣及山海梁城等衛所本年地丁銀米豆髙梁及屢年積欠之銀米豆髙梁兼新舊艸束通行蠲免又免直隸江蘇安徽江西浙江湖南湖北陜西甘肅等省帶徵屯衛銀其江蘇安徽帶徵漕項銀米麥豆各除其半五十七年免陜甘兩省逋賦及明年田租又索倫水發銀一萬兩遣官賑卹又發盛京倉賑紮賚特固山貝子特古斯屬下窮丁五十九年以沿邊民勞轉輸免陜西延安府谷神木等六十六州縣衛堡額賦時福建臺灣颶災人民房廬多被損傷免番民銀粟照賑卹例散賑其淹沒兵民照出徵病故賞給又陜西饑直隸延慶等五州縣地震撥運銀五十萬並陜甘二省所屬常平倉谷百三十餘萬石遣大臣率部院官分西安延安蘭州三路賑濟其直隸地震災民命大臣一人協同地方官如例賑卹以兵興故再詔免陜甘二省來年額賦明年以陜甘二省值災後撥解庫銀二十萬兩借給籽種時陜西復旱命大臣往勘除其租六十一年遣大臣賑直隸贊皇等四十二州縣饑民並發米煮賑是年世宗憲皇帝卽位以古北口一路爲聖祖每年行幸之地三河一路爲陵寢經由之路令豁免大興宛平順義懷柔密雲平谷昌平三河通州薊州遵化十一州縣來歲正額錢糧時陜西歲徵地丁銀每錢浮收三釐米每斗浮收三合以爲備荒之用上以徒有加賦之名而無賑濟之實詔永行停止如有舊欠亦並豁除

雍正元年詔免江蘇等屬康熙以來逋賦及直隸宛平等十一州縣本年田賦雜稅其旗地遞年逋糧陜西康熙六十年以前未入銀米豆艸並除之以山東濟南兗州東昌靑州四府上年災出司庫銀十三萬散賑直隸河南亦災俱發倉截漕充賑其糧種無資者量助流亡者招集復業又郭爾羅斯喀喇沁紮嚕特各旗饑發帑七萬兩充賑二年詔普除天下康熙五十年以前積欠並豁免雜項銀米除浙江仁和等十州縣水沖沙地租及江西南昌新建丰城進賢奉新寧州靖安七州縣浮糧賑蘇尼特四旗人動帑二萬兩三年減江南額賦蘇州府屬三十萬松江府屬十五萬永爲例又除丹徒縣濱江坍沒田租及臺灣鳳山新番歸民口賦時直隸饑截髮倉米三十萬石賑濟江南睢寧宿遷二縣水用積谷煮賑定凡貧乏兵丁需借米谷者該管旗員詳報督撫州縣驗實取該管旗員印領借給凡民間出借米谷州縣按名面給秋熟後按戶繳完不使假手吏胥若吏胥朦混虛領追欠無著吏胥治罪欠項向州縣追賠仍以失察例議處四年安徽所屬水賑無爲望江等州縣衛所及泗州等處折銀按戶散給五年減浙江嘉湖二府額賦十之一永爲例時直隸江南浙江湖北湖南俱偏災各發帑賑濟六年除陜西西鄕縣浮糧免直隸來年起運銀四十一萬七千八百餘兩福建康熙五十五年以後逋賦三十三萬八千三百餘兩更定災蠲例凡十分者免賦十之七九分者六八分者四七分者二六分者一凡賑濟勘災給糧有司官親臨毋假手胥役里甲近城之地設粥廠遠在四鄕於二十里各設米廠賑畢刊刻所賑銀米數目戶口姓名日月曉諭貧民以杜胥吏中飽七年除湖南武陵縣宿郎塸湖濱淹沒田賦以西藏苗疆平定免甘肅山西廣西雲南貴州明年租免西安田賦十之三八年免直隸山東廣東陜西山西安徽額賦各四十萬浙江民屯田租十之二時南河溢河南山東江南濱河州縣田廬俱被淹北河亦溢直隸順徳諸府災又京師地震損傷房屋乃免南河被災州縣漕米賑濱河饑民並給銀以葺廬舍之水毀者遣侍郎都統科道翰林分四路各領銀二萬兩仍截畱漕米大賑直隸被水災民另派官分五路賑地震被災之旗丁每旗賞銀三萬兩按名分給時湖南永順土司攺土歸流照原額秋糧分則升科仍免科一年九年免直隸江西湖北湖南山東本年額賦各四十萬以大軍經過免西安地丁銀十之三甘肅全免並加免陜甘二省銀四十萬又免甘肅之河州廳洮州衛歸徳所西寧涼州府番民本年米芻時有江南河工占廢之民屯田賦淮安府阜寧縣射陽湖題升淤地租陜西武功縣之坍沒田租福建鳳縣地闕額賦銀皆有銀無地悉予除之十年免甘肅本年永入額賦次年普除之以臺灣彰化縣娙凶番擾亂耕種失時其八年九年未入銀谷悉子豁免十一年免河南本年額賦四十萬甘肅二十七萬九千三百餘兩諭雲南元江普洱兩府猓夷蠢動夫役頻煩之後小民輸將維艱將二府屬本年額徵條銀公項銀並行蠲免時江南海溢常熟等二十九州島縣災直隸丰潤薊州等處水咸如例賑卹是年賑科爾沁窮丁六千六百餘名十三年免雲南貴州及湖南之沅州田賦又令貴州所屬州縣給復三年是年九月皇上登極詔免天下田租及雍正十年以前逋欠隨諭勸業戶各計所免之數捐十分之五以惠佃農以陵寢興工除大興宛平良鄕涿州房山淶水易州各州縣明年租以甘肅雨澤愆期豁免地丁錢糧諭蘇松浮糧已蒙世宗憲皇帝裁免四十五萬兩而額糧尙有浮多之處再加恩免額徵銀二十萬永爲例其餘奉恩詔豁免者直隸旗丁退入官地畝銀租山西大同偏關老水泉三汛兵丁徭賦太平縣江夫河蓬雜賦貴州被賊寇州縣本年租糧四川各土番本年貢賦西安明年地丁甘肅半之並予放除

皇朝通誌卷八十六

●皇朝通誌卷八十七

食貨略七

○食貨略七

蠲賑下

△蠲賑下

乾隆元年詔除天下浮糧幾江蘇之桃源宿遷睢寧三縣新淤涸後攺科地糧安徽所屬之泗州五河兩岸淤地額賦河南榮澤縣河旁坍塌地銀及籽粒銀鄭州臨河之姚店等堡鹻鹵地糧祥符等四十二州縣鹽鹻飛沙坍淤荒地額賦山東鹽城等二十八州縣衝壓地賦章邱縣捏報墾荒地賦直隸呂家灣等處水沖沙壓浮糧及有糧無地或糧存人亡之項甘肅因地震缺額丁賦及狄道縣缺額地糧並有額無徵各項福建南平縣浮多丁賦陜西坍地徭賦江南网戶鰣魚折色銀悉予豁除是年浙江仁和等四縣水免漕白南米湖北漢川江陵水免賦銀及南米雲南貴州災免該省及接壞之湖南沅州府本年田租江南海州阜寧鹽城興化上年被水免末兌漕米及因災緩徵漕米又定嗣後遇災四五分者亦加恩免十分之一著爲例諭直省因災察勘戶口造具冊籍所需飯食舟車紙張等費皆量動存公銀毋絲毫派累地方二年以經理山陵大事自京師至易州民人趨役勤愼免本年額賦以陜西寶丰新渠二縣招墾新戶安業未久悉除積欠額賦其涼州西安等處番民糧料照屯地科則免三之一定凡遇災傷督撫勘明或分年帶徵或按分數蠲免具題請旨至丁銀向未攤入地糧例不並免今旣歸於一令嗣後遇災蠲之年統核均免其期以奉旨之日爲始凡部文未到之前巳輸在官者準扺次年正賦時江蘇阜寧鹽城二縣有濱河地畝淹涸靡常有司誤報升科與山東商河縣鹻鹵不毛之官莊地畝錢糧江蘇髙郵等五州縣堤工民房租銀甘肅河西各州縣衛所隨徵馬糧皆系荒浮累民詔悉除之是年免甘肅錢糧西安半之三年除四川射洪等六縣坍沒田租免直隸逋賦及宣化永平之糧艸旗退入官之地租各逋賦諭直省各府州縣學田無多遇欺歲貧生不能自給又不便令有司與貧民一例散賑嗣後遇賑貸之時該督撫學政令教官核實開列送地方官詳報卽於存公項內量撥銀米交本學教官散給至各學田租通融散給俾沾實惠是年寧夏地震壞廨署廬舍人民官弁亦間有遇災者命大臣一人馳驛往視發司庫銀二十萬逐戶散賑其官弁照巡洋被風例恩賜卹典又定民間被火災準動存公銀酌賑四年更定賑濟米數大口日給五合小口半之【向例每名日給三四合至六七合不等】是年免直隸屆徵錢糧九十萬江蘇百萬安徽六十萬及雲南勛莊變價額賦千八百餘兩以該莊地屢被水沖沙壓難以耕種承變各戶無可追賠特諭豁免陜西西安鳳翔同州三府咸寧等十九州島縣水沖屯莊銀米楡林等十州縣民間貸借倉糧悉予豁除五年免安徽宿州鳳臺靈璧石埭四州縣雍正十三年至乾隆二年正雜各逋賦豁除河南中牟等十四州縣水沖沙壓荒地額賦及鄭州地戶積逋又江南省地丁錢糧漕項蘆課雜稅外有名爲雜辦者沿自前明不在地丁項下編徵仍入地丁項下奏銷欵目繁多國朝賦役全書亦未開載原委及如何徵收則例至是諭如有欵可徵卽立定章程以杜浮隱之獘其實在缺額者著該督撫確勘請旨豁免六年免陜西那克舒三十九部落本年錢糧【按是年準噶爾來使進藏熬茶那克舒豫備馬匹毫無違悞故加

恩寬免】其行圍所經地免本年額賦十之三【謹按乾隆六年爲

秋巡行圍之始我

皇上愛育黎元

特沛殊恩凡

蹕路經過之地皆免額賦十之三嗣後恭遇

聖駕時巡永著爲例】又以湖南臨武相鄕二縣水除坍田額賦安徽水賑鳳陽潁州二屬饑民七年除浙江錢塘縣及河南洧川等十一州縣河坍沙壓田賦詔除天下正項銀米豆艸並雜稅租谷逋欠其江浙二省未完漕項銀米豆麥向不在豁免之例一並免徵又除甘肅省康熙三十年至雍正六年逋賦柳林湖三淸灣柔遠堡毛目城雙樹墩九壩各屯戶貸欠武威平番永昌古浪西寧碾伯等六縣三年帶徵銀是年黃淮交漲淹民田廬命大臣會該督撫勘賑動帑千餘萬破格拯濟旋蠲被災州縣本年應徵錢糧江蘇所屬江浦等二十九州島縣衛地丁歲夫蘆課學租等二十四萬九千五十三兩本色米八千二百石山陽等二十六州縣衛漕項銀三萬三千五十餘兩米麥豆十有二萬八千八百餘石安徽所屬壽州等二十州縣衛所地丁漕項銀十有七萬八百二十餘兩米麥豆千八百三十六石有奇又續免各災地蠲余帶徵之賦定凡遇災卽行撫卹先賑一月察明戶口按災分極貧次貧加賑其山西湖廣貴州不分極貧次貧皆按月給賑江南浙江原分極貧次貧又次貧其又次貧並歸次貧內凡遇夏秋其災地歲不兩熟與𨿽兩熟而秋禾不復可種者照秋災例賑風雹傷禾苗者亦以秋災論八年上詣盛京恭謁祖陵嘉予各莊頭輸將無誤免本年應交倉糧及上年未完米豆又免那克舒三十九部落應徵明年額賦除湖北興國黃岡二州縣荒田租稅浙江玉環塗稅【按浙江溫臺二洋向爲漁船采捕之所自玉環未展復以前汛兵需索漁船陋規無異私稅後因展復玉環地方官恐經費無出將陋規攺收塗稅至是

上諭濱海編氓以海爲田著將此項永遠革除】又免直隸望都靜海冀州武邑四州縣貸種宿逋及甘肅臯蘭等十二州縣乾隆六年逋賦賑直隸天津河間深州各屬二十八州縣山東徳州十三州縣饑民其上年因黃淮交漲遣大吏視賑至此屆停賑之期復令江南浚撫察現在水淹未涸之地按饑民口數酌定月分接續賑卹九年免肅州九家窯未完牛具銀陜西西寧縣元年未完馬糧髙陵平利二縣五年所貸籽種十年皇上禦宇周旬奉恩詔普免天下錢糧以十一年爲始分省輪免三年一周其例不入蠲者直隸霸州固安屯糧奉天錦州米豆浙江玉環山海寧縣大亹中小亹各銀谷甘肅臨邊各屬芻糧福建臺灣粟米湖南幹州鳳皇永綏苗民雜糧四川番民貢賦陜西玉樹那克舒馬貢山西大同朔平二府額徵米穀豆麥亦予加恩豁免其直隸宣化府屯糧甘肅河東河西各屯免三之一福建臺灣官莊山西太原等府額徵本色免十之三河南之漢地官莊官地義田廣東官租學租屯地曠軍余谷各項均免十分之一

﹝臣﹞等謹案古有賜復之典不過偶見一方洪惟我聖朝世徳相承同待泰運聖祖仁皇帝五十年以國慶綿長普免天下地丁錢糧漕米三年一周世宗憲皇帝登極又盡除天下逋欠甘肅全免正賦者至十餘載皇上禦宇周旬復普免地丁錢糧五十年中免地丁錢糧者三次免漕糧者二次湛恩汪濊樂利恬熙實曠古所未有也

是年除江西樂平徳興玉山宜黃陜西洽陽各坍荒田租免江蘇州縣雍正十三年至乾隆元年未入正項雜賦甘肅寧夏寧朔平樂乾隆三年因地震所貸耕具咸寧等縣民屯地及更名地因水緩徵銀米臯蘭金靖遠平番靈州碾伯髙臺七州縣乾隆八年未入賦銀糧艸瓜州安插回民未償牛種又以直隸宣化延慶等州縣山西大同府江蘇安徽所屬偏災加賑有差十一年上巡幸山西免駐蹕之五臺縣明年額賦十之三又以瞻對平定凡四川打箭鑪口內外效力各番部給復二年又特減直隸慶雲縣額賦十之三著爲令其浙江云和縣坑鑪稅廣東瓊州府雜稅福建無著漁課蘇州沿城屋地租一例永除【先是蘇州城內外居民沿城構屋貸地輸租後屋毀他徒租遂逋懸州縣率以罰鍰抵解至是嚴禁溫罰遂除其租】時江南水免山陽等二十四州縣衛民屯地漕河租各賦其海州沭陽贛楡三州縣未入地漕銀米板浦等六鹽場未入折價銀悉子放除又截漕二十萬石充賑並給銀葺居以安棲止時山東河南及廣東之廣州肇慶韶州南雄均被水直隸宣化府雹均如例賑卹十二年除天津葦漁課以山東水雹免賦銀三十五萬三千九百有餘江南海溢免災田額賦復除山陽等二十一州縣乾隆七年蠲余未完正雜各賦截山東河南漕運天津北倉米協濟東省共享穀米一百五十萬石並發帑百八十餘萬兩充山東賑濟江蘇沿海各州縣所被潮災直隸天津浙江杭州江南徐州皆偏災蠲賑如例十三年上幸山東免鑾輅所經州縣田租十之三其駐蹕之曲阜泰安歷城明年額賦全行蠲免時浙江海潮災免漕項銀米以江南崇明縣上年潮災免蠲餘各賦以直隸之慶雲鹽山縣地瘠免歷年貸種又陜西福建旱詔河南運粟赴陜截江浙二省漕海運赴閩用裨賑濟其山東鄒平等二十州縣水雲南山西甘肅俱偏災咸賑如例十五年上謁易州陵寢並幸河南凡經臨州縣未被災者免錢糧十之三被災者免十之五以祥符爲河南省會登封爲望秩之所全免來年地丁錢糧嗣於次年以豫省鄕民踴躍急公免全省十四年以前逋懸共三十五萬時江南江寧淮安揚州筡州海州五府州水賑被災貧民十六年上南巡除江南之武進陽湖二縣開抵田租及江蘇安徽乾隆元年至十三年積欠地丁銀共二百五十八萬浙江一省向無積欠蠲正額三十萬以示勸獎其山東因災借貸籽種銀徐州揚州二屬之興化沛縣濱湖荒田未淹以前應徵逋賦兩淮竈戶遞年逋賦皆以鑾輅南巡展恩除之

﹝臣﹞等謹按前明虛田領價後因本戶逃亡株連親族實非原置之田亦非當日領價之戶民間旣輸條糧又納役租以致積年拖欠上省方所至令均照民田一例完納租銀槪予豁免又以浙江向無積欠井蠲除正賦以勸輸將恩膏稠疊施於常格之外矣

十七年駕幸木蘭經臨各州縣有被雹災者免田租十之五餘如例免十之三又免甘肅自元年至十年各項逋賦除浙江湻安臨海瑞安陜西吳堡各縣坍荒田租是年浙江旱被災者五十四州縣其直隸山東福建江蘇安徽山西陜西俱偏災除免賦常賑加賑外以浙江災重命截畱漕米五十萬戶諭湖廣協濟倉米五十萬石賑糶兼施本折並賑又除甘肅狄道等十五州縣坍荒田賦免長蘆商逋課銀山西旱給賑如例十八年淸核直隸四旗通判熱河八溝同知所轄坍荒地畝安徽太平府福建臺灣府浙江山東竈地各處田地坍荒者咸免科時淮水漲淮揚徐災河決銅山堤宿州靈壁虹縣泗州被淹命內大臣往視發帑截漕撥運江西浙江湖北湖南河南山東四川米協濟賑糶又山東掖濰昌邑三縣風災人給口糧一月十九年上謁盛京陵寢免奉天本年田租其莊頭應納糧石各旗地米豆艸芻免半壯丁米全免時淮安揚州水賑農民竈丁福建漳州所屬亦水人給口糧一月臺灣澎湖颶風壞商漁船及民廬舍均飭大吏賑卹二十年浙江杭湖紹江南淮揚徐水山東沂州秋禾災各如例賑卹二十一年上幸闕裏詔免曲阜來年租賦以西陲用兵民勞輸挽免甘州涼州肅州安西各衛及臯蘭一縣額徵銀米艸芻寧夏平涼鞏昌蘭州四府田租免十之三其全省十一年至十五年逋賦貸種蠲免有差時山東江南水咸賑如例二十二年上南巡免江蘇安徽浙江遞年逋賦江寧蘇杭三府本年田租其江南十年以前漕項浙江漕項屯餉沙地公租曁貸租未償者悉除之又免甘肅之涼州肅州安西臯蘭本年田租甘省十六年至二十年逋賦直隸之滄州靜海南皮山東海丰遞年各頂逋賦又以江南淮海徐等屬頻罹水患山東魚臺金鄕濟寧滕嶧五州縣上年被水淹田尙未涸出除借糶展賑外加恩將徐淮海三屬新舊積欠及兩淮竈戶逋懸山東魚臺等縣並濟寧魚臺之屯戶逋賦槪子豁除是年山東江南加賑展賑早蒙撫卹二省與河南之虞城夏邑商邱永城犬牙相錯而中州獨不言災至是上垂念該地民風湻朴益用嘉憫飭該撫速勘積水地畝賑卹一月至五六月間會中州復水涸出補種之秋禾亦淹乃令除虞城夏邑商邱永城四縣田租二年免四縣積逋又諭辦理水利河臣會同督撫查明被災戶口無諭極貧次貧槪予一月口糧嗣後陸續奏報汲縣湴縣封邱中牟陽武新鄭武陟原武輝縣滑縣新鄕延津獲嘉許州長葛祥符皆被水壞田廬命撥江西湖北米協濟本折兼賑增折直並以工代賑越明年二月賑垂畢上復諭曰譬如赤子在慈母之懷未能彊飯遽斷其乳其何以堪其再加賑一月又是時漳河暴漲注衛河山東直隸被水江南上下亦被水甘肅雨雹山水大至咸賑如例二十三年免甘肅十六年至二十二年逋賦以河東西旱本折兼賑增折直河東十之三河西十之四展賑至來年七月二十四年臯蘭等二十五廳州縣秋禾復災其折賑視上年再各增十之三仍分別展賑時又賑山西陽曲等三十州縣貧民二十五年免甘肅田租以新疆底定大兵凱旋再免明年田租其江南之淮揚徐海四府州縣及山東湖南甘肅州縣間被偏災咸賑如例二十六年上幸山西五臺免經臨駐蹕之地租賦十之三其五臺縣二十四五兩年所貸倉谷石數與陽曲縣緩徵帶徵各銀谷槪予豁免又免直隸宣化府八年至十三年逋賦時黃河溢祥符等縣災命大臣會該撫散賑其直隸之大名天津山東之徳州曹州亦水皆截漕充賑雲南新興江川二州縣地震照例賑倍給之二十七年上南巡免駐蹕之江寧蘇州杭州三府附郭諸縣本年租賦其安徽江蘇浙江三省先年因災緩徵及地丁之未入者如例蠲免其浙江民屯田租漕賦竈課諸逋負並兩淮竈課帶徵銀及經過畿輔等處地方應徵額賦分別蠲免回鑾後復將直隸大興等十州縣廳所有節年未完分別帶徵之項其自十二年至二十五年逋欠地糧攺折屯糧等項槪予豁除其自十九年至二十五年因災緩徵帶徵地糧攺折屯糧等項再分作三年帶徵是年賑直隸四十五州縣山東甘肅各三十州縣衛所饑民三十年上謁東陵途次周諏以直隸上年秋霖過甚令再行加賑其災較輕與不成災之州縣亦予加賑是年南巡浙江鑾輿經臨州縣復免田租十之三三十一年奉恩詔湖南湖北江西浙江江蘇安徽河南山東應輸漕米照康熙三十年例按年分省通行蠲免一次

﹝臣﹞等謹按起運漕米例不減免惟我聖祖仁皇帝五十年通行輪免一次今皇上詔令分年普免至四十五年又普免一次閭閻蓋無不享盈寧之福矣

三十二年上幸天津免該屬節年尾欠並緩徵出借未完銀米旋諭翠華所至郊圻黎庶共切近光看將直隸通省節年尾欠未完民地屯糧等項銀谷一體蠲免是時大兵進徵緬匪令於雲南通省州縣衛及十九姓土司本年地丁錢糧普行蠲免其湖南湖北貴州三省所有軍行經過地方錢糧亦予緩徵明年令直隸河南湖南湖北貴州五省所有軍行經過處本年地丁錢糧槪予緩徵時安徽之合肥等十六州縣衛旱凡新舊漕項錢糧及歷年貸欠均予停緩本年民衛屯地錢糧各按災分蠲免其未蠲應徵之項仍分年帶徵被災軍民及各學貧生一體本折兼賑缺籽種者貸其直隸霸州保定等十二州縣窪地水河南光山等七州縣旱蠲賑如例三十四年加賑直隸河南安徽被災各州縣時湖北江湖驟漲武昌漢陽匠屬被淹飭大吏加意撫卹其進徵緬匪屯兵經過之處應徵地丁錢糧詔令分別蠲免在雲南辦理軍需地方免十分之五直隸河南湖北湖南貴州經過各州縣免十分之三三十五年皇上六旬萬壽越明年皇太后八旬萬壽詔普免天下錢糧其芻糧等項例不入蠲者仍加恩分別蠲免隨諭直省浚撫遇輪免之年照應免糧銀十分之四令食力佃農準直減租時古北口山水漲發壞兵民田廬命大臣馳往撫卹前後撥內庫銀四萬並發倉協濟賑糶旋命直隸總浚楊廷璋遴選大員察勘東安寶坻十一州縣窪地被淹之處加意撫卹於是截漕二十萬石陸續撥通倉米四十萬發內庫銀七十萬銀米兼給其撥運內庫銀兩舊例除俸餉外俱有應扣秤余不必悉照部頒法馬上諭賑卹以蘇民困其事較俸餉尢重將此次所動帑銀卽於庫貯元寶如數發往嗣後如遇賑卹之項俱照此行永爲例是年上幸天津免天津所屬及經過州縣卽年未完銀谷及直隸一省三年前積欠共計三十一萬有餘三十六年上巡幸山東免經過州縣本年額徵錢糧十分之三其上年被災之處免十分之五其直隸之武淸等十五州縣因災借貸谷十萬有餘山東濟南等六府屬因災借支麥本銀十萬八千餘兩全行蠲除又以浙省濱海屢被潮患自常賑展賑外卽不成災地畝亦予撫卹又直隸水甘肅偏旱截漕五十萬撥通倉米三十萬部庫銀五十萬賑直隸撥陜西藩庫銀三百萬倉米三十萬賑甘肅又向例耴蠲免之年卽遇災欺亦不再蠲上念甘肅地瘠民貧將被災州縣展至明年按分蠲免其該省積欠倉糧四百四萬餘石全行豁除其米銀分作六年帶徵是年除臨淸及陵縣沙壓鹽鹻地畝震澤縣坍沒公作田蕩租賦三十七年緩徵四川兵過州縣及直隸山東上年被災州縣錢糧又加賑去年山東偏災及各省偏災貧民三十八年緩徵四川湖南陜西等省兵過各州縣錢糧及撥調湖廣各營官兵經過州縣漕米又以肅州髙臺撫彜安定金縣五廳州縣皆經兵過挽運之所免本年額徵錢糧十之四其黔省運送軍裝亦分別緩徵又免天津府屬積欠及直隸省上年被災州縣積欠時黃河北岸湖水盛漲價黃下注河南正陽等府縣及江南淸河桃源安東三縣大河淮安二衛泗州鳳陽等屬洋津裏河二處莊地俱被水又陜西間被偏災各如例賑卹又君賑甘肅臯蘭等五州縣以漕運總督嘉謨請豁除太倉等州縣所有坍沒田畝租賦井捐義冢地畝應徵銀米以湖北巡撫陳輝祖請豁除監利挽築月堤挖壓田畝糧賦以安徽巡撫裴宗錫請豁除鳳陽泗州等屬被水田畝應徵銀糧三十九年加賑陜西河南安徽江蘇四省上年被災各州縣除江西新昌寧都等五州縣坍沒荒田及江蘇江浦縣坍沒屯田租賦以上年黃水漫溢免山陽淸河鹽城阜寧四縣明年應徵錢糧其四縣曁淮安太河二衛本年漕糧漕項銀米一體分別蠲免又令緩徵川省兵過地方錢糧及番民認納夷賦銀米貢馬等貢尋以大功指日告成諭該省沿邊番民及十姓土司所有遞年緩徵夷賦貢馬分別酌免是年逆賊王倫滋擾山東壽張臨淸數州縣彌月剿平命該督撫查明加意撫卹分別蠲免其直隸甘肅安徽江蘇俱偏災咸賑如例四十年緩徵甘肅積欠其直隸上年被災州縣並毗連災地錢糧槪予緩徵又加賑直隸甘肅安徽江蘇四省饑民四十一年以金川蕩平命四川總督文綬會同將軍阿桂將全省節年應徵緩徵帶徵錢糧及番民雜項查明差務繁簡分別酌免又以武功耆定親謁兩陵祝釐東岱所過直隸山東除如例免租外並令二省遞年緩徵帶徵稱貸銀谷雜項酌定蠲免【計直隸免銀十萬六千餘兩穀米豆麥共十萬餘石山東免銀九萬一千六百餘兩穀米十有三萬石】其江南被災州縣漕糧分別展限四十二年詔普免直省地丁錢糧自四十三年起計三年輪免一周其不在蠲免之例者仍令分別蠲免

﹝臣﹞等謹按普免天下錢糧爲從古所未有聖朝累洽重熙頻加恩賚玆復推廣聖慈將天下地丁錢糧再輪免一次厚澤深仁淪肌浹髓尢推恩錫類之曠舉也

時又以甘肅屢被旱災豁免歷年積欠加賑上年甘肅安徽偏災州縣四十三年以山東歷城等十九州島縣河南汲縣淇縣臨章三縣甘肅臯蘭三十二廳州縣上年被災業與蠲緩借貸賑卹上又念民气未蘇加恩免山東河南被災州縣額賦十之四其甘肅災民展賑二月是年黃河漫口被水州縣奉旨截漕二十萬又畱豫省新漕十萬石並先後撥兩淮鹽課銀百萬戶部庫銀六十萬命大臣前往董率有司賑卹又湖北安徽江蘇甘肅間遇偏災動湖北藩庫存貯銀百八十萬並撥內庫銀五十五萬賑濟湖北其安徽等省借貸賑卹俱如例行四十五年上七旬萬壽詔免天下漕糧以庚子年爲始如例輪免其漕頃欵內例徵折色及民戶輸銀官爲辦漕之項一體蠲免又上幸盛京免奉天所屬本年錢糧及雜項米豆以甘肅屢災免二十七年至三十七年帶徵未完銀米河南數被災緩徵本年地丁錢糧時河南撫臣奏中州漫淤未退現奉恩詔於庚子年爲始普免七省漕糧請卽於今歲先將豫省漕糧槪賜蠲免其儀封考城等五州縣上年緩徵漕糧亦請展至四十五六兩年分年帶徵從之四十五年仍以漫口堵築未竟將被災較重之儀封考城等十三州縣接賑數月其河南未遇災州縣曁上下兩江甘肅上年偏災各州縣均予展賑其河南上年應徵錢糧緩徵至本年者被災各屬仍行蠲免余俱分作三年帶徵是年上巡幸浙江鑾輅所經直隸山東江南浙江四省地方如前免地丁錢糧十分之三其該地每年積欠銀糧曁商場逋賦槪予蠲除【直隸順徳等府屬所除積欠穀米豆九萬餘石折色銀十萬兩山東歷城等州縣銀十三萬兩穀麥萬餘石江寧藩司所屬銀四十五萬二千餘兩米十七萬餘石蘇州藩司所屬銀二萬三千餘兩米十二萬九千餘石安徵藩司所屬銀四萬餘兩米穀麥十萬餘石兩淮竈戶節年未完銀三萬五千餘兩兩淮商民應完川餉未繳銀百二十萬兩浙江歸安仁和等縣銀五萬四千兩米谷二萬石有餘】時直隸水武淸房山等四十一州縣偏災截漕三十萬撥通米三十萬撥部庫銀三十萬與該省現貯銀米協濟賑卹四十六年免直隸順天等七府二州節年因災緩徵及借貸未完銀穀米麥加賑江蘇安徽河南上年被水災民時黃河南北兩岸漫溢浸及江南山東瀕河各州縣又直隸天津等處低地間有積水俱如例賑卹先是甘肅連年被旱準開捐監例徵收本色以資賑卹其後布政使王亶望等私收折色捏災冒賑上令確查歷年冒賑分肥之員俱以法論復諭各督撫毋得因此諱災灴報乃諭該督臣派委明幹大員查勘本年被災之處卽不成災者亦予撫卹續經奏報寧朔平樂等州河水泛溢秋禾被災卽照例賑卹又屢飭直省該督撫遇有欺歲卽據實奏報不得因噎廢食時大兵進剿逆回其用兵之蘭河二州本年錢糧通行豁免又每人給倉谷二斗加賑一月其爲逆回焚掠房屋耕具牛馬者均令給銀人口被傷者查明撫卹四十七年加賑直隸河南山東甘肅江南上年被水各州縣尋以黃河漫口未堵令將被水較重之州縣不限月分常予賑卹俟堵築後停止四十八年豁免河南山東所有開挑引渠歷次酌增年料銀共一千六十餘萬甘肅歷年緩徵積欠銀一百六十餘萬是年陜西楡林懷遠葭州神木綏徳米脂吳堡府谷等八州縣秋禾被災除將應徵錢糧分別蠲緩外卽看於地丁項下撥銀四萬兩以備賑卹之用其未成災之淸澗靖遠二縣所有本年額徵井上年緩徵未完及新舊借欠常社食糧俱看來年徵還又蠲免直隸節年民欠耗羨銀三萬二千七百餘兩又以江南被水最重之沛縣丰縣銅山邳州四處不論月分常予賑卹其餘被災稍輕州縣不在常賑之例者俱分別加賑又因河南之儀封考城陳畱三縣北岸被淹加賑賑外加賑二月又以山東兗州曹州二府屬及濟寧州所屬連年被淹其最重之州縣不論月分常予賑卹其次重之各州縣俱加賑一月又加賑安徽被水之鳳陽穎州二府並泗州等屬一月四十九年諭上年陜西楡林緩徳二屬秋禾欺收節經降旨令該撫加意撫卹並加恩照乾隆二十四年散給折已之例優予賑銀災黎自可不至失所第念今春正賑已畢地气寒冷並無冬來大田收獲較遲民食仍未免拮據復加恩將楡林蔚州懷遠府谷神木綏徳所屬之米脂吳堡所有被災極貧戶口展賑四月資貧戶口展賑兩月以資接濟五十年上幸盤山免經行地方本年正賦十之三是年豫省雨澤稀少糧價日增撫臣畢沅以河北一帶各屬倉石因連年積欺蠲緩散給存貯無多請於豫省應行起運米豆內截畱十餘萬石並於山東起運漕糧內就近截八萬石以備接濟上諭河南衛輝一帶近歲被有旱災疊經降旨蠲免展賑現在未得雨澤自慹寬爲儲備著於豫東兩省內截畱漕糧三十萬石如東省漕糧不敷看卽於就近各幫撥給又諭明興奏曹州東昌濟寧臨淸各府州縣雨澤稀少地方未經播種者尙有三十州縣東省倉貯歷年蠲緩借出存貯無多請截畱南米寬裕儲備等語看於南糧頭進在後各幫內截畱二十萬石存貯濟寧聊城水次以備應用又諭江蘇徐淮海三屬本年雨澤愆期二麥欺收所有被災最重之銅山丰縣沛縣蕭縣碭山邳州睢寧宿遷安東阜寧桃源十一州縣實在貧民著借給三个月口糧次重之淸河鹽城海州沭陽贛楡五州縣貧民借給兩个月口糧以資接濟再該處州縣倉石頻年賑貸存貯無多其淮安一屬著該浚撫就近酌撥調濟所有徐海二屬著卽於邳宿一帶水次截畱漕米十萬石以八萬石分撥徐州各屬一萬石分撥海州各屬以備賑貸之用又諭安河毫鳳等屬上年被水欺收本年復雨澤愆期業經分別借給籽種口糧以紓民力今尙未得透雨著照書麟所請於三進幫船內截畱漕糧五萬石存貯備用

皇朝通誌卷八十七

●皇朝通誌卷八十八

食貨略八

○食貨略八

平糶【常平倉義倉社倉】

△平糶【常平倉義倉社倉】

﹝臣﹞等謹按平糶之法取以酌盈劑虛使谷價常得其平故歲丰增價而糶以便農歲欺減價而糶以便民是爲常平倉法其可與常平相輔而行者則莫如義倉社倉顧自漢唐以來積獘相沿有儲備之名無平糶之實者比比而然洪惟我國家雨暘時若年谷順成丰穰之庥超軼往古列聖軫念民依綢繆未雨由省會以至州郡俱建常平倉鄕村則設社倉市鎭則設義倉而近邊有營倉之制瀕海有鹽義倉之制所以預爲之備者無處不周矣至於截漕協采勸輸通糶諸法又復委曲周詳措施盡善洵非前代言積貯者所可幾及玆纂依鄭氏平糶之志敍列常平諸倉合爲一卷

崇徳元年上命戶部承政英俄爾岱瑪福塔傳諭八家各出糧百石平糶旋又令固倫公主和碩公主和碩格格及官民富饒者凡有藏谷俱令平糶六年都察院參政祖可法上言二事一請杜囤積之獘有糧之家或賣或借俾得有無相濟賣則從市平耀借則從時起息不許坐擁多儲妄希長價一請開納粟之例或論罪之大小限以米數捐贖或無罪之平人有急公輸粟者量加獎錄俟秋成丰稔停止從之

順治四年江西水旱令發倉米三千餘石減價平耀十一年近京地饑上諭賑濟大臣曰米價騰貴饑民得銀猶恐難於易米殷實之家有能捐穀麥或減價出糶以濟饑民者先給好義匾額及羊酒幣帛以示旌表又令各州縣常平義倉社倉兩次造冊報部部臣按積谷多寡定有司功罪十三年令各省修葺倉廒井印烙倉斛選擇倉書糶糶平價不許別項動支十七年定倉谷糶糶之法凡春夏出糶秋冬糶還平價生息務期便民一遇凶荒卽按敷散給災戶

康熙四年禮科給事中黏本盛請飭地方官通糶以便民食從之六年準甘肅積貯米石變價另糶新谷以免浥爛五年陜西巡撫賈漢復請將西安等四府積谷變價生息上以出陳易新原以爲民若將利息報部反累百姓詔停止生息十八年令各地方官修常平倉每歲秋稔勸諭官紳士民捐輸米谷照例議敍鄕村立社倉市鎭立義倉公舉本地善良之人出陳易新春貨秋還每石取息一斗每歲杪州縣核數申詳上司上司報部儲谷多者管倉人給與頂帶官吏掊克者照侵欺錢糧例處分彊派抑勒擾民者罪十九年又定常平積谷畱本州島縣備賑義倉社倉積谷畱本鎭備賑永免協濟外郡時以浙江杭州等府米價騰貴動庫銀四萬兩往湖廣江西糶米平糶又令奉天等處城守徵收雜稅於傑價賤時購貯內倉遇緊急撥用名曰備米嗣後近邊境地如山海關古北口張家口黑龍江墨爾根奉天錦州開元遼陽蓋州及楡林等處衛堡俱有貯備倉庾特行於常法之外二十一年命州縣衛所官勸諭積貯以米谷多寡定議敍三十年截漕米十萬石令於江寧京口等處駐防之地建倉存貯三十一年直隸永平所屬及丰潤至田等縣米價騰貴諭令發各王莊屯米轉糶三十二年西安米貴令戶部招募殷實商人給以正項錢糧於各省購米運往發糶其利息聽商人自取俟該省價平但收所給原本時畿輔米貴諭大學士等每月發通倉米萬石減價出糶禁商賈販囤

三十四年盛京旱諭令支海運米二萬石一半賑給一半出糶嗣後直屬遇災卽發京通倉米或截畱漕米並貯以備賑濟余米俟時價減糶直省遇災除如例賑卹外或多截漕米或借撥庫銀向鄰近歲丰之省糶米平糶四十一年以直隸各屬所設常平等倉不敷賑濟令於各村莊設立社倉如直隸行之有效各省卽照例行尋以廷臣議定社倉之谷於本鄕捐出卽貯本鄕令誠實鄕民經管上歲謹收中歲糶借易新下歲量口發賑嗣後直屬陸續勸捐米谷七萬五千四百餘石出借得息米千五百餘石俱令於各屬社倉存貯其直省各州縣常平等倉存糶數目向例大州縣畱一萬石中八千石小六千石至四十三年乃按各省形勢食指多寡分定大中小存糶四十三年以河南居數省之中宜廣積倉貯以備山陜賑濟之需乃將上年兌徵漕米二十三萬二千八百餘石每石易谷二石分給河南府及近汴近洛之祥符中牟泛水鞏鼎澠池偃師陜州靈寶閿鄕等處造倉收貯嗣後於江南浙江兩省開捐監例定額貯倉貯足卽止五十四年令直省勸輸社倉按數多寡分別旌賞

雍正元年飭直省浚撫查核存倉米石其蓄積未多之處令比歲動帑采谷增益二年奉諭旨備荒便民之舉莫良於社倉但勸導設建當俟屢丰時隨民多寡利息從輕取償從緩倘值歲欺卽與展限一切條約有司不得預千至積谷漸多督撫亦止具折奏聞不必造冊題報致社倉頓成官倉其時督撫務求速效多有令州縣於應輸賦一兩者加納社倉谷一石且以貯谷之多賓定牧令之殿最上聞諭曰是何異於正賦外每兩加收四五錢火耗耶該督撫宜會同司道府等官妥議務得安民經久之法嗣後復奉諭旨奉行之道宜緩不宜急宜聽百姓自爲之不當以官法繩之續經議定有司勸捐不得苛派所捐之數立冊登注不拘升斗如有捐至十石以上者給以花紅三十石以上者給以匾額五十石以上者遞加獎勵其有年久不倦捐至三四百石者給以八品頂帶每社擇立品端方家道殷實者設立正副社長果能出納有法十年無過亦題請給以八品頂帶其數息之法本谷一石收息二斗小欺減半大歉全免至息倍於本祗以加一行息【乾隆三年議定每息十升以七升歸倉以三升給社長作收倉折耗之費】其出入斗斛遵部頒公平較量每歲四月出貸十月完納每社設用印官簿二本一社長收執一繳州縣存查凡州縣官止聽稽查不許於預出納如有抑勒彊借糶賣侵食等獘許社長首告各督撫於一省之中先擇行數州縣俟一二年後著有成效然後行於通省三年直省俱丰稔命各督撫遵行社倉之法於是社倉之制大行江蘇巡撫何天培疏請預造排門細冊存案凡借貸散賑如有不務農業遊手好閒之人不許借給其正副社長外再舉一殷實者爲總領積谷旣多恐滋浥爛應於夏秋之交減價平糶秋後較時價買補從之尋定各省存倉米攺易稻穀後於歸化城土拉庫等各建備貯倉於兩淮浙杭建鹽義倉於江南之泰州通州如臯鹽城板浦近鹽社地方建倉六所以濟貧苦竈戶江寧蘇州常州鎭江四府另建府倉直隸之喜峯口貴州之古州都江廣東之南澳鎭右營澄海海門達濠等營惠來平海大鵬等營及潮州城守三營鎭標三營提標五營督標並水師六營肇慶城守營瓊州鎭瓊協龍門協香山協虎門協廣海賽四川之潘州協標達建等營及新設苗疆之河西七兒堡俱建倉丰諸五年以湖廣積貯較他省獨少令照江浙現開捐監之例收捐本色貯倉以備東南各省撥運平糶之需六年按八旗分數設立二十四米局通州二翼設二米局令旗丁余米欲售者以時價數及其欲買則以平價糶川陜總督嶽鍾琪請以陜省耗羨銀內撥發各州縣采買穀麥廣建陜省社倉每社貯一千石從之是時陜省官員每以收貯在官卽是公物未便付之倉之倉副但令里甲押運七年嶽鍾琪請頒明詔交該督撫恭錄鑴石每倉頒發一本並擬社倉條約亦請發各社倉使鄕愚共曉上如所請行八年於五城通州各添設火廠俟昂貴時減價出糶十年大學士鄂爾泰言甘州涼州肅州爲軍需會齊之地倉儲緊要請將見行捐納欵項攺折本色糧石以上本地采買恐價直騰貴轉於軍民未便乃令除本地民人以所有糧石交納外其它處交納人等俱在別處運交不得於甘州涼州肅州采買十二年諭各省設立社倉以便濟用近聞直隸百姓借領社谷必俟督臣咨部而後行往返動經數月小民守候維艱嗣後但當先發咨報存案著爲例十三年以雲南各屬社倉貯谷多不滿千石議將各屬常平倉及官莊等谷內動撥或五百石或八百石作爲社本按地方大小以足千石以上之數時內閣學士方苞言倉谷每年存七糶三設遇谷價昂貴必待申詳定價窮民一時不得邀惠嗣後請令各州縣酌定官價一面開糶一面詳報俾民早沾實惠從之

乾隆元年禁糶買派累之獘增設河標四營及廣東左翼鎭標營倉二年京城米價稍長特旨發通倉米於五城其設十廠六居城內四居城外減價平糶尋又於近京四鄕添設八廠明佃移內城六廠於城外關廂添設崇文門宣武門外米廠永定徳勝二門中間米廠又於城內添設米廠三處平糶定各處無論常平社倉借谷歉歲還倉槪免加息四年西安巡撫張楷條奏社倉事例一社長定三年更換以杜欺獘一春借時酌畱一半以防秋歉一限今每年淸還兼收麥石一粘貼借戶谷數姓名以除捏冒一令地方官稽查交代分賠以專責成又設立浙江福建四川各屬營倉明年河道總督白鐘山請於黃河南北兩岸照標營例設立河營倉以利河兵堡夫嗣後河南山東諸營俱建營倉七年申諭遏糶之禁令各州縣買補倉谷時值歲歉價昂不能買補而該處所存尙可接濟準其展至來年買補若谷價不敷而貯倉又系不足該州縣卽詳明上司以別州縣谷價之盈餘添補采買爲酌盈劑虛之計其減價出糶在尋常出陳易新之際照市價每石核減一錢若歲荒價昂該督撫卽臨時酌量不拘減一錢之數其平糶亦視歲歉輕重毋拘存七糶三成例凡姦民賤糶貴糶之獘仍有例禁又令山東營銷票鹽地方分上中下三等照票輸谷其章邱濟陽萊蕪淄川近泰徳平鄒平商河臨邑惠民十縣列爲上等每票輸谷二石陵縣齊東陽信長山博山樂陵靑城臨淄樂陰臨朐益都髙苑沂水費縣十四縣列爲中等每票輸谷一石五斗莒州新城博興濱州蘭山海丰樂安蒲臺日照沾化利津壽光昌樂濰縣郯城十五州縣列爲下等每票輸谷一石通計輸谷二十萬五千九百七十八石分限二年交倉照社倉例施行九年以直隸米貴令於通州蘆溝橋沙河黃村四路分設四廠平糶仍於通州設兩局糶賣官米【按通州向設兩米局收買俸米以備平價之需嗣於雍正十三年並歸一局至是後開兩局】是年置河南營倉十一年置山東營倉十三年諭宜隸常平積聚之數悉準康熙雍正年間舊額其加貯者以次山糶至原額而止十六年聖駕巡幸江浙先期命兩省截畱漕糧二十萬石以資平糶嗣後遇南巡盛典卽照爲例十七年停止八旗及通州二翼米局二十三年準運丁余米在通州出糶二十六年令甘肅省設立府倉明年又令廿省建鄕倉二十八年戶部侍郎英廉言京通倉貯最宜充裕而頻年截漕散賑動以億萬計間遇京城糧價昴貴輒發內倉廣爲平糶截畱之數旣多儲積之數自減請於湖廣江西江南浙江四省開捐貢監收納本色或以三年五年爲限捐有成數另行收貯遇截漕之年卽於次年照所截之數補運京倉廷臣議如所請逐令該督撫將見在谷價酌中定議並一應年限撥運事宜酌定具奏於是安徵巡撫托庸請將見存常平倉谷先行碾米附漕船運京以捐監本色隨後補倉上諭三農生谷祗有此數采購於官庾捐輸於紳士條欵𨿽殊其爲地方所產則一與其輾轉挹注曷若畱之民間若一槪丰貯恐小民未獲糶貸之利先受目前食貴之艱譬諸日食四鬴者先奪其三而語之曰吾將爲爾他日待哺計也彼不生感而生怨矣國家升平富庶內府外府均爲一體凡官廩兵糈歲支之數豈缺於供若以補漕糧而議捐谷又因議捐谷而先運常平倉儲不獨徒費輸挽之勞且他省聞風踵事地方因緣壠斷必致米價湧騰閭閻轉滋獘累揆之經常不易之道惟爲民食畱其有餘國用自無不足居今承平日久戶口增而產米祗有此數倘遇必資通融協濟之處亦不過臨時善爲補救而已所有碾運常平倉谷之奏不必行其江浙四省捐納貢監之例並停止嗣於三十年托庸又以安徽所屬倉額撥碾後缺至四十萬買補維艱請於各屬捐監酌量減收本色以補倉貯尋議準令減三報捐至徽寧地僻準令減四粟谷兼收俟額足卽止凡外省營販寄居者不準報捐本省人亦不準折色時以直省府倉收於俱委州縣不免回護隱徇令攺歸首邑經理知府祗許照例盤查毋庸干涉三十一年停止陜甘直隸安徽山西河南等省捐監事例其各省倉谷缺額俱令動庫項買補如庫項不敷采買該督撫隨時奏請撥給【時因陜甘捐納多系折色轉向民采買令將見發帑三百萬兩存畱甘省之項陸續購足以崇積貯實政於是並安徽等省亦如之】三十三年停止福建雲南廣東三省捐監貯倉事例三十四年以直隸近水州縣窪地被災撥通倉米二十萬石散各處平糶又雲南因撥運軍糧各屬倉谷缺額令將該地方有永折攺折抵條各項米悉徵本色抵補倉額先是通州設立米局凡王公大臣官俸聽其出售通州民人因私立米局漸滋獘端至是禦史屏治奏請淸理積獘以平米價乃令步軍統領會同順天府尹將該地米局十餘座永行停止其王公大臣官俸令兵弁解京交納三十五年以歲屆夏閏秋成稍遲近畿米糧不敷接濟將王公大臣秋季俸米先期支於以平市直又以入夏雨少撥京倉米給五城平糶令步軍統領派委員役嚴緝姦商販買囤積是年於古北口地方添建倉貯八萬石三十六年諭積貯旣屬充盈新陳亦當量爲出易若兵食寬裕則餘糧可贍及閭閻自爲一舉兩得著將該地駐防八旗兵丁及城守營提標各營綠旗兵丁應支月糧每年支給兩季本色三十七年畿輔麥收歉薄諭河南山東撫臣各購麥十萬石運京供糶並令山東仍弛海禁四十年京師糧價昂貴令照例撥京倉米給五城設廠平糶先是川省因辦理軍需購糧較多該督撫因請暫停夔關出米以供軍儲至是大功將成而督臣文綬猶請將川地所產雜糧飭夔關一並截畱上諭川省產米丰饒向由湖廣一帶販運而下東南各省均賴其利今軍儲充盈采買漸少又本年江蘇安徽俱被偏災米價不免昂貴正應將上游糧食源源販運毋許再行禁遏四十三年山東巡撫國泰請社倉春借時地方呈報州縣批交社長支發秋還時由州縣開單交地方按戶催完每歲杪責令州縣親赴四鄕盤查上諭此是在官又添一常平倉矣社長侵漁原不能免然因此而官爲經營則書役地保之藉端勒索更甚惟仍舊令督撫飭州縣實心稽核期得實濟無事更張是年復於五城設廠撥京倉米麥平糶四十四年國泰言東省本年二麥丰收節年民欠倉谷請以麥六斗抵谷一石交倉嗣後東省倉谷多有以麥易者是歲湖北旱該省大吏咨商川省川督文綬請於水次州縣各倉撥谷數十萬碾米運楚上以文綬意欲以官運倉谷塞責實則不欲夔關之米出境意存畛域因傳諭文綬令其將水次倉穀碾米撥運江南【向來江南下游仰給川省會前歲江南又歉收故有此

諭】並令曉諭楚省商販聽其照常轉運無得阻滯其途經楚省之米亦令該督撫任其販運各處發賣四十六年江蘇崇明縣被潮民多拮據將本年應行起運糧米內截畱十萬石平糶又以徐州府屬被災較重撥藩庫銀五十五萬兩及鹽課銀五十萬兩以資賑卹尋截畱漕糧五萬石以備平糶四十七年直隸承徳府雨澤偶愆糧價稍昂陸續發存倉余米六千石平糶是時直隸各倉因賑濟額缺將天津存漕米九萬二百三十二石撥補是年又以山東衮州曹州府屬被水截畱漕米五十萬石接濟四十八年準四川未經變價之義倉谷存貯民間以資接濟又於江浙各兌漕米內截畱二十萬石分貯平糶五十年上諭上年湖北安徽江蘇等省被旱屢經降旨加恩賑卹並爲之籌酌調劑令將四川江西米石接濟各省俾商力流通以平市價命川督李世傑飭該處州縣碾運常平倉谷接濟下游各省

皇朝通誌卷八十八

●皇朝通誌卷八十九

食貨略九

○食貨略九

錢幣

△錢幣

﹝臣﹞等謹按錢幣之制漢之五銖唐之開通差爲得中其餘非失之太輕卽失之過重而積獘叢生有不可究詰者及前明官鑄漸偸私錢日甚至熹懷時而其獘極矣我國家法制詳備府事修和泉貨流通盡善無獘自龍興之初卽鑄錢二品迨定鼎燕京內則設寶源寶泉二局於京師外則開局鼓鑄於直省輪郭肉好輕重適中邇自西陲底定開局於葉爾羌阿克蘇等城遵式攺鑄荒陬僻壤一體流通錢法之盛超越前古至於金銀交鈔之屬均以濟錢之不足而銀錢互權實爲上下通行之幣以故輸納國用惟以銀錢兼收而鈔法逐永行停止若夫開采銅鉛轉輸撥濟其所以等鼓鑄之需者實詳且盡焉玆輯通誌特詳書錢幣之大端著於篇

天命元年仿古九府圜法鑄錢二品一國書一漢字輪郭外周文曰天命通寶其滿文一品錢質較漢文一品頗大

天聰二年鑄錢二品形質如舊文曰天聰通寶

至世祖章皇帝定鼎燕京大開鑄局以足國用始定爲一品設實泉局屬戶部寶源局屬工部文曰順治通寶【按明直省鑄局皆稱寶泉本朝惟京局稱之】每局以漢侍郎一員督理錢法滿漢司員各一人監管局務開鑄以一期爲一卯計數以千錢爲一串始定制以紅銅七成白銅三成搭配鼓鑄每銅百斤折耗十有二斤以一萬二千串爲一卯每年額鑄三十卯每文重一錢二分凡錢七文準銀一分其舊錢不如式者以十四文準一分四年戶部議錢價旣重不便行使請更定爲每十文準銀一分又請於各省重鎭頒式開鑄於是開山西陜西省及密雲薊宣大同延綏臨淸等鑄局後又開盛京江西河南湖廣省城及湖廣之荊州常徳二府鑄局五年開江南之江寧府鑄局停盛京延綏二局六年移大同局於陽和城開浙江福建山東各省鑄局七年開湖廣襄陽鄖陽二府鑄局八年準於各布政使駐札之省城量畱一局其餘各鎭及湖廣之荊州等府鑄局俱停止十年復開密雲薊宣陽和臨淸等鎭鑄局其增鑪三百零四座先是故明諸藩竊據邊省槐鑄僞號姦民因乘便盜鑄而當艸竊未定時民間雜用假銀及行使低銀物價迄無定準至是詔令嚴行禁緝而僞錢假銀始不得行又定鑄錢務重一錢二分五釐錢背左鑄漢文一釐二字其戶部鑄戶字工部鑄工字各省及密雲等鎭並鑄開局地方一字錢形字體備極精致不合式者卽爲盜鑄仍照舊例每千準銀一兩其現行舊錢厚薄不等暫從民便直省錢法責成右布政使督查凡官鑪夾帶私鑄者以枉法贓論十二年準戶部議於每年二八月以局錢半成配給官俸兵餉其直省兵餉官役俸工驛站雜支等項亦按季視錢局多寡配銀給發是年開山東萊州府局十三年停福建局復移陽和局於大同【按陽和地近大同明洪武築城其間景泰時置宣大總督國初因之移大同府治於玆六年並移鑄局至是裁宣大總督鑄局復移】十四年戶部議直省徵納錢糧銀錢並收以銀七錢三爲準銀則盡數起解錢畱充用自是銀錢交納民間便之時開鑪太多詔令停止各省鼓鑄鑪座專歸京局較舊錢體質更加闊厚每文重一錢四分磨鑪精致錢面鑄順治通寶四漢字錢幕鑄寶泉寶源二滿字俟三年後新錢足舊錢盡營銷毀乃定私鑄禁例凡爲首及匠人擬斬爲從及知情買使者擬絞甲長知情不舉首者照爲首例其餘輕重有差又定攙和舊錢廢錢禁例及各官失察處分十七年復開各省鼓鑄局定錢幕鑄地名兼用滿漢字【謹按是時定錢幕地名字如江南江寧府鑄寧字江西鑄江字浙江鑄浙字福建鑄福字湖廣武昌鑄昌字河南鑄河字山東鑄東字山西太原鑄原字陜西鑄陜字密雲鑄密字薊鎭鑄薊字宣化鑄宣字大同鑄同字臨淸鑄臨字增置雲南鑄云字滿文在左漢文在右京局之寶泉寶源俱用滿文前順治十年所鑄一釐錢幕漢字地名惟江南之江寧作江字江西之南昌作昌字湖廣之武昌作武字余與是年所鑄同其後至雍正元年始定各省局錢幕皆用滿文至今通行蓋鑄年號以昭

王制鑄國書以示同文洵爲不刊之制也】十八年戶部以前議舊錢限三年後盡營銷毀至是期滿新錢鑄造尙少因請於一釐字錢暫令展限行使先數買十年以前無一釐字制錢每斤給直七分發局攺鑄而禦史余司丘亦言盜鑄私錢及明季之舊錢廢錢積聚民間不可勝數今禁止攙和行使而未請求收買之方法令𨿽嚴難以遽盡請於京師並直隸各省地方設法收買俾民間無所行使則攙和自息從之是年減大同局鑪座增入山西省城局

康熙元年鑄康熙通寶輕重如舊制頒行天下乃停各省鼓鑄止畱江寧府局二年戶工二部以舊議一釐字錢限二年行用至是期滿奏請各部撥銀收買每斤給直六分發局攺鑄三年復申定失察私鑄之例自督撫司道各府州縣並使目典史及衛所官均有處分四年更定各官失察攙和舊錢廢錢處分六年復開各省鎭鼓鑄增置湖南江蘇甘肅三省局照式鑄地名滿漢文其錢幕湖南鑄南字江蘇鑄蘇字甘肅鞏昌府局鑄鞏字【按湖廣左右布政使舊駐武昌府康熙三年移右布政使於長沙府攺爲湖南布政使司江南右布政使舊駐江寧府順治十八年移右布政使於蘇州府康熙六年攺爲蘇州布政使司陜西左右布政使舊駐西安府康熙二年移右布政使於鞏昌府五年攺爲甘肅布政仗司故特增鑄局】七年開四川廣東廣西貴州四省鑄局錢幕滿漢文四川鑄川字廣東鑄廣字廣西桂林府局鑄桂字貴州鑄貴字九年四川巡撫張徳地言四川僻處邊地州縣本無存畱錢糧而陸路有棧道之艱水路有川江之險若銀錢並收則起解甚累現在無需錢之用請停鼓鑄經戶部議準並江寧等十五布政使司鑄局均恐有需用非急之處諭俱暫停嗣後各省局鎭局更疊存畱惟視錢價低昂期於流通初無定限是時錢制甚工費銅甚巨銅價浮於錢價因而姦民銷毀制錢造作銅器獲利以倍禦史羅人傑請定私銷制錢照私鑄例論罪官吏失察亦如之尋以九卿議定民間市肆除紅銅鍋及巳成銅器與新造黃銅器在五斤以下者不禁其餘不得濫行鑄造違禁者治罪十八年議戶工二部俱令以滿右侍郎一員督理錢法又令戶工二部都察院堂官同詣鑄局淸查獘端十九年開福建漳州府局錢幕鑄滿漢文漳字二十一年增置雲南大理府祿丰縣蒙自縣局錢幕俱鑄云字二十二年上以京局二部錢法向以本部右侍郎管理不無隱徇乃命選差詳察尋以吏部侍郎陳廷敬兵部侍郎阿蘭泰刑部侍郎佛倫都察院左都禦史馬世濟管理於是佛倫言寶源局每月分二卯鼓鑄而各關解銅不無遲延尾欠每年局銅僅可供鑄六月有餘餘月匠役各歸鄕村不能保無私鑄請各將關稅乃蘆課銀增買銅斤一年按月鑄足二十四卯不令匠役出局可杜私鑄之獘陳廷敬又言錢日少而貴者蓋因姦宄不法毀錢作銅所致鼓鑄之數有限銷毀之途無窮欲除毀錢之獘求制錢之多莫如鑄稍輕之錢使毀錢爲器旣無厚利其獘自除於是定每文重一錢令寶泉局按卯增鑄其各省局俱照新定錢式二十三年定寶泉局每年額鑄四十卯二十四年增置雲南臨安府錢局錢幕亦鑄云字時福建巡撫金鋐請禁止舊錢上以詢內閣諸臣內閣學上徐幹學言錢者歷代通行之貨自漢五銖以來皆古今錢相兼行使以從民便未有廢古而專用今錢者若隨時盡銷古錢明天啟以後廣興鑄局盡括古錢以充廢銅此錢之變也舊錢已盡卽使良工更鑄而海內之廣一時難徧上采其言乃諭舊錢流布直省皆然若聚爲禁止死有不肖之徒借端生事貽害平民著永罷舊錢之禁二十五年增廣東肇慶府局錢幕亦鑄廣字越明年停止二十六年戶工二部錢法停止選差專員仍令本部右侍郎督理二十八年開福建臺灣府鼓鑄局錢幕鑄臺字二十九年復令數買私錢之令在京限六月交送戶部照銅價每斤給銀一錢在外以文到日爲始亦限六月各州縣動庫銀照銅價收買解交布政司三十三年令寶泉局每年開鑄三十六卯三十七年上詣盛京謁陵見民間私用小錢廢錢兩局錢行使絕少下廷臣確議錢法事宜尋議定凡有職司地方之責者均有失察私販私鑄處分三十八年議令民間自營銷毀私錢交官收買四十一年大學士等會議制錢輕小易於攙和錢宜攺鑄每文重一錢四分三年之內暫用舊錢小錢其新錢每串準銀一兩舊鑄小錢每串準銀七錢俟三年後通營銷毀四十五年以舊小錢展限搭用價直甚賤大錢壅滯令官爲收買時山東長山縣多盜鑄者特差侍郎恩丕等赴長山縣捕緝其私錢流行民間者令來年徵收山東錢糧銀一兩折錢二千俟私鑄盡而止四十七年嚴定失察私錢處分凡有私鑄及興販不法之徒地方文武官不行嚴緝一經發覺知情者照私鑄爲首例斬決家產入官不知情者以溺職論官船戶有販運私錢押運官知情者與同罪不知情者亦以溺職論五十三年令寶源局每年開鑄三十六卯五十五年令京局暫行收買舊銅以充鼓鑄於是姦民私銷小制錢作廢銅變賣較之錢價獲利以倍諭令廷臣集議尋議錢局只許收買舊銅器皿不許買新鑄板塊如有毀小制錢充作廢銅者通行八旗步軍統領並五城大興宛平兩縣嚴緝分首從治罪房主鄰右知情不首者照爲從例不知者勿論該管官亦如之五十八年罷京局收買舊銅之令六十一年將京師平糶官米錢文交五城市易以平錢直並令八旗月餉暫以銀錢各半配給嗣後每遇平糶率以爲例

雍正元年鑄雍正通寶錢頒行天下令寶泉局歲鑄新錢與順治康熙大小制錢相兼行使又於大興宛平兩縣設立錢行官牙平直錢價時雲南各廠銅產日旺於是開雲南省城及臨安府大理府沾益州鼓鑄局錢幕滿文俱鑄寶云字二年定寶源局每年亦開鑄四十卯三年申私錢之禁責令凡經紀鋪戶人等不許攙入私錢一文其從前收買在家者限一月內赴官首明官給半價收毀如逾限仍攙和行使不論錢數多寡俱發遣邊外給披甲人爲如四年令寶源寶泉二局每年各鑄四十一卯又定寶泉局分設四廠鼓鑄增設大使各一員停雲南大理府沾益州鼓鑄增雲南省城及臨安府局鑪座其錢發運各省並準於鼓鑄正額外加帶鑄錢及外耗錢其發各省該督撫動藩庫錢一串易銀一兩交滇省解官領回如錢制輕薄不合式各督撫參奏監局官交部議處時大學士九卿議言姦民銷毀制錢攺鑄銅器從前立法甚嚴而獘不能禁者緣定例時但定將來未造之器而已成之器不問又現造之器惟禁五斤以上而五斤以下不問故禁久玩生仍然銷毀鑄造也今欲杜毀錢之源惟是除紅白銅並黃銅之樂器天平法馬及五斤以下圓鏡不禁其餘俱不許黃銅制造其已成銅器作廢銅交官平買禁官吏不得扣克則私毀可除於錢法實有牌益上善其言遂下禁銅器之詔令下收月民間交官者少而市店猶行貨賣復定例京城內除三品官以上其餘槪不得用黃銅器限三年內將所有悉行報出當官收買旗人交本旗佐領漢人交五城禦史處隨交隨收逾限不交者照私藏禁物律治罪其直省照京城例定限交收明年以向議三品以上許用黃銅猶覺過濫嗣後惟一品之家許用余俱偏行禁止有藏匿私用者槪以違禁論後復令各省有售久錢糧準其以黃銅器皿按成色斤兩抵算其無舊欠之省分州縣民戶有交官者亦按成色紿直地方官不得借捐買名色割減價直重稱收買自是各省銅器俱陵續首出該督撫將所收銅斤奏請歸局開鑄五年開甘肅鼓鑄局錢幕漢文鑄寶鞏字六年令寶源局增設新廠開鑄停甘肅寶鞏字鑄局七年增設寶源局大使二員令湖北湖南江西浙江河南山東山西各開鼓鑄局錢幕滿文江西南昌府局鑄寶昌字浙江杭州府局鑄寶浙字湖北武昌府局鑄寶武字湖南長沙府局鑄寶南字河南開封府局鑄寶河字山東濟南府局鑄寶濟字山西太原府局鑄寶晉字八年開貴州畢節縣鑄局錢幕滿文鑄寶黔字九年開江蘇鑄局於蘇州府開安徽鑄局於江寧府在江蘇者錢幕滿文鑄寶蘇字在安徽者鑄寶安字【按是時安徽布政使駐札江寧府城故鑄安字】停河南山西局十年停江蘇局開四川成都府鑄局錢幕滿文鑄寶川字十一年開雲南東川府局錢幕亦鑄寶云字停江西寶昌局浙江寶浙局湖北寶武局湖南寶南局十二年停安徽寶安鑄局議開雲南廣西州局鑄錢運京錢幕亦鑄寶云字時上以錢重銅多易滋銷毀著照順治二年例每文重一錢二分通行各省照式磨鑢精工其現行一錢四分之錢聽一體行使嗣後寶源局每卯用銅鉛十萬二千八百五十七斤有奇鑄錢一萬二千四百九十八串有奇寶源局視寶泉之半十三年定剪邊錢禁例及各官失察處分

乾隆元年鑄乾隆通寶頒行天下戶部尙書海望言鼓鑄日增而錢價昴貴建議者多等禁銅之法而奉行不良易滋獘賣夫銅器散布民間一旦禁使勿用其情有所不便往往遷延而不交交納而不盡緩之則互相觀望急之則百獘叢生胥吏偕此需索刁民借此訛詐得賄則賣官法不得則入人罪搜括難盡用法不均民隱旣難上達有司未必皆賢民間交納銅器竟有除去使費空手而歸者名爲收銅實爲勒取此等銅質本極粗雜加以銹壞經錢局鎔化折耗甚多而工價不減所得不償所失於鼓鑄全無裨益況黃銅乃用紅銅白鉛配成今禁黃銅而不禁紅銅是較未禁之先銅又多費適以速其私毀是故未禁黃銅之先白銅甚少旣禁黃銅之後白銅甚多皆姦匠銷毀制錢和藥水煮白成器其獘如此夫自古錢文重輕必隨銅價之低昂而增減之上年世宗憲皇帝因私銷之獘議減錢分重一錢二分所以調劑夫銅貴錢重者已有成效固不必屑屑於禁銅之末務矣上善其言乃停止收銅之令二年出工部節愼庫存畱餘錢八萬串於京城設官局十處出易以平錢直嗣後各省錢價昂貴之時亦設官局以所鑄餘錢易換伏價平卽止【是時京城每紋銀一兩隻換錢八百故有是議未幾錢價復平卽停止官局】三年停山東局及雲南廣西府局五年浙江布政使張若震見私毀之獘屢禁不能杜絕訪諸鑪匠皆言配合銅鉛加入點錫卽成靑錢姦民卽使銷毀不能成器因請飭戶工二部攺鑄黃錢爲靑錢與現在黃錢相兼行使並令開局各省照式攺鑄是年復開江蘇浙江局又開福建局錢幕鑄滿文寶福字六年開雲南東川府局復開湖南局七年令寶泉寶源二局每年各開鑄六十一卯遇閏月加鑄四卯又開廣西局於桂林府錢幕鑄滿文寶桂字復開江西局時江南鑄局用銀一兩隻鑄錢八百九十六文每歲配給餉錢以八百八十錢折銀一兩餘錢十六文充錢局及運腳公費八年上以兵丁月餉僅數食用著照定例每一兩給錢一千其錢局運腳準銷公項並飭各省鼓鑄有折扣者悉如江南例是年復開雲南大理府局九年復子京城設官錢局令寶源寶泉二局於正額六十卯外各加鑄十卯明年復令二局各帶鑄五卯加鑄二十卯並交官局易換尋以錢價漸減將官局停止兩局仍照原額爲六十一卯又開廣東省鑄局於廣州府錢幕滿文鑄寶廣字開直隸保定府鑄局錢幕鑄寶直字十三年復開山西局開陜西西安府局錢幕鑄寶陜字十五年復開雲南廣西府局十六年增定寶泉寶源二局每年各開鑄七十一卯歲添錢十六萬九千八百餘串遇錢價昂貴卽發八旗米局減價出易是時上巡幸江浙商民雲集乃先期命截畱滇銅於江蘇浙江二局加卯開鑄屆期設立官局減價出易以平市直嗣後恭遇南巡盛典照以爲例二十二年諭前代廢錢流傳今巳無幾若盡行查禁吏役轉得借端滋擾如唐宋元明之舊錢仍聽民便至僞號錢文例當嚴禁該浚撫出示曉諭準民間檢出官爲收換二十四年移貴州畢節縣局於省城二十五年令寶泉局每年開鑄七十六卯先是二十四年因平定回疆甘肅經理一應屯田事直需錢甚夥乃增四川湖廣錢局按數分運協濟尋議開西域葉爾羌城鼓鑄局回部之葉爾羌喀什噶爾和闐城舊有錢文名曰普爾以紅銅爲之重二錢制小而厚輪郭外周而中無方孔每五十錢當銀一兩謂之騰格至是蕩平式廓上從將軍兆惠所請令戶部頒制錢式仍用紅銅每文亦重二錢陽幕鑄漢字文曰乾隆通寶陰幕鑄葉爾羌城名左國書右回字先以預備軍營之銅開鑄五十萬貫易回部舊錢銷毀其後於本疆各城產銅之地陸續采取至二十六年又開阿克蘇城鼓鑄局亦如葉爾羌之制惟錢幕鑄阿克蘇城名共銅設七品伯克管理回部於該地開采二十九年開雲南順寧府鑄局錢幕仍鑄寶云字三十年議準四川重慶夔州二營生息銀兩交寶川局每年加鑄二卯二十一年又以雲南總督劉藻請減雲南順寧府加卯鼓鑄增省城臨安鼓鑄卯期尋以銅斤不敷將東川新設鑪二十五府大理廣西各十五座臨安順寧各八座暫爲裁減先是晉省鼓鑄自乾隆十四年安鑪十座十八年減去四座二十三年復添鑪五座錢價日賤至三十六年撫臣請酌減從前加增五鑪以疏錢法從之是年又以江西巡撫海明奏減去寶昌局鑪四座仍照舊六鑪鼓鑄以干隆壬辰年爲始四十年開伊犁鼓鑄局錢幕用寶伊字伊犁爲準部總匯之區乾隆二十年王師平定遂隸版圖旣有重兵駐守兼多商販貿易需用錢文較葉爾羌更爲緊要是年遂令開局鼓鑄四十一年以雲南銅斤足敷加鑄復定東川局增鑪十五座曲靖府安鑪十八座廣西州復鑪十五座保山局增鑪四座大理局增鑪三府省局五十六鑪之外復添一座統成一百四十一鑪除東川局二十五鑪先經加卯帶鑪外余俱令每鑪於正鑄外一律加鑄三十六卯半又令貴州寶黔局復鑪鼓鑄四十四年以滇省銅斤不敷各省采買裁減大理局鑪一座省局五座移設大理廣西局裁去四座將東川局二十鑪內減去四座移設廣西各加鑄半卯其臨安保山曲靖三局復設十三座盡數裁去惟東川府需錢較多仍令昭舊鼓鑄又減廣西省鑪局及湖北寶武局鑪座四十六年又以四川銅斤不敷將寶川局再停十二卯五十年定各省錢局交代之例凡藩臬及道員經管者於新舊交卸時俱著前往造冊移交新任並具結造報巡撫倘有欵項未淸卽將前任經管之員參處以專責成

皇朝通誌卷八十九

●皇朝通誌卷九十

食貨略十

○食貨略十

關榷【雜稅附】

△關榷【雜稅附】

﹝臣﹞等謹案古者川澤林藪各有專司原以崇本抑末而非與閭閻爭尺寸之利也乃唐宋以來視爲利藪搜索靡遺凡竹木閒架坊場撲買莫不有徵而取民之制蕩然無存矣我國家肇造區夏蕩滌繁苛列聖相承如傷厪念𨿽惟正之供猶時加裁革況一切稅額之增減更何足論是故設關口則勒扣必嚴定牙行則胥役有禁或開茶礦以便閭閻或嚴契稅以杜爭占其隨宜酌取者類旨量地制宜務從節簡袪獘累而立經常誠億萬世樂利無疆之源也玆纂通誌依例登載而附以雜稅以彰昭代盡美盡善之政焉

順治元年豁免明季各項稅課虧欠免各直省關津抽稅一年禁革明末加增稅額銀兩二年定蕪湖杭關龍江荊州淸口五處稅銀差工部官抽分三年革明季加增太平府姑溪橋米稅金柱山商稅安慶府鹽稅四年歸並刑關通惠河中河淸口廠杭關蕪湖龍江等關於戶部六年諭戶部行文各關滿漢官員以後俱照原定則例起稅如徇情權貴放免船隻乃於商船增收或希充私橐例外多徵以病商民者一經查出定行重處八年定各關專差漢官每關一人例九年並西新關江寧倉爲一差停獨石口差嚴關扛畱用保家委官之禁凡額設巡攔各制號衣腰牌十年令各關差刊示定例設櫃徵收不得勒扣火耗及陋規並禁關役包攬報單十一年給事中杜篤佑條奏淸釐關獘四事一裁吏役一查稅累一關差回避原籍一批文核對限期從之十二年定各關兼差戶部滿漢官筆帖式例十三年定各關專差漢官兩翼差筆帖式張家口殺虎口各差滿官一人筆帖武一人均照例一年更代

康熙元年停蒙古漢軍關差定六部各咨送滿漢官筆帖式各一人輪掣例又定張家口殺虎口專差滿洲蒙古官例二年定盤詰糧船關口地方止於儀眞瓜州淮安濟寧天聿五處並許帶土宜六十石以卹運丁又定外國人攜帶貨物入崇文門免稅例申定滿漢關差例【滿官差郎中員外郎漢官差郎中】又更定兩翼張家口殺虎口準輪差六部司官例四年罷抽稅溢額議敍之例五年定淮安關及直省各關稅務俱委專員管理定杭州府同知管理北新南新兩關事務七年定浙江鹽政管理北新關事務二十一年移九江關駐湖口二十三年設福建廣東海稅監督【滿漢各一人筆帖式一人】又準沿海地方載五百石以下船出海貿易登載人數給印票驗放其進海口內橋津地方貿易舟車等物免稅又議福建沿海無篷漁船稅仍聽地方官徵收其有篷桅船歸監督徵收梁頭稅課沿海要口均撥哨船兵役巡察設江南浙江海稅監督【滿漢各一人筆帖式一人】設西新龍江課稅專官二十四年免外國貢船抽稅二十五年定州縣官隱匿海口船處分【五船至十船者罰俸十五船至三十船者分別降調五十船以上者革職仍治以隱匿之罪】二十八年諭采捕魚蝦船及民閒日用之物並餬口貿易悉免其收稅嗣後海關著各差一人又以朦朧歸海關軋東歸淮關管理沙溝免稅【謹案沙溝系朦朧軋東總匯海關有稅故沙溝不設以二處分隸之】三十三年設立山海關差官管稅三十四年設浙海關署於寧波付撥沿海巡哨船二十於各口巡察又設海關署於定海縣並設紅毛館令監督往來巡視嚴差官自京私帶年滿舊役謀占總科庫頭名色之禁四十六年議準山海關外金州牛莊等處交與監督巡察越關漏稅所得贏餘作爲定額五十四年議準九官臺淸河松嶺子等處交山海關監督妄察數稅增課銀三千兩五十五年北新鳳陽天津三關監督題報闕額諭竢監督任滿交巡撫監收【臨淸關亦如此例】停瓜州稅課裁稅課大使五十八年議準淮關稅務於兩河同知內差一人管理又議準福建糖船至廈門者赴本關納稅其往浙江江南貿易者免稅五十九年以江海關歸江寧巡撫浙江關歸浙江巡撫管理又令橫城口稅歸山海關兼管增稅千兩作爲定額

雍正元年復移湖口榷關於九江並分設口岸於大孤塘二年諭嗣後稅務交與地方官監數於錢糧地方均有牌益【至是各關差官俱停止惟崇文門無地方官司交仍差內務府官山海關左右兩翼古北口潘桃口殺虎口呼納呼河差仍照例差遣部員】又諭凡商賈貿易之人往來關津宜加恩卹故將關差歸之巡撫以巡撫爲寺疆大吏必能仰承徳意加惠商旅也但各關皆有遠處口岸所委看管家人難免額外苛求及索取飯錢等獘嗣後者將應上稅課之貨物遵照條例刊刻詳單均給各貨店其關上條例木榜務豎立街市使人共見申禁關役報單不實之獘嚴放關遲滯之禁又覆準淮安關仍差部員滸墅關交蘇州織造管理又更定鳳凰城中江稅務在盛京五部司員內遴選泒往例【向系城守尉等官管理】

乾隆元年革除龍江西新關衙規驗票等項銀兩諭聞外洋紅毛夾版船到廣時泊於黃埔地方起其所帶炮位然後交易竢事竣給還至輸稅之法每船按梁頭徵銀二千兩左右再照例徵其貨物之稅此向來之例也乃近來夷人所帶之炮聽其安放船中而於額稅外將所攜置貨見銀別徵加一之箱名曰繳送亦與舊例不符因思從前洋船到廣旣有起炮之例此時仍當遵行何得攺易至於加增繳送稅銀尢非加惠遠人之意著察照舊例按數裁減又定江西九江贛州關鈔課二聯單例凡商人納銀入櫃後發給一聯一存稅署一交巡撫衙門又準張家口居庸關照崇文門例車馱貨物過稅收取飯錢以資養贍【二關向無火耗】二年定米谷稅例倘地方偶遇旱澇米谷船到準其放行竢成熟再如舊例徵收【嗣又議準驗明實系販往歉收地方者免稅放行仍給印照至歉收處關口驗明塡注到關日月鈐印發票回關再驗如回船載有他貨止徵貨稅仍免船料】免天津臨二關糧稅船料四年諭上年江安兩省歲旱歉收朕蠲賑兼施多方籌劃並令豁免米糧賦稅俾商販流通源源接濟於地方甚有裨益績經該督奏請將淮安揚州滸墅鳳陽等關免徵米稅竢乾隆四年麥熟時停止朕允其請今屆麥熟之期聞各屬雨澤尙有未曾沾足之處且上歲歉收之後米價一時未能平減若商販稀至仍恐民食艱難著將上下江各關口米稅照舊免徵竢本年九月米谷盛行之時再行徵收又議準各關贏餘銀如與上年懸殊者令將地方情形察覆據實申明又定黃豆非麥秫可比𨿽遇歉年不準免稅例又定出海樵采船每船準帶食鍋一每名止許攜斧一人數不得過十例定兩淮鹽政管理揚州各稅務又定蕪湖鳳陽關稅務專差管理五年定山東磚阪閘稅務歸並臨淸關管理嚴禁捏名討關之獘六年定凡領帑及采辦銅錫鉛經過關山察驗文批數目相符者立卽放行例【應納船料關口仍徵船料】七年復設徳州魏家灣尖冢樊廠等口岸【臨淸關所屬】九年定福建如遇歉收之年委官購買海運接濟不得招商運販例十年定臺灣商漁船撥運米石例每船隻許帶食米六十石於出鹿耳門之先查明多者分別責忝十一年定各關任滿具題銀冊到部日期例又定各關徵收贏餘較上年短少有竢督撫察核覆奏者以奉旨之日爲始扣限四月覆奏又崇文門左右兩翼張家口山海關等處限任滿三月後將冊籍送部移科磨對十二年移福建詔安縣溪雅稅館於懸鐘地方諭昨工部具奏蕪湖關贏餘較去年短少行令察核今日戶部議稱蕪湖戶關贏餘較去年有餘毋庸置議等語此案工關贏餘𨿽較上屆不足其戶關較上年贏餘之數足敷扺補工部再行察核之處不必行嗣後如一人而兼兩關其比較上年贏餘之處均有不足再令該浚撫據實察核十四年定贏餘短少處分例凡一分以上至三分者罰俸有差四分五分者分別降級調用二十二年增定閩海關稅則【向以外洋番船俱由廣東數稅其至寧波者不過十之一二故閩海稅則較輕於粵海市舶易於規避至是更定】二十五年兩廣總督李侍堯疏請革除粵海關規禮銀悉歸公造報從之二十七年江蘇巡撫陳宏謀疏言蕪湖關四獘奏請革除一禁鋪戶代客完稅包攬居奇仍令商人按簿親塡一貨船抵關簽驗納稅給票後始準過關以杜偸越一關員遴選佐雜照例半年更替不得再畱一督撫與監督本相助爲理每月所徵數目監督按月先行知會督撫再於年滿奏報時統咨知會從之三十四年諭自來硫磺出入海口俱有例禁原因磺斤系火藥所需不便令其私販伹海外硫磺運至內地並無干礙嗣後於海船出口時切實禁止不許偸帶磺斤其各省洋船入口禁止夾帶硫磺之例槪行停止著爲令四十二年定打箭鑪稅差照山海等關之例於宗人府正副理事官及各部院郎中員外等官內揀選保送又諭戶部奏查揚關徵收稅銀較雍正十三年短少三萬三千六百餘兩請著落經管之道員孫栝賠補一折因命軍機大臣交戶部查該關歷年贏餘之數較雍正十三年多寡若何今閱單開各年贏餘數目惟乾隆十四十七兩年較雍正十三年有贏無絀其餘各年節次短少並非始自近年各關稅課贏餘例與上屆相比較朕禦極之初本不知各處所收關稅多寡之數因諭部臣卽以雍正十三年爲準使胥吏不敢例外苛求監督不能徵多報少且使每年比較不致歲漸加增加減無所底止實於體卹商民之中寓司關稅不致作獘克減之意並非因雍正十三年關稅獨多使各關稅必足其數也乃行之未久部臣因各關奏報盈餘較雍正十三年有贏者居多若置上屆於不問恐監督以比舊巳多卽可從中侵隱易滋流獘請仍與上屆相比較又復通行日久昨歲考核淮關鳳陽關較上屆屢形短絀因令復照雍正十三年比較則所短之數更多自系辦理不善今揚關亦復節年短少且通計短少最甚者惟此三關若因此而徧及諸關未免窒礙且恐無識之徒疑朕於關稅必欲從其多者相核實不知朕體卹商民之本意矣朕有意於帑項增多則不三次通免天下錢糧其所增益不較此百倍乎又思乾隆二十八年臨淸關徵收贏餘較二十七年短少朕曾諭戶部令與二十五六兩年再行比較嗣經部臣奏稱該關贏餘之數𨿽較上屆少銀三萬餘兩而較之二十五六兩年尙多銀一萬五千餘兩卽予免議蓋稅課贏縮率由於年歲丰歉固難免參差不齊而通計三年卽可得其大槪若多寡不甚懸殊原可無庸過於拘泥此法最爲平允嗣後各關徵收贏餘數目較上屆短少者著與再上兩年復行比較如能較前無缺卽可核準若比上三兩年均有短少再責令管關之員賠補彼亦無辭夫朕以雍正十三年爲準者本屬美意今旣有此求全之毀嗣後此例不必行所有揚關查夫比較贏餘交該部照此例另行核擬具奏並將此通諭知之四十五年定荊關打箭鑪兩處徵收稅務交該督撫照臨淸等關之例派委妥員管理【向例俱派部院司員前往管理一年報滿更換】四十九年免粵海關珍珠寶石等稅

雜稅附【茶法坑冶稅契行帖雜徵】

雜稅附【茶法坑冶稅契行帖雜徵】

茶法

坑冶

契稅

行帖

雜徵

茶法

順治三年免茶馬增解額數二千匹其應解之數仍以舊額一萬一千八匹爲準七年準茶馬禦史吳達疏令部發之引俱照大引例官商平分以爲中馬之用【先是陜西茶馬禦史印發引有大小之分又有大引官商平分小引納稅三分入官七分給商之例】十八年準達賴喇嘛及根都臺吉於北勝州互市以馬易茶

康熙三十四年刑科給事中裘元佩疏言馬政事關緊要洮岷諸處額茶三十餘萬篦可中馬萬匹陳茶每年帶銷又可中馬數萬匹茶斤中馬甚有裨益於是遣專官管理茶馬事務四十四年以中馬無幾停止巡視茶馬官歸甘肅巡撫兼管其西寧等處所徵茶篦仍變價充餉

雍正八年以川茶課稅向以園樹多寡爲額未有定準定攺照斤兩徵收又定陜西茶商每引一道運茶百斤準加耗茶一十四斤如有夾帶照私鹽例治罪官吏失察亦如之九年定五司復行中馬之法每上馬一匹給十二篦中馬九篦下馬七篦計所收馬匹畱爲甘省軍營之用其有盈餘分撥河南山西牧養【按川省茶司原分隸五處西司坐落西寧府洮司坐落岷州河司坐落河州壯司坐落平番縣甘司坐落蘭州府】十年四川巡撫憲徳疏言川茶半由蒙古西藏及打箭鑪番人販賣自引歸部發遇番客雲集分給不敷請預頒茶引五千張貯川省巡撫衙門隨時增發從之十三年停止五司以茶中馬定嗣後甘庫茶篦遇存積過多之時攺徵折色俟各司銷存無幾復徵本色

乾隆六年減川省成都彭灌三縣積引四千四十餘張並除課銀二千四百餘兩八年豁免川省成都彭灌三縣逋欠茶課二十四年甘肅巡撫吳遠善以甘省五司自乾隆七年攺徵本色以來茶引日積惟莊甘二司地系衝衢西河二司附近靑海猶可營銷洮司最僻甚難銷售請將各庫官茶搭給內地及燕疆兵營俸餉又請將洮司額引歸並甘莊二司徵課俟洮司庫貯茶封搭給餉完日卽行裁汰從之【嗣於二十年並河司裁汰統歸甘莊二司頒引徵課】三十七年準四川總督阿爾泰請增南川縣茶腹引一百張照例徵收稅課三十八年定四川三雜谷等處土司買茶以千斤爲率使僅敷自食不能私行轉售從川督劉秉恬請也

坑冶

順治元年開采山東臨朐招遠等處銀礦【後於八年停止】

康熙元年定貴州開州斗甫廠徵水銀額每歲九十五斤閏加十斤變價撥充本省兵餉二年令四川黎漢紅卜荁二洞白銅舊廠聽民開采輸稅九年定貴州黔西州屬新開黃土坎廠徵水銀百斤十五年遣官監視山西應州邊耀山煎煉礦銀十七年嚴私開硝礦硫磺之禁十九年定各省開采所得金銀四分解部六分抵還工本例又試采陜西臨潼山東萊陽等銀礦又令浙江富陽等縣聽民采取銅鉛輸稅【二十年停止】二十一年定雲南銀礦官收四分給民六分例二十二年停止山東山西開采二十四年招民開采四川卭州蒲江縣黃鐵山鐵礦六座官收十之二【按四川自是年起至二十五年止共收稅鐵萬一千六百餘斤每斤照時價二分變賣】三十八年開州用砂斗甫二廠山頹砂盡攺於修文縣紅白巖開采者悉不準諭聞開采之事甚無益於地方嗣後有請開采者悉不準行四十九年開采雲南昆陽州子母廠易門縣寨子山廠銅廣五十年令封閉湖南產鉛諸山【時以湖南山深谷遂境通黔粵苗猺雜處不便開采五十七年並停止四川廠】五十一年奏準開采雲南大姚縣惠隆銀廠五十二年定湖南郴州黑鉛礦取出銀母官收半稅例五十三年令雲南惠隆廠照郴州例收稅五十七年定雲南楚雄府石羊等廠臨安府个舊等廠徵收不足照地丁雜項銀例議處開采雲南金龍銀廠又定貴州威寧府屬猴子廠銀礦二八收課例【六年停止】五十八年令雲南建水縣屬華祝菁廠雲南縣屬水木支山金龍廠照惠隆廠例數稅五十九年定貴州威寧府觀音山銀鉛礦廠二八數課例六十年停采雲南華視菁廠

雍正元年開采雲南馬臘底銀廠停采貴州觀音山等廠又定雲南廠課造冊題報限期將元年正月起至十二月止徵收稅項於二年五月內冊報後著爲例三年開采雲南古學銀廠五年開采雲南黃泥坡並貴州威寧府屬白蠟柞子三廠六年定湖南靖州屬之墓坪山金砂課例每淨金一兩收課四錢以五分作解供耗費及官役養廉以五錢五分作商民工本定廣西蒼梧縣屬芋莢山金砂課例【每兩收課二錢後於九年停采】定廣西臨桂縣屬之水槽野雞二礦所出銀鉛銅砂二八數課例七年開采貴州畢節縣大雞倭鉛廠威寧府猓木果銅礦八年令四川建昌所屬之迆北興隆寧番之紫古哵沙基九龍五廠招別省商人開采【本省人不善開礦】所出銅斤三分收課更定雲南羅平州之卑浙塊澤二廠二八數課例每百斤收課十斤又定貴州大定府開采朱砂雄黃二八徵收例其廣西恩城土州朱砂廠亦如之開采廣西南寧府果化土州雄黃十年開采雲南阿發銀廠又以貴州大定府格得爲正廠八地爲子廠十一年定廣西賀縣螞■﹝虫另﹞山銀礦每兩收課三錢例十三年諭廣東近年以來年谷順成地方寧謐與從前風景回異今若舉行開采之事不免聚集多人其中良頑不一恐爲閭閰之擾累況現在勸民開墾彼謀生務本之良民正可用力於南畝何必爲此僥幸貪得之計以長喧囂爭訟之風著行停止又停采湖南郴州九架夾黑白銀鉛各礦

乾隆二年停采廣西懷集縣汶塘山臨桂縣之水槽野雞等廠又停采恩城土州朱砂三年廣西賀縣之螞■﹝虫另﹞銀礦礲深砂薄準其封閉又申定礦廠事直例凡系產銅山礦令地方官辧明砂冕實有裨於鼓鑄始準結報開采其金銀礦悉行封閉至黑鉛卽系銀母亦嚴禁朦混開采募招各商設總副名目使本地殷實良民承充禁外省遊民昌報所收銅鉛照二八數課外所餘者每百斤別收銀三釐加收銅鉛三斤以備拆耗及官役養廉之用五年貴州威寧府白蠟銀礦開采年久洞老山空廣西蒼梧縣金盤嶺金礦砂薄荔枝山銀礦礲淺砂竭均行封閉又停采果化土州雄黃又開廣東錫山卽令銅商分任采辦每錫百斤亦照例二八徵收八年覆準貴州天柱縣相公塘東海洞等處金礦均屬曠野無千民田廬舍照例開采每金一兩收課三錢九年定廣東開采銅鉛銀砂等礦並招商民承采事宜例凡有礦之處令地方官核實無礙民田廬舍確有成效再行招商開采仍照定例二八徵收各廠該管道員發給地方官循環流水簿連五串票將每日所出之數塡注流水簿分載串票一繳道署一存地方官署稽查一付商人存照其串根並流水簿一月一繳道署察核仍十日一次申報督撫司道等官稽考按月造具支銷公費各冊申報道署按季分報督撫及該有司衙門按日所采礦砂挨次堆貯如某日煎煉某礲某日礦砂若千斤鑪頭報明官商浚同煎煉分別銅鉛金銀分記塊數斤兩注冊登塡串票至所有礦山惟於連界處許一適兼承其隔遠不相連者每山只許一商承充使在山工丁便於管朿俏資本無幾者仍聽合夥同充至承充之人先令將本銀呈該管道核實【或二千或三千不拘定數以足敷支用爲度】移貯該州縣庫發領承充之時由布政司給與印照赴山開采如礦少砂徽之處不能容商者聽附近民人報采照例收課又議準金銀二礦於鼓鑄無涉悉行停采其銅鉛礦有夾帶金砂銀屑者仍照原定章程開采封閉雲南大姚縣惠隆金龍等銀廠貴州天柱縣相公塘東海洞金礦廣東海陽縣水尾白墳坷丰順縣李村灣風吹磜陽春縣莫村那軟瓦盎等礦十年增貴州各廠官買余鉛價【向例余鉛百斤給鑪民一兩三錢今增二錢】又定廣西平樂府恭城縣鉛礦內所出密陀僧課例【每百斤收正課二十斤撤散三斤】十一年增廣西收買餘同價【向例每余銅百斤給價八兩三錢今增十三兩】俟充裕之日將余銅收買一半余給商自行銷售十二年開采貴州威寧州大化裏新寨等處鉛銀礦沙每煎銀一兩收課四錢又移廣西鎭安府天寶縣孟村淥礦於那坡山開礦十四年封閉貴州新寨銀鉛礦雲南阿發銀廠十五年定徵收浙江鑪坑課例坑課三則上則徵銀一兩六錢中一兩二錢下八錢鑪餉二則上則六錢下則三錢又每坑歲納銀四錢以爲疏浚洗鐵諸溪河淤塞之費【十七年又以永嘉平陽泰順產鐵無多攺歸下則徵收豁除浚河銀】

契稅

順治四年定凡買田地房屋增用契尾每兩輸銀三分

康熙十六年增定江南浙江湖廣各府契稅【每歲蘇松常鎭四府大縣六百兩小縣二百兩安徽等十府州分別大小自五百兩至百兩不等揚州府照賦役全書額徵淮安府屬州縣無定額盡收盡解航嘉湖寧紹金嚴七府大縣三百兩中縣二百兩小縣百兩湖北大縣百五十兩中縣百兩小縣五十兩僻小州縣十兩】十七年增定山東等省契稅【大縣一百八十兩致二百四十兩中縣百二十兩小縣六十五兩至三十五兩】二十年增定浙江臺衢溫處四府契稅【大縣百兩中縣六十兩小縣三十兩】三十一年增定江西等縣契稅照浙江河衢等縣例

雍正七年準契稅於額徵外每兩加徵一分以爲科場經費

乾隆十二年定民間置買田房令布政使司頒契尾格式於州縣編列號數前半幅備書業戶姓名買賣業產數目價銀稅銀若干後半幅於空白處預鈴司印以備投時將契價稅銀數目塡寫鈴印之處令業戶當面截開前幅給與業戶後幅同季冊匯送布政司查核以杜衙門停擱胥吏攺換之獘

行帖

康熙三年定當鋪每年徵銀五兩大興宛平大行店鋪同十五年京城行鋪稅例土等每年五兩中二兩五錢四十八年禦史張蓮言凡市集設立牙行例給官帖使平物價乃地方土棍於瓜果菜蔬細物亦私立牙行名色勒掯商民請除應立牙行一切私設盡數革除從之

雍正六年設典當行帖十一年諭各省商牙雜稅固有關國課亦所以便民是以各省額設牙帖皆由藩司頒發不許州縣濫給所以杜增添之獘近聞各省歲有加增卽如各集場中有雜貨小販無藉牙行省今槪給牙帖抽分利息是多一牙戶卽商民多一苦累況牙帖納稅每歲無多徒滋繁擾甚非平價通商之本意著各省藩司因地制宜著爲定額報部存按不許有司任意加增嗣後止將額內各牙退帖頂補換給新帖再有新開集場應設牙行者酌定各數給發亦報部存按如此則貿易小民可永免牙戶苛索之獘

雜徵

順治元年定牲畜每兩三分收稅例二年革陜西落地稅銀

康熙三十二年豁除江南邳州雜課額稅闕額銀【嗣後不限定額盡收盡解】四十八年定四川水碾水磨課銀之例

雍正十三年諭聞各省地方於關稅雜稅外更有落地稅之名凡耰鋤箕帚薪炭魚蝦蔬果之屬其直無幾必察明上稅方許交易且販自東市旣巳納課貨於西市又復重徵至於鄕村僻遠之地或差胥役徵收或令牙行總繳交官甚微不過飽姦胥之私橐而細民重受其擾矣著各省凡鄕村鎭落落地稅全行禁革

乾隆元年令甘肅商畜二稅刊示條欵畫一徵收申定原額牙行歇業卽行開除例凡不願承充者不必俟頂補有人方行退帖除浙江角裏等處各口界址商稅又豁除廣東歸善海丰惠來潮陽四縣加增於課銀六千兩有奇二年裁雲南鎭雄州鹽稅【鎭雄系食川鹽業巳徵稅故裁】革山東魚筏稅四年申新開集場濫給牙帖之禁五年嚴衙役捏充牙行之禁六年豁除直隸大陸澤水泊漁課

皇朝通誌卷九十

●皇朝通誌卷九十一

食貨略十一

○食貨略十一

鹽法

△鹽法

﹝臣﹞等謹案鹽法之行由來巳舊列聖相承蕩滌繁苛俾民樂利立法之良固前朝所不及惠政之加亦亙古所未聞如加斤攺引蠲逋提綱緝梟禁漏減價平直皆爲裕商益民計也至竈戶場丁則減額課借息銀老幼孤獨則弛厲禁準販負而一切設官分職莫不盡美盡善此豈漢唐以來除富商爲吏使利歸於上者所可及耶至於鄭志所載鹽鐵使筦鹽及鐵與茶類爲一編蓋以三者之賦當時專設一官總司徵榷故從類紀而我朝鐵冶之產久無徵榷茶惟甘肅陜西尙有茶課他省並無專司與歷代沿革互異自不得仍因其舊玆纂通誌謹將鹽法列爲一編而於茶鐵則附見徵榷雜稅編玆無贅焉

順治元年詹事府通事舍人王國佐疏定長蘆鹽法十四事一復額引以疏壅滯一攺引部以速引利一便引價以壯京圉一革防銷以省商費一除濫贖以伸商冤一除變價以止姦欺一淸焚匿以杜虛冒一止攺引以一引鹽一疏關禁以通引楫一杜擾害以淸私販一核場竈以淸窩囤一復兩坨以備譏察一免徭助以濟孤商一設賞例以鼓富商從之二年諭各運私鹽法明末遞年加增有新餉練餉及雜項加派等銀著盡行蠲免仍免本年額課三分之一四月又免陜西鹽課三分之二河東巡鹽禦史劉今尹以河東向例先納銀後領引商力不敷請循按引納課之例從之又準劉今尹請山西太原府寮沁州亦照河東例攺票行引又準劉今尹請原食淮鹽之汝寧歸兩淮巡鹽禦史管理原食西和漳縣鹽之臨洮鞏昌歸甘肅巡按管理是年諭河南江南等處鹽課照前朝會計錄原額徵解四年免江南崇明縣鹽課定山西鹽法道歸鹽運司兼管七年定廣西驛鹽事務歸布政司兼管八年定徵解額課不許分外勒索十二年禁河東長蘆等處派民納課積獘十七年嚴回空糧船夾帶私鹽之禁四川巡按張所志請新鑿鹽井照開荒例三年起課其貧民藉鹽易食自四十斤以上者始納課從之十八年復免崇明縣鹽課

康熙元年以淮北引滯攺撥寧國府六千五百引和州含山三千五百引每年奏銷以爲定額三年免廣東逋欠課銀七萬一千一百餘兩是年以江西吉安府向食粵鹽距粵場千餘里兼有灘磧之險攺食淮鹽四年詔免鹽課歷年逋欠【時因蠲免直省舊欠錢糧推廣及之】以東省旱免額徵竈課銀一萬四千八百餘兩定湖南衡永寶三府攺食淮鹽又定郴州等十一州縣食鹽免其銷引辦課七年定廣西布政司兼理鹽務攺廣東巡海道爲廣肇道兼管鹽法九年巡鹽禦史席特納疏言兩淮鹽務之苦有六有輸納之苦有過橋之苦有過所之苦有開江之苦有關津之苦有口岸之苦又有分掣三大獘一爲加鉈之獘二爲坐斤之獘三爲做斤攺斤之獘經部議嚴禁勒石立於橋所及經過關津岸口永行禁止又停止兩淮預徵之行十二年仍令禦史巡視兩淮兩浙長蘆河東鹽務【謹案順治二年巡視各處鹽政差監察禦史各一員歲一更代十年裁巡按遂議並停巡鹽禦史以鹽務事交運司管理】十三年添設江南安徽驛鹽道其管理通省驛道攺爲江蘇驛鹽道添設四川督糧道湖北驛傳道俱兼理鹽務十四年攺陜西固原道爲平慶道管理驛鹽十七年刊刻竈戶由單令地丁錢糧照民戶地丁例十八年免福建逋課二十年停止盛京銷引聽民人自行煎煮販賣二十一年除廣東各渡口鹽埠額名加增銀六萬五千餘兩二十五年定江西南贛二府仍食粵鹽【南贛二府曹食粵鹽康熙十七年攺行淮鹽至是仍如舊例】二十七年廣東巡撫朱宏請淸釐粵省鹽政諸獘從之【一禁止課外私派一定商人公平者許永遠承充其作姦犯科者卽行飭革另募一各州縣銷引有官引難銷有官引不敷者應酌量增減一七豪謀充卡商踞地爲害嚴加禁止一緊要津口應擇佐貳廉幹之員駐守盤查一鹽有生熟民開嗜好不一應隨商掣運隨民買食一省城距佛山僅三十里省城掣定之鹽行至佛山應免其復掣一鹽價以水陸運費之多寡定其低昂其攙和沙土諸獘一並嚴禁】二十八年豁免河東本年額徵鹽池地租及長蘆新增引課又豁除雲南黑井鹽課二十九年定直隸宣化府屬聽民有煎食鹽照舊額完課三十二年攺廣東驛鹽道爲運司裁捉舉司攺設運同駐札潮州其廣惠二屬之歸徳淡水等場設立分司催徵巡緝三十八年減兩淮額課二十萬兩又減浙江鹽課加徵銀三萬一千三百兩四十三年江南總督阿山言淮鹽陋規有鹽政差滿饋送有鹽政書差規例有巡鹽到任規費有過所稱掣鹽斤有到任預借息銀請悉行勒石嚴禁以裕商民從之四十八年廣東巡撫範時崇請均泒營銷鹽引並攺就近食鹽以利商民從之五十三年加增川省鹽引從巡撫年羹堯請也五十七年泒京口將軍標下兵一百五十名千總一員駐札三江營緝防私販五十八年裁山東膠萊分司令濱樂分司兼管裁湖北驛鹽道以糧道兼理五十九年定兩廣鹽務交總督經理

雍正元年上以鹽法獘竇叢生其正項虧欠非由官吏需索太甚卽出商人用度奢靡之故諭各省鹽政將陋例積習盡情禁革是年議準湖廣鹽價賤時每包以一錢一分九釐爲率貴時每包不得過一錢二分四釐二年議準廣西鹽法攺爲官運官銷是年裁革福建鹽院衙門各官及各準商人其應徵誄餉均挫各場交州縣官照數收納又議準廣東鹽法委官監收將場商停設惟畱埠商使完課運鹽其無人充商之地著地方官領鹽運銷如引多壅滯聽其通融銷售是年增給粵省竈丁鹽價又議準兩廣舊裁運同一員仍於潮州復設又準福建汀州引誄卽今該知府管理又定各處行鹽以本年成本輕重遠近腳費的量時價隨時銷售三年開荊州巴東縣鹽場照淮行引分銷楚北州縣是年裁波羅衝可克地方鹽務通判並駐防官兵五年雲南總督別爾泰疏定滇省黑白鹽井減價增薪之例六年定河南汝寧府引鹽停止知府匯銷令各州縣招募水商辧課該州縣按季督催各銷各引又準兩淮鹽場設立竈長保甲稽查私獘又嚴鹽場竈戶私置盤■﹝釒敝﹞之禁【案深者爲盤淺者爲■﹝釒敝﹞皆燒鹽具】又定淮北掃餘鹽令商人收買配運酌加引誄七年淸理山東鹽務添設膠萊運判一員八年除山東靑登萊三府鹽商聽該屬民人領票銷賣其課銀挫入地糧徵收九年飭兩江總督兼總鹽務十年定廣東子鹽配引之例【案餘鹽謂之子鹽正鹽俏有遲缺卽以子鹽配引營銷】又準加給廣東竈丁鹽價每包一錢二分從總督鄂彌達請也十一年定淮南三江營設巡道一員督緝又於儀徵之靑山頭立專營設守備一員分駐巡緝十二年添淮南儀所監掣官攺福建鹽政衙門爲鹽法道專管鹽政是年定粵省收買場竈餘鹽以淸槐販

十三年九月皇上登極諭兩淮場竈應徵折價錢糧自雍正十二年以前逋欠悉予蠲免乾隆元年攺浙江巡撫爲總督管理浙江鹽政【舊系布政使兼管】裁滇省課務余銀【案舊例正課外有增添盈餘銀以備地方公用】定浙鹽增斤攺引之法【杭嘉湖三所引鹽每引增五十斤松江所攺行票引每引增鹽四百斤】停止浙江領發余引定廣西鹽價仍照雍正年部定之數每斤減價二釐二年免兩廣鹽課余平銀兩【案舊例粵商完餉每一千兩余平頭銀外徵收飯食銀十五兩余平銀二十五兩是年悉令豁免】四年定貴州省古州等處鹽埠銷引徵課額【古州系新辟苗疆向無引課玆定古州爲總埠丙妹永從三角■﹝屯上土下﹞等處爲子埠由古州總埠分撥銷售其商人歸古州同知管轄】停止浙省儲餘鹽之例免雲南各鹽井歸公之項及黑井鍋課銀兩定淮鹽貴賤增減之價七年諭閩省有司於應徵鹽課加泒長價並巧立單錢各項名色著該督撫通行禁革定福建招商行引之法【案雍】【正五年卽招水商營銷是年始行請引】準兩廣總督慶復疏疏言粵省鹽漏太多請將沿海數處分撥攺種稻田以重本計又準慶復疏言粵省各埠額引有易銷者難銷者請案地勻撥通融銷售八年議準兩淮乙卯綱未完引額提入癸亥綱閏月內帶銷九年攺撥川鹽增引營銷滇省接濟民食其應徵課銀仍照川省鹽例計算收納十年準兩淮添鑄煎鹽盤角二十七副十一年豁免海贛二州縣鹽場帶徵銀兩十二年定淮鹽運楚裝載船斤例並於湖北漢口建常平倉廒蓄貯遞年未銷鹽引以備接濟十三年加給兩淮引額鹽斤又定運銷江西鹽價【價賤時每引以五兩五錢七分九釐爲率貴時不得過五兩九錢八分五釐】又定江西鹽價照楚省例每引加餘息銀二三錢十六年諭近年淮商急公輸課頗爲踴躍著於引額外每引增給十斤又豁竈丁因災帶徵折價銀兩又諭兩淮鹽政公項內動銀數萬兩準煎丁逐年赴官借領春借冬還不必加息又各省鹽引原聽自相交易無官爲限制之例惟淮鹽行運江楚曾因撫臣題請將各商運楚成本分定價貴價賤自定價後商人總以價貴銷售經部臣議駁請將貴價盈餘追繳上諭卹商裕民本屬一事若任其屢擡時價則於民食有害勒定賤價商人又以成本有虧紛紛顅請今計各商比年行請價值於成本自可無虧將來卽遇年歲不濟不過如今之所稱歉年而止嗣後淮商卽於應貴之年不得將現在所銷價直外復議再增至於丰稔可以酌量平減該督撫會同鹽政隨時籌劃部臣亦不必執定例駁詰至部議巳賣貴價復令追繳若云給還食鹽之戶於勢固有所不能否則以所餘歸之官帑於政體尢有不可著免其追繳河東鹽政西寧疏請河東續添余引二十四萬道酌減四萬道其餘二十萬作爲定數並請將陜西咸寧等處升斗攺照部式【舊用升斗較部頒之數加重故請攺正】俱從之十七年諭蘆商積困之餘若案斤加課未免拮據著將所加鹽斤減半納課永爲定額其積欠加斤課銀十四萬餘兩一並豁免【案前因畏蘆各商積欠甚多令每引加鹽五十斤分派營銷以裕商力續經部】【覆每年應增課銀八萬九千餘兩至是以該商舊欠甫淸若案斤加課未免累商故輕減一半】十八年免天津余引課銀二十一年以河東池鹽歉收準借長蘆餘鹽配運接濟尋又增復余引四萬道又定粵東海康等縣場埠統歸官辦二十二年聖駕南巡加惠淮商每引加增十斤不在原定成本之內以二年爲限山西巡撫塔永寧等以河東池鹽歉收請運蒙古鹽接齊從之二十四年以河東池鹽歉數準配銷花馬池鹽斤接濟定廣西南寧等府土民鹽井仍歸官辦二十五年兩淮鹽政髙恆奏甘泉江都等州縣食引壅積請撥綱地融銷部議兩淮行鹽口岸通融攺撥例有明禁且江甘二縣逼近場竈尢爲私鹽充斥之所若派撥綱地非特私鹽易滋透漏而綱地悉爲食引所占殊於鹽法有礙應不準行得旨髙寶等十四州縣照鹽政所請其江都甘泉二縣著照部議二十六年諭兩淮鹽務經費浩繁商力不無拮據著廷臣會同該督撫鹽臣詳悉具奏尋議一擬派余引宜均挫眾商以普利澤一外支銀兩除公務應用不得濫行開銷一辦理常貢直酌定用數以備查核一鹽政養廉宜裁減五千歸之公項一匣商費用宜嚴加查察以免通綱派累一綱食引鹽宜照例營銷不得濫爲通融一私鹽透漏宜嚴加查緝以疏引目從之又諭長蘆鹽課未完銀四十二萬兩分作五年帶徵二十九年加增長蘆鹽價及滇省黑白二井薪本又兩淮鹽政髙恆疏言本年甲申一綱不敷民食請預提乙酉綱引四十萬道分給領運從之三十年準兩淮豫提兩戌矕引給商接濟又準河東額外存鹽照兩淮例配用余引又酌增山東行鹽余票【雍正元年增余票五萬道乾隆元年復增一千五百道五年六年增一五千道至是又增一萬五千道】三十一年準鹽政髙恆請預提丁亥綱引二十五萬道路商接濟三十二年上恭奉皇太后安輿巡幸天津諭將長蘆通綱鹽課攺於十一月底奏銷又以兩浙商人顅懇攜眾赴津抒誠祀嘏忱悃可嘉加恩將每引額定鹽斤外加鹽五斤免其輸納課項以一年爲滿是年以淮南北各場歉收諭將己丑綱奏銷展至八月題報三十六年上臨幸天津諭長蘆鹽價準每斤暫增銷一文以降旨之日爲始定限一年仍照舊值營銷其本年引誄分作三年帶徵以紓商力是年上蒞山東諭將乾隆三十五年正課分作八年帶徵並準照長蘆之例每斤暫加銷一文定限半年以資充裕三十八年諭長蘆商眾貲業素微前兩次巡蒞天津閱視鹺務深悉其情是以節次加恩增價帶徵今翠華臨幸各商無不踴躍歡呼但念伊等第一次銀兩業巳完交而第二限帶徵之銀與本年正課同時並納仍不免少形竭蹶著再加恩將三十七年正余課項自三十八年奏銷後起分限六年帶徵三十九年準長蘆鹽政西寧疏請將乾隆三十六年第三限銀兩並三十七年六限銀兩統俟本年奏銷後分限十年帶徵是年山西巡撫巴延三鹽政常齡疏言河東大池產鹽歉薄不敷配運請於河東開浚六小池並撥運蘆鹽接濟從之又準四川總督文綬請令開淘犍爲縣鹽井照例徵收課銀又鹽政李質頴以黃河水漫淮鹽被浸請將淮北甲午綱未運引鹽應完正課銀自乙未綱起分限五年帶徵從之四十年又準兩淮將乙未綱限至來年八月造報並準淮北上年被水各商仍將丙申以後四綱帶徵銀分作八年完納又諭河東鹽價十平其小鹽池六處甫經開采接濟所得贏餘未能補足前兩年歉收之數商力不無拮據著加恩照該撫巴延三等所請將從前暫增二釐鹽價再行展限三年俾轉運益資充裕四十一年上奉皇太后安輿巡幸山左諭將山東商人本年應徵乾隆四十年四十一年引票正項銀及未完借項銀自本年奏銷後起限分作八年帶徵四十三年定山西巡撫兼管河東鹽務四十五年上巡江浙途經直隸山東諭將長蘆商人應徵乾隆四十四年鹽課內十分之一分作五年帶徵其山東商人並將乾隆四十五年應徵票引鹽課銀自本年奏銷後起限分作六年帶徵四十七年豁免淮南商人應繳提引余利銀二百萬兩【先是淮商應繳提引余利銀分作二十一限完繳時該商巳完繳十三限其餘八限尙應交銀三百八十六萬六千餘兩玆豁免二百萬兩其下次一百八十六萬六千餘兩仍照原限完交】上以河東池鹽招商輪換書吏多有掯勒情獘諭山西巡撫農起嚴密查訪力爲革除其如例公平輪換不致偏枯之處並令悉心籌劃安議尋議商人五年輪換最易滋獘請行停止現於各商中擇其殷實者定爲長商並將弔地分作上中下三等配搭均勻分鬭掣認免致偏枯又以河東池鹽全系陸運需費浩繁商力時形竭蹶請每斤量加價值二釐連乾隆二十六年請加之價作爲定額四十九年又將淮商未繳余利銀一百八十六萬六千餘兩全行豁免又免淮省竈戶所有乾隆四十五六等年帶徵未完銀七千九百餘兩又山東應徵引課銀三十六萬餘兩長蘆應徵弔課銀四十九萬餘兩準作八年帶徵兩廣總督舒常疏言粵東舊設總商派捐津貼銀兩散商轆轤轉運積欠甚多請照乾隆二十三年淸查積欠例分限帶徵並將總商裁革以杜勒派之漸從之

皇朝通誌卷九十一

●皇朝通誌卷九十二

食貨略十二

○食貨略十二

屯田【新疆屯田附】

△屯田【新疆屯田附】

﹝臣﹞等謹按屯田之制原以寬民力而裕兵食也自漢唐以來或屯於兵或屯於民或兵民兼屯至明而又雜出於商綱紀不立轉輸不繼而其獘出矣我朝疆士宴安外鮮兵興之費內無饋餉之勞以故屯地升爲官莊屯軍攺爲運軍而無運衛所悉行裁革內地屯田迥非舊制惟聖祖西事之初諭將軍費揚古穆克登等於額徳爾齊老圖錫濟木鄂爾坤圖拉等處擇地駐兵屯種開渠引水教之稼穡數年之閒化磽瘠而爲沃土者數百萬頃皇上禦宇之二十年遣大兵徵準噶爾回部詔令軍機大臣先於額爾齊斯所屬及巴裏坤吐魯番呼圖拜等處漸次屯種以備軍興及回部蕩平新疆展拓二萬餘里泉甘土肥地气和暖無異內地皇上念切民依復度地開屯撥軍承田願往者資以車輛初墾者給其牛種察稞種之燥寒計收獲之先後使荒陬僻壤之民盡享盈寧之利是豈若前代之僅以防邊鄙惜漕費爲計者哉玆輯通誌以內地屯田及新疆屯田各爲類志以彰昭代中外一統之隆規焉

順治元年諭凡州縣衛所無主荒地給流民官兵分段屯種二年差禦史一員周行巡視攺衛軍爲屯丁每衛設守備一員兼管屯田量設千總百總分理衛事裁故明所設衛指揮衛復指揮及屯田禦史而以各省巡撫兼理焉時浙江所屬金鄕等衛有運無屯杭寧溫臺嘉湖嚴衢各衛所有屯帶運金處紹等衛所無屯有運向來漕船一隻例派屯田一百五十一畝有奇至十三年定屯丁貼運例其例凡帶運衛所照數分派徵余田之租貼無屯衛所至有屯無運衛所願承運則照例給田不願承運則計田徵租貼無屯衛所於是屯運始無偏病

康熙初投誠兵攜帶家口數倍正兵隨標者月給餉糧歲縻八十餘萬禦史蕭震疏請分給荒地官給牛種使之屯田以足軍儲又言蜀黔二省地多人少宜興屯田之制令駐一邑之兵卽耕其邑之地駐一鄕之兵卽耕其鄕之地則養兵之費旣損而荒田日益加辟從之十五年令直省督撫檄州縣衛所各官淸釐民地屯地以杜影射之獘

雍正二年以內地無漕運衛所隸歸有司截山東山西湖廣江西江南浙江廣東諸省都司三年裁浙江杭州等衛屯千總時吐魯番歸附諭令遷入內地又以安西涼州諸駐防兵屯墾未備家食頗艱令不願久住者另募民人頂換擇宜苗地土分地屯墾其新募人眾未省耕作兵三名偏幫夫一夕俟資糧旣裕再移家口永遠駐防

乾隆二年新定貴州苗疆督臣張廣泗請將逆苗絕產安設屯軍上諭經理苗疆原以寧輯地方並非利其田土豈忍收其田畝以給內地人眾不允所請後經王大臣議請令實在無人承認絕產賞給屯兵擇形勝建築堡墻以資捍禦又甘肅涼州府鎭番縣之柳林湖地自雍正十二年招集民人屯墾至是墾地二千三百餘頃地旣遼闊屯戶亦眾乃設立屯長總甲四年復募農民及官兵餘丁承種安西口外屯田所兵屯田【八溝卽今熱河之平泉州塔子溝卽今熱河之建昌縣均於乾隆四十三年新建】二十一年募民屯種瓜州【瓜州卽今甘肅安西州地】先是吐魯番爲準噶爾所逼遷居內地瓜州至是準噶爾平定復移歸故土遺成熟地畝二千四十餘頃總督黃廷桂請招就近民人屯種每戶給田三十畝二十四年陜甘總督楊應琚請每戶加墾田三十畝攺屯升科二十六年應琚又言安西府淵泉縣之柳溝布隆吉爾【安西府今攺爲安西州淵泉縣裁】與玉門縣之靖遠赤金等處所招屯戶生齒漸繁歲收不足敷養請於柳林湖屯田亦照瓜州例攺屯升科三十一年計直省屯田三十九萬二千七百九十五頃先是乾隆十一年諭各衛所屯田典賣民閒者聽備價歸贖至四十年湖南布政使覺羅惇福奏湖南五衛屯田有別伍頂買者卽與同伍無異應編入原船按糧承差仍聽本軍歸贖如民人頂買而或年遠造房築墓及軍逃地荒另行開墾者免贖照舊例貼費當差其餘槪合歸贖末贖時將現業按糧貼費以勷運務並將原議民戶典賣屯田編入軍籍之例攺正停止湖南巡撫陳輝祖亦疏請淸出武昌衛典賣屯田加津贍運部議典賣屯田未必盡系現運之丁而執業者亦恐非起首承買之戶應加重津貼從之

新疆屯田附

新疆屯田附

康熙五十四年聖祖仁皇帝西事之初論將軍費揚古於額徳爾齊老圖屯田駐兵費揚古因度定蘇勒圖哈喇烏蘭固木科布多等處請撥土默特兵一千每旗令臺吉塔布囊一人率往屯種再遺大臣一員監管時傅爾丹願往效力諭卽令其董事後又屢交附近邊民及發軍前贖罪人增墾凡錫濟木布隆吉爾阿爾瀼固楚等處開渠引水化積沙爲沃壤者數百萬頃

雍正三年論振武將軍穆克登開鄂爾坤圖拉一帶屯田十年工部侍郎瑪爾泰又請撥額塞勒琿城所駐步兵並發西寧馬步兵合二千人赴哈拉該圖墾耕從之十三年以定邊將軍慶復請撥綠旗兵一百守營綠旗兵及家選兵各二百於鄂爾坤地方擇水土桂處開設營田

乾隆元年王大臣議鄂爾坤等處地界寬廣宜另撥兵三千以慶復原折付軍營將軍等按地分給每兵丁種二十五畝計可墾田七百餘頃明年額駙策淩請以換班綠旗兵六百再撥一千九百前往以一千五百擇地屯種以一千分駐塔密爾鄂爾坤兩處分守倉庫復經王大臣議定余駐防兵外所需兵千百五名卽以綠旗兵六百並罪人一千有餘前往開耕不另泒兵往二十年大兵進徵準噶爾回部諭先期於額爾齊斯所屬駐兵屯田以所得谷糧備往來兵丁之用於是定屯地於伊蘇圖堅格爾等處移布勒罕兵一千名駐刮鄂倫倬爾照管三十一年諭兆惠度伊犁地方可屯種處預行籌報兆惠因言自巴裏坤至濟爾瑪臺濟木薩烏嚕木齊羅克倫瑪納斯安濟海雅爾晶及崆吉斯珠勒都斯等處可耕地段甚多而伊犁附近地方尢有萬人耕種之地請因見在回人三十餘名量增兵數百分地試種俟有成效時再請增屯乃諭軍機大臣酌派內地兵民攜籽糧前往照安西屯墾例屯墾二十二年復設塔裏雅沁屯田又以親王成衮紮布言泒綠旗兵丁及畱新回眾於吐魯番屯田時總督黃廷桂言巴裏坤尖山子起至奎蘇一帶百餘里地畝俱經先年開墾舊地宜派甘涼肅三處官兵一千先行疏浚水源侯土膏萌動時分布各兵翻犁試種而兆惠又以烏嚕木齊地廣而腴又與吐魯番相近奏請大興屯田上諭黃廷桂奏稱派兵巴裏坤屯田固應及時籌辧而烏嚕木齊等處亦須漸次開屯其相度水利測驗地脈派兵料理之處仍命黃廷桂詳悉具奏並傳諭兆惠等畱心經畫自是籌辦屯政多於烏嚕木齊矣二十三年雅爾哈善言烏嚕木齊等地方如哈喇沙爾地最廣海都河水甚足約需兵二千名托克三可得五百兵丁屯種之地其烏嚕木齊約需兵丁千名惟辟展魯克沁與吐魯番除官兵回人屯種外因水乏尙無多墾之處今擬於哈喇沙爾派兵二千四百烏嚕木齊原派兵五百增派五百托克三量增兵五百辟展仍派兵四百共需兵四千三百攜帶牛種馳赴開屯其後侍郎永貴又言烏嚕木齊地廣而荒現在屯田兵三千六百名俟查勘再議托克三餘地盡多應再增兵四百哈喇沙爾地廣衍應再增兵二千名疏入得旨允行是時經理回部大功未竣從前兆惠占度伊犁情形尙未通行上以伊犁地形較遠於屯政似可緩圖惟烏嚕木齊及噶爾藏多爾濟遊牧之羅克倫等處亟宜廣行開墾以收地利將來由近及遠自可漸通伊犁於是黃廷桂建言烏嚕木齊以內如察罕烏藕穆壘一帶多系沙磧難於開墾由穆壘至烏嚕木齊則曠地最多乃命努三率道員薩瀚前往詳勘努三等勘定自穆壘至烏嚕木齊有噶爾藏多爾齊遊牧之昌吉羅克倫等處可耕地畝十六處計需兵六千八百名繪圖呈覽旋又言昌吉距烏嚕木齊六十餘里丈量可墾田八萬餘畝羅克倫距昌吉四十里丈量可墾田七萬餘畝宜各駐兵一千五百名更番開種乃令黃廷桂於內地綠旗兵先派七千續派三千均給農工器具發往越明年總督楊應琚又請於凱旋綠旗兵截畱四千增屯特訥格爾昌吉羅克倫三處二十五年特命周巴裏坤綠旗兵九百名赴烏嚕木齊增屯時安泰奏稱屯田以漸開擴覣烏嚕木齊至羅克倫宜擇水土饒裕之處立四村莊每莊屯兵八百參贊大臣阿桂亦奏稱伊犁河以南之海努克與固勒紮綿亙百里水土沃衍宜卽於此處度形勢分立村莊先行屯種而副都統伊杜遂領回民三百餘人馳赴伊犁率官兵駐札海努克經理溝渠安設村堡蓋是時回部全定屯政自近及遠己由烏嚕木齊直通伊犁矣於是參贊大臣舒赫徳請因伊犁見屯回民三千再派五百令挈眷前往阿桂亦請再派回民二百名綠旗兵九百名陸續遣送其河以南之海努克築城屯回民三百察罕烏蘇築城屯綠旗兵一千河北之固勒紮築一大城爲總匯凡駐札大臣公署及倉庫咸隸焉二十六年安泰請以辟展哈喇和卓托克三三處兵屯止畱六百名見地屯種其餘悉撥往伊犁其空出地畝另招回人承佃輸租是年安泰又請設瑪訥斯庫爾喀喇烏蘇晶河等處屯田其後又以親王成衮紮布言派鳥裏雅蘇臺綠旗兵一百名赴科布多屯田又移羅克倫兵丁六百名屯田於呼圖拜時烏嚕木齊屯田五處比歲丰盈安泰請以見駐綠旗兵三千以一千屯田二千差操互相更換上以千人屯田勢必不敷乃命兵丁有願挈眷居住及內地民人思往立業者著楊應琚分給田畝籽種妥協安插應琚言巴裏坤廣衍腴饒除兵丁屯種外應請招商民認墾按限升科二十七年以侍郎旌額理言將發遣烏嚕木齊流犯人給屯田二十五畝攜家眷者額外給地五畝與兵丁一體輪租時葉爾羌回人移居伊犁者前後共三百二十四戶合經制屯種回人一千戶參贊大臣阿桂乃別老弱不能屯田者七十四戶交伯克養瞻其年力精壯者定爲一千二百五十戶分駐伊犁河之南北兩岸屯莊相望在河南者則於霍濟格爾巴克編設一屯安置八十戶海努克編設一屯安置七十戶其餘俱屯河北固勒紮等處二十九年將軍明瑞言日前遷來伊犁回人惟於巴爾托輝築一小城仍於河北固勒紮內總匯今回民俱稱巴爾托輝泉甘土肥自願出力築一大城移駐屯墾若如所請將回人稍遷迆西可空出摩垓圖阿里瑪兩處水泉爲滿州兵屯田之用又續請各回城再添回民二千赴伊犁屯田俱從之是歲甘肅臯蘭等二十二州縣均有被災之處上以緣邊瘠土之民生計殊艱年來新疆屯政屢丰並無旱潦之虞諭楊應琚於接壤居民有願往者量道裏近便開導撫綏遷移新屯於肅州惇煌招民七十餘戶給車輪解送越明年又於肅州招民八百餘戶髙臺縣招民四百餘戶隨移文於咪圖拜邊城昌吉羅克倫等處駐札大臣擇膏腴地分給安種【按二十六年應琚招來肅州安西髙臺貧民往烏嚕木齊者三百戶又續報河西一帶願往烏嚕木齊者數百戶又報招獲民人往巴裏坤者首先二十七戶續招三十九戶時有山西臨晉縣民盧文忠率家人自備資斧呈請往耕應琚奏聞

上賞給監生頂帶以示鼓舞】時應琚又請添兵加墾巴裏坤地畝又言巴裏坤迆西之穆壘直接烏嚕木齊新屯之特訥格爾中閒計有十餘處泉水暢流可墾上腴地數十萬畝請招就近無業貧民照例給車輪口糧資送屯墾其特訥格爾並設官兵駐札是年開塔爾巴哈臺地屯田於雅爾玉勒兩處築城駐兵一千五百【謹按新疆泉甘土肥不減內地

皇上安撫盡善凡駐防官兵現屯回民及新招民眾莫不視爲樂土其於各村堡歲收逐年造冊題奏

上視所獲多寡各民賞給官吏議敍屯政之行式墎無外己】三十六年土爾扈特汗烏巴什率全部來歸內命舒赫徳代伊勒圖爲將軍駐伊犁安輯新附之眾授之牧地其部眾量地分編安屯教耕三十七年陜甘總督文綬奏新疆屯田𨿽巳廣辟而餘地尙多必須廣爲招徠因條具五事一招新疆商賈傭工之人就近認墾以省咨送一指明新疆地名道裏情形曉諭戶民以期樂從一喜峪關請每日辰開酉閉以便商民一烏嚕木齊大路數丈請修治寬闊以利行旅一安西溝渠應疏浚暢流以益灌漑諭下廷臣集議施行三十八年伊犁客民四十八戶呈請入屯田戶籍開屯西河灣等處經將軍舒赫徳題請因議每戶給地三十畝願多者聽初墾時官供籽種分年完項以次酌定科則三十九年鳥嚕木齊續墾地成熟奏請升科【三十二年至三十七年兵民所墾地已升科至是以總督勤爾謹於三十四年請撥遣犯百三十戶墾地巳屆六年故請入額升科】四十年以伊勒圖奏令塔爾巴哈臺等處綠營屯田及辦事大臣按照地方情形仿伊犁烏嚕木齊等處議定分數分別辦理其巴裏坤哈密遣犯種地交糧亦準照該處兵丁一例勸懲是年巴裏坤報續招民戶墾地三千畝四十一年兩金川蕩平將軍阿桂奏請於金川地方設鎭安屯凡兵丁有願攜眷者初至墾種於應得錢糧外賞給鹽菜口糧匹十二年四川總督文綬疏定綠旗兵攜眷遠徒應使其眷屬均有所資合力耕作方於屯政有神請按各家屬口名酌供口糧由屯員按月支給俟成熟徵還報部從之四十三年文綬又以四川省攜眷屯丁所種新疆地畝瘠薄請照民戶例每丁給地三十畝【烏嚕木齊兵丁例每丁三十畝】各給牛一農具一並借給口糧尋將軍特成額又奏準每兵所種三十畝地內以二十畝供賦十畝給兵眷養贍以繼月餉鹽米之不足四十八年總督福康安奏降番戎噶阿甲等自四十一年投誠安插美諾等屯種計千四百十三戶至四十七年例應起科請照漢牛降番例每戶徵雜糧二斗一升八勺五杪從之

皇朝通誌卷九十二

●皇朝通誌卷九十三

食貨略十三

○食貨略十三

市易

△市易

﹝臣﹞等謹案我朝市易之政近自直省都會遠及外藩重洋靡不各有定制永昭法守逮自西陲底定歸附益廣度地開廛因中設市其通商惠工柔遠能邇之規實足爲百代之良法豈若漢唐以來補偏救獘經理一時者之所爲粵稽鄭志所載平準均輸乃漢武時權宜之術自後漢章帝時僕射朱暉巳議其失且鄭志所載亦止武帝章帝二事其非經常之制可知我國家藏富於民盈寧樂利家給人足其立綱陳紀皆準理酌宜以便民爲重迥非置平淮於京師籠天下之貨物者可比謹於篇目攺書市易而以市舶互市附焉

順治二年上諭江寧蘇杭各處織造市賣綢緞務寬長精密母短窄松薄致民閒徒費錢財無裨實用並禁止各莊頭采買芻糧勒價彊買之獘六年勅令東來賣參人役止許在京均平易市不得遣往別省滋事【按元年令該商於南京揚州濟寧臨淸四處開市後以擾累地方官民商賈故有是

命】又嚴禁王府商人旗下莊頭人役等霸估集場出外貿易及短價掯買之獘

康熙初民閒有指稱王貝勒輔政大臣名色據關津肆行者上飭地方官緝拏續定包衣不人王貝勒貝子公大臣家人霸占關津生理及王大臣以下各官以銀借貸居民指名貿易及據關口市場者罪例時尙孔逆藩所屬多有霸占廣東私市者十九年令該管官淸釐其有罷估私稅者罪之二十四年以光祿寺估計物價頭緒繁多令凡應買各物俱照時價估計定爲條款嗣又以核減太多恐累商戶諭大學士等再行斟酌隨時估計四十三年革除直省私設牙行勅戶部造鐵斛升斗頒行天下先是湖廣道禦史郝浴言官吏采買軍需往往層扣戶侵名爲市易實系裏攤請行嚴禁至五十九年吏科給事中紀遴宜又言河工所需物料任河廳采買差役不無借端擾累嗣後凡置辦工料請飭河廳協同地方官平價購買並從之

雍正六年諭向來采辦軍需有司往往虛耗國帑派累民間節經降旨嚴行禁飭令照時價購辦又恐承辦官預畱爲將來核減之地稍借民力以助公事是以特令核定折中價值倘時直可減卽爲節省或定價不敷據實奏明此後在有克扣短髮侵蝕之獘一經題參卽核明克扣之數先動軍需銀兩另委賢員如數找給百姓仍將該員治罪勒限追完九年以總督鄂爾泰言勅各省文武官所有賞給兵營生息銀兩母得占百姓行業或重利放債與商賈小民爭利時京師錢價昂貴上言者謂商賈販運出京及囤積居奇所致乃於八旗五城設官局兌換以平市價又淮安板閘地方向有豪民開立寫船保載牙行勒索行旅十三年勅該督撫嚴行禁止布政使不得濫給牙帖其它處關口有似此者亦一體禁緝又禁河工運裝工料封阻客船及采辦諸物短價累民之獘

乾隆元年禁商人增長物價巧取兵丁營運銀兩二年復申飭居奇勒價之禁是年嚴牙行侵吞商客資本之禁令地方官於牙行領帖時取具保鄰甘結不得濫行發給四年以直省牙行歲增詔令各督撫嚴加核實於是定牙行之例凡鋪戶拖欠商本追繳本牙行帖勒令鋪戶淸完其不足之項牙行賠補如牙行侵蝕者並責互保牙行攤賠【舊例仍充經紀取同牙行互保一人出具殷實良民互結】至於以後客之貨挪補前客之欠移弱客之貨代償彊客之欠準互保先行舉首免其治罪容隱者責令分賠其牙行內同事人侵吞客本均律以牙行侵吞之例尋又奉旨外省衙門書役多有更名捏姓兼充牙行交部定例治罪地方官失察徇縱亦均論罪五年定各省開報物料價值之例又增寧夏采買糧食價值七年於京城立錢牙以平錢價【按此條互見錢幣門】又令將平糶錢文照市價酌減易銀【互見錢幣門】又定額解京局銅鉛及歲貢物料皆隨時增直鹽務額引亦隨時撥濟按地營銷

互市市舶之制

互市市舶之制

順治二年命哈客薩駐張家口們都市賚駐古北口凡外藩貿易者該駐防官照常貿易毋得阻抑又定西陲招商市茶以易番馬酌量價值例先是佛浪機商人於明季寓居壕境澳與粵商互市後因闌入省會遂飭禁止四年以廣督佟養申請仍準番舶互市十一年準暹羅貢使所攜貨物願至京師貿易者聽其自運其願在廣東貿易者督撫委官監視十三年準荷蘭國及吐魯番貢使在館交易十八年又準達賴喇嘛及根都臺吉於北勝州互市

康熙初年定外國人非進方物之時不準來境貿易旋又禁沿海兵民販米糧出海市利八年廣東都司劉世虎等遇風飄泊廣南國境國王遣其臣趙文炳送歸並帶貨物船隻來粵部議趙文炳等𨿽系廣南印文遣來實系中國之人或畱或遣請旨定奪其帶來之物現奉海禁不便貿易應入戶部得旨廣南國王送劉世虎等回粵殊爲可嘉著給以照驗遣歸廣南船貨不必入官仍給來使嗣於二十二年令厄魯特噶爾丹博碩克圖來使酌量數人進關其餘聽在張家口歸化城等處交易事畢隨卽遣回時阿達哈哈番瑪拉等以茶布往徵羅剎軍前市易上諭茶布不必攜往可於戶庫支銀四千兩量買諸物馳驛抵該地換取牛羊糧米以備軍需二十三年奉旨開海禁許江南浙江福建廣東沿海民人用五百石以上船隻出洋貿易地方官登記人數船號給發印票防汛官驗放又準暹羅國貢船在虎跳門貿易具報之後卽放入河下不必入店封鎖候部文批回二十四年免外國貢船抽稅時王大臣等言今海內一統寰宇寧謐無論滿漢人等一體令出洋貿易以彰富庶之治得旨允行又令朝鮮國照常貿易二十五年定厄魯特部落如噶爾丹等四大臺吉準令來京互市其餘小臺吉俱於張家口互市著爲例二十八年暫開寧夏等處互市先是領侍衛大臣索額圖等與俄羅斯來使議定分界事宜至是遣官立碑於界凡一切行旅有來往文票者許其貿易不禁自是遣使通貢互市不絕三十五年令洋海商船往天津海口運米至奉天販賣給以雇值其裝載貨物但收正稅槪免雜費時進徵噶爾丹特諭隨軍貿易之人固不可少若縱其貿易又至紊亂應於某營相近卽令某營之誇蘭達派出章京於一里外駐札準其貿易倘貿是人不遵法禁卽行正法隨帶之人亦治罪軍士或私售米糧及彊買搶奪定加重罪又理藩院言官兵輕行蒙古地方應令蒙古人沿途販賣駝馬牛羊等物得旨理藩院可另設一營其販賣駝馬牛羊人等卽在理藩院營內貿易每軍營派官一員專司其事如有指稱貿易行竊者不分首從以軍法論三十六年準鄂爾多斯於定邊花馬池平羅城貿易時朝鮮國比歲薦饑公私困窮八路流殍相續於道國王李焞顅請中江開市貿榖上允其請並令戶部侍郎貝和諾往奉天督理朝鮮糶米事務尋定令殷實之戶取具地方官印結前赴奉天領米挽運照時價交盛京戶部其朝鮮國進貢來使有貿榖帶回者聽候朝鮮國歲稔時停止明年復遣吏部侍郎陶岱將所運米三萬石以一萬石賞賚朝鮮以二萬石平糶時有鹽商呈請願往令將鹽務銀買食米二萬石運往平糶欽差戶部侍郎監視

﹝臣﹞等謹案國家懷柔遠人無所不至朝鮮世稱外藩恭順日久至是因急告糴卽命部臣截漕運米以蘇海邦民气朝鮮臣庶得飫太倉玉粒莫不忭舞忻悅實從來未有之曠典也

三十二年以日本洋銅饒裕令安徽江蘇浙江江西等省各商攜帶綢緞絲斤糖藥往彼處市銅分解各省每歲額市四百四十三萬餘斤三十九年準哈密人於甘肅貿易又準湖廣鎭筸曲民於每月三日聽其互市限時集散四十一年遣官偕喇嘛監督打箭鑪貿易四十六年令出洋漁船照商船攺造雙桅裝載貨物兼行貿易四十七年都察院僉都禦史勞之辧言江浙米價騰貴皆由姦商販運外洋之故請申飭海禁不許商船往來戶部議以開設海關商民兩益不便禁止祇令該督撫提鎭於江南崇明劉河浙江乍浦定海各口加兵盤緝私販米糧於是著部院保舉賢能司員前往巡察五十一年兵部職方司郎中圖理琛使土爾扈特國假道俄羅斯悉其山川風俗爲異域錄以獻初通市諸物有噶噶林印記者準市余則否五十三年以江蘇巡撫張伯行言編刻商船漁船巡哨船字號並船戶人等各給腰牌以便巡哨官兵稽查五十五年給甘肅地方出口印票聽其貿易又定福建商船往臺灣澎湖貿易者臺灣廈港兩汛撥哨船護送時以南洋有呂宋噶喇吧兩處系紅毛西洋泊船之所其地多匿藏盜賊官兵出哨船止一二隻一遇盜船四五隻勢不能敵又內地民人布圖獲利往往私載米糧販易或並將去船售賣甚至有畱在彼處者以該地常畱漢人卽海賊之藪又往年由閩運米至粵所偏民船三四百隻每只三四十人通計數千人聚集海上而臺灣民人時與呂宋人往來皆當加意防範因召廣州將軍浙閩總督兩廣總督入京詔大學士九卿等會同詳議嗣於五十六年議定內地商船照舊來往東洋不許出南洋貿易其外國夾板船仍聽其貿易凡洋船初造時報明海關監督地方官親驗印烙取船戶甘結並將船隻丈尺客商姓名貨物及收泊何處塡給船單沿海官照單嚴查按月冊報督撫存案每日食米人各一升餘米一升以防風阻如有越額載米者治罪其私買船雙偸越禁地或畱在外國者殺無赦五十軋年定來往臺灣各船取具保結赴廈門盤驗其保結商船責之保家商船水手責之船戶貨主漁船責之澳甲同■﹝舟宗﹞各船限定人數凡單身遊民無照者不許偸渡犯者官兵船戶民人及該管官一體論罪時碣石總兵官陳昂言夷商種類甚多姦宄莫測應令督撫關差諸臣設法防備議夷商懾服有素應聽其照常賢易沿海文武官弁但於夷船泊岸時不時防衛無致失所從之又以兩廣總督楊琳言禁止澳門夷商夾帶中國人並內地商人偸往別國貿易【時以止禁商船往南洋而夷船往南洋及內地商人往安南不在禁例永著爲令】五十八年議定蒙古及西藏茶禁六十一年諭暹羅國分運米石至閩粵等處販賣其餘各邊番部落及苗疆土司祇令在就近邊界交易不得多攜人眾深入內地至硝磺廢鐵軍器火炮等物槪不準夾帶出邊其進關抽稅多從輕減去

雍正二年諭暹羅國不憚險遠進獻稻種果樹等物應加獎賚其運來米石所至地方官悉照粵省時價發賣不得任意低昂其回空壓載貨物槪免徵稅嗣後陸續開閩浙洋禁及邊番互市之禁先是靑海諸部落每年於二八月在河州松番兩處與內地民人交易兩次後擇定納喇薩喇地方爲集場攺定四季交易而各部落多居住黃河之東切近河州松番等處所有納喇薩喇兩處交易之所不足供黃河東西兩翼蒙古易賣三年將軍嶽鍾琪言河州土關附近之雙城堡松番黃勝關之西河口俱有城堡房屋地方寬闊水艸肥甘應仍令在此互市可爲永久再住牧黃河西諸部落相近西寧請移貿易之地於西寧口外當噶爾寺至蒙古貿易全藉牲畜每在六月以後請每年不定限期聽其不時貿易從之五年福建督臣請復開閩省洋禁以惠商民並令出洋之船酌量帶米以佐內地耕耘之不足上如所議並令該督撫立定條規嚴如防範其從前逗𨖻外洋之人不準回籍五年令大臣策淩等與俄羅斯使臣定議邊界立右碑並定議俄羅斯往哈克圖互市人數不得過二百仍令理藩院司官一員稽查六年準暹羅國商人運載米石貨物在夏門發賣止納貨物稅米谷免稅永爲例又定洋船出入海口限期及酌帶米石貨物之數七年準浙江洋船照閩海例與洋船一體貿易並準粵東商人每歲各春閒以茶葉資器色紙諸物往柔佛諸國互市許暹羅貢使購買駝馬並動用內庫銀給以價直又賞給京弓銅綫【以該貢使請采故也】定湖南民人往苗土貿易者給與印照塘汛驗照放行其苗人至內地貿易於苗疆分界之地設立市場該州縣派委佐貳官監視每月以三日爲期不許越界出入先是呂宋等國口岸多聚漢人將南洋貿易禁止是年復令開市如故十三年議定東省豆船經海運到江設立兩聯印票出入查驗如無印票照賂米出洋例究治時呂宋淢以麥收歉薄請以谷銀海參來夏門交糶上諭該督無提督轉飭有司照穀麥時價均平糶糶不許內地人抑勒欺詐其自關海以來各項禁物仍不許出境並申明沿邊運民藉端需索勒之獘

乾隆元年暹羅國請采買銅斤部議以銅斤禁止出洋定例巳久恐後來姦民籍此爲由越境滋獘議不準采上命賞給八百八後不爲例又準口西口外民人攜帶日用鐵器其鳥鎗腰刀及鐵條鐵塊可造軍器者仍行禁止二年命朝鮮國仍循舊例在中江地方與兵丁交易八年酌定外洋貨船帶米萬石以上者免貨稅十分之五五千石以上者免十分之三其米照市價公平發糶若地方不能銷售官爲收買以補當平社義等倉或散給濱海標營兵糧之用自是商船往暹羅者亦多攜米歸來官照時價就廈口糶賣分散漳泉二郡其商民有自備資本運米至二千石以上者按數分別生監民人當給職銜十一年葫蘆國酋長蚌築願以其地荿隆山銀廠抽課報解作貢解課三千七百九兩零赴雲南投誠且稱境內銀廠自中華人吳尙賢開采以來礦砂大旺廠地民人各守天朝法度路不拾遺等語王大臣等議令雲南督臣曉諭卻之仍今將吳尙賢等違例出境查明具奏從之尋葫蘆國夷目吁請天恩俯順夷情收受廠課云督張允隨請減半收納以所收之半給賞該酋長以慰遠人歸順之意從之先是漢人往噶喇吧貿易畱者甚眾生長其地者曰土生仔司漢人貿易者曰甲必丹時福建龍溪縣民陳怡老久居其國賄通夷目充甲必丹於十四年潛回廈門爲地方官訪獲上聞仍令照例速遣二十四年西陲底定自辟展庫車阿克蘇烏什和闐葉爾羌喀什噶爾等處均設市集內地運往者綢緞褐氈色布茶封易回部驢馬牛羊翠羽花翎毛革金銀銅貨及麥蕎芻菱以寔邊境軍儲或遣官監運或聽軍民販載其物價悉照內地價值交易是年禁外洋夷船販運絲斤明年江蘇巡撫陳宏謀言各關差招商采洋銅向系置辦綢緞絲斤並糖藥等貨今絲斤巳禁若將綢緞一槪禁止所帶粗貨不敷易銅請將綢緞紵絹等準其買辦尋議將該商額辦銅本所有應需酌搭綢緞及裝載船隻酌定卷數斤兩責成戶浦上海二處官照例秋驗輸稅使商人不得重復影射二十七年命開奉天海禁並定給票互查之例二十八年禁■﹝口英﹞咭唎商船不準於浙江貿易自是皆收泊廣東又陸續準■﹝口英﹞咭唎咖喇吧荷蘭等國夷商及琉球國配買絲絹以易外洋銅斤二十九年準兩廣浙閩各商攜帶土絲及二蠶湖絲往柔佛諸國貿易此後外藩貿易悉照常例至於西域藩部來新疆貿易者各有常例如哈薩克諸部於伊犁貿易布嚕特諸部於喀什噶爾貿易痕都斯坦諸部於葉爾羌貿易齊齊玉斯鄂爾根齊諸部常至伊犁等處貿易又定外藩商人再回部貿易者三十分抽一皮幣二十分抽一回部商人往外藩貿易者二十分抽一皮幣十分抽一其牲畜貨物不及抽分之數視所值低昂以普爾折算四十二年兩金川番酋平定亦令於該地設市定制以通貨賄四十九年論畱京辦事王大臣議覆福康安舒常等酌籌粵東洋行事宜內稱該督撫及監督等土貢內購買洋貨鐘錶等物務令洋行各商公同定價又洋行貨內珍珠寶石等項抽稅易於偸漏應令總督監督等悉心籌酌以期永久無獘等語國家撫馭外洋不貴異物每歲番民與內地洋行交易貨物俾沾利益原所以體卹商夷至洋貨內鐘錶等項不過備驗時刻向來粵海關原有官買之例而廣東督撫監督等往往於土貢內亦有呈進者今內務府造辦處皆所優爲更無事外洋購覓嗣後督撫等於鐘錶一項永不準再行呈進至珍珠寶石等項原無需用之處向來粵海關抽稅亦屬無多況此等對像本難定價易至居奇且便於攜帶藏匿難保無偸漏分肥否則過於吹求若設法嚴禁逐項搜查實屬不成事體現在京師及各處關隘商稅則例內本無此項稅課不如聽商人等自行交易免其收稅凡粵海關珍珠寶石槪不準徵收稅課著爲令

皇朝通誌卷九十三

●皇朝通誌卷九十四

食貨略十四

○食貨略十四

漕運

△漕運

﹝臣﹞等謹案秦輸渤海之粟漢運關中之糧此漕運之名所由昉自漢及元率皆水陸兼運故有長運遞軍之名至明永樂閒開會通河以濟漕始罷海運陸運而爲攢運其後又變支運爲兌運復爲攺兌於是罷民運而專以軍運國朝因之然明代軍民交兌司漕者往往左軍右民以致軍彊民弱需索無饜始則瘠民以肥軍而民不任漕繼且瘠軍以自肥而軍不勝運我朝則攺爲官收官兌而於運丁尢加意體卹其在家也有贍運之屯田以爲世業其在途也有官給之行月以備糗糧贈貼銀米費𨿽浮而不卹隨帶土宜利𨿽倍而無徵此國宜之漕運所以民勤稭秷而額鮮侵虧軍樂委輸而期無違誤也玆仍案年臚載以永垂王刊云至列聖相承百餘年來偶遇偏災或裁運或免徵巳列蠲賑中玆無贅焉

順治二年定洋運官司挽運設旗甲統領設運總督押則設漕道糧道提衡巡察則設總漕巡漕四年定各省漕船額缺者給以重運銀令運軍雇募民船裝運七年裁巡漕禦史先是漕糧軍民交兌軍彊民弱每多勒索九年定爲官數官兌其贈貼銀米酌令徵收以給運軍民甚便之十年制鐵斛頒發倉場又以白糧無漕船令攢廠成造十二年定漕運限期時運漕軍丁多有竄入民籍者是年定五年編審一次十三年定京城通州各倉數米限期尋飭各衛所捨餘閒丁按年編審納銀以爲貼造運船之費十七年令折徵灰石米解部給支明年禁折徵漕糧毋得以兌漕爲名價外苛索

康熙元年諭漕船領運官軍依限抵通回空不守成法者罪之其沿途文武官催攢不力者並論罪二年令漕運總督刊發各省漕運全單並定漕糧分收以嚴考成時浙江白糧用漕帶之法需船百二十六號三年增造六十四號並入漕幫僉運尋定江蘇白糧照浙江之例抽選漕船裝運五年更換又定漕船抵通限十日回空之例十一年定抵通期限以省分遠近爲差違限者計月論罰督運白糧違限者亦如之十七年增定重運回空沿途限期除江西廣東漕船行長江至儀徵者因風挽運難以立限外惟鎭江渡江因風守候令地方官報明免議余俱照新定例行淮北漕糧向例止收紅米時河患初平民田被淤因而有攺種白稻者以河道總督靳輔疏準紅白兼收著爲令二十三年定漕船載運額數每船載正耗米五百石土宜六十石又以漕運總督管理糧船是其專責諭漕督於漕運過淮及回空之時往來親催歲以爲例二十六年各定衛所漕船每年見運之數成造十分之一其各省歲修每船給修費銀七兩五錢至運軍不親押運以子弟代行向行運軍及代運人均發邊衛充軍至是並嚴該管官處分又定漕船受兌離次各省巡撫提報期限不得過二月逾限者論三十三年申嚴折徵漕糧耗米之禁又定僉軍額例先是漕船運軍每船十名至十一二名不等康熙二十五年定額十名至三十五年更定每船僉軍一名其餘水手九名擇諳習撐駕者雇充三十七年江南建平縣漕糧攺折秈米從民便也四十三年浙江運白漕船亦定爲五年更換四十九年定掛欠漕糧漕司各官分貼之例尋定僉副軍一人隨運凡重運到淮虧缺者令本軍駕運北上畱副軍買米趕幫如抵通欠糧畱本軍完欠副軍回空並令巡撫漕督給發漕船來往限單飭沿河州縣挨注入境出境時日先是州縣交兌漕米取米四升分盛二袋印封解倉場驗收至五十四年令每船用米一石著糧道驗封到淮漕督折驗加封抵通倉場侍郎率糧廳驗明起卸其樣米仍作正收

雍正元年詔免江西腳耗等銀五十一萬兩米六十一萬石有奇嗣後仍令按全書照數支給二年裁浙江船政同知其修造漕船事宜並歸糧道管理又以漕船剝淺多有擾害商船者諭督撫示禁漕督失察者論並嚴漕船包攬貨物及夾帶私鹽私藏火器之禁至經紀運米至大通橋車戶運米進倉舊例每米五十袋抽掣一袋一袋少餘袋例算於各役腳價內扣賠是年更定掣欠之例每石秔米作價銀七錢稄米六錢仍準於腳價內扣抵惟欠數多者照盜賣漕糧例治罪五年定催漕船按汛成造每船給銀三十七兩六錢三分三釐每歲給小修銀二兩十年期滿照例別造六年特旨諭文學生員準免僉運又論浙江徵收漕米但擇幹圓潔淨不必較論米色準令紅白兼收秈稉並納著爲令七年上諭漕船過淮抵通所費陋規甚多各差禦史二人前往稽查不許該管官吏及經紀車戶人等額外需索以累運軍先是漕船經過皂河濟寧臨淸三處由河道總督題報時山東河南增設總河故以濟寧臨淸歸河東總河題報九年詔豁免江南江淮興武二衛鉆夫底料銀十萬八千一百餘兩又以山東河南多產黑豆令於額徵粟米內攺徵黑豆十二萬石運供京師十三年令漕運總督飭督運領運官嚴禁漕船水手擾害居民之獘

乾隆二年特遣禦史四人分駐淮安通州濟寧天津等處令各按所分之境巡察漕運諸獘又以江南浙江歲徵白糧恐致累民是年諭裁減白糧二十萬石攺徵漕米又將粟米攺徵黑豆河南二萬石山東四萬石三年恩賞運弁銀人各四兩軍半之又攺湖北通山當陽二縣漕米收徵折色例徵銀一兩二錢五分是年始鑄鐵尺用積方之法核算倉糧分頒戶部倉場及直省各倉並定各倉貯米每廒以萬石爲率其奇零之數別貯一廒四年諭漕運河道總督凡重運漕船所經遇淺起剝卽飭所在有司官具民船剝運其剝運雇直憑有司官酌給扣克勒索者罪之七年復定山東漕船不必由漕運總督給發限單受兌之後卽呈報河道總督及巡漕禦史稽察催行又以浙江運白不願更換仍依舊例撥定運船永遠承運免江西南昌江南興武浙江紹興各幫貸逋銀四千六百四十兩八年以江淮興武二衛運軍有竄入黃快船避僉者俱命歸入民賦每五年將現運及備僉餘軍勾考一次及定河南粟米攺徵黑豆二萬九千三百五十六石六升有奇先是順治初以漕船至天津起剝分運至通設紅剝船六百隻每船給田四十頃養贍免其徵科至康熙三十九年裁革紅剝船按原給田所收租稅額分派各省於漕糧項內分給運軍雇船剝淺乾隆二年定每船給紅剝銀二兩至十一年北河增設垡船六十號衩夫百八十名淺夫三百名隨時疏浚以免丁累其制造垡船器具夫工等費於紅剝銀內動支余銀仍照數分給運軍以備剝淺之用十六年又增攺河南粟米徵收黑豆二萬石又攺江南運白漕船五年更換之例爲三年十七年定稽察各倉官除都統禦史在城理訟之期均更番到倉稽察並增定京通各倉差禦史一人稽察年終更代其各倉收漕滿廒倉場侍郎封固禦史加封各廒鎖匙交倉場衙門收貯二十七年更定京通各倉滿漢監督期滿更代之例仍以三年爲準二十九年諭司漕各員不得濫收潮潤米色是年漕運總督楊錫紱請懲軍籍紳官富戶規避僉丁詭捏脫漏之積習以裨漕務從之三十三年以兵部尙書托庸等議停五年盤驗之法以省縻費先是直省倉庾建於各州縣城內其數兌稽察州縣自監之四十一年定州縣不通水道者建倉於鄰邑水次以便起運四十七年定載運河管泉各員巡勘章程凡每年春夏之交令其親往泉源處所請夫疏導並飭各本管府州縣實力巡查分別勸懲是年奉諭旨向來南糧余米俱準在通變賣以資日用現在各省糧艘陸續抵通旗丁於兌足正供之外其所有多餘米石情願出售者仍著加恩準其就近於通州糶賣於市價民食均有稗益四十八年上諭本年運河應挑各工比常較多自應分頭攢辦以期明春一律早竣

皇朝通誌卷九十四

●皇朝通誌卷九十五

食貨略十五

○食貨略十五

水利

△水利

﹝臣﹞等謹案治水之法代無良策惟我朝講求盡利凡可以施疏瀹決排之力者無不先事豫籌俾無泛溢而其最臣者則河工海塘自定鼎以來列聖相承無時不以瀕海濱江之民爲慮建坊設壩疏滯導流所費帑金千百餘萬其所以爲小民保田廬謀奠安者計至周矣迄今河流翕順海水晏安巨浸之區安瀾永慶凡相度機宜啟閉疏築悉稟皇上聖謨經畫盡善玆纂通誌於直省水利類爲一卷而幹海塘河工別爲一卷以見我朝治水之政焉

順治九年特遣官修理畿輔石景山以南蘆溝橋一帶堤岸時蘇州松江嘉興湖州等處下游海口雍淤河道工科給事中胡之俊請浚吳淞以泄陳澱之水浚劉家河以泄巴陽之水上從其言並令經理東南水利十七年攺築江南當塗髙湻二縣廢玗更名忠惠圩令有司不時培護

康熙二年近京夏潦上遣官察勘令經理修堤挑淺事宜於是發帑修築蘆溝橋及霸州等處衝決堤岸十年浚江南吳江長橋一帶以泄太湖水勢十二年修河南安陽縣之萬金渠引洹水漑田又以江南水患浚常熟之白茆港武進之孟瀆河及淮陽之車路串場白駒丁溪艸堰場等處河口二十七年修雲南松華壩及金汴等六河閘壩引水資昆明各縣灌漑時山東沭水及小淸河頻年漫溢沂州郯城新城髙苑諸州縣多被水患於是修復郯城禹王臺舊址遏沭水使復故道築靑沙泊南堤疏浚孝婦河俾小淸河會大淸河入海三十六年諭漕河浚臣會勘下河積水作何歸海涸出民田之處一一具題漕運總督桑格因請修芒稻河分髙邵兩湖之水入江挑曹家灣湯家絆七節橋通髙邵兩湖淤塞達妾稻河以入江挑車兒埠之滔子河使髙泰所屬積水由苦水洋以入海挑■﹝氵閒﹞河分運河之水入■﹝氵閒﹞由射陽湖以入海挑海陸溪使髙郵所受之水通岡門以入海挑車路白塗海溝三河使興化所受之水由丁溪艸堰白駒湖以入海挑蝦須二溝戛梁河並朦朧河西淤塞之射陽湖使髙寶興泰鹽山等處之水由廟壩以入海又經河道總督張鵬翮議因定挑蝦須二溝淤塞之處四十餘里挑鮑家莊至白駒閘地髙水湧之處八十餘里挑撈魚港淤塞之處八十餘里挑老河口淤塞之處三里有餘挑滔子河三十餘里由是下河積水悉由各口入海民田涸出時直隸霸州新安等處渾河泛濫旗民莊田被淹命原任河道總督於成龍河督王新命察勘隨遣旗下壯丁備器械給以銀米挑浚分疏越三年藏事並大修畿輔各州縣淸河子牙河官堤民堤共千五百二十餘丈又以山東東平州一帶被水疏督戴村壩淤塞舊河築和尙林越堤四十六年上以江浙蘇杭等府州縣或近太湖或通潮汐年久不無沖刷諭工部行文該督撫所有河渠水口度田建閘以時啟閉其支港淤淺者亦宜卽行疏浚建閘以資灌漑四十八年浚甘肅寧夏宗澄堡李洋堡二渠引黃水漑田造木石閘壩三處因時蓄泄又修築江西臨江府北土橋老堤以衛淸江丰城髙安三縣田廬修築湖南常徳府大圍堤令地方官專管五十年廣東海康遂溪二縣建築圍堤以衛洋田

雍正二年詔修畿輔石景山渾河堤工又浚浙江西湖先是浙江杭州城內設筧鑿溝引西湖之水入城復由桃花港響水閘會流於城外上下兩塘河漑錢塘仁和海寧民田數萬頃時西湖閒地多被民人占爲田蕩水道阻遏議請淸出歸湖開浚以復故址其桃花港一帶相其淺深酌量疏通三年浚山東小鹽河及膠萊新河以資民田四年上以畿輔水利最關緊要特命怡親王允祥大學士朱軾察勘酌議尋議直隸之水經流有三北爲白河【卽北運河】南爲衛河【卽南運河】匯畿輔西南六十餘河之水爲巨浸東至直沽合白衛河同入海者爲澱河澱之下流南來者爲子牙河北來者爲永定河皆水濁泥淤爲澱河患請於永定河範雍口別開長澱河一道引渾河遶王慶地東北入三角澱直趨而東俾濁水無復淤澱子牙河上承滹漳滏陽大陸諸水水泛泥多請將兩岸之堤加髙培厚朿其流使由大城王家口入澱藉澱河淸流之力刷之不致泥沙淤澱其周澱回環千里者曰欽堤自康熙三十七年修築之後日就圯壤請千淸苑文安一帶低薄殘缺之處悉爲修治補葺建閘設壩又開張家觜勝芳河以瀉其流苑家口中亭河十望河以泄其漲開迆火澱口頭村引河以緩其勢掘張靑口毛兒灣等處以分其流使欽堤鞏固河流順軌得旨議行尋又浚霸州之莽牛河新安之漕雹河髙陽之豬龍河京南之滹沱河以及渠口澱泊無不次第經理卽諭設營田水利府以怡親王等董其事於是於灤州玉田諸州縣浚流築圩建閘開渠招民人願耕者官給工本並募江浙老農道之耕種及瀦水節水引水戽水之法會秋熟時田之獲稔者巳五百十頃而民閒自行播種者七百餘頃乃分立營田四局曰京東局京西局京南局天津局局各有長有副有效力委員並責成地方官以時達之營田府後又設營田觀察使二員副使二員所有田圍渠堰時加修理是年開浚河南百泉東西民渠及洹河石橋西三十三洞灌田又開浚小丹河河口及秦渠董下渠灌田五年諭修天津教場老君堂渠橫口單街四處堤口又開東省安山湖支河六道並於六堤口建閘以利節宣命副都統李淑徳原任山東巡撫陳世管巡撫陳時夏總河齊蘇勒總督孔毓珣踏勘江浙附近太湖及通江潮之處槪行築浚又諭太湖之水歸海劉白二河爲要必徑直深廣方能順下暢流其潮沙堙塞之處居民占耕日久亦當盡去新漲地畝以復故道李淑徳等奏言蘇州松江常州鎭江水道並藉太湖爲吐納西北承宜興荊溪百瀆之水西南承杭湖苕霅諸山溪之水而皆由婁江吳淞江黃浦江以入海是三江實太湖之尾閭疏其下流自不至泛溢請行挑吳淞江白茆河孟瀆徳勝九曲河從之又議修揚州五塘以漑民田又以陜西鄭渠白渠龍洞三處民田向引沍水灌漑年久漸致淤塞命督臣嶽鍾琪疏浚建閘以垂永久七年命疏督山東濟寧喜祥及江南徐沛等州縣水道攺陜西西安府管糧通判爲水利通判經理涇陽醴泉三原髙陵臨潼等五縣堤渠修浚事宜上以寧夏爲甘肅要地渠工乃水利攸關特遣侍郎通智等董飭該地官屬大修渠道於是於察罕托輝地方開鑿大渠二百七十餘里建進水閘一座退水閘三府尾閘一座大支渠百餘道小陡口百餘道又建大石闇洞一座通漢唐二渠之出水渠東築長堤二百餘里以障黃河之旁溢渠西浚西河三百五十餘里以泄漢唐二渠其大渠餘水灌漑新渠寶丰寧夏平羅各縣民田又開浚六羊渠百十有餘裏建進水石閘一座退水石閘二座鼓水大小閘三座開大支渠二十餘道小陡口百餘道閘房俱設水手以司啟閉渠成上賜大渠名曰惠農攺六羊渠名曰潤昌又以大淸漢唐三渠歷久淤塞八年命通智會同太常寺卿史在甲動工修補三渠越二年工竣修葺廣西臨桂縣黃泥等十三陡鑿石九處增鰱魚等二十陡鑿石百三十五處開鑿雒容縣陸路又修興安全州一帶河道舊陡三十六處以資轉運米谷灌漑田畝又攺江西柘湖下洋二玗別築大岸更名下洋西堤二玗九年上以楚省洞庭湖綿亙八百餘里橫無涯際舟行遇風無地停泊舵桿洲居湖之中建築石臺於商船實有裨益特諭將營田水利捐納項內平余銀二十萬兩解送楚省交該督撫經理建石臺於湖西之舵桿洲東西長九十六丈闊三十丈南北各灣進如偃月形以便泊舟自是商船無風濤患是年議準山西太原平陽汾州三府同知兼理十年增設雲南昆陽州水利同責令地方官兼理十年增設雲南昆陽州水利同知一人駐札海口修阿迷州八達以通粵河浚嵩明州河口以通舟楫開昭通府城濠以資灌漑是年直隸修玉田丰潤及馬營林南倉宋家口一帶圍堰廣東修遂溪縣辛壬丁三字號堤岸及麻烈等閘江南修範公大堤江西修丰城土堤四川修新津華陽二縣之通濟堰湖南修益陽沅江之東西堰甘省於瓜州疏勒河安家窩及口外柳林湖地建堤築閘陜西於柔遠堡鎭夷堡中衛縣白馬寺灘及口外雙樹墩開渠引水十三年於福建建寧府浦城福州府古田開鑿火燒等四十三灘平治相公等八灘柳林等六灘立柱指迷七里等八灘設船救濟

乾隆元年諭管理水利河臣及濱河州縣各視所屬境內凡有河流淺阻卽定章程每歲募夫修浚三年上以直隸河道水利關系重大特遣大臣詳勘開浚修築於是於蘆溝橋浚引河一道麻峪村增築小堰三十餘丈又以東西兩澱爲畿輔眾水之匯設法疏通其淸河堤岸周回於順天保定河閒三府之境者則築培髙厚以防潰決名日千里長堤時河南葉縣襄城等處被水患令寓賑於工培築沙河洪河賈魯等河堤堰又搶修廣東海康並鬼等七字堤柳字下閘遂溪甲乙等十字堤乙字閘並於戊兩字麻烈大閘又加築甘肅寧夏河忠堡長堤三十餘丈開浚陜西長安盩屋渠工千二百餘丈三年兩江總督那蓀圖請簡差在京熟諳水利大員浚江南河道乃遣大理槷汪漋總理通政司徳爾敏協辧疏山陽阜寧之漁淸河興化縣之白駒閘下引河髙郵州之通湖橋馬飲塘河江都之灣頭河通州分司所屬之十鹽場河通州之黃河洋範公堤及鹽城之新興場河阜寧之廟灣場河是年又修築湖北漢陽黃陂縣之溪岸河堰及福建連江侯官長樂等縣之堤堰閘壩閩縣之海堰仙岐之塘岸以利農田尋開修黔省都勻府水道由舊施乘通淸水江至湖南黔陽縣直達常徳又由獨山州三腳裏達來牛古州抵粵東河道絲路一槪修治以資挽運四年諭直隸總督於水落之際經理消除積水事宜於是疏引永定子牙南運北運四河及東西兩澱以治其經加築咸水沽茶柵壘道作爲遙堤回障天津積水開堰賀家口之小河何家圈雙港之舊河溝分泄藍田郭家泊積水以治其委又於藥王廟王家莊韓家莊巨葛莊等處別開引河一道俾窪水同歸於海自是直隸之水經流支流咸歸底定時豫省大雨如注川澤交盈開封等屬被水者多上命於杞縣柘城淮寧鹿邑之永利溝老黃河舊河故道一槪疏通賈魯河新河入淮之水令浚泄入渦其幹河涯乃汴河故道亦開通導入沙河以消省城積水並建砌甄溝石橋石閘以資保障五年命廷臣會議淮揚九屬水利事宜汪漋言淮揚下河水害有二最甚者開放髙郵三壩次則東邊易進咸水於是平撤髙郵三壩及昭關子嬰二壩以殺水勢令添石閘三座以資灌漑其咸水易進之處折修白駒三閘建天妃口石閘一座又移上岡北艸堰二閘於串場河口外以避咸水倒灌再於淮揚各屬東塘河道加築範公堤以及栟茶斜角二場堤工落低揚子橋閘底三尺閘內金門收小俾一槪疏通以資蓄泄其九屬田畝之毗近河渠者於兩岸修築田玗以作堤防時江寧布政使晏斯盛疏請修鳳陽潁州滁州泗州四屬水利上令汪漋徳爾敏會同督撫詳勘定議尋議定肥城之金斗河越河虹縣之枯河頭毫河之幹溪溝和州之太洋河姥下河牛屯河含山之銅城閘河來安之龍尾壩河及各州縣陂塘溝渠圩埂土壩共六十二所均飭地方官勸導居民次第興行又準河南巡撫尹會一請浚賈魯河並江南渦河南岸入淮之漳河時江西丰邑沿江一帶上石各堤險要令南昌府同知於秋伏汛發時卽赴丰城防護堤工又福建龍溪墨場堡被衝堤壩令修補加增以衛田廬七年江水漲溢命直隸總督髙斌往賑命大學士陳世管會同髙斌經理疏浚事宜尋疏言髙郵寶應諸湖承洪澤之下流自邵伯以上入海自邵伯以下入江而入海不如入江之便請於金灣滚壩下添壩二座分引湖水入鹽河卽於鹽河對岸挑引河一道並挑鳳凰橋下引河及壁虎橋下廖家溝歸石艸河以達江挑深董家溝使自爲一河直注於江【按董家溝原歸芒稻河】又修板浦以下場河及六里車軸等河加築六塘河西岸民堰於五丈義澤六里河頭各建石閘以時減泄使黃河北岸之水不至泛濫鳳泗之水澮沱濉爲大而沱河淤塞爲患因導宿州之木入澮導鳳靈之水入濉不使復入沱河海州之水沂沭爲大將河身淤塞者浚深民堰殘缺者堅築其餘七府州屬支河溝渠修理者百四十餘處八年以髙斌請於直隸之桑幹河南北兩岸開大渠一道引水以漑民田九年修理淸江下游河道自泰州鹽河及髙寶二湖相連之華家漢大新河髙邵二湖相連之王家港邵伯通運之引河一律疏浚俾循次灌注爲湖河遞減之法其鹽城以南二串場河白駒閩下引河並泄木之蚌沿梓新車路白途海溝興鹽界河東西官河一律疏浚以資利導其範公堤各閘多添金門會各引河以廣出水之路又疏浚通州境內任家港等處以備宣泄是年諭尙書劉於義往保定會同總督髙斌疏浚河閒天津二府河渠澱泊十年上以海沭一帶連年被水親詣安慶巡撫陳大受大受言海州之水下苦於鹽河之南北橫截使六塘南北之水不得東流上苦於沭河之水盡由沭陽海州入海宣泄不及以致爲害於是命尹繼善白鐘山興修明年尹繼善等議定浚濉河南北兩岸其洪溝等處河道建設涵洞潁州之淝河宋湯河蒙城之芡河北淝河揠淺築埂建設橋梁以分泄沭河之源下江六塘河至沭陽分南北兩股入鹽河歸海乃接築南北塘河子堰建設涵洞並疏諸處港河至山陽之吉家橋鹽城之九曲河阜寧之橫溝河淸江之民便河史家蕩古河安東之尢家蕩河海州之薔微河桃源之劉老澗積水河一律挑浚築堰立閘其鹽河下之武障義澤六里三河口各設滚水石壩贛楡之三公河圍子河疏去淤滯以泄盛漲大沙河旁築子堰以資捍禦於是鹽河無橫截之獘工竣立修湞章程凡各處長堤巨川大橋大閘歸於歲修官爲經理其支河小港民堰路溝分隸廳汛州縣各經管所屬督勸居民以時修整是年疏山西牛站之濠渠河南惠濟之口門甘省秦州之雙橋又浚浙江西湖之湖心亭放生池甘省臯蘭之大通河張達川雲南恩安之李子灣魚口河以及陜西沍陽之龍洞渠福建長樂之蓮花塘以資水利十二年加築江南沭河堰工疏浚宿遷桃源境內兒灣河建駱馬湖尾閭永濟橋四十丈開浚上下引河以助分泄添建甘泉縣東西二灣滚水石壩築範公堤千百餘丈修江西九江府石磡吉水縣被衝堤岸浙江仁和靑龍田家井二涵洞又以楚南洞庭爲川黔粵楚諸水匯宿之區必使湖面廣闊方足容納禁濱湖荒地毋許築堤開種是年淮水溢山東巡撫阿里衮請督沂蘭等河以殺上流之勢命大學士髙斌董其事明年山東沂郯盛漲建瓴而下注駱馬湖衝決六塘河兩岸子堰匯歸海沭上諭左都禦史劉統勛馳往會同髙斌及阿里衮詳勘淮安海州被水之田延及粌省之處隨時興作於是斌等請將徳州哨馬營滚水壩落低以消漳衛之盛漲海丰之馬頰河聊城之徒駭河疏導以分運河之漲東平之戴棧二壩落低以減運河漲溢之水濟寧之董家口引入白馬河歸湖濟運以衛民田沂州之江標口堅築堤壩使入湖歸運以免旁溢從之十六年上巡幸江浙見蕭山會稽一帶河道淺窄舟楫難行命河臣於當疏浚修築者次第興工以垂永久是年又準大學士傅恆請於畿輔髙梁橋迆西營治水田十八年黃淮衝決髙郵寶應靈璧等處被淹命舒赫徳劉統勛等董率堵築以資捍禦二十一年荊山橋淤淺黃流四溢而駱馬湖堤亦復殘缺命浚荊山橋下河身以消山東滕嶧等縣積水二十二年築駱馬湖堤以禦運河盛漲時山東金鄕魚臺等屬及上江之宿虹靈璧河南之永城夏邑等處河流漫衍命侍郎裘曰修等察勘各屬積水將河南虞城夏邑等處支幹各河及江南宿州之濉河山東衮州之府河洸河一律疏浚二十四年浚山東曹單二縣與江南丰沛二縣之順堤河及河東之衛河泉源又開常熟昭文二縣之白茆河徐六涇海口及塘外淤河以消積水二十五年攺常熟昭文二縣海口石閘爲滚壩於南關車邏等壩寺土三尺以資宣泄二十六年準直隸總浚方觀承請於易州泉原村開渠建壩以資灌漑至二十八年渠成賜名安河是年開泰州丁溪小海二閘引河匯全家港歸海開阜寧鹽城二縣之上岡艸堰陳家衝三閘引河匯入射陽湖歸海又浚常熟之福山塘河灌漑民田千餘萬頃時河流下趨賈魯懷慶府屬被淹乃築賈魯河奪澑急處並添修懷慶城外月堤以資捍禦二十七年閩浙總督楊廷璋請浚烏程長與二縣溇港江西巡撫湯聘請於南昌縣之富倉圩攺建石閘直棣總督方觀承請修理畿輔河渠堤堰以工代賑二十八年方觀承又請浚鳳河上游自南宮以上至閘子口百二十餘里以工代賑俱從之特命兆惠會同長蘆鹽政天津知府於海河修壩酌定水利以時蓄泄是年浚松江太倉等屬水道挑荊山橋舊河三十年浚武進丹陽之孟瀆等河三十二年上幸天津親履澱河堤閘命築新堤一道自長堤之三里灘至莊兒頭止上下銜接約十餘里衛村民三千戶得膏腴地數千頃時湖北黃梅堤潰詔自董家口至江西徳化境內圍堤通行堅築三十六年永定河曁北運河溢遣大臣會同督臣經理於蘆溝橋迆下六工凡漲灣曲處一律浚直其南岸之求賢橋俱攺灰工忙牛河六工以下順導東行並築土撚以遏北徒於北運河東岸南倉上新築橫堤以衛北倉村莊再建橋座以泄西來之水又疏兩減河及東岸引河培築隔澱河及千里長堤時以尙書裘曰修董其事蕆事時曰修請飭地方官於一切澱泊禁民報墾襄地與水並禁橫加堤墊上諭直省凡有此等瀕水地畝看有司嚴禁占耕毋使與水爭地四十五年攺建髙家堰三堡六堡甃石加築徐州舊石堤九百餘丈其韓家莊金山一帶堤堰均攺築石堤四十六年邳睢儀封等處堤潰浸逼運河諭河臣將曲家堤及魏家莊大堤堵築於籣陽商邱等堡添建大堤一道內開弔渠百餘里展寬番家屯六塘河等處挑徵山湖下顧家莊等引渠以泄積水四十八年又新建靑龍岡迆上長堤引河達河流直注商邱時又因蘆溝橋下淤沙過甚特命金簡會同劉峩查勘並令依中泓五孔口面全行相連桃挖俾上下游一律寬深河流暢達永無沙淤停蓄之患四十九年江西巡撫伊星阿奏南昌新建鄱陽餘千建昌等六縣下游地接鄱湖又當章貢諸水之衝圩堤衝場田禾被淹請借項修築下部議行五十年大學士阿桂奏接奉上諭前因桐柏山爲淮水發源特諭畢沅詳晰查勘支流或有淤塞卽應設法籌辦玆據畢沅覆奏該處發源之地河身不甚寬廣易於疏浚倘有需開穵之處卽勘明興工又賈魯惠濟兩河卽系淮水支河現在一律疏瀹江南洪澤湖向藉淮水挹注今淮水發源之處經畢沅勘明疏瀹將支小河一律浚導該處賈魯惠濟二河其小流歸並渦河入淮現在亦加疏浚俾就通暢並於淮瀆廟虔申祭告自當仰邀靈佑泉源湧發眾水會歸下游湖水日就充足以助淸敵黃伏查淮河淸水禦黃濟運爲全河最要關鍵今歲淮水未經大長仰蒙聖明遠照以桐柏山爲淮水發源諭令畢沅廣爲浚導從此會流下注洪湖自必日就充足暢出淸口永資利賴雲南巡撫劉乘恬奏請興修劍川州劍湖水利並挑挖昆陽州海口工程部議從之

皇朝通誌卷九十五

●皇朝通誌卷九十六

食貨略十六

○食貨略十六

河工

海塘

△河工

順治元年特設河道總督一人駐札濟寧州【後移駐淸江浦】總理黃運兩河事務設分司駐札各境定分汛防守之法每遇桃汛伏汛秋汛將臨令該管官弁加謹分防二年考城之流通口決旋卽堵塞八年築祥符單家寨堤封邱李七寨堤及築陳橋堤鄭家莊堤九年河決封邱大王廟口水從長垣趨東昌壞安平堤北入海因於丁家寨鑿渠引河殺其勢築祥符時和驛堤又築常家寨堤及商邱王家壩堤考城王家道口堤十年定南旺臨淸等處煞壩浚淺每年一小浚三年一大浚十一年築陽武慕家樓商邱夏家樓虞城土樓諸堤十二年築祥符守麼寨及回龍廟月堤陳橋堤並築蘭陽板廠陽武潭口槷包家廠諸堤十四年築祥符之榭疙疸淸河集並陳畱之孟家埠諸堤是年陳畱孟家埠口決於堤南築縷月堤五百丈並浚引河一道以分水勢十六年總河朱子錫疏言兩河利害條奏十事一陳明南河夫役一酌定淮工夫役一查議通惠河工一特議建設柳圍一嚴剔河工獘端一釐核曠盡銀兩一愼重河工職守一申明河官專責一申明激勸大典一酌議撥補夫食疏入從之

康熙二年準朱之錫請定河差滿漢官仍照舊例三年更換【案三年一換之例系順治十四年河臣楊方興奏定嗣因六部司官輪流升轉又兼滿漢並差議將管河分攺爲一年更替之例】七年築祥符一鹽臺聶家寨及儀封石家樓小宋集諸堤九年河水盛漲自桃源界起東至龍王廟俱因舊址加築髙闊十五年髙家堰及漕堤等處潰決特遣尙書冀如錫前往察勘悉心籌辦於是開白洋淸河以東引水河使黃河入海開淸河兩旁引水河使淮水出河又築河岸遙堤縷堤修髙堰堵翟壩而揚境以內各工亦同時並舉是年裁髙郵分司及南河工部又準總河靳輔請挑山淸髙寶四州縣運河並淸口爛泥淺引河四道及淸口以下至云梯關河一道十七年命撤回南北中河三分司其河道工程委該地方監司府佐貳管理又定河工頂衝之地卽以舊堤爲縷堤於舊堤之外別築遙堤以爲重門保障又準靳輔請自翟壩至周橋二十五里湖陂築大堤一道自桃源東界至石人溝築縷堤一道又自龍王廟至四鋪溝接築四千九百三十八丈十八年建宿遷之朱家堂溫州廟桃源之古城淸河之王家營安東之茆良口減水壩共六座二十三年上南巡閱視河工諭朕觀髙家堰地勢髙於寶應髙郵諸水數倍前人於此作石堤障水實爲淮陽屏蔽且使洪澤湖與淮水並力敵黃沖刷淤沙關系最重仍須歲歲防護又諭運道之患在黃河禦河全憑堤岸若南北兩堤修築堅固則河水不致四潰水不四漬則浚滌淤墊沙去河深堤岸益可無慮今堤防𨿽經整理還宜隨時修築以防未然於是於髙家堰舊口周家橋翟壩及蕭家渡九里岡崔家鎭七里溝黃家觜新莊一帶緊要近澑之處所築長壩與逼水壩均每歲加築髙厚二十四年靳輔疏言徐州鳳陽淮安所屬十九州島縣沿近黃河南北兩岸頻受水患請共築朿水堤三十萬丈隨地髙低牽築頂髙二丈底寬六丈八尺以資保護從之三十一年戶部侍郎博濟疏言黃河南岸之楊橫莊煙墩馬邏及北岸之朱家莊便益門東安門六險工向無月堤且所下之埽亦俱單薄應請築堤培埽以資鞏固從之三十八年上巡幸江浙審視淸口髙家堰地方見洪澤湖水較黃河甚低河水逆流入湖以致泛溢於興化鹽城諸州縣諭總河於射陽湖淤墊處分委效力人員並力開浚其黃淮交匯之口令於黃河南岸近淮之堤更迆東長二三里築令堅固淮水近河之堤亦迆東灣曲拓築使斜行會流毋使黃水倒灌又以河通則流自急流急則沙自刷而河自深令於淸口西數灣曲處試行浚直直流有益漸將上流曲處一律直浚尋經漕運總督桑格河道總督張鵬翮等議家挑浚蝦須二溝及飽家莊滔子河撈魚港老河口等處三百餘里引積水流出歸海四十三年疏浚戴村壩淤塞舊河築和尙林月堤逼水仍歸故道以免東平州一帶水患四十七年疏浚蘇松常鎭所屬支河港蕩並修建新舊閘壩四十九年浚徐邳境內房亭等河

雍正四年疏浚濮州之魏河聊城之泄水河並開浚鬲津趙牛等河五年疏浚濟南府屬之舌氏倪倫溫聰漯刁彊等河又於東省安山湖開浚支河六道並於六堤口建閘以利節宣又定濱河居民架水板房有礙河道者坍圯之後不許再行修造至濱河未報升科之新漲地畝並越砌石磡實系妨礙河道之處皆令速毀違者罪之該管官失於稽察分別議處六年議準吳淞天妃七浦二閘各設閘官一人白茅徐六涇二閘其設閘官一人又議準劉莊靑龍橋攺爲石閘鮑宗壩運鹽河建築土堤鹽城石噠口天妃口廖家口艸堰口如臯苴河洋黃河洋各增建石閘董家溝徐家涵等處建設涵洞以資宣泄七年增築髙家堰堤閘通用石工八年議準串場河王道港新洋港牛龍港艸堰口廖家港五處積沙照吳淞白茅等海口之例用犁船犁松用混江龍按時疏浚又議準泰州興化縣東臺地方設立水利同知一人統轄所屬串場河道九年議準戴村新壩折低與舊壩相等並將髙岸攺築漫坡以泄水通沙十年議準如臯之坌河以北至丰利場二十八里岔河以東至掘港場五十里各就淺深分段增浚俾蓄水五尺以利運行十二年修補泰州屬之栟茶地方舊堤移進三四里別築新堤如臯縣之丰利掘港馬塘通州屬之石港西亭余西余中余東呂四及泰州屬之丁溪艸堰興化縣屬之白駒劉莊鹽城縣屬之伍佑等場範堤並令鑲築防風

乾隆元年諭治河之道必將全河形勢熟悉胸中黃河自河南武陟至江南安東入海長堤綿亙二千餘里舊設總河一人駐札淸江浦雍正七年復設河東總河誠慮鞭長不及故俾南北分隸各有責成惟是河流日久變遷舊險旣去新險復生其閒防浚事宜有病在上流而應於下流治之者有病在下流而應於上流治之者若河臣於南北形勢未能洞悉遇有開河築堤等事或至各懷意見則上游下游必有受獘之處所關匪細徐州府當南北之衝爲兩河關鍵最爲要緊著將副總河移駐徐州凡兩河關築事宜令其就近與南北河臣公同酌議舉行其毛城鋪等處減水閘壩仍令督率徐屬廳營按時啟閉五年上以淸口黃淮交匯系黃運湖河之樞紐定於風神廟前東壩及運口頭壩外各接長數十丈以資收束其運口頭壩之南接長挑水壩使其回流入運六年又定黃運兩河自宿遷至淸河通築縷堤二萬五千餘丈格堤九道十字河至九里岡通築縷堤百餘丈格堤五道仍以運河南岸縷堤作黃河北岸遙堤先是洪澤湖濱每遇風浪船多漂溺康熙年閒曾設救生椿全活甚眾十一年諭夏家橋地方有舊蘆壩一座髙堰迆西有順水壩一座皆有口門爲遭風船躲避之所著於髙堰老堤頭山圩髙■﹝氵閒﹞壩及徐家灣周橋增護堤救生壩四處又以裏河運口爲淮揚運河關鍵全賴口門收朿令頭二三壩口門毋許過四丈十六年上南巡周鹽河工諭洪澤湖上承淸淮汝潁諸水匯爲巨浸所以保障者惟髙堰一堤天然壩乃其尾閭伏秋盛漲輒開此壩泄之而下流諸縣胥被其害冬月淸水勢弱不能刷黃往往濁流倒灌在下游居民深以開壩爲懼朕親臨髙堰循堤而南越三滚壩至蔣家閘周鹽形勢乃知天然壩斷不可開近者河臣又請於三滚壩外增建石滚壩以資宣泄不知增三爲五卽以過水一二尺言之向過三尺者卽五尺向過六尺者增而至丈是與天然壩名異實同亦當爲之限制上年滚壩過水三尺五寸天然壩仍未開放應卽以是爲準於是於天然壩立石永禁開於其五壩以仁義禮智信爲之仁義禮三壩一如其舊智信二壩則於石面之上加封浮土如仁義禮三壩巳過水三尺五寸不足減盛漲則啟智壩之土仍不減乃次及於信壩永著爲例至髙堰石堤南滚壩以南舊用土工石堤有首無尾亦令自新建信壩北雁翅以北一律攺建石工十八年淮水監漲泄洪澤五壩泛車邏南關二閘黃河復決銅山堤南注靈虹諸邑歸宿洪澤奪淮而下特命舒赫徳劉統勛往來董率堵築均於歲冬合龍尋又於髙堰武家墩迆北築磚工堤堰於余丈以資捍禦又總督髙恆疏稱海州沭陽地方逼近海濱地勢窪下爲眾流之所趨請將下游入海道路再加疏浚於是挑浚髙墟口湯家溝及義澤車軸五圖等河於鹽河場河大伊山洪河三汊口一帶並武障越河南股河尾修閘幫堰以資蓄泄十九年疏山陽縣之■﹝氵閒﹞河涇河寶應縣之子嬰河髙郵州五里車邏三壩下之引河泰州丁溪閘之古河二十年諭上年江省被災各屬𨿽屢經撫卹猶恐將來靑黃不接之時閭閻餬口維艱現在下河及芒稻河等處有應行疏浚修築者可隨宜興舉爲以工代賑之策於是浚山陽縣之市河寶應縣之黃浦河築安東縣之平旺河子堰挑沛縣之茶城支河及邳睢屬峯山閘下之引河又暫借公帑修築桃源淸河二縣六塘河兩岸堤堰【按舊例此河堤堰原系民修玆因災無力興工故豫借帑銀代修分作三年帶徵還項】二十一年黃河漫益疏荊山橋河身以泄滕嶧等縣積水二十二年上兩度南巡親蒞河幹指示一切疏泄捍禦機宜時徵山昭陽諸湖俱巳疏通而駱馬湖堤堰淺缺不足禦運河盛漲於是並築駱馬湖堤又以六塘河以下余潦停積桃源宿遷諸窪地多成巨浸山東之金鄕魚臺等屬未涸地畝尙有十餘莊江南之宿遷靈壁及河南之永城夏邑等處漫衍地界不下數百里經山東巡撫鶴年奏報卽命鶴年赴荊山橋偕白鐘山及侍郎夢麟籌濟寧金鄕魚臺滕嶧五縣水勢隨遣待郎裘曰修馳視山東河南上江積水並飭欽差河臣揀熟諳水利之員先其最要者舉行余亦次第並修統於歲內告成於是自濉城以東堅閉毛城鋪諸閘使不得泄黃雍濉於毫潁一帶及虞城夏邑商邱永城各屬支河幹河一律疏浚以泄中州諸水去路挑衮州之府河洸河攺金口涵洞爲減水閘攺楊家壩爲石閘浚伊家河泄徵由湖入運又堵築沂水不使入運以免沛縣旁溢添設昭關滚壩建髙郵運河東堤石閘酌定水則以時啟閉淩芒稻閘越河以辟湖河歸江尾閭於荊山橋上一帶支河專派道員駐札隨涸隨疏以暢下游之勢是年築髙堰添甃石堤嗣又築髙堰北岸土堤二十四年浚山東曹單二縣江南丰沛二縣之順堤河與山東之衛河泉源以濟運二十五年又開運河東堤金灣壩下引河攺低董家溝廖家溝石羊溝三壩又添築河南懷慶府城外月堤二十六年督臣髙晉疏言下河州縣境內支河汊港及田閒積水向俱匯入串場河北流於鹽城境內諸閘歸海其閘下舊有歸海引河不可不加疏治請將丁溪小海二閘引河疏浚並順勢再開一引河匯入王家溝歸海又將上岡艸堰陳家衝三閘引河疏浚亦王開一引河匯入射陽湖歸海以分泄水勢從之二十七年上三度南巡駐蹕蘇州命劉統勛兆惠會同河臣詳勘湖河歸江之路尋議定開擴新挑引河下游使有建瓴之勢拆金灣中二閘添建石閘三十丈落低西灣壩四尺於河頭加挑深寬以資利導又特示宣泄機宜令展拓淸口十丈並建立水志以垂永久又於徐州河堤自磚工止處接築甃石十七年爲經久善後之計三十年諭前因微山湖蓄水過多瀕湖窪地每致淹漏經崔應階等奏請宣泄微河以水志一丈爲度於韓莊添建新閘以殺其勢並挑荊山橋以暢其流朕今歲南巡回鑾時舟行所經詣知窪地近多涸出農田耕作有資但湖水暢消亦恐艱於濟運饑據楊錫紱奏稱湖內之水須存一丈二尺用至五月八閘底水尙可得四尺餘寸若止存一丈則五月閒八閘底水止存二尺六七寸重運難行請交東省河撫可否量攺水志或將湖口以下數十里河底一律挑浚五尺等語所奏於漕渠轉輸白有牌益但水志攺加二尺於低窪地畝有無妨礙及挑深河底是否可行著崔應階會同李宏詳悉確勘具奏期於漕運民田均得利賴尋議定將滚壩內機心每孔安砌石糟設立板片水小之年加板攔束其八閘河亦將新淤沙泥盡力挑占至舊時河底而止三十四年挑東省運河一律深五尺計工五年而後止三十九年黃河老壩口漫溢遣大學士舒赫徳赴江南會同髙晉設法堵築旬月集事黃河大澑全由故道歸海四十一年諭淸口爲湖河最要關建而陶莊之水逼河南流淸水勢弱黃河勢彊每有倒灌之虞康熙年閒聖祖親蒞河幹周鹽形勢命於淸口迆西隔岸治陶莊引河導黃使北其南岸築挑水壩橫截河流遏入陶莊河口時河臣經理未善隨浚隨淤乾隆四年命大臣閱視仍謂難行乃以木龍桃澑北趨不過聊爲目前補救之計甚屬無牌著河臣薩載督臣髙晉測量髙下曲直繪圖貼說圖上上用朱筆點記其處反復指示於是復開陶莊引河不期年告成而新河順流安軌直抵周家莊始會淸東下旋又命於新河頭下添石壩一道爲重門保障由是淸水常勝黃水無倒灌之虞四十三年儀封考城漫口潰決遣大學士阿桂刑部尙書袁守侗前往察勘嗣據阿桂等議定堅閉金門展闊引河接築挑水壩遏澑北趨合龍後又請修馬港河西岸殘堤接至北潮河西岸民堰以禦倒灌從之四十五年上五度南妄閱視髙家堰堤閘命總督薩載將三堡六堡等磚工一律攺建甃石並加髙數尺其徐州舊有石堤九百七十餘丈較新築石堤短少三層亦令一律加髙自韓家莊至奎山一帶堤堰四百五十餘丈一律攺築石堤直接山腳以垂鞏固四十六年邳睢南岸之魏家莊大堤潰隨飭河臣裏護漫口預防北岸河堤然後籌計經久良策未幾北岸曲家堤亦漫浸逼運河上以黃水經過河湖下游無不淤墊之理諭河臣急赴運河籌辦分泄事宜確勘微山湖水淺深尺丈迅速堵築時大學土阿桂奉命查勘海塘工程卽令董理河務尋經阿桂疏奏於東西兩壩下埽追壓堅實壩臺增加髙厚金門斷流大澑全歸引河引河中泓流行迅駛直注六塘河歸海四十七年南北兩處漫口合龍後陡蟄三十餘丈隨諭阿桂等於上游南岸攺築壩工俾得吸澑歸槽並令薩載展寬下游潘家屯六塘等處去路挑微山湖下顧家莊等引渠阿桂等勘定上游自蘭陽三堡至商邱七堡南堤外添建大堤一道內開引渠一百六十餘里導河水入渠下注商邱歸入正河故道入海四十九年河撫李奉翰疏言邳睢廳黃河南岸瓦房迆上張家莊地方因黃水盛漲大澑趨逼塌去外灘應趕下大埽簽釘長椿加廂追壓從之又挑挖荊山橋及蘇家山壩引河五十年以天然閘下引河年久海塞自黃河岸起至韓家莊挑河築堰又李奉翰疏言裏河廳頭壩外兜水壩乃重門收朿兜攔湖水多入運口以濟重運應請建築壩工從之河南妄撫畢沅疏言賈魯會濟諸河久經淤塞應請及時開浚且於水旱不時可資蓄泄從之

△海塘

順治元年禮科給事中張惟赤疏請歲修海塘以防潮患於是修錢塘縣石塘二十一丈二年增修六十丈【按海塘自前明崇禎二年同知劉元瀚建修海寧扞海塘後不復修】

康熙三年海決修海寧縣塘築石堤並築尖山石堤五千餘丈九年設浙江海防同知二人專司塘務三十八年修錢塘江塘四十年修錢塘江岸築石塘每塘一丈用石一縱一橫固以油灰鎔鐵錠鑲嵌石縫深根堅杵加築子塘以爲重障共建石塘六百六十七丈子塘八百九十五丈四十一年江塘圯布政使郎廷極築之建潮神祠於上五十年重築江塘布政使殷志熙董築其法用石一縱一橫海層鑿孔以巨木貫之每五六石聯爲一石又於橫直合縫處用鐵錠鑲嵌成塘二十丈五十七年修築海寧石塘浚備塘河巡撫朱軾建築其法每塘丈用木櫃二每櫃貯石塊五十斤爲塘基外築坦水復開備塘河建閘一座五十九年從巡撫朱軾請於老鹽倉築魚鱗石塘開浚中小亹淤沙令海防同知專督歲修是年分修海寧塘六十一年攺築艸塘

雍正元年以赭山海口雍塞逼近塘口諭該督撫卽行疏通毋使潮汛畱沙漫雍以固海寧塘根二年命吏部尙書朱軾會同江浙浚撫議興海塘事直尋議浙江海塘自余姚縣之滸山鎭至臨山衛土塘三道內有一道爲老塘年久沙淤百姓占耕築土塘二道形勢卑弱應加迥厚自上虞縣之烏盆村至會稽縣瀝海所石塘曁兩頭土塘漸致坍塌應於搪底塡築亂石上鋪大石貼石築土以資培護自海寧縣之陳文港至尖山亂石砌邊土塘加築髙厚其塘如式攺修塘外亂石子塘重修完固其原無子塘者如式添建海鹽縣自秦駐山三■﹝氵閒﹞寨至演武場石塘衝塌百五十餘丈應如式修築議得松江海塘自金山衛城北至華家角漴闕墩至東灣金山墩至西墩兵廠至張家捨倪家路至三岔墩周公墩至華家角各土塘計二百五十餘里內有最險工一段次險工二段俱應攺土爲石其餘水勢稍緩之處宜堅築土塘自華家角至上海之頭墩塘外淤沙之處與頭墩至嘉定縣界內外土塘二道俱令徑直加築塘外密釘排椿以防衝潰俱從之三年命於塘內一槪增建復塘以禦海嘯五年巡撫李衛請增築浦兒兜艸壩並攺建姚家堰艸塘從之【姚家堰舊建土堤】是年復修海寧縣錢家阪馬牧港等處塘工又修江塘六年修海寧縣老鹽倉西塘縣南門外海塘錢塘江塘七年命建海神廟於海寧縣東門內又攺建海寧縣荊煦廟等處石塘【向系石塘後攺土塘今建石塘】築陳文港等處艸壩八年築寧西塘大壩設海防兵弁鑄鎭海鐵牛五座又修仁和縣塘九年續修海寧錢塘塘工十年築仁和沈家埠海寧華家衖艸塘十一年命內大臣海望查勘浙江海塘於海寧之米山塌山中閒建石壩一道以堵截江澑又諭於中小亹開浚引河以分水勢增設道員一同知一守備二千總二把總七兵八百專司隨時修補又修仁和錢塘平湖諸邑塘岸十二年浚南港河築尖山西浮壩十三年總督程元章疏定海塘事宜四一錢糧以分案具領一分別保固年限一令承修官會同估造一於緊要工所豫貯物料從之增築魚鱗石塘葺浦兒兜舊塘加築海寧南門外魚鱗石塘又定攻沙法大學士稽曾筠疏言寧邑塘工之患皆由南岸沙漢燙觜挑澑致水勢全向北趨請於南岸沙洲用鐵具梳挖陡岸俾河岸根腳空虛海潮來往自爲沖刷坍卸以泄水劫從之

乾隆元年建築仁和海寧魚鱗石塘六千餘丈並海寧南門石塘設運石海船五十隻三年編石塘艸塘字號【向例各塘坍趡率以某家東西起止開報易於朦混雍正年閒監督汪漋張坦麟等議將各塘編立字號至是大學士稽曾筠咨部將各塘照千文編唬以二十丈爲一號建豎界碑仁和計編七十二號海寧編六百四十號其餘海鹽等塘均照此例】攺建海寧遶城坦水四年停艸塘歲修攺建浦兒兜等處石工續築尖山未竣壩工【前大學士稽曾筠因水勢險急難以堵塞疏請暫停玆撫臣盧焯以水勢巳平令龍甚易疏請補築】復浚備塘河興築仁和錢塘江海塘埭五年續建東塘石工是年尖山水口成【乾隆二年經始】鑄鎭海鐵牛四座六年總督徳沛復請老鹽倉迆西至仁和縣之章家庵柴塘攺建石工從之命左都禦史劉統勛查勘浙江海塘【先是五年十一月徳沛曾有是請部議準行以劉統勛言攺建不必過急乃緩興築至是復請故遣統勛會勘】七年總督那蘇圖疏言海寧縣之華家衖柴塘外沙綿漲數里無須攺建石塘惟老鹽倉汛至東石塘界地俱頂衝請擇其最險之觀音堂汛坐字號老鹽倉汛伏字蓋字等號建築竹簍石壩是年左都禦史劉統勛疏言親履南北兩岸柴塘攺建石塘誠經久之圖請俟水緩沙停乘機興築每年以三百丈爲率督臣那蘇圖復疏言老鹽倉汛至東石塘界最險請先閒段排築石簍俟石簍根腳堅實再照原議攺建石塘均從之九年命吏部尙書公訥親勘修浙江塘工尋疏稱仁寧二縣柴塘外護沙寬廣不必攺建石塘從之是年海寧魚鱗大石塘工成【乾隆二年經始】十二年浚中小亹工成十三年增築護塘土堰又議增滚壩及塘汛弁兵十五年海潮平【謹案海水自乙丑歲以來大澑直趨中亹至是年海波不揚臣民慶幸冬十二月撫臣永貴以秋汛安瀾塘工穩固疏聞】十六年上巡幸江浙蒞錢塘江幸六和塔敬念世宗憲皇帝奠安之徳勒石紀事永示無極十八年海潮平十九年督臣喀爾吉善請裁攺海塘營官弁【江海塘工向設兵備道一員統率守備二員千總四員把總八員外委十六員馬步兵千分守防護至是以尖山石壩告成中小亹引河暢流塘工穩固裁汰道員塘工歸杭嘉湖道專管其守備以下等官兵弁均裁攺畱堡夫四百名三百名守北岸一百名守南岸餘兵攺歸杭乍二營】二十二年上巡閱海塘幸觀潮樓命建海神廟於城南明年廟成禦制碑文勒石二十四年酌復海塘營弁兵【復千總一把總二外委三馬兵二十步戰兵六十守兵二百名海寧分設二汛舊設堡夫悉行裁汰統歸兵額】加築護塘土堰【時撫臣莊有恭言海寧石塘近城一帶護沙衝塌故有是築】增築層石坦水修海寧條石坦水【時�流海潮復攺由北大亹出入】二十五年修東西塘坦水及韓家池柴塘復修築海寧南門外堵坦水【時海寧南門外及石門遶城塘外二層坦水爲五月望汛潮損故復修】二十六年修胡家兜坦水【時潮水逼塘護沙全刷地當頂衝故建之】修魚鱗石塘坦水【自雍正八年建後巳歷年久今外無護沙故攺建】修馬牧港塘工坦水築秧田廟坦水修韓家池柴塘【均以潮汛衝塌護沙故修】二十七年上巡幸浙江躬閱海塘咨度經久之計將老鹽倉柴塘攺爲爲石因下木椿試之柰沙質浮松所下之椿不能牢固其柴塘向內數十丈𨿽可下椿又皆田廬溝塍上命仍築柴塘定歲修坦水以資擁護又攺築四里橋魚鱗石塘並華嶽廟等處石塘盤頭坦水二十八年攺建念裏亭諸處魚鱗石塘二十九年置老鹽倉護塘竹簍增築念裏亭坦水三十年命於海寧全城環遶石塘普築三層坦石並隨時修整以資防護四十五年上五次南巡親視海寧塘工以柴塘究不如石塘鞏固因命該督撫督率所屬自海寧陳文港石塘迆上至老鹽倉柴塘四千餘丈通建魚鱗石工旋遣大學士阿桂往來勘視工程四十七年據總督陳輝祖奏西塘頭圍爲江海交接之處漲沙十餘里橫江截海阻隔水道致範公堤以東潮致搜制章家庵迆西衝擊灘墈因於頭圍沙灘開引河一道待春夏山水暴注時開放引河供山水奔騰之勢順流政沙會春雨漲發大畱直趨引河範公堤正澑開向南行漸有南坍北漲之勢四十八年原辦續辦魚鱗工竣又奉上諭浙江範公塘一帶看來竟須一律攺建石塘以資捍衛昨巳諭知富勒渾等矣明春南巡時朕親臨閱視指示機宜降旨後卽可興工辦理至富勒渾有老土塘根腳同系淤沙土性浮松之語從前老鹽倉一帶亦稱淤性浮松難以開槽打椿乃自建石工一律穩固堅實可見事在人爲該處攺建石工所費不過較前三分之一方今府藏充盈卽多費數十萬帑金捍衛民生使閭閻永臻樂利亦所不靳也四十九年上親視海塘工程諭浙海建築石塘所以保障民生自應於石塘旣建後砌築坦水保護塘根乃督撫惟云柴塘必不可廢此受工員慫恿爲後日歲修昌銷地步況添建石塘原欲畱柴塘爲重門保障並未令其折去若如該督撫言復加歲修安用費此數百萬帑金爲耶又石塘之前柴塘之後見有溝槽一道槽內積水並無去路將來日積日甚石塘根腳勢必淹浸滲漏該督撫亦並未慮及又石塘上堆積土牛甚屬無謂設遇異漲又豈幾尺浮土所能抵禦所有塘上土牛卽著塡入積水溝槽之內仍將柴塘後之土順坡斜做祗露出石塘三四層爲度並於其上栽種柳樹俾根株蟠結塘工益資鞏固如此則石柴連爲一勢卽以柴塘爲石塘之坦水至範公塘一帶亦需一律接建石工方於省城永資鞏護著自新築石塘工止處之現做柴塘及挑水段落起至朱筆圈記處止再接築至烏龍廟止一體添築石塘予限五年分段從東而西陸續修築以期海疆永慶安瀾

皇朝通誌卷九十六《淸朝通誌》藝文略凡八卷﹝097～104﹞／一百二十六卷﹝淸﹞髙宗敕撰

●皇朝通誌卷九十七

藝文略一

○藝文略一

﹝臣﹞等謹案鄭志藝文略分十二類於海類之中又各自分門搜羅亦云廣矣我朝文治光昭載籍明備列聖禦纂皇上欽定諸書流播藝林嘉惠來學至海內操觚之家著作成書可資甄錄者亦復不少近奉詔發天府之藏並搜訪天下經籍勒成四庫全書爲右文之極盛今纂藝文略亦就經史子集分爲十二總類以符鄭志原例至原書所分各子目則隨宜酌並無庸復仍其舊又如圖譜旣別爲專門而鄭志藝文略內復多互載今俱歸入圖譜略內以省繁複其𨿽屬畫圖系譜而爲附見之書則仍列於本書之下若經類周易一門有辧論圖書名爲圖說而實未嘗作圖者亦仍列此略以從其實焉

經類第一【易書

詩春秋孝經四書爾雅經解】

△經類第一【易書

詩春秋孝經四書爾雅經解】

﹝臣﹞等謹案鄭志藝文略經類論語自爲一門而以大學中庸人禮記孟子入子類今從欽定續通誌之例攺爲四書一門其每門細目如傳注集注義疏義訓之類皆彊爲區別槪從刪並云

易

書

詩

春秋

孝經

四書

爾雅

經解

易

禦定易經通注四卷【順治十三年奉

敕撰】日講易經解義十八卷【康熙二十二年奉

敕撰】禦纂周易折中二十二卷【康熙五十四年奉

敕撰】禦纂周易述義十卷【乾隆二十年奉

敕撰】讀易大旨五卷【孫奇逢撰】周易稗疏四卷附考異一卷【王夫久撰】易酌十四卷【刁包撰】田間易學十二卷【錢澄之撰】易學象數論六卷【黃羲撰】周易象辭二十一卷附尋門餘論二卷圖學辧惑一卷【黃宗炎撰】周易筮述八卷【王宏撰】仲氏易三十卷【毛奇齡撰】推易始末四卷【毛奇齡撰】春秋占筮書三卷【毛奇齡撰謹案是書摭春秋傳所載占筮以明古人之易學實爲易作非爲春秋作也】易小帖五卷【毛奇齡撰】喬氏易俟十八卷【喬萊撰】讀易日鈔六卷【張烈撰】周易通論四卷【李光地撰】周易觀彖十二卷【李光地撰】周易淺述八卷【陳夢雷撰】易原就正十二卷【包儀撰】大易通解十七卷【魏荔彤撰】易經衷論二卷【張英撰】易圖明辧十卷【胡渭撰】合訂刪補大易集義粹言八十卷【納喇性徳編】周易傳注七卷附周易筮考一卷【李臻撰】周易札記二卷【楊名時撰】周易傳義合訂十二卷【朱軾撰】周易玩辭集解十卷【查愼行撰】易說六卷【惠士奇撰】周易函書約存二十四卷約注十八卷別集十六卷【胡煦撰】易箋八卷【陳法撰】楚蒙山房易經解十六卷【晏斯盛撰】周易孔義集說二十卷【沈起元撰】易翼述信十二卷【王又朴撰】周易淺釋四卷【番思渠撰】周易洗心九卷【任啟運撰】丰川易說十卷【王心敬撰】增補周易鄭注一卷【惠楝編】周易述二十三卷【惠楝撰】易漢學八卷【惠楝撰】易例二卷【惠棟撰】易象大意存解一卷【任陳晉撰】大易擇言三十六卷【程廷祚撰】周易辧畫四十卷【連斗山撰】周易章句證異十一卷【翟均廉撰】

以上見文淵閣著錄

﹝臣﹞等謹案四庫全書於海類之中各分著錄存目二種凡去取瑕瑜釐訂眞僞悉經欽定至爲精當續通誌藝文略因之謹從其例亦以著錄存目分列爲二焉

讀易搜十二卷【鄭賡唐撰】周易感義無卷數【嶽虞巒撰】易學筮貞四卷【趙世對撰】周易明善錄二卷【徐繼發撰】麗奇軒易經講義無卷數【紀克揚撰】羲畫憤參二十五卷【陸位時撰】周易辧疑無卷數【李開先撰】易存無卷數【蕭雲從撰】周易說略四卷【張爾岐撰】周易纂解正宗六卷【謝復茪撰】周易塵談無卷數【不著撰人名氏謹案朱彜尊經義考有孫應龍周易塵談十二卷疑卽是此本也】周易纂注無卷數【朱奇潁撰】易史參錄二卷【葉矯然撰】大易疏義五卷【王芝藻撰】周易滴露集無卷數【張完臣撰】周易疏略四卷【張沭撰】加年堂講易十二卷【周漁撰】讀易近解二卷【湯秀琦撰】周易郁溪記十四卷【郁文初撰】周易起元十八卷【陳圖撰】易贅二卷【王艮撰】易大象說錄二卷【吳舒鳧撰】周易惜陰錄四十六卷【徐世沐撰】周易存義錄十二卷【徐世沐撰】周易惜陰詩集三卷【徐世沐撰】易經述無卷數【陳詵撰】周易廣義六卷【潘元懋撰】大易蓄疑七卷【劉蔭樞撰】易論無卷數【徐善撰】周易應氏集解十三卷【應撝謙撰】易原無卷數【趙振芳撰】易或十卷【徐在漢撰】易經辧疑七卷【張問達撰】周易通十卷【浦龍淵撰】周易辧二十四卷【浦龍淵撰】周易義參六卷【於琳撰】身易實義五卷【沈廷勵撰】易宗集注十二卷【孫宗彜撰】周易淸解無卷數【江見龍撰】周易本義述蘊四卷【姜兆錫撰】硯北易鈔十二卷【黃叔琳撰】宋元周易解提要附易解別錄無卷數【不著撰人名氏今考爲黃叔琳所錄有宋無元未成之本】周易淺解四卷【張步瀛撰】易經詳說無卷數【冉覲祖撰】易學參說二卷【馮昌臨撰】易象二卷【王明弼撰】易宮三十八卷【吳隆元撰】讀易管窺五卷【吳隆元撰】讀易約編四卷【朱江撰】孔門易緒十六卷【張徳純撰】易韋二卷【朱襄撰】周易闡理四卷【戴虞臯撰】易蕩二卷【方鯤撰】易說要旨二卷【李寅撰】周易象義合參十二卷【吳徳信撰】周易通義十四卷【方葇如撰】周易本義晰無卷數【胡良顯撰】易說十卷【田嘉谷撰】先天易貫五卷【劉元龍撰】易經纂言無卷數【王士陵撰】周易本義拾遺六卷【李文照撰】易經釋義四卷【沈昌基撰】易鏡無卷數【戴天章撰】心易一卷【戴天恩撰】易經粹言三卷【應麟撰】易互六卷【楊陸榮撰】成均課講周易無卷數【崔紀撰】索易臆說二卷【吳啟昆撰】陸堂易學十卷【陸奎勛撰】周易錄疑無卷數【陳綽撰】易義隨記八卷【夏宗瀾撰】易卦札記四卷【夏宗瀾撰】程氏易通十四卷【程廷祚撰】易說辧正四卷【程廷祚撰】學易闡微四卷【羅登標撰】讀易質疑二十卷【汪璲撰】周易會輯無卷數【吳映撰】大易闡微錄十二卷【劉管撰】周易詳說十九卷【劉紹攽撰】周易原始六卷【範咸撰】易經理解一卷【郜煜撰】周易撥易堂解二十卷【劉斯組撰】周易摘鈔五卷【顧昺撰】學易大象要參四卷【林贊龍撰】經義管見一卷【饒一辛撰】周易解翼十卷【上官章撰】東易問八卷【魏樞撰】易貫十四卷【張敍撰】周易緯史無卷數【錢偲撰】空山易解四卷【牛運震撰】周易剩義二卷【童能靈撰】周易輯說存正十二卷附易說通旨略一卷【楊方達撰】周易蛾述七十四卷【倪濤撰】易說一卷【吳汝惺撰】易經一說無卷數【王俶撰】周易匯解衷翼十五卷【許體元撰】易象援古無卷數【申爾宣撰】大易合參講義十卷【朱用行撰】周易粹義五卷【薛雪撰】易蓍圖說十卷【潘咸撰】讀易自識無卷數【金綎撰】易觀十二卷【淩法盈撰】周易小疏十四卷【虞楷撰】易經貫一二十二卷【金誠撰】易象約言無卷數【吳鼐撰】易經提要錄六卷【徐鐸撰】易讀無卷數【宋邦綏撰】大易理數觀察二卷【朱如日撰】來易增刪八卷【張祖武撰】周易輯要五卷【朱瓚撰】周易讀翼揆方十卷【孫夢逵撰】易深八卷【許伯政撰】易經講義八卷【萇仕周撰】周易析疑十五卷【張蘭臯撰】易說存悔二卷【汪憲撰】易義便鹽三卷【向徳星撰】周易集解增釋八十卷【張仁浹撰】周易曉義九卷【唐一麟撰】易例舉要二卷【吳鼎撰】十家易象集說九十卷【吳鼎撰】周易井觀十二卷【周大樞撰】大易近取錄無卷數【邵晉之撰】周易觀瀾無卷數【喬大凱撰】易經觀玩篇無卷數【宋宗洛撰】易解拾遺七卷附周易句讀讀本二卷【周世金撰】周易集注十一卷圖說一卷【王炎撰】易圖疏義四卷【劉鳴珂撰】易見九卷【貢渭濱撰】易經輯疏四卷【黃家傑撰】易經會意解無卷數【王芝蘭撰】河洛先天圖說二卷【劉天眞撰】周易象訓十二卷【姚球撰】易經辧疑四卷【鄭國器撰】周易剩義四卷【黃憐撰】易經告蒙四卷圖注三卷【趙世回撰】周易懸象八卷【黃元禦撰】易經本義翼十二卷【舊題吳敬庵撰不著其名】讀易隨鈔無卷數【不著撰人名氏】封爻遺稿演一卷【不著撰人名氏】周易觀彖疑問二卷大傳章旨二卷【不著撰人名氏】

以上見四庫全書存目

易類凡一百八十六部

﹝臣﹞等謹案鄭志原例於每門之後合計卷數今考諸書中有本未分卷者無從核計謹從欽定續通誌之例但紀部數於後

書

日講書經解義十三卷【康熙十九年奉

敕編】欽定書經傳說匯纂二十四卷【康熙六十年奉

敕撰】書經稗疏四卷【王夫之撰】古文尙書疏證八卷【閻若璩撰】古文尙書冤詞八卷【毛奇齡撰】尙書廣聽錄五卷【毛奇齡撰】尙書稗傳十七卷【朱鶴齡撰】禹貢長箋十二卷【朱鶴齡】禹貢錐指二十卷【胡渭撰】洪範正論五卷【胡渭撰】尙書解義一卷【李光地撰】書經衷論四卷【張英撰】尙書地理今釋一卷【蔣廷錫撰】禹貢會箋十二卷【徐文靖撰】

以上見文淵閣著錄

尙書集解二十卷【孫承澤撰】九州島山水考三卷【孫承澤撰】尙書近指六卷【孫奇逢撰】尙書引義六卷【王夫之撰】尙書體要六卷【錢肅潤撰】書經疏略六卷【張沐撰】古文尙書考一卷【陸隴其撰】尙書惜陰錄六卷【徐世沐撰】尙書口義六卷【劉懷志撰】禹貢正義三卷【曹爾成撰】舜典補亡一卷【毛奇齡撰】尙書義疏無卷數【蔣家駒撰】書經詳說無卷數【冉覲祖撰】禹貢臆參無卷數【楊陸榮撰】禹貢解八卷【晏斯盛撰】今文尙書說三卷【陸奎勛撰】尙書通義十四卷【方葇如撰】尙書舉隅六卷【徐志遴撰】書經札記無卷數【顧昺撰】禹貢方域考一卷【湯奕瑞撰】尙書約旨六卷【楊方達撰】尙書通典略二卷【楊方達撰】禹貢約義無卷數【華玉湻撰】尙書質疑八卷【王心敬撰】書經參義六卷【姜兆錫撰】尙書質疑二卷【顧棟髙撰】書經提要十卷【徐鐸撰】尙書小疏一卷【沈彤撰】心園書經知新八卷【郭兆奎撰】尙書讀記一卷【閻循觀撰】尙書私學四卷【江昱撰】尙書批注纂要六卷【吳連撰】尙書剩義四卷【黃燐撰】

附錄

別本當書太傳三卷補遺一卷【孫之騄撰】

以上見四庫全書存目

書類凡四十八部

詩

欽定詩經傳說匯纂二十一卷序二卷【康熙六十年奉

敕撰】欽定詩義折中二十卷【乾隆二十年奉

敕撰】田間詩學十二卷【錢澄之撰】詩經裨疏四卷【王夫之撰】詩經通義十二卷【朱鶴齡撰】毛詩稽古編三十卷【陳啟源撰】詩所八卷【李光地撰】毛詩寫官記四卷【毛奇齡撰】詩札二卷【毛奇齡撰】詩傳詩說駁義五卷【毛奇齡撰】續詩傅鳥名三卷【毛奇齡撰】詩識名解十五卷【姚炳撰】詩傳名物集覽十二卷【陳大章撰】詩說三卷【惠周惕撰】詩經札記一卷【楊名時撰】讀詩質疑三十一卷附錄十五卷【嚴虞惇撰】毛詩類釋二十一卷續編三卷【顧棟髙撰】詩疑辧證六卷【黃中松撰】三家詩拾遺十卷【範家相撰】詩瀋二十卷【範家相撰】詩序補義二十四卷【姜炳璋撰】虞東學詩十二卷【顧鎭撰】

以上見文淵閣著錄

詩經朱傳翼三十卷【孫承澤撰】詩說簡正錄十卷【提橋撰】詩問一卷【吳肅公撰】詩經傳說取裁十二卷【張能鱗撰】毛詩日箋六卷【秦松齡撰】詩經疏略八卷【張沐撰】詩經比興全義一卷【王鍾毅撰】詩經惜陰錄二十卷【徐世沐撰】白鷺洲主客說詩一卷【毛奇齡撰】國風省篇一卷【毛奇齡撰】詩蘊四卷【姜兆錫撰】詩經集成三十卷【趙燦英撰】詩經詳說無卷數【冉覲祖撰】詩統說三十二卷【黃叔琳撰】毛詩通義十四卷【方葇如撰】詩經測義四卷【李鍾僑撰】詩經旁參二卷【應麟撰】陸堂詩學十二卷【陸奎勛撰】詩經廣大全二十卷【王夢白陳曾同撰】復庵詩說六卷【王承烈撰】毛朱詩說一卷【閻若璩撰】詩經序傳合參無卷數【顧昺撰】毛詩說二卷【諸錦撰】學詩闕疑二卷【劉靑芝撰】詩貫十八卷【張敍撰】毛詩訂韻五卷【謝起龍撰】丰川詩說二十卷【王心敬撰】詩經拾遺十三卷【葉西撰】風雅遺音四卷【史榮撰】詩深二十六卷【許伯政撰】毛詩廣義無卷數【紀昭撰】詩經匯詁二十四卷【範芳撰】詩經正解三十卷【姜文燦撰】詩義記講四卷【夏宗瀾撰】詩經提要錄三十一卷【徐鐸撰】

以上見四庫全書存目

詩類凡五十七部

春秋

日講春秋解義六十四卷【謹案是編爲

聖祖仁皇帝講筵舊本

世宗憲皇帝重加考定排纂成書】欽定春秋傳說匯纂四十卷【康熙三十八年奉

敕撰】禦纂春秋直解十六卷【乾隆二十三年奉

敕撰】左傳杜解補正三卷【顧炎武撰】春秋稗疏二卷【王夫之撰】春秋平義十二卷【兪汝言撰】春秋四傳糾正一卷【兪汝言撰】讀左日鈔十二卷補二卷【朱鶴齡撰】左傳事緯十二卷附錄八卷【馬驢撰】春秋毛氏傳三十六卷【毛奇齡撰】春秋簡書刊誤二卷【毛奇齡撰】春秋屬辭比事記四卷【毛奇齡撰】春秋地名考略十四卷【髙士奇撰】春秋管窺十二卷【徐廷垣撰】三傳折諸四十四卷【張尙瑗撰】春秋闕如編八卷【焦袁熹撰】春秋宗朱辧義十二卷【張自超撰】春秋通論四卷【方咆撰】春秋長歷十卷【陳厚耀撰】半農春秋說十五卷【惠士奇撰】春秋識小錄九卷【程廷祚撰】左傳補注六卷【惠棟撰】春秋左氏傳小疏一卷【沈彤撰】春秋地理考實四卷【江永撰】三正考二卷【吳鼐撰】春秋究遺十六卷【葉酉撰】春秋隨筆二卷【顧奎光撰】

以上見文淵閣著錄

春秋程傳補二十卷【孫承澤撰】左傳統箋三十五卷【姜希轍撰】春秋家說三卷【王夫之撰】春秋傳注三十六卷【嚴啟隆撰】春秋論二卷【嚴谷撰】春秋正業經傳刪本十二卷【金甌撰】春秋傳議四卷【張爾岐撰】學春秋隨筆十卷【萬斯大撰】春秋志十五卷【湯秀琦撰】春秋備要三十卷【翁漢麐撰】春秋類義折衷十六卷【王芝藻撰】春秋疏略五十卷【張沐撰】春秋類考十二卷春秋疑義一卷【華學泉撰】春秋輯傳辧疑無卷數【李集鳳撰】春秋惜陰錄八卷【徐世沐撰】春秋蓄疑十一卷【劉蔭樞撰】春秋集解十二卷緒餘一卷春秋提要補遺一卷【應撝謙撰】春秋遵經集說二十六卷【邱鍾仁撰】春秋條貫篇十一卷【毛奇齡撰】春秋大義無卷數【張希良撰】春秋參義十二卷【姜兆錫撰】春秋事義愼考十四卷【姜兆錫撰】公谷匯義十二卷【姜兆錫撰】春秋義疏無卷數【玆家駒撰】春秋指掌三十卷前事一卷後事一卷【儲欣蔣景祁同撰】春秋詳說無卷數【冉覲祖撰】宋元春秋解提要無卷數【黃叔琳撰】或庵評春秋三傳無卷數【王源撰】春秋鈔十卷【朱軾撰】春秋比事目錄四卷【方苞撰】左傳拾遺二卷【朱元英撰】春秋說十二卷【田嘉谷撰】春秋義十五卷【孫嘉淦撰】春秋集傳十卷【李文照撰】春秋杜注補義一卷【蘇本潔撰】左傳姓名考四卷【髙士奇撰】春秋測微十三卷【朱奇齡撰】春秋三傳同異考一卷【吳陳炎撰】左繡三十卷【馮李驊陸浩同編】春秋剩義二卷【應麟撰】春秋義存錄十二卷【陸奎勛撰】春秋筆削微旨二十六卷【劉紹攽撰】春秋通論五卷【劉紹攽撰】空山堂春秋傳十二卷【牛運震撰】春秋管見無卷數【魏樞撰】春秋義補注十二卷【楊方達撰】春秋原經四卷【王心敬撰】春秋深十九卷【許伯政撰】春秋集古傳注二十六卷或問一卷【郜坦撰】春秋義解十二卷【劉夢鵬撰】讀左補義五十卷【姜炳璋撰】春秋經傳類求十二卷【孫從添過臨汾同編】春秋一得一卷【閻循觀撰】左傳評三卷【李文淵撰】春秋日食質疑一卷【吳守一撰】春秋不傳十二卷【楊啟祚撰】春秋集解讀本十二卷【吳應申撰】春秋三傳事實廣證無卷數【不著撰人名氏】

以上見四庫全書存目

春秋類凡八十五部

孝經

禦注孝經一卷【順治十三年世祖章皇帝禦撰】禦纂孝經集注一卷【雍正五年世宗憲皇帝禦撰】孝經問一卷【毛奇齡撰】

以上見文淵閣著錄

孝經注義一卷【魏裔介撰】孝經集解一卷【玆永修撰】讀孝經四卷【應是撰】孝經類解十八卷【吳之騄撰】孝經正文一卷內傳一卷外傳三卷【李之素撰】孝經詳說二卷【冉覲祖撰】孝經一卷【朱軾注】孝經三本管窺一卷【吳隆元撰】孝經集解一卷【張星徽撰】孝經章句一卷【任啟運撰】孝經通義一卷【華玉湻撰】孝經本義一卷【姜兆錫撰】孝經通釋十卷【曹廷棟撰】

以上見四庫全書存目

孝經類凡十六部

四書

日講四書解義二十六卷【康熙十六年奉

敕編】欽定翻譯四書二十九卷【乾隆二十年奉

命翻譯】四書近指二十卷【孫奇逢撰】孟子師說二卷【黃宗羲撰】大學翼眞七卷【胡渭撰】四書講義困勉錄三十七卷【陸隴其撰】松陽講義十二卷【陸隴其撰】大學古本說一卷中庸章段一卷中庸餘論一卷讀論語札記二卷讀孟子札記二卷【李光地撰】論語稽求篇四卷【毛奇齡撰】四書剩言四卷補二卷【毛奇齡撰】大學證文四卷【毛奇齡撰】四書札記一卷續一卷又續二卷續三續二卷【閻若璩撰】四書札記四卷【楊名時撰】此木軒四書說九卷【焦袁熹撰】四書逸箋六卷【程大中撰】

以上見文淵閣著錄

四書翼注四十二卷【刁包撰】麗奇軒四書講義無卷數【紀克揚撰】聖學心傳無卷數【薛鳳祚編】四書大全纂要無卷數【魏裔介撰】四書惜陰錄二十一卷【徐世沐撰】三魚堂四書大全四十卷【陸隴其撰】續困勉錄六卷【陸隴其撰】四書初學易知解十卷【邵嗣堯撰】四書述十九卷【陳詵撰】四書鈔十八卷【祕丕笈撰】四書貫一解十二卷【閔嗣同撰】四書索解四卷【毛奇齡撰】大學問一卷【毛奇齡撰】逸講箋三卷【毛奇齡撰】中庸說五卷【毛奇齡撰】聖門釋非錄五卷【陸邦烈撰】論語傳注二卷大學傳注一卷中庸傳注一卷傳注問一卷【李塨撰】四書反身錄六卷續補一卷【李顒撰】辟雍講義一卷大學講義一卷中庸議義一卷【楊名時撰】雜說無卷數【焦袁熹撰】考定石經大學經傳解一卷【邱喜穗撰】中庸本旨二卷【朱謹撰】大學本文一卷大學古本一卷中庸本文卷【王澍撰】大學困學錄一卷中庸困學錄一卷【王澍撰】成均講藝蕪卷數【孫喜淦撰】五華纂訂四書大全十四卷【孫見龍撰】四書纂言無卷數【王士陵撰】大學偶言一卷【張文釐撰】成均課講無卷數【崔紀撰】讀孟子札記無卷數【崔紀撰】論語溫知錄二卷【崔紀撰】四書參注無卷數【王植撰】菜根堂札記十二卷【夏力恕撰】中庸解一卷【任大任撰】四書錄疑三十九卷【陳綽撰】四書本義匯參四十五卷【王步靑撰】鰲峯講義四卷【潘思榘撰】論語說二卷【桑調元撰】四書約旨十九卷【任啟運撰】翼藝典略十卷【蕭正發撰】讀大學中庸日錄二卷【康呂賜撰】江漢書院講義十卷【王功撰】四書說注巵詞十卷【胡在用撰】四書順義解十九卷【劉琴撰】四書就正錄十九卷【陳鋐撰】四靑晰疑無卷數【陳鋐撰】虹舟講義二十卷【李祖惠撰】四書句讀釋義十九卷【範凝鼎撰】四書講義尊聞錄二十卷【戴鋐撰】四書窮鈔十六卷【王國瑚撰】古本大學解十二卷【劉醇驥撰】雜說八卷【不著撰人名氏】

以上見四庫全書存目

四書類凡六十七部

爾雅

別雅五卷【吳玉搢撰】續方言二卷【杭世駿撰】

以上見文淵閣著錄

爾雅補注六卷【姜兆錫撰】越語肯綮錄一卷【毛奇齡撰】連文釋義一卷【王言撰】

以上見四庫全書存目

爾雅類凡五部

經解

欽定翻譯五經五十八卷【乾隆二十年首

命翻譯四書續翻譯易書詩三經續又翻譯春秋禮記二經至四十七年告成】九經吳字一卷【顧炎武撰】經問十八卷經問補三卷【毛奇齡撰】十三經義疑十二卷【吳浩撰】九經古義十六卷【惠棟撰】經稗六卷【鄭方坤撰】十三經注疏正字八十一卷【沈廷芳撰】朱子五經語類八十卷【程川編】羣經補義五卷【江永撰】經咫一卷【陳祖範撰】九經辧字瀆蒙十二卷【沈炳震撰】古經解鉤沈三十卷【余蕭客撰】

以上見文淵閣著錄

墨庵經學無卷數【沈起撰】五經翼二十卷【孫承澤撰】稽古訂訛無卷數【龔庭歷撰】五經辧訛五卷【呂治平撰】勉庵說經十卷【齊祖望撰】七經同異考三十四卷【周象明撰】經說一卷【冉覲祖撰】此本軒經說匯編六卷【焦袁熹撰】三傳三禮字疑六卷附春秋大全字疑一卷禮記大全字疑一卷【吳浩撰】經史辧疑一卷【朱董祥撰】經玩二十卷【沈淑撰】三經附義六卷【李重華撰】冬餘經說十二卷【邵向榮撰】松源經說四卷【孫之騄撰】心園說二卷【郭兆奎撰】十三經字辧無卷數【陳鶴齡撰】古學偶編一卷【張絅撰】說書偶筆四卷【丁愷曾撰】經解五卷經義雜著一卷【黃文澍撰】經學淵源錄三十卷【黃燐撰】

以上見四庫全書存目

經解類凡三十二部

皇朝通誌卷九十七

●皇朝通誌卷九十八

藝文略二

○藝文略二

禮類第二【周官儀禮喪服禮記月令會禮儀注】

樂類第三【樂書琴曲】

小學類第四【文字音韻古文法書】

△禮類第二【周官儀禮喪服禮記月令會禮儀注】

﹝臣﹞等謹按鄭志禮類七門今悉依例編次其每門細目槪從刪並若禮記門之中庸則移入四書類云

周官

儀禮

喪服

禮記【大戴禮附】

月令

會禮【三禮通禮】

儀注【朝廟禮儀雜禮書】

周官

﹝臣﹞等謹案周禮古稱周官鄭志謂推本而言周官爲是今遵欽定義疏復其本名至諸家注本舊題周禮者不復一一追攺焉

欽定周官義疏四十八卷【乾隆十三年奉

敕撰】周禮述注二十四卷【李光坡撰】周禮訓纂二十一卷【李鍾倫撰】周官集注十二卷【方苞撰】禮說十四卷【惠士奇撰】周官祿田考三卷【沈彤撰】周禮疑義舉要七卷【江永撰】

以上見文淵閣著錄

周禮訂釋古本無卷數【王芝藻撰】髙注周禮二十二卷【髙愈撰】周禮惜陰錄六卷【徐世沭撰】周官辧非一卷【萬斯大撰】周禮問二卷【毛奇齡撰】周禮節訓六卷【黃叔琳撰】周官析疑三十六卷考工記析疑四卷【方苞撰】周官辧一卷【方苞撰】周禮集傳六卷【李文照撰】周官翼疏三十卷【沈淑撰】周禮會要六卷【王文淸撰】周禮質疑五卷【劉靑芝撰】周禮輯義十二卷【姜兆錫撰】周禮拾遺無卷數【李大浚撰】周禮三注粹鈔二卷【髙宸撰】

以上見四庫全書存目

周官類凡二十二部

儀禮

欽定儀禮義疏四十八卷【乾隆十三年奉

敕撰】儀禮鄭注句讀十七卷附鹽本正誤石經正誤二篇【張爾岐撰】儀禮商二卷【萬斯大撰】儀禮述注十七卷【李光坡撰】儀禮析疑十七卷【方咆撰】儀禮章句十七卷【吳廷華撰】補饗禮一卷【諸錦撰】禮經本義十七卷【蔡徳晉撰】宮室考十三卷【任啟運撰】肆獻祼饋食禮三卷【任啟運撰】儀禮釋宮增注一卷【江永撰】儀禮小疏一卷【沈彤撰】儀禮集編四十卷【盛世佐撰】

以上見文淵閣著錄

儀禮惜陰錄八卷【徐世沐撰】儀禮經傳內編二十三卷外編五卷【姜兆錫撰】儀禮節要二十卷【朱軾撰】重刊朱子儀禮經傳通解六十九卷【梁萬方撰】儀禮訓義十七卷【不著撰人名氏】儀禮釋例一卷【江永撰】儀禮易讀十七卷【馬駉撰】

以上見四庫全書存目

儀禮類凡二十部

喪服

讀禮通考一百二十卷【徐幹學撰】

以上見文淵閣著錄

讀禮問一卷【吳肅公撰】讀禮紀略六卷附婚禮廣義一卷【朱董祥撰】喪禮吾說篇十卷【毛奇齡撰】

以上見四庫全書存目

喪服類凡四部

禮記【大戴禮附】

﹝臣﹞等謹按鄭志大戴記列於小戴記之前今以禮記之屬皆指小戴記而言謹從欽定四庫全書例以大戴記附錄禮記之末

日講禮記解義二十六卷【謹按是編爲聖祖仁皇帝講筵舊本乾隆元年

詔儒臣校刊頒行】欽定禮記義疏八十二卷【乾隆十三年奉

敕撰】深衣考一卷【黃宗羲撰】陳氏禮記集說補正三十八卷【納喇性徳撰】禮記述注二十八卷【李光坡撰】禮記析疑四十六卷【方苞撰】檀弓疑問一卷【邵泰衢撰】禮記訓義擇言八卷【江永撰】深衣考吳一卷【江永撰】

以上見文淵閣著錄

禮記提綱集解四卷【邱元復撰】禮記疏略四十七卷【張沐撰】禮記惜陰錄八卷【徐世沐撰】禮記偶箋三卷【萬斯大撰】曾子問講錄四卷【毛奇齡撰】禮記詳說無卷數【冉覲祖撰】禮記章義十卷【姜兆錫撰】校補禮記纂言三十六卷【朱軾重訂元吳澄原本】戴記緒言四卷【陸奎勛撰】禮記類編三十卷【沈元滄編】學禮闕疑八卷【劉靑蓮撰】檀弓論文二卷【孫濩孫撰】禮記章句十卷【任啟運撰】禮記彚編八卷【王心敬撰】

右禮記

夏小正解一卷【徐世溥撰】夏小正注一卷【黃叔琳撰】大戴禮刪翼四卷【姜兆錫撰】夏小正詁一卷【諸錦撰】

右大戴記附

以上見四庫全書存目

禮記類凡二十七部

月令

﹝臣﹞等謹按鄭志月令一門有古月令續月令及時令歲時諸目今以夏小正解之類已見大戴記惟續月令及時令歲時諸書則入此門不復分列古月令諸目云

禦定月令輯要二十四卷圖說一卷【康熙五十四年奉

敕撰】

以上見文淵閣著錄

古今類纂歲時部四卷【董谷士董炳文同編】節序同風錄無捲類【孔尙任撰】時令彚記十六卷餘日事文四卷【朱濂撰】

以上見四庫全書存目

月令類凡四部

會禮【三禮通禮】

﹝臣﹞等謹案鄭志會禮一門凡禮論問及三禮總義皆入之今從欽定四庫全書之例以發明經義者爲三禮兼詳歷代制度者爲通禮分門編次並爲會禮焉

學禮質疑二卷【萬斯大撰】讀禮志疑六卷【陸隴其撰】郊社禘祫問一卷【毛奇齡撰】參讀禮志疑二卷【汪紱撰】

右三禮

禮書綱目八十五卷【江永撰】五禮通考二百六十二卷【秦蕙田撰】

右通禮

以上見文淵閣著錄

三禮合纂二十八卷【張怡撰】讀禮竊注一卷【孫自務撰】稽禮辧論一卷【劉凝撰】昏禮辧正一卷【毛奇齡撰】廟制折衷三卷【毛奇齡撰】大小宗通釋一卷【毛奇齡撰】學校問一卷【毛奇齡撰】明堂問一卷【毛奇齡撰】郊社考辧一卷【李塨撰】三禮約編十九卷【汪基撰】三禮會通二卷【張必剛撰】

右三禮

禮學彚編七十卷【應撝謙撰】禮樂通考三十卷【胡掄撰】

右通禮

以上見四庫全書存目

會禮類凡十九部

儀注【朝廟禮儀雜禮書】

﹝臣﹞等謹按鄭志儀一門凡朝廟禮儀以及家禮書儀等雜禮書皆入焉欽定續通誌因之今從其例

幸魯盛典四十卷【康熙二十三年襲封衍聖公孔毓圻等恭輯】萬壽盛典一百二十卷【康熙五十二年內廷諸臣恭輯】欽定大淸通禮五十卷【乾隆元年奉

敕撰】南巡盛典一百二十卷【乾隆三十五年大學士總督髙晉等恭輯】欽定滿洲祭神祭天典禮六卷【乾隆四十二年奉

敕撰】千叟宴詩四卷【康熙五十二年奉

敕編】千叟宴詩三十六卷【乾隆五十年奉

敕編】北郊配位議一卷【毛奇齡撰】

右朝廟禮儀

朱子禮纂五卷【李光地編】

右雜禮書

以上見文淵閣著錄

學典三十卷【孫承澤撰】文廟從祀先賢先儒考一卷【郎廷極撰】頖宮禮樂全書十六卷【張安茂撰】琉球入太學始末一卷【王士禎撰】辧定嘉靖大禮議二卷【毛奇齡撰】國學禮樂錄二十四卷【李周望謝履忠同撰】聖門禮樂統二十四卷【張行言撰】學宮備考十卷【彭其位撰】大學典祀彚考十四卷【張璇撰】學宮輯略六卷【余丙撰】

右朝廟禮儀

讀禮偶見二卷【許三禮撰】學記五卷【李塨撰】家禮辧定十卷【王復禮撰】四禮寧儉編無卷數【王心敬撰】婚禮通考二十四卷【曹庭棟撰】齊家寶要二卷【張文嘉撰】

右雜禮書

以上見四庫全書存目

儀注類凡二十五部

△樂類第三【樂書琴曲】

﹝臣﹞等謹按鄭志樂類凡十一門如歌辭題解之類今無其書槪從刪並惟以樂書及玲曲爲標目云

樂書

琹曲

樂書

禦纂律呂正義五卷【康熙五十二年聖祖仁皇帝禦撰】禦纂律呂正義後編一百二十卷【乾隆十一年皇上禦撰】古樂經傳五卷【李光地撰】古樂書二卷【應撝謙撰】聖諭樂本解說二卷【毛奇齡撰】皇言定聲錄八卷【毛奇齡撰此二書並因

聖祖仁皇帝論樂

聖諭推闡考證而作】樂律表微八卷【胡彥升撰】律呂新論二卷【江永撰】律呂闡微十卷【江永撰】

以上見文淵閣著錄

大成樂律一卷【孔貞瑄撰】律呂新書衍義一卷【呂夏音撰】鐘律陳數一卷【顧陳垿撰】樂經內編二十卷【張宣猷撰】律呂新書注三卷【周模撰】瘠和錄二卷【何夢瑤撰】易律通解八卷【沈光邦撰】樂律古義二卷【童能靈撰】大樂元音七卷【潘士權撰】律呂新書箋義二卷附八音考略一卷【羅登選撰】音律節略考一卷【潘繼善撰】黃鍾通韻二卷【都四徳撰】樂原無卷數【舊本題囂囂子撰】律呂纂要二卷【不著撰人名氏】

以上見四庫全書存目

樂書類凡二十三部

琹曲

琴旨二卷【王坦撰】

以上見文淵閣著錄

操縵錄十卷【胡世安撰】溪山琴況一卷【徐谼撰】琴學心聲二卷【莊臻鳳撰】琴談二卷【程允基撰】琴學內編一卷外編一卷【曹庭棟撰】南曲入聲客問一卷【毛光舒撰】

以上見四庫全書存目

琴曲類凡七部

△小學類第四【文字音韻古文法書】

﹝臣﹞等謹按鄭志小學類八門今分文字音韻古文法書爲四門其小學音釋蕃書神書等目並從刪並云

文字

音韻

古文

法書

文字

禦定康熙字典四十二卷【康熙五十五年奉

敕撰】欽定西域同文志二十四卷【乾隆二十八年奉

敕撰】欽定增訂淸文鑑三十二卷補編四卷總綱八卷補總綱一卷【乾隆三十六年奉

敕撰因

聖祖仁皇帝禦定欽文鑑舊木重加補輯】欽定滿洲蒙古漢字三合切音淸文鑑三十三卷【乾隆四十四年奉敕撰】字詁一卷【黃生撰】說文系傅考異四卷附錄一卷【汪憲撰】

以上見文淵閣著錄

他山字學二卷【錢邦苞撰】六書準四卷【馮調鼎撰】六書通十卷【閔齊伋撰】黃公說字無卷數【顧景星撰】讀書正音四卷【吳震方撰】字辧七卷【熊文登撰】六書分類十二卷【傅世垚撰】說文廣義十二卷【程徳洽撰】天然窮源字韻九卷【姜日章撰】六書辧通五卷【楊錫觀撰】六書例解一卷附六書雜說一卷八分書辧一卷【楊錫觀撰】五經字學考五卷【成端人撰】六經字便無卷數【劉臣敬撰】字學正本五卷【李京撰】字學同文四卷【衛執榖撰】文字審一卷【不著撰人名氏】

以上見四庫全書存目

文字類凡二十二部

音韻

禦定音韻闡微十八卷【康熙五十四年奉

敕撰】欽定同文韻統六卷【乾隆十四年奉

敕撰】欽定叶韻彚輯五十八卷【乾隆十五年奉

敕撰】欽定音韻述微三十卷【乾隆三十八年奉

敕撰】音論三卷【顧炎武撰】詩本音十卷【顧炎武撰】易音三卷【顧炎武撰】唐韻正二十卷【顧炎武撰】古音表二卷【顧炎武撰】韻補正一卷【顧炎武撰】古今通韻十二卷【毛奇齡撰】易韻四卷【毛奇齡撰】唐韻考五卷【紀容舒撰】古韻標準四卷【江永撰】

以上見文淵閣著錄

重訂馬氏等音外集一卷內集一卷【梅建刊不著撰人名】古韻通八卷【柴紹炳撰】古韻葉音六卷【楊慶撰】佐同錄五卷【楊慶撰】聲韻叢說一卷韻問一卷【毛先舒撰】韻學通指一卷【毛先舒撰】韻白一卷【毛先舒撰】韻蕞一卷【徐是溥撰】詩韻更定五卷【吳國縉撰】聲韻源流考無卷數【萬斯同撰】諧聲品字箋無卷數【虞徳升撰】類音八卷【潘耒撰】韻學要指十一卷【毛奇齡撰】韻雅五卷【施何牧撰】古音正義一卷【熊士伯撰】等切元聲十卷【熊士伯撰】古今韻表新編五卷【仇廷模撰】類字本意無卷數【莫宏勛撰】韻學臆說一卷【王植撰】韻學五卷【王植撰】五方元音二卷【樊騰鳳撰】詩經葉音辧訛八卷【劉惟謙撰】詩傳葉音考三卷【吳起元撰】本韻一得二十卷【龍爲霖撰】音韻源流五十卷【潘咸撰】韻歧四卷【江昱撰】音韻淸濁鑑三卷【王祚禎撰】

以上見四庫全書存目

音韻類凡四十一部

古文

篆隸考異二卷【周靖撰】隸辧八卷【顧藹吉撰】分隸偶存二卷【萬經撰】

以上見文淵閣著錄

廣金石韻府五卷【林尙葵李根同撰】石鼓文定本二卷【劉凝撰】篆文纂要四卷【陳策撰】篆字彚十二卷【佟世男撰】鐘鼎字源五卷【汪立名撰】

以上見四庫全書存目

古文類凡八部

法書

﹝臣﹞等謹按鄭志以法書入小學以畫入藝術欽定續通誌因之謹從其例凡一書中兼論書畫者仍歸藝術類

書法正傳十卷【馮武撰】六藝之一錄四百六卷【倪濤撰】

以上見文淵閣著錄

研山齋墨迹集覽一卷法書集覽三卷【孫永澤撰】書學彚編十卷【萬斯同撰】艸韻彚編二十六卷【陶南望撰】漢溪書法通解八卷【戈守智撰】

以上見四庫全書存目

法書類凡六部

皇朝通誌卷九十八

●皇朝通誌卷九十九

藝文略三

○藝文略三

史類第五上【正史編年詔令紀事本末別史雜史載記史評職官政書】

△史類第五上【正史編年詔令紀事本末別史雜史載記史評職官政書】

﹝臣﹞等謹按鄭志史類各門多分細目未免繁瑣今從欽定續通誌之例酌歸總類自正史至月錄凡分十五門亦於舊例稍爲變通焉

正史

編年

詔令

紀事本末

別史【史鈔附】

雜史

載記

史評

職官【官制官箴附】

政書【通制儀制邦計軍政法令考工雜典制】

正史

欽定明史三百三十六卷【康熙十八年始

詔纂修雍正二年奉

敕續編至乾隆四年告成後又

命加刊正今四庫全書以新定之本著錄】欽定遼史語解十卷【乾隆五十年奉

敕撰】欽定金史語解十二卷【乾隆五十年奉

敕撰】欽定元史語解二十四卷【乾隆五十年奉

敕撰】史記疑問一卷【邵泰衢撰】三國誌補注六卷附諸史然疑一卷【杭世駿撰】遼史拾遺二十四卷【厲鶚撰】

﹝臣﹞等謹按注釋諸史之書皆與正史相附謹從欽定四庫全書之例附錄於後

以上見文淵閣著錄

五代史誌疑四卷【楊陸榮撰】

以上見四庫全書存目

正史類凡八部

編年

禦批通鑑輯覽一百十六卷附明唐桂二王本未三卷【乾隆三十二年奉

敕撰】禦定通鑑綱目三編四十卷【乾隆四十年奉

敕撰】皇淸開國方略三十二卷【乾隆三十八年奉

敕撰】資治通鑑後編一百八十四卷【徐幹學撰】竹書統箋十二卷【徐文靖撰】通鑑胡注舉正一卷【陳景云撰】綱目訂誤四卷【陳景云撰】綱目分注拾遺四卷【芮長卹撰】

﹝臣﹞等謹按竹書統箋以下諸書均爲注釋本書而作亦如正史之例附載於編年類中

以上見文淵閣著錄

考定竹書十三卷【孫之騄撰】通鑑綱目釋地糾繆六卷補注六卷【張庚撰】皇王史訂四卷【李學孔撰】此木軒紀年略五卷【焦袁熹撰】讀史綱要一卷【王植撰】

以上見四庫全書存目

編年類凡十三部

詔令

﹝臣﹞等謹按鄭志以制誥入文類蓋歷代制誥多出代言諸臣之手尙可列於文類然考唐志史類卽有詔令一門今欽定四庫全書載詔令於史部從古義也欽惟我朝列聖相承煌煌謨訓皆由親禦丹毫昭垂典策有非前代王言所能幾及於萬一者謹從四庫全書之例於史類增入詔令一門

太祖髙皇帝聖訓四卷【康熙二十五年

聖祖仁皇帝編次乾隆四年

皇上禦制序文刊布】太宗文皇帝聖訓六卷【順治中

世祖章皇帝編次未竟康熙二十六年

聖祖仁皇帝續成乾隆四年皇上卻制序文刊布】世祖章皇帝聖訓六卷【康熙二十六年

聖祖仁皇帝編次乾隆四年

皇上禦制序文刊布】聖祖仁皇帝聖訓六十卷【雍正九年

世宗憲皇帝編次乾隆六年

皇上禦制序文刊布】世宗憲皇帝聖訓三十六卷【乾隆五年

皇上編次成帙

禦制序文刊布】上諭內閣一百五十九卷【自雍正元年至七年爲莊親王允祿奉

敕校刻自雍正八年至十三年爲和親王弘書奉

敕校刻】上諭八旗十三卷上諭旗務議覆十二卷諭行旗務奏議十三卷【雍正九年奉

敕編以上三書共爲一部】世宗憲皇帝朱批諭旨三百六十卷【雍正十年奉

敕校刊至乾隆三年告成】

以上見文淵闊著錄

詔令類凡八部

紀事本末

﹝臣﹞等謹按我朝聖聖相承功烈顯鑠方略諸編皆奉敕撰紀以著其事之始末威徳遠揚洵書契以來所赤有謹依欽定四庫全書之例增列紀事本末一門以補鄭志之所不及又如谷應泰明史紀事本末之類蓋仿宋袁樞通鑑紀事本末而作實於正史編年之外別爲一體亦應采入其它體例相同者並從附見云

平定三逆方略六十卷【康熙二十一年奉

敕撰謹按是編未奉刊布

皇上特命繕入四庫全書】親徵平定朔漠方略四十八卷【康熙四十七年奉

敕撰】欽定平定金川方略三十二卷【乾隆十三年奉

敕撰】禦定平定準噶爾方略前編五十四卷正編八十五卷續編三十三卷【乾隆三十七年奉

敕撰】欽定平定兩金川方略一百三十六卷【乾隆四十六年奉

敕撰】欽定臨淸紀略十六卷【乾隆四十二年奉

敕撰】欽定蘭州紀略二十一卷【乾隆四十六年奉

敕撰】欽定石峯堡紀略二十卷【乾隆五十年奉

敕撰】綏寇紀略十二卷【吳偉業撰】明史紀事本末八十卷【谷應泰撰】滇考二卷【馮蘇撰】左傳紀事本末五十三卷【髙士奇撰】平臺紀略一卷附東徵集六卷【藍鼎元撰】

以上見文淵閣著錄

三藩紀事本末四卷【楊陸榮撰】

以上見四庫全書存目

紀事本末類凡十四部

別史【史鈔附】

﹝臣﹞等謹按鄭志有通史而無別史凡古史統史之類俱入通史其各家別史則仍分見於雜史正史二門今從欽定續通誌之例攺通史爲別史而史鈔亦附見焉

欽定續通誌六百四十卷【乾隆三十二年奉

敕撰】繹史一百六十卷【馬驌撰】後漢書補逸二十一卷【姚之駰撰】春秋戰國異詞五十四卷通表一卷摭遺一卷【陳厚耀撰】

右別史

南史識小錄八卷北史識小錄八卷【沈名蓀朱昆田同編】

右史鈔附

以上見文淵閣著錄

明史一百七十一卷【傅維鱗撰】廿二史紀事提要八卷【吳綏撰】春秋紀傳五十一卷【李鳳雛撰】讀史津逮四卷【潘永圜撰】季漢五志十二卷【王復禮撰】半牕史略四十二卷【龍體剛撰】尙史七十二卷【李錯撰】晉紀六十八卷【郭倫撰】

右別史

左傳經世十卷【魏禧撰】讀史蒙拾一卷【王士祿撰】史緯三百三十卷【陳允錫撰】兩晉南北集珍六卷【陳維崧撰】左傳分國纂要十六卷【盧元昌撰】

右史鈔附

以上見四庫全書存目

別史類凡十八部

雜史

欽定蒙古源流八卷【蒙古小徹辰薩囊臺吉撰乾隆四十二年奉

敕譯進】

以上見文淵閣著錄

見聞隨筆二卷【馮蘇撰】安南使事記一卷【李仙根撰】平叛記二卷【毛霦撰】平寇誌十二卷【李確撰】交山平寇本末三卷附詩一卷詳文一卷書牘一卷【夏駰撰】平閩紀十三卷【楊捷撰】師中紀績一卷【王得一撰】武宗外紀一卷【毛奇齡撰】後鑑錄七卷【毛奇齡撰】封長白山記一卷【方象瑛撰】辦苗紀略八卷【兪益謨撰】遜代陽秋二十八卷【余美英撰】二申野錄八卷【孫之騄撰】衡湘稽古五卷【王萬澍撰】

以上見四庫全書存目

雜史類凡十五部

載記

﹝臣﹞等謹按鄭志有霸史一門以十六國十國之書入之今從欽定續通誌之例攺爲載記一門

十國春秋一百十四卷【吳任臣撰】

以上見文淵閣著錄

南唐拾遺記一卷【毛先舒撰】中山沿革志二卷【汪楫撰】

以上見四庫全書存目

載記類凡三部

史評

﹝臣﹞等謹按鄭志以史評入正史今從欽定續通誌之例分列史評一門

禦批通鑑矕目五十九卷通鑑綱目前編十八卷外紀一卷舉要三卷通鑑綱目續編二十七卷【康熙四十七年

聖祖仁皇帝禦撰】禦制評鑑闡要十二卷【乾隆三十六年大學士劉統勛等恭錄】史通通釋二十卷【浦起龍撰】

以上見文淵閣著錄

史通訓故補二十卷【黃叔琳撰】綱鑑附評二卷【舊本題劉善撰】漢史億二卷【孫廷銓撰】論世八編十二卷【華慶遠撰】歷代甲子考一卷【黃宗義撰】鑑語經世編二十七卷【魏裔介撰】讀史吟評一卷【黃鵬揚撰】史評辧正四卷【黃鵬揚撰】讀史曫疑十卷【張彥士撰】史折三卷續一卷【賀裳撰】澄景堂史測十四卷【施鴻撰】垂芳型十三卷【金維寧撰】資治通鑑述無卷數【陳銑撰】通鑑大感應錄二卷【秦鏡撰】讀史辧惑無卷數【王建衡撰】史論初集無卷數【朱直撰】詩史十二卷【葛震撰】四言史徵十二卷【葛震撰】班範肪截四卷五代史肪截四卷【張篤慶撰】增定史韻四卷附讀史小論一卷【仲宏道撰】十七史論九卷年表一卷【夏惇仁撰】芝壇史案五卷【張鵬翼撰】史學正藏五卷【宋士宗撰】讀史評論六卷【費宏灝撰】十七朝史論一得一卷【郭倫撰】石溪史話八卷【劉鳳起撰】唐鑑偶評四卷【周池撰】

以上見四庫全書存目

史評類凡三十部

職官【官制官箴附】

﹝臣﹞等謹按鄭志職官一門有與刑法相混遂致互收者今遵欽定續通誌職官類先以官制敍於前而官箴則附見焉

欽定國子監志六十二卷【乾隆四十三年奉

敕撰】詞林典故八卷【鄂爾泰等撰】

右官制

禦定人臣徹心錄一卷【順治十二年奉

敕撰】

右官箴附

以上見文淵閣著錄

歷代銓選志一卷【袁定遠撰】歷代宰輔彚考八卷【萬斯同撰】銓政論略一卷【蔡方炳撰】文武金境律例指南十六卷【淩銘麟撰】南臺舊聞十六卷【黃叔璥撰】四譯館考十卷【江系撰】太常紀要十五卷【江蔡撰】

右官制

政學錄五卷【鄭端撰】爲政第一編八卷【孫鋐撰】百僚金鑑十二卷【牛天宿撰】

右官箴附

以上見四庫全書存目

職官類凡十三部

政書【通制儀制邦計軍政法令考工雜典制】

﹝臣﹞等謹按鄭志刑法門兼及貢舉法守之類於標目不符欽定續通誌惟以斷獄入刑法餘皆列於故事今從欽定四庫全書例以法令入政書其刑法一門謹從刪去

欽定大淸會典一百卷【乾隆二十九年奉

敕撰】欽定大淸會典則例一百八十卷【乾隆二十九年奉

敕撰】欽定續文獻通考二百五十卷【乾隆十二年奉

敕撰】欽定皇朝文獻通考二百八十卷【乾隆十二年奉

敕撰】欽定續通典一百五十卷【乾隆三十二年奉

敕撰】欽定皇朝通典一百卷【乾隆三十二年奉

敕撰】元朝典故編年考十卷【孫承澤撰】

以上見文淵閣著錄

右通制

國朝宮史三十六卷【乾隆七年奉

敕撰二十四年增修】

以上見文淵閣著錄

﹝臣﹞等謹案典禮諸書已見禮類儀注門惟國朝宮史一編凡禁闡制度並皆分門臚列典禮特其一也謹錄於史類儀制門內

右儀制

禦定康濟錄六卷【謹案是編原名救饑譜吏科給事中倪國璉於乾隆四年恭進

命內廷諸臣刪訂刊行因

賜今名】捕蝗考一卷【陳芳生撰】荒政叢書十卷【兪森編】

以上見文淵閣著錄

淮鹺本論二卷【胡文學撰】歷代茶榷志一卷【蔡方炳撰】歷代山澤徵稅記一卷【彭寧求撰】左司筆記二十卷【吳璟撰】蘇松歷代財賦考一卷【不著撰人名氏】

以上見四庫全書存目

右邦計

八旗通誌初集二百五十卷【雍正五年奉

敕撰】

以上見文淵閣著錄

歷代馬政志一卷【蔡方炳撰】歷代武舉考一卷【譚吉璁撰】

以上見四庫全書存目

右軍政

大淸律例四十七卷【乾隆五年奉

敕撰】

以上見文淵閣著錄

右法令

武殿聚珍板程序一卷【乾隆三十八年

詔甄擇四庫全書善本刊布侍郎金簡請以活字印行

賜名曰聚珍板金簡因綜述其法編此書奏進】

以上見文淵閣著錄

浮梁陶政志一卷【吳允嘉撰】

以上見四庫全書存目

右考工

歷代建元考十卷【鍾淵映撰】

以上見文淵閣著錄

紀元彚考三十五卷【黃琳撰】紀元要略一卷補遺一卷【陳景云撰】歷代帝系年號二十卷【劉宗魏撰】

以上見四庫全書存目

右雜典制

政書類凡二十六部

皇朝通誌卷九十九

●皇朝通誌卷一百

藝文略四

○藝文略四

史類第五下【傳記地理譜系食貨目錄】

△史類第五下【傳記地理譜系食貨目錄】

傳記【聖賢名人列傳列女雜錄別錄科第名號】

地理【地理總志都城宮苑郡邑地理雜紀川瀆名山洞府遊記邊防外紀】

譜系

食貨【貨寶器用豢養種藝茶酒】

目錄

傳記【聖賢名人列傳列女雜錄別錄科第名號】

﹝臣﹞等謹案鄭志傳記一門分目十三最爲繁雜今從欽定續通誌之例各加刪並凡分聖賢名人列傳列女雜錄別別錄科第名號爲八云

闕裏志二十卷【宋際宋慶長同撰】三遷志十二卷【孟衍泰王特選仲蘊錦同撰】孟子生卒年月考一卷【閻若璩撰】至聖編年世紀二十四卷【李灼黃晟同編】洙泗源流無卷數【不著撰人名氏】

以上見四庫全書存目

右聖賢

﹝臣﹞等謹案欽定四庫全書所錄傳記類聖賢之屬惟宋胡仔孔傳二書而己凡國朝人撰述諸書惟存目有之今以著錄無書謹從其闕後並仿此

寧海將軍固山貝子功績錄一卷【不著撰人名氏記貝子富喇塔討逆藩耿精忠由臺州進兵之事】

以上見文淵閣著錄

羅江東外紀三卷【閔元衢撰】賀監紀略四卷【聞性善曁其弟性道同編】姑山事錄八卷【吳肅公杜名齊同撰】寧海將軍固山貝子保浙平閩實迹一卷【不著撰人名氏記貝子富喇塔討逆藩耿精忠事】保臺實迹錄一卷【不著撰人名氏記臺州兵巡道楊應魁政績】楊公政績記一卷【黃家遴撰記明嘉與知府楊繼宗遺事】忠武志八卷【張鵬翮撰】周忠介公遺事一卷【彭定求撰】王文成集傳本二卷【毛奇齡撰】海裏志四卷【吳存禮撰】考訂朱子世家一卷【江永撰】胡忠烈遺事四卷【史珥編】朱子文公傳道經世言行錄八卷【舒敬亭撰】曹江孝女廟志十卷【沈志禮撰】

以上見四庫全書存目

右名人

欽定勝朝殉節諸臣錄十二卷【乾隆四十一年奉

敕撰】明儒學案六十二卷【黃宗羲撰】中州人物考八卷【孫奇逢撰】東林列傳二十四卷【陳鼎撰】儒林宗派十六卷【萬斯同撰】明儒言行錄十卷續錄二卷【沈佳撰】史傳三編五十六卷【朱軾撰】閩中理學淵源考九十二卷【李淸馥撰】

以上見文淵閣著錄

崇禎五十宰相傳一卷【曹溶撰】五十輔臣編年錄殘本一卷【不著撰人名氏】歷代循良錄一卷【孫蕙撰】古人幾部六卷【陳允衡撰】歷代黨鑑五卷【徐實撰】孔庭神在錄八卷【胡時忠撰】畿輔人物志二十卷【孫承澤撰】四朝人物略六卷【孫承澤撰】益智錄二十卷【孫承澤撰】檇李往哲續編一卷【項玉筍撰】金華徵獻略二十卷【王宗炳撰】聖學知統錄二卷【魏裔介撰】聖學知統翼錄二卷【魏裔介撰】希賢錄五卷【朱顯祖撰】續表忠記八卷【趙吉士撰】洛學編四卷【湯斌撰】天中景行集無卷數【邵燈撰】中州道學編二卷補編一卷【耿介撰】古權錄八卷【王士禎撰】大成通誌十八卷【楊慶撰】續髙士傳五卷【髙兆撰】理學備考三十四卷【範鄗鼎撰】勝朝彤史拾遺記六卷【毛奇齡撰】畱溪外傳十八卷【陳鼎撰】明儒林錄十九卷【張恆撰】雒閩源流錄十九卷【張夏撰】錫山宦賢考略三卷【張夏吳永禔同撰】吳越順存集三卷外集一卷【吳允嘉撰】道南正學編三卷【錢肅潤撰】又尙集二卷【何屬幹撰】聖宗集要八卷【費緯祹撰】卓行錄四卷【黃容撰】荊門耆舊紀略三卷【胡作柄撰】學統五十六卷【熊賜履撰】道統錄二卷附錄一卷【張伯行撰】道南源委六卷【張伯行撰】伊洛淵源續錄二十卷【張伯行撰】嘉禾徵獻錄四十六卷【盛楓撰】人瑞錄一卷【孔尙任撰】北學編四卷【魏一鰲撰】修史試筆二卷【藍鼎元撰】道學淵源錄一卷【王植撰】黌祀紀續十卷【康偉然撰】關學編五卷【王心敬增補明馮從吾原本】蜀碧四卷【彭譐四撰】閩學誌略十七卷【李淸馥撰】循良前傳約編四卷【張先嶽撰】吉州人文紀略二十六卷【郭景昌撰】孝史十卷【錢尙衡撰】

以上見四庫全書存目

右列傳

列女紀略一卷【胡作柄撰】節婦傳十五卷【楊錫紱撰】

以上見四庫全書存目

右列女

閩越巡視紀略六卷【杜臻撰】松亭行紀二卷扈從西巡日錄一卷【髙士奇撰】

以上見文淵閣著錄

南徵紀略二卷【孫廷銓撰】李贅一卷【胡文學撰】蜀道驛程記二卷【王士禎撰】南來志一卷【壬士禎撰】北歸志一卷【王士禎撰】秦蜀驛程後記二卷【王士禎撰】粵遊日記一卷【王鉞撰】使琉球記一卷【張學禮撰】治禾紀略五卷【盧崇興撰】粵西偶記一卷【陸成蕃撰】海岱日記一卷【張榕端撰】何禦史孝子祠主復位錄一卷【毛奇齡撰】滇行日記二卷【李澄中撰】塞程別紀一卷【余案撰】塞北小鈔一卷【髙士奇撰】明道書院紀迹四卷【章秉法撰】滇遊記一卷附記一卷【畢日澪撰】滇行紀程一卷續鈔一卷東還記程一卷續鈔一卷【許纘會撰】南徵紀程一卷【黃叔璥撰】鹿州公案二卷【藍鼎元撰】念貽剩紀一卷【周宣智撰】東遊紀略二卷【張體幹撰】

以上見四庫全書存目

右雜錄

劉豫事迹一卷【曹溶撰】

以上見四庫全存目

右別錄

制科雜錄一卷【毛奇齡撰】彚徵錄一卷【不著撰人名氏】

以上見四庫全書存目

右科第

別號錄九卷【葛萬里撰】

以上見文淵閣著錄

宮閨小名錄四卷後錄一卷【尢侗撰】同姓名錄八卷【王廷燦撰】

以上見四庫全書存目

右名號

傳記類凡一百十部

地理【地理總志都城宮苑郡邑地理雜紀川瀆名山洞府遊記邊防外紀】

大淸一統志五百卷【乾隆二十九年奉

敕撰】

以上見文淵閣著錄

天下郡國利病書一百二十卷【顧炎武撰】增訂廣輿記二十四卷【蔡方炳撰】閱史津逮無卷數【朱約湻撰案是書以閱史須諳地理乃考正舛訛各繪以圖故名閱史津逮】歷代輿地徵信編殘本六卷【錢邦寅撰】山河兩戒考十四卷【徐文靖撰】古今約說無卷數【邵元龍編乃節鈔古今輿地故實詩文】

以上見四庫全書存目

右地理總志

欽定日下舊聞考一百二十卷【乾隆三十九年奉

敕撰】欽定滿洲源流考二十卷【乾隆四十二年奉敕撰】欽定盛京通誌一百卷【乾隆四十三年奉

敕撰】欽定熱河志一百二十卷【乾隆四十六年奉

敕撰】

右都城宮苑

歷代帝王宅京記二十卷【顧炎武撰】金鰲退食筆記二卷【髙士奇撰】

右都城宮苑古迹府

以上見文淵閣著錄

畿輔通誌一百二十卷【李衛等監修】江南通誌二百卷【趙宏恩等監修】江西通誌一百六十二卷【謝旻等監修】浙江通誌二百八十卷【嵇會筠等監修】福建通誌七十八卷【郝玉麟等監修】湖廣通誌一百二十卷【邁柱等監修】河南通誌八十卷【王士俊等監修】山東通誌三十六卷【嶽浚等監修】山西通誌二百三十卷【覺羅石麟等監修】陜西通誌一百卷【劉於義等監修】甘肅通誌五十卷【許容等監修】四川通誌四十七卷【黃廷柱等監修】廣東通誌六十四卷【郝玉麟等監修】廣西通誌一百二十八卷【金鉷等監修】雲南通誌三十卷【鄂爾泰等監修】貴州通誌四十六卷【鄂爾泰等監修】

右郡邑

江城名迹四卷【陳宏緒撰】營平二州地名記一卷【顧炎武撰】石柱記箋釋五卷【鄭元應撰】

右郡邑古迹附

以上見文淵閣著錄

海昌外志無卷數【談遷撰】西寧志七卷【蘇銑撰】續安邱志二十五卷【王訓撰】永平府誌二十四卷【宋琬撰】杞紀二十二卷【張貞撰】杭志三誥三誤辧一卷【毛奇齡撰】蕭山縣誌刊誤三卷【毛奇齡撰】臺灣紀略一卷【林謙光撰】登封縣誌十卷【張聖誥撰】瑯鹽井志四卷【沈鼐撰】師宗州誌二卷【管掄撰】遼載前集二卷【林本裕撰】揚州府誌四十卷【張萬壽撰】河套志六卷【陳履中撰】湖南通誌一百七十四卷【陳宏謀等監修】澳門記略二卷【邱光任張汝霖同撰】續河南通誌八十卷【阿思哈等監修】

右郡邑

靈隱寺志八卷【孫治撰】滄浪小志二卷【宋犖撰】杏花村誌十二卷【郎遂撰】二樓小志四卷【程元愈撰汪越沈廷璐補輯】靑原誌略十三卷【釋大然撰施閏章補輯】崇恩誌略七卷【釋智藏撰】江心志十二卷【釋元奇撰】白鹿書院志十六卷【廖文英撰】靈谷寺志十六卷【吳云撰】白鹿書院志十九卷【毛徳琦撰】通元觀志二卷【吳陳炎撰】孔宅志六卷【諸紹禹撰】武林志餘三十二卷【張暘撰】東林書院志二十二卷【髙■﹝山上桂下﹞髙嶐髙廷珍髙陛許獻同撰】增修雲林寺志八卷【厲鶚撰】宋東京考二十卷【周城撰】鵝湖講學會編十二卷【鄭之僑撰】

右郡邑古迹附

以上見四庫全書存目

顏山雜記四卷【孫廷銓撰】嶺南風物記一卷【吳綺撰宋俊增補江闓刪訂】龍沙記略一卷【方式濟撰】東城雜記二卷【厲鶚撰】

以上見文淵閣著錄

山東考古錄一卷【舊本題顧炎武撰】京東考古錄一卷【舊本題顧炎武撰】譎觚一卷【顧炎武撰】天府廣記四十四卷【孫承澤撰】四州文獻摘抄四卷【畢振姬撰】甌江逸志一卷【勞大輿撰】粵述一卷【閔敍撰】星余筆記一卷【王鉞撰】中州雜俎三十五卷【汪價撰】湖壩雜記一卷【陸次云撰】姑熟備考八卷【夏之符撰】臺灣紀略一卷【李麟光撰】海表奇觀八卷【不著撰人名氏】江南星野辧一卷【葉爕撰】嶺南雜記二卷【吳震方撰】臺灣隨筆一卷【徐懷祖撰】燕臺筆錄一卷【舊題項惟貞撰乞考爲朱彜尊日下舊聞內風俗一卷】神州古史考一卷方輿通俗文一卷【倪璠撰】西粵對問無卷數【江徳中撰】潯陽蹤醢六卷【文行遠撰】蜀都碎事六卷【陳祥裔撰】績閩小紀一卷【黎定國撰】嶺海見聞四卷【錢以塏撰】南漳子二卷【孫子騄撰】

以上見四庫全書存目

右地理雜記

﹝臣﹞等謹案鄭志於地理分方物一門凡書之詳於風土者未可以方物槪之

欽定續通誌攺爲地理雜記謹從其例按次編錄欽定河源紀略三十六卷【乾隆四十七年奉

敕撰】水經注集釋訂訛四十卷【沈炳巽撰】水經注釋四十卷刊誤十二卷【趙一淸撰】昆侖河源考一卷【萬斯同撰】兩河淸彚八卷【薛鳳祚撰】居濟一得八卷【張伯行撰】治河奏績書四卷附張靄生河防述言一卷【靳輔撰】直隸河渠志一卷【陳儀撰】行水金鑑一百七十五卷【傅澤洪撰】水道提綱二十八卷【齊召南撰】海塘錄二十六卷【翟均廉撰】

以上見文淵閣著錄

河紀二卷【孫承澤撰】具區志十六卷【翁澍撰】北河續記八卷【閻廷謨撰】河防芻議六卷【崔維雅撰】新劉河志一卷婁江志二卷【顧士璉撰】山東全河備考四卷【葉方恆撰】明代河渠考無卷數【萬斯同撰】今水經一卷【黃宗羲撰】明江南治水記一卷【陳士鐮撰】湘湖水利志三卷【毛奇齡撰】東南水利八卷【沈愷曾撰】治水要議一卷【孫宗彜撰】太湖備考十六卷【金友理撰】蕭山水利書初集二卷續集一卷三集三卷附集一卷【初集來鴻雯重訂明富玹原本續集三集皆張文瑞編附集文瑞之子學懋編】治河前策二卷後策二卷【馮祚泰撰】水鑑六卷【郭起元撰】安瀾文獻一卷【沈光曾撰】

以上見四庫全書存目

右川瀆

欽定盤山誌二十一卷【乾隆十九年奉

敕撰】西湖志纂十二卷【乾隆十金年

聖駕南巡梁詩正等恭輯】

以上見文淵閣著錄

太平三書十二卷【張萬選撰】戶浦九山補志十二卷【李確撰】昌平山水記二卷【顧炎武撰】黃山誌七卷【閔麟嗣撰】麻姑山丹霞洞天志十七卷【羅林撰】峩眉山誌十八卷【蔣超撰】峩眉誌略一卷【張能麟撰】浯溪考二卷【王士禎撰】長白山錄一卷補遺一卷【王士禎撰】鼓山地十二卷【釋元賢撰】恆嶽志三卷【張崇徳撰】七星巖志十六卷【韓作棟撰】峩眉山誌十八卷【曹熙衡撰】龍唐山誌五卷【釋性制撰】寶華山誌十卷【釋徳基撰】廬山通誌十二卷【釋定暠撰】四明山誌九卷【黃宗羲撰】四明山古迹記五卷【不著撰人名氏卽黃宗羲稿本】西湖夢尋五卷【張岱撰】穹嶐山誌六卷【李標撰】百城煙水九卷【徐崧張大純同編】蟂磯山誌二卷【柯願撰】嶽麓志八卷【趙寧撰】說嵩三十二卷【景日昣撰】嵩獄廟史十卷【景日昣撰】雞足山誌十卷【範承勛撰】普陀山誌十五卷【朱謹陳璇同撰】湘山誌八卷【徐泌撰】林匡民風十二卷【王維徳撰】廬山誌十五卷【毛徳琦撰】玉華洞志六卷【陳文在撰】武夷九曲志十六卷【王復禮撰】丹霞洞天志十七卷【蕭韶撰】羅浮山誌十二卷【陶敬益撰】惠陽山水紀勝四卷【吳騫撰】羅浮外史無卷數【錢以塏撰】羅浮山誌會編二十二卷【宋廣業撰】西樵志六卷【馬符錄撰】西湖志四十八卷【傅王露撰】太嶽太和山紀略八卷【王槪撰】峽石山水志一卷【蔣宏任撰】金井志四卷【姜虯綠撰】泰山道裏記一卷【聶鈫撰】峽川志一卷【潘廷章撰】西湖監勝志十四卷【夏基撰】南河紀略六卷【邱俊撰】

以上見四庫全書存目

右名山洞府

臺海使槎錄八卷【黃叔璥撰】

以上見文淵閣著錄

廣州遊鹽小志一卷【王士禎撰】天下名山記鈔無卷數【吳秋土撰】泰山紀勝一卷【孔貞瑄撰】匡廬紀遊一卷【吳闡思撰】滇黔紀遊二卷【陳鼎撰】玉山遺響六卷【張貞生撰】蒼洱小記一卷【畢日澪撰】

以上見四庫全書存目

右遊記

海防述略一卷【杜臻撰】延綏鎭誌六卷【譚吉璁撰】蠻司合志十五卷【毛奇齡撰】江防總論一卷海防總論一卷【姜宸英撰】秦邊紀略四卷【不著撰人名氏】

以上見四庫全書存目

右邊防

異域錄一卷【圖理琛撰】海國聞見錄二卷【陳倫炯撰】

以上見文淵閣著錄

別本坤奧外紀一卷【舊本題南懷仁撰】西方要記一卷【西洋利類思安文思南懷仁等撰】洱海叢談一卷【釋同揆撰】八紘譯史四卷紀餘四卷【陸次云撰】八鈜荒史一卷【陸次云撰】峝溪纖志三卷志餘一卷【陸次云撰】安南紀遊一卷【潘鼎珪撰】海外紀事六卷【釋大汕撰】連陽八排風土記八卷【李來章撰】中山傳信錄六卷【徐葆光撰】楚南苗志六卷【假汝霖撰】

以上見四庫書存目

右外記

地理類凡一百九十七部

譜系

﹝臣﹞等謹按譜系之書列爲橫格類於年表今俱歸入圖譜略惟單隆周布姓補專舉布姓不分圖格應存之以備皇朝通誌藝文略內譜系一門

布姓補五卷【單隆周撰】

以上見四庫全書存目

譜系類凡一部

食貨【貨寶器用豢養種藝茶酒】

﹝臣﹞等謹案鄭志食貨一門列貨寶器用豢養種藝茶酒諸目今仍其舊凡有關賦稅之書已見於政書類者玆不復贅云

泉刀涯纂無卷數【邱峻撰】

以上見四庫全書存目

右貨寶

雪堂墨品一卷【張仁熙撰】漫堂墨品一卷【張仁熙撰】漫堂墨品一卷【宋犖撰】怪石贊一卷【宋犖撰】漢甘泉宮瓦記一卷【林售撰】觀石後錄一卷【毛奇齡撰】曹氏墨林二卷【曹素功撰】

以上見四庫全書存目

右器用

畫眉筆談一卷【陳均撰】晴川蟹錄四卷後錄四卷【孫之騄撰】

以上見四庫全書存目

右豢養

倦圃時蒔植記三卷北墅抱甕錄一卷【髙士奇撰】藝菊志八卷【陸廷燦撰】箋卉一卷【吳崧撰】

以上見四庫全書存目

右種藝

續茶經三卷附錄一卷【陸廷燦撰】

以上見文淵閣著錄

茶史二卷【劉源長撰】居常飲饌錄一卷【曹寅撰】酒部彚考十八卷【不著撰人名氏】

以上見四庫全書存目

右茶酒

食貨類凡十六部

目錄

欽定天祿琳瑯書目十卷【乾隆四十年奉

敕編】欽定四庫全書總目二百卷【乾隆三十九年奉

敕編】千頃堂書目三十二卷【黃虞稷撰】經義考三百卷【朱彜尊撰】

以上見文淵閣著錄

讀書敏求記四卷【錢曾撰】述古堂書目無卷數【錢曾撰】讀書叢殘三卷【王鉞撰】別本讀書叢殘二卷【王鉞撰】明藝文志五卷【尢侗撰】易傳辧異四卷【翟均廉撰】

以上見四庫全書存目

目錄類凡十一部

皇朝通誌卷一百

●皇朝通誌卷一百一

藝文略五

○藝文略五

諸子類第六【儒家道家釋家法家雜家農家小說家兵家】

△諸子類第六【儒家道家釋家法家雜家農家小說家兵家】

﹝臣﹞等謹按鄭志諸子類共十一門今無名家墨家縱橫家之書則謹從其闕餘各依類編次凡八家云

儒家【儒術數學】

道家

釋家

法家

雜家【雜學雜考雜說雜品雜纂雜編】

農家

小說家【雜事異聞瑣記】

兵家

儒家【儒術數學】

﹝臣﹞等謹按鄭志儒家本自爲一門今從欽定續通誌之例以儒術數學分列焉

禦定資政要覽三卷後序一卷【順治十二年奉

敕撰】聖諭廣訓一卷【

聖祖仁皇帝

親制聖諭十六條雍正二年

世宗憲皇帝釋爲廣訓

頒示天下學宮】庭訓格言一卷【雍正八年世宗憲皇帝禦纂】禦制日知薈說四卷【乾隆元年

皇上取舊制各體文勒成是編】禦定內則衍義十六卷【順治十三年奉

敕撰】禦定孝經衍義一百卷【順治十三年奉

敕修至康熙二十一年告成

聖祖仁皇帝禦制序文頒行】禦纂性理精義十二卷【康熙五十六年奉

敕編】禦纂朱子全書六十六卷【康熙五十二年奉

敕編】禦定執中成憲八卷【雍正六年奉

敕撰】禦覽經史講義三十一卷【乾隆十四年奉

敕編】正學隅見述一卷【王宏撰撰】思辧錄輯要三十五卷【陸世儀撰】雙橋隨筆十二卷【周召撰】讀朱隨筆四卷【陸隴其撰】三魚堂剩言十二卷【陸隴其撰】松陽抄存二卷【陸隴其撰】注解正蒙二卷【李光地撰】榕村語錄三十卷【李光地撰】正蒙初義十七卷【王植撰】近思錄集注十四卷【茅星來撰】近思錄集注十四卷【江永撰】讀書偶記三卷【雷鋐撰】

以上見文淵閣著錄

家語正義十卷【姜兆錫撰】孔叢子正義五卷【姜兆錫撰】太極集注一卷【孫子昶撰】太極解拾遺一卷通書解拾遺一卷後錄一卷西銘解拾遺一卷後錄一卷【李文照撰】正蒙集解九卷【李文照撰】近思錄集解十四卷【李文照撰】周子疏解四卷【王明弼撰】濂關三書無卷數【王植撰】程書五十一卷【程湛編】小學集解六卷【黃澄撰】小學分節二卷【髙熊徵撰】小學集解六卷【蔣永修撰】小學纂注六卷【髙愈撰】小學句讀記六卷【王建常撰】朱子語類纂十三卷【王鉞撰】藤陰札記無卷數【孫承澤撰】學約續編十四卷【孫承澤撰】考正晚年定論二卷【孫承澤撰】明辧錄二卷【孫承澤撰】紫陽通誌錄四卷【髙世泰編】聖學入門書無卷數【陳瑚撰】學言三卷【白允謙撰】此庵言錄十卷【胡統虞撰】理學傳心纂要八卷【孫奇逢撰】歲寒居答問二卷附錄一卷【孫奇逢撰】潛室札記二卷【刁包撰】張扴軒集八卷【張時爲撰】學案一卷【王甡撰】存性編二卷【顏元撰】存學編四卷【顏元撰】存治編一卷【顏元撰】存人編一卷【顏元撰】教民恆言一卷【魏裔介撰】致知格物解二卷【魏裔介撰】周程張朱正脈無卷數【魏裔介撰】論性書二卷【魏裔介撰】約言錄二卷【魏裔介撰】續近思錄二十八卷【鄭光羲撰】朱子聖學考略十卷【朱澤澐撰】廣祀典議一卷【吳肅公撰】二程學案二卷【黃宗羲撰】讀書質疑二卷【王錟撰】欲從錄十卷【王錟撰】臆言四卷【朱顯祖撰】儒宗理要二十九卷【張能鱗編】理學辧一卷【王庭撰】常語筆存一卷【湯斌撰】理學要旨無卷數【耿介撰】朱子學歸二十三卷【鄭端編】溯流史學鈔二十卷【張沐撰】閒道錄三卷【熊賜履撰】下學堂札記三卷【熊賜履撰】大儒粹語二十八卷【顧棟南編】紫陽大指八卷【秦云爽撰】會語支言四卷【陸鳴鰲撰】性理大中二十八卷【應撝謙撰】憤助編二卷【蔡方炳編】體獨私鈔四卷【黃百家撰】王劉異同五卷【黃百家撰】學術辧一卷【陸隴其撰】問學錄四卷【陸隴其撰】信陽子卓錄八卷【張鵬翮撰】王學質疑一卷附錄一卷【張烈撰】教習堂條約一卷【徐幹學撰】萬世玉衡錄四卷【蔣伊撰】儒門法語無卷數【彭定求編】三子定論五卷【王復禮撰】正修錄三卷齊冶錄三卷【於準撰】二程語錄十八卷【張伯行編】小學集解六卷【張伯行撰】續近思錄十四卷【張伯行編】學規類編二十七卷【張伯行編】性理正宗四十卷【張伯行編】廣近思錄十四卷【張伯行編】濂洛關閩書十九卷【張伯行編】困學錄集粹八卷【張伯行編】理學正宗十五卷【竇克勤編】大學辧業四卷聖經學規纂二卷論學二卷【李塨撰】小學稽業五卷【李塨撰】性理纂要八卷【冉覲祖撰】程功錄五卷【楊名時撰】嵩陽學凡六卷【景日昣撰】續小學六卷【葉鉁編】心印正說三十四卷【吳臺碩撰】尊道集四卷【朱寨撰】近思續錄四卷【劉源淥撰】冷語三卷【劉源淥撰】讀書日記六卷【劉源淥撰】性理辧義二十卷【王建衡撰】靜用堂偶編十卷【塗天相撰】廣字義三卷【黃叔璥撰】朱子晚年全論八卷【李紱編】學舫無卷數【吳云撰】白鹿洞規條目二十卷【王澍集撰】集程朱格物法一卷集朱子讀書法一卷【王澍撰】經書性理類輯精要錄六卷【王士陸撰】謀道續錄二卷【譚旭撰】讀周子札記無卷數【崔紀撰】知非錄一卷【鄧鍾嶽撰】余山遺書十卷【勞史撰】虛谷遺書三卷【何國材撰】筆記二卷【程大純撰】日省編一卷【馮昌臨撰】聖學輯要一卷【潘繼善撰】載道集六十卷【許焞編】大學衍義輯要六卷大學衍義補輯要十二卷【陳宏謀撰】呂子節錄四卷補遺二卷【陳宏謀撰】恥亭遺書十卷【周宗廉撰】棉陽學準五卷【藍鼎元撰】女學六卷【藍鼎元撰】張子淵源錄十卷【張鏐編】女教經傳通纂二卷【任啟運撰】躬行實踐錄十五卷【桑調元撰】朱子爲學考三卷【童能靈撰】理學疑問四卷【童能靈撰】讀書小記三十卷【範爾梅撰】南阿集二卷【康呂賜撰】淑艾錄十四卷【祝洤撰】下學編十四卷【祝洤撰】東莞學案無卷數【吳鼎撰】逸語十卷【曹廷棟撰】困勉齋私記四卷【閻循觀撰】思通集二卷隨意吟一卷【秦望撰】敍天齋講義四卷【竇文炳撰】明儒講學考一卷【程嗣章撰】業儒臆說一卷【陶圻撰】砭身集六卷【劉鳴珂撰】愚齋反經錄十六卷【謝王寵撰】講學二卷【陳祖銘撰】三立編十二卷【壬梓編】性理析疑十五卷【蔡洛撰】童子問一卷【黃文澍撰】敬義錄十卷【黃文澍撰】理解體要二卷【黃爲鶚撰】讀白鹿洞規大義五卷【任徳成撰】朱子書要無卷數【不著編輯名氏】

以上見四庫全書存目

右儒術

皇極經世解八卷【王植撰】以上見文淵閣著錄皇極經世考三卷【徐文靖撰】皇極數鈔二卷【陶成撰】衍範二卷【顧昌祚撰】洪範皇極補六卷【劉世衢撰】易範同宗錄無卷數【李灝撰】太元別訓五卷【劉斯組撰】洪範補注五卷【潘上權撰】畫前易衍無卷數【徐燦撰】浚元十六卷【張必國撰】

以上見四庫全書存目

右數學

儒家類凡一百六十九部

道家

﹝臣﹞等謹按鄭志諸子類儒家及法家雜家農家小說家俱自爲一門不分細目惟道家釋家兵家分目太多殊嫌復瑣今從欽定續通誌之例俱彚爲總類不復別標細目云

禦定道徳經注二卷【順治十三年奉

敕撰】老子說略二卷【張爾岐撰】道徳經注二卷附陰符經注一卷【徐大椿撰】

以上見文淵閣著錄

陰符經注一卷【李光地撰】參同揳章句一卷【李光地撰】道徳經編注二卷【胡與髙撰】讀道徳經私記二卷【汪縉撰】道徳經懸解二卷【黃元禦撰】列子辧二卷【不著撰人名氏】南華評注無卷數【張坦撰】莊子解三卷【吳世尙撰】南華通七卷【孫嘉淦撰】南華本義二卷【林仲懿撰】南華簡鈔四卷【徐廷槐撰】南華模象記八卷【張世犖撰】參同契注二卷【陳兆成撰】古文周易參同契注八卷【袁仁仲撰】古參同契集注六卷【劉吳龍撰】列仙通紀六十卷【薛大訓撰】果山修道居志二卷【葉鉁撰】得一參五七卷【姜中貞撰】萬壽仙書四卷【曹無極撰】

以上見四庫全書存目

道家類凡二十二部

釋家

正宏集一卷【釋本果撰】南宋元明僧寶傳十五卷【釋自融撰】現果隨錄一卷【僧戒顯撰】

以上見四庫全書存目

釋家類凡三部

法家

折獄巵言一卷【陳士礦撰】巡城條約一卷【魏裔介撰】風憲禁約一卷【魏裔介撰】讀律佩觿八卷【王明徳撰】續刑法敍略一卷【譚瑄撰】疑獄箋四卷【陳芳生撰】

以上見四庫全書存目

法家類凡六部

雜家【雜學雜考雜說雜品雜纂雜編】

﹝臣﹞等謹按雜家之稱所包甚廣欽定續通誌於雜家類凡分雜學雜考雜說雜品雜纂雜編六門最爲賅備謹從其例分門編次惟雜學著錄無書僅登存目至雜考以下並詳列焉

息齋藏書十二卷【裴希度撰】衡書三卷【唐大陶撰】格物問答三卷【毛先舒撰】螺峯說錄一卷【毛先舒撰】聖學眞語二卷【毛先舒撰】潛齋處語一卷【楊慶撰】蒙訓一卷【楊慶撰】理學就正言十卷【祝文彥撰】聖學大成無卷數【孫鍾瑞撰】拳拳錄二卷【李衷燦撰】顏巷錄一卷【李衷燦撰】晚聞篇一卷【李衷燦撰】栢鄕魏氏傳家錄二卷附家約一卷【魏裔介撰】勸世恆言一卷【魏裔介撰】萬世太平書十卷【勞大輿撰】龍巖子集十二卷【李丕則撰】唾居隨錄四卷【張貞生撰】圖書祕典一隅解一卷【張沐撰】潛書四卷【唐甄撰】五倫懿範八卷【舊本題天臺鹿門子撰不著名氏】天方典禮擇要解二十卷【劉智撰】進善集無卷數【張天柱撰】懿言目錄一卷二錄一卷續錄一卷別錄一卷附禮闈分校日記一卷七規一卷【王喆生撰】方齋補莊無卷數【方正瑗撰】公餘筆記二卷【張文炳撰】容膝居集雜錄六卷【葛芝撰】苕西問答一卷【吳學孔撰】續箋山房集略十八卷【鄭道明撰】頤庵心言一卷【喬大凱撰】聖學逢源錄十八卷【金維嘉撰】

以上見四庫全書存目

右雜學

日知錄三十二卷【顧炎武撰】義府二卷【黃生撰】藝林彚考二十四卷【沈自南撰】潛邱札記六卷【閻若璩撰】湛園札記二卷【姜宸英撰】白田雜著八卷【王慰竤撰】義門讀書記五十八卷【何焯撰蔣維鈞編】樵香小記二卷【何琇撰】管城碩記三十卷【徐文靖撰】訂訛雜錄十卷【胡鳴玉撰】識小編二卷【董丰垣撰】

以上見文淵閣著錄

菇中隨筆三卷【顧炎武撰】救文格論一卷雜錄一卷【顧炎武撰】別本潛邱札記六卷【閻若璩撰】修潔齋閒筆四卷【劉堅撰】天香樓偶得十卷【虞兆隆撰】言鰿二卷【呂種玉撰】事物考辧六十二卷【周象明撰】天祿識餘二卷【髙士奇撰】畏壘筆記四卷【徐昂發撰】古今釋疑八卷【方履中撰】螺江雜記八卷【張文檒撰】知新錄三十二卷【王棠撰】西圃叢辧三十二卷【田同之撰】經史問五卷【郭植撰】掌錄二卷【陳祖範撰】

以上見四庫全書存目

右雜考

春明夢餘錄七十卷【孫承澤撰】居易錄三十四卷【王士禎撰】池北偶談二十六卷【王士禎撰】香祖筆記十二卷【王士禎撰】古夫於亭雜錄六卷【王士禎撰】分甘餘話四卷【王士禎撰】

以上見文淵閣著錄

棗林雜俎無卷數【談遷撰】讀書偶然錄十二卷【程正揆撰】見聞記憶錄五卷【余國楨撰】余庵雜錄三卷【陳恂撰】冬夜箋記一卷【王崇簡撰】樗林三筆五卷【魏裔介撰】雕邱雜錄十八卷【梁淸遠撰】蔣說二卷【蔣超撰】雲谷臥餘二十卷【張習孔撰】蒿庵閒話二卷【張爾岐撰】暑牕臆說二卷【王鉞撰】聽潮居存業十卷【原良撰】匡林二卷【毛光舒撰】庸言錄無卷數【姚際恆撰】筠廊偶筆二卷二筆二卷【宋犖撰】二樓紀略四卷【佟賦偉撰】介軒遺筆二卷【史旣濟撰】復堂雜說一卷【史白撰】竹村雜記二卷【史白撰】山誌六卷【王宏撰撰】尙論持平二卷析疑待正二卷事文標異一卷【陸次云撰】在園雜誌四卷【劉廷璣撰】妙貫堂余談六卷【裘君宏撰】東山艸堂邇言六卷【邱嘉穗撰】蓉槎蠡說十二卷【程哲撰】道驛集四卷【張祖年撰】讀書隨記一卷續記一卷剩語一卷【不著撰人名氏】巵壇對問六卷【江徳中撰】經史慧解六卷【蔡含生撰】任庵語略無卷數【王建衡撰】嶺西雜錄二卷【王孝詠撰】後海堂雜錄二卷【王孝詠撰】南村隨筆六卷【陸廷燦撰】枝語二卷【孫之騄撰】諤崖脞說五卷【章楹撰】書隱叢說十九卷【袁棟撰】然疑錄六卷【顧奎光撰】瀟湘聽雨錄八卷【江昱撰】經史筆記無卷數【潘繼善撰】毛氏殘書三種無卷數【毛羽宸撰】橊園管測五卷【王復撰】數馬堂答問二十卷【黃名甌撰】鈍根雜著四卷【周池撰】

以上見四庫全書存目

右雜說

韻石齋筆談二卷【姜紹書撰】七頌堂識小錄一卷【劉體仁撰】研山齋雜記四卷【不著撰人名氏】

以上見文淵閣著錄

研山齋珍玩集覽無卷數【孫烔撰】老老恆言無卷數【曹廷棟撰】初學藝引二十三卷【李仕學撰】

以上見四庫全書存目

右雜品

元明事類鈔四十卷【姚之駰撰】

以上見文淵閣著錄

丰暇觀頤四卷【不著撰人名氏】懿行編八卷【李瀅撰】無事編二卷【項眞撰】葉書一卷【黃生撰】倫史五十卷【成克鞏撰】多識集十二卷【魏裔介撰】雅說集十九卷【魏裔介撰】佳言玉屑一卷【魏裔介撰】失戒續抄三卷【魏裔介撰】希賢錄十卷【魏裔介撰】資塵新聞七卷【舊題魏裔介撰今考定爲僞托之書】嗜退庵語存十卷【嚴有谷撰】勝飲編一卷【郎廷極撰】經世名言十二卷【蘇宏祖撰】寄園寄所寄十二卷【趙吉士撰】擇執錄十二卷【王家啟撰】壽世祕典十八卷【丁其譽撰】同歸集十六卷【吳調元撰】聞鐘集無卷數【勞大輿撰】遂生集十二卷【王晫撰】畜徳錄二十卷【席啟圖撰】宋牌類抄八集【潘永固撰】食色觀六卷【張芳撰】四本堂座右編二十四卷【朱朝遠編】惇行錄二卷【張鵬翮撰】學仕要箴五卷【張圻編】秦氏閨訓新編十二卷【秦云爽撰】庸行篇八卷【牟允中撰】讀書樂趣八卷【伍涵芬撰】硯北雜錄無卷數【黃叔琳撰】孝史類編十卷【黃齊賢撰】經術要義四卷【髙元標撰】查浦輯聞二卷【查嗣瑮撰】會心錄四卷【孔尙任撰】範家集略六卷【秦坊撰】範身集略八卷【秦坊撰】閒家編八卷【王士俊撰】訓俗遺規五卷【陳宏謀撰】學統存二十四卷【宋士宗撰】權衡一書四十一卷【王植撰】多識類編二卷【曹昌言撰】養知錄八卷【紀昭撰】閒家類纂二卷【彭紹謙撰】課業餘談三卷【陶煒撰】福壽陽秋無卷數【魏博編】言行彚纂十卷【汪之鈇撰】諸儒檢身錄一卷【令狐亦岱撰】心鏡編十卷【譚文光撰】子苑一百卷【不著撰人名氏】

以上見四庫全書存目

右雜纂

鈍吟雜錄十卷【馮班撰】

以上見文淵閣著錄

學海類編無卷數【舊本題曹溶編】莊屈合詁無卷數【錢澄之撰】楊園全書三十四卷【張履祥撰】張考夫遺書五卷【張履祥撰】竹裕園筆語十二卷【李日滌撰】昭代叢書一百五十卷【張潮撰】丹麓雜著十種十卷【王晫撰】檀凡叢書五十卷【王晫張朝同編】政學合一集無卷數【許三禮撰】祕書二十一種一百五卷【汪士漢撰】檢心集十四卷【閔則哲撰】

以上見四庫全書存目

右雜編

雜家類凡一百七十五部

農家

欽定授時通考七十八卷【乾隆二年奉

敕撰】

以上見文淵閣著錄

豳風廣義三卷【楊屾撰】

以上見四庫全書存目

農家類凡二部

小說家【雜事異聞瑣記】

﹝臣﹞等謹按小說家紀錄聞見問有涉瑣異者今從欽定續通誌之例於小說類分雜事異聞瑣記三門惟異聞類見著錄者一餘各列諸存目焉

讀史隨筆六卷【陳忱撰】玉堂薈記一卷【楊士聰撰】客途偶記一卷【鄭與僑撰】玉劍尊聞十卷【梁維樞撰】明語林十四卷【吳肅公撰】明逸編十卷【鄒統魯撰】聞見集三卷【蔡憲升撰】笻竹杖七卷【施男撰】今世說八卷【王晫撰】秋谷雜編三卷【金維寧撰】隴蜀余聞一卷【王士禎撰】皇華記聞四卷【王士禎撰】硯北叢錄無卷數【黃叔琳撰】漢世說十四卷【章撫功編】過庭紀餘三卷【陶越撰】

以上見四庫全書存目

右雜事

山海經廣注十八卷【吳任臣撰】

以上見文淵閣著錄

﹝臣﹞等謹按山海經舊入史部地理類欽定四庫全書以是書侈談神怪入之子部小說家而吳任臣廣注亦卽附錄於後今以列諸異聞焉

蚓庵瑣語一卷【李王逋撰】矩齋雜記二卷【施閏章撰】冥報錄二卷【陸圻撰】史異纂十六卷【傅爕調撰】有明異叢十卷【傅爕調撰】觚剩八卷續編四卷【鈕琇撰】曠園雜誌二卷【吳陳炎撰】述異記三卷【舊本題東軒主人撰不著名氏】鄢署雜鈔十四卷【汪爲熹撰】果報見聞錄一卷【楊式傳撰】信徵錄一卷【徐慶撰】見聞錄一卷【徐嶽撰】簪雲樓雜說一卷【陳尙古撰】

以上見四庫全書存目

右異聞

豆區八友傳一卷【王蓍撰】筆史二卷【楊忍本撰】板橋雜記三卷【餘懷撰】

以上見四庫全書存目

右瑣記

小說類凡三十二部

兵家

握機經解一卷【王■﹝日育攵﹞撰】孫子彚徵四卷【鄭端撰】兵鏡十一卷【鄧廷羅撰】武備誌略五卷【傅禹撰】歷代車戰敍略一卷【張泰交撰】練閱火器陣記一卷【薛熙撰】武經體注大全會解七卷【夏振翼撰】

以上見四庫全書存目

兵家類凡七部

皇朝通誌卷一百一

●皇朝通誌卷一百二

藝文略六

○藝文略六

天文類第七【天文曆數算術】

五行類第八【陰陽占卜宅書葬書】

藝術類第九【書畫篆刻附】

醫方類第十【醫書方書】

類書類第十一

△天文類第七【天文曆數算術】

﹝臣﹞等謹按鄭志天文類原分三門今依類編次其算法諸書專爲天文而作者入天文門亦有與歷數並合爲帙者入歷數門至算術一門則專收算書云

天文

歷數

算術

天文

曉庵新法六卷【王錫闡撰】天經或問前集一卷【遊藝撰】天步眞原一卷【薛鳳祚撰】天學會通一卷【薛鳳祚撰】中西經星同異考一卷【梅文鼎撰】全史日至源流三十三卷【許伯政撰】

以上見文淵閣著錄

天經或問後集無卷數【遊藝撰】璇璣遺述七卷【揭暄撰】秦氏七政全書無卷數【秦文淵撰】天文大成管窺輯要八十卷【黃鼎撰】

以上見四庫全書存目

歷數

歷算全書六十卷【梅文鼎撰】大統書志十七卷【梅文鼎撰】勿庵歷數書記一卷【梅文鼎撰】算學八卷續一卷【江永撰】

以上見文淵闊著錄

歷算叢書六十二卷【梅瑴成撰】

以上見四庫全書存目

算術

幾何論約七卷【杜知耕撰】數學鑰六卷【杜知耕撰】數度衍二十四卷【方中通撰】勾股引蒙五卷【陳吁撰】勾股矩測解原二卷【黃百家撰】少廣補遺一卷【陳世仁撰】莊氏算學八卷【莊亨陽撰】九章錄要十二卷【屠文漪撰】

以上見文淵閣著錄

勾股述二卷【陳吁撰】隱山鄙事四卷【李子金撰】圖徑眞旨無卷數【顧長發展】

以上見四庫全書存目

天文類凡二十六部

△五行類第八【陰陽占卜宅書葬書】

﹝臣﹞等謹按鄭志五行類三十門今從欽定續通誌之例於原目不必盡備凡分爲陰陽占卜等門編次如左

陰陽

占卜

宅書葬書

陰陽

禦定星歷考原六卷【康熙五十二年奉

敕撰】欽定協紀辧方書三十六卷【乾隆四年奉

敕撰】

以上見文淵閣著錄

禽遁七元成局書十四卷【汪漢謀撰】陳子性藏書十二卷【陳應選撰】

以上見四庫全書存目

占卜

卜法詳考四卷【胡煦撰】

以上見文淵閣著錄

易冒十卷【程良玉撰】

以上見四庫全書存目

宅書葬書

定穴立向開門放水墳宅便覽要訣四卷【梅自實撰】

山法全書十九卷【葉泰撰】

以上見四庫全書存目

五行類凡八部

△藝術類第九【書畫篆刻附】

﹝臣﹞等謹按鄭志藝術類十七門如射奕投壺之類今少專書無可采錄惟篆刻印譜則應增入以附於書畫之後焉

書畫【篆刻附】

書畫【篆刻附】

石渠寶笈四十四卷【乾隆九年奉

敕撰】祕殿珠林二十四卷【乾隆九年奉

敕撰】庚子銷夏記八卷【孫承澤撰】繪事備考八卷【王毓賢撰】江村銷夏錄三卷【髙士奇撰】式古堂書畫彚考六十卷【卞永譽撰】南宋院畫錄八卷【厲鶚撰】傳神祕要一卷【蔣驥撰】以上見文淵閣著錄無聲詩史七卷【姜紹書撰】煙雲過眼錄二十卷【周在浚撰】畫法年紀一卷【郭礎撰】石村畫訣一卷【孔衍栻撰】歷代畫家姓氏韻編七卷【顧仲淸撰】畫徵錄三卷續錄二卷【張庚撰】月湖讀畫錄一卷【王梁撰】艷齋書品二卷畫苑二卷筆墨紙硯譜一卷【不撰人名氏】

以上見四庫全書存目

右書畫

印典八卷【朱象賢撰】

以上見文淵閣著錄

印存初集二卷印存元覽二卷【胡正言撰】

以上見四庫全書存目

右篆刻附

藝術類凡十八部

△醫方類第十【醫書方書】

﹝臣﹞等謹按鄭志醫方類分上下二帙其門目亦甚繁今酌並爲醫書方書二門如鄭志原目之脈經傷寒及本艸等類卽從附見焉

醫書

方書

醫書

禦纂醫宗金鑑九十卷【乾隆十四年奉

敕撰】金匱要略論注二十四卷【徐彬注】尙論篇八卷【諭昌撰】醫門法律六卷附寓意艸一卷【兪昌撰】傷寒舌鑑一卷【張登撰】傷寒兼證析義一卷【張倬撰】續名醫類案六十卷【魏之琇撰】蘭臺軌範八卷【徐大椿撰】醫學源流論二卷【徐大椿撰】

以上見文淵閣著錄

證治大還四十卷【陳治撰】馬師津梁八卷【馬元儀撰】張氏醫通十六卷【張璐撰】傷寒纘論二卷緒論二卷【張璐撰】本經逢原四卷【張璐撰】診宗三昧一卷【張璐撰】石室祕籙六卷【陳士鐸撰】李氏醫鑑十卷續補二卷【李文來撰】醫學彚纂指南八卷【端木縉撰】濟陰綱目十四卷【武之望撰】保生碎事一卷【汪淇撰】釋骨一卷【沈彤撰】醫學求眞錄總論五卷【黃宮繡撰】傷寒分經十卷【吳儀洛撰】難經經釋二卷【徐大椿撰】醫貫砭二卷【徐大椿撰】臨證指南醫案十卷【葉桂撰】得心錄一卷【李文淵撰】傷寒論條辧續注十二卷【鄭重光撰】醫津筏一卷【江之蘭撰】素間懸解十三卷【黃元禦撰】靈懸解九卷【黃元禦撰】漢經懸解二卷【黃元禦撰】傷寒懸解十五卷【黃元禦撰】傷寒說意十一卷【黃元禦撰】金匱懸解二十二卷【黃元禦撰】四聖心源十卷【黃元禦撰】四聖懸樞四卷【黃元禦撰】素靈微蘊四卷【黃元禦撰】

以上見四庫全書存目

方書

絳雪園古方選注三卷附得宜本艸一卷【王子接撰】神農本艸經百種錄一卷【徐大椿撰】傷寒類方一卷【徐大椿撰】

以上見文淵閣著錄

成方切用十四卷【吳儀洛撰】長沙藥解四卷【黃元禦撰】玉楸藥解四卷【黃元禦撰】

以上見四庫全書存目

醫方類凡四十四部

△類書類第十一

禦定淵鑑類函四百五十卷【康熙四十九年奉

敕撰】禦定駢字類編二百四十卷【康熙五十八年奉

敕撰】禦定分類字錦六十四卷【康熙六十一年奉

敕撰】禦定子史精華一百六十卷【康熙末年奉

敕撰至雍正五年告成

世宗憲皇帝禦制序文頒行】禦定佩文韻府一百六卷【康熙五十年奉

敕撰】禦定韻府拾遺一百十二卷【康熙五十五年奉

敕撰】編珠補遺二卷續編珠二卷【髙士奇輯】格致鏡原一百卷【陳元龍撰】讀書紀數略五十四卷【宮夢仁撰】花木鳥獸集類三卷【吳寶芝撰】

以上見文淵閣著錄

典制紀略無卷數【孫承澤撰】經世篇十二卷【舊本題顧炎武撰今考爲僞托之書】考古類編十二卷【迆紹炳撰】廣羣輔錄六卷【徐汾撰】氏族箋釋八卷【熊峻運撰】歷朝人物氏族會編十卷【舊本題禾川南裏松山潁候氏撰今考爲尹敏編】二酉彚刪二十四卷【王訓撰】古今疏十五卷【朱虛撰】三才藻異三十三卷【屠粹忠撰】三才彚編四卷【龔在升撰】千家姓文一卷【崔冕撰】教養全書四十一卷【應撝謙撰】李氏類纂五十卷【李繩遠撰】韻粹一百七卷【舊本題朱彜尊撰】古事苑十二卷【鄧志謨撰】行年錄無卷數【魏方泰撰】石樓臆編五卷【周綸撰】五經類編二十八卷【周世慞撰】同人傅四卷【陳祥裔撰】古事比五十三卷【方中徳撰】政典彚編八卷【王芝藻撰】典引輯畏十八卷【丁昌遂撰】廣事類賦四十卷【華希閔撰】根黃集十卷【楊支源撰】三體摭韻十二卷【朱昆田撰】文獻通考節貫十卷【周宗濂撰】考古略八卷【王文淸撰】考古原始六卷【王文淸撰】春秋經傳類聯無卷數【王繩曾撰】杜韓集韻三卷【汪文柏編】古今記林二十九卷【汪士漢撰】古學捷錄十卷【陳應麐撰】讀古紀源九卷【何懋永撰】經濟宏詞十二卷【汪學信編】唐口分韻初集四卷二集四卷續集二卷四集五卷【馮潮撰】是庵日記十四卷【楊擁撰】類書纂要三十三卷【周魯撰】駢語類鑑四卷【周池撰】

以上見四庫全書存目

類書類凡四十八部

皇朝通誌卷一百二

●皇朝通誌卷一百三

藝文略七

○藝文略七

文類第十二上【楚辭別集】

△文類第十二上【楚辭別集】

﹝臣﹞等謹案鄭志文類於楚辭別集總集之外又分贊頌箴銘等目今從欽定續通誌之例於賦及碑碣四六諸門有自爲一書者則依鄭例分類編次其專集中雜見諸體未便分析仍收入別集總集二門不復別標諸目云

楚辭

別集【批注編錄別集】

楚辭

山帶閣注楚辭六卷楚辭餘論二卷楚辭說韻一卷【蔣驥撰】

以上見文淵閣著錄

天問補注一卷【毛奇齡撰】楚辭燈四卷【林云銘撰】騷經注一卷九歌注一卷【李光地撰】離騷經解一卷【方楘如撰】離騷解一卷【願成天撰】讀騷列論一卷【願成天撰】楚辭九歌解一卷【顧成天撰】離騷中正無卷數【林仲懿撰】屈騷心印五卷【夏大霖撰】楚辭新注八卷【屈復撰】楚辭章句七卷【劉夢鵬撰】

以上見四庫全書存目

楚辭類凡十二部

別集【批注編錄別集】

﹝臣﹞等謹案文類別集有唐宋諸家著述經後人注釋及重加編次者欽定續通誌於別集之前別分批注編錄二門謹從其例並爲分載仍依批注編錄人先後爲次

李義山詩注三卷補注一卷【朱鶴齡注】李義山文集箋注十卷【徐樹毅箋徐烔注】溫飛卿集箋注九卷【顧予咸補注顧嗣立重訂】補注東坡編年詩五十卷【查愼行補注】庾開府集箋注十卷【吳兆宜箋注】徐孝穆集箋注六卷【吳兆直箋注】杜詩詳注二十五卷附編二卷【仇兆鰲注】韓集點勘四卷【陳景云撰】李太白詩集注三十六卷【王琦注】庾子山集注十六卷【倪璠注】王右丞集箋注二十八卷附錄二卷【趙殿成箋注】

以上見文淵閣著錄

杜詩說十二卷【黃生撰】讀書堂杜詩批注二十卷【張潛撰】陶詩箋五卷【邱嘉穗撰】陶詩彚注四卷【吳瞻泰撰】杜詩會粹二十四卷【張遠撰】杜詩論文五十六卷【吳見思撰】杜詩闡三十三卷【盧元昌撰】杜律疏八卷【紀容舒撰】讀杜心解六卷【浦起龍撰】樊紹述集注二卷【孫之騄撰】玉川子詩集注五卷【孫之騄撰】西昆發微三卷【吳喬撰】李長吉歌詩彚解五卷【王琦撰】

以上見四庫全書存目

右別集批注

白香山詩集四十卷附錄年譜二卷【汪立名編】

以上見文淵閣著錄

剡源文鈔四卷【黃宗羲編】朱子文集大全類編一百一十卷【朱玉編】葛丞相集四卷【朱璘編】香山詩鈔二十卷【楊大鶴編】東坡養生集十二卷【王如錫編】王陽明集十六卷【王貽樂編】陽明文鈔二十卷【張問達編】陽明全集二十卷傳習錄一卷語錄一卷【兪璘編】

以上見四庫全書存目

右別集編錄

聖祖仁皇帝禦制文集一百七十六卷【詩文共分四集癸亥以前爲初集四十卷丁丑以前爲二集五十卷辛卯以前爲三集五十卷皆大學士張玉書等恭編壬辰至壬寅爲四集三十六卷莊親王允祿等恭編通一百七十六卷】世宗憲皇帝禦制文集三十卷【文二十卷分十三體詩十卷前七卷爲

雍邸集康熙壬寅以前作後三卷爲

四宜堂集雍正癸卯以後作】禦制樂善堂文集定本三十卷【乾隆二十三年尙書協辦大學士蔣薄等奉敕編】禦制文初集三十卷【乾隆二十八年恭錄奏進奉

敕刊布凡五百七十餘篇分十有九體各以年月爲次】禦制詩初集四十四卷目錄四卷二集九十四卷目錄十卷三集一百卷目錄十二卷四集一百卷目錄十二卷【古今體詩編年爲次自丙辰至丁卯爲初集自戊辰至己卯爲二集自庚辰至辛卯爲三集自】【壬辰至癸卯爲四集甲辰以後之詩恭俟續編】梅村集四十卷【吳偉業撰】湯子遺書十卷【湯斌撰】兼濟堂文集二十卷【魏裔介撰】學余堂文集二十八卷詩集五十卷外集二卷【施閏章撰】忠貞集十卷【範承謨撰】林蕙堂集二十六卷【吳綺撰】精華錄十卷【王士禎撰】堯峯文鈔五十卷【汪琬撰】午亭文編五十卷【陳廷敬撰】讀書齋偶存稿四卷【葉方藹撰】松桂堂全集三十七卷延靈詞三卷南■﹝氵往﹞集三卷【彭孫遹撰】暴書亭集八十卷附錄一卷【朱彜尊撰】政書八卷【於成龍撰】愚庵小集十五卷【朱鶴齡撰】抱犢山房集六卷【嵇永仁撰】文端集四十六卷【張英撰】西河文集一百七十九卷【毛奇齡撰】蓮洋詩鈔十卷【吳雯撰】張文貞集十二卷【張玉書撰】西阪類稿三十九卷【宋犖撰】鐵廬集三卷外集二卷附錄一卷【潘天成撰】湛園集十卷【姜宸英撰】古歡堂集三十六卷附黔書二卷長河志籍考十卷【田雯撰】榕村集四十卷【李光地撰】三魚堂文集十二卷外集六卷附錄一卷【陸隴其撰】因園集十三卷【趙執信撰】懷淸堂集二十卷【湯右曾撰】二布堂文集十二卷【蔡世遠撰】敬業堂集五十卷【查愼行撰】望溪集八卷【方苞撰】存硯樓文集十文卷【儲大文撰】香屑集十八卷【黃之雋撰】鹿洲初集二十卷【藍鼎元撰】樊榭山房集二十卷【厲鴞撰】杲堂集十二卷【沈彤撰】松泉文集二十卷詩集二十六卷【汪由惇撰】

以上見文淵閣著錄

燕香齋文集四卷詩集六卷【劉余佑撰】金文通集二十卷【金之俊撰】灌研齋集四卷【李元鼎撰】用六集十二卷【刁包撰】秀巖集三十一卷【胡世安撰】澹友軒集十六卷【薛所蘊撰】桴庵集四卷【薛所蘊撰】搜遺稿四卷【彭實撰】靑溪遺稿二十八卷【程正揆撰】己亥存稿一卷【孫承澤撰】浮雲集十一卷【陳之遴撰】靜惕堂詩集四十四卷【曹溶撰】粵遊艸一卷【曹溶撰】橘洲詩集六集【範士楫撰】且園近集四卷且園近詩五卷【王岱撰】了葊文集九卷【王岱撰】內省齋文集三十二卷【湯來賀撰】古處堂集四卷【髙爾儼撰】沚亭文集二卷【孫廷銓撰】薪齋集八卷【呂陽撰】讀史亭詩集十六卷文集二十二卷【彭而述撰】道山堂前集四卷後集七卷【陳軾撰】山圍堂集二十三卷【鄭宗圭撰】石云居土集十五卷詩七卷【陳名夏撰】棲雲閣詩十六卷拾遺三卷【髙珩撰】棲雲閣詩略無卷數【髙珩撰】誠正齋集八卷【上官鉝撰】靑箱堂文集三十三卷詩集三十三卷【王崇簡撰】東村集十卷【李呈祥撰】蕉林詩集無卷數【梁淸標撰】東谷集三十四卷歸庸集四卷桑楡集三卷【白允謙撰】陳士業全集十六卷【陳宏緒撰】九山遊艸一卷【李確撰】梅花百詠一卷【李確撰】二槐艸存無卷數【王翃撰】直木堂詩集七卷【釋木畫撰】南耕艸堂詩稿無卷數【曹亮武撰】南雷文定十一卷文約四卷【黃宗羲撰】紫峯集十四卷【杜越撰】白茅堂集四十六卷【顧景星撰】漑堂前集九掌續集六卷後集六卷詩餘二卷【孫枝蔚撰】五公山人集十四卷【王余佑撰】二曲集二十二卷【李禺撰】聰山集十四卷【申涵光撰】蒿庵集三卷【張爾岐撰】云龕遺稿一卷【梁春暉撰】茂綠軒集四卷【顧夢遊撰】薴庵二集十二卷【吳懋謙撰】水田居士文集五卷【賀詒孫撰】闇修齋稿一卷【蕭企昭撰】藕灣全集二十九卷【張仁熙撰】芝在堂集十五卷【劉醇驥撰】織齋集鈔八卷【李煥章撰】謝程山集十八卷【謝文洊撰】燕峯文鈔一卷【費密撰】虎溪漁叟集十卷【劉命淸撰】徐太拙詩稿無卷數【徐振芳撰】彭省廬文集七卷詩集十卷【彭師度撰】遽廬詩無卷數【韓純玉撰】省軒文鈔十卷【柴紹炳撰】張泰亭詩集十二卷【張丹撰】潠書八卷【毛先舒撰】思古堂集四卷【毛先舒撰】東苑文鈔二卷詩鈔一卷【毛先舒撰】小匡文鈔四卷【毛先舒撰】蘂雲集一卷冕唱一卷【毛先舒撰】學園集二卷續編二卷【沈起撰】楡墩集選文九卷詩二卷【徐世薄撰】筠溪集七卷【範靑撰】橘苑詩鈔十一卷【諸鼎撰】安靜子集十三卷【安致遠撰】完玉堂詩集十卷【釋元璟撰】冬關詩鈔六卷【通復撰】懶齋別集十四卷【釋通門撰】西北文集四卷【畢振姬撰】涑水編五卷【翟鳳翥撰】蘭雪堂詩集三卷【謝實王撰】褑園集九卷【梁淸遠撰】黃山詩畱十六卷【法若眞撰】心遠堂詩集十二卷【李霨撰】聿修堂集一卷【藍潤撰】寒松堂集九十二卷【魏象樞撰】且亭詩集無卷數【楊思聖撰】夢吟集一卷續集一卷【王天春撰】昆林小品三卷昆林外集無卷數【魏裔介撰】四思堂文集八卷【傅維鱗撰】燕川漁唱詩二卷植齋文集二卷【傅維橒撰】倚雉集十二卷【竇遴奇撰】王文靖集二十四卷附錄一卷【王熙撰】佳山堂集十卷【馮溥撰】林匡文稿十六卷詩稿十四卷【宋徵輿撰】愼齋遇集五卷蒞楚學記一卷日懷臺奏疏四卷【蔣永修撰】潛滄集七卷【餘一元撰】安雅堂詩安雅堂拾遺詩皆無卷數安雅堂拾遺文二卷附二鄕亭詞四卷【宋琬撰】退庵集二十一卷【李敬撰】西山集九卷【張能鱗撰】馮定遠集十一卷【馮班撰】文襄公別錄六卷【李之芳撰】擬故宮詞一卷【徐宇昭撰】春樹艸堂集六卷【杜恆燦撰】屺思臺文集八卷詩集一卷【劉子壯撰】熊學士詩文集三卷【熊伯龍撰】志壑堂詩十五卷【唐夢賚撰】耿巖文選無卷數【沈珩撰】樂圃詩集七卷【顏光敏撰】湯潛庵文集節要八卷【湯斌撰彭定求編】寶綸堂集五卷【許纘曾撰】漫余艸一卷【王庭撰】循寄堂詩稿無卷數【朱廷燝撰】鶴靜堂集十九卷【周茂源撰】貽淸堂集十三卷補遺四卷【張習孔撰】願學堂集二十卷【周燦撰】月巖集五卷【周神撰】容庵詩集十卷辛卯集一卷【孫爽撰】萬山樓詩集二十四卷【許虯撰】萬靑閣全集八卷【趙吉士撰】林臥遙集三卷【趙吉士撰】遂初堂文集九卷【楊兆魯撰】畫壁遺稿一卷【範承謨撰】見山樓詩文集無卷數【楊素蘊撰】撫皖治略一卷撫楚治略一卷谷城水運紀略一卷【楊素蘊撰】張康侯詩艸十一卷【張晉撰】慭齋存稿四卷【白乃貞撰】堪齋詩存八卷【顧大申撰】學源堂文集十八卷【郭棻撰】蓮龕集十五卷【李來泰撰】司勛五種集二十卷【王士祿撰】天延閣詩前集十六卷後集十三卷花果會唱和詩一卷贈言集四卷【梅淸撰】睢山詩略三十三卷【梅淸撰】飲和堂集二十一卷【姚夔撰】涑亭詩略一卷【林堯光撰】浣亭詩略二卷浣亭歸來吟一卷附山疆花埡長短句一卷【林堯華撰】托素齋集十卷【黎士宏撰】漣漪堂遺稿二卷【沈峻曾撰】半農齋集八卷【蔣中和撰】陸密庵文集二十卷錄餘二卷詩集八卷詩餘四卷【陸求可撰】鶴嶺山人詩集十六卷【王澤宏撰】沁躬堂文集二十卷【王命嶽撰】澹余軒集八卷【孫光祀撰】南沙文集八卷附錄一卷【洪若皐撰】綿津山人詩集十八卷楓香詞一卷【宋犖撰】精華錄訓纂十卷【王士禎撰惠棟注】漁洋詩集二十二卷續集十六卷【王士禎撰】漁洋文略十三卷【王士禎撰】蠶尾集十卷續集二卷後集二卷【王士禎撰】南海集二卷【王士禎撰】雍益集一卷【王士禎撰】掄山集選一卷【王士禧撰】鈍翁前後類稿一百十八卷【汪琬撰】七頌堂集十四卷【劉體仁撰】閒居艸一卷【董含撰】雪鴻堂文集十八卷【李蕃撰】秋茄集八卷【吳兆騫撰】攺亭詩集六卷文集十六卷【計束撰】庸書二十卷【張貞生撰】安序堂文鈔二十卷【毛際可撰】會侯文鈔二十卷【毛際可撰】午亭集五十五卷【陳堥敬撰】挹奎樓文集十二卷【林云銘撰】吳山鷇音八卷【林云銘撰】經義齋集十八卷【熊賜履撰】澡修堂集十六卷【熊賜履撰】槐軒集十卷【王日髙撰】霞園詩集三卷文集一卷【鄭重撰】荊南墨農全集無卷數【徐喈鳳撰】嵩庵集五卷【馮蘇撰】靜庵集十二卷【鄭日奎撰】日知堂文集六卷【鄭瑞撰】世徳堂集四卷【王鉞撰】行素堂詩集一卷【李如淓撰】思誠堂集二卷【吳琠撰】古愚心言八卷【彭鵬撰】聊園全集十五卷【孔貞瑄撰】葉忠節遺稿十三卷【葉映橊撰】張文貞外集二卷【張玉書撰】笠山詩選五卷【孫蕙撰】谷口山房詩集十卷【李念慈撰】證山堂集八卷【周斯盛撰】時一吟詩四卷【黎耿然撰】柴村集十九卷附錄一卷【邱志廣撰】晚簾集七卷【陳箴撰】中巖集六卷【宋振麟撰】積書巖詩選無卷數【劉逢源撰】鴻逸堂稿無卷數【王艮撰】稽畱山人集二十卷【陳祚明撰】止泉文集八卷【朱澤澐撰】性學吟二卷【徐世沐撰】欣然堂集十卷【陶孚尹撰】定峯樂府十卷【沙張白撰】葭裏集六卷葭裏二集六卷葭裏三集五卷【周鐈撰】突星閣詩鈔十五卷【王戩撰】夢華子遺集一卷【吳炯撰】杏村詩集七卷【謝重輝撰】蕭亭詩選六卷【張實居撰】後圃編年稿十六卷【李嶟瑞撰】荊樹居文略十卷【李懋緒撰】冠豸山堂文集三卷【童能靈撰】谷水集二十二卷【胡夏客撰】丁野鶴詩鈔十卷【丁耀亢撰】吾好遺稿一卷【章靜宜撰】萊山堂集八卷遺稿五卷【章金牧撰】杲堂文鈔六卷詩鈔七卷【李鄴嗣撰】孔天徵文集無卷數【孔尙典撰】懷葛堂文集十五卷【梁份撰】艸亭文集一卷【彭任撰】孔鍾英集十卷【孔毓瓊撰】孔惟敍集六卷【孔毓功撰】江冷閣詩栠十四卷【冷士嵋撰】江冷閣文集四卷續集二卷【冷士嵋撰】懷舫集三十六卷【魏荔彤撰】秋水集十六卷【馮如京撰】偶然雲集十卷【湯之錡撰】臯軒文編一卷【李光地撰】澄江集無卷數【陸次云撰】北墅緒言五卷【陸次云撰】恕齋偶存七卷【方士潁撰】耐俗軒詩集三卷【申頲撰】一漑堂詩集一卷【餘光耿撰】尋壑外言五卷【李繩遠撰】陽山詩集十卷【陳炳撰】黃葉村莊詩集十卷【吳之振撰】白溇文集四卷【沈受宏撰】璇璣碎錦二卷【萬樹撰】彊恕堂詩集八卷【髙之騱撰】芙蓉集十七卷【宋元鼎撰】不礙雲山樓稿無卷數【周綸撰】重知堂詩二卷【趙善慶撰】寵壽堂詩集三十卷【張競光撰】雪庵詩存二卷【丁嗣徵撰】天外談四卷【石龐撰】復園文集六卷【董聞京撰】章江集五卷【安世鼎撰】尺五堂詩刪六卷【嚴我斯撰】讀書堂集四十六卷【趙士麟撰】珂雪詩無卷數【曹貞吉撰】九谷集六卷【方殿元撰】戒庵詩存一卷【邵平遠撰】雪園詩集六卷【梁珪撰】健松齋集二十四卷續集十卷【方象瑛撰】百尺梧桐閣集二十六卷【汪懋麟撰】學文堂集四十三卷【陳玉璂撰】別本學文堂集四十七卷【陳玉璂撰】五經堂文集五卷語錄一卷【範鄗鼎撰】柳村詩集十二卷【董訥撰】石屋詩鈔八卷補鈔一卷【魏麐徵撰】縱釣居文集八卷【應是撰】愼修堂詩集八卷【廖騰煃撰】殘本匏庵遺集三卷【石璜撰】憺園集三十八卷【徐幹學撰】白石山房稿十三卷【李振裕撰】別本白石山房稿二十六卷【李振裕撰】己畦集二十一卷原詩四卷【葉爕撰】趙恭毅剩稿八卷附裁萼剩稿三卷【趙申喬撰裘萼剩稿其子熊詔撰】玉巖詩集七卷【林麟焰撰】孜堂文集二卷【張烈撰】臨野堂文集十卷【鈕琇撰】立命堂二集十三卷【嵇宗孟撰】古缽集選一卷【王士禎撰】有懷堂詩文稿二十八卷【韓菼撰】蘋村類稿三十卷附錄二卷【徐倬撰】禮山園文集八卷【李來章撰】殘本經史緒言一卷【朱董祥撰】南畇文集十二卷【彭定求撰】寶嗇堂詩稿四卷【張榕端撰】河上艸二卷【張榕端撰】蘭樵歸田稿一卷【張榕端撰】彭椒巖詩稿二十二卷【彭開佑撰】旭華堂文集十四卷補遺一卷續編一卷【王奐曾撰】通誌堂集十八卷附錄二卷【納喇性徳撰】翠滴樓詩集六卷【馮驌】兼山堂集八卷【陳錫嘏撰】淸芬堂存稿八卷【胡會恩撰】遂廬艸一卷【黃鐘撰】西澗初集六卷【劉然撰】靑門麓稿十六卷附邵氏家錄一卷靑門旅稿六卷靑門剩稿八卷【邵長蘅撰】竹垞文類二十六卷【朱彛尊撰】受祺堂詩集三十四卷【李因篤撰】世恩堂集三十五卷【王頊齡撰】深秀亭近艸五卷【潘鍾麟撰】遂初堂詩集十五卷文集二十卷別集四卷【潘耒撰】抱經齋集二十卷附焚余艸一卷【徐嘉炎撰焚余艸乃嘉炎父肇森撰】叢碧山房集五十七卷附詩義固說二卷【龐塏撰】臥象山房集三卷附錄二卷【李澄中撰】白雲村集八卷【李澄中撰】秋錦山房集二十二卷【李良年撰】別本蓮洋集二十卷【吳雯撰】雪石堂詩艸無卷數【劉爾懷撰】思復堂集十卷【邵廷采撰】徐都講詩一卷【閨秀徐昭華撰】拙齋集五卷【朱奇齡撰】張邇可集四卷【張遠撰】超然詩集八卷【張遠撰】山曉閣詩十二卷【孫琮撰】香艸居集七卷【李符撰】秋水閣文鈔一卷【陳維嶽撰】寶菌堂遺詩二卷【趙執端撰】友柏堂遺詩選二卷【馮協一撰】野香亭集十三卷【李孚靑撰】夢鼎堂文集四卷若溪集一卷【任觀瀛撰】晚樹樓詩稿四卷【吳震方撰】雙溪艸堂詩集十卷附遊西山詩一卷【汪晉徵撰】老云齋詩刪十卷【沈不負撰】馮舍人遺詩六卷【馮廷櫆撰】居業齋文集二十卷別集十卷【金徳嘉撰】艾納山房集五卷【王九齡撰】徳星堂文集八卷續集一卷河工集一卷詩集五卷【詐汝霖撰】素嚴文稿二十六篇【王喆生撰】周廣庵全集三十八卷【周金然撰】奉使滇南集無卷數【許嗣隆撰】嶺南二紀二卷【茅兆儒撰】正誼堂集十二卷【張伯行撰】愛日堂詩集二十七卷【陳元龍撰】鶴呂齋集三卷【孫勷撰】寶宸堂集四卷【張希良撰】倚云閣詩集一卷【汪灝撰】玠老編年詩鈔十三卷【金張撰】昆侖山房集三卷【張篤慶撰】鬲津艸堂詩集無卷數【田霖撰】匡山集六卷【王沛恂撰】綺樹閣稿一卷【安箕撰】菁庵遺稿一卷【汪筠撰】學古堂詩集六卷【沈季友撰】半庵詩稿無卷數【勞巁撰】東湖文集三卷【朱璘撰】藥亭詩集二卷【梁佩蘭撰】缽山堂詩集十九卷【陳阿平撰】紺寒亭詩集十卷文集四卷【趙兪撰】杕左堂詩集六卷四卷續集三卷【孫致彌撰】峇■﹝山盧﹞山人集無卷數【謝乃實撰】過江集四卷【史申義撰】寒村集三十六卷【鄭梁撰】栠云堂文稿六卷詩稿六卷【範光陽撰】藜乘初集一卷二集二卷【劉以貴撰】峣山文集四卷詩集一卷【田從典撰】潘中丞集四卷【潘宗洛撰】棟亭詩鈔五附詞鈔一卷【曹寅撰】時用集無卷數【陳訐撰】湖海集十三卷【孔尙任撰】幸跌艸三卷【黃百家撰】眺秋樓詩八卷【髙岑撰】赤嵌集四卷【孫元衡撰】四香樓集四卷【範續撰】釀川集十三卷【許尙質撰】舟車初集二十卷【陶季撰】燕堂詩鈔八卷【朱徑撰】鈍齋文鈔七卷【楊兆嶦撰】集古梅花詩無卷數【張吳曼撰】根味齋詩集二十卷【徐志莘撰】笏峙樓集五卷【張祖年撰】觀樹堂詩集十四卷【朱璋撰】恕谷後集十卷續刻三卷【李塨撰】東山艸堂文集二十卷詩集八卷續集一卷【邱嘉穗撰】在陸艸堂集六卷【儲欣撰】息廬詩一卷【陶爾檖撰】陳恪勤集三十九卷【陳鵬年撰】道榮堂文集六卷【陳鵬年撰】固哉叟詩鈔八卷【髙孝本撰】葛莊詩鈔十三卷【劉廷璣撰】葛莊編年詩無卷數【劉廷璣撰】咸齋文鈔七卷【查旭撰】水齋文集四卷【懷應聘撰】淸端集八卷【陳璸撰】夢月巖詩集二十卷【呂履恆撰】冶古堂文集五卷【呂履恆撰】雪源堂文集四卷【李鍾璧撰】克念堂文鈔二卷【雷鐸撰】殘本賦淸艸堂詩鈔六卷【張棠撰】山舟堂集十二卷【周士彬撰】湛園未定稿六卷【姜宸英撰】眞意堂文稿一卷【美宸英撰】菀靑集無卷數【陳至言撰】華鄂堂集二卷【周彛撰】朴學齋詩集十卷【林售撰】柳塘詩集十二卷【吳祖修撰】畏壘山人詩集四卷【徐昂發撰】澄懷園全集三十七卷【張廷玉撰】秋江詩集六卷【黃任撰】秋葉軒詩四卷【張琳撰】黑蝶齋詩鈔四卷【沈岸登撰】樓村集二十五卷【王式丹撰】古劍書屋文鈔十卷【吳廷楨撰】緯蕭艸堂詩六卷【宋至撰】績學堂文鈔六卷詩鈔四卷【梅文鼎撰】滋蘭堂詩集十卷【沈元滄撰】澹初詩稿八卷附見山堂詩鈔一卷【沈翼機撰見山堂詩鈔乃其子廷薦撰】集虛齋學古文十二卷【方楘如撰】絸齋詩選三卷【張謙宜撰】蓼村集四卷【王蘋撰】雪鴻堂文集二卷【李鍾峩撰】王石和文集無卷數【王珻撰】十峯集五卷【徐基撰】蓬莊詩集六卷【沈虹撰】雄雉齋選集六卷【顧圖河撰】靑溪詩偶存十卷【蔣錫震撰】退谷文集十五卷詩集七卷【黃越撰】圭美堂集二十六卷【徐用錫撰】靑要集十二卷【呂謙恆撰】吾廬遺書無卷數【陶成撰】性影集八卷【王時憲撰】攺堂文鈔二卷【唐紹祖撰】石川詩鈔三卷【方覲撰】師經堂集十八卷【徐文駒撰】墨瀾亭集無卷數【帥我撰】殘本云川閣詩集九卷【杜詔撰】閣邱詩集六十卷【顧嗣立撰】今有堂詩集六卷附茗柯詞一卷【程夢星撰】二水樓詩集十八卷文集十卷【李茹旼撰】朱圉山人集十二卷【鞏建丰撰】三華集四卷【梁機撰】練溪集五卷【傅米石撰】約園詩鈔二卷【郭雍撰】瓦缶集十二卷【李宗渭撰】若庵集五卷【程庭撰】嗜退山房稿五卷【帥仍祖撰】空明子詩集十卷又八卷文集六卷又二卷雜錄一卷詩餘一卷【張榮撰】挹靑軒詩稿一卷【閏秀華浣芳撰】龍溪艸堂集十卷【王世睿撰】陳玉几詩集三卷【陳撰撰】雲溪文集五卷【儲掌文撰】據梧詩集十五卷【管棆撰】近道齋文集六卷詩集四卷【陳萬策撰】白田艸堂存稿二十四卷【王懋竑撰】莊元仲集一卷【莊亨陽撰】綠蘿山房文集二十四卷詩集三十二卷【胡浚撰】寒香閣詩集四卷【鄧鍾嶽撰】墨麟詩十二卷【馬維翰撰】秋塍文鈔十二卷三州詩鈔四卷【魯曾煜撰】最古園二編十八卷【羅人琮撰】陸堂文集二十卷集十六卷續詩集八卷【陸奎勛撰】唐堂集六十一卷【黃之雋撰】云承詩鈔九卷【查祥撰】小蘭陔集十二卷【謝道存撰】桐村詩九卷【馮詠撰】崇徳堂集八卷【王植撰】偶存艸無卷數【王植撰】墻東雜著一卷【王汝驤撰】南園詩鈔十卷【尢世求撰】與梅堂遺集十二卷【佟世思撰】金闇齋集十二卷【金敝撰】前溪集十四卷【唐靖撰】華林莊詩集四卷【姚孔鐧撰】瓠尊山人詩集十七卷【夏熙臣撰】道腴堂詩集四卷【曹煜曾撰】長嘯軒詩集六卷【曹煐曾撰】放言居詩集六卷【曹炳曾撰】隨村遺集六卷【施■﹝王票﹞撰】有懷堂詩文集一卷【田肇麗撰】靜便齋集十卷【王曾祥撰】鍾水堂詩三卷【顏肇維撰】帶月艸堂詩集一卷【顏懷禮撰】靑嶼稿存無卷數【張安紘撰】桐乳齋詩集十二卷【梁文濂撰】橡村集四卷【朱緗撰】蒼雪山房稿一卷【朱綱撰】吾友於齋詩鈔八卷【張錫爵撰】蔗尾詩集十五卷文集二卷【鄭方坤撰】樹人堂詩七卷【帥念祖撰】涵有堂詩文集四卷【遊紹安撰】南陔堂詩集十二卷【徐以升撰】巳山文集十卷別集四卷【王步靑撰】江聲艸堂詩集八卷【金志章撰】謙齋詩稿二卷補遣一卷【曹廷樞撰】司業文集四卷【陳祖範撰】司業詩集四卷【陳祖範撰】王艮齋集十四卷【王峻撰】鋤經余艸十六卷【王文淸撰】明史雜詠四卷【嚴遂成撰】絳跗閣詩稿十一卷【諸錦撰】賜書堂詩選八卷【周長髮撰】小山全稿二十卷【王時翔撰】就正艸一卷【徐璽撰】松源集無卷數【孫之騄撰】春及堂詩集四十三【倪國璉撰】四焉齋詩集六卷附梯仙閣余課一卷拂珠樓偶鈔二卷【曹一士撰梯仙閣余課爲一士繼室陸鳳池撰拂珠樓偶鈔爲一士女錫珪撰】四焉齋文集八卷【曹一士撰】寒香艸堂集四卷【劉元燮撰】金管集一卷【顧成天撰】花語山房詩文小鈔一卷附三重賦一卷燕京賦一卷【顧成天撰】桑■﹝山上﹝弓攵﹞下﹞甫集八十四卷【桑調元撰】柯椽集一卷【周宣猷撰】雪舫詩鈔八卷【周宣猷撰】柳漁詩鈔十二卷【張湄撰】秋水齋詩集十五卷【張暎斗撰】寧遠堂詩集一卷【朱成點撰】松桂讀書堂集八卷【姚培謙撰】舒曉齋存稿三卷【黃溶撰】桐隱書屋集二卷【朱崇勛撰】湖上艸堂詩一卷【朱崇道撰】蠶桑樂府一卷【沈炳震撰】無悔齋集十五卷【周京撰】實懶齋詩集四卷【張時泰撰】亦廬詩集二十八卷【湯斯祚撰】芝壇集二卷【張馮翼撰】江湖閒吟八卷【王道撰】愼獨軒文集八卷【劉靑霞撰】孱守齋遺稿四卷【姚世銍撰】蘊亭詩稿二卷【金綎撰】翰村詩稿六卷【仲昰保撰】梧江雜詠一卷【劉云鋒撰】在亭叢稿二十卷【李果撰】朴庭詩稿十卷【吳燴文撰】孤石山房詩集六卷【沈心撰】抗言在昔集一卷【沈水壺撰】二須堂集二卷【丁詠洪撰】雙樹軒詩鈔一卷【釋湛性撰】香域內外集十二卷【釋敏膺撰】敲空遺響十二卷【釋如幹撰】餐秀集二卷【茜千人撰】梯靑集無卷數【項大徳撰】月湖剩稿一卷【王梁撰】夢村集二卷【朱緯撰】後海書堂遺文二卷【王孝詠撰】薇香集一卷燕香集二卷燕香二集二卷【方觀承撰】晚晴樓詩艸二卷【閨秀曹錫淑撰】藍戶部集二十六卷【藍千秋撰】丰川全集二十八卷【王心敬撰】丰川續集三十四卷【王心敬撰】綠筠軒詩四卷【張元撰】質詩集三十二卷【商盤撰】竹香詩集四卷【席席鏊撰】水壑詩鈔六卷【朱令昭撰】鵝浦集六卷【朱懷朴撰】菱溪遺艸一卷【蔣麟昌撰】松泉詩集六卷【江昱撰】閨房集一卷【閨秀陳佩撰】白雲詩集七卷別集一卷【盧存心撰】萬靑樓詩文殘編一卷【邵昕霄撰】隨園詩集十卷附錄一卷【邊連寶撰】隱拙齋集五十卷【沈廷芳撰】東山艸堂集六卷【潘安禮撰】黃靜山集十二卷【黃永年撰】山陰集一卷歸田遺艸一卷【林其茂撰】史復齋文集四卷【史調撰】瑜齋詩艸一卷【郭趙璧撰】卓山詩集十二卷【帥家相撰】瓠息齋前集二十四卷【淩樹屏撰】問羲軒詩鈔二卷剩艸一卷【莊綸渭撰】詠史六言一卷【周宣武撰】月坡詩集四卷【部植撰】玉芝堂集九卷【邵齊燾撰】懶眞初集詩選八卷【張用天撰】燕川集六卷【範泰恆撰】敝帚集二卷附蘆中集一卷【趙秉忠撰】凝齋遺集八卷【陳道撰】柘坡居士集十二卷【萬光泰撰】浩波遺集三卷【鄭際熙撰】觀光集五卷【蔡以封撰】綠杉野屋集四卷【徐以泰撰】彊恕齋文鈔五卷【張庚撰】冬心集四卷【金農撰】產鶴亭詩集七卷【曹庭棟撰】西澗艸堂集四卷【閻循觀撰】■﹝山歷﹞崌山人集八卷【汪舸撰】睫巢集六卷後集一卷【李鍇撰】石閭詩一卷【陳景元撰】南阜山人詩集七卷【髙鳳翰撰】拙齋集一卷【李遠撰】密吳齋詩稿一卷【鄧汝功撰】放鶴村文集五卷【張侗撰】東坪集八卷【胡慶豫撰】六湖遺集十二卷【張文瑞撰】念西堂詩集八卷古雪堂文集十九卷【王令撰】有蘭書屋存稿四卷【石球撰】寒玉屏集二卷碎金集二卷【閔南仲撰】薪槱集四卷【許昌國撰】璞堂文鈔十一卷【許重炎撰】禹門集四卷【郭振霞撰】彚書六卷【王鳳九】天門詩集六卷文集六卷【吳盛藻撰】歲寒堂存稿一卷【林璐撰】天香閣詩集十卷【唐之鳳撰】笑門詩集二十五卷【戚坤撰】偶存艸詩集六卷【林之蒨撰】

以上見四庫全書存目

右別集

別集類凡六百四十六本

皇朝通誌卷一百三

●皇朝通誌卷一百四

藝文略八

○藝文略八

文類第十二下【總集賦

碑謁四六奏議書

文史詩評詩餘】

△文類第十二下【總集賦

碑謁四六奏議書

文史詩評詩餘】

總集

賦

碑碣

四六

奏議

書

文史

詩評

詩餘【詞集詞選詞話詞韻】

總集

禦選古文淵鑑六十四卷【康熙二十四年

聖祖仁皇帝禦選內閣學士徐幹學等奉

敕編注】禦定全唐詩九百卷【康熙四十二年奉

敕編】禦定佩文齋詠物詩選四百八十二卷【康熙四十五年奉

敕編】禦定歷代題畫詩類一百二十卷【康熙四十六年奉

敕編】禦定四朝詩二百九十二卷【康熙四十八年奉

敕編】禦定全金詩七十四卷【康熙五十年奉

敕編】禦定唐詩三十二卷附錄三卷【康熙五十二年

聖祖仁皇帝禦定】禦選唐宋文醇五十八卷【乾隆三年

乾隆禦定】禦選唐宋詩醇四十七卷【乾隆十五年

禦定】皇淸文頴一百二十四卷【乾隆十二年

禦定】欽定四書文四十一卷【乾隆元年奉

敕編】詩紀匡繆一卷【馮舒撰】玉臺新詠考異十卷【紀容舒撰】明文海四百八十二卷【黃宗羲撰】唐賢三昧集三卷【王士禎撰】二家詩選二卷【王士禎刪錄明徐禎卿髙叔嗣二人詩】唐人萬首絕句選七卷【王士禎撰】明詩綜一百卷【朱彜尊撰】宋詩鈔一百六卷【吳之振撰】宋元詩會一百卷【陳焯編】粵西詩載二十五卷粵西文載七十五卷粵西叢載三十卷【汪森編】元詩選一百一十卷【顧嗣立編】全唐詩錄一百卷【徐倬編】甬上耆舊詩三十卷【胡文學編】檇李詩系四十二卷【沈季友編】古文雅正十四卷【蔡世遠編】鄱陽五家集十五卷【史簡編】南宋雜事詩七卷【沈嘉轍吳焯陳芝光符曾趙昱厲鶚趙信同撰】宋百家詩存二十八卷【曹庭棟編】

以上見文淵閣著錄

昭明文選越裁十一卷【洪若臯編】選詩定論十八卷【吳湛撰】文選音義八卷【余簫客撰】馮氏校定玉臺新詠十卷【馮舒校】二馮評點才調集十卷【馮舒馮班同評】玉臺新詠箋注十卷【吳兆宜撰】唐詩鼓吹箋注十卷【錢朝鼎王俊臣同注王淸臣陸貽典同箋】績宛雅八卷【蔡蓁春施閏章同編】宛雅三編二十四卷【施念曾張汝霖同編】簫氏世集無卷數【簫伯升編】太倉十子詩選十卷【吳偉業編】樂府英華十卷【顧有孝編】唐宮閨詩二卷【費密編】斯文正統十二卷【刁包編】樂府廣序三十卷【朱嘉徵編】三蘇談十卷【髙阜撰】柳洲詩集十卷【陳增新等編】三家文鈔三十二卷【宋犖撰】江左十五子詩選十五卷【宋犖編】溯洄集十卷【魏裔介撰】髙言集四卷【田茂遇董兪同編】古文輯略無卷數【曹本榮編】臨川文獻八卷【胡亦堂編】詩原二十五卷【顧大申撰】滕王閣集十三卷續集無卷數【蔡士英編】宋金元詩永二十卷補遺二卷【吳綺編】澄遼堂三世詩存八卷【李繩遠編】古詩選三十二卷【王士禎編】十種唐詩選十七卷【王士禎編】載書圖詩一卷【王士禎編】新安二布衣詩八卷【王士禎編明吳兆程嘉燧二人詩】樵川二家詩四卷【朱霞編宋嚴羽元黃鎭成人詩】宋四名家詩無卷數【周之鱗柴升同編】楊氏五家文鈔十二卷【楊長世及其從子以叡以儼從孫兆鳳兆年撰】翠樓集三卷【劉之份編】詩苑天聲二十一卷【範良撰】練音集補七卷【王輔銘增補明翟校原本】國朝練音集十二卷【王輔銘編】姑蘇楊柳枝詞一卷【汪琬編】金華文略二十卷【王崇炳編】說唐詩二十二卷【徐增撰】百名家詩選八十九卷【魏憲編】皇淸詩選三十卷【孫鋐編】國雅初集無卷數【陳允衡編】宋詩刪二十五卷【顧貞觀編】續垂棘編三集十卷四集九卷【範鄗鼎編】傳是樓宋人小集無卷數【不著編輯名氏】榕村講授三卷【李光地編】古文精藻二卷【李光地編】羣雅集十二卷【李振裕編】瑞竹亭合稿四卷【王愈擴及其弟愈融撰】姚江逸詩十櫪捲【黃宗羲編】明文授讀六十二卷【黃宗羲編】洛如詩鈔六卷【朱彜尊選陸奎勛編】漢詩音注五卷漢詩評五卷【李因篤撰】詩觀十四卷別集二卷【鄧漢儀編】朱子論定文鈔二十卷【吳震方編】鳳池集無卷數【沈玉亮吳陳炎同編】續三體唐詩八卷【髙士奇編】唐詩掞藻八卷【髙士奇編】楚風補五卷【廖元度編】四家詩鈔二十八卷【王企埥編】濂洛風雅九卷【張伯行編】子野集七卷【王原編】唐宋十大家全集錄五十一卷【儲欣編】松風遺韻五十一卷【姚宏緒編】述本堂詩集十八卷【方登嶧及其子式濟孫觀承撰】靑溪先正詩集無卷數【鮑楹編】延陸書塾合璧四卷【吳季長撰】八劉唐人詩集八卷【劉靑夕編】唐詩叩彈集十二卷續集三卷【杜詔杜庭珠同編】邱海二公文集合編十六卷【焦映漢賈棠同編】明文遠無卷數【徐文駒編】文章鼻祖六卷【楊繩武編】唐四家詩八卷【汪立名編】二家詩鈔二十卷【邵長蘅選王士禎宋犖二人詩】棣萼書屋近刻四卷【朱緗及其弟絳綱撰】誠求堂彚編六卷【徐開錫撰】明文在一百卷【薛熙編】漢詩說十卷【費錫璜沈用濟同編】嶺南五朝詩選三十五卷【黃登編】義門鄭氏奕葉吟集七卷【鄭爾垣編】義門鄭氏奕葉集十卷【鄭爾垣編】宋十五家詩十六卷【陳訐編】篤敍堂詩集五卷【許豸許友許遇許鼎許均許盡臣許良臣撰】續姚江逸詩十二卷【倪繼宗媥】韜光庵紀遊集無卷數【釋山止編】興善寺歷代名賢畱題集二卷【釋浮溥編】倪城風雅二卷【勞巁編】三詩合編三卷【黃光嶽編吳學詩黃鎡李堅三人詩】渠風集略七卷【馬長淑編】七十峯足徵集一百一卷【吳定璋編】明倫初集五卷續集五卷【鄭文炳編】長林四世弓冶集五卷【林其茂編】甫風淸籟集六十卷【鄭王臣編】山左明詩鈔三十五卷【宋弼編】廣東詩粹十二卷【梁善長編】丰陽人文紀略十卷【攝芳聲納】南園後五子詩集二十八卷【陳文藻等編】二南遺音四卷【劉紹攽編】崇川詩集十二卷【孫翔編】東皇詩存四十八卷【王之珩編】濮川詩鈔三十五卷【不著編輯名氏】閨秀集初編五卷【閏秀季嫻編】磁人詩十卷【楊方晃編】晚唐詩鈔二十六卷【查克宏編】友聲集七卷【賴鯤升編】殘本湖陵江氏集五卷【江八斗編】

以上見四庫全書存目

總集類凡一百三十七部

賦

禦定歷代賦彚一百四十卷外集二十卷逸﹣句二卷補遺二十二卷【康熙四十五年奉

敕編】

以上見文淵閣著錄

歷朝賦格十五卷【陸葇編】東山艸堂集六卷【潘安禮撰皆其所作律賦】歷朝賦楷八卷【王修玉編】

以上見四庫全書存目

賦類凡四部

碑碣

欽定校正湻化閣帖釋文十卷【乾隆三十四年

命內廷諸臣校定湻化閣帖刻石加以案語釋文侍郎金簡恭錄爲是編】求古錄一卷【顧炎武撰】金石文字記六卷【顧炎武撰】石經考一卷【顧炎武撰】石經考一卷【萬斯同撰】來齋金石考三卷【林侗撰】嵩陽石刻集記二卷【葉封撰】觀妙齋金石文考略十六卷【李光映撰】湻化祕閣法帖考正十二卷【王澍撰】竹雲題跋四卷【王澍撰】金石經眼錄一卷【褚峻摹圖牛運震補說】石經考異二卷【杭世駿撰】

以上見文淵閣著錄

禊帖綜聞一卷【胡世安撰】閒者軒帖考一卷【孫承澤撰】天發神讖碑碑釋文一卷【周在浚撰】昭陵六駿贊辧一卷【張弨撰】瘞鶴銘辧一卷【張弨撰】瘞鶴銘考一卷【汪士鋐撰】金石遺文錄十卷【陳奕禧撰】續金石錄無卷數【葉萬撰】金石續錄四卷【劉靑藜撰】中州金石考八卷【黃叔璥撰】石迹記一卷【不著撰人名氏】

以上見四庫全書存目

碑碣類凡二十三部

四六

陳檢討四六二十卷【陳維崧撰程師恭注】

以上見文淵閣著錄

善捲堂四六十卷【陸繁弨撰吳自髙注】

以上見四庫全書存目

四六類凡二部

奏議

欽定明臣奏議二十卷【乾隆四十六年奉

勅編】張襄壯奏疏六卷【張勇撰】文襄奏疏八卷【靳輔撰】莘野疏稿五卷【郭琇撰】

以上見文淵閣著錄

奏議稽詣四十四卷【曹本榮編】兼濟堂奏疏無卷數【魏裔介撰】文襄公奏疏十五卷附年譜一卷【李之芳撰】郝恭定集五卷【郝維訥撰】淸忠堂奏疏無卷數【朱宏祚撰】西臺奏議一卷京兆奏議一卷附曲徒錄一卷【楊素蘊撰】大觀堂文集三卷【余縉撰】疏稿一卷【胡文學撰】存庵奏疏無卷數【徐越撰】楊黃門奏疏無卷數【楊雍建撰】撫黔奏疏八卷【楊雍建撰】於山奏牘七卷附詞一卷【子成龍撰】平嶽疏議一卷平海疏議一卷附平海咨文一卷師中小札一卷【萬正色撰】督漕疏艸二十二卷【輦訥撰】奏議稿無卷數【江蘩撰】撫豫宣化錄四卷【田文鏡撰】河防疏略二十卷【朱之錫撰】

以上見四庫全書存目

奏議類凡二十一部

書

牘雋四卷【蕭士琦撰】尺牘新語二十四卷【徐上俊汪洪同編】尺牘嚶鳴集十二卷【王相編】

以上見四庫全書存目

書類凡三部

文史

金石要例一卷【黃宗羲撰】文心雕龍輯注十卷【黃叔琳撰】

以上見文淵閣著錄

四六金鍼一卷【陳維崧撰】棗林藝簣一卷【談遷撰】然脂集例一卷【王士祿撰】鐵立文起二十二卷【王之續撰】

以上見四庫全書存目

文史類凡六部

詩評

歷代詩話八十卷【吳景旭撰】漁洋詩話三卷【王士禎撰】師友詩傳錄一卷續錄一卷【郎廷槐編劉大勤續編】談龍錄一卷【趙執信撰】宋詩紀事一百卷【厲鶚撰】全閩詩話十二卷【鄭方坤撰】五代詩話十卷【鄭方坤得王士禎五代詩話原稿重爲補正】

以上見文淵閣著錄

蠖齋詩話二卷【施閏章撰】詩話八卷【毛奇齡撰】詩辧坻四卷【毛先舒撰】五代詩話十二卷【王士禎遺稿宋弼等補輯】圍鑪詩話八卷【吳喬撰】漫堂說詩一卷【未犖撰】說詩樂趣二十卷附偶詠艸續集一卷【伍涵芬撰】柳亭詩話三十卷【宋長白撰】原詩四卷【葉爕撰】春秋詩話五卷【勞孝輿撰】榕城詩話三卷【杭世駿撰】學稼余譚三卷【不著撰人名氏】

以上見四庫全書存目

詩評類凡十九部

詩餘【詞集詞選詞話詞韻】

﹝臣﹞等謹按鄭志文類細目至文史詩評而止今從欽定續通誌之例增入詩餘一門並以詞集詞選詞話詞韻分隸焉

珂雪詞二卷【曹貞吉撰】

以上見文淵閣著錄

蓼花詞一卷【餘光耿撰】玉山詞無卷數【陸次云撰】炊聞詞二卷【王士祿撰】南耕詞六卷歲寒詞一卷【曹亮武撰】情田詞三卷【邵璸撰】澹秋容軒詞一卷【範靑撰】四香樓詞鈔無卷數【範纘撰】

以上見四庫全書存目

右詞集

禦定歷代詩餘一百二十卷【康熙四十六年奉

勅編】詞綜三十四卷【朱彜尊編】十五家詞三十九卷【孫默編】絕妙好詞箋七卷【查爲仁厲鶚同撰】

以上見文淵閣著錄

選聲集三卷【吳綺撰】羣賢梅苑十卷【舊題朱鶴齡編今訂爲僞本】蕉雨軒詩餘彚選八卷【陳澍編】粵風續九四卷【吳淇編】東白堂詞選初集十五卷【佟世南撰】名家詞鈔無卷數【聶先撰】林下詞選十四卷【周銘撰】浙西六家詞十卷【不著編輯名氏】

以上見四庫全書存目

右詞選

詞藻四卷【彭孫遹撰】詞話二卷【毛奇齡撰】詞苑叢談十二卷【徐釚撰】

以上見文淵閣著錄

古今詞話六卷【沈雄撰】古今詞論一卷【王又華撰】塡詞名解四卷【毛先舒撰】

以上見四庫全書存目

右詞話

詞律二十卷【萬樹撰】

以上見文淵閣著錄

詞韻簡一卷【吳綺撰】詞韻二卷【仲恆撰】詞學全書十四卷【查繼超編】

以上見四庫全書存目

右詞韻

詩餘類凡三十部

皇朝通誌卷一百四《淸朝通誌》校讎略凡八卷﹝105～112﹞／一百二十六卷﹝淸﹞髙宗敕撰

●皇朝通誌卷一百五

校讎略一

○校讎略一

﹝臣﹞等謹案鄭樵校讎略著論六十九條其總序云冊府之藏不患無書校讎之司未聞其法欲三館無素餐之人四庫無蠧魚之簡千章萬卷日見流傳故作校讎略其所著論大約以搜求闕逸編次類例爲重事而考核參訂之法不與述焉蓋鄭氏生未際煥文成化之時目不窺金匱石室肆其搜訂僅據一家所見思以綜貫古今故用力勤而研考未及所云校讎特藝文略之凡例云耳我朝文治光華經籍大備列聖禦纂欽定之書皆稟睿裁一時操觚載筆之士研精覃思從事稽考皇上聖學髙深幾余念典歲時無間凡發爲文章大而義理小而名物放彌捲密巨細兼賅時而辧析字句指抉音義洞見古今覺劉向揚雄劉攽曾鞏以校中祕書爲能盡職業者於廣大精微之蘊毫無所見中始知聖人之理足而識卓也乾隆初年特命武英殿重刻十三經二十二史禦制經序有云訓詁繁則踳駁互見卷帙重則豕亥易訛爰勅詞臣重加校正其於經文誤字以及傳注箋疏之未協者參互以求其是各爲考證附於捲後史序亦云辧訛別異是正爲多捲未考證一視諸經之例當時搜求辧晰咸仰集成布在瑯函指歸有定乾隆三十七年命輯四庫全書備書契以來未有之大觀徵薄海之遺籍錄大典之散編每一書撮舉大端標列簡首名曰提要逐篇奏禦仰承親定告成之日彚爲總目二百卷其中考辧繁賾徵引明確實爲萬古學海津逮要途臣等纂輯校讎略恭編禦制文考定經籍者爲一卷武英殿重刊經史考證爲五卷欽定四庫全書提要考證爲二卷不臚著作之富惟取校讎之精以別於諸史經籍藝文之志以符鄭氏之例使樵得親逢盛際亦將以一得之愚爲一職之效其慶幸當何如矣

禦制文考定經籍五篇

△禦制文考定經籍五篇

禦制讀周易枯楊生稊辧詁

禦制麋角解說

禦制讀禮記文王世子篇

禦制三韓訂謬

禦制道命錄識語

禦制讀周易枯楊生稊辧詁

易大過之九二曰枯楊生稊王弼注云楊之秀也孔頴達謂枯槁之楊更生少壯之稊取象顯而易見陸徳明經典釋文從之考夏小正云正月柳稊稊也者發孚也戴徳自釋其文確然可信足與弼注相發明且微獨王孔之說爲然也唐以前諸儒講易者莫不然卽鄭康成書作荑而解爲木更生虞翻詁作穉而解爲楊葉未舒辭𨿽小異義實不相遠也惟朱子本義以稊爲梯且訓爲根謂榮於下者其說本之程傳而程子則舉劉琨勸進表發繁華於枯荑爲證夫琨信筆爲文無與易理然亦未明言根義而荑之訓又爲艸琨所謂枯荑安知非在彼而不在此其不足據審矣程朱之意不過以卦體二爻初陰在下遂以爲下生根梯而於五爻老陰在上則以爲上生華秀夫以二之比初爲老夫得安妻五之比六爲老婦得士夫可也若拘上下爻之象以根梯華秀分上下而言則不可朱子不又云乎榮於下則生於上旣曰生於上非秀而何矧植物之性其生莫不由根而榦而枝而芽蘗若捨稊秀而專言稊且訓爲根則所云生於上者曷所指乎考之朱震河上易傳曰二變而與初二成艮巽木在土下根也枯楊有根則其穉秀出稊穉出楊之秀也震未嘗不兼言根而引而至於稊則較程朱之說爲賅舉矣閒嘗綜爻象之辭而覆按之生稊必當以弼注爲正蓋陽𨿽過而濟以陰故能成生發之功譬枯楊之生稊始孚秀而具生生不已之象猶老夫得女妻之過以相與也故無不利也五爻生華直當作華絮解陸佃埤雅云柳華一名絮是其義矣蓋楊而至於華絮其生意己過自此以往將就衰落故不可久也亦猶老婦得土夫之可醜也則以象辭釋爻辭其義自合卽以卦體證爻象亦無弗合又何必泥程朱之曲解爲梯乎但稊之爲字𨿽今時所行大戴禮亦從木然詁解無異義或出刊寫之訛而張參五經文字則列稊於禾部唐國子學石經本漢鴻都之遺最爲近古而木旁之稊則說文廣韻並訓木皆與發榮義無涉亦不可以不正

﹝臣﹞等謹按羣言淆亂衷諸聖生稊之說自鄭康成王弼虞翻孔頴達陸徳明各執一解卽程朱大儒亦不能無偏駁也恭讀禦制於卦位上下不泥舊說而一以物性斷之陰陽生生之妙理不解自諭取朱震之兼詞證張參之小學而梯與稊之音義益明經訓昭於星日彼白虎觀諸儒講同異稱制臨決者蓋未之見及也

禦制麋角解說

壬午爲鹿角記旣辧明鹿與麋皆解角於夏不於冬然月令旣有其言而未究其故常耿耿焉昨過冬至陡憶南苑有所謂塵者【俗名長尾鹿可爲蠅拂卽麈尾】或解角於冬亦未可知遣人視之則正植其候有已落地者有尙在■﹝止上止下﹞刂﹞角或雙或落其一者持其巳解者以歸乃爽然自失曰天下之理不易窮而物不易格有如是秋使不悉塵之解角於冬將謂月令遂誤而不知吾之誤更有甚於月令者矣然則月令遂不誤乎曰月令之誤誤在以塵爲麋而不在冬之有解角之獸也蓋鹿之與塵北人能辧之而南人則有所弗能麋之與塵亦如是而巳耳且說文訓塵有麋屬之言而名苑則又曰鹿大者曰麈羣鹿隨之視尾所轉而往夫鹿也麋也麈也迥然不同亦不相共羣而處實今人所知者而古人乃不悉其孰爲鹿孰爲麋孰爲麈則月令不云夏至麋角解冬至鹿角解爲幸矣而又何怪乎其誤麈爲麋也耶旣釋此疑因爲說以識之月令古書不必易靈臺時憲則命正訛以示信四海焉

﹝臣﹞等謹按麋與鹿皆解角於夏麈解角於冬乃物性之本然亦天地之自然也皇上以至誠之徳盡物性以參天地得善讀之閒驗親見之徵格物致佑曲成不遺之道在是矣至諭攺靈臺時憲而於月令辧其誤而仍存其文更足見尊經好古之睿懷云

禦制讀禮記文王世子篇

文王也子記周公杭世子法於伯禽引仲尼曰聞之爲人臣者殺其身有益於君則爲之況於其身之善其君乎周公優爲之鄭康成訓於讀爲迂迂猶廣也大也後之說經者多傅會之孔疏則以爲周公之益君於身優饒於徳廣大而黃敏求陳祥道方愨則或以爲周公委曲其身以正其君或以爲迂身非直躬或以周公杭世子法爲致曲是皆不衷於理夫周公攝政時成王巳爲君不可撻故撻伯禽以警成王其理甚正而其道甚直初非有迂曲遷就之私孔頴達疏中引廣大之釋委曲煩言以致經義反晦偶因檢永樂大典得陳懋賞集說云況於止其身以善其君乎此大人正己而物正之事語較直截夫於詮爲於義固當矣而身字解尙未能親切因考古篆身作�子作�二字相似疑或掌時傳寫之訛若作於其子以善其君則與周公所行適合而於理於文皆無弗合康成蓋未思及子字之誤爲身字遂彊附訓釋後儒益從而爲之詞使孔子之言周公之事皆不得其正夫彊解以誤後學不可乃因彊解而誣孔子並以誣周公則尢不可是不容以不辧但經文沿誦日久無攺正之理姑記余所見以俟後之考古者

﹝臣﹞等謹按唐開元易尙書古文從今文而攺洪範無陂爲無頗是以後人之韻攺古人之文也宋儒謂論語學易章五十當作卒辧者以篆文卒字與五十字回不相侔是以後人之字攺古人之文也我皇上考二戴之傳述揭六書之潚微於身子二字篆文相近致誤之處特爲指明誠爲探萬古文字之源而理正詞安鄭孔以下諸儒之傅會遷就支離轇轕俱無所事矣

禦制三韓訂謬

嘗讀後漢書三韓傳稱辰韓人兒生欲令頭肩皆押之以石訝其說之悖於理而肆爲詭誕以惑世也夫以石押頭壯夫且不能堪而以施之初墮地之小兒實非人情所宜有閒考三韓建國本末諸史率多抵牾以方位準之蓋在今奉天東北吉林一帶壤接朝鮮與我國朝始基之地相近國朝舊俗兒生數日卽置臥具令兒仰寢其中久而腦骨自平頭形似肩斯乃習而自然無足爲異辰韓或亦類是耳範蔚宗不得其故從而曲爲之解甚矣其妄也且如漢人生兒常令側臥久而左右角平頭形似狹蒙古人生兒以韋帶束之木版植立於地長則股形微箕此亦皆習而自然無足爲異藉如蔚宗所言豈漢人蒙古亦皆以石押之令其頭狹而股箕乎若夫三韓命名史第列馬韓辰韓弁韓【亦曰弁辰】不詳所以稱韓之義而陳壽魏志直云韓地韓王魚豢魏略且以爲朝鮮王準昌姓韓氏其爲傅會尢甚蓋國語及蒙古語皆謂君長爲汗韓與汗音相混史載三韓各數十國意當時必有三汗分統之史家旣不知汗之爲君而庸鄙者至訛韓爲族姓何異扣盤捫鑰以諭日哉且中外語言不通不能彊爲詮解者勢也今夫天昭昭在上人皆仰之然漢語謂之天國語謂之阿卜喀蒙古語謂之騰格裏西番語謂之那木喀回語謂之阿思滿以彼語此各不相曉而人之所以敬與天之所以感則無弗同若必一一以漢字牽附臆度之能平不能夫韓與汗音似義殊謬而失之誣猶可也至於以石押頭之謬實悖於理斯不可也然則余之三韓訂謬之作烏容己乎哉

﹝臣﹞等謹案史家之失穿鑿爲甚蓋由見理不明而設詞序誕也三韓之名出於當時之自稱而不習其語者遂以爲韓地韓王甚且之爲韓姓因罔知汗之當作何字且汗之當解何義也字義不明無惑乎它說之悉悖於理矣有禦制訂謬之作而三汗之字之義乃昭然足以破千古之訛矣此其獘至遼金元三史而益棼人地官名俱無正音皇上特勅攺正三史國語解頒之學官以正托克宋濂之舛其詳具見本書云

禦制道命錄識語

昨命詞臣校勘永樂大典得李心傳道命錄一冊集當時論伊川程子之事以道屬之而以命惜之所見不衷於理曾題詩帙首並序而正其失玆內廷翰林覆校天祿琳瑯舊藏有元板道命錄十卷重以永樂大典本校之則前六卷相同者過半其刊本有而寫本無者計二十八條第七卷

以下則寫本皆不錄疑其爲未全之書之細檢之又有寫本所錄而刊本無者凡八條似大典別有所據考李心傳原序專以伊川爲言而刊本則兼及朱子並附濂洛關閩事復考程榮秀序云李秀巖道命錄五卷梓在江州毀於兵榮秀嘗得而讀之疑爲初稿欲刪定而未成玆因原本略加釐次十卷如左云云今大典寫本止載伊川事與心傳序合或寫本乃鈔江州初梓之本而龜山書院所鐫十卷兼及朱子諸人乃榮秀增定之本耳因識原詩後以俟考其元板書前篇己有甲子題語玆不復錄

﹝臣﹞等謹案永樂大典在當時以爲搜采極博矣而所載道命錄尙爲不完之本證以大錄琳瑯之元刻益信我朝祕府儲藏之富前古無倫也皇上題詩附識於兩本多寡完缺之故校勘必審辧析必詳典學精勤有占畢下士所未能萬一者蓋皇上於四庫全書呈進時每親加乙覽聖心所會發爲天章凡數百餘首美富奧博莫測津涯咸在禦制詩集中玆以本書之例不具載云

皇朝通誌卷一百五

●皇朝通誌卷一百六

校讎略二

○校讎略二

武英殿校刊十三經注疏考證【易經至禮記共一百六十七條】

△武英殿校刊十三經注疏考證【易經至禮記共一百六十七條】

易經

書經

詩經

周禮

儀禮

禮記

易經

易經周易經傳原目韓康伯注音義王輔嗣止注大經句監本大訛六先儒以上下經二篇爲大經據毛居正六經正誤攺幹卦彖注天也者形之名也健也者用形者也郭京謂健也者健字應作幹疏雲天是定體之名幹是用體之稱體卽形也足明用形是幹健字以音近而訛坤卦初六履霜堅冰陰始凝也郭京曰陰始凝也上誤增堅冰二字履霜與堅冰時候頗異不合相連結義按魏志許蕓引易傳亦作初六履霜無堅冰二字屯卦君子以經綸疏綸謂繩綸句監本繩訛綱又綸謂緯也句緯亦訛綱並據李鼎祚集解攺蒙卦六四困蒙吝疏此釋六四爻辭也按疏例從無於本節之下自言此釋某文者此七字疑衍需卦卦辭疏此需卦繇辭也監本繇訛系據毛氏本攺此六字疑亦衍文他卦無此例九二注履健居中中訛實據毛氏本攺訟卦彖注不閉其源使訟不至郭京謂使訟不至不字當作得若閉其訟源訟則不至不閉訟源則訟得至不至與不閉義弗合訟卦象注物有其分監本分字下衍起契之過四字據毛氏本刪師卦六四疏漢書韓信云兵法欲右背山陵前左山澤按此非韓信語云字上當有傳字履卦六三眇能視注志存於王頑之甚也按毛居正六經正誤志存於五作王字誤正義曰以六三之微欲行九五之事注志存於五也建安余氏本亦作五大有彖疏六五應九二九二在幹體故云應乎天也監本作六五應干九二亦與五爲體誤據毛氏本攺大有象注遏惡揚善成物之美順夫天徳休物之命四句監本作遏惡揚善成物之性順天休命順物之命按順夫天徳解順天二字休物之命解休命二字於文義爲合據毛氏本攺觀卦六三象注處進退之時三句監本以王注作孔疏誤坎卦彖注習乎重險也監本訛作習重乎險也據毛氏本攺咸卦九三疏文監本訛脫據毛氏本補萃卦六三注四亦失位不正不正相聚相聚不正患所生也郭京謂古本無相聚不正四字艮卦九二艮其限注止加其身中體而分郭京云身當作限六四艮其身注雲中上稱身九三施止於分體故謂之限則身字當爲限字之訛漸卦彖辭漸之進也注之於進也舊說疑之字爲衍按卦名以進爲義者三晉也升也漸也而漸獨以漸進爲義故言漸之進以別於晉之進升之進也郭雍云傳言漸之進如女之歸則吉以女歸有漸也與王注意合旣濟卦彖辭旣濟亨小者亨也郭京謂亨字下脫小字按亨小之義陸氏銓之說極當故折中從之系辭俯以察於地理疏彖謂卦下之辭總說乎一卦之象也監本脫卦下之辭總五字今校補聖人之情見乎辭注文監本訛脫今校補能研諸侯之慮注諸侯物主有爲者也按注說未免附會牽彊當從朱子本義以侯之二字作衍文序卦故受之以履吳澄纂言云此下宜有履者體也四字今韓注有之而王弼略例引此四字當是後人誤以正文爲注耳物不可以終動動必止之今本無動必二字據監本補雜卦原目正監本有注雜卦者雜糅眾卦錯綜其義或以同相類或以異相明也二十二字古注本無蓋因疏文而妄添之也今從刪

書經

書經舜典在璇璣玉衡以濟七政傅王者正天文之器句監本王訛玉據毛氏本攺又孔疏內太史丞錢樂鑄銅作運天儀陳氏師凱云錢樂本名樂之孔疏脫之字肆類於上帝音義王注云上帝天也馬云上帝太乙神在紫微宮天之最尊者監本誤以此二十四字爲孔傳今校攺臯陶謨能哲而惠疏馬融云禹爲父隱故不言鯀也按馬融說史記注引之作鄭康成語禹貢恆衛旣從疏衛水出常山靈壽縣東北入滹沲按地理誌原文入滹沲之上當有東字言衛水出靈壽縣之東北其下流則入滹沲也疏脫一東字雷夏旣澤疏在濟陰城陽縣西北按城陽當作成陽各本俱誤此成陽屬濟陰堯冢所在與城陽國近東海者不同浮於濟漯達於河疏漯水出東郡東武陽縣至樂安千乘縣入海疏引地理誌當云東北至千乘入海至字上脫東北二字又按樂安二字亦非原文千乘縣前漢爲千乘郡治後漢和帝時始攺郡名樂安也岷嶓旣藝疏地理誌蜀郡有湔道按湔字下脫氐字漢湔氐道今四川松潘衛是也織皮昆侖析支渠搜傳云有此四國疏云四國昆侖也析支也渠也搜也顏師古曰昆侖析支渠搜三國名也傳疏並作四國誤底柱析城至於王屋疏引地理誌云析城在河東濩澤縣西按漢志原文作西南北脫南字甘誓王曰嗟六事之人傳各有軍事監本事襄士據疏校攺胤徵序傳羲氏和氏二段監本誤刊此傳於後標目下今校攺惟仲康肇位四海疏羿滅夏后相句按羿當作浞滅相者浞非羿也各本俱誤仲虺之誥成湯放桀於南巢疏桀奔南巢一段監本誤列於後奉若天命注下又此篇疏文多不依經傳之次今校攺太甲上自周有終傳周忠信也句舊說自由也由忠信之道則有終王氏柏曰周當作君金氏履祥謂古文君字與周字相似故誤吳氏經說亦云作君牧哲序疏監本誤列於後標目之下今校攺洪範無有作好傳言無有亂爲私好惡句監本爲訛無今校攺四曰攸好徳疏好惡者不知惡之爲惡謂惡是善二句監木脫謂惡二字今校補康誥惟三月哉生魄疏太保以戊申至七日庚戌句按召誥云越三日庚戌自戊申至庚戌爲三日也此作七日誤各本並同或疑召誥疏言庚戌是七日然此文不應爾王曰鳴呼小子封疏所以可畏者以其輔誠故也二句監本脫所以可畏四字今校補洛誥序使來告卜傳疏監本誤列於後標目之下今校攺多士序殷遺多士皆非在官監本作皆非民事誤據毛氏本校攺君奭有若散宜生佝下監本脫音義一百十八字據毛氏本補多方愼厥麗乃勸厥民刑用勸疏作天下民主句下監本脫湯旣爲民主五字今校補今爾奔走臣我監五祀傳監謂成周之三監按此指洛邑之治殷民者非謂武庚時事也卽孔疏並不解三監字義則知三字爲衍文康王之誥賓稱奉圭兼幣疏圭是致馬之物致馬舊本作文馬據覲禮賈疏皆以幣帛致之當作致馬爲是據監本攺又引覲禮諸侯享天子馬卓上九馬隨之按覲禮作匹馬卓上九馬隨之則馬卓上當有匹字君牙序疏穆王命其臣一段監本誤列於經文涉於春冰之下今校攺文侯之命序疏監本誤列於後標目之下今校攺

詩經

詩經國風捲耳篇我姑酌彼兕觥箋飲酒禮自立司正之後句禮字上各本並脫飲酒二字按立司正見鄕飲酒禮據蜀本石經補桃夭篇序箋疏宗子𨿽七十無無主婦諸本並脫一無字據禮記曾子問補采蘋篇於以采藻箋芼之以蘋藻句監本作芼用蘋藻按昏義文本作芼之以蘋藻據石經校攺標梅篇序疏然則男自二十以至二十九句監本脫二十以至四字據毛氏本補終風篇惠然肯來箋惠順也監本脫此三字據石經補雄雉篇百爾君子箋君或有所畱或有所遣二句監本脫或有所遣四字據石經補采葛篇彼采蕭兮疏釋艸云蕭荻也按荻字當作萩說文云萩蕭也襄公十八年左傳秦周伐雍門之萩是也爾雅釋艸誤作荻故疏仍其訛權輿篇於嗟乎不承權輿句爾雅引此文作胡不承權輿大雅大明篇篤生武王箋則我皇妣太姜之侄句監本妣訛姒據國語校攺周頌淸廟篇序箋成洛邑居攝五年時李氏樗謂周公成洛在七年非五年此本孔氏傳據洛誥誕保文武受命惟七年之說也九峯蔡氏辧之謂周公畱後洛邑七年而薨者極是箋云五年者據伏生書傳及明堂位之文書傳當爲可據仍從箋說作五年爲長般篇允猶翕河疏齊桓公塞爲一者不知所出何書按春秋保幹圖云移河爲界在齊呂塡閼八流以自廣當是本此

周禮

周禮天官以爲民極句注庶民於之取中句下監本有按尙書洪範云皇建其有極十一字蓋因上文誤衍今從刪太宰以九職任萬民疏晉衛之男女皆是句下云故引晉惠以釋之也則晉衛當作晉惠大朝覲會同疏但春夏受享秋冬一受之於廟按上文云諸侯會同皆依四時常朝春夏受贄於朝受享幣者於廟秋冬一受之於朝此止云春夏受享應有闕文小宰以法當祭祀朝覲會同賓客之戒具疏監本錯簡在下節今校攺獸人凡祭祀喪紀賓客共其死獸生獸疏監本錯簡在下節今校攺醫師歲終則稽其醫事以制其食疏本艸本之寒溫量疾病之淺深監本脫本艸木之四字又脫量子據漢書補淩人掌水疏火中而寒暑退此其極也能無退乎監本訛此其極也二句於注下今校攺酰人注疏監本分經文爲二段而注疏則於上段內連續不分今合經文爲一節而移注疏於下方大府凡邦國之貢疏注釋曰一段監本混入下節今校攺外內命夫命婦之命履疏仍有韋弁白履冠弁黑履句以服履之倫次之則仍有下當有爵弁纁履四字地官大司徒以土會之法疏腛脙瘠也監本脙訛脈今據爾雅校攺日至之景疏注是時周公居攝五年句監本訛在上文惟三月丙午朏之下經注錯雜今校攺以荒政十有二聚萬民疏司樂凶荒別文句監本樂訛農周官無司農而所引大司樂文今校攺小司徒凡民訟以地比正之疏各本並錯在下節今校攺鄕大夫正歲令羣吏考法於司徒以退各憲之於其所治按各本所治下俱有之國二字蓋由石經誤衍一之字後人遂割下節國大詣於眾庶之國字以從之今見石經之國二字刓缺監本直去此二字而下節之首未增國字但作大詢於眾庶蓋誤調人鳥獸亦如之疏監本於賞其價直句下有和之使辟於此不得就而仇之十二字乃誤衍下節注文今從刪弗辟則與之瑞節而以執之疏剡圭以和難句按典瑞作剡圭以除匿當系賈氏誤引谷圭之文春官大宗伯以賓射之禮疏王制有王大子是爲世子時共在學者也按大字下應有王字羣後之大子卿大夫元士之適子十五字文義方合此有脫落大司樂以樂舞教國子注文始舜之韶舞名監本脫文始二字據漢書注補樂師凡國之小事疏若大次二者之樂則天地及宗廟大司樂令之也監本誤則天地及宗廟六字於元冕所祭之下今校攺大胥掌學士之版疏以宗廟言之謂重釀之酒祭宗廟而用之監本誤以宗廟言之五字於相飲之法下乞校攺大史正歲年以敍事疏正月一日得雨水中監本雨水訛啟蟄按韗人注云啟蟄孟春之中也古法以啟蟄爲正月中气而此疏上文則己云正月立春節雨水中不應互異夏官司土孤節特揖疏王揖之皆逡遁者約鄕黨而佑按鄕當無此文考大射禮公降一等揖賓賓辟注云逡遁不敢當盛則鄕黨當是大射之訛秋官萍氏下士二人音義監本脫郭注云甲虫大如虎豆綠色十一字據陸徳明經典釋文補掌客賓客有喪惟芻稍之受注不受饗食饗食加也按此注二句並疏中不受饗食起至不受饗食共五十四字俱屬下節遭主國之喪不受饗食注此系錯簡冬官輪人望其輻疏鄭司農云掣讀爲紛容掣參之掣此蓋有文今檢未得按此出上林賦賈氏偶忘之耳匠人爲溝洫疏古者人耕皆畎上種谷按畮髙畎低畮以種谷畎以通水此畎字當作畮賈氏弗檢偶訛耳

儀禮

儀禮士冠禮主人元冠朝服疏證此元冠朝服而筮者是諸侯之士監本冠作冕按士服至爵弁而止無冕也今校攺筮人執筴疏引少牢大夫禮文亦云三人占二句按少牢禮無此文朱子蓋嘗疑之贊者盥於洗西升疏贊者盥於洗西無正文按經文明言之乃云無正文何也蓋誤冠者升筵坐疏聘禮注云糟醴不卒故也監本卒作啐按卒謂不卒爵也經言啐醴則非不啐明矣再醮兩豆疏云螔蝓醢者蚹嬴螔蝓監本脫蚹嬴螔蝓四字據爾雅補繼世以立諸侯象賢也按朱子云此下三節於冠義無當疑錯簡也疏義亦非是士昏禮主人迎賓於廟門外疏引有司徹注云拂者外拂之也按今有司徹注無此文主人爵弁疏天子諸侯爲尊則尊矣不須攝盛監本作尊則衮矣按諸侯惟上公得服衮侯伯以上不得也賈氏常有尊則尊矣之語今從之凡行事必用昏昕注壻悉計反從士從胥俗作婿女之夫按此十四字不類康成語又東漢未有反切之法且此節記無壻字康成何緣以注蓋後人攙入者耳對曰某之子惷愚疏賓告之辭句下監本有下經致命四字按此四字無著蓋以上有下經致命之文而誤壻授綏姆辭曰未教不足與爲禮也注姆教人者經文及注共十九字監本脫落據石經及楊復儀禮圖本補士相見禮擯者對曰注還贄者請使受之句下監本有今按某也蓋主人之名九字本朱子儀禮經傳通解中語不應攙入注疏今從刪鄕飲酒禮坐祭遂飲卒觶疏主人辭賓降賓辭監本脫賓辭二字據通解補坐祭坐飲不拜旣爵疏眾賓之長也五字監本錯在故上賓介之上今校攺尊者降席席東南面句監本脫一席字據石經補鄕射禮賓卒洗揖讓如初升疏釋曰言如初則亦一揖一讓也十二字監本訛列於下節之下今校攺皆掌其物句疏釋曰皆左足履物者以下二十七字監本訛列於下節之下今校攺執觶者受觶注執觶以下共二十字又疏內此經曰執觶者以下共三十字監本誤列於卒受者以虛觶降奠於扉節下按此數句於彼經無當今校攺士鹿中翿旌以獲及注謂小國之州長也以下二十九字監本皆脫其經文石經及敖繼公本並有之注則依朱子通解及楊復儀禮圖本補燕禮設浩篚於阼階東南當東澑按敖繼公謂諸篇設洗無連言扉者下別云篚在洗西則不可以東澑爲節此系宿文享於門外東方句上按石經及楊復本敖繼公本俱有其牲狗也四字此蓋有脫文大射儀工人士與梓人升自北階疏則鄕射記長與距隨是也鄕謝記長四字監本作上文橫三字按上文旣無其文而橫字與下三字亦不屬今據鄕射記校攺蓋謂長其縱距隨其橫也若與諸公鄕大夫之耦不勝句按敖繼公云比耦時大夫有與士爲耦者諸公卿無與士爲耦者諸公卿三字誤聘禮夫人使下大夫韋弁歸禮句下監本有小注云今文歸作饋下及記同九字按此非鄭注又非釋文惟通解有此今從刪宗人授次句朱子云周禮幕人掌朝會共帷幕掌次掌張幕此作宗人誤公食大夫禮公降一等疏解經辭曰一段監本誤列於賓西階東北西答拜之下今校攺先者反之由門入升自西階監本析經文爲二節以疏誤作注列於先者反之句下今依朱子通解訂正而合經文爲一節喪服出妻之子爲父後者句顧炎武謂此節經文疏以爲傳中引傳而誤連之當別爲一節今從之而疏則仍其舊傳曰嫁者其嫁於大夫者也疏女子子爲祖父母傳不言不敢降其祖監本於爲祖父下重衍傳亦不敢言降其祖父九字今從刪傳曰何以大功也尊同也疏此鄭疊傅文句監本於此字下有謂祖禰但不得祖禰先君也此謂十四字蓋緣上文而誤衍今從刪夫之諸祖父母報疏夫之所爲小功者妻服之降一等句下監本誤復上節疏文據續通解刪夫之所爲兄弟服妻降一等疏釋曰妻從夫服其族親一段監本誤列下節經文之下今校攺士喪禮爲銘各以其物注今文銘皆爲名末爲施也監本脫皆爲名末四字據續通解校補旣夕記有彌節焉亦張可也監本張可訛可張據石經校攺士虞禮哀薦祫事注今文曰合事句監本合作古按祫之爲言合也作合字文義方協合與古以形近而訛哭止告事畢賓出此七字監本全脫據石經補特牲饋食禮眾賓答再拜句敖繼公云眾賓答一拜作再拜誤按鄕飲鄕射禮主人三拜眾賓眾賓皆答一拜祝命按祭注監本脫今文攺按皆爲綏古文此皆爲挼祭也十五字士虞禮屍取奠節疏引此注有之今據補舉觶者祭卒觶拜長皆答拜監本脫此十一字據石經補少牢饋食禮以授屍坐取簞興監本脫此七字據石經本補主人出立於阼階上西面疏釋曰自此盡廟門以下數句監本誤列在下文祝先屍從節之下今校攺有司徹酌獻侑侑拜受三獻北面答拜監本於此下重衍受爵酌獻侑侑拜受三獻北面答拜十四字石經及舊本無之今從刪兄弟之後生者疏兄弟之後生者以下數句監本誤列於上文二人洗觶疏末今校攺乃摭於魚臘俎注今文摭爲揲句今文二字續通解作古文

禮記

禮記曲禮君下齊牛式宗廟疏引谷梁傳云曹公子首儇同時聘齊按曹公子首儇句上脫季孫行父禿晉卻克眇衛孫良夫跛十四字孔疏引書斷無割裂至此當系刊本脫誤蒞牲曰盟疏春秋左氏云周禮有司盟之官按此系左傳說之辭非傳文也左氏下當有說字檀弓夫子制於中都疏周禮大宰職云諸侯立三卿五大夫也按大宰職云設其參傅其伍注云參謂卿三人伍謂大夫五人此當作大宰職注刊本誤脫注字耳小斂之奠以下按此自爲一章舊本誤接仲梁子下讀賵以下此亦自爲一章刊本接孟獻子章而誤錄其疏於下賓客至無所館此亦自爲一章刊本因無疏誤接上章耳陳幹昔寢疾疏晉趙孟孝伯共將死其語偸按此引晉趙文子及魯孟孝伯兩事也孝伯上脫魯孟二字王制至於南嶽疏自魏武帝以來始徒南嶽之神於廬江霍山按徒衡祀於霍自漢武帝始此作魏武帝誤六禮冠昏喪祭鄕相見此下自爲一節舊本誤列於諸侯之大夫不世爵祿下而以上節疏附篇未今校攺月令以太牢祠於髙媒注娀簡吞之而生契按簡字下當有狄字其祀行注行在廟內外之西爲軷壤厚二寸廣五尺按壤當作壇屬上句讀周禮大馭賈疏引此句作爲軷壇是也壇壤以形近而訛曾子問其虞也先重而後輕也疏舊本誤與下章宗子𨿽七十經文相連而疏一段誤脫在下章之末今校攺又何反於初疏舊本誤在下章今校攺成婦之義也注疏舊本注誤與經文下二章接連疏尢附麗失次今並校攺諸侯旅見天子以下舊本自此至當祭而日食太廟火章孔子答語末全卽截爲十八卷其十九卷首簡卽系前章答語之半文義割裂今斷自此章以下爲十九卷祝畢獻而已注疏舊本注與下章經文相接而疏亦脫誤今校攺郊特牲社所以神也之道也疏引尙書無逸篇大社惟松數語按此系尙書逸篇見後漢志注無字衍文天子適四方先柴二句舊本與前文祭則受福句相接而前疏誤刊此節之下今校攺玉藻侍坐則必退席音義黨鄕之細也句下釋文二十八字監本誤作鄭注今校攺少儀幼則曰能負薪未能負薪注下應接疏二段下節執玉執龜筴不趨又自爲一節不相連也樂記咸池備矣疏熊氏引五行釣命決云伏犧樂爲立基神農樂爲下謀祝融樂爲祝績按釣命決孝經緯也周禮大司樂賈疏亦引此文作孝經緯此作五行誤也又疏引樂緯帝嚳曰六英顓頊曰五莖顓頊宜敍帝嚳之前文亦倒置今夫新樂進俯退俯以下此卷分卷未合不應截子夏答魏文侯語彊割爲二應從前篇魏文侯問於子夏二節爲此節之首雜記有三年之練冠則以大功之麻易之疏先師解此凡有三義引聖證諭範宣子以下云云按三義卽範宣子及賀瑒庾蔚之三說而孔氏斷從庾說者也聖證論是魏時王肅所撰範宣子卽東晉範宣在肅之後何緣得引之觀後文爲妻父母在不杖不稽顙疏引禮論範宣子申語知聖證論當系禮論之訛孔子曰伯母叔母注按此節注下無疏舊本誤以上章國禁災及童子哀不偯二節之疏接於注下今移置上章泄柳之徒爲之也疏按此疏誤在下章注下今校攺君子上不僭上下不逼下疏舊本誤列此疏二段於下章婦人非三年之喪下今校攺中庸子曰好學近乎知注疏以此下另爲一章朱子云子曰二字衍家語載此章於成功一也之下有公曰子之言美矣至矣寡人實固不足以成之也故其下復以子曰起詞今無此問而猶有子曰二字當爲衍文惟天之命注易曰君子以愼徳積小以成髙大舊本愼作順今攺正以成髙大易無成字系衍文投壺司射庭長及冠士立者以下王氏謂司射至主當二十四字與上文魯令弟子若是者浮相屬陳澔從其說移此一節於鼓字之上大學楚書曰疏按疏於楚書兩引王孫圉及昭奚卹事止以鄭注謂楚書是楚昭王時書未嘗指定是楚語也但疏引楚語僅列觀射父脫楚史倚相一段又引劉向新序司馬子反訛作子發燕義升成拜疏爲拜故下賓未拜也下不敢輒拜禮殺也按儀禮注原文賓作實下不輒拜句無敢字

皇朝通誌卷一百六

●皇朝通誌卷一百七

校讎略三

○校讎略三

武英殿校刊十三經注疏考證【春秋至孝經共一百二十九條】

△武英殿校刊十三經注疏考證【春秋至孝經共一百二十九條】

春秋

論語

孟子

爾雅

孝經

春秋

左傳

公羊傳

谷梁傳

左傳

春秋左傳隱公二年紀裂繻來逆女注呂祖謙集解引注有紀國在東莞刻縣七字當在裂繻紀大夫注下刊水並誤七年戎伐凡伯於楚■﹝卝上一下﹞以歸注楚﹝卝上一下﹞衛地在濟陰城武縣西南按城武據漢志晉志應作成武桓公五年蔡人衛人陳人從王伐鄭傳命二拒曰旝動而鼓疏說文載之於部句按凡旗之屬皆從■於當作■諸本並誤十有一年楚屈瑕將盟貳軫傳鄖人軍於蒲騷注鄖國在江夏雲杜縣東南按漢志晉志並作雲杜諸本誤作云社又且曰虞四邑之至也注四邑隨絞州蓼也監本蓼訛鄖今並校攺莊公四年楚武王荊屍傳莫敖以王命入盟隨侯疏莫敖旣與隨侯盟且又請隨侯與已爲會禮於漢水之汭而後還楚也監本作且又請隨侯畏楚爲會禮於漢水之汭而我還楚也文義難通今校攺十有六年宋人齊人衛人伐鄭疏諸侯會許男在曹滑之上按此以下文幽之會言當作許男在滑伯之上二十有五年公子友如陳注諸魯出朝聘皆書如東萊集解引此作諸魯大夫出朝聘皆書如此脫大夫二字文義未合閔公二年齊人遷陽注陽國名疏云土地名闕不知所在按漢地理誌東海郡都陽及城陽國陽都注並引應劭曰春秋齊人遷陽卽此僖公十有四年沙鹿崩注陽平元城縣東有沙鹿土山監本陽平訛不陽今校攺僖公十有五年晉侯及泰伯戰於韓傳匪以玉帛相見而以興戎音義自上天降災以下三十字各本誤作杜注連刊於令不得通句下據經典釋文攺晉陰飴甥會秦伯傳箕子曰其後必大注箕子殷王帝乙之子紂之庶兄也按箕子乃紂諸父杜注誤以微子爲箕子十有九年宋公使邾文公用鄫子於次睢之社傳疏有齊桓以徳屬諸侯諸侯遂歸齊桓二句與本文無涉乃下文齊桓公存三亡國以屬諸侯句下疏誤連於此二十有五年秦伯師於河上傳繼文之業句注晉文侯仇爲平王侯伯匡輔王室十三字監本誤列在於今爲可矣句下今校攺文公十二年秦伯使西乞術來聘傳寡君敢辭玉疏其意欲致與主國且受之而襄仲辭之者爲不欲與秦爲好因謙辭還也監本作且主之且襄仲辭之者爲不欲與秦爲好國謙退禮終還也訛謬難通今校攺十有六年有蛇自泉宮出傳音義內魯公伯禽以下監本及別本多訛字如魏公■﹝氵費﹞作費厲公握作躍弟獻公具作子鄭公具懿公戲作獻又疏中考公作耆公幽公宰作圍魏公作微公眞公作順公並據史記校攺宣公七年衛侯使孫良夫來盟疏文二年晉人以公不朝一段監本誤列於公會齊侯伐萊注下今校攺十有二年晉師救鄭傳知莊子曰此師殆哉句下監本疽莊子見彘子逆命疏文一段按其文義應在𨿽免而歸必有大咎注下又有師坎爲水至故名爲臨一段應在周易有之在師之臨注下今並校攺十有四年孟獻子言於公曰傳今楚在宋加其圖之公說下疏文一段監本誤列前文聘而獻物句下今校攺成公八年晉趙莊姬爲趙嬰之亡故譖之於晉侯傳三代之令主皆數百年保天之祿疏嗣祖父之天祿句監本訛作謂天祿之祖父也文義難通今校攺襄公九年宋災傳令司宮巷伯儆宮疏司宮當天子之內小臣也監本司宮訛官司又王之正內五人監本訛作主之王內今並校攺十有七年宋皇國父爲太宰傳妨於農收各本俱作農功按注明言數斂時音義明言數如字今校攺十有八年鄭子孔欲志諸大夫傳吾驟歌南風又歌北風注故曰不競也句下監本衍師也二字今刪二十年盟於澶淵齊成故也傳疏文一段監本誤列前文督揚之盟注下今校攺二十有五年楚蒍掩爲司馬傳表湻鹵疏史起爲鄴令監本史訛吳今校攺二十有七年冬十有二月乙亥朔日有食之監本乙亥作乙卯諸家注解皆作乙亥以傳及疏推之當作乙亥今校攺二十有九年吳公子札來聘傳爲之歌鄭疏於漢則京兆鄭縣又於漢則河南新鄭縣監本作京兆郡河南郡誤也西漢京兆及東漢河南皆稱尹不稱郡今刪昭公元年季武子伐莒取鄆傳去煩宥善莫不競勸疏不往討魯以下各本誤入下文賦大明之章注下今校攺十年齊惠欒髙氏皆嗜酒傳疏文各本誤列下文遂伐虎門句下又孫以王父字爲氏句上衍王孫字三字今校攺哀公十四年宋植魋有之寵害於公傳逢澤有介麋焉注地理誌言逢澤在滎陽開封縣東北按漢時開封在河南郡晉始屬滎陽不得以晉時郡名混入漢志也

公羊傳

春秋公羊傳隱公公子益師卒傳注用心尙麤觕麤才古反又七奴反說文大也按觕兼平上二聲麤但有平聲若二字連用則麤讀平聲觕讀上聲顏師古注漢書庶得麤觕可證今於麤字音平上二聲而觕字闕如蓋有脫誤又按說文麤行超遠也訓大乃玉篇所引亦誤翚帥師會齊人鄭人伐宋傳疏正以上四年帥師不言公子翚按各本帥師不三字誤作師解云今校攺桓公鄭伯以璧假許由傳注疏五年一朝解曰虞書傳按此系王制文虞書孔傳無此語必系傳寫之訛大水傳疏惡愈甚也監本脫甚字今增宋督弒其君與夷及其大夫孔父傳注父者字也疏谷梁傳文按今本谷梁傳作父子謚也後人疑謚爲衍文據此疏益知谷梁原文無謚字己卯烝傳烝者何疏欲言宗廟之祭一段監本誤刊於夏曰礿注下今校攺葬我君桓公傳疏日月有時將葬矣監本脫將字據檀弓本文增莊公荊敗蔡師子萃以蔡侯獻舞歸傳疏若對爾雅則有靑並無徐營若對禹貢則有幽並無徐梁監本二有字皆訛作長今依周禮疏攺單伯會伐宋傳疏據伐國不殊會監本脫會字今增曹羈出奔陳傳注疏圉者拑馬而秣之監本拑訛相據宣十五年傳攺正二十有六年公伐戎公之上監本及別本俱無春字按春秋於歲首未有去春字者偶闕秋冬何休必橫生異議而於此並無說其爲刊本脫落無疑但呂祖謙集解卽云公無春字則宋時己然先儒謂公羊經無春字者誤也又公至自伐戎疏監本誤刻於下文曹殺其大夫之下今攺正僖公葬許穆公注疏春秋之信史也其序則齊桓晉文按此據昭十二年傅不據孟子監本作其事誤今校攺公會晉侯齊侯宋公蔡侯鄭伯衛子莒子盟於踐士陳侯如會傳注刺陳侯不慕霸者各本俱訛陳爲諸今依毛本攺文公二月癸亥朔日有食之注楚滅江六疏卽下四年秋楚人滅江五年秋楚人滅六是也監本脫江五年秋楚人滅七字今從毛本增楚子使椒來聘傳注見治升平監本訛作見升平法今依毛本攺單伯至自齊疏隱如至自晉各本俱作意如非也公羊經文自作隱如今攺宣公晉放其大夫胥甲父於衛傳疏孔子蓋善之也者一段監本誤刊於前文要絰而服事下今校攺成公仲嬰齊卒傳臧宣叔者相也各本俱作臧宣公據本注校攺襄公叔孫豹鄫世子巫如晉傳注主書者善之監本脫書字今增晉士匄帥師侵齊至谷聞齊侯卒乃還傳注義服諸侯之君監本脫義字按何注本用蕭望之語再證以疏文必不可省今從毛本增入公會晉侯齊侯宋公衛侯鄭伯曹伯莒子邾婁子於商任傳時歲在己卯按是歲實在己酉疏謂何氏自有長歷按古文卯作戼酉作戼當以字形相似而誤非別有長歷也昭公叔孫豹會漷疏知向戌石惡皆與君同名也監本石惡作齊惡按公羊經文自作石惡今校攺公圍成疏公親圍成不能服監本誤公親二字爲不能今據定十二年注校攺葬薛獻公監本誤薛爲晉今攺定公冬十月霣霜殺菽傳疏與賈服異按賈服謂賈逵服虔也各本作賈復今從毛本校攺季孫斯仲孫忌帥師圍運傳二名非禮也按呂祖謙云不曰仲孫何忌脫文無疑又疏宣王之興名子爲宮湼之屬各本俱訛湼爲皇今據周本紀攺宋公子池出奔陳注池左氏作地按何注於經文同異並不以二傳互證此五字乃釋文後人誤刊爲注耳哀公元年按此卷監本全脫音義今依陸氏釋文增補共四十四條十有一年春按此卷監本共脫音義二十五條今並依釋文補入

谷梁傳

春秋谷梁傳隱公衛人殺祀吁於濮傳注不書氏族以下二十八字乃範注監本誤以爲疏今校攺桓公公子翚如齊送女傳疏監本誤刊於下文齊侯送姜氏於讙注下今校攺公會紀侯鄭伯傳疏春秋考異郵厔一段監本誤刊於由外言之也句注下今校攺無冰傳監本誤刊注疏於傳文之前今校攺鄭世子忽復歸於鄭傳疏傳反正也者釋其稱世子也監本誤刊此十一字於上文天王使家父來求軍傳疏末今校攺莊公單伯逆王姬傳其不言如何也注據僖三十年監本誤作二十九年今攺宋萬弒其君捷監本此句下脫及其大夫仇牧句今增戎侵曹曹羈出奔陳傳疏薄氏駁云一段應在傳後監本誤刊傳前今校攺公會齊侯宋公陳侯鄭伯同盟於幽傳疏衣裳之會十有一者一段應在傳末監本誤刊於信其信仁其仁疏後今校攺僖公齊師宋師曹師次於聶北救邢傳疏莊三十二年狄伐邢監本伐訛作救今攺公會王人齊侯宋公衛侯許男曹作陳世子欵盟於洮傳疏朝服者天子則皮弁一段監本誤刊於鄭伯乞盟傳注下今校攺伯姬卒傳疏葬宋共姬是也監本誤作宋葬共姬今攺晉殺其大夫裏克傳吾若此而入自明監本脫吾字今增八月螽傳疏重發傳者一段監本誤刊於下文公至自會注下今校攺六鶂退飛過宋都監本鶂誤作鷁按谷梁經文自作鶂今攺文公作僖公主傳疏與其麤觕監本麤觕誤作觕觕今據公羊注疏攺閏月不告朔猶朝於廟傳注故吉凶大事皆不用也句下各本皆有不數所右也五字按釋文於此處有數所古反後人誤列於注且衍不字又訛古爲右訛反爲也今校攺公子遂如宋監本脫宋字今增成公雨木冰注五行傳曰監本誤谷梁傳曰今攺九月辛丑用郊傳疏然後能事天監本訛能事爲至其今攺築鹿囿疏夫子囿方百里公侯十里監本脫百里公侯四字又疏故約之爲天子百里監本脫百里二字今並增入襄公仲孫蔑會晉欒黶宋華元衛寧殖曹人莒人邾人滕人薛人圍宋彭城傳疏爲父與與君意異監本訛與君爲子若今攺叔孫豹繒世子巫如晉傳疏母之姊妹監本誤作同母姊妹今攺齊侯滅萊疏監本誤刊於莒人滅繒之下今校攺同圍齊傳非大而足同與各本與俱作焉石經作與是也今從之大幾傳注塗堊飾監本堊誤作塗今據釋文攺衛侯之弟專出奔晉傳疏織絢邯鄲一段監本誤刊於上文殺寧喜傳注下今校攺昭公楚薳罷帥師伐吳監本楚誤作冬今攺齊髙偃帥師納北燕伯於陽注偃髙徯元孫盛本脫偃字今增宋華亥向寧華宮奔陳疏監本誤刊於下文蔡侯廬卒之下今校攺定公公卽位傳疏嫌非周禮監本誤作兼不亦言今攺哀公楚子陳侯隨侯許男圍蔡疏明更不爲貶黜監本明訛作盟今攺

論語

論語賜也何如章注夏曰瑚商曰璉按禮明堂位云夏后氏之四璉殷之六瑚自當以記文爲正入公門章沒階趨進按釋文無進字蔡節集說曰疑卽退字蓋趨而退至外朝也齊必變食章𨿽疏食菜羹瓜祭疏疏食也菜羹也瓜也三物𨿽薄必祭按至藻云瓜祭上環此爲的據閔子侍側章子樂按漢書班固幽通賦注作子曰或當時古本如是

孟子

孟子音義序𨿽小有異同而共宗趙氏按此下監本脫今旣奉勅定仍據趙注爲本共十二字若非刊正詎可通行按此句下監本脫謹與尙書集成音義二卷云云共二百零八字今並補人題辭解孟子旣沒之後節疏先王之道遂絀而不明於世監本絀訛紬又疏建萬世之功監本建訛是今並校攺梁惠王章句上疏魏武子生悼悼生嬴按史記悼子生綘綘生嬴此誤莊暴見孟子章疏末雲天時不如地利地利不如人和此公孫丑篇文也本注無此二句乃傳寫之誤文王之囿章注王怪其大監本大訛惟今攺交鄰國有道章疏史記公劉變於西戎邑於豳其後三百有餘歲監本西戎下多邑於西戎四字三百下脫有字餘下脫歲字今並從史記攺所謂故國章疏不直則喘監本訛喘爲惴今攺仁則榮章疏祖己嘉武丁之以祥雉爲徳監本巳訛乙今攺伯夷非其君不事章疏由由然與人偕儷而行然字下監本多浩浩二字今從宋本刪孟子自齊葬於魯章注疏畫者畫雲气其餘各如其象監本訛畫者畫爲著紫余又訛其餘爲其畫俱考禮器攺正離婁之明章按孟子纂箋引趙岐注離婁黃帝時人謂卽離朱今本並無此文不仁者章疏末注云如臨深淵至放之而巳凡五句系他注錯雜於此居下位章疏末正義曰至此蓋荀卿之言然凡十句按本注無此文蓋古注今逸逢蒙學射於羿章疏死於窮門監本脫門字今增無或乎王之不智章疏有吹笙過者監本脫吹笙二字今從史記補入恥之於人大矣章按本注無隰明顏淵語而疏中釋之藝古注今多有逸者

爾雅

爾雅釋詁允孚亶展諶誠亮詢信也注方言曰荊吳淮泗之閒曰展按陸本淮泗作淮汭按方言注曰汭水名也則應從陸本關關噰噰音聲和也按鄭樵雲據二文一義者皆當在釋訓部恐誤在此壑坑坑滕徵隍漮按鄭樵雲坑有二文無義其一爲衍者耳釋言務侮也鄭樵曰疑每爲敏按詩外禦其務國語作外禦其每樵之疑非也釋親宗族母黨妻當婚姻按石經俱標題於後鄭本亦然監本毛本俱訛在前今校攺釋天謂之景風甘雨時降萬物以嘉謂之醴泉按鄭樵雲據下文敵體則此上容有二句亡焉釋地有醫無閭之珣玗琪焉按石經玗作玗考說文本作■﹝王虧﹞又列子珠玗之樹山海經有玗琪樹注玗琪赤玉屬也然則音從余不從竿釋邱堂途梧邱鄭本堂作堂按郭注不言堂字何義邢疏則曰當道有邱名梧邱然則堂爲當字傳寫之訛釋艸菉王芻按菉通作綠詩終朝乎綠注王芻也似非菉竹之菉陸本又作錄盂狼尾按石經盂作孟鄭本亦同再考玉篇盂狼尾艸也盂與孟或以字形相似而訛篇苻止濼貫眾按陸本引本艸萹苻貫眾爲一物邢疏貫眾一名萹苻一名貫節然則止濼亦貫眾之別名矣今文菺苻止爲一節注云未詳濼貫眾爲一節疏云一名萹苻其爲傳寫之訛必也釋木杭魚毒按石經杭作杬郭璞陸徳明鄭樵三家之釋爾雅並作杬坊木乃訛爲杭考諸玉篇於杬則注木名於杭則注州名二義固秩然不紊也釋虫密冗繼英注未詳按鄭樵雲釋鳥有此誤重出耳釋魚蝮虺博三寸首大如擘按鄭樵雲豈有身廣三寸而頭如拇指者疑擘爲臂之訛釋烏鶨■﹝其鳥﹞老按鄭樵本只有鶨■﹝其鳥﹞二字無老字下文作老■﹝戶鳥﹞鴳今此本下文只■﹝戶鳥﹞鴳二字而老字連上樊光則斷鶨■﹝其鳥﹞爲句以老屬下據春秋九鳸有老鳸則老字應屬下明矣釋獸時善乘領按此當連上文蜼卬■﹝白上卑下﹞而長尾讀言其好登山峯非別有獸名時闕泄多狃按此當連上文猩猩小而好啼讀亦系誤斷六畜按石經鄭本俱有此二字監本毛本俱無今從石經補入

孝經

孝經開宗明義章仲尼居按古文作閒居考說文所引孝經皆古文其於居字下引孝經仲尼居卽無閒字則閒字爲劉弦妄增孝治章以事其先君疏祭享謂四時及禘祫也按不王不禘此經乃言諸侯之祭疏兼禘言蓋誤

皇朝通誌卷一百七

●皇朝通誌卷一百八

校讎略四

○校讎略四

武英殿校刊二十二史考證【史記至後漢書其一百六十六條】

△武英殿校刊二十二史考證【史記至後漢書其一百六十六條】

史記

前漢書

史記

史記五帝本紀黃帝者正義亭亭在牟陰按牟陰漢唐皆無其縣漢地理誌泰山郡巨平縣下云有亭亭山祠牟陰是巨平二字之襄又監本在牟陰上有亭亭二字孔子所傳宰予間五帝徳及帝系姓監本將下文索隱注誤入於此標作正義今刪夏本紀過三澨入於大別索隱引水經云三漇地名在南郡邔縣監本邔訛鄎今據禹貢指南攺殷本紀湯曰汝不能敬命監本脫湯字今補秦始皇本紀矯王禦璽正義梁傳至天正二年侯景破梁按梁無天正年號侯景破梁爲簡文帝大寶元年則天正二年應是大寶元年之誤項羽本紀項梁嘗有櫟陽逮捕諸本皆脫捕字今據北監本傭髙帝本紀朝以十月車服黃屋左纛監本左訛志今校攺呂氏本紀見物如蒼犬據髙後掖監本後訛氏今校攺三代世家表帝小甲索隱小甲太庚子監本庚訛康今攺正帝中丁監本注云俗本作仲丁按此注旣非集解亦非索隱正義不知爲誰氏之語且中卽古仲字史記內古字甚多不應獨注此一字今刪十二諸侯年振四年吳三公子來奔按左傳魯昭公三十年吳子使徐人執掩余使鍾吾人執燭庸二公子奔楚據此則三字乃二字之誤靈公三十七年伐魯世家不載按春秋定十二年衛公孟彄帥師伐曹則魯字當是曹字之誤六國年表哀侯六年韓嚴殺其加按通鑑韓嚴遂弒其君哀侯以韓廆爲相而愛嚴遂二人相害遂剌戍於朝並中哀侯據此則表內脫去遂字矣孝成王元年平原君相按通鑑趙以公子滕爲相在赧王四十九年惠文三十三年也其非孝成元年明矣且惠文元年表內己書爲相不應至此又書其爲舛訛可知髙祖功臣侯年表淮陰爲連敖典客索隱漢表作粟客按漢表作票客顏師古音頻妙反注云或者以其票疾而賓客禮之故云票客也據索隱所云粟客又與顏本不同新市侯以趙內史王愼按楚元王世家作內史王悍漢表亦然此愼字應系悍字之訛建元以來侯者年表眾利質侯伊卽軒按驃騎傳作伊卽靬蓋軒與靬以字形相似而誤耳漢興以來將相名臣年表王踐皇帝位定陶索隱在濟陰沈水之陽按沈水當作汜水各本俱誤禮書朱弦而通越按楊倞注禮論引史記作洞越今本均作通倞唐人其所見必有善本應不誤樂書則是物至而人化物也集解引鄭元注隨物變化今考鄭注禮記無此語夔作樂以賞諸侯集解引鄭元注夔欲舜與天下之君共此樂今考鄭注無此語禮樂見天地之情監本見訛順今據禮記攺律書其於兵械尢所重按械字爲戒字之訛蓋審幾察微莫精於律气者生死之根也气不可見以聲察之兵者千萬人之生死系焉故於兵戒爲尢重也於器械何涉索隱曰師出以律故於兵械爲尢重也或索隱之文本亦作戒若正義謂械者弓矢矛殳戈戟則以傳訛而穿鑿附會也天官書正義引張衡之語脫去歷示吉凶五緯躔度八字今據晉書天文志補中宮天極星索隱云宣气立精監本宣訛宮今校攺絕漢抵營室曰閣道索隱引樂汁圖徵云按樂汁圖徵緯書也監本脫徵字今補以齊七政索隱引春秋運斗樞云監本樞訛極今校攺輔星明近正義排賢用侒監本訛作用賢排侒今校攺杓端有兩星集解梗河三星監本梗訛更今據晉書攺旁有兩星曰鈐監本鈐作衿今校攺又索隱鈐音其炎反監本脫鈐字今補北一星曰牽正義占不居其所則宮門不禁居則反是也監本作古一反不居其所衍一反二字又於津梁不通宮門不禁查津梁不通四字系下文東北曲十二星曰旌注文重出於此今並刪故曰攝提正正義色溫溫不明而大者人君吉監本吉訛恐今校攺氐爲天根主疫索隱氐四星爲路寢監本路訛露又正義房氏心三星爲火監本火訛O今並校攺權衡正義太微之廷也監本微訛尾今校攺其南有四星曰天廁正義天廁四星在屏東監本脫東字今據宋史天文志補軍西爲壘或曰鉞正義占五星入皆兵起監本作占之非故兵起語不可解今據晉書天文志攺七星爲員官辰星廟蠻夷星也按此三句當在夏則不長之下舊簡錯在翼軫荊州下今校攺封禪書至矣而徳不洽監本訛作至梁父矣而徳不洽衍梁父二字今刪宋毋忌索隱樂彥引老子道徳經雲月中仙人宋毋忌今考五千言中無此語吳太伯世家君子曰能守節矣索隱君子者左邱明所謂史評仲尼之詞指仲尼爲君子也按季札聘魯孔子八歲讓國時孔子未生也其引子臧之事何遽得孔子論斷之語而稱之且左氏於孔子論斷類皆明著其說玆所稱君子曰是記當時之君子有此語耳或以爲邱明自謂或以君子爲札子皆未達左氏之義也齊太公世家吳師乃去晉監本誤作吳帥齊去晉今校攺燕召公世家悉復得其故城監本故訛敗今據宋本攺殺劇辛按六國年表刻辛死於趙在十三年又按昭王卽位劇辛自趙往至此經七十年曆五王當有兩劇辛耶否則皆傳訛也管蔡也家悼侯父曰隱太子友隱太子友者靈侯之太子監本脫隱太子友四字今補衛康叔世家太子完立是爲桓公左傳疏曰石碏言將立州吁乃定之矣請定州吁明太子之位未定此言立完爲太子非也十年晉曲沃莊伯弒其君哀侯按莊伯卒於哀侯之二年是爲衛宣之三年此莊伯二字明是武公之誤觀年表及晉世家自見惠公立三年出亡按上云四年此云三年且據左傳魯桓公十六年冬惠公奔齊則四年是矣宋微子世家左牽羊右把茅孔頴達左傳疏曰史記之言多有錯繆微子手縛於後故以口銜璧又焉得牽羊把茅也按微子適周尙在大會孟津之前則周固殷諸侯以王之庶兄而之其國何面縛銜璧輿櫬而請死乎此春秋時傳聞之紕繆而因而襲之取亦不止史乩手縛於後而又右牽羊左把茅之說自相矛盾卽左氏所載亦不可信十一年秋按殤公立十年而被弒此云十一年一字蓋衍文晉世家申生同母女弟爲秦穆公夫人按秦本紀云太子申生姊左傳亦敍在申生上此云女弟則弟字爲晜字之訛獻公子八人按左傳介子推曰獻公之子九人卽下文敍介子推語亦曰九人也此八字乃九字之訛楚世家王室不聽還報監本作還報楚宋本無楚字今據宋本刪於是晉未魯衛不往按春秋經魯昭四年夏楚子蔡侯陳侯鄭伯許男徐子滕子頓子胡子小邾子宋世子佐淮夷會於申此云宋不往蓋馬遷之誤楚乃恐而城郢索隱去年已城郢今又重言據左氏昭二十三年城郢二十四年無重城郢之文是史記誤也按此乃申明上文城郢之故非復城郢也史原不誤索隱正義兩家俱失之越王勾踐世家及令大夫種行成於吳正義範蠡從犬竇蹲而吠之監本犬訛人今校攺子教寡人伐吳七術正義遺之美好以熒其志按熒猶惑也別本作榮者非商於析酈宋胡之地正義酈音攤按字書酈無攤音當是攡字之誤鄭世家而虢鄫果獻十邑集解十邑謂虢鄫鄢蔽補丹依■﹝田柔﹞歷莘也監本丹訛舟莘訛華今並校攺秋厲公卒春秋經魯莊二十一年夏五月辛酉鄭伯突卒此秋字應是夏字之訛兵於洧上正義云與溱水合監本合訛名今校攺而國太叔焉監本焉訛爲今校攺聲公五年鄭相子產卒按左傳魯昭二十年鄭子產有疾疾數月而卒是年當鄭定公之八年距聲公五年蓋二十七年矣應從左傳爲是趙世家居原任國政索隱今雁門平原縣也監本平原訛原平今據後漢書地理誌攺簡子曰奏之監本簡訛節今校攺左師觸龍言願見太后按說苑桀臣有左師觸龍荀子議兵篇微子開封於宋漕觸龍斷於軍觸龍古有是名戰國策作觸詟並下言字作一字蓋誤也魏世家吾欲太子之自相也索隱太子卽襄王也按襄王乃哀王之父豈得謂太子卽襄王乎當是昭王之訛司馬貞未必誤至於此乃傳寫之襲繆耳田敬仲完世家夫約鈞然按戰國策補注曰言齊秦俱相約如此一本無然字疑鈞字卽約字之訛而又重出耳去鈞然二字文義自明外戚世家於是廢陳后索隱廢後居長門宮奉黃金百斤爲相如取酒故爲作頌以奏皇后復親幸作頌信工也復親幸之恐非實也按復幸之說不虛但不復其位耳觀下文求子云云非復幸於帝又何永之有楚元王世家嫂詳爲羹盡櫟釜索隱謂以杓歷釜旁使爲聲監本杓歷釜訛作栒歷蚤今校攺陳丞相世家事嫂如母集解兄伯已逐其婦此嫂疑後娶也按馬遷特載陳平兄伯逐婦事專爲下文盜嫂語明其誣耳至事兄伯如父事嫂如母原是訓辭連類而及不必有嫂乃云然裴駰必求其嫂以實之亦鑿矣三王世家偕往使燕風諭之索隱偕往治燕王也監本燕王訛廣陵今校攺蘇奏列傳乘夏水而下江索隱謂夏潦之水盛漲時也按夏水當是夏口通漢亦通江不得以夏潦之水爲解張儀列傳熱啜索隱謂熱而啜之也下云廚人逸斟斟羹汁也故名汁曰斟左氏傳公羊傳云羊羹不斟是也按左傳云羊羹不徧羊斟是華元之禦此誤引之公羊傳並無此語田單列傳乃縱反閒於燕宣言曰監本言訛王今校攺魯仲連鄒陽列傳且楚攻齊之南陽索隱卽濟之淮北泗上之地也按濟當作齊乃傳寫之訛呂不韋列傳至大期時徐廣曰期十二月也按大期猶詩言誕彌厥月也史以此明始皇的爲不韋子言及大期而非期乃子楚猶不悟也若如徐廣吾期十二月則又何以信其爲不韋子耶淮陰侯列傳遂謝蒯通索隱漢書及戰國策皆有此文按戰國策安得有韓信蒯通之事索隱誤衛將軍驃騎列傳校尉僕多有功索隱漢表作僕朋疑多字誤按僕朋祇一見於漢表耳史漢驃騎傳及建元以來侯者年表皆作僕多則是僕朋爲誤非僕多誤也司馬相如列傳名曰云夢索隱孫叔敖激沮水作此澤按周禮職方荊州其澤藪曰云夢則孫叔敖前已有此澤非激沮水明矣

前漢書

前漢書髙帝紀引入坐上坐注坐才臥反次如字監本脫如字二字今據宋本補不能完父兄子弟監本訛作父子兄弟今據史記攺大戰彭城靈壁東監本戰訛敗今據宋本攺割鴻溝以西爲漢注監本注後有索隱引張華及北徵記一段此宋本所無監本自增者也凡索隱說巳見史記不當附麗於此今從宋本刪秦徒中縣之民南方三郡注如湻曰略取疆梁地按疆梁地當作陸梁地史記秦始皇本紀略取陸梁地爲桂林象郡南海是也宋本亦誤存說於此惠帝紀視作斥土者監本宋本俱訛作斥土以服虔如湻注意詳之定爲斥土服注斥上壙上也二上字俱土字之訛今並校攺文帝紀立爲代王監本作立子恆爲代王查帝紀中例不書名今從宋本刪作顧成廟注因卽爲名監本脫名字今補昭帝紀發軍屯西河監本訛河西今據宋本攺宣帝紀下有司皆自殺注田千秋子也按廣明與順皆姓田而順則千秋子也注中應有順字各本俱誤脫耳哀帝紀二年監本作元壽二年按帝紀凡年號於元年特書未有再書於二年者元壽二字明系衍文今刪異姓諸侯王表田榮擊都降楚按史記作田榮擊都都降楚此脫一都字諸侯王表奄有龜蒙爲梁楚注龜蒙二水名按水字應系山字之訛齊懷王閼按齊王名閎紀傳可證各本俱訛蓋閼與閎以字形相似而誤耳王子侯表畢梁侯監本畢訛卑今據宋本攺景武昭宣元成功臣表題侯張富昌共得衛太子侯監本脫下侯字今據宋本補外戚恩澤侯表建成康侯釋之以客從擊秦監本擊秦訛數奉今據宋本攺博望頃侯許舜三月乙未封監本脫未字今補新都侯莽千五百戶後篡位誅監本脫後篡位誅四字今據宋本補髙陸其侯翟方進永始二年十二月壬子封監本封字下衍八千戶三字今據宋本刪古今人表女漬監本漬訛潰今據宋本攺律曆志八八爲伍按晉志引此文八八爲位足以證伍字之訛是其子孫名摯立按左傳郯子曰我祖少昊摯之立也是少昊名摯此志名摯立涉彼文而訛者也禮樂志六經之道同歸注師古云云監本幹此卷脫注尢多今並據宋本補刑法志所謂象刑惟明者監本象訛蒙今校攺食貨志好惡乖迕監本惡訛逆今據宋本攺郊祀志其後十三世湯伐舛按封禪書作其後三世自帝孔甲帝臯帝發至舛祗更三世此文十字當是衍文各本俱誤乃下詔甘泉房中生芝九莖赦天下無令復作按監本及別本及下詔之下無甘泉房中生芝九莖八字赦天下之下無無令復作四字今據宋本補天文志後十七星絕漢抵營室曰閣道按此志於經星俱直用天官書閣道星數天官書云六星也何以言十七星乎晉志亦作六星此十七二字應系傳寫之誤十二月白气出西南監本於十二月上衍建平元年四字今據宋本刪五行志則土失其性無水旱之O監本無訛有今據宋本攺南方喙爲鳥星監本喙訛啄按天文志柳爲鳥喙今校攺玆謂閉下監本閉訛蔽按此與前文閉上相對宋本不誤今校攺地理誌太原郡楡次梗陽鄕魏戊邑監本戊訛成今據左傳史記攺上黨郡沾大黽谷淸漳水所出東北至簞城入大河宋本及別本阜城俱作邑城按漢無邑城縣名阜城則渤海郡屬縣也尙書孔疏史記索隱俱引此條曰東北至阜城入大河可爲確證今校攺南陽郡雉衡山澧水所出東至■﹝屋阝﹞入汝按漢無■﹝屋阝﹞縣以水經注証之■﹝屋阝﹞字當是郾字之訛蓋郾爲潁川郡屬縣也然師古云■﹝屋阝﹞音屋則唐初本巳訛矣平原郡樓虛按樓當作楊各本俱誤文帝封齊悼惠王子爲楊虛侯後渶光武封馬武爲楊虛侯卽此縣也水經注可證折泉水北至莫入淮按漢無莫縣水經注引此文曰箕縣則莫字系箕字之訛武都郡河池監本池訛地今據宋本攺隴西郡氏道禹貢養水所出至武都爲漢按養當作漾前文引禹貢嶓冢道漾卽其證也溝洫志時鄭當時爲大司農按百官公卿表曰景帝後元年更名大農令武帝太初元年更大司農然則元光時止應言大農史記作鄭當時爲大農是也此司字蓋衍文藝文志後進循之宋本作修之按文義應作循之今從監本桑谷共生太戊以興監本以訛之今據宋本攺列傳陳勝傳陳勝陽城人注師古曰地理誌屬汝南郡按志屬潁川不屬汝南也師古注誤廬綰傳綰以客從入漢爲將軍按史記作從入漢中此書漢下脫中字灌嬰傳身虜騎將入攻博陽按入字系一人兩字傳寫誤並史記作身虜騎將一人爲句是也攻博陽上不須入字宋本及各本俱作入攻博陽蓋相沿以訛耳枚乘傳四國不得出兵其郡注晉灼曰膠東膠西濟北淄川王也按濟北掌系濟南之誤司馬相如傳除邊關邊關益斥宋祁曰湻化本無下邊關二字按史記作除邊關關益斥文選亦然據此則湻化本脫一關字而今本又衍一邊字傅介子傳當爲匈奴閒侯遮漢使者注師古曰言爲匈奴之閒而候伺按西域傳云後數爲匈奴反閒注雲閒音居莧反則此閒字亦去聲注爲匈奴之閒當作爲匈奴反閒也之字乃反字之誤兩龔傳嘗以歲八月賜羊一頭酒二斛按韓福事昭紀作郡縣嘗以正月賜羊酒紀系錄誥書原文則此八月當爲正月之誤尹翁歸傳河東二十八縣按地理誌河東郡統縣二十四自安邑至騏可數也此八字乃四字之訛儒林傳故詳延天下方聞之士咸登諸朝注師古曰方道也按史記作詳延天下方正博聞之士義甚明鬯此文掌是脫正博二字而師古因曲爲之說耳渠犂傳務使以時益種五穀注師古曰益多也按監本及別本入此注於下句張掖酒泉下非也蓋以時益種五穀指輪臺言不指張掖酒泉言今據宋本攺孝成許皇后傅其條刺使大長秋來白之按其條刺三字爲一讀使大長秋來白之爲一句監本作刺史非也今據汲古閣本攺後漢書光武帝紀焉爲左翊公按左翊公當作左馮翊公以中山簡王焉傳証之可見夏四月甲戌還宮癸酉詔曰諸本皆同按癸西在前甲戊在後誤倒寫耳下文又云成申幸河內戊子至河內四月甲戌安得有戊申成申當是甲申之訛觀下戊子可見和帝紀復置郡故鹽鐵官按涿郡故安縣有鐵官無鹽官則此鹽字乃安字之誤安帝紀大尉司馬苞薨注謝承書目司徒楊震爲樊丰等所譖連及苞苞乞骸骨未見聽以疾薨也按永寧世年十二月劉愷罷楊震始爲司徒苞之薨在其前六年則謝說誤矣太常李合爲司徒監本合訛邵今校攺獻帝紀置漢安都護注總統西方監本西訛四今據宋本攺攺元延康監本延訛建按建康順帝年號今據宋本攺桓思竇皇后紀章徳皇后從祖弟之孫女也此句下監本有父諱武三字注按下文有太后父大將軍武句此處何須注明宋本無之今刪律曆志律度量衡歷其別用也監本別訛同今據宋本攺史官以郭日月行按文義當作史官以部日月行蓋部郭字形相近而訛耳祭祀志靈臺未用事注取其尊崇則曰太室取其向明則曰明堂監本崇字下衍矣字向明二字誤作堂字今並據宋本刪攺天文志二月九日甲寅流星過紫宮按書日例惟甲子此兼言九日非也上書八月庚寅彗星出天市此不應更紀二月事且上書元年正月丁巳則二月九日安得爲甲寅乎下云十二月慧星出考章帝紀在建初二年此二月九日當是二年九月之訛郡國志楊翟有雍氏城注史記齊湣王十二年政魏楚圍雍氏按齊攻魏一事也楚圍雍氏又一事也雍氏韓邑楚人圍之與攻魏無涉此劉昭采輯之失也薄故屬山陽所都按山陽下脫湯字薄與毫通前書臣瓚注薄湯所都可以爲證不期侯國按不期當從前書作不其本書伏湛傳封不其侯亦作其字巴郡注建安六年劉綽分巴按劉綽當作劉璋蓋璋分巴東巴西二郡今據蜀志以證其誤列傳隗囂傳劉文伯在邊注文伯盧芳字也按盧芳詐稱武帝曾孫劉文伯故當時之人但知爲劉文伯不知爲盧芳也蓋芳字君期巳見本傳不得以文伯爲字來歙傳父仲哀帝時爲諫大夫監本哀訛安今據汲古閣本攺馬武傳存矯枉之志注孟子曰矯枉者過其正今孟子無此語馮衍傳犍六枳而爲籬兮注登登皇皇口維國監本作登登皇皇維在國按此汲冢周書原文也汲冢書於字闕處皆作口妄意增攺益俴讀者不知所謂今正之杜詩傳迼作水排注排當作■﹝橐﹐非代石﹞諸本■﹝橐﹐非代石﹞訛槖今據宋本攺丁鴻傳徒封馬亭鄕侯注以廬江郡爲六安國監本脫江字今據宋本補班彪傳班彪子固不可殫論注三輔黃圖曰未央宮有淸涼殿宣室殿中溫室殿諸本誤作宣寶中溫殿今據宋本增攺徐防傳凡三公以災異策免始自防也監本脫去凡三公以災異策免八字今據諸本補袁安傳袁安元孫閎一見太守王朗監本朗訛郎又徒步師門下監本衍從師二字按徒步師門卽從師也復稱從師不成文今並據宋本刪攺陳寵傳先是洛縣城南監本縣訛陽今據宋本攺楊終傳善善欲及子孫惡惡止其身注曹公孫會自鄸出奔宋各本鄸訛鄭今據春秋原文攺應奉傳時人奇之注當詣彭城相袁賀監本城訛丞按袁閎傳父賀爲彭城相今校攺仲長統傳抗志山西遊心海左監本西訛棲今據未本攺吳佑傳爲祖道窪掌王玉路以祀及犯軷監本犯訛祀今據周禮大馭文攺董卓傳而彪琬恐懼監本無琬字按上下文皆彪琬並言此不應獨舉楊彪今據未本補袁絕傳在於持牢諸本皆作在於將軍按三國誌注中載獻帝傳作監軍之計在於持牢將軍二字傳寫之誤也今校攺東夷傳於是楚文王大舉兵而滅之按魯莊四年楚武王卒子熊貲立是爲文王時周莊王四年也莊王爲繆王十世孫相去三百餘年安得有滅偃王事此範氏沿襲異聞之誤西羌傳太丁之時注太丁武乙子也諸本俱作武丁子也按武丁子爲祖庚祖庚弟爲祖甲祖甲子爲廩辛廩辛子爲庚丁庚丁子爲武乙武乙子爲太丁則太丁乃武丁四世孫今校攺

皇朝通誌卷一百八

●皇朝通誌卷一百九

校讎略五

○校讎略五

武英殿校刊二十二史考證【三國誌至隋書共二百十三條】

△武英殿校刊二十二史考證【三國誌至隋書共二百十三條】

三國誌

晉書

宋書

南齊書

梁書

陳書

魏書

北齊書

周書

隋書

三國誌

三國誌魏志武帝東平呂曠呂翔叛尙按袁紹傳作翔監本翔訛詳今校攺文帝庚午遂南徵注幽王不爭周道用興監本豳訛幽按豳王謂太王也今據宋本攺明帝復置安樂縣監本置訛致今校攺陳畱王奐傳咸熙元年春正月壬戌檻車微鄧艾監本戌訛辰按前乙卯後甲子中閒不應有王辰今據宋本攺董卓傳諸阿附卓者皆下獄死注初蔡邕以言事見徒各本徒訛從今據後漢書攺袁紹由是勢傾天下注京子湯太尉監本湯訛陽今據漢書攺公孫瓚傳救至欲內外擊紹遣人與子書監本子訛手按注有引瓚遣人告子續之文則手字乃子字之訛今校攺荀彧傳以功封列侯注諶子閎字仲茂爲太子文學掾監本文訛字乞校攺田疇傳邑五百戶注蕩析離居靡所依懷監本蕩析訛傷析今校攺管寧傳動見模楷焉注遭冬雪大至先袒臥不移人以爲死就視知生監本作就視如故今校攺王朗傳進封樂平鄕侯注釀酎必貫三時而後成各本酎作酹按酎音宙說文曰三重醇酒也西京雜記漢制嘗以正月作酒八月乃熟名曰酎所謂必貫三寺而後成也今校攺杜畿傳閱七聖而課試之文不垂諸本閱訛關今據冊府攺掇其切世大事著於篇注弟寬字務叔監本弟訛子按恕字務伯理字務仲寬字務叔皆兄弟也韓愈杜中散墓志亦云季子寬可知子字爲弟字之訛今校攺徐晃傳封髙唐亭侯按注引魏書云文帝卽位封靈鄃侯又云於是更封髙唐侯則此亭字系衍文閻溫傳父子著稱於西州注及其到官遣吏奉箋謝尹監本遣吏訛邊吏今校攺劉廙傳難用筆陳注屈而從人於治𨿽失計其聲譽必集也監本屈訛闕今校攺陳羣傳南安太守鄧艾監本南安訛汝南按鄧艾傳云出參徵西軍事遷南安太守非汝南也今校攺和洽傳太祖定荊州監本定訛奪今校攺趙儼傳東兵未到監本東訛策今校攺孫權寇邊徵東大將軍曹林統五州軍禦之監本曹休訛曹仁按曹休傳云帝徵孫權以休爲徵東大將軍仁未嘗爲徵東也今校攺髙唐隆傳周禮天府掌九賦之則以給九式之用按周禮太府掌九貢九賦九功之貳以受其貨賄之入則九賦太府職也此雲天府誤又九賦監本訛九伐今校攺鄧艾傳令淮北屯二萬人淮南屯三萬人十二分休常有四千人且田且守監本四千訛四萬按淮北二萬淮南三萬共五萬人以十二分休計之止應四千有奇不得云四萬也今校攺鍾會傳不復追攺注中書令劉放監本劉放訛劉表今校攺烏九鮮卑傳鮮卑注嘉平六年遣護鳥九校尉夏育破鮮卑按嘉平疑當作熹平此敍靈帝時事嘉平乃本書齊王芳年號也蜀志劉璋傳由墊江水詣湆去成都三千六十里按鄧艾傳云徑漢徳陽亭趨涪出劍閣西百里去成都三百餘里此云涪至成都三千餘里三千乃三百之誤先主傳歸曹公曹公厚遇之監本厚訛後今校攺曹公南徵表會表卒按建安十三年秋七月公南徵劉表八月表卒此系於十二年二字掌是三字之襄治公安注備立營於油口攺名公安監本誤作公安縣今校攺按油口宜作油江口然是注己見於前曹公引歸之下此處亦不應重出大破淵軍斬淵合按張合死於建興九年此云淵合應誤按華陽國誌云斬夏侯淵張合率吏民內徒則此合字及曹公所署益州刺史趙禺等之下爲有脫文合字非衍也通鑑刪合字而以斬淵屬下及字讀亦誤涪陵屬國民夷反車騎將軍鄧芝往討監本鄧芝訛鄧艾今校攺諸葛亮傳遂詣曹公注聞元直廣元仕財如此各本俱作聞元直龐仕元財如此按龐仕元無事魏事廣元蓋石廣元也今校攺深入不毛注瀘津水監本津作惟按水經注禁水北注瀘津水則惟字系津字之訛諸葛瞻其明年爲羽林中郎將監本羽林訛翰林今校攺董厥傳延熙二十四年以校尉使吳值孫權病篤按後主傳延熙十五年吳於孫權薨此何云二十四年病篤耶且延熙只二十年明年攺景耀據此當是十四年誤衍二字關羽傳傅士仁屯公安按士仁字君義廣陽人也孫權傳云獲將軍士仁呂蒙傳亦云士仁糜芳皆降是士仁卽其姓名此傳加傅字應衍龐統傳由是漸顯注徳公字山民亦有令名娶諸葛亮小姊爲魏黃門吏部郎按後漢書注作徳公子字山民可知仕魏者非徳公也此脫子字或字字卽子字之訛有似汝南樊子昭注退能守靜進能不苟監本上能字訛難今校攺費詩傳左遷部永昌從事注夫創本之尹俟大定而後正巳篡統之主須速建以系眾心忍本訛作須大定俟速建交校攺姜維傳維前住芒水監本芒訛亡楊戲傳亦訛今據部艾傳攺吳札鄭僑能諭斯妤監本僑訛有今校攺自稱益州牧以叛注徐欲殺會盡坑魏兵還復蜀祚監本還訛遠今校攺吳志孫權傳虜得男女注文士傳曰監本士訛字今校攺劉繇傳因酒酣殺昱監本酒酣訛阻誅今校攺後策西伐江夏監本西代訛路住今校攺孫靜傳壹入魏黃初三年死按孫亮傳云太平二年夏口督孫壹奔魏魏志髙貴鄕公紀云甘靈二年魏以壹爲侍中車騎將軍假節文州牧吳侯四年十一月癸卯車騎將軍孫壹爲婢所殺此云黃初三年死疑誤或黃初二字衍蓋壹甘露二年奔魏甘露四年死適當三年則云壹入魏三年死於文義亦合步隲傳權遂命隲上益陽監本遂訛逆今校攺呂蒙傳權時住陸口使魯肅萬人屯益陽拒羽監本魯訛普今校攺周泰傳惟泰奮擊投身衛權監本訛作奮激沒身今校攺潘璋傳禁令肅然好立功業各本業訛夫今校攺朱異傳本知季文獪定見之復過所聞監本獪訛懀按懀訓悶訓惡與語意不合應作獪言其校獪也今校攺全琮傳更以奇之注斯亦馮諼市義監本諼訛媛今據戰國策攺

晉書

晉書宣帝紀其先出自髙陽之子重黎爲夏官祝融按左傳重爲句芒黎爲祀融一出於少昊一出於顓頊是重黎爲二人而史記楚世家及太史公自序竟以重黎爲一人此書及宋書衛瓘傳云大晉之徳始自重黎皆昔人相沿之謬也元帝紀有司請市雀釵監本雀訛萑按晉令六品以下得服雀釵據此攺正天文志左旗九星在鼓左旁按此句下應脫右旗九星在牽牛北八字南河曰南戌按天官星書戌當作戊卽斧鉞之義下北河曰北戌及兩河戌閒河戌動搖俱仿此律曆志在前限余前在後限後者月中道也按後限下當脫余字五行志京房易傳曰聞善不予玆謂不知諸本不知訛有知今據易傳原文攺和嶠傳永康初策謚曰簡監本康訛平按永平二年卽太熙之元年而永平之二月卽攺永熙至三月而復攺元康上文旣厔元康二年卒則元康之後安得復稱永平定屬永康之誤今校攺段灼傳魏文帝率萬乘之眾受禪於靡陂按綱目漢後主建興十一年春正月靑龍見魏摩陂井中水經注摩陂在郟縣縱觀可十五里此靡字當系摩字之誤陶侃傳追贈大司馬假密章按本書山濤傳策賜司徒蜜印紫綬侍中貂蟬新汨伯蜜印靑朱綬此云密章當是蜜字之訛郭璞傳是爲舉事必有成也於是勸帝討惇初璞每言殺我者山宗至是困有姓崇者監本是爲舉事之下有姓崇者之上共脫去二十二字今據宋本補韓伯傳其於遣情之累緣有獘而用各本脫情字累字今據本集補毛璩傳俄而季之述等皆病各本等訛之按上文云徵虜將軍甄季之建平太守羅述不應作述之也今校攺王長文傳長文通玄經未遭陵績君山耳各本山訛出按漢書桓譚字君山今校攺殷仲堪傳頃聞抄掠所得多皆采穭饑人監本穭訛樵今據本書音義攺張軌傳軌遣北宮純監本純誤屯今從下文軌遣北宮純等率兵衛京師句攺李密傳昔舜禹皇陶相與語故得簡雅大誥與凡人言宜碎監本簡雅大誥訛作簡大雅誥按三國誌陳壽表咎繇之謨略而雅周公之誥煩而悉何則咎繇與舜禹共談周公與羣下矢誓故也亮所與言盡眾人凡士故其文指不得及遠則此當以昔舜禹臯陶相與語故得簡雅爲一句大誥與凡人言宜碎爲一句今校攺範隆傳雁門人監本雁訛騰今校攺郭文傳乃步擔入吳興余杭大滌山中監本滌訛辟按羅隱詩杳杳諸天路蒼蒼大滌山正指其地今校攺譙秀傳秀避難宕渠監本宕訛巖按地理誌宕渠郡名殆此因宕誤巖巖復誤巖也今校攺卜珝傳猶子之不能免卿將也監本將訛相今據上文有位爲卿將句攺王渾妻傳琰女亦有才淑監本琰訛婦今校攺何無忌母劉氏傳劉氏潛以覆燭徐登橙於屏風上窺之各本橙訛梯今據本書音義攺王機傳機遂入就納求節監本節訛郎今據下文蘇武灴失節句攺到始興州人皆諫不可輕進監本到始訛始到按始興系州名今據地理誌攺孫恩傳乃悉力柵斷左裏按綱目集覽裏作蠡卽禹貢彭蠡今之鄱陽湖也劉曜載記石王仁厚全宥至今而我殺石他負盟之甚監本石他訛石生按本書曜次於富平爲嶽聲援嶽及石他戰於河演敗之斬他及躍遂濟自太陽攻石生於金墉決千金堨以灌之未嘗殺生又下文勒遣石生率洛陽之眾以赴之則所殺爲他撫疑也今校攺石季龍載記是歲永和八年也各本永訛太按綱目晉穆帝永和八年壬子夏四月燕慕容恪等擊魏大破之執其主閔以歸殺之今云太和乃海西公年號且在位僅五年不可云八年也今校攺姚興載記弼不從進拔昌松長驅至姑臧按本書地理誌武威郡統縣七有姑臧倉松則昌當作倉李特載記同移者閭武趙肅李遠任回等監本移訛夷今據後蜀錄及上文流移就谷句攺牙門將許弇求爲巴東監軍杜淑張粲周執不許弇怒於廞閣下手刃殺淑粲左右又殺弇皆廞腹心也監本弇怒訛廞怒又皆廞腹心也句皆訛者今並據閣本攺慕容寶載記在位三年卽隆安三年也按綱目寶永康二年卽晉安帝隆安二年則兩三字俱系二字之誤乞伏幹歸載記隆安元年光遣其子篡伐幹歸各本隆安訛建安今據西秦錄攺慕容徳載記慕輿護請馳問寶虛實徳流涕而遣之監本與訛容今據南燕錄及下文慕輿護爲右僕射句攺沮渠蒙遜載記乃以蒙遜之從叔益生爲酒泉太守監本遜字下脫之字叔字下衍下字今據宋本增刪

宋書

宋書文帝紀以吐谷渾慕容延爲平東將軍各本平東訛東平今據下文十五年作平東將軍及鮮卑傳攺婆皇國遣使獻方物監本皇訛黃按婆皇國屢獻方物自文帝十七年以後其字皆作皇不應此年獨用黃字今校攺豫童胡誕世反諸本誕訛延今據彭城王義康傳及胡藩傳攺孝武帝紀以寧朔將軍劉季之爲司州刺史監本季訛秀按秀之爲益州刺史此爲司州刺史蓋秀與季字形相近遂致訛舛今校攺前廢帝紀二月丁丑減州郡縣田租之半監本租訛祿今校攺明帝紀晉安王子鄖舉兵反鎭軍長史鄧琬爲其謀主諸本鄧琬訛劉琬按子鄖及鄧琬傳俱載此事則劉琬爲誤也今據南史攺歷志滿气法從小餘滿紀法從大餘監本滿紀下脫法字今據南本補禮志祠部郎臧燾議四府君之主諸本燾訛壽今據南史臧燾傳攺樂志迎神歌詩鐘石融諸本鐘下旁注闕字一本作石考謝莊集亦作石今據以補文皇統百揆篇武將鎭四隅諸本俱作武皇鎭四寓今據晉書本傳本集攺天文志十月辛亥月奄天關諸本關訛闕按星圖無天闕必關字之訛今校攺符瑞志漢桓帝建和元年監本桓訛明今據後漢書攺五行志明帝泰始中吳興東遷沈法符家監本脫吳字今補五行志會稽余姚特甚米斗直五百監本脫斗字今補萬眾暀侯莫不驚怪按說文暀訓光美於此文不合疑往字之訛五行志氏羌反叛大兵西討監本脫西討二字今補州郡誌鄮令漢舊縣諸本鄮訛■﹝賀阝﹞今據二漢志晉志攺州郡誌永初郡國有廣平按此下注凡五十八字舊本顚倒錯亂不成文理今據二漢志晉志攺百官志漢西京置太祝令丞武帝太初元年更名曰廣記漢東京攺曰太祝按漢書太祀令景帝時更名曰祠祀武帝太和元年更名曰廟祀廣記二字當卽廟祀之誤劉穆之傳先是郡縣爲封國者內史相並於國主稱臣諸本者訛若內訛自今並據南史攺謝晦傳父重會稽王道子驃騎長史監本重訛事今據晉書南史攺胡藩傳與孔熙先同道謀髙祖以藩功臣不欲顯其事按胡遵世同孔熙先逆謀事在元嘉二十二年則此應作太祖諸本誤爲髙祖也鮑照附傳孟軻曰千載一聖是且暮也豈不大哉今孟子無此語蔡郭傳宜使喪禮粗足監本脫禮字今據南史補廬陵孝獻王義眞傳侍讀學士蔡茂之按是時無侍讀學士官名當從南史作侍讀博士謝靈運傳紲賢不策失位誰持迨理屈而愈閉方怨天而懷悲監本失訛夫持訛時迨訛造今據本集攺南平穆王鑠傳賊多作蝦蟆車以塡塹肉薄攻城按肉薄義見前監本訛作因薄南史訛作內薄乞校攺臧質傳雨岸築偃月壘監本岸訛圻偃訛堰今並據南史攺會益州刺史劉秀之遣軍襲江陵秀擊破之監本闕江陵二字今據南史補頻竣傳夫禁制之設非惟一旦昧利犯憲羣庶常情監本一旦二字訛並作亙今校攺蕭思話傳孝建二年卒時年五十按思話十八除瑯邪王大司馬行參軍踰年父源之卒是爲永初九年至元嘉五年任靑州刺史稱年二十七是也自元嘉六年己巳至孝建二年乙未又歷二十七年思話卒時年五十四今云五十蓋脫四字王景文傳復爲祕書監太子右衛率侍中諸本衛訛禦本百官志無禦率之名今校攺徐豁傳咨議致敬惟內外武官按諮當作豁以字形相近而訛也

南齊書

南齊書髙帝本紀河南王世子吐谷渾易度侯各木皆作度易侯今據氏羌傳攺天文志辰星孟劾西方按古法候辰生惟四仲月當見故劉向封事以辰星見於四孟爲異也效字與耀字音近當是耀字之訛褚淵傳新除司徒領驃騎將軍南康公淵按褚淵新除之官乃司空非司徒也諸本並誤王儉傳遷長史兼侍中監本脫史字今據南史補崔祖惠傳寧失不經靡愧周書按寧失不經乃虞書非周書也宗室遙昌傳興元元年按齊世無此年號海陵王立攺隆昌元年爲延興元年興元當是延興之訛沈憲傳少爲憲從伯領軍寅之所知按寅之卽演之梁時以演興武帝諱同音故去水旁爲寅如張演稱張寅亦其例也今正之

梁書

梁書南康簡王績傳與弟祈陽侯通理並遇害又理字季英會理第六弟也監本缺通字各本又訛通按南史通理字仲宣今各補正之滕曇恭傳太守王僧度引曇恭爲功曹固辭不就王儉時隨僧度在郡號爲滕曾子度南史度作虔按南齊書王儉爲叔父僧虔所養僧虔嘗爲豫章內史則南史是也阮孝緒傅非得一之士闕彼明智體之之徒獨懷鑑識按體之當作體二

陳書

陳書髙祖紀吳興長城下若里人監本若訛春按一統志長城有上若下若今據南史攺時乘禦字監本宇訛辯今據南史攺宣帝紀王辰以尙書右僕射王瑒爲尙書右僕射按南史云以尙書右僕射爲尙書僕射則下右字爲衍文侯安都傳安都作連城收異按上文謂畱異豎柵拒王師則此收字應作攻字蓋收與攻以形似而誤耳蔡景歷傳兼太府卿監本府訛舟今校攺駱牙傳牙母陳覩世祖儀表知非常人各本陳訛陵今據南史攺沈加理傳拜駙馬都尉封永安亭侯監本亭訛定今據南史攺始興王伯茂傳時髙宗在周未還監本髙宗訛髙祖今據本紀攺

魏書

魏書穆帝紀乃從琨求句注陘北之地監本注訛主按句注山名在今代州地今校攺行臺髙諒監本諒作謨按本書肅宗紀云孝昌元年正月徐州刺史元法僧據城反害行臺髙諒又髙佑傳佑孫顥顥弟雅雅弟諒爲徐州行臺屬元法僧反叛逼諒同之諒不許爲法僧所害謨字自是諒字之訛今校攺安同傳同長子屈本卷安同父屈仕慕容暐爲殿中郎將此云同長子屈是祖孫同一名也當有誤司馬叔璠傳丹楊侯楊一本作陽按晉書地理誌丹楊郡有丹楊縣注丹楊山多赤柳在西也今人槪攺楊爲陽誤矣李寶傳隨舅唐契北奔伊吾各本唐訛廣考木書唐和傳和與兄契攜外甥李寶避難伊吾則康字以廣字形似而誤今校攺酈範傳長孫雅又引爲行臺按北史作長孫承業本書長孫道生傳子抗抗子觀觀子冀歸髙祖以其幼承家業賜名稚字承業北史書其字而此攺作雅當是唐臣避髙宗嫌名而易其文李靈傳繪弟系系北史作緯按李氏宗族見於北史者趙郡太守頤字彥祖生三子思系曾其名系者卽順之父也順與靈爲從父兄繪系俱靈之曾孫不應犯其五世從祖之諱當以緯爲是鄭義傳洞林子敬叔監本子作字據本傳云鄭羲五兄長白驎次小白次洞林次叔夜次連山遂各序其子某孫某今觀下文有云敬叔弟士恭則可知敬叔士恭皆洞林子而非其字矣今校攺畢眾敬傳安都引國授軍經其城下按本卷安都傳安都遣使來降請兵救援顯祖召羣臣議而納之今云引國授軍授字當是援字之訛羊深傳羊深字文潚太山平陽人梁州刺史祉第二子也按北史羊祉傳祉太山巨平人本書地形志泰山郡有巨平若平陽則屬髙平郡又有陽平則屬魯郡當以巨平爲是竇瑗傳遼西遼陽人遼陽北史作陽洛按本書地形志遼西郡領縣三有陽樂無遼陽今以下文以軍功賜爵陽洛男証之應從北史但陽洛陽樂未知孰是緝事在序傳緝子悅爲濟陰太守按本書列傳自序魏悅卽收之祖也今據此傳悅爲緝之子溥之孫而列傳自序則云彥子歆歆子悅位濟陰太守竊謂收自紀其髙曾之名不應兩傳回異殆序傳本闕亦後人所補故舛訛若此慕容瘣傳又大破宇文闥地千里各本同按晉書記晃親伐宇文歸遠遁漠北開路千餘里此殆脫去歸字並訛開爲闥也張實傳茂妻弟賈模按晉書張茂傳云涼州大姓賈摹實之妻弟也此以爲茂之妻弟與晉書異又按茂傳有手莫頭圖涼州之謠則模字當從摹矣天象志太宗永興五年三暉東並南監本三作月按本卷有云三月丙申月三暉太微此當是三字上脫去月字世祖延和元年及涇州刺史狄子玉爲權按本書世祖紀徵西將軍金崖與安定鎭將延普及涇州刺史狄子玉爭權構隙則爲權當系爭權之訛地形志魏尹鄴注有南部右部東部按此句下當有尉字下文臨漳縣注有左部東部北部尉卽其證也陽平郡淸淵注二漢屬郡按屬字下當脫魏字林慮郡林慮注有陵陽河東流爲垣按垣應作洹後漢郡國志河內郡林慮注徐廣曰洹水所出蘇秦合諸侯盟處是也常山郡注孝章建初中爲淮陽永元二年復按後漢書章帝建初四年四月徒常山王昞子側爲常山王昞傳云徙淮陽王以汝南之新安西華益淮陽國昞自常山徙封淮陽非攺常山爲淮陽蓋魏收之誤兗州注魏晉治【闕】邱按闕字以宋志証之則魏晉治廩邱當作廩樂安郡注漢髙帝爲千乘國按漢書髙帝置千乘郡未嘗建國此國字系郡字之訛濟南邵蓍按蓍字乃著字之誤兩漢有著縣屬濟南可據濟陰郡離孤按孤當作狐又注有離孤城亦誤漢志可證譙郡注晉以爲郡按譙郡始置於曹魏不始於晉也志誤剡郡注後漢爲國晉復按後漢之初𨿽嘗封東海王后復爲東海郡晉因之非至晉始復也扶風郡槐裏注周曰大邱按漢志槐裏周曰犬邱懿王都之非大邱也此系傳寫之誤隴東郡祖居注前漢屬罷後復屬武威按祖居卽二漢之祖厲縣也前屬安定後屬武威此注前漢屬下此似脫安定二字衍罷字又訛後漢漢字爲復字隨平郡鶉鵤注前漢屬山城按鶉鵤前漢志作鶉孤後漢及晉志作鶉觚傅休奕封鶉觚男卽此縣也此志作鵤蓋誤又此縣前漢屬北地此誤作屬山城前漢並無郡名山城也徧城郡沷野按沷野當作沃野前漢志作沃壄後漢志作沃野律曆志甲子之歲入甲戌紀紀法十六萬八千六百注千蔀成紀按詩大雅疏二十蔀爲一紀此於字誤禮志輿服之制大樓輦駕牛一十按南監本作駕牛十二觀下文小樓輦駕牛十二則知則大樓輦駕牛一十之誤矣樂志敍軒轅桴阮瑜之管定小一之律按呂氏春秋仱倫自大夏之西乃之院隃之陰是瑜當作隃小一兩字不可解當是十二兩字之訛磬氏爲磬倨【闕】之法按考二記磬有倨句此當是闕句字

北齊書

北齊書神武紀追濟州之軍監本濟訛齊按上文有益河東及濟州兵於白溝則齊乃濟字之誤今據北史攺華山王疑傳天寶元年封新平郡王九夫攺封安定十五年封華山按天寶止十年五字當是衍文安得王延宗傳我保定中爲廣州士曹北史保定作武定按魏世無以保定紀年者應從北史爲是孝昭六王傳汝陽王彥忠監本陽訛南按孝昭六王己有汝南王彥理無一郡並封二王事今據北史攺髙徳政傳山提以五月至鄴按下文有六日七日八日諸文蓋史家以受禪大事故特書日以謹之則五月當系五日之訛魏收傳見邢魏之臧否卽是任沈之優劣按顏氏家訓云任沈之是非卽邢魏之優劣此與北史並誤孟業傳今我出都按上文云徵入爲中書令則出字當是入字之誤

周書

周書文帝紀王羆率甲士一萬下文云王羆足相抗拒監本俱作王羅按王羆本傳云屬太祖徵兵爲勤王之舉請前驅效命遂爲大都督鎭華州正與此合今校攺明帝紀以大將軍楊忠大將軍王雄並爲柱國諸本王雄俱作楊雄按楊雄至武帝時始顯又其傳中無爲柱國事王雄傳云孝閔帝踐阼授少傅增邑二千戶進位柱國大將軍其爲王雄無疑今校攺但傳云孝閔帝踐阼進柱國大將軍而本紀雄爲柱國乃在明帝二年亦與傳不合武帝紀封開府李昞爲唐國公諸本昞俱作虎按通鑑李虎卒於魏大統十七年五月新舊唐書太祖本紀太祖父昞封唐國公此唐有天下之號所自起也唐諱昞字又諱虎字大約此書原本凡李虎李昞俱稱李諱後人妄攺又不深考故此處與下文以大將軍唐國公李昞爲柱國並訛作李虎今校攺盧辧傳庶纂前修矣此下北史有節閔帝立云云按下文云及帝入關帝謂孝武也作史者若不載節閔帝卽位事則當云及孝武入關不當云帝入關也以北史校之知此明有脫文韋孝寬傳城外又縛松於竿通鑑云縛松於竿按下文有松麻俱落句知此脫一麻字北史亦脫史臣論此下南北監本俱有注云附髙賓贊缺按賓乃附傳不必有贊今削之史臣論孝伯神舉按神舉於孝伯爲族父傳又在孝伯前則當云神舉孝伯

隋書

隋書髙祖紀陳國平合州三十按北史作州四十以地理誌証之北史是也志言陳氏荊揚之域州四十二郡一百九縣四百三十八紀言州四十郡一百縣四百皆略舉大數耳駕白駱監本駱訛輅宋本同按上文是革輅所駕之馬爾雅白馬黑鬣駱則爲白駱無疑禮儀志猛毅烈威銳震進智威勝駿等十猛將軍按十猛謂以猛字分冠下十字之首如猛毅猛烈是也十字不當有兩威字當是虎字唐諱虎作武又訛武作威耳天文志翼南五星曰東區應作東甌步天歌可證此志及晉志並作區蓋刊本訛脫偏旁耳七星爲員官辰星廟也按員官應作員宮與淸廟明堂文大室疏廟一例晉志可證也今本史記漢書及此志俱作員官蓋訛梁睿傳昔匈奴未平去病辭老按前漢書霍去病傳上爲治第令視之對曰匈奴不滅無以家爲也辭老當作辭第牛宏傳五九紛競遂至不成監本九訛鬼按魏書禮志初世宗永平延昌中欲建明堂而議者或云五室或云九室頻屬年饑遂寢至是復議之詔從五室及元議執政遂攺營九室值世亂不成宗廟之禮迄無所設是五九紛競也今校攺樊子蓋傳又收合降賊入豆子■﹝鹵亢﹞討格謙擒之以狀聞奏帝惡其威名遞追入朝賊由是復盛按此格謙己爲楊義臣所擒而王充傳又載厭次人格謙爲盜數年兵十餘萬在豆子■﹝鹵亢﹞中充帥師破斬之威震羣賊云云同一格謙在豆子■﹝鹵亢﹞中兩傳所載互異詎因楊義臣破追八朝格謙乘間逸去賊由是復監後爲王充破斬耶原本■﹝鹵亢﹞訛■﹝鹵亢﹞按水經注膠水北歷土山山悉鹽坊箋曰坑當作■﹝鹵亢﹞或訛作■﹝鹵冘﹞省作坑又作■﹝酉亢﹞並非外戚髙祖外家呂氏傳有男子呂永吉自稱有姑字若桃爲楊諱妻監本諱訛廣按髙祖外家呂氏若桃卽髙祖之母髙祖之父諱忠髙祖諱堅煬帝諱廣當作爲楊忠妻原其所以訛者舊本必系諱字而本書惟晉王廣屢見廣字多作諱字後人攺諱字爲廣字遂並此諱字亦攺爲廣字而不覺其大謬也此本隋朝奏牘應從舊本作諱字今校攺南史齊髙帝紀冬十二月戊戌以司空褚彥回爲司徒按上文云春正月戊戌朔大赦以司空褚彥回爲司徒此不當重出殆因戊戌日相同而誤梁武帝紀乙丑益州刺史鄧元起克成都監本丑訛巳今據梁書上文爲一巳尙書右僕射範云卒下文爲壬申斷諸郡縣獻奉二宮句攺正夏四月庚午羣臣以錢一億萬奉贖監本午訛寅上文云三月庚子幸同泰寺乙巳升殿講經下文云戊寅百辟表請丁亥禦輦還宮凡四十七日計乙巳後戊寅前不應有庚寅再查是年正月己亥朔則庚子乙巳爲三月初旬戊寅丁亥爲四月中旬末而庚午至戊寅距八日蓋庚午贖身旣已默許戊寅奉表三請三答又遲九日丁亥回宮其爲午字無疑敬帝紀十一月庚辰齊安州刺史翟子崇楚州刺史柳達摩按本書下掌陳武帝紀作楚州刺史劉仕榮淮州刺史柳達摩據此則脫去劉仕榮淮州刺史七字武帝紀甲子廣州言仙人見於羅浮山寺小石橋按上云正月丁酉下云二月辛酉則此二十六日內當是庚子或壬子此作甲子誤也若陳書作甲午則更誤矣檀韶傳以桓元功封邑邱縣侯按以字下應有平字邑應從宋書作巴齊宗室南丰伯赤斧子穎冑傳穎冑使別駕宗史撰定禮儀按史應作夬蜼梁書宗夬本傳未載此事而云故領軍將軍蕭穎冑深相委仗每事諮焉其爲夬無疑也李安人等傳論報罵之義理則宜然臺輔之冀其何爽也按報罵二字不可解本傳意望臺鼎心常郁怏及酒後啟帝因致疏退一段梁書不載所謂報嗎者或指此然必有訛字陳宗室諸王始興王叔陵傳叔陵有部下兵生在新林監本林作安殆因新安王伯固而訛上文云放東城囚以充戰士又遣人往新林追所部兵馬則爲林字之誤無疑矣

北史魏太武帝紀初造新字千餘字監本字作宇蓋以上文營造萬燾宮永安安樂二殿臨望觀九華堂而訛也據魏書攺孝文帝紀丁亥宋人來聘監本丁作乙魏書同今按上文云九月辛巳車駕還宮下文云己亥詔囚死不得暴露則此十九日內定應作丁亥東魏孝靜帝紀癸酉還宮二月壬申按上文春正月壬戌朔則二月安得有壬申此必有誤周武帝紀己卯軍次並州按己卯當系己未之誤以上文十二月戊申計之則戊申距丁丑巳爲匝月安得復有己卯崔浩傳賜浩妾各一人按魏書敍崔浩事本與周澹並書故云賜浩澹妾各一人今刪去周澹乃仍用各字則謬陸俟傳弟麗按麗俟之子馥之弟今敍於馥五世從孫融之後而云弟麗則誤甚矣髙徳正傳以愔從令徳正居守按齊書作以愔居守與此異觀下文云自請赴鄴與愔言則愔實在鄴居守而此處爲訛矣鄭譯傳譯祖文寬據上文瓊子道邕道邕子譯下文瓊弟儼儼子文寬則文寬乃譯從父也祖字誤瓊弟儼各本瓊俱訛璹按以上下文考之璹爲道邕之孫道邕爲祖珍之子祖珍旣以弟儼重贈而此以儼爲璹弟直誤以從曾祖爲兄弟行矣今校攺刑邵傳愔與魏元又及邵請置學按下文邵之所奏魏書作李崇所上此何以移於邵傳李崇傳惟長樂公兩手持絹二十匹而出按魏書宣武靈皇后傳此事系長樂公主非長樂公也蓋脫主字隋來護兒傳又與蒲山公李寬討平黟歙道黨汪文進監本蒲作浦按隋之封爵有蒲州蒲城蒲山等號此處浦山蓋蒲山之訛也今據隋書攺眞臘傳娶妻者惟送女人女擇日遣媒人迎婦按馮夢禎云女人女三字定有訛今考隋書乃衣一具三字之誤也

皇朝通誌卷一百九

●皇朝通誌卷一百十

校讎略六

○校讎略六

武英殿校刊二十二史考證【舊唐書至元史共一百三十六條】

△武英殿校刊二十二史考證【舊唐書至元史共一百三十六條】

舊唐書

唐書

五代史

宋史

遼史

金史

元史

舊唐書

舊唐書則天紀長安三年七月殺右金吾衛大將軍唐休璟按新書七月庚戌休璟自涼州都督召爲夏官尙書同平章事考之本傳無被殺之事亦未嘗爲金吾大將軍顯有訛闕元宗紀先天二年七月李令問殿中監實封三百戶按李靖傳令問遷殿中少監封宋國公實封五百戶此有脫誤開元二十一年九月封皇子溢爲濟王按此已見十三年三月此屬重出開元二十七年十二月是歲蓋嘉運大破突厥施之眾擒其王送於京師按七月已書此系重出天寶十三載春正月安慶緒獻俘於行在按綱目十三載正月安祿山入朝祿山本傳十三載正月謁於華淸宮則獻俘者乃祿山非慶緒也上元二年九月制自今已後朕號惟稱皇帝其年號但稱元年去上元之號其以今按其以今三字下闕以十一月建子爲歲首詔及十二月建丑並明年寶應二年建寅月事大歷四年秋七月以灃州刺史崔瓘爲潭州刺史湖南團練觀察使按本文下自湖南鳳翔移鎭盩厔至以京西兵馬使李忠臣爲鳳翔尹代皇甫溫移鎭陜州共三十三行皆大歷五年事誤入於此今校攺大歷八年李棲筠彈吏部侍郎徐【闕】按本文下應接丁卯幽州節度使朱泚加檢校戶部尙書至戊子詔京官五品以上各言封事共二十三行向俱誤入九年而朱泚加檢校戶部尙書一行又復錯亂於中今校攺大歷十四年閏月以壽州刺史杜亞爲江西觀察使按大歷十二年亞已爲江西觀察使本傳徳宗立入朝此應是代亞者考張鎰傳徳宗卽位由壽州刺史遷江西則此當是張鎰也二年十一月詔恆州刺史襲髙麗朝鮮郡王李惟嶽按此削惟嶽官爵詔也惟嶽封隴西郡王此髙麗朝鮮四字應誤憲宗本紀元和二年後脫三年正月至三月事元和十二年九月以禦史中丞爲京尹脫人名穆宗本紀十一月以李翺爲華州刺史按是年六月翺已貶朗州考李宗閔傳當爲宗閔父■﹝曾羽﹞敬宗本紀開成三年十月以髙霞寓爲夏綏銀宥節度使按髙霞寓以寶歷二年四月卒此誤懿宗本紀咸通十年正月蔣伸罷知政事案伸二年九月罷政此系錯簡哀帝本紀二年十月削奪荊南畱後趙匡凝官爵案前八月巳書此系重出禮儀志歷考前規宗祀明堂必配五郊預入明堂自緣從祀案唐文粹及英華必配下脫去上帝而伏羲五代本配凡九字自五精之神五星所奉矣按下應接以是其是人主之象云云原本以字訛以下誤按其又以五方五帝五官從祀云云共誤二千三百餘字今校攺中宗詔運舊邦維新按文粹二語下有睿宗繼明天下歸仁二句上文自髙祖太宗而下歷敍功徳不應獨遺睿宗明系闕略祭法稱王立七廟一壇之廟而七按文苑英華一壇下脫二墠王制雲天子七廟三昭三穆與太祖凡十六字歷志沒日法一千七百云云按此文舊本錯列於前文土王日之下今攺正檢律候術气日按術字應在气日下舊本於二十四气之律候日晷錯綜混雜又如永盈虛等術及推月行與黃道差數大衍步五星術行數參差不齊又多脫漏今據新書校攺輿服志稱引周禮輿服志按輿服志起於後漢周禮無之誤也經籍志經錄五百七十五部六千二百四十一卷按今止五百七十一部六千二百二卷史錄八百四十四部一萬七千九百四十六卷今按止七百七十三部一萬五千七百五十一卷子錄七百五十三部一萬五千三百三十七卷今按止七百四十九部一萬四千八百三十一卷集錄八百九十部一萬二千二十八卷今按止八百七十九部一萬一千八百七十五卷其中分類子目亦多不符撰人姓名每與新書互異如毛詩駁王伯興撰新書作王墓喪服要難趙成仇祈問答新書作遠祈至以韓詩翼要爲卜商撰則尢訛謬之甚者也後紀傳虢男裴徵尙代宗女延安公主按肅宗女郜國公主下嫁裴徵此誤作代宗而延安又穆宗女也一語中凡有三誤睿眞皇后沈氏後父易直易宜子介福介福子士衡按易宜子乃易直父介福子乃介福父新書中甚明王雄誕傳髙祖聞伏威據有吳楚遣使諭之雄誕率眾討之遣使諭之下有闕文應脫去伏威遣公佑數語長平王叔良傳武徳元年師鎭涇州以禦薛舉按綱目是禦仁果非禦舉也時舉已先卒矣蕭瑀傳瑀薨髙祖爲之舉哀按瑀薨在貞觀二十一年髙祖安得爲之舉哀房元齡傳祖雄字子繹褐州主簿按隋書房彥謙傳父能釋褐州簿不載其字新書辛相世系表字子彪據此子字下闕彪字而繹乃釋字之誤也劉世讓傳髙祖無可任者按髙祖下有脫文陸象先傳象先四代孫太和四年釋褐參軍文學四代孫不詳其名系闕文蘇瓌傳父朂貞觀中臺州刺史按瓌從父兄乾父名朂瓌父不應亦名朂新書本傳不書宰相世系表名亶宜以新書表爲是宗楚客傳武三思引楚客爲兵部尙書同中書門下三品按新書楚客拜同中書門下三品巳在誅三思後本紀亦同婁師徳傳萬歲登封元年轉左肅政禦史大夫按萬歲登封卽萬歲通天也在證聖後下文復書證聖元年明倒置矣新書無萬歲登封元年句此應是衍文韋奏傳使三綱敍十等減若者善善明惡惡著也按十等二字下有闕文阿史那社尒傳蘇尼失者啟民可汗之母弟社尒叔祖也其父始畢可汗按始畢啟民子蘇尼失兄子也云其父誤李光弼傳懷州平以功進爵臨淮郡王按封王在寶應元年此臨淮郡公非王也嚴武傳上皇誥以劍兩川合爲一道按方鎭表是代宗廣徳二年非上皇誥也楊綰傳進士加文明經加闕按新書選舉者進士加雜文明經塡帖今補楊朝晟傳按一百四十四卷復立楊朝晟傳顯系重復惟傳中年月小有不同班宏傳故參得罪宏頗有力焉按上下俱有闕文李晟傳願聞變登子城懸縋而下由水窻而出按張孝忠傳當是由水竇而出訛誤顯然裴延齡傳請於右藏庫分置季庫月庫給納諸司錢物按新書帛以素出以色人者爲月庫月庫訛月給今攺正竇參傳縣人曹芬凶暴醉毆其女弟族人救之不得遂投並死參補理眾官請俟免喪參曰以喪延罪是殺父不坐也按新書作父救不止恚赴並死是族人乃其父之訛今攺正程日華傳李寶臣吞削藩鄰有恆冀深趙易定滄徳等八州按寶臣傳時有恆定易趙深冀六州之地後又得滄州以七州自給又按陽惠元傳與寶臣傳同俱無徳州則八州爲七州之訛徳字衍文也陽惠元傳李正己有淄靑濟海登萊沂密徳曹濮徐衮鄆十五州之地按淄靑至兗鄆僅十四州考通鑑李正己先有淄靑齊海登萊沂密徳棣十州及李靈曜之亂又得曹濮徐兗鄆五州據此則徳字下當脫一棣字濟字當是齊字之誤今攺正李吉甫傳裴垍爲僕射判度支按垍未嘗爲僕射判度支新書作裴均蘄王緝傳咸通八年封按新書緝以是年薨非始封也陳王成美傳第十九男儼宣城郡王按新書宗室表儼爲元宗子陳王珪之子與此不合李蔚傳拜太常卿尋以本官同平章事加中書侍郎與盧攜鄭畋同輔政按此數語當在下文乾符四年上索元禮傳枷研楔總按通鑑作楔轂其首而加楔也總字訛今攺正祝欽明傳後無祭天之事按上下文不接疑是錯簡王澣傳澣新書作翰按與齊澣傳連屬明是傳寫之訛當從新書西突厥傳木桿與沙缽略可汗有隙按新書乃是木桿之子大邏便也此誤回紇傳吐蕃徵求無厭按新書作回紇下文言北庭之人旣苦回紇乃舉城降則吐蕃二字誤也今攺正天竺國傳仍求有及名其軍按新書作丐名其軍有及二字衍黃巢傳鄜延拓拔思恭之師屯武功按新書鄜延李孝昌夏州拓拔思恭是鄜延下脫李孝昌夏州五字

唐書

唐書髙祖紀武徳六年四月封子元璹爲蜀王按髙祖諸王傳漢王元軌是年封蜀王璹當是軌字之訛則天紀長安元年十一月武三思罷按三思久視元年正月巳書罷此復出禮樂志內命婦采桑位於壇下按此下通典有當禦位東北南向西上外命婦采桑位於壇下數句此脫載藝文志李喜漢書辧惑三十卷按舊書作李善善本傳亦載所著辧惑三十卷此志作喜誤後載李善辧惑一十卷系重出卷數亦誤宰相表神功元年八月三思檢校聖歷元年八月復書神功元年八月欽望爲文昌右相聖歷二年復書聖歷元年二月欽望罷久視元年二月復書開元二年正月懷愼檢校黃門監三年正月復書皆重出而先書誤也宰相世系表按世系表大端紕戾官爵謚號或書或否或丞尉而不遺或卿貳而反缺或書其兄弟之官或備書其褒贈之職更或其生平所履歷及曾未嘗居是官者龐雜淆亂不可究詰以表序昭穆此非所重故不詳載王玙傳乾元三年拜蒲同絳等州節度使俄以中書侍郎爲刑部尙書七月出爲蒲同綘等州節度使非自蒲州入相也傳中顯訛又云玙曾孫搏別傳考搏實附傳未嘗專立傳李回傳徒撫州長史卒按舊書回貶撫州再入朝爲兵部尙書後出成都尹劍南西川節度卒據此非卒於長史也李逢吉傳父顏按舊書作祖顏父歸期宰相表與舊書同此傳誤田頵傳侯王守方以奉天子譬百川不朝於海𨿽狂奔澶漫終爲涸土按天子下有闕文張琇傳同官人同蹄智壽按同蹄二字不可解當從舊書作周智壽阿史那泥孰傳始歸國妻以宗女賜名忠按泥孰與忠本二人忠別有傳附社■﹝忝﹐去二﹞新書思摩傳阿史那忠爲左賢王泥孰爲右賢王是明以忠與泥孰爲二人矣李忠臣傳以忠臣爲汝蔡六州節度使按方鎭表淮南西道節度使於上元二年增領陳鄭等九州島徒治安州號淮西十六州無所謂六州也六字上當脫十字舊書作十一州則以六爲一也

五代史

五代史劉鋹傳十二月平韶州按上文己書平韶州又平桂州此復云平韶州當必有誤周行逢傳夫人嚴氏按宋通鑑作鄧氏吳越世家自鏐世常重斂其民以事奢侈至雞魚卵谷必家至而日取按吳越備史載鏐節儉衣衾用油布常膳惟瓷漆器又錢易家話稱鏐公宴不貳羹胾衣必三澣然後易通鑑考異謂鏐起於貧賤知民疾苦必不至窮極侈靡也與此所載異

宋史

宋史天文志主禦羣靈軌萬禮圖據隋志軌作執此誤一曰鐵鑕晉志作鈇鑕此誤鐵朔而明見東方曰仄朏匿則政緩漢志作仄匿此文誤倒朏字於匿上見於輿見按下見字乃鬼字之訛丁巳星出左史東史當作更字形相似而訛五行志諫譏大夫程松譏乃議字之訛律曆志後魏延光三年按延光乃後漢安帝年號漢誤作魏然則魏曹王制律據魏志曹王乃迆玉之訛地裏志淮安五河注沱漴監本訛作馳崇今攺正信州戈陽注康定復置監本置訛廢今攺禮志東偏門曰迎禧據通考迎禧上脫曰承和西偏門六字以銅爲文鹿或羣邪象據通考羣爲辟字之誤惟演引本朝孝明懿徳祔太祖故事按懿徳乃太宗後應據通考作孝章樂志飲福禧安據通考禧乃禮字之誤輿服志金塗銀鐵胎桿鞫四按本志有銀裏鐵鋦與通考同此鞫字系鋦之訛金塗銅手把葉段拓叉二金塗銅叉頭施泥行馬二兩叉字監本訛又今據通考攺正康定元年監本作三年按康定止有元年今攺選舉志元宗初以省試春淺天尙寒據通考元應作光充養士費監本充訛兌今攺正職官志國朝以秩髙罕除監本秩訛秋今攺自紹興二十年蔡熺始據通鑑蔡乃秦字之訛二十年應作十八年惟太常大釐不並詔太常少卿一員監本不並詔訛不能紹乞據本志及通考攺直超韓本等正官按通考韓乃轉字之訛食貨志管當一員按職官無管當之名應據通考作管勾江南之南安按南安宋屬江西訛作江南蒲孟闕等按闕系閔字之訛古渭邊砦監本渭訛謂今攺兵志騎射注陜華陳涇鄜按陳隸京西應依建隆注作秦衙隊注陜按陜字當依建隆之制作峽防秋以八月十五日止防春以正月十五日止按通考兩止字俱作上此誤藝文志契丹官儀及碧雲霞附按梅堯臣作碧雲騢霞字誤劉子三卷注劉書撰按通誌乃劉勰撰此書字誤薛段成式集七卷按薛字衍魯元機詩集一卷按魯乃魚字之訛宰輔表大中祥符九年王增張知白並除參知政事據通鑑九年下脫九月二字並脫載陳彭年免拜天禧九年按南本載二月陳彭年卒此脫呂夷簡判陜州按陜乃澶字之誤元丰三年據通鑑此表第四格脫載九月薛向罷元丰五年據通鑑脫載呂公著罷寶佑四年十二月庚申按此下闕載蔡抗罷事世系表令赫下子綸按監本脫字綸二字今照南本增符彥卿傳建隆四年按建隆止有三年此云四年誤王延徳傳再遷供奉官會髙昌國遣使朝貢遣延徳使焉按此卷中有兩王延徳宋史新編亦兩人類敍今考宋會要使髙昌爲供奉於延徳則此王字或於之訛也王隨傳遷禮部侍郎監本遷訛選今攺呂夷簡傳子公弼拔軸法監本軸作轉今從閣本及南本攺王珪傳恕又誘教髙遵裕子士京上奏南北本俱作道裕今從宋通鑑及東都事略攺範仲淹傳子純禮張來除起居舍人按東都事略來作耒南北本俱誤韓維傳今體制終畢體字應從東都事略作禮趙抃傳在虔與成都南北本虔俱作處今從東都事略攺虔錢惟演傳易孫景諶且委以戎瀘蠻事監本委訛以從南本攺正張方平傳何名輕舉監本名訛多今攺胡宿傳從字宗愈殿內卒南北本俱訛殿爲修今據東都事略攺

遼史

遼史地理誌宛平縣本晉幽都縣按淸類天文分野之裏唐建中初立燕都縣石晉割地賂遼遼攺幽都縣統和中攺宛平此誤作本晉幽都縣且統和二十三年訛作開泰元年義宗傳以莊宋後夏氏妻之按五代會要莊宗昭容夏氏封虢國夫人據此則後字有誤蕭思溫傳周主北侵與其將傅元卿李崇進等分道並進據通鑑崇進乃重進之訛耶律資忠傳四年再使髙麗按聖宗本紀資忠再使爲開泰三年此傳訛三年爲四年王鼎傳淸寧五年握進士第據道宗本紀爲淸寧八年此誤蕭翰傳委事於李從敏經趍行在據資治通鑑從敏爲從益之訛西夏紀定難軍節度使李繼奉來附按繼奉未嘗附奏丹蓋繼遷之誤

金史

金史熙宗本紀天眷三年宋將嶽飛張俊韓世忠率眾渡江據續通鑑本末補此遺楊沂中而誤舉韓世忠天文志左右有珥上有背气兩重舊本訛背爲皆今攺正歷志覆減之餘爲內分舊本訛作爲內外今從南本攺正合差日順加退減順字下監本衍一在字今刪順在盈歷以差日差度加之監本脫順在二字今增又後文旁注其順退所在盈縮順訛爲顥今攺依仿劉曜時孔挺晁崇之法按朱志沈括議本作孔定此誤作挻五行志邢洛深冀按洛當作洺地與邢冀相連洛洺字形相似而誤耳宗端修傳章宗避睿宗諱攺宗氏爲姬氏按中州集傳乃衛紹王避世宗父諱攺宗爲姬與此互異

元史

元史太祖本紀歲癸丑按上文壬戌下文甲子丑應是亥英宗本紀十月甲午太自經天以上文甲子推之應作丙午甲午誤也地理誌丑三年復置按丑字南北本俱同今據大寧縣誌攺作廿蘇布臺傳按一百廿一卷巳載蘇布臺傳𨿽與此傳詳略不同而實則一人系重出奇都爾傳按從子呼喇珠已附傳於此而一百三十三卷又有呼喇珠傳事實皆同後傳重出哈噶斯傳按阿都齊事實巳附載此傳而一百三十五卷又復立傳後系重出

皇朝通誌卷一百十

●皇朝通誌卷一百十一

校讎略七

○校讎略七

欽定四庫全書提要校正書籍【經部史部共六十七條】

△欽定四庫全書提要校正書籍【經部史部共六十七條】

唐史徵周易口訣義宋藝文志誤作史文徽今據永樂大典本校正

唐郭京周易舉正晁公武讀書志稱攺正一百三十五處洪邁容齋隨筆趙汝楳易序叢書皆作一百三處今據原序當以洪趙二說爲是

周易口義宋倪天隱述其師胡瑗之說宋志著錄又另有瑗易解十卷以易解口義各爲一書據朱彜尊經義考引李振裕之說以爲瑗欲著述而未逮門人倪天隱述之故曰口義則瑗不得又有易解矣宋志誤今校正

宋邵伯溫易舉辯惑宋藝文志但題辯惑無易學字今據永樂大典本校正

宋鄭剛中周易窺余乾坤二卦及系辭以下原闕不解陳振孫書錄解題以爲乾坤之際或有所避今考原序有云自屯蒙以往萬一見其髣髴則沿流溯源乾坤之微可得而探據此則無干坤二卦之解明矣非有所避也

宋楊簡易傳二十卷經義考載慈湖易解十卷又己易一卷與此本書名卷數皆不合卷首自序則與此本同蓋是書爲明人翻刻竄攺篇第誤分爲二彜尊遂以沿訛今校正

宋方聞一大易粹言宋藝文志稱曾穜作經義考亦承其訛今據原序校正

宋馮椅厚齋易學宋藝文志但題易學按王湜先有易學宜所有別今據文獻通考校正

宋魏了翁周易要義經義考於羣經類載九經要義二百六十三卷注曰分見各經然各經皆載要義易類則止載周易集義似卽以集義爲要義今考集義原跋曰靜山先生謫靖州取諸經注疏摘爲要義又取諸大儒易說爲周易集義則爲二書審矣

宋李杞周易詳解焦竑經籍志題曰謙齋詳解今據自序校正

元熊良輔周易本義集成黃虞稷千頃堂書目稱良輔又有易傳集疏不傳考易傳集疏爲良輔之師同裏熊凱所撰虞稷誤合爲一人今校正

元曾貫易學變通經義考稱爲周易變通並云己佚今據永樂大典采出並校正

明崔銑讀易餘言經義考載銑讀易餘言五卷又載銑易大象說一卷考此書第三卷

卽大象說彜尊誤分爲二今校正

宋傅寅禹貢說斷納蘭成徳通誌堂經解稱爲禹貢集解經義考亦沿其訛今據永樂大典本校正

宋黃倫尙書精義是編每條首列張九成之說似卽本九成所著尙書詳說而推廣之故陳振孫疑其僞托然九成詳說之目僅見宋志而書不傳則藉是書而九成之說得以不遂湮沒亦無不可

宋錢時融堂書解經義考作尙書演義今據永樂大典本校正

宋趙善湘洪範統一宋藝文志作洪範統論楊士奇文淵閣書目又作統紀今據永樂大典本校正

宋東陽陳大猷尙書集傳或問按宋理宗時有兩陳大猷一爲東陽人一爲都昌人經義考據董鼎書傳纂注疑爲都昌陳氏所著今劇本書兼考董氏原引各條校正爲東陽陳氏

漢毛亨詩傳漢書藝文志但稱毛公隨書經籍志稱漢河間太守毛萇傳按鄭氏詩譜原有大小毛公陸璣艸木鳥獸虫魚疏則云毛亨作訓詰傳以授趙國毛萇自應以毛亨爲定

吳陸璣毛詩艸木鳥獸虫魚疏明北監注疏本引作陸機今據隋志唐志校正又振孫謂其書引爾雅郭璞注當在郭后不應稱吳人考書中所引並無郭璞一字陳氏所云未免失實

宋段昌武毛詩集解焦竑經籍志誤作段文昌朱睦■﹝木挈﹞授經圖作段武昌則又繕寫倒其文也今據舊本校正

元梁益詩傳旁通朱睦■﹝木挈﹞誤題翟思忠撰今據經義考校正

明李先芳讀詩私記經義考載先芳有毛詩考正注曰未見而不載此書其爲一書兩書蓋不可考然是書亦多辧定毛傳或彜尊傳聞未審誤記其名也

宋程大昌詩論本載入大昌考古編故宋志不列其名經義考始題曰詩議曹溶學海類編則題曰詩論今據舊本當以曹說爲是

纂圖互注周禮不著撰人名氏據經義考有纂圖互注毛詩彜尊定爲唐宋人帖括之書則是書自系同時並出乃彜尊又引繆泳之說謂爲元人所輯不免自相矛盾

明王應電周禮傳十卷圖說三卷翼傳二卷經義考載是書少翼傳二卷己爲疏漏又所引黃虞稷語系翼傳之解題而系之周禮傳下亦屬舛誤

禮記隋志稱小戴記爲四十六篇馬融益以月令明堂位樂記三篇合四十九篇考此三篇皆入劉向別錄安得爲馬融所增知今四十九篇實戴聖原書隋志誤也

宋聶崇義三禮圖集注周顯徳中崇義取自漢以來禮圖凡六本重加訂正考隋志有鄭玄三禮圖今以是書合之鄭注己多違異則鄭氏圖出於僞托無疑隋志未免沿訛也

春秋左傳漢志載春秋古經十二篇經十一卷注曰公羊谷梁二家而左氏經文不著於錄然杜氏集解稱分經之年與傳之年相附是左傳又原自有經今據徐彥公羊傳疏曰左氏先著竹帛故漢儒謂之古學則所謂古經十二篇者卽左傳之經刻漢書者誤連二條爲一耳

宋孫覺春秋經解十三卷未志載覺春秋經解十五卷春秋學纂十二卷春秋經社要義六卷書錄解題有經解而無學纂王應麟玉海則有學纂而無經解今考其學纂條下注與今本經解一一符合是學纂本經解之別名宋志誤分爲二又訛其卷數也今校正

宋蘇轍春秋集解宋藝文志作春秋集傳文獻通考作集解當以通考爲是

宋李明復春秋集義宋志旣載李明復春秋集義又載王夢麟春秋集義與此書正同實則書本李氏作而王氏刊行之遂誤爲二也今校正

明髙攀龍春秋孔義經義考又稱有李攀龍春秋

孔義卷數亦同考李攀龍並無是書彜尊蓋誤分爲二也

漢董仲舒春秋繁露繁或作蕃古字相通崇文總目頗疑其僞程大昌尢力排之是書宋代己有四本多缺篇缺字今據永樂大典所存樓鑰本凡補原缺一千一百二十一字刪一百二十一字攺定一千八百二十九字

明羅汝芳孝經宗旨千頃堂書目誤作羅洪先今校正

孟子疏舊題宋孫奭作然朱子語錄指爲邵武士人作蔡元定猶見其人以未必誣也

宋張九成孟子傳文獻通考作孟子解今據舊本校正

小爾雅無撰人名氏見漢及隋唐各志然其書久佚今傳本卽孔叢子第十一篇

漢晉儒說惟杜預左傳注稍引其文足證是書晚出非漢志舊本矣讀書志乃指爲孔氏古文殆循名而失之矣

集韻舊本題宋丁度等奉敕編今考司馬光切韻指當圖序實治平四年光繼丁度等纂輯而書始成則非盡出丁度等也

宋倪思班馬異同熊方補後漢書年表吳仁傑兩漢刊誤補遺三書皆正史之支流當入正史錢曾述古堂書目誤入雜史今校正

宋司馬光資治通鑑應入編年述古堂書目誤列入正史今校正

逸周書舊本題曰汲冢周書隋志唐志俱稱得之魏安釐王冢中然晉書武帝紀止稱竹書無所謂周書是周書不出汲冢也據郭璞爾雅注李善文選注俱稱逸周書今校正

東觀漢記隋志稱長水校尉劉珍等撰考範書珍未嘗爲長水校尉且此書創自明帝時至安帝時珍始續成之不得題爲珍等也

唐許嵩建康實錄是編起吳大帝迄陳後主而以後梁附之六朝皆都建康故名讀書志誤編實錄門巳爲循名失實文獻通考竟載入起居注尢爲乖舛今校正入別史類

吳韋昭注國語三國誌作韋曜蓋晉避司馬昭之名至國語本書漢志列入春秋類今考是書上包周穆王下及魯悼公旣與時代不協兼於經義無關故攺隸雜史

戰國策注舊本題髙琇作今考其書實宋姚宏因琇注殘闕而補之且其書自應與史記爲一類漢志及隋唐志並同讀書志攺入子部縱橫家文獻通考因之實爲不類今校正

唐余知古渚宮舊事文獻通考引讀書志脫去余字誤題爲唐知古撰今校正

宋陶嶽五代史補讀書志作五代補錄今據原本校正

宋毛方平丁卯實編書錄解題誤作李珙撰今據永樂大典本校正

漢劉向古列女傳七卷後有續傳一卷不知誰作或曰班昭或曰項原皆影附無據舊合爲一編宋王回乃以有頌無頌離析其文爲今本

孔氏實錄不著撰人名氏文淵閣書目稱孔子實錄今據永樂大典本校正

卓異記舊本或題唐李翺或題唐陳翺或題唐陳翰按陳翰乃宋志所載不足據卽李翺陳翺時代皆不相及亦必有誤其書記唐代朝廷盛事讀書志稱二十七事今本實止二十六事也

宋陸遊入蜀記是編載遊入夔州首路所經自應入傳記類述古堂書目誤列人小說今校正

越絕書據書末敍外傳記以廋詞隱其姓名當爲會稽袁康所作同郡吳平所定隋唐志皆云子貢作今校正

唐樊綽蠻書新唐書藝文志著錄宋史藝文志不載今考通鑑考異所引蠻書皆與是編同則宋志爲疏矣

釣磯立談考書中自述蓋五代史虛白之子所作宋志竟誤以爲虛白作今校正

江南余載不著撰人名氏文獻通考誤作江南館載今校正

吳越備史舊本題宋武勝軍節度使掌書記範坰巡官林禹撰考書錄解題稱爲錢俶之弟儼作托名林範今校正

三輔黃圖不著撰人名氏晉灼注漢書多引之中又有唐至徳二載所攺地名蓋是書本梁陳閒人所撰而唐人刪補之也

宋樂史太平寰宇記文獻通考誤作太平寰宇志今據史進書原序校正

宋歐陽忞輿地廣記讀書志謂實無其人爲著書者僞托今據書錄解題校正

宋羅浚寶慶四明誌開慶續志文獻通考誤作羅璩今據書錄解題校正

河朔訪古記不著撰人名氏焦竑經籍志亦云不知誰氏考元劉仁本羽庭集稱是書爲郭囉洛氏納新作則焦氏爲未審矣

元李好文長安志圖千頃堂書目誤作長安圖記今據舊本校正

明沈津鄧尉山誌靳學顏爲之序千頃堂書目遂誤以爲學顏作今校正

州縣提綱不著撰人名氏文淵閣書目題陳古靈撰古靈宋陳襄號也宋志及晁陳二家書目俱不載考襄卒於元丰三年今書內有紹興二十八年一條則非襄書明矣

宋李攸宋朝事實文獻通考誤作李伋今校正

明錢溥祕閣書目千頃堂書目稱此書爲馬愉撰溥別有內閣書目一卷今考溥序實載此書卷目則虞稷所紀誤矣

皇朝通誌卷一百十一

●皇朝通誌卷一百十二

校讎略八

○校讎略八

欽定四庫全書提要校正書籍【子部集部共八十八條】

△欽定四庫全書提要校正書籍【子部集部共八十八條】

孔叢子舊本題漢孔鮒今按其書記鮒之沒自不得爲鮒撰朱子疑其文气不似西漢卽如六宗之說與僞孔傳僞家語並同是亦晚出之明證也

漢賈詛新書書錄解題謂非誼本書今考漢書所引各條皆與今本同陳氏所云非篤論也

漢桓寬鹽鐵論諸史皆列之儒家幹頃堂書目誤八史部食貨類中今校正

唐太宗帝範述古堂書目誤八疏諫類今校正八儒家

唐鄭氏女孝經書錄解題誤題爲班昭作今據原序校正

司馬法舊題齊司馬穰苴撰隋唐志並同考史記稱威王命大年追論古者司馬兵法而附穰苴於其中則非穰苴自撰明矣

明曹允儒握機經三卷又以孫子十三篇吳子六篇爲握機緯幹頃堂書目有元人孫子握機緯十三篇劉寅吳子握機緯二卷與此書相符殆卽是書而誤題之也

管子舊有房元齡注晁公武以爲尹知章所托考唐書藝文志自有尹知章注管子三十卷則晁氏考之未審也

宋傅霖刑統賦霖以竇儀等所作刑統不便記誦乃韻而賦之並爲之注讀書志稱或人爲之注蓋未之詳核也

宋陳旉農書書錄解題作陳雱殆因字形相近而訛今據本書標名校正

唐王冰注黃帝素擱讀書志誤作王砅今據唐宋藝文志校正

隋巢元方巢氏諸病源候論隋志稱吳景賢撰不及巢氏書宋志有巢氏書而無吳書惟新唐書志二書並載一題吳景一注巢元方疑當時本屬官書或爲監修或爲編撰標題遂異耳讀書志止列巢氏足證前史之謬其隋史作吳景賢賢蓋監字之訛今校正

唐王燾外臺祕要卷首題校正醫書局校理林億等名述古堂書目因誤題林億撰今校正

壽親養老新書四卷前一卷宋陳直撰後三卷元鄒鉉續撰直書本名養老奉親文獻通考誤倒其文稱爲奉親養老此本與鄒書合編當系鄒攺題今名也

傳信適用方不著撰人名氏考書錄解題有傳道適用方稱吳彥夔撰與此本卷帙正同知此卽吳書當系陳氏訛信爲道耳

急救仙方不著撰人名氏宋志及諸家書目皆不著錄惟焦竑經籍志載有救急仙方注云見道藏則系誤倒其文也今據道藏目錄校正

晉劉徽海島算經按徽自序是書當名重差初無海島之目亦但附於勾股之下不別爲書唐書藝文志始有劉徽海島算經之名而隋志唐志又有劉徽九章重差圖或亦以另本單行至唐志又列劉向九章重差一卷則直誤以劉徽爲劉向而重出矣今據永樂大典本校正

唐王孝通緝古算經唐志及王堯臣崇文總目皆誤作李湻風注今據本書首題孝通撰並注校正不列湻風之名

北周衛元嵩元包崇文總目誤以爲唐人文獻通考亦沿其訛今據楊楫原序校正

宋蔡沈洪範皇極內外篇經義考作洪範內外篇今據王圻績通考校正

漢京房京氏易傳三卷讀書志誤以爲卽錯卦不知錯卦八卷別自爲書己佚不傳今據本書校正

明萬民英星學大成千頃堂書目以爲陸位撰今據本書自序及凡例校正

金張行簡人倫大統賦千頃堂書目不著撰人名氏實爲脫漏今據本書標名校正

唐朱景元唐朝名畫錄唐書藝文志題曰唐畫斷文獻通考因之今據景元自序校正

宋劉道醇五代名畫補遺讀書志誤劉道成書錄解題則誤題爲五代名畫記文獻通考又據兩家之目而重載之今據書首陳詢直序校正

宋李廌徳隅齋畫品書錄解題誤作徳偶堂今據原書校正

宋李孝美墨譜文獻通考題爲墨苑按墨苑別系一書見是書出灰磨試二條注中馬考殆因此而訛今據卷首馬涓李元膺二序校正

宋蔡襄茶錄文獻通考誤題爲試茶錄今據襄自序校正

東溪試茶錄舊本題宋朱子安撰讀書志誤作朱子安今據宋藝文志及左圭百川學海校正

僧贊寧筍譜讀書志誤作僧惠崇撰今據書錄解題及王得臣麈史校正

唐羅隱兩同書書錄解題引中興書目以爲唐吳筠撰考宋藝文志別有吳筠兩同書與此書異則謂爲筠撰者誤也

漢班固白虎通義崇文總月作白虎通徳論考後漢書固本傳稱天子會諸儒講論五經作白虎通徳論令固撰集其事蓋諸儒議奏統名曰白虎通徳論固撰集後乃名曰通義今據唐書藝文志校正

宋戴塡鼠璞文獻通考誤入小說家今校正入雜家類

宋黃伯思東觀餘論述古堂書目誤入金石門今校正入雜家類

宋洪邁容齋五筆述古堂書目誤入類書門今校正入雜家類

唐李綽尙書故實宋志凡兩載之一見史部傳記類一見子部小說類而注其下云綽一作緯實一作事今據曾慥類說所引亦明標綽名則作緯者誤矣

宋宋敏求春明退朝錄文獻通考凡兩載之一入故事一入雜家自系一書重出今觀所記𨿽述宋代掌故而雜說雜事亦錯出其閒故編入雜家類

宋宋祁筆記或誤作宋庠至卷末庭戒治戒左志右銘皆祁身後事應系其子孫編入

宋王欽臣王氏談錄舊題王洙撰卽欽臣之父蓋以卷末觀覽書目有王洙敬錄字而誤也今校正

宋龐元英文昌雜錄宋藝文志誤八故事今校正八雜家類

宋朱弁曲洧舊聞文獻通考誤八小說家今考其書旣涉史事亦近諧謔兼及神怪故編八雜家類

宋應俊輯琴堂諭俗編宋志列八子部雜家而史部刑法類中又出諭俗編一條前後重復且意在於諭民並非斷獄實於刑法門不合今校正入雜家類

元李冶敬齋古今黈文淵閣書目誤題宋人今校正

初學記唐書藝文志載玄宗事類及是書注曰張說類集徐堅韋述等分撰讀書志則專舉是書稱初系張說類集又經堅與韋述等分門撰次今考南部新書載開元中集賢學士韋堅等纂經史文章之要以類相從上制曰初學記當以晁氏之說爲是而唐志相連遞及誤合兩書爲一耳

唐林寶元和姓纂鄭志作李林寶撰然樵於氏族略中又譏寶作姓纂而不知林姓所自出則知藝文略中多一李字顯爲傳刻所誤增耳

宋馬永易實賓錄其後集爲文彪續補書錄解題標列甚明考讀書志稱馬永易異號錄宋藝文志並載實賓異號二錄皆題永易撰今按是書初名異號錄至後集始易其名因並追攺本書晁氏所見蓋爲未經增廣之本宋志直以一書誤爲兩書矣

宋任廣書敍指南按廣系浚儀人文獻通考訛作任浚今校正

明李黼王制考雜采經史制度自分門類並非傳疏禮記之王制經義考附列禮記未免循名失實今校正

唐韋絢劉賓客嘉話錄唐志作劉公嘉話錄本志旣載劉公嘉話又載賓客嘉話誤分兩書今校正

唐馮贄云仙雜記書錄解題又有馮贄云仙散錄考孔傳續六帖所引散錄各條皆今本雜記中語則實非兩書矣

宋鄭文寶南唐近事宋史藝文志誤作南唐近事集今校正

宋王辟之澠水燕談錄宋志誤作王闕之文獻通考又誤作王辟今據本書題名校正

宋陳長方步裏客談宋志作陳惟室考長方號惟室著其號而略其名殊失史家載筆之體今校正

梁吳均續齊諧記唐志作吳筠按吳筠乃唐大歷時人此書隋志己著錄則非吳筠明甚今校正

隋顏之推還冠志唐志誤作冤魂志今據文獻通考宋志校正

唐髙彥林唐闕史書錄解題云彥休自號參廖子唐志亦同宋志旣載參習子闕史中又別出彥休闕史誤爲兩人兩壽今校正

宋吳淑江淮異人錄尢袤遂初堂書目誤作江淮異人傳然諸書徵引俱題作錄今據校正

梁任昉述異記讀書志以唐志述異記題祖衝之作爲誤按祖衝之原有述異記隋志已著錄富是別爲一書晁氏未免誤糾矣

宋周文玘開顏集文獻通考誤作周文規今據本書標名校正

魏王弼老子注隋志作老子道徳經王弼注舊唐書經籍志作元言新記道徳亦稱弼注新唐書又稱元言新記道徳爲王肅撰而以弼所注者爲新記元言道徳旣巳一書兩出而書名顚倒益滋訛舛矣

列子舊本題列禦寇撰髙似孫緯略謂並無其人今考爾雅疏實引其書則知非莊子寓名之流不得斥爲僞詫也

後蜀彭曉周易參同契通眞義唐志誤列於五行經義考又誤列之周易今校正入道家類

晉葛洪神仙傳諸家著錄並同隋志誤作列仙傳今校正

何粲亢倉子注考亢倉子爲唐處士王士元所補髙似孫子略誤以士元爲王褒讀書志又誤以粲作璨今校正

明鄭璞輯揚子雲集六卷所數諸箴凡三十篇考雄箴實止二十八篇璞蓋誤佖崔駰崔瑗諸作也今校正

晉陶潛淵明舊集本八卷昭明太子所定此本爲北齋陽休之編誤增入聖賢羣輔錄孝傳二書今校正仍刪存八卷以符原第

宋鮑照參軍集舊本題作昭唐人選武后諱也又昭本東海人讀書志誤作上黨人今並校正

唐吳筠宗元集三卷附錄元綱論一卷內丹九章經一卷宗元爲筠私謚元綱論見新舊唐書當爲筠作至內丹九章經未免荒誕今姑以舊本存之

唐釋貫休禪月集文獻通考又別載貫休寶月集一卷考其門人曇域序是集初不云其別有書通考蓋誤載也

宋蘇轍欒城集焦竑經籍志又別出黃門集七十卷諸家並未著錄蓋本欒城集而誤分爲二也今校正

宋黃裳演山集焦竑經籍志誤作兼山集今據宋志校正

宋周行己浮沚集書錄解題作浮沚先生集宋志旣載行己集又別出周博士集未免抵牾今校正

宋黃彥平三餘集蓋義取三餘讀書見子原序宋志誤作玉余今校正

宋洪邁野處類稿爲詩集文獻通考旣以別集詩集分類又收是書入別集中則亦未見其本而誤載也

宋徐照芳蘭軒集照嘗自號山民故又名山民集書錄解題誤作天民今校正

宋周弼汶陽端平讀雋考弼本汶陽人書首菏澤李龏序紀述甚詳千頃堂書目旣誤題新建又稱爲明洪武閒人尢屬訛謬今校正

宋鄧牧伯牙琴蓋其詩集義取知音難遇也錢僧讀書敏求記誤入小說家今校正入別集類

元蕭■﹝奭斗﹞勤齋集焦竑經籍志作勤齋貞敏集謚法齋名並稱未免類復今據永樂大典本校正

明王翰梁園寓稿焦竑經籍志止稱寓稿脫去梁園之名寓字無著今校正

唐李善文選注六十卷李善注自南宋以來皆與五臣注合刻此本爲毛晉所刻𨿽稱從宋槧單行本校正今考書內尙有向曰濟曰各條刊除不盡則晉亦因六臣本削去五臣獨畱善注耳

六臣注文選崇文總目以五臣注誤列於李善注本之前今校正

陳徐陵玉臺新詠大唐新語元和姓纂均稱玉臺集今據本書校正

唐元結篋中集讀凡二十四首館閣書冒皆稱元結作今校正作者凡七人沈千連王季友於逖孟云卿張彪趙微明元季川

宋謝枋得文章軌範讀書敏求記誤入讀文評今校正入總集類

唐孟棨本事讀諸家稱引並作棨字唐志誤作孟啟今校正

宋張戒歲寒堂讀話讀書敏求記誤作趙戒今據宋志校正

宋嚴羽滄浪讀話舊本列於詩集之首題曰滄浪吟捲今校正析入詩話類

宋王灼碧雞漫志詳述曲調源流讀書敏求記誤入子部今校正入詞曲類

皇朝通誌卷一百十二《淸朝通誌》圖譜略凡二卷﹝113～114﹞／一百二十六卷﹝淸﹞髙宗敕撰

●皇朝通誌卷一百十三

圖譜略一

○圖譜略一

﹝臣﹞等謹按鄭樵通誌輯圖譜爲專門上自經史下迄物類臚舉博矣然分記有記無者以鄭氏生際南宋偏安書缺有間未能賅載無遺故存信而闕疑也欽惟我朝重熙累洽列聖相承考文制度美備精詳凡金匱石室之藏悉羲畫禹疇之要固已左圖右史囊括古今矣我皇上聖學緝熙幾余考鏡兼綜條貫金聲而玉振之若球圖法象闕纘述之大者丕揚光烈式廓吁謨如日月之麗中天其它縑毫緗帙繪治象而編掌故一經宸翰品藻云漢天章益臻典貴巍乎煥乎回非往代王會圖經世譜所能髣髴於萬一然猶搜羅散佚海內藏書畢輸祕館莫不折衷於睿鑑則圖籍之富至今日而誠粲然大備也﹝臣﹞等謹裒輯冊府禦定諸書禦制詩集文集所載圖譜聖明親加釐定者弁於編首用昭皇極敷言之盛軌若本朝諸臣專家圖譜之學可資考證者稽諸四庫燦若列眉目無庸仿鄭志記有記無之例依次登載仰見盛世文治光昭賅羣言而包眾有至按類標題悉沿其舊不復於各門中更分細目稍爲變通酌歸簡核云

禦定

△禦定【六十一種】

經學

毛詩全圖

謹按宋馬和之工於繪事供奉髙孝兩朝嘗取毛詩三百篇爲一圖以進流傳零落內府所藏僅十分之三我皇上幾余染翰指授梗槪命畫院諸臣撫舊補新獲成完璧是圖重繪至再上備乙覽伏讀

禦制圖後題跋及序文闡發經旨洞見比興之原誠覺三代朝章列邦民俗犁然在目不徒爲文苑風雅揚扢已也

史乘

列代紀事年表

謹按康熙四十六年聖駕南巡布衣襲土炯獻歷代年表所載至隋而止乃詔儒臣重修成編上起帝堯元載甲辰下迄元順帝至正二十年戊申首末凡三千七百二十五年準史記年表月表司馬光資治通鑑目錄而條理分明脈絡連屬上下數千年包括無遺實爲讀史之津梁

南燻殿奉藏列代帝後圖像

謹按列代帝後圖像舊藏內府歲久渝足奉命重加裝潢自太皥伏羲氏而下帝後圖像爲軸者六十有八爲冊者七爲捲者三先聖名賢圖冊五詳定位置次第秩然藏之紫禁伏見我朝所以尊崇帝統敬紹道源者俱於是乎在

列代賢明妃後垂稱奕世者取繪十二

謹按取繪十二賢明妃後如西陵教蠶太似誨子姜後脫簪樊姬諫獵燕姞夢蘭許後奉案以及婕好當熊班姬辭輦馬后練衣徐妃直諫昭容評詩曹后重農皆宸翰親系以贊永爲後式焉

聖帝明王圖

謹按是圖乃畫院臣冷枚奉敕恭繪並載各書傳事實

歷朝賢後故事圖

謹按是圖自孝軍周姜葛覃親采麟趾貽休濯龍蠶織身衣練服並約束外家戒飭宗族教訓諸王含飴弄孫禁苑種谷女中堯舜親掖鸞輿共十二事爲圖有二一系畫院臣冷枚恭繪一系臣焦秉貞恭繪藏諸

禦府永爲千古極則

平定準噶爾回部五十功臣像贊

謹按西陲底定圖大學士將軍以下五十功於紫光閣皇上親禦丹鉛各系以贊其後五十功臣則儒臣奉命綴辭仰見國家心膂之臣宣力秉勛後先疏附以視著績雲臺淩煙者不更偉乎

平定兩金川五十功臣像贊

謹按兩金川平定命仿西師藏績之例畫五十勁臣像於紫光閣上親灑宸翰就其事實各爲之贊並繪其次五十功臣敕儒臣換擬贊辭以示賞功惟重之至意

玉牒

謹按宗人府以時修輯皇族之屬籍仰見天潢派衍垂裕無疆之休我皇上福備慶長一堂五世尢前古史冊未有之盛事綿諸萬禩繼繼承承實非螽斯麟趾所可擬議也敬志於此

宗室王公功績表傳

謹按乾隆二十九年上命宗人府內闊考核宗室王公功績輯爲表一卷詳列封爵世系傳五卷嗣因所載事亦尙有未協乃

詔館臣恭檢實錄紅本重爲攺撰體例如舊而事必具其始末語必求其徵信仰見我國家宗室懿親銘勛竹帛之盛

蒙古王公功績表傳

謹按蒙古諸部落自我國家肇興東土前後歸誠莫不執殳效命禦侮折衝用能名著旗常而慶延孫子我皇上垂念舊勛表章遺迹命儒臣纂輯成編俾柳城松漠稽首而效心膂者炳然與宗室王公功績並傳不朽實爲前史所未聞也

八旗姓氏通譜

謹按我朝肇興東土雲從景附日盛因分旗隸屬以明其統系迨國家定鼎以來或聚居遼左或散處燕畿迄今百五六十年累朝休養煦植生聚愈繁奉命載稽圖籍考其得姓受氏之初並官階勛績各綴小傳詳列於篇與國史相爲表裏

天文

數理精蘊

謹按推測星度西法與中法稍異我聖祖仁皇帝奉若天道研極理數洞見西法之精審可垂永久敕靈臺專行弗失禦制數理精蘊五十三卷上編五卷以立綱明體下編四十卷以分條致用又表八卷其別有四通中西之異同殫天人之微奧自隸首以來咸未窺斯祕也

歷象考成

謹按是書四十二卷上編十六卷曰揆天察紀以闡其理下編十卷曰明時正度以詳其法又表十六卷以致其用仰經聖祖親加審定於圓靈儀象殫極精微𨿽庖犧之仰親府察未能踰聰明之天縱也

歷象考成後編

謹按雍正八年世宗憲皇帝因禦制歷象考成中六儀之法閱一甲子將屆七十年歲差之侯命續定日躔月離二表但有表無說亦無算法皇上敕監臣增補圖說爲後編十卷蓋璇衡齊政之術至是愈精密矣

儀象考成

謹按是書以六儀新法參渾儀舊式制爲璣衡撫辰儀繪圖著說以裨測候並考天官家諸星紀之殘缺失次者補而正之爲儀象考成五十三卷皆研究歲差以符天運其星圖較舊增一千六百一十四皆經聖明釐定欽若授時垂爲令典洵測算之大成千古莫易也

地理

皇輿表

謹按坤輿圖志前史率多舛訛康熙十八年特命儒臣詳加考正易圖爲表了如指掌嗣因幅員日廣外藩屬國次第歸誠如喀爾喀靑海諸部無不稱臣向化比於邵縣復奉敕考其山川封域增列於編以補原書之所未載

輿地圖

謹按是圖乃康熙年間聖祖命人乘傳詣各部詳詣精繪所定自平定準噶爾西陲諸部悉入版章因奉敕遣大臣率西洋人由西北兩路分道至各鄂拓克測量星度占候節气詳詢其山川險易道路遠近繪圖一如舊制以垂諸永久云

盛京吉林黑龍江等處標注戰嘖輿圖

謹按盛京吉林黑龍江諸處乃我朝肇迹興王之所而皇輿全圖向未賅備我皇上敬稽實錄事迹命將軍等臣詳考道裏形勢按圖增補且拓爲大圖於聖武丰功標注地名之右恭紀太祖太宗親徵及遣諸王貝勒等徵討輪蹏所及之地計圖一百四十有四列聖開創丕基山川疆域釐然可考恭繹禦制鴻篇所以述祖烈而示來玆誠可永垂不朽矣

皇輿西域圖志

謹按西陲疆索列代未紀以幅員所限語言不通也我皇上聖武遠揚膚功耆定拓地二萬餘里準噶爾回部之人皆在廷執事音譯旣便諸臣馳驅是役者親履其地俾司校勘旣詳且核夫豈漢唐之程督異域者所可同日語哉

避暑山莊三十六景圖

謹按熱河乃近塞名區聖祖仁皇帝肇建避暑山莊爲秋狝駐蹕之志天開勝境繪圖三十六幅悉經寶翰親題每歲我皇上翠華臨幸掞揚奎藻寄興知仁復增三十六景地靈日辟屹爲都會敬附志於此

盤山十六景圖

謹按盤山爲畿甸名區愼郡王允禧恭繪成圖皆經禦題爲幅其十有六

政典

太祖實錄戰圖

謹按實錄戰八冊乃國家盛京時舊本敬貯幹淸宮嗣奉敕依式重繪二本以一本恭送盛京尊藏以一本貯上書房傳之奕世用昭祖徳丰功開億萬載無疆之丕業

萬壽圖

謹按康熙五十二年恭逢聖祖六旬萬壽自畿輔各省以至遐陬百官耆庶輻輳京師迎駕呼嵩塡衢溢巷畫院諸臣奉敕依輦路經行之處繪爲全圖祝嘏之盛誠曠古所未有也

南巡圖

謹按江浙兩省濱於河海一切堤防實關民生之計聖祖仁皇帝翠華南幸親示機宜凡鑾輅所經無不普被恩膏臣宗業駿恭繪事實以紀省方盛典我皇上法祖觀民六舉時巡之典賜復蠲祖涵濡周洽於海塘河工不惜億萬帑金永期鞏固臣民禺禺望幸之心方諸夏諺更誠且切敬志於此

耕織圖

謹按是圖各二十幅昔聖祖仁皇帝廑念農桑詠其勤苦幅敏以詩序而刻之以垂示久遠伏讀禦制瘠和詩章仰見我皇上勤卹民隱先後同揆較之豳風無逸更深切著明矣

農器圖

謹按是圖自初耤以至納稼爲器十具命工寫於多稼軒中伏讀天章於民笁本務不啻三致意焉

棉花圖

謹按是圖乃直隸督臣方觀承所進昔聖祖禦制木棉賦備詳吉貝所自起及種植流傳實闡古今之祕我皇上廑卹民依藻詠始末固將與蠶桑浴繭同衣被萬世也

親蠶圖

謹按是圖恭紀孝賢皇后親蠶之典藏諸蠶館用以昭農桑並重之至意

職貢圖

謹按我朝車書一統遐陬景附凡遇元辰萬壽慶賀典禮如外藩蒙古諸屬國及朝鮮交趾南掌之類莫不歲時納貢抃舞殿廷特命畫院諸臣詳繪成圖玉帛冠裳之盛豈僅如王會侈陳巳成

皇朝禮器圖式

謹按禮器之制我朝極爲美備惟祀饗朝會軍旅諸大政所司展事具儀間沿前代舊式時有未協皇上特命禮官自郊壇祭器及鹵簿儀仗輦輅以次釐正至冠服樂器一準彜章永爲定則而觀象臺儀器歲久漸差武備器什向未臚載咸是範是程仰經進禦聖明親加審定薈萃成帙垂光策府云

歷代職官表

謹按設官分職歷代建置不同我國家間沿勝朝舊制而更定損益特爲盡善滿漢一體文武並重永爲萬世良法皇上特命儒臣詳訂昭代官制並考古今升降沿革著之以表垂示不刊

平定準噶爾回部戰圖

謹按西師底定皆我皇上發謀授略決勝萬里乃於紫光閣旣圖有功臣之像復奉命就徵戰之地詳繪軍營形勢禦制鴻章以旌勞績武功赫濯實從古未有也

烏什戰圖

謹按烏什介於阿克蘇喀什噶爾之間爲回部適中之地恃其地險土饒敢作不靖時乾隆乙酉二月也仰經皇上命將行師天威播震越六月而事平爰繪爲圖悉蒙奎藻題詠用紀將士成勞而防戍官軍得形勢之地以鎭壓眾回部西垂永見寧謐矣

平定兩金川戰圖

謹按兩金川負固一隅地勢險峻凡命將行師皆廟謨決策用能擒渠掃穴全境蕩平奉敕將奪碉撲卡攻搗形勢詳繪成圖與西域戰功後先輝映而大聖人不得已用兵之心恭繹禦制奎文義正仁育度越萬古矣

哨鹿圖

謹按是圖乃聖駕初幸木蘭秋狝行圍命朗世寧恭繪用彰講武習軍爲萬世不易之法

寶譜

謹按我朝禦寶向尊藏交泰殿歷年旣久會典所載率多失眞皇上親加考正排次定爲二十有五以符天數並著成譜其文自乾隆十七年釐考國書篆字成復詳加酌定惟世傳禦寶仍舊不復更易其常行誥敕所鈴用者咸攺兼篆文以崇典章而昭法守焉

印譜

謹按乾隆十七年釐考國書篆字成復奉命酌定印信篆文內自部院司寺以下外自督撫提鎭以下印章悉攺鑄篆文以昭畫一而大將軍經略及諸將軍之印或存舊或兼篆各依時次譜圖系說並使崇勛茂績附以益彰

學術

養正圖

謹按是圖自寢門視膳以及借事納忠共六十事皆仰經禦題備著法戒之意

懿戒圖

謹按是圖乃侍郎臣董誥奉敕恭繪仰經禦題懸諸祕殿伏見我皇上健行不息而猶取於武公之懿戒誠法天體幹悠久無疆矣

歷代帝王道統圖

謹按是圖爲閨秀錢陳書所繪其子陳羣恭進並撰贊語十六章呈禦覽嗣陳羣奉命書於畫冊左方復蒙禦筆題簽永爲祕府之珍

莊子故事圖

謹按是圖自姑射神人庖丁解牛支離鼓筴壺子示機列子食豕儵忽鑿竅象岡得珠並輪肩斲輪東施捧心濠梁觀魚痀僂承蜩伯昏論射共十有二事皆仰經禦題

補繪離騷全圖

謹按離騷原圖系國朝蕭雲從所繪祗有三閭大夫鄭詹父漁父及九歌天問等圖而目錄所稱離騷經遠遊諸圖俱巳闕佚香艸一圖則自稱有志未逮核之楚詞篇什掛漏良多皇上幾余披覽以其用意𨿽勤而脫略不免特命內廷諸臣參考釐訂各爲補繪體物摹神粲然具備且靈均旨趣可藉以考見其比興之原

藝事

佩文齋書畫譜

謹按康熙四十七年奉詔發中祕之藏搜輯歷代書畫我聖祖仁皇帝觀文遊藝親爲審定勒成是編分門列目引據詳賅非特殫藝事之精微而實爲考証之資精也

詞譜

謹按康熙五十四年特命儒臣輯成是編凡八百二十六調二千三百六體自唐至宋元遺篇靡弗采錄分刌節度窮極窈眇實立詠歌之準而通聲气之元

曲譜

謹按是編與詞譜同時奉敕所撰相輔而行凡諸家論說以及舊譜舛訛無不辧訂詳核匪獨倚聲家當永爲法守而五音六律得所考正且與大樂同和矣

陶冶圖

謹按是圖畫院臣孫佑周鯤丁觀鵬所繪督理九江鈔闕內務府員外郎臣唐英恭編成帙藏諸禦府備見考工搏塡之遺意

物類

廣羣芳譜

謹按羣芳譜乃明王象晉所編體例尙有未醇考證亦多疏漏我聖祖仁皇帝親加釐定正訛補闕凡殊方絕域之產花鏡圃史之書徵名核實一一詳載以成博物之鴻編而昭聖朝之隆軌

何爾其圖

謹按是鳥出於黑龍江康熙年間命蔣廷錫所繪

瑞谷圖

謹按雍正二年三年自帝耤禦園及兩河三晉江省嘉禾叢生侍郎臣蔣廷錫繪爲總圖並獻頌紀瑞

瑞蔬圖

謹按雍正三年十月宣示禦園萊菔九枝連蒂侍郎臣莊廷錫繪圖獻公以表麻徵

十蔬圖

謹按乾隆丙寅年上命剪園蔬賜大學士並內廷翰林等臣蔣溥繪十蔬圖以進仰蒙禦題永爲藝林盛事

國學瑞槐圖

謹按國學古槐於乾隆辛未歲重榮大學士臣將溥繪圖以進復荷睿題蔚爲人文嘉瑞

十駿圖

謹按十駿皆外藩所進爲天閒上駟臣郎世寧奉敕恭繪

如意驄圖

謹按準噶爾進大宛馬臣郎世寧奉敕恭繪並錫嘉名用示招徠

愛烏罕四駿圖

謹按是圖乃臣金廷標奉敕恭繪以補郎世寧畫所未到

白鷹圖

謹按此鳥爲喀爾喀貝勒阿約爾所進較越裳獻雉向化更遠矢

鷟鸑爾圖

謹按是鳥乃尙書臣阿桂還自伊犁所獻郎世寧奉敕恭繪時西域旣屯且城實綏遠之徵殊方瑞應也

西淸古鑑

謹按乾隆十四年奉命內廷諸臣考訂禦府所藏彜器繪其形模備摹疑識不特鑑古之精三代法物穆乎如見

西淸硯譜

謹按前代舊硯禦府儲藏最富特命內廷諸臣甄核品次詳繪規制薈綜成編永爲文房至寶

錢錄

謹按乾隆十五年奉命詳列歷代泉布並外域諸品以及吉語異錢厭勝諸品勒成是編皆據內府儲藏考證典核摹繪逼眞不特見稽古責實而錢幣之利獘一覽具覩洵足折衷百代

皇朝通誌卷一百十三

●皇朝通誌卷一百十四

圖譜略二

○圖譜略二

臣下

△臣下【八十四種四庫全書著錄者二十五附存四庫全書總目者五十九】

經學

黃宗炎周易圖學辧惑

謹按是書附宗炎周易象辭之後別爲一卷

胡渭易圖明辧

謹按胡渭此書辧定圖書究溯本末使學者知從來圖書之說依托舛謬乃修煉術數二家旁分易學之支流而非作易之根柢深有功於經學

趙繼序周易圖書質疑

謹按是書多從卦變起象以象數言易而不主陳邵河洛之說

胡世安大易則通

謹按是書闡明圖學匯萃諸家之圖各爲之說

邵嗣堯圖易定本

謹按是書言易多本皇極經世而附以揲耆之法

美兆錫周易蘊義圖考

謹按是編主先天之學推闡舊說

張文炳易象數鉤深圖

謹按張文炳薈萃諸家圖說以成一編間附以已論

毛奇齡河圖洛書原舛編

謹按是書著說於前列圖於後排擊異學殊有功於經義

楊方達易學圖說會通

謹按是編大指以朱子本義九圖爲主博采諸家間附已論

楊方逵易學圖說續聞

謹按楊方達旣爲易學圖說會通復自出已意成此編大抵主陳搏之學

曹庭棟易準

謹按是書專爲圖學而作

劉鳴珂易圖疏義

謹按是書因周易啟蒙本圖書原畫卦二篇之說而疏通其義

吳脈鬯易象圖說

謹按吳脈鬯櫽括諸圖各爲之說間附以巳作

黎由髙周易後天歸圖

謹按是書專明後天之易六十四卦反對之義而一歸之於圖

劉天眞河洛先天圖

謹按劉天眞言易大旨本於參天兩地而倚數之說

王澍禹貢譜

謹按是書各著經文於前而附圖於後大抵皆本蔡傳而參以諸家之說

萬斯同廟制圖考

謹按是書統會經史折衷廟制大旨宗王黜鄭亦得失互陳

毛奇齡辧定祭禮通俗譜

謹按是編斟酌變通於古禮之必不可行及俗禮之誤托於古者剖析考證釐然有當

朱建子服制圖考

謹按是編集歷代喪服禮制凡三十九條所引經傳禮書及諸家文集頗稱該洽

陳厚耀春秋世族譜

謹按杜預作春秋釋例中有世族譜一書歷久湮沒不見永樂大典中僅存數條仍不免於闕略厚耀當時旣未覩杜預釋例原本因據孔氏正義旁參他書作此以補之

顧棟髙春秋大事表

謹按是書以春秋列國諸事比而爲表後載與圖附錄各一卷引據博洽議論精確多發前人所未發

盧軒春秋三傳纂凡表

謹按盧軒以三傳所言書法之例匯而爲畏其是非同異未及訂正

顧宗瑋春秋左傳事類年表

謹按是書僅一卷據其凡例尙有數卷未見蓋非完書也

盧雲英重編五經圖

謹按盧雲英以其曾祖盧謙所刻五經圖原本體例參差復釐定增補成是編多所攺正

王皜六經圖

謹按是編取六經圖舊本損益而成

楊魁植九經圖

謹按是書以信州石刻易詩書禮記周禮春秋六經圖析春秋三傳爲三而益以儀禮爲九經

江永鄕黨圖考

謹按是書取經傳中制度名物有涉於鄕黨者分爲九類考核精密

毛奇齡大學知本圖說

謹按是書由古本大學著爲圖說與朱子格物之傳不無齟齬

毛奇齡竟山樂錄

謹按是書據明寧王權唐樂笛色譜爲準以解五音十二律還相爲官俾唐以來舊譜獨有考焉

李塨李氏學樂錄

謹按李塨嘗學五音七聲十二律以器色相配之說於毛奇齡作宮調圖七調全圖及十二律旋相爲官隔八相生等圖而皆爲之論說

王建常律呂圖說

謹按是書大扺依蔡氏律呂新書次第爲之圖說尢力申候气之法歷引隋志及明人韓邦奇諸說爲之發明

張紫芝律呂圖說

謹按是書首引朱子鐘律篇次列黃鐘圖自此以下凡三十八圖以月建日躔圖終焉每圖各爲之說

顧炎武古音表

謹按顧炎武有音學五書此其一也凡分十部考以古法多相脗合足糾吳棫以來之謬

耿人龍韻統圖說

謹按是書於古來字母多所刪並盡攺前代舊法

顧陳垿八矢注字圖說

謹按是編乃顧陳垿所定韻書八矢者譬字爲的以八矢注之分爲八門也

錢人麟聲韻圖譜

謹按是書卽等韻舊法而變通之其所刪並多出巳意

江永四聲切韻表

謹按是編論古法七音三十六母不可增易凡更定者皆妄作最爲有見其論入聲尢詳

潘遂先聲音發源圖解

謹按是書爲潘遂先艸創其子命世續成之

劉凝韻原表

謹按劉凝初作文字韻原一編以限於篇幅乃傲史記諸表之例從各字偏旁序其也系分其支派以濟韻原之窮

史乘

萬期同歷代史表

謹按十七史自後漢書以下惟新唐書有表餘皆闕如萬斯同各爲補撰多自創之例

王懋竑朱子年譜

謹按王懋竑於朱子遺書研思最久因取李方子朱子年譜婺源洪氏續本互相參考根據語錄文集訂補舛漏勒成是編

楊方晃孔子年譜

謹按是書中三卷爲年譜以天地人分紀之其前一卷及末一卷於史記世家歷聘紀年闕裏舊志諸書頗有糾正

徐沁謝臯羽年譜

謹按是編搜采謝翺遺事爲之

張夏楊文靖年譜

謹按張夏以楊時年譜詳略失宜乃參稽史冊語錄文集訂爲此書

黃中別本朱子年譜

謹按是編冠以畫像世系題名錄別錄附以慶元黨籍呂祖泰書及歷代褒典

李紱陸象山年譜

謹按李紘取舊本重加補輯大旨申王守仁朱子晚年定論之說

左宰左忠毅年譜

謹按左光斗事迹具載明史本傳左宰復羅散失旁及文集所載補成此書較爲詳備

顧炎武顧氏譜系考

謹按是書於顧氏世系考據最詳

張愉曾十六國年表

謹按是書以崔鴻所錄十六國事仿史記十二諸侯年表之例年經國緯條理分明便於尋寬

孔尙質十六國年表

謹按是編本崔鴻十六國春秋列傳攺爲編年亦仿史記年表之例

曹溶金石表

謹按是書雜列所蓄碑帖之目仿周譜旁行斜上之式以表爲名

褚峻金石圖

謹按褚峻先刻此書上卷名金石經眼錄尙未載後漢永和二年燉煌太守裴岑紀功碑後與牛運震重編是圖其下卷則自吳天發神讖碑迄唐顏眞卿家廟碑凡六十圖每碑繪其形制而具說其上

天文

胡亶中星譜

謹按胡亶精天官家言是編所訂經星凡四十有五又於二十八捨之外益以大角等十七星議論皆簡明詳切

邵昂霄萬表樓圖編

謹按是書專論天文算數之術援引漢晉以來天官家言而各以巳見附之

余熙八綫測表圖說

謹按是編欽遵

禦制數理精蘊由勾販和較割圜八編六宗三要諸法括爲圖說以便初學研究

地理

闕中勝迹圖志

謹按是書陜西巡撫臣畢沅所進以守土之臣行部川原詣求舊迹訂訛釐舛勒成是編

南懷仁坤輿圖說

謹按是書上卷自坤輿至人物分十五條皆言地之所生下卷載海外諸國道裏山川民風物產分爲五大州而終以西洋七奇圖說

僧實行雁山圖志

謹按僧實行居雁山能仁寺因搜羅名勝編次成書

孫光易畫莢圖

謹按是書約取諸家之論气脈者而附以已說

政典

劉應棠校山農譜

謹按是書分耕耘獲三卷詳其器與其事每條綴以實詞

朱栗夷政譜

謹按是編摘錄杜佑通典馬端臨文獻通考及邱浚大學衍義補諸書以類排纂凡十二門

學術

毛奇齡太極圖說遺議

謹按周子太極圖說本易有太極一語特以無極二字啟朱陸之爭毛奇齡又以其圖與參同契合並引唐明皇禦制上方大洞眞元妙經序無極二字爲證因及於篇中陰陽動靜互根等語謂皆非儒書所有亦足以資參考

蕭企昭性理譜

謹按是書在於伸程朱而辟陸王大端醇正不失儒者之言

王嗣槐太極圖說

謹按是書論聖人言易有太極不志於太極之上復加無極二字疑此圖授自陳搏非周濂溪作亦力伸陸九淵之說也

陳兆成太極圖說批注

謹按是書發明朱子太極圖說注多講陰陽五行之說

舒俊鯤洪範圖說

謹按是書分元會運世四卷各爲之圖附以已論

泰錫湻演極圖說

謹按是書推演周子太極之說亦各爲圖論發明陰陽變合之理

黃采性圖

謹按是書立爲六圖以發明心性之旨大扺以孟子四端爲說

冉敬祖天理主敬圖

謹按圖上標天理二字中列存養省察講學力行四項下書一敬字蓋爲姚江之學言超悟者而發

李紱陸子學譜

謹按是書專考陸氏學派之端委

陸圻新婦譜

謹按是書皆詳論爲婦承順之道凡五十九條

閔忠人道譜

謹按是書仿劉宗周人譜之意以孝弟忠信禮義廉恥爲人之要分爲八集各爲標目雜采史事而各引先儒之說以發明之

趙執信聲調譜

謹按趙執信發唐人諸集排比釣稽盡得聲調之法著爲此書

賴以邠塡詞圖譜

謹按是書踵張綖詩餘圖譜而作亦取古詞爲譜而以墨白圈說其平仄爲圖

藝事

孫承澤研山齋圖繪集覽

謹按孫承澤深於賞鑑其書於古來畫家先敍本末後述所見眞迹附以跋語足資考證

鄒一桂小山畫譜

謹按是編皆論畫花卉法多心得之語

程雄松風閣琴譜

謹按是編輯諸家遺譜而參以巳意指法亦較他譜倍增

物類

胡世安異魚圖贊補

謹按胡世安以楊愼異魚圖贊多所闕漏因摭其遺脫作爲此編

胡世安異於圖贊箋

謹按楊愼異魚圖贊間有自注僅標所據書名未暇備引其說世安旣爲之補又博采傳記以爲之箋

陳鼎竹譜

謹按是編記竹之異者凡六十條

朴靜子茶花譜

謹按是編上卷爲花品凡四十三種中卷爲詠花之作下卷則種植之法

汪憲苔譜

謹按是編雜錄苔之故實詞句凡六卷

陳邦彥烏衣香牒

謹按是編皆采摭燕事凡分八門

陳邦彥春駒小譜

謹按是編皆采摭蟻事分爲五門搜羅甚廣可供談助

皇朝通誌卷一百十四《淸朝通誌》金石略凡七卷﹝115～121﹞／一百二十六卷﹝淸﹞髙宗敕撰

●皇朝通誌卷一百十五

金石略一

○金石略一

﹝臣﹞等謹按通誌列金石一門實鄭氏剏例臣等續編五朝通誌其自五代以迄前明旣已纂輯成帙伏惟本朝列聖天章睿藻垂範墨池固與琬琰圖球永爲珍祕而聖謨神算駿烈丰功昭示萬世之意無不隱寓乎其間至我皇上聖以繼聖用集大成巨幅鴻篇備賅眾妙貞瑉偶勒具有精深則卽金石一略而我朝授受之宏規於是可仰窺萬一固非漢勒鴻都之篇唐著屏風之帖所可比擬又豈徒如鄭氏所稱承音旨見風猷而已哉

﹝臣﹞等謹次金刻總一卷禦書處刻石一卷自大內曁宮苑京師以及各直省恭刻列聖及我皇上宸翰凡五卷準宛平於奕正天下金石志例各以地相屬至於臣工之書其有經欽定奉敕刻石者亦附載焉

金

△金

﹝臣﹞等謹按五帝以來皆鑄金以垂久遠禹鑄九鼎湯勒盤銘尙矣外此鐘鼎尊彜刀幣泉貨之屬見於圖譜者鄭志咸甄錄之三代以後刻石多而範金少鄭氏所收者亦僅矣我朝代有制器煌煌巨制昭耀古今摩泮法物不啻商周以上之盛軌也謹編次登於卷首並登欵識一二字爲金刻總一卷至前代所流傳者具有成書槪不復載云

敕內務府嚴禁中官鐵牌【順治十二年國書正書】

右世祖章皇帝禦敕

禦制金龍炮欵識【康熙二十年國書正書】禦制簡平儀欵識【康熙二十年正書】禦制三辰簡平地平合壁儀欵識【康熙三十二年正書】禦制制勝將軍炮欵識【康熙三十四年正書】禦制星晷儀欵識【康熙五十三年柄鐫康熙

禦制四字正書】禦制四遊表半圓儀欵識【中鐫康熙禦制四字正書】禦制矩度象限儀欵識【面鐫康熙禦制四字正書】禦制方矩象限儀欵識【面鐫康熙禦制四字正書】

右聖祖仁皇帝禦制欵識

禦制黃淮諸河龍神廟銅碑【雍正二年行書河南陟縣】

右世宗憲皇帝禦制金刻

禦制嘉量銘【乾隆十年國書正書】禦制刻漏銘【乾隆十年正書】禦制虎神鎗記【近斗處飾銀花文中鋄金乾隆

禦用四字正書左右鐫

禦制虎神鎗記國書正書欵鐫乾隆土申秋九月又

禦制詩一首欵鐫乾隆丙午季秋月上澣永安莽喀殪虎作亦國書正書牀末飾以玉上鐫虎神鎗三字下鐫重十二觔五兩長四尺八寸藥二錢五分子重七錢正書】禦制金牛銘【乾隆二十年篆書昆明湖】禦制鎛鐘銘【乾隆二十六年篆書太和殿夾室】

﹝臣﹞等謹按乾隆二十四年江西臨江府得古鎛鐘撫臣以獻適西師告捷上旣釐定其名復詔樂部仿鑄之凡鐘十二銘詞同

禦制古鑑銘【七言篆書】

﹝臣﹞等謹按古鑑未詳何時物鏡面靑綠周徧中有二寸許圓光

禦制銘文鐫刻鏡面靑綠上禦制奇準神鎗欵識【大淸乾隆年制六年正字】禦制準正神鎗欵識【大淸乾隆年制六字正書】禦制純正神鎗欵識【大淸乾隆年制六字正書】禦制連中鎗欵識【大淸乾隆年制六字正書】禦制應手鎗欵識【大淸乾隆年制六字正書】禦制威赫鎗欵識【大淸乾隆年制六字正書】禦制威捷鎗欵識【大淸乾隆年制六字正書】禦制刀欵識

近銎處橫編某字若干號依千文列次刃右縱爲刀名刃左橫爲幹阪年制皆隸書其名曰煉精曰叩鳴曰孔純曰月刃曰風熛曰發鵲曰宿鋌曰超阿曰配威曰飛虵曰星行曰含英曰舒空曰兔膽曰毓芝曰揮霆曰徳興曰秋霜曰秋水曰切玉曰湧泉曰振遠曰曜威曰吐芒曰彩鍔曰瑩鋩曰柔通曰章威曰霜明曰寒鋒曰出云曰剸犀曰剪水曰掩虹曰致祥曰衛國曰象勁曰輔徳曰燭微曰霜鍔曰流光曰曜星曰霞彩曰繼輔曰鯉腹曰蒼精曰凝水曰搖電曰逐指曰應心曰醴石曰衝斗曰暎月曰鳴龍曰刜鐘曰決云曰轉電曰息兵曰躍虹曰貫霄曰鎭方曰佩徳曰寶騰曰善勝曰昆銛曰越礪曰瑩濤曰淬鵜曰博鏡曰鋪練凡七十

皇朝通誌卷一百十五

●皇朝通誌卷一百十六

金石略二

○金石略二

石【一】

△石【一】

內府

內府

﹝臣﹞等謹按列聖奎章皇上宸翰其奉頒發模勒太學鐫刻名勝祠宇以及通行直省翠墨流播煥若日星薄海內外罔不仰瞻效法珍藏世守至於內廷祕刻非奉賞賚不能寓目尢藝林所希覯也玆敬謹排類列於石刻之首爲一卷

禦書淸愼勤三大字【康熙十六年正書】

﹝臣﹞等謹按聖祖仁皇帝禦書淸愼勤三大字又刻於廣西臨桂虞帝廟

禦書龍飛鳳舞四大字【康熙十六年正書後有沈荃恭題七言絕一首並跋】禦書千字文【康熙十八年正書】禦制升平宴集詩帖【康熙二十一年行書】

﹝臣﹞等謹按升平宴集柏梁體詩聖祖仁皇帝禦書序文詩則沈荃奉敕書也

禦制幹淸宮宴集詩帖【康熙二十一年正書】

﹝臣﹞等謹按幹淸宮宴集柏梁體詩聖祖仁皇帝禦書序文其詩亦沈荃奉敕書與宴者勒徳洪以下九十三人

禦書行殿讀書賦帖【康熙二十三年禦制並書行書】禦書孝經【康熙二十四年正書】禦書暢春園記【康熙二十七年禦制並書行書】禦臨趙孟俯平泉園記帖【康熙二十九年行書】禦臨趙孟俯輞川詩帖【康熙二十九年行書】禦臨趙孟俯秋聲賦帖【康熙二十九年行書】欽定懋勤殿法帖【康熙二十九年奉

旨模勒上石】

﹝臣﹞等謹按聖祖仁皇帝欽定懋勤殿法帖凡二十六卷前四卷刻歷代帝王書又世祖章皇帝禦書十二種聖祖仁皇帝禦書二十九種其自五卷至二十四卷刻歷代名臣書二十五卷二十六卷刻本朝臣工孫承澤沈荃史鶴齡張英米漢雯孫嶽頒等六人書其中有禦臨樂毅論蘭亭帖聖教序智永千文褚遂良負苓著傳顏眞卿告身蘇帖四種米帖五種趙帖七種董帖三種又禦制曹娥碑跋蘭亭跋不自棄文跋均刻於原帖之後

禦書小楷百家姓【康熙三十一年正書】禦臨董其昌書金剛經【康熙三十二年正書】禦書艸訣百韻帖【康熙三十三年艸書】禦書淵鑑齋法帖【康熙三十三年奉

旨模勒上石】

﹝臣﹞等謹按禦書淵鑑齋法帖六卷臨橅歷代法書而趙董爲多後有米漢雯宋駿業請摹刻禦書奏折二通捲未列排類校對諸臣銜名

禦書靖邊帖【康熙三十五年行書】

﹝臣﹞等謹按靖邊帖乃聖祖親徵朔漠禦制勒石紀功之銘刻於察罕齊老拖諾山昭木多狼居胥四處銘詞四言此則內廷重刻之本也

禦書懋勤殿法帖【康熙三十八年奉

旨模勒上石】

﹝臣﹞等謹按禦書懋勤殿法帖八卷前二卷恭刻世祖章皇帝禦書聖經七佛偈陋室銘三種三卷以下恭刻世祖禦書禦臨各種其中如周公廟孔子廟諸碑皆另有碑石此則諸臣匯刻成帙者也

禦書大字千字文【康熙二十九年行書】

﹝臣﹞等謹按禦書大字千字文系臨米芾賜吳琠者今沁州另有石刻

禦書萬壽帖【康熙三十九年正書奉

旨模勒上石】

﹝臣﹞等謹按萬壽帖乃聖祖禦制恭祝皇太后萬壽無疆賦亦稱尊親帖

禦書心經塔圖【康熙四十二年正書】禦書避暑山莊記【康熙五十年正書】禦書正大光明四大字【康熙五十年正書】禦書佩文韻府序【康熙五十年正書】禦書唐詩選序【康熙五十二年正書】禦書朱子全書序【康熙五十二年正書】禦書大字心經【康熙五十二年行書】禦書薄仁帖【康熙五十三年正書】

﹝臣﹞等謹按溥仁帖卽禦書溥仁寺碑也今承徳府另有碑石

禦書多心經【康熙五十四年正書】禦書避暑山莊法帖【康熙五十五年蔣漣等奉

旨摹勒上石】

﹝臣﹞等謹按禦書避暑山莊法帖五卷眞行大小不等內如避暑山莊記朱子全書序唐詩序韻府序各種內府另有專刻此亦匯刻本也

禦書金剛經【康熙六十年正書】禦書裴潾札子【行書】

﹝臣﹞等謹按裴潾疏帖禦題云此文言正而理順故仿董其昌筆意書之

右聖祖仁皇帝禦書石刻

聖制得雨詩帖【雍正二年七言律行書】禦至九日宴集詩帖【雍正四年行書】

﹝臣﹞等謹按九日宴集柏梁體詩世宗憲皇帝禦制序文並書其詩則果親王允禮奉敕書也

禦刻金剛經塔圖【正書】禦書魏徵十思書【雍正四年行書】

﹝臣﹞等謹按世宗憲皇帝禦書十思疏敬刻金剛經塔圖碑陰

禦書朗吟閣法帖【乾隆元年奉

旨模勒上石】

﹝臣﹞等謹按禦書朗吟閣法帖凡十六卷乃世宗憲皇帝潛邸所書進呈詩賦以及雜臨唐宋以來名人書迹末刻乾隆三年皇上禦跋二則

禦書四宜堂法帖【乾隆元年奉

旨模勒上石】

﹝臣﹞等謹按禦書四宜堂法帖凡八卷乃世宗憲皇帝禦極以後所書內禦制詩文居多亦有另立碑石者如禦制黑龍潭碑闕裏孔廟碑之類

右世宗憲皇帝禦書石刻

禦制得雪詩【乾隆元年七言律一首行書】禦制畊織圖詩帖【乾隆四年行書】

﹝臣﹞等謹按耕織二圖每圖二十三事首幅恭刻康熙三十五年聖祖禦書序文乾隆四年皇上禦書序文每幅首列緣起又聖祖禦制七言絕句一章皇上禦制七言絕句一章末刻於敏中等恭跋

禦書示大學士詩【乾隆五年五言古一首行書】禦書太上黃庭內景外景二經【乾隆九年正書】禦書常淸淨經【乾隆九年正書】禦書黃庭經【乾隆九年正書】禦臨鍾繇薦季直表表題七言絕句一首【乾隆十八年】禦書妙法蓮華經【乾隆十九年正書】

﹝臣﹞等謹按是捲前繪佛像後有禦跋又莊溥等恭跋

禦書天馬賦【乾隆二十年行書】禦書敬勝齋法帖【乾隆二十六年蔣溥等奉

旨模勒上石】

﹝臣﹞等謹按禦書敬勝齋法帖四十卷自一卷至十二卷皆禦制詩文十三卷以下禦書禦臨各種法帖大小行楷不一諸臣謹跋皆附刻於禦書各種之下

禦畫文殊像【乾隆二十六年像左鐫

禦贊像右鐫

禦制五言律詩

禦跋俱行書】禦制手植檜詩並畫【乾隆三十三年七言絕一首行書】禦制西番蓮賦並畫【乾隆四十年行書下方鐫於敏中梁國治詩各一首】禦制擬白居易新樂府帖【乾隆四十二年行書】禦題吉祥天母贊【乾隆四十二年四言行書】

﹝臣﹞等謹按禦題吉祥天母贊國書正書蒙古西番四體書下有畫像

禦書月令七十二候詩帖【乾隆四十四年行書】禦書懷舊詩帖【乾隆四十四年五言古行書】禦書古稀說【乾隆四十五年行書】禦書言志詩【乾隆四十六年五言古行書】禦書攺教詩【乾隆四十六年五言古行書】禦書知過論【乾隆四十六年行書】禦制靑松詩並畫【乾隆四十六年五言古一首行書】禦書通鑑綱目續編內發明廣義題辭【乾隆四十七年行書】禦筆詩帖並畫蘭【乾隆四十九年行書】

﹝臣﹞等謹按一刻乾隆甲戌禦臨趙孟俯書東坡詩行書下繪蘭花又一石刻禦制七吾律詩並跋行書下附刻張照臨黃庭外景一叚小楷書

禦書經筵禦論【大學樂只君子節乾隆五十年行書】

﹝臣﹞等謹按禦書經筵禦論首錄大學詩云樂只君子一節禦跋云此壬戌春禦論中不自謂能盡父母之道而翰臣繕寫綾本誤作君子二字刻本亦沿訛未攺今正之

禦書題養正圖詩【乾隆五十一年行書】

﹝臣﹞等謹按題養正圖詩乃乾隆二十三年禦制凡詩六十首五十一年重書末有禦題跋

右皇上禦書石刻

禦定李邕帖

﹝臣﹞等謹按聖祖仁皇帝禦定李邕帖一大照禪師碑一牡丹詩

禦刻曹娥碑

﹝臣﹞等謹按曹娥碑舊本有前人跋二通聖祖禦跋拉薩哩恭紀沈荃書劉源髙士奇審定

欽定三希堂石渠寶笈法帖【乾隆十二年】

﹝臣﹞等謹按欽定三希堂法帖三十二卷卷首恭刻諭旨前二卷起鐘繇至王珣書三卷起梁武帝至顏眞卿書四卷孫虔禮書五卷懷素至楊疑式書六卷七卷起宋太宗至孝宗書八卷至十七卷皆宋人書十八卷至二十二卷趙孟俯書末附管道升書二十三卷至二十八卷元明人書二十九卷至三十二卷董其昌書帖中禦書題跋分列各卷者其四士則未刻梁詩正等恭跋及總理排類諸臣銜名

禦定墨妙軒法帖【乾隆十二年】

﹝臣﹞等謹按禦定墨妙軒法帖四卷自唐褚遂良至元趙孟俯凡十八人書分爲四卷卷中恭刻禦書題跋三則二卷有禦書懷素苦筍帖釋文並跋末有蔣溥等恭跋帖石嵌萬壽山之惠山園墨妙軒兩壁間

禦刻小字蓮華經【乾隆二十四年正書】

﹝臣﹞等謹按小字蓮華經唐僧義道與其妹爲親薦福而書譬諭品結語中脫去十四句凡五十六字奉旨卽取經中所有字補足有明僧道衍跋乾隆辛未上因其餘幅禦書心經於後並跋末刻王鴻緒原跋蔣溥等恭跋

禦刻湻化閣帖【乾隆三十四年】

﹝臣﹞等謹按湻化閣帖翻刻寖多初搨絕尠皇上嘉惠藝林擇內府所蓄畢士安賜本命於敏中等詳加考正釋文旁注鉤摹上石砌於蘊眞齋之廊更名湻化軒凡十卷每捲各有禦識前勒乾隆三十四年禦筆諭旨又三十六年禦制湻化軒記冠於捲端

禦刻四體書七佛偈【乾隆三十八年】

﹝臣﹞等謹按禦刻七佛偈分國書正書西番蒙古四體書上繪七佛像

禦刻蘭亭八柱帖【乾隆四十四年】

﹝臣﹞等謹按禦刻蘭亭八柱帖內前三冊爲虞世南褚遂良馮承素模本四冊爲柳公權書蘭亭詩五冊爲戲鴻堂刻柳公權書蘭亭詩六冊爲禦敕於敏中補柳公權書蘭亭詩七冊爲董其昌仿柳公權書蘭亭詩八冊爲禦臨董其昌仿公權書蘭亭詩卷首禦題五言排律一首卷中禦題七言絕六首七言律四首禦跋四又於敏中恭和禦制元韻七言律一首

禦刻趙孟堅落水蘭亭帖【乾隆四十七年】

﹝臣﹞等謹按趙孟堅所藏蘭亭帖卽定武石刻也有姜夔趙孟俯跋落水始末見孟堅自跋禦題山陰眞面四大字禦制七絕四首末有和珅等恭和作

欽定快雪堂帖【馮銓原本】

﹝臣﹞等謹按快雪堂帖五卷故臣馮銓原刻後歸閩中黃氏督臣楊景素購進內顏眞卿鹿脯帖蘇軾書三種米芾書三種原本木刻奉旨重易以石並禦書快雪堂記一篇禦題七律二首帖石嵌快雪堂兩廊原刻木版並弆堂中

右禦刻歷代法帖

欽定夢墨樓帖【陳奕禧書】

﹝臣﹞等謹按夢墨帖十卷陳奕禮書大小眞行備載雍正十二年奉旨模勒上石

禦制落葉詩帖【乾隆七年張照奉

敕正書】

﹝臣﹞等謹按禦制落葉詩七律六首張照奉敕書羣臣和者自鄂爾泰以下凡二十三人並刻於後

禦制柳絮詩帖【乾隆八年張照奉

敕行書】

﹝臣﹞等謹按禦制柳絮詩七筆五首張照奉敕書羣臣和者自鄂爾泰以下凡十六人並刻於後

欽定天瓶齋法帖【張照書乾隆二十二年奉

旨模勒上石】

﹝臣﹞等謹按天瓶齋帖十卷張照書前三卷皆奉敕書及恭錄禦制詩文四卷至八卷恭刻禦筆墨蘭並禦題一則及雜臨各帖九十兩卷則其自書也

欽定時晴齋帖【汪由惇書乾隆二十三年奉

旨模勒上石】

﹝臣﹞等謹按時晴齋帖汪由惇書前二卷奉敕書三卷恭刻禦制詩文四五六卷雜臨各帖七卷以下皆其自書

禦制盛京賦四體書

﹝臣﹞等謹按禦制監京賦眞艸隸篆四體書帖眞書爲勵宗萬艸書爲梁詩正隸書爲張若靄篆書爲汪由惇冊髙二寸許筆細如發

禦刻萬福集成贊【乾隆三十六年】

﹝臣﹞等謹按萬福集成贊彭元瑞恭集聖教序字綴輯成文恭進奉旨以內府珍弆舊拓本鉤摹上石

禦制七佛塔碑記【乾隆四十二年國書正書蒙古托忒四體書其正書爲於敏中奉敕書】

右禦刻臣工書

幹淸宮宴集聯句諸臣自顯親王衍福等以下凡九十九人

﹝臣﹞等謹按幹淸宮宴集聯句諸臣自顯親王衍福等以下凡九十九人禦制序文並書其聯句詩則梁詩正奉敕書也

元宵聯句【幹降八自張廷玉以下凡十六人五言排梁詩正奉

敕正書】燈夕錫宴聯句【乾隆八年自鄂爾泰以下凡十二人七言排律梁詩正奉

敕正書】澄海樓聯句【乾隆八年梁詩正張照扈從

巡幸盛京聯句五言排律梁詩正奉

敕正書】重華宮賜宴聯句【乾隆十年自張廷玉以下凡十二人五言排律梁詩正奉

敕正書】重華宮聯句【乾隆十一年自莊親於允祿以下凡十八人七言排律梁詩正奉

敕正書】流杯亭聯句【乾隆十一年自張廷玉以下凡四十五人五言排律梁詩正奉

敕正書】惇鈙殿賜宴宗室柏梁體聯句【乾隆十一年自和碩康親王以下凡一百三人七言排律莊親幹允祿奉

敕正書】爆竹聯句【乾隆十二年自張廷玉以下凡十六人五言排律梁詩正奉

敕正書】燈夕錫宴聯句【乾隆十五年自傅恆等以下凡二十人七言排律梁詩正奉

敕正書】趙州柏林寺殿壁觀唐吳道子畫水聯句【乾隆十五年梁詩正彭唘丰劉綸扈從

巡幸聯句五言古梁詩正奉

敕正書】上元行幄觀燈賜宴聯句【乾隆十六年梁詩正汪由惇錢陳羣扈從

南巡聯句七言排律梁詩正奉

敕正書】雪獅聯句【乾隆十七年自史貽直以下凡十五人七言排律汪由惇奉

敕正書】新正詠雪聯句【幹隆十八年自傅恆以下凡二十人五言古汪由惇奉

敕正書】冰燈聯句【乾隆十九年自傅恆以下凡十六人錢汝誠奉

敕正書】山莊燈夕賜宴聯句【乾隆十九年自傅恆以下凡十二人七言排律王際華奉

敕正書】再登澄海樓聯句【乾隆十九年汪由惇劉綸扈從

巡幸盛京聯句五言古劉綸奉敕正書】鰲山聯句【乾隆二十年自傅恆以下凡六人七言排律於敏中奉

敕正書】重華宮立春日雪聯句【乾隆二十一年自傅恆以下凡十六人七言排律錢汝誠奉敕正書】趙北口行宮觀燈聯句【乾隆二十二年自傅恆以下八人扈從

南巡聯句七言排律錢汝誠奉

敕正書】西山積雪聯句【乾隆二十三年自傅恆以下凡二十人七言排律錢汝誠奉

敕正書】燕九日聯句【乾隆二十四年自傅恆以下凡二十

人七言排律錢汝誠奉

敕正書】重華宮賜宴聯句【乾隆二十六年自傅恆以下凡二十人七言排律錢汝誠奉

敕正書】紫光閣落成錫宴聯句【乾隆二十五年自傅恆以下凡二十四人七言排律錢汝誠奉敕正書】觀回部繩伎聯句【乾隆二十六年劉綸於敏中聯句五言古子敏中奉

敕正書】玉盤聯句【乾隆二十七年自傅恆以下凡二十四

人七言排律錢汝誠奉

敕正書】紫光閣錫宴聯句【乾隆二十八年自傅恆以下凡二十人七言排律於敏中奉

敕正書】歲朝圖聯句【乾隆二十八年自傅恆以下凡二十

人七言排律於敏中奉

敕正書】趙北口行宮水嬉聯句【乾隆二十九年自傅恆以下凡二十人扈從

聯句七言排律於敏中奉

敕正書】雪象聯句【乾隆三十年自傅恆以下凡二十四人七言排律於敏中奉

敕正書】燕九日趙北口行宮觀燈火聯句【乾隆二十年自傅恆以下凡十八人扈從南巡聯句七言排律於敏中奉

敕正書】玉孟聯句【乾隆三十一年自傅恆以下凡二十八人七言排律於敏中奉

敕正書】立春日得辛祈谷禮成重華宮小宴聯句【乾隆三十二年自傳恆以下凡二十八人七言排律於敏中奉敕正書】三淸茶聯句【乾隆三十三年自傅恆以下凡二十八人七言排律於敏中奉

敕正書】冰牀聯句【乾隆三十四年自傅恆以下凡二十八人七言排律於敏中奉

敕正書】玉甕聯句【乾隆三十五年自傅恆以下凡二十八人七言排律於敏中奉

敕正書】學詩堂聯句【乾隆三十六年自尹繼善以下凡二十八人七言排律王際華奉

敕正書】耕織圖聯句【乾隆二十七年自髙晉以下凡二十八人七言排律王際華奉

敕正書】重刻湻化閣帖頒賜羣臣聯句【乾隆三十八年自劉統勛以下凡二十八人七言排律王際華奉

敕正書】四庫全書聯句【乾隆三十九年自舒赫徳以下凡二十八人七言排律王際華奉

敕正書】天祿琳瑯鑑藏舊板書籍聯句【乾隆四十年自舒赫徳以下凡二十八人七言排律王際華奉

敕正書】寧壽宮落成恭侍皇太后宴卽事聯句【乾隆四十一年自舒赫徳以下凡二十八人七言排律董誥奉

敕正書】紫光閣錫宴聯句【乾隆四十二年自舒赫徳以下凡二十八人七言排律董誥奉

敕正書】三登澄海樓聯句疊舊韻【乾隆四十三年於敏中梁國治扈從

巡幸盛京聯句五言古梁國治奉

敕正書】四庫全書薈要聯句【乾隆四十五年自福隆安以下凡二十八人七言排律梁國治奉敕正書】上元夕趙北口行宮觀燈火聯句【乾隆四十五年福降隆安以下凡十二人扈從

南巡聯句七言排律梁國治奉

敕正書】快雪堂帖聯句【乾隆四十六年自三寶以下凡二十八人七言排律梁國治奉

敕正書】月令七十二候聯句【乾隆四十七年自三寶以下凡二十四人七言排律梁國治奉

敕正書】職官表聯句【乾隆四十八年自阿桂以下凡二十八人七言排律梁國治奉

敕正書】四登澄海樓聯句【乾隆四十八年梁國治董誥扈從

巡幸盛京聯句五言古梁國治奉

敕正書】立春日重華宮曲宴宗親及近臣並命觀燈火聯句【乾隆四十九年皇六子以下凡二十四人七言排律梁國治奉

敕正書】五經萃室聯句【乾隆四十九年自阿桂以下凡二十八人七言排律梁國治奉

敕正書】千叟宴聯句柏梁體【乾隆五十年自貝勒允祁以凡九十九人梁國治奉

敕正書】

右聯句﹝臣﹞工奉敕書

﹝臣﹞等謹按諸臣書如沈荃陳奕禧張照勵宗萬梁詩正張若靄汪由惇以及聯句諸詩或奉詔刻石或奉敕書刻石並貯內廷謹附載於禦書石刻諸種之末

禦書心經【皇四子恭刻】禦臨懷素千字文【乾隆三十六年於敏中恭刻】禦跋並趙孟俯十札【乾隆十六年行書】

﹝臣﹞等謹按趙孟俯十札墨迹爲王鴻緒家藏乾隆十六年鴻緒子圖炯以進皇上爲趙法源流於簡瑞題成仍還王氏命其子孫世守之

禦制薩爾滸山之戰書事【於敏中恭書鐫石】禦臨顏眞卿裴將軍詩帖【崔應階恭刻】禦制題孫覺春秋經解詩【七言排律行書紀昀恭刻後附紀昀恭跋】

﹝臣﹞等謹按以上各種禦書皆頒賜後臣工恭勒進呈亦敬謹附載焉

皇朝通誌卷一百十六

●皇朝通誌卷一百十七

金石略三

○金石略三

石【二】

△石【二】

大內

宮苑

盤山

避暑山莊

大內

禦制齋宮六章章十四句【乾隆七年行書】禦制英華殿菩提樹詩【乾隆七年五言古一首二十六年七言古一首俱行書】禦制建福宮新春詩【乾隆八年七言律三首行書】禦制鷲峯二字【乾隆八年行書延春閣】禦制玉玲瓏三字【乾隆八年行書延春閣】禦制飛來二字【乾隆八年行書延春閣】禦制靜怡軒三字【乾隆九年行書延福宮】禦制靜憩軒三字【乾隆十年行書重華宮】禦制南燻殿奉藏圖像記【乾隆十四年行書】禦制藏歷代帝後名臣像於南燻殿詩【乾隆十四年五言律一首行書】禦制雨花閣記【乾隆十四年國書正書蒙古西番四體書】禦制古柏行【乾隆十四年七言古一首行書摛藻堂】禦制重建壽皇殿碑文【乾隆十四年國書正書碑陰勒十五年移奉

列祖聖容

上諭】禦書云根二字【乾隆十七年行書

禦花園】禦書太宗文皇帝諭旨臥碑【乾隆十七年正書文華殿後箭廳】禦制文淵閣記【乾隆三十九年國書正書】禦書文峯二字【乾隆四十一年行書寧壽宮】禦書文峯詩【乾隆四十一年七言古一首行書】禦制經筵畢文淵閣賜宴以四庫全書第一部告成庋閣內用幸翰林院例得近得近體四律首章卽疊去歲詩韻【乾隆四十七年七言律行書】禦書佛說賢首經【乾隆四十七年行書抑齋後】禦制書明列代玉冊事碑【乾隆四十七年行書】禦制雍和宮碑文【乾隆九年國書正書蒙古西番四體書】禦書髙云情三字【乾隆九年行書

雍和宮】

﹝臣﹞等謹按日下舊聞考以雍和宮爲世宗憲皇帝潛邸列於大內宮室之後今仍其例

以上大內

宮苑

西苑

南苑

暢春園

圓明園

長春園

淸漪園

靜明園

靜宜園

泉宗廟

西苑

禦書插笏二字【乾隆六年行書嬴臺劍石】禦制遐矚樓詩【乾隆六年五言絕五首行書】禦制瀛臺木變石歌【乾隆七年七言古五言律各一首行書】禦書流水音三字【乾隆九年行書瀛臺】禦制悅心殿詩【乾隆九年七言律一首行書】禦書金剛經【乾隆十年行書五龍亭】禦制承光殿甕歌【乾隆十年七言古一首刻甕底十四年七言律一首二十八年七言古一首並刻甕旁俱行書】禦制惇敍殿詩【乾隆十一年五言律一首行書】禦書奪造化功四字【乾隆十一年行書其瀛臺】禦制永安寺碑文【乾隆十一年國書正書蒙古托忒四體書】禦制闡福寺碑文【乾隆十一年國書正書蒙古托忒四體書其正書系梁詩正奉

敕書】禦制闡福寺金剛經塔圖碑文【乾隆十一年正書】禦制闡福寺瞻禮大佛詩【乾隆十二年七言古一首行書】禦書昆侖二字【乾隆十五年行書悅心殿】禦書嶽雲二字【乾隆十六年行書悅心殿】禦書太液秋風四字【乾隆十六年行書水雲榭】禦制太液秋風詩【乾隆十六年七言律一首行書水雲榭】禦書瓊島春陰四字【乾隆十六年行書白塔後】禦制瓊島春陰詩【乾隆十六年七言律一行書白塔後】禦書紫雲二字【乾隆十七年行書淑淸院】禦書个中自有王壺冰七字【乾隆十七年行書淑淸院】禦制永安寺古井記【乾隆十八年正書】禦制千尺雪詩【乾隆十九年五言古一首四十六年四十八年四十九年五十年七言絕各二首俱行書】禦制自南臺禦冰舵淩太液遂至瓊華島詩【乾隆十九年七言絕六首行書淑淸院】諭制自乙亥軍興迄己卯成功共詩二百二十首並諭旨一通【乾隆二十四年嵌石武成殿正中及兩廡行書】禦制人字柳賦【乾隆三十年行書瀛臺】禦制人字柳詩【乾隆三十年六言絕一首行書瀛臺】禦制萬佛樓瞻禮詩【乾隆三十五年七言律一首國書行書蒙古托忒四體書】禦書金剛經【乾隆三十五年正書萬佛樓】禦書藥師如來本願經【乾隆三十五年正書萬佛樓】禦制白塔山總記【乾隆三十八年國書正書蒙古西番四體書引勝亭內石幢】禦制白塔山四面四記【乾隆三十八年於敏中奉敕正書滌靄亭內石幢】禦制酣古堂詩【乾隆三十八年五言古一首行書】禦制看畫廊詩【乾隆三十九年四十一年七言絕各一首俱行書】禦制由液池東岸入淑淸院門詩【乾隆四十年七言律一首行書】禦制巢云室詩【乾隆四十年五言古一首行書】禦制快雪堂記【乾隆四十年董誥奉

敕正書】禦制雲起峯詩【乾隆四十六年七言古一首行書快雪堂】

以上西苑

南苑

禦制謁元靈宮詩【乾隆四年五言排律一首十一年七言律一首十五年五言律一首十九年七言律一首二十三年五言律一首二十九年七言律一首三十六年三十八年四十七年五言律各一首俱行書】禦制南苑雙柳樹詩【乾隆五年九年十一年五言古各一首俱行書】禦制徳壽寺詩【乾隆十一年七言律一首十五年五言排律一首二十八年七言絕一首三十二年五言律一首俱行書】禦制重修徳壽寺碑文【乾隆二十一年正書】禦制春云詩【乾隆二十八年五言古一首行書勒雙柳樹西昆侖石】禦制海戶謠【乾隆二十八年五言古一首行書勒雙柳樹西昆侖石】禦制雜言詩【乾隆二十八年五言古一首行書勒雙柳樹西昆侖石】禦制海子行【乾隆三十六年五言古一行書】禦制寧佑廟瞻禮詩【乾隆四十一年五言律一首行書】

以上南苑

暢春園

禦制暢春園較射詩用齊召南韻【乾隆十三年七言律四首行書】禦制集鳳軒詩【乾隆十四年七言律四首行書】禦制恩慕寺瞻禮詩【乾隆四十二年七言排律一首行書】

以上暢春園

圓明園

禦制圓明園記【雍正三年行書】禦書長靑洲三字【乾隆三年行書勒西峯秀色石上】禦書小匡廬三字【乾隆三年正書勒澗石】禦制小匡廬詩【乾隆四年五言絕六首行書勒澗石】禦制詠松詩【乾隆四年七言絕三首行書樂安和東廊】禦書萬頃波光四字【乾隆四字行書】禦書武陵深處四字【乾隆五年行書安佑宮水關】禦制圓明園記【乾隆七年行書安佑宮更衣殿】禦制圓明園後記【乾隆七年行書安佑宮更衣殿】禦制暮春圓明園卽景雜賦【乾隆七年五言古二首五言排律一首七言律一首七言絕一首十二年五言律四首十三年七言律五首俱行書】禦制安佑宮碑文【乾隆八年國書正書致孚殿】禦制月地云居詞【乾隆九年調寄淸平樂行書】禦書月地云居四字【乾隆十年行書】禦書樂安和三字【乾隆十五年行書寢殿】禦制泊舟乘涼詩【乾隆十五年七言絕一首行書勒瀛海仙山石】禦書窈而深三字【乾隆十七年行書同樂園】禦書水木淸華之閣石刻詩文帖三十七種【乾隆二十六年】禦制圓明園前湖詩【乾隆二十八年七言古一首行唐】禦書柳浪聞鶯四字【乾隆二十八年行書】禦制柳浪聞鶯詩【乾隆二十八年七言絕一首行書】禦書斷橋殘雪四字【乾隆二十八年行書】禦制斷橋殘雪詩【乾隆二十八年七言一首行書】禦制披云徑詩【乾隆二十八年三十四年三十九年四十一年七言絕各一首俱行書】禦制韻石淙詩【乾隆二十八年三十四年三十九四十一年七言絕各一首俱行書】禦制望瀛洲亭子戲成三絕句詩【乾隆二十九年七言絕行書深柳讀書堂】禦書靑雲片三字【乾隆三十一年行書】禦制靑雲片石詩【乾隆二十一年七言古一首三十二年七言絕一首俱行書】禦制新月詩【乾隆三十一年五言律一首行書勒靑雲片石】禦制時賞齋詩【乾隆二十一年五言古一首三十二年七言絕一首並勒靑雲片石之東三十二年又七言絕一首三十五年五言律一首並勒靑雲片石之西俱行書】禦制半站臺詩【乾隆三十一年五言律一首行書】禦制文源閣記【乾隆三十九年國書正書】禦制文源閣詩【乾隆四十年七言律一首行書】禦書玲峯二字【乾隆四十年行書】禦制玲峯詩【乾隆四十年四十一年七言古各一首俱行書】禦書站臺二字【乾隆四十一年行書】禦制站臺詩【乾隆四十一年五言古一首四十七年四十八年七言絕各一首俱行書】禦制靑松詩【乾隆四十六年五言古一首行書保合太和院璧】

以上圓明園

長春園

禦制靑蓮朵詩【乾隆十七年七言絕五首行書垂花門內】禦制蒨園重摹梅石碑【乾隆三十年行書】禦書靑蓮朵三字【乾隆三十一年行書】禦制重摹梅石碑置靑蓮朵側詩【乾隆三十二年七言律一首行書】禦書獅子林三字【乾隆三十七年行書】禦制獅子林詩【乾隆三十七年三十八年四十年七言律各一首四十二年四十四年四十八年七言絕各一首俱行書】禦制藤架詩【乾隆三十七年三十八年三十九年五言古各一首四十年四十二年四十四年四十八年七言絕各一首俱行書獅子林】禦制虹橋詩【乾隆三十七年三十八年五言絕各一首三十九年五言古一首四十年五言絕一首四十二年四十四年四十八年七言絕各一首俱行書橫碧軒前】禦制磴道詩【乾隆三十七年三十八年三十九年六言絕各一首四十二年四十四年四十八年七言絕各一首俱行書淑淸齋後】禦制假山詩【乾隆三十七年七言絕一首三十九年四十年五言古各一首四十四年四十八年七言絕各一首俱行書疑嵐亭西】禦制水門詩【乾隆三十七年七言絕一首三十九年六言絕一首四十年四十二年四十四年四十八年七言絕各一首俱行書過河亭北】禦書藤架二字【乾隆三十九年行書】禦書虹橋二字【乾隆三十九年行書】禦書磴道二字【乾隆三十九年行書】禦書假山二字【乾隆三十九年行書】禦書水門二字【乾隆三十九年行書】禦制雲林石室詩【乾隆四十年五言古一首四十二年四十四年四十八年七言絕各一首俱行書】

以上長春園

淸漪園

禦制香巖室詩【乾隆十一年十七年三十六年五言古各一首三十六年六言律一首四十六年五言古一首俱行書】禦書燕臺大觀四字【乾隆十五年行書餐秀亭後】禦書萬壽山昆明湖六字【乾隆十六年正書淸漪園閣後】禦制昆明湖記【乾隆十六年行書淸漪園閣後】禦書靑芝岫三字【乾隆十六年行書樂壽堂】禦書玉英二字【乾隆十六年行書樂壽堂】禦書蓮秀二字【乾隆十六年行書樂壽堂】禦制靑芝岫詩【乾隆十六年七言古一首行書】禦制萬壽山大報恩延壽寺碑記【乾隆十六年國書正書蒙古西番四體書其正書汪由惇奉

敕書】禦書淸可軒三字【乾隆十七年行書】禦制淸可軒詩【乾隆十七年五言古一首七言絕一首十八年五言古一首二十七年七言絕一首二十九年五言古二首三十年五言古一首三十一年五言古二首三十二年五言古一首三十三年二十四年五言古各二首三十五年七言古一首五言古一首三十六年五言律一首七言古一首三十七年五言律一首七言律一首三十八年三十九年五言古各一首四十年五言古一首七言古一首四十一年四十二年五言古各一首四十六年五言古一首五言律一首四十七年五言古一首五十年七言律一俱行書】禦書蒼崖半入雲濤堆七字【乾隆十七年行書淸河軒石壁】禦書方外遊三字【乾隆十七年行書淸河軒石壁】禦書煙霞潤色四字【乾隆十七年行書淸河軒石壁】禦書詩態二字【乾隆十七年行書淸河軒石壁】禦書寒碧二字【乾隆十七年行書淸河軒石壁】禦書香巖室三字【乾隆十七年行書淸河軒石壁】禦臨顏眞卿爭座位帖【乾隆十七年萬壽山】禦臨米芾帖【乾隆十九年

萬壽山】禦書嵐翠問三字【乾隆十八年行書】禦制墨妙軒詩【乾隆二十年七言絕一首二十九年七言律一首俱行書】禦制萬壽山五百羅漢堂記【乾隆二十二年正書】禦制大報恩延壽寺志過詩【乾隆二十三年五言一首行書】禦制大報恩延壽寺瞻禮詩【乾隆二十五年七言律一首行書】禦書萬壽山金剛經塔【乾隆二十五年正書】禦書萬壽心鏡圖【乾隆二十五年行書】禦制知魚橋詩【乾隆二十八年三十一年三十三年三十七年四十一年四十六年五十年七言絕各一首俱行書】禦制尋詩徑詩【乾隆二十八年三十一年三十三年三十七年四十一年四十六年五十年七言絕各一首行書】禦制涵光洞【乾隆二十八年三十一年三十三年三十七年四十一年四十六年五十年七言絕各一首俱行書】禦制廓如亭西堤詩【乾隆二十九年七言律一首行書】禦制昆明湖詩【乾隆二十九年七言絕四首七言律一首二十五年七言絕四首俱行書】禦制舟過萬壽寺未入遂由繡漪橋至昆明湖沿途攬景雜詠【乾隆二十九年七言絕六首行書】禦制髙梁橋放舟至明湖沿途卽景雜詠【乾隆二十九年七言絕四首行書】禦制自髙梁橋進舟由長河至昆明湖詩【乾隆三十年七言絕四首行書】禦制自長河進舟至昆明川路卽目得詩六首【乾隆三十一年七言絕行書】禦制玉河詩【乾隆三十一年七言絕一首行書】禦制玉河泛舟詩【乾隆三十二年七言絕一首行書】禦制沿湖岸過玉帶橋詩【乾隆三十二年七言絕二首行書】禦書化宇長春四字【乾隆三十二年行書】禦題耕作蠶織二圖卽用程棨書樓璹詩韻【乾隆三十四年五言古四十五首行書延賞齋】禦制繡漪橋詩【乾隆三十四年五言古一首行書】禦制自玉河泛舟至昆明湖卽景詩【乾隆三十五年七言絕六首行書】禦制玉帶橋詩【乾隆三十五年七言絕一首行書】禦制自玉河放舟由昆明湖歸禦園卽景雜詠【乾隆三十七年七言絕八首行書】禦制舟過繡漪橋詩【乾隆四十七年五言古一首行書】禦制含新亭詩【乾隆四十七年五十年七言絕各一首俱行書】

以上淸漪園

靜明園

禦制呂祖洞詩【乾隆五年七言絕一首行書】禦書華嚴洞三字【乾隆五年行書】禦制華嚴洞詩【乾隆五年五言古一首行書】禦制觀音洞詩【乾隆六年七言絕一首行書】禦制羅漢洞詩【乾隆六年五言律四首十四年五言古一首十六年五言古一首俱行書】禦制玉泉山晚秋攬景詩【乾隆十五年七言律一首行書】禦制靜明園記【乾隆十六年國書正書】禦書玉泉趵突四字【乾隆十六年行書】禦書王泉趵突詩【乾隆十六年七言律一首行書】禦書天下第一泉五字【乾隆十六年正書】禦制玉泉山天下第一泉記【乾隆十六年汪由數奉

敕正書】禦制重修靜明園龍王廟碑文【乾隆十六年

國書汪由惇奉

敕正書】禦制池上居詩【乾隆十六年五言律一首行書勒羅漢洞】禦書瓶水雲天四字【乾隆十七年行書勒羅漢洞】禦書朗秀二字【乾隆十七年行書淸襟樓石壁】禦制玉泉山天下第一泉龍神祠落成詩【乾隆十七年五言排律一首行書】禦書蔚翠涵淸四字【乾隆十七年行書】禦書粲華二字沁詩二字【乾隆十七年行書竹鑪山房】禦制裂帛湖詩【乾隆十八年五言律一首二十九年七言絕三首俱行書】禦書水月洞三字【乾隆十八年行書】禦書羅漢洞三字【乾隆十八年行書】禦書觀音洞三字【乾隆十八年行書】禦書資生洞三字【乾隆十八年行書】禦書觀自在菩薩五字【乾隆十八年行書勒觀音洞菩薩頂】禦書念彼觀音力能救世間苦十字【乾隆十八年行書勒觀音洞菩薩身】禦書心經【乾隆十八年行書勒觀音洞北】禦制自玉河泛舟至玉泉山詩【乾隆十八年七言絕三首行書】禦書妙法蓮華經【乾隆十八年書石一百枚貯羅漢洞】禦書呂祖洞三字【乾隆十八年行書】禦書伏魔洞三字【乾隆十八年行書】禦書地藏洞三字【乾隆十八年行書】禦制冠峯亭詩【乾隆十八年七言絕一首三十九年四十年七言古各一首四十一年四十六年七言絕各一首俱行書】禦制寫琴廊詩【乾隆十八年七言絕一首三十三年五言律一首七言絕一首三十六年三十八年四十六年七言絕各一首俱行書】禦書心經【乾隆十九年行書一刻資生洞一刻水月洞】禦制玉泉山東嶽廟碑文【乾隆二十一年國書正書】禦制玉泉山東嶽廟瞻禮詩【乾隆二十三年七言律一首行書】禦制玉泉山祈雨詩【乾隆二十八年五言律一首行書刻玉泉趵突石】禦制犂云亭詩【乾隆二十八年五言古一首三十三年五十年七言絕各一首俱行書】禦制弄珠室珠【乾隆二十九年三十三年三十七年五言古各一首行書】禦書寶珠二字湧玉二字【乾隆三十三年行書新開河】禦書承蓋二字曜林二字【乾隆三十四年行書崇靄軒】禦制重修玉泉山功徳寺碑文【乾隆三十五年國書正書】禦制功徳寺拈香詩【乾隆三十六年五言排律一首行書】禦書小飛來三字【乾隆三十六年行書】禦制小飛來詩【乾隆三十六年七言古一首行書】禦書楞伽洞三字【乾隆三十六年行書】禦制楞伽洞詩【乾隆三十六年七言古一首三十七年七言絕一首三十八年七言古一首俱行書】禦制登玉泉山妙髙峯歌【乾隆三十七年七言古一首行書】禦制仁育宮瞻禮詩【乾隆三十九年七言律一首行書】禦制竹壚山房詩【乾隆四十四年七言絕二首四十七年七言絕三首四十七年四十八年五十年七言絕各二首俱行書】禦制山陽詩【乾隆四十八年七言律一首行書裂帛湖北山】

以上靜明園

靜宜園

禦制聖感寺碑文【康熙十七年正書】禦制十方普覺寺碑文【雍正十二年勵宗萬奉

敕正書】禦書淸淨經【乾隆九年正書】禦制靜宜園二十八景詩【乾隆十一年五言古五言律共二十八首俱行書】禦書瓔珞巖三字【乾隆十一年行書】禦書瓔珞巖詩【乾隆十一年五言律一首行書】禦制知樂濠詩【乾隆十一年五言律一首行書】禦書蟾蜍峯三字【乾隆十一年行書】禦制翠微亭詩【乾隆十一年律一首行書】禦書聽法松三字【乾隆十一年行書香山寺】禦制聽法松詩【乾隆十一年五言律一首行書香山寺】禦書棲月崖三字【乾隆十一年行書】禦制棲月崖詩【乾隆十一年五言律一首行書】禦書重翠崦三字【乾隆十一年行書】禦制重翠崦詩【乾隆十一年五言律一首行書】禦書森玉笏三字【乾隆十一年行書】禦制森玉笏詩【乾隆十一年五言律一首行書】禦制隔云鐘詩【乾隆十一年五言律一首行書】禦制霞標磴詩【乾隆十一年五言律一首行書】禦制玉乳泉詩【乾隆十一年五言律一首五言絕一首俱行書】禦制晞陽阿詩【乾隆十一年十二年十三年五言古各一首俱行書】禦書朝陽洞三字【乾隆十一年行書】禦書芙蓉坪三字【乾隆十一年行書】禦制芙蓉坪詩【乾隆十一年五言律一首行書】禦書蘿幄二字松扉二字【乾隆十一年行書】禦書知時二字【乾隆十一年行書自鳴鐘閣前】禦制香山寺詩【乾隆十一年五言律一首行書】禦書金剛經塔碑【乾隆十一年行書香山寺】禦書心經塔碑【乾隆十一年行書香山寺】禦書八大人覺經塔碑【乾隆十一年行書香山寺】禦書蔚秀二字【乾隆十二年行書棲月崖】禦書隔云鐘三字【乾隆十二年行書】禦書仙掌二字【乾隆十二年行書絢秋林石】禦書翠云堆三字【乾隆十二年行書絢秋林石】禦書畱靑二字【乾隆十二年行書翠云堆石】禦制寶珠洞詩【乾隆十三年七言絕一首行書】禦書飛秀二字蘿屏二字【乾隆十三年行書絢秋林石】禦制碧雲寺詩【乾隆十三年五言律二首十四年七言絕二首三十四年七言律一首三十七年三十九年五言律各一首俱行書】禦書西方極樂世界阿彌陀佛贍養道場十四字【乾隆十三年正書碧雲寺】禦制香界寺碑文【乾隆十四年梁詩正奉

敕正書】禦制重修碧雲寺碑文【乾隆十四年國書正書】禦制金剛寶座塔碑文【乾隆十四年國書正書蒙古托忒四體書碧雲寺】禦書金剛塔發阿耨多羅三藐三菩提心佛語一句【乾隆十五年正書碧雲寺】禦書西山晴雪四字【乾隆十六年行書】禦制西山晴雪詩【乾隆十六年七言律一首行書】禦書雙淸二字【乾隆十六年行書香山井南石】禦制登碧雲寺金剛林塔詩【乾隆十六年七言律一首行書】禦書得大自在四字【乾隆十七年行書香山寺】禦制香林室詩【乾隆二十一年五言律一首行書】禦書倚吟二字【乾隆二十八年行書棲月崖】禦書唳鶴皐三字【乾隆二十八年行書】禦書絢秋林三字【乾隆二十八年行書】禦制朝陽洞詩【乾隆三十二年五言古一首三十三年五言律一首三十四年七言絕一首四十四年五言古一首五十年七言絕一首俱行書】禦制寶相寺碑文【乾隆三十二年國書正書蒙古西番四體書】禦制寶相寺落成瞻禮詩【乾隆三十二年五言律一首行書】禦制賦得數息樹邊身詩【乾隆三十四年五言排律一首行書超然堂】禦制山行詩【乾隆三十九年七言絕四首行書】禦制香山寺瞻禮詩【乾隆四十年五言律一首行書】禦書金剛經【乾隆四十二年正書普覺寺觀音閣】禦書藥師如來本願經【乾隆四十二年正書普覺寺觀音閣】禦制過禮烈親王園寢賜奠詩【乾隆四十三年七言排律一首國書正書】禦制昭廟詩【乾隆四十五年五言排律一首國書正書蒙古托忒四體書】禦制重修十方普覺寺瞻禮詩【乾隆四十八年七言律一首行書】禦制石壁詩【乾隆四十八年六言絕一首行書普覺寺觀音閣】禦制石壁臨天池詩【乾隆五十年五言古一首行書】

以上靜宜園

泉宗廟

禦制泉宗廟詩【乾隆三十二年國書正書】禦制泉宗廟瞻禮詩【乾隆三十二年五十年七言律各一首俱行書】禦制雨後泉宗廟詩【乾隆三十二年七言律一首四十年五言律一首俱行書】禦制萬泉莊記【乾隆三十二年國書正書】禦制泉宗廟詩【乾隆三十二年五言古一首五言律三首七言律二首七言絕六首俱行書】禦書松風泉三字【乾隆三十二年行書】禦書柳泉二字【乾隆三十二年行書】禦書白楡泉三字【乾隆三十二年行書】禦書杏泉二字【乾隆三十二年行書】禦書桃花泉三字【乾隆三十二年行書】禦書猗竹泉三字【乾隆三十二年行書】禦書楓泉二字【乾隆三十二年行書】禦書荇帶泉三字【乾隆三十二年行書】禦書藕泉二字【乾隆三十二年行書】禦書浣花泉三字【乾隆三十二年行書】禦書躍魚泉三字【乾隆三十二年行書】禦書貫珠泉三字【乾隆三十二年行書】禦書錦瀾泉三字【乾隆三十二年行書】禦書屑金泉三字【乾隆三十二年行書】禦書潄石泉三字【乾隆三十二年行書】禦書琴脈泉三字【乾隆三十二年行書】禦書鑑空泉三字【乾隆三十二年行書】禦書洗缽泉三字【乾隆三十二年行書】禦書冰壺泉三字【乾隆三十二年行書】禦書乳花泉三字【乾隆三十二年行書】禦書印月泉三字【乾隆三十二年行書】禦書露華泉三字【乾隆三十二年行書】禦書云津泉三字【乾隆三十二年行書】禦書澹泉二字【乾隆三十二年行書】禦書規泉二字【乾隆三十二年行書】禦書滮泉二字【乾隆三十二年行書】禦書瀏泉二字【乾隆三十二年行書】禦書晴碧泉三字【乾隆三十二年行書】禦書月泉二字【乾隆三十二年行書】禦書大沙泉三字【乾隆三十二年行書】禦書小沙泉三字【乾隆三十二年行書】禦書沸泉二字【乾隆三十二年行書】禦書巴溝橋三字【乾隆三十二年行書】

以上泉宗廟

盤山

禦制古中盤望蓮花峯詩【康熙十七年七言律一首行書】禦制盤谷寺詩【康熙十七年五言律一首行書】禦制盤山僧智朴呈接駕詩卽用原韻二首【康熙四十四年五言律一首行書】禦制登盤山詩【乾隆四年七言絕一首七年七言律一首俱行書】禦制登盤山天成寺詩【乾隆四年七言律一首七年九年十二年五言律各二首十四年十七年十八年七言律各一首十九年五言古一首二十年三十一年三十五年三十六年三十七年三十九年四十年四十七年五十年七言律各一首俱行書】禦制遊盤山記【乾隆七年梁詩正奉

敕正書】禦制盤谷寺恭依皇祖元韻【乾隆七年五言律一首行書】禦制題李靖舞劍臺詩【乾隆七年五言律一首行書】禦制盤谷寺詩【乾隆七年十二年十四年五言古各一首十七年五言絕一首十八年十九年七言律各一首三十一年五言律一首三十五年七言律一首俱行書】禦制云罩寺詩【乾隆七年五言律一首九年七言絕一首十五年七言古一首十七年五言律一首四十七年七言律一首五十年七言古一首俱行書】禦制晾甲石詩【乾隆七年七言絕一首三十九年七言律一首俱行書】禦制萬松寺詩【乾隆九年五言律三首十二年十四年十七年五言律各一首十九年七言古一首二十年五言古一首二十八年七言古一首二十九年七言絕二首三十四年三十五年三十六年七言絕各一首三十七年七言絕二首三十九年七言絕二首四十年五言古一首四十七年五十年七言絕各二首俱行書】禦制云罩寺定光塔詩【乾隆九年十四年五言律各一首十七年七言古一首俱行書】禦制天成寺碑文【乾隆十年正書】禦制云罩寺碑文【乾隆十年正書】禦制東竺庵詩【乾隆十二年五言古一首十七年七言絕三首二十五年二十八年三十一年三十四年三十五年五言古各一首三十七年五言古二首三十九年七言律一首四十年五言古二首四十七年五十年五言古各一首俱行書】禦制淸虛玉宇詩【乾隆十二年七言絕一首行書】禦制眾音松吹詩【乾隆十二年七言律一首行書】禦制四面芙蓉詩【乾隆十二年七言絕一首行書】禦制貞觀遺蹤詩【乾隆十二年五言絕一首行書】禦書丹梯勝處四字【乾隆十二年行書】禦書貞觀遺蹤四字【乾隆十二年行書】禦書蛾綠二字【乾隆十二年行書】禦書翥鳳二字【乾隆十二年行書】禦書仙掌二字【乾隆十二年行書】禦書翠腴二字【乾隆十二年行書】禦書濯煙霏三字【乾隆十二年行書】禦書靑牛二字【乾隆十二年行書】禦書藉琴二字【乾隆十二年行書】禦書蘿屏二字【幹隆十二年行書】禦書臥云幢三字【乾隆十三年行書】禦書綠縟亭三字【乾隆十四年行書】禦制綠縟亭詩【乾隆十四年五言古一首行書】禦制雲林石室詩【乾隆十四年五言律一首十五年七言律一首十八年二十八年二十九年五言律各一首三十一年五言古一首五言律一首三十四年五言律一首三十九年五言古二首四十年四十七年五十年五言古各一首俱行書】禦制東竺庵半山艸堂詩【乾隆十四年十七年七言絕各一首俱行書】禦制泠然閣詩【乾隆十五年十七年五言古各一首俱行書】禦制東甘澗詩【乾隆十五年七言律一首十七年七言絕一首十八年五言律一首二十八年三十一年三十四年七言絕各一首三十七年三十九年五言律各一首四十年五言古一首四十七年五十年七言絕各一首俱行書】禦制西甘澗詩【乾隆十五年十七年五言古各一首十八年二十八年二十九年七言絕各一首三十一年三十四年五言古各一首三十七年五言律一首三十九年五言古一首四十年五言律一首四十七年五十年五言古各一首俱行書】禦制古中盤詩【乾隆十五年七言絕四首十七年十八年二十年七言古各一首二十八年七言律一首三十一年七言絕六首三十四年三十五年五言古各一首三十九年七言律一首七言絕一首五十年五言古一首俱行書】禦制攓云亭詩【乾隆十五年五言古一首行書】禦制得槪軒詩【乾隆十七年七言律一首行書】禦制半天樓詩【乾隆十七年五言律一首十八年七言律一首俱行書】禦制千相寺詩【乾隆十七年五言古一首二十年二十九年五言律各一首三十五年五言排律一首四十七年五十年七言古各一首俱行書】禦制少林寺詩【乾隆十七年七言律一首三十一年三十四年五言古各一首三十五年七言古一首三十六年三十九年五言律各一首四十年七言絕一首四十七年五十年五言律各一首俱行書】禦制云淨寺詩【乾隆十七年五言律一首三十年七言古一首三十四年三十五年七言絕各一首三十七年五言古一首四十年七言律一首四十七年七言絕一首五十年五言古一首俱行書】禦書千尺雪三字【乾隆十七年行書】禦書垂紳二字【乾隆十七年行書】禦書畱云二字【乾隆十七年行書】禦制盤山千尺雪記【乾隆十七年行書】禦制千尺雪詩【乾隆十八年五言古一首二十八年五言律一首七言絕一首二十九年七言律一首三十一年五言律一首七言絕二首三十四年五言古一首七言絕一首三十五年五言律一首七言絕一首三十七年七言絕二首五言律一首三十九年五言古一首七言絕一首四十七年七言古二首五十年五言七一首七言絕三首俱行書】禦制朵山亭詩【乾隆二十年五言古一首二十三年五言絕一首二十八年二十九年三十一年七言絕各一首三十九年四十年五言古各一首四十七年七言古一首五十年七言絕一首俱行書】禦制靑峯寺詩【乾隆二十年五言排律一首二十八年三十年三十五年五言古各一首三十七年七言律一首三十九年五十年五言古各一首俱行書】禦制婉變艸堂詩【乾隆二十五年七言律一首二十八年七言古一首二十九年七言絕一首三十一年五言古一首三十七年七言古一首三十九年五言律一首四十年四十七年五十年五言古各一首俱行書】禦制貯淸書屋詩【乾隆二十八年五言古一首二十九年七言絕一首三十一年五言古一首三十四年五言律一首七言律一首三十五年五言古一首三十七年三十九年四十七年五十年七言古各一首俱行書】禦制西峪詩【乾隆二十八年七言絕三首行書】禦制雙峯寺詩【乾隆二十九年七言律一首三十一年五言律一首俱行書】禦制上方寺詩【乾隆二十九年七言絕二首五十年五言古一首俱行書】禦制對瀑放歌詩【乾隆二十九年七言古一首行書】禦制自西峪取路入田盤至雙峯寺小憩成詠【乾隆三十一年五言古一首行書】禦制種松詩【乾隆三十一年五言古一首行書】禦制小石城歌【乾隆三十一年七言古一首行書】禦制山行詩【乾隆三十一年七言絕一首三十七年七言古一首俱行書】禦制聽瀑詩【乾隆三十一年七言古一首行書】禦制降嶺詩【乾隆三十四年五言古一首行書】禦制攜和親王遊山作【乾隆三十四年七言古一首行書】禦制盤谷寺詠韓愈李願盤谷事詩【乾隆三十四年五言古一首行書】禦制濟源盤谷考證【乾隆三十四年行書】

﹝臣﹞等謹按禦制濟源盤谷考證宸斷以李願盤谷實在濟源不在田盤因命於濟源田盤兩處摩崖泐之

禦制畱云室詩【乾隆三十四年五言古一首三十七年七言絕一首三十九年五言律一首四十年四十七年五十年五言古各一首俱行書】禦制法藏寺詩【乾隆三十五年七言絕一首三十九年五言古一首四十七年七言古一首五十年七言律一首俱行書】禦制石林精舍詩【乾隆三十七年五言古一首三十九年七言古一首四十七年五言古一首五十年五言律一首俱行書】禦制盤阿精舍詩【乾隆三十七年七言古一首四十年七言絕四首五十年七言古一首俱行書】禦制遊古中盤雜詠【乾隆三十七年七言絕四首行書】禦制山行雜詠【乾隆三十七年五言律三首行書】禦制坐千尺雪烹茶作【乾隆三十七年七言古一首行書】禦制山中雪景詩【乾隆三十七年七言絕三首行書】禦制法藏寺盤龍松詩【乾隆三十七年七言律一首行書】禦制淸溪詩【乾隆三十九年七言古一首行書】禦制中盤僧以寺無名乞額題之曰慧因寺詩【乾隆四十七年七言律二首行書】禦制遊古中盤慧因寺詩【乾隆四十七年五言律二首五十年五言古一首俱行書】禦書朵山亭三字【乾隆四十七年行書】禦制跋馬詩【乾隆五十年五言古一首行書】

以上盤山

避暑山莊

禦制松鶴淸越詩【五言絕一首行書】禦制四面雲山詩【五言排律一首行書】禦制風泉淸聽詩【七言絕一首行書】禦制長虹飲練詩【七言絕律一首行書】禦制天宇咸暢詞【調萬斯年曲行書】禦制泉源石壁詩【五言律一首行書】禦制暖澑暄波詩【七言律一首行書】

﹝臣﹞等謹按避暑山莊聖祖肇建因山川之秀標爲三十六景各有禦制詩並序以上七詩乃三十六景之七

禦書雲巖二字【行書】禦制恭依聖祖北枕雙峯元韻詩【乾隆六年七言絕一首行書】禦制恭依聖祖泉源石壁元韻詩【乾隆六年五言律一首行書】禦制恭依聖祖風泉淸聽元韻詩【乾隆六年七言絕一首行書】禦制恭依聖祖四面雲山元韻詩【乾隆六年五言排律一首行書】禦制恭依聖祖松鶴淸越元韻詩【乾隆六年五言絕一首行書】禦制恭依聖祖長虹飲練元韻詩【乾隆六年七言絕一首行書】禦制恭依聖祖雙湖夾鏡元韻詩【乾隆六年七言絕一首行書】禦制駐蹕避暑山莊詩【乾隆十七年七言律二首行書】禦制熱河永佑寺碑文【乾隆十七年國書正書蒙古西番四體書】禦書千尺雪三字【乾隆十七年行書】禦書垂紳二字【乾隆十七年行書】禦制北枕雙峯詩【乾隆十七年五言律一首行書】禦制泉源石壁詩【乾隆十七年五言律一首行書】禦制芝徑云堤詩【乾隆十七年五言律一首行書】禦制暖澑暄波詩【乾隆十七年五言律一首行書】禦制天宇咸暢詩【乾隆十七年五言律一首行書】禦制雙湖夾鏡詩【乾隆十七年五言律一首行書】禦制長虹飲練詩【乾隆十七年五言律一首行書】禦書瀑源二字【乾隆十七年行書】禦制題暴源亭詩【乾隆二十八年五言律一首行書】禦制半月湖詩【乾隆二十八年七言絕一首二十九年五言古一首五言律一首三十二年三十六年七言絕各一首俱行書】禦制泉源詩【乾隆二十八年七言絕一首行書】禦制永佑寺舍利塔詩【乾隆二十九年國書正書】禦制安遠廟瞻禮書事詩【乾隆三十年五言排律一首四十一年四十六年五言律各一首國書正書蒙古西番四體書】禦制土爾扈特全部歸順記【乾隆三十六年國書正書蒙古西番四體書】禦制優卹土爾扈特部眾記【乾隆三十六年國書正書蒙古西番四體書】禦制倚松吟【乾隆三十七年五言古一首行書】禦制策馬詩【乾隆三十九年五言古一首行書】禦制文津閣記【乾隆三十九年國書正書】禦制文津閣詩【乾隆四十年四十一年四十四年七言律各一首有序俱行書】禦書站臺二字【乾隆四十年行書】禦制站臺詩【乾隆四十年七言古一首四十一年五言律一首四十四年四十六年四十七年四十八年五十年七言絕各一首俱行書】禦制林下戲題詩【乾隆四十年五言律一首行書】禦制假山詩【乾隆四十年七言古一首四十四年四十五年四十八年七言絕各一首俱行書】禦制藤架詩【乾隆四十年四十四年四十五年四十八年七言絕各一首俱行書】禦制水門詩【乾隆四十年四十四年四十五年七言絕各一首俱行書】禦制磴道詩【乾隆四十年四十四年四十五年七言絕各一首俱行書】禦制虹橋詩【乾隆四十年五言絕一首四十四年四十五年四十八年七言絕各一首俱行書】禦制須彌福壽廟碑記【乾隆四十五年國書正書蒙古西番四體書】禦制戒得堂記【乾隆四十五年行書】禦制戒得堂後【乾隆四十六年行書】禦制靑蓮島歌【乾隆四十六年七言古一首行書】禦制綠毯詩【乾隆四十六年七言排律一首行書】禦制平旦詩【乾隆四十六年七言古古一首行書】禦制古櫟詩【乾隆四十六年七言古一首行書】禦制九日登髙作歌【乾隆四十六年七言古一首行書】禦制避暑山莊後序【乾隆四十七年國書正書】

以上避暑山莊

皇朝通誌卷一百十七

●皇朝通誌卷一百十八

金石略四

○金石略四

石【三】

△石【三】

京畿

盛京

京畿

皇城

內城

外城

郊坰

皇城

禦制弘仁寺碑文【康熙五年國書正書蒙古書】禦制旃檀佛西來歷代傳祀紀【康熙六十年國書正書蒙古書】禦制恭瞻皇史宬詩【乾隆十五年七言律一首行書】禦制恭送實錄至盛京詩【乾隆十五年五言排律一首行書】禦制重修弘仁寺碑文【乾隆二十五國書正書蒙古西番四體書】禦制重修弘仁寺敬贊旃檀寶相詩【乾隆二十五年七言律一首國書正書蒙古西番四體書】禦制天慶宮像元劉鑾塑詩【乾隆二十七年七言古一首行書】禦制過弘仁寺瞻禮詩【乾隆三十九年五言律一首行書】禦制法淵寺碑文【乾隆四十九年國書正書蒙古西番四體書】

以上皇城

內城

禦制曉示生員碑【順治九年國書正書國子監】禦制天主堂碑文【順治十四年國書正書】禦制至聖先師贊【康熙二十五年張玉書奉

敕正書】禦制妙應寺碑文【康熙二十七年國書正書】禦制妙應寺碑文【康熙二十七年國書正書】

﹝臣﹞等謹按日下舊聞考載康熙二十七年妙應寺禦制碑二其標目同其文各異蓋一修寺一修白塔也

禦制四子贊【康熙二十八年張玉書奉

敕正書】

﹝臣﹞等謹按至聖先師並四子贊各直省皆恭摹上石

禦書聖經一章【康熙三十三年正書】禦制弘慈廣濟寺碑文【康熙三十八年多羅誠郡王允祉奉

敕正書】禦制訓飭士子文【康熙四十一年正書】禦書功存河洛四字【康熙四十一年正書】禦書嵩髙峻極四字【康熙四十一年正書】禦書靈瀆安瀾四字【康熙四十一年正書】禦書昌明仁義四字【康熙四十一年正書】禦制平定朔漠告成太學碑文【康熙四十三年國書正書】禦制瑞應寺詩【康熙五十二年七言古一首行書】禦制崇國寺碑文【康熙六十一年國書正書蒙古西番四體書】禦制平定靑海告成太學碑文【雍正三年國書正書】禦制隆福寺碑文【雍正三年國書正書蒙古書】恩諭會試舉人碑【雍正五年】禦制仲丁祭文廟詩【雍正六年七言律一首行書】禦制昭忠祠碑文【雍正七年國書正書】禦制賢良祠碑文【雍正十一年國書正書】禦制關帝廟後殿崇祀三代碑文【雍正十一年國書正書】禦制歷代帝王廟碑文【雍正十一年國書正書】禦制都城隍廟碑文【雍正十一年國書正書】禦制重修拈花寺碑文【雍正十二年果親王允禮奉

敕正書】禦制賢良寺碑文【雍正十二年勵宗萬奉

敕正書】禦制文廟易蓋黃瓦碑文【乾隆四年梁詩正奉

敕正書】禦制臨雍紀事碑文【乾隆四年梁詩正奉

敕正書】禦制上丁釋奠禮成述事詩【乾隆五年九年五言排律各一首十八年七言律一首二十一年五言排律一首三十四年四十八年五十年七言律各一首俱行書】禦制幸翰林院謁至聖祠因示諸臣詩【乾隆九年五言律一首行書】禦制幸翰林院復得詩四首並示諸臣【乾隆九年七言律行書】禦制幸翰林院以張說東壁圖書府五律字爲韻賦東字音字二首敕諸臣各分一字賦詩【乾隆九年五言排律二首】禦制十月二十七日幸翰林院賜大學士及翰林等宴因便閱貢院乃知雲路鵬程不易易也得詩四首【乾隆九年七言律四首行書】

﹝臣﹞等謹按禦制貢院七言律四首各省試院皆恭摹上石

禦制廣濟寺鐵樹歌【乾隆十二年七言古一首行書】禦制護國寺詩【乾隆十二年七言古一首行書】禦制重建鐘樓碑文【乾隆十二年國書梁詩正奉

敕正書】禦制平定金川告成太學碑文【乾隆十四年國書梁詩正奉

敕正書】禦制雙忠祠詩【乾隆十六年七言古一首梁詩正奉

敕正書】禦制重修妙應寺碑文【乾隆十八年正書】禦制重修白塔碑銘【乾隆十八年正書】禦制平定準噶爾告成太學碑文【乾隆二十年國書正書】禦制隆長寺詩【乾隆二十一年五言律一首行書】禦制伊犂勒銘【乾隆二十三年國書正書】禦制崇元觀拈香卽事詩【乾隆二十三年七言律二首行書】禦制國學瑞槐詩【乾隆二十四年五言排律一首行書董邦達奉

敕繪圖並恭跋觀保恭跋】禦制平定回部告成太學碑文【乾隆二十四年國書正書】禦制重修柏林寺碑文【乾隆二十六年正書】禦制積水潭匯通祠詩【乾隆二十六年七言律一首行書】禦制積水潭詩【乾隆二十六年七言絕三首行書】禦制重修鷲峯寺碑文【乾隆二十六年正書】禦制重修顯佑宮碑文【乾隆二十七年國書正書】禦制重修都城隍廟碑文【乾隆二十八年國書正書】禦制重修都城隍廟成因詣瞻禮詩【乾隆二十八年七言排律一首行書】禦制顯佑宮詩【乾隆二十九年七言絕三首正書】禦制重修歷代帝王廟碑文【乾隆二十九年國書正書】禦制重修歷代帝王廟告成旣奉神禦復位爰以春祭躬臨式瞻實枚用申誠肅詩【乾隆二十九年七言排律一首行書】禦制回人禮拜寺碑文【乾隆二十九年國書正書蒙古西番四體書】禦頒周朝法物碑【乾隆三十二年國書正書】禦制旌勇祠碑文【乾隆三十三年行書】禦制重修文廟碑記【乾隆三十四年國書正書】禦制重修關帝廟碑文【乾隆三十四年國書正書】禦制重修延福宮三官廟碑文【乾隆三十六年國書正書】禦制躬祭歷代帝王廟禮成詩【乾隆四十年四十九年五十年七言律各一首俱行書】禦制平定兩金川告成太學碑文【乾隆四十一年國書正書】禦制三老五更說【乾隆四十三年國書正書國子監】禦制重修顯佑觀記【乾隆四十四年梁國治奉

敕正書】禦制國學新建辟雍圜水工成碑記【乾隆四十九年國書正書】禦制題張廷玉三老五更議【乾隆四十九年正書國子監】

﹝臣﹞等謹按三老五更說碑左勒張廷玉原議一篇董誥奉敕正書

禦制妙應寺瞻禮詩【乾隆五十年七言排律一首行書】

以上內城

外城

禦制育嬰堂碑文【雍正二年國書正書】禦制法源寺碑文【雍正十二年勵宗萬奉

敕正書】禦書心經【乾隆九年法源寺】禦制重修報國寺詩【乾隆二十一年五言排律一首行書】禦制法源寺瞻禮詩【乾隆四十五年五言律一首行書】

以上外城

郊坰

禦制重建忠義廟碑文【順治十二年國書正書】禦制蘆溝橋碑文【康熙八年行書】禦制黑龍潭重修龍王廟碑文【康熙二十年髙士奇奉

敕正書】禦制萬壽寺戒壇碑文【康熙二十四年正書】禦制普靜禪林重修記【康熙三十三年國書正書】禦制惠濟龍王廟碑文【康熙三十七年國書正書】禦制蘆溝橋詩【康熙四十年五言律一首行書】禦制普濟堂記【康熙四十四年孫嶽頒奉

敕正書】禦制西頂廣仁宮碑文【康熙五十一年正書】禦制送迦陵禪師安大覺寺方丈記【康熙五十七年正書】

﹝臣﹞等謹按禦制送迦陵禪師安大覺寺方丈記乃世宗憲皇帝潛邸所書康熙年間勒石

禦制顯應寺碑文【康熙五十九年國書王圖炳奉

敕正書】禦制黑龍潭詩【雍正三年行書】禦制北惠濟龍王廟碑文【雍正十年正書】禦制朝陽門外石道碑文【雍正十一年國書正書】禦制廣寧門外石道碑文【雍正十一年國書正書】禦制大慈觀音寺碑文【雍正十二年張若靄奉

敕正書】禦制廣通寺碑文【雍正十二年勵宗萬奉

敕正書】禦制覺生寺碑文【雍正十二年張若靄奉

敕正書】禦制黑龍潭禱雨謝雨詩【行書】

﹝臣﹞等謹按禦制禱雨謝雨詩自癸亥至戊寅凡十九首共鐫一石己卯至戊戌凡十五首共鐫一石己亥至壬寅凡三首共鐫一石

禦制潭柘岫云寺詩【乾隆九年五言律一首四十六年七言律一首四十八年五言律一首七言律一首五言古一首俱行書】禦制重修大覺寺碑文【乾隆十二年莊有恭奉

敕正書】禦制大覺寺詩【乾隆十二年五言古一首行書】禦制麥莊橋記【乾隆十四年行書】禦制麥莊橋詩【乾隆十四年七言律一首行書】禦制梵香寺碑文【乾隆十四年國書正書蒙古托忒四體書】禦制實勝寺碑文【乾隆十四年國書正書蒙古托忒四體書】禦制題耶律楚材墓詩【乾隆十五年七言律一首行書】禦書萬壽閣三字【乾隆十六年正書】禦書歡善堅固四字【乾隆十六年正書】禦書薊門煙樹四字【乾隆十六年正書】禦制薊門煙樹詩【乾隆十六年七言律一首行書】禦書蘆溝曉月四字【乾隆十六年正書】禦制蘆溝曉月詩【乾隆十六年七言律一首行書】禦制金臺夕照詩【乾隆十六年七言律一首行書】禦書金臺夕照四字【乾隆十六年正書】禦書畿輔安瀾四字【乾隆十六年正書】禦制安流廣惠永定河神廟碑文【乾隆十六年正書】禦制戒壇詩【乾隆十八年二十九年四十四年四十八年五言排律各一首俱行書】禦制石景山惠濟祠詩【乾隆十八年二十九年五言律各一首俱行書】禦書萬壽寺金剛經塔國【乾隆十八年正書】禦制帝都篇【乾隆十八年七言古一首國書正書】禦制皇都篇【乾隆十八年七言古一首國書正書】禦制金河篇【乾隆二十年七言古一首行書】禦制重修天寧寺碑文【乾隆二十一年正書四十七年重修碑文國書正書】禦制海會寺碑文【乾隆二十二年七言古一首行書】禦制神木謠詩【乾隆八年二十三年七言古各一首正書】

﹝臣﹞等謹按乾隆癸亥年禦制神木行未刻是年禦制神木謠勒石並將神木行命刻碑陰有禦跋題識

禦制重修萬壽寺碑文【乾隆二十六年國書正書蒙古西番四體書】禦制重修正覺寺碑文【乾隆二十六年國書正書蒙古西番四體書】禦制朝陽門外重修石道碑文【乾隆二十六年國書正書】禦制重修東嶽廟碑文【乾隆二十七年國書正書】禦制東嶽廟瞻禮詩【乾隆二十八年七言律一首行書】禦制活動松詩【乾隆二十九年四十四年四十八年七言絕各一首俱行書】禦書謨肇恬波四字【乾隆二十九年行書】禦制覺生寺詩【乾隆二十九年五言律一首行書】禦制實勝寺後記【乾隆二十九年國書行書蒙古托忒四體書】禦制大覺寺石橋詩【乾隆三十一年五言古一首行書】禦制大覺寺領要亭詩【乾隆三十一年七言絕一首三十三年五言古一首俱行書】禦制大覺寺詠銀杏詩【乾隆三十一年七言絕一首行書】禦制大覺寺龍潭詩【乾隆三十一年三十三年五言古一首俱行書】禦制淨住寺碑文【乾隆三十三年國書正書】禦制明景帝陵詩【乾隆三十四年七言律一首行書】禦制昌運宮碑文【乾隆三十四年國書正書】禦制徳勝門詩【乾隆三十五年七言絕三首行書】禦制松林閘詩【乾隆三十五年七言絕一首行書】禦制重修西黃寺碑文【乾隆三十六年國書正書蒙古西番四體書】禦制涼水河詩【乾隆三十九年五言古一首行書】禦制丰臺詩【乾隆三十九年七言律一首行書四十一年七言古一首正書】禦制釣魚臺詩【乾隆三十九年七言古一首行書】禦書釣魚臺三字【乾隆四十一年正書】禦制廣仁宮瞻禮詩【乾隆四十三年七言律一首行書】禦制程敏政重修觀音寺記訂訛碑文【乾隆四十五年正書】

﹝臣﹞等謹按敏政記內以寺中所奉觀音卽杭州天竺像皇上訂正其訛刻石寺內並命立石於西湖法喜寺

禦制淸淨化城塔記碑文【乾隆四十八年國書正書蒙古西番四體書】禦制實勝寺述義詩【乾隆五十年五言古一首行書】

以上郊坰

﹝臣﹞等謹按日下舊聞考於京畿內首載城市郊坰今依此爲例此下各直省則依職方所列爲次

盛京

禦制蓮花淨土實勝寺碑記【崇徳三年國書正書蒙古西番四體書】禦制護國永光寺碑記【崇徳八年國書正書蒙古西番四體書】禦制護國廣慈寺碑記【崇徳八年國書正書蒙古西番四體書】禦制護國延壽寺碑記【崇徳八年國書正書蒙古西番四體書】禦制護國法輪寺碑記【崇徳八年國書正書蒙古西番四體書】肇祖原皇帝碑文【順治十二年國書正書】興祖直皇帝碑文【順治十二年國書正書】禦制盛京景佑宮碑文【順治十四年國書正書】禦制興京顯佑宮碑文【順治十五年國書正書】景祖翼皇帝碑文【順治十八年國書正書】顯祖宣皇帝碑文【順治十八年國書正書】禦制過廣寧望醫巫閭山詩【康熙二十一年五言古一首行書】禦制長寧寺碑文【康熙二十六年國書正書蒙古西番四體書】禦制福陵聖徳神功碑文【康熙二十七年國書正書】禦制昭陵聖徳神功碑文【康熙二十七年國書正書】禦制北鎭廟碑文【康熙四十七年國書正書】禦制重修北鎭廟碑文【雍正五年國書正書】禦制過廣寧望醫巫閭山恭依聖祖韻詩【乾隆八年四十三年四十八年五言排律各一首俱行書】禦制廣寧道中詩【乾隆八年七言律一首十九年七言古一首四十三年四十八年五言律各一首俱行書】禦制祭北鎭醫巫閭山詩【乾隆十九年七言律一首四十三年四十八年五言律各一首俱行書】禦制醫巫閭山雜詠【乾隆十九年四十三年四十八年七言絕各四首俱行書】禦筆北鎭廟古松圖【乾隆十九年圖上有

禦制畫松詩七言律一首行書】

﹝臣﹞等謹按禦制詩注云北鎭廟中古半枯槎枒天矯東幹翠蒼郁然偃藝祭畢周覽立樹下貌之而系之以詩

禦制杪秋遊醫巫閭山詩【乾隆十九年五言排律一首行書】禦制永陵神樹賦【乾隆十九年有序正書】禦制重修顯佑宮碑文【乾隆二十八年國書正書】禦制顯佑宮詩【乾隆二十九年七言律三首行書】禦制己未歲我太祖大破明師於薩爾滸山之戰書事【乾隆四十一年國書正書】禦制觀音閣卽景詩【乾隆四十三年四十八年五言律各二首俱行書】禦制疊道詩【乾隆四十三年四十八年七言律各一首俱行書】禦制渡句驪河詩【乾隆四十三年七言古一首四十八年五言古各一首俱行書】禦制渾河神廟碑文【乾隆四十六年國書正書】禦制巨流河神廟碑文【乾隆四十六年正書】禦制文溯閣記【乾隆四十七年國書正書】禦制巨流河神廟詩【乾隆四十八年五言古一首行書】禦制題文溯閣詩【乾隆四十八年七言排律一首行書】禦制宋孝宗論【乾隆四十八年國書正書】

以上盛京

皇朝通誌卷一百十八

●皇朝通誌卷一百十九

金石略五

○金石略五

石【四】

△石【四】

直隸

江南

安徽

江西

直隸

順天府

保定府

易州

承徳府

永平府

河間府

天津府

正定府

趙州

定州

順徳府

廣平府

宣化府

順天府

禦制金太祖世宗陵碑【康熙二年國書正書】禦制孝陵聖徳神功碑【康熙六年國書正書】禦制巡視子牙河津詩【康熙四十年七言律一首行書】禦臨唐太宗勸農詔賜李光地【康熙四十一年行書刻文安縣蘇橋祠側】禦制駐蹕王家口詩【康熙四十一年五言律一首行書】禦制密雲縣詩【康熙四十一年七言絕一首行書】禦制導流濟運四字【康熙四十九年正書】禦制■﹝髟上了下﹞髻山玉皇閣碑文【康熙五十四年正書】禦制景陵聖徳神功碑【雍正五年國書正書】禦書小九疊三字【乾隆十年行書桃花寺行宮】禦書滌襟泉三字【乾隆十年行書桃花寺行宮】禦書點筆石三字【乾隆十年行書桃花寺行宮】禦書繡雲壁三字【乾隆十年行書桃花寺行宮】禦制小九疊詩【乾隆十年五言古一首二十八年三十一年三十五年七言絕各一首俱行書】禦制滌襟泉詩【乾隆十年五言律一首十二年五言古一首二十八年三十一年三十五年七言絕各一首俱行書】禦制點筆石詩【乾隆十年五言古一首二十八年三十一年三十五年七言絕各一首俱行書】禦制繡雲壁詩【乾隆十年五言古一首二十八年三十一年三十五年七言絕各一首俱行書】禦制湧晴雪詩【乾隆十年五言古一首二十八年三十一年三十五年七言絕各一首俱行書】禦制吟淸籟詩【乾隆十年五言古一首二十八年三十一年三十五年七言絕各一首俱行書】禦制翠雲山房詩【乾隆十年五言古一首行書隆福寺行宮】禦制湯山行宮詩【乾隆十年五言古一首行書】禦制香華庵碑文【乾隆十五年梁詩正奉

敕正書】禦制閱永定河堤因示方觀承詩【乾隆十五年五言古一首行書】禦制乘舟觀永定河下口之作【乾隆十八年五言古一首行書】禦制沿堤行三十里觀永定河新移下口處並示直隸總督方觀承永定河首白鐘山詩【乾隆十八年七言絕四首行書】禦制薊城路戲題二首【乾隆二十五年五言古二首行書】禦制郊勞出徵將軍兆惠富徳及諸將士禮成紀事詩【乾隆二十五年七言律二首行書】禦制涿州重修石橋記【乾隆二十五年國書正書】禦制涿州佑濟龍神祠碑文【乾隆二十六年國書正書】禦制永濟橋詩【乾隆二十六年七言律一首行書】禦制過中亭河紀事詩【乾隆三十二年五言古一首三十八年七言絕二首俱行書】禦制蘇橋雜詠詩【乾隆三十二年三十八年七言絕各四首俱行書】禦制閱文安堤工詩【乾隆三十二年三十五年三十八年五言古各一首俱行書】禦制恭依皇祖閱子牙河韻詩【乾隆三十二年三十五年三十八年七言律各一首俱行書】禦制格澱堤至臺頭西南而止命接築至千里長堤因成是什紀事詩【乾隆三十二年七言律一首行書】禦制閱筐兒港減水壩詩【乾隆三十二年三十五年三十八年五言律各一首俱行書】禦制題蘇橋詩【乾隆三十五年七言絕二首行書】禦制補築格澱堤成輕輿往閱因疊舊韻成什【乾隆三十五年七言律一首行書】禦制白河神祠瞻禮詩【乾隆三十七年五言排律一首行書】禦制割麥行【乾隆三十七年七言古一首行書】禦制閱永定河詩【乾隆三十八年五言古一首行書】禦書永佑安瀾四字【行書】禦制閱永定河記【乾隆三十八年國書正書】禦制瞻謁永定河神祠詩以志事【乾隆三十八年五言排律一首行書】禦制金門閘詩【乾隆三十八年五言古一首行書】禦制堤柳詩【乾隆三十八年五言絕一首行書】禦制王家務詩【乾隆三十八年七言絕一首行書】禦制往閱永定河下口輿中作【乾隆三十八年七言絕一首行書】禦制閱永定河下口詩以示裘曰修周元理何煟【乾隆三十八年七言律一首行書】禦制重修碧霞元君廟碑記【乾隆三十九年正書】禦制馬駒橋碧霞元君廟落成瞻禮詩【乾隆三十九年五言古一首行書】禦制重修馬駒橋碑記【乾隆三十九年正書】禦制臨故大學士傅恆墓賜奠詩【乾隆三十九年七言律一首行書】禦制永定河惠濟祠瞻禮詩【乾隆四十一年七言律一首行書】禦制於郊臺迎勞將軍阿桂凱旋將士等成凱歌十首【乾隆四十一年七言絕行書】禦制謁明陵詩【乾隆五十年五排律一首行書】

以上順天府

保定府

禦制督撫箴【康熙四十二年行書】

﹝臣﹞等謹按禦制督撫箴系通賜各直省督撫之書其時李光地摹刻保定鄂海摹刻陜西金世榮摹刻福建浙江諭成龍摹刻安徽齊世武摹刻甘肅徐潮摹刻河南

禦制考試嘆詩【康熙四十二年五言律一首行書】

﹝臣﹞等謹按禦制考試嘆詩各省多敬刻學署貢院書院諸處

禦臨趙孟俯詩帖【康熙四十三年行書】禦制賜孫嘉淦詩【乾隆四年七言絕一首行書】禦制蓮池書院詩【乾隆十一年五言古一首行書】禦書綠樾徑三字【乾隆十二年行書】禦書翠風埭三字【乾隆十二年行書】禦書楓香阪三字【乾隆十二年行書】禦制綠樾徑詩【乾隆十二年二十八年三十一年四十五年七言絕各一首俱行書】禦制翠風埭詩【乾隆十二年二十八年三十一年四十五年七言絕各一首俱行書】禦制楓香阪詩【乾隆十二年二十八年三十一年四十五年七言絕各一首俱行書】禦制重幸蓮花池詩【乾隆十五年七言律一首行書】禦制題旌忠祠詩【乾隆十五年七言律一首行書】禦制示鄂彌達及各屬詩【乾隆二十一年五言排律一首行書】禦制石徑詩【乾隆二十一年五言絕一首二十二年二十七年三十年三十一年三十二年三十五年三十八年四十一年四十五年四十九年七言絕各一首俱行書】禦制屏山詩【乾隆二十一年五言絕一首二十二年二十七年三十年三十一年三十二年三十五年三十八年四十一年四十五年四十九年七言絕各一首俱行書】禦書石徑二字【行書】禦書屏山二字【行書】

﹝臣﹞等謹按石徑屏山二詩乃紫泉十景之二

禦制春午坡詩【乾隆二十六年四十六年七言絕各一首俱行書】禦制篇畱洞詩【乾隆二十六年四十六年七言絕各一首俱行書】禦制宛虹亭詩【乾隆二十六年七言絕一首行書】

﹝臣﹞等謹按以上三詩乃蓮池書院十二景之三

禦制澱神廟碑記【乾隆三十四年國書正書】禦制澱神祠瞻禮詩【乾隆三十五年三十八年七言律各一首俱行書】禦書澄淥池三字【乾隆三十五年正書】禦制澄淥池詩【乾隆三十五年四言詩四首三十八年七言絕一首俱行書】禦制鷹嘴壩及鹿疃引河詩【乾隆三十八年七言古一首行書】禦制賜周元理詩【乾隆二十八年四十一年七言律各一首俱行書】

以上保定府

易州

禦制泰陵聖徳神功碑文【乾隆四年國書正書】禦制命疏浚安河紀事詩【乾隆二十六年五言古一首行書】禦制過安河疊舊韻詩【乾隆二十八年五言古一首行書】禦制過安河雜詠詩【乾隆二十九年三十一年四十一年七言絕各二首俱行書】禦制安河示楊廷璋詩【乾隆三十五年七言絕二首行書】

以上易州

承徳府

禦制湯山龍尊王佛廟碑文【康熙四十三年正書】禦制穹覽寺碑文【康熙四十三年正書】禦制溥仁寺碑文【康熙五十三年國書正書】禦制溥仁寺詩【乾隆五十三年七言絕一首行書】禦制觀敖漢瀑布水詩【乾隆八年七言古一首行書】

﹝臣﹞等謹按敖漢瀑布水卽老河之下流石壁髙聳懸爲飛瀑土人名爲響水漧隆八年皇上東謁祖陵鑾輿經此賜名玉瀑

禦制姜女祠詩【乾隆八年四十三年七言律各一首俱行書】禦制小金山詩【乾隆十年五言絕十首十四年五言律三首俱行書】禦制木蘭詩【乾隆十六年五言古一首行書】禦制木蘭秋狝入崖口詩【乾隆十六年五言古一首十七年七言古一首俱行書】禦制古長城說【乾隆十七年國書正書蒙古西番四體書】禦制虎神鎗記【乾隆十七年國書正書蒙古西番四體書】禦制溥仁寺瞻禮詩【乾隆十九年五言排律一首二十八年二十九年三十一年五言律各一首三十四年三十五年七言律各一首俱行書】禦制普寧寺碑記【乾隆二十年國書正書蒙古西番四體書】禦制閱射詩【乾隆二十四年二十五年七言律各一首三十九年七言排律一首俱行書】禦制過卜克達阪詩【乾隆二十四年二十五年五言律各一首俱行書】禦制永安湃圍場殪虎詩【乾隆二十六年七言律一首國書正書蒙古西番四體書】禦制過卜克嶺卽景詩【乾隆二十七年七言絕四首行書】禦制策馬詩【乾隆二十九年五言古一首行書】禦制普樂寺碑記【乾隆三十二年國書正書蒙古西番四體書】禦制千佛閣碑記【乾隆三十五年國書正書蒙古西番四體書】禦制開新河記【乾隆三十六年國書正書】禦制熱河啟蹕幸木蘭行圍詩【乾隆三十六年七言律一首行書】禦制普陀宗乘廟碑記【乾隆三十六年國書正書蒙古西番四體書】禦制初建城隍廟瞻禮詩【乾隆三十八年七言排律一首有序國書正書蒙古西番四體書】禦制雨中乘輿過廣仁嶺詩【乾隆三十八年七言律一首行書】禦制永安莽喀詩【乾隆三十九年七言律一首國書正書蒙古西番四體書】禦制渡河詣普樂寺瞻禮詩【乾隆四十年七言古一首行書】禦制熱河文廟碑記【乾隆四十四年國書正書】禦制熱河承徳府紀事詩【乾隆四十四年七言排律一首有序正書】禦制敕修承徳府關帝廟碑文【乾隆四十四年正書】禦制永安湃圍場詩【乾隆四十七年五言律一首國書正書蒙古西番四體書】

以上承徳府

永平府

禦制景忠山廟碑文【乾隆十六年正書】禦制登澄海樓題壁詩【乾隆八年十九年五言古各一首行書四十九年五言古一首梁國治奉敕正書】禦制夷齊廟詩【乾隆八年十九年四十三年四十九年七言律各一首俱行書】禦制撫寧作【乾隆十九年七言古一首行書】禦制遊偏涼汀詩【乾隆十九年七言古一首行書】禦制灤州詠事詩【乾隆四十三年七言絕一首行書】禦制山海關北海神廟碑文【乾隆四十五年國書正書並刻四十三年

上諭

禦制祭文】禦制北海神廟詩【乾隆四十八年四十九年七言律各一首俱行書】

以上永平府

河間府

禦制鄚州水澱記【康熙十八年

禦制碑文乾隆十八年梁詩正奉

敕正書】禦制董子祠闡道醇儒四字【乾隆四十三年正書】禦制登開福寺塔詩【乾隆十三年七言律一首行書】禦制開福寺詩【乾隆十六年五言律一首行書】禦制毛公祠詩【乾隆二十七年五言律一首行書】禦制授經臺詩【乾隆二十七年七言律一首行書】禦書通淥橋三字【乾隆三十年正書】禦制通淥橋詩【乾隆三十年四十九年七言絕各一首俱行書】禦制三曲橋詩【乾隆三十年四十五年七言絕各一首俱行書】禦制葆光洞三字【乾隆三十年正書】禦制葆光洞詩【乾隆三十年四十五年四十九年七言絕各一首俱行書】禦制憶昔詩【乾隆三十一年七言古一首行書】禦制化成寺詩【乾隆三十六年四十一年七言絕各四首俱行書】禦制廣惠橋詩【乾隆三十八年七言律一首行書】禦制琴髙祠詩【乾隆三十八年五言律一首行書】

以上河間府

天津府

禦制盤古廟碑文【康熙三十六年正書】禦制海神廟碑文【康熙三十六年正書】禦制大津海神廟碑文【雍正四年正書】禦制命免天津所屬積欠詩以示直隸總督方觀承【乾隆二十二年五言古一首行書】禦制重修天津海神廟碑文【乾隆三十二年國書正書】禦制天津海神廟瞻禮述事詩【乾隆三十二年五言律一首行書】禦制望海寺詩【乾隆三十二年七言絕一首三十五年七言律一首三十六年五言古一首三十八年四十一年七言律各一首俱行書】禦制觀海臺觀海詩【乾隆三十二年七言律一首行書】禦制瀛裔詩【乾隆三十二年七言律一首行書】禦制閱武詩【乾隆三十二年五言律一首行書】禦制閱五閘詩【乾隆三十二年五言律一首行書】禦制芥園閱減水壩詩【乾隆三十六年五言古一首三十八年七言律一首四十一年七言絕一首俱行書】禦制興濟閘詩【乾隆三十六年五言古一首行書】禦制免天津順天積欠詩【乾隆三十六年五言古一首行書】禦制定捷地興濟二閘爲減水壩詩【乾隆三十六年七言律一首行書】禦制峭帆亭詩【乾隆三十六年七言律一首四十一年五言古一首俱行書】禦制堤頭村詩【乾隆三十八年七言古一首行書】禦制西沽詩【乾隆三十八年七言律一首行書】禦制香林院瞻禮詩【乾隆四十一年五言律一首行書】禦制橫橋詩【乾隆四十一年七言絕一首行書】禦制曲池詩【乾隆四十一年七言絕一首行書】禦制柳徑詩【乾隆四十一年七言絕一首行書】禦制獨瀏覽古詩【乾隆四十一年七言古一首行書】禦制釣臺詩【乾隆四十一年七言古一首行書】禦制朗吟樓詩【乾隆四十一年七言律一首行書】

以上天津府

正定府

禦制隆興寺碑【康熙五十二年國書正書】禦制三箭山詩【乾隆十一年十五年七言律各一首俱行書】禦制隆興寺禮大佛詩【乾隆十一年十五年二十六年四十六年七言古各一首俱行書】禦制登廣惠寺多寶塔詩【乾隆十一年十五年二十六年四十六年七言古各一首俱行書】禦制重修隆興寺大佛記【乾隆四十五年國書正書】

以上正定府

趙州

禦制趙州道中詩【乾隆十五年七言律一首行書】禦制題吳道子畫壁詩【乾隆十五年七言古一首行書】

以上趙州

定州

禦書朱子七絕詩賜韓逢庥【康熙四十一年行書】禦制定州覽古詩【乾隆十一年五言律一首行書】禦制雪浪石用蘇軾韻詩【乾隆十一年七言古二首十五年二十六年四十六年七言古各一首俱行書】禦制命張若靄圖雪浪石再疊前韻詩【乾隆十一年七言古一首行書】禦制攜眾春園並雪浪石稿本以歸因命董邦達圖之再疊前韻詩【乾隆十一年七言古一首行書】禦書前雪浪石四字【乾隆十一年行書】禦書後雪浪石四字【乾隆十一年行書】禦制和蘇軾刻盆石韻詩【乾隆十五年四十六年七言古各一首俱行書】禦制詠東坡雪浪石詩【乾隆十五年七言律一首】禦制雪浪齋和東坡盆石韻詩【乾隆十五年二十六年四十六年七言古各一首俱行書】禦制題雪浪齌詩【乾隆二十六年四十六年七言律各一首俱行書】禦制雪浪石記【乾隆三十一年行書】禦制雪浪齋前後兩石詩【乾隆四十六年七言律一首行書】

以上定州

順徳府

禦書宋璟梅花賦【乾隆十五年行書】禦筆梅花畫幅【乾隆十五年】

﹝臣﹞等謹按禦書梅花賦禦筆梅花畫幅均有禦制跋語石立宋璟祠內

禦制梅花亭詩【乾隆十五年五言律一首行書】禦制宋璟祠碑文【乾隆十五年正書】禦制宋璟墓詩【乾隆十五年七言律一首行書】

以上順徳府

廣平府

禦制登叢臺詩【乾隆十五年七言律一首行書】禦制邯鄲行【乾隆十五年七言古一首行書】

以上廣平府

宣化府

禦制彈琴峽詩【乾隆十一年五言古一首行書】禦書居庸疊翠四字【乾隆十六年正書】禦制居庸疊翠詩【乾隆十六年七言律水首行書】

以上宣化府

江南

江寧府

蘇州府

松江府

太倉州

常州府

鎭江府

淮安府

揚州府

通州

徐州府

江寧府

禦臨米芾書神丹贊【行書】

﹝臣﹞等謹按聖祖禦臨神丹贊乃陰長生作前題欣然有得四字

禦書曠觀二字【康熙三十八年正書】禦書名太祖陵治隆唐宋四字【康熙三十八年正書】禦智慧居寺詩【雍正十一年七言絕一首行書】禦制恭依聖祖示江南大小吏韻詩【乾隆十六年五言古一首行書】禦制謁明太祖陵詩【乾隆十六年二十七年三十年七言律各一首四十五年四十九年七言絕各一首俱行書】禦制報恩寺詩【乾隆十六年五言排律一首行書】禦制登報恩寺塔作歌【乾隆十六年七言古一首行書】禦制雨花臺詩【乾隆十六年七言絕一首二十二年七言古一首二十七年七言律一首三十年七言絕一首俱行書】禦制淸涼寺詩【乾隆十六年七言律一首二十二年五言律一首二十七年七言古一首三十年七言律一首俱行書】禦制登雞鳴山卽事詩【乾隆十六年五言律一首行書】禦制靈谷寺詩【乾隆十六年五言排律一首二十二年七言古一首二十七年五言律一首三十年五言古一首四十五年四十九年五言律各一首俱行書】禦制燕子磯詩【乾隆十六年七言絕一首二十二年五言律一首二十七年五言古一首俱行書】禦制寶華山慧居寺詩【乾隆十六年二十二年三十年四十五年五言排律各一首俱行書】禦制元武湖卽景詩【乾隆十六年七言絕三首行書】禦制賜永濟寺興洞和尙詩【乾隆十六年七言絕一首行書】禦書覺岸二字【乾隆十六年行書】禦制江寧閱兵詩【乾隆十六年二十二年七言律各一首二十七年五言律一首三十年四十五年七言律各一首俱行書】禦制朝天宮詩【乾隆二十二年五言律一首二十七年三十年四十五年七言律各一首四十九年五言古一首俱行書】禦制玲峯池詩【乾隆二十二年七言古一首二十七年五言絕五首三十年七言絕三首四十九年七言絕一首俱行書】禦制玉冠峯詩【乾隆二十二年七言古一首行書】禦制疊浪崖詩【乾隆二十二年五言古一首二十七年七言絕一首三十年五言古一首四十五年四十九年七言絕各一首俱行書】禦制遊觀音山永濟寺詩【乾隆二十二年五言律一首二十七年七言律一首俱行書】禦制最髙峯望長江放歌【乾隆二十二年行書】禦制九株松詩【乾隆二十二年二十七年三十年七言絕各一首俱行書】禦制石城歌【乾隆二十二年七言古一首行書】禦制棲霞行宮詩【乾隆二十二年五言律二首行書】禦制行宮題壁詩【乾隆二十二年七言律一首行書】禦制燕子磯三字【乾隆二十二年行書】禦制大報恩寺詩【乾隆二十七年五言律一首三十年七言律一首四十九年五言律一首俱行書】禦制紫峯閣詩【乾隆二十七年七言絕一首行書】禦制功徳泉三字【乾隆二十七年行書】禦制幽居庵詩【乾隆二十七年五言古一首七言律一首四十五年七言絕一首俱行書】禦制最髙峯詩【乾隆二十七年七言絕二首三十年七言律一首四十五年七言古一首俱行書】禦制云片二字【乾隆二十七年行書】禦制閱金灣六閘書事詩【乾隆二十七年四十五年五言古各一首四十九年七言律一首俱行書】禦書太古二字【乾隆四十五年行書】禦制行宮詩【乾隆四十五年七言絕一首行書】禦制白乳泉用皇甫曾送陸鴻漸棲霞采茶韻詩【乾隆四十五年四十九年五言古各一首俱行書】禦制珍珠泉詩【乾隆四十九年七言絕一首行書】禦制天開巖詩【乾隆四十九年七言絕一首行書】禦書彩虹橋三字【乾隆四十九年行書】禦制彩虹橋詩【乾隆四十九年七言絕一首行書】

以上江寧府

蘇州府

禦制賜李國亮詩【康熙四十九年七言絕一首行書】禦制靈巖寺詩【康熙三十二年五言絕一首行書】禦書賜宋駿業詩【康熙三十八年七言絕一首行書】禦臨董其昌書靑雲境三字賜顧汧【康熙三十八年行書】禦書唐人絕句賜申可貞【康熙四十二年行書】禦臨米芾詩帖賜尢侗【康熙四十二年行書】禦制雨中望吳山詩賜尢珍【康熙四十二年行書】禦書唐人五絕賜彭定求【康熙四十二年行書】禦書七言絕句賜吳存禮【康熙四十二年行書】禦書唐太宗桃花詩帖【康熙四十二年行書】禦書扇上五律詩【康熙四十二年行書】禦書松風水月四字【康熙四十二年行書】禦書唐人五絕賜尢珍【康熙四十四年行書】禦書五絕賜馮勗【康熙四十四年行書】禦書範文正祠濟時良相四字【康熙四十四年行書】禦制至閶門作賜彭定求【康熙四十四年七言絕一首行書】禦制欲遊華山未往詩【康熙四十四年七言絕一首行書】禦制支硎山詩【康熙四十四年七言律一首行書】禦制華山詩【康熙四十九年五言律一首行書】禦制虎邱詩【康熙四十九年五言律一首行書】禦制虎邱望山後詩【康熙四十九年五言絕一首行書】禦制江南潮災嘆【乾隆十二年七言古七首行書安寧恭刻有二本一本安寧恭跋】禦制駐蹕姑蘇詩【乾隆十六年七言律一首行書】禦制紫陽書院詩【乾隆十六年二十二年四十五年五言古各一首四十九年七言絕一首俱行書】禦制虎邱寺用蘇軾韻詩【乾隆十六年二十二年二十七年三十年四十五年四十九年五言古各一首俱行書】禦制恭奉皇太后遊虎邱卽景詩【乾隆十六年五言律三首行書】禦制華山恭依皇祖韻詩【乾隆十六年五言律一首行書】禦制華山詩【乾隆十六年七言古一首二十二年五言古一首俱行書】禦制駐蹕靈巖詩【乾隆十六年二十二年二十七年三十年七言律各一首俱行書】禦制鄧尉香雪海歌【乾隆十六年二十二年二十七年三十年四十五年四十九年七言古各一首俱行書】禦制範文正公祠詩【乾隆十六年五言律一首行書】禦制支硎山恭依皇祖韻詩【乾隆十六年七言律一首行書】禦制寒山千尺雪詩【乾隆十六年七言古一首行書】禦制千尺雪雜詠詩【乾隆十六年七言絕五首二十二年五言絕四首四十五年四十九年七言古各一首俱行書】禦制聽雪閣詩【乾隆十六年二十二年五言古各一首俱行書】

﹝臣﹞等謹按聽雪閣詩石上刻禦書梅花扇面並題五言古詩一首

禦制白雲泉和白居易韻七絕詩【乾隆十六年二十二年二十七年三十年四十五年四十九年各一首俱行書】禦制法螺寺詩【乾隆十六年五言古一首行書】禦制賜莊有恭詩【乾隆十六年七言律一首行書】禦制東坡黃庭內景經贊【乾隆十九年行書前有禦題有淩雲意四字】禦制賜莊有恭東迎詩【乾隆二十一年七言律一首行書】禦制蘇州府學詩【乾隆二十二年七言古一首行書】禦制獅子林詩【乾隆二十二年五言古一首行書】禦制髙義園詩【乾隆二十二年五言古一首四十五年七言律一首四十九年五言律一首俱行書】禦制遊天平山詩【乾隆二十二年五言排律一首行書】禦筆寒山別墅圖【乾隆二十二年圖上

禦題五言古詩一章再遊寒山五言古詩一章五言絕句一章俱行書】禦制飛魚峽詩【乾隆二十二年二十七年三十年四十五年四十九年五言律各一首俱行書】禦制戲題空谷詩【乾隆二十二年七言律一首行書】禦制芙蓉泉詩【乾隆二十二年五言古一首二十七年七言絕一首俱行書】禦書空谷二字芙蓉泉三字【乾隆二十二年篆書】禦制馳煙驛詩【乾隆二十二年二十七年三十年四十五年四十九年七言絕各一首俱行書】禦制石湖觀打魚歌【乾隆二十二年七言古一首行書】禦制穹窿山望湖亭望湖詩【其隆二十二年五言律一首行書】禦制寒山詩【乾隆二十七年七言律一首四十九年五言律一首俱行書】禦制寒山卽景詩【乾隆二十七年五言律二首行書】禦制寒山別墅詩【乾隆二十七年五言律一首行書】禦筆梅花小幅【乾隆二十七年幅端

禦書七言絕一首並對瀑五言絕一首俱行書】禦制穹窿山上眞觀詩【乾隆二十七年五言律一首三十年四十五年七言律各一首俱行書】禦制遊虎邱雲巖寺詩【乾隆二十七年五言律一首三十年四十五年七言律各一首四十九年七言律各一首俱行書】禦制疊髙啟虎邱次淸遠道士韻詩【乾隆二十七年三十年五言古各一首行書】禦制支公庵詩【乾隆三十年五言律一首四十五年四十九年七言絕各一首俱行書】禦制寒山對瀑詩【乾隆二十二年二十七年三十年四十五年四十九年五言絕各一首俱行書】禦制賜沈徳潛詩【乾隆三十年三十二年七言律各一首俱行書】禦制言志詩【乾隆四十六年五言古一首行書】禦制知過論【乾隆四十六年行書】禦制經筵禦論【乾隆四十九年行書】

﹝臣﹞等謹按禦制經筵禦論並言志詩知過論三種元本皆刻石內廷此系摹刻

禦制鄧尉恭詠皇祖松風水月四字詩【乾隆四十九年五言律四首行書】禦制岞崿山詩【乾隆四十九年五言律一首行書】禦制拈花寺詩【乾隆四十九年七言絕一首行書】禦制賜薩載詩【乾隆四十九年七言律一首行書】禦制賜閔鶚元詩【乾隆四十九年七言律一首行書】

以上蘇州府

松江府

禦書心經【康熙十九年行書前有大士像】禦書唐人五律賜王鴻緒【康熙十九年行書】禦臨米芾書杜詩賜王鴻緒【康熙十九年行書】禦書東南滄海郡詩賜王鴻緒【康熙十九年行書】禦書心經賜沈荃【康熙十九年行書沈荃恭跋】禦臨董其昌書唐句賜沈宗敬【康熙三十八年艸書】禦書唐句賜郎天禎【康熙四十二年行書】禦制宴文武將士詩【康熙四十二年七言律一首行書】禦書芝英雲气四字【康熙四十四年行書後有

禦跋行書】禦書聖迹遺徽字【康熙四十四年正書】禦書水壺朗映四字【康熙四十四年行書】禦書蘭筍山三字【康熙六十年正書】禦臨董其昌詩帖【康熙六十年行書】禦制題兩漢博聞詩【乾隆三十八年七言律一首行書】

以上松江府

太倉州

禦制寶山海神廟碑文【乾隆十八年國書正書】

以上太倉州

常州府

禦臨米芾獅子贊【康熙三十八年艸書】禦臨董其昌詩帖賜秦邦英【康熙四十二年艸書】禦書唐句賜劉喬齡【康熙四十二年行書】禦制詩賜僧紀蔭【康熙四十二年七言絕一首行書】禦臨黃庭堅帖【康熙四十二年行書】禦制惠山詩【康熙四十四年七言絕一首正書】禦書山色溪光四字【康熙四十四年行書】禦書松風水月四字【康熙四十四年行書】禦書品泉二字【康熙四十四年正書】禦制崇恩寺碑文【雍正十二年正書】禦制駐蹕葉家村營盤詩【乾隆十六年五言律一首行書】禦制過常州詩【乾隆十六年七言律一首二十二年五言排律一首二十七年七言律一首俱行書】禦制惠山寺詩【乾隆十六年二十二年二十七年三十年四十五年四十九年七言律各一首俱行書】禦制二泉亭詩【乾隆十六年五言古一首行書】禦筆竹鑪圖小捲【乾隆十六年禦跋一七言律四首七言古一首二十二年七言律四首七言古一首二十七年七言絕一首七言律四首七言古一首三十年七言律七首七言古一首】禦制寄暢園詩【乾隆十六年七言律一首正書二十二年五言古一首二十七年七言律二首五言律一首艸書三十年四十五年四十九年七言律各一首俱行書】禦制再題寄暢園詩賜秦孝然【乾隆十六年五言律一首行書】

﹝臣﹞等謹按禦題云孝然年九十乞詩書此賜之

禦書玉戛金摐四字【乾隆二十二年行書】禦制寄暢園一峯石圖詩【乾隆二十二年七言古一首行書】﹝臣﹞等謹按一峯石在寄暢園舊名美人石以上其名勿稱易名曰介如並爲寫圖石刻有二本一本長尺許一本小幅禦制若冰洞詩【乾隆二十二年五言古一首二十七年七言絕一首三十年五言古一首四十五年四十九年七言絕各一首俱行書】禦制漪蘭堂詩【乾隆二十二年七言律一首行書】禦制艤舟亭詩【乾隆二十二年二十七年三十年五言古各一首俱行書】禦筆竹鑪圖【乾隆二十七年七言絕一首有跋行書】禦制第二泉詩【乾隆二十七年五言古一首行書】禦制聽松庵竹鑪煎茶詩【乾隆三十年七言絕一首四十五年七言律一首俱行書】禦書寄暢園竹淨梅棻四字【乾隆三十年行書】禦制品泉亭詩【乾隆三十年五言絕一首行書】禦書品泉亭淙云二字【乾隆三十年行書】禦制泛舟遊惠山卽景雜詠詩【乾隆三十年七言絕一首行書】禦制方池詩【乾隆四十五年四十九年五言絕各一首俱行書】禦制圓池詩【乾隆四十五年四十九年五言絕各一首俱行書】禦制暗竇詩【乾隆四十五年四十九年七言絕各一首俱行書】禦制明亭詩【乾隆四十五年四十九年七言絕各一首俱行書】禦制補寫竹鑪圖詩【乾隆四十五年四十九年七言律各一首俱行書】

﹝臣﹞等謹按竹鑪圖原捲凡四貯惠山寺聽松庵每逢翠華臨蒞疊灑宸章乾隆四十四年爲無錫縣知縣邱漣攜至縣署重裝致毀於火四十五年皇上五巡江左禦筆補寫第一卷

其二三四卷皇六子及弘吘董誥分圖之並補書前人題詠仍付聽松庵收弆俾名流韻事重結一番翰墨緣洵爲山寺佳話云

禦制放生池詩【乾隆四十九年七言絕一首行書】禦制望埠墩詩【乾隆四十九年七言律一首行書】禦制賜謝墉詩【乾隆四十九年七言律一首行書】

以上常州府

鎭江府

禦臨董其昌書心經【康熙二十三年行書】禦制操舟說【康熙二十五年正書】禦制金山江天寺碑文【康熙二十五年正書】禦制金山江天寺詩【康熙二十八年七言絕一首行書】禦臨趙孟俯書心經【康熙三十六年行書】禦書竹賦【康熙三十八年行書】禦臨趙孟俯書畫錦堂記【康熙三十八年行書】禦制恭侍皇太后駕臨金山記【康熙三十八年正書】禦制金山月夜詩【康熙三十八年七言絕一首行書】禦臨蘇軾過金山寺詩【康熙三十八年行書】禦制登金山望長江詩【康熙四十二年七言律一首行書】禦書江天一覽四字【康熙四十二年行書】禦書松風石三字【康熙四十二年行書】禦書雲峯二字【康熙四十二年行書】禦制長江靜浪歌【康熙四十四年七言古一首行書】禦制金山寺恭依皇祖韻詩【乾隆十六年二十二年二十七年三十年四十五年四十九年七言絕各一首俱行書】禦制恭奉皇太后駕臨金山記【乾隆十六年正書】禦制恭依皇祖江天寺韻詩【乾隆十六年七言絕一首行書】禦制登金山詩【乾隆十六年二十二年二十七年三十年四十五年四十九年七言律各二首俱行書】禦制甘露寺詩【乾隆十六年七言絕一首行書】禦制遊甘露寺和東坡韻詩【乾隆十六年五言古一首行書】禦制渡江駐蹕金山詩【乾隆十六年二十二年七言律一首二十七年七言律二首俱行書】禦制登金山塔頂詩【乾隆十六年二十二年二十七年三十年七言律各一首俱行書】禦制長江夕照歌【乾隆十六年七言古一首行書】禦制試中泠泉詩【乾隆十六年二十七年七言古各一首俱行書】禦制仲春遊金山寺用東坡韻兼效其體詩【乾隆十六年二十二年二十七年三十年七言古各一首俱行書】禦制自金山放船至焦山用東坡韻詩【乾隆十六年二十二年二十七年三十年四十五年四十九年七言古各一首俱行書】禦制遊焦山歌【乾隆十六年二十七年三十年四十五年四十九年七言古各一首俱行書】禦臨趙孟俯書雪賦【乾隆十六年

禦題縱心皓然四字】禦臨米芾跋頭陀寺碑帖【乾隆二十年

禦題寶晉風規四字】禦臨瘞鶴銘【乾隆二十二年正書有

禦跋】禦制遊焦山詩【乾隆二十二年七言古一首行書】禦制瓜步放舟金山詩【乾隆二十二年七言律一首行書】禦制渡江至金山詩【乾隆二十七年七言律一首三十年七言律一首五言律一首俱行書】禦制焦山行宮詩【乾隆二十七年五言律一首行書】禦制暮春回蹕駐金山詩【乾隆二十七年七言律一首行書】禦制焦山竹樓詩【乾隆二十七年三十年七言絕各一首俱行書】禦制登鏡江樓極目詩【乾隆二十七年五言律一首行書】禦筆海闊天空圖【乾隆二十七年】禦制遠帆樓觀燈船火戲詞【乾隆二十七年七言絕四首行書】禦制閱水操詩【乾隆二十七年五言律一首行書】禦制觀濤樓卽景詩【乾隆二十七年七言律一首行書】禦制觀音殿詩【乾隆二十七年五言律一首行書】禦制題蘇軾玉帶詩【乾隆二十七年五言律一首行書】禦筆仿崔子忠畱帶圖【乾隆二十七年】

﹝臣﹞等謹按畱帶圖禦題證玉局禪四字五言律詩一首禦跋云壬年南巡駐金山閱印公畱帶曾題此律郵致崔圖書之今並書臨本中三十年復禦題七律一章

禦制金山兩望詩【乾隆二十七年七言絕一首艸書】禦制毘盧佛像【乾隆二十七年有

禦跋行書】禦制金山夕景詩【乾隆三十年七言古一首行書】禦制金山卽景詩【乾隆三十年七言絕一首行書】禦制金山登眺歌【乾隆三十年七言古一首行書】禦制金山圖並詩【乾隆三十年三疊舊作韻七言律一首行書】禦制金山風恬浪靜四字【乾隆三十年行書】禦制渡江駐焦山詩【乾隆三十年七言律一首行書】禦制焦山詩【乾隆三十年五言律一首行書】禦制無量殿詩【乾隆三十年五言古一首行書】禦制夕照亭詩【乾隆三十年五言律一首行書】禦制梅花並詩【乾隆三十年七言絕一首行書並跋】禦制登城霞閣疊韻詩【乾隆二十二年三十年四十五年四十九年七言排律各一首俱行書】禦制海門庵詩【乾隆三十年四十五年四十九年七言絕各一首俱行書】禦制瘞鶴銘詩【乾隆三十年七言絕一首行書】禦書妙髙臺三字【乾隆三十年正書】禦制妙髙臺【乾隆三十年七言古一首行書】

﹝臣﹞等謹按禦制妙髙臺詩前書蘇軾原詩後書禦制和詩並跋

禦制文宗閣詩【乾隆四十五年四十九年七言律各二首俱行書】禦制禮金山塔詩【乾隆四十九年七言律一首行書】以上鎭江府

淮安府

禦臨董其昌書龍虎臺賦賜桑格【康熙四十一年行書】禦臨米芾淸秋賦賜桑格【康熙四十一年行書前有

禦題激引淸風四字】禦臨董其昌蘭花詩帖【康熙四十一年行書】禦制覽淮黃告成詩【康熙四十二年七言律一首行書】禦制閱河詩【康熙四十二年七言絕一首行書】禦制閱河堤詩【康熙四十二年五言律一首行書】禦制楊莊閘詩【康熙四十二年七言絕二首行書】禦制楊家莊新開中河得順風觀民居詩【康熙四十四年行書】禦制髙家堰石工告竣碑記【雍正十一年國書正書】禦書重修惠濟祠碑文【雍正十六年正書】禦制惠濟祠詞【乾隆十六年二十七年四十五年四十九年七言律各一首俱行書】禦制洪澤湖恭依聖祖韻詩【乾隆十六年二十二年二十七年三十年四十九年七言絕各一首俱行書】禦制閱髙堰工詩【乾隆十六年五言律一首行書】禦制閱髙堰壩示河臣詩【乾隆十六年五言古一首行書】禦制釣魚臺詩【乾隆十六年七言律一首行書】禦制閱河恭依聖祖韻詩【乾隆十六年二十二年二十七年三十年四十五年四十九年七言絕各一首俱行書】禦制閱河堤供依聖祖韻詩【乾隆十六年二十二年二十七年三十年四十五年四十九年五言律各一首俱行書】禦制恭依聖祖覽淮黃韻詩【乾隆十六年二十二年七言律各一首俱行書】禦制閱中河詩【乾隆十六年二十二年二十七年三十年四十五年四十九年五言律各一首俱行書】禦制楊莊閘恭依聖祖韻詩【乾隆十六年二十二年二十七年三十年四十五年四十九年七言絕各二首俱行書】禦制木龍詩【乾隆十六年四十五年四十九年七言律各一首俱行書】禦制渡黃河詩【乾隆十六年五言古一首二十二年五言排律一首七言律一首二十七年七言排律一首三十年五言排律一首五言律一首四十五年五言排律一首七言律一首四十九年七言律一首俱行書】禦制閱淮安石堤詩【乾隆二十二年三十年四十五年四十九年五言古各一首俱行書】禦制過淮安城詩【乾隆二十二年三十年七言律一首俱行書】禦制命接築髙堰磚工詩【乾隆二十七年五言古一首行書】禦制定淸口出水志詩以示總督尹繼善總河髙晉【乾隆二十七年五言古一首行書】禦制木龍示總河髙晉作【乾隆二十七年七言律一首行書】禦制賜楊錫紱詩【乾隆二十七年三十年七言律各一首俱行書】禦制出淸口觀水龍詩【乾隆三十年五言排律一首行書】禦制閱接築髙堰堤工詩【乾隆三十年四十九年七言律各一首俱行書】禦制觀淸口出水志疊舊作韻詩【乾隆三十年四十五年四十九年五言古各一首俱行書】禦制賜吳嗣爵詩【乾隆三十年三十九年五言古各一首俱行書】禦制陶莊河神廟碑記【乾隆四十二年正書】禦制閱李家莊新河口詩【乾隆四十五年四十九年五言古各一首俱行書】禦制閱老壩合龍處詩【乾隆四十五年四十九年五言古各一首俱行書】禦制河復記【乾隆四十五年正書】禦制書河復【乾隆四十五年行書】禦制河復詩【乾隆四十五年七言一首有跋行書】禦制河神廟瞻禮詩【乾隆四十五年七言排律一首五言律一首俱行書】禦制淸口詩【乾隆四十九年五言古一首行書】禦制陶莊河神廟詩【乾隆四十九年五言律一首七言律一首俱行書】禦制賜李奉翰詩【乾隆四十九年七言律一首俱行書】

以上淮安府

揚州府

禦書敬佛二字【順治十六年】

﹝臣﹞等謹按世祖章皇帝禦書敬佛二大字一刻揚州一刻浙江海鹽

禦書詩賜寶應知縣張增【康熙三十六年五言絕一首張增恭跋】禦制巡歷江南示意詩【康熙三十八年五言律一首行書】禦制塔灣行宮詩【七言律一首行書】禦書心經塔【康熙四十二年正書】禦書唐詩【康熙四十二年行書】禦制天寧寺詩【康熙四十二年五言律一首行書】禦制髙旻寺碑文【康熙四十三年正書】禦書詩賜天寧寺僧廣元【康熙四十四年五言律一首行書】禦制茱萸灣行宮九月重陽詩【康熙四十九年七言律一首行書】禦制山中晚霄詩【康熙五十七年五言絕一首行書】禦臨米芾詩帖【康熙五十七年行書】禦臨董其昌詩帖【康熙五十七年行書】禦書一物頌【雍正十三年艸書】禦制天寧封小憩詩【乾隆十六年七言律一首行書】禦制平山堂詩【乾隆十六年二十二年七言律各一首俱行書】禦書蜀岡慧照四字【乾隆十六年行書】禦制髙旻寺詩【乾隆十六年五言律一首行書】禦制塔灣行宮恭依聖祖韻詩【乾隆十六年二十二年二十七年三十年四十五年四十九年七言律各一首俱行書】禦制天寧寺詩【乾隆二十二年二十七年三十年四十九年七言律各一首俱行書】禦制駐蹕天寧寺行宮詩【乾隆二十二年五言律一首行書二十七年七言律首五言律二首三十年四十五年四十九年七言律各一首俱行書】禦雨中遊平山堂詩【乾隆二十二年七言律一首行書】禦制自髙旻寺行宮再遊平山堂卽景詩【乾隆二十二年七言絕六首行書】禦制慧因寺詩【乾隆二十二年二十七年七言絕各一首四十五年四十九年五言古各一首俱行書】禦制功徳山詩【乾隆二十二年五言律一首三十年五言古一首俱行書】禦制蓮性寺詩【乾隆二十二年二十七年七言絕各一首俱行書】禦制香阜寺詩【乾隆二十二年七言律一首二十七年三十年五言律各一首俱行書】禦制塔灣行宮恭依聖祖示江南吏韻詩【乾隆二十二年二十七年三十年四十五年四十九年五言律各一首俱行書】禦筆平山堂畫梅扇面【乾隆二十二年】禦題寶詩像淨土指南四字【乾隆二十二年行書】禦臨黃庭堅書寒山子龐居士詩帖【乾隆二十二年行書】

﹝臣﹞等謹按禦臨黃庭堅詩卷前有禦題石牛禪悅四字揚州倚虹園恭摹上石

禦臨趙孟俯蘭亭帖【乾隆二十二年行書】

﹝臣﹞等謹按禦臨趙字蘭亭帖前有禦題時和筆暢四字揚州恭摹上石

禦臨董其昌仿楊凝式步虛詞帖【乾隆二十四年艸書】禦臨董其昌臨楊凝式詩帖【乾隆二十五年行書】

﹝臣﹞等謹按禦臨楊凝式詩帖前有禦題韭花餘韻四字揚州康山艸堂恭摹上石

禦制罨畫窻詩【乾隆二十七年七言絕一首行書】禦制九峯園詩【乾隆二十七年三十年七言律各一首俱行書】禦制大觀堂詩【乾隆二十七年五言排律一首三十年五言排律一首五言律一首四十五年五言律一首七言律一首俱行書】禦制遊平山堂詩【乾隆二十七年七言律二首五言古一首七言絕一首三十年七言律一首四十五年七言絕一首俱行書】禦制平山堂圍屏詩【乾隆二十七年三十年二月三十年三月七言絕各八首俱行書】

﹝臣﹞等謹按平山堂禦制維揚卽景七言絕句詩二十七年詩凡八首三十年二月詩凡八首三月詩凡八首禦書圍屏上共二十四幅守臣恭摹上石

禦書功徳山天池二字【乾隆三十年行書】禦制上方寺詩【乾隆三十年七言律一首四十五年四十九年五言律各一首俱行書】禦書小香雪三字【乾隆三十年行書】禦制文匯閣詩【乾隆四十五年五言律七言律各一首四十九年七言律一首俱行書】禦制淨香園詩【乾隆四十五年五言律一首行書】禦制靑瑯玕館詩【乾隆四十五年七言絕一首行書】禦制倚虹園詩【乾隆四十五年七言律一首行書】禦制趣園詩【乾隆四十五年五言律一首行書】禦書康山艸堂四字【乾隆四十五年行書上有

禦題仿董二字】禦制遊康山詩【乾隆四十五年七言律一首行書】禦臨懷素千文卷【乾隆四十五年艸書】

﹝臣﹞等謹按禦臨懷素艸書千文乃三十五年書首有禦題逸寄臨蕉四字四十五年揚州恭摹上石

禦制維揚卽事詩【乾隆四十五年四十九年七言律各一首俱行書】禦制花朝詩【乾隆四十五年七言律一首行書】禦制日華川上動詩【乾隆四十五年七言排律一首行書】禦制仲春望後詩【乾隆四十五年五言律一首行書】禦臨顏眞卿書裴將軍詩帖【乾隆四十五年行書】禦制天寧寺碑寄【乾隆四十九年國書正書】禦制南巡記【乾隆四十九年正書】禦制竹西精舍詩【乾隆四十九年七言律一首行書】禦制卽事書懷詩【乾隆四十九年七言律一首行書】禦畫天寧寺黃龍佛像

﹝臣﹞等謹按禦畫黃龍佛像前有禦書金剛偈四句後有禦跋恭刻天寧寺

禦臨蘇軾書巨然海野圖詩【行書上有

禦題取徑眉山四字】

以上揚州府

通州

禦書朱子五絕詩賜周鼎鑑【康熙四十二年行書】

以上通州

徐州府

禦書皂河龍王廟碑文【乾隆元年正書】禦制渡黃河駐蹕徐州詩【乾隆二十二年二十七年五言排律各一首三十年五言律一首俱行書】禦制渡永濟橋詩【乾隆二十二年二十七年三十年四十五年四十九年七言古各一首行書】禦書蘇軾黃樓賦【乾隆二十二年行書】禦制題黃樓用蘇東坡韻詩【乾隆二十二年二十七年三十年四十五年四十九年七言古各一首俱行書】禦書放鶴亭三字【乾隆二十二年行書】禦制放鶴亭歌【乾隆二十二年五言古一首七言律一首俱行書】禦書蘇軾放鶴亭記【乾隆二十二年行書】禦制試衣亭用蘇軾韻詩【乾隆二十二年二十七年三十年四十九年七言絕各一首俱行書】禦書大士巖普門妙應四字【乾隆二十二年行書】禦制大士巖詩【乾隆二十二年四十九年七言絕各一首俱行書】禦制孫家集詩【乾隆二十二年五言古一首行書】禦制子房山用謝瞻韻詩【乾隆二十二年五言古一首行書】禦制渡永濟橋歌【乾隆二十二年二十七年三十年四十五年四十九年七言古各一首俱行書】禦制皂河龍王廟詩【乾隆二十二年二十七年三十年四十五年四十九年五言排律各一首俱行書】禦制河神廟碑文【乾隆二十六年國書正書】禦制閱徐州城西石堤詩【乾隆二十七年七言律一首三十年七言絕一首俱行書】禦制惠佑龍王廟瞻禮詩【乾隆二十七年五言排律一首三十年五言律一首俱行書】禦制遊雲龍山詩【乾隆二十七年三十年四十九年七言律各一首俱行書】禦書蘇軾試衣亭詩【乾隆二十七年行書有跋】

﹝臣﹞等謹按禦跋云亭中舊刻蘇軾此詩後二句沿俗本之訛字亦拙劣不類因按眉山集釐正其失並仿坡體書之命勒壁間以存勝迹

禦制黃芧岡詩【乾隆二十七年四十九年七言絕各一首俱行書】禦制疏浚六塘下游詩【乾隆二十七年七言古一首行書】禦制荊山橋歌【乾隆二十七年七言古一首行書】禦制過荊山橋詩【乾隆二十七年七言絕一首三十年五言古一首四十九年七言古一首俱行書】禦制荊山橋記【乾隆三十年正書】禦制過淸口觀木龍詩【乾隆三十年五言排律一首行書】禦制木龍示總河髙晉作【乾隆三十年七言律一首行書】禦制徐州回蹕渡黃詩【乾隆三十年七言律一首行書】禦制自髙橋易舟至天寧寺行館卽景雜詠詩【乾隆三十七年七言絕四首行書】禦筆盆梅畫幅【乾隆四十九年圖有禦制七言古一首行書】

﹝臣﹞等謹按禦跋云壬午春曾於此寫梅並作歌命尹繼善和韻後每過此亦經疊韻玆不知何往亦不深咎卽被人竊取其亦愛予畫耶囅然一笑補繪是圖仍書舊作並識

以上徐州府

安徽

禦制除夕書懷詩【康熙四十一年五言律一首行書】禦制中泠泉詩【康熙四十二年五言絕一首行書】禦制董其昌詩帖賜阮爾詢【康熙四十二年行書】禦題歐陽修小像詩【乾隆十七年七言律一首行書】禦制賜髙晉詩【乾隆二十二年七言絕一首行書】禦制賜托庸詩【乾隆二十七年三十年五言律各一首俱行書】禦制賜富綱詩【乾隆四十九年五言律一首行書】

以上安徽

江西

禦制太上淸宮碑文【雍正十年正書】禦臨黃庭堅綠陰帖【曹秀先蒙賜恭刻】禦臨蜀素帖米元章子【曹秀先蒙賜恭刻】

以上江西

皇朝通誌卷一百十九

●皇朝通誌卷一百二十

金石略六

石【五】

△石【五】

浙江

福建

湖廣

浙江

杭州府

嘉興府

湖州府

寧波府

紹興府

臺州府

金華府

衢州府

嚴州府

處州府

杭州府

禦制蠲江南逋賦詩賜浙江巡撫張鵬翮【康熙二十八年七言絕一首行書】禦制靈隱寺詩【康熙四十八年五言律一首行書】禦制雲棲二字【康熙三十八年正書】禦書松雲間三字【康熙三十八年正書】禦書蘇堤春曉四字【康熙三十八年正書】禦書柳浪聞鶯四字【康熙三十八年正書】禦書曲院風荷四字【康熙三十八年正書】禦書雙峯插云四字【康熙三十八年正書】禦書三潭印月四字【康熙三十八年正書】禦書斷橋殘雪四字【康熙三十八年正書】禦書平湖秋月四字【康熙三十八年正書】禦書雷峯西照四字【康熙三十八年正書】禦書南屏晚鐘四字【康熙三十八年正書】禦書花港觀魚四字【康熙三十八年正書】禦書天然圖畫四字【康熙三十八年正書】禦書靜觀萬類四字【康熙三十八年正書】禦制再過鷲峯詩【康熙三十八年七言絕一首正書】禦制西湖之作【康熙三十八年五言律一首行書】禦臨蘇軾喜雨亭記【康熙三十八年行書】禦制吳山詩【康熙四十一年七言絕一首正書】禦制重修天竺寺碑文【康熙四十一年正書】禦臨董其昌書賜翁嵩年【康熙四十一年行書】禦臨朱子書賜翁嵩年【康熙四十一年行書】禦書書字箴賜李法祖【康熙四十二年四言正書】禦書正學闡教四字【康熙四十四年行書】禦書渟泉二字【康熙四十六年正書】禦制觀泉詩【康熙四十六年五言絕一首正書】禦臨董其昌書舞鶴賦【康熙四十六年行書】禦書浙水敷文四字【康熙五十五年正書】禦書魏徵上唐太宗十思疏【雍正四年行書】禦制得雨詩賜李衛【雍正四年七言律一首行書】

﹝臣﹞等謹案世宗憲皇帝禦書得雨詩十思疏原刻內廷者己恭載首卷至諸臣蒙賜重摹於各省者亦謹以次類載焉

禦書扇上七絕賜李衛【雍正四年行書】禦書扇上七律賜李衛【雍正四年行書】禦制寒月詩賜李衛【雍正九年七言絕一首艸書】禦制浙江海神廟碑文【雍正十年正書】禦制重建天竺寺碑文【雍正十三年正書】禦制尖山觀音廟碑文【乾隆二年正書】禦制尖山壩工告竣碑【乾隆五年正書】禦制駐蹕杭州詩【乾隆十六年七言排律一首行書】禦制吳山恭依聖祖韻詩【乾隆十六年二十二年二十七年三十年四十五年四十九年七言絕各一首俱行書】禦制吳山大觀歌【乾隆十六年七言古一首行書】禦制敷文書院詩【乾隆十六年七言律一首二十二年二十七年三十年四十五年四十九年五言排律各一首俱行書】禦制閱杭州旗兵詩【乾隆十六年四十九年七言律各一首俱行書】禦制開化寺詩【乾隆十六年五言古一首二十二年五言律一首二十山年七言律一首俱行書】禦制登開化寺六和塔記【乾隆十六年行書】禦制六和塔詩【乾隆十六年七言古一首二十二年五言古一首二十七年七言律一首三十年七言古一首四十五年五言古一首四十九年七言律一首俱行書】禦制錢塘觀潮詩【乾隆十六年二十二年七言古各一首俱行書】禦制丁家山詩【乾隆十六年七言律一首二十七年三十年四十五年四十九年七言絕各一首俱行書】禦制雲棲寺詩【乾隆十六年五言排律一首二十二年七言律二首二十七年七言律五言律各一首俱行書】禦制登北髙峯絕頂詩【乾隆十六年五言古一首行書】禦制蘇堤詩【乾隆十六年七言絕二首行書】禦制蘇堤春曉詩【乾隆十六年二十二年二十七年三十年四十五年四十九年七言絕各一首俱行書】禦制柳浪聞鶯詩【乾隆十六年二十二年二十七年三十年四十五年四十九年七言絕各一首俱行書】禦制曲院風荷詩【乾隆十六年二十二年二十七年三十年四十五年四十九年七言絕各一首俱行書】禦制雙峯插云詩【乾隆十六年二十二年二十七年三十年四十五年四十九年七言絕各一首俱行書】禦制三潭印月詩【乾隆十六年二十二年二十七年三十年四十五年四十九年七言絕各一首俱行書】禦制斷橋殘雪詩【乾隆十六年二十二年二十七年三十年四十五年四十九年七言絕各一首俱行書】禦制雷峯西照詩【乾隆十六年二十二年二十七年三十年四十五年四十九年七言絕各一首俱行書】禦制平湖秋月詩【乾隆十六年二十二年二十七年三十年四十五年四十九年七言絕各一首俱行書】禦制南屏晚鐘詩【乾隆十六年二十二年二十七年三十年四十五年四十九年七言絕各一首俱行書】禦制花港觀魚詩【乾隆十六年二十二年二十七年三十年四十五年四十九年七言絕各一首俱行書】禦制湖心亭詩【乾隆十六年二十二年二十七年四十五年七言律各一首四十九年五言古一首俱行書】禦制聖因行宮卽景詩【乾隆十六年七言律二首俱行書】禦制四照亭詩【乾隆十六年五言律一首二十七年三十年四十五年四十九年七言絕各一首俱行書】禦制竹涼處詩【乾隆十六年五言律一首二十七年三十年四十五年四十九年七言絕各一首俱行書】禦制綠云徑詩【乾隆十六年五言律一首二十七年三十年四十五年四十九年七言絕各一首俱行書】禦制瞰碧樓詩【乾隆十六年五言律一首二十七年三十年四十五年四十九年七言絕各一首俱行書】禦制貯月泉詩【乾隆十六年五言律一首二十七年三十年四十五年四十九年七言絕各一首俱行書】禦制鷲香庭詩【乾隆十六年五言律一首二十七年三十年四十五年四十九年七言絕各一首俱行書】禦制領要閣詩【乾隆十六年五言律一首二十七年三十年四十五年四十九年七言絕各一首俱行書】禦制玉蘭堂詩【乾隆十六年五言律一首二十七年三十年四十五年四十九年七言絕各一首俱行書】禦書小有天園四字【乾隆十六年行書】禦書入云二字【乾隆十六年行書】禦制小有天園詩【乾隆十六年二十二年七言律各一首二十七年七言律五言律各一首三十年五言律一首四十五年七言古一首四十九年五言古一首俱行書】禦制雲林寺詩【乾隆十六年五言排律一首二十七年七言律一首四十九年七言古一首俱行書】禦制泠泉亭詩【乾隆十六年五言絕一首行書】禦制飛來峯詩【乾隆十六年二十二年七言古各一首四十五年七言絕一首俱行書】禦制天竺寺詩【乾隆十六年七言律一首行書】禦制韜光庵詩【乾隆十六年五言古二首二十七年三十年四十五年七言律各一首四十九年七言絕二首七言律一首俱行書】禦制放鶴亭詩【乾隆十六年二十二年七言律各一首俱行書】禦制淨慈寺詩【乾隆十六年五言排律一首二十二年二十七年三十年四十五年四十九年七言律各一首俱行書】禦制虎跑泉詩【乾隆十六年七言絕二首二十二年七言律一首二十七年四十五年四十九年七言古各一首俱行書】禦制淸漣寺觀魚詩【乾隆十六年二十二年二十七年三十年四十五年四十九年五言排律各一首俱行書】禦制陸宣公祠詩【乾隆十六年五言律一首二十七年三十年七言律各一首四十五年五言律一首俱行書】禦書錢武肅祠忠順貽庥四字【乾隆十六年正書】禦制表忠觀詩【乾隆十六年二十二年二十七年五言律各一首三十年七言律各首四十九年五言律一首俱行書】禦制嶽武穆祠詩【乾隆十六年二十二年三十年七言律各一首四十五年四十九年五言律各一首俱行書】禦制理安寺詩【乾隆十六年七言律一首艸書二十二年二十七年三十年五言律各一首俱行書】禦制竹素園詩【乾隆十六年五言律一首二十二年七言律一首二十七年五言律一首俱行書】禦制賜雷鋐詩【乾隆十六年七言律一首行書】禦制賜喀爾吉喜詩【乾隆十六年七言律一首行書】禦臨顏眞卿送劉太衝序【乾隆二十一年前有禦題愛其瑰奇四字行書】禦制吳山瑞石洞詩【乾隆二十二年七言古一首二十七年五言古一首三十年五言古七言律各一首四十五年四十九年五言古各一首俱行書】禦制吳山飛來石詩【乾隆二十二年二十七年三十年七言絕各一首四十五年七言古一首四十九年七言絕一首俱行書】禦制閱武詩【乾隆二十二年五言律一首二十七年三十年七言律各一首四十五年五言律一首俱行書】禦制聖因寺詣皇祖神禦殿行禮詩【乾隆二十二年五言律一首二十七年三十年四十九年七言律各一首俱行書】禦制琴臺詩【乾隆二十二年五言絕一首行書】禦制靈隱寺恭依聖祖韻詩【乾隆二十二年二十七年三十年四十五年四十九年五言律各一首俱行書】禦制上天竺詩【乾隆二十二年五言律一首二十七年五言古一首俱行書】禦制金蓮池詩【乾隆二十二年五言律二首七言律一首二十七年七言律一首俱行書】禦制畱余山居詩【乾隆二十二年五言絕五首二十七年五言律一首五言絕五首三十年七言律一首四十五年四十九年五言古各一首俱行書】禦書漪園二字【乾隆二十二年行書】禦書漪園香雲法雨四字【乾隆二十二年行書】禦制漪園詩【乾隆二十二年二十七年二十年五言律各一首四十五年七言律一首四十九年五言律一首俱行書】禦制黃龍洞詩【乾隆二十二年七言絕一首二十七年三十年五言律各一首四十五年七言律一首四十九年五言古一首俱行書】禦制昭慶寺詩【乾隆二十二年七言律一首二十七年三十年五言律各一首四十五年五言排律一首四十九年五言律一首俱行書】禦制紫雲洞詩【乾隆二十二年五言律一首二十七年七言律一首三十年四十五年四十九年七言絕各一首俱行書】禦制水樂洞詩【乾隆二十二年五言律一首二十七年六言絕一首三十年五言律一首四十九年七言古一首俱行書】禦制賜竇光鼐詩【乾隆二十二年七言律一首行書】禦制浙江海神廟碑文【乾隆二十三年行書】禦制賜楊應琚詩【乾隆二十四年五言律一首行書】禦制登哭山詩【乾隆二十七年七言古一首三十年五言古一首四十五年七言古一首俱行書】禦制觀潮樓詩【乾隆二十七年五言古一首三十年四十五年五言律各一首俱行書】禦制羅漢像贊【乾隆二十七年行書】

﹝臣﹞等謹按羅漢像舊人所繪浙僧明水恭進禦題贊並禦書心經於上

禦題貫休羅漢像贊【乾隆二十七年行書】

﹝臣﹞等謹按唐貫休畫應眞十六像流傳浙中藏於錢塘聖因寺尊者名號向沿譯經之舊未合梵莢本音其位次亦有互異乾隆二十二年翠華幸浙悉加攺正重爲標題各題禦制贊於上

禦制龍井詩【乾隆二十七年五言古三首七言律一首七言絕六首三十年五言律一首七言律二首四十五年四十九年七言律各一首俱行書】禦筆屏花【乾隆二十七上有

禦題跋行書】禦書湖山第一佳五字【乾隆二十七年】禦制過溪亭詩【乾隆二十七年三十年四十五年七言絕各一首】禦制滌心沼詩【乾隆二十七年三十年四十五年七言絕各一首俱行書】禦書一片雲三字【乾隆二十七年行書】禦制一片雲詩【乾隆二十七年三十年四十五年四十九年七言絕各一首俱行書】禦書風篁嶺三字【乾隆二十七年行書】禦制風篁嶺詩【乾隆二十七年三十年四十五年四十九年七言絕各一首俱行書】禦制方圓庵詩【乾隆二十七年三十年四十五年七言絕各一首俱行書】禦書龍泓澗三字【乾隆二十七年正書】禦制龍泓澗詩【乾隆二十七年三十年四十五年四十九年七言絕各一首俱行書】禦書神運石三字【乾隆二十七年正書】禦制神運石詩【乾隆二十七年三十年四十五年四十九年七言絕各一首俱行書】禦制翠峯閣詩【乾隆二十七年三十年四十五年七言絕各一首俱行書】禦制勝閣望湖詩【乾隆二十七年七言絕一首行書】禦筆仿倪雲林畫竹【乾隆二十七年圖上有

禦跋行書】禦筆梅花【乾隆二十七年圖上有禦題漪園一枝春五字行書】禦制雨中至虎跑寺詩【乾隆二十七年七言絕二首行書】禦制六一泉詩【乾隆二十七年七言絕一首三十年四十九年五言古各一首俱行書】禦制駐蹕安瀾園卽事雜詠詩【乾隆二十七年三十年四十五年四十九年五言律各六首俱行書】禦制尖山禮大士詩【乾隆二十七年七言絕一首行書】禦制登尖山觀海詩【乾隆二十七年三十年七言律各一首四十五年四十九年七言古各一首俱行書】禦制視塔山誌事詩【乾隆二十七年三十年四十五年四十九年五言古各一首俱行書】禦制閱海塘記【乾隆按十七年莊有恭奉

敕正書】禦制賜莊有恭詩【乾隆二十七年七言律一首行書】禦制賜楊廷璋詩【乾隆二十七年五言律一首行書】禦制賜李因培詩【乾隆二十五年五言律一首行書】禦制和蘇軾過溪橋詩長卷【乾隆二十八年五言古一首行書】

﹝臣﹞等謹按此卷恭藏龍井捲前有禦臨蘇軾書過溪橋詩後有乙酉庚子禦制和韻詩卷首禦題風篁餘韻四字

禦制臨孫杕藍瑛畫梅石詩【乾隆二十年四十五年四十九年七言律一首俱行書】

﹝臣﹞等謹按梅石圖書舊刻杭州徳壽宮志稱藍瑛畫乾隆三十年皇上巡幸浙江臨閱乃孫杕藍瑛合作因灑宸翰重臨上石並禦跋以正其誤

禦制韜光庵雜詠詩【乾隆三十年七言絕三首行書】禦制鳳凰山禦教場詩【乾隆三十年四十五年四十九年七言絕各一首俱行書】禦制再登鳳凰山詩【乾隆三十年七言古一首行書】禦制排衙石詩【乾隆三十年七言絕一首四十九年七言古一首俱行書】禦制小有天園登絕頂詩【乾隆三十年七言律一首行書】禦制擬白樂天寄韜光禪師詩【乾隆三十年四十九年五言律各一首俱行書】禦制擬韜光禪師答白樂天詩【乾隆三十年四十九年七言律各一首俱行書】禦制疊李紳天竺靈隱二寺詩韻詩【乾隆三十年四十五年四十九年七言律各二首俱行書】禦制淨慈寺方丈詩【乾隆三十年七言絕一首行書】禦書畱余山居聽泉二字【乾隆三十年行書】禦制畱余山居聽泉詩【乾隆三十年五言絕一首行書】禦制大佛寺詩【乾隆三十年四十五年四十九年五言古各一首俱行書】禦制尖山海塘詩【乾隆三十年七言絕三首行書】禦制添建海寧石塘坦水石詩【乾隆三十年五言古一首行書】禦制觀潮詩【乾隆三十年四十五年四十九年七言絕各四首俱行書】禦制賜錢維城詩【乾隆三十年五言律一首行書】禦制紫陽洞詩【乾隆四十五年四十九年七言絕各一首俱行書】禦制閱水操詩【乾隆四十五年七言古一首四十九年五言古一首俱行書】禦制雷峯塔詩【乾隆四十五年四十九年七言律各一首俱行書】禦制再和蘇軾過溪橋詩【乾隆四十五年五言古一首行書】禦制瑪瑙寺詩【乾隆四十五年四十九年五言律各一首俱行書】禦制讀宗澤忠簡集記【乾隆四十五年行書】禦書三生石無不奇三字【乾隆四十五年艸書】禦書三生石秀拔二字【乾隆四十五年行書】禦制閱海塘詩【乾隆四十五年四十九年七言律各一首俱行書】禦制賜彭元瑞詩【乾隆四十五年五言律一首行書】禦制程敏政重修觀音寺記【

乾隆四十五年正書】禦制宋孝宗論【乾隆四十八年國書正字】禦制上天竺法喜寺詩【乾隆四十五年五言律一首行書】禦制文瀾閣站臺詩【乾隆四十九年七言絕一首行書】禦制文瀾閣詩【乾隆四十九年七言律一首行書】禦至七佛偈並畫娑羅樹捲

﹝臣﹞等謹案禦書七佛偈前有禦書義宣實諦四字後有七葉堂口號七絕二首並禦跋一通又畫樹後有娑羅樹贊並跋又書額後口號五絕一首嵌刻石壁俱行書

禦制霧中遊鳳凰山詩【乾隆四十九年七言律一首行書】禦制雨中由風篁嶺下至靈隱寺路詩【乾隆四十九年五言古一首行書】禦制石屋洞詩【乾隆四十九年七言古一首行書】禦制老鹽倉一帶魚鱗石塘成命修海神廟謝貺並成是什志慰用壬午觀海塘志事詩韻【乾隆四十九年五言古一首正書】

﹝臣﹞等謹案禦制壬午觀海塘志事示督臣楊廷璋撫臣莊有恭詩於四十九年奉旨刻於老鹽倉海神廟中禦制詩碑之陰

禦制新建石塘尾接築石塘志事詩【乾隆四十九年五言古一首行書】禦制賜竇光鼐詩【乾隆四十九年五言律一首行書】

以上杭州府

嘉興府

禦書朱子六言詩【康熙四十二年行書】禦書唐人五絕【康熙四十二年行書】禦臨董其昌詩帖賜吳之振【康熙四十二年行書】禦書朱子詩賜劉鍹【康熙四十六年行書劉鍹恭跋】禦制煙雨樓詩【乾隆十六年二十二年二十七年七言律各一首三十年四十五年四十九年七言律各一首俱行書】禦制重登煙雨樓詩【乾隆二十二年二十七年七言律各一首俱行書】禦制茶禪寺詩【乾隆二十七年五言律一首行書】

﹝臣﹞等謹案茶禪寺舊名三塔寺是年皇上臨幸攺今名

禦制遊煙雨樓聯句詩【乾隆二十七年三十年興莊有恭四十五年四十九年與梁國治董誥五言古各一首句行書】禦制煙雨樓卽景雜詠詩【乾隆三十年七言絕四首行書】

以上嘉興府

湖州府

禦臨董其昌詩帖賜嚴我斯【康熙十九年行書嚴我斯恭跋】禦臨趙孟俯天馬賦賜胡會恩【康熙三十三年行書】禦書祕合淸班四字賜胡會恩【康熙三十八年行書】禦書名垂淸史四字賜陳丹赤【康熙三十八年正書】

﹝臣﹞等謹案陳丹赤浙江按察使司僉事殉難東甌敕贈通政司謚忠毅聖祖仁皇帝禦書四字旌之其子一夔爲湖州府知府四十二年敬勒郡署

禦臨米芾詩帖賜沈涵【康熙三十九年行書】禦書唐人五絕賜沈涵【康熙四十一年行書】禦臨米芾詩帖賜僧性統【康熙四十一年行書】禦書五言絕句賜戴紱【康熙四十一年行書】禦書唐人五絕賜陳一夔【康熙四十二年行書】禦書唐人五絕賜談九幹【康熙四十二年行書】禦臨董其昌書髙松賦【行書】禦書唐太宗五言絕句【行書以上三種合刻】禦書杜詩二句賜解■﹝釒睿﹞【康熙四十四年行書】禦臨董其昌詩帖賜王以巽【康熙四十六年行書】

﹝臣﹞等謹案聖祖賜王以巽書一刻金華府一刻湖州府因以巽先後歷官所到故皆恭摹上石

禦制報恩寺碑【雍正十三年勵宗萬奉

敕正書】

以上湖州府

寧波府

禦制補陀羅迦山普濟寺碑文【康熙四十三年正書】禦制補陀法雨寺碑文【康熙四十三年正書】禦臨米芾詩帖【康熙三十八年行書】禦臨朱子五絕詩【行書】禦制普陀山普濟寺碑文【雍正十二年果親王允禮奉

敕正書】禦制普陀山法雨寺碑文【雍正十二年果親王允禮奉

敕正書】

以上寧波府

紹興府

禦書與弘覺禪師書【順至十七年後有道忞恭跋】禦書大字蘭亭序【康熙三十二年行書】禦書秀帶巖壑四字【康熙四十二年正書】禦制謁大禹陵詩【康熙二十八年五言律一首行書】禦制柯亭詩【乾隆十六年五言律一首行書】禦制蘭亭卽事詩【乾隆十六年七言律一首行書】禦制錢淸鎭詩【乾隆十六年七言律一首行書】禦制渡錢塘江詩【乾隆十六年七言律一首行書】禦制謁大禹陵恭依皇祖韻詩【乾隆十六年五言律一首行書】

以上紹興府

臺州府

禦制國淸寺碑文【乾隆二年戴臨奉

敕正書】

以上臺州府

金華府

禦書朱子詩賜胡承祖【康熙四十一年行書】禦書朱子五絕句賜余昌宗【康熙四十二年行書】

以上金華府

衢州府

禦書唐句賜孟繼祖【康熙四十二年行書】禦書朱子香界詩善【康熙四十二年行書】禦臨董其昌詩帖【康熙四十二年行書】

﹝臣﹞等謹案朱子香界詩禦筆書扇面並禦臨董其昌帖賜知縣孟繼祖繼祖恭跋摹勒上石

禦書朱子五絕句賜靳治荊【康熙四十二年行書】以上衢州府

嚴州府

禦書董其昌詩帖賜蔣申錫【康熙四十二年行書】禦書唐人五絕句賜遲煓【康熙四十四年行書】禦書五言絕句賜佟淮年【康熙四十四年行書】禦臨董其昌詩帖賜王襄國【康熙四十四年行書】

以上嚴州府

處州府

禦書朱子五言絕詩【康熙四十二年行書】禦臨董其昌詩帖賜金輝【康熙四十二年行書】

以上處州府

福建

禦制靖海侯施瑯平臺灣詩【康熙二十二年五言律一首行書】禦制賜範時崇詩【康熙三十三年七言律一首行書】禦臨董其昌帖賜郭世隆【康熙三十二年行書】禦臨董其昌書內景經語【康熙三十三年行書】禦書凱旋詩扇賜郭世隆【康熙三十八年七言絕一首行書】禦臨米芾閶門詩帖賜郭世隆【康熙三十八年行書】禦制禦史箴【康熙三十九年行書】禦臨米芾詩帖賜梅鋗【康熙三十九年行書】禦書九峯書院學閘圖疇四字【康熙三十九年行書】禦書周官篇賜滿保【正書】禦臨米芾淨名齋記【行書】禦制桃花塢卽景詩賜李衛【雍正五年行書】禦制賜喀爾吉善詩【乾隆十六年七言排律一首行書】禦制賜楊應琚詩【乾隆二十二年五言律一首行書】禦制賜楊廷璋詩【乾隆二十七年五言律一首行書】禦制賜蘇昌詩【乾隆三十年五言律一首行書】禦制賜三寶詩【乾隆三十八年五言律一首行書】禦制賜鍾音詩【乾隆三十九年七言律一首行書】

以上福建

湖廣

湖北

湖南

湖北

禦書賜鄂海經文緯武四字【康熙四十三年行書】禦書賜鄂海連帥之任四字【康熙四十三年行書】禦書賜鄂海爲政寬恕四字【康熙四十三年行書】禦書唐元稹詩扇賜鄂海【康熙五十二年行書】禦制和晏斯盛喜雨詩【乾隆十年七言律一首行書】

以上湖北

湖南

禦制示撫臣趙申喬諭【康熙四十二年正書】禦制賜趙申喬綏輯撫安四字【康熙四十二年行書】禦制督撫箴【康熙四十二年行書】禦書光輔紫宸四字【康熙四十二年行書】禦書永峙南維四字【康熙四十六年行書】禦制重修南嶽廟碑文【康熙四十七年正書】禦書功弘育物四字【乾隆元年行書】禦制賢良祠碑文【乾隆四年國書正書】禦制賜蔣溥詩【乾隆八年五言律一首行書】禦書靈耀南云四字【乾隆十七年行書】

以上湖南

皇朝通誌卷一百二十

●皇朝通誌卷一百二十一

金石略七

○金石略七

石【六】

△石【六】

河南

山東

山西

陜西

甘肅

四川

兩廣

雲南

貴州

外藩

河南

開封府

歸徳府

彰徳府

衛輝府

懷慶府

河南府

開封府

禦制避暑熱河途中喜麥秀盈野詩【康熙五十二年七言律一首行書】禦制詠新竹詩【康熙五十八年七言律一首行書】禦制五言律詩【行書】禦制賜雅爾圖谷穗詩【乾隆五年五言律一首行書雅爾圖恭跋】禦制賜雅爾圖詩【乾隆五年五言古一首行書】禦制吹臺詩【乾隆十五年五言排律一首行書】禦制駐蹕開封詩示鄂容安【乾隆十五年五言古一首行書】禦制示撫臣鄂容安詩【乾隆十五年五言律一首行書】禦書中州霖雨四字【乾隆十五年行書】禦制閱兵詩【乾隆十五年五言律一首行書】禦制賜圖爾炳阿詩【乾隆二十二年五言律一首行書】禦制免民欠詩示胡寶瑔【乾隆二十七年五言古一首行書】禦制示胡寶瑔詩【乾隆二十七年五言排一首行書】禦制得雨詩賜胡寶瑔【乾隆二十七年五言律一首行書】禦制賜阿思哈詩【乾隆三十年五言律一首行書】禦制重修相國寺碑文【乾隆三十三年正書】禦制賜何煟詩【乾隆三十八年七言律一首行書】禦制卹災詩賜何煟【乾隆三十八年七言律一首行書】

以上開封府

歸徳府

禦書福壽二字賜宋犖【行書後有

禦題】禦制中州治河碑文【乾隆二十三年錢汝誠奉

敕正書】禦制大學土阿桂等奏報黃河漫口合龍詩【乾隆四十八年五言排律一首行書】

以上歸徳府

彰徳府

禦制道經丰樂鎭詩【乾隆十五年五言古一首行書】禦制謁周文王祠詩【乾隆十五年五言古一首行書】禦制嶽武穆廟詩【乾隆十五年七言律一首行書】

以上彰徳府

衛輝府

禦制詩賜僧超玉【康熙四十二年七言絕一首行書】禦書朱子姜詩賜僧超玉【康熙四十二年行書】禦書朱子姜詩賜髙必遴【康熙四十二年行書】禦制過殷太師墓詩【乾隆十五年四言正書】禦制題荷蕢詩【乾隆十五年七言絕一首行書】禦制駐蹕百泉詩【乾隆十五年七言律一首行書】禦題卽景詩【乾隆十五年七言律一首行書】禦制謁衛源廟詩【乾隆十五年五言律一首行書】禦制邵子安樂窩詩【乾隆十五年七言律一首行書】

以上衛輝府

懷慶府

禦制由豫省回鑾過孟津詩【康熙四十二年七言律一首行書】禦書唐人五絕句【康熙四十二年行書】禦書雨中望遠詩【康熙四十二年行書】禦制渡孟津河恭依皇祖韻詩【乾隆十五年七言律一首行書】禦制香山寺詩【乾隆十五年五言律一首行書】禦制濟源盤谷考證【乾隆三十四年行書一勒田盤一勒濟源】

以上懷慶府

河南府

禦制董帖賜趙千京【康熙四十二年行書】禦制過漳河入豫省詩【乾隆十五年五言律一首行書】禦制緱山詩【乾隆十五年五言律一首行書】禦制嵩陽書院詩【乾隆十五年七言律一首行書】禦制登華蓋峯詩【乾隆十五年七言古一首行書】禦制謁嶽廟詩【乾隆十五年五言律一首行書】禦制會善寺詩【乾隆十五年五言排律一首行書】禦制中嶽廟秩祀禮成詩【乾隆十五年七言律一首行書】禦制宿少林寺用沈佺期韻【乾隆十五年五言律一首行書】

以上河南府

山東

泰安府

泰安府

衮州府

濟寧州

沂州府

曹州府

東昌府

臨淸州

靑州府

登州府

萊州府

泰安府

禦書趵突泉激湍二字【康熙二十三年行書】禦書溫庭筠詩賜佛倫【康熙二十八年行書】禦書作霖二字【康熙二十八年行書】禦制江寧駐蹕詩賜桑格【康熙三十二年行書】禦臨董其昌書賜桑格【康熙三十三年行書】禦書政尙淸簡四字賜桑格【康熙三十三年行書】禦制趵突泉詩【康熙三十三年五言律一首行書】禦臨趙子昂趵突泉詩帖【康熙三十三年行書】禦書珪璋特達四字賜王國昌【康熙三十八年行書】禦書維徳之隅四字賜劉暟【康熙三十八年行書】禦書書閣山雲起琴齋澗月流十字【康熙四十一年行書】禦書唐人五絕【康熙四十一年行書】禦書中峯上翠微詩【康熙四十一年行書郎廷槐谷鵬各恭刻一本】禦制天津詩【康熙四十一年五言律一首行書】禦臨米芾帖賜王【康熙四十一年行書】禦書五言絕句賜房之麟【康熙四十一年艸書】禦書唐人五紀賜徐炯【康熙四十一年行書】禦臨米芾詩帖【康熙四十一年行書】禦書唐人五絕賜祖維煥【康熙四十一年行書】禦臨董其昌論書帖【康熙四十一年行書】禦臨米芾詩帖賜王國昌【康熙四十一年行書】禦書五言絕句賜滕永禎【康熙四十一年行書】禦制登濟南城望華不注山詩賜王國昌【康熙四十一年七言絕一首行書】禦書治理寬平四字賜王國昌【康熙四十一年正書】禦臨董其昌詩帖【康熙四十一年行書】禦書水急魚行澀風髙鳥不棲十字【康熙四十一年行書】禦書學宗洙柶四字【康熙四十二年行書】禦臨蘇軾詩帖【康熙四十二年行書】禦書二麥大熟長歌【康熙四十三年七言古一首行書】禦書諭東撫趙世顯【康熙四十四年正書】禦書扇上詩賜趙世顯【康熙四十五年行書】禦書淸漪二字賜徐旭齡【康熙四十五年行書】禦書綏撫三薺四字賜李樹徳【康熙五十八年行書】禦臨趙孟俯書歸田賦【乾隆十三年行書】禦制趵突泉恭依聖祖原韻詩【乾隆十三年五言律一首行書】禦書禮惇燕譽四字【乾隆十三年行書】禦書東封保障四字【乾隆十三年行書】禦書歷下亭三字【乾隆十三年行書】禦制遊歷下亭詩【乾隆十三年五言律三首行書】禦制珍珠泉詩【乾隆十三年五言古一首行書】禦制大明湖詩【乾隆十三年七言古一首行書】禦制謁虞帝廟詩【乾隆十三年五言律一首行書】禦制登會波樓詩【乾隆十三年七言律一首行書】禦制千佛山極目詩【乾隆十三年五言古一首行書】禦制鵲華橋詩【乾隆十三年七言絕三首行書】禦書觀止二字賜李敏第【乾隆十三年行書】禦書朗潤二字賜赫赫【乾隆十三年行書】禦書郎官壁記賜李渭【乾隆十三年正書】禦臨蘇軾尺牘【乾隆十三年行書】禦臨米芾帖【乾隆十三年行書】禦制賜阿里衮詩【乾隆十三年五言古一首行書】禦制雜詠示山東諸臣卽賜阿里衮詩【乾隆十三年五言古四首行書】禦制雨花巖詩【乾隆十三年二十二年二十七年三十年三十六年四十一年四十五年四十九年七言絕各一首俱行書】禦制至徳州示阿里衮詩【乾隆十三年五言律一首行書】禦制瑞谷圖詩示準泰【乾隆十三年五言律一首行書】禦制示準泰詩【乾隆十四年七言古一首行書】禦制賜白鐘山詩【乾隆二十二年五言律一首行書】禦書海嶽宣猷四字賜鶴年【乾隆二十二年行書】禦制賜鶴年詩【乾隆二十二年五言律一首行書】禦制賜謝溶生詩【乾隆二十二年五言律一首行書】禦制巢鶴巖詩【乾隆二十二年二十七年三十年三十六年四十一年四十五年四十九年七言絕各一首俱行書】禦制卓錫泉詩【乾隆二十二年七言絕一首二十七年五言古一首七言絕一首三十年四十一年四十五年四十九年七言絕各一首俱行書】禦制登玉符最髙峯詩【乾隆二十二年五言古首二十七年七言古一首俱行書】禦書甘露亭三字【行書一立石一摩崖】禦制甘露亭詩【乾隆二十二年三十年三十六年四十一年四十五年四十九年七言絕各一首俱行書】禦制摩頂松詩【乾隆二十二年七言絕一首三十年七言古二首三十六年七言律一首四十一年四十五年四十九年七言絕各一首俱行書】禦制白雲洞詩【乾隆二十二年二十七年三十年三十六年四十一年四十五年四十九年七言絕各一首俱行書】禦制賜阿爾泰詩【乾隆二十七年七言律一首五言律一百俱行書】禦制燕九徳州行宮寫梅筆頭題詩【乾隆二十七年五言絕一首行書】禦制疊梅花筆頭元韻詩【乾隆二十七年三十年五言絕各一首俱行書】禦制賜崔應階詩【乾隆三十年五言律一首行書】禦制賜崔應階及屬吏食詩【乾隆三十年五言律一首行書】禦臨顏眞卿書裴將軍詩帖賜崔應階【乾隆三十年前有

禦題後有禦跋】禦制晏子祠詩【乾隆三十年七言絕一首行書】禦制靈巖寺疊韻詩【乾隆三十年三十六年四十一年四十五年七言律各一首俱行書】禦制靈巖寺禮佛詩【乾隆三十六年七言律一首行書】禦制賜富明安詩【乾隆三十六年七言律一首行書】禦制賜徐績詩【乾隆三十八年七言律一首行書】禦制賜徐績奏得雨詩【乾隆三十八年七言律一首行書】禦制賜楊景素詩【乾隆四十一年七言律一首行書】禦筆柳陰垂釣圖扇面

﹝臣﹞等謹案禦筆垂鈞圖扇面禦跋二通其一面爲張照書並刻一石

以上濟南府

泰安府

禦書雲峯二字【康熙二十三年行書】禦制恭頌聖祖勒崖雲峯二大字詩【乾隆十三年七言絕一首行書】禦制登泰山恭依聖祖韻詩【乾隆十三年十六年七言律各一首二十二年七言律三首三十年三十六年四十一年七言律各一首俱行書】禦制恭奉皇太后登岱麓詩【乾隆十三年七言律一首行書】禦制夜宿岱頂詩【乾隆十三年五言古一首行書】禦登封臺詩【乾隆十三年七言古一首行書】禦制祀廟詩【乾隆十三年七言律一首行書】禦制日觀峯詩【乾隆十三年五言古一首三十六年四十一年七言絕各一首俱行書】禦制朝陽洞詩【乾隆十三年五言古一首三十六年四十一年七言絕各一首俱行書】禦制壺天閣【乾隆十三年五言古一首二十二年五言律各一首三十六年四十一年七言絕各一首俱行書】禦制昹五大夫松詩【乾隆十三年七言律一首三十六年七言古一首四十一年五言古一首俱行書】禦制對松山詩【乾隆十三年五言律一首二十七年三十六年四十一年七言絕各一首俱行書】禦制環詠亭詩【乾隆十三年七言律一首二十七年七言絕一首三十六年七言律一首四十一年七言絕一首俱行書】禦制經回馬嶺詩【乾隆十三年七言絕一首二十二年五言絕一首三十六年四十一年七言絕各一首俱行書】禦制謁岱廟詩【乾隆十六年七言律一首二十二年五言排律一首二十七年五言律一首三十六年四十一年五言排律各一首俱行書】禦制鳳凰臺春望詩【乾隆二十一年七言排律一首行書】禦制登泰山詩【乾隆二十二年二十七年七言律各一首俱行書】禦制十八盤詩【乾隆二十二年七言律一首三十六年七言絕一首俱行書】禦制漢柏詩並圖【乾隆二十七年七言絕一首行書上有

禦跋】禦書朝陽洞三字【乾隆三十六年正書】禦制丈人峯詩【乾隆三十六年四十一年七言絕各一首俱行書】禦制飛來石詩【乾隆三十六年四十一年七言絕各一首俱行書】禦制桃花峪詩【乾隆三十六年四十一年七言絕各一首俱行書】禦制蓮花洞詩【乾隆三十六年四十一年七言絕各一首俱行書】禦制無字碑詩【乾隆三十六年五言律一首行書】禦制漢明堂詩【乾隆三十六年七言絕一首行書】禦制漢柏詩【乾隆三十六年四十一年七言絕各一首俱行書】

以上泰安府

衮州府

禦制泉林記【康熙二十三年國書正書】禦制至聖先師孔子廟碑文【康熙二十五年正書】禦制孟子廟碑文【康熙二十六年正書】禦制重修闕裏孔子廟碑文【康熙三十三年正書】禦制冬至過闕裏詩【康熙三十三年五言律一首行書】禦制修建闕裏聖廟碑文【雍正八年正書】禦制至聖先師孔子廟碑文【乾隆十三年正書】禦制闕裏祭先師禮成詩【乾隆十三年五言排律一首三十六年四十一年七言律各一首俱行書】禦制謁孔林酹酒詩【乾隆十三年三十六年四十一年五言律各一首四十九年七言律一首俱行書】禦制聖迹殿贊【乾隆十三年四言正書】禦制禮器贊【乾隆十三年四言正書】禦制萬仞宮墻贊【乾隆十三年四言正書】禦制奎文閣贊【乾隆十三年四言正書】禦制故宅門贊【乾隆十三年四言正書】禦制杏壇贊【乾隆十三年四言正書】禦制故並贊【乾隆十三年四言正書】禦制金絲堂贊【乾隆十三年四言正書】禦制詩禮堂贊【乾隆十三年四言正書】禦制手植檜贊【乾隆十三年四言正書】禦制祀少昊陵詩【乾隆十三年五言排律一首三十六年四十一年四十九年五言律各一首俱行書】禦制謁元聖祠詩【乾隆十三年十六年四十一年四十九年五言律各一首俱行書】禦制復聖顏子贊【乾隆十三年四言正書】禦制述聖子思贊【乾隆十三年四言正書】禦制亞聖孟子贊【乾隆十三年四言正書】禦制賜衍聖公孔昭煥詩【乾隆十三年七言律一首十六年七言絕一首二十一年七言律一首二十二年二十七年七言絕各一首俱行書】禦制至曲阜詩【乾隆二十一年七言律二首行書】禦制杏壇詩【乾隆二十一年七言絕二首行書】禦制故並詩【乾隆二十一年三十六年四十一年七言絕各一首俱行書】禦制魯壁詩【乾隆二十一年七言絕一首行書】禦制詩禮堂詩【乾隆二十一年五言排律一首三十六年四十一年七言絕各一首俱行書】禦制賦得手植檜並疊舊作詩【乾隆十三年二十一年三十六年五言排律各一首俱行書】禦制古泮池詩【乾隆二十一年七言絕六首二十二年二十七年五言律各一首俱行書】禦書子在川上處五字【乾隆二十一年正書】禦題子在川上處詩【乾隆二十一年七言律一首二十二年二十七年三十年三十六年四十一年七言絕各一首俱行書】禦制至泉林詩【乾隆二十一年二十二年二十七年七言律各二首俱行書】禦制闕裏詩【乾隆二十二年二十七年七言律各一首三十六年五言排律一首俱行書】禦制古泮池證疑說【乾隆二十二年行書】

﹝臣﹞等謹案禦制古泮池證疑說斷以今縣治卽古之魯城舊說參差謬誤一經宸論萬古得所折衷云

禦制韓莊閘詩【乾隆三十年七言絕一首行書】禦制分水龍王廟詩【乾隆三十年三十六年七言律各一首俱行書】禦制題乙卯遣祭碑陰詩【乾隆三十六年七言絕一首後有

禦跋四十九年七言絕一首俱行書】禦制淥水曲詩【乾隆三十六年五言絕一首行書】禦制顏子祠詩【乾隆三十六年四十一年七言律各一首四十九年七言絕一首俱行書】禦制金絲堂詩【乾隆三十六年四十一年七言絕各一首俱行書】禦制過闕裏恭依皇祖韻詩【乾隆三十六年四十一年四十九年五言律各一首俱行書】禦制釋奠先師疊癸卯韻詩【乾隆四十九年七言律一首行書】

以上衮州府

濟寧州

禦制閱河堤詩【康熙二十四年正書】禦制宗聖曾子贊【乾隆十三年四言正書】禦制賜河東總河顧琮詩【乾隆十六年七言絕一首行書】禦制賜河東總河張師載詩【乾隆二十七年五言律一首行書】禦制過濟寧州詩【乾隆三十年三十六年四十九年七言律各一首俱行書】禦制賜總河李弘詩【乾隆三十年五言律一首行書】禦制太白樓詩【乾隆三十年三十六年四十一年四十五年四十九年七言律各一首俱行書】禦制南池少陵祠詩【乾隆三十年三十六年四十一年四十五年七言律各一首俱行書】禦制再詠南池詩【乾隆三十年七言絕一首行書】禦書杜甫遊南池詩有跋【乾隆三十年行書】

﹝臣﹞等謹按南池詩禦題云少陵祠舊鐫杜詩二首爲明嘉靖間人書東嶽雲峯起一篇乃簡許主簿作混附南池誤矣因爲別立一石專書秋水章刻之

禦制南池詩【乾隆三十六年五言律一首行書】禦制南池雜詠詩【乾隆四十九年七言古一首行書】禦制津貼銀淮銷詩【乾隆四十九年五言古一首行書】

以上濟寧州

沂州府

禦制甲子東巡出都詩【康熙二十三年行書】禦臨董其昌詩帖【行書】禦制駐蹕黃梅巖定五賢名目增王覽顏杲卿於祠內詩【乾隆十六年七言絕一首行書】禦制瑯邪五賢祠詩【乾隆二十七年七言絕一首行書】

﹝臣﹞等謹按祠中所祀五賢王祥王覽諸葛亮顏杲卿顏眞卿

禦制題二疏城詩【乾隆二十七年七言絕一首行書】

以上沂州府

曹州府

禦書二詩賜章宏【康熙四十四年行菁】

﹝臣﹞等謹按聖祖禦書賜章宏一南巡舟中錄朱子句一扇上書唐句合刻一石

以上曹州府

東昌府

禦臨米芾天馬賦賜任克溥【康熙二十四年】禦制過東昌府詩【乾隆三十年五言排律一首三十六年五言律一首俱行書】禦制光嶽樓詩【乾隆三十年三十六年四十一年四十五年四十九年七言律各一首俱行書】

以上東昌府

臨淸州

禦制臨淸舟中詩【乾隆三十六年七言絕一首行書】禦制無爲觀詩【乾隆三十六年四十一年四十五年四十九年五言律各一首俱行書】禦制臨淸嘆【乾隆三十九年五言古一首行書】禦制臨淸歌【乾隆四十一年七言古一首行書】禦書安瀾濟運四字【行書】

以上臨淸州

靑州府

禦制朱子困學詩【康熙四十二年行書】禦書東鎭廟靈气所鍾四字【行書】禦書東鎭廟大東陪嶽四字【正書】

以上靑州府

登州府

禦書七言律詩賜張聖淸【康熙四十二年行書】

以上登州府

萊州府

禦書東海神廟海天浴日四字【康熙三十八年正書】禦書振鷺初飛四字【康熙三十八年行書】禦書朱子寫照銘【康熙四十二年行書】禦書海神廟萬派朝宗四字【正書】

以上萊州府

山西

各府

五臺山

各府

禦書樓法帖【康熙四十一年】

﹝臣﹞等謹按禦書樓法帖山西巡撫以至守令蒙賜書者二十九人匯刻成帖巡撫噶禮學政汪灝恭跋

禦書南巡舟行會通河雜詠四首之三賜王廷掄【五言絕句行書】

﹝臣﹞等謹按禦書舟行詩後附刻禦書插花瓶七律一章又禦賜書扇二種俱恭摹上石

禦書諭旨並米芾詩帖賜吳琠【康熙四十一年行書】禦臨米芾千字文賜吳琠【康熙四十二年行書】禦書恆山廟化垂悠久四字【行書】禦制賜陳廷敬詩【康熙五十三年五言律一首有

禦跋正書】禦制挽大學士陳廷敬詩【康熙五十三年五言律一首正書】禦書朱子五言律詩賜姜橚【行書】禦書晨搖玉佩趨金殿夕捧天書拜瑣闈句賜王堥揚【行書】禦書澤潤烝黎四字賜諾岷【雍正元年行書】禦制得雨七言律詩賜諾岷【雍正二年行書】

以上山西各府

五臺山

禦制東臺望海封碑文【康熙二十二年

國書正書】禦制西臺法雷寺碑文【康熙二十二年

國書正書】禦制南臺普濟寺碑文【康熙二十二年

國書正書】禦制北臺靈應寺碑文【康熙二十二年

國書正書】禦制中臺演教寺碑文【康熙二十二年

國書正書】禦制菩薩頂大文殊院碑文【康熙二十四年

國書正書】禦制射虎川臺麓寺碑文【康熙二十八年

國書正書】禦制五臺殊像寺碑文【康熙三十九年正書】禦制五臺碧山寺碑文【康熙三十九年正書】禦制五臺臺麓寺碑文【康熙四十年正書】禦書五臺羅■﹝日侯﹞寺碑文【康熙四十一年正書】禦書湧泉寺碑文【康熙四十四年正書】禦制五臺廣宗寺碑文【康熙四十六年正書】禦制五臺顯通寺碑文【康熙四十六年正書】禦制五臺樓賢寺碑文【康熙四十六年正書】禦制五臺白雲寺碑文【康熙四十六年正書】禦制五臺護國寺碑文【康熙五十年趙熊詔奉

敕正書】禦制五臺壽寧寺碑文【康熙五十年陳邦彥奉

敕正書】禦制五臺鎭海寺碑文【康熙五十年賈國維奉

敕正書】禦制菩薩頂碑文【乾隆十四年正書】禦制五臺殊像寺碑文【乾隆十四年正書】禦制東臺望海寺碑文【乾隆十四年國書正書】禦制西臺法雷寺碑文【乾隆十四年國書正書】禦制南臺普濟寺碑文【乾隆十四年國書正書】禦制北臺靈應寺碑文【乾隆十四年國書正書】禦制中臺演教寺碑文【乾隆十四年國書正書】禦制五臺大螺頂碑文【乾隆十五年正書】

以上五臺山

陜西

禦書寧靜致遠四字賜吳赫【康熙三十六年行書】禦書五峯挺秀四字【康熙四十二年行書】禦臨米芾燈賦賜鄂海【康熙四十二年行書】禦制詩賜鄂海【康熙四十二年西安偶作五言絕三首

駐驆潼關五言律一首俱行書】禦制廣仁寺碑文【康熙四十四年正書】禦制西嶽廟碑文【康熙四十四年正書】禦書賜郭世隆詩扇【五言律正書】禦臨米芾帖【行書吳赫恭刻】禦臨董其昌帖【艸書吳赫恭刻】禦書各種法帖【五卷】禦書保釐秦隴四字【正書】禦書輸忠閫外四字賜潘育龍【正書】禦書邊陲良將四字賜江琦【正書】禦制賜嶽鍾琪詩【雍正二年五言律一首行書】禦制喜雨詩賜畢沅【乾隆三十九年七言律一首行書後有畢沅恭和詩並跋】禦制太白山謝雨詩【乾隆四十三年七言律一首行書】禦制華山廟碑文【乾隆四十四年行書】

以上陜西

甘肅

禦制西安偶作詩賜齊世武【五言絕三首行書】禦書陋室銘【行書】禦制朋黨論【雍正三年行書】禦制佑寧寺碑文【雍正九年正書】禦制廣惠寺碑文【雍正九年正書】禦制河源神廟碑文【雍正九年正書】

以上甘肅

四川

禦書江瀆廟涵濡萬物四字【康熙四十二年行書】禦制瀘定橋碑記【康熙四十二年行書】禦書永奠大川四字【康熙四十二年行書】禦制打箭鑪惠遠廟碑文【雍正九年國書正書蒙古書】

以上四川

兩廣

廣東

廣西

廣東

禦書賜趙弘燦樂善不倦四字【康熙三十八年行書】禦臨米芾書杜詩賜趙弘燦【康熙三十八年行書】禦臨趙孟俯書秋興賦【康熙三十八年行書】禦臨米芾書天馬賦【康熙三十八年艸書】禦書唐句賜王國昌【康熙四十一年行書】禦書南海神廟萬里波澄四字【康熙四十二年行書】禦臨董其昌詩帖【康熙四十二年五言絕七言紹各一幅行書合刻一石】禦書詩扇【康熙熙四十二年凡四面合刻一石】禦書題蘭詩扇【行書】禦制虎跑泉詩【康熙四十二年五言絕一首行書趙弘燦恭摹上石】禦臨董其昌天馬賦【行書趙弘燦恭摹上石】禦書殿邦炎州四字【康熙五十六年正書】禦制春幸詩【康熙五十六年七言律一首正書】

﹝臣﹞等謹按禦制春幸詩刻本有三浙江福建並滿保恭刻廣東楊琳恭刻

禦書西銘賜楊琳【康熙五十六年行書】禦制禦稻詩賜瑪爾泰【康熙六十年七言絕一首行書乾隆三年瑪爾泰總督兩廣刻於端溪書院見瑪爾泰跋語】禦臨董其昌書杜詩帖【禦書】禦書整肅綱維四字賜孔毓珣【雍正五年行書】

以上廣東

廣西

禦書壽世慈蔭四字【康熙五十四年正書】

﹝臣﹞等謹按聖祖禦書壽世慈蔭四大字長六尺撫臣陳元龍等摩崖恭勒

以上廣西

雲南

禦書中和山滇云洪極四字【康熙四十四年正書】禦書五華書院育材二字【康熙五十五年正書】

貴州

禦書表裏常正動靜自勿違十字賜王國昌【康熙四十一年行書】

外藩

禦制與俄羅斯定約分界碑文【康熙二十九年國書行書俄羅斯蒙古拉題諾五種書額裏古納河摩崖】禦書察罕齊老勒石銘【康熙三十五年

親徵噶爾丹

蹕路過此】禦書昭木多勒石銘【康熙三十五年

親徵噶爾丹殲其眾於此】禦書狼居胥山勒石銘【康熙三十五年】禦書拖諾山勒石銘【康熙三十五年

親徵噶爾丹

駐蹕於此】禦制匯宗寺碑文【康熙五十三年正書寺在多倫諸爾】禦制平定西藏碑文【正書康熙六十年平定西藏雍正年伊克臺勒石】禦制善因寺碑文【雍正元年國書正書寺在多倫諾爾】禦制平定準噶爾勒銘伊犁碑文【乾隆二十年國書正書】禦制平定準噶爾後勒銘伊犁碑文【乾隆二十年國書正書】禦制廣教寺碑文【乾隆三十年國書正書蒙古西蕃四體書寺在喀爾喀部】禦制平定金川勒銘勒烏圍碑文【乾隆四十一年國書正書蒙古西番四體書】禦制平定金川勒銘美諾碑文【乾隆四十一年國書正書蒙古西番四體書】禦制平定金川勒銘噶喇依碑文【乾隆四十一年國書正書蒙古西番四體書】

﹝臣﹞等謹按列聖奎章皇上睿藻炳耀寰區薄海內外罔不爭先快覩至於外藩碑版拓土紀功尢前古所莫及億萬年無疆之休洵足昭垂不朽云

以上外藩

皇朝通誌卷一百二十一《淸朝通誌》災祥略凡三卷﹝122～124﹞／一百二十六卷﹝淸﹞髙宗敕撰

●皇朝通誌卷一百二十二

災祥略一

○災祥略一

﹝臣﹞等謹按史家皆志五行始自漢書詳列五行傳說及其占應後代作史者皆因之人主致中和則天地位萬物育其機甚捷其理甚微而爲災異之學者必欲條分縷析逐事以求其應有不合又旁引曲證以傅會其說此鄭樵所以斥爲欺天之學也鄭氏作災祥略專記實迹而削去五行相應禨祥術數之說誠通論巳續通誌旣踵其體列編次成捲我國家重熙累洽庥和之气暢垓溯埏實無所謂變異之徵如前史所載者至手列聖相承敬天勤民之心傳爲家法皇上體中和極賅對育之原兢業淵衷無時暫釋故不因見祥而喜亦不待見災而懍用以承景貺而庥徵蓋聖心卽天心也玆謹就國初以來事迹依類臚於捲內庶幾傳信徵實用以仰見欽若天道敬授人時之至意焉

紀災【天類地類】

△紀災【天類地類】

﹝臣﹞等謹按鄭氏災祥略綜春秋迄隋千有餘年之事迹志天則次以日月星志地則次以水旱而月舉五星之薄蝕陵犯不載雷電雪霜永雹之異不登蓋名之爲略固與史家五行志體例各殊也惟考鄭氏志於天則有天裂天鳴諸異於日則有眾日並照日夜出諸異於月則有兩月並見月晝明諸異以類相從我朝至治光昭天地交泰旣無此變徵則原書類例自當酌刪若夫堯湯水旱爲上世所不能無列聖厪念黎元如傷在抱皇上周咨民瘼宵旰勤求每遇閭左偏災立加撫卹是以水旱之數較之前史爲獨多者前代水旱之來未必盡皆入告而我朝則隱飾有譴稽遲有罰則無不上達之隱也前代於水旱之告未能盡皆邀卹而我朝則賑貨有法蠲除有令則無不下究之澤也若依鄭志之例但書作某郡水某郡旱而不臚載恩施則聖朝之厚澤深仁超越千古者無由共見若於一邑一隅之旱澇並皆敍列則事不勝書且賑卹蠲免之條又掌入之食貨門而不在災祥占驗之科矣今惟舉其事之大者類系於篇

天類

天類

日食

星變

日食

順治元年八內丙辰朔日食在張宿八度十八分食三分有差二年十二月己卯朔日食食不及一分是日陰雲不見五年五月乙丑朔日食在觜宿十一度七分食九分有差七年十月辛巳朔日食在亢宿二度十五分食七分有差十四年五月癸卯朔日食在觜宿二度十二分食六分有差十五年五月丁酉朔日食在畢宿六度五十七分食四分有差

康熙三年十二月戊午朔日食在斗宿二十一度二十分食八分有差五年六月庚戌朔日食在並宿九度四十五分食九分有差八年四月癸亥朔日食在婁宿十一度食五分有差十年八月己卯朔日食在張宿九度二十九分食一分有差十五年五月壬午朔日食食不及一分二十年八月辛巳日食在翼宿初度二十三分食三分有差二十四年十一月丁巳朔日食在心宿一度二十二分食二分有差聖祖仁皇帝諭大學士等日天象稍有愆違卽當修省或施行政事有未當歟或下有冤抑未得伸歟廷臣詳議以聞二十七年四月癸卯朔日食在婁宿十度五十九分食九分有差諭大學士等日欽天監奏四月朔日食凡應行應革之事其令九卿詹事掌印科道集議以聞二十九年八月己未朔日食在張宿九度二十分食二分有差三十年二月丁己朔日食在危宿十度五十二分食三分有差二十一年正月辛亥朔日姇在虛宿九度三十四分食五分有差先期諭禮部曰天象之變見於歲首朕兢愓靡寧力圖修省其罷元旦行禮筵宴至是覽欽天監所奏日食占驗有大臣黜近臣有憂之語諭大學士等曰朕觀自古帝王於不肖大臣正法者頗多今設有貪污之臣朕得其實亦必置之重典此皆系於人事凡占候當直書其占語今欽天監往往揣度時勢附會陳說如去年視有旱狀則用天時亢旱之占譸張殊甚可傳欽天監諭之三十四年十一月己未朔日食在尾宿三度二十六分食八分有差三十六年閏三月辛巳朔日食在婁宿一度五十七分食十分有差先期論大學士曰日食𨿽可預推然自古帝王皆因此而戒懼蓋所以敬天變修人事也若庸主則委諸气數矣可諭九卿有宜修攺者悉以聞四十一年十一月丁酉朔日食有心宿一度二十六分食四分有差四十五年四月戊子朔日食在胃宿八度十八分食六分有差四十七年八月甲辰朔日食在翼宿一度四十二分食五分有差四十八年八月己亥朔日食在張宿九度二十六分食四分有差五十一年六月癸丑朔日食在井宿十度三十二分食五分有差五十四年四月丙寅朔日食在婁宿十二度十九分食六分有差先期諭大學士九卿曰自右帝王敬天勤政凡遇垂象必實修人事以答天戒其系國計民生有應行應攺者詳議以聞五十八年正月甲戌朔日食在危宿初度四十五分食七分有差諭大學士九卿曰元旦日食以陰雲微雪未見別省無雲之處必有見者況日值三始人事不可不謹政或有闕失諸臣確議以聞五十九年七月丙寅朔日食在柳宿五度十六分食七分有差六十年閏六月庚申朔日食在井宿二十九度四十二分食二分有差

雍正八年六月戊申朔日食在井宿二十度四十二分食九分有差先期世宗憲皇帝諭大學士等曰朕禦極以來七年之中未遇日食今欽天監奏稱六月朔日食朕心深爲畏懼時刻修省內外臣工宜共相勉勗以懍天戒尋山西巡撫以至期陰雨不見食稱賀江寧織造以是日陰雨過午晴明日光無虧稱賀俱奉旨切責又諭大學士等曰天象之災祥由於人事之得失若上天嘉佑而示以休徵欲人之知所黽勉永保令善於勿替也若上天譴責而示以咎徵欲人之知所恐懼痛加修省也日食乃上天垂象示儆所當敬畏詎可以偶爾觀瞻之不顯而遂誇張以稱賀乎山西偶值陰雨不可以槪天下江南日光不虧朕推求其故蓋日光外向過午之後巳是漸次復園之時所虧止二三分是以不顯虧缺之象昔年遇日食四五分之時日光照耀難以仰視皇考親率朕同諸兄弟在幹淸宮用千里鏡測驗四周以紙遮蔽日光然後看出又豈可因此而怠忽天戒稍存縱肆之心乎慶賀之奏甚屬非理大違朕心宣諭中外知之九年十二月庚寅朔日食在斗宿初度二十六分食九分有差十三年九月丁酉朔日食在角宿二度五分食八分有差

乾隆七年五月已未朔日食在畢宿七度十七分食七分有差十年三月癸酉朔日食在壁宿六度四十九分食一分有差十一年三月丁卯朔日食在室宿十一度二十三分食六分有差先期二月上諭大學士等曰本月十六日月食三月初一日日食且自上冬以及今春雨雪稀少土膏待澤朕敬天勤民之心倍增幹愓所望大小臣工共體朕意加修省迓天和夫修省之道以實不以文其有關於民生國計者當盡心籌劃竭誠辦理以盡職守若朕躬有愆謬政事有闕失應行陳奏者卽據實以聞不得避忌瞻徇亦不得牽引虛文負朕諮詣之意十二年七月己丑朔日食在柳宿六度三十三分食二分有差十六年五月丁酉朔日食在昴宿七度三十七分食四分有差先期諭曰日食天象之大者自古重之顧僅以引咎求言虛文從事夫豈應天以實之義乃者五月丁酉朔日有食之朕自惟宵旱憂勤無時不深幹惕寧待懸象著明始知戒謹然遇災而懼罔敢不欽戒懼修省惟崇實政行在鑾儀衛早晚鼓角是日著停止一日以示撤縣齋戒我君臣當就常存之敬畏倍加謹凜並修實政卽如朕向來巡幸地方官惟修治道途此外一無華飾自乾隆十三年東巡該撫等於省會城市稍從觀美後乃踵事增華𨿽謂巷舞衢歌輿情共樂而以旬月經營僅供途次一覽實覺過於勞費且耳目之娛徒增喧聒朕心深所不取今歲恭遇皇太后萬壽兆庶亦藉以申祝嘏之忱是以俯順民情至朕待督撫有司惟因其能實心辦事令地方日有起色方加恩獎予而不知朕心者未必不以辧差華美求工取悅爲得計將玩視民瘼專務浮華此風一開於吏治民風所關者甚大嗣後以違制諭諭中外知之二十三年十二月癸丑朔日食在斗宿一度五十一分食八分有差諭大學士九卿科道等曰春秋書日食古聖克警天戒惟是爲兢兢玆者季冬之朔日食至八分之多望日又值月食一月之間只曜薄蝕災莫大焉我君臣當動色相戒側席修省念邇年來西陲底定殊域來歸克奏膚功皆仰賴上蒼福佑在朕宵旰殷懷無刻不以持盈保泰爲惕並非出於矯彊亦中外臣民所共知第人情當順適之時檢持或有未至昔人所稱人苦不自知良非虛語夫天心仁愛人事宜修倘用人行政之間有昕闕失而不力爲振飭何以裨政治而召休和在廷諸臣其襄治理寅恭夙夜宜有同心其各抒所見據實敷陳無有隱諱二十五年五月甲辰朔日食在參宿一度十七分食九分有差諭大學士等曰序臨北至一陰始生薄蝕適逢益切幹愓所有本月朔內廷例用龍舟上年旣以禱雨不行今𨿽際時和並飭停止用申祗荷天仁示戒之至意二十七年九月庚申朔日食在角宿三度二十六分食五分有差二十八年九月乙卯朔日食在軫宿六度一分食七分有差三十四年五月壬午朔日食在畢宿八度三十八分食三分有差三十五年五月丁丑朔日食在昴宿七度三十四分食三分有差三十八年三月庚寅朔日食在室宿十二度三十七分食四分有差三十九年八月壬寅朔日食在張宿十度五十三分食三分有差四十年八月丙子朔日食在張宿初度六分食四分有差十二月甲辰朔日食在斗宿二十三度四十三分食一分有差四十九年甲午甲寅朔日食在柳宿十六度二十一分食一分有差五十年七月戊申朔日食在柳宿五度三十五分食四分有差十二月以明年正月元旦日食命停止朝賀並宣諭中外諭曰五十一年正月初一日日食業經頒諭停止朝賀其救護典禮禮部遵例奉行朕仍於內殿恭設香案虔申祈禱以答上天垂象儆愓修省之意至於下詔求言史冊所稱朕以爲轉涉虛文蓋事天以實爲人君者敬天勤民躬理庶務日愼一日乃職分所當然卽大臣言官應行陳奏事件原當隨時入告豈待日食然後求言況今每日禦便殿聽政批答章奏大學士軍機大臣及九卿科道等不時召見咨詢政務卽外省自督撫至道府無不隨到宣召未致民隱雍於上聞詎因日食方始下詔求言耶至薄蝕天變日寺度數有定昔宋仁宗康定元年正月丙辰朔應日食先是日官楊維徳等請移閏於庚辰年則日食在前月之晦帝曰閏所以正天時而授民事其可曲避乎不許所見甚爲合理蓋凡日食必以合朔移於晦日尢爲非是又漢唐以來如光武帝建武二年北魏孝文帝延興四年太和十四年唐太宗貞觀六年均以正月朔日食昔我皇祖時以康熙三十一年及五十八年正月朔日食且三十一年錫伯瓜爾察達呼爾等來歸喀爾喀格楚爾喀亦以屬裔來歸之事可見日食爲定數而君人者則當因此益加戒懼至於以攺移爲消弭之說則尢斷斷不可朕踐阼之始卽叩天默禱以若蒙天佑享國至六十年卽當傳位歸政不敢如皇祖之數逾花甲今幸五十年來壽逾古稀康彊如昔惟有宵旰勤求不遑暇逸以仰副上天眷顧之殷祖宗付托之重設以天變爲可消弭卽於今歲歸政則是移咎後人圖卸巳責如宋髙宗年未六十傳位孝宗置軍國大事於不問不獨無以對天並無以對子朕豈肯出此平從前推算天行度數乾隆六十年乙卯亦當正旦日食與今歲同若於是年歸政則值嗣子首歲元正尢屬非宜朕心亦有不忍何若以是歲爲朕臨禦六十年頤和錫福之餘卽以次年爲嗣子迎庥攺元之始國祥家慶天日重光以符朕首祚之祈以紹我大淸億萬年之寶命不其懿與然此顥亦不敢期必總以猶日孜孜以靜俟上天垂佑耳將此通諭中外臣民咸知朕意

﹝臣﹞等謹按鄭氏災祥略但紀日食而不及月食蓋以日爲陽象故春秋書法特重日有食之今從其例

右日食

星變

順治九年九月太白晝見是月乙未辰時太白見於翼宿三度丙申酉時有流星起中天入紫微垣時世祖章皇帝將巡塞外以上天垂象卽行停止

康熙三年十月慧星見東南方是月己未朔彗星見於軫宿之次在左轄星之旁其體微小每夜逆行尾亦漸長經翼張並昴胃諸宿至十一月庚戌在婁宿之次聖祖仁皇帝諭議政王大臣曰星象示異皆因徳薄敷政失宜所致今惟力圖修省務期允當以答天心四年二月彗星復見先是三年十二月壬戌彗星移奎宿之次其體漸小四年正月癸己不復見二月己巳復見東南方在女宿之次閱十餘日經虛室壁三宿諭曰慧星復見實由徳薄所致上天垂象屢示警戒敢不益圖修省以後凡用人行政務加謹愼以求允當至於關系國家利獘民生休戚應興應革事宜內而部院及科道官外而督撫其各抒所見以備采擇朕不憚攺正七年五月太白晝見是月甲辰未時太白見午位在柳宿三度丙午庚戌朔癸丑諭曰太白晝見天象屢示儆戒朕甚懼焉今力圖修省彌加敬愼勵精勤政以答天心在內部院官各盡乃職公廉自效在外督撫提鎭以天各綏理地方撫卹軍民咸令得所二十一年七月彗星見東北方是月己巳彗星見於並宿之北其色白尾迹指西南壬申行東北尾迹長六尺餘癸酉諭大學士等曰天道關於人事彗星上見政事必有闕失其應行應革者令九卿科道詹事會議以聞

乾隆七年正月異星見東南方是月丙戌異星見於斗宿之次在天弁第二星之上其色黃白向西北逆行四十餘日隱伏八年十一月彗星見是月己亥彗星見奎壁之中距奎宿第二星二度體如彈丸其色黃尾迹長尺餘每夜向西逆行由戌宮至亥宮十二月丁卯上禦門聽政畢召大學士等前曰星象見異朕思天心仁愛垂象示儆必政事之間有所缺失我君臣當夙興夜寐勤加修省以回天意惟是應天以實不以文修省之實非徒托之空言也且書不云乎王省惟歲今歲序將周正其時矣我君臣必深思所以致此之由缺失何在亟圖悛攺庶幾盡事天之道有以感召和气而消未萌之眚也癸酉朔諭曰昨召見有學士陳世倌據奏近日彗星見宜下修省之詔宣示百官朕思人主君臨天下敬天勤民之心必嚴恭寅畏無時不凜上帝之鑑觀念兆人之休戚以期弭咎於未然誠以修省全在乎平日此朕之所以夙夜兢兢者事天以實不以文以誠不以僞也若但托於文告飾爲敬愼警懼之辭而無引咎責躬之實徒務臣民之觀聽以塞責是明以示戒而更加粉飾則欺世慢天其過愈大豈能感召天和潛消沴戾乎前日禦門時朕面降諭旨原欲與大臣等交相儆省深思所以致此之由缺失何在亟圖悛攺格天之道惟在乎修省之實而不在修省之文我君臣其共勉之十三年三月客星見東方是月癸丑客星見於室宿第三星之南一度其色黃向東順行至次日卽消二十四年三月彗星見東南方是月甲午慧星見於虛宿之次其色蒼白尾迹長尺餘指西南每夜順行十餘日伏不見四月戊辰復出西南方在張宿第二星之上體劫甚微向東順行至五月初仍隱伏至十一月戊辰有客星見東南方在未宮並宿四星之下自未宮行至酉宮胃宿之次尋亦隱伏三十四年七月慧星見東南方是月甲辰彗星見於昴宿之次體如彈丸其色蒼白尾迹長二尺餘指正西偏南每夜順行八月望後伏不見十月復移見西方尋卽隱伏三十五年閏五月客星見東南方是月己酉客星見於斗宿之次在天弁第一星之西其色蒼黃每夜向北行十餘日卽隱伏十一月彗星見東南方是月彗星見於柳宿之次在第一星之下色蒼白尾迹長尺餘指南每夜向北行十餘度七日隱伏

右星變

皇朝通誌卷一百二十二

●皇朝通誌卷一百二十三

災祥略二

○災祥略二

紀災【天類地類】

△紀災【天類地類】

地類

地類

水災

旱災

水災

順治二年河決考城之劉通口時河流北徒自午溝至徐州河身漸涸至四年決口始塞河流疏通三年直隸成安等縣水按分數免賦六年直隸眞定順徳廣平大名四府屬山西太原平陽汾遼澤五府州屬水並免額賦八年蘇州松江等府屬水發銀米賑濟九年河決邳州水三日卽退十三年河南衛輝府屬湖南常徳府屬水並免額賦十五年河決山陽之迆灣姚家灣塞之是年湖北地方水又浙江寧波紹興二府沿海地方水並按分數免賦十六年江南蘇州揚州淮安徐州鳳陽等屬水全免舊欠錢糧十七年河南河決睢州杞縣虞城柘城永城夏邑等處水又江南邳州蕭縣宿遷沭陽等處水並按分數免賦十八年直隸霸州保定新城等州縣江西鄱陽等縣湖北沔陽黃梅廣濟等州縣水並按分數免賦

康熙元年江南鳳陽泗州等屬福建閩縣等十二縣陜西西安鳳翔興安等屬水並按分數免賦二年直隸河間等處以夏潦被水按分數免賦並遣官經理修堤挑淺事宜三年松江上海等處水蠲免額賦四年河決安東之茆良口等處至十年以次堵塞七年河決桃源之黃家嘴次年堵塞是年直隸眞定等五十州縣江南淮揚二府屬水分別免賦八年河決淸河之三汊口次年復決淸河之王家營等處認命河道總督羅多創築縷堤以次堵塞是夫陜西南鄭等處水按分數免賦九年直隸博野等二十九州島縣江南蘇松淮揚四府屬浙江嘉湖二府屬水並按分數免賦淮揚被水較重特命部院大臣往勘水災發帑賑給並罷本年漕運自康熙六年以後民欠銀米盡皆豁免十年淮安揚州水蠲免正賦自康熙元年至六年逋賦全免十一年揚州府屬水全免本年額賦十二年直隸霸州寶坻等十三州縣江南六安贛楡等州縣水並按分數免賦十三年揚州髙郵寶應泰州鳳陽泗州滁州等處水蠲免地丁銀漕次年仍免賦有差十四年河決徐州之潘家堂及宿遷之蔡家樓俱塞之是年淮揚徐鳳四府屬水按分數免賦十五年黃水倒灌洪澤湖決髙堰三十四處時黃淮合並東下漕堤多潰詔遣工部尙書冀如錫戶部侍郎伊桑阿往視興工命尙書靳輔爲總河於十七年次第堵塞是年淮揚徐所屬水特遣大臣往江南發銀米賑濟次年仍蠲免額賦十七年淮揚徐各屬水蠲停地丁漕項有差十九年淮揚蘇松常鎭等處水蠲停賑賦並發帑賑濟二十一年五月河決宿遷之徐家灣塞之六月河決宿遷之蕭家渡是夫大修兩河各堤工告竣至次年三月塞蕭家渡決口河歸故首二十一年揚州髙郵寶應泰州興化等處水蠲停正賦二十四年直隸河間獻縣等縣江南宿遷興化邳州髙郵鹽城等州縣山東郯城魚臺等縣水蠲免額賦二十六年直隸霸州文安保定武淸寶坻玉田丰潤等州縣江南淮揚二府屬水並按分數免賦二十七年江南興化毫州邳州等州縣水按分數免賦並發谷賑濟二十八年江南邳州等九州島縣復水仍按分數免賦二十九年江南六合等十五州縣衛浙江紹興府屬水按分數免賦並撥谷賑濟三十年雲南昆明等十州縣水按分數免賦三十二年直隸順天保定河間永平四府水全免明年額賦三十三年福建閩淸等縣水撥谷賑濟三十五年黃淮秋漲江南淮揚徐等處水撥米賑濟至次年復截畱漕米散給並全免額賦是年直隸三十二州縣湖北九州島縣衛水並按分數免賦三十六年江南山陽髙郵泗州潁州等處江西星子等縣水並按分數免賦三十七年福建臺灣地方水撥谷賑濟淮安揚州鳳陽府屬水並免額賦三十八年江南海州泗州盰眙等州縣湖北安陸府沔陽州等處水按分數免賦三十九年江南水泗州盰眙髙郵淸河及上江潁上等六州縣下江邳州等十六州縣各按分數免賦並除淮安揚州鳳陽三府上年額賦四十年五月泗州盱眙等處水時修築商家堰閉塞六壩從洪澤湖水長泛溢泗州盱眙等處被淹命總河張鵬翮會同兩江督臣阿山親行察勘蠲停額賦四十一年山東濟兗靑三府屬萊蕪新泰等州縣水全免明年額賦並發谷賑濟四十二年山東水凡九十四州縣詔截畱漕糧遣官前往分路散賑並全色明年額賦四十四年江南江寧淮安揚州三府屬浙江寧波紹興二府屬廣東肇慶府屬湖北沔陽等州縣湖南嶽州等州縣水撥谷賑濟並按分數免賦四十五年江蘇海州等十二州縣安徽潁州等十二州縣衛水按分數免賦四十七年江南蘇松等五府屬浙江湖州衢州臺州各屬水發谷賑濟並免明年額賦四十八年直隸武淸等十三州縣水設廠賑濟並按分數免賦四十九年直隸霸洲等七州縣江南邳州等十三州縣河南商邱等三十九州島縣水發谷散給並按分數免賦五十年江蘇海州等十五州縣衛水按分數免賦五十二年廣東三水等縣福建侯官等縣水全免額賦五十四年江南太倉長州等十四州縣衙湖廣江夏嘉魚等州縣水發谷散給並停免額賦是年直隸順天永平保定河間宣化五府屬水發米賑濟全免額賦五十五年江南上元宣城等州縣衛浙江衢嚴二府金華等三十州縣廬洲等衛水發谷賑濟按分數免賦五十七年江南桐城等三十州縣廬洲等七衛水發谷賑濟按分數免賦五十八年江南髙郵等州縣水按分數免賦五十九年江南淮揚二府屬湖廣漢州潛江等州縣水發谷賑濟按分數免賦六十一年直隸長垣等州縣山東壽張等州縣以黃泛驟漲被水發谷賑濟

雍正元年河南中牟直隸長垣等州縣黃水漫溢發帑賑濟其陽武封邱中牟三縣各免五年額賦二年江浙沿海州縣潮災發帑賑濟分別免賦直隸山東河南三省雨水過多成災者一體給賑三年直隸霸洲薊州等七十四州縣衛河南祥符等十九州島縣水發倉給賑按分數免賦有差又山東歷城等五十三州縣衛所水並免正賦福建廣東被水地方亦分別賑卹四年安徽所屬之舒城無爲望江等州縣水發米煮賑其泗州災重處按戶給銀又浙江仁和等州縣水按災分免額賦五年直隸玉田等二十三州縣水遣官賚銀分路散給又湖北江水溢被災之江陵漢陽等州縣及武昌荊州等衛盡除本年田賦七年雲南曲靖府屬水按分數免賦八年北河溢直隸順徳廣平大名等府水遣侍郎副都統等分四路散賑又山東河南江南瀕河州縣被災者一體賑卹十一年江南海溢蘇州松江二府屬之常熟華亭等二十九州島縣水如例賑卹又直隸之薊州丰潤等處水並蠲賑有差十二年江南徐州府屬州縣水分免正賦有差十三年四川綦江合江等州縣水各免今年租

乾隆元年浙江仁和錢塘等縣湖北漢川江陵等縣水免正賦及漕米有差二年河南西華等縣水按分數免租四年安徽宿鳳等十五州縣水免本年銀糧五年江蘇丰沛等十州縣衛水免丁屯蘆課河租各銀糧六年江南鳳陽潁州等府水分賑災民其上元等二十八州縣並免其年額賦七年江南黃淮交漲兩江水江蘇所屬江浦等州縣衛安徽所屬之壽州等州縣衛各蠲租截漕命大臣會同督撫勘賑是年湖北荊州安陸漢陽襄陽徳安五府湖南長沙嶽州常徳灃四府州江西贛州吉安南安三府水各按分數免其年田租十一年淮黃漲江南沿河州縣水免額賦並截漕充賑十二年山東九十八州縣水免額賦截畱山東河南漕運並撥天津倉米充賑是年江南海潮溢江蘇崇明寶山上海南匯鎭洋常熟昭文江陰等縣水蠲稅截糧有差十三年山東鄒平等二十州縣水截漕加賑命重臣巡視賑務十五年江蘇安徽二十七州縣水按分數賑濟免災田地漕銀糧十八年黃淮漲淮揚徐州屬水尋以河銅山堤宿靈虹泗等州縣亦水命大臣往視發帑截漕並撥附近各省米賑糶免今年租十九年江南淮揚雨潦下江等處復水賑如例其安徽泗盱等州縣亦分免額賦二十年江南淮揚徐水按分數賑卹設粥廠是年浙江杭州湖州紹興府所屬亦水予賑如例二十一年江南宿虹丰沛等十六州縣山東金鄕魚臺等縣水各蠲免按分數賑卹是年河南歸徳府之夏邑商邱永城虞城等縣並陳許兩府屬各縣亦以霪雨被水除田租免逋賦次年特遣官查視優卹並以工代賑疏浚渠道引積水達於河二十二年漳河暴漲注衛河免直隸山東之被水州縣賦並發粟散賑給銀葺店二十六年河南久雨河溢祥符等縣水蠲卹命大臣會勘賑濟設粥廠直隸之大名天津山東之徳州曹州均以水截漕充賑是年建楊橋河神祠先是七月河溢遂潰楊堤乃築引渠釃河澑兩匝月而合龍爰建祠並頒額勒碑從大學士劉統勛請也二十七年直隸霪雨所屬四十五州縣水按分收加賑又江蘇之淸河等十一州縣浙江之仁和等十七州縣均以水蠲免漕賦二十年山東濟南等屬十五州縣江南安池等五府屬水均蠲賑如例三十二年下江上元等十一縣上江懷寧等十三州縣江西南昌等十三縣湖北黃梅等十三州縣水蠲卹如例復命於正賑外各按分數加賑三十五年直隸各屬水諭部臣撥銀運米賑濟其浙江十四州縣災加賑亦如之是年古北口山水驟發特遣大臣賫銀運米逾格賑之三十八年江南水安東山陽阜寧淸河沭陽海州大河衛宿逋令勿收責三十九年安徽壽州鳳陽等十州縣衛水分別蠲緩有差是年又因黃水驟漲免山陽淸河鹽城阜寧明年租並淮安大河二衛漕賦四十年直隸霸州永淸等十四州縣水於例卹外加賑一月四十三年黃河溢河南災命重臣稽查截漕發帑賑之四十四年河南儀封延津等十三州縣水蠲賑如例四十五年直隸霸州文安等二十州縣水賑卹有君是年張家油房漫口河南考城等五縣水均加賑四十六年江南黃水溢上江之鳳泗等州縣下江之邳睢等州縣禾稼受傷撥銀截漕賑之並分別加賑四十七年黃河溢河南山東江南水特命於例賑外各展賑皇上廑念江南丰沛等縣及山東兗曹濟各屬災甚諭令常予賑卹災退後乃停四十八年重修雍正六年所建之惠安觀先是四十六年冬靑龍岡漫口合龍敕建龍王廟以昭神脫四十七年更築新提挑引渠自蘭陽至商邱一百七十餘里至是桃汛開放河流永慶安瀾大學士公阿桂等奏要工合龍全賴河神默佑請將蘭陽北岸惠安觀鳩工重修得旨允行並禦書祠額刊詩以紀事焉四十九年黃河溢河南安徽等處水蠲租除欠諭地方大吏督屬攜帶錢米分途賑卹其河南之商邱寧陵安徽之毫州等州縣分別加賑展賑有差

右水災

旱災

順治三年湖廣興國等十州縣旱按分數免賦八年江南寧國等府旱按分數免賦九年江南旱命督撫等按視災傷江蘇等處攺折漕糧免泒耗米安徽諸屬蠲免正賦十一年直隸山東浙江江南等處俱旱直隸八府屬山東二十一州縣浙江二十二州縣江南五州縣並按分數免賦十四年四月京師旱世祖章皇帝素服禱於圜丘遣官致祭方澤壇社稷壇社祇壇應時大雨十六年江西四十五縣湖南澧州等州縣貴州貴陽等府屬旱並免額賦十七年六月京師旱諭禮部今夏亢暘日久農事堪憂朕念致災有由痛自刻責谷爲民天非雨不遂竭誠祈禱積有日埒乃精誠未達雨澤尙稽晝夜焦心不遑啟處玆卜於月之十三日預行齋戒黎明步至南郊於夜子刻祭告圜丘懇祈甘霖速降以拯災黎若仍不雨則再行躬禮務回天意尋又諭先詣郊壇齋戒三日以十五日之夜子刻祭告屆日丙申親率諸王文武羣臣素服步至南郊齋宿是日四際無雲頃之陰雲密布甘霖卽降越三日戊戌行禮於圜丘祭畢雨復大霈十八年江南靑浦等二十七縣衛浙江二十九縣旱並按分數免賦

康熙三年江西四十一州縣旱按分數免賦四年三月京師旱命禮部遣官同河道總督朱之錫往泰山祈雨五年湖北沔陽黃岡等十二州縣江西寧州等三十五州縣旱並按分數免賦九年直隸開州等十四州縣山東濟陽等二十九州島縣旱並按分數免賦十年四月京師旱聖祖仁皇帝諭旨深自刻責卽詣南郊禱雨前期致齋三日素服詣壇致祭甘霖立沛是年鳳陽廬州安慶等府旱特遣部臣會同江南浚撫截漕散賑並於江寧省會之地大設粥廠賑濟流民十三年山東泰安等五十二州縣旱按分數免賦十六年江西新建浮梁等十六州縣旱按分數免賦十七年六月京師旱諭禮部朕惟天人感召理有固然人事失於下則天變應於上捷如影響豈曰罔稽天气亢暘禾苗枯槁朕夙夜靡寧力圖修省躬親齋戒虔禱甘霖前期致齋屆日自西天門步行至壇行禮時甘霖大沛是年江南鳳廬滁三屬旱按分數免賦並攺折漕糧十八年蘇松府屬旱按分數免賦詔發帑令江蘇巡撫等親行督賑二十年蘇松常鎭府屬旱分別蠲折額賦廣行設賑二十二年江西分宜等十七縣衛旱按分數免賦二十三年宜隸邢毫等二十州縣湖北江夏等十五州縣旱按分數免賦二十五年鳳陽徐州等處旱發銀米賑濟二十六年五月京師旱諭九卿等曰京師爲天下根本之地乃幾月不雨朕甚憂之欲躬行祈禱大小臣工宜盡誠齋戒毋循故事屆期上親制祭文素服自西天門步行詣壇行禮實時雨足是年江西宜春等十縣旱按分數免賦二十八年六月京師旱禦制祭文遣官禱雨於圜丘是年直隸順天保定河間眞定順徳廣平大名及宜化各府屬俱旱詔遣官詳勘先行發賑並免去年未徵及本年春夏額賦又湖北武昌等四府屬二十州縣四衛荊州安陸等二府屬九州島縣四衛旱先行賑濟免明年春夏額賦江西寧州袁州等三十二州縣衛旱按分數免賦二十九年山西太原大同二府屬旱撥谷賑濟河南開封彰徳衛輝懷慶四府屬甘肅涼州等衛所旱按分數免賦三十年陜西西安鳳翔二府屬旱命大臣往勘撥銀賑濟並免明年民屯各銀米又直隸七十七州縣河南二十三州縣旱按分數免賦三十一年山西蒲州解州等州縣旱撥谷賑濟江南六合等十三州縣旱按分數免賦是年陜西西安鳳翔連歲遭旱撥銀米賑濟明年上猶念陜西災民復免康熙三十三年額賦三十二年山西平陽澤州沁州所屬旱詔加賑濟全免積年逋賦三十三年直隸安州等十一州縣旱命戶部遣官散賑發糶並免明年額賦又湖廣黃州府屬黃岡等州縣武昌府屬江夏等州縣旱並按分數賑濟三十四年山西平陽府屬江西新淦建昌南康等縣旱停免額賦三十六年直隸霸州等十七州縣旱按分數免賦三十七年直隸丰潤等二十二州縣旱撥谷賑濟四十年甘肅河州等處旱詔巡撫親行散賑於較重之蘭州隴西安定等設廠煮粥其西安被旱之二十六州縣衛所並按分數免賦四十二年浙江衢州府屬湖南長沙等三府屬旱並按分數免賦四十三年山東歷城等三十一年縣衛旱發谷賑濟四十五年湖廣漢川等十五年縣衛旱撥谷賑濟四十六年江南浙江旱詔截漕散賑免兩省明年丁銀積欠漕項四十九年福建泉州漳州等屬旱截畱漕糧散給並停徵本年額賦五十年江南六安等州縣旱按分數免賦五十二年甘肅靖遠環縣等十四州縣衛旱全免額賦五十三年江南上元桐城等五十四州縣浙江錢塘山陰等十六州縣湖廣嘉魚等十七州縣旱撥米賑濟並按分數免賦五十四年甘肅寧州等五州縣衛靖遠等二十八州縣衛旱詔遣大臣巡視兼賑銀米全免明年額賦五十五年五月畿輔旱聖祖駐蹕熱河減膳齋戒諭京師虔誠祈雨越七日雨足始復常膳五十七年湖廣武昌鍾祥等十九州島縣衛甘肅涼州古浪等衛旱按分數免賦五十八年甘肅會寧等十七州縣衛浙江錢塘等二十一州縣旱撥米賑濟蠲免額賦五十九年山西平陽汾州三府屬陜西宜川等縣衛旱發倉賑濟按分數免賦六十年陜西旱詔發銀米遣部員三路散賑江南徽州府歙縣等十二州縣浙江杭州府仁和等三十九州島縣旱發倉賑給按分數免賦六十一年直隸贊皇等四十二州縣山東濟南兗州東昌靑州四府屬州縣湖北鍾祥等州縣旱撥谷賑濟按分數免賦

雍正元年五月京師旱世宗憲皇帝諭禮部虔誠祈雨並減膳齋戒精虔致禱甘雨大沛羣臣諄請乃照常進膳是年直隸河南山東旱發倉谷帑銀及截畱漕米各遣官散賑又下江蘇松常鎭府屬之太倉溧陽等州縣上江廬州府屬之合肥舒城等縣浙江仁和富陽等州縣及臺州衛嚴州所被旱者分別免賦二年春直隸旱親詣黑龍潭致禱越數日親祭歷代帝王廟甘雨大沛臣工衣盡沾濕各加恩賜禦制喜雨詩令羣臣敬和是年湖廣嶽州臨湘等縣衛旱按分數免賦三年山東平原等十七州縣衛旱免賦有差

乾隆二年陜西靖邊等八州縣旱免其年租糧三年江南安徽等處旱免帶徵逋賦及本年漕糧四年江南江常鎭淮揚徐海七府州旱免帶徵應徵正賦其海安蕭碭四州縣尢重自雍正十三年以後逋賦悉予蠲除尋復議分別加賑八年直隸天津河間深州等屬二十八州縣山東徳州等十三州縣旱分別賑卹是年甘肅臯蘭靖遠平番等七州縣旱免額賦九年夏畿輔旱是歲四月行常雩之禮皇上不乘輦不設鹵簿不作樂至五月初二日奉諭旨一春以來雨澤稀少二麥黃菱今逾芒種之期甘霖猶未普降切恐秋禾難以布種民食堪虞朕心憂灼思過省愆無一時之暫釋朕詣暢春園問安皇太后𨿽慈訓屢頒寬慰朕躬而每見皇太后以天時亢旱憂形於色朕心更爲不寧今日皇太后從寢宮步行至園內龍神廟虔誠祈禱朕敬聞之下惶悚戰栗此皆朕之不徳不能感召天和而累母后焦勞至於此極爲人子者實無地以自容卽刻前往請安諄懇謝罪恐眾不知以爲他故並諭內外臣工知之十二年陜西各屬旱命河南泛粟賑之是年福建亦旱截浙江漕糧海運以濟各蠲免如例十六年浙東五十四州縣旱截畱漕糧並撥湖廣倉米賑糶緩徵蠲賦十七年陜西三十七州縣山西十一州縣旱按分數賑濟各免其額賦二十三年甘肅河東西旱如例蠲賑並分別展賑有差二十四年夏畿輔旱時於孟夏行常雩禮皇上以天時亢旱前期詣壇齋宿時法駕鹵簿停止陳設翼朝由齋宮步行詣天壇行禮五月皇上步禱社稷壇六月舉大雩之禮先期徹膳虔齋禦制祝文祭日戴雨纓冠素服步詣圜丘行禮大雨立霈四境沾足乃令直隸所屬有司勸種晚禾酌借牛具耔種以待秋成是年甘肅臯蘭等二十五廳州縣復旱其蠲賑視去歲有加仍分別展賑二十九年甘肅鞏昌等府屬旱免其年租是年江蘇江浦海州等處旱按災蠲免三十年浙江天臺新昌寧海等縣旱賑卹如例其甘肅河東西靖遠等十四州縣旱特命加賑除歷年逋賦三十三年宜隸霸州等五十州縣廳旱分別蠲緩加賑有差三十七年甘肅臯蘭等二十五廳州縣旱免地畝銀糧三十九年直隸天津河間等屬十六州縣旱銀米兼賑各按災蠲賦四十年江蘇句容等三十州縣衛安徽定遠等十二州縣衛及甘肅臯蘭等十八州縣旱各按災蠲免加賑展賑有差四十二年甘肅臯蘭等三十二廳州縣旱蠲賑如例復展賑四十三年河南旱被災較重之汲淇臨漳三縣緩徵額賦是年以河南山東雨澤稀少將四十五年輪免錢糧卽於本年蠲免其已徵者準作明年正供四十九年河南衛輝府屬九縣懷慶彰徳開封府屬十六縣直隸大名等屬七州縣旱免上年逋賦五十年河南旱命分別蠲賑有差是年山東濟南各府屬二十州縣安徽毫州等八州縣旱截漕給賑其江蘇淮安等府屬撥漕平糶其五十一年安徽輪免錢糧卽於是年蠲免

右旱災

皇朝通誌卷一百二十三

●皇朝通誌卷一百二十四

災祥略三

○災祥略三

紀祥【天類地類物類】

△紀祥【天類地類物類】

﹝臣﹞等謹按鄭氏災祥略詳於災而略於祥顧自龍師鳥紀以還若圖書載易鳳凰歌詩傳爲聖世之徵書策亦未嘗略而不紀也我國家列聖相承惇崇實政皇上奉若天道軫念民依若瑞應之說久爲聖朝所弗尙蓋自隆平奕葉以來太和洋溢協气燻徵再天爲慶雲甘露在地爲瑞麥嘉禾艸野之間習以爲常旣不盡間於江歷其有可考見者不過千百之十一謹據實列載用以見郅治之世天人協應而聖主敬天勤民之心未嘗一日而懈固非若前史符瑞之志所可同日語也若夫各省通誌及府州縣誌所紀瑞應甚多其未經具奏者槪不敍人

天類

地類

物類

天類

順至二年正月丁亥未時日生左右珥上有戴气赤黃色在女宿秋江南通州及蕭縣甘露降十一月辛亥巳時日生半暈上有戴气赤黃色在箕宿

康熙十六年三月四川順慶府甘露降夏秋復降二十一日江西瑞金縣甘露降徑里許閱四十餘日

雍正三年二月以日月合璧五星聯珠告祭景陵先是正月欽天監疏言二月初二日庚午卯刻日月合璧五星聯珠宿躔營室之次位當娵訾之宮爲從來未有之瑞請敕付史館世宗憲皇帝諭大學士等曰朕爲日月五星運行於天下有常度是以從古歷元可坐算而得然古稱髙陽時五星會於營室漢帝時五星聚於東井宋祖時五星聚於奎史書皆紀以爲祥蓋七政會合數𨿽一定而遭逢其時者實海宇升平民安物阜之會也若以爲徳化所致朕方臨禦二載有何功徳遽能至此嘉祥皆由我星考六十餘年聖徳神功蟠天際地爲千古不世出之君爲上天第一篤愛之子所以純禧駢集歷數綿長錫祚垂光至於今日覩此難逢之嘉瑞朕嗣統以來競競業業率由舊章惟以皇上之心爲心以皇考之政爲政宅衷圖事罔敢稍越尺寸故邀上天垂鑑仍如皇考之禦宇綏猷而錫以無疆之福也朕幸逢嘉會不但不敢不自居亦不敢自謙總由上天申眷皇考朕與天下臣民同在福佑之中當與天下臣民共慶之至是諸王大臣等請升殿慶賀復諭曰朕惟皇考六十餘年敬天勤民始終如一是以上天申眷至於今日覩此嘉祥在皇考爲福鍾善慶之餘在朕躬爲迎迓天庥之始惟有競競業業竭力盡心永久如一以仰答上天之眷佑以克承皇考之宏猷期與大小臣工矢誠心而惇實政升殿受賀不必舉行但念天瑞實因皇考而致應遣官告祭景陵以昭祥瑞之自六年冬江南松江村甘露降七年正月鄂爾泰奏十月二十九日恭遇萬壽慶辰滇南省城五色慶雲光燦捧日經辰巳午三時至十一月絢爛倍常凡呈現兩日楚雄姚安等府呈報皆同洵屬從來未有之嘉瑞諭曰朕每遇此祥瑞蒙上天慈恩自應感喜然實絲毫不敢慶幸惟倍加敬畏之心況此嘉祥實系忠誠所感而獻於朕壽日者正表卿愛戴之心也諸王大臣等以滇南卿云表賀奏請宣付史館得旨朕治天下以實心實政爲務不言祥瑞屢頒諭旨甚明今據鄂爾泰奏滇省卿云呈現又引孝經援神契之語曰天子孝則卿云見朕之事親不敢言孝但自藩邸以至今四十餘年誠敬之心有如一日只此一念可以自信朕每承大眷昭示嘉祥感激慶幸之中益加儆惕玆逢卿云之瑞益增朕心之敬畏鄂爾泰公忠體國實爲不世出之名臣數年來節制滇黔等省是以仰邀天貺正所以表著該省官吏敬恭協和之忱悃也願內外大小臣工均以鄂爾泰爲法且願各省官民等聞風慕義興孝勸忠人人共受上天之福佑乃朕心之所謂上祥大瑞也七月諸王大臣等疏言滇省日麗中天慶雲告瑞仰見太平有象天眷庥隆臣等不勝歡忭得旨朕思雲霞之气時結時散今慶雲屢見於滇南地方自因該省大臣官弁兵民有感格上天之處始蒙賜此休徵以示恩獎但天象之災祥由於人心之敬肆捷於影響呼吸可通朕每承天貺益深虔惕夙夜靡寧淮冀滇省官民愈加黽勉以仰答上天垂象之鴻恩十二月以五色慶雲捧日躬詣太學文廟祭告命宣付史館時山東巡撫嶽浚等疏言十一月二十六日丙申午刻慶雲環捧日輪歷午未申三時之久正當曲阜重建大成殿上梁前二日奏入諭大學士等曰雍正二年闕裏文廟不戒於火朕心悚懼不寧親詣太學文廟虔申祭告特發帑金修建虔恪之心數年岡間今大成殿上梁前二日慶雲呈見或者上帝先師鑑朕悚惕誠敬之心昭示瑞應當躬詣太學文廟祭告以申感慶之衷將明年會試額數廣至四百名壬子科各省鄕試每正額十名加中一名宣付史館

乾隆元年十月卿云三見時監臣奏本月初二初三初五等日卿云疊見其色鮮明爲太平喜气之應奉旨知道了不必交部十四年五月瑞星見大如雞子形長而圓其色黃白光瑩潤澤而行不急按占書爲含譽星二十五年十二月欽天監奏明年正月辛丑朔日月合璧五星聯珠時監臣推測得二十六年元旦午初一刻合朔日月同在元枵子宮躔女宿形如合璧水星附日月躔牛宿木火土金四星同在娵訾亥宮躔危室二宿亦與日月附近五星經度旣屬相連而其緯度又均在黃道之南形如聯珠且其次序水木火土金以次順生按占書日人君有至徳則見請宣付史館奏入諭大學士等曰據欽天監奏明年元旦午時日月合璧五星聯珠繪圖呈覽請宣付史館朕以七政同躔互運淩犯或所時有靈臺占候者轉指爲瑞應以飾聽聞則大不是因召諸王大臣及監臣等面詢據勒爾森等稱五緯連貫相生不侵次捨實葉吉占並非以祲爲祥等語朕於天文象緯素未深究從不彊不知以爲知但思日月五星行有常度史傅所載髙陽氏時五星聚於營室年代荒遠己難具論卽如漢髙祖元年五星聚東並宋開寶元年五星聚奎殆幹有餘年始一遇而其爲實爲僞亦莫可究及我朝雍正二年日月合璧五星聯珠相距宋時亦己七八百年今自乙巳至辛巳章蔀甫及兩周何以瑞應再覯耶據監臣奏稱較前度爲尢昭明則安知將來不有議此度之亦不昭明者耶邇日西陲大功底定版圖式廓遠踰二萬餘里海宇宴安年谷順成內外諸臣大法小廉人民樂業其爲祥瑞熟有大於此者乎又如今冬京師風日晴暖正在望雪之際而六花疊降四野均沾直隸河南山東山西等省並陸續奏報得雪而諸回城新辟耕屯亦有盈尺告丰之奏此則祥瑞之實而可徵者固不在乎合璧聯珠始足彰上蒼符應也在監臣等職司觀象諒不敢妄相附會以爲潤色隆平之舉而揆之於理終難深信卽使懸象著明星文表異實爲我國家世運亨嘉之盛瑞惟當益加兢業保泰持盈用以上承靈庥以與我天下臣民共享太平之福耳至謂元正嘉兆適逢慈寧七旬大慶之年可徵萬壽延釐之祀朕惟心識之而默叩幹貺若必宣付史館垂爲慶牒則各省文武大吏必競以甘露慶雲等事紛紛入告將日事虛文轉致貽誤實政殊非朕敬天勤民宵旰圖治之至意所奏不必行仍將此宣諭中外知之

地類

順治二年正月河南孟縣黃河淸二日閏六月錢塘江潮連日不至時和碩豫親王旣定南京進取浙江駐營錢塘江岸敵兵見之以爲潮至必淹沒乃江潮連日不至驚爲神助相率納款三年五月錢塘江水淺可涉時大軍徵浙江僞帥等營於江之東岸我軍未能卽渡忽江沙暴漲水淺可涉都統圖賴等策馬徑渡遂破敵兵四年陜西咸陽縣渭水淸八年十一月陜西靜寧州黃河淸

康熙三年春江南安東縣黃河淸八年六月山西樂平縣鳳凰山神泉自湧士人名靈瑞泉九年春山西榮河縣黃河淸十一年二月宣化府東山廟山泉自湧成河時聖祖仁皇帝駐蹕東山廟舊有並易涸水不足用是日山泉忽湧成河人馬皆給二十一年十一月山西蒲州至平陸黃河淸十有五日三十五年大軍徵朔漠有靈泉忽湧之異是歲聖祖大駕親徵噶爾丹四月至塔勒奇爾掘並無水及駕至淸泉忽湧導成臣流人馬資用不竭眾皆大悅五月至延圖庫列圖地方乏水侍衛等過一平山忽泉源湧出水極甘美充用有餘次年二月駐蹕李家溝地方溝水甚少是日水從山溝湧出俄頃深二三尺鄕人驚異次日至年延村山嶺險峻僅有二並大駕甫至南山之下見有水痕眾趨視之地中各處泉湧頃刻洋溢眾咸歡呼曰如此神異誠所以佑聖主也

雍正二年靑海湧靈泉時大軍西徵道經靑海於塞外嚴寒之候湧泉濟軍得旨褒封五年正月河道總督齊蘇勒副總河嵇曾筠漕運總督張大有河南巡撫田文鏡山東巡撫塞楞額陜西巡撫法敏等先後奏報黃河自陜西府谷縣歷山西河南山東至江南之桃源縣河水澄淸上下三千一百餘里綿歷三旬有餘陜西山西始自四年十二月初八日至五年正月十三日凡三十有六日河南山東自四年十二月初九日至五年正月十日凡三十有一日山東單縣亦始於十二月初九日至二十二日凡十四日江南始自十二月十六日至二十二日凡七日俱以漸復舊其淸自上而下復舊自下而上諸王大臣合詞奏稱爲從來未有之瑞懇請升殿受賀世宗憲皇帝諭曰數年之中休徵疊見稽諸史冊咸稱福慶而朕受寵若驚不以爲喜實以爲懼惟有君臣益加勉勗一徳一心以承天眷若允行慶賀則沿襲頌美之虛文大非誠儆之素志專遣祭告景陵遣大臣致祭河神內外大小官員各加一級羣臣恭請宣付史館禦制碑文勒石得旨允行七年雲南趙州白巖地出甘泉十一年春廣西郁林州瑞泉見郁林州之富民鄕地湧瑞泉二穴味甘色淸足以灌田爰建神祠虔申祭禱十二年夏山西介休縣瑞泉見介休縣之上堡村向有水泉久淤於十一年復見至是又湧新泉可灌民田遂葺祠致祀以答靈佑乾隆七年九月廣西太平府地湧瑞泉時夏仲微旱至是山泉忽湧灌漑數千畝二十七年七月嘉峪關外地湧靈泉甘肅嘉峪關外路多戈壁向乏水泉時大兵經過其地水勢勝湧普濟軍行得旨照康熙年間托裏建廟之例春秋致祀

物類

植物類

動物類

植物類

順治二年五月山東濟寧州產瑞麥自三西岐至十岐河道總督楊方興奏進得旨時和年丰人民樂業卽是禎祥不在瑞麥地方官當益知撫輯惠養元元副朝廷愛民徳意四年正月芝艸生於河南嵩山河南巡撫吳景道表賀得旨政教修明時和年稔方爲祥瑞芝艸何必稱奇

康熙三十九年秋直隸巡撫李光地進嘉禾四十七年秋山東巡撫趙世顯奏進嘉谷自二三穗至十穗有差五十一年秋山東通省嘉禾雙穗者三千六百本

雍正元年四月孝陵蓍艸生總兵官範時繹奏進傳示廷臣大學士等奏孝陵新產蓍艸由皇上孝治之感請敕付史館諭曰孝陵新產蓍艸皆世祖聖祖功徳隆盛所致非朕孝思所能感格諸臣陳奏剴切著照所請行八月河南山東二省瑞谷兩岐雙穗蜀忝一干四穗又內池蓮房同莖分蒂諸瑞疊呈命宣付史館是年湖廣江華縣學宮生瑞芝雲南新興縣產五色芝二年八月耤田產瑞谷一莖二三四穗者十八本丰澤園生瑞稻一莖二三四穗者二百餘本大學士等奏耤田內旣見瑞谷之登今禦苑中復覩嘉禾之獲此皇上敬誠所感仁孝所孚上瑞嘉祥請宣付史館從之三年秋耤田產瑞谷四年秋耤田瑞谷一莖雙穗至九穗者其五十本丰澤園稻穀雙穗至四穗者二百九十餘本命宣付史館論曰國以民爲本民以食爲天朕卽位以來舉行耕耤之禮殫竭精誠爲民祈谷於上帝乃雍正二年三年耤田產嘉禾有至一莖九穗者朕心亦以爲偶然之事今據順天府尹進呈今歲耤田所產自一莖雙穗三穗以至八九穗皆碩大堅好異於常谷朕見之心甚慰悅特令宣示廷臣並非以此爲祥瑞誇耀於眾也蓋實有見於天人感召之理捷於影響朕以至誠肫懇之心每歲躬耕耤田以重農事卽蒙上帝降鑑疊產嘉谷以昭休應似此八穗九穗之谷豈人力所能爲亦豈人君所能彊之使有乎此皆上天府鑑朕衷故嘉惠黎元而錫以盈寧之慶也五年以各處奏進嘉禾命頒嘉禾圖於直省諭曰朕念切民依今歲令各省通行耕耤之禮爲百姓祈求年谷幸邀上天垂鑑雨晹時若中外遠近俱獲丰登且各處皆產嘉禾以昭瑞應而其尢罕見者則京師耤田之谷自雙穗至十三穗禦苑之稻自雙穗至四穗河南之谷則多至十有五穗山西之谷則長至一尺六七寸有餘又畿輔二十七州縣新開稻田共計四千餘頃約收禾稻二百餘萬石且有雙穗三穗之奇廷臣僉云嘉禾爲自昔所未有而水田爲北地所創見屢次陳請宣付使館朕惟古者圖畫豳風於殿壁所以志重農務本之心今蒙上天特賜嘉谷養育萬姓實堅實好確有明徵朕祇承之下感激歡慶菁繪圖頒示各省督撫等朕非誇張以爲祥瑞也朕以誠恪之心仰蒙帝鑑諸臣以敬謹之意感召天和所願自玆以往觀覽此圖益加儆惕以修徳爲事神知本以勤民爲立政之基將見歲慶丰穰人歌樂利則斯圖之設未必無裨益云又預約今歲各省俱產嘉禾頃鄂爾坤圖拉地方俱產瑞麥有一莖至十五穗之多恭進前來廷臣見之皆以爲極邊初墾之地有此上瑞尢爲罕覯自古聖帝賢王皆專務實心實政不以祥瑞爲尙朕深明此理擯斥虛文而各處所產之嘉禾朕所以宣示中外者蓋因今年爲舉行耕耤典禮之初卽獲庥嘉普應是以特爲表著以明天人感應之理庶期中外諸臣益加誠敬從來屢頒諭旨甚明但恐嗣後地方有司未必人人深悉朕心競尙嘉禾之美名或借端粉飾致有隱匿旱潦之事亦未可定著將雍正五年以後各省田畝產嘉禾之處俱停其進獻奏聞六年十月景陵寶城生瑞芝諸王大臣等表賀言臣等敬觀景陵寶城所產瑞芝五本光彩輝燦五色鮮潤仰惟聖祖仁皇帝盛徳崇功超越隆古深仁厚澤普被羣生我皇上純孝性成至誠昭格今玆景陵實城特產芝英請敕付史館昭示萬世諭曰朕以實心實政爲本不言符瑞但今芝艸生於景陵實城此我聖祖仁皇帝昭示嘉祥景象朕心不勝感慶準照所請宣付史館七年十月景陵聖徳神功碑儀柱之右瑞芝產於石上總理陵寢事務大臣等具奏諭曰朕從來不言祥瑞惟是建立景陵聖徳神功碑甫經勒石告成而瑞芝卽產於碑亭之右仰見上天特賜嘉祥以表揚我皇考功徳之隆盛朕心不勝慶慰是年貴州都勻府芝艸叢生又貴州新辟苗疆產嘉禾每莖多至十五六穗刊圖頒示天下八年正月景陵寶城山上產靈芝諸王大臣八奏諭曰景陵寶城山上首春產瑞芝三本諸王大臣等奏爲朕純孝之所感孚朕撫躬自間生平事我皇考不敢當純孝之名但誠敬之心數十年如一日自禦極以來不但一言一事體聖心而後見諸行事卽夢寐之中一念舉發從無有知其不合聖意而敢存胸臚者諸王大臣等稱朕以皇考之心爲心此實朕之悃忱至朕以皇考之政爲政朕之才力遠不逮我皇考舉凡宣猷敷政之間𨿽黽勉效法究不能企及於萬一何能致芝艸之嘉祥諸臣以此歸美於朕朕不居也實因皇考之聖徳神功際天蟠地深仁渥澤積厚流光上天特欲顯示天下臣民是以數年之中三見芝英於陵寢以今之歷霜雪而挺生當首春而呈瑞稽之史冊更屬罕聞朕感上天昭示之洪恩叨皇考貽謀之景福慶幸歡欣不敢不宣布於眾庶使天下後世臣民知上天之眷佑皇考與皇考之垂裕萬年者卽瑞芝一事明顥昭著信而有徵固如是也著照所請行宣付史館是年秋湖南產嘉禾萬餘本九年秋四川南川縣生瑞谷一本十二莖一莖三穗十二年秋湖廣鎭筸紅苗地方瑞谷徧野又陜甘邊外髙臺地方生瑞谷一穗之上重生五六穗十三人八月直隸遵化州及保定縣生瑞谷直隸總督李衛奏報諭曰據李衛奏遵化州陵寢垣外地畝及保定縣耤田所產瑞谷多種並有一本九穗者朕覽之不勝欣慶朕常言地方年谷之丰歉在乎督撫居官之感召十餘年畱心體察歷歷不爽至於京師畿輔之地則內觀刑部讞獄之公私外觀督撫政令之得失以爲雨暘休咎之本總之感召之責固在督撫而用人之責則在於朕此中是非得失朕實與督撫其之所望內外大臣官員等時時儆戒刻刻提撕信天道之昭垂凜鑑觀之不遠則丰亨有慶災沴潛消萬民其受其澤矣朕素不言祥瑞久己降旨不令各省進獻嘉禾今因瑞谷產於陵寢地方感天祖皇考之昭示福應信而有徵特賜廷臣其觀並將朕敬愼幹惕之意重加宣諭期與諸臣其勉之

乾隆四年陜西西安鳳翔漢中同州等屬產嘉禾五年六月河南巡撫雅爾圖奏進谷穗盈尺七月直隸總督顧琮奏進谷穗盈尺並有禦制詩紀之十一年七月直隸總督那蘇圖奏進谷穗長尺餘命宣示廷臣禦制詩志喜十四年九月山東巡撫準泰進瑞谷圖十六年春國子監古槐重榮國子監西講堂前有古槐一株爲元臣許衡所手植歲久己枯是歲重榮枝葉郁茂大學士蔣溥繪圖以進禦制詩紀之二十五年駐防辟展屯田大臣奏進麥萬穗四十一年山東巡撫國泰奏進泰安縣雙穗谷禦制詩紀之

右植物類

動物類

順治二年二月山西交城縣牛產麟十二年靜寧州有異哭遊於西北野白質黑文按圖卽古騶虞十八年江南定遠縣民家牛產麟

康熙五年四月江西南昌縣民家牛產麟是年鳳凰見於河南唐縣二十四年山西廣靈縣民家牛產麟三十二年江南合肥縣民家牛產麟四十七年山東濰縣牛產麟四十八年九月巴延托羅海獲瑞鹿禦制鹿角記追紀之

雍正七年七月浙江總督性桂等奏報湖州府歸安縣民王文隆家育蠶二十七筐有九筐萬蠶同織瑞繭一幅長五尺八寸寬二尺三寸自然成就不由人工洵爲上瑞諭曰前據浙江署浚性桂等奏進湖州居民家萬蠶同織瑞繭一幅父老稱爲從來未有之奇朕恐小民圖利望恩或用人工造作而成因令體訪確實勿爲所欺昨性桂等於本地詳加驗看訪察實系自然成就具摎覆奏廷臣等以蠶桑織紝乃衣被之大原養民之切務今浙省有此瑞應則人民溫暖可期咸爲國家稱慶朕素不言祥瑞數年以來每遇休徵必倍加幹惕儆戒所頒諭旨至再至三朕愛育元元務期普天率土之人得沾實惠一時希有之物不足以禦饑寒倘蒙上天俯鑑悃誠錫福黎庶蠶桑普盛衣食充盈乃朕心之所謂祥瑞也八年正月鳳凰見於房山縣直隸總督唐執玉奏報諭曰上年據散秩大臣尙崇廙奏稱天臺山民李萬良等呈報十一月十三日黎明見山中有一神鳥髙五六尺毛羽如錦五色俱備所立處羣鳥環繞北向飛鳴等語朕以邊地居民所見事屬渺茫將所奏發還未曾宣示廷臣昨據總理石道事務散秩大臣常明侍郎宗室普太奏稱石工監督司官田周呈報正月二十日在房山縣石梯溝山中見瑞鳳集於峯頂五色俱備文彩燦然工匠樵牧居民人等約千有餘人莫不共見又據總兵官管承澤及順天府府尹孫嘉淦等所奏亦皆相同朕亦俱未宣示廷臣可以知朕心矣今據總督唐執玉繕本具奏朕思古稱鳳凰乃王者之嘉祥朕撫躬自問功徳涼薄不足以致鳳儀之上瑞此事猶疑而未信也十年山東巨野縣民家牛產麟山東巡撫嶽浚奏報諭曰山東地方前歲被水百姓不獲寧居去夏今春雨復愆期朕遣官發粟賑卹多方幸未至流離失所卽京師去夏今春晴雨亦不均調西北兩路不得己用兵徵戍將士露處於外備極勞苦朕心戒懼修省但知感上天垂象示儆之恩不敢望嘉祥之誕錫今聞瑞麟產於東省實增愧悚該撫奏請詔付史館宣示中外皆屬虛文將朕朝乾夕惕對越上天之悃誠曉諭天下臣民共知之

乾隆十一年浙江杭州府野蠶成繭浙江巡撫常安入奏諭曰浙江巡撫常安奏杭州諸府桑間自生蠶繭可取以織綢名曰天蠶蓋以爲瑞也朕謂此範成大詩所謂野蠶可繅而常安未之知者然不假人力用佐女紅則信乎授衣之助匙六年時蒙古臺吉必裏兗達賚獲瑞麅以獻其色純白如雪目睛如丹砂所謂鹿壽滿五百歲則色白者此其類也次年秋復獲於巴延和羅圍中均有禦制詩紀之

右動物類

皇朝通誌卷一百二十四《淸朝通誌》金石略凡二卷﹝125～126﹞／一百二十六卷﹝淸﹞髙宗敕撰

●皇朝通誌卷一百二十五

昆虫艸木略一

○昆虫艸木略一

﹝臣﹞等謹按鄭樵通誌殿以昆虫艸木略分爲八類專采名物志爾雅補注本艸疏積數年之勤而始成書然而搜羅未廣考證未確往往絓漏舛訛名目牽混臣等奉命續纂通誌廣徵博引參稽眾說缺者補之舛訛牽混者釐辧之然亦僅就五朝所隸方域版圖書冊記載可考者匯集增訂若夫天地絪縕化醇艸木之變蕃羽毛鱗介昆虫之亭毓知必有應昌期景運而日新不己者我朝深仁厚澤百數十年來帝徳之廣運皇猷之允塞固己阜百昌而昭大美矣我皇上乘幹禦字聲教四訖隸版章奉正朔者環大瀛數萬里海涵山負動植飛潛莫不含濡聖澤乘時茂育凡奇葩異卉珍禽靈獸錦鱗文介載諸圖史或古無而今有或名同而實異咸仰荷列聖格致精詳寵題篇什伏讀我皇上禦制文集詩集天章炳煥釐正品類𨿽在微物亦必使辧形析理昭信來玆焉至於臣下扈從奉使身履目擊登諸鉛槧皆可旁收而兼采之猗歟盛哉因地考宜足徵爲眾庶福應郅治綏來之實迹非僅如木禾火鼠前古圖經以耳食傳疑侈陳荒怪者所可比倫萬一也謹詳稽典冊創見之物用仿鄭例分載於篇以資博覽云

艸類

蔬類

稻梁類

木類

△艸類

萬年花艸本小朵如盞一莖百朵色粉紅而有紅絲𨿽久漧枯顏色不變仰蒙聖祖禦賜嘉名見佩文齋廣羣芳譜

藍雀花花如雀有身有翼有尾有黃心如兩目曾經聖祖禦制題詠見佩文齋廣羣芳譜

金蓮花佩文齋廣羣芳譜曰出山西五臺山塞外尢多花色金黃七瓣兩層若蓮而小六月盛開至秋花幹而不茖仰蒙聖祖賜名賦詠並荷天藻新題

晚香玉種出西域今京師多種之花如白玉簪入晚更香聖祖錫以今名並荷天藻題詠

人參三椏五葉間成人形產遼陽深山中爲醫經上品蓋神臯鍾毓厥艸效靈實王气悠長之徵吉林寧古塔等地所產其品己爲稍遜至所稱上黨參直同凡卉矣疊荷奎章題詠

知時艸產西洋名僧息底斡譯漢音爲知時也貢使攜種以至歷夏秋而榮以手撫之則眠踰刻而起花葉皆然其起眠之候在午前爲時五分午後爲時十分實爲遐方異卉仰經睿題

箭艸有刺著人衣難去仰經睿題

默克爾艸實名生漠北野鼠每取藏穴中以爲食喀爾喀窮乏之人多有掘得之以充饑然必畱少許穴中不欲盡紹其糧恭繹禦制讀蘇武傳注辟漢書張宴注謂蘇武取鼠並艸實而食之之謬使千古訛傳一旦發蒙振瞶卽師古是蘇林之說以爲取艸實而食之亦所載未詳蓋其時爲方隅所限局於取目故也

徳哷蘇艸塞外叢生蔥翠挻拔經霜則變而爲白見佩文齋廣羣芳譜

蠍子艸產塞外髙四五尺叢生亂艸間其葉有毒蒙古謂哈拉垓見佩文齋廣羣芳譜

金絲桃塞外徧地叢生六七月花開五瓣如桃而長色鵝黃心微綠一苞出五花開則五花齊放如黃金然見佩文齋廣羣芳譜

黃花一朵四瓣合抱如金盞其色鵝黃出汗特穆爾嶺以北經霜顏色愈鮮明見佩文齋廣羣芳譜

馬蹄蘭產塞外葉劍樣如蘭堅韌不可斷花翠色可愛秋則結苞成子見佩文齋廣羣芳譜

地椹花靑紫色花瓣如葵一花八九瓣徑二寸許瓣落盡則花心結子見佩文齋廣羣芳譜

翠蛾眉花翠色隨日側映鮮妍有致見佩文齋廣羣芳譜

鹿蔥色類萱鹿喜食之故名佩文齋廣羣芳譜謂嵇含以宜男花爲鹿則古人以鹿蔥爲萱花實一類而二種也

紅姑娘叢生塞外山谷間結子成苞四瓣如鈴中含丹實狀如火齊亦呼豆瓤兒見佩文齋廣羣芳譜

髙麗牡丹藤花而牡丹葉與洛種異見日下舊聞考

扁擔艸似黍葉稍窄有穗有利多生田中見佩文齋廣羣芳譜及盛京通誌

嬌艸似香蒲可以飼馬見佩文齋廣羣芳譜及盛京通誌

馬房節節相生無葉可以飼馬見佩文齋廣羣芳譜及盛京通誌

星星艸葉如韭有穗星星故名見佩文齋廣羣芳譜及盛京通誌

黃背艸層層有節細葉幹之可代茅結屋見佩文齋廣羣芳譜及盛京通誌

鳳尾艸葉莖如鳳尾多生山陰近水處見佩文齋廣羣芳譜及盛京通誌

矬艸可治木器見盛京通誌

羊艸生山原間可飼牛羊西北邊謂之羊胡艸長尺許莖末圓勁如松鍼黝色油潤飼馬肥澤見監京通誌

狼尾艸又有馬尾艸俱以形相似而名見盛京通誌

塔子頭窪地叢生其根裏土壅如小塔見盛京通誌

艸芙蓉葉細如皂莢花開同菊瓣見盛京通誌

日奇花類蝴蝶花而小一莖十數花辰收申放數必奇故名黑龍江出見盛京通誌

髙麗菊產朝鮮枝葉類萬年菊單瓣色赤黃相間見盛京通誌

雀兒花黑龍江諸境有之色翡翠似鴛鴦菊而單蒂跗橫枝上如鳥之翔見盛京通誌

老鸛嘴蔓生枝間結角形如鸛嘴入藥治風見盛京通誌

煙艸本名淡巴菇亦稱爲煙酒隴旁隙地多種之葉肥大至徑尺食之禦寒見盛京通誌

貓兒眼艸葉紋如貓兒眼故名見盛京通誌

明開夜合產塞外山中結實累累色映紅狀如秋海棠中含紅珠晨放暮斂故名見熱河志

烏拉艸生塞外細軟而暖可以絮鞋見熱河志

烏蘭齊齊克艸本髙三五尺葉形尖細有微毛花五瓣有深紅淺紅兩種出準噶爾部見西域圖志

察罕齊齊克艸名出準噶爾部花五瓣色白葉小而圓本髙尺餘見西域圖志

庫宮齊齊克艸本色綠花狀如梅準噶爾部所生見西域圖志

哈喇庫克齊齊克艸本色深碧似翠翹準噶爾部所生見西域圖志

哈特艸本髙三四尺葉小圓而頭岐花五瓣小如豆色白結小實如枸杞子產準噶爾部見西域圖志

羊剌艸上生剌蜜味甚甘美準噶爾部多有之見西域圖志

葉斯穆克艸名產回部沿地蔓爲藤花紅白子細而扁圓見西域圖志

克頗斯艸實如繭中有絲如細纑回部人取織爲布見西域圖志

火艸產武定府麥岔蠻地見皇朝職貢圖

名護蘭葉短而厚與桂葉同大僅如指三四月開花一箭八九朵攢開香淸越勝蘭出南海名護嶽巖石間見﹝臣﹞徐葆光中山傳信錄

奉蘭產琉球國狀如珊瑚樹綠色無葉花從椏間出似蘭較小見﹝臣﹞徐葆光中山傳信綠

野牡丹種出南海太平山土名什花葉如牡丹無異二三月花開作叢累累如鈐鐸素瓣紫暈檀心如碗大極芳烈見臣禦葆光中山傳信錄

山蘇花一名猿莚花無花無干出土長不及尺葉如蕉而小堅厚有紋出琉球國見﹝臣﹞徐葆光中山傳信錄

雷山花產琉球國土名吉茄葉如鐵梗海棠花如牽牛花差小鴉翠色四五月開至十一月結子如豆見﹝臣﹞徐葆光中山傳信錄

△蔬類

天花出五臺山生於古樹嫩則色靑爲菌可食老則色絳爲芝可作屏疊經睿詠

龍葵葉似酸漿子大如珠或赤或黑世以此當苦菜乃大誤也伏讀禦制月令七十二候苦菜秀詩釐辧品匯洵足正千古訛傳

番薯有紅白二種性宜沙士蔓生蔽野人以爲糧本出琉球國閩地今亦有之我皇上時切民依特命中州等地給種教藝俾佐粒食自此廣布蕃滋仰見子惠黎元至意

苦益菜產盤山澗中似野菊有浮毛三月間采以爲食見盤山誌日下舊聞考

豆苗菜產盤山叢生似豆苗山家采食之作羹極鮮美見盤山誌及日下舊聞考

蘑菇亦作■﹝艸麼﹞菇菌之屬中土絕重之呼曰口蘑生於楡者爲楡蘑生於榛者爲榛蘑見盛京通誌

誇蘭蘑菇生齊齊哈爾城東艸地內七月入市誇蘭者氈廬椸木之周遭也木气八土生蘑故名見盛京通誌

龍芽艸有二種樹龍牙葉似椿而大采其初生者可食地龍芽葉亦相似見佩文齋廣羣芳譜及盛京通誌

杏葉菜葉似杏可食見佩文齋廣羣芳譜及盛京通誌

歪脖菜葉圓而大其梗至頂稍彎故名見佩文齋廣羣芳譜及盛京通誌

灰藋俗名灰條菜見盛京通地

攪瓜形類倭瓜而小內生筋絲醬腌密餞皆宜食時以筋攪取出之似縷切者見盛京通誌

步連菜生野中類苦菜葉微大葉如筋見盛京通誌

山兒菜似菠薐而髙大葉圓鮮可茹見盛京通誌

河白菜生近水田可采食見盛京通誌

海蘊葉似亂絲又有海藻色黑如發見盛京通誌

海帶似海藻而粗俗呼海白菜見盛京通誌

俄羅斯松一名老鎗菜抽薹如萵苣髙二尺許葉出層層其末層葉葉相抱如球略似安菘見盛京通誌

地螺菜名形如小螺鹽漬可食見熱河志

松吉納蔥名出準噶爾部根大而穗靑髙二尺見西域圖志

達爾吉爾小蒜也準噶爾部所產根甚小苗可三四寸見西域圖志

薩喇納野蒜名出準噶爾部髙尺餘色靑獨莖頂結小花其根有黃白二種味淡可作羹見西域圖志

△稻梁類

早禦稻米色微紅較長味甘香六月早熟見聖祖禦制幾暇格物編

﹝臣﹞等謹按丰澤園中有水田數區布玉田谷種至九月始刈獲登場我聖祖仁皇帝軫念民依幾余省稼一日循行阡陌時方六月百旬谷穗方隸忽見一科髙出眾稻之上實己堅好因收藏其種命待來歲驗其成熟早否至期果先熟從此生生不己歲取千百以其生自苑田故賜名禦稻並頒給其種於江浙督撫令民間種之今廣被炎方一歲兩熟實爲天降嘉種謹志於此

沙蓬米枝葉叢生米似胡麻而小凡沙地皆生之鄂爾多斯所產尢多恭繹聖祖禦制幾暇格物編向來食之者少我聖祖仁皇帝廑念稼穡親辧嘉種性可宜人自此播殖流傳利賴羣生謹志於此

烏拉白粟米莖榦葉穗較他種倍大熟亦先時初生於烏拉樹孔中土人以其種來獻遂流布爾日廣見

聖祖禦制幾暇格物編

黑龍江麥種最佳色潔白性復宜人相傳其種自俄羅斯來見聖祖禦制幾暇格物編

石窩稻色白粒觕味極柏美以爲飯𨿽盛暑經數宿不餲產直隸房山縣見日下舊聞考

西番谷苗髙如蜀黍穗如蒲奉天等處產見盛京通誌

髙麗谷大紅色如雞冠髙丈許實如栟櫚子亦奉天等處所產見盛京通地

穬麥產黑龍江呼鈴鐺麥見盛京通誌

秔稗味甘滑如秔亦黑龍江產土人以爲秔所化見盛京通誌

圖圖爾噶準噶爾部所產稻名米不甚■﹝米古﹞見西域圖志

香米產鳳山縣放■﹝糸索﹞等社熟番地見皇朝職貢圖

△木類

瑞樹產長白山自頂至根合十餘丈大數百圍上分十有二大枝莖葉各異具松檜白楊遮勒穆期紫樺白樺密克特白楡八種並生靈芝其上萬木環衛如星拱北實非大椿八千歲爲春秋所可比倫恭繹禦制歌詠徵祥紀實用昭神臯鍾秀開我國家萬年有道之基

夜亮木生塞外山中枯木根入土千歲煜有光晶置之暗室可以燭物仰經聖祖禦題並荷天章賦詠

香片梅種初出會稽伏讀禦題王冕畫梅詩以名花新品蒙入奎章藻詠實可補羣芳之所未備

查克其樹無皮當枝葉靑翠時著火卽燃燒時有焰而無煙與炭相似瀚海一帶多有之見聖祖禦制幾暇皮物編

紮卜紮雅木出西藏艸根結成者制以爲椀可解諸毒仰荷禦題

烏哷音噶克察克徹默多獨樹名出哈薩克西北其上五枝廣可蔽二百騎仰經禦題

達蘭海拉遜產塞上其皮可制爲筆筒戍邊者迥或以此獻仰荷禦題具見綏柔絕域之至意

六稜木枝葉皆六稜見盛京通誌

鸞枝木木本枝葉俱似桃葉有刻缺三月附枝開花或著樹身瓣多而圓深紅色見佩文齋廣羣芳譜

黃蒿松松枝葉如蒿生寧古塔石甸之上他處所無見盛京通誌

伊奇松生吉林北伊奇甸子質瘦勁少枝葉因所生地而名見盛京通誌

香樹莖直叢生花黃出長白山可取以作香生近石崖者有節名竹節香見盛京通誌

花櫃柳質堅致蠟虫食之一名蠟條見盛京通誌

老鸛眼一名鼠李本堅致有花紋子赤黑如鴉眼見盛京通誌

東瓜木似櫃柳皮色靑質堅中爲硯材見盛京通誌

欂欏樹其葉似檞可以飼蠶今朝陽縣土默特山中有之見熱河志

曬樹塞外樹名其花黃產山中見熱河志

六道木生塞外幹有紋六道細如綫而界畫甚勻見熱河志

呼遜樹名產準噶爾部形如樺其方苞可爲木椀其油可以燃燈見西域圖志

查爾查樹名行似山茶其葉可以代茶荈準噶爾部所產見西域圖志

呀喇菩葉亦對節生白花似梅十一二月實又號君子樹生琉球國見臣禦葆光中山傳信錄

古巴梯斯琉球國產樹髙二三丈葉大如柿花五椏八九月實如靑果而少扁味香甘閩中亦有之名戊土見﹝臣﹞徐葆光中山傳信錄

右納樹髙三四丈葉似白桐夏季開花黃瓣檀心琉球國產見﹝臣﹞徐葆光中山傳信錄

梯姑樹髙七八丈大者合數圍葉抽作品字形四月開花朱紅色長尺二三寸如紫木筆吐焰髙麗種出海外太平山見﹝臣﹞徐葆光中山傳信錄

悉達慈姑產琉球國樹髙丈許葉類桃子如葡萄穗累深藍色名慈姑奶不可食見﹝臣﹞徐葆光中山傳信錄

皇朝通誌卷一百二十五

●皇朝通誌卷一百二十六

昆虫艸木略二

○昆虫艸木略二

果類

虫類

魚類

禽類

獸類

△果類

艸荔枝叢生朱顆味甘似普盤而無子內地所無惟塞外興安及烏拉有之聖祖命移植避暑山莊錫以今名較之閩貢蠲渴生津未易伯仲並蒙

奎藻題詠

普盤木本叢生結朱實味甘酸略似楊梅本艸以爲卽覆盆誤也見聖祖禦制幾暇格物編

櫻額亦名稠梨子叢生結實形如黑葡萄而差小至秋熟可食味甘澀見聖祖禦制幾暇格物編

倒弔果俗名弔搭果形如山梨而小其花實皆下垂故名熟時可食其味酢遵化州沿邊有之見聖祖禦制幾暇格物編

哈密瓜體甚巨長尺許兩端皆銳味較內地甘美可曬爲脯芳鮮歷久不變自哈密臣服以來每歲常充供獻中土始嘗此味前此所未有也見聖祖禦制幾暇格物編

土魯番西瓜土魯番在哈密之西其地產西瓜最佳每熟時人往摘瓜必相戒勿語者一聞人聲則盡拆裂無完者見聖祖禦制幾暇格物編

西域葡萄種類不一自我朝式廓疆宇康熙間哈密等地咸隸版章因悉得其種植諸苑禦結實有白者紫者長如馬乳者又有一種大中間有小者名公領孫又有一種小者名瑣瑣葡萄味俱極甘美見聖祖禦制幾暇格物編

哈果出肅州及寧夏邊外回部呼爲哈特枝葉叢生不甚髙大其皮可以飾箭澑矢把結實似野葡萄而小有赤黑二色秋深乃熟邊人采以熬膏成皮如油紙名果煆皮本艸注曰果單以楸子爲之不知楸子特黃色一種其有紅黑二色者乃哈果所成也伏讀聖祖禦制幾暇格物編辧定名類實可補圖經之所未備

北天竺叢生塞山絕壁結實累累色正赤類南天竺子皇上賜名曰北天竺並蒙奎章題詠

烏沙爾齊樹生塞外髙數尺秋結紅果一枝累累千百顆狀如櫻桃而小可食其味甘酸仰經睿題

奇食蜜石綠葡萄也結實無子本布哈爾種西域平定後自回部移植禁苑伏讀禦制天章具見懷方綏遠之徵

阿克蘇桑椹結實寸許甘美遠踰腹地自平定回部後移根上苑魁碩一如西域仰經睿題

溫普產遼陽山中形似樝味甘而酢或借榲悖二字書之恭繹禦制詩引釐辧精詳始知榲悖爲季別種與溫普不相類向皆沿襲舛謬也

烏拉納塞外紅果烏拉一帶之地尢多實似櫻桃而大味甘酸見佩文齋廣羣芳譜

枸柰子色紅而實小味甘酸俗呼爲狗奶子見佩文齋廣羣芳譜及盛京通誌

法法哈實如小杏味酸甜寧古塔所出見佩文齋廣羣芳譜及盛京通誌

密蘇呼實哈樹連綴而上實類櫻桃味甘酸出吉林寧古塔一名烏察拉齊見佩文齋廣羣芳譜及盛京通誌

歐李子柔條叢生髙二尺許花碎白實如小李味酸澀寧古塔愛渾皆有之見盛京通誌

杜實產愛渾小而赤似桑果味酸見盛京通誌

伊勒哈穆克出寧古塔果生艸莖色紅味甘置器中少刻成水一名桃花水見盛京通誌

巴欖仁果名出灤平見熟河志

哆囉密山果產陸川縣山子猺地見皇朝職貢圖

阿呾呢產琉球國葉長榜有剌開花者爲男木花白若蓮瓣女木無花結實大如瓜粵東亦有之名菠蘿見﹝臣﹞徐葆光中山傳信錄

楮子南海姑米等山生之一名芝子如橡栗而小見﹝臣﹞徐葆光中山傳信錄

△虫類

﹝臣﹞等謹按鄭志合虫魚爲一部續纂通誌仿爾雅釋虫釋魚分爲二部今仍前例以歸畫一云榛蟈周禮蟈氏及月令螻蟈鳴注皆以蟈爲蛙今塞外所產榛蟈則系絡緯蟋蟀之類菩以翼鳴土人呼爲叫嘓嘓伏誦禦制鴻章正名辧物永垂格致之經而解千古之惑塞蟬產關外較內地者大而音直蒙古名之曰綽爾齊仰經聖藻題詠

山蠶一名樗繭海州蓋平復州人放之樗柞等樹春秋數繭見盛京通誌

馬陸塞外深山叢樹中間有之斷之能行觸之則捲見盛京通誌

摩該蛇名生水中渾身有金點準噶爾部所生見西域圖志

塞蝶生沙漠黑質黃駁時來艸間見臣髙士奇扈從錄

塞螢極大光可燭三尺許見臣查愼行考牧集

云虎生塞外山中長四寸許頭以下如翡翠有紋如魚鱗尾作金色吐气爲云故名見﹝臣﹞查愼行考牧集

△魚類

達法哈魚八月自海入江積數至眾或有履魚背而渡者寧古塔黑龍江土人取魚炙臘積以爲糧見聖祖禦制幾暇格物編

瀚海螺蚌甲瀚海一望斥鹵無溪澗山谷而沙中往往見螺蚌甲蓋其先皆津國也伏讀聖祖禦制幾暇格物編由委推原燭見古來西北本系水區非卽沙磧實發前史所未言

篛漠■﹝魚莘﹞出口外溪澗中狀似鱸細鱗重唇身有黑斑伊遜河所產尢多蒙古謂之博格仰經

宸翰題詠

哲魯魚似鱸色黑出寧古塔黑龍江見盛京通誌

倒鱗魚鱗皆倒生或言龍種也見盛京通誌

海靑魚出寧海州其至海水有聲去則水激如箭見盛京通誌

竹魚翠色如逐出黑龍混同兩江見盛京通誌

雷魚雷多則生出黑龍混同兩江見盛京通誌

海獺或名海豹打牲者納皮於官用飾秋轡見盛京通誌

海狗山東海及寧古塔土人跳冰取之見盛京通誌

秋生子魚出蓋平淸河形類白漂見盛京通誌

偏口魚背靑腹白形匾而薄匾行水中海中惟此先至雁魚次之故諺云先偏後雁見盛京通誌

奇爾富魚產黑龍江見盛京通誌

烏庫哩魚四五月自海迎水入江寧古塔出見盛京通誌

勾星魚黑龍江出鱗斑然如列星見盛京通誌

滑子魚長五寸許形狹而修產平泉州山溪中見熱河志

虫魚一名尖口魚大盈尺許銳口細鱗產塞外山溪中見熱河志

奇勒必無鱗魚出額爾齊斯郭勒見西域圖志

易裏木魚長一二尺有通骨嘴甚長而無刺出準噶爾部見西域圖志

納和魚長二三尺腹甚匾而闊多腴準噶爾部所出見西域圖志

魯赫依魚名出回部無鱗口圓身微匾大者可七八尺見西域圖志

毛魚細小外視似腐咀嚼有味閩人皆重之爲珍品見﹝臣﹞徐葆光中山傳信錄

鍼魚產南海頭戴鍼形見﹝臣﹞徐葆光中山傳信錄

靴魚頭長如靴出南海見﹝臣﹞徐葆光中山傳信錄

石鮔首圓下生八手無腳生南海見﹝臣﹞徐葆光中山傳信錄

海膽背生刺如蝟蠕之能運行出南海見﹝臣﹞徐葆光中山傳信錄

壁虎魚出南海螺殼上生五六爪形如壁虎故名見﹝臣﹞徐葆光中山傳信錄

桅螺殼尖出如桅生刺滿之產南海見﹝臣﹞徐葆光中山傳信錄

墨魚南海外姑米山形小聚浮海面見﹝臣﹞徐葆光中山傳信錄

△禽類

海東靑鷹屬形較小能飛入云擒天鵝寧古塔黑龍江所出向以小而鷙者爲隼今無其名伏讀禦制月令七十二候鷹始摯詩按語釐辧名類實可正古來禽經之訛

白海靑西域霍罕汗所進實爲鷙鳥之英恭讀睿題不獨徵遐方之瑞而綏柔絕域荒服來庭足見從古所未有

鷟鸑爾出伊梨色正黝尾中散白點如雪糝赤睛黃匡翎駢半雉扇伏誦天章仰見殊方瑞產實爲綏遠所徵也

白鷹喀爾喀貝勒阿約爾所進霍罕額爾徳尼伯克及土爾扈特貝子錫喇扣皆亦相繼來獻恭繹禦制題詠尢見懷柔荒服之至意

白鶻產海上毛色獨異實爲鷙鳥中之最俊者仰經睿詠

額摩鳥山嘎拉巴在佛朗機一名素格爾髙五尺餘自頂至頸皆無毛惟腦後短毛甚稀頭綠頸翠其連背處及嗉皆紅紫色嗉下垂贅肉兩片嘴略同他鳥嘴兩孔爲鼻其目正圓外黃暈翅藏兩脇毛下甚小有大管五排次如指而無長翎不能飛騰足三趾無距爪紅毛人言無舌無翅驗之皆不足信仰荷奎章題詠

火雞產塞外山中黑身白尾紅冠赤足曾經睿題

千里紅頂有紅毛喜食蘇子俗呼蘇雀黑龍江稱老鎗雀出俄羅斯地雪後卽來羣飛入海見盛京通誌

山畫眉善鳴塞外所產與他處不殊獨以卵珍大僅如蓮子綠如松石亦有白色及斑褐文者土人鎔蠟實其中以爲簪耳之飾鬻於關內見熱河志

沙燕比海燕略大產於大漠見臣髙士奇扈從錄

古哈魯金黃毛羽長嘴短尾四月鳴出琉球國見﹝臣﹞徐葆光中山傳信錄

麻石翅羽綠色白眉九月來產琉球國見﹝臣﹞徐葆光中山傳信錄

烏鳳一名王母鳥四月來南海諸島多有之見﹝臣﹞徐葆光中山傳信錄

容蕋翅灰褐色黑頭八月來見﹝臣﹞徐葆光中山傳信錄

石求讀出琉球國毛羽似雀十月來春乃鳴見﹝臣﹞徐葆光中山傳信錄

莫讀吏琉球國產綠毛十月來見﹝臣﹞徐葆光中山傳信錄

△獸類

沁達罕免類也形倍大肉味鮮潔春夏時毛色與免略同至秋末冬初則變白如雪產於興安之索約爾濟地方見聖祖禦制幾暇格物編

靑馬種從海中來其性最良見

聖祖禦制幾暇格物編

鼢鼠產俄羅斯近海地亦名摩門橐窪形似鼠而身大如象穴地以行見風日卽斃其骨類象牙可制器物其肉性甚寒食之己熱見聖祖禦制幾暇格物編

飛狐銳頭缺口耳小尾長似狐有肉翅連四足及尾能飛產於口外密林中今山陜有飛狐嶺飛狐口當時必以物產得名而名勝志曰有狐食五粒松子遂成飛仙其說荒誕皆因未知天下有所謂飛狐也伏讀聖祖禦制幾暇格物編徵名考實洵足爲千古傳信也

飛鼠首及尾皆似鼠翅與飛狐同產口外見聖祖禦制幾暇格物編

堪達漢產黑龍江沮洳地似鹿而大色蒼黑項下有肉囊大者至千餘斤其角可作射韘色最堅白環以黑童一綫卽角中之通理其蹄能驅風疾世人貴之見聖祖禦制幾暇格物編並荷奎章題詠

瑞鹿康熙四十八年聖祖秋狝行圍於巴顏陀羅海所獲其角長七尺有九寸叉之數十有六鹿角自兩叉六叉四叉以至八叉歷數十年而後成其踰八叉者不可辧其年歲蓋於萬中一遇因藏之武庫以見山靈獻瑞伏讀皇上禦制記闡揚前烈並示詰戎講武奕禩無忘之至意

馴鹿東海鄂羅春奇稜部所產牝亦有角與常鹿稍異勝負載似牛堪乘騎似馬依媚於人仰經奎藻題詠

瑞麅乾隆十六年秋狝塞上蒙古臺吉必力滚達賴以此來獻色純白晴如丹砂抱朴子稱鹿壽滿五百歲則色白壬申歲又於巴顏河落圍中生致一白麅性特馴援亦周阹所僅見也俱仰邀天章題詠

野嬴產沙磧中耳最長蒙古語謂耳爲奇勤故以名之恭繹睿題並正史遷單於乘嬴之謬乃知前史好奇不足爲信詞也

野鼠漠北多有之蒙古名曰鄂和托納每取艸寶藏穴中以爲食漢書蘇武傳張宴注謂武取鼠並艸實而食之劉攽又以爲北方野鼠之類甚多皆可食實爲舛謬恭繹禦制讀蘇武傳注辟而論之足破前史耳食之訛

野馬產阿爾臺山蒙古名之曰塔奇亦經

睿題

靑羊羊有靑者南人所罕見今塞土多有之善走厜廉間爲山羊之一種仰荷

睿題

安塔哈卽野駱駝也似驢而差小項下垂廮毛產朔北野馬川見日下舊聞考

波斯貓形極大今京師皆產之見日下舊聞考

拂菻狗較常狗倍小今爲京師土產見日下舊間考

猞猁孫類野貍而大白花色小者曰舒倫出索倫見盛京通誌

跳兔產於沙漠前足才寸許後足幾一尺行則用後足跳一躍數尺止則蹶然僕地見臣髙士奇扈從錄

金虎形似鼠而最小性靈警產瀚海北克魯倫河外同雁宿沙中則躍伏雁題雁驚起繞空而飛鼠堅伏吮其血血盡雁墮地因並食其肉故以虎名之見﹝臣﹞髙士奇扈從錄

皇朝通誌卷一百二十六

