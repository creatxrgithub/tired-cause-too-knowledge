

欽定四庫全書

史部十三

幸魯盛典

政書類二【儀制之屬】

提要

【臣】等謹案

幸魯盛典四十卷

國朝襲封衍聖公孔毓圻等撰進先是康熙二十三年

聖祖仁皇帝臨幸闕裏

親祀

孔廟行九拜之禮

特命畱曲柄繖於廟庭復

親制碑文遣官勒石於

孔廟大成門左周公孟子諸廟咸防

制文刋石並錄聖賢後裔給世官以奉祠祀鉅典矞

皇薄海忻舞毓圻以

聖天子尊師隆軌超邁古今宜勒爲成書垂示來葉二十四年疏請纂修並舉進士金居敬等八人司其事得

防兪允至二十七年成書十八卷奏進防

指示應攺正者二十八條及臣工詩文尙有應遴選

錄入者

諭毓圻等覆加校定防

詔發帑金重建

廟庭

禦制奎章摹鐫樂石尊崇之典視昔彌加毓圻等乃續事編摩增輯完備凡修成事迹二十卷藝文二十卷刋刻表

進卽此本也洪惟我

聖祖仁皇帝統接羲軒心源洙泗褒崇

聖教典禮優隆爲亙古所未有非區區管闚蠡測所可形容然文物典章毓圻等得諸見聞頗能臚具伏讀是編

大聖人崇儒重道之至意猶可想見其萬一是固宜蔵諸金匱以昭示無極者矣乾隆四十三年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

禦制幸魯盛典序

朕惟自古帝王聲敎翔洽風俗茂美莫不由於崇儒重道典學右文用能發詩書之潤澤宣道徳之閫奧推厥淵源皆本洙泗以故追崇之典歷代相仍或躬詣闕裏修謁奠之儀潔志肅容盡誠備物其間禮數隨世損益至於希風服敎百代式型異世同揆莫之或二猗歟盛矣朕臨禦以來垂三十載溯危微之統緒念生安之聖哲恆慮涼薄未克祗承用是夙夜亶心孜孜不倦惟我至聖先師孔子配天地參陰陽模範百王師表萬禩朕毎研捜至道涵泳六經覺憲章祖述刪定贊修之功日星揭而江河流私心向往竊有願學之志焉乃者東巡逾泰岱渉泗沂遂過闕裏親行釋奠得瞻廟貎仰聖容以爲徳盛功隆欽崇宜極凡厥典禮有加前代又親制文辭手寫以樹之貞石務用導揚至敎風示來玆夫懷曩哲繼躅前賢猶思覩其物采接其居處況先師遺

風餘烈久而彌新重以朕之寤寐羹墻僾乎如見及過杏壇相圃之間山川儼然檜楷如故彷佛金石弦誦之聲聞於千載而上流連往復不能自己也衍聖公孔毓圻上疏陳謝且以禮儀隆重非直一家榮遇請修幸魯盛典一書朕旣可其奏久之書成復請敍言以冠其端朕萬幾余晷惇勉弗遑實欲黙契先師尊聞行知於以阜物諴民風同道一庶幾躋世運於唐虞登治術於三古是書也豈徒使天下後世知朕於先師欽慕無已如此且愈以見聖人之道覆幬羣倫苞毓萬象卽凡車服禮器之遺皆足令人感發而興起也故賜之序

康熙二十八年四月初二日

幸魯盛典進表

孔子陸拾防代孫太子少師襲封衍聖公【臣】孔毓圻恭承

敕防編刻

幸魯盛典今已成書奉

表上

進者【臣】毓圻誠惶誠恐稽首頓首

上言伏以

帝徳崇儒特舉隆文於闕裏

皇仁重道首頒異數乎尼山開局

命官裒洙泗希逢之典超前軼後成古今未有之書宮

墻尊萬世之

師禮制立百王之法敬陳蕆事上冒

宸嚴欽惟

皇帝陛下

聖神廣運

天地同流

履中蹈和體博厚髙明之蘊

祖堯述舜接危微精一之傳久道化成大猷光被

一人有慶四海同風猶乃崇禮

先師褒揚

聖學值上元之甲子日轉一陽

幸東魯之廟庭星聯五曜四方觀化夾道而瞻

六飛

萬乘詘尊升堂而行九拜獻爵奏太常之樂純乎玉振金聲迎神讀祝版之辭詎數歌風扢雅

皇心致慤降輦輅而奠林坰

天語如春望羮墻而瞻象設徘徊車服畱

禦蓋於廟堂想象金絲題

奎章於門額援珠毫而作賦檜樹向榮濡玉硯而制詩杏壇增色架穹碑於霄漢石采西山鐫

睿藻於櫺星文從北極至若

召諸生於講幄經義昭明

授博士於翰林

聖慈優渥

錫禮樂詩書之額蓬藋焜煌

題松筠節壽之坊鳳鸞飛舞恢宏林地則十一頃有

奇優卹子孫則千萬年無算

許守墳之百戶亦夏官合在籍之四司皆霑朝命

賜書

賜服不但【臣】家

蠲稅蠲糧徧於通邑及

念殿寢之隳敝更

內府之金錢堂廡煥然仍宗廟百官之富碑亭屹若

頒庖羲一畫之文大工旣成鴻儀肇舉

特命

皇子昭告鼎新祼獻加防獲人豫神歡之慶始終卒

度昭禮明樂備之休載勒貞瑉復防

宸翰對峙之奎文閣後如日東而月西屹立於大成門前並天長而地久崇師褒聖過分逾涯欃槍掃而告成工瀚海淸而修祭典乃至賢如述聖代鮮專祠鯨棟虹梁

賜堂基而崇祀春嘗秋禴

允締造以陳祠且使孟廟重新姬祠復葺齊頒

禦制並建丰碑仲由閔損之門俱沐旌賢之

典東野端木之冑咸霑尙徳之

恩下至濂洛後昆闗閩遠裔莫不身膺

命服名歷淸班昔漢髙之祀太牢唐皇之經東魯迨至宋室復遇眞宗親制贊辭勅畱祭器莫不傳爲盛事加以特書然而典禮未全儀文弗備未有隆規咸五曠典登三如

今日者也蓋惟同心同理

道大而徳隆故兼作君作師

禮優而澤洽𨿽千載自炳於

起居之注而一時不可無紀盛之書伏防

聖恩準【臣】吁請就廟開裒輯之局拜疏薦纂修之員首

炳

宸章臚陳

典制

皇仁臨幸之

兪防羣工奏對之昌言扈從入廟之班聯【臣】族受恩之始末一一恭紀事事詳編加以【臣】僚應

制之作卿士頌

聖之詞亦奉

綸言增諸末簡【臣】謹同纂修諸【臣】緝成正文二十卷詩

文二十卷名爲

幸魯盛典實則集聖大成恭荷

禦筆制序並防

欽定批簽一經筆削於

九重彌增光熖於萬丈則又詞苑未叨之異數書局希

遘之

洪慈也竊按

聖門紀載之書多存歷代經籍之志盈箱累篋惟傳泗水之遺文紀事考言未入朝家之大典孰若

熙朝之盛事聿垂萬代之章程永同帝典王謨並垂千古將與魯論家語齊炳九垓【臣】謹裝潢成帙齋沐恭進【臣】性資弇鄙問學空疎守祀祖庭率履恐貽隕越祗承

休命編摩未敢怠遑𨿽復暝寫晨書不無掛一漏萬借

一蠡以測海豈能揚扢

鴻猷握寸管以窺天何足鋪陳

盛烈伏願

顯仁藏用

富有日新

道造逢源之深

徳躋極天之峻

文明大啟無庸渭水求師

正學丕昌不向峒山問道則彌綸無外歷久遠而愈光法制昭垂綿繼承而勿替【臣】無任瞻

天仰

聖激切屏營之至謹

表隨

進以

聞奉

防覽卿奏幸魯盛典編輯有年玆刋刻告成裝潢來進知道了該部知道書畱覽

康熙五十年三月

【臣】孔毓圻謹上表

︵字位過密無法顯示︶

幸魯盛典職名

總裁官

太子少師襲封衍聖公【臣】孔毓圻

副總裁官

翰林院五經博士加五級【臣】孔毓埏

纂修官

乙丑科進士授山西大同府靈邱縣知縣【臣】金居敬【江南長洲縣人】乙丑科進士授直大名府元城縣知縣【臣】兪兆曾【浙江海鹽縣人】

勅封翰林院編修丁巳科舉人候補內閣中書舍人【臣】叢克敬【江南江寧縣人】戊午科舉人戊辰科進士授翰林院庶吉士【臣】孫致彌【江南嘉定縣人】辛酉

科副

榜貢

生【臣】葉湜【江南昆山縣人】候選小京職陞貴州都勻府知府【臣】沙汝洛【山東萊陽縣人】候

選

知

縣【臣】章緯【浙江富陽縣人】增

廣

生

員【臣】曹晃【浙江嘉善縣人】

校閱官

候

選

知

縣【臣】張拱樞【浙江錢塘縣人】

候

選

州

同【臣】張元煒【江南婁縣人】

收掌官

四

氏

學

學

錄【臣】孔尙侃【山東曲阜縣人】候選典簿授光祿寺典簿【臣】程士璉【江南丹徒縣人】

謄錄官

候

選

州

同【臣】許永【江南常熟縣人】候選州同授刑部主事河工效勞【臣】程兆彪【江南上海縣人】候

選

州

同【臣】吳道行【江南婁縣人】候

選

縣

丞【臣】張廷瑉【浙江錢塘縣人】四

氏

學

敎

授【臣】沙潢【山東蓬萊縣人】貢生

今考

授通

判【臣】孔衍溥【山東曲阜縣人】監生

今考

授州

同【臣】馮暹【浙江仁和縣人】

幸魯盛典凡例

恭惟

聖天子致治太平舉時巡之曠典望秩岱宗觀風吳防淸蹕南還

寵臨闕裏禮隆樂備

恩覃澤洽仰見

皇上同揆接統尊師重道非前代帝王所可幾及書之方策事體重大【臣】等未敢輕易屬槁謹先定凡例如左

禦制詩文爲經作則如日星雲漢昭回在上如天球河圖永爲傳寶惟有仰瞻珍襲莫能贊嘆頌揚獨標卷首炳然萬古【一則】

典禮崇隆

恩澤優渥節目繁多年月相間是書彷記事本末之體事爲起訖各自編年庶可一覽暸然仍以大書爲綱而章奏檔案細書爲目焉【二則】

是書惟志

幸魯而事有原始義有連及例當備書昔杜預謂左氏傳或先經以起事或後經以終義敢竊取之以爲凖的首紀

巡幸次及

臨幸廟林典禮次及

加恩聖裔

推恩五氏子孫次及

遣祭元聖

推恩後裔次及開擴林地議通璧水次及

賜碑次及修廟次及

皇子告祭次及再

賜修廟碑文次及

推恩先賢先儒子孫而終之以纂修事宜至於臣僚頌言皆以送到職銜爲序其地方職官及【臣】等詩文附於末捲【三則】

法駕省方敷天裒對實惟【臣】裏倍極光榮億萬斯年流徽載籍粵自前世元後幸臨正史特標綱要乃其恩施曲被散見於祖庭廣記孔門僉載等書討論故事莫有盛於

今日采摭附錄以類相從正如繁星之麗天百川之

歸海云爾【四則】

皇上聖徳神功登三咸五峻極於天名言莫罄【臣】等綴

以案語附於本條於以志感激

恩施欣戴遭遇𨿽復殫思竭慮無能擬諸其形容顧惟蠡測管窺抑亦略陳其考質踴躍鳬藻不知所裁【五則】

臣僚恭遇

盛典朝野洋溢頌聲或身親

扈從或出入

禁近喜起賡載述作斐然【臣】與纂修諸【臣】亦不敢以淺陋自解各攄悃愊裒集眾體彚爲一編【六則】

襲封衍聖公【臣】孔毓圻恭紀

欽定四庫全書

幸魯盛典卷一

禦制

至聖先師孔子廟碑

朕惟道原於天之者聖自庖犧氏觀圖畫像闡乾坤之祕堯舜理析危微厥中允執禹親受其傳湯與文武周公遞承其統靡不奉若天道建極綏猷敻乎尙矣孔子生周之季韋布以老非若伏羲堯舜之聖焉而帝禹湯文武之聖焉而王周公之聖焉而相也巋然以師道作則與及門賢喆紹明絕業教思所及陶成萬世是伏羲堯舜禹湯文武周公之統惟孔子繼續而光大之矣間嘗誦習詩書之所刪述大易之所演系春秋之所筆削禮樂之所修明本末一貫根柢萬有殆與覆載合其徳日月並其明四時寒暑協其序焉故曰仲尼之道一天道也朕敬法至聖景仰宮墻向往之誠弗釋寤寐嵗甲子十有一月時邁東魯躬詣曲阜展修祀事復謁聖

墓循撫松栝儀型在望僾乎至徳之親人也朕忝作君啟牖下民深惟夫子師道所建百王治理備焉舎是而圖郅隆曷所依據哉因勒文於石彰朕尊崇聖教以承天治民之意系以辭曰

遐哉三五維辟之式於皇尼山師道允植天畀木鐸覺彼羣生百行以正六籍以明賢邁唐虞聖則河洛綏和動來文博禮約性天峻極倫教孔彰學昌洙泗統歸素王炎漢崇儒少牢用饗厥後賢君髙山是仰予懷至聖涖彼東方音徽云邈道徳彌光鬱鬱塋林峩峩祠殿企慕安窮羹墻如見泰岱匪髙東海匪深敬揚懿軌終古式欽

至聖先師孔子贊【並序】

蓋自三才建而天地不居其功一中傳而聖人代宣其蘊有行道之聖得位以綏猷有明道之聖立言以埀憲此正學所以常明人心所以不冺也粵稽往緒仰遡前徽堯舜禹湯文武達而在上兼君師之寄行道之聖人也孔子不得位窮而在下秉刪述之權明道之聖人也行道者勲業炳於一朝明道者敎思周於百世堯舜文武之後不有孔子則學術紛淆仁義湮塞斯道之失傳也久矣後之人而欲探二帝三王之心法以爲治國平天下之凖其奚所取衷焉然則孔子之爲萬古一人也審矣朕巡省東國謁祀闕裏景企滋深敬摛筆而爲之贊曰

淸濁有气剛柔有質聖人參之人極以立行著習察捨道莫由惟皇建極惟後綏猷作君作師埀統萬古曰惟堯舜禹湯文武五百餘歲至聖挺生聲金振玉集厥大成序書刪詩定禮正樂旣窮象系亦嚴筆削上紹往緒下示來型道不終晦秩然大經百家紛紜殊途異趣日月無逾羮墻可晤孔子之道惟中與庸此心此理千聖所同孔子之徳仁義中正秉彜之好根本天性庻幾夙夜朂哉令圖溯源洙泗景躅唐虞載歷庭除式觀禮器摛毫仰贊心焉遐企百世而上以聖爲歸百世而下以聖爲師非師夫子惟師於道統天禦世惟道爲寶泰山巖巖東海泱泱墻髙萬仞夫子之堂孰窺其藩孰窺其徑道不逺人克念作聖

祭至聖先師孔子文

仰惟先師徳侔元化聖集大成開萬世之文明樹百王之儀範永言光烈防不欽崇朕丕禦鴻圖緬懷至道憲章往哲矩矱前模夕惕朝乾覃精思於六籍居今稽古期雅化於萬方繄惟典訓之功實覩乂安之效玆者巡省方國至於岱宗瞻望魯邦爰來闕裏空堂至止恍聞絲竹之聲舊寢徘徊喜動宮墻之色車服禮器宛然三代遺風幾杖冊書夐矣千秋盛迹愾明靈之儼在文治遐昌肅禋祀以惟防精忱庶格

重修闕裏孔子廟碑

朕惟大道昭埀堯舜啟中天之盛禹湯文武紹微危精一之傳治功以成道法斯著至孔子𨿽不得位而贊修刪定闡精義於六經祖述憲章防眾理於一貫爲往聖繼絕學爲萬世正人心使堯舜禹湯文武之道燦然丕著於宇宙與天地無終極焉誠哉先賢所稱自生民以來未有盛於孔子者也往歲甲子朕巡省東方躬詣闕裏登聖人之堂只將祀事覩其車服禮器金石弦歌蓋徘久之不能去焉顧聖廟多歷年所丹雘攺色榱桷漸欹用是惄然於心特發內帑專官往董其役鳩工庀材重加葺治經始於辛未之夏事竣於壬申之秋廟貎一新觀瞻以肅蓋深惟孔子之道垂範今古朕願學之志時切於懷每考天人性道之原修齊治平之要思以逺紹前緒牖迪生民凡所以尊崇褒顯者靡不隆禮竭誠以將景行仰止至意而況廟庭之地尢爲聖人神明所憑依者哉今者登堂而陳俎豆入室而習禮儀營搆旣堅采章彌煥庶幾於朕心深有慰焉用是特遣皇子祉敬展禋祀以告落成凡我臣民瞻仰宮墻倍增嚴翼尙益思惇崇徳義砥礪倫常以不負朕尊師重道之意豈不休歟因勒貞石系以辭曰

麟書啟瑞素王挺生上律下襲玉振金聲範圍百代陶甄萬類道備中和徳參天地立型垂訓師道昭宣象懸七曜海納百川曩巡東魯臨河登岱峩峩尼山羹墻斯在防恭展謁至徳是欽宗風溥博教澤閎深洙泗之陽殿寢奕奕上棟下宇神靈安宅冬官特飭締造維新宏規大啟肅奉明禋聖人之居永以觀徳千載傳心四方式則

祭啟聖公文

維公系本神靈生稱瓌偉勇力聞於魯國皆道徳所皇政事紀於鄹邦悉文章所宣著篤生聖子代爲帝師寰宇崇嵗祀之儀不先父食古今奉斯文之統共指家傳玆値東巡特臨曲邑溯二千年之教澤孰非厚徳燕貽垂七十世之孫謀如見神明陟降用修彜祭之典代以扈從之臣泗水環流知發源之有自防山聳峙占積慶之無疆牲醴式陳尙其歆格

闕裏古檜賦

孔子手植檜在杏壇之側金貞祐間無復存矣元至元三十年再茁故處明治間又燬於火今所遺者不枯不榮屹立霜露而秀色獨異撫摩久之乃作賦曰

維槎枒之靈質實鈞化之所鐘標扶輿之奇特峙先聖之故宮涵元气以不朽與至道而俱崇爾其黛幹蒼蒼孤柯濯濯鶴骨初扶霜鱗未作儼茁軋以方舒類鴻荒之忽鑿謝縟采於春華完淳風於太朴夭矯拂勃星臨露滴枝無取於樛樛葉全稀於摵摵夕飈度兮弗驚朝旭烘兮如滌伊間气之潛滋惟神爽之咸集徘徊延卻宛轉斷連蟠屈兮若佾羽之在列聳削兮若簨簴之待懸則有築以崇封沃以膏壌方以周闌角以文磉足縮心防目給神賞蘿煙奪翠松籟失響於是楷因之而擢穎蓍感之而抽莖爭葳蕤於誦之裏齊扶疎於禮樂之庭朝慚兮一旦大椿譲兮千齡上溯眞宰之功遠契無爲之代均云行兮雨施等乾始兮坤載疇則出混茫之中而居耳目之外與三才以並植綿歷禩其長在亦有扶桑海表若木山巓東瀛西極揭日摩天迹𨿽誇於神異植非出於文宣宜瞠乎其後矣邈無得而稱焉

孟子廟碑

自王迹熄於春秋聖人之道或幾於泯滅卒之晦而復明歷千百世而不敝者恃有孔子也孔子沒百有餘年浸假及於戰國楊墨塞路禍尢烈於曩時子輿氏起而辟之於是天下之人始知誦法孔子率由仁義斯道之有傳至於今賴之是以後世學者如韓愈蘇軾之徒咸推其功以配大禹而閩洛之儒咸尊爲正學之宗傳烏虖盛已夫洪水之禍止於人身已爾楊墨之禍隠然直中於人心不有孟子使楊墨濫觴於前釋老推波於後後之人𨿽欲從千載之下探尼山之遺緒其孰從而求之因推述厥義刻文於石俾揭於鄒之廟其文曰尼聖旣往夐矣音徽後百餘嵗聖緒浸微尙異實繁楊墨競煽陷溺之禍酷於昏墊惟子輿氏距詖放淫以承先聖以正人心述舜稱堯私淑孔子正學修明百世以俟不有是者斯道孰傳宇宙晦霿萬物狂傎我讀其書曰仁曰義遺澤未湮聞風可企嶽嶽亞聖巖巖泰山功邁禹稷徳參孔顏刻石玆文於祠之下誦烈休用告來者

泉林記

朕被服至道誦法孔子於詩書簡冊之中羹墻載見如聞其言論而接其聲容者匪伊朝夕矣嘗以不得一登闕裏之堂觀其車服禮器山川風物慨然至聖之音徽每低徊於中而不能自已乃者在廷之臣咸謂古者天子巡省方嶽觀察民俗朕兪其請因念岱宗在望於邁魯郊夙昔所懷今玆可慰嵗之冬月輿衛北還抵於泗水東境距其縣治五十里陪尾山之陽眾泉出焉石竇防岈淸流蕩潏下合沂泗逺波悠然相傳爲子在川上處云旁有古寺厥名泉林坡陁幽曠樹木茂密𨿽古今異時陵谷不攺去聖人之居如此其近意者當日杖履所經周覽原泉黙契道體喟然發水哉之嘆者其卽斯地耶於是停驂弭節瞻眺久之恍乎如有所得殆移晷而後去也夫天地無終窮流水之出於天地者亦無終窮聖人之道川流惇化萬古不息與天地流水同其無終窮焉其何能已於予懷耶孔子系易其言天也曰行健言地也曰無疆孟子之言水也曰盈科而後進君子之於聖人之道也溯源窮流學水至海亦若是焉而已矣朕旣幸宮墻親覿至止非遙而又喜泉源勝地聖迹所存而得遊歷其處也遂爲之記

祭元聖周公文

惟公丕承聖緒懋敍人倫光烈覲成一家之繼述官禮制作垂萬世之經常道闡圖書探六爻而易貢心傳精一兼三代以訏謨啟東魯之典型猶存故澤入尼山之夢寐未墜斯文朕稽古省方瞻言至止郊原縱目遙深松桷之思廟貌崇觀爰切羹墻之慕特申祗薦代以親藩惟冀神靈尙克歆饗

周公廟碑

世運代嬗隔越千載則必有神哲挺生其間以承大統以作名世惟公體上聖之質紹祖考之徳孝友篤仁左右寧王厥勲爛矣及乎負扆能以勤勞寅恭惇大忠信之道翼贊其君太和洽而頌聲作焉夫功莫大於致治綏邦業莫隆於制禮作樂公身兼數器開物成務其龎鴻炳爍之烈旣已載於詩書志諸史冊至於系爻辭定官禮撰爾雅出言爲經又何博奧難窮也昔孟子論列古帝王至於公曰兼三王施四事而韓愈亦歷數堯舜禹湯文武以至公蓋道統之傳如此豈僅以治理之彰彰者與遙想風徽官公遺嗣俾昭世澤於無窮旣命有司新公廟貌希慕之餘勒石頌徳而系之以詩詩曰邃古民朴混混茫茫列聖經綸肇軒迄商敍厥倫紀賁以采章公監二代揆時立制有因有除禮明樂備體國經野成理萬彚集武之勲紹文以孝代成諴民並孔立敎爲子爲臣是則是效宗邦綿歷忠厚所貽貞瑉載鐫作頌致思鳬繹同峙億禩爲期

聖廟落成遣皇子祭告文

朕惟道統與治統相維作君與作師並重先師孔子徳由天縱學集大成綜千聖之心傳爲萬世之師表故廟祀久逺垂於無窮朕禦防以來立綱陳紀彰敎敷治咸奉至聖爲法程凡典禮追崇竭誠致敬自京師下逮郡邑辟雝泮水建廟釋奠防不修舉況玆闕裏乃聖人鐘毓之鄕車服禮器於斯藏守曩者東巡展拜之餘仰觀廟貌多歷年所漸有頽敝深厪於衷用是命官董理重加修葺棟宇維新以妥聖靈玆當告成特遣皇子祉致祭俎豆肅陳恍乎接至聖之音容以將朕儼恪欽崇至意陟降在玆尙祈歆饗

克捷告祭闕裏廟文

朕服膺聖訓殫究遺文凡玆六籍所垂惟以安民爲要臨禦以來孜孜圖治綏乂蒸生逺邇中外視同一體乃有厄魯特噶爾丹荒陬狡冦肆虐跳梁擾毒邊方稔惡已極朕親統六師三臨絕塞彰撻伐克奏膚功逆孽就俘凶渠殄滅遐荒番部防不歸誠自玆永靖邊塵咸安生業惟是至聖先師黙相啟佑特遣專官敬申禋祀祗告成功伏惟昭鑑尙饗

顏子贊

聖道蚤聞天資獨粹約禮博文不遷不貳一善服膺萬徳來萃能化而齊其樂一致禮樂四代治法兼備用行舎藏王佐之器

曾子贊

洙泗之傳魯以得之一貫曰惟聖學在玆明徳新民止善爲期格致誠正均平以推至徳要道百行所基纂承統緒修明訓辭

子思子贊

於穆天命道之大原靜養動察庸徳庸言以育萬物以贊乾坤九經三重大法是存篤恭愼獨成徳之門捲之藏密擴之無垠

孟子贊

哲人旣萎楊墨昌熾子輿辟之曰仁曰義性善獨闡知言養气道稱堯舜學屏功利煌煌七篇並垂六藝孔學攸傳禹功作配

過闕裏

鑾輅來東魯先登夫子堂兩楹陳俎豆萬仞見宮墻道統唐虞接儒風洙泗長入門撫松柏瞻拜肅冠裳

闕裏古檜

幹聳朱甍外根蟠碧殿阿奇文成左紐元气挺孤柯瑞與龜龍並傳來歲月多徘徊看手澤不共劫灰磨

幸魯盛典卷一

欽定四庫全書

幸魯盛典卷二

康熙二十三年甲子春二月翰林院編修曹禾吏科掌印給事中王承祖各疏請

皇上東巡

命廷臣集議

翰林院編修曹禾

題爲恭請

皇上登封岱宗以告成功以昭盛徳事【臣】聞祀典國之大事帝王事天明事地察於是乎神祗降福人民悅豫慶流久逺古者有常祀有特祀禮曰天子祭天地四方山川五祀歲徧焉此常祀也四時舉行之禮也書曰歲二月東巡狩至於岱宗柴望秩於山川此特祀禮司馬遷所謂每世之隆則封禪答焉者也三五以來昭姓考瑞必以其成功告於上帝【臣】考封禪書及班固應劭服防諸儒所言泰山五嶽之長神靈所聚因髙崇天謂之封就廣增地謂之禪明受天地之所命功成事遂有益於天地若髙者加髙厚者加厚陰陽和萬物序刻石紀號髙世比徳於九皇甚盛典也逮秦漢唐宋之主有事岱宗者皆勒兵十數萬創立宮殿更起明堂辟雍勞民費財失對越之意後世議者遂不敢申明其禮獨詳於一歲中祈年報賽之常祀不知事天一也而禮有大小帝王受命於天左右相之黙成其功業故因名山升中與天相見報受命之無負因之燔柴肆祀以答幽贊明欲其精神通於眞宰使神祗各率其職佑我皇極光我泰階天人之際感召甚微其爲典禮至尊至重洪惟我

太祖髙皇帝誕膺圖籙

太宗文皇帝受寶握符

世祖章皇帝撫有區夏大命𨿽定而天下未寧人心未靖

三孽伏於方鎭海冦跳梁東南此乃

上帝神靈眷顧篤佑

皇上畱遺艱難昭宣至徳神功開大一統之業垂裕於

萬世也伏見

皇上睿謀獨運動與天契決機制勝掃蕩都盡臺灣逋冦詟威歸化納土稽顙窮海萬里廓淸無外

皇上聖徳髙深期臻上理𨿽六合同風而孜孜不已政化翔洽流於無垠三光五行昭精布序年谷順成聲敎四訖閭閻安生樂業共見太平而奉琛職貢梯山航海而來者不可勝數猗歟盛哉古帝有功徳者莫過於黃帝黃帝上元甲子貞元運防考定星歷建天地神祗物類之官制作度數合符造化由是封巒勒成遂開宇宙文明之象漢武帝不得其時則以十一月甲子朔冬至應之而數千年之景運適協於今日功成治定之後則統天之紀應地之時而立人之極端在今日矣【臣】愚竊謂

皇上以精一執中爲奉若豈樂於泥金刻石鋪張揚厲

之文然而

上帝之命不可不報山川百神之助不可不答而運世之本開基之功徳不可不紀誠宜稽古禮文潤色鴻業勿憚登陟之勞亟議告成之典考漢唐之儀注行之簡易順承大慶維新庶政爲生民錫福爲奕葉儲庥光昭

祖

宗之洪烈休徳將見瑞應洊臻頌聲洋溢與黃帝之時同其盛美矣【臣】於歲首卽懷此念慮蹈越位之罪旣而惟之受

恩深重報稱無由而敷陳經史導揚徳化【臣】之職也拳

拳之誠冒凟

宸聽奉

旨九卿詹事科道防議具奏

吏科掌印給事中王承祖

題爲請仿古帝之巡狩以勤民事以光

聖治事【臣】仰見我

皇上乘泰運之始出維新之治屢頒

上諭戒飭臣工疏通仕路皆

軫念民生期登熙隆至意也誠徳嫓堯舜功邁漢唐矣方今四海升平要荒向化正觀風問俗勸課農桑之時【臣】讀舜典所載歲二月東巡狩至於岱宗柴望秩於山川肆覲東後【臣】竊惟其意岱宗居五嶽之首東方爲生气之先二月乃東作之始燔柴祀天因所至而祭告之至其協時月正日同律度量衡蓋皆爲民事也故載之於書令後世仿其意而行之我

皇上念切民瘼求登殷阜必以農功爲先務請仿虞帝之制巡幸東方察閭閻之利病問風俗之厚薄設祭方嶽以祈年丰又聞泰山出云不崇朝而雨天下是

聖帝一禱卽澤沛萬方矣詩云以祈甘雨以介我稷黍以谷我士女此之謂也且東嶽密邇孔裏【臣】見史冊所載漢髙至魯以太牢祀孔子後世美其開一代之文治倘

禦輦所屆觀其車服禮器亦古今鉅觀而

皇上右文至意載之史冊誠千古不易見之盛事【臣】讀史記封禪書內云上古封禪者七十二君皆荒唐無稽至秦皇漢武仿而行之不過耀徳張功後世鄙焉我

皇上徳接精一之傳博稽羣書上法虞帝行燔柴之禮

不襲封禪之事是

聖徳神功光昭萬世矣奉

旨九卿詹事科道一並防議具奏

禮部爲恭請

皇上登封岱宗以告成功以昭盛徳事【臣】等防議得翰林院編修曹禾疏請三五以來昭姓考瑞無不以其成功告於上帝逮秦漢唐宋之主有事岱宗者類皆創立宮殿更起明堂辟雍勞民費財失對越之意後世議者遂不敢申明其禮洪惟我

皇上睿謀獨運動與天契決機制勝掃蕩都盡

上帝之命不可不報山川百神之助不可不答運世之本開基之功徳不可不紀宜亟議告成之典等語又科臣王承祖疏稱巡幸東方察閭閻之利病問風俗之厚薄設祭方嶽以祈年丰又聞泰山出云不崇朝而雨天下

聖帝一禱卽澤沛萬方矣且東嶽密邇孔裏【臣】見史冊所載漢髙至魯以太牢祀孔子後世美其開一代之文治倘

禦輦所屆觀其車服禮器亦古今鉅觀而

皇上右文之至意載之史冊誠千古不易見之盛事【臣】讀史記封禪書內云上古封禪者七十二君皆荒唐無稽至秦皇漢武仿而行之不過耀徳張功後世鄙焉我

皇上徳接精一之傳博稽羣書上法虞帝行燔柴之禮

不襲封禪之事是

聖徳神功光昭萬世等語伏察封禪之說不著於經書傳言舜至岱宗燔柴以祀天原非封禪唐虞三代以前實無登封故事科臣王承祖疏稱封禪之禮後世鄙焉編修曹禾請封禪以告成功之處無庸議又王承祖疏稱請仿虞舜巡幸東方察閭閻之利病問風俗之厚薄設祭方嶽以祈年丰漢髙至魯以太牢祀孔子後世美其開一代之文治恭惟我

皇上博綜經學闡心傳重道崇文千古莫並且軫念民依省方問俗

鑾輿所至

訓飭官方特加蠲賑此皆勤民重農至意如

皇上巡問民俗經過泰山闕裏應仿行虞舜燔柴漢髙

祖祀孔子禮致祭等因奉

旨著候旨行應行典禮該部卽詳察具奏欽此欽遵【臣】等查虞書舜典載歲二月東巡狩至於岱宗柴望秩於山川肆覲東後禮記王制所載與虞書同俱無燔柴致祭禮儀唐開元禮載有修壇設位奠玉帛進饌賜胙等儀明防典內載永樂六年至北京經過處所遣官祭陵祭淮祭泰山闕裏嘉靖十八年南巡所過嶽瀆山川有望祭及遣官致祭禮亦未詳載禮儀伏查見行典禮冬至大祀

天於圜丘燔柴作樂奠玉帛進俎行三獻禮飲福受胙撤饌望燎俱有定儀又查史鑑紀漢髙祖十二年自淮南還過魯以太牢祀孔子未載致祭禮儀明帝至魯詣孔子宅禦講堂章帝祀孔子於闕裏及七十二弟子作六代之樂大防孔氏男子二十以上者六十三人命儒者講論語安帝祀闕裏孔氏親屬諸生悉防賜帛有差北魏孝文帝唐髙宗明皇皆親祀孔子後周太祖謁孔子廟又拜孔子墓俱未載有禮儀宋眞宗備禮謁文宣王廟孔氏宗屬並陪位帝再拜行酌獻禮又幸叔梁紇堂命官分奠七十二弟子先儒洎叔梁紇顏氏親制贊刻石廟中復詣孔林以樹擁道降輿乘馬至文宣王墓設奠再拜修飾祠宇給便近十戶奉塋廟命宰相等撰顏子以下贊畱親奠祭器於廟中從官立石刻名賜孔氏錢帛錄親屬五人並賜出身又賜太宗禦制禦書一百五十卷銀器八百兩伏查順治九年

世祖章皇帝行幸學禮康熙八年

皇上行幸學禮釋奠講書傳

制加

恩俱有定儀在案【臣】等欽惟

皇上敬

天勤民勵精宵旰凡

鑾輿巡歷所至之地輒諮詢吏治延訪輿情

軫念防黎加

恩蔀屋此卽帝舜省方覲後考績問俗之至意也車駕行經泰岱燔柴之禮自應詳備伏稽虞書傳注未經載有儀節無從考據其後世登岱祀天多因封禪費繁儀縟一無可采今應照見行

圜丘大祀禮參酌舉行擇祭所於泰山不必築壇設牌位及

配位應設幄具品物祭日燔柴作樂奠玉帛進俎讀祝行

三獻禮飲福受胙等儀俱如

圜丘禮文武從官及

朝見官員俱照例按品陪祀其泰山之神應照祭五

嶽禮

遣官致祭至於闕裏親祀孔子自漢髙祖以下見於史

冊者凡九帝我

皇上天縱徇齊懋勤典學窮六經之奧義百代之心傳以及廣厲師儒振興文教允矣垂休奕禩度越百王已玆

車駕經過闕裏特行

親祭尢爲盛事伏考前代禮儀俱未詳備今應照康熙

八年

幸學釋奠禮參酌舉行祭日用太牢作樂奠帛獻爵等儀俱如釋奠禮其啟聖祠四配十哲兩廡亦照例

遣官分獻文武從官及

朝見官員俱按品陪祀孔氏及五氏宗屬應陪祀者亦照例陪祀其樂工樂器祭品祭器一切應用等項俟奉

旨舉行之日行各該部院衙門備辦如有未盡事宜【臣】

部臨期另行請

旨可也康熙二十三年三月十二日題本月十五日奉旨依議

禮部等衙門

題爲請

旨事據太常寺呈稱該本寺等衙門題前事內開仿照

圜丘大祀並

幸學釋奠例祭祀應用樂器祭品器皿等物俱關營造典禮【臣】寺應防同禮工二部議覆可也等因奉

旨依議欽此欽遵該【臣】等防議得

皇上鑾輿巡歷行經泰岱照

圜丘大祀禮燔柴祭

天應用樂器祭器等物若俱叧行修造恐致糜費錢糧難

以猝辦且系一時舉行之禮應將

天壇見用樂器祭器酌量帶去應用內有物件難以運送者應於該地方備造其可減省者酌量減去今將應帶應造應減器物逐一明晰開列應造者於該地方營造備辦其泰山之神原有祭告舊例應用祭品祭器行文該撫照例備辦至闕裏

孔子廟啟聖祠四配十哲兩廡現有祭祀器皿樂器今應照康熙八年釋奠禮開寫數目行文衍聖公備辦其祭

上帝位前祭

孔子廟祭品等物俱行文該撫備辦所有營造備辦器皿等物

命下舉行之日差【臣】部寺官各一員前往防同該撫動支正項錢糧營造備辦可也等因康熙二十三年五月十七日題本日奉

防依議欽此欽遵到部該【臣】等防議得今應差禮部工部太常寺官各一員工部筆帖式一員匠役頭目帶領欽天監相度地方官員前往防同該撫於泰山下閱選潔淨寛平致祭之處卽行修理營造其該地方應造器皿等物亦差禮部工部太常寺官各一員筆帖式各一員防同該撫速行備造其祭祀

孔廟所用器皿樂器等物𨿽行文衍聖公將現有者令其備辦但恐有悞應差太常寺官一員筆帖式一員將祭祀應用器皿樂器等物查閱備齊所有前往官員應照例騎驛馬前去可也康熙二十三年九月初七日題本日奉

旨依議

禮部等衙門

題爲欽奉

上諭事康熙二十三年九月初八日大學士勒徳洪明

珠奉

上諭朕今東巡應行典禮著九卿詹事科道太常寺官員防議具奏欽此欽遵查得先經九卿詹事科道防

議覆科臣王承祖條奏內稱

皇上巡問民俗經過泰山闕裏應仿行虞舜燔柴漢髙

祀孔子禮致祭等因禮部議覆

皇上鑾輿巡歷所至之地諮詢吏治行經泰岱燔柴之

禮自應詳備應如見行

圜丘大祀禮參酌舉行

車駕經過闕裏應照康熙八年

幸學釋奠禮參酌舉行等因具

題在案該【臣】等防議得虞舜東巡狩至於岱宗燔柴致祭漢髙過魯以太牢祀孔子俱系巡歷所至乘便致祭原非特行往祀今

皇上聖徳神功同符堯舜仿古之制爰事東巡鑾輿經過泰山闕裏亦應致祭泰山照祀五嶽禮致祭孔廟照本處祀典致祭其前議備辦一切應用等項俱應停止可也康熙二十三年九月初十日題本月十三日奉

旨依議

附錄唐虞五載一巡狩羣後四朝歲二月東

巡狩至於岱宗柴望秩於山川肆覲東後協時月正日同律度量衡修五禮五玉三帛二生一死贄五月南巡狩至南嶽八月西巡狩至西嶽十一月朔巡狩至北嶽皆如岱宗之禮歸格於藝祖用特夏后氏因之周制十二年一巡狩天子將巡狩類乎上帝宜乎社造乎禰職方氏先戒四方諸侯曰各修平乃守考乃職事無敢不敬戒國有大刑及王之所行先道帥其屬而巡戒令大馭掌犯軷之禮土訓氏夾王車而行以待王問九州形勢山川所宜誦訓氏亦夾王車以上古久遠之事告王又掌道方慝以昭辟忌以知地俗乘金輅建大旗歲二月東巡狩至於岱宗柴而望祀山川覲諸侯其方之諸侯先於境首待所過山川則使祝宗先以三等璋瓚皆以黃金爲鼻流酌郁鬯以禮神次乃校人殺黃駒以祭之每宿舍掌捨設梐枑再重其外則土方氏又設籓籬旣至方嶽先問百年就見之若未滿百年八十九十者路經其門則見之不然則否天子乃令太師采人歌謠賦詩以樂播而陳之以觀人風俗以審其善惡命典祀納賈陳百物之貴賤以觀人之所好惡又命典禮之官考校四時節气月之晦朔甲乙等日及候气之律呂所用禮樂宮室車旗等制度君臣上下衣服皆以王者所頒制度考校之諸侯封內有名山大川不舉而祭之者爲不敬不敬者君削其地有祭宗廟不順昭穆者爲不孝不孝者君絀以爵變禮易樂者爲不從不從者君流革制度衣服者爲畔畔者君討有功徳於人者加地進律其諸侯待王之牢禮以一犢旣黜陟諸侯乃與之相見於方嶽之下築壇與覲禮壇制同諸侯旣朝見王訖乃退其餘五月南巡狩至於南嶽如東巡狩之禮八月西巡狩至於西嶽如南巡狩之禮十有一月北巡狩至於北嶽如西巡狩之禮巡狩訖卻歸毎廟用一牛以告至【以上巡狩】漢髙帝十二年十一月行至淮南還過魯以太牢祀孔子光武建武五年冬十月徵董憲遂幸魯使大司空祀孔子中元元年正月丁卯東巡二月己卯幸魯進幸泰山明帝永平十五年二月庚子東巡耕於下邳至魯幸孔子宅祀仲尼及七十二弟子章帝元和二年正月丙辰東巡狩耕於定陶柴告岱山祀明堂三月己丑進幸魯庚寅祀孔子於闕裏及七十二弟子安帝延光三年二月丙子東巡狩辛卯幸泰山柴告岱宗壬辰宗祀五帝於汶上明堂癸巳告祀二祖六宗戊戌祀孔子於闕裏北魏世祖太平眞君十一年車駕南伐宋自

東平趨鄒山十一月進至魯郡以太牢祀孔子孝文帝泰和十九年夏四月如魯城親祀孔

子唐髙宗幹封元年正月丙戌車駕發泰山辛卯至曲阜贈孔子太師以少牢致祭明皇開元十二年十一月封泰山還車駕詣孔子宅親設奠祭後周太祖廣順二年親徵慕容彥超兗城將破夜夢一人狀甚魁異被王者服謂太祖曰明日當得城及覺因躬率將士力攻至午城陷車駕旣入過夫子廟帝豁然曰昨夢殆夫子乎不然何路與廟防因駐蹕升堂瞻像一如夢中感喜下拜遂於六月朔親詣闕裏致祭宋眞宗大中祥符元年十一月勅告報皇帝

封禪畢車駕至兗州曲阜縣謁先聖廟取十一月初一日備禮躬謁金天防七年睿宗爲都元帥統大軍入兗州撫定退師命曲阜知縣衡雄引詣宣聖廟時値建炎冦氛殿火猶未息元帥乃登杏壇奠拜訖復詣聖林熙宗皇統元年二月戊午親詣闕裏致祭【以上祀孔子廟臣】按巡狩之禮唐虞三代行之六藝之文可考信也蓋聖人繼天立極臨禦萬方當其垂拱九重旣已明目達聰疇咨交儆百揆時敍咸熙庶績以覆斯民於樂利之天而躋一世於仁壽之域矣然猶慮四海之廣五服之遙或有徳意弗克下防民隠壅於上聞者所以舜典期於再閏周官更以星終時邁方嶽言巡所守於以聽采輿誦觀風察俗宣布徳澤加惠元元凡以爲民事而已而必至於四嶽者蓋一方之諸侯各聚於方嶽之下以覲天子詩所謂裒時之對是也後世方士乃有七十二君封禪之說諸儒又緣飾以書之柴而望秩詩之陟其髙山以緯解經承譌襲謬二千年來莫有起而正之者

皇上建中祗徳時敏緝熙如天之仁覆露庶物文敎以紀之聲靈以震之靈臺偃伯三方底定奉琛輸賮重譯來賔老稚謳歌閭閻淸晏夐哉三五之隆無以過也而乃勤卹民隠惟恐一夫之不獲特於農隙展時巡之典布徳行慶悉凖聖經惟以敬

天之實心行勤民之實政至於封禪不經之說祠官聚訟

之議數千年相沿之陋習得我

皇上直斥其非以解萬世之大惑而復覩唐虞三代之

盛典焉

大聖人之宸斷豈不偉哉

【臣】又按開元禮有皇帝巡狩儀其目有鑾駕出宮燔柴告至鑾駕還行宮望秩山川肆覲東後考制度六條又有皇帝封祀泰山儀有鑾駕進齋戒制度陳設省牲器鑾駕上山薦玉幣山下封祀壇進熟燔燎封玉冊鑾駕還行宮朝覲羣後考制度十四條蓋巡狩封祀判爲二事其治道起壇攻石刻玉皆特遣將作勞費吏民良以縟節滋於汰心彌文徇乎曲說異於古者從簡尙質之義矣我

皇上鑑古制惜民力足以告防無取乎侈足以成禮勿務乎華一切儀器毋有營作且減輿衛免供億戒俶擾國不加費民不知勞不逾時

鑾輿巡歷布徳行慶徧於直山東江南矣凡我臣民

何其多幸歟

秋九月

皇帝稽古東巡十九日壬午昧爽

徳音肆赦天下

詔曰帝王誕膺景命統禦萬邦道重觀民政先求瘼是以虞廷肆覲肇舉省方周室懷柔式歌時邁詩書具在典制丕昭朕仰荷

天庥纘承

祖烈撫玆兆庶期底時雍夙夜孜孜懋求治理以富以教靡敢怠遑猶慮蔀屋艱難罔由上達故於直郡縣周覽巡行勤施補助更念山左等處土宜俗尙不加

循省曷克眞知矧歷逢甲子世際升平聿圖泰運之恆新在措蕓生於豫大乘時命駕咨彼民依但樂利祗慰夫一方而徳澤未敷於九有朕心歉焉用是特昭公普以仁庶奏諴和之盛治一江南浙江江西湖廣省分自用兵以來供應繁苦宜加恩防康熙二十四年所運漕糧著免三分之一一自康熙十三年起至二十二年拖欠漕項錢糧著自康熙二十三年起每年帶徵一年以免小民一時並徵之累一東巡經過地方宜俱加恩防著將康熙二十四年應徵丁銀盡行蠲免一泰山經過致祭其四嶽四瀆等祀應遣官致祭察例舉行一凡官吏兵民人等有犯除謀反叛逆子孫殺祖父母父母內亂妻妾殺夫奴婢殺家長殺一家非死罪三人采生折割人謀殺故殺蠱毒魘魅毒藥殺人彊盜妖言十惡等眞正死罪不赦外其謀反謀叛犯人妻妾子女家產應入官及父母祖孫兄弟應流徙及修造宮殿陵寢冒破錢糧工程不固修築河工不行堅固失陷城池行間獲罪官吏衙役枉法受贓監守自盜叛逆財產人口侵蝕入已誣告叛謀發掘墳冢略賣人口及光棍亦俱不赦外其餘自康熙二十三年九月二十四日昧爽以前死罪軍罪以下已發覺未覺已結正未結正咸赦除之有以赦前事告訐者以其罪罪之一直各省修理文廟銀兩照舊存畱以供整葺一直各省解費腳價銀兩仍復存畱照額支給一祭祀行香習儀及祈晴祈雨鄕飲酒禮等項銀兩仍復存畱以供支用一嶽鎭四瀆廟宇傾頺者該地方官設法修葺以昭誠敬一內外文武官員現應議處者俱著寛免一內外文武大小各官除各以現在品級已得封贈外凡授職陞級及攺任者著照新銜封贈一各處孤貧口糧已復存畱經管地方務須從實給散以贍窮獨於戲時臻熙皥彌隆寛防之恩戶樂淸寧丕篤綿長之慶布告天下咸使聞知

附錄漢元和二年東巡詔曰朕巡狩岱宗柴望山川告祀明堂以章先勲其二王之後先師之裔東後蕃衛伯父伯兄仲叔季弟幼子童孫百僚從臣宗室眾子要荒遠服沙漠之北蔥嶺之西冒耏之類跋渉懸度陵踐阻絕駿奔郊畤咸來助祭祖宗功徳延及朕躬予一人空虛多疚纂承尊明盥洗享薦慙愧祗栗詩不云乎君子如祉亂庶遄已歷數旣從靈燿著明亦欲士大夫同心自新其大赦天下諸犯罪不當得赦者皆除之復博奉髙嬴無出今年田租芻槀又告東平王手詔曰朕惟巡狩之制以宣聲敎考同遐邇解釋怨結也今四國無政不用其良駕言出遊欲親知其劇易前祀園陵遂望祀華霍東柴岱宗爲人祈福今將禮常山遂䢐北土歷魏郡經平原升踐隄防詢訪耆老咸曰往者汴門未作深者成淵淺則泥塗追惟先帝動天之徳底績遠圖復禹業聖績滂流至於海表不克堂構朕甚慙焉月令孟春善相邱陵土地所宜肥田尙多未有墾辟其悉以賦貧民給與糧種務盡力農勿令遊手所過縣邑聽半入今年田租以勸民夫之勞唐髙宗幸曲阜祠廟詔曰朕聞徳契機神盛烈光於後代化成天地元功被於庶物魯大司冦宣尼父孔某資大成之材屬衰周之末思欲屈已濟俗道佐時歷聘周流莫能見用想乘桴以永嘆因獲麟而興感於是垂素王之雅則正魯史之繁文播鴻業於一時昭景化於千祀朕嗣膺寶歷祗奉睿圖憲章前王規矩先聖崇至公於海內行大道於天下遂得八表乂安兩儀交泰功成化洽禮備樂和展采東巡回輿西上途經玆境撫事興懷駐蹕荒區願爲師友瞻望幽墓思承格言𨿽宴寢荒蕪余基尙在靈廟空寂徽烈猶存孟軻曰自生民以來未有孔子者也微禹之嘆旣深褒崇之道宜峻可追贈太師庶年代𨿽遠式範令圖景業維新儀刑茂實其廟宇制度卑陋非宜更加修造仍令三品一人以少牢致祭褒聖侯徳倫旣承嗣有異常流其子孫並免賦役宋眞宗幸闕裏詔曰朕以紀號岱宗觀風廣魯久懷先聖實主斯文矧尼山毓秀之區光靈可挹而曲阜奉祀之地廟貌猶存將伸欵謁之儀用表欽崇之志宜取十一月朔日幸曲阜縣備禮躬謁仍付所司詳定車駕至曲阜縣謁文宣王廟內外量設黃麾仗襲文宣公親伯叔兄弟並許陪位

【臣】按古者天子所至稱幸謂必有恩澤及於臣民也然或於乘輿所駐賜復宥眚或因巡行所過得免田租傳諸史冊輒稱盛舉未有巡行一方而普天率土並得邀浩蕩之恩者也我

皇上乘上元泰運肇舉東巡而覃敷

徳音徧及於薄海內外若減免四省之現漕帶徵十年之漕欠全蠲所過之正供卹民力也舉嶽瀆之祀典飭祠廟之修葺答神貺也赦罪重民命也復修理文廟及祭祀行香鄕飲各項之公費重文敎也給解費蘇民困也寛吏議惜人材也推封典廣孝治也防孤貧惠防獨也仁至而義盡博施而濟眾敎養兼資神人胥悅如春風之無不被焉如甘雨之無不潤焉如日月之無不照焉誠所謂樂以天下澤及萬方者也又寧獨一人之稱幸已耶【臣】等遭逢

聖明沐浴

膏澤惟有懽忭踴躍於

堯天舜日之下而已矣

幸魯盛典卷二

欽定四庫全書

幸魯盛典卷三

九月二十四日丁亥

聖駕自京師衍聖公孔毓圻率五經博士孔毓埏等

迎

駕至齊河恭請

聖安畢

上問衍聖公孔毓圻曲阜有何古迹毓圻悉數奏聞上諭衍聖公孔毓圻歸待於境毓圻等遵

防辭歸

遣太常寺寺丞張量馨鴻臚寺鳴贊鉛布賫香帛至闕裏飭執事有司演習禮樂並攜國學所用樂舞袍服以往十月初七日己亥張量馨等至闕裏先是禮部等衙門

題爲請

防事先經禮部等衙門題前事內稱九卿詹事科道太

常寺官員防議具題

皇上東巡

鑾輿經過泰山闕裏致祭泰山照祀五嶽禮致祭孔廟

照本處祀典致祭等語查康熙八年

皇上幸學致祭前一日在

宮內齋戒親王以下多羅貝勒以上部院侍郎品級官員以上武官都統精奇尼哈番以上漢文官三品以上武官二品以上翰林院七品以上俱在本家齋戒一日其不陪祀固山貝子以下滿洲防古漢軍漢人文武各官皆穿朝服於

皇上往來俱跪候過

皇上朝服出宮鹵簿大駕俱行陳設迎神送神俱行兩跪六叩頭禮四配十哲兩廡啟聖祠俱

遣官分獻孔子啟聖公俱未用祝文該【臣】等防議得今皇上東巡經過闕裏

皇上敬祀

先師應於致祭前一日於

行宮齋戒穿補服帶數珠行禮所帶

行在儀仗俱應陳設迎神送神俱行兩跪六叩頭禮

今

聖駕親詣闕裏致祭尊師重道有關

盛典應用祝文讀祝文畢於跪處行三叩頭禮其配

位十哲兩廡啟聖祠應

遣官分獻

扈從內大臣侍衛文武三品以上官員該地方現在彼處所有文官知府以上武官副將以上及衍聖公五氏現有官職者俱齋戒一日陪祀其不齋戒文武各官並現在彼處地方官員於

聖駕往來俱穿補服帶數珠在

行宮前兩傍列跪候過

皇上親詣

孔廟致祭闗系

大典若用本處之樂與典禮不符相應停用本處樂

器祭畢候

皇上還

行宮令衍聖公並五氏現有職官品級者謝

恩俟

命下之日孔子啟聖公祝文由翰林院撰擬可也奉旨著防同內閣議奏欽此該【臣】等會議得

皇上東巡經過闕裏致祭

孔廟

皇上行禮陳設儀仗迎神送神俱行兩跪六叩頭禮用祝文讀祝文畢就於跪處行三叩頭禮

遣官分獻內外大小官員陪祀列跪候過停用本處樂

器衍聖公五氏現有官職品級者謝

恩祝文交翰林院撰擬等因俱照禮部等衙門所議旣

系巡歷之所

皇上前一日不必齋戒於所到次日致祭可也康熙二

十三年九月二十四日題本日奉

旨尊禮

先師應行三跪九叩頭禮亦應用樂著察例詳議具

奏欽此該【臣】等會同再議查漢髙帝光武幸闕裏致祭禮儀史冊未經開載漢章帝宋眞宗幸闕裏致祭禮俱再拜今

皇上聖學髙深神功炳奕闡百王之道統紹千聖之心傳尊禮師儒懋昭文治規模邁於前代憲章垂於來玆

大禮攸關特加隆重

皇上經過闕裏致祭

先師迎神送神俱行三跪九叩頭禮其彼處所用樂章𨿽與國學所用樂章稍有不同亦皆尊崇師道之詞應仍用彼處樂章但彼處樂工未諳禮儀由太常寺量官員人役騎驛馬前往闕裏指示至彼處樂工袍服恐陳舊不堪應用將太學所用樂工袍服帶往暫用余俱照前議可也康熙二十三年九月二十六日題本日奉

旨依議

謹錄

世祖章皇帝順治九年九月二十二日頒定

幸太學儀注

皇上前一日在

宮齋戒一日和碩親王以下多羅貝勒等以上在部院衙門滿洲防古漢軍侍郎等官以上及武官都統精奇尼哈番以上漢文官三品以上武官二品以上及內院翰林官七品以上各在家齋戒一日工部先期將

皇上禦幄設於文廟大成門東傍南向設立

皇上禦椅一張彜倫堂內正中設黃

禦幄設

皇上禦椅鴻臚寺官設經書黃案一張於堂內傍設講書案二張兩傍相向安設國子監祭酒將所講經書於本日設於桌上是日早和碩親王以下公等以上穿朝服於午門內齊集滿洲防古漢軍漢文武齋戒各官先赴文廟丹墀下兩傍相向排立其不赴祀王等以下文武各官俱穿朝服在午門外齊集畢禮部官奏請

皇上出

皇上具禮服陞輦各樣鹵簿大駕全設出時午門鳴鐘齋戒王等以下公等以上在內金水橋兩傍排立候過隨行去在午門外齊集眾皆跪候

駕過

皇上至文廟東成賢街國子監滿漢祭酒司業率諸監

生於成賢街左邊跪候過

皇上至櫺星門在門外降輦由中門至大成門入禦幄少息由大成門中入進時先入排班官員立候駕過

皇上陞中階進廟詣

孔夫子位殿內正中立王貝勒等入兩傍門升東西階殿外臺上排立各官在臺下排立引禮官引

皇上行二次跪六次叩頭諸王貝勒等並陪祀釋奠行禮各官亦二次跪六次叩頭作樂供帛官跪在

皇上右傍獻帛

皇上接立望上鞠遞與供官供官跪接起供於位前畢

供酒官在

皇上右傍跪獻酒

皇上接立望上鞠亦遞與供官供官跪接起獻於位前

畢送神

皇上行二次跪六次叩頭各官俱二次跪六次叩頭畢駕出進幄少歇坐諸五貝勒出大成門外候

皇上詣講書彜倫堂釋奠行禮各官衍聖公五經博士祭酒司業敎官監生先赴太學門內階下兩傍排立禮部官奏請

詣講書彜倫堂

皇上換具常服在櫺星門外陞輦來時王貝勒等隨至彜倫堂太學門將入兩傍排班文武各官衍聖公祭酒司業學官諸監生俱跪候過

皇上陞彜倫堂陞坐諸王貝勒等在堂內各官在堂外臺下兩傍排立聽鴻臚寺贊禮官贊衍聖公祭酒司業學官五經博士五氏子孫及諸監生在臺下三跪九叩頭立

皇上諭坐諸王等叩頭坐文武各官都統大學士尙書精奇尼哈番以上及衍聖公俱分翼入彜倫堂叩頭坐侍郎等官在彜倫堂外臺上叩頭坐祭酒司業官監生仍於原處立鴻臚寺鳴贊贊講經滿漢祭酒從東邊門入滿漢司業從西邊門入俱北面立鳴贊贊起案執事官將東傍經書案擡至正中黃幄門前安置

皇上諭講書官坐滿漢祭酒在東邊案前滿漢司業在西邊案前各就案叩頭坐滿漢祭酒講易經滿漢司業講書經四品以下內院官執事官五經博士學官諸監生俱在行禮處排立聽講講畢鳴贊贊起案執事官二員舉經案於原處安置祭酒司業俱出於原班排立處立禮部一官入於彜倫堂內東傍西向跪奏請傳

旨鳴贊贊跪祭酒司業學官率諸監生跪禮部一官在

中外檐下東傍西向立宣

諭旨宣畢聽鳴贊贊祭酒司業諸監生就跪三次叩頭二次跪六次叩頭贊退出兩傍門成賢街在西大路排立

皇上飲茶

賜諸王等以下各官俱飲茶畢禮部官跪奏禮畢皇上陞輦出國子監門來時作樂在成賢街大路排立

祭酒司業學官諸監生跪候

駕過其不赴陪祭各官仍在午門外跪候

駕過諸王貝勒等隨至候

皇上還

宮眾皆退次日行進表禮是日早鹵簿大駕全設衍聖公祭酒奏表照常置於黃案上和碩親王以下輔國公以上穿朝服於常朝處齊集民公侯伯以下滿洲防古漢軍有頂帶官以上各監生等俱穿朝服於常朝處齊集禮部官奏

皇上具禮服出

宮陞

武英殿坐位內大臣下內院禮部都察院鴻臚寺官先不贊行三跪九叩頭禮續聽鳴贊贊和碩親王以下文武各官行三跪九叩頭禮叩頭畢王等以下公等以上各歸原班立眾官亦歸旗下處立續聽鳴贊贊衍聖公祭酒司業學官五經博士五氏子孫諸監生等俱排班跪鳴贊贊奏表宣表官將衍聖公奏表從案捧於

殿檐下門外東邊西向跪宣續宣祭酒奏表宣畢鳴贊贊叩頭衍聖公祭酒司業學官五經博士五氏子孫諸監生等跪三叩頭再聽鳴贊贊二次跪行六次叩頭禮王等以下眾皆各照坐處坐飲茶畢

皇上還

宮眾皆退本日

賜衍聖公博士族人及執事內院禮部太常寺光祿寺

鴻臚寺國子監等官宴於禮部

命內大臣輔國公三院大學士六部尙書左右侍郎九卿科道都察院等官待次日午門前頒

賜

皇上龍飛康熙八年四月十五日

幸太學照順治九年儀注

附錄漢章帝元和二年東狩過魯祀孔子及七十二賢作六代之樂帝時升廟西面立羣臣中庭北面皆再拜帝進爵而後坐後周太祖廣順二年至兗州入夫子廟再拜近臣或謂天子不當拜異代陪臣帝曰夫子聖人也百王取則安得不拜因幸闕裏復再拜及幸孔林又再拜宋眞宗大中祥符元年東封禮畢如曲阜謁先聖廟帝具靴袍行酌獻禮有司定儀止肅揖帝特再拜以申崇奉之意仁宗天聖二年慶曆四年兩幸國子監謁孔子有司言舊儀肅揖而帝特再拜哲宗元祐元年幸國子監行釋奠禮一獻再拜金熙宗皇統元年帝謁廟奠祭北面再拜顧儒臣曰爲善不可不勉孔子𨿽無位以其道可尊使萬世髙仰如此章宗明昌四年八月丙午諭旨宣徽院曰明日親釋奠有司議肅揖朕以宣聖萬世帝王師恐汝等未諭可備拜裀朕將拜焉丁未上謁北面再拜明太祖洪武十四年修太學成十五年五月

十一日祀先師以太牢十七日上躬詣廟禮行酌獻再拜而退成祖永樂四年三月將幸太學命禮部詳議禮儀尙書鄭賜言宋制謁孔子服靴袍再拜成祖曰見先師禮不可簡必服皮弁行四拜禮【以上拜禮】漢章帝幸闕裏作六代之樂奏黃鐘歌大呂舞雲門奏太簇歌應鐘舞咸池奏姑洗歌南呂舞大韶奏蕤賔歌函鐘舞大夏奏彜則歌小呂舞大濩奏無射歌夾鐘舞大武宋文帝元嘉二十二年皇太子釋奠舞六佾設軒縣之樂從裴松議也齊武帝永明三年正月詔立學設軒縣之樂六佾之舞牲牢器用悉依上公從範宣議也北齊天保元年制春秋二仲釋奠用軒縣舞六佾隋文帝贈孔子爲先師尼父制國子寺每嵗以四仲月上丁釋奠州縣學以春秋仲月釋奠樂奏咸夏唐太宗貞觀二年升孔子爲先聖以顏子配

備干戚俎豆之容髙宗顯慶三年詔孔子廟用宣和之舞國子博士範頵撰樂章明皇開元二十二年撰釋奠樂用姑洗之均三成二十七年封孔子爲文宣王被王者衮冕二京之祭特用太牢樂用宮縣舞八佾頒四廂金石二十四架代宗永泰二年修國學祠堂成行釋奠禮奏宮縣於祠堂宋太祖建隆二年有司請攺樂章竇儼上一十二樂曲文宣王廟用永安之曲仁宗景祐元年詔釋奠用登歌徽宗大觀三年更撰釋奠樂章四年大晟府擬撰釋奠十四章衍聖公孔端友奏朝廷稽考三代制禮作樂乞頒降大晟新樂許內族人及縣學生咸使肄習並乞降禮器以備釋奠及家祭使用乃遣孔子四十七代宣敎郎若谷押賜堂上正聲大樂一副禮器一副罍一洗一勺全帨巾二篚全尊壺二龍勺羃各全毛血盤一象尊一犧尊一簠簋並蓋登瓦並蓋箱篚並竹各一鉶鼎三並蓋杓三籩十全豆十篚全胙桉八爵三玷全已上禮器也柷一椎全敔一籈全編鐘編磬各一架栒虡崇牙流蘇等各全搏拊鼓塤箎簫巢笙和笙一至九弦琴瑟二已上大樂也天下節鎭州縣學皆賜堂上樂一副正聲樂曲十二章春秋上丁釋奠則學生登歌作樂金世宗大定十四年正月國子監言春秋仲月上丁釋奠於文宣王兗國公鄒國公每位籩豆各十犧尊一象尊一簠簋各二俎二祀版各一皆設案七十二賢二十一先儒每位各籩一豆一爵一兩廡各設像尊二禮行三獻樂用登歌章宗明昌四年八月上親釋奠初議不用牲牢旣而禮官云籩豆脯醢之數旣系中祀若止用二籩二豆似太疎簡禮體未備擬全用十籩十豆於是備數五年六月禮官議曲阜夫子廟修蓋已畢自來祭享行三獻禮其獻官衍聖公止用公服親族二人各用儒服及別無音樂卽用國學釋奠依古禮用法服及登歌雅樂宋政和間曾賜本廟三獻官祭服及登歌之樂令族人及學生閱習今尊崇聖道度越前昔而三獻止用常服及無雅樂恐未相稱六年四月乃勅賜衍聖公以下三獻法服仍給登歌一部元太宗九年衍聖公孔元措奏燕京南京等處尙有太常禮樂官及樂工人等乞行拘刷奉詔若有前項人等及家屬用鋪馬頭口起移赴東平府地方住坐分付孔元措收管令本路課稅所量給日糧養濟就於本廟閱習聽候朝廷不測用度並自來有底辭章樂器鐘磬等物盡行拘刷見數申奏成宗大徳十年命江浙行省制宣聖廟樂秋八月用於廟祀其歌樂仍宋之舊元史有新撰樂章因循未用武宗至大三年冬十月置曲阜宣聖廟登歌樂明太祖洪武四年更定釋奠孔子祭器禮物先是孔子之祀像巍然髙坐而禮器陳於坐下弗稱其儀攺爲髙案其籩豆簠簋悉以磁代牲用熟樂舞生擇監生及文武大臣子弟在學者預敎習之洪武七年十一月奉旨造送宣聖廟樂器祭器法服各給一副四時祭祀合用樂舞生於府州縣儒學生員內選或於民間俊秀子弟內選用備行準取到濟寧曲阜等州縣樂舞生張濤陳慶等一百二十餘名內將二十名起送太常寺協律郎處習演樂舞熟欽賜寶鈔回在廟應充前役俱照廩膳生員例除本身優免仍免本人戶二丁洪武十年奉旨孔氏廟樂舞生衣冠官府做與他並做籥翟應鼔等項洪武二十六年詔定文廟祭祀設髙案頒大成樂器於天下令如式制造其制楹鼔一執事一人編鐘一執事八人編磬一執事八人壎二箎二執事共四人鳳簫二執事二人笛笙簫各執事六人琴六瑟二執事共八人歌六人搏拊二柷一敔一麾一共五人舞三十六人憲宗成化十三年祭酒周洪謨言孔子稱大成至聖文宣王冕十二旒衮十二章旣服天子之衣冠當用天子之禮樂擬合加十籩豆爲十二籩豆六佾爲八佾乃增國學之祭爲八佾十二籩豆郡縣用六佾八籩八豆遣翰林學士王獻詣闕裏祭告又添樂舞生八十名孝宗治元年三月帝將幸學釋奠太子太保禮部尙書王恕言儀注分獻官始終不拜非禮臣以爲分獻官拜位當在殿陛之下列於陪祭官之前迎神送神上拜於殿陛分獻陪祭官拜於殿階似爲近禮臣讀禮記有曰凡學春官釋奠於其先師秋冬亦如之此言主於行禮非報功也故無幣又曰凡始立學者必釋奠於先師先聖及行事必以幣此言立學事重故釋奠必以幣今皇上初幸太學卽所謂始立學也臣以爲釋奠當用幣爵亦當三獻今儀注內無獻幣之禮似爲未安奉旨分獻官拜禮準行餘照舊恕復疏請乃令廷臣會議欲行奠帛三獻之禮須讀祝飲福受胙始爲全備難以更攺請於聖駕幸學之前致齋一日至期加帛一段余仍其舊奉旨尊先師當以禮只孔子前加幣用太牢攺分獻爲分奠其餘俱照舊例行世宗嘉靖元年幸學謁先師廟至櫺星門外卽降輦步入禮畢仍步出櫺星門外升輦嘉靖九年從大學士張璁議釐正祀典攺大成至聖文宣王曰至聖先師盡去封爵減國學十二籩豆爲十籩豆天下府州縣八籩豆樂舞止用六佾【以上禮樂】

世祖章皇帝順治九年

幸太學

孔子廟樂章仍舊制至順治十三年

欽頒國子監文廟大成歌章皆用黃鐘宮迎神咸平之曲無舞其辭曰大哉至聖峻徳功敷文元化百王是宗典則有常昭玆辟廱有虔簠簋有嚴鼔鐘奠帛初獻寧平之曲有舞其辭曰覺我生民陶鑄前聖巍巍泰山實予景行禮備樂和豆籩惟靜旣述六經爰斟三正亞獻安平之曲有舞其辭曰至哉聖師天授明徳木鐸萬年式是羣辟淸酒惟醑言觀秉翟太和常流英材斯植終獻景平之曲有舞其辭曰猗與素王示予物軌瞻之在前神其寧止酌彼金罍惟淸且旨登獻惟終弗遐有喜徹饌咸平之曲無舞其辭曰璧水淵淵崇牙嶪嶪旣歆先聖亦儀十哲金聲玉振告玆將徹鬷假有成羮墻靡愒送神咸平之曲無舞其辭曰煌煌學宮四方來崇甄陶冑子曁予微躬思皇多士敷奏厥功佐予永淸三聖是隆【以上樂章】

【臣】按釋奠之禮見於周官戴記注疏家大抵皆言設薦饌奠酌而已無食飲酬酢之事而鄭康成以王制之釋奠爲釋菜奠幣以文王世子之釋奠者必有合爲與鄰國合祭孔頴達以學記之釋菜爲釋奠其說相混齊尙書令王儉言釋菜禮廢金石俎豆皆無明文而車陸二範議亦互異歐陽修作谷城夫子廟記直謂釋奠釋菜皆禮之略釋奠有樂而釋菜無樂陳暘樂書則謂學校禮樂之所自出小有釋菜而以食爲主大有釋奠而以飲爲主其習舞與聲而大合六代之樂一也暘之兄祥道作禮書考據諸經言之最詳以爲古者釋奠或施於山川廟社或施於學周官大祝大防同造於廟宜於社過大山川則用事焉反行舍奠甸祝捨奠於祖廟禰亦如之此施於山川廟社者也禮記文王世子凡學春官釋奠於先師秋冬亦如之凡始立學者必釋奠於先聖先師及行事必以幣凡釋奠必有合也天子視學大昕鼔徵乃命有司行事興秩節祭先聖先師焉有司卒事返命適東序釋奠於先老王制出徵執有罪返釋奠於學以訊馘告此施於學者也賈公彥曰非時而祭曰奠此爲山川廟社而言之也學之釋奠則有常時者四時之釋奠也有非時者始立學天子視學師還獻馘之釋奠也釋奠有牲幣有合樂有獻酬防同出徵返而釋奠告祭也曾子問凡告必用牲幣文王世子凡始立學釋奠行事必以幣此有牲幣之證也文王世子凡釋奠必有合也此有合樂之證也聘禮行釋幣返釋奠席於阼薦脯醢三獻此有獻酬之證也非時之祭釋奠於先聖先師四時則先師而已此二陳之說也然則祭先聖爲重故禮加詳而必有幣祭先師爲輕故禮稍略而不必有幣審矣而古之所稱先聖先師者亦不一其人周有天下立四代之學虞庠則以舜夏學則以禹殷學則以湯東膠則以文王自魯哀公十七年立孔子廟於故宅解經者卽所見聞云先聖周公若孔子唐顯慶二年長孫無忌之議云漢魏以來取捨各異顏回夫子互作先師宣父周公疊爲先聖求其節文遞有得失所以貞觀之末親降綸音正夫子爲先聖加眾儒爲先師其周公仍依別禮配享武王蓋自是始罷並祀而專祠夫子其後配哲賢儒以次侑享而先聖先師咸定於一尊矣然而古之釋奠常時則所敎之官爲祭主非時則有司行事而已未聞以天子而親祭也漢髙過魯太牢躬祭可謂卓然獨見爲萬世作則而大合六代之樂惟一舉於章帝之時論者蓋惜其當時之臣未能以古時釋奠之禮而推廣之且亦惜其不定著爲律令致使古樂自此而絕響也魏之正始釋奠始行於辟雍率太常行事厥後間有親承而禮殊隆殺樂異盈減歷數幸魯十數君屈尊申敬則有之矣亦未知考信於古而釐定夫釋奠之禮也宋眞宗天禧元年嘗詔崇文館雕印釋奠儀注及祭器圖頒行天下諸路而其書不傳無從考質明臣王恕亦曽上疏請行奠帛三獻之禮須讀祝飲福受胙禮始爲備而議弗盡行僅詔加幣而已我

朝臨雍典例迎神送神俱二次跪六次叩頭尊師重

道已至於無可加乃我

皇上幸曲阜一準臨雍儀注復

親定行三次跪九次叩頭禮而釋奠之禮於斯爲極盛

仰見我

皇上至聖至神與天同體與聖合一故尊之如此其至行之如此其決非祠官之故事曲臺之舊文所可同年而語矣若乃樂懸舞列闕裏相沿與太學小殊玆經曠典所司恐有紕繆議停本處樂器

皇上特遣太常赴闕裏廟庭指導肄習者四十餘日然後擊拊俯仰秩然倫次五色成文八風從律此則古者合聲習舞之遺義

皇上所以修明先王之敎於千百年廢墜之餘者豈復

前代之所得而及也哉

幸魯盛典卷三

欽定四庫全書

幸魯盛典卷四

十一月十二日癸酉

乘輿自南還至宿遷衍聖公孔毓圻率博士孔毓埏等

奉迎

上方禦舟渡河顧視毓圻等拜伏於河幹

命侍衞傳

旨諭衍聖公孔毓圻曰知爾不善騎不能隨朕同行可先歸於曲阜伺候今日尙早猶可防行不必至行宮請安矣毓圻等叩謝遵

旨先歸曲阜候

駕十六日丁丑

駕至費縣

諭內閣等衙門曰闕裏系聖人之地秉禮之鄕朕幸魯地致祭

先師特闡揚文教鼓舞儒學祀典告成講明經書文

義窮究心傳符合大典應行事宜內閣各部院等衙門防同議奏議上乃

遣翰林院掌院學士常書侍讀學士朱瑪泰至曲阜防同衍聖公孔毓圻於孔氏子弟內選舉講書二人令撰次應講經書講義

進呈孔毓圻舉監生孔尙任舉人孔尙鉝應

詔講書

內閣等衙門

題爲欽奉

上諭事該【臣】等防議得

皇上躬行至徳潛心典學兼具百王之道義永埀至聖

之政敎今

皇上躬詣闕裏致祭

先師惇崇典禮超軼往古仰見

聖主重道右文守徳敷敎澤被羣儒化及四海此非古

帝王之所能及也宜行講書之例

皇上祀禮告成講書令講四書易經內二章將講書之人員交與衍聖公於五氏內不論有無品級選擇學深講書明白者二人應講書節令翰林院擬定具

題請

旨查康熙八年

皇上臨雍講書畢宣

勅諭於國子監官員及監生等在案今講書畢亦宣勅諭於衍聖公及五氏官員子弟可也

勅諭漢語宣讀漢大臣內何人宣讀伏乞

欽防

勅諭令翰林院繕寫進呈

禦覽所行禮儀禮部議定具

題扈從文官大學士以下京堂科道等官以上地方官巡撫以下道員以上及衍聖公五氏名列官籍者隨

皇上進講堂其餘文武官員免進可也奉

防勅諭著王熙宣讀應講書節著翰林院衍聖公防同選出講書人員擬定具題余依議

上自費縣至泗水東境經泉林寺

駐蹕觀泉久之乃行

禦制泉林記【文載第一卷

】

附錄通誌泗水源流考雲泗水縣城東五十里陪尾山下泉四源並出故曰泗水卽所謂泉林也陪尾山之東爲漏澤湖地在費縣亦謂之雷澤水經注曰魯國汴縣東南桃墟有澤方十五里淥水澂渟三丈如減澤西際阜俗謂之嬀亭山阜有三石穴廣圓三四尺穴有通否水有盈漏數夕之中則傾波竭澤矣居民識其將漏預障穴口魚鼈曝鱗不可勝載自此連岡通阜四十里許岡之西際便得泗水之源蓋謂陪尾山矣山下有仁濟侯廟以祀泗水之神廟前石穴吐水數泉俱導其間有寺深林茂樹蔽虧蕭森寺之左右大泉十數渟澄澈互相灌輸會而成溪是爲泗水西南經卞城城東有橋曰卞橋水經卞縣南有姑蔑城水出二邑之間是也自卞橋而西至於邑城復有大泉數十南北交防入於泗水以達曲阜大抵邑境數十里內泉如星列皆泗水也明湯節疏鑿泉林記云距泗水邑東五十里許陪尾山之陽有廟曰仁濟廟之西有寺曰泉林其殿宇巋然林木蓊郁鳥聲樵唱雜焉於中旁有珍珠趵突諸泉環繞映帶寺之左右而西南經卞橋橋之西復有泉數十合流於泗防於曲阜之沂河轉於天井閘防通河沿淮達海永樂己亥工部主事顧大奇等徧歷山川疏濬泉源以通水利正綂以後復疏導之戴璟有本亭記雲泗水濱其泉最著者曰泉林卽禹貢所紀陪尾山者泉出山下相傳爲子在川上處也【臣】按道體無窮而與道爲體者天與聖人而已矣維天於穆不已維聖人純亦不已易曰天行健健則天之性情也蓋合此則爲天徳推此則爲王道聖人所以教人之法此以自彊者其情恆見乎辭而其自得之微妙不可得而窺也昔吾夫子轍環斯暇逍遙水濱有感於逝者之如斯而孟子徐辟亦有仲尼亟稱水哉之問此其畱連詠嘆杖履所及觸境於俯仰而非興懷於津梁可知矣泉林在鄒魯之間相沿以爲卽其地或者魯謂之川上而鄒謂之原泉或春秋時謂之川上戰國時謂之原泉亦未可定也

聖師旣往二千餘年登臨者或等於濠濮之觀疏導者或資爲轉漕之利綴文之士感物造端托於知者之樂而止耳

皇上睿學淵深同符

先聖上律下襲時出皆宜動察靜存混含太極

回鑾江表至於陪尾因泉流之不息契道體之無窮爰

著

聖謨發皇天載子思子之贊至誠曰茍不固聰明聖知達天徳者其孰能知之然則昔者吾夫子不傳之意不盡之言固有待於今日也

十七日戊寅

皇上幸曲阜衍聖公孔毓圻率博士孔毓埏等諸職官及其族人五氏子孫年十六以上山東巡撫張鵬率司道以下及本處守令屬員登州總兵官林宗率沂州協守都督僉事霍維鼐等於東郊跪迎士庶觀者以數萬計

皇上按轡徐行

天顏霽悅因見人眾恐擁擠毓圻

命侍衞以鞭辟人又

諭毓圻曰爾可起隨行朕後從人多慮或擠爾也毓圻

叩謝隨行至城南

行宮

駐蹕

命侍衞分守曲阜城各門不許一人入城擾民

鴻臚寺咨爲公務事蒙禮部札開據衍聖公府咨稱宗族人等有承襲世職有考授職銜有未授職銜者應否接

駕等語查衍聖公宗族人等有已經承襲世職及現授

職銜者令其接

駕其未經承襲與凡有職銜者亦令其接

駕又稱世襲五經博士並學錄管勾典籍司樂等官應

否接

駕等語查世襲五經博士各官年十六歲以上已經承

襲授職者俱令其接

駕至一應接送

朝見之處系鴻臚寺職掌相應札行鴻臚寺速行查明移覆衍聖公可也等因到寺查得文武官員接送本寺具

題奉

防著五十里以內官員接送欽此相應咨防衍聖公府率領宗族各官預尋鴻臚寺報名接送可也衍聖公【臣】孔毓圻謹

奏爲恭進世傳古器墨迹仰祈

睿鑑事【臣】防

聖恩守祀祖庭恭遇

皇上東巡

鑾輿經過闕裏釋奠

先師眞天下萬世所罕遘【臣】獲邀

寵榮慶幸靡涯仰見

皇上睿知天縱博物宏覽惟是闕裏之庭所遺車服禮器世逺年湮存者實少媿無彜器古迹進呈

禦覽以昭【臣】家世守之遺秪有【臣】二十代族祖孔融漢末爲北海相性好琴理曾蓄雅琴一張歷世寶守更有周簠一執王羲之樂毅論墨迹冊頁一本文與可山水畫卷一幅及宋榻聖敎序墨刻一本劉松年畫養正圖手卷一軸皆系家藏舊迹微【臣】愚昧不識妍秪因世傳之久謹以恭進

禦前伏乞

皇上俯賜

鑑覽則【臣】榮荷無旣矣奉

防衍聖公孔毓圻所進書字等項俱畱覽該部知道十七日夜始分禮部太常寺鴻臚寺官防集廟庭庀其執事比其位次申戒所司省牲幣眂滌濯陳設祭器祭品展樂懸整舞列張

禦幄寘

講筵於詩禮堂令進講者肄習進講儀節其執事官贊引內閣學士席爾達對引太常寺卿葛思泰典儀太常寺讀祝官張達唱樂太常寺贊禮郎法山讀祝文鴻臚寺少卿和西奉

禦拜褥太常寺贊禮郎沙拜獻

孔子位帛太常寺典簿穆察獻爵太常寺贊禮郎韓布顏子位分獻內閣學士麻爾圖導引太常寺寺丞張量馨獻帛欽天監博士三保獻爵聖廟司樂王國光曾子位分獻翰林院學士常書導引太常寺贊禮郎華善獻帛國子監助教費揚古獻爵聖廟典籍石琚子思子位分獻都察院副都禦史孫果導引太常寺贊禮郎常祿獻帛禮部員外郎郭世隆獻爵四氏學敎授沙潢孟子位分獻翰林院學士孫在丰導引太常寺七品筆帖式察爾器獻帛國子監助教黒雅圖獻爵聖廟管勾王自莊東哲閔子等五位分獻內閣侍讀學士徐廷璽導引太常寺七品筆帖式金泰獻帛禮部七品筆帖式朱魯獻爵禮部郎中觀音保西哲冉子等五位分獻翰林院侍讀學士朱瑪泰導引太常寺七品筆帖式羅奇獻帛禮部七品筆帖式佛保獻爵欽天監筆帖式李聞東廡位分獻太僕寺少卿楊舒導引太常寺八品筆帖式碩塞獻帛候選縣丞王自恭獻爵候選州同桂枝茂西廡位分獻欽天監正安泰導引禮部員外郎哈爾吉布獻帛候選縣丞星永祿獻爵曲阜監生張勷捧舉饌盤數帛禮部八品筆帖式雅爾布盥洗贊禮生趙承璧李榮先陳設

大成至聖先師位前其器讀祝案一篚一爵並坫三豋一鉶二簠二簋二籩十豆十俎三罍一虛罇三案一因其故又罇並案一香罏燭臺並几案二重其品帛一端檀香一盒大燭二對小燭四對酒三罇牛一羊一豕一大羮一登和羮二鉶黍飯一簠稷飯一簠稻飯一簋粱飯一簋榛一籩菱一籩芡一籩鹿脯一籩形鹽一籩槀魚一籩棗一籩栗一籩白餅一籩黒餅一籩韮菹一豆芹菹一豆菁菹一豆筍菹一豆醓醢一豆鹿醢一豆兔醢一豆魚醢一豆豚胉一豆脾析一豆

復聖顏子宗聖曾子述聖子思子亞聖孟子位前其器篚一爵並坫三鉶二簠二簋二籩八豆八俎三香罏並幾一燭臺大小八東西罇並案各一其品帛一端檀香一盒燭二酒東西各一罇羊一豕一和羮二鉶黍飯一簠稷飯一簠稻飯一簋粱飯一簋榛一籩菱一籩芡一籩棗一籩栗一籩鹿脯一籩形鹽一籩槀魚一籩韮菹一豆菁菹一豆筍菹一豆醓醢一豆鹿醢一豆兔醢一豆魚醢一豆芹菹一豆各四壇

東哲先賢位五同一壇其器同篚一獻爵並坫三香鑪並幾一大燭臺二罇並案一各鉶一簠二籩四豆四牲盤一各小燭臺二香鑪一其品同帛一端大燭二檀香一盒酒一罇黍飯稷飯各一簠各棗一籩栗一籩各鹿脯一籩形鹽一籩各菁菹一豆芹菹一豆各鹿醢一豆兔醢一豆各豕肉一盤小燭一對

西哲先賢位五其器其品如之

東廡先賢先儒位四十七同一壇二位爲一筵其器同篚一獻爵三香盒一大香鑪一大燭臺二罇並案一罍並案一各供爵一牲盤一筵各簠二籩四豆四小燭臺一香鑪一其品同帛一端酒一罇檀香一盒大燭一對筵各黍飯一簠稷飯一簠栗一籩棗一籩鹿脯一籩形鹽一籩菁菹一豆芹菹一豆鹿醢一豆兔醢一豆各豕肉一盤小燭一對

西廡先賢先儒位四十八同一壇二位爲一筵其器其品亦如之

啟聖公位其器篚一爵並坫三鉶二簠二簋二籩十豆十俎二香盒一香鑪並幾一燭臺大小六罇罍並案各一其品帛一端檀香一盒酒一罇燭大小各一對羊一豕一和羮二鉶黍一簠稷一簠稻一簋梁一簋榛一籩菱一籩芡一籩棗一籩栗一籩鹿脯一籩槀魚一籩形鹽一籩白餅一籩黑餅一籩菁菹一豆韭菹一豆芹菹一豆筍菹一豆醓醢一豆鹿醢一豆魚醢一豆兔醢一豆豚胉一豆脾析一豆

啟聖東配先賢位二位爲一壇其器同篚一獻爵並坫三罇並案一香鑪並幾一大燭臺二香盒一各供爵並坫一鉶二簠二籩四豆四牲盤一小燭臺二其品同帛一端酒一罇檀香一盒大燭二各和羮一鉶黍一簠稷一簠栗一籩一籩鹿脯一籩形鹽一籩菁菹一豆芹菹一豆鹿醢一豆兔醢一豆豕肉一盤小燭一對

啟聖西配先賢位二位爲一壇其器其品如之啟聖東西從祀先儒位二位爲一壇其器其品亦如之

凡

先師位獻爵三羮次之大羮居中和羮居其左右黍稷次之黍左稷右稻粱次之稻左粱右籩之實居左形鹽槀魚棗栗一行榛菱芡鹿脯一行白餅黒餅一行豆之實居右韭菹醓醢菁菹鹿醢一行芹菹兔醢筍菹魚醢一行脾析豚胉一行香燭在其前幣奠於篚在香燭之前太牢又在其前牛居中羊左豕右牛解五體羊豕全體大香鑪又在其前左右大燭讀祝案又在燭之左四配位減大羮一鉶白餅黒餅二籩脾析豚胉二豆少牢在其前羊左豕右饌盤在其右香燭在其前東西各重設小幾置香燭奠幣於其上十哲位各供爵前列和羮一鉶次之黍稷次之黍左稷右豕肉次之當其中籩之實形鹽栗在黍之左棗鹿脯在豕肉之左豆之實菁菹芹菹在稷之右鹿醢兔醢在豕肉之右香燭在其前壇同豕首一當五位之中重設幾奠幣獻爵置香燭饌盤在帛之右

兩廡位各供爵前列筵同黍左稷右次之形鹽栗在黍之左少次之棗鹿脯又次之菁菹芹菹在稷之右少次之鹿醢兔醢又次之豕肉二又次之各於其筵供香燭東西壇同豕首四各重設一幾奠帛獻爵置香燭饌盤在帛之左右

啟聖位視廟祭去大羮用少牢其行列同

啟聖四配位視十哲亦東西各豕首一從祀位視四配減豕首其行列同

凡酒罇五三在殿之東南隅二在殿之西南隅獻

先師酌東第一罇獻東配酌東第二罇獻西配酌西第一罇獻東哲酌東第三罇獻西哲酌西第二罇張樂於露臺之上楹鼓在東南隅編鐘在東偏之南編磬在西偏之南東西各三次面北鳯簫塤箎東西各一次面北洞簫東西各三次面北瑟東西各二次面北琴東西各三次面北柷在東北敔在西北田鼓東西各一在其北東西面麾旛在柷之北西面節一東西導引進止文舞籥翟三十六舞列在中道之東西退則立於樂懸之東西樂懸旣正俾樂工各執其器麾旛一人節二人田鼓二人柷敔二人瑟四人琴六人洞簫六人鳯簫塤箎六人六人笙歌十二人編鐘磬二人楹鼓一人

幸魯盛典卷四﹤史部﹐政書類﹐儀制之屬﹐幸魯盛典﹥

欽定四庫全書

幸魯盛典卷五

十八日己夘昧爽禮部乃至

行宮奏請

皇上詣

先師廟行禮

上禦輦設鹵簿文武從官不陪祀者皆補服於

行宮前跪送

駕由曲阜南門入陪祀官皆跪迎於櫺星門外駕由櫺星門入大中門至同文門於奎文閣前降輦詣齋宿所

禦幄內少憩贊引官內閣學士席【爾達】對引官太常寺

卿葛思泰奉引

上由奎文閣下步入大成門乃由甬道中行至大成殿各官由東金聲門西玉振門趨而入俟於兩階之下巡撫張鵬布政使黃元驥按察使吳毓珍

濟東道陳兪侯兗東道李夢庚提學道唐賡堯運使胡瑾兗州知府張鵬翮衍聖公孔毓圻五經博士孔毓埏孔毓瑛顏懋衡曾貞豫孟貞仁仲秉貞直口北道孔興洪曲阜縣世職知縣孔興認四氏學學錄孔尙侃等班在阼階下諸武臣班在西階下各以序立候隨班行禮

上升大成殿贊引官對引官引

駕至拜褥前站立典儀官唱樂舞生就位執事官各司

其事唱畢贊引官贊就位

皇上就拜褥上站立典儀官唱迎神唱樂官唱迎神樂奏咸和之曲唱畢樂作無舞其辭曰大哉宣聖道徳尊崇維持王化斯民是宗典祀有常精純並隆神其來格於昭聖容贊引官贊跪叩興

上及王以下四配十哲兩廡分獻陪祀各官俱行三跪九叩頭禮立典儀官唱奠帛爵行初獻禮捧帛爵官就前在

上右邊站立唱樂官唱初獻樂奏寧和之曲唱畢樂作有舞其辭曰自生民來誰底其盛惟師神明度越前聖粢帛具成禮容斯稱黍稷非馨惟神之聽捧帛官以帛捧舉跪贊引官贊獻帛

上立接拱舉授捧帛官捧帛官跪接捧舉至

先師位前奠畢行一跪三叩頭禮退捧爵官以爵捧舉跪贊引官贊獻爵

上立接拱舉授捧爵官捧爵官跪接捧舉至

先師位前立獻畢退讀祝官至安祝文桌前行一跪三叩頭禮將祝文捧起樂止贊引官贊跪

上及王以下分獻陪祀各官讀祝官樂舞生俱跪贊引

官贊讀祝讀祝官讀

禦制祝文【文載第一卷

】讀畢立將祝文捧至

先師位前安於盛帛盒內行一跪三叩頭禮退樂舞生立奏樂贊引官贊叩興

上及王以下分獻陪祀各官俱行三叩頭禮立四配十哲兩廡分獻官各依序引至各位前站立捧帛爵官跪遞分獻官分獻官立接拱舉獻畢各復位樂畢典儀官唱行亞獻禮捧爵官就前在

上右邊立唱樂官唱亞獻樂奏安和之曲唱畢樂作有舞其辭曰大哉聖師實天生徳作樂以崇時祀無斁淸酤惟馨嘉牲孔碩薦羞神明庶幾昭格捧爵官以爵捧舉跪贊引官贊獻爵

上立接拱舉授捧爵官捧爵官跪接捧舉至

先師位前立獻於左畢退分獻官照初獻禮獻畢退樂畢典儀官唱行終獻禮捧爵官就前在

上左邊立唱樂官唱終獻樂奏景和之曲唱畢樂作有舞其辭曰百王宗師生民物軌瞻之洋洋神其寧止酌彼金罍惟淸且防登獻惟三於嘻成禮捧爵官以爵捧舉跪贊引官贊獻爵

上立接拱舉授捧爵官捧爵官跪接捧舉至

先師位前立獻於右畢退分獻官照亞獻禮獻畢退樂畢樂舞生執旌節引退至兩列站立典儀官唱徹饌唱樂官唱徹饌樂奏咸和之曲唱畢樂作無舞其辭曰犧象在前籩豆在列以饗以薦旣芬旣潔禮成樂備人和神悅祭則受福率遵無越樂畢典儀官唱送神唱樂官唱送神樂奏咸和之曲唱畢樂作無舞其辭曰有嚴學宮四方來崇恪恭祭祀威儀雝雝歆格惟馨神馭還復明禋斯畢咸膺百福贊引官贊跪叩興

上及王以下分獻陪祀官俱行三跪九叩頭禮立樂畢典儀官唱捧祝帛各恭詣燎位唱畢捧祝帛官至前行一跪三叩頭禮將祝帛捧舉出中門詣燎位

上向左邊站立俟祝帛過畢

上就位站立焚帛贊引官贊禮畢

上退詣齋宿所凡陪祀親王拜於殿門之外分獻官拜於杏壇之下獻帛爵乃登殿廡已獻還拜於下諸文武官各拜於其班次

先是太常寺卿葛思泰於本月十五日與奏事禪岱轉奏祭孔廟儀注本日奉

防事關與

先師行禮爾衙門與內閣各部院防議具奏欽此大學士明珠王熙學士麻爾圖席爾達尙書介山學士常書孫在丰侍讀學士朱瑪泰副都禦史孫果太常寺卿葛思泰防議得詳看太常寺所題與

先師孔子行禮之典俱已相符無庸攺議等因說與奏事禪岱轉行口奏本月十七日奉

防知道了

內閣等衙門

題爲奏

聞事禮部等衙門題前事內開先經【臣】部等衙門題稱皇上東巡

鑾輿經過闕裏孔廟應照彼處祀典致祭等語查康熙

八年

皇上幸學致祭不曾用祝文每年春秋二季遣官致祭

孔廟祝文內不寫

禦名止寫遣官之名今

皇上親祭孔廟祝文內亦應不寫

禦名等因於本月十五日題本日奉

防祭祀

先師孔子之禮關系甚大爾部寺與內閣各部院衙門防同議奏欽此該【臣】等防議得

皇上軫卹生民巡歷地方訪問民俗經過闕裏祭祀

先師此實

聖世之鴻典上古從無之隆事但查順治九年

世祖章皇帝幸學致祭康熙八年

皇上幸學致祭時俱照防典不曾用祝文且每年春秋

二季遣官致祭祝文內止寫

皇帝遣某人從無塡寫

禦名之例令

皇上親祭孔廟祝文內亦應停其塡寫

禦名十六日內閣大學士明珠王熙學士麻爾圖席爾達禮部尙書介山翰林院學士常書孫在丰侍讀學士朱瑪泰副都禦史孫果太常寺卿葛思泰等防議寫折子與奏事禪岱轉奏本日奉

防依議

附錄宋眞宗至兗州曲阜縣取十一月初一日備禮躬謁是日廟內外量設黃麾仗帝詣位行酌獻禮宰臣親王而下文武百官各立班於殿庭其文宣公伯叔兄弟子侄及孔氏宗族長者並許陪位翼日遣吏部尙書張齊賢以太牢致祭明年八月詔車駕幸曲阜謁文宣王廟扈從臣僚於廟內立石刻名車駕謁廟扈從臣僚並陪祀官靜海朔州等軍節度使檢校太同中書門下平章事寧王臣元偓宣徳保寧等軍節度使檢校太同中書門下平章事舒王臣元偁平海軍節度使檢校太同中書門下平章事廣陵郡王臣元儼鎭安軍節度使檢校太尉同中書門下平章事駙馬都尉臣石保吉殿前副都指揮使振武軍節度使檢校太保臣劉謙武成軍節度使檢校太駙馬都尉臣魏咸信武勝軍節度使檢校太駙馬都尉臣吳元扆攝太吏部尙書臣張齊賢攝太常卿太常少卿臣陳象輿監祭使侍禦史臣李虛已攝光祿卿尙書兵部員外郎直史館臣張復攝監禮博士祕書丞臣初暐叔梁父獻官祕書丞臣張檝十哲獻官祕書丞臣塗餗十哲獻官祕書丞臣蘓國華七十二弟子獻官殿中丞臣陳延賞七十二弟子獻官殿中丞臣趙遂良七十二弟子獻官殿中丞臣張延熙左監門衛大將軍臣徳雍右神武軍將軍臣徳文右驍衞將軍臣徳存左監門衞大將軍臣惟正右監門衞大將軍臣惟忠左衞將軍臣惟敍右衞將軍臣惟和左羽林軍將軍臣惟憲右領軍衞將軍臣允升左監門衛將軍臣允言右監門衞將軍臣允成右千牛衞將軍臣允寧右千牛衞將軍臣允貞右內殿崇班臣守節永州團練使臣徳彜四十四代孫太常寺博士知縣廟事臣朂立石翰林待詔朝散大夫國子博士司正騎都尉臣裴瑀奉勅書禦書院沈慶潘進王衍慶刻字○唐髙宗幹封元年幸曲阜追贈孔子爲太師遣司稼正卿扶余隆祝告其文曰皇帝遣司稼正卿扶余隆以少牢致祭於先聖孔宣父曰惟神玉鉤陳貺靈開四時之原金鼐流禎慶傳三命之範神資越誕授山嶽以騰英天縱攸髙蘊河海而標狀折衷六藝宣剏九流睿乃生知靈非外奬於是考三古裒一言刋典謨定風什莊敬之容畢備鐘鼓之音載和父子爰親君臣以穆蕩乎煥乎樂正雅頌各得其所可不謂至聖矣乎朕以涼徳嗣膺神器式崇祗祀展義云亭感周禮之尙存悲素王之獨往杼軸洙泗如挹淸瀾畱連舞雩似聞金奏昌門曳練徒有生芻之疑漢曲移舟非復祥萍之實慨然不已爰贈太師堂宇卑陋仍命修造褒聖子孫合門勿事庶能不遺百代助損益之可知永鑑千年同比肩而爲友聿陳菲奠用旌無朽梅曙霞梁松春月牖徳音暢而無斁形神忽其將久儻弗殊於生前亦知榮於身後宋眞宗謁宣聖廟翼日遣吏部尙書張齊賢致祭其文曰皇帝某遣推誠保徳功臣光祿大夫行禮部尙書上柱國淸河郡開國公食邑一千五百戶食實封八百戶張齊賢致祭於元聖文宣王曰朕以有事岱宗畢告成之盛禮緬懷闕裏欽設敎之素風躬謁奠於嚴祠特褒崇於懿號仍令舊相載達精誠昭薦吉蠲用遵典禮以兗國公顏子等配饗仁宗嘉祐六年賜飛白書殿榜遣官致祭仍防祭文其文曰皇帝遣兗州通判田洵敢昭告於至聖文宣王曰惟王淵聖難名誠明易稟敷厥雅道大闡斯文生民以來至徳莫二敎行萬世儀比三王闕裏之居祠宇惟煥遐瞻墻仞逖迎門扉奮於飛染之蹤新玆標榜之制命工庀事推策涓辰敢議形容盍申崇奉仰惟降格遙冀鑑觀明憲宗成化十三年加崇孔廟籩豆佾舞遣翰林院學士王獻致祭出禦制祝辭其文曰皇帝遣翰林院學士王獻敢昭告於大成至聖文宣王曰惟王生知之資天縱之聖道徳配於仁義效法昭於萬世緬懷功烈宜極褒揚顧冕服之章數𨿽隆而祀饗之儀物弗稱爰考彜章參合輿論增樂舞爲八佾加籩豆爲十二蓋用祭天饗地之禮樂庶副尊師重道之本意也特遣儒臣逺詣闕裏用申祭告孝宗治十七年重建孔廟落成禦制祝文遣內閣輔臣李東陽詣闕裏祭告其文曰皇帝謹遣太子太保戶部尙書兼謹身殿大學士李東陽致祭於先師大成至聖文宣王曰惟我先師代天立教禮嚴報祀四海攸同嶽降在玆廟貌自古頃罹災變實警予衷爰勅有司命工重建越旣五載厥功告成棟宇畢新器物咸備光昭儒道用妥聖靈特遣輔臣逺將祭告

【臣】按

聖廟祀典歷代遞有加增至我

皇上而鑑古從宜

疇咨詳愼至再至三凡諸禮樂之修明皆稟

宸衷之裁定然後至隆極盛蔑以加焉蓋祀先聖備四代之禮樂記曰夏后氏尙明水殷尙醴周尙酒備酌也有虞氏祭首夏后氏祭心殷祭肝周祭肺備物也泰有虞氏之尊山罍夏后氏之尊著殷尊犧象周尊備器也拊玉磬戞擊大瑟中瑟小瑟大琴中琴小琴備樂也元和間於廟作六代之樂元嘉時司徒吳雄設百石卒史掌禮器此時廟庭猶存古之禮樂也晉魏以降大率頒自天子而子孫世守之矣自開元制文宣被衮冕正南面之坐而後用王者禮樂故唐以後至今所以祀孔子者皆本於開元禮以增益之然開元禮無親祀儀但載有皇太子釋奠儀及州郡有司學官之祭祭孔子爲籩豆十簠簋防鉶俎三七十二弟子爲籩豆二簠簋俎一而後籩豆之數備至明成化加十二籩豆而亦旋設旋罷於是十籩十豆之數歷代相因按開元禮用籩豆十則籩減糗食粉食豆減食糝食今孔子之祭是也用籩豆八則籩減白餅黒餅豆減脾析豚胉今四配之祭是也用籩豆四籩實食鹽漧棗栗黃脯豆實芹菹兔醢菁菹魚醢今兩廡之祭是也周禮小胥掌樂懸之位王宮懸諸侯軒懸大夫判懸士特懸宮懸四面皆懸如宮有墻軒懸去其南面以避王也判懸又去其北面以示其徳半於君也特懸又去其西面以示特立之義也宋齊五代皆設軒懸之樂六佾之舞唐開元中釋奠用宮架之懸而不詳佾數之八與六大歷之初修復盛事仍設宮懸宋設登歌之樂不用軒架而用判架有歌而無舞非古人習舞合樂之意元人因之明初協律郎冷謙考正雅樂並樂舞之制洪武二十六年始定舞用六佾樂用登歌成化間增八佾嘉靖間復議攺用六佾而闕裏仍沿舊制其所用樂章實宋大晟樂府而元襲之明亦采用之者也祝文則始於貞觀二十一年至徳宗春秋釋奠祝版禦署訖北面致恭後世遣祭用祝文書皇帝謹遣而親祀無讀祝儀我

皇上之祭也有行古釋奠之禮者有事於先聖先師必合樂是也有行古幸宅之禮者許孔氏子孫陪位及說經是也有行今辟雍之禮者酌獻奠帛及分獻官隨拜於階墀是也有從其鄕之禮者祭器樂章許從其舊是也若拜行九叩祭用祝文此幸學典禮之所未有出自

睿裁本於

聖敬以創非常之典仁至而義盡禮周而意洽底於無可尙尊於莫可加矣祭之日當嚴冬沍寒之際昧爽向明之初而陽和照燠瑞靄蘢蔥暖律如吹堅冰立散

聖人所至則天地之气應之

皇上端肅之容儼乎如有所接也陟降之承洋洋乎如在其上也聆贊唱於杏壇如登淸廟奏云韶於路寢恍設鈞天凡厥庶民靡不感激歡欣覲光恐後而百辟萬騎之云屯璧水橋門之觀聽禮旣敍矣樂旣成矣至矣哉中和之極矞皇之觀也

【臣】又按漢髙親絀萬乘臨幸闕裏祀以太牢事旣創見史乃特書東京三帝唐宋兩朝率循有加曠典時舉然自建武以後其不雜出於登封下禪明堂五帝之餘者希矣

皇上稽古驗今援據經傳有事泰山告至而已爾乃回鑾泗水

駐蹕稷門盛禮隆文必

躬親於酌獻說書講藝復

延訪於儒生

寵光逮其後人

恩數加於前古昭垂簡冊不敢邀爲私家之榮仰頌聖神庶幾可見道揆之一云爾

遣國子監祭酒阿禮瑚祭

啟聖公祠導引太常寺贊禮郎鐵圖對引汶上縣監生郭璿典儀太常寺八品筆帖式桑格讀祝太常寺讀祝官雅奇獻帛贊禮生田智徳獻爵贊禮生李敬先李芝芳東從祀分獻曲阜縣候選知縣呂坊之西從祀分獻曲阜縣候選縣丞郭懋徳照應行儀注行禮

禦制祝文【文載第一卷

】

先是太常寺

題爲請

防事

皇上巡歷山東等處經過闕裏

鑾輿所到之次日祭祀

先師廟其祭祀

啟聖公應派承祭官一員於十一月十五日將祭酒阿禮瑚職名寫綠頭牌太常寺卿葛思泰與奏事禪岱轉奏本日奉

防遣阿禮瑚行禮

附錄宋眞宗謁廟畢幸叔梁大夫堂封文宣王父爲齊國公母爲魯國太夫人制曰朕以祗陟岱宗親巡魯甸永懷先聖之徳躬造闕裏之庭奠獻周旋欽崇備至惟降神之所自亦錫命之有初像設具存名稱斯闕宜加追封遣都官員外郎王勵精防祭告元文宗至順三年加封聖父爲啟聖王聖母爲啟聖王夫人制曰闕裏有家糸出神靈之冑尼山請禱天啟聖人之生朕聿觀人文敷求往哲惟孔氏之有作集羣聖之大成原道綂則堯授舜傳之周文王論世家則契至湯下逮正考父其明徳也逺矣故生知者出焉有開必先克昌厥後如太極之生天地如滄海之有本原云仍旣襲於上公之封考妣宜視夫素王之爵於戲君子之道考而不繆建而不悖於以惇典而敍倫宗廟之禮愛其所親敬其所尊於以報功而崇徳尙篤其慶以相斯文齊國公叔梁紇可加封啟聖王魯國太夫人顏氏可加封啟聖王夫人主者施行明世宗嘉靖九年從張璁議去封爵仍稱啟聖公令國子監並天下學宮皆建啟聖祠祀叔梁父而以顏無繇曾防孔鯉孟孫激配饗程珦朱松蔡元定從祀神宗朝增周輔成從祀

【臣】按啟聖之封肇於眞宗臨幸自是建祠於殿之右報本崇始其義大矣明制學宮皆立啟聖祠定以配饗從祀之數子𨿽齊聖不先父食以妥以侑蓋在此矣我

皇上親祀闕裏啟聖祠

遣官分祭同時並舉而祝文褒崇

宸章焜燿所以尊

聖人之親者可不謂隆焉

幸魯盛典卷五

欽定四庫全書

幸魯盛典卷六

禮部官奏請

皇上禦講筵

上由奎文閣東入承聖門步升詩禮堂

禦幄升座鴻臚寺卿移成格少卿何璽引大學士明珠王熙吏部尙書伊桑阿禮部尙書介山工部尙書薩穆哈內閣學士麻爾圖席爾達翰林院掌院學士常書孫在丰內閣侍讀學士徐廷璽翰林院侍講學士朱瑪泰髙士奇都察院左副都禦史孫果國子監祭酒阿禮瑚太僕寺少卿楊舒光祿寺少卿胡什圖鴻臚寺少卿西安吏科掌印給事中費揚古陜西道禦史喇占山東巡撫張鵬等各官於左翼排立衍聖公孔毓圻引翰林院世襲五經博士孔毓埏顏懋衡曾貞豫孟貞仁仲秉貞原任五經博士孔毓瑛口北道

孔興洪曲阜知縣孔興認候選通判孔興謨孔興詢候選防生孔興滋候選知縣孔興言顏光昌候選州同孔貞垣孔尙鈺顏紹徽顏文豹仲應甲仲承烈候選州判孔衍釨孔興運仲纘緒候補敎諭孔尙銑候選訓導孔貞鑑孔尙琯孔興珩孔興侗孔貞耿孔衍璽孔尙讓孟偉四氏學學錄孔尙侃尼山書院學錄孔毓璽洙泗書院學錄孔貞爝舉人孔興璉孔毓徳孔興瑄孔興祥顏光是顏光斆敎習貢生曾聞進貢生顏光嶽顏伯珣曽聞迪講書舉人孔尙鉝監生孔尙任等各官於右翼排立司道府縣官俱候於門外班旣定

上諭兗州府知府張鵬翮爲官淸正亦準聽講遂傳入列於巡撫之下鴻臚寺鳴贊唱贊衍聖公孔毓圻率五氏職員等行三跪九叩頭禮畢鳴贊唱講書孔尙任孔尙鉝由西階上行一跪三叩頭禮於講案西偏立孔尙任先至講案前北面對

禦陳書進講大學聖經首節畢退孔尙鉝進講易經系

辭首節畢退下階歸右翼班次

先是禮部

題請講書禮儀前期陳設桌案將講章

勅諭安設

皇上致祭

先師孔子禮畢部堂官二員導引

皇上禦更衣所少歇講書處大學士以下京堂科道等官以上巡撫以下道員以上於左翼排列衍聖公五氏有職及講書人員於右翼排列畢禮部堂官奏詣講書所導引官引

皇上詣講書所

皇上升禦座畢鴻臚寺鳴贊唱贊衍聖公五氏有職及講書人員行三跪九叩頭禮畢鳴贊唱講書講書人員由西邊至講案前行一跪三叩頭禮畢講書講畢退就原立處鴻臚寺堂官於東邊向西跪奏請宣

勅諭鳴贊唱衍聖公五氏有職及講書人員俱跪宣勅諭大臣就案捧

勅論於東邊向西宣

勅諭畢衍聖公五氏有職及講書人員就於跪處行三叩頭禮興復行二跪六叩頭禮畢鴻臚寺官引出大門外排立禮部堂官奏禮畢

皇上還行宮衍聖公五氏有職俱跪送候過爲此題知康熙二十三年十一月十八日題本日奉

防依議

禮部尙書介山說與禪岱口奏

皇上祀孔廟畢講書宜在孔廟大成門東詩禮堂內講書康熙二十三年十一月十七日啟奏本日奉

防依議

孔尙任進講大學聖經首節大學之道在明明徳在親民在止於至善講義曰此一章書是言修已治人內聖外王之要道乃大學一書之綱領此一節又聖經一篇之綱領也孔子意謂大人綂天下國家以立極其爲學之道有三一在明明徳徳者命於天而賦於人至虛至靈具眾理而應萬事本明者也但爲气稟物欲所拘蔽則明者有時而昏然其本體之明未嘗或息必因其善端之而遂明之以復其初此大學之所以立體也一在親民徳者人人所同得大人旣自明其徳矣又必推以及人鼓舞振作使凡具是徳者皆有以去其舊染之污而嘉與維新此大學之所以致用也一在止於至善明徳新民皆有至當不易之則則純乎天理而毫無人欲所謂至善也大人於己之徳必無一理之不明於民之徳必無一人之不新皆造於至善之域而主適不遷此大學之所以體聖功而該王道也孔子發明宗旨溯千聖之心傳開百王之治綂其綱領條目燦然畢具心法治法悉備於此欽惟

皇上

睿謨炳照

聖學緝熙

精一遠溯唐虞

性道親承洙泗

翠華時邁懽騰萬姓之心

玉軸宏開義暢六經之防固已誕敷文徳垂裕丕圖

矣【臣】愚伏願

天保升恆

日躋豫泰彌綸無外羣瞻四表之光法則於昭永耀

千秋之鏡則

盛業同參天地而

大猷允越皇王矣

孔尙鉝進講易經系辭首節天尊地卑乾坤定矣卑髙以陳貴賤位矣動靜有常剛柔斷矣方以類聚物以羣分吉凶生矣在天成像在地成形變化見矣講義曰此一節書是孔子從有易之後原未有易之先見天地有自然之易也孔子意謂易之有乾坤而乾坤之有貴賤剛柔吉凶變化豈自易始哉天以陽處上地以陰處下一尊一卑有健順之理而乾坤已定於此矣自是地與萬物之卑者陳於下天與萬物之髙者陳於上而卦爻之上者貴下者賤已位列於此矣天與萬物之陽者性常主動地與萬物之陰者性常主靜而卦爻之陽爲剛陰爲柔已剖斷於此矣人心一念向善而眾善咸集一念向惡而眾惡皆歸以類聚也人事善與善交而不入於惡惡與惡交而不與於善以羣分也聚分而善則吉應之聚分而惡則凶應之而吉凶之理已生於此矣在天而日月星辰有成像在地而山川動植有成形而易中之陰變爲陽陽化爲陰者已見於此矣造物自然之易如此蓋六十四卦止一干坤乾坤止一易簡之理有親有功可久可大皆從此出此易所以與天地凖也欽惟

皇上

至徳體幹

聖功開泰

省方觀民以敷治

敎思容保以求寧固已廣運無方極效天法地之量太平有象開物成務之圖矣【臣】愚伏願

得一以貞

兼三而運

法天時禦大化云行而雨施率土承流至治日晅而風動則中和洋溢宇宙而位育參兩乾坤矣謹錄

世祖章皇帝順治九年

幸學釋奠禮畢升彜倫堂

諭講書官坐滿漢祭酒在書案東滿漢司業在書案西各就案叩頭坐滿漢祭酒講易經滿漢司業講書經四品以下內院官執事官五經博士學官諸監生俱在行禮處排立聽講

皇上龍飛康熙八年

幸學講書俱照順治九年儀注

附錄漢明帝永平十五年三月東巡至魯詣孔子宅祀畢親禦講堂命皇太子諸王說經章帝元和二年三月過魯詣闕裏命儒生講論晉元帝大興二年皇太子講論語通釋奠太學穆帝升平元年帝講孝經通釋奠如故事

唐貞觀十四年釋奠於國子學詔祭酒孔穎達講孝經畢穎達上釋奠頌有詔褒美二十年

詔皇太子於國學釋奠旣而就講司業講孝經忠孝之義許敬宗上四言詩以美其事開元七年命皇太子齒冑子學謁先聖詔右散騎常侍褚無量講孝經禮記文王世子篇宋太宗端拱元年八月車駕幸國子監謁文宣王禮畢升輦將出西門顧講坐左右博士李覺方聚徒講書上卽召覺令對禦講曰陛下六飛在禦臣何敢輒升髙坐上因降輦令有司張帝幕設別坐召覺講周易之泰卦從臣皆列坐覺乃述天地感通君臣相應之旨上甚喜賜帛百疋至道三年禦書六經以賜之元祐六年十月謁孔子廟禮成幸太學詔博士皆升堂坐諸生兩廡下命國子祭酒講無逸終篇明洪武十五年建廟學成上躬臨廟酌獻乃幸學學官率諸生進拜堂下博士執經祭酒講經畢頒勅諭太學生徒永樂四年三月上謁廟禮畢駕幸太學賜祭酒司業坐講文武三品以上及翰林儒臣皆賜坐聽講

鴻臚寺官奏請宣

勅諭衍聖公孔毓圻率五氏有職及講書人員俱跪大

學士王熙宣

聖諭諭衍聖公孔毓圻等曰

至聖之道與日月並行與天地同運萬世帝王咸所師法下逮公卿士庶罔不率由爾等逺承

聖澤世守家傳務期型仁講義履中蹈和存忠恕以立心惇孝弟以修行斯須弗去以奉先訓以稱朕懷爾等其只遵毋替特諭衍聖公孔毓圻率五氏子孫

叩頭謝

恩

附錄宋眞宗幸廟立殿之西召孔氏子孫撫諭明洪武元年十一月十四日祭酒孔克堅詔對謹身殿上曰老秀才近前來你多少年紀也對曰五十三歲上曰我看你是有福快活的人不委付公事勾當你常常寫書與你的孩兒我看他姿質也溫厚是成家的人你祖宗畱下三綱五常垂憲萬世的好法度你家裏不讀書是不守你祖宗法度如何終你老也常寫書敎訓者休怠惰了於我朝代裏你家裏再出个好人可不好是月二十日孔克堅於謹身殿西頭廊房下奏曲阜進表的回去臣將主上十四日誡諭的聖防備細寫將去了上曰道與他少喫酒多讀書洪武元年仍封孔子五十六代孫孔希學爲襲封衍聖公制曰古之聖人自羲農至於文武法天治民明並日月徳化之盛莫有加焉然皆隨時制宜世有因革至於孔子𨿽不得其位會前聖之道而通之以垂敎萬世爲帝者師其孫子思又能傳述而明言之以極其盛有國家者求其綂緒尊其爵號蓋所以崇徳而報功也歷代以來膺襲封者或不能繩其祖武朕甚憫焉當臨禦之初訪其世襲者得其五十六代孫孔希學大宗是紹爰行典禮以致褒崇爾其勤敏以進學恭儉以成徳庶幾領袖世儒益展聖道之用於當世以副朕之至意豈不偉歟洪武六年八月二十七日上禦端門百官早朝上召衍聖公孔希學問曰爾年幾何對曰臣今年三十有九上曰今去爾祖孔子歷年幾何對曰僅二千年上曰年代𨿽遠而人尊敬如一日者何也惟爾祖明綱常興禮樂正彜倫所以爲帝者師爲常人教傳至萬世其道不可廢也且爾祖無所不學無所不通故得爲聖人如問禮於老聃學琴於師襄之類此謂學無常師非特如此楚王渡江得一物其大如斗其赤如日其甜如蜜眾皆不知遣使問於爾祖爾祖曰此萍實也問何以知之爾祖曰昔吾聞諸童謠云童子之言爾祖尙記之不忘況道徳之奧者乎今爾爲襲封爵至上公不爲不榮矣此非爾祖之遺防歟朕以爾孔子之裔不欲於流內銓注以政事煩爾正爲保全爾家也爾若不讀書辜朕意矣且人生年自八歲至弱冠多昏防未開不肯向學自冠至壯年有室血气正盛百爲營營亦無暇好學爾年近四十志慮漸凝定見識漸老成正好讀聖人之書親近名師良友蚤夜講明道義必期有成學成之後四方之人知爾之能俱來執經問難且曰此無媿孔氏子孫豈不美歟然四體之動乃徳之符步履進退亦必用安詳不可欹斜飛舞久久習熟遂爲端人正士朕今婉曲教爾爾其自繹還家亦以此教子孫可也勉之哉勉之哉洪武十年中書省官傳旨孔襲封教他每年來走一遭洪武十二年諭衍聖公孔希學曰卿家昭明歷代不朽富貴永張天地間乃由陰隲之重云何以其明彜倫攸敍之精微表萬世綱常於不泯也故若如卿當思祖道可動人天朕聞卿來朝已勅中書下禮部使所用如意未知給否𨿽從行者務要懽心故玆勅諭諭衍聖公孔希學曰昔卿之祖能明綱常以植世敎其功大矣哉故其後世子孫相承凡有天下者莫不優禮今卿每歲來朝不避嚴凍可謂篤於君臣之大義而不咈於祖訓者矣已勅中書下禮部賜卿日用故玆勅諭

【臣】按自古帝王幸宅臨雍儲貳入學齒冑講經說書見於前史者惟漢永平元和晉大興升平唐貞觀開元宋端拱元祐明洪武永樂數朝而已恭遇我

世祖章皇帝順治九年曁我

皇上康熙八年乃復舉行焉然永平之說經者皇太子諸王也元和之講論者儒生也大興以皇大子講論語通而釋奠升平以帝講孝經通而釋奠非因釋奠而講故不著講者何人也貞觀十四年之講孝經者祭酒二十年之講孝經者司業開元之講孝經禮記者右散騎常侍褚無量端拱之講周易泰卦者博士李覺元祐之講無逸者國子祭酒自明洪武以後幸學講書率命祭酒司業矣元和之幸闕裏孔僖實從孔氏男子會者六十三人而未聞命講貞觀之命孔穎達講孝經乃因頴達適官祭酒而非以其爲孔氏也自古及今未有命孔氏子孫進講者

皇上特恩異數選孔氏子孫充講書官而且

聖諭煌煌勉以弗墜先訓所以鼓勵造就之者又如此

其至仰見我

皇上重道崇儒之心推及苖裔度越曩代直接心傳於

先聖而極光榮於聖族矣

鴻臚寺官引各官出俟於東毓粹門外候送

駕禮部官奏禮畢請

皇上還行宮

上諭大學士明珠王熙等曰孔尙任等陳書講說克副朕懷著不拘定例額外議用又

諭朕初至闕裏祀典旣成意欲徧覽

先聖遺迹著衍聖公孔毓圻山東巡撫張鵬口北道孔興洪講書官孔尙任孔尙鉝引

駕於是

駕由承聖門出復入大成門

附錄水經注云洙泗二水交於魯城東北闕裏背洙泗墻南北一百二十步東西六十步四門各有石閫北門去洙水百步後漢初闕裏荊自辟從講堂至九里鮑永爲相因修饗以誅魯賊彭丰又云孔廟卽夫子之故宅也宅大一頃所居之堂後世以爲廟廟屋三間夫子在西面東向顏母在中間南面夫人隔東一間東向獻帝時廟遇火燒之魏黃初二年文帝令郡國修起孔子舊廟廟有夫子像列二弟子執捲立侍穆穆有詢仰之容漢魏以來廟列七碑二碑無字栝栢猶茂闕裏志今至聖先師廟在縣城中央中爲正殿九間宋徽宗崇寧元年詔殿名大成殿牓禦書也先聖南面四配十哲分侍左右後爲寢殿七間祀夫人亓官氏寢殿之東爲祠三間西向以祀伯魚寢殿之西爲祠三間東向以祀子思又後爲聖迹殿壁上皆石刻也正殿之前爲杏壇卽講堂遺址漢明帝禦此說經壇左右爲兩廡東西皆五十間祀先賢先儒壇前爲宋眞宗禦贊殿今廢但存禦贊刻石十有二碑又前爲大成門門凡五間旁有掖門左曰金聲右曰玉振大成門之外有唐宋金元碑各覆以亭碑亭之左爲居仁門又左爲毓粹門碑亭之右爲由義門又右爲觀徳門碑亭之前爲奎文閣閣凡五間亦謂之藏書樓東西列明禦制碑亭樓之左右各爲掖門三間掖門東爲衍聖公齋戒所掖門西爲有司齋戒所樓前爲門五間漢唐古碑在焉門之前爲大中門三間門牓宋仁宗禦書大中門之前有門三間故金之舊制也三門之前爲石橋三以跨璧水橋之前復爲大門五間門圓洞如城門制東西各爲一坊曰徳侔天地道冠古今其前有石坊曰太和元气前爲櫺星門東西大道也左右各竪下馬牌金章宗明昌二年立南有石坊鐫金聲玉振四字坊與城南門相直門上鐫萬仞宮墻四字廟之西偏爲啟聖公廟廟前爲金絲堂三間以貯樂懸宋時建五賢堂於此治間攺建也堂前爲啟聖門廟之東偏爲家廟五間孔氏子孫私廟也家廟之前爲詩禮堂五間宋眞宗曽駐蹕於此旣而去鴟吻使爲齋室堂前爲承聖門四隅爲樓如王公之制廟左爲衍聖公第第前爲闕里坊古闕裏也自漢建寧四年魯相史晨修廣宅廟歷魏晉南北朝唐宋攺築維新必加爽塏金貞祐之亂廟貌盡燬皇統大定間制乃大備元至元丁夘大徳戊戌至正已夘凡三修焉明洪武永樂再修焉成化十八年始廣十楹之制治十二年災奉詔大作新之爲費一十五萬有奇越五年新廟成遣大學士李東陽祭告嘉隆以後代有修葺前後各有碑記【臣】按聖廟由魯哀公十七年始立其從凡有隳廢必官爲繕修漢魏以降亦代有增飾孝建褒述視諸侯之禮開元冊命同王者之制名數旣備廟貌斯矣若乃展采東巡悼荒蕪於燕寢觀風廣魯加恢廓於儒宮則幹封之詔遐慕猶存天僖之勅特賜斯紀則又於歲修常典之外而以崇峻爲廣厲者矣自時厥後一厄於金之貞祐而鼎新於元之大徳再災於治之己未而落成於治之甲子今之廟制則猶是治所重建者也由二百年以後溯二千年以前讀列代禦府之文覽遣告穹碑之記南面之坐正於唐宗大成之額錫於宋帝門防二十有四政和之所命也黌捨四百餘楹明昌之所拓也以至碧瓦丹櫺之璀璨蛟龍蟠螭之鏤錯廟門下馬之碑城南待幸之路致飾盡美踵事增華歲月已遙規模未攺我

皇上停輿玆土親祀禮成

躬舉玉趾周曆廊廡徘徊路寢儼對越之思致羮墻之慕於大成承聖諸門出而復入者三此卽峒山問道渭水求師軌轍斯遐流連罕覯自非夙契道妙親接心傳奚以俯詘

宸嚴徧承堦墄有如斯也自有斯廟以來曾未嘗降至尊以周覽眄庭廡而永日由是

禦蓋

天章之錫穹碑

聖制之文超軼百王增髙萬仞誠與道徳而常新並幹

坤而永大矣

幸魯盛典卷六

欽定四庫全書

幸魯盛典卷七

上入大成殿詣

先師神座前

命侍衞啟帷拂塵肅瞻塑像

顧問衍聖公孔毓圻曰此像造於何年毓圻奏曰相傳東魏興和三年兗州刺史李珽始塑聖像以次

觀顏子曾子子思子孟子像

附錄碑記君姓李字仲琁趙國柏仁人也其先帝髙陽之苗裔左車之綿緒瑤光休彩赫奕於上齡若水嘉祥扶疎於季葉君以資解褐奉朝請俄除定州平北府法曹參軍仍歷郡功曹諮議參軍事定相雝三州長史東郡汲郡恆農三郡太守司徒左長史中散大中大夫營搆都將雝兗二州刺史其兗部也當未浹旬言覲孔廟肅恭致誠敬神如在遂軔車曲阜飲馬沂

流周遊眺覽尙想伊人乃命工人修建容像孔子曰從我於陳蔡者皆不及門也因歷敍其才以爲四科之目生旣見從沒【缺二字】侍故顏氏庶幾著系於易辭起予者商紛綸於文誥是則大聖人之道須輔佐而成故曰吾有由也惡言不聞於耳所以雕塐十子侍於其側今於設像聖容仍奉進儒冠於諸徒亦靑衿靑領𨿽逝者如斯風霜驟謝而淪姿舊訓曖似還新廟宇凝靜靈姿嚴麗夫道系於人人亡則道隱斯大義以之而乖微言以之而絕今聖容肅穆二五成行丹素陸離光輝淸映似微笑而將言左右若承顏而受業是以睹之者莫不忻忻焉有入室登堂之想斯亦化行乎一隅也天誕聖哲作民師表休風流闕裏播洙泗至於嘆鳯鳥之寂寥傷河圖之莫出屢應聘而不遇知道徳之不行而乃正雅頌修春秋刋理六經懸諸日月千載之後莫不得其義以述作服其訓以成身玆可謂開辟之儒聖無窮之文宗者矣此地古號曲阜是惟魯都𨿽宮觀荒毀臺池蕪沒然其廟庭也蔚叢林於九冬修柯於百仞類神栝之侵漢同梧宮之巨圍至夫鴻隨秋下則月秀霜枝燕逐春來而風開翠葉旣以丕壯觀瞻亦足以安樂聖靈是以無代不加修繕謶億載以寧神君淸明在躬精思入微功被人神徳貫幽顯豈惟營飾宣質經創賢容如防修岱像崇奉元宗惇素剪華興存廢絕視民如傷躋之仁壽體亡懷以幽詣任萬物以爲心爰自刺舉未或斯同然丹靑所以圖盛迹金石所以刋不朽文章不鑴瑉瑤焉述略序義目樹碑廟庭俾後來君子知功業之若斯焉【興和三年立】唐開元八年司農李元瓘言七十子之像文翁之壁尙不闕略豈有文廟遂無圖繪自是顏子等十哲皆爲坐像曾參以孝特爲塑像坐十哲之次七十二子俱圖壁上開元二十七年追謚孔子爲文宣王仍出王者衮冕之服以衣之宋太祖建隆元年詔增葺祠宇塑繪先聖先賢之像眞宗幸廟時帝斂袵北面式瞻睟容仍顧廟制度嘉嘆久之至大中祥符二年春加先聖冕服桓圭冕九旒服九章先是以木爲圭至是始易以玉徽宗崇寧四年詔太常考正文宣王廟像冠

服制度用王者冕十二旒衮服九章畫圖鏤版印賜仍頒降天下州縣學咸使依圖攺正髙宗紹興十四年幸太學祗謁先聖內降玉圭金世宗大定十四年考正周禮王者之服聖像冕十有二旒其服十有二章兗國公鄒國公像九章九旒明洪武十四年建太學於南京定文廟之制自孔子以下盡去塑像用木主嘉靖九年詔兩京國學及天下儒學文廟俱撤塑像易以木主

【臣】按明臣邱濬言像設起於佛敎又云自唐設塑像其實不然上古帝王聖賢皆有圖畫遺像殷宗夢說肖象旁求旣有圖畫則金石土木爲踵事矣越勾踐以黃金寫範蠡之狀而周太廟已有緘口銘背之金人夫豈待休屠祭天之神乎戰國策之言土偶木偶則固已神而明之矣豈非土刻木爲之乎朱子白鹿禮殿塑像說云成都府學先聖先師像文翁琢石所爲皆席地跪坐文翁去古未遠彼時佛教未入於中土也朱子初意欲不爲塑像臨祭設位其後但以爲當仿成都之制未嘗以塑像爲必不可也先聖四十九表賴端木氏以傳而像設則相沿謂昉自元魏興和彼時像敎固盛行矣迄今詳其碑記云乃命工人修建容像雕塐十子侍於其側設像聖容仍奉進儒冠於諸徒亦靑衿靑領曰修曰仍則是前此已有之也又云營飾宣質經創賢容明是聖像但加修飾十子乃經創雕塑耳謂昉於興和者尙未深考也謂自唐設塑像可乎此濬之失也若宋濂以爲因開元八年之制則尢爲失之逺矣開元八年準李元瓘之奏攺顏子等十哲爲坐像又特塑曾子像坐於十哲之次前此先聖之有坐像甚明也至開元乃攺衮冕之服耳宋濂又謂開元二十七年遷神於南面失古者神道尙右之義而未考詔文所謂昔周公南面夫子西坐今位旣有殊豈宜依舊之語蓋貞觀永徽先聖之位疊更顯慶二年別祀周公而西牖之位未攺至是乃正南面之位非以西坐爲尊也然此據京師及天下學校而言若故宅之廟則水經注云廟屋三間夫子西面東向顏母在中間南向夫人隔東一間東向亦是以南面爲尊故啟聖夫人南向也漢明帝時猶未攺築宗祊故西面再拜耳則是濂所著夫子廟堂議皆未必爲考古者所據依也濂與濬之失且如此若張璁則不足道矣要之古人祭祀有主有屍像設事神在屍禮旣廢之後屍以其气類像以其儀刑其於求諸髣髴之義一也屍旣不可復則像亦不可廢明太祖惟建國學用木主成祖遷都燕京國子監塑像仍元之舊攺物創制之時亦何難如我意而盡更之而因循若此者夫亦爲數千百年神靈之所憑依天下之所瞻仰帝王之所北面一旦決然盡易之而有所不忍也至世宗更制定禮通行學校盡撤其舊而獨闕裏之像存而不議廟殿之號沿而弗攺以至於今恭遇我

皇上親祀肅觀遺像徘徊嘆慕羮墻如見之思

親承於陟降中像之廢而僅存以待

聖主之瞻顧者蓋有天焉自此於萬斯年莫敢有議之

者矣

【臣】又按碑文引從我陳蔡之語而云大聖人之道須輔佐而成所以雕塐十子侍於其側則是四科配享始於興和此碑而十哲之稱乃見於開元追封之詔所雲門人三千見稱十哲者也仲琁東魏世家魏書有傳附李順傳後北史有傳作旋皆不著其字碑云字仲琁當是名與字同故部民但舉其字闕裏志不知何據以爲名珽未敢定也魏書天平初遷都於鄴以仲琁爲營構將作衞大將軍出除車騎大將軍兗州刺史以孔子廟墻宇頗有頺毀遂修攺焉還除將作大匠仲琁所歷並著淸勤守農以威惠伏宮牛二姓具有文武而修繕廟庭一事史載弗遺

上觀禮器有犠象云雷三罇問何代法物衍聖公孔毓圻奏曰漢章帝元和二年親祀闕裏所畱祭器【臣】按犧象周尊也云雷著尊南尊也先儒之釋犧象異義詩正義云犠尊之字春官司尊彜作獻尊鄭司農云獻讀爲犧犧尊飾以翡翠象尊飾以象鳯凰或曰以象骨飾尊毛傳曰犧尊者沙羽飾與司農飾以翡翠意同則皆讀爲娑傳言沙卽娑之字也阮諶禮圖云犧尊飾之犧牛象尊飾以象於尊腹之上畫爲牛象之形王肅謂太和中魯郡於地中得齊大夫子尾送女器有犧尊以犠牛爲尊然則象尊尊爲象形也今以廟器証之則王肅之說是已特陳祥道所謂背上負尊者失之耳蓋被以鞍韀故曰犧範銅爲之穴其背以受酒有蓋有項項有欵環之云漢元和二年孔子廟祭器也云雷今以貯初獻酒犠象今以貯亞獻終獻酒

上觀石刻吳道子畫魯司寇像出殿北扉過寢廟至聖迹殿周覽圖畫石刻及憑幾像行教小影立像行像諸石刻

顧問衍聖公孔毓圻曰何像最眞毓圻奏曰惟行敎小影顏子從行者爲最眞乃當年端木賜傳寫晉顧凱之重摹者

上爲拂拭凝視遂由左堦出

附錄明張應登聖迹圖記曰闕裏故有聖迹圖若干幅在棗梨亦散在各籍巡按禦史何出光裒四千緡辟殿後之隙爲殿圖聖迹入於石爲久逺不磨計知曲阜事復實肩厥役壬辰十月朔應登按部而來釋奠告成仍商之復增舊圖所未有者定爲百十二圖列之俎豆之上可瞻而謁可搨而傳升堂入室開卷觀徳庶幾有儆若聖不在圖亦不在殿則何以見之羮墻乃作殿碑復當圖敍元司居敬尼山孔子像記曰設像祀神非古也其屍禮旣廢之後乎漢文翁立學官成都蜀有文翁石室設孔子坐像其坐斂蹠向後屈膝當前上古以來君臣及七十二弟子繪兩旁晉王右軍嘗簡蜀守寫仿之有宋嘉祐中王公素爲禮殿圖此像之最古者然皆漢衣冠也居敬學制鄒邑遷學捨於城西建孔子廟時孔顏孟三氏敎授張防習於禮者也因問立像之制曰古人席地而坐髙臺隆扆旣已失之冕服之度傳訛甚矣闕裏行敎像顏子從後者顧凱之筆杏壇小影像吳道子筆及近司寇像皆漢晉衣冠耳禮記儒行篇孔子自言少居魯衣逢掖之衣長居宋冠章甫之冠此孔子衣冠也逢掖深衣是己章甫元冠是已慿幾像先聖憑幾坐手執塵尾侍十弟子顧

凱之畫黃伯固云聖像無須髯惟家廟小影爲眞行教小影衣燕居服顏子從行孔庭纂要稱其於像最眞亦顧凱之畫也凱之去古未逺孔聖全書謂孔子存日嘗冩小影或有所本也唐劉禹錫新州廟碑載堯頸禹耳華冠象佩取之自鄒魯者卽此像宋時刻石立像吳道子筆行像米芾筆也以上諸圖俱在聖迹殿內

上問西偏是何處毓圻奏曰前爲金絲堂後爲啟聖公

叔梁父祠

上斂容駐望久之

附錄宋仁宗慶曆八年孔彥輔以齊國公像尙循舊制公卿服乞正之命九章之服仍請齊國公與魯國太夫人同遷於殿後立廟奉安

上復南入大成殿北扉至殿前左扉南向立

召孔氏及五氏子孫有頂帶者皆入跪陛上

上諭曰至聖之徳與天地日月同其髙明廣大無可指稱朕向來研求經義體思至道欲加贊頌莫能名言特書萬世師表四字懸額殿中非云闡揚

聖敎亦以垂示將來隨

命侍衞捧出卷軸展開

禦書萬世師表四字羣臣歡欣踴躍同聲頌揚衍聖公

孔毓圻跪接捧安

先師座前

上復命大學士明珠宣

諭曰歷代帝王致祀闕裏或畱金銀器皿朕今親詣行禮務極尊崇

至聖異於前代所有曲柄黃蓋畱之廟中以示朕尊聖之意

諭畢

命以禦前常用黃繖畱供廟庭四時饗祀陳之五經博士孔毓埏起接恭置殿中衍聖公孔毓圻率五氏職官及陪祀聽講人等叩頭謝羣臣皆呼

萬歲

附錄後周太祖廣順二年幸闕裏畱所奠祭器銀鑪於廟宋眞宗大中祥符元年遣內侍殿頭張文質賫勅賜太宗皇帝禦制書五百十七軸九經書及疏釋文三史書並昨赴文宣王廟祭祀器物金鍍銀香鑪盒並香藥緋羅綃金袱黃袱等畱於廟中勅曰國家尊崇師道啟迪化源睠維鄒魯之邦是曰詩書之國尼山在望靈宇增嚴朕登岱告成回鑾欵謁期淸風之益振舉縟禮以有加式資誨誘之方更盡闡揚之旨宜以所賜太宗皇帝禦制禦書並正義釋文及器物等並置於廟中書樓上收掌委本州長吏職官及本縣令佐等同共檢校如有講說釋奠並須以時出納勿令損污此勅文仍刋之於石昭示無窮是年又降曲阜廟桓圭一【臣】按自開元追謚易侯而王釋章逢而服衮冕嗣後宸章寶翰錫自內庭祭器宮懸出於天府惟名與器𨿽邀榮於歷代然未有如我

皇上時巡還蹕捨奠說書禮成之後

殊恩異數優渥頻煩徘徊景慕誠敬尊崇務極於無可

加實前古之所未有蓋以在昔

先聖立人之極爲法於天下後世是以有

禦書萬世師表之賜也素王無位而祖述憲章得其正

綂是以有曲柄

禦蓋之賜也斯其心通黙契發揮表章備物典冊矞皇宣著誠哉有其徳位作之君師而當議禮制度考文之時也而

先聖

後聖心源相接若合符節亦見於此矣猗歟盛哉上出殿至陛上問大成殿牓衍聖公孔毓圻奏曰此牓

宋徽宗禦書飛白字也

上撫視盤螭石柱移時始下階至杏壇衍聖公孔毓圻

奏曰此

先聖講道之所

上覽金臣黨懷英篆杏壇二字碑

上步下杏壇玩壇前石鑴龍鑪毓圻奏曰此金章宗時

巧工所制

附錄宋仁宗嘉祐六年賜孔廟飛白禦書殿牓並金字篆廟碑至廟日設祭奉安帝寫牓時必巾櫛而書轉運使直祕閣校理張師中進寶奎輝文歌降詔褒美孔舜亮宰鄕邑亦進詩百韻陳謝徽宗政和四年命後苑制造禦前生活所造碑禦書大成殿額頒降本廟從舒州司曹事孔若谷之請也及太學辟雍先聖殿皆禦書元成宗大徳六年修廟殿七間轉角復檐重址基髙一丈有奇內外皆石柱外柱二十六皆刻龍於上神門五間轉角周圍亦皆石柱基髙一丈悉用琉璃沿裹碾玉妝飾煥然超越前代明治重建大成殿九間殿前盤龍石柱兩翼及後檐俱鑴花石柱杏壇在大成殿前卽先聖教授堂之遺址漢明帝幸宅亦嘗禦此命皇太子諸王說經於堂上後世嘗以爲殿宋天聖中孔道輔監修祖廟增廣殿庭移大殿於後講堂舊基不欲毀折因甃爲壇環植以杏金天防七年兵徇東魯兗州堅壁而守時睿

宗爲元帥帥師次城下諭以禍福戒軍士先聖所生地不得剽奪城定命曲阜尹衡雍引詣宣聖廟廟皆灰燼殿火猶未滅元帥乃登杏壇奠拜金學士黨懷英承安二年立杏壇二字碑於亭內明隆慶三年工部請修孔廟兗州府通判許際可以杏壇狹小廓而新之金開州刺史髙徳裔杏壇銘曰周室下衰王綱解紐非大聖人狂瀾莫救天挺夫子生民未有立言範世木舌金口三千之徒義由此受我瞻遺壇實爲教首萬代護持天長地久

上覽宋臣米芾所書檜樹贊碑及宋眞宗君臣所制孔

子與七十二弟子贊

附錄宋眞宗大中祥符二年詔曰朕乃者封巒禪社昭列聖之洪庥崇徳報功廣百王之彜制洎言旋於闕裏遂躬謁於魯堂瞻河海之姿睟容穆若出泗水之上髙風凜然舉茂典之有加期斯文之益振由是推恩世冑並錫寵章祗事祠庭增其奉邑復念性與天道徳冠生民議玆元聖之名冀廣嚴師之禮兼朕親爲制贊以表崇儒至於四科鉅賢並起五等七十達者俱增列侯仍命寀寮分紀遺烈式盡褒揚之防庶資善誘之方宜令中書門下樞密院三司使兩制丞郎待制閣館直館校理分撰贊以聞眞宗禦贊云若夫檢玉岱邱回輿闕裏緬懷於先聖躬謁於嚴祠以爲易俗化民旣仰師於彜訓崇儒重道宜益峻於徽章增薦崇名聿陳明祀思形容於盛徳爰刻鏤於斯文贊曰立言不朽垂教無疆昭然令徳偉哉素王人倫之表帝道之綱厥功茂實其用允臧升中旣畢盛典載揚洪名有赫懿範彌彰七十二弟子贊羣臣分撰同勒石

上前至大成門門左觀

先師手植檜

上問此樹未朽何以無枝衍聖公孔毓圻奏曰自故明治十二年廟燬於火禦贊殿大成門俱被焚檜在門殿之間經火枝葉盡脫孤幹獨存今又二百年矣不枯不榮其堅如鐵色亦如之俗呼爲鐵樹

上命侍衞入欄撫摩良久稱其神異

禦制闕裏古檜賦【文載第一卷

】

附錄手植檜三株其二在禦贊殿前髙數丈餘圍一丈四尺紋左者左紐石者右紐其一在杏壇東南隅髙五丈餘圍一丈三尺枝盤屈如虯龍世謂之再生檜五十一代太常博士衍聖公孔元措記曰貞祐二年甲戌正月兵臨曲阜焚我祖廟延及三檜幸收灰燼之餘攜至闕下至大甲申內省知事除開封府李世能令工刻爲先聖容及從祀賢像召元措瞻仰謹再拜以識歲月云元三氏教授張銘序曰闕裏手植檜毀於甲戌之火根或戕之歲久無遺後八十年歲在癸巳是爲至元三十年導江張來爲敎授甲午春仲東廡頺阯甓隟間茁焉其芽躬徙復於故處矢之曰此檜日茂則孔氏日興明年春翠色蔥然又明年丙申秩滿去喜矢言之有徵也銘以識之孔涇記曰手植檜歷周秦漢晉幾千年至懷帝永嘉三年己巳而枯枯三百有九年子孫守之不敢有毀至隋恭帝義寧元年丁丑復生生五十一年於唐髙宗幹封二年丁卯再枯枯三百有七年至宋仁宗康定元年再榮金宣宗貞祐二年甲戌罹於兵燹枝葉無遺後八十載癸巳是爲元世祖至元三十年故根復發至明洪武二十有二年己巳凡九十七年其髙三丈有奇圍四尺紋仍左旋與故本無異廟中古檜殊多惟是本異於尋常聖人手澤蓋有系於綱常名敎芘覆斯文甄陶萬品感導江張之言有徵也因識之明學士李傑弔手植檜辭序云治己未歲六月十六日闕裏孔廟災先聖手植檜燬焉京師士大夫聞之罔不驚惋且曰廟貌修復我朝崇儒右文諒不容緩但玆檜不可復得惜哉予考誌書手植檜枯於晉復榮於隋又枯於唐復榮於宋元初紫陽楊奐東遊記云金貞祐兵火焚撅無復孑遺好事者或爲聖像或爲簪笏而香气特異是則宋時復榮之檜至是又不存矣後八十一歲爲至元三十一年復生於故處敎授張爲銘以識之今所燬者卽此是也然則他日之復生其可必也夫

【臣】按先師手植之檜迄今二千餘年遺根重萌枯槎不朽左旋右紐不攺其故考祖庭之紀載旣祥異之屢書與夫蓍艸叢生荊棘自辟實至誠之道可以贊化育參天地之一端也儒生學士低佪瞻相起敬起愛形諸詩筆匪直比於甘棠之勿剪嘉樹之封殖而已自

聖制旣出而苞符啟祕

天文垂象而奎婁增輝防繹聖神之幾深闡發乾坤之靈奧宮商經緯極賦家之暉麗琢磨斧藻發道體之英華故使螢爝因之失照抑亦朽株從此向榮矣

幸魯盛典卷七

欽定四庫全書

幸魯盛典卷八

上出大成門問漢碑所在衍聖公孔毓圻奏曰漢碑在

奎文閣前因引

駕過唐碑亭觀唐幹封碑

上嘉賞前至奎文閣衍聖公孔毓圻奏曰此閣乃藏歷

代書籍之所

皇上頒賜之書皆謹藏其上

附錄唐幹封元年贈泰師魯國孔宣公碑文曰臣聞形气肇分宗匠之塗遂廣性情已著名教之理攸興是故雕刻爲妙物之先粉澤成眞宰之用若其語棄智則聖非攘臂之端莊寄齊諧則禮必因心之範𨿽九流爭長百家競逐而宗旨所歸典墳攸系夫軒羲已謝子姒疊微步驟殊方質文異轍及流漦起噪箕服傳訞憲章板蕩風雅淪喪然而千齡接聖崇朝可期五

百見賢伐柯未遠粵惟上哲降生圯運理接化先徳克造物財成教義彌綸之迹已周組織心靈範圍之功且峻利仁以濟幽顯垂訓以霑動植自嘆起臨川道窮反袂西峯琰玉几燼蒼山東野柔桑多塵碧海屬混元再造休明一期雅頌之音復聞郊禋之禮還緝跨巢胥之逸軌邁龍鳥之遐風瞻白雲而升介邱翼蒼螭而過沂上而令千祀之外典冊遂隆九泉之下哀榮方縟斯乃命爲罕說道不預謀豈如箕山之魂空成寂寞信陵之墓徒復經過將知龍蛇之蟄潛契於天壤聖智所遊髙懸於日月言不可極其惟孔泰師乎泰師諱邱字仲尼魯國鄹人有殷之苗裔也分於宋則孔父嘉爲大司馬弗父何以國讓其弟厲公正考父佐戴武宣而受三命居於魯則有防叔伯夏叔梁紇紇生泰師若夫天命元鳥玉筐隆其濬哲瑞啟白狼瑤臺繁其錫類武王覆夏仍遷象物之金有客在周復奏桑林之樂滋恭諭屍臣之鼎髙讓挹延吳之風令緒昌源煥乎已逺至如象緯凝質則傅說巫鹹嵩華降神而申伯吉甫在於郊臨巨迹郁符中野之祥水帶邱阿遙均返宇之慶韞乾坤之精粹陶陰陽之淑靈度九圍十河目海口放勲文命有諭於儀型子產臯繇微詳於具體孟孫言其將聖太宰辧其多能神關系表性與道合時初撰屨已訓魯鄕年未裘裳先窺周室猶且學期上達業遵下問龍如藏史或訪禮經碧準萇言詢易象曲臺相圃廣陳揖讓之容師摯師襄屢辧興亡之極网羅六藝經緯十倫加以思入無方情該至賾陳庭矢集懸驗逺飛季井泉開冥占幽怪新萍泛日能對於楚賓舊骨淪風旋訓於吳使藏往知來之際微妙元通之旨不可以龜防求不可以筌蹄得及其譽聞曲阜南宮展師資之敬應務中都西鄰化諸侯之法冬官效職五土得其攸宜秋令克宣兩觀展其刑政溝疏墓道但抑季桓田歸汶陽遂陵齊景尊君卑臣之訓自家刑國之術每惆悵於興周亦畱連於韶管然而髙是不惠彼日寖微起哀怨於王風絕歸飛於鳴鳥是邦可化斯道欲行暖席興憂問津匪倦俎豆嘗說空及三軍之容季孟有言不接雙雞之膳晏平推士尙或相排子西讓王終成見拒亦有宋朝司馬喬木難休衞國匡人逆旅焚次荷蕢微者翻嗟擊磬之心儀封細人潛明木鐸之意旣而在斯興感用輟棲遑狂簡斐然彌嗟穿鑿旋驂舊館掃筵闕裏杏壇居寂緇林地幽知十稽微得二承妙科斗所載方閱舊文睢鳩在篇徧詳雅什河漢鞉鼔鏗鏘之響復傳宗廟衣裳升降之儀還序博約無倦誘諭多方后稷躬耕近關勵物伯夷餒死猶可激貪周公其人則神交於夢想管仲小器嘆微之於徵伐信立徳立言太上謂之不朽曰仁與義前哲以之周旋覆簣爲山諭天階而不陟讀易無過假日蝕以鳴謙茨嶺峒山寄言於獨善岐情風禦未涉於通莊妙臻數極作侔易簡是知縫掖乃兼濟之途華衮非爲政之要及其愚智齊冺椿菌如一南楚狂狷舊辧鳯衰東魯陪臣奄成麟斃晨興負杖知命發於話言夕寐奠楹將萎傷其溘慮崇山化谷小天下而無由殞石沈星架大梁而何有門人議服俱纒至極之哀國史制詞永錫憖遺之誄及埏深夏屋樹列遠方五勝疊遷六籍無準席間初閴已舛微言入室且分遄乖大義秦人蛙沸遺燼翳然漢代龍驤挾書未剪元封有述殘缺載陳甘露嗣蹤搜揚復起舂陵受命先訪於膠庠譙郡膺符多招於文學逮江馬南渡泉鵞北飛鴞入環林鯨衝聖海有隋交喪中原剪覆東序南雍鞠爲茂艸六樂五禮皆從燬室欽若皇唐肇膺明命祖武宗文之業天成地平之勲圖書因樂推重干戈由亂集寧刳舟創浮芹藻之詩先逮戎衣初捲羽籥之節旋興皇上以聖敬而撫璇圖文明而膺寶歷夏啟挹其光兆姬誦讓其惟淸化入龍沙風移鯷海金丘展賮瓊田薦賝潛馬飾黃芝之封浮吐綠文之籒虞庠殷塾廣賓龎叟蓬嶺石渠朋延惇誨垂衣裳而凝思虛旒纊以永懷至於大道寖微流風遂往嬴譏紫色膠踐云阿劉風白金徒遵髙裏黃初正始時多間然建武永平業非盡善而乃作樂崇徳殷薦之禮畢陳有孚載顒觀下之訓齊設肆類羣望孝享之義益隆歸功三後尊祖之誠愈切詔寰中而徵萬玉譯荒外以召百靈一茅分茹雙鶼共羽翠華逺升稭席虛位上帝儲祉泰壹有暉山祗傳聲海神防气九皇之況榮可嗣三代之闕典還屬乃使朱鳥詳日蒼威戒路七萃騰景八鸞鏘風過大庭以省方掩洙上而觀藝晏居莫辧祠堂巋然見馬鬛於荒墳識欃檀於古隧嘆重泉之可作聞盛徳而必祀言敷訓典廣命杍材贈以泰師式旌幽壤攺制神宇是光令徳於時皇唐之禦天下四十有九載卽幹封之元年也攝提處歲勾芒獻節兗州都督霍王元軌大啟籓維肅承綸誥庀徒揆日疏閒薙遠接泮林之舊壝削靈光之前殿䢐徠新甫伐喬木而韻流嚶岱畎泗濱采怪石而喧浮磬頳紫施絢黝黛飛文沓拱重櫨春秋幌陰櫩積霧復閣懷煙幾仍度室席遵函丈壽宮澹然睟容有穆至如襄城有訪七聖接其騑驂汾水言遊四子冥其衡軛將謂布衣黃屋名器則殊捲領素王感召宜一顏子侍側似發農山之談季路承聞如興浮海之說西華束帶尙以要賓言偃裼裘猶爲得禮避席延其不敏捨瑟睠其幽情共列升堂齊參睹奧歲時蘋藻複雜菖蒲平日歌還聞絲竹皇儲一徳聿隆三善博望邀裾肅成講義發揮鎔造照贊事業而以周穆之觴王母尙勤西弇漢帝之展稷丘因書東嶽遂乃思建隆碣上聞天扆言由國本理防衝情副震宮之徳聲命蕓閣以防頌元堂辟兮神靈僾揚敎思兮兩儀配煽皇綱兮融帝載堯可履兮舜爲佩晝而明兮夜而晦吁嗟業兮麗萬代其辭曰赫赫上帝悠悠天造神集鴻名聖居大寶循性稱敎率性爲道政若鎔金化侔偃艸爻畫先起律呂創陳禮節天地樂和人神成期用簡業尙日新繹無聲臭隲有彜倫水火朝變憲章時革周廟傷禾殷墟悲麥褒艶紕雅嬴荷淪賾散亂紀言支離方冊自天生徳由縱成能賓筵恪嗣銘鼎家承蹲龍運舛振鐸冥膺闕典攸緝斯文載興廣訓三千徧於七十歷階東防藏書西入楚將分社齊聞與邑接輿自狂長沮空執在智伊妙惟神乃幾羊因魯觸鳥向陳飛耼傳頌管編照書韋卜商承絢顏子參微堯則不追昌亦遂往名教潛發心靈泛奬徳配乾坤業暉辰象麟悴遙泣山隤夐仰三綂昌日千齡聖期禋宗有昊展禮崇基覲宣時邁神緘孝思絳螭承軛翠鳯翻旗上浮蒙遙集鄒魯翹勤眞迹惆悵今古舊壁迷字荒墳翳斧綸賁宗師詔緝靈宇虹梁野構翚翼林舒雕櫳繡桷圓井方疏沂童浴早泮鳥鳴初俎豆蠲潔丹靑藹如墨檢前蹤莊放遺轍於昭遐訓允歸聖烈肅穆仁祠陰沈象設隨四序以潛運懸三光而不跌祕書少監通事舍人內供奉臣崔行功奉勅撰文奉勅直祕書行祕書省書學博士臣孫師範書金學士黨懷英修廟碑記略云廟有層閣以備庋書願得賜名揭諸其上以觀示四方詔以奎文名之而命臣懷英記其事明大學士李東陽重搆奎文閣賦曰闕裏宣聖廟舊有奎文閣以貯古今圖籍在大成殿之前杏壇之南金章宗重建規制頗精國朝置衍聖公府其屬有奎文閣典籍一人凡朝廷有事於廟則禮迓香帛庋於閣中以俟行事治己未廟災而閣存工旣就緒殿廡閎麗皆加於舊按察僉事黃君繡謂閣獨弗稱欲撤而新之眾議嘩然以爲故物不可廢黃執之益力巡撫都禦史徐公源實主之閣成髙八丈有奇略與殿等棟宇相埒金碧交映向之嘩者始翕然歸之稱全功焉東陽奉勅祭告乃登於玆閣欲賦其事未暇也徐公旣購書數百卷付衍聖公聞韶令典籍孫世忠守之四方藩郡聞而致者日益富徐公使告於予曰閣不可負也乃爲之賦令刻石立於閣中辭曰偉新廟兮旣宮突髙閣兮麗空海之右兮山之東極灝溔兮爭巃嵸納沆瀣兮超鴻蒙表日觀兮來天風怱秋令兮始肅見奎星兮正中初徙倚兮欄前暫徘徊兮戶外殿庭兮巍峩與玆閣兮相對亭碑矗兮林立壇屋隱兮如蓋昔金元兮始搆幾歲序兮更代嘆軒楹兮未燼紛瓦礫兮浮濭及輪奐兮鼎成藹冠裳兮咸萃覽舊迹兮無餘撫孤根兮一檜吁嗟乎靡麗兮娉婷彼齊云兮落星悵望兮怔營或籌邊兮見京夫豈若覩羮墻兮故宅誦典則兮遺經宛蝌蚪兮孔壁恍金絲兮魯聲感春秋兮絕筆憶詩禮兮趨庭存奇文兮籒史脫虐焰兮秦坑借神兮呵防閟山川兮精英乃有韋編兮竹簡石墨兮溪藤汗牛充棟兮不可以數計又奚問乎何名幽並兮靑兗渺宮墻兮在眼景行兮髙山每爲憾兮不淺金書兮玉節幸吾生兮未晚遡秋霄兮愈泬恨夏日兮猶短仰聖道兮彌髙思古風兮漸逺閱千載兮一時曾一慨兮不滿睠逸駕兮可攀尙頺波兮在挽噫噓嚱靈有地兮傑有人賢有象兮國有賓下有土兮上髙旻軼倒景兮離塵氛博典冊兮窮皇墳厲夕惕兮求朝聞豈徒析虫魚兮隱義辧豕亥兮疑眞訝雨粟兮天半降靑藜兮夜分蓋方舞干羽兮七旬徧歌兮八垠占聚緯兮周髀聽圜橋兮成均殆將興兮吾道庶不朽兮斯文巍乎髙哉勢不可以極玆閣之名兮並列宿而俱存

【臣】按明洪武間祕書監發下奎文閣書籍經止於易書詩春秋禮記周禮史則資治通鑑及元史古文左傳而外惟韓桞文視宋金元所頒九經三史爲少其時庶事艸創書版未行中書省咨送內開元史一部別科印造未完候裝潢完備另行發付可知也以後奎文閣重建正徳十五年山東巡按禦史熊相巡撫都禦史王珝相與謀廣其藏與提學副使江潮等醵金購書以實閣記云凡若干金市之於四方以庚辰九月至又云經書與諸子百家稗官爾雅皆備惜二百年以來篇章殘缺而其籍不存又按禦制書惟宋有賜太宗禦制禦書共五百十七軸仁宗累賜三聖禦書然孝經而外多唄誦之言及法帖飛白詩卷棊譜之類卷帙已湮徒其目在耳至我

皇上亶聰迪哲體道性成而撰博仰見

宸翰之所臨摹與

內府之所刋刻皆經史之要傳心之錄篇帙浩瀚富

有日新今四子五經

日講諸書旣宣

賜廟庭

聖制降於纂修之館

禦書奉於

宸翰之樓題額廟碑卷軸輝麗尙冀金匱石室之藏蘭

臺西淸之本頒降自

天流光億禩不敢冒昧實所仰望云爾

上由奎文閣西偏門出閱永樂治碑前至同文門【同文門在奎文閣前由櫺星門入第三門也】觀門右漢碑孔尙任奏曰此漢元嘉三年魯相乙瑛始置卒史碑今謂之百戶碑

上問何爲百戶碑尙任奏曰歷代優崇之典於廟庭設官四員典籍以敎習禮儀司樂以典司樂舞管勾以經理屯田百戶以守衞林廟謂之禮樂兵農四司衍聖公孔毓圻奏曰今典籍司樂管勾皆奉

朝選惟百戶止由【臣】札委於典制未全伏望

皇上特恩一體選設

上命毓圻具疏上請是月

詔復設

聖廟百戶與典籍管勾司樂一體咨部

題授

吏部

題爲欽奉

上諭事據衍聖公孔毓圻奏稱孔廟設立百戶一員掌管祭器及灑掃守衞典籍一員掌管書籍及禮生司樂一員掌管碑刻及樂舞生管勾一員掌管祭田及祭品謂之禮樂兵農四科至故明洪武年間典籍司樂管勾俱由部選其俸祿在衍聖公祭田支給而百戶止由衍聖公委用並未達部至今相沿禮樂兵農未全誠爲缺典今現有供事之人但求職名達部而祀典有光矣奉

上諭交與吏部議奏欽此欽遵該【臣】等防議得查吏部定例內衍聖公所屬應補官員照咨補授今衍聖公旣稱百戶姓名達部而祀典有光等語應將現在供事百戶姓名咨送兵部注冊所給俸祿照別官員於祭田內支給可也奉

防依議

兵部咨爲欽奉

上諭事職方淸吏司案呈奉本部送準衍聖公咨開將

現在供事百戶陳治世姓名咨請具

題給札前來查孔廟百戶先經吏部防同本部覆準將現在供事百戶姓名咨部注冊在案今衍聖公旣將現在供事百戶陳治世姓名咨部無庸具題相應將百戶陳治世注冊給與札付可也附錄漢魯相置孔子廟百石卒史碑其文曰司徒臣雄司空臣戒稽首言魯前相瑛書言詔書崇聖道勉六藝孔子作春秋制孝經刪述五經演易系辭經緯天地幽贊神明故特立廟褒成侯四時來祠事已卽去廟有禮器無常人掌領請置百石卒史一人典主守廟春秋饗禮財出王家錢給大酒直須報謹問太常祠曹掾馮牟史郭元辭對故事辟雍禮未行祠先聖師侍祠者孔子子孫太宰太祝令各一人皆備爵太常丞監祠河南尹給牛羊豕雞【缺二字】各一大司農給米祠臣愚以爲如瑛言孔子大聖則象乾坤爲漢制作先世所尊祠用眾牲長史備爵今欲加寵子孫敬恭明祀傳於罔極可許臣請魯相爲孔子廟置百石卒史一人掌領禮器出王家錢給大酒直他如故事臣雄臣戒愚戅誠惶誠恐頓首頓首死罪死罪臣稽首以聞制曰可元嘉三年三月廿七日壬寅奏雒陽宮元嘉

三年三月丙子朔廿七日壬寅司徒雄司空戒下魯相承書從事下當用者選其年【古四十字】已上經通一藝雜試通利能奉先聖之禮爲宗所歸者如詔書書到言永興元年六月甲辰朔十八日辛酉魯相平行長史事卞守長【缺一字】叩頭死罪敢言之司徒司空府壬寅詔書爲孔子廟置百石卒史一人掌主禮器選年以上經通一藝雜試通利能奉先聖之禮爲宗所歸者平叩頭叩頭死罪死罪謹按文書守文學掾魯孔龢師孔憲戶曹史孔覽等雜試龢修春秋嚴氏經通髙第事親至孝能奉先聖之禮爲宗所歸除龢補名狀如牒平惶恐叩頭死罪死罪上司空府贊曰巍巍大聖赫赫彌章相乙瑛字少卿平原髙唐人令鮑曡【古疊字】字文公上黨屯畱人政敎稽古若重規矩乙君察舉守宅除吏孔子十九世孫麟廉請置百石卒史一人鮑君造作百石吏捨功垂無窮於是始孔門僉載云按此文蓋魯相乙瑛上書請置卒史一人典主守廟司徒吳雄司空趙戒以聞制從之乃在元嘉三年三月後魯相平補以孔和上書於司空府則永興元年六月也考之範史桓帝紀元嘉惟有二年碑云元嘉三年三月者蓋是年五月始攺永興至十月而雄戒亦罷免矣初公府止設掌書一人書籍音樂無專司元仁宗延祐間孔思晦請用辟雍故事置管勾典籍司樂三人分掌之中書集賢吏禮部冑監往復諮問數年始得置設元仁宗延祐七年六月十八日中書禮部準戶部關承中書省判送戶部呈準吏禮部關襲封衍聖公申照得至大四年省部降到廟庭登歌樂及獻官法服並執事樂藝人等禮服緣爲本廟別無設立樂師就選到國子陪堂生員白惟潛充樂師本部議得合依國子學例設司樂一員敎習生員以備春秋祭祀令司樂白惟潛於延祐六年八月十三日公參勾當外本人合得俸給比依國子監司樂俸例給降相應奉都堂鈞防付蒙古筆且齊房依例出給札付議得先聖祖廟旣已降登歌雅樂依準所擬設立司樂一員比依國子監司樂出身又議得先聖祖廟司樂白惟潛𨿽是札設緣系敎習生徒春秋祭祀人員吏部照勘參詳所索俸給依所指國子監司樂月支俸至元鈔一十六兩六錢六分自呈準月日爲始令濟寧路支付覆奉都堂鈞防依例施行除已行下濟寧路依上施行合下照驗下襲封衍聖公府札到奉行至大二年三月中書禮部承奉中書省札付本部呈襲封衍聖公申朝廷降到書籍數多缺人掌管選到本學生員任性善權行掌管如蒙照依國子學例就將見管生員任性善設充典籍通行掌管送據吏部呈參詳如準禮部所擬相應覆奉都堂鈞防連送吏部依上施行奉此本部議得襲封衍聖公申保生員任性善充廟學典籍旣已依準勾當本人例受都省札付給降相應具呈照詳得此除外合下都省仰照驗依上施行元歐陽林廟剏設管勾序曰向余讀魯相置孔子廟卒史碑載司徒臣雄司空臣戒言魯相瑛書稱孔子廟褒成侯四時來祠事已卽去廟有禮器無常人掌領請置百石卒史一人典守之此元嘉中事也余頃代國子博士中春秋祀上丁中書奉上命代祀禦史二人糾儀物禮部主符戶部器皿兵部車駕工部帟幄光祿醴齊宣徽兔鹿脯修畱守燎烜薌宗正卒徒大興尹粢盛犧牲事視古加詳禮器則常置管勾一人司其事實與百石卒史同方是時衍聖公言曲阜祠事仿辟雍獨器服無常職請用辟雍故事置管勾中書集賢吏禮部冑監往復咨問數年始決於是朝士大夫防辭薦蜀士簡君當其選簡名實理又詩歌以送之明洪武七年二月二十二日禮部尙書給事禦史等官於奉天門東板房奏衍聖公合設官屬孔顏孟三氏子孫敎授一員學錄一員屬官管勾一員典籍一員司樂一員又掌書一名書寫一名奏差一名知印一名學司一名尼山洙泗二處各設敎諭一員奉旨您寫出漢唐宋待孔氏子孫典故將來我就定奪將去本月二十四日各官於武英殿將漢唐宋待孔氏子孫典故進奏議得衍聖公府屬內掌書一名前元照依六部令史月給祿米二石俸鈔一百二十五兩典吏知印奏差共三名俱系創設屬官典籍管勾司樂三員各給月米一石俸鈔八十兩元設孔顏孟三氏子孫敎授學錄並洙泗尼山書院設立敎諭等四員上項敎官止於贍學田內所收籽粒養贍奉旨孔顏孟三氏敎授其餘所屬官吏著衍聖公孔希學保舉來準用月俸就於免糧田內自行量撥

【臣】按卒史碑宋張稚圭據圖經定爲魏鐘繇書釋考鐘繇之卒去永興七十八年圖經非也碑中間行布空處有文二行雲司徒公河南【缺一字】字季髙司空公蜀郡成都【缺一字】字意伯其缺文皆當是人字也稚圭云雄與戒俱未載姓考之漢書雄乃吳雄戒乃趙戒趙明誠金石錄云按華陽國誌後漢書注皆言趙戒字志伯而此碑乃作意伯疑其避桓帝諱故攺焉今按碑文是前相瑛實始其事旣得請而去官後相平乃牒補孔龢是相平亦有功於聖門者而不與乙君並列於後遂逸其姓亦不知其何處人爲可惜也

【臣】又按元嘉始置百石卒史其職掌領禮器黃初之詔則云令魯郡修起舊廟置百石卒史以守衞之蓋以漢之制祿秩自二千石至百石百石以下爲斗食碑文是百石非百戶而其職則今之百戶職也歷代復民供灑掃守衞率百戶有差卒史初置選於孔氏子弟其後選於諸儒生治十一年準於灑掃屍才徳兼優者委用其職掌專司林廟戶籍訓以武事守衞林廟司掃除啟閉收掌禮器凡祭祀則造酒飼牲燎烜滌濯陳設省眎至期充監宰官瘞埋毛血其服如各衞所百戶其祿與管勾同在免糧田內支給蓋本於漢魏之百石卒史以其管灑掃百戶之人故亦謂之百戶云我

皇上考古驗今其籍於司馬重其職於

朝選責以遊徼幹掫之任禮樂兵農爛然並例而祠官無不備之物所以尊我夫子者百代莫與京也已

幸魯盛典卷八﹤史部﹐政書類﹐儀制之屬﹐幸魯盛典﹥

欽定四庫全書

幸魯盛典卷九

上以次觀漢永壽二年韓勑造禮器碑漢永興二年諸郡史孔謙碑魏黃初元年宗聖侯孔羨碑附錄漢永壽二年魯相韓勑造立禮器碑其文曰維永壽二年靑龍在涒灘【碑作嘆古字借用】霜月之靈皇極之日魯相河南京韓君追惟太古華胥生皇【缺一字】顏【缺一字】育【缺一字】寶俱制元道百王不攺孔子近聖爲漢定道自天王以下至於初學莫不【疑古慨字】思嘆仰師鏡顏氏聖舅家居魯親裏亓官聖妃在安樂裏聖族之親禮所宜異復顏氏亓官氏邑中繇發以尊孔心念聖歷世禮樂陵遲秦項作亂不尊圖書倍道畔徳離敗聖輿食糧亡於沙丘君於是造立禮器樂之音符鐘磬瑟皷罍【碑作雷古字省文】洗觴觚爵鹿俎豆籩柉【音凡】禁壺修飾宅廟更作二輿朝車威熹宣抒

元污以注水流法舊不煩備而不奢上合紫臺稽之中和下合聖制事得禮儀於是四方士人【碑作仁古與人通】聞君風燿敬詠其徳尊琦大人之意卓彌之思乃共立表石紀傳億載其文曰皇戲【古與羲字通】綂華胥承天畫卦顏育空桑孔制元孝俱祖紫宮太一所授前闓【古開字】九頭以升言敎後制百王獲麟來吐制不空作承天之語乾元以來三九之載八皇三代至孔乃備聖人不世期五百載三陽吐圖二陰出防制作之義以俟知奧於穆韓君獨見天意復聖之族卓越紀思修造禮樂胡輦器用存古舊宇慇懃宅廟朝車威熹出城造作漆不水解工不爭賈深除元污水通流注禮器升堂天雨降防百姓防和舉國蒙慶神靈祐誠竭敬之報天與厥福永享年壽上極華祀旁修【碑作攸古字省文】皇代刊石表銘與幹煇燿長期蕩蕩於盛復授赫赫罔窮聲垂億載【臣】按永壽桓帝紀年也桓帝永興三年正月戊申攺元永壽明年丙申曰歲在涒灘也霜月之靈皇極之日歐陽修云疑是九月五日也碑正面及碑陰俱列姓名出錢若干韓明府名勑字叔節勑音賚與勞徠之徠同答勤曰勞撫至曰勑示有節也故字叔節

魏立孔子二十一世孫羨爲宗聖侯碑其文曰維黃初元年大魏受命軒轅之髙蹤紹虞氏之遐綂應歷數以攺物揚仁風以作敎於是揖【讀輯】五瑞班宗彜鈞衡石同度量秩羣祀於無文順天時以布化旣乃緝熙聖緒昭顯上世追存二代三恪之禮兼紹宣尼褒成之後以魯縣百戶命孔子廿一世孫議郎孔羨爲宗聖侯以奉孔子之祀制詔三公曰昔仲尼負大聖之才懷帝王之器當衰周之末而無受命之運【缺二字】乎魯衞之朝教化乎洙泗之上棲棲焉皇皇焉欲屈已以存道貶身以救世於是王公終莫能用乃退考五代之禮修素王之事因魯史而制春秋就太師而正雅頌俾千載之後莫不采其文以述作仰其聖以成謀咨可謂命世大聖億載之師表者已遭天下大亂百祀墮壞舊居之廟毀而不修褒成之後絕而莫繼闕裏不聞講誦之聲四時不睹烝嘗之位斯豈所謂崇化報功盛徳百世必祀者哉嗟乎朕甚閔焉其以議郎孔羨爲宗聖侯邑百戶奉孔子之祀令魯郡修起舊廟置百石吏卒以守衞之又於其外廣爲屋宇以居學者於是魯之父老諸生遊士睹廟堂之始復觀俎豆之初設嘉聖靈於髣髴想貞祥之來集乃慨然而嘆曰大道衰廢禮學滅絕世餘年皇上懷仁聖之懿徳兼二儀之化育廣大苞於無方淵深淪於不測故自受命以來天人咸和神气煙熅嘉瑞踵武休徵屢臻殊俗解編髮而慕義遐方越險阻而來賓𨿽太皥遊龍以君世虞氏儀鳯以臨民伯禹命元宮而爲夏后西伯由岐社而爲周文尙何足稱於大魏哉若乃紹繼微絕興修廢官疇咨稽古崇配乾坤況神明之所福祚宇內之所歡欣豈徒魯邦而已哉爾乃感殷人路寢之義嘉先民泮宮之事以爲髙宗僖公蓋嗣世之王諸侯之國耳猶著徳於三頌騰聲於千載況今聖皇肇造區夏創業垂綂受命之日曾未下輿而褒美大聖隆化如此能無頌乎乃作頌曰煌煌大魏受命溥將繼體黃虞含夏苞商降釐下土上淸三光羣祀咸秩靡事不綱嘉彼元聖有邈其靈遭世霧亂莫顯其榮褒成旣絕寢廟斯傾闕裏蕭條靡歆靡馨我皇悼之尋其世武乃建宗聖以紹厥後修復舊堂丰其甍宇莘莘學徒爰居爰處王教旣新羣小遄沮魯道以興永作憲矩洪聲登假神祗來和休徵雜遝瑞我邦家內光區域外被荒遐殊方慕義搏拊揚歌於赫四聖運世應期仲尼旣沒文亦在玆彬彬我後越而五之垂於億載如山之基

【臣】按此碑張稚圭以爲曹植撰詞梁鵠書鐘繇刻

又於門左觀漢建寧二年史晨祀廟碑漢永壽三年韓勑修墓碑及漢泰山都尉孔宙博陵太守孔彪墓碑

附錄魯相史晨奏出王家谷祀孔子廟碑其文曰建寧二年三月癸卯朔七日己酉魯相臣晨長史臣謙頓首死罪上尙書臣晨頓首頓首死罪死罪臣蒙厚恩受任符守得在奎婁周孔舊防不能闡徳政恢崇壹變夙夜憂怖累息屏營臣晨頓首頓首死罪死罪臣以建寧元年到官行秋饗飲酒泮【碑作畔古字通】宮【缺一字】復禮孔子宅拜謁神坐仰曕榱桷俯視幾筵靈所馮依肅肅猶存而無公出酒脯之祠臣卽自以俸錢修上案食醊具以敍小節不敢空謁臣伏念孔子乾坤所挺西狩獲麟爲漢制作故孝經援神契曰元邱制命帝夘行又尙書考靈燿曰邱生蒼際觸期稽度爲赤制故作春秋以明文命綴記撰書修定禮義臣以爲素王稽古徳亞皇代𨿽有褒成世享之封四時來祭畢卽歸國臣伏見臨辟雍日祀孔子以太牢長吏備爵所以尊先師重敎化也夫封土爲社立稷而祀皆爲百姓興利除害以祈丰穰月令祀百辟卿士有益於民矧乃孔子元徳煥炳光於上下而本國舊居復禮之日闕而不祀誠朝廷聖恩所宜特加臣寢息耿耿情所思維臣輒依社稷出王家谷春秋行禮以共禋祀余胙賜先生執事臣晨頓首頓首死罪死罪臣盡力思惟庶政報稱爲效增異輒上臣晨誠惶誠恐頓首頓首死罪死罪上尙書時副言太傅太尉司徒司空大司農府治所部從事昔在仲尼汁光【黒帝曰汁光紀】之精大帝所挺顏母毓靈承敝遭衰黑不代蒼轍環應聘嘆鳯不臻自衞反魯養徒三千獲麟作端門見徵血書著紀黃玉【音響】應主爲漢制道審可行乃作春秋復演孝經刪定六藝象與天談鉤河摘雒卻揆未然巍巍蕩蕩與幹比崇其碑陰雲相河南史君諱晨字伯時從越騎校尉拜建寧元年四月十一日戊子到官乃以令日拜謁孔子望見闕觀式路防跪旣至升堂屏气拜手祗肅屑僾髣髴若在依依舊宅神之所安春秋復禮稽度元靈而無公出享獻之薦欽因春饗導物嘉防述修辟雍社稷品制卽上尙書參以符驗乃敢承祀余胙賦賜刋石勒銘並刻本奏大漢延期彌歷億萬時長史廬江舒李謙敬讓五官掾魯孔暢功曹史孔淮戶曹掾薛東門榮史文陽馬琮守廟百石孔贊副掾孔綱故尙書孔立元世河東太守孔彪元上處士孔裒文禮皆防廟堂國縣員【缺一字】吏無大小空府竭寺咸俾來觀並泮宮文學先生執事諸弟子合九百七人雅歌吹笙考之六律八音克諧蕩邪反正奉爵稱壽相樂終日於穆肅雝上下蒙福長享利貞與天無極史君饗後部史仇誧縣吏劉耽等補完裏中道之周左墻垣壞決作屋塗色修通大溝西流【缺一字】裏外南注城池恐縣吏斂民侵擾百姓自以城池道濡【古壖字】麥給令還所斂民錢材【古財字通用】史君念孔瀆顏母井去市遼逺百姓酤買不能得香酒美肉於昌平亭下立防市因彼左右咸所願樂又勅瀆井復民飭治桐車馬於瀆上東行道表南北各種一行梓假夫子冢顏母井捨及魯公冢守吏凡四人月與佐除

【臣】按漢元嘉永壽建寧及魏黃初碑各缺數字餘皆完好可讀至永壽三年修墓碑乃魯相韓勑修孔子墓碑也碑陰載輸錢人名及孔子冢下復民吳仲初等十餘人字差可辧歐陽修錄林廟漢碑皆有防尾此碑獨無則在宋時已無完本其碑在墓前久僕地今移置同文門又漢泰山都尉孔宙碑文云宙字季將孔子十九世孫北海相融之父漢博陵太守孔彪碑文云彪字元上孔子十九世孫潁川君之元子蓋魯相晨碑所云河東太守孔彪元上者也與漢諸郡史孔謙碑皆自林中移至同文門宙碑防畫完者尙多彪謙二碑剝落不可次第

上閱碑竟問門外尙有古迹否孔尙任奏曰前仰髙門有璧水一曲無源易涸若導城東文獻泉西北入城以注之斯璧水常盈藻芹有托但未奉

明防不敢疏鑿

上曰此有何妨顧大學士王熙曰衍聖公孔毓圻等所奏曲阜城外泉水旣不關系運河著準其開通入城交與該撫遵行

駕自同文門回閱洪武永樂碑復由奎文閣東偏門入

觀宋金元修廟碑行數武

問廟基廣濶何處是先師故宅衍聖公孔毓圻奏曰

皇上所禦講筵之後有魯壁遺址乃先師燕居之所復入承聖門觀堂前太初石唐槐及銀杏樹由中階升詩禮堂衍聖公孔毓圻奏曰此當日夫子獨立伯魚趨庭得聞詩禮之處

附錄詩禮堂初名壽堂藏夫子衣冠車服禮器諸儒講禮飲射於中舊制甚狹宋眞宗幸闕裏攺建駐蹕便殿帝還次兗州有司奏令撤毀命去防吻爲孔氏延賓齋於東偏別設屋以藏禮器李東陽詩禮堂銘云闕裏孔廟之東有詩禮堂蓋舊名也嘗聞故衍聖公泰言金章宗謁廟時爲行幄以駐蹕比去有司請撤之章宗云畱孔氏爲延賓齋遂止勿撤近毀於火今稍移而東南數武許加崇廣焉因爲銘以遺今衍聖公聞韶俾識之銘曰惟孔有庭聖訓攸在父立子過其徒是賴其訓維何維詩及禮手所刪定敎自家始聖不可作庭名固存萬世是師矧惟子孫有齋延賓金所駐蹕新廟旣辟新堂亦遷有來繩繩世守勿愆太初石在詩禮堂前髙丈餘唐槐在其傍又銀杏一株亦千餘年樹也

【臣】按詩禮堂藏車服禮器祥符明昌皆於此駐蹕恭逢我

皇上臨幸設

黃幄

禦講筵端拱穆若威顏下霽論說從容觀聽竦肅皇上周視廟庭凡三履其地徘徊慨慕有無窮之思而臚唱班聯之盛都兪拜颺之隆皆在此堂千載而下聞風贊嘆況生逢其防者乎今恭懸

聖諭於上而奉萬世師表碑石立於中

聖謨

祖訓咸式臨焉登玆堂者益肅然起敬而仰頌

聖澤之宏深無盡矣

上於堂後觀孔宅遺井慿欄嘆羨衍聖公孔毓圻奏曰

此【臣】祖當年所飲之井也

上命汲水嘗之

附錄夫子舊宅在大成殿之東偏宅大一頃今毓粹門外南向小門夫子舊宅門也井在詩禮堂後明兗州府知府童旭防以石欄

上問魯壁遺址孔毓圻奏曰昔秦始皇焚詩書【臣】九世祖孔鮒預藏尙書論語孝經諸書於壁中至漢魯恭王欲毀【臣】祖故宅以廣其宮聞壁中有金石絲竹之聲發之得竹簡古文故後世名其堂曰金絲

附錄明李東陽金絲堂銘曰金絲堂舊在孔廟左廡之東東直井前直詩禮堂嘗掘地得石刻知爲孔子故宅蓋世所傳魯恭王聞金石絲竹之聲者也故歷代之樂器藏於其間比者廟燬而堂猶存新廟之辟堂地皆入左廡金絲則移而西與詩禮堂正相直東陽旣爲篆額復爲銘金絲之銘曰惟孔有宅曰惟聖門魯恭何人欲壞更存維壁有書四代之文維堂有聲八音是聞此事茫昧書則眞有有堂載新宅固其舊聞樂知徳斯言已久金絲在焉名不可朽昔堂在東今堂在西欲究厥初觀我銘詩

上顧衍聖公孔毓圻曰爾家古迹看完未毓圻等奏曰

先聖遺迹湮沒己多不足當

皇上禦覽但經

聖恩一顧從此

祖廟增輝書之史冊之萬世仰頌

皇上尊師重道匪直【臣】一家之榮幸大學士王煕翰林院學士孫在丰侍講學士髙士奇咸跪奏曰毓圻言是

上微笑頷之又登詩禮堂升

禦幄衍聖公孔毓圻等出候承聖門外

上取

聖制過闕裏詩

命大學士王熙捧出

賜衍聖公孔毓圻毓圻等跪接展讀【詩載第一卷

】讀畢

咸叩頭謝

恩奏曰從古帝王過闕裏惟唐明皇有詩一章不過感慨嗟嘆之言並無尊崇聖學之意伏覩

禦制新詩超今軼古景仰聖道不啻羮墻【臣】家何幸膺

玆

寵錫【臣】謹奉爲子孫世世永寶羣臣咸曰

天章睿藻云漢昭回洵非開元一詩所可幾及也附錄唐明皇過魯祭孔子廟而嘆之詩云夫子何爲者棲棲一代中地猶鄹氏邑宅卽魯王宮嘆鳯嗟身否傷麟怨道窮今看兩楹奠當與夢時同張說應制奉和詩曰孔聖家鄒魯儒風藹典墳龍驂過舊宅鳯徳詠餘芬入室神如在升堂樂自聞懸知一王法今日待明君張九齡應制詩曰孔門泰山下不見登封時徒有先王法今爲明主思恩加萬乘幸禮致一牢祠舊宅千年外光華今在玆【以下並附歷代孔氏世裔承恩奏對事略】漢孔安國明達淵博雅學絕倫少學詩於申公受尙書於伏生長則博覽經傳問無常師年四十爲諫議大夫𨿽與羣臣並參侍武帝爲侍中見待崇禮遷博士後魯恭王壞孔子故宅於壁中得古文虞夏商周之書及傳論語孝經乃不壞宅悉以書還孔氏安國承詔作書傳又著古文孝經論語訓解孔霸治尙書漢昭帝時爲博士宣帝時爲大中大夫以選授皇太子經遷詹事爲髙密相元帝卽位徵拜太師賜爵關內侯食邑八百戶號褒成君賜黃金二百斤第宅一區徙名數於長安霸上書求奉先聖祠詔令以所食邑祀孔子故霸子福名數於魯奉孔子祀孔光霸少子漢成帝時爲光祿勲領尙書凡典樞機十餘年守法度修故事上有所問據經法以心所安而對時有所言輒削槁以爲章主之過以干忠直人臣大罪也有所薦舉惟恐其人知之沐日歸休兄弟妻子燕語終不及朝省政事或問光溫室省中樹皆何木也光黙不應更答以他語平帝年少太后稱制徙爲太師稱疾辭位太后詔曰太師光聖人之後先師之子徳行純淑道術通明居四輔職輔帝於道今年耆有疾其令太師毋朝十日一賜餐賜太師靈壽杖光凡爲禦史大夫丞相各再一爲大司徒太太師歷三世居公輔前後十七年孔僖與崔駰因遊太學習春秋鄰房生梁郁陰上書告駰誹謗先帝刺譏當世事下有司駰詣吏受訊僖以吏捕方至恐誅乃上書自訟詣闕待罪詔勿問拜僖蘭臺令史元和二年春帝東巡狩還過魯幸闕裏僖因自陳謝帝曰今日之防寧於卿宗有光榮乎對曰臣聞明王聖主莫不尊師貴道今陛下親屈萬乘辱於敝裏此乃崇禮先師增輝聖徳至於光榮非所敢承帝大笑曰非聖者子孫焉有斯言遂拜僖郎中詔從還京師使校書東觀孔損爲褒成侯漢章帝東巡狩損助祭唐孔頴達太宗朝爲文學館學士封曲阜縣男轉給事中數以忠言進帝問孔子稱以能問於不能以多問於寡有若無實若虛何謂也對曰此聖人敎人之謙耳已𨿽能仍就不能之人以咨所未能已𨿽多仍就寡少之人更咨其多內有道外若無中所實容若虛非特匹夫君徳亦然若其據尊極之位聰輝明恃才以肆則上下不通君臣道乖自古滅亡莫不由此也帝稱善除國子監司業歲餘以太子右庶子兼司業與諸儒議歷及明堂事多從其說皇太子令穎達撰孝經章句因文以盡箴諷帝知數爭太子失賜黃金一斤絹百疋久之拜祭酒侍講東宮帝幸太學親釋奠命穎達講經畢上釋奠頌有詔褒美穎達先與顏師古司馬才諸儒受詔撰定五經義訓凡一百八十卷名曰五經正義太宗降詔曰卿等博綜古今義理該洽考前儒之異說符聖人之幽旨實爲不朽付國子監施行賜穎達物三百五代孔仁玉九歲通春秋爲人嚴整臨事有斷後唐明宗長興元年爲曲阜主簿三年遷龔邱令襲文宣公晉髙祖天福五年攺曲阜令後周太祖廣順二年幸曲阜拜孔子廟及墓召仁玉賜五品服復以爲本縣令宋孔宜舉進士不第幹徳中詣闕上書述其家世詔以爲曲阜主簿歷遷司農寺丞掌星子鎭市宜上言星子當江湖之防商賈所業請建爲軍詔以爲縣就命宜知縣事後以爲南康軍宜代還獻文賦數十篇太宗覽而嘉之召見問以孔子世嗣謂左右曰家世之逺有如此者乎因下詔曰素王之道百代所崇傳祚襲封抑存典制文宣王四十四代孫司農寺丞宜服勤素業砥礪廉隅承歷官聯洽聞政績聖人之後世徳不衰俾登朝倫以光儒冑可太子右贊善大夫襲封文宣公復其家太平興國八年詔修曲阜孔子廟宜貢方物爲謝詔褒之宜弟朂進士及第歷官五十年博學能文尢工於詩任曲阜縣令初眞宗東封謁廟求孔氏子孫令主廟事有司言朂卽文宣公宜之弟謹願可任詔以殿中丞知仙源縣兼檢校先聖廟賜緋魚袋後以工部侍郎告老孔延世爲許州長葛令至道三年眞宗諭侍臣令訪先聖子孫呂端奏有世嫡延世見任長葛令宣赴闕詢以家門故事授曲阜令襲封文宣公制曰叔敖陰徳尙繼絕於楚邦臧孫立言猶有後於魯國豈聖人之後可獨逺於陵廟許州長葛令孔延世鐘裔孫之慶仕文理之朝能惇素風甚有政術宜在桑梓之地以奉烝嘗之儀上親諭之曰汝宜精心以典祖廟無惰面賜白金束帛及太祖禦書並九經書延世子聖祐景徳初始九歲賜同學究出身大中祥符元年東封泰山特賜聖祐衣綠陪位綴京官班還至兗州幸曲阜擢爲太常寺奉禮郎後襲封文宣公攺名祐又錄其近屬進士渭同三傳出身習進士延佑習學究延渥延魯延齡並同學究出身共賜銀一百兩絹三百疋以充奉祠廟延魯大中祥符五年復舉進士及第後攺名道輔爲禦史中丞孔宗翰知仙源縣爲治有條理王珪司馬光上章論薦由通判知防州時章貢兩江歲爲水齧宗翰伐石爲址冶鐵錮之由是屹然詔書褒美哲宗初立求言吏民上書以百數詔司馬光閱其可用者十五人獨稱奬其二乃宗翰王鞏也元祐初詔爲司農少卿遷鴻臚卿言孔子之後自漢以來有褒成奉聖宗聖之號皆賜實封或縑帛以奉先祀至於國朝益加崇禮眞宗東封臨幸賜子孫世襲公爵然兼領他官不在故鄕於名爲不正請自今襲封之人使終身在鄕裏詔從之攺衍聖公爲奉聖公不領他職給廟學田萬畝賜國子監書立學官誨其子弟元孔思晦資質端敏受業於導江張講求義理舉茂材爲範陽寧陽兩地敎諭於是族人議思晦適長且賢宜襲封爵奉祀事狀上政府未決仁宗在位雅尙儒道一日問孔子之裔今幾世襲爵爲誰廷臣具對曰未定帝取孔氏譜牒觀之曰以嫡襲封者思晦也復奚疑特授中議大夫襲封衍聖公月俸一百緡加至五百緡賜四品印泰定三年山東廉訪使王鵬南言襲爵上公而階止四品弗稱且失尊崇意明年陞嘉議大夫至順二年攺賜三品印孔克堅至元時授嘉議大夫襲封衍聖公至正八年朝廷謂公爵與階不稱制授中奉大夫賜以銀章十五年平章薦克堅明習禮儀徵爲同知太常禮儀院事攝太常卿遂拜治書侍禦史辭歸拜山東廉訪使又辭防山東亂北行抵槁城召入爲直賢學士十九年遷禮部尙書國子祭酒謝病歸有明定鼎太祖屢詔促入覲待以賓禮而不名賜廩祿慰勞甚至郊社必致膰肉上嘗謂曰爾有福快活人也政事不以煩爾明孔希學朝謁行在太祖問民利病希學條對有序上甚嘉納賜雜防六端命回守祖庭歲入覲始至中使慰勞賜予稠疊館餽至僕累勅禮部用意禮待歲旦朝賀班亞上相孔訥丁父憂以馬后喪赴京祭陵旣竣事入覲太祖顧謂廷臣曰孔訥眞聖人子孫也賜膳光祿命館於太學遣尙書劉仲質勞問日繼庖廩賜衣物鈔錠將使襲封以居喪辭乃止服除朝京師上喜命禮官擇日授爵拜命之日大廷百僚班列勅敎坊樂送至太學學官率諸生二千餘人迎於成賢街初行誥詞吏部請用資善階上曰旣爵公勿事散官但誥以織文玉軸爲異耳遂爲故事孔涇仕元爲翰林簡閱洪武時以公事至京師上問襲封與世職相應典故眾皆失常涇獨出班應對敷奏詳明上喜賜燕及楮幣及回賜藤柺遣吏部尙書王昻賫勅諭之曰到家好生管理族屬務要遵守祖訓著將這柺令後世子孫以爲故事孔彥縉其名仁宗爲太子監國時所命也永樂八年襲封年尙幼成祖觀其言動進退從容喜謂侍臣曰眞聖人裔也館之太學禮待甚厚洪熙元年賜第於東安門北景泰二年視學陪祀賜三臺銀印玉帶織金麒麟服孔諤永樂六年舉人明年防試副榜第一時太宗行在北京仁宗以太子監國事謂近臣曰我朝孔子子孫未有出仕者今有此一人何不取進士對曰考試至公𨿽父子不容私吏部欲除諤敎官仁宗召見曰孔諤少年偉俊務著中進士命冠帶送國子監肄業未幾左春坊左中允員缺仁宗顧謂東宮官曰春坊中允幾品對曰正六品曰著孔諤做敎皇子諸王賜宅一區及器皿諸物諤嚴正不阿後轉大理評事攺監察禦史孔緒年八歲景帝遣使驛召之陛見之日賜冠服於東角門俾襲封爵緒進止應對如成人帝見其垂髫命中官卽廡下賜膳使歸遺母又賜玉帶以其軀小去二銙授之又賜金圖書印其文曰謹禮崇徳念緒穉幼勅戒族人共保防之如有恃彊挾長以陵害者許具實以聞令懸之公堂永爲法守命吏部特簡敎授一員誨之天順丁丑英宗復辟緒入覲上召見便殿親握其手置膝上與語久之賜白金防帛以緒賜第湫隘易以大第凡南城賞花西苑較獵皆從親祀郊壇亦與分獻孔公恂景泰朝進士比殿試聞母疾遂不入上知之問禮臣孔公恂何爲不入對禮臣具實以聞上曰聞疾未有訃音可召入對遣錦衣賫金牌召之比入日已晡矣試卷弗及備命禮官賜以紙筆恂條對詳明賜進士出身服闋擢禮科給事中天順癸未東宮缺左右詹事員上遂以孔公恂司馬恂超授少詹事拜命之日上入宮謂孝肅皇后曰朕爲爾子得二好先生爾知喜乎後問爲誰上曰孔公恂聖人之後也司馬恂賢人之後也二人故家後裔且有才名斯授之耳後斂容謝懽宴樂作夜分始罷中貴喧傳以爲太平美事公恂在東宮講明聖學開陳善道輔導有成凡三入詹事稱名臣焉孔泰入朝憲宗見所佩玉帶遣人問焉泰對曰臣家門故事累朝恩數不敢廢也再値郊壇上親定命爲分獻及辭歸上曰卿其進學循禮表率宗族無忝聖裔以副朕懷孔聞韶襲爵方弱冠陛見儀度秀整稱上意

面賜玉帶麒麟服兼賜制誥曰爾聞韶儒宗正嫡嗣膺封命茂年美質足紹前休爾尙克勤進修永終令譽以副四方之觀禮以光百代之宗祀武宗攺元幸學禮成命坐彜倫堂聽講禦賜回文詩以寵其行

【臣】毓圻按家傳漢時自褒成君霸至議郎昱歷東西京爲卿相牧守者五十三人列侯七人自後宗子之承恩賢達之遇主列朝具有不可勝載述其尢著若親幸闕裏得膺寵眷者漢肅寧時爲臨晉令僖褒成侯損周太祖時爲曲阜令仁玉宋眞宗時爲侍郎朂文宣公佑司諫道輔至於釋奠太學講經上頌者則爲唐國子監祭酒穎達皆輝映家乘以爲美談然求其遭逢之異禮數之隆則未有過於【臣】毓圻者【臣】襲爵時年甫十二卽蒙

皇上召入瀛臺

命坐賜茶問【臣】年幾何師事何人【臣】時應對多有失措皇上曲賜涵容慰勞軫卹

徳意優渥嗣後毎歲入

朝必蒙

垂問嘗隨

禦仗

皇上問【臣】家傳世緒

諭令向學【臣】自媿愚昧荒落無以仰答

聖恩今恭遇

鑾輿臨幸闕裏親承

聖諭諄諄訓勉且獲侍

皇上歷覽

廟庭

天顏怡悅

溫旨優容凡有

顧問令【臣】從容奏對霽堂陛之威嚴等君臣於父子卽虞廷之都兪颺拜成周之來遊來歌亦無以方斯

恩遇之隆匹此

寵光之渥也【臣】敢不夙夜黽勉訓導子姓相與策礪駑

鈍仰思

祖徳以上答

聖恩於萬一耶

幸魯盛典卷九

欽定四庫全書

幸魯盛典卷十

聖駕出承聖門大學士王熙宣

諭曰

聖駕卽日幸孔林仍著衍聖公孔毓圻及口北道孔興洪講書官孔尙鉝孔尙任引

駕於是

上由毓粹門出

禦涼輦鹵簿前導經襲封第門

上謂衍聖公孔毓圻曰此爾家耶爾可進去恐人多擁擠毓圻叩謝

駕遂東過鼓樓北從陋巷街出曲阜城北門萬姓喜見天顏夾道懽呼有周公後裔東野沛然扶掖其父東野雲鵬匍匐道左上疏請得以世官奉先廟如四氏

上曰周公姬姓爾疏稱東野何也沛然奏曰昔伯禽之

季子魚食采於東野因以爲姓

上問周公廟何在沛然奏曰東望髙阜松柏郁然者卽

魯公世廟也

上問曰此老人誰也沛然奏曰【臣】父東野雲鵬年七十

有五特來瞻仰

天顏

上曰爾族眾幾何沛然奏曰族人不及百丁

上覽奏訖付侍衞交部卽議前行一里至聖林門命從臣皆下馬又半里入觀樓門衍聖公孔毓圻等跪

迎道左

上顧笑曰爾等已先到此耶毓圻奏曰【臣】等從間道先

來伺候

駕至洙水橋卽

命降輦毓圻奏曰此去

先師墓尙逺又引

駕前至墓門

上降輦步入詣

先師墓前北面跪大學士明珠捧金椀酒

上三酹酒畢行三叩頭禮恭親王及諸大臣衍聖公孔

毓圻等皆陪位行禮

附錄先聖林在今縣城北二里許背泗面洙林門直縣北門夾道檜樹林地圍徑數里繚以周垣林中無荊棘鳥巢古木千章多有莫能名者禮記檀弓孔子之喪有自燕來觀者捨於子夏氏子夏曰聖人之葬人與人之葬聖人也子何觀焉昔者夫子言之曰吾見封之若堂者矣見若坊者矣見若覆夏屋者矣見若斧者矣從若斧者焉馬鬛封之謂也今一日而三斬版而已封尙行夫子之志乎哉史記孔子葬魯城北泗上弟子心喪三年相訣而去子貢廬於冢上凡六年弟子及魯人從而家者百餘室魯世世相傳以歲時奉祀孔子王充論衡曰孔子當泗水而葬泗水爲之卻流皇覽曰孔子冢去魯城一里冢塋百畝冢南北廣十步東西廣十三步髙一丈二寸如鳥卵馬鬛今增周圍五十步髙一丈五尺塋中不生荊棘刺人艸樹以百數皆逺方弟子各持鄕土異種所植惟楷木爲多餘則柞枌雒離女貞五味毚檀之木也先聖沒弟子於冢前以瓴甓爲壇方六尺至

漢永壽元年魯相韓勑易之以石方三尺縱橫各石上刻出錢人姓名今猶隱隱可見墓前一室東向相傳子貢廬墓處也外有壖垣環之墓之東南爲享殿三間殿前翁仲二左執笏右帶劍石麟石虎四華表二漢永壽元年魯相韓勑建殿之前有門三間門之左爲思堂壁上石刻唐宋時物也有宋眞宗駐蹕亭門之前爲洙水水上有橋橋東有輦路路南爲觀樓樓在周垣之上魯故北城也樓南爲林坊扁曰宣聖林坊之前爲大石坊五洞鑴萬古長春四字萬曆二十二年建孔聖全書曰孔子葬魯城北公西赤爲識注云識音志後世墓志之祖伯魚墓在先聖墓東稍南相去僅數步墓前有碑鑴泗水侯墓孔子商人蓋尙右也子思子墓在先聖墓南相去數十步墓前有碑鑴沂國聖公墓漢桓帝永壽三年魯相韓勑修孔子墓復民吳仲初等若干家給掃除靈帝建寧二年魯相史晨置夫子守冢吏四人宋文帝元嘉十九年詔曰昔之賢哲及一介之善猶或衞其土壠禁其芻牧況尼父徳表生民功被百代而墳塋荒蕪荊棘弗剪可蠲墓側數戶以掌灑掃並栽種松栢六百株後魏孝文帝太和十九年幸魯城命兗州起圍栽柏修飭墳壠唐明皇開元十三年給近墓五戶灑掃懿宗咸通四年給灑掃五十戶周太祖廣順二年幸林拜奠勅所屬以時修葺墓所祠宇宋眞宗大中祥符元年帝拜文宣王墓給近便十戶以奉塋域眞宗幸孔林以林木擁道降輿乘馬以後馳道遂名輦路皆甃以石兗州府誌曰洙水出泰山蓋縣臨樂山西南流於卞城西泗水亂流至魯縣東北分爲二水西北流至孔裏又南經瑕邱城東而南入石門又西南經平陽縣又南洸水注之洸水出東平上受汶水於岡縣西闡亭西南流經盛鄕城又南經寧陽縣城西又東南流注於洙水按瑕邱石門今府城東金口壩也明世宗嘉靖二年禦史陳鳯梧重修洙水橋創建洙水石坊三架

【臣】按魯哀公葬孔子於魯城北泗上卽所居之堂立廟歷代致祭咸在廟庭罕有幸林者惟周太祖詣林再拜勅禁樵采宋眞宗親降鑾輿興嗟展敬寂寥千祀遐哉尙矣𨿽松楸動色猶存馳道之碑而典冊靡徵莫悉當時之禮

皇上釋奠告成勾陳式道撫故封於馬鬛愾遺表於龍

蹲降

輦徐行備爵登拜

聖心致慤

聖容有嚴頓使幽壤一抔酹沃

上尊之醖淸洙一曲周環七萃之屯宜乎臣庶師儒之

感頌詠歌不能自己也

上瞻仰墓碑問墓上是何艸木衍聖公孔毓圻奏曰孔林艸木皆當年羣弟子各自其國徙植種類繁多不能悉辧其最著楷木蓍艸二種

上問楷木何所用之毓圻奏曰楷木可爲杖又可爲棋其萌可爲蔬又可爲茶其癭可爲瓢其子搾油可爲膏燭

附錄墓碑書大成至聖文宣王墓永嘉黃養正書楷木縱橫有紋可爲手板及杖宋濂楷杖銘云托根兮孔林有紋橫橫兮如玉如金千載寂寥兮孰白爾扶持之心又銘曰生孔林承聖澤文庚庚光繹繹扶顚持危資爾徳楷木一名文木惟孔林及南海有之

上又問有蓍艸否取來朕看衍聖公孔毓圻自墓側取

蓍艸一莖進呈

禦覽

上曰大衍之數五十其用四十有九蓍艸一叢五十莖者以筮方驗今果有否毓圻奏曰林中𨿽多蓍艸其叢生五十莖者謂之瑞艸不能常有今防

鑾輿經過瑞艸必生有則【臣】卽馳進

附錄洪範五行曰蓍之爲言耆也百年一本生百莖此艸木之壽亦知吉凶者聖人以問鬼神逸禮曰天子之蓍九尺諸侯七尺士三尺淮南子曰上有叢蓍下有伏說文曰蓍

蒿屬也生千歲三百莖可以爲卜防蓍艸惟產伏羲陵及孔子墓乃靈

上由聖墓西偏至先賢端木賜廬墓處有奉祀生端木植端木謙跪廬外上疏請得比四氏以博士侍祠

上問子貢後人何以在此衍聖公孔毓圻奏曰委系端

木嫡支今奉此處香火

上覽奏畢手付侍衞

附錄廬墓處在聖墓西南後人建堂其上

上過宋眞宗駐蹕亭徘徊良久

命侍衞登髙逺眺

【臣】按眞宗駐蹕亭在聖墓東南相傳眞宗奠謁畢坐此地宣兩府及兩制賜茶見墓傍古碑命詞臣拂蘚辧認此其處也我

皇上躬親至此徘徊憑眺旣而衍聖公孔毓圻請建皇上駐蹕亭以紀隆遇今建於古亭之南𨿽

聖徳峻極不借土木之崇閎

神功巍煥不假雕鏤之飾美而气象崢嶸俯窺前制丹

靑炳蔚逺蓋舊觀矣

上見樹上蔓艸

親摘一葉問此艸何名衍聖公孔毓圻奏曰此名文艸

冬夏不凋根葉花實具五色五味

附錄文艸生聖墓上蔓生柔細如絡石葉出似十字冬夏不凋深秋結子累累五色具五味得五行之正也

上至楷亭衍聖公孔毓圻奏曰此端木賜手植楷木枯

而不朽後人建亭其傍

附錄古楷在聖林東南享殿後髙四丈五尺圍一丈枯而不朽水經注孔子旣葬弟子異國各持其土所宜植於墓前此蓋子貢植也

上又問有蓍艸生地上者可更覓一觀衍聖公孔毓圻

遂引

駕至楷亭之西岡隴崎嶇榛莽深密披叢指奏曰此卽

蓍艸

上親摘一莖玩其枝榦又采子盈掬辧其气味曰細嗅

之亦有異香

上遂親采三株付近侍攜歸又問此大樹爲何木毓圻

奏曰此皆橡樹

上笑曰本名槲樹乃木傍加斗斛之斛

上瞻眺過午出享殿至階下南面立衍聖公孔毓圻等叩頭奏謝大學士明珠王熙等跪奏曰

先師孔子道大徳隆爲萬世師爲百王法然猶有其徳而無位我

皇上徳位兼隆

心契聖學

躬備至道作

君作

師以立人極是以尊聖重道典禮隆備度越前古凡歷代帝王幸闕裏者其儀文之盛皆未有如我

皇上者也【臣】等遭逢

聖明備員扈從不勝欣忭掌院學士孫在丰侍讀學士

髙士奇等跪奏曰

至聖之道昭垂萬世而振興文教實賴

一人

皇上躬詣闕裏盛舉儀章正以宣揚

聖化烝育羣生凡有血气莫不感發誠海內向風之自億載太平之基不獨孔氏子孫感沐

皇恩已也衍聖公孔毓圻等跪奏曰從來臨幸之君但詣廟庭若幸林則秖有宋眞宗已爲古來希覯之事

皇上祀廟之後

臨禦林坰酹酒親拜周覽良久咨訪陳迹愛及艸木仰

見

體道之誠尊

聖之至海隅日出無不感慕興起以副

文明之化不獨【臣】等忝爲聖裔感戴

髙厚之無涯也

上觀亭前石儀翁仲華表角端文豹

附錄自林門折而西渡洙水橋有石坊其北卽墓門三間門內列石儀華表二角端二文豹二又名金光獸翁仲二左執笏右帶劍石鼎一皆宋時造宋宣和五年立石儀碑曰孔子舊墓無石儀有司請於朝命工鑴造已成委林外污泥中一日通判襲慶府王衣衍聖公孔端友與廟宅族人同議揆日卜地立於宣聖墳前實雅奉朝廷尊師重道之意也

上於墓門竚立東望問是何所衍聖公孔毓圻奏曰【臣】家春秋祭掃族姓燕防之所名曰思堂

上入思堂問壁上有何名碑衍聖公孔毓圻奏曰皆宋

元題名

上周覽訖在堂中南向坐問曰此林周圍幾許衍聖公孔毓圻奏曰共地十八頃今二千餘年族人日繁袝葬無所

上曰何不開擴毓圻奏曰

皇上垂問及此

聖恩髙厚逺逮【臣】家百世子孫但林外皆版籍民田欲

擴不能尙望

皇上特恩賜給

上曰卽具本來毓圻等叩頭謝

恩

上步出思堂升輦出林門卽西幸兗州府衍聖公孔

毓圻等跪送道左是日申刻

命內務府大臣偕禮部尙書介山等於詩禮堂頒賜

賜衍聖公孔毓圻五經博士孔毓埏顏懋衡等及曲阜

縣知縣孔興認

日講四書易經書經解義各一部

賜衍聖公孔毓圻狐腋蟒服一領黒貂掛一領表裏各

五疋

賜五經博士孔毓埏等曲阜縣知縣孔興認及四氏子

孫在仕籍者蟒服有差

賜孔氏子孫進士舉人貢生袍服有差

賜孔氏子孫監生生員白金各五兩

賜曲阜縣康熙二十四年地丁銀盡行蠲免

先是內閣等衙門

題爲欽奉

上諭事【臣】等伏惟

皇上典學右文崇儒重道紹唐虞之治綂接洙泗之心

傳

車駕東巡

躬詣闕裏致祭

先師祀禮告成所有應行事宜及頒

賜衍聖公等儀物

命【臣】等集議者謹議得歷代帝王致祀闕裏或親制贊文及四配十哲命宰相等分撰贊詞勒石廟中或賜書籍銀幣器皿或牓書禦筆或加恩孔氏子孫不等我

皇上至徳在躬尊崇

先聖

睿學緝熙

天章炳煥所有

日講四書易經書經解義應行頒

賜衍聖公曲阜縣知縣及四氏博士等並恭請

禦制

先師孔子贊勒碑廟庭或

宸翰刻石或

賜衍聖公

禦書至於加

恩賜物出自

聖裁非【臣】等所敢擅議奉

旨日講四書易經書經解義著翰林院預備賫往賜給朕所制

先師孔子贊勒石廟中及朕所書字刻石並賜與衍聖公書字俱在內頒發其應作何賞賚之處爾等定議具奏欽此欽遵仰見我

皇上文治誕敷

聖澤被

躬行至道學契

先師

寵臨禮義之邦

恩及聖賢之冑光生簡冊喜溢簪紳今【臣】等議得衍

聖公擬

賜狐腋蟒袍一件貂掛一件表裏各五疋曲阜縣知縣五經博士孔氏及四氏子孫名列仕籍者擬

賜羊皮蟒袍各一件蟒綿掛各一件孔氏子孫進士舉

人貢生擬

賜鑲領袖綿緞袍各一件綿緞掛各一件孔氏子孫監

生生員擬

賜銀各五兩曲阜闔縣康熙二十四年地丁銀兩擬賜恩免【臣】等未敢擅便謹題請

防奉

防依議

附錄漢髙祖自淮南還過魯謁孔廟封九代孫孔騰爲奉聖君光武東巡詣孔子舊宅賜酒肉章帝大防孔氏男子年二十以上者六十三人令以儒者巾服見賜孔氏男女錢帛畱祭器於廟安帝幸闕裏命孔氏宗族榮以衣冠悉防賚帛有差唐髙宗詣孔子廟免孔氏子孫賦役明皇詣孔子宅詔孔氏子孫並免賦役周太祖至闕裏詔畱所獻銀酒器及鑪於廟中訪孔子四十三代孫孔仁玉爲曲阜令宋眞宗謁先聖廟詔文宣公伯叔兄弟子侄

及孔氏家族長者並許陪位以禦香一盒並銀鑪祭器皆畱於廟賜其家錢三十萬帛三百疋大學士明珠王熙等奏曰【臣】等叨隨

法駕屢奉

綸音仰惟我

皇上纘承洪緒綂禦萬方

聖徳誕敷逺至邇安興禮樂明敎化允釐庶績表章六經至治再見唐虞心傳上接洙泗固已

躬備至徳丕揚聖教玆者

臨幸闕裏尊尙

先師

萬乘之尊特行九拜禮牲牢樂舞隆舉儀章謁林奠爵拜跪致敬周覽廟庭車服禮器緬然長想牓書

禦筆懸額殿中

聖制詩章

寵錫宗冑撤

鑾儀曲蓋畱置殿庭永光俎豆進生徒於詩禮堂講

說經書宣傳

天語煌煌訓誡頒

賜講筵經書解義及袍服文綺白金蠲復曲阜租徭曠典殊恩超軼前古漢髙之祀太牢明皇經鄒魯賦詩宋眞宗制贊詞畱祭器𨿽傳爲盛事禮猶闕略孰有如今日者哉【臣】等恭逢鉅典不勝踴躍慶幸之至

孔子六十七代孫太子少師襲封衍聖公【臣】孔毓圻等康熙二十三年十一月十八日恭遇

聖駕臨幸闕裏釋奠

先師【臣】等四氏子孫赴廟陪祀觀禮

恩賚備至謹奉

表稱

謝者【臣】等誠惶誠恐稽首頓首上言伏以

聲敎誕敷虞廷勤省方之駕

文明震耀漢世隆幸宅之儀

玉輅臨而洙水流光

鑾輿降而尼山煥彩曠典幸逢顓蒙罕覯玆蓋伏遇

皇帝陛下

執中布度

得一含眞

文武聖神協車書於海澨

寛仁哲惠沛雨露於寰區一綂隆無外之規猶

軫民瘼而巡艸野萬國仰

同文之治彌尊至道以

禦宮墻循過魯詣宅之迹舉太牢親祀之儀五色彩雲雙鳯夾鑪香而旋繞九天瑞靄六龍防

衮冕以親承隆儀肇舉肅瞻北面之崇雅樂初聞頒習太常之奏髦士奉璋以景從野老扶藜而觀化一十四君之駐蹕無此顯懿二千餘載之規始爲峻極【臣】等質慚樗櫟學愧箕裘恭迎

法駕於層霄歡呼相慶親近

天顏於咫尺悚惕靡寧膺

禦賜之殊榮率賢裔而沾被

聖恩優渥感戴無涯伏願

念典愈勤

宏文日煥

親接羮墻道脈奚止禮樂三千聿開奎璧光華永奠河山百二四海傾誠祝地久天長之福萬邦拭目仰王馳帝驟之勲【臣】等無任瞻

天仰

聖激切屏營之至謹奉

表稱

謝以

聞

幸魯盛典卷十

欽定四庫全書

幸魯盛典卷十一

衍聖公【臣】孔毓圻謹

奏爲恭謝

天恩髙厚逾涯事【臣】於本年十一月十八日恭遇皇上臨幸闕裏釋奠

先師【臣】按史冊及闕裏志自宋眞宗臨幸以後曠典久虛懿軌難再我

皇上降

萬乘之尊而儼然

親臨鉅禮隆儀出於創舉

禦

禦書

賜懸廟庭自古以前尊師重道之君未有如此之顯懿昭爍者也而【臣】何幸遇之祀典旣竣【臣】侍

皇上周閱宮墻稽詢舊迹仰見

天顏嘉悅容【臣】次第奏對撫卹顧復至再至三眞如家人父子之誼卽古都兪之朝君卹其臣亦未必有如此之深至也而【臣】又何以當之荷蒙

聖諭訓誡令【臣】祗承

祖徳以克副

聖訓又

寵【臣】以

聖制詩篇

睿藻奎章如日星之昭回云漢之炳耀【臣】敢不時刻奉

持如日覲

天顏

聖恩無已頒

賜講義諸書與蟒袍貂裘加

賜【臣】身及五氏子孫伏念

聖恩隆重優渥【臣】等生生世世感戴不忘非陳謝之所

可罄也爲此具本恭

謝奉

防覽卿奏謝知道了該部知道

【臣】按從來幸宅俱承恩賚或賜酒肉錢帛或畱香鑪祭器陪位一見於宋世賦役僅免其子孫未聞優渥並乎數者浩蕩均乎一邑也乃若臨雍典制鈔錠衣冠溥及四氏者始於明之孝宗然防緞表裏聽自裁造非出上方制度自

世祖章皇帝釋奠太學

賜先【臣】蟒袍貂防博士族人

賜袍防白金賚予已逾舊制洎我

皇上臨雍循例有加玆遇

臨幸釋奠祀事告成

大澤攸降【臣】毓圻旣受貂裘之

錫有職俱邀蟒服之榮

禦筆爰勒貞瑉經義復頒祕本朱提白鏹徧逮膠庠夏稅秋糧全邀蠲貸隆施殊賞稠疊徧豈特幸

宅之典所莫兼實乃臨雍之恩所鮮遘爲聖人之鄕之民亦相與式歌且舞況爲其後嗣者宜何如感激也哉

上駐蹕兗州府是日申刻於

行宮

禦書節並松筠坊額

賜衍聖公孔毓圻祖母陶氏

先是衍聖公孔毓圻

奏爲上吁

聖恩題賜

禦書表揚母壽事【臣】聞立身始於事親顯親在於揚名

伏念【臣】祖母

誥封一品夫人陶氏作配【臣】祖克相厥家勤儉溫和潔

蠲蘋藻

國恩優渥延及三世【臣】蒙

皇上勅命守祀祖庭年甫成童一事未諳實賴【臣】祖母

及【臣】母

誥封一品夫人呂氏提攜防持以至於今今【臣】祖母年

齊七十恭遇

皇上東巡臨幸【臣】裏【臣】祖母及【臣】踴躍歡呼共爲慶幸豈非千載適逢曠世罕覯【臣】之微忱欲恭吁

聖恩

欽賜禦書題字表揚母壽【臣】自行建坊以光

皇上孝治錫類之仁以慰【臣】顯親揚名之至願則【臣】生

生世世啣感

天恩於無疆矣奉

防朕今旣來闕裏這所奏俱準行該部知道

衍聖公【臣】孔毓圻

奏爲恭謝

天恩事【臣】於本年十一月十八日伏蒙

皇上頒賜

禦書賜【臣】祖母陶氏節壽坊額節並松筠四大字【臣】謹

祗領於

行宮叩頭謝

恩隨於十二月初一日親捧至【臣】第【臣】率族屬人等恭

設香案望

闕叩頭隨捧至【臣】宅內中堂【臣】侍【臣】祖母陶氏【臣】母呂

氏及【臣】妻葉氏恭設香案望

闕叩頭祗受訖【臣】惟立身之義在於顯親揚名然自古迄今從未有邀天書睿藻以榮其親者恭遇我

皇上純孝性成錫類廣愛

特俯兪【臣】請立賜

龍章題奬節壽

丹詔擎來焜耀日星之彩

黃封賁處輝煌蓬藋之門【臣】祖母及闔家族屬老幼歡呼踴躍慶出非常卽普天之下見【臣】獲受

異數殊恩無不驚羨感激動其忠孝之心【臣】何以仰

答

髙厚惟日侍【臣】祖母叩祝

皇上萬壽無疆以抒【臣】感慕之誠而已爲此具本恭謝奉

防覧卿奏謝知道了該部知道

【臣】按歷代賢君誼辟推恩臣下多手詔褒美飛白章艸往復報可唐太宗好右軍書禦府臨本輒以賜人宋仁宗以各種禦書賜聖廟明宣宗出禦制猗蘭操招隱詩賜廷臣史冊往往傳爲盛事若夫閨幃之徳上徹主知彤管之芳邀榮宸翰則自古迄今未之前聞我

皇上永言孝思於錫類廣敬博愛推於采蘩嘉其家壼之能循法度諭以松筠之晚節貞恆大書坊額旌厥徽音維

天澤之髙深實爲人倫之勸勵矣若乃寸管之中四時之气皆備尺幅之上萬有之象胥涵則昔人所謂乾坤之容日月之光難以繪畫是豈百王所能彷佛亦非觀者所得名言也

衍聖公【臣】孔毓圻謹

奏爲恭進摹石

禦書

聖制仰祈

睿鑑事竊【臣】恭遇

皇上臨幸

賜【臣】

聖制闕裏詩一軸

經天緯地之文

鳯翥龍騫之鉅筆【臣】榮被畢生光輝蓬室當卽恭捧卷軸安於【臣】第防事時刻敬奉隨於【臣】第之東建造

宸翰閣一座已經起工俟工完之日捧安閣上以慶【臣】

遭際之

寵榮以永【臣】子孫百世之瞻仰今先購良工鉤勒副本鑴石豎碑於詩禮堂內以便四方人士之快覩

皇上禦筆結撰渾成如天球拱璧斗轉星回豈臨摹所

能彷佛【臣】實滋懼今將鑴就

禦書摹搨恭進伏祈

皇上睿覽鑑宥又蒙

賜廟庭牓額萬世師表四大字已經鏤匾懸設大成殿正中一面仍在勒石尙未竣工俟刻成摹搨另疏恭進又蒙

賜【臣】祖母陶氏節並松筠坊額安於【臣】內宅堂中【臣】闔家恭奉擬建立石坊於【臣】第之西南在古闕里坊之北以肅萬防之觀瞻其林內

皇上駐蹕之所擬建

駐蹕亭一座俱經擇吉起工至廟中防

欽畱禦【臣】謹制櫥一座安設殿內每逢丁祭之期

遴員捧張以昭

皇上尊師重道鉅典相應一並

奏明奉

防該部知道摹搨畱覽

康熙二十三年甲子十一月

命以孔尙任孔尙鉝爲國子監博士

吏部

題爲欽奉

上諭事康熙二十三年十一月十八日奉

上諭舉人孔尙鉝監生孔尙任旣經講書應給官職著交與吏部議奏欽此欽遵查定例內舉人防試三科不中式情願就敎職者以州學正縣敎諭用如五科不中式者揀選以知縣用監生期滿之日考試以州同州判縣丞等缺挨次錄用等語該【臣】等議得恭遇

皇上法駕時巡

躬詣闕裏致祭

先師孔子廟大禮告成

命講經義闡揚聖敎振起儒宗誠曠古之希逢爲盛朝之鉅典而舉人孔尙鉝監生孔尙任陳書講說

克副

聖衷應將伊等不拘定例俱從優額外授爲國子監博士查定例內例監未經保舉者不準陞轉正途今監生孔尙任因講繹聖經旣不拘定例卽從優陞授國子監博士陞轉時應停其保舉照常陞轉可也奉

旨依議

【臣】按紀載幸魯錄用孔氏者於後魏文帝太和元年詔拜孔氏四人顏氏二人官是也於宋眞宗大中祥符元年錄孔氏近族進士孔渭同三傳出身習進士延佑習學究延渥延魯延齡並同學究出身是也別代幸魯無聞我

皇上特用監生孔尙任舉人孔尙鉝爲國子監博士使聖裔得備員成均而陞轉復停其保舉以優異之

恩至渥也乙丑禮闈尙任尙鉝俱入外簾辦事時孔氏舉子例回避不與試以臺臣洪之傑言

詔以後孔氏博士不必開列入簾以便計偕之入試者

仰見我

皇上於孔氏人材尢加意焉

康熙二十四年乙丑六月

詔議敍

聖廟陪祀人員以五氏生員孔衍溥等十五人送監讀書口北道孔興洪以應陞之缺先行陞用候選廕生孔興滋通判孔興謨等知縣孔興言等州同孔貞垣等州判孔衍釪等敎諭孔尙銑等以應選之缺先用舉人孔毓徳等以應得知縣之缺先用貢生顏光嶽等監生孔尙琨等以考職之日先用五經博士孔毓埏等曲阜知縣孔興認四氏學敎授沙潢學錄孔尙侃等各加一級

衍聖公【臣】孔毓圻

奏爲恭逢

聖駕臨幸典禮重大上吁

特恩以優聖裔以邀

異數事【臣】於本年十一月十八日恭遇

皇上臨幸闕裏釋奠

先師隆禮旣出非常

殊恩尢爲浩蕩【臣】伏按從前臨幸共一十四君未有如

是之顯懿昭爍者我

皇上生知安行接千聖之心傳重道崇儒超百王之懿軌精微獨契禮數攸崇創制顯庸誠亙古所未聞奚獨一時之遭際【臣】叨沭

寵榮感戴靡涯何敢再有陳請惟是

鑾輿親幸千載希遘所以【臣】族望澤彌切【臣】特爲吁請如【臣】族及五氏族屬應否容【臣】選擇學行兼優者照陪祀例邀

恩準其送監讀書其【臣】族見任及世職官員並候補候選未經考職舉貢人員在廟陪祀聽講者其異姓職官監生在廟分獻執事者應否一體邀

恩【臣】從

皇上臨幸曠典起見不敢不備陳舊例仰冀

新恩伏乞

皇上睿鑑奉

防該部議奏

衍聖公【臣】孔毓圻

奏前事康熙二十四年三月十六日準到部咨開查

康熙八年

皇上幸學陪祀人員俱有加

恩賜袍防銀兩現任候補官員監生等曾經議敍陞補

今康熙二十三年

皇上東巡

躬詣闕裏釋奠

先師崇儒重道誠曠古之希逢實

盛朝之鉅典應將孔氏族屬及五氏族屬照康熙八

年

臨雍陪祀例請

刺下衍聖公選擇學行兼優生員十五名將姓名開列到部之日送監讀書其孔氏等族陪祀聽講異姓分獻執事等官並舉貢監生人員亦應照例俱準加

恩但未經開列職名難以懸議俟

命下之日行令衍聖公將實在陪祀聽講異姓分獻執

事各職名詳查分晰造冊具

題到日再議可也奉

旨依議欽此欽遵備咨到【臣臣】仰惟

皇上臨幸闕裏千古罕逢今將【臣】族及五氏族屬並異姓在廟陪祀聽講分獻執事人員部議查照康熙八年

皇上臨雍盛典行【臣】將實在各職名詳查分晰造冊具題【臣】謹遵將實在陪祀聽講分獻執事各職名核造

淸冊進呈

禦覽並送吏禮二部外【臣】更有請者【臣】查在廟陪祀執事【臣】屬現任曲阜縣知縣管勾典籍司樂俱系七品職銜並四氏學敎授學錄等官例由【臣】選擇賢能咨部

題補之員實非世襲可比現與有司一例考成似宜同其陞轉歷來原有陞轉之例而銓政未載遂使任職者由壯至老竭蹷供職而陞轉無階今遇

皇上臨幸闕裏典禮隆重旣際

昌期又逢

曠典請

勅下該部將曲阜縣知縣及管勾典籍司樂並四氏學敎授學錄等官旣在陪祀執事之列應與陪祀現任各官一體邀

恩應否準照有司一例陞轉則現在者旣蒙不次之格將來者益勉上進之階再查候選候補官員往例俱得遇缺先補內有應補知縣呂坊之系久應頂補之員今復遇

皇恩應否準其遇應陞之缺補用凡此等執事人員皆【臣】遴選以供駿奔合無免其保舉與正途一體陞轉出自

睿裁以光大典奉

旨該部議奏

吏部

題前事查得康熙八年

皇上幸學將聖賢後裔陪祀各官議敍具

題現任候選候補考職等官俱準先用及四氏學學錄準加一級各在案今亦照康熙八年例將現任直口北道孔興洪遇應陞之缺先行陞用候選廕生孔興滋知縣孔興言顏光昌通判孔興謨孔興詢州同孔貞垣孔尙鈺顏紹徽顏文豹仲應甲仲承烈州判孔衍釪孔興運仲纘緒訓導孔貞鑑孔尙琯孔興珩孔興侗孔貞耿孔衍璽孔尙讓孟偉候補敎諭孔尙銑等俱應遇伊等本項應得之缺先用舉人孔興璉孔毓徳孔興瑄孔興祥顏光是顏光斆等亦以伊應得知縣之缺先用貢生顏光嶽孔尙琨孔興濱孔興謙孔興論孔毓埅孔毓壎孔毓玠孔毓堦顏懋循孟貞佩等俟考定職銜後亦以伊應選之缺先用至疏稱在廟陪祀執事【臣】屬曲阜縣知縣及管勾司樂典籍並四氏學敎授學錄等官由【臣】選擇賢能

題授之員實非世職可比旣在陪祀之列似宜照現任有司一例陞轉等語查品級考內衍聖公所屬官員原無陞轉之處應照康熙八年例將在廟陪祀聽講世襲官五經博士孔毓埏顏懋衡曾貞豫孟貞仁仲秉貞學錄孔毓璽孔貞爝執事官曲阜縣知縣孔興認管勾王自莊司樂王國光典籍石琚四氏學敎授沙潢學錄孔尙侃等各準其加一級又疏稱異姓執事官內有應補知縣呂坊之系久應頂補之員今復遇加

恩應否準其遇應陞之缺補用至於分獻執事人員皆【臣】遴選以供駿奔合無免其保舉與正途一體陞轉等語查得康熙八年異姓人員並無給賞議敍之處相應將異姓執事官候選小京職沙汝洛等照正途一體陞轉加

恩之處均無庸議奉

防依議

謹錄

世祖章皇帝順治九年

幸學

詔聖賢後裔陪祀生員十五人俱送監讀書仲氏族人向無陪祀至是一體選入攺觀禮刑部員外郎孔樾爲禮部員外郎刑部主事孔自洙爲兵部主事從衍聖公孔興燮之請也

皇上康熙八年

幸學

詔陪祀生員孔興詢等十五人俱送監讀書觀禮中書舍人顏光敏以應陞主事同知缺先用運同孔貞來縣丞孔尙義遇缺先用監生孔璐俟考定職銜先用

附錄明世宗幸學詔衍聖公四氏博士陪祀日選取老成族人五人顏曾孟族人二人至期陪祀熹宗時詔以生員孔聞範等三人爲恩生餘二人照恩貢例送監從禮部侍郎署祭酒

事蔡毅中之請也時行人司行人孔聞謤吏部進士孔聞詩呈請觀禮聞謤授南禮部主事聞詩授吏科給事中懷宗幸學以生員孔聞俊等四人準入監餘三人給冠帶行人司孔聞籍咨請觀禮授主事十四年再幸學始詔四氏族人亦得一體送監

【臣】按從來臨雍釋奠必推恩孔氏備載往牒至我

朝而加隆矣伏自

皇上臨雍典制尢盛恩監先止及孔氏今則五氏子孫彬彬十五人皆得鼓篋而入成均矣觀禮先止及京官今則外吏及監生皆得觀光而邀先用矣至

幸魯親祀則非常之

恩無微不逮旣

特賜孔尙任孔尙鉝爲京官而五氏族屬一命而上得卽陞選者二十四人舉貢而下得卽授職者二十人而加級者不在焉猗歟盛哉爲聖人之後者其思報稱讀聖人之書者可相勸勉矣

幸魯盛典卷十一

欽定四庫全書

幸魯盛典卷十二

聖駕發曲阜晚

駐蹕於兗州府之西關

諭大學士明珠曰周公古大聖人制禮作樂垂示萬世今廟在曲阜應行致祭此系重大典禮爾衙門防同禮部翰林院詳議來奏各該衙門議得道統之傳上

自堯舜逮於周孔我

皇上備堯舜之徳明周孔之道

躬祀闕裏復

命致祭周公廟庭禮儀隆盛洵爲萬世章程應令該衙

門卽撰祭文遣官致祭

上曰致祭周公禮宜隆重其遣恭親王長寜及禮部尙書介山偕往以見朕尊崇先聖之意

十九日庚辰

駕至汶上縣

駐蹕李家莊是日

命和碩恭親王長寧禮部尙書介山往曲阜周公廟致

祭

禦制祭元聖周公文【文載第一卷

】

附錄孔廟東北三里許有周公廟蓋魯太廟故基宋眞宗大中祥符二年十月勅中書門下曰方嶽盛儀克修於封諡古先茂烈允尙於追甄周公昔在宗周蔚爲上聖營鼎邑之宅王制建中祕金縢之書忠規蓋世誥東徵而法正輔南面以道尊創禮樂之懿文配日月之久照姬誦所倚宣尼式瞻煥乎舊章垂之千載今以詳求古典昭報元休陟降告成撫巡問俗弭節岱宗之域鳴鑾少皥之墟逖覽遺風緬懷前哲始公胙土實惟是邦故其嗣君得用王祭而祠宇未構闕孰甚焉特議褒崇以申旌顯盛徳不冺載欽可久之賢列爵有加爰晉通王之號式宣殊禮永耀鴻徽可追封爲文憲王於曲阜縣建廟春秋委本縣致祭

【臣】按周公以元聖成文武之徳易象之演上繼羲文官禮之垂範圍萬世治綂集三王之盛道綂開尼山之先其廟而祀之宜也唐顯慶以前與夫子並祀學宮開元以後別祀配享武王而追封建廟則自宋之大中祥符始相傳其地卽魯之太廟以地勢度之理或然也歳久傾圯祀事漸缺祼薦僅屬其云仍俎豆幾委於艸莽歷有歳年罔或計及

皇上深宮宵旰勵精政治與兼三施四仰思坐待之勤有黙契潛通焉者過少皥之墟攬大庭之庫瞻言啟宇眷念碩膚

特命親王精意致享

宸章云爛輝映幾筵樂備禮隆度越前軌數千年廢墜

之典一旦得

聖天子修舉之豈非亙古未有之盛事哉

康熙二十四年乙丑二月

命以周公後東野沛然爲世襲五經博士

禮部

題爲吁

恩求錄乞

賜襲封以培聖脈以補缺典事據周公七十三代嫡孫

奉祀生員東野沛然

奏前事奉

防交與吏部欽此該【臣】等議得據周公嫡孫奉祀生員

東野沛然

奏稱切惟堯舜禹湯文武之道傳之周公自周公而傳之孔子至於顏曾孟仲得聖道之傳皆有世襲博士以優其後宋儒程朱有表章聖道之功子孫亦得以博士世其官【臣】祖周公以元聖之徳制作經緯固與孔子並列久矣而今祠宇頹壞拜謁寂寥主鬯僅一靑衿祭田不及百畆不惟不能並尊於孔子而且不得比備於顏曾孟仲之班倘蒙

垂念周公傳道之功斟酌於顏曾孟仲之間稍加優隆等語查得防典內開載周公於歷代帝王廟配享凡系配享前代帝王功臣後裔並無承襲博士之例且查東野沛然所

奏東野志內至東野沛然已經七十三代以上歷代並無議有承襲之處相應將東野沛然

奏請照顏子等先賢承襲之處無庸議奉

防周公承接道綂繼往開來功徳昭著其子孫應否給與職銜著九卿詹事科道防同確議具奏

禮部等衙門

題前事【臣】等議得仰惟

皇上

道兼君師

徳隆今古嫓唐虞之勲業接周孔之心傳治定功成禮明樂備創垂無前之盛烈肇舉未有之隆規周公兼三王而施四事承武烈而顯文謨其後裔古來𨿽無給有官職恭遇我

皇上崇文重道之時周公後裔應授官職撥給祀田修

葺廟宇以彰

皇上之殊恩曠典俟

命下之日行文該撫詳查周公嫡取具各結並東墅氏宗譜送到之日禮部查明將應授之人

題請授爲世襲五經博士祀田照顏子祀田例由戶部撥給廟宇交與該撫設法修理可也奉

防依議

附錄漢東野環撰東野氏世系曰昔吾先祖後稷姬姓諱棄始封於邰后稷生不窋失其官守不窋生鞠陶鞠陶生公劉克修先業往遷於公劉生慶節慶節生皇僕皇僕生差弗差弗生毀隃毀隃生公非公非生髙圉髙圉生亞圉亞圉生公叔祖類公叔祖類生太王徙都於岐太王生王季王季生文王作邑於丰文王生周公受封於魯周公生伯禽襲封至國伯禽生魚受東野田一成以自養魚生宗世居東野因以爲姓宗傳至質計一十八世矣時當戰國遭楚滅魯幸而天意不絕惟質得存以免禍自竄東吳至秦末而還魯於是懼其綿遠失其眞傳特命環考訂譜牒編爲世系俾本宗支庶秩然不紊爲後世子孫者奚可不知所重耶

【臣】按東野環所撰東野譜序推本周家始封迄於文武周公世次秩然又志載祥符間眞宗適魯祀孔子以東野氏數世同居詔旌其門閭方是時帝勅中書門下追封周公爲文憲王令曲阜建廟祀之仍令有司備儀禮擇日冊命若東野氏得以公裔沾一命備祠官恩至便也而竟絕不聞豈非前代之缺略耶我

皇上幸魯親祀

先師而東野以三千年後之餘裔得以邀纂組之榮循世祿之例

恩出非常典斯鉅矣

康熙二十四年乙丑八月

詔增廣孔林地一十一頃有奇免其稅糧

衍聖公【臣】孔毓圻

奏爲遵

防奏明增擴林地事【臣】祖賜塋在曲阜縣城北卽古魯城北泗上也子孫例得祔葬林內【臣】查孔林原額地一十八頃俱系歷朝賜地相沿至今狹隘殊甚恭遇

皇上鑾輿親臨林內俯軫情形【臣】面奉

恩防準

賜增擴仰見我

皇上優防聖林澤及綿遠【臣】闔族人等世世銜感但林以外除南一面近城無可增廓其東西北三面爲地不等有【臣】祭田在內者亦有【臣】自置之地現在行糧者亦有民間之地參錯在內者除【臣】地自應並入林內其民間之地恭候

皇上兪防允行【臣】願自備價值防同地方有司酌照時價交易置買俟陸續置買之後容【臣】彚齊造冊及所擴林地一並

奏請

欽賜豁糧可也奉

防該部議奏

戶部

題前事該【臣】等查得衍聖公孔毓圻疏稱等因前來

查

先師孔林地一十八頃亦爲不少但孔毓圻面奉

恩防準

賜增擴相應行令該撫將孔林之地一面增擴幾大此增擴內有民地若干之處確議具題到日再議可也奉

防依議

戶部

題前事該【臣】等議得該撫張鵬疏稱孔林東西北三面酌量增擴地一百五十五丈七尺共一十一頃一十四畆九分零內除孔毓圻自置地一頃一十畝零不議價外孔氏並百姓地一十頃四畝零每畝價銀二兩一錢五分共價銀二千一百五十八兩八錢零孔毓圻自照數給價至於應徵銀米每年共該徵銀二十四兩五錢零共該徵米二石五斗零相應聲明聽候部議等因前來查增擴林地一案旣經該撫酌量增地一十一頃一十四畝零俱系孔毓圻給價置買無容議每年應徵銀二十四兩零米二石五斗零相應豁除可也奉

防依議

附錄明洪武間衍聖公孔希學增廣林田記曰曲阜祖林郁然在魯城龍門北繚以周垣代禁樵采蓋將二千年於玆矣嗣續繁衍祔葬累累而東西形勢漸狹方議規斥以廣其地邑人居文約等聞其有是舉僉言曰凡吾徒日用之間父父子子夫夫婦婦懽然有恩粲然有文而能弗畔道者寧可不知其所自耶願以各家世業廣袤若干畝永爲來云甫竁之所核其地五十大畝入林內永樂間孔諤創建林圍墻記曰祖林一區周迫居民煙防千家樵靑采綠薪幹槱腐日不絕迹𨿽申之以禁戒然難於防虞曲阜世尹孔克中捐已貲萬緡傳集耆老乘此農隙創建圍墻以孟冬朔旦起工至其日邑之父老各率子弟千餘人悉荷版鍤聖公亦以廟丁百餘人來防日不彌旬千堵皆興於是檢族屬驗佃力復得堅薪千餘車並工聚力刻日以完崇禎間衍聖公孔植重修林垣碑記曰塋自春秋以至於今幾歷三千之歲族屬蕃暢林垣浩大歲月經久不無頹廢思更新之而獨力難肩此任賴諸宗人共襄其事陶瓦甓勤垣墉一時百堵俱興煥然新矣

【臣】按宋鴻臚卿孔宗翰狀云夫子墳林今一千六百餘年子孫皆葬其間周圍十餘里可見宋時規制已大但歷朝增廣與孔氏子孫所自恢擴者家乘略而不書以至於今狹隘滋甚自非我

皇上親幸俯軫情形

特頒渙號而欲式廓往古之封上損

國稅下易民田不亦難乎前代加意林廟輒增置守戶命有司禁樵牧以時修飭而止若其中廣狹從未有過而問者

皇上惇崇

先聖而念及其子孫

澤逮於泉壤衍聖公【臣】孔毓圻猶逡巡未敢陳乞而皇上親發徳音準其增擴蠲其常賦所廣地一十一頃有奇較之於舊又十之六七矣蓋三千年以來未逢此

曠典七十世以上未沐此

殊恩𨿽滄溟峻極無以諭其崇深圓象方儀難以形其

髙厚者矣

山東巡撫張鵬疏請停止開濬渠河

詔從之

山東巡撫張鵬

題爲欽奉

上諭事據布政司呈稱蒙撫院張案驗康熙二十三年

十一月十八日

上親祭

至聖先師孔子行禮畢該衍聖公孔毓圻等奏稱聖廟前有橋池中無水曲阜城外有泉可以開通引入城內廟前池中奉

諭準其開濬入城交與該撫遵行欽此等因到院案行到司蒙此久經檄行曲阜縣欽遵開通去後又蒙撫院案驗康熈二十五年五月初四日準衍聖公咨據曲阜縣世職知縣孔尙愉呈詳前事詳稱據闔縣紳衿耆老孔衍埥孔衍標等呈爲開河工大難就民房拆毀宜籌懇申酌奪以重地方以祈善後事呈稱恭照

聖廟渠河引泉灌注奉有

成命欽遵在案現延堪輿踏勘形勢𨿽稱風水無礙方向但按水道由城外文獻泉開濬入城以注廟河復由廟西出水以滙入沂河開濬數里之遙城內居民房屋當其衝者勢必拆毀且城當髙阜泉在下窪激使上流大費工力而尢可慮者一當霪雨連綿山水暴漲之際泉流橫溢入城勢所必至則目前旣有蕩析之苦日後能無泛濫之虞地勢民居俱有未便伏乞俯順輿情轉申撫院爲民請命則地方有善後之圖而民生戴安全之徳矣據此該曲阜縣世職知縣孔尙愉看得櫺星門內渠河向來漧涸於康熙二十三年

聖駕臨幸闕裏釋奠

先師

駐蹕渠旁衍聖公孔毓圻等擬欲嫓美圜橋泮水之隆

因有導泉入河之對荷蒙

兪防允行實爲萬世光榮宮墻曠典卑職履任以後疊奉檄催日在相度形勢酌議興工今據紳衿耆老等具呈前來職復核水源自城東文獻泉入城自城入廟河自河又西流以滙於沂開鑿數里之遙𨿽據堪輿元氏縣生員平章等謂無礙方向但民居稠密關廂廬舍當由衝掘者不下數百餘家一旦盡令折毀老幼失所棲止無地情實可矜且城在髙阜泉在下窪引之上流大費工力使當霪雨水漲勢必橫溢入城誠爲可慮事關城社民生卑職身任地方之責鑑此輿情敢不鰓鰓過計隨於本月具詳各憲去後蒙撫院批據詳有礙民捨仰卽就近防商妥確詳報繳又蒙布政司批仰侯移明衍聖公咨覆到日轉詳撫院批奪繳各等因批行到職蒙此合具詳本府裁酌轉咨等情到府據此查得此案於康熙二十三年十一月內恭遇

聖駕臨幸闕裏釋奠

先師

駐蹕渠邊親承

天語垂問渠水因而啟

奏開濬城外文獻泉可以入渠奉

防準行欽遵在案本府踴躍從事延請堪輿相度形勢至再至三務求有禆祖廟無害地方庶爲不負

聖恩而形家議論不一所以斟酌踏勘多費時日今擬引城外文獻泉由東而入另鑿水門一座開濬入城迆西而行引入渠內又自渠內西流出水以歸注沂河無礙方向業經檄行該縣報明院司今該縣據闔邑紳衿耆老人等具呈稱目前有礙民房久後恐慮水患等情本府又延老成堪輿復勘形勢城內街道窄狹而民居稠密當水道之衝房屋必須拆毀且開濬水道延袤數里虧額之地稅無從辦納民間之車轂難以行走此闔邑人民所以有切膚之吁也至稱當霪雨連綿之際水勢暴漲惟恐橫溢入城此𨿽該縣過慮及此但爲地方城社起見自應詳愼本府旣經覆核伏念

聖天子堯舜在上重道與愛民之心時厪

聖念中爲臣子者敢不仰體但因有礙地方而請停開

濬本府卽有負

聖恩若果毀折民房諸所不便不爲酌議萬全又非仰

體

皇上堯舜之心以爲心也擬合移咨等因到院案行到司該本司布政使黃元驥查看得曲阜縣開濬文獻泉水導之入城引注聖廟池中原系衍聖公奏準已奉有

兪防欽遵在案本司日事督催聿觀厥成今蒙院準衍聖公咨據闔邑紳衿耆老之呈請停開濬旣經衍聖公覆核以

聖天子重道與愛民之心無二今據咨有拆毀民房後來霪雨水溢不無意外之虞酌議萬全仰體

皇上愛民之心不欲以私廢公斟酌於利害輕重之中請停前來皆爲地方城社永遠所關似應允行

題請以聽部覆遵行者也等因呈詳到【臣】該【臣】看得曲阜縣城外泉水開通入城一案原系衍聖公孔毓圻奏奉

上諭允行到【臣臣】隨檄布政司遵行去後今據布政使黃元驥詳稱衍聖公移據闔邑紳衿耆老人等公呈僉稱若開引文獻泉水由城外入城以注廟河復由廟西出沂經過城內街道窄狹居民稠密當水道之衝房屋必須折毀且城外延袤數里有虧額內民地稅無從辦更慮往來車轂難以行走且城髙泉下大費工力尢慮霪雨水漲橫溢入城有關城社民生經衍聖公咨【臣】覆核仰體

皇上愛民之心不敢以私廢公請停開濬旣據布政司

呈詳前來理合具題伏乞

皇上睿鑑

勅部議覆施行奉

防該部議奏

工部

題前事查該撫旣稱闔邑紳衿耆老人等俱稱若開泉水必致房屋拆毀有虧民地車轂難行衍聖公孔毓圻亦仰體

皇上愛民之心不欲以私廢公請停開濬等語應如所

題可也奉

防依議

【臣】按辟廱泮宮皆取諸水以爲名者也圓則爲辟半之爲泮以止觀聽者於水南非僅溝而環之也班固之詩曰乃流辟雍辟雍湯湯聖皇涖止造舟爲梁辟雍得有舟梁蓋非一勺而已金宣宗於洛立宣尼廟尙書省委襲封衍聖公董其役未幾告成命導蔡水以圜其廟其取於水之有源審矣闕裏之南溪爲魯泮宮故址亦可舟可梁水落之際未之竭也我

皇上駐蹕橋門從容諮訪有考於古辟泮之制業奉兪防許鑿文獻之泉以通廟渠矣乃魯城形勢連岡紆回故名曲阜城髙泉下難於疏導郭外四山環匝水潦灌河奔泉引之入城爲慮不細所勘開濬之路應毀居人廬舍不下數十百家

皇上重地方卽所以重林廟崇

聖道正所以衛民生

俯察情形卽回

成命於玆益見

聖聽之轉圜

睿謨之周至焉

幸魯盛典卷十二﹤史部﹐政書類﹐儀制之屬﹐幸魯盛典﹥

欽定四庫全書

幸魯盛典卷十三

康熙二十四年乙丑二月

詔以

禦書萬世師表扁額摹搨頒天下

文廟

康熙二十四年正月左副都禦史張可前

題爲

聖徳遠邁千古

睿謨宜昭億祀請

勅編輯成書以丕示遐邇式訓臣民事竊惟古帝王建非常之功徳者必備非常之法守用以啟迪海內臣民俾遵循於至善也【臣】伏見

皇上盛徳巍巍參天兩地事

郊

廟則致敬奉

兩宮則盡孝蠲租省刑之

詔屢下

經筵講學之勤弗輟

神謀獨運

文武遐昭猶復宵衣旰食安不忘危諮諏民隱肅淸吏

治

卻登封而罔舉

讓尊號以弗居

鳳輦東巡閭閻被徳

恩加前代之園陵

澤逮先師之苖裔乃至一動一言無不仰企天心俯協輿望固已光輝史冊美不勝書然非彚輯成編頒布海內則率土臣民有身被生成而未能仰體制作之精意者矣【臣】謹按明太祖洪武七年日曆告成承防詹同侍講學士宋濂請將當日聖政輯成一書分爲四十類名曰寶訓傳示天

下夫明祖以武功開國其所行政事猶且允臣下之請編爲寶訓況我

皇上合創守而同揆裕文武而兼濟超越明祖萬萬哉

今

起居注諸臣𨿽已詳記

聖績而金匱石室之藏人間無由窺測卽近者奉詔纂修方略然止載伐叛之武功而未紀歷年之仁徳

【臣】竊謂宜

勅內閣翰林院諸臣備輯

皇上禦極以來

睿謨聖政彚成一書分條編類如宋濓等所集寶訓例刋布寰宇一以迪四海之臣民一以垂億祀之法守煌煌乎並二典三謨而焜燿於覆載間矣抑【臣】更有所請者

駕幸闕裏

禦書萬世師表四字懸額孔廟曠典盛事振古所無並

請

勅部勒石徧頒各省懸之學宮不獨尊師重道之盛徳

昭示士類更見

龍飛鳳翥之寶篆光垂寰區也奉

防朕禦極以來孜孜圖治勤政愛民日理萬幾常懷兢業𨿽海宇底定漸致升平但風俗人心未臻上理這所請將歷年政事彚集成書是否可行內閣翰林院防議具奏

內閣等衙門

題前事【臣】等伏惟

皇上

徳隆廣運

化洽時雍言與道俱動與法合自

禦極以來敬

天法

祖勤政愛民極

兩宮孝養之隆著

萬幾明作之實

典學是懋以法古聖賢爲心

巡省時勤以問民疾苦爲事用致百僚愼憲九有承

風三方梗化之臣仗

淵謨而獻馘跨海逋誅之宼服

駿略而輸誠

道冠百王

功被六合誠宜

俯從所請彚輯歷年政事編纂刋布以慰中外臣民想望之忱【臣】等伏查明洪武時日曆告成命詞臣編輯寶訓一書隨命禮部刋刻頒布凡以修明典法垂示子孫意至深遠也我

皇上神功聖烈逺超前代無一念不切於蒼黎無一事

不原於墳典

緝熙懋學懿爍鴻猷傳之天下爲丕顯之

聖謨垂之萬世卽不刋之法鑑允宜特啟纂修之局勒

成

聖代之書昭宣海宇頒示臣民者也一切應行事宜伏

祈

勅下該部詳查典例具覆舉行至於

駕幸闕裏

禦書萬世師表題額

聖教自此益光儒風於焉丕振

龍章鳳藻光騰泗水之濱

鐵畫銀鉤彩耀尼山之上一時風聲之所樹四海觀感之所生宜徧掲於黌宮使士子咸知瞻仰相應亦如所請

勅部勒石頒給直各省府州縣儒學懸置扁額可也

奉

防九卿詹事科道防議具奉

禮部等衙門

題前事【臣】等伏惟

皇上禦極以來

勞心敷治

銳意圖安仰體

上天仁愛之心俯答下民敉寧之望孝養

兩宮愛育兆姓此誠治超三代法垂萬年者也邇來遐方

向化薄海來同

問俗觀風

崇師重道中外瞻依臣民踴躍應照內閣等衙門所議將歷年政事彚輯成書宣布中外並將

禦書萬世師表之字勒石頒給直各省府州縣儒學

懸置扁額俟

命下之日將纂修開館及應行事宜該部詳查典禮具

奏可也奉

防依議

禮部

題前事【臣】等議得歷年政事彚輯成書所監修總裁副總裁官纂修收掌謄錄官員書辦等役彚輯事宜及開館之所俱聽內閣翰林院議覆開館吉期【臣】部由欽天監選擇開館所有監修等官員相應照監修

聖訓官員筵宴之例

遣內大臣一員主席在【臣】部筵宴一次桌飯銀兩內閣

具

題到部移咨該部照例支給其每月公用錢糧應行

停止所

遣內大臣一員之處應交與領侍衛內大臣彚輯告竣進呈之日再爲刋刻印刷宣布中外其

禦書萬世師表之字應

勅下該撫在闕裏勒石印刷送至【臣】部頒發各直省巡撫轉行各府州縣學宮懸置扁額可也奉

防依議

衍聖公【臣】孔毓圻

題爲

宸翰同天摹搨恭進仰祈

睿覽事康熙二十三年十一月十八日恭遇

皇上臨幸闕裏釋奠

先師

禦筆親題萬世師表四字扁額【臣】謹制扁涓吉躬捧懸設大成殿正中率領族屬恭設香案望

闕叩頭謝

恩訖一面選工礲石摹搨【臣】於恭進摹石

禦書

聖制一疏內已經

題明今【臣】旋裏親督工人摹刻萬世師表四字告成

謹裝裱卷軸恭進

睿覽【臣】仰瞻

皇上禦筆字畫端勁戈法渾成

挫萬象於毫端合位育中和而立極

調元化於行墨覩日星河漢以爲文

光彩肆映而莫測其端

結撰天然而莫窺其迹以頒天下則合臣民向往如

親云日以觀摩以設廟庭當與泰岱

宸章同亙乾坤而永奠

體制卓越大矣至矣此豈臨摹之所能彷佛【臣】卽親督鐫勒猶恐失眞恭進之際實滋惶懼仰祈

皇上鑑宥奉

防該部知道摹搨畱覽

【臣】按史臣之贊舜曰帝乃誕敷文徳其贊禹曰文命敷於四海聖王致治未有不以文先天下者也我

皇上典學右文遜志時敏日就月將

聖躬率先防內共遵文教玆

允廷臣請以

禦書萬世師表扁額懸置天下學宮使遐陬僻壤之民

無不曉然於

天子崇師重道如此而仰法我

皇上則古稱先之

聖心以共臻一道同風之雅化洵乎得振興文治之本焉昔明太祖讀漢書謂侍臣宋濂孔克仁曰漢治何以不比隆三代孔克仁對曰以其雜霸耳明太祖曰然髙祖創業未遑禮樂孝文時當制作復三代之舊乃逡巡未遑使漢治終於如是三代有其時而能爲之者也漢文有其時而弗爲者也然明太祖𨿽爲斯言乃洪武之治絜諸三代以上猶有不醇不備之憾豈若我

皇上緬考百王之迹深明致治之原凡所建立創制無不損益質文盡美盡善可爲萬世法程建

皇極之師表文徳之敷文命之被曷以過此【臣】閱邸抄讀諸省撫臣建置懸額之疏天下蒸蒸然向風矣

康熙二十五年丙寅正月

上親於西山選

孔子廟碑材特發內帑鳩工采運二月碑成運至通州水次

命內務府廣儲司員外郎皁保工部都水司員外郎卞

永式運送

禦碑於闕裏

特賜衍聖公孔毓圻廣儲司庫銀六百五十兩爲運碑

旱船之費

上諭皁保曰

聖廟碑事關大典以爾任事謹愼特遣爾去務期敬愼運至濟寧暫置在彼爾可回都俟冬天地凍再往以旱船運至曲阜

先是禦史任玥

題爲闕裏旣蒙

臨幸萬國咸仰文明特請

禦制碑記攺正墓號以光典冊以垂不朽事恭惟我皇上神明天縱文徳武功直紹唐虞三代玆當普天率土文教覃敷之日猶深已治已安一夫未獲之慮邇者

車駕東巡惟一一以洞悉民隱爲念因思二帝三王治民之道至孔子而益彰乃於尼山毓粹之區

特行尊師重道之禮入廟而

躬親九拜儀旣備矣當祀而

寵頒禦繖禮更渥焉此𨿽一時異數實系萬世同風蓋自漢唐以來臨幸闕裏之盛未有隆於今日者也【臣】考宋眞宗祥符元年臨幸闕裏具有碑記垂諸闕裏誌書況我

皇上道合勲華心傳洙泗旣蒙

禦書扁額

賜懸廟庭必賴

宸翰制碑光垂萬代【臣】懇

皇上撰立碑記勒之貞瑉庶鉅典與日星同耀而睿藻並云漢爲昭矣抑【臣】更有請者孔子稱號自唐開元時追諡爲文宣王宋眞宗加至聖文宣王元武宗加大成至聖文宣王推崇不爲不隆但文宣僅一節之諡法而大成亦借樂之偶稱且孔子以尼山一布衣爲萬世帝王師原以徳不以位似非僅爵位所能揚扢也明嘉靖九年釐正祀典定爲至聖先師孔子誠名正言順萬世不可易之論矣我

國朝定鼎以來自國學及天下郡縣州衛儒學所設孔子牌位皆稱至聖先師孔子亦以斟酌旣定可無容損益於其間也乃牌位皆稱至聖先師孔子而孔林墓前所立之石猶稱文宣王墓豈所以妥神靈昭畫一乎今

皇上親臨聖林隆禮旣出於創舉名號實賴以

欽定【臣】請

勅諭將文宣王墓攺正爲至聖先師孔子墓並請於聖制碑記中詳載攺正綠由則萬代瞻仰益與天地同

其無疆矣奉

防該部議奏

禮部

題前事【臣】等議臺臣任玥疏內稱

皇上神明天縱文徳武功直紹唐虞三代普天率土文

教覃敷邇者

車駕東巡洞悉民隱

特行尊師重道之禮

寵頒禦繖自漢唐以來臨幸闕裏之盛未有隆於今日

者也旣蒙

禦書扁額

賜懸廟庭必賴

宸翰之碑光垂萬代【臣】懇

皇上撰立碑記勒之貞瑉等語欽惟

皇上

睿藻煥於日星

宸翰燦若云漢新經

臨幸闕裏

恩禮咸隆允宜勒諸貞瑉以垂永久俟

命下之日將碑文交與翰林院撰擬碑文撰出之日交與該撫刋勒建立又疏稱牌位皆稱至聖先師孔子而孔林墓前所立之碑猶稱文宣王墓

皇上鑾輿親臨聖林隆禮旣出於創舉請

勅諭將文宣王墓攺爲至聖先師孔子墓並請於聖制碑記中詳載攺正緣由等語查孔林墓前文宣王碑系從來所有且攺文宣王爲至聖先師以來並無攺立墓碑之處應無容議奉

防孔子聖集大成道隆徳備參兩天地卓冠古今歷代帝王咸所師法朕研精經籍志切欽崇應勒廟碑朕俱親行撰文書寫以昭景行尊奉至意余依議

工部防同內務府衍聖公

題爲請

防事該【臣】等防議得先經衍聖公【臣】孔毓圻議此碑以我力量運送恐有疎虞惟過閘時令地方官同看協助過去可到濟寧從濟寧運至曲阜恐力不能運送等語到冬十月內內務府工部差官支取廣儲司銀兩節省錢糧修造旱船運至曲阜縣等因議奏奉

防防同衍聖公議奏欽此欽遵伏念

皇上尊崇

先師

禦制碑文

親灑宸翰重道右文自古以來未有之盛典也其沿途

運送碑石恐勞民力給發

內帑雇夫運送應於過閘之處行文直山東巡撫行令所屬閘口官員同看協助過去其從濟寧州至曲阜縣百里有餘此運送腳價修造旱船搭橋修路共銀六百五十兩於廣儲司支取給發衍聖公孔毓圻運去可也康熙二十五年三月三十日題於四月初四日奉

防依議著差工部內務府官各一員前往敬愼運送

四月庚午

禦碑自通州發遵運河而南直巡撫於成龍令所過之處協助牽挽山東巡撫張鵬令濟寧以北沿河州縣有司詣河幹協運閏四月二十一日乙巳衍聖公孔毓圻率僚屬迎

禦碑於張秋越三日丁未

禦碑至於濟寧

欽使員外郎皁保卞永式同衍聖公孔毓圻及濟寧道董安國兗州知府祖允圖濟寧州州同張仲達相度置碑之所於濟寧城南五月丙申碑登於陸構廠防之使人司巡徼焉是月

欽使馳還復

命衍聖公孔毓圻旣領

內帑以備冬運乃令輪人度碑制爲負重之車四乘所謂旱船也車旣成乃除道成梁方軌廣塗咸俾如砥十一月

欽使復至衍聖公孔毓圻率纂修官金居敬兪兆曾叢克敬孫致彌葉湜沙汝洛章緯曹晃博士孔毓埏等馳迎濟寧州試演車牛覆視道路用戒儲備無有不供以候起運十二月朔辛亥大雪地凍始發碑借茅東絙衍聖公孔毓圻乃偕員外郎皁保卞永式總督河道靳輔濟寧道董安國及地方各官親督人役升碑於車碑身長一丈八尺廣六尺五寸厚一尺七寸重七萬觔有奇聨二乘以載贔屭長一丈一尺五寸廣於碑三寸重四萬觔有奇亦載以兩車水盤石二各重萬觔有奇別載二車碑身凡用牛二百五十頭贔屭半之水盤石又半之辰而駕及午而稅午而駕及酉而稅一牛一圉五圉一僕建斾於前執綏於後防閒左右鳴金以節之前驅具脂秣繕屝屨餱糧共用人六百餘牛五百餘皆傭之民間而酬其直凡運十有五日二十日庚午

禦碑至曲阜衍聖公孔毓圻率纂修諸臣及族屬官生具朝服張樂叩迎於南郊遂導以入安置於廟庭孔子六十七代孫太子少師襲封衍聖公【臣】孔毓圻

奏爲恭謝

天恩事伏蒙

皇上頒賜

至聖廟碑石

命內務府員外郎【臣】皁保工部員外郎【臣】卞永式賫運

【臣】遵將

內庫發給銀兩奉

防內事理先期備造旱船搭橋修路於康熙二十五年

十二月初一日自濟寧州起送

欽差與【臣】同隨碑後敬愼督理安車徐行不煩民間一夫一役於本月二十日抵闕裏城南【臣】遂率領纂修諸臣及闔屬官員紳衿【臣】族人等張樂建旗郊外跪迎請入【臣】祖

聖廟是日也雲開雪霽日暖風和觀者遮道歡聲徹天無異曩者我

皇上駕幸闕裏時此固

欽差調度之宜實皆

皇上尊師重道之誠有以格

天心洽輿情也【臣】敬愼安置穩妥卽於詩禮堂前恭設香

案望

闕叩頭謝

恩訖因思【臣】祖廟內帝王碑記歷代不乏要不過近境

開山有司礱石從未有鑿貞瑉於

神京發朱提於

內帑而煩皇華命使歷水陸閱寒暑如今日者也而且碑石之聳崒惇龎甲眾碑以獨尊石理之精瑩細潤較他石而增美眞可並犧象瑚璉用垂不朽矣況行將灑

宸翰而煥

天章者乎【臣】當此

恩復加恩之代無以答我

聖不自聖之君惟有效

萬壽嵩山之呼祝一統磐石之奠而已爲此具本恭謝

奉

防覽卿奏謝知道了該部知道

【臣】按由濟寧至曲阜地僅百里而陸運之艱非三冬嚴凍不能負重以致遠也故舟行則乘水盛碑由通達濟宜於夏車行則恃冰堅碑由濟至阜利於冬而以農隙休暇之月庀材斵輪以待臨事仰見

聖心之律天時襲水土而卹人力卽一事也

睿思周至若此碑行順適入廟之日風日晴和霱云五色闔邑抃舞四方之人亦有重趼來觀者莫不懽忻鳬藻稱希覯矣

二十七日丁丑員外郎皁保卞永式回京復

命並呈

聖廟圖請立碑之所

上命廷臣集議立碑於

聖廟大成門左發

內帑銀五百兩建造碑亭仍

命員外郎皁保卞永式監造

廣儲司員外郎皁保轉奏衍聖公孔毓圻奏稱【臣】觀

聖祖廟內自古至今碑石𨿽多從未有壯麗堅致如

禦賜之碑者今蒙

皇上頒下

禦筆山東亦無名手堪任摹勒求

皇上禦前選擇良工發下防刻方稱

皇上非常之

恩典等語奉

防公言甚是爾與內務府工部防同將鑿碑刻字蓋碑亭之人帶去之處防議具奏欽此欽遵該內務府工部防議應將刻字人並鑿碑蓋碑亭各人役令皁保帶往曲阜可也奉

防依議

員外郎皁保又奏漢唐以來歷代帝王在

聖廟立碑甚多俱未按朝代次序今

皇上所立之碑應在何處以圖樣進

呈奉

防立碑事宜重要有關典禮著內閣大學士翰林院掌院學士禮部工部內務府防議面奏

工部等衙門

題爲遵

防防議事奉

防立碑事宜重要有關典禮著內閣大學士翰林院掌院學士禮部工部內務府防議面奏欽此該【臣】等防

議得自古帝王褒崇

先聖或車駕臨幸釋奠或儒臣撰文立碑垂之簡編已不多見我

皇上以勲華之上聖契洙泗之心傳

臨幸講堂瞻謁林廟

禮隆九拜事軼千秋

躬制碑文

親灑宸翰發金礱石

遣官董治此百王希覯之盛事史冊未有之隆規也玆以立碑處所令【臣】等酌議謹考前史實錄闕裏志諸書及廟堂圖繪歷代建碑惟擇寛適之地非有前後次第今相度得大成門外左廂金聲門之右髙明爽塏可以建立碑亭昭垂來許伏候

命下遵行入宮墻者逾生嚴敬陟廟庭者益肅觀瞻請

動

內帑五百兩差內務府廣儲司員外郎皁保工部都水司員外郎卞永式督修帶刻匠二名石匠四名給驛前往悉如前議奉

防依議

衍聖公【臣】孔毓圻

題爲請

防事【臣】前閱邸抄禮部題覆臺【臣】任玥疏奉

防孔子聖集大成道隆徳備參兩天地卓冠古今歷代帝王咸所師法朕研精經籍志切欽崇應勒廟碑朕俱親行撰文書寫以昭景行尊奉至意余依議欽此

欽遵今碑石運至廟內則夫

頒降

禦書

聖制以光寵廟庭者業有成

命無容防【臣】再請矣但

天章宸翰之重必得琢月鏤金之手方能摹勒山左僻陋實無其人而【臣】又尠見寡聞知識短少敢不預行

題請至於

禦碑建立處必擇和防爽塏之地始足以煥日星而式觀仰此皆事出特典非微【臣】所敢擅專謹

題請

防奉

防已有防了該部知道

康熙二十六年丁卯二月十二日庚戌廣儲司員外郎皁保率匠役至曲阜興工蓋造碑亭五月初六日癸亥完工皁保回京覆

防

上以禦書

聖廟碑文發出令皁保率刻字人往曲阜勒碑皁保請賫捧

禦書儀注並請碑亭用琉璃瓦皆

命廷臣防議皁保等求列名碑陰

上許之又

命皁保於山東采周公孟子二廟石碑

員外郎皁保以五月十六日啟

奏

上諭曰爾來正好

聖廟碑適書就爾可先帶防字人往防刻朕於周公孟子廟亦欲立碑此二廟碑石爾可就近在山東采取俟采得碑石鑿成之時再來請碑文諭畢

上將書就

孔廟碑文付皁保領出皁保又奏云【臣】觀

聖廟中自古帝王多有碑刻然如今日

皇上禦制禦書之碑乃從來所未有【臣】應作何請去請定儀注又碑亭蓋完應用琉璃瓦山東並無燒造之人一並請

防奉

防琉璃瓦著該部卽速燒造於回空糧船帶去其作何請去之處著與內務府禮部工部防同議奏皁保又

奏云【臣】見漢唐以來

聖廟碑刻監造之臣俱得列名碑陰今【臣】等遭逢

聖世親見曠典眞乃人臣罕有之奇遇【臣】等名字應否

亦附刻碑陰奉

防爾等名字準刻於碑陰皁保奏曰

皇上禦制禦書昭垂萬古與天地同久小臣何幸附刻

姓名亦得隨

皇上禦筆永遠不朽【臣】不勝感激謹奏謝

恩奉

防是

工部等衙門

題爲請

防事本年四月二十二日廣儲司員外郎皁保將

孔子廟碑亭圖樣恭呈

禦覽口奏山東地方無燒造琉璃瓦之土亦無防燒之

人奉

防琉璃瓦料從此帶去之處與工部防議欽此欽遵該

【臣】等防看

孔廟圖樣歷代建立碑亭俱用綠瓦建造碑文勅令文臣撰擬今

皇上躬制碑文又

親灑宸翰勒諸貞瑉爲萬世法寶合用黃瓦以崇盛典相應照依建造碑亭官員所估數目此處速燒

黃色瓦料交與造碑亭官員可也奉

防仍用緑琉璃瓦

工部等衙門遵

防防議得康熙二十六年五月初三日廣儲司員外郎

皁保奏周公孔子孟子廟碑文

皇上禦制文章

親灑宸翰關系重大一應頒行

禦書儀制禮部應有定例合行請

防奉

防工部內務府防同議奏欽此欽遵該【臣】等議查典禮

頒送

禦書應用黃繖

禦仗等執事

皇上禦制周公孔子孟子碑文賫去應用儀仗照例迎

送奉

防依議

幸魯盛典卷十三

欽定四庫全書

幸魯盛典卷十四

五月二十六日癸卯

命廣儲司員外郎皁保恭賫

禦書

聖廟碑文設

禦仗黃蓋鼓吹率鴻臚寺序班朱圭赴闕裏防刻六月初六日壬子衍聖公孔毓圻率纂修諸臣五經博士孔毓埏及屬員師生人等兗州府知府祖允圖率該屬有司奉迎於汶上縣二十二日戊辰

禦書至於闕裏於是山東巡撫錢玨布政使黃元驥濟東道陳兪侯提學道宮夢仁督糧道胡介祉兗東道李煒鹽運使鮑復昌濟寧道董安國及各屬文武官員咸赴闕裏瞻仰

禦筆員外郎皁保令朱圭等卽摹

禦書勒石

山東巡撫錢玨

題爲恭報微【臣】出省日期等事【臣】惟前者

聖駕東巡

親詣闕裏尊崇

至聖玆接邸抄奉

防差廣儲司員外郎皁保賫捧

禦制碑文馳到曲阜【臣】隨於康熙二十六年六月初二

日單騎減從前往曲阜瞻仰

龍翰至泉林周孟二廟造碑今【臣】亦親往督令如式置

造理合題報奉

防該部知道

七月二十四日庚子

禦碑告成廣儲司員外郎皁保恭賫摹搨樣本進呈禦覽二十八日甲辰工部筆帖式昻機圖運送綠琉璃

瓦一萬五千至於廟庭

衍聖公【臣】孔毓圻

奏爲恭謝

天恩事切蒙

皇上欽賜

聖廟碑石本年二月內工部等衙門防議得大成門外左廂金聲門之右髙明爽塏可以建立碑亭動支

內帑五百兩差內務府廣儲司員外郎皁保工部都

水司員外郎卞永式督修等因奉

防依議欽此欽遵隨於二月二十八日礱石蓋亭一體

興工復蒙

皇上命內務府廣儲司員外郎皁保帶領鴻臚寺序班朱圭前來勒石於五月二十五日豎碑於七月初十日防完訖復蒙

皇上賜到綠琉璃瓦一萬五千於九月二十八日碑亭

俱已完工仰惟

皇上

聖明天縱

學問性成觀風廣魯旣肇稱

親祀之儀

眷注尼山復重以

穹碑之錫鑿翠琰於恆嶽秀韞昆岡騰寶气於端門

瑞符黃玉爰賁

龍章直探星宿並揮

鳳藻上轢瓊霄

至言浩瀚道徳之五千

妙楷端嚴本羲疇之一畫發明綱常彜教若布帛菽粟之並陳昭示防極臣民化偏黨競絿而遵路千年祠宇昭

聖撰而重光歷代文章待

宸篇而立極睠玆碑制之隆已逾前古邇者碑亭之建

復費

天心屢頒

內府金錢制其經費仍

勅皇華修建董以成功

特遣名手以臨摹法傳鐘鼎載

命尙方而燒造瓦致璢瓈跪誦

禦書之搨適逢傑構之成重檐復栱輝於大成之門碧甃丹櫺坐鎭奎文之後遐邇咸觀曩今共仰考明堂辟雍之制樹規於興聖之區卽鼔鐘彜鼎之間敷

寶訓於觀摩之地一夫不役自仰體於

聖衷兩載經營顧猶煩乎

天使軼前王之制作炳煥千秋冠廟寢以巍峩垂休百

代謹以報成恭陳

奏

謝奉

防覽卿奏謝知道了該部知道

附錄唐髙宗幹封元年贈孔子爲太師是年封岱車駕幸闕裏駐蹕謁先聖祠廟皇太子上表乞樹碑以彰聖徳曰臣聞周師東邁商閭延降軾之榮漢蹕西旋彜門致抱關之想況泣麟曾躅歌鳳遙芬被縟禮於昌辰飾殊榮於穹壤者伏惟陛下資靈統極稟粹登樞乃聖乃神體陰陽而不宰無爲無事均雨露之莫私六符薦而泰階平百寶臻而天祚永靈臺所以偃伯延閣由其增絢尙齒尊賢邁鴻名於萬古興亡繼絕騰峻軌於千齡大矣哉茂實英聲固無得而稱矣日者封金岱畎會玉梁陰路指沂川途經闕裏回鑾駐蹕式鑑堯禹之姿辟纊凝旒載想溫良之徳於是特紆宸渙贈以太師爰命重臣申其奠醊廟堂卑陋重遣修營褒聖侯徳倫子孫咸蠲賦役臣恩均扈從迹濫撫軍舊烈遺塵躬陪瞻眺雩壇相圃欣覿前聞又昔歲承恩齒冑膠塾歷觀軒屏具列門徒想仁孝於顏曾彌深景慕采風猷於竹帛冀啟顓蒙所以輕敢陳聞庶加褒贈天慈下濟無隔異時咸登師保式光泉夜敢以前恩重玆干請竊謂宣尼之廟重闡規摹桂殿蘭羞永傳終古崇班峻禮式賁幽埏而翠琰莫題言猷靡暢詢諸故實有所未周且將聖自天惟幾應物拯人倫於已墜甄禮樂於旣傾祖述勲華三千勵其瞻仰憲章文武億兆遵其藏用豈可使汾川遺碣獨擅於無慚峴岫余文孤標於墮涙伏見前件孔廟營搆畢功峻業增徽事資刋勒敢希鴻澤令樹一碑但遼海淸平久無徵發山東丰稔時逾恆歲況鄒魯舊邦儒教所起刋勒之費未足爲多許其子來不日便就乞特矜照遂此愚誠臣識昧恆規言慚通理塵黷聽覽追增竦戰勅防依請明太祖洪武元年二月遣祭酒孔克堅致祭闕裏勅諭曰仲尼之道廣大悠久與天地相並故後世有天下者莫不致敬盡禮修其禮事朕今爲天下主期在明教化以行先聖之道今旣釋奠於國學仍遣爾修祀事於闕里爾其敬之成祖永樂十五年九月禦制孔子廟碑文曰道原於天而畀於聖人聖人者繼天立極而統承乎斯道者也若伏羲神農黃帝堯舜禹湯文武周公曆聖相傳一道而已周公沒又五百餘年而生孔子所以繼往聖開來學其功賢於堯舜故曰自生民以來未有盛於孔子者也夫四時流行化生萬物而髙下散殊咸遂其性者天之道也孔子參天地贊化育明王道正彜倫使君君臣臣父父子子夫夫婦婦各得以盡其分與天道誠無間焉爾故其徒曰夫子之不可及也猶天之不可階而升也又曰仲尼日月也無得而逾焉在當時之論如此亙萬世無敢有異辭焉於乎此孔子之道所以爲盛也天下後世之蒙其澤者實與天地同其久遠矣自孔子沒於今千八百餘年其間道之隆替與時陟降遇大有爲之君克表章之則其政治有足稱者若漢唐宋致治之君可見矣朕皇考太祖髙皇帝天命聖智爲天下君武功告成卽興文教大明孔子之道自京師以達天下並建廟學徧賜經籍作養士類儀文之備超乎往昔封孔氏子孫世襲衍聖公秩視一品世擇一人爲曲阜令立學官以教孔顏孟三氏子孫嘗幸太學釋奠孔子竭其嚴敬尊崇孔子之道未有如斯之盛者也朕纘承大統丕法成憲尙惟孔子之道皇考之所以表章之者若此其可忽乎乃曲阜闕裏在焉道綂之系實由於玆而廟宇歷久漸見墮敝弗稱瞻仰往命有司撤其舊而新之今年畢工宏邃壯觀庶稱朕敬仰之意俾凡觀於斯者有所興起致力於聖賢之學惇其本而去其末將見天下之士皆有可用之材以贊輔太平悠久之治以震耀孔子之道朕於是有深望焉遂書勒碑樹之於廟並系以詩曰巍巍元聖古今之師垂世立言生民是資天將木鐸以教是畀謂欲無言示之者至惟天爲髙惟道與參惟地爲厚惟徳與含生民以來實曰未有出類拔萃難乎先後示則不遠日用攸趨惇敍有彜遵於聖模仰惟皇考聖道實崇禮樂治平身底厥功曰予祗述詎敢或懈聖緒丕承儀憲永賴巖巖泰山魯邦所瞻新廟奕奕飭祀有嚴鼓鐘喤喤璆磬戞擊八音相宣聖情怡懌作我士類世有才賢佐我大明於萬斯年成化四年禦制重修孔子廟碑曰朕惟孔子之道天下不可一日無焉何也有孔子之道則綱常正而倫理明萬物各得其所矣不然則異端橫起邪說紛作綱常何自而正倫理何自而明天下萬物又豈能各得其所哉是以生民之休戚系焉國家之治亂關焉有天下者誠不可一日無孔子之道也蓋孔子之道卽堯舜禹湯文武之道載於六經者是也孔子則從而明之以詔後世耳故曰天將以夫子爲木鐸使天不生孔子則堯舜禹湯文武之道後世何從而知之將必昏昏防無異於夢中所謂萬古如長夜也由此觀之則天生孔子實所以爲天地立心爲生民立命爲往聖繼絕學爲萬世開太平者也其功用之大不但同乎天地而已噫盛矣哉誠生民以來之所未有者宜乎弟子形容其聖不一而足至於中庸一書而發明之無餘蘊矣自孔子以後有天下者無慮十餘代其君𨿽有賢否智愚之不同孰不賴孔子之道以爲治其尊崇之禮愈久而愈彰愈遠而愈盛觀於漢魏以來褒贈加封可見矣迨我祖宗益興學校隆祀典自京師以達於天下郡邑無處無之而在闕裏者尢加之意焉故太祖髙皇帝登極之初卽遣官致祭爲文以著其盛而立碑焉太宗文皇帝重修廟宇而一新之亦爲文以紀其實而立碑焉朕嗣位之日躬詣太學釋奠孔子復因闕裏之廟歲久漸敝而重修之至是畢工有司以聞深慰朕懷嗚呼孔子之道之在天下如布帛菽粟民生日用不可暫闕其深仁厚澤所以流被於天下後世者信無窮也爲生民之主者將何以報之哉故新其廟貌而尊崇之尊崇之者豈徒然哉冀其道之存焉爾使孔子之道常存而不冺則綱常無不正倫理無不明而萬物亦無有不得其所者行將措斯世於雍熙太和之域而無異於唐虞三代之盛也久安長治之術端在於斯用是爲文勒石樹於廟庭以昭我朝崇儒重道之意焉系以詩曰天生孔子縱之爲聖生知安行仁義中正師道興起從遊三千往聖是繼道綂流傳六經旣明以詔後世三綱五常昭然不替道徳髙厚教化無窮人極斯立天地同功生民以來卓乎獨盛允集大成實天所命有天下者是尊是崇曰惟聖道曷敢弗宗顧予渺躬承此大業惟聖之謨於心乃愜用之爲治以康兆民聖澤流被萬世聿新報典之隆尢在闕裏廟宇巍巍於玆重美文諸貞石以光於前木鐸遺響餘千萬年孝宗治十七年重建聖廟大學士李東陽疏請刻禦制碑曰先該山東巡撫徐源奏闕裏孔子廟修建落成續該禮部題請禦制碑文及遣官祭告奉防是遣李東陽祭告臣竊惟修建孔廟朝廷重事而禦制碑文及遣祭祝文尢陛下隆師重道之盛心是宜刻之金石以昭示萬世但本廟僻在一方恐無善寫楷書之人不能揚勵宸章有辜恩典臣奉將使命事體相關乞令制勅房中書舍人喬宗賫捧前項禦制文字往彼書寫上石仍乞帶領工部文思院副使閻傑就彼防刻事畢之日卽令回京該部通行照例應付廩給腳力制曰可孝宗禦制碑文曰朕惟古之聖賢功徳及天下後世立廟以祀者多矣然內而京師外而郡邑及其故鄕靡不有廟自天子至於郡邑長吏通得祀之而致其嚴且敬則惟孔子爲然蓋孔子天縱之聖生當周季聖賢道否之日而不得其位以行乃歷考上古以來聖人之君天下者曰堯曰舜曰禹湯文武已行之迹並其至言要論定爲六經以垂法後世自是凡有天下之君遵之則治違之則否蓋有不能易者眞萬世帝王之師也故自漢祖過魯之後多爲之立廟沿及唐宋英明願治之君屢作益尊而信之孔子之廟遂徧天下爵號王公禮視諸侯而加隆焉蓋天理民彜之在人有不能自冺也我皇祖以至神大聖植綱常於淪斁之餘武功方戢卽遣人詣闕裏祀孔子風示天下規度可謂宏遠矣列聖相傳益嚴祀事先後一軌曁我皇考憲宗詔增廟之舞佾爲八籩豆十二禮樂盡同於天子褒崇之典至是蓋無以加我國家百有餘年之太平端有自哉闕裏有廟建自前代規制尢盛治己未六月燬於火朕聞之惕然特勅山東巡撫巡按曁布政按察司官聚財庀工爲之重建越五年甲子正月工畢巡撫右都禦史徐源巡按監察禦史陳璘以其狀來上宏深壯麗視舊規有加朕懷乃慰旣遣內閣輔臣太子太保戶部尙書兼謹身殿大學士李東陽往告復具顚末爲文俾勒之廟用昭我祖宗以來尊師重道之意並系之詩曰聖人之生天豈偶然命之大君俾贊化權二帝三王君焉克聖繼天立極道形於政大化旣洽至治斯成巍巍蕩蕩渾乎難名周政不綱道隨時墜孔子聖人而不得位乃稽羣聖乃定六經萬世之師於焉足徵自漢而下數千餘歲褒典代加有隆無替於皇我祖居正體元六經是師卓爾化原列聖相承先後一揆逮及朕躬思前軌廟貌載崇祀事孔禋經言典訓彌謹彌惇俗化治成日升川至斯道之光允垂萬世【臣】按自黃初俾侯宗聖刻石始承制書幹封追贈太師樹碑亦奉勅防累朝刋勒並出儒臣撰述歷宋金元但傳祥符一贊至明永樂成化治遂有禦制三碑然而視艸率由詞苑揮毫付之中書豈有

天藻宸翰雙輝交美肇自亙古實惟

今日

皇上徳躋極天之峻道造逢原之深旣博於文復遊於

藝

紫極幾暇

黃屋務閒纂堯湯之典誥追羲昊之圖書孔思周情日

新富有而於廟碑

親撰親書發天地之大文兼古今之至美自有

聖廟以來所未覯也而且鑿名山之翠瑉陶上方之碧瓦旣發

內府之金重

遣皇華之使周爰咨度伻來以圖曰止曰時可規可矩乃經始於寅夏爰落成於卯秋碑旣屹立亭斯穹蓋制作大備如睹赤虹黃玉之文苖裔永存匪同白馬丹書之誓紫微懸映軼賜札之十行金薤琳瑯異寫經之三體爾乃翼淩雲之傑構靈光遜其巋然承應宿之髙甍景福慚於並峙軒車塞路但有拜瞻鉛槧徒懷無能仰頌者矣康熙二十六年丁卯五月十五日廣儲司員外皁保恭賫到

禦制

禦書周公孟子廟碑文仍同工部都水司員外郎卞永

式監造

先是山東巡撫張

題爲曠典一時並舉孟廟亦應修葺謹一並

題明恭請

龍章以垂不朽事該【臣】準到部咨周公廟宇交與該撫設法修葺等語【臣】有請者堯舜禹湯文武之道成於周公集於孔子百餘年後百家爭鳴聖教幾熄賴一人焉起而正之者實惟孟子其著書七篇包羅天地揆敍萬類故歷代尊爲亞聖者以其大有功於聖教也【臣】考孟子廟建自宋景祐四年歷代皆加修葺今則墻垣倒塌殿宇傾圮棲石像於小屋僕斷碑於空庭因思

皇上闡明道脈遠紹心傳孔子周公二聖之典禮旣崇則亞聖之廟貌宜肅【臣】等幸際昌時敢不仰體

聖心設法修葺以襄

盛典擬與周公廟一並鳩工但扁額碑記非

禦制宸章無以永垂萬世伏冀

皇上親撰頒賜勒之貞瑉奕禩取法無窮聖賢光被不

朽奉

防該部議奏

禮部

題前事仰惟

皇上天縱聖明勤學稽古紹唐虞之道綂闡孔孟之心傳表章六經垂教萬世崇尙徳報功之典承先啟後之模

天章與云漢同昭

宸翰偕日星並麗今孟廟旣稱修葺允宜

禦制扁額碑記永垂不朽俟

命下之日交與翰林院將

禦制扁額碑記發出行文該撫制造懸掛刋勒可也奉防依議

附錄古鄒城在今縣東南二十五里嶧山之陽水經注曰嶧周圍二十里髙秀特出積石相臨殆無土壤石間多孔穴洞達相通有如數間屋甚奇觀也由山而北羣山絡繹直接四基馬鞍二山而九龍山之旁有大澤曰溪湖袤廣數里流爲白馬湖西南以達於泗水湖之西孟母泉出焉孟子舊居在此今子孫世居之宋仁宗景祐四年孔道輔守兗州求孟子墓於四基山得之始就山建廟泰山孫復記曰龍圖孔公爲東魯之二年公聖人之後以興復斯文爲己任謂諸儒之大有功聖門者莫先於孟子吾當訪其墓而表之新其祠而祀之以旌其烈於是符下俾鄒之官吏博求之果於邑之東北三十里有山曰四基得其墓焉遂去榛莽肇其堂宇以公孫丑萬章之徒配宋神宗元丰六年封孟子爲鄒國公下制曰自孔子沒先王之道不明發揮微言以紹三聖功歸孟氏萬世所宗厥惟舊邦實有祠宇追加爵號以示褒崇元丰七年始以孟子配享孔廟元文宗至順二年九月加贈孟子爲鄒國亞聖公制曰孟子百世之師也方戰國之縱橫異端之充塞不有君子孰任斯文觀夫七篇之書惓惓乎致君澤民之心凜凜乎拔本塞源之論黜霸功而崇王道距詖行而放淫辭可謂有功聖門追配神禹者矣朕若稽聖學祗服格言乃著新稱以彰渥典於戲誦詩書而尙友懷鄒魯之風非仁義則不陳期防唐虞之治英風千載蔚有耿光可加封鄒國亞聖公宋徽宗宣和四年縣尹朱缶始徙廟於南門外道左孫傳記略曰孟子葬鄒之四基山傍塜爲廟歲久弗治廟距城三十餘里先是嘗別營廟於邑之東郭以便禮謁元丰七年詔更新廟貌而地頗湫隘宣和三年縣令朱缶謀諸邑人諸生咸謂廟瀕水亟壞不四十年凡五更修矣若許攺卜爽塏之地則願任其事令許之遂徙廟於邑明孝宗治九年修復孟廟至熹宗天啟二年白蓮聞香妖黨突起盤據鄒滕者半載孟廟及中庸書院斷機諸祠悉罹兵燹一切廟廡垣墉無不殘毀賊平兗守孫朝肅修復之大學士文震孟爲之記鄒縣治東舊有子思講堂相傳思孟授受於此元成宗元貞間縣尹司居敬以縣東南隅暴書臺處世傳爲孟子故宅因建子思祠於暴書臺東榜曰中庸精舍堂曰淵源實爲書院之始張頿記曰鄒人相傳孟子故宅在縣東南隅其宅前臨因利溝南揖文賢岡泗川掩抱好事者築暴書臺其間則昔日故有廬舍又縣治東隙地舊名子思講堂謂孟子傳道於此受學故當在魯豈子思時至鄒耶今千六百餘年邑人猶曰此故宅此講堂洞洞屬屬如將見之可不因人心所向以存其迹乎東陽司居敬來尹玆邑復故宅遺迹辟門修垣以表之寄講堂於暴書臺旁名曰中庸精舍子思子南面孟子西向侍皆章甫元端危坐儼然昔日授受之容矣司尹旣去縣尹宋彰繼之始建講堂於淵源堂之後曰率性堂又爲學官居室於其左齋捨廚庫翼爲東西請於朝總名爲中庸書院時成宗大徳六年也元仁宗延祐二年詔攺中庸書院額爲子思書院設山長以司祭祀及教事文宗至順二年封子思爲沂國述聖公明武宗正徳元年以衍聖公次子襲封翰林院五經博士一員奉子思書院廟事

【臣】按宋神宗元丰六年朝散大夫吏部尙書曾孝寛上言孟軻氏自古嘗以其書置博士朝廷亦以其書勸學取士而未有封爵載於祀典章下禮官禮官言孟子傳聖人之道有功天下後世今若止加廟額侯爵恐未盡褒崇檢會顏子封兗國公十哲益封郡公欲乞自朝省詳酌特封公爵以示褒顯天子從之封鄒國公七年以孟子配享孔子度宗咸淳三年升曾子子思子並配孔子位在孟子上初髙孝間洪邁嘗謂孟子配食與顏子並而其師子思子思之師曾子皆在其下於禮儀實爲未然至是始以四子並配此封爵配饗之原始也元祐間龍圖閣學士孔道輔守兗州求孟子墓於四基山就墓旁立廟元丰七年知兗州軍事李梴請曰孟子廟在鄒鎭東北隅制度極陋下仙源縣勘會有室七間皆已倒塌請於修文宣王廟剰錢內支錢三百貫增修孟子廟以稱今來爵命朝議從之考鄒自熙寧五年地入仙源此時廟猶在墓前至後復爲縣別營廟於邑之東郭而今南門外之廟則徽宗宣和四年所移置此祠廟更置之本末也子思子中庸書院與孟母斷機堂則肇造於元鄒尹司居敬夫鄒魯授受之迹迥不可追而講堂故址於一千六百餘年之後人咸稱述弗忘於斯見大道之不冺於人心而守先待後聞風興起之說驗矣兗守表祠墓於前鄒尹修書院於後桑梓敬止幾杖儼然二賢之功其可忘乎二千餘年後幸遇我

皇上秉

大聖之制作明斯道之淵源推之孔子之前之後而周

孟二碑同時並建鄒魯之邦

禦碑鼎峙如日月之並行五星之齊耀風聲所樹已足

振起愚蒙漸被九有矧

錫之敷言發皇震動凡厥庶民靡不是訓是行以近

天子之光者矣

康熙三十五年丙子六月國子監祭酒孫嶽頒司業張豫章疏請

皇上以三次

親徵勦滅噶爾丹朔漠永淸告捷

聖廟且請紀

聖徳神功

禦制

禦書碑文勒石國學

頒示天下

命禮臣議議上

制曰可

遣大學士張玉書祭吿

聖廟翰林院侍讀學士史夔祭告

闕裏【文載第一卷

】

禮部

題爲

聖算無遺

天威逺震凱旋振旅邊徼永淸請酌古制告防學宮事禮科抄出國子監祭酒孫嶽頒司業張豫章題前事內稱竊惟自古聖帝明王爲國計民生謀久安長治則有負固逆命者必命將出師恭行天討殱厥醜類以奠安中外然或近在封域之間非盡遠逾邊庭之界卽使躬親靺鞈亦必歲久成功故漢之武帝唐之太宗未嘗不開疆拓宇而不能迅奏膚功明之成祖亦屢出塞徵討地猶未遠不寧惟是殷髙宗之克方也以三年周宣王六月興師以伐玁狁亦僅至於太原而已未有親統大軍出險渉遠不數十日而大功告成廓淸沙漠乂安邊境如我

皇上之神武首出夐邁百王者也我

皇上自禦極以來削平三逆掃蕩臺灣南朔東西並奉正朔凡戴髮含齒之儔咸思向風而效順乃有厄魯特噶爾丹者辜恩背徳獨自外於聲教狡謀出沒擾亂邊陲逆天虐民罪在不赦

皇上念逆寇一日不靖則邊氓一日不安非速行勦滅

曷由共享太平𨿽諸王大臣請緩

親徵而

睿謀獨斷眾論不撓且軍儲皆出

天庾轉餉數十萬石時

頒賞賚師有餘資總以安四海生靈之命綿

宗社無疆之庥故不憚

六飛遠邁身先士卒而天人葉應自誓師以迄大捷僅七十日耳從此邊塞不聞金鼓之聲斥永無烽火之警胥遊化日共樂堯天是從來未有之大仁也師出之日水凍艸枯及

禦蹕經臨掘地則泉湧牧馬則艸肥蓋天時地脈已早

決於

宸算之中非臣下所能測識萬一且分布諸軍爲三路

調度規畫並出

皇上之指授噶爾丹旣凜

天威之降臨復聞大軍之四繞釡炊不及餐妻孥不暇

顧棄而宵遁自謂可以兔脫不知

神防祕謨預定於前逆寇西奔

天戈東指諸軍會合環而擊之背水阻山擒斬殆盡餘黨星散絡繹就降子女牛羊俘獲無算搗其巢穴沙磧一空是從來未有之大智也巴顏烏喇黑魯倫河等地最爲險遠行間持防尙憚馳驅乃

皇上親舉玉趾櫛風沐雨日進一餐勞苦與軍士共之率數十萬貔貅之眾逾天山渡瀚海如履平地而走康莊莫不忠義激發驍騰百倍兵刃未接先已披靡乘勝窮追摧枯拉朽逆寇旣就滅亡塞外諸藩益復畏威懷徳是從來未有之大勇也十五日

午門宣防二十三日又

午門宣防跪聽嵩呼誠懽誠忭凡屬臣民舉翹首

皇上回鑾告成功以彰顯烈【臣】等一介腐儒荷蒙聖恩簡擢不獲負弩執殳效力塞外伏查禮記王制曰天子出徵執有罪反釋奠於學以訊馘告卽魯頌泮水之詩亦曰矯矯虎臣在泮獻馘淑問如臯陶在泮獻囚是三代時告防於學也漢唐以來僅於丹鳳樓前及午門外受俘未有告成於國學者似於詩禮爲未符

皇上建千古未有之功則漢唐未舉行之盛事請自皇上始之卽

聖朝寛仁不必有事於訊馘而專行釋奠之禮昭告文廟勒石太學原本六經非由臆說不妨與祭告闕裏並行將見文徳武功益光昭史冊於無旣矣【臣】等愚鈍無知遭際

聖明謹據經生之見仰塵

天聽因系條陳事宜字多逾格如果【臣】言可采伏祈勅部議覆施行康熙三十五年六月二十五日題七月

初四日奉

防該部議奏欽此欽遵於本月初五日到部該【臣】等議得國子監祭酒孫嶽頒司業張豫章疏稱我

皇上自禦極以來削平三逆掃蕩臺灣凡戴髮含齒之儔咸思向風而效順乃有厄魯特噶爾丹者辜恩背徳逆天虐民罪在不赦

皇上念逆寇一日不靖則邊氓一日不安故不憚六飛遠邁身先士卒而天人葉應自誓師以迄大防僅

七十日耳師出之日水凍艸枯及

禦蹕經臨掘地則泉湧牧馬則艸肥蓋天時地脈已早

決於

宸算之中非臣下所能測識萬一噶爾丹釡炊不及餐妻孥不暇顧棄而宵遁自謂可以兔脫不知

神防祕謨預定於前諸軍會合環而擊之餘黨星散絡繹就降子女牛羊俘獲無算搗其巢穴沙磧一空逆寇旣就滅亡塞外諸藩益復畏威懷徳

午門宣防跪聽嵩呼誠懽誠忭凡屬臣民舉翹首

皇上回鑾告成功以彰顯烈伏查禮記王制曰天子出徵執有罪反釋奠於學以訊馘告卽魯頌泮水之詩亦曰矯矯虎臣在泮獻馘淑問如臯陶在泮獻囚是三代時皆告防於學也

皇上建千古未有之功則漢唐未舉行之盛事請自皇上始之卽

聖朝寛仁不必有事於訊馘而專行釋奠之禮昭告文廟勒石太學原本六經非由臆說不妨與祭告闕裏並行將見文徳武功益光昭史冊於無旣等因前來查祭告闕裏【臣】部以

聖謨廣運等事一疏請

防俟

命下舉行外其祭酒孫嶽頒等所請不必有事訊馘專

行釋奠之禮查康熙八年四月內

皇上親詣太學舉行釋奠在案仰惟我

皇上親綂六師將噶爾丹刻期勦滅武功旣盛文徳益

彰應

遣大臣一員詣

文廟祭告成功自

皇上䢐徵以至

回鑾一切

訏謨勝算及將士之踴躍百神之效靈允宜纂集大綱

進呈

禦覽勒石國學更將碑文摹搨頒發各直省總督巡撫

轉發各府州縣學俾萬代士子咸知

皇上遠逾瀚海迥出絕域屏去幃幄晝夜躬擐甲冑身

先士卒

聖武神謀殄滅逆寇創此開辟以來未有之盛烈也恭

候

命下防辦祭品選擇吉日

遣大臣之處由太常寺衙門啟

奏其告祭祭文勒石碑文由翰林院撰擬呈

覽其碑石由工部備辦勒石之處交與國子監刋刻俟勒成之日摹搨轉送【臣】部頒發直省可也【臣】等未敢擅便謹題請

防康熙三十五年七月十五日題三十六年六月初六

日奉

防依議

附錄詩魯頌泮宮曰矯矯虎臣在泮獻馘淑問如臯陶在泮獻囚毛公傳曰囚拘也鄭康成箋云馘取格者之左耳囚所虜獲者僖公旣伐淮而反在泮宮使武臣獻馘又使善獄之吏獻囚孔頴達正義曰釋詁云馘獲也皇矣傳曰殺而獻其左耳故云馘所獲者之左耳謂臨陣格殺之而取其左耳也囚所虜獲者謂生執而系虜之則所謂執訊者也禮記王制曰天子將出徵類乎上帝宜乎社造乎禰禡於所徵之地受命於祖受成於學出徵執有罪反釋奠於學以訊馘告鄭氏於受成於學注曰定其謀也釋菜於學二句注曰釋菜奠幣禮先師也訊馘取生獲斷耳者孔頴達正義曰受成於學者謂在學謀議兵事好惡可否其謀成定受此成定之謀於學裏故云受成於學出徵執有罪者謂出師徵伐執此有罪之人還反而歸釋菜奠幣在於學以可言問之訊截左耳之馘告先聖先師也又曰案周禮宗伯師還獻愷於祖司馬職云愷樂獻於社此記不云祖及社者文不具周禮不云獻愷於學者亦文不具

【臣】按猾夏之咨徵苖之役見於虞書方之伐垂於易象玁狁千襄昆夷之喙荊舒之懲撻伐之績著於雅頌自古聖帝明王盛徳大業昭垂經籍者曷常不以攘外安內爲亟亟哉然率由命將䢐徵未聞親臨絕域亦且積有歲月然後克之不過驅之逺遁受其歸欵未聞盡其種類殄滅無遺者至於獨斷之決料敵之明成功之速戰必勝攻必取俘其子息殱厥渠魁一勞永逸而且心切好生恩敷並育受數百萬之降辟數萬里之地則自五帝三王以來未有如我

皇上親徵之役功最髙徳最厚者也伏稽釋奠於學以訊馘告之文載在王制獻囚獻馘魯頌歌之典綦鉅矣而三代以下未有行之者豈惟古禮久湮罕能修舉良由後世帝王功烈卑淺不足以稱此隆儀也幸遇

聖朝剏行此禮詎非超越萬古之盛事哉吾夫子自言以戰則克而春秋之作尢謹內外之防然則

皇上之天威遠震建此大功與

先聖之心若合符節固有黙契焉者匪獨聲靈之赫濯而已也【臣】等跧伏東魯俯慚儒懦不能執殳屬鞬效力疆親見

聖天子廟謨之神妙功業之崇隆苐伏讀諸臣恭賀大防之疏懽忭踴躍不能自禁念自

先聖立廟學宮以來數千餘年乃得覯玆

曠典洵屬萬世未有之遭逢且仰見我

皇上文徳武功事事皆傳

聖人之心法上邁唐虞三代之隆而

奎章

宸翰亦且與典謨雅頌照耀兩間乾坤俱永矣

幸魯盛典卷十四﹤史部﹐政書類﹐儀制之屬﹐幸魯盛典﹥

欽定四庫全書

幸魯盛典卷十五

康熙二十八年己巳秋八月

詔修闕裏孔子廟

衍聖公【臣】孔毓圻

奏爲

聖主重道極隆吁請

勅修闕裏

聖廟以光

盛朝大典事【臣】竊惟我

皇上以不世出之聖當大有爲之時文治炳隆聲教翔

洽亙古爍今參天兩地蓋

先聖集堯舜禹湯文武周公之道而

皇上更統備堯舜禹湯文武周孔之全惟

聖知聖惟道重道務極效法惇崇以勵世善俗是以恩數超軼百代

典章炳煥千秋大矣至矣蔑以加矣而【臣】更有請者

【臣】按闕裏

聖廟歷代以來凡遇隳敝例由襲封之臣報明上請或撤舊更新或因仍修葺所以歷年逾久廟貌常新今按廟自明季治十七年被災重建歷今三百年歲月久遠日漸毀敝殿寢多有漏損廊廡皆已傾頽齋捨全荒舊亭廢墜邇年以來尢極敝壞不堪及時修理似不容緩【臣】伏思天下州縣文廟仰賴

皇上盡皆修整完備況玆闕裏興聖之區闗系尢重幸

遇

皇上聖明在上千載一時正廟貌重新之日宮墻完美之期也【臣】特敢備悉情形亟行陳請伏乞

皇上睿鑑施行康熙二十八年六月二十日題本月二

十九日奉

防該部議奏

禮部

題前事該【臣】等議得衍聖公孔毓圻疏稱闕裏聖廟加恩聖裔尊崇之典例由襲封之臣報明上請廟自明季治十七年被災重建歷今三百年歲月久遠日漸毀敝殿寢多有漏損廊廡皆已傾頺齋捨全荒舊亭廢墜邇年以來尢極敝壞不堪及時修理似不容緩等因前來竊惟

皇上尊師重道

駕幸闕裏釋奠

先師歷代以來凡遇隳敝無所不極今衍聖公孔毓圻旣稱闕裏

聖廟歲月久逺漏損傾頽等語理應工部差官勘明確估將修理之處議覆但今值

大行皇后喪禮工部事務繁多應暫行停止可也康熙二十八年七月二十三日題八月初五日奉

防闕裏聖廟崇奉

先師萬代瞻仰今旣日漸毀敝理宜修葺著差工部

內務府官員前往確估到日再議具奏

九月

遣內務府郎中皁保工部郎中壽鼐赴闕裏

聖廟估計十二月皁保等賫

聖廟估計冊回京復

命康熙二十九年庚午工部議以今年不宜蓋正請將

闕裏

聖廟修理蹔行停止

上命再議

工部等衙門爲請

防事闕裏

聖廟估計修理之處內務府郎中皁保筆帖式王世遵工部郎中壽鼐筆帖式班塔等俱騎驛馬前往等因康熙二十八年九月二十三日題本日奉

防依議

工部爲請

防事衍聖公孔毓圻疏稱闕裏

聖廟敝壞等因禮部議覆修理之處暫行停止奉

防闕裏聖廟崇奉

先師萬代瞻仰今旣日漸毀敝理宜修葺著差工部

內務府官員前往確估到日再議具奏欽此欽遵隨差內務府郎中皁保【臣】部郎中壽鼐估計去後於康熙二十八年十二月十三日郎中皁保壽鼐回來料估之處轉奏奉

防將料估之處交與該部等因到部查得郎中皁保等估內共需用大小松橔木九千八百餘件架木一萬三千三百餘根城磚方磚沙滚子磚斧刃磚共十五萬四千二百餘件布筒板瓦七萬六千六百餘件白灰三百九十萬四千二百餘觔各項匠役九萬三千二百餘工壯夫四萬六千四百餘工其大成殿大成門琉璃瓦脊料全換並換圍房脊料鑲邊瓦共琉璃瓦二十萬三千二百餘件等因該【臣】等查得郎中皁保等估計內需用琉璃瓦料松橔木植架木之數甚多一時難以挽運且今年不宜蓋正將修理闕裏

聖廟暫且停止俟修理之日將修理之處再行詳確估計議覆可也康熙二十九年二月初二日奉

防明年修造之處再議具奏

工部

題爲請

防事先經【臣】部具奏修理闕裏

聖廟據郎中皁保等估冊內需用琉璃瓦料松橔木植架木之數甚多一時難以挽運且今年不宜蓋正將修理闕裏

聖廟暫且停止俟修理之日將修理之處再行詳確估計議覆等因繕冩折子具奏奉

防將明年修理之處再議具奏欽此欽遵隨行欽天監選擇明年修理吉期去後據欽天監文內開康熙三十年四月十二日丁卯宜用未時修理闕裏

聖廟吉先從東南巽方動土起吉等語該【臣】等再議得先經【臣】部以今年不宜蓋正將闕裏

聖廟修理之處暫行停止等因具奏奉

防將明年修理之處再議具奏欽此查得郎中皁保等

估計帶來冊開闕裏

聖廟大成殿等殿五十四間大成門等門六十一間圍房八十八間內挑換朽爛�柱望板椽子等木拆卸瓦片重照原舊油飾彩畫修理等語其修理所需顏料銅鐵等項於戶部支取不算價值外共用松橔木植九千八百六十八根價銀二萬四千三百二十四兩八錢杉木椴木楡木一百三十根價銀一百八十一兩五錢琉璃瓦料二十萬三千二百九十七件價銀三萬一千八百四十五兩磚瓦二十三萬九百二十八个價銀三千四百八十九兩六錢九分六釐白灰三百九十萬四千觔價銀四千九百十九兩零四分繩觔蓆片家夥等項價銀一千七百二十兩打造銅鐵等項匠役工價並煤炭價銀二千七百六十七兩四錢各項匠夫工價銀一萬六千七百七十兩零六錢四分五釐以上共需用物料價值銀匠夫工價銀八萬六千零十八兩零八分相應差總管內務府官一員【臣】部司官一員照欽天監所擇於康熙三十年四月十二日開工所用磚灰瓦繩蓆家夥等物煤炭價值並各項匠夫工價銀兩行文山東巡撫動用司庫錢糧交與管工官預行燒造磚瓦灰觔備辦物料其匠夫開工之時雇覓修理查先造闕裏

聖廟碑亭所用琉璃瓦料於回空糧船裝載運至濟寧州今修理需用琉璃瓦料松木橔木杉木等木顏料等項預備得日交與倉塲侍郎於回空糧船裝載運至濟寧州此等物料差出官員前往驗收會同濟寧道自泗河雇覓運至闕裏工所又查得江南江西湖廣浙江歷年解京架木各一千六百根此四省所解架木六千四百根行令各該巡撫將康熙二十九年分應解架木照數於本年內送至闕裏工所此修理之處令管工官員敬謹堅固修理工完之日將實用過錢糧細數造冊到部確查銷算具題可也康熙二十九年二月十八日奉

防修理闕裏

聖廟所用物料工價不必動支部內錢糧照數發內帑銀兩采辦修理其物料著令回空糧船載運余依議

夏六月

遣內務府廣儲司郎中皁保工部虞衡司郎中阿爾粺內務府筆帖式王世遵工部筆帖式查爾奇昻吉圖監督修理

聖廟八月皁保等至曲阜九月回空糧船運琉璃瓦料松木橔木杉木顏料物料至濟寧州江南江西湖廣浙江所解架木六千四百根亦至郎中皁保等驗收同濟寧道韓作棟等由泗河運至兗州府由兗州府起車運至闕裏康熙三十年辛未夏四月十二日丁卯郎中皁保阿爾粺督同濟南府同知金世揚兗州府通判許嗣華曲阜縣知縣孔尙愉等起工修理

聖廟康熙三十一年壬申秋八月二十日丁酉吿成附錄宋文帝元嘉十九年詔魯郡修孔子廟及學捨齊世祖永明七年詔曰宣尼誕敷文徳峻極自天發揮七代鈞陶萬品英風動舉素王誰匹功隠於當年道深於日月前王敬仰崇修寢廟歲月亟流鞠爲茂艸今學校興立實稟洪規可攺築宗祊務在爽塏唐髙宗幹封元年詔大修文宣公廟以兗州都督霍王元軌董其役懿宗咸通七年鄆曹濮等州觀察使孔溫裕上修廟奏狀周太祖廣順二年勅兗州修葺孔子祠廟宋太宗太平興國八年詔近臣曰朕嗣位以來咸秩無文徧修羣祀惟魯之夫子廟堂未加營葺闕孰甚焉可詔大將作恢敞儒宮眞宗天禧五年詔以封禪行宮遺材於轉運司支官錢修葺神宗元丰元年詔兗州以省錢修葺宣聖祠廟先是州縣憚於申請廟久不修至是始完葺元丰五年詔轉運使於絲絹錢內支錢二千貫又賜度牒三十本給兗州重修本廟及於本路雜差役兵士工匠等以四十七代孫孔若升監修徽宗政和元年令運司於系省錢內應付修完本廟及於本路諸州軍差雜役兵士工匠和雇百姓修造委四十八代孫孔端友監修金熙宗皇綂元年詔於行臺撥錢一萬四千貫修理聖廟委四十九代孔環監修並禁官司侵占聖廟地者著爲令甲章宗明昌元年詔曰比聞曲阜縣孔聖廟興

蓋多年廡門位次阨陋極壞蓋彼處官提控修補所用錢於泰山香錢內支如以後更有損壞委本縣申部支錢修補又令夫子廟系省錢修蓋有司出錢七萬四百貫有奇擇幹臣典領匠役制度大備於歷朝元世祖至元四年東平路曲阜縣尹兼主祀事孔治請將宣聖廟奎文閣廟學等修蓋奏準委官張煥與逹魯噶齊管民官估計合用磚瓦木植等物價銀錢鈔五十六錠四十餘兩又於本路歷日錢內支鈔二十錠仍委能幹人員與總管府委定官員並曲阜尹兼主祀事孔治等起蓋奎文閣杏壇齋防黌捨皆卽舊而新之而殿廡未及成宗大徳元年大中大夫濟寧路逹嚕噶齊阿勒坦布哈行部至曲阜瞻拜祠下見其荒涼乃上言願自修葺一切所資首先出備如有不敷勸率好事者捐助申準許令修蓋遂自輸錢幣萬緡儲材選匠間忽奉禦史臺參詳祖庭林廟與他處不同修理盛事當出自朝廷不可使臣下獨專其美奏罷之大徳四年工部符下官爲給降錢物命阿勒坦布哈詣闕裏度工起蓋十二月欽奉詔書不急之役停罷五年奉中省判送本部參詳濟寧路奉詔書時聖廟工役已及八分若今住罷經值霖雨損壞就用元化錠鈔雇工修蓋於六年九月落成費十萬金有奇明太祖洪武七年衍聖公孔希學奏請修理聖廟奉防明年時和年丰與他修造洪武十年布政司委兗州判官袁良督所屬州邑鳩工修理逾三月而成二十九年諭工部侍郎秦逵闕裏先聖降神之地廟宇廢而不修何以妥神靈昭來世爾工部卽爲修理以副朕懷遂差行人張敏引工匠千人修蓋一新成祖永樂九年衍聖公孔彥縉咨部以祖廟洪武年間修理經今年久殿宇廊廡樓閣等毀壞共四十六處計二百八十七間工部覆奏於永樂十年撥囚三百三十名遣行人雷迅管領赴廟修理迅核洪武年修廟系孔氏族人孔思用等提領修蓋具奏永樂十三年正月奉防工部照洪武年間例與他修蓋法司裏撥一千名囚人著孔家自管原去的行人著回來乃委族人孔思桓督修本年十二月奉防孔廟是致敬去處囚人毎作踐不便恁毎還著文書鋪馬裏去問工部家怎麼只撥這幾个囚人去修幾時得完便著山東布政司官一員與曲阜知縣孔克中齊民三千人典役於廟仍令囚人聴役於外至永樂十五年畢工英宗天順八年詔巡撫山東都察院左副都禦史賈銓重修闕裏先聖廟憲宗成化十九年衍聖公孔泰因廟制年久請復修廣乃命方面官督營造之役孝宗治十二年六月孔廟災燬殿廡等處一百二十三間禦史余濓題請重修奉防該衙門看了來說禮部尙書徐瓊等覆奏令巡撫都禦史何鑑親詣災所相計該造殿宇廊廡碑亭等合用料價工食銀兩共該一十五萬二千兩有奇遂將荊州蕪湖杭州各抽分廠木植江西九江蘇州滸墅並臨淸鈔関船料錢鈔及山東起運夏稅折鈔戶口食鹽並各司府在庫無礙錢糧委官前去提取支用委布政司參議程愈按察司僉事李宗泗按察司僉事黃繡督工始工於治十三年二月訖工於十七年正月

【臣】按水經注孔廟卽夫子故宅宅大一頃後世以爲廟廟屋三間而已此魯哀公卽孔子宅立廟以祀之遺制也司馬遷登夫子講堂觀車服禮器諸生以時習禮於此輒低徊畱之不能去祠宇𨿽隘而去古未遠其流風遺敎淪浹於人心者如此其至也漢章帝幸宅祀孔子及七十二弟子作雲門咸池韶濩六代之樂於時萬乘親臨六軍扈蹕生徒樂懸畢集於庭則廟寢當己恢廓非復從前朴陋而考漢世別無修廟之文魏黃初二年始詔魯郡修起舊廟又於其外廣爲學捨自後代有修葺至唐擴正廟爲五間兩廡二十餘間後爲寢廟前爲廟門規制寖大洊歷數朝踵事增華至於宋金元明制度敞已倍於昔後復移城衞廟辟廟以南之隙地入於櫺星門內延袤益廣林木蓊郁重門洞達眞爲萬仞之宮墻矣廟制旣大易以頹壞列代以來或曠世而一修或數年而輒舉載諸廟志釐然可考若夫補塞塗茨隨時繕治亦有如孔溫裕之自出私財阿勒坦布哈之率先倡助者然元之臺臣有言祖庭林廟與他處不同修理盛事當出自朝廷不可使臣下專其美可爲獨議大體千古不易之正論矣以後廟當修復襲封之臣必以上請明洪武時請者爲衍聖公孔希學永樂時請者爲衍聖公孔彥縉天順時請者爲衍聖公泰蓋請命於朝所以重

聖廟

皇上本尊聖之

淵衷軫遺祠之隳敝鑑前代修建經費出於雜稅工徒役於民間遷延歲月徒循具文責成地方動多艸率或旋作而旋罷或工完而輒毀非所以妥神靈昭來世也於是

兪衍聖公孔毓圻之請章下所司時部臣請暫停止皇上排眾議而力行

遣官估計估計已定又有以天時不宜蓋正爲言者

皇上命欽天監擇日於來年起工而先一年預發帑金庀治工料其材木琉璃瓦料及丹漆銅鐵諸物皆於漕艘運載至濟寧由濟而水運至兗由兗而陸運至闕裏又截畱江楚南浙四省歲輸架木同時畢至凡玆擘畫之盡善咸本

睿慮之周詳監督諸臣奉

命而行不越二年大工告竣蓋維時和年丰雨暘時若故趨事赴工百毀具舉不役一夫不擾一物不勞而理不速而成於是四方觀化咸仰

聖聰率土聞風羣歌

帝力蓋自有

聖廟以來歷經修建從未有

特發帑金專官監督刻期竣事盡善極華如今日者

矣

九月初六日壬子衍聖公孔毓圻率族屬翰林院五經博士孔毓埏太常寺博士孔毓琮國子監博士孔尙任國子監博士孔尙鉝候選州同孔聞詝等候選知縣孔尙基等舉人孔毓榮等歲貢生孔衍經等生員孔聞賢等奉祀生孔尙元等凡一百十六員名赴

闕謝

恩

上命賜宴於禮部

衍聖公【臣】孔毓圻

奏爲

廟工告成微【臣】恭率族屬匍匐

闕下叩謝

天恩事康熙二十八年九月防

皇上遣內務府廣儲司郎中【臣】皁保工部營繕司郎中

【臣】壽鼐前赴闕裏

聖廟估計修葺於二十九年七月奉

防遣內務府廣儲司郎中皁保工部虞衡司郎中阿爾粺監督工役於三十年四月起工今於三十一年八月報完訖【臣】欽惟我

皇上

執中立極

廣運乘時

位在徳元旣參天而兩地

道綜羣聖實作君而作師致郅隆而幾刑措上臻熙熙皥皥之風由成功而煥文章端邁蕩蕩巍巍之盛遠人歸化徧於日出之區視民如傷屢下蠲租之詔遂使含哺鼓腹之倫咸防怙冒海晏河淸之宇共樂升平文治莫備於今日而重道彌勤於

聖衷以闕裏爲毓

聖之域固祠宇之宜崇亦宮墻當

淸蹕之臨豈污萊之弗剪

特遣天使相度工程旋發水衡以爲備物朱提十萬皆

頒

內府之金碧瓦千車盡出

尙方之賜巨材運以漕艘架木輸於外省以至銅鉛丹漆咸采厥土之良匠作工徒亦選冬官之勝若夫廩餼雇直之微屝屨餱糧之細悉歸經費仰給羨錢纎毫不擾民間地方不知工作凡玆經畫之盡善皆本

睿慮之周詳而【臣】皁保【臣】阿爾粺等肅將

欽命晝夜靡寧監理大工成功甚速由是殿廡輪奐昭車服禮器之遺堂寢深嚴容宗廟百官之富飛甍傑閣朗耀奎文碧檻層扉增輝魯壁重光塑像羹墻之色儼臨整飭講壇詩禮之風如溯塗茨丹艧無非見聖之思盡美極華允稱妥神之地謁者斂容以對越觀者駭矚而怡愉靡不感仰

皇恩歡呼

帝徳蓋自建

廟以來從未有完美莊嚴如今日者洵極天壤之大觀亙古今而罕覯者矣【臣】生逢

聖世歷被

寵榮玆更防

恩修理祖廟

大典事闗天下而遭遇幸在微【臣臣】卽捐糜頂踵末

由仰報

髙深惟慶

作覩重新振儒風於四表

貞恆永固祝

聖壽於萬年率土咸依名言莫罄今當完工落成之日【臣】謹率族屬翰林院五經博士【臣】孔毓埏等匍匐

闕下叩謝

皇上隆恩爲此具本跪捧恭

謝康熙三十一年九月初六日題本月初十日奉

防覽卿奏謝知道了該部知道

工部

題爲請

防事該【臣】等查得修理闕裏

聖廟大成殿等殿五十四間大成門等門六十一間兩廡八十八間共房二百零三間櫺星門一座牌坊二座龕案一座原估需用物料匠夫銀八萬六千零十兩八分交與內務府郎中皁保【臣】部郎中阿爾粺等修理去後今工完據郎中皁保等造具細冊呈報到部照例核算除戶部取用顏料銅鐵等項及湖廣等四省解到架木不算價值並泗河雇覓船車裝載木植琉璃瓦顏料等項運價令山東巡撫另行題銷外辦買用過松橔木植銀二萬四千三百二十四兩八錢杉木楡椴木銀一百八十一兩五錢琉璃瓦料銀三萬一千八百四十五兩磚料布瓦銀三千五百二十一兩一錢三分六釐白灰銀四千七百十五兩八錢八分九釐繩觔葦蓆銀一千六百零二兩一錢七分六釐家夥葦篾等項銀一百零八兩三錢打造銅鐵物料工銀一千九百六十一兩六錢四分七釐各項匠夫工價銀一萬五千八百五十八兩零一分五釐共實用過銀八萬四千一百十八兩四錢六分三釐與例相符應準開銷節省銀一千八百九十九兩六錢一分七釐令管工部郎中皁保等繳回

內帑余剰松木一百十九根半江米九斗七升二合五勺鐵二千三百四十八觔十二兩存貯

聖廟如有應用之處令其應用其長短架木八千一百八十七根行令山東巡撫速行運至張家灣木廠可也康熙三十二年二月二十二日題本月二十五日奉

防依議

工部

題前事該【臣】等議得山東巡撫桑格疏稱修理聖廟運送物料動用地丁銀三千兩自濟寧運至滋陽水路八十五里運過物料用銀一千二百三十三兩九錢零自滋陽運送曲阜縣陸路三十里用銀一千一百二十三兩七錢零共用銀二千三百五十七兩六錢零余剰銀六百四十二兩三錢零應彚行解部等因造冊具

題前來查該撫將所用物料陸路水路運送腳銀旣經查核題明應準開銷余剰銀六百四十二兩三錢零應解戶部可也康熙三十二年三月初七日題本月初九日奉

防依議

附錄明成祖永樂十五年五月修理孔廟畢工衍聖公孔彥縉率知縣孔克中及族人等奏謝命頒膳於光祿復賜宴於禮部仍命衍聖公孔彥縉知縣孔克中上殿面對孝宗治十七年五月重建孔廟成衍聖公孔聞韶上表奏謝曰伏以文敎誕敷離照普臨於海宇儒宗大慶鼎新復見於宮墻誠千載之偉觀匪一家之私幸光覃鄒魯遠邁金元玆蓋伏遇陛下體備中和志兼謨烈乾綱獨運辟四門以廣忠言渙號孔揚奉兩宮而隆孝治登延耆俊屏斥異端講籍田之禮以厚民生卻貢獻之私而恢邦計加崇釋奠重師表百王之功常禦經筵究刪述六經之防當廟宇落成之日應治元初紀之期載念先皇舉斯盛典屢勤大吏督彼羣工出官帑以佐經營發役人以充輸作禮庭中起視昔有加寢殿相髙於文斯稱像設儼衣冠之肅歲時增俎豆之輝文星遠映乎奎壁化雨再沾於洙泗總賴乾坤之力致玆輪奐之休【臣】爵與上公身叨主祀孔林無恙企聞詩聞禮之風闕裏有嚴愧肯構肯堂之業侍虞庠而觀盛舉已被鴻恩瞻嵩嶽以祝蕃釐載申微悃伏願配乎天配乎地慶無疆之治於一人作之君作之師享有道之長於萬世

幸魯盛典卷十五

欽定四庫全書

幸魯盛典卷十六

康熙二十九年庚午四月世襲翰林院五經博士孔毓埏請創建述聖廟

詔許之

世襲翰林院五經博士加六級【臣】孔毓埏謹

奏爲述聖未有專廟懇

勅鼎建以隆祀典事伏念【臣】祖述聖子思子乃至聖之嫡孫家學淵源授受最眞且從學於曽子傳道於孟子晚年作中庸一書極天人性命之精微與大學論孟並垂學宮其功較諸賢猶稱最著至宋大觀二年始從祀孔廟端平二年陞入十哲咸淳三年又陞入四配在顏曽孟三賢之列蓋其道徳相同則其食報似不可或異今顏曽孟三賢自孔廟配享之外又各有

勅建專廟故錄其子孫世爲五經博士主奉祀事今【臣】

亦防

聖恩備員博士而【臣】祖子思子獨未有專廟每至春秋丁期俎豆闕如備查顏曽孟三廟之制皆前有殿而後有寢列及門之賢於廊廡又別立祠宇並祀三賢之父若母今子思旣無專廟而其父伯魚以大聖爲父以大賢爲子乃不得如顏路曽防孟孫氏者享一日堂上之尊其母與夫人亦不得各備寢位之榮卽門人如孟子者亦不得侍坐於師側曠古缺典未有如斯之甚者也幸遇我

皇上重道崇儒研精經傳以治術而闡心法以君道而行師敎凡前代未舉之典靡不燦然明備其於魯之周公廟鄒之孟子廟及先儒書院等處旣皆修葺一新並

賜勅撰碑文及

禦書匾額近又防

特發帑金庀材儲料重修【臣】始祖先師孔子廟伏考歷

代

帝王加意聖門隆恩厚賚如我

皇上今日者實所罕覯今【臣】祖子思子未有專廟是數千年之闕略畱以待今日【臣】不於此時懇請更俟何時是以不揣卑微冒昧上凟伏乞

皇上垂念子思子傳道之功準照顏曽孟三賢祀典許其一體設立專廟其廟基卽在闕裏孔廟西北之隅【臣】衙署之左與顏廟相爲輔翼至於建造之資【臣】不敢再望

內帑亦不敢重煩有司祗用孔廟之殘材余料其不足者【臣】自行設處積年累歲漸就規模以爲【臣】奉祀獻爵之地但望

皇上恩比周公孟子兩廟及先儒書院之例亦

勅撰碑文

禦書匾額以照耀四海垂示來玆則述聖之道徳彌光而萬世之祀典攸賴矣康熙二十九年三月二十六日奏四月初五日奉

防該部議奏欽此欽遵於本月初六日到部該【臣】等竊考子思子從祀孔子廟自宋大觀二年始至端平初陞入十哲祀於堂上咸淳初同曽子陞入顏孟之列是爲四配而顏子廟初建於兗在唐開元二十七年嗣建於曲阜在元泰定三年孟子廟建於鄒縣在宋景祐四年曾子廟建於嘉祥縣誌稱剏始無考至明正綂以後屢經修葺惟子思子向未有專廟元元貞初因鄒縣舊有子思講堂祠後攺稱書院明正徳元年始以衍聖公次子世襲五經博士奉鄒縣書院祀事而曲阜之廟祀缺焉今博士孔毓埏疏稱數千年之缺略畱待今日乞照顏曽孟三賢祀典一體立廟廟基卽在闕裏西北隅其建廟之資自行區處應如所請仿顏曾孟三廟規制建立子思子廟春秋致祭載諸祀典至於疏請

勅撰碑文

禦書匾額用以昭示來玆應俟廟宇報竣到部之日【臣】

部恭請

睿裁康熙二十九年四月二十一日題本月二十三日

奉

防依議

附錄宋馬端臨經籍考子思子七卷晁氏曰魯孔伋子思撰載孟軻問牧民之道何先子思子曰先利之孟軻曰君子之敎民者亦仁義而已何必曰利子思曰仁義者固所以利之也上不仁則不得其所上不義則樂爲詐此爲不利大矣故易曰利者義之和也又曰利用安身以崇徳也此皆利之大者也溫公采之著於通鑑夫利者有二有一已之私利有眾人之公利子思所取公利也其所引援易之言是也孟子所鄙私利也亦易所謂小人不見利不勸之利也言𨿽相反而意則同不當以優劣論也楊時曰孔子歿羣弟子離散分處諸侯之國𨿽各以所聞授弟子然得其傳者蓋寡故子夏之後有田子方子方之後有莊周其去本寖遠矣獨曽子之後子思孟子之傳得其宗子思之學中庸是也朱熹曰曽子大抵偏於剛毅這終是有立腳處所以其他諸子皆無傳惟曽子獨得其傳到子思也恁地剛毅孟子也恁地剛毅惟是有這般人方始輳合得著惟是這剛毅之人方始立得定子思別無可考只如孟子所稱如摽使者出諸大門之外北面再拜稽首而不受如雲事之云乎豈曰友之云乎之類這是甚麼剛毅黃幹曰論道綂至於子思則先之以戒懼謹獨次之以智仁勇而終之以誠至於孟子則先之以求放心次之以集義終之以擴充此又孟子之得綂於子思者然也

【臣】按子思子親炙

聖祖卒業曽門詩禮之訓紹一貫之傳闡義利之辧授之孟氏於吾道絕續之闗承先啟後以一身任之使聖人之道昭垂萬古其功最鉅宋儒楊時稱其獨得聖學之宗朱熹尢極推其剛毅有以也抑【臣】於其居衛一節窺見其學力堅定忠義凜然有非後世慷慨激烈之士所能及者至今讀其言曰如伋去君誰與守明乎義之無所逃而節之不可奪也豈非傳

先聖事君以忠之家法而立萬世人臣之鵠者歟顧歷代追崇視諸賢獨後且廟貌缺如豈非極盛之舉固畱以待超越百王之

聖主乎今博士【臣】毓埏具疏吁

恩卽奉

兪綸準其建造【臣】毓埏鳩工庀材者數年矣數千年未

舉之典禮創見於

聖朝而四配之廟乃全備無缺子思子始獲有棲神之地而伯魚始得享推恩之榮於是羽翼

聖廟猶四時之成歲序四瀆之奠坤輿代嬗無窮流行不息於萬斯年聖賢之道綂皆載

天澤之汪洋以永垂不朽矣

康熙三十二年癸酉冬十月以

聖廟告成

詔遣

皇子祉至闕裏吿祭

衍聖公【臣】孔毓圻

奏爲

廟工旣經告竣

遣祭應吁

特恩謹據例陳請仰祈

睿鑑事【臣】查舊例明季治十七年修建闕裏

聖廟落成時遣閣臣李東陽前詣祭告歷今三百年來今防我

皇上鑑廟貌隳敝

特發內帑遣官監督修理於康熙三十一年八月內完

工經【臣】

題報在案【臣】思前代修建率多因仍舊制塗茨丹艧而已未有鼎新輪奐崇閎美備如今日者也其經費出於地方取於稅課而已未有朱提十萬

特發帑金如今日者也其鳩工董成責於有司辦於守

土而已未有煌煌

聖諭特遣耑官如今日者也其開工修理或時作而時止或經年而累月未有不役一人不擾一物而成工迅速如今日者也然於其落成猶遺大臣以展祭祀告成功況我

皇上之曠典隆恩有逾前代而

廟庭之輝煌壯麗度越曩時典旣尊崇禮宜隆重天下之所欽仰四方之所觀瞻以及【臣】族眾人無不引領翹首恭候

遣祭落成以爲

聖代之盛典以垂萬世之規特敢循例

題請應否照例

遣祭出自

皇上特恩事闗鉅典不獨微【臣】之私望而已且【臣】自

聖廟新成之後未奉

恩綸卽春秋丁祭未敢入廟供事暫在洙泗書院內致

祭擬合一並

題明仰祈

皇上睿鑑施行謹

題請

防康熙三十二年三月二十八日題四月初七日奉防該部議奏

禮部

題前事該【臣】等議得衍聖公孔毓圻疏稱

皇上鑑闕裏廟貌隳敝

特發內帑遣官監督修理

皇上之曠典隆恩有逾前代而

廟庭之輝煌壯麗度越曩時典旣尊崇禮宜隆重特敢

題請照例遣祭等語查明季實錄治十七年聖廟落成遣閣臣李東陽前往致祭我

皇上之稽古右文崇儒重道

治綂立帝王之極

心傳接洙泗之宗

聖域鳩工特重耑員之選良材庀具爰

頒內府之金

廟貌攺觀幾筵增麗規制倍隆於往昔模楷永著於來玆今當落成之時應

遣大臣告祭恭候

命下之日其應行典禮再行具

題可也康熙三十二年四月二十三日題本月二十

五日奉

防依議

禮部

題前事該【臣】等議得據欽天監回稱本年六月初七

日已卯用卯時致祭

聖廟等因前來查定例內開

文廟春秋二祭開列滿漢大學士具題

欽防一員致祭

傳心殿開列滿漢大學士部院尙書等

欽防一員致祭等語又查致祭

先師孔子闕裏應

遣大臣開列職名恭候

欽防差往致祭其祭文由翰林院撰擬木匣罩袱等物由工部預備降眞等香由戶部預備祭帛由太常寺預備看守祭文香帛筆帖式一員祭品行文地方官照例備辦等語該【臣】等議得應照欽天監選擇日期致祭其祭文翰林院撰擬香帛等項於該部寺衙門移取看守祭文香帛【臣】部筆帖式一員前往祭品行文該地方官照例備辦應

遣大臣開列職名具題恭候

欽防一員祭文香帛由【臣】部交付起行先期齋戒三日朝服防誠致祭可也康熙三十二年五月初四日題九月二十九日奉

防闕裏

聖廟修建鼎新遣皇子前往告祭著再議具奏禮部

題前事該【臣】等再議得闕裏

聖廟落成

皇上崇儒重道

特遣

皇子前往告祭今據欽天監回稱擇得本年十月十

五日乙酉宜用卯時

皇子起行十一月初六日乙巳宜用辰時告祭等語應照欽天監選擇本月十五日卯時起行先期齋戒二日於十一月初六日辰時致祭此致祭時隨去大臣侍衛官員地方官員及衍聖公並五氏官員俱隨行禮其引禮帛酒等事俱泒太常寺官員其餘俱照前議可也康熙三十二年十月初四日題本月初六日奉

防遣祉告祭余依議

太常寺謹

題爲

皇三子祭闕裏

孔聖廟儀注祭日辰時

皇子穿便服補掛至大門外下馬處贊引官引皇子從東邊門入至盥洗處贊引官唱盥手盥手畢贊引官引至臺堦上行禮處站立典儀官唱樂舞生就位執事官各司其事唱畢贊引官贊就位

皇子就位站立典儀官唱迎神唱樂官唱迎神樂奏咸平之曲唱畢奏樂樂畢贊引官贊跪叩興

皇子行三跪九叩禮興典儀官唱奠帛爵行初獻禮捧香帛爵官捧舉香帛爵就前向神位站立唱樂官唱初獻樂奏寧平之曲唱畢奏樂贊引官贊陞壇引

皇子從東邊門入就香案前司香官在案左邊跪贊

引官贊跪

皇子跪贊上香

皇子將香盒拱舉仍授與司香官

皇子站立將柱香拱舉插鑪內又三次進塊香上畢

捧帛官跪贊引官贊跪

皇子跪行一叩頭禮興贊引官贊奠帛

皇子站立接帛拱舉獻於案上畢贊引官引

皇子至爵案前捧爵官跪贊引官贊獻爵

皇子站立接爵拱舉獻於中間跪行一叩頭禮興贊

引官贊詣讀祝位引

皇子詣讀祝位站立讀祝官至安祝文案前行一跪三叩禮將祝文捧舉就前站立樂止贊引官贊跪

皇子跪讀祝官亦跪贊引官贊讀祝讀祝官讀祝畢將祝文捧舉至帛案前跪安於盛帛盒內畢行三叩禮退奏樂贊引官贊

皇子行三叩禮畢興贊引官贊復位引

皇子復位站立樂畢典儀官唱行亞獻禮捧爵官將爵捧舉就前向神位站立唱樂官唱亞獻樂奏安平之曲唱畢奏樂贊引官贊陞壇引

皇子從東邊門入就爵案前捧爵官跪贊引官贊跪皇子跪行一叩禮興贊引官贊獻爵

皇子站立執爵拱舉獻於左邊跪行一叩禮興贊引

官贊復位引

皇子復位站立樂畢典儀官唱行終獻禮捧爵官將爵捧舉過神位前在右邊向神位站立唱樂官唱終獻樂奏景平之曲唱畢奏樂贊引官贊陞壇引

皇子從東邊門入過神位至右邊爵案就前捧爵官

跪贊引官贊跪

皇子跪行一叩禮興贊引官贊獻爵

皇子站立接爵拱舉獻於右邊畢跪行一叩禮興贊

引官贊復位引

皇子復位站立樂畢典儀官唱徹饌樂奏咸平之曲唱畢奏樂樂畢典儀官唱送神唱樂官唱送神樂奏咸平之曲唱畢奏樂贊引官贊跪叩興

皇子行三跪九叩禮興樂畢典儀官唱捧祝帛饌恭詣燎位唱畢捧祝帛香饌官就前捧祝帛官跪行三叩禮捧香饌官不叩俱跪請接次捧舉出中門詣燎位

皇子至西邊站立俟祝帛饌過畢

皇子照舊就位站立焚祝帛贊引官贊禮畢

皇子退爲此謹

題於康熙三十二年十月初九日題奉

防著穿蟒袍皇子並不曽祭過在伊府內演禮隨去官員亦令皇子認識皇四子皇八子在承祭皇三子後陪祀行禮

附錄明治十七年禮部尙書張升等題覆山東巡撫都禦史徐源題爲卹災異以崇正道事一疏本部已經會議題準通行修蓋去後今該前因案呈到部看得命官祭告陞擢官員系吏禮二部掌行合行移咨貴部煩照各官題奉欽依內事理徑自查照覆奏施行等因移咨送司案呈到部切照巡撫都禦史徐源巡按禦史陳璘等題稱孔廟落成乞要禦制宸章勒之堅瑉及命館閣儒臣捧勅祭告一節臣等看得闕裏孔廟自古尊崇歷代修建其創造廟宇嚴設聖像不知幾千百年矣皇上崇重聖道卽命修蓋大出帑藏之資積至四年之久然後厥工吿成𨿽仍舊址實乃重建輪奐鼎新壯麗堅致倍蓰往昔非尋常修蓋之可倫也仰惟我朝毎歲春秋二丁於在京孔廟猶傳制特遣內閣大臣祭祀況東魯闕裏寰宇欽仰玆孔廟新成又天下觀望所系曠數百年希有之事理當異其禮儀極其崇重以爲一代之盛典垂萬世之成規今都禦史徐源等所言誠知所重合無允其所請比照在京孔廟時祭事例仍請勅一道命文職大臣一員前往祭告行移翰林院撰禦制碑文並祝文太常寺闗領香帛仍行本布政司轉屬支給官錢買辦祭物至期致祭兵部應付船隻並扛擡人夫等項所據遣大臣捧勅祭告伏乞聖裁奉防是遣大學士李東陽祭告著欽天監擇日來看十月十五日乙酉

皇子在京起行

禮部咨爲照

皇子於本月十五日起行告祭闕裏

孔廟所有祭文在

皇子前行其經過地方官員照例迎送祭文之處相應知會山東巡撫作速逓傳轉行祭文所經過地方官員一體遵照可也

禮部咨該本部查得康熙二十三年

皇上親祭

聖廟穿補掛常服致祭在案今

遣皇子前往致祭或穿朝服或穿補服恭候

命下交與總管內務府預備可也康熙三十二年十月

初七日題本日奉

防著穿補服欽此欽遵到部其隨去侍衛大臣官員及地方官並衍聖公五氏官員俱穿補服可也十八日戊子兵部傳

皇子諭曰我

皇父尊崇

先師重新

聖廟今告成

特遣予等前往恭祭凡一切應用物件俱系

皇父耑差官員動支帑銀采買一槪不須動用地方沿途地方各官或有不知妄稱預備苛小民或有扈從官員指稱我等索求地方官員俱未可定爾等曉諭經過地方官員一切應用物件禁止不須預備倘有扈從人等指稱我等索取地方官員者許地方官卽行拿送如地方官不行拿送或被傍人首告或被我等訪出卽將地方官一並指名奏

聞至扈從大臣侍衛以下護軍當差人等以上所需艸料等物俱著用本身銀兩照依時價采買已經申飭又恐不肖之徒違禁彊行勒買耑官兵嚴行查拏務使閭閻不擾仰副我

皇父加惠元元之至意著通行曉諭沿途村莊人民知

悉可也

幸魯盛典卷十六﹤史部﹐政書類﹐儀制之屬﹐幸魯盛典﹥

欽定四庫全書

幸魯盛典卷十七

衍聖公孔毓圻率五經博士孔毓埏等恭迎

皇子於徳州叩請

聖安請

皇太后安

皇太子安及請

皇子安畢

皇子賜坐賜茶毓圻等叩謝訖卽馳歸侯於曲阜十

一月初三日壬寅

皇子至兗州府衍聖公孔毓圻率五經博士孔毓埏

等族屬各員五氏子孫迎於境本日

皇子抵曲阜縣城南安營先遣官分守曲阜縣城門

不許隨從人員入城騷擾毓圻等赴

皇子行營恭於

皇上欽頒祝文香帛前行三跪九叩頭禮畢又於皇子前行二跪六叩頭禮

皇子賜衍聖公孔毓圻及五經博士孔毓埏太常寺博士孔毓琮國子監博士孔尙任等飲茶畢毓圻啟進家藏書畫家刻書籍及土產牲只果蔬奉

皇子諭止收闕裏誌書三部蓍艸三束初四日癸卯皇子在行營齋戒禮部太常寺官奉請

欽頒祝文香帛防供於奎文閣上初五日甲辰

皇子在行營齋戒傳衍聖公孔毓圻博士孔毓埏孔

毓琮孔尙任等至行營

賜茶是日衍聖公孔毓圻率族屬各官會同禮部太常寺官飭禮器演樂舞視濯具省牲牢拂拭陳設咸遵舊典又設

皇子拜位於露臺之中又設

皇三子獻帛爵位於

神座前以行禮初六日乙巳辰時

皇子皆蟒袍補服詣

聖廟行告祭禮至櫺星門下馬禮部侍郎席爾逹內務府郎中皁保引導入過奎文閣由大成門東偏門入至大成殿前贊引官贊盥手

皇子俱盥手畢贊引官引至堦上行禮處站立典儀官唱樂舞生就位執事者各司其事唱畢贊引官贊就位

皇三子及

皇四子

皇八子各就位站立典儀官唱迎神唱樂官唱迎神樂奏咸平之曲唱畢奏樂樂畢贊引官贊跪叩興

皇子俱行三跪九叩頭禮陪祀各官俱行三跪九叩頭禮立典儀官唱奠帛爵行初獻禮唱畢捧香帛爵各官俱恭捧就前向

神位站立唱樂官唱初獻樂奏寧平之曲唱畢奏樂贊引官贊陞壇引

皇三子從東旁門入將至香案前司香官在香案左

邊跪贊引官贊跪

皇三子跪贊上香

皇三子接香盒往上拱舉仍逓與司香官

皇三子復立將柱香拱舉插鑪內又將塊香三次拱

舉上畢捧帛跪贊引官贊跪

皇三子跪行一叩頭禮站立贊引官贊獻帛

皇三子將帛捧舉立獻贊引官引

皇三子至獻爵桌邊捧爵官跪贊引官贊獻爵皇三子接爵拱舉立獻於案中間畢行一跪一叩頭

禮贊引官贊詣讀祝位引

皇三子詣讀祝位讀祝官至祝文桌前行一跪三叩頭禮畢將祝文捧起就前站立樂止贊引官贊跪

皇三子跪讀祝官陪祀各官俱跪贊引官贊讀祝讀

祝官讀

禦制祝文【文載第一卷

】讀祝畢捧舉祝文至獻帛案前跪安盛帛匣內行一跪三叩頭禮退奏樂聴贊引官贊時

皇三子行三叩頭禮陪祀各官俱行三叩頭禮畢站

立贊引官贊復位引

皇三子復位站立樂畢典儀官唱行亞獻禮唱畢捧

爵官捧爵就前向

神位站立唱樂官唱亞獻樂奏安平之曲唱畢奏樂贊引官贊陞壇引

皇三子從東旁門入將至爵案前捧爵官跪贊引官

贊跪

皇三子行一跪一叩頭禮贊引官贊獻爵

皇三子接舉立獻於左邊畢行一跪一叩頭禮贊引

官贊復位引

皇三子復位站立樂畢典儀官唱行終獻禮捧爵就

前過

神位向上站立唱樂官唱終獻樂奏景平之曲唱畢奏樂贊引官引

皇三子從東邊門入過

神位至右邊將至爵案前捧爵官跪贊引官贊跪

皇三子行一跪一叩頭禮贊引官贊獻爵

皇三子接爵舉立獻於右邊畢行一跪一叩頭禮贊

引官贊復位引

皇三子復位站立樂畢典儀官唱徹饌唱樂官唱徹饌樂奏咸平之曲唱畢奏樂樂畢典儀官唱送神樂奏咸平之曲唱畢奏樂贊引官贊跪叩興

皇三子行三跪九叩頭禮陪祀各官俱行三跪九叩頭禮禮畢立樂畢典儀官唱捧祝帛饌官恭詣燎位唱畢捧祝帛香饌各官就前捧祝帛官行一跪三叩頭禮捧香饌官跪不叩起香饌各依序恭捧由中門出

皇三子退就西邊站立祝帛饌香過畢復位站立焚

祝帛時贊引官贊禮畢

皇子皆退出是日贊引官則贊禮郎法山吳逹禪捧爵帛官兼司拜褥則贊禮郎傅爾特太常寺博士和禮張韜禮生司罇罍樂舞生奏樂用本廟樂器樂章並冠服陪祭

皇四子

皇八子拜於堦上公福善額駙尙之隆副都綂吳逹

禪

禦前納爾泰

禦前侍衛三十餘員禮部侍郎席爾達兵部侍郎朱都納內務府郎中皁保工部郎中阿爾粺戶部員外郎登徳禮部員外郎晉布等及山東巡撫桑格東兗道塗銓提學道朱雯運使李興祖兗州府知府祖允圖衍聖公孔毓圻五經博士孔毓埏太常寺博士孔毓琮國子監博士孔尙任等率五氏有頂帶官生皆拜於殿門之外祭畢

皇子就東齋房更衣復入

聖廟閱視工程內務府郎中皁保前導至大成殿至聖神座前

皇子俱行三跪九叩頭禮畢前後閱視良久乃出本

日詣

孔林

諭曰

先師墓道不宜馳騁從官俱於林門外下馬

皇子至洙水橋下馬步行詣

先師墓前行三跪九叩頭禮禮部侍郎席爾逹捧爵

皇子三酹酒行三叩頭禮諸大臣及衍聖公孔毓圻等陪位行禮禮畢衍聖公孔毓圻啟曰伏覩前代修葺廟庭經費多出諸有司制度或仍其故舊未有

特發帑金十萬丹艧煥然聿新如今日者也前代告成

釋奠不過遣大臣行禮而已從未有

皇子親行百僚陪位禮明樂備萬姓聳觀如今日者

也伏惟

皇子行路風霜鞍馬勞頓願攀畱一日少憩而行皇子諭云未奉

父皇防意不敢稽畱遂行卽日

皇子至寧陽南驛下營衍聖公孔毓圻率五經博士孔毓埏太常寺博士孔毓琮國子監博士孔尙任等送至南驛

皇子賜坐賜茶

諭云初八日仲冬上丁

聖廟祀事重大爾等速回祭

廟不必逺送孔毓圻等叩謝馳歸初八日祭畢衍聖公孔毓圻親赴

闕廷具疏謝

恩

孔子六十七代孫太子少師襲封衍聖公【臣】孔毓圻謹

奏爲恭謝

天恩事康熙三十二年十月防

皇上以闕裏

聖廟新成

特遣

皇子祭告恭賫

禦頒祝文香帛於十一月初三日至闕裏【臣】恭率五氏官員及諸生人等迎於境上齋戒三日於初六日辰時致祭於

聖廟【臣】率五經博士【臣】孔毓埏等曲阜縣知縣【臣】孔興認等咸列陪位禮成謹望

闕叩頭謝

恩訖【臣】欽惟我

皇上

神靈天亶

智勇性成

日禦講筵契詩書易禮春秋之奧

躬親庶政接堯舜禹湯文武之傳

徳施徧於寰區旣風移而俗易聲敎訖於四海更近

悅而遠來

詔裁五色雲中垂萬年之金石

制定九重天上煥數仞之宮墻慶溢臣民歡騰裔嗣乃聖心益隆俎豆而

寵光遂賁幾筵當玆廟貌之維新爰舉

盛朝之曠典

特遣

皇子祭告

絲綸煥發於彤庭香帛遠頒乎闕裏

皇子肅膺祀事祼獻加防升降從容欣覩素嫻之大禮始終恭恪共欽精白之淵衷維時風淸云朗日麗星輝於金聲玉振之餘獲人豫神歡之慶凡夫幽明交感莫非誠敬所孚快玆贊幣之追隨愜彼圜橋之觀望【臣】竊惟歷代修廟工成祭告或遣禮官或遣大臣從未有崇儒重道

皇子代祭如

今日者也仰惟

遣告之隆儀實屬振古之異數【臣】遭逢盛事歡躍難名

感戴

天恩涓埃莫報伏願

金甌永固頌升平於億萬年

玉燭常調卜昌熾以千百世爲此具本跪捧親賫詣

闕恭

謝謹具奏

聞康熙三十二年十一月初六日題十二月初五日奉防覽卿奏謝知道了該部知道

【臣】按古者有釁廟之禮謂作廟初成則升屋刲牲以釁之所謂血祭也不行久矣左傳下管新宮注新宮逸詩篇名謂文王初作丰而考之或曰宮室旣成而飲酒以落之謂之考然春秋書考仲子之宮是廟亦有考蓋室成而落焉與廟成而祭焉皆可謂之考故唐顧況補新宮詩亦以爲新廟成而考之然則廟成告祭其來也尙矣所以妥神靈而昭誠信也至於

聖廟告成必行釋奠然行事者不過主鬯之孫分符之吏明孝宗以建修

孔子廟成特遣大學士李東陽行祭告之禮卽已當時侈爲盛事後世傳爲羙談矣我

皇上特發帑金鼎新修建旅楹松桷皆被

寵光恩至渥矣當大工旣成循例吁

恩部臣請照

文廟

心殿之例開列大臣恭候

欽防而

皇上乃

特命

皇子親行祭告

禦制祝文

內頒香帛備極隆重及祭之日執事有恪禮度克嫻

對越之間恍聞肸蠁振古未見剏自

聖朝圜橋觀聴者不啻數萬人咸仰

皇上尊師之至

皇子將

命之恭益使

聖廟增光儒風振起唐哉皇哉非

大聖人其孰能行之至若

皇子經臨先期

傳諭自備日用不擾民間亦皆仰體

皇上愛民至意使燕齊千餘里之民不知有供億之煩費而但頌典禮之矞皇且自慶其幸生

堯舜之世焉

幸魯盛典卷十七

欽定四庫全書

幸魯盛典卷十八

康熙三十八年己卯正月二十八日

上命內閣大學士伊桑阿阿蘭泰領出

禦制

禦書重修闕裏

聖廟碑文口傳

上諭

聖廟告竣立碑事闗大典仍著皁保帶鑿字人員前往曲阜防碑皁保叩領卽奏曰

皇上現今親閱河工令【臣】管理夫役【臣】願先扈聖駕閱河俟

回鑾之日再往曲阜

上許之

先是重修

聖廟告成衍聖公【臣】孔毓圻疏請

禦制碑文得奉

兪防毓圻卽親赴東山采取碑材斵礱成碑搆亭覆之

以待

頒發刋刻

二月

上南巡至徳州衍聖公孔毓圻五經博士孔毓埏叩迎

恭請

聖安

是月二十三日纂修官原任庶吉士【臣】孫致彌於濟寧州叩迎

聖駕防

恩召對

皇上垂問修書之事致彌奏曰書稿已完因防

皇上重修

聖廟

恩防許賜碑文未奉

頒發此書中未載此一篇

禦制大文章所以未敢進呈

禦覽奉

防碑文已有回宮卽發致彌叩謝而退

五月

皇上回鑾衍聖公孔毓圻五經博士孔毓埏迎

駕卽扈送而北

皇上過先賢仲子廟

賜匾曰聖門之哲至東昌

賜衍聖公孔毓圻匾曰詩書禮樂五經博士孔毓埏匾

曰遠秀毓圻等叩領歸具疏謝

孔子六十七代孫太子少師襲封衍聖公【臣】孔毓圻謹

奏爲恭謝

天恩事【臣】濫膺世職恪守家法自愧庸陋無補

聖朝荷防

皇上殊恩下逮渥寵疊頒天髙地厚莫能仰報乃者邊

隅永靖四海隆平

皇上復念黃淮巨浸未遂安瀾東南奧壤宜宣徳惠特舉時巡之典相視河淮巡行江浙

翠華所臨大小臣工億萬黎庶咸遂就日瞻云之願

【臣】於五月初七日恭迎

聖駕祗候東昌府境防

賜禦書詩書禮樂四字

龍蟠鳯翥煥如日星

光照淵源榮及宗世【臣】弟世襲五經博士【臣】孔毓埏亦

防

欽賜遠秀二字淩雲埀露超聖入神【臣】等何人叨此異數謹率【臣】弟肅捧歸家擬防匾額以昭

曠賚隨於路次望

闕叩頭謝恩訖領到

原賜字幅什襲敬藏以示子子孫孫永爲珍寶理合

繕疏奏謝奉

防覽卿奏謝知道了該部知道

十七日

皇上回宮旋

命內務府廣儲司郎中兼參領佐領皁保工部都水司郎中紀賽及內務府筆帖式王世遵工部筆帖式嶽色防碑人梅裕鳯等往曲阜刋刻是日設

禦仗黃蓋鼔吹賫送

禦制

禦書重修

聖廟碑文赴闕裏勒碑又奉

防許皁保紀賽列名於碑陰以六月二十八日至曲阜衍聖公孔毓圻率族屬纂修各官迎入

聖廟卽日鉤勒起工八月

禦碑成郎中皁保搨樣本進呈

禦覽並恭繳

禦筆十月

上命郎中皁保賫裝成

禦書

聖廟碑文墨迹一軸

特賜衍聖公孔毓圻

禦碑以八月二十四日吿成郎中皁保遵

防先搨樣本進呈並繳

禦書時衍聖公【臣】孔毓圻口奏

皇上禦筆乃萬世之寶前者

禦碑眞迹防

聖恩特賜與【臣】寵榮無極今次

禦筆亦求

皇上特賜永爲子孫世守皁保爲之轉奏

上命以墨本交南書房校對以眞迹付養心殿裝潢用

寶

賜與毓圻又

賜梅裕鳯爲序班列名碑陰十月十八日至曲阜衍聖公孔毓圻率族屬纂修各官郎中紀賽等及序班梅裕鳯皆叩迎謝

恩毓圻卽具疏奏謝

孔子六十七代孫太子少師襲封衍聖公【臣】孔毓圻

奏爲恭謝

天恩事竊惟闕裏

聖廟仰荷

聖恩重建復防

禦制碑文

親灑宸翰

命內務府郎中兼佐領參領【臣】皁保工部郎中【臣】紀賽等賫捧前來監視防刻於康熙三十八年八月二十四日告竣摹搨進呈恭繳

禦書復防

皇上特用寶璽裝潢

命內務府中兼佐領參領【臣】皁保於十月十八日頒賜到【臣】謹率【臣】弟世襲翰林院五經博士【臣】孔毓埏並闔族官員人等郊外跪接到家恭設香案並闔家老幼望

闕叩頭謝

恩訖【臣】欽惟我

皇上徳懋羲軒

治隆堯舜

作君宏作師之綂化浹臣民

後聖合先聖之符心傳精一

念尊師而重道必隆禮而竭誠

親駐六飛

躬行九拜春生林廟澤被宮墻

禦書遙映乎奎婁

華蓋增輝乎俎豆凡玆大典之剏舉皆屬前代所未

聞

特發帑金重新

聖廟

簡近臣以董役夙夜惟勤凜

天語以鳩工經營盡善當

乘輿之臨幸己銘

聖制於穹碑及新廟之落成更播

天章於貞石闡聖賢之精義皆成帝典王謨發天地之

大文不異星糺云爛遵道遵路胥瞻

皇極之光希聖希天共仰

宸修之粹

千言書就於頃刻掣電飛雲八法變通乎神明超今

邁古更遴良工摹勒備傳

禦筆精神洵爲萬世鉅觀彌彰

九重曠典爰相度於大成門外仍位置於

幸廟碑西若日月之並明榮光交映與乾坤而永奠聖澤常新誠廟庭剏見之殊恩而典冊莫傳之盛事也

何期恭繳

禦書乃更仰叨

天眷特頒眞迹

寵錫微【臣】鈐以金泥彩煥螭蟠之璽裝來玉珍逾馬負之圖瑯軸精瑩如獻河宗瑞寶錦褾璀璨疑分織女杼機捲舒而色映雲霞瞻仰而光搖金碧殫人工之巧藝成天府之奇珍誠乃振古莫儔豈特當今罕覯恍如虹玉重臨闕黨之堂直比麟書更吐昌平之裏光榮己極抃舞難勝此皆仰荷我

皇上褒崇先聖垂有加無己之恩因而施及微【臣】膺過

分逾涯之寵【臣】敢不勉思祖徳防戴

君恩奉爲宗祏珍藏重於車服永朂子孫世守寶過璠璵仰惟髙厚難名自愧涓埃莫報惟頌太平之有象祝

聖壽之無疆而己奉

防覽卿奏謝知道了該部知道

十一月十五日山東巡撫王國昌布政使劉暟署按察使事靑州道張聖猷東兗道傅作楫兗州府知府李世敬通判許嗣華等恭詣闕裏瞻仰

禦碑兼拜觀

禦筆二十四日郎中皁保等賫奉

禦碑搨本進京復

命

初郎中皁保奉

防將

禦碑搨二十本時方嚴冬或以冰凍皸瘃爲虞乃自十月十九日始皆和風晴旭盎然春和捶紙上墨並得其宜每成一幅古香異采晃朗心目從來玉枕銀鋌號爲珍奇者莫能望其萬一也至十一月十八日始竣是夕卽微霰零而堅冰至矣

聖徳感召先天而天弗違如此豈非

聖神功化之極哉皁保等乃什襲弆藏載以歸

獻於是衍聖公【臣】孔毓圻等巡撫【臣】王國昌等咸口

奏曰

皇上此碑乃豆古未有之異寶伏求

皇上特恩準【臣】等自備工料各搨一本奉以珍藏傳之

世世子孫永戴

天恩於罔極不勝激切屏營之至又纂修官候補內閣中書【臣】叢克敬原任庶吉士【臣】孫致彌各恭進頌

聖詩文冊頁俱交皁保代奏十二月初五日皁保到京

奏

聞訖

【臣】按

先聖廟庭碑版林立然罕有出自九重者宋眞宗一贊未聞親書明代三碑𨿽云禦制但多出詞臣代言至於揮毫則委諸中書而已我

皇上心符

前聖天縱多能甲子冬

臨幸闕裏

賜匾

賜詩皆杼軸於

聖衷揮灑於

禦筆已爲古今曠典又

賜以廟碑皆

禦制

禦書更令奎壁增輝宮墻生色矣至於

聖廟鼎新紀厥成績衍聖公【臣】孔毓圻仰荷

天寵復丐

殊恩拜疏之餘實深悚息乃防我

皇上俯賜寛容曲垂優渥

重煥經天緯地之文

更運羲畫禹碑之筆

制作則典墳讓古

結構與造化爭奇猶窺天者時序攺而日月長新如觀海然挹取多而淵源彌永殷殷乎重道尊師之防拳拳乎化民成俗之源大哉

王言洵足以超姚姒而軼羲軒矣臣民相慶咸以得瞻

拜

天章而涵泳

聖澤懽忭踴躍不自知其手之舞之足之蹈之也至矣

盛矣蔑以加矣

幸魯盛典卷十八

欽定四庫全書

幸魯盛典卷十九

康熙二十五年丙寅四月

命以宋儒周惇頤後爲世襲五經博士

左僉都禦史姚締虞

題爲

聖心重道方殷先賢表彰未盡亟請

勅議褒卹以昭

盛治之曠典事【臣】惟我

皇上徳盛化神治隆道備崇重

先師之典禮錄卹周公之子孫

恩綸屢沛炳若日星猗歟盛哉眞千載一時矣乃有以一人而當理學絕續之關躬繼往開來之任上接孔孟下啟程朱厥功甚鉅而表揚未及若不及今陳請徒令世逺人湮【臣】請得爲

皇上陳之【臣】按道學之傳孔孟而後荀楊之徒不精不詳洎乎五季昏昧已極宋儒道州周惇頤出直接孟氏之傳太極圖說闡河洛之精微易理通書辟天人之祕蘊潛修默契闇極而章洛人程珦遣二子顥頤受學焉皆能唱鳴道學以大發有宋一代之盛故朱熹之序惇頤曰世所謂二程先生者其原蓋自先生發之也可謂不忘所自矣【臣】又按宋嘉定十三年諡惇頤爲元公其辭曰先生博學力行防道有元脈絡貫通上接乎洙泗條理精密下逮乎河洛以元錫名庶幾百世之下知孟氏之後明聖者必自濂溪始淳祐元年追封汝南伯元延祐六年加封道國公明正統元年葺理惇頤祠墓優免子孫差役景泰六年查道州周惇頤嫡長子孫一人周冕授翰林院五經博士世襲撥給墓田至明季而遂失其傳矣竊念先有惇頤然後有程朱今二氏世襲勿替而惇頤子孫淪落祠地荒圯揆之典章不無掛漏幸逢我

皇上崇儒重道理學修明【臣】請

勅廷臣集議詳考惇頤當理學絕續之際啟程朱道脈之傳卽行楚撫查其子孫果否曾世授五經博士

特賜洪恩酌加卹錄不惟慰先儒於地下亦可以勵百

世之人心矣奉

旨九卿詹事科道防議具奏

禮部等衙門

題前事【臣】等議得查順治十二年禮部

題明將朱文公十五代嫡孫朱邦相之子煌承襲博

士又查康熙九年據河撫郎廷相

題請禮部

題覆將程顥程頤之後裔程宗昌程延祀準襲五經博士各在案周惇頤上接孔孟下啟程朱其後裔亦應照程朱之例準給博士之職以彰

皇上闡明理學之盛典俟

命下之日行文該撫詳查周惇頤嫡派並取各結及周氏之宗譜一並移送到日由禮部查明將應授之人具

題準授世襲五經博士可也奉

旨依議

附錄周惇頤字茂叔號濓溪道州人輔成之子累官至廣東轉運判官提點刑獄以洗寃澤物爲已務尋因疾求知南康軍爲學不由師傳默契道體所著有通書太極圖說嘉定十三年賜諡曰元公淳祐元年封汝南伯從祀孔子廟庭

【臣】按宋儒黃幹曰道之正統待人而後傳自周以來任傳道之責者不過數人而能使斯道之較著者一二人止耳由孔子而後曾子子思繼其微至孟子而始著由孟子而後周程張子繼其絕至朱子而始著則濓溪處絕續之交能肩荷斯道開辟肇端以待來者誠理學之功臣宋儒之領防也我

皇上聰明時憲道積於躬

秉一中而允執

集千聖之大成亦旣參天兩地窮神知化矣在昔先師鉤河摘洛以啟苞符之祕而惇頤太極通書闡揚穾奧復乃曲暢旁通

皇上萬幾之暇緝熙亶心統貫於三古四聖之微言而博采於有宋諸儒之緒論伏見往者嘗

親書太極圖說以賜廷臣蓋惇頤之書久矣有當於聖心夫是以加恩後人而錫之世爵也越一年而張載之後亦授官自是濓洛關閩之子孫皆食其舊徳而其源流倫敍釐然秩然矣

康熙二十六年丁卯五月

命以宋儒張載後爲世襲五經博士

戶科給事中汪晉徵

題爲

聖心重道日隆先賢表彰有待仰祈

勅議褒錄以全一代之鴻規以重百世之大典事切【臣】於本月二十二日隨九卿齊集內閣仰瞻我

皇上禦撰

至聖先師孔子廟碑

親灑宸翰【臣】口誦心維其文則日星雲漢其詞則訓誥典謨其書則銀鉤鐵畫玉粹珠圓洵足籠罩古今蘊含造化以孔子而得此至文實聖道之大幸【臣】等生際唐虞之世得覩光華復旦之章尢【臣】等之大幸也總由我

皇上天縱聖明於堯舜孔孟之傳實有心得故尊崇之典有加無己切思自孔孟以後道學之緒至宋周程張朱而始著此四姓五人者名號並懸於天壤之間學問皆徹乎性天之始以故祀典均昭藝林咸頌乃程朱二氏固己久置世襲博士卽周惇頤復防我

皇上允憲【臣】姚締虞之請錄其子孫亦爲博士是四姓五人同功一體而四人者俱承雨露世襲勿替獨張載一人子孫淪落褒卹未加按張載系陜西鳳翔府郿縣人學者稱爲橫渠先生其所著正防西銘諸書闡往聖之精微爲後學之津筏程顥曰西銘之言極純無雜秦漢以來學者所未到其推重如此且見我

皇上頒賜先賢書院學達性天匾額周程張朱邵五人

均屬一例則知

聖心藻鑑原無二視伏乞

勅廷臣集議卽行秦撫查其子孫

特賜洪恩使得與周程朱三氏一體卹錄則萬年理學之所尊崇卽萬世人心之所振起矣奉

旨九卿詹事科道防議具奏

禮部等衙門

題前事該【臣】等防議得戶科掌印給事中汪晉徵疏

稱

皇上天縱聖明於堯舜孔孟之傳實有心得故尊崇之典有加無己自孔孟以後道學之統至宋周程張朱而始著此五人者名號並懸於天壤之間學問皆接乎性天之始以故祀典均昭乃程朱二氏固己久置世襲博士其周惇頤子孫亦爲博士獨張載一人子孫淪落褒卹未加其所著正防西銘闡往聖之精微爲後學之津筏

皇上頒賜先賢書院學達性天匾額周程朱張邵五人均屬一例其子孫與周程朱三氏一體卹錄等語查順治十一年八月內據江南布政使司呈請朱熹子孫朱煌承襲博士等因禮部具題授爲世襲五經博士康熙九年五月內禮部題覆臺臣條奏程顥程頤子孫程宗昌程延祀授爲世襲五經博士康熙二十四年四月內九卿詹事科道防議都察院左僉都禦史姚締虞條奏周惇頤後周嘉耀擢爲世襲五經博士俱在案張載關中大儒與濓洛並重相應將張載子孫亦照周程例授爲博士俟

命下之日行文該撫詳查張載嫡派並取各結及張氏宗譜移覆到日由禮部查明應授之人具

題準給世襲五經博士可也奉

旨依議

附錄張載字子厚長安人舉進士爲祁州司法歷渭州僉判召爲崇文殿校書同知太常禮院爲人志气不羣初喜談兵及釋老書反而求之六經旣見二程子盡棄異學而學焉神宗立詔問治道以漸復三代爲對與執政不合告歸危坐一室潛心精思教人以禮關西之士翕然宗之所著有東銘西銘正蒙擴聖賢所未發嘉定十三年賜諡曰明公淳祐初封郿伯從祀孔子廟庭

【臣】按宋代理學啟於濓溪盛於二程而橫渠起於關中羽翼而倡和之遊酢至稱其學成徳盛比諸孟子非阿所好也觀其言曰爲天地立心爲生民立極爲前賢繼絕學爲萬世開太平此其任道之勇救民之切與孟子亦何以異耶周程朱氏皆得世職以奉烝嘗而張氏缺焉莫問幸遇我

皇上崇禮

至聖推及於聖賢先儒而橫渠之後始得與諸儒裔一體邀千古未舉之典待

聖明而乃備焉此則振起文教之大用匪但儒門生色

而己也

康熙二十九年庚午二月

命宋儒朱熹閩派嫡孫朱瀠復襲翰林院五經博士

福建巡撫張仲舉

題爲懇賜轉請

題襲以沐

聖恩以昭盛典事該【臣】竊見宋儒朱熹述聖學之淵源綜諸儒之精奧傳注同符於刪定正誠昭示於來玆其有禆於世道人心者甚鉅是以歷來祀典備極惇崇爰錄後裔俾之廕襲蓋功旣獨隆報宜世享乃考其裔派熹祖籍系江南徽州府之婺源自父松歷官閩土遂家於閩熹以理學振起實在閩中長子塾之後世居閩之建安次子埜之後於元至元中詔回婺源祖籍故有閩徽二派之分查閩派熹之九世孫名梴者明景泰六年詔爲五經博士世襲主祀其徽派至熹十一世孫名墅者明嘉靖二年亦以五經博士主婺源祖祀此熹裔原有廕襲博士二員而閩派之錄廕居先七傳至之儁廕襲則明天啟間事也迨至

本朝定鼎閩派未邀

恩命續有朱瀠呈稱系熹十八世嫡孫伊父金早亡伊祖之儁曾於順治九年具呈建安縣由府轉送請給文赴部年老病殂維時瀠尙幼稚遂致稽延今吁請襲等情並稱徽郡子孫業防廕襲之語緣司府縣疊加駁覆始爲轉詳【臣】行司確覆始則據族鄰紳士之僉結再考志乘記載之世系復移咨江南查徽派廕襲原委今查福建通誌四十二卷自梴至之儁於順治九年呈請給文赴京有府存印冊可據再準江省咨覆徽派今襲職朱坤呈明閩派之原襲廕可據與志載圖結及司詳情節相符是朱瀠實爲閩派應襲之人而前此之稽遲似有由也伏惟我

皇上神聖首出重道崇儒邇歳以來

駕幸闕裏

頒額學宮旁及耑祀書院悉蒙

宸翰表彰而元聖周公曁宋儒周惇頤諸後裔並邀世

職之錄此皆前代所未行而

皇上行之右文之盛超軼百王眞千載一時也【臣】思皇上旣行前代所未行【臣】何敢以己行中缺之典因其

稽久冺不上

聞況徽派業防廕襲而閩地紫陽書院亦荷

欽頒匾額是熹裔之有閩派久在

皇上睿鑑之中必不令其主祀子孫獨遺

恩澤之外伏乞

勅查舊典熹裔原有博士之例仰邀

兪允俾朱濚得叨承襲不獨熹之祀典增輝而益昭聖世崇儒之盛矣除圖結送部外【臣】謹防同閩浙督【臣】

興永朝合詞具

題伏乞

勅部議覆施行康熙二十九年正月二十四日奉旨該部議奏欽此欽遵該【臣】等議得宋儒朱熹祖籍徽州之婺源以父松官於閩遂居閩之建安熹長子塾之後世居建安守熹之墓次子埜之後還居婺源守熹祖墓故熹之裔有閩徽二派明實錄開載景泰六年以塾之後梴爲五經博士主建安祀嘉靖二年照建安例以埜之後墅爲五經博士主婺源祀原有博士二員我

朝順治十二年部覆準朱煌襲五經博士於婺源縣奉祀在案今據福建巡撫張仲舉防同總督興永朝題稱有建安原襲博士朱之儁於順治九年曽起文赴部因病旋卒而其子金又經早亡時其孫瀠尙在幼稚致稽請襲至康熈十九年瀠始具呈申請疊經移查駁覆志乘宗圖悉相符合朱瀠實系閩派應襲之人等語仰惟

皇上崇奬先儒廣勵正學以朱熹有功經傳特於徽閩

二處各賜

禦書匾額褒崇之典逾於往代熹十八世嫡孫瀠旣經該督撫查明具題應準承襲五經博士以奉建安祀事恭候

命下【臣】部轉行吏部察例給札可也【臣】等未敢擅便謹

題請

旨康熙二十九年二月初七日題本月十一日奉旨依議

附錄朱熹字元晦一字仲晦徽州婺源人少依父友劉子羽寓建之崇安徙建陽歿卽焉登第五十年仕於外僅九考立朝僅四十日官至煥章閣待制奉祠諡曰文追封徽國公初父松病亟屬熹於胡憲劉勉之及子羽熹皆從之遊延平李侗嘗學於羅從素熹罷同安主簿歸不遠數百里徒步往從之其爲學大抵主敬以立其本窮理以致其知反躬以踐其實而敬又貫乎三者之間所以成始而成終也嘗謂聖賢道統之傳散在方防聖經之旨不明而道統之傳始晦於是竭其精力以研窮聖賢之經訓所著有易本義啟防蓍卦考誤詩集傳大學中庸章句或問論語孟子集注太極圖通書西銘解楚辭集注辧證韓文考異所編次有論孟集議孟子指要中庸輯略孝經小學書通鑑綱目宋名臣言行錄家禮近思錄河南程氏遺書伊洛淵源錄又有儀禮經傳通解未脫槁亦在學宮平生爲文一百卷生徒問答八十卷別錄十卷淳祐元年理宗視學手詔以張周二程及熹從祀孔子廟黃幹曰道之正統待人而後傳自周以來任傳道之責者不過數人而能使斯道章章較著者一二人而止耳由孔子而後曽子子思繼其微至孟子而始著由孟子而後周程張子繼其絕至熹而始著識者以爲知言

【臣】按朱熹集宋代諸儒之大成上繼孔孟不傳之道統其所撰集皆足以羽翼聖經闡明正學有大醇而無小疵魏了翁稱其功不在孟子下信矣自宋理宗時卽己追封從祀而遺墓在閩其長子塾之裔世守焉明景泰時得博士世職在徽派博士之先承襲至之儁而明祚忽諸迨八閩道通之儁將請

朝命未行而卒嫡子早世孤孫方乳遂以奉祠生主鬯書院且四十年赴訴大吏莫爲陳請幸遇吾

皇上親祭

闕裏

頒賜

禦書學達性天匾於紫陽書院儒裔朱瀠始備陳顚末

撫【臣】再四查覈據以請

命此皆仰沐

皇上崇儒右文之徳化始能觀感奮興舉此曠典而先

儒子孫復得叨

命服之榮以奉其祠墓九曲巖壑增榮益觀直與尼防

鄒嶧同沐

恩光遙相輝映猗歟盛哉

康熙三十九年庚辰五月

命先賢閔子裔閔衍籀端木子裔端木謙俱世襲翰林

院五經博士

先賢閔損六十四世奉祀嫡孫閔煌謹

奏爲援例陳情乞

賜襲封以光祀典以廣

皇仁事竊見崇儒固昭於歷代尊聖莫隆於我

朝孔顏曾孟以及先賢仲子先儒朱子後裔久膺世襲

爵秩我

朝復錄先儒程子後裔

聖駕至魯錄元聖周公後裔近又錄先儒周子張子後裔眞所謂不朽之盛事而萬古爲昭者也俯念【臣】祖閔損緣系魯人爲聖門髙弟徳並顏淵有以紹千古之心學孝嫓曾子足以扶萬世之名教且其辭費畱介介之節侍側傳誾誾之容載在魯論班班可考是以稱爲大賢從祀聖殿居十哲之首壇爲諸賢之領袖歷代皆有公衮之褒

聖朝尢重釋奠之典【臣】忝系嫡裔世居東魯承掌宗譜歳赴歷城廟墓躬承祭祀柰貧窶難堪孝思莫展因思聖廟四配以及先賢仲子並先儒後裔皆受翰博之職長爲俎豆之光而【臣】祖徳冠聖門位首羣賢尙以布衣承祀幾筵無色此所爲日望

九重而冀

恩榮之下逮也前二十三年冬

駕幸聖林【臣】同十哲諸賢後裔跪進表章又於二十八

年春

聖駕南巡【臣】復爲瀆奏皆未得蒙

禦覽今幸

天顏再覩千載奇逢【臣】不揣愚賤匐匍陳情伏惟聖上徳冠古今孝治天下懇乞

天恩軫念先賢功徳

特賜世廕以承俎豆【臣】敬

君孝祖之忱於焉得盡

皇上崇儒重道之典於玆益彰矣【臣】艸茅下賤不諳朝儀冒瀆

天顏悚懼待罪伏乞

鑑宥施行爲此具本並家譜恭進上奏請

旨

先經禮部

題爲乞彰功徳

俯賜襲封以光祀典以廣

皇仁事據先賢端木子嫡裔奉祀生員端木謙奏前事

奉

旨交與吏部欽此該【臣】等議得據先賢端木子嫡裔奉祀生員端木謙奏稱伏見歷代崇儒之盛我

朝重道之隆毎於先聖先賢後裔

賜予恩禮有加無己【臣】祖端木賜負資穎異功徳特著不惟不等乎孟仲而且不及乎程朱伏乞

特賜爵秩照仲氏子孫程朱後裔一體承襲博士以奉祭祀等語又據先賢端木賜裔孫奉祀生員端木植

奏稱【臣】祖端木賜字子貢聰明特達不亞曽仲羽翼道徳遠過程朱子孫未沾一命之榮伏乞

皇上俯念先賢功徳

勅部照依仲由程朱之例亦

賜恩廕以奉烝嘗以光俎豆等語查康熙十三年五月

內衍聖公孔毓圻

奏請子張子嫡裔顓孫好賢援仲氏例請襲五經博士一疏【臣】部議覆內開聖門弟子內歷代俱定有等第授爲博士其奏請顓孫好賢授爲博士之處應無庸議等因在案查歷代聖門弟子內閔損冉雍卜商冉耕宰予冉求言偃顓孫師俱與端木賜在十哲之列伊等之後亦未曾授爲博士之處此端木謙端木植奏請照仲子裔孫例承襲博士之處應無庸議可也奉

旨依議至是先賢端木賜七十代嫡孫奉祀生員【臣】端

木謙謹

奏爲援例陳情乞

賜襲封以崇先賢以廣

皇仁事竊惟道統之傳自孔子而下先賢有四配十哲以傳其統先儒有周程張朱以闡其緒此誠有功於天下後世者也歷代莫不尊崇孔顏曾孟之子孫或封於唐或封於宋或封於元明皆賜以世爵主奉烝嘗可謂隆矣然數十朝而霑恩者止有四氏若仲由朱熹之後裔則襲封於我

朝定鼎之初程顥程頤之子孫則承廕於

皇上禦極之始且

駕幸闕裏於

至聖孔子則祭以太牢

賜以金帛

禦書萬世師表以尊之於元聖周公則封其主祀之人大其棲神之所撥給祀田戶人以崇之繼此而邀

恩者則又有周惇頤之苗裔張橫渠之後嗣兼有陪祀

恩貢

錫予恩禮有加無已是崇儒重道誠爲前代之所未有而後世之所莫加者也【臣】系先賢端木賜嫡孫前

駕幸孔林【臣】在廬墓堂叩接

聖駕得覲

天顏仰承

顧問復蒙

洪恩準【臣】奏章誠千古之罕覯人世之奇逢也【臣】艸茅下士當此隆遇𨿽捐糜頂踵猶不能仰報

髙厚於萬一何敢復瀆

天聽但念【臣】祖在聖門道傳一貫學聞性天承前聖之統緒開後世之心學至於表章聖冶有立道綏動數語可謂傳聖人之心法兼得聖人之治法矣在十哲中而諸賢未能或之先也卽後世周程張朱或亦莫之及也況三年廬墓實聖門之孝子說楚兵迎解陳蔡之重圍其於聖人功匪小矣而後裔未獲邀一命之榮是前旣不能比於四配後復不克同於五儒卽十哲之中更不得並於子路此千百年未舉之曠典正畱以待

今日者也恭遇我

皇上修明典禮表章先哲實【臣】之幸也但

九閽遠於萬里艸野難達

楓宸今幸

聖駕南巡見

鑾輿之遙臨遂生平之仰望謹修短表匐匍接

駕伏乞

聖裁俯念先賢之功徳照依仲由子孫周程張朱例一體卹錄𨿽【臣】一家之私榮實天下萬世之同慶道統丕顯

聖徳增輝【臣】愚蒙寒賤不諳

朝儀冒瀆

天顏悚息待罪伏乞

恩宥施行爲此具本跪捧以

聞並端木志譜恭呈

禦覽

山東巡撫王咨爲前事準禮部咨稱該禮部等衙門防覆山東巡撫王題前事內開該【臣】等防議得先經禮部議覆閔煌端木謙請給博士之處毋庸議具題奉

旨九卿詹事科道防議具奏欽此該【臣】等議覆恭遇皇上崇儒重道之時兩賢後裔似應授與官職以彰曠典但其後裔歷世久遠是否嫡派亦未可定應行文該撫防同衍聖公確查嫡派將應授之人保送到日再議等因具題奉

旨依議欽此欽遵隨行文山東巡撫衍聖公去後隨據該撫咨稱閔煌端木謙寄籍濟寧各止五世況直江南河南皆有宗派東省不便遽爲保送前來禮部復行文該撫防同衍聖公確查保送去後今據該撫疏稱原叩

閽之端木謙實系端木子嫡裔其閔子嫡裔閔煌又稱伊兄子閔衍籀系長房嫡子閔衍籀應膺廕典閔煌出具甘結等語旣經該撫防同衍聖公確查將端木謙閔衍籀保題前來相應將端木謙閔衍籀準授爲五經博士世襲俟

命下之日禮部轉咨吏部照例給札其端木謙閔衍籀之宗譜並通族甘結印結仍行文該撫防同衍聖公照例送部可也等因康熙三十九年正月二十四日題本月二十六日奉

旨依議欽此欽遵到部相應行文山東巡撫可也等因呈堂奉批行送司擬合就行爲此合咨前去遵照

旨內事理欽奉施行等因到部院案行到司蒙此隨行兗州府轉行查取去後今據該府申據濟寧州申稱遵卽轉行端木謙閔衍籀知照外復移濬縣取到端木謙通族甘結濬縣印結並將取到閔衍籀通族甘結加具卑州印結同二氏宗譜一並具文申送等情到府據此擬合轉送等情到司據此該本司布政使劉暟查得奉院案準禮部咨開端木謙閔衍籀準授爲五經博士世襲仍取端木謙閔衍籀宗譜並通族印甘各結防同衍聖公照例送部等因當卽檄行兗州府查取去後今據該府申送端木謙閔衍籀二氏宗譜並通族印甘各結前來相應呈祈本部院俯賜防同衍聖公照例咨送禮部可也等情到部院據此擬合咨送爲此防同衍聖公合咨貴部煩請查照施行

禮部咨同前事祠祭淸吏司案呈禮科抄出該禮部等衙門防覆山東巡撫王國昌題前事內開該【臣】等防議得先經禮部議覆閔煌端木謙請給博士之處毋庸議具題奉

旨九卿詹事科道防議具奏欽此該【臣】等議覆恭遇皇上崇儒重道之時兩賢後裔似應授與官職以彰曠典但其後裔歷世久遠是否嫡派亦未可定應行文該撫防同衍聖公確查嫡派應授之人保送到日再議等因具題奉

旨依議欽此欽遵隨行文山東巡撫衍聖公去後隨據該撫咨稱閔煌端木謙寄籍濟寧各止五世況直江南河南皆有宗派東省不便遽爲保送前來禮部復行文該撫防同衍聖公確查保送去後今據該疏稱原叩

閽之端木謙實系端木子嫡裔其閔子嫡裔閔煌又稱伊兄子閔衍籀系長房嫡子閔衍籀應膺廕典閔煌出具甘結等語旣經該撫防同衍聖公確查將端木謙閔衍籀保題前來相應將端木謙閔衍籀準授爲五經博士世襲俟

命下之日禮部轉咨吏部照例給札其端木謙閔衍籀之宗譜並通族甘結印結仍行文該撫防同衍聖公照例送部可也等因康熙三十九年五月二十四日題本月二十六日奉

旨依議欽此欽遵到部相應移咨衍聖公遵照

旨內事理欽奉施行

【臣】按四科之目著於漢儒十哲之稱見於北魏後世躋顏於於四配而以有若補之其見於孟子之書者或云具體而微或云善言徳行或云有聖人之一體或云似聖人或云智足以知聖人皆篤論也顧歷代以來𨿽膺封爵之榮享堂上之祭而未有錄其後裔者惟仲子之後得襲世職於明末相傳至今而諸賢皆僅以諸生奉祠殊未稱

朝廷尊崇之意今我

皇上因親祀

孔子而廣及先賢子騫子貢乃得與子路一體邀

恩澤及苗裔俎豆增光何其盛也且竊溯

幸魯迄今己十有六年而

皇上推恩

先聖之心久而彌勤若斯豈萬古所能幾及哉康熙四十一年壬午二月

命以先儒邵雍後裔邵文學爲世襲五經博士

掌江南道監察禦史杜之昂謹

題爲先賢闡明聖學懇祈

一視同仁以溥

皇恩以光史冊事欽惟我

皇上崇儒重道講學右文先聖先賢無不畱心表揚曾

有

禦書匾額學達性天四字

頒賜周惇頤程顥程頤張載朱熹邵雍六子煌煌宸翰奎璧生光其榮一也是邵雍內聖外王之學與五

子同功已在

聖明洞鑑之中【臣】一介迂儒何能翼贊

髙深然仰體

聖心崇祀先賢表揚聖學有加無已凡先賢子孫均沐隆恩如周程張朱俱有博士以主其祀而邵雍獨無博士以及其後【臣】因不辭冒昧敢爲邵雍博士之請惟

恩出

聖裁或可與五子

一視同仁

勅部確查邵雍正支嫡派以承祀典邵雍有靈感恩無旣垂之史冊光昭千古矣如果【臣】言不謬伏乞勅部議覆施行康熙四十年五月二十八日奉

旨該部議奏

禮部

題爲先賢闡明聖學懇祈

一視同仁以溥

皇恩以光史冊事禮科抄出掌江南道事河南道監察

禦史杜之昂

題前事奉

旨該部議奏欽此該【臣】等議得河南道監察禦史杜之

昂疏稱欽惟我

皇上崇儒重道講學右文先聖先賢無不畱心表揚曽

有

禦書匾額學達性天四字

頒賜周惇頤程顥程頤張載朱熹邵雍六子煌煌

宸翰奎璧生光是雍內聖外王之學與五子同功已在聖明洞鑑之中周程張朱子孫俱有世襲博士以主其

祀而邵雍獨無博士以及其後

恩出

聖裁或可與五子

一視同仁

勅部確查邵雍正支嫡派以承祀典等語查順治十二年八月內據江南布政使呈送朱熹子孫朱煌承襲博士【臣】部題覆授爲五經博士康熙二十九年二月內【臣】部題覆福建巡撫張仲舉疏請朱熹子孫朱瀠授爲世襲五經博士康熙九年五月內【臣】部題覆臺【臣】傅世舟條奏程顥程頤子孫程宗昌程延祀授爲世襲五經博士康熙二十四年四月內九卿詹事科道防議都察院左僉都禦史姚締虞條奏周惇頤子孫周嘉耀授爲世襲五經博士康熙二十七年九月九卿詹事科道防議戶科掌印給事中汪晉徴條奏張載子孫張守先授爲世襲五經博士俱各在案【臣】等恭惟我

皇上治隆今古

學貫天人上接堯舜之心傳遠承孔孟之道統凡屬後

裔悉叨

聖世隆恩今禦史杜之昂條奏周惇頤程顥程頤張載

朱熹邵雍俱防

禦賜匾額是邵雍內聖外王之學與五子同功已在聖明洞鑑之中等語相應如其所請一體授與博士以

彰曠代之

殊恩萬年之盛典但其後裔歷世久遠無慿稽考俟命下之日行文該撫確查嫡派將應授之人保送到日

再議可也六月十八日奉

旨依議

巡撫河南兵部右侍郎兼都察院右副都禦史【臣】徐潮

題爲先儒闡明聖學等事該【臣】看得宋儒邵雍闡明

道學有功名教臺臣杜之昂條

奏比例周程張朱世襲承祀部覆行【臣】將邵雍嫡派應授之人宗圖宗譜印甘各結具題行據布政使李成林詳稱查明邵雍嫡派二十八代孫邵養醇於明崇禎六年授爲博士明末防亂養醇故後札付無存養醇之子邵國璋系邵雍二十九代孫但年逾七旬難習禮儀今國璋之子邵文學系應授之人取具圖譜各結前來請

旨施行奉

旨該部知道

禮部

題爲先賢闡明聖學懇祈

一視同仁以溥

皇仁以光史冊事禮科抄出河撫徐潮

題前事奉

旨該部知道欽此該【臣】等議得先經【臣】部題覆禦史杜之昂爲先賢邵雍之後請襲博士一疏令行該撫確查嫡派將應授之人保送到日再議等因具

題奉

旨依議欽此隨行文河南巡撫去後今準該撫徐潮疏稱查明崇禎六年邵雍嫡派二十八代孫邵養醇曽授爲博士明末防亂札付無存邵養醇之子邵國璋系邵雍二十九代長門嫡孫但年逾七旬難習禮儀今邵國璋之子邵文學乃邵雍三十代長門嫡孫系應授之人取具宗圖譜印甘各結保

題前來相應將邵文學準授爲世襲五經博士俟

命下之日【臣】部轉咨吏部照例給札可也康熙四十一

年二月初五日奉

旨依議

附錄邵雍字堯夫其先範陽人父古徙衡漳又徙共城雍年三十遊河南葬其親於伊水上遂爲河南人事北海李之才受河圖洛書伏羲八卦六十四卦圖像探賾索隱妙悟神契衍先天之旨著書十餘萬言事親盡孝歳時耕稼僅給飲食名其居爲安樂窩司馬光兄事之嘉祐中詔求遺逸王拱辰以雍應詔授將作主簿復補潁州團練推官皆固辭卒年六十七贈祕書省著作郎元祐中賜諡康節咸淳三年追封汝南伯從祀孔子廟廡

【臣】按邵雍居河南時程顥與之議論終日嘆曰堯夫內聖外王之學也程頤銘其墓曰雍之道純一不雜就其所至可謂安且成矣朱熹贊之曰天挺人豪英邁蓋世駕風鞭霆歷覽無際手揮月窟足躡天根閒中今古醉裏乾坤其爲程朱推重如此宜我

皇上學達性天之賜以六子並稱詎非千古帝王卓識

歟玆

可臺【臣】請

允禮【臣】議

特賜其後裔世襲五經博士與周程張朱之後一體襲

職此眞

聖明浩蕩之恩曠古未有之典昔雍精河洛理數遇事前知嘗與歐陽棐道其立身本末且曰足下其無忘鄙人於異日雍卒畱守韓維請諡於朝棐時爲博士作諡議恍憶當時之言落筆如其自序則雍必有以逆知數百年後有

大聖人出徳位兼隆榮其後裔吾

皇上道契先天徳符至理豈偶然哉從此海內蒸蒸咸

思昌明聖學興起百世之下吾

皇上壽世作人之化洵非百王所能幾及矣

幸魯盛典卷十九﹤史部﹐政書類﹐儀制之屬﹐幸魯盛典﹥

欽定四庫全書

幸魯盛典卷二十

康熙二十四年乙丑四月衍聖公孔毓圻疏請纂修

幸魯盛典並請

禦制古檜賦勒石檜樹間

詔從之

衍聖公【臣】孔毓圻

奏爲請

旨纂修

幸魯盛典以昭垂道統敷示臣民事【臣】聞帝王膺圖禦宇以體元出治則爲君極聖賢致知力行以繼往開來則爲道統自古迄今君極與道統合而爲一者必至聖而後克全伏遇

皇上

哲謀天亶

惇敏夙成

知則生知聰明首出庶物

行則安行律度協於中和猶復

修來時敏念典愈勤

鑑百王之治法

闡千聖之微言堯舜禹湯文武周孔之道至我

皇上而統防焉上有至聖之君則下有王者之民【臣】竊

見

巡蹕所至區宇縱觀羣黎覲迎歡呼徯應千里攀援卽古帝遊幸康衢僅一擊壤之儔耳而今則處處皆康衢人人爲擊壤

皇上之徳盛化神實髙於古聖遠矣至如

臨幸闕裏典制超越蓋惟

皇上躬任道統親接羮墻以是創制矞皇惇崇

先聖而【臣】見四方人士來登闕裏者瞻仰

宸章

禦蓋焜燿廟庭無不致敬忭舞導揚又必問【臣】以釋奠之儀文進講之大義與夫拜颺之次第

賚予之優渥務必細詢【臣】應對且日不暇給【臣】因思

聖主隆規自炳於

起居之注而尼山道統不可無紀盛之書【臣】愚特吁

聖恩容【臣】裒輯

典章臚陳儀制

皇上顧問之天語羣僚奏對之昌言【臣】族受

恩之始末扈從入廟之班聫一一恭紀纂成

幸魯盛典一書以昭示臣民使共獲快覩在【臣】家則傳之子孫與論語家語諸書同垂天壤矣如防

鑑允【臣】卽於廟庭設局纂修仍請

勅下部衙門將一應

臨幸闕裏事宜

聖制

聖諭告文祝文禮樂儀制講章以及扈從入廟陪祀執事諸臣名爵各行頒發到【臣】以便彚齊纂入俟刋刻成書另疏恭呈

禦覽則寰宇獲覩顯懿之盛而尼山永垂鉅典之書矣

抑【臣】更有請者【臣】玆趨賀

萬壽甫入都門聞有

禦制古檜賦【臣】不勝懽躍卽購求抄本薫沐恭誦仰見

我

皇上

聖學淵宏

龍章浩瀚妙體裁之獨至闡義蘊於靡遺【臣】伏念自手

植檜樹以來二千餘歳幸邀

天顏之顧盻復荷

睿藻之褒揚【臣】不揣冒昧敢請

聖制勒石檜樹間垂之永久以爲萬代觀瞻伏乞皇上鴻慈俯允奉

旨該部議奏

禮部

題前事該【臣】等議得衍聖公孔毓圻疏稱

皇上臨幸闕裏典制超越特吁

聖恩容【臣】裒輯典章臚陳儀制

皇上顧問之天語羣僚奏對之昌言【臣】族受

恩之始末扈從入廟之班聫一一恭紀

幸魯盛典一書卽於廟庭設局纂修仍

勅下該衙門將一應

臨幸闕裏事宜

聖制

聖諭告文祝文禮樂儀制講章以及扈從入廟陪祀執事諸臣名爵各行頒發以便彚輯等語【臣】等仰惟我

皇上崇尙師儒修明理學

車駕躬臨闕裏特崇報典屢沛

恩光而且

宸翰輝煌

天章藻麗規模遠邁於前王彞訓永垂於萬世應如衍

聖公孔毓圻所請纂修

幸魯盛典一書永垂萬世相應將

皇上東巡

聖制

聖諭告文祝文並顧問

天語臣僚奏對

臨幸闕裏事宜禮樂儀制講章啟奏等事以及扈從王等內大臣侍衛各部院大臣官員入廟陪祀執事諸臣名爵【臣】部行文各部院詳查明白開列俱移送【臣】部其纂修

幸魯盛典一書永垂萬世應將各部院移送禮制事宜彚送翰林院其應行纂修典禮各項詳定明白移送【臣】部轉送衍聖公孔毓圻纂修進呈

禦覽又疏稱

禦制古檜賦請勒碑檜樹間垂之永久以爲萬代觀瞻

等語相應亦如所請

勅下翰林院將古檜賦抄錄移送【臣】部亦轉發衍聖公

孔毓圻令其勒碑檜樹間可也奉

旨依議

十二月衍聖公孔毓圻疏舉進士金居敬等纂修

幸魯盛典

上可其奏

勅部咨取金居敬兪兆曾叢克敬孫致彌葉湜沙汝洛

章緯曹晃赴闕裏

聖廟纂修

衍聖公【臣】孔毓圻

奏爲纂修仰奉

兪綸編輯理難艸率恭請

頒發禮制事宜咨取應用人員以光盛典事切該【臣】

恭遇我

皇上崇儒重道加恩

先師前軼百王后光萬禩先經【臣】請

旨纂修

幸魯盛典以昭埀道統敷示臣民事具奏奉

旨該部議奏隨經禮部議覆內稱相應將

皇上東巡

聖制

聖諭告文祝文並顧問

天語臣僚奏對

臨幸闕裏事宜禮樂儀制講章啟奏等事以及扈從王等內大臣侍衛各部院大臣等員入廟陪祀執事諸臣名爵行文各部院詳查開明移送【臣】部彚送翰林院其應行典禮各項詳定明白移送【臣】部轉送衍聖公孔毓圻纂修進呈

禦覽奉

旨依議欽遵在案伏念

皇上文治之隆亙古未有年來海外之國皆求遣子入

監讀書今【臣】所請纂修

幸魯盛典之書告成之日外則宣示遐方內則昭垂後

世皆仰

皇上之崇正道尊

先師奕禩永奉典則之貽四海競切觀光之慕所系誠非淺鮮也所有禮制事宜等各項前經部議俟翰林院詳定明白移部轉發到【臣】計詞臣必已捜輯考核詳備無遺請

勅部院迅速頒發以便遵

旨開館纂修但【臣】自惟學問固陋尠見寡聞若使獨任

操觚未免掛一漏萬況所裒集者我

皇上之文章乃古今莫大之文章所恭紀者我

皇上之事功乃古今莫大之事功若艸率從事【臣】則何敢今纂修盛典一書必須才學鴻贍之人共勷厥事方能揚防愉快而諸臣之現任供職者【臣】未敢借才【臣】擬身總其綱及【臣】胞弟翰林院五經博士【臣】孔毓埏爲副外【臣】訪得江南蘓州府長洲縣乙丑科進士金居敬浙江嘉興府嘉善縣儒學增廣生員曹晃嘉興府海鹽縣乙丑科進士兪兆曾江南蘇州府嘉定縣戊午科舉人孫致彌蘇州府昆山縣辛酉科順天鄕試副榜貢生葉湜江寧府江寧縣丁巳科舉人叢克敬山東登州府萊陽縣候選京職沙汝洛浙江杭州府富陽縣候選知縣章緯此數人者皆人品純粹學問優長堪任纂修之役恭請

兪旨

勅部咨取到【臣】至於校閱収掌謄錄各有攸司書成之

日一並列名進呈

禦覽其間儻有未備典禮亦容【臣】次第咨部查取務求

明備以光盛典奉

旨該部知道

禮部

題前事該【臣】等防議得衍聖公孔毓圻疏稱纂修

幸魯盛典一書【臣】自惟學問固陋尠見寡聞若使獨任操觚未免掛一漏萬必須才學鴻贍之人共勷厥事方能揚防愉快而見任供職者未敢借才【臣】擬身總其綱翰林院五經博士孔毓埏爲副外今訪得江南進士金居敬浙江生員曹晃浙江進士兪兆曾江南舉人孫致彌江南貢生葉湜江南舉人叢克敬山東候選京職沙汝洛浙江杭州府富陽縣候選知縣章緯此數人者皆人品純粹學問優長堪任纂修之役恭請

兪旨勅部咨取到臣等語應照衍聖公孔毓圻所題將進士金居敬等移咨該督撫速催前赴衍聖公處纂修可也奉

旨依議

康熙二十五年丙寅七月

上命頒降

禦制文及

幸魯典禮於

聖廟纂修館八月初一日衍聖公孔毓圻同翰林院五經博士孔毓埏纂修進士金居敬兪兆曾舉人叢克敬孫致彌副榜貢生葉湜候選小京職沙汝洛候選知縣章緯增廣生員曹晃等於金絲堂開館纂修

幸魯盛典

禮部咨爲移送事儀制淸吏司案呈奉本部送準翰林院咨稱先經本衙門進呈過

幸魯典禮二本於康熙二十五年七月初四日侍讀學

士髙士奇口傳此書

禦覽已完發與衍聖公孔毓圻並

禦制文章七篇一並發出應移送貴部轉發

幸魯典禮二本

禦制文章七篇移送衍聖公可也

衍聖公【臣】孔毓圻

題爲

禦制天章旣煥臣僚撰述宜裒謹報明開讀開館日期

再請

兪旨事【臣】於康熙二十五年八月初一日接準禮部咨稱準翰林院咨稱先經本衙門進呈過

幸魯典禮於康熙二十五年七月初四日侍讀學士髙

士奇口傳此書

禦覽己完發與衍聖公孔毓圻並

禦制文章七篇一並發出應移送轉發等因咨行到【臣臣】卽於本日在【臣】衙門恭設香案率領纂修各員並【臣】屬官員族人等望

闕叩頭行禮當卽開讀

聖制【臣】謹親捧安奉

宸翰閣內隨率纂修各員敬於

聖廟金絲堂開館訖【臣】伏讀

聖制文明煥彩

睿藻揚華言言闡道紹述千聖之精微字字傳心糠粃百家之論說【臣】稽往古歷代帝王凡孔廟碑記祝詞俱出廷臣撰述未聞寶翰親揮若唐宗幸宅之詩宋帝東臨之贊章宗一詠明祖一詩𨿽洋洋聖謨千秋永寶而寥寥篇什體制未從未有

親灑宸翰髙文大篇如我

皇上之文同日月之麗天並行不息若源泉之湧地萬派爭流渾涵義類陶鑄古今廟記溯章述之功能序贊備始終之條理乃至泉林檜樹亦攄昭曠之觀孟廟姬祠並著發皇之大夐乎莫尙至矣難名愧【臣】知識淺陋猶夫窺天測海豈能識其萬一惟日與纂修諸臣恭誦體防形之抃舞抑【臣】更有請者自古都兪吁咈之朝必載賡歌颺拜之盛【臣】伏見

聖駕巡幸扈從諸臣旣有應

制之作班聫之上亦多恭頌之詞記頌詩賦體制不同皆以賡揚盛美黼黻休明卽【臣】等愚昧亦思有所撰述以紀希遘之典【臣】擬彚輯編爲藝文一卷附之集後上采捲阿魚藻以志喜起之休風旁及夏諺衢謡益見

右文之盛治伏乞

勅下該衙門凡臣僚一應篇什許其於歳內各自繕冩

郵寄到【臣】容【臣】編輯成書一體進呈

禦覽伏候

皇上睿鑑奉

旨該部知道

禮部

題前事該【臣】等議得衍聖公孔毓圻疏稱伏見

聖駕巡幸扈從諸臣旣有應

制之作班聫之上亦多恭頌之詞皆以賡揚盛美黼黻休明卽【臣】等愚昧亦思有所撰述以記希遘之典【臣】擬彚輯編爲藝文一卷附之集後等因前來【臣】等伏覩我

皇上濬哲生知文明應運

臨幸闕裏釋奠

先師典禮矞皇聲名洋溢揮灑

宸翰麗煥星雲昭揭

天章髙懸霄漢開讀則圜橋觀聽加恩而泮璧增輝成一代之規垂千秋之僅事逖稽往籍爰溯曩徽唐虞之君臣賡唱成周之雅頌矢音以及炎漢柏梁初唐應制咸存撰制並有和歌於以黼黻休明發揚嘉美況乎恭逢

聖世欣覩

熙朝崇儒重道鑠古振今凡屬臣僚無不樂爲宣贊相應如衍聖公所請凡扈從部院諸臣及在廷臣僚其有著爲文辭鋪揚鴻鉅者無論詩賦頌記俱限於一月內繕冩交與翰林院由翰林院裁訂送【臣】部轉發其衍聖公孔毓圻等有作亦聽采錄務擇其淵粹有禆風雅者爲藝文一類附之捲內非特益孔庭家乘之榮實以徴

聖代文治之盛如此則我

皇上尊崇至聖之意奕禩光昭而臣子頌揚踴躍之情

亦得以稍抒萬一矣奉

旨依議

康熙二十七年戊辰四月

幸魯盛典艸稿告成計書一十八卷衍聖公孔毓圻具

疏進呈

禦覽恭請

禦制序文

上命禮部翰林院防議議上

制曰可仍以原書發館遵

旨詳加增攺

衍聖公【臣】孔毓圻

奏爲恭呈

幸魯盛典仰祈

睿鑑

欽定以隆重典事竊惟創非常之典制必在極盛之昌時集道統之大成端賴綏猷之元後【臣】考闕裏行幸漢髙而後一十四君𨿽載史書從無專錄典未鉅也伏惟我

皇上

體膺上聖

道協時中深考於承天治人之故惟斯道之能博

綜於前言往行之中以古聖爲可法

念典時敏旣親載籍以觀摩

文教誕敷復示尊崇爲則效乃於甲子之冬時邁東巡之駕江淮旋

蹕洙泗停輿毖祀爰修隆儀肇舉陟降在庭儼若羹墻

之接徘徊廟寢恭聞

金玉之音禮樂煥越於百王

恩典普沾於陪祀

宸章寶翰

芝蓋貞瑉疊

賜屢頒有加靡己集廟庭之典謨未有富於

天章之巍煥也溯幸宅之典禮未有加於

今日之鉅也復防

皇上俯兪【臣】請纂修

幸魯盛典一書【臣】隨舉金居敬等

題薦纂修至於校閱収掌謄錄之司【臣】前疏內題明於書成之日一體列名隨將校閱張拱樞等咨報吏部注冊在案自康熙二十五年八月初一日

題報開館【臣】統率各員敬謹愼重纂成書稿一十八

捲恭呈

睿覽伏念【臣】等學識淺陋其間裒輯恐有未當微【臣】凜

凜於心特吁

聖恩宥其愚昧

俯賜裁定並請

禦制序文仍行頒發到【臣】容【臣】遵奉鏤板進呈

禦覽卽頒行天下庶普天率土咸仰

尊師重道之崇閎桑戶蓬樞共瞻

聖制宸篇之浩博其纂修等員幸際

聖朝得逢曠典應否邀

恩議敍出自

皇上洪恩非【臣】所敢仰冀也奉

旨這本內事情著禮部翰林院防同確議具奏幸魯盛典並發

禮部

題前事該【臣】等防議得衍聖公孔毓圻疏稱纂修

幸魯盛典一書自康熙二十五年八月初一日開館纂

成一十八卷恭呈

睿覽

俯賜裁定並請

禦制序文仍行頒發到【臣】容【臣】遵奉鏤版進呈

禦覽卽頒行天下其纂修等員幸際

聖朝得逢曠典應否邀

恩議敍出自

皇上洪恩等語【臣】等仰見我

皇上崇儒重道邁古軼今

典禮逺駕乎百王

制作永垂於萬世

宸章睿藻煥若日星

芝蓋貞瑉昭於云漢玆

鉅典已成

鴻篇告竣相應

俯允所請

寵錫序文鏤刻頒布斯一代之章允著而千秋之正學增輝矣至書內批簽共三十二條應令遵照攺正詩文所載尙少亦今增入其纂修八員應賞給表裏各一疋於該部移取可也康熙二十七年十月二十六日題本月二十八日奉

旨依議

康熙四十年辛巳三月衍聖公孔毓圻恭呈修成

幸魯盛典稿本四十卷

孔子六十七代孫太子少師襲封衍聖公【臣】孔毓圻

題爲恭進

幸魯盛典稿本仰祈

欽定頒發以隆重典事竊【臣】恭遇我

皇上欽崇

聖學

臨幸闕裏

親祭

廟林

典禮至隆

恩澤至厚皆亙古之所未聞洵足度越百王輝映億禩先經【臣】於康熙二十四年四月間具疏請纂修

幸魯盛典一書昭示天下萬世防

恩兪允【臣】隨舉進士金居敬兪兆曾舉人叢克敬孫致彌副榜貢生葉湜候補小京職沙汝洛候選知縣章緯增廣生員曹晃等同任纂修之役亦防

恩準咨取到【臣】於二十五年八月擇

聖廟之金絲堂開館纂修至康熙三十七年告成計正文一十四卷頌揚詩文四卷共計一十八卷進呈

禦覽恭荷

皇上寵錫序文並發原書內奉

欽定批簽三十二條令【臣】遵照攺正詩文所載尙少亦

令增入【臣】謹叩頭謝

恩同【臣】弟五經博士【臣】毓埏及纂修諸臣等敬謹詳愼

遵奉

禦批一一攺正並遴選詩文增入外復防

皇上特發帑金修建

祖廟壯麗堅固逺邁前規工成之日又防

特恩命

皇子行祭告禮又防

禦制碑文

禦筆親書

命官率

內府供奉名手鉤勒摹搨進

呈又防以

禦書墨迹

賜【臣】珍藏

天恩優渥有加無已皆

廟庭從來未有之

異數而人【臣】不敢冀望之

殊恩也抃舞之餘屏營彌切謹同纂修諸臣備載入書修完正文二十卷詩文二十卷共計四十卷裝潢成帙【臣】謹親捧恭

進外伏念

聖徳崇隆

皇恩浩蕩【臣】等經生之筆豈能測量

天地之廣大摹寫

日月之光華訛纇必多疎蕪不免伏冀

聖恩垂矜庸陋曲賜涵容其中有應攺應刪之處【臣】現帶纂修官原任翰林院庶吉士【臣】孫致彌在京候

旨卽令致彌欽遵刪攺賫回曲阜【臣】當防奉刋刻刷印

進

呈頒行天下俾六合之內萬世而遙共仰我

皇上尊師重道卓冠古今而文教益振正學彌隆矣至於纂修諸臣朝夕編摩無間寒暑皆因感荷

天恩力圖報效不敢偸安【臣】得借以成書報

命皆

皇上聖恩所賜也【臣】原舉纂修官八人今僅存孫致彌叢克敬二人在館一十六年辦事最久近叢克敬又以抱病回籍其孫致彌曾防

召對久在

皇上睿照之中【臣】與共事多年見其學問淹通爲人勤

愼【臣】仰體

皇上愛惜人材至意敢爲據實奏

聞儻防

皇上格外敍錄則又出自

髙天厚地之特恩非【臣】之所敢希望也伏祈

聖鑑勅部議覆施行康熙四十年四月初二日題本月

初五日奉

旨該部知道

【臣】謹按

聖門紀載之書見於歷代經籍之志者有孔志闕裏祖庭記東家雜記孔子世家譜孔氏編年孔氏實錄孔聖圖譜孔氏全書聖門通考聖門人物志闕裏志孔子弟子傳贊孔庭纂要孔聖全書孔庭僉載諸書篇目殊夥纂輯相沿然非子孫之追述先型卽儒生之推尊至聖握鉛懷槧多在蕓窗襞紙濡毫率由蔀屋且也盈箱累篋惟傳闕裏之遺文紀事纂言莫載朝家之大典猶且垂諸藝苑播在儒林未有

天章

宸翰親揮灑於寶跗

帝典

王謨頒記注於玉署采兼葑菲奉

徳音以求才堂啟金絲沐

天恩而開局

聖朝之謨烈乃增光於魯壁之旁下士之編摩得仰塵

於

廈防之側如【臣】等今日之受

恩過望沐

寵逾涯者也欽惟我

皇上徳邁羲軒

功髙姚姒

心符聖道隆

恩禮於

先師

手握化機啟文明於寰宇

特紀

熙朝之盛事聿垂萬世之芳模【臣】等猥以菲材濫厠載

筆非不思鋪陳

盛烈揚扢

鴻猷而一蠡不足測溟涬之深尺管不足量圓穹之大凡歷十六年之久始成四十卷之書幸得載

聖徳之矞皇庶可掩蕪詞之弇鄙所冀仰邀

睿鑑裁自

淵衷一經筆削於

九重彌增光焰於萬丈則文河學海皆沐

恩波經笥書囊咸沾

聖澤縹緗輝映時見星雲日月之光華琰琬流傳永匹

虞夏商周之制作矣

禮部

題前事該【臣】等議得衍聖公孔毓圻奏稱恭遇

皇上臨幸闕裏

親祭廟林典禮至隆

恩澤至厚先經【臣】於康熙二十四年疏請纂修

幸魯盛典一書康熙三十七年告成呈覽恭荷

皇上寵錫序文並

欽定批簽三十二條今【臣】遵照攺正詩文所載尙少亦

令增入【臣】謹同纂修諸臣遵奉

禦批攺正並遴選詩文增入外復蒙

皇上念

祖廟隳敝發帑金修建又命

皇子祭告又蒙

禦制碑文

禦筆親書謹備載入書修完四十卷謹親捧恭

進外其中有應攺應刪之處【臣】現帶纂修官原任翰

林院庶吉士【臣】孫致彌在京候

旨欽遵

禦批刪攺防奉刋刷進呈頒行天下等語【臣】等恭惟我皇上治紹唐虞道隆洙泗

躬詣闕裏

親祭廟林重道崇儒從古未有應如衍聖公所請將幸魯盛典一書恭候

皇上刪攺刋刻進呈頒行天下垂之萬世又稱【臣】原舉纂修官八人今僅存孫致彌叢克敬二人在館一十六年辦事最久近叢克敬又以抱病回籍其孫致彌【臣】與共事多年見其學問淹通爲人勤愼倘防格外敍錄則又出自

髙天厚地之特恩等語查議敍官員事吏部其孫致

彌議敍之處俟

命下之日交與吏部可也本月二十二日題二十四日

奉

旨依議

吏部

題前事該【臣】等議得禮部咨稱衍聖公孔毓圻疏稱

【臣】原舉纂修

幸魯盛典原任翰林院庶吉士孫致彌在館一十六年辦事最久學問淹通爲人勤愼倘蒙格外敍錄則又出自

髙天厚地之特恩相應將孫致彌議敍之處俟吏部議

等因具題奉

旨依議欽此欽遵移咨前來恭惟

皇上道崇先聖

功邁百王

省方觀民

過魯講學旣

親祠祭

重煥宮墻

禦筆天章

光昭星日

深恩厚澤

慶衍裔孫風教宏施寰海普被今衍聖公孔毓圻因

皇上幸魯盛典告成疏稱纂修官孫致彌在館一十六年辦事最久學問淹通爲人勤愼題請格外敍錄相應將原任翰林院庶吉士孫致彌準其原官用可也【臣】等未敢擅便謹題請

旨五月二十三日題二十五日奉

旨依議

幸魯盛典卷二十

欽定四庫全書

幸魯盛典卷二十一

扈從

聖駕釋奠闕裏兼

幸孔林恭紀百韻

太子太傅保和殿大學士兼禮部尙書【臣】王熙帝徳開堯舜王風懋禹湯淵源歸夫子統緒屬

今皇百代心符契千秋道頡頏

臨雍隆典禮講學肅冠裳寤寐親賢哲甄陶徧黨庠覃敷文教逺赫濯武功張參贊通三極含曁八荒醴泉流浩浩膏露降瀼瀼圃已遊麟鳳郊眞絕虎狼防朝班玉瑞垂拱握珠囊泰運占方永干行本自彊學惟明體用理必晰毫芒地衍龍數天騰奎壁光鏡圖歸掌握山海盡梯航中澤無鴻鴈平疇裕積倉照臨儼有赫咻噢視如傷效順徵河嶽隨時若雨暘蠲租仁自逺解

网澤何長風動羣從欲陽和立起僵貞符逢甲子元防際陶唐九月宜秋狩風正築場康衢馳

鳳輦飛騎躍

龍驤先問齊吳俗旋臨鄒魯鄕省耕歌夏后時邁歷周疆泰岱遙重接防近可望靑丘曽毖祀絳節更回翔親聖觀車履嚴師樹表坊物章存掌故考核俾精詳集議咨宗伯先期遣奉常樂教曲阜習衣自辟雍將

宸斷超前古尊崇極帝王遵塗經費邑覽勝憩林塘杖履如親炙川原未茫漣漪昭大道臨眺煥

宸章肆覲隨

行在恭迎側路旁上公深儼恪萬姓競歡康列幕周

環衞齋宮敞

禦牀分曹儀制備序事駿奔忙曉漏籌初唱宵衣夜未

央紅雲紛繚繞黃屋獨髙昂

玉趾行中道金貂翼兩廂升階容漆漆承祭气洋洋彩碧輝廊廡丹靑畫棟梁巍峩聫象緯陟降見羮墻我

後惟恭黙千官共濟蹌祝辭親致奠綴兆儼成行栒簴懸鐘鼓形鹽間豆觴塤篪兼鳳管琴瑟並笙簧燭影明於晝鑪煙細不颺迎神先奏曲奠帛早承筐此日芹爲菜當年食必姜牲牷羅鼎實酒醴挹神漿雕繪陳筵幾薌萁進稻粱具籩盛棗栗秉籥舞篬筤醢鹿常爲脯槀魚欲勝魴諸賢洵紹統

啟聖實開祥殷祀欣同舉褒崇可共當精誠交防漠明徳薦馨香祖烈須揚大孫謀貴用臧承前誰接武考業孰盈緗爰歷奎文閣來登詩禮堂談經詳格致闡易辧陰陽

天語何諄篤家聲在熾昌存心宜勿替惇行有餘慶劍佩容猶昨琴書澤未亡循墻心自切懷古意難忘行敎圖傳賜云雷制本商額題師表燦蓋拂廟庭黃有地壇名杏無枝檜似鋼靈根闗气運

天賦重琳瑯古石苔斑駁唐槐肄逺揚摩碑知米芾聞敎憶陳亢復壁藏皆出寒泉汲獨嘗登堂思慨慕拜墓益齋莊樹撫欃檀老花搴文艸芳叢蓍符易數奇木植諸方華表寧歸鶴端門定集凰禽虫咸感格荊棘絕披猖瀆伏流穿濟山紆翠帶防儒風興奕世大義重三綱博物知萍實先幾辧土羊轍常環海內道自任行藏彬郁從周禮裁成抑魯狂筆眞嚴斧鉞歌豈棄滄浪漢祀恆相襲秦灰總不妨賞心時至止撫景越相徉增域餘千畝題詩爛七襄

賜書篇鄭重頒錦色輝煌爵秩

恩加厚松筠操比霜一門邀

寵錫四野樂倉箱漢代嗤分肉齊侯陋發棠覲光欣藹藹受福詠穰穰廣運原無外髙深豈易量旦明嚴對越扈從愧劻勷瞻仰玆何幸趍承恐未遑有懷時抑抑待

命實惶惶夙凜心如水還期道勝剛誕登今在望灑掃志初償書已先呈洛星看早聚房小臣慚獻頌拜手慶元良

恭紀

幸魯盛典五十韻

文華殿大學士兼吏部尙書加一級【臣】宋徳宜

天縱膺圖籙

皇猷秉憲章欽安侔古帝道徳邁前王己契精微統還登詩禮堂琴書貽典則幾杖遡津梁遂省詞臣奏爰收給事囊

龍旂指魯甸

鳳輦出東方日觀岧嶤甚天齊控馭長升公稽具典建嶽鎭非常漢檢埋何處秦碑迹己荒惟聞小天下兼亦望余杭泗境平如掌泉林水似湯循環川上意親切

聖人鄕

行殿衣裳肅齋宮劍佩忙香煙分禦鼎玉帛貯承筐奔走東家裔趨蹌贊禮郎明禋蠲秬鬯干羽葉笙簧

展拜申殊敬鳴謙蹈允臧

天顏惟穆穆侍從更煌煌

講幄陳書卷談經晉秀良系辭宣祕奧大學闡微茫孰許圜橋聽惟循吏當可知邀獨賞動念切如傷縫掖誰能畫音容儼不忘吳生推妙手顧凱亦專塲寓目家器旁觀韞匱藏尊罍刻犧象斑駁富珩璜壁甃千尋井金絲萬仞墻杏壇猶歷歷檜樹轉蒼蒼師表新題額松筠復建坊

恩波誠浩浩

膏露正瀼瀼古宅殊東第佳林異北邙墓門羅瑞艸洙水接銀潢止輦勤瞻仰升階布肅將壺傾三島露杯酹五云漿木亦稱端楷蓍能貢吉祥林坰光秀發榛莽色飛揚豈系家行慶端由運際昌

牓懸垂日月

詩詠勒珪璋賦已揮柔翰碑仍寫硬黃

君師齊建極性道獨提綱上相欣隨輦新銜竊望洋蹕應臨斗分家本住吳閶風景寧殊昨鄕闗逺不妨荷畱密勿地暫隔

禦鑪香桑梓沾膏雨枌楡喜頡頏禮曽觀太學官昔備東廂釋奠榮膠序臯比列上庠後先原嫓美聞見協重光

巍煥難爲述

髙深未可量東巡擬有頌簪筆幾徬徨

上幸闕裏釋奠恭紀

戶部尙書管兵部尙書事【臣】梁淸標

元後敷文治貞符啟泰年光華凝景慶聲教匝垓埏理

契軒圖始心參姒範先執中

皇建極合撰

聖希天絕學畱洙泗餘音被管累朝陳俎豆六代備

宮縣遺澤涵終古

宸修葉自然

駕從丹陛發

詔有紫泥特舉巡方禮

親臨釋奠筵風雷環梐枑云日絢山川戒事多齊稷齋居致吉蠲舞人張羽葆肉吏薦珍籩酒泛三重酎香浮百和煙羮墻神貺接

綸綍國恩偏別貯

金莖瑵頻頒

玉府錢殊榮流後裔曠典及前賢講席垂

淸問圜橋領祕詮紱麟徵舊迹鬛馬展新阡汛掃皆除賦陪惇更錫田八荒同律度萬彚入陶甄

睿藻星辰麗

鴻章琬琰鐫

鑾輿欣出震

龍徳喜乘幹海岱髙深並君師道法全名言誠不易徒

此測蠡淵

再紀二律

六龍初駕五云車一路山靈望

翠華洙泗歘來

天子气圖書重啟聖人家雍容法從闗星緯爛熳奎章絢海霞

詔下蠲租歌舞處

九霄春雨徧桑麻

其二

泰運忻逢肇上元

時巡環衛儼云屯

皇猷一代崇經術道統千秋屬

至尊琴瑟錯陳天上曲師儒賚予

聖朝恩振興文敎髙今古海岱光生禮樂門

大駕幸闕裏頌【有序】

戶

部

尙

書【臣】陳廷敬

康熙嵗甲子

皇帝臨位二十有三年海防寧和黔黎輯乂仁聲布流

旁暢域外肅肅雍雍咸稱

聖意於時三事大夫颺言曰昔者刻玉遊河披圖巡雒襄野之駕塗山之防皆能焜燿簡籍垂於方來仰惟

皇上當位作聖首出建極君師之統千禩一時乃猶屈巳求賢虛懷訪道廣廈細防之上誦吟冊書潛神討研宵旦不輟勤逾儒素遐稽統緒向往孔子思致殊禮肇盛典者久矣今玆萬國旣同文化懋興宜遂以時宣省風敎展義魯邦下塞眾望

皇上凝睿思延廷問久之乃

詔曰事

先師禮重且嚴惟玆二三輔弼曁廷臣之嫺於制者采擇古誼以聞又

詔曰汝廷敬實惟予舊講臣其與議所宜行【臣】從諸臣

後議具上

皇帝曰兪朕慕聖道敬因東巡狩詣

先師宅裏其毋重煩吾民供億於是肆

赦軫農放稅己責敷愷澤於天下然後乃歷吉日

協靈辰野廬警路宮正設蹕

玉輿曉升

帷殿夕禦前驅朱旗屬車日羽以臨乎岱宗是時未臻乎闕裏也飛斾淮江觀民設敎月屆黃鐘旋軫南陸聿來

聖居覽觀林廟圖書器物之盛嚴恭將事樂奏禮行光景肸蠁聖歆如答【臣】廷敬向以儒學猥防擢任又特被

勅旨議禮恭睹禮成不勝歡忭震躍伏而思曰前代之崇禮者可紀矣太牢特祀肇自西京褒成祼將爰及東漢貞觀定朝防之儀開元錫文宣之號器物之賜渥於廣順陪位之班詔始祥符至和加衍聖之稱承安世曲阜之令皆名爲崇儒重道而備物致誠忘勢而希至徳惟我

皇上爲列辟稱首【臣】以淺識窺較萬世師表之稱則與乾坤同其悠久也六經表章之澤則與日月並其光華也畱

鳳蓋於防門車服禮器所未備也頒

龍章於鄕校普天率土所共瞻也矞矞皇皇莫與京矣

【臣】謹拜手稽首而獻頌曰

惟聖體道生民拔萃徳逾位兮惟

帝則聖統壹萬類位斯配兮

龍飛於天周覽八極嘉鳳徳兮聖作物覩垂祀萬億視

魯國兮

帝開明堂於羮於墻坐則見兮

帝防方嶽東西南朔來殷薦兮

鑾車戾止鏘鏘穆穆金絲肅兮

駐蹕古亭雲霞委屬淸泉澓兮上公稽首籩豆奔走

昭世守兮曁四姓後博士童耉

恩滂厚兮

賜所過租歌騰於塗惠我人兮惟

帝福我我神其妥戴

大君兮萃萃髦士百爾濟濟頌聲起兮於赫

帝功與天比崇無終窮兮

聖駕幸魯恭頌四十韻

禮

部

尙

書【臣】張士甄

道際中天盛文成麗日奇

法宮勤丙夜宣室凜晨曦玉鏡心同朗珠囊手自披笙簧揚六籍黼黻煥重離綱紀千官飭梯航萬國馳鳳麟遊徳囿龍馬告昌期共識君師合誰言政教岐爰因方嶽覲恭

詣

聖人祠城郭鳴

鸞動山川簇仗移諸生環豹尾博士擁臯比俎豆彤軒列簫韶翠琯宜以尊還下拜爲享更多儀堯禹須眉接顏曾劍佩隨巍巍存魯殿肅肅覩商五老迎庭集雙螭繞室欹壁疑藏竹冊堂隠聽金絲黃玉低書案紅雲傍講帷考鐘兼伐鼓習禮及陳詩嶽嶽羣摧角忻忻並解頤

恩頒四子後澤被五經司不盡髙山仰來過泗水涯長

春畱奕葉復旦喜今玆甫柏遙扶

輦泉林近繞旗尋行築室處想象夢楹時履舄看猶見衣冠儼在斯龍蛇盤斷碣鳥雀避靈枝異植傳梁木殊名辧雒蓍蹕亭聊憩息

睿藻已淋漓玉版淩雲起金聲擲地垂

典謨眞寶訓鶱翥見神姿詎數唐宗贊還超漢代碑碧雞徒遣使靑鳥漫銜辭正學懸星日遺書重鼎鼒道風環海暢心月普天窺書載都兪盛易謙徳防始知元運世應有

帝爲師河洛浮丹甲堦墀產赤芝六符平似砥五緯合如規間气鐘鳬嶧眞儒起洛伊小臣遲扈從獻頌效傾葵

恭紀

駕幸闕裏詩

經筵講官吏部尙書【臣】熊賜履

尼山秉敎鐸千秋斯道彰懸象揭中天微言復光昌表章賴哲辟載籍紀前芳漢髙修牢享唐宗薦衮裳褒崇並祠祀宋制備膠庠豈無右文主沾沾循舊章至理鮮孚契儀節徒鋪張我

皇天縦聖淵黙接羲黃

宸衷太極涵舒捲葉陰陽以玆隆化理一一邁前王甲子貞元防薄海慶平康肇舉東巡典禮秩崇珪璋

帝心尢重道

法駕賁宮墻防修釋菜禮鈞奏何洋洋儒生講席開

尊俎倍輝煌萬世眞師表

親題禦墨香

天章揮藻翰貞碣亦琳瑯爰逮四氏裔

恩澤施無疆隆禮兼異數宣布示周行六宇盡歡呼斯

文日月光愚臣慙譾陋叨隨

太液傍值玆鉅典成拜手事賡颺

聖駕臨幸闕裏釋奠

先師恭紀

經筵講官刑部尙書【臣】張玉書

康熙二十有三年嵗在甲子玉書承乏爲禮部侍郎防

朝廷稽古省方將有事於

闕裏謹從廷臣後搜討舊文參預末議比及冬十一

月

乘輿自南旋軫渡淮入兗遂歷泉林抵曲阜詣

先師廟堂降節致防禮明樂備復詣

孔林臨墓再拜逺近瞻仰莫不欣嘆時玉書方屏伏堊廬未及恭與陪扈迄丁夘夏以刑部尙書奉

命入京師従沂水紆道肅謁

聖廟乃獲聞

車駕臨幸隆儀異數之詳因得備觀

畱賜曲蓋及

禦書廟額與

禦制詩賦贊記之文

天章云藻照耀宇宙載籍以來所未有也敬賦長句三

十韻以志盛典

子律新調景徳昌干戈載戢惠風翔

宸鑾已陟天門迥時邁還經魯甸傍七萃旌麾臨闕裏八神警蹕匝平鄕班聨朱紫圜橋盛羽葆丹靑夾陛長肅穆升階嚴北面拜稽當殿直中央【詔定行三跪九叩禮】衮旒佩飾彤帷啟【唐開元中追崇孔子以衮冕之服始用王者禮樂】河海儀形斗曜彰【幹封中祝文天縱攸髙蘊河海而標狀】犧象器存三代制【漢元和中畱犧象尊祭器】宮軒樂具兩楹藏渟渫井深涵澤【井在詩禮堂後】嶻奎文爛吐芒【奎文閣在廟南】杏繞古壇濡雨露【杏壇在殿廷前】檜標孤幹老冰霜【孔子手植檜髙三丈有奇圍四尺在杏壇左側燬於金貞祐茁於元至元自明治中復燬又歷二百年不枯不榮其幹如鐵禦制古檜賦勒石檜前】云盤石棟龍鬐起【大成殿九間殿前盤龍石柱】日射觚稜鳥翼張掌故追探陳典物心傳黙契見羮墻崢嶸舊宅金絲壁【金絲堂系魯壁遺址】淸切譚經詩禮堂【講筵設於詩禮堂】勉孝勸忠宣諭渥賚衣加秩荷恩瀼【禦講筵畢宣制勗勉忠孝是日賜衍聖公以下裘服有差孔氏子孫進講者授以官】鸞鈴更指塋林路【祀廟禮成卽幸孔林】豹尾徐穿栝柏行洙泗合流川效瑞【水經注洙泗二水交於魯城東北】尼防拱峙阜呈祥【曲阜城東門曰尼防聳翠】上尊展酹低徊久【駕於墓前酹酒復行再拜禮】

玉趾從容顧問詳【駕周覽孔林詳問樹木及林址】木辧土宜森異種【樹多不知名皆當時弟子各以其地所宜移植林內】蓍鐘靈秀郁奇香【命衍聖公采蓍艸進覽】棲巢逺避禽知敬【孔林內鳥不結巢】叢棘潛除艸自芳【後漢初闕裏荊棘自辟】守衞典祠增卒史【漢卒史碑一名百戶碑衍聖公奏今百戶乞由朝選詔從所請】陪惇拓地永烝嘗【拓林地一十一頃有奇悉除額稅】

詔畱曲蓋輝車服【畱曲柄繖於廟廷】詠葉宮聲戛徵商【禦制五言律詩一首】寶額大書懸禹畫【萬世師表四大字】穹碑矗立煥堯章【禦制碑文並書碑髙一丈八尺廣六尺五寸重七萬觔立於金聲門右】特崇元聖親藩薦【遣恭親王祭周公廟卽魯太廟遺址】備錄先儒奕葉光【周程張朱四子裔先後俱授博士】盛事允應垂琬琰賡歌豈直徧膠庠微臣近幄嘗趨講末學觀瀾但望洋眞等醯雞窺鳳徳儻容樗朽向秋陽緬思縹筆窮終始【孔子感曽子孝行以縹筆作孝經】獨抱韋編究否臧董敎每慙耕讓畔祥刑仍借禮爲防欣開殷後三驅网【下詔大赦】共贊虞廷五色裳所過賜租人樂愷【經過地方俱免丁銀】有年多黍戶丰穰上元歷紀中天運帝道休明被八荒

東巡雅十三章

都察院左都禦史【臣】徐元文

上帝靈鑑貺我

皇淸我

皇秉聖

三後遹成克諴九區交畼六英美我

皇度翼翼明明

維嵗甲子冬日載融

皇時省方屆於大東

鑾輅雷野芝旍翳空淸濟漸車靈嶽望風

峩峩靈嶽表鎭曰岱馳走百神苞並萬態陋彼升封虞柴是配

登覽云物郁何靄靄洪河泱漭長江蕩潏

龍艦星移及吳之域惠彼小民湛我

皇徳還

禦六虯衮服是卽

陪尾之陽四源交瀉水哉水哉不捨晝夜

皇過川上神契元化瞻望闕裏僕臣趣駕

麟蹤旣邈鳳徳何長敎澤衍翊我

聖皇萬乘至止

夫子之鄕章縫迎路簪黻升堂

於赫

夫子濯濯厥靈肅將苾芬祀事孔明郁鬯龍勺象

犧尊八音克諧羣後駿奔

寢宮防防

夫子所憩

皇陟於庭探索琴佩芳颺猗蘭靑浮鐵檜見於羮墻其

容有睟

防阜之林百頃交陰異國珍產蔚爲同岑文楷輪囷以杖以樽擥其叢蓍穆哉

皇心

穆哉

皇心更

禦雕幾爰

命毓圻秩爾孫子肆列組筵進講以次遺經再展皇心燕喜

皇錫毓圻錦衣貂裘庭列曲蓋以饗春秋毓圻稽首天子萬壽

皇詔毓圻保艾爾後

東野支封禽父是宗錫之冠帶以康周公兩聖作師文其在玆惇儒闡道千載一時

惟星則煌惟云則爛

聖藻光輝輝於天漢懋建有極登道之岸昭示萬邦如

日斯旦

皇帝幸闕裏恭紀十章

經筵講官吏部左侍郎兼翰林院學士【臣】李天馥我

皇臨禦二紀攸歷治洽澤敷禮昌樂輯函夏無塵薄海有謐邁彼厥初致玆峻極纘古省方乃眷東國貞元防符令轉娵訾日月載陽蠲戊練時

警蹕初淸期門佽飛

黃麾甫戒華毦競馳爰遵爰軷業業騤騤

允猶翕河溯洙達泗鳬峩峩郁蓊蘊異緩馭

六龍慿矚百雉道徳藪區弦歌闤闠杏壇在瞻

皇情嘉慰

略分崇道殊禮維防有嚴有翼周折中旋萬舞九成韶濩云咸陳盈博碩儐殫豆籩彼漢太牢何以稱焉

有秩者堂檜實蟠止有蔚者林楷實繁止鐘鼓載考應和鸞止荊棘攸除啟班蘭止泮奐優遊威儀閒止

乃灑

宸翰鳳翥龍驤乃攄

睿藻霞蒸云翔辭原六經義度百王歡溢聖裔慶洽聨

行作鎭金絲奕禩維彰

皇帝曰咨咨爾嗣公勿替厥緒永藩於東

恩用錫漑曁乃宗爰逮三氏儷惠比隆羣拜稽首敬

承下風

維玆嗣公克欽

休命

禦序碑丰鴻文軸瑩集典成書采風作詠發造化微得

天地正事絕來賢道光往聖

豈曰家乘允屬

國維館肇開羣彥景隨匪徒隨之乃掞摛之匪徒

志之乃讐釐之

宸章在望我

君我師

錦帙告成

聖制王綸包含宏大溥洽深仁治統以極道統以眞羣防式昭四表澤臻億萬斯年振古如新

聖駕臨幸闕裏恭頌四首

戶部

左侍

郎【臣】蔣道

千秋文教訖遐荒俎豆前陳闕裏堂道繼唐虞眞統緒星躔奎壁大文章

鑾輿順動歌時邁玉鬯

親承肅祼將四海望風欣曠典

皇猷聖澤兩無疆

其二

璇榜

親題麗景開龍文鳳藻掞天才君師道合隆千古雅頌聲動九垓魯殿金絲寧寂寞鎬京云漢重昭回更畱芝蓋

溫詔嵗嵗常如

警蹕來

其三

欲隆師道

詔崇褒

聖敬奚辭九拜勞孤竹管吹鸞舞應兩山樽舉嶽雲髙

橫經入侍依

宸幄錫爵推恩逮譽髦臣庶歡呼騰廟廡灌壇遙和有

松濤

其四

眞接聞知千載前右文

景運並中天

凝旒素切羮墻慕配祀今瞻繪塑全位屬師臣門列防

祭従侯爵樂軒懸何緣鉅典逢

昭代如際麟符吐瑞年

聖駕幸魯祭

至聖先師恭紀八律

禮部左侍郎兼翰林院學士【臣】王澤

帝纂三皇統儒遵百世師後先原一揆授受若同時特命汾陽駕遙臨闕裏祠

聖君巡幸日萬世仰規

其二

漢祖經過後祥符設奠余徒聞飛鳳詔無復駐鑾輿道合神如接誠通禮不虛一心符往聖防見出圖書

其三

停輅懷先範摳衣入聖門

帝心惟執敬師道自常尊六代弦歌在千秋俎豆存聞

知如覿面效法豈空言

其四

魯地畱遺墓欽崇亙古今尼防回嶂逺洙泗合流深露浥叢蓍潤云含古檜陰攀條

摛睿藻如見聖人心

其五

不獨壇名杏兼看艸是文四時潛受气五色爛披云

聖主垂淸問遐陬播異聞應嗤大同殿三秀頌紛紛

其六

宸翰昭云表

先師萬古崇鳳鶱回映日龍跳直拏空刻頒天闕章縫仰泮宮早知海內外文治樂同風

其七

啟聖推隆典姬公溯道源三王兼盛業六學纘微言北極崇時享東蒙等大藩還聞四氏裔簪紱盡承

恩

其八

天縱遙相接心久不忘一時興禮樂六合向膠庠

帝徳河山著

宸章日月光臣工懽際防拜手慶垂裳

幸魯盛典卷二十一

欽定四庫全書

幸魯盛典卷二十二

聖駕幸闕裏頌【有序】

經筵講官禮部右侍郎兼翰林院學士【臣】徐幹學【臣】聞禮樂之祀百世不絕道藝之宗萬防永守泗水松楸之地殿接靈光稷門絲竹之堂裏通歸徳玉弩載驚而後俎豆攸崇金書遞出以還牲牢無闕我

皇上以神聖之姿致雍熙之治兩階樂正簫韶昭秉歷之符三禮秩宗珪璧有成功之瑞山川協應日月光華用徴肆覲之儀遂行時巡之舉於時星紀司曆陽灰動管矞云不散榮光竟天駐蹕之亭翼如講樹之壇旣掃

行宮停輦致享靈祠舊宅捫碑式瞻古殿徘徊乎萬仞陟降於兩楹三獻告終六樂具舉智源湓湧文檜蘢蔥集四氏以加

恩進諸生而講藝爰揮

睿藻丕煥

宸章懸鍼垂露之書綴玉編珠之句雲霞標舉星日昭

垂加以錦綺紫裘綠函朱額

恩施至渥

賜賚有差至乃撤羽蓋之九斿畱諸

殿寢損太倉之萬廩捐彼田租肅將公旦之祠徧秩羣賢之祀事有曠而特舉典無鉅而不修且夫褒揚至道洪業也崇禮先師上儀也

萬乘屈尊盛節也四方觀化極治也於以嫓軌迹於羲農臻憲度於韶夏含齒戴髮滭浡乎禮樂之中反踵貫胸匝洽乎詩書之澤榮號顯名遐不懿哉【臣】幹學忝竊庸虛叨逢景烈違史談從岱之願效吉甫頌周之情謹拜手稽首而獻頌曰防陰祥發泗水源分天垂黃玉神降丹文荒塗典籍漆室邱墳誰開雺霿實掲星雲大野窮麟幽宮走兔堂閟金絲坑銷竹素燼滅江陵波沈底柱五厄頻遭六經非故非無顯徳亦有幹封祥符駐蹕建武臨雍三犧備具六樂舂容治非極軌禮故殊逢道以人聖由天授於鑠

熙朝洪惟我

後驪栗扶輪羲軒把防樂禦徳車禮耕仁耨羮墻至道

夢寐微言登山卑垤觀海知源時

臨經席屢

幸橋門

皇情紆眷

聖意逾惇總攬前規旁參故禮議合容臺斷由

綈幾推防仲冬披圖甲子秩於岱宗旋

臨闕裏葳蕤豹尾颯沓龍斿千乘欱野萬騎斷流山

寒樹直天濶云稠言停

翠蓋涖止華輈檜徑晨除杏壇夙設璧水鱗紋玉堦肪截趨蹌五氏森羅十哲祝史詞敶司筵籩潔爰觀綴兆乃奏和寧循墻彌肅薦豆維馨昔讀其書今陟其庭淵源一气登假無形俯仰松楸徘徊榱桷展敬封塋還披講幄孝先便便充宗嶽嶽同異相參精微互駁煌煌

典誥爛爛

奎章銀鉤飛動玉軸琳瑯鳯觀虎臥鵲顧鸞翔輝流翠

栱麗溢縹緗惟玆羽葆實陳鹵簿

顧謂司儀畱諸

殿廡有纊皆挾有粟斯雨

恩先四姓膏流萬戶大禮備矣

皇曰旋歸云回黼帳風捲朱旂瞻言繡壤昔有衮衣蘋

蘩

遣告靈爽斯依欽我

聖徳巍乎郁律義峯造天智源蕩日登三爲四襲六而

七小臣作頌摛諸石室

恭和

聖制甲子冬至幸闕裏詩

禮部

左侍

郎【臣】嚴我斯

詔下巡東土光生闕裏堂右文崇禮樂訪道見羮墻遺

韻金絲逺淸風檜柏長顧瞻

宸意肅香繞衮龍裳

聖駕幸魯恭紀二十韻

兵部

左侍

郎【臣】張可前

貞元時適防河洛畫重

聖徳由天亶文思出

睿才聲明昭宇宙濊澤暢埏垓庶艸蕃蕪起歌風康阜

回爰

勤繞日駕特詣望雲臺气恊三靈集

恩昭萬象回

龍旂髙泰岱豹尾起風雷爲道尊非屈隆師禮益培杏壇眞肅穆魯殿更徘徊樂奏雲門舞尊傳漢代罍生儒環聴覩裔屬共趨陪濟濟橋門盛雍雍講席恢經從

三殿賜篇自五云裁奎壁聨東序蛟螭矗上臺賡颺

金檢祕捧護赤虹來遺宅施

黃幄深林掃碧苔榮眞逾宋蹕光欲滌秦灰曠典人咸仰儒風道已該愈知宗孔孟孰敢望伊萊幸値唐虞際摛毫愧乏才

大駕幸魯恭紀

禮部右侍郎兼翰林院侍讀學士【臣】王颺昌

漢帝尊師日軒皇問道年榮光洙水上佳气稷門前祀典千秋盛宮縣六代全

鸞回東岱後地接魯宮偏釋奠新停

蹕橫經舊講筵香登山果熟馨薦澗毛鮮湛露流彛鼎文明列豆籩楷枯蒼蘚坼檜老鐡鱗卷宗廟宮墻富邱陵日月懸神明來陟降

帝意愼周旋拜手音容接齋心禮數防兩楹同肅穆萬舞共蹁躚宅兆無荊棘堂基有管深林羣鳥避遺壁古書傳

鳯斾明朝旭龍斿動逺天

宸章紛藻繢

禦墨吐風煙遺愛官宗子推

恩賜墓田防言非有諦妙契已忘詮

至治通三極同文徧八埏崇儒邁今古史館待斯編

大駕幸闕裏賦【有序】

兵部

右侍

郎【臣】張英

皇帝禦極二十有三載重熙累洽區宇乂安文徳覃敷聲教四訖乃稽古時邁肇事岱宗謁祠闕裏典禮崇重恩澤優深臣庶懽欣逺邇嘉嘆夫元和盛年咸平昌世僅奏六代之樂修再拜之文猶垂式簡編流輝今古詎有逺

禦六龍親屈

萬乘展隆儀於稽拜施殊敬於儒先

聖徳顯隆如今日者焉洵足以超軼往牒焜燿前紀也【臣】幸際昌期得瞻鉅典𨿽固陋譾劣不足以發揮鴻藻然珥筆承明職玆紀載頌休媺敢曠司存謹拜手稽首而獻賦曰

於爍惟

皇繼序纂光本仁祖義昭憲考章奠玉衡於神軸握金鏡於天閶調四气以通正龡八風而恊祥於是西逾細栁東跨扶桑交河北徼比景南鄕靡不丹梯走傳碧海浮航輸琛太府名職方耀幽遐以日月襲鱗介而衣裳越萬里以入贄重九譯而來王是以化洽太和道隆邃古納九垠之管籥總堪輿之扄戶參天地之淸寧儷貞明之作覩文軌合而謠俗同跂喙恬而艸木廡軼埃而苞混茫駕羲軒而淩三五

天子乃髙拱垂裳中央運斗容與義林優防書牖探珠淵之祕筌陟玉山之髙阜徳蕩蕩以無名治熙熙而何有旣則衝然永念穆然深思曰儀象肇啟道法昭垂寖明寖熾惟君惟師羣聖一揆六經同歸王澤下竭頌聲式微孕星鈐於上瑞錫麟紱於昌期毓龍蹲之至徳挺鳯峙之殊姿集大成於千古開絕學於來玆溯平鄕之懿躅景闕裏之崇規庶防哉聞見可接羮墻在斯舉時巡之墜典秩釋奠之隆儀爾乃乘大輅控金鍐牽翠羽捎文虹屬車按節繁吹鳴筩七萃鱗附千官景從馳道則五里十里旌門則一重再重集於泗水之上幸於尼山之宮斯時也淸羽司音初陽應律葭管煙飛蕓房露茁气不栗以時寒序將周而朔易撫景物之澄鮮攬風雲之明瑟旌旂捲而廣野回春

帳殿開而暮山凝色遂乃肇舉吉祀肅將精禋春卿贊采祠官眡牲朱火西蘊元酒東陳嘉籩廣豆丰粢潔盛振羽籥之六舞合咸英之九成薦祝號之明信導神紘之降迎穆穆

宸容廱廱天縡殊禮展謁隆文錫賚覿靈爽之長存儼哲人之如在感神契以潛孚體道眞而昭對洋洋乎僾僾乎與珠庭月角授受於千載之間玉節金鏗酬答於一堂之內也威儀告竣禮度有嚴登堂入奧規周矩還瞻聖裏之屼峍憩廣庭之靜便布兩楹以翼聳峙雙闕以星懸借杏壇之修防挹璧池之素漣偃息於道徳之府溯泳於圖書之淵於是芝蓋重葩龍斿曲柄貴儗一人尊侔萬乘述素王之嘉贊發五言之

睿詠海嶽遜其髙深星雲並其輝映斯則

聖天子蘊道之淳風崇儒之殊敬也簪纓陪位衿佩圜橋長霧會仙組云彯始橫經以讐問旋拊石而吹匏誦遺言於姬孔沐雅化於唐姚禮讓之容咸近光於黎獻豈弟之澤庶作人於譽髦斯則

聖天子風聲之四訖文治之丕昭也曲阜名區魯原舊聚陪惇土田復除繇賦增講肄之常員沛匪頒之異數推恩則徧及師儒錫爵則旁流支庶五經博士不遺凡蔣之封九命上公奚啻褒成之胙斯則

聖天子崇徳之盛心興賢之務也於是采甸侯衛公卿大夫期門式道執防荷殳文學掌故之士垂髫戴白之徒縱觀典禮蹌濟天衢涵濡化澤屬厭道腴旣雀躍而抃舞亦鳬藻而歡愉萬人一口聲滿公車惟我

後之東巡修百王之令式答珍貺於三靈聴衢謠於百室卻瓊檢以勿祈屏銀繩而詎飾騶從淸嚴儀文簡質吏不譏訶民無供億恊時正律埒虞氏之省方納賈陳詩儷姬王之述職旣陟山以裒對還翕河而問俗采晳陽之舊歌睎榮光之新燭朝宗滙江漢之波玉帛奉塗山之籙非漢日之搴茭乃堯年之刻玉若乃慶惠殷流湛

恩四周給租賜帛省刑釋囚虛衷

淸問博延廣諏如天光之下霽亦露濃之上浮始汪濊於五土旋奫淪於九州今又茂明至道導揚正學虎炳龍章金追玉琢浴我以詩書我以禮樂盛徳登閎大猷輝卓幎六合而被英蕤鼓八紘而排氛濁誠振古之隆規開天之偉略也

天子方且回輿京室倚佩軒墀道岸先陟徳契自持庀

政考業基命勅防辧色以臨

黼扆視夜而啟彤帷定仁義中正之極稽因革損益之宜不解冰淵之念彌勤鞀鐸之思所以泰階順軌幹防迎禧上理隆洽茂化雍熙治方侔於砥屬俗已進於循蜚四海壽康恬於鶉居之代萬年鼎祚鞏於鰲極之儀

陪祀

聖廟奉

命分獻述聖恭紀二十韻

經筵講官工部右侍郎兼翰林院學士【臣】孫在丰淸時崇聖學大禮肅明禋龍衮

天顏穆雞彛禮器陳

翠華臨杏席燎火徹蕭辰典並郊壇重恩從杞宋均

奎文宣祝史

禦手薦溪蘋馥馥香吹霧輝輝燭耀銀灌先聞郁鬯樂

盡奏韶鈞瞻仰眞無極趨陪敢不寅

聖朝多異數分獻

命儒臣拜聴臚傳唱儀從秩典新緬維麟紱裔直紹鯉庭親弓冶成家語鳶魚味道眞他年私淑士此日祼將人一貫傳猶在中階道不湮罇彜昭往代琬琰列貞瑉蝌蚪先秦碣歌舊魯民寶書貽復壁霜檜歷千春道統川無息王風地少垠羮墻知黽勉幹籥豈逡巡徹俎隨

鸞輅紅霞映

紫宸

駕幸闕裏扈從恭紀

工部右侍郎兼翰林院學士【臣】孫在丰

玉輅南巡海嶽還崆峒問道在尼山朱琴瑤瑟傳

天語古檜靈蓍識

聖顏禮器齊陳雙廡下麟書獨出五雲間自慙章句微

臣職手抱遺經綴鷺班

皇上駕幸闕裏恭紀四律

總督倉塲戶部右侍郎【臣】張集

昌平遺迹想音徽歸徳門前

玉輦飛陟降羮墻承道統馨香俎豆肅

天威細詢禮器畱黃蓋髙掲防帷識衮衣齊說

至尊親灑翰夜瞻奎壁倍光輝

其二

侍從千官肅祼將杏壇碑下拜分行禮同肆覲追虞夏事異登封陋漢唐孝弟承先煩

寶訓松筠表節爛

奎章尼山絕業今重振文教從玆沛萬方

其三

臨雍釋菜史曾誇闕裏難逢駐

翠華堂敞金絲時進講水環洙泗早停車楷林共識千年樹文艸親攀五色花尙有永和書法在獨存遺澤聖人家

其四

奎文閣下立移時歷代尊崇百世師眞覺風雲流灌莽長懸象緯照壇墀紋呈蝌蚪庭畱檜瑞葉河圖墓有蓍無限穹碑標綠字豈如

禦筆獨題詩

聖駕幸闕裏林廟恭紀二首

兵部

督捕

侍郎【臣】趙士麟

泗水鐘靈萬世師攝衣再拜儼彤墀親承

鳯輦回鑾處轉憶麟書吐玉時列代明禋畱劍佩兩楹釋奠肅威儀當年弟子親封樹古榦喬柯覆墓碑

其二

禮器衣冠尙可稽鬱蔥佳气此攀躋北連泰嶽朝宗逺東對防山望眼迷雲鎖長林知是瑞鳥巢別樹不聞啼

六龍巡幸親瞻仰百尺穹碑灑翰題

幸魯恭紀

經筵講官刑部尙書【臣】王士禎

䢐徠松下路五色繞龍云階近停雕輦堂深護寶燻

天心歸

至聖

宸藻映斯文明水尊彜泛祥煙玉帛焚冠裳千國擁韶濩八音聞絕業尋秦漢微言貫典墳土田宏錫予艸木解歡欣東魯鵷行末傾葵戴

聖君

皇帝釋奠於闕裏頌【有序】

內閣學士兼禮部侍郎【臣】彭孫遹

【臣】聞三才懋建作極者惟皇六位時成亶聰者惟後故有禮樂刑政以爲宰世之權有中正仁義以爲綏猷之準自河洛苞符以後曁帝皇禪繼之年莫不兼作君師總司治教龍章觀象卽開道法之宗鳯扆當陽疊啟見聞之緒皇皇乎鬱鬱乎斯無得而諭也周徳旣衰典章攸斁夏正歸藏之學溯二代而無徴緝熙執競之心歷數傳而寖晦於是玉麟授簡泄天瑞於素王珠緯儲精吐靈徴於元聖秉覺民之木鐸握定世之珍符系易象而作春秋刪詩書而正禮樂王事備天徳明軌則咸昭彜倫式敍蓋九皇之軌躅獨萃平鄕七聖之源流同歸泗水矣兩楹告夢諸子雜興正學衰微羣言淆亂非無英君誼辟恢大業於方新學士大夫探微言於將墜而道風猶郁治化未醇然則代閱千年緒分百氏而欲六五帝四三王闡虯圖攬鳯徳使景星慶靄暉麗於中天玉節金聲鏗鍧於終古自非

聖人而在

天子之位其道無由也

皇帝纂述丕基撫定方域聰明睿智質亶於生知文武聖神徳全乎廣運天防內攄而八紘風動威弧外指而六合云行黼幄澄懷則

宸鏡徹圖書之蘊彤泥發檢則

奎章摛日月之華緼瑟而恊气同流垂裳而兆人自理大猷升矣皇風穆焉然後憑軾南巡結旌東邁

躬臨闕裏謁祀尼山詘

萬乘之尊修嚴師之敬威儀允秩典禮有加

睿藻鋪宣大文炳煜襃衣博帶之士踴躍而趨風瞻云就日之民咨嗟而觀化【臣】以譾劣備職禁林遘會休明宜有宣述玆又欽承

諭防校對

幸魯盛典一書竊以爲

皇帝徳化嫓於唐虞道統承於洙泗以聖合聖以心契心鴻章鉅典洵簡冊所希聞而古今之僅覯也敬拜手稽首而獻頌曰

璇樞啟泰瓊防迎長三階有謐七曜重光丹蓂集陛紫菌生房道洽政治洪惟

聖皇上繪下絺左幹右羽薈萃禮園翺翔書府衢室采風明堂稽古萬彚順成百昌蕃廡至仁普濩淳化庬鴻受球冀北鳴

鸞兗東泛瀛絜廣踐嶽侔崇謁祠

宣聖展禮滋共乃戒乃儐乃洗乃盥廣樂在懸黃流在瓚薦號幾筵登歌管俎豆之容愉愉衎衎越若邃古儀象初垂以治以教作君作師羲軒首出勲華代推禹湯文武羣聖同規嶽嶽尼山洋洋泗水祖述先型憲章往軌斯理未冺百世以俟道統攸歸在今

天子河珍剖韞洛寶鍵道貺靜徳符動宣光闡經術寵賁儒先聲漸教被民陶物甄貞觀者天貞明者日炳炳

皇猷巍巍

聖徳臣厠禁廬丹鉛是職稽首頌颺式示無極皇帝親祠闕裏雅一篇【有引】

內閣學士兼禮部侍郎【臣】李振裕

岱宗尊聖也

皇上文徳武烈震揚域外海隅晏安民有禮樂誦之習蒸蒸向風乃循覽謠俗還過闕裏以太牢祀

孔子禮儀致敬賚予有加詠歌其事而作詩以賦也

其一

岱宗巖巖遐邇具瞻登封受命

上帝是監維嶽降神篤生

尼父大道昭明炳焉終古

其二

於

皇時淸繼天立極累洽重熙與民休息苞蘗旣除干戈

永戢偃武修文風行四國

其三

嵗維甲子歷起上元

翠華南指旌軒云屯肆覲東後百辟駿奔頫臨日觀旁

矚天門

其四

泰山之陽曲阜之宅

萬乘回鑾裏門是式奕奕本支恭迎

淸蹕下輦升堂祀典攸秩

其五

軒縣輳矣樂具奏矣尊罍旣陳饗禮侑矣俎孔碩矣

天子獻之豆孔庶矣

天子薦之

其六

祝史有辭我

皇黼藻曰萬世師掲此顯號華蓋九斿於飾於廟姬公

孟子亦越奠告

其七

皇曰噫嘻相予肆祀濟濟臣工莘莘冑子布席橫經披

陳奧防圜橋肅聴

睟容有喜

其八

皇陟泉林厥流孔滮

皇撫檜文厥枝孔虯憩之植之曰惟

尼父

皇心愉愉爰紀爰賦

其九

帝恩優渥零露瀼瀼流根潤葉受祉無疆匪曰賚之孔

氏之光斯文丕顯邦家之慶

其十

泗水湯湯孔林蒼蒼文艸靈蓍

輦路之旁樵蘇有禁舊不逾頃今也廓之數兼常等

其十一

奎畫有煒垂象神宮取彼琬琰是琢是礱丰碑百尺崒

嵂大東歷年億萬與岱比崇

其十二

維山有岱維天有漢

皇徳是峻

帝文是煥大道彰矣治化翔矣日月星辰慶重光矣

幸魯盛典卷二十二﹤史部﹐政書類﹐儀制之屬﹐幸魯盛典﹥

欽定四庫全書

幸魯盛典卷二十三

聖駕幸魯恭紀一首

︵字位過密無法顯示︶

【臣】李光地燔柴升岱巘舎菜戾宗祊獻愷方於泮升中告厥成巾車陳

法駕大馭俶行旌望望采風意遲遲問俗程徒遵時邁迹那有登封名嶽瀆公侯貴山河帶礪盟懷柔均載徳設險竟銷兵目擊波臣順深懷禹績宏遂臨牛女次還稅虎龍城禮致鐘陵重心忘磬折輕朔風吹返斾白露湛寒英訪道思方切崇儒意獨誠宅仍生所裏堂儼夢時楹入廟申芹薦隆賢肅鼎烹師存則禮拜

帝用作歌聲溯統休公旦嗣音喟孟卿丰碑齊屹立巨牓繼髙擎先後被明典存亡感至精恭惟

天子學實共聖賢並枯植紆

皇豫泉源啟

睿情人如根不朽天與水俱行微義昭云漢貞瑉列瑰瓊章懸萬象仰貺動百神迎匪獨斯文煥時當大道亨

聖駕幸魯恭紀二十韻

都察院恊理院事左副都禦史【臣】鄭重

魚海弓日山植璧年云旗千仗出

行殿八風宣肆覲來虞牧封泥陋漢編明堂開左个

洙水溯長川景運文昌耀儒宗

帝徳全宮墻瞻數仞俎豆接羣賢警蹕

鑾輿降威儀

玉步防百王尊莫尙九頓禮無前魯殿施

宸幄奎文肅講筵翼經雙夾轂辟異獨乘權撫檜文仍在披圖貌儼然何來云煥棟知是筆如椽鄒魯連山近顏曾列坐先景行光後裔

欽命永承幹大野初回輅深宮更麗篇碑當霄漢上气入鬥牛邊聖嗣開館羣才彚廣淵臣鄰叨侍從詞賦邁甘泉統向中天接文從墜地傳

作君師亦備王道頌平平

聖駕幸魯恭頌二十韻

巡撫河南都察院右副都禦史【臣】王日藻

虞後時巡日周王於邁年聲靈彌宇宙文教訖垓埏乃

命崆峒駕言探洙泗淵山河齊十二禮樂魯三千問俗情常切崇儒志更防式閭弭絳節入室撫朱髣髴儀型遘依稀響籟連

宸衷虛受廣道岸誕登先眞已窺堂奧寧惟飭豆籩捫

碑頻徙倚

駐蹕自纒綿檜老摩挲久槐疏茇憩便攀條思手植懷古契心傳典秩攸隆矣褒嘉孔亟焉

天章揮楔額

禦墨灑雲煙

賜出瑤函麗懸來鐵畫妍尼峯增气象璧水益澄鮮師表千秋重威儀萬祀沿微臣畱汴洛職守在旬宣載述

東巡禮欲颺

南幸篇欣瞻

五輅近賡拜

六龍前

皇上臨幸闕裏恭紀

巡撫山東都察院右副都禦史【臣】張鵬

發軫乘農隙觀風動

帝咨受釐登岱後秉籙渡河時連舳旋吳榜鳴葭拂魯

颸

六飛臻闕裏羣祀首

宣尼宅卽恭王舊都仍少昊遺彤雲大庭庫璧玉頖宮池五父衢猶昔千官仗屢移到門紆

玉趾淸蹕展緹帷古檜晴捎閣香雲晝滿墀駿奔鵷結侶羽葆鳯銜蕤廣樂三終曲鴻臚九拜儀酒甘周秬卣俎實漢雞彜釋奠加殊禮升階重繹思擘窠芝牓字晨露杏壇詩肅肅懸車在亭亭

禦蓋垂講堂陳幾席書壁靜金絲大學探精義干行闡系辭治平原有術道徳本無岐兪騎郊坰外前旌洙泗流波橋宛轉宰木徑逶迆璜封中土檀交冢上枝淺溝希伏兔勁艸識苞蓍駐防邀

宸顧承

恩拓兆基柞枌彌鬱鬱羊虎任累累更下蠲租

詔均沾濊澤施尊儒情允洽咸秩典攸宜復

勅容臺議重新文憲祠洪支頒世祿博士補經師紀事

增僉載連篇集庶司回

鑾敷

睿藻伐石輦丰碑守土微臣忝周廬禁馬隨射曽觀矍相履幸拭鐘離棟宇誠先務經營敢後期姬公庭孔碩孟子廟兼治丹雘舒民力靑霄答

主知褒崇逢盛際汗簡著隆規

皇帝臨幸闕裏恭紀徘律二十韻

太

常

寺

卿【臣】胡升猷

鉅典邦之重時巡世所崇陽回先照乘

駕動早呼嵩春入行幃曉云隨玉趾東他山總培塿喬嶽自穹嶐疊巘鸞旂轉遙天海日紅獨臨千仞上髙矚九霄中旋鼓江淮棹還諮河濟工川原敷

睿藻艸木被和風歷覽周民瘼回看望魯宮冠裳咸肅

穆俎豆倍丰融雅志追遺鐸虛懷屈

聖躬登堂鳴石簴入室撫絲桐鳯徳歌如昨麟書道未窮君師萬古合先後一源通碑勒成蝌蚪詩成落防蝀橫經詮妙防講義愜

宸衷人拜簪纓美家承雨露洪從知惇禮樂絕勝訪崆峒洙泗心傳契要荒文治同赫然聲教訖百代啟顓蒙

扈從

聖駕幸闕裏祀

先師恭紀

光

祿

寺

卿【臣】閻興邦

羽林仙仗擁橋門萬姓呼嵩識

至尊洙水儒宗流有派杏壇經術語歸根

臨軒自昔求賢切

降輦須知爲道存曲蓋千秋逢異數長教祀典並幹

坤

聖駕幸魯恭紀二律

都察院恊理院事左僉都禦史【臣】徐誥武

藹藹千官擁

至尊雝雝

玉輅發端門右文

聖徳惟天授

幸魯虛懷爲道存香繞八鸞浮瑞靄霞連三觀湧朝暾

駿奔終事逾嚴肅肸蠁遙通靜不喧

其二

宮墻數仞望森森

鳯輦遙過意自深

至徳後先同作聖

執中今古獨傳心一時芹藻披甘雨四壁金絲起玉音俯仰遺徽眞儼在杏壇風日細泉吟

聖駕東巡幸闕裏頌【有序】

日講官起居注詹事府少詹事兼翰林院侍講學士【臣】歸允肅

稽古帝王拓迹建統宅中圖大奉天地之紀恊神人之靈湛恩鴻龎禔福中外厥有亙古未耀之典大道積而逾光鴻儀郁其有待擴然一振舉之以扶持人心震動耳目眞覺世之標準君師之極軌也我

皇上下武基命紹文開績徳威遐暢覃及四表凡孽臣違拒麼麼保聚背恩干紀者皆相繼剪除窮山阻海負險介恃之眾無不弭首帖服歸命恐後至仁洋溢潤漑穹壤燭龍若木之鄕條支織皮之旅皆重九譯而獻圖王會而至跂行喙息懽豫順動域內太和圜艸之風滋康衢之謠作

天子猶穆然興思防防乎憂蒸生之未遂求所以加惠

乎窮檐爰

命禮官修舊章遵時巡肆覲之制

渙汗徳音肆赦蠲責問民疾苦

賜所過田租燔柴岱宗黜七十二君矯誣之陋歷視

江淮慰億兆民其咨之願

警蹕輟嚴徒禦不飾所至夾道扶老攜幼歡聲雷殷戒侈靡之習俗奬廉善之吏治明試以功車服以庸以至夏社殷墟並令飭治霑

曠澤焉雷雨之施溥矣灌漑之利博矣爾乃屬車淸塵

回

鑾魯郊遂輳尼山升闕裏之堂下拜登獻肇舉備禮歷觀車服禮器周旋庭廡俛仰墟墓慨然曰淵哉邈乎千聖之道術百王之治法畢萃於玆

予一人敢不加防遂進四氏學徒執經講藝諮悉同異稱制臨決如永平故事仙葩九斿曲莖承芝畱貯乎闕庭爲萬代景仰

親灑宸翰輝禁額金薤玉書炳耀琳瑯回云漢之章宣圖書之蘊揚扢風徽潤飾道奧龍文琬琰光於不朽復蠲賦瞻田培護松楸遂其繁衍諸在引擢之列者令早試民社各展其所學賚予優洽奬勸諄至煌煌哉崇儒之

鉅典振古爍今矣昔漢髙過魯太牢致祀侈爲四百年王業唐宋之君躬奠再拜親制像贊並事媺一時況乎擷道徳之要闡洙泗之精表章

至聖如此其隆重者哉若夫褒姬公之裔聿崇廟貌烝嘗世守榱桷幾筵觀聴一新是又所以隆配天之絕業報制作之成功發皇幽渺亙千禩而未有聞者也微【臣】職在珥筆不揆固陋稍攄萬一𨿽不足以颺

熙朝之盛事耀孔壁之文彩使微眇姓氏得附大典之末實不世之榮遇也敬作頌曰

蕩蕩由庚底民之生誕作聖兮式我

皇度聿往求寕日躋敬兮峩峩岱宗以表魯邦靈所鐘

兮龍旂

親展盛儀道則充兮我

皇於邁拊循萬方裒時對兮拜奠泮雝令徳善教秩有位兮日星麗天斯文後先丕光顯兮布濩衍溢錫之球璧彰懋典兮防肇祀聿秉周禮芬晻薆兮大澤之博曁江及淮胥滂霈兮軌防所至莫不埏埴福攸同兮

聖駕臨幸闕裏恭頌二十韻【有序】

日講官起居注詹事府少詹事兼翰林院侍講學士【臣】翁叔元

【臣】聞麟紱玉書之瑞徳毓水精龍文金檢之符道髙山嶽魯都遺殿繡柱云泗上靈祠朱榱碧瓦漢元帝褒成之詔邑八百家宋太祖展享之文門十六防雕篹玉豆自古攸崇竹管匏笙於今爲烈我

皇上通乾象之靈恊坤輿之徳誕膺

景命際防昌期七政旣調羅九賔之玉帛百神允洽舞六代之咸韶埋蒼璧以告成功肅碧壇而防薦祀於時詳徴月令博采明堂用循甲子之期

翠輿東狩方値仲冬之月玉琯南浮駐

萬乘之旌門裁九華之

帳殿爰修秬鬯是致苾芬五衢入不壤之宮光余丹

甕兩觀撫重生之檜陰滿璧池乃

命樂官按鈞天之奏舞幹籥之儀金砌鳯簫間朱絲之疏越銅槃龍羃陳翠俎之馨香講藝霞帷捫碑蘚徑寒煙射圃舊井猶存暮艸書堂故臺不廢擘花牋之防賦

賜文綺之錦裘

丹詔一封戶邀蠲稅綠綈萬卷家承賜書遂使昌平亭

下山花拂香

輦之傍安樂裏中林艸映春旗之上

詣孔阡而釃酒識藏珠埋玉之鄕祠周廟而陳詞過巢鳯棲鸞之閣【臣】叔元濫名詞翰備位辟雍覩盛事於文明蠡筳竊愧擬小言而弇陋梗槪微陳

海內承平日神京扼建瓴山河鐘瑞气珪玉恊英靈禮樂昭三代文章炳六經乾符膺

大位皇極系

明廷釋菜歌修徳銷戈識緩刑芙蓉通

月殿翡翠敞云屏

玉詔頒巡狩

金輿出禁庭千門仙仗動萬騎防斿停畫扇裝珠彩香韉飾翠翎文裘輕雪犯錦褎曉煙零瑤防探遺篋雕輪過野坰碧霞明月嶺白艸繡江亭孔竇靈祠迥防山古樹冥甍標承紫闥榱桷隠朱櫺龍勺涵椒液雷尊閟桂醽牲牢憑致享黍稷薦維馨煙折荒碑綠苔延古甃靑緇帷瞻气象繡衮覩儀型

宸藻搜東壁

天書降北溟四門驚妙筆翰墨動微星

恭和

聖制甲子冬至幸闕裏詩

翰林院侍讀學士【臣】沈上墉

洙泗開儒業千秋尙肯堂若非觀孔壁誰復憶堯墻車服形聲近詩書歷數長見聞俱有托

天子正垂裳

聖駕幸闕裏釋奠

先師禮成恭紀

翰林院侍讀學士【臣】沈上墉

在昔舜東巡二月至岱宗我

皇初幸魯帝車指孟冬豈惟侔輯瑞實欲遡聖蹤徘徊曲阜邑陟降夫子宮雍雍冠履澤穆穆俎豆容悠然見意象鉆仰表幽通泰山髙無極海水深無窮星辰宿其下日月浴其中斯文歷億載髙深與之同大哉符元化仔肩賴

王躬

恭和

聖制甲子冬至幸闕裏詩

日講官起居注翰林院侍讀學士【臣】髙士奇

百里分圭地千秋習禮堂

聖人猶止輦庸賤得循墻簋豆陳儀備笙鞀入奏長崇

文修曠典刪述佐垂裳

禦書萬世師表四字畱闕裏恭紀二首

日講官起居注翰林院侍讀學士【臣】髙士奇

數仞宮墻不可梯龍鸞親見自

天題君師作統源相合徳業同符事豈暌肆映雕櫺金碧淺新懸繡栱日星低唐碑宋蹕渾堪陋漫說曩篇寶綠綈

其二

明粢潔鬯禮方殷喜覩

宸章簇五雲門際和風迎毓粹閣前晴靄動奎文諸生羽籥觀型逺四氏弦歌肄業勤爭說師儒遭

盛代寵光縫掖總同分

扈從

駕幸孔林恭紀百韻

日講官起居注翰林院侍讀學士【臣】髙士奇

禮樂雍容日車書順應年兩儀輝碧落萬緯聚珠躔治洽苞符啟

心勤警蹕宣燔柴靑帝右釋菜素王前遣祀曩代加封陋往編罇卣犧象設簨簴鼓鐘懸念典多奬齋誠更潔蠲回鑣辭檜殿結軫度松阡罄折諸儒凜趨蹌庶尹防圭門紆錦轡石表拂華旃境迥神爰宅功髙報乃專絪緼元气毓翕辟太和全灌木千章防穹碑百氏鑴迢迢循寶埒肅肅繚周堧陟降方顒若低回倍僾然峯巒交體勢水澤互盤旋野向奎婁指山看鳬嶧連面離文炳蔚吞巽脈纒綿虹影迎洙跨云岡擁泗眠羣靈咸萃矣至道永藏焉異兆畱黃玉新禋郁紫煙虫魚蟠篆古劍笏卓趺堅翠密層霄翳蒼深老榦蜷探蓍占大易捫楷憶名賢壇位星辰燦階基雨露鮮荊榛從不擾禽鳥亦知遷四顧規模豁千秋統緒延思堂開別寢射圃望遙防觀以誅姦葺衢因殯母傳蜿蜒環舊迹森錯接重枅壠畔班昭穆垣端列後先墓廬茅尙覆享室燎長燃帶礪傳家久絲綸錫祉駢瞻崇逾衮冕撫玩及桮棬況値溫初轉欣逢景最妍晴霞籠

瑞輦細靄簇仙軿地籟參差發天香縹緲聨謹恭生

近衛儼恪逮中涓鳯徳寰區外

龍顏咫尺邊精微原合撰造化偶分權慕想

宸襟切褒揚

睿照淵聖蹤常皜皜王道適平平廣運禎祥集洪鈞品類甄殊疆通羽籥薄海靜戈鋋動植皆繁暢陰陽少伏愆三才民紀立五教學宮詮喜遘

鸞聲噦俄停鶴蓋圓橫經喧曳踵負耒競摩肩勸激增縫掖光榮被縵雷歡童叟沸雀舞巷塗塡粵昔供芹藻嘗聞執豆籩隆稱𨿽屢進故事但相沿漢創陳牢制唐余薦醴筵宋亭苔已蝕元碣艸徒芊曲阜云憑軾遺墟幾控鞭眞邀

恩數渥獨識

眷懷偏肇迹源鄒魯垂型亙幅員殷宗存纘述姬轍挽迍邅吾黨誰能贊斯人詎忍捐攬綏遵率土振鐸引防泉篤信刪修敏詢疑應對便微詞明賞罰善誘取狂獧浩瀚滄瀛際巍峩泰岱顚護呵侔社稷悠久並坤乾慨自淳風邈滋爲雜說穿老莊談未息楊墨焰隨煎寂滅求迦葉淸虛訪偓佺紛岐爭欲逞習俗苦難悛正誼於今掲頹流一旦湔仰鑽勞寤寐矜式徧垓埏小子居蓬蓽髫齡托槧鉛考衷言寡要窮理慮空研略涉笙簧苑粗耘筆硯田審觀墻甚短甘守戶終鍵志本簞瓢樂情兼釣弋牽衣冠何朴鄙揖讓毎拘攣且謂南棲越安期北走燕纎鱗才溯泳駑足遽騰鶱受祿懷新秩凝紳攺舊氊成均曽肄業

講幄又堂銓午給池頭鱠宵擎禁裏蓮珥彤當繡柱繙帙侍花甎淺測慙操蠡庸才遜選錢漫摹壺汁字時擘衍波箋竊嘆身縻爵良由士佩瓀服膺惓幾席秉訓比韋旣夾雙螭案還陪八駿韉輪蹄偕絡繹防罼覩飄翩河濟銀鬉騎江淮畫鷁船猗歟林廟邇暫此去來遄徙倚臨城闕踟躕眺桷梴飛軒楹赫赫邃宇谷谸谸器得稽彜鼎銘猶記粥饘附塵奚啻壤歸壑頗如川遇

主玆堪幸親師夙有緣懦頑希就準愚賤敢忘筌彩仗寒郊絢

璿題傑構搴洵哉惇誦法非直寄遊畋語似依梁翼鳴

同抱樹蟬未工虞監句差擬李丞篇

幸闕裏賦【有序】

日講官起居注翰林院侍讀學士【臣】髙士奇

隆古之世作君作師理同事一三代以還君師之統分矣夫祖述堯舜憲章文武聖人之學本師帝王貴貴賢賢彼此疊尙君師之理何嘗不同條共貫哉漢自髙祖逮於建武永平元和延光之世唐則幹封開元宋則大中祥符皆降萬乘之尊折節韋布議者謂或儉於徳或歉於時元明遣官祭告修舉具文而已

上以底定之餘緝熙勤學詩書之澤蒸於穹壤乃復躬祀闕裏昭玆隆軌今古希遘儒生幸焉【臣】以陋劣珥

筆從

六轡之後獲觀

盛典使闕而不書無以昭我

皇上右文之治【臣】滋愧矣爰拜手稽首而作賦曰嵗紀閼逢月臨黃鐘三辰恊極四野告丰勞農息力索蠟報功暄將回乎春谷霜不殺乎寒叢

天子旣飛斾於江淮之表旋軫於濟河之封顧瞻魯邑睪然其宮伊素王之舊宅接靑帝之崇墉森亙峙兮南北錯相瞰兮西東爰乃翥翠鳯翼蒼龍遵修陸景遐蹤絡繹乎其奔防者若趨蹌之亞亞疾徐乎其進止者若俎豆之雍雍詎探奇於岣嶁類問道於崆峒時則風伯斂飈雨師收霢碧蘚承輪丹楓防軛日華於林霞綺於陌天地爲之而澄宇山川因之而絢色折衝佽飛之旅執殳而荷戈出警入蹕之臣吟鞭而頌防罼防遙舒簫笳競集目溯兮洙泗之靈源心遊兮金絲之奧室褒成之後夾畫輈以拱立四氏之徒羅芳徑以通籍結羽葆兮重闉導鳴鸞兮入聖域陋叔孫之禮儀諸儒之故實啟帳殿以齋居進行帷而旰食於是乎籌人戒旦裘人視明祝人潔幣宰人刑牲苾芬兮秬鬯匡敕兮粢盛將車服兮在望卽履絇兮畢呈焜煌兮碧甃灼爍兮朱楹藹藹乎三檜之植赫赫乎七璧之銘歷階而進焉矩步而行焉盥洗以致乃敬焉釋奠以告乃成焉其禮器則有山雷象勺籩實鉶羮合蕭燎髣髴兮神明其樂舞則有朱幹玉戚鼖鼓匏笙登歌間詠洋溢兮韶英

上乃紓睿慮之幹幹湛宸容之穆穆九流仰鏡萬古欽躅銀鉤鐵畫掲藻彩於日星珠榜璇題聳嶒於寥廓交窗之楹霧爭霏對霤之檐暉欲落肅寢周廊重櫨鬭桷仰兮如翚俯兮若啄晝徐徐兮杏壇夕曖曖兮松幄回二气之慘舒駐千年之晦朔言憩乎詩禮之堂載升乎奎文之閣幾防並陳誦可作莫不開龍顏之一霽嘆鳯徳之猶昨旣徘徊以容與復諮謀而詢度迨於緩琴轡回玉軫坐講堂聨庶尹念儒林之繁會矧聖裏之標準詔子弟以修鼓篋之儀儼膠庠而播遒鐸之警韋編並啟壁書無隠闡大義兮方昭續微言兮未冺瑯瑯兮天語若鐘鏞之初叩亹亹兮經生若函丈之羣請周旋中規進退惟謹若夫嶧山之傍尼山之畛望五老之峯而回車訪坤靈之洞而結靷或起或伏或逺或近撫往迹以畱連覿遺徽於夢寢於是乎出自北門瞻彼中林想衣冠於馬鬛之道數封植於兔溝之潯岱撤壤以培其厚海飛沬以環其深气阡阡而奕奕景鬱鬱而沈沈其石則有趺距丈麟碣摩尋翁仲秉笏華表棲禽其木則有文楷攢繡蒼柏接陰欃檀布防枌柞抽簪繚樊垣以爲衛戒采拾而靡侵荊不芟兮自剪艸皆茁兮成琛恍精誠之有格式慿眺之常欽伊神符而道合斯豁目而暢心是日也巽風匝地解澤彌天屯膏勿壅渙號勤宣旣省耕而省斂亦議卹而議蠲帝王之轍迥矣聖人之澤存焉爰及苗裔世守土田戶復於籍丁免於防攬謠俗兮周知乎疾苦歷郡縣兮弗攺乎貿遷懸寛租於令甲戒索賦於窮堧更乃收白虎之幡樹金雞之竿振鵷鷺之武騰蒼黎之歡照曜兮廣輪之曦旭霑濡兮率土之垓埏蕩蕩乎徳乃至巍巍乎功始全粵稽一元肇分三才爰立上下定位尊卑別秩惟馭世之綱與覺民之懿迹理並符乎幬載數相嬗乎翕辟緬古皇圖咸崇儒術或創緒於兵戈或防安於宗祏或希心於汰侈或邀譽於潤色縱陟降之在庭未炳蔚乎史冊伊

昭代之授籙兮踵禹範於羲畫維我

皇之凝祉兮絜堯樽與舜瑟綜性道而煥文章兮建君

師之極則

幸魯盛典卷二十三

欽定四庫全書

幸魯盛典卷二十四

皇帝幸魯恭紀十六韻

日講官起居注翰林院侍讀學士【臣】孟亮揆

宗風百代尊東魯闕裏堂髙

萬乘躋泗水波瀾無別派尼山艸木自成蹊

聖朝幸際同文盛師表親勞

當寧題乍報雲霄雙仗下旋看俎豆兩楹齊馨香咫尺神能格舞佾雍容典備稽濟濟儒官分奠斚熒熒燎火勝然犀色凝

帝衮山龍麗光燭天門日月低還

禦講筵披載籍直從性學剖端倪六經奧窔資探索一

畫精微賴唱提

淸蹕再移奎閣上

翠華重駐杏壇西鼎彜三代名偏古蝌蚪千秋字不迷車服宛如陳琬琰宮墻眞欲拂虹霓菁蔥樹

引儀庭鳯贔屭碑傳抉石猊華蓋畱時多紫气黃封開處燦金泥輝煌

賜錦從天降回合祥煙滿防攜釋奠禮成超往躅誕

敷文徳徧羣黎

恭逢

車駕幸闕裏述

聖政雅【有序】

日講官起居注翰林院侍讀學士【臣】顧汧

伏讀詩大小雅見周文武成康之盛維時徳政涵濡教化翔洽朝廷淸明重譯賓服天子端拱穆淸之上公卿百職事奮庸於下亦罔不有史臣簪筆執簡發揚徽美夫如是故成周之治逺而益彰久而彌光至今望之若太和在宇宙間是以述君臣燕饗則有桑扈魚藻述徒禦搜狩則有車攻吉日述安集勞民則有鴻雁黍苗述董正治官則有崧髙烝民韓奕當時誦之奕世傳之聲光絢赫垂於無窮以雅詩存焉故也伏覩

皇上禦極二紀之中

聖徳神功夐絕千古嘉謨仁政美不勝書邇者運際上元時逢景慶六府修三事治乃猶兢兢業業慮醇化之未逺屆而兆民之未盡阜成也遂

允禮臣之請仿古巡省之儀於是

駕玉輅揚淸塵不煩警蹕不費芻茭川嶽爲之壯采艸木爲之風生至於岱宗只祓齋宮登壇奠獻金石疊奏柴燎升中凝神遐覽精誠通格蓋唐虞氏之所以巡方嶽也

幸闕裏祀孔林禮嚴九拜法埀千禩畱曲蓋以示防懸書額以表敬彰教乎鄒魯之邦加恩於聖賢之裔此漢祖唐宗之所以崇道統而未逮也歷郡縣省謠俗飭官方卹老幼攸䢐之民環謳聚舞萬姓縱觀千里如堵播深仁於鐘山之陵蠲租課於經歷之邑蓋三代令辟之所以厚民徳也然後禮備樂和福輳祥集回

玉鸞於上都告成事於

淸廟煌煌乎眞

熙朝之鉅典而

髙代之盛節矣然而大雅不作是簮筆執簡之臣之

責也【臣】誠不敏竊附侍從之列仰贊

鴻猷稱述駿業【臣】之職也謹撰述

聖政雅二篇𨿽不敢上希穆公吉甫之流登歌廟堂聲

叶律呂亦庶幾對

休命有以佐

皇運之昌明俾耿光大烈埀示於永永無極耳其辭曰維彼東山五嶽之伯天帝之孫羣靈之宅

皇於時邁考厥故實誕報昊天爲民祈福

云旂鸞輅鏘鏘時

乘六龍以

幸巽方車轂夾路虎旅前行村落不擾城市依常翠蓋涖止祀事孔備因髙崇天就廣增地燔柴告防

以遵古制乾符坤珍雲合雨防

陟彼萬仞小視寰區東西朔南周覽無餘天門日觀瑤牒寶書

玉趾飛舉從臣咸趨

宸翰揮灑曰惟雲峯建亭巉巖百代信崇神只肸蠁淸

明在躬禎符萃集慶成報功

維彼東山文獻之源鳬嶧嶙峋洙泗潺湲瞻彼

宣聖道貫乾坤如日經天萬古長存

廟貌巍巍輝煌闕裏我

皇至止特隆典禮麟書彷佛檜樹有韡載瞻丹壁絲竹

在耳

猗與孔林楷木森森我

皇至止典禮式欽爰擴兆域致敬達誠惟聖作極惟皇樹型

施及四氏聖賢後昆遘玆曠典濊澤惟均

皇命多士講席橫經授爲博士稽古之榮

燦燦華蓋赭質金瑵煌煌

天章萬世師表賁鼓大鏞明堂璧沼遙遙道統

欽承匪渺

東山十章章八句

南風之薰曲奏虞琴阜財解慍式溥徳音誰其嗣之

皇仁至深軫念蔀屋千載一心

大江之南其水湯湯五湖巨浸澤國水鄕淮黃合注泛濫莫當海口旣堙田廬混茫

淸蹕躬臨在河之滸顧瞻金隄景仰神禹爰

命相視大工具舉茍利民生不惜積貯

厥田下下禹貢恆經賦甲天下後世倍增越至有明重賦厲民江右旣蠲江左猶存

嗟此江左

國之外府民命攸關公帑攸聚

皇其念之湛恩誕於萬斯年受天之祜

帝念民依稼穡艱難崇實務本乃克乂安吳俗奢靡傷

農之根移風易俗允賴旬宣

潔廉爲體經濟爲用牖民有方淳朴風動凡百在位

天語日誦比戶盈寧聿修職貢

宮庭節儉惜費露臺化行侯甸民徳歸懷田疇日辟

邦本益培民气樂康六符泰階

登彼鐘山詣奠故陵圮垣凋木有軫

皇心毋俾樵牧春秋潔禋皇哉盛舉史冊流聲

以勵民俗以飭官常虞廷輯瑞周禮省方旣洽古典告至建章永淸四海駿惠無疆

南薫十章章八句

聖駕幸闕裏頌【冇序】

國子

監祭

酒【臣】曹禾

皇帝禦極之二十有三年泰階旣平八風時恊徳洋恩溥休气翔洽羣臣推數上元甲子以爲貞符運防苞維葉契允宜封巒勒成傳示無極

皇帝謙讓稽虞典巡狩禮循省風俗與兆民相見以冬

十一月臻乎泰山禮成

淸問下民及於江淮蠲逋賜復靡隠弗燭老稚嵩呼

聲轔天地先是

命禮臣定幸魯儀制旣上復籌度於

聖心典禮加崇軌物具偹於是紆山谷歷險阻過周元

公廟

命親藩特祀抵闕裏致齋帳殿瞻謁宮墻恭行九拜禮樂舞畢陳奠獻加敬是日也日轉一陽星聨五緯黃雲如幕榮光燭天

皇帝禦講堂進四氏子弟說經於庭管鐘鼓依然見

杏壇當日之風遂

命復孔氏田租賜諸弟子爵賚予有差

聖情優渥復灑

宸翰懸書殿楣著檜賦畱

九斿曲蓋爲車服禮器之光榮旣乃

詣孔林釃酒隧道徘徊仰止不忍去焉【臣】聞道開於天傳於帝王必聖人而在天子位者以心法相授受故道統所歸卽治統所歸三代以後皇綱中絕篤生聖人窮不得位闡微言繼絕學集先聖之大成以開後聖蓋遙遙三千餘嵗始遇我

皇上乘玉衡握金鏡履中蹈和優入聖域孜孜典學黙契心傳接古帝之道統開中天之至治原本承先啟後之功不勝重道尊師之念敷天之下同然一辭頌我

聖主聖不自聖紹宗淵源文教之訖亦克與永自昔帝

王有事泰山因而幸魯其心未必與

先聖親切相承禮儀疎濶名焉而已從未有精意綢

繆情文篤摯如我

皇上者也洵乎邁汾水之遊軼崆峒之駕皇建有極爲億世作則者也【臣】幸際休明職慙文學竊不自揆爰獻頌曰

天眷

皇徳肇起隆平有蠻勿共距陽翹萌

帝布聖武滌濯廓淸川嶽呈瑞河圖器車堂陛肅穆雍容雅魚婉婉赤子以涵以濡載稽典禮乃駕八騶省耕省斂一豫一遊臻乎泰山對天之休繩檢逾侈七十二君

帝爲民出夐古疇倫惟虞曁周以時四巡朱紱麟角吐書鄹鄕長夜有耀毓我素王鬱蔥山林輪奐構堂

天子至尊降拜其師

帝敬在徳羮墻覿之陋彼漢宋誇大史辭經自壁顯璧

以銘昭一揆同符曠世是遭

聖以紹聖音徽匪遙元公經緯洙泗折衷廟貌赫觀甫柏徠松徧秩羣儒賜書褒崇懿玆盛典振古未逢民有懿秉士有範模

天子於邁流澤則那徳化順成扶觀載途君舉則書後世之則道扇八區化被四極萬有千嵗永言無斁

幸魯頌【有序】

左春坊左庶子掌坊事兼翰林院侍讀【臣】周

皇帝禦極之二十有三年海內乂安黎元樂育年谷熟衍符貺委臻廷臣上言自古帝王靡不嶽狩由三代降玆禮弗陳欽惟

皇上神聖文武治化極天蟠地宜仿虞周省方覲牧天子然之令具儀注依古舉行旣又謂

先師孔子教垂無極宜

躬往致敬巡行典禮莫此爲重冬十一月

駕幸山東特詣曲阜假於孔林釋奠陟講堂觀車服

禮器

命孔氏諸生說書

行殿圜橋觀聴濟濟洋洋耆老嘆嗟庶士興勵

天子慨然思維至徳

禦書萬世師表以識景仰又制詩及賦用紀厥盛乃沛徳音孔氏子孫與執事者

賜官賞賚有差已復允衍聖公孔毓圻請

詔選文學士纂志盛典不朽【臣】伏在艸土竊聞忭

舞逾年赴

闕道歷靑齊所至艸野小民額手懽呼詠歌

盛徳入

朝以來備悉儀制伏念古者巡狩惟是考校度程廉問疾苦崇儒重道之文缺然未詳其有右文令主表章絕學又或髙拱深宮時巡弗舉臨雍視學只在京圻不克親詣聖裏肇稱祀事我

皇上聖學宏深心契精一時敏孜孜緝熙罔間故能斟

酌古禮丕顯文教

法駕肅臨崇極儀軌振古未有【臣】職史館義得

推

鴻業宣示臣庶不揆寡陋伏竭悃忱乃載拜稽首而

獻頌曰

維

皇受命神威遐曁靡壤不歸靡徳不被聲教誕敷鴻文

斯賁乃

勅廷臣修明古制【一章】

維古令辟代隆巡狩神䢐道塞曠不復遘遙遙千載事忘其舊維

皇稽古前猷允茂【二章】

恢恢

皇度翼翼

帝容六龍時禦至於岱宗顧瞻闕裏聖教攸崇駕言往

臨和鸞雝雝【三章】

有郁其林有翼其廟我

皇戾止敬將昭報威儀孔嘉萬邦式效聖裔稽首臣宗

有耀【四章】

帝曰來前予崇乃先其帥乃宗遺言是宣諸生揖讓舊

徳儼然陳篋執經輝分璧躔【五章】

俎豆在旁詩書在列多士欽承

帝心嘉悅灑翰揮毫雲飛電掣炳蔚其文光於前哲【六

章】

瞻彼庭中嘉樹森森黛色霜皮嵗月孔深維

皇作賦式昭徳音麗藻云章永表泮林【七章】

多士傾風

皇心未已解澤旁流巽風習起推仁遺冑榮施閭裏臣

職何堪

君恩厚矣【八章】

殷禮旣具寵光旣爍萬邦有慶歌呼踴躍勉爲忠孝毋爲浮薄我

後儀型於焉昭灼【九章】

聖有微言我

皇彰之聖有孫子我

皇揚之聖教丕新閒之匡之維古令辟曷其尙之【十章】於維駿業古莫云覯其始自今宜昭示後載編載輯揚輝宇宙王道平平垂爲法守【十一章】眇玆小臣珥筆振纓感遇昌期願言獻誠奕奕顯猷厥徽難名恭陳鄙辭用播休聲【十二章】

聖駕幸魯釋奠

先師恭紀

日講官起居注右春坊右庶子兼翰林院侍講加二級【臣】髙裔曠代逢

眞主千秋慰

素王省方因展祀望道遂升堂百辟衣冠肅三辰旌斾東山瞻企逺泗水溯洄長典禮稽宗伯威儀凜太常至誠親盥薦惟徳有馨香歆自居天上靈宜格帝傍垂旒如在座入室見於墻老檜

承

天語貞瑉勒

禦章

髙文懸日月大雅振宮商實乃敷天慶非徒後嗣光

冊書傳罔極徳美孰能颺

上幸闕裏記

大理

寺左

少卿【臣】許三禮

康熙二十有三年甲子遇易之幹溯軒黃制干支前蓋歷九百六十年者五之終六之始也子輿氏所謂千嵗日至十五歷元求可坐致者蓋實指是考唐開元十二年幹甲子至二十七年爲先師封王之始從西牖正南面位迄今康熙二十六年建表先師碑亦九百六十餘年非偶然也又考乾道壬辰宋先賢朱熹仿聖經作綱目年計今嵗在丁夘殆五百嵗有奇

禦書學達性天扁額於宋六賢周張二程邵朱書院亦

儒學明晦之一驗也天生

聖人應運而起使吾道昌明在此時矣讀碑文首曰道原於天之者聖上自伏羲一畫虞廷一中孔門一貫皆不出此二言夫原天之心者何好生是也好生仁也

先師上承羲堯下與顏曽諸賢終日講求無非此志此物且指明萬世儒者曰存誠曰主敬曰窮理曰致知以至尊徳性也道問學也又原頭在是道岸亦在是豈非四千年所未發之防盡開明於今日耶況作君作師其道無兩我

皇上以天有四府聖有四府之訓昭示諸臣乃知贊刪作定六經者上備元亨利貞之天徳中集皇帝王霸之治統下包生長收藏天下萬世之民物又不止以易詩書春秋禮樂六經法天而已也所以俎豆億萬斯年未艾者至今日愈著總之我

皇上之尊聖也旌賢也崇儒也皆所以明道於前古後今也九百六十年甲子又幹之際會天道於此再中聖學於此重光

幸魯一舉其所關豈淺鮮哉【臣】未得侍扈從之班與珥筆諸臣載颺盛事惟考運防適符之數而記之若此

聖駕幸闕裏恭頌二律

光祿

寺少

卿【臣】李仙根

天亶聰明恊素王斯文寤寐見宮墻卽看

玉輅臨洙水己辟榛蕪到講堂撫柱蛟龍爭煥彩陳書蝌蚪自飄香遙知登降千秋契夢奠宗予啟

聖皇

其二

若堂若斧正峩峩

駐蹕髙亭取次過檻外神蓍先應瑞林中文鳥總能

歌勝衣子弟陪

行幄應調農桑放正科誦法是人含至性

皇恩聖澤更如何

聖駕幸魯恭紀十韻

兵部督捕左理事官【臣】王承祖

聖主乘幹禦

宸修集大成省方先輯瑞旋

蹕遂東行宅裏懷芳躅羮墻動

聖情儒官陳俎豆古樂備韶韺殿廡親瞻拜橋門羨寵

榮

璇題輝路寢芝蓋錫金莖

輦道巡遊辟云亭

駐蹕名翠瑉防

寶翰碧瓦麗朱甍

帝典隆親祀臣歌喜載賡奎婁增彩耀萬世仰文明聖駕幸闕裏釋奠

先師恭賦

兵部督捕左理事官【臣】陳肇昌

省方遵禹迹

訪道見堯墻不惜崆峒拜爰登洙泗堂

君師原一徳冠劍儼分行環沼排

仙仗升歌備樂章諸生殷禮服博士駿趨蹌彷見商楹夢重開孔壁藏金絲如可聴鳯鳥若爲翔斗上飛黃玉壇邊拂石牀餘霞流古檜灰劫耀靈光文物輝齊魯聲名陋漢唐千秋懸日月六籍總笙簧幸際崇儒盛雕虫愧頌揚

聖駕幸闕裏恭紀五十韻

通政使司左參

議【臣】勞之辧

伊姚誰繼軌我

後集休隆謨烈

三朝備車書萬國同垂裳恢

聖徳輯瑞恊神功泰運元初防文明日正中辰居常奠

北時邁首巡東農隙乘

鸞輅

宸遊駕玉驄川原敷白露羽蓋拂丹楓欲覽寰區大爰淩岱頂穹登封云靉叇望海旭曈曨淮甸諮民隠句吳繪土風隨刋成績逺襟帶大河雄畫舸浮輕鷁金隄落彩虹

回鑾由汶泗

駐蹕近防麟鳯人何在羮墻願久通升堂誠感格釋菜禮優崇犧象羅彜器衣冠拜閟宮羽幹陳八佾鞉磬奏三終遺像追圖畫家傳問冶弓六經抒壼奧萬象剖鴻蒙

仗自鉤陳撤碑從

禦府礱

奎章文炳耀金牓字玲瓏

入廟思靈爽

瞻林羨鬱蔥幽禽聲宛宛嘉卉茁芃芃老檜畱孤榦苞蓍發故叢三遷開亞聖九罭溯元公似水分江漢如山列華嵩馨香偕薦幾榱桷並鳩工廢墜多修舉規模盡折衷龍螭朝日麗丹碧晚霞烘道統如薪得心傳似雪融貂狐榮聖冑金綺逮成童

賜爵恩逾渥蠲租澤更丰環橋盈博士扶杖走村翁宿衛周廬帳從官載筆筩典方成望秩詩欲賦車攻譾劣居卿貳疎庸忝詰戎才原慚繡虎學只類雕虫盛事光前後

鴻文啟聵聾求賢符渭水問道嗣崆峒咸五登三頌微

臣敢效忠

聖駕幸闕裏恭頌八十韻

日講官起居注翰林院侍講【臣】王琰

周室兵初釁虞階羽正麾武功宣赫濯文治洽恬熙淸問

宸遊豫虛懷

聖徳防云亭非舊典洙泗飾隆儀省斂推恩日燔柴肆覲時東行勤訪道北面切尊師魯甸郊原古尼山述作垂宮墻猶儼在仰止豈阿私爰指奎婁野言遵濟汶涯五云依劍佩七曜傍旌旗沂水蒼驪轉防山

翠輦移堵墻扶耄耋就日有童兒扈

蹕雄虹繞迎

鑾繡紱馳天香生旭采地籟息輕颸闕裏初承幸斯文實在玆羮墻心夙契宗廟美今窺典禮因時

重趨承爲道卑尊嚴勞

衮冕肅穆拜壇墀

禦酒聞陳藻

天衣見攝齊山河親準角堯禹覿須眉門想麟書吐庭懷鯉訓貽登堂儼詩禮入室恍金絲鼓篋章縫列談經講席施班聨圍豹尾

黼座設臯比幾研云文拭韋編竹素披儀容瞻道子車服問鐘離琴磬仍歌詠尊罍舊戱嬉兩朝存琖斚六代備咸池漆簡虫魚誤丹書防緯疑臨觀深向往毎事費

諏諮刪述弦歌地烝嘗俎豆祠檜身文甃矗杏榦石壇欹緬想春風舞摩挲手澤遺下垂無復葉左紐尙餘枝矍相循遺圃靈光指故基髙門森嶻舊井碧漣漪蓊郁佳城近蒼茫后土治鳥禽翔羽葆荊棘避華轙展謁重鋪繡馨香更酹巵地靈鐘異木幽贊挺神蓍結構曩賢慕躋攀昔代思蹕亭花寂歷輦路艸葳蕤白石埋秦冢蒼苔蝕漢碑

停輿還繾綣駐馬重嗟咨攬迹登臨勝懷風倚眺遲

茒芹還戾止小大畢追隨曲蓋分

仙仗朱進絳帷

皇情忻款洽

禦墨灑淋漓四韻藏元气千言發眾詞畱傳方雅頌什

襲比宗彜

寵賚驚稠疊

殊恩邁等差土田宗子錫貂錦上公宜講義宣正光

榮過孔僖彈冠何綽約結綬並逶迆

賜復優仁裏蠲租助潔粢汪波均四氏異數及諸姬

更許貞瑉勒兼承

睿藻摛殷盤支可削史籀拙堪琢玉蒼崖古摐金紫殿奇負來知贔屭捧至必虯螭木鐸聲逾振秋陽

道未萎

龍章方日煥鳯徳詎云衰陋矣巡瑤水荒哉訪具茨苞符逢泰運元防葉昌期周孔心源接羲軒道法追薪傳無熄火鐵引恰歸磁先後應同揆尊行卽見知三千開禮樂十六紹微危河海流方永

髙深徳正禆一中惟大寶半部是元堂奧今眞到藩籬豈暫闚幹封羞執弭建武避交綏長夜渾如旦中天共仰曦微言增皜皜至治益丕丕仁義腴生色詩書味浹肌名家祛雜霸異學杜淫詖望斗光彌燦占兵气益隳駕車閒騄駬脫劍散熊羆未得隨

彲仗徒然握兔錐右文歌盛事載筆效陳詩

甲子冬

上幸闕裏釋奠恭紀二律

左春坊左諭徳兼翰林院修撰【臣】閻世繩

吾

皇重道先文治釋奠新從闕裏還數仞宮墻環泗水雙

懸日月照尼山生徒攜防聞

天語父老扶笻望

聖顏仙檜當年曽手植幾經風雨尙斕斑

其二

登堂禮器

淸問

玉輅親過洙水橋墓上蓍抽先後節林中楷發短長

條纂修盛舉誇前史給復

殊恩詠

聖朝世際升平逢甲子年年玉燭喜常調

甲子冬

上幸闕裏釋奠恭紀二十韻

右春坊右諭徳兼翰林院修撰【臣】李鎧

泗水流眞气尼山蘊化工由來修俎豆未有動昭融甲子符昌運時巡邁古風特紆

元後駕親謁素王宮龍角擕杓北

鑾輿出震東

翠斿松檜外

丹扆畫圖中卽次千官列升堂萬舞同肅雍稱盛禮齊遫秉淸衷果見羮墻接仍聞肸蠁通

睿文垂景曜

宸翰麗髙穹

講幄親開帙圜橋盡發朦統承軒昊逺典視漢唐崇過墓還瞻仰披林更鬱蔥石壇畱勝迹蓍艸擢寒叢鳯徳歌猶在麟書道不窮六經探魯壁七聖溯姬公展事祠官領傳祧博士充三階光炳煜八表澤厖洪神貺無疆歷天開不世功微臣慙珥筆拜手頌熙隆

幸魯盛典卷二十四

欽定四庫全書

幸魯盛典卷二十五

聖駕幸魯恭紀十律【有序】

左春坊左中允兼翰林院編修【臣】李柟

皇帝禦極之二十三年海宇淸晏雨暘時若文徳覃敷

聲教四訖於是勤

法駕幸魯郊祀

先師孔子再移

蹕展墓

親灑宸翰勒碑顏額制檜賦及詩以垂訓來玆傳示無

極

賜東野之爵防先儒之裔下至陪祀諸臣無不仰沾

聖澤異數隆文具載

盛典【臣】職忝詞苑伏見

皇帝崇儒重道稽古好文書契未有宜作爲歌詩導揚美善不敢以淺陋不文爲辭謹臚敍前事撰五

言詩十章以竊附於虞書載歌之義其詞曰明倫三代重視學百王同幾見移

仙仗親來祀魯官雍雍瞻拜肅穆穆悃誠通

輦路歡聲徹

今皇禮數崇

其二

九儀方告備展墓復停

鑾文楷幹霄直長松倚壑寒風來聽絲竹日落想衣

冠曲蓋畱

恩寵從今重禮官

其三

銘功還勒石贔屭講堂前

禦筆蛟彲舞

髙文日月懸硬黃存楷法飛白見眞傳十字延陵碣輝

光相後先

其四

髙楣

親署額揮灑動乾坤一覩

天章麗羣知師表尊寒光凝璧沼壯采橋門萬世儀

型立微言更討論

其五

老檜聳千尺當時手自栽經寒不攺操歷久見奇材聖道眞如此

王言實大哉良辰披捲讀云漢互昭回

其六

至聖羮墻見題詩志景行微言探玉簡條理應金聲遊夏何由贊臯夔孰敢寧惟風雅事五字得長城

其七

官禮元公定貽謀百代遵明堂圖自在東野澤將湮

天子思功徳書生列縉紳魯源誇父老重見繡裳新

其八

一中遙授受異代見傳心統系存濂洛危微自古今守先家學遠啟後

國恩深四姓齊肩日長聽誦音

其九

升堂羣執事拜舞覲

天容奠斚兩行肅循墻三命恭何當

頒爵賞取次到章縫濟濟欣相告新沾雨露濃

其十

學並尼山峙

恩隨泗水流非成書一代何以法千秋藝苑傳歌詠儒

林備纂修

興朝典禮在什襲儼共球

大駕幸闕裏頌【並序】

右春坊右中允兼翰林院編修【臣】胡防恩

【臣】聞徳藝之宗均爲樂祖道法之萃彚於

素王百辟借其師資二儀耀其符采是以昌平誕降瑞應端門曲阜旣遷名仍鄹裏城北藏經之壁序立鐘鏞泗濱臥斧之封壇存瓴甓鴻號頻加於累代隆文有待於

聖朝我

皇上干徳時乘泰符躬葉霛臺偃伯武庫韜戈西序東膠夙聞憲乞名山顯位亟望升中顧乃典陋金泥文芟玉簡嵗維星紀律轉黃鐘旣輯瑞以陳風聿

省方而正俗

駐鑾輿於兗土羅

法從於孔林用修釋奠之儀丕振右文之治舞陳八佾綴兆咸齊樂奏三終俎殽畢備祼將展恪肅拜加崇於是

臨絲竹之堂進褒成之裔繹微言於魯論闡奧防於羲爻周覽塋林徘廟寢象環綦組儼覿衣冠文檜靈蓍如親手澤

宸章遄灑

奎畫旋昭鸞軒鳳翥之煒煌玉振金聲之條理固已光懸日月色映球圖矣若乃上公紫綺之

頒榮分藻火四氏淸華之秩寵溢簪裾由玆掃辟榛蕪宏開聖域昭回云漢屹峙丰碑沛蠲租置戶之仁舉衛道崇儒之事此皆

皇上心源獨契先後同符統緒相承古今特立之盛軌也小臣弇鄙備職禁林敬播頌聲以昭曠典頌曰維

皇受命藝極陳常武功用戢文徳乃彰納民軌物養士

膠庠覃我

聖化敷我

王章廣厲學宮以儒術六經煌煌功歸刪述是集大

成教思洋溢

帝曰欽哉奉玆表帥爰修肆覲駕言䢐東樂禦徳車肅肅雍雍百爾執事莫不率從宮墻峩峩孔子舊宅有郁者塋徠松甫柏禮器攸存儒風大辟

天步式臨攬厥勝只載拜展謁必恭敬只洋洋聖澤惟游泳只升堂入室美莫罄只豆豋在列金石在懸儀型載仰有縱自天侑以玉爵肄以朱兩楹旣奠式禮莫愆乃陟講堂講堂翼翼乃周官庭宮庭殖殖乃汲甘泉乃撫嘉植艸木向榮山川潤色有斐

天章藻耀髙翔有輝

寶翰金薤琳瑯爲典爲則於羮於墻欽玆道徳世祀彌長乃官聖孫乃錄賢系載弁俅俅以繩以繼羽葆繽紛以光廟祭文綺丰貂以

錫哲嗣廓聖之緒惟

帝之功鉅典昌明闕裏之宮皇哉

湛恩昭哉禮容尼山大宗永紹厥封前有周公後有孟

子並勒碑銘以綏仰止

帝紘皇綱載揚休美於萬斯年垂光信史

皇帝幸闕裏釋奠恭紀

右春坊右中允兼翰林院編修【臣】李澄中

前年甲子十月時

皇帝問俗先尊師諸侯朝防泰嶽畢

翠華更指泗水湄左亳右社兩觀出層城曲阜何逶迆登堂禮器制度古山罍玉豆兼鼎彜麾旛首尾雜防繪應鞀響答笙管吹翩翩翟籥自萬舞猗那歌頌無參差我

皇盥獻肅再拜微風不動揚靈旗於昭

至聖儼陟降馨香明徳遙相追杏壇卓立懷英字書藏魯壁聞金絲老檜依稀記手植風霜駁蝕苔蘚皮旋紋屈蟠金鐵骨蒼鱗怒茁虯龍枝更遵輦路謁

聖墓石壇一望形累累千章喬木絕鳥雀楷旁剰有藂生蓍眞宗東封駐蹕處至今亭子畱遺規

宸章髙揭懸日月十行仰睹爾雅辭詩律賦記妙風格

天葩燦爛雲霞垂鳳蓋

賜出表異數

禦額題作幹年基廟中玉節寒旖旎檐前金薤春葳蕤鬼神嵗嵗共呵護屏除木魅奔妖螭世官博士逮四子元公遺愛分諸姬

聖朝名器豈濫與要爲吾道存綱維漢帝太牢志過魯

貞觀釋奠唐治豈若吾

皇闡精一修明經傳文在玆幸逢盛典愧揚厲恭頌辟

雍明堂詩

大駕南巡賦

日講官起居注右春坊右中允兼翰林院編修【臣】徐嘉炎粵我

皇淸之總三才而襲气母兮歷

三聖而冠百王惟

聖主之首出乎庶物兮鼔槖籥而播陰陽當甲子靑龍之元防兮赫景命而召禎祥誕五徳之純精兮開萬禩而煇煌耕獵道徳而爲苑囿兮馳騁仁義以爲津梁光無幽而不燭兮澤無往而不彰紹盤羲而代嬗兮孕苞符而統混茫旣四海之寧壹兮乃兆人之如傷作雷雨之解而在宥兮象風地之觀而

省方爾乃建霓旌張鳳斾云防日斿虹幢羽蓋萬騎繽紛千乘繁防乃先沛膏雨於垓埏集羣生於覆載仿天乙之弛羅儀鎬京之大賚蠲南國之倉箱望東州而賑貸推恩數於羣臣賓化育於無外於時背秋涉冬寒气始升焦溪漸涸湯谷將凝水澤之腹旣堅不周之風斯興木脫葉而童童艸解節而稜稜吾

皇於是駕雲龍之飛輅張秋隼之華旟飾軍容於七萃申武衞於三驅隆隆記裏之鼓轔轔相風之車散轡於漁陽之野校戎於龍之墟則有屏翳淸塵望舒懸象飭馳道之離宮辟修途之榛莽有防防之攀躋非昈昈之敞眷北顧而逶迆慿南云而下上值三農之休暇惟六龍之是望極九有之神功爰告成於岱宗嗤齊桓之望瑞陋漢武之幹封爲民儲祉秩敍惇庸望天孫而至止仰日觀而雍容爰祗誠而徒步乃獨致夫防恭

乘輿屏其勿禦腰褭卻而罔從懸崖垂二分之足絕壁俯萬尋之松似捫參以歷井若淩虛而禦風羾天門而排閶闔經千樹而瞰三宮胼胝均勤乎大禹焦勞重見乎神農時則衞士嚴裝從臣啟路釐室儆晨齋宮戒暮慶成乎答天之禮敷告乎勤民之故神人允協其休和臣氓式遵夫矩度鵾車東振闒防南翔渡沂洸而行邁涉汶泗而飛揚巡河濱而周曆思潄水之溝防玩璿珠於漆澤屯楗石於宣房招河伯以效靈顧海若而望洋南際防溝北始汜光嗟泛濫之愁人致污萊之卒荒經營乎潰決之陂疆理乎橫流之塲必鑿海而歸墟斯我田之旣臧何水衡之足惜爲當救此一方駕艅艎之乘舟杭一葦而南浮任長風之破浪亦沿波而溯遊蕩日靑龍之艦排雲飛燕之樓組練耀昆明之浦帆檣聯彭蠡之洲牙旂桂楫赤舳銀鉤涵泳則羣山遙指溯洄則百川競流盡乾坤於一瞬坼吳楚而爲漚緬六代之繁華經千年之建業瞻虎踞於名都指牛頭爲天闕隘紫蓋之偏安狹金車於季葉睠故國之山陵乃追揚其謨烈稽運防之始終嘉唐虞之盛節致隆儀於軼代戢軍氓之剪伐斯無前之至徳實靡有之軌轍惟經綸天下之大經乃曠世同符而莫越南眺吳防淸嘉之宇俗號秀民地非沃土攬轉運之京坻卹煩疲之廩庾襟茂苑於具區帶橫塘於江浦遡泰伯於千秋起言遊於三古稽山在望胥濤驚眼勤望幸於黟江佇況榮而宛轉念

兩宮之暫離遂

六龍之旋返植梧鳯於岡陵斮修蛇於墳衍馳延屬之

紆途陟峛崺之峻阪灑

宸章於妙髙登浮玉而遐覽黃童𦇤負以待澤黎庶謳吟而送遠觀乎人文久道化成景終古之教澤過闕裏而式慿大猷是經先民是程尊元公而開元聖由素王以及素臣仰

帝師而下拜志重道以文晰欃檀雒離之木辧雞彜龍勺之銘翠古檜之菁蔥撫楷模之輪囷湯湯乎洙泗之流屹屹乎防阜之城結山河之兩戒鐘地脈於百靈於是世冑謁禮諸生肅興仿累朝之賓監榮先聖之云仍制旣隆於紹嘉恩更亶乎褒成盛三雍之上儀崇百代之休稱是日也

天子考五經之統紀思六藝之折衷爰披圖而志績論報徳而酬庸籩豆舞佾之繁銀鏤琬琰之隆是未足以光天徳贊聖功乃畱曲蓋之凝嚴軼葩瑵之巃嵸屬祗寅乎禋祀紛肸蠁而丰融廣鍚類之孝思論說之儒風歷漢元以迄今玆誰尊聖之克同爰乃

回駕旋軫飛軨整斾鳯轡玲瓏麟毫棽麗張廣樂於洞庭舞咸池於北冀千鈞之虡力洪萬石之鐘音備賦忠厚於行葦歌太平於旣醉千疆靁赴萬里星奔東熿滄海西燿玉門奠斗辰於皇極布星宿於昆侖日南則威加窮髮漠北則武震烏孫重舌緩耳之國雕題黑齒之氓莫不來王而慕義稽首而稱臣

皇帝猶願時雍之速屆俾風動之遄臻乃下

明詔勵羣臣崇學校飭儒紳道徳文章濟濟振振遐陬密壤過化存神是以敷天之下率土之濱含文抱質履素懷眞歌風舞雅蹈徳詠仁沐浴乎詩書之澤翺翔乎禮樂之英郊畿父老迓望

屬車千官紛防雁列鳬趨懷銀黃及璽紱佩玉虎與金魚頌省耕省斂之舉上丰年大有之書猗歟盛哉皇帝王三嬗之運唐虞夏遞降之餘我

皇之至徳亙萬古而難逾頌曰

煌煌

聖祖創惟艱兮洎我

章皇開八埏兮

皇帝聖徳宏先業兮旣覲文光揚武烈兮三孽旣殄毒痡除兮海不揚波同車書兮殊方貢琛入質子兮震疊懷柔百神慰兮思我烝民際太平兮或虞幽隱壅上聞兮

省方陳風觀我生兮登岱祈天志憂勤兮經綸參贊遵先聖兮道一風同克永命兮有虞五載巡狩徧兮亦越姬周十二年兮我

皇法古純不已兮時邁其邦昊天子兮小臣獻頌介景

福兮

聖子神孫永天祿兮

聖駕臨幸闕裏恭紀【集選詩】

左春坊左贊善兼翰林院檢討【臣】周淸原

我

皇秉至徳【沈約】時泰玉階平【任昉】川嶽徧懷柔【顏延之】民思歌被聲【顏延之】肅肅宵駕動【陸機】凜凜天气淸【曹攄】靑霞雜桂旗【沈約】朱軒耀金城【張協】冠佩相追隨【江淹】駕言遠䢐徵【陸機】崇山郁嵯峩【陸云】

禮登竚

睿情【江淹】

其二

岱山饒靈異【範云】天路安可窮【曹植】白雲隨

玉趾【沈約】皓月鑑丹宮顏【延之】晨策尋絕壁【謝靈運】平明登云【謝眺】下臨千仞谷【司馬彪】仰聆大壑灇【謝靈運】兼燭八紘內【劉楨】托慕九霄中【沈約】萬象咸光昭【謝靈運】玉宇來淸風【劉楨】

其三

日觀臨東溟【顏延之】髙盻四海【左思】襟帶盡巖巒【徐悱】崇云臨岸駭【陸機】碑版誰聞傳【謝靈運】苕苕歷千載【謝靈運】防翰詠新賞【江淹】上天垂光彩【魏文帝】迢遞起朱樓【謝眺】

天子命上宰【棗據】揚鑾戾

行宮【謝瞻】翠山方靄靄【江淹】

其四

欽聖若旦暮【謝靈運】言論凖宣尼【左思】回軒

駐輕蓋【鮑照】嘉樹下成蹊【阮籍】叢林森如束【張協】樛枝聳復低【謝眺】徘徊墟墓間【潘嶽】顏閔相與期【阮籍】肅肅廣殿陰【江淹】濟濟映光儀【曹攄】徳禮旣普洽【顏延之】

命駕起旋歸【阮籍】

聖駕幸闕裏恭頌【有序】

國子

監司

業【臣】彭定求

【臣】聞作君兼統於作師道法實該夫治法微言刪述功在六經大義昭垂理歸一貫洙泗開百王之範春秋立萬世之宗我

皇上丹扆凝神細旃味道履仁蹈義優遊純粹之林盡

性達天函蘊精微之府固己

淵衷夙契

至徳宏昭矣玆值海防之升平當

璇宮之淸燕時巡方舉望秩初修瞻魯甸以來遊訪孔庭而涖止登山觀海式親俎豆之容入室升堂益慰羮墻之慕禮加崇於

先聖

恩徧及於後昆懿典備焉休風尙矣爰徴載籍代有成規建武停鑾迄貽譏於防緯祥符駐輦終獲誚於天書展謁𨿽隆闡揚未覩惟我

皇上折衷禮樂制備憲章遊覽圖疇功兼述作稽古卻東封之典尊師修北面之儀心法相承直紹源流於千載音容如覯儼然授受於一堂則效惟殷步趨罔間所謂臻其閫奧且以證厥津梁也矧復抉

天章之麗

宸翰之輝凡屬殊榮尢稱僅事從此定百家之軌轍道炳中天擴九有之風聲化成率土允矣斯文之慶誠哉大道之光弇陋小儒遭逢斯盛識同窺管何能仰贊

髙深職在濡毫竊效詠歌化澤乃拜手稽首而作頌

曰

景歷貞元防

乘輿到杏壇

省方先海甸返斾自江幹統接尼山武源尋泗水瀾麟郊屯羽騎鷺序整纓鞶駐蹕亭凝紫繚垣旭繪丹晴沙荊避路密防檜淩寒吐玉畱朱紱樅金降

翠鑾奎門迎劍佩享殿集衣冠望气祥雲擁升馨瑞露漙牲牢逾漢祀纁幣肅祠官鐸擬周雝振絲聽魯壁彈表章師道重妥侑

帝心安遠軼崆峒駕眞同岱嶽觀摛詞舒

睿藻叶律和猗蘭翰采霏瓊貝文漪簇綺紈行間疑舞

鳳筆底訝回鸞華蓋膺

殊錫神斿喜共防傳綸

天賁寵賜爵

主恩寛盛典靑編紀穹碑緑字刋小臣司爼豆歌誦托

毫端

幸魯頌【有序】

日講官起居注翰林院編修【臣】勵杜訥

康熈甲子冬十一月

皇帝命法駕詣闕裏釋奠

先師禮肅九拜甚曠典也旣進弟子員講書畢徧觀車服禮器撫嘉植閱丰碑愾然遐慕彌切景行爰

禦書牓額作賦詠詩

奎畫天章之盛振古如玆洵爲剏見云漢昭回廟堂增

重已復謁林展拜遊覽久之乃撤

仗前曲柄畱於廟庭

賜賚聖裔以下章服幣帛有差進講者二人授以官

異數深恩皆往代所未有是舉也不惟東魯之父老諸生歡聲雷動凡在列羣工薄海橫經之士仰見

聖天子篤學右文崇儒重道如此其懃拳懇摰也相率感奮濯磨蒸蒸向風而宣聖之統緒更極昌明已寧秪典禮煒煌昭垂奕世哉敬拜手稽首而作頌曰

羲畫肇開宣至道歷禩哲人執貞蘊寶王迹晦防幾委蔓艸崛起尼山瀾回旣倒彜訓修明功逾軒昊焰虐嬴秦簧鼓佛老詩禮之堂鼓鐘孰考在昔誼辟間枉鸞旌信道未篤只循其名洪維

至聖首出立極天錫亶聰古訓是式亹亹就將干行不息洞徹性天闡揚精一寤寐儒宗儼臨魯邑祭菜升歌心儀至徳

宸翰充庭輝炳星日圜橋駿奔湛恩洋溢洙泗增流杏壇起色維隆古以君作師厥統旣分我

皇一之外王內聖包舉規登三咸五參贊兩儀遙遙

百世文其在玆小臣載筆恭紀昌時

聖駕幸闕裏頌【有序】

日講官起居注翰林院編修【臣】顧藻

蓋聞河圖發苞符之祕太極函闔辟之原畫啟羲皇防推軒後神堯之欽明峻徳帝舜之濬哲重華夏鼎商盤文謨武烈靡不綜該一貫於以統攝萬幾至若集帝與王而大成防性與學而立教恢中天之運則日月相昭垂億萬之傳則乾坤以位實由

宣聖夫子至道斯存焉而自漢唐以還英主亦懋崇儒之迹宋元而降太常僅申釋菜之文黌宮之頖壁藻采𨿽華闕裏之庭階蘚防或剝洪惟我

皇上性本天知文思天縱聿昭英武海寰悉慶平成右尙鴻文山澨胥歸胞與致垂衣之治旣老安而少懷陳典學之規更中和而位育挈千聖百王之緒總滙神明抉五經六藝之微鹹歸陶鑄誠

聖敬日躋而王風丕著矣乃猶羮墻屬望所紹述乎心

師以至劍履遺蹤必步趨乎聖域爰

命觀禮式葉健行陟曲阜之故堂

鸞旂戾止布杏壇之廣席

鳳蓋遲畱大禮尊師

命舞幹而合樂中心爲道

躬致拜以薦歆當年之車服禮器宛挹遺徽此日之易

象春秋大宣精義

詔諸生以鼔篋進博士而橫經講席前敷識聖謨之浩

大圜橋聽集喜

天語之炳烺於焉

駐蹕孔林

停輿川上源泉混若千百載不啻親承古道依然前

後聖總靡殊指用灑

天章特標

宸采詔羣倫之師表畱終古之碑題玉振金聲數仞之宮墻愈臻輪奐天經地義萬年之俎豆益著光華斯固生民含戴以來曠典特殊之盛者也【臣】幸遭

神聖親際休明敢持蠡測之愚聊紀斑窺之實謹拜手

稽首而獻頌曰

貞元防啟景運遐昌顯謨駿烈毓祉凝祥握乾禦坤於致垂裳道統惟聖建極惟

皇惇敏狥齊蘊隆函翕堯安舜協厥中允執幹聖淵源

兼綜並立廣運惟神文敷武輯

聖學日懋

聖心日恭乃咨典禮乃訪秩宗蠲吉諏時

省方於東旣望於岱覃禦六龍霓旌葳蕤虹旄旖旎詣於杏壇遵於闕裏奕奕防山悠悠泗水拱翠含淸

呈奇效美端門戾止

降輅肅趨敬躋聖室歆格用孚旣盥旣薦奠瓚旣俱雞彜龍勺琮壁盤盂四氏贊幣博士迎牲奏以金石合以韶韺天開日舒欣豫

皇情黙契靈泉慿弔佳城還

禦講堂陳經闡義鼓吹三墳笙簧六藝聖謨洋洋發

幽啟祕載沛

殊恩大被世裔羮墻在念猶未釋然

龍章親制壽彼貞瑉掞藻宣華炳炳麟麟奎光璧采榮

燭髙旻呼嵩旋繞歡洽神人於爍我

皇維淸熙緝作君作師上律下襲

聖徳神功參三屹立小臣颺言拜稽悚栗

皇帝釋奠於闕裏詩【有序】

日講官起居注翰林院修撰【臣】蔡升元

蓋聞羲畫禹疇遠開道統洙源泗水直接心傳惟聖人爲百世之師若

孔子則生民未有運丁百六身固戹於當時業授三千道實亨於奕禩是以漢髙過魯祭用太牢孔吉紹殷封延苖裔越考延光之嵗祀徧諸賢載稽廣順之年分頒禦器開元則詩裁五字至道則書布六經列防八雙詔增門外禦香一合畱置廟中然而史載尊師惟遣羣工攝事代誇重道止聞再拜登堂惟我

皇上紹精一之傳建中和之極

聖本天縱尙集笙墳珠典之奇

徳協大成還羅甲觀酉山之祕輯車書於四表同軌同文訖聲教於萬方是行是訓爾乃一元開泰

六禦乘幹當嵗在於閼逢正日躔夫析木

翠華南指河嶽效靈

鸞馭東回海天徧徳乃於

省方巡嶽之日獨勵崇儒講學之風謂前此景道岸於千尋久矣瞻尼望魯今且見宮墻於數仞豈徒釋菜臨雍於是

駐輦升堂宮懸非舊陳牲獻爵俎豆維新屈

萬乘之尊師臣者帝折

九重之節爲道而卑秩典旣成講堂斯

禦啟圖書於魯壁聖經可佐治平集觀聽於圜橋周易實參理數旣乃流觀防宇遐矚髙墳源遠流長井華不攺本深木茂檜幹依然特賁

天章森成

奎畫五言賦就吟來寶玉琳瑯八體書工望去慶雲糺

縵且也華芝繡

賜撤仗前曲蓋流蘇香飄座右家蒙爵賞羣依

天子之光邑免租庸共沐

聖人之澤擴幽宮之邊幅永斷樵蘇設守廟之官司常供灑掃肇模於不世軼隆古而無前陋彼曩規徒借觀兵而登曲阜遠逾方策豈因封岱以過稷門至治馨香斯文佑啟洎乎

回鑾告止端拱凝神

聽政餘閒齊居思道濡帝鴻之硯文搆丰碑揮秋兔

之毫書懸芝牓鸞停鵠峙縱橫於

駐蹕亭邊緑字赤文焜燿於杏壇門外惟

君道克光師道斯

王言允葉聖言況乎祀秩元公遞及於顏曾思孟恩推

至聖不遺夫濂洛關閩休哉道洽化成允矣禮明樂

備臣智同測蠡技比雕虫

豹尾隨車有懷扈從

螭頭載筆願效歌敬獻巴詞敢盛事

岱郊成禮不封巒問俗江淮雨露寛東望泮林連矍相南來車騎

勅祠官衢通五父循墻入

詔許諸生夾道看知是

王心恆主敬稷門乍到便停鑾

其二

判架軒懸設兩隅

親紆玉趾杏壇趨千秋重器元和在

九拜新儀廣順殊禮殿

奎章先後防講堂經術治平須更畱曲瑵分

仙仗盛事從稽舊典無

其三

洙水橋回輦路存大庭云物接松門欃檀樹底林無刺瓴甋祠前鳥不喧井稅新蠲今嵗賦墓田重拓舊時原自封黃玉千年後未見優崇若

至尊

其四

銀牓髙題萬世師更礲燕石輦丰碑儒林還錄周公後祀典兼修孟子祠檜樹淸芬敷

睿藻川流今古契心期微時螭陛簪毫侍喜覩書成道

統垂

幸魯盛典卷二十五

欽定四庫全書

幸魯盛典卷二十六

聖駕臨幸闕裏恭紀

日講官起居注翰林院修撰【臣】陸肯堂

升中日觀下星衢

輦道風淸

睿覽紆不獨方行周海岱須知演孔得眞圖

其二

揚葭伐鼔泗源五色仙云夾仗開魯國三千圭竇士一時歡沸屬車來

其三

金絲堂近魯王宮五鳳遺甎嵌壁東

玉趾升階陳祝冊杏壇進爵恰當中

其四

犧象山尊自漢時軒懸翟舞奏淸詩太牢祠魯尋常事釋奠曾無九拜儀

其五

上公奉席儼橋衡詩禮堂前講義呈此日雍容陪勸誦親聆

天語誨諸生

其六

檜樹靈根不作芽琳瑯金石淨苔花

聖心飲水尋眞樂愛向庭陰汲井華

其七

曲莖

禦蓋引旌旟日射曈曨樹影疏

特中涓畱魯殿萬年長護素王車

其八

大庭遺庫墓門通瓴甋壇前楷木風縱是前朝曽駐驆不聞拓地至千弓

其九

賜衣賜爵襲恩殊更

賜今年一縣租博士特官元聖後褒崇盛禮百王無

其十

因懷禮殿念黌居銀牓髙懸暎紫虛不是東巡

親禦魯如何寰海降

天書

其十一

燕山白石白於霜琢就交龍額更長載入檀車來闕裏一時奎壁盡騰光

其十二

書成盛典貯三雍百世長應掌秩宗卻笑祥符晏元獻僅將靈貺頌東封

幸魯盛典告成防紀

翰

林院

編修【臣】楊大鶴

道統在今

皇淵源洙泗長同符千載契盛典一時彰爲訪尼山迹

言登闕裏堂

六飛森警蹕百辟效趨蹌拂路朱旗燦迎鑾碧艸芳曙暉法駕整暮靄幔城張憩息泉林側摩挲檜樹旁衣冠欽肅肅廟貌郁蒼蒼禮器猶陳設麟書詎茫升歌新樂府殷薦舊烝嘗仍聽金絲響還昭爼豆香儼如親色笑寧止慕羮墻徳意原孚感標題重表揚龍鸞飛夭矯金玉韻鏗鏘苖裔承恩澤儒臣獻頌颺膠宮增气色汗簡有輝光未備趨承列深慚侍從行威儀余想象歌誦實徬徨共仰文明治欣逢景運昌普天瞻

聖化鴻冊布輝煌

皇帝幸魯恭頌四首

翰林

院修

撰【臣】沈廷文

中天瞻

舜日

法駕杏壇過扈

蹕千官擁鳴鑾六馭和旌旗連岱色洙泗接天波遊

豫非無事羮墻思實多

其二

羽葆臨靑甸松陰夾道馳壁餘絲竹奏碑沒漢唐詞聖學昭前代文明紀盛時東風猶有頌況復禮

先師

其三

駐蹕非行樂崇文世所稀笙鏞陳古樂車服識遺徽束帛紛丹素鸞刀啟腯肥禮優來肅拜從祀有光輝

其四

大徳垂天壤鴻儀感

帝王

睿才新石碣

天語煥宮墻旣錫元公嗣還題亞聖堂

盛朝無軼事鉅典備煌煌

恭紀

聖駕東巡幸闕裏詩

翰林

院編

修【臣】沈三曾

葭琯陽回大地春爲勤

淸問重時巡岱宗雲起隨

龍馭闕裏風淸駐

玉輪南國謳歌虞後盛東家禮樂素王親歡呼父老

傾齊魯快覩隆儀在此辰

其二

尼山衣履煥千秋前代希逢法駕畱九拜禮成宮廟肅兩楹舞就辟雍求銀鉤迥照

天題切黃長懸

禦气流不似漢宮虛致敬儒林異數更無儔

其三

衮冕親臨詩禮堂經書敷講最精詳誰知

萬乘衣冠防宛見三千弟子行竹簡韋編陳

禦座流泉蒼檜入

宸章顯揚文教須臾事已識風行徧四方

其四

蔥鬱依然堂斧存還紆

玉輅訪秋原林禽喜逐鸞聲語蓍艸靈因瑞气繁欲廣道基重拓地不収仁粟共沾恩總將聖域培來厚長與

皇圖萬古尊

聖駕幸闕裏頌【有序】

翰林

院編

修【臣】張廷瓚

【臣】聞在天垂曜三垣聯奎壁之輝惟聖崇文百代衍疇圖之緒道法卽爲治法原合政教以同條傳政實本傳心亦統君師而並建粵若鴻荒肇歷羲軒初啟文明側陋凝符堯舜先傳精一典章象數爛云漢於穹蒼禮樂車書播風聲於時夏迨幽平而降五霸之世如冬自孔子篤生萬古之天不夜文謨武烈納戶牖以同歸帝徳王功入甄陶而共貫譬彼流分四凟朝宗滙滄海之波曜走雙九懸象麗中天之景斯文大矣備道焉是以三千弟子仰泗水而傾心歷代帝王望尼山而展祀太牢特享漢功成逐鹿之年王爵加封唐運啟躍龍之日巍峩衮冕竟同帝座之衣冠峻極庭軒恍若天家之陛闕元音備六代之樂北面修再拜之文自古已然於今爲烈欽惟我

皇上超軒軼昊咸五登三秉聰明首出之資彌勤宵旰

當人文化成之日益事詩書

玉几橫經璀璨列丙丁之部

瑤軒側席琳瑯光甲乙之科祥煙深護西昆麗景常依東壁聽紫禁漏聲未歇已見垂衣盻綺疏月影全移猶催傳燭厥中允執淵源上接唐虞大義精探圖數直窺河洛三綱八目攬修齊治平之全功兩地參天包易簡淸寧之元化用能握乾綱而造物宇內咸春秉離照以膺圖域中無外風雷應候日月升華澤馬飛鑣山輿結轍仁聲肆訖逺通蟠木之鄕義問丕昭直達扶桑之域其稽古也如彼其成化也如此乃猶遐想儒宗緬懷先覺念彼堯封禹甸八荒皆

天子之家況玆魯境齊疆千里卽聖人之宅孕星鈐於東土錫麟紱於西郊車服圖書瞻徳容之未逺琴尊鐘鼔覩法物之常存赫靈爽於古今壁內猶聞絲竹萃氤氳於天地堦前不產蒿萊斯誠海宇之名區抑亦人倫之師表𨿽辟雍戾止已聞京師首善之規然闕裏親承益四海同文之化矧觀風問俗察吏省方采晳陽之舊歌晞榮光之新躅猶足使靑圻赤縣傍

鸞馭以言情白叟黃童望

龍顏而拜手豈非達聰明目一道同風者哉於是肆播徳音誕敷

明詔解澤傳來天上巽風降自雲中陟巘降原振薄海懷柔之烈翕河喬嶽慰敷天裒對之心乃以康熈甲子嵗秋九月二十四日丁亥六戎宵警七校晨羅銀箭初収金鍐乃出雨師效職先淸紫陌之塵天老呈祥直上觚稜之日飛蒼螭而戒道環羽騎以扶輈轂轉聲騰走雷霆於地上旗開影直翔鸞鳳於天邊晴郊宵敞帷宮暮山欲曙廣野晨開

帳殿寒谷生春閭閻爲之聚觀黎庶因而加額黃龍靑雀臨吳防以耀江幹葆羽翠華登泰山而小天下飈飛電掣嶽轉川回望溟渤以長驅睇防陰而東指於十一月旬有七日戊寅至於曲阜致祭

先師禮也爾時靑羽司音初陽屆節天開翠色結淑气以中停日耀彤精協神光而上燭攬風雲之明瑟暖律如吹撫景物之澄鮮堅冰立散宗伯先詳故實祠官預肅章程玉戚朱幹遠移太常之樂舞山罍象勺祗修歷代之宗彜簪蹌濟於橋門鴛鷺趨承於廣殿越翼日己卯雞人始唱燎火爭輝

大輅旋移齋宮早降

帝顏肅穆麗晨景以照華旒

天表雍容曵淸風而鳴蒼玉握文履度如見當年鳳峙龍蹲不違咫尺牽牲贊祝嚴登降於三巡獻帛陳樽肅威儀於九拜鼔協逢逢之節薪昭晳晳之輝揚登歌而響遏寒云凝肆夏而聲飄碧落振鈞天之雅奏符聖徳之大成煌煌乎僾僾乎與玉振金聲酬答一堂之內珠庭日角授受千載之間矣旣而禮交樂備列辟方騰躍以揚休席啟筵開

天子更傳宣而講義

輦過奎文之閣

裳垂詩禮之堂龍雯則焜耀瑤階雞舌則縈旋芝檢魚鱗在列燦黼黻於千官雁序西陳集冠裳於五氏聖言之祕奧啟沃攸資紹家學之源流對揚有本新民明徳總王道之津梁天尊地卑湛六經之膏液精心闡述理晰毫芒正色敷陳聲諧金石符昭素之講乾卦五位飛龍同頤正之進禹謨七旬舞羽涓埃罄竭欣邀

天聽之卑綸綍溫文更荷

王言之重朂哉多士稽古何榮勉矣羣工面墻其戒斯可謂下収葑菲廣育菁莪尊師之道全崇文之事備矣於是周覽廣庭徧觀古迹架丹梯而插漢爛若神扶攢畫栱以窺天巍如嶽立華璫凝璧掛明月於崇朝密网連珠綴奔星於長晝緇帷晨啟恍聞四壁弦歌絳帳宵懸快覩兩楹俎豆儀形筦爾儼泰山梁木之容列侍誾如備沂水春風之致斑剝光騰幾上周鼎商彜璘珣影峙階前唐碑漢篆槎枒古檜標鐵榦以無枝披拂髙槐傍石峯而垂葉偃龍傳澑響淸洙水橋邊圜玉裁基色映杏花壇上凡此往迹曩規之具在皆爲

宸遊睿照之咸周更慶殊榮丕昭崇敬兔豪飛灑擅懸

鍼倒薤之奇璇牓

親題備鐵畫銀鉤之勢

帝歌再作包大道於斯言

天藻維彰壯長城於五字碑淩贔屭渺海嶽之崇深字勒岣嶁掩日星之光耀撤龍斿以示敬曲莖成形畱芝蓋以明尊中黃表色虹梁懸處疑云影之將低藻井垂來若蓮華之欲落以視彼開元揮翰棲棲發麟鳳之歌廣順回鑾屑屑給金銀之器豈不懸絕宵壤度越逕庭也哉若夫山川奔防栝栢蒼深孔林匪遙松楸斯在過從陋巷

金輿徐動街衢出自北門

仙斾平陵城闥指峯巒之曲互眺原野之扶輿疊嶂遙開枕岱宗於北絡長襟遠映環滄海於東流式瞻幽宅千年致敬遺封三尺醪傾琥珀再陳林坰之尊褥籍氍毹又下墓門之拜昔年蓍楷遠從列國移來此日根荄親荷

九重摘下石馬屹立若瞻

天仗以長嘶翠艸何知亦繞

禦衣而欲舞斯又榮生幽壤光照重泉者矣至於大澤汪洋隆恩優渥土田載錫永充享祀之粢盛國賦新蠲畱作耕桑之儲積增常員於博士慶流凡蔣之封沛異數於上公寵邁褒成之爵鷹揚武弁復置專官鴻漸諸生並參華選頒來緗帙撲芳馥於行間賜出丰貂滿陽和於袖底綾分鶴頂堪鮫室之綃綿織鈿窠若散平陵之彩猗歟盛哉始稽入廟終逮回驂史不勝書美無弗備一十四君之釋菜輝煌遠遜

熙朝二千餘載之傳燈契合正逢今日【臣】廷瓚十年史職兩世詞曹握簡木天敢望夔龍之武吹藜蕓閣竟窮遊夏之辭欲由是道以升堂不得其門而入室昌期幸際

鉅典欣瞻𨿽曵佩垂紳未厠駿奔之列而窺天測海竊申雀躍之心珥筆懷慙染毫難已謹拜手稽首而獻頌曰

惟

皇天授濬哲文明厚符地載健比干行萬方作覩百度惟貞義林書圃禮耨仁耕席起金華筵羅錦帙法禹寶陰師湯銘日抉奧天根探微理窟朝斯夕斯罔或遐逸

聖學彌廣

聖化彌神車書同軌天下歸仁戶牖八極管鑰九垠悉內悉外歡和以賓時維甲子嵗功方畢遠駕

六龍言遵廣術納賈陳詩協時正律雲行雨施魯邦駐蹕

駐驆維何昌平之鄕鳬繹峩峩洙泗湯湯

帝曰欽哉夫子宮墻敢不只肅蠲饎以將元酒東陳芳薪西樹嘉籩廣豆和羮秬黍考我鯨鐘伐我鼉鼔堂哉皇哉雲門大武講堂翼翼

鸞聲載臨香浮銅鶴霞擁華簪瑤函祕笈孔傳羲經

敬抒一得仰贊

髙深頌發

天章牓輝

宸翰錯落珠璣奔趨神腕虎臥龍跳鏤琰防琬煥乎大文卿云糺縵天光下濟湛露上浮命官錫爵省賦輕繇聖裔聖冑後舞前謳歡呼稽顙無疆惟休於鑠玆行風聲洋溢瓊檢勿祈銀繩詎飾吏不呵譏民無供億藝極陳常品物咸秩旌回

丹地令布

彤墀迎陽履泰受福承禧於萬斯年垂拱無爲惟師

惟

帝惟

帝惟師

恭頌

聖駕幸闕裏詩四首

翰林

院編

修【臣】沈朝初

禦蹕六龍淸宮墻曲阜城尊師欽

帝則崇道協輿情殷奠兩楹肅夔章八佾成欲知數千

載

聖聖繼精誠

其二

蒼檜嵗三千故壇敷

講筵昔人如可作

天語早相宣道在虞廷重經由魯壁傳祗今環聽者章

甫盛翩然

其三

曲蓋飛黃彩山樽繡緑防由來三代物

賜出九重門肅肅瑤階靜巍巍藻殿尊悉經輸府帑薄

海識

殊恩

其四

駐蹕已云久

回鑾未卽還防心原黙契道統況眞傳過墓撫文楷觀

瀾問古川總令昭萬禩琬琰有新防

駕幸闕裏賦【有序】

翰林

院編

修【臣】曹鑑倫

嵗在甲子

皇上巡省東方

躬幸曲阜登闕裏之堂潔齋致祭郁鬯苾芬對越先聖推恩四氏盡誠備物盛事矞皇【臣】謹按史傳所載自昔帝王崇儒重道之典代固有之其間禮數歷世相仍未臻極盛而流傳簡冊已足昭煥千秋況我

皇上道接大成心契絕徳淵源洙泗教育羣倫以致太和翔洽海宇升平道一風同民物諴阜所以欽崇孔子者旣用其道以成堯舜之治矣而又

親行釋奠典禮特加夐越前規豈非自孔子來千百年所未嘗有者哉臣備員珥筆之末竊幸躬逢

盛事自惟學殖淺鄙詞章蕪陋無能發揮

鴻業賡頌

皇猷輒操短管敬自纂述未窺一二不勝悚惕隕越之

至謹拜手稽首而獻賦曰

猗寶祚之開膺上天之篤祜拱芝壐於萬年軼蘿圖於三五揚大烈與耿光纘鴻庥於

列祖玉衡正而泰階平

聖人作而萬物覩於是握金鏡挈珠囊修六府育百昌運幹紐而行天不息載坤維而應地無疆溯循蜚與疏仡邁潙汭於陶唐旰食宵衣而

一人垂拱綏柔懷遠而萬國梯航躋億兆於仁壽昭七政之輝光爾乃朗鏡萬機精研六籍登道岸而從容擴禮園而朝夕見往聖於羮墻揖前修於幾席總玉振與金聲厪遙情於親炙緬維

宣聖爲萬世師啟吾道之一貫信斯文之在玆赤雀啣符寄經綸於木鐸斑麟吐紱定禮樂於緇帷彼夫太牢祭於東魯立廟始於西京太師晉三公之秩宣王致南面之榮孔宜襲文宣之爵仁願易衍聖之名藝祖葺祠宇以繪像仁宗設膠庠以延英皇慶以大成進號嘉靖以木主致誠稽崇儒與重道揭史冊而昭明然而成轍相沿規有待首建極於中和固折衷之斯在

天子徇齊合徳淸明在躬發靈文於委宛訪至道於崆峒統聖智之條理獨仰止於時中𨿽嵗時之釋奠肅俎豆於雍宮睠車服與禮器常企慕於

宸衷乃舉時巡諏吉旦衞羽林飭緹幔驅七萃而無聲振六飛而如翰則有望舒擁轂丰隆扶輪畢雨先驅而灑道箕風前導而淸塵防嶽牧以問俗省耕斂以勤民父老謳歌於撃壤士女踴躍而吹豳沐

皇恩之浩蕩聆

天語之春溫遂觀汶濟之淸漣跂龜防之崒嵂瞻聖林之楷模仰尼山之傑出杏壇迢遞迎舜日之光華檜紐參差捧堯云之瑞矞導義路與禮門夐登堂而入室爰葉金奏備佾舞撞黃鐘和大呂牽牲贊采執瓘薦羞神歌淸而上達爟火徹而旁烰壁裏之金絲雷動雲間之彜鼎霞浮奠三爵於堂上肅九拜於殿頭挹

皇躬之謙敬肇異數於千秋斯時也聚五經之博士集四姓之小侯莫不效趨蹌駿奔走應嵩呼而戴徳賡洛誦而揚休玊帛旣焚豆籩旣撤小大稽首禮儀中節

天子顧瞻堂廡褒崇志切舉生民之未有將一辭以昭揭爾乃匣啟琉璃之硯筆移瑇瑁之牀恍龍螭之飛動儼鸞鳳之迥翔蓋聖人爲萬世之師表實維四字足罄其揄揚璀璨璇題熒煌銀牓傍日月以齊懸幹奎壁而直上增異彩於宮墻亙奇觀於天壤甫灑藻以揚輝復摛詞而振響開渾噩之元音曠古今其莫兩乃復擴土田於世澤增防秩於冠裳曲蓋寵先師之軾

禦書榮壽母之坊貞瑉緑字嶁神章元公錫後子姓揚芳巍乎至徳永示輝煌【臣】幸際昌明之運濫厠校書之職惟目覩而神怡輒抃舞而手額恭撰短章聊鳴悅懌是猶生虞代者稽首而和景星慶雲遊堯衢者含哺而歌出作入息云爾頌曰

帝徳巍巍齊一揆兮登山觀海臨泗水兮蜺旌羽葆儼戾止兮登堂三獻肅拜跪兮瑤椷金薤奎藻灑兮諸生習禮元首喜兮講席橫經百工起兮祖述憲章振前軌兮日光月華今莫比兮彤庭珥筆照靑史兮億萬斯年綏厥祉兮

聖駕東巡恭紀

翰林

院編

修【臣】趙執信

聖澤霑濡防

天王巡幸時岱云迎

警蹕海日近旌旗

萬乘殷雷合千官委佩隨龜鳬爭向導洙泗照威儀望秩齊虞典追崇陋漢規定知百川防眞覺眾山

宸翰羣靈護丰碑奕祀垂

簡書方拜手敬繼侍臣詩【時臣方奉使山西】

幸魯盛典卷二十六﹤史部﹐政書類﹐儀制之屬﹐幸魯盛典﹥

欽定四庫全書

幸魯盛典卷二十七

聖駕幸闕裏恭紀

翰林

院編

修【臣】李孚靑

百代畱元气千秋仰素王龜峯鐘秀異麟紱啟遐昌紫貝開閶闔靑霄下鳳凰文蓍徴瑞產古檜發新芳典則繩虞夏明禋盛漢唐由來恆祀備未以特誠將禮樂逢斯世欽承獨我

皇心源傳一貫泰運值三陽乍

駐泉林蹕言

登闕裏堂旌旗環岱嶽俎豆肅宮墻

萬乘排龍馭千官列防行

禦書頒鄭重

法物賜輝煌麗日璇題迥祥煙曲蓋張雲霞飛翰墨珠玉燦文章灔灔仙莖吐熒熒藻火光孫枝防雨露輿誦洽冠裳

至徳髙難並

宸遊防莫量典翰欣貴道珥筆頌無疆

聖駕幸闕裏恭紀

翰林

院編

修【臣】王沛思

干行法從擬星陳千里來浩蕩春翠微風回豹尾金衣斜日晃龍鱗岱宗喜得重修祀襄野無勞復問津父老共欣瞻

睟穆更於

停輦見堯仁

其二

羮墻夙昔有欽承曠典隆師薦豆豋法部恍聞天樂奏馨香全自

睿懷升葳蕤五色金防賜靈爽千秋鐵檜慿向夕嚴更

氊殿駐六軍齊望九華燈

其三

雙闕崇巖閟魯城喬林防阜有餘淸因探蠧簡尋丹甕轉憶麟書降水精浮磬只從沙面識叢蓍偏向雪中生

鳴鑾不覺遲回久仰止髙山系

聖情

其四

笙重振舊鏗鏘雕幾親臨講藝堂

九五正中龍在禦三千夾侍防分行金泥函護昭回色紫綺裘分藻火光率土應知遭遇日於今文運啟當陽

聖駕幸魯恭紀【有序】

翰林

院編

修【臣】秦宗遊

皇上禦宇之二十三年運啟貞元時逢作覩萬方順徳四海歸忱介黍升馨會樂嵗降康之候陳詩納賈正

聖皇淸問之期爰

詔省方用昭裒對宣仁展義先化澤於日邊導气迎生迓陽和於東嶽豈遜虞柴之二月同律齊衡無假漢祀之三巡禪云封岱於焉溯奎躔之故野訪繡紱之芳蹤地屆昌平序當亞嵗

皇上駕臨闕裏釋奠孔林薦菜陳牲豆籩咸舉備禮和

樂律度允煌來

萬乘以崇儒威儀抑抑集千官以肆祀進止蹌蹌旣而

筆紮降自

九天句煥雲霞之錦圖書

頒來四庫篇搜金石之藏碑篆參穹

鳳藻闡文明之蘊牓紋耀日

龍章揚師表之模羅綺組以

錫彼子孫鸑鷟桐花倍燦撤翠蓋以榮玆寢殿蛟螭雲气彌多祀事在古稱隆典秩於今爲烈小臣恭逢

盛事思切賡颺慚無黃絹之詞莫效紅雲之捧敬陳

短什以紀

宏休

元運三辰泰禎圖五緯昌珠星躔絳闕璧月耀朱梁頑格階前羽賓來海外航紫微輝北極翠葆涖東方

鳳蹕臨靑野

鸞輿度碧岡晚霞籠遠嶠朝旭映扶桑龍吼雲巖洞雞鳴日觀鄕升禋先岱嶽肆覲集纁黃玉女璿池窅天孫石鎭昻般歌呼震疊阿詠近顒卬展義

皇情切崇儒

帝道臧杏壇余俎豆奎閣爛蕓緗鐸響今猶徹韋編昔未央披帷陳黼黻聽壁隱絲簧紹述懷明徳刪垂仰素王右文圜頖壁講學賁宮墻經闡羲文祕書詮平治章傳心遙可法遺澤難忘

聖祀修芹藻精禋肅桂漿黃流傾瑟瓚朱火燦藜牀菜共牲牢設羮同棗栗將樅金香霧合振玉燎煙翔穆穆班罍列輝輝曲蓋張禮容羣祗肅師表一追揚

瓊牓星雯麗

璇題日月煌

綸言眞灑灑

宸制自鏘鏘飛翰低垂露穹碑直倚蒼咨詢彜器在俯仰玉書藏靈壑荒榛絕封丘珍樹防巍巍林殿古濟濟佩珩莊契悟符軒昊崇規軼漢唐七襄釐冑嗣三錫勵官常懿烈因時煥休徴體物彰楷枝標異種蓍艸茁新芳檜色含霜老松陰匝地涼良由龍馭止彌見水精祥競戴

王猷塞還欽

聖教光裒時誠炳爍釋奠愈烝皇不數岐陽駕寧同瑤

水觴小臣逢

盛典拜手志平康

駕幸闕裏防紀二十四韻

翰林

院編

修【臣】孫嶽頒

五位璇階正三辰玉曆昌圖疇天錫祉麟鳳

帝凝祥肇舉

南巡禮來遊東魯鄕

入門親卻輦

引步肅登堂釋奠威儀整陳籩黍稷香師臣

天子拜贊采百僚將至徳眞難及無名詎可量

聖心原契合曠典迥輝煌訪道從容問談經闡繹詳金

聲揚

睿藻鐵畫煥

天章檜樹懷先澤章縫識舊藏穹碑臨左序曲蓋立中央七十賢人列三千弟子行幾筵霑雨露髦士奉圭璋

錫爵絲綸重推恩世系長觀文升傑閣攬勝矚無疆周曆情何切低徊志不忘林間冬旭暖壇畔慶雲翔更覩

鸞旂麗彌徴鳯彩光尊崇瞻

異數歌頌徧遐荒道法元公闡人心孟氏匡薪傳胥秩祀石紀共流芳制作蘭臺貯編摩虎觀襄

鴻模恢萬古忝竊效賡颺

皇帝幸魯盛典恭紀【有序】

翰林

院編

修【臣】王九齡

【臣】聞導懿和之風者必隆文教之事黼休明之運者必遵徳藝之途聿自麟纒繡紱誕聖平鄕虹流黃玉修經闕裏大義揭於穹壤微言炳於星日絲簧琴瑟敬起於聞音車服俎豆道存於觀器髙帝肇太牢之祀元始建褒成之封唐宋以還尊榮至矣然而循流景躅略備於曩編符軌合節實由於

至聖我

皇上躬堯舜之睿姿志周孔之絕學握鏡澄物文恬武熙墜禮復章流樂返雅聲教所訖莫不驗風受吏候月歸賮巍巍之徳皇哉唐哉宜登岱宗禪云亭掩七十二君之遐迹而躋其首也然而

衝防謙讓抑而未兪考虞書姬典之篇仿五年時邁之

制

翠華南指七萃云屯

玉輿東幸五營星列顧

省方禮畢

特念

宣聖爲萬禩之儒宗百王之模楷爰返

天蹕於江淮遂講釋奠於東魯夫其潔兩楹之簠簋飭

彼司筵奏六樂之咸英攜從太學

萬乘屈尊而九頓百寮展采以趨蹌此則我

皇之防祀也披講幄而進儒生堂開詩禮憩杏壇而懷聖迹壁葉金絲咨文檜於手植契神蓍於大衍此則我

皇之嗜學也

華蓋九斿畱諸殿寢遐阡十頃拓彼祠田文宣遙冑咸增秩而賜金元聖余裔亦薦紳而陪位此則我

皇之渥澤也發言爲論文律應乎宮商摛翰成章詞源滙於河海展銀鉤而舒鐵畫舞鳳蟠龍懸朱額而敞緑碑烘霞映日此則我

皇之麗藻也崇儒重道旣休聲茂實之兼包展義宣風遂沐浴詠歌之畢效連如堵末光而擊轅接袂爲帷挹淸塵而獻禱往牒所記前史所陳未足以揚盛烈紀靈符也小【臣】譾劣無能備員槖筆文學侍從未敢窺左史之編輿人歌詩庶足傋太師之采謹拜手稽首防上十二律以抒芹曝之忱焉

聖主當陽化日懸車書一統靖烽煙漢廷欲紀登封事虞帝惟陳輯瑞編令節秋淸無射管昌期歷啟上元年

鑾輿直指東山路要振儒風徧八埏

其二

仙仗森嚴發

帝城恩波浩蕩起懽聲十行

鳳詔隨云下九仞

龍旂礙日明海甸寒花迎劍佩雍宮雅樂送韶英上

公喜接

天顏近屏息徐看

法駕行

其三

淮北霜髙萬騎回早看陽律動葭灰泉林紅日停鞭見阜邑丹虹拂馬來東國衣冠爭抃舞中天云漢自昭回

皇情是日懽彌甚特許琴書入

睿裁

其四

精禋闕裏潔牲犧古廟平明

玉輦移百職陪班依豹尾

九重加禮獻雞彜階前磬管寧和曲筵畔鐘鏞

禦制詞更溯淵源隆報享蘋蘩兼薦叔梁祠

其五

奎文閣下肅鉤陳詩禮堂前講席新

禦幄豈殊崇政殿儒門還有說經人追思縹筆洪規遠細討韋編奧義申晝漏迢迢羲馭轉各収綈帙拜

溫綸

其六

遺像淸髙奕葉傳尼山千尺尙巍然衮衣肅穆如今日象佩雍容記昔年漢帝尊罍紛在側軒皇凖角望中懸虎頭妙手丹靑絕小影重摹

禦覽偏

其七

煌煌

天語徹軒墀

夫子眞爲萬世師書就銀鉤光煥爛懸將金牓墨淋漓霞蒸大野疑麟見日朗髙岡想鳯儀曲蓋亭亭還撤

賜山呼聲裏五云垂

其八

登臨坐憩講臺基尙憶諸生問道時澑雨霜皮存鐵樹倚云紅杏俯緇帷石壇煙裊

金根輅丹壁晴飄

翠鳳旗緑字摩挲遊賞徧南宮書贊李邕碑

其九

飛閣周阿麗碧虛還從舊宅緬端居淸流宛對亭前井斷簡猶傳壁裏書望遠琴心函丈外承家禮教過庭初詠懷古迹勞

宸翰日昃方回北斗車

其十

防山瑞旭照林邱駐蹕亭前曉霧収異木千章縈彩斾天香十里拂

珠旒蓍經

禦手莖逾直楷荷

皇情節更遒輦道鵷行齊拜手千秋彤管記良遊

其十一

防山泗水接謳吟累葉均霑

聖澤深慈母松筠標勁節云孫章服繼華簪林坰白壤還增地學捨靑更賜金爲念元公祠廟重世官承祀肇於今

其十二

云漢

天章四海知傾都士庶謁穹碑文河錦浪翻千疊藝苑春葩簇萬枝鬱鬱蛟龍盤琬琰蒼蒼煙靄護琉璃小臣樗質慚東觀幸際休明學詠詩

聖駕幸魯釋奠

先師禮成恭頌

翰林

院編

修【臣】史夔

省方輯瑞

聖心勤泰岱中天曙色分

玉輦直追姚姒迹金泥還陋漢唐文黃童白叟欣瞻日靑屋朱旄儼拂云書軌大同琛賮至

東巡盛事軼前聞

其二

曠代心源接素王時從洙泗潔烝嘗

降輿共識欽師禮備樂咸聆假廟章歸徳門前停警蹕昌平宅畔肅冠裳太牢一祀儀多闕

聖主千秋俎豆光

其三

五氏雍容進講初

天顏喜近聖人居班行傾聽還前席防縈香爲展書大學三言綱自挈系詞數語易無餘於今正道昌明日漢室圜橋定不如

其四

曩代傳聞幸魯儀曽頒祭器列雞彞

宸衷特寓尊師意

禦常畱重道思函蓋直超河雒外推崇眞與聖神

宜尙衣取次聞

殊賚玉佩金魚拜赤墀

其五

灌鬯精禋謁孔林鏗鍠四韻

睿情深千秋道統羮墻接一代

天章日月臨絲竹古堂遺響在奎文髙閣異香侵摩挲

左紐親栽檜宛識當時述作心

其六

孔思周情並景行衮衣勲業邁阿衡當年禮樂同天子此日牲牢遣上卿訪道崆峒齊往轍登封梁父笑虛名小臣濫厠蓬池侶珥筆無能頌

聖明

聖駕幸魯恭頌

翰林

院編

修【臣】許汝霖

冠蓋開王路奎婁接帝星

巡遊逾舊典封禪薄前型百代興儒地千秋駐蹕亭

升平誇盛事

萬乘爲傳經

其二

玉薤題璇牓風雲自捲舒十行漢札四字軼唐書檜入

天章重租從

手詔除百年惟父老辛苦望

乘輿

其三

文鶴啣書早祥麟降玉遲後先傳絕學缺略創前規載肇周公祀重臨孟子祠橋門觀聽在

聖主卽明師

其四

曲蓋盤螭鳳長畱

禦仗存禮優

天子聖道在布衣尊地接淄濰脈天開泰岱門斯文同

景運史冊炳乾坤

聖駕幸闕裏恭紀二律

翰林

院編

修【臣】張廷樞

海宇同文景運亨

宸遊順動泰階平千春品物瞻

龍采四姓弦歌近

鳳鳴闕裏香浮金殿肅橋門艸似玉華淸侍臣鵠立

談經處五色雲中環佩聲

其二

鳳輦翩翩洙水前

六龍還

駐杏壇邊山花曉接金莖露海日晴涵玉殿煙樂奏南薫和舜瑟禮行東嶽紀堯年詞臣躬際文明盛槖筆書成柱下編

聖駕幸闕裏致祭

先師孔子防紀二十韻

翰林

院編

修【臣】周金然

率土重熙日敷天裒對辰

省方修曠典

命駕紀時巡軌物超三古君師統

一人崇儒心每下望道意彌親闕里斯文在髙山仰止

頻杏壇深

駐蹕松桷肅明禋一徳潛孚契千秋實比鄰從官羅濟濟多士贊侁侁合樂笙鏞間隆儀俎豆新舞仍八佾奏奠自兩楹陳灌獻嚴將事精靈儼格神徘徊觀禮器次第降

溫綸絲竹聞猶昨羮墻見若眞

奎章懸日月芝蓋燦星辰顯爍超前代

恩榮逮後塵尼山增絕峻泗澤益無垠盛事光書策歡聲動縉紳有生皆向化何俗不還淳文運開龍馬禎符集鳳麟昭垂千禩法焜燿在貞瑉

幸魯盛典卷二十七

欽定四庫全書

幸魯盛典卷二十八

聖駕幸魯恭紀二十韻

翰林

院檢

討【臣】田成玉

聖世隆師表明禋紹百王尼山勤景仰闕裏溢輝光刪述傳難罄精微道不忘斯文懸日月於邁見羮墻翠栢橋門外香芹璧水旁鸞旂齊映日鷺序迥凝霜入廟

容先穆登階

色倍莊兩楹瞻禮樂九拜重綱常異代精誠格諸儒討論詳程朱眞入室韓董但升堂舊學歌滿遺書蝌蚪藏幾筵何秩秩鐘鼓更皇皇爵錫

明廷渥材頒太府良穹碑撐突兀

禦墨灑琳瑯深夜蛟龍舞髙天鸑鷟翔

賦成垂琬琰

詩就葉宮商寤寐思陬邑低徊駐魯鄕擴林增土宇畱蓋耀巖廊制作經綸逺源流道徳長升平文教洽治化嫓虞唐

聖駕幸魯恭紀十六韻

翰林

院檢

討【臣】董誾

盛世崇文日

熙朝重道年師資表萬禩聖脈接中天學古圖書滿時巡禮數全尼山聳翠嶺泗水渙晴川木鐸千秋振

金聲百代宣

一人親釋菜九有共聞弦諡號卑唐末威儀陋漢先世

家惟舊徳宗國仰前賢

禦蓋畱香幄

宸章映彩椽杏壇滋化雨檜樹罩祥煙備物祠官肅加恩中使傳列筵輝俎豆掌節滌牲牷陟降神如在羮墻意渺然儒宗褒大業道統繼眞詮魯溢鸞旂頌周垂鼉鼓篇欣瞻車服盛珥筆載瑯編恭和

聖制甲子冬至幸闕裏詩

翰林

院檢

討【臣】董誾

至尊親降輦聞見盡同堂門列三千士宮髙萬仞墻徳

車行自逺儒服被尢長

禦蓋畱余防千秋拱

帝裳

駕幸闕裏恭紀

翰林

院檢

討【臣】汪楫

五云紛郁繞行宮瑞靄文光一气中夭矯六龍齊禦日騰驤八駿儼追風出同巡幸人爭望事異登封禮獨隆不是

君王傳正學豈知吾道果尊崇

其二

尼山俎豆有輝光典禮今知邁百王淨拂雲霞飛翰墨髙懸日月麗文章交龍額隱千年碣五鳯磚銜數仞墻漫道升階天尙逺一時鐘鼓儼同堂

其三

三驅四校列云屯

九拜渾忘

萬乘尊

特勅中官畱

禦蓋傳聞紫气滿天門赤蛟丹雁俱呈瑞老楷靈蓍盡展恩野叟百年驚未見願將詩禮朂兒孫其四

天臨華蓋落空靑歷歷珠躔曜景星忽奏河淸知駐輦羣瞻嶽峙擁諸靈歡聲又慶蠲租

詔盛事還傳

講殿經珍重儒臣垂史冊彩鸞金匱好藏銘

聖駕幸魯恭頌四十韻

翰林

院編

修【臣】佘志貞

百王尊

至聖億禩啟眞詮異質標河嶽鴻裁照後先中和參造化述作煥星躔筆削微言在洪纎大義全蓁蕪明道術品類荷陶甄

哲後昭休烈殊方屬慶延武功垂竹帛文教育芝荃左右皆圖史羮墻必聖賢尼防髙嵂崒洙泗逝潺湲云防飛燕地鸞旂指魯阡扶輪羲馭駛灑道雨師遄防隱蠲供億充庖寄狩田杏壇停

法駕闕裏肅官聯入廟

天顏睟登堂

玉趾防太常咨備物司史命繩愆拜跪褰

龍衮趨蹌動紞綖芹羮兼黍谷桂酒間犧牷將享逾烝

禴寅共有豆籩

禦廚傳腆脯仙奏響鈞天古器看彞鼎升歌列管衣冠維法象俎豆儼璣璇已晰天人奧還參性命編陳書知訓典系易講坤乾峻極勤瞻仰淵深費溯沿

錫綸圭璧燦

題額日星懸鶴舞鳴璫佩嵩呼溢市防

恩頒天女織賞給水衡錢

禦蓋芝莖錫

宸章琬琰鐫松楸風雨老檜栢歲時堅巢樹禽爭避鉤衣艸自捐欲尋廬墓處猶記治任年享殿丹靑舊思堂翰墨鮮宮墻觀爛漫

警蹕更畱連稽古千年溯崇文六籍傳臨雍卑漢主講武陋周宣典禮殷廊廟膠庠徧幅獻符龍馬出禦籙鳯凰鶱黼黻黃農代鋪陳經史筵矧叨鵷鷺列敢怠典墳研拜手無由頌賡歌天保篇

聖駕幸闕裏恭紀十二韻

翰林

院編

修【臣】吳晟

秩秩

先師廟巍巍

帝徳全太牢聞漢祀釋奠盛唐編水徳祥鐘魯天根震在泉先時咨典禮卜吉歷山川自昔景行切

親臨拜謁防墻髙呈美富詣極識經權繡柱龍雕麗彤墀鶴舞躚霜淩松益茂神護檜逾堅觀海難爲水秋陽力豈綿升堂儼泰岱入室具坤乾

聖澤天垂永

熙朝文教傳微臣逢

盛典萬載頌平平

聖駕幸闕裏恭紀【有序】

翰林

院檢

討【臣】潘應賓

皇上禦極二十有三年歲在甲子肇舉省方之典巡幸

東南

躬詣闕裏祀

至聖孔子以太牢禮也入廟屏輦勿禦

九拜維防

天顏睟穆從官罔不祗肅禮成

上親灑宸翰爲詩紀之復畱曲蓋以昭優崇集四氏諸

生論經史凡聖裔皆

賜賚恩敍有差詰朝謁

聖林益拓其地眞異數也

鑾回復禦制碑文勒石繼發帑金葺廟工竣特

命皇子親往告祭我

皇上崇師重道實蔑以加時【臣】備員史館不獲侍執豆籩而盛逢大典雀起懽忭且【臣】生長鄒魯紀

聖徳而揚文治職也敬賦五言十章

北極丹書出東方

翠輅臨路迎千仗轉山映五云深

帝舉時巡禮人欽望幸心魯邦仁域好風動協虞琴

其二

聖主崇文治心傳接大成兩楹勤祀事

九拜奉儀型俎豆恩光逺宮墻瑞靄生由來端道統

不獨肅巡行

其三

至徳畱遺範

王言重表章瑤函騰寶气玉軸散天香

睿藻河山秀奎文日月光開元曽有句逺遜

聖謨昌

其四

曲蓋嚴仙仗淸塵照

翠華威儀

天子貴寵錫聖人家禮數原殊絕輝光未有涯從今瞻

气象遙映赤城霞

其五

式覩明禋盛還聞講幄開上公親受

防聖域各抒才泮璧沾

天寵橋門稟

睿裁試看霄漢上五緯盛昭回

其六

宸極瞻云日榮施集聖門蟒衣眞異數鷺序拜

新恩近識

天顏喜方知道範尊

熙朝隆景運心法闡長存

其七

鬱鬱林中樹從前過者稀

六飛乘紫气三秀擁朱衣拓地

恩多渥升馨露未晞靈蓍方可采先後協天機

其八

祀典觀成後羣工扈

蹕時山花明羽蓋海日麗金羈緩佩輕霞繞鳴鑣淸

漏移鄒枚同載筆拜舞詠昌期

其九

廟貌重經始鳩工不日成金錢頒

內府輪奐擬彤庭日傍

璇題峻云連桂牖生丰碑眞不朽千載頌文明

其十

丹雘維新日牲牷復告防瑞凝仙闕下禮肅杏壇前

鳯詔金函啟星軺玉節傳

九重修盛舉垂頌萬斯年

幸魯盛典古詩四章【有序】

左春坊左中允兼翰林院編修【臣】胡作梅

欽惟我

皇上禦極之七載戊申

特遣光祿寺卿楊永寧詣闕裏祭告明年己酉四月躬臨太學釋奠

先師天下於玆仰

聖徳焉二十三年甲子

詔南巡行省方卹民諸大政

回鑾至曲阜肅謁

孔廟及

孔林聖墓加惠聖裔四氏子孫隆文異數恩禮備至

禦制碑文勒置廟內煌煌

天語照乾坤而懸日月也於是用衍聖公【臣】毓圻等奏

請

命儒臣纂輯

幸魯盛典備載

臨幸諸典禮永爲萬禩法程閱幾載而書告成【臣】作梅

得奉而讀之伏念

孔子心存一貫道在六經而

皇上則神明獨契於羮墻懿徳誕敷於方夏文經武緯偉烈丰功闡繹發皇殆無餘蘊是則素王擅師道之隆

聖皇建君極之懋書傳以來未始有後先合撰若斯者

也而斯典所載垂爲禮經抑

萬乘之尊隆親師之義非千百代而僅一覯者歟攷諸史防漢唐宋元代祀闕裏然或非親祠或因東封惟東漢明章二帝俱幸

孔子宅致祭差爲合禮而當時謂於卿門有光亦失

尊師貴道之意豈崇禮

先師增輝聖徳足絜我

皇上萬一也哉小【臣】作梅恭逄盛事踴躍舞抃敬作五言詩四章附於塗歌巷咢之末以備采風者之選擇焉

羲皇肇一畫手爲辟鴻蒙延緣三千載踆烏薄西穹水精兆麟紱文明日再中歷年又三千略與上古同

聖人今首出重仰華胥虹大化翔四表合符告成功陋彼七十二玉檢紫泥封省方繼肆巡臨觀尼山宮絳衣儼論道冠劍何從容展也先後聖元防長昭融

其二

赤符啟金刀發祥過魯祀說經闕裏堂眞人徵白水奕代加欽崇靑史流徽美𨿽復具威儀未盡諧典禮藐焉永嘉生攺秩乃輕儗右文推

聖朝泰運周復始蕭云靄天衢榮光浮地紀

禦極如堯齡臨雍肅階戺奕奕羅簪紳秩秩嚴簠簋琴

書非親承

聖心猶未巳

其三

璽書頒尺一

駕幸少昊墟望岱旣升禋遂謁

先聖居前驅勤七校不惜

回鑾紆聖嗣及賢裔迎拜

天顏舒卻

輦進星門

玉趾當庭趨上堂拜稽首廣樂和笙竽奠幣獻瑤斚龍蹲來徐徐陳經演墳典列侍森鴻儒橋門聳觀聽芹

藻皆敷腴五緯聚東壁累累合聯珠

其四

睪如堂斧封眞气此焉聚鳯徳已潛藏龍身永騰翥奇植莫能名一一神靈護化工自回薄滋生非雨露

黃屋天上來丰隆淨王路遺迹徧周咨艸木膺

眷顧駐蹕祥符年榮觀秪文具東岱曜扶桑羣嶽競奔

赴

綸章冠天表河山奠寶祚傳爲萬世經庶嫓方防布聖駕幸魯恭紀【有序】

翰林

院編

修【臣】尢珍

蓋聞圖疇肇啟道已辟於羲軒精一相傳教獨崇乎洙泗刪定六經以後屢絕韋編周流列國之年長鳴木鐸信生民所未有集羣聖之大成

皇上徳備生知學由天縱治登雍動咨儆常聞化洽文

明時幾彌勅乃舉省方之典特詳

幸魯之儀

駐蹕尼山

停鑾闕裏率千官而崇祀襄多士以駿奔門開數仞之宮奠設兩楹之阼采芹采藻入廟而俎豆斯陳見羮見墻登堂而琴書宛在摩挲檜樹手澤猶存繙閱漆經心傳若接覩

天顏之有喜知聖道之重光典禮煌哉規模逺矣夫自漢皇過魯親祭太牢宋室崇儒特申下拜歷代俱修秩祀累朝遞議追崇非無展謁之文未極表章之實孰若我

皇上淵源黙契道法親承追琢

云章儼若珠聯而璧合淋漓

寶翰不啻鳯翥而龍翔授博士之官獨褒異數訪元公

之後同被

殊恩洵史冊所希聞亦升平所僅見【臣】恭逢盛事幸際昌期愧無史籀之篇竊慕崔駰之頌謬拈弱管敬贊鴻休

化洽寰瀛泰

恩施防縣丰苞符千古合玉帛萬方同

徳峻堯階上

心營禹甸中巡行稽帝典時邁頌王功

鳯蓋飛山左

鸞旂指岱東蒙停

警蹕洙泗設齋宮野外

鑾輿轉門前羽仗通風吹沂水緑日照杏壇紅釋奠尊彞盛明禋簠簋充薦圭五瑞輯奏樂九成終劍佩趨多士簪纓肅百工廟堂觀禮器函丈振儒風

賦就千言麗

詩成五字雄建碑霄漢迥懸牓日星崇道統歸昭代心傳契

聖衷玉麟猶赤紱古檜永靑蔥景運中天啟文明大化融康衢爭擊壤薄海盡呼嵩幸附詞臣末恭逄

曠典隆千秋垂盛事不羨訪崆峒

聖駕幸闕裏恭紀

翰

林院

編修【臣】許嗣隆

刻玉遊河歲披圖幸洛辰

興朝惇敎化

至徳布溫純冠冕臨雙闕梯航徹九垠縹囊緗帙聚澤

馬器車臻

巡守乘蒼輅觀風出

紫宸奎婁星界野洙泗水爲鄰

帝曰宣尼聖祥鐘曲阜神壁書傳奧博玉簡燦防璘虞夏商周後東西南北人素王常秉鐸司寇暫持鈞歷國聞歌鳯傳經嘆獲麟吉蠲瞻碩範牲采奉明禋數仞宮墻見羣公俎豆陳維

皇能建極重道則師臣湛湛

鴻恩沛煌煌

睿藻頻揮毫開麗錦落紙勒貞瑉虎脊鸞雯爛銀鉤鐵

畫勻檜先霑

雨露楷亦拂埃塵燕鎬篇徒壯橫汾什未醇兩楹鐘皷韻四壁管弦新藝講函中祕儒崇席上珍趨庭嫺禮樂授簡載

絲綸法物詳彞勺佳時紀甲辛三千頒象管十二錫龍

賓

盛典爰名魯丰碑迥異秦

君兼師繼統治與學同倫太史淸千禩文昌耀萬春颺

言臣忝竊於邁頌尊親

幸魯盛典卷二十八

欽定四庫全書

幸魯盛典卷二十九

幸魯頌【有序】

日講官起居注翰林院編修【臣】陳元龍

歲當甲子防合貞元六防升平八埏底定

皇上睿周四海念切羣生乃於是歲之冬肇舉時巡之典燔柴肆覲名山增日觀之輝省斂采風蔀屋散春臺之澤

恩膏斯溥典禮用成

法駕南還星旄北指歷奎婁之野近聖人之居

皇上雅尙崇儒虛懷重道髙山儼在仰止惟殷駕言䢐

東爰至於魯

鸞旂風動煙嵐繚繞於綢杠

羽蓋香浮艸木葳蕤於繡紱面洙負泗素王闡道之區鳯翥麟遊先聖發祥之地越舎郊而齊宿始有事於質明入歸徳之門閟宮伊邇瞻大成之

廟靈殿巋然

一人肅穆以天行百辟森環而星從禮隆釋菜兩楹供芹藻之馨樂奏迎神六合備宮懸之曲因師而屈修降拜於壇墀爲道而恭攝衣裳於階陛覩山河之異彩恍覿音容接堯禹之天姿如親揖讓於是過燕申之室登詩禮之堂劍佩鳬趨章縫鱗次臯比獨設具講席之隆儀緗帙初陳發韋編之大義遂乃傳觀舊迹歷覽遺蹤硯幾斑稠車琴制古雷尊犧象縱橫禮樂之藏漆簡竹書隱約金絲之奏杏壇遺樹曲欄空文甃之華檜植余根左紐作靑銅之色觀川波逝尙立空亭習射圃荒猶畱故井

天語諮詢者屢矣

皇情眷戀者久之己而溯沂水之陽問昌平之墓鳥禽知敬望防斾而髙飛荊棘避訶近雕輪而欲卻樹封四尺見堂斧之崇髙昭穆三壇表神靈之奠麗尋設防而展謁更

駐輦以徘徊尋先賢築室之場惟捫古楷問昔後停

車之地更讀殘碑遂乃旋轡郊原

回鑾上序

天顏霽懌

睿藻紛披四韻鏗鏘琢玉追金之句數行璀璨銀鉤鐵

畫之書方誇

宸翰之頒更荷

殊恩之賜曲莖羽葆分仙仗於中階文綺金貂賁溫綸於甲第土田加錫租賦頻蠲辟雍施帳而傳經譽髦彈冠而結綬

異數均沾乎四氏

隆恩旁及於諸姬且也銀榜髙懸

禦墨煥虯螭之彩貞瑉載勒

天章鐫贔屭之文頡字龍盤羲圖馬負永作中天之旦彌增秋日之輝信其偉而夐乎盛矣粵稽史籍代有褒崇不乏美談迄多遺議漢髙親祀安事詩書光武駕臨時崇防緯開元有詣宅之祭道舉貽譏祥符畱駐蹕之亭天書獲誚儀文備矣實效闕焉惟我

皇上徇齊天縱不恃生知遜志敏求惟勤好古研索闡

圖疇之祕表章傳述作之心

聖學精矣雕戈初偃木鐸彌宣返華靡於朴淳卻登封而謙讓操觚童子知斥異端挾冊小儒能雜霸

聖治洽矣寤寐性天依晰仁義陶鑄百王之禮樂紹接

千聖之心源聞見相承後先同揆

聖功懋矣而且日昃不遑望道未見欽聖枉七騶之駕

隆師屈

萬乘之尊仰仿維殷覲宮墻而如遇步趨罔間接薪火以相傳固已親炙其精微豈特暫窺夫堂奧況復發

天葩之藻河洛遜其苞符揚奎璧之華星雲資其糺縵尢足甄謨陶典駕古鑠今洵開辟之鴻庥皇王之極軌也【臣】菇蘆下走弇陋鄙儒忻

盛典之遭逢光榮莫並壯斯文之炳蔚統緒常新蠡測管窺竊自愧於濡毫之列衢歌戶頌不敢後於含气之儔謹拜手稽首而獻頌曰

於皇我

後建極用中文謨武烈景鑠有融至治烝洽九域旣同匪功是代惟道斯崇其道維何生民之始列聖相承幾希而已王風寢熄微言中圮天拯頹綱篤生

夫子奎婁之精海岱之靈乃傳一貫乃定六經身𨿽

潛晦吾道則明皇王萬世是憲是程

帝念尼山精微之府企懷聖風表厥疆土洙泗一區靈

光終古

駕方東巡爰稅於魯防山匪髙誕聖則尊沂水匪深毓粹則神鸞旂淠淠玉車轔轔百辟咸從瞻望淸塵閟宮巍峩天地同壽我

皇至止言獻其茆登降益防循墻而走豈曰爲恭隆師惟厚隆禮惟何言登其堂諸生濟濟說經瑯瑯咨訪遺迹故府所藏有服有器有圖有章爰有靈柯先聖所植摩挲文理緬懷手澤鬱鬱松楸陟彼林域神風肅然

駐輦憩息典禮旣崇恩膏斯被

帝錫上公土田毎毎繡衣赤舄貂冠文綺洽我宗支遂

及四氏倬彼云日敷藻自

天煌煌謨訓有光熊然旣追旣琢琬琰是鐫屹立階墄

炳煥萬年聖道明明長夜方旦我

皇體之秋陽彌燦百家騰躍風雨散渙大義昭揭如濯

江漢惟

皇備道參貳兩儀駕姚軼姒追軒躡羲刪述而後統在聞知此心此理黙契者微若火與薪相遇斯接若水與乳注投斯合入室僾然肸蠁如答端拜一堂後先合轍𨿽有象魏不如鼓鐘𨿽有郵傳不如徳風依仁蹈義四方景從教思用溥文治彌隆濟水洋洋泰宇嶽嶽俎豆常馨宮墻儼若化協珠囊道隆木鐸漸被奕禩頌聲是作

聖駕幸闕裏賦【並序】

翰林

院編

修【臣】黃夢麟

恭惟

皇上

徳乘乾曜

仁稟地靈

景麗祥雲彩拂軒轅紫蓋

圖開旦日音揮虞舜薰丕哉

神聖之姿奧窮六籍允矣

帝王之學道貫一中奠寶籙於淸寧垂拱二十三載告成功於天地度越七十二家五玉時巡四靈應瑞肆登山而觀海流峙合乎髙深洵玉振以金聲條理集乎終始睠言東國郁彼尼山艸木生輝紺碧偏迎雉扇關河壯色雲霞故繞

龍驂肅萬姓之觀瞻

天顏有喜揚千秋之俎豆

聖域維新竊聞魯頌聿興史克猶宣其懿晉雍大啟王廙實逞其辭凡屬侍從之臣率致媚玆之誼況以

太平聖主

駐警蹕以鏘鏘

一統興朝濟冠裳而穆穆

皇於時邁民用見休

帝庸作歌士知烝敎湛恩畢被元气常調私自媿於臯賡無能掞藻或托言於李賦敢學抽思小【臣】謹拜手稽首而獻賦曰

誕

聖歷之當陽方甲子之乘令披輿圖而建中旋斗杓以齊政溯河洛之淵源灼日月之衡鏡山嶽效其靈祥海波旭其澄映濮鉛祝栗跨浮爾雅之編析支扶桑旅合山經之賮自生民來未有斯盛乃居髙而善下毎謙尊而愈防繽左圖與右史載殷銘與周規拱黙思乎至道恭己正乎無爲咨彼

素王之位永維帝者之師麟文降於五老日角參夫二儀晝萬古之長夜鑄五百之昌期刋禮樂而垂榘惇詩書而指迷樹四維於寰壤放百家之支離盼楹堦其未逺緬羮墻其在玆爾乃

宣太常

召典謁萬騎從千官列建朱纛之襂纚涖

翠華之峍屼南浮江瀆而百谷朝宗東指云亭而羣山拱笏父老扶杖以聚觀士民舉手而加額望我

後其來蘇胥防同之有繹時則黃鐘應律玉琯回陽龍旂電閃

鳯輦云翔鞠陵淸蹕羲和麗光觀瀾泗水之澳考徳昌平之鄕上公擁其魚佩多士肅其鵷行紛此臣庶儼若堵墻霽

天和其粹藹煥衮衣而矞皇於是百司防眾典萃八簋舒芬四璉濯器犧象陳尊鉶羮染翠牲牢協乎三犧郁鬯調於五齊

天子齊宿行宮潔蠲睿志望櫺星而

輦降陟奎文而

趾賁熊羆朱虎踴躍以趨墀風牧常鴻濟蹌而奉幣

道從拾級智崇效天拜絀

九旒禮卑法地聲容選和崇牙設肄兩階干羽抑揚來鳯之儀九奏韶英振響鈞天之制彩眉圩頂近卽形容鳯峙龍蹲式承車笥貌同寢廟之觀禮得郊丘之次上儀告徹甲帳停騶嵩呼繞幄扈從鳴球開

講筵之玉潔朗音節之虹流三綱總其條貫八卦理其剛柔直探珠於驪海眞得窟於防摉仰

宸聰之注聽覃鋪對之閎休

天子曰都余其思沃聖眞神遊理軸乃令褒成侍從魯

生前躅旋發

龍行縱舒

天目周數仞之宮墻撫孤幹之奇木文磨屢代之碑器

檢重茵之櫝覩遺像之森嚴竚

皇衷之邃穆趿寢殿之層階涖大成之廣屋賫

宸翰兮輝煌展綈緗兮芬馥師表推尊琬琰蜚縟鳯騰日下翅艶左盤龍奮云衢鱗紋右蹙淩蒼史而上遊走鐘王而下伏聳雕甍而壯觀燦崇櫩而互矚曲蓋懸庭黃離映煜怳魏闕以爭輝渾合宮其並矗爾乃玉墀回武贊殿遙臨碣蟠螭而飛動文撰蚪以晶瑩摩挲曳其奔電討鑑明於曙星

諏過庭之芳躅

聆經壁之徽型疏璧水而枯潤潄綺井以霞生天函

光而欲笑云擁幄以如帡遂開寶軸

特賁瑤瓊發宮商之逸響戛金石以成聲

制賦則卿云爛漫

歌詩則寶鼎崢嶸光耀離奇駕軼禹謨堯典琳瑯防

繢鋪張周頌商銘信超今以邁古喜

君拜而臣賡於是

駕飛虯馳鳴翽曦赫揚旌飛廉吹檜萬姓雲屯五陵星防洙水停軒墓門郤蓋端手率乎羣公馨毖防夫三酹顧楷木而辧羣芳掬冰臺而占五泰荊芽自剪未勞張伯之除文艸辭雕不羨康成之帶石儀森立邀淸盼以畱連文豹隱姿迎芳塵而靉叇爾乃

朱轂輾

鴻恩漫有號斯渙若露方溥解金貂之外潤美粹腋之中單龍文煥其霞綺寶鏹蔚其星寒旣類族以

畀寵復因材而錫鞶家有藏書之賜人沾復賦之寛五

姓則齊暄冬日舉邑則盡載春盤

天子方顧瞻乎矍圃徘徊乎杏壇問石龕於五父記雉門於兩觀陟髙山兮仰止羨逝水兮瀠瀾

特眷言於拭幾曽不忍乎

回鑾懷至人之符夢思姬相之建官臚祀典兮

申命紹承休兮履端蓋惟

先聖崛興後王是則學開三堂訓盡九國薪傳詩禮之庭富有道徳之域是以鬯凜於著存藻冕修其祗翼饗室聞乎宋儀守戶傳於漢式然或備物則常鮮質時絀則難舉丰欣逢

聖代祗直堯封正學崇乎四術巨典盛乎三雍奕奕崆峒之駕雝雝在鎬之鐘指南之車兮絕徼金貝之譯兮來重疇不列膠宮之子弟襲上庠之雍容爾惟師尹順成海宇無事戶登滋水之區物蘊華胥之意稽古禮文恢皇

聖制升靈臺而望雲開明堂而坐治聽華封之三多鞏皇圖於萬禩

幸魯頌【有序】

翰林

院編

修【臣】張希良

皇上禦極之二十三年甲子冬際一元之昌期宇內乂安聲教肆訖海隅日出之表罔不朝重譯效車書遣其子弟受學成均當是時文治烝烝聲明黼黻之盛極史冊所未有

天子乃駕六龍巡省東土沈璧九河復禹舊迹告成岱宗所過飭長吏察風俗之貞淫民生之休戚布徳施惠頌聲作焉尢念聖人百世之師生民以來

孔子爲盛

予一人學其學心其心景行在望而未嘗一造其裏於

典缺如爰勤

鑾輅瞻魯邦而戾止焉是日也城郭歡迎山川開霽

天文重麗地軸若回乃屈

九五之尊降

輦入門攝衣下拜樂舞備陳牢醴丰潔旋

禦講堂命諸生鼓篋陳書解說大義圜橋觀聽坌若

堵墻己而

移蹕聖林顧瞻松檜經石壇及昔賢築室處僾如見

聞於是

特灑宸翰爲萬世師表四大字揭之殿楣繼之以詩歌天章雲篆巍然煥然禮成加

賜孔氏五經博士二人恩賚各有差越二年復

禦制孔廟碑文自爲書礲西山之瑉輦致杏壇下凡宣聖泉林遺迹皆爲碣以表之皇哉自古崇儒重道之典無以加矣【臣】惟書曰天佑下民作之君作之師大學之教自格物致知誠意正心修身而推之及於治國平天下內聖外王未有不出於一者也顧自昔帝王旣以身兼君師之任矣猶不自滿假隆重師儒以助流政教而且以風天下之人若崆峒之勤蒲衣之拜丹書之受洪範之訪豈不焜燿史冊所屈者在一身而所伸者在千秋萬世哉後世不知此義故孔子𨿽聖而當時君公無能尊顯之惟漢髙過魯祀一太牢詔諸侯王卿相至郡先廟謁而後從政先儒以爲漢氏四百年基業蓋在於此晉唐以下祗循舊典𨿽文宣有加諡之冊大成有追封之詔然未有如我

皇上見聖之眞味道之切文異數度越百王如斯舉者夫由孔子而上以帝王爲師君與師合者也由孔子而下以匹夫爲師君與師分者也道統遞沿而下其勢必還天生我

皇上以繼二帝三王精一執中之統而合君師之大成

夫豈偶然哉小【臣】遭逢

聖明𨿽雕朽莫贊而寸艸有心謹拜手稽首而獻頌曰太極絪緼道源始判聖聖相承同條共貫維姬旣東蔓艸斯嘆不有尼山長夜孰旦刪定贊修日星雲漢位則人臣百王是冠峩峩闕裏聖人所宮講壇肅穆廟貌穹窿漢牢唐奠其典則崇遙遙間代志趣未同祀柱下宅拜河上公金人結夢瑤母厪躬學雜二氏有聖莫宗瞻尼望魯疇來自東於爍我

皇視道如咫堯羮舜墻左圖右史藻斧六經淸和萬理

尼山在心猶勤

玉趾柴岱觀河雷行風靡

豹尾黏天

龍旂拂水䢐徠猶靑鳬嶧乍紫孔思方興魯邦爰底

五老迎

鑾二龍承

防松檜忽春低枝借履降

輦入門肅肅以止樂舞備陳牢醴盡侈俎列云雷尊排山壘穆穆商彞沈沈周錡濟濟冠裳環階夾戺再拜升堂爲道屈己還看兩楹依依昔時壁啟靈光堂隱金絲顏曾劍佩堯禹須眉麟書鳥瑞紅杏緇帷甕經漢發硯載隋遺履灰猶焰檜幹潛滋百靈奔湊莫不獻奇裏果何闕文實在玆毖祀旣成講堂爰

禦博士橫經諸生展疏鵠立鳬趨恭聞

天語充宗奪气戴慿失據三千莫贊七十非助車服具

陳禮器咸覩橋門隘觀解頤張防

皇心未巳載瞻聖林蹕亭縹緲輦路陰森鉤衣鮮棘巢樹無禽緬彼良木景玆髙岑石壇流憩想象益深治民垂教異代同心白兔起舞赤虹下臨有楷自昔有廬至今魚躍鳶飛

皇心蚤契

天葩所流遂成巨制猗蘭生香山掃翳墨海更開飛白以繼師表特崇永玆萬世翥鳯翔鸞煙霏露綴從臣撟舌但有旁睨碧落髙標星辰拱衛煌煌懋典奕奕

恩綸漢置百石宋賜出身以方今日夫豈其倫家宗濂洛人識關閩帶經脫劍鬱鬱彬彬珠囊玉鏡洛貝河鱗天不愛道地不藏珍登世三古綿歷億春小臣作頌實愧鏤塵

甲子冬日

上躬祀闕裏復

親詣孔林恭紀

翰林

院編

修【臣】汪灝

大道崇

元後斯文重素王三吳回

禦轡千里望宮墻地溯仙源逺雲橫泰岱長

翠華明晚照

陛楯動朝霜

蹕駐尼山煥旌臨闕裏光明禋防釋奠瞻拜肅登堂

特勅尊師禮居歆明徳香春秋心在望禮樂器還藏禦蓋畱

殊錫

宸章示表揚徘徊宮殿外指顧寢園旁撫檜思親植觀川悟在梁楷林邀盼睞蓍徑被輝煌古井探沈碧霜松賞郁蒼

皇情眞悅懌

睿藻更飛翔咳唾傾珠玉鏗鏘葉羽商一時成鉅典萬古振宏綱廟貌幾千載登封惟九皇杏壇常寂寂泗水自湯湯不有

天章燦誰令聖道彰右文稱上治永卜

帝圖昌

聖駕幸闕裏頌【並序】

翰林

院編

修【臣】徐元正

皇帝禦極之二十有三年甲子壽域遐開仁風丕暢民俗和樂農谷殷昌薄海內外罔不臣順賓贄稽首來庭文徳漸被訖於遐邇巡喬由翕百神懷柔

皇帝念至治休明衷乎聖道道統之盛生民迄今莫孔子若神京去曲阜千有餘裏緬惟風教薰徳若鄰必秩隆儀修殊典乃可以光四表而型百辟於時霜野獲云稼登爰

命鑾輅發自燕郊從官衛士後先肅伍龍旂鳥旟飛揚

晻藹山氓田叟咸得迎覲

淸光懽忭率舞於道旣詣闕裏

皇帝將有事於廟堂望見櫺星門卽下輦行衍聖公孔

毓圻等伏地叩頭云

天子禮不當如是固請升輦不許遂步入大成殿瞻先師像容下拜行釋奠禮豆籩靜嘉罇酒防潔薦祼

降登卽事益防祀畢

禦詩禮堂命聖裔進講稱善

賜官博士

皇帝以聖道至大莫可名言敬題萬世師表四字以垂

示永永

親灑宸翰銀鉤爛然又制五言詩書賜毓圻撤

鹵簿中禦蓋俾藏諸廟儼翼嚴尊歷代罕覯仍步出廟門門外故有井汲水親嘗見羮墻也泮池欲涸命工疏之樂芹藻也旋

駕更幸聖林祗拜如詣廟時維艸則蓍維木則楷離奇蔥蒨撫之掇之畱憩彌久防周公裔孫東野沛然援四氏例請加封爵

制曰可

皇帝於孔氏旣崇其先厥後宜賚

特賜衍聖公及博士裘各一襲諸子姓白金各五兩盡復曲阜一歲田租於是東魯父老覩斯盛者莫不欣踴嘆嗟僉稱

聖天子重道崇師推恩及物曠古未有此治與道偕隆君與師兼作蓋非孔氏一家之私榮直邦家之慶而史

冊之光也毓圻等次第其事編輯

幸魯盛典書成【臣】元正遭逢

聖世父子咸沐

鴻恩並列禁近【臣】父倬又嘗承乏西雝習覩

皇上尊師重道之盛遂不自揣其詞之猥瑣而系之以

頌曰

於爍景運元防維新黃鐘回律

大輅東巡瞻言泰岱孕靈降神揭揭

宣尼秉道師尊廟貌闕裏星拱北辰

止輦升堂

睿容肅溫

至尊北面而拜哲人釋奠有恪潔芼蘩蘋璇題藻句皆

探本眞

聖克知聖匪直以文遂灑

宸墨爛若星雲詣謁林墓徒禦星奔靈蓍葳蕤古楷輪菌撫玆卉植手澤未湮崇祀澤延及後昆蠲租賜復式道推仁周魯故國姬宗麟振予以世秋實創厥

恩舉其大者卓於千春士走相告幸遘休明

聖作於上愚敢不承敷於四海至治烝烝式昭盛典萬

禩準繩

幸魯盛典卷二十九

欽定四庫全書

幸魯盛典卷三十

聖駕幸闕裏恭紀

翰林

院編

修【臣】陳遷鶴

鳯輦東臨泗水濱千年禮樂應時新未誇我武功堪

獻祗爲斯文道在人統際上元

皇甲子秩隆泰岱

帝初春靈臺太史占星象喜報奎婁映

紫宸

其二

數仞宮墻

禦幄披登歌列俎展隆儀遙知楹奠宗予日絕勝牢

祠過魯時逸興深微存活水

天文爛熳賁枯枝

皇朝典禮光前古正合麟凰啟

聖期

聖駕幸闕裏頌【有序】

翰林

院編

修【臣】李殿邦

皇上大聖馭宇承

祖宗累葉休烈嗣丕丕歷服海內冠帶之民徼外荒裔之

族咸共覆載

盛徳大業光被宇宙方之三五不是過也仰惟皇上生狥齊長惇敏當

沖齡踐祚時卽懋

聖學誦宣聖所修述刪贊書緝熙罔間作聖之基肇於此矣廿餘年來無宵旦寒燠樂此不倦剖析太極洞徹先後天理數日尋孔顏所樂何事五經四書有講義矣諸史丹鉛通鑑有斷矣鑑古有輯覽淵鑑有裒錄矣方輿有志防典有書矣法戒典訓有紀矣勝國史有成帙矣煌煌

聖制昭日星而爛云漢自古文章之盛道徳之華曷以

加焉先是逆藩跋扈

天怒赫然取渠魁殱滅之

廟算無遺防數稔之間中外晏如韜弓矢而舞干羽制禮作樂所在聞誦聲於是仿古巡狩禮也康熙二十三年歲在甲子一元復始

皇上東巡問民疾苦

駐蹕孔裏

幸至聖先師廟庭備牢醴奏鈞天

九拜行釋奠禮爲道屈也旋

命諸生進講經義旁求四氏裔爵賞之仍

謁孔林觀石壇撫端木所築廬低徊流連心焉若契

乃發

聖蘊煥

天章題萬世師表懸之復制賦成詩異藻繽紛與玉書經傳後先掩映一時從官皆欣喜忭躍信斯道有光而東國人士父老扶杖來觀者環橋門肩相摩擊也逾年又

禦制孔廟碑文表彰聖緒垂之貞瑉自開辟以來崇儒重道莫有若斯盛者昔漢髙帝過魯以太牢祀孔子明帝臨雍拜五更三老宋藝祖贊孔顏當時後世猶艶稱之而況我

皇上聰明天縱合符比徳惟聖知聖者乎頌聲之洋溢

誠不能自己也夫生當

堯舜之世親沐雅化而不能扢揚

聖治恥莫大焉且備員詞林操觚染翰亦【臣】職分也謹

拜手稽首而爲之頌曰

鳬嶧崇嶐洙泗長道繼衰周誕素王易贊書刪詩禮彰春秋之作振王綱孝經論語講學詳七十二賢列門墻聖人之後達者昌車服禮器何輝煌誦法折衷歷漢唐閱宋逮明至

今皇膺圖臨馭訖八荒沐仁浴義民和康澹然淳悶物相忘卿云醴泉降眾祥閼逢困惇歲丰穰

東巡先登闕裏堂寧神稽拜和且莊六佾軒縣盛鏗鏘講經博士弟子行爵賚聖裔有餘慶

聖心洪闡爲文章元气作軸運陰陽雕龍繡虎刻宮商堯典舜典乃可方撫摩古檜攄琳瑯楷幹蓍莖气芬芳精光布濩昌平鄕如圖如洛尼山傍

屈躬崇道敍彞常排老驅釋立大防斯道中天日月光凡有气血靡不蘉羣工百爾矢賡颺千禩萬祀永無疆

聖駕幸魯恭紀二十韻

翰

林院

編修【臣】寧世簪

平成時際泰封濬

徳成乾道在尊師表居看近聖賢防云靉叇洙泗水

潺湲

帝運圖疇契

臨雍玉帛防豹竿風動處鳯吹日華邊石闕儀容備宮墻典祀專室琴存太古庭檜識長年星炯藏書內龍翔駐蹕前肅瞻煙漠漠靜聽鼓鼘鼘鷺序登歌秩鴛行率舞聯

翠華畱曲蓋

宸翰燦宮箋夏鼎商盤篆黃琮蒼璧鐫銀鉤題處濕珠牓看來鮮六藝笙簧奏諸經鼓吹宣禮皆從敬始樂總爲和縣衍道探河洛微言闡澗瀍文明宣宛委造化合璣璿棫朴菁莪地卿云湛露天纂修垂盛事歌頌載新篇徒沐

恩如海慚無筆似椽

聖駕幸闕裏頌【有序】

翰林

院檢

討【臣】金徳嘉

欽惟我

皇上運啟文思道隆濬哲禹疇羲畫先後同符武烈文謨經緯共貫覆載所極云漢爲章是以

巡狩岱宗瞻言闕裏

六龍靄集霞葳蕤以建旂萬象景從云縹緲而張蓋贊牲采之班者瀕海之域千里受鬯鹵之賜者生民以來一人陟降肅雍金石絲竹之奏宮庭璀燦春秋易象之書抃舞杏壇濟濟簪纓之博士嵩呼閣道亭亭帶礪之上公是日天宇融和

皇情豫悅用羮墻二帝之心遙通祖述以範圍百代之學遐契儒宗猗歟煌哉休玆盛矣昔漢髙過魯祀以太牢唐帝崇儒加之王爵猶且焜耀簡編傳聞奕禩若乃放勲光被煥乎堯文六藝表章爛然魯壁於斯爲盛莫之與京【臣】恩叨侍從喜切瞻依典禮維新宮墻自古文在玆而未艾道歷久而彌光增益

髙深懋剛健粹精之學緝熙

上理開蕩平正直之途徽猷冠乎古今典則垂於天壤而珥筆固陋紀述未遑非所以昭盛美揚景風也【臣】謹拜手稽首獻頌曰

皇帝禦極徳洋化溥雨潤日暄敷天率土東西朔南同文壹矩欵關獻琛重譯致語車闐槐市肩摩石鼓

帝坐明堂曰若稽古巡省方嶽時邁東魯巍巍岱宗漭沆歙吐鐘祥毓靈洙泗之滸二儀絪緼三辰樞紐水精素王篤生亶厚唐虞夏商逺宗近守贊修刪定除榛薙腐六經昭垂地維天柱業邁伊周道同堯禹秩秩廟庭恢恢壇宇

鑾輅式臨隆儀肇舉備漢牲牢兼唐佾舞肅肅雝雝

登降拜俯大哉乾元

龍飛九五寤寐宮墻寅恭簋簠顧瞻左右彬彬廊廡鏗鏘融諧笙磬柷敔聖道中天日正當午魯壁橫經博士訓詁明目達聰翕受俯取如天覆露鴻鱗纎羽如地持載澤珠山瑀容若太倉罔遺區釡沛若洪河勿擇漵浦四姓苗裔章縫珪組磅礡沾漑便蕃賚予

尙方芝蓋畱廕廟戶傳示來玆與球共伍亹亹

禦制羲圖範譜煌煌

宸翰龍翔鳯翥垂諸金石閎亭鉅礎日星照臨海嶽涵

負

皇帝聖神寰防安堵百神懷柔呈符貢祜湛恩汪濊誕被陵藪蠲所過租老嬉穉哺自古在昔屬車行部刻玉河漘披圖洛渚

皇帝曰咨予臨天下欽若昊天爲生民主重道崇儒修

文偃武冶鑄八荒甄陶九有

皇帝建極天錫純嘏文明廣運與天齊壽小臣魯鈍備

員藝圃槖筆敶詩敢告冊府

聖駕幸魯恭紀二十四韻

翰林

院檢

討【臣】潘麒生

至徳體天地斯文冠後先累朝尊莫並

當代禮尢全翠嶂回

金輅朱旗繞玉泉軒裳擁道左

衮冕拜階前降

輦趨函丈登歌列豆籩千秋隆保傅九叩獨齋防

臨幸寧常數精誠儼事天環橋觀聽集侍講奧微宣鉤履垂周制尊罍紀漢年遺容欽仰止陵墓倍依然檜老含春露槐疎拂樹煙叢蓍何鬱鬱文艸自芉芉覽物今猶古遊心往復還

睿思川上湧

宸翰杏壇懸旭耀光璀燦云鋪勢蜿蜒租蠲民盡復典曠舉無偏夙願東周切崇祠上相專報功惟尙徳翼聖賴諸賢黙識開心學聞知得妙詮宋儒貽防逺孔祀受

恩綿共戴

皇仁大羣沾敎澤鮮

君師洵合撰精一果心傳幸紀新元防不書舊簡編淸

時逢

聖泰珥筆獻詩篇

聖駕臨幸闕裏恭紀二十韻

翰林

院檢

討【臣】吳苑

龍旂翔斗北

鳯輦駕山東海嶽千年防車書萬國同卿云環帳殿爽籟發

行宮日觀層霄外尼山灝气中杏壇花爛熳闕裏樹

靑蔥鵷鷺森多士貂蟬萃上公

臨雍儀並肅釋奠禮尢崇入室瞻遺器圜橋展

聖躬宮墻還穆穆琴瑟尙沨沨古物逢

皇覽方言達

帝聰縹囊晨燦緑椽燭夜增紅講易三陽泰賡歌二典

隆經帷當玉藻藝圃映璇穹

大賚章縫洽

殊恩組綬蒙堯文輝魯壁舜樂鼓齊風洙泗

宸章潤林亭

禦碣礱河圖呈景運雅頌奏神功精一心源接修和治理融康衢聞擊壤閣道聽呼嵩簪筆詞臣職颺言贊化工

幸魯紀盛詩

翰林

院檢

討【臣】王思軾

萬禩尼山地千秋泗水鄕卿云迎

玉輦甘露湧瓊漿盛典

皇心肅時巡

帝馭良珪璋呈禮殿俎豆烈烝嘗陟降威儀穆尊崇道徳彰陵開旂日月廟展佩鏗鏘檜影暉羲畫麟書映舜裳杏壇紅燭繞魯壁赤龍翔矗日垂

華蓋淩霄翥

鳯章陳牲歌律呂釋奠悟羮墻雅樂虞韶舞官儀漢奉

常上公殊

寵錫四姓澟趨蹌

賚予駢蕃出簪裾次第行橫經同璧水鼓篋儼膠庠稽古桓榮貴承家戴聖長羽林窺汗簡虎旅襲縹囊敷教陳三極同文徧八荒道原通覆載治欲躋軒皇協气橋門外和風

輦路傍小臣恭獻頌槖筆侍明光

皇上駕幸闕裏恭紀四首

翰林

院檢

討【臣】孫勷

重道多傳

涖辟雍杏壇幾見禮儒宗浮雲淨現千山月深夜長鳴萬石鐘崇號僅聞唐代冊丰碑徒記漢時封今朝

玉輦遙臨處應看靈蓍吐錦茸

其二

萬仞宮墻啟祕扃

宸儀肅穆拜中庭影搖碧落霓旌燦瑞滿黃圖檜樹靑玉韻五言歌鳯徳珠光四顆壓鵞經欣瞻

君道兼師道多士圜橋借寵靈

其三

釋奠初成化澤長庭前艸木徧含香風雲環拱嚴

天仗舄履星陳集講堂資格不須詢聖裔歡呼齊慶仰龍光卿云此日凝華蓋五色氤氳覆苑墻

其四

岱嶽名山奠大東昌平韋布配崇穹地盤兗鎭寰區小道問尼山迹象空才向天門淩碧漢旋來闕裏肅髙風虛慚珥筆隨文苑奏賦甘泉愧未工

駕幸闕裏恭紀

翰林

院檢

討【臣】梅之珩

寰宇崇文治精微契

聖衷尼山宗脈在泗水溯源通

警蹕巡齊甸

鳴鑾戾魯宮拜瞻勞

萬乘奔走肅羣工釋奠蘋蘩潔明禋俎豆丰標題揮禦藻講義啟

宸聰後嗣承

恩徧儒林服教同詩書增气色鐘鼓發鴻蒙太極乾坤剖天經日月中漢牢慚不腆唐祀豈加崇扶杖咸觀禮端圭盡省躬麟蹤堪再覓鳯徳豈終窮肆祀儀初畢

巡遊意轉融檜枝當砌古杏蘂拂壇紅

輦過荊榛辟旗翻鳥迹空壁書尋故址絇履問遺風制賦鏗金石鐫碑起瞶聾眾星旋共北千總朝東

今古心常合

君師道並隆普天敷化雨奚事訪崆峒

聖駕幸魯恭頌

翰林

院檢

討【臣】劉坤

仙仗臨鄹邑瑤籩晉孔墀靑雲迎

輦轂蒼玉轉階螭事紀春王筆遊同夏禹詩

鴻文圭璧重

寶翰日星垂直邁唐宗句還淩漢代碑萬年銘自此三

統盛於玆鉅典寧無述儒臣各有司

臨雍聊作頌慚媿乏新詞

恭頌

聖駕幸魯詩八首

翰林

院檢

討【臣】王之樞

治葉軒虞古天回甲子初萬方同禮樂異俗統車書道與幹俱健

心還穀共虛永懷先聖烈時仰素王居

其二

詔舉東巡狩千官羽衛環紫雲連泰嶽

翠輦指尼山鳯吹靈光側鸞翔泗水灣諸生齊拜舞

咫尺覲

龍顏

其三

釋奠崇

殊典齋誠式祼將盛儀光俎豆雅樂備宮商靉叇金猊

篆氤氳

繡衮香丰融通肸蠁九拜荷

天王

其四

雉尾雲開扇

金輿度孔林碑荒蒼蘚合橋迥緑波沈尋脈離兼巽封阡古亙今探蓍還撫楷百世景行心

其五

曷罄羮墻意

天章煥陸離吟驅風雅上文萃典謨奇綴墨云凝牓濡

毫露浥碑心源應黙契惟

帝更兼師

其六

防門畱

紫蓋

禦气動儒宮儀鳯來丹穴華芝挹閬風乍添車服數還傍冕旒崇一代看殊禮云誰萬古同

其七

鑪煙裊

帝座幾席講帷陳書啟東家舊經談博士新源流歸至

道雨露暢

皇仁

賜錦還加秩恩霑聖裔頻

其八

金從

中禁賜舊宅轉巍然棟起寒侵斗檐飛迥入天風雲

雕桷護丹壁綺疏穿

聖主崇儒意遙遙軼後先

皇帝駕幸闕裏親祀

孔子恭頌

翰林

院編

修【臣】查嗣韓

皇帝萬年治邁虞唐泰階如砥端拱垂裳緬惟

先師澤流無疆匪遐伊邇鄒魯之鄕乃

命巡狩來觀廟堂

乘輿曉出千里輝煌

龍斿耀旭班劍攢霜嶽川煥彩卉木依光旣至闕裏

親詣宮墻屈

萬乘尊盥薦親將安安穆穆瞻拜肅莊爰敷

聖藻遂麗

宸章偃波垂露書軼蒼皇工乃礲石卓立中央碑鐫瑉瑉鼇負螭翔榮光燭天上貫文昌崇飾廟貌扣砌雕梁位置從祀濟濟廡廊寢林萬樹古檜蒼蒼撫玆槎枒

賦就琳瑯祀典旣畢乃坐玉牀廣布

恩綸次第宣揚曰孔氏後世守烝嘗秀畀官爵朴賚帛粻曰周元聖祠宇久荒治法道法賴厥匡襄遣肅祀事祀事孔彰曰顏曾思入室珪璋

賜爵賜復用俾弗忘曰亞聖功嫓禹回狂

賜文賜書齊至聖行曰宋諸儒周程朱張文林鑑道圃麟凰則篤其裔綫續微茫盛禮旣備寰宇告祥卿云藹藹甘露瀼瀼普天率土驚喜相望粵自元明前溯歷王亦或崇儒禮樂未遑亦云典學僅拾粃糠未有

今日膏澤汪洋

曠典殊數中外胥慶奕禩垂裕化浹遐方旣付史臣

銘之太常小臣珥筆敬效賡颺

聖駕臨幸闕裏釋奠禮成隨謁

孔林恭紀二十韻

翰林

院編

修【臣】王奕淸

帝舉時巡典禮嚴禋祀成事天勤翠葆崇道轉霓旌候

值緹灰動春從

輦轂生郊原欣有色仗衛肅無聲門禁傳來

防市人喜不驚質明修肸蠁入廟潔粢盛登降逾前代賡歌備兩楹奉璋終灌鬯擁席更談經往迹頻

垂問古壇屢繞行

法書畱碣表

禦蓋錫宗祊

輦指東郊路林瞻北郭塋兒童齊抃舞艸木盡忻榮拜跪儀重展醴酌更盈低徊吾道意顧盼哲人情

錫賚蕃孫子謨謀勉國楨

予官推舊裔

賜復及編氓紹述須齊聖感孚惟至誠臣民沾解澤徳位仰離明云日添晴朗風光解送迎小臣慚獻頌

帝徳本難名

幸魯盛典卷三十﹤史部﹐政書類﹐儀制之屬﹐幸魯盛典﹥

欽定四庫全書

幸魯盛典卷三十一

聖駕幸魯釋奠

先師禮成恭演連珠三十首【有序】

翰林

院編

修【臣】張豫章

駕幸闕裏親祀

孔子廟林典禮尊隆亙古未有在廷諸臣咸奮毫以

揚其盛事【臣】備員蕓館駑鈍無能仰

聖徳之髙深溯斯文之統緒欣逢

盛烈擬紀靈符拜手稽首恭上演連珠三十首竊攄見聞所及蚯蚓微鳴不足以揄揚萬一聊附盛典之末簡云爾

【臣】聞瑤樞黙握則應迹無窮金鏡朗澄則希光自化是以蒿宮緼瑟天地賴以淸寧松棟垂裳堯舜由其籠跨

【臣】聞防苞肉角四靈非苑外之禽紫脫頳莖三

秀乃池邊之卉是以河淸海晏不崇玳檢之封璧合珠連坐享器車之瑞

【臣】聞晷緯昭應歲乃葉於上元川嶽效貞史必推夫太乙是以虞編輯瑞躋泰岱以升中姬典宣風敞明堂而述職

【臣】聞襄野載塗鉤陳翼衛峒山考道風伯淸塵是以榮光蔽天占

翠華之南幸矞云沃日知

玉輦之東巡

【臣】聞斗玉徵符麟角夫繡紱星鉗吐耀【楊炯文宣王廟碑文語卽五老降庭之瑞也】鳯歌應於素王是以

聖主承幹必舉太牢之祀昌期合牒言登闕裏之堂【臣】聞樂陳韶夏則珍羽來儀曲奏云和則靈祗是享是以鐘鏞在列豈乏宮架之懸佾舞有衣更挈辟雍之掌【時攜太學樂舞生袍服至曲阜演習】

【臣】聞帷宮曉設

法駕儼其乘龍帳殿宵張侯封潔其膳犢是以云旂涖止森象笏於靈苗【王勃碑云殷帝乙之靈苗】繡衮恭迎薦桓圭於華轂

【臣】聞學歸有本故泉之進也必盈科道貴日彊故川之泄也無停注是以臨流興嘆觸逝者之靈機

駐蹕怡情述水哉於

巨制【泉林寺卽子在川上處有】

【禦制記】

【臣】聞循舊典者不能創千秋之舉用師心者不能屈

萬乘之尊是以樂備三終或間書於前史禮防

九拜則迥軼於常倫

【臣】聞汪波浴月溯流必討其源喬木參天蟠根乃蕃其葉惟闕裏之嶽降翳防山之發祥是以大成祕殿方瞻旒衮之垂啟聖靈祠卽致粢盛之潔

【臣】聞金華賜講班伯宣論語之微崇政說書程頤闡庖犧之奧是以堂開詩禮俾苗裔以橫經席敞金絲進章縫而論道

【臣】聞聖道緝熙樹法程於累葉儒門守禮傳典訓於先人是以萃五氏之衣冠期祗承於無斁揭片言於霄漢凜

勅諭之維勤【進講大學聖經系辭首章畢】

【命大學士諭孔氏子弟遵守祖訓】

【臣】聞丹素陸離光映文翁之壁羮墻恍惚文鐫李珽之碑是以覿行教之儀容如親縹筆揭衣神之帳幙儼拂緇帷

【臣】聞日月之光非卿云不能黼黻乾坤之大惟天漢可以昭回是以師表萬年共仰

銀鉤之燦燦榱題數仞永懸金牓之巍巍

【臣】聞金袱銀鑪詎煥宮墻之彩緋羅香藥寧增寢廟之輝【宋眞宗祥符九年賜金袱銀鑪並香藥於廟中】是以撤華蓋之九斿紫霧籠於夕殿耀中央之正色彤精貫於朝扉

【上命特畱曲柄黃蓋於廟中】

【臣】聞杏匝莊壇端木從遊之地檜盤羲畫宣尼手植之株是以柯拂紅雲晃翠綃而

駐輦膏流鐵樹籠防仗以停輿

【臣】聞茫茫蝌蚪沒漢氏之丹碑翳翳莓苔蔽唐家之緑字是以一經

睿賞則舊迹重光屢奉

宸咨則流傳勿替

【臣】聞星輝東壁掌祕室之書林玉積西昆燦仙曹之冊府是以刪詩定禮彚復壁之遺經視典披圖閱奎文而考古

【臣】聞漆書竹簡開禮囿之荒塗石墨谿藤作藝林之鴻寶是以八紘頓网摽籖帙以駢羅五位崇文啟縹緗而幽討

【臣】聞鯉述二經行詠歌揖讓之事鮒藏六籍奏絲簧琴瑟之音是以遺井汲流激淸風於俯眺故居展席緬函丈以披襟

【臣】聞逐鹿開基蔑覩摛文於漢帝傷麟致嘆僅傳掞藻於唐宗是以

道冠昔王陳設兩楹之豆

徳侔上聖鋪張數仞之墻

【禦制詩有兩楹陳俎豆數仞見宮墻之句】

【臣】聞泗源蕩蕩環聖域以揚波奇木蒼蒼拱佳章而送翠是以

鑾輿展謁前驅奔走於百神

仙蹕遙臨兪騎喧闐於七萃

【臣】聞林塋百尺常披異彩之花磴道千盤不長鉤衣之艸是以

九重肅拜天香襲於衮衣百職陪班瑞靄凝於繡褓【臣】聞文楷千章聳危枝而偃蓋靈蓍萬本符大易而占爻是以

禦手摩挲則勁節垂於奕禩

宸遊徙倚斯祥煙貫於層霄

【臣】聞摘雒鉤河覿姬公於夢寐興禮立樂聖相之經綸是以碑版勒文垂萬古不刋之制世官承祀沛千秋未有之恩

【命周公後裔東野沛然爲博士】

【臣】聞緇流沐寵別派於蕭梁羽士邀榮誤他鑣於元魏【李義山詩他鑣並老莊】是以洪緒拜重裘之賜爰思道脈綿長繡圻捐一歲之租益表儒門沾被【王勃碑云宋微子之洪緒今以】

【臨幸五氏子孫皆被恩賜而衍聖公有狐腋蟒黑貂掛之錫】

【臣】聞靑女霜寒不攺貞柯之色絳帷風暖益垂寶婺之芒是以

禦墨淋漓表松筠之節操

宸章刻畫懸棹楔以輝煌

【賜孔毓圻祖母陶氏坊額】

【臣】聞栁下墳塋尙厲采樵之禁信陵墓域猶防奉祀之司是以卒史百人被簪纓而汛掃佳城十頃掩骸骼以恢基【漢置百石卒史今奉】

【命復設百戶以衛林廟】

【臣】聞義峯插漢森象緯於奎章詞海蕩云迅波瀾於寶翰是以覩舞鳯蟠龍之

聖藻不復尊元帝之書讀敲金戛石之

睿文咸欲陋眞宗之贊

【臣】聞岱宗特峻絜

聖徳以斯卑離象允光分

帝圖之末照是以穹碑巨刻摛千古之大文景運元符

赫萬年之至教

恭紀

聖駕幸魯展謁闕裏二十韻

翰林

院庶

吉士【臣】範光陽

鳯輦巡東國

鸞旗指汶陽川原合洙泗日月防宮墻文徳隆今代儒宗仰

素王

翠華來駐蹕玉佩各分行入室觀車器升堂肅酒漿禮行頻罄折樂合倍鏗鏘有恪神如在無言教豈忘

聖容瞻睟穆羣哲儼趨蹌檜閱風霜古碑看歲月長講筵陳易象

睿藻發天章盛典傳宗子髙風激逺方杏壇回霽色芝蓋紀恩光路自城陰轉林開水曲旁平原崇馬鬛密樹靜烏翔嘆息精靈聚摩挲翰墨香楷亭承露異木競芬芳輦路空傳宋名封亦陋唐方田廣兆域伐石表堂皇事與橫汾別儀逾過魯詳作師

敎澤千載頌無疆

聖駕幸魯恭紀一百韻

翰林

院庶

吉士【臣】姚士藟

聖主垂裳日斯文丕振時傳心尊正學慕道重先師早

舉

臨雍典防修釋奠儀羮墻原在望闕裏更興思爲訪

尼山道言遵泗水湄彩雲迎

鳯輦晴日映

鸞旗簪笏千官肅貔貅萬馬馳封疆齊地近揖讓魯風遺父老觀遮路壺漿酌滿巵鑪煙飄繡陌瑞靄接

彤墀登岱初

巡狩朝堂正防期山髙通

帝座日出浴咸池嶽瀆由來重宮墻未易窺微言當絕續大義賴維持不夜天常旦傳薪業弗隳春秋嚴筆削敎鐸息淫詖政敎才期月風聲訖四陲憲章尊祖考气運值桓僖博學名原大無瑕涅不淄猶傳披玉瑞漫作獲麟悲至徳皆天縱周流豈數奇音徽常仰止車服毎追惟奉引登堂陛鳴

鑾詣禴祠冠裳人濟濟舞蹈步遲遲典禮司宗伯簫韶掌後夔煙凝翠羽文罽列金支時物胥周備犧尊燦陸離馨香升俎豆對越格神祗澗芷金風颯溪毛玉露滋釀成春在斚粳熟滑流匙蒼璧燔柴告黃鐘按律知淸和調古瑟疏越播朱絲堂上笙鏞間階前戚羽麾泗濱浮磬石嶰谷截筠枝音叶宮商奏歌陳雅頌詞聆音渾不倦觀禮總忘疲誦文禽囀壎篪古柏吹駿奔昭志恪獸舞見情怡

九拜將誠敬三呼迓福禧少牢前代事再獻昔時規親祀傳天寶躬耕說下邳投戈臨太學定諡重宣尼造士猶存制褒成亦允釐美談𨿽足紀尊禮豈加玆畱蓋煙霞防懸幡寶絡垂似天同覆幬承露荷

恩施更啟瑯函祕還停

禦帳帷詞臣環泮水聖裔擁臯比講學期明道橫經

在晰疑毎教人辧論頻見

帝疇咨明徳心常正修身國自治兩儀宗易系一畫闡

庖犧香案

天顏喜花磚日影移禮門何竦直周道自逶迆遊覽離丹墄裴徊俯碧池輝煌新廟貌金碧罘罳膠序東西列橋門左右宜壇開安玉几檜老澑霜皮絲竹堂髙迥奎文閣嵲峗石虹盤宛轉藻井漾漣漪气象誠宏壯規模豈隘卑行行趨墓道望望指壇壝馬鬛何年石龍文累代碑地尊關象緯水合導淄濰一脈標中極千盤表四維林無投宿鳥蓍自守靈獨不生荊棘偏應產瑞芝居廬人想象植楷影嵚﨑喬木多殊種長垣壓古陴是山皆拱向無艸不葳蕤坤徳長鐘此奎光更屬誰爲看松鬱鬱因念冢累累

賜地開阡陌平原達九逵烝嘗近南畝黍稷徧東菑頒惠蠲租賦

推恩給帑貲登山眞小魯觀水嘆如斯只欲標麟徳寧須惜鳯衰筆牀羅翡翠硯匣展琉璃四字褒崇盡重光宇宙彌題碑還作頌揮賦更成詩

睿藻昭云漢鴻文勒鼎彞體追西漢古習陋六朝爲垂誡言堪法惇倫俗未漓文章根至理性道本無岐入室先由戶窺籓不礙籬詩書時晤對禮樂盡師資信足風千古誰能贊一詞史官書簡冊扈從快追隨喜起同堂盛明良庶績熙賡歌珠錯落卷帙錦紛披紀載了如掌編摩列若眉體裁稱美備醇正鮮微疵往哲型如在來玆學有禆縹緗看日麗云防自天貽更欲增篇什行將壽棗梨小臣探祕笈珥筆報恩私願學平生志從龍遇合奇史才慙永叔文筆謝昌黎但覺揚休美渾忘匿影附名應不朽此樂已無涯

大駕幸魯詩

翰林

院庶

吉士【臣】王懿

萬古傳道心唐虞洎洙泗先聖與後聖精一原無二誰其集大成於維

今皇帝治與中天侔學則尼山配靈爽脈脈通百慮而

一致緬想闕裏風車服與禮器慇然

駕六龍迢迢特

臨涖鹵簿圜宮墻旌旄煥松檜豹尾接鵷班冠裳肅

揚對夾道伏諸生六經

命講肄

天語連

宸翰絡繹云章麗一時鄒魯間萬姓歡騰地丰碑摩蒼穹龍虎紛環衛勒成不刋書盛典垂弈世

皇帝幸闕裏詩

翰林

院庶

吉士【臣】李本涵

寰海承流日

淸宮重道年

揚鑾遵孔裏輯瑞考虞編霜鎖期門防颷輕岱嶽煙泉林閒防筆防阜靜停鞭插漢開祠廟升堂飭幾筵告防將玉豆展拜拂彤旃六樂莖池奏千官劍佩聯

衮衣終祼獻鼓篋系詞詮瞻仰遺容在摩挲法物傳杏壇花自放檜樹影猶翩汲井淸風激看碑古鐫南宮余墨迹北海有琴鬱鬱佳城近紛紛葆吹前天香雲共繞異植綺爭鮮駐蹕思前代居廬記昔賢靈蓍符大衍文艸被遐阡延佇斜陽轉從容整

駕旋千秋經術貴五氏

主恩偏章服加身麗松筠勵操堅云孫頒位寧繡壤啟

原田宋代儒門大姬公世冑延

聖謨綈幾述

睿藻防毫宣玉海流千派銀潢瀉百川云書森逸態日榜儼髙騫采石西山逺觀光東魯闐文章兼道藝禮樂化垓埏迥映奎躔象須陳玉檢篇萬方同拜手

景運正中天

皇上幸闕裏恭紀四首

翰林

院庶

吉士【臣】李斯義

時維甲子冬問俗披蒿萊

玉輅指東方泱漭洙泗開窕桓子井嶐嵸季郈臺地接魯靈光遺礎隨飛埃左亳右周社兩觀何崔嵬升堂瞻禮器幾筵羅罇罍喬林颯天風

龍旗相徘徊榮光結丹霞靈鼉殷若雷染翰攄

宸章天漢同昭回

其二

緬懷

大聖人抱道昌平鄕赫赫帝王師千祀炳秋陽崇儒

邁前古道統歸

今皇斯文旣在玆瞻拜依宮墻文物洽閟宮氤氳松檜香車服三代制萬舞何洋洋斑駮鼎彞姿麾幡魚龍翔於穆挹聖衷猗那聞樂章彷佛奏鈞天登降肅以莊階下舊杏壇巋然存休光

其三

古檜若怒虯蒼鱗郁嵳峩千載無榮枯風雲恣蕩磨廟中遺舊琴恍聽猗蘭歌反魯樂始正刪述亦已多五十學易年白首猶婆娑破壁絲竹音秦火將柰何漢祖祀太牢唐帝還經過夐絕惟我

皇建極在中和

其四

古廟旣釋奠遺寢亦肅拜步自洙水橋回流何澎湃萬木聲靑蔥儼如畫鳥雀不敢巢蒼龍時一掛石壇四十九琳瑯倒金薤當年駐蹕亭禦气發光怪枯楷長孫枝隧道惟所屇仰瞻厪

皇情恪恭實匪懈尊師

賜田宅塋兆拓昔隘從玆億萬年風雨防靈界

恭紀

皇上躬祀闕裏二首

翰林

院庶

吉士【臣】淩紹雯

宸遊趨闕裏彩仗自天開扈

蹕千官擁鳴鑾

萬乘來尼山長崒嵂泗水日瀠洄釋奠瞻成禮祥風徧

九垓

其二

夫子立人極吾

皇邁百王殷勤親俎豆髣髴見羮墻道啟詩書壁光畱

絲竹堂侍臣親盛事稽首共賡颺

聖駕幸闕裏賦

翰林

院庶

吉士【臣】彭始摶

自羲聖之開天判兩間之一畫歷墳典而三五皆帝王之盛迹揭精一之微言文命敷而勿易闡降衷以發祥垂敬義於玉冊序道統以源流實禦世之專責彼伊萊與望散不過分股肱而羽翼乃尼山之拔萃詩書而襄命討之職昔者五老來降玉書吐庭敷四教廣宣六經聲傳木鐸萬古寐醒漢唐載嗣尋流昧源𨿽晝而晦如雲朝屯有宋諸儒爰啟厥門濂洛關閩斗布星繁如有所待以開化元猗歟盛哉我

皇上之首出也續二千餘年將墜之斯文追舜禹湯文

以還之正統接尼防之道脈洵

亶聰而天縱迨乎氛埃掃滌宇宙載新八表遐暢海極無塵歌載纘於武功乃壹志於修文日煥彩於中天道旣冬而復春探一貫之祕防悟性道之奧眞懷杏壇之講席思矍相之比鄰彼貞觀與建隆徒釋奠而駿奔集橋門而聽講僅崇儒之空文望髙山而仰止爰

命駕以東巡於是黃道輝凝

紫宸日擁列缺前驅羣星載拱河嶽來從百靈望寵爾乃羣龍夾轂三公扈從引領乎東蒙之裏接足乎鳬嶧之峯於是汶濟旣涉奎文在望羮墻載見遵彼周行肅儀範以瞻前歡鼓舞其無方觀車服與禮器乃入室而升堂曰下拜於禮門俾俎豆以生光爰抒彩筆乃煥云章

天語髙題

禦墨飛香樹之貞玉以壽無疆覩煙霞之舒捲若鸞鳯之鶱翔標玉書於泰岱掛五云於髙岡實千秋之僅事與日月而輝長宜聖神之潛格喜吾道之再昌黙

聖學以授受歸大統於

今皇於烈哉於烈哉蓋聞天之生聖人也旣與以聖人

之徳必加以聖人之瑞惟聖人爲

天子之質卽

天子爲聖人之位自唐虞而夏商至中周而幾墜惟尼父之挺生超羣聖而出類久懷情於三代望

今皇而樂致斯治統與道統合而爲奕禩之升平萃君師於一身集洙泗之大成聖以遇

聖固已超三古而接其統系道以傳道蓋將與天地而

同其貞恆

聖駕幸闕裏恭紀

翰林

院庶

吉士【臣】範光宗

警蹕臨東甸車書集萬方時巡追舜帝於邁詠周王肅肅瞻廊廟歆歆薦豆觴鏗鏘鳴劍佩師濟列冠裳快覩圜橋盛榮生璧水光丰碑鉤未斷檜幹色猶蒼事業超前古修明俟我

皇雲霞輝

翰藻

綸綍煥奎章鉅典蒙峻

湛恩洙泗長明良賡喜起聲敎訖遐荒自愧雕虫技

叨陪鵷鷺行敷文當

景運寶歷頌無疆

聖駕幸魯記

翰林

院庶

吉士【臣】葉渟

皇帝禦極之二十有三年從臣工請始行東

巡狩用察民疾苦勤施補助

鑾輿經過地方應行典禮無不修舉九月二十四日發自京師旣登泰山還自江南十一月十八日乙夘遂

幸闕裏謁

先師修祀事先是羣臣議禮謂陳設儀仗迎神送神

用兩跪六叩禮讀祝文畢行三叩禮

皇上以

先師道冠古今所以尊禮之者猶有未至遂

特行九叩禮夫重道尊師王政之本也記曰三王四代

惟其師矧

先師集千聖心傳防百王大法其道誠莫之與京累代崇事之文亦不可爲不備然要未聞有行是曠典者

皇上天縱聰明聖神文武超邁前代獨創非常而行千載所未行之典宜矣嘗考漢髙至魯不過以太牢祀孔子而儀制不載北魏孝文唐髙宗明皇后周太祖皆行親祀亦未傳有儀制惟宋眞宗謁廟始用再拜行酌獻禮詣孔林降輿乘馬然以視今日典禮果孰優而孰詘耶唐明皇過魯詩止於嘆鳯泣麟以視今日

禦制闡揚道法炳若日星以心印心以道證道使萬世永遵而不可易其爲精粗得失又不待智者始辧之也先是禮部議

巡幸所至凡致祭祝祠翰林官擬撰獨祀先師及元聖

周公文出自

皇上親裁又

聖制孔子廟記

遣官勒石典禮益隆昔先臣方藹久侍

講筵蒙

恩至深今【臣】又備員史臣之末【臣】弟湜又忝與纂修欣

覩

皇上道法兼統所行典禮足以昭示萬世作則無窮用

敢忘其固陋拜手而爲之記

幸魯盛典卷三十一

欽定四庫全書

幸魯盛典卷三十二

大駕幸魯頌【有序】

翰林

院庶

吉士【臣】潘宗洛

皇帝禦極之二十有三年仁育義正治功大定丕乃仿巡狩之制下補助之令涉江淮咨民瘼回

鑾東魯登

孔子廟堂而釋奠焉維時

聖心黙與道俱神與徳合吐辭爲經樹之以碑【臣】伏見自古帝王亦有駕幸闕裏者矣然或有事而禮不備備其禮矣而徳不洽是以文辭之載道者希傳曰茍不固聰明聖知達天徳者其孰能知之蓋自

孔子以來至於今二千餘歲聖人之道𨿽與日月同光而身體力行若揆符契總作述荷君師則素王之志實有待於我

皇上而後光也【臣】愚不足以窺測萬一據所見聞質諸往古自有載籍曷以加玆謹再拜稽首而獻頌曰巍巍我

皇與天地京心全太極道貫六經學以中庸治以論語

春王孝思夙夜永譽岱宗髙止我

皇仰止哲人遐止我

皇享止秩秩幾筵肅肅豆籩穆穆禮容雝雝樂縣入於

宮墻作配祖述大哉

皇言維心之一列聖大成

孔子集之天下孰宗我

皇則之庖犧演易

孔子系之木鐸旣振我

皇繼之巍巍我

皇千聖是式繼往開來傳於萬億

聖駕幸闕裏恭紀

翰林

院庶

吉士【臣】宋朝楠

聖主崇儒術心源見素王

鑾旂來闕裏寶幄集宮墻禮樂千秋盛謨猷百代昌

五云懸翰墨八佾奏笙簧講席

天顏喜圜橋士气揚楷林凝瑞靄文艸吐奇芳紺碧窺

遺井金絲陟古堂泉林昭

聖藻檜木被奎章汾水歌淩漢康衢道繼唐從玆千萬

禩

駐蹕記鄹鄕

聖駕幸魯恭頌

翰林

院庶

吉士【臣】林文英

六龍回岱嶽

夫子道彌新出處偕天徳

君師兩聖人碑畱宮闕壯文重鼎彞珍古檜摩挲處云

飛泗水濱

其二

行宮開講幄古訓揭天中載錫云來典追酬祖述功摛文揚亞聖錄後訪姬公史冊垂新紀千秋仰止同

聖駕幸闕裏恭紀

翰林

院庶

吉士【臣】竇克勤

明堂修輯瑞闕裏契薪傳

輅轉風雲合旗翻星斗懸彩楹彞器肅鵷序

翠華連入室垂

龍衮凝旒正講筵誠通初祼後心契未言先禮樂窺明備行生悉著宣馳驅還可憶刪述豈徒然俯仰懷麟鳯音容接豆籩鴻文鋪玉藻緑字灑松煙潤靈壇杏晴薰泗水弦百官儀旣備一貫道應全撫檜遲

鑾駕沿沂憩石泉坎流思至化震出見微權並孔思元聖居鄒憶大賢深情新廟貌只敬潔牲牷歌溢康衢美

恩將世澤綿闡經學不異稽古政無偏盛典儒臣筆文

明頌萬年

聖駕幸闕裏賦【有序】

翰林

院庶

吉士【臣】髙人龍

歲甲子冬

皇上禦極之二十有三年海防乂安

國家無事於是稽古巡狩之制省方江淮言邁東魯

登岱宗憩泉林

躬詣闕裏行釋奠禮設講幄

命儒生進講經書旋

幸孔林循覽歷代碑文撫摩古檜汲遺井而飲之爰灑宸翰題額曰萬世師表撰碑贊記賦曁詩洋洋乎云漢

之天章典謨之

聖制也【臣】幸際昌時獲覩

盛典敬拜手稽首而獻賦曰

閼逢之歲歷紀上元日方躔乎星紀葭初動而絪緼仁風遐扇於八表惠澤旁溢乎無垠

天子建九斿駕金根鳴八鸞以爲節禦六龍而髙鶱遵大河之曲涉楊子之津觀風問俗歷覽周原湛恩汪濊沾被黎元於斯時也回

鑾返蹕陟彼岱宗卻金泥之冊謝玉檢之封正七十二代之譌舛辟百千萬防之心胸指疋練於吳門升日觀之髙峯緬哲人兮云邈企大道而攸崇爰

顧近臣而詔曰予聞曲阜之墟篤生宣聖百王所師千秋是鏡刪述六經彞倫以正今也洙泗匪遙宮墻接境

朕將修釋奠之禮展如在之敬於以仰止而景行庶幾祈天而永命羣臣稽首咸曰休哉乃戒騶禦敕左纛擁翠旓以後馳紛羽葆以前導陪尾郁分蒼蒼泉林滙兮浩浩洑者爲瀾突者爲趵歕者如珠舞者如翿或渟如明鏡之初開或激如銀潢之乍倒塵爲之畢澄日月爲之回照可以臨流而濯纓可以倚石而垂釣

天子徘徊移晷黙契道妙感逝者之如斯悟化機於大

造旣而

黃屋徐邁靑嶂遙連文艸匝地栝柏參天防門竦翼輦路如碧瓦雕甍松桷蘭椽閟宮侐若淸風灑然則闕裏之廟貌不攺而

先聖之幾筵在焉

天子降輦而入宿於齋宮越翌日昧爽有司各庀其事咸霧集而雲從濟濟蹌蹌告潔告充苾苾芬芬籩豆是供儼神明之來格信肸蠁之感通於焉擊靈鼉之鼓考萬石之鐘奏六代之樂象大成之功金聲玉振柷敔笙鏞工歌間奏抗墜從容三獻旣畢八佾方終於是升

講幄召儒生執經而前辯晰研精諸王肅謐百官屏營下迨期門羽林之士莫不識大義而聆天聲較諸圜橋之觀聽亦復更僕而難名旣而

命聖裔展載籍詢遺址稽往迹尋詩禮之過庭訪金絲

之餘壁載登

玉輅只詣孔林螭表髙峙楷防環靑蓍莖披拂馬鬛

崢嶸

天子俯而九拜起而巡行汲古井之淸冽撫蒼檜之蔥菁式觀歷代之碑靡弗蜚英而茂實彪質而炳文然未若今

天子之範百代而鑄千君也若夫泉林有記師表有額爲碑爲贊心源如一旁及詩賦光摩日月東虹蜺以爲毫沈云漢以爲墨儷羲圖匹禹刻鄙漢帝之章艸陋唐宗之飛白焜煌仁義斧藻道徳昭示來玆永永無極𨿽使益契陳謨遊夏珥筆猶不能彷佛其萬一焉至於畱

曲蓋於廟庭

頒榮賚於上公爰及四氏之徒姬公之裔莫不復其田賦錫以褒封施鉅典尢非近古之所得而比隆也維時東日所出西日所入道一風同中和鬯洽

君師之任兼治道之統合蓋聖人之道惟夫子集其成

夫子之道惟我

皇防其精是故以饗而以祀不啻見墻而見羮識後先之同揆覩禮樂之旣興敬摛毫而志盛颺景爍於千齡

聖駕幸闕裏恭紀

翰林

院庶

吉士【臣】彭殿元

聖治文徳敷九垓咸洋溢

欽明嫓堯云

濬哲協舜日道徳景前修詩書崇四術東封告成功南

狩問民疾回

鑾過闕裏躋堂撫琴瑟惟玆魯一人生民未有匹生當姬周季憲章而祖述刪訂萬禩功制作百王則我

皇紹道統異代如一室

龍輅駐杏壇圜橋歡耄耋濟濟趨千官洋洋舞八佾肅拜親幾筵羮墻殆髣髴斯文信在玆日月中天揭訪道問崆峒祠眞崇太乙何如東魯尊陋彼老與佛卓哉

聖皇軌巍巍洵超越

大駕幸魯恭紀

翰林

院庶

吉士【臣】陳綍

帝治髙千古儒風洽萬方泰山迎望峻泗水引源長瞻拜當年舊褒崇此日光玉書徵覆防檜幹尙焜煌師表

璇題迥羮墻

禦墨香道從一貫得聖以大成彰

駐輦盱綿邈

凝旒溯混茫

恩覃車服禮澤浹筦堂松牖春常在梅梁日載陽殊

榮余桂奠至敬溢椒漿肅肅

回鑾早依依降軾常穹碑天上錫翠琰濟南航盛事眞無兩鴻猷洵莫量操觚胥踴躍載筆願趨蹌

特簡儒林秀言從聖裔行編摩羅寶冊故實檢珠囊縟禮裁今制繁文舉大綱頌聲騰禹甸文思煥堯章幸被詩書澤叨霑俎豆芳斯文如有待

景運正無疆

直

南書房觀

禦制

禦書闕裏碑文恭紀四首【有序】

翰林

院編

修【臣】查升

竊惟昌期旣遘禮重尊經景運斯開慶流鼓篋日者八紘寧謐六幕綏安西鶼東鰈偃兵气於銷鋒黑壤朱垠扇儒風於遒鐸詩書之澤蒸於穹壤禮樂之盛軼於古初

皇上湯敬日躋堯仁廣被天開羲畫像離照之當空春入虞比巽風之拂地三辰協極四序咸和乃復目溯羮墻心遊聖域

九重旰食功懋緝熙三殿勤思學傳精一往者

六飛南涖七萃東巡降罼防於朱楹薦牲牢於黼幄璇題珠牓炳曜奎光繡角文櫩繽紛龍采麟書再煥鳯徳重輝

命彼詞臣紀玆盛事共槖荷囊之筆爰成石室之書乃

猶

睿慮親營

天章手搆金聲玉振煌煌典訓之音日燦星暉噩噩盤盂之則麗侔云漢珍並球圖若其八體精嚴雙鉤森灑輕如垂露識羲獻之非工勁比折釵笑芝繇之未善鐫之寶篆泐在丰碑洵聖裏之寵光實儒林之曠典然而

宸懷天覆大而益虛

聖徳川流積而彌讓摩厓有待庋閣經時玆焉出珠玉於簡編於以詢芻蕘於工瞽臣得從供奉之末陪直

禁廷獲於瞻仰之餘預窺

聖制歡同近日只切葵傾喜極望洋難勝蠡測自知蕪陋竊效賡揚輕塵滴水固無當於髙深雀躍虫吟止自抒其鼓舞云爾

祕殿花陰轉緑苔身隨冠佩到蓬萊巍峩鳯閣星辰近烜赫龍函日月開義舉六經歸典則文成五色象昭回珠林玉冊光千古天上親曽一覩來

其二

奎章寶墨灑宮墻制作昭垂邁百王一代儒林增潤色

兩楹俎豆有輝光鸞回

禦帖晴雲濕螭防丰碑翠蘚香漢蹕唐封安足並聖朝文治繼軒皇

其三

宮簾長日午風淸緗帙紛披雪繭明楮上虯蟠方詰曲行間鳯舞必縱橫銀鉤鐵畫神常健抉石奔泉勢自成想見

禦屏宵旰暇麟毫灑落瑞煙生

其四

列宿中天拱帝車

翠華曽幸素王居懸題已賜龍鸞額伐石重鐫琬琰書聖學孳孳扶道統儒風習習返皇初微臣幸際休明日

拜捧

天章近玉除

恭紀

聖徳崇儒頌【有序】

翰林

院編

修【臣】黃叔琳

今

天子化成天下尊崇

孔子之道於是薄海內外逺近學捨莫不皆立聖廟以歲時修其祀事而闕裏之地實爲聖人所居尢宜崇飾廟貌以法式天下緬惟講堂之辟則在建寧之時其後歲時修葺必官爲經理漢魏以還代加增飾唐宋而後尢見恢至於幹封有詔天僖有勅則於歲修常典之外別爲崇峻廣厲之文者也總而論夫儒宮之廢興規模之建立則一厄於金之貞祐而鼎新於元之大徳再災於治之己未而落成於治之甲子迄今二百年以後追想二千年以前歷考先代禦府之文遐稽遣告穹碑之記如政和所頒門防二十有四明昌所拓黌捨四百餘楹靡不增髙岱嶽助廣泗流然而丹櫺碧瓦之輝煌蟠螭蛟龍之鏤錯歲月已遙能無頺圮固有待於崇儒重道之聖人爲之增華飾美者也昨者我

皇上停輿魯地親祀禮成徘徊燕寢之間俯仰廊廡之

下周巡徧覽從容永日而

禦書萬世師表之錫曲柄

禦蓋之賜自立廟以來所未曾有乃者

回鑾以後儼尼山之在望睠堂宇之宜嚴

特發帑金大加修葺務使棟梁重峙丹雘維新千秋道術尢表於今時萬載儒風獨隆於此日豈直靑衿素領之士鼓篋如歸褒衣博帶之儒橫經有地而已哉昔者魯頌所載新廟有作則其臣史克有泮水閟宮之詩以揚其休美今我

皇上廣揚文敎啟儒宮如此其盛莫之能京允宜從

史克之後作爲歌詩仰宣

聖化不敢以初厠詞館文詞陋淺爲辭乃拜手稽首而

獻頌曰

奕奕新廟尼山所宅

天子有命增華於昔經之營之孔曼且碩是斷是度丸丸松柏惟此松柏其髙參天杏壇之側泗水之邊睠言廟貌靈祠巋然其庭殖殖其楹閒閒

鑾輿至止大小咸喜勞我

聖皇親舉玉趾宮寢廊廡周覽環視赫赫嚴嚴

天顏在咫

帝眷聖道尊崇無外褒以

云章錫以

禦蓋廣運精思以賦古檜凡厥後裔沾恩汪濊惟帝有念念玆儒宮歲時修葺歷代或崇鼎新革故則待鳩工其塗丹雘以契予衷乃命司天撰辰擇吉乃命司空度材營室出自

內府朱提萬鎰刻桷雕甍其成不日廟事旣舉來覲來齋摳衣屏息歷級升階士無怠气人無惰懷肅肅雍雍以莫不諧惟我

孔子萬世之綱惟我

天子萬方之王闡揚

聖教其道大昌作玆新廟巍巍煌煌闕裏之澤天下

之光

恭紀

特發帑金重修闕裏廟落成二十韻

翰林

院編

修【臣】黃叔琳

惟

聖能尊聖君師道並崇鴻鈞一气轉繼曜萬方同繡紱神靈回尼山俎豆隆大哉推奕禩髙矣眺靡窮條貫兼飛簴精微契合宮

翠華巡魯甸玉帛走寰中歷陛瞻遺像優儀至鞠躬禦筵咨大義承防震羣蒙植檜霑仁澤仞墻協道風撫楹思奐彩發帑命鳩工斷斵䢐徠近挽輸洙泗通架梁虯偃仰疊戺玉玲瓏罘翳藏雲白翚飛駐旭紅神功眞廣大士類感帡幪

睿翰騰騫古穹碑負贔雄文輝辰極北徳峻岱峯東作

頌羅時髦書思覲上公

天顏知有喜地職已能終肅愼常供矢扶桑永掛弓聲

名訖無外遐邇盡呼嵩

幸魯盛典詩十二韻

翰林

院編

修【臣】覺羅逢泰

昭代文明啟

熙朝道統彰尼山通寤寐闕裏待冠裳卜日

鑾輿出乘風雉尾翔一誠陳俎豆九拜薦馨香

睿藻雲霞麗

宸章日月光丰碑看燦爛曲柄覩輝煌至徳隆師表倫奉典常靈蓍占地寶古檜紀年芳攬勝勞

淸問程材集講堂恢恢儒業重奕奕

帝勲長心法承河洛明禋邁漢唐金甌知鞏固咸仰廟謨昌

恭紀

幸魯盛典詩十二韻

日講官起居注翰林院侍講【臣】覺羅滿保

振古傳心法尼山集大成當年垂教澤此日際

文明洙泗淵源合唐虞道統精金絲諧壁奏詩禮著

堂名神檜迎

仙仗靈蓍映翠旌停輿

親步入釋奠禮躬行

翰藻隆千載

輝光溢兩楹龍蛇銀管動鸞鳯彩毫呈蓋展雲霞色碑流玉石聲宮墻瞻美煥艸木被余榮史冊眞希覯臣僚並效賡感

恩非一姓率土荷

皇情

幸魯盛典卷三十二

欽定四庫全書

幸魯盛典卷三十三

纂修

幸魯盛典詩【並序】

翰林

院編

修【臣】文岱

【臣】聞崇儒重道乃治世之規釋奠臨雍爲帝王之盛業溯自羲軒而下洎乎書誥以還心傳如一俟後聖而不疑斯文在玆推孔子爲尢盛廟崇曲阜恆慨思夫玉振金聲禮用太牢爰致祭於尼山泗水漢室之特典猶存宋代之親臨足紀自古而然於今爲烈欽惟我

皇上禦歷之二十有三年東巡幸魯也議禮至隆敷文

益逺

輦駐奎文之閣見若羮墻步登闕裏之堂肅玆拜獻旣仰瞻乎至聖復旁及於四賢發道徳之幽光不惟犧象云雷之末闡性天之奇奧亦觀禮器

車服之陳畫棟雕甍光同云日唐鐫漢勢若蛟螭於焉一時寄覽四字加褒翰墨流芬何異銀鉤鐵畫錦箋耀彩恍如緑字赤文自一世及萬世傳之勿替以身表作師表沿及無疆榱桷騰輝還畱翠蓋檐楹掞藻兼歷講堂覽懷英之往迹可稽閱杏壇之碑石刻宛在千尋古檜賦成云漢之華丈六靈蓍式表孔陵之異固世守之得以常綿而輸將之可以勿事者也更若昌平勝地孔裏故居患堂廡之摧頺出儲胥而丹雘竹苞松茂規模備美於當年鳥革翚飛气象增榮於昔日或持絳節以飄颻盡玉葉金枝之秀或捧丹書而璀璨皆左輔右弼之賢廟貌日新文明大啟推恩廣矣錄其苗裔遞及周程張朱立制昭然表乃前賢奚獨顏曽思孟是以纂玆盛典肇自乙丑之年告厥成書迄於辛巳之歲彚爲卷帙揚此

聖謨昭日星河嶽於行間前賢堯後賢舜不啻與二帝爲三振金石鐘鏞於字裏禮知政樂知徳自可等百王而上臣颺贊莫由舞蹈靡已敬成十律用賡九歌

其一

聖主修時邁鴻儀定秩宗道尊孔氏學典茂漢皇風翠蓋臨洙水嵩呼震魯宮斯文千載賁曉色正曈曨

其二

步自奎文閣言登闕裏堂斚行儀肅肅文告頌洋洋蹌濟皆鵷鷺笙歌繞鳯凰一時恩意普前後仰

龍光

其三

詩禮堂貽久當陽禦講筵修齊揚祖訓彖象闡羲傳瑞映龍文麗祥分鳯藻妍大寮欣侍從

天語更煌然

其四

舊得傳眞像今還籠碧紗式瞻道貌古深憶講壇華紫气臨朝旭文光燦晚霞

至尊親拂拭奕禩重褒嘉

其五

往迹知咸在因觀犧象余神傳道子畫贊出米顚書

禦覽崇朝徧

皇情此日舒表揚四字後掞藻滿庭除

其六

黃蓋方崇廟佳城復薦巵榮分廬外楷靈動墓前蓍至道古不冺斯文今在玆膏綿世澤隨處沐恩施

其七

廟貌𨿽崇煥檐楹賴鼎新采山親

禦蹕分帑出

楓宸日耀丹黃色雲開殿廡春幾筵瞻拜處長此重明

禋

其八

神功開朔漠銜

命紀丰碑耀武包戈甲崇儒尙鼓吹雙鉤金管出聯搨

赤文貽檜影遙分彩光同日月垂

其九

徳意何周溥

絲綸次第開魯鄒崇廟祀濂洛廣滋培寶翰榮三錫鴻

文重八垓承

恩巍闕下元首詠康哉

其十

盛事欣初遇還慿歌敍畱一編昭史冊萬載炳

皇猷拜舞欽堯典文明啟禹疇頌颺靡有罄天地與同

流

幸魯盛典十六韻

翰林

院檢

討【臣】阿爾賽

廣運

同文治昭回

至徳敷

學隆

皇極建道在素王扶岱嶽尊河洛尼山滙泗洙

九重頒典冊百世仰師儒鄒魯沿三代歌被一隅翠華勤拜訪闕裏煥規模詩禮觀瞻肅金絲气象都講經隆聖學讀易應干符入室臯夔相升堂遊夏徒

天章飛玉屑

禦墨散金鋪博士褒嘉數文宣禮遇殊

詔畱芝蓋出

恩與杏壇俱拓地加增壙蠲糧等復租靈蓍堪揲卦古楷亦成圖紀頌紛珠玉賡颺協典謨大成如可作一徳

主臣孚

恭紀

聖駕幸魯盛典四律

翰林

院庶

吉士【臣】髙其偉

隆儀肇舉出承明闕裏欣看

防仗迎奎壁星髙環

翠輦松楸路迥駐霓旌風和宛宛華鐘動日麗遙遙玉

磬鳴

師表萬年殷薦盛頌揚莫罄魯諸生

其二

犧象云雷列上臺翠微深處講筵開祥煙散彩盤旋防

鹵簿飄香拜獻來碑峙千尋文燦爛墻推萬仞日昭

回龍翔鳯翥璇題永先後同欽

大聖才

其三

萬國升平樂凱旋歌功

聖廟湛恩偏瑯函特並兼金賜文綺還同華衮傳電

鉞親揮欽

武徳圜橋沛澤仰

堯天杏壇式薦馨香日繡繖畱輝耀豆籩

其四

帝子遙臨精意通函香肅穆鳯城東神馳泗水音容近道奉尼山禮秩崇恍聽金絲傳古壁頻瞻俎豆敞齋宮心源防得羣賢接恩遇忻沾此日同

幸魯盛典恭紀二十韻

翰林

院庶

吉士【臣】耿古徳

盛典東巡舉寰區頌我

皇斯文昭炳煜吾道借光昌奧義探洙泗隆儀邁漢唐鳴鑾停闕裏

駐輦過平鄕魯壁尋遺宅緇帷訪講堂音容畱往迹艸木覩餘芳恍若羮墻接彌生俎豆光

禦鑪煙縹緲仙樂韻鏘洋

萬乘躬爲屈千秋徳倍彰

宸章垂典誥

睿制葉笙簧已覺雲霞麗還流翰墨香

金書丹碧煥

緑字鳯鸞翔

天語從容問臣詞仔細詳推恩皆子姓陪列盡冠裳優

厚原田賜綿延帶礪長

龍顏瞻有喜

聖澤溥無疆懽悅盈陬澨聲名徧校庠崇儒推

哲後典學茂前王棫朴人文盛詩書士气揚所欣逢景

運六合慶時康

幸魯盛典告成恭紀二十韻

翰林

院庶

吉士【臣】伊太

東幸恩膏溥西淸紀載詳禮因

天子議道賴

聖人昌居仰尼山近源承泗水長文明開魯國儒術得

周行

翠輦乘時動朱旗映日颺

回翔瞻入室

誠恪儼循墻牲幣陳重席蘋蘩薦

禦香爵隆三獻禮樂奏九成章器用頒

天府工歌葉太常百司陪俎豆四氏效趨蹌鉅典何

巍煥髙文更矞皇

龍章垂碧落

鳯藻麗穹蒼葺宇

絲綸重題碑翰墨光喬林看檜楷古壁聽笙簧講藝微

言晰推

恩異數彰貂裘防

寵賚

羽葆覩輝煌

駐蹕畱余眷編蒲志不忘石渠勤筆札金匱永珍藏

頌祝盈閭裏都兪在

廟堂中天文運盛泰岱共無疆

幸魯恭紀十二韻

翰林

院庶

吉士【臣】楊萬程

帝教隆儒術

時巡肅禮門鳯麟輝聖域奎壁印心源陳俎馨香逺升堂律度溫欽崇畱寶蓋幬覆象乾元治接唐虞統躬持道徳籓檜林開

輦路蓍艸獻仙根美奐流丹雘飛甍耀紫垣仁耕優錫

土天爵重褒言

睿藻金聲戛穹碑玉篆存蕩平昭協贊樂育履安惇體極三才備儀超百代尊文光淩泰岱景運葉羲軒

幸魯盛典恭紀二十四韻

翰林

院庶

吉士【臣】阿進泰

皇巡超萬古

聖祀肅千秋泰岱飛

鸞輅宮墻降冕旒上辛崇俎豆二月覲諸侯闕裏靑旂繞東山紫气浮太常馳防幣冑子挾鳴球典視唐宗盛儀從漢代優雍雍百官富肅肅兩楹鏤步輦瞻云峻齋宮望殿幽升堂

親九拜入廟獻三酬講席奎文敞經聲魯壁搜

宸章輝玉牓

禦藻勒銀鉤後殿

龍車轉前林

鳯羽遊異蓍仙露入神艸瑞云收手檜天題詠香泉味搜蠲租眉耉渥頒爵耳孫周博士添經術旗門護檟楸貂裘頻賜賚黃蓋命藏畱北闕回輿日西山匠石鎪穹碑標曲阜大冊煥神州

特遣虞衡使還將棟宇修朱提

頒內府丹桷煥雲樓重道書無匹尊師史莫儔江山

宣禮樂河嶽仰懷柔恭頌

神堯徳長同泗水流

幸魯恭紀十二韻

翰林

院庶

吉士【臣】董泰

春滿尼山路

天臨曲阜城愛民勤省問重道啟文明泰岱祥雲繞東蒙瑞靄迎古書求彖系大樂訪咸英珪璧傳先迹宮墻愜

聖情緇帷來

鳯蓋

翠輦駐鸞聲曲有潛魚聽圖因寶馬呈杏壇增气象

泗水毓華菁

玉牓垂三殿

金題壯兩楹大臣監匠石

帝子上粢盛至治隆師範

綸言闡道精小臣恭紀載稽古樂光榮

幸魯盛典恭紀二十四韻

翰林

院庶

吉士

王士錀

天閶開鼎命岱嶽拱

幹陽峻徳彰巍煥崇文著矞煌薪傳抽錦祕斗極燦龍章道統苞前喆心源印素王

禁扃凝眷眷鑾輅動鏘鏘

蹕駐東山迥恩流泗水長鳥迎仙仗轉艸傍翠華香特典明禋懋

皇儀秩祀莊靁尊親涖鬯云幣覿升堂裊裊縈香篆輝

輝麗燭光笙鏞盈碧宇

綸綍肆圭璋爰啟琉璃匣平移玳瑁牀一言昭闡繹四字罄揄揚璀璨璇題耀飛騰奎壁翔土田恢嗣續散秩益冠裳曲蓋先師軾

宸書壽母坊蠲租敷浩蕩

賜帑湛汪洋魯道閎新碣周行曁逺疆元公推錫後子姓復揚芳典禮超前漢規模陋盛唐史臣難贊頌文治樂賡颺怯劘賈生壘恭循考父墻瞻霄忻異數依日愛非常幸際休明代傾葵奉

聖皇

幸魯恭紀二十四韻

翰林

院庶

吉士【臣】才住

閶闔垂衣日寰區擊壤時東巡依舜典時邁詠周詩

鸞輅乘春發霓旌拂曙馳岱宗瞻峻極魯殿訪陳基

爰

幸宣尼宅先臨闕裏祠省牲新薦享釋奠舊威儀玉帛陳庭實笙竽奏樂詞祥燻飄柱栱明燎映罘罳興俯將

宸敬尊崇仰帝師心源誠黙契道統繼聞知

鴻筆題銀牓龍光照玉墀片辭該已盡萬世語非私

挺幹孤生檜叢莖瑞應蓍上公膺

寵錫舉族被榮施賜酺歡心洽蠲租惠澤隨金錢中

禁出文綺尙方貽

召對諸生俊恩加好爵縻廟堂畱曲蓋壽母表華榱

已荷

皇慈極重看

睿藻披千言揮韻賦五字麗穹碑重道能如此斯文儼在玆史官詳紀載簡冊待昭垂愧少班張筆難將雅頌爲右文成

聖治何幸遇昌期

敬讀

禦制

禦書孔子廟前後碑文恭紀二章【有序】

兵科掌印給事中加一級【臣】宋駿業

羲畫乾坤堯傳精一由來上哲定有文章我

皇上以仁聖之姿建中和之極學扶正脈道協素王入廟

幸林隆規鉅典旣旋

鸞輅卽灑

龍章玉振金聲聿著大成之頌禮明樂備並嘉元聖之功蓋因孔以及周如遡源而竟委自昔未有曠代罕行乃因殿宇之漸欹復動

宸衷之眷顧

命官庀治

發帑鳩工歲逾一周功方告竣循墻拾級燐燐雁齒之階丹雘塈茨燦燦魚鱗之瓦典型非逺廟貌聿新式昭景仰之規再

制重修之碣幸依禁近臣得預觀乃選石於藍田遂鐫

文於闕裏摹勒告竣搨本進

呈拜手載觀珍逾緑字爰入

內府之帖同編

祕笈之藏筆陣雲橫難擬釵痕於鋒穎墨池波濺細求戈法於毫端久垂畫一之模永示正心之法昔漢家誼辟妙有歌詩唐代英君神推飛白未有

文因重道

義起崇儒宣義蘊於性天寄楷模於翰墨璣衡在手變化入神臣奉職省垣兼較金石欣逢

盛典敢後揄揚坐井觀天以蠡測海豈陳梗槪曷罄

形容

聖學淵源契大成尙然勤止溯先正花迎

鑾輅臨東甸風遞歌入魯城三殿禮陳蠲俎豆五

云章煥散瑤瓊

天書親捧登金石蚉負何當被寵榮

其二

殿宇穹窿倚日開

宸遊瞻仰幾徘徊冬官新遣鳩工去

帝子親銜

鳯詔來再煥

絲綸驚異數兩經較閱媿非才丰碑交映垂謨誥萬世

鈞陶入化裁

聖駕幸曲阜釋奠

先師恭頌

戶

科給

事中【臣】趙吉士

沙界平成天地功布衣參贊帝王同賢賢函丈神猶宅

聖聖傳心

輦向東典舉千秋儀鄭重林開五色气蔥蘢幾筵應

見臨章甫禮數從容沐化風

其二

冬仲東

巡防仗雄欣傳

駕幸聖人宮泰山不攺巖巖象

王者猶瞻皥皥風設幾

山龍增肅穆升堂絲竹侑丰融牲牢自古多殷薦羽

蓋尢標禮數崇

幸魯盛典卷三十三

欽定四庫全書

幸魯盛典卷三十四

聖駕幸闕裏祀

先師禮成恭紀

戶

科給

事

中【臣】汪晉徵

盛世隆文教

宸衷葉聖心淵源洙泗逺矩矱帝王欽柴望先東嶽觀

遊到孔林

龍旗輝絳日

鸞輅越靑岑燕許誇驂乘鄒枚慶盍簪盛儀超往古

曠典耀當今

睿藻星辰爛

天章日月臨雲霄頒渙汗典秩嘆林壬庭植千年檜堂懸六代音冠裳眞肅穆廟貌儼蕭森禮器紅螭古丰碑碧蘚侵羮墻如晤對心性任探尋手澤瞻函丈遺徽在瑟琴乾坤同廣大海嶽並崇深

陶後尊師意軒轅問道忱詩書時灌漑丘索益浸淫爵賞

恩逾渥牲牷祀必歆匪材同朽櫟末學等蹄涔職滯周南地心依鳬繹陰抒懷遙獻頌仰止思難禁

聖駕幸闕裏恭賦

禮科

給事

中【臣】錢晉錫

聖治唐虞接

宸衷洙泗傳斯文垂斗極吾道絕蹄筌書軌攸同日幹

戈載戢年盛儀將

幸魯

法駕逺從燕萬騎聞雷動十官看璧聯

鸞旗晨捲霧

鳯葆夕浮煙宅枕尼山舊星當奎宿躔杏壇流澤逺槐防植根先懸甕畱蝌蚪遺書奏管泰山親仰止滄海近回旋展謁宮墻峻趨蹌俎豆防

尊師心邁古

重道禮光前肅拜停

鑾輅精禋對幾筵薦馨修黍稷宿設戒宮懸日月

宸章麗雲霞

禦墨鮮

湛恩優後裔秩祀徧羣賢鏹

賜朱提燦碑穹緑字鐫

帝圖眞蕩蕩王路信平平曠典資排纂鴻篇媿穴穿欣

逢文教洽拜手頌堯天

聖駕幸闕裏頌【並序】

禮科

給事

中【臣】黃六鴻

皇上禦極二十有三年曆啟上元歲逢甲子風薰舜瑟軒開復旦星雲壤擊堯衢戶仰光天日月集琛球於域外萬國咸柔敷禮樂於寰中九州漸被巍巍蕩蕩

至徳難名矞矞皇皇

猷具備乃猶踵勲華之絕業時厪羮墻綜一貫之

心傳彌深寤寐

謂後先符節統備素王遐邇詩書咸宗闕裏省方問

俗往制宜遵重道崇儒

聖心尢切爰舉

時巡之典特隆肆覲之儀維時化日南行

玉輦轉陽和之文峯北拱金輪卑丘垤之觀指泰

岱以鳴鑾向昌平而

駐蹕式瞻古殿煌煌數仞之墻緬想遺徽寂寂千秋之鐸犧尊致潔鳯管齊鳴三獻旣終百禮斯洽進諸生而講藝

天語琳瑯集四氏以橫經

王言綸綍煙霏鐵檜金敲玉戛之章日麗螭碑鳯翥鸞

翔之筆

睿制昭於星日

恩賚榮於綺裘庭楹騰斿蓋之輝支庶拜簪纓之寵原田畮畮蠲彼常租髦士峩峩加之異數錄裔孫於姬相增博士於尼山鄒魯千村悉附杏壇遺澤江淮萬井咸叨

楓陛深仁典莫隆焉

恩斯溥矣夫運開丰沛肇祀太牢詔賜褒成廣封邑戶釋奠傳於建武太師贈自幹封開元晉文宣之稱祥符定陪祀之位莫不垂諸簡冊著爲典型然而規制半屬相沿恩施鮮能旁及惟是天開有道

聖契同心

萬乘親臨禮隆百代一門瞻戴澤被四方誠僅覯於昌辰實罕聞乎往牒【臣】學慚蠡管職忝班聯恭遇

鴻規曷勝燕喜謹拜手稽首而獻頌曰

維

皇禦宇至治光昌鼚軒雅奏糺縵天章教通槃木化洽扶桑三千玉帛百萬梯航啟幄右文披圖稽古精一傳心勲華接武褒對敷天謳思率土泗水歌尼山鐘鼓睠懷鳯徳景企麟蹤旁參往制駕言䢐東歲在甲子時維仲冬

龍旗耀日豹尾臨風鳬繹嵳峩蒙崒嵂闕裏鳴鑾行宮駐蹕毓粹翚飛奎文鳥革肅庀牲牷防修籩食煙縹緲蕭鬯氤氳靁尊碧醑云幣丹雯禮隆祼獻樂奏咸云壁琴應響壇杏舒芬俯仰松楸摩挲楷檜

禦墨鴻軒

宸章鳯翽

講幄開諸儒畢會蕓笈敷陳芝函錫賚

君恩孔渥

聖澤旁流檐輝篆額篋貯綺裘纊溫四氏蓋

賜九斿爵崇東野膏溢西疇坊斧擴封田租

詔免木鳯春回金雞日轉潤浹江淮懽騰靑兗矞矣隆規皇哉曠典載稽前史詎乏崇儒櫺門列防衮冕凝珠潤飾業表章遺書𨿽尊麟紱未枉鑾輿何幸昌期

聖人首出九野霑仁八紘徧徳性道常輝文章共式圖

籙萬年與天無極

大駕幸魯恭頌

掌河南道事江南道監察禦史【臣】嚴曾榘

寶籙端皇極

璿圖握紫樞同書奄九有至化洽三無鄒魯言爲法君師徳不孤昌期崇大道曠代祀先儒北拱羅星斗

東巡協典謨

龍旂觀勝迹鳬繹號名區闕裏歌奏齋宮禮數殊圜橋增博士講席召生徒木鐸升堂振金絲降

輦趨

恩畱芝蓋在

詔與杏壇俱古檜猶存幹文禽自引雛從來躋聖域況

乃接天衢特重兼金

賜全寛一歲租成珠落咳唾勒石紀都兪師表懸文廟仁風徧舞雩侍臣多獻頌末技愧操觚

聖駕東巡幸闕裏釋奠

先師恭賦

河南道兼察禦史【臣】趙廷珪

聖徳超千古

皇風徧九州星回移闕裏花合駐

宸旒雙鳯扶

雕輦羣工從

彩斿水通洙泗近云接岱宗浮肅穆瞻遺像羮墻動防捜禮嚴崇俎豆澤逺敬松楸道統三皇接心傳六字畱儼然周禮樂邈矣魯春秋山木懷前哲風雲入

睿謀碑穹持地軸墨潤灑天球鳬繹成奇觀崆峒豈易

儔小臣逢盛典簪筆紀

巡遊

聖駕東巡幸闕裏釋奠

先師恭賦

江西道兼察禦史【臣】錢三錫

化洽雕戈偃時熙玉瑞陳軒皇看受籙闕裏表傳薪矢徳文運心契道眞淵源洙泗接典禮漢唐因嗣廟牲牢盛宮墻展謁親珠旗初北發

鑾輅遂東巡壤接靑疇古山開翠嶂新奎躔光燦爛尼阜勢嶙峋甕著丹書異音畱素壁神徘徊趨鯉處彷佛繞龍辰雷動停千騎雲開列九賓宮懸聆法樂俎豆見精禋象緯

宸章麗琳瑯

禦墨珍萬年輝劍佩五字耀貞瑉體挾蛟龍舞聲調金

石均隆儀陪祀肅

寵賚湛恩頻大義重昭揭微言詎郁堙編摩垂簡冊抃

舞溢簪紳

君極天同峻王風日返淳小臣來絕徼拜手屬車塵大駕幸魯恭紀三十韻

陜西道兼察禦史【臣】劉維禎

景運上元年文明化八埏

省方遵魯甸望秩考虞編

鳯蓋霜林賁虹旗畫谷鮮八神森列帳七萃肅中權日麗奎婁野星陳濟汶邊岱云朝送翠壇燎晝揚煙奏樂升歆畢崇儒夙

駕前端門眞屹若孔裏獨巍然遺廟層霄矗中階列宿懸緇帷仍象佩丹壁自琴宗伯處罍洗從官飭幾筵

九重親獻爵兩廡特加籩

龍衮星辰耀鵷行劍佩聯防門麾纛擁宮架鼓鐘縣華

冑皆承

詔云孫悉聽宣勝衣頒繡段

賜講立彤旃進秩

隆恩溥陪班渥澤沿援毫深

睿想灑墨煥奎躔文挾長河注書垂霱露妍璠璵鼇背

現琬琰鳯形鐫萬古穹碑聳千秋

麗制傳

謁林逾肅穆

駐蹕屢回旋彩霧籠

仙仗天香繞玉鞭靈蓍符大衍文楷憶前賢洙水遙源合防山夕照連摩挲余檜樹眺覽及林泉並展銀鉤字俱成瑞錦篇

六飛回輦道百里賜祠田永覩儒風振從教治化全小

臣長拜手快覩日中天

聖駕幸魯恭紀

戶部江西淸吏司郎中【臣】張琦

卿云欣覩九天開寶鼎香隨

玉輦來振鷺羣飛周佾舞翔螭雙繞漢尊罍甘泉試

汲淵源逺鐵檜重邀雨露培

雕輦更移防阜畔文孫親爲掃莓苔

其二

詩禮堂前

警蹕傳鯉庭瓜瓞正綿綿牙籖捧出雲霄上組席移

來日月邊靈雀飛飛迎

輦路丰貂鬱鬱惹鑪煙馨香此際邀

親薦迥異瞻風過魯年

聖駕幸魯恭紀

戶部貴州淸吏司郎中【臣】陳斌如

夙駕

熙朝出

鳴鑾闕裏來星辰舒雁翼日馭控龍媒

紫蓋畱金節黃流捧玉罍一牢隆漢祀六籍燦秦灰

肅穆疑

天表流連厪

睿裁杏陰畱幾席檜紐護風雷座想三千列時逢五百

回至文昭日月重爲

聖君開

聖駕幸魯恭賦

刑部福建淸吏司郎中【臣】邵延齡

郅治隆

巡幸

鴻文備訓謨燔柴防始告釋奠典敷裏諺歌遊豫嘉禾協瑞符夔龍驂後乘方虎爲前驅日射牙旗燦云隨

玉仗紆衣冠風競古父老杖相扶

文教明三徳

仁聲溢九區綴班齊鵠立止

輦受嵩呼

帝則初何異

天章回自殊夜珠香吐曉露墨池濡

別殿迎仙幄

行宮指海嵎

省方先問俗訪道獨崇儒洙水分源委鯉庭識步趨景行千載合瞻仰一心孚異迹思麟紱祥徵憶鳯圖粢盛光俎豆軒蓋壯車徒

宸翰標題切丰碑剞劂摹由來崇爵秩新得見規模盛

事傳

昭代羣情洽彼都

恩榮遐邇徧紀載古今無寶篋縹緗貯瑤函錦繡鋪小

臣膺珥筆拜手志黃虞

聖駕幸闕裏釋奠

先師恭紀

刑部廣東淸吏司郎中【臣】胥琬

闕裏風雲防文明海域同霓旌萬樹外

鳯輦百花中禮樂兼前代車書列上公

天恩深泗水颺拜盡呼嵩

其二

日暖迎

鑾地云髙

駐蹕亭水連滄海碧山接岱宗靑聖道通三極

天文煥六經臣鄰喜起頌簪筆直櫺星

聖駕幸闕裏釋奠

先師恭紀

刑部貴州淸吏司郎中【臣】姚士曁

玉燭調元化華平集百祥

武功逾鎬洛

文徳紹虞唐風教通重譯車書曁八荒漸摩民俗古

景仰

聖情長諏吉當嚴節

乘輿發未央江淮浮防鷁鄒魯肅條狼疾苦諮田父恩膏被井疆觀風

臨泰嶽重道

詣宮墻淵湛洙河水崇閎闕裏堂鑪煙霏

輦路鹵簿晃朝陽嚴翼貔貅旅雍容鵷鷺行鸞聲傳噦噦鳯吹葉鏘鏘鼓伐靈鼉動旗翻翠鳯揚

一人防盥薦羣辟盛趨蹌禮物陳三代精忱邁百王管簫歌備舉都荔散羣芳交暢牲煙達嘉虞福醴將

孔林瞻瑞靄

講席吐琳瑯父老圜橋聽旌麾向夕張

回鑾松幄畔

駐蹕杏壇傍愾慕思彌切低徊眷不忘葳蕤畱寶蓋霏結灑

宸章捧去蛟龍護懸來日月光

尊師情繾綣延世澤汪洋冑子承

天顧諸生被繡裳

主恩眞莫並

聖徳有餘慶錫帛卑安帝陳牲陋武皇寒辰風習習枯谷露瀼瀼彤管宣揚盛尼山艸木香小臣甘菲質秋署備官常讀律遵先訓揮毫愧俊良歡呼逢曠典拜手效賡颺

幸魯盛典卷三十四﹤史部﹐政書類﹐儀制之屬﹐幸魯盛典﹥

欽定四庫全書

幸魯盛典卷三十五

恭遇

駕幸東魯釋奠

先師禮成

禦制詩篇勒石垂示永久敬賦七言律三首

戶部河南淸吏司員外【臣】李振世

漫道穆王馳八駿還輕夏后禦雙龍豈如

帝徳崇師範直以

天顏挹聖容嶻宮墻瞻美富淵源洙泗見朝宗宸章親灑由來少迥出東山第一峯

其二

玉輦東巡謁素王千官拜舞和

龍章杏壇雨露

天恩逺軒架金絲

聖治光自有平成關述作不將封禪溯羲黃同文海宇

胥歸極應比尼山日月長

其三

甲子

鳴鑾下孔林有虞東狩又逢今九成樂備明禋志五

字詩傳精一心

禦蓋畱時光俎豆

宸章題處重球琳

尊師曠典眞堪紀萬歲千秋頌

徳音

恭頌

皇上駕幸曲阜祀

至聖先師孔子十章

戶部河南淸吏司郎中【臣】莊名弼

維

皇承運上元甲子武功旣成敷文伊始舊染維新民寧

幹止海晏河淸軒舞再起

其二

維天愛道圖書以宣肇啟羲皇一畫開先黃帝堯舜道乃遞傳作君作師二典有編

其三

放勲欽明重華是述允執厥中危微精一禹湯文武基命宥密爰逮尼山道髙上律

其四

大哉

孔子天縱作聖刪定贊修六經是正生民以來未有

其盛立道綏和萬古胥慶

其五

帝曰欽哉

聖居近止夢寐羮墻登堂乃是八鸞鏘鏘遙指闕裏

龍旗十乘

聖心則喜

其六

帝曰欽哉有嚴有翼宗廟百官美富是式乃

命秩宗惟寅惟直防修祀事恪共爾職

其七

有嚴

天子穆穆皇皇得門而入數仞宮墻孫枝奕葉濟濟蹌

蹌金聲玉振獸舞鳯翔

其八

惟

聖契聖千載同堂乃揮

宸翰錫寵揚光萬世師表棹楔垂芳唐宗漢祖陋無文

章

其九

泰運方開文徳是暢虞庭喜起夔拊臯颺亦越成周捲阿繼唱於斯爲盛萬代企仰

其十

天章煥乎光昭宇宙人文化成千載莫遘小臣備員粗

知句讀

天子萬年弼拜稽首

恭頌

聖駕幸闕裏詩

戶部江南淸吏司主事【臣】裘充佩

光被隆唐帝薪傳紹素王肅將殷盥薦謦欬恍宮墻俎豆方陳設圖書並矞皇彞倫欣秩敍昭格在馨香今古微言契云孫奕葉昌

殊榮邀晉錫

宸翰灑奎章玉帛頒羣後聲靈動八荒古皇齊軌轍後

聖借津梁

大駕幸魯恭紀

戶部山西淸吏司主事【臣】張天覺

聖學千秋重

君恩百代先

皇躬親俎豆

仙仗耀山川

華蓋尊師表

鴻文紀道傳

湛恩兼鉅典東魯戴

堯天

聖駕幸魯恭紀一章

戶部浙江淸吏司主事【臣】方伸

上元甲子應期昌揆文奮武靖八荒在廷稽首咸拜颺登封告類宜肅將我

皇謙讓曰未遑粵稽古典載省方

金輿翠輦南東行盱睢童叟跂踵望聿崇聖道先闡揚鐘鼓殷訇日觀旁森森靈爽檜栢蒼朱檐碧瓦數仞墻素王儼在情洋洋摳衣祗肅登陛堂車服禮器何熒煌諸儒導前後趨蹌

一人俯仰度穆皇潛通肸蠁儼衣裳僊韶縹緲翕天閶

四氏子弟峩奉璋沛以

殊恩露零瀼蔚哉

睿藻摛奎章昭回屈注連天潢舂金撞玉嫓鏗鏘丰碑贔屭髙且昻階戺炯炯星日光緬邈秦灰魯壁藏微言榛塞黯不茫亦有祀祠漢及唐列代纘承稱賢王羣言龎雜間老莊淸虛苦空遞頡頏疇秩厥禮軼殊常一歸正學簸粃糠惟

皇心源洙泗長手障東川瀾不狂誕敷聲教訖四疆上作下應网在綱鳯凰鳴矣於髙岡八風吹出宮與商小臣詞劣漢田郎秋吟蟋蟀沿栢梁渺希風雅頌泱泱髙深萬一詎能當靖共只勉庶事康卿云載賡歌明良

聖駕幸魯恭紀

戶部福建淸吏司主事【臣】王谷韋

省方勤夏載問俗繼虞巡峻拒云亭議

防過洙泗濱千官陪

法駕萬騎歷城闉鄹邑傳

仙蹕尼峯

駐玉輪旗翻檜樹影佩拂杏壇塵車服升堂見幾筵

入廟親

宸躬方穆穆

冑子復詵詵壁訪藏經處書稽吐玉晨徳馨傳俎豆

曠典舉明禋執鬯

心逾肅披帷

意自眞禮成欣鼓篋樂奏恍聞鈞四姓皆沾澤諸生

更

賜緡

天章輝日月

奎翰燦星辰

楷法龍文麗

詩篇鳯藻新

綸言誠博大貞石亦嶙峋往者王風寢因之至教湮老莊淆列代楊墨煽先秦絕續憂吾道匡扶仗

聖人謙懷昔未覩大義此重伸樹鵠惟謩訓程材但洛

閩功超三代上治比百王醇浩蕩逢

昌運迂疎愧小臣望洋空致嘆入室竟無因幸戴堯天化寧愁顏巷貧康衢聊擊壤盛世仰垂紳應識

今皇徳眞將造化均

恭紀

駕幸闕裏詩

禮部儀制淸吏司主事【臣】鄧性

百代斯文振羣方雅化同

崇儒循逺緒

闡道振宗風已自羮墻見何須夢寐通

宸章顯褒贊今古辟鴻蒙

恭紀

聖駕幸魯詩

刑部雲南淸吏司主事【臣】王謙

閶門曉啟出

鑾輿

勅戒前騶下兗徐樂道頓忘

天子貴

崇儒願近

聖人居魯生獻賦登髙日衛士歌風脫劍余快覩

宸遊光鉅典五雲長護玉麟書

皇帝幸魯躬祀闕裏詩

內閣撰文中書舎人【臣】陳悅旦

巍巍

帝徳大無疆效法由來自

素王方

幸岱宗隆望秩旋臨闕裏肅冠裳明經須近蒙地

觀禮爰登鄒魯堂欣覩

龍旗徐至止式瞻鷺序凜趨蹌杏壇雨露重沾潤泗水星辰益煥光樂奏九成諧舞蹈祀陳三爵薦馨香喤喤大呂明堂下隱隱洪鐘輦路傍道貌久知親夢寐徳容仍喜見羮墻講筵更覩威儀盛侍從皆聆訓誥彰

禦筆餘輝騰日月

睿思雅韻葉宮商遙馳

法駕山川奠崇豎丰碑松栢芳允矣休風超漢宋猗

歟曠典繼虞唐

大駕幸闕裏賦【並序】

內閣撰文中書舍人【臣】於漢翔

粵稽虞後四巡天王時邁詩書之文可考而知也繼此或有事登封或循行阡陌不過問俗省方陳詩納賈而已其於崇師重道之典無聞焉卽漢髙過魯祀以太牢史特書之用志美也然其時禮制缺如儒風未振識者惜之豈如我

皇上契危微精一之傳建禮樂中和之極左圖右史日就月將紹千聖之芳型爲百王之懿範者哉彼夫文宣之號錫於開元器物之頒優於廣順又瞠乎後已歲在甲子律葉應鐘乃肇舉東巡禋祀泰岱旣而過曲阜謁孔林且親詣其宅裏焉爲之賦以抒其所見爲之詩以致其所尊又

禦書萬世師表四字用光聖教遂使尼山木鐸復響於車塵馬足之餘璧水宗風特煥於珠牓璇題之下臣弇鄙無文安能揚扢

髙深於萬一然而躬逢鉅典其能已於鼓吹哉爰拜手

稽首而爲之賦曰

惟道法之相續亙今古而無垠伊祁以上气象渾惇鴻蒙肇啟司教惟人皇極攸建錫福臣民治化翔洽俗茂風淳自時厥後君師統別大道同塗遂分畛域曲學繁興王澤下竭不有聖作而物覩曷克使君極以尊師道以立維我

皇之景爍兮教訖於萬方際河流之效順兮海波不揚

偃武而益修文兮舞干羽而垂裳運

神謨而授方略兮捎夔魖而靖欃槍擴禹貢之版圖兮

重九譯而辟八荒

天子方擁圖書研經史探珠淵之祕藏闡酉山之奧防旣遊心於簡冊欲訪道於崆峒應上元之甲子遂啟駕乎蒼龍仿古巡狩至於岱宗爰是云防舉翠蓋擎阿曳縞而禦軛朱鳥舒翼而倚衡蚩尢秉纛勾陳靡旌千旗谷轉四牡風輕瞰日觀歷云亭燔柴璧獻幣陳牲海若因之動色山靈爲之呼聲是時猶未臨乎曲阜也乃曵虹霓淨氛埃涉河濟逾江淮鮫人貢篚以承露馮夷擊鼓以鳴雷銜枚而雞犬晝息弭節而黍谷春回戒秋毫其無犯布陽和於方來艸何知而欲結民有感而胥懷旣乃景行念切仰止欲抒謂是行也非徒攬乎遊觀之勝豈聊逞乎心目之娯顧瞻孔林勒轡停輿景昌平之芳躅幸闕裏之名區其山則逶迆襟帶鳬繹蒙崱屴崒霞蔚云封有似乎雙闕之聳峙而樹聖人之文峯其水則泗洙縈繞道脈源長淪瀺灂澄流溯光沐浴日月激蕩陰陽有似乎濯文河而波濶倬云漢以成章其石則瑊玏碔砆陸離歷落古螭蟠丰碑蘚剝有似乎繁星之麗天紛垣野其相錯其木則文楷挺秀翠栢摩尋檜霧晴暝松風晝陰蒼鼠竄逐以斂迹良禽容與以棲音有似乎三千士之環羅而濟濟七十子之拱立而森森於是肅明禋防昭對詩歌三章禮嚴

九拜庭燎熒煌鑪煙靉叇肸蠁丰融鼓篋祭菜玉瓚黃流繽紛藻繢俎豆誠貫乎升中笙鏞響逸乎云外覩其殿宇軒楹恍梁木之未壊觀其車服禮器儼哲人之如在固大成之聖宜崇實右文之

主是賴斯時也一陽初動萬彚昭蘇飛霰絢乎榱桷卿云覆乎葭莩和鸞鳴而應律冷風拂而吹枯日角珠庭光乎十哲金聲玉振徹乎兩廡煥文章於魯壁陋綿蕞之漢儒典禮旣成工歌已畢樹長旓以前行斂曲蓋而不飾匪直過裏以式廬乃遂登堂而入室望峻宇之兮類帝閽之岌嶪排深闥之幽邃兮翳仙居其髣髴繚象緯於周垣匝卉木於粉堞聚奎鬥於崇墉落文虹於丹壁對幾杖戶牖之在前撫劍佩琴書之在側若函丈之匪遙庶羮墻之可接啟五經而悟薪傳進諸生而開講席賚之以縑緗錫之以品秩推恩以旁逮乎宗祊勒石以永畱乎勝迹誠曠代之隆施洵

盛朝之極則

天子於是睿思泉湧灑灑洋洋振千言之

宸詠煥萬仞之宮墻星辰糺縵乎硯匣風雨馳驟乎筆牀體制逺駕乎栢梁之上光芒直射乎杏壇之旁屹然銀鉤兮鐵畫配夫山髙兮水長若夫惠風遐暢甘露覃敷旣省耕而省斂亦賜復而賜除勸稼穡於阡陌勤慰勞於農夫審肥瘠於原隰辧燥濕於方隅盼屬車之一至樂丰年之多稌久已心周於廣野今復身歷乎康衢皥皥乎民登於袵席春臺之上喁喁然風進於循蜚疏仡之初凡此深仁與厚澤皆由厭飫乎道腴於是乎兒齒鮐背之叟含哺鼓腹之儔相與喟然而歌曰望翠華兮六素虯建鸞旗兮薄天遊揚淑問兮桑田稠沛膏澤兮頌聲流安得稅駕兮歲時巡乎九州而巖穴之士竊聞

幸魯之盛儀快覩崇師之曠典莫不抃舞而起曰瞻彼東山兮玉露盤桓登其堂奧兮想象衣冠聆

天語之煌煌兮樹立山寒誦

宸章之炳炳兮云燦星攢揭大道於中天兮下際上蟠振微言於千載兮玉檢金函翳儒林之繁防兮爭欲慿軾結靷圜橋門而聽觀所以際乎升平前代未足方其至治契乎心源往聖洵有資夫大義卽列辟臨雍釋奠之典章無逾我

皇之誠摯又何況七十二代封禪之文安得頡頏而相

嫓然而

天子猶孜孜靡暇嘉意蕓編酌前謨而爲憲味至道而爲言諮典故則愼簡夫碩彥參政治則特拔乎遺賢凡因革損益之允當信聖神文武之兼全故能錄書出於河源醴泉湧於池圃丹鳯集於髙梧嘉穗呈於率土天休調劑乎五行坤維順應乎六府膺卜年有道之長受百世無疆之祜簪筆而紀者方將載

鴻烈於無窮故

盛事特書於東魯

幸魯盛典卷三十五

欽定四庫全書

幸魯盛典卷三十六

聖駕幸魯恭頌四首

內閣撰文中書舍人【臣】宋志梁

文教開東魯崇儒自

聖朝仙源停

日駕闕裏攬云翹絲竹聲飄緲龍蛇影動揺九儀隆

灌獻觀聽肅圜橋

其二

緹室灰初動天心轉一陽

豹車承檜露

龍衮帶芹香兩廡冠裳肅千秋爼豆長太平崇禮樂

藝苑借笙簧

其三

堂畔穹碑在

絲綸沛

九天

王言云漢麗

宸翰日星懸疑有蛟螭動眞堪琬琰防摩挲欽墨寶珍

重越珠蠙

其四

元聖功勲逺名儒理學深遺風傳奕世

特典賜華簪文徳漸天壤

恩榮軼古今萬方親

盛化歌誦溢儒林

聖駕幸魯恭紀

行人

司司

正【臣】程兆麟

葭管飛灰日昌平

駐蹕時云陰移雉尾樹影抱

龍旗

萬乘躬勤學千秋自得師巍巍瞻闕裏肅肅拜階墀謦咳眞如在羮墻恍見之心源全黙契俛仰有餘思

鳯翰星辰麗

鸞章琬琰垂十行香爛熳五字墨淋漓直擬探三昧何能贊一辭蛟螭纒古鼎神護穹碑擊拊聲諧律周旋步中規禋防接爼豆肅穆對盤匜統緒尊姬旦薪傳溯洛伊承

恩多異數

賜爵荷榮施榱桷雲霞燦松楸雨露滋遭逢良不易

踴躍慶

昌期

聖駕東巡幸魯恭頌

國子

監

監丞【臣】陸鳴珂

函夏升平日

深宮暇豫辰

六飛勤法駕百辟望淸塵虞典燔柴舊軒皇問道新岱宗崇秩祀闕裏覩明禋車服先型古馨香

禦气親大官供爼豆仙樂奏伶倫拜舞分丹陛趨蹌

接絳宸

聖情余繾綣

睿藻煥絲綸

翠蓋分天上穹碑立泗濵徘徊虯檜健俯仰壁經湮

爵土褒宗子

恩施逮庶人道心千載合元會兩儀淳望气

奎光聚觀風

盛事陳太平欣有象至治快無垠幸際斯文啟咸瞻

吾道伸東巡告成禮奕禩頌

皇仁

駕幸闕裏釋奠恭紀二律

中書

科中

書捨

人【臣】朱云

玉輅時巡過泗沂奎婁舊防有光輝千秋契合

君師統九獻精禋咫尺威煥爛

天書垂麗藻葳蕤

禦蓋拂煙霏魯邦今日沾

恩澤父老扶藜覲

六飛

羽衞鉤陳指聖林榛蕪自辟待

天臨

皇情俯察神蓍瑞法曲相和文鳥音馬鬛舊封增式廓衮衣新廟薦時歆穹碑霄漢咸瞻仰絕勝金泥梁父陰

駕幸闕裏釋奠恭紀

中書

科中

書捨

人【臣】汪以澄

聖徳光天壤遐陬淑問揚法干行不息繩武道彌昌精

一傳心學羮墻見古皇

講筵勤訪落經術重陳常主敬防康飭存誠逸豫防

揮毫珠錯落掞藻玉琳瑯問寢

慈闈切展親一體彰

郊壇時肅穆祀典久輝煌屢有蠲租

詔時頒泣罪章訟庭春靄靄蔀屋福穰穰俗易乾坤辟兵銷日月光車書同萬國琛賮貢遐荒瑞應先禾黍休徵若雨暘勤民嘗旰食底績恊垂裳脫劍崇文治尊經契

素王修明昌正學筆削挈綱事業賢堯舜聞知埒禹湯三才堪並立百禩賴胥匡廟貎昌平舊衣冠闕裏藏

謂宜親釋奠豈特禮膠庠日麗秋前樹天融霽後霜霓旌拂曉仙仗動巖廊气挹東山秀源尋泗水香宣尼如覿面顏孟恍同堂遺制儀曹備隆文

睿慮詳

興朝瞻異數師表有餘芳嵩嶽懽呼徧芻蕘恩澤長巡行當此日共慶樂無疆

聖駕幸闕裏釋奠

先師禮成恭記【有序】

中書

科中

書捨

人【臣】徐樹谷

竊以姬王建學棫朴興歌漢後臨雍明堂作頌凡玆臣庶共覩鴻庥茍具心知宜申踴抃譬彼康衢田父能言帝力之栢梁小臣得與賡颺之末斯實普天之同慶抑亦載籍之光華也欽惟

皇上

學貫一中

道隆三極

稟徇齊之睿質更懋緝熈

奏耆定之神功益勤宵旰肆經綸乎宇宙尢研極乎防微越三代而上法陶唐曠百世而獨師

孔子遂因

東狩特

幸魯邦登闕裏之堂龍蹲如在問洙源之域馬鬛依然雙闕遺壇猶傍大庭之庫重垣舊宅尙接靈光之宮爰進祠官恪修曠典咸平奏曲備六代之宮懸肅拜將誠薦兩楹之雕爼辧欃檀雒離之種徧歷金門求紫麟赤雀之蹤遙尋防阜將昭

聖徳致煩璇牓之題擬導

防衷遂輟金防之蓋旣乃旋麾肅仗移

蹕講堂進五氏之譽髦析六經之奧義三英有粲羣霑安吉之溫兩塾無嘩並拜綈緗之

賜復有丰碑灑藻

優詔蠲租赤舄靈祠苾芬創舉白雲封檢爟火遙通皆一代之鴻猷歷千秋而罕遇粵自軒轅命駕襄野洎乎顓頊求師綠圖盛徳衝懷後先輝映若漢髙之特牢致享宋祖之列防施門以擬我

皇瞠乎後矣微臣冗陋幸際昌期敬獻蕪章聊申葵志

辭曰

聖主垂裳防薰風滿

帝寰河山朝虎觀日月近

龍顏防樂簫韶正虞禋瑞璧頒碧霞遺廟曲玉女舊池

灣探防開金篋捫碑叩石關

東巡修典禮左顧切痌瘝暮艸靑川驛寒云白下山雕輪從電去繡騎逐飈還歸徳靈祠閟昌平古木環琴臺麟迹杳露井鳳儀篹豆椒馨薦雷犧蘚色斑一誠

宸藻煥三禮

睿躬賜錦天袍耀封書玉軸圜雲樓堯日靜射圃孔堂閒金勒穿林外珠斿映水間九華舒帳殿七寶飾刀鐶雪扇欺銀雀霜鞲亞白鷴須旃光轉緑毳幕彩微殷魯國親

龍衮鄹鄕覲鷺斑文明傳盛事萬古莫躋攀

聖駕幸闕裏釋奠

先師禮成恭頌

中書

科中

書捨

人【臣】臧眉錫

至聖髙千聖

今皇邁百王

升堂如授受

入室仿羮墻

宸翰風雲麗

龍文日月光中天逢盛典從此道彌昌

聖駕東巡幸闕裏恭紀

行人

司行

人【臣】徐炯

武庫揮戈日靈臺偃伯時敷文求至道秩禮重

先師

昭代鴻基創

今皇雅化隨春秋當歷序甲子防昌期南紀巡非逺東

封事尙疑觀河思大禹望嶽想

宣尼赤羽旗方轉

黃麾仗更移齋存兩楹奠敬過一牢祠麗景籠車服淸霜耀防枝尊罍堂上舊絲竹壁中遺六佾陳笙籥三牲薦鼎鼒祼將循古制肅拜迥常儀布席俄傾耳談經實解頥大宗

恩屢及舉族賞還推旁矚兼塋兆周行歷廟墀樵蘇無

徑入灑掃有人司

寶翰千秋迹

丹綸五字詩云章懸棹楔奎畫峙丰碑金版非爲瑞銀

繩未足奇

心源契鄒魯治統接軒羲

聖駕幸闕裏恭紀四首

太常

寺愽

士【臣】戴璠

中天文運啟盛世泰階平禮樂光謨烈詩書翊

聖明八荒歸化育萬彚慶生成此際

皇心豫

鑾輿發鳯城

其二

昌平佳气繞遐企

翠華臨庭燎輝鐘簴鑪香拂劍琴

君師眞合契今古此傳心不識宮墻峻安知

帝澤深

其三

鐵畫摹璇牓鴻文煥防毫圖球分

睿藻江漢濯詞濤共仰千秋頌還同一字褒從官稽史

冊曠代此

恩膏

其四

況復瞻榱桷巋然廟貎新松楸生气色苗裔半朝紳至徳思歌鳯文書遡吐麟微臣遙拜手感激頌鴻鈞

皇上東巡行幸

先師闕裏恭賦有序

國子

監博

士【臣】陸徳元

【臣】聞虞廷玉曆肆覲羣侯姬室丹書各朝方嶽蓋端拱而覆載固肅紀綱於堂陛之中省方以煥聲靈亦咨疾苦於閭閻之下況夫崆峒訪道河洛呈圖蘊借寶華恢蟠際實足薰蒸雅化鼓舞儒林豈若勒石之罘陳詩汾鼎無關睿學徒侈宸遊者乎我

皇上徳恊元貞運當三五

問安視膳孝治皇唐復稅賜酺

恩膏浹洽掃欃槍而洗兵歌復旦以解慍車書玉帛六

合爲家文物聲名百昌在宥

謂遊仁義之藪澤必酌其源采典謨之芬腴必窮其奧溯自尼山聳峙泗水深涵刪述六經罔不日月麗天而江河應地陶鎔萬物有如宮商從律而黼黻成章𨿽璧水笙鏞昔曾

臨祀而杏壇松栢尙闕告防爰

駕六飛瞻言數仞

特申九拜躬奠兩楹大道正中天非冉閔遊夏之辭能

贊

至尊猶北面較漢唐宋明之禮尢加子姓祼將賢材秩

序於是加

恩四氏大賚諸生

瞻棟梁以畱題

撫手植以作賦凡此儀文之盛皆爲紀載之光更有篤棐元公多材家相幾幾待旦衮衣之徳依然穆穆迓衡赤舄之徽邈矣乃修祠宇錫之土田載訪世昆列於纓紱蓋以鎬丰鐘鼓發夣素王山榛隰苓懷音西土豈非傳心千載合撰兩儀者哉於斯時也廣漠淸和九垓沐浴父老騰歡於

黃幄風雲結靄於

翠華茂對者三靈蕃廡者庶艸安瀾淸晏植圭而答

天庥含哺嬉遊扶杖而歌

帝力乃神功不有大徳不居重輪五色之祥屏除弗奏

玉檢金繩之迹謙讓未遑蓋

天子惟求千八百國之盈寧奚暇考七十二君之封禪也【臣】渺見寡聞至愚極陋幸逢郅代忝屬成均末邀太乙之光輝嘗執上丁之籩豆望

金門而待漏搖搖於星稀露浥之交考石鼓以探奇昧昧於車攻馬同之際佩玆秋實顧恧春華似彼夏虫有懷冬曝云爾辭曰

元防承熈洽祥和普萬方武功當赫濯文命聿輝煌學海宗洙泗封山陋漢唐

時巡屆

輦輅於邁及舟梁穆穆雲霄迥雍雍劍佩鏘觀云正

日至望岱渾毫芒聖域停

淸蹕神臯憩上襄陳書懷魯壁契道見虞墻

建極敷隆化

乘幹振大綱經傳資黼黻義舉葉珪璋木鐸當年振金聲亙古顏曾方入室由賜僅升堂百氏鳴其說諸儒愼厥防共知同爝火安敢比秋陽道統因時貴師儀踵事詳

至尊今一顧正學益重光爼豆三登獻宮縣萬舞翔冕旒躬磬折琮璧告馨香

顧問頒黎老諏詢徧廟廊章縫傳法服幾杖列周行球瑟分韶武尊彛問夏商流風逾皜皜肸蠁信洋洋殊得

天顏喜還教異數將金貂元子錫玉醴四門嘗古檜摛文藻輕毫飽墨霜霞雯驚爛縵驥勢看騰驤鉤畫云根緑飄颻羽葆黃深林瞻不逺若斧兆相望荊棘寧潛伏松楸盡老蒼

聖情彌眷戀

睿語倍和莊拓壤參塗外周廬禁籞旁麟遊嗟曠野鳯

翽待髙岡南國思喬木東山想繡裳

詔司修祀典訪裔列官常周孔情同接

君師道並昌尊經昭海甸黜異信遐荒大禮垂千禩淳風越百王介邱符豈探梁父斾空颺巍煥功丕顯謙沖徳更長永依熈皥日保泰頌無疆

皇上東巡幸魯恭頌四十韻

國子

監愽

士【臣】王吉武

武烈光三象文風洽九州

時巡恩自望秩典初裒

欽聖心源接

崇儒禮數周山川鄰故里道法景前修向往勞千乘逶迆度七騶循濵過汶濟望野接奎婁雲气

鑾輿動天香

羽蓋浮飛翔懷鳯翥艸木記麟遊沂水聞

仙蹕防山颺

防斿閟宮還頌魯舊宅尙傳鄹爼豆千秋在宮墻數

仞優

尊師隆磬折爲道頫

宸旒芹藻登堂獻衣裳入廟摳須眉瞻舜禹冠劍想求由講席閒居啟韋編大義搜宮懸兼濩夏禮器列尊卣車服形猶古金絲響更幽遺綦司馬劫斷簡祖龍讐射圃平蕪滿經壇老樹抽

皇情深繾綣

天語每諮諏回眺岡環拱旋看泗卻流神臯驅枳棘靈域閉松楸封樹仍三板乾坤此一抔設裀重展謁

駐輦更遲畱共仰

天顏喜還叨

寵賚稠曲莖分羽葆上服解貂裘云縵摛辭麗銀鉤結體遒烏絲揮玉繭貞石負靈虯恩禮宗支洽光榮祖徳酬徧教沾四氏不獨錫元侯

異數隆誰並斯文炳未休秋陽逾皜皜長夜豈悠悠揖讓如神遇羮墻與道謀貞元當甲子心法在春秋日月謨方顯

皇王徳孰侔受書荒赤水刻石陋之罘教澤深淪髓風風聲防置郵詖辭祛頓息兵气洗全收占象知

昌運觀光及逺陬濡毫賡

盛事慚愧采風謳

幸魯盛典卷三十六

欽定四庫全書

幸魯盛典卷三十七

聖駕巡幸闕裏恭頌八首

理藩

院知

事【臣】張英

虞巡先岱嶽漢祀肅洙陰盛典前無古流輝直到今思回

天子駕道契聖人心豈羨登封出書功上翠岑

其二

偃武

皇風徧崇儒

聖治光勞謙勤

玉趾明徳薦馨香禮樂還三統淵源證一堂微臣稽往

牒此日最輝煌

其三

金奏髙軒發緇林古殿開

天行星騎擁人望

日車來多士陳經席元公捧

禦杯凝

旒聞有賦不數大風才

其四

素王遺手澤古檜有崇柯表瑞神蓍並論年漢栢多

自邀

天藻及長遣地靈呵嶻南山石瑯瑯字不磨

其五

禦蓋黃金織星文紫極懸【紫微垣有華蓋五十星】柄回如鬥曲影動覺天旋舊卓螭頭上新移豹尾前

詔畱旌聖域垂憲憶千年

其六

千官回矚處佳气滿松扄金榜齊楣起銀鉤運腕靈光芒星日彩波磔虎龍形

天語關元化煌煌似六經

其七

幸宅恩原渥榮宗數更殊褒封先四氏延賞及諸儒樵牧初懸禁軒車日載途不煩梅尉請

睿鑑百王無

其八

升平多制作動輒掩前修靑鳥何勞致金仙豈待求

九衢懸正學萬禩仰

鴻庥

國史行傳信時維甲子秋

聖駕東巡行幸闕裏恭賦

光祿

寺典

簿【臣】孫寶仍

帳殿遙臨泗水間

鑾輿侵曉向尼山千秋典秩增殊錫四氏衣冠識

聖顏度越百王眞剏舉事兼三代喜追攀小臣童丱遊

東魯鼓吹休風舞末斑

皇上幸闕裏釋奠紀盛

光祿寺珍羞署署正【臣】李文逺

玉曆膺符日

璇輿出狩時燕郊鳴象輅魯甸仰

龍旗恍賁峒山駕言遵汶水湄

帷宮凝紫霧

帳殿晃彤犧曲阜遙相望端門儼在斯奎垣臨廟寢

斗曜映壇墀

五位嚴摳拜千官盡攝齊齋明陳爼豆肅穆獻尊彛樂奏安和曲筵申奠祝詞聖經搜戴禮易象闡庖羲遂掲淩雲榜

親題萬世師瑤光浮寶宇瑞色耀華榱

鳯蓋還畱賜

鸞旌更逺移石壇盈翠靄輦路轉涼颸林木千章繞

天香十里吹

九重滋渥澤累葉拜榮施秩賜元公裔

恩從辟裏推上元開甲子珠緯葉昌期

大駕東巡幸闕裏恭紀

史館

纂修

官【臣】黃虞稷

聖主垂衣景運昌白狼槃木逺來王嵗逢甲子晨頒朔

律應黃鐘

駕省方世際雍熈人在宥泰居九五

帝當陽風行海澨恢區宇順助天時若雨暘地邇陬城懷仰止源探洙水得津梁森森松栝幹霄聳采采蘋蘩挹袖香舊宅靈光殊靄靄孤峯歷下自蒼蒼橋門制度推宗國禮殿崇閎象

帝閶

羽衞乍臨儀鄭重祠官夙戒事周詳伶倫戞石來淸禁佾舞分麾出太常欝欝靑槐舒兩腋熒熒朱火爛中央防行繡黼排鴛鷺千隊霞旌控驌驦

鹵簿齊驅容赫奕箾韶恊奏韻鏗鏘堯云冉冉開金幄舜日曈曈映玉韁半畆講壇依杏樹

九重仙仗驟龍驤靈威陟降輕煙繞肸蠁昭融純席光鏞鼓並懸輝簨簴尊罍互列寶虞商燎余熖入庭階栢祀罷從登絲竹堂陶項禹腰思肖貎大縫章甫見冠裳螭文剝蝕穹碑泐虯幹盤回老檜芳

鸞輅欲旋猶眷慕孔林漸近更徜徉柞枌細辧諸方

植瓴甓遙尋故築塲罨藹神蓍

躬把玩低回陳迹意蒼茫一函

鳯詔勤宣布百代人師孰頡頏刪定詩書垂宇宙監觀殷夏盛文章生知獨亶天將縱道大難容眾共傷蹙蹙何之歌曠野溫溫靡試感周行狩從西郭祥麟逝瑞降端門赤雀翔拂幾

凝旒親翰墨含毫琢句等珪璋已看

聖藻揮

宸極更捧璇題署

禦牀鐵畫銀鉤神煥發

天葩睿制思焜煌榮增陛戺畱

芝蓋寵畀貞瑉防璧璫萬姓同瞻文鬱鬱中天益嘆

道洋洋

聖惟知聖誠先覺名莫能名信不忘正學咸聞尊嶧泗

小儒底用說荀楊褒成大賚承

恩沃東野疏封錫祜滂時値休和欣有道民恬耕鑿樂無疆濊汪沛澤超今古覃被隆施及校庠何幸微臣遭盛美還因珥筆載賡颺聊敷擊壤康衢頌快覩

髙天萬禩慶

大駕東巡幸闕裏恭紀

史館

纂修

官【臣】姜宸英

軒皇垂裳得天紀七曜聚合如璧珠經嵗四千五百六貞元之防今同符康熈紀元

天子聖二十三年文教敷

臨雍雷振靈鼉鼓拜洛天浮龍馬圖舜幹乍輝荒服

靜神鞭再投海水枯爰議時巡降

淸問禮官具儀

帝曰兪

徳音始渙萬物泰所過盡

賜明年租禮崇望告首東岱制度一一準有虞簡省輿衞止除道奔走父老寧需扶旣陋五土事封禪亦笑八駿徒馳驅闕裏臨幸有故事跨漢軼唐禮數殊泉林游泳證道妙魯門未到心先輸有司宿戒壺濯陳羮鉶飯簠籩脯朐筍鱗虛臝編磬備和以琴瑟笙簫竽樂工肄成太常部三十六舞紛縈紆是月仲冬日己卯軫中朗穊明前櫨風和气暄翼云防

冕旒肅穆中殿須云靁之尊犧象二祭器羅列商周模

祝辭親制

皇帝獻告防獘嘉酌淸酤贊稱九拜獻三跪此事今有古所無煙燎旣舉神洋洋千官並起鏘瑤瑜

皇帝更衣禦行幄臚傳進講駢生徒如聆金石壁中奏復見詩禮庭前趨締觀象設展圖繪始知妙手神明俱

帝乃載歌歌五言音成雅頌文典謨摩挲手植生意盡

化工回斡欣重蘇

鸞旗北指廟扉闔羲和停轡儼未晡墓門髙瞰大庭庫石梁徑渡城陰洙千年隧道絕荊棘四方移種饒檀楡黃玉一閟不復見惟見羣雀鳴相呼舉酒三酹復再拜艸間翁仲聞都吁靈蓍目擊心自契陰陽變化誰能摹

六師久嚴先輅動

皇情欲去增踟躕靑雲畱拂翠華葆垂露交輝金榜烏

四氏承

恩拜稽首塡觀萬姓皆睢盱逾年廟碑復載往

睿藻揮灑翰墨濡碑用西山奪玉石白鏹賫運出中帑蓋用琉璃瓦兼兩樹之金聲門右隅排抉幽扄煥長夜晶晶懸日當天衢百家騰恣仁義塞可憐聖路久榛蕪元和大中祗文具漢防唐搨空糢糊我

皇好道不旁騖但言魯國惟一儒岐陽嶧陽先後聖嵬峩並列穹趺從此膠庠盛經術弦歌詎獨鄒與邾人文化成休气應陽和鼓動天地鑪羣臣不知所報答

陛下萬嵗長懽愉

聖駕幸魯恭頌

山東布政使司布政使【臣】黃元驥

躬臨闕裏藻芹香釋奠儀成邁漢唐宅奏金絲聞異響壁開蝌蚪現祥光三千禮樂諸生在十二河山後裔長自是褒崇逢

聖代中天文治徧遐方

其二

精一傳心紹有虞

臨雍更進魯諸儒同尊周孔修經學獨

禦乾坤闡易圖芹水春風歸

教育杏壇時雨樂沾濡懸知君道兼師道

神聖天開歷代無

聖駕幸闕裏釋奠

先師禮成恭頌

山東分守濟東道兼理驛傳事務布政司參議【臣】陳兪侯

翠蓋遙臨岱嶽東防山泗水卽崆峒罇彛位設階千

尺絲竹聲飄殿九重

特定儀文超漢祖更分芹藻到公煌煌明備欣殊典

況有

奎章照泮宮

甲子冬月

皇上幸闕裏躬祀

先聖卽事恭紀

山東分守登萊道布政司參議【臣】丁蕙

盛世文明啟詩書被八埏尼山垂道統泗水溯靈淵

封岱

鸞旗賁崇儒

玉輅還升堂來

萬乘

駐蹕匝平田羽衞鉤陳整周廬劍佩闐兩楹觀坐奠肆祀列宮懸典樂笙鏞正司儀灌獻便先期嚴滌濯右享碩牲牷摳拜

宸容肅趨蹌執事防詠歌音要眇翟籥舞翩躚昭格通燔燎馨香溢豆籩羮墻懷仰止車服想當年周覽深諮度遺徽獨溯防橫經靑玉案席地紫茸氊鵷鷺陪

行幄衣冠侍

講筵庭階曕日近族姓沐

恩偏澤沛兼金賜官增士員圜橋人濟濟鼓篋士褼褼松栢森蒼翠蛟螭攫蜿蜒尊彛犧象列碑碣漢唐防展翫稽時代摩挲愛古先杏壇觀瑞檜碧甃汲淸泉嶻嶪軒墀峻雕鎪柱石妍罘罳金縷細榱桷玉題圓繡栱煙霄外虹樓日月邊規模誠壯麗俯仰重流連林木龍鱗老幽宮馬鬛堅

六飛臨古隧百畆廣新阡蔥欝占佳气徘徊

駐防旃摘蓍知異卉入室憶前賢羅繖畱

天澤金絲勒頌篇

奎章輝棟宇

睿藻麗雲煙琬琰光華燦蛟龍體勢鶱鴻圖千古煥曠典萬年傳先後揆眞一髙深恊自然小臣聊獻句搦管愧如椽

曲阜瞻拜

禦制

至聖先師孔子廟碑恭紀

山東督糧道布政使司參議【臣】胡介祉

聖人統禦恊萬邦雍熈政治齊虞唐大海偃息波不揚率土寧謐兵戈藏元公調和歌明良學士倚馬賦長楊

天子好學邁百王窮搜古典手丹黃師儒重道

睿智彰東

幸闕裏祀典光上下千古無與方猗歟盛哉

帝徳昌復揮云漢灑

天章

遣官立石垂久長小臣不才與鵷行五年起艸仍含香一麾建節當荊襄濟師絡繹需舟航日夜鞅掌𨿽不遑吏民安堵樂且康奉

詔旋移海岱鄕運籌發粟儲天倉欣逢甲子瞻

垂裳敬陳玆事終始詳於今拜舞丰碑旁銀鉤

禦墨紛琳瑯益思

聖祚眞無疆猗歟盛哉

帝徳昌

幸魯賦

提督山東學政按察司副使【臣】宮夣仁

粵自疆分徐兗星次奎婁泰山嵸巃而作鎭滄海浩瀚而奔流負龜蒙兮阻河濟控鉅野兮跨中牟啟雄封兮少昊錯繡壤兮東周爰蘊精於故魯遂誕聖於名鄹金管飛聲而樂奏玉書吐瑞而麟遊其人則東西南北其業則刪定贊修傳道統兮不冺秉微權兮罕儔挽江河而懸日月兮功垂穹壤建廟祀而獻牲牢兮禮重春秋我

皇上本天縱以成能恊時中以禦宇執精一而四勿端

際升平而九經舉

盛徳洋溢乎歌衢

大業恢張乎舞羽銘勲則煙閣雲臺講藝則膠宮泮水身已兼夫作君作師

心猶企夫問官問禮謂人間無尼阜萬古崦嵫而域內有東家千秋崒嵂未能逾階而升天兮不難登堂而入室前驅厲武兮向廣魯以摐金後乘趨文兮指昌平而

駐蹕五峯靈毓之地二水聖作之區櫺星參夫象緯奎文接夫璇樞銀潢靜兮澄魚藻金薤明兮載龜趺松是秦而不辱栢經漢而猶敷門具宗廟百官之富堂有金絲詩禮之模中爲大成之巍煥

聖人南靣而端居姿河海兮形山嶽服衮冕兮佩珩琚若夫墓上芝靈溝邊免白廣道重墉文楷翠栢林絕定巢之鳥徑罕鉤衣之棘三板之土岱嶽是同一畆之宮王居攸匹爾乃絳螭停軛翠鳯畱蹤郊迎前導羽衞蒨蔥聖孫賢裔紛其來從繩繩云步穆穆

天容仰明靈之如在儷奠獻以升中興頫兮鏗璜佩砰訇兮奏笙鏞進鉶羮兮蠲潔列爼豆兮丰隆邁遣臣兮建武軼還祀兮幹封較祥符兮禮有加於再拜擬廣順兮神非借於夣通顏髙楣兮尊師表畱曲蓋兮覆儒宗詠數仞之墻兮气吞萬象賦再生之檜兮采奪晴虹爾乃載

命鳩司逺礲碑制琳瑉選夫靑熒碝磩懿夫防致五丁

開而斕斒巨靈載而屭奰惟

聖知聖宣金聲玉振之音以心印心慕期月三年之治炊酌經史兮入道奧之已深鎔鑄粹精兮等神機於不滓詞鋒景煥兮規模筆陳縱橫兮體勢傳來天上兮無非翥鳯翔龍流播寰區兮共寶赤文緑字乃更宗爵錫孟廟碑新思性天之能達褒理學之名臣肆

鴻恩之汪濊宜曠典之修明於是尼防增其崒嵂洙泗

益其深播之遐荒靡不知

聖主尊師而重道傳之億禩咸共贊

熈朝偃武而修文【臣】學謝朱程才慙管樂彤庭猥厠英翹絳帳謬司木鐸後期而至兮𨿽未效夫趨蹌銜

命而臨兮喜獲親夫丹雘杏壇槐市之子競鼓篋以雍

容褒衣愽帶之儒悉橫經而考索欽

盛軌則穹崇乎橫廓乎一握文履度之難以援梯也

仰

玉音則爣閬乎炳麟乎一祖述憲章之莫可臆測也珍寵錫則含蓋兮天無不覆屹立兮地無不載一玉壁甕書之永奠於無窮也實深歡忭敢效賡颺乃爲之歌曰

鸞輅東巡兮舜日堯天

躬祀林廟兮於爍無前運符五百兮道衍三千恢文

治兮濬發

王言貞瑉磨礱兮

奎畫盤旋裒緝

盛典兮金玉其編水湯湯兮山巖巖

聖徳皇風兮永具瞻

聖駕幸闕裏釋奠

先師禮成恭頌

提督山東學政按察司副使【臣】唐賡堯

文物輝煌汶泗濵唐虞盛事邁時巡金絲壁啟詩書古爼豆筵開耳目新奕奕

龍旗光映日巍巍麟壤气回春莫驚禮數加無已原

有心傳接

至人

幸魯盛典卷三十七

欽定四庫全書

幸魯盛典卷三十八

聖駕幸魯釋奠禮成

勅修

聖廟紀事【有序】

提督山東學政按察司副使【臣】朱雯

嵗在甲子

上省方回鑾

躬詣闕裏行釋奠禮畢

親灑宸翰

禦制鴻文懸額樹碑炳耀千古擴地蠲賦之外賜金

賜秩有差越嵗庚午

特發帑

遣官重新廟貌庀材鳩工靡間寒暑夫屈

翠華之駕曲阜親臨給水衡之錢

聖祠重葺曠古以來未有尊師重道

殊恩異數如此之優渥者也【臣】雯浙水豎儒欽承簡命視學鄒魯得覲宮墻捧

盛典之新編盥手披誦欣鉅功之經始拭目觀成恭

賦小詩以志榮幸辭曰

聖主開文治宏規軼漢唐論思勤

講幄企徳見羮墻統紹尼山逺源尋泗水長端居懷闕裏望道出天閶後隊鮫函簇前騶鳯斾揚佩聲馳一路幢影列千行漸近昌平驛俄臨道冠坊上公防晉謁執事凜趨蹌玉振門初啟金鐘漏未央質明將釋奠靜夜早垂裳

端冕行丹陛

凝旒拜素王設縣鳴磬筦布席薦圭璋疏勺犧尊舊崇牙翟羽翔蕭誠合漠徹爼貌逾莊樂奏三終後煙分兩廡傍

手摩碑篆古衣借檜陰涼

睿藻輝宸翰奎文煥講堂

睟容猶穆穆湛露已瀼瀼

賜秩榮先裔調珍給尙方輦金沿戶錫

禦蓋守祠藏緩步還辭出登車尙可望鳯絲移殿壁馬鬛指阡岡駐蹕亭猶在披榛徑未荒楷柯瞻去直蓍艸摘來香酒酹霜風急林寒暮色蒼傍塋新擴地荷澤永蠲糧曠典知難並

天心更不忘學惟宗

至聖禮必邁前皇祠宇從明代巍峩壓魯疆陳丹經漶漫暗粉墮微茫廟貌因重葺程工紀土章帑頒元子國糈給大官倉伐石礱堦砌掄材庀棟梁罘罳縈短棁瓴甋繞回廊百度咸釐飭千夫盡蹶蹡層基仍爽塏廣廈逾輝煌自顧同窺管深慚嘆望洋寵膺

天子命得到

聖人鄕玉軸晴霞麗琳宮奕葉光矢音恭紀盛拜手

頌遐昌

恭紀

聖駕幸魯八章

提督山東學政按察司僉事【臣】任塾

洙泗昭云漢斯文帝者模

省方旋

鳯馭望道起

嵩呼肅穆

天容接髙深

聖徳符禮成垂盛典至治嫓唐虞

其二

行幄瞻龍衮升堂引上公共驚

天子貴新拜

素王崇羽衛千官仗車書百畆宮同符前後際文物喜昭融

其三

千仞宮墻啟龍旗

駐蹕來告防陳玉帛釋奠薦尊罍奏樂宮縣正橫經黼座開爭誇兩愽士新侍

講筵回

其四

至道心傳契尊崇寶墨宣銀鉤垂象緯金牓上雲煙

天藻珠璣落

奎章琬琰防千秋堂奧在昭示得眞詮

其五

旅進分多士蹌蹌列駿奔圜橋盈鷺羽陪祀及云孫顧喜衣冠萃周諮典策存

賜金兼

賜秩族姓總承恩

其六

馳道森蒼翠

親曕馬鬛封喬林尋古幹宿艸摘香茸酹酒重泉潤披

榛湛露濃五雲松栢路縹緲見

眞龍

其七

泉林懷往躅寶碣照川光碧瓦丹霄外虹橋玉澑傍神機開奧窔

天縱煥文章緬想捲阿盛來遊頌未央

其八

異數沾優渥寧誇唐宋年黃羅畱

禦蓋翠陌廣新阡贊頌金絲恊縹緗日月懸小臣方後

至深媿續鴻編

聖駕幸闕裏恭紀

山東鹽運使司鹽運使【臣】胡瑾

龍旂冉冉渡江津

鑾輅雍雍向泗濵方說勤民來肆覲忽緣訪道又東巡千秋爼豆推三重萬古文明賴

一人列拜宮墻稱異數金貂輝映杏壇春

其二

聖學宏深百代師執經

親禦孔顏祠徳崇天縱維新化道系乾元大統垂五氏

圜橋承

顧問千官入廟見威儀斯文有運惟

皇造元防於今正及時

聖駕幸闕裏恭紀二首

山東兗州府

知府【臣】張鵬翮

六龍初禦展三辰

鸞輅時巡萬戶春世際上元開泰運禮修秩祀出

楓宸辟雍已見橋門盛闕裏今看雨露新自是規模髙

百代詩書澤久俗還醇

其二

翠輦龍旂出

九重承

恩扈蹕慶遭逢金吾戒道祥風入羽騎連鑣喜气濃四

野久知歌

帝力千秋復見振儒宗微臣幸際明良盛愧乏淸辭入

鼓鐘

聖駕幸魯釋奠禮成

勅修

聖廟恭紀五十韻

山東兗州府黃河同知【臣】朱琦

寶歷元開泰丰年物兆康

天心崇道統

帝徳煥文章

聖已追堯舜風尢軼漢唐

深居常典學端拱恊垂裳敷政勤宵旰論思凜怠荒經筵資啟沃治術重劻勷疏瀹縈淸慮災切視傷

徳音原秩秩典誥復洋洋偃武烽煙靖修文圖史彰蒸

黎欣布澤河嶽慶

巡方北堂靑雲迥東來紫气翔羽林皆虎旅驃騎盡

龍驤

鳯輦行齊甸

鸞輿幸魯鄕昌平才

駐蹕闕裏又登堂釋奠超皇古尊師極素王羮墻瞻拜起爼豆耀輝煌扇影開彤旭星芒拂劍霜尼山名愈烈泗水澤尢長陪祀云孫集明禋世防昌弦歌惇象勺題詠式珪璋廣額

綸音渥丰碑

禦墨香橫經優聖域進講得書倉爭羨儒生業親依天子光不須嗟豹隠頓已列鵷行授爵榮雙被分金寵

莫量書

頒龍紫蓋錫鶴云黃入廟神先肅臨陵艸更芳楷邊詢手植川上制文揚地擴通鄰壤租捐是正糧溪山仍勝賞祠宇久蒼涼不逺靈光殿還修冠道坊

遣官馳驛迅

發帑庀材良林總工咸集雕鏤技畢襄崇墉髙碧落壘石接康莊云漢飛朱棟丹鉛繞畫廊

天恩新廟貎士气感趨蹌鐘鼓陳典精誠格上蒼奇觀峩並仰瑞靄郁相望輪奐鸞袤麗翚飛鳥革張光華昭黼黻紹述著縹緗盛業原無匹宏規迥異常旁求東野冑表樹孟公庠勝事難枚舉微臣敢拜颺服官爲邑宰再命役河防曾識

天顏近同沾零露瀼云屯森羽衞銀箭漏鏗鏘退食頒

羣雉烹鮮

賜一麞余榮追祖考馨薦洽烝嘗未獲涓埃報徒深

悃愊將千秋銘不朽

萬壽頌無疆

聖駕幸魯恭紀【有序】

山東兗州府滋陽縣知縣【臣】王綸部

【小臣綸部】待罪滋陽恭遇

時巡

駕幸闕裏鳬蒙夾日欣瞻復旦之輝洙泗迎

鑾聿被恩波之灝至道契乎

先聖續禹湯文而上不傳之心禮樂備乎宗周舉漢唐宋以來未有之典

和鸞旣駕猶聞兆庶歡騰

六馭初回聿覩鴻文炳耀眞曠古迄今萬不一覯之異數也【臣綸部】艸茅下吏獻頌無由敬述蕪詞曷勝屏息辭曰

輦路東風闕

皇圖北極安洙源

親訪道闕裏

駐鳴鸞雉尾開宮扇龍旂引輔官靑陽覃澤溥赤子沸聲歡禮器藏宗國春秋祀杏壇閟宮傳

警蹕泮水滙波瀾

聖像凝神古

天顏對越端金絲藏典冊章甫覿衣冠舞佾賡鏄磬升

馨薦匜盤槐庭施講席檜殿

灑宸翰宗子彤弓賜儒門棫朴繁檐楹

曲蓋植碑碣

冕旒看

命駕遊封域披榛視郁蟠捫蓍思演易撫楷夣猗蘭粹

矣心遙契休哉典莫刋

文章星日麗气象鬥牛幹

禦幄冬常暖恩波嵗不寒卿云千載旦湛露一朝漙末吏遭逢幸微言獻納難永懷歌喜起焉敢頌遊觀

瞻仰

禦碑頌【並序】

巡撫山東兵部右侍郎兼都察院右副都禦史【臣】王國昌我

皇上禦極之三十有八年夏

命官賫

禦制

禦書重建

聖廟碑文勒石於闕裏冬十一月告成【臣】王國昌備

員東撫得逢

盛典不勝忻幸恭率藩臬道府諸臣輕騎星馳前赴

瞻仰以是月之望恭叩

禦碑又得拜觀

禦筆墨迹於詩禮之堂

天章

宸翰照耀心目星虹煜爚雲霞蔚蒸譬諸天地之廣大日月之光華莫可形容無能贊頌【臣】等惟有相率懽忭蹈舞自慶遭逢

聖主得覩開辟以來未有之

隆恩鉅典而已【臣】退而思之竊聞帝王出治者也聖人垂教者也自伏羲神農以及堯舜禹湯文武行道於上而治以成孔子明道於下而教以立至其集羣聖之心傳垂百世之道統繼往開來貫古今而配天地者則孔子爲尢盛焉然聖人之道必得帝王尊崇而闡揚之然後其道益明而其教益廣漢唐宋明以來非無崇儒重道之君臨幸釋奠然不過修舊典舉常儀繕葺委守土之吏撰述出代言之臣耳未有如我

皇上之親幸林廟

躬行九拜

賜禦書之額畱

禦仗之蓋祝文碑贊皆出

聖制

寵賚渥於世嫡錄用逮於聖裔而且推恩元聖施及先

賢修廟則

特頒內帑董以近臣告成則

親制祭文

特遣

皇子至於因成新廟重勒貞瑉道接羮墻言垂琬琰

帝典王謨之體遊龍臥虎之書崇禮

先師表章聖學以一道同風之防爲化民成俗之原大哉

王言尢亙古所未聞也蓋由我

皇上聖由天縱徳集大成闡泗洙之心源邁唐虞之至

治

先聖

後聖若合符節故能隆尊聖之典篤重道之心如此其

至也猗歟盛哉微【臣】庸陋仰荷

隆恩慶幸之餘言不盡意然而瞻云就日恍如身際中

天履厚戴髙不禁心馳

北闕敢效賡歌之義用抒葵藿之忱爰拜手稽首而

獻頌曰天生

聖人牖民作則繼往開來與天無息維我

聖皇繼天立極逺紹心傳同符合徳

翠華夙駕

臨幸魯國

九拜告防對越降陟萬世師表九圍是式禮隆恩渥

漸濡聖域睠彼宮墻經營是亟

特頒帑金罔費民力不日成之新廟翼翼

皇子代祭薦馨黍稷璀璨

奎章翠瑉載勒

聖謨孔彰

王猷允塞章回云漢寶同球璧彩煥孔林光生魯壁臣

幸遭逢

王道正直對

休命抃蹈匍匐東海汪洋岱宗崱屴

君徳師教昭垂萬億

瞻拜

禦制禦書

孔子廟碑恭紀四律

山東布政使司布政使【臣】劉防

爲覲

宸章赴杏壇中宵霜月照徵鞍直同待漏天街曉敢避

衝寒驛路難

聖制矞皇攄鳯藻

禦書炳煥映龍盤微臣瞻拜昭誠恪日月光華抃舞看

其二

遊夏何能贊一詞心源直接帝王師楷模正大古今少義蘊宏深天地奇孔子以前無防萃聖人之後又生知颺言莫罄臣椎魯咫尺

天顏凜廟碑

其三

巍巍龍碣見羮墻寶墨雲箋盡染香

聖迹聖門傳聖裔天心天道煥

天章體堅質潤縈丹篆鐵畫銀鉤燦碧芒匠石萬年同

不朽近臣從此姓名

其四

琳瑯閣帖久藏珍得見

龍章迥絕倫神妙筆心原自正天然戈法更能眞金函玉檢如雲煥寶軸牙籖與日新倘得硬黃

頒一紙傳家奕葉戴洪鈞

聖駕東巡親謁

先師於闕裏越二年奉

勅賫

禦制碑文復往

聖廟建碑刻石欣逢

盛典恭紀一章

工部都水淸吏司員外郎【臣】卞永式

巍巍堯徳不可名天地得一皆淸寧櫜弓矢武功定手揭四海開文明圖書龍馬淩波至

玉輅東巡輯五瑞回

蹕親登闕裏堂道源直濬通洙泗淋漓

睿藻何煌煌日星炳曜飛天章龍搴鳯翥灑

宸翰登三咸五超前王自愧不才同樲棘口啣尺一來鳬嶧不刻之罘頌徳碑獨擕星渚支機石河伯效順屏翳趨衞河十日長風吹百尺磨崖切云漢千鈞厚載連坤維金椎鐵畫工倕手靈鼇贔屭蟠蝌蚪繼往開來魯素王長與穹碑同不朽憶昔弱冠登王衢委蛇出入承明廬曉日濡毫立螭陛秋風侍獵隨鸞旟何緣盛典還躬遇

帝徳師模兩昭布東山嵳峩泰岱髙億萬斯年綿聖祚

恭頌

皇帝臨幸闕裏詩【有序】

山東兗州府城武縣署教諭舉人【臣】趙於京

康熈二十三年甲子之冬

聖駕東巡道出濟南鹵簿未設惟馬上張

九斿華蓋中使一人前驅【臣】於京得隨次蒲伏郊迎

上駐驆顧問爾何官【臣】謹對【臣】濟南舉人尙未出仕又問何名【臣】謹對【臣】趙於京快睹

天顏有喜須臾

扈從豹尾過萬馬塡街巷

上幸濼泉

召舉人【臣】從在後未及叨侍

宸翰然至今仰瞻

激湍諸寶書艸茆微【臣】猶依依

雲霄日月之旁不翅如宋臣蘇軾所云驪珠之分袖

也是日薄暮

上安帳殿於齊河之滸由川道陟泰山畱

題日觀峯頭望秩畢

賜髙年絹乃

幸闕裏入櫺星門止輦以太牢祀

孔子廟庭曠典隆儀古今罕覯【臣】濫竽司鐸仰荷

生成敬制蕪章聊申葵獻

聖代時巡重

鑾輿發禁城岱宗嚴秩祀闕裏沐

恩榮豹尾瞻麾防鵷班扈

聖明豈知蒲伏下

天語問臣名

二

宸翰畱泉上榮光燭岱宗九霄施淑雨十月見飛龍仙仗天門路山呼日觀峯百年鳩杖賜童叟徧喁喁

三

萬乘雩臺駐眞尊

帝者師大昕臨頖水止

輦聽金絲粢帛千官肅軒縣萬舞遲

恩波逮東野從此與榮施

四

百碣維魚在曾無

禦墨光

筆牀開芍藥檜殿起

鸞凰

思際雲霄上神從秋水旁自應聲教訖質子集梯航

五

芝蓋方畱廟林原又

賜田河流襟孔域嶽色倚

堯天萬葉靈蓍直千章古木圓但經

行輦處小艸亦芉眠

六

陪尾何年濬登臨

禦覽寛山龍分道脈海眼出文瀾月影旌旗動霜華騄

駬寒淵源今有自星漢五云端

七

發帑嚴

師廟鳩僝取次新風斤來

日下翠甋走天津煥矣勞

皇子巋然禮

聖人請看松栢徑深靚五花勻

八

盛典垂成日從遊

夫子宮雨添洙水濶花亞杏壇紅海嶽沾王化耕桑

由

帝功小臣叨外翰珥筆效歌風

康熈甲子歲

駕幸闕裏恭紀

江西吉安府知府【臣】劉徳新

駐驆東山道泰時煇煌鳳徳耀龍旗車書一統開

天仗爼豆千秋肅

聖儀花燦杏壇

宸翰麗風飄檜樹慶雲移小臣忻覩兩楹奠仰止斯文

已在玆

幸魯盛典卷三十八﹤史部﹐政書類﹐儀制之屬﹐幸魯盛典﹥

欽定四庫全書

幸魯盛典卷三十九

聖駕臨幸闕裏恭紀

聖恩詩一百韻

太子少師襲封衍聖公【臣】孔毓圻

文治髙千古

神功冠百王昭回儲玉斗廣運葉珠囊

鴻業方頻廓丕基卜永臧威弧除防貐戰艦靖鯨防

徳比天中盛

恩流海外滂車書同朔漠候尉過氐羌瑞獸馴靈囿珍禽獻越裳馬牛弛服馭琛賮競梯航至化從箕畢休徵備雨暘巍巍難可並蕩蕩莫能詳沐浴

皇風暢謳歌

帝力忘郅隆看已治

軫念尙如傷

旰食恆無逸

宵衣每不遑

量元齊覆載

手自致安攘濬哲謙彌著欽明抑愈彰右文窮學海稽古發書倉遜志期終始虛懷樂就將拜言宗夏姒主善法殷商洙泗儒風在春秋教澤長麟書先紀瑞虹玉晚徴祥汲汲恆忘老棲棲竟捨藏漫占龍徳隠寧問鳯歌狂吾道𨿽云否斯文幸未亾六經昏室燭一貫濟川梁運際千年

聖心符數仞墻遂煩

天子駕逺過

素王鄕拜洛堪輝映遊河庶頡頏

巡行時正泰順動月逢陽馳道霓旌出期門羽衛彊夔龍爭扈從褒鄂效劻勷繡陌三驅逺銀河一帶杭恬波慿竹箭阜俗勸農桑

巡歷句吳徧

回鑾泰岱旁

六龍雕玉轡八馬赭絲韁

帳殿榮光護

帷宮瑞靄翔淸流經汶濟碧嶂指尼防典禮咨宗伯威儀飭奉常先期防滌濯經月肄竾簧企望云近遙占湛露瀼和風冬晻曖晴旭曉滄涼菡萏

金根動葳蕤繡幰張虎賁黃袴褶豹尾綠沈槍防弁蠙璣燦華翎孔翠揚兆民欣抃舞五氏競趨蹌鷺序班初合蔥珩佩有瑲

豫遊行緩緩

宸眷喜洋洋夙戒棲神宇修誠候

帝閶閟宮晨乍啟庭燎夜相望月轉觚稜黒煙籠玉磶

蒼導從門左个位設殿中央穆穆

天容泰安安

帝度莊元臣鳴劍佩髦士奉圭璋奕禩尊罍古千秋俎豆香音容瞻對近左右駿奔忙信以蘋蘩薦馨傳錡釡湘牲牷昭博碩黍稷告丰穰律應雲門奏聲和嶰谷篁貫珠成翕繹拊石協鏗鏘綴兆舒還疾麾幢偃復抗金巵浮桂醑玉瓚酌椒漿大祝陳嘉幣司筵薦吉璜初行

九拜禮式煥兩楹光象設旋披握龍蹲儼在牀畫圖

環轍迹琬琰撫墻匡

曠典崇師表隆規邁漢唐

寶跗傳結搆銀牓倍煒煌

恩撤鉤陳仗榮畱

曲蓋黃每敎逢盥薦長許侑烝嘗更

禦經筵座還

升詩禮堂明新歸至善爻象本乾剛

巽命何諄切臣心倍惶遺蹤承

顧問敷奏指微茫老檜如金鐵孤根耐雪霜泉餘寒井渫杏傍古壇芳漆簡畱殘壁丹書缺閉房丰碑羅贔屭傑閣祕縹緗仰被

龍光渥重

臨馬鬛荒已叨

紆日馭更荷

酹霞觥俯仰公西志徘徊端木塲靈蓍枝見采文艸蔓經量林內禽知避亭邊楷不僵欃檀分幾種翠栢擁千章叢少豺狼穴衣無棘刺妨

一人顧盼萬彚盡殷昌忝主東家鬯頻膺

北闕慶遭逢眞不世

優渥愧難當

褒寵松筠節輝騰棹楔坊

頒詩追雅頌

賜賦陋班楊乍捧丰貂笥兼承獸錦筐精鏐天地寶

祕簡日星芒子姓蒙

甄錄搜羅到桷杗蠲租先下

詔擴地旋除糧頌溢奎婁野

恩覃上下庠涓埃何以報

髙厚固難償芹獻同田父葵傾祝我

皇綿綿增

寶歷秩秩衍

銀潢卦定呈龍馬巢應下鳯凰太和盈宇宙景運屬

明良願泛千春酒恭稱

萬歳觴謠吟歌有截舞蹈誦無疆

聖駕臨幸闕裏恭紀

聖恩詩五十韻

翰林院世襲五經博士【臣】孔毓埏

聖代崇文日儒門拜

寵時

躬開一統業

手定太平基

駿業烽煙息

鴻猷日月垂要荒均享貢民物盡恬熙萬國薰風徧千春湛露滋晞天瓊笈啟稽古縹囊披精一傳虞舜圖書溯伏羲眷懷勤贊述仰止在防尼吾道今方振斯文實在玆上元初啟運

東幸展親祠吉日

金根駕初冬

玉勒馳防龍陪

鳯蓋方虎扈

鸞旗遂歷奎婁野爰經洙泗湄霓旌來靃靡羽衛過

逶迆就

日爭先睹瞻

云不自持

龍顏何睟穆蟻悃慰融怡五氏簪纓集千官劍佩隨入

門停

輦轂中道上堦墀

明徳馨香薦精誠肸蠁知導和調磬管致慤托罇彜麟尋靈迹龍蹲憶異姿幾年懷杖履此日接須睂符節心原合羹墻見不疑

一人新賜額萬世共尊師鸞鵲翔銀牓蛟龍起墨池卻臨聞禮處偏與說書宜大學明綱領羲經闡系辭帝謨申紫綍

禦蓋映緇帷已

錫千言賦仍

頒五字詩圖猶防琬琰壁尙記金絲比鐵當年檜如

林歷代碑

淵衷深博考

淸問備周諮堂釜仍崒龜蒙蔽虧何當勞

玉趾重爲

酹金巵湛露濡枌柞卿云覆雒離千霄畱古楷聚雪

采神蓍

曠典從來少

殊恩望外施榮光騰

祖廟流慶及孫枝

賜錦榮何極彈冠喜莫支

祕書分縹帙

大賚發金貲擴地膺

皇澤蠲租戴

聖慈仰窺崇道徳寧但荷恩私

帝力誠難報臣心竊自惟兩楹嗟昔夢

九拜邁前規唐宋何堪匹羲軒直可追髙應侔泰岱

深欲比濰淄葵悃三多頌嵩呼

萬壽期謳歌騰赤縣含哺浹蒼黎

寶祚緜無極

瑤圖祿永綏敬抒銜感切善頌愧奚斯

聖駕幸闕裏樂府十二章【有序】

纂修進士授山西大同府靈丘縣知縣【臣】金居敬

皇帝釋奠闕裏之明年衍聖公孔毓圻上言請勒成幸魯盛典一書以詔萬世

上可其奏又明年乃以【臣】居敬等名

聞俾司編緝部檄到【臣】鄕裏【臣】捧檄慚惶馳詣曲阜祗事閱二年書成將上【臣】不揆鄙拙擬爲新樂府起事終義次序鋪陳共十有二章一章言

皇帝東巡遂

幸闕裏也二章言旣

幸闕裏行釋奠禮也三章旣釋奠

命聖裔說書也四章言禮成周覽廟庭也五章言復幸聖林也六章言賜

禦制詩畱

禦仗曲柄蓋以隆

先師也七章言

頒賜於聖裔官陪祀有差免曲阜今年租也八章言

制許設官守衞林廟拓其域兆也九章言

遣親王祀周公錄其後遂及先儒周張之裔也十章言

頒

禦書萬世師表四字於天下文廟也十一章言

遣官董治勒碑也十二章言纂修

幸魯盛典告成也【臣】誠愚昧不足以庶幾古之述者葵藿之忱不能自己或可以繼康衢擊壤之歌謠云爾

聖皇若稽古

金輅時東巡望秩禮璋瓚肆覲享桓信采風察幽隠

徧徳逮黎民行行指吳防設敎

天語諄父老扶杖觀過化俗已淳舲渡大江

羽衞轉鉤陳

顧問誦訓氏師表志龍蹲還

蹕經鄒嶧原泉契道眞稷門駐

六飛芹藻先知春

帝心祗夙夜祠官戒惟寅【一章】

經籍有典祀釋奠

先聖師尼山集大成麟端門期宗祊屢攺築睟穆存當時

法駕在齋宮宿設駿司儀奉引導

鹵簿庭燎儼威熹我

皇旣下輦從官行如馳有嚴升獻拜興三肅祗雅樂

傳登歌禮器列象犧太常讀祝版自

天親制辭望瘞神歆歆

皇帝受蕃釐【二章】

典祀已告備還

幸詩禮堂欲觀聖人後論說宜精詳魯儒

天威鵠立

黃案傍虎賁盡聽講階序翼冠裳展書

命敷陳

聖聰逹洋洋三綱具八目十翼披首章體用惟一原內

聖而外王

典學亶緝熙虛受來賡颺

天語如春溫嘉奬敎澤長

申命諸子弟守先罔不臧【三章】

禮成誠已格

聖心重低徊八音聞魯壁六籍出秦灰二千有餘年泉冽並幕開奇表四十九肖者其誰哉古檜發故根旋紐如手栽摩挲垂

睿想作賦耀昭回祥符諸贊在屹石立崔巍漢魏及隋

唐碑刻數枚枚惟

聖事師古

垂問及尊罍從玆

一顧恩舊物拂塵埃【四章】

天仗出北門云旗映洙水直視若斧封列栢二三里

榛蕪本自除輦路平如砥

至尊拜稽首酹酒爵再洗文鳥雝喈鳴奇木縱橫理生

蓍自幽贊植楷從弟子山祗欣望

幸燦然呈眾美瞻言駐蹕亭苔蘚上階戺自從祥符

來寂寥向千祀

皇徳幹比崇髙標越前軌【五章】

大典登矞皇

湛恩施汪濊先後其揆一喜起際交泰

時邁臨魯邦鸞聲載噦噦道古嫓軒羲萬年頌嘉防

琳瑯

天葩芬葳蕤曲柄蓋篇章昔曾有孰似

聖謨大麾仗昔曾畱孰似

今皇賚丹靑炳常新函覆極無外榮光燭蓬蓬白雲紛

靄靄還令望气者瞻仰莫能繪【六章】

上天降丰澤人待於下流

賜書出中祕

寶翰煥層樓九章

錫上公蒙茸貂鼠裘四姓與執膰金綺沾渥優中以好爵縻組綬若若裒爰進諸父老嘉乃服先疇無出今年租負載休車牛自今勸力穡謹節供旨羞九陌齊歡呼常願奉

宸遊與天並巍巍雨施徧遐陬【七章】

天子有後命

寵光比進律灑掃給百戶卒史實統率自從建寧來舉

廢待今日禮樂與兵農一命咸

朝秩兔溝虛幽宮馬鬛安且吉繁衍祔域兆累累華

表密至仁及骼胔顧此

宸衷卹

制曰增式廓

先聖所貽翼傳之億萬載特書史臣筆

帝紀二十三孔世六十七【八章】

承祀間平賢繼絕

大號渙姬爻系幹惕

聖功勤宵旰太極置

禦座西銘表

宸翰契合今古同殊數自

聖斷元公啟魯宇末冑負薪嘆二儒修烝嘗靑衿奉薦

盥

皇情爲軫惻次第

天書爛新廟載奕奕

睿藻昭云漢世官奉俎豆胥樂式燕衎連及濓與闗頌

聲溢璧泮【九章】

惟

聖始知聖諡號無庸加開元及祥符制詞罄褒嘉天言發要奧

綸綍同宣麻

奎章效懸象龍虎勢攫拏拜手揚

天休琢玉籠絳紗恭請

詔天下不敢私一家

帝乃可其奏置郵環海涯殿版燦金薤重檐標丹霞師儒得縱觀軒車塞闉闍中郎太學碑瑣細不足誇【十章】

粵自唐武徳篆刻傳贔屭迄乎明三宗制辭屬睿思繕寫付中書曾未親書字

皇帝崇聖師齋沐撰碑記

神腕運八法遊藝兼龍穗采山斵貞瑉方舟隨水致陸載還兼兩使華實董治雕防出供奉摩畫稱

天意

禦亭聳霄漢碧瓦

上方賜穹嶐映紫微鎭魯俾昌熾【十一章】

千齡表

聖瑞九域頌

皇猷重道紆

帝車

紫宸臨奎婁中和建有極備至靡前儔艸茅載筆鉆仰喟末由邃古紀典謨執簡非常流下逮元和中韓柳揚歌謳兩儀施莫謝二曜譽難侔含毫幾欲腐掩卷徧諮諏揄揚萬分一昭掲垂

鴻休顧慚多掛漏撫已心怮怮【十二章】

纂修

幸魯盛典告成恭紀

纂修官乙丑科進士授直大名府元城縣知縣【臣】兪兆曾昌平勝迹杏花壇新有縹緗蔚大觀

元後典謨垂萬禩聖人禮樂肅千官麗天日月開金鏡

動地風雲

駐玉鑾一自

時巡多異數至今洙泗日騰歡

其二

望秩燔柴動協時瑞占甲子紀干支殊方玉帛聨嘉防亙古文章啟

睿思乍見璿杓剛北指喜聞

象輅正東馳岱宗登眺崇禋祀又向尼山敬

帝師【�】

其三

門第東家莫與京髙山仰止夙崢嶸生民以後開天縱列聖相傳集大成虞夏一中推繼統漢唐羣祀笑紛更吾

皇文敎敷日直並當時峻徳明

其四

雉尾千霄

萬乘來

龍旗髙展五雲開晴融沙艸沂流外翠接林亭泗水隈瑞靄已蒸陪尾岫和風自繞舞雩臺千行鵷鷺班仍合

帳殿前頭卽上臺

其五

豹尾風

鹵簿陳曉光珠斗燦如銀迎牲捧帛趨羣辟酌醴添

香列近臣

詔定典儀防九拜禮依贊引獻三巡喜看

盛事超前古讀祝還傳

禦制新

其六

鼎鼐邊傍瑞气多旌旛羽籥自駢羅舞分東列還西列樂奏咸和與景和金石乍宣俱協律笙鏞以間各徴歌琴絲靜細調堂上答響時聞動玉珂

其七

六籍居稽奧義宣每從乙夜展瑤編夙徴海宇歸文徳又進儒生辟

講筵格致修齊端至治剛柔動靜有眞詮魯風舊是

明經地卻喜賡颺

至聖前

其八

防山毓秀昔曾聞亦有髙祠繞紫雲遂以溯源

推孝道特令

遣祀薦鴻文神明陟降昭歆格家學綿長享苾芬追

憶當年鄹邑績淵源景亳歷傳分

其九

大成門啟午風淸

天子親瞻廟貌行帷啟昌顏人儼在畫看行敎影如生衮衣章甫今畱績彩鳯猗蘭舊有情道統久從

宵旰接宮墻況又覩分明

其十

奎文傑閣俯蒼茫霄漢相連自矞皇聳峙遙觀髙泰岱登臨不數昔靈光縹緗舊識藏書地丹雘還輝秉禮鄕此日

九重頒

禦制更從斗柄仰琳瑯

其十一

鶴舞蛟蟠

禦墨光捧來合殿乍飛香

一人道自相符契萬世師承重闡揚得荷

褒嘉包眾義羣瞻表率大文章勾摹眞本

頒黌序萬國欣依日月傍

其十二

睿藻親裁

幸魯詩光分

禦幄錦函披似融海日輪初上如握湘蘭馥更奇精一

微言傳授合勲華盛業後先知

瑤篇捧誦鏗鏘處

聖學心傳慶在玆

其十三

五色云移赭繖飄

錫將曲柄勝瓊瑤經頒解義紛緗帙金賚諸儒出絳霄

盤就鈿窠榮綺毳量來玉尺有丰貂

絲綸又見褒賢母節並松筠

禦筆邀

其十四

抃舞歡呼溢聖門又頒

特典到諸孫非因陪祀勞宜卹只爲承先道自尊層次

班行分

簡擢連翩官秩拜

殊恩正供復有蠲除詔闔邑窮檐盡飽溫

其十五

元公徳業繼前徽東野支存久式微苗裔忽敎遵職守馨香自是得慿依舊將絕學承三代新有榮光示九畿別著西銘圖太極

聖恩一樣出綸扉

其十六

鳯毛熠燿話林形依嶽環河識地靈蓍艸尙盈墻外壠楷枝還對碣前亭祥雲靉叇

鸞旗賁佳气巃嵸

玉輦停洙水橋邊承

徳澤思堂享殿展重扄

其十七

穹碑采石自西山記載

親臨

宸翰頒詞藻超謨誥外筆鋒逺邁晉唐間儒林瞻仰

眞璀璨

勅使傳宣數往還別有文崇亞聖一時有喜動

天顏

其十八

復道層檐制度雄重新殿宇更崇隆

特頒

內帑當三伏旋起髙甍走百工畫棟文防增燦爛瓊窻

鴛瑣各玲瓏誰知

玉輦經臨後便得昭垂萬古功

其十九

經始才看月五圓告成便爾逹

堯天仍修祀典勞

麟趾獲覯星光煥壁躔洙水淪漪淸映月尼山崒嵂翠生煙欣逢梁棟維新處疊奏宮商進豆邊其二十

帝徳光昭久誕敷式垂

令典是崇儒

聖神功化眞巍煥

濬哲文明共感孚四海承風歸雅化萬年有祜卜禎符

小臣珥筆尢蒙

澤威鳯遙瞻集

帝梧

纂修

幸魯盛典告成恭紀四十韻

纂修舉人候補內閣中書舍人【臣】叢克敬

道統尊

宣聖心源接我

皇后先如合節今昔永相望鐘鼓斯文振星雲世防昌

歌懷往迹

鹵簿飭嚴裝遂

幸昌平地因來闕裏堂從容詢犧象儼恪見羹墻撫栢霜花老登壇杏樹荒入門趨殿陛啟幙識冠裳鉅典咨宗伯隆儀命太常顒然陳俎豆肅若捧圭璋

九拜崇師禮千官侍

寵光鑪煙浮藻火雕管煥龍章已

賜天書紫還畱

禦蓋黃覆燾幹合徳帡庇地無疆古碣尋雷篆丰碑破蘚蒼西京文憶漢北海字稱唐稽古情逾切談經意轉長孔融陪講席頴逹倒書倉再見祥麟吐疑開舊壁藏諸生仍魯國六籍總周行更念棲神域旋過封鬛傍故林田復辟幽契禮重將

駐蹕收名勝

摛華集縹緗珊瑚應作架玳瑁合爲牀百尺蟠螭麗連篇繡虎彊防瑉元聖廟鏤玉子輿鄕大義同謨誥微言剖混茫詩成追雅頌賦就壓王楊機杼從仙室煙霞出

上方西淸饒琬琰東觀滿琳瑯盛事難枚舉休時待

拜颺分曹披卷帙珥筆頌

君王恍對承明艸曾非著作郎校讎窮日夕編次挹芬

芳終笑儒冠拙寧將

帝徳忘看山慚蟻蛭觀海失滄浪入夢隨

仙仗臨風想佩鏘蕪詞抒艸莽信史紀巖廊拜手呈中祕齋心進未央小臣依末照衣袖染蕓香

幸魯盛典告成恭頌【有序】

纂修舉人候補內閣中書舍人【臣】叢克敬

欽惟

皇帝禦極以來六合淸寧八荒懷保

揆文奮武表大地於同風

厚澤深仁廣敷天之化雨

禦經筵而日講闡十六字之精微分史乘以年編紹千

百王之統緒

執中建極治軼唐虞

講學明倫道宗鄒魯謂開萬古之正學功在尼山集千聖之大成敎尊闕裏𨿽辟雍將享禮時舉於春秋然杖履慿依神每棲於洙泗溯龍蹲之遺澤有事觀風念鳯徳之餘徽因思展義嵗惟甲子序葉應鐘

詔宗伯以陳儀

命廷臣而稽古燔柴而修望秩禮必有加釋奠而致親臨典惟求備諏辰葉吉雷動云行紫綬金章捧

鸞旗於北斗黃童白叟迎

鳯輦於東山歡聲溢乎魯郊瑞靄凝於聖域覩尼防

而緩轡勿事傳呼觀井裏而

霽顏式昭泮奐不驚徒禦止

警蹕於前驅緬想音徽儼羹墻於

行在

一人凜夫穆穆齊宿維防百職效夫蹌蹌昕朝匪懈飭先時而習禮官遣奉常壯曠世之閎觀器攜國學省牲視鑊先蕆庀於在官唱樂典儀必靖共而效職備百王之禮器非徒夏鼎商彜奏六代之樂章不啻金聲玉振自

先師而至四配以等爲差由

啟聖而及諸賢分班以獻迨所司之告具慰我

後以思成

駕步輦而戴星冕旒十二伏行宮而迎日鵷鷺三千覲天子之光鳴鑾而肅觀聽近聖人之地下輦而致防恭導從歷階鳴玉著恪誠之度肅雍就位秉珪昭明信之忱忘

萬乘之尊禮隆九拜致兩楹之奠爵獻三漿薦至治之

馨香溢於黍稷豆籩之表殫

宸衷之蠲潔存乎罇罍犧象之先蓋心以傳心旣感孚

之有本斯

聖能格聖儼靈爽之式慿上考漢王惟聞太牢之享遞

及宋室祗行再拜之文今我

皇之殊禮有加視往代之成規獨盛傳之典冊紀創見

夫

天朝播諸膠庠覩隆儀於泮璧旣享祀而成大典復臨詩禮之堂更講貫而采微言逮及子弟之俊聖經周易契

帝徳之髙深修行立心拜

天言之諄誨研思贊頌聿宣四字

王綸昭示臣鄰煥發五言

睿藻揮

宸翰以崇師表慶溢黌門畱

禦蓋以奉廟庭光生雕俎覩參天之石碣篆籀攸存倚拔地之檜柯桮棬欲接愾乎挹音容於幾席入室登堂僾然觀服物於門庭護車拭履已頌

龍徳增重宮墻更戒

鸞輿載觀林寢式行拜酹之禮還申昭假之思蓍艸成叢引易而恢義蘊楷株交蔭撫木而任摩挲蓋由隆禮儒宗故每畱心手澤至於佳城鬱鬱酹樽而壯馬鬛之封子姓翩翩賜服而絢龍章之彩褒伊壽母榮重絲綸卹彼云孫廣均賚予陪祠子弟敍許從優應講生徒人咸予秩念聖人之後恩莫隆焉逮羣哲之裔澤斯長矣洎禮成而樂備

六禦言旋乃典學而右文

九重彌切防西山之佳石辭炳日星建東魯之丰碑輦從水陸相陰陽而位置門左聳千仞之峯揮翰墨而表章石上透五花之筆更思道統攸寄必當廟貌維新

賜內府之棟梁

命官董治美聖人之輪奐擇日經營梓楩楠我任我輦東西南朔是度是京聿成翚飛鳥革之觀丹楹刻桷大壯鳬繹龜蒙之望射日千云

特遣燾土苴茅防將圭璧

禦制赤文綠字代致幾筵在

聖朝之重道崇師無以加矣而孔氏之戴髙履厚寧有

諼焉粵自

聖恩巡幸之年防申

盛典纂修之請深蒙

優詔俯慰蠲誠乃

命儒生以充纂局給太常之紙筆考古爲榮捧

天子之文章成編有耀欣瞻

聖藻盡頒示於孔庭恭際

皇猷咸大書於史冊誠遭逢於不世洵扢之無疆【臣】克敬猥以菲材荷分討緝膺玆重任殫厥勤劬心竊愧夫三長頌莫罄乎

九陛歳華屢閱惟操槧於杏壇儕侶旣稀謹然膏於泗水載言載事經十五年可法可傳成四十卷耳聞目見固已炳蔚簡編

文徳武功允克昭回云漢

聲靈揚於西北沙漠肅淸

巡狩歷夫東南海隅沾被逺逾天外近在地中無不服敎畏神歡騰萬宇亦各歌功頌徳澤徧烝民欣沾無外之

皇仁適遇告成夫

帝典敢效康衢之擊壤敬躋

丹陛以陳詞頌曰

維天眷徳篤生我

皇淸寧合撰日月齊光聲靈赫濯愷澤汪洋堯舜文武祖述憲章欽崇聖道心契素王萬邦俎豆羣祀宮墻

禮隆北闕聖仰東方秉木鐸敎思夫子鄕歳屆上元辰諏吉日金風初動玉露乍結百谷旣堅千耦咸銍

巡方有事

深宮無逸先

頒肆赦廣

大徳夙駕倌人屆於魯國五氏鳬迎千官鵠立柴望岱宗奠陳聖域赤刀陳寶天球河圖牲牷旣卜越席是敷樂傳太學庖進

禦廚庶司百職竭蹶奔趨有榮宗廟襄事庭除觀瞻大壯誠信中孚先期滌濯昧爽勤劬前驅鵷鷺扈從

鑾輿

法駕龍飛孔門鳯峙馭止金根步勤

玉趾歷階而升肅恭拜起如在左右如臨尺咫禮明樂備謹終愼始有加肅雍無或跛倚庭羅助祭門列觀禮祀事孔明莫不悅喜大祭旣竣爰啟

經筵材選孔氏進講

禦前理陳格致義闡先天來咨來茹先聖先賢箕裘弓

冶探索本源榮分五服職襲萬年

親加誡勉均

賜陶甄率由祖訓恪守家傳

帝曰臣哉予其告汝凡厥聖王道尊尼父繄惟黃蓋畱

耀東魯觀壯四時光生兩廡更揮

睿翰懸玆門宇言重

絲綸頒行庠序巨筆鴻文黃鐘大呂

一人立極萬邦作覩

念爾先澤來汝後人相

予流覽遺迹敷陳像瞻赫赫敎溯循循斑爛古碣歷落奇珍經傳函大樹植嶙峋水流淸冽池漾藻蘋誕思五老書憶蒼麟從容

顧問和色怡神巍巍孔林魯城之北瓴甓攸封深藏虹玉祖徳抱孫家風聚族木有壽癭艸堪筮卜馬鬛地增虯枝手掬遇物徘徊推

恩肫篤派衍聖門廩賜天祿小大稽首聲撼陵谷百禮

旣至

乘輿乃還廟新榱桷帑發金錢木撤殿陛石運鏤防爰命維城釋奠幾筵

宸章麗日

聖徳敷天四氏百族接踵摩肩纂修入告躑躅爭先天子曰可尙其勉旃艸茅下士書思珥筆學慚固陋敬凜戰栗際防休明內外寧謐薄伐時巡文謨武烈黼黻太平報稱萬一多歷歳時差分卷帙煌煌

聖恩與天罔極億萬斯年永垂金石

幸魯盛典卷三十九

欽定四庫全書

幸魯盛典卷四十

皇帝幸闕裏頌【有序】

纂修舉人中戊辰科進士授翰林院庶吉士【臣】孫致彌於惟我

皇上之禦極也丕振武功聿昭文徳平成天地肅穆邇

遐握玉鏡於

九重運金輪乎八表化逹黃支之國威行紫石之區坤

載幹幬汪洋

帝澤賁文渙號彪炳

王章順月令以課三鼓薰風而吹萬凡屬含靈負气靡不華祝嵩呼駕禹軼湯十堯九舜生斯世者何其幸乎猶念從古聖人敬求民瘼自來誼辟首重時巡乃於今之二十三年甲子粵稽舊制

命彼倌人飭鹵簿戒軒車石鎧犀衣天行而雷動翠華金羽日麗而風髙燕樹送旌岱云迎蓋碧漲齊

南之海靑來吳下之山詢苦問勞咨寒卹雨百年父老喜覩

天顏十月黍苗重吹暖律旋回

鑾於東國因有事於泰山制仿圜丘躬行柴望嫓虞書之告祭陋漢代之封泥此已度越百王昭垂萬禩者矣若乃歷昌平之裏幸洙泗之堂覩車服而神怡撫宮墻而心寫防修祀典肅若朝常雍雍乎瞻拜之容穆穆乎顒卬之度太常典樂宗伯司儀位列千官喜覲

龍光於俎豆禮嚴九拜兼陳

鳯蓋於廟庭榮詎止於一家

恩並沾於五氏豈若漢髙幸魯惟設太牢宋主尊師祗同祭菜至於丰碑刻玉古殿題云鐵畫銀鉤映奎婁而耀彩文源學海摘星漢以爲章勒銘元聖之祠灑翰子輿之廟詞無假於雕琢義總契於聖賢若夫紀勝泉林波流五色賦成古檜枝潤千秋錦回天上之機玉出昆侖之圃蓋由

聖功淵粹斯潑墨而爲珠加以

睿藻夙成自卽心而印月【臣】艸茅下士章句小儒才非

博望而泛槎學愧桓榮之稽古謬邀

眷注竊附編摩莫伸秣馬之忱少效輿人之頌其辭曰

赫哉我

皇奠玆區宇陟彼泰山駕於東魯豈曰豫遊爰咨疾苦仁被宗邦風漸率土戶聽歌民多含哺世樂羲皇

帝思尼父載肅冠裳用陳樽俎釋奠一堂分官兩廡曠典自今隆儀邁古刻石輝煌援毫飛舞日燦龍章霞凝鳯羽呵叱齊梁鞭笞燕許永勒臣心長懷

天語幸際昌期欣瞻盛舉乃輯珠林旁搜玉府晨夕校

讐錯綜參伍保世琳瑯醒愚鐘鼓

天子無疆斯文有主

禦制贊【有序】

纂修

副榜

貢生【臣】葉湜

竊以結繩旣邈書契聿新運辟文明世離艸昧或拜圖乎姑射或訪道於崆峒十六字之相傳重華繼體五百年而一見三代疊興然而典謨出自史臣訓誥不聞手制秦世徒誇功徳古篆何繁漢宮競賞文詞流風日替千秋響絕疇吹六經百代音遙空懸一綫非聖人之首出將道統其終衰欽惟我

皇上

光麗日精

睿涵珠海旣

登三而咸五復

作聖而述明虎觀談經治兼乎敎石渠集講

君卽爲師回气化於中天啟昏蒙而復旦昆虫艸木均

沐

光華河嶽星辰不逾指掌蓋由百世之後僅見

一人猶念自生民來未有

孔子

幸祖庭而釋奠揮

宸翰而書碑

文自天來重見玉書之瑞

思由神運逺符丹甓之文勒以貞瑉鸞鶱鳯舞載之贔

屭斗轉星回若乃

詩賦五言念兩楹之俎豆

額題四字肅萬世之觀瞻律不數乎三唐法更超於八體寶作西淸之本珍爲東觀之藏若夫敎孝作忠

褒語慰陳情之表溯源推本

鴻文陳啟聖之筵華衮增榮球圖並貴至於姬公世逺舊止列於功臣孟氏風遙或興嗟於廟貌

皇上則眷懷往聖摛

鳯藻以告防遐企先賢制

龍章而防石斯皆右文之至意抑亦重道之深心然復托興泉林宛若在川之日畱情古檜悠然手植之年

回綺縠於毫端

灑霜花於腕下斯又太微之餘照逺徹靑防學海之波瀾皆成紫气者也【臣】才慚五至學媿一經念先臣帷蓋之

恩未謀報效荷

聖主菲葑之采竊與編摩瞻依

宸翰之樓仰止奎文之閣逐名儒而紀載脫手皆珠珥防筆以校讐盈箱貯玉彌深贊嘆莫罄揄揚乃爲之贊曰

一中建極無怠無斁

天子之徳柴望岱宗涖於魯東

天子之功鵠峙鷹舒下抑虫魚

天子之書子云才挫馬卿卻步

天子之賦風雅驅馳涕唾浮詞

天子之詩勒成班史傳之闕裏光昭萬紀

恭紀

幸魯八章【有序】

候選小京職陞貴州都勻府知府【臣】沙汝洛

嵗在甲子十有一月

皇上南巡還過闕裏

躬謁

聖廟釋奠禮成遂

允衍聖公請仿古左史記事右史記言例纂輯

幸魯盛典一書以紀典禮垂諸萬世【臣汝洛】時以小京職需次銓部謬蒙遴采俾厠編纂之末誠千載一遇也同時內外臣工咸有詩文頌賦斐然成帙竊念先臣禮部尙書【臣】澄曾沐

兩朝知遇典禮明光多歷年所未得躬逢斯盛【臣】何人斯乃獲親遘人身與編摩私竊慶幸不揣蕪鄙續述五言八章以志遭逢之盛其詞曰

君師同一揆至道協千秋寤寐羹墻切寅淸釋奠修黃虞今再見姬漢未堪儔桂海冰天地聞風歌豫遊【右一】

尊師臨禹甸

稽古省虞方寰宇沾春澤氓黎覲耿光

六龍回指顧萬國走梯航

過化存神處江山气脈長【右二】

漢祖曾親祀唐宗亦賦詩禮儀猶闕略道統未深知

後聖遙相待斯文允在玆穆然如感格千載接心期【右

三】

玉振金聲地欣瞻賁

乘輿槐陰曾拭履檜影憶修書龍鳥殷楹古松楸漢殿

虛今朝傳

警蹕萬姓喜何如【右四】

至誠將祼獻登降不辭勞曠典欣殊遇隆儀豈易遭捧

尊翔劍佩秉翟舞宮袍直是均

郊祀何論薦太牢【右五】

杏壇千古後重覩

講筵開問禮諸儒集傳經五氏來

璇題云燦爛

翰藻景昭回捧

賜成都綺俱由

內府裁【右六】

旣展麟書宅仍

詢馬鬛封聖孫皆扈從

天語更雍容古楷籠暄日靈蓍秀暮冬

恩膏垂注渥艸木被尢濃【右七】

錫爵元公裔題碑亞聖宮

宸遊時啟泰望古意何窮拱極星俱北崇文日正中我皇垂制作聖道萬年丰【右八】

皇帝東巡還幸闕裏效栢梁體一首

纂

修

貢

生【臣】章緯

昊穹生民邃古初至治之極稱唐虞時邁望秩垂詩書

今皇繼天膺龍圖東西朔南徳誕敷珙球萬國歸鴻臚麼麼負固逞斯須以懲弗恪張威弧四表八荒皆宴如升平嘉防

賜大酺

宸衷猶厪如予辜乃

命太馭駕

金輿省方觀民祗訏謨上升介丘下東吳移易風俗

回槁枯億兆黎庶興歌歈

法駕幸魯崇師儒和序禮樂始陳鋪戒眎滌濯馳

趨牲盛醴齊丰

天廚豆登鉶簋尊勺觚宮懸升歌九奏餘興拜奠獻

黙契符

異數渥恩視古逾

淸蹕晝回臨泗洙望

幸榛蕪防自除桂醑三沃馬鬛濡說經

帝前歌鳯雛駿奔走皆受祿糈拜

賜稽首山三呼更瞻大庭念碩膚作廟繼世明禋俱

云章天藻徳輝舒雕鏤刻畫如盤盂龍升螭蟠首與趺暉耀萬世啟蒙愚懷握鉛槧常躊躇小才迫窘敢自誣

聖駕東巡賦【有序】

纂修

增廣

生員【臣】曹晃

嵗當甲子運際上元

皇帝禦極二十有三載纂承丕基恢張烈域外同軌逾朔南而曁訖海隅出日奉聲敎以來庭寰防又安黎庶樂業五兵試而仍戢百工撫而受成勲被隆古至徳無名仁風衍以莫圉大化馳而若神萬類咸亨四方從欲畫地之令幾措生齒之籍日繁

皇上猶復宵旰不遑時幾待念典訪落貞憲考度所以一道徳而同風俗者日厪於慮玆鑑虞氏嵗巡之義諷成周時邁之什減省儀衛十月

東巡狩至於泰岱爰沂淮沂旋

蹕京江觀風廣魯以次

周覽山川風物河渠吏民利便竊見垂白之叟抉杖來觀攸䢐之眾室家相慶競望塵而拜舞咸擁道以瞻依感激奔迎覲光恐後彌山盈谷千里接迹此則振古所未有而

帝徳之入人者至矣【臣】以弇鄙寒生授經孔宅恭逢法駕臨幸宮墻懾伏客館之間景附圜橋之末

禦鑪之香如攜滿袖臚贊之唱恍隔層霄偕熙皥以神遊企都兪而慨慕因念王臣率土孰無愛戴之忱野老山農共效媚玆之祝則夫上紀

省方之駕下抒徯後之情以補風謠述

盛典毋亦艸茅之分誼而稽古者之事也乃拜手稽

首而作賦曰

粵我

皇淸之受

顯命也基積累以函夏握璇符以承幹跨八統以宅土

規億載而卜年下武開哲王之運

上聖秉天縱之全維我

聖皇備五行之秀气邁三皇之英風錫勇智以表正克寛仁以宅衷至徳則包含乎天地文明則暉麗乎日月髙世主以爲量間千祀而挺哲致沕沕之上理扇巍巍之茂烈本叡思之昭濬愈兢業以緝熙毖祗臺於徳先勵明作以圖幾往敷求於載籍措豫大於規爲而且日旰尙食未明求衣聽鸞聲於靉叇開閶闔於熹微問寢

兩宮之上求寧兆姓之依謹杪忽於盤匜矚幽遐於戶庭聰無逺而不察物無細而不呈時下車而解网頻蠲租以省耕自文法之易簡底王道之蕩平淸風穆於辰拱淳化希於登閎乃當順則之年克著詰戎之略在昔合宮之世而尢弄兵總期之朝而有苗勿格事常見於盛隆功每成於盤錯況乎桂林象郡之山川金馬碧雞之疆索遲王防於防風阻聲靈於莊蹻是天所以昭

聖武而奠萬億禩丕基於無堮也

天子赫焉斯怒淸問下氓驤禁旅以張討閱蘭錡以陳兵策虎臣以制閫選彍騎而長徵塞滇黔之門戶樹閩粵之風聲云霓萬姓之望壺漿千里之迎決機曶霍迅掃軿訇與夫戈船下瀨之師鸛鵝橫江之陣三千屬犀之甲十萬迎鋒之刄旣渡漢而西擊復逾湖而南躪舉炎火以飛蓬之野殷疾雷而下層雲之峻五里之毒霧安施長鬛之餘皇不進掩欃槍之星芒築鯨鯢於一瞬是皆方略授於

聖衷機宜由於

廟算息銅鼓於卭洗兵气於沔漢平淮借韓愈之碑

諭蜀有相如之翰洵

睿照之如神鞏

皇圖於淸晏更若臺灣之島一旅炎海之浪千尋依黿鼉於浦漵恃窅防於山林鼓鯨波而噴薄狎颶風以浮沈自負固於往昔遂偸生以至今爾其乘凱旋之勝勢蕩廓淸之餘烈檄偏師以回戈亂眾流而飛雪乘長風以破浪下樓船而橫絕挽勁弩以射潮跨滄溟而浴鐵將平海若之宮待泣鮫人之穴試昆明之水戰奪廈門之壁壘天兵蹙於重圍

帝徳動其攺悔爰率土以來歸亦輪誠而自劾免田橫之一軍釋尉佗之前罪祠冠帶於春秋紀職方於靑海建王官以控扼開文物之洋洋列都城於百雉通潮汐之湯湯一尉候於蒙汜合車書於莽蒼截海之外未臣之荒重譯侍子稽顙來王願陳玉帛爭效梯航於斯時也載戢干戈載櫜弓矢偃革辭軒銷兵罷錡

天子欲優柔吾民而登上理也開明堂考辟廱被禮義爲采章徧誦於皷鐘遙集圖書之囿裒益道徳之叢本權輿於

宸志自云靡於聖風

緗旃午夜之間緹帷淸燕之中繙經論治書笏珥彤

親校讐於奧義渙汗簡於發蒙徴宇內之散佚輯寶訓之龎鴻北門待詔之廬東觀論經之室栢梁賡歌之辰西苑從遊之日莫不玉潤金聲披文相質凡以敷豈弟之遺蘊發詩書之華實博求於風雅進退於官聨懸異格以升俊茍寸長之畢甄辟四門之穆穆賁丘園之戔戔誠立賢以無方若取燧而挹淵流

湛恩而汪濊被令徳以勤宣庠校蔚興而廣厲桑麻彌望而綿芊戶封淳朴之俗野虛亭障之煙淸和咸理庶徴靡愆際昌期之希遘更何羨乎堯年若夫醴泉甘露之徴遊囿鳴郊之瑞事𨿽有而莫書不足爲

聖朝之異在

廷諸臣乃相與考故實尊

隆號以歳符元防

上宜修前代之禮於岱宗以告成功答休美且天下東

西朔南望

屬車之塵者久矣

天子卻而未兪顧而彌讓斥封禪之文誇懷遊豫之音曠罷登巒之禎符行覲嶽之柴望從省方而采風一衡律與軌量瞻泰岱之巃嵸覽河漕之漭瀁試牧伯之敷陳察民艱之情狀信

鑾輿之所經舉明禋以答貺復曠古之髙躅允

皇情之遐暢於是

徳音颷發渙號星馳

乘輿所過補助勤施東南民力

帝曰予咨減於秋稅以卹其私維夫

行在儲偫所資百官服禦各庀其司六師於邁民弗與知毋擾秋毫勿避車旗爾乃諏吉日以戒途乘農隙之雲暮簡七校以前驅肅千官而佩璐結魚麗於廣塗驤龍驥於天步霓旌靡而山搖翠幕蔚其云布淩髙衍以軼塵望天門而振輅臻於岱麓爰修毖祀定昭事之上儀答三靈之蕃祉是日也躋雲關之軼蕩眺日觀之崚嶒徑路盤紆丹霞初升碧霄疑近羣山若譍慿髙而小天下陟嶺而懷素王軼浮景而下視灑

宸翰於穹蒼

勅雲峯之傑搆表勝迹於層岡旣事畢而功乃輯瑞於東方由是並河而南溯淮而上縱鷁首以禦風撫輕舟而乘漲胥擊汰以揚舲亦回波而停仗回江左之鶯花閱南藩之屏障黃龍煙邁靑雀云連冰湖流澌寒江澄鮮吳頭星紀楚尾衡聨甓社之珠淵滭沸竹西之歌吹駢闐京口之江潮暮暮吳閶之煙月年年邀

君王之一顧山川絢其增妍數軍實於茂苑萃前驅於白門攬建業之形勝洵旣庶而且繁久漸摩於道徳使華靡之漸惇變石城之遊冶歇塵尾之淸言俯六朝之遺迹展前代之林園迅

回鑾以遄行越良常而信宿防日月於龍躡景光於川陸度夕陽於綠疇驗豳風於茅屋引髙年於

外朝察邇言於空谷欲起瀕河之田務決下流之瀆亟斯人室家之故而圖之惟恐不速也南歷江淮東由兗冀於六旬之間邁四州之地猋風雲兮景從出塵兮遐指屬寒卉兮輦道起遙岑兮豹尾回凜烈兮如春濩輕霞兮似綺探古迹兮寥廓選名勝兮片晷染柔翰兮

禦墨香題片言兮煙巒紫校車攻兮搜苗緯河山兮圖

史瞻

雕輿兮蒼螭盻

翠蓋兮鳯翅望

五云兮翹首覩

九斿兮辟易咸詟伏奔駭而莫敢仰視兮亦鱗布迅奮而不敢避也勞父老兮繒帛來兒童兮擎跽川原彌兮成塵闤闠溢兮如市紛抃舞而歡呼競掎裳而連襼彼衢壤兮未聞渺黃軒兮奚致若夫自吳都而

旋蹕望宗魯而回輿頫陪尾之淸湍經昌平之裏閭

緬遺蹤而仰止弭

玉節而回紆

帳殿巍峩以星拱

齋宮肅穆以髙居日曈曨以始升風翕習而微噓寂萬籟以無聲發賁鏞而震區鳴和鸞於櫺星之內降

玉輅於奎文之廬豆籩之陳旅旅箾籥之侶與與九拜之儀穆穆三獻之爵徐徐儼羹墻之若接猶陟降於淸虛畱

芝蓋於法座懸中霤之

禦書煥道徳於億祀昭顯融於庭除祀典斯成

聖容旣舒於是

陟詩禮之遺庭進師儒而

命講設

黃幄以深嚴沛

綸音於髙朗九賓森其階列兩制肅而咸仰示惇勉於

後裔錄才雋於艸莽錫衮衣於

尙方出朱提於

內帑舉

玉趾以循墻溯當年之講席惝怳兮侍坐之堂晻靄兮燕居之宅杏壇之臺彌髙丹甕之書似漆臨井幹兮苔靑漱古泉兮鏡碧陳刪述兮端門聆金絲兮虛壁列石碣兮如林環繚垣兮樹防撫遺檜以盤桓景文明於手澤挺堅貞兮淩霜將葳蕤兮化石幾徘徊於路寢彌嘉賞於陳迹乃復稅

駕魯城之北道經陋巷之門望林坰之蓊郁繄歸藏之爰存轣兔溝之古道縈洙流之靈源旣杳邈而若谷結神明以爲園僾享堂之肸蠁薦泮水之芹蘩訖禮儀之旣具發

皇覽而靡竟祥符駐蹕之亭端木墟廬之徑林無宿鳥之鳴蓍有全爻之蘊曠軌轍以時遐建旌旗而山震當

至尊之式臨煥斯文之景運迨事竣以

回鑾答凝承之

休命合區宇以咸歡歷曩今而共慶於是含哺鼓腹之儔起而言曰在昔軒轅有襄城之駕帝堯至姑射之阿夐乎邈矣若後世汾陰望幸之年社首登封之事見於載籍未必爲萬民也至夫虞氏成周巡狩之儀莫有仿而行之者今我

皇上敬天勤民尊聖樂道復曠古之盛典繼省方之遐

躅生其時遊其世獲覩

天子車旗采章沐浴

徳敎恩澤如天之髙靡所不覆幬如地之廣靡所不含育皇王之迹殊矣神人之願愜矣過闕裏祀孔子亦巡行所及云爾

恭紀

幸魯盛典告成十韻

欽授二品冠服衍聖公長子【臣】孔傳鐸

焚香棐幾閱瑤編彷佛金聲擲自天綠字赤文成此日

翠華仙仗記當年道心想見宸心契祖澤長蒙

帝澤宣

顧問杏壇頻太息手攀遺檜一周旋鸞旂半駐圜橋外講幄曾開舊宅邊采納遂兼風十五雍容看奏禮三千鵷行鷺序如聨翼聖裔賢孫得並肩異數特畱隨輦蓋新恩仍擴護林田卽今廟貌輝丹雘千古穹碑矗紫煙末系自慙無報答夢魂長繞玉階前

恭紀

幸魯盛典告成二十韻

翰林院世襲五經博士加九級【臣】孔傳鋕

神禹觀河日虞姚望嶽年典非今代始禮邁百王先

玉輅來殷地霓旌下蔽天蒙鳬增紫气洙泗湧靑蓮

顧問藏經壁

親臨釋菜籩摩挲壇畔檜泂酌宅中泉聖裔均蒙召賢孫畢至前鵷鴻方肅穆韋布得聨翩講論乾坤辟標題日月懸萬邦咸悅矣吾道卜昌焉

法駕回鑾去詞臣載筆旋汗靑當有述金石可勝防詔許羅英俊官仍授簡牋一堂勤校勘十載費丹鉛麗

澤言難罄

淵衷想粹然唐槐畱

輦路漢栢拱

經筵苗裔沾恩大家門拜賜防總敎書萬帙難紀禮三千沆瀣研珠滴薔薇盥手鮮小臣沾

帝力拜舞誦瑤篇

甲子仲冬

聖駕幸魯恭紀闕裏禮成【任】以儒生獲侍

經筵紀盛排律一章

戶部廣東淸吏司員外郎【臣】孔尙任

鳯歷開先甲葭灰動早陽人歌年豫泰天祚

帝遐昌問俗來東土尊師過孔堂風雲從劍佩星漢覩文章宛轉鸞旗拂容與翠葆張齋宮神靜穆露冕意彷徨贊幣馳天使酌齊出上方一牢牲比漢九拜禮超唐臣庶陪敷奏曾孫事祼將儼然慿杖幾肅爾對冠裳玉斚擎時重衮衣覆處香明庭羅羽籥古壁發笙簧六代宮懸備兩階象舞詳升中儀卒度竣事敬無忘榮及羣賢席光生數仞墻昭垂歸柱下觀聽集橋傍殿日紅霞麗壇松碧影長經筵親咫尺講位出班行盛典逢非偶曲儒喜若狂欲裁三大賦詞陋媿抒揚

駕詣闕裏恭紀

候

選

知

縣【臣】張拱樞

盛世紹中天唐虞精一傳崇儒超漢代重道述文宣

哲後巡方日羣黎戴

聖年堯雲沂水上舜日杏壇邊

謁廟隆

先聖尊師啟後賢松楸沾雨露檜栢起蜿蜒侍從冠裳肅臣工拜舞防榮光分七十褒寵並三千式履絇絲古觀車輪輻堅詩書垂逺澤禮樂覩遺編

睿制丰碑燦

龍章彩額懸芳徽光史冊梨棗勒郵篇海宇同文治謳

吟葉管蓀荃迎

禦輦洙泗出甘泉造化中和贊

宸遊補助全

皇猷難頌述大寶永乘幹

康熙二十三年十一月

聖駕幸曲阜釋奠

先師恭頌

候選

州同

知【臣】許永

萬乘東巡日隆冬

幸魯時風光迎象輅旭影耀龍旗旣陟尼山麓還經泗水湄告防瞻闕裏夙戒具騂犧淸酟烝杯斚和羮列鼎彜笙鏞陳雅奏祼獻覩

隆儀對越千官肅趨蹌百辟隨月臨

天仗皎露滴杏壇滋庭燎輝蒼栢鑪煙散玉墀思成

欽止敬終祀不知疲

典禮超前代尊崇表

帝師鑾儀畱

禦蓋

宸翰灑新詩紀事仍編錄

鴻章復樹碑敷天傳翰墨千古仰昭垂

睿質惟惇敏

深宮備孝慈右文勤宥密至治進無爲

道接精微統

心傳一貫遺巡遊施補助政敎凜綱維

曠典隆今日愚生洽頌私作人歌壽考重道際昌期

駕詣闕裏恭紀

候

選

縣

丞【臣】張廷玫

聖主崇文治

鸞輿涖杏壇尊師超百代陪祀肅千官享薦騂犧潔

恩榮雨露規修閟殿

睿藻染柔翰

華蓋彤墀覆香風古檜盤天雞鳴日下僊樂奏云端

禦墨傳鴻寶丰碑樹鉅觀陽和隨地布父老擁塗看禮

洽千秋盛聲騰萬國歡瞻

天齊拜手蕩蕩頌誠難

駕幸闕裏恭紀一章

候選

州同

知【臣】馮暹

鑾儀簇仗戾山東共仰

龍飛霄漢中漫擬成周歌泮奐逺逾黃帝訪崆峒偃

戈正值車書盛奠鼎難忘禮樂功

紫極崇文眞莫尙

素王作則自無窮天開甲子逢熙皞地湧尼山見鬱蔥萬乘景從垂化雨一時蹌濟肅羣工非關菜奠停仙蹕爲慕羹墻訪故宮古檜千霄搖瑞旭靈蓍傍

衮拂仁風恍聞畫壁金絲奏如見麟書玉帳通道統千秋遙契合心源萬世本和同特修典禮輝前史還許官僚效匪躬禹尙難颺至徳鄒枚何以竭雕虫

伏覩

幸魯盛典恭述

監

生【臣】劉石齡

灝穹生民溯古帝我

皇至徳符軒羲書集闕庭授赤鳥字浮洛水傳靈龜俎

豆莘莘盛庠校珠璧燦燦輝長麗維

皇廿三歳甲子貞元防合當斯時時巡岱宗紹虞舜釋

奠闕裏崇

先師原泉憩息見道體冬溫藻荇生寒漪奎婁神防

帝涖止玲瓏鳯蓋飄鸞旂冬十一月日己卯須明齋宿

城南陲由櫺星門

降輦入千官景從行如馳樂縣先

太常部八佾舞羽諸侯儀禁壺籩柉豆簠簋云雷之

樽象與犧爵登三獻肅九拜祝文我

皇親制辭

講筵秩秩設詩禮生儒聚觀肅且祗三綱十翼啟

宸聽聖孫論說宏比禮成載登大成殿敬瞻像設緇

帷披

周覽古迹及圖畫摩挲石柱蛟跜杏壇東南手植檜旋紋左紐承華滋還過舊宅眺遺井壁中隠隠聞金絲

帝庸作歌四十字歌成展賜

天顏怡萬世師表灑

宸翰仰視墨沈猶淋漓懸諸中天垂四防燭龍銜耀開

幽涯曲莖葩瑵畱

禦蓋殊勝器皿陳朱提

駕出北門幸林墓列栢數里何逶迆林扉正啟輦路辟橋邊洙水流冰澌兔溝之南封若斧左爲伯魚前子思堂楹尙記廬墓處逺方珍木蕃孫枝古壇方石四十九漢時篆刻今猶垂亭名駐蹕建宋代

今皇更自垂鴻規林中交響盡文鳥墓旁枝葉皆神蓍

奉引旣畢乃先路

翠華北指重遲遲二千餘年附域兆

詔增式廓千畆奇蠲租給復出異數四氏爵賞各有差

又明年春頒

禦制褒崇

至聖先師碑西山琢石航濟水官窰燒瓦鋪琉璃

宸章更述先後聖世官東野宗周姬皇皇鉅典昭萬世右文無有逾今玆襲六爲七事非細直爲聖道存綱維詠仁蹈徳溢弦誦

皇帝萬壽膺蕃釐野人作歌同擊壤慚愧淸廟明堂詩

恭紀

幸魯詩二十韻

世襲太常寺博士加一級【臣】孔毓琮

崇儒聞往辟

特典創

熙朝運轉堪輿泰天回斗極昭

時巡開爽籟

於邁戒嚴宵沈璧觀河竣鳴鑾望岱遙

法宮懸象魏

玉帳仰魁杓正值陽暉麗彌瞻

聖徳劭麟遊知

警蹕鳯舞感鹹韶升降繇中闑趨蹌凜外僚誠孚元醴溢意洽太羹調閟殿防司磬丹楹曠引簫覩玆呈萬舞曾用格三苗

命講金聲協

畱題玉筯雕諸生頒綺纊宗子賫文貂泂酌泉何幸遊

歌檜亦邀

宸章銘石匱

仙仗倚松喬楷蔭仍紆轡蓍叢復

駐軺千秋洙水上一旦

翠華飄道統尊

尼父心傳屬

帝堯成由羣聖集禮視百王超埃慙奚補顒情叩紫霄

恭紀

幸魯盛典詩二首

翰林院世襲五經博士【臣】顏懋衡

萬乘霓旌下拂天

哲王親視

聖人筵因知

盛代修文物不減虞廷奏管徧歷林塋因訪道下詢

艸野爲褒賢存神過化今如此疑是

唐堯甲子年

其二

檜楷多年聖澤新

宸遊歷歷動諮詢撫摩彜器千秋碧顧盼圖書四壁春

自是廟庭畱

曲蓋卽看碑版勒

王綸縹緗文綺同時賚更沐

興朝一視仁

恭紀

幸魯四律

翰林院世襲五經博士【臣】曾貞豫

洙泗淸源濬尼防紫气髙

親師隆典舉訪道

聖躬勞魯殿看儀鳯殷階集舞翿禮成懽子姓況復沛恩膏

其二

終古宮墻閟誰能罄所窺

至尊遊覽徧百辟肅雍隨汲井嘗泉脈觀文搨漢碑謁林還奠斚遊豫到洙湄

其三

漢祖曾親祀唐宗著詠篇道𨿽崇萬古

典莫盛今年

禦榜龍螭護

宸章琬琰防

聖心猶企戀日暮未言旋

其四

幾筵頒賚澤禮視

幸成均末裔沾

殊寵靑雲悉致身家曾傳聖脈誼敢後王臣

講義型仁訓千秋謹志紳

恭紀

幸魯詩二首

翰林院世襲五經博士【臣】孟貞仁

靄靄

鸞旗賁魯疆杏壇冬日轉曦陽唐槐陰下千官列漢栢

林邊

六馭翔考擊鐘鏞陳古樂昭回云漢發

天章羹墻後聖親先聖一體

君師道脈長

其二

東封自古問尼山累代崇師只等閒輯瑞逺因

巡狩屆釋芹初自

省方還麟書有待增

宸翰章甫遙疑揖

聖顏何幸禮庭宣

寶訓小臣猶得侍鵷班

恭紀

幸魯詩二章

翰林院世襲五經博士【臣】仲秉貞

祀岱千秋協量衡

觀河九有閱平成

聖心直與天心接

君道還兼師道明魯國山川祥靄合靈光宮殿惠風淸

吾

皇一展崇儒禮窮海遐陬仰治平

其二

章縫劍履聖人居拭笥修書荊棘除賁祀每傳來玉冊巡遊曾幾駐金輿

登堂釋奠陳瑤簴入廟諮詢啟石渠楷檜自從經禦覽更延精采萬年餘

幸魯紀

恩詩二章

翰林院世襲五經博士【臣】東野沛然

翠羽東巡過岱宗

回鑾特幸伯禽封金絲再奏新韶濩詩禮重開古辟廱

率土競瞻

天子气

淵衷如覿

聖人容

君師一徳千秋合載筆賡颺愧莫從

其二

天行幹健孰躋攀父子扶攜覲

帝顏齒及元公親裔冑

恩加禽父舊河山閟宮始覩

龍光耀下士叨升鴛鷺班曠古未逢斯典盛黃農虞夏

溯洄間

恭紀

幸魯盛典告成敬賦四十韻

翰林院世襲五經博士【臣】仲承述

運際升平日

鸞回齊魯鄕循途云騎盛蔽野彩旗揚萬姓咸嵩祝

千官列鷺行喧闐遮

禦道拜舞近

龍光籌報三更月令嚴五夜霜卿云籠泗水曉日薦扶桑儀衛排仙仗尙衣進衮裳崇師親幾席重道入宮墻釋菜儀崇重焄蒿气審詳尊親前莫比神化世難忘肥腯牲牷碩粢盛黍稷香兩楹陳整肅八佾舞回翔匜爵班文燦罍樽寶篆彰雝雝鳴管籥嘒嘒奏笙簧豫順八音協調和六律良太羹畱淡味旨酒載醇漿對越加誠敬駿奔愼濟蹌儀容稱穆穆感格覺洋洋宗伯聨班次鴻臚執贊襄杏壇開燦爛闕裏動輝煌天豈窮周士世猶奉

素王丹甍含日月碧瓦砌鴛鴦仰視環堦級溯洄依棟梁

綸言聞遜順

玉趾仰端莊受賀奎文閣經筵詩禮堂修齊闡治化翕

辟論陰陽

帝眷乾坤表

天威咫尺傍裁詩垂

鳯藻制賦煥

龍章盤舞

宸翰麗飛騰

禦墨蒼聖孫爭踴躍賢裔盡光昌蟒服云垂體瑯函錦滿箱蒙恩曾未巳荷寵更非常過魯還輕漢臨廱逺邁唐依然輯玉帛猶自奉圭璋雅範超千古嘉猷振八方俗成修五敎民化正三綱光被山河泰休明社稷長髙深窮極至精妙探微茫合徳追堯舜傳心紹禹湯名垂簡冊永保慶無疆

聖駕臨幸闕裏恭紀一律

歳

貢

生【臣】王時鴻

時巡曠舉防冠裳釋奠親臨舊講堂齊拜

恩波孫子慶欣瞻

仗衞廟林光當年道徳傳縫掖今日師儒在

帝王千古淵源同作述仰窺

宵旰蚤羹墻

幸魯盛典卷四十

