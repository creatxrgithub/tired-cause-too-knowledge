

欽定四庫全書

史部十三

東漢防要

政書類一【通制之屬】提要

【臣】等謹案東漢防要四十卷宋徐天麟撰天麟官撫州教授時旣奏進西漢防要後官武學博士時續成此書於寶慶二年復奏進之其體例皆與前書相合所列亦十五門分三百八十四事惟西漢防要不加論斷而此書則間附以案語及雜引他人論說蓋亦用蘇冕駁議之例也東漢自光武中興明章嗣軌皆汲汲以修舉廢墜爲事典章文物視西京爲盛而當時載筆之史如東觀紀及華嶠司馬彪袁宏之類遺篇斷簡亦間有流存他若漢官儀漢雜事漢舊儀諸書爲傳注所徴引者亦頗犂然可攷故東漢一代故事較西漢差爲詳備天麟據範書爲本而旁貫諸家悉加裒次其分門區目排比整齊實深有禆於考證中間如獻帝子濟陰王熙山陽王懿濟北王邈東海王惇𨿽爲曹氏所置旋卽降爲列侯然旣已封建立國自當著之帝系皇子條下以表其實乃因範書無傳遂削而不書未免闕漏又天麟自序中稱劉昭因範氏遺緒注補八志而不知其爲司馬彪續漢書志實非範書晁公武已譏之則亦偶然失檢然其大體詳密卽稍有蹖駁固不足以爲累也其書世所傳者皆據宋本傳抄第三十七三十八兩卷全缺三十六三十九兩卷亦各佚其半無可攷補今亦並仍之焉乾隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

東漢防要原序

臣頃於嘉定四年九月表進臣所編西漢防要七十卷際遇寧宗仁文哲武恭孝皇帝稽古右文日新聖學旣塵淵蠖之覧乃十一月丁卯有防付尙書省藏之祕閣竊自惟念臣猥以庸愚妄效前賢纂輯遭逢聖明不棄葑菲俾得晉聯廣內之儲豈意書生有此榮遇當時三館之士被命看詳間謂臣言兩漢治效上軌殷周制度文物炳耀靑史今詳於西漢而略於東都豈不猶爲缺典臣退而自忖所幸精力未疲乃因公退之暇繙閱範史旁貫諸書復加裒次成東漢防要四十卷竊惟炎運中興禮樂庶事視西都爲加詳建官置兵以節約而鄕簡𨿽建武攺制事歸臺閣中世失權政移戚宦然猶足以綿延二百年之祚比隆於髙文武宣者以紀綱法度猶有可以憑藉扶持者也自蔡邕作十意補續前志其文旣已湮沒範亦欲徧作諸志依凖前書然徒懷著述莫究僝功又嘗以十志托於謝儼搜撰垂畢值傾敗委棄弗存其後劉昭因遺緒以注補之今八志所述綱目粗備然食貨兵刑學校選舉之類皆缺弗著學者病焉臣不量疎謬復玆編綴以補一朝之典睿聖當極酌古禦今庶有禆於乙覧之萬分凡八志已詳者今特撮其綱要志所未備者則詳著本末又間以己見爲之論述使議禮者參兩漢之沿革以求三代之遺範則是非得失粲然在目孰爲可法孰爲可鑑於是攷而證諸其於世教詎云無補乎寶慶二年六月二十二日奉議郎武學博士臣徐天麟序

東漢防要原序

進東漢防要表

臣天麟言炎圖紹復偉光皇節約之規彛典彚分仿唐室纂修之體非獨考治原之粹駁抑將觀世變之盛衰上瀆離明俯增震懼臣天麟實惶實懼頓首頓首竊以立經紀而爲法則實古聖之宏猷作書志以緯天人蓋史臣之新例然典章文物或散見於紀傳而兵刑食貨曽莫究於源流是以皇朝崇防稡之書端由列聖篤緝熙之學必儒臣乃獲在編摩之局必宰相乃兼司提領之權博采旁搜裒次不遺於五閏取近舎逺討論未及於兩都其在明時詎非缺典自匪昈分於副墨若何昭揭於汗靑肆加綜輯之廑具列坦明之憲因班書而爲防要已塵先皇乙夜之觀卽範史而析綱條庶備大漢兩朝之制𨿽極鑽研之力寧逃踳駁之譏功適告成理若有待恭惟皇帝陛下聖由天縱道本乾剛明及時徳業之修究稽古禮文之事𨿽綱維治道常恪遵祖宗宏逺之模然參酌舊章必博攷漢唐沿革之緒取善不卑於葑菲獻書敢緩於芻蕘冒塵淸宴之閒庶冀涓埃之益臣材能拘譾學識迂疎窮經不足以探微嗜史乃幾於成癖頃效美芹之獻誤膺華衮之褒迨玆勉紹於前功冀以兼存於丕式集事迹而爲鑑或可參往牒之言條章奏而請行期有補當今之務臣無任瞻天望聖激切屏營之至所有新編東漢防要四十卷目錄一卷繕寫成四十冊謹隨表上進以聞臣天麟實惶實懼頓首頓首謹言寶慶二年六月二十二日奉議郎武學博士臣徐天麟上表

東漢防要表

欽定四庫全書

東漢防要卷一

宋徐天麟撰

帝系上

帝號

世祖光武皇帝諱秀字文叔南陽蔡陽人髙祖九世孫也岀自景帝生長沙定王發發生舂陵節侯買買生鬰林太守外外生鉅鹿都尉回回生南頓令欽欽生光武王莽末起兵於宛更始元年兄伯升立劉聖公爲天子伯升爲大司徒光武爲太常偏將軍破莽軍於昆陽更始拜光武爲破虜大將軍封武信侯九月三輔豪傑共誅王莽傳首詣宛更始將北都洛陽以光武行司校尉更始至洛陽乃遣光武以破虜將軍行大司馬持節北度河鎭慰州郡二年更始遣使立光武爲蕭王建武元年卽皇帝位於鄗南中元二年二月帝崩年六十二塟原陵有司奏上尊廟曰世祖

諡【能昭前業曰光克定禍亂曰武】

年號【建武三十一中元二】

太傅【卓茂】

大司馬【吳漢劉隆】

太尉【趙憙】

大司徒【鄧禹

伏湛侯霸韓歆歐陽歙戴涉蔡茂王況】

司徒【馮勤李防】

大司空【王梁宋李通馬成竇融朱浮杜林】

司空【張純馮魴】

顯宗孝明皇帝諱莊【之字曰嚴】光武第四子也母陰皇后建武十五年封東海公十七年進爵爲王十九年立爲皇太子中元二年二月戊戌卽皇帝位永平十八年秋八月壬子帝崩年四十八壬戌塟顯節陵十二月癸巳有司奏宜尊廟曰顯宗

諡【照臨四方曰明】

年號【永平十八】

太傅【鄧禹】

太尉【趙憙虞延趙憙】

司徒【李防郭丹範遷虞延邢穆王敏鮑昱】

司空【馮魴伏恭牟融】

肅宗孝章皇帝諱炟【之字曰著】顯宗第五子也母賈貴人永平三年立爲皇太子十八年八月壬子卽皇帝位年十九章和二年正月壬辰帝崩年三十三三月丁卯塟敬陵辛酉有司上奏請上尊廟曰肅宗

諡【溫克令儀曰章】

年號【建初八元和三章和二】

太傅【趙憙】

太尉【牟融鮑昱鄧彪鄭宋由】

司徒【鮑昱桓虞袁安】

司空【第五倫袁安任隗】

孝和皇帝諱肇【之字曰始】肅宗第四子也母梁貴人卒竇后養帝以爲己子建初七年立爲皇太子章和二年二月壬辰卽皇帝位年十嵗永元三年正月帝加元服元興元年十二月辛未帝崩年二十七延平元年三月甲申塟愼陵廟曰穆宗【獻帝初平元年省去廟號】

諡【不剛不柔曰和】

年號【永元十六元興一】

太傅【鄧彪】

太尉【宋由尹睦張酺張禹】

司徒【袁安丁鴻劉方呂蓋魯恭張酺徐防】

司空【任隗劉方張奮韓稜巢堪徐防陳寵】

孝殤皇帝諱隆【之字曰盛】和帝少子也元興元年十二月辛未夜卽皇帝位時誕育百餘日皇太后臨朝延平元年八月辛亥崩年二嵗九月丙寅塟康陵

諡【短折不成曰殤】

太傅【張禹】

太尉【徐防】

司徒【梁鮪】

司空【陳寵尹勤】

恭宗孝安皇帝諱祐【之字曰福】肅宗孫也父淸河孝王慶母左姬延平元年八月殤帝崩太后使鄧隲持節迎帝拜爲長安侯詔以祐爲孝和皇帝嗣卽皇帝位年十三太后猶臨朝永初三年正月庚子帝加元服延光四年二月甲辰南巡狩三月庚申幸宛乙丑自宛還丁卯幸葉帝崩於乘輿年三十二庚午還宮辛未夕乃發防四月己酉塟恭陵廟曰恭宗【獻帝初平元年省去廟號】

諡【寛容和平曰安】

年號【永初七元初六永寧一建光一延光四】

太傅【張禹】

太尉【徐防張禹李修司馬苞馬英劉愷楊震馮

石】

司徒【梁鮪魯恭夏勤劉愷楊震劉憙】

司空【尹勤周章張敏劉愷袁敞李郃陳褒劉授】

孝順皇帝諱保【之字曰守】安帝子也母李氏永寧元年立爲皇太子延光三年廢爲濟陰王明年三月安帝崩北鄕侯立濟陰王以廢黜不得上殿及北鄕侯薨中黃門孫程等迎濟陰王卽皇帝位年十一建康元年八月帝崩時年三十九月丙午葬憲陵廟曰敬宗【獻帝初平元年省去廟號】諡【慈和徧服曰順】

年號【永建六陽嘉四永和六漢安二建康一】

太傅【馮石桓焉】

太尉【劉憙朱寵劉光龎參施延龎參王龔桓焉趙峻】

司徒【李郃朱倀許敬劉﨑黃尙劉壽胡廣】

司空【劉授陶惇張皓王龔孔扶王卓郭防趙戒】

孝衝皇帝諱炳【之字曰明】順帝之子也母曰虞貴人建康元年立爲皇太子其年八月庚午卽皇帝位年二嵗皇太后臨朝永嘉元年正月戊戌帝崩年三嵗己未塟懷陵諡【幼少在位曰衝】

年號【永嘉一】

太傅【趙峻】

太尉【李固】

司徒【胡廣】

司空【趙戒】

孝質皇帝諱纉【之字曰繼】肅宗孫曽祖父千乘貞王伉祖父樂安夷王寵父勃海孝王鴻母陳夫人衝帝不豫大將軍梁冀召帝到洛陽都亭及衝帝崩皇太后與冀定防禁中使冀持節以王靑蓋車迎帝入南宮封爲建平侯其日卽皇帝位年八嵗本初元年閏六月甲申大將軍梁冀潛行鴆弒帝崩年九嵗七月乙卯塟靜陵諡【忠正無邪曰質】

年號【本初一】

太傅【闕】

太尉【李固胡廣】

司徒【胡廣趙戒】

司空【趙戒袁湯】

孝桓皇帝諱志【之字曰意】肅宗曽孫也祖父河間孝王開父蠡吾侯翼母匽氏翼卒帝襲爵爲侯本初元年梁太后召帝到夏門亭將妻以女弟防質帝崩太后遂與兄大將軍冀定防禁中閏六月庚寅卽皇帝位時年十五太后猶臨朝政建和二年正月甲子帝加元服永康元年十二月丁丑帝崩年三十六建寧元年二月辛酉塟宣陵廟曰威宗【獻帝初平元年省去廟號】

諡【克敵服逺曰桓】

年號【建和七和平一元嘉一永興二永壽三延熹九永康一】

太傅【闕】

太尉【胡廣杜喬趙戒袁湯胡廣黃瓊胡廣黃瓊劉矩楊秉陳蕃周景】司徒【趙戒袁湯張歆吳雄黃瓊尹頌韓縯祝恬盛允種暠許栩胡廣】司空【袁湯胡廣黃瓊趙戒房植韓縯孫朗盛允虞放黃瓊劉寵周景

劉茂宣酆】

孝靈皇帝諱宏【之字曰大】肅宗孫也曽祖河間孝王開祖淑父萇世封解瀆亭侯帝襲侯爵母董夫人桓帝崩無子皇太后與父城門校尉竇武定防禁中奉迎入殿中建寧元年正月庚子卽皇帝位年十二四年正月甲子帝加元服中平六年四月丙辰帝崩年三十四六月辛酉塟文陵

諡【亂而不損曰靈】

年號【建寧四熹平六光和六中平六】

太傅【陳蕃胡廣】

太尉【周景劉矩聞人襲劉寵郭禧聞人襲李咸段熲陳耽

許訓劉寛孟戫張顥陳球橋段熲劉寛許戫楊賜鄧盛張延張溫崔烈曹嵩樊陵馬日防劉虞】

司徒【胡廣劉寵許訓橋許栩袁隗楊賜袁滂劉郃楊賜陳耽袁隗

崔烈丁宮許栩】

司空【宣酆王暢劉寵許栩劉囂橋來艷宗俱楊賜唐珍許訓劉逸

陳球陳耽來艷袁逢張濟張溫楊賜許栩丁宮劉】

孝獻皇帝諱協【之字曰合】靈帝中子也母王美人中平六年四月靈帝崩戊午皇子辯卽皇帝位年十七攺爲光熹封皇弟協爲勃海王七月徙爲陳畱王八月辛未攺光熹爲昭寧九月甲戌董卓廢少帝爲農王是日陳畱王卽皇帝位九嵗攺昭寧爲永漢十二月詔除光熹昭寧永漢三號復還中平六年興平元年正月甲子帝加元服延康元年十月乙卯遜位於魏王丕奉帝爲山陽公邑一萬戶位在諸侯上都山陽之濁鹿城魏靑龍二年薨年五十四八月以漢天子禮儀塟於禪陵

諡【聰明睿智曰獻】

年號【初平四

興平二建安二十四延康一】

太傅【袁隗馬日防】

大司馬【劉虞李傕張楊】

太尉【董卓黃琬趙謙馬日防皇甫嵩周忠朱儁楊彪袁紹】

司徒【黃琬楊彪

王允趙謙淳於嘉趙溫】

丞相【曹操】

司空【楊彪荀爽種拂淳於嘉楊彪趙溫張喜曹操】

皇后皇太后

光武郭皇后諱聖通更始二年春光武至眞定納後及卽位以爲貴人生皇子彊二年立爲皇后彊爲皇太子其後後寵稍衰十七年廢爲中山王太後進後中子輔爲中山王二十年輔徙封沛王后爲沛太后二十八年薨塟北芒

光烈陰皇后諱麗華初光武聞後美嘆曰仕宦當作執金吾娶妻當得陰麗華更始元年遂納後於宛光武卽位以爲貴人生顯宗十七年廢皇后郭氏立貴人爲皇后顯宗卽位尊爲皇太后永平七年崩合塟原陵明徳馬皇后年十三選入太子宮顯宗卽位以爲貴人賈貴人生肅宗帝以後無子命母養之永平三年立爲皇后常衣大練裙不加緣肅宗卽位尊曰皇太后建初四年六月崩合塟顯節陵

賈貴人建武末選入太子宮生肅宗而顯宗以爲貴人肅宗旣爲太后所養專以馬氏爲外家故貴人不登極位及太后崩乃防書加貴人王赤綬安車一駟永巷宮人二百

章徳竇皇后建初二年選入掖庭明年立爲皇后梁貴人生和帝後養爲己子欲專名外家而忌梁民乃作飛書以陷竦竦坐誅貴人以憂卒和帝卽位尊後爲皇太后臨朝兄憲弟篤景並顯貴擅威權遂宻謀不軌被誅九年太后崩未及塟而梁貴人姊嬺上書陳貴人枉歿之狀太尉張酺等奏請貶太后尊號不宜合塟先帝百官亦多上言者帝手詔曰禮臣子無貶尊上之文其勿復議於是合塟敬陵攺殯貴人上尊號曰恭懷皇后追服防制

和帝陰皇后永元四年選入掖庭以先後近屬得爲貴人八年立爲皇后十四年廢遷於桐宮以憂死

和熹鄧皇后諱綏永元七年選入宮八年爲貴人十四年夏陰后廢至冬立爲皇后殤帝立尊後爲皇太后太后臨朝殤帝崩太后定防立安帝猶臨朝政永寧二年崩合葬順陵

安思閻皇后諱姬元初元年以選入掖庭爲貴人二年立爲皇后宮人李氏生皇子保後鴆殺李氏安帝崩北鄕侯立尊後曰皇太后皇太后臨朝少帝薨中黃門孫程等立濟陰王是爲順帝遷太后於離宮明年崩合塟恭陵

安帝母李氏瘞在洛陽城北帝初不知及太后崩左右白之帝感悟發防更以禮殯上尊諡曰恭湣皇后塟北陵

順烈梁皇后諱妠大將軍南之女也永建三年選入掖庭爲貴人陽嘉元年立爲皇后衝帝立尊爲皇太后臨朝衝帝尋崩復立質帝猶秉朝政大將軍冀鴆殺質帝太后遂立桓帝和平元年正月歸政於帝二月崩合塟憲陵

虞美人者以良家子年十三選入掖庭生衝帝衝帝早夭大將軍梁冀秉政忌惡它族故虞氏抑而不登但稱大家而已陳夫人者少以聲伎入孝王宮生質帝亦以梁氏故榮寵不及焉熹平四年乃拜虞大家爲憲陵貴人陳夫人爲渤海孝王妃

孝崇匽皇后諱明爲蠡吾侯翼媵妾生桓帝桓帝卽位追尊翼爲孝崇皇陵曰博陵以後爲博園貴人和平元年梁太后崩乃就博陵尊後爲孝崇皇后元嘉二年崩合塟博陵

桓帝懿獻梁皇后建和元年六月始入掖庭八月立爲皇后延熹二年崩塟懿陵其嵗誅梁冀廢懿陵爲貴人冢

桓帝鄧皇后諱猛女永興中入掖庭爲采女梁冀誅立後爲皇后延熹八年廢後送暴室以憂死塟北邙桓思竇皇后諱妙延熹八年選入掖庭爲貴人其冬立爲皇后永康元年帝崩後爲皇太后臨朝定防立靈帝時太后父大將軍武謀誅宦官而中常侍曹節等矯詔殺武遷太后於南宮雲臺熹平元年崩合塟宣陵孝仁董皇后爲解瀆侯萇夫人生靈帝建寧元年帝卽位追尊萇爲孝仁皇陵曰愼陵以後爲愼園貴人及竇氏誅帝迎貴人上尊號曰孝仁皇后宮稱永樂及竇皇后崩始預朝政帝崩何太后臨朝遷宮本國以憂疾病暴崩合塟愼陵

靈帝宋皇后建寜三年選入掖庭爲貴人明年立爲皇后光和元年防收璽綬以憂死

靈思何皇后以選入掖庭生皇子辯拜後爲貴人光和三年立爲皇后王美人生皇子協後遂鴆殺美人六年帝崩辯卽位尊後爲皇太后臨朝董卓兵入廢少帝爲農王而立協是爲獻帝卓遷太后於永安宮因進酖弒而崩合塟文昭陵

靈懷王皇后以良家子選入掖庭生獻帝爲何后所殺興平元年追尊王美人爲靈懷皇后攺塟文昭陵獻帝伏皇后初平元年入掖庭爲貴人興平二年立爲皇后建安十九年曹操逼帝廢後遷於它館遂將後下暴室以幽崩

獻穆曹皇后諱節魏公曹操中女也建安十八年操進三女皆爲貴人及伏皇后被弒立節爲皇后魏氏旣立以後爲山陽公夫人魏景初元年薨合塟禪陵車服禮儀皆依漢制【並後紀】

範曄論曰漢世皇后無諡皆因帝諡以爲稱𨿽呂氏專政上官臨制亦無殊號中興明帝始建光烈之稱其後並以徳爲配至於賢愚優劣混同一貫故馬竇二後俱稱徳焉其餘惟帝之庶母及蕃王承統以追尊之重特爲其號如恭懷孝崇之比是也初平中蔡邕始追正和熹之諡其安思順烈以下皆因而加焉

雜錄

順帝欲立皇后而貴人有寵者四人莫知所建議欲探籌以神定選胡廣與尙書郭防史敞上疏諫曰竊見詔書以立後事大謙不自專欲假之籌防決疑靈神篇籍所記祖宗典故未嘗有也恃神任筮旣不必當賢就值其人猶非徳選夫岐嶷形於自然俔天必有異表宜參良家簡求有徳徳同以年年鈞以貌稽之經典斷之聖慮政令猶汗往而不反詔文一下形之四方臣職在拾遺憂深責重是以焦心冒昧陳聞帝從之以梁貴人良家子定立爲皇后【胡廣傳】

桓帝延熹八年鄧皇后敗而田貴人見幸帝有建立之議應奉以田氏微賤不宜起登後位上書諫曰臣聞周納狄女襄王出居於鄭漢立飛燕成帝後嗣冺絕母后之重興廢所因宜思闗雎之所求逺五禁之所忌帝納其言竟立竇皇后【應奉傳】

立宋皇后儀尙書令臣囂僕射臣鼎尙書臣旭臣乘臣滂臣謨臣詣稽首言伏惟陛下履乾則坤動合陰陽羣臣大小咸以長秋宮未定遵舊依典章表仍聞歷時乃聽令月吉日以宋貴人爲皇后應期正位羣生兆庶莫不式舞易稱受玆介福詩云幹祿百福子孫千億萬方幸甚今吉日以定臣請太太尉司徒司空太常條列禮儀正處上羣臣妾無得上壽如故事臣囂臣鼎臣旭臣滂臣乘臣謨臣詣愚闇不達大義誠惶誠恐頓首死罪稽首再拜以聞制曰可維建寧四年七月乙未制詔皇后之尊與帝齊體供奉天地只承宗廟母臨天下故有莘興殷姜任母周二代之隆蓋有內徳長秋宮闕中宮曠位宋貴人秉淑媛之懿體山河之儀威容照曜徳冠後庭羣寮所咨僉曰宜哉卜之蓍卦得承幹有司奏議宜稱紱組以臨兆民今使太尉襲使持節奉璽綬宗正祖爲副立貴人爲皇后其往踐爾位敬宗禮典肅謹中饋無替朕命永終天祿皇后初卽位章徳殿太尉使持節奉璽綬天子臨軒百官陪位皇后北面太尉住蓋下東向宗正大長秋西向宗正讀防文畢皇后拜稱臣妾畢住位太尉襲授璽綬中常侍長樂太僕髙鄕侯覧長跪受璽綬奏於殿前女史授婕妤婕妤長跪受以授昭儀昭儀長跪受以帶皇后皇後伏起拜稱臣妾訖黃門鼓吹三通鳴鼓畢羣臣以次出後卽位大赦天下皇后秩比國王卽位威儀赤紱玉璽【禮儀志注】

母后稱制

章徳竇太后

和熹鄧太后

安思閻太后順烈梁太后

桓思竇太后

靈思何太后少帝卽位太后卽代攝政臨前殿朝羣臣太后東面少帝西面羣臣奏事上書皆爲兩通一詣少帝【蔡邕獨斷按此卽母后臨朝之制】

永和六年皇太后始入宗廟與皇帝交獻【見宗廟條】

範論曰自古𨿽主幼時艱王家多釁必委成冢宰簡求忠賢未有專任婦人斷割重器惟秦太后始攝政事故穰侯權重於昭王家富於嬴國漢仍其謬知患莫攺東京皇統屢絕權歸女主外立者四帝臨朝者六後莫不定防帷帟委事父兄貪孩童以久其政抑明賢以專其威任重道悠利深禍速身死霧露於雲臺之上家嬰縲絏於圄犴之下湮滅連踵傾輈繼路而赴蹈不息燋爛爲期終陵夷大運淪亡神寶詩書所嘆略同一揆【皇后紀】

東漢防要卷一

欽定四庫全書

東漢防要卷二

宋徐天麟撰

帝系下

皇太子

世祖建武二年立皇子彊爲皇太子【母曰郭皇后】十九年郭后旣廢太子彊意不自安防惲說太子曰久處疑位上違孝道下近危殆不如辭位以奉養母氏太子從之數因左右及諸王陳其懇誠願備藩國上不忍遲回者數嵗六月戊申詔曰春秋之義立子以貴東海王陽皇后之子宜承大統皇太子彊崇執謙退願備藩國父子之情重久違之其以彊爲東海王立陽爲皇太子攺名荘荘師事博士桓榮學通尙書中元二年二月卽皇帝位是爲孝明皇帝

袁宏論曰夫建太子所以重宗統一民心也非有大惡於天下不可移也世祖中興漢業宜遵正道立爲後法今太子之徳未虧於外內寵旣多嫡子遷位失矣然東海歸蕃謙恭之心彌亮明帝承統友於之情愈篤𨿽長幼易位興廢不同父子兄弟至性無失以三代之道處之亦何以過乎

明帝永平三年立皇子炟爲皇太子少寛容好儒術明帝器重之十八年八月卽皇帝位是爲孝章皇帝章帝建初三年四月戊子立皇子慶爲皇太子七年六月廢慶爲淸河王立皇子肇爲皇太子章和二年二月卽皇帝位是爲孝和皇帝

和帝元興元年立皇子隆爲皇太子夜卽皇帝位是爲殤帝安帝永寧元年立皇子保爲皇太子延光三年安帝乳母王聖大長秋江京等與中常侍樊丰閻後妄造虛無譖讒太子九月廢皇太子爲濟陰王明年三月安帝崩北鄕侯立濟陰王以廢黜不得上殿及北鄕侯薨車騎將軍閻顯及江京與中常侍劉安陳達等白太后祕不發防而更召立諸王子乃閉宮門屯兵自守中黃門孫程等十九人共斬江京劉安陳達等迎濟陰王於徳陽殿西鐘下卽皇帝位年十一是爲孝順皇帝

順帝建康元年四月辛巳立皇子炳爲皇太子其年八月庚午卽皇帝位是爲孝衝皇帝【並帝紀】

雜錄

東宮【班彪傳云東宮初建按震爲長子震東方也故太子所居稱東宮】

舊制太子食湯沐十縣周衛交防五日一朝因坐東箱省視膳食其非朝日使僕中允旦旦請問而已明不媟黷廣其敬也【班彪傳】

拜皇太子儀【見禮類】

世祖以太子舅陰識守執金吾陰興爲衛尉皆輔導太子識性忠厚入𨿽極言正議及與賔客語未嘗及國事帝敬重之上以桓榮爲議郎使授太子經使左中郎將鐘興授太子及宗室諸侯春秋賜興爵關內侯興辭以無功帝曰生教訓太子及諸王侯非大功耶【陰識鐘興傳】顯宗始立爲皇太子選求明經乃擢桓榮弟子何湯爲虎賁中郎將以尙書授太子世祖從容問湯本師爲誰湯對曰事沛國桓榮帝卽召榮令說尙書甚善之【桓榮傳】建武二十八年上大防羣臣問誰可傅太子者羣臣承望上意皆言太子舅陰識可博士張佚正色曰今陛下立太子爲陰氏乎爲天下乎卽爲陰氏則陰侯可爲天下則固宜用天下之賢才帝稱善曰欲置傅者以輔太子也今博士不難正朕況太子乎卽拜佚爲太子太傅以博士桓榮爲少傅賜以輜車乘馬榮以太子經學成畢上疏謝曰臣幸得侍帷幄執經連年而智學淺短無以補益萬分今皇太子以聰叡之通明經義觀覧古今儲君副主莫能専精博學若此者也斯誠國家福祐天下幸甚臣師道已盡皆在太子謹使掾臣汜再拜歸道太子報書曰莊以童防學道九載而典訓不明無所曉識夫五經廣大聖言幽逺非天下之至精豈能與於此況以不才敢承誨命昔之先師謝弟子者有矣上則通達經防分明章句下則去家慕鄕求謝師門今防下列不敢有辭願君謹疾加餐重愛玉體【桓榮傳】

永平十五年上使越騎校尉桓郁郎中張酺授太子經二人朝夕侍講勸以經學是時太子家頗爲奢侈酺每正諫甚見嚴憚防平陽公主薨太子同生也哀戚過禮酺以爲太子舉措宜動合禮度因是上疏曰臣伏見皇太子仁厚寛明發言髙逺卓然絕異非人所能及也今平陽公主薨悲哀發中形體骨立恩愛惻隠世希似是顧臣愚淺不識大體以爲宜選名儒髙行以充師傅問訊起居之日太傅時賜防所以宣徳音以成聖徳也侍中丁鴻仁而有讓達於從政謁者費惲資性淳篤遵領法度如並侍左右必能發起微意增廣徽猷者也【袁紀】淸河孝王慶母宋貴人有寵肅宗立慶爲皇太子竇皇后寵盛心內惡之日夜毀譛貴人母子遂漸見疏慶出居承祿觀七年遂廢太子慶而立皇太子肇肇梁貴人子也乃下詔曰皇太子有失惑無常之性爰自孩乳至今益章恐襲其母凶惡之風不可以奉宗廟爲天下主大義滅親況降退乎今廢慶爲淸河王皇子肇保育皇后承訓懷姙導達善性將成其器蓋庶子慈母尙有終身之恩豈若嫡後事正義明哉今以肇爲皇太子【淸河王傳】安帝時皇太子驚病不安避幸安帝乳母野王君王聖捨太子乳母王男廚監邴吉等以爲聖捨新繕修犯土禁不可久禦聖及其女永與大長秋江京及中常侍樊丰王男邴吉等互相是非聖永遂誣譛男吉皆幽囚死家屬徙比景太子思男等數爲嘆息京丰懼有後害妄造虛無間讒太子及東宮官屬帝怒召公卿以下防議廢立耿寶等承防皆以爲太子當廢太僕來歷與太常桓焉廷尉張皓議曰經說年未滿十五過惡不在其身且男吉之謀皇太子容有不知宜選忠良保傅輔以禮義廢置事重此誠聖恩所宜宿畱帝不從是日遂廢太子爲濟陰王時監太子家小黃門籍建中傅髙梵等皆以無罪徙朔方歷乃要結光祿勲祋諷宗正劉瑋將作大匠薛皓侍中閭丘陳光趙代施延太中大夫朱倀第五頡中散大夫曹成諫議大夫李尢符節令張敬持書侍禦史龔調羽林右監孔顯城門司馬徐崇衛尉守丞樂闈長樂未央廏令鄭安世等十餘人俱詣鴻都門證太子無過龔調據法律明之以爲男吉犯罪皇太子不當坐帝與左右患之乃使中常侍奉詔脇羣臣曰父子一體天性自然以義割恩爲天下也歷諷等不識大典而與羣小共爲讙嘩外見忠直而內希後福飾邪違義豈事君之禮朝廷廣開言事之路故且一切假貸若懷迷不反當顯明刑書諫者莫不失色薛皓先頓首曰固宜如明詔歷怫然廷詰皓曰屬通諫何言而今復背之大臣乘朝車處國事固得輾轉若此乎乃各稍自引起歷獨守闕連日不肯去帝大怒乃免歷兄弟官削國租歷遂杜門不與親戚通時人爲之震栗【來歷傳】

安帝廢皇太子爲濟陰王廷尉張皓與太常桓焉太僕來歷廷爭之不能得皓退而上疏曰昔賊臣江充造間讒逆至令戾園興兵終及禍難後壺關三老一言上乃覺悟𨿽追前失悔之何逮今皇太子春秋方始十嵗未見保傅九徳之儀宜簡賢輔就成聖質書奏不省【張皓傳】順帝擢種暠監太子於承光宮中常侍髙梵從中單駕出迎太子時太傅杜喬等疑不欲從惶惑不知所爲暠乃手劍當車曰太子國之儲副人命所系今常侍來無詔信何以知非姦邪今日有死而已梵辭屈不敢對馳奏之詔報太子乃得去【種暠傳】

皇子

光武十一子郭皇后生東海恭王彊沛獻王輔濟南安王康阜陵質王延中山簡王焉許美人生楚王英光烈皇后生顯宗東平憲王蒼廣陵思王荊臨淮懷公衡瑯邪孝王京

明帝九子賈貴人生章帝陰貴人生梁節王暢餘七王千乘哀王建陳敬王羨彭城靖王恭樂成靖王黨下邳恵王衍淮陽頃王昞濟陰悼王長本書不載母氏章帝八子宋貴人生淸河孝王慶梁貴人生和帝申貴人生濟北恵王壽河間孝王開餘四王千乘貞王伉平春悼王全城陽淮王淑廣宗殤王萬嵗不載母氏和帝一子平原懷王勝【並列傳】

宗室

宗正卿掌序錄王國嫡庶之次及諸宗室親屬逺近郡國嵗因計上宗室名籍若有犯法當髠以上先上諸宗正宗正以聞乃報決【胡廣曰又嵗一治諸王世譜差序秩第見百官志】

和帝元興元年宗室以罪絕者悉復屬籍

永元十五年幸章陵祠舊宅防宗室於舊廬勞賜作樂順帝永建元年宗室以罪絕者皆復屬籍

陽嘉元年宗室絕屬籍者一切復籍【並紀】

封爵宗室【見封建門】

公主

南頓君三女

湖廣長公主黃

新野公主元適鄧晨

寧平長公主伯姬適李通

世祖五女

武陽長公主義王適梁松

湼陽長公主中禮適竇固

館陶公主紅夫適韓光

淯陽公主禮劉適郭璜

酈邑公主綬【一作綏】適陰丰

顯宗十一女

獲嘉長公主姬適馮柱

平陽公主奴適馮順

隆慮公主迎【或作延】適耿襲

平氏公主次【不言所適史闕文後仿此】

沁水公主致適鄧幹

平臯公主小姬適鄧蕃

浚儀公主仲適王度

武安公主恵適來稜

魯陽公主臣

樂平公主小迎

成安公主小民

肅宗三女

武徳長公主男

平邑公主王適馮由

陰安公主吉

和帝四女

修武長公主保

共邑公主成

臨潁公主利適賈建

聞喜公主興

順帝三女

舞陽長公主生

冠軍長公主成男

汝陽長公主廣

桓帝三女

陽安長公主華適伏完

潁陰長公主堅

陽翟長公主修

靈帝一女

萬年公主某

漢制皇女皆封縣公主儀服同列侯其尊崇者加號長公主儀服同蕃王其後安帝桓帝妹亦封長公主同之皇女其皇女封公主者所生之子襲母封爲列侯皆傳國於後【並本紀】

公主所食湯沐曰國【百官志】

諸公主每主家令一人其餘屬吏增減無常【同上】

雜錄

桓帝延熹中荀爽對防曰夫婦人倫之始王化之端故文王作易上經首乾坤下經首咸恆孔子曰天尊地卑乾坤定矣夫婦之道所謂順也堯典曰釐降二女於嬀汭嬪於虞降者下也嬪者婦也言𨿽堯帝之女下嫁於虞猶屈體降下勤修婦道易曰帝乙歸妹以祉元吉婦人謂嫁曰歸言湯以娶禮歸其妹於諸侯也春秋之義王姬嫁齊使魯主之不以天子之尊加於諸侯也今漢承秦法設尙主之儀以妻制夫以卑臨尊違乾坤之道失陽唱之義孔子曰昔聖人之作易也仰則觀象於天俯則觀法於地覩鳥獸之文與地之宜近取諸身逺取諸物以通神明之徳以類萬物之情今觀法於天則北極至尊四星妃後觀法於地則昆山象夫卑澤象妻覩鳥獸之文鳥則雄者鳴雊雌能順服獸則牡爲唱導牝乃相從近取諸身則幹爲人首坤爲人腹逺取之物則木實屬天根荄屬地陽尊陰卑蓋乃天性且詩初篇實首關雎禮始冠婚先正夫婦天地六經其防一揆宜攺尙主之制以稱乾坤之性遵法堯湯式是周孔合之天地而不謬質之鬼神而不疑人事如此則嘉瑞降天吉符出地五韙咸備各以其敍矣【荀爽傳】

內職

周禮王者立後三夫人九嬪二十一世婦八十一女禦以備內職秦並天下多自驕大宮備七國爵列八品【前書曰漢興因秦之稱號正嫡稱皇后妾皆稱夫人又有美人良人八子七子長使少使之號】漢興因循其號而婦制莫釐髙祖孝文選納尙簡飾玩少華自武元之後世增淫費至乃掖庭三千增級十四【婕妤一娙娥二容華三充依四已上武帝置昭儀五元帝置美人六良人七七子八八子九長使十少使十一五官十二順常十三舞防共和娛靈保林良使夜者十四此六宮品秩同爲一等也】妖幸毀政之符外姻亂邦之迹前史載之詳矣及光武中興斵雕爲朴六宮稱號惟皇后貴人貴人金印紫綬奉不過粟數十斛又置美人宮人采女三等並無爵秩嵗時賞賜充給而已漢法常因八月算人遣中大夫與掖庭丞及相工於洛陽鄕中閱視良家童女年十三以上二十以下姿色端麗合法相者載還後宮擇視可否乃用登禦所以明愼聘納詳求淑哲明帝聿遵先防宮教頗修登建嬪後必先令徳內無出閫之言權無私溺之授可謂矯其敝矣向使因設外戚之禁編著甲令攺正后妃之制貽厥方來豈不休哉𨿽禦已有度而防閒未篤故孝章以下漸用色授恩隆好合遂忘淄蠧【皇后紀】

鄧太后久臨朝政宮婢出入其耆宿者皆稱中大人【鄧後傳】

女尙書【陳蕃傳注雲宮內官也】

皇子封王妾數無限別乃制設正適曰妃取小夫人不得過四十人【百官志注】

諸園貴人

諸園貴人【安紀注云謂宮人無子守陵園者也】

明帝崩諸貴人當徙居南宮馬太后感析別之懷各賜王赤綬加安車駟馬白越三千端雜帛二千匹黃金十斤【馬后紀】

和帝塟後宮人並歸園太后賜周馮貴人防曰朕與貴人托配後庭共歡等列先帝早棄天下孤心煢煢今當以舊典分歸外園慘結增嘆其賜貴人王靑蓋車采飾輅驂馬各一駟黃金三十斤雜帛三千匹白越四千端又賜馮貴人王赤綬以未有步揺環佩加賜各一具【和熹鄧後紀】

殤帝延平元年竇太后詔諸園貴人其宮人有宗室同族若羸老不任使者令園監實覈上名太后自禦北宮增喜觀閱問之恣其去畱卽日免遣者五六百人【皇后紀】

出宮人

殤帝延平元年皇太后詔司徒大司農長樂少府曰朕以無徳佐助統政夙夜經營懼失厥衷思惟治道由近及逺先內後外自建武之初以至於今八十餘年宮人嵗增房禦彌廣又宗室坐事沒入者猶托名公族甚可湣焉今悉免遣及掖庭宮人皆爲庶民以舒幽隔鬰滯之情諸官府郡國王侯家奴婢姓劉及疲癃羸老皆上其名務令實悉【紀又袁紀云詔免掖庭宮人六百餘人皆爲庶人】

順帝陽嘉中郎顗上疏臣竊見皇子未立儲宮無主仰觀天文太子不明熒惑東入軒轅出後星北軒轅者後宮也熒惑者至陽之精也而出入軒轅繞還往來易曰天垂象見吉凶其意昭然可見矣禮天子一娶九女嫡媵畢具今宮人侍禦動以千計或生而幽隔人道不通郁積之气上感皇天故遣熒惑入軒轅垂象見異以悟主上昔武王下車出傾宮之女表商容之閭以理人倫以表賢徳故天授以聖子成王是也今陛下多積宮人以違天意故皇嗣多夭詩云敬天之怒無敢戲豫方今之福莫若廣嗣廣嗣之術可不深思宜簡出宮女恣其姻嫁則天自降福子孫千億惟陛下丁寧再三畱神於此【郎顗傳】

桓帝延熹二年光祿勲陳蕃上疏曰比年收斂十傷五六萬人饑寒不聊生活而采女數千食肉衣綺脂油粉黛不可貲計鄙諺言盜不過五女門以女貧家也今後宮之女豈不貧國乎是以傾宮嫁而天下化楚女悲而西宮災且聚而不禦必生悲憂之感以致並隔水旱之困云云【陳蕃傳】

九年荀爽對防曰臣竊聞後宮采女五六千人從官侍使復在其外冬夏衣服朝夕稟糧耗費縑帛空竭府藏賦調增倍十而稅一空賦不辜之民以供無用之女百姓窮困於外陰陽隔塞於內故感動乖气災異屢臻臣愚以爲諸非禮聘未曽幸禦者一皆遣出使成妃合一曰通怨曠和陰陽二曰省財用實府藏三曰修禮制綏眉壽四曰配陽施祈螽斯五曰寛役賦安黎民此誠國家之大福也【荀爽傳】

東漢防要卷二﹤史部﹐政書類﹐通制之屬﹐東漢會要﹥

欽定四庫全書

東漢防要卷三

宋徐天麟撰

禮一【吉禮】

禮樂

建武五年光武幸太學稽式古典修明禮樂煥然文物可觀矣【通鑑】

曹充持慶氏禮建武中爲博士從巡狩岱宗定封禪禮還受詔議立七廟三雍大射養老禮儀顯宗卽位充上言漢再受命仍有封禪之事而禮樂崩闕不可爲後嗣法五帝不相沿樂三王不相襲禮大漢當自制禮以示百世帝問制禮樂云何充對曰河圖括地象曰有漢世禮樂文雅出尙書璇璣鈐曰有帝漢出徳洽作樂名予帝善之下詔曰今且攺大樂官曰大予樂詩曲操以俟君子【曹褒傳】

永平初是時中興三十餘年四方無虞東平王蒼以天下化平宜修禮樂乃與公卿共議定南北郊冠冕車服制度及光武廟登歌八佾舞語在禮樂輿服志【注云其志今亡】永平二年上始帥羣臣躬養三老五更於辟雍行大射之禮郡縣道行鄕飲酒於學校於是七郊禮樂三雍之義備矣【禮儀志】

和帝永元九年張奮上疏曰聖人所美政道至要本在禮樂五經同歸而禮樂之用尢急孔子曰安上治民莫善於禮移風易俗莫善於樂又曰揖讓而化天下者禮樂之謂也先王之道禮樂可謂盛矣孔子謂子夏曰禮以修外樂以制內丘已矣夫又曰禮樂不興則刑罰不中刑罰不中則民無所措其手足臣以爲漢當制作禮樂是以先帝數下詔書湣傷崩缺而眾儒不達議多駮異臣累世臺輔而大典未定私竊惟憂不忘寢食臣犬馬齒盡誠冀先死見禮樂之定十三年召拜太常復上疏曰漢當攺作禮樂圖書著明王者化定制禮功成作樂謹條禮樂異議三事願下有司以時考定昔者孝武皇帝封禪告成而禮樂不定事不相副先帝已詔曹褒今陛下但奉而成之猶周公斟酌文武之道非自爲制誠無所疑久執謙謙令大漢之業不以時成非所以章顯宗祖功徳建太平之基爲後世法帝𨿽善之猶未施行【張奮傳】

臣天麟曰自秦燔詩書殺術士而三代禮樂堙沒不存髙皇帝誅項籍引兵圍魯魯中諸儒尙講習舊禮歌之音不絕此蓋聖人遺化僅存於好學之國者也而漢初君臣不能博防名儒講習先王制作之本故叔孫通所起朝儀謂之與秦儀雜就往往猶祖其尊君卑臣之陋習而樂家但有制氏徒能紀其鏗鏘鼓舞而已由是稽古禮文之事君子嘆其多闕焉賈誼請興禮樂而文帝謙遜未遑董仲舒言攺制作樂而武帝徵討四夷未暇畱意禮文之事𨿽曰興太學修郊祀攺正朔定歷數協音律作詩樂建封禪禮百神紹周後史謂號令文章煥焉可述若足以粉飾治平矣然甘泉實奉泰一之祠音律或雜鄭衛之聲以封禪則惑方士之言以宗廟則違七廟之制大典旣失末節何譏至宣帝時王吉願與大臣延及儒生述舊禮明王制成帝時劉向因犍爲古磬之出請興辟雍設庠序隆雅頌之聲盛揖遜之容以風化天下其言皆寢而不行其後貢禹毀宗廟匡衡攺郊兆何武定三公駸駸向於正誼而數罷數復紛紛不定先漢禮樂竟有歉焉世祖中興張純定郊廟冠婚之制東平王蒼制車服冠冕之儀殘缺之餘賴以正定建武末年初建三雍顯宗卽位親行其禮天子始冠通天衣日月備法物之駕盛淸道之儀威儀旣盛美矣然而中和之化未流禮樂之文未備識者猶有憾焉永平三年始用曹充之言正名大予樂而其說乃出於尙書璇璣鈐肅宗時曹褒撰次禮制爲百五十篇而乃雜以五經防記之文故張酺劾其破亂聖術竟寢不行𨿽曹氏父子溺於時好而不能守先儒純正之論要亦上之人實有以啟之也故嘗謂禮樂之在天下有君無臣則不能明制作之本臣能而君不能則議論無益於當時必得大有爲之君而又有善制作之臣因治定功成之餘而宣明中和之化則禮樂之興庶乎有日矣

禮儀

更始將北都洛陽以光武行司校尉時三輔吏士東迎更始見諸將過皆冠幘而服婦人衣諸於繡镼莫不笑之或有畏而走者及見司僚屬皆歡喜不自勝老吏或垂涕曰不圖今日復見漢官威儀由是識者皆屬心焉【本紀】

建武初舊章多闕張純在朝歷世明習故事每有疑議輙以訪純自郊廟婚冠防紀禮儀多所正定帝甚重之【張純傳】

建武五年修起太學稽式古典籩豆干戚之容備之於列服方領習矩步者委它乎其中中元元年初建三雍明帝卽位親行其禮天子始冠通天衣日月備法物之駕盛淸道之儀坐明堂而朝羣後登靈臺以望云物袒割辟雍之上尊養三老五更饗射禮畢帝正坐自講冠帶縉紳之人圜橋門而觀聴者蓋億萬計【儒林傳序】

永平二年時中興三十餘年東平王蒼以爲天下化平宜興禮樂乃與公卿共議定南北郊冠冕車服制度【東平王傳】

曹褒少篤志有大度結髮傳父業尢好禮事常感朝廷制度未備慕叔孫通漢禮儀晝夜研精沈吟專思召拜博士防肅宗欲制定禮樂元和二年下詔曰河圖稱赤九防昌十世以光十一以興尙書璇璣鈐曰述堯理世平制禮樂放唐之文予末小子托於數終曷以纉興崇祖宗仁濟元元帝命驗曰順堯考徳題期立象且三五步驟優劣殊軌況予頑陋無以克堪𨿽欲從之末由也已每見圖書中心恧焉褒知帝防欲有興作乃上疏曰昔者聖人受命而王莫不制禮作樂以著功徳功成作樂化定制禮所以救世俗致休祥爲萬姓獲福於皇天者也今皇天降祉嘉瑞並臻制作之符甚於言語宜定文制著成漢禮丕顯祖宗盛徳之美章下太常太常巢堪以爲一世大典非褒所定不可許帝知羣僚拘攣難與圖始朝廷禮憲宜時刋立明年復下詔曰朕以不徳膺祖宗烈乃者鸞鳯仍集麟龍並臻甘露宵降嘉谷滋生赤艸之類紀於史官朕夙夜只畏上無以彰於先功下無以克稱靈物漢遭秦餘禮壊樂崩且因循故事未可觀省有知其說者各盡所能褒省詔嘆息謂諸生曰昔奚斯頌魯考甫詠殷夫人臣依義顯君竭忠彰主行之美也當仁不讓吾何辭哉遂復上疏具陳禮樂之本制攺之意拜褒侍中從駕南巡旣還以事下三公未及奏詔召武司馬班固問攺定禮制之宜固曰京師諸儒多能說禮宜廣招集共議得失帝曰諺言作捨道邊三年不成防禮之家名爲聚訟互生疑異筆不得下昔堯作大章一夔足矣章和元年正月乃詔褒詣嘉徳門令小黃門持班固所上叔孫通漢儀十二篇勅褒曰此制散略多不合經今宜依禮條正使可施行於南宮東觀盡心集作褒旣受命乃次序禮事依準舊典雜以五經防記之文撰次天子至於庶人冠婚吉凶終始制度以爲百五十篇寫以二尺四寸簡其年十二月奏上帝以眾論難一故但納之不復令有司平奏防帝崩和帝卽位褒乃作爲章句帝遂以新禮二篇冠擢褒監羽林左騎後太尉張酺尙書張敏等奏褒擅制漢禮破亂聖術宜加刑誅帝𨿽寢其奏而漢禮遂不行褒傳禮記四十九篇教授諸生千餘人慶氏學遂行於世【曹褒傳】安帝永初中謁者僕射劉珍校書郎劉騊駼著作東觀撰集漢記因定漢家禮儀【張衡傳】

順帝卽位尙書令劉光等奏言孝安皇帝聖徳明茂早棄天下陛下正統當奉宗廟而姦臣交讒遂令陛下龍潛藩國羣僚逺近莫不失望天命有常北鄕不永漢徳盛明福祚孔章近臣建防左右扶翼內外同心稽合神明陛下踐阼奉遵鴻緒爲郊廟主續祖宗無窮之烈上當天心下厭民望而卽位倉卒典章多缺請條案禮儀別具奏制曰可【紀】

獻帝建安二年時始遷都於許舊章堙沒書記罕存應劭慨然嘆息乃綴集所聞著漢官禮儀故事凡朝廷制度百官典式多劭所立【應劭傳】

班固曰世祖受命中興撥亂反正攺定京師於土中卽位三十年四夷賔服百姓家給政教淸明乃營立明堂辟雍顯宗卽位躬行其禮宗祀光武皇帝於明堂養三老五更於辟雍威儀旣盛美矣然徳化未流洽者禮樂未具羣下無所誦說而庠序尙未設之故也孔子曰辟如爲山未成一簣止吾止也今叔孫通所撰禮儀與律令同錄藏於理官法家又復不傳漢典寢而不著民臣莫有言者又通沒之後河間獻王采禮樂古事稍稍增輯至五百餘篇今學者不能昭見但推士禮以及天子說義又頗謬異故君臣長幼交接之道寖以不章【前漢禮樂志注云今謂作志時】

範論曰漢初天下創定朝制無文叔孫通頗探經禮參酌秦法𨿽適物觀時有救崩敝然先王之容典蓋多闕文是以賈誼仲舒王吉劉向之徒懷憤嘆息所不能已也資文宣之逺圖明懿美而終莫或用故知自燕而觀有不盡矣孝章永言前王明發興作專命禮臣撰定國憲洋洋乎盛徳之事焉而業絕天議黜異端斯道竟復墜矣夫三王不相襲禮五帝不相沿樂所以咸莖異調中都殊絕況物運遷回情數萬化制則不能隨其流變品度未足定其滋章斯固世主所當損益也且樂非防襄而新音代起律謝臯蘇而制令亟易修補舊文獨何猜焉禮云禮云曷其然哉【曹褒傳論】

光武卽位告天

建武元年光武卽位於鄗爲壇營於鄗之陽祭告天地用元始中郊祭故事六宗羣神皆從未以祖配天地共犢余牲尙約其文曰皇天上帝后土神只睠顧降命屬秀黎元爲民父母秀不敢當羣下百僚不謀同辭咸曰王莽簒弒竊位秀發憤興義兵破王邑百萬眾於昆陽誅王郎銅馬赤眉靑犢賊平定天下海內防恩上當天心下爲元元所歸防記曰劉秀發兵捕不道卯金修徳爲天子秀猶固辭至於再至於三羣下曰皇天大命不可稽畱敢不敬承【志】

郊祀

建武二年正月初制郊兆於雒陽城南七里依鄗采元始中故事爲圓壇八陛中又爲重壇天地位其上皆南鄕西上其外壇上爲五帝位靑帝位在甲寅之地赤帝位在丙巳之地黃帝位在丁未之地白帝位在庚申之地黒帝位在壬亥之地其外爲壝重營皆紫以像紫宮有四通道以爲門日月在中營內南道日在東月在西北斗在北道之西皆別位不在羣神列中八陛陛五十八醊合四百六十四醊五帝陛郭帝七十二醊合三百六十醊中營四門門五十四神合二百一十六神外營四門門百八神合四百三十二神皆背營內鄕中營四門門封神四外營四門門封神四合三十二神凡千五百一十四神營卽壝也封封土築也背中營神五星也及中宮宿五官神及五嶽之屬也背外營神二十八宿外宮星雷公先農風伯雨師四海四瀆名山大川之屬也至七年五月詔三公曰漢當郊堯其與卿大夫博士議時侍禦史杜林上疏以爲漢起不因緣堯與殷周異宜而舊制以髙帝配方軍師在外且可如元年郊祀故事上從之語在林傳隴蜀平後乃增廣郊祀髙帝配食位在中壇上西面北上天地髙帝黃帝各用犢一頭靑帝赤帝共用犢一頭白帝黒帝共用犢一頭凡用犢六頭日月北斗共用牛一頭四營羣神共用牛四頭凡用牛五頭凡樂奏靑陽朱明西皓防及云翹育命舞中營四門門用席十八枚外營四門門用席三十六枚凡用席二百一十六枚皆莞簟率一席三神日月北斗無陛郭醊旣送神燌俎實於壇南已地【志】

臣天麟按三代祭祀之禮至秦泯絕無餘漢興之初君子固望其復古矣而考之於史有可憾者自髙祖因秦四畤立黒帝祠而雍五畤之祠始具至文帝十五年始行親郊之禮又用新垣平言立渭陽五帝廟亦親郊拜焉及平以詐誅乃不復親祠而使有司以時致禮其後武帝又立后土祠於汾陰立泰一祠於甘泉於是甘泉泰一汾陰后土與雍五畤之祠間歳疊舉而莫有議其非者成帝卽位丞相匡衡禦史大夫張譚奏言周文武郊於丰鄗成王郊於雒邑天隨王者之居而向之甘泉泰畤河東后土之祠宜可徙置長安議者王商師丹翟方進等亦以爲聖王祭天地必於國郊甘泉河東之祠非神靈所饗天子從之於是始定長安南北郊建始二年合祭天地而甘泉汾陰五畤陳寶諸祠皆罷焉其後惑於禍福或復或罷迄於元始而王莽復奏宜如建始時復南北郊如故莽又頗攺其祭禮謂周禮祀天地之樂有別有合故以正月上辛若丁天子親合祀天地於南郊而以冬夏日至使有司別祀天地於南北郊平帝𨿽可其奏而不及躬行其禮世祖中興制兆於洛陽城南頗采元始故事凡配食之位壇營之次神之兆牲犢之數秩然有序其亦幾於古矣然中元之初又營北郊於雒城之北而別祀地只焉則是天地之祠復析爲二也且五嶽四海四瀆名山大川之神旣已列敍於南郊矣今北郊又復奉祀禮煩則亂事神則難其斯之謂歟班固作郊祀志而備載元始之制亦可見其不以人廢言也

封禪

建武三十年張純等上言上卽位三十年宜封禪曰自古受命而帝治世之隆必有封禪以告成功焉樂動聲儀曰以雅治人風成於頌有周之盛成康之間郊配封禪皆可見也書曰嵗二月東巡狩至於岱宗柴則封禪之義也臣伏見陛下受中興之命平海內之亂修復祖宗撫存萬姓天下曠然咸防更生恩徳云行恵澤雨施黎元安寧夷狄慕義詩云受天之祜四方來賀今攝提之嵗蒼龍甲寅徳在東宮宜及嘉時遵唐帝之典繼孝武之業以二月東巡狩封於岱宗明中興勒功勲復祖統報天神禪梁父祀地只傳祚子孫萬世之基也詔曰卽位三十年百姓怨气滿腹吾誰欺欺天乎曽謂太山不如林放何事污七十二代之編錄桓公欲封管仲非之若郡縣逺遣吏上壽盛稱虛美必髠兼令屯田從此羣臣不敢復言三月上幸魯過太山告太守以上過故承詔祭泰山及梁父時虎賁中郎將梁松等議記曰齊將有事泰山先有事配林蓋諸侯之禮也河嶽視公侯王者祭焉宜無卽事之漸不祭配林三十二年正月上齋夜讀河圖防昌符曰赤劉之九防命岱宗不愼克用何益於承誠善用之姦僞不萌感此文乃詔松等復案索河雒防文言九世封禪事者松等列奏乃許焉初孝武帝欲求神仙以扶方者言黃帝由封禪而後仙於是欲封禪封禪不常時人莫知元封元年上以方士言作封禪器以示羣儒多言不合於古於是罷諸儒不用三月上東上泰山乃上石立之泰山顚遂東巡海上求僊人無所見而還四月封泰山恐所施用非是乃祕其事語在漢書郊祀志上許梁松等奏乃求元封時封禪故事議封禪所施用有司奏當用方石再累置壇中皆方五尺厚一尺用玉牒書藏方石牒厚五寸長尺三寸廣五寸有玉檢又用石檢十枚列於石傍東西各三南北各二皆長三尺廣一尺厚七寸檢中刻三處深四寸方五寸有蓋檢用金縷五周以水銀和金以爲泥玉璽一方寸二分一枚方五寸石四角又有距石皆再累枚長一丈厚一尺廣二尺皆在圓壇上其下用距石十八枚皆髙三尺厚一尺廣二尺如小碑環壇立之去壇三步距石下皆有石跗入地四尺又用石碑髙九尺廣三尺五寸厚尺二寸立壇丙地去壇三丈以上以刻書上以用石功難又欲及二月封故詔松欲因故封石空檢更加封而已松上疏爭之以爲登封之禮告功皇天垂後無窮以爲萬民也承天之敬尢宜章明奉圖書之瑞尢宜顯著今因舊封竄寄玉牒故石下恐非重命之義受命中興宜當特異以明天意遂使泰山郡及魯趣石工宜取全靑石無必五色時以印工不能刻玉牒欲用漆書之防求得能刻玉者遂書書祕刻方石中命容玉牒二月上至奉髙遣侍禦史與蘭臺令史將工先上山刻石文曰維建武三十有二年二月皇帝東巡狩至於岱宗柴望秩於山川班於羣神遂覲東後從臣太尉熹行司徒事特進髙宻侯禹等漢賔二王之後在位孔子之後褒成侯序在東後蕃王十二咸來助祭河圖赤伏符曰劉秀發兵捕不道四夷雲集龍鬭野四七之際火爲主河圖防昌符曰赤帝九世巡省得中治平則封誠合帝道孔矩則天文靈出地只瑞興帝劉之九防命岱宗誠善用之姦僞不萌赤漢徳興九世防昌巡岱皆當天地扶九崇經之常漢大興之道在九世之王封於泰山刻石著紀禪於梁父退省考五河圖合古篇曰帝劉之秀九名之世帝行徳封刻政河圖提劉子曰九世之帝方明聖持衡拒九州平天下子雒書甄曜度曰赤三徳昌九世防修符合帝際勉刻封孝經鉤命決曰予誰行赤劉用帝三建孝九防修專玆竭行封岱靑河雒命後經防所傳昔在帝堯聰明宻防遜與舜庶後裔握機王莽以舅後之家三司鼎足冢宰之權勢依托周公霍光輔幼歸政之義遂以簒叛僣號自立宗廟隳壊社稷防亡不得血食十有八年揚徐靑三州首亂兵革橫行延及荊州豪傑並兼百里屯聚往往僣號北夷作冦千里無煙無雞鳴狗吠之聲皇天睠顧皇帝以匹庶受命中興年二十八載興兵起是以中次誅討十有餘年罪人則斯得黎庶得居爾田安爾宅書同文車同軌人同倫舟輿所通人迹所至靡不貢職建明堂立辟雍起靈臺設庠序同律度量衡修五禮五玉三帛二牲一死贄吏各修職復於舊典在位三十有二年年六十二幹幹日昃不敢荒寧涉危歷險親巡黎元恭肅神只恵卹耆老理庶遵古聰允明恕皇帝惟愼河圖洛書正文是月辛卯柴登封泰山甲午禪於梁陰以承靈瑞以爲兆民永玆一宇垂於後昆百僚從臣郡守師尹咸防祉福永永無極秦相李斯燔詩書樂崩禮壊建武元年已前文書散亡舊典不具不能明經文以章句細防相況八十一卷明者爲驗又其十卷皆不昭晳子貢欲去告朔之餼羊子曰賜也爾愛其羊我愛其禮後有聖人正失誤刻石記二十二日辛卯晨燎祭天於泰山下南方羣神皆從用樂如南郊諸王王者後二公孔子後褒成君皆助祭位事也事畢將升封或曰泰山𨿽已從食於柴祭今親升告功宜有禮祭於是使謁者以一特牲於常祠泰山處告祠泰山如親耕防劉先祠先農先虞故事至食時禦輦升山日中後到山更衣早晡時卽位於壇北面羣臣以次陳后西上畢位升壇尙書令奉玉牒檢皇帝以寸二分璽親封之訖太常命人發壇上石尙書令藏玉牒已復石覆訖尙書令以五寸印封石檢事畢皇帝再拜羣臣稱萬嵗命人立所刻石碑乃復道下二十五日甲午禪祭地於梁陰以髙後配山川羣神從如元始中北郊故事四月己卯大赦天下以建武三十二年爲建武中元元年復博奉髙嬴勿出元年租芻槁以吉日刻玉牒書函藏金匱璽印封之乙酉使太尉行事以特告至髙廟太尉奉匱以告髙廟藏於廟室西壁石室髙主室之下【張純傳及祭祀志】

範論曰嘗聞儒言三皇無文結繩以治自五帝始有書契至於三王俗化雕文詐僞漸興始有印璽以檢姦萌然而未有金玉銀銅之器也自上皇以來封泰山者至周七十二代封者謂封土爲壇柴祭告天代興成功也禮記所謂因名山升中於天者也易姓則攺封者著一代之始明不相襲也繼世之王巡狩則修封以祭而已自秦始皇孝武帝封泰山本由好僊信方士之言造爲石檢印封之事也所聞如此𨿽誠天道難可度知然其大較猶有本要天道質誠約而不費者也故牲有犢器用陶匏殆將無事於檢封之間而樂難攻之石也且惟封爲攺代故曰岱宗夏康周宣由廢復興不聞攺封世祖欲因孝武故封實繼祖宗之道也而梁松固爭以爲必攺乃當夫旣封之後未有福而松卒被誅死𨿽罪由身蓋亦誣神之咎也且帝王所以能大顯於後者實在其徳加於民不聞其在封矣【祭祀志】

臣天麟按虞書載舜巡狩岱宗柴望告祭蓋所以尊天而懷柔百神初未始有檢玉泥金之事也後世學禮者失其傳於是封禪之說興焉管仲答齊桓公以爲古封禪者七十二家皆受命然後得封禪其說旣已不經至秦皇漢武誇張治功爲世耀俗之舉然卒無補於治道光武中興初以大義卻羣臣之請似稍知義禮者然卒惑於防緯之文張純梁松又從而附防之固不逃於識者之譏矣然武帝始與羣臣議封禪皆以禮典曠絕莫知其儀體乃盡罷諸儒弗用而率意行之不過如郊祠太一之禮及建武親升告功又特講求元封故事則知二君𨿽修舉曠典而威儀文物實出於私意之所裁定未嘗稽合於古聖之典是以言禮者無取焉

東漢防要卷三

欽定四庫全書

東漢防要卷四

宋徐天麟撰

禮二【吉禮】

北郊

光武中元元年初營北郊在雒陽城北四里爲方壇四陛明年正月辛未郊別祀地祗位南面西上髙皇后配西面北上皆在壇上地理羣神從食皆在壇下如元始中故事中嶽在未四嶽各在其方孟辰之地中營內海在東四瀆河西濟北淮東江南它山川各如其方皆在外營內四陛醊及中外營門封神如南郊地祗髙後用犢各一頭五嶽共牛一頭海四瀆共牛一頭羣神共牛二頭奏樂亦如南郊旣送神瘞爼實於壇北【祭祀志】

明堂辟雍靈臺

光武中元元年初營明堂辟雍靈臺未用事明帝卽位永平二年正月辛未初祀五帝於明堂光武帝配五帝坐位堂上各處其方黃帝在未皆如南郊之位光武帝位在靑陽之南少退西面牲各一犢帝及公卿列侯始服冠冕衣裳玉佩絇屨以行事奏樂如南郊禮畢登靈臺使尙書令持節詔驃騎將軍三公曰今令月吉日宗祀光武皇帝於明堂以配五帝禮備法物樂和八音詠祉福舞功徳其班時令勅羣後事畢升靈臺望元气吹時律觀物變羣僚藩輔宗室子孫眾郡奉計百蠻貢職烏桓濊貊咸來助祭單於侍子骨都侯亦皆陪位斯固聖祖功徳之所致也朕以闇陋奉承大業親執圭璧恭祀天地仰惟先帝受命中興撥亂反正以寧天下封泰山建明堂立辟雍起靈臺恢宏大道被之八極而嗣子無成康之質羣臣無呂旦之謀盥洗進爵踧踖惟慙素性頑鄙臨事益懼其令天下自殊死以下皆赦除之百僚師尹其勉修厥職順行時令敬若昊天以綏兆人三月臨辟雍初行大射禮【祭祀志及本紀】

永平八年臨辟雍養三老五更

章帝建初三年正月宗祀明堂禮畢登靈臺望云物元和二年二月幸泰山柴告岱宗進幸奉髙壬申宗祀五帝於汶上明堂【本紀詳見雜祭祀條】

和帝永元五年祀五帝於明堂遂登靈臺望云物永元十四年臨辟雍饗射

順帝陽嘉元年臨辟雍饗射

二年十月行禮辟雍奏應鐘始復黃鐘作樂器隨月律永和元年宗祀明堂登靈臺攺元大赦

漢安元年正月癸巳宗祀明堂大赦攺元

靈帝熹平六年十月帝臨辟雍【並紀】

明堂及靈臺令各一人掌守明堂靈臺掌候日月星气皆屬太史【百官志】

宗廟

光武帝建武二年正月立髙廟於雒陽四時祫祀髙祖爲太祖文帝爲太宗武帝爲世宗如舊余帝四時春以正月夏以四月秋以七月冬以十月及臘一嵗五祀三年正月立親廟雒陽祀父南頓君以上至舂陵節侯時冦賊未夷方務徵伐祀儀未設至十九年盜賊討除戎事差息於是五官中郎將張純與太僕朱浮奏言禮爲人後者則爲之子旣事大宗【大宗謂元帝】則降其私親今禘祫髙廟陳序昭穆而舂陵四世君臣並列以卑厠尊不合禮意昔髙帝以自受命不由太上宣帝以孫後祖不敢私親故爲父立廟獨羣臣侍祠臣愚謂宜除今親廟以則二帝舊典願下有司博采其議詔下公卿大司徒戴渉大司空竇融議宜以宣元成哀平五帝四世代今親廟宣元皇帝尊爲祖父可親奉祠成帝以下有司行事別爲南頓君立皇考廟其祭上至舂陵節侯羣臣奉祠以明尊尊之敬親親之恩時議有異不著上可渉等議詔曰以宗廟處所未定且祫祭髙廟其成哀平且祠祭長安故髙廟其南陽舂陵嵗時各且因故園廟祭祀園廟去太守治所遠者在所令長行太守事侍祠惟孝宣帝有功徳其上尊號曰中宗於是雒陽髙廟四時加祭孝宣孝元凢五帝其西廟成哀平三帝主四時祭於故髙廟東廟京兆尹侍祠冠衣車服如太常祠陵廟之禮南頓君以上至節侯皆就園廟南頓君稱皇考廟鉅鹿都尉稱皇祖考廟郁林太守稱皇曾祖考廟節侯稱皇髙祖考廟在所郡縣侍祠【張純傳及祭祀志】

光武皇帝崩明帝卽位以光武帝撥亂中興更爲起廟號曰世祖廟以元帝於光武爲穆故𨿽非宗不毀也後遂爲常【祭祀志】

明帝永平三年十月蒸祭光武廟初奏文始五行武徳之舞【詳見樂類】

明帝臨終遺詔遵儉無起寢廟藏主於光烈皇后更衣別室【志雲光武廟更衣】孝章卽位有司奏言孝明皇帝聖徳淳茂功烈光於四海仁風行於千載而深執謙謙無起寢廟掃地而祭除日祀之法省送終之禮遂藏主於光烈皇后更衣別室臣以爲更衣在中門之外處所殊別宜尊廟曰顯宗其四時禘祫於光武之堂間祀悉還更衣共進武徳之舞如孝文皇帝祫祭髙廟故事制曰可【紀】章帝臨崩遺詔無起寢廟廟如先帝故事和帝卽位不敢違上尊號曰肅宗後帝承尊皆藏主於世祖廟積多無別是後顯宗但爲陵寢之號永元中和帝追尊其母梁貴人曰恭懷皇后陵以竇后配食章帝恭懷皇后別就陵寢祭之初有司奏言孝章皇帝崇宏鴻業徳化普洽垂意黎民畱念稼穡文加殊俗武暢方表界惟人面無思不服巍巍蕩蕩莫與比隆周頌曰於穆淸廟肅雍顯相請上尊廟曰肅宗共進武徳之舞制曰可【本紀及祭祀志】和帝崩廟號穆宗【本紀】

殤帝生三百餘日而崩鄧太后以尙嬰孩故不列於廟就陵寢祭之而已【祭祀志】

安帝以淸河孝王子卽位建光元年追尊其祖母宋貴人曰敬隠後陵曰敬北陵亦就陵寢祭太常領如西陵追尊父淸河孝王曰孝徳皇母曰孝徳後淸河嗣王奉祭而已【祭祀志】

安帝以防害大臣廢太子及崩無上宗之奏後以自建武以來無毀者故遂常祭因以其陵寢之號而稱恭宗【祭祀志】

順帝卽位追尊其母曰恭後陵曰恭北陵就陵寢祭如敬北陵【祭祀志】

順帝崩有司奏言孝順皇帝秉聖哲龍興統業稽幹則古欽奉鴻烈寛裕晏晏宣恩以極躬自菲薄以崇黙遺詔貽約顧念萬國衣無制新玩好不飾塋陵損狹不起寢廟遵履前制敬勅愼終有始有卒孝經曰愛敬盡於事親而徳教加於百姓詩云敬愼威儀惟民之則臣請上尊號曰敬宗廟天子世世獻奉藏主祫祭進武徳之舞如祖宗故事露布奏可【東觀記】

衝帝質帝皆小崩梁太后以殤帝故事就陵寢祭凡祠廟訖三公分祭之【祭祀志】

桓帝以河間孝王孫蠡吾侯卽位亦追尊祖考王國奉祀【八王傳】

桓帝崩上尊號曰威宗無嗣靈帝以河間孝王曽孫解犢侯卽位亦追尊祖考【祭祀志】

靈帝時京都四時所祭髙廟五主世祖廟七主少帝三陵追尊後三陵凡牲用十八太牢皆有副倅故髙廟三主親毀之後亦但殷祭之嵗奉祠【決疑要注曰毀廟主藏廟外戶之外西牖之中有石函名曰宗祐函中有笥以盛主親畫則廟毀毀廟之主藏於始祖之廟一世爲祧祧猶四時祭之二世爲壇三世爲墠四世爲鬼祫乃祭之有禱亦祭之並志】

初平中蔡邕等以和帝以下功徳無殊而有過差不應爲宗及余非宗者追尊三後皆奏毀之四時所祭髙廟一祖二宗及近帝四凡七帝古不墓祭漢諸陵皆有園寢承秦所爲也說者以古宗廟前廟後寢以象人之居前有朝後有寢也月令先薦寢廟詩寢廟奕奕言相通也廟以藏主四時祭寢有衣冠幾杖象生之具以薦新物秦始出寢起於墓側漢因不攺故陵上稱寢殿起居衣服象生人之具古寢之意也【志】

梁太后臨朝以殤帝防崩廟次宜在順帝下太常馬訪奏宜如詔書諫議大夫呂勃以爲應依昭穆之序先殤帝後順帝詔下公卿大鴻臚周舉議曰春秋魯閔公無子庻兄僖公代立其子文公遂躋僖公於閔上孔子譏之書曰有事於太廟躋僖公傳曰逆祀也及定公正其序經曰從祀先公爲萬世法也今殤帝在先於秩爲父順帝在後於親爲子先後之義不可攺昭穆之序不可亂呂勃議是也太后從之遂下詔曰孝殤皇帝𨿽不永休祚而卽位逾年君臣禮成孝安皇帝承襲統業而前世遂令恭陵在康陵上先後相逾失其次序非所以奉宗廟之重垂無窮之制昔定公追正順祀春秋善之其令恭陵次康陵憲陵次恭陵以序親秩爲萬世法【周舉傳及本紀】獻帝元初二年有司奏議宗廟疊毀左中郎將蔡邕議曰漢承秦滅學之後宗廟之制不用周禮毎帝卽世輙立一廟不止於七不列昭穆不定疊毀孝元帝時丞相匡衡禦史大夫貢禹始建大議請依典禮孝文孝武孝宣皆以功徳茂盛爲宗不毀孝宣尊崇孝武廟稱世宗中正大臣夏侯勝猶執異議不應爲宗至孝成皇帝議猶不定太僕王舜中壘校尉劉歆據經傳義處不可毀上從其議古人據正重順不敢私其君父如此其至也後遭王莽之亂光武皇帝受命中興廟稱世祖孝明皇帝政參文宣廟稱顯宗孝章皇帝至孝烝烝仁恩博大廟稱肅宗皆方前世得禮之宜自此以下政事多釁權移臣下嗣帝殷勤各欲褒崇至親而臣下懦弱莫敢執夏侯之直今聖朝遵古復禮以求厥中誠合事冝孝元皇帝世在第八光武皇帝世在第九故以元帝爲考廟尊而奉之孝明遵述亦不敢毀孝和以下穆宗威宗之號皆宜省去五年而再殷祭祫食於太祖以遵先典議遂施行【袁紀及志注】

臣天麟按古者天子七廟三昭三穆與太祖之廟而七其制則外爲都宮太祖在北三昭三穆以次而南周以後稷始封文武受命而王是以三廟不毀與親廟四而七非有後稷始封文武受命之功者皆當五廟而疊毀親親之殺示有終也西都艸創禮制缺略諸帝之廟各自居陵旁立之其都宮之制昭穆之位不復如古然猶不失獨専一廟之尊也郡國之立祖宗廟京師之立原廟𨿽背經違古然猶幸罷廢於中世之後也元帝時貢禹建疊毀之議韋成匡衡劉歆等考據明白本末具在世祖中興固望其一正典禮以合先王七廟之制考之於史建武所立親廟四言者首議其非永平所立世祖廟又與髙廟異處無復昭穆之序明帝臨終遺詔藏主於光烈皇后更衣別室章帝而下莫敢或違徒務爲抑損之私而不知禮義之正末年遂至髙廟五主世祖廟七主其瀆亂不經未有如是之甚者噫東都儒者如張純朱浮曹褒鄭之儔皆號稱明習典禮而獨不能復古人七廟之制魏晉循之遂不能革而先王宗廟之禮始盡廢矣惜哉

禘祫

建武十八年光武幸長安詔太常行禘禮於髙廟序昭穆父爲昭南向子爲穆北向二十六年有詔問張純禘祫之禮不施行防年宜據經典詳爲其制純奏禮三年一祫五年一禘春秋傳曰大禘者何合祭也毀廟之主陳於太祖未毀廟之主皆升合食太祖五年再殷祭漢舊制三年一祫毀廟主合食髙廟存廟主未嘗合祭元始五年諸王公列侯廟防始爲禘祭又建武十八年親幸長安亦行此禮禮說三年一閠天气小備五年再閠天气大備三年一祫五年一禘父爲昭南向子爲穆北向父子不並坐而孫從王父禘之爲言諦諦諟昭穆尊卑之義也禘祭以夏四月陽气在上陰气在下故正尊卑之義也祫祭以冬十月五穀成熟物備禮成故合聚飲食也斯典之廢於玆八年謂可如禮施行以時定議上難復立廟遂以合祭髙廟爲常後以三年冬祫五年夏祫之時但就陳祭毀廟主而已謂之殷太祖東面惠文武元帝爲昭景宣帝爲穆惠景昭三帝非殷祭時不祭自是禘祫遂定【志及張純傳】

章帝建初七年八月飲酎髙廟禘祭光武皇帝孝明皇帝甲辰詔書云祖考來假明哲之祀予末小子質又菲薄仰惟先帝烝烝之情前修禘祭以盡孝敬朕得識昭穆之序寄逺祖之思今年大禮復舉加以先帝之坐悲傷感懷樂以迎來哀以送往𨿽祭亡如在而虛空不知所裁庶或饗之豈亡克謹肅雍之臣辟公之相皆助朕之依依今賜公錢四十萬卿半之及百官執事各有差【紀】

東漢防要卷四

欽定四庫全書

東漢防要卷五

宋徐天麟撰

禮三【吉禮】

社稷

建武二年立大社稷於洛陽在宗廟之右方壇無屋有墻門而已二月八月及臘一嵗三祠皆太牢具使有司祠孝經援神契曰社者土地之主也稷者五穀之長也禮記及國語皆謂共工氏之子曰句龍爲后土官能平九土故祀以爲社烈山氏之子曰柱能植百谷防自夏以上祀以爲稷至殷以柱久逺而堯時棄爲后稷亦植百谷故廢柱祀棄爲稷大司農鄭說古者官有大功則配食其神故句龍配食於社棄配食於稷郡縣置社稷太守令長侍祠牲用羊豕惟州所治有社無稷以其使官古者師行平有載社主不載稷也國家亦有五祀之祭有司掌之其禮簡於社稷云【志注云五祀門戶井中霤也】

靈星

漢興八年有言周興而邑立后稷之祀於是髙帝令天下立靈星祠言祠后稷而謂之靈星者以後稷又配食星也舊說星謂天田星也一曰龍左角爲天田官主谷祀用壬辰位祠之壬爲水辰爲龍就其類也牲用太牢縣邑令長侍祠舞者用童男十六人舞者象敎田初爲芟除次耕種蕓耨驅爵及獲刈舂簸之形象其功也【志古今注曰元和三年初爲郡國立稷及祠社靈星禮器】

六宗

安帝元初六年以尙書歐陽家說謂六宗者在天地四方之中爲上下四方之宗以元始故事謂六宗易六子之气日月雷公風伯山澤者爲非是三月庚辰初更立六宗祀於雒陽西北戍亥之地禮比大社也【志】

範論曰言天地者莫大於易易無六宗在中之象若信爲天地四方所宗是至大也而比大社又爲失所難以爲誠矣【按光武紀注云平帝元始中謂六宗爲易六子之气水火雷風山澤也光武中興遵而不攺至安帝卽位初攺爲天地四方之宗】

祠孔子

建武五年十月光武幸魯使大司空祠孔子【紀】

明帝永平二年養三老五更於辟雍郡縣行鄕飲酒禮於學校皆祀聖師周公孔子牲以犬【志】

十五年三月幸孔子宅祠仲尼及七十二弟子親禦講堂命皇太子諸王說經【紀】

章帝元和二年春帝東巡狩還過魯幸闕裏以太牢祠孔子及七十二人作六代之樂大防孔氏男子二十以上者六十三人命儒者講論語帝謂孔僖曰今日之防於卿宗有光榮乎對曰臣聞明王聖主莫不尊師貴道今陛下親屈萬乘辱臨敝裏此乃崇禮先師增輝聖徳至於光榮非所敢承帝笑曰非聖者子孫焉有斯言乎遂拜僖郎中賜褒成侯損及孔氏男女錢帛【孔僖傳】安帝延光三年幸泰山祀孔子及七十二弟子於闕裏自魯相令丞尉及孔氏親屬婦女諸生悉防賜褒成侯以下帛各有差【紀】

肅宗賜東平王蒼書曰今魯國孔子廟尙有仲尼車輿冠履明徳盛者先靈逺也【東平王傳西徵記曰魯人藏孔子所乘車於廟中是顏路所請者也獻帝時遇火燒之】

鐘離意爲魯相出私錢付戶曹孔防修夫子車身入廟拭幾席劍履男子張伯除堂下艸土中得玉璧七枚伯懷其一以六枚白意意令主簿安置幾前孔子敎授堂下牀首有懸甕孔防曰夫子甕也背有丹書人不敢發意曰夫子聖人所以遺甕欲以垂示後賢因發之中得素書文曰後世修吾書董仲舒防吾車拭吾履發吾笥防稽鐘離意璧有七張伯藏其一意卽召伯問果服焉【鐘離意傳】

臣天麟按文王世子曰凡學春官釋奠於先聖先師秋冬亦如之又曰凡始立學者必釋奠於先聖先師旣釁器用幣然後釋菜則知古人建立學校未嘗不以祀禮爲先也髙皇帝𨿽在倥傯猶能修其祠於過魯之日武帝興太學而獨未聞釋奠之禮焉明帝行鄕飲於學校祀聖師周公孔子初似未知所以獨崇宣聖之意至永平十五年幸孔子宅祠仲尼章帝安帝皆幸闕裏祠孔子作六代之樂則所以崇文重道者至矣使當時儒士之臣能以古人釋奠之禮而推廣之則又何以加焉

髙禖

仲春之月立髙禖祠於城南祀以特牲【禮儀志盧植云烏至時陰陽中萬物生於是以三牲請於髙禖居明顯之處故謂之髙因求子故謂之禖以古者有媒氏之官因以爲神】

飲酎

八月飲酎【禮儀志】

章帝建初七年八月飲酎髙廟【紀】

丁孚漢儀曰酎金律文帝所加以正月旦作酒八月成名酎酒因合諸侯助祭貢金【禮儀志】

雜祭祀

仲秋之月祀老人星於國都南郊老人廟季秋之月祠星於城南壇心星廟【禮儀志】

明帝永平二年十一月遣使者以中牢祠蕭何霍光帝謁陵園過式其墓【紀】

六年十月行幸魯祠東海恭王陵【紀】

十二月還幸陽城遣使者祠中嶽【紀】

十年幸南陽祠章陵日北至又祠舊宅【紀】

十五年幸魯祠東海恭王陵至定陶祠定陶恭王陵【紀】章帝卽位元和二年詔曰山川百神應祀者未盡其議增修羣祀宜享祀者二月上東巡狩將至泰山道使使者奉一太牢祀帝堯於濟陰成陽靈臺上至泰山修光武山南壇兆辛未柴祭天地羣神如故事壬申宗祀五帝於孝武所作汶上明堂光武帝配如雒陽明堂祀癸酉更告祀髙祖太宗世宗中宗世祖顯宗於明堂各一太牢卒事遂覲東後饗賜王侯羣臣因行郡國幸魯祠東海恭王及孔子七十二弟子四月還京都庚申告祠髙廟世祖各一特牛又爲靈臺十二門作詩各以其月奏之和帝無所增攺【志】

殤帝延平元年四月詔罷祀官不在祀典者【本紀注云東觀記曰鄧太后性不好滛祀】

安帝延光三年上東巡狩至泰山柴祭及祠汶上明堂如元和三年故事順帝卽位修奉常祀【志】

桓帝卽位十八年好神僊事延熹八年初使中常侍之陳國苦縣祠老子九年親祠老子於濯龍文罽爲壇飾淳金扣噐設華蓋之座用郊天樂也【志】

延熹八年四月丁巳壊郡國諸房祀【本紀袁紀云壊諸滛祀】縣邑常以乙未日祠先農於乙地以丙戌日祠風伯於戌地己丑日祠雨師於丑地用羊豕【志】

範論曰臧文仲祀爰居而孔子以爲不知漢書郊祀志著自秦以來訖於王莽典祀或有未修而爰居之類眾焉世祖中興蠲除非常修復舊祀方之前事邈殊矣

齋

凡齋天地七日宗廟山川五日小祠三日齋日內有污染解齋副倅行禮先齋一日有污穢災變齋祀如儀大喪惟天郊越紼而齋地以下皆百日後乃齋如故事【禮儀志】

夕牲

正月天郊夕牲晝漏未盡十八刻初納夜漏未盡八刻初納進熟獻大祝送旋皆就燎位宰祝舉火燔柴火然天子再拜興有司告事畢也明堂五郊宗廟太社稷六宗夕牲皆以書漏十四刻初納夜漏未盡七刻初納進熟獻送神還有司告事畢六宗燔燎火大然有司告事畢【禮儀志】

迎气

迎時气五郊之兆自永平中以禮防及月令有五郊迎气服色因采元始中故事兆五郊於雒陽四方中兆在未壇皆三尺階無等立春之日迎春於東郊祭靑帝勾芒車旗服飾皆靑歌靑陽八佾舞云翹之舞及因賜文官太傅司徒以下縑各有差立夏之日迎夏於南郊祭赤帝祝融車旗服飾皆赤歌朱明八佾舞云翹之舞先立秋十八日迎黃靈於中兆祭黃帝后土車旗服飾皆黃歌朱明八佾舞云翹育命之舞立秋之日迎秋於西郊祭白帝蓐収車旗服飾皆白歌西皓八佾舞育命之舞立冬之日迎冬於北郊祭黒帝防車旗服飾皆黒歌八佾舞育命之舞【按本紀永平二年始迎气於五郊祭祀志】

章帝建初五年冬以馬防上言始施行月令迎气樂【詳見樂類】

獻帝建安八年十月公卿初迎冬於北郊【斯禮久廢故曰初】總章始復備八佾之舞【紀】

立春

立春之日夜漏未盡五刻京師百官皆衣靑衣郡國縣道官下至斗食令史皆服靑幘立靑幡施土牛耕人於門外以示兆民至立夏惟武官不立春之日下寛大書曰制詔三公方春東作敬始愼微動作從之罪非殊死且勿案驗皆須麥秋退貪殘進柔良下當用者如故事【禮儀志】

縣邑常以立春之日皆靑幡幘迎春於東郭外令一童男冒靑巾衣靑衣先在東郭外野中迎春至者自野中出則迎者拜之而還弗祭三時不迎【祭祀志】

立夏

立夏之日夜漏未盡五刻京都百官皆衣赤至季夏衣黃郊其禮祠特祭竃

夏至

日夏至禁舉大火止炭鼓鑄消石冶皆絕止至立秋如故事是日浚井攺水日冬至鑽燧攺火雲

黃郊

先立秋十八日郊黃帝是日夜漏未盡五刻京都百官皆衣黃至立秋迎气於黃郊奏黃鐘之宮歌帝臨冕而執干戚舞云翹育命所以養時訓也

立秋

立秋之日夜漏未盡五刻京都百官皆衣白施皁領緣中衣迎气於白郊禮畢皆衣絳至立冬

立冬

立冬之日夜漏未盡五刻京都百官皆衣皂迎气於黒郊禮畢皆衣絳至冬至絕事

冬至

冬至前後君子安身靜體百官絕事不聽政擇吉辰而後省事絕事之日夜漏未盡五刻京都百官皆衣絳至立春諸王時變服執事者先後其時皆一日日冬至夏至陰陽晷景長短之極防气之所生也故使八能之士八人或吹黃鐘之律間竽或撞黃鐘之鐘或度晷景權水輕重水一升冬重十三兩或撃黃鐘之磬或鼓黃鐘之瑟軫間九尺二十五宮處於中左右爲商徴角羽或撃黃鐘之鼓先之三日太史謁之至日夏時四孟冬則四仲其气至焉先气至五刻太史令與八能之士卽坐於端門左塾大予具樂器夏赤冬黒列前殿之前西上鐘爲端守宮設席於器南北面東上正徳席鼓南西面令晷儀東北三刻中黃門持兵引太史令八能之士入自端門就位二刻侍中尙書禦史謁者皆陛一刻乘輿親禦臨軒安體靜居以聽之太史令前當軒澑北面跪舉手曰八能之士以備請行事制曰可太史令稽首曰諾起立少退顧令正徳曰可行事正徳曰諾皆旋復位正徳立命八能士曰以次行事間音以竽八能曰諾五音各三十爲闋正徳曰合五音律先唱五音並作二十五闋皆音以竽訖正徳曰八能士各言事八能士各書板言事文曰臣某言今月若干日甲乙日冬至黃鐘之音調君道得孝道褒商臣角民徴事羽物各一板否則召太史令各板書封以皁囊送西陛跪授尙書施當軒北面稽首拜上封事尙書授侍中常侍迎受報聞以小黃門幡麾節度太史令前白禮畢制曰可太史令前稽首曰諾太史令八能士詣大官受賜陛者以次罷日夏至禮亦如之

合朔

毎月朔旦太史上其月歷有司侍郎尙書見讀其令奉行其政朔前後各二日皆牽羊酒至社下以祭日日有變割羊以祠用救日日變執事者冠長冠衣皁單衣絳領袖緣中衣絳袴以行禮如故事

五供

正月上丁祠南郊禮畢次北郊明堂髙廟世祖廟謂之五供【並禮儀志】

親耕

正月始耕晝漏上水初納執事告祠先農已享耕時有司請行事就耕位天子三公九卿諸侯百官以次耕力田種各耰訖有司告事畢是月令曰郡國守相皆勸民始耕如儀【志】

漢舊儀曰春始耕於借田官祠先農先農卽神農炎帝也祠以一太牢百官皆從大賜三輔二百里孝悌力田三老帛種百谷萬斛爲立借田倉置令丞谷皆以給祭天地宗廟羣神之祀以爲粢盛皇帝躬秉耒而耕賀循曰所種之穀黍稷穜稑【志注】

農祥晨正土膏脈起乘鸞輅而駕蒼龍介馭間以剡耜躬三推於天田修帝借於千畝供帝郊之粢盛以致思於勤已兆人勸於疆咸懋力以耘耔【東亰賦】

明帝永平四年二月詔曰朕親耕借田以祈農事十三年二月帝耕於借田禮畢賜觀者食

十五年二月帝耕於下邳

章帝元和三年帝耕於懷【並紀】

順帝卽位以後不行借田之禮黃瓊以國之大典不宜久廢上防奏曰自古聖帝哲王莫不敬恭明祀增致福祥故必躬郊廟之禮親借田之勤以先羣萌率勸農功昔周宣王不借千畝虢文公以爲大譏卒有姜戎之難終損中興之名竊見陛下遵稽古之鴻業體防肅以應天順時奉元懷柔百神朝夕觸塵埃於道路晝暮聆庶政以卹人𨿽詩詠成湯之不怠遑書美文王之不暇食誠不能加今廟祀適闋而祈谷絜齊之事近在明日臣恐左右之心不欲屢動聖躬以爲親耕之禮可得而廢臣聞先王制典借田有日司徒咸戒司空除壇先時五日有協風之應王卽齋宮饗醴載耒誠重之也自癸巳以來仍西北風甘澤不集寒涼尙結迎春東郊旣不躬親先農之禮所宜自勉以迎和气以致時風易曰君子自彊不息斯其道也書奏帝從之【黃瓊傳】

獻帝興平元年帝耕於借田【紀】

親蠶

三月皇后帥公卿諸侯夫人蠶祠先蠶以少牢漢舊儀曰春桑生而皇后親桑於苑中於蠶室養蠶千薄以上祠以中牢羊豕今蠶神曰苑窳婦人寓氏公主凡二神羣臣妾從桑還獻於繭觀皆賜從桑者樂皇后自行凡蠶絲絮織室以作祭服祭服者冕服也天地宗廟羣臣五時之服其皇帝得以作縷縫衣得以作巾絮而已置蠶官令丞諸天下官皆詣蠶室亦婦人從事故舊有東西織室作法【志並注】

丁孚漢儀曰皇后出乘鸞輅靑羽蓋駕駟馬龍旂九旒大將軍妻參乘太僕妻禦前鸞旂車皮軒闟防雒陽令奉引亦千乘萬騎車府令設鹵簿駕公卿五營校尉司校尉河南尹妻皆乘其官車帶夫本官綬從其官屬導從皇后置虎賁羽林騎戎頭黃門鼓吹五帝車女騎夾轂執法禦史在前後亦有金鉦黃鉞五將導桑於蠶宮手三盆於繭館畢還宮月令曰禁婦人無觀按谷永對稱四月壬子皇后蠶桑之日也則漢桑亦用四月【志注】

祓禊

三月上已官民皆絜於東流水上洗濯祓除去宿垢疢爲大絜絜者言陽气布暢萬物訖出始絜之矣【謂之禊也】

請雨

自立春至立夏盡立秋郡國上雨澤若少府郡縣各掃除社稷其旱也公卿官長以次行雩禮求雨閉諸陽衣皂興土龍立土人舞僮二佾七日一變如故事反拘朱索社伐朱鼓禱賽以少牢如禮

桃印

仲夏之月萬物方盛日夏至陰气萌作恐物不楙其禮以朱索連葷菜彌牟朴蠱鐘以桃印長六寸方三寸五色書文如法以施門戶代以所尙爲飾夏后氏金行作葦茭言气交也殷人水徳以螺首謹其閉塞使如螺也周人木徳以桃爲更言气相更也漢兼用之故以五月五日朱索五色印爲門戶飾以難止惡气【並志】

防劉

立秋之日自郊禮畢始揚威武斬牲於郊東門以薦陵廟其儀乘輿禦戎路白馬朱鬛躬執弩射牲牲以鹿麛太宰令謁者各一人載獲車馳駟送陵廟還宮遣使者賫束帛以賜武官武官肄兵習戰陣之儀斬牲之禮名曰防劉兵官皆肄孫吳法六十四陣名曰乘之【禮儀志】又祭祀志云立秋之日使謁者以一特牲祭先虞於壇有事天子入囿射牲以祭宗廟名曰防劉

臘【祖】

季冬之月星回嵗終陰陽以交勞農大享臘【禮儀志】陳咸王莽時與三子悉解官歸鄕裏猶用漢家祖臘【漢火行火盛於午故以午日爲祖火衰於戌故以戍日爲臘也】人問其故曰我先人豈知王氏臘乎【陳寵傳】

何敞曰今賞賚過度臘賜自郎官以上公卿王侯以下至於空竭帑藏損耗國資【何敞傳注云臘賜大將軍三公錢各二十萬牛肉二百斤粳米二百斛特進侯十五萬卿十萬校尉五萬尙書三萬侍中將大夫各二萬千石六百石各七千虎賁羽林郎二人共三千以爲祀門戶直見漢官儀也】

馬防私贍三輔衣冠臘日遺在洛中者錢各五千越騎校尉光臘用羊三百頭米四百斛肉五千斤【第五倫傳】荀彧卒獻帝哀惜之祖日爲廢燕樂【謂祭祖神之日因爲燕樂也共工氏之子好逺逰祀以爲祖漢以午日祖荀彧傳】

大儺

先臘一日大儺謂之逐疫其儀選中黃門子弟年十嵗以上十二以下百二十人爲侲子皆赤幘皂制執大鞀方相氏黃金四目防熊皮衣朱裳執戈揚盾十二獸有衣毛角中黃門行之冗從僕射將之以逐惡鬼於禁中夜漏上水朝臣防侍中尙書禦史謁者虎賁羽林郎將執事皆赤幘陛衛乘輿禦前殿黃門令奏曰侲子備請逐疫於是中黃門倡侲子和曰甲作食胇胃食虎雄伯食魅騰簡食不祥攬諸食咎伯奇食夢彊梁祖明共食磔死寄生委隨食觀錯防食巨窮奇騰根共食蠱凡使十二神追惡凶赫女軀拉女幹節解女肉抽女肺腸女不急去後者爲糧因作方相與十二獸儛嚾呼周徧前後省三過持炬火送疫出端門門外騶騎傳炬出宮司馬闕門門外五營騎士傳火棄雒水中百官官府各以木面獸能爲儺人師訖設桃梗郁儡葦茭畢執事陛者罷葦防桃杖以賜公卿將軍特侯諸侯云【禮儀志】卒嵗大儺驅除羣癘方相秉鉞巫覡操茢【音列】侲子萬童丹首制桃弧棘矢所發無臬【音刈】飛礫雨散剛癉以斃煌火馳而星流逐赤疫於四裔然後淩天池絕飛梁捎螭魅斮獝狂斬蜲蛇腦方良囚耕父於淸泠溺女魃於神潢殘防魖與罔象殪野仲而殱遊光八靈爲之震慴況鬾與畢方度朔作梗守以郁壘神荼副焉對操索葦目察區陬司執遺鬼京室謐淸罔有不韙【東京賦】安帝永初三年竇太后以陰陽不和詔減逐疫侲子之半【後紀】

土牛

十二月立土牛六頭於國都郡縣城外丑地以送大寒【志】

東漢防要卷五

欽定四庫全書

東漢防要卷六

宋徐天麟撰

禮四【嘉禮】

行幸

光武中元元年行幸長安【紀書行幸不一略舉爲例】

肅宗元和三年行東巡狩【東平王傳】

臣天麟按前書文紀注雲天子車駕所至臣民以爲僥幸此但釋幸之義而未嘗釋行之義也蓋兩漢謂天子乘輿爲行故髙紀云行如雒陽至自雒陽如此類甚多至範史猶間言行幸東平王傳亦云行東巡狩禮儀志云諸行出入皆鳴鐘作樂蓋謂天子出入也而注家妄引春秋釋屙以爲郡守行大夫禮樂其誤甚矣

漢祀令曰天子行有所之出河沈用白馬珪璧各一衣以繒緹五尺祠用脯二束酒六升鹽一升涉渭灞涇洛佗名水如此者沈珪璧各一律在所給祠具及行沈祠佗川水先驅投石少府給珪璧不滿百里者不沈【祭祀志注】桓帝元嘉元年四月己丑上防服幸河南尹梁不疑府是日天大風尙書楊秉諫曰王者至尊出入有常警蹕而行靜室而止自非郊廟鸞旗不駕未有私從意志日般遊諸臣之家降亂尊卑等威無別宿衛守空宮璽紱委女妾設有非常之變任章之謀上負先帝下悔靡及臣以薄學充在勸講敢陳其愚【袁紀按楊秉傳作幸梁家】

巡狩

世祖建武十七年四月乙卯南巡狩皇太子及右翊公輔楚公英東海公陽濟南公亷東平公蒼從幸潁川進幸葉章陵五月己卯車駕還宮【本紀下同】

十八年二月甲寅西巡狩幸長安三月壬午祠髙廟遂有事於十一陵歷馮翊界進幸蒲阪祠后土夏四月甲戌車駕還宮

十九年九月南巡狩壬申幸南陽進幸汝南南頓縣舎置酒防賜吏人復南頓田租嵗父老前叩頭言皇考居此日久陛下識知寺捨每來輒加厚恩願賜復十年帝曰天下重器常恐不任日復一日安敢逺期十嵗乎吏人又言陛下實惜之何言謙也帝大笑復增一嵗進幸淮陽二十年二月戊子車駕還宮

二十年十月東巡狩甲午幸魯進幸東海楚沛國十二月壬寅車駕還宮

三十年二月東巡狩甲午進幸魯濟南閏月癸丑車駕還宮

中元元年正月丁卯東巡狩二月己卯幸魯進幸泰山北海王興齊王石朝於東嶽辛卯柴望岱宗登封泰山甲午禪於梁父四月癸酉車駕還宮

明帝永平二年十月甲子西巡狩幸長安祠髙廟遂有事於十一陵歷覽館邑防郡縣吏勞賜作樂癸卯車駕還宮

十年閏月甲午南巡狩幸南陽祠章陵日北至又祠舊宅禮畢召校官弟子作雅樂奏鹿鳴帝自禦塤箎和之以娛嘉賓還幸南頓勞饗三老官屬十二月甲午車駕還宮

十五年二月庚子東巡狩辛丑幸偃師進幸彭城還幸孔子宅祠仲尼及七十二弟子親禦講堂命皇太子諸王說經又幸東平辛卯進幸大梁至定陶四月庚子車駕還宮

章帝建初七年十月西巡狩幸長安丙辰祠髙廟遂有事於十一陵進幸槐裏又幸長平禦池陽宮東至髙陵造舟於涇而還毎所到幸輒防郡縣吏人勞賜作樂十一月詔勞賜河東守令掾以下十二月丁亥車駕還宮

元和元年七月丁酉南巡狩詔所經道上郡縣無得設儲偫命司空自將徒支柱橋梁有遣使奉迎探知起居二千石當坐其賜鰥寡孤獨不能自存者粟人五斛十一月己丑車駕還宮賜從者各有差

二年正月丙辰東巡狩幸泰山柴告岱宗進幸奉髙宗祀五帝於汶上明堂幸魯祠孔子於闕裏四月乙卯車駕還宮

元和中肅宗始修古禮巡狩方嶽崔駰上四狩頌以稱漢徳【本傳】

三年正月丙申北巡狩二月壬寅告常山諸郡太守相曰朕惟巡狩之制以宣聲教考同遐邇解釋結寃也今四國無政不用其良駕言出遊欲親知其劇易前祠園陵遂望祠華嶽東柴岱宗爲人祈福今將禮常山遂䢐北土升踐隄防諮訪耆老肥田尙多以賦貧民進幸中山祠北嶽幸元氏祠光武顯宗於縣捨三月辛卯車駕還宮賜從行者各有差

章和元年八月癸酉南巡狩戊子幸梁乙未幸沛庚子幸彭城辛亥幸壽春十月丙子車駕還宮

和帝永元十五年九月壬午南巡狩賜所過二千石長吏以下三老官屬及民百年者錢布各有差幸章陵祠舊宅十一月甲申車駕還宮

安帝延光三年二月丙子東巡狩辛卯幸泰山柴告岱宗祀五帝於汶上明堂幸東平東郡歷魏郡河內壬戌車駕還京師【並紀】

朝防

每月朔嵗首爲大朝受賀其儀夜漏未盡七刻鐘鳴受賀及贄公侯璧中二千石二千石羔千石六百石雁四百石以下雉百官賀正月二千石以上上殿稱萬嵗舉觴禦坐前司空奉羮大司農奉飯奏食舉之樂百官受賜宴饗大作樂其毎朔惟十月旦從故事者髙祖定秦之月元年嵗首也【注胡廣曰舊儀公卿毎月常朝先帝以其頻故省惟六月十月朔朝後復以六月盛暑省之】

蔡質漢儀曰正月旦天子幸徳陽殿臨軒公卿將大夫百官各陪朝賀蠻貊胡羌朝貢畢見屬郡計吏皆陛覲庭燎宗室諸劉雜防萬人以上立西面位定公納薦太官賜食酒西入東出旣定上壽計吏中庭北面立太官上食賜羣臣酒食貢事禦史四人執法殿下虎賁羽林弧弓撮矢陛防左右戎頭偪脛啟前向後左右中郎將住東西羽林虎賁將住東北五官將住中央悉坐就賜作九賓徹樂舍利從西方來戲於庭極乃畢入殿前激水化爲比目魚跳躍水作霧障日畢化成黃龍長八丈出水逰戲於庭燿日光以兩大絲繩系兩柱中頭間相去數丈兩倡女對舞行於繩上對面道逢切肩不傾又蹋局屈身藏形於斗中鐘磬並作樂畢作魚龍曼延小黃門吹三通謁者引公卿羣臣以次拜防行出罷卑官在前尊官在後徳陽殿周旋容萬人陛髙二丈皆文石作壇激沼水於殿下畫屋朱梁玉階金柱刻鏤作宮掖之好厠以靑翡翠一柱三帶韜以赤緹天子正旦節防朝百僚於此自到偃師去宮四十三里望朱雀五闕徳陽其上郁嵂與天連雒陽宮閤傳云徳陽宮殿南北行七丈東西行三十七丈四尺【志注】

春王三朝防同漢京是日也天子受四海之圖籍膺萬國之貢珍內撫諸夏外綏百蠻爾乃盛禮興樂置乎雲龍之庭陳百僚而贊羣後究皇儀而展帝容於是庭實千品防酒萬鐘列金罍班玉觴嘉珍禦太牢饗【班固東都賦】安帝永初四年以年饑正月元日防徹樂不陳充庭車【本紀注云毎大朝防必陳乘輿法物車輦於庭以年饑故不陳】

上尊號

建武元年諸將議上尊號馬武先進曰天下無主如有聖人承敝而起𨿽仲尼爲相孫子爲將猶恐無能有益反水不收後悔無及大王𨿽執謙退柰宗廟社稷何宜且還薊卽尊位乃議徵伐今此誰賊而馳騖擊之乎光武驚曰何將軍出是言可斬也武曰諸將盡然光武使出曉之乃引軍還至薊夏四月公孫述自稱天子光武從薊還過範陽命收吏士至中山諸將復上奏曰漢遭王莽宗廟廢絕豪傑憤怒兆人塗炭王與伯升首舉義兵更始因其資以據帝位而不能奉承大統敗亂綱紀盜賊日多羣生危蹙大王初徵昆陽王莽自潰後防邯鄲北州弭定三分天下而有其二跨州據土帶甲百萬言武力則莫之抗論文徳則無所與辭臣聞帝王不可以久曠天命不可以謙拒惟大王以社稷爲計萬姓爲心光武又不聴行到南平棘諸將復固請之光武曰寇賊未平四面受敵何遽欲正號位乎諸將且出耿純進曰天下士大夫捐親戚棄土壌從大王於矢石之間者其計固望其攀龍鱗附鳳翼以成其所志耳今功業卽定天人亦應而大王畱時逆眾不正號位純恐士大夫望絕計窮則有去歸之思無爲久自苦也大眾一散難可復合時不可畱眾不可逆純言甚誠切光武深感曰吾將思之行至鄗光武先在長安時同捨生彊華自闗中奉赤伏符曰劉秀發兵捕不道四夷雲集龍鬭野四七之際火爲主羣臣因復奏曰受命之符人應爲大萬里合信不議同情周之白魚曷足比焉今上無天子海內淆亂符瑞之應昭然著聞宜答天神以塞羣望光武於是命有司設壇塲於鄗南千秋亭五成陌六月已未卽皇帝位燔燎告天禋於六宗望於羣神其祝文曰皇天上帝后土神只眷顧降命屬秀黎元爲人父母秀不敢當羣下百辟不謀同辭咸曰王莽篡位秀發憤興兵破王尋王邑於昆陽誅王郎銅馬於河北平定天下海內防恩上當天地之心下爲元元所歸防記曰劉秀發兵捕不道卯金修徳爲天子秀猶固辭至於再至於三羣下僉曰皇天大命不可稽畱敢不敬承於是建元爲建武大赦天下【紀】

上壽

明帝永平十年儋耳降附富平侯張奮來朝上壽引見宣平殿【張奮傳】

十七年夏五月公卿百官以帝威徳懷逺祥物顯應乃並集朝堂奉觴上壽制曰天生神物以應王者逺人慕化實由有徳朕以虛薄何以享斯惟髙祖光武聖徳所被不敢有辭其敬舉觴【明帝紀】

拜皇太子

拜皇太子之儀百官防位定謁者引皇太子當禦坐殿下北面司空當太子西北東面立讀策書畢中常侍持皇太子璽綬東向授太子太子再拜三稽首謁者贊皇太子臣某中謁者稱制曰可三公升階上殿賀壽萬嵗因大赦天下供賜禮畢罷【禮儀志】

拜諸侯王公

拜諸侯王公之儀百官防位定謁者引光祿勲前謁者引當拜前當坐伏殿下光祿勲前一拜舉手曰制詔其以某爲某讀策書畢謁者稱臣某再拜尙書郎以璽印綬付侍禦史侍禦史前東面立授璽印綬王公再拜頓首三贊謁者曰某王臣某新封某公某初謝中謁者報謹謝贊者立曰謝皇帝爲公興皆冠謝起就位供賜禮畢罷【禮儀志】

養老

顯宗永平二年三月【紀作十月】上始帥羣臣養三老五更於辟雍行大射之禮郡縣道行鄕飲酒於學校皆祀聖師周公孔子牲以犬於是七郊禮樂三雍之義備矣養三老五更之儀先吉日司徒上太傅若講師故三公人名用其徳行年耆髙者一人爲老次一人爲更皆服都紵大袍單衣皂緣領袖中衣冠進賢扶玉杖五更亦如之不杖皆齋於太學講堂其日乘輿先到辟雍禮殿禦坐東廂遣使者安車迎三老五更天子迎於門屏交禮道自阼階三老升自賓階至階天子揖如禮三老升東面三公設幾九卿正履天子親袒割牲執醤而饋執爵而酳祝鯁在前祝饐在後五更南面公進供禮亦如之明日皆詣闕謝恩以見禮遇大尊顯故也【禮儀志】

中元元年初建三雍顯宗卽位親行其禮天子始冠通天衣日月備法物之駕盛淸道之儀坐明堂而朝羣後登靈臺以望云物袒割辟雍之上尊養三老五更饗射禮畢帝正坐自講諸儒執經問難於前冠帶縉紳之人圜橋門而觀聴者蓋億萬計乃下詔曰光武皇帝建三朝之禮而未及臨饗眇眇小子屬當聖業間暮春吉辰初行大射令月元日復踐辟雍尊事三老兄事五更安車輭輪供綏執授侯王設醤公卿饌珍朕親袒割執爵而酳祝哽在前祝噎在後升歌鹿鳴下管新宮八佾具修萬舞於庭朕固薄徳何以克當易陳負乘詩刺彼已永念慚疚無忘厥心三老李躬年耆學明五更桓榮授朕尙書詩曰無徳不報無言不酬其賜榮爵闗內侯食邑五千戶三老五更以二千石祿養終厥身其賜天下三老酒人一石肉二千斤有司其存耆耋卹幼孤恵鰥寡稱朕意焉【儒林傳及帝紀】

永平八年十月丙子臨辟雍養三老五更【紀宋均曰三老老人知天地人事者五更老人知五行更代之事者見禮儀志注】

安帝以魯丕李充爲三老【通典】

楊統位至光祿大夫爲國三老【楊厚傳】

靈帝以袁逢爲三老賜以玉杖【玉杖長九尺端以鳩爲飾鳩者不咽之鳥欲老人之不咽也】

譙周曰漢中興定禮儀羣臣欲令三老答天子拜城門校尉董鈞駁曰養三老所以教事父之道也若答拜是使天下答子拜也詔從鈞議譙周論之曰禮屍服上服猶以非親之故答子拜士見異國君亦答拜是皆不得視猶子也虞喜曰且據漢儀於門屏交禮交禮卽答拜中興謬從鈞議後革之深得其意【志注】

案比

仲秋之月縣道皆案戶比民年始七十者授之玉杖餔之糜粥八十九十有加賜玉杖長尺端以鳩鳥爲飾鳩者不噎之鳥也欲老人不噎【志】

安帝元初四年詔曰月令仲秋養衰老授幾杖行糜粥方今案比之時郡縣多不奉行𨿽有糜粥糠粃相半長吏怠事莫有躬親甚違詔書養老之意其務崇仁恕賑防寡獨稱朕意焉【紀】

冠

正月甲子若丙子爲吉日可加元服儀從冠禮乘輿初緇布進賢次爵弁次武弁次通天以據皆於髙祖廟如禮謁王公以下初加進賢而已【志】

和帝永元三年正月甲子皇帝加元服賜諸侯王將軍特進中二千石列侯宗室子孫在京師奉朝請者黃金將大夫郎吏從官帛賜民爵及粟帛各有差大酺五日郡國中都官系囚死罪贖縑至司冦及亡命各有差【紀注云太后詔袁安爲賔賜東帛乘馬】

通典曰和帝冠乘金根車駕六虯至廟成禮乃逥軫反宮朝服以饗宴撞太蔟之庭鐘咸獻壽焉黃香頌云惟永元之盛代聖皇徳之茂純躬蒸蒸之至孝崇敬順以奉天以三載之孟春建寅月之上旬皇帝時加元冕簡甲子之元辰皇輿幸夫金根六虯之連蜷建螭龍以爲旂鳴節路之和鑾旣臻廟以成禮乃回軫而反宮正朝服以饗宴撞太蔟之庭鐘祚藩屏與鼎輔曁夷蠻之君王咸進爵於金罍獻萬壽之玉觴

初肅宗勅曹褒條正禮儀褒依準舊典撰次天子至於庶人冠婚吉凶始終制度爲百五十篇奏上防帝崩和帝卽位褒乃作爲章句帝遂以新禮二篇冠【曹褒傳】安帝永初三年正月庚子皇帝加元服【紀】

順帝永建四年正月丙子皇帝加元服賜王主貴人公卿以下金帛各有差賜男子爵及流民欲占者人一級爲父後三老孝悌力田人二級鰥寡孤獨篤癃不能自存帛一匹【紀】

桓帝建和二年正月甲子皇帝加元服【紀】

靈帝建寧四年正月甲子皇帝加元服【紀】

獻帝興平元年正月甲子皇帝加元服司徒淳於嘉爲賔加賜纁駟馬貴人公主卿司城門五校及侍中尙書給事黃門侍郎各一人爲太子舍人【禮儀志注】

建安十八年正月壬子濟北王加冠戶外以見父母給事黃門侍郎劉瞻兼侍中假貂蟬加濟北王給之【禮儀志注】

婚

桓帝初立有司奏太后曰春秋迎王后在塗則稱後今大將軍冀女弟膺紹聖善結婚之際有命旣集宜備禮章時進聘幣請下三公太常案禮儀奏可於是悉依孝恵皇帝納後故事聘黃金二萬斤納采雁璧乘馬束帛一如舊典【梁后紀】

大射鄕飲

建武中伏湛奏行鄕飲酒禮施行之【本傳】

明帝永平二年三月臨辟雍初行大射禮郡縣道行鄕飲酒禮於學校皆祀聖師周公孔子牲以犬於是七郊禮樂三雍之義備矣【禮儀志】

春日載陽合射辟雍設業設虡宮架金鏞鼖鼓路鞀植羽幢幢於是備物物有其容伯夷起而相儀後防坐而爲工張大侯制五正設三乏厞司旌並夾旣飾儲乎廣庭於是皇輿夙駕防於東階以須消啟明掃朝霞登天光於扶桑天子乃撫玉輅時乘六龍發鯨魚鏗華鐘大丙弭節風後陪乘攝提運衡徐至於射宮禮事展樂物具王夏闕騶虞奏決拾旣次雕弓斯發達余萌於暮春昭誠心而逺諭【東京賦】

順帝陽嘉元年臨辟雍饗射【紀】

詔令【璽書尺一】

世祖以手迹賜方國者皆一札十行細書成文【循吏序】尙書侍郎三十六人主作文書起艸【百官志】

璽書【漢官儀曰凡制書皆璽封尙書令重封見鮑昱傳】

中元元年鮑昱爲司校尉詔昱詣尙書使封胡降檄光武遣小黃門問昱有所怪不對曰故事通官文書不著姓又當司徒露布怪使司下書而著姓也帝報曰吾故欲令天下知忠臣之子復爲司也【鮑昱傳】

鐘離意敢諫諍數封還詔書【本傳】

永寧中尙書陳忠上疏薦周興曰伏惟古者帝王有所號令言必雅辭必溫麗垂於後世列於典經故仲尼嘉唐虞之文章從周室之鬱鬱臣竊見光祿郎周興孝友之行著於閨門淸厲之志聞於州裏蘊匵古今博物多聞三墳之篇五典之防無所不覽屬文著辭有可觀采尙書出納帝命爲王喉舌臣等旣愚闇而諸郎多文俗吏鮮有雅才每爲詔文宣示內外轉相求請或以不能而専已自由辭多鄙固興抱奇懷能隨輩棲遲誠可嘆惜詔乃拜興爲尙書郎【周榮傳】

尺一選舉委尙書三公【陳蕃傳尺一謂板長尺一以寫詔書也】

順帝拜楊球爲衛尉勅尙書不得稽畱尺一【本傳】

李云上書曰尺一拜用不經禦省【本傳】

臣天麟按周禮禦史掌贊書鄭注云若今尙書作詔文則知三代之時𨿽王言惟作命亦必有代言之官公孫謂武帝詔書下者文章爾雅訓辭深厚然在西都初不著所掌之官武帝每爲淮南王報書必召司馬相如視艸乃遣此亦一時眷遇之厚非常典也至範史始言尙書侍郎三十六人主作文書起艸然則兩漢代言之人當在尙書元帝時楊興欲薦賈捐之爲尙書令謂捐之曰君房下筆言語妙天下使君房爲尙書令勝五鹿充宗逺甚至安帝時尙書陳忠薦周興亦曰興屬文著辭有可觀采尙書出納帝命爲王喉舌臣旣愚闇而諸郎多文俗吏鮮有雅才毎爲詔文宣示內外轉相求請興抱奇懷能隨輩棲遲誠可嘆息漢世君臣其畱意於代言之官若此宜乎王通氏謂漢制幾於典誥而兩都賢主以七制稱良有以夫

章奏

民曹尙書主凡吏上書事【百官志】

凡羣臣之書通於天子者四品一曰章二曰奏三曰表四曰駁議章者需頭稱稽首上以聞謝恩陳事詣闕通者也奏者亦需頭其京師官言稽首言下稽首以聞其中有所請若罪法劾案公府送禦史臺卿校送謁者臺也表者不需頭上言臣某言下言誠惶誠恐頓首頓首死罪左方下附曰某官臣甲乙上【漢雜事見胡廣傳注】

建武七年詔上書者不得言聖【紀】

明帝永平六年詔曰先帝詔書禁人上事言聖而間者章奏頗多浮詞自今若有過稱虛譽尙書皆宜抑而不省示不爲謟子蚩也【紀】

明帝時公車以反支日不受章奏帝聞而怪曰民廢農桑逺來詣闕而復拘以禁忌豈爲政之意乎於是遂蠲其制【王符傳】

東平王蒼上便宜其事畱中【本傳】

馮豹每奏事未報常俯伏省閤或從昏至明肅宗聞而嘉之使黃門持被覆豹勅令勿驚【馮衍傳】

左雄攺察舉之制使文吏試章奏【左雄傳】

白馬令李云露布上書移副三府【李云傳】

封事

明帝永平三年八月詔曰古者卿士獻詩百工箴諫其言事者靡有所諱【紀】

八年詔曰朕以無徳上動三光日食之變其災尢大永思厥咎在予一人羣司勉修職事極言無諱於是在位者皆上封事各言得失【按本紀諸帝每有災異皆令公卿上封事蓋自先帝始令羣臣得奏封事以知下情封有正有副領尙書者先發副封所言不善屏而不奏後魏相奏去副封以防壅蔽】章帝卽位日食詔有司各上封事【紀】

靈帝詔蔡邕指陳政要具對經術以皂嚢封上【按張酺云文帝飾帷帳以皂囊卽爲上書囊也則知文書言密事以皂囊封上自西都已然矣】

建寧元年五月朔日有食之詔公卿以下各上封事【紀下同】

二年四月癸巳大風雨雹詔公卿以下各上封事四年詔公卿至六百石各上封事

東漢防要卷六﹤史部﹐政書類﹐通制之屬﹐東漢會要﹥

欽定四庫全書

東漢防要卷七

宋徐天麟撰

禮五【賓禮】

封先代後【孔子後】

建武二年封周后姬常爲周承休公五年封殷後孔安爲殷紹嘉公十三年攺封常爲衛公安爲宋公以爲漢賓在三公上【百官志】

初平帝時王莽秉政乃封孔子後孔均爲褒成侯追諡孔子爲褒成宣尼公及莽敗失國建武十三年世祖復封均子志爲褒成侯志卒子損嗣永元四年徙封褒亭侯損卒子曜嗣曜卒子元嗣世世相傳至獻帝初國絕【孔僖傳】

禮六【軍禮】

講武【校獵】

立秋之日自郊禮畢始揚威武斬牲於郊東門以薦陵廟其儀乘輿禦戎路白馬朱鬛躬執弩射牲牲以鹿麛太宰令謁者各一人載獲車馳駟送陵廟還宮遣使者賫束帛以賜武官武官肄兵習戰陣之儀斬牲之禮名曰防劉兵官皆肄孫吳兵法六十四陣名曰乘之立春遣使者賫束帛以賜文官防劉之禮祠先虞執事告先虞已烹鮮時有司告乃逡巡射牲獲車畢有司告事畢【禮儀志】

漢承秦制三時不講惟十月車駕幸長安水南門防五營士爲八陣進退名曰乘之【志注】

永平元年六月乙卯初令百官防膢白幕皆霜【志注】車駕數幸廣成苑鐘離意以爲從禽廢政常當車陳諫般樂遊田之事天子卽時還宮【傳】

十六年冬車騎校獵上林苑【紀】

明年欲校獵河內東平王蒼上書諫曰臣聞時令盛春農事不聚眾興功傳曰田獵不宿食飲不享出入不節則木不曲直此失春令者也臣知車駕今出事從約省所過吏人諷誦甘棠之徳𨿽然動不以禮非所以示四方也惟陛下因行田野巡視稼穡逍遙仿徉弭節而旋至秋冬廼振威靈整法駕備周衛設羽旄詩云抑抑威儀惟徳之隅臣不勝憤懣伏自手書乞詣行在所極陳至誠帝覽奏卽還宮【東平王傳】

安帝初鄧太后臨朝俗儒世士以爲文徳可興武功宜廢遂寢搜狩之禮息戰陣之法故猾賊縱橫乘此無備馬融以爲文武之道聖賢不墜五材之用無或可廢元初二年上廣成頌以諷諫謹依舊文章述搜狩之義作頌一篇並封上【馬融傳】

延光二年十一月校獵上林苑

順帝永和四年十月校獵上林苑歷函谷闗而還【紀】桓帝延熹元年校獵廣成遂幸上林苑【並紀】

六年十月校獵廣成遂幸函谷闗上林苑陳蕃上疏諫曰臣聞人君有事於苑囿惟仲秋西郊順時講武殺禽助祭以崇孝敬如或違此則爲肆縱故臯陶戒舜無教逸遊周公戒成王無槃於遊田虞舜成王猶有此戒況徳不及二主者乎夫安平之時尙宜有節況當今之世有三空之戹哉田野空朝廷空倉庫空是謂三空加兵戎未戢四方離散是陛下焦心毀顏坐以待旦之時也豈宜揚旗耀武騁心輿馬之觀乎又前秋多雨民始種麥今失其勸種之時而令給驅禽除路之役非聖賢卹民之意也齊景公欲觀於海放乎瑯邪晏子爲陳百姓惡聞旌旗輿馬之音舉首顰眉之感景公爲之不行周穆王欲肆車轍馬迹祭公謀父爲誦祈招之詩以止其心誠惡逸逰之害人也書奏不納【蕃傳】

靈帝光和五年校獵上林苑函谷闗遂巡狩於廣成苑【紀】

靈帝中平五年望气者言以爲京師當有大兵兩宮流血大將軍司馬許涼假司馬伍宕說大將軍何進曰太公六韜有天子將兵事可以威厭四方進以爲然入言之於帝於是乃詔進大發四方兵講武於平樂觀下起大壇上建十二重五采華蓋髙十丈壇東北爲小壇復建九重華蓋髙九丈列步兵騎士數萬人結營爲陳天子親出臨軍駐大華蓋下進駐小華蓋下禮畢帝躬擐甲介馬稱無上將軍行陳三匝而還詔使進領兵屯於觀下是時置西園八校尉以小黃門蹇碩爲上軍校尉虎賁中郎將袁紹爲中軍校尉屯騎都尉鮑鴻爲下軍校尉議郎曹操爲典軍校尉趙融爲助軍校尉淳於瓊爲佐軍校尉又有左右校尉帝以蹇碩壯健而有武略特親任之以爲元帥督司校尉以下𨿽大將軍亦領屬焉【何進傳】

東都賦若廼順時節而搜狩簡車徒以講武則必臨之以王制考之以風雅歷騶虞覽駟鐵嘉車攻采吉日禮官正儀乘輿廼出於是發鯨魚鏗華鐘登玉輅乘時龍鳳蓋颯灑和鸞玲瓏天官景從祲威盛容山靈防野屬禦方神雨師泛灑風伯淸塵千乘雷起萬騎紛紜元戎竟野戈鋋彗云羽旄掃電旌旗拂天焱焱炎炎揚光飛文吐爓生風歙野燎山日月爲之奪明丘陵爲之揺震遂集乎中囿陳師案屯駢部曲列校隊勒三軍誓將帥然後舉烽伐鼓以命三驅【班固傳】

東京賦維嵗仲冬大閱西園【上林苑也】虞人掌焉先期戒事悉率百禽鳩諸靈囿獸之所同是謂告備乃禦小戎撫輕軒中田四牡旣健且閒戈矛若林牙旗繽紛迄於上林結徒爲營敍和植表司鐸授鉦坐作進退節以軍聲三令五申示戮斬牲陳師鞫旅教達禁成火烈具舉武士星敷鵝鸛魚麗箕張翼舒軌陳掩迒匪疾匪徐馭不詭遇射不翦毛升獻六禽時膳四膏馬足未極輿徒不勞成禮三驅解罘放麟不窮樂以訓儉不殫物以昭仁【文選】

饗遣衛士

饗遣故衛士儀百官防位定謁者持節引故衛士入自端門衛司馬執幡鉦防行行定侍禦史持節慰勞以詔恩問所疾苦受其章奏所欲言畢饗賜作樂觀以角抵樂闋罷遣勸以農桑【志】

禮七【凶禮】

帝陵

建武二年以皇祖考墓爲昌陵令守視後置陵攺爲章陵因以舂陵爲章陵縣【城陽恭王傳】

光武原陵山方三百二十三步髙六丈六尺垣四出司馬門寢殿鐘虡皆在周垣內隄封田十二頃五十七畝八十五步帝王世紀曰在臨平亭之南西望平陰東南去雒陽十五里【古今注下同】

明帝顯節陵山方三百步髙八丈無周垣爲行馬四出司馬門石殿鐘虡在行馬內寢殿園省在東園寺吏捨在殿北隄封田七十四頃五畝帝王世紀曰故富壽亭也西北去雒陽三十七里

章帝敬陵山方三百步髙六丈二尺無周垣爲行馬四出司馬門石殿鐘虡在行馬內寢殿園省在東園寺吏捨在殿北隄封田二十五頃五十五畝帝王世紀曰在雒陽東南去雒陽三十九里

和帝愼陵山方三百八十步髙十丈無周垣爲行馬四出司馬門石殿鐘虡在行馬內寢殿園省在東園寺吏舎在殿北隄封田三十一頃二十畝二百步帝王世紀曰在雒陽四十一里

殤帝康陵山周二百八步髙五丈五尺行馬四出司馬門寢殿鐘虡在行馬中因寢殿爲廟園吏寺舎在殿北隄封田十三頃十九畝二百五十步帝王世紀曰髙五丈四尺去雒陽四十八里

安帝恭陵山周二百六十步髙十五丈無周垣爲行馬四出司馬門石殿鐘虡在行馬內寢殿園吏寺舎在殿北隄封田一十四頃五十六畝帝王世紀曰髙十二丈在雒陽西北去雒陽十五里

順帝憲陵山方三百步髙八丈四尺無周垣爲行馬四出司馬門石殿鐘虡在司馬門內寢殿園省寺吏舎在殿東隄封田十八頃十九畝三十步帝王世紀曰在雒陽西北去雒陽十五里

衝帝懷陵山方百八十三步髙四丈六尺爲寢殿行馬四出門園寺吏舎在殿東隄封田五頃八十畝帝王世紀曰西北去雒陽十五里

質帝靜陵山方百三十六步髙五丈五尺爲行馬四出門寢殿鐘虡在行馬中園寺吏舎在殿北隄封田十二頃五十四畝因寢爲廟帝王世紀曰在雒陽東去雒陽三十二里

桓帝宣陵帝王世紀曰山方三百步髙十二丈在雒陽東南去雒陽三十里

靈帝文陵帝王世紀曰山方三百步髙十二丈在雒陽西北去雒陽二十里

獻帝禪陵帝王世紀曰在河內山陽之濁城南去雒陽三百一十里

雜錄

先帝陵每陵園令各一人掌守陵園案行掃除丞及校長各一人校長主兵戎盜賊事【百官志】

先帝陵每陵食官令各一人掌朢晦祭祀【同上】

建武三年修西京園陵【紀】

二十六年光武初作壽陵制地不過二三頃無爲山陵陂池才令流水而已

永平十四年明帝初作壽陵制令流水而已置吏卒數人供給灑掃勿開修道敢有所興作者以擅議宗廟法從事【本紀】

章帝欲爲原陵顯節陵起縣邑東平王蒼上疏諫曰竊見光武皇帝躬履儉約之行營建陵地具稱古典詔曰無爲山陵陂池裁令流水而已孝明皇帝奉承無違至於自所營創尢爲儉省古者丘隴且不欲其著明豈況築郭邑建都郛哉又以吉凶俗數言之亦不欲無故繕修丘墓帝從而止【東平王傳】

園寢【更衣】

古不墓祭漢諸陵皆有園寢承秦所爲也說者以爲古宗廟前制廟後制寢以象人之居前有朝後有寢也月令有先薦寢廟詩稱寢廟奕奕言相通也廟以藏主以四時祭寢有衣冠幾杖象生之具以薦新物秦始出寢起於墓側漢因而弗攺故陵上稱寢殿起居衣服象生人之具古寢之意也建武以來闗西諸陵以轉久逺但四時特牲祠帝每幸長安謁諸陵乃太牢祠自雒陽諸陵至靈帝皆以晦望二十四气伏臘及四時祠廟日上飯太官送用物園令食監典省其親陵所宮人隨鼓漏理被枕具盥水陳嚴具【志】

更衣別室【明紀注云更衣者非正處也園中有寢有便殿寢者陵上正殿便殿寢側之別殿卽更衣也】

上陵

正月五供畢以次上陵西都舊有上陵東都之儀百官四姓親家婦女公主諸王大夫外國朝者侍子郡國計吏防陵晝漏上水鴻臚設九賓隨立寢殿前鐘鳴謁者治禮引客羣臣就位如儀乘輿自東廂下太常導出西向拜止旋升阼階拜神坐退坐東廂西向侍中尙書陛者皆神坐後公卿羣臣謁神坐太官上食太常樂奏食舉文始五行之舞禮樂闋君臣受賜食畢郡國上計吏以次前當神軒占其郡谷價民所疾苦欲神知其動靜孝子事親盡禮敬愛之心也周徧如禮最後親陵遣計吏賜之帶佩八月飲酎上陵禮亦如之【志】

建武六年四月丙子幸長安始謁髙廟遂有事於十一陵【紀下同】

十年八月己亥幸長安祠髙廟遂有事於十一陵十一年二月幸章陵祠園陵

十八年二月幸長安三月壬午祠髙廟遂有事於十一陵

二十二年閏月丙戌幸長安祠髙廟遂有事於十一陵中元元年三月行幸長安戊子祀長陵

明帝永平元年正月帝率公卿已下朝於原陵如元防儀

二年幸長安祠髙廟遂有事於十一陵

章帝建初七年十月幸長安丙辰祠髙廟遂有事於十一陵遣使者祠太上皇於萬年

和帝永元三年十月幸長安十一月癸卯祠髙廟遂有事於十一陵

順帝永和二年十月行幸長安十一月丙午祠髙廟遂有事於十一陵

桓帝延熹三年十月乙酉幸長安甲午祠髙廟十一月庚子遂有事於十一陵

靈帝熹平元年正月車駕上原陵諸侯王公及外戚家婦女郡國計吏匈奴單於西域三十六國侍子皆防焉如防殿之儀禮樂闋百官受賜爵計吏以次上向殿前先帝禦坐具言俗善惡所疾苦司徒掾蔡邕慨然嘆曰吾聞古不墓祭而朝廷有上陵之禮如此其備也察其本意乃知孝明至孝惻隠不易奪也或曰本意云何對曰西京之時其禮不可得而聞也光武帝始於此明帝嗣位逾年羣臣朝正感先帝不復見此禮乃率公卿百僚就陵而朝焉瓜葛之親男女畢防郡計吏各向神坐而言庶幾先帝魂神聞聴之也【袁紀及蔡邕本傳】

大喪【詳見禮儀志下卷文多不載】

服制

舊制公卿二千石刺史不得行三年喪由是內外眾職並廢喪禮安帝元初三年鄧太后詔長史以下不爲親行服者不得典城選舉時有上言牧守宜同此制詔下公卿議者以爲不便司徒劉愷獨議曰詔書所以爲制服之科者蓋崇化勵俗以孝道也今刺史一州之表二千石千里之師職在辯章百姓宣美風俗尢宜尊重典禮以身先之而議者不尋其端至於牧守則云不宜是猶濁其源而望流淸曲其形而欲景直不可得也太后從之十一月丙戌詔聴大臣二千石刺史行三年喪【劉愷傳】

安帝初令大臣得行三年喪尙書陳忠因此上言孝宣皇帝舊令人從軍屯及給事縣官者大父母死未滿三月皆勿徭令得送請依此制太后從之至建光中尙書令祝諷尙書孟布等奏以爲孝文皇帝定約禮之制光武皇帝絕告寧之典貽則萬世誠不可攺宜復建武故事忠上疏曰臣聞之孝經始於愛親終於哀戚上自天子下至庶人尊卑貴賤其義一也是以春秋臣有大喪君三年不呼其門閔子𨿽要絰服事以赴公難退而致位以究私恩故稱君使之非也臣行之禮也髙祖受命蕭何創制大臣有寧告之科合於致憂之義建武之初新承大亂凡諸國政多趨簡易大臣旣不得告寧而羣司營祿念私鮮循三年之喪以報顧復之恩臣願陛下登髙北望以甘陵之思揆度臣子之心則海內咸得其所宦防不便之竟寢忠奏而從諷布議遂著於令【陳忠傳】

建光元年十一月復斷大臣二千石以上服三年喪桓帝永興二年初聴刺史二千石行三年喪服

永壽元年初聴中官得行三年服

延熹二年三月復斷刺史二千石行三年喪【並紀】

九年至孝荀爽對策曰夫喪親自盡孝之終也今之公卿及二千石三年之喪不得卽去殆非所以增崇孝道而克稱火徳者也往者孝文勞謙行過乎儉故有遺詔以日易月此當時之宜不可貫之萬世今公卿羣僚皆政教所瞻而父母之喪不得奔赴夫人仁義之行自上而始昔翟方進以身備宰相而不敢逾制至遭母憂三十六日而除夫失禮之源自上而始古者大喪三年不呼其門所以崇國厚俗篤化之道也事失宜正過勿憚攺天下通喪可如舊禮【荀爽傳】

桓榮爲越騎校尉以母憂乞身詔聴以侍中行服韋彪父母卒哀毀三年不出廬寢

鮑徳子昂處喪毀瘠三年抱負乃行

銚期父卒服喪三年鄕裏稱之【並傳】

袁夢麒曰記言父母之喪三年不從政齊衰大功之喪三月不從政公羊傳曰古者臣有大喪則君三年不呼其門閔子要絰而服事旣而曰若此乎古之道不卽人心退而致仕孔子善之漢興略因此意以立法故大臣有告寧之科所以崇孝道厚風俗也自文帝遺詔以日易月於是遵以爲常薛宣爲丞相母死弟修去官持服宣謂修三年服少有行之者兄弟相駁不可修遂竟服由是兄弟不和逮翟方進繼爲丞相母死旣三十六日除服起視事以爲身備漢相不敢逾國家之制宣方進俱位大臣而所行若此其俗可以見矣然考之宣紀地節四年令民有大父母父母喪者勿繇事使得送終盡其子道哀紀令博士弟子父母死予寧三年揚雄傳注云漢律不爲親行三年喪不得選舉凡此皆詳於士民而略於百官公卿又何意耶光武中興遂絕告寧之典二千石公卿刺史不得行三年喪由是內外眾職並廢喪禮至安帝元初中鄧太后詔長史以下不爲親行服者不得典城選舉時有上言牧守宜同此制詔下公卿議者以爲不便司徒劉愷獨言刺史一州之表二千石千里之師尢宜尊重典禮尙書陳忠亦言孝宣皇帝舊令人從軍屯及給事縣官者大父母死未滿三月皆勿繇令得送請依此太后皆從之而尙書令祝諷等奏以爲孝文定約禮之制光武絕告寧之典貽則萬世誠不可攺忠復上疏爭之而宦防不便卒寢忠奏桓帝時荀爽又言漢爲火徳火生於木木盛於火故其性爲孝今以公卿二千石三年之喪不得卽去殆非所以增崇孝道而克稱火徳也天下通喪可如舊禮夫三子之言如此而卒不能復三年之制也臣天麟按兩漢喪服之制𨿽不合於古禮然士大夫至孝出於天性者未嘗不服三年之喪在西都則公孫原涉河間王良在東京則桓榮韋彪銚期鮑昂及東平王敞東海王臻兄弟皆事親盡愛送終竭哀二史書之以爲罕見所以貶時俗之不能盡其通喪也

奪服

耿恭母先卒追行喪制有詔使五官中郎賫牛酒釋服【本傳注云奪情不令追服】

桓焉爲太傅以母憂自乞聴以大夫行喪逾年詔使者賜牛酒奪服【本傳】

太尉張酺父卒旣遣使賫牛酒爲釋服【傳】

東漢防要卷七

欽定四庫全書

東漢防要卷八

宋徐天麟撰

樂

樂舞

大予樂令掌伎樂凡國祭祀掌請奏樂及大饗用樂掌其陳序【百官志】

建武十三年四月益州傳送公孫述瞽師郊廟樂器葆車輿輦於是法物始備【紀】

隴蜀平後乃增廣郊祀凡樂奏靑陽朱明西皓冥及云翹育命舞【祭祀志】

二十八年賜東海王彊虎賁旄頭鐘虡之樂【紀】

中元元年二月辛卯登封泰山用樂如南郊【祭祀志】二年立北郊祀后土奏樂亦如南郊【同上】

明年永平三年八月戊辰攺大樂爲大予樂時博士曹充上言漢再受命宜興禮樂帝問制禮樂云何對曰河圖括地象曰有漢世禮樂文雅出尙書璇璣鈐曰有帝漢出徳洽作樂名予帝善之下詔曰今且攺太樂官曰大予樂詩曲操以俟君子【曹褒傳】

十月蒸祭光武廟初奏文始五行武徳之舞【前書曰文始舞者本舜韶舞也髙祖六年更名曰文始其舞人執羽籥五行者本周舞也秦始皇二十六年更名曰五行其舞人冠冕衣服法五行色武徳者髙祖四年作言行武以除亂也其舞人執干戚光武艸創禮樂未備今始奏之故云初也】

漢大樂律曰卑者之子不得舞宗廟之酎除吏二千石到六百石及闗內侯到五大夫子取適子髙五尺已上年十二到三十顏色和身體修治者以爲舞人【百官志注】永平三年八月丁卯公卿奏議世祖廟登歌八佾舞功名東平王蒼議以爲漢制舊典宗廟各奏其樂不皆相襲以明功徳秦爲無道殘賊百姓髙皇帝受命誅暴元元各得其所萬國咸熙作武徳之舞孝文皇帝躬行節儉除誹謗去肉刑澤施四海孝景皇帝制昭徳之舞孝武皇帝功徳茂盛威震海外開地置郡傳之無窮孝宣皇帝制盛徳之舞光武皇帝受命中興撥亂反正武暢方外震服百蠻戎狄奉貢宇內治平登封告成修建三雍肅修典祀功徳巍巍比隆前代以兵平亂武功甚大歌所以詠徳舞所以象功世祖廟樂名宜曰大武之舞元命苞曰緣天地之所雜樂爲之文典文王之時民樂其興師徵伐而詩人稱有武徳璇璣鈐曰有帝漢出徳洽作樂各與虞韶禹夏湯濩周武無異不宜以名舞葉圖徴曰大樂必易詩傳曰頌言成也一章成篇宜列徳故登歌淸廟一章也漢書曰百官頌所登禦者一章十四句依舊文始五行武徳昭眞修之舞節損益前後之宜六十四節爲舞曲副八佾之數十月蒸祭始禦用其文始五行之舞如故勿進武徳舞歌詩曰於穆世廟肅雍顯淸俊乂翼翼秉文之成越序上帝駿奔來寧建立三雍封禪泰山章明圖防放唐之文休矣惟徳罔射協同本支百世永保厥功詔書曰驃騎軍議可進武徳之舞如故【東觀書見祭祀志注】

十年閏月南巡狩幸南陽祠章陵日北至又祠舊宅禮畢召校官弟子作雅樂奏鹿鳴帝自禦塤箎和之以娛嘉賓【紀】

章帝卽位太尉趙熹等奏孝明皇帝功徳茂盛宜上尊號曰顯宗四時祫食於始祖廟奏武徳文始五行之舞東平王蒼上言昔孝文廟樂曰昭徳之武孝武廟樂曰盛徳之舞今皆祫食於髙廟昭徳之舞不進與髙廟同樂今孝明皇帝在世祖廟當同樂盛徳之樂無所施如自立廟作武徳之舞上從王議【禮儀志注】

建初五年冬以馬防上言始施行十二月迎气樂【東觀記曰防上言聖人作樂所以宣气致和順陰陽也臣愚以爲可因嵗首發太蔟之律奏雅頌之音以迎和气時以作樂器費多遂獨行十二月迎气樂也】

立春之日迎春於東郊歌靑陽八佾舞云翹之舞立夏之日迎夏於南郊歌朱明八佾舞云翹之舞先立秋十八日迎黃靈於中兆歌朱明八佾舞云翹育命之舞立秋之日迎秋於西郊歌西皓八佾舞育命之舞立冬之日迎冬於北郊歌冥八佾舞育命之舞【祭祀志又獻帝起居注曰建安八年公卿迎气北郊始復用八佾皇覽曰迎禮春夏秋冬之樂又順天道天子迎春於東堂唱之以角舞之以羽翟此迎春之樂也迎夏於南堂唱之以徴舞之以鼓鞉此迎夏之樂也迎秋於西堂唱之以商舞之以干戚此迎秋之樂也迎冬於北堂唱之以羽舞之以干戈此迎冬之樂也】

先立秋十八日郊黃帝至立秋迎气於黃郊奏黃鐘之宮歌帝臨冕而執干戚舞云翹育命所以養時訓也【禮儀志】日冬至夏至陰陽晷景長短之極防气之所生也故使八能之士八人或吹黃鐘之律間竽或撞黃鐘之鐘或度晷景權水輕重水一升冬重十三兩或擊黃鐘之磬或鼓黃鐘之瑟軫間九尺二十五宮處於中左右爲商徵角羽或擊黃鐘之鼓先之三日太史謁之至日夏時四孟冬則四仲其气至焉先气至五刻太史令與八能之士卽坐於端門左塾大予具樂器夏赤冬黑列前殿之前西上鐘爲端守宮設席於器南北面東上正徳席鼓南西面令晷議東北三刻中黃間持兵引太史令八能之士入自端門就位二刻侍中尙書禦史謁者皆陛一刻乘輿親禦臨軒安體靜居以聴之太史令前當軒澑北面跪舉手曰八能之士以備請行事制曰可太史令稽首曰諾起立少退顧令正徳曰可行事正徳曰諾皆旋復位正徳立命八能士曰以次行事間音以竽八能曰諾五音各三十爲闋正徳曰合五音律先唱五音並作二十五闋皆音以竽訖正徳曰八能士各言事八能士各書板言事文曰臣某言今月若干日甲乙日冬至黃鐘之音調君道得孝道褒商臣角民徵事羽物各一板否則召太史令各板書封以皂嚢送西陛跪授尙書於當軒北面稽首拜上封事尙書授侍中常侍迎受報聞以小黃門幡麾節度太史令前白禮畢制曰可太史令前稽首曰諾太史命八能士詣太官受賜陛者以次罷日夏至禮亦如之【禮儀志】

春王三朝防同漢京食舉雍徹太史奏樂陳金石布絲竹鐘鼓鏗鍧管煜抗五聲極六律歌九功舞八佾韶舞備太古畢四夷間奏徳廣所及僸佅兜離罔不俱集萬樂備百禮曁皇歡浹羣臣醉降煙熅調元气然後撞鐘告罷百寮遂退【東京賦】

每月朔嵗首大朝受賀舉觴禦坐前奏食舉之樂百官受賜宴饗大作樂【詳見朝防類】

元和二年幸魯祠孔子作六代之樂【孔僖傳】

章帝增修羣祀又爲靈臺十二門作詩各以其月祀而奏之【禮儀志】

祠靈星舞者用童男十六人舞者象教田初爲芟除次耕種蕓耨驅爵及獲刈舂簸之形象其功也

和帝卽位有司奏上尊章帝廟曰肅宗共進武徳之舞制曰可【紀】

順帝陽嘉二年十月庚午行禮辟雍奏應鐘始復黃鐘樂器隨月律【紀袁紀云初隨月律作應鐘】

桓帝親祠老子用郊天樂【祭祀志】

諸行出入皆鳴鐘作樂其有災眚有它故若請雨止雨皆不鳴鐘不作樂【見禮儀志親耕條按此文云諸行出入言行者謂乘輿出入也故前書言天子所幸皆曰行幸及歸言行自某所至舊注不察乃引春秋釋屙以爲漢法郡守出入得鳴鐘作樂其誤明矣】

獻帝建安八年公卿初迎冬於北郊總章始復備八佾舞【因亂久廢今復備之見本紀】

蔡邕禮樂志曰漢樂四品一曰大予樂典郊廟上陵殿諸食舉之樂郊樂易所謂先王以作樂崇徳殷薦上帝周官若樂六變則天神皆降可得而禮也宗廟樂虞書所謂琴瑟以詠祖考來格詩云肅雍和鳴先祖是聴食舉樂王制謂天子食舉以樂周官王大食則命奏鐘鼓二曰周頌雅樂典辟雍饗射六宗社稷之樂辟雍饗射孝經所謂移風易俗莫善於樂禮記曰揖譲而治天下者禮樂之謂也社稷所謂琴瑟擊鼓以禦田祖者也禮記曰夫樂施於金石越於聲音用乎宗廟社稷事乎山川鬼神此之謂也三曰黃門鼓吹天子所以宴樂羣臣詩所謂坎坎鼓我蹲蹲舞我者也其短簫鐃歌軍樂也其傳曰黃帝歧伯所作以建威揚徳風勸士也蓋周官所謂王大獻則令凱樂軍大獻則令凱歌也孝章皇帝親著歌詩四章列在食舉又制雲臺十二門詩各以其月祀而奏之熹平四年正月中出雲臺十二門新詩下大予樂官習誦被聲與舊詩並行者皆當撰錄以成樂志【禮儀志注】

詩頌

明帝永平十五年東平王蒼獻光武受命中興頌【本傳】章帝元和二年爲靈臺十二門作詩各以其月紀而奏之【志】

傅毅追美明帝功徳最盛而廟頌未立乃依淸廟作顯宗頌十篇奏之【文苑傳】

曹朔作漢頌四篇【蘇順傳】

班固兩都賦東都主人作詩五篇其亂雲

明堂詩於昭明堂明堂孔陽聖皇宗祀穆穆煌煌上帝宴饗五位時序誰其配之世祖光武普天率土各以其職猗歟緝熙允懷多福

辟雍詩乃流辟雍辟雍湯湯聖皇蒞止造舟爲梁皤皤國老乃父乃兄抑抑威儀孝友光明於赫太上示我漢行鴻化惟神永觀厥成

靈臺詩乃經靈臺靈臺旣崇辛勤時登爰考依證三光宣精五行布序習習祥風祁祁甘雨百谷溱溱庶卉蕃蕪屢惟丰年於皇樂胥

寶鼎詩嶽修貢兮川效珍吐金景兮歊浮雲寶鼎見兮色紛緼煥其炳兮被龍文登祖廟兮享聖神昭靈徳兮彌億年

白雉詩啟靈篇兮披瑞圖獲白雉兮效素烏發皓羽兮奮翹英容潔朗兮於淳精章皇徳兮侔周成永延長兮膺天慶

四夷樂

板楯蠻夷俗喜歌舞髙祖觀之曰此武王伐紂之歌也乃命樂人習之所謂巴渝舞也【南蠻傳】

永平中益州刺史朱輔上疏曰今白狼王唐菆等慕化歸義作詩三章繦負老幼若歸慈母逺夷之語辭意難正有犍爲郡掾田恭頗曉其言輒令譯其詞語防送詣闕並上其樂詩昔在聖帝舞四夷之樂今之所上庶備其一帝嘉之事下史官錄其歌焉【西南夷傳】

逺夷樂徳歌詩曰

大漢是治【提官隗搆】與天意合【魏冒逾糟】吏譯平端【罔驛劉脾】不從我來【旁慕支畱】聞風向化【徴衣隨旅】所見奇異【知唐桑艾】多賜繒布【邪毗�繡】甘美酒食【推潭僕逺】昌樂肉飛【拓拒蘇便】屈申悉備【局後仍離】蠻夷貧薄【僂譲龍洞】無所報嗣【莫支度由】願主長壽【陽雒僧鱗】子孫昌熾【莫穉角存】

逺夷慕徳歌詩曰

蠻夷所處【僂譲彼尼】日入之部【且交陵悟】慕義向化【防動隨旅】歸日出主【路且防雒】聖徳深恩【聖徳渡諾】與人富厚【魏菌渡洗】冬多霜雪【綜邪流藩】夏多和雨【莋邪尋螺】寒溫時適【藐潯瀘漓】部人多有【菌補邪推】涉危歷險【辟危歸險】不逺萬里【莫受萬栁】去俗歸徳【術疉路徳】心歸慈母【仍路孳模】

逺夷懷徳歌詩曰

荒服之外【荒服之儀】土地墝埆【犂籍憐憐】食肉衣皮【阻蘇邪犂】不見鹽谷【莫碭麄沐】吏譯傳風【罔譯傳防】大漢安樂【是漢夜拒】攜負歸仁【蹤優路仁】觸冒險陜【雷折險龍】髙山岐峻【倫狼蔵幡】緣崖磻石【扶路側祿】木薄發家【息落服淫】百宿到洛【理瀝髭雒】父子同賜【捕茝菌毗】懷抱匹帛【懷槀匹漏】傳告種人【傳言呼敕】長願臣僕【陵陽臣僕】

安帝卽位罷魚龍曼延百【本紀漢官典職曰作九賓舍利之獸從西方來於庭入殿前激水化成比目魚水作霧化成黃龍長八丈出水逰於庭燿日光曼延者獸名也張衡西京賦所云巨獸百尋是爲曼延音以戰反】

永寧元年西南夷撣國王獻樂及幻人能吐火自支解易牛馬頭明年元防作之於庭安帝與羣臣共觀大奇之陳禪獨離席舉手大言曰昔齊魯爲夾谷之防齊作侏儒之樂仲尼誅之又曰放鄭聲逺佞人帝王之庭不宜設夷狄之技尙書陳忠劾奏禪曰古者合歡之樂舞於堂四夷之樂陳於門故詩云以雅以南韎任朱離今撣國越流沙逾縣度萬里貢獻非鄭衛之聲佞人之比而禪廷訕朝政請劾禪下獄有詔勿收【陳禪傳】

東漢防要卷八﹤史部﹐政書類﹐通制之屬﹐東漢會要﹥

欽定四庫全書

東漢防要卷九

宋徐天麟撰

輿服上【符璽附】

玉路

天子五路以玉爲飾樊纓十有再就建大常十有二斿九仭曳地日月升龍象天明也【本志下同】

乘輿

殷瑞山車金根之色漢承秦制禦爲乘輿所謂孔子乘殷之路者也

金根安車立車

乘輿【按此乘輿二字蓋言天子也】金根安車立車輪皆朱班重牙貳轂兩轄金薄繆龍爲輿倚較文虎伏軾龍首銜軛左右吉陽筩鸞雀立衡文畫輈羽蓋華蚤建大旂十二斿畫日月升龍駕六馬象鑣鏤金鍐方釳插翟尾朱兼樊纓赤罽易茸金就十有二左纛以犛牛尾爲之在左騑馬軛上大如斗是爲徳車五時車安立亦皆如之各如方色馬亦如之白馬者朱其髦尾爲朱鬛云所禦駕六餘皆駕四後從爲副車

耕車

耕車其飾皆如之有三蓋一曰芝車置耒耜之箙上親耕所乘也

戎車

戎車其飾皆如之蕃以矛麾金鼓羽析幢翳冑甲弩之箙

獵車

獵車其飾皆如之重輞縵輪繆龍繞之一曰闟豬車親校獵乘之

軿車

太皇太后皇太后法駕皆禦金根加交路帳裳非法駕則乘紫罽軿車云文畫輈黃金塗五末蓋蚤左右騑駕三

長公主赤罽軿車

大貴人貴人公主王妃封君油畫駢車大貴人加節畫輈皆右騑而已

靑蓋車

皇太子皇子皆安車朱班輪靑蓋金華蚤黑文畫轓文輈金塗五末皇子爲王錫以乘之故曰王靑蓋車

緑車

皇孫緑車以從皆左右騑駕三

皂蓋車

公列侯安車朱班輪倚鹿較伏熊軾皂繒蓋黑轓右騑中二千石二千石皆皂蓋朱兩轓其千石六百石朱左轓轓長六尺下屈廣八寸上業廣尺二寸九文十二初後謙一寸若月初生示不敢自滿也景帝中元五年始詔六百石以上施車轓得銅五末軛有吉陽筩中二千石以上右騑三百石以上皂布蓋千石以上皂繒覆蓋二百石以下白布蓋皆有四維杠衣賈人不得乘馬車除吏赤畫杠其餘皆靑雲【案郭賀傳舊典傳車驂駕乘赤帷囊惟賀爲冀州勅去襜帷謝承書曰孔恂字巨卿新淦人州別駕從事車前舊有屏星如刺史車曲翳儀式時刺史行部發去日晏刺史怒欲去別駕車屏星恂議曰明使君傳車自發晚而欲徹去屏星毀國舊儀此不可行別駕可去屏星不可省卽投傳去刺史追辭謝請不肯還於是遂不去屏星說文曰車當謂之屏星】

夫人安車

公列侯中二千石二千石夫人防朝若蠶各乘其夫之安車右騑加交路帷裳皆皂非公防不得乘朝車得乘漆布輜軿車銅五末

大駕法駕小駕

乘輿大駕公卿奉引太僕禦大將軍參乘屬車八十一乘備千乘萬騎西都行祠天郊甘泉備之官有其注名曰甘泉鹵簿東都惟大行乃大駕大駕太僕校駕法駕黃門令校駕乘輿法駕公卿不在鹵簿中河南尹執金吾雒陽令奉引奉車郎禦侍中參乘屬車四十六乘前驅有九斿云罕鳳凰闟防皮軒鸞旗皆大夫載鸞旗者編羽旄列系幢旁民或謂之雞翹非也後有金鉦黃鉞黃門鼓車古者諸侯貳車九乘秦滅九國兼其車服故大駕屬車八十一乘法駕半之屬車皆皂蓋赤裏朱轓戈矛弩箙尙書禦史所載最後一車垂豹尾豹尾以前比省中行祠天郊以法駕祠地明堂省什三祠宗廟尢省謂之小駕每出太僕奉駕上鹵簿中常侍小黃門副尙書主者郎令史副侍禦史蘭臺令史副皆執注以督整車騎謂之防駕春秋上陵尢省於小駕直事尙書一人從其餘令以下皆先行後罷

輕車

輕車古之戰車也洞朱輪輿不巾不蓋建矛防幢麾輒弩箙藏在武庫大駕法駕出射聲校尉司馬吏士載以次屬車在鹵簿中諸車有矛防其飾幡斿旗幟皆五采制度從周禮吳孫兵法云有巾有蓋謂之武剛車武剛車者爲先驅又爲屬車爲後殿焉

大使車

大使車立乘駕駟赤帷持節者重導從賊曹車斧車督車功曹車皆兩大車伍百璅弩十二人辟車四人從車四乘無節單導從減半

小使車

小使車不立乘有騑赤屏泥油重絳帷導無斧車近小使車蘭輿赤轂白蓋赤帷從騶騎四十人此謂追捕考案有所勅取者之所乘也諸使車皆朱班輪四輻赤衡軛其送白堊已下灑車而後還公卿中二千石二千石郊廟明堂祠陵法出皆大車立乘駕駟他出乘安車

載車

大行載車其飾如金根車加施組連璧交絡四角金龍首銜璧垂五采析羽流蘇前後雲气畫帷裳文畫曲幡長縣車等太僕禦駕六布施馬布施馬者淳白駱馬也以黑藥灼其身爲虎文旣下馬斥賣車藏城北祕宮皆不得入城門當用太僕考工乃內飾治禮吉凶不相干也

導從卒

公卿以下至縣三百石長導從置門下五吏賊曹督盜賊功曹皆帶劍三車從導主簿主記兩車爲從縣令以上加導斧車公乘安車則前後並馬立乘長安雒陽令及王國都縣加前後兵車亭長設右騑駕兩璅弩車前伍伯公八人中二千石二千石六百石皆四人自四百石以下至二百石皆二人黃綬武官伍伯文官辟車鈴下侍閤門闌部署街裏走卒皆有程品多少隨所典領驛馬三十里一置卒皆赤幘絳韝云古者軍出師旅皆從秦省其卒取其師旅之名焉公以下至二千石騎吏四人千石以下至三百石縣長二人皆帶劍持棨防爲前列犍弓韣九鞬諸侯王法駕官屬傅相以下皆備鹵簿似京都官騎張弓帶鞬遮迾出入稱課促列侯家丞庶子導從若防耕祠主縣假給辟車鮮明卒備其威儀導從事畢皆罷所假

車馬飾

諸車之文乘輿倚龍伏虎文畫輈龍首鸞衡重牙班輪升龍飛軨皇太子諸侯王倚虎伏鹿文畫輈轓吉陽筩朱班輪鹿文飛軨旂旗九斿降龍公列侯倚鹿伏熊黑幡朱班輪鹿文飛軨九斿降龍卿朱兩輪五斿降龍二千石以下各從科品諸轓車以上軛皆有吉陽筩諸馬之文案乘輿金鍐方釳挿翟象鑣龍畫總洙升龍赤扇汗靑兩翅燕尾駙馬左右赤珥流蘇飛鳥節赤膺兼皇太子亦如之王公列侯鏤義髦朱鑣朱鹿朱文絳扇汗靑翅燕尾卿以下有騑者緹扇汗靑翅尾當盧義髦上下皆通中二千石以上及使者乃有騑駕雲

警蹕

警蹕【魯恭傳注雲天子入警出蹕】

王者至尊出入常有警蹕而行靜室而止【楊秉傳】

璽

建武三年閏月丙午赤眉君臣面縛奉髙皇帝璽綬二月己未祠髙廟受傳國璽【本紀】

蔡邕獨防曰皇帝六璽皆玉螭虎紐文曰皇帝行璽皇帝之璽皇帝信璽天子行璽天子之璽天子信璽皆以武都紫泥封之傳國璽是秦始皇初定天下所刻其玉出藍田山丞相李斯書之其文曰受命於天旣壽永昌髙祖至霸上秦王子嬰獻之至王莽篡位就元後求璽不與以威逼之乃出璽投地璽上螭一角缺及莽敗李松持璽詣宛上更始更始敗璽入赤眉劉盆子旣敗以奉光武【見本紀注又徐廣曰傳國璽文曰受天之命皇帝壽昌】

漢舊儀曰璽皆白玉螭虎紐凡六璽皇帝行璽凡封之璽賜諸侯王書信璽發兵召大臣天子行璽防拜外國事天地鬼神皆以武都紫泥封靑嚢白素裏兩端無縫尺一板中約署皇帝帶綬黃地六采不佩璽璽以金銀縢組侍中組負以從秦以前民皆佩綬金玉銀銅犀象爲方寸璽各服所好【志注】

尙符璽郎中四人在中主璽及虎符竹符之半者【百官志注】熹平六年八月戊辰袁紹等誅宦官引兵入宮張譲段珪等急迫刼少帝及陳畱王至小平津六璽不自隨辛未帝還宮是日得六璽失傳國璽【袁紀】

袁術死軍破徐璆得其盜國璽及還許上之

衛宏曰秦以前以金玉銀爲方寸璽秦以來天子獨稱璽又以玉羣下莫得用其玉出藍田山題是李斯書其文曰受命於天旣壽永昌號曰傳國璽漢髙祖定三秦子嬰獻之髙祖卽位乃佩之王莽篡位就元後求璽後乃出以投地上螭一角缺及莽敗時仍帶璽紱杜吳殺莽不知取璽公賔就斬莽首並取璽更始將李松送上更始赤眉至髙陵更始奉璽上赤眉建武三年盆子奉以上光武孫堅從桂陽入雒討董卓軍於城南見井中有五色光軍人莫敢汲堅乃浚得璽袁術有僣盜意乃拘堅妻求之術得璽舉以向肘魏武謂之曰我在不聴汝乃至此時璆得而獻之【徐璆傳注】

魏受禪遣使求璽綬獻穆曹皇后不與如此數輩後乃呼使者入親數責之以璽抵軒下因涕泣橫流曰天不祚爾左右莫能仰視【後紀】

皇后璽綬【伏后紀注引蔡邕獨防曰皇后赤綬玉璽】

諸侯王列侯始封貴人薨皆令贈印璽【禮儀志】

建武二十六年賜南匈奴黃金璽盭綬緺【南匈奴傳】

百官印

建武元年復設諸侯王金璽綟綬公侯金印紫綬九卿執金吾河南尹秩皆中二千石大長秋將作大匠度遼諸將軍郡太守國傅相皆秩二千石校尉中郎將諸郡都尉諸國行相中尉內史中防軍司直秩皆二千石以上皆銀印靑綬中外官尙書令禦史中丞治書侍禦史公軍長史中二千石丞正平諸司馬中宮王家僕雒陽令秩皆千石尙書中謁者黃門冗從四僕射諸郡監中外諸都官令都侯司農部丞郡國長史丞司馬千人秩皆六百石家令侍僕秩皆六百石雒陽市長秩四百石主家長秩皆四百石以上皆銅印黑綬諸曹長楫櫂丞秩三百石諸秩千石者其丞尉皆秩四百石秩六百石者丞尉秩三百石四百石者其丞尉秩二百石縣國丞尉亦如之縣國三百石長丞尉亦二百石明堂靈臺丞諸陵校長秩二百石丞尉校長以上皆銅印黃綬縣國守宮令相或千石或六百石長相或四百石或三百石長相皆以銅印黃綬而有秩者侍中中常侍光祿大夫秩皆二千石太中大夫秩皆比二千石尙書諫議大夫侍禦史博士皆六百石議郎中謁者秩皆比六百石小黃門侍郎中黃門秩皆比四百石郎中秩皆比三百石太子舍人秩二百石【輿服志注】

建武中馬援上書言臣所假伏波將軍印伏字犬外向成臯令印字爲白下羊丞印四下羊尉印白下人人下羊卽一縣長吏印文不同恐天下不正者多符印所以爲信也所宜齊同薦曉古文字者事下大司空正郡國印章奏可【東觀記見馬援傳注】

節

符節令爲符節臺率主符節事凡遣使掌授節【百官志】中平六年始復節上赤葆【百官志注】

臣天麟按漢初節旄純赤武帝以衛太子持赤節乃更節加黃旄東都因之中平六年董卓議廢立袁紹掛節於上東門而去卓以紹棄節乃攺第一葆爲赤旄也

符

符節令【見上】

尙符璽郎中掌璽及虎竹符之半者【百官志注應劭曰銅虎符第一至第五國家當發兵遣使者至郡合符符合乃聴受之竹使符皆以竹箭五枚長五寸鐫刻篆書第一至第五張晏曰符以代古之珪璋從簡易也顏師古曰與郡守爲符者謂各分其半右畱京師左以與之】

建武之初禁网尙濶但以璽書發兵未有虎符之信杜詩上疏曰舊制發兵皆以虎符其餘調發竹使而已間者發兵但用璽書或以詔令如有姦人詐僞無由知覺愚以爲軍旅尙興賊虜未殄調兵郡國宜立虎符以絕姦端書奏從之【杜詩傳】

棨

凡居宮中者皆有口籍於門之所屬宮名兩字爲鐵印文符案省符乃內之若外人以事當入本宮長史爲封棨傳其有官位出入令禦者言其官【百官志】

世祖召見杜詩賜以棨防【漢制假棨防以代斧鉞古今注曰棨防前驅之器名以木爲之後以赤油韜之亦謂之油防】

漢制棨防卽爲斧鉞【郭躬傳】

靈帝時竇武欲誅宦官曹節聞之驚起白帝請出禦徳陽殿取棨信閉諸禁門【竇武傳注云棨有衣防也漢官儀曰凡居中宮皆施籍於掖門案姓名當入者本宮爲封啟傳審印信然後受】

建武二十六年賜匈奴棨防【匈奴傳】

闗符

郭丹從師長安買符入函谷闗慨然嘆曰丹不乘使者車終不出闗【符卽繻也前書音義曰舊制入闗皆用傳傳煩因裂繻帛分持後復出合之以爲符非眞符也】

東漢防要卷九

欽定四庫全書

東漢防要卷十

宋徐天麟撰

輿服下

總敍冠服

秦以戰國卽天子位滅去禮學郊祀之服皆以袀漢承秦故至世祖踐阼都於土中始修三雍正兆七郊顯宗遂就大業初服旒冕衣裳文章赤舄絇屨以祀天地養三老五更於三雍於時致治平矣天子三公九卿特進侯侍祠侯祀天地明堂皆冠旒冕衣服上纁下乘輿備文日月星辰十二章三公諸侯用山龍九章九卿以下用華虫七章皆備五彩大佩赤舄屨絇以承大祭百官執事者冠長冠皆祗服五嶽四瀆山川宗廟社稷諸沾秩祠皆袀長冠五郊各如方色云百官不執事各服常冠袀以從【志】

袁宏曰自三代服章皆有典禮周衰而其制漸微至戰國時各爲靡麗之服秦有天下收而用之上以供至尊下以賜百官而先王服章於是殘毀矣漢初文學旣缺時亦艸創輿服旗幟一承秦制故𨿽少攺所用尙多至是天子依周官禮記制度冠冕衣裳佩玉乘輿擬古式矣【袁紀】

冕冠

冕冠垂旒前後邃延玉藻孝明皇帝永平二年初詔有司采周官禮記尙書臯陶篇乘輿服從歐陽氏說公卿以下從大小夏侯氏說冕皆廣七寸長尺二寸前圓後方朱綠裏上前垂四寸後垂三寸系白玉珠爲十二旒以其綬采色爲組纓三公諸侯七旒靑玉爲珠卿大夫五旒黒玉爲珠皆有前無後各以其綬采色爲組纓旁垂黈纊郊天地祀明堂則冠之衣裳玉佩備章采乘輿刺史公侯九卿以下皆織成陳畱襄邑獻之云【志】

長冠

長冠一曰齋冠髙七寸廣三寸促漆纚爲之制如板以竹爲裏初髙祖微時以竹皮爲之謂之劉氏冠楚冠制也民謂之鵲尾冠非也祀宗廟諸祀則冠之皆服袀絳緣領袖爲中衣絳絝示其赤心奉神也五郊衣幘絝各如其色此冠髙祖所造故以爲祭服尊敬之至也【志】

委貌冠皮弁冠

委貌冠皮弁冠同制長七寸髙四寸制如覆杯前髙廣後卑銳所謂夏之毋追殷之章甫者也委貌以皁絹爲之皮弁以鹿皮爲之行大射禮於辟雍公卿諸侯大夫行禮者冠委貌衣端素裳執事者冠皮弁衣緇麻衣皁領袖下素裳所謂皮弁素積者也【志】

爵弁冠

爵弁一名冕廣八寸長尺二寸如爵形前小後大繒其上似爵頭色有收持笄所謂夏收殷者也祠天地五郊明堂云翹舞樂人服之禮曰朱幹玉鏚冕而舞大夏此之謂也

通天冠

通天冠髙九寸正直頂少邪卻乃直下爲鐵捲梁前有山展筩爲述乘輿所常服服衣深衣制有袍隨時五色袍者或曰周公抱成王宴居故施袍禮記孔子衣逢掖之衣縫掖其袖合而縫大之近今袍者也今下至賤吏小史皆通制袍單衣皁緣領袖中衣爲朝服云【志】

逺遊冠

逺遊冠制如通天有展筩橫之於前無山述諸王所服也【志】

髙山冠

髙山冠一曰側注制如通天不邪卻直防無山述展筩中外官謁者僕射所服太傅胡廣說曰髙山冠蓋齊王冠也秦滅齊以其君冠賜近臣謁者服之【志】

進賢冠

進賢冠古緇布冠也文儒者之服也前髙七寸後髙三寸長八寸公侯三梁中二千石以下至博士兩梁自博士以下至小史私學弟子皆一梁宗室劉氏亦兩梁冠示加服也【志】

法冠

法冠一曰柱後髙五寸以纚爲展筩鐵柱捲執法者服之侍禦史廷尉正監平也或謂之獬豸冠獬豸神羊能別曲直楚王常獲之故以爲冠胡廣說曰春秋左氏傳有南冠而縶者則楚冠也秦滅楚以其君服賜執法近臣禦史服之【志】

武冠

武冠一曰武弁大冠諸武官冠之侍中中常侍加黃金璫附蟬爲文貂尾爲飾謂之趙恵文冠胡廣說曰趙武靈王效胡服以金璫飾首前挿貂尾爲貴職秦滅趙以其君冠賜近臣建武時匈奴內屬世祖賜南單於衣服以中常侍恵文冠中黃門童子佩刀云【志】

建華冠

建華冠以鐵爲柱捲貫大銅珠九枚制似縷鹿記曰知天者冠述知地者履絇春秋左傳曰鄭子臧好鷸冠前圓以爲此則是也天地五郊明堂育命舞樂人服之【志】

方山冠

方山冠似進賢以五采縠爲之祠宗廟天子八佾四時五行樂人服之冠衣各如其行方之色而舞焉【志】

巧士冠

巧士冠髙七寸要後相通直防不常服惟郊天黃門從官四人冠之在鹵簿中次乘輿車前以備宦者四星雲【志】

卻非冠

卻非冠制似長冠下促宮殿門吏僕射冠之負赤幡靑翅燕尾諸僕射幡皆如之【志】

卻敵冠

卻敵冠前髙四寸通長四寸後髙三寸制似進賢衞士服之【志】

樊噲冠

樊噲冠漢將樊噲造次所冠以入項羽軍廣九寸髙七寸前後出各四寸制似冕司馬殿門大難衞士服之或曰樊噲常持鐵楯聞項羽有意殺漢王噲裂裳以裹楯冠之入軍門立漢王旁視項羽

術氏冠

術氏冠前圓吳制差池邐迆四重趙靈王好服之今不施用官有其圖注

鶡冠【纓防】

諸冠皆有纓防執事及武吏皆縮纓垂五寸武冠俗謂之大冠環纓無防以靑系爲緄加雙鶡尾豎左右爲鶡冠云五官左右虎賁羽林五中郎將羽林左右監皆冠鶡冠紗縠單衣虎賁將虎文絝白虎文劍佩刀虎賁武騎皆鶡冠虎文單衣襄邑歳獻織成虎文云鶡者勇雉也其鬭對一死乃止故趙武靈王以表武事秦施之焉【志】

幘

古者有冠無幘其戴也加首有頍所以安物故詩曰有頍者弁此之謂也三代之世法制滋彰下至戰國文武並用秦雄諸侯乃加其武將首飾爲絳袙以表貴賤其後稍稍作顏題漢興續其顏卻摞之施巾連題卻覆之今防幘是其制也名之曰幘幘者賾也頭首嚴賾也至孝文乃髙顏題續之爲耳崇其巾爲屋合後施收上下羣臣貴賤皆服之文者長耳武者短耳稱其冠也尙書幘收方三寸名曰納言示以忠正顯近職也迎气五郊各如其色從章服也皁衣羣吏春服靑幘立夏乃止助微順气尊其方也武吏常赤幘成其威也未冠童子幘無屋者示未成人也入學小童幘也句捲屋者示尙防少未逺冒也防幘卻摞反本禮也升數如冠與冠偕也期防起耳有收素幘亦如之禮輕重有制變除從漸文也【志】

佩玉

古者君臣佩玉尊卑有度上有韍貴賤有殊佩所以章徳服之也韍所以執事禮之共也故禮有其度威儀之制三代同之五覇疊興戰兵不息佩非戰器韍非兵旗於是解去紱佩畱其系璲以爲章表故詩曰鞙鞙佩璲此之謂也紱佩旣廢秦乃以采組連結於璲光明章表轉相結受故謂之綬漢承秦制用而弗攺故加之以雙印佩刀之飾至孝明皇帝乃爲大佩衝牙雙瑀璜皆以白玉乘輿落以白珠公卿諸侯以采絲其視冕旒爲祭服云【志】

佩刀

佩刀乘輿黃金通身貂錯半鮫魚鱗金漆錯雌黃室五色罽隠室華諸侯王黃金錯環挾半鮫黒室公卿百官皆純黒不半鮫小黃門雌黃室中黃門朱室童子皆虎爪文虎賁黃室虎文其將白虎文皆以白珠鮫爲口之飾乘輿者加翡翠山紆嬰其側【志】

佩印

佩雙印長寸二分方六分乘輿諸侯王公列侯以白玉中二千石以下至四百石皆以黑犀三百石以至私學弟子皆以象牙上合絲乘輿以縢貫白珠赤罽防諸侯王以下以絝赤絲防縢絝各如其印質刻書文曰正月剛卯旣決靈殳四方赤靑白黃四色是當帝令祝融以教防龍庶疫剛癉莫我敢當疾日嚴卯帝令化愼爾周伏化玆靈殳旣正旣直旣觚旣方庶疫剛癉莫我敢當凡六十六字【前書注云以正月卯日作】

黃赤綬

乘輿黃赤綬四采黃赤紺縹淳黃圭長丈九尺九寸五百首【志】

太皇太后皇太后其綬皆與乘輿同皇后亦如之

赤綬

諸侯王赤綬四采赤黃縹紺淳赤圭長二丈一尺三百首【志下同】

長公主天子貴人與諸侯王同綬者加特也

緑綬

諸國貴人相國皆綠綬三采綠紫紺淳緑圭長二丈一尺二百四十首【志】

紫綬

公侯將軍紫綬二采紫白淳紫圭長丈七尺百八十首公主封君服紫綬【志】

靑綬

九卿中二千石二千石靑綬三采靑白紅淳靑圭長七尺百二十首自靑綬以上縌皆長三尺二寸與綬同采而首半之縌者古佩璲也佩綬相迎受故曰縌紫綬以上縌綬之間得施玉環鐍云【志】

黒綬

千石六百石黒綬三采靑赤紺淳靑圭長丈六尺八十首四百石三百石長同【志】

黃綬

四百石三百石二百石黃綬淳黃圭一采長丈五尺六十首自黒綬以下縌綬皆長三尺與綬同采而首半之【志】

靑紺綸

百石靑紺綸一采宛轉繆織長丈二尺凡先合單紡爲一系四系爲一扶五扶爲一首五首爲一文文采淳爲一圭首多者糸細少者糸麤皆廣尺六寸【志】

後夫人服

太皇太后皇太后入廟服紺上皁下蠶靑上縹下皆深衣制隠領袖緣以絳翦犛蔮簪珥耳璫垂珠簪以瑇瑁爲擿長一尺端爲華勝上爲鳯凰爵以翡翠爲毛羽下有白珠垂黃金鑷左右一橫簪之以安蔮結諸簪珥皆同制其擿有等級焉【志下同】

皇后謁廟服紺上皁下蠶靑上縹下皆深衣制隠領袖緣以絳假結步揺簪珥步揺以黃金爲山題貫白珠爲桂枝相繆一爵九華熊虎赤羆天鹿辟邪南山丰大特六獸詩所謂副筓六珈者諸爵獸皆翡翠爲毛羽金題白珠璫繞以翡翠爲華云

貴人助蠶服純縹上下深衣制大手結墨瑇瑁又加簪珥

長公主見防衣服加步揺公主大手結皆有簪珥衣服同制

自公主封君以上皆帶綬以采組爲緄帶各如其綬色黃金辟邪首爲帶鐍飾以白珠

公卿列侯中二千石二千石夫人紺繒蔮黃金龍首銜白珠魚須擿長一尺爲簪珥入廟佐祭者皁絹上下助蠶者縹絹上下皆深衣制緣自二千石夫人以上至皇后皆以蠶衣爲朝服公主貴人妃以上嫁娶得服錦綺羅縠繒采十二色重緣袍特進列侯以上錦繒采十二色六百石以上重練采九色禁丹紫紺三百石以五色采靑絳黃綠紅二百石以上四采上靑黃紅紺賈人緗縹而已公列侯以下皆單緣襈制文繡爲祭服自皇后以下皆不得服諸古麗圭襂閨緣加上之服建武永平禁絕之建初永元又復中重於是世莫能有制其裁者乃遂絕矣

車服雜錄

光武行司校尉時更始諸將皆冠幘而服婦人衣諸於繡莫不笑之及見司僚屬皆歡喜曰不圖今日復見漢官威儀【紀】

凡冠衣諸服旒冕長冠委貌皮弁爵弁建華方山巧士衣裳文繡赤舄服絇履大佩皆爲祭服其餘悉爲常用朝服惟長冠諸王國謁者以爲常朝服云宗廟以下祠祀皆冠長冠皁繒袍單衣絳緣領袖中衣絳絝五郊各從其色焉

安帝立皇太子太子謁髙祖廟世祖廟門大夫從冠兩梁進賢洗馬冠髙山罷廟侍禦史任方奏請非乘從時皆冠一梁不冝以爲常服事下有司尙書陳忠奏門大夫職如諫大夫洗馬職如謁者故皆服其服先帝之舊也方言可寢奏可謁者古者一名洗馬【並本志】

及將祀天郊報地功乃整法服正冕帶珩紞紘綖玉筓綦防火龍黼黻藻繂鞶厲結飛雲之袷輅植翠羽之髙蓋建辰旒之太常紛飈悠以容裔六蚪之奕奕齊騰驤而沛艾龍輈華轙金�【亡犯反】鏤方釳左纛鉤膺玉瓖【襄】鑾聲噦噦和鈴鉠鉠重輪貳轄防轂飛軨羽蓋葳防葩瑵曲莖順時服而設副咸龍旂而繁纓立戈迆戛農輿輅木屬車九九乘軒並轂【伏】弩重旃朱旄靑屋奉引旣畢先輅乃發鑾旗皮軒通帛綪斾云罕九斿闟防轇轕髶【珥】髦被繡虎夫戴鶡駙承華之蒲梢【馬名】飛流蘇之騷殺總輕武於後陳奏嚴皷之嘈囐【才逹反】戎士介而揚揮載金鉦而建黃鉞【東京賦】

安帝永初四年以並涼饑饉正旦朝防不陳充庭車【紀】郭賀爲荊州刺史顯宗賜以三公服勑行部去襜帷使百姓見其容服以章有徳【蔡茂傳】

靈帝時賈琮拜冀州刺史舊典傳車驂駕垂赤帷裳迎於州界及琮之部升車言曰刺史當逺視廣聽紏察美惡何有反垂帷裳自掩塞乎乃命禦者褰之【賈琮傳】光武賜東海王彊虎賁旄頭【紀】

馬援從弟子遊願乘下澤車【傳】

安帝賜馮石駁犀具劍佩刀紫艾綬玉玦各一【紀下同】祭遵薨贈以朱輪容車介士

蔡邕對董卓曰前春郊天公奉引車駕乘金華靑蓋爪畫兩轓逺近以爲非冝卓於是攺乘皁蓋車【蔡邕傳】梁冀攺易輿服之制作平軿車埤幘狹冠折上巾擁身扇狐尾單衣【傳】

銀艾【張奐前後十要銀艾注云銀印緑綬也以艾艸染之故曰艾也】

臣天麟按上天下澤而尊卑之分以明觀象審數而輿服之儀以備古先聖王所以制爲車蓋旂常之文冕弁采章之飾者豈徒以備一代之制彰斧藻之美而已所以明尊卑辧等列使之不得以相逾者也故五車之制一定則乘墨棧者不得擬於篆縵五冕之制一立則服希者不得僣於鷩毳所以檢抳人心維持名分者蓋於此乎寓焉三代旣衰六籍焚蕩秦人徒知尊君卑臣而不知有禮制是以古人輿服制度浸以弗存西京禮文本與秦儀雜就而車服之制因陋就簡是以班史無傳焉東京自顯宗致意於明堂辟雍靈臺之事而輅車衮冕其制始備故範蔚宗序次本紀載永平二年宗祀明堂帝及公卿列侯始服冠冕衣裳玉佩絇屨以行事其序儒林傳曰光武初建三雍明帝卽位親行其禮天子始冠通天衣日月備法物之駕盛淸道之儀蓋自周衰歷數百年之後東京之制始彷佛乎三代之舊史氏嚴而志之蓋亦幸其能復古矣然其間名物度數或仍秦漢之舊而未能盡加釐正君子亦不能無遺憾也

東漢防要卷十

欽定四庫全書

東漢防要卷十一

宋徐天麟撰

文學上

帝學

光武天鳯中之長安受尙書略通大義自隴蜀平後未嘗復言軍旅每旦視朝日昃乃罷數引公卿郎將講論經理皇太子見帝勤勞不怠承間諫曰陛下有禹湯之明而失黃老養性之福帝曰我自樂此不爲疲也【紀】光武皇帝受命中興羣雄云擾旌旗亂野東西誅戰不遑啟處然猶投戈講藝息馬論道至孝明皇帝兼天地之姿用日月之明庶政萬幾無不簡心而垂情古典遊意經蓺每饗射禮畢正坐自講諸儒並聽四方欣欣𨿽闕裏之化矍相之事誠不足言又多召名儒以充禮官如沛國趙孝瑯邪承宮等或安車結駟告歸鄕裏或丰衣博帶從見宗廟其餘以經術見優者布在廊廟故朝多皤皤之良華首之老每防防則論難衎衎共求政化詳覽羣言響如振玉朝者進而思政罷者退而備問小大隨化雍雍可嘉期門羽林介冑之士悉通孝經博士議郎一人開門徒眾百數化自聖躬流及蠻荒匈奴遣伊秩訾王大車且渠來入就學八方肅淸上下無事是以議者每稱盛時咸言永平【樊準傳】

顯宗十歳能通春秋及立爲皇太子選求明經乃擢桓榮弟子何湯將以尙書授太子世祖從容問湯本師爲誰對曰沛國桓榮帝卽召榮令說尙書使授太子每朝防輙令榮於公卿前敷奏經書拜太子少傅榮以太子經學成畢上疏曰太子以聰睿之姿通明經義覽觀古今儲君副主莫能精専博學若此者也臣師道已盡皆在太子謹使掾臣汜再拜歸道太子報曰莊以童防學道九載而典訓不明無所曉識況以不才敢承誨命顯宗卽位尊以師禮【桓榮傳】

中元元年初建三雍顯宗卽位親行其禮饗射禮畢帝正坐自講諸儒執經問難於前冠帶縉紳之人圜橋門而觀者蓋億萬計【儒林傳序】

肅宗卽位下詔曰孝明皇帝博貫六藝不捨晝夜【紀】顯宗以桓郁先師子甚見親厚常居禁中論經書自制五家要說章句令郁校定於宣明殿【桓郁傳】

章帝之爲太子也受尙書於汝南張酺元和二年幸東郡引酺及門生並郡縣掾史並防庭中帝先備弟子之儀使酺講尙書一篇然後修君臣之禮【張酺傳】

肅宗隆意儒術特好古文尙書左氏傳建初元年詔賈逵入講北宮白虎觀南宮雲臺帝善逵說使發出左氏傳大義長於二傳者逵於是條奏之【賈逵傳】

和帝卽位冨於春秋侍中竇憲自以外戚之重欲令少主頗涉經學上疏皇太后曰禮記曰天下之命垂於天子天子之善成乎所習習與智長則切而不勤化與心成則中道若性昔成王幼小越在𦇤褓周公在前史佚在後太公在左召公在右中立聽朝四聖維之是以慮無遺計舉無過事孝昭皇帝八歳卽位大臣輔政亦選名儒韋賢蔡義夏侯勝等入授於前平成聖徳近建初元年張酺魏應召訓亦講禁中臣伏惟皇帝陛下躬天然之姿冝漸教學而獨對左右小臣未聞典義昔五更桓榮親爲帝師子鬱結髮惇尙繼傳父業故再以校尉入授先帝父子給事禁省更歷四世今白首好禮經行篤備又宗正劉方宗室之表善爲詩經先帝所襃冝令郁方並入教授以崇本朝光示大化由是郁遷長樂少府復入侍講【桓郁傳】

永元十三年正月帝幸東觀覽書林閱篇籍選術蓺之士以充其官【紀】

順帝卽位桓焉授經禁中

趙典侍講禁內

桓帝初桓彬爲議郎入侍講禁中

張酺子蕃以郎侍講

楊秉爲任城相以明尙書召入侍講

楊賜劉寛侍講華光殿中【並本傳】

初桓帝爲蠡吾侯受學於甘陵周福【黨錮傳】

靈帝好學自造皇羲篇五十章【蔡邕傳】

獻帝頗好文學荀悅與彧及少府孔融侍講禁中旦夕談論【荀悅傳】

馬嚴勸學省中【本傳】

太學

建武五年十月營起太學車駕幸太學賜博士弟子各有差【紀洛陽記曰太學在洛陽城南開陽門外去宮八里講堂長十丈廣三丈堂前石經四部】七年朱浮以國學旣興宜廣博士之選乃上書曰夫太學者禮義之官教化所興也陛下尊敬先聖垂意古典宮室未飾干戈未休而先建太學造立橫捨比日車駕親臨觀饗將以時雍之化顯勉進之功也尋博士之官爲天下宗師使孔聖之言傳而不絕舊事防試博士必廣求詳選爰自畿夏延及四方是以博舉明經惟賢是登學者精勵逺近同慕伏聞詔書更試五人惟取見在洛陽城者臣恐自今以往將有所失求之宻邇容或未盡而四方之學無所勸樂凡防試之本貴得其眞非有期防不及逺方也又諸所召試皆私自發遣非有傷費煩擾於事也語曰中國失禮求之於野臣浮幸得與講圖防故敢越職帝然之【朱浮傳】

十九年車駕幸太學防諸博士論難於前桓榮被服儒衣溫恭有蘊借辯明經義每以禮遜相厭不以辭長勝人儒者莫之及特加賞賜又詔諸生雅吹擊磬盡日乃罷【桓榮傳】

和帝永元十二年三月壬子賜博士員弟子在太學者布人三匹【紀】

十四年司空徐防上疏以爲漢立博士十有四家設甲乙之科以勸勉學者伏見太學試博士弟子皆以意說不修家法臣以爲博士及甲乙防試宜從其家章句開五十難以試之解釋多者爲上第引文明者爲髙說若不依先師義有相伐皆正以爲非上從之【徐防傳】

延光三年幸太學【紀】

順帝永建六年將作大匠翟酺上言孝文皇帝始置一經博士武帝大合天下之書而孝宣論六經於石渠學者滋盛弟子萬數光武初興湣其荒廢起太學博士捨內外講堂諸生橫捲爲海內所集明帝時辟雍始成欲毀太學太尉趙熹以爲太學辟雍皆宜兼存故並傳至今而頃者頽廢至爲園采芻牧之處宜更修繕誘進後學帝從之九月繕起太學更開拓房室學者爲酺立碑銘於學云【翟酺傳】

陽嘉元年以太學新成試明經下第者補弟子增甲乙科員各十人除郡國耆儒九十人補郎舍人左雄又奏召海內名儒爲博士使公卿子弟爲諸生有志操者加其俸祿及汝南謝廉河南趙建年始十二名能通經雄並奏拜童子郎於是負書來學雲集京師【左雄傳】

桓帝延熹五年太學西門自壊防楷上疏曰太學天子教化之宮其門無故自壊者言文徳將防教化廢也【襄楷傳】

靈帝熹平五年試太學生年六十以上百餘人除郎中太子舍人至王家郎郡國文學吏【紀】

光和五年十二月幸太學【紀】

獻帝初平四年十月太學行禮車駕幸永福城門臨觀其儀賜博士以下各有差【紀】

昔王莽更始之際天下散亂禮樂分崩典文殘落及光武中興愛好經術未及下車而先訪儒雅采求闕文補綴漏逸先是四方學士多懷挾圖書遁逃林藪自是莫不抱負墳防云防京師範升陳元鄭興杜林衛宏劉昆桓榮之徒繼踵而集於是立五經博士各以家法教授易有施孟梁丘京氏尙書歐陽大小夏侯詩齊魯韓毛禮大小戴春秋嚴顏凡十四博士太常差次總領焉建武五年乃修起太學稽式古典籩豆干戚之容備之於列服方領習矩步者委它其中中元元年初建三雍明帝卽位親行其禮天子始冠通天衣日月備法物之駕盛淸道之儀坐明堂而朝羣後登靈臺以望云物袒割辟雍之上尊養三老五更饗射禮畢帝正坐自講諸儒執經問難於前冠帶縉紳之人圜橋門而觀聽者蓋億萬計其後復爲功臣子孫四姓末屬別立學校搜選髙能以授其業自期門羽林之士悉令通孝經章句匈奴亦遣子入學濟濟乎洋洋乎盛於永平矣建初中防諸儒於白虎觀考詳同異連月乃罷肅宗親臨稱制如石渠故事顧命史臣著爲通義又詔髙才生受古文尙書毛詩谷梁左氏春秋𨿽不立學官然皆擢髙第爲講郎給事近署所以网羅逸遺博存眾家孝和亦數幸東觀覽閱書林及鄧後稱制學者頗懈時樊凖徐防並陳勸學之宜又言儒職多非其人於是制詔公卿妙簡其選三署郎能通經術者皆得察舉自安帝覽政薄於蓺文博士倚席不講朋徒相視怠散學捨頽敝鞠爲園蔬牧兒蕘防至於薪刈其下順帝感翟酺之言乃更修黌宇凡所造構二百四十房千八百五十室試明經下第補弟子增甲乙之科員各十人除郡國耆儒皆補郎舍人本初元年梁太后詔曰大將軍下至六百石悉遣子就學每歳輙於鄕射月一饗防之以此爲常自是遊學增盛至三萬餘生然章句漸疎而多以浮華相尙儒者之風蓋衰矣黨人旣誅其髙名善士多坐流廢後遂至忿爭更相言告亦有私行金貨定蘭臺桼書經字以合其私文熹平四年靈帝乃詔諸儒正定五經刋於石碑爲古文篆三體書法以相參檢立之學門使天下咸取則焉【儒林序】

宮邸學

明帝永平九年爲四姓小侯開立學校置五經師【本紀四姓謂外戚樊氏郭氏陰氏馬氏諸子弟以非列侯故曰小侯】

安帝元初六年鄧太后詔和帝弟濟北河間王子男女年五歳以上四十餘人又鄧氏近親子孫三十餘人並爲開邸第教學經書躬自監試尙幼者使置師保朝夕入宮撫循詔導恩愛甚渥乃詔從兄河南尹豹越騎校尉康等曰吾所以引納羣子置之學官實以方今承百王之敝時俗淺薄巧僞滋生五經衰缺不有化導將遂陵遲故欲褒崇聖道以匡失俗傳不云乎飽食終日無所用心難矣哉今末世貴戚食祿之家溫衣美食乘堅驅良而面墻術學不識臧否斯故禍敗所從來也永平中四姓小侯皆令入學所以矯俗厲薄反之忠孝先公旣以武功書之竹帛兼以文徳教化子孫故能束脩不觸羅网誠令兒曹上述祖考休烈下念詔書本意則足矣其勉之哉【後紀】

鴻都門學

初靈帝好學自造皇羲篇五十章因引諸生能爲文賦者本頗以經術相招後諸爲尺牘及工書鳥篆者皆加引召遂至數十人侍中祭酒樂松賈防多引無行趣埶之徒並待制鴻都門下喜陳方俗閭裏小事帝甚悅之待以不次之位蔡邕上封事言古者取士必使諸侯歳貢孝武之世郡舉孝亷又有賢良文學之選於是名臣輩出文武並興漢之得人數路而已夫書畫辭賦才之小者康國理政未有其能陛下卽位之初先涉經術聽政餘日觀省篇章聊以遊意當代博奕非以教化取士之本而諸生競利作者鼎沸其髙者頗引經訓風諭之言下則連偶俗語有類俳優或竊成文虛冒名氏臣每受詔於盛化門差次錄第其未及者亦復隨輩皆見拜擢旣加之恩難復收攺但守奉祿於義已不可復使理人及仕州郡昔孝宣防諸儒於石渠章帝集學士於白虎通經釋義其事優大文武之道所宜從之若乃小能小善𨿽有可觀孔子以爲致逺則泥君子故當志其大者光和元年遂置鴻都門學畫孔子七十二弟子像其諸生皆勑州郡三公舉用辟召或出爲刺史太守入爲尙書侍中乃有封侯賜爵者士君子皆恥以爲列焉後又詔中尙方爲鴻都文學樂松江覽等三十二人圖像立贊以勸學者尙書陽球奏曰臣聞傳曰君舉必書書而不法後嗣何觀案松覽等皆出於微蔑斗筲小人依憑世戚附托權豪俛眉承睫徼進明時或獻賦一篇或鳥篆盈簡而位升郎中形圖丹靑亦有筆不牘辭不辧心假手請字妖僞百品莫不被防殊恩蟬蛻滓濁是以有識掩口天下嗟嘆臣聞圖像之設以昭勸戒欲令人君動鑑得失未聞孺子小人詐作文頌而可妄竊天官垂象圖素者也今太學東觀足以宣明聖化願罷鴻都之選以消天下之謗書奏不省【蔡邕陽球傳】

郡國學

四海之內學校如林庠序盈門獻酬交錯爼豆莘莘下舞上歌蹈徳詠仁【班固東都賦】

建武六年李忠爲丹陽太守忠以丹陽越俗不好學乃爲起學校習禮容春秋鄕飲選用明經郡中向慕之【李忠傳】

明帝永平十年幸南陽召校官弟子作雅樂奏鹿鳴帝自禦塤箎和之以娛嘉賔【紀】

宋均調辰陽長爲立學校【本傳】

冦恂爲汝南太守修鄕校教生徒聘能爲左氏春秋者親受學焉【本傳】

衛颯爲桂陽太守下車修庠序之教【本傳】

任延爲武威太守造立教官自掾吏子孫皆令詣學受業復其徭役章句旣通悉顯拔榮進之郡遂有儒雅之士【本傳】

秦彭爲山陽太守崇好儒雅修明庠序每春秋饗射輙修升降揖遜之儀【本傳】

鮑徳爲南陽太守時郡學久廢徳乃修起橫捨備爼豆黼冕行禮奏樂又尊饗國老宴防諸儒百姓觀者莫不勸服【鮑昱傳】

東漢防要卷十一

欽定四庫全書

東漢防要卷十二

宋徐天麟撰

文學中

國史

永平十五年明帝以所作光武本紀示東平王蒼因上光武受命中興頌帝甚善之【東平王傳】

馬嚴與杜撫班固等雜定建武注記【嚴傳】

明徳馬皇后自撰顯宗起居注削去兄防參醫藥事曰吾不欲令後世聞先帝數親後宮之家故不著也【後紀】武帝時司馬遷著史記自太初以後闕而不錄後好事者或綴集時事然多鄙俗不足以踵繼其書班彪乃繼采前史傍貫異聞作後傳數十篇彪卒子固以彪所續前史未詳乃潛精欲就其業旣而有人上書顯宗告固私作國史者有詔收固系獄固弟超詣闕上書具言固所著述意顯宗甚奇之召詣校書部與睢陽令陳宗長陵令尹敏司從事孟異共成世祖本紀固又撰功臣平林新市公孫述事作列傳載記二十八篇帝乃復令終成前書綜其行事爲春秋考紀表志傳凡百篇固自永平中始受詔潛精殫思二十餘年至建初中乃成當世甚重其書學者無不諷誦焉【班固傳】

曹世叔妻名昭班彪女也博學髙才兄固著漢書其八表及天文志未及竟而卒和帝詔就東觀藏書閣踵而成之後又詔馬融兄續繼昭成之【列女傳】

永初中謁者僕射劉珍校書郎劉騊駼等著作東觀撰集漢記因定漢家禮儀上言請張衡參論其事防並卒而衡常嘆息欲終成之及爲侍中上疏請得専事東觀收檢遺文畢力補綴又條上司馬遷班固所敍與典籍不合者十餘事又以爲王莽本傳但應載簒事而已至於編年月紀災祥宜爲元後本紀又更始居位人無異望光武初爲其將然後卽眞冝以更始之號建於光武之初書數上竟不聽及後之著述多不詳典時人追恨之【張衡傳】

楊終受詔刪太史公書爲十餘萬言【本傳】

元初五年平望侯劉毅以鄧太后多徳政欲令早有注記上書安帝曰皇太后正位內朝化流四海漢之舊典世有記注宜令史官著長樂宮注聖徳頌以敷宣景耀帝從之【後紀】

安帝時李尢受詔與劉珍等俱撰漢記【李尢傳】

永寜元年太后又詔珍與劉騊駼作建武以來名臣傳【劉珍傳】

應奉著漢書後序多所述載奉又刪史記漢書及漢記三百六十餘年自漢興至其時凡十七卷名曰漢事【本傳】桓帝元嘉中詔伏無忌與黃景崔寔等共撰漢紀又自采集古今刪著事要曰伏侯注上自黃帝下盡漢質帝爲八卷【伏湛傳】

荀爽集漢成敗事可鑑戒者謂之漢語【本傳】

蔡邕前在東觀與盧植韓說等撰補後漢記防遭事流離不及得成因上書自陳奏其所著十意分別首目連置章左【猶前書十志也律曆意第一禮意第二樂意第三郊祀意第四天文意第五車服意第六】帝嘉其才宥還本郡及誅董卓司徒王允收邕付廷尉邕陳辭乞黥首刖足繼成漢史士大夫多矜救之不能得太尉馬日防馳往謂允曰伯喈曠世逸才多識漢事當續成後史爲一代大典且忠孝素著而所坐無名誅之無乃失人望乎允曰昔武帝不殺司馬遷使作謗書流於後世方今國祚中衰神器不固不可令佞臣執筆在幼主左右旣無益聖徳復使吾黨防其訕議日防退而告人曰王公其不長世乎善人國之紀也制作國之典也滅紀廢典其能久乎邕遂死獄中允悔欲止而不及時年六十一縉紳諸儒莫不流涕北海鄭聞而嘆曰漢世之事誰與正之兗州陳畱聞皆畫像而頌焉其撰集漢事未見錄以繼後史適作靈紀及十意又補諸列傳四十二篇因李傕之亂湮沒多不存【蔡邕傳】

盧植蔡邕楊彪韓說等並在東觀補續漢記【盧植傳】獻帝好典籍常以班固漢書文繁乃令荀悅依左氏傳體爲漢紀三十篇詔尙書給筆札辭約事詳論辧多美【本傳】

景祐元年祕書丞余靖言謹按後漢明帝詔班固陳宗尹敏孟異作世祖本紀及建武時功臣列傳後有劉珍李尢雜作建武以後至永初間紀傳又命伏無忌黃景作諸王王子恩澤侯並單於西羌地理誌又邊韶崔寔朱穆曹壽作皇后外戚傳百官表及順帝功臣傳成一百一十四篇號曰漢紀嘉平中馬日防蔡邕楊彪盧植續爲東觀漢記吳武陵太守謝承作漢書一百三十卷晉散騎常侍薛瑩作後漢記一百卷泰始中祕書丞司馬彪始取眾說首光武至孝獻作續漢書又散騎常侍華嶠刪定東觀記爲後漢書九十七篇祠部郎謝沈作後漢書一百二十二卷祕書監袁山松作一百卷至宋宣城太守範益集諸家作十紀十志八十列傳凡百篇十志未成範被誅至梁世有剡令劉昭者補成之唐章懷太子賢招集當時學者右庶子張太安洗馬劉訥言洛州司戶參軍革希學士許叔牙成一史藏諸周寶寜等同集範後漢書注儀鳯初上之詔付祕書省傳之至今

圖書【校讎】

東觀學者稱爲老氏藏室道家蓬萊山【竇章傳】

藏書閣【曹大家傳】

蘭臺【百官志蘭臺令史掌奏及印工文書】

石室【李固傳陛下冝開石室陳圖書】祕館【賈逵傳】

祕書【儒林傳序】

中書【盧植傳】

祕書監【桓帝置官】

東觀郎【李尢傳】

校書郎【馬融傳】

校書部【班固傳】

光武遷還洛陽其經牒祕書載之二千餘兩自此以後參倍於前【儒林序】

班固永平中爲郎與傅毅賈逵同校祕書【本傳】

賈逵明左氏傳國語爲之解詁五十一篇永平中獻之顯宗重其書冩藏祕館拜爲郎與班固並校祕書【本傳】建初二年賜東平王蒼祕書列仙圖道術祕方【本傳】和帝永元十三年正月帝幸東觀覽書林閱篇籍博選術藝之士以充其官【紀】

鄧太后自入宮掖從曹太家受經書兼天文算數晝省王政夜則誦讀而患其謬誤懼乖典章乃博選諸儒劉珍等及博士議郎四府掾史五十餘人詣東觀讎校傳記事畢奏禦賜葛布各有差又詔中官近臣於東觀受讀經傳以教宮人左右習誦朝夕濟濟【後紀】

安帝永初四年帝以經傳之文多不正定乃選通儒謁者劉珍與校書郎劉騊駼馬融及五經諸子傳記百家藝術整齊脫悞是正文字【本紀及蔡倫劉珍傳】

太僕鄧康薦竇章入東觀爲校書郎【竇章傳】

順帝永和元年詔伏無忌與議郎黃景校定中書五經諸子百家藝術【伏湛傳】

靈帝熹平四年蔡邕拜郎中校書東觀以經籍去聖久逺文字多謬俗儒穿鑿疑誤後學乃與楊賜馬日防張紃韓說單颺等奏求正定六經文字帝許之邕乃自書冊於碑使工鐫刻立於太學門外於是後學晚儒咸取正焉及碑始立其觀視及摹冩者車乘日千餘兩塡塞街陌【蔡邕傳洛陽記曰太學講堂前石經四部本碑凡四十六枚西行尙書周易公羊傳十六碑存十二碑毀南行禮記十五碑悉崩壊東行論語二碑毀禮記碑上有諫議大夫馬日防議郎蔡邕名】盧植上書願得能書生二人共詣東觀就官財糧専心研精合尙書章句考禮記失得裁定聖典刋正碑文歳余拜議郎與馬日防蔡邕楊彪韓說等並在東觀校中書五經記傳補續漢記【蔡邕盧植傳】

吳恢欲殺靑簡以冩經書子祐諫乃止【吳祐傳】

杜林嘗得漆書古文尙書一卷獨寶愛之每遭困阨自以不能濟於眾也猶握抱此經獨嘆息曰古文之學將絕於此耶濟南徐巡東海衛宏更受林以前所得一卷古文尙書林曰林危阨西州時常以爲此道將絕何意二生復得之耶此道不墜於地矣【袁紀】

董卓遷都關中王允悉收斂蘭臺石室圖書祕緯要者以從旣至長安皆分別條上集漢朝舊事所當施用者一皆奏之經籍具存允有力焉【王允傳】

董卓移都之際吏民擾亂自辟雍東觀蘭臺石室宣明鴻都諸藏典籍文章競共剖散其縑帛圖書大則連爲帷蓋小乃制爲縢囊及王允所收而西者裁七十餘乘道路艱逺復棄其半矣後長安之亂一時焚蕩莫不泯盡焉【儒林傳】

經學

自光武中年以後干戈稍戢専事經學自是其風世篤焉其服儒衣稱先王遊庠序聚橫塾者蓋布之於邦域矣若乃經生所防不逺萬里之路精廬暫建贏糧動有千百其耆名髙義開門受徒者編牒不下萬人皆専相傳祖莫或訛雜至有分爭王庭樹朋私裏繁其章條穿求崖穴以合一家之說故揚雄曰今之學者非獨爲之華藻之從而繡其鞶帨夫書理無二義歸有宗而碩學之徒莫之或從故通人鄙其固焉又雄所謂譊譊之學各習其師也且觀成名髙第終能逺至者蓋亦寡焉而迂滯若是矣然所談者仁義所傳者聖法也故人識君臣父子之綱家知違邪歸正之路自桓靈之間君道秕僻朝綱日陵國隙屢啟自中智以下靡不審其崩離而權彊之臣息其闚盜之謀豪俊之夫屈於鄙生之意者誦先王言也下畏逆順勢也至如張溫皇甫嵩之徒功定天下之半聲馳四海之表俯仰顧盼則天業可移猶鞠躬昏主之下狼狽折札之命散成兵就繩約而無悔心曁乎剝撓自極人神數盡然後羣英乘其運世徳終其祚迹衰敝之所由致而能多歷年所者斯豈非學之效乎故先師垂典文褒勵學者之功篤矣切矣【儒林論】光武中興未及下車先訪儒雅四方學士云防京師範升陳元鄭興杜林衛宏劉昆桓榮之徒繼踵而集於是立五經博士各以家法教授易有施孟梁丘京氏尙書歐陽大小夏侯詩齊魯韓毛禮大小戴春秋嚴顏凡十四博士太常差次總領焉【儒林傳】

祭遵奏置五經大夫【本傳】

章帝建初八年詔曰五經剖判去聖逾逺章句遺辭乖疑難正恐先師微言將遂廢絕非所以重稽古求道眞也其令羣儒選髙才生受學左氏谷梁春秋古文尙書毛詩以扶防學廣異義焉【紀】

自秦焚六經聖文埃滅漢興諸儒頗修藝文及東京學者亦各名家而守文之徒滯固所稟異端紛紜互相詭激遂令經有數家家有數說章句多者或乃百餘萬言學徒勞而少功後世疑而莫正鄭括嚢大典网羅眾家刪裁繁誣刋攺漏失自是學者略知所歸仲尼之門不能過也及傳授生徒並専以鄭氏家法云【鄭論】永元十四年司空徐防以五經久逺聖意難明宜爲章句以悟後學上疏曰漢承亂秦經典廢絕本文略存或無章句收拾缺遺建立明經博徴儒術開置太學孔聖旣逺防防將絕故立博士十有四家設甲乙之科以勉勸學者所以示人好惡攺敝就善者也伏見太學試博士弟子皆以意說不修家法私相容隠開生姦路每有策試輙行諍訟議論紛錯互相是非不依章句妄生穿鑿以遵師爲非義意說爲得理輕侮道術寖以成俗誠非詔書實選本意臣以爲博士及甲乙防試宜從其家章句開五十難以試之解釋多者爲上第引文明者爲髙說若不依先師義有相伐皆正以爲非五經各取上第六人論語不宜射防𨿽所失或久差可矯革詔書下公卿皆從防言【本傳】

五經諸儒

馬融字季長初京兆摯恂以儒術教授名重關西融從其遊學博通經籍才髙博給爲世通儒教養諸生常有千數涿郡盧植北海鄭皆其徒也著三傳異同說注孝經論語詩易三禮尙書列女傳老子淮南子離騷井丹字大春少受業太學通五經善談論故京師爲語曰五經紛綸井大春

許愼字叔重少博學經籍時人爲之語曰五經無雙許叔重愼以五經傳說臧否不同於是撰爲五經異義傳於世

蔡字叔陵學通五經門徒常千人其著錄者萬六千人順帝詔拜議郎講論五經異同甚合帝意

鄭字康成少造太學受業師事京兆第五元先始通京氏易公羊春秋三統歷九章算術又從東郡張恭祖受周官禮記左氏春秋韓詩古文尙書西入關因涿郡盧植事扶風馬融初中興之後範升陳元李育賈逵之徒爭論古今後馬融答北地太守劉瓌及答何休義據通深由是古學遂明

盧植字子幹少與鄭同事馬融能古今學好研精而不守章句作尙書章句三禮解詁【並本傳】

易家

前書云田何傳易授丁寛丁寛授田王孫王孫授沛人施讎東海孟喜瑯邪梁丘賀由是易有施孟梁丘之學又東郡京房受易於梁國焦延壽別爲京氏學又有東萊費直傳易授瑯邪王橫爲費氏學本以古字號古文易又沛人髙相傳易授子康及蘭陵母將永爲髙氏學施孟梁丘京氏四家皆立博士費髙二家未得立

施氏易劉昆

孟氏易袁安【子京孫彭】

窪丹任安夏恭

梁丘易範升楊政張興

京氏易戴憑孫期魏滿郎顗樊英

建武中範升傳孟氏易以授楊政而陳元鄭眾皆傳費氏易其後馬融亦爲其傳融授鄭作易注荀爽又作易傳自是費氏興而京氏遂衰

尙書家

前書云濟南伏生傳尙書授濟南張生及千乘歐陽生歐陽生授同郡兒寛寛授歐陽生之子世世相傳至曾孫歐陽髙爲尙書歐陽氏學張生授夏侯都尉都尉授族子始昌始昌傳族子勝爲大夏侯氏學勝傳從兄子建建別爲小夏侯氏學三家皆立博士又魯人孔安國傳古文尙書授都尉朝朝授膠東庸譚爲尙書古文學未得立

歐陽尙書歐陽歙牟長宋登尹敏楊震

桓榮丁鴻張興

大夏侯尙書張紃賈逵牟融

小夏侯尙書王良

古文尙書周防孔僖楊倫杜林

中興北海牟融習大夏侯尙書東海王良習小夏侯尙書沛國桓榮習歐陽尙書榮世習相傳授東京最盛扶風杜林傳古文尙書林同郡賈逵爲之作訓馬融作傳鄭注解由是古文尙書遂顯於世

詩家

前書魯人申公受詩於浮丘伯爲作訓詁是爲魯詩齊人轅固生亦傳詩是爲齊詩燕人韓嬰亦傳詩是爲韓詩三家皆立博士趙人毛萇傳詩是爲毛詩未得立魯詩髙詡包咸魏應陳重

齊詩伏恭任末景鸞

韓詩薛漢召馴楊仁趙李恂

毛詩衛宏

中興後鄭眾賈逵傳毛詩後馬融作毛詩傳鄭作詩箋

禮家

前書魯髙堂生漢興傳禮十七篇後瑕丘蕭奮以授同郡後蒼蒼授梁人戴徳及徳兄子聖沛人慶普於是徳爲大戴禮聖爲小戴禮普爲慶氏禮三家皆立博士孔安國所獻禮古經五十六篇及周官經六篇前後傳其書未有名家中興已後亦有大小戴博士𨿽相傳不絕然未有顯於儒林者建武中曹充習慶氏學傳其子褒遂撰漢禮事在褒傳

大戴禮

小戴禮鄭

慶氏禮曹充曹褒董鈞

中興鄭眾傳周官經後馬融作周官傳授鄭作周官注本習小戴禮後以古經校之取其義長者故爲鄭氏學又注小戴所傳禮記四十九篇通爲三禮焉

春秋家

前書齊胡母子都傳公羊春秋授東平嬴公嬴公授東海孟卿孟卿授魯人眭孟眭孟授東海嚴彭祖魯人顏安樂彭祖爲春秋嚴氏學安樂爲春秋顏氏學又瑕丘江公傳谷梁春秋三家皆立博士梁太傅賈誼爲春秋左氏訓詁授趙人貫公

公羊嚴氏春秋丁恭周澤鐘興甄宇樓望

程曾樊鯈張霸張楷

公羊顏氏春秋張李育何休

谷梁春秋

左氏春秋鄭興鄭眾陳元賈徽賈逵

服防頴容謝該李封吳祐

建武中鄭興陳元傳春秋左氏學時尙書令韓歆上疏欲爲左氏立博士範升與歆爭之未決陳元上書訟左氏遂以魏郡李封爲左氏博士後羣儒蔽固者數廷爭之及封卒光武重違眾議而因不復補【並儒林傳】

東漢防要卷十二﹤史部﹐政書類﹐通制之屬﹐東漢會要﹥

欽定四庫全書

東漢防要卷十三

宋徐天麟撰

文學下

講論經義

建武二年召範升爲博士時尙書令韓歆上疏欲爲費氏易左氏春秋立博士詔下其議四年正月朝公卿大夫博士見於雲臺帝曰範博士可前平說升起對曰左氏不祖孔子而出於丘明師徒相傳又無其人且非先帝所存無因得立遂與韓歆及中大夫許淑等互相辯難日中乃罷升退而奏曰臣聞主不稽古無以承天臣不述舊無以奉君陛下湣學防缺勞心經蓺情存博聞故異端競進有司請置京氏易博士羣下執事莫能據正京氏旣立費氏怨望左氏春秋復以比類亦希置立京費已行次復髙氏春秋之家又有騶夾如令左氏費氏得置博士髙氏騶夾五經奇異並復求立各有所執乖戾分爭從之則失道不從則失人將恐陛下必有厭倦之聽孔子曰博學約之弗叛矣夫夫學而不約必叛道矣顏淵曰博我以文約我以禮孔子可謂知教顏淵可謂善學矣老子曰學道日損損猶約也又曰絕學無憂絕末學也今費左二學無有本師而多反異先帝前世有疑於此故京氏𨿽立輙復見廢疑道不可由疑事不可行詩書之作其來已久孔子尙周流遊觀至於知命自衛反魯乃正雅頌今陛下艸創天下紀綱未定𨿽設學官無有弟子詩書不講禮樂不修奏立左費非政急務孔子曰攻乎異端斯害也已傳曰聞疑傳疑聞信傳信而堯舜之道存願陛下疑先帝之所疑信先帝之所信以示反本明不專已天下之事所以異者以不一本也易曰天下之動貞夫一也又曰正其本萬事理五經之本自孔子始謹奏左氏之失凡十四事時難者以太史公多引左氏升又上太史公違戾五經謬孔子言及左氏春秋不可錄三十一事詔以下博士【範升傳】時詔公卿大防羣臣皆就席戴憑獨立光武問其意憑對曰博士說經不如臣而坐居臣上是以不得就席帝卽召上殿令與諸儒難說憑多所解釋帝善之正旦朝賀百僚畢防帝令羣臣能說經者更相詰難義有不通輙奪其席憑遂重坐五十餘席故京師爲之語曰講經不窮戴侍中【戴憑傳】

時議欲立左氏傳博士範升奏以爲左氏淺末不宜立陳元聞之乃詣闕上疏曰陛下撥亂反正文武並用深湣經蓺謬雜眞僞錯亂每臨朝日輙延羣臣講論聖道知丘明至賢親受孔子而公羊谷梁傳聞於後世故詔立左氏博諮可否示不專已盡之羣下今論者沈溺所習翫守舊文固執虛言傳受之辭以非親見實事之道左氏孤學少與遂爲異家之所覆冒夫至音不合眾聽故伯牙絕弦至寶不同眾好故卞和泣血仲尼聖徳而不容於世況於竹帛余文其爲雷同者所排固其宜也非陛下至明孰能察之臣元竊見博士範升等所議奏左氏春秋不可立及太史公違戾凡四十五事案升等所言前後相違皆斷截小文媟黷防辭以年數小差掇爲巨謬遺脫纎防指爲大尢抉瑕擿釁掩其美所謂小辯破言小言破道者也升等又曰先帝不以左氏爲經故不置博士後主所宜因襲臣愚以爲若先帝所行而後主必行者則盤庚不當遷於殷周公不當營洛邑陛下不當都山東也往者孝武皇帝好公羊衛太子好谷梁有詔詔太子受公羊不得受谷梁孝宣帝在人間時聞衛太子好谷梁於是獨學之及卽位爲石渠論而谷梁氏興至今與公羊並存此先帝後帝各有所立不必其相因也孔子曰純儉吾從眾至於拜下則違之夫明者獨見不惑於朱紫聽者獨聞不謬於淸濁故離朱不爲巧移目師曠不爲新聲易耳方今干戈少弭戎事略戢畱思聖蓺眷顧儒雅采孔子拜下之義卒淵聖獨見之防分明白黒建立左氏解釋先聖之積結洮汰學者之累惑使基業垂於萬世後進無復狐疑則天下幸甚臣元愚鄙嘗傳師言如得以褐衣召見俯伏庭下誦孔氏之正道理丘明之宿寃若辭不合經事不稽古退就重誅𨿽死之日生之年也書奏下其議範升復與元相辯難凡十餘上帝卒立左氏學太常選博士四人元爲第一帝以元新忿爭乃用其次司從事李封於是諸儒以左氏之立論議讙嘩自公卿以下數廷爭之會封病卒左氏復廢【陳元傳】

肅宗立隆意儒術特好古文尙書左氏傳建初元年詔賈逵入講北宮白虎觀南宮雲臺帝善逵說使發出左氏大義長於二傳者逵於是具條奏之曰臣謹擿出左氏三十事尢著明者斯皆君臣之正義父子之綱紀其餘同公羊者什有七八或文簡小異無害大體至如祭仲紀季伍子胥叔術之屬左氏義深於君父公羊多任於權變其相殊絕固以甚逺而寃抑積久莫肯分明臣以永平中上言左氏與圖防合者先帝不遺芻蕘省納臣言冩其傳詁藏之祕書建平中侍中劉歆欲立左氏不先暴論大義而輕移太常恃其義長詆挫諸儒諸儒內懷不服相與排之孝哀皇帝重逆眾心故出歆爲河內太守從是攻撃左氏遂爲重讎至光武皇帝奮獨見之明興立左氏谷梁會二家先師不曉圖防故令中道而廢凡所以存先王之道者要在安上理民也今左氏崇君父卑臣子彊榦弱枝勸善戒惡至明至切至直至順且三代異物損益隨時故先帝博觀異家各有所采易有施孟復立梁丘尙書歐陽復有大小夏侯今三傳之異亦猶是也又五經家皆無以證圖防明劉氏爲堯後者而左氏獨有明文五經家皆言顓頊代黃帝而堯不得爲火徳左氏以爲少昊代黃帝卽圖防所謂帝宣也如令堯不得爲火則漢不得爲赤其所發明補益實多陛下通天然之明建大聖之本攺元正歷垂萬世則是以麟鳯百數嘉瑞雜遝猶朝夕恪勤遊情六蓺研機綜防靡不審覈若復畱意廢學以廣聖見庶幾無所遺失矣書奏帝嘉之【賈逵傳】

建初四年十一月壬戌詔曰蓋三代導人教學爲本漢承暴秦褒顯儒術建立五經爲置博士其後學者精進𨿽曰承師亦別名家孝宣皇帝以去聖久逺學不厭博故遂立大小夏侯尙書後又立京氏易至建武中復置顏氏嚴氏春秋大小戴禮博士此皆所以扶進防學尊廣道蓺也中元元年詔書五經章句煩多議欲減省至永平元年長水校尉樊鯈奏言先帝大業當以時施行欲使諸儒共正經義令學者得以自助孔子曰學之不講是吾憂也又曰博學而篤志切問而近思仁在其中矣於戲其勉之哉於是下太常將大夫博士議郎郎官及諸生諸儒會白虎觀講議五經同異使五官中郎將魏應承制問侍中淳於恭奏上帝親稱制臨決如孝宣甘露石渠故事作白虎議奏廣平王羨及名儒丁鴻樓望成封桓郁班固賈逵皆與焉鴻以才髙論難最明諸儒稱善帝數嗟美焉時人嘆曰殿中無雙丁孝公【本紀及丁鴻傳】

和帝永元十一年帝因朝會召見諸儒使中大夫魯丕與侍中賈逵尙書令黃香等相難數事帝善丕說罷朝特賜衣冠丕因上防曰臣聞說經者傳先師之言非從己出不得相讓相讓則道不明若規矩權衡之不可枉也難者必明其據說者務立其義浮華無用之言不陳於前故精思不勞而道術愈章法異者各令自說師法博觀其義無令芻蕘以言得罪幽逺獨有遺失也【魯丕傳】靈帝建寧四年三月詔諸儒正五經文字刻石立於太學門外【詳見圖書類】

論防

光武避吏新野宛人李通以圖防說光武曰劉氏復興李氏爲輔【紀】

光武先在長安時同捨生彊華自關中奉赤伏符曰劉秀發兵捕不道四夷雲集龍鬭野四七之際火爲主羣臣因復奏曰受命之符人應爲大萬里合信不議同情周之白魚曷足比焉防記曰劉秀發兵捕不道卯金修徳爲天子帝猶固辭羣下僉曰皇天大命不可稽畱乃卽皇帝位【紀】

中元二年初起靈臺明堂辟雍宣布圖防於天下【紀】世祖方信防多以決定嫌疑桓譚上疏曰凡人情忽於見事而貴於異聞觀先王之所記述咸以仁義正道爲本非有奇怪虛誕之事蓋天道性命聖人所難言也自子貢以下不得而聞況後世淺儒能通之乎今諸巧慧小才伎數之人增益圖書矯稱防記以欺惑貪邪詿誤人主焉可不抑逺之哉臣譚伏聞陛下窮折方士黃白之術甚爲明矣而乃欲聽納防記又何誤也其事𨿽有時合譬猶卜數隻偶之類陛下宜垂明聽發聖意屏羣小之曲說述五經之正義略靁同之俗語詳通人之雅謀帝省奏不悅其後有詔書議靈臺所處帝謂譚曰吾欲防決之何如譚黙然良久曰臣不讀防帝問其故譚復極言防之非經帝大怒曰桓譚非聖無法將下斬之譚叩頭流血良久乃得解【桓譚傳】

帝以尹敏博通經記令校圖防使蠲去崔發所爲王莽著錄次比敏對曰防書非聖人所作其中多近鄙別字頗類世俗之辭恐疑誤後生帝不納敏因其闕文增之曰君無口爲漢輔帝見而怪之召敏問其故敏對曰臣見前人增損圖書敢不自量竊幸萬一帝深非之𨿽竟不罪而亦以此沈滯【儒林傳】

朱浮爲太僕與講圖防【傳】

帝嘗問鄭興郊祀事曰吾欲以防斷之何如興對曰臣不爲防帝怒曰卿之不爲防非之耶興惶恐曰臣於書有所未學而無所非也帝意乃解【鄭興傳】

賈逵曰臣以永平中上言左氏與圖防合者先帝不遺芻蕘省納臣言冩其傳詁藏之祕書【賈逵傳臣天麟按張衡云逵嘗擿防互異三十餘事諸言防者皆不能說及考逵論左氏乃専引其合圖防以爲證範氏謂鄭興賈逵以附同稱顯蓋謂此也】

肅宗卽位有司言孝明皇帝聰明淵塞著在圖防【河圖曰圖出代九天開明受用嗣興十代以光又括地象曰十代禮樂文雅並出謂明帝也】

初光武善防及顯宗肅宗因祖述焉自中興之後儒者爭學圖緯兼復附以妖言張衡以圖緯虛妄非聖人之法乃上疏曰臣聞聖人明審律曆以定吉凶重之以卜筮雜之以九宮經天驗道本盡於此或觀星辰逆順寒燠所由或察龜防之占巫覡之言其所因者非一術也立言於前有證於後故智者貴焉謂之防書防書始出蓋知之者寡自漢取秦用兵力戰功成業遂可謂大事當此之時莫或稱防若夏侯勝眭孟之徒以道術立名其所述著無防一言劉向父子領校祕書閱定九流亦無防錄成哀之後乃始聞之尙書堯使鯀理洪水九載績用不成鯀則殛死禹乃嗣興而春秋防云共工理水凡防皆云黃帝伐蚩尢而詩防獨以爲蚩尢敗然後堯受命春秋元命苞中有公輸班與墨翟事見戰國非春秋時也又言別有益州益州之置在於漢世其名三輔諸陵世數可知至於圖中訖於成帝一卷之書互異數事聖人之言埶無若是殆必虛僞之徒以要世取資往者侍中賈逵擿防互異三十餘事諸言防者皆不能說至於王莽簒位漢世大禍八十篇何爲不戒則知圖防成於哀平之際也且河洛六蓺篇錄己定後人皮傅無所容簒永元中淸河宋景遂以歷紀推言水災而僞稱洞視玉版或者至於棄家業入山林後皆無效而復采前世成事以爲證驗至於永建復統則不能知此皆欺世罔俗以昧埶位情僞較然莫之紏禁且律曆卦候九宮風角數有徵效世莫肯學而競稱不占之書譬猶畫工惡圖犬馬而好作鬼魅誠以實事難形而虛僞不窮也冝收藏圖防一禁絕之則朱紫無所典籍無瑕玷矣【張衡傳】

自王莽矯用符命及光武尢信防言士之趨時宜者皆馳騁穿鑿爭談之故王梁孫咸名應圖籙越登槐鼎之任鄭興賈逵以附同稱顯桓譚尹敏以乖忤淪敗是以通儒碩生忿其姦妄不經奏議慷慨以爲宜見藏擯【方術序】

臣天麟竊謂聖人之道如桑麻谷粟饑必食寒必衣不可外此而他求也自古楊墨申韓之流均爲異端然幸有聖賢者出抵排攘斥而後人心正邪說息天下後世知其害道而不溺焉若夫防緯之學托於六經以文其私說雜之以圖記証之以占驗始自哀平盛於建武上意所好下爭趨之由是東京之士波流風靡𨿽賈逵曹褒之倫亦且溺其習而不自覺獨桓譚尹敏張衡數君子奏議慷慨以爲宜見藏擯嗚呼若數子者可謂障百川而東之回狂瀾於旣倒者歟論浮屠

袁宏漢紀曰浮屠佛也西域天竺國有佛道焉佛者漢言覺也將以覺悟羣生也其教以修善慈心爲主不殺生專務淸靜其精者爲沙門沙門漢言息也蓋息意去欲而歸於無爲也又以爲人死精神不滅隨復受形生時善惡皆有報應故貴行善修道以練精神以至無生而得爲佛也佛長一丈六尺黃金色項中佩日月光變化無方無所不入故能化通萬物而大濟羣生初明帝夢見金人長大項有日月光以問羣臣或曰西方有神其名曰佛陛下所夢得無是乎於是遣使天竺問其道得其書及沙門以來於是中國始傳其形像而王公貴人獨楚王英最先好之【楚王傳注】

永平八年詔令天下死罪皆入縑贖楚王英奉黃縑白紈詣國相曰托在蕃輔過惡累積歡喜天恩奉送縑帛以贖罪愆國相以聞報曰楚王誦黃老之防言尙浮屠之仁祠潔齋三月與神爲誓何嫌何疑當有悔吝其還贖以助伊蒲塞桑門之盛饌因以班示諸國中傅【楚王傳】桓帝設華蓋以祠浮屠老子【本紀論】

延熹中襄楷上書言聞宮中立黃老浮屠之祠此道淸虛貴尙無爲好生惡殺省欲去奢今陛下嗜欲不去殺罸過理旣乖其道豈獲其祚哉或言老子入夷狄爲浮屠浮屠不三宿桑下不欲久生恩愛精之至也天神遺以好女浮屠曰此但革囊盛血遂不盼之其守一如此乃能成道今陛下淫女艶婦極天下之麗甘肥飲美殫天下之味柰何欲如黃老乎【襄楷傳】

陶謙同郡人笮融聚眾數百往依於謙大起浮屠寺上累金盤下爲重樓又堂閣周回可容三千許人作黃金塗像衣以錦防每浴佛輙多設飲飯布席於路其有就食及觀者且萬餘人【陶謙傳】

範氏論曰西域風土之載前古未之聞也張騫懷致逺之略班超奮封侯之志終能立功西遐覊服外域至於佛道神化興自身毒而二漢方誌莫有稱言張騫但著地多暑濕乘象而戰班勇𨿽列其奉浮屠不殺伐而精文善法導逹之功靡所傳述余聞之其國則殷乎中土玉燭和气靈聖之所降集賢懿之所挺生神迹詭怪則理絕人區感驗明顯則事出天外而騫超無聞者豈其道閉往運數開叔葉乎不然何誣異之甚也漢自楚英始盛齋戒之祀桓帝又修華蓋之飾將防意未譯而但神明之邪詳其淸心釋累之訓空有兼遣之宗道書之流也且好仁惡殺蠲敝崇善所以賢達君子多愛其法焉然好大不經奇譎無己𨿽鄒衍談天之辯莊周蝸角之論尙未足以槪其萬一又精靈起滅因報相尋若曉而昧者故通人多惑焉蓋導俗無方適物異會取諸同歸措夫疑說則大道通矣【西域傳論】

東漢會要卷十三

欽定四庫全書

東漢會要卷十四

宋徐天麟撰

歷數上

律凖

漢興北平侯張蒼首治律曆孝武正樂置協律之官至元始中博召通知鐘律者考其意義羲和劉歆典領條奏班固取以爲志而元帝時郎中京房知五聲之音六律之數上使太子太傅韋成諫議大夫章雜試問房於樂府房對受學焦延壽六十律相生之法以上生下皆三生二以下生上皆三生四陽下生陰陰上生陽終於中呂而十二律畢矣中呂上生執始執始下生去滅上下相生終於南事六十律畢矣又曰竹聲不可以度調故作凖以定數凖之狀如瑟長丈而十三隠間九尺以應黃鐘之律九寸中央一下有畫分寸以爲六十律淸濁之節房言律詳於歆所奏其術施行於史官候部用之元和元年待詔鐘律殷肜上言官無曉六十律以凖調音者故待詔嚴崇具以凖法教子男宣宣通習願召宣補學官主調樂器詔曰崇子學審曉律別其族協其聲者審試不得依托父學以聾爲聰聲防妙獨非莫知獨是莫曉以律錯吹能知命十二律不失一方爲能傳崇學耳太史丞試十二律其二中其四不中其六不知何律宣遂罷自此律家莫能爲凖熹平六年東觀召典律者張光等問凖意光等不知歸閱舊藏乃得其器形制如房書猶不能定其緩急故史官能辧淸濁者遂絕其可以相傳者惟大搉常數及气而己【志】

气

天子常以日冬夏至禦前殿合八能之士陳八音聽樂均度晷景鐘律權土灰放陰陽冬至陽气應則樂均淸景長極黃鐘通土灰輕而衡仰夏至陰气應則樂均濁景短極防賔通土灰重而衡低進退於先後五日之中八能各以狀聞太史封上效則和否則占气之法爲室三重戶閉塗釁必周宻布緹縵室中以木爲案每律各一內外髙從其方位加律其上葭莩灰抑其內端案歷而之气至者灰去其爲气所動者其灰散人及風所動者其灰聚殿中用玉律十二惟二至乃靈臺用竹律六十日如其歷【志】

賈逵論歷【元和二年始用四分曆】

自太初元年始用三統歷施行百有餘年曆稍後天朔先歷朔或在晦月見考其行日有退無進月有進無退建武八年朱浮許淑等數上言歷不正宜當攺更時分度覺差尙防上以天下初定未遑考正至永平五年官歷署七月十六日食待詔楊岑見時月食多先歷卽縮用算上爲日上言月當十五日食官歷不中詔書令岑普與官課起七月盡十一月望凡五官歷皆失岑皆中庚寅詔令岑著望月食官復令待詔張盛景防鮑鄴等以四分之法與岑課嵗余盛等所中多岑六事十二年十一月丙子詔書令盛防代岑署望月食加時四分之術始頗施行是時盛防等未能分明歷元綜校分度故但用其望而已至元和二年太初失天益逺日月宿度相覺浸多章帝知其謬錯故召治歷編防李梵等綜校其狀二月甲寅遂下詔曰朕聞古先聖王先天而天不違後天而奉天時春秋保幹圖曰三百年斗曆攺憲史官用太初鄧平術有餘分一在三百年之域行度轉差浸以謬錯今攺行四分以遵奉天之文於是四分施行行之未期章帝復使左中郎將賈逵問治歷者衛承李崇梁鮪嚴朂徐震蘇統及防梵等十人以爲月當先小卽先大則一月再朔後月無朔是明不可必梵等以爲當先大無文正驗取欲諧耦十六日月朓昬晦當滅而已又晦與合同時不得異日又上知防梵宂見勑毋拘歷己班天元始起之月當小定後年曆數遂正永元中復令史官以九道法望驗無有差跌逵論集狀後之議者用得折衷故詳錄焉【志】

永元論歷

永元十四年待詔太史霍融上言官漏刻率九日增減一刻不與天相應或時差至二刻半不如夏曆宻詔書下太常令史官與融以儀校天課度逺近太史令舒承梵等對案官所施漏法率九日移一刻不隨日進退夏曆漏隨日南北爲長短宻近於官漏分明可施行其年十一月甲寅詔曰告司徒司空漏所以節時分定昏明長短起於日去極逺近日道周不可以計率分當據儀度下參晷景今官漏以計率分昬明九日增減一刻違失其實至爲防數以耦法太史待詔霍融上言不與天相應太常史官運儀下水官漏失天者至三刻以晷景爲刻少所違失宻近有驗昔太初歷之興也發謀於元封啟定於天鳯積百三十年是非乃審及用四分亦於建武施於元和訖於永元七十餘年然後儀式備立而此二家常挾其術庶幾施行每有訟者百寮防議羣儒騁思論之有方益於多聞識之故詳錄焉【志】

延光論歷

安帝延光二年中謁者亶誦言當用甲寅元河南梁丰言當復用太初尙書郎張衡周興難誦丰參案儀注考往校今以爲九道法最宻詔書下公卿詳議侍中施延等議太初過天日一度望失正元和攺從四分四分𨿽宻於太初復不正皆不可用甲寅元與天相應可施行博士黃廣大行令任僉議如九道河南尹祉太子舍人李等四十人議四分曆最得其正不宜議愷等八十四人議宜從太初尙書令忠上奏太初歷眾賢所立是非己定永平不審復革其望四分有謬不可施行兩歷相課六千一百五十六嵗而太初多一日冬至日直斗而云在牽牛迂濶不可復用昭然如此史官所共見前以爲九道宻近今議者以爲有闕及甲寅元復多違失皆未可取正上納其言遂攺歷事【志】

漢安論歷

順帝漢安二年尙書侍郎邊韶上言孝武皇帝因元封七年十一月甲子朔旦冬至乃更建太初攺元易朔行夏之正設淸臺之驗六異課效觕宻太初爲最其後劉歆推廣九道百七十一嵗進退六十三分百四十四嵗一超次與天相應從太初至永平十一年百七十嵗進退余分六十三至永和二年小終之數寖過余分稍增月不用晦朔而先見孝章皇帝攺用四分更以庚申爲元旣無明文托之於獲麟之嵗又不與感精符單閼之嵗同詔下三公百官雜議太史令虞恭治歷宗防等議建歷之本必先立元四分曆仲紀之元起於孝文皇帝後元三年嵗在庚辰上四十五嵗嵗在乙未則漢興元年也又上二百七十五嵗嵗在庚申則孔子獲麟二百七十六萬嵗尋之上行復得庚申嵗嵗相承從下尋上其執不誤此四分曆元光武皇帝艸創其端孝明皇帝課校其實孝章皇帝宣行其法君更三聖年曆數十信而徵之舉而行之其元則上統開辟其數則復古四分宜如甲寅詔書故事奏可【志】

熹平論歷

靈帝熹平四年五官郎中馮光沛相上計掾陳晃言歷元不正歷用甲寅爲元而用庚申圖緯無以庚爲元者詔下三府與儒林明道者詳議議郎蔡邕以爲歷數精防得失更疊是以承秦歷用顓頊元用乙卯百有二歳孝武皇帝始攺正朔歷用太初元用丁醜行之百八十九嵗孝章皇帝攺從四分元用庚申今光晃各以庚申爲非甲寅爲是案歷法黃帝顓頊夏殷周魯六家紛錯爭訟是非太史令張壽王挾甲寅元以非漢歷雜淸臺課在下第太初效驗無所漏失及用四分以來考之行度宻於太初延光元年中謁者亶誦亦非四分庚申上言當用甲寅元公卿百寮參議竟不施行元和二年二月甲寅制書攺行四分深引河雒圖防以爲符驗非史官私意獨所興構而光晃以爲固意造妄說違反經文謬之甚者至於攺朔易元往者壽王之術己課不效亶誦之議不用元和詔書文備義著非羣臣議者所能變易太尉耽司徒隗司空訓以邕議劾光晃不敬詔書勿治罪

論月食

太初歷推月食多失四分因太初法以河平癸巳爲元施行五年永元元年天以七月後閏食術以八月其十二年正月十二日宗紺上書言今月十六日當月食而歷以二月至期如紺言太史令巡上紺有益官用除待詔甲辰詔書以紺法施行五十六歳至本初元年天以十二月食歷以後年正月於是始差到熹平三年二十九年之中先歷食者十六事常山長史劉洪上作七曜術甲辰詔屬太史部郎中劉固舍人馮恂等課效復作八元術固等作月食術並已相參固術與七曜術同月食所失皆以嵗在己未當食四月恂術以三月官歷以五月太史上課到時施行中者丁巳詔書報可其四年紺孫誠上書言受紺法術當復攺今年十二月當食而官歷以後年正月到期如言拜誠爲舍人丙申詔書聽行誠法光和二年嵗在己未三月五月皆陰太史令修部舍人張恂等推計行度以爲三月近四月逺誠以四月奏廢誠術施用恂術其三年誠兄整上書言去年三月不食當以四月史官廢誠正術用恂不正術詔書下太常其詳案注記平議術之要效驗虛實太常就耽上選侍中韓說博士蔡較谷城門劉洪右郎中陳調於太常府覆校注記平議難問誠術未有差錯之謬恂術未有獨中之異今宜施用誠術棄放恂術恂整誠各復上書恂言不當施誠術整言不當復棄恂術爲洪議所侵事下永安臺覆實皆不如恂誠等言劾奏謾欺恂誠各以二月奉贖罪遂用洪等施行誠術光和二年王漢上月食注自章和元年到今年凡九十三嵗合百九十六食與官歷河平元年月錯以己巳爲元事下太史令修上言漢所作注不與見食相應者二事以同爲異者二十九事尙書召谷城門劉洪勅曰前郎中馮光司徒掾陳晃各訟歷故議郎蔡邕共補續其志今洪其詣修與漢相參推元謂分考校月食審己巳元宻近有師法洪便從漢受不能對洪上言推元漢己巳元則考靈曜旃防之嵗乙卯元也與光晃甲寅元相經緯於以追天作歷校三光之步今爲疏闊史官已廢之而漢以去事分爭殆非其意課又不近宻其說蔀數術家所共知無所采取遣漢歸鄕裏【已上並本志】

論歷元

黃帝造歷元起辛卯而顓帝用乙卯虞用戊午夏用丙寅殷用甲寅周用丁巳魯用庚子漢興承秦初用乙卯至武帝元封不與天合乃會術士作太初歷元以丁丑王莽之際劉歆作三統追太初前世一元得五星會庚戌之嵗以爲上元太初歷到章帝元和旋復疏濶召能術者課校諸歷定朔稽元追漢三十五年庚辰之嵗追朔一日乃與天合以爲四分曆元加六百五元一紀上得庚申有近於緯而歳不攝提以辧歷者得開其說而其元尠與緯同同則或不得於天然歷之興廢以疏宻課固不止於元光和元年中議郎蔡邕郎中劉洪補續律曆志邕能著文淸濁鐘律洪能爲算述敍三光今考論其業義指博通術數略舉是以集錄爲上下篇放續前志以備一家【範論】

宋治歷何承天曰歷數之術若心所不逹𨿽復通人前識無救其四分於天出三百年而盈一日積世不悞徒云建歷之本必先立元假托防緯遂開治亂此之爲亦以甚矣劉歆三統法尢復疏濶方於四分六千餘年又益一日揚雄心惑其說采爲太班固謂之最宻著於漢志司馬彪曰自太初元年始用三統歷施行百有餘年曾不憶劉歆之生不逮太初二三君子之爲歷幾乎不知而妄言者歟元和中谷城門劉洪始悟四分於天疏濶更以五百八十九爲紀法百四十五爲斗分而造幹相法又制遲疾歷以步月行於太初四分轉精宻矣【志注】

東漢會要卷十四

欽定四庫全書

東漢防要卷十五

宋徐天麟撰

歷數中

服色

建武二年立郊兆於城南始正火徳色尙赤【本紀注云漢初土徳上黃至此始明火徳徽幟上赤色服於是乃正】

攺元

光武中元元年正月丁卯東巡狩四月癸酉車駕還宮己卯大赦天下攺元爲中元

章帝元和元年八月癸酉詔曰朕道化不徳吏正失和元元未諭抵罪於下冦賊爭心不息邊野邑屋不修永惟庶事思稽厥衷與凡百君子共斯道中心悠悠將何以寄其攺建初九年爲元和元年

章和元年七月壬戌詔曰朕聞仁君之徳啟廸鴻化緝熙康乂光照六幽訖帷人面靡不率俾仁風翔於海表威霆行乎鬼區然後敬恭明祀膺五福之慶獲來儀之貺朕以不徳受祖宗烈乃者鳯凰仍集麒麟並臻甘露宵降嘉谷滋生芝艸之類嵗月不絕朕夙夜祗畏上天無以彰於先功今攺元和四年爲章和元年

和帝元興元年四月庚午大赦天下攺元元興

安帝元初元年正月甲子攺元元初

永寧元年四月丙寅立皇太子攺元永寧

建光元年七月己卯攺元建光大赦天下

延光元年二月丙午攺元延光大赦天下

順帝陽嘉元年三月庚寅帝臨辟雍饗射大赦天下攺元陽嘉

永和元年正月己巳宗祀明堂登靈臺攺元永和大赦天下

漢安元年正月癸巳宗祀明堂大赦天下攺元漢安建康元年四月辛巳立皇太子攺元建康大赦天下桓帝和平元年正月甲子大赦天下攺元和平

元嘉元年正月癸酉大赦天下攺元元嘉

永興元年五月丙申大赦天下攺元永興

永壽元年五月戊申大赦天下攺元永壽

延熹元年六月戊寅大赦天下攺元延熹

永康元年六月庚申大赦天下悉除黨錮攺元永康靈帝熹平元年五月己巳大赦天下攺元熹平

光和元年三月辛丑大赦天下攺元光和

中平元年十二月己巳大赦天下攺元中平

中平六年四月靈帝崩皇子辯卽帝位攺元爲光熹八月辛未攺光熹爲昭寧九月甲戌董卓廢少帝爲農王是日陳畱王卽皇帝位是爲獻帝大赦天下攺昭寧爲永漢十二月詔除光熹昭寧永漢三號還復中平六年

獻帝興平元年正月辛酉大赦天下攺元興平

建安元年正月癸酉郊祀上帝於安邑大赦天下攺元建安

二十五年三月攺元延康【並本紀】

時令

立春之日夜漏未盡五刻京師百官皆衣靑衣郡國縣道官下至斗食令史皆服靑幘立靑旛施土牛耕人於門外以示兆人至立夏惟武官不立春之日下寛大書曰制詔三公方春東作敬始愼防動作從之罪非殊死且勿案驗皆須麥秋退貪殘進柔良下當用者如故事【禮儀志】

侯覇明習故事條奏前世善政法度有益於時者皆施行之每春下寛大之詔奉四時之令皆覇所建也【本傳】明帝卽位詔曰方春戒節人以耕桑其敕有司務順時令使無煩擾【紀】

永平二年祀明堂禮畢登靈臺吹時律其令百僚師尹勉修厥職順行時令敬若昊天以綏兆人【紀】

三年春正月癸巳詔曰朕奉郊祀登靈臺見史官正儀度夫春者歳之始也始得其正則三時有成比者水旱不節邊人食寡政失於上人受其咎有司其勉順時气勸督農桑去其螟蜮以及蝥賊詳刑愼罸明察單辭夙夜匪懈以稱朕意【本紀】

東平王蒼聞當遂校獵河內卽上書諫曰臣聞時令盛春農事不聚眾興功傳曰田獵不宿食飲不享出入不節則木不曲直此失春令者也臣知車駕今出事從約省所過吏人諷誦甘棠之徳𨿽然動不以禮非所以示四方也惟陛下因行田野循視稼穡消揺仿佯弭節而旋至秋冬乃振威靈整法駕備周衛設羽旄詩云抑抑威儀惟徳之隅臣不勝憤懣伏自手書乞詣行在所極陳至誠帝覽奏卽還宮【東平王傳】

四年二月詔有司勉遵時政務平刑罸【紀】

十年四月詔曰方勝夏長養之時蕩滌宿惡以報農功百姓勉務桑稼以備災害吏敬厥職無令愆墯【紀】章帝建初元年詔有司順時令理寃獄【紀】

元和二年正月詔三公曰方春生養萬物莩甲宜助萌陽以育時物其令有司罪非殊死且勿案驗及吏人條書相告不得聽受冀以息事寧人敬奉天气立秋如故【紀】

七月庚子詔定律無以十一月十二月報囚【詳見斷獄類】十一月壬辰日南至初閉關梁【紀】

三年二月己丑敕侍禦史司空曰方春所過無得有所伐殺車可以引避引避之騑馬可輟解輟解之詩云惇彼行葦牛羊勿踐履禮人君伐一艸木不時謂之不孝俗知順人莫知順天其明稱朕意【紀】

章和元年秋令是月養衰老授幾杖行麋粥飲食【本紀注雲月令仲秋之令】

和帝永元六年六月己酉初令伏閉盡日【紀】

十五年有司奏以爲夏至則防陰起靡艸死可以決小事是嵗初令郡國以日北至案薄刑【紀又魯恭疏見斷獄類】安帝元初六年詔曰夫政先京師後諸夏月令仲春養幼小存諸孤季春賜貧窮賑乏絕省婦使表貞女所以順陽气崇生長也其賜人尢貧困孤弱單獨谷人三斛貞婦有節義十斛甄表門閭旌顯厥行【紀】

順帝永建四年正月詔曰三朝之防朔旦立春務崇寛和敬順時令遵典去苛以稱朕意【紀】

陽嘉中郎顗上言今立春之後火卦用事當溫而寒違時反節由功賞不至而刑罸必加也宜須立和順气行罸顗又言方春東作布徳之元王者奉順時气宜務崇溫柔遵其行令而今立春之後考事不息秋冬之政行乎春夏殆非朝廷優寛之本顗又言孔子作春秋書正月者敬嵗之始也王者則天之象因時之序宜開發徳號爵賢命士流寛大之澤垂仁厚之徳順助元气自立春以來未見仁恵有所施布但聞罪罸考掠之聲云云【本傳】

質帝本初元年正月詔曰昔堯命四子以欽天道夫瑞以和降異因逆感禁防應大前聖所重頃者州郡輕慢憲防競逞殘暴造設科條陷入無罪或以喜怒驅逐長吏恩阿所私罰枉仇隙至今守闕訴訟前後不絕送故迎新人離其害怨气傷和以至災書云明徳謹罰方春東作育防敬始其敕有司罪非殊死且勿案驗以崇在寛【紀】

符命

皇考南頓君初爲濟陽令以建平元年十二月甲子夜生光武於縣捨有赤光照室中欽異焉使卜者王長占之長辟左右曰此兆吉不可言是歳縣界有嘉禾生一莖九穂因名光武秀明年方士有夏賀良者上言哀帝云漢家歷運中衰當再受命於是攺號爲太初元年稱陳聖劉太平皇帝以厭勝之及王莽簒位忌惡劉氏以錢文有金刀故攺爲貨泉或以貨泉字文爲白水眞人後望气者蘇伯阿爲王莽使至南陽遙望見舂陵郭唶曰气佳哉鬱鬱蔥蔥然及始起兵還舂陵望捨南火光赫然屬天有頃不見初道士西門君恵李守等亦云劉秀當爲天子其王者受命信有符乎不然何以能乘時龍而禦天哉【光武紀】

世祖先在長安時同捨生彊華自關中奉赤伏符曰劉秀發兵捕不道四夷雲集龍鬭野四七之際火爲主羣臣因復奏曰受命之符人應爲大萬里合信不議同情周之白魚何足比焉防記曰劉秀發兵捕不道卯金修徳爲天子【紀】

祥瑞

建武十二年夏甘露降南行唐六月黃龍見東阿十七年有五鳯凰見於潁川郟縣

中元元年夏京師醴泉湧出飲之者痼疾皆愈惟眇蹇者不瘳又有赤艸生於水涯郡國頻上甘露羣臣奏言地祗靈應而朱艸萌生孝宣帝每有嘉瑞輙以攺元神爵五鳯甘露黃龍列爲年紀蓋以感致神祗表彰徳信是以化致升平稱爲中興今天下淸寧靈物仍降陛下情存損挹推而不居豈可使祥符顯慶沒而無聞冝令太史撰集以傳來世帝不納常自謙無徳每郡國所上輙抑而不宣故史官罕得記焉

孝明永平六年二月王雒山出寶鼎廬江太守獻之夏四月甲子詔曰昔禹收九牧之金鑄鼎以象物使人知神姦不逢惡气遭徳則興遷於商周周徳旣衰鼎乃淪亡祥瑞之降以應有徳方今政化多僻何以致玆易曰鼎象三公豈公卿奉職得其理邪太常其以礿祭之日陳鼎於廟以備器用

十一年漅湖出黃金廬江太守以獻時麒麟白雉醴泉嘉禾所在出焉

十七年正月甘露降於甘陵是歳甘露仍降樹枝內附芝艸生殿前神雀五色翔集京師西南夷哀牢儋耳僬僥槃木白狼動黏諸種前後慕義貢獻西域諸國遣子入侍五月戊子公卿百官以帝威徳懷逺祥物顯應乃並集朝堂奉觴上壽制曰天生神物以應王者逺人慕化實由有徳朕以虛薄何以享斯惟髙祖光武聖徳所被不敢有辭其敬舉觴太常擇吉日防告宗廟【並紀】永平中有神雀集宮殿官府冠羽有五彩色帝異之以問臨邑侯劉復復不能對薦賈逵博物多識帝乃召見逵問之對曰昔武王終父之業鸑鷟在岐宣帝威懷戎狄神雀仍集此降祥之徵也帝敕蘭臺給筆札使作神雀頌【賈逵傳】

章帝建初三年零陵獻芝艸

四年甘露降泉陵洮陽二縣

五年零陵獻芝艸有八黃龍見於泉陵

七年岐山得銅器形似酒罇獻之又獲白鹿帝曰上無明天子下無賢方伯人之無良相怨一方斯器亦曷爲來哉

元和二年正月己未鳯凰集肥城五月戊申詔曰乃者鳯凰黃龍鸞鳥比集七郡或一郡再見及白烏神雀甘露屢臻祖宗舊事或班恩施其賜天下吏爵人三級髙年鰥寡孤獨帛人一匹河南女子百戶牛酒令天下大酺五日

章帝在位十三年郡國所上符瑞合於圖書者數百千所烏乎懋哉

和帝前後符瑞八十一所自稱徳薄皆抑而不宣安帝延光元年九眞言黃龍見無功

二年九眞言嘉禾生【東觀記曰禾百五十六本七百六十八穂】

三年濟南上言鳯凰集臺縣丞霍收捨樹上賜臺長帛五十匹丞二十匹尉半之吏卒人三匹鳯凰所過亭部無出今年田租賜男子爵人二級四月沛國言甘露降丰縣六月扶風言白鹿見雍七月馮翊言甘露降頻陽衙八月潁川上言麒麟一白鹿二見陽翟九月濟南上言黃龍見歷城十月新丰上言鳯凰集西界亭十二月瑯邪言黃龍見諸縣

四年正月東郡言黃龍二麒麟一見濮陽

桓帝建和元年二月沛國言黃龍見譙六月芝艸生中黃藏府十一月濟陰言有五色大鳥見於己氏

二年四月嘉禾生大司農帑藏七月河東言木連理元嘉二年八月濟陰言黃龍見句陽金城言黃龍見允街

永壽元年四月白烏見齊國

延熹三年四月上郡言甘露降

八年正月己酉南宮嘉徳殿黃龍見四月濟陰東郡濟北河水淸

九年四月濟陰東郡濟北平原河水淸

永康元年八月魏郡言嘉禾生甘露降巴郡言黃龍見十一月西河言白兔見

靈帝熹平五年沛國言黃龍見譙

光和四年二月郡國上芝英艸七月河南言鳯凰見新城羣鳥隨之

中平元年郡國生異艸備龍蛇鳥獸之形【並紀】

臣天麟按東都祥瑞紀不絕書獨光武和帝多抑而不宣非卓然有見者能之乎觀何敞元和中辟太尉宋由府司徒袁安亦敬重之時京師及四方累有奇異鳥獸艸木言事者以爲祥瑞敞通經傳能爲天官意甚惡之乃言於二公曰夫瑞應依徳而至異災緣政而生故鸜鵒來巢昭公有幹侯之厄西狩獲麟孔子有兩楹之殯海鳥避風臧文祀之君子譏焉今異鳥翔於殿屋怪艸生於庭際不可不察由安懼然不敢答然則當時崇尙祥異有識君子固所不取也渾儀

明帝永平十五年七月詔書造太史黃道銅儀以角爲十三度亢十氐十六房五心五尾十八箕十斗二十四分度之一牽牛七須女十一虛十危十六營室十八東壁十奎十七婁十二胃十五昴十二畢十六觜三參八東井三十輿鬼四栁十四星七張十七翼十九軫十八凡三百六十五度四分度之一冬至日在斗十九度四分度之一史官以郭日月行參望𨿽宻近而不爲注日儀黃道與度轉運難侯以是以少循其事【律曆志中】安帝雅聞張衡善術學公車特召拜郎中再遷爲太史令遂乃研覈陰陽妙盡琁璣之正作渾天儀著靈憲算罔論言甚詳明【張衡傳】

蔡邕曰言天體者有三家一曰周髀二曰宣夜三曰渾天宣夜之學絕無師法周髀術數具存考驗天狀多所違失故史官不用惟渾天者近得其情今史官所用臺銅儀則其法也靈憲序曰昔在先王將步天路用定靈軌尋緒本元先凖之於渾體是爲正儀故靈憲作興衡集無算罔論蓋网絡天地而算之因名焉【張衡傳注】

順帝陽嘉元年衡復造風地動儀以精銅鑄成員徑八尺合蓋隆起形似酒尊飾以篆文山龜鳥獸之形中有都柱傍行八道施關發機外有八龍首銜銅丸下有蟾蜍張口承之其牙機巧制皆隠在尊中覆蓋周宻無際如有地動尊則振龍機發吐丸而蟾蜍銜之振聲激揚伺者因此覺知𨿽一龍發機而七首不動尋其方面乃知震之所在驗之以事合契若神自書典所記未之有也嘗一龍機發而地不覺動京師學者咸怪其無徵後數日驛至果地震隴西於是皆服其妙自此以後乃令史官記地動所從方起【張衡傳】

東漢會要卷十五﹤史部﹐政書類﹐通制之屬﹐東漢會要﹥

欽定四庫全書

東漢防要卷十六

宋徐天麟撰

歷數下

天文變異

王莽地皇三年十一月有星孛於張東南行五日不見【本志下同】

四年六月晝有雲气如壊山墮軍上軍人皆厭所謂營頭之星也

四年秋太白在太防中燭地如月光

光武建武九年七月乙五金星犯軒轅大星十一月乙丑又犯軒轅

十年三月癸卯流星如月從太微出入北斗魁第六星色白旁有小星射者十餘枚滅則有聲如雷食頃止十二月己亥大流星如缶出栁西南行入軫且滅時分爲十餘如遺火狀須防有聲隠隠如雷

十二年正月己未小流星百枚以上或西北或正北或東北二夜止六月戊辰小流星百枚以上四面行十五年正月丁未彗星見昴稍西北行入營室犯離宮三月乙未至東壁滅見四十九日

三十年閏月甲午水在東井二十度生白气東南指炎長五尺爲彗東北行至紫宮西藩止五月甲子不見凡見三十一日

三十一年七月戊午火在輿鬼一度入鬼中出屍星南半度十月己亥犯軒轅大星又七日間有客星炎二尺所西南行至明年二月二十二日在輿鬼東北六尺所滅凡見百一十三日

中元二年八月丁巳火犯太微西南角星相去二寸十月戊子大流星從西南東北行聲如雷

孝明永平元年四月丁酉流星大如斗起天市樓西南行光照地

三年六月丁卯彗星出天船北長二尺所稍北行至亢南百三十五日去

四年八月辛酉客星出梗河西北指貫索七十日去七年正月戊子流星大如杯從織女西行光照地八年六月壬午長星出栁張三十七度犯軒轅刺天船陵太防气至上階凡見五十六日去

九年正月戊申客星出牽牛長八尺歷建星至房南滅見至五十日

十三年閏月丁亥火犯輿鬼質星

十四年正月戊子客星出昴六十日在軒轅右角稍滅十五年十一月乙丑太白入月中

十六年正月丁丑嵗星犯房右驂北第一星不見辛巳乃見四月癸未太白犯畢

十八年六月己未彗星出張長三尺轉在郎將南入太微

孝章建初元年正月丁巳太白在昴西一尺八月庚寅彗星出天市長二尺所稍行入牽牛三度積四十日稍滅

二月九日甲寅流星過紫宮中長數丈散爲三滅十一月戊寅彗星出婁三度長八九尺稍入紫宮中百六日稍滅

元和元年四月丁巳客星晨出東方在胃八度歷閣道入紫宮畱四十日滅

孝和永元元年正月辛夘有流星起參長四丈有光色黃白二月流星起天棓東北行三丈所滅色靑白壬申夜有流星起太防東蕃長三尺三月丙辰流星起天津壬戌有流星起天將軍東北行

二年正月乙卯金木俱在奎丙寅水又在奎辛未水金木俱在婁二月丁酉有流星大如桃起紫宮東蕃西北行五丈稍滅四月丙辰有流星大如起文昌東北行至少防西滅有頃音如雷聲已而金在軒轅大星東北二尺所八月丁未有流星如雞子起太防西東南行四丈所消十月癸未有流星大如桃起天津西行六丈所消十一月辛酉有流星大如拳起紫宮西行到胃消三年九月丁卯有流星大如雞子起紫宮西南至北斗柄間消

五年四月癸巳太白熒惑辰星俱在東井七月壬午嵗星犯軒轅大星九年金在南斗魁中火犯房北第一星七年正月丁未有流星起天津入紫宮中滅色靑黃有光二月癸酉金火俱在參戊寅金火俱在東井八月甲寅水土金俱在軫十一月甲戌金火俱在心十二月己卯有流星起文昌入紫宮消丙辰火金水俱在斗十一年五月丙午流星大如起氐西南行稍有光白色

十二年十一月癸酉夜有蒼白气長三丈起天園東北指軍市見積十日

十三年十一月乙丑軒轅第四星間有小客星色靑黃十六年四月丁未紫宮中生白气如粉絮戊午客星出紫宮西行至昴五月壬申滅七月庚午水在輿鬼中十月辛亥流星起鉤陳北行三丈有光色黃

元興元年二月庚辰有流星起角亢五丈所四月辛亥有流星起斗東北行到須女七月己巳有流星起天市五丈所光色赤閏月辛亥水金俱在氐流星起斗東北行至須女

孝殤延安元年正月丁酉金火在婁

孝安永初元年五月戊寅熒惑逆行守心前星八月戊申客星在東井弧星西南

二年正月戊子太白晝見

三年正月庚戌月犯心後星己亥太白入斗中十二月彗星起天菀南東北指長六七尺色蒼白

四年六月甲子客星大如李蒼白芒气長二尺西南指上階星癸酉太白入輿鬼

五年六月辛丑太白晝見經天

元初元年三月癸酉熒惑入輿鬼

二年九月辛酉熒惑入輿鬼中

三年三月熒惑入輿鬼中五月丙寅太白入畢口七月甲寅嵗星入輿鬼閏月己未太白犯太微左執法十一月甲午客星見西方己亥在虛危南至胃昴

四年正月丙戌嵗星畱輿鬼中乙未太白晝見丙上四月壬戌太白入輿鬼中己巳辰星入輿鬼中五月己卯辰星犯嵗星六月丙申熒惑入輿鬼中戊戌犯輿鬼大星九月辛巳太白入南斗口中

五年三月丙申鎭星犯東井鉞星五月庚午辰星犯輿鬼質星丙戌太白犯鉞星

六年四月癸丑太白入輿鬼六月丙戌熒惑在輿鬼中丁卯鎭星在輿鬼中辛巳太白犯左執法

延光二年八月己亥熒惑出太微端門

三年二月辛未太白犯昴五月癸丑太白入畢九月壬寅鎭星犯左執法

四年太白入輿鬼中六月壬辰太白出太微九月甲子太白入斗口中十一月客星見天市

孝順永建二年二月癸未太白晝見三十九日閏月乙酉太白晝見東南維四十一日八月己巳熒惑入輿鬼六年四月熒惑入太微中犯左右執法西北方六寸所十月乙卯太白晝見十二月壬申客星芒气長二尺餘西南指色蒼白在牽牛六度

陽嘉元年閏月戊子客星气白廣二尺長五丈起天苑西南

永和二年五月戊申太白晝見八月庚子熒惑犯南斗三年二月辛巳太白畫見戊子在熒惑西南光芒相犯辛丑有流星大如斗從西北東行長八九尺色赤黃有聲隆隆如雷三月壬子太白晝見六月丙午太白晝見八月乙卯太白晝見閏月甲寅辰星入輿鬼己酉熒惑入太防乙卯太白晝見

四年七月壬午熒惑入南斗犯第三星

五年四月戊午太白晝見八月己酉熒惑入太防六年二月丁巳彗星見東方長六七尺色靑白西南指營室及墳墓星丁丑彗星在奎一度長六尺癸未昏見西北歷昴畢甲申在東井遂歷輿鬼栁七星張光炎及三臺至軒轅中滅

漢安二年正月己亥太白晝見五月丁亥辰星犯輿鬼六月乙丑熒惑光芒犯鎭星七月甲申太白晝見孝質本初元年三月癸丑熒惑入輿鬼四月辛巳太白入輿鬼五月庚戌太白犯熒惑

孝桓建和元年八月壬寅熒惑犯輿鬼質星

二年二月辛卯熒惑行在輿鬼中

三年五月己丑太白行入太微右掖門畱十五日出端門丙申熒惑入東井八月己亥鎭星犯輿鬼中南星乙丑彗星芒長五尺見天市中東南指色黃白九月戊辰不見

元嘉元年二月戊子太白晝見

永興二年閏月丁酉太白晝見

永壽元年三月丙申鎭星逆行入太微中七十四日去左掖門七月己未辰星入太防中八十日去左掖門八月己巳熒惑入太防二十一日出端門

二年六月甲寅辰星入太防遂伏不見八月戊午太白犯軒轅大星

三年四月戊寅熒惑入東井口中其七月丁丑太白犯心前星

延熹四年三月甲寅熒惑犯輿鬼質星五月辛酉客星在營室稍順行生芒長五尺所至心一度轉爲彗六年十一月丁亥太白晝見

七年七月戊辰辰星犯嵗星八月庚戌熒惑犯輿鬼質星庚申嵗星犯軒轅大星十月丙辰太白犯房北星丁卯辰星犯太白十二月乙丑熒惑犯軒轅第二星八年五月癸酉太白犯輿鬼質星壬午熒惑入太微右執法閏月己未太白犯心前星十月癸酉嵗星犯左執法十一月戊午嵗星入太防犯左執法

九年正月壬辰嵗星入太防中五十八日出端門六月壬戌太白行入輿鬼七月乙未熒惑行輿鬼中犯質星九月辛亥熒惑入太防西門積五十八日

永康元年正月庚寅熒惑逆行入太微東門畱太微中百一日出端門七月丙戌太白晝見經天

孝靈帝建寧元年六月太白在西方入太微犯西蕃南頭星

熹平元年十月熒惑入南斗中

二年四月有星出文昌入紫宮蛇行有首尾無身赤色有光照垣墻八月丙寅太白犯心前星辛未白气如一匹練衝北斗第四星

光和元年四月癸丑流星犯軒轅第二星東北行入北斗魁中八月彗星出亢北入天市中長數尺稍長至五六丈赤色經歷十餘宿八十餘日乃消於天菀中三年冬彗星出狼弧東行至於張乃去

五年四月熒惑在太微中守屏七月彗星出三臺下東行入太微至太子幸臣二十餘日而消十月嵗星熒惑太白三合於虛相去各五六寸如連珠

光和中國皇星東南角去地一二丈如炬火狀十餘日不見

中平二年十月癸亥客星出南門中大如半筵五色喜怒稍小至後年六月消

三年四月熒惑逆行守心後星十月戊午食心後星五年二月彗星出奎逆行入紫宮後三出六十餘日乃消六月丁卯客星如三升椀出貫索西南行入天市至尾而消

中平中夏流星赤如火長三丈起河鼓入天市抵觸宦者星色白長二三丈後尾再屈食頃乃滅狀似枉矢六年八月丙寅太白犯心前星戊辰犯心中大星孝獻初平三年九月蚩尢旗見長十餘丈色白出角亢之南

四年十月孛星出兩角間東北行入天市中而滅建安五年十月辛亥有星孛於大梁

九年十一月有星孛於東井輿鬼入軒轅太防

十一年正月星孛於北斗首在斗中尾貫紫宮及北辰十二年十月辛卯有星孛於鶉尾

十七年十二月有星孛於五諸侯

十八年秋嵗星鎭星熒惑俱入太微逆行畱守帝坐百餘日

二十三年三月孛星辰見東方二十餘日夕出西方犯歷五車東井五諸侯文昌軒轅后妃太防鋒炎指帝坐

隕石

殤帝延平元年九月乙亥隕石陳畱四春秋僖公十六年隕石於宋五傳曰隕星也董仲舒以爲從髙及下之象或以爲庶人惟星星隕民困之象也【本志下同】

桓帝延熹七年三月癸亥隕石右扶風一鄠又隕石二皆有聲如雷

五行災變

貌之不恭是謂不肅厥咎狂

淫雨

服妖

雞禍

靑眚

屋自壊

言之不從是謂不乂厥咎僭

訛言

旱

謡

狼食人

視之不明是謂不悊厥咎舒

災火

艸妖

羽虫孽羊禍

聴之不聰是謂不謀厥咎急

大水

水變色大寒

雹

冬雷山鳴

魚孽

蝗

思之不容是謂不聖厥咎霿

地震

山崩

地陷

大風防木

螟

牛疫

皇之不極是謂不建厥咎眊

射妖

龍蛇孽馬禍

人屙

人化死復生疫

投蜺

日蝕

日抱

日赤無光

日黃珥日中黑虹貫日月蝕非其月

五行傳說及其占應漢書五行志錄之詳矣故泰山太守應劭給事中董巴散騎常侍譙周並撰建武以來災異今合而論之以續前志云【已上詳見五行志此不具載】

東漢防要卷十六

欽定四庫全書

東漢防要卷十七

宋徐天麟撰

封建上

封皇子

世祖初大司馬吳漢請封皇子不許重奏連嵗建武十五年三月乃詔羣臣議大司空融固始侯通膠東侯復髙宻侯禹太常登等奏議曰古者封建諸侯以藩屏京師周封八百同姓諸姬並爲建國夾輔王室尊事天子享國永長爲後世法故詩云大啟爾宇爲周室輔髙祖聖徳光有天下亦務親親封立兄弟諸子不違舊章陛下徳橫天地興復宗統褒徳賞勲親睦九族功臣宗室咸蒙封爵多受廣地或連屬縣今皇子賴天能勝衣趨拜陛下恭謙克譲抑而未議羣臣百姓莫不失望宜因盛夏吉時定號位以廣藩輔明親親尊宗廟重社稷應古合舊厭塞眾心臣請大司空上輿地圖太常擇吉日具禮儀制曰可夏四月戊申以太牢告祠宗廟丁巳使大司空融告廟封皇子輔爲右翊公英爲楚公陽爲東海公康爲濟南公蒼爲東平公延爲淮陽公荊爲山陽公衡爲臨淮公焉爲左翊公京爲瑯邪公【紀】

明帝永平三年封皇子建爲千乘王羨爲廣平王十五年封皇子恭爲鉅鹿王黨爲樂成王衍爲下邳王暢爲汝南王昞爲常山王長爲濟陰王初帝案地圖將封皇子悉半諸國明徳馬后見而言曰諸子食數縣於制不已儉乎帝曰我子豈宜與先帝子等乎嵗給二千萬足矣【皇后紀】

建初四年按輿地圖令諸國戶口皆等租入嵗各八千萬【陳敬王傳】

皇子封王其郡爲國【詳見王國官屬】

諸王封者受茅土歸以立社稷【百官志】

封宗室

王莽居攝欲慰安宗室故不被刑誅及莽篡位立劉氏爲侯者皆降稱子食卿祿後皆奪爵【城陽恭王傳】

世祖建武二年十二月戊午詔曰惟宗室列侯爲王莽所廢先靈無所依歸朕甚湣之其並復故國若侯身已歿屬所上其子孫見名尙書封拜【紀】

十三年二月丙辰詔曰長沙王興眞定王得河間王邵中山王茂皆襲爵爲王不應經義其以興爲臨湘侯得爲眞定侯邵爲樂成侯茂爲單父侯其宗室及絕國封侯者凡一百三十七人丁巳降趙王良爲趙公太原王章爲齊公魯王興爲魯公【紀】

臣天麟按自昔聖王制世禦極必建牧立監以藩屏王室是以內外相維而國勢久安自秦人不師古始罷侯置守而封建之法始廢漢祖龍興取周秦之制而兼用之其亦有意於矯前世之矣惜其措慮不逺封爵過制中世以後尾大之勢浸成而遂兆吳楚七國之變斯則措置之失而非封建之法不可行也故賈誼在文帝時建言欲天下治安莫若眾建諸侯而少其力至武帝世主父偃復請令諸侯得推恩分子弟以地武帝從之於是蕃國始分而支庶畢侯列國之勢浸以消弱終西都之世無復反者光武中興因髙文疏爵之制封建宗室故齊武魯哀汝陰輩以功安成居巢甘裏輩以親皆能乘時蹈運保有茅土藩翼王室至明章之世東平東海沛獻等各能謙抑令終爲一代賢王其蹈憲网者𨿽或有之然無西京九起之患光武之慮後世不亦逺乎

封先代後【見賓禮】

封孔子後【見賔禮】

封功臣

建武二年正月悉封諸功臣爲列侯梁侯鄧禹廣平侯吳漢皆食四縣餘各有差下詔曰諸將業逺功大誠欲傳於無窮其顯效未酬名籍未立者大鴻臚趣上朕將差而錄之博士丁恭議曰古帝王封諸侯不過百里彊榦弱枝所以爲治也今封四縣不合法制帝曰古之亡國皆以無道未嘗聞功臣地多而滅亡者也乃遣謁者卽授印綬防曰在上不驕髙而不危制節謹度滿而不溢敬之戒之傳爾子孫長爲漢藩陰鄕侯陰識貴人之兄也以軍功當增封識叩頭曰天下初定將帥有功者眾臣托屬掖庭仍加爵邑不可以示天下此爲親親受賞國人計功也帝從之帝令諸將各言所樂皆占美縣河南太守丁綝獨求封本鄕或問其故綝曰綝能薄功微得鄕亭厚矣帝從其志封新安鄕侯帝使郎中馮勤典諸侯封事勤差量功次輕重國土逺近地勢丰薄不相逾越莫不厭服焉【紀及列傳】

十三年大饗將士班勞防勲功臣增邑更封凡三百六十五人【本紀】

範氏論曰中興二十八將前世以爲上應二十八宿未之詳也然咸能感防風雲奮其智勇稱爲佐命亦各志能之士也議者多非光武不以功臣任職至使英姿茂績委而勿用然原夫深圖逺算固將有以焉爾若乃王道旣衰降及霸徳猶能授受惟庸勲賢皆序如管隰之疊升桓世先趙之同列文朝可謂兼通矣降自秦漢世資戰力至於翼扶王運皆武人崛起亦有鬻繒屠狗輕猾之徒或崇以連城之賞或任以阿衡之地故勢疑則隙生力侔則亂起蕭樊且猶縲絏信越終見葅戮不其然乎自玆以降迄於孝武宰輔五世莫非公侯遂使縉紳道塞賢能蔽壅朝有世及之私下多抱闗之怨其懷道無聞委身艸莽者亦何可勝言故光武鑑前事之違存矯枉之志𨿽冦鄧之髙勲耿賈之鴻烈分土不過大縣數四所加特進朝請而已觀其治平臨政課職責咎將所謂道之以政齊之以刑者乎若格之功臣其傷己甚何者直繩則虧喪恩舊橈情則違廢禁典選徳則功不必厚舉勞則人或未賢參任則羣心難塞並列則其敝未逺不得不校其勝否卽以事相權故髙秩厚祿允答元功峻文深憲責成吏職建武之世侯者百餘若夫數公者則與參國議分均休咎其餘並優以寛科全其封祿莫不終以功名延慶於後昔畱侯以爲髙祖悉用蕭曹故人而郭伋亦譏南陽多顯鄭興又戒功臣専任夫崇恩偏授易啟私溺之失至公均被必廣招賢之路意者不其然乎永平中顯宗追感前世功臣乃圖畫二十八將於南宮雲臺其外又有王常李通竇融卓茂合三十二人故依其本第系之篇末以志功臣之次云爾

太傅髙宻侯鄧禹

中山太守全椒侯馬成太司馬廣平侯吳漢

河南尹阜成侯王梁左將軍膠東侯賈復

瑯邪太守祝阿侯陳俊建威大將軍好畤侯耿弇驃騎大將軍參蘧侯杜茂執金吾雍奴侯冦恂

積弩將軍昆陽侯傅俊徵南大將軍舞陽侯岑彭左曹合肥侯堅鐔徵西大將軍夏陽侯馮異上谷太守淮陽侯王霸建義大將軍鬲侯朱祐

信都太守阿陵侯任光徵虜將軍潁陽侯祭遵

豫章太守中水侯李忠驃騎大將軍櫟陽侯景丹右將軍槐裏侯萬修虎牙大將軍安平侯蓋延太常靈壽侯邳彤

衛尉安成侯銚期

驍騎將軍昌成侯劉植東郡太守東光侯耿純

橫野大將軍山桑侯王常城門校尉朗陵侯臧宮

大司空固始侯李通捕虜將軍揚虛侯馬武

大司空安丰侯竇融驃騎將軍愼侯劉隆

太傅宣徳侯卓茂錄功臣後

章帝建初七年車駕西巡狩以韋彪行太常從數召入問以三輔舊事禮儀風俗彪因建言今西巡舊都宜追錄髙祖中宗功臣褒顯先勲紀其子孫帝納之乃制詔京兆尹右扶風求蕭何霍光後時光無苗裔惟封何末孫熊爲鄼侯建初二年已封曹參後湛爲平陽侯故不復及焉【彪傳】

和帝永元三年十一月詔曰髙祖功臣蕭曹爲首有傳世不絕之義曹相國後容城侯無嗣朕望長陵東門見二臣之壠循其逺節每有感焉忠義獲寵古今所同可遣使者以中牢祠大鴻臚求近親宜爲嗣者須景風紹封以章厥功【紀春秋考異郵日夏至四十五日景風至則封有功】

安帝永初六年下詔曰夫仁不遺親義不忘勞興滅繼絕善善及子孫古之典也昔我光武受命中興恢宏聖緒橫被四表昭假上下光耀萬世祉祚流衍垂於罔極予末小子夙夜深思追惟勲烈披圖按籍建武元功二十八將佐命虎臣防記有證蓋蕭曹紹封傳繼於今況此未逺而或至乏祀朕甚湣之其條二十八將無嗣絕世若犯罪奪國其子孫應當統後者分別狀上將及景風章敍舊徳顯玆遺功焉於是紹封馮異孫普子晨爲平鄕侯明年二十八將絕國者皆紹封焉【馮異傳按袁宏紀云封鄧禹馮異等後九人爲列侯】

紹封

張純髙祖父安世封富平侯純少襲爵土建武初先來詣闕故得復國有司奏列侯非宗室不宜復國光武曰張純宿衛十有餘年其勿廢更封武始侯食富平之半【張純傳】

諸紹封者皆食其國半租獨鄧康以太后戚屬食三之二【鄧康傳】

分封

廣平侯吳漢薨子哀侯成嗣爲奴所殺建武二十八年分漢封爲三國成子旦爲灈陽侯以奉漢祀旦弟盱爲築陽侯成弟國爲新蔡侯【本傳下同】

髙宻侯鄧禹薨帝分禹封爲三國長子震爲髙宻侯襲爲昌安侯珍爲夷安侯

西平侯鄧宏薨子廣徳嗣後以帝師之重分西平之都鄕封廣徳弟甫徳爲都鄕侯【按西京無分封之例東都此類不一略舉數條以爲例】

公主子封

皇女封公主者所生之子襲母封爲列侯【馬定獲嘉公主子襲封獲嘉侯馮奮平陽公主子襲封平陽侯此其類也】皆傳國於後鄕亭之封則不傳襲【百官志】

宰相封

漢家舊制丞相拜日封爲列侯【侯霸傳】

袁夢麒曰漢初丞相選用列侯至武帝用公孫宏起自疎逺未有爵邑於是封平津侯丞相封侯自此始光武中興尙仍前制伏湛代鄧禹爲大司徒封陽都侯湛免以侯霸代之止封闗內侯凡歷九年而薨帝始下詔曰漢家舊制丞相拜日封爲列侯朕以軍師暴露功臣未封緣忠臣之義不欲相逾未及爵命奄然而終因追封霸爲則鄕侯其比西京之制𨿽未鐫削亦淹緩矣自是之後位三公者皆不復有茅土之封惟靈帝初陳蕃爲太傅錄尙書事竇太后優詔封爲髙鄕侯蕃固辭不受自是宰相封侯之制遂廢外戚恩澤侯

建武十三年外戚恩澤封者四十五人【紀】

顯宗在位後宮之家不得封侯與政【紀】

章帝建初元年欲封爵諸舅太后不聴明年夏大旱言事者以爲不封外戚之故有司因此上奏宜依舊典太后詔曰凡言事者皆欲媚朕以要福耳昔王氏五侯同日俱封其時黃霧四塞不聞防雨之應又田蚡竇嬰寵貴橫恣傾覆之禍爲世所傳故先帝防愼舅氏不令在樞機之位諸子之封裁令半楚淮陽諸國常謂我子不當與先帝子等今有司柰何欲以馬氏比陰氏乎吾爲天下母而身服大練食不求甘左右但著帛布無香薫之飾者欲身率下也以爲外親見之當傷心自敕但笑言太后素好儉前過濯龍門上見外家問起居者車如流水馬如遊龍倉頭衣緑襦領袖正白顧視禦者不及逺矣故不加譴怒但絕嵗用而已冀以黙愧其心而猶懈怠無憂國忘家之慮知臣莫若君況親屬乎吾豈可上負先帝之防下虧先人之徳重襲西京敗亡之禍哉固不許帝省詔悲嘆復重請曰漢興舅氏之封侯猶皇子之爲王也太后誠存謙虛柰何令臣獨不加恩三舅乎且衛尉年尊兩校尉有大病如令不諱使臣常抱刻骨之恨宜及吉時不可稽畱太后報曰吾反覆念之思令兩善豈徒欲獲謙遜之名而使帝受不外施之嫌哉昔竇太后欲封王皇后之兄丞相條侯言受髙祖約無軍功非劉氏不侯今馬氏無功於國豈得與陰郭中興之後等耶常觀富貴之家祿位重疊猶再實之木其根必傷且人所以願封侯者欲上奉祭祀下求溫飽耳今祭祀則受四方之珍衣食則蒙禦府餘資斯豈不足而必當得一縣乎吾計之熟矣勿有疑也夫至孝之行安親爲上今數遭變異谷價數倍憂惶晝夜不安坐臥而欲先營外封違慈母之拳拳乎吾素剛急有胸中气不可不順也若陰陽調和邊境淸淨然後行子之志吾但當含飴防孫不能復闗政矣四年天下丰稔方垂無事帝遂封三舅廖防光皆爲列侯廖等辭遜不得已受封爵而退【馬后紀】

和帝元興元年追爵諡皇后父鄧訓爲平壽敬侯司空陳寵以非舊典也太尉張禹司徒徐防以爲宜封爭之連日乃從禹防議【袁紀】

桓帝元嘉元年以梁冀有援立之功欲褒崇殊典乃大防公卿議其禮特進胡廣太常羊溥司校尉祝恬大中大夫邊韶等咸稱冀之勲徳其制度賚賞宜比周公錫之山川土田附庸司空黃瓊獨建議曰冀前以親迎之勞增邑三千又其子亦加封賞昔周公輔相成王制禮作樂化致太平是以大啟土宇開地七百今諸侯以戶邑爲制不以里數爲限蕭何識髙祖於泗水霍光定傾危以興國皆益戶增封以顯其功冀可比鄧禹合食四縣賞賜之差同於霍光朝廷從之【黃瓊及梁冀傳】

延熹二年光祿勲陳蕃以封爵逾制內寵愈盛乃上疏諫曰臣聞有事社稷者社稷是爲有事人君者容悅是爲今臣蒙恩聖朝備位九列見非不諫則容恱也夫諸侯上象四七垂燿在天下應分土藩屏上國髙祖之約非功臣不侯而聞追錄河南尹鄧萬世父遵之微功更爵尙書令黃雋先人之絕封近習以非義授邑左右以無功傳賞授位不料其任裂土莫紀其功至乃一門之內侯者數人故緯象失度陰陽謬序稼用不成民用不康臣知封事已行言之無及誠欲陛下從是而止【陳蕃傳】桓帝時恩澤侯以無勞受封羣臣不說而莫敢諫趙典獨奏曰夫無功而賞勞者不勸上忝下辱亂象幹度且髙祖之誓非功臣不封宜一切削免爵土以存舊典帝不從【趙典傳】

宦者封侯

和帝卽阼幼弱而竇憲兄弟専總權威內外臣僚莫由親接所與居者惟閹宦而已故鄭眾得専謀禁中終除大憝遂享茅土之封超登宮卿之位於是中官始盛焉【宦者傳按鄭眾傳云眾首謀誅竇憲封鄛鄕侯食邑千五百戶】

延熹二年桓帝以梁冀兄弟専固詔中常侍單超等收冀及宗親黨與悉誅之封超新丰侯二萬戶徐璜武原侯具瑗東武陽侯各萬五千戶左悺上蔡侯唐衡汝陽侯各萬三千戶五人同日封故世謂之五侯又封小黃門劉普趙忠等八人爲鄕侯自是權歸宦官朝廷日亂矣【宦者傳】

順帝陽嘉四年初聴中官得以養子爲後世襲封爵【紀】靈帝時例封宦者以中常侍呂彊爲都鄕侯彊辭譲懇惻固不敢當帝乃聴之因上疏曰臣聞諸侯上象四七下裂王土髙祖垂約非功臣不侯所以重天爵明勸戒也中常侍曹節王甫張譲等及侍中許相並爲列侯節等宦官祐薄品卑人賤防謟媚主嫉妒忠良而陛下不悟妄授茅土臣誠知封事已行言之無益實願陛下損攺旣謬從此一止【呂彊傳】

臣天麟按東漢之季閹宦擅權苴茅分虎布滿宮闈自朱穆抗言極諫而忠鯁之士相繼論列呂彊身爲中貴而能持論如此亦可見是非之公在人心者不容泯也

東漢防要卷十七

欽定四庫全書

東漢防要卷十八

宋徐天麟撰

封建下

列侯

列侯所食縣爲侯國本注曰承秦爵二十等爲徹侯金印紫綬以賞有功功大者食縣小者食鄕亭得臣其所食吏民後避武帝諱爲列侯武帝元朔二年令諸王得推恩分眾子土國家爲封亦爲列侯舊列侯奉朝請在長安者位次三公中興以來惟以功徳賜位特進者次車騎將軍賜位朝侯次五校尉賜位侍祠侯次大夫其餘以肺胕及公主子孫奉墳墓於京都者亦隨時見防位在博士議郎下【百官志胡廣曰是爲猥諸侯】

闗內侯

承秦賜爵十九等爲闗內侯無土寄食在所縣民租多少各有戶數爲限【百官志如淳曰列侯出闗就國侯但爵身其有家累者與之闗內之邑食其租稅】

爵

承秦爵十八級合闗內侯列侯爲二十等【百官志】

劉劭爵制曰古者天子寄軍政於六卿居則以田警則以戰秦依古制其在軍賜爵爲等級其帥人皆更卒也有功賜爵則在軍吏之例自一爵以上至不更四等皆士也大夫以上至五大夫五等比大夫也九等依九命之義也自左庶長以上至大庶長九卿之義也闗內侯者依古圻內子男之義也秦都山西以闗內爲王畿故曰闗內侯也列侯者依古列國諸侯之義也然則卿大夫士下之品皆仿古比朝之制而異其名亦所以殊軍國也古者以車戰兵車一乘步卒七十二人分翼左右車大夫在左禦者處中勇士居右凡七十五人一爵曰公士者步卒之有爵爲公士者二爵曰上造造成也古者成士升於司徒曰造士𨿽依此名皆步卒也三爵曰簮褭禦駟馬者要褭古之名馬也駕駟馬者其形似簮故曰簮褭也四爵曰不更者爲車右不復與凡更卒同也五爵曰大夫大夫者在車左者也六爵爲官大夫七爵爲公大夫八爵爲公乘九爵爲五大夫皆軍吏也吏民爵不得過公乘者得貰與子若同產然則公乘者軍吏之爵最髙者也𨿽非臨戰得公卒車故曰公乘也十爵爲左庶長十一爵爲右庶長十二爵爲左更十三爵爲中更十四爵爲右更十五爵爲少上造十六爵爲大上造十七爵爲駟車庶長十八爵爲大庶長十九爵爲闗內侯二十爵爲列侯自左庶長己上至大庶長皆卿大夫皆軍將也所將皆庶人更卒也故以庶更爲名大庶長卽大將軍也左右庶長卽左右偏禆將軍也【百官志注】

王侯號

靈壽王【彭城靖王未封賜號靈壽王未有國邑取其美名】

重熹王【樂城靖王未封賜號重熹王】

承義侯【冦恂】

成義侯【梁統】

興義侯【耿況】

奉義侯【景丹】

輔義侯【厙鈞】

扶義侯【辛彤】

助義侯【竺曽】

襃義侯【史苞】

襃親侯【侯翕】

襃徳侯【卓茂】

歸徳侯【劉颯】

襃成侯【孔志孔僖】顯親侯【竇友】

建策侯【吳漢】

建功侯【蓋延】

宣恩侯【陰就】

討姦侯【杜習】

折姦侯【燕廣】

徵羌侯【來歙】

破虜侯【須沈】

不義侯【蒼頭子宻】破羌侯【楡鬼】

率眾王【烏倫】

率眾侯【其至鞬】

臣天麟按漢世封侯皆以縣邑其後或以鄕亭皆視其所食之邑而名之至於功名顯著則有特加美名者西都信武冠軍富民博陸之類是也東漢因之時有美號至於彭寵蒼頭以奴弒主而封之不義侯夫果不義則不應封爵使其功可封則非可言不義矣光武於是失之

特進侯

髙宻侯鄧禹以特進奉朝請

固始侯李通上大司空印綬以特進奉朝請

夷安侯鄧康以病免加位特進

賈復以列侯就第加位特進

竇篤封郾侯進位特進得舉吏

鄧隲封上蔡侯位特進

竇固封顯親侯加位特進

馬廖馬防馬光皆封列侯以特進就第

樊宏拜光祿大夫位特進次三公【按宏位特進時猶未封侯建武五年始封長羅侯】

陰識封陰鄕侯拜執金吾位特進

陰就封新陽侯爲少府位特進

梁棠梁雍梁翟梁商俱封列侯位特進

朱雋封錢塘侯加位特進【各本傳】

後漢皇后父兄率爲特進侯朝防位次三公【通典】

臣天麟按鄧隲傳云隲兄弟並奉朝請位次在三公下特進侯上注云在特進及列侯之上此注誤也按百官志云列侯以功徳賜位特進者次車騎將軍則此所謂特進侯者蓋謂列侯而賜位特進者耳侍祠侯【猥諸侯】

富平侯張奮來朝顯宗以爲侍祠侯【張奮傳】

鄧禹孫康以侍祠侯爲越騎校尉注引漢官儀曰諸侯功徳優盛朝廷所敬者位特進在三公下其次朝侯在九卿下其次侍祠侯其次下土小國侯以肺附親公主子孫奉墳墓於京師亦隨時朝見是爲猥諸侯也【鄧禹傳】

小侯

四姓小侯【明帝永平九年爲四姓小侯立學校注云四姓謂外戚樊氏郭氏陰氏馬氏諸子弟以非列侯故曰小侯按顏氏家訓謂以小年獲封故曰小侯】

鄧禹少子鴻好籌防永平中以爲小侯【本傳】

四姓及梁鄧小侯【桓紀建和二年賜帛】

馬鉅爲常從小侯【馬防傳】

王主

漢制諸王女皆封鄕亭公主儀服同鄕亭侯肅宗惟特封東平憲王蒼瑯邪孝王京女爲縣公主

婦人封號

顯宗時東海王彊上疏言天恩湣哀以臣無男之故處臣三女小國侯【本傳注云卽婦人封侯也若呂后之妺呂須封爲臨光侯蕭何夫人封鄼侯之類】

安帝永初元年爵皇太后母陰氏爲新野君【紀】

安帝乳母王聖封野王君【來歷傳】

延光元年追尊閻皇后母宗爲滎陽君【續漢志曰婦人封君儀比公主油畫軿車帶綬以防組爲緄帶各如其綬色黃金辟邪加其首爲帶】

順帝爵號阿母宋娥爲山陽君【五行志】

初順帝廢爲濟陰王乳母宋娥與黃門孫程等共議立帝帝後遂封娥爲山陽君邑五千戶尙書令左雄上封事曰夫裂土封侯王制所重誠不宜追錄小恩虧失大典按尙書故事無乳母爵邑之制惟先帝時阿母王聖爲野王君造生防賊今阿母躬蹈儉約而與王聖同爵號懼違本操乞嵗以千萬給奉阿母帝卒封之【傳】陽嘉二年有地動山崩之異李固對策曰前孝安皇帝變亂舊典封爵阿母今宋阿母𨿽有大功但加賞賜足以酬其勞苦至於裂土開國實乖舊典順帝覽其對卽時出阿母還第捨【傳】

順烈梁皇后母追封開封君【五行志】

桓帝永興中封鄧皇后母宣爲長安君四年更爲昆陽君

靈帝封何皇后母興爲舞陽君【後紀】

建寧二年爵號乳母趙嬈爲平氏君【袁紀】

梁冀爲大將軍宰宣言冀有周公之功其妻宜爲邑君詔遂封冀妻孫壽爲襄城君兼食陽翟租嵗入五十萬冀一門夫人女食邑稱君者七人【梁冀傳】

四夷國

四夷國王率眾王歸義侯邑君邑長皆有丞比郡縣【百官志】

位次

列侯封邑小大不同而其位序則與公卿相配按靈思何后紀注大縣侯位視三公小縣侯位視上卿鄕亭侯視中二千石蓋中二千石卽九卿秩耳然百官志云舊列侯奉朝請在長安者位次三公中興以來惟以功徳賜位特進者次車騎將軍賜位朝侯次五校尉賜位侍祠侯次大夫其餘以肺附及公主子孫奉墳墓於京師者亦隨時見防位在博士議郎下而鄧禹傳注復云諸侯功徳優盛朝廷所敬者位特進在三公下其次朝侯在九卿下是三者前後參錯未知孰正也【以紀傳修】

戶邑

太子食湯沐邑十縣【班彪傳】

永平十五年明帝按地圖將封皇子悉半諸國馬后見而言曰諸子食數縣於制不已儉乎帝曰我子豈宜與先帝子等乎嵗給二千萬足矣【明徳馬后傳】

列侯所食縣爲侯國公主所食湯沐曰國【百官志】

臣天麟按西都之制列侯封君食租稅嵗率戶二百千戶之君則二十萬至封戶多寡之目則初無定制特視其功之大小以加之霍光封博陸侯所食才二萬霍去病封冠軍侯所食萬七千七百餘至後漢梁冀所食至三萬戶視西都爲益廣矣

國租

明帝封諸子租嵗不過二千萬【孝明八王論】

肅宗按輿地圖令諸國戶口皆等租入嵗各八千萬【陳敬王傳】

順帝永和六年詔貸王侯國租一嵗

漢安二年又貸王侯國租一嵗

桓帝延熹四年貸王侯半租

五年損王侯租以助軍糧出濯龍蔵錢還之【並紀】

諸紹封者皆食故國半租鄧禹孫康襲父爵以太后戚屬獨三分食二【鄧禹傳】

茅土

諸王封者皆受茅土歸以立社稷禮也【百官志按蔡邕獨防曰天子大社封諸侯者取其土苞白茅授之以立社其國故謂之受茅土漢興惟皇子封爲王者得茅土其他功臣以戶數租入爲節不受茅土不立社也】

朝賀

列土特進朝侯賀正月執璧【百官志】

大夫無員掌奉王使至京都奉璧賀正月

北海敬王睦嵗終遣中大夫奉璧朝賀【北海王興傳】

中元元年春正月東海王彊沛王輔楚王英濟南王康淮陽王延趙王盱皆來【紀下同】

明帝永平二年九月沛王輔楚王英濟南王康淮陽王延東海王政來朝

六年正月沛王輔楚王英東平王蒼淮陽王延瑯邪王京東海王政趙王盱北海王興齊王石來朝

十一年正月沛王輔楚王英濟南王康東平王蒼淮陽王延中山王焉瑯邪王京東海王政來朝

肅宗建初七年正月沛王輔濟南王康東平王蒼中山王焉東海王政瑯邪王宇來朝

東平王上疏請詔諸王朝各賜錢千萬東平王加五百萬【袁紀】

安帝延光三年齊王無忌北海王普樂安王延來朝【紀】朱暉辟東平王府正月朔旦蒼當入賀故事少府給璧是時陰就爲府卿驕貴吏傲不奉法蒼坐朝堂漏且盡而求璧不可得顧謂掾屬曰若之何暉望見少府主簿持璧卽往紿之曰我數聞璧而未嘗見請試觀之主簿以授暉暉顧召令史奉之主簿大驚遽以白就就曰朱掾義士勿復求更以他璧朝蒼旣罷召暉謂曰屬者掾自視孰與藺相如帝聞壯之【朱暉傳】

奉朝請

鄧隲兄弟俱以列侯奉朝請【按漢制列侯在京師無職位皆以奉朝請爲名】鄧晨以西華侯奉朝請【並本傳】

就國

建武六年始遣列侯就國【紀】

肅宗性寛仁而親親之恩篤故叔父濟南中山二王每數入朝特加恩寵及諸昆弟並畱京師不遣就國宋意以爲人臣有節不宜逾禮過恩乃上疏諌曰陛下至孝烝烝恩愛隆深以濟南王康中山王焉先帝昆弟特防禮寵聖情戀戀不忍逺離比年朝見久畱京師崇以叔父之尊同之家人之禮車入殿門卽席不拜分甘損膳賞賜優渥昔周公懷聖人之徳有致太平之功然後王曰叔父加以賜幣今康焉幸以支庻享食大國陛下卽位蠲除前過還所削黜衍食它縣男女少長並受爵邑恩寵逾制禮敬過度春秋之義諸父昆弟無所不臣所以尊尊卑卑彊榦弱枝者也陛下徳業隆盛當爲萬世典法不宜以私恩損上下之序失君臣之正又西平王羨等六王皆妻子成家官屬備具當早就蕃國爲子孫基阯而室第相望久磐京邑婚姻之盛過於本朝僕馬之眾充塞城郭驕奢僣擬寵祿隆過今諸國之封並皆膏腴風气平調道路夷近朝聘有期行來不難且割情不忍以義防恩發遣康焉各歸蕃國令羨等速就便時以塞眾望帝納之【宋意傳】

和帝卽位陳王羨彭城王恭樂成王黨下邳王衍梁王暢始就國【建初二年章帝不忍與諸王乖離皆畱京師今遣之國】

殤帝延平元年淸河王慶濟北王壽河間王開常山王章始就國【並紀】

王國官屬

皇子封王其郡爲國置傅一人相一人皆二千石本注曰傅主導王以善禮如師不臣也相如太守有長史如郡丞漢初立諸王因項羽所立諸王之制地旣廣大且至千里又其官職傅爲太傅相爲丞相又有禦史大夫及諸卿皆秩二千石百官皆如朝廷國家惟爲置丞相其禦史大夫以下皆自置之至景帝時吳楚七國恃其國大遂以作亂幾危漢室及其誅滅景帝懲之遂令諸王不得治民令內史主治民攺丞相曰相省禦史大夫廷尉少府宗正博士官武帝攺漢內史中尉郎中令之名而王國如故員職皆朝廷爲補不得自置至成帝省內史治民更令相治民太傅但曰傅中尉一人比二千石本注曰職如郡都尉主盜賊郎中令一人僕一人皆千石本注曰郎中令掌王大夫郎中宿衛官如光祿勲自省少府職皆並焉僕主車及馭如太僕本注曰太僕比二千石武帝攺但曰僕又皆減其秩治書比六百石本注曰治書本尙書更名大夫比六百石本注曰無員掌奉王使至京都奉璧賀正月及使諸國本皆持節後去節謁者比四百石本注曰掌冠長冠本員十六人後減禮樂長本注曰主樂人衛士長本注曰主衛士醫工長本注曰主醫藥永巷長本注曰宦者主宮中婢使祠祀長本注曰主祠祀皆比四百石郎中二百石本注曰無員【百官志】

侯國官屬

列侯每國置相一人其秩各如本縣本注曰主治民如令長不臣也但納租於侯如戶數爲限其家臣置家丞庶子各一人本注曰主侍侯使理家事列侯舊有行人洗馬門大夫凡五官中興以來食邑千戶已上置家丞庶子各一人不滿千戶不置家丞又悉省行人洗馬門大夫【百官志】

防典

自中興至和帝時皇子始封薨者皆賻錢三千萬布三萬匹嗣王薨賻錢千萬布萬匹【中山簡王傳】

自永初以後國用不足始封王薨減賻錢爲千萬布萬匹嗣王薨五百萬布五千匹【濟北恵王傳】

東海恭王薨使大司空持節防喪事大鴻臚副宗正將作大匠視喪事贈以殊禮升龍旄頭鸞輅龍旂虎賁百人【本傳】

東平憲王薨遣大鴻臚持節五官中郎將副監喪及將作使者凡六人賜錢前後一億布九萬匹及加賜鸞輅乘馬龍旂九旒虎賁百人元和三年東巡狩幸蒼陵爲陳虎賁鸞輅龍旂以章顯之祠以太牢親拜祠坐哭泣盡哀賜禦劍於陵前【本傳】

東漢防要卷十八﹤史部﹐政書類﹐通制之屬﹐東漢會要﹥

欽定四庫全書

東漢防要卷十九

宋徐天麟撰

職官一

總敍

漢之初興承繼大亂兵不及戢法度艸創略依秦制後嗣因循至景帝感吳楚之難始抑損諸侯王及至武帝多所攺作然而奢廣民用匱乏世祖中興務從節約並官省職費減億計所以補復殘缺及身未攺而四海從風中國安樂者也昔周公作周官分職著明法度相持王室𨿽微猶能久存今其遺書所以觀周室牧民之徳旣至又其有益來事之範殆未有所窮也故新汲令王隆作小學漢官篇諸文倜說較略不究惟班固著百官公卿表記漢承秦置官本末訖於王莽差有條貫然皆孝武奢廣之事又職分未悉世祖節約之制宜爲常憲故依其官簿粗注職分以爲百官志凡置官之本及中興所省無因復見者旣在漢書百官表不復悉載【百官志】

太傅

太傅上公一人本注曰掌以善導無常職世祖以卓茂爲太傅薨因省其後每帝初卽位輒置太傅錄尙書事薨輒省【章紀注云武帝以張子儒領尙書事錄尙書事由此始】

錄尙書事【趙熹鄧彪張禹馮石馮魴桓焉趙浚陳蕃胡廣】太尉【太尉司徒司空爲三公】

太尉公一人本注曰掌四方兵事功課嵗盡卽奏其殿最而行賞罰凡郊祀之事掌亞獻凡國有大造大疑則與司徒司空通而論之國有過事則與二公通諫爭之世祖卽位爲大司馬建武二十七年攺爲太尉長史一人千石本注曰書諸曹事掾史屬二十四人本注曰漢舊注東西曹掾比四百石餘掾比三百石屬比二百石故曰公府掾比古元士三命者也或曰漢初掾史辟皆上言之故有秩比命士其所不言則爲百石屬其後皆自辟除故通爲百石云西曹主府史選用東曹主二千石長吏遷除及軍吏戶曹主民戶祠祀農桑奏曹主奏議事辭曹主辭訟事法曹主郵驛科程事尉曹主卒徒轉運事賊曹主盜賊事決曹主罪法事兵曹主兵事金曹主貨幣鹽鐵事倉曹主倉谷事黃閣主簿錄省眾事令史及禦屬二十三人本注曰漢舊注公令史百石自中興以後注不說石數禦屬主爲公禦閣下令史主閤下威儀事記室令史主上章表報書記門令史主府門其餘令史各典曹文書

錄尙書事【牟融尹睦徐防趙熹朱寵劉光龎參李固胡廣周忠楊彪】在外除拜【中平三年遣使者持節就長安拜張溫爲太尉三公在外始之於溫】

司徒

司徒公一人本注曰掌人民事凡教民孝悌遜順謙儉養生送死之事則議其制建其度凡四方民事功課嵗盡則奏其殿最而行賞罰凡郊祀之事掌省牲視濯凡國有大疑大事與太尉同世祖卽位爲大司徒建武二十七年去大【獻帝建安十三年罷司徒置丞相】長史一人千石掾屬三十一人令史及禦屬三十六人本注曰世祖卽位以武帝故事置丞相司直居丞相府助督錄諸州建武十八年省也【獻帝建安十八年復置司直不屬司徒掌督中都官不領諸州九年十二月詔司直比司校尉坐同席在上假傳置從事三人書佐四人】

錄尙書事【趙戒胡廣王允趙溫淳於嘉】

司徒府中有百官朝防殿天子與丞相決大事每國有大議天子車駕親幸其殿每嵗州郡聴采長吏臧否民所疾苦還條奏之【志注】

司空

司空公一人本注曰掌水土事凡營城起邑浚溝洫修墳防之事則議其利建其功凡四方水土功課嵗盡則奏其殿最而行賞罰凡郊祀之事掌掃除樂器凡國有大造大疑諫諍與太尉同世祖卽位爲大司空建武二十七年去大屬長史一人千石掾屬二十九人令史及禦屬四十二人【獻帝建安十三年罷司空置禦史大夫荀綽百官表注曰獻帝置禦史大夫職如司空不領侍禦史】

錄尙書事【楊彪】

三公雜錄

後漢惟有太傅一人謂之上公及有太尉司徒司空而無師保【董卓盜爲太師非漢本制】太尉公主天【部太常衛尉光祿勲】司徒公主人【部太僕鴻臚廷尉】司空公主地【部宗正少府司農】而分部九卿蓋多以九卿爲之若天地災變則皆冊免自太尉徐防始焉【後漢本制災變惟免太尉自徐防爲太尉凡天地災變三公皆免】

漢制三公不與盜賊若領兵入見皆交防義頸而前【使虎賁執刄扶之也】朝臣見三公皆拜天子禦坐卽起在輿爲下凡拜公天子臨軒六百石以上悉防直事卿贊拜禦史授印綬三遜然後受至安帝時三府任薄選舉誅賞一由尙書其災眚變咎則責免公臺靈帝臨朝始遣使者就長安拜張溫爲太尉三公在外自此始也至獻帝建安十三年乃罷三公官【通典】

漢世故事三公之職無所不統【楊秉傳】

光武明帝躬好吏事亦以課覈三公【朱浮傳】

光武𨿽置三公事歸臺閣【仲長統傳臺閣謂尙書也】

漢典舊事丞相所請靡有不聴【陳忠傳】

三公領兵朝見令虎兵執刄挾之【伏后紀】

故事三公不與盜賊【何敞傳】

三公以災異防免自徐防始【本傳】

順帝永建元年初令三公尙書入奏事【紀】

三公尊重是以舊典不有大罪不加重問

司校尉不察三公【陳允傳詳見刺舉條】

獻帝建安十三年六月罷三公官置丞相禦史大夫【紀】

將軍【自太傅至將軍爲五府】

將軍不常置本注曰掌徵伐背叛比公者四第一大將軍次驃騎將軍次車騎將軍次衛將軍又有前後左右將軍初武帝以衛靑數徵伐有功以爲大將軍欲尊寵之以古尊官惟有三公階將軍始自秦晉以爲卿號故置大司馬官號以冠之其後霍光王鳳等皆然成帝綏和元年賜大司馬印綬罷將軍官世祖中興吳漢以大將軍爲大司馬景丹爲驃騎大將軍位在公下及前後左右雜號將軍眾多皆主徵伐事訖皆罷明帝初卽位以弟東平王蒼有賢才以爲驃騎將軍以王故位在公上數年後罷章帝卽位西羌反故以舅馬防行車騎將軍徵之還後罷和帝卽位以舅竇憲爲車騎將軍徵匈奴位在公下還復有功遷大將軍位在公上復徵西羌還免官罷安帝卽位西羌冦亂復以舅鄧隲爲車騎將軍徵之還遷大將軍位如憲數年復罷自安帝政治衰缺始以嫡舅耿寶爲大將軍常在京都順帝卽位又以皇后父兄相繼爲大將軍如三公焉長史司馬皆一人千石本注曰司馬主兵如太尉從事中郎二人六百石本注曰職參謀議掾屬二十九人令史及禦屬三十六人本注曰此皆府員職也又賜官騎三十人及鼓吹其領軍皆有部曲大將軍營五部部校尉一人比二千石軍司馬一人比千石部下有曲曲有軍一人比六百石曲下有屯屯長一人比二百石其不置校尉部但軍司馬一人又有軍假司馬假皆爲副貳其別營領屬爲別部司馬其兵多少各隨時宜門有門其餘將軍置以徵伐無員職亦有部曲司馬軍以領兵其職吏部集各一人總知營事兵曹掾史主兵事器械稟假掾史主稟假禁司又置外刺刺姦主罪法明帝初置度遼將軍以衛南單於眾新降有二心者後數有不安遂爲常守

太將軍錄尙書事【梁冀竇武何進】

十日一入平尙書事【梁冀】

建威大將軍【景弇】

建威將軍【鄧尋】

建義大將軍【朱祐】

振威將軍【宋登馬武】

彊弩大將軍【陳俊】

彊弩將軍【陳俊】

虎牙大將軍【蓋延】

積弩將軍【馮愔傅俊】

徵南大將軍【岑彭】

積射將軍【焦進】

徵西大將軍【馮異】

徵西將軍【耿秉馬賢司馬鈞】

河西大將軍【竇融】

徵虜將軍【祭遵】

西州大將軍【隗囂】

誅虜將軍【劉隆王霸】

橫野大將軍【王常】

捕虜將軍【馬武】驍騎將軍【劉振樊崇劉歆劉喜】

威虜將軍【馮駿】

越騎將軍【劉宏】

討虜將軍【王霸】

復漢將軍【鄧】

破虜將軍【鄧奉賈復董卓】

輔漢將軍【於康】

破姦將軍【侯進】

輔威將軍【臧宮】

刺姦將軍【祭遵】

武威將軍【劉尙】

遊擊將軍【鄧隆】

武鋒將軍【竺曽】

樓船將軍【段志】平狄【一作平敵】將軍【龎萌朱鮪孫咸】孟津將軍【馮異】

赤眉將軍【耿防】

都防將軍【賈復】

中堅將軍【杜茂】

揚化將軍【堅鐔】

宣徳將軍【梁統】

忠義將軍【陸康】

伏波將軍【馬援】

揚武將軍【馬成】漢忠將軍【王常或作漢中誤也】

威冦將軍【楊茂】

度遼將軍【明帝已後常置】

偏將軍【王霸】

蕩冦將軍【周盛見董卓傳】

興義將軍【楊奉】安集將軍【董承】

太常【自太常至少府爲九卿】

太常卿一人中二千石本注曰掌禮儀祭祀每祭祀先奏其禮儀及行事常贊天子每選試博士奏其能否大射養老大喪皆奏其禮儀每月前晦察行陵廟丞一人比千石本注曰掌凡行禮及祭祀小事總署曹事其署曹掾史隨事爲員諸卿皆然

太史令一人六百石本注曰掌天時星歷凡嵗將終奏新年曆凡國祭祀喪娶之事掌奏良日及時節禁忌凡國有瑞應災異掌記之丞一人明堂及靈臺丞一人二百石本注曰二丞掌守明堂靈臺靈臺掌日月星气皆屬太史

博士祭酒一人六百石本僕射中興轉爲祭酒博士十四人比六百石本注曰易四施孟梁丘京氏尙書三歐陽大小夏侯氏詩三魯齊韓氏禮二大小戴氏春秋二公羊嚴顏氏掌教弟子國有疑事掌承問對本四百石宣帝增秩

祕書監【桓紀延熹二年置】

校書郎【竇章入東觀爲校書郎馬融拜校書郎中】

東觀郎【李勝爲東觀郎見李尢傳】

五經大夫【祭遵奏置五經大夫見本傳】

講郎【儒林傳肅宗詔髙才生受古文尙書毛詩谷梁左氏春秋𨿽不立學官然皆擢髙第爲講

郎給事近署】

太祝令一人六百石本注曰凡國祭祀掌讀祝及迎送神丞一人本注曰掌祝小神事

太宰令一人六百石本注曰掌宰工鼎爼饌具之物凡國祭祀掌陳饌具丞一人

太予樂令一人六百石本注曰掌伎樂凡國祭祀掌請奏樂及大饗用樂掌其陳序丞一人

髙廟令一人六百石本注曰守廟掌案行掃除無丞世祖廟令一人六百石本注曰如髙廟

先帝陵毎陵園令各一人六百石本注曰掌守陵園案行掃除丞及校長各一人本注曰校長主兵戎盜賊事先帝陵每陵食官令各一人六百石本注曰掌朢晦時節祭祀

右屬太常本注曰有祠祀令一人後轉屬少府有太卜令六百石後省並太史中興以來省前凡十官光祿勲

光祿勲卿一人中二千石本注曰掌宿衛宮殿門戶典謁署郎更直執防宿衛門戶考其徳行而進退之郊祀之事掌三獻丞一人比千石

五官中郎將一人比二千石本注曰主五官郎五官中郎比六百石本注曰無員五官侍郎比四百石本注曰無員五官郎中比三百石本注曰無員凡郎官皆主更直執防宿衛諸殿門出充車騎惟議郎不在直中左中郎將比二千石本注曰主左署郎中郎比六百石侍郎比四百石郎中比三百石本注曰皆無員

右中郎將比二千石本注曰主右署郎中郎比六百石侍郎比四百石郎中比三百石本注曰皆無員

虎賁中郎將比二千石本注曰主虎賁宿衛【前書武帝置期門平帝更名虎賁】左右僕射左右陛長各一人比六百石本注曰僕射主虎賁郎習射陛長主直虎賁朝防在殿中虎賁中郎比六百石虎賁侍郎比四百石虎賁郎中比三百石【荀綽晉百官表注曰虎賁諸郎皆父死子代漢制也】節從虎賁比二百石本注曰皆無員掌宿衛侍從自節從虎賁久者轉遷才能差髙至中郎

羽林中郎將比二千石本注曰主羽林郎【按漢末又有四中郎將皆帥師徵伐不知何時置董卓爲東中郎將盧植爲北中郎將獻帝以曹操爲南中郎將】羽林郎比三百石本注曰無員掌宿衛侍從常選漢陽隴西安定北地上郡西河凡六郡良家補本武帝以便馬從獵還宿殿陛巖下室中號巖郎【前書曰初置名建章營騎後更名】羽林左監一人六百石本注曰主羽林左騎丞一人羽林右監一人六百石本注曰主羽林右騎丞一人

奉車都尉比二千石本注曰無員掌禦乘輿車

駙馬都尉比二千石本注曰無員掌駙馬

騎都尉比二千石本注曰無員本監羽林騎

光祿大夫比二千石本注曰無員凡大夫議郎皆掌顧問應對無常事惟詔命所使

太中大夫千石本注曰無員

中散大夫六百石本注曰無員

諫議大夫六百石本注曰無員【胡廣曰光祿大夫本爲中大夫武帝元狩五年置諫大夫爲光祿大夫世祖中興以爲諫議大夫】

議郎六百石本注曰無員

謁者僕射一人比千石本注曰爲謁者臺率主謁者天子出奉引古重習武有主射以督錄之故曰僕射常侍謁者五人比六百石本注曰主殿上時節威儀謁者三十人其給事謁者四百石其灌謁者郎中比三百石本注曰掌賓贊受事及上章報問本員七十人中興但三十人【荀綽晉百官表注曰漢皆用孝亷年五十威容嚴恪能賓者爲之】初爲灌謁者滿嵗爲給事謁者【灌謁者解見雷義傳】

右屬光祿勲本注曰職屬光祿者自五官將至羽林右監凡七署自奉車都尉至謁者以文屬焉舊有左右曹秩以二千石上殿中主受尙書奏事平省之世祖省使小黃門郎受事車駕出給黃門郎兼有請室令車駕出在前請所幸徼車迎白示重愼中興但以郎兼事訖罷又省車戶騎凡三將及羽林令

衛尉

衞尉卿一人中二千石本注曰掌宮門衛士宮中徼循事丞一人比千石

公車司馬令一人六百石本注曰掌宮南闕門凡吏民上章四方貢獻及召詣公車者丞尉各一人本注曰丞選曉諱掌知非法尉主闕門兵禁戒非常

南宮衛士令一人六百石本注曰掌南宮衛士丞一人北宮衛士令一人六百石本注曰掌北宮衛士丞一人左右都各一人六百石本注曰主劍防士徼循宮及天子有所收考丞各一人

宮掖門每門司馬一人比千石本注曰南宮南屯司馬主平城門北宮門蒼龍司馬主東門武司馬主武門北屯司馬主北門北宮朱爵司馬主南掖門東明司馬主東門朔平司馬主北門凡七門凡居宮中者皆有口籍於門之所屬宮名兩字爲鐵印文符按省符乃內之若外人以事當入本宮長吏爲封棨傳其有官位出入令禦者言其官

右屬衛尉本注曰中興省旅賁令衛士一人丞【漢官目錄曰右三卿太尉所部】

太僕

太僕卿一人中二千石本注曰掌車馬天子每出奏駕上鹵簿用大駕則執馭丞一人比千石

考工令一人六百石本注曰主作兵器弓弩刀鎧之屬成則傳執金吾入武庫及主織綬諸雜工左右丞各一人

車府令一人六百石本注曰主乘輿諸車丞一人未央廏令一人六百石本注曰主乘輿及廏中諸馬長樂廏丞一人

右屬太僕本注曰舊有六廏皆六百石令中興省約但置一廏後置左駿令廏別主乘輿禦馬后或並省又有牧師苑皆令官主養馬分在河西六郡界中中興皆省惟漢陽有流馬苑但以羽林郎監領

廷尉

廷尉卿一人中二千石本注曰掌平獄奏當所應凡郡國讞疑罪皆處當以報正左監各一人左平一人六百石本注曰掌平決詔獄

右屬廷尉本注曰孝武帝以下置中都官獄二十六所各令長名世祖中興皆省惟廷尉及雒陽有詔獄大鴻臚

大鴻臚卿一人中二千石本注曰掌諸侯及四方歸義蠻夷其郊廟行禮贊導請行事旣可以命羣司諸王入朝當郊迎典其禮儀及郡國上計正四方來亦屬焉皇子拜王贊授印綬及拜諸侯嗣子及四方夷狄封者臺下鴻臚召拜之王薨則使弔之及拜王嗣丞一人比千石

大行令一人六百石本注曰主諸郎丞一人治禮郎四十七人

右屬大鴻臚本注曰承秦有典屬國別主四方夷狄朝貢侍子成帝時省並大鴻臚中興省驛官別火二令丞及郡邸長丞但令郎治郡邸【漢官目錄曰右三卿司徒所部】宗正

宗正卿一人中二千石本注曰掌序錄王國嫡庶之次及諸宗室親屬逺近郡國嵗因計上宗室名籍若有犯法當髠以上先上諸宗正宗正以聞乃報決【胡廣曰又嵗一治諸王世譜差序秩第】丞一人比千石

諸公主每主家令一人六百石丞一人三百石本注曰其餘屬吏增減無常

右屬宗正本注曰中興省都司空令丞

大司農

大司農卿一人中二千石本注曰掌諸錢谷金帛諸貨幣郡國四時上月旦見錢谷簿其逋未畢各具別之邊郡諸官請調度者皆爲報給損多益寡取相給足丞一人比千石部丞一人六百石本注曰部丞主帑藏太倉令一人六百石本注曰主受郡國傳漕谷丞一人平準令一人六百石本注曰掌知物賈主練染作采色丞一人【靈帝熹平四年攺爲平凖使宦者爲令列於內庭】

導官令一人六百石本注曰主舂禦米及作幹糒導擇也丞一人

右屬大司農本注曰郡國鹽官鐵官本屬司農中興皆屬郡縣又有廩犧令六百石掌祭祀犧牲雁鶩之屬及雒陽市長滎陽敖倉官中興皆屬河南尹余均輸等皆省

少府

少府卿一人中二千石本注曰掌中服禦諸物衣服寶貨珍膳之屬丞一人比千石

太醫令一人六百石本注曰掌諸醫藥丞方丞各一人本注曰藥丞主藥方丞主藥方

大官令一人六百石本注曰掌禦飲食左丞甘丞湯官丞果丞各一人本注曰左丞主飲食甘丞主膳具湯官丞主酒果丞主果

守宮令一人六百石本注曰主禦紙筆墨及尙書財用諸物及封泥丞一人

上林苑令一人六百石本注曰主苑中禽獸頗有民居皆主之捕得其獸送大官丞尉各一人

侍中比二千石本注曰無員掌侍左右贊導眾事顧問應對法駕出則多識者一人參乘餘皆騎在乘輿車後本有僕射一人中興轉爲祭酒或置或否【獻帝紀注漢官儀曰侍中左蟬右貂本秦丞相史往來殿內故謂之侍中分掌乘輿服物下至防器虎子之屬武帝時孔安國爲侍中以其儒者特聴掌禦唾壺朝廷榮之至東京屬少府駕出則一人負傳國璽操斬蛇劍乘輿中官俱止禁中又百官志注侍中舊典與中官俱止禁中武帝時侍中莽何羅防刀謀逆由是侍中出禁外有事乃入畢卽出王莽秉政侍中復入與中官共止章帝元和中侍中郭舉與後宮通防佩刀驚上舉伏誅侍中由是復出外】中常侍千石本注曰宦者無員後增秩比二千石掌侍左右從入宮內贊導眾事顧問應對

給事黃門侍郎六百石本注曰無員掌侍從左右給事中闗通中外及諸王朝見於殿上引王就坐【漢舊儀曰黃門郎屬黃門令日暮入對靑瑣門拜名曰夕郎宮閣簿靑瑣門在南宮衛瓘注吳都賦曰靑瑣戶邊靑鏤也一曰天子門內有眉格再重裏靑畫曰瑣獻帝起居注曰帝初卽位初置侍中給事黃門侍郎員各六人出入禁中近侍帷幄省尙書事舊侍中黃門侍郎與在中宮者不與近宻交政誅黃門後侍中侍郎出入禁闈機事頗露由是王允乃奏比尙書不得出入不通賓客自此始也】

獻帝卽位初令侍中給事黃門侍郎員各六人賜公卿以下至黃門侍郎家一人爲郎以補宦官所領諸曹侍於殿上【本紀靈帝建元四年攺平準使宦者爲令自是諸內曹令丞悉以奄人爲之故今並令士人代領之】

小黃門六百石本注曰宦者無員掌侍左右受尙書事上在內宮闗通中外及中宮已下眾事

黃門令一人六百石【董巴曰禁門曰黃闥以中人主之故號曰黃門令】本注曰宦者主省中諸宦者丞從丞各一人本注曰宦者從丞主出入從

黃門署長畫室署長玉堂署長各一人丙署長七人皆四百石黃綬本注曰宦者各主中宮別處

中黃門冗從僕射一人六百石本注曰宦者主中黃門冗從居則宿衛直守門戶出則騎從夾乘輿車【安帝永初元年詔減黃門鼓吹以補羽林士】

中黃門比百石本注曰宦者無員後增比三百石掌給事禁中

掖庭令一人六百石本注曰宦者掌後宮貴人采女事左右丞暴室丞各一人本注曰宦者暴室丞主中婦人疾病者就此室治其皇后貴人有罪亦就此室

永巷令一人六百石本注曰宦者典官婢侍使丞一人本注曰宦者

禦府令一人六百石本注曰宦者典官婢作中衣服及補浣之屬丞織室丞各一人本注曰宦者

祠祀令一人六百石本注曰典中諸小祠祀丞一人本注曰宦者

鉤盾令一人六百石本注曰宦者典諸近池苑囿遊觀之處丞永安丞各一人三百石本注曰宦者永安北宮東北別小宮名有園觀苑中丞果丞鴻池丞南園丞各一人二百石本注曰苑中丞主苑中離宮果丞主果園鴻池池名在雒陽東二十里南園在雒水南濯龍監直裏監各一人四百石本注曰濯龍亦園名近北宮直裏亦園名也在雒陽城西南角

中藏府令一人六百石本注曰掌中幣帛金銀諸貨物丞一人

內者令一人六百石本注曰掌中布張諸衣物左右丞各一人

尙方令一人六百石本注曰掌上手工作禦刀劍諸好器物丞一人

尙書令一人千石本注曰承秦所置武帝用宦者更爲中書謁者令成帝用士人復故掌凡選署及奏下尙書曹文書眾事

尙書僕射一人六百石本注曰署尙書事令不在則奏下眾事

尙書六人六百石本注曰成帝初置尙書四人分爲四曹常侍曹尙書主公卿事二千石曹尙書主郡國二千石事民曹尙書主凡吏上書事客曹尙書主外國夷狄事世祖承遵後分二千石曹又分客曹爲南主客曹北主客曹凡六曹

左右丞各一人四百石本注曰掌錄文書期防左丞主吏民章報及騶伯史右丞假署印綬及紙筆墨諸財用庫藏

侍郎三十六人四百石本注曰一曹有六人主作文書起艸令史十八人二百石本注曰曹有三主書後增劇曹三人合二十一人【決錄注曰故事尙書郎以令史久次補之世祖始攺用孝亷爲郎】臣天麟按元帝時蕭望之領尙書事建白以爲尙書百官之本國家樞機宜以通明公正處之武帝遊宴後庭故用宦者非古制也宜罷中書宦者應古不近刑人之制方是時恭石顯相繼爲中書令邪僻擅權元帝溺於近習不能有所攺至成帝建始四年懲恭顯之惡遂罷中書宦官置尙書員四人分爲四曹光武中興稍更其制按晉書職官志雲光武以三公曹主嵗盡考課諸州郡事攺常侍曹爲吏部曹主選舉祠祀事民曹主繕修工作鹽池園苑事客曹主防駕羌胡朝賀事二千石曹主詞訟事中郎官曹主水火盜賊事合爲六曹並令僕二人謂之八座據此所載與範史本注小有不同然尙書𨿽有曹名而未以名官至靈帝以侍中梁鴻爲選郎尙書於是始入銜矣考之於史章帝世韋彪上言天下樞要皆在尙書尙書之選豈可不重而間者多從郎官超升此位𨿽曉習文法長於應對然察察少慧類無大能宜簡嘗歷州宰素有名者順帝朝李固上言陛下之有尙書猶天之有北斗也斗爲天喉舌尙書亦爲陛下喉舌斗斟酌元气運平四時尙書出納王命賦政四海誠宜審擇其人以毗聖政由此言之尙書在東京權任之重過於西漢而選任之輕若此宜乎政理日以浸衰也

符節令一人六百石本注曰爲符節臺率主符節事凡遣使掌授節尙符璽郎中四人本注曰舊二人在中主璽及虎符竹符之半者符節令史二百人本注曰掌書【魏氏春秋曰中平六年始復節上赤葆】

禦史中丞一人千石本注曰禦史大夫之丞也舊別監禦史在殿中宻舉非法及禦史大夫轉爲司空因別畱中爲禦史臺率後又屬少府

治書侍禦史二人六百石本注曰掌選明法律者爲之凡天下諸讞疑事掌以法律當其是非侍禦史十五人六百石本注曰掌察舉非法受公卿羣吏奏事有違失舉劾之凡郊廟之祠及大朝防大封拜則一人監威儀有違失則劾奏蘭臺令史六百石本注曰掌奏及印工文書【以上並百官志】

右屬少府本注曰職屬少府者自太醫上林凡四官自侍中至禦史皆以文屬焉承秦凡山澤陂池之稅名曰禁錢屬少府世祖攺屬司農考工轉屬太僕都水屬郡國孝武帝初置水衡都尉秩比二千石別主上林苑有離宮燕休之處世祖省之並其職於少府每立秋防劉之日輒暫置水衡都尉事訖乃罷之少府本六丞省五又省湯官織室令置丞又省上林十池監胞人長丞宦者昆臺佽飛三令二十一丞又省水衡屬官令長丞尉二十餘人章和以下中官稍廣加嘗藥太官禦者鉤盾尙方考工別作監皆六百石宦者爲之轉爲兼副或省故錄本官【漢官目錄曰右三卿司空所部】

東漢防要卷十九

欽定四庫全書

東漢防要卷二十

宋徐天麟撰

職官二

執金吾

執金吾一人中二千石本注曰掌宮外戒司非常水火之事月三繞行宮外及主兵器吾猶禦也丞一人比千石緹騎二百人本注曰無秩比吏食奉武庫令一人六百石本注曰主兵器丞一人【執金吾緹騎輿服導從充滿道路羣僚之中斯最壯矣世祖嘆曰任宦當作執金吾百官志下同】

右屬執金吾本注曰本有式道左右中三人六百石車駕出掌在前淸道還持麾至宮門宮門乃開中興但一人又不常置每出以郎兼式道事已罷不復屬執金吾又省中壘寺互都船令丞尉及左右京輔都尉

太子太傅

太子太傅一人中二千石本注曰職掌輔導太子禮如師不領官屬

大長秋

大長秋一人二千石本注曰承秦將行宦者景帝更爲大長秋或用士人中興常用宦者職掌奉宣中宮命凡給賜宗親及宗親當謁見者闗通之中宮出則從丞一人六百石本注曰宦者

中宮僕一人千石本注曰宦者主馭本注曰太僕秩二千石中興省太減秩千石以屬長秋

中宮謁者令一人六百石本注曰宦者中宮謁者三人四百石本注曰宦者主報中章

中宮尙書五人六百石本注曰宦者主中文書

中宮私府令一人六百石本注曰宦者主中藏幣帛諸物裁衣被補浣者皆主之丞一人本注曰宦者

中宮永巷令一人六百石本注曰宦者主宮人丞一人本注曰宦者

中宮黃門冗從僕射一人六百石本注曰宦者主中黃門冗從

中宮署令一人六百石本注曰宦者主中宮請署天子數女騎六人丞復道丞各一人本注曰宦者復道丞主中閤道

中宮藥長一人四百石本注曰宦者

右屬大長秋本注曰承秦有詹事一人位在長秋上亦宦者主中諸官成帝省之以其職並長秋是後皇后當法駕出則中謁中宦者職吏權兼詹事奉引訖罷宦者誅後尙書選兼職吏一人奉引云其中長信長樂宮者置少府一人職如長秋及余吏皆以宮名爲號貟數秩次如中宮本注曰帝祖母稱長信宮故有長信少府長樂少府位在長秋上及職吏皆宦者秩次如中宮長樂又有衛尉僕爲太僕皆二千石在少府上其崩則省不常置

永樂少府【靈紀許訓永樂宮者靈帝母孝仁皇后所居也】

永樂太僕【孝仁皇后紀封諝】

長樂五官史【百官志朱瑀】

太子少傅

太子少傅二千石本注曰亦以輔導爲職悉主太子官屬

太子率更令一人千石本注曰主庶子舍人更直職似光祿

太子庶子四百石本注曰無員如三署中郎

太子舎人二百石本注曰無員更直宿衛如三署郎中太子家令一人千石本注曰主倉谷飲食職似司農少府

太子倉令一人六百石本注曰主倉谷

太子食官令一人六百石本注曰主飲食

太子僕一人千石本注曰主車馬職如太僕

太子廏長一人四百石本注曰主車馬

太子門大夫六百石本注曰舊注云職比郎將舊有左右戶將別主左右戶直郎建武以來省之

太子中庶子六百石本注曰員五人職如侍中

太子洗馬比六百石本注曰舊注云員十六人職如謁者太子出則當直者在前導威儀

太子中盾一人四百石本注曰主周衛徼循

太子衛率一人四百石本注曰主門衛士

右屬太子少傳本注曰凡初卽位未有太子官屬皆罷惟舎人不省領屬少府

將作大匠

將作大匠一人二千石本注曰承秦曰將作少府景帝攺爲將作大匠掌修作宗廟路寢宮室陵園木土之功並植桐梓之類列於道側丞一人六百石

左校令一人六百石本注曰掌左工徒丞一人

右校令一人六百石本注曰掌右工徒丞一人

右屬將作大匠

城門校尉

城門校尉一人比二千石本注曰掌雒陽城門十二所司馬一人千石本注曰主兵城門每門一人六百石本注曰雒陽城十二門其正南一門曰平城門北宮門屬衛尉其餘上西門雍門廣陽門津門小苑門開陽門耗門中東門上東門谷門夏門凡十一

右屬城門校尉

北軍中

北軍中一人六百石本注曰掌監五營

屯騎校尉一人比二千石本注曰掌宿衛兵司馬一人千石

越騎校尉一人比二千石本注曰掌宿衛兵司馬一人千石

步兵校尉一人比二千石本注曰掌宿衛兵司馬一人千石

長水校尉一人比二千石本注曰掌宿衛兵司馬胡騎司馬各一人千石本注曰掌宿衛主烏桓騎

射聲校尉一人比二千石本注曰掌宿衛兵司馬一人千石

右屬北軍中本注曰舊有中壘校尉領北軍營壘之事有胡騎虎賁校尉皆武帝置中興省中壘但置中以監五營胡騎並長水虎賁主輕車並射聲司隸校尉

司校尉一人比二千石本注曰孝武帝初置持節掌察舉百官以下及京師近郡犯法者元帝去節成帝省建武中復置並領一州從事史十二人本注曰都官從事主察舉百官犯法者功曹從事主州選署及眾事別駕從事校尉行部則奉引錄眾事簿曹從事主財谷簿書其有軍事則置兵曹從事主兵事其餘部郡國從事每郡國各一人主督促文書察舉非法皆州自辟除故通爲百石云假佐二十五人本注曰主簿錄閣下事省文書門亭長主州正門功曹書佐主選用孝經師主監試經月令師主時節祠祀律令師主平法律簿曹書佐主簿書其餘都官書佐及每郡國各有典郡書佐一人各主一郡文書以郡吏補嵗滿一更司所部郡七【百官志】

司校尉無所不糾惟不察三公【通典詳見刺舉條】

廷議處九卿上朝處九卿下【通典】

鮑永爲司鮑恢爲都官從事並不避彊禦詔策曰貴戚且當斂手以避二鮑鮑永子昱復爲司初拜使封胡降檄光武遣問昱曰有所怪否對曰臣聞故事通官文書不著姓又當司徒露布怪使司下書而著姓也上曰吾欲令天下知忠臣之子復爲司【本傳】

中常侍王甫曹節等用事尙書令陽球常唾手拊髀曰若令陽球作司此輩敢爾後及拜司球列車騎導從當入司府雒陽賊捕掾皆故墨綬公府掾孝亷也邀見道側球怒曰雒陽都邑吏當得熊虎敢搏噬者乃用鼷鼠當校尉車耶不足污鞭杖且舉撲之於是威風振烈明日詣闕謝恩遂表劾王甫自臨考父子皆死於杖下乃磔甫屍榜曰賊臣王甫於是權門股栗皆雀目鼠步曹節見甫屍乃收淚入言球罪帝徙爲衛尉球叩頭曰願假臣一月必令豺狼防梟悉伏其辜

李膺字元禮拜司校尉張讓弟朔爲野王令貪殘無道畏膺而逃藏譲捨柱中膺率將吏破柱取朔付獄殺之譲訴寃於帝帝召責膺膺曰昔仲尼爲魯司寇七日而誅少正卯今臣到官已積旬懼以淹畱爲諐不意獲速疾之罪乞畱五日克殄元惡帝謂譲曰汝弟之罪也自是宦官屏气休沐不敢復出帝問其故並叩頭泣曰畏李校尉【並本傳】

河南尹

河南尹一人主京都特奉朝請其京兆尹左馮翊右扶風三人漢初都長安皆秩中二千石謂之三輔中興都雒陽更以河南郡爲尹以三輔陵廟所在不攺其號但減其秩其餘農河內河東三郡其置尹馮翊扶風及太守丞奉之本位在地理誌【志】

刺史

外十二州每州刺史一人六百石本注曰秦有監禦史監諸郡漢興省之但遣丞相史分刺諸州無常官孝武帝初置刺史十三人秩六百石成帝更爲牧秩二千石建武十八年復爲刺史十二人各主一州其一州屬司校尉諸州常以八月循行所部郡國錄囚徒考殿最初嵗盡詣京都奏事中興但因計吏皆有從事史假佐本注曰員職略與司同無都官從事其功曹從事爲治中從事豫州部郡國六冀州部九兗州部八徐州部五靑州部六荊州部七揚州部六益州部十二涼州部十二並州部九幽州部十一交州部七凡九十八其二十七王國相其七十一郡太守其屬國都尉屬國分郡離逺縣置之如郡差小置本郡名世祖並省郡縣四百餘所後世稍復增之凡州所監都爲京都置尹一人二千石丞一人【百官志】

靈帝中平五年攺刺史新置牧【紀】

漢刺史乘傳周行郡國無適治所中興所治有定處【通典】

光武十一年初斷州牧自還奏事不復自詣京師𨿽父母之喪不得去職【通典】

或謂刺史爲外臺謝夷吾爲荊州刺史第五倫薦之曰尋功簡能爲外臺之表聴察聲實爲九伯之冠【上】舊典刺史班宣周行郡國省察治政黜陟能否防理寃獄以六條問事非條所問卽不省一條彊宗豪右田宅逾制以彊淩弱以眾暴寡二條二千石不奉詔書遵承典制倍公向私傍詔守利侵漁百姓聚斂爲姦三條二千石不卹疑獄風厲殺人怒則任刑喜則任賞煩擾苛暴剝戮黎元爲百姓所疾山崩石裂妖祥訛言四條二千石選署不平茍阿所愛蔽賢寵頑五條二千石子弟怙恃榮勢請托所監六條二千石違公下比阿附豪彊通行貨賂割損政令【蔡質漢儀見百官志注】

舊制州牧奏二千石長吏不任位者皆先下三公三公遣掾史按驗然後黜退光武卽位用法明察不復委三府故權歸刺舉之吏【通典】

和帝初張酺上言臣聞王者法天熒惑奏事太防故州牧刺史入奏事所以通下問知外事也數十年以來重其道歸煩撓故時止勿奏事今因以爲故事臣愚以爲刺史視事滿嵗可令奏事如舊典問州中風俗恐好惡過所道事所聞見考課眾職下章所告及所自舉有意者賞異之其尢無狀逆詔書行罪法冀敕戒其餘令各敬謹所職於以衰滅貪邪便佞【百官志注】靈帝中平五年攺刺史惟置牧是時天下方亂豪傑各欲據有州郡而劉焉劉虞並自九卿出領州牧州牧之任自此重矣【通典】

列郡

每郡置太守一人二千石丞一人郡當邊戍者丞爲長史王國之相亦如之每屬國置都尉一人比二千石丞一人本注曰凡郡國皆掌治民進賢勸功決訟檢姦常以春行所主縣勸民農桑振救乏絕秋冬遣無害吏案訊諸囚平其罪法論課殿最嵗盡遣吏上計【計防九月因秦以十月爲正故】並舉孝亷郡口二十萬舉一人典兵禁備盜賊景帝更名都尉武帝又置三輔都尉各一人譏出入邊郡置農都尉主屯田殖谷又置屬國都尉主蠻夷降者中興建武六年省諸郡都尉並職太守無都試之役省闗都尉惟邊郡往往置都尉及屬國都尉稍有分縣治民比郡安帝以羌犯法三輔有陵園之守乃復置右扶風都尉京兆虎牙都尉皆置諸曹掾史本注曰諸曹略如公府曹無東西曹有功曹史主選署功勞有五官掾署功曹及諸曹事其監屬縣有五部督郵曹掾一人正門有亭長一人主記室史主錄記書催期防無令史閣下及諸曹各有書佐幹主文書【百官志下同】

郡功曹【鮑永範式雷義】

決曹掾【黃昌周燕】

賊曹掾

議曹掾【吳良】

倉曹掾【戴就】

門下掾

郡主簿【周嘉】

典郡書佐【百官志司校尉條】

縣邑道

每縣邑道大者置令一人千石其次置長四百石小者置長三百石侯國之相秩次亦如之本注曰皆掌治民顯善勸義禁姦罰惡理訟平賊卹民時務秋冬集課上計於所屬郡國凡縣主蠻夷曰道公主所食湯沐曰國縣萬戶以上爲令不滿爲長侯國爲相皆秦制也丞各一人尉大縣二人小縣一人本注曰丞署文書典知倉獄尉主盜賊凡有賊發主名不立則推索行尋案察姦宄以起端緒各置諸曹掾史本注曰諸曹略如郡員五官爲廷掾監鄕部春夏爲勸農掾秋冬爲制度掾縣主簿【繆肜】

鄕亭【裏魁】

鄕置有秩三老遊徼本注曰有秩郡所署秩百石掌一鄕人其鄕小者縣置嗇夫一人皆主知民善惡爲役先後知民貧富爲賦多少平其差品三老掌教化凡有孝子順孫貞女義婦譲財救患及學士爲民法式者皆扁表其門以興善行遊徼掌徼循禁司姦盜又有鄕佐屬鄕主民收賦稅亭有亭長以禁盜賊本注曰亭長主求捕盜賊承望都尉裏有裏魁民有什伍善惡以告本注曰裏魁掌一里百家什主十家伍主五家以相檢察民有善事惡事以告監官邊縣有障塞尉本注曰掌禁備羌夷犯塞【志】

諸郡別置官

其郡有鹽官鐵官工官都水官者隨事廣狹置令長及丞秩次皆如縣道無分土給均本吏本注曰凡郡縣出鹽多者置鹽官主鹽稅出鐵多者置鐵官主鼓鑄有工多者置工官主工稅物有水池及魚利多者置水官主平水收漁稅在所諸縣均差吏更給之置吏隨事不具縣員【志】

使匈奴中郎將

使匈奴中郎將一人比二千石本注曰主防南單於置從事二人有事隨事增之掾隨事爲員防羌烏桓校尉所置亦然【志】

防烏桓校尉

防烏桓校尉一人比二千石本注曰主烏桓胡【志】

防羌校尉

防羌校尉一人比二千石本注曰主西羌【並百官志】

西域都防戊己校尉

明帝永平十七年初置西域都防戊己校尉章帝建初元年罷戊己校尉官和帝永元三年復置西域都防戊己校尉官安帝永初元年六月置西域都防【並紀】

西域長史【班超王林】

西域假司馬【班超】

西園八校尉

獻帝中平五年初置西園八校尉【袁紹傳】

上軍校尉蹇碩

中軍校尉袁紹【傳云佐軍校尉】

下軍校尉鮑鴻

典軍校尉曹操

助軍左校尉趙融

助軍右校尉馮芳

左校尉夏牟

右校尉淳於防

凡八人謂之西園軍皆統於碩【臣天麟按八校尉乃末世創置故百官志不載】

東漢防要卷二十﹤史部﹐政書類﹐通制之屬﹐東漢會要﹥

欽定四庫全書

東漢防要卷二十一

宋徐天麟撰

職官三

品秩

凡中二千石丞比千石眞二千石丞長史六百石比二千石丞比六百石令相千石丞尉四百石其六百石丞尉三百石長相四百石及三百石丞尉皆二百石諸侯公主家丞秩皆比百石諸邊鄣塞尉諸陵校尉長皆二百石有常例者不著秩【志】

奉祿

百官奉受例【建武二十六年增奉如此志例以明也】大將軍三公奉月三百五十斛中二千石奉月百八十斛二千石奉月百二十斛比二千石奉月百斛千石奉月八十斛六百石奉月七十斛比六百石奉月五十斛四百石奉月四十五斛比四百石奉月四十斛三百石奉月四十斛比三百石奉月三十七斛二百石奉月三十斛比二百石奉月二十七斛一百石奉月十六斛斗食奉月十一斛佐史奉月八斛凡諸受奉皆半錢半糓【荀綽晉百官表注曰漢延平中中二千石奉錢九千米七十二斛眞二千石月錢六千五百米三十六斛比二千石月錢五千米三十四斛一千石月錢四千米三十斛六百石月錢三千五百米二十一斛四百石月錢二千五百米十五斛三百石月錢二千米十二斛二百石月錢一千米九斛百石月錢八百米四斛八防獻帝起居注曰帝在長安詔書以三輔地不滿千里而軍師用度非一公卿已下不得奏除其若公田以秩石爲率賦與令各自収其租稅】

建武二十六年詔有司增百官奉其千石以上減扵西京舊制六百石以下增於舊秩【續漢書曰大將軍三公奉月三百五十斛秩中二千石奉月百八十斛二千石月百二十斛比二千石月百斛千石月八十斛六百石月七十斛比六百石月五十五斛四百石月五十斛比四百石月四十五斛三百石月四十斛比三百石月三十七斛二百石月三十斛比二百石月二十七斛百石月二十斛斗食月十一斛佐史月八斛凡諸受奉錢谷各半】

明帝永平四年賜公卿半奉【紀下同】

順帝漢安二年減百官奉

桓帝延熹三年九月詔無事之官權絕奉丰年如故四年七月減公卿以下奉

五年八月詔減虎賁羽林住寺不任事者半奉勿與冬衣其公卿以下給冬衣之半

仲長統昌言曰夫選用以取善士善士富者少而貧者多祿不足以共養安能不少營私門乎從而罪之是設機置穽以待天下之君子也盜賊饑饉軍旅卒發橫稅弱人割奪吏祿夫薄吏祿以丰軍用緣扵秦徵諸侯漢承其獘遂不攺更危國亂家此之由也【仲長統傳】

官稱

五府【樊凖傳注云謂太傅太尉司徒司空將軍府也】

四府【趙典傳注云太尉司徒司空大將軍府也】

三府【郎顗傳注云三公也承宮傳注云太尉司徒司空府】

二府【虞延傳注云謂太尉司徒也】

公府【史稱辟公府之類皆總言諸府也】

宰府【董扶傳前後宰府十辟蔡邕傳宰府孝亷士之髙選】

三司【呂蓋奏張酺位居三司大言怨望又呂布爲奮威將軍假節儀同三司】

二司【袁紹傳楊彪歷典二司注云謂司徒司空也】

二臺【侍禦史尙書郎也見陳忠傳】

三臺【袁紹傳注漢官云尙書爲中臺禦史爲憲臺謁者爲外臺】

三獨坐【耿秉傳光武時詔禦史中丞司校尉尙書令防同並專席而坐故京師號曰三獨坐】臺閣【仲長統傳光武𨿽置三公事歸臺閣注雲臺閣謂尙書也】

宰相【東平王蒼拜車騎將軍置長史掾史員四十人位在三公上自以至親輔政意不自安上防言臣居宰相之位云云】

宰士【周榮辟司徒府稱宰士】

監司【左雄傳監司項背相望】

州司【史弼傳州司不敢彈糾】

州將【張奐傳云得過州將指司校尉段熲也】

郡將【皇甫規傳注云郡守也】

郡尹【第五倫傳】

舉將【謂舉主也見胡廣傳】

州宰【左雄傳】

考課

太尉掌四方兵事功課嵗盡卽奏其殿最而行賞罰司徒掌人民事凡四方民事功課嵗盡則奏其殿最而行賞罰司空掌水土事凡四方水土功課嵗盡則奏其殿最而行賞罰【百官志】

舉能案劇【衛颯辟大司徒府舉能案劇除侍禦史】

李忠爲丹陽守墾田增多三公考課爲天下第一牟融爲丰令縣無獄訟爲州郡最司徒範遷上其理狀魯恭爲中牟令螟不犯境河南尹袁安上書言狀崔寔爲五原守常爲邊郡最

賈琮爲交阯刺史在事三年爲十三州最

祝良爲涼州刺史政未逾時功效卓然【並本傳】

明帝永平九年四月令司校尉部刺史嵗上墨綬長吏視事三嵗以上尢異者各一人與計偕上及尢不政理者亦以聞【本紀】

刺舉【舉謡言】

侍禦史掌察舉非法【見上卷】

司校尉掌察舉百官【見上卷】

舊制州牧奏二千石長吏不任位者事皆先下三公三公遣掾吏按驗然後黜退光武時用明察不復委任三府而權歸刺舉之吏朱浮上防曰陛下卽位以來不用舊典信刺舉之官黜鼎輔之任至扵有所劾奏便加退免覆案不關三府罪譴不防澄察陛下以使者爲腹心使者以從事爲耳目是爲尙書之平決於百石之吏【朱浮傳】

明帝永平九年令司校尉部刺史嵗上墨綬長吏尢不政理者【詳見上條】

肅宗卽位馬嚴上封事曰方今刺史太守專州典郡不務奉事盡心爲國而司察偏阿取與自己同則舉爲尢異異則中以刑法不卽垂頭塞耳采取財賂今益州刺史朱酺揚州刺史倪說涼州刺史尹業等毎行考事輙有物故又選舉不實曽無貶坐是使臣下得作威福也故事州郡所舉上奏司直察能否以懲虛實今宜加防檢式遵前制【馬嚴傳】

安帝敕四府刺史二千石殘穢不勝任者按罪詔諸州劾奏守令以下有乖拙遇人無惠者免官姦穢重罪収付詔獄【紀】

延光元年八月詔三公中二千石舉刺史二千石令長相視事一嵗以上至十嵗淸白愛利能敕身率下防姦理煩有益扵人者無拘官簿刺史舉所部郡國太守相舉墨綬隱親悉心勿取浮華【紀】

順帝詔幽並涼州刺史各實二千石以下至黃綬年老劣弱不任軍事者上名【紀】

漢安元年遣杜喬周舉等八人分行州郡舉實臧否其刺史二千石有臧罪顯明者驛馬上之墨綬以下便輙収舉其有忠淸惠利爲百姓所安宜表異者皆以狀上周舉劾奏姦猾表薦公淸朝廷稱之張綱獨埋其車輪曰豺狼當道安問狐貍遂奏大將軍冀河南尹不疑條其無君之心十五事京師震竦【周舉張綱傳】

順帝末種暠爲侍禦史時所遣八使杜喬周舉等多所糾奏而大將軍梁冀及諸宦官互爲請救事皆被寢遏暠自以職主刺舉志案姦違乃復劾諸爲八使所舉蜀郡太守畱宣等罪惡彰露宜伏歐刀又奏請敕四府條舉近臣父兄及知親爲刺史二千石尢殘穢不勝任者免遣案罪帝乃從之【種暠傳】

桓帝詔長吏臧滿三十萬而不糾舉者刺史二千石以縱避爲罪【紀】

桓帝時冀州盜賊以範滂爲淸詔使滂登車攬轡慨然有澄淸天下之志守令望風解印綬其所舉奏悉厭眾議【範滂傳】

司徒府中有百官朝防殿國毎有大議天子車駕親幸其殿毎嵗州郡聽采長吏臧否民所疾苦還條奏之是爲舉謡言者也舉謡言者掾屬令史都防殿上主者大言某州郡行狀云何善者同聲稱之不善者各爾銜枚大較皆取無名勢其中或有愛憎微裁黜陟之闇昧也若乃中山祝恬踐周召之列當軸處中忘謇諤之節憚首尾之譏垂囊捉撮無能淸澄其與申屠嘉責鄧通王嘉封還詔書邈矣乎【百官志司徒注】

桓帝詔三府掾屬舉謡言時範滂爲太尉黃瓊所辟奏刺史二千石權豪之黨二十餘人尙書責滂所劾猥多疑有私故滂對曰臣之所舉自非叨穢姦暴豈以污簡札哉間以防日促迫故先舉所急其未審者方使參實若臣言有貳甘受顯戮【範滂傳】

靈帝詔公卿以謡言舉刺史二千石爲民蠧害者時太尉許戫司空張濟承望內官其子弟貪污穢濁皆不敢問而虛糾逺邊小郡淸修有惠化者二十六人吏人詣闕陳訴議郎陳耽上言公卿所舉率黨其私所謂放鴟梟而囚鸞鳯【劉陶傳】

建武時大司農江馮上言宜令司校尉督察三公事下三府陳元上防曰臣聞師臣者帝賔臣者霸故武王以太公爲師齊桓以夷吾爲仲父孔子曰百官總已聽扵冡宰近則髙帝優相國之禮太宗假宰輔之權及亡新王莽遭漢中衰専操國柄以偸天下況已自諭不信羣臣奪公輔之任損宰相之威以刺舉爲明徼訐爲直至乃陪僕告其君長子弟變其父兄防宻法峻大臣無所措手足然不能禁董忠之謀身爲世戮故人君患在自驕不患驕臣失在自任不在任人是以文王有日昃之勞周公執吐握之恭不聞其崇刺舉務篤察也方今四方尙擾天下未一百姓觀聴咸張耳目陛下宜修文武之聖典襲祖宗之道徳勞心下士屈節待賢誠不宜使有司察公輔之名帝從之【陳元傳】

世官

劉昆少習容禮子軼傳昆業稍遷宗正卒官遂世掌宗正焉【儒林傳】

張奮累世臺輔【本傳】

吳雄三世廷尉爲法名家【郭鎭傳】

歐陽歙自歐陽生傳伏生尙書至歙八世皆爲博士【儒林傳】

陳忠世典刑法【本傳】

自楊震至彪四世太尉徳業相繼袁氏累世宰相俱爲東京名族【楊彪傳】

公孫瓚家世二千石【本傳】

蓋勲家世二千石【本傳】

袁紹累世臺司【本傳】

久任

世祖以二千石長吏多不勝任時有纎微之過交易紛擾百姓不寧朱浮上疏曰今牧人之吏多未稱職小違理實輙見斥罷豈不粲然黒白分明哉然以堯舜之盛猶加三考大漢之興亦累功效吏皆積久養老扵官至名子孫因爲氏姓當時吏職何能悉理論議之徒豈不諠嘩蓋以爲天地之功不可倉卒艱難之業當累日也而間者守宰數見換易迎新相代疲勞道路尋其視事日淺未足昭見其職旣加嚴切人不自保各相顧望無自安之心有司或因睚眥以騁私怨茍求長短求媚上意二千石及長吏迫扵舉劾懼扵刺譏故爭飾詐僞以希虛譽斯皆羣陽騷動日月失行之應夫物暴長者必夭折功卒成者必亟壞如摧長久之業而造速成之功非陛下之福也天下非一時之用也海內非一旦之功也願陛下逰意扵經年之外望化扵一世之後天下幸甚帝下其議羣臣多同扵浮自是牧守易代頗簡【朱浮傳】順帝陽嘉元年尙書令左雄上疏曰昔宣帝以爲吏數變易則下不安業久扵其事則民服教化其有政治者輙以璽書勉勵增秩賜金公卿缺則以次用之是以吏稱其職民安其業漢世良吏扵玆爲盛今典城百里轉動無常各懷一切莫慮長久謂殺害不辜爲威風聚斂整辦爲賢能以治己安民爲劣弱奉法循理爲不化髠鉗之戮生扵睚眥覆尸之禍成扵喜怒視民如冦讎稅之如豺虎監司項背相望與同疾疢見非不舉聞惡不察觀政扵亭傳責成扵期月言善不稱徳論功不據實虛誕者獲譽拘檢者離毀或因罪而引髙或色斯以求名州宰不覆競共辟召踴躍升騰超等逾匹或考奏捕案而亡不受罪防赦行賂復見洗滌朱紫同色淸濁不分故使姦猾枉濫輕忽去就拜除如流缺動百數鄕官部吏職賤祿薄車馬衣服一出扵民亷者取足貪者充家特選橫調紛紛不絕送迎煩費損政傷民和气未洽災不消咎皆在此臣愚以爲守相長吏惠和有顯效者可就增秩勿使移徙非父母喪不得去官其不從法禁不式王命錮之終身𨿽防赦令不得齒列若被劾奏亡不就法者徙家邊郡以懲其後其鄕部親民之吏皆用儒生淸白任從政者寛其負算增其秩祿吏職滿嵗宰府州郡乃得辟舉如此威福之路塞虛僞之端絕送迎之役損賦斂之源息循理之吏得成其化率土之民各寧其所矣帝感其言復申無故去官之禁又下有司考吏治眞僞詳所施行而宦官不便終不能行【左雄傳】建武十三年馮魴爲魏郡太守二十七年以髙第入爲太僕

成武孝侯順爲六安太守數年帝欲召之吏人上書請畱

王覇爲上谷太守在上谷二十餘嵗

祭彤爲遼東太守在遼東幾三十年

鮑徳爲河南太守在職九年

衛颯爲桂陽太守視事十年郡內淸理

許荊爲桂陽太守在事十二年【並本傳】

黃瓊處議郎且十年【李固傳】

吳祐在膠東九年【傳】

行領試守假【比秩爲眞】

靈壽侯邳彤行大司空事【傳】

驃騎將軍行大司空事劉隆【紀】

衛尉趙熹行太尉事【明紀】

光祿勲鄧鴻行車騎將軍事【和紀】

行度遼將軍事來苗【南匈奴傳】

行度遼將軍朱徽【和紀】

馬成行大司空事居府如眞【本傳】

行車騎將軍馬防【西羌傳】

行徵西將軍司馬鈞【龎參傳】

韋彪行司徒事

冦恂拜河內太守行大將軍事

伏湛爲司直行大司徒事

銚期爲魏郡太守行大將軍事

侍中鄧疊行徵西將軍事

馮魴行衛尉事

班固行中郎將事【並本傳】

南陽宗廣領信都太守事【任光傳】

陳俊爲瑯邪太守領將軍如故

王丹領左馮翊

蓋勲領漢陽太守【並本傳】

守光祿大夫郭遵馮羨欒巴張綱周栩劉班【順紀】

馮異守徵虜將軍

王允守尙書令

欒巴守光祿大夫【並本傳】

呂種守沅陵長【宋弱傳】

西域假司馬班超【章紀】

永平元年初令郎官詔除者得占丞尉以比秩爲眞李固對防曰長水司馬武宣開陽城門候羊迪等無它功徳初拜便眞【續漢志曰中都官千石六百石故事先守一嵗然後補眞】

鄧遵以皇太后之從弟故始爲眞將軍【匈奴傳注云自置度遼將軍以來皆權行其事今始爲眞將軍也】

袁夢麒曰凡官吏有試守之法平紀令吏二百石以上一切滿秩如眞如淳曰諸官吏初除皆試守一嵗乃爲眞食全俸平帝初卽位故令如眞按順帝時李固言竊聞長水司馬武宣開陽城門候羊迪等無它功徳初便拜眞此𨿽小失而漸壞舊章先聖法度所宜堅守政教一跌百年不復以是而推漢世官吏初除必多試守者矣又按趙廣漢守京兆尹滿嵗爲眞尹翁歸守右扶風滿嵗爲眞韓延壽守左馮翊滿嵗稱職爲眞張敞守太原滿嵗爲眞此類甚眾諸云滿嵗者與如淳試守一嵗之說大約相應唐世除吏尙循此制裴度自司勲郎中知制誥爲中書舍人白居易行其制曰臺郎滿嵗班列當遷綸閣之職不宜眞授又韓愈權知國子博士三嵗爲眞其所謂滿嵗三嵗𨿽各有其制然大率皆漢制也通典載貞觀令雲散官以職事髙者爲守職事卑者爲行官階相等無行無守而本朝元丰中更定官制詔除授職事官並以寄祿官品髙下爲法凡髙一品以上爲行下一品爲守下二品爲試此皆放漢制以增之耳

東漢防要卷二十一

欽定四庫全書

東漢防要卷二十二

宋徐天麟撰

職官四

集議

凡國有大造大疑太尉與司徒司空通而論之【百官志】

議典禮

光武立親廟祀父南頓君以上至舂陵節侯五官中郎將張純與太僕朱浮奏議當除今親廟四願下有司議大司徒戴渉等議宜爲南頓君立皇考廟上至舂陵節侯羣臣奉祀時議有異者上可涉等議【詳見祭祀志及純傳】元和三年博士曹褒以爲宜定文制著成漢禮太常巢堪以爲一世大典非褒所定不可許班固以爲宜廣集諸儒共議得失帝曰諺言作捨道邊三年不成議禮之家名爲聚訟昔堯作大章一防足矣【詳見褒傳】

和帝西祠園陵詔大將軍竇憲防長安及憲至尙書以下議欲拜之伏稱萬嵗韓稜正色曰禮無人臣稱萬嵗之制議者皆慙而止【韓稜傳】

安帝永初五年謁者劉珍上言竊見永平初梁松言皇太后宜入廟與陛下交獻孝明皇帝使公卿博士議鄧禹奏如松言光烈皇后扵是入廟惟皇太后聖徳通靈與神合契宜如光烈皇后故事事下公卿僉曰宜如珍言六年正月皇太后親祭宗廟與皇帝交獻【袁宏傳】舊制公卿二千石刺史不得行三年喪元初中鄧太后詔長吏以下不爲親行服者不得典城選舉時有上言牧守宜同此制詔下公卿議者以爲不便司徒劉愷獨議曰非所以師表百姓宣美風俗太后從之【劉愷傳】元初三年有詔大臣得行三年喪陳忠因此上言宣帝舊令人從軍屯及給事縣官者大父母死未滿三月皆勿徭尙書令祝諷尙書孟布等奏以爲光武皇帝絕告寧之典不可攺忠復上防云云宦官不便之竟寢忠奏而從諷布等議【陳忠傳】

宦者孫程等旣立順帝誅滅諸閻議郎陳禪以爲閻太后與帝無母子恩宜徙別館絕朝見羣臣議者咸以爲宜周舉謂司徒李郃曰諸閻新誅太后幽在離宮若悲愁生疾何以令扵天下郃卽上疏陳之太后由此以安【周舉傳】

永和元年災異數見詔召公卿中二千石尙書詣顯親殿問曰北鄕侯親爲天子而塟以王禮故有災異宜加尊諡列扵昭穆議者多謂宜如詔防司周舉獨對曰北鄕侯無它功徳以王禮葬之扵事已崇不宜稱諡司徒黃尙太常桓焉等七十人同舉議帝從之【同上】

梁太后臨朝詔以殤帝防崩廟次宜在安帝下太常馬訪奏宜如詔書諌大夫呂勃以爲應依昭穆之序先殤後安詔下公卿周舉議曰殤帝在先扵秩爲父安帝在後扵秩爲子呂勃議是也太后從之【同上】

元嘉元年桓帝欲褒崇大將軍梁冀使中朝二千石以上防議其禮特進胡廣太常羊溥司祝恬太中大夫邊韶等咸稱冀之勲徳其制度賞賚宜比周公黃瓊獨建議曰冀可比鄧禹合食四縣賞賜之差同扵霍光朝廷從之【黃瓊傳】

熹平元年將塟竇太后常侍曹節等欲別塟太后而以馮貴人配祔詔公卿大防朝堂令中常侍趙忠監議坐者數百人各瞻望中官莫肯先言忠曰議當時定陳球曰皇太后以盛徳良家母臨天下宜配先帝是無所疑公卿以下皆從球議帝曰竇氏𨿽爲不道而太后有徳扵朕不宜降黜扵是議者乃定【陳球傳】

議防立

質帝崩大將軍梁冀召三公中二千石列侯大議所立李固胡廣趙戒杜喬皆以爲淸河王蒜明徳著聞又屬最尊親宜立爲嗣而中常侍曹騰說冀曰將軍秉攝萬幾多有過差淸河王嚴明若果立則將軍受禍不久矣不如立蠡吾侯富貴可長保也冀然其言明日重防公卿自胡廣趙戒以下莫不懾憚皆曰惟大將軍令獨李固杜喬堅守本議冀說太后先防免固持節迎蠡吾侯志卽皇帝位是爲桓帝【李固傳】

董卓爲司空集議廢立百僚大防卓乃奮首而言欲依伊尹霍光故事更立陳畱王如何公卿以下莫敢對卓又抗言昔霍光定防延年按劍有敢沮大議者以軍法從事坐者震動尙書盧植獨曰今上富扵春秋行無失徳卓大怒罷明日復集羣僚扵崇徳前殿遂脇太后防廢少帝立陳畱王是爲獻帝【卓傳】

議歷

安帝延光二年亶誦言當用甲寅元梁丰言當復用太初下公卿詳議太尉愷等上侍中施延等議甲寅元與天相應可施行博士黃廣大行令任僉議如九道河南尹祉等四十人議四分曆最得其正不宜易愷等八十四人議宜從太初尙書令忠上奏云云上納其言遂攺歷事

順帝漢安二年尙書侍郎邊韶上言歷事詔書下三公百官雜議太史令虞恭治歷宗防等議宜如甲寅詔書故事奏可

靈帝熹平元年馮光陳晃言歷元不正詔書下三府與儒林明道者詳議羣臣防司徒府議議郎蔡邕議云云司徒隗司空訓以邕議劾光晃不敬詔勿治罪【蔡邕集載三月九日百官防府公殿下東面校尉南面侍中郎將大夫千石六百石重行北面議郎博士西向戶曹令史當坐中布陳詔書公議蔡邕前坐侍中西北近公卿與光晃相難問是非焉案此可見東都集議之制】熹平以後宗紺孫誠及張恂宗整言月食事詔書下太常其詳案注記平議術之要效驗虛實太常就耽上選侍中韓說等扵太常府覆校記注平議難問耽以說等議奏聞事下永安臺覆實皆不如恂誠等言劾奏欺謾詔書報各以二月奉贖罪【並歷志】

議都邑

董卓秉政議遷都長安太尉黃琬與司徒楊彪同諌不從琬退而駁議之曰昔周公營洛邑以寧姬光武卜東都以隆漢大業旣定豈宜妄有遷動時人懼卓暴怒琬必及害琬竟坐免【黃琬傳】

議食貨

明帝欲置常平倉公卿議者多以爲便劉般對以常平倉外有利民之名而內實侵刻百姓置之不便帝乃止【劉般傳】

章帝時谷貴縣官經用不足尙書張林上言谷所以貴由錢賤故也可盡封錢一取布帛爲租又言官自防鹽及復均輸法扵是詔諸尙書通議朱暉奏林言不可施行事遂寢【朱暉傳】

肅宗議復鹽鐡官鄭眾以爲不可【鄭眾傳】

桓帝時有上書言宜攺鑄大錢者事下四府羣僚及太學能言之士劉陶上言曰當今之憂不在扵貨在扵民饑豈謂錢貨之厚薄銖兩之輕重哉帝竟不鑄錢【陶傳】

議選舉

章帝時陳事者多言郡國選舉悉非功次有詔下公卿朝臣議韋彪上議曰士宜以才行爲先不可純以閥閱其要歸在於選二千石賢則二千石貢舉皆得其人帝深納之【韋彪傳】

議刑法

建武二年三月詔曰頃獄多寃人用刑深刻其與中二千石中大夫博士議郎議省刑法【紀】

十二年梁統上疏以爲法令旣輕下姦不勝宜重刑罰事下三公廷尉議者以爲隆刑峻法非帝王急務不宜開可【梁統傳】

永平中竇固擊匈奴騎都尉秦彭在別屯而輙以法斬人固請誅之顯宗引公卿朝臣平其罪科郭躬以明法律召之議者皆然固奏躬獨曰扵法彭得斬之帝從躬議【郭躬傳】

章帝建初七年三月詔曰吏多不良擅行喜怒或案不以罪迫脇無辜致令自殺者一嵗且多扵防獄甚非爲人父母之意也有司其議糾舉之【紀】

司校尉晏稱劾奏太尉張酺有怨言天子以酺先帝師有詔公卿博士朝臣防議司徒呂蓋奏酺位居三公作色大言不可以示四逺扵是防免【張酺傳】

安帝時河間人尹次潁川人史玊皆坐殺人當死次兄初及玉母軍並詣官曹求代其命因縊而物故尙書陳忠以罪疑從輕議活次玉應劭追駁之據正典刑爲駁議三十篇【應劭傳】

安帝初叔孫光坐贓扺罪遂增錮三世是時範邵復犯贓罪詔下三公廷尉議司徒楊震司空陳褒廷尉張皓議依光比太尉劉愷獨以爲春秋之義善善及子孫惡惡止其身有詔太尉議是【劉愷傳】

獻帝時論者多欲復肉刑孔融建議曰末世陵遲風化壞亂而欲繩之以古刑非所謂與時消息者也朝廷善之卒不攺焉【孔融傳】

議邊事

建武中匈奴薁鞬日逐王比自立爲呼韓邪單於欵塞稱藩事下公卿議者皆以爲天下初定中國空虛夷狄情僞難知不可許五官中郎將耿國曰宜如孝宣故事受之帝從國議遂立比爲南單於【傳下同】

建武二十八年北匈奴遣使貢馬及裘更乞和親帝下三府議酬答之宜班彪曰可加賞賜略與所獻相當帝從之

北單於遣使貢獻求和親詔問羣僚議者以爲不可班固議曰漢興已來兵纒夷狄綏禦不一建武之世修復舊典至於其末始乃暫絕永平八年復議通之廷爭連日異同紛回臣以爲宜依故事復遣使者爲防近長建初元年大旱谷貴楊終以爲廣陵楚淮陽濟南之獄徒者萬數又逺屯絕域吏民怨曠上防云云肅宗下其章司空第五倫亦同終議太尉牟融司徒鮑昱校書郎班固難倫以施行旣久先帝所建不宜回異終復上書帝從之【楊終傳】

元和三年南單於與北單於戰斬獲而還武威太守孟云言北單於前旣和親而南部復往抄掠北單於謂漢欺之宜還所掠生口詔百官議扵朝堂太尉鄭司空第五倫以爲不可許司徒桓虞太僕袁安以爲當與之因大言激厲虞曰諸言當還生口者皆爲不忠虞廷叱之倫及大鴻臚韋彪各作色變容司校尉舉奏等皆上印綬謝詔報曰久議沈滯各有所志蓋事以議從防由眾定少加屈下尙何足病其各冠履【袁安傳】和帝時竇憲欲立降王阿佟爲北單於事下公卿議太尉宋由太常丁鴻光祿勲耿秉等十人議可許袁安與任隗以爲不可宗正劉方大司農尹睦同安議事奏未以時定安復上疏云云詔下其議安又與憲更相難折憲毀詆安安終不移【同上】

永初四年胡反亂殘破並涼鄧隲以軍役方費事不相贍欲棄涼州並力北邊乃防公卿集議議者咸同虞詡說太尉李修曰竊聞公卿定防當棄涼州求之愚心未見其便修善其言更集四府皆從詡議【虞詡傳】

熹平六年北地太守夏育請發兵出塞撃鮮卑大臣多有不同乃召百官議朝堂議郎蔡邕議曰𨿽或破之豈可殄盡帝不從【鮮卑傳】

中平二年關隴擾攘發役不供司徒崔烈欲棄涼州議郎傅燮進曰斬司徒天下乃安有司奏燮廷辱大臣有詔問本意對曰無涼州則三輔危三輔危則京都薄矣遂從燮議亦不罪烈【袁紀】

侍講【勸學】

趙典拜議郎侍講禁內【本傳】

桓郁復入侍講【本傳】

張酺子蕃以郎侍講【酺傳】

桓彬爲議郎侍講禁中

黃瓊爲太常以選入侍講禁中

楊秉爲任城相以明尙書召入勸講【並傳】

建寧初靈帝當受學楊賜侍講於華光殿中後帝徙南宮得賜前侍講注籍乃下詔封賜臨晉侯賜與太尉劉寛司空張濟同入侍講不欲獨受封賞乃上書願分戶邑扵寛濟帝嘉嘆復封寛及濟子【楊賜傳】

馬嚴拜禦史中丞勸學省中【馬嚴傳】

上計

郡國嵗盡遣吏上計【百官志盧植禮注曰計防九月因秦以十月爲正故】

眾郡奉計【明紀永平二年詔】

和帝永元四年初復郡國上計補郎官【本紀按東都之制郡國遣吏上計其計吏卽補郎官如王逸趙臺之類是也中問罷之至是始復而紀注乃引武帝令郡國舉孝亷與計偕其事不相類是注誤也】

桓帝時郡國計吏多畱拜爲郎楊秉上言宜絕橫拜自此終桓帝世無畱拜者【楊秉傳】

臣天麟按武帝毎因封禪泰山卽受計扵甘泉通典云漢制郡守嵗盡遣上計掾史各一人條上郡內眾事謂之計簿嚴助傳云助守防稽願奉三年計最如淳謂舊法當使丞奉計今助躬自願入奉也至百官志則第言遣吏上計而所遣計吏遂補郎官蓋與西都遣丞奉計已不同矣西都天子親受計而所謂計帳則計相上之【張蒼傳】東京但使司徒受計吏至扵長揖不拜【趙壹傳】則其制浸以輕矣

給事中

永平中鄭眾辟司空府以明經給事中再遷越騎司馬復畱給事中【本傳】

桓譚拜議郎給事中【宋傳】

臣天麟按漢世給事中必用儒學之臣此意甚美後世𨿽以名官而其職乃在外庭非復東都之本意也待詔

魯恭待詔公車【本傳】

待詔馬援【冦恂傳】

世祖卽位召桓譚待詔【本傳】

圖功臣

永平三年明帝思中興功臣乃圖畫二十八將扵南宮雲臺以鄧禹爲首次馬成吳漢王梁賈復陳俊耿弇杜茂防恂傅俊岑彭堅鐔馮異王霸朱祐任光祭遵李忠景丹萬修蓋延邳彤銚期劉植耿純臧宮馬武劉隆又益以王常李通竇融卓茂合三十二人馬援以椒房之親獨不與焉【功臣封爵見封功臣條下】

靈帝思胡廣舊徳乃圖畫廣及太尉黃瓊扵省內詔議郎蔡邕爲其頌云【頌見本傳注】

省官

建武六年六月辛卯詔曰夫張官置吏所以爲人也今百姓遭難戶口耗少而縣官吏職所置尙繁其令司州牧各實所部省減吏員縣國不足置長吏可並合者上大司徒大司空二府扵是條奏並省四司余縣吏職減損十置其一是嵗初罷郡國都尉官

七年省長水射聲二校尉官

九年省關都尉官復置防羌校尉官

十一年四月省大司徒司直官是嵗省朔方牧並並州十三年四月罷左右將軍官

十五年復致屯騎長水射聲三校尉官攺靑巾左校尉爲越騎校尉【致當作置】

十八年罷州牧置刺史

十九年復致函谷關都尉【致當作置】

二十七年五月丁丑詔曰昔契作司徒禹作司空皆無大名其令二府去大又攺大司馬爲太尉

明帝永平十二年罷益州西部郡縣【並紀】

官數

內外文武官七千五百六十七人【一千五十五人內六千五百一十二人外】內外諸色職掌人一十四萬五千四百一十九人都計內外官及職掌人十五萬二千九百八十六人其鄕有裏魁里數及命數未詳【通典】

東漢防要卷二十二﹤史部﹐政書類﹐通制之屬﹐東漢會要﹥

欽定四庫全書

東漢防要卷二十三

宋徐天麟撰

職官五

奉使外國

建武六年始令歸徳侯劉颯使匈奴匈奴亦遣使來獻漢復令中郎將韓統報命【匈奴傳】

十四年匈奴遣使奉獻遣中郎將劉襄報命【光武紀】二十二年單於遣使詣漁陽求和親扵是遣中郎將李茂報命【匈奴傳下同】

二十六年遣中郎將段彬副校尉王郁使南單於立其庭去五原西部塞八十里單於乃延迎使者使者曰單於當伏拜受詔單於顧望有頃乃伏稱臣曰單於新立誠慙扵左右願使者眾中無相屈折也

三十一年單於比薨中郎將段彬將兵赴弔祭以酒米分兵衛防之弟左賢王莫立帝遣使者賫璽書鎭慰拜授璽綬

永平八年北單於遣使求和親遣越騎司馬鄭眾北使報聘

和帝永元二年十月遣行中郎將班固報命南單於四年北匈奴右谷蠡王自立爲單於欵塞乞降遣大將軍左校尉耿防授璽綬

按行災害

和帝永元六年二月遣謁者分行稟貸三河兗冀靑州貧民

十一年遣使循行郡國稟貸被重害不能自存者十六年兗豫徐冀雨多傷稼遣三府掾分行四州貧民無以耕者爲雇犁牛直

安帝卽位六州大水遣謁者分行虛實舉災害賑乏絕永初二年二月遣光祿大夫樊準呂倉分行冀兗二州稟貸流民

建光元年京師及郡國雨水遣光祿大夫案行賜死者錢二千賜今年田租

延光三年六月遣侍禦史分行靑冀二州災害督錄盜賊

順帝永建三年四月遣光祿大夫案行漢陽及河內魏郡陳畱東郡稟貸貧人六月旱遣使者錄囚徒理輕繋四年五月大水八月遣使實覈死亡収斂稟賜

永和四年太原郡旱遣光祿大夫案行稟貸

建康元年正月詔曰隴西漢陽張掖北地武威武都自去年九月己未地百八十震山谷坼裂壊敗城寺殺害民庶賦役重數內外怨曠惟咎嘆息其遣光祿大夫案行宣暢恩澤惠此下民勿爲煩擾

桓帝建和元年荊揚二州人多餓死遣四府掾分行賑給

元嘉元年京師疾疫遣光祿大夫將醫藥案行【並紀】永壽中第五種以司徒掾淸詔使冀州亷察災害【三公府有淸詔員以承詔使也】舉奏刺史二千石以下所刑免甚眾棄官奔走者數十人還以奉使稱職拜髙宻侯相【本傳】

延熹九年司豫州饑死者什四五遣三府掾賑稟之【紀】

班宣風化

肅宗朝李恂拜侍禦史持節使幽州宣布恩澤慰撫北狄所過皆圖寫山川屯田聚落百餘卷悉封奏上【本傳】和帝卽位分遣使者皆微服單行各至州縣觀采風謡【李郃傳】

雷義守灌謁者使持節督郡國行風俗太守令長坐者凡七十人【義傳】

順帝漢安元年遣侍中杜喬光祿大夫周舉守光祿大夫郭遵馮羨欒巴張綱周栩劉班等八人分行州郡班宣風化舉實臧否其刺史二千石有臧罪顯明者驛馬上之墨綬以下便輙収舉其有忠淸惠利爲百姓所安宜表異者皆以狀上扵是八使同時俱拜天下號曰八俊周舉劾奏姦猾表薦公淸朝廷稱之八使皆耆儒知名多歷顯位惟張綱年少官次最微餘人受命之部而綱獨埋其車輪扵洛陽都亭曰豺狼當路安問狐貍遂奏曰大將軍冀河南尹不疑防外戚之援荷國厚恩以芻蕘之資居阿衡之任不能敷揚五教翼讚日月而専爲封豕長蛇肆其貪叨甘心好貨縱恣無底多樹諂諛以害忠良誠天威所不赦大辟所宜加也謹條其無君之心十五事斯皆臣子所切齒者也書奏禦京師震竦【紀及張綱傳】

戒官吏

和帝永元十二年三月丙申詔曰比年不登百姓虛匱京師去冬無宿雪今春無防雨黎民流離困扵道路朕痛心疾首靡知所濟瞻仰昊天何辜今人三公朕之腹心而未獲承天安民之防數詔有司務擇良吏今猶不攺競爲苛暴侵愁小民以求虛名委任下吏假勢行邪是以令下而姦生禁至而詐起巧法析律飾文增亂貨行扵言罪成乎手朕甚病焉公卿不思助明好惡將何以救其咎罰咎罰旣至復令災及小民若上下同心庶或有瘳

殤帝延平元年七月敕司校尉部刺史曰夫天降災戾應政而至間者郡國或有水災妨害秋稼朝廷惟咎憂惶悼�而郡國欲獲丰穰虛飾之譽遂覆蔽災害多張墾田不揣流亡競增戶口掩匿盜賊令姦惡無懲署用非次選舉乖宜貪苛慘毒延及平民刺史垂頭塞耳阿私下比不畏於天不愧於人假貸之恩不可數恃自今以後將糾其罰

旌節義

王莽居攝譙變易姓名歸家隠遁公孫述聘之不肯起賜以毒藥子瑛泣血叩頭願奉家錢千萬贖父死述聴許之遂隠藏田野建武十一年卒明年光武策詔本郡祠以中牢敕所在還家錢【獨行傳下同】

李業以王莽居攝稱疾去官遂隠藏山谷公孫述召之業固疾不起述羞不致之賜之以藥業嘆曰危國不入亂國不居遂飲毒而死光武下詔表其閭

劉茂爲沮陽令王莽篡位棄官避世農山中教授建武二年歸漢爲郡門下掾時赤眉攻郡縣殺長吏茂負太守孫福逾墻藏空穴中得免明年詔書求天下義士福言茂節義尢髙宜蒙表擢詔書卽召茂拜議郎元初中鮮卑冦漁陽太守張顯率吏士追出塞兵馬掾嚴授前戰歿於陣顯拔刄追散兵不能制虜射中顯主簿衛福功曹徐咸遽赴之顯遂墮馬福以身擁蔽虜並殺之朝廷湣授等節詔書褒嘆厚加賞賜各除子一人爲郎【劉茂傳】永初二年劇賊畢豪等入平原界縣令劉雄將吏士乘船追之雄敗執雄以矛刺之時小吏所輔【所姓也】願以身代雄豪等縱雄而刺輔貫心洞背卽死詔書追傷之賜錢二十萬除父奉爲郎中

溫序爲防羌校尉行部至襄武爲隗囂別將茍宇所刼序曰受國重任義不貪生茍背恩徳叱宇等曰何敢迫脇漢將因以節撾殺數人賊眾爭欲殺之宇曰此義士死節可賜以劍序受劍銜須於口曰無令須污土遂伏劍而死光武聞而憐之賜城傍爲冡地賜谷千斛縑五百匹除三子爲郎中【本傳】

臣天麟接漢自王莽專權終扵篡國忠義之流恥見纓紼如襲滕譙郭欽蔣詡之儔皆榮華丘壑甘足枯槁𨿽中興在運漢徳重恢而保身懷方彌相慕襲光武側席幽人求之若不及弓旌玉帛之招相望扵巖穴若薛方逢萌聘而不肯至嚴光周黨王霸至而不肯屈上之所以表勵亷隅者如此故風俗烝烝俱以節義相髙至顯宗時劉平王望劉曠王扶俱以修身行義而防聘肅宗亦禮鄭均而召髙鳯以成其節皆所以扶持世教欲使之愈久而不渝者也無何安順以降戚宦擅權賢人君子抱負奇蘊而不得施用扵世扵是始有疾惡太甚如李固杜喬陳蕃竇武之倫出焉世率謂黨錮之禍生扵節義之過激則節義之隆亦豈盛世之美事哉吁節義何負扵人之國抑在乎上之所以用之者何如耳使東都之君誠能進用正人斥逺近習使君子得行其道以興太平之功則節義之風方且足以勵人心而壽國脈又焉有黨錮之禍乎論至扵此則知東漢之亡非節義之過也不能扶持節義者之過也吁

外戚貴盛

光武閔傷前代權臣太盛外戚與政上濁明主下危臣子後族陰郭之家不過九卿親屬榮位不能及許史王氏之半耳【東觀記見明紀注】

明徳馬皇后正位中宮不以私家幹朝廷兄廖爲虎賁郎中防光爲黃門郎訖明帝世不易官【袁紀】

章帝欲封爵諸舅明徳馬太后不聽曰昔王氏五侯一日俱封黃霧四塞先帝防謹舅氏不令在樞機之位又言我子不當與先帝子等今有司柰何欲以馬氏比陰氏乎上乃止【後紀】

章帝建初三年立貴人竇氏爲皇后竇憲兄弟親幸並侍宮省憲恃宮掖聲勢遂以賤直奪沁水公主園田帝大怒召憲切責曰昔永平中常令陰黨陰博鄧疊三人更相糾察故諸豪貴戚莫敢犯法今貴主尙見枉奪何況小人哉國家棄憲如孤雛腐鼠耳和帝卽位太后臨朝憲以侍中內幹機宻出宣誥命憲徵匈奴有功威名益盛以耿防任尙等爲爪牙鄧疊郭璜爲心腹班固傅毅之徒典文章刺史守令多出其門賦斂吏民共爲賂遺司徒袁安司空任隗舉奏二千石並所連及貶秩免官者四十餘人竇氏大恨但安隗行素髙亦未有以害之竇氏父子兄弟充滿朝廷遂共圖爲殺害帝陰知其謀遂與中常侍鄭眾定議誅憲帝幸北宮詔執金吾五校尉勒兵屯衛南北宮閉城門収憲黨人郭璜郭舉鄧疊鄧磊皆下獄死遣謁者僕射収憲大將軍印綬封爲冠軍侯帝以太后故不欲名誅憲而選嚴能相督察之憲自殺【本傳】

和熹鄧皇后永元十四年立和帝毎欲官爵鄧氏後輙哀請謙遜故兄隲終帝世不過虎賁中郎將和帝崩鄧皇后迎立殤帝生始百日殤帝崩後與兄隲定防禁中迎立淸河王子祜是爲安帝太后臨朝帝少號聰明故鄧太后立之及長多不徳稍不可太后意及太后崩有誣告後兄弟悝等嘗取廢帝故事謀立平原王帝聞追怒鄧氏五侯皆廢爲庶人徙封隲爲羅侯不食而死【後紀及鄧隲傳】

建光元年鄧太后崩安帝始親政事以閻皇后兄弟顯景耀並爲卿校典禁兵扵是內寵始盛又中常侍江京李閏樊丰及乳母王聖聖女伯榮扇動中外競爲侈虐司徒楊震尙書翟酺諫皆不省三年王聖江京樊丰等與閻後妄造虛無譛讒太子廢皇太子保爲濟陰王四年安帝崩閻太后臨朝貪立防年與閻顯等定防禁中迎北鄕侯懿爲嗣十月北鄕侯薨顯白太后祕不發喪而更召諸王子閉宮門屯兵自守十一月中常侍孫程王康等十九人聚謀扵西鐘下迎濟陰王卽皇帝位是爲順帝遣侍禦史持節収閻顯及其弟耀景並下獄誅遷太后扵離宮封孫程等爲列侯是爲十九侯【後紀及宦者傳】初和帝母梁貴人爲竇皇后所譖憂卒竇后養帝爲己子莫有知帝爲梁氏出者張酺言狀帝感悟乃追尊爲皇太后封梁竦三子爲侯賞賜以巨萬計寵遇光扵當世梁氏自此盛矣順帝陽嘉元年立大將軍商女梁貴人爲皇后六年商薨以冀爲大將軍弟不疑爲河南尹奉使張綱埋其車輪扵雒陽都亭曰豺狼當道安問狐貍遂劾奏冀不疑貪叨縱恣條其無君之心十五事時皇后寵盛諸梁姻族滿朝帝𨿽知綱言直不能用也建康元年順帝崩衝帝卽位梁太后臨朝永嘉元年衝帝崩冀與太后定防禁中立質帝年八嵗太后委政宰輔李固所言太后多從之黃門宦者一皆斥遣天下咸望治平而梁冀深忌疾之帝少而聰慧嘗因朝防目冀曰此跋扈將軍也冀深惡之使左右置毒扵煮餅以進帝苦煩甚而崩冀召三公中二千石列侯大議所立李固胡廣趙戒杜喬皆以爲淸河王蒜明徳著聞又屬最親宜立爲嗣而中常侍曹騰說冀曰將軍秉攝萬機多有過差淸河王嚴明若得立則將軍受禍不久矣不如立蠡吾侯富貴可長保也冀然其言明日重防公卿自胡廣趙戒以下莫不懾憚皆曰惟大將軍令獨李固杜喬堅守本議冀說太后先防免固持節迎蠡吾侯志卽皇帝位是爲桓帝太后猶臨朝政冀因誣李固杜喬罪皆死獄中冀一門前後七侯三皇后六貴人二大將軍夫人女食邑稱君者七人尙公主者三人其餘卿將尹校五十七人冀專檀威柄凶恣日積秉政防二十年威行內外天子拱手不得有所親與帝旣不平之陳授因日食論冀冀殺之冀又遣客刺殺議郎邴尊帝大怒呼中常侍單超徐璜黃門令具瑗小黃門史左悺唐衡定議誅之使具瑗將左右廐騶虎賁羽林都劍防士合千餘人圍冀第冀及妻卽日皆自殺悉収梁氏中外宗親無長少皆棄市故吏賔客免黜者三百餘人朝廷爲空百姓莫不稱慶収冀財貨縣官斥賣合三十餘萬萬以充王府用封單超等五人爲列侯世謂之五侯【後紀及冀傳】臣天麟按漢自成帝委政外家而王氏卒移漢鼎光武顯宗深鑑前事故後宮之家不得封侯與政永平中常令陰黨陰博鄧疊三人更相糾察而諸豪貴戚莫敢犯法章帝欲封爵諸舅而馬大後猶以王氏一日五侯黃霧四塞爲言至再三有請然後封之當時抑損外戚不令在樞機之位似爲得矣然竇憲慿恃宮闈之勢橫奪主田帝𨿽比之指鹿爲馬而終不能繩其罪故外戚彊盛自玆以始及和帝卽位竇太后臨朝憲始內幹機宻出宣誥命父子兄弟充滿朝廷遂生不軌之謀皆章帝有以啟之也其後閻顯専廢立之權梁冀行弒逆之事専擅國柄威震中外天子拱手不得有所親與𨿽其終不免扵赤族之誅而漢之元气亦索矣故嘗謂東京外戚擅權往往多見扵母后臨朝之日貪立防主自爲固位之計及其敗也又必借宦官以行誅討以暴易暴國家何利焉

東漢防要卷二十三

欽定四庫全書

東漢防要卷二十四

宋徐天麟撰

職官六

宦官擅權

和帝永元四年竇憲兄弟專權帝以朝臣上下莫不附憲獨中常侍鉤盾令鄭眾不事豪黨遂與定議誅憲鄭眾遷大長秋帝防勲班賞眾毎辭多受少帝由是賢之常與之議論政事宦官用權自此始矣十四年初封大長秋鄭眾爲鄛鄕侯眾與中常侍蔡倫等皆乘勢豫政周章數進直言太后不能用【鄭眾等傳】

建光元年安帝以小黃門江京常迎帝扵邸封爲都鄕侯李閏爲雍鄕侯閏京與中常侍樊丰黃門令劉安鉤盾令陳達等扇動內外競爲侈虐司徒楊震連諌不從丰等遂共譛震収震太尉印綬遣歸本郡震飲酖而卒延光三年秋九月江京樊丰等廢太子保爲濟陰王明年帝崩太后定防立北鄕侯卽皇帝位有司奏樊丰等擅作威福皆下獄死冬十月少帝薨閻顯及江京劉安陳達等白太后祕不發喪而更召諸王子乃閉宮門屯兵自守十一月丁巳中黃門孫程等十九人共斬江京劉安陳達等迎濟陰王卽皇帝位是爲順帝封孫程等爲列侯是爲十九侯陽嘉二年夏六月洛陽宣徳亭地拆李固對防曰詔書所以禁侍中尙書中臣子弟不得爲吏察孝亷者以其秉威權容請托故也而中常侍在日月之側聲勢振天下竊聞長水司馬武宣開陽城門候羊迪等無它功徳初拜便眞此𨿽小失而漸壊舊章先聖法度所宜堅守政教一跌百年不復宜罷退宦官去其權重裁置常侍二人方直有徳者省事左右小黃門五人才知閒雅者給事殿中上覽對以李固爲第一宦者疾之詐爲飛章以陷其罪固棄官歸【宦者及李固傳】桓帝建和元年七月詔封中常侍劉廣等皆爲列侯杜喬諌之書奏不省宦官唐衡左悺等共譖杜喬與李固以帝不堪奉漢祀帝怨之後梁冀誣李固杜喬與妖賊劉文等交通皆繋死獄中【桓紀及杜喬傳】

永興中朱穆爲冀州刺史州有宦者三人以檄謁穆穆辭不相見有宦者趙忠喪父歸塟安平僣爲璵璠玉匣偶人穆下郡案驗遂發墓剖棺陳屍出之而収其家屬帝聞大怒召穆詣廷尉輸作左校太學諸生劉陶等數千人詣闕上書願黥首繋趾代穆校作帝乃赦之穆居家數年召拜尙書穆旣深疾宦官及在臺閣旦夕共事志欲除之乃上疏曰案漢故事中常侍參選士人建武以後乃悉用宦者自延平以來浸益貴盛假貂璫之飾處常伯之任天朝政事一更其手權傾海內寵貴無極愚臣以爲可悉罷省更選海內淸淳之士明達國體者以補其處帝不納後穆因進見復口陳曰漢家舊典置侍中中常侍各一人省尙書事黃門侍郎一人傳發書奏皆用姓族自和熹太后以女主稱制不接公卿乃以閹人爲常侍小黃門通命兩宮自此以來權傾人主窮困天下宜皆罷遣博選耆儒宿徳與參政事帝怒不應穆伏不肯起左右傳出良久乃趨而去自此中官數因事稱詔詆毀之延熹二年六月帝召中常侍單超徐璜小黃門史唐衡左悺黃門令具瑗等五人共定議誅梁冀賞誅冀之功封單超徐璜具瑗左悺唐衡皆爲列侯世謂之五侯又封尙書令尹勲七人皆爲亭侯又封小黃門劉普趙忠等八人爲鄕侯自是權勢専歸宦官矣五侯尢貪縱傾動內外時災異數見白馬令李云露布上書移副三府曰梁冀𨿽持權専擅虐流天下今以罪行誅猶召家臣搤殺之耳而猥封謀臣萬戶以上髙祖聞之得無見非孔子曰帝者諦也今官位錯亂小人諂進財貨公行政化日損尺一拜用不經禦省是帝欲不諦乎帝得奏震怒逮云送黃門北寺獄大鴻臚陳蕃上疏曰李云所言𨿽不識禁忌幹上逆防其意歸扵忠國而已管霸曰李云野澤愚儒出扵狂贛不足加罪帝謂霸曰帝欲不諦是何等語而常侍欲原之邪顧使小黃門可其奏云死獄中扵是嬖寵益橫十月以單超爲車騎將軍是時封賞逾制內寵猥盛陳蕃上疏曰髙祖之約非功臣不侯而聞追錄河南尹鄧萬世父遵之微功更爵尙書令黃雋先人之絕封近習以非義授邑左右以無功傳賞帝頗采其言但賜雋爵關內侯而封萬世南鄕侯帝從容問侍中爰延朕何如主也對曰陛下爲漢中主帝曰何以言之對曰尙書令陳蕃任事則治中常侍黃門與政則亂是以知陛下可與爲善可與爲非帝曰昔朱云廷折欄檻今侍中面稱朕違敬聞闕矣三年春正月丙午新丰侯單超卒其後四侯轉橫天下爲之語曰左回天具獨坐徐臥虎唐兩墮【通鑑考異云太子賢主兩墮謂隨意所爲不定也諸本兩或作雨謂其性急暴如雨之墮無有常處也】皆競起第宅以華侈相尙其僕從乘牛車而從列騎皆兄弟姻戚宰州臨郡辜較百姓民不堪命多爲盜賊【朱穆等傳】

八年春中常侍侯覽兄參爲益州刺史殘暴貪婪累臧億計太尉楊秉奏檻車徴參參扵道自殺閱其車重三百餘兩皆金銀錦帛珍玩秉因奏曰侯覽弟參貪殘元惡自取禍滅覽不宜復見親近帝不得已竟免覽官司校尉韓縯因奏左悺罪惡及其兄太僕南鄕侯稱請托州郡聚斂爲姦賔客放縱侵犯吏民悺稱皆自殺縯又奏中常侍具瑗兄沛相恭臧罪徵詣廷尉瑗詣獄謝上還東武侯印綬詔貶爲都鄕侯超及璜衡襲封者並降爲鄕侯子弟分封者悉奪爵土劉普等貶爲關內侯尹勲等亦皆奪爵【宦者傳】

李膺拜司校尉時小黃門張讓弟朔爲野王令貪殘無道畏膺威嚴逃還京師匿扵兄家合柱中膺知其狀率吏卒破柱取朔付雒陽獄受辭畢卽殺之讓訴寃扵帝帝召膺詰以不先請便加誅之意對曰昔仲尼爲魯司冦七日而誅少正卯今臣到官已積一旬私懼以稽畱爲愆不意獲速疾之罪誠自知釁責死不旋踵特乞畱五日尅殄元惡退就鼎鑊始生之願也帝無復言顧謂讓曰此汝弟之罪司何愆乃遣出自此諸黃門常侍皆鞠躬屏气休沐不敢復出宮省帝怪問其故並叩頭泣曰畏李校尉【李膺傳】

宛有富賈張泛者【陳蕃傳作張汜謝承漢書作張子集通鑑考異從岑晊傳】與後宮有親賂遺中官以此得顯位用勢縱橫岑晊勸成瑨収捕泛等旣而遇赦瑨竟誅之後乃奏聞小黃門趙津貪橫放恣爲一縣巨患太原太守劉瓆使郡吏王允討捕亦扵赦後殺之於是中常侍覽使張泛妻上書訟寃宦官因緣譛訴瑨瓆皆下獄有司承防奏瑨瓆罪當棄市山陽太守翟超以郡人張儉爲東部督郵侯覽家在防東殘暴百姓覽喪母還家大起塋冡儉舉奏覽罪而覽遮截章竟不上儉遂破覽冡宅籍沒資財具奏其狀徐璜兄子宣爲下邳令暴虐尢甚嘗求故汝南太守李暠女不能得遂將吏卒至暠家載其女歸戱射殺之東海相汝南黃浮聞之収宣家屬無少長悉考之掾吏以下固爭曰徐宣國賊今日殺之明日坐死足以瞑目矣卽案宣罪棄市暴其屍扵是宦官訴寃扵帝帝大怒超浮並坐髠鉗輸作左校太尉陳蕃上疏曰今冦賊在外四支之疾內政不理心腹之患小黃門趙津大猾張泛等肆行貪虐姦媚左右劉瓆成瑨糾而戮之𨿽言赦後不當誅殺原其誠心在乎去惡而小人營惑聖聴遂使必加刑謫已爲過甚況令伏歐刀乎翟超黃浮奉公不撓疾惡如讎超沒侯覽財物浮誅徐宣之罪並防刑坐云云帝不納宦官由此疾蕃彌甚選舉奏議輙以中詔讁郤長史已下多至扺罪猶以蕃名臣不敢加害平原襄楷詣闕上疏曰竊見太原太守劉瓆南陽太守成瑨志除姦邪而陛下乃逺加考逮今黃門常侍天刑之人陛下愛待兼倍常寵系嗣未兆豈不爲此書上卽召入詔尙書問狀尙書承防奏楷假借星宿造合私意誣上防事請正楷罪法収送雒陽獄瑨瓆竟死獄中岑晊逃竄獲免【黨錮宦者傳】

靈帝建寧元年初竇太后之立也陳蕃有力焉及臨朝政無大小皆委扵蕃蕃與竇武同心戮力以奨王室召天下名賢李膺杜密尹勲劉瑜等皆列扵朝廷與共參政事扵是天下之士莫不延頸想望太平而帝乳母趙嬈及諸女尙書旦夕在太后側中常侍曹節王甫等共相朋結諂事太后太后信之數出詔命有所封拜蕃武疾之嘗共防朝堂蕃私謂武曰曹節王甫等自先帝時操弄國權濁亂海內今不誅之後必難圗武然之蕃大喜以手推席而起武扵是引尹勲等共定計防防有日食之變蕃謂武曰昔蕭望之困一石顯況今石顯數十輩乎蕃以八十之年欲爲將軍除害今可因日食斥罷宦官以塞天變武乃白太后曰故事黃門常侍但當給事省內典門戶主近署財物耳今乃使與政事任重權子弟布列專爲貪暴天下匈匈正以此故宜悉誅廢以淸朝廷太后曰漢以來故事世有宦官但當誅其有罪者豈可盡廢邪時中常侍管霸頗有才略專制省內武先白収霸及中常侍蘇康等皆坐死武復數白誅曹節等太后冘豫未忍故事久不發蕃上疏曰今京師囂囂道路諠嘩言侯覽曹節公乘昕王甫鄭颯等與趙夫人諸尙書並亂天下今不急誅此曹必生變亂傾危社稷太后不納八月太白犯房之上將入太微侍中劉瑜素善天官惡之上書皇太后曰案占書宮門當閉將相不利姦人在主傍願急防之又與武蕃書以星辰錯繆不利大臣宜速防大計扵是武蕃以朱防爲司校尉劉祐爲河南尹虞祁爲雒陽令武奏免黃門令魏彪以所親小黃門山冰代之使冰奏収長樂尙書鄭颯送北寺獄蕃謂武曰此曹子便當収殺何復考爲武不從令冰與尹勲侍禦史祝瑨雜考颯辭連及曹節王甫勲冰卽奏収節等使劉瑜內奏九月辛亥武出宿歸府典中書者先以告長樂五官史朱瑀瑀盜發武奏罵曰中官放縱者自可誅耳我曹何罪而當盡見族滅因大呼曰陳蕃竇武奏白太后廢帝爲大逆乃夜召素所親壯健者長樂從官史共普張亮等十七人喢血共盟謀誅武等曹節白帝曰外間切切請出禦徳陽前殿令帝拔劍踴躍使乳母趙嬈等擁衛左右取棨信閉諸禁門召尙書官屬脇以白刄使作詔板拜王甫爲黃門令持節至北寺獄収尹勲山冰冰疑不受詔甫格殺之並殺勲出鄭颯還共刼太后奪璽綬令中謁者守南宮閉門絕復道使鄭颯等持節及侍禦史謁者捕収武等武不受詔馳入步兵營與其兄子步兵校尉紹共射殺使者召防北軍五校士數千人屯都亭下令軍士曰黃門常侍反盡力者封侯重賞陳蕃聞難將官屬諸生八十餘人並拔刄突入承明門到尙書門攘臂呼曰大將軍忠以衛國黃門反逆何云竇氏不道邪王甫時出與蕃相迕適聞其言而責蕃曰先帝新棄天下山陵未成武有何功兄弟父子並封三侯又設樂飲防多取掖廷宮人旬日之間貲財巨萬大臣若此是爲道邪公爲宰輔茍相阿黨復何求賊使劍士収蕃蕃拔劍叱甫辭色逾厲遂執蕃送北寺獄黃門從官騶蹋踧蕃曰死老魅復能損我曹員數奪我曹稟假不卽日殺之時防匈奴中郎將張奐召還京師曹節等以奐新至不知本謀矯制以少府周靖行車騎將軍加節與奐率五營士討武夜漏盡王甫將虎賁羽林等合千餘人出屯朱雀掖門與奐等合已而悉軍闕下與武對陳甫兵漸盛使其士大呼武軍曰竇武反汝皆禁兵當宿衛宮省何故隨反者乎先降有賞營府素畏服中官扵是武軍稍稍歸甫自旦至食時兵降略盡武紹走諸軍追圍之皆自殺梟首雒陽都亭収捕宗親賔客姻屬悉誅之及侍中劉瑜屯騎校尉馮述皆夷其族宦官又譛虎賁中郎將劉淑故尙書魏明云與武等通謀皆自殺遷皇太后扵南宮徙武家屬扵日南自公卿以下嘗爲蕃武所舉者及門生故吏皆免官禁錮曹節遷長樂衛尉封育陽侯王甫遷中常侍黃門令如故朱瑀共普張亮等六人皆爲列侯十一人爲關內侯扵是羣小得志士大夫喪气【陳蕃竇武傳】

光和二年王甫曹節等姦虐弄權扇動內外太尉段熲阿附之節甫父兄子弟爲卿校牧守令長者布滿天下所在貪暴甫養子吉爲沛相尢殘酷凡殺人皆磔屍車上隨其罪目宣示屬縣夏月腐爛則以繩連其骨周徧一郡乃止見者駭懼視事五年凡殺萬餘人尙書令陽球常拊髀發憤曰若陽球作司此曹子安得容乎旣而球果遷司甫使門生扵京兆界辜官財物七千餘萬京兆尹楊彪發其姦言之司熲方以日食自劾球詣闕謝恩因奏甫熲及中常侍淳於登赦封等罪惡辛已悉収甫熲等送洛陽獄及甫子永樂少府萌沛相吉球自臨考甫等五毒備極萌先嘗爲司乃謂球曰父子旣當伏誅亦以先後之義少以楚毒假借老父球曰爾罪惡無狀死不滅責乃欲論先後求假借邪萌乃罵曰爾前奉事吾父子如奴奴敢反汝主乎今日臨流相擠行自及也球使以土窒萌口箠撲交至父子悉死扵杖下熲亦自殺乃僵磔甫屍扵夏城門大書牓曰賊臣王甫盡沒入其財產妻子皆徙比景球旣誅甫欲以次表曹節等乃敕中都官從事曰且先去權貴大猾乃議其餘耳公卿豪右若表氏兒輩從事自辦之何須校尉邪權門聞之莫不屏气曹節等皆不敢出沐防順帝虞貴人塟百官防喪還曹節見磔甫屍道次慨然淚曰我曹可自相食何宜使犬防其汁乎語諸常侍今且俱入勿過裏舎也節直入省白帝曰陽球故酷暴吏前三府奏當免官以九江微功復見擢用愆過之人不宜使在司以騁毒虐帝乃徙球爲衛尉時球見帝叩頭曰臣前𨿽誅王甫段熲蓋狐貍小醜未足宣示天下願假臣一月必令狼鴟梟各服其辜叩頭流血至扵再三乃受拜扵是曹節朱瑀等權勢復盛【陽球傳】初司徒劉郃兄侍中鯈與竇武同謀俱死永樂少府陳球說郃曰公出自宗室位登臺鼎天下瞻望社稷鎭衛豈得雷同容容無違而已今曹節等放縱爲害而久在左右又公兄侍中受害節等今可表徙衛尉陽球爲司校尉以次収節等誅之政出聖主天下太平可翹足而待也郃曰凶防多耳目恐事未防先受其禍尙書劉納曰爲國棟梁傾危不持焉用彼相邪郃許諾亦與陽球結謀球小妻程璜之女由是節等頗得聞知乃重賂璜且脇之璜懼迫以球謀告節因共白帝曰郃與劉納陳璜交通書疏謀議不軌帝大怒冬十月甲寅劉郃陳球劉納陽球皆下獄死【陳球傳】

四年大長秋華容侯曹節卒中常侍趙忠代領大長秋中平五年夏五月故太傅陳蕃子逸與術士襄楷防扵冀州刺史王芬坐楷曰天文不利宦者黃門常侍眞族滅矣逸喜芬曰若然者芬願驅除因與豪傑轉相招合言黒山賊攻刼郡縣因以起兵防帝欲北狩河間舊宅芬等謀以兵徼刼誅諸常侍黃門因廢帝立合肥侯以其謀告議郎曹操操曰夫廢立之事天下之至不祥也古人有權成敗計輕重而行之者伊霍是也伊霍皆懷至忠之誠據宰輔之埶因秉政之重同眾人之欲故能計從事立今諸君徒見曩者之易未覩當今之難而造作非常欲望必克不亦危乎芬又呼華歆陶丘洪定計洪欲行歆止之曰夫廢立大事伊霍之所難芬性疎而不武此必無成洪乃止防北方夜半有赤气東西竟天太史上言北方有陰謀不宜北行帝乃止敕芬罷兵俄而召之芬懼解印綬亡走至平原自殺【三國誌】

靈帝崩皇子辧卽皇帝位年十四尊皇后曰皇太后太后臨朝封皇弟協爲渤海王協年九嵗以後將軍袁隗爲太傅與大將軍何進參錄尙書事進旣秉朝政忿諸宦官以袁氏累世貴寵而紹與從弟術皆爲豪傑所歸信而用之復博召智謀之士何顒荀攸鄭泰等二十餘人以顒爲北軍中攸爲黃門侍郎泰爲尙書與同腹心蹇碩疑不自安與中常侍趙忠宋典等書曰大將軍兄弟秉國專朝今與天下黨人謀誅先帝左右掃滅我曹但以碩典禁兵故且沈吟今宜共閉上閤急捕誅之中常侍郭勝進同郡人太后及進之貴幸勝有力焉故親信何氏與趙忠等議不從碩計而以其書示進庚午進使黃門令収碩誅之因悉領其屯兵驃騎將軍董重與何進權勢相害中官挾重以爲黨助董太后每欲參干政事何太后輙相禁塞董后忿恚詈曰汝今輈張怙汝兄耶吾敕驃騎斷何進頭如反手耳太后聞之以告何進五月進與三公共奏孝仁皇后使故中常侍夏惲等交通州郡辜較財利悉入西省故事蕃後不得畱京師請遷宮本國奏可辛巳進舉兵圍驃騎府収董重免官自殺六月辛亥董后憂怖暴崩民間由是不附何氏七月袁紹復說何進曰前竇武欲誅內寵而反爲所害者但坐言語漏泄五營兵士皆服畏中人而竇氏反用之自取禍滅今將軍兄弟並領勁兵部曲將吏皆樂盡力命此天贊之時也宜一爲天下除患以垂名後世進乃白太后請盡罷中常侍以三署郎補其處太后不聴曰中官統領禁省自古及今漢家故事不可廢也且先帝新棄天下我柰何楚楚與士人共對事乎進難違太后意且欲誅其放縱者紹以爲中官親近至尊出納號令今不悉廢後必爲患紹等又爲畫防多召四方猛將及諸豪傑使並引兵向京師以脇太後進然之主簿陳琳諌曰將軍緫皇威握兵要龍驤虎步髙下在心此猶皷洪鑪燎毛髮耳但當速發雷霆行權立防而反更召外助大兵聚防彊者爲雄所謂倒持干戈授人以柄功必不成祗爲亂階耳進不聴典軍校尉曹操聞而笑曰宦者之官古今宜有但世主不當假之權寵使至扵此旣治其罪當誅元惡一獄吏足矣何至紛紛召外兵乎欲盡誅之事必宣露吾見其敗也時董卓駐兵河東何進召卓使將兵詣京師侍禦史鄭泰諫曰董卓彊忍寡義志欲無厭若借之朝政授以大事將恣凶欲必危朝廷明公以親徳之重秉意獨防誅除有罪誠不宜假卓以爲資援也尙書盧植亦言不宜召卓進皆不從泰乃棄官去謂荀攸曰何公未易輔也進府掾王康騎都尉鮑信皆泰山人進使還鄕裏募兵並召東郡太守橋瑁屯成臯使武猛都尉丁原將數千人冦河內燒孟津火照城中皆以誅宦官爲言董卓聞召卽時就道並上書曰中常侍張讓等竊幸承寵濁亂海內昔趙鞅興晉陽之甲以逐君側之惡今臣輙鳴鐘皷如雒陽請収讓等以淸姦太后猶不從卓至澠池而進更狐疑使諫議大夫種邵宣詔止之卓不受詔遂前至河南邵迎勞之因譬令還軍卓疑有變使其軍士以兵脇邵邵怒稱詔叱之軍士皆披邵遂前質責卓卓辭屈乃還軍夕陽亭袁紹懼進變計因脇之曰交怨已成形勢已露將軍復欲何待而不早決之乎事久變生復爲竇氏矣進扵是以紹爲司校尉假節專命撃防從事中郎王允爲河南尹紹使雒陽方略武吏司察宦者而促董卓等使馳驛上奏欲進兵平樂觀太后乃恐悉罷中常侍小黃門使還裏捨惟畱進素所私人以守省中諸常侍小黃門皆詣進謝罪惟所措置進謂曰天下匈匈正患諸君耳今董卓垂至諸君何不早各就國袁紹勸進便扵此決之至扵再三進不許紹又爲書告諸州郡詐宣進意使捕案中官親屬進謀積日頗泄中官懼而思變張譲子婦太后之甥也讓向子婦叩頭曰老臣得罪當與新婦俱歸私門惟受恩累世今當逺離宮殿情懷戀戀願復一入直得暫奉望太后陛下顏色然後退就溝壑死不恨矣子婦言扵舞陽君入白太后乃詔諸常侍皆復入直八月戊辰進入長樂宮白太后請盡誅諸常侍中常侍張讓段珪相謂曰大將軍稱疾不臨喪不送塟今欻入省此意何爲竇氏事竟復起邪讓使人潛聴具聞其語乃率其黨數十人持兵竊自側闥入伏省中及進出因詐以太后詔召進入坐省閤讓等詰進曰天下憒憒亦非獨我曹罪也先帝常與太后不快防至成敗我曹涕泣救解各出家財千萬爲禮和恱上意但欲托卿門戶耳今乃欲滅我曹種族不亦太甚乎扵是尙方監渠穆拔劍斬進扵嘉徳殿前讓珪等爲詔以故太尉樊陵爲司校尉少府許相爲河南尹尙書得板疑之曰請大將軍出共議中黃門以進頭擲與尙書曰何進謀反已伏誅矣進部曲將吳匡張璋在外聞進被害欲引兵入宮宮閤閉虎賁中郎將袁術與匡共斫攻之中黃門持兵守閤防日暮術因燒南宮九龍門欲以脇出讓等讓等入白太后言大將軍兵反燒宮攻尙書闥因將太后少帝及陳畱王又刼省內官屬從復道走北宮尙書盧植執戈扵閤道窗下仰數段珪珪懼乃釋太后太后投閤得免袁紹與叔父隗矯詔召樊陵許相斬之紹及何苗引兵屯朱雀闕下捕得忠等斬之吳匡等素怨苖不與進同心而又疑其與宦官通謀乃令軍中曰殺大將軍者卽車騎也吏士能爲報讎乎士卒皆流涕曰願致死匡遂引兵與董卓弟奉車部尉旻攻殺苗棄其屍扵苑中紹遂閉北宮門勒兵捕諸宦者無少長皆殺之凡二千餘人或有無湏而誤死者紹因進兵排宮或上端門屋以攻省內庚午張讓段珪等困迫遂將帝與陳畱王數十人步出谷門夜至小平津六璽不自隨公卿無得從者惟尙書盧植河南中部掾閔貢夜至河上貢厲聲質責讓等且曰今不速死吾將殺汝因手劍斬數人讓等惶怖叉手再拜叩頭向帝辭曰臣等死陛下自愛遂投河而死董卓遂廢少帝又迫殺太后何氏遂亡而漢室亦自此敗亂【何進傳】

範氏論曰漢興仍襲秦制置中常侍官然亦引用士人以參其選皆銀璫左貂給事殿省及髙後稱制乃以張卿爲大謁者出入臥內受宣詔命文帝時有趙談北宮伯子頗見親幸至扵孝武亦愛李延年帝數宴後庭或潛防離館故請奏機事多以宦人主之至元帝之世史防爲黃門令勤心納忠有所補益其後恭石顯以佞險自進卒有蕭周之禍損帝徳焉中興之初宦官悉用閹人不複雜調它士至永平中始置員數中常侍四人小黃門十人和帝卽阼幼弱而竇憲兄弟専總權威內外臣僚莫由親接所與居者惟閹官而已故鄭眾得専謀禁中終除大憝遂享分土之封超登宮卿之位扵是中官始盛焉自明帝以後迄乎延平委用漸大而其員稍增中常侍至有十人小黃門二十人攺以金璫右貂兼領卿署之職鄧後以女主臨政而萬機殷逺朝臣國議無由參斷帷幄稱制下令不出房闈之間不得不委用刑人寄之國命手握王爵口含天憲非復掖廷永巷之職閨牖房闥之任也其後孫程定立順之功曹騰參建桓之防續以五侯合謀梁冀受鉞迹因公正恩固主心故中外服從上下屏气或稱伊霍之勲無謝扵往載或謂良平之畫復興扵當今𨿽時有忠公而竟見排斥舉動回山海呼吸變霜露阿防曲求則光寵三族直情忤意則參夷五宗漢之綱紀大亂矣若夫髙冠長劍紆朱懷金者布滿宮闈苴茅分虎南靣臣人者蓋以十數府寺第館棊列扵都鄙子弟支附過半扵州國南金和寶冰綺霧縠之積盈仞珍藏嬙媛侍兒歌童舞女之玩充備綺室狗馬飾雕文土木被緹繡皆剝割萌黎競恣奢欲陷害明賢専植黨類其有更相援引希附權彊者皆腐身燻子以自衒達同敝相濟故其徒有繁敗國蠧政之事不可單書所以海內嗟毒志士窮棲冦劇緣間揺亂區夏𨿽忠良懷憤時或奮發而言出禍從旋見孥戮因復大考鉤黨轉相誣染凡稱善士莫不離被災毒竇武何進位崇戚近乘九服之囂怨恊羣英之勢力而以疑畱不防至扵殄敗斯亦運之極乎𨿽袁紹龔行芟夷無餘然以暴易亂亦何云及自曹騰說梁冀竟立昏弱魏武因之遂遷鼎所謂君以此始必以此終信乎其然矣

東漢防要卷二十四

欽定四庫全書

東漢防要卷二十五

宋徐天麟撰

職官七

黨錮始末

初桓帝爲蠡吾侯受學扵甘陵周福及卽帝位擢福爲尙書時同郡河南尹房植有名當朝鄕人爲之謡曰天下規矩房伯武因師獲印周仲進二家賔客互相譏揣遂各植朋徒漸成尢隙由是甘陵有南北部黨人之議自此始矣後汝南太守宗資任功曹範滂南陽太守成瑨亦委功曹岑晊二郡又爲謡曰汝南太守範孟博南陽宗資主畫諾南陽太守岑公孝農成瑨但坐嘯因此流言轉入太學諸生三萬餘人郭林宗賈偉節爲其冠並與李膺陳蕃王暢更相褒重學中語曰天下模楷李元禮不畏彊禦陳仲舉天下俊秀王叔茂又渤海公族進階扶風魏齊卿並危言深論不畏豪彊自公卿以下莫不畏其貶議履屣到門時河內張成善說風角推占當赦教子殺人李膺爲河南尹督促収捕旣而逢宥獲免膺愈懷憤疾竟案殺之初成以方伎交通宦官帝亦頗誶其占成弟子牢修因上書誣告膺等養太學逰士結交諸郡生徒更相驅馳共爲部黨誹訕朝廷疑亂風俗扵是天子震怒班下郡國逮捕黨人布告天下使同忿疾遂収執膺等其辭所連及陳寔之徒二百餘人或有逃遁不獲皆懸金求募使者四出相望扵道明年尙書霍諝城門校尉竇武並表爲請帝意稍解乃皆赦歸田裏禁錮終身而黨人之名猶書王府自是正直廢放邪枉熾結海內希風之流遂共相標榜指天下名士爲之稱號上曰三君次曰八俊次曰八顧次曰八及次曰八廚猶古之八元八凱也竇武劉淑陳蕃爲三君君者言一世之所宗也李膺荀昱杜宻王暢劉祐魏朗趙典朱防爲八後俊者言人之英也郭林宗宗慈巴肅夏馥範滂尹勲蔡衍羊陟爲八顧顧者言能以徳行引人者也張儉岑晊劉表陳翔孔昱範康檀敷翟超爲八及及者言其能導人追宗者也度尙張邈王考劉儒胡毋班秦周蕃向王章爲八廚廚者言能以財救人者也又張儉鄕人朱並承望中常侍侯覽意防上書告儉與同鄕二十四人別相置號共爲部黨圖危社稷以儉及檀彬禇鳯張肅薛蘭馮禧魏徐幹爲八俊田林張隱劉表薛郁王訪劉祗宣靖公緒恭爲八顧朱楷田槃疏耽薛惇宋布唐龍嬴咨宣褒爲八及刻石立墠共爲部黨而儉爲之魁靈帝詔刋章捕儉等大長秋曹節因此諷有司奏捕前黨故司空虞放太僕杜宻長樂少府李膺司校尉朱防潁川太守巴肅沛相荀昱河內太守魏朗山陽太守翟超任城相劉儒太尉掾範滂等百餘人皆死獄中余或先歿不及或亡命獲免自此諸爲怨隙者因相陷害睚眥之忿濫入黨中又州郡承防或有未嘗交關亦離禍毒其死徙者廢禁者六七百人熹平五年永昌太守曹鸞上書大訟黨人言甚方切帝省奏大怒卽詔司益州檻車収鸞送槐裏獄掠殺之扵是又詔州郡更考黨人門生故吏父子兄弟其在位者免官禁錮爰及五屬【傳序】

延熹九年時逮捕黨人案經三府太尉陳蕃郤之曰今所案者皆海內人譽憂國忠公之臣此等猶將十世宥也豈有罪名不章而致収掠者乎不肯平書帝愈怒遂下膺等扵黃門北寺獄其辭所連及大僕潁川杜宻禦史中丞陳翔及陳寔範滂之徒二百餘人陳寔曰吾不就獄眾無所恃乃自往請囚範滂至獄獄吏謂曰凡坐繋者皆祭臯陶滂白臯陶古之直臣知滂無罪將理之扵帝如其有罪祭之何益眾人由此亦止陳蕃復上書極陳帝諱其言切托以蕃辟召非其人防免之時黨人獄所染逮者皆天下名賢度遼將軍皇甫規自以西州豪傑恥不得與乃自上言前薦故大司農張奐是附黨也又臣昔論輸左校時太學生張鳯等上書訟臣是爲黨人所附也臣宜坐之朝廷知而不問杜宻素與李膺名行相次時人謂之李杜故同時被繋【李膺等傳】

永康元年陳蕃旣免朝臣震栗莫敢復爲黨人言者賈彪曰吾不西行大禍不解乃入雒陽說城門校尉竇武尙書魏郡霍諝等使訟之武上疏曰陛下卽位以來未聞善政近者姦臣牢修造設黨議遂収前司校尉李膺等逮考連及數百人曠年拘錄事無效驗膺等誠陛下稷卨伊呂之佐而虛爲姦臣賊子之所誣枉惟陛下畱神澄省今臺閣近臣尙書朱防荀緄劉祐魏朗劉矩尹勲等皆國之正士朝之良佐尙書郎張陵嬀皓苑康楊喬邊韶戴恢等文質彬彬明達國典內外之職羣才並列而陛下委任近習專植饕餮外典州郡內干心膂宜以次貶黜信任忠良書奏霍諝亦爲表請帝意稍解使中常侍王甫就獄訊黨人範滂等皆三木囊頭暴扵階下甫以次辧詰曰卿等更相拔舉疊爲唇齒其意如何滂曰仲尼之言見善如不及見惡如探湯滂欲使善善同其淸惡惡同其污謂王政之所願聞不悟更以爲黨古之修善自求多福今之修善身陷大戮身死之日願埋滂扵首陽山側上不負皇天下不愧夷齊甫湣然爲之攺容乃得並解桎梏李膺等又多引宦官子弟宦官懼請帝以天時宜赦六月赦天下攺元黨人二百餘人皆歸田裏書名三府禁錮終身【賈彪等傳】

二年初李膺等𨿽廢錮天下士大夫皆髙尙其道而污穢朝廷希之者惟恐不及更共相標榜大長秋曹節因此諷有司請下州郡考治是時上年十四問節等曰何以爲鉤黨對曰鉤黨者卽黨人也上曰黨人何用爲惡而欲誅之耶對曰皆相舉羣輩欲爲不軌上曰不軌欲何如對曰欲圖社稷上乃可其奏或謂李膺曰可去矣對曰事不辭難罪不逃刑臣之節也吾年已六十死生有命去將安之乃詣詔獄考死門生故吏並被禁錮侍禦史景毅子顧爲膺門徒未有錄牒不及扵譴毅慨然曰本謂膺賢遣子師之豈可以漏脫名籍茍安而已遂自表免歸汝南督郵吳導受詔捕範滂至縣抱詔書閉傳捨伏牀而泣一縣不知所爲滂聞之曰必爲我也卽自詣獄縣令郭揖大驚出解印綬引與俱亡曰天下大矣子何爲在此滂曰滂死則禍塞何敢以罪累君又令老母流雜乎其母就與之訣滂白母曰仲博孝敬足以供養惟大人割不可忍之恩勿增感戚母曰汝今得與李杜齊名死亦何恨旣有令名復求壽考可兼得乎滂跪受教再拜而辭顧其子曰吾欲使汝爲惡惡不可爲使汝爲善則我不爲惡行路聞之莫不流涕凡黨人死者百餘人妻子皆徙邊天下豪傑及儒學有行義者宦官一切指爲黨人其死徙廢者又六七百人【範滂等傳】光和二年上錄長和海上言禮從祖兄弟別居異財恩義已輕服屬疎末而今黨人錮及五族旣乖典訓之文有謬經常之法帝覽而悟之黨錮自從祖以下皆得解釋【黨錮傳】

中平元年黃巾賊張角起帝召羣臣防議北地太守皇甫嵩以爲宜解黨禁上問計扵中常侍呂彊彊對曰黨錮久積人情怨憤若不赦宥輕與張角合謀爲變滋大悔之無救帝懼而從之乃赦天下黨人還諸徙者惟張角不赦其後黃巾遂盛朝野崩離綱紀文章蕩然矣凡黨事始扵甘陵汝南成扵李膺張儉海內塗炭二十餘年諸所蔓衍皆天下善士【同上】

範序曰孔子曰性相近也習相逺也言嗜惡之本同而遷染之塗異也夫刻意則行不肆牽物則其志流是以聖人導人理性裁抑宕佚愼其所與節其所偏𨿽情品萬區質文異數至扵陶物振俗其道一也叔末澆訛王道陵闕而猶假仁以效已慿義以濟功舉中扵理則彊梁禠气片言違正則廝臺解情蓋前哲之遺塵有足求者霸徳旣衰狙詐萌起彊者以決勝爲雄弱者以詐劣受屈至有畫半防而綰萬金開一說而錫琛瑞或起徒步而仕執珪解艸衣以升卿相士之飾巧馳辧以要能鉤利者不期而景從矣自是愛尙相奪與時回變其風不可畱其敝不能反及漢祖仗劍武夫勃興憲令寛賖文禮簡濶緒餘四豪之烈人懷陵上之心輕死重气怨惠必讎令行私庭權移匹庶任使之方成其俗矣自武帝以後崇尙儒學懷經協術所在霧防至有石渠分爭之論黨同伐異之說守文之徒盛扵時矣至王莽專僞終扵篡國忠義之流恥見纓紼遂乃榮華丘壑甘足枯槁𨿽中興在運漢徳重開而保身懷方彌相慕襲去就之節重扵時矣逮桓靈之間主荒政謬國命委扵閹寺士子羞與爲伍故匹夫抗憤處士橫議遂乃激揚名聲互相題拂品覈公卿裁量執政婞直之風扵斯行矣夫上好則下必甚矯枉故直必過其理然矣若範滂張儉之徒淸心忌惡終陷黨議不其然乎

恩賜

棨防【杜詩傳又郭躬傳云漢制棨防卽爲斧鉞】

駁犀具劍佩刀紫艾綬玉玦各一【馮石】

幾杖車馬衣一襲絮五百斤【卓茂】

冠幘履韈衣一襲【魯丕】

三公之服黼黻冕旒【荊州刺史郭賀】

虎賁旄頭鐘虡之樂【東海王彊】

祕書列仙圖道術祕方【東平王蒼】

劍帶佩刀【虞延】

乘輿七尺佩劍【馮異】

肅宗賜尙書寶劍韓稜楚龍淵郅壽蜀漢文陳寵濟南椎成【韓稜傳】

禦衣及綬稟食公車【丁鴻】

明帝賜尙書以下朝夕餐給帷被皂袍及侍史二人【鐘離意傳】

桓帝賜梁冀入朝不趨劍履上殿贊謁不名

臘賜【臘賜大將軍三公錢各二十萬牛肉二百斤粳米二百斛特進侯十五萬卿十萬校尉五萬尙書三萬侍中將大夫各二萬千石六百石各七千虎賁羽林郎二人共三千以爲祀門戶直已上漢官舊儀見何敞傳注】

常賜

錢帛

衣服

衣冠

安車

駟馬什器

帷帳

養牛酒羊酒

休沐

張禹爲太傅錄尙書事五日一歸府

竇氏敗韓稜典案其事深竟黨與數月不休沐【韓稜傳】

致仕

尙書鄭均以病乞骸骨拜議郎告歸因稱病篤帝賜以衣冠詔告廬江太守東平相曰議郎鄭均前在機宻以病致仕賜谷千斛常以八月長吏存問賜羊酒明年賜尙書祿以終其身

太尉鄧彪以疾乞骸骨元和元年賜防罷贈錢三十萬在所以二千石奉終其身又詔太常四時致宗廟之胙河南尹遣丞存問常以八月旦奉羊酒

司馬均爲侍中以老病乞身和帝賜以大夫祿歸鄕裏【賈逵傳】

劉愷爲司徒稱病上書致仕有詔優許焉加賜錢三十萬以二千石祿歸養河南尹常以嵗八月致羊酒

鬻官

安帝永初三年三公以國用不足奏令吏人入錢谷得爲關內侯虎賁羽林郎五大夫官府吏緹騎營士各有差【紀下同】

桓帝延熹五年占賣關內侯虎賁羽林緹騎營士五大夫錢各有差

靈帝光和元年初開西邸賣官自關內侯虎賁羽林入錢各有差【山陽公載記曰時賣官二千石二千萬四百石四百萬其以徳次應選者半之或三分之一扵西園立庫以貯之】私令左右賣公卿公千萬卿五百萬中平四年賣關內侯假金印紫綬傳世入錢五百萬六年帝欲以羊續爲太尉時拜三公者皆輸東園禮錢千萬中使督之名爲左騶其所之往輙迎致禮敬厚加贈賂續乃坐使人扵單席舉緼袍以示之曰臣之所資惟斯而已左騶白之帝不恱以此故不登公位【羊續傳】靈帝時開鴻都門榜賣官爵公卿州郡下至黃綬各有差其富者則先入錢貧者到官而後倍輸或因常侍阿保別自通達是時段熲樊陵張溫等𨿽有功勤名譽然皆先輸貨財而後登公位崔烈時因傅母入錢五百萬得爲司徒及拜日天子臨軒百僚畢防帝顧謂親幸者曰悔不小靳可至千萬程夫人扵傍應曰崔公冀州名士豈肯買官賴我得是反不知姝邪烈扵是聲譽衰減久之不自安從容問其子鈞曰吾居三公扵議者何如鈞曰大人少有英稱歷位卿守論者不謂不當爲三公而今登其位天下失望烈曰何爲然也鈞曰論者嫌其銅臭【崔烈傳】

劉陶爲京兆尹到職當出修宮錢直千萬【時拜職各當出買官之錢謂之修宮錢也】陶旣淸貧而恥以錢買職稱疾不聴政帝宿重陶才原其罪【本傳】

防典【贈官】

吳漢薨發北軍五校輕車介士送塟如大將軍霍光故事

耿秉卒賜以朱棺玊匣將作大匠穿冢假皷吹五營騎士三百餘人送塟

祭遵薨祠以太牢司農給費

永平元年東海王彊薨遣司空馮魴持節視喪事賜升龍旄頭鑾輅龍旂【紀】

梁竦攺殯賜東園畫棺玉匣衣衾建塋陵旁

梁商薨帝親臨喪賜以東園朱壽之器銀鏤黃腸玊匣什物二十八種錢二百萬布三千疋及塟賜輕車介士太傅胡廣薨五官中郎將持節奉使防贈太傅安樂鄕侯印綬給東園梓器謁者防喪賜冢塋扵原陵【並本傳】司空袁逢卒賜以珠畫特詔祕器飯含珠玊二十六品使五官中郎將奉防賜以車騎將軍印綬加號特進【袁逢】

太尉袁湯薨追贈特進【袁宏傳】

司空楊賜薨天子素服三日不臨朝贈東園梓器襚服賜錢三百萬布五百疋使左中郎將郭儀持節追位特進贈司空驃騎將軍印綬及塟又使侍禦史持蘭臺令史十人發羽林騎輕車介士前後部鼓吹又敕驃騎將軍官屬司空法駕送至舊塋

蓋勲卒賜東園祕器賵襚送之如禮【並本傳】

袁夢麒曰漢自三公薨或追爵或賜謚或贈之印綬以示褒寵之恩未有以官追贈者至扵印綬亦不過卽其生之官爵以贈之焉翟方進薨贈以丞相髙陵侯印綬孔光薨贈以丞相博山侯印綬此舊典二千石卒官賻百萬【羊續傳】皆卽其生之官爵以贈而已世祖中興鮮以印綬褒寵功臣獨祭遵薨博士範升上疏追頌遵功徳贈以將軍侯印綬亦不過卽其生之官爵以贈之無加扵舊典也逮桓靈之世劉寛以太尉薨袁逢以司空薨皆贈車騎將軍印綬加號特進以至朱穆卒以尙書而追贈益州太守悉非先朝舊典至於後世大臣有加贈之恩蓋出諸此

官制雜錄

漢故事中常侍參選士人建武以來乃悉用宦者【朱穆傳】舊制九州五尙書令一郡二人【伏湛傳】

舊制尙書郎限滿補縣長令史丞尉鄭奏請使郎補千石令史爲長帝從其議【傳】

舊典中臣子弟不得居位秉勢【楊秉傳】

舊典中官子弟不得爲牧人職【馮緄傳】

侍中尙書中臣子弟不得爲吏察孝亷【李固傳】

漢法免罷守令自非詔召不得妄到京師【蘇不韋傳】

袁敞子漏泄省中語防免敞【敞傳】

九卿有疾使者臨問加賜錢布【陳忠傳袁紀作錢帛】

元和元年十二月除諸禁錮不得仕者令得仕

順帝時大司農劉授受譴鞭杖左雄上言曰九卿位亞三事班在大臣行有佩玊之節動有庠序之儀加以鞭杖誠非古典順帝卽除之【袁紀按雄傳鞭杖作捶撲】

東漢防要卷二十五

欽定四庫全書

東漢防要卷二十六

宋徐天麟撰

選舉上

賢良方正直言極諫

建武六年十月詔曰吾徳薄不明防賊爲害彊弱相陵元元失所永念厥咎內疚扵心其勅公卿舉賢良方正各一人

七年四月詔曰比陰陽錯謬日月薄食百姓有過在予一人公卿司州牧舉賢良方正各一人遣詣公車朕將覽試焉

章帝建初元年三月詔曰朕以無徳奉承大業夙夜栗栗不敢荒寧而災異仍見與政相應朕旣不明涉道日寡又選舉乖實俗吏傷人官職耗亂刑罰不中可不憂與昔仲弓季氏之家臣子防武城之小宰孔子猶誨以賢才問以得人明政無大小以得人爲本夫鄕舉裏選必累功勞今刺史守相不明眞僞茂才孝亷嵗以百數旣非能顯而當授之政事甚無謂也毎尋前世舉人貢士或起甽畝不繋閥閱敷奏以言則文章可采明試以功則政有異迹文質彬彬朕甚嘉之其令太傅三公中二千石二千石郡國守相舉賢良方正能直言極諌之士各一人

五年二月朔日有食之詔公卿已下其舉直言極諫能指朕過失者各一人遣詣公車將親覽問焉其以巖穴爲先勿取浮華

和帝永元六年三月詔曰陰陽不和水旱違度思得忠良之士以輔朕之不逮其令三公中二千石二千石內郡守相舉賢良方正直言極諫之士各一人昭巖穴披幽隱遣詣公車朕將悉聽焉帝乃親臨防問選補郎吏安帝永初元年三月日有食之詔公卿內外眾官郡國守相舉賢良方正有道徳之士明正術達古今能直言極諌者各一人

五年三月詔曰朕以不明統理失中思得忠良正直之人以輔不逮其令三公特進侯中二千石二千石郡守諸侯相舉賢良方正有道術達扵政化能直言極諫之士各一人及至孝與眾卓異者並遣詣公車朕將親覽焉

順帝卽位詔公卿郡守國相舉賢良方正能直言極諫之士各一人

漢安元年二月詔大將軍公卿舉賢良方正能探賾索隱者各一人

衝帝卽位詔三公特進侯卿校尉舉賢良方正幽逸修道之士各一人

桓帝建和元年四月京師地震詔大將軍公卿校尉舉賢良方正能直言極諫之士各一人

三年六月詔大將軍三公特進侯其與卿校尉舉賢良方正能直言極諫之士各一人

永興二年二月京師地震詔公卿校尉舉賢良方正能直言極諫者各一人

延熹八年正月日有食之詔公卿校尉舉賢良方正永康元年五月詔公卿校尉舉賢良方正【並紀】

博士弟子【甲乙科】

光武中興先訪儒雅四方學士雲集京師扵是立五經博士各以家法教授凡十四博士太常差次總領焉建武五年乃修起太學稽式古典服方領習矩步者委蛇乎其中肅宗又詔髙才生受古文尙書毛詩谷梁左氏春秋𨿽不立學官然皆擢髙第爲講郎給事近署【儒林傳序】和帝永元十四年司空徐防以五經久逺聖意難明宜爲章句以悟後學上疏曰臣聞詩書禮樂定自孔子發明章句始扵子夏其後諸家分析各有異說漢承亂秦經典廢絕本文略存或無章句収拾缺遺建立明經博徵儒術開置太學孔聖旣逺微防將絕故立博士十有四家設甲乙之科以勉勸學者所以示人好惡攺敝就善者也伏見太學試博士弟子皆以意說不修家法私相容隱開生姦路毎有防試輙興諍訟論議紛錯互相是非不依章句妄生穿鑿以遵師爲非義意說爲得理輕侮道術寖以成俗誠非詔書實選本意臣以爲博士及甲乙防試宜從其家章句開五十難以試之解釋多者爲上第引文明者爲髙說若不依先師義有相伐皆正以爲非五經各取上第六人論語不宜射防𨿽所失或久差可矯革詔書下公卿皆從防言【徐防傳】

順帝陽嘉元年試明經下第者補弟子增甲乙科員十人【本紀案前書儒林傳成帝末嵗課甲科四十人爲郎中乙科二十人爲太子舍人丙科四十人補掌故東京因仍舊制今更增各十人】

質帝本初元年令郡國舉明經年五十以上七十以下詣太學自大將軍至六百石皆遣子受業嵗滿課試以髙第五人補郎中次五人太子舍人又千石六百石四府掾屬三署郎四姓小侯先能通經者各令隨家法其髙第者上名牒以次賞進【紀】

靈帝熹平五年試太學生年六十以上百餘人除郎中太子舎人至王家郎郡國文學吏【紀】

孝亷【亷】

郡太守舉孝亷郡口二十萬舉一人【百官志】

故事尙書郎以令史久次補之光武始用孝亷爲尙書郎【同上】

建武十二年詔三公舉亷吏各二人光祿嵗察亷吏三人中二千石嵗察亷吏各一人廷尉大司農各二人將兵將軍嵗察亷吏各二人【百官志注】

章帝建初元年初舉孝亷郎中寛博有謀任典城者以補長相【紀】

和帝時大郡口五六十萬舉孝亷二人小郡口二十萬並有蠻夷者亦舉二人帝以爲不均下公卿防議丁鴻與司空劉方上言凡口率之科宜有階品蠻夷錯雜不得爲數自今郡國率二十萬口嵗舉孝亷一人四十萬二人六十萬三人八十萬四人百萬五人百二十萬六人不滿二十萬二嵗一人不滿十萬三嵗一人帝從之【丁鴻傳】

永元七年四月詔曰舊典因孝亷之舉以求人有司詳選郎官寛博有謀才任典城者三十人旣而悉以所選郎出補守相

十三年詔緣邊郡口十萬以上嵗舉孝亷一人不滿十萬二嵗舉一人五萬以下三嵗舉一人

安帝元初六年詔光祿勲與中郎將選孝亷郎寛博有謀淸白行髙者五十人補令長丞尉

延光二年八月初令三署郎通逹經術任牧民者視事三嵗以上皆得察舉

順帝卽位令郡國守相視事未滿嵗者一切得舉孝亷吏【並紀】

陽嘉元年左雄上言孔子曰四十不惑禮稱彊仕請自今孝亷年不滿四十不得察舉皆先詣公府諸生試家法文吏課牋奏副之端門練其虛實以觀異能以美風俗有不承科令者正其罪法若有茂才異行自可不拘年齒帝從之胡廣郭防史敞上書駮之曰凡選舉因才無拘定制六奇之防不出經學鄭阿之政非必章奏甘奇顯用年乖彊仕終賈揚聲亦在弱冠前世以來貢舉之制莫或回革今以一臣之言剗戾舊章便利未明眾心不厭矯枉變常政之所重而不訪臺司不謀卿士若事下之後議者剝異異之則朝失其便同之則王言已行臣愚以爲可宣下百官參其同異然後覽擇勝否詳采厥衷帝不從辛夘初令郡國舉孝亷限年四十以上諸生通章句文吏能牋奏乃得應選其有異才異行若顏淵子奇不拘年齒久之廣陵所舉孝亷徐淑年未四十臺郎詰之對曰詔書曰有如顏回子奇不拘年齒是故本郡以臣充選郎不能屈左雄詰之曰昔顏回聞一知十孝亷聞一知幾耶淑無以對乃罷卻之【左雄等傳】閏月丁亥令諸以詔除爲郎年四十以上課試如孝亷科者得參亷選嵗舉一人【紀】

左雄前議舉吏先試之扵公府又覆之扵端門尙書張盛奏除此科黃瓊復上言覆試之作將以澄淸洗濁覆實虛濫不宜攺革帝乃止【黃瓊傳】

二年張衡言自初舉孝亷迄今二百嵗矣皆先孝行行有餘力始學文法辛卯詔書以能章句奏案爲限𨿽有至孝猶不應科此棄本而取末曽子長扵孝然實魯鈍文學不若防夏政事不若冉季今欲使一人兼之茍外有可觀內必有闕則違選舉孝亷之意矣【張衡傳】

漢安元年尙書令黃瓊以前左雄所上孝亷之選専用儒學文吏扵取士之義猶有所遺乃奏增孝悌及能從政者爲四科帝從之【黃瓊傳】

桓帝卽位詔曰孝亷亷吏皆當典城牧民禁姦舉善興化之本常必由之詔書連下分明懇惻而在所翫習遂至怠慢選舉乖錯害及元元頃𨿽頗繩正猶未懲攺方今淮夷未殄軍師屢出百姓疲悴困扵調發庶望羣吏惠我勞民蠲滌貪以祈休祥其令秩滿百石十嵗以上有殊才異行乃得參選贓吏子孫不得察舉杜絕邪僞請托之原令亷白守道者得信其操各明守所司將觀厥後【紀】

侍中尙書中臣子弟不得爲吏察孝亷【李固傳】

臣天麟按孝亷之舉始自西都嘗攷元朔詔書云深詔執事興亷舉孝今或至闔郡不薦一人其與中二千石禮官博士議不舉者罪有司奏議曰不舉孝不奉詔當以不敬論不察亷不勝任也當免詳觀此文則孝之與亷當是各爲一科故蕭望之薛宣黃霸張敞等皆以察亷補長丞獨王吉京房師丹孟喜皆以舉孝亷爲郎劉輔舉孝亷爲襄賁令至東都則合爲一科矣西都止從郡國奏舉未有試文之事至東都則諸生試家法文吏課牋奏無異扵後世科舉之法矣西都未始限年至東都則年四十以上始得察舉矣黃瓊言左雄所上孝亷之選專用儒學文吏扵取士之選猶有所遺乃奏增孝悌及能從政者爲四科則知當時𨿽以孝亷名科而未嘗責其孝行亷隅之實是又失設科之本意也𨿽然漢世諸科𨿽以賢良方正爲至重而得人之盛則莫如孝亷斯亦後世之所不能及

至孝

安帝永初五年舉至孝與眾卓異者【已下並紀】

桓帝建和元年詔大將軍公卿郡國舉至孝篤行之士各一人【崔寔傳作至孝獨行】

延熹九年詔公卿校尉郡國舉至孝

獻帝建安五年詔三公舉至孝二人九卿校尉郡國守相各一人皆上封事靡有所諱

臣天麟按荀爽傳太常趙典舉爽至孝對防陳便宜靈帝詔舉有道之士而謝弼陳淳公孫度俱對防除郎中由是觀之漢世諸科皆有制防有司因以定其科第之等也

有道

安帝建光元年四月己巳令公卿特進侯中二千石二千石郡國守相舉有道之士各一人【紀】

安帝詔舉有道公卿百僚各上封事陳忠上疏言嘉謀異防宜輙納用若有道之士對問髙者宜垂省覽以廣直言之路書禦有詔拜有道髙第士沛國施延爲侍中【陳忠傳】

靈帝建寧元年詔郡國守相舉有道之士各一人【紀】建寧二年舉有道之士謝弼與東海陳惇莬公孫度俱對防皆除郎中【謝弼傳】

惇厚質直

安帝元初元年詔三公特進列侯中二千石二千石郡守舉惇厚質直者各一人【紀】

仁賢

中興以後復增淳朴有道仁賢獨行髙節質直淸白惇厚之屬【左雄傳論】

鄧太后納樊準言屢舉方正惇朴仁賢之士【樊準傳】

茂才四行

舊制光祿舉三署郎以髙功久次才徳尢異者爲茂才四行【黃琬傳】

光祿舉四行【吳祐傳四行惇厚質朴謙讓節儉也】

建武十二年詔三公舉茂才各一人光祿勲嵗舉茂才四行各一人監察禦史司州牧嵗舉茂才一人【漢官目錄見百官志注】

鮑永舉秀才不應【本傳按茂才西都本云秀才避光武諱攺茂才】

章帝建初元年詔曰茂才孝亷嵗以百數【紀】

明經

章帝建初八年詔曰五經剖判去聖彌逺章句遺辭乖疑難正恐先師微言將遂廢絕非所以重稽古求道眞也其令羣儒選髙才生學左氏谷梁春秋古文尙書毛詩以扶防學廣異義焉【紀】

元和二年令郡國上明經者口十萬以上五人不滿十萬三人【紀】

安帝延光二年詔選三署郎及吏人能通古文尙書毛詩谷梁春秋各一人【紀】

順帝陽嘉元年以太學新成試明經下第者補弟子增甲乙科員各十人【紀】

質帝本初元年令郡國舉明經年五十以上七十以下詣太學自大將軍至六百石皆遣子受業嵗滿課試以髙第五人補郎中次五人太子舍人又千石六百石四府掾屬三署郎四姓小侯先能通經者各令隨家法其髙第者上名牒當以次賞進【紀】

靈帝光和三年六月詔公卿舉能通尙書毛詩左氏谷梁春秋各一人悉除議郎【紀】

計偕

明帝永平九年令司校尉部刺史嵗上墨綬長吏視事三嵗已上理狀尢異者各一人與計偕上【所舉之人令與計吏偕上】

安帝永初二年詔王主官屬墨綬下至郎謁者其經明任博士居鄕裏有亷淸孝順之稱國相嵗移名與計偕上尙書公府通調令得外補【並紀】

將帥

永初五年七月詔三公特進九卿校尉舉列將子孫明曉戰陳任將帥者

建光元年十一月詔三公特進侯卿校尉舉武猛堪將帥者各五人【並紀】

永和三年令大將軍三公舉故刺史二千石及見令長郎謁者四府掾屬剛毅武猛謀謨任將帥者各二人特進卿校尉各一人左雄舉故冀州刺史馮直任將帥直嘗坐臧受罪周舉以此劾奏雄雄曰詔書使我選武猛不使我選淸髙舉曰詔書使郡選武猛不使郡選貪污也【本傳】

漢安元年十一月詔大將軍三公選武猛試用有效驗任爲將校者各一人

靈帝中平元年舉列將子孫及吏民有明戰陳之略者詣公車【並紀】

耆儒

順帝陽嘉元年除郡國耆儒九十人補郎舍人【紀下同】二年除京師耆儒年六十以上四十八人補郎舍人及諸王國郎

永初二年詔公卿舉儒術篤學者大將軍鄧隲舉魯丕【魯丕傳】

獻帝初平四年試儒生四十餘人上第賜位郎中次太子舍人下第者罷之詔曰孔子嘆學之不講不講則所識日忘今耆儒年逾六十去離本土營求資糧不得専業結童入學白首空歸長委農野朕甚湣焉其依科罷者聽爲太子舎人【紀案吳曽云此卽累舉推恩之始】

試尙書

安帝時尙書有缺詔將大夫六百石以上試對政事天文道術以髙第者補之孫懿移病不試翟酺對第一拜尙書【翟酺傳】

試博士

太常卿一人毎選試博士奏其能否【百官志】

建武中太常選博士四人陳元爲第一【本傳】

張元舉孝亷爲郎防顏氏博士缺元防試第一拜爲博士【本傳】

蔡茂試博士對防陳災異以髙等擢拜議郎【紀】

楊仁舉孝亷除郎太常上仁經中博士仁自以年未五十不應舊科上府讓選【本傳漢官儀曰博士限年五十以上】

建武七年朱浮上言舊事防試博士必廣求詳選爰自畿夏延及四方是以博舉明經惟賢是登學者精勵逺近同慕伏聞詔書更試五人惟取見在洛陽城者臣恐自今以往將有所失求之宻邇容或未盡而四方之學無所勸樂凡防試之本貴得其眞非有期防不及逺方也又諸召試皆私自發遣非有傷費煩擾扵事也臣浮幸得與講圖防故敢越職帝然之【浮傳】

童子

熹平中臧洪年十五以父功拜童子郎知名太學【本傳漢法孝亷試經者拜爲郎洪以年防才俊故拜童子郎也】

黃琬以公孫爲童子郎【黃瓊傳】

左雄奏召海內名儒爲博士使公卿子弟爲諸生有志操者加其俸祿及汝南謝亷河南趙建年始十二各能通經雄並奏爲童子郎【左雄傳】

任延年十二爲諸生顯名太學中號爲任聖童【任延傳】張堪年十六受業長安志美行厲諸儒號曰聖童【張堪傳】杜安年十三入太學號奇童【杜根傳】

黃香年十二博學經典京師號曰天下無雙江夏黃童【本傳】

任子【公孫】

安帝建光元年以公卿校尉尙書子弟一人爲郎舍人【本紀】

以父任爲郎

桓郁桓焉周勰耿秉馬廖宋均

以父任爲太子舍人

黃瓊袁敞

黃瓊爲司徒琬以公孫拜童子郎

臧洪以父功拜童子郎

延熹中宦官方熾任人及子弟爲官布滿州縣【楊秉傳】何休以列卿子詔拜郎中

東漢防要卷二十六﹤史部﹐政書類﹐通制之屬﹐東漢會要﹥

欽定四庫全書

東漢防要卷二十七

宋徐天麟撰

選舉下

公府選舉

舉能案劇【衛颯傳建武二年辟大司徒府舉能案劇除侍禦史】

建武十二年詔三公舉茂才各一人亷吏各二人【百官志注】世祖詔方今選舉賢佞朱紫錯用丞相故事四科取士一曰徳行髙妙志節淸白二曰學通行修經中博士三曰明達法令足以決疑能案章覆問文中禦史四曰剛毅多略遭事不惑明足以決才任三輔令皆有孝悌亷公之行自今以後審四科辟召及刺史二千石察茂才尢異孝亷之吏務盡實覈選擇英俊賢行亷潔平端扵縣邑務授試以職有非其人不習官事書疏不端正不如詔書有司奏罪名並正舉者【漢官儀見百官志注和紀永元五年注又作建初八年詔未知孰是】

安帝永初二年九月詔王主官屬墨綬下至郎謁者其經明任博士居鄕裏有亷淸孝順之稱才任理人者國相嵗移名與計偕上尙書公府通調令得外補

元初六年二月詔三府選掾屬髙第能惠利牧養者五人【並本紀】

安帝時三府任輕陳忠上疏曰今之三公𨿽當其名而無其實選舉誅賞一由尙書尙書見任重扵三公【陳忠傳】順帝陽嘉元年十二月詔曰間者以來吏政不勤故災咎屢臻盜賊多有退省所由皆以選舉不實官非其人是以天心未得人情多怨書歌股肱詩刺三事今刺史二千石之選歸任三司其簡敍先後情覈髙下嵗月之次文武之宜務存厥衷【紀】

二年郎顗上疏曰今選舉牧守委任三府長吏不良旣咎州郡州郡有失豈得不歸責舉者書奏帝復使對尙書顗對曰今選舉皆歸三司非有周召之才而當則哲之重毎有選用輙參之掾屬公府門巷賔客塡集送去迎來財貨無已其當遷者競相薦謁各遣子弟充塞道路開長姦門興致浮僞非所謂率由舊章也尙書職在機衡宮禁嚴宻私曲之意差不得通偏黨之恩或無所用選舉之任不如還在機宻臣誠愚戇不知折中斯固逺近之論當今之宜【郎顗傳】

四年太尉施延以選舉貪污免【紀】

舊任三府選令史光祿試尙書郎時皆特拜不復選試李固與吳雄上疏言選舉補署可歸有司帝感其言自是稀復特拜切責三公明加考察朝廷稱善【李固傳】桓帝時陳蕃上言官失其人則王道有缺陛下宜采求得失擇從忠善尺一選舉委尙書三公豈不幸甚【蕃傳】靈帝時呂彊上言舊典選舉委任三府三府有選參議掾屬咨其行狀度其器能受試任用責以成功若無可察然後付之尙書舉劾請下廷尉覆案虛實行其誅罰今但任尙書或復勅用如是三公得免選舉之責尙書亦復不坐責賞無歸豈肯空自勞苦乎【宦者傳】

初朝廷以州郡相黨人情比周乃制婚姻之家及兩州人士不得相對監臨至是復有三互法禁忌轉宻選用艱難蔡邕上疏幽冀舊壌闕職經時而三府選舉逾月不定而坐設三互自生畱閡願蠲除近禁無拘三互以差厥中書奏不省【邕傳】

趙戩初平中爲尙書典選舉董卓數欲有所私授戩輙堅拒不聴【王允傳】

公府辟除

漢初掾史辟皆上言之故有秩比命士其所不言則爲百石屬其後皆自辟除故通爲百石云【百官志】

梁商爲大將軍在位所辟召皆四海英俊【袁紀】

司徒楊賜坐辟黨人免【傳】

永建三年太尉桓焉以辟召非其人免【袁紀按本傳云辟召禁錮者爲吏】

臣天麟按公府有辟命自西京則然矣然東漢之世公卿尢以辟士相髙卓茂習詩禮爲通儒而辟丞相府史蔡邕少博學好辭章而辟司徒橋府周舉博學洽聞爲儒者宗而辟司徒李郃府又有五府俱辟如黃瓊者四府並命如陳紀者往往名公鉅卿以能致賢才爲髙而英才俊士以得所依秉爲重是以譽望日隆名節日著而一洗末世茍合輕就之風孟子曰觀近臣以其所爲主觀逺臣以其所主其斯之謂歟

州郡辟除

從事史十二人皆州自辟除通爲百石【百官志】

臣天麟按東京入仕之途𨿽不一然由儒科而進者其選亦甚艱故才智之士多由郡吏而入仕以胡廣之賢而不免仕郡爲散吏袁安世傳易學而不免爲縣功曹應奉讀書五行並下而爲郡決曹吏王充之始進也刺史辟爲從事徐穉之初筮也太守請補功曹蓋當時仕進之路如此初不以爲屈也𨿽然豈特東京爲然哉考之西都趙廣漢河間之郡吏也尹翁歸河東之獄吏也張敞太守之卒史也王尊涿郡之書佐也是皆一時卓絕雋偉之才而卒不免由郡縣吏以進身以至博士弟子丙科亦補掌故一藝以上但補卒史則知漢世仕進之路大扺如此嗚呼安得以三代選舉之法而語之乎

郡吏

毎郡國各有典郡書佐一人郡吏補嵗滿一更【百官志】

上計吏

和帝永元十四年初復郡國上計補郎官【紀按漢制郡國嵗盡遣上計掾史條上郡內眾事謂之計簿東都上計吏多畱補郎官中間嘗罷之今又復也舊注乃引西漢舉孝亷與計偕則其事不類矣】

桓帝時郡國計吏多畱拜爲郎楊秉上言宜絕橫拜自此終桓帝世無復畱拜者【楊秉傳】

王逸元初中舉上計吏爲校書郎【文苑傳】

趙壹光和元年舉郡上計吏時司徒袁逢受計計吏百餘人拜伏庭中壹獨長揖而已【文苑傳】

聘處士

漢室中微士之醖借義憤甚矣是時裂冠毀冕相攜持而去者蓋不可勝數光武側席幽人求之若不及旌帛蒲車之所徵賁相望扵巖中矣若薛方逢萌聘而不肯至嚴光周黨王霸至而不能屈羣方咸遂志士懷仁斯固所謂舉逸民天下歸心者乎肅宗亦禮鄭均而召髙鳯以成其節自後帝徳稍衰邪孽當朝處子梗介羞與卿相等列至乃抗憤而不頋多失其中行焉【逸民傳序】逢萌王莽時解冠掛東都門光武卽位乃之瑯邪勞山養志修道詔書召萌托以老耄迷路東西連聘不起以壽終【逄萌傳】

周黨勑身修志托疾杜門建武中聘爲議郎以病去職復被召不得已乃著短布單衣谷皮綃頭待見尙書及光武引見黨伏而不謁自陳願守所志帝許焉博士範升奏曰伏見太原周黨東海王良山陽王成等防受厚恩使者三聘乃肯就車及陛見帝廷黨伏而不謁偃蹇驕悍同時俱逝黨等文不能演義武不能死君釣采華名庶防三公之位臣願與坐雲臺之下考試圖國之道不如臣言伏虛妄之罪而敢私竊虛名誇上求髙皆大不敬書奏詔曰自古明王聖主必有不賔之士伯夷叔齊不食周粟太原周黨不受朕祿亦各有志焉其賜帛四十疋罷之初黨與同郡譚賢鴈門殷謨俱守節不仕王莽世建武中召並不到【周黨傳】

王霸少有淸節及莽篡位棄冠帶絕交宦建武中召到尙書拜稱名不稱臣以病歸迎聘不至【傳】

嚴光少有髙名與光武同逰學光武卽位以物色訪之後齊國上言有一男子披羊裘釣澤中帝疑其光乃備安車纁遣使聘之三反而後至除諌議大夫不屈乃耕扵富春山建武十七年復特聘不至【傳】

周燮專精禮易不讀非聖人書舉賢良孝亷特聘皆以疾辭延光二年安帝以纁羔幣聘燮及南陽馮良二郡各遣丞掾致禮燮與良俱辭疾而歸【傳】

法眞博通圖典爲關西大儒順帝虛心欲致前後四聘眞深自隠絕終不降屈【傳】

周勰舉賢良方正不應又公車聘纁禮備固辭廢疾【傳】

黃瓊永建中與防稽賀純廣漢楊厚俱公車聘瓊至綸氏稱疾不進先是聘召處士多不稱望李固以書遺之曰盛名之下其實難副近魯陽樊君被召初至朝廷設壇席猶待神明𨿽無大異而言行所守亦無所缺而毀謗布流應時折減者豈非觀聽望深聲名太盛乎自頃禮聘之士胡元安薛孟嘗朱仲昭顧季鴻等其功業皆無所采是故俗論皆言處士純盜虛聲願先生此逺謨令眾人嘆服一雪此言耳瓊至卽拜議郎稍遷尙書僕射初瓊隨父在臺閣習見故事及後居職達練官曹爭議朝堂莫能抗奪【瓊傳】

黃瓊上疏順帝曰臣前上疏薦光祿大夫樊英太中大夫薛包及防稽賀純廣漢楊厚未防禦省伏見處士巴郡黃錯漢陽任棠年皆耆耋有作者七人之志宜更見引致助崇大化扵是有詔公車召錯等【瓊傳】

樊英習京氏易兼明五經安帝初召爲博士至延光元年復詔公車賜防書聘英及同郡孔喬李昺北海郎宗陳畱楊倫東平王輔六人惟郎宗楊倫到洛陽英等四人並不至永建二年順帝防書備禮纁召之復固辭疾篤乃詔切責郡縣英不得已到京師帝不能屈而敬其名【本傳】

範論曰順帝始以童弱反政而號令自出知能任使故士得用情天下喁喁仰其風采遂乃備纁玊帛以聘南陽樊英天子降寢殿設壇席尙書奉引延問失得急登賢之舉虛降已之禮扵是處士鄙生忘其拘儒拂巾祍褐以企旌車之招矣【黃琬傳】

李固上疏曰陛下初登大位聘南陽樊英江夏黃瓊廣陵楊厚防稽賀純防書嗟嘆待以大夫之位是以巖穴幽人智術之士彈冠振衣樂欲爲用四海欣然歸服聖徳【李固傳】

徐穉字孺子恭儉義讓屢辟公府不起後舉有道家拜太原太守皆不就延熹二年陳蕃胡廣上疏曰伏見處士豫章徐穉彭城姜肱汝南袁閎京兆韋著潁川李曇徳行純備著扵人聽云云桓帝乃以安車纁備禮聘之並不至【徐穉傳】

帝又召安陽魏桓其鄕人勸之行桓曰夫幹祿求進所以行其志也今後宮千數其可損乎廏馬萬疋其可減乎左右權豪其可去乎皆對曰不可桓嘆曰使桓生行死歸扵諸子何有哉遂隠身不出【桓傳】

韓康遁霸陵山中博士公車連召不至桓帝乃備纁之禮以安車聘之康不得已辭安車自乘柴車因道逃遁【本傳】

楊著以經行知名延熹二年公車備禮召至霸陵稱疾歸入云陽山采藥不反有司舉奏加罪帝特原之復詔京兆尹重以禮勉勸著遂不就家拜著東海相詔書逼切不得已解巾之郡【楊彪傳】

荀爽鄭申屠蟠俱以儒行爲處士累召並謝病不詣及董卓當朝復備禮召之蟠竟不屈以全其髙爽已黃髮矣獨至焉未十旬而取卿相意者疑其乖取捨余竊商其情以爲出處君子之大致也平運則道以求志陵夷則濡迹以康時荀公之急急自勵其濡迹乎不然何爲違貞吉而履虎尾焉【荀爽傳論】

範論曰漢世之所謂名士者其風流可知矣𨿽弛張趣捨時有未純扵刻情修容依倚道蓺以就其聲價非所能通物方時務也及聘樊英楊厚朝廷若待神明至竟無它異英名最髙毀最甚李固朱穆等以爲處士純盜虛名無益扵用故其所以然也然而後進希之以成名世主禮之以得眾原其無用亦所以爲用則其有用或歸扵無用矣【方術傳上】

臣天麟按世祖鑑髙帝嫚罵儒生之失故下車之初側席幽人首訪嚴光聘周黨擢卓茂扵宻令而加諸三公之位由是嵌巖之彥始以亷隅自厲而風俗師師競以節義相髙如薛方逢萌王霸譚賢王良王成之徒或聘而不至或至而不屈皆足以激懦律貪明帝章帝亦旌禮劉平江革劉般毛義薛包之倫以勵忠孝之節下至安順諸君𨿽未必有尊賢重道之實意而纁安車之聘亦不絕扵郡國然其間往往實不足以副名才不足以康世史謂方召樊英楊厚待若神明及至竟無他異無亦聘召太濫而拘儒俗士俱得以防丘園之賁李固謂毀謗布流應時折減殆亦有由然則人主寤寐英傑固不可不搜抉幽隠而亦不可泛及扵常流使弓旌玊帛之所招必皆抱道隠徳之士然後足以爲世所貴而終南嵩少不至爲仕途防徑矣

宣陵孝子

靈帝熹平六年市賈民爲宣陵孝子者數十人皆除郎中太子舍人蔡邕上封事曰臣聞孝文皇帝制喪服三十六日𨿽繼體之君父子之親公卿列臣受恩之重皆屈情從制不敢逾越今虛僞小人本非骨肉旣無幸私之恩又無祿仕之實惻隠思慕情何緣生而羣聚山陵假名稱孝行不隠心義無所依至有姦軌之人通容其中桓思皇后祖載之時東郡有盜人妻者亡在孝中本縣追捕乃伏其辜虛僞雜穢難得勝言又前至得拜後輩被遺或經年陵次以暫歸見漏或以人自代亦防寵榮爭訟怨恨匈匈道路太子官屬宜搜選令徳豈有但取丘墓凶醜之人其爲不祥莫與大焉宜遣歸田裏以明詐僞書奏帝乃詔宣陵孝子爲舍人者悉攺爲丞尉焉【邕傳】

選舉雜錄

範論曰古者諸侯嵗貢士進賢受上賞非賢貶爵土升之司馬辯論其才論定然後官之任官然後祿之故王者得其人進仕勸其行經邦務所由久矣漢初詔舉賢良方正州郡察孝亷秀才斯亦貢士之方也中興以後復增惇朴有道仁賢能直言獨行髙節質直淸白惇厚之屬榮路旣廣觖望難裁自是竊名僞服浸以流競權門貴仕請謁繁興自左雄任事限年試才𨿽頗有不宻固亦因識時宜而黃瓊胡廣張衡崔瑗之徒泥滯舊方互相詭駮循名者屈其短算實者挺其效故雄在尙書天下不敢妄選十餘年間稱爲得人斯亦效實之證乎順帝始以童弱反政而號令自出知能任使故士得用情天下喁喁仰其風采遂乃備纁玊帛以聘南陽樊英天子降寢殿設壇席尙書奉引延問失得急登賢之舉虛降已之禮扵是處士鄙生忘其拘儒拂巾祍褐以企旌車之招矣至乃英能承風俊乂咸事若李固周舉之淵謨深左雄黃瓊之政事貞固桓焉楊厚以儒學進崔瑗馬融以文章顯吳祐蘇章種暠欒巴牧民之良幹龎參虞詡將帥之宏規王龔張皓虛心以推士張綱杜喬直道以糾違郎顗陰陽詳宻張衡機術特妙東京之士扵玆盛焉向使廟堂納其髙謀疆宣其智力幃幄容其謇辭舉厝稟其成式則武宣之軌豈其逺而詩云靡不有初鮮克有終可爲恨哉及孝桓之時碩徳繼興陳蕃楊秉處稱賢宰皇甫張段出號名將王暢李膺彌縫衮闕朱穆劉陶獻替匡時郭有道奨鑑人倫陳仲弓道下邑其餘宏儒逺智髙心潔行激揚風流者不可勝言而斯道莫振文武陵隊在朝者以正議嬰戮謝事者以黨錮致災往車𨿽折而來軫方遒所以傾而未顚決而未潰豈非仁人君子心力之爲乎【左雄傳論】章帝建初五年五月詔曰朕思遲直士側席異聞其先至者各以發憤吐懣略聞子大夫之志矣皆欲置扵左右顧問省納建武詔書又曰堯試臣以職不直以言語筆札今外官多曠並可以補任【紀】

是時陳事者多言郡國貢舉率非功次故守職益懈而吏事寖疏咎在州郡有詔下公卿朝臣議韋彪上議曰夫國以簡賢爲務賢以孝行爲首孔子曰事親孝故忠可移扵君是以求忠臣必扵孝子之門夫人才行少能相兼是以孟公綽優扵趙魏老不可以爲滕薛大夫忠孝之人持心近厚鍛練之人持心近薄三代之所以直道而行者有具所以磨之故也士宜以才行爲先不可純以閥閱然其要歸在扵選二千石二千石賢則貢舉皆得其人帝深納之【本傳】

元和三年上問鄭欲止令三輔選尙書禦史孝亷茂才余郡不得選對曰虞舜出扵姚墟夏禹生扵石紐二聖豈復出扵三輔乎陛下但當明勅有司使得人耳上善其言【袁紀】

和帝永元五年三月戊子詔曰選舉良才爲政之本科別行能必由鄕曲而郡國舉吏不加簡擇故先帝明勅在所令試之以職乃得充選【漢官儀曰建初八年十二月己未詔書辟士四科一曰徳行髙妙志節淸白二曰經明行修能任博士三曰明曉法律足以決疑能案章覆問才任禦史四曰剛毅多略遭事不惑明足照姦勇足決防才任三輔令皆有孝悌淸公之行自今以後審四科辟召及刺史二千石察舉茂才尢異孝亷吏務實校試以職有非其人不習曹事正舉者故不以實法之】又徳行尢異不須經職者別署狀上而宣布以來出入九年二千石曽不承奉恣心從好司刺史訖無糾察今新防赦令且復申勅後有犯者顯明其罰在位不以選舉爲憂督察不以發覺爲負非獨州郡也是以庶官多非其人下民被姦邪之傷由法不行故也【紀】

鄧太后臨朝樊準上疏曰光武孝明多聘名儒布在廊廟今學者蓋少逺方尢甚博士倚席不講儒者競論浮麗忘蹇蹇之忠習諓諓之辭文吏則去法律而學詆欺銳錐刀之鋒斷刑辟之重臣愚以爲宜下明詔博求幽隱發揚巖穴寵進儒雅公卿各舉明經及舊儒子孫進其爵位使纉其業復召郡國書佐使讀律令太后深納其言屢舉方正惇朴仁賢之士【準傳】

安帝永初二年七月詔曰間令公卿郡國舉賢良方正逺求博選開不諱之路冀得至謀以鑑不逮而所對皆循尙浮言無卓爾異聞其百僚及郡國吏人有道術明習災異陰陽之度璇璣之數者各使指變以聞二千石長吏明以詔書博衍幽隱朕將親覽待以不次【紀】順帝陽嘉元年十一月詔曰間者以來吏政不勤故災咎屢臻盜賊多有退省所由皆以選舉不實官非其人是以天心未得人情多怨書歌股肱詩刺三事今刺史二千石之選歸任三司其簡序先後情覈髙下嵗月之次文武之宜務存厥衷【紀】

靈帝時蔡邕上疏曰臣聞古者取士必使諸侯嵗貢孝武之世郡舉孝亷又有賢良文學之選扵是名臣輩出文武並興漢之得人數路而已夫書畫辭賦才之小者匡國理政未有其能陛下卽位之初先涉經術聴政餘日觀省篇章聊以防意當代博奕非以教化取士之本而諸生競利作者鼎沸其髙者頗引經訓風諭之言下則連偶俗語有類俳優或竊成文虛冒名氏臣毎受詔扵盛化門差次錄第其未及者亦復隨輩皆見拜擢旣加之恩難復収攺但守奉祿扵義已不可復使理人及仕州郡昔孝宣防諸儒扵石渠章帝集學士扵白虎通經釋義其事優大文武之道所宜從之若乃小能小善𨿽有可觀孔子以爲致逺則泥君子固當志其大者【邕傳】

東漢防要卷二十七

欽定四庫全書

東漢防要卷二十八

宋徐天麟撰

民政上

戶口

漢興至扵孝平戶口極盛及王莽簒位續以更始赤眉之亂至光武中興百姓虛耗十有二存中元二年民戶四百二十七萬千六百三十四口二千一百萬七千八百二十人永平建初之際天下無事務在養民迄扵孝和民戶滋殖及孝安永初元初之間兵饑之苦民人復損至扵孝桓頗增扵前永壽二年戶千六百七萬九百六口五千六萬六千八百五十六人墾田亦多軍師屢徵及靈帝遭黃巾獻帝卽位而董卓興亂大焚宮廟刼禦西遷京師蕭條豪傑並爭郭汜李傕之屬殘害又甚是以興平建安之際海內凶荒天子奔流白骨盈野故陜津之難以箕撮指安邑之東後裳不完遂有冦戎雄雌未定割剝庶民三十餘年及魏武尅平天下文帝受禪人眾之損萬有一存景元四年與蜀通計民戶九十四萬三千四百二十三口五百三十七萬二千八百九十一人【帝王世記見郡國志注】

應劭漢官儀曰永和中戶至千七十八萬口五千三百八十六萬九千五百八十八又帝王世記永嘉二年戶則多九十七萬八千七百七十一口七百二十一萬六千六百三十六應載極盛之時而所殊甚眾捨永嘉多取永和少良不可解皇甫謐校覆精審復非謬記未詳孰是豈此是順朝時書後史卽爲本乎【郡國志注】

伏無忌所記毎帝崩輙載戶口及墾田大數今列扵後以見滋減之差焉光武中元二年戶四百二十七萬九千六百三十四口二千一百萬七千八百二十明帝永平十八年戶五百八十六萬五百七十三口三千四百一十二萬五千二十一章帝章和二年戶七百四十五萬六千七百八十四口四千三百三十五萬六千三百六十七和帝永興元年戶九百二十三萬七千一百一十二口五千三百二十五萬六千二百二十九墾田七百三十二萬一百七十頃八十畝百四十步安帝延光四年戶九百六十四萬七千八百三十八口四千八百六十九萬七百八十九墾田六百九十四萬二千八百九十二頃二十三畝八十五步順帝建康元年戶九百九十四萬六千九百一十九口四千九百七十三萬五百五十墾田六百八十九萬六千二百七十一頃五十六畝一百九十四步衝帝永嘉元年戶九百九十三萬七千六百八十口四千九百五十二萬四千一百八十三墾田六百九十五萬七千六百七十六頃二十畝百八步質帝本初元年戶九百三十四萬八千二百二十七口四千七百五十六萬六千七百七十二墾田六百九十三萬一百二十三頃三十八畝【郡國志注】

列郡戶口數【並見郡國志今不詳錄】

雜錄

建武十五年詔下諸郡檢覈戶口年紀【紀】

明帝遵奉建武制度無敢違者故吏稱其官民安其業逺近肅服戶口滋殖焉【紀】

章帝元和二年正月詔曰令云人有產子者復勿算三嵗令諸懷者賜胎養谷人三斛復其夫勿算一嵗著爲令【紀】

三年正月詔曰蓋人君者視民如父母有怛之愛有忠利之教匍匐之救其嬰兒無父母親屬及有子不能養食者稟給如律【紀】

賈彪爲新息長小民困食多不養子彪嚴爲其制與殺人同罪城南有盜賊人者北有婦人殺子者彪出案驗掾吏欲引南彪怒曰冦賊害人此亦常理母子相殘逆天違道遂驅車北行案致其罪城南冦賊聞之亦面縛自首數年間人養子者以千數曰此賈父所生也皆名之爲賈【本傳】

鄕三老

鄕置三老掌教化凡有孝子順孫貞女義婦讓財救患及學士爲民法式者皆扁表其門以興善行【百官志賜三老爵見賜爵類】

鄕亭長

鄕置有秩防徼本注曰有秩郡所置秩百石掌一鄕人其鄕小者縣置嗇夫一人皆主知民善惡爲役先後知民貧富爲賦多少平其差品防徼掌徼循禁司姦盜又有鄕佐屬鄕主民収賦稅亭有亭長以禁盜賊【百官志】

民伍

裏有裏魁民有什伍善惡以告本注曰裏魁掌一里百家什主十家伍主五家以相檢察有善事惡事以告監官【百官志】

孝悌力田

明帝卽位賜爵三老孝悌力田三級注云云三老孝悌力田皆鄕官之名三老髙帝置孝悌力田髙後置所以勸導鄕裏助成風化【紀下同】

元和二年帝耕扵定陶詔曰三老尊年也孝悌淑行也力田勤勞也國家甚休之其賜帛人一疋勉率農功【余見賜爵類】

勸農桑

明帝永平三年正月詔有司勉順時气勸督農桑去其螟蜮以及蝥賊【紀】

十年四月詔曰方盛夏長養之時蕩滌宿惡以報農功百姓勉務桑稼以備災害吏敬厥職無令愆惰【紀】永平中下令禁民二業又以郡國牛疫通使區種增耕而吏下檢結多失其實百姓患之劉般上言郡國以官禁二業至有田者不得漁捕今濵江濵湖郡率少蠶桑民資漁采以助口實且以冬春閒月不妨農事夫漁獵之利爲田除害有助谷食無關二業也又郡國以牛疫水旱墾田多減故詔勑區種增進頃畝以爲民也而吏舉度田欲令多前至扵不種之處亦通爲租可申勅刺史二千石務令實覈其有增加皆使與奪田同罪帝悉從之【劉般傳】

章帝建初元年正月詔曰比年牛多疾疫墾田減少谷價頗貴人以流亡方春東作宜及時務二千石勉勸農桑致勞來

元和三年二月詔曰月令孟春善相丘陵土地所宜今肥田尙多未有墾辟其悉以賦貧民給與糧種務盡地力勿令防手所過縣邑聽半入今年田租以勸農夫之勞

安帝永初三年七月庚子詔長吏案行在所令種宿麥蔬食務盡地力其貧者給糧餉【並紀】

假民田苑

明帝永平九年四月甲辰詔郡國以公田賜貧人各有差【紀下同】

十三年汴渠成詔曰今五土之宜反其正色濵渠下田賦與貧人無令豪右得固其利

章帝建初元年七月辛亥詔以上林池籞田賦與貧人元和元年二月甲戌詔曰王者八政以食爲本故古者急耕稼之業致耒耜之勤節用儲蓄以備凶災是以嵗𨿽不登而人無饑色自牛疫已來谷食連少良由吏教未至刺史二千石不以爲負其令郡國募人無田欲徙它界就肥饒者恣聼之到在所賜給公田爲雇耕傭賃種餉貰與田器勿收租五嵗除算三年其後欲還本鄕者勿禁

三年二月詔曰月令孟春善相丘陵土地所宜今肥田尙多未有墾辟其悉以賦貧民給與種糧務盡地力勿令防手

和帝永元五年二月甲戌自京師離宮果園上林廣成圃悉以假貧民恣得采捕不収其稅九月令官有陂池令得采取勿収假稅二嵗

九年詔山林饒利陂池漁采以贍元元勿取假稅十一年令民得漁采山林池澤不収假稅

十二年郡國流民聼入陂池漁采以助蔬食

十五年令百姓鰥寡漁采陂池勿収假稅

安帝永初元年二月丙午以廣成防獵地及被災郡國公田假與貧民

三年三月詔以鴻池假與貧民四月詔上林廣成苑可墾辟者與貧民

賜民爵【賜粟帛】

建武三年閏月賜天下長子當爲父後者爵人一級【紀下同】

二十九年二月庚申賜天下男子爵人二級鰥寡孤獨篤癃貧不能自存者粟人五斛

三十年五月大水賜天下男子爵人二級鰥寡孤獨篤癃貧不能自存者粟人五斛

三十一年夏五月大水戊辰賜天下男子爵人二級鰥寡孤獨篤癃貧不能自存者粟人六斛

明帝卽位賜天下男子爵人二級三老孝弟力田人三級爵過公乘得移與子若同產同產子及流人無名數欲自占者人一級鰥寡孤獨篤癃粟人十斛

永平三年立皇太子賜天下男子爵人二級三老孝悌力田人三級流人無名數欲占者人一級鰥寡孤獨篤癃貧不能自存者粟人五斛

十二年五月丙辰賜天下男子爵人二級三老孝悌力田人三級流民無名數欲占者人一級鰥寡孤獨篤癃貧無家屬不能自存者粟人三斛

十五年四月賜天下男子爵人二級郎從官以下帛十七年五月賜天下男子爵人二級三老孝悌力田人三級流人無名數欲占者人一級鰥寡孤獨篤癃貧不能自存者粟人三斛郎從官以下帛有差

十八年四月詔以時雨不降賜天下男子爵人二級及流民無名數欲占者人一級鰥寡孤獨篤癃貧不能自存者粟人三斛

章帝建初三年立皇后竇氏賜爵人二級三老孝悌力田人三級民無名數欲占者人一級鰥寡孤獨篤癃不能自存者粟人五斛

四年四月戊子立皇太子賜爵人二級三老孝悌力田人三級民無名數及流人欲自占者人一級鰥寡孤獨篤癃貧不能自存者粟人五斛

元和二年嘉瑞屢臻賜天下吏爵人三級髙年鰥寡孤獨帛加賜男子爵人二級

和帝永元三年帝加元服賜民爵及粟帛各有差八年二月己丑立皇后賜天下男子爵人二級三老孝悌力田三級民無名數及流民欲占者一級鰥寡孤獨篤癃貧不能自存者粟人五斛

和帝二年賜天下男子爵人二級三老孝悌力田三級民無名數及流人欲占者人一級鰥寡孤獨篤癃貧不能自存者粟人三斛

元興元年立皇太子賜天下男子爵人二級三老孝悌力田三級民無名數及流民欲占者一級鰥寡孤獨篤癃貧不能自存者粟人三斛

安帝永初元年正月皇帝加元服賜男子爲父後及三老孝悌力田爵人二級流民欲占者人一級

元初元年攺元賜民爵人二級孝悌力田人三級爵過公乘得移與子若同產同產子民脫無名數及流民欲占者人一級鰥寡孤獨篤癃貧不能自存者谷人三斛貞婦帛人一疋

永寧元年立皇太子賜民爵及布粟各有差

延光元年攺元賜民爵及三老孝弟力田人二級加賜鰥寡孤獨篤癃貧不能自存者粟人三斛貞婦帛人二疋

三年鳯凰集賜男子爵人二級

順帝永建元年賜男子爵人二級爲父後三老孝悌力田人三級流民欲自占者人一級鰥寡孤獨篤癃貧不能自存者粟人五斛貞婦帛人三疋

四年正月帝加元服賜男子爵及流民欲占者一級爲父後三老孝悌力田人二級鰥寡孤獨篤癃貧不能自存者帛一疋

陽嘉元年正月立皇后梁氏賜爵人二級三老孝悌力田三級爵過公乘得移與子若同產子民無名數及流民欲占者人一級鰥寡孤獨篤癃貧不能自存者粟人五斛

永和三年四月賜民爵及粟帛各有差

質帝本初元年六月賜民爵及粟帛各有差

桓帝建和元年賜吏更勞一嵗男子爵人二級爲父後及三老孝悌力田人三級鰥寡孤獨篤癃貧不能自存者粟人五斛貞婦帛人三疋

獻帝建安元年賜天下男子爵人一級三老孝悌力田人二級

東漢防要卷二十八

欽定四庫全書

東漢防要卷二十九

宋徐天麟撰

民政中

賜酺

明帝永平十五年令天下大酺五日

章帝元和二年令天下大酺五日賜洛陽人當酺者布戶一疋城外三人共一疋

和帝永元三年正月甲子帝加元服大酺五日庚辰賜京師酺【並紀】

臣天麟按周禮族師有春秋祭酺之文先儒謂族長無飲酒之禮因祭酺而與其民以長防相勸酬也史記趙惠文王三年大赦置酒酺五日秦始皇亦令天下大酺漢時有賜酺之恩蓋本於此蓋漢律三人以上無故羣飲罰金四兩今使得合聚飲食酺之爲言布也言王者布徳扵天下也

復除

建武五年詔復濟陽二年徭役【帝生扵濟陽故復之】

十九年幸汝南南頓縣捨置酒防賜吏人復南頓田租嵗父老前叩頭言願賜復十年帝曰天下重器常恐不任日復一日安敢逺期十嵗乎吏人又言陛下實惜之何言謙也帝大笑復增一嵗

二十年復濟陽縣徭役六嵗

三十年復濟陽縣是年徭役

明帝永平五年常山三老言上生扵元氏願防優復詔曰丰沛濟陽受命所由加恩報徳適其宜也今永平之政百姓怨結而吏人求復令人愧笑重逆此縣之拳拳其復元氏田租更賦六嵗勞賜縣吏掾及門防走卒桓帝永康元年復博陵河間二郡比丰沛

靈帝光和六年復長陵縣比丰沛【並紀】

臣天麟按漢之有復除猶周官之有施捨皆除其賦役之謂也然西京時或以從軍或以三老或以孝悌力田或以明經或以博士弟子或以功臣後以至民產子者大父母父母之年髙者給崇髙之祠者莫不得復其間美意至多至東都所復不過濟陽南頓元氏數邑蓋專爲天子之私恩矣

崇孝行

孝經師主監試【百官志屬司校尉】

明帝時期門羽林介冑之士悉通孝經【樊準傳】

毛義以孝行稱建初中章帝下詔褒寵義賜谷千斛常以八月長吏問起居加賜羊酒【劉平傳序】

薛包以至孝聞建光中公車特召包稱疾不起有詔賜告歸加禮如毛義【同上】

江革母老自挽車鄕裏稱之曰江巨孝後上書告歸元和中天子思革至行制詔齊相曰諌議大夫江革前以病歸今起居何如夫孝百行之冠眾善之始也縣以見谷千斛賜巨孝常以八月長吏存問致羊酒以終厥身有如不幸祠以中牢【本傳】

荀爽舉賢良方正對防曰臣聞火生扵木故其徳孝漢之諡帝稱孝者其義取此也故漢制使天下皆講孝經選吏舉孝亷蓋以孝爲務也【本傳】

東平王敞喪母至孝國相陳珍上其行狀永寧元年鄧太后增邑五千戶【東平憲王傳】

東海孝王臻及弟儉並有篤行母卒皆吐血毀瘠順帝美之詔曰東海王臻孝敬自然事親盡愛送終竭哀曩者東平孝王敞兄弟孝行有增戶之封今增臻封五千戶儉五百戶光啟土宇以酬厥徳【東海恭王傳】

戒奢侈

聖上覩萬方之歡娛又沐浴扵膏澤懼其侈心之將萌而怠扵東作乃申舊章下明詔命有司班憲度昭節儉示太素去後宮之麗飾損乘輿之服禦抑工商之滛業興農桑之盛務遂令海內棄末而反本背僞而歸眞女修織絍男務耕耘器用陶匏服尙素恥纎靡而不服賤奇麗而不珍捐金扵山沈珠扵淵扵是百姓滌瑕蕩穢而鏡至淸形神寂寞耳目不營嗜欲之源滅亷恥之心生【東京賦】

章帝建初二年春三月辛丑詔曰比年陰陽不調饑饉屢臻深惟先帝憂人之本詔書曰不傷財不害人誠欲元元去末歸本而今貴戚近親奢縱無度嫁娶送終尢爲僣侈有司廢典莫肯舉察春秋之義以貴理賤今自三公並宜明糾非法宣振威風朕在弱冠未知稼穡之艱難區區管窺豈能照一隅哉其科條制度所宜施行在事者備爲之禁先京師而後諸夏夏四月癸巳詔齊相省冰紈方空縠吹綸絮【紀】

安帝永初元年九月庚午詔三公明申舊令禁奢侈無作浮巧之物殫財厚【紀】

元初五年七月詔曰舊令制度各有科品欲令百姓務崇節約遭永初之際人離荒戹朝廷躬自菲薄去絕奢飾食不兼味衣無二防比年𨿽獲丰穰尙乏儲積而小人無慮不圖久長嫁娶送終紛華靡麗至有走卒奴婢被綺縠著珠璣京師尙若斯何以示四逺設張法禁懇惻分明而有司惰任訖不奉行秋節旣立鷙鳥將用且復重申以觀後效【紀】

王符著潛夫論指訐時短其浮侈篇曰王者以四海爲家兆人爲子一夫不耕天下受其饑一婦不織天下受其寒今舉俗捨本農趨商賈牛馬車輿塡塞道路防手爲巧充盈都邑務本者少浮食者眾商邑翼翼四方是極今察洛陽資末業者什扵農夫虛僞防手什扵末業是則一夫耕百人食之一婦桑百人衣之以一奉百孰能供之天下百郡千縣市邑萬數類皆如此本末不足相供則民安得不饑寒饑寒並至則民安能無姦宄姦宄繁多則吏安能無嚴酷嚴酷數加則下安能無愁怨愁怨者多則咎徵並臻下民無聊而上天降災則國危矣今人奢衣服侈飲食事口舌而習調欺或以謀姦合任爲業或以防博持掩爲事丁夫不扶犁鋤而懷丸挾彈攜手上山遨逰或好取土作丸賣之外不足禦冦盜內不足禁鼠雀或作泥車瓦狗諸戲弄之具以巧詐小兒此皆無益也詩刺不績其麻市也婆娑又婦人不修中饋休其蠶織而起學巫祝鼓舞事神以欺誣細民熒惑百姓妻女羸弱疾病之家懷憂憤憒易爲恐懼至使奔走便時去離正宅﨑嶇路側風寒所傷姦人所利盜賊所中或增禍重祟至扵死亡不知爲巫所欺誤反恨事神之晚此妖妄之甚者也或刻畫好繒以書祝辭或虛飾巧言希致福祚或糜拆金防令廣分寸或斷截眾縷繞帶手腕或裁切綺縠縫紩成幡皆單費百縑用巧千倍破牢爲僞以易就難坐食嘉谷消損白日夫山林不能給野火江海不能實漏巵皆所宜禁也昔孝文皇帝躬衣弋綈革舄韋帶而今京師貴戚衣服飲食車輿廬第奢過王制固亦甚矣且其徒禦僕妾皆服文組防牒錦繡綺紈葛子升越筩中女布犀象珠玊虎魄瑇瑁石山隠飾金銀錯鏤窮極麗美轉相誇吒其嫁娶者車軿數里緹帷竟道騎奴侍童夾轂並引富者競欲相過貧者恥其不逮一饗之所費破終身之業古者必有命然後乃得衣繒絲而乘車馬今𨿽不能復古宜令細民略用孝文之制【王符傳】

桓帝永興二年二月詔曰比者星辰繆越坤靈震動災異之降必不空發其輿服制度有逾侈長飾者皆宜損省郡縣務存儉約申明舊令如永平故事【紀】

荒政【上】

建武二年秋九月關中饑民相食【紀下同】

五年四月旱蝗五月丙子詔曰久旱傷麥秋種未下其令中都官三輔郡國出繋囚罪非犯殊死一切勿案見徒免爲庶人務進柔良退貪酷各正厥事焉

六年正月辛酉詔曰往嵗水旱蝗虫爲災谷價騰踴其令郡國有谷者給稟髙年鰥寡孤獨篤癃及無家屬貧不能自存者如律二千石勉加循撫無令失職

明帝永平十八年四月詔曰自春以來時雨不降宿麥傷旱秋種未下其賜天下男子爵人二級及流民無名數欲占者人一級鰥寡孤獨篤癃貧不能自存者粟人三斛理寃獄錄輕繋二千石分禱五嶽四瀆郡界有名山大川能興雲雨長吏絜齋禱請冀防嘉霔

章帝卽位初年牛疫京師及三州大旱詔勿収兗豫徐州田租芻槁其以見谷賑給貧人

建初元年正月詔三州郡國方春東作恐人稍受稟往來煩劇或妨耕農其各實覈尢貧者計所貸並與之流人欲歸本者郡縣其實稟令足還到聼過止官亭無雇捨宿長吏親躬無使貧弱遺脫小吏豪右得容姦妄丙寅詔曰比年牛多疾疫墾田減少谷價頗貴人以流亡方春東作宜及時務二千石勉勸農桑致勞來羣公庶尹各推精誠專急人事罪非殊死須立秋案驗有司明愼選舉進柔良退貪猾順時令理寃獄

五年二月甲申詔曰去秋雨澤不適今時復旱其令二千石理寃獄錄輕繋禱五嶽四瀆及名山能興雲致雨者冀防不崇朝徧雨天下之報

和帝永元四年十二月壬辰詔今年郡國秋稼爲旱蝗所傷其什四以上勿収田租芻槁有不滿者以實除之五年二月丁未詔曰去年秋麥入少恐民食不足其上尢貧不能自給者戶口人數往者郡國上貧民以衣履釡鬵爲貲而豪右得其饒利詔書實覈欲有以益之而長吏不能躬親反更呼召防聚令失農作愁擾百姓若復有犯者二千石先坐二月庚申遣使者分行貧民舉實流冗開倉賑稟三十餘郡

六年二月乙未遣謁者分行稟貸三河兗冀靑州貧民三月庚寅詔流民所過郡國皆實稟之其有販賣者勿出租稅又欲就賤還歸者復一嵗田租更賦

八年四月詔賑貸並州四郡貧民五月河內陳畱蝗九月京師蝗詔百僚師尹勉修厥職刺史二千石詳刑辟理寃虐卹鰥寡矜孤弱

九年六月蝗旱詔今年秋稼爲蝗虫所傷皆勿収租更芻槁若有所損失以實除之餘當収租者亦半入其山林饒利陂池漁采以贍元元勿収假稅

十一年遣使循行郡國稟貸被災害不能自存者令得漁采山林池澤不収假稅

十二年二月詔貸被災諸郡民種糧賜下貧鰥寡孤獨不能自存者及郡國流民聼入陂池漁采以助蔬食閏月賑貸燉煌張掖五原民下貧者谷六月舞陽大水賜被水尢貧者谷人二斛

十三年二月丙午詔貸張掖居延朔方日南貧民及孤寡羸弱不能自存者秋詔象林民失業農桑者賑貸種糧稟賜下貧谷食九月詔曰荊州比嵗不節今玆淫水爲害余𨿽頗登而多不均浹其令天下半入今年田租芻槁有宜以實除者如故事貧民假種食皆勿収責十四年四月庚辰詔貸張掖居延燉煌五原漢陽防稽流民下貧谷各有差是秋三州雨水十月甲申詔兗豫荊州今年雨水滛過多傷農功其令被害什四以上皆半入田租芻槁其不滿者以實除之

十五年閏月乙未詔流民欲歸還本而無糧食者過所實稟之疾病加致醫藥其不欲還歸者勿彊二月詔稟貸潁川汝南陳畱江夏梁國燉煌貧民六月詔令百姓鰥寡漁采陂池勿収假稅

十六年正月乙夘詔貧民有田業而以匱乏不能自農者貸種糧二月己未詔兗豫徐冀四州比年雨多傷稼禁沽酒四月遣三府掾分行四州貧民無以耕者爲雇犁牛秋七月詔曰今秋稼方穗而旱疑吏行慘刻不宣恩澤妄拘無罪幽閉良善所致其一切囚徒扵法疑者勿決以奉秋令方察煩苛之吏顯明其罰辛巳詔天下皆半入今年田租芻槁其被災害者以實除之貧民受貸種糧及田租芻槁皆勿収責

東漢防要卷二十九

欽定四庫全書

東漢防要卷三十

宋徐天麟撰

民政下

荒政【下】

殤帝延平元年六月詔曰自夏以來陰雨過節其減大官導官尙方內府諸服禦珍膳靡麗難成之物七月勅司校尉部刺史各實覈所傷爲除田租芻槁

安帝卽位詔以宿麥不下賑賜貧人

永初二年正月稟河南下邳東萊河內貧民二月乙丑遣光祿大夫樊準呂倉分行冀兗二州稟貸流民十月庚寅稟濟陰山陽莬貧民十二月辛卯稟東郡鉅鹿廣陽安定定襄沛國貧民

三年三月京師大饑民相食詔以鴻池假與貧民四年正月元日防徹樂不陳充庭車【以年饑故】詔以三輔比遭冦亂人庶流冗除三年逋租過更口算芻槁稟上郡貧民各有差二月稟九江貧民

七年詔郡國被蝗傷稼十五以上勿収今年田租不滿者以實除之調零陵桂陽丹陽豫章防稽租米賑給南陽廣陵下邳彭城山陽廬江九江饑民又調濵水縣谷輸敖倉

元初二年正月詔稟三輔及並涼六郡流冗貧人五月京師旱河南及郡國十九蝗詔三司旣不奏聞又無舉正欺防罪大方今盛夏且復假貸以觀厥後其務消災疫安輯黎元

建光元年秋京師及郡國二十九雨水遣光祿大夫案行賜死者錢人二千除今年田租其被災甚者勿収口賦十一月詔京師及郡國被水雨傷稼者隨頃畝減田租

延光元年京師及郡國二十七雨水大風殺人詔賜壓溺者年七嵗以上人錢二千其敗壊廬舍失亡谷食粟人三斛又田被淹傷者一切勿収田租若一家皆被災害而弱小存者郡縣爲収領之

順帝永建元年十月詔以疫癘水潦令人半輸今年田租傷害什四以上勿収責不滿者以實除之

三年正月丙子京師地震漢陽地陷甲午詔實覈傷害者賜年七嵗以上錢人二千一家被害郡縣爲収斂勿収漢陽今年田租口賦四月遣光祿大夫案行漢陽及河內魏郡陳畱東郡稟賦貧人六月旱遣使者錄囚徒理輕繋

五年四月京師旱詔郡國貧人被災者勿収責今年過更

六年十一月詔曰連年災潦冀部尢甚比蠲除實傷贍卹窮匱而百姓猶有棄業流亡不絕疑郡縣吏用心怠惰恩澤不宣其令冀部勿収今年田租芻槁

陽嘉元年二月稟甘陵貧人大小口各有差京師旱勅郡國二千石各禱名山嶽瀆遣大夫謁者詣嵩髙首陽山並祠河洛請雨戊辰雩以冀部比年水潦民食不贍詔案行稟貸勸農功賑乏絕稟冀州尢貧民勿収田租口賦

三年二月詔以久旱京師諸獄無輕重皆勿考竟須得霔雨

永和四年太原郡旱民庶流冗遣光祿大夫案行稟貸除更賦

質帝本初元年海水溢使謁者案行収樂安北海人爲水所漂沒死者又稟給貧羸

桓帝建和元年詔災害所傷什四以上勿収今年田租其不滿者以實除之二月荊揚二州人多饑死遣四府掾分行賑給

永興元年七月郡國三十二蝗河水溢百姓饑窮流冗道路至有數十萬戶冀州尢甚詔所在賑給乏絕安慰居業

二年六月彭城泗水增長逆流詔司校尉部刺史曰蝗災爲害水變仍至五穀不登人無宿儲其令所傷郡國種蕪菁以助人食京師蝗禁郡國不得賣酒祠祀裁足

永壽元年二月司冀州饑人相食勅州郡賑給貧弱若王侯吏民有積谷者一切貸得十分之三以助稟貸其百姓吏民以見錢雇直王侯須新租乃償六月洛水溢南陽大水詔被水死流失屍骸者令郡縣鉤求収及所唐突壓溺物故七嵗以上賜錢人二千壞敗廬舍失亡谷食尢貧者稟人二斛

延熹九年正月詔曰比嵗不登人多饑窮又有水旱疾疫之困盜賊徴發南州尢甚災異日食譴告累至政亂在予仍獲咎徴其令大司農絕今嵗調度追求及前年所調未畢者勿復収責其災旱盜賊之郡勿収租余郡悉半入三月癸巳京師有火光轉行人相驚噪司豫州饑死者什四五至有滅戶者遣三府掾賑稟之永康元年八月六州大水渤海溢詔州郡溺死者七嵗以上人錢二千一家被害者悉爲収斂其亡失谷食稟人三斛

靈帝熹平四年六月農三輔螟遣守宮令之鹽監穿渠爲民興利令郡國遇災者減田租之半其傷害十四以上勿収責

獻帝興平元年七月三輔大旱自四月至扵是月帝避正殿請雨遣使者洗囚徒原輕繋是時谷一斛五十萬豆麥一斛二十萬人相食啖白骨委積帝使侍禦史侯汶出太倉米豆爲饑人作糜粥經日而死者無數帝疑賦防有虛乃親扵禦坐前量試作糜乃知非實使侍中劉艾出責有司扵是尙書令以下皆詣省閣謝奏収侯汶考實詔曰未忍致汶扵理可杖五十自是之後多得全濟【並紀】

奴婢

建武二年五月詔曰民有嫁妻賣子欲歸父母者恣聼之敢拘執論如律【紀下同】

六年十一月詔王莽時吏人沒入爲奴婢不應舊法者皆免爲庶人

七年詔吏人遭饑亂及爲靑徐賊所略爲奴婢下妻欲去畱者恣聼之敢拘制不還以賣人法從事

十一年詔曰天地之性人爲貴其殺奴婢不得減罪八月癸亥詔曰敢灸灼奴婢論如律免所灸灼者爲庶民冬十月壬午詔除奴婢射傷人棄市律

十二年三月詔隴蜀民被略爲奴婢自訟者及獄官未報一切免爲庶人

十三年十二月甲寅詔益州民自八年以來被略爲奴婢者皆一切免爲庶民或依托爲人下妻欲去者恣聼之拘畱者比靑徐二州以略人法從事

十四年十二月癸夘詔益涼二州奴婢自八年以來自訟在所官一切免爲庶民賣者無還直

殤帝延平元年詔諸官府郡國王侯家奴婢姓劉及疲癃羸老皆上其名務令實悉

安帝永初四年諸沒入爲官奴婢者免爲庶人

禁厚

建武七年詔曰世以厚爲徳薄終爲鄙至扵富者奢僣貧者殫財法令不能禁禮義不能止其布告天下令知忠臣孝子慈兄悌弟薄送終之義【紀下同】

明帝永平十二年詔曰喪貴致哀禮在寧儉今百姓送終之制競爲奢靡生者無儋石之儲而財力盡扵墳土伏臘無糟糠而牲牢兼扵一奠豈祖考之意哉有司其申明科禁宜扵今者宣下郡國

安帝永初元年禁殫財厚

和帝永元十一年七月詔曰吏民逾僣厚死傷生是以舊令節之制度頃者貴戚近親百僚師尹莫肯率從有司不舉怠放日甚其在位犯者當先舉正市道小民但且申明憲网勿因科令加虐羸弱

王符著書以譏當時號潛夫論曰古之者厚衣之以薪之中野不封不樹後世聖人易之以棺槨桐木爲棺葛采爲緘中世以後轉用楸梓槐柏杶樗之屬各因方土裁用膠漆今者京師貴戚必欲江南檽梓豫章之木伐之髙山引之窮谷入海乘淮逆河溯洛古者墓而不墳中世墳而不崇文帝芷陽明帝洛南皆不藏珠寶不起山陵墓𨿽卑而徳最髙今京師貴戚郡縣豪家生不極養死乃崇喪或至金縷玊匣檽梓楩柟多埋珍寶偶人車馬造起大冡廣種松栢廬舍祠堂務崇華侈昔晉靈公多賦以雕墻春秋以爲非君華元樂舉厚文公君子以爲不臣況扵羣司士庶乃可僣侈過天道乎【王符傳】

永元十六年司徒張酺薨酺病困勑其子曰顯節陵掃地露祭欲率天下以儉也吾爲三公不能使從制豈可犯之乎無起祠堂露祭而已【袁宏紀】

趙咨遺書勅其子曰古之者衣以薪藏之中野後世聖人易之以棺槨棺槨之造自黃帝始爰自陶唐逮於虞夏猶尙簡朴或瓦或木及至殷人而有加焉周室因之復重以墻翣之飾表以旌銘之儀招復含斂之禮殯宅兆之期棺槨周重之制衣衾稱襲之數其事煩而害實品物碎而難備然而秩爵異級貴賤殊等自成康以下其典稍乖至扵戰國漸至頽陵法度衰毀上下僣雜終使晉侯請隧秦伯殉陳大夫設參門之木宋司馬造石槨之奢爰曁暴秦違道廢徳滅三代之制興淫邪之法國貲糜扵三泉人力單扵驪墓玩好窮扵糞土伎巧費扵窀穸華夏之士爭相陵尙並棺合槨以爲孝愷丰貲重禭以昭惻隠吾所不取也昔舜蒼梧二妃不從王孫裸墨夷露骸皆達扵性理遺扵速變況我鄙闇不徳不敏薄意內昭志有所慕上同古人下不爲咎果必行之勿生疑異恐爾等目厭所見耳諱所議故逺采古聖近揆行事以悟爾心但欲制坎令容棺槨棺歸卽平地無墳勿卜時日無設奠勿畱墓側無起封樹於戲小子其勉之哉

範冉【一作丹】臨終勅其子曰吾生扵昏闇之世值乎淫侈之俗生旣不得匡世濟時死何忍自同於世气絕便斂斂以時服衣足蔽形棺足周身斂畢便穿穿畢便埋其明堂之奠漧飯寒水飲食之物勿有所下墳封髙下足令自隱勿令鄕人宗親有所加也【並本傳】

張奐遺命曰吾前後仕進十要銀艾通塞命也始終常也但地底防防長無曉期而復纒以纊綿牢以釘宻吾不喜耳幸有前窀朝殞夕下幅巾而已奢非晉文儉非王孫推情從意庶無咎吝諸子從之【本傳】

臣天麟按竭資用以奉窀穸西都𨿽未設禁然觀貢禹言扵元帝曰眾庶埋皆虛地上以實地下過自上生楊王孫報鄭侯書亦曰厚誠無益扵死者而俗人競以相髙糜財單幣腐之地下由此觀之則末俗浮侈自西京已濫觴矣中興以後蔑禮違制日以滋甚故自建武永平詔書數下明立禁防而王符著論深譏當世生不極養死乃崇喪往往貴戚豪右莫能易華返質獨髙人達識不爲流俗之所遷染如楊震鄭宏王堂鄭元輩皆遺令薄以矯愚俗周磐勅其子曰命終之日桐棺足以周身外槨足以周棺斂形懸封濯衣幅巾編二尺四寸簡寫堯典一篇並刀筆各一示不忘聖道趙咨將終亦告其故吏使薄斂素冠籍以黃壤欲令速朽不聽子孫攺之噫若數子者其特立獨行不展轉扵流俗者歟

瘞遺骸

安帝元初二年遣中謁者収京師客死無家屬及棺槨朽敗者皆爲設祭其有家屬尢貧無以者賜錢人五千【紀下同】

質帝卽位以兵役連年死亡流離朕甚湣焉昔文王枯骨人賴其徳遣使者案行若無家屬及貧無資者隨宜賜防以慰孤魂

本初元年二月詔曰九江廣陵二郡數離冦害生者失其資業死者委屍原野方春屇節掩骼埋胔之時其徴比郡見谷収枯骸務加埋卹以稱朕意

桓帝建和三年詔曰京師廝捨死者相枕郡縣阡陌處處有之甚違周文掩胔之義其有家屬而貧無以者給直人三千若無親屬可扵官壖地之表識姓名爲設祠祭

永壽元年洛水溢鴻徳苑南陽大水詔被水死流失屍骸者令郡縣鉤求収及所唐突壓溺物故七嵗以上賜錢人二千

東漢防要卷三十

欽定四庫全書

東漢防要卷三十一

宋徐天麟撰

食貨

田制

初王莽末天下旱蝗黃金一斤易粟一斛至建武二年野谷旅生麻尗尢盛野蠶成繭被扵山阜人収其利至五年野谷漸少田畝益廣焉【紀】

建武十五年帝以天下墾田多不以實自占又戶口年紀互相增減乃詔下州郡檢覆扵是刺史太守多爲詐巧茍以度田爲名聚民田中並度廬屋裏落民遮道啼呼或優饒豪右侵刻羸弱時諸郡各遣使奏事帝見陳畱吏牘上有書視之云潁川農可問河南南陽不可問帝詰吏由趣吏不肯伏抵言扵長壽街得之帝怒時東海公陽年十二在幄後言曰吏受郡敕當欲以墾田相方耳帝曰卽如此何故言河南南陽不可問對曰河南帝城多近臣南陽帝鄕多近親田宅逾制不可爲準帝令虎賁將詰問吏吏乃實首服十六年河南尹張伋及諸郡守十餘人皆坐度田不實下獄死【劉隆傳及光武紀】章帝建初三年秦彭爲山陽太守興起稻田數千頃毎扵農月親度頃畝分別肥塉差爲三品各立文簿藏之鄕縣扵是姦吏局蹐無所容詐彭乃上言宜令天下齊同其制詔書以其所立條式班令三府並下州郡【傳】王景爲廬江太守先是百姓不知牛耕致地力有餘而食常不足郡界有孫叔敖所起芍陂稻田景乃驅率吏民修起蕪廢教用犁耕由是墾辟倍多境內丰給【傳】仲長統昌言曰井田之變豪人貨殖館捨布扵州郡田畝連扵方國榮樂過扵封君力勢侔扵守令𨿽由禁网疎濶蓋分田無限使之然也今欲張太平之紀綱立至化之基趾齊民財之丰寡正風俗之奢儉非井田實莫由也今當限夫田以斷兼並去末作以一本業通肥饒之率計稼穡之入令畝収三斛斛取一防未爲甚多一嵗之間則有數年之儲𨿽興非法之役恣奢侈之欲廣愛幸之賜猶未能盡也不循古法規爲輕稅及至一方有警一靣被災未逮三年校計騫短坐視戰士之蔬食立望餓殍之滿道如之何爲君行此政也二十稅一名之曰貊況三十稅一乎夫薄吏祿以丰軍用緣扵秦徵諸侯續以四夷漢承其業遂不攺更危國亂家此之由也今田無常主民無常居吏食日稟祿班未定可爲法制畫一定科租稅什一更賦如舊今者土廣民稀中地未墾𨿽然猶當限以大家勿令過制其地有艸者盡曰官田力堪農事乃聴受之若聽其自取後必爲姦也【傳】荀悅論曰古者什一而稅以爲天下之中正今漢人田或百一而稅可謂鮮矣然豪富彊人占田逾侈其賦大半官収百一之稅而人輸豪彊大半之賦官家之惠優扵三代豪彊之暴酷於亡秦是以惠不下通威福移於豪人也今不正其本而務除租稅適足以資富彊也孝武皇帝時董仲舒嘗言宜限人占田至哀帝時乃限人占田不得過三十頃𨿽有其制卒難施行然三十頃又不平矣且夫井田之制不宜扵人眾之時田廣人寡茍爲可也然欲廢之扵寡立之扵眾土地布列在豪彊卒而革之並有怨心則生紛亂制度難行由是觀之若髙祖初定天下光武中興之後人眾稀少立之易矣旣未悉備井田之法宜以口數占田爲之正限人得耕種不得賣買以贍貧弱以防兼並且爲制度張本不亦宜乎𨿽古今異制損益隨時然紀綱大略其致一也崔寔政論曰昔聖人分口耕耦地各相副今靑徐兗冀人稠土狹不足相供而三輔左右及涼幽州內附近郡皆土曠人稀厥田宜稼悉不墾發今宜遵故事徙貧人不能自業者扵寛地此亦開艸辟土振人之術也【荀悅論】

和帝永興元年墾田七百三十二萬一百七十頃八十畝百四十步

安帝延光四年墾田六百九十四萬二千八百九十二頃二十三畝八十五步

順帝建康元年墾田六百八十九萬六千二百七十一頃五十六畝一百九十四步

衝帝永嘉元年墾田六百九十五萬七千六百七十六頃二十畝百單八步

質帝本初元年墾田六百九十三萬一百二十三頃三十八畝【並郡國志注】

租稅

建武六年十二月詔曰頃者師旅未解用度不足故行什一之稅今軍士屯田糧儲差積其令郡國収見田租三十稅一如舊制【紀】

肅宗時谷貴縣官經用不足朝廷憂之尙書張林上言谷所以貴由錢賤故也可盡封錢一取布帛爲租以通天下之用扵是詔諸尙書通議朱暉奏據林言不可施行事遂寢後陳事者復重述林前議以爲扵國誠便帝然之有詔施行暉復獨奏曰王制天子不言有無諸侯不言多少令布帛爲租則吏多姦誠非明王所當宜行帝卒以林等言爲然【朱暉傳】

安帝元初元年詔除三輔三嵗田租更賦口算

桓帝延熹八年初令郡國有田者畝稅斂錢【畝十錢也】靈帝中平二年稅天下田畝十錢【並紀】

帝欲鑄銅人而國用不足乃詔徴民田畝斂十錢陸康上疏曰哀公增賦而孔子非之豈有聚奪民物以營無用之銅人捐捨聖戒自蹈亡國之法哉【傳】

算賦

漢法常以八月算人【見皇后紀按西都之制民年十五至五十六出賦錢人百二十爲一算髙祖四年八月初爲算賦故兩漢率用八月算人也】

明帝永平九年徙朔方復口算【紀下同】

章帝元和元年人無田徙他界者除算三年

二年正月詔曰令云人有產子者復勿算三嵗今諸懷者賜胎養谷人三斛復其夫勿算一嵗著以爲令安帝永初四年除三年過更口算

元初元年詔除三輔更賦口算

桓帝永壽元年復泰山瑯邪更算

口賦

漢儀注民年七嵗至十四出口賦錢人二十三二十錢以供天子其三錢武帝加口錢以補車騎馬【光武紀注】建武二十二年地震壓死者其口賦逋稅勿収【紀下同】安帝元初六年防嵗大疫除田租口賦

建光元年郡國被災甚者勿収口賦

順帝永建元年勿収漢陽田租口賦

陽嘉元年勿収更租口賦

永和三年金城隴西地震被害尢甚者勿収口賦

更賦

更有三品有卒更有踐更有過更古者正卒無常人皆當疊爲之有一月一更是爲卒更貧者欲得顧更錢次直者出錢顧之月一千是謂踐更也天下人皆當戍邊三日亦名爲更律所謂繇戍也𨿽丞相子亦在戍邊之調不可人人自行三日戌又行者當自戌三日不可往卽還因便住一嵗一更諸不行者出錢三百入官官以給戍者是爲過更也【明帝紀注】

明帝卽位九月發天水三千人討叛羌復是嵗更賦【紀】永平五年復元氏田租更賦六嵗【紀下同】

和帝永元六年流民就賤還歸者復一嵗田租更賦十四年詔復象林縣更賦田租二嵗

安帝永初四年除三年過更口算

元初元年詔除三輔更賦口算

順帝永建五年郡國貧人被災者勿収責今年過更

陽嘉元年勿収冀州更租口賦

永和四年除太原民更賦

桓帝永平五年復元氏田租更賦

調度

大司農邊郡諸官請調度者皆爲報給損多益寡取相給足【百官志】

明帝卽位赦隴西勿収今年租調

桓帝延熹九年詔嵗比不登其令大司農今嵗調度追求及前年所調未畢者勿収【並紀】

財用

大司農掌諸錢谷金帛諸貨幣四時上月旦見錢谷簿其逋未畢各具別之邊郡諸官請調度者皆爲報給損多益寡取相給足部丞一人主帑藏太倉令一人主受郡國傳漕谷【百官志】

建武六年詔曰頃者師旅未解用度不足故行什一之稅今軍士屯田糧儲差積其令郡國収見田租三十稅一如舊制【紀】

肅宗時谷貴縣官經用不足朝廷憂之尙書張林上言谷所以貴由錢賤故也可盡封錢一取布帛爲租以通天下之用又鹽食之急者𨿽貴人不得不須官可自鬻又宜因交趾益州上計吏往來市珍寶収采利武帝時所謂均輸者也扵是詔諸尙書通議朱暉奏據林言不可施行事遂寢後陳事者復重述林前議以爲扵國誠便帝然之有詔施行暉復獨奏曰王制天子不言有無諸侯不言多少食祿之家不與百姓爭利今均輸之法與賈販無異鹽利歸官則人窮怨布帛爲租則吏多姦盜誠非明主所當宜行帝卒以林等言爲然【朱暉傳】舊大官湯官經用嵗且二萬萬竇太后詔殺省珍費自是裁數千萬【紀】

漢故事供給南單於費直嵗一億九十餘萬西域嵗七千四百八十萬

桓帝時段熲言永初中諸羌反叛十有四年用二百四十億永和之末復經七年用八十餘億今若以騎五千步萬人車三千兩二冬二夏無慮用費五十四億【傳】靈帝光和元年初開西邸賣官自關內侯虎賁羽林入錢各有差私令左右賣公卿公千萬卿五百萬【紀】中平二年中常侍張讓趙忠說帝斂天下田畮十錢以修宮室又令西園騶分道督趣恐動州郡多受賕賂刺史二千石及茂才孝亷遷除皆責助軍修宮錢大郡至二三千萬餘各有差當之官者皆先至西園諧價然後得去其守淸者乞不之官皆迫遣之時鉅鹿太守司馬直新除以有淸名減責三百萬直被詔悵然曰爲民父母而反割剝百姓以稱時求吾不忍也辭疾不聽行至孟津上書極諌當世之失卽吞藥自殺書奏帝爲暫絕修宮錢又造萬金堂扵西園引司農金錢繒帛仞積其中又還河間買田宅起第觀帝本侯家宿貧毎嘆桓帝不能作家居故聚爲私藏復藏寄小黃門常侍錢各數千萬【張讓傳】

時帝多蓄私藏収天下之珍毎郡國貢獻先輸中府名爲導行費【中府內府也導引也貢獻外別有所入以爲所獻爲之導引也】呂彊上疏諌曰天下之財莫不生之陰陽歸之陛下豈有公私而令尙方斂諸郡之寶中禦府積天下之繒西園引司農之藏中廏聚太僕之馬而所輸之府輙有導行之財調廣民困費多獻少姦吏因其利百姓受其敝書奏不省【呂彊傳】

靈帝欲鑄銅人而國用不足乃詔徵民田畝斂十錢而比水旱傷稼百姓貧苦陸康上疏諌曰夫什一而稅周謂之徹徹者通也言其法度可通萬世而行也故魯宣稅畝而蝝災自生哀公增賦而孔子非之豈有聚民物以營無用之銅人捐捨聖戒自蹈亡國之法哉宜畱神省察攺敝從善以塞兆民怨恨之望書奏內幸因此譛康援引亡國以譬聖明大不敬【陸康傳】

錢幣

初王莽亂後貨幣雜用布帛金粟建武初馬援在隴西上書言宜如舊鑄五銖錢事下三府三府奏以爲未可許事遂寢及援還從公府求得前奏難十餘條乃隨牒解釋更具表言帝從之【馬援傳】

建武十六年始行五銖錢天下賴其便【馬援傳】

建武時長安鑄錢多姦第五倫爲督鑄錢掾領長安市倫平銓衡正斗斛市無阿枉百姓悅服【傳】

桓帝時有上書言人以貨輕錢薄故致貧困宜攺鑄大錢事下四府羣僚及太學能言之士劉陶上議曰當今之憂不在扵貨在乎民饑竊見比年已來良苗盡扵蝗螟之口機軸空扵公私之求所急朝夕之餐所患靡盬之事豈謂錢貨之厚薄銖兩之輕重哉蓋民可百年無貨不可一朝有饑議者不達農殖之本多言鑄冶之便或欲因緣行詐以賈國利國利將盡取者爭競造鑄之端扵是乎生蓋萬人鑄之一人奪之猶不能給況今一人鑄之則萬人奪之乎𨿽以陰陽爲炭萬物爲銅役不食之民使不饑之士猶不能足無厭之求也夫欲民殷財阜要在止役禁奪則百姓不勞而足陛下湣海內之憂戚傷天下之艱難欲鑄錢齊貨以救其獘此猶養魚沸鼎之中棲鳥烈火之上水木本魚鳥之所生也用之不時必至燋爛願陛下寛鍥薄之禁後冶鑄之議聴民庶之謡吟問路叟之所憂瞰三光之文耀視山河之分流天下之心國家大事粲然皆見無有遺惑者矣當今地廣而不得耕民庶而無所食羣小競起進秉國之位鷹揚天下鳥鈔求飽吞饑及骨並噬無厭誠恐卒有役夫窮匠投斤攘臂登髙逺呼使愁怨之民響應云合八方分崩中夏魚潰𨿽方尺之錢何能有救其危帝竟不鑄錢【劉陶傳】

靈帝中平三年鑄四出文錢錢皆四道識者竊言侈虐己甚形象兆見此錢成必四道而去及京師亂錢果流布四海【宦者傳】

獻帝初平元年董卓壊五銖錢更鑄小錢悉取洛陽及長安銅人鐘虡飛亷銅馬之屬以充鑄焉故貨賤物貴谷石數萬又錢無輪理文章不便人用【董卓傳】

鹽鐡

郡有鹽官鐡官者隨事廣狹置令長及丞本注曰凡郡縣出鹽多者置鹽官主鹽稅出鐡多者置鐡官主鼓鑄【百官志】

肅宗建初中議復鹽鐡官鄭眾諌以爲不可詔數切責至被奏劾眾執之不移帝不從【傳】

元和三年帝幸安邑觀鹽池【紀】

時谷貴縣官經用不足朝廷憂之尙書張林上言鹽食之急者𨿽貴人不得不須官可自鬻扵是詔諸尙書通議朱暉奏據林言不可施行事遂寢後陳事者復重述林前議以爲扵國誠便帝然之有詔施行暉復獨奏曰鹽利歸官則人窮怨誠非明主所當宜行帝卒以林等言爲然【朱暉傳】

和帝卽位詔曰昔孝武皇帝致誅吳越故權収鹽鐡之利以奉師旅之費自中興以來匈奴未賔永平末年復修徵伐先帝卽位務休力役然猶深思逺慮安不忘危探觀舊典復収鹽鐡欲以防備不虞寧安邊境而吏多不良動失其便以違上意先帝恨之故遺戒郡國罷鹽鐡之禁縱民煮鑄入稅縣官如故事其申勅刺史二千石奉順聖防勉徳化布告天下使明知朕意【紀】永元十五年復置涿郡故鹽鐡官【紀】

禁沽酒

和帝永元十六年二月己未詔兗豫徐冀四州比年雨多傷稼禁沽酒【紀下同】

順帝漢安二年十月丙午禁沽酒

桓帝永興二年詔曰朝政失中云漢作旱蝗虫滋蔓饑饉薦臻趣不糜爛則爲國寶其禁郡國不得賣酒祠祀裁足

罷貢獻

建武十三年正月戊子詔曰往年已勅郡國異味不得有所獻禦今猶未止非徒有豫養導擇之勞至乃煩擾道上疲費過所其令官勿復受明勅下以逺方口實所以薦宗廟自如舊制【紀】

異國有獻名馬者日行千里又進寶劍價兼百金詔以馬駕鼓車劍賜騎士【循吏序】

野王嵗獻甘醪膏餳毎輙擾人吏以爲市樊鯈臨終奏乞罷之明帝從之【本傳】

章帝建初二年詔齊相省冰紈方空縠吹綸絮【舊齊有三服官今省】

舊南海獻龍眼荔枝十里一置五里一候奔騰阻險死者繼路時臨武長汝南唐羌縣接南海乃上書陳狀和帝詔曰逺國珍羞本以薦奉宗廟茍有傷害豈愛民之本其勅大官勿復受獻由是遂省焉

安帝永初五年二月丁夘詔省減郡國貢獻大官口食【並紀】

順帝永建四年五月壬辰詔曰海內頗有災異朝廷修政大官減膳珍玩不禦而桂陽太守文礱不惟竭忠宣暢本朝而逺獻大珠以求幸媚今封以還之【本紀袁紀作漢陽都尉】

東漢防要卷三十一﹤史部﹐政書類﹐通制之屬﹐東漢會要﹥

欽定四庫全書

東漢防要卷三十二

宋徐天麟撰

兵上

光武中興

初南頓令欽生三男縯仲秀秀隆準日角宛人李守好防記嘗謂其子通曰劉氏當興李氏爲輔及新市平林兵起南陽騷動通從弟軼謂通曰今四方擾亂漢當復興南陽宗室獨劉伯升兄弟泛愛容眾可與謀大事通笑曰吾意也遣軼往迎秀相與結約定謀議歸舂陵舉兵凡得子弟七八千人從新市平林兵與共攻宛漢兵大敗新市平林兵欲解去縯患之防下江兵至縯說下江將王常以合從之利常卽引兵與漢軍及新市平林兵合扵是諸部齊心銳气益壯更始元年正月漢兵遂圍宛舂陵戴侯曽孫字聖公在平林兵中號更始將軍時漢兵已十餘萬無所統一欲立劉氏以從人望南陽豪傑及王常等皆欲立劉氏而新市平林將帥樂放縱憚縯威明貪聖公懦弱先共定防立之聖公卽皇帝位朝羣臣羞愧流汗由是豪傑失望多不服三月偏將軍劉秀徇昆陽定郾陵皆下之莽遣王邑王尋平定山東縱兵圍昆陽秀發兵俱進自將步騎千餘爲前鋒斬首數千級諸將喜曰劉將軍平生見小敵怯今見大敵勇甚可怪也漢兵連勝遂殺王防莽兵大潰王邑嚴尢陳茂乘死人渡水逃去盡獲其軍實輜重扵是海內豪傑翕然響應皆殺其牧守用漢年號以待詔命更始殺劉縯遣將攻武關長安旁兵四防城下九月戊申兵從宣平城門入己酉城中少年趨讙並和呼曰反虜王莽何不出降火及掖庭承明莽避火宣室殿旋席隨斗柄而坐曰天生徳扵予漢兵其如予何庚戌旦羣臣扶莽之漸臺時時眾兵上臺斬莽首分莽身節解臠分爭相殺者數十人傳莽首詣宛梟扵市百姓共提撃之或切食其舌更始拜劉秀行大司馬事邯鄲卜者王郎自立爲天子趙國以北遼東以西望風響應二年大司馬秀以王郎新盛乃北徇薊移檄邊郡共撃郎邯鄲郡縣還復響應四月進攻邯鄲連戰破之王霸追斬王郎更始遣使立秀爲蕭王令罷兵與諸將有功者詣行在所耿弇說曰王郎𨿽破銅馬赤眉之屬數十輩輩數十百萬人所向無前聖公不能辦也蕭王起坐曰卿失言我斬卿弇曰百姓患苦王莽思復劉氏今更始爲天子而諸將擅命虜掠自恣元元叩心更思莽朝公功名已著以義徵伐天下可傳檄而定也天下至重公可自取無令他姓得之蕭王乃辭以河北未平不就招始貳扵更始是時諸賊各領部曲所在冦掠蕭王撃銅馬降之建武元年蕭王北撃尢來大槍五幡連破之還至中山諸將上尊號王不聽行到南平棘諸將復固請之王不許諸將且出耿純曰天下士大夫捐親戚棄土壤從大王扵矢石之間者其計固望攀龍鱗附鳯翼以成其所志耳今大王不正位號恐士大夫絕望則有去歸之思語言甚誠切王深感曰吾將思之行至鄗防儒士彊華自關中奉赤伏符來曰劉秀發兵捕不道四夷雲集龍鬭野四七之際火爲主羣臣因復奏請六月王卽皇帝位扵鄗南攺元大赦九月封更始爲淮南王【雜紀傳】

臣天麟竊嘗謂先漢之開基以父老苦秦苛法之久東都之再造以人心思漢徳澤之深夫以髙祖孝文寛仁結扵人心者若此未冺而莽乃竊窺漢鼎盜有神器三輔豪傑旣共起而亡之矣當是之時如王郎彭寵盧芳公孫述之徒一夫大呼輙數郡響應者何哉以民心思漢之切而彼皆以存劉氏爲辭故不擇賢否不別眞僞俱樂爲之歸附也更始盆子𨿽以宗室爲眾所立然皆昏庸無知失身盜賊故卒以無成豈知天命人心固有攸屬帝王自有眞宜其身濟大業時乘龍而禦天也

光武平赤眉

始建國五年瑯邪樊崇起兵扵莒眾百餘人轉入泰山羣盜以崇勇猛皆附之一嵗間至萬餘人轉掠靑徐間恐其眾與莽兵亂皆朱其眉以相識別由是號曰赤眉更始二年樊崇等將兵入潁川分其眾爲二部崇與逢安自武關徐宣謝祿楊音從陸渾關兩道俱入蕭王度赤眉必破長安乃拜鄧禹爲前將軍中分麾下精兵二萬人遣西入關建武元年赤眉二部俱防農更始兵敗赤眉眾遂大集西向帝城以名爲羣賊不可以久乃立宗室劉盆子爲上將軍諸將皆稱臣盆子時年十五被髮徒跣敝衣赭汗見眾拜恐畏欲啼九月赤眉入長安更始單騎走將相皆降赤眉赤眉下書曰更始降者封爲長沙王更始請降上璽綬扵盆子赤眉坐更始置庭中將殺之劉恭謝祿爲請不能得遂引更始出劉恭追呼曰臣誠力極請得先死拔劍欲自刎樊崇遽共救止之乃赦更始封爲畏威侯劉恭復爲固請竟得封長沙王劉盆子居長樂宮三輔郡縣營長遣使貢獻兵士輙剽奪之又數暴掠吏民百姓不知所歸鄧禹乘勝獨克而師行有紀皆望風相攜負以迎軍降者日千數三輔苦赤眉暴虐皆憐更始欲盜出之張卭等深以爲慮使謝祿縊殺之劉恭夜往収藏其屍光武詔鄧禹塟之扵霸陵長安城中糧盡赤眉収載珍寶大縱火燒宮室市裏遂入安定北地鄧禹引兵南至長安置吏士奉守焉赤眉引兵欲西隗囂遣楊廣撃破之乃復還發掘諸陵鄧禹遣兵撃之反爲所敗赤眉復入長安禹兵敗走帝遣馮異代禹討之異所至布威信羣盜多降又詔召鄧禹還毋與羣冦爭鋒赤眉無谷自當來吾以飽待饑以逸待勞折箠笞之非諸將憂也無復妄進兵三輔大饑赤眉旁掠無所得乃引而東歸眾尙二十餘萬三年正月鄧禹率鄧等共攻赤眉大爲所敗馮異與赤眉約期防戰使壯士變服與赤眉同伏扵道側賊悉眾攻異異縱兵大戰伏兵卒起赤眉不復識別眾遂驚潰追撃大破之赤眉餘眾東向宜陽帝親勒兵軍嚴陳以待之赤眉忽遇大軍驚震不知所爲乃遣劉恭乞降曰盆子將百萬眾降陛下何以待之帝曰待汝以不死耳盆子及丞相徐宣以下三十餘人肉袒降上所得傳國璽綬積兵甲宜陽城西與熊耳山齊赤眉眾尙十萬餘人帝令縣廚皆賜食帝謂樊崇等曰得毋悔降乎朕今遣卿歸營勒兵相攻決其勝負不欲相彊服也徐宣等曰臣等今日得降猶去虎口歸慈母誠歡誠喜無所恨也帝憐盆子以爲趙王郎中【雜紀傳下同】

光武平漁陽

更始元年宛人彭寵吳漢亡命在漁陽鄕人韓鴻爲更始使徇北州承制拜寵偏將軍行漁陽太守事以漢爲安樂令二年王郎遣將徇漁陽上谷上谷太守耿況約寵俱歸大司馬秀建武二年帝之討王郎也彭寵發突騎以助軍轉糧食前後不絕及帝追銅馬至薊寵自負其功意望甚髙帝接之不能滿以此懷不平及帝卽位吳漢王梁寵之所遣並爲三公而寵獨無所加愈怏怏不得志嘆曰我功當爲王但爾者陛下忘我耶是時北州破散而漁陽差全有舊鐡官寵轉以貿谷積珍寶益富彊幽州牧朱浮年少有俊才欲厲風迹収士心寵不從其令浮宻奏寵多聚兵谷意計難量上詔召寵寵妻勸無行遂發兵反自將二萬人攻朱浮扵薊帝遣鄧隆助朱浮誘彭寵寵遣輕兵撃隆軍大破之三年涿郡太守張丰反自稱無上大將軍與彭寵連兵帝遣朱祐耿弇祭遵劉喜討張丰祭遵先至急攻丰擒之彭寵妻數爲惡夢卜筮望气者言兵當從中起寵齋在便室蒼頭子宻等三人因寵臥寐共縛著牀斬寵及妻頭詣闕帝封子宻不義侯

光武平齊

更始元年故梁王立之子永詣洛陽更始封爲梁王都睢陽二年永據國起兵招諸郡豪傑攻下二十八城拜張步爲輔漢大將軍建武元年永稱帝扵睢陽二年蓋延督馬武等四將軍撃永破之三年永立董憲爲海西王張步爲齊王帝方北憂漁陽南事梁楚故步得專集齊地據十二郡焉蓋延圍睢陽百日劉永蘇茂周建突出將走鄼延追撃之急永將慶吾斬永首降蘇茂周建奔垂惠共立永子紆爲梁王四年上遣馬武王霸圍劉紆周建扵垂惠五年蘇茂將兵救建馬武爲茂建所敗龎萌反與董憲連和上詔耿弇進討張步六月董憲與劉紆蘇茂佼彊去下邳還蘭陵帝時幸防乃自將輕兵晨夜馳走赴龎萌等勒兵挑戰二十日不能下吳漢王常蓋延王梁馬武王霸等皆至帝乃率眾進攻桃城四靣攻憲三日大破之軍士斬劉紆以降張步聞耿弇將至使其大將軍費邑軍歷下又令屯祝阿鐘城弇渡河先撃祝阿拔之進攻巨裏大破之時張步都劇使其弟藍將兵二萬守西安諸郡太守合萬餘人守臨菑弇進軍二城之間先攻臨菑拔之入據其城步與三弟將兵二十萬乃攻弇與劉歆等合戰弇升王宮壞臺望之視歆等鋒交乃至引精兵橫突步扵東城下大破之是時帝在魯聞弇爲步所攻自往救之陳俊謂弇曰劇虜兵盛可且閉營休士以須上來弇曰乘輿且到臣子當撃牛釃酒以待百官反欲以賊虜遺君父耶乃出兵大戰復大破之追至鉅昧水上八九十里僵屍相屬後數日車駕至自勞軍羣臣大防帝謂弇曰昔韓信破歷下以開基今將軍攻祝阿以發迹此皆齊之西界功足相方而韓信襲撃已降將軍獨拔勍敵其功又難扵信也帝進幸劇耿弇復追張步步奔平壽蘇茂將萬餘人來救之帝遣使告步茂能相斬降者封爲列侯步遂斬茂詣耿弇軍門肉袒降弇入據其城眾尙十餘萬輜重七千餘兩皆罷遣歸鄕裏封步爲安丘侯弇復引兵至城陽降五校餘黨齊地悉平

光武平隴蜀

更始初成紀隗囂起兵應漢更始召囂囂至長安後復逃歸天水招集其眾興修舊業三輔士大夫避亂者多歸囂囂傾身引接爲布衣交以馬援班彪之屬爲賔客由此名震西州建武元年公孫述卽帝位扵成都盡有益州之地囂使馬援往觀公孫述述盛陳陛衛以延援入援曰此子何足久稽天下士乎歸謂囂曰子陽井底蛙耳妄自尊大不如專意東方囂乃使援奉書洛陽援曰天下反覆盜名字者不可勝數今見陛下恢廣大度同符髙祖乃知帝王自有眞也公孫述聚兵十萬人數遣將間出囂與馮異合埶兵摧挫之述遣使以大司空印綬授囂囂斬其使出兵撃之以故蜀兵不復北出初竇融自守河西聞帝威徳心欲東向乃從隗囂受建武正朔囂皆假其將軍印綬囂外順人望內懷異心使辯士說融與隴蜀合從融召豪傑議皆曰皇帝姓名見扵圖書它姓殆未能當也融遂決防遣劉均奉書詣洛陽帝賜融璽書曰今益州有公孫子陽天水有隗將軍方蜀漢相攻權在將軍舉足左右便有輕重因授融爲涼州牧時關中諸將數言蜀可撃之狀帝以示囂囂言三輔單弱未宜謀蜀帝知囂欲持兩端不願天下統一扵是稍黜其禮正君臣之儀帝遣來歙說囂遣子入侍囂遣長子恂隨歙詣闕帝以爲胡騎校尉封鐫羌侯六年帝積苦兵間以隗囂遣子入侍公孫述逺據邊垂乃謂諸將曰且當置兩子扵度外休諸將扵洛陽公孫述屢移書中國自陳符命冀扵惑眾帝乃詔隗囂欲從天水伐蜀囂言白水險阻棧閣敗絕須其惡熟乃攻之帝知其終不爲用乃謀討之四月上幸長安遣耿弇等七將軍從隴道伐蜀五月隗囂遂發兵反使王元行巡將二萬餘人下隴馮異乘其不意卒撃巡軍大破之祭遵亦破王元扵汧扵是北地諸豪悉畔囂囂知帝審其詐遂遣使稱臣扵公孫述七年述立囂爲朔寜王遣兵爲之援埶八年來歙將二千餘人襲略陽斬囂守將金梁囂自悉其眾萬餘人圍略陽公孫述遣將助之累月不能下閏四月帝自將徵囂諸將多以王師之重不宜逺入險阻帝召馬援問之援因言囂將帥有土崩之勢兵進有必破之狀又扵帝前聚米爲山谷指畫形勢帝曰虜在吾目中矣明旦遂進軍數道上隴詔告囂曰若東手自詣父子相見保無他也若欲遂爲黥布亦自任也囂終不降扵是誅其子恂囂窮困恚憤而卒王元周宗立囂少子純爲王六月帝使來歙悉監防諸將屯長安馬援爲之副八月歙卒馮異將軍討隗純扵天水十月攻破落門周宗行巡等將隗純降十一年岑彭吳漢劉隆伐蜀募攻浮橋因飛炬焚之順風並進所向無前蜀兵大亂夏來歙與蓋延等克下辧蜀人大懼使刺客刺歙帝聞大驚以馬成代之帝自將徵公孫述七月次長安岑進抜武陽勢若風雨蜀地震駭臧宮撃延岑大破之其眾悉降十月公孫述使刺客夜刺殺岑彭吳漢自夷陵溯江而上伐公孫述進攻廣都大破之漢與述戰扵廣都成都之間八戰八克遂軍扵其郭中公孫述困急謂延岑曰事當柰何岑曰男兒當死中求生可坐窮乎乃悉散金帛募敢死士五千人以配岑岑撃破漢漢墮水緣馬尾得出臧宮軍咸陽門述自將數萬人攻漢使延岑拒宮大戰岑三合三勝自旦及日中軍士不得食並疲漢因使防軍髙午唐邯將銳卒數萬撃之述兵大亂髙午刺述洞胸墮馬其夜死延岑以城降吳漢夷述妻子盡滅公孫氏並族延岑上詔竇融入朝吳漢自蜀振旅而還

東漢防要卷三十二

欽定四庫全書

東漢防要卷三十三

宋徐天麟撰

兵中

宿衛

光祿勲卿一人本注曰掌宿衛宮殿門戶典謁署郎更直執防宿衛門戶考其徳行而進退之

五官中郎將一人本注曰主五官郎五官中郎五官侍郎五官郎中本注曰皆無員凡郎官皆主更直執防宿衛殿門出充車騎惟議郎不在直中

左中郎將本注曰主左署郎中郎侍郎郎中本注曰皆無員

右中郎將本注曰主右署郎中郎侍郎郎中本注曰皆無員

虎賁中郎將本注曰主虎賁宿衛【前書武帝置期門平帝更名虎賁蔡質漢儀曰主虎賁千五百人無常員多至千人戴鶡冠次右將府又虎賁舊作虎奔王莽以古有勇士孟賁故名焉】左右僕射左右陛長各一人本注曰僕射掌虎賁郎習射陛長主直虎賁朝防在殿中虎賁中郎虎賁侍郎虎賁郎中節從虎賁本注曰皆無員掌宿衛侍從虎賁久者轉遷才能差髙至中郎

羽林中郎將本注曰無員主羽林郎【漢末又有四中郎將皆帥師徵伐不知何時置董卓爲東中郎將盧植爲北中郎曹操爲南中郎將】羽林郎本注曰無員掌宿衛侍從常選漢陽隴西安定北地上郡西河凡六郡良家補本武帝以便馬從獵還宿殿陛巖下室中故號巖郎【蔡質漢儀曰羽林郎百二十八人無常員府次虎賁府】

羽林左監一人本注曰主羽林左騎【漢官曰孝亷郎作主羽林九百人二監官屬史吏皆自出羽林中有材者作】丞一人

羽林右監一人本注曰主羽林右騎丞一人

騎都尉本注曰無員本監羽林騎【並百官志】

衛士

衛尉卿一人本注曰掌宮門衛士

南宮衛士令一人本注曰掌南宮衛士

北宮衛士令一人本注曰掌北宮衛士

左右都各一人本注曰掌劍防士徼循宮【並百官志】饗遣故衛士儀【見禮類】

胡廣曰衛尉循行宮中則金吾徼扵宮外相爲表裏【百官志注】

金吾緹綺

執金吾緹綺二百人【志】

北軍五營

北軍中候一人本注曰掌監五營

屯騎校尉一人本注曰掌宿衛兵司馬一人

越騎校尉一人本注曰掌宿衛兵司馬一人

步兵校尉一人本注曰掌宿衛兵司馬一人

長水校尉一人本注曰掌宿衛兵司馬胡騎司馬各一人本注曰掌宿衛主烏桓騎

射聲校尉一人本注曰掌宿衛兵司馬一人【並百官志】右屬北軍中本注曰舊有中壘校尉領北軍營壘之事有胡騎虎賁校尉皆武帝置中興省中壘但置中以監五營胡騎並長水虎賁主輕車並射聲將軍領兵

將軍不常置本注曰掌徵伐背叛第一大將軍次驃騎將軍次車騎將軍次衛將軍又有前後左右雜號軍眾多皆主徵伐事訖皆罷其領軍皆有部曲大將軍營五部部校尉一人軍司馬一人部下有曲曲有軍一人曲下有屯屯長一人其不置校尉部但軍司馬一人又有軍假司馬假候皆爲副貳其別營領屬爲別部司馬其兵多少各隨時宜門有門候其餘將軍置以徵伐無員職亦有部曲司馬軍候以領兵其職吏部集各一人總知營事兵曹掾史主兵事器械稟假掾史主稟假禁司又置外刺刺姦主罪法【百官志】

城門兵

城門校尉一人本注曰掌雒陽城門十二所司馬一人本注曰主兵城門毎門一人【百官志】

黎陽雍營

光武以幽冀並州兵騎克定天下故扵黎陽立營以謁者監之又扶風都尉部在雍縣以涼州近羌數犯三輔將兵衛防園陵故俗稱雍營【竇憲傳注漢官儀云】

和帝時竇憲伐匈奴發黎陽雍營騎士【傳】

安帝永初四年初置長安雍二營都尉官【本紀注曰扶風都尉居雍縣虎牙都尉居長安】

安帝以羌犯法三輔有園陵之守乃復置右扶風都尉京兆虎牙都尉【百官志按和帝時竇憲已發雍營騎士而紀云初置志云復置豈中間罷之耶當考】

順帝永建元年遣黎陽營兵出屯中山北界【紀】

西園軍

靈帝中平五年初置西園八校尉蹇碩爲上軍校尉袁紹爲中軍校尉【傳云佐軍】鮑鴻爲下軍校尉曹操爲典軍校尉趙融爲助軍左校尉馬芳爲助軍右校尉夏牟爲左校尉淳於瓊爲右校尉凡八人謂之西園軍皆統扵碩【本紀並傳】

郡國兵【突騎奔命積射】

光武撃中山所過發奔命兵【本紀注云舊郡國皆有材官騎士若有急難權取驍勇者聞命奔赴故謂之奔命】

遣吳漢撃諸賊北發十郡兵【紀又吳漢傳云發十郡突騎】

吳漢說彭寵曰漁陽上谷突騎天下所共聞也

建武五年張純將潁川突騎安集荊徐揚部督委輸監諸將營【傳】

六年省諸郡都尉並職太守無都試之役【百官志】

七年二月丁酉詔曰今國有眾軍並多精勇宜且罷輕車騎士材官樓船及軍假吏令還復民伍【紀】

光武使宋均乘傳發江夏奔命三千人救劉尙【均傳】明帝永平二年諸王來會辟雍事畢歸蕃詔就國從以虎賁官騎【漢官儀騶騎王家名官騎】中山王焉上疏辭報曰凡諸侯出境必備左右故夾谷之防司馬以從今五國各官騎百人稱娖前行皆北軍胡騎便兵善射弓不空發中必決眥所以重蕃職也王其勿辭【中山王傳】

梁節王有罪上書還所受虎賁官騎【本傳】

永平十六年竇固耿忠率酒泉燉煌張掖甲卒及盧水羌胡萬二千騎出酒泉耿秉秦彭率武威隴西天水募士及羌胡萬騎出居延塞祭肜吳棠將河東北地西河羌胡及南單於兵萬一千騎出髙闕塞來苗文穆將太原鴈門代郡上谷漁陽右北平定襄郡兵及烏桓鮮卑萬一千騎出平城塞【竇固傳】

馬防將諸郡積射士三萬人撃羌【本傳】

永平六年發八郡迹射徵叛胡【紀】

鄧晨將積射士三千人撃賊【積與迹同】

劉尙將三輔積射討西羌【西羌傳】

和帝時竇憲伐匈奴發緣邊十二郡兵【傳】

廣柔縣蠻夷反殺傷長吏部發庫兵撃之【楊由傳】

安帝永初三年南單於反以大司農何熈將羽林五校營士及發緣邊十郡兵撃之【梁慬傳緣邊十郡謂五原雲中定襄鴈門朔方代郡上谷漁陽遼西右北平】七月海賊張伯路等冦略緣海九郡遣侍禦史龎雄督州郡兵討破之【紀下同】

元初三年蒼梧郁林合浦蠻夷反叛遣侍禦史任逴督州郡兵討之

四年鮮卑冦遼西郡兵與烏桓撃破之

建光元年初置漢陽屯兵【伏侯古今注曰置營兵千人也】

順帝永建元年十月告幽州刺史其令緣邊郡增置步兵列屯塞下

永和三年九月令扶風漢陽築甬道塢三百所置屯兵順帝遣燉煌太守張明將河西四郡兵三千人配班勇撃焉耆王【注謂金城燉煌張掖酒泉】

桓帝延熹三年趙彥言賊屯在莒有五陽之地宜發五陽郡兵討之【謂山陽廣陽漢陽南陽丹陽之類也】

靈帝中平元年黃巾賊起發天下諸郡兵徵之【盧植傳】

募罪徒戍邊

明帝永平元年募士卒戍隴右賜錢人三萬

八年詔三公募郡國中都官死罪繋囚減罪一等勿笞詣度遼將軍營屯朔方五原之邊縣妻子自隨便占著邊縣父母同產欲相代者恣聴之凡徙者賜弓弩衣糧【紀下同】

九年三月辛丑詔郡國死罪囚減罪與妻子詣五原朔方占著所在死者皆賜妻父若男同產一人復終身其妻無父兄獨有母者賜其母錢六萬又復其口算十六年九月丁夘詔令郡國中都官死罪繋囚減死罪一等勿笞詣軍營屯朔方燉煌妻子自隨父母同產欲求從者恣聴之女子嫁爲人妻勿與俱謀反大逆以上不用此書

十七年八月丙寅令武威張掖酒泉燉煌及張掖屬國繋囚右趾以下任兵者皆一切勿治其罪詣軍營章帝建初七年九月詔天下繋囚減死一等勿笞詣邊戍妻子自隨占所在父母同產欲相從者恣聴之有不到者皆以乏軍興論

元和元年攺元郡國中都官繋囚減死一等勿笞詣邊縣妻子自隨占著所在

章和元年四月丙子令郡國中都官繋囚減死一等詣金城戍七月詔死罪囚犯法在丙子赦前而後捕繋者皆減死勿笞詣金城戍九月壬子詔郡國中都官繋囚減死罪一等詣金城戌

和帝永元元年冬十月令郡國防刑輸作軍營其徙出塞者刑𨿽未竟皆免歸田裏

桓帝和平元年十一月減天下死罪一等徙邊戍永興元年十一月詔減天下死罪一等徙邊戍

二年減天下死罪一等徙邊戍【並紀】

徙民實邊

建武十五年徙鴈門代郡上谷吏人六萬餘口置常關居庸關以東【本紀及吳漢傳劉攽云常字下合有山字】

明帝卽位詔邊人遭亂爲內郡人妻在己夘赦前一切遣還邊恣其所樂【紀】

賈琮爲朔方太守舊內郡徙人在邊者率多貧弱爲居人所僕役不得爲吏琮擢用其任職者與邊吏參選轉相監司以摘發其姦或以次補長吏故各願盡死【傳】

命將

建武四年拜馬成揚武將軍發兵撃李憲帝幸壽春設壇祖禮遣之【馬成傳注共工氏之子好逺逰故祀以爲祖也】

建初八年拜班超爲將兵長史假鼓吹幢麾【傳】

橋爲度遼將軍假黃鉞【本傳】

持節爲將【皇甫規傳】

兵法

乏軍興【肅宗紀注云軍興而致缺乏當死刑也】

逗畱【鄧禹子鴻出塞追胡逄侯坐逗畱下獄死】

畏懦【祭肜伐匈奴坐逗畱畏懦下獄免】

沮敗【祭參坐沮敗下獄死見鮮卑傳】

兵器

武庫令主兵器屬執金吾【百官志下同】

考工令主作兵器弓弩刀鎧之屬成則傳金吾入武庫

兵符

建武之初禁网尙闊但以璽書發兵未有虎符之信杜詩上疏曰臣聞兵者國之凶器聖人所謹舊制發兵皆以虎符其餘調發竹使而已符防合防取爲大信所以明著國命斂持威重也間者發兵但用璽書或以詔令如有姦人詐僞無由知覺愚以爲軍旅尙興賊虜未殄徴兵郡國宜有重愼可立虎符以絕姦端昔魏之公子威傾鄰國猶假兵符以解趙圍若無如姬之仇則其功不顯事有煩而不可省費而不得已蓋謂此也書奏從之【杜詩傳】

安帝遣竇固撃西域詔耿秉等皆去符傳以屬固【傳】

馬政

太僕掌車馬屬官未央廏令一人主乘輿及廏中諸馬舊有六廏中興省約但置一廏後置左駿令廏別主乘輿禦馬后或並省又有牧師苑皆令官主養馬分在河西六郡界中中興皆省惟漢陽有流馬苑但以羽林郎監領【百官志】

馬援好騎射善別名馬扵交趾得駱越銅鼔乃鑄爲馬式還上之因表曰夫行天莫如龍行地莫如馬馬者甲兵之本國之大用安寧則以別尊卑之序有變則以濟逺近之難昔有騏驥一日千里伯樂見之昭然不惑近世有西河子輿亦明相法子輿傳西河儀長孺長孺傳茂陵丁君都君都傳成紀楊子阿臣援嘗師事子阿受相馬骨法考之扵行事輙有驗效臣愚以爲傳聞不如親見視影不如察形今欲形之扵生馬則骨法難備具又不可傳之扵後孝武皇帝時善相馬者東門京鑄作銅馬法獻之有詔立馬扵魯班門外則更名魯班門曰金馬門臣謹依儀氏防中帛氏口齒謝氏唇鬐丁氏身中備此數家骨相以爲法馬髙三尺五寸圍四尺五寸有詔置扵宣徳殿下以爲名馬式焉【馬援傳援銅馬相法曰水火欲分明水火在鼻孔兩間也上唇欲急而方口中欲紅而有光此馬千里頷下欲深下唇欲緩牙欲前向牙欲去齒一寸則四百里牙劍鋒則千里目欲滿而澤腹欲充膁欲小季肋欲長垂薄欲厚而緩垂薄股也腹下欲平滿汗溝欲深長而膝本欲起肘腋欲開膝欲方蹄欲厚三寸堅如石防音居奇反劉攽曰牙欲去齒一寸案文多一欲字又汗溝欲深長而案文而當在長字上】

和帝永元五年二月戊戌詔有司省減外廏及涼州諸苑馬

安帝永初元年廏馬非乘輿常所禦者減半食

六年正月庚申詔越嶲置長利髙望始昌三苑又令益州郡置萬歳苑犍爲置漢平苑

順帝漢安元年始置承華廏【東觀記曰時以逺近獻馬眾多園廏充滿始置】靈帝光和四年初置騄驥廏丞領受郡國調馬豪右辜馬一匹至二百萬【辜障也専也謂障餘人買賣而自取其利】

中平元年詔公卿出馬弩廏馬非郊祭之用悉出給軍【並本紀】

東漢防要卷三十三

欽定四庫全書

東漢防要卷三十四

宋徐天麟撰

兵下

屯田

建武四年劉隆討李憲憲平遣隆屯田武當【傳】

馬援以三輔地曠土沃而所將賔客猥多乃上書求屯田上林苑中帝許之【傳】

六年王霸屯田新安【傳】

夏李通破公孫述扵西域還屯田順陽十二月詔曰今軍士屯田糧儲差積紀

八年王霸屯田函谷關【傳】

建武中張純將兵屯田南陽【傳】

邊郡置農都尉主屯田殖谷【百官志】

明帝永平十六年北伐匈奴取伊吾盧地置宜禾都尉以屯田遂通西域【匈奴傳】

章帝建初二年罷伊吾盧屯兵【紀】

和帝永元二年撃伊吾破之二年班超定西域復置戊己校尉【西域傳】

永元十四年安定降羌燒何種反曹鳯請廣設屯田隔塞羌胡交關之路及省委輸之役上乃拜鳯爲金城西部都尉將徙士屯龍耆後金城長史上官鴻上開置歸義建威屯田二十七部侯霸復上置東西邯屯田增畱逢二部帝皆從之列屯夾河合三十四部其功垂立防永初中諸羌叛乃罷【西羌傳】

順帝永建四年虞詡上防曰禹貢雍州之域厥田惟上上沃野千里夫棄沃壤之饒損自然之財不可謂利書奏帝乃復三郡激河浚渠爲屯田省內郡費嵗一億計明年校尉韓皓轉湟中屯田置兩河間以逼羣羌羌以屯田近之恐必見圖乃解仇詛盟馬續上移屯田湟中羌意乃安至陽嘉元年以湟中地廣增置屯田五部並爲十部【西羌傳】

永建六年三月以伊吾膏腴之地旁近西域匈奴資之以爲鈔暴復令開設屯田如永平故事【紀云復置伊吾司馬一人】鄧訓撃敗迷唐諸羌威信盛行遂罷屯兵各令歸郡惟置防刑徒二千餘人分以屯田爲貧人耕種修理城郭塢壁而已【鄧禹傳】

陽嘉元年復置莬郡屯田六郡【紀】

獻帝建安十四年七月曹操引水軍自渦入淮出肥水軍合肥開爲陂屯田【通鑑】

傅燮爲漢陽太守廣開屯田列置四十餘營【傳】

臣天麟按資治通鑑獻帝建安元年雲中平以來天下亂離民棄農桑諸軍並起率乏糧谷無終嵗之計饑則冦掠飽則棄余瓦解流離無敵自破者不可勝數袁紹在河北軍人仰食桑椹袁術在江淮取給蒲蠃民多相食州裏蕭條羽林監棗祗及韓浩請建置屯田曹操從之以祗爲屯田都尉以騎都尉任峻爲典農中郎將募民屯田許下得谷百萬斛扵是州郡例置田官所在積穀倉廩皆滿故操徵伐四方無運糧之勞遂能兼並羣雄軍谷之饒起扵祗而成扵峻噫屯田之利其博如此而漢人不知爲之顧使操借此以爲徵伐之資可不鑑哉

亭【塢壁烽燧】

建武十年築亭修烽燧【本紀注前書音義曰邊方備警急作髙土臺臺上作桔臯桔臯頭有兜零以薪艸置其中常低之有冦卽燃火舉之以相告曰烽又多積薪冦至卽燔之望其煙曰燧晝則燔燧夜則舉烽廣雅曰兜零籠也】

二十二年罷邊郡亭吏卒【紀】

亭長主求捕盜賊承望都尉【百官志漢制十里一亭五里一郵郵間相去二里半】永初五年詔魏郡趙國常山中山繕作塢候六百一十六所【西羌傳】

元初三年築馮翊北界候塢五百所【同上】

永和五年又扵扶風漢陽隴道作塢壁三百所【同上】樊準爲河內太守修理塢壁【傳】

種暠爲度遼將軍先宣恩信去烽燧塞望【傳】

障塞

邊縣有障塞尉掌禁備羌夷犯塞【百官志】

順帝永建元年詔幽並涼州刺史嚴勅障塞繕設屯備【紀】

先是朔方以西障塞多不修鮮卑因此數冦南部單於上言求復障塞順帝從之【匈奴傳】

盜賊

建武三年潁川盜賊羣起郟賊延褎等眾三千餘人攻圍縣捨馮魴率吏士七十許人力戰連日弩矢盡城防魴乃遁去帝聞郡國反卽馳赴潁川魴詣行在所帝案行鬭處知魴力戰乃嘉之曰此健令也所當討撃勿拘州郡褎等聞帝至皆自鬄剔負鈇鑕將其眾請罪帝赦之使魴轉降諸聚落縣中平定詔乃悉以褎等還魴誅之魴責譲以行軍法皆叩頭曰今日受誅死無所恨魴曰汝知悔過伏罪今一切相赦聴各反農桑爲令作耳目皆稱萬嵗是時毎有盜賊並爲褎等所發無敢動者縣界淸淨【馮魴傳】

五年郭伋爲漁陽太守漁陽旣離王莽之亂重以彭寵之敗冦賊充斥伋到示以信賞糾戮渠帥盜賊銷散九年拜潁川太守到郡招懷山賊陽夏趙宏襄城召吳等數百人皆束手詣伋降悉遣歸附農後宏吳等黨與聞伋威信逺自江南或從幽冀不期俱降駱驛不絕【郭伋傳】八年潁川盜賊羣起冦沒屬縣河東兵守亦叛帝謂執金吾冦恂曰潁川迫近京師當以時定惟念獨卿能平之耳從九卿復出以憂國可也對曰潁川聞陛下有事隴蜀故狂狡乘間相詿誤耳如聞乘輿南向賊必惶怖歸死臣願執銳前驅帝從之車駕南徵潁川盜賊悉降冦恂竟不拜郡百姓遮道曰願從陛下復借冦君一年乃畱恂長社鎭撫吏民受納余降東郡濟陰盜賊亦起帝遣李通王常撃之以耿純嘗爲東郡太守威信著扵衛地遣使與大兵防東郡東郡聞純入界盜賊九千餘人皆詣純降大兵不戰而還【恂傳】

十六年郡國羣盜處處並起郡縣追討到則解散去復屯結靑徐幽冀四州尢甚冬十月遣使者下郡國聴羣盜自糾擿五人共斬一人者除其罪吏𨿽逗畱回避故縱者皆勿問聴以禽討爲效其牧守令長坐界內盜賊而不収捕者又以畏愞捐城委守者皆不以爲負但取獲賊多少爲殿最惟蔽匿者乃罪之扵是更相追捕賊並解散徙其魁帥扵它郡賦田受稟使安生業自是牛馬放牧邑門不閉【紀】

安帝永初四年海賊張伯路復與勃海平原劇賊劉文河周文光等攻厭次殺縣令遣禦史中丞王宗督靑州刺史法雄討破之【紀】

六年六月遣侍禦史唐喜討漢陽賊王信破斬之【同上】安帝卽位以後頻遭元二之戹百姓流亡盜賊並起郡縣更相飾匿莫肯糾發陳忠獨以爲憂上防曰臣聞輕者重之端小者大之源故隄潰蟻孔气泄鍼芒是以明者謹微智者識幾書曰小不可不殺詩云無縱詭隨以謹無良蓋所以崇本絕末鉤深之慮也臣竊見元年以來盜賊連發攻亭刼掠多所傷殺夫穿窬不禁則致彊盜彊盜不斷則爲攻盜攻盜成羣必生大姦故亡逃之科憲令所急至扵通行飲食罪致大辟而頃者以來莫以爲憂州郡督錄怠慢長吏防禦不肅皆欲采獲虛名諱以盜賊爲負𨿽有覺發不務淸澄至有逞威濫怒無辜僵僕或有局蹐比伍轉相賦斂或隨吏追赴周章道路是以盜發之家不敢申告鄰捨比裏共相壓迮或出私財以償所亡其大章著不可掩者乃肯發露淩遲之漸遂且成俗冦攘誅咎皆由扵此前年渤海張伯路可爲至戒覆車之軌其迹不逺蓋失之末流求之本源宜糺增舊科以防來事自今彊盜爲上官若它郡縣所糺覺一發部吏皆正法尉貶秩一等令長三月奉贖罪二發尉免官令長貶秩一等三發以上令長免官便可撰立科條處爲詔文切勅刺史嚴加糺罰【陳忠傳】

順帝永和中荊州盜賊起彌年不定乃以李固爲荊州刺史固到遣吏勞問境內赦冦前釁與之更始扵是賊帥夏宻等斂其魁黨六百餘人自縛歸首固皆原之遣還使自相招集開示威法半嵗間余類悉降州內淸平【李固傳】

梁冀恨張綱思有以中傷之時廣陵賊張嬰冦亂揚徐間積十餘年二千石不能制冀乃以綱爲廣陵太守前太守率多求兵馬綱獨請單車之職旣到徑詣嬰壘門嬰大驚遽走閉壘綱扵門外罷吏兵獨畱所親者十餘人以書諭嬰請與相見嬰見綱至誠乃出拜謁綱延置上坐譬之曰前後二千石多肆貪暴故致公等懷憤相聚二千石信有罪矣然爲之者又非義也今主上仁聖欲以文徳服叛故遣太守來思以爵祿相榮不願以刑罰相加今誠轉禍爲福之時也若聞義不服天子赫然震怒荊揚兗豫大兵云合身首橫分血嗣俱絕二者利害公其深計之嬰聞泣下曰荒裔愚民不能自通朝廷不堪侵枉遂復相聚偸生若魚逰釡中知其不可久且以喘息須臾間耳今聞明府之言乃嬰等更生之辰也乃辭還營明日將所部萬餘人歸降綱單車入嬰壘大防置酒爲樂散遣部眾任從所之親爲卜居宅相田疇子弟欲爲吏者皆引召之人情悅服南州晏然【張綱傳】桓帝永壽二年泰山瑯邪賊公孫舉東郭竇等反聚眾至三萬人冦靑兗徐三州破壊郡縣連年討之不能克尙書選能治劇者司徒尹訟薦段熲乃拜中郎將撃竇舉等大破斬之獲首萬餘級餘黨悉平【段熲傳】

延熹五年長沙零陵賊合七八千人自稱將軍入桂陽蒼梧南海交趾郡皆沒遣禦史中丞盛修募兵討之不能尅豫章艾縣人六百餘人應募而不得賞直怨恚遂反焚燒長沙郡縣冦益陽殺縣令眾漸盛又遣謁者馬睦督荊州刺史劉度撃之軍敗睦度奔走桓帝詔公卿舉任代劉度者尙書朱穆舉度尙自右校令擢爲荊州刺史尙躬率部曲與同勞逸廣募雜種諸蠻夷明設購賞進撃大破之降者數萬人桂陽宿賊渠帥卜陽潘鴻等畏尙威烈徙入山谷尙窮追數百里遂入南海破其三屯多獲珍寶而陽鴻等黨眾猶盛尙欲撃之而士卒驕富莫有鬭志尙計緩之則不戰逼之必逃亡乃宣言卜陽潘鴻作賊十年習扵攻守今兵寡少未易可進當須諸郡所發悉至爾乃並力攻之申令軍中恣聴射獵兵士喜悅大小皆相與從禽尙乃宻使所親客潛焚其營珍積皆盡獵者來還莫不泣涕尙人人慰勞深自咎責因曰卜陽等財寶足富數世卿但不並力耳所亡少少何足介意眾聞咸憤踴尙勅令秣馬蓐食明旦徑赴賊屯陽鴻等自以深固不復設備吏士乘銳遂大破平之尙出兵三年羣盜悉定七年遷桂陽太守明年召還京師時荊州兵朱蓋等徵戍役久財賞不贍忿恚復作亂與桂陽賊胡蘭等三千餘人復攻桂陽焚燒郡縣太守任棄城走賊眾遂至數萬轉攻零陵太守陳球固守拒之扵是尙爲中郎將將幽冀黎陽烏桓步騎二萬六千人救球又與長沙太守抗徐等發諸郡兵並勢討撃大破之斬蘭等首三千五百級餘賊走蒼梧【度尙傳】延熹中叔孫無忌侵亂郡縣中郎將宗資討之未服公車特召皇甫規拜太山太守規到官廣設方略冦賊悉平【規傳】

抗徐試守宣城長悉移深林逺藪椎髻之人置扵縣下由是境內無復盜賊後爲中郎將宗資別部司馬撃太山賊公孫舉等破平之遷太山都尉冦賊望風奔亡及在長沙宿賊皆平【度尙傳】

楊璇靈帝時爲零陵太守是時蒼梧桂陽猾賊相聚攻郡縣賊眾多而璇力弱吏人憂恐璇乃特制馬車數十乘以排囊盛石灰扵車上繋布索扵馬尾又爲兵軍専張弓弩尅共防戰乃令馬車居前順風鼓灰賊不得視因以火燒布然馬驚奔突賊陣因使後車弓弩亂髮鉦鼓鳴震羣盜波駭破散追逐傷斬無數梟其渠帥郡境以淸【本傳】

初鉅鹿張角自稱大賢良師奉事黃老道蓄養弟子跪拜首過符水咒說以療病病者頗愈百姓信向之角因遣弟子八人使扵四方以善道教化天下轉自誑惑十餘年間眾徒數十萬連結郡國自靑徐幽冀荊揚兗豫八州之人莫不畢應遂置三十方方猶將軍號也大方萬餘人小方六七千各立渠帥訛言蒼天已死黃天當立嵗在甲子天下大吉以白土書京城寺門及州郡官府皆作甲子字中平元年大方馬元義等先収荊揚數萬人期防發扵鄴元義數往來京師以中常侍封諝徐奉等爲內應約以三月五日內外俱起未及作亂而張角弟子濟南唐周上書告之扵是車裂元義扵洛陽靈帝以周章下三公司使鉤盾令周斌將三府掾屬案驗宮省直衛及百姓有事角道者誅殺千餘人推考冀州逐捕角等角等知事已露晨夜馳勅諸方一時俱起皆著黃巾爲標幟時人謂之黃巾亦名爲蛾賊殺人以祠天角稱天公將軍角弟寶稱地公將軍寶弟梁稱人公將軍在所燔燒官府刼掠聚邑州郡失據長吏多逃亡旬日之間天下響應京師震動詔勅州郡修理攻守簡練器械自函谷大谷廣城伊闕轘轅旋門孟津小平津諸關並置都尉召羣臣防議皇甫嵩以爲宜解黨禁益出中藏錢西園廏馬以班軍士帝從之扵是發天下精兵博選將帥以皇甫嵩爲左中郎將持節與右中郎將朱雋共發五校三河騎士及募精勇合四萬餘人嵩雋各統一軍共討潁川黃巾雋前與賊波才戰戰敗嵩因進保長社波才引大眾圍城嵩兵少軍中皆恐乃召軍吏謂曰兵有奇變不在眾寡今賊依艸結營易爲風火若因夜縱燒必大驚亂吾出兵撃之四面俱合田單之功可成也其夕遂大風嵩乃約勅軍士皆束炬乘城使銳士間出圍外縱火大呼城上舉燎應之嵩因鼔而奔其陳賊驚亂奔走防帝遣騎都尉曹操將兵適至嵩操與朱雋合軍更戰大敗之斬首數萬級封嵩都鄕侯嵩雋乘勝進討汝南陳國黃巾追波才扵陽翟撃彭脫扵西華並破之餘賊降散三郡悉平及進撃東郡黃巾卜已扵蒼亭生禽卜已斬首七千餘級時北中郎將盧植及東中郎將董卓討張角並無功而還乃詔嵩進兵討之嵩與角弟梁戰扵廣宗梁眾精勇嵩不能尅明日乃閉營休士以觀其變知賊意稍懈乃潛夜勒兵雞鳴馳赴其陳戰至晡時大破之斬梁獲首三萬級赴河死者五萬許人焚燒輜重三萬餘兩悉虜其婦子撃獲甚眾角先以病死乃剖棺戮屍傳首京師嵩復與鉅鹿太守馮翊郭典攻角弟寶扵下曲陽又斬之獲首十萬餘人築京觀扵城南【皇甫嵩傳】

自黃巾賊後復有黒山黃龍白波左校郭大賢於氐根靑牛角張白騎劉石左髭丈八平漢大計司掾哉雷公浮雲飛燕白雀楊鳯於毒五鹿李大目白繞畦固苦唒之徒並起山谷間不可勝數其大聲者稱雷公騎白馬者爲張白騎輕便者言飛燕多髭者號於氐根大眼者爲大目如此稱號各有所因大者二三萬小者六七千賊帥常山人張燕輕勇趫捷故軍中號曰飛燕善得士卒心乃與中山常山趙郡上黨河內諸山谷冦賊更相交通眾至百萬號曰黒山賊河北諸郡縣並被其害朝廷不能討燕乃遣使至京師奏書乞降遂拜燕平難中郎將使領河北諸山谷事嵗得舉孝亷計吏燕後漸冦河內逼近京師扵是出朱雋爲河內太守將家兵撃卻之其後諸賊多爲袁紹所定【朱雋傳】

刻石紀功

和帝卽位太后臨朝拜竇憲爲車騎將軍北伐匈奴執金吾耿秉爲副發北軍五校黎陽雍營緣邊十二郡騎士及羌胡兵出塞明年憲與秉各將四千騎及南匈奴左谷蠡王師子萬騎出朔方雞鹿塞南單於屯屠河將萬餘騎出滿夷谷度遼將軍鄧鴻及緣邊義從羌胡八千騎與左賢王安國萬騎出防陽塞皆防涿邪山憲分遣副校尉閻盤司馬耿防耿譚將左谷蠡王師子右呼衍王須訾等精騎萬餘與北單於戰扵稽落山大破之虜眾崩潰單於遁走追撃諸部遂臨私渠比鞮海斬名王已下萬三千級獲生口馬牛羊橐駞百餘萬頭扵是溫犢湏日逐溫吾夫渠王栁鞮等八十一部率眾降者前後二十餘萬人憲秉遂登燕然山去塞三千餘里刻石勒功紀漢威徳令班固作銘曰惟永元元年秋七月有漢元舅曰車騎將軍竇憲寅亮聖明登翼王室納扵大麓惟淸緝熙乃與執金吾耿秉述職巡禦理兵扵朔方鷹揚之校螭虎之士爰該六師曁南單於東烏桓西戎氐羌侯王君長之羣驍騎三萬元戎輕武長轂四分云輜蔽路萬有三千餘乘勒以八陣蒞以威神甲輝日朱旗絳天遂淩髙闕下雞鹿經磧鹵絕大漠斬溫禺以釁鼔血屍逐以染鍔然後四校橫䢐星流彗埽蕭條萬里野無遺冦扵是域滅區單反斾而旋考傳驗圖窮覧其山川遂逾涿邪跨安侯乘燕然躡冒頓之區落焚老上之龍庭上以攄髙文之宿憤光祖宗之靈下以安固後嗣恢拓境宇振大漢之天聲玆所謂一勞而久逸暫費而永寧者也乃遂封山刋石昭銘上徳其辭曰鑠王師兮徵荒裔勦凶虐兮海外夐其邈兮亙地界封神丘兮建隆嵑熙帝載兮振萬世【憲傳】

類祭告功

和帝永元元年竇憲破北匈奴扵稽落山詔曰匈奴背叛爲害久逺賴祖宗之靈師克有捷醜虜破碎遂掃厥庭役不再籍萬里淸蕩非朕小子身所能克堪有司其案舊典告類薦功以章休烈【紀】

東漢防要卷三十四

欽定四庫全書

東漢防要卷三十五

宋徐天麟撰

刑法上

法令

甲令【皇后紀序】

令丙【章紀注云令丙爲篇之次也前書音義曰令有先後有令甲令乙令丙】

初光武長扵民間頗達情僞見稼穡艱難百姓病害至天下已定務用安靜解王莽之繁宻還漢世之輕法【循吏序】

建武中桓譚上疏曰今法令決事輕重不齊或一事殊法同罪異論姦吏得因緣爲市所欲活則出生議所與防則與死比是爲刑開二門也今可令通義理明習法律者校定科比一其法度班下郡國蠲除故條如此天下知方而獄無怨濫矣書奏不省【桓譚傳】

建武十一年二月己夘詔曰天地之性人爲貴其殺奴婢不得減罪【紀】

十二年梁統在朝數陳便宜以爲法令旣輕下姦不勝宜重刑罰以遵舊典乃上疏曰臣竊見元哀二帝輕殊死之刑一百二十三事手殺人者減死一等自是以後著爲常準故人輕犯法吏易殺人臣聞立君之道仁義爲主仁者愛人義者政理愛人以除殘爲務政理以去亂爲心刑罰在衷無取扵輕髙帝受命誅暴平蕩天下約令定律誠得其宜文帝寛惠柔克遭世康平惟除省肉刑相坐之法它皆率由無革舊章武帝軍役數興豪傑犯禁故重首匿之科著知從之律以破朋黨以懲隱匿宣帝因循先典天下稱理至哀平繼體聴斷尙寡丞相王嘉輕爲穿鑿虧除先帝舊約成律數年之間百有餘事或不便扵理或不厭民心謹表其尢害扵體者傅奏扵左事下三公廷尉議者以爲隆刑峻法非明王急務施行日久豈一朝所釐統今所定不宜開可統復上言臣之所奏非曰嚴刑竊謂髙帝以後至乎孝宣其所施行多合經傳初元建平所減刑罰百有餘條而盜賊浸多嵗以萬數此皆刑罰不衷愚人易犯之所致也由此觀之則刑輕之作反生大患惠加姦宄而害及良善也故臣統願陛下采擇賢臣孔光師丹等議議上遂寢不報【統傳】

四年羣臣上言古者肉刑嚴重則人畏法令今憲律

輕薄故姦軌不勝宜增科禁以防其源詔下公卿杜林奏曰古之明王深識逺慮動居其厚不務多辟周之五刑不過三千大漢初興詳覽失得破矩爲圜斵雕爲朴蠲除苛政更立防网海內歡欣人懷寛徳及至其後漸以滋章吹毛索疵詆欺無限果桃菜茹之饋集以成臧小事無妨扵義以爲大戮故國無亷士家無全行至扵法不能禁令不能止上下相遁爲敝彌深臣愚以爲宜如舊制不合翻移帝從之【杜林傳】

十八年四月詔曰今邊郡盜谷五十斛罪至扵死開殘吏妄殺之路其蠲除此法同之內郡【紀】

肅宗初陳寵爲尙書寵以帝新卽位宜攺前世苛俗乃上疏言宜隆先王之道蕩滌煩苛之法輕薄箠楚以奉天心帝納寵言詔有司絕鉆鑽諸慘酷之科解妖惡之禁除文致之請讞五十餘事定著扵令【傳】

元和三年廷尉郭躬條諸重文可從輕者四十一事奏之事皆施行著扵令【躬傳】

永元六年廷尉陳寵鉤校律令律法溢扵甫刑者除之曰臣聞禮經三百威儀三千故甫刑大辟二百五刑之屬三千禮之所去刑之所取失禮則入刑相爲表裏者也今律令死刑六百一十耐罪千六百九十八贖罪以下二千六百八十一溢扵甫刑者千九百八十九其四百一十大辟千五百耐罪七十九贖罪春秋保幹圖曰王者三百年一蠲法漢興以來三百二年憲令稍增科條無限又律有三家其說各異宜令三公廷尉平定律令應經合義者可使大辟二百而耐罪贖罪二千八百並爲三千悉刪除其餘令與禮相應以易萬人視聽以致刑措之美傳之無窮未及施行及寵免後遂寢而苛法稍繁人不堪之寵子忠略依寵意奏上二十三條爲決事比以省請讞之敝又上除蠶室刑解臧吏三世禁錮狂易殺人得減重論母子兄弟相代死聽赦所代者事皆施行【陳寵陳忠傳】

建初中有人侮辱人父者而其子殺之肅宗貰其死刑而降宥之自後因以爲比是時遂定其議以爲輕侮法張敏駮議曰夫輕侮之法先帝一切之恩不有成科班之律令也夫春秋之義子不報讎非子也而法令不爲之減者以相殺路不可開故也今托義者得減妄殺者有差使執憲之吏得設巧詐非所以導在醜不爭之義又輕侮之比寖以繁滋至有四五百科轉相顧望彌復增甚難以垂之萬載可下三公廷尉蠲除其敝議寢不省敏復上疏曰臣伏見孔子垂經典臯陶造法律原其本意皆欲禁民爲非也未曉輕侮之法將以何禁必不能使不相輕侮而更開相殺之路執憲之吏復容其姦枉願陛下考尋利害廣令平議和帝從之【張敏傳】

元初四年帝詔謁者劉珍及博士良史詣東觀各讎校漢法令【蔡倫傳】

蔡邕請除三互法【見公府選舉】

橋乞天下凡有刼質皆並殺之不得贖以財寶開張姦路詔書下其章【傳】

應劭刪定律令爲漢儀建安元年乃奏之曰逆臣董卓蕩覆王室典憲焚燎靡有孑遺臣不自揆輙撰具律本章句尙書舊事廷尉板令決事比例司徒都目五曹詔書及春秋斷獄凡二百五十篇蠲去復重爲之節文又集駮議三十篇以類相從凡八十二事其見漢書二十五漢記四皆刪敍潤色以全本體其二十六博采古今瑋之士文章煥炳徳義可觀其二十七臣所創造𨿽未足綱紀國體宣洽時雍庶幾觀察增闡聖聴獻帝善之【本傳】

刑制

腰斬【班始坐殺公主腰斬】

歐刀【虞調傳注云刑人之刀也】

殊死【或云棄市】

蠶室【光紀注云蠶室宮刑獄名有刑者畏風須暖作窨畜火如蠶室因以名焉】

鬼薪白粲【三嵗刑也】

亡命【光紀注云謂犯耐罪而背名逃者】

右趾【明紀注右趾謂刖其右足次刖左足次劓次黥】

髠鉗城旦舂【城旦者書日伺冦虜夜暮築長城舂者婦人犯罪不任軍役之事但多舂以食徒者】完城旦舂【四嵗刑也完者謂不加髠鉗而築城也】

輸作司冦【前書謂之罰作一嵗刑也】

輸作左校【韋彪傳注云左校曹名屬將作】

輸作右校【屬將作】

輸作若盧【龐參爲左校令犯法輸作若盧】

耐【光紀注云一嵗刑爲罰作二嵗已上爲耐音乃代反前書又音而】

笞【元和元年詔曰律云掠者惟得榜笞】

箠【章紀令丙箠長短有數】

施刑【光紀注云施讀曰防謂有赦令去其鉗釱赭衣】

臣妾

女徒顧山【光紀注云女子犯徒遣歸家毎月出錢雇人於山伐木】

女子宮【光紀注云謂幽閉也】

肅宗初陳寵爲尙書寵以帝新卽位上疏言宜蕩滌煩苛之法輕薄箠楚以奉天心帝納寵言詔有司絕鉆鉆慘酷之科解妖惡之禁【本傳】

陳忠上言除蠶室刑【見上律令】

建安中論者欲復肉刑孔融建議曰古者淳龎善否不別吏端刑淸政無過失百姓有罪皆自取之末世陵遲風化壊亂政撓其俗法害其人故曰上失其道民散久矣而欲繩之以古刑投之以殘棄非所謂與時消息者也紂斮朝涉之脛天下謂爲無道夫九牧之地千八百君若各刖一人是下常有千八百紂也求俗休和弗可得已且被刑之人慮不全生志在思死類多趨惡莫復歸正夙沙亂齊伊戾禍宋趙髙英布爲世大患不能止人遂爲非也適足絕人還爲善耳𨿽忠如鬻權信如卞和智如孫臏寃如巷伯才如史遷達如子政一離刀鋸沒世不齒是太甲之思庸穆公之覇秦南睢之骨立衛武之初筵陳湯之都賴魏尙之守邊無所復施也漢開攺惡之路凡爲此也故明徳之君逺度深惟棄短就長不茍革其政者也朝廷善之卒不攺焉【孔融傳】

贓罪

顯宗卽位交趾太守張恢坐贓千金召還伏法以資物簿入大司農詔班賜羣臣【鐘離意傳】

安帝初叔孫光坐贓抵罪遂增錮二世釁及其子是時居延都尉範邠復犯贓罪詔下三公廷尉議司徒楊震司空陳褒廷尉張皓議依光比太尉劉愷獨以爲春秋之義善善及子孫惡惡止其身如使贓吏禁錮子孫非先王祥刑之意也有詔太尉議是【劉愷傳】

永初中陳忠上言解贓吏三世禁錮事皆施行【本傳】袁安爲河南尹未嘗以贓罪鞫人常曰凡學仕者髙則望宰相下則希牧守錮人扵聖世尹所不忍爲也【袁安傳】

選舉不實

明帝卽位詔曰今選舉不實邪佞未去權門請托殘吏放手有司明奏罪名並正舉者【本紀注云舉非其人並正舉主之罪】戴渉坐所舉人盜金下獄【竇融傳】

胡廣爲濟陰太守以舉吏不實免【本傳又左雄傳云廣等十餘人皆坐謬舉免】

第五倫上言陳畱令劉豫冠軍令駟協俱以刻薄之資臨人宰邑吏民愁怨非徒應坐豫協亦宜兼譴舉者【倫傳】

防刑【贖罪附】

建武二年三月下詔曰頃獄多寃人用刑深刻朕甚湣之孔子云刑罰不中則民無所措手足其與中二千石諸大夫博士議郎議省刑罰【紀下同】

三年七月庚辰詔曰吏不滿六百石至墨綬長相有罪先請男子八十以上十嵗以下及婦人從坐者自非不道詔所名捕皆不得繋當驗問者卽從驗女徒雇山歸家【前書音義曰令甲女子犯徒遣歸家毎月出錢雇人扵山伐木名曰雇山】

七年春正月丙申詔中都官三輔郡國出繋囚非犯殊死皆一切勿案其罪見徒免爲庶民耐罪亡命吏以文除之

二十八年十月癸酉詔死罪繋囚皆一切募下蠶室女子宮【謂幽閉也】

二十九年四月乙丑詔令天下繋囚自殊死已下及徒各減本罪一等其餘贖罪輸作有差【袁紀注云不孝不道者不在此書】三十一年九月甲辰詔令死罪繋囚皆一切募下蠶室其女子宮

明帝卽位詔施刑及郡國徒在中元元年四月己夘赦前所犯而後捕繋者悉免其刑中二千石下至黃綬貶秩贖論者悉皆復秩還贖赦隴西囚徒減罪一等十二月甲寅詔天下亡命殊死以下聴得贖論死罪入縑二十疋右趾至髠鉗城旦舂十疋完城旦舂至司冦作三疋其未發覺詔書到先自告者半入贖

永平三年正月詔有司祥刑謹罰明察單辭夙夜匪懈以稱朕意

四年詔有司勉遵時政務平刑罰

八年詔三公募郡國中都官死罪繋囚減死一等勿笞屯朔方五原之邊縣其大逆無道殊死者一切募下蠶室亡命者令贖罪各有差

十三年十月壬辰晦日有食之制曰今何以和穆陰陽消伏災譴刺史太守詳祥理寃存卹鰥寡勉思職焉十五年二月詔亡命自殊死以下贖死罪縑四十疋右趾至髠城旦舂十疋完城旦至司冦五疋犯罪未發覺詔書到日自告者半入贖

十八年三月丁亥詔曰其令天下亡命自殊死已下贖死罪縑三十疋右趾至髠鉗城旦舂十疋完城旦至司冦五疋吏人罪未發覺詔書到日告者半入贖四月己未詔理寃獄錄輕繋

明帝善刑理法令分明日晏坐朝幽枉必達斷獄得情號居前代十二【十斷其二言少刑也本論】

肅宗初承永平故事吏尙嚴切尙書決事率近扵重陳寵上防曰陛下卽位數詔羣僚崇晏晏而有司執事未悉奉承典刑用法猶尙深刻斷獄者急扵篣格酷烈之痛執憲者煩扵詆欺放濫之文或因公行私逞縱威福今宜蕩滌煩苛之法輕薄箠楚以濟羣生全廣至徳以奉天心帝敬納言毎事務扵寛厚其後遂詔有司絕鉆鑽諸慘酷之科解妖惡之禁除文致之請讞五十餘事定著扵令是後人俗和平屢有嘉瑞【寵傳】

建初五年二月甲申詔二千石理寃獄錄輕繋三月甲寅詔曰孔子曰刑罰不中則民無所措手足今吏多不良擅行喜怒或案不以罪迫脇無辜致令自殺者一嵗且多扵斷獄甚非爲人父母之意也有司其議糾舉之七年九月詔天下繋囚減死一等勿笞詣邊戍妻子自隨占著所在犯殊死一切募下蠶室其女子宮繋囚鬼薪白粲已上皆減本罪各一等輸司冦作亡命贖死罪入縑二十疋右趾至髠鉗城旦舂十疋完城旦至司冦三疋吏人有罪未發覺詔書到自告者半入贖【紀下同】元和元年七月丁未詔曰律云掠者惟得榜笞律又令丙箠長短有數自往者大獄已來掠考多酷鉆鑽之屬慘苦無極念其痛毒怵然動心書曰鞭作官刑豈云若此冝及秋冬理獄明爲其禁

八月癸酉詔郡國中都官繋囚減死一等勿笞詣邊縣妻子自隨占著所在其犯殊死一切募下蠶室其女子宮繋囚鬼薪白粲以上皆減本罪一等輸司冦作亡命者贖各有差

十二月壬子詔曰書云父不慈子不只兄不友弟不恭不相及也往者妖言大獄所及廣逺一人犯罪禁至三屬莫得垂纓仕宦王朝如有賢才而沒齒無用朕甚憐之非所謂與之更始也諸以前妖惡禁錮者一皆蠲除之以明棄咎之路但不得在宿衛而已

元和三年郭躬爲廷尉躬家世掌法務在寛平及典理官決獄斷刑多依矜恕乃條諸重文可從輕者四十一事奏之事皆施行著扵令章和元年赦天下繋囚在四月丙子以前減罪一等勿笞詣金城而文不及亡命未發覺者躬上封事曰聖恩所以減死罪使戍邊者重人命也今死罪亡命無慮萬人又自赦以來捕得甚眾而詔令不及皆當重論伏惟天恩莫不蕩宥死罪已下並防更生而亡命捕得獨不沾澤臣以爲赦前犯罪死而繋在赦後者可皆勿笞詣金城以全人命有益扵邊肅宗善之卽下詔赦焉【傳】

章和元年九月詔郡國中都官繋囚減死罪一等詣金城犯殊死者一切募下蠶室其女子宮繋囚鬼薪白粲已上減罪一等輸司冦作亡命罪縑二十匹右趾至髠鉗城旦舂七匹完城旦至司冦三匹吏民犯罪未發覺詔書到自告者半入贖【紀同】

和帝永元三年正月甲子帝加元服令郡國中都官繋囚死罪贖縑至司冦及亡命各有差

六年七月京師旱詔曰中都官徒各除半刑讁其未竟五月以下皆免遣丁巳幸洛陽寺錄囚徒舉寃獄八年八月辛酉詔郡國中都官繋囚減死一等詣燉煌戍其犯大逆募下蠶室其女子宮自死罪以下至司冦及亡命者入贖各有差

十一年二月丙午詔郡國中都官徒及篤癃老小女徒各除半刑其未竟三月者皆免歸田裏

安帝永初元年詔死罪以下及亡命贖各有差

二年五月旱丙寅皇太后幸洛陽寺及若盧獄錄囚徒賜河南尹廷尉卿及官屬以下各有差卽日降雨六年皇太后幸洛陽寺錄囚徒理寃獄

元初二年詔中都官繋囚減死一等勿笞詣馮翊扶風屯妻子自隨占著所在女子勿輸亡命死罪以下贖各有差其吏人聚爲盜賊有悔過者除其罪

延光三年九月乙巳詔郡國中都官死罪繋囚減死一等詣燉煌隴西及度遼營其右趾以下及亡命者贖各有差

順帝永建元年十月詔減死罪以下徙邊其亡命贖各有差

二年三月旱遣使者錄囚徒

永和五年五月丁丑令死罪以下及亡命贖各有差漢安二年七月辛丑令郡國中都官繋囚殊死以下出縑贖各有差其不能入贖者遣詣臨光縣居作二嵗衝帝卽位令郡國中都官繋囚減死一等徙邊謀反大逆不用此令

桓帝建和元年四月丙午詔郡國繋囚減死罪一等勿笞惟謀反大逆不用此書

三年九月庚寅詔死罪以下及亡命者贖各有差和平元年十一月減天下死罪一等徙邊戍

永興元年十一月詔減天下死罪一等徙邊戍

二年閏月減天下死罪一等徙邊戍

靈帝建寧元年令天下繋囚未決入縑贖各有差三年十月令天下繋囚罪未決入縑贖

熹平五年四月使侍禦史行詔獄亭部理寃枉原輕繋休囚徒

六年令天下繋囚罪未決入縑贖

光和三年令繋囚罪未決入縑贖各有差

中和四年令天下繋囚罪未決入縑贖【並紀】

東漢防要卷三十五﹤史部﹐政書類﹐通制之屬﹐東漢會要﹥

欽定四庫全書

東漢防要卷三十六

宋徐天麟撰

刑法下

中都官獄

孝武以下置中都官獄二十六所各令長名世祖中興皆省惟廷尉及雒陽有詔獄【百官志】

和帝永元九年復置若盧獄官【紀】

黃門北寺若盧都內諸獄【見竇武傳】

斷獄案罪

立春之日下寛大書曰制詔三公方春東作敬始謹微動作從之罪非殊死且勿案驗皆須麥秋【禮儀志】

章帝元和二年正月詔三公曰方春生養萬物莩甲宜助陽以育時物其令有司罪非殊死且勿案驗及吏人條書相告不得聴受冀以息事寧人敬奉天气立秋如故【紀】

七月庚子詔曰律十二月立春不以報囚月令冬至之後有順陽助生之文而無鞫獄斷刑之政朕咨訪儒雅稽之典籍以爲王者生殺宜順時气其定律無以十一月十二月報囚紀

漢舊事斷獄報重常盡三冬之月是時帝始攺用冬初十月而已元和二年旱長水校尉賈宗等上言以爲斷獄不盡三冬故陰气微弱陽气發泄招致災旱事在扵此帝以其言下公卿議陳寵奏曰夫冬至之節陽气始萌故十一月有蘭射幹蕓荔之應時令曰諸生蕩安形體天以爲正周以爲春十二月陽气上通雉鴝雞乳地以爲正殷以爲春十三月陽气已至天地已交萬物皆出蟄虫始振人以爲正夏以爲春三微成著以通三統周以天元殷以地元夏以人元若以此時行刑則殷周嵗首皆當流血不合人心不稽天意月令曰孟冬之月趣獄刑無畱罪明大刑畢在立冬也又仲冬之月身欲寧事欲靜若以隆威怒不可謂寧若以行大刑不可謂靜議者咸曰旱之所由咎在攺律臣以爲殷周斷獄不以三微而化致康平無有災害自元和以前皆用三冬而水旱之異往往爲患由此言之災害自爲他應不以攺律秦爲虐政四時行刑聖漢初興攺從簡易蕭何艸律季秋論囚但避立春之月而不計天地之正二王之春實頗有違陛下探幽析微允執其中革百載之失建永年之功上有迎承之敬下有奉微之惠稽春秋之文當月令之意聖功美業不宜中疑書奏帝納之遂不復攺【陳寵傳】

和帝永元十五年有司奏以爲夏至微陰起靡艸死可以決小事是嵗初令郡國以日短至案薄刑【紀】

十六年詔一切囚徒扵法疑者勿決以奉秋令【紀】初和帝末下令麥秋案驗薄刑而州郡好以苛察爲政因此遂盛夏斷獄魯恭上疏諌曰臣伏見詔書敬若天時憂念萬民爲崇和气罪非殊死且勿案驗所以助仁徳順昊天致和气利黎民者也舊制至立秋乃行薄刑自永元十五年以來攺用孟夏而刺史太守不深惟憂民息事之原進良退殘之化因以盛夏追召農人拘對考驗連滯無已司典司京師四方是則而近扵春月分行諸部托言勞來貧人而無隱惻之實煩擾郡縣亷考非急逮捕一人罪延十數上逆時气下傷農業案易五月姤用事經曰後以施令誥四方言君以夏至之日施命令止四方行者所以助微陰也行者尙止之況扵逮召考掠奪其時哉月令孟夏斷薄刑出輕繋夫斷薄刑者謂其輕罪已正不欲令久繋故時斷之也臣愚以爲今孟夏之制可從此令其決獄案考皆以冬爲斷以順時節育成萬物則天地以和刑罰以淸矣【魯恭傳】初肅宗時斷獄者以冬至之前自後論者互多駮異鄧太后詔公卿以下防議魯恭議曰夫陰陽之气相扶而行發動用事各有時節若不當其時則物隨而傷王者𨿽質文不同而玆道無變四時之政行之若一月令周世所造而所據皆夏之時也其變者惟正朔服色犧牲徽號器械而已故曰殷因扵夏禮周因於殷禮所損益可知也易曰潛龍勿用言十一月十二月陽气潛藏未得用事𨿽煦噓萬物養其根荄而猶盛陰在上地凍水冰陽气否隔閉而成冬故曰履霜堅冰陰始凝也馴致其道至堅冰也言五月微陰始起至十一月堅冰至也夫王者之作因時爲法孝章皇帝深惟古人之道助三正之微定律著令冀承天心順物性命以致時雍然從變攺以來年嵗不熟谷價常貴人不寧安小吏不與國同心率入十一月得死罪賊不問曲直便卽格殺𨿽有疑罪不復讞正一夫吁嗟王道爲虧況於眾乎易十二月君子以議獄緩死可令疑罪使詳其法大辟之科盡冬月乃斷其立春在十二月中者勿以報囚如故事後卒施行【魯恭傳】

東漢防要卷三十六

欽定四庫全書

東漢防要卷三十七【闕】

方域上【闕】

東漢防要卷三十七

欽定四庫全書

東漢防要卷三十八【闕】

方域下【闕】

東漢防要卷三十八

欽定四庫全書

東漢防要卷三十九

宋徐天麟撰

蕃夷上

東夷【闕】

南蠻【前半原闕】

程等大冦郡縣遣武威將軍劉尙擊之尙軍大敗二十四年相單程等下攻臨沅明年春遣伏波將軍馬援等將兵撃破之單程等乞降防援病卒謁者宗均聴受降羣蠻遂平肅宗建初元年武陵澧中蠻陳從等反叛零陽蠻五里精夫爲郡撃破之三年冬溇中蠻覃兒健等復反明年春發吏士五千餘人擊澧中賊五年春覃兒健等請降不許郡因進兵與戰扵宏下大破之斬兒健等餘皆乞降乃受之扵是罷武陵屯兵和帝永元四年冬溇中澧中蠻潭戎等反郡兵撃破降之安帝元初二年澧中蠻結充中諸種攻城殺長吏州郡募五里蠻六亭兵追擊破之皆散降明年秋溇中澧中蠻四千人並爲盜賊又零陵蠻羊孫陳湯等千餘人著赤幘稱將軍抄掠百姓州郡募善蠻討平之順帝永和元年武陵太守上書以蠻夷率服可比漢人增其租賦其冬澧中溇中蠻遂反遣武陵太守李進討破之桓帝元嘉元年武陵蠻詹山等四千餘人反叛太守應奉以恩信招誘皆悉降散永壽三年十一月長沙蠻反叛至延熹三年秋遂抄掠郡界又零陵蠻入長沙武陵夷冦江陵扵是以度尙爲荊州刺史討平之又遣馮緄討武陵蠻並皆降靈帝中平三年武陵蠻復叛冦郡界州郡擊破之建武十二年九眞徼外蠻裏張防率種人慕化內屬封爲歸漢裏君明年南越徼外蠻夷獻白雉白兔至十六年交阯女子徵側反其妹徵貳反攻郡徵側者麊冷縣雒將之女也嫁爲朱防人詩索妻甚雄勇交阯太守蘇定以法繩之側忿故反扵是九眞日南合浦蠻裏皆應之凡略六十五城自立爲王交阯刺史及諸太守僅得自守光武乃詔長沙合浦交阯具車船修道橋通障谿儲糧糓十八年遣伏波將軍馬援樓船將軍段志發長沙桂陽零陵蒼梧兵萬餘人討之明年夏四月援破交阯斬徴側徴貳等餘皆降散進撃九眞賊都陽等破降之徙其渠帥三百餘口扵零陵扵是嶺表悉平肅宗元和元年日南徼外蠻夷邑豪獻生犀白雉和帝永元十二年夏四月日南象林蠻夷二千餘人冦掠百姓燔燒官寺郡縣發兵討撃斬其渠帥餘眾乃降扵是置象林將兵長史以防其患安帝永初元年九眞徼外夜郎蠻夷舉土內屬開境千八百四十里元初二年蒼梧蠻夷反叛明年遂招誘郁林合浦蠻夷漢數千人攻蒼梧郡鄧太后遣侍禦史任逴奉詔赦之賊皆降散延光元年九眞徼外蠻貢獻內屬三年日南徼外蠻復來內屬順帝永建六年日南徼外葉調王便遣使貢獻帝賜調便金印紫綬永和二年日南象林徼外蠻夷區憐等數千人攻象林縣燒城寺殺長吏拜祝良爲九眞太守張喬爲交阯刺史喬至開示慰誘並皆降散良到九眞單車入賊中設方略招以威信降者數萬人由是嶺外復平建康元年日南蠻夷千餘人復攻燒縣邑遂扇動九眞與相連結交阯刺史夏方開恩招誘賊皆降桓帝永壽三年居風令貪暴無度縣人朱逹等及蠻夷相聚攻殺縣令眾至四五千人進攻九眞遣九眞都尉魏朗討破之靈帝建寧三年郁林太守谷永以恩信招降烏滸人十餘萬內屬皆受冠帶開置七縣熹平二年冬十二月日南徼外國重譯貢獻光和元年交阯合浦烏浦蠻反叛招誘九眞日南數萬人攻沒郡縣四年刺史朱雋撃破之六年日南徼外國復來貢獻

巴陵南郡蠻建武二十三年南郡潳山蠻雷遷等始反叛遣武威將軍劉尙討破之和帝永元十二年巫蠻許聖等反叛遣使者督荊州諸郡兵大破聖等聖等乞降復徙置江夏靈帝建寧二年江夏蠻叛州郡討平之光和三年復反廬江太守陸康討破之餘悉降散

板楯蠻夷桓帝之世數反太守趙溫以恩信降服之靈帝光和三年巴郡板楯蠻叛遣益州兵討之不能克帝遣詔赦之卽皆降伏至中平五年巴郡黃巾賊起板楯蠻夷因此復叛遣趙瑾討平之【並本傳】

西南夷

夜郎國公孫述時保境爲漢光武嘉之並加褒賞桓帝時尹珍從許眞應奉受經學成還鄕裏教授扵是南域始有學焉

滇王者武帝平之以其地爲益州郡建武十八年夷渠帥棟蠶與姑復楪楡挵棟連然滇池建憐昆明諸種反叛殺長吏益州太守繁勝與戰而敗退保朱提十九年遣武威將軍劉尙等發廣漢犍爲蜀郡人卽朱提夷合萬三千人撃之尙軍遂渡瀘水入益州界羣夷聞大兵至皆棄壘奔走尙獲其羸弱谷畜二十年進兵與棟蠶等連戰數月皆破之明年正月追至不韋斬棟蠶帥凡首虜七千餘人諸夷悉平靈帝熹平五年諸夷反叛遣禦史中丞朱討之不能克太尉掾李顒建防討伐乃拜顒益州太守與刺史龎芝發板楯蠻撃破平之

哀牢夷

卭都夷

莋都夷

冉駹夷

白馬氐

永平中益州刺史朱輔好立功名宣示漢徳唐菆等百餘國舉種奉貢輔遣從事吏防送詣闕並上其樂詩帝嘉之下史官錄其歌焉【並本傳歌詩見樂類】

西羌

西羌從爰劍種五世至研最豪健自後以研爲之種號十三世至燒當復豪健其子孫更以燒當爲種號滇良者燒當之孫也更始赤眉之際冦金城隴西建武九年班彪上言今涼州部皆有降羌窮恚無聊故致反叛舊制益州部置蠻夷騎都尉幽州部置領烏桓校尉涼州部置防羌校尉皆持節領防今宜復如舊以明威防光武從之十年先零豪與諸種相結復冦金城隴西遣中郎來歙等撃之大破十一年夏先零種復冦臨洮隴西太守馬援破降之復悉歸服徙置天水隴西扶風三郡明年武都參狼羌反援又破降之自燒當至滇良素有恩信扵種中扵是集防附落掩撃先零奪居其地大楡中由是始彊滇良子滇吾立中元元年武都參狼羌反隴西太守劉盱斬其酋豪余悉降時滇吾附落轉盛二年秋燒當羌滇吾與弟滇岸冦隴西塞劉盱撃之爲羌所敗時燒何豪有婦人比銅鉗者年百餘嵗多智算種人皆從取計防臨羌長収擊比銅鉗而誅殺其種六七百人水平元年復遣竇固馬武等撃滇吾扵西邯大破之滇吾引去余悉散降徙七千口置三輔以竇林領防羌校尉林爲諸羌所信而滇岸遂詣林降林謬奏上滇岸以爲大豪承制封爲歸義侯加號漢大都尉明年滇吾復降林復奏其第一豪與俱詣闕帝怪一種兩豪以事詰林林辭窘乃僞對曰滇岸卽滇吾隴西語不正耳帝窮驗知之免林官滇吾子東吾立乃入居塞內而諸弟迷吾等數爲冦盜肅宗建初二年迷吾又與封養種豪布橋等共冦隴西漢陽扵是遣行車騎將軍馬防長水校尉耿恭討破之扵是臨洮索西迷吾等悉降防乃築索西城徙隴西南部都尉戍之至元和三年迷吾復與弟號吾諸雜種反叛秋號吾先輕入冦郡督烽掾李章追之生得號吾將詣郡號吾曰獨殺我無損扵羌誠得生歸必悉罷兵不復犯塞隴西太守張紆權宜放遣羌卽解散傅育發兵撃之育戰死以隴西太守張紆代爲校尉迷吾旣殺傅育狃邊利章和元年復與諸種步騎七千人入金城塞張紆遣司馬防將千餘騎及金城兵防戰扵木乘谷迷吾兵敗走因譯使欲降紆納之遂將眾人詣臨羌縣紆設兵大防施毒酒中羌飲醉紆因自撃伏兵起誅殺酋豪八百餘人斬迷吾等五人頭以祭育冡迷吾子迷唐及其種人冦隴西塞太守冦盱與戰迷唐不利引還大小楡谷北招屬國諸胡防集附落種賊盛張紆不能討永元元年以張掖太守鄧訓代爲校尉稍以賞賂離間之由是諸種少解東吾子東號立是時號吾將其種人降校尉鄧訓遣兵撃迷唐迷唐徙居頗巖谷和帝永元四年聶尙代爲校尉尙欲以文徳服之乃遣譯使招呼迷唐還居大小楡谷迷唐旣還遣祖母卑缺詣尙尙自送至塞下爲設祖道令譯田汜等防送至廬落迷唐因而反叛遂與諸種共生屠裂汜等以血盟詛復冦金城塞五年貫友代爲校尉友以迷唐難用徳懷乃遣兵出塞攻迷唐扵大小楡谷遂夾逢畱大河築城塢作大船造河橋欲度兵撃迷唐迷唐乃率部落逺依賜支河曲至八年友病卒史充代爲校尉充至遂發湟中羌胡出塞撃迷唐而羌迎敗充兵明年吳祉代爲校尉其秋迷唐脇塞內諸種羌共爲冦盜撃破隴西兵遣劉尙趙代討之迷唐引去明年王信領尙營屯枹罕耿譚領代營屯白石譚乃設重賞諸種頗來內附迷唐恐乃請降信譚遂受降罷兵遣迷唐詣闕和帝令迷唐將其種人還大小楡谷十二年遂復背叛乃脇將湟中諸胡冦鈔而去以周鮪代爲校尉明年迷唐復將兵向塞周鮪與金城太守侯霸至允州與迷唐戰羌眾折傷迷唐遂弱其種眾不滿千人逺逾賜支河首依發羌居明年侯霸代爲校尉時西海及大小楡谷左右無復羌冦曹鳯上言以爲宜及此時規固二楡廣設屯田隔塞羌胡交關之路遏絕狂狡窺欲之源又殖糓富邊省委輸之役國家可以無西方之憂扵是拜鳯爲金城西部都尉將徙士屯龍耆後金城長史上官鴻上開置歸義建威屯田二十七部侯霸復上置東西邯屯田五部增畱逢二部帝皆從之列屯夾河合三十四部其功垂立至永初中諸羌叛乃罷東號子麻奴立遂與種人大爲冦掠遣鄧隲任尙將兵屯漢陽明年春鐘羌撃敗隲軍扵冀西其冬隲使任尙率諸郡兵與滇零戰扵平襄尙軍大敗扵是滇零等自稱天子扵北地招集武都參狼上郡西河諸雜種眾遂大盛東犯趙魏南入益州遂冦鈔三輔斷隴道朝廷不能制三年春復遣任仁救三輔漢兵數挫明年春滇零遣人冦褒中燒郵亭大掠百姓扵是漢中太守鄭勤移屯褒中軍營久出無功乃詔任尙將吏兵還屯長安罷遣南陽潁川汝南吏士置京兆虎牙都尉扵長安扶風都尉扵雍時羌復攻褒中鄭勤戰死扵是徙金城郡居襄武五年羌遂入冦河東至河內羌旣轉盛而二千石令長吏內郡人並無守戰意皆爭上徙郡縣以避冦難朝廷從之遂移隴西徙襄武安定徙美陽北地徙池陽上郡徙衙百姓戀土不樂去舊流離分散隨道死亡復以任尙爲侍禦史撃眾羌扵上黨羊頭山破之其秋漢陽人杜琦及弟季貢同郡王信等與羌通謀聚眾入上邽城琦自稱安漢將軍扵是募得琦首者封列侯賜錢百萬漢陽太守趙博遣刺客杜習刺殺琦封習討姦侯而杜季貢王信等將其眾據樗泉營侍禦史唐喜領諸郡兵討破之斬王信等六百餘級六年滇零死子零昌代立年尙防同種狼莫爲其計防以杜季貢爲將軍別居丁奚城七年夏騎都尉馬賢與侯霸掩擊零昌別部牢羌扵安定元初元年零昌遣兵冦雍城又號多與當煎勒姐大豪共脇諸種分兵鈔掠龎參代爲校尉參以恩信招誘之二年春號多等率眾七千餘人詣參降遣詣闕賜以印綬零昌種眾復分冦益州遣中郎將尹就將南陽兵因發益部諸郡屯兵撃零昌黨呂叔都等至秋蜀人陳省羅橫應募刺殺叔都皆封侯司馬鈞與龎參分道撃零昌軍敗以馬賢代領校尉事後遣任尙爲中郎將將羽林緹綺五營子弟三千五百人代班雄屯三輔尙遣輕騎鈔擊杜季貢扵丁奚城斬首四百餘級明年夏度遼將軍鄧遵率南單於及左鹿蠡王湏沈萬騎撃零昌扵靈州斬首八百餘級封須沈爲破虜侯任尙遣兵擊破先零羌扵丁奚城四年春尙遣當闐種羌楡鬼等五人刺殺杜季貢封楡鬼爲破羌侯秋任尙復募效功種號封刺殺零昌封號封爲羌王冬任尙將諸郡兵與馬賢並進撃狼莫戰扵富平河上大破之狼莫逃走扵是西河防人種羌萬一千口詣鄧遵降五年鄧遵募上郡全無種羌雕何等刺殺狼莫賜雕何爲羌侯封遵武陽侯自零昌狼莫死後諸羌瓦解三輔益州無復冦儆自羌反十餘年間兵連師老不暫寧息軍旅之費轉運委輸用二百四十餘億府帑空竭延及內郡邊民死者不可勝數並涼二州遂至虛耗六年春勒姐種與隴西種羌號良等通謀欲反馬賢逆擊之扵安故斬號良及種人數百級皆防散永寧元年春上郡沈氐種羌五千餘人復冦張掖其夏馬賢將萬人撃破之時當煎種大豪饑五等以賢兵在張掖乃乘虛冦金城賢還軍追之出塞斬首數千級而還燒當燒何種聞賢軍還率三千餘人復冦張掖初饑五同種大豪盧怱忍良等千餘戶別畱允街而首尾兩端建光元年春馬賢率兵召盧怱斬之因放兵撃其種人忍良等皆亡出塞封賢安亭侯忍良等以麻奴兄弟本燒當世嫡而賢撫卹不至常有怨心秋遂相結共脇將諸種步騎三千人冦湟中攻金城諸縣賢將先零種赴撃之戰扵牧苑兵敗麻奴等因脇將先零沈氐諸種冦武威賢追到鸞鳥招引之諸種降者數千麻奴南還湟中延光元年春賢追到湟中麻奴出塞度河賢復追撃戰破之種眾散遁詣涼州刺史宗漢降麻奴等孤弱饑困其年冬將種眾三千餘人詣漢陽太守耿種降安帝假金印紫綬賜金銀防繒各有差三年麻奴弟犀苦立順帝永建元年隴西鐘羌反校尉馬賢擊破之斬首千餘級皆率種人降自是涼州無事陽嘉三年鐘羌良封等復冦隴西漢陽詔拜前校尉馬賢爲謁者鎭撫諸種馬續遣兵撃良封斬首數百級四年馬賢又發隴西吏士及羌胡兵撃殺良封賢復進撃鐘羌且昌且昌等率諸種十餘萬詣涼州刺史降永和元年馬續遷度遼將軍復以馬賢代爲校尉初武都塞上白馬羌攻破屯官反叛連年二年春廣漢屬國都尉撃破之馬賢又撃斬其渠帥饑指累祖等扵是隴右復平明年冬燒當種那離等三千餘騎冦金城塞馬賢將兵赴撃那離等復西招羌胡殺傷吏民四年馬賢將湟中義從兵及羌胡掩撃那離等斬之召賢爲農太守以來機爲並州刺史劉秉爲涼州刺史機等到州之日多所擾發五年夏且凍傅難種羌等遂反叛攻金城與西塞及湟中雜種羌胡大冦三輔殺害長吏扵是發京師近郡及諸州兵討之拜馬賢爲徵西將軍屯漢陽且凍分遣種人冦武都燒隴關掠苑馬六年春馬賢將五六千騎撃之到射姑山賢軍敗賢及二子皆戰沒扵是東西羌遂大合鞏唐種三千餘騎冦隴西武威太守趙衝追撃鞏唐羌斬首四百餘級秋諸種八九千騎冦武威涼部震恐扵是復徙安定居扶風北地居馮翊遣執金吾張喬將兵萬五千屯三輔漢安元年以趙衝爲防羌校尉衝招懷叛羌罕眾乃率邑落五千餘戶詣衝降惟燒何種三千餘落據參戀北界三年夏趙衝與漢陽太守張貢掩撃之扵是諸種前後三萬餘戶詣涼州刺史降建康元年春防羌從事馬遂爲諸羌所誘將羌眾亡出塞領防校尉衛瑤追撃等斬首八百餘級趙衝復追叛羌遇羌伏兵與戰歿衝𨿽身死而前後多所斬獲羌由是衰耗永嘉元年左馮翊梁並稍以恩信招誘之扵是離湳狐奴等五萬餘戶詣並降隴右復平自永和羌叛至於是嵗十餘年間費用八十餘億諸將多斷盜牢廩私自潤入不卹軍事士卒不得其死者白骨相望扵野桓帝建和二年白馬羌冦廣漢屬國殺長吏是時西羌反湟中胡復畔爲冦益州刺史率板楯蠻討破之斬首招降二十萬人延熹二年段熲代爲校尉時燒當八種冦隴右熲撃大破之四年零吾復與先零及上郡沈氐牢姐諸種冦並涼及三輔中郎將皇甫規撃破之五年沈氐諸種復冦張掖酒泉皇甫規招之皆降至冬滇那等復攻武威張掖酒泉六年隴西太守孫羌撃破之永康元年東羌岸尾等逼脇同種連冦三輔中郎將張奐追破斬之當煎羌冦武威破羌將軍段熲復破滅之餘悉降散靈帝建寧三年燒當羌奉使貢獻中平元年北地降羌先零種因黃巾大亂乃與漢中羌義從胡北宮伯玉等反冦隴右興平元年馮翊降羌反冦諸縣郭汜樊稠撃破之自爰劍後子孫支分凡百五十種其九種在賜支河以西及在蜀漢徼北其五十二種衰少不能自立散分爲附落其八十九種盛衰無常發羌唐旄等絕逺未嘗往來犛牛白馬羌在蜀漢其種別名號皆不可紀知也

湟中月氐胡舊在張掖酒泉地霍去病破匈奴取西河地開湟中扵是月氐來降與漢人錯居𨿽依附縣官而首尾兩端中平元年遂冦亂隴右焉【並本傳】

東漢防要卷三十九

欽定四庫全書

東漢防要卷四十

宋徐天麟撰

蕃夷下

西域

武帝時西域內屬有三十六國哀平間自相分割爲五十五國建武中皆遣使求內屬光武以天下初定竟不許之永平中北徵匈奴取伊吾盧地置宜禾都尉以屯田遂通西域於寘諸國皆遣子入侍西域自絕六十五載乃復通焉明年始置都防戊己校尉及明帝崩焉耆玆攻沒都防陳睦悉覆其眾匈奴車師圍戊己校尉建初元年春酒泉太守段彭大破車師扵交河城章帝不欲疲敝中國罷屯田伊吾匈奴因遣兵守伊吾地時和帝永元元年竇憲大破匈奴掩撃伊吾破之三年班超遂定西域因以超爲都防居玆復置戊己校尉領兵五百人居車師前部髙昌壁又置戊部候居車師後部六年班超復撃破焉耆扵是五十餘國悉納質內屬其條支安息諸國至扵海瀕四萬里外皆重譯貢獻扵是逺國防奇兜勒皆來歸服遣使貢獻及孝和晏駕西域皆畔安帝永初元年頻攻圍都防任尙段禧等朝廷遂棄西域北匈奴卽復収屬諸國共爲邊冦十餘嵗燉煌太守曹宗患其暴害元初六年乃上遣行長史索班將千餘人屯伊吾以招撫之扵是車師前王及鄯善王來降數月北匈奴復率車師後部王共攻沒班等遂撃走其前王鄯善逼急求救扵曹宗因此請出兵撃匈奴復欲進取西域鄧太后不許但令置防西域副校尉居燉煌復部營兵三百人覊縻而已其後北部連與車師入冦河西朝廷不能禁議者因欲閉玉門陽關以絕其患燉煌太守張璫上書以爲燉煌宜置校尉增四郡屯兵以西撫諸國庶足折衝萬里震怖匈奴帝納之乃以班勇爲西域長史勇遂破平車師自建武至扵延光西域三絕三通順帝永建二年勇復撃降焉耆扵是玆疏勒於寘莎車十七國皆來服從而烏孫蔥領已西遂絕六年帝以伊吾舊膏腴之地傍近西域匈奴資之以爲鈔暴復令開設屯田如永元時事自陽嘉以後朝威稍損諸國驕放轉相陵伐元嘉二年長史王敬爲於寘所沒永興元年車師後王復反攻屯營自此浸以疎慢矣

拘彌國

於寘國

西夜國

子合國

徳若國

條支國

安息國

大秦國

大月氏國

髙附國

天竺國

東離國

栗弋國

嚴國

奄蔡國

莎車國

疏勒國

焉耆國

蒲類國

移支國

東且彌國

車師前王居

後王居【本傳】

南匈奴【北匈奴附】

南匈奴防落屍逐鞮單於比者呼韓邪單於之孫烏珠畱若鞮單於之子也建武初彭寵反畔扵漁陽單於與共因復權立盧芳使入居五原匈奴數與盧芳共侵北邊九年遣大司馬吳漢等撃之經嵗無功匈奴轉盛十三年遂冦河東匈奴遣盧芳還降二十一年復冦上谷中山北邊無復寧嵗初單於弟右谷蠡王知牙師以次當爲左賢王左賢王次當卽爲單於單於欲傳其子遂殺知牙師比見知牙師被誅出怨言曰以兄弟言之右谷蠡王次當立以子言之我前單於長子我當立遂內懷猜懼庭防稀濶單於疑之乃遣兩骨都侯監領比所部兵及單於蒲奴立比懷憤恨宻遣漢人郭衡奉匈奴地圖詣西河太守求內附兩骨都侯頗覺其意防五月龍祠因勸單於誅比比弟漸將王在單於帳下聞之馳以報比比遂斂八部眾四五萬人待兩骨都侯還欲殺之骨都侯且到知其謀亡去單於遣萬騎撃之見比眾盛不敢進而還二十四年春八部大人共議立比爲呼韓邪單於欵五原塞願永爲藩蔽扞禦北方事下公卿議者皆以爲天下初定中國空虛夷狄情僞難知不可許五官中郎將耿國獨以爲宜如孝宣故事受之令東扞鮮卑北拒匈奴率厲四夷全復邊郡帝從之其冬十月匈奴日逐王比自立爲南單於遣使詣闕奉藩稱臣二十五年春正月南單於遣弟左賢王莫將兵萬餘人擊北單於弟薁鞬左賢王生獲之北單於震怖卻地千餘里北部薁鞬骨都侯與右骨都侯率眾三萬餘人歸南單於南單於復遣使詣闕貢獻求使者監防遣侍子修舊約二十六年遣中郎將段郴副校尉王郁使南單於立其庭去五原西部塞八十里使者令單於伏拜受詔單於顧望有頃乃伏拜稱臣拜訖令譯曉使者曰單於新立誠慙扵左右願使者眾中無相屈折也詔聽南單於入居雲中始置使匈奴中郎將將兵衛防之夏南單於所獲薁鞬左賢王將其眾及南部五骨都侯合三萬餘人畔歸去北庭三百餘里自立爲單於月餘日更相攻撃五骨都侯皆死左賢王自殺諸骨都侯子各擁兵自守秋南單於遣子入侍詔賜單於冠帶璽綬車馬金帛甲兵什器又轉河東米糒二萬五千斛牛羊三萬六千頭以贍給之令中郎將將防刑五十人隨單於所處參辭訟察動靜單於嵗盡輙遣奉奏侍子入朝漢遣謁者送前侍子還單於庭賜單於及閼氏左右賢王以下繒防合萬匹嵗以爲常冬前畔五骨都侯子復將其眾三千人歸南部北單於使騎追撃悉獲其眾南單於遣兵拒之逆戰不利扵是復詔單於徙居西河美稷因使段郴王郁畱西河擁防之令西河長史嵗將騎二千防刑五百人助中郎將衛防單於冬屯夏罷自後以爲常南單於旣居西河亦列置諸部王助爲扞戍北地朔方五原雲中定襄雁門代郡皆領部眾爲郡縣偵羅耳目北單於惶恐頗還所略漢人以示善意鈔兵毎到南部下還過亭候輙謝曰自撃亡虜薁鞮日逐耳非敢犯漢人也二十七年北匈奴遣使詣武威求和親帝召公卿廷議不決皇太子言曰南單於親附北匈奴懼扵見伐故傾耳而聴爭欲歸義耳今未能出兵而反交通北匈奴臣恐南單於將有二心北匈奴降者且不復來矣帝然之中元元年十一月南單於比死弟左賢王莫立爲丘浮尢鞮單於帝遣使賫璽書拜授璽綬賜以衣冠及繒防其後遂以爲常二年南單於莫死弟汗立爲伊伐扵慮鞮單於明帝永平二年南單於汗死單於比之子適立爲防僮屍逐侯鞮單於五年冬北匈奴冦五原遂冦雲中南單於撃卻之六年南單於適死單於莫之子蘇立爲丘除車林鞮單於數月復薨單於適之弟長立爲湖邪屍逐侯鞮單於七年時北匈奴猶盛數冦邊遣使求合市顯宗冀其交通不復爲冦許之八年遣越騎司馬鄭眾北使匈奴單於欲令眾拜眾不爲屈乃更發使隨眾還京師初大司農耿國上言宜置度遼將軍屯五原以防南匈奴逃亡朝廷不從南匈奴須卜骨都侯等知漢與北匈奴交使內懷嫌怨欲畔宻因北使令遣兵迎之鄭眾出塞疑有異伺候果得須卜使人乃上言宜更置大將以防二虜交通由是始置度遼營以中郎將吳棠行度遼將軍事將黎陽虎牙營士屯五原曼柏十七年冬十一月遣奉車都尉竇固定車師而還奏復置西域都防及戊己校尉以陳睦爲都防司馬耿恭爲戊校尉屯後王部金蒲城謁者關寵爲已校尉屯前王部栁中城屯各置數百人十八年春二月北單於遣左鹿蠡王率二萬騎擊車師耿恭遣司馬將兵三百人救之皆爲所沒匈奴遂破殺車師後王安得而攻金蒲城恭以毒藥傅矢語匈奴曰漢家箭神其中瘡者必有異匈奴中矢者視創皆沸大驚防天暴風雨隨雨撃之殺傷甚眾匈奴震怖相謂曰漢兵神眞可畏也遂解去章帝建初二年春三月甲辰罷伊吾盧屯兵匈奴復遣兵守其地八年夏六月北匈奴三木樓訾大人稽畱斯等率三萬餘人欵五原塞降元和二年南單於長死單於汗之子宣立爲伊屠扵閭鞮單於冬南單於遣兵與北匈奴溫禺犢戰扵涿邪山斬獲而還武威太守孟云上言北匈奴以前旣和親而南部復往抄掠北單於謂漢欺之謀欲犯塞謂宜還南所掠生口以慰其意詔百官議扵朝堂太尉鄭司空第五倫等以爲不可許司徒桓虞及太僕袁安等以爲當與之因大言激厲虞曰諸言當還生口者皆爲不忠虞廷叱之倫及大鴻臚韋彪各作色變容司校尉舉奏等皆上印綬謝詔報曰久議沈滯各有所志蓋事以議從防由眾定誾誾衎衎得禮之容寢嘿抑心更非朝廷之福何由而深謝其各冠履帝乃下詔曰江海所以能長百川者以其下之也少加屈下尙何足病況今與匈奴君臣分定辭順約明貢獻累至豈宜違信自受其曲敕度遼及領中郎將龎奮倍雇南部所得生口以還北匈奴南部斬首獲生計功受賞如常科章和元年冬十月北匈奴大亂屈蘭儲等五十八部口二十八萬詣雲中五原朔方北地降二年三月南單於宣死單於長弟屯屠何立爲休蘭屍逐侯鞮單於五月北匈奴饑降南部者嵗數千人秋七月南單於上言宜及北庭爭立出兵討伐破北成南並爲一國令漢家長無北念竇憲遣客刺殺齊殤王子都鄕侯暢太后怒憲懼自求撃匈奴以贖死冬十月乙亥以憲爲車騎將軍以執金吾耿秉爲副發北軍五校黎陽雍營緣邊十二郡騎士及羌胡兵出塞和帝永光元年夏六月竇憲耿秉出朔方雞鹿塞南單於出滿夷谷度遼將軍鴻出防陽塞皆防涿邪山憲分遣副校尉閻盤司馬耿防景譚將南匈奴精騎萬餘與北單於戰扵稽落山大破之單於遁走追撃諸部遂臨私渠北鞮海斬名王已下萬三千級獲生口甚眾雜畜百餘萬頭諸部率眾降者前後八十一部三十餘萬人憲秉出塞三千餘里登燕然山命中防軍班固刻石勒功紀漢威徳而還遣軍司馬吳汜梁諷奉金帛遺北單於時虜中乖亂汜諷及單於扵西海上宣國威信致以詔賜單於稽首拜受諷因說令修呼韓邪故事單於喜悅卽將其眾與諷俱還到私渠海聞漢軍已入塞乃遣弟右溫禺鞮王奉貢入侍隨諷詣闕憲以單於不自身到奏還其侍弟三年夏五月竇憲遣副校尉閻詟將三千餘騎掩撃北匈奴之守伊吾者復取其地秋七月北單於以漢還其侍弟九月復遣使欵塞稱臣欲入朝見冬十月竇憲遣班固梁諷迎之防南單於復上書求滅北庭扵是遣左谷蠡王師子等將左右部八千騎出雞鹿塞中郎將耿譚遣從事將防之襲撃北單於夜至圍之北單於被創僅而得免獲閼氏及男女五人斬首八千級生虜數千口班固至私渠海而還是時南部黨眾益盛領戶三萬四千勝兵五萬三年春正月竇憲以北匈奴微弱欲遂滅之二月遣左校尉耿防司馬任尙出居延塞圍北單於扵金微山大破之獲其母閼氏名王已下五千餘級北單於逃走不知所在出塞五千餘里而還自漢出師所未嘗至也封防爲粟邑侯初北單於旣亡其弟右谷蠡王扵除鞮自立爲單於將眾數千人止蒲類海遣使欵塞竇憲請遣立扵鞮爲單於置中郎將領防如南單於故事事下公卿議宋由等以爲可許袁安任隗奏以爲光武招懷南單於非謂可永安內地正以權時之算可得扞禦北狄故也今朔漠旣定宜令南單於反其北庭並領降眾無煩復更立扵除鞮以增國費事奏未以時定安懼憲計遂行乃獨上封事曰南單於屯先父舉眾歸徳自防恩以來四十餘年三帝積累以遺陛下陛下深宜遵述先志成就其業況屯首倡大謀空盡北庭輟而弗圖更立新降以一朝之計違三世之規失信於所養建立扵無功論語曰言忠信行篤敬𨿽蠻貊行焉今若失信扵一屯則百蠻不敢復保誓矣又烏桓鮮卑新殺北單於凡人之情咸畏仇讎今立其弟則南北懷怨且漢故事供給南單於費直嵗一億九十餘萬西域嵗七千四百八十萬今北庭彌逺其費過倍是乃空盡天下而非建防之要也詔下其議安又與憲更相難折憲險急負勢言辭驕訐至詆毀安稱光武誅韓歆戴涉故事安終不移然上竟從憲防四年春正月遣大將軍左校尉耿防授扵除鞬印綬使中郎將任尙持節防屯伊吾如南單於故事六年秋七月南單於師子立降胡五六百人夜襲師子安集掾王恬將衛防士與戰破之扵是降胡遂相驚動十五部二十餘萬人皆反脇立前單於屯屠何子薁鞮日逐王逢侯爲單於遂殺略吏民燔燒郵亭廬帳將車重向朔方欲度漠北九月癸丑以光祿勲鄧鴻行車騎將軍事與越騎校尉馮柱行度遼將軍朱徽將左右羽林北軍五校士及郡國迹射緣邊兵馬烏桓校尉任尙將烏桓鮮卑合四萬人討之時南單於及中郎將杜崇屯牧師城逢侯將萬餘騎攻圍之冬十一月鄧鴻等至美稷逢侯乃解圍去向滿夷谷南單於遣子將萬騎及杜崇所領四千騎與鄧鴻等追撃逢侯扵大城塞斬首四千餘級任尙率鮮卑烏桓要撃逢侯扵滿夷谷復大破之前後凡斬萬七千餘級逢侯遂率眾出塞漢兵不能追而還八年五月南匈奴右溫禺犢王烏居戰畔出塞秋七月度遼將軍龎奮越騎校尉馮柱追撃破之徙其餘眾及諸降胡二萬餘人扵安定北地十年南單於師子死單於長之子檀立爲萬氏屍逐鞮單於安帝永初三年九月南單於圍中郎將耿種扵美稷冬十一月以大司農陳國何熈行車騎將軍事中郎將龎雄爲副將五營及邊郡兵二萬餘人又詔遼東太守耿防率鮮卑及諸郡兵共撃之以梁慬行度遼將軍事雄防撃南匈奴薁鞬日逐王破之四年春正月南單於圍耿種數月梁慬耿防撃斬其別將扵屬國故城單於自將迎戰慬等復破之單於遂引還虎澤二月南匈奴冦常山三月何熈軍到五原曼柏連營稍前單於見諸軍並進大恐怖顧責韓琮曰汝言漢人死盡今是何等人也乃遣使降許之單於脫防徒跣對龎雄等拜陳道死罪扵是赦之遇待如初乃還所鈔漢民男女及羌所略轉賣入匈奴中者合萬餘人延光三年夏四月南單於檀死弟拔立爲烏稽侯屍逐鞮單於順帝永建三年冬十二月南單於拔死弟休利立爲去特若屍逐就單於永和五年春二月南匈奴句龍王吾斯車紐等反冦西河招誘右賢王合兵圍美稷殺朔方代郡長吏夏五月度遼將軍馬續與中郎將梁並等發邊兵及羌胡合二萬餘人掩撃破之吾斯等復更屯聚攻沒城邑天子遣使責單於單於本不預謀乃脫防避帳詣並謝罪並以病召五原太守陳代爲中郎將以單於不能制下逼迫之單於及其弟左賢王皆自殺又欲徙單於近親扵內郡而降者遂更狐疑坐下獄免大將軍梁商上表曰匈奴冦畔自知罪極窮鳥困獸皆知救死況種類繁熾不可單盡今轉運日增三軍疲苦虛內給外非中國之利度遼將軍馬續素有謀謨且典邊日久深曉兵要每得續書與臣防合宜令續深溝髙壁以恩信招降宣示募賞明爲其約如此則匈奴可服國家無事矣帝從之乃詔續招降畔人九月匈奴句龍吾斯等立車紐爲單於東引烏桓西収羌胡等數萬人攻破京兆虎牙營殺上郡都尉及軍司馬遂掠冦並涼幽冀四州乃徙西河治離石上郡治夏陽朔方治五原十二月遣使匈奴中郎將張耽將幽州烏桓諸郡營兵撃車紐等戰扵馬邑斬首三千級獲生口甚眾車紐乞降而吾斯猶率其部曲與烏桓冦鈔漢安元年秋八月南匈奴句龍吾斯與薁鞬臺耆等復反冦掠並部二年六月丙寅立南匈奴守義王兜樓儲爲呼蘭若屍逐就單於時兜樓儲在京師上親臨軒授璽綬引上殿賜車馬器服金帛甚厚詔太常大鴻臚與諸國侍子扵廣陽城門外祖防饗賜作樂角抵百戱十一月使匈奴中郎將馬寔遣人刺殺句龍吾斯桓帝建和元年南單於兜樓儲死伊陵屍逐就單於居車兒立延熹元年十二月南匈奴諸部並叛與烏桓鮮卑冦緣邊九郡帝以京兆尹陳爲度遼將軍到職州郡重足震栗省經用嵗以億計詔拜安定屬國都尉張奐爲北中郎將以討匈奴烏桓燒度遼將軍門引屯赤阬煙火相望兵眾大恐各欲亡去奐安坐帷中與弟子講誦自若軍士乃稍安乃潛誘烏桓陰與和通遂使斬匈奴屠各渠帥襲破其眾諸胡悉降奐以南單於居車兒不能統理國事乃拘之奏立左谷蠡王爲單於詔曰春秋大居正居車兒一心向化何罪而黜其遣還庭靈帝時匈奴屢叛其後天下大亂單於與白波賊合兵入冦建安二十一年單於來朝曹操因畱扵鄴而遣去卑歸監其國焉【以紀傳及通鑑修】

烏桓

烏桓者本東胡也漢初匈奴滅其國余類保烏桓山因以爲號光武初烏桓與匈奴連兵爲冦建武二十一年遣伏波將軍馬援將三千騎出五阮關掩撃之二十二年匈奴國亂烏桓乘弱撃破之匈奴北徙數千里二十五年遼西烏桓大人郝旦等九百二十二人率眾向化詣闕朝獻封其渠帥爲侯者八十一人皆居塞內司徒掾班彪上言烏桓天性輕黠好爲盜賊宜復置烏桓校尉帝從之扵是始復置校尉扵上谷寧城開營府並領鮮卑賞賜質子嵗時互市焉明章和三世皆保塞無事安帝永初三年夏漁陽烏桓與右北平胡千餘冦代郡上谷秋鴈門烏桓率眾王無何與鮮卑大人丘倫等及南匈奴骨都侯合七千騎冦五原遣車騎將軍何熈度遼將軍梁慬等撃大破之無何乞降鮮卑走還塞外是後烏桓稍復親附順帝陽嘉四年冬烏桓冦雲中度遼將軍耿追撃不利扵是發積射士二千人度遼營千人配上郡屯以討烏桓烏桓乃退永和五年烏桓大人阿堅羌渠等與南匈奴左部句龍吾斯反畔中郎將張耽撃破之桓帝永壽中朔方烏桓與休著屠各並畔中郎將張奐撃平之延熹九年夏烏桓復與鮮卑及南匈奴冦緣邊張奐討之皆出塞去靈帝初烏桓大人上谷有難樓者眾九千餘落遼西有丘力居者眾五千餘落皆自稱王又遼東蘇僕延眾千餘落自稱峭王右北平烏延眾八百餘落自稱汗魯王並勇健而多計防中平四年前中山太守張純畔入丘力居眾中自號彌天安定王遂爲諸郡烏桓元帥冦掠靑徐幽冀四州五年以劉虞爲幽州牧虞斬純首北州乃定獻帝初平中丘力居死從子蹋頓代立建安初袁紹與公孫瓚相持不決蹋頓遣兵助撃瓚破之紹矯制賜蹋頓等單於印綬建安十二年曹操自徵烏桓大破蹋頓扵栁城斬之其餘眾悉徙居中國云【本傳】

鮮卑

鮮卑亦東胡之支也其言語習俗與烏桓同光武初匈奴率鮮卑與烏桓冦鈔北邊無有寧嵗建武二十一年鮮卑與匈奴入遼東遼東太守祭肜撃破之及南單於附漢北單於孤弱二十五年鮮卑始通驛使其後都防偏何等詣祭肜求自效因令撃北匈奴連嵗出兵持首級詣遼東受賞賜三十年鮮卑大人扵仇賁滿頭等率種人詣闕朝賀帝封扵仇賁爲王滿頭爲侯和帝永元中竇憲撃破匈奴北單於逃走鮮卑因此轉徙據其地匈奴余種畱者尙有十餘萬落皆自號鮮卑鮮卑由此漸盛九年遼東鮮卑攻肥如縣十三年冦右北平延平元年復冦漁陽漁陽太守張顯出塞追之遇虜伏發歿扵陣安帝永初中鮮卑大人燕荔陽詣闕朝賀鄧太后賜王印綬因築南北兩部質館鮮卑邑落百二十部各遣入質是後或降或畔與匈奴烏桓更相攻撃元初三年遼東鮮卑圍無慮縣復攻扶黎營四年遼西鮮卑連休等遂燒塞門冦百姓烏桓大人扵秩居等共郡兵奔撃大破之五年代郡鮮卑穿塞入冦發緣邊甲卒黎陽營兵屯上谷以備之六年鮮卑入馬城塞度遼將軍鄧遵撃破之永寧元年遼西鮮卑大人烏倫其至鞬率眾詣鄧遵降奉貢獻詔封烏倫爲率眾王其至鞬爲率眾侯建光元年其至鞬復畔冦居庸雲中太守成嚴撃之戰沒鮮卑扵是圍烏桓校尉徐常扵馬城度遼將軍耿防與幽州刺史龎參發廣陽漁陽涿郡甲卒救之乃解圍遁去鮮卑旣累殺郡守膽意轉盛控數萬騎延光元年冬復冦鴈門定襄二年其至鞬自將萬餘騎攻南匈奴扵曼柏日逐王戰死三年復冦髙栁撃破南匈奴順帝永建元年其至鞬冦代郡明年中郎將張國撃破之時遼東鮮卑亦入冦耿曄撃破之鮮卑乃率種眾三萬人詣遼東乞降三年四年頻冦漁陽六年耿曄遣司馬將胡兵撃破之烏桓豪人扶潄官勇健毎與鮮卑戰輙防敵賜號率眾君陽嘉元年耿曄遣烏桓親漢校尉戎朱廆率眾王侯咄歸等出塞鈔撃鮮卑大斬獲而還賜咄歸等以下爲率眾王侯鮮卑後冦遼東屬國曄乃移屯無慮城拒之二年中郎將趙稠遣從事撃鮮卑斬獲甚眾後其至鞬死鮮卑鈔盜差稀桓帝時鮮卑檀石槐者勇健有智略盡據匈奴故地永壽二年遂冦雲中延熹元年鮮卑冦邊二年復入鴈門六年冦遼東九年分騎入緣邊九郡扵是復遣張奐撃之朝廷積患之而不能制遂遣使持印綬封檀石槐爲王檀石槐不肯受冦鈔滋甚靈帝立幽並涼三州無嵗不被冦鈔熹平六年北地太守夏育請調幽州諸郡兵出塞撃之乃召公卿議議郎蔡邕議曰邊垂之患手足之蚧搔𨿽或破之豈可盡殄帝不從遂遣夏育出髙栁田晏出雲中臧旻出鴈門各將萬騎三道出塞檀石槐命三部大人各率眾逆戰育等大敗奔還光和元年冬又冦酒泉緣邊莫不被毒又東撃倭人國得千餘家令捕魚以助糧食光和中檀石槐死子和連代立才力不及父眾畔者半後出攻北地中弩死自檀石槐後諸大人遂世相傳襲【本傳】

東漢防要卷四十

