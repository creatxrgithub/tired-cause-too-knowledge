

唐律疏議

●卷一名例﹝７條﹞

【疏】議曰﹕夫三才肇位﹐萬象斯分。稟气含靈﹐人爲稱首。莫不憑黎元而樹司宰﹐因政教而施刑法。其有情恣庸愚﹐識沈愆戾﹐大則亂其區宇﹐小則睽其品式﹐不立制度﹐則未之前聞。故曰「以刑止刑﹐以殺止殺。」刑罰不可弛於國﹐笞捶不得廢於家。時遇澆淳﹐用有眾寡。於是結繩啟路﹐盈坎疏源﹐輕刑明威﹐大禮崇敬。《易》曰「天垂象﹐聖人則之。」觀雷電而制威刑﹐睹秋霜而有肅殺﹐懲其未犯而防其未然﹐平其徽糸墨而存乎博愛﹐蓋聖王不獲已而用之。古者大刑用甲兵﹐其次用斧鉞﹔中刑用刀鋸﹐其次用鉆笮﹔薄刑用鞭撲。其所由來﹐亦已尙矣﹗昔白龍﹑白雲﹐則伏犧﹑軒轅之代﹔西火﹑西水﹐則炎帝﹑共工之年。鳩筮賓於少﹐金政策名於顓頊。咸有天秩﹐典司刑憲。大道之化﹐擊壤無違。逮乎唐虞﹐化行事簡﹐議刑以定其罪﹐畫像以醜其心﹐所有條貫﹐良多簡略﹐年代浸遠﹐不可得而詳焉。堯舜時﹐理官則謂之爲「士」﹐而臯陶爲之﹔其法略存﹐而往往槪見﹐則《風俗通》所云「《臯陶謨》﹕虞造律」是也。律者﹐訓銓﹐訓法也。《易》曰「理財正辭﹐禁人爲非曰義。」故銓量輕重﹐依義制律。《尙書大傳》曰「丕天之大律。」注云「奉天之大法。」法亦律也﹐故謂之爲律。昔者﹐聖人制作謂之爲經﹐傳師所說則謂之爲傳﹐此則丘明﹑子夏於《春秋》《禮經》作傳是也。近代以來﹐兼經注而明之則謂之爲義疏。疏之爲字﹐本以疏闊﹑疏遠立名。又﹐廣雅云「疏者﹐識也。」案疏訓識﹐則書疏記識之道存焉。《史記》云「前主所是著爲律﹐後主所是疏爲令。」《漢書》云「削牘爲疏。」故云疏也。昔者﹐三王始用肉刑。赭衣難嗣﹐皇風更遠﹐朴散淳離﹐傷肌犯骨。《尙書大傳》曰「夏刑三千條。」《周禮》「司刑掌五刑」﹐其屬二千五百。穆王度時制法﹐五刑之屬三千。周衰刑重﹐戰國異制﹐魏文侯師於裏悝﹐集諸國刑典﹐造《法經》六篇﹕一﹑《盜法》﹔二﹑《賊法》﹔三﹑《囚法》﹔四﹑《捕法》﹔五﹑《雜法》﹔六﹑《具法》。商鞅傳授﹐攺法爲律。漢相蕭何﹐更加悝所造《戶》《興》《廏》三篇﹐謂《九章之律》。魏因漢律爲一十八篇﹐攺漢具律爲《刑名第一》。晉命賈充等﹐增損漢﹑魏律爲二十篇﹐於魏《刑名律》中分爲《法例律》。宋齊梁及後魏﹐因而不攺。爰至北齊﹐並《刑名》《法例》爲《名例》。後周復爲《刑名》。隋因北齊﹐更爲《名例》。唐因於隋﹐相承不攺。名者﹐五刑之罪名﹔例者﹐五刑之體例。名訓爲命﹐例訓爲比﹐命諸篇之刑名﹐比諸篇之法例。但名因罪立﹐事由犯生﹐命名卽刑應﹐比例卽事表﹐故以名例爲首篇。第者﹐訓居﹐訓次﹐則次第之義﹐可得言矣。一者﹐「太極之气﹐函三爲一﹐」黃鍾之一﹐數所生焉。《名例》冠十二篇之首﹐故云「《名例第一》」。大唐皇帝以上聖凝圖﹐英聲嗣武﹐潤春云於品物﹐緩秋官於黎庶。今之典憲﹐前聖規模﹐章程靡失﹐鴻纖備舉﹐而刑憲之司執行殊異﹕大理當其死坐﹐刑部處以流刑﹔一州斷以徒年﹐一縣將爲杖罰。不有解釋﹐觸塗睽誤。皇帝彜憲在懷﹐納隍興軫。徳禮爲政教之本﹐刑罰爲政教之用﹐猶昏曉陽秋相須而成者也。是以降綸言於臺鉉﹐揮折簡於髦彥﹐爰造《律疏》﹐大明典式。遠則皇王妙旨﹐近則蕭﹑賈遺文﹐沿波討源﹐自枝窮葉﹐甄表寬大﹐裁成簡久。譬權衡之知輕重﹐若規矩之得方圓。邁彼三章﹐同符畫一者矣。

１。笞刑五笞刑五﹕笞一十。﹝贖銅一斤。﹞笞二十。﹝贖銅二斤。﹞笞三十。﹝贖銅三斤。﹞笞四十。﹝贖銅四斤。﹞笞五十。﹝贖銅五斤。﹞

【疏】議曰﹕笞者﹐擊也﹐又訓爲恥。言人有小愆﹐法須懲誡﹐故加捶撻以恥之。漢時笞則用竹﹐今時則用楚。故《書》云「撲作教刑」﹐卽其義也。漢文帝十三年﹐太倉令淳於意女緹縈上書﹐願沒入爲官婢﹐以贖父刑。帝悲其意﹐遂攺肉刑﹕當黥者髡鉗爲城奴令舂﹐當劓者笞三百。此卽笞﹑杖之目﹐未有區分。笞擊之刑﹐刑之薄者也。隨時沿革﹐輕重不同﹐俱期無刑﹐義惟必措。《孝經援神契》云「聖人制五刑﹐以法五行。」禮云「刑者﹐亻刑也﹐成也。一成而不可變﹐故君子盡心焉。」《孝經鉤命決》云「刑者﹐亻刑也﹐質罪示終。」然殺人者死﹐傷人者刑﹐百王之所同﹐其所由來尙矣。從笞十至五十﹐其數有五﹐故曰「笞刑五」。徒﹑杖之數﹐亦準此。

２。杖刑五杖刑五﹕杖六十。﹝贖銅六斤。﹞杖七十。﹝贖銅七斤。﹞杖八十。﹝贖銅八斤。﹞杖九十。﹝贖銅九斤。﹞杖一百。﹝贖銅十斤。﹞

【疏】議曰﹕《說文》云「杖者持也」﹐而可以擊人者歟﹖《家語》云「舜之事父﹐小杖則受﹐大杖則走。」《國語》云「薄刑用鞭撲。」《書》云「鞭作官刑。」猶今之杖刑者也。又蚩尢作五虐之刑﹐亦用鞭撲。源其濫觴﹐所從來遠矣。漢景帝以笞者已死而笞未畢﹐攺三百曰二百﹐二百曰一百。奕代沿流﹐曾微增損。爰洎隨室﹐以杖易鞭。今律云「累決笞﹑杖者﹐不得過二百」﹐蓋循漢制也。

３。徒刑五徒刑五﹕一年。﹝贖銅二十斤。﹞一年半。﹝贖銅三十斤。﹞二年。﹝贖銅四十斤。﹞二年半。﹝贖銅五十斤。﹞三年。﹝贖銅六十斤。﹞

【疏】議曰﹕徒者﹐奴也﹐蓋奴辱之。《周禮》云「其奴男子入於罪隸」﹐又「任之以事﹐以圜土而收教之。上罪三年而捨﹐中罪二年而捨﹐下罪一年而捨」﹐此並徒刑也。蓋始於周。

４。流刑三流刑三﹕二千里。﹝贖銅八十斤。﹞二千五百里。﹝贖銅九十斤。﹞三千里。﹝贖銅一百斤。﹞

【疏】議曰﹕《書》云「流宥五刑。」謂不忍刑殺﹐宥之於遠也。又曰「五流有宅﹐五宅三居。」大罪投之四裔﹐或流之於海外﹐次九州之外﹐次中國之外。蓋始於唐虞。今之三流﹐卽其義也。

５。死刑二死刑二﹕絞。斬。﹝贖銅一百二十斤。﹞

【疏】議曰﹕古先哲王﹐則天垂法﹐輔政助化﹐禁暴防姦﹐本欲生之﹐義期止殺。絞﹑斬之坐﹐刑之極也。死者魂气歸於天﹐形魄歸於地﹐與萬化冥然﹐故鄭注禮云「死者﹐澌也。消盡爲澌。」《春秋元命包》云「黃帝斬蚩尢於涿鹿之野。」《禮》云「公族有死罪﹐罄之於甸人。」故知斬自軒轅﹐絞興周代。二者法陰數也﹐陰主殺罰﹐因而則之﹐卽古「大辟」之刑是也。問曰﹕笞以上﹑死以下﹐皆有贖法。未知贖刑起自何代﹖答曰﹕《書》云「金作贖刑。」注云「誤而入罪﹐出金以贖之。」甫侯訓夏贖刑云「墨辟疑赦﹐其罰百鍰﹔劓辟疑赦﹐其罰惟倍﹔非刂辟疑赦﹐其罰倍差﹔宮辟疑赦﹐其罰六百鍰﹔大辟疑赦﹐其罰千鍰。」注云「六兩曰鍰。鍰﹐黃鐵也。」晉「應八議以上﹐皆畱官收贖﹐勿髡﹑鉗﹑笞也。」今古贖刑﹐輕重異制﹐品目區別﹐備有章程﹐不假勝條﹐無煩縷說。

６。十惡十惡﹕

【疏】議曰﹕五刑之中﹐十惡尢切﹐虧損名教﹐毀裂冠冕﹐特標篇首﹐以爲明誡。其數甚惡者﹐事類有十﹐故稱「十惡」。然漢制《九章》﹐𨿽並湮沒﹐其「不道」「不敬」之目見存﹐原夫厥初﹐蓋起諸漢。案梁陳已往﹐略有其條。周齊𨿽具十條之名﹐而無「十惡」之目。開皇創制﹐始備此科﹐酌於舊章﹐數存於十。大業有造﹐復更刊除﹐十條之內﹐惟存其八。自武徳以來﹐仍遵開皇﹐無所損益。一曰謀反。﹝謂謀危社稷。﹞

【疏】議曰﹕案《公羊傳》云「君親無將﹐將而必誅。」謂將有逆心﹐而害於君父者﹐則必誅之。《左傳》云「天反時爲災﹐人反徳爲亂。」然王者居宸極之至尊﹐奉上天之寶命﹐同二儀之覆載﹐作兆庶之父母。爲子爲臣﹐惟忠惟孝。乃敢包藏凶慝﹐將起逆心﹐規反天常﹐悖逆人理﹐故曰「謀反」。

【疏】議曰﹕社爲五土之神﹐稷爲田正也﹐所以神地道﹐主司嗇。君爲神主﹐食乃人天﹐主泰卽神安﹐神寧卽時稔。臣下將圖逆節﹐而有無君之心﹐君位若危﹐神將安恃。不敢指斥尊號﹐故云「社稷」。《周禮》云「左祖右社」﹐人君所尊也。二曰謀大逆。﹝謂謀毀宗廟﹑山陵及宮闕。﹞

【疏】議曰﹕此條之人﹐干紀犯順﹐違道悖徳﹐逆莫大焉﹐故曰「大逆」。

【疏】議曰﹕有人獲罪於天﹐不知紀極﹐潛思釋憾﹐將圖不逞﹐遂起惡心﹐謀毀宗廟﹑山陵及宮闕。宗者﹐尊也。廟者﹐貌也。刻木爲主﹐敬象尊容﹐置之宮室﹐以時祭享﹐故曰「宗廟」。山陵者﹐古先帝王因山而葬﹐黃帝葬橋山卽其事也。或云﹐帝王之葬﹐如山如陵﹐故曰「山陵」。宮者﹐天有紫微宮﹐人君則之﹐所居之處故曰「宮」。其闕者﹐爾雅釋宮云「觀謂之闕。」郭璞云「宮門雙闕也。」《周禮秋官》「正月之吉日﹐懸刑象之法於象魏﹐使人觀之」﹐故謂之「觀」。三曰謀叛。﹝謂謀背國從僞。﹞

【疏】議曰﹕有人謀背本朝﹐將投蕃國﹐或欲翻城從僞﹐或欲以地外奔﹐卽如莒牟夷以牟婁來奔﹐公山弗擾以費叛之類。四曰惡逆。﹝謂毆及謀殺祖父母﹑父母﹐殺伯叔父母﹑姑﹑兄姊﹑外祖父母﹑夫﹑夫之祖父母﹑父母。﹞

【疏】議曰﹕父母之恩﹐昊天罔極。嗣續妣祖﹐承奉不輕。梟鏡其心﹐愛敬同盡﹐五服至親﹐自相屠戮﹐窮惡盡逆﹐絕棄人理﹐故曰「惡逆」。

【疏】議曰﹕毆謂毆擊﹐謀謂謀計。自伯叔以下﹐卽據殺訖﹐若謀而未殺﹐自當「不睦」之條。「惡逆」者﹐常赦不免﹐決不待時﹔「不睦」者﹐會赦合原﹐惟止除名而已。以此爲別﹐故立制不同。其夫之祖父母者﹐夫之曾﹑髙祖亦同。案喪服制﹐爲夫曾﹑髙服緦麻﹔若夫承重﹐其妻於曾﹑髙祖﹐亦如夫之父母服期。故知稱「夫之祖父母」﹐曾﹑髙亦同也。問曰﹕外祖父母及夫﹐據禮有等數不同﹐具爲分析。答曰「外祖父母」﹐但生母身﹐有服﹑無服﹐並同外祖父母﹐所以如此者﹐律云「不以尊壓及出降」故也。若不生母身者﹐有服同外祖父母﹐無服同凡人。依禮﹐嫡子爲父後及不爲父後者﹐並不爲出母之黨服﹐卽爲繼母之黨服﹐此兩黨俱是外祖父母﹔若親母死於室﹐爲親母之黨服﹐不爲繼母之黨服﹐此繼母之黨無服﹐卽同凡人。又﹐妾子爲父後及不爲父後者﹐嫡母存﹐爲其黨服﹔嫡母亡﹐不爲其黨服。《禮》云「所從亡﹐則已。」此旣從嫡母而服﹐故嫡母亡﹐其黨則已。「夫」者﹐依禮﹐有三月廟見﹐有未廟見﹐或就婚等三種之夫﹐並同夫法。其有克吉日及定婚夫等﹐惟不得違約攺嫁﹐自余相犯﹐並同凡人。五曰不道。﹝謂殺一家非死罪三人﹐支解人﹐造畜蠱毒﹑厭魅。﹞

【疏】議曰﹕安忍殘賊﹐背違正道﹐故曰「不道」。

【疏】議曰﹕謂一家之中﹐三人被殺﹐俱無死罪者。若三人之內﹐有一人合死及於數家各殺二人﹐惟合死刑﹐不入十惡。或殺一家三人﹐本條罪不至死﹐亦不入十惡。支解人者﹐謂殺人而支解﹐亦據本罪合死者。

【疏】議曰﹕謂造合成蠱﹔𨿽非造合﹐乃傳畜﹐堪以害人者﹕皆是。卽未成者﹐不入十惡。厭魅者﹐其事多端﹐不可具述﹐皆謂邪俗陰行不軌﹐欲令前人疾苦及死者。六曰大不敬。﹝謂盜大祀神禦之物﹑乘輿服禦物﹔盜及僞造禦寶﹔合和禦藥﹐誤不如本方及封題誤﹔若造禦膳﹐誤犯食禁﹔禦幸舟船﹐誤不牢固﹔指斥乘輿﹐情理切害及對捍制使﹐而無人臣之禮。﹞

【疏】議曰﹕禮者﹐敬之本﹔敬者﹐禮之輿。故《禮運》云「禮者君之柄﹐所以別嫌明微﹐考制度﹐別仁義。」責其所犯旣大﹐皆無肅敬之心﹐故曰「大不敬」。

【疏】議曰﹕大祀者﹐依《祠令》﹕「昊天上帝﹑五方上帝﹑皇地﹑神州﹑宗廟等爲大祀。」《職制律》又云「凡言祀者﹐祭﹑享同。若大祭﹑大享﹐並同大祀。」神禦之物者﹐謂神所禦之物。本條注云「謂供神禦者﹐帷帳幾杖亦同。」造成未供而盜﹐亦是。酒醴饌具及籩﹑豆﹑﹑簋之屬﹐在神前而盜者﹐亦入「大不敬」﹔不在神所盜者﹐非也。乘輿服禦物者﹐謂主上服禦之物。人主以天下爲家﹐乘輿巡幸﹐不敢指斥尊號﹐故「乘輿」以言之。本條注云「服通衾﹑茵之屬﹐眞﹑副等。皆須監當之官部分擬進﹐乃爲禦物。」

【疏】議曰﹕《說文》云「璽者﹐印也。」古者尊卑共之﹐《左傳》云「襄公自楚還﹐及方城﹐季武子取卞﹐使公冶問﹐璽書﹐追而予之。」是其義也。秦漢以來﹐天子曰「璽」﹐諸侯曰「庸。開元歲中﹐攺璽曰「寶」。本條云「僞造皇帝八寶」﹐此言「禦寶」者﹐爲攝三後寶並入十惡故也。

【疏】議曰﹕合和禦藥﹐𨿽憑正方﹐中間錯謬﹐誤違本法。封題誤者﹐謂依方合訖﹐封題有誤﹐若以丸爲散﹐應冷言熱之類。

【疏】議曰﹕《周禮》﹕「食醫掌王之八珍。」所司特宜敬愼﹐營造禦膳﹐須憑《食經》﹐誤不依經﹐卽是「不敬」。

【疏】議曰﹕帝王所之﹐莫不慶幸﹐舟船旣擬供禦﹐故曰「禦幸舟船」。工匠造船﹐備盡心力﹐誤不牢固﹐卽入此條。但「禦幸舟船」以上三事﹐皆爲因誤得罪﹐設未進禦﹐亦同十惡﹔如其故爲﹐卽從「謀反」科罪。其監當官司﹐準法減科﹐不入「不敬」。

【疏】議曰﹕此謂情有觖望﹐發言謗毀﹐指斥乘輿﹐情理切害者。若使無心怨天﹐惟欲誣人罪﹐自依反坐之法﹐不入十惡之條。舊律云「言理切害」﹐今攺爲「情理切害」者﹐蓋欲原其本情﹐廣恩愼罰故也。

【疏】議曰﹕奉制出使﹐宣布四方﹐有人對捍﹐不敬制命﹐而無人臣之禮者。制使者﹐謂奉敕定名及令所司差遣者是也。七曰不孝。﹝謂告言﹑詛詈祖父母父母﹐及祖父母父母在﹐別籍﹑異財﹐若供養有闕﹔居父母喪﹐身自嫁娶﹐若作樂﹐釋服從吉﹔聞祖父母父母喪﹐匿不舉哀﹐詐稱祖父母父母死。﹞

【疏】議曰﹕善事父母曰孝。旣有違犯﹐是名「不孝」。

【疏】議曰﹕本條直云「告祖父母父母」﹐此注兼云「告言」者﹐文𨿽不同﹐其義一也。詛猶祝也﹐詈猶罵也。依本條「詛欲令死及疾苦者﹐皆以謀殺論」﹐自當「惡逆」。惟詛求愛媚﹐始入此條。問曰﹕依《賊盜律》﹕「子孫於祖父母父母求愛媚而厭﹑祝者﹐流二千里。」然厭魅﹑祝詛﹐罪無輕重。今詛爲「不孝」﹐未知厭入何條﹖答曰﹕厭﹑祝𨿽復同文﹐理乃詛輕厭重。但厭魅凡人﹐則入「不道」﹔若祝詛者﹐不入十惡。名例云「其應入罪者﹐則舉輕以明重。」然祝詛是輕﹐尙入「不孝」﹔明知厭魅是重﹐理入此條。

【疏】議曰﹕祖父母﹑父母在﹐子孫就養無方﹐出告反面﹐無自專之道。而有異財﹑別籍﹐情無至孝之心﹐名義以之俱淪﹐情節於玆並棄﹐稽之典禮﹐罪惡難容。二事旣不相須﹐違者並當十惡。

【疏】議曰﹕禮云「孝子之養親也﹐樂其心﹐不違其志﹐以其飲食而忠養之。」其有堪供而闕者﹐祖父母﹑父母告乃坐。

【疏】議曰「居父母喪﹐身自嫁娶」﹐皆謂首從得罪者。若其獨坐主婚﹐男女卽非「不孝」。所以稱「身自嫁娶」﹐以明主婚不同十惡故也。其男夫居喪娶妾﹐合免所居之一官﹔女子居喪爲妾﹐得減妻罪三等﹕並不入「不孝」。若作樂者﹐自作﹑遣人等。樂﹐謂擊鐘﹑鼓﹐奏絲﹑竹﹑匏﹑磬﹑塤﹑篪﹐歌舞﹐散樂之類。「釋服從吉」﹐謂喪制未終﹐而在二十七月之內﹐釋去衰裳而著吉服者。

【疏】議曰﹕依《禮》﹕「聞親喪﹐以哭答使者﹐盡哀而問故。」父母之喪﹐創巨尢切﹐聞卽崩殞﹐擗踴號天。今乃匿不舉哀﹐或揀擇時日者﹐並是。其「詐稱祖父母父母死」﹐謂祖父母﹑父母見在而詐稱死者。若先死而詐稱始死者﹐非。八曰不睦。﹝謂謀殺及賣緦麻以上親﹐毆告夫及大功以上尊長﹑小功尊屬。﹞

【疏】議曰﹕《禮》云「講信修睦。」《孝經》云「民用和睦。」睦者﹐親也。此條之內﹐皆是親族相犯﹐爲九族不相協睦﹐故曰「不睦」。

【疏】議曰﹕但有謀殺及賣緦麻以上親﹐無問尊卑長幼﹐總入此條。若謀殺期親尊長等﹐殺訖卽入「惡逆」。今直言謀殺﹐不言故﹑斗﹐若故﹑鬥殺訖﹐亦入「不睦」。舉謀殺未傷是輕﹐明故﹑斗已殺是重﹐輕重相明﹐理同十惡。賣緦麻以上親者﹐無問彊﹑和﹐俱入「不睦」。賣未售者﹐非。

【疏】議曰﹕依《禮》﹕「夫者﹐婦之天。」又云「妻者﹐齊也。」恐不同尊長﹐故別言夫號。大功尊長者﹐依禮﹐男子無大功尊﹐惟婦人於夫之祖父母及夫之伯叔父母是大功尊。大功長者﹐謂從父兄姊是也。「以上」者﹐伯叔父母﹑姑﹑兄姊之類。小功尊屬者﹐謂從祖父母﹑姑﹐從祖伯叔父母﹑姑﹐外祖父母﹐舅﹑姨之類。九曰不義。﹝謂殺本屬府主﹑刺史﹑縣令﹑見受業師﹐吏﹑卒殺本部五品以上官長﹔及聞夫喪匿不舉哀﹐若作樂﹐釋服從吉及攺嫁。﹞

【疏】議曰﹕禮之所尊﹐尊其義也。此條元非血屬﹐本止以義相從﹐背義乖仁﹐故曰「不義」。

【疏】議曰﹕府主者﹐依令「職事官五品以上﹐帶勛官三品以上﹐得親事﹑帳內」﹐於所事之主﹐名爲「府主」。國官﹑邑官於其所屬之主﹐亦與府主同。其都督﹑刺史﹐皆據制書出日﹔六品以下﹐皆據畫訖始是。「見受業師」﹐謂伏膺儒業﹐而非私學者。若殺訖﹐入「不義」﹔謀而未殺﹐自從雜犯。

【疏】議曰「吏」﹐謂流外官以下。「卒」﹐謂庶士﹑衛士之類。此等色人﹐類例不少﹐有殺本部五品以上官長﹐並入「不義」。官長者﹐依令﹕「諸司尙書﹐同長官之例。」

【疏】議曰﹕夫者﹐妻之天也。移父之服而服﹐爲夫斬衰﹐恩義旣崇﹐聞喪卽須號慟。而有匿哀不舉﹐居喪作樂﹐釋服從吉﹐攺嫁忘憂﹐皆是背禮違義﹐故俱爲十惡。其攺嫁爲妾者﹐非。十曰內亂。﹝謂姦小功以上親﹑父祖妾及與和者。﹞

【疏】議曰﹕《左傳》云「女有家﹐男有室﹐無相瀆。易此則亂。」若有禽獸其行﹐朋淫於家﹐紊亂禮經﹐故曰「內亂」。

【疏】議曰﹕姦小功以上親者﹐謂據禮﹐男子爲婦人著小功服而姦者。若婦人爲男夫𨿽有小功之服﹐男子爲報服緦麻者﹐非。謂外孫女於外祖父及外甥於舅之類。

【疏】議曰﹕父祖妾者﹐有子﹑無子並同﹐媵亦是﹔「及與和者」﹐謂婦人共男子和姦者﹕並入「內亂」。若被彊奸﹐後遂和可者﹐亦是。

７。八議八議﹕

【疏】議曰﹕《周禮》云「八辟麗邦法。」今之「八議」﹐周之「八辟」也。禮云「刑不上大夫。」犯法則在八議﹐輕重不在刑書也。其應議之人﹐或分液天潢﹐或宿侍旒﹐或多才多藝﹐或立事立功﹐簡在帝心﹐勛書王府。若犯死罪﹐議定奏裁﹐皆須取決宸衷﹐曹司不敢與奪。此謂重親賢﹐惇故舊﹐尊賓貴﹐尙功能也。以此八議之人犯死罪﹐皆先奏請﹐議其所犯﹐故曰「八議」。一曰議親。﹝謂皇帝袒免以上親及太皇太后﹑皇太后緦麻以上親﹐皇后小功以上親。﹞

【疏】議曰﹕義取內睦九族﹐外協萬邦﹐布雨露之恩﹐篤親親之理﹐故曰「議親」。袒免者﹐據禮有五﹕髙祖兄弟﹑曾祖從父兄弟﹑祖再從兄弟﹑父三從兄弟﹑身之四從兄弟是也。

【疏】議曰﹕太皇太后者﹐皇帝祖母也。皇太后者﹐皇帝母也。加「太」者﹐太之言大也﹐《易》稱「太極」﹐蓋取尊大之義。稱「皇」者﹐因子以明母也。其二後蔭及緦麻以上親﹐緦麻之親有四﹕曾祖兄弟﹑祖從父兄弟﹑父再從兄弟﹑身之三從兄弟是也。

【疏】議曰﹕皇后蔭小功以上親者﹐降姑之義。小功之親有三﹕祖之兄弟﹑父之從父兄弟﹑身之再從兄弟是也。此數之外﹐據禮內外諸親有服同者﹐並準此。二曰議故。﹝謂故舊。﹞

【疏】議曰﹕謂宿得侍見﹐特蒙接遇歷久者。三曰議賢。﹝謂有大徳行。﹞

【疏】議曰﹕謂賢人君子﹐言行可爲法則者。四曰議能。﹝謂有大才藝。﹞

【疏】議曰﹕謂能整軍旅﹐邪政事﹐鹽梅帝道﹐師範人倫者。五曰議功。﹝謂有大功勛。﹞

【疏】議曰﹕謂能斬將搴旗﹐摧鋒萬里﹐或率眾歸化﹐寧濟一時﹐匡救艱難﹐銘功太常者。六曰議貴。﹝謂職事官三品以上﹐散官二品以上及爵一品者。﹞

【疏】議曰﹕依令﹕「有執掌者爲職事官﹐無執掌者爲散官。」爵﹐謂國公以上。七曰議勤。﹝謂有大勤勞。﹞

【疏】議曰﹕謂大將吏恪居官次﹐夙夜在公﹐若遠使絕域﹐經涉險難者。八曰議賓。﹝謂承先代之後爲國賓者。﹞

【疏】議曰﹕《書》云「虞賓在位﹐羣後徳讓。」《詩》曰「有客有客﹐亦白其馬。」《禮》云「天子存二代之後﹐猶尊賢也。」昔武王克商﹐封夏后氏之後於杞﹐封殷氏之後於宋﹐若今周後介公﹑隋後阝公﹐並爲國賓者。

●卷二名例﹝１１條﹞

８。八議者﹝議章﹞諸八議者﹐犯死罪﹐皆條所坐及應議之狀﹐先奏請議﹐議定奏裁﹔議者﹐原情議罪﹐稱定刑之律而不正決之。

【疏】議曰﹕此名「議章」。八議人犯死罪者﹐皆條錄所犯應死之坐及錄親﹑故﹑賢﹑能﹑功﹑勤﹑賓﹑貴等應議之狀﹐先奏請議。依令﹐都堂集議﹐議定奏裁。

【疏】議曰﹕議者﹐原情議罪者﹐謂原其本情﹐議其犯罪。稱定刑之律而不正決之者﹐謂奏狀之內﹐惟云準犯依律合死﹐不敢正言絞﹑斬﹐故云「不正決之」。流罪以下﹐減一等。其犯十惡者﹐不用此律。

【疏】議曰﹕流罪以下﹐犯狀旣輕﹐所司減訖﹐自依常斷。其犯十惡者﹐死罪不得上請﹐流罪以下不得減罪﹐故云「不用此律」。

９。官爵五品以上﹝請章﹞諸皇太子妃大功以上親﹑

【疏】議曰﹕此名「請章」。皇后蔭小功以上親入議﹐皇太子妃蔭大功以上親入請者﹐尊卑降殺也。應議者期以上親及孫﹑

【疏】議曰﹕八議之人﹐蔭及期以上親及孫﹐入請。期親者﹐謂伯叔父母﹑姑﹑兄弟﹑姊妹﹑妻﹑子及兄弟子之類。又《例》云「稱期親者﹐曾﹑髙同。」及孫者﹐謂嫡孫眾孫皆是﹐曾﹑玄亦同。其子孫之婦﹐服𨿽輕而義重﹐亦同期親之例。曾﹑玄之婦者﹐非。若官爵五品以上﹐犯死罪者﹐﹝上請﹔請﹐謂條其所犯及應請之狀﹐正其刑名﹐別奏請。﹞

【疏】議曰﹕官爵五品以上者﹐謂文武職事四品以下﹑散官三品以下﹑勛官及爵二品以下﹐五品以上。此等之人﹐犯死罪者﹐並爲上請。

【疏】議曰﹕條其所犯者﹐謂條錄請人所犯應死之坐。應請之狀者﹐謂皇太子妃大功以上親﹐應議者期以上親及孫﹐若官爵五品以上應請之狀。正其刑名者﹐謂錄請人所犯﹐準律合絞﹑合斬。別奏者﹐不緣門下﹐別錄奏請﹐聽敕。流罪以下﹐減一等。其犯十惡﹐反逆緣坐﹐殺人﹐監守內姦﹑盜﹑略人﹑受財枉法者﹐不用此律。

【疏】議曰﹕流罪以下﹐減一等者﹐減訖各依本法。若犯十惡﹔反逆緣坐﹔及殺人者﹐謂故殺﹑鬥殺﹑謀殺等殺訖﹐不問首從﹔其於監守內姦﹑盜﹑略人﹑受財枉法者﹕此等請人﹐死罪不合上請﹐流罪已下不合減罪﹐故云「不用此律」。其盜不得財及姦﹑略人未得﹐並從減法。

１０。七品以上之官﹝減章﹞諸七品以上之官及官爵得請者之祖父母﹑父母﹑兄弟﹑姊妹﹑妻﹑子孫﹐犯流罪已下﹐各從減一等之例。

【疏】議曰﹕此名「減章」。「七品以上」﹐謂六品﹑七品文武職事﹑散官﹑衛官﹑勛官等身﹔「官爵得請者」﹐謂五品以上官爵﹐蔭及祖父母﹑父母﹑兄弟﹑姊妹﹑妻﹑子孫﹕犯流罪以下﹐各得減一等。若上章請人得減﹐此章亦得減﹔請人不得減﹐此章亦不得減。故云「各從減一等之例」。

１１。應議請減﹝贖章﹞諸應議﹑請﹑減及九品以上之官﹐若官品得減者之祖父母﹑父母﹑妻﹑子孫﹐犯流罪以下﹐聽贖﹔

【疏】議曰﹕此名「贖章」。應議﹑請﹑減者﹐謂議﹑請﹑減三章內人﹐亦有無官而入議﹑請﹑減者﹐故不云官也﹔及九品已上官者﹐謂身有八品﹑九品之官﹔「若官品得減者」﹐謂七品已上之官﹐蔭及祖父母﹑父母﹑妻﹑子孫﹕犯流罪以下﹐並聽贖。若應以官當者﹐自從官當法。

【疏】議曰﹕議﹑請﹑減以下人﹐身有官者﹐自從官當﹑除﹑免﹐不合畱官取蔭收贖。其加役流﹑

【疏】議曰﹕加役流者﹐舊是死刑﹐武徳年中攺爲斷趾。國家惟刑是卹﹐恩弘博愛﹐以刑者不可復屬﹐死者務欲生之﹐情軫向隅﹐恩覃祝网﹐以貞觀六年奉制攺爲加役流。反逆緣坐流﹑

【疏】議曰﹕謂緣坐反﹑逆得流罪者。其婦人﹐有官者比徒四年﹐依官當之法﹐亦除名﹔無官者﹐依畱住法﹐加杖﹑配役。子孫犯過失流﹑

【疏】議曰﹕謂耳目所不及﹐思慮所不到之類﹐而殺祖父母﹑父母者。不孝流﹑

【疏】議曰﹕不孝流者﹐謂聞父母喪﹐匿不舉哀﹐流﹔告祖父母﹑父母者絞﹐從者流﹔祝詛祖父母﹑父母者﹐流﹔厭魅求愛媚者﹐流。問曰﹕居喪嫁娶﹐合徒三年﹔或恐喝或彊﹐各合加至流罪。得入不孝流以否﹖答曰﹕恐喝及彊﹐元非不孝﹐加至流坐﹐非是正刑。律貴原情﹐據理不合。及會赦猶流者﹐

【疏】議曰﹕案《賊盜律》云「造畜蠱毒﹐𨿽會赦﹐並同居家口及教令人亦流三千里。」《斷獄律》云「殺小功尊屬﹑從父兄姊及謀反﹑大逆者﹐身𨿽會赦﹐猶流二千里。」此等並是會赦猶流。其造畜蠱毒﹐婦人有官無官﹐並依下文﹐配流如法。有官者﹐仍除名﹐至配所免居作。各不得減贖﹐除名﹑配流如法。除名者﹐免居作。﹝卽本罪不應流配而特配者﹐𨿽無官品﹐亦免居作。﹞

【疏】議曰﹕男夫犯此五流﹐假有一品已下及取蔭者﹐並不得減贖﹐除名﹑配流如法。三流俱役一年﹐稱加役流者役三年。家無兼丁者﹐依下條加杖﹑免役﹐故云「如法」。

【疏】議曰﹕犯五流之人﹐有官爵者﹐除名﹐流配﹐免居作。「卽本罪不應流配而特流配者﹐𨿽無官品﹐亦免居作」﹐謂有人本犯徒以下﹐及有蔭之人本法不合流配﹐而責情特流配者﹐𨿽是無官之人﹐亦免居作。其於期以上尊長及外祖父母﹑夫﹑夫之祖父母﹐犯過失殺傷﹐應徒﹔若故毆人至廢疾﹐應流﹔男夫犯盜謂徒以上。及婦人犯姦者﹕亦不得減贖。﹝有官爵者﹐各從除﹑免﹑當﹑贖法。﹞

【疏】議曰﹕過失殺祖父母﹑父母﹐已入五流﹔若傷﹐卽合徒罪。故云「期以上」。其於期親尊長及外祖父母﹑夫﹑夫之祖父母﹐犯過失殺及傷﹐應合徒者﹔「故毆人至廢疾應流」﹐謂恃蔭合贖﹐故毆人至廢疾﹐準犯應流者﹔「男夫犯盜徒以上」﹐謂計盜罪至徒以上﹐彊盜不得財亦同﹔及婦人犯姦者﹕並亦不得減贖。言「亦」者﹐亦如五流不得減贖之義。

【疏】議曰﹕謂故毆小功尊屬至廢疾﹐及男夫於監守內犯十惡及盜﹐婦人姦入「內亂」者﹐並合除名。若男夫犯盜﹐斷徒以上及婦人犯姦者﹐並合免官。其於期親以上尊長犯過失殺傷應徒﹐及故毆凡人至廢疾應流﹐並合官當。犯除名者﹐爵亦除﹔本犯免官﹑免所居官及官當者﹐畱爵收贖。縱有官爵合減﹐亦不得減。故云「各從除﹑免﹑當﹑贖法」。問曰﹕五流不得減贖。若會降﹐合減贖以否﹖答曰﹕五流﹐除名﹑配流﹐會降至徒以下﹐有蔭﹑應贖之色﹐更無配役之文﹐卽有聽贖者﹐有不聽贖者。止如加役流﹑反逆緣坐流﹑不孝流﹐此三流會降﹐並聽收贖。其子孫犯過失流﹐𨿽會降﹐亦不得贖。何者﹖文云「於期以上尊長犯過失殺傷應徒﹐不得減贖。」此𨿽會降﹐猶是過失應徒﹐故不合贖。其有官者﹐自準除﹑免﹑當﹑贖之例。本法旣不合例減﹐降後亦不得減科。其會赦猶流者﹐會降灼然不免。

１２。婦人有官品邑號諸婦人有官品及邑號﹐犯罪者﹐各依其品﹐從議﹑請﹑減﹑贖﹑當﹑免之律﹐不得蔭親屬。

【疏】議曰﹕婦人有官品者﹐依令﹐妃及夫人﹐郡﹑縣﹑鄕君等是也。邑號者﹐國﹑郡﹑縣﹑鄕等名號是也。婦人六品以下無邑號﹐直有官品﹐卽媵是也。依禮﹕「凡婦人﹐從其夫之爵位。」注云「生禮死事﹐以夫爲尊卑。」故犯罪應議﹑請﹑減﹑贖者﹐各依其夫品﹐從議﹑請﹑減﹑贖之法。若犯除﹑免﹑官當者﹐亦準男夫之例。故云「各從議﹑請﹑減﹑贖﹑當﹑免之律」。婦人品命旣因夫﹑子而授﹐故不得蔭親屬。若不因夫﹑子﹐別加邑號者﹐同封爵之例。

【疏】議曰﹕別加邑號者﹐犯罪一與男子封爵同﹕除名者﹐爵亦除﹔免官以下﹐並從議﹑請﹑減﹑贖之例﹐畱官收贖。

１３。五品以上妾諸五品以上妾﹐犯非十惡者﹐流罪以下﹐聽以贖論。

【疏】議曰﹕五品以上之官﹐是爲「通貴」。妾之犯罪﹐不可配決。若犯非十惡﹐流罪以下﹐聽用贖論﹔其贖條內不合贖者﹐亦不在贖限。若妾自有子孫及取余親蔭者﹐假非十惡﹐聽依贖例。

１４。兼有議請減諸一人兼有議﹑請﹑減﹐各應得減者﹐惟得以一髙者減之﹐不得累減。

【疏】議曰﹕假有一人﹐身是皇后小功親﹐合議減﹔又父有三品之官﹐合請減﹔又身有七品官﹐合例減。此𨿽三處俱合減罪﹐惟得以一議親髙者減之﹐不得累減。若從坐減﹑自首減﹑故失減﹑公坐相承減﹐又以議﹑請﹑減之類﹐得累減。

【疏】議曰﹕從坐減者﹐謂共犯罪﹐造意者爲首﹐隨從者減一等。自首減者﹐謂犯法﹐知人欲告而自首者﹐聽減二等。故失減者﹐謂判官故出人罪﹐放而還獲﹐減一等﹔通判之官不知情﹐以失論﹐失出減判官之罪五等。又﹐《斷獄律》云「斷罪﹐應決配之而聽收贖﹐應收贖而決配之﹐各減故﹑失一等。」謂故減故一等﹐失減失一等﹐是名「故失減」。公坐相承減者﹐謂同職犯公坐﹐假由判官斷罪失出﹐法減五等﹐放而還獲﹐又減一等﹔通判之官減七等﹐長官減八等﹐主典減九等。若有議﹑請﹑減之類﹐各又更減一等﹐是名「得累減」。

１５。以理去官諸以理去官﹐與見任同。解𨿽非理﹐告身應畱者﹐亦同。

【疏】議曰﹕謂不因犯罪而解者﹐若致仕﹑得替﹑省員﹑廢州縣之類﹐應入議﹑請﹑減﹑贖及蔭親屬者﹐並與見任同。

【疏】議曰﹕解𨿽非理者﹐謂責情及下考解官者﹔或𨿽經當﹑免﹐降所不至者﹐亦是告身應畱者﹕並同見任官法。贈官及視品官﹐與正官同。視六品以下﹐不在蔭親之例。

【疏】議曰﹕贈官者﹐死而加贈也。令云「養素丘園﹐徵聘不赴﹐子孫得以徵官爲蔭。」並同正官。「視品官」﹐依《官品令》﹕「薩寶府薩寶﹑ビ正等﹐皆視流內品。」若以視品官當罪﹑減﹑贖﹐皆與正官同。

【疏】議曰﹕視品稍異正官﹐故不許蔭其親屬。其薩寶旣視五品﹐聽蔭親屬。用蔭者﹐存亡同。

【疏】議曰﹕應取議﹑請﹑減蔭親屬者﹐親𨿽死亡﹐皆同存日﹐故曰「存亡同」。若藉尊長蔭而犯所蔭尊長﹐

【疏】議曰「尊長」﹐謂祖父母﹑父母﹑伯叔父母﹑姑﹑兄姊是也。及藉所親蔭而犯所親祖父母﹑父母者﹐並不得爲蔭。

【疏】議曰「所親」﹐謂旁親﹐非祖父母﹑父母及子孫﹐但旁蔭己身者﹐尊長﹑卑幼皆是。假如藉伯叔母蔭而犯伯叔母之祖父母﹑父母﹐藉侄蔭而犯侄之父母之類﹐並不得以蔭論。文稱「犯夫及義絕者﹐得以子蔭」﹐婦犯夫旣得用子蔭﹐明夫犯婦亦取子蔭可知。其子孫例別生文﹐不入「所親」之限。卽取子孫蔭者﹐違犯父﹑祖教令及供養有闕﹐亦得以蔭贖論。若取父蔭而犯祖者﹐不得爲蔭。若犯父者﹐得以祖蔭。卽毆告大功尊長﹑小功尊屬者﹐亦不得以蔭論。

【疏】議曰「大功尊長﹑小功尊屬」﹐「不睦」條中已具釋訖。若其毆告﹐亦不得蔭贖。其婦人犯夫及義絕者﹐得以子蔭。𨿽出﹐亦同。

【疏】議曰﹕婦人犯夫﹐及與夫家義絕﹐並夫在被出﹐並得以子蔭者﹐爲「母子無絕道」故也。其假版官犯流罪以下﹐聽以贖論。

【疏】議曰﹕假版授官﹐不著令﹑式﹐事關恩澤﹐不要耆年﹐聽以贖論﹐不以假版官當罪。其準律不合贖者﹐處徒以上﹐版亦除削。

１６。無官犯罪諸無官犯罪﹐有官事發﹐流罪以下以贖論。謂從流外及庶人而任流內者﹐不以官當﹑除﹑免。犯十惡及五流者﹐不用此律。

【疏】議曰﹕無官犯罪﹐有官事發﹐流罪以下﹐皆依贖法。謂從流外及庶人而任流內者﹐其除名及當﹑免﹐在身見無流內告身者﹐亦同無官例。其於「贖章」內合除﹑免﹑官當者﹐亦聽收贖。故云「不以官當﹑除﹑免」。若犯十惡﹑五流﹐各依本犯除名及配流﹐不用此條贖法﹐故云「不用此律」。問曰「無官犯罪﹐有官事發﹐流罪以下以贖論。」𨿽稱以贖﹐如有七品以上官﹐合減以否﹖答曰﹕旣稱「流罪以下以贖論」﹐據贖條內不得減者﹐此條亦不合減。自余雜犯應減者﹐並從減例。據下文「無蔭犯罪﹐有蔭事發﹐並從官蔭之法」﹐故知得依減之例。卑官犯罪﹐遷官事發﹔在官犯罪﹐去官事發﹔或事發去官﹕犯公罪流以下各勿論﹐餘罪論如律。

【疏】議曰﹕卑官犯罪﹐遷官事發者﹐謂任九品時犯罪﹐得八品以上事發之類。在官犯罪﹐去官事發者﹐謂在任時犯罪﹐去任後事發。或事發去官者﹐謂事發勾問未斷﹐便卽去職。此等三事﹐犯公罪流以下﹐各勿論。遷官者﹐但攺官者卽是﹐非獨進品始名遷官。餘罪論如律者﹐並謂私罪及公坐死罪﹐皆據律科﹐𨿽復遷官去任﹐並不免罪。問曰﹕依令﹕「內外官敕令攝他司事者﹐皆爲檢校。若比司﹐卽爲攝判。」未審此等犯公坐﹐去官免罪以否﹖答曰﹕律云「在官犯罪﹐去官事發﹔或事發去官﹕犯公罪流以下各勿論」﹐但檢校﹑攝判之處﹐卽是監臨﹐若有愆違﹐罪無減降。其有敕符差遣及比司攝判﹐攝時旣同正職﹐停攝理是去官﹐公坐流罪亦從免法。若事關宿衛﹐情狀重者﹐錄奏聽敕。其寺丞﹑縣尉之類﹐本非別司而權判者﹐不同去官之例。諸司依令當直之官﹐旣非攝判之色﹐不在去官之限。其有官犯罪﹐無官事發﹔有蔭犯罪﹐無蔭事發﹔無蔭犯罪﹐有蔭事發﹕並從官蔭之法。

【疏】議曰「有官犯罪﹐無官事發」﹐謂若有九品官犯流罪﹐合除名﹐其事未發﹐又犯徒一年﹐亦合除名﹐斷一年徒﹐以九品官當﹐並除名訖﹐其流罪後發﹐以官當流﹐比徒四年﹐前已當徒一年﹐猶有三年徒在﹐聽從官蔭之律﹐徵銅六十斤放免。其官髙應得議﹑請﹑減﹐亦準此。「有蔭犯罪﹐無蔭事發」﹐謂父祖有七品官時﹐子孫犯罪﹐父祖除名之後事發﹐亦得依七品子聽贖。其父祖或五品以上﹐當時準蔭得議﹑請﹑減﹐父祖除免之後事發﹐亦依議﹑請﹑減法。「無蔭犯罪﹐有蔭事發」﹐謂父祖無官時子孫犯罪﹐父祖得七品官事發﹐聽贖﹔若得五品官﹐子孫聽減﹔得職事三品官﹐聽請﹔蔭更髙﹐聽議。此等四事﹐各得從寬﹐故云「並從官蔭之法」。

１７。官當諸犯私罪﹐以官當徒者﹐私罪﹐謂私自犯及對制詐不以實﹑受請枉法之類。

【疏】議曰「私罪」﹐謂不緣公事﹐私自犯者﹔𨿽緣公事﹐意涉阿曲﹐亦同私罪。對制詐不以實者﹐對制𨿽緣公事﹐方便不吐實情﹐心挾隱欺﹐故同私罪。受請枉法之類者﹐謂受人囑請﹐屈法申情﹐縱不得財﹐亦爲枉法。此例旣多﹐故云「之類」也。五品以上﹐一官當徒二年﹔九品以上﹐一官當徒一年。

【疏】議曰﹕九品以上官卑﹐故一官當徒一年。五品以上官貴﹐故一官當徒二年。若犯公罪者﹐﹝公罪﹐謂緣公事致罪而無私﹑曲者。﹞各加一年當。

【疏】議曰﹕私﹑曲相須。公事與奪﹐情無私﹑曲﹐𨿽違法式﹐是爲「公坐」。各加一年當者﹐五品以上﹐一官當徒三年﹔九品以上﹐一官當徒二年。問曰﹕敕﹑制施行而違者﹐有公坐以否﹖答曰﹕譬如制﹑敕施行﹐不曉敕意而違者﹐爲失旨﹔𨿽違敕意﹐情不涉私﹐亦皆爲公坐。以官當流者﹐三流同比徒四年。

【疏】議曰﹕品官犯流﹐不合眞配﹐旣須當﹑贖﹐所以比徒四年。假有八品﹑九品官﹐犯私罪流﹐皆以四官當之﹔無四官者﹐準徒年當﹑贖。故云「三流同比徒四年」。其有二官﹐﹝謂職事官﹑散官﹑衛官同爲一官﹐勛官爲一官。﹞

【疏】議曰﹕謂職事﹑散官﹑衛官計階等者﹐旣相因而得﹐故同爲一官。其勛官﹐從勛加授﹐故別爲一官。是爲「二官」。若用官當徒者﹐職事每階各爲一官﹐勛官卽正﹑從各爲一官。先以髙者當﹐﹝若去官未敍﹐亦準此。﹞

【疏】議曰「先以髙者當」﹐謂職事等三官內﹐取最髙者當之。若去官未敍者﹐謂以理去任及𨿽不以理去任﹐告身不追者﹐亦同。並準上例﹐先以髙者當。問曰﹕律云「若去官未敍﹐亦準此。」或有去官未敍之人而有事發﹐或罪應官當以上﹐或不至官當﹐別敕令解﹐其官當敍法若爲處分﹖答曰﹕若本罪官當以上﹐別條云「以理去官與見任同」﹐卽依以官當徒之法﹕用官不盡﹐一年聽敍﹐降先品一等﹔若用官盡者﹐三載聽敍﹐降先品二等。若犯罪未至官當﹐不追告身﹐敍法依考解例﹐期年聽敍﹐不降其品。從見任解者﹐敍法在《獄官令》。先已去任﹐本罪不至解官﹐奉敕解者﹐依《刑部式》﹐敍限同考解例。本犯應合官當者﹐追毀告身。次以勛官當。

【疏】議曰﹕假有六品職事官﹐兼帶勛官柱國以上﹐犯私罪流﹐例減一等﹐合徒三年。以六品職事當徒一年﹐次以柱國當徒二年之類。問曰﹕假有人任三品﹑四品職事﹐又帶六品以下勛官﹐犯罪應官當者﹐用三品職事當訖﹐次以何官當﹖答曰﹕律云「先以髙者當」﹐卽是職事﹑散官﹑衛官中﹐取最髙品當訖。「次以勛官當」﹐卽須用六品勛官當罪﹐不得復用四品職事當之。行﹑守者﹐各以本品當﹐仍各解見任。

【疏】議曰﹕假有從五品﹐下行正六品﹐犯徒二年半私罪﹐例減一等﹐猶徒二年﹐以本階從五品官當徒二年﹐仍解六品見任。其有六品散官﹐守五品職事﹐亦犯私罪徒二年半者﹐亦用本品官當徒一年﹐余徒收贖﹐解五品職事之類。問曰﹕先有正六品上散官﹐上守職事五品﹔或有從五品官﹐下行正六品上﹐犯徒當罪﹐若爲追毀告身﹖答曰﹕律云「行﹑守者﹐各以本品當﹐仍各解見任。」其正六品上散官守五品者﹐五品所守﹐別無告身﹐旣用六品官當﹐卽與守官俱奪。若五品行六品者﹐以五品當罪﹐直解六品職事﹐其應當罪告身同階者﹐悉合追毀。若有餘罪及更犯者﹐聽以歷任之官當。歷任﹐謂降所不至者。

【疏】議曰﹕若有餘罪者﹐謂二官當罪之外﹐仍有餘徒﹔或當罪𨿽盡而更犯法﹐未經科斷者﹕聽以歷任降所不至告身﹐以次當之。其流內官而任流外職﹐犯罪以流內官當及贖徒年者﹐各解流外任。

【疏】議曰﹕假有勛官任流外職者﹐犯徒以上罪﹐以勛官當之﹔或犯徒用官不盡﹐而贖一年徒以上者﹕各解流外任。

１８。除名諸犯十惡﹑故殺人﹑反逆緣坐﹐﹝本應緣坐﹐老﹑疾免者﹐亦同。﹞

【疏】議曰「十惡」﹐謂「謀反」以下﹑「內亂」以上者。「故殺人」﹐謂不因斗競而故殺者﹔謀殺人已殺訖﹐亦同。余條稱「以謀殺﹑故殺論」﹐及云「從謀殺﹑故殺」等﹐殺訖者皆準此。其部曲﹑奴婢者非﹐案《賊盜律》「殺一家非死罪三人」﹐注云「奴婢﹑部曲非。」其故殺妾﹐及舊部曲﹑奴婢經放爲良﹐本條𨿽罪不至死﹐亦同故殺之例。反逆緣坐者﹐謂緣謀反及大逆人得流罪以上者。

【疏】議曰﹕謂緣坐之中﹐有男夫年八十及篤疾﹐婦人年六十及廢疾﹐𨿽免緣坐之罪﹐身有官品者﹐亦各除名。問曰﹕帶官應合緣坐﹐其身先亡﹐子孫後犯反﹑逆﹐亦合除名以否﹖答曰﹕緣坐之法﹐惟據生存。出養入道﹐尙不緣坐﹐無宜先死﹐到遣除名。理務弘通﹐告身不合追毀。告身𨿽不合追毀﹐亦不得以爲蔭。獄成者﹐𨿽會赦﹐猶除名。獄成﹐謂贓狀露驗及尙書省斷訖未奏者。

【疏】議曰﹕犯十惡等罪﹐獄成之後﹐𨿽會大赦﹐猶合除名。獄若未成﹐卽從赦免。注云贓狀露驗者﹐贓謂所犯之贓﹐見獲本物﹔狀謂殺人之類﹐得狀爲驗。𨿽在州縣﹐並名獄成。「及尙書省斷訖未奏者」﹐謂刑部覆斷訖﹐𨿽未經奏者﹐亦爲獄成。此是赦後除名﹐常赦不免之例。卽監臨主守﹐於所監守內犯姦﹑盜﹑略人﹐若受財而枉法者﹐亦除名﹔姦﹐謂犯良人。盜及枉法﹐謂贓一疋者。獄成會赦者﹐免所居官。﹝會降者﹐同免官法。﹞

【疏】議曰「監守內姦」﹐謂犯良人。「盜及枉法」﹐謂贓一疋者。略人者﹐不和爲略﹔年十歲以下﹐𨿽和亦同略法。律文但稱「略人」﹐卽不限將爲良賤。獄成者﹐亦同上法除名。會赦者﹐免所居官。此是赦後仍免所居之一官﹐亦爲常赦所不免。問曰﹕監守內略人﹐罪當除名之色。奴婢例非良人之限﹔若監守內略部曲﹐亦合除名以否﹖答曰﹕據殺一家非死罪三人乃入「不道」﹐奴婢﹑部曲不同良人之例﹔彊盜﹐若傷財主部曲﹐卽同良人。各於當條見義﹐亦無一定之理。今略良人及奴婢﹐並合除名。舉略奴婢是輕﹐計贓入除名之法﹔略部曲是重﹐明知亦合除名。又﹐《鬥訟律》云「毆傷部曲﹐減凡人一等﹐奴婢又減一等。」又令云「轉易部曲事人﹐聽量酬衣食之直。」旣許酬衣食之直﹐必得一疋以上﹐準贓卽同奴婢﹐論罪又減良人。今準諸條理例除名﹐故爲合理。又問﹕依律﹕「共盜者﹐並贓論。」其有共受枉法之贓﹐合並贓科罪否﹖答曰「枉法」條中﹐無「並贓」之語﹐惟云「官人受財﹐復以所受之財分求余官﹐元受者並贓論﹐餘各依己分法。」其有共謀受者﹐不同元受之例﹐不合並贓得罪﹐各依己分爲首從科之。

【疏】議曰﹕降旣節級減罪﹐不合悉原﹐故降除名之科﹐聽從免官之法。假令降罪悉盡﹐亦依免官之例。卽降後重斷﹐仍未奏畫﹐更逢赦降﹐猶合免所居之官。其雜犯死罪﹐卽在禁身死﹐若免死別配及背死逃亡者﹐並除名﹔﹝皆謂本犯合死而獄成者。﹞

【疏】議曰「其雜犯死罪」﹐謂非上文十惡﹑故殺人﹑反逆緣坐﹑監守內姦﹑盜﹑略人﹑受財枉法中死罪者。卽在禁身死者﹐謂犯罪合死﹐在禁身亡。若免死別配者﹐謂本犯死罪﹐蒙恩別配流﹑徒之類。「及背死逃亡者」﹐謂身犯死罪﹐背禁逃亡者。此等四色﹐所犯獄成﹐並從除名之律﹐故注云「皆謂本犯合死而獄成者」。背死逃亡者﹐卽斷死除名﹐依法奏畫﹐不待身至。其下文「犯流徒獄成逃走」﹐亦準此。會降者﹐聽從當﹑贖法。

【疏】議曰﹕雜犯死罪以下﹐未奏畫逢降﹐有官者聽官當﹐有蔭者依贖法。本法不得蔭贖者﹐亦不在贖限。其會赦者﹐依令解見任職事。問曰﹕文云「十惡﹑故殺人﹑反逆緣坐﹐會赦猶除名。雜犯死罪等﹐會降從當贖法。」若有別蒙敕放及會慮減罪﹐得同赦﹑降以否﹖答曰﹕若使普覃惠澤﹐非涉殊私﹐雨露平分﹐自依恆典。如有特奉鴻恩﹐總蒙原放﹐非常之斷﹐人主專之﹐爵命並合如初﹐不同赦﹑降之限。其有會慮減罪﹐計與會降不殊﹐當免之科﹐須同降法﹔慮若全免﹐還從特放之例。又問﹕加役流以下五流﹐犯者除名﹑配流如法。未知會赦及降﹐若爲處分﹖答曰﹕會赦猶流﹐常赦所不免﹐𨿽會赦﹑降﹐仍依前除名﹑配流。其不孝流﹑反逆緣坐流﹐𨿽會赦﹐亦除名。子孫犯過失流﹐會赦﹐免罪﹔會降﹐有官者聽依當﹑贖法。其加役流﹐犯非一色﹐入十惡者﹐𨿽會赦﹑降﹐仍合除名﹔稱「以枉法論」﹑「監守內以盜論」者﹐會赦免所居官﹐會降同免官之法﹔自余雜犯﹐會赦從原﹐會降依當﹑贖法。凡斷罪之法﹐應例減者﹐先減後斷。其五流先不合減者﹐𨿽會降後﹐亦不合減科。

●卷三名例﹝１０條﹞

１９。免官諸犯姦﹑盜﹑略人及受財而不枉法﹔﹝並謂斷徒以上。﹞

【疏】議曰「姦﹑盜﹑略人」﹐並謂監臨外犯罪。及受財而不枉法者﹐謂𨿽卽因事受財﹐於法無曲。並謂斷徒以上者。若犯流﹑徒﹐獄成逃走﹔

【疏】議曰﹕犯流﹑徒者﹐謂非疑罪及過失﹐此外犯流﹑徒者。「獄成逃走」﹐謂減訖仍有徒刑﹔若依令責保參對及合徒不禁﹐亦同。律旣不注限日﹐推勘逃實卽坐。問曰﹕免所居官之法﹐依律「比徒一年」。此條犯徒﹑流逃走﹐卽獲免官之坐﹐未知免所居官人逃亡﹐亦入犯徒免官以否﹖答曰﹕免所居官之色﹐亦有罪不至徒。本罪若其合徒﹐逃者卽當免官之坐﹔若犯杖罪逃走﹐便異本犯徒﹑流﹐以其元是杖刑﹐不入免官之法。祖父母﹑父母犯死罪﹐被囚禁﹐而作樂及婚娶者﹕免官。﹝謂二官並免。爵及降所不至者﹐聽畱。﹞

【疏】議曰﹕曾﹑髙以下﹐祖父母﹑父母犯死罪﹐見被囚禁﹐其子孫若作樂者﹐自作﹑遣人作者並同﹐上條遣人與自作不殊﹐此條理亦無別。「及婚娶者」﹐止據男夫娶妻﹐不言嫁娶者﹐明婦人不入此色。自「犯姦﹑盜」以下﹐並合免官。

【疏】議曰「二官」爲職事官﹑散官﹑衛官爲一官﹐勛官爲一官。此二官並免﹐三載之後﹐降先品二等敍。「爵及降所不至者﹐聽畱」﹐爵者﹐王及公﹑侯﹑伯﹑子﹑男。「降所不至者」﹐謂二等以外﹐歷任之官是也。若會降有餘罪者﹐聽從官當﹑減﹑贖法。

２０。免所居官諸府號﹑官稱犯父祖名﹐而冒榮居之﹔

【疏】議曰﹕府號者﹐謂盛臺﹑府﹑寺之類。官稱者﹐謂尙書﹑將軍﹑卿﹑監之類。假有人父祖名常﹐不得任太常之官﹔父祖名卿﹐亦不合任卿職。若有受此任者﹐是謂「冒榮居之」。選司惟責三代官名﹐若犯髙祖名者﹐非。祖父母﹑父母老疾無侍﹐委親之官﹔

【疏】議曰﹕老謂八十以上﹐疾謂篤疾﹐並依令合侍。若不侍﹐委親之官者。其有才業灼然﹐要藉驅使者﹐令帶官侍﹐不拘此律。問曰﹕親老疾合侍﹐今求選得官﹐將親之任﹐同「委親之官」以否﹖又﹐得官之後﹐親始老疾﹐不請解侍﹐復合何罪﹖答曰﹕委親之官﹐依法有罪。旣將之任﹐理異委親﹔及先已任官﹐親後老疾﹐不請解侍﹕並科「違令」之罪。在父母喪﹐生子及娶妾﹐

【疏】議曰﹕在父母喪生子者﹐皆謂二十七月內而懷胎者。若父母未亡以前而懷胎﹐𨿽於服內而生子者﹐不坐﹔縱除服以後始生﹐但計胎月是服內而懷者﹐依律得罪。其娶妾﹐亦準二十七月內爲限。兄弟別籍﹑異財﹐冒哀求仕﹔

【疏】議曰﹕居喪未滿二十七月﹐兄弟別籍﹑異財﹐其別籍﹑異財不相須。「冒哀求仕」﹐謂父母喪﹐礻覃制未除及在心喪內者。並合免所居之一官﹐並不合計閏。若姦監臨內雜戶﹑官戶﹑部曲妻及婢者﹕免所居官。﹝謂免所居之一官。若兼帶勛官者﹐免其職事。卽因冒榮遷任者﹐並追所冒告身。﹞

【疏】議曰﹕雜戶者﹐謂前代以來﹐配隸諸司職掌﹐課役不同百姓﹐依令「老免﹑進盯受田﹐依百姓例」﹐各於本司上下。官戶者﹐亦謂前代以來﹐配隸相生﹐或有今朝配沒﹐州縣無貫﹐惟屬本司。部曲妻者﹐通娶良人女爲之。「及婢者」﹐官私婢亦同。但在監臨之內姦者﹐彊﹑和並是。從「府號﹑官稱」以下﹐犯者並合免所居官。

【疏】議曰﹕稱免所居官者﹐職事﹑散官﹑衛官同階者﹐總爲一官。若有數官﹐先追髙者﹔若帶勛官﹐免其職事﹔如無職事﹐卽免勛官髙者。

【疏】議曰﹕假有父祖名常﹐冒任太常之職﹐秩滿之後﹐遷任髙官﹐事發論刑﹐先免所居髙品﹐前得冒榮告身仍須追奪。

２１。除免官當敍法諸除名者﹐官爵悉除﹐課役從本色﹐

【疏】議曰﹕若犯除名者﹐謂出身以來﹐官爵悉除。課役從本色者﹐無蔭同庶人﹐有蔭從蔭例﹐故云「各從本色」。又﹐依令﹕「除名未敍人﹐免役輸庸﹐並不在雜徭及徵防之限。」六載之後聽敍﹐依出身法。

【疏】議曰﹕稱六載聽敍者﹐年之與載﹐異代別名﹐假有元年犯罪﹐至六年之後﹐七年正月始有敍法﹐其間𨿽有閏月﹐但據載言之﹐不以稱年﹐要以三百六十日爲限。「一依出身法」﹐犯除名人年滿之後﹐敍法依《選舉令》﹕「三品以上﹐奏聞聽敕。正四品﹐於從七品下敍﹔從四品﹐於正八品上敍﹔正五品﹐於正八品下敍﹔從五品﹐於從八品上敍﹔六品﹑七品﹐並於從九品上敍﹔八品﹑九品﹐並於從九品下敍。若有出身品髙於此法者﹐聽從髙。」「出身」﹐謂藉蔭及秀才﹑明經之類。準此令文﹐出身髙於常敍﹐自依出身法﹔出身卑於常敍﹐自依常敍。故云「出身品髙者﹐聽從髙」。又﹐《軍防令》﹕「勛官犯除名﹐限滿應敍者﹐二品於驍騎尉敍﹐三品於飛騎尉敍﹐四品於云騎尉敍﹐五品以下於武騎尉敍。」若本犯不至免官﹐而特除名者﹐敍法同免官例。﹝婦人因夫﹑子得邑號﹐犯除名者﹐年滿之後﹐夫﹑子見在有官爵者﹐聽依式敍。﹞

【疏】議曰﹕本犯不至免官者﹐情在可責而特除名﹐矜其所犯先輕﹐故許同免官之例收敍。問曰﹕本犯𨿽非免官﹐當徒用官並盡﹐依律﹕「當徒用官盡者﹐敍限同免官。」未知當徒用官不盡﹐今被特責除名﹐敍法亦同免官以否﹖答曰﹕凡稱除名﹑官當﹐不論本犯輕重﹐從例除﹑免﹐不計徒年。罪不至免官而特除名者﹐止論正犯免官之法﹐當徒官盡不在其中。

【疏】議曰﹕婦人因夫﹑子而得邑號﹐曰夫人﹑郡君﹑縣君﹑鄕君等。其身犯罪而得除名﹐年滿敍日﹐計夫﹑子見在有官爵﹐仍合授夫人﹑郡﹑縣﹑鄕君者﹐並依前授﹐不降其品﹔若夫﹑子被降官者﹐並依降授法﹔如夫﹑子進官者﹐聽依髙敍。其婦人敍法﹐令備明文﹐爲因夫﹑子官爵﹐故不依降減之例。問曰﹕婦人不因夫﹑子﹐別加邑號﹐犯除名者﹐合敍以否﹖答曰﹕律云「不因夫﹑子﹐別加邑號者﹐同封爵之例。」爵無常敍之法﹐除名不合更敍。免官者﹐三載之後﹐降先品二等敍。

【疏】議曰﹕稱「載」者﹐理與六載義同﹐亦止取三載之後﹐入四年聽敍。「降先品二等」﹐正四品以下﹐一階爲一等﹔從三品以上及勛官﹐正﹑從各爲一等。假有正四品上免官﹐三載之後﹐得從四品上敍。上柱國免官﹐三載之後﹐從上護軍敍。是爲「三載之後﹐降先品二等敍」。免所居官及官當者﹐期年之後﹐降先品一等敍。

【疏】議曰「免所居官及官當」﹐罪又輕﹐故至期年聽敍。稱「期」者﹐匝四時曰期﹐從敕出解官日﹐至來年滿三百六十日也。稱「年」者﹐以三百六十日。稱「載」者﹐取其三載﹑六載之後﹐不計日月。若本犯不至免所居官及官當﹐而特免官者﹐敍法同免所居官。

【疏】議曰﹕本犯不至免所居官者﹐謂非「府號﹑官稱犯父祖名」以下等罪。本犯不至官當者﹐謂九品以上犯私罪不至一年徒﹐公罪不至二年徒﹔五品以上犯私罪不至二年徒﹐公罪不至三年徒。特敕免官者﹐敍法一同免所居官﹐期年降先品一等敍﹐故云「敍法同免所居官」。其免官者﹐若有二官﹐各聽依所降品敍。﹝若勛官降一等者﹐從上柱國削授柱國﹔降二等者﹐削授上護軍之類。卽降品卑於武騎尉者﹐聽從武騎尉敍。﹞

【疏】議曰「二官」﹐謂職事等帶勛官﹐前已釋訖。若犯免官﹐職事﹑勛官並免。假從正六品上職事免官﹐降至從六品上敍﹔又帶上柱國﹐亦免﹐從上護軍敍。此是「各聽依所降品敍」。故注云「若勛官降一等者﹐從上柱國削授柱國﹔降二等者﹐削授上護軍之類。卽降品卑於武騎尉者﹐聽從武騎尉敍。」卽免官﹑免所居官及官當﹐斷訖更犯﹐余有歷任官者﹐各依當﹑免法﹐﹝兼有二官者﹐先以髙者當。﹞

【疏】議曰﹕假有人犯免官及免所居官﹐或以官當徒﹐各用一官﹑二官當免訖﹐更犯徒﹑流﹐或犯免官﹑免所居官﹑官當﹐余有歷任之官告身在者﹐各依上法當﹑免。未斷更犯﹐通以降所不至者當之。

【疏】議曰﹕此旣重犯之人﹐明非見任職事。若有勛官﹑職事二官﹐先以髙者當。假有前任六品職事及五品勛官﹐先以勛官當﹔若當罪不盡﹐亦以次髙者當﹐不限勛官﹑職事。仍累降之﹔所降𨿽多﹐各不得過四等。各﹐謂二官各降﹐不在通計之限。

【疏】議曰﹕假有前犯免官﹐已降二等﹔又犯免官﹐或當徒官盡﹐亦降二等。故云「仍累降之」。卽𨿽斷訖更犯﹐經三度以上﹐敍日止依此律再降四等法。其免所居官及當徒用官不盡﹐斷訖更犯﹐後敍各降一等﹐及至四度重犯﹐總降四等﹐後犯𨿽多﹐止以四等爲限。或頻犯免官訖﹐又再犯免所居官者﹐亦各計所犯﹐降四等敍之。故云「所降𨿽多﹐各不得過四等」。

【疏】議曰﹕職事﹑散官﹑衛官爲一官﹐所降不得過四等﹔勛官爲一官﹐所降亦不得過四等。此二官﹐犯者各降四等爲法﹐不在通計之限。若官盡未敍﹐更犯流以下罪者﹐聽以贖論。敍限各從後犯計年。

【疏】議曰﹕謂用官當﹑免並盡﹐未到敍日﹐更犯流罪以下者﹐聽以贖論。以其年限未充﹐必有敍法﹐故免決配﹐聽依贖論。本犯不合贖者﹐亦不得贖。問曰﹕此條內有毆告大功尊長﹑小功尊屬者﹐合以贖論否﹖答曰﹕上條「毆告大功尊長﹑小功尊屬﹐不得以蔭論」﹐今此自身官盡﹐聽以贖論﹐卽非用蔭之色﹐聽同贖法。

【疏】議曰﹕犯免官及免所居官﹐未敍﹐更犯免官及免所居官﹑官當者﹐各依後犯﹐計年聽敍。官盡更犯﹐聽依贖法。若犯當免官﹐更三載之後聽敍﹔免所居官者﹐更期年之後聽敍。其犯徒﹑流不合贖而眞配者﹐流卽依令六載﹐徒則役滿敍之。𨿽役滿﹐仍在免官限內者﹐依免官敍例。不在課役之限。𨿽有歷任之官﹐不得預朝參之例。

【疏】議曰﹕不在課役者﹐謂有敍限﹐故免其課役。𨿽有歷任之官者﹐假有一品職事﹐犯當免官﹐仍有歷任二品以下官﹐未敍之間﹐不得預朝參之例。其免所居官及以官當徒﹐限內未敍者﹐亦準此。

２２。以官當徒不盡諸以官當徒者﹐罪輕不盡其官﹐畱官收贖﹔官少不盡其罪﹐餘罪收贖。

【疏】議曰﹕假有五品以上官﹐犯私坐徒二年﹐例減一等﹐卽是「罪輕不盡其官﹐畱官收贖」。官少不盡其罪者﹐假有八品官﹐犯私坐一年半徒﹐以官當徒一年﹐餘罪半年收贖之類。其犯除﹑免者﹐罪𨿽輕﹐從例除﹑免﹔

【疏】議曰﹕假有五品以上職事及帶勛官﹐於監臨內盜絹一疋﹐本坐合杖八十﹐仍須準例除名﹔或受財六疋一尺而不枉法﹐本坐徒一年半﹐亦準例免官﹔或姦監臨內婢﹐合杖九十﹐亦準例免所居官。罪若重﹐仍依當﹑贖法。

【疏】議曰﹕凡是除名﹑免官﹐本罪𨿽輕﹐從例除﹑免。罪重者﹐各準所犯﹐準當流﹑徒及贖法。假有職事正七品上﹐復有歷任從七品下﹐犯除名﹑流﹐不合例減者﹐以流比徒四年﹐以正七品上一官當徒一年﹐又以從七品下一官當徒一年﹐更無歷任及勛官﹐卽徵銅四十斤﹐贖二年徒坐﹐仍準例除名﹔若罪當免官者﹐亦準此當﹑贖法﹐仍依例免官。此名「罪若重﹐仍依當﹑贖法」。其除爵者﹐𨿽有餘罪﹐不贖。

【疏】議曰﹕爵者﹐旣得傳授子孫﹐所以義同帶礪。今並除削﹐在責已深﹐爲其國除﹐故有殘罪不贖。

２３。除免比徒諸除名者﹐比徒三年﹔免官者﹐比徒二年﹔免所居官者﹐比徒一年。流外官不用此律。謂以輕罪誣人及出入之類﹐故制此比。若所枉重者﹐自從重。

【疏】議曰﹕除名﹑免官﹑免所居官﹐罪有差降﹐故量輕重﹐節級比徒。流外之職﹐品秩卑微﹐誣告反坐﹐與白丁無異﹐故云「不用此律」。

【疏】議曰﹕假有人告五品以上官﹐監臨主守內盜絹一疋﹐若事實﹐盜者合杖八十﹐仍合除名﹔若虛﹐誣告人不可止得杖罪﹐故反坐比徒三年。免官者﹐謂告五品於監臨外盜絹五疋﹐科徒一年﹐仍合免官﹔若虛﹐反坐不可止科徒一年﹐故比徒二年。免所居官者﹐謂告監臨內姦婢﹐合杖九十﹐姦者合免所居官﹔若虛﹐反坐不可止得杖罪﹐故比徒一年。及出入之類者﹐謂不盜監臨內物﹐官人枉判作盜所監臨﹔或實盜監臨﹐官人判作不盜。卽是官司出入除名﹐比徒三年﹔若出入免官者﹐比徒二年﹔出入免所居官﹐比徒一年之法。其藏匿罪人﹐若過致資給﹐或爲保﹑證及故縱等﹐有除﹑免者﹐皆從比徒之例﹐故云「之類」。

【疏】議曰﹕謂誣告及出入之罪﹐重於比徒之法者﹐自從「反坐」等重法科之﹐不復仍準比徒之法。若誣告道士﹑女官應還俗者﹐比徒一年﹔其應苦使者﹐十日比笞十﹔官司出入者﹐罪亦如之。

【疏】議曰﹕依格﹕「道士等輒著俗服者﹐還俗。」假有人告道士等輒著俗服﹐若實﹐並須還俗﹔旣虛﹐反坐比徒一年。「其應苦使者﹐十日比笞十」﹐依格﹕「道士等有歷門教化者﹐百日苦使。」若實不教化﹐枉被誣告﹐反坐者誣告苦使十日比笞十﹐百日杖一百。「官司出入者」﹐謂應斷還俗及苦使﹐官司判放﹔或不應還俗及苦使﹐官司枉入﹕各依此反坐徒﹑杖之法﹐故云「亦如之」。失者﹐各從本法。

２４。猻充應配諸犯流應配者﹐三流俱役一年。﹝本條稱加役流者﹐流三千里﹐役三年。役滿及會赦免役者﹐卽於配處從戶口例。﹞

【疏】議曰﹕犯流﹐若非官當﹑收贖﹑老疾之色﹐卽是應配之人。三流遠近𨿽別﹐俱役一年爲例。加役流者﹐本法旣重﹐與常流理別﹐故流三千里﹐居役三年。

【疏】議曰﹕役滿一年及三年﹐或未滿會赦﹐卽於配所從戶口例﹐課役同百姓。應選者﹐須滿六年﹐故令云「流人至配所﹐六載以後聽仕。」反逆緣坐流及因反﹑逆免死配流﹐不在此例。卽本犯不應流而特配流者﹐三載以後亦聽仕。妻妾從之。

【疏】議曰﹕妻妾見已成者﹐並合從夫。依令﹕「犯流斷定﹐不得棄放妻妾。」問曰﹕妻有「七出」及「義絕」之狀﹐合放以否﹖答曰﹕犯「七出」者﹐夫若不放﹐於夫無罪。若犯流聽放﹐卽假僞者多﹐依令不放﹐於理爲允。犯「義絕」者﹐官遣離之﹐違法不離﹐合得徒罪。「義絕」者離之﹐「七出」者不放。父祖子孫欲隨者﹐聽之。

【疏】議曰﹕曾﹑髙以下﹐及玄孫以上﹐欲隨流人去者﹐聽之。移鄕人家口﹐亦準此。

【疏】議曰﹕移鄕人﹐妻妾隨之﹐父祖子孫欲隨者聽﹐不得棄放妻妾﹐皆準流人﹐故云「亦準此」。若流﹑移人身喪﹐家口𨿽經附籍﹐三年內願還者﹐放還﹔

【疏】議曰﹕籍謂三年一造﹐申送尙書省。流人若到配所三年﹐必經造籍﹐故云「𨿽經附籍」﹐三年內聽還。旣稱「願還」﹐卽不願還者聽祝卽造畜蠱毒家口﹐不在聽還之例。下條準此。

【疏】議曰﹕依本條﹕「造畜蠱毒﹐並同居家口𨿽會赦﹐猶流。」況此已至配所﹐故云「不在聽還之例」。

【疏】議曰﹕謂下條云「流人逃者身死﹐所隨家口仍準上法聽還。」上有「下條準此」之語﹐下有「準上法」之文﹐家口合還及不合還﹐一準上條之義。

２５。流配人在道會赦諸流配人在道會赦﹐計行程過限者﹐不得以赦原。﹝謂從上道日總計﹐行程有違者。﹞

【疏】議曰「行程」﹐依令﹕「馬﹐日七十里﹔驢及步人﹐五十里﹔車﹐三十里。」其水程﹐江﹑河﹑餘水沿溯﹐程各不同。但車馬及步人同行﹐遲速不等者﹐並從遲者爲限。

【疏】議曰﹕假有配流二千里﹐準步程合四十日﹐若未滿四十日會赦﹐不問已行遠近﹐並從赦原。從上道日總計﹐行程有違者﹐卽不在赦限。有故者﹐不用此律。

【疏】議曰﹕故謂病患﹑死亡及請糧之類。準令﹕「臨時應給假者及前有阻難﹐不可得行﹐聽除假。」故不入程限。故云「不用此律」。若程內至配所者﹐亦從赦原。

【疏】議曰﹕假有人流二千里﹐合四十日程﹐四十日限前已至配所﹐而遇恩赦者﹐亦免。逃亡者𨿽在程內﹐亦不在免限。卽逃者身死﹐所隨家口仍準上法聽還。

【疏】議曰﹕行程之內逃亡﹐𨿽遇恩赦﹐不合放免。卽逃者身死﹐所隨家口𨿽已附籍﹐三年內願還者﹐準上法聽還。

２６。犯死罪應侍家無期親成丁諸犯死罪非十惡﹐而祖父母﹑父母老疾應侍﹐家無期親成丁者﹐上請。

【疏】議曰﹕謂非「謀反」以下﹑「內亂」以上死罪﹐而祖父母﹑父母﹐通曾﹑髙祖以來﹐年八十以上及篤疾﹐據令應侍﹐戶內無期親年二十一以上﹑五十九以下者﹐皆申刑部﹐具狀上請﹐聽敕處分。若敕許充侍﹐家有期親進丁及親終﹐更奏﹔如元奉進止者﹐不奏。家無期親成丁者﹐律意屬在老疾人期親﹐其曾﹑髙於曾﹑玄非期親﹐縱有﹐亦合上請。若有曾﹑玄數人﹐其中有一人犯死罪﹐則不上請。犯流罪者﹐﹝權畱養親﹐謂非會赦猶流者。﹞

【疏】議曰﹕犯流罪者﹐𨿽是五流及十惡﹐亦得權畱養親。會赦猶流者﹐不在權畱之例。其權畱者﹐省司判聽﹐不須上請。不在赦例﹐﹝仍準同季流人未上道﹐限內會赦者﹐從赦原。﹞

【疏】議曰﹕權畱養親﹐動經多載﹐𨿽遇恩赦﹐不在赦限。依令﹕「流人季別一遣。」同季流人﹐若未上道而會赦者﹐得從赦原。課調依舊。

【疏】議曰﹕侍丁﹐依令「免役﹐惟輸調及租」。爲其充侍未流﹐故云「課調依舊」。問曰﹕死罪囚家無期親﹐上請﹐敕許充侍。若逢恩赦﹐合免死以否﹖答曰﹕權畱養親﹐不在赦例﹐旣無「各」字﹐止爲流人。但死罪上請﹐敕許畱侍﹐經赦之後﹐理無殺法﹐況律無不免之制﹐卽是會赦合原。又﹐斷死之徒﹐例無輸課﹐𨿽得畱侍﹐課不合徵﹐免課г恩﹐理用爲允。又問﹕死罪是重﹐流罪是輕。流罪養親﹐逢赦不免﹔死罪畱侍﹐得會恩。則死刑何得從寬﹐流坐乃翻爲急﹐輕重不類﹐義有惑焉。答曰﹕死罪上請﹐惟聽敕裁。流罪侍親﹐準律合住。合住者﹐須依常例﹔敕裁者﹐已沐殊恩。豈將恩許之人﹐比同曹判之色﹖以此甄異﹐非爲重輕。若家有進丁及親終期年者﹐則從流。計程會赦者﹐依常例。

【疏】議曰﹕本爲家無成丁﹐故許畱侍﹐若家有期親進丁及親終已經期年者﹐並從流配之法。計程會赦者﹐一準流人常例。卽至配所應侍﹐合居作者﹐亦聽親終期年﹐然後居作。

【疏】議曰﹕流人至配所﹐親老疾應侍者﹐並依侍法。合居作者﹐亦聽親終期年﹐然後居作。問曰﹕犯死罪聽侍﹐流人權畱養親﹐中間各犯死罪以下﹐若爲科斷﹖答曰﹕依下文﹕「犯罪已發及已配而更爲罪者﹐各重其事。」若死囚重犯死罪﹐亦同犯流加杖法。若本坐是絞﹐重犯斬刑﹐卽須攺斷從斬﹔準前更犯絞者﹐亦依加杖例﹐若依前應侍﹐仍更重請。若犯流﹑徒者﹐各準流﹑徒之法。杖罪以下﹐依數決之。流人聽侍者﹐犯死罪上請。若犯流﹐依畱住法加杖﹔侍親終﹐於配所累役。犯徒應役亦準此。應蔭贖者﹐各依本法。

２７。犯徒應役家無兼丁諸犯徒應役而家無兼丁者﹐﹝妻年二十一以上﹐同兼丁之限。婦女家無男夫兼丁者﹐亦同。﹞

【疏】議曰﹕應役者﹐謂非應收贖之人﹐法合役身。「而家無兼丁者」﹐謂戶內全無兼叮妻同兼丁﹐婦女𨿽復非丁﹐據《禮》「與夫齊體」﹐故年二十一以上同兼丁之限。其婦人犯徒﹐戶內無男夫年二十一以上﹐亦同無兼丁例。言以上者﹐謂五十九以下。其殘疾﹐旣免丁役﹐亦非兼丁之限。問曰﹕家內𨿽有二丁﹐俱犯徒坐﹐或一人先從徵防﹐或任官﹐或逃走及被禁﹐並同兼丁以否﹖答曰﹕家無兼丁﹐免徒加杖者﹐矜其糧餉乏絕﹐又恐家內困窮。一家二丁﹐俱在徒役﹐理同無丁之法﹐便須決放一人。徵防之徒﹐遠從戍役﹐及犯徒罪以上﹐獄成在禁﹐同無兼丁之例﹐據理亦是弘通。居官之人﹐𨿽非丁色﹐身旣見居榮祿﹐不可同無兼丁。若兼丁逃走在未發之前﹐旣不預知﹐得同無兼丁之限。如家人犯徒﹐事發後﹐兼丁然始逃亡﹐若其許同無丁﹐便是長其姦詐﹐卽同有丁之限﹐依法役身。又問﹕二人俱徒﹐許決放一人。若三人俱犯徒坐﹐家內更無兼丁﹐若爲決放﹖答曰﹕律稱「家無兼丁」﹐本謂全無丁者。三人決放一人﹐卽是家有丁在﹐足堪糧餉﹐不可更放一人。若一家四人徒役﹐決放二人﹐其徒有年月及尊卑不等者﹐先從見應役日少者決放﹔役日若停﹐卽決放尊長。其夫妻並徒﹐更無兼丁者﹐決放其婦。徒一年﹐加杖一百二十﹐不居作﹔一等加二十。﹝流至配所應役者亦如之。﹞

【疏】議曰「徒一年﹐加杖一百二十﹐一等加二十」﹐卽是半年徒加杖二十。「不居作」﹐旣已加杖﹐故免居作。「流至配所應役者」﹐謂流人應合居役﹐家無兼丁﹐應加杖者﹐亦準此。若徒年限內無兼丁者﹐總計應役日及應加杖數﹐準折決放。

【疏】議曰﹕徒限未滿﹐兼丁死亡﹐或入老﹑疾﹐或犯罪﹑徵防﹐見無兼丁者﹐若犯徒一年﹐三百六十日合杖一百二十﹐卽三十日當杖十﹔若犯一年半徒﹐五百四十日合杖一百四十﹐卽是三十八日當杖十﹔若犯二年徒﹐七百二十日合杖一百六十﹐卽是四十五日當杖十﹔若犯二年半徒﹐九百日合杖一百八十﹐卽五十日當杖十﹔若犯三年徒﹐一千八十日合杖二百﹐卽五十四日當杖十﹔若犯三年半徒﹐一千二百六十日亦合杖二百﹐卽六十三日當杖十﹔若犯四年徒﹐一千四百四十日亦合杖二百﹐卽七十二日當杖十。其役日未盡﹐不滿杖十者﹐律云「加者﹐數滿乃坐。」旣不滿十﹐據理放之。盜及傷人者﹐不用此律。﹝親老疾合侍者﹐仍從加杖之法。﹞

【疏】議曰「盜及傷人」﹐徒以上並合配徒﹐不入加杖之例。諸條稱「以盜論」及「以故殺傷論」﹑「以鬥殺傷論」者﹐各同眞盜及眞殺傷人之法。「親老疾合侍者」﹐謂有祖父母﹑父母年八十以上及篤疾合侍﹐家無兼丁者﹐𨿽犯盜及傷人﹐仍依前加杖之法。

２８。工樂雜戶及婦人犯流決杖諸工﹑樂﹑雜戶及太常音聲人﹐

【疏】議曰﹕工﹑樂者﹐工屬少府﹐樂屬太常﹐並不貫州縣。雜戶者﹐散屬諸司上下﹐前已釋訖。「太常音聲人」﹐謂在太常作樂者﹐元與工﹑樂不殊﹐俱是配隸之色﹐不屬州縣﹐惟屬太常﹐義寧以來﹐得於州縣附貫﹐依舊太常上下﹐別名「太常音聲人」。犯流者﹐二千里決杖一百﹐一等加三十﹐畱住﹐俱役三年﹔犯加役流者﹐役四年。

【疏】議曰﹕此等不同百姓﹐職掌惟在太常﹑少府等諸司﹐故犯流者不同常人例配﹐合流二千里者﹐決杖一百﹔二千五百里者﹐決杖一百三十﹔三千里者﹐決杖一百六十﹔俱畱住﹐役三年。「犯加役流者﹐役四年」﹐《名例》云「累徒流應役者﹐不得過四年。」故三年徒上﹐止加一年﹐以充四年之例。若是賤人﹐自依官戶及奴法。若習業已成﹐能專其事﹐及習天文﹐並給使﹑散使﹐各加杖二百。

【疏】議曰﹕工樂及太常音聲人﹐皆取在本司習業﹐依法各有程試。所習之業已成﹐又能專執其事。及習天文業者﹐謂在太史局天文觀生及天文生﹐以其執掌天文。依令﹕「諸州有閹人﹐並送官﹐配內侍省及東宮內坊﹐名爲給使。諸王以下﹐爲散使。」多本是良人﹐以其宮闈驅使﹐並習業已成。天文生等犯流罪﹐並不遠配﹐各加杖二百。犯徒者﹐準無兼丁例加杖﹐還依本色。

【疏】議曰﹕工﹑樂及太常音聲人﹐習業已成﹐能專其事及習天文﹐並給使﹑散使﹐犯徒者﹐皆不配役﹐準無兼丁例加杖。若習業未成﹐依式配役。如元是官戶及奴者﹐各依本法。還依本色者﹐工﹑樂還掌本業﹐雜戶﹑太常音聲人還上本司﹐習天文生還歸本局﹐給使﹑散使各送本所。故云「還依本色」。其有官蔭﹐仍依本法當﹑贖。若以流內官當徒及解流外任﹐亦同前還本色。敍限各依常法。其婦人犯流者﹐亦畱住﹐﹝造畜蠱毒應流者﹐配流如法。﹞

【疏】議曰﹕婦人之法﹐例不獨流﹐故犯流不配﹐畱住﹐決杖﹑居作。造畜蠱毒﹐所在不容﹐擯之荒服﹐絕其根本﹐故𨿽婦人﹐亦須投竄﹐縱令嫁向中華﹐事發還從配遣﹐並依流配之法﹐三流俱役一年﹐縱使遇恩﹐不合原免。婦人教令造畜者﹐只得教令之坐﹐不同身自造畜﹐自依常犯科罪。流二千里決杖六十﹐一等加二十﹐俱役三年﹔

【疏】議曰﹕婦人流二千里﹐決杖六十﹔流二千五百里﹐決杖八十﹔流三千里﹐決杖一百。三流俱役三年。若加役流﹐亦決杖一百﹐卽是役四年。旣決杖之文在上﹐明須先決後役。若夫﹑子犯流配者﹐聽隨之至配所﹐免居作。

【疏】議曰﹕婦人元不合配﹐以夫﹑子流故﹐所以聽隨﹐矜其本法無流﹐所以得免居作。從流無杖﹐不在決例。其有夫﹑子在路身死﹐婦人不合從流﹐旣得還﹐不復更令居作。問曰﹕婦人先犯流刑﹐在身乃有官蔭﹐夫﹑子犯流﹐旣聽隨去﹐未知官蔭合用以否﹖答曰﹕律惟言「至配所免居作」﹐役旣許免﹐更無罪名。若犯十惡﹑五流者﹐各依「除名」之律。若別犯流以下罪﹐聽從官當﹑減﹑贖法。又問﹕注云「造畜蠱毒﹐婦女應流者﹐配流如法。」未知此注惟屬婦人﹐惟復總及工﹑樂以否﹖答曰﹕案賊盜律﹕「造畜蠱毒者﹐𨿽會赦﹐不免。同居不知情﹐亦流。」但是諸條犯流加杖﹑配徒之色﹐若有蠱毒﹐並須配遣﹐故於工﹑樂等畱住下立例。注云「造畜蠱毒應流者﹐配流如法。」斯乃工﹑樂以下總攝﹐不獨爲婦人生文。

●卷四名例﹝８條﹞

２９。更犯諸犯罪已發及已配而更爲罪者﹐各重其事。

【疏】議曰﹕已發者﹐謂已被告言﹔其依令應三審者﹐初告亦是發訖。及已配者﹐謂犯徒已配。而更爲笞罪以上者﹐各重其後犯之事而累科之。卽重犯流者﹐依畱住法決杖﹐於配所役三年。

【疏】議曰﹕犯流未斷﹐或已斷配訖﹑未至配所﹐而更犯流者﹐依工﹑樂畱住法﹕流二千里﹐決杖一百﹔流二千五百里﹐決杖一百三十﹔流三千里﹐決杖一百六十﹔仍各於配所役三年﹐通前犯流應役一年﹐總役四年。若前犯常流﹐後犯加役流者﹐亦止總役四年。若已至配所而更犯者﹐亦準此。

【疏】議曰﹕已至配流之處而更犯流者﹐亦準上解畱住法﹐決杖﹑配役。其前犯處近﹐後犯處遠﹐卽於前配所科決﹐不復更配遠流。卽累流﹑徒應役者﹐不得過四年。若更犯流﹑徒罪者﹐準加杖例。

【疏】議曰﹕有犯徒役未滿更犯流役﹐流役未滿更犯徒役﹐或徒﹑流役內復犯徒﹑流﹐應役身者﹐並不得過四年。假有元犯加役流﹐後又犯加役流﹐前後累徒𨿽多﹐役以四年爲限。若役未訖﹐更犯流﹑徒罪者﹐準加杖例。犯罪𨿽多﹐累決杖﹑笞者﹐亦不得過二百。問曰﹕有人重犯流罪﹐依畱住法決杖﹐於配所役三年。未知此三年之役﹐家無兼丁﹐合準無兼丁例決杖以否﹖答曰﹕流人𨿽無兼丁﹐而無加杖之例。三年之役﹐本替流罪﹐𨿽無兼丁﹐不合加杖。惟有元犯之流﹐至配所應役者﹐家無兼丁﹐得準徒加杖。其杖罪以下﹐亦各依數決之﹐累決笞﹑杖者﹐不得過二百。其應加杖者﹐亦如之。

【疏】議曰﹕累流﹑徒應役四年限內﹐復犯杖﹑笞者﹐亦依所犯杖﹑笞數決。或初犯杖一百﹐中間又犯杖九十﹐後又犯笞五十﹐前後𨿽有二百四十﹐決之不得過二百。其犯徒應加杖者﹐亦如之。假如工﹑樂﹑雜戶﹑官私奴婢等﹐並合加杖﹐縱令重犯流﹑徒﹐累決杖﹑笞﹐亦不得過二百。

３０。老小及疾有犯諸年七十以上﹑十五以下及廢疾﹐犯流罪以下﹐收贖。﹝犯加役流﹑反逆緣坐流﹑會赦猶流者﹐不用此律﹔至配所﹐免居作。﹞

【疏】議曰﹕依《周禮》﹕「年七十以上及未齔者﹐並不爲奴。」今律﹕年七十以上﹑七十九以下﹐十五以下﹑十一以上及廢疾﹐爲矜老小及疾﹐故流罪以下收贖。問曰﹕上條「贖章」稱「犯流罪以下聽贖」﹐此條及官當條卽言「收贖」。未知「聽」之與「收」有何差異﹖答曰﹕上條犯十惡等﹐有不聽贖處﹐復有得贖之處﹐故云「聽贖」。其當徒﹐官少不盡其罪﹐餘罪「收贖」﹐及矜老小廢疾﹐𨿽犯十惡﹐皆許「收贖」。此是隨文設語﹐更無別例。

【疏】議曰﹕加役流者﹐本是死刑﹐元無贖例﹐故不許贖。反逆緣坐流者﹐逆人至親﹐義同休戚﹐處以緣坐﹐重累其心﹐此𨿽老疾﹐亦不許贖。會赦猶流者﹐爲害深重﹐𨿽會大恩﹐猶從流配。此等三流﹐特重常法﹐故總不許收贖。至配所免居作者﹐矜其老小﹐不堪役身﹐故免居作。其婦人流法﹐與男子不同﹕𨿽是老小﹐犯加役流﹐亦合收贖﹐徵銅一百斤﹔反逆緣坐流﹐依《賊盜律》﹕「婦人年六十及廢疾﹐並免。」不入此流。「卽𨿽謀反﹐詞理不能動眾﹐威力不足率人者﹐亦皆斬﹐父子﹑母女﹑妻妾並流三千里」。其女及妻妾年十五以下﹑六十以上﹐亦免流配﹐徵銅一百斤﹔婦人犯會赦猶流﹐惟造畜蠱毒﹐並同居家口仍配。八十以上﹑十歲以下及篤疾﹐犯反﹑逆﹑殺人應死者﹐上請﹔

【疏】議曰﹕《周禮》「三赦」之法﹕一曰幼弱﹐二曰老耄﹐三曰戇愚。今十歲合於「幼弱」﹐八十是爲「老耄」﹐篤疾「戇愚」之類﹐並合「三赦」之法。有不可赦者﹐年𨿽老小﹐情狀難原﹐故反﹑逆及殺人﹐準律應合死者﹐曹司不斷﹐依上請之式﹐奏聽敕裁。盜及傷人者﹐亦收贖。﹝有官爵者﹐各從官當﹑除﹑免法。﹞

【疏】議曰﹕盜者﹐𨿽是老小及篤疾﹐並爲意在貪財。傷人者﹐老小疾人未離忿恨。此等二事﹐旣侵損於人﹐故不許全免﹐令其收贖。若有官爵者﹐須從官當﹑除﹑免之法﹐不得畱官徵贖﹐謂毆從父兄姊傷﹐合除名﹔盜五疋以上﹐合免官﹔毆凡人折支﹐合官當之類。問曰﹕旣云「盜及傷人亦收贖」﹐若或彊盜合死﹐或傷五服內親亦合死刑﹐未知並得贖否﹖答曰「盜及傷人亦收贖」﹐但盜旣不言彊竊﹐傷人不顯親疏﹐直云「收贖」﹐不論輕重﹐爲其老小﹐特被哀矜。設令彊盜﹐傷親合死﹐據文並許收贖。又問﹕旣稱傷人收贖﹐卽似不傷者無罪。若有毆殺他人部曲﹑奴婢及毆己父母不傷﹐若爲科斷﹖答曰﹕奴婢賤隸﹐惟於被盜之家稱人﹐自外諸條殺傷﹐不同良人之限。若老﹑小﹑篤疾﹐律許哀矜﹐雜犯死刑﹐並不科罪﹔傷人及盜﹐俱入贖刑。《例》云「殺一家三人爲不道。」注云「殺部曲﹑奴婢者非。」卽驗奴婢不同良人之限。惟因盜傷殺﹐亦與良人同。「其應出罪者﹐舉重以明輕」﹐雜犯死刑﹐尙不論罪﹔殺傷部曲﹑奴婢﹐明亦不論。其毆父母﹐𨿽小及疾可矜﹐敢毆者乃爲「惡逆」。或愚癡而犯﹐或情惡故爲﹐於律𨿽得勿論﹐準禮仍爲不孝。老小重疾﹐上請聽裁。又問﹕八十以上﹑十歲以下﹐盜及傷人亦收贖﹐注云「有官爵者﹐各從除﹑免﹑當﹑贖法」。未知本罪至死﹐仍得以官當贖以否﹖答曰﹕條有「收贖」之文﹐注設「除﹑免」之法﹐止爲矜其老疾﹐非謂故輕其罪。但雜犯死罪﹐例不當贖﹐𨿽有官爵﹐並合除名。旣死無比徒之文﹐官有當徒之例﹐明其除﹑免﹑當法﹐止據流罪以下。若欲以官折死﹐便是律外生文﹐自須依法除名﹐死依贖例。餘皆勿論。

【疏】議曰﹕除反﹑逆﹑殺人應死﹑盜及傷人之外﹐悉皆不坐﹐故云「餘皆勿論」。九十以上﹐七歲以下﹐𨿽有死罪﹐不加刑﹔﹝緣坐應配沒者不用此律。﹞

【疏】議曰﹕《禮》云「九十曰耄﹐七歲曰悼﹐悼與耄𨿽有死罪不加刑」。愛幼養老之義也。「緣坐應配沒者」﹐謂父祖反﹑逆﹐罪狀已成﹐子孫七歲以下仍合配沒﹐故云「不用此律」。卽有人教令﹐坐其教令者。若有贓應備﹐受贓者備之。

【疏】議曰﹕悼耄之人﹐皆少智力﹐若有教令之者﹐惟坐教令之人。或所盜財物﹐旁人受而將用﹐旣合備償﹐受用者備之﹔若老小自用﹐還徵老校故云「有贓應備﹐受贓者備之」。問曰﹕悼耄者被人教令﹐惟坐教令之者。未知所教令罪﹐亦有色目以否﹖答曰﹕但是教令作罪﹐皆以所犯之罪﹐坐所教令。或教七歲小兒毆打父母﹐或教九十耄者斫殺子孫﹐所教令者﹐各同自毆打及殺凡人之罪﹐不得以犯親之罪加於凡人。

３１。犯時未老疾諸犯罪時𨿽未老﹑疾﹐而事發時老﹑疾者﹐依老﹑疾論。

【疏】議曰﹕假有六十九以下犯罪﹐年七十事發﹐或無疾時犯罪﹐廢疾後事發﹐並依上解「收贖」之法﹔七十九以下犯反逆﹑殺人應死﹐八十事發﹐或廢疾時犯罪﹐篤疾時事發﹐得入「上請」之條﹔八十九犯死罪﹐九十事發﹐並入「勿論」之色。故云「依老﹑疾論」。問曰﹕律云「犯罪時𨿽未老﹑疾﹐而事發時老﹑疾者﹐依老﹑疾論。」事發以後未斷決﹐然始老﹑疾者﹐若爲科斷﹖答曰﹕律以老﹑疾不堪受刑﹐故節級優異。七十衰老﹐不能徒役﹐聽以贖論。𨿽發在六十九時﹐至年七十始斷﹐衰老是一﹐不可仍遣役身﹐此是役徒內老疾依老疾論。假有七十九犯加役流事發﹐至八十始斷﹐止得依老免罪﹐不可仍配徒流。又﹐依獄官令﹕「犯罪逢格攺者﹐若格輕﹐聽從輕。」依律及令﹐務從輕法﹐至於老疾者﹐豈得配流。八十之人﹐事發與斷相連者﹐例從輕典﹐斷依發時之法。惟有疾人與老者理別﹐多有事發之後﹐始作疾狀﹐臨時科斷﹐須究本情﹕若未發時已患﹐至斷時成疾者﹐得同疾法﹔若事發時無疾﹐斷日加疾﹐推有故作﹐須依犯時﹐實患者聽依疾例。若在徒年限內老﹑疾﹐亦如之。

【疏】議曰﹕假有六十九以下配徒役﹐或二年﹑三年﹐役限未滿﹐年入七十﹔又有配役時無疾﹐役限內成廢疾﹕並聽準上法「收贖」。故云「在徒限內老﹑疾﹐亦如之」。又﹐計徒一年三百六十日﹐應贖者徵銅二十斤﹐卽是一斤銅折役一十八日﹐計余役不滿十八日﹐徵銅不滿一斤﹐數旣不滿﹐並宜免放。犯罪時幼小﹐事發時長大﹐依幼小論。

【疏】議曰﹕假有七歲犯死罪﹐八歲事發﹐死罪不論﹔十歲殺人﹐十一事發﹐仍得上請﹔十五時偸盜﹐十六事發﹐仍以贖論。此名「幼小時犯罪﹐長大事發﹐依幼小論」。

３２。彼此俱罪之贓諸彼此俱罪之贓謂計贓爲罪者。

【疏】議曰﹕受財枉法﹑不枉法及受所監臨財物﹐並坐贓﹐依法﹕與財者亦各得罪。此名「彼此俱罪之贓」﹐謂計贓爲罪者。及犯禁之物﹐則沒官。﹝若盜人所盜之物﹐倍贓亦沒官。﹞

【疏】議曰﹕謂甲弩﹑矛槊﹑旌旗﹑幡幟及禁書﹑寶印之類﹐私家不應有者﹐是名「犯禁之物」。彼此俱罪之贓以下﹐並沒官。

【疏】議曰﹕假有乙盜甲物﹐丙轉盜之﹐彼此各有倍贓﹐依法並應還主。甲旣取乙倍備﹐不合更得丙贓﹔乙卽元是盜人﹐不可以贓資盜﹐故倍贓亦沒官。若有糾告之人應賞者﹐依令與賞。問曰﹕私鑄錢事發﹐所獲作具及錢﹑銅﹐或違法殺馬牛等肉﹐如此之類﹐律﹑令無文﹐未知合沒官以否﹖答曰﹕其肉及錢﹐私家合有﹐準如律﹑令﹐不合沒官。作具及錢﹐不得仍用﹐毀訖付主﹐罪依法科。其鑄錢見有別格﹐從格斷。余條有別格見行破律者﹐並準此。取與不和﹐﹝𨿽和﹐與者無罪。﹞

【疏】議曰「取與不和」﹐謂恐喝﹑詐欺﹑彊市有剩利﹑彊率斂之類。「𨿽和﹐與者無罪」﹐謂去官而受舊官屬﹑士庶饋與﹐或和率斂﹐或監臨官司和市有剩利﹐或雇人而告他罪得實﹐但是不應取財而與者無罪﹐皆是。若乞索之贓﹐並還主。

【疏】議曰﹕彊乞索﹑和乞索﹐得罪𨿽殊﹐贓合還主。稱「並」者﹐從「取與不和」以下﹐並徵還主。卽簿斂之物﹐赦書到後﹐罪𨿽決訖﹐未入官司者﹐並從赦原﹔

【疏】議曰「簿斂之物」﹐謂謀反﹑大逆人家資合沒官者。赦書到後﹐罪人𨿽已決訖﹐其物未入官司者﹐並從赦原。若簿斂之物已入所在官司守掌者﹐並不合放免。若罪未處決﹐物𨿽送官﹐未經分配者﹐猶爲未入。

【疏】議曰﹕若反﹑逆之罪仍未處決﹐罪人𨿽已斷訖﹐其身尙存者﹐物𨿽送官﹐但未經分配者﹐並從赦原。卽緣坐家口﹐𨿽已配沒﹐罪人得免者﹐亦免。

【疏】議曰﹕謂反逆人家口合緣坐沒官﹐罪人於後蒙恩得免﹐緣坐者𨿽已配沒﹐亦從放免。其奴婢同於資財﹐不從緣坐免法。問曰﹕但是緣坐遇恩﹐罪人得免。其有罪人不合免者﹐緣坐亦有免法以否﹖答曰﹕謀反﹑大逆﹐罪極誅夷﹐污其室宅﹐除惡務本。罪人旣不會赦﹐緣坐亦不合原﹐去取之宜﹐皆隨罪人爲法。其謀叛已上道及殺一家非死罪三人﹑支解人﹐緣坐𨿽及家口﹐其惡不同反﹑逆。又﹐律文特顯反逆緣坐﹐爲與十惡同科﹐不得請﹑減及贖﹐自同五流﹐除名﹑配流如法。自余緣坐流﹐並得減﹑贖﹐不除名。𨿽云合流﹐得減﹑贖者﹐明卽與反﹑逆緣坐不同。赦書若十惡不原﹐非反﹑逆緣坐人仍從恩免﹐以其身非十惡﹐又非反﹑逆之家故也。

３３。以贓入罪諸以贓入罪﹐正贓見在者﹐還官﹑主﹔﹝轉易得他物﹐及生產蕃息﹐皆爲見在。﹞

【疏】議曰﹕在律﹐「正贓」惟有六色﹕彊盜﹑竊盜﹑枉法﹑不枉法﹑受所監臨及坐贓。自外諸條﹐皆約此六贓爲罪。但以此贓而入罪者﹐正贓見在未費用者﹐官物還官﹐私物還主。轉易得他物者﹐謂本贓是驢﹐回易得馬之類。及生產蕃息者﹐謂婢產子﹐馬生駒之類。問曰﹕假有盜得他人財物﹐卽將興易及出舉﹐別有息利﹐得同蕃息以否﹖其贓本是人﹑畜﹐展轉經歷數家﹐或有知情及不知者﹐如此蕃息﹐若爲處分﹖答曰﹕律注云「生產蕃息」﹐本據應產之類而有蕃息。若是興生﹑出舉而得利潤﹐皆用後人之功﹐本無財主之力﹐旣非孳生之物﹐不同蕃息之限﹐所得利物﹐合入後人。其有展轉而得﹐知情者﹐蕃息物並還前主﹔不知情者﹐亦入後人。又問﹕有人知是贓婢﹐故買自幸﹐因而生子﹐合入何人﹖答曰﹕知是贓婢﹐本來不合交關﹐違法故買﹐意在姦僞。贓婢所產﹐不合從良﹐止是生產蕃息﹐依律隨母還主。已費用者﹐死及配流勿徵﹐﹝別犯流及身死者﹐亦同。﹞

【疏】議曰﹕因贓斷死及以贓配流﹐得罪旣重﹐多破家業﹐贓已費用﹐矜其流﹑死﹐其贓不徵。若未經奏畫﹐會赦免流﹑死者﹐徵贓如法。畫訖會恩﹐卽同免例。注云「別犯流及身死者」﹐謂𨿽不因贓配流﹐別爲他罪流配及𨿽非身被刑戮﹐而別有死亡者﹐本犯之贓費用已盡﹐亦從免例。餘皆徵之。﹝盜者﹐倍備。﹞

【疏】議曰﹕除非身死及已配流﹐其贓見在﹐並已費用﹐並在徵限﹐故曰「餘皆徵之」。「盜者﹐倍備」﹐謂盜者以其貪財旣重﹐故令倍備﹐謂盜一尺﹐徵二尺之類。若計庸﹑賃爲贓者﹐亦勿徵。

【疏】議曰﹕庸﹐謂私役使所監臨及借車馬之屬﹐計庸一日爲絹三尺﹐以受所監臨財物論。賃﹐謂碾﹑邸店﹑舟船之類﹐須計賃價爲坐。旣計庸﹑賃爲贓﹐其贓元非正物﹐故𨿽非會赦﹐其贓並亦不徵。余條庸﹑賃皆準此。會赦及降者﹐盜﹑詐﹑枉法猶徵正贓﹔

【疏】議曰﹕謂會赦及降﹐惟盜﹑詐﹑枉法三色﹐正贓猶徵﹐各還官﹑主﹐盜者免倍贓。故云「猶徵正贓」。謂赦前事發者。若赦後事發﹐捉獲見贓﹐準《鬥訟律》徵之。問曰﹕枉法會赦﹐正贓猶徵。未知此贓還官﹑還主﹖須定明例。答曰﹕彼此俱罪之贓﹐例並合沒﹐𨿽復首得原罪﹐正贓猶徵如法。其贓追沒﹐於法何疑。余贓非見在及收贖之物﹐限內未送者﹐並從赦降原。

【疏】議曰「余贓非見在」﹐赦前已費用盡﹐若非轉易得他物及生產蕃息者﹐皆非見在之贓。及收贖之物者﹐謂犯罪徵銅﹐依令節級各依期限。限內未送﹐並從赦﹑降原﹔過限不送﹐不在免限。稱限內不送﹐惟據贖銅﹐余贓舊無限約﹐逢赦並皆放免。其犯罪應贖徵銅﹐送有期限﹐違限不納﹐會赦不原。故云「限內未送者」﹐惟爲贖銅生文﹐不爲余贓立制。問曰﹕收贖之人﹐身在外處﹐𨿽對面斷罪﹐又牒本貫徵銅﹐未知以牒到本屬爲期﹐卽據斷日作限﹖答曰﹕依令﹕「任官應免課役﹐皆據蠲符到日爲限。」其徵銅之人﹐𨿽對面斷訖﹐或有一身被禁﹐所屬在遠﹐𨿽被釋放﹐無銅可輸﹐符下本屬徵收﹐須據符到徵日爲限。若取對面爲定﹐何煩更牒本屬。

３４。平贓及平功庸諸平贓者﹐皆據犯處當時物價及上絹估。

【疏】議曰﹕贓謂罪人所取之贓﹐皆平其價直﹐準犯處當時上絹之價。依令﹕「每月﹐旬別三等估。」其贓平所犯旬估﹐定罪取所犯旬上絹之價。假有人蒲州盜鹽﹐州事發﹐鹽已費用﹐依令「懸平」﹐卽取蒲州中估之鹽﹐準蒲州上絹之價﹐於州斷決之類。縱有賣買貴賤﹐與估不同﹐亦依估價爲定。問曰﹕贓若見在犯處﹐可以將贓對平。如其先已費損﹐懸平若爲準定﹖又有獲贓之所﹐與犯處不同﹐或遠或近﹐並合送平以否﹖答曰﹕懸平之贓﹐依令準中估。其獲贓去犯處遠者﹐止合懸平﹔若運向犯處﹐準估其物﹐卽須腳價﹑生產之類﹐恐加瘦損﹐非但姦僞斯起﹐人糧所出無從。同遣懸平﹐理便中。又問﹕在蕃有犯﹐斷在中華。或邊州犯贓﹐當處無估﹐平贓定罪﹐從何取中﹖答曰﹕外蕃旣是殊俗﹐不可牒彼平估﹐惟於近蕃州縣﹐準估量用合宜。無估之所而有犯者﹐於州﹑府詳定作價。平功﹑庸者﹐計一人一日爲絹三尺﹐牛馬駝騾驢車亦同﹔

【疏】議曰﹕計功作庸﹐應得罪者﹐計一人一日爲絹三尺。牛馬駝騾驢車計庸﹐皆準此三尺﹐故云「亦同」。其船及碾﹑邸店之類﹐亦依犯時賃直。

【疏】議曰﹕自船以下﹐或大小不同﹐或閒要有異﹐故依當時賃直﹐不可準常賃爲估。邸店者﹐居物之處爲邸﹐沽賣之所爲店。稱「之類」者﹐鋪肆﹑園宅﹐品目至多﹐略舉宏綱﹐不可備載﹐故言「之類」。庸﹑賃𨿽多﹐各不得過其本價。

【疏】議曰﹕假有借驢一頭﹐乘經百日﹐計庸得絹七疋二丈﹐驢估止直五疋﹐此則庸多﹐仍依五疋爲罪。自余庸﹑賃𨿽多﹐各準此法。

３５。略和誘人赦後故蔽匿諸略﹑和誘人﹐若和同相賣﹔

【疏】議曰﹕不和爲「略」﹐前已解訖。和誘者﹐謂彼此和同﹐共相誘引﹐或使爲良﹐或使爲賤﹐限外蔽匿﹐俱入此條﹐輕重之制﹐自從本法。若和同相賣者﹐謂兩相和同﹐共知違法。及略﹑和誘部曲奴婢﹐若嫁賣之﹐卽知情娶買﹐

【疏】議曰﹕上文皆據良人﹐此論部曲﹑客女﹑奴婢等。「略﹑和誘」﹐義並與上同。或得而自畱﹐或轉將嫁賣﹐或乞人﹐亦同。其知情娶買者﹐謂從略﹑和誘以下﹐不問良賤﹐共知本情﹐或娶或買﹐限外不首﹐亦爲蔽匿。及藏逃亡部曲奴婢﹔

【疏】議曰﹕藏匿無日限。謂知是部曲﹑奴婢逃走﹐故將藏匿者。署置官過限及不應置而置﹐

【疏】議曰﹕在令﹐置官各有員數。員外剩置﹐是名「過限」。案職制律﹕「官有員數﹐而署置過限及不應置而置。」注云「謂非奏授者。」在此﹐𨿽有奏授﹐亦同蔽匿。於格﹑令無員而置﹐是名「不應置而置」。詐假官﹑假與人官及受假者﹔

【疏】議曰﹕詐假官者﹐身實無官﹐假爲職任。流內﹑流外﹐得罪𨿽別﹐詐假之義並同。或自造告身﹐或雇倩人作﹐或得他人告身而自行用﹐但於身不合爲官﹐詐將告身行用﹐皆是。其假與人官者﹐謂所司假授人官﹐或僞奏擬﹐或假作曹司判補。「及受假者」﹐謂知假而受之。若詐死﹐私有禁物﹕﹝謂非私所應有者及禁書之類。﹞

【疏】議曰﹕詐死者﹐或本心避罪﹐或規免賦役﹐或因犯逃亡而遂詐死之類。私有禁物者﹐注云「謂非私所應有者」﹐謂甲弩﹑矛槊之類。「及禁書」﹐謂天文﹑圖書﹑兵書﹑七曜歷等﹐是名「禁書」。稱「之類」者﹐謂玄象器物等﹐旣不是書﹐故云「之類」。赦書到後百日﹐見在不首﹐故蔽匿者﹐復罪如初。媒﹑保不坐。

【疏】議曰﹕赦書原罪﹐皆據制書出日﹐昧爽以前﹐並從赦免。惟此蔽匿條中﹐乃云「赦書到後百日」﹐此據赦書所至之處﹐別取百日爲限。「見在不首﹐故蔽匿者」﹐謂人﹑物及所假官等見在﹐故蔽匿隱藏而不首出﹐並復罪如初。「初」者﹐謂如犯罪之初﹐贓物應徵及倍﹐悉從初犯本法。若人有轉易在他所﹐但其人見在不首﹐皆爲故蔽匿。其媒﹑保不坐者﹐謂嫁娶有媒﹐賣買有保﹐旣經赦原﹐無問百日內外﹐𨿽不自首﹐並皆不坐。其限內事發﹐𨿽不自首﹐非蔽匿。﹝𨿽限內﹐但經問不臣者﹐亦爲蔽匿。﹞

【疏】議曰﹕從「略﹑和誘」以下﹐「私有禁物」以上﹐謂赦書到後﹐事發之所百日內發者﹐𨿽不自首﹐亦非蔽匿。以其限尙未充﹐故得無罪。

【疏】議曰﹕上云「限內事發﹐𨿽不自首﹐非蔽匿」﹐謂限內事發﹐經問卽臣﹐爲無隱心﹐乃非蔽匿。其經問不臣﹐𨿽在限內﹐仍同蔽匿之法。卽有程期者﹐計赦後日爲坐。

【疏】議曰﹕程者﹐依令﹕「公案﹐小事五日程﹐中事十日程﹐大事二十日程。」及公使﹐各有行程。如此之類﹐是爲「有程期」者。律有「大集校閱﹐違期不到」之條﹐亦有計帳等﹐在令各有期限。此等赦前有違﹐經恩不待百日﹐但赦出後日仍違程期者﹐卽計赦後違日爲坐。赦後並須準事給程﹐以爲期限。其因犯逃亡﹐經赦免罪﹐限外不首者﹐止坐其亡﹐不論本罪。﹝謂赦書到後﹐百日限外計之。﹞

【疏】議曰﹕謂赦前犯罪﹐因卽逃亡﹐會赦之後﹐罪皆原免﹐赦後百日﹐仍不自首﹐止有逃亡之坐﹐更不論其本罪。又如徵防逃亡﹐會赦免罪﹐計百日限外﹐徵防仍自未還﹐須計徵防之日﹐以爲逃亡定罪﹔限內流例若還﹐卽同在家亡法。卽軍人上番﹐因犯逃亡﹐經赦當下﹐亦同常亡之律。

【疏】議曰﹕上論蔽匿﹐旣以百日之外爲限﹐此逃亡之坐﹐亦以百日限外計之。

３６。會赦應攺正徵收諸會赦﹐應攺正﹑徵收﹐經責簿帳而不攺正﹑徵收者﹐各論如本犯律。﹝謂以嫡爲庶﹑以庶爲嫡﹑違法養子﹐私入道﹑詐復除﹑避本業﹐增減年紀﹑侵隱園田﹑脫漏戶口之類﹐須攺正﹔監臨主守之官﹐私自借貸及借貸人財物﹑畜產之類﹐須徵收。﹞

【疏】議曰﹕前條以百日爲限﹐此據赦後經責簿帳﹐卽須攺正﹑徵收﹐仍有隱欺﹐不攺從正者﹐皆如本犯得罪。其應攺正﹑徵收﹐具如子注。

【疏】議曰﹕依令﹕「王﹑公﹑侯﹑伯﹑子﹑男﹐皆子孫承嫡者傳襲。無嫡子﹐立嫡孫﹔無嫡孫﹐以次立嫡子同母弟﹔無母弟﹐立庶子﹔無庶子﹐立嫡孫同母弟﹔無母弟﹐立庶孫。曾﹑玄以下準此。」若不依令文﹐卽是「以嫡爲庶﹐以庶爲嫡」。又﹐準令﹕「自無子者﹐聽養同宗於昭穆合者。」若違令養子﹐是名「違法」。卽工﹑樂﹑雜戶﹐當色相養者﹐律﹑令𨿽無正文﹐無子者理準良人之例。

【疏】議曰「私入道」﹐謂道士﹑女官﹐僧﹑尼同﹐不因官度者﹐是名私入道。詐復除者﹐謂課役俱免﹐卽如太原元從﹐給復終身﹔沒落外蕃﹑投化﹐給復十年﹔放賤爲良﹐給復三年之類。其有不當復限﹐詐同此色﹐是爲「詐復除」。「避本業」﹐謂工﹑樂﹑雜戶﹑太常音聲人﹐各有本業﹐若回避攺入他色之類﹐是名避本業。

【疏】議曰「增減年紀」﹐謂增年入老﹐減年入中﹑小者。其有增減﹐𨿽不免課役﹐亦是。「侵隱園田」﹐謂人侵他園田及有私隱﹑盜貿賣者。脫漏戶口者﹐全戶不附爲「脫」﹐隱口不附爲「漏」。稱「之類」者﹐謂增加疾狀﹐脫漏工﹑樂﹑雜戶之類。會赦以後﹐經責簿帳﹐卽須攺正﹐若不攺正﹐亦論如本犯之律。

【疏】議曰「監臨」﹐謂於臨統部內。「主守」﹐謂躬親保典之所者。以官財物﹑畜產私自借貸及將官物﹑畜產私借貸人者﹐其車船之屬同財物﹐鷹犬之屬同畜產﹐故言「並須徵收」。問曰﹕上條會赦以百日爲限﹐下文會赦乃以責簿爲期﹔若有上條赦後百日內﹐責簿帳﹐隱而不通者﹐下條未經責簿帳﹐經問不臣﹐合得罪否﹖答曰﹕上條以罪重﹐故百日內經問不臣﹐罪同蔽匿﹐限內𨿽責簿帳﹐事終未發﹐縱不吐實﹐未得論罪。後條犯輕﹐赦後經責簿帳不通﹐卽得本罪。經年不經責簿帳﹐據理亦未有辜。𨿽復經問不臣﹐未合得罪。又問﹕蔽匿之事﹐限內未首及應攺正﹐簿帳未通﹐乃有非是物主﹐傍人言告﹐未知告者得罪以否﹖答曰﹕赦前之罪﹐各有程期﹐限內事發﹐律許免罪﹐終須攺正﹑徵收﹐告者理不合坐。

●卷五名例﹝８條﹞

３７。犯罪未發自首諸犯罪未發而自首者﹐原其罪。﹝正贓猶徵如法。﹞

【疏】議曰﹕過而不攺﹐斯成過矣。今能攺過﹐來首其罪﹐皆合得原。若有文牒言告﹐官司判令三審﹐牒𨿽未入曹局﹐卽是其事已彰﹐𨿽欲自新﹐不得成首。

【疏】議曰﹕稱正贓者﹐謂盜者自首﹐不徵倍贓。稱如法者﹐同未首前法﹐徵還官﹑主﹕枉法之類﹐彼此俱罪﹐猶徵沒官﹔取與不和及乞索之類﹐猶徵還主。其輕罪𨿽發﹐因首重罪者﹐免其重罪﹔

【疏】議曰﹕假有盜牛事發﹐因首鑄錢﹐鑄錢之罪得原﹐盜牛之犯仍坐之類。卽因問所劾之事而別言餘罪者﹐亦如之。

【疏】議曰﹕劾者﹐推鞫之別名。假有已被推鞫﹐因問﹐乃更別言餘事﹐亦得免其餘罪﹐同「因首重罪」之義。故云「亦如之」。卽遣人代首﹐若於法得相容隱者爲首及相告言者﹐各聽如罪人身自首法﹔﹝緣坐之罪及謀叛以上本服期﹐𨿽捕告﹐俱同自首例。﹞

【疏】議曰﹕遣人代首者﹐假有甲犯罪﹐遣乙代首﹐不限親疏﹐但遣代首卽是。「若於法得相容隱者」﹐謂依下條「同居及大功以上親」等﹐若部曲﹑奴婢爲主首。「及相告言者」﹐此還據得容隱者。縱經官司告言﹐皆同罪人身首之法。其小功﹑緦麻相隱﹐旣減凡人三等﹐若其爲首﹐亦得減三等。

【疏】議曰﹕緣坐之罪者﹐謂謀反﹑大逆及謀叛已上道者﹐並合緣坐。及謀叛以上本服期者﹐謂非緣坐﹐若叛未上道﹑大逆未行之類﹐𨿽尊壓﹑出降無服﹐各依本服期。𨿽捕告以送官司﹐俱同罪人自首之法。其聞首告﹐被追不赴者﹐不得原罪。﹝謂止坐不赴者身。﹞

【疏】議曰﹕謂犯罪之人﹐聞有代首﹑爲首及得相容隱者告言﹐於法𨿽復合原﹐追身不赴﹐不得免罪。「謂止坐不赴者身」﹐首告之人及余應緣坐者﹐仍依首法。卽自首不實及不盡者﹐以不實不盡之罪罪之﹐至死者﹐聽減一等。﹝自首贓數不盡者﹐止計不盡之數科之。﹞

【疏】議曰「自首不實」﹐謂彊盜得贓﹐首云竊盜贓﹐𨿽首盡﹐仍以彊盜不得財科罪之類。「及不盡者」﹐謂枉法取財十五疋﹐𨿽首十四疋﹐餘一疋﹐是爲不盡之罪。稱「罪之」者﹐不在除﹑免﹑倍贓﹑監主加罪﹑加役流之例。假有人彊盜二十疋﹐自首十疋﹐余有十疋不首﹐本法尙合死罪﹐爲其自有悔心﹐罪狀因首而發﹐故至死聽減一等。問曰﹕謀殺凡人﹐乃云是舅﹔或謀殺親舅﹐復云凡人﹐姓名是同﹐舅與凡人狀別。如此之類﹐若爲科斷﹖答曰﹕謀殺凡人是輕﹐謀殺舅罪乃重﹐重罪旣得首免﹐輕罪不可仍加。所首姓名旣同﹐惟止舅與凡人有異﹐謀殺之罪首盡﹐舅與凡人狀虛﹐坐是「不應得爲從輕」﹐合笞四十。其謀殺親舅﹐乃云凡人者﹐但謀殺凡人﹐惟極徒坐﹔謀殺親舅﹐罪乃至流。謀殺𨿽已首陳﹐須科「不盡」之罪。三流之坐﹐準徒四年﹐謀殺凡人合徒三年﹐不言是舅﹐首陳不盡﹐處徒一年。又問﹕一家漏十八口﹐並有課役﹐乃首九口﹐未知合得何罪﹖答曰﹕律定罪名﹐當條見義。如戶內止隱九口﹐告稱隱十八口﹐推勘九口是實﹐誣告者不得反坐﹐以本條隱九口者﹐罪止徒三年﹐罪至所止﹐所誣𨿽多﹐不反坐。今首外仍隱九口﹐當條以「不盡」之罪罪之﹐仍合處徒三年。又問﹕乙私有甲弩﹐乃首云止有槊一張﹐輕重不同﹐若爲科處﹖答曰﹕甲弩不首﹐全罪見在。首槊一張﹐是別言餘罪。首槊之罪得免﹐甲弩之罪合科。旣自首不實﹐至死聽減一等。又問﹕假有監臨之官﹐受財不枉法﹐贓滿三十疋﹐罪合加役流。其人首云「受所監臨」﹐其贓並盡﹐合科何罪﹖答曰﹕律云「以不實不盡之罪罪之﹐至死聽減一等。」但「不枉法」與「受所監臨」﹐得罪𨿽別﹐贓已首盡﹐無財可科﹐惟有因事﹑不因事有殊﹐止從「不應爲重」﹐科杖八十。若枉法取物﹐首言「受所監臨」﹐贓亦首盡﹐無財可坐﹐所枉之罪未首﹐宜從所枉科之﹕若枉出入徒﹑流﹐自從「故出入徒﹑流」爲罪﹔如枉出入百杖以下﹐所枉輕者﹐從「請求施行」爲坐。本以因贓入罪﹐贓旣首訖﹐不可仍用「至死減一等」之法。

【疏】議曰﹕假有竊盜十疋﹐止首五疋﹐五疋不首﹐仍徒一年﹐是名「止計不盡之數科之」。「科之」之義﹐是復上文﹐亦與「罪之」之義不殊。不盡贓多﹐至死者減一等。其知人欲告及亡叛而自首者﹐減罪二等坐之﹔

【疏】議曰﹕犯罪之徒﹐知人欲告及案問欲舉而自首陳﹔及逃亡之人﹐並叛已上道﹐此類事發歸首者﹕各得減罪二等坐之。卽亡叛者𨿽不自首﹐能還歸本所者﹐亦同。

【疏】議曰「𨿽不自首」﹐謂不經官司首陳。「能還歸本所者」﹐謂歸初逃叛之所﹐亦同自首之法﹐減罪二等坐之。若本所移攺﹐還歸移攺之所﹐亦同。其於人損傷﹐﹝因犯殺傷而自首者﹐得免所因之罪﹐仍從故殺傷法。本應過失者﹐聽從本。﹞

【疏】議曰﹕損﹐謂損人身體。傷﹐謂見血爲傷。𨿽部曲﹑奴婢傷損﹐亦同良人例。

【疏】議曰﹕假有因盜故殺傷人﹐或過失殺傷財主而自首者﹐盜罪得免﹐故殺傷罪仍科。若過失殺傷﹐仍從過失本法。故云「本應過失聽從本」。於物不可備償﹐﹝本物見在首者﹐聽同免法。﹞

【疏】議曰﹕稱「物」者﹐謂寶英符節﹑制書﹑官文書﹑甲弩﹑旌旗﹑幡幟﹑禁兵器及禁書之類﹐私家旣不合有﹐是不可償之色。「本物見在首者」﹐謂不可備償之類﹐本物見在﹐聽同首法。卽事發逃亡﹐﹝𨿽不得首所犯之罪﹐得減逃亡之坐。﹞

【疏】議曰﹕假有盜罪合徒﹐事發逃走﹐已經數日而復陳首﹐犯盜已發﹐𨿽首不原﹔逃走之罪﹐聽減二等。若越度關及姦﹐﹝私度亦同。姦﹐謂犯良人。﹞

【疏】議曰﹕度關有三等罪﹕越度﹐私度﹐冒度。其私度﹑越度﹐自首不原﹔冒度之罪﹐自首合免。若姦良人者﹐自首不原。並私習天文者﹐並不在自首之例。

【疏】議曰﹕天文玄遠﹐不得私習。從「於人損傷」以下﹐「私習天文」以上﹐俱不在自首之例。

３８。犯罪共亡捕首諸犯罪共亡﹐輕罪能捕重罪首﹐﹝重者應死﹐殺而首者﹐亦同。﹞

【疏】議曰﹕犯罪事發﹐已囚﹑未囚及同犯﹑別犯而共亡者﹐或流罪能捕死囚﹐或徒囚能捕流罪首﹐如此之類﹐是爲「輕罪能捕重罪首」。

【疏】議曰﹕律稱「應死」﹐未須斷訖。準犯合死﹐逃走﹐輕者殺而來首﹐亦同捕首法。其流罪以下逃亡﹐輕者能捕重罪首者﹐捕法自準《捕亡律》。若死罪之囚﹐不必捕格﹐方便殺得者﹐亦是。及輕重等﹐獲半以上首者﹐皆除其罪。﹝常赦所不原者﹐依常法。﹞

【疏】議曰﹕假有五人俱犯百杖﹐相共逃走﹐有一人心悔﹐更獲二人而首﹐卽是獲半以上。從「共亡」以下﹐本罪及亡罪並得從原﹐故云「皆除其罪」。

【疏】議曰﹕常赦所不原者﹐謂𨿽會大赦﹐猶處死及流﹐若除名﹑免所居官及移鄕之類。此等旣赦所不原﹐故𨿽捕首﹐亦不合免。問曰﹕假有犯百杖者十人﹐同共逃走﹐六人歸首﹐又捕得逃者二人﹐得同獲半以上除罪以否﹖答曰﹕律開相捕之法﹐本爲少能捕多﹐輕能捕重﹐輕重等者猶須獲半。今六人共獲二人﹐便是以多捕少﹐依如律義﹐不合首原﹐亡罪首減二等﹐本犯仍依法斷。若輕能捕重﹐所獲𨿽少﹐合原。如輕重罪同﹐不可首多獲少﹐亦須首﹑獲數等﹐然可得原。又問﹕甲乙二人﹐輕重罪等﹐俱共逃走﹐甲捕乙首﹐甲免罪否﹖答曰﹕律稱「獲半以上首者﹐皆除其罪」﹐甲乙共亡者﹐甲能獲乙﹐逃罪已盡﹐更無亡人﹐獲半尙得免辜﹐況其逃亡全盡﹐甲合從原。假有十人合死﹐俱共逃亡﹐五人捕得五人﹐亦是首﹑獲相半。旣開首捕之路﹐此類各合全免。又問﹕緦麻以上犯罪共亡﹐得同捕首法以否﹖答曰﹕緦麻以上親屬﹐有罪不合告言﹐藏亡尙許減罪﹐豈得輒相捕送。此捕爲凡人發例﹐不與親戚生文。若捕親屬首者﹐得減逃亡之坐﹐本犯之罪不原﹐仍依傷殺及告親屬法。其犯謀叛以上﹐得依捕首之律。卽因罪人以致罪﹐而罪人自死者﹐聽減本罪二等﹔

【疏】議曰「因罪人以致罪」﹐謂藏匿罪人﹐或過致資給及保﹑證不實之類。今罪人非被刑戮而自死者﹐又聽減罪二等。若罪人自首及遇恩原減者﹐亦準罪人原減法﹔

【疏】議曰﹕謂因罪人以得罪﹐罪人於後自首及遇恩原減者﹐或得全原﹐或減一等﹑二等之類﹐一依罪人全原﹑減﹑降之法。其應加杖及贖者﹐各依杖﹑贖例。

【疏】議曰「其應加杖」﹐假有官戶﹑奴婢犯流而爲過致資給﹐捉獲官戶﹑奴婢等﹐流罪加杖二百﹐過致資給者並依杖二百罪減之﹐不從流減。其罪人本合收贖﹐過致資給者亦依贖法﹐不以官當加杖﹑配役。問曰﹕官戶等犯流﹐加杖二百﹐過致者應減幾等而科﹖答曰﹕犯徒應加杖者﹐一等加二十﹐加至二百﹐當徒三年。乃至流刑﹐杖亦二百。卽杖之流應減﹐在律殊無節文﹐比附刑名﹐止依徒減一等﹐加杖一百八十。

３９。盜詐取人財物首露諸盜﹑詐取人財物而於財主首露者﹐與經官司自首同。

【疏】議曰﹕盜﹐謂彊盜﹑竊盜。詐﹐謂詐欺取人財物。而能悔過﹐於財主首露﹐與經官司首同。若知人將告而於財主首者﹐亦得減罪二等。問曰﹕假有甲盜乙絹五疋﹐經乙自首﹐乙乃取甲十疋之物﹐爲正﹑倍等贓﹐合當何罪﹖答曰﹕依律﹐首者惟徵正贓。甲旣經乙自首﹐因乃剩取其物﹐旣非監主﹐而乃因事受財﹐合科坐贓之罪。其於余贓應坐之屬﹐悔過還主者﹐聽減本罪三等坐之﹔

【疏】議曰「余贓」﹐謂盜﹑詐之外﹐應得罪者﹐並是。𨿽不於官司陳首﹐能悔過還主者﹐聽減本罪三等。假有枉法受財十疋﹐合流﹔悔過還主﹐得減三等﹐處徒二年之類。旣云「坐之」﹐自依下例。卽財主應坐者﹐減罪亦準此。

【疏】議曰「財主應坐」﹐謂受財枉法﹑不枉法﹑受所監臨及坐贓﹐與財人各亦得罪。若取人悔過還主﹐得減三等﹐財主亦減本坐三等科之。問曰﹕貿易官物﹐復以本物還﹐或本物已費﹐別將新物相替﹐如此悔過﹐得免罪否﹖答曰﹕若以本物還﹐得免計贓爲罪﹐仍依「盜不得財」科之。若其非官本物﹐更以新物替之﹐𨿽復私自陪備﹐貿易之罪仍在。

４０。同職犯公坐諸同職犯公坐者﹐長官爲一等﹐通判官爲一等﹐判官爲一等﹐主典爲一等﹐﹝各以所由爲首﹔若通判官以上異判有失者﹐止坐異判以上之官。﹞

【疏】議曰﹕同職者﹐謂連署之官。「公坐」﹐謂無私曲。假如大理寺斷事有違﹐卽大卿是長官﹐少卿及正是通判官﹐丞是判官﹐府史是主典﹐是爲四等。各以所由爲首者﹐若主典檢請有失﹐卽主典爲首﹐丞爲第二從﹐少卿﹑二正爲第三從﹐大卿爲第四從﹐卽主簿﹑錄事亦爲第四從﹔若由丞判斷有失﹐以丞爲首﹐少卿﹑二正爲第二從﹐大卿爲第三從﹐典爲第四從﹐主簿﹑錄事當同第四從。

【疏】議曰﹕假如一正異丞所判有失﹐又有一正復同判﹐卽二正同爲首罪。若一正先依丞判﹐一正始作異同﹐異同者自爲首科﹐同丞者便卽無罪。假如丞斷合理﹐一正異斷有乖﹐後正直云「依判」﹐卽同前正之罪﹐若云「依丞判」者﹐後正無辜。二卿異同﹐亦各準此。其通判官以上﹐異同失理﹐應連坐者﹐惟長官及檢勾官得罪﹐以下並不坐。通判官以下有失﹐或中間一是一非﹐但長官判從正法﹐餘者悉皆免罪。內外諸司皆準此。問曰﹕假有判官處斷乖失﹐通判官異同得理﹐長官不依通判官斷﹐還同判官﹐各有何罪﹖答曰﹕案若申覆﹐惟通判官一人合理﹐卽上下俱得免科。如其當處斷訖施行﹐卽乖失者依法得罪。惟通判﹑長官合理﹐余悉不論。其闕無所承之官﹐亦依此四等官爲法。卽無四等官者﹐止準見官爲罪。

【疏】議曰﹕四等之內﹐但有闕官﹐𨿽一人處斷乖失﹐亦作四等爲坐。假如大理卿﹐或丞﹑正一人見在﹐判有乖失﹐判者自當首罪﹐勾官仍同四等下從。「卽無四等官者」﹐爲關﹑戍之類﹐無通判官﹐關丞卽至關令﹐並主典﹐惟有三等。假有典檢請有失﹐丞爲第二從﹐令爲第三從﹐錄事同爲第三從。下州﹑縣市令惟與典二人﹐此等止準見官二等之罪。若同職有私﹐連坐之官不知情者﹐以失論。

【疏】議曰「同職」﹐謂連判之官及典。「有私」﹐故違正理。余官連判不知挾私情者﹐以失論。假有人犯徒一年﹐判官曲理斷免﹐余官不覺﹐自依失出之法﹐有私者爲首﹐不覺者爲從﹐仍爲四等科之﹐失出減五等﹐失入減三等之類。自余與奪之事﹐失者減三等。及云「以失論」之類﹐各從本條。問曰﹕有主典增減文案﹐詐欺取贓五疋﹐判官不覺﹐依增減狀判訖。未知判官於詐欺贓失減﹐惟復於增減官文書失減﹖答曰﹕但依律得罪﹐皆從所判爲坐。取贓事在案外﹐增減文案見行﹐止從增減科之﹐不可從贓而科。又問﹕判官﹑主典有私﹐故出流罪﹐通判及長官不知情﹐若爲科首從之罪﹖答曰﹕假令主典爲首﹐還合流坐﹔判官爲從﹐合徒三年。不知情者﹐從公坐失法﹐公坐旣有四等﹐通判官第三從論﹐減典二等﹐又失出減五等﹐從流減七等﹐合杖九十﹔長官又減一等﹐合杖八十。其有放而還獲﹐及本應例減﹐仍各依本法。卽余官及上官案省不覺者﹐各遞減一等﹔下官不覺者﹐又遞減一等。亦各以所由爲首。﹝減﹐謂首減首﹐從減從。﹞

【疏】議曰﹕余官者﹐謂比州﹑比縣及省內比司﹐並諸府﹑寺﹑監不相管隸者。上官者﹐在京諸司向省臺及諸州向尙書省﹐諸縣向州之類。如州上文書向尙書省﹐有錯失﹐省司不覺者﹐省司所由之首﹐減州所由首一等﹐同職遞爲四等法首從減之。其餘官不覺﹐亦準此。若省司下符向州錯失﹐州司不覺﹐州司所由首減省司所由首二等﹐同職遞爲四等首從法減之。檢﹑勾之官﹐同下從之罪。

【疏】議曰﹕檢者﹐謂發辰檢稽失﹐諸司錄事之類。勾者﹐署名勾訖﹐錄事參軍之類。皆同下從﹕若有四等官﹐同四等從﹔有三等官﹐同三等從﹔有二等官﹐同二等從。其無檢﹑勾之官者﹐𨿽判官發辰勾稽﹐若有乖失﹐自於判處得罪﹐不入勾﹑檢之坐。應奏之事﹐有失勘讀及省審之官不正者﹐減下從一等。

【疏】議曰﹕尙書省應奏之事﹐須緣門下者﹐以狀牒門下省﹐準式依令﹐先門下錄事勘﹐給事中讀﹐黃門侍郎省﹐侍中審。有乖失者﹐依法正﹐牒省司。若實有乖失﹐不正者﹐錄事以上﹐減省下從一等。旣無遞減之文﹐卽侍中以下﹐同減一等。律以旣減下從﹐得罪最輕﹐若更遞減﹐餘多無坐﹐正之法﹐惟在錄事以上﹐故所掌主典﹐律無罪名。若辭狀隱伏﹐無以驗知者﹐勿論。

【疏】議曰﹕辭狀隱伏者﹐謂脫錯文字﹐增減事情﹐辭狀隱微﹐案覆難覺者。自余官以下﹐案省不覺﹐並得免罪﹐故云「勿論」。

４１。公事失錯自覺舉諸公事失錯﹐自覺舉者﹐原其罪﹔

【疏】議曰「公事失錯」﹐謂緣公事致罪而無私曲者。事未發露而自覺舉者﹐所錯之罪得免。「覺舉」之義﹐與「自首」有殊。「首」者﹐知人將告﹐減二等﹔「覺舉」旣無此文﹐但未發自言﹐皆免其罪。應連坐者﹐一人自覺舉﹐餘人亦原之。

【疏】議曰﹕應連坐者﹐長官以下﹐主典以上及檢﹑勾官在案同判署者﹐一人覺舉﹐余並得原。其檢﹑勾之官舉稽及事涉私者﹐曹司依法得罪。惟是公坐﹐情無私曲﹐檢﹑勾之官𨿽舉﹐彼此並無罪責。其斷罪失錯﹐已行決者﹐不用此律。

【疏】議曰﹕斷罪失錯已行決者﹐謂死及笞﹑杖已行決訖﹐流罪至配所役了﹐徒罪役訖﹐此等並爲「已行」。官司𨿽自覺舉﹐不在免例﹐各依失入法科之﹐故云「不用此律」。假有人枉被斷徒二年﹐已役一年﹐官司然始自覺舉者﹐一年未役者﹐自從舉免﹔已役一年者﹐從失入減三等﹐科杖八十之類。其官文書稽程﹐應連坐者﹐一人自覺舉﹐餘人亦原之﹐主典不免﹔若主典自舉﹐並減二等。

【疏】議曰「文書」﹐謂公案。小事五日程﹐中事十日程﹐大事二十日程﹐徒罪以上辯定後三十日程﹐此外不了﹐是名「稽程」。官人自覺舉者﹐並得全原﹐惟主典不免。若主典自舉﹐並減二等者﹐以官司不舉﹐故長官以下並減二等﹔如官人﹑主典連署舉者﹐官人並得免罪﹐主典仍減二等科之。其制敕﹐案成以後頒下﹐各給抄寫程﹕「二百紙以下限二日程﹐過此以外﹐每二百紙以下加一日程﹐所加多者不得過五日。」注云「其赦書﹐計紙𨿽多﹐不得過三日。」此等抄寫程﹐旣云案成以後﹐據令﹕「成制敕案﹐不別給程。」卽是當日成了。違令限日﹐皆是有稽。稽而自舉者﹐同官文書法﹐仍爲公坐﹐亦作四等科斷﹐各以所由爲首﹔若涉私曲故稽﹐亦同私坐之法。問曰﹕公坐相連﹐節級得罪﹐一人覺舉﹐余亦原之。稽案旣是公罪﹐勾官亦合連坐﹐勾﹑檢之官舉訖﹐余官何故得罪﹖答曰﹕公坐失錯﹐事可追攺﹐一人舉覺﹐余亦原之。至於行事稽畱﹐不同失錯之例﹐勾官糾出﹐故不免科。

４２。共犯罪造意爲首諸共犯罪者﹐以造意爲首﹐隨從者減一等。若家人共犯﹐止坐尊長﹔﹝於法不坐者﹐歸罪於其次尊長。尊長﹐謂男夫。﹞

【疏】議曰「共犯罪者」﹐謂二人以上共犯﹐以先造意者爲首﹐余並爲從。家人共犯者﹐謂祖﹑父﹑伯﹑叔﹑子﹑孫﹑弟﹑侄共犯﹐惟同居尊長獨坐﹐卑幼無罪。

【疏】議曰「於法不坐者」﹐謂八十以上﹐十歲以下及篤疾。歸罪於其次者﹐假有尊長與卑幼共犯﹐尊長老﹑疾﹐依律不坐者﹐卽以共犯次長者當罪﹐是名「歸罪於其次尊長」。尊長謂男夫者﹐假有婦人尊長﹐共男夫卑幼同犯﹐𨿽婦人造意﹐仍以男夫獨坐。侵損於人者﹐以凡人首從論。

【疏】議曰﹕侵謂盜竊財物﹐損謂鬥毆殺傷之類。假令父子合家同犯﹐並依凡人首從之法﹐爲其侵損於人﹐是以不獨坐尊長。卽共監臨主守爲犯﹐𨿽造意﹐仍以監主爲首﹐凡人以常從論。

【疏】議曰「監臨主守」﹐具如後解。假有外人發意﹐共左藏官司﹑主典盜庫絹五疋﹐𨿽是外人造意﹐仍以監主爲首﹐處徒二年﹔外人依常盜從﹐合杖一百。

４３。共犯罪本罪別諸共犯罪而本罪別者﹐𨿽相因爲首從﹐其罪各依本律首從論。

【疏】議曰﹕謂五服內親﹐共他人毆﹑告所親及侵盜財物﹐𨿽是共犯﹐而本罪各別。假有甲勾他外人乙共毆兄﹐甲爲首﹐合徒二年半﹔乙爲凡斗從﹐不下手﹐又減一等﹐合笞二十。又有卑幼勾人盜己家財物十疋﹐卑幼爲首﹐合笞三十﹔他人爲從﹐合徒一年﹐又減常盜一等﹐猶杖一百。此是「相因爲首從﹐其罪各依本律首從論」。此例旣多﹐不可具載﹐但是相因爲首從﹐本罪別者﹐皆準此。若本條言「皆」者﹐罪無首從﹔不言「皆」者﹐依首從法。

【疏】議曰﹕案《賊盜律》﹕「謀殺期親尊長﹑外祖父母﹐皆斬。」如此之類﹐本條言「皆」者﹐罪無首從。不言「皆」者﹐依首從法科之。又﹐《賊盜律》云「謀殺人者﹐徒三年。假有二人共謀殺人﹐未行事發﹐造意者爲首﹐徒三年﹔從者徒二年半。」如此之類﹐不言「皆」者﹐依首從法。卽彊盜及姦﹐略人爲奴婢﹐犯闌入﹐若逃亡及私度﹑越度關棧垣籬者﹐亦無首從。

【疏】議曰﹕彊盜之人﹐各肆威力﹔姦者﹐身並自犯﹐不爲首從。略人爲奴婢者﹐理與彊盜義同。闌入者﹐謂闌入宮殿及應禁之所﹐各自身犯﹐亦無首從。逃亡者﹐假使十人皆徵﹐身各闕事。私度者﹐謂無過所﹐從關門私過。越度者﹐謂不由門爲越。關謂檢判之處﹐棧謂塹柵之所﹐垣謂宮殿及府廨垣墻﹐籬謂不築墻垣﹑惟以蕃籬爲固之類。從「彊盜」以下﹐皆以正犯科之﹐故云「亦無首從」。

４４。共犯罪有逃亡諸共犯罪而有逃亡﹐見獲者稱亡者爲首﹐更無證徒﹐則決其從罪﹔

【疏】議曰﹕假有甲乙二人﹐共詐欺取物﹐合徒一年﹐甲實爲首﹐當被捉獲﹐乙本爲從﹐遂卽逃亡﹐甲被鞫問﹐稱乙爲首﹐更無證徒﹐卽須斷甲爲從﹐科杖一百。是名「決其從罪」。後獲亡者﹐稱前人爲首﹐鞫問是實﹐還依首論﹐通計前罪﹐以充後數﹐

【疏】議曰﹕後捉獲乙﹐稱甲爲首﹐鞫問甲﹐稱是實﹐還依首坐﹐科徒一年。甲是庶人﹐前已決杖一百﹐卽須以杖﹑笞贖直﹐準減徒年﹕一年徒贖銅二十斤﹐一百杖贖銅一十斤﹐以十斤杖銅﹐減半年徒罪﹐余徒半年﹐依法配役。甲若單丁﹐前已決杖一百﹐今旣處徒一年﹐合杖一百二十﹐卽更決二十﹐通計前杖﹐以充後數。問曰﹕有甲乙二人犯盜﹐準罪合流﹐甲元造意﹐乙是隨從﹐然乙事發逃亡﹐甲遂稱乙是首﹐官司斷甲爲從﹐處徒三年﹐已役訖﹐然始獲乙﹐甲承是首﹐又甲是白丁﹐若爲處分﹖答曰「流罪準徒四年」﹐又云「從徒入流﹐比徒一年爲剩﹔累徒流應役者﹐不得過四年。」其人𨿽復詐冒官司﹐不合更科流罪﹐止合徒一年。若犯加役流﹐自合三年配役﹐三年𨿽已役訖﹐仍須更配遠流﹐卽是「通計前罪」﹐配所爲折居作。若前輸贖物﹐後應還者﹐還之。

【疏】議曰﹕假令甲有九品官﹐犯徒一年﹐詐爲從罪﹐前斷處杖一百﹐徵銅十斤﹐今依首論﹐斷作一年徒坐﹐以九品一官當徒坐盡﹐前徵銅十斤者還之﹐是名「前輸贖物﹐後應還者﹐還之」。其增減人罪﹐令有輕重者﹐亦從此律﹔

【疏】議曰﹕此設判官之罪。增人罪者﹐有人犯徒一年﹐止有九品一官﹐官司增罪﹐科徒二年﹐官當一年﹐余徒收贖﹐後更審問﹐止合徒一年﹐前增一年贖物卽合追還。減人罪者﹐若有一人身居兩職﹐並是九品以上﹐犯徒二年﹐官司減爲一年半﹐用一官當徒一年﹐余有半年﹐官當不盡﹐贖銅十斤﹐檢知前失﹐還用兩官當徒二年﹐前輸半年贖物亦合還主。又有白丁犯徒三年﹐官司斷徒一年﹐役訖事發﹐更須科徒二年﹐前一年役訖﹐後更配二年之類。若枉入人徒年者﹐卽計庸﹐折除課役及贖直﹔﹝每枉一年﹐折二年﹔𨿽不滿年﹐役過五十日者﹐折一年。卽當年無課役者﹐折來年。其有軍役者﹐折役日。﹞

【疏】議曰﹕稱「枉入人徒年」﹐未必皆是無罪﹐但不應徒役而徒役﹐卽是枉入徒年。若是全年枉入﹐子注具有明文。如不滿五十日役﹐卽計枉役﹕二十日以下﹐各計日折丁庸﹔若枉三十五日﹐並折調﹔不滿五十日者﹐更不合折。及贖直者﹐假有七品以上子﹐被枉徒一年﹐卽以役身之庸﹐折其贖直。計庸折銅﹐不盡﹐更徵余贖﹔或折銅已盡﹐仍有餘庸﹐更亦不計。若有課役﹐依上法折除。其判官得罪﹐自從故失。或有中男十六以上應贖﹐犯杖一百﹐官司處徒一年﹐亦以役日計庸﹐折充贖直。盡與不盡﹐皆同上解。

【疏】議曰﹕枉徒一年﹐通折二年課役。若枉三年﹐通折六年課役。𨿽不滿年﹐役過五十日﹐亦除一年者﹐依令﹕「丁役五十日﹐當年課﹑役俱免。」故五十日役者﹐得折一年。其稱折一年﹑二年者﹐皆以三百六十日爲斷。

【疏】議曰﹕被枉徒之年﹐或遇恩復﹐或遭水旱而無課役者﹐﹝聽折來年。其有軍役者﹐折上番之日﹐若枉一年﹐亦通折二年番役。﹞問曰﹕律稱折來年者﹐脫或來年旱澇及遇恩復無課役者﹐得折以後來年以否﹖答曰﹕律稱「當年無課役﹐折來年」﹐律矜枉入徒役﹐聽折來年課輸。來歲旣無課役﹐將來亦是來年。年與課役相須﹐本欲爲其準折。若普蒙恩復及遭霜旱﹐依令課役並免﹐豈合卽計爲年﹖亦如已役﹑已輸﹐聽折來年課役。後年無者﹐更折有課役之年。此理旣同﹐不可別生異議。其本應徒﹐已決杖﹑笞者﹐卽以杖﹑笞贖直﹐準減徒年。

【疏】議曰﹕假有本坐合徒一年﹐官司決杖一百﹐決訖事發﹐還合科徒。前已決杖一百﹐不可追攺﹐準徒一年贖銅二十斤﹐卽是十八日徒當銅一斤﹐準笞十。前決一百﹐總合減徒一百八十日﹐卽當銅十斤﹐折徒半年。若一年徒罪已笞五十﹐卽以五斤之銅﹐減徒役九十日﹔減外殘徒﹐各依式配役。

●卷六名例﹝１３條﹞

４５。二罪從重諸二罪以上俱發﹐以重者論﹔﹝謂非應累者﹐惟具條其狀﹐不累輕以加重。若重罪應贖﹐輕罪應居作﹑官當者﹐以居作﹑官當爲重。﹞

【疏】議曰﹕假有甲任九品一官﹐犯盜絹五疋﹐合徒一年﹔又私有槊一張﹐合徒一年半﹔又過失折人二支﹐合贖流三千里﹐是爲「二罪以上俱發」。從「私有禁兵器」斷徒一年半﹐用官當訖﹐更徵銅十斤﹔旣犯盜徒罪﹐仍合免官。是爲「以重者論」。

【疏】議曰﹕以上三事﹐並非應累斷者﹐𨿽從兵器處罪﹐仍具條三種犯狀﹐不得將盜一年徒罪﹐累於私有禁兵器一年半徒上﹐故云「不累輕以加重」。所以「具條其狀」者﹐一彰罪多﹐二防會赦。雜犯死罪﹐經赦得原﹔蠱毒流刑﹐逢恩不免故也。

【疏】議曰﹕謂甲過失折人二支應流﹐依法聽贖﹔私有禁兵器合徒﹐官當﹐卽以官當爲重。若白丁犯者﹐卽從禁兵器徒一年半﹐卽居作爲重罪。若更多犯﹐自依從重法。問曰﹕有七品子犯折傷人﹐合徒一年﹐應贖﹔又犯盜﹐合徒一年﹐家有親老﹐應加杖。二罪俱發﹐何者爲重﹖答曰﹕律以贖法爲輕﹐加杖爲重﹐故盜者不得以蔭贖。家有親老﹐聽加杖放之﹐卽是加杖爲重罪。若贖一年半徒﹐自從重斷徵贖﹐不合從輕加杖。等者﹐從一。

【疏】議曰﹕假有白丁﹐犯盜五疋﹐合徒一年﹔又鬥毆折傷人﹐亦合徒一年。此名「等者」﹐須從一斷。若一罪先發﹐已經論決﹐餘罪後發﹐其輕若等﹐勿論﹔重者更論之﹐通計前罪﹐以充後數。

【疏】議曰﹕假有甲折乙一齒﹐合徒一年﹐又折丙一指﹐亦合徒一年。折齒之罪先發﹐已經配徒一年﹐或無兼丁及家有親老﹐已經決杖一百二十﹐有折指之罪後發﹐卽從「等者勿論」。重者更論之﹐通計前罪﹐以充後數者﹐甲若毆丙﹐折二指以上﹐合徒一年半﹐更須加役半年﹔甲若單丁﹐又加杖二十。是爲「重者更論之﹐通計前罪」之法。卽以贓致罪﹐頻犯者並累科﹔

【疏】議曰﹕假有受所監臨﹐一日之中﹐三處受絹一十八疋﹐或三人共出一十八疋﹐同時送者﹐各倍爲九疋而斷﹐此名「以贓致罪﹐頻犯者並累科」。若罪法不等者﹐卽以重贓並滿輕贓﹐各倍論。﹝累﹐謂止累見發之贓。倍﹐謂二尺爲一尺。不等﹐謂以彊盜﹑枉法等贓﹐並從竊盜﹑受所監臨之類。卽監臨主司因事受財而同事共與﹐若一事頻受及於監守頻盜者﹐累而不倍。﹞

【疏】議曰「罪法不等者」﹐爲犯彊盜﹑枉法﹑不枉法﹑竊盜﹑受所監臨等﹐並是輕重不等。「卽以重贓並滿輕贓」﹐假令縣令受財枉法六疋﹐合徒三年﹔不枉法十四疋﹐亦合徒三年﹔又監臨外竊盜二十九疋﹐亦徒三年﹔彊盜二疋﹐亦合徒三年﹔受所監臨四十九疋﹐亦合徒三年。準此以上五處贓罪﹐各合徒三年﹐累於「受所監臨」﹐總一百疋﹐仍倍爲五十疋﹐合流二千里之類。

【疏】議曰﹕假有官人枉法﹐受甲乙丙丁四人財物﹐各有八疋之贓﹐甲乙二人先發﹐贓有一十六疋﹐累而倍之﹐止依八疋而斷﹐依律科流﹐除名已訖﹔其丙丁二人贓物於後重發﹐卽累見發之贓﹐別更科八疋之罪。後發者與前旣等﹐理從勿論﹐不得累並前贓作一十六疋﹑斷作死罪之類。問曰﹕有人枉法受一十五疋﹐七疋先發﹐已斷流訖﹐八疋後發﹐若爲科斷﹖答曰﹕枉法之贓﹐若一人邊而取﹐前發者𨿽已斷訖﹐後發者還須累論﹐並取前贓﹐更科全罪﹐不同頻犯止累見發之贓。通計十五疋﹐斷從絞坐。無祿之人﹐自依減法。又問﹕脫有十人共行﹐資財同在一所﹐盜者一時將去﹐得同頻犯以否﹖答曰﹕律注云「監臨主司因事受財而同事共與﹐若一事頻受及於監守內頻盜﹐累而不倍。」除此三事﹐皆合倍論。十人之財﹐一時俱取﹐𨿽復似非頻犯﹐終是物主各別﹐元非一人之物﹐理與十處盜同﹐坐同頻犯﹐贓合倍折。若物付一人專掌﹐失卽專掌者陪﹐理同一人之財﹐不得將爲頻盜。

【疏】議曰﹕彊盜﹑枉法﹐計贓是重﹔竊盜﹑受所監臨﹐準贓乃輕。故名「不等」。假如彊盜並從竊盜者﹐謂如有人諸處頻犯竊盜﹐已得八十二疋﹐累贓倍論﹐得四十一疋﹐罪合流三千里﹔復於諸處頻犯彊盜﹐得財一十八疋﹐累贓倍得九疋﹐亦合流三千里。今將彊盜九疋﹐並於竊盜四十一疋上﹐滿五十疋﹐處加役流。其枉法並從受所監臨者﹐假如官人頻受所監臨財物﹐倍得二十一疋二丈﹐合徒一年半﹔復頻受枉法贓﹐倍得二疋二丈﹐亦合徒一年半。今將枉法贓二疋二丈﹐並於受所監臨財物二十一疋二丈﹐總爲二十四疋﹐科徒二年。其有彊盜並入受所監臨﹐枉法並從竊盜﹐如此之類﹐俱以重贓並從輕贓者﹐皆同「並滿」之法。

【疏】議曰﹕假有十人﹐同爲鑄錢﹐官司於彼受物﹐是爲「因事受財」﹐十人共以錢物行求﹐是爲「同事共與」﹔或斷一人之事﹐頻受其財﹐是爲「一事頻受」﹔若當庫人於所當庫內﹐若縣令於其所部頻盜者﹕此等三事﹐各累而不倍。若同事別與﹐或別事同與﹐各依前倍論﹐不同此例。其一事分爲二罪﹐罪法若等﹐則累論﹔

【疏】議曰﹕一事分爲二罪者﹐假將私馬直絹五疋﹐博取官馬直絹十疋﹐依律﹕「貿易官物﹐計其等準盜論﹐計所利以盜論。」須分官馬十疋出兩種罪名﹕五疋等者﹐準盜論﹐合徒一年﹔五疋利者﹐以盜論﹐亦合徒一年。累爲十疋﹐處徒一年半是也。此爲庶人有兼丁作法。若是官人﹑品子應贖及單丁之人﹐用法各別。假有品官貿易官物﹐五疋是利﹐卽合免官。其八品﹑九品﹐止有一官者﹐免官訖﹐仍徵銅十斤。若六品以下監臨官司﹐便同自盜。若將以盜五疋﹐累於準盜五疋上﹐從準盜作法﹐合徒一年半。累並旣不加重﹐止從一重論﹐直取以盜五疋﹐加凡盜二等﹐處徒二年﹐仍除名。其品子應贖者﹐直取五疋利﹐徒一年眞役爲重。罪法不等者﹐則以重法並滿輕法。﹝罪法等者﹐謂若貿易官物﹐計其等準盜論﹐計所利以盜論之類。罪法不等者﹐謂若請官器仗﹐以亡失並從毀傷﹐以考校不實並從失不實之類。﹞

【疏】議曰﹕假有官司﹐非法擅賦斂於一家﹐得絹五十疋﹕四十五疋入官﹐坐贓論﹐合徒二年半﹔五疋入私﹐以枉法論﹐亦合徒二年半。卽以入私五疋﹐累於入官者﹐爲五十疋﹐坐贓致罪﹐處徒三年。

【疏】議曰﹕貿易官物﹐已從上解。或有判事枉法後﹐受絹十疋﹐五疋先許﹐是眞枉法﹔五疋先未許﹐得枉法後然始總送﹐更有如此等事﹐並合累論。故云「之類」。

【疏】議曰﹕謂軍防之所﹐請官器仗﹐假有一千事﹐亡失二百事﹐合杖八十﹔毀傷四百事﹐亦合杖八十。故《雜律》云「請官器仗﹐以十分論﹐亡失二分﹐毀傷四分﹐各杖八十﹔亡失三分﹐毀傷六分﹐各杖一百。」今以亡失二百事﹐累於毀傷四百事﹐同毀傷六分之罪﹐合杖一百。

【疏】議曰﹕《職制律》﹕「貢舉非其人﹐一人徒一年﹐二人加一等﹐罪止徒三年。若考校不實﹐減一等。失者﹐各減三等。」假有考校九人﹐二人故不實﹐合科杖一百﹔七人失不實﹐亦合科杖一百。須以故不實二人﹐並從失不實七人之上﹐爲九人失不實﹐合徒一年。又﹐《戶婚律》﹕「脫口以免課役﹐一口徒一年﹐二口加一等﹐罪止徒三年。其漏無課役口﹐四口爲一口。」假令脫有課役二口﹐合徒一年﹔漏無課役十口﹐亦合徒一年。須以有課役二口﹐並於無課役十口之上﹐爲無課役十二口﹐處徒一年半之類。累並不加重者﹐止從重。

【疏】議曰﹕假有以私物五疋﹐貿易官物直九疋﹐五疋準盜﹐合徒一年﹔計所利四疋﹐合杖九十。「罪法等者則累論」﹐以四疋累於五疋上﹐總爲九疋﹐不加一年徒坐﹐止從準盜﹐處徒一年。並者﹐如前器仗﹐亡失一分﹐毀傷二分﹐俱合杖六十。以亡失一分﹐並毀傷二分之上﹐止是三分﹐未滿四分﹐不合加罪﹐止從亡失一分之類。其應除﹑免﹑倍﹑沒﹑備償﹑罪止者﹐各盡本法。

【疏】議曰﹕假有八品官﹐枉法受財五疋﹐徒二年半﹔不枉法受財十二疋﹐亦徒二年半﹔竊盜二十四疋﹐亦徒二年半﹔監臨受財三十九疋﹐亦徒二年半﹔又詐欺取財二十四疋﹐亦徒二年半﹔又坐贓四十九疋﹐亦徒二年半﹕倍得七十六疋二丈。又請槊十張﹐亡失一張﹐合杖六十。其贓總累爲坐贓五十疋﹐合徒三年﹐余贓罪止不加。據枉法﹐合除名﹔不枉法﹐合免官﹔盜者﹐倍備﹐枉法﹑不枉法﹑受所監臨及坐贓等﹐並沒官﹔亡失官槊﹐備償﹔坐贓﹐罪止徒三年之類。如有二罪以上俱發者﹐卽先以重罪官當﹐仍依例除﹑免﹐不得將爲二罪惟從重論。

４６。同居相爲隱諸同居﹐若大功以上親及外祖父母﹑外孫﹐若孫之婦﹑夫之兄弟及兄弟妻﹐有罪相爲隱﹔

【疏】議曰「同居」﹐謂同財共居﹐不限籍之同異﹐𨿽無服者﹐並是。「若大功以上親」﹐各依本服。「外祖父母﹑外孫若孫之婦﹑夫之兄弟及兄弟妻」﹐服𨿽輕﹐論情重。故有罪者並相爲隱﹐反報俱隱。此等外祖不及曾﹑髙﹐外孫不及曾﹑玄也。部曲﹑奴婢爲主隱﹕皆勿論﹐

【疏】議曰﹕部曲﹑奴婢﹐主不爲隱﹐聽爲主隱。非「謀叛」以上﹐並不坐。卽漏露其事及レ語消息亦不坐。

【疏】議曰﹕假有鑄錢及盜之類﹐事須掩攝追收﹐遂「漏露其事」。「及レ語消息」﹐謂報罪人所掩攝之事﹐令得隱避逃亡。爲通相隱﹐故亦不坐。其小功以下相隱﹐減凡人三等。

【疏】議曰﹕小功﹑緦麻﹐假有死罪隱藏﹐據凡人惟減一等﹐小功﹑緦麻又減凡人三等﹐總減四等﹐猶徒二年。若犯謀叛以上者﹐不用此律。

【疏】議曰﹕謂謀反﹑謀大逆﹑謀叛﹐此等三事﹐並不得相隱﹐故不用相隱之律﹐各從本條科斷。問曰「小功以下相隱﹐減凡人三等。」若有漏露其事及レ語消息﹐亦得減罪以否﹖答曰﹕漏露其事及レ語消息﹐上文大功以上共相容隱義同﹐其於小功以下理亦不別。律恐煩文﹐故舉相隱爲例﹐亦減凡人三等。

４７。官戶部曲官私奴婢有犯諸官戶﹑部曲﹑﹝稱部曲者﹐部曲妻及客女亦同。官私奴婢有犯﹐本條無正文者﹐各準良人。﹞

【疏】議曰﹕官戶隸屬司農﹐州﹑縣元無戶貫。部曲﹐謂私家所有。其妻﹐通娶良人﹔客女﹐奴婢爲之﹐部曲之女亦是﹕犯罪皆與官戶﹑部曲同。官私奴婢有犯﹐本條有正文者﹐謂犯主及毆良人之類﹐各從正條。其「本條無正文」﹐謂闌入﹑越度及本色相犯﹐並詛詈祖父母﹑父母﹑兄姊之類﹐各準良人之法。若犯流﹑徒者﹐加杖﹐免居作。

【疏】議曰﹕犯徒者﹐準無兼丁例加杖﹕徒一年﹐加杖一百二十﹔一等加二十﹐徒三年加杖二百。準犯三流﹐亦止杖二百。決訖﹐付官﹑主﹐不居作。應徵正贓及贖無財者﹐準銅二斤各加杖十﹐決訖﹐付官﹑主﹔

【疏】議曰﹕犯罪應徵正贓及贖﹐無財可備者﹐皆據其本犯及正贓﹐準銅每二斤各加杖十﹐決訖付官﹑主。銅數𨿽多﹐不得過二百。今直言正贓﹐不言倍贓者﹐正贓無財﹐猶許加杖放免﹔倍贓無財﹐理然不坐。其有財堪備者﹐自依常律。若老小及廢疾﹐不合加杖﹐無財者放免。

【疏】議曰﹕謂以上應徵贖之人﹐若年七十以上﹑十五以下及廢疾﹐依律不合加杖﹐勘檢復無財者﹐並放免不徵。其部曲﹑奴婢應徵贓贖者﹐皆徵部曲及奴婢﹐不合徵主。卽同主奴婢自相殺﹐主求免者﹐聽減死一等。﹝親屬自相殺者﹐依常律。﹞

【疏】議曰﹕奴婢賤人﹐律比畜產﹐相殺𨿽合償死﹐主求免者﹐聽減。若部曲故殺同主賤人﹐亦至死罪﹐主求免死﹐亦得同減法。但奴殺奴是重﹐主求免者尙聽﹔部曲殺奴旣輕﹐主求免者﹐亦得免。旣稱同主﹐卽是私家。若是官奴自犯﹐不依此律。

【疏】議曰﹕律云「各準良人」﹐悉準良人爲法。旣犯親屬﹐不依求免減例。

４８。化外人相犯諸化外人﹐同類自相犯者﹐各依本俗法﹔異類相犯者﹐以法律論。

【疏】議曰「化外人」﹐謂蕃夷之國﹐別立君長者﹐各有風俗﹐制法不同。其有同類自相犯者﹐須問本國之制﹐依其俗法斷之。異類相犯者﹐若髙麗之與百濟相犯之類﹐皆以國家法律﹐論定刑名。

４９。本條別有制諸本條別有制﹐與例不同者﹐依本條。

【疏】議曰﹕例云「共犯罪以造意爲首﹐隨從者減一等」﹔《鬥訟律》「同謀共毆傷人﹐各以下手重者爲重罪﹐元謀減一等﹐從者又減一等」。又﹐例云「九品以上﹐犯流以下聽贖」﹔又《斷獄律》「品官任流外及雜任﹐於本司及監臨犯杖罪以下﹐依決罰例」。如此之類﹐並是與例不同﹐各依本條科斷。卽當條𨿽有罪名﹐所爲重者自從重。

【疏】議曰﹕依《詐僞律》﹕「詐自復除﹐徒二年。若丁多以免課役﹐卽從《戶婚律》脫口法﹐一口徒一年﹐二口加一等﹐罪止徒三年。」又﹐《詐僞律》「詐增減功過年限﹐因而得官者﹐徒一年。若因詐得賜﹐贓重﹐卽從詐欺官私以取財物﹐準盜論﹐罪止流三千里」之類。其本應重而犯時不知者﹐依凡論﹔本應輕者﹐聽從本。

【疏】議曰﹕假有叔侄﹐別處生長﹐素未相識﹐侄打叔傷﹐官司推問始知﹐聽依凡人鬥法。又如別處行盜﹐盜得大祀神禦之物﹐如此之類﹐並是「犯時不知」﹐得依凡論﹐悉同常盜斷。其「本應輕者」﹐或有父不識子﹐主不識奴﹐毆打之後﹐然始知悉﹐須依打子及奴本法﹐不可以凡斗而論﹐是名「本應輕者﹐聽從本」。

５０。斷罪我正條諸斷罪而無正條﹐其應出罪者﹐則舉重以明輕﹔

【疏】議曰﹕斷罪無正條者﹐一部律內﹐犯無罪名。「其應出罪者」﹐依《賊盜律》﹕「夜無故人人家﹐主人登時殺者﹐勿論。」假有折傷﹐灼然不坐。又條﹕「盜緦麻以上財物﹐節級減凡盜之罪。」若犯詐欺及坐贓之類﹐在律𨿽無減文﹐盜罪尙得減科﹐余犯明從減法。此並「舉重明輕」之類。其應入罪者﹐則舉輕以明重。

【疏】議曰﹕案《賊盜律》﹕「謀殺期親尊長﹐皆斬。」無已殺﹑已傷之文﹐如有殺﹑傷者﹐舉始謀是輕﹐尙得死罪﹔殺及謀而已傷是重﹐明從皆斬之坐。又例云「毆告大功尊長﹑小功尊屬﹐不得以蔭論。」若有毆告期親尊長﹐舉大功是輕﹐期親是重﹐亦不得用蔭。是「舉輕明重」之類。

５１。稱乘輿車駕及制敕諸稱「乘輿」﹑「車駕」及「禦」者﹐太皇太后﹑皇太后﹑皇后並同。

【疏】議曰﹕乘輿者﹐案《賊盜律》﹕「盜乘輿服禦物者﹐流二千五百里。」若盜太皇太后﹑皇太后﹑皇后服禦物者﹐得罪並同。車駕者﹐依《衛禁律》﹕「車駕行﹐衝隊者徒一年。」若衝三後隊﹐亦徒一年。又條﹕「闌入至禦在所﹐斬。」至三後所﹐亦斬。是名「並同」。稱「制」「敕」者﹐太皇太后﹑皇太后﹑皇后﹑皇太子「令」減一等。

【疏】議曰﹕依《公式令》﹕「三後及皇太子行令。」《職制律》﹕「制書有所施行而違者﹐徒二年。」若違三後及皇太子令﹐各減一等之類。若於東宮犯﹑失及宮衛有違﹐應坐者亦同減例。﹝本應十惡者﹐𨿽得減罪﹐仍從本法。﹞

【疏】議曰﹕於東宮犯者﹐謂指斥東宮及對捍皇太子令使﹐車馬之屬不調習﹑駕馭之具不完牢﹐並闌入東宮宮殿門﹐宮臣宿衛冒名相代﹑兵仗遠身﹑輒離職掌﹑別處宿之類﹐謂之爲「犯」。失者﹐謂合和皇太子藥誤不如本方及封題誤﹐並守衛不覺闌入東宮宮殿門﹐如此之類﹐謂之爲「失」。犯之與失﹐得罪並減上臺一等科斷。

【疏】議曰﹕謂於東宮犯﹑失﹐準上臺法罪當十惡者﹐今𨿽減科﹐仍從十惡本法。

５２。稱期親祖父母諸稱「期親」及稱「祖父母」者﹐曾﹑髙同。

【疏】議曰稱期親者﹐《戶婚律》﹕「居期喪而嫁娶者﹐杖一百。」卽居曾﹑髙喪﹐並與期同。「及稱祖父母者」﹐《戶婚律》云「祖父母﹑父母在﹐別籍﹑異財﹐徒三年。」卽曾﹑髙在﹐別籍﹑異財﹐罪亦同。故云「稱期親及稱祖父母者﹐曾﹐髙同」。稱「孫」者﹐曾﹑玄同。

【疏】議曰﹕《鬥訟律》﹕「子孫違犯教令﹐徒二年。」卽曾﹑玄違犯教令﹐亦徒二年。是爲「稱孫者﹐曾﹑玄同」。嫡孫承祖﹐與父母同。﹝緣坐者﹐各從祖孫本法。﹞

【疏】議曰﹕依禮及令﹐無嫡子﹐立嫡孫﹐卽是「嫡孫承祖」。若聞此祖喪﹐匿不舉哀﹐流二千里。故云「與父母同」。

【疏】議曰﹕依《賊盜律》﹐反逆者﹐父子年十六以上皆絞﹐祖孫沒官。若嫡孫承祖﹐沒而不死。故云「各從祖孫本法」。其嫡﹑繼﹑慈母﹐若養者﹐與親同。

【疏】議曰﹕嫡謂嫡母﹐《左傳》注云「元妃﹐始嫡夫人﹐庶子於之稱嫡。」繼母者﹐謂嫡母或亡或出﹐父再娶者爲繼母。慈母者﹐依禮﹕「妾之無子者﹐妾子之無母者﹐父命爲母子﹐是名慈母。」非父命者﹐依禮服小功﹐不同親母。「若養者」﹐謂無兒﹐養同宗之子者。慈母以上﹐但論母﹔若養者﹐卽並通父。故加「若」字以別之﹐並與親同。稱「子」者﹐男女同。﹝緣坐者﹐女不同。﹞

【疏】議曰﹕稱子者﹐《鬥訟律》﹕「子孫違犯教令﹐徒二年。」此是「男女同」。緣坐者﹐謂殺一家三人之類﹐緣坐及妻子者﹐女並得免﹐故云「女不同」。其犯反逆﹑造畜蠱毒﹐本條緣坐及女者﹐從本法。稱「袒免以上親」者﹐各依本服論﹐不以尊壓及出降。義服同正服。

【疏】議曰﹕皇帝蔭及袒免以上親﹐《戶婚律》﹕「嘗爲袒免親之妻而嫁娶者﹐杖一百。」假令皇家絕服旁期及婦人出嫁﹐若男子外繼﹐皆降本服一等﹐若有犯及取蔭﹐各依本服﹐不得以尊壓及出降卽依輕服之法。義服者﹐妻妾爲夫﹐妾爲夫之長子及婦爲舅姑之類﹐相犯者並與正服同。

５３。稱反坐罪之諸稱「反坐」及「罪之」﹑「坐之」﹑「與同罪」者﹐止坐其罪﹔死者﹐止絞而已。

【疏】議曰﹕稱反坐者﹐《鬥訟律》云「誣告人者﹐各反坐。」及罪之者﹐依例云「自首不實﹑不盡﹐以不實﹑不盡之罪罪之。」坐之者﹐依例﹕「余贓應坐﹐悔過還主﹐減罪三等坐之。」與同罪者﹐《詐僞律》﹕「譯人詐僞致罪﹐有出入者﹐與同罪。」止坐其罪者﹐謂從「反坐」以下﹐並止坐其罪﹐不同眞犯。故「死者止絞而已」。稱「準枉法論」﹑「準盜論」之類﹐罪止流三千里﹐但準其罪﹕

【疏】議曰﹕稱準枉法論者﹐《職制律》云「先不許財﹐事過之後而受財者﹐事若枉﹐準枉法論。」又條﹕「監臨內彊市﹐有剩利﹐準枉法論。」又﹐稱準盜論之類者﹐詐僞律云「詐欺官私以取財物﹐準盜論。」《雜律》云「棄毀符﹑節﹑印及門鑰者﹐準盜論。」如此等罪名﹐是「準枉法」﹑「準盜論」之類﹐並罪止流三千里。但準其罪者﹐皆止準其罪﹐亦不同眞犯。並不在除﹑免﹑倍贓﹑監主加罪﹑加役流之例。

【疏】議曰﹕謂從「反坐」以下﹐並不在除名﹑免官﹑免所居官﹐亦無倍贓﹐又不在監主加罪及加役流之例。其本法𨿽不合減﹐亦同雜犯之法減科。稱「以枉法論」及「以盜論」之類﹐皆與眞犯同。

【疏】議曰﹕以枉法論者﹐《戶婚律》云「里正及官司妄脫漏增減以出入課役﹐贓重入己者﹐以枉法論。」又條﹕「非法擅賦斂入私者﹐以枉法論。」稱以盜論之類者﹐《賊盜律》云「貿易官物﹐計所利﹐以盜論。」《廏庫律》云「監臨主守以官物私自貸﹐若貸人及貸之者﹐無文記﹐以盜論。」所犯並與眞枉法﹑眞盜同﹐其除﹑免﹑倍贓悉依正犯。其以故殺傷﹑以鬥殺傷及以姦論等﹐亦與眞犯同﹐故云「之類」。

５４。稱監臨主守諸稱「監臨」者﹐統攝案驗爲監臨。﹝謂州﹑縣﹑鎭﹑戍﹑折衝府等﹐判官以上﹐各於所部之內﹐總爲監臨。自余﹐惟據臨統本司及有所案驗者。卽臨統其身而不管家口者﹐姦及取財亦同監臨之例。﹞

【疏】議曰﹕統攝者﹐謂內外諸司長官統攝所部者。案驗﹐謂諸司判官判斷其事者是也。

【疏】議曰﹕此謂州﹑縣﹑鎭﹑戍﹑折衝府等判官以上﹐𨿽有曹務職掌不同﹐但於部內總爲監臨之例。鎭﹑戍﹑折衝府﹐惟統攝身﹐不管家口。

【疏】議曰「自余」﹐爲除州﹑縣﹑鎭﹑戍﹑折衝府以外﹐百司總是。若盛臺﹑寺﹑監及諸衛等﹐各於臨統本司之內﹐名掛本司者﹐並爲「監臨」。若是來參事者﹐是爲「案驗」。尙書省𨿽管州﹑府﹐文案若無關涉﹐不得常爲監臨。內外諸司皆準此。「卽臨統其身而不管家口者﹐姦及取財亦同監臨之例」﹐假若諸衛管府史身﹐官司姦府史家口及於府史家內取財﹔或折衝府官人惟管衛士﹐若姦衛士家口及於衛士家內取財﹐皆同監臨之法。內外不管家口之司﹐姦及取財皆準此。問曰﹕假有主帥﹐於所部衛士家盜物﹐得同於監臨內取財以否﹖答曰﹕主帥於所部衛士﹐統攝一身﹐旣非取受之財﹐盜乃律文不攝﹐止同常盜﹐不是監臨。稱「主守」者﹐躬親保典爲主守。𨿽職非統典﹐臨時監主亦是。

【疏】議曰「主守」﹐謂行案典吏﹐專主掌其事及守當倉庫﹑獄囚﹑雜物之類。其職非統典者﹐謂非管攝之司﹐臨時被遣監主者﹐亦是。

５５。稱日年及眾謀諸稱「日」者﹐以百刻。計功庸者﹐從朝至暮。役庸多者﹐𨿽不滿日﹐皆並時率之。

【疏】議曰﹕《職制律》﹕「官人無故不上﹐一日笞二十。」須通晝夜百刻爲坐。計功庸者﹐《職制律》﹕「監臨之官﹐私役使所監臨者﹐各計庸以受所監臨財物論。」從朝至暮﹐卽是一日﹐不須準百刻計之。

【疏】議曰﹕計庸多者﹐假若役二人﹐從朝至午﹐爲一日功﹔或役六人﹐經一辰﹐亦爲一日功。縱使一時役多人﹐或役一人經多日﹐皆須並時率之。稱「年」者﹐以三百六十日。

【疏】議曰﹕在律稱年﹐多據徒役。此旣計日﹐不以十二月稱年。稱「人年」者﹐以籍爲定。

【疏】議曰﹕稱人年處﹐卽須依籍爲定。假使貌髙年小﹐或貌小年髙﹐悉依籍書﹐不合準貌。籍旣三年一造﹐非造籍之歲﹐通舊籍計之。問曰﹕依《戶令》﹕「疑有姦欺﹐隨狀貌定。」若犯罪者年貌懸異﹐得依令貌定科罪以否﹖答曰﹕令爲課役生文﹐律以定刑立制。惟刑是卹﹐貌卽姦生。課役稍輕﹐故得臨時貌定﹔刑名事重﹐止可依據籍書。律﹑令義殊﹐不可破律從令。或有狀貌成人而作死罪﹐籍年七歲﹐不得卽科﹔或籍年十六以上而犯死刑﹐驗其形貌﹐不過七歲﹕如此事類﹐貌狀共籍年懸隔者﹐犯流罪以上及除﹑免﹑官當者﹐申尙書省量定。須奏者﹐臨時奏聞。稱「眾」者﹐三人以上。稱「謀」者﹐二人以上。﹝謀狀彰明﹐𨿽一人同二人之法。﹞

【疏】議曰﹕稱眾者﹐斷獄律云「七品以上﹐犯罪不栲﹐皆據眾證定刑﹐必須三人以上始成眾。」但稱眾者﹐皆準此文。稱謀者﹐賊盜律云「謀殺人者徒三年﹐皆須二人以上。」余條稱謀者﹐各準此例。

【疏】議曰﹕假有人持刀仗入他家﹐勘有仇嫌﹐來欲相殺﹐𨿽止一人﹐亦同謀法。故云「𨿽一人同二人之法」。

５６。稱加減諸稱「加」者﹐就重次﹔稱「減」者﹐就輕次。

【疏】議曰﹕假有人犯杖一百﹐合加一等﹐處徒一年﹔或應徒一年﹐合加一等﹐處徒一年半之類﹐是名「就重次」。又有犯徒一年﹐應減一等﹐處杖一百﹔或犯杖一百﹐應減一等﹐決杖九十﹐是名「就輕次」。惟二死﹑三流﹐各同爲一減。

【疏】議曰﹕假有犯罪合斬﹐從者減一等﹐卽至流三千里。或有犯流三千里﹐合例減一等﹐卽處徒三年。故云「二死﹑三流﹐各同爲一減」。其加役流應減者﹐亦同三流之法。加者﹐數滿乃坐﹐又不得加至於死﹔本條加入死者﹐依本條。﹝加入絞者﹐不加至斬。﹞

【疏】議曰﹕加者數滿乃坐者﹐假令凡盜﹐少一寸不滿十疋﹐依《賊盜律》﹕「竊盜五疋徒一年﹐五疋加一等。」爲少一寸﹐止徒一年。又不得加至於死者﹐依《捕亡律》﹕「宿衛人在直而亡者﹐一日杖一百﹐二日加一等。」𨿽無罪止之文﹐惟合加至流三千里﹐不得加至於死。「本條加入死者依本條」﹐依《鬥訟律》﹕「毆人折二支﹐流三千里。」又條云「部曲毆傷良人者﹐加凡人一等。加者﹐加入於死。」此是「本條加入死者依本條」。

【疏】議曰﹕部曲毆良人﹐折二支﹐已合絞坐﹔若故毆折﹐又合加一等。今旣加入於絞﹐不合更加至斬。其罪止有半年徒﹐若應加杖者﹐杖一百﹔應減者﹐以杖九十爲次。

【疏】議曰﹕假有縣典﹐故增囚狀﹐加徒半年﹐縣尉知而判入﹐卽以典爲首﹐合徒半年。典若單丁﹐決杖一百。縣尉應減一等﹐處杖九十﹐徵銅九斤之類。

５７。稱道士女官諸稱「道士」﹑「女官」者﹐僧﹑尼同。

【疏】議曰﹕依《雜律》云「道士﹑女官姦者﹐加凡人二等」。但餘條惟稱道士﹑女官者﹐卽僧﹑尼並同。諸道士﹑女官時犯姦﹐還俗後事發﹐亦依犯時加罪﹐仍同白丁配徒﹐不得以告牒當之。若於其師﹐與伯叔父母同。

【疏】議曰﹕師﹐謂於觀寺之內﹐親承經教﹐合爲師主者。若有所犯﹐同伯叔父母之罪。依《鬥訟律》﹕「詈伯叔父母者﹐徒一年。」若詈師主﹐亦徒一年。余條犯師主﹐悉同伯叔父母。其於弟子﹐與兄弟之子同。

【疏】議曰﹕謂上文所解師主﹐於其弟子有犯﹐同俗人兄弟之子法。依《鬥訟律》﹕「毆殺兄弟之子﹐徒三年。」《賊盜律》云「有所規求而故殺期以下卑幼者﹐絞」。兄弟之子是期親卑幼﹐若師主因嗔競毆殺弟子﹐徒三年﹔如有規求故殺者﹐合當絞坐。觀寺部曲﹑奴婢於三綱﹐與主之期親同﹔

【疏】議曰﹕觀有上座﹑觀主﹑監齋﹐寺有上座﹑寺主﹑都維那﹐是爲「三綱」。其當觀寺部曲﹑奴婢﹐於三綱有犯﹐與俗人期親部曲﹑奴婢同。依《鬥訟律》﹕「主毆殺部曲﹐徒一年。」又條﹕「奴婢有犯﹐其主不請官司而殺者﹐杖一百。」注云「期親殺者﹐與主同。下條部曲準此。」又條﹕「部曲﹑奴婢毆主之期親者﹐絞。詈者﹐徒二年。」若三綱毆殺觀寺部曲﹐合徒一年﹔奴婢有罪﹐不請官司而殺者﹐杖一百。其部曲﹑奴婢毆三綱者﹐絞﹔詈者﹐徒二年。余道士﹐與主之緦麻同。犯姦﹑盜者﹐同凡人。

【疏】議曰﹕《鬥訟律》﹕「部曲﹑奴婢毆主之緦麻親﹐徒一年。傷重者﹐各加凡人一等。」又條﹕「毆緦麻部曲﹑奴婢﹐折傷以上﹐各減殺傷凡人部曲﹑奴婢二等。」又條﹕「毆傷﹑殺他人部曲﹐減凡人一等﹔奴婢﹐又減一等。」卽是觀寺部曲﹐毆當觀寺余道士﹑女官﹑僧﹑尼等﹐各合徒一年。傷重﹐各加凡人一等﹔若毆道士等折一齒﹐卽徒二年。奴婢毆﹐又加一等﹐徒二年半。是名「於余道士﹐與主之緦麻同」。

【疏】議曰﹕道士﹑女官﹑僧﹑尼犯姦盜﹐於法最重﹐故𨿽犯當觀寺部曲﹑奴婢﹐姦﹑盜卽同凡人。謂三綱以下犯姦﹑盜﹐得罪無別。其奴婢姦﹑盜﹐一準凡人得罪。弟子若盜師主物及師主盜弟子物等﹐亦同凡盜之法。其有同財﹐弟子私取用者﹐卽同「同居卑幼私輒用財」者﹐十疋笞十﹐十疋加一等﹐罪止杖一百。若不滿十疋者﹐不坐。

●卷七衛禁﹝１８條﹞

【疏】議曰﹕《衛禁律》者﹐秦漢及魏未有此篇。晉太宰賈充等﹐酌漢魏之律﹐隨事增損﹐創制此篇﹐名爲《衛宮律》。自宋洎於後周﹐此名並無所攺。至於北齊﹐將關禁附之﹐更名《禁衛律》。隨開皇攺爲衛禁律。衛者﹐言警衛之法﹔禁者﹐以關禁爲名。但敬上防非﹐於事尢重﹐故次《名例》之下﹐居諸篇之首。

５８。闌入廟社山陵兆域門諸闌入太廟門及山陵兆域門者﹐徒二年﹔﹝闌﹐謂不應入而入者。﹞

【疏】議曰﹕太者﹐大也。廟者﹐貌也。言皇祖神主在於中﹐故名「太廟」。山陵者﹐《三秦記》云「秦謂天子墳雲山﹐漢云陵﹐亦通言山陵。」言髙大如山如陵。兆域門者﹐孝經云「卜其宅兆。」旣得吉兆﹐周兆以爲塋域。皆置宿衛防守﹐應入出者悉有名籍。不應入而入﹐爲「闌入」﹐各得二年徒坐。其入太廟室﹐卽條無罪名﹐依下文「廟減宮一等」之例﹐減禦在所一等﹐流三千里。若無故登山陵﹐亦同太廟室之坐。越垣者﹐徒三年。太社﹐各減一等。守衛不覺﹐減二等﹔﹝守衛﹐謂持時專當者。﹞

【疏】議曰﹕不從門爲「越」。垣者﹐墻也。越太廟﹑山陵垣者﹐各徒三年。越太社垣及闌入門﹐皆減太廟一等。「守衛」﹐謂軍人於太廟﹑山陵﹑太社防守宿衛者﹐若不覺越垣及闌入﹐各減罪人罪二等。守衛﹐謂防守衛士晝夜分時專當者﹐非持時者不坐。主帥又減一等。﹝主帥﹐謂親監當者。﹞

【疏】議曰「主帥」﹐謂領兵宿衛太廟﹑山陵﹑太社三所者。但當檢校卽坐﹐不限官之髙下。又減守衛人罪一等﹐惟坐親監當者。故縱者﹐各與同罪。余條守衛及監門各準此。

【疏】議曰「故縱者」﹐謂知其不合入而聽入﹐或知越垣而不禁﹐並與犯法者同罪。余條守衛宮殿及諸防禁之處﹐皆有監門及守衛﹐故縱不覺﹐得罪各準此。

５９。闌入宮殿門上ト諸闌入宮門﹐徒二年。闌入宮城門﹐﹝亦同。余條應坐者﹐亦準此。﹞

【疏】議曰﹕宮門皆有籍禁﹐不應入而入者﹐得徒二年。嘉徳等門爲宮門﹐順天等門爲宮城門﹐闌入得罪並同。余條應坐者﹐亦準此宮門得罪﹐謂「越垣」及「防禁違式」﹑「冒代」之類。殿門﹐徒二年半。持仗者﹐各加二等。﹝仗﹐謂兵器杵棒之屬。余條稱仗準此。﹞

【疏】議曰﹕太極等門爲殿門﹐闌入者﹐徒二年半。持仗各加二等﹐謂將兵器﹑杵棒等闌入宮門﹐得徒三年﹔闌入殿門﹐得流二千里。兵器﹐謂弓箭﹑刀槊之類。杵棒﹐或鐵或木爲之皆是﹐故云「之屬」。余條﹐謂下文「持仗及至禦在所者」﹐並「持仗彊盜者」﹐並準此。入上ト內者絞﹔﹝若有仗衛﹐同闌入殿門法。其宮內諸門﹐不立籍禁而得通內者﹐亦準此。﹞

【疏】議曰﹕上ト之內﹐謂太極殿東爲左上ト﹐殿西爲右上ト﹐其門無籍﹐應入者準敕引入﹐闌入者絞。若有仗衛者﹐上ト之中﹐不立仗衛﹐內坐喚仗﹐始有仗入。其有不應入而入者﹐同闌入殿門﹐徒二年半﹐持仗者流二千里。「其宮內諸門﹐不立籍禁」﹐謂肅章﹑虔化等門﹐而得通內﹐而輒闌入者﹐並得絞罪。若有仗衛﹐亦同殿門法。若持仗及至禦在所者﹐斬。﹝迷誤者﹐上請。﹞

【疏】議曰﹕謂持仗入上ト及通內諸門﹐並不持仗而至禦在所者﹐各斬。迷誤﹐謂非故闌入者﹐上請聽敕。卽應入上ト內﹐但仗不入而持寸刃入者﹐亦以闌入論﹔

【疏】議曰﹕應入上ト內者﹐謂奉敕喚仗﹐隨仗引入者﹐得帶刀子之屬。若仗不在內而持寸刃入者﹐卽以闌入論。若非兵器﹑杵棒之屬﹐止得絞刑﹔持仗者﹐斬。仗𨿽入﹐不應帶橫刀而帶入者﹐減二等。

【疏】議曰﹕仗𨿽入上ト內﹐不應帶橫刀而輒帶入者﹐減罪二等﹐合徒三年。卽闌入禦膳所者﹐流三千里。入禁苑者﹐徒一年。

【疏】議曰﹕禦膳所﹐謂供禦造食之處﹐其門亦禁。不應入而入者﹐流三千里。闌入禁苑者﹐徒一年。禁苑﹐謂禦苑﹐其門有籍禁。禦膳以下闌入﹐𨿽卽持杖及越垣﹐罪亦不加。

６０。闌入逾閾爲限諸闌入者﹐以逾閾爲限。至閾未逾者﹐宮門杖八十﹐殿門以內遞加一等。

【疏】議曰﹕閾者﹐謂門限。闌入之人﹐行至門限未逾過﹐若至宮門﹐得杖八十。宮內人不應入殿門﹐至殿門閾未逾者﹐杖九十。殿內宿衛人至上ト閾未逾者﹐杖一百。其越殿垣者﹐絞﹔宮垣﹐流三千里﹔皇城﹐減宮垣一等﹔京城﹐又減一等。

【疏】議曰﹕越過殿垣者﹐無問出入﹐俱至絞刑。宮垣﹐流三千里。皇城﹐謂朱雀等門之垣﹐合徒三年。京城﹐謂明徳等門之垣﹐又減一等﹐合徒二年半。

６１。宮殿門無籍冒名人諸於宮殿門無籍及冒承人名而入者﹐以闌入論。

【疏】議曰﹕應入宮殿﹐在京諸司皆有籍。其無籍應入者﹐皆引入。其無籍﹐不得人引﹐而詐言有籍及冒承人名而入者﹐宮門﹐徒二年﹔殿門﹐徒二年半﹔持仗者﹐各加二等。守衛不知冒名情﹐宮門杖八十﹐殿門以內遞加一等。

【疏】議曰﹕守衛﹐謂持時專當﹐親主籍者。應入者﹐唱名始過。不知冒名情者﹐不識其人﹐無心私許﹐宮門﹐杖八十﹔殿門以內﹐遞加一等。但云「不知冒情」﹐不云「不知無籍詐入」者﹐但冒承人名﹐有所憑據﹐人難識盡﹐是故罪輕。無籍而入者﹐準「闌入不覺故縱」法。

６２。宿衛冒名相代諸宿衛者﹐以非應宿衛人冒名自代及代之者﹐入宮內﹐流三千里﹔殿內﹐絞。

【疏】議曰﹕宿衛者﹐謂大將軍以下﹑衛士以上﹐以次當上﹐宿衛宮殿。上番之日﹐皆據籍書。若「以非應宿衛人」﹐謂非諸衛大將軍﹑軍人以外﹐冒名自代及代之者﹐入宮內﹐並流三千里﹔殿內﹐並絞。若以應宿衛人謂已下直者。自代及代之者﹐各以闌入論。

【疏】議曰﹕應宿衛人﹐謂諸衛所管應入宮殿上番者。注云「謂已下直者」﹐未當上番人之色﹐自代及代之者﹐彼此各以闌入罪論。闌入之罪﹐一準上法。主司不覺﹐減二等﹔知而聽行﹐與同罪。﹝主司﹐謂應判遣及親監當之官。余條主司準此。﹞

【疏】議曰﹕主司﹐謂折衝府及諸衛判兵之官。不覺人冒名自代及代之者﹐減所犯人罪二等﹔若知相代之情而聽行者﹐各與同罪。若冒代之事從府而來﹐卽以府官所由爲首﹐余官節級爲從坐﹔衛官不覺﹐遞減府官一等。如相冒之罪由衛﹐卽以衛官所由爲首﹐余官節級爲罪﹔府司不坐。及親監當之官者﹐諸衛當上人兵﹐各有本部主帥﹐𨿽從別團配隸﹐亦是監當之限。余條主司準此者﹐謂一部律內﹐但言主司﹐並不覺減二等﹐知而聽行與同罪。

６３。因事入宮輒宿諸因事得入宮殿而輒宿及容止者﹐各減闌入二等。

【疏】議曰﹕因事得入宮殿者﹐謂朝參﹑辭見﹑迎輸﹑造作之類。不合宿者而輒宿﹐及容止所宿之人﹐各減闌入罪二等﹕在宮內﹐徒一年﹔殿內﹐徒一年半。卽將領人入宮殿內﹐有所迎輸﹑造作﹐門司未受文牒而聽入及人數有剩者﹐各以闌入論﹔至死者加役流。

【疏】議曰﹕將領人入宮殿﹐有所迎出﹔有所輸送﹐「造作」﹐謂宮內營造﹕門司皆須得牒﹐然後聽入。若未受文牒而輒聽入﹐及所入人數有剩者﹐門司各以闌入論。若入上ト內及禦在所﹐應至死者﹐門司各加役流。將領主司知者﹐各減闌入罪一等。入者知﹐又減五等﹔不知者﹐不坐。

【疏】議曰﹕將領主司﹐謂領人迎輸﹑造作。知門司未受文牒及人數有剩﹐而領入者﹐各減闌入罪一等﹕宮內﹐徒一年半﹔殿內﹐徒二年﹔入上ト內及至禦在所﹐流三千里。「入者知﹐又減五等」﹐稱「又」者﹐謂減將領者罪五等。不知情入者﹐不坐。問曰「將領主司知者﹐減闌入罪一等。」不言不知。若有不知而領入者﹐合得何罪﹖答曰﹕上條﹕「冒名相代﹐各以闌入罪論﹐主司不覺減二等。」注云「余條主司準此。」明將領主司不知﹐得減知情二等。上旣有例﹐故不生文。

６４。未著籍入宮殿諸應入宮殿﹐未著門籍而入﹔𨿽有長籍﹐但當下直而輒入者﹕各減闌入五等。

【疏】議曰「應入宮殿」﹐在京諸司入宮殿者﹐皆著門籍。若未著門籍而輒入﹔或「𨿽有長籍」﹐謂宿衛長上人﹐𨿽一日上﹐兩日下﹐皆有長籍﹐當下之日未合入宮殿﹐但當下直而輒入﹕各減闌入罪五等。卽宿次未到而輒宿﹐及籍在東門而從西門入者﹐又減二等。

【疏】議曰﹕卽宿次未到者﹐謂應供奉之官及內官當直﹐各有宿次。其宿次未到而輒宿﹔及籍在東門而從西門入者﹐依令﹕「非應從正門入者﹐各從便門著籍。」假如西門有籍而從東門入﹐或側門有籍而從正門入﹕各又減罪二等﹐謂減闌入罪七等。

６５。宮殿作罷不出諸在宮殿內作罷而不出者﹐宮內﹐徒一年﹔殿內﹐徒二年﹔禦在所者﹐絞。辟仗應出而不出者﹐亦同。

【疏】議曰﹕在宮殿內作罷者﹐丁夫﹑雜匠之徒作了。其有應出不出者﹐宮內﹐徒一年﹔殿內﹐徒二年﹔禦在所者﹐絞。若有辟仗應出者﹐並卽須出﹐有不出者﹐得罪與禦在所同。問曰﹕在宮殿內及禦在所﹐作罷不出﹐律有正文。若在上ト內不出﹐律旣無文﹐若爲處斷﹖答曰﹕上ト之內﹐例與辟仗所同。應出不出﹐此條無文者﹐爲上文注云「辟仗應出不出﹐與禦在所同。」上ト內有宮人﹐同禦在所﹐合絞﹔禦不在﹐又無宮人﹐減二等。不覺及迷誤者﹐上請。

【疏】議曰﹕營作之所﹐院宇或別﹐不覺眾出﹐或迷誤失道﹐錯向別門﹐非故不出﹐皆得上請。將領主司知者﹐與同罪﹔不知者﹐各減一等。﹝辟仗主司搜人不盡者﹐各準此。﹞

【疏】議曰﹕將領主司﹐謂領人入者。若知有人不出﹐不卽言者﹐與不出人同罪。其不知有人不出者﹐各減一等﹐謂禦所﹑宮殿內各得減一等。「辟仗主司」﹐謂領人搜索辟仗者。其辟仗內有人不出﹐各準將領主司之罪﹐故云「各準此」。若於辟仗內誤遺兵仗者﹐杖一百。﹝弓﹑箭相須﹐乃坐。﹞

【疏】議曰﹕辟仗之內﹐人皆出盡﹐所有兵器﹐亦不合畱。或有誤遺兵仗者﹐合杖一百。兵仗之法﹐應須堪用。或遺弓無箭﹐或遺箭無弓﹐俱不得罪﹐故云「弓﹑箭相須﹐乃坐」。問曰﹕誤遺弩弓無箭﹐或遺箭無弩﹐或有而無矛﹐各得何罪﹖答曰「弓箭相須﹐乃坐。」弩箭無弓﹐與常箭不別。有弩弓無箭﹐亦非兵仗之限。則獨得無用﹐亦與有弓無箭義同。

６６。登髙臨宮中諸登髙臨宮中者﹐徒一年﹔殿中﹐加二等。

【疏】議曰﹕宮殿之所﹐皆不得登髙臨視。若視宮中﹐徒一年﹔視殿中﹐徒二年。若於宮殿中行禦道者﹐徒一年﹔﹝有橫道及門仗外越過者﹐非。﹞

【疏】議曰﹕宮殿中當正門爲「禦道」﹐人臣並不得行。其在宮殿中及宮城中而行禦道者﹐各徒一年。若有橫道﹐殿前卽有橫階﹐殿內亦有橫道﹔殿門﹑宮門內外立仗之處﹐仗外𨿽無橫道﹕越過者無罪。宮門外者﹐笞五十。誤者﹐各減二等。

【疏】議曰﹕嘉徳等門爲宮門﹐順天等門爲宮城門。準例﹐宮城門有犯﹐與宮門同。今云「宮門外」者﹐卽順天門外行禦道者﹐得笞五十。「誤者﹐各減二等」﹐謂從殿中至宮門外﹐誤行禦道者﹐各得減二等。其登髙臨宮﹑殿中有誤者﹐亦減罪二等。

６７。宿衛人被奏劾不收仗諸宿衛人被奏劾者﹐本司先收其仗﹐違者徒一年。﹝謂在宮殿中直者。﹞

【疏】議曰「宿衛人」﹐謂衛士已上﹑諸衛大將軍以下。有犯法被奏劾者﹐「本司」﹐謂當衛主司及主帥等﹐先收其杖。違而不收者﹐得徒一年。本司及主帥﹐各以所管應收仗而不收者一人得罪。謂在宮殿中當上直者﹐宮外宿不在此限。

６８。應出宮殿輒畱諸應出宮殿﹐而門籍已除﹐輒畱不出及被告劾﹐已有公文禁止﹐籍𨿽未除﹐不得輒入宮殿﹐犯者﹐各以闌入論。

【疏】議曰﹕應出宮殿﹐謂攺任﹑行使﹑假患﹑番下﹑事故等﹐依令「門籍當日卽除」。門籍已除﹐其人輒畱不出﹔𨿽無假患等事及被告劾﹐已有文牒令禁止﹐籍𨿽未除﹐皆不得輒入宮殿﹐如有犯者﹕各以闌入論。

６９。闌入非禦在所諸犯闌入宮殿﹐非禦在所者﹐各減一等﹔無宮人處﹐又減一等。﹝入上ト內﹐有宮人者﹐不減。﹞

【疏】議曰﹕諸條稱闌入宮殿得罪者﹐其宮殿之所﹐禦若不在﹐各得減闌入罪一等﹔𨿽是宮殿﹐見無宮人﹐又得減罪一等。假若在外諸宮﹐有宿衛人防守而闌入﹐合徒一年之類。若入上ト內﹐有宮人﹐𨿽非禦在所﹐亦合絞﹔無宮人處﹐亦減二等。卽𨿽非闌入﹐輒私共宮人言語﹐若親爲通傳書信及衣物者﹐絞。

【疏】議曰﹕文云「𨿽非闌入」﹐卽是得應入宮之人﹐不得私與宮人言語。其親爲通傳書信﹑衣物者﹐謂親於宮人處﹐領得書信﹑衣物將出及將外人書信﹑衣物付與宮人訖者﹐並得絞坐。

７０。已配仗衛輒回攺諸宿衛人已配仗衛﹐而官司輒回攺者﹐杖一百。若不依職掌次第﹐擅配割及別驅使者﹐罪亦如之。

【疏】議曰﹕依式﹕「衛士以上﹐應當番宿衛者﹐皆當衛見在長官﹐割配於職掌之所﹐各依仗衛次第坐立。」此卽職掌已定。若官司無故輒回攺者﹐合杖一百。應須回攺者﹐不坐。若不依職掌次第而擅配隸﹐乖於式文及將別處驅使者﹐亦各杖一百。其有私使﹐計庸重者﹐從重論。

７１。奉敕夜開宮殿門諸奉敕以合符夜開宮殿門﹐符𨿽合﹐不勘而開者﹐徒三年﹔若勘符不合而爲開者﹐流二千里﹔其不承敕而擅開閉者﹐絞﹔

【疏】議曰「奉敕以合符夜開宮殿門」﹐依監門式﹕「受敕人具錄須開之門﹐並入出人帳﹐宣敕送中書﹐中書宣送門下。其宮內諸門﹐城門郎與見直諸衛及監門大將軍﹑將軍﹑中郎將﹑郎將﹑折衝﹑果毅內各一人﹐俱詣ト覆奏。禦注聽﹐卽請合符門鑰。監門官司先嚴門仗﹐所開之門內外並立隊﹐燃炬火﹐對勘符合﹐然後開之。」符𨿽合﹐不勘而開者﹐徒三年。若勘符不合﹐卽合執奏。不奏而爲開者﹐流二千里。其不承敕而擅開閉者﹐俱合絞罪。若錯符﹑錯下鍵及不由鑰而開者﹐杖一百﹔卽應閉忘誤不下鍵﹐應開毀管鍵而開者﹐徒一年。

【疏】議曰「若錯符」﹐謂非所開閉之符。「及錯下鍵」﹐謂不依常法。「及不由鑰而開」﹐謂不用鑰而得開者。此三事﹐各合杖一百。卽應閉﹐忘誤不下鍵及應開﹐毀管鍵而開者﹐各徒一年。謂牝者爲管﹐牡者爲鍵。其皇城門﹐減宮門一等。京城門﹐又減一等。

【疏】議曰﹕皇城門﹐謂朱雀等門﹐從「合符夜開」以下﹐得罪各減宮門一等。其京城門﹐謂明徳等門﹐亦從「合符夜開」以下﹐得罪各減皇城門一等。卽宮殿門閉訖﹐而進鑰違遲者﹐殿門杖一百﹐經宿加一等﹐每經一宿﹐又加一等﹔宮門以外﹐遞減一等。其開門出鑰遲﹐又各遞減進鑰一等。

【疏】議曰﹕依監門式﹕「駕在大內﹐宮城門及皇城門鑰匙﹐每去夜八刻出閉門﹐二更二點進入。京城門鑰﹐每去夜十三刻出閉門﹐二更二點進入。」違此不進﹐是名「進鑰違遲」。殿門杖一百﹐經宿加一等﹐合徒一年﹔每經一宿﹐又加一等﹐旣無罪止之文﹐加至流三千里。宮門以外遞減一等者﹐卽宮門及宮城門進鑰違遲﹐亦合杖九十﹐經宿杖一百﹐每經一宿又加一等﹐罪止徒三年﹔皇城門杖八十﹐罪止徒二年半﹔京城門杖七十﹐罪止徒二年。其開門出鑰遲者﹐依《監門式》﹕「宮城門及皇城門﹐四更二點出鑰開門。京城門﹐四更一點出鑰開門。」違式出鑰遲者﹐各遞減進鑰一等﹐卽是殿門杖九十﹐宮門及宮城門杖八十﹐皇城門杖七十﹐京城門杖六十。駕在大明﹑興慶宮及東都﹐進請鑰匙﹐依式各有時刻﹐違者並依此科罪。

７２。夜禁宮殿出入諸於宮殿門𨿽有籍﹐皆不得夜出入。若夜入者﹐以闌入論﹔無籍入者﹐加二等﹔卽持仗入殿門者﹐絞。夜出者﹐杖八十。

【疏】議曰﹕於宮殿門有籍之人﹐惟合晝日入出﹐若因夜開閉而輒入者﹐以闌入論。無籍夜入者﹐加二等。卽持仗入殿門者﹐絞﹔有籍﹑無籍等。夜出宮殿門﹐俱杖八十。若得出入者剩將人出入﹐各以其罪罪之﹔被將者知情各減一等﹐不知情不坐。

【疏】議曰﹕謂奉敕聽入出之人﹐剩將人入出者﹐各以其罪罪之﹕有籍者﹐以闌入論﹔無籍者﹐加二等﹔將出者﹐杖八十。「被將者知情」﹐謂被將之人﹐知剩將之情﹐各減前所將罪一等。不知情者﹐不坐。

７３。向宮殿射諸向宮殿內射﹐謂箭力所及者。宮垣﹐徒二年﹔殿垣﹐加一等。箭入者﹐各加一等﹔卽箭入上ト內者﹐絞﹔禦在所者﹐斬。

【疏】議曰﹕射向宮垣﹐得徒二年﹔殿垣﹐徒二年半。箭入者﹐宮內﹐徒二年半﹔殿內﹐徒三年。卽箭入上ト內者﹐絞。「禦在所者斬」﹐謂禦在所宮殿。若非禦在所﹐各減一等﹔無宮人處﹐又減一等。皆謂箭及宮﹑殿垣者。若箭力應及宮﹑殿而射不到者﹐從「不應爲重」。不應及者﹐不坐。問曰﹕何以知是禦在所宮殿﹖答曰﹕向宮垣射得徒二年﹐殿垣徒二年半﹐準其得罪﹐與「闌入」正同。上條﹕「闌入宮﹑殿﹐非禦在所﹐各減一等。無宮人﹐又減一等。」卽驗車駕不在﹐又無宮人﹐闌入上ト者合徒三年。此條箭入上ト絞﹐禦在所斬﹐得罪旣同「闌入」﹐明爲禦在宮中。禦若不在﹐皆同上條減法﹕箭入宮中﹐徒一年半﹔殿中﹐徒二年﹔入上ト內﹐徒三年。放彈及投瓦石者﹐各減一等。﹝亦謂人力所及者。﹞

【疏】議曰﹕放彈及投瓦石﹐比箭罪輕。放向宮垣﹐徒一年半﹔向殿垣﹐徒二年。入宮內﹐徒二年﹔殿內﹐徒二年半﹔入上ト內及禦在所﹐流三千里。是爲「各減一等」。「亦謂人力所及者」﹐據彈及投瓦石及宮殿方始得罪﹐如應及不到﹐亦從「不應爲重」上減一等。殺傷人者﹐以故殺傷論。

【疏】議曰﹕射及放彈﹐若投瓦石﹐有殺傷人者﹐以故殺傷論﹕殺人者﹐斬﹔傷人者﹐加鬥殺傷一等。卽宿衛人﹐於禦在所誤拔刀子者﹐絞﹔左右並立人不卽執捉者﹐流三千里。

【疏】議曰﹕宿衛人常執兵仗﹐得帶刀子。若在禦所者﹐非敕遣用﹐不得輒拔刀子。其有誤拔者﹐絞。左右並立人﹐見其誤拔﹐皆須執捉。不卽執捉者﹐流三千里。若有別敕處分令用及仗內賜食者﹐不坐。但舉宿衛人爲例者﹐明餘人在禦所亦不得誤拔刀子。其有誤拔及傍人不卽執捉﹐一準宿衛人罪。

７４。車駕行動隊仗諸車駕行﹐衝隊者﹐徒一年﹔衝三衛仗者﹐徒二年。﹝謂入仗﹑隊間者。﹞

【疏】議曰﹕車駕行幸﹐皆作隊仗。若有人衝入隊間者﹐徒一年﹔衝入仗間﹐徒二年。其仗衛主司依上例﹕故縱與同罪﹐不覺減二等。誤者﹐各減二等。

【疏】議曰﹕若有人誤入隊間﹐得杖九十﹔誤入仗間﹐得徒一年。若畜產唐突﹐守衛不備﹐入宮門者﹐杖一百﹔衝仗衛者﹐杖八十。

【疏】議曰「畜產唐突」﹐謂走逸入宮門。守衛不備者﹐杖一百。入宮城門﹐罪亦同。若入殿門﹐律更無文﹐亦同宮門之坐。衝仗衛者﹐杖八十。仗衛者﹐在宮殿及駕行所﹐得罪並同。

７５。宿衛上番不到諸宿衛人﹐應上番不到及因假而違者﹐一日笞四十﹐三日加一等﹔過杖一百﹐五日加一等﹐罪止徒二年。

【疏】議曰﹕宿衛人應上番而不到﹐及因得假而違者﹐一日笞四十﹐三日加一等﹐滿十九日合杖一百。若過杖一百﹐五日加一等﹐罪止徒二年。計三十四日﹐卽當罪止。問曰﹕假有宿衛人﹐番期五日未滿﹐因一日假﹐遂違不上﹐爲當止得四日違罪﹐惟復累至罪止而科﹖答曰﹕番期有限﹐限內有故須請假﹐日滿卽須赴番。違假不上﹐準日科斷。其人四日之外﹐卽當下直﹐下日不勞請假﹐豈合計日累科。四日之外﹐明知不坐。又問﹕應上不到﹐因假而違者﹐並罪止得徒二年。若準三十四日罪止﹐便是月番之外。今解下番之日不坐﹐恐理未盡﹖答曰﹕依式﹕「三衛去京二千里外﹐六十日上﹔嶺南爲季上。」三十四日罪止﹐爲包遠道生文。

●卷八衛禁﹝１５條﹞

７６。宿衛兵仗遠身諸宿衛者﹐兵仗不得遠身﹐違者杖六十﹔若輒離職掌﹐加一等﹔別處宿者﹐又加一等。主帥以上﹐各加二等。

【疏】議曰﹕兵仗者﹐謂橫刀常帶﹔其甲﹑槊﹑弓﹑箭之類﹐有時應執著者並不得遠身﹐不應執帶者常自近身。輒遠身者﹐各杖六十。其職掌之處﹐依次坐立﹐輒離職掌﹐加一等﹐合杖七十。卽於別處宿者﹐又加一等﹐合杖八十。「主帥以上﹐各加二等」﹐稱主帥以上﹐謂隊副以上﹐至大將軍以下﹐兵仗遠身杖八十﹐輒離職掌杖九十﹐別處宿者杖一百﹐是「各加二等」。

７７。行宮營門諸行宮﹐外營門﹑次營門與宮門同﹐內營牙帳門與殿門同﹐禦幕門與上ト同。至禦所﹐依上條。

【疏】議曰「行宮」﹐謂車駕行幸及所至安置之處。外營門﹑次營門與宮門同﹐闌入者得徒二年。內營牙帳門與殿門同﹐闌入者得徒二年半。禦幕門與上ト同﹐闌入者絞。至禦在所﹐依上條﹐合斬。自余諸犯﹐或以闌入論及應加減者﹐並同正宮殿之法。

７８。宮內外行夜不覺犯法諸宮內外行夜﹐若有犯法﹐行夜主司不覺﹐減守衛者罪二等。

【疏】議曰﹕宮內外行夜﹐並置鋪﹑持更﹐卽是「守衛者」。又有探更﹑行更之人﹐此「行夜者」。若當探﹑行之處﹐有犯法者﹐行夜主司不覺﹐減守衛者罪二等﹐謂上條﹕「闌入及越垣﹐守衛不覺減二等。」

７９。犯廟社禁苑罪名諸本條無犯廟﹑社及禁苑罪名者﹐廟減宮一等﹐社減廟一等﹐禁苑與社同。

【疏】議曰﹕闌入廟﹑社及禁苑﹐本條各有罪名。其不立罪名之處﹐謂「闌入至閾未逾」﹑「因入輒宿」之類﹐各隨輕重﹐廟減宮一等﹐社減廟一等﹐禁苑與社同。卽向廟﹑社﹑禁苑射及放彈﹑投瓦石殺傷人者﹐各以鬥殺傷論﹐至死者加役流。

【疏】議曰﹕廟﹑社及禁苑﹐非人射及放彈﹑投瓦石之所。若有輒向射及放彈﹑投瓦石殺傷人者﹐各依鬥殺傷人罪法﹕若箭傷﹐徒二年﹔瞎一目﹐徒三年之類。至死者﹐惟處加役流。卽箭至隊﹑仗若辟仗內者﹐絞。

【疏】議曰﹕駕行皆有隊﹑仗﹐或辟仗而行。忽有人射箭至隊﹑仗所及至辟仗內者﹐各得絞罪。

８０。冒名守衛諸於宮城門外﹐若皇城門守衛﹐以非應守衛人冒名自代及代之者﹐各徒一年﹔

【疏】議曰﹕謂宮城門外隊仗﹐及傍城助鋪所﹐及朱雀等門﹐所有守衛之處﹐以非應守衛人冒名自代及代之者﹐各得徒一年。以應守衛人代者﹐各杖一百。京城門﹐各減一等。

【疏】議曰﹕謂以當色下直﹑非當上之人自代及代之者﹐各杖一百。京城門各減一等者﹐謂明徳等諸門﹐以非應守衛人自代﹐從一年徒上減一等﹔以應守衛人自代﹐從一百杖上減一等。其在諸處守當者﹐各又減二等。余犯應坐者﹐各減宿衛罪三等。

【疏】議曰「其在諸處」﹐謂非皇城﹑京城等門﹐自余內外捉道守鋪及別守當之處。相冒代者﹐各減京城二等﹕以非應守衛人自代及代之者﹐各杖八十﹔以應守衛人自代及代之者﹐各杖七十。「余犯應坐者」﹐謂冒代之外﹐余犯或兵仗遠身﹑輒離職掌及擅配割﹐或別驅使之類﹐本條應坐者﹐各減宿衛人罪三等。若逃走﹑違番﹐不在減例。問曰﹕宿衛人以非應宿衛人冒名自代及代之者﹐入宮內﹐流三千里﹔殿內﹐絞。若未入宮﹑殿內事發﹐合得何罪﹖答曰﹕以非應宿衛人自代﹐重於「闌入」之罪。若未至職掌之處﹐事發在宮﹑殿內﹐止依「闌入宮殿」而科。如未入宮門事發﹐律無正條﹐宜依「不應爲重」﹐杖八十。其在宮外諸處冒代﹐未至職掌處﹐從「不應爲輕」﹐笞四十。

８１。越州鎭戍城垣諸越州﹑鎭﹑戍城及武庫垣﹐徒一年﹔縣城﹐杖九十﹔﹝皆謂有門禁者。﹞

【疏】議曰﹕諸州及鎭﹑戍之所﹐各自有城。若越城及武庫垣者﹐各合徒一年。越縣城﹐杖九十。縱無城垣﹐籬柵亦是。注云「皆謂有門禁者。」其州﹑鎭﹑戍在城內安置﹐若不越城﹐直越州﹑鎭垣者﹐止同下文「越官府廨垣」之罪。越官府廨垣及坊市垣籬者﹐杖七十。侵壞者﹐亦如之。﹝從溝瀆內出入者﹐與越罪同。越而未過﹐減一等。余條未過﹐準此。﹞

【疏】議曰﹕官府者﹐百司之稱。所居之處﹐皆有廨垣。坊市者﹐謂京城及諸州﹑縣等坊市。其廨院或垣或籬﹐輒越過者﹐各杖七十。侵﹐謂侵地﹔壞﹐謂壞城及廨宇垣籬﹕亦各同越罪﹐故云「亦如之」。

【疏】議曰﹕溝瀆者﹐通水之渠。從此渠而入出﹐亦得越罪。「越而未過」﹐或在城及垣籬上﹐或在溝瀆中間﹐未得過者。從「越州城」以下﹐各得減一等。余條未過準此者﹐謂越皇城﹑京城﹑宮殿垣及關﹑津應禁之處未過者﹐各得減罪一等。卽州﹑鎭﹑關﹑戍城及武庫等門﹐應閉忘誤不下鍵﹐若應開毀管鍵而開者﹐各杖八十﹔

【疏】議曰﹕州﹑鎭﹑關﹑戍城﹐武庫﹐各有禁門。應閉﹐皆須下鍵。其忘誤不下鍵﹐若應開毀管鍵而開者﹐各得杖八十。錯下鍵及不由鑰而開者﹐杖六十。余門﹐各減二等。

【疏】議曰「錯下鍵」﹐謂管鍵不相當者。「及不由鑰而開者」﹐謂不用鑰而開。各杖六十。「余門」﹐謂縣及坊﹑市之類﹐官有門禁者。若應閉忘誤不下鍵﹐應開毀管鍵而開﹐各杖六十﹔錯下鍵及不由鑰而開﹐各笞四十。故云「余門各減二等」。若擅開閉者﹐各加越罪二等﹔卽城主無故開閉者﹐與越罪同﹔未得開閉者﹐各減已開閉一等。余條未得開閉準此。

【疏】議曰﹕擅﹐謂非時而開閉者。州及鎭﹑戍﹑武庫門而有非時擅開閉者﹐加越罪二等﹐處徒二年。縣城以下﹐擅開閉者﹐並加越罪二等。「城主無故開閉者」﹐謂州﹑縣﹑鎭﹑戍等長官主執鑰者﹐不依法式開閉﹐與越罪同。其坊正﹑市令非時開閉坊﹑市門者﹐亦同城主之法。州﹑鎭﹑戍城門各徒一年﹐自縣城以下悉與越罪同。旣云「城主無故開閉」﹐卽是有故許開。若有警急驛使及制敕事速﹐非時至州﹑縣者﹐城主驗實﹐亦得依法爲開。又依《監門式》﹕「京城每夕分街立鋪﹐持更行夜。鼓聲絕﹐則禁人行﹔曉鼓聲動﹐卽聽行。若公使賫文牒者﹐聽。其有婚嫁﹐亦聽。」注云「須得縣牒。喪﹑病須相告赴﹐求訪醫藥﹐賫本坊文牒者﹐亦聽。」其應聽行者﹐並得爲開坊﹑市門。若有警急及收掩﹐𨿽州﹑縣亦聽非時而開。「未得開閉者」﹐謂未通人行者爲未開﹐尙得人行者爲未閉﹐各減已開閉一等。「余條」﹐謂宮殿門以下有門禁之類﹐未得開閉者﹐皆準此減一等。

８２。私度及越度關諸私度關者﹐徒一年。越度者﹐加一等﹔﹝不由門爲越。﹞

【疏】議曰﹕水陸等關﹐兩處各有門禁﹐行人來往皆有公文﹐謂驛使驗符券﹐傳送據遞牒﹐軍防﹑丁夫有總歷﹐自餘各請過所而度。若無公文﹐私從關門過﹐合徒一年。「越度者」﹐謂關不由門﹐津不由濟而度者﹐徒一年半。已至越所而未度者﹐減五等。﹝謂已到官司應禁約之處。余條未度準此。﹞

【疏】議曰﹕水陸關棧﹐兩岸皆有防禁。越度之人已至官司防禁之所﹐未得度者﹐減越度五等﹐合杖七十。余條未度準此者﹐謂城及垣籬﹑緣邊關塞有禁約之處﹐已至越所而未度者﹐皆減已越罪五等。若越度未過者﹐準上條「減一等」之例。卽被枉徒罪以上﹐抑屈不申及使人覆訖﹐不與理者﹐聽於近關州﹑縣具狀申訴﹐所在官司卽準狀申尙書省﹐仍遞送至京。若無徒以上罪而妄陳者﹐卽以其罪罪之。官司抑而不送者﹐減所訴之罪二等。

【疏】議曰﹕關外有人﹐被官司枉斷徒罪以上﹐其除﹑免之罪﹐本坐𨿽不合徒﹐亦同徒罪之法。「抑屈不申及使人覆訖﹐不與理者」﹐文稱「及」者﹐使人未覆﹐亦聽於近關州﹑縣具狀申訴。「所在官司」﹐謂近關州﹑縣﹐卽準狀申尙書省﹐仍遞送至京。若勘無徒以上罪而妄訴者﹐妄訴徒﹑流﹐還得徒﹑流﹔妄訴死罪﹐還得死罪﹔妄訴除﹑免﹐皆準比徒之法﹕謂元無本罪而妄訴者。若實有犯﹐斷有出入﹐而訴不平者﹐不當此坐。其應禁及散送﹐並依所訴之罪﹐準令遞之。「若官司抑而不送者﹐減所訴之罪二等」﹐謂枉得死罪﹐官司不送﹐合徒三年之類。

８３。不應度關而過所諸不應度關而給過所﹐取而度者﹐亦同。若冒名請過所而度者﹐各徒一年。

【疏】議曰﹕不應度關者﹐謂有徵役番期及罪譴之類﹐皆不合輒給過所﹐而官司輒給﹔及身不合度關﹐而取過所度者﹔若冒他人名﹐請過所而度者﹕各徒一年。卽以過所與人及受而度者﹐亦準此。

【疏】議曰﹕以所請得過所而轉與人﹐及受他人過所而承度者﹐亦徒一年。但律文皆云「度者得徒一年」﹐明知未度者不合徒坐。若關司未判過所以前﹐準「越關未度﹐各減五等」之例﹔若已判過所﹐未出關門﹐同未過﹕各減一等。其與過所人旣因度成罪﹐前人未度﹐亦同減科。不應給過所而給者﹐不在減例。若家人相冒﹐杖八十。主司及關司知情﹐各與同罪﹔不知情者﹐不坐。卽將馬越度﹑冒度及私度者﹐各減人二等﹔余畜﹐又減二等。﹝家畜相冒者﹐不坐。﹞

【疏】議曰﹕家人不限良賤﹐但一家之人﹐相冒而度者﹐杖八十。旣無「各」字﹐被冒名者無罪。若冒度﹑私度﹑越度﹐事由家長處分﹐家長𨿽不行﹐亦獨坐家長﹐此是「家人共犯﹐止坐尊長」之例。「主司」﹐謂給過所曹司及關司﹐知冒度之情﹐各同度人之罪。不知冒情﹐主司及關司俱不坐。將馬越度﹑冒度﹑私度各減人二等者﹐越度杖一百﹐冒度﹑私度杖九十。余畜又減二等者﹐除馬之外﹐應請過所者﹐並爲「余畜」﹐越度杖八十﹐私度﹑冒度杖七十。其家畜相冒者﹐謂毛色﹑齒歲不同﹐相冒並不得罪也。

８４。關津畱難諸關﹑津度人﹐無故畱難者﹐一日主司笞四十﹐一日加一等﹐罪止杖一百。

【疏】議曰﹕關﹐謂判過所之處。津﹐直度人﹐不判過所者。依令﹕「各依先後而度。」無故畱難不度者﹐一日主司笞四十。「主司」﹐謂關﹑津之司。一日加一等﹐七日罪止杖一百。此謂非公使之人。若軍務急速而畱難不度﹐致稽廢者﹐自從所稽廢重論。

８５。私度有他罪諸私度有他罪重者﹐主司知情﹐以重者論﹔不知情者﹐依常律。

【疏】議曰﹕私度者﹐謂無過所﹐從關門私度﹐止徒一年。或有避死罪逃亡﹐別犯徒以上罪﹐是名「有他罪重」。關司知情者﹐以「故縱」罪論﹐各得所度人重罪。「不知情者依常律」﹐謂不知罪人別犯之情者﹐依常律「不覺故縱」之法。

８６。人兵度關妄隨度諸領人兵度關﹐而別人妄隨度者﹐將領主司以關司論﹐關司不覺減將領者罪一等﹔知情者﹐各依故縱法。有過所者﹐關司自依常律﹔將領主司知情減關司故縱罪一等﹐不知情者不坐。

【疏】議曰﹕準令﹕「兵馬出關者﹐依本司連寫敕符勘度。入關者﹐據部領兵將文帳檢入。」而別有人妄隨度者﹐罪在領兵官司﹐故云「將領主司以關司論」。知情與同罪﹐不覺減二等。若知別有重罪﹐亦依重罪科之。關司不覺者﹐謂關司承將領者文簿﹐不覺別人隨度者﹐減將領者罪一等﹐謂減度者罪三等。「知情者各依故縱法」﹐稱「各」者﹐將領主司及關司俱得度人之罪。有過所者﹐關司判度﹐自依常律﹐不減將領主司之罪。若將領主司知情﹐減關司故縱罪一等﹔不知情者﹐不坐。

８７。賫禁物私度關諸賫禁物私度關者﹐坐贓論﹔贓輕者﹐從私造﹑私有法。

【疏】議曰﹕禁物者﹐謂禁兵器及諸禁物﹐並私家不應有者﹐私將度關﹐各計贓數﹐從「坐贓」科罪﹕十疋徒一年﹐十疋加一等﹐罪止徒三年。準贓輕者﹐從私造﹑私有法。《擅興律》﹕「私有甲一領﹐弩三張﹐流二千里。槊一張﹐徒一年半。私造者﹐各加一等。」假令私將槊度關﹐平贓直絹三十疋﹐卽從坐贓﹐科徒二年﹐不計槊爲罪。將甲一領度關﹐從私有法﹐流二千里﹐卽不計贓而斷。若私家之物﹐禁約不合度關而私度者﹐減三等。

【疏】議曰﹕依《關市令》﹕「錦﹑綾﹑羅﹑﹑糸由﹑綿﹑絹﹑絲﹑布﹑牛尾﹑眞珠﹑金﹑銀﹑鐵﹐並不得度西邊﹑北邊諸關及至緣邊諸州興易。」從錦﹑綾以下﹐並是私家應有。若將度西邊﹑北邊諸關﹐計贓減坐贓罪三等。其私家不應有﹐𨿽未度關﹐亦沒官。私家應有之物﹐禁約不合度關﹐已下過所﹐關司捉獲者﹐其物沒官﹔若已度關及越度被人糾獲﹐三分其物﹐二分賞捉人﹐一分入官。

８８。越度緣連關塞諸越度緣邊關塞者﹐徒二年。共化外人私相交易﹐若取與者﹐一尺徒二年半﹐三疋加一等﹐十五疋加役流﹔

【疏】議曰﹕緣邊關塞﹐以隔華﹑夷。其有越度此關塞者﹐得徒二年。以馬越度﹐準上條「減人二等」﹐合徒一年。余畜又減二等﹐杖九十。但以緣邊關塞﹐越罪故重。若從關門私度人﹑畜﹐各與余關罪同。若共化外蕃人私相交易﹐謂市買博易﹐或取蕃人之物及將物與蕃人﹐計贓一尺徒二年半﹐三疋加一等﹐十五疋加役流。私與禁兵器者﹐絞﹔共爲婚姻者﹐流二千里。未入﹑未成者﹐各減三等。卽因使私有交易者﹐準盜論。

【疏】議曰﹕越度緣邊關塞﹐將禁兵器私與化外人者﹐絞。共爲婚姻者﹐流二千里。其化外人越度入境﹐與化內交易﹐得罪並與化內人越度﹑交易同﹐仍奏聽敕。出入國境﹐非公使者不合﹐故但云「越度」﹐不言「私度」。若私度交易﹐得罪皆同。未入者﹐謂禁兵器未入﹐減死三等﹐得徒二年半。未成者﹐謂婚姻未成﹐減流三等﹐得徒二年。因使者﹐謂因公使入蕃﹐蕃人因使入國。私有交易者﹐謂市買博易﹐各計贓﹐準盜論﹐罪止流三千里。若私與禁兵器及爲婚姻﹐律無別文﹐得罪並同「越度」﹑「私與禁兵器」﹑「共爲婚姻」之罪。又﹐準別格﹕「諸蕃人所娶得漢婦女爲妻妾﹐並不得將還蕃內。」又準《主客式》﹕「蕃客入朝﹐於在路不得與客交雜﹐亦不得令客與人言語。州﹑縣官人若無事﹐亦不得與客相見。」卽是國內官人﹑百姓﹐不得與客交關。私作婚姻﹐同上法。如是蕃人入朝聽住之者﹐得娶妻妾﹐若將還蕃內﹐以違敕科之。

８９。緣連城戍不覺姦人出入諸緣邊城戍﹐有外姦內入﹐﹝謂非眾成師旅者。﹞內姦外出﹐而候望者不覺﹐徒一年半﹔主司﹐徒一年。﹝謂內外姦人出入之路﹐關於候望者。﹞

【疏】議曰﹕國境緣邊。皆有城戍﹐式遏寇盜﹐預備不虞。其「有外姦內入」﹐謂蕃人爲姦﹐或行間諜之類。注云「謂非眾成師旅者。」依《周禮》﹕「五百人爲旅﹐二千五百人爲師。」此謂小小姦寇抄掠者。若成師旅﹐自依《擅興律》﹕「連接寇賊﹐被遣斥候﹐不覺賊來﹐徒三年。」有內姦外出者﹐謂國內人爲姦﹐出向化外﹐或荒海之畔﹑幽險之中。候望之人﹐不覺有姦入出﹐合徒一年半。𨿽非候望者﹐但是城戍主司不覺﹐得徒一年。「謂內外姦人出入之路關於候望者」﹐目所堪見爲關﹐謂在候望之內也。其有姦人入出﹐力所不敵者﹐傳告比近城戍。若不速告及告而稽畱﹐不卽共捕﹐致失姦寇者﹐罪亦如之。

【疏】議曰﹕其有姦人入出﹐所經城戍皆卽捕之。若力所不敵者﹐卽須傳告比近城戍﹐令共捕逐。若不速告及告而稽畱﹐不卽共捕﹐致失姦寇者﹐並徒一年。

９０。烽候不警諸烽候不警﹐令寇賊犯邊﹔及應舉烽燧而不舉﹐應放多烽而放少烽者﹕各徒三年。

【疏】議曰「烽候」﹐謂從緣邊置烽﹐連於京邑﹐烽燧相應﹐以備非常。放烽多少﹐具在別式。候望不舉﹐是名「不警」﹐若令蕃寇犯塞﹐外賊入邊﹔及應舉烽燧而不舉﹐應放多烽而放少烽者﹕各徒三年。若放烽已訖﹐而前烽不舉﹐不卽往告者﹐罪亦如之。以故陷敗戶口﹑軍人﹑城戍者﹐絞。

【疏】議曰﹕依《職方式》﹕「放烽訖而前烽不舉者﹐卽差腳力往告之。」不卽告者﹐亦徒三年。故云「亦如之」。「以故陷﹤喜攴﹥﹐謂從「烽候不警」及「應舉烽燧而不舉﹐或應放多烽而放少烽」﹐或「放烽訖而前烽不舉﹐不卽往告」等﹐以故陷敗戶口﹐或是軍人及城戍者﹐各得絞罪。卽不應舉烽燧而舉﹐若應放少烽而放多烽﹐及繞烽二里內輒放煙火者﹐各徒一年。

【疏】議曰﹕依式﹕「望見煙塵﹐卽舉烽燧。」若無事故﹐是「不應舉」﹔若應放少烽﹐而放多烽﹔及繞烽二里內﹐皆不得有煙火﹐謂晝放煙﹐夜放火者﹕自「不應舉烽燧而舉」以下三事﹐各徒一年。放烽多少﹐具在式文﹐其事隱礻必﹐不可具引。如有犯者﹐臨時據式科斷。

●卷九職制﹝２３條﹞

【疏】議曰﹕《職制律》者﹐起自於晉﹐名爲《違制律》。爰至髙齊﹐此名不攺。隋開皇攺爲《職制律》。言職司法制﹐備在此篇。宮衛事了﹐設官爲次﹐故在《衛禁》之下。

９１。置官過限諸官有員數﹐而署置過限及不應置而置﹐﹝謂非奏授者。﹞一人杖一百﹐三人加一等﹐十人徒二年﹔

【疏】議曰「官有員數」﹐謂內外百司﹐雜任以上﹐在令各有員數。「而署置過限及不應置而置」﹐謂格﹑令無員﹐妄相署置。注云「謂非奏授者」﹐卽是視六品以下及流外雜任等。所司判補一人杖一百﹐三人加一等﹐十人徒二年。若是應奏授﹐詐而不實者﹐從「詐假」法。如不合置官而故剩奏授者﹐從「上書詐不實」論。後人知而聽者﹐減前人署置一等﹔規求者爲從坐﹐被徵須者勿論。卽軍務要速﹐量事權置者﹐不用此律。

【疏】議曰﹕前人署置過限及不應置而置﹐後人知其剩員而聽任者﹐減初置人罪一等﹐謂一人杖九十﹐四人以上杖一百﹐七人以上徒一年﹐十人徒一年半。「規求者爲從坐」﹐謂人自規求而任者﹐爲初置官從坐﹐合杖九十。「被徵須者」﹐謂被徵召而補者﹐勿論。「卽軍務要速﹐量事權置者」﹐謂行軍之所﹐須置權官﹐不當署置之罪﹐故云「不用此律」。

９２。貢舉非其人諸貢舉非其人及應貢舉而不貢舉者﹐一人徒一年﹐二人加一等﹐罪止徒三年。﹝非其人﹐謂徳行乖僻﹐不如舉狀者。若試不及第﹐減二等。率五分得三分及第者﹐不坐。﹞

【疏】議曰﹕依令﹕「諸州歲別貢人。」若別敕令舉及國子諸館年常送省者﹐爲舉人。皆取方正淸循﹐名行相副。若徳行無聞﹐妄相推薦﹐或才堪利用﹐蔽而不舉者﹐一人徒一年﹐二人加一等﹐罪止徒三年。注云「非其人﹐謂徳行乖僻﹐不如舉狀者」﹐若使名實乖違﹐卽是不如舉狀﹐縱使試得及第﹐亦退而獲罪。如其徳行無虧﹐惟試策不及第﹐減乖僻者罪二等。「率五分得三分及第者﹐不坐」﹐謂試五得三﹐試十得六之類﹐所貢官人﹐皆得免罪。若貢五得二﹐科三人之罪﹔貢十得三﹐科七人之罪。但有一人徳行乖僻﹐不如舉狀﹐卽以「乖僻」科之。縱有得第者多﹐並不合共相準折。若考校﹑課試而不以實及選官乖於舉狀﹐以故不稱職者﹐減一等。﹝負殿應附而不附﹐及不應附而附﹐致考有升降者﹐罪亦同。﹞

【疏】議曰「考校」﹐謂內外文武官寮年終應考校功過者。其「課試」﹐謂貢舉之人藝業伎能﹐依令課試有數。若其官司考﹑試不以實及選官乖於所舉本狀﹐以故不稱職者﹐謂不習典憲﹐任以法官﹔明練經史﹐授之武職之類﹕各減「貢舉非其人」罪一等。「負殿應附不附」者﹐依令﹕「私坐每一斤爲一負﹐公罪二斤爲一負﹐各十負爲一殿。」校考之日﹐負殿皆悉附狀﹐若故違不附﹔及不應附而附者﹐謂蒙別敕放免﹐或經恩降﹐公私負殿並不在附限﹐若犯免官以上及贓賄入己﹐恩前獄成﹐仍附景迹﹐除此等罪﹐並不合附而故附﹕致使考校有升降者﹐得罪亦同﹐謂與考校﹑課試不實罪同﹐亦減「貢舉非其人」罪一等。失者﹐各減三等。﹝余條失者準此。﹞承言不覺﹐又減一等﹔知而聽行﹐與同罪。

【疏】議曰「失者﹐各減三等」﹐謂意在堪貢﹐心不涉私﹐不審徳行有虧﹐得減故罪三等。自「試不及第」以下﹐「應附不附」以上﹐失者又各減三等。「余條失者準此」﹐謂一部律內﹐公事錯失﹐本條無失減之文者﹐並準此減三等。承言不覺﹐亦從貢舉以下﹐承校試人言﹐不覺差失﹐從失減三等上更減一等﹐故云「又減一等」。知而聽行﹐亦從貢舉以下﹐知非其人﹐或試不及第﹐考校﹑課試知其不實﹐或選官乖狀﹐「各與同罪」﹐謂各與初試者同罪。

９３。刺史縣令私出界諸刺史﹑縣令﹑折衝﹑果毅﹐私自出界者﹐杖一百。﹝經宿乃坐。﹞

【疏】議曰﹕州﹑縣有境界﹐折衝府有地團。不因公事﹐私自出境界者﹐杖一百。注云「經宿乃坐」﹐旣不云「經日」﹐卽非百刻之限。但是經宿﹐卽合此坐。

９４。在官應直不直諸在官應直不直﹐應宿不宿﹐各笞二十﹔通晝夜者﹐笞三十。

【疏】議曰﹕依令﹕「內外官應分番宿直。」若應直不直﹐應宿不宿﹐晝夜不相須﹐各笞二十。通晝夜不直者﹐笞三十。若點不到者﹐一點笞十。﹝一日之點﹐限取二點爲坐。﹞

【疏】議曰﹕內外官司應點檢者﹐或數度頻點﹐點卽不到者﹐一點笞十。謂一日之內﹐點檢𨿽多﹐止據二點得罪﹐限笞二十。若全不來﹐上計日以無故不上科之。問曰﹕二日以上﹐日別常向曹司﹐曹司點檢﹐每點不到。若科無故不上﹐卽是日別常來﹔若以累點科之﹐罪又重於不上。假有十日之內﹐日別皆來﹐每點不到﹐欲科何罪﹖答曰﹕八品以下﹐頻點不到﹐便是已發更犯﹐合重其事﹐累點科之。如非流內之人﹐自須當日決放。初𨿽累點罪重﹐點多不至徒刑﹔計日不上初輕﹐日多卽至徒坐。所以日別上者據點﹐全不來者計日。以此處斷﹐實允刑名。

９５。官人無故不上諸官人無故不上及當番不到﹐﹝𨿽無官品﹐但分番上下﹐亦同。下條準此。﹞

【疏】議曰﹕官人者﹐謂內外官人。「無故不上﹐當番不到」﹐謂分番之人﹐應上不到。注云「𨿽無官品」﹐謂但在官分番者﹐得罪亦同官人之法。下條準此者﹐謂「之官限滿不赴」及「官人從駕稽違及從而先還」﹐𨿽無官品﹐亦同官人之法。若因暇而違者﹐一日笞二十﹐三日加一等﹔過杖一百﹐十日加一等﹐罪止徒一年半。邊要之官﹐加一等。

【疏】議曰﹕官人以下﹑雜任以上﹐因給暇而故違﹐並一日笞二十﹐三日加一等﹐二十五日合杖一百﹐三十五日徒一年﹐四十五日徒一年半。「邊要之官」﹐謂在緣邊要重之所﹐無故不上以下﹐各加罪一等。

９６。之官限滿不赴諸之官限滿不赴者﹐一日笞十﹐十日加一等﹐罪止徒一年。卽代到不還﹐減二等。

【疏】議曰﹕依令﹐之官各有裝束程限。限滿不赴﹐一日笞十﹐十日加一等﹐罪止徒一年。其替人已到﹐淹畱不還﹐準不赴任之程﹐減罪二等。其有田苗者﹐依令「聽待收田訖發遣」。無田苗者﹐依限須還。

９７。官人從駕稽違諸官人從駕稽違及從而先還者﹐笞四十﹐三日加一等﹔過杖一百﹐十日加一等﹐罪止徒二年。侍臣﹐加一等。

【疏】議曰「官人」﹐謂百官應從駕者。流外以下應從人﹐亦同官人之罪。其書吏﹑書僮之類﹐差逐官人者﹐不在此限。其有稽違不到及從而先還者﹐𨿽不滿日﹐笞四十﹐三日加一等﹔過杖一百﹐十日加一等﹐罪止徒二年。「侍臣」﹐謂中書﹑門下省五品以上﹐依令應侍從者﹐加罪一等。

９８。大祀不預申期諸大祀不預申期及不頒所司者﹐杖六十﹔以故廢事者﹐徒二年。

【疏】議曰﹕依令﹕「大祀﹐謂天地﹑宗廟﹑神州等爲大祀。或車駕自行﹐或三公行事。齋官皆散齋之日﹐平明集省﹐受誓誡。二十日以前﹐所司預申祠部﹐祠部頒告諸司。」其不預申期及不頒下所司者﹐杖六十。卽𨿽申及頒下﹐事不周悉﹐所坐亦同。以故廢祠祀事者﹐所由官司﹐徒二年。應連坐者﹐各依公坐法﹐節級得罪。牲牢﹑玉帛之屬不如法﹐杖七十﹔闕數者﹐杖一百﹔全闕者﹐徒一年。﹝全闕﹐謂一坐。﹞

【疏】議曰﹕牲﹐謂牛﹑羊﹑豕。牢者﹐牲之體。玉﹐謂蒼璧祀天﹐璜琮祭地﹐五方上帝各依方色。帛﹐謂幣帛。稱「之屬」者﹐謂黍﹑稷以下﹐不依禮﹑令之法﹐一事有違﹐合杖七十﹔一事闕少﹐合杖一百﹔一坐全闕﹐合徒一年。其本是中﹑小祀﹐𨿽從大祀受祭﹐若有少闕﹐各依中﹑小祀遞減之法。闕坐更多﹐罪不過此。余祀闕坐﹐皆準此。卽入散齋﹐不宿正寢者﹐一宿笞五十﹔致齋﹐不宿本司者﹐一宿杖九十﹔一宿各加一等。中﹑小祀遞減二等。﹝凡言祀者﹐祭﹑享同。余條中﹑小祀準此。﹞

【疏】議曰﹕依令﹕「大祀﹐散齋四日﹐致齋三日。中祀﹐散齋三日﹐致齋二日。小祀﹐散齋二日﹐致齋一日。散齋之日﹐齋官晝理事如故﹐夜宿於家正寢。」不宿正寢者﹐一宿笞五十﹐一宿加一等。其無正寢者﹐於當家之內余齋房內宿者﹐亦無罪。皆不得習穢惡之事。故《禮》云「三日齋﹐一日用之﹐猶恐不敬。」致齋者﹐兩宿宿本司﹐一宿宿祀所。無本司及本司在皇城外者﹐皆於郊社﹑太廟宿齋。若不宿者﹐一宿杖九十﹐一宿加一等。通上散齋﹐故云「各加一等」。中﹑小祀者﹐謂社稷﹑日月﹑星辰﹑嶽鎭﹑海瀆﹑帝社等爲中祀﹐司中﹑司命﹑風師﹑雨師﹑諸星﹑山林﹑川澤之屬爲小祀。從大祀以下犯者﹐中祀減大祀二等﹐小祀減中祀二等﹐故云「各遞減二等」。

【疏】議曰﹕依《祠令》﹕「在天稱祀﹐在地爲祭﹐宗廟名享。」今直舉祀爲例﹐故曰「凡言祀者﹐祭﹑享同」。「余條中﹑小祀準此」﹐但在中祀有犯﹐皆減大祀二等﹔小祀有犯﹐皆減中祀二等。謂下條「大祀在散齋﹐弔喪問疾」﹐賊盜律「盜大祀神禦物」之類﹐本條無中﹑小祀罪名者﹐準此遞減。

９９。大祀在散齋弔喪問疾諸大祀在散齋而弔喪﹑問疾﹑判署刑殺文書及決罰者﹐笞五十﹔奏聞者﹐杖六十。致齋者﹐各加一等。

【疏】議曰﹕大祀散齋四日﹐並不得弔喪﹐亦不得問疾。刑謂定罪﹐殺謂殺戮罪人﹐此等文書不得判署﹐及不得決罰杖﹑笞。違者﹐笞五十。若以此刑殺﹑決罰事奏聞者﹐杖六十。若在致齋內犯者﹐各加一等。中﹑小祀犯者﹐各遞減二等。

１００。祭祀朝會失昏違儀諸祭祀及有事於園陵﹐若朝會﹑侍衛﹐行事失錯及違失儀式者﹐笞四十。﹝謂言辭喧囂﹐坐立怠慢乖眾者﹐乃坐。﹞

【疏】議曰﹕稱祭祀者﹐享亦同﹔「及有事於園陵」﹐謂謁陵等事﹔「若朝會」﹐謂百官朝參﹑集會﹔及侍衛祭祀之事﹕行事失錯及違失儀式者﹐笞四十。注云「謂言辭訁宣囂﹐坐立怠慢」﹐謂聲髙訁宣鬧﹐坐立不正﹐不依儀式﹐與眾乖者﹐乃坐。應集而主司不告﹐及告而不至者﹐各笞五十。

【疏】議曰「應集」﹐謂「祭祀」以下及餘事合集之人。而主司不頒告令集﹐罪在主司﹔告而不至﹐獨坐不至者。故云「各笞五十」。

１０１。廟享有喪遣充執事諸廟享﹐知有緦麻以上喪﹐遣充執事者﹐笞五十﹔陪從者﹐笞三十。主司不知﹐勿論。有喪不自言者﹐罪亦如之。其祭天地社稷則不禁。

【疏】議曰﹕廟享爲吉事﹐《左傳》曰「吉於莊公。」其有緦麻以上慘﹐不得預其事。若知有緦麻以上喪﹐遣充執事者﹐主司笞五十。𨿽不執事﹐遣陪從者﹐主司笞三十。若主司不知前人有喪者﹐勿論。卽有喪不自言﹐而冒充執事及陪從者﹐亦如之。其祭天地社稷不禁者﹐禮云「惟祭天地社稷﹐爲越紼而行事」﹐不避有慘﹐故云「則不禁」。

１０２。合和禦藥有誤諸合和禦藥﹐誤不如本方及封題誤者﹐醫絞。

【疏】議曰﹕合和禦藥﹐須先處方﹐依方合和﹐不得差誤。若有錯誤﹐「不如本方」﹐謂分兩多少不如本方法之類。合成仍題封其上﹐注藥遲駛冷熱之類﹐並寫本方俱進。若有誤不如本方及封題有誤等﹐但一事有誤﹐醫卽合絞。醫﹐謂當合和藥者﹐名例「大不敬」條內已具解訖。料理簡擇不精者﹐徒一年。未進禦者﹐各減一等。監當官司﹐各減醫一等。﹝余條未進禦及監當官司﹐並準此。﹞

【疏】議曰「料理」﹐謂應熬削洗漬之類。「簡擇」﹐謂去惡畱善﹐皆須精細之類。有不精者﹐徒一年。其藥未進禦者﹐「各減一等」﹐謂應絞者從絞上減﹐應徒者從徒上減﹐是名「各減一等」。「監當官司」﹐依令﹕「合和禦藥﹐在內諸省﹐省別長官一人﹐並當上大將軍﹑將軍﹑衛別一人﹐與尙藥﹑奉禦等監視。藥成﹐醫以上先嘗。」除醫以外﹐皆是監當官司﹐並於已進﹑未進上﹐各減醫罪一等。注云「余條未進禦者」﹐謂下條「造禦膳」﹑「禦幸舟船」﹑「乘輿服禦物」﹐但應供奉之物未進禦者﹐各隨輕重減一等﹐監當官司又各減一等﹐故云「並準此」。

１０３。造禦膳有誤諸造禦膳﹐誤犯食禁者﹐主食絞。若穢惡之物在食飲中﹐徒二年﹔簡擇不精及進禦不時﹐減二等。不品嘗者﹐杖一百。

【疏】議曰﹕造禦膳者﹐皆依《食經》﹐經有禁忌﹐不得輒造﹐若干脯不得入黍米中﹐莧菜不得和鱉肉之類。有所犯者﹐主食合絞。「若穢惡之物」﹐謂物是不之類﹐在食飲中﹐徒二年。若簡擇不精者﹐謂簡米擇菜之類﹐有不精好﹔及進禦不時者﹐依禮﹐飯齊視春宜溫﹐羹齊視夏宜熱之類﹐或期夕日中﹐進奉失度及冷熱不時者﹕減罪二等﹐謂從徒二年減二等。「不品嘗者﹐杖一百」﹐謂酸鹹若辛之味不品及應嘗不嘗﹐俱得杖一百之罪。

１０４。禦幸舟船有誤諸禦幸舟船﹐誤不牢固者﹐工匠絞。﹝工匠各以所由爲首。﹞

【疏】議曰﹕禦幸舟船者﹐皇帝所幸舟船﹐謂造作莊嚴。不甚牢固﹐可以敗壞者﹐工匠合絞。注云「各以所由爲首」﹐明造作之人﹐皆以當時所由人爲首。若不整飾及闕少者﹐徒二年。

【疏】議曰﹕其舟船若不整頓修飾﹐及在船篙﹑棹之屬﹐所須者有所闕少﹐得徒二年。此亦以所由爲首﹐監當官司各減一等。

１０５。乘輿服禦物修整不如法諸乘輿服禦物﹐持護修整不如法者﹐杖八十﹔若進禦乖失者﹐杖一百。其車馬之屬不調習﹐駕馭之具不完牢﹐徒二年﹔未進禦﹐減三等。

【疏】議曰﹕乘輿所服用之物﹐皆有所司執持修整﹐自有常法。不如法者﹐杖八十。「若進禦乖失者」﹐依《禮》「授立不跪﹐授坐不立」之類﹐各依禮法﹐如有乖失違法者﹐合杖一百。其車馬之屬不調習﹐駕馭之具不完牢者﹐車謂輅車﹐馬謂禦馬。其「之屬」﹐謂羊車及輦等。升車則馬動﹐馬動則鑾鳴之類﹐是爲「調習」。若不如此﹐或禦馬驚駭﹐車﹑輿及鞍﹑轡之屬有損壞﹐各徒二年。𨿽不如法﹐未將進禦者﹐減三等。應供奉之物闕乏者﹐徒一年﹔其雜供有闕﹐笞五十。

【疏】議曰「應供奉之物」﹐謂衣服﹑飲食之類。但是應供奉者﹐皆須預備﹐有闕乏者﹐卽徒一年。雜供有闕者﹐謂非尋常應供奉之物﹐可供而闕者﹐笞五十。

１０６。主司私借服禦物諸主司私借乘輿服禦物﹐若借人及借之者﹐徒三年。非服而禦之物﹐徒一年。在司服用者﹐各減一等。﹝非服而禦﹐謂帷帳幾杖之屬。﹞

【疏】議曰﹕乘輿服禦物﹐主司持護修整﹐常須如法﹐若有私借﹐或將借人及借之者﹐各徒三年。「非服而禦之物」﹐謂除服禦物之外﹐應供禦所用者﹐得徒一年。𨿽非自借及借人﹐在司服用者﹐各減罪一等﹕服禦物﹐徒三年上減﹔非服而禦﹐徒一年上減。是爲「各減一等」。

【疏】議曰﹕帷帳幾杖之屬者﹐謂筆硯﹑書史﹑器玩等﹐是應供禦所須﹐非服用之物。色類旣多﹐故云「之屬」。

１０７。監當主食有犯諸監當官司及主食之人﹐誤將雜藥至禦膳所者﹐絞。﹝所﹐謂監當之人應到之處。﹞

【疏】議曰﹕禦廚造膳﹐從造至進﹐皆有監當官司。依令﹕「主食升階進食。」但是雜藥﹐誤將至禦膳所者﹐絞。「雜藥」﹐謂合和爲藥﹐堪服餌者。若有毒性﹐𨿽不合和﹐亦爲「雜藥」。

１０８。百官外膳犯食禁諸外膳﹐謂供百官。犯食禁者﹐供膳杖七十。若穢惡之物在食飲中及簡擇不淨者﹐笞五十。誤者﹐各減二等。

【疏】議曰﹕百官常食以上﹐皆官廚所營﹐名爲「外膳」﹐故注云「謂供百官」。「犯食禁者」﹐食禁已上解訖﹐若有犯者﹐所由供膳杖七十。「穢惡之物」﹐謂不淨物之類在食飲中﹐及簡擇有不淨﹐其所由者﹐得笞五十。若有誤失者﹐各減二等﹕誤犯食禁者﹐笞五十﹔誤簡不淨﹐笞三十。

１０９。漏泄大事諸漏泄大事應密者﹐絞。﹝大事﹐謂潛謀討襲及收捕謀叛之類。﹞

【疏】議曰﹕依《鬥訟律》﹕「知謀反及大逆者﹐密告隨近官司。」其知謀反﹑大逆﹑謀叛﹐皆合密告﹐或掩襲寇賊﹐此等是「大事應密」﹐不合人知。輒漏泄者﹐絞。注云「大事﹐謂潛謀討襲」者﹐討謂命將誓師﹐潛謀徵討﹔襲謂不聲鍾鼓﹐掩其不備者。旣有潛謀討襲之事及收捕反﹑逆之徒﹐故云「謀叛之類」。非大事應密者﹐徒一年半﹔漏泄於蕃國使者﹐加一等。仍以初傳者爲首﹐傳至者爲從。卽轉傳大事者﹐杖八十﹔非大事﹐勿論。

【疏】議曰「非大事應密」﹐謂依令「仰觀見風雲气色有異﹐密封奏聞」之類。有漏泄者﹐是非大事應密﹐合徒一年半。國家之事﹐不欲蕃國聞知﹐若漏泄於蕃國使者﹐加一等﹐合徒二年。其大事﹐縱漏泄於蕃國使﹐亦不加至斬。漏泄之事﹐「以初傳者爲首」﹐首謂初漏泄者。「傳至者爲從」﹐謂傳至罪人及蕃使者。其間展轉相傳大事者﹐杖八十。「非大事者﹐勿論」﹐非大事﹐𨿽應密﹐而轉傳之人並不坐。

１１０。私有玄象器物諸玄象器物﹐天文﹐圖書﹐讖書﹐兵書﹐《七曜歷》﹐太一﹑《雷公式》﹐私家不得有﹐違者徒二年。私習天文者亦同。其緯﹑候及《論語讖》﹐不在禁限。

【疏】議曰﹕玄象者﹐玄﹐天也﹐謂象天爲器具﹐以經星之文及日月所行之道﹐轉之以觀時變。易曰「玄象著明﹐莫大於日月。故天垂象﹐聖人則之。」《尙書》云「在璇璣玉衡﹐以齊七政。」天文者﹐《史記天官書》云天文﹐日月﹑五星﹑二十八宿等﹐故《易》曰「仰則觀於天文。」圖書者﹐「河出圖﹐洛出書」是也。讖書者﹐先代聖賢所記未來徵祥之書。兵書﹐謂《太公六韜》《黃石公三略》之類。七曜歷﹐謂日﹑月﹑五星之歷。《太一》《雷公式》者﹐並是式名﹐以占吉凶者。私家皆不得有﹐違者﹐徒二年。若將傳用﹐言涉不順者﹐自從「造ビ言」之法。「私習天文者」﹐謂非自有書﹐轉相習學者﹐亦得二年徒坐。緯﹑候及讖者﹐《五經緯》《尙書中候》《論語讖》﹐並不在禁限。

１１１。稽緩制書官文書諸稽緩制書者﹐一日笞五十﹐訁謄制﹑敕﹑符﹑移之類皆是。一日加一等﹐十日徒一年。

【疏】議曰﹕制書﹐在令無有程限﹐成案皆云「卽日行下」﹐稱卽日者﹐謂百刻內也。寫程﹕「通計符﹑移﹑關﹑牒﹐滿二百紙以下﹐給二日程﹔過此以外﹐每二百紙以下﹐加一日程。所加多者﹐總不得過五日。其赦書﹐計紙𨿽多﹐不得過三日。軍務急速﹐皆當日並了。」成案及計紙程外仍停者﹐是爲「稽緩」﹐一日笞五十。注云「訁謄制﹑敕﹑符﹑移之類」﹐謂奉正制﹑敕﹐更訁謄已出﹐符﹑移﹑關﹑解﹑刺﹑牒皆是﹐故言「之類」。一日加一等﹐計六日杖一百﹐十日徒一年﹐卽是罪止。其官文書稽程者﹐一日笞十﹐三日加一等﹐罪止杖八十。

【疏】議曰「官文書」﹐謂在曹常行﹐非制﹑敕﹑奏抄者。依令﹕「小事五日程﹐中事十日程﹐大事二十日程﹐徒以上獄案辯定須斷者三十日程。其通判及勾經三人以下者﹐給一日程﹔經四人以上﹐給二日程﹔大事各加一日程。若有機速﹐不在此例。」機速﹐謂軍機急速﹐不必要準案程。應了不了﹐亦準稽程法。除此之外﹐皆準事。稽程者﹐一日笞十﹐三日加一等﹐罪止杖八十。

１１２。被制書施行有違諸被制書﹐有所施行而違者﹐徒二年。失錯者﹐杖一百。﹝失錯﹐謂失其旨。﹞

【疏】議曰「被制書」﹐謂奉制。有所施行而違者﹐徒二年。若非故違而失錯旨意者﹐杖一百。問曰﹕條云「被制書施行而違者徒二年」﹐未知敕及奏抄得罪同否﹖答曰﹕上條「稽緩制書」。

１１３。受制忘誤諸受制忘誤及寫制書誤者﹐事若未失﹐笞五十﹔已失﹐杖七十。轉受者﹐減一等。

【疏】議曰﹕謂承制之人﹐忘誤其事及寫制書脫剩文字﹐並文字錯失。事若未失者﹐謂未失制書之意﹐合笞五十。「已失」﹐謂已失事意而施行﹐合杖七十。「轉受者減一等」﹐若宣制忘誤及寫制失錯﹐轉受者𨿽自錯誤﹐爲非親承制敕﹐故減一等﹕未失其事﹐合笞四十﹔事若已失﹐合杖六十。故云「轉受者減一等」。

●卷十職制﹝１９條﹞

１１４。制書官文書誤輒攺定諸制書有誤﹐不卽奏聞﹐輒攺定者﹐杖八十﹔官文書誤﹐不請官司而攺定者﹐笞四十。知誤﹐不奏請而行者﹐亦如之。輒飾文者﹐各加二等。

【疏】議曰「制書有誤」﹐謂旨意參差﹐或脫剩文字﹐於理有失者﹐皆合覆奏﹐然後攺正﹑施行。不卽奏聞﹐輒自攺定者﹐杖八十。「官文書」﹐謂常行文書﹐有誤於事﹐攺動者﹐皆須請當司長官﹐然後攺正。若有不請自攺定者﹐笞四十。知制書誤不奏﹐知官文書誤不請﹐依錯施行﹐「亦如之」﹕制書誤﹐得杖八十﹔官文書誤﹐得笞四十。依《公式令》﹕「下制﹑敕宣行﹐文字脫誤﹐於事理無攺動者﹐勘檢本案﹐分明可知﹐卽攺從正﹐不須覆奏。其官文書脫誤者﹐諮長官攺正。」輒飾文字者﹐「各加二等」﹐謂非動事﹐修飾其文﹐制書合杖一百﹐官文書合杖六十。若動事﹐自從「詐增滅」法。

１１５。上書奏事犯諱諸上書若奏事﹐誤犯宗廟諱者﹐杖八十﹔口誤及余文書誤犯者﹐笞五十。

【疏】議曰﹕上書若奏事﹐皆須避宗廟諱。有誤犯者﹐杖八十。若奏事口誤及余文書誤犯者﹐各笞五十。卽爲名字觸犯者﹐徒三年。若嫌名及二名偏犯者﹐不坐。﹝嫌名﹐謂若禹與雨﹑丘與區。二名﹐謂言徵不言在﹐言在不言徵之類。﹞

【疏】議曰﹕普天率土﹐莫匪王臣。制字立名﹐輒犯宗廟諱者﹐合徒三年。若嫌名者﹐則禮云「禹與雨」﹐謂聲嫌而字殊﹔「丘與區」﹐意嫌而理別。「及二名偏犯者」﹐謂衤復名而單犯並不坐﹐謂孔子母名徵在﹐孔子云「季孫之憂﹐不在顓臾」﹐卽不言徵﹔又云「杞不足徵」﹐卽不言在。此色旣多﹐故云「之類」。

１１６。上書奏事誤諸上書若奏事而誤﹐杖六十﹔口誤﹐減二等。﹝口誤不失事者﹐勿論。﹞

【疏】議曰「上書」﹐謂書奏特達。「奏事」﹐謂面陳。有誤者﹐杖六十。若口誤﹐減二等﹐合笞四十。若口奏𨿽誤﹐事意無失者﹐不坐。上尙書省而誤﹐笞四十。余文書誤﹐笞三十。﹝誤﹐謂脫剩文字及錯失者。﹞

【疏】議曰﹕上尙書省而誤者﹐謂內外百司應申尙書省﹐而有文字脫剩及錯失者﹐合笞四十。余文書誤者﹐謂非上尙書省﹐凡是官文書誤者﹐合笞三十。卽誤有害者﹐各加三等。﹝有害﹐謂當言勿原而言原之﹐當言千疋而言十疋之類。﹞

【疏】議曰﹕上書﹑奏事誤有害者﹐合杖九十。上尙書省誤有害者﹐合杖七十。余文書誤有害者﹐合杖六十。是名「各加三等」。注云「有害﹐謂當言勿原而言原之﹐當言千疋而言十疋之類」﹐稱「之類」者﹐自須以類求之﹐類例旣多﹐事非一端。假有犯罪﹐當言原之而言勿原﹐當言勿原而言原之﹐承誤已行決及原放訖者﹐此卽「當條𨿽有罪名所爲重者」﹐自從「失出入」論﹐不可直從「有害」加三等。若誤可行﹐非上書﹑奏事者﹐勿論。﹝可行﹐謂案省可知﹐不容有異議﹐當言甲申而言甲由之類。﹞

【疏】議曰「上尙書使以下﹐𨿽誤﹐案驗可行者﹐皆不坐。可行者﹐謂案驗其狀﹐省察是非﹐不容更有別議。當言甲申之日﹐而言甲由之日﹐如此之類﹐是案省可知﹐𨿽誤﹐皆不合罪。

１１７。事應奏不奏諸事應奏而不奏﹐不應奏而奏者﹐杖八十。應言上而不言上﹐﹝𨿽奏上﹐不待報而行﹐亦同。﹞不應言上而言上及不由所管而越言上﹐應行下而不行下及不應行下而行下者﹐各杖六十。

【疏】議曰﹕應奏而不奏者﹐謂依律﹑令及式﹐事應合奏而不奏﹔或格﹑令﹑式無合奏之文及事理不須聞奏者﹐是「不應奏而奏」﹕並合杖八十。應言上者﹐謂合申上而不言上。注云「𨿽奏上﹐不待報而行﹐亦同」﹐謂事合奏及已申上﹑應合待報者﹐皆須待報而行﹐若不待報而輒行者﹐亦同不奏﹑不申之罪。若據文且奏且行﹐或申奏知不須待報者﹐不當此坐。不應言上者﹐依律﹑令及格﹑式﹐不遣言上而輒言上﹔及不由所管而越言上者﹐假謂州管縣﹐都督管州﹐州﹑縣事須上省﹐皆須先申所管州﹑府﹐不申而越言上者﹔並「事應行下而不行下﹐不應行下而行下者」﹐謂應出符﹑移﹑關﹑牒﹑刺而不出行下﹐不應出符﹑移﹑關﹑牒﹑刺而出行下者﹕各杖六十。

１１８。事直代判署諸公文有本案﹐事直而代官司署者﹐杖八十﹔代判者﹐徒一年。亡失案而代者﹐各加一等。

【疏】議曰「公文」﹐謂在官文書。有本案﹐事直﹐惟須依行。或奏狀及符﹑移﹑關﹑解﹑刺﹑牒等﹐其有非應判署之人﹐代官司署案及署應行文書者﹐杖八十。若代判者﹐徒一年。其「亡失案而代者﹐各加一等」﹕代署者杖九十﹐代判者徒一年半。此皆謂事直而代者。若有增減﹑出入罪重者﹐卽從重科。依令﹕「授五品以上畫『可』﹐六品以下畫『聞』。」代畫者﹐卽同增減制書。其有「制可」字﹐侍中所注﹐止當代判之罪。

１１９。受制出使輒幹他事諸受制出使﹐不返制命﹐輒幹他事者﹐徒一年半﹔以故有所廢闕者﹐徒三年。余使妄干他事者﹐杖九十﹔以故有所廢闕者﹐徒一年。越司侵職者﹐杖七十。

【疏】議曰﹕受制﹑敕出使﹐事訖皆須返命奏聞。若不返命﹐更干預他事者﹐徒一年半﹔以故有所廢闕者﹐徒三年。「余使」﹐謂非制使。妄干他事者﹐杖九十﹔以故有所廢闕者﹐徒一年。「越司侵職者」﹐謂設官分職﹐各有司存﹐越其本局﹐侵人職掌﹐杖七十。其受三後及皇太子令﹐出使不返命﹐得罪依減制﹑敕一等。

１２０。匿父母夫喪諸聞父母若夫之喪﹐匿不舉哀者﹐流二千里﹔喪制未終﹐釋服從吉﹐若忘哀作樂﹐自作﹑遣人等。徒三年﹔雜戲﹐徒一年﹔卽遇樂而聽及參預吉席者﹐各杖一百。

【疏】議曰﹕父母之恩﹐昊天莫報﹐荼毒之極﹐豈若聞喪。婦人以夫爲天﹐哀類父母。聞喪卽須哭泣﹐豈得擇日待時。若匿而不卽舉哀者﹐流二千里。其嫡孫承祖者﹐與父母同。「喪制未終」﹐謂父母及夫喪二十七月內﹐釋服從吉﹐若忘哀作樂﹐注云「自作﹑遣人等」﹐徒三年。其父卒母嫁﹐及爲祖後者祖在爲祖母﹐若出妻之子﹐並居心喪之內﹐未合從吉﹐若忘哀作樂﹐自作﹑遣人等﹐亦徒三年。雜戲﹐徒一年。樂﹐謂金石﹑絲竹﹑笙歌﹑鼓舞之類。雜戲﹐謂樗蒲﹑雙陸﹑彈棋﹑象博之屬。「卽遇樂而聽」﹐謂因逢奏樂而遂聽者﹔「參預吉席」﹐謂遇逢禮宴之席參預其中者﹕各杖一百。聞期親尊長喪﹐匿不舉哀者﹐徒一年﹔喪制未終﹐釋服從吉﹐杖一百。大功以下尊長﹐各遞減二等。卑幼﹐各減一等。

【疏】議曰「期親尊長」﹐謂祖父母﹐曾﹑髙父母亦同﹐伯叔父母﹐姑﹐兄姊﹐夫之父母﹐妾爲女君。此等聞喪﹐卽須舉發﹐若匿不舉哀者﹐徒一年。「喪制未終」﹐謂未逾期月﹐釋服從吉者﹐杖一百。大功尊長﹕匿不舉哀﹐杖九十﹔未逾九月﹐釋服從吉﹐杖八十。小功尊長﹕匿不舉哀﹐杖七十﹔未逾五月﹐釋服從吉﹐杖六十。緦麻尊長﹕匿不舉哀﹐笞五十﹔未逾三月﹐釋服從吉﹐笞四十。其於卑幼﹐匿不舉哀及釋服從吉﹐各減當色尊長一等。「出降」者﹐謂姑﹑姊妹本服期﹐出嫁九月。若於九月內釋服從吉者﹐罪同期親尊長科之﹐其服數止準大功之月。余親出降﹐準此。若有殤降爲七月之類﹐亦準所降之月爲服數之限﹐罪依本服科之。其妻旣非尊長﹐又殊卑幼﹐在禮及詩﹐比爲兄弟﹐卽是妻同於幼。問曰﹕聞喪不卽舉哀﹐於後擇日舉訖﹐事發合得何罪﹖答曰﹕依《禮》﹕「斬衰之哭﹐往而不返。齊衰之哭﹐若往而返。大功之哭﹐三曲而亻哀。小功﹑緦麻﹐哀容可也。」準斯禮制﹐輕重有殊﹐聞喪𨿽同﹐情有降殺。期親以上﹐不卽舉哀﹐後𨿽舉訖﹐不可無罪﹐期以上從「不應得爲重」﹔大功﹐從「不應得爲輕」﹔小功以下﹐哀容可也﹐不合科罪。若未舉事發者﹐各從「不舉」之坐。又問﹕居期喪作樂及遣人作﹐律條無文﹐合得何罪﹖答曰﹕《禮》云「大功將至﹐辟琴瑟。」鄭注云「亦所以助哀。」又云「小功至﹐不絕樂。」《喪服》云「古者有死於宮中者﹐卽三月爲之不舉樂。」況乎身服期功﹐心忘寧戚﹐或遣人作樂﹐或自奏管弦﹐旣玷大猷﹐須加懲誡﹐律𨿽無文﹐不合無罪﹐從「不應爲」之坐﹕期喪從重﹐杖八十﹔大功以下從輕﹐笞四十。緦麻﹑卑幼﹐不可重於「釋服」之罪。

１２１。府號官稱犯父祖名諸府號﹑官稱犯父祖名﹐而冒榮居之﹔祖父母﹑父母老疾無侍﹐委親之官﹔卽妄增年狀﹐以求入侍及冒哀求仕者﹕徒一年。﹝謂父母喪﹐礻覃制未除及在心喪內者。﹞

【疏】議曰﹕府有正號﹐官有名稱。府號者﹐假若父名衛﹐不得於諸衛任官﹔或祖名安﹐不得任長安縣職之類。官稱者﹐或父名軍﹐不得作將軍﹔或祖名卿﹐不得居卿任之類。皆須自言﹐不得輒受。其有貪榮昧進﹐冒居此官﹔祖父母﹑父母老疾﹐委親之官﹐謂年八十以上或篤疾﹐依法合侍﹐見無人侍﹐乃委置其親﹐而之任所﹔妄增年狀﹐以求入侍者﹐或未年八十及本非篤疾﹐乃妄增年八十及篤疾之狀﹔「及冒哀求仕者」﹐謂父母之喪﹐二十五月大祥後﹐未滿二十七月﹐而預選求仕﹕從「府號﹑官稱」以下﹐各合處徒一年。注云「謂父母喪﹐礻覃制未除」﹐但父母之喪﹐法合二十七月﹐二十五月內是正喪﹐若釋服求仕﹐卽當「不孝」﹐合徒三年﹔其二十五月外﹐二十七月內﹐是「礻覃制未除」﹐此中求仕﹐名爲「冒哀」﹐合徒一年﹔若釋去礻覃服而求仕﹐自從「釋服從吉」之法。「及在心喪內者」﹐謂妾子及出妻之子﹐合降其服﹐皆二十五月內爲心喪。若祖父母﹑父母及夫犯死罪﹐被囚禁﹐而作樂者﹐徒一年半。

【疏】議曰﹕祖父母﹑父母及夫犯死罪﹐被囚禁﹐而子孫及妻妾作樂者﹐以其不孝不義﹐虧ル特深﹐故各徒一年半。

１２２。指斥乘輿及對捍制使諸指斥乘輿﹐情理切害者﹐斬﹔﹝言議政事乖失而涉乘輿者﹐上請。﹞非切害者﹐徒二年。

【疏】議曰﹕指斥﹐謂言議乘輿﹐原情及理﹐俱有切害者﹐斬。注云「言議政事乖失而涉乘輿者﹐上請」﹐謂論國家法式﹐言議是非﹐而因涉乘輿者﹐與「指斥乘輿」情理稍異﹐故律不定刑名﹐臨時上請。「非切害者﹐徒二年」﹐謂語𨿽指斥乘輿﹐而情理非切害者﹐處徒二年。對捍制使﹐而無人臣之禮者﹐絞。﹝因私事斗競者﹐非。﹞

【疏】議曰﹕謂奉制敕使人﹐有所宣告﹐對使拒捍﹐不依人臣之禮﹐旣不承制命﹐又出拒捍之言者﹐合絞。

１２３。驛使稽程諸驛使稽程者﹐一日杖八十﹐二日加一等﹐罪止徒二年。

【疏】議曰﹕依令﹕「給驛者﹐給銅龍傳符﹔無傳符處﹐爲紙券。」量事緩急﹐注驛數於符契上﹐據此驛數以爲行程﹐稽此程者﹐一日杖八十﹐二日加一等﹐罪止徒二年。若軍務要速﹐加三等﹔有所廢闕者﹐違一日﹐加役流﹔以故陷敗戶口﹑軍人﹑城戍者﹐絞。

【疏】議曰「軍務要速」﹐謂是徵討﹑掩襲﹑報告外境消息及告賊之類﹐稽一日徒一年﹐十一日流二千里﹐是爲「加三等」。「有所廢闕者」﹐謂稽遲廢闕經略﹑掩襲﹑告報之類。「違一日加役流」﹐稱日者﹐須滿百刻。爲由驛使稽遲﹐遂陷敗戶口﹑軍人﹑衛士﹑募人﹑防人一人以上及諸城戍者﹐絞。若臨軍對寇﹐告報稽期者﹐自從「乏軍興」之法。

１２４。驛使以書寄人諸驛使無故﹐以書寄人行之及受寄者﹐徒一年。若致稽程﹐以行者爲首﹐驛使爲從﹔卽爲軍事警急而稽畱者﹐以驛使爲首﹐行者爲從。﹝有所廢闕者﹐從前條。﹞其非專使之書﹐而便寄者﹐勿論。

【疏】議曰﹕有軍務要速﹐或追徵報告﹐如此之類﹐遣專使乘驛﹐賫送文書。「無故」﹐謂非身患及父母喪者﹐以所賫文書﹐別寄他人送之及受寄文書者﹐各徒一年。「若致稽程」﹐謂行不充驛數﹐計程重於徒一年者﹐卽以受書行者爲首﹐驛使爲從。此謂常行驛使而立罪名。卽爲軍事警急﹐報告徵討﹑掩襲﹑救援及境外消息之類而稽畱﹐罪在驛使﹐故以驛使爲首﹐行者爲從。注云「有所廢闕者﹐從前條」﹐謂違一日﹐加役流﹔以故陷敗戶口﹑軍人﹑城戍者﹐絞。「其非專使之書」﹐謂非故遣專使所賫之書﹐因而附之﹐其使人及受寄人並勿論。

１２５。文書應遣驛不遣諸文書應遣驛而不遣驛﹐及不應遣驛而遣驛者﹐杖一百。若依式應須遣使詣闕而不遣者﹐罪亦如之。

【疏】議曰﹕依《公式令》﹕「在京諸司有事須乘驛﹐及諸州有急速大事﹐皆合遣驛。」而所司乃不遣驛非應遣驛﹐而所司乃遣驛﹐若違者﹕各杖一百。又﹐依《儀制令》﹕「皇帝踐祚及加元服﹐皇太后加號﹐皇后﹑皇太子立及赦元日﹐刺史若京官五品以上在外者﹐並奉表疏賀﹐州遣使﹐余附表。」此卽應遣使詣闕﹐而不遣者﹐亦合杖一百﹐故云「罪亦如之」。

１２６。驛使不依題署諸驛使受書﹐不依題署﹐誤詣他所者﹐隨所稽畱以行書稽程論減二等。若由題署者誤﹐坐其題署者。

【疏】議曰﹕文書行下﹐各有所詣﹐應封題署者﹐具注所詣州府。使人乃不依題署﹐誤詣他所﹐因此稽程者﹐隨所稽畱﹐準上條行書稽畱之程減二等﹐謂違一日杖六十﹐二日加一等﹐罪止徒一年。若有軍務要速者﹐加三等。有所廢闕者﹐從加役流上減二等﹐徒二年半。以故有所陷敗﹐亦從絞上減二等﹐徒三年。「若由題署者誤」﹐謂元題署者錯誤﹐卽罪其題署之人﹐驛使不坐。

１２７。增乘驛馬諸增乘驛馬者﹐一疋徒一年﹐一疋加一等。﹝應乘驛驢而乘馬者減一等。﹞主司知情與同罪﹐不知情者勿論。﹝余條驛司準此。﹞

【疏】議曰﹕依《公式令》﹕「給驛﹕職事三品以上若王﹐四疋﹔四品及國公以上﹐三疋﹔五品及爵三品以上﹐二疋﹔散官﹑前官各遞減職事官一疋﹔余官爵及無品人﹐各一疋。皆數外別給驛子。此外須將典吏者﹐臨時量給。」此是令文本數。數外剩取﹐是曰「增乘」﹐一疋徒一年﹐一疋加一等。「應乘驛驢而乘驛馬者」﹐又準《駕部式》﹕「六品以下前官﹑散官﹑衛官﹐省司差使急速者﹐給馬。使回及余使﹐並給驢。」卽是應乘驢之人﹐而乘馬﹐各減增乘馬罪一等。主司知情與同罪者﹐謂驛馬主司知增乘驛馬﹐及知應乘驢而乘馬等情者﹐皆與乘者同罪。不知情者﹐勿論。余條驛司準此者﹐謂「枉道」及「越過賫私物」之類。

１２８。乘驛馬枉道諸乘驛馬輒枉道者﹐一里杖一百﹐五里加一等﹐罪止徒二年。越至他所者﹐各加一等。謂越過所詣之處。經驛不換馬者﹐杖八十。﹝無馬者﹐不坐。﹞

【疏】議曰﹕乘驛馬者﹐皆依驛路而向前驛。若不依驛路別行﹐是爲「枉道」。「越至他所者」﹐注云「謂越過所詣之處」﹐假如從京使向洛州﹐無故輒過洛州以東﹐卽計裏加「枉道」一等。「經驛不換馬」﹐至所經之驛﹐若不換馬者﹐杖八十。因而致死﹐依《廏牧令》﹕「乘官畜產﹐非理致死者﹐備償。」「無馬者不坐」﹐謂在驛無馬﹐越過者無罪﹐因而致死者不償。問曰﹕假有使人乘驛馬枉道五里﹐經過反覆﹐往來便經十里﹐如此犯者﹐從何科斷﹖答曰﹕律云「枉道」﹐本慮馬勞﹐又恐行遲﹐於事稽廢。旣有往來之理﹐亦計十里科論。

１２９。乘驛馬賫私物諸乘驛馬賫私物﹐謂非隨身衣﹑仗者。一斤杖六十﹐十斤加一等﹐罪止徒一年。驛驢減二等。﹝余條驛驢準此。﹞

【疏】議曰﹕乘驛馬者﹐惟得賫隨身所須衣﹑仗。衣謂衣被之屬﹐仗謂弓刀之類。除此之外﹐輒賫行者﹐一斤杖六十﹐十斤加一等﹐罪止徒一年。「驛驢減二等」﹐謂一斤笞四十﹐罪止杖九十。余條驛驢準此者﹐謂「稽程」﹑「枉道」之類﹐諸條驛驢得罪﹐皆準馬減二等。

１３０。長官及使人有犯諸在外長官及使人於使處有犯者﹐所部屬官等不得卽推﹐皆須申上聽裁。若犯當死罪﹐畱身待報。違者﹐各減所犯罪四等。

【疏】議曰「在外長官」﹐謂都督﹑刺史﹑折衝﹑果毅﹑鎭將﹑縣令﹑關監等。長官及諸使人於使處有犯者﹐所部次官以下及使人所詣之司官屬﹐並不得輒卽推鞫。若無長官﹐次官執魚印者﹐亦同長官。皆須先申上司聽裁。「若犯當死罪」﹐謂據糾告之狀合死者﹐散畱其身﹐待上報下。違者﹐各減所犯罪四等。畱身者﹐印及管鑰付知事次官﹐其銅魚仍畱擬勘。敕符𨿽復畱身﹐未合追納。

１３１。用符節稽畱不輸諸用符節﹐事訖應輸納而稽畱者﹐一日笞五十﹐二日加一等﹐十日徒一年。

【疏】議曰﹕依令﹕「用符節﹐並由門下剩其符﹐以銅爲之﹐左符進內﹐右符在外。應執符人﹐有事行勘﹐皆奏出左符﹐以合右符。所在承用事訖﹐使人將左符還。其使若向他處﹐五日內無使次者﹐所在差專使送門下省輸納。其節﹐大使出卽執之﹐使還﹐亦卽送納。」應輸納而稽畱者﹐一日笞五十﹐二日加一等﹐十日徒一年。𨿽更違日﹐罪亦不加。其傳符﹐通用紙作﹐乘驛使人所至之處﹐事𨿽未訖﹐且納所司﹐事了欲還﹐然後更請﹐至門下送輸。旣無限日﹐行至卽納。違日者﹐旣非銅魚之符﹐不可依此科斷﹐自依紙券﹐加官文書稽罪一等。其禁苑門符及交巡魚符﹐若木契等﹐於余條得減罪二等﹐輸納稽遲者﹐準例亦減二等。若木契應發兵者﹐同上符節之罪。

１３２。公事應行稽畱諸公事應行而稽畱﹐及事有期會而違者﹐一日笞三十﹐三日加一等﹐過杖一百﹐十日加一等﹐罪止徒一年半。

【疏】議曰﹕凡公事應行者﹐謂有所部送﹐不限有品﹑無品﹐而輒稽畱﹔「及事有期會」﹐謂若朝集使及計帳使之類﹐依令各有期會﹐而違不到者﹕一日笞三十﹐三日加一等﹐過杖一百﹐十日加一等﹐罪止徒一年半。但事有期限者﹐以違限日爲坐﹔無限者﹐以付文書及部領物後﹐計行程爲罪。卽公事有限﹐主司符下乖期者﹐罪亦如之。若誤不依題署及題署誤﹐以致稽程者﹐各減二等。

【疏】議曰「公事有限」﹐與上文「事有期會」義同。上文謂在下有違﹐此文謂「主司符下乖期者﹐罪亦如之」﹐並同違期會之罪。若使人不依題署﹐錯詣他所及由曹司題署有誤﹐而致稽程者﹐「各減二等」﹐謂違一日笞三十﹐減二等﹐笞十﹔罪止徒一年半﹐減二等﹐各合杖一百。

●卷十一職制﹝１７條﹞

１３３。奉使部送雇寄人諸奉使有所部送而雇人寄人者﹐杖一百﹔闕事者﹐徒一年。受寄雇者﹐減一等。

【疏】議曰「奉使有所部送」﹐謂差爲綱﹑典﹐部送官物及囚徒﹑畜產之屬。而使者不行﹐乃雇人﹑寄人而領送者﹐使人合杖一百。「闕事者」﹐謂於前事有所廢闕﹐合徒一年。其受寄及受雇者﹐不闕事杖九十﹐闕事杖一百﹐故云「減一等」。卽綱﹑典自相放代者﹐笞五十﹔取財者﹐坐贓論﹔闕事者﹐依寄雇闕事法。仍以綱爲首﹐典爲從。

【疏】議曰﹕或綱獨部送而放典不行﹐或典自領行而畱綱不去﹐此爲「自相放代」﹐笞五十。受財者﹐坐贓論。其闕事及不闕事﹐並受財輸財者﹐皆以綱爲首﹐典爲從。假有兩綱﹑兩典﹐一綱﹑一典取財代行﹐一綱﹑一典與財得住﹐與財者坐贓論減五等﹐縱典發意﹐亦以綱爲首﹐典爲從﹔取財者坐贓論。其贓旣是「彼此俱罪」﹐仍合沒官。其受雇者﹐已減使罪一等﹐不合計贓科罪﹐其贓不徵。若監臨官司將所部典行放取物者﹐並同監臨受財之法﹐不同綱﹑典之罪。卽𨿽監臨﹐元止一典﹐放住代行者﹐亦同綱﹑典之例。

１３４。長吏輒立碑諸在官長吏﹐實無政迹﹐輒立碑者﹐徒一年。若遣人妄稱己善﹐申請於上者﹐杖一百﹔有贓重者﹐坐贓論。受遣者﹐各減一等。𨿽有政迹﹐而自遣者﹐亦同。

【疏】議曰「在官長吏」﹐謂內外百司長官以下﹐臨統所部者。未能導徳齊禮﹐移風易俗﹐實無政迹﹐妄述己功﹐崇飾虛辭﹐諷諭所部﹐輒立碑頌者﹐徒一年。所部爲其立碑頌者﹐爲從坐。若遣人妄稱己善﹐申請於上者﹐杖一百。若虛狀上表者﹐從「上書詐不實」﹐徒二年。「有贓重者﹐坐贓論」﹐謂計贓重於本罪者﹐從贓而斷。「受遣者﹐各減一等」﹐各﹐謂立碑者徒一年上減﹐申請於上者杖一百上減。若官人不遣立碑﹐百姓自立及妄申請者﹐從「不應爲重」﹐科杖八十﹐其碑除毀。

【疏】議曰﹕官人𨿽有政迹﹐而自遣所部立碑﹐或遣申請者﹐官人亦依前科罪。若所部自立及自申上﹐不知﹑不遣者﹐不坐。

１３５。有所請求諸有所請求者﹐笞五十﹔﹝謂從主司求曲法之事。卽爲人請者﹐與自請同。﹞主司許者﹐與同罪。﹝主司不許及請求者﹐皆不坐。已施行﹐﹞各杖一百。

【疏】議曰﹕凡是公事﹐各依正理。輒有請求﹐規爲曲法者﹐笞五十。卽爲人請求﹐𨿽非己事﹐與自請同﹐亦笞五十。「主司許者」﹐謂然其所請﹐亦笞五十﹐故云「與同罪」。若主司不許及請求之人﹐皆不坐。「已施行」﹐謂曲法之事已行﹐主司及請求之者各杖一百﹐本罪仍坐。所枉罪重者﹐主司以出入人罪論﹔他人及親屬爲請求者﹐減主司罪三等﹔自請求者﹐加本罪一等。

【疏】議曰﹕所枉重者﹐謂所司得囑請﹐枉曲斷事﹐重於一百杖者﹐主司得出入人罪論。假如先是一年徒罪﹐囑請免徒﹐主司得出入徒罪﹐還得一年徒坐。他人及親屬爲請求者﹐減主司罪三等﹐惟合杖八十﹐此則減罪輕於已施行杖一百﹐如此之類﹐皆依杖一百科之。若他人﹑親屬等囑請徒二年半罪﹐主司曲爲斷免者﹐他人等減三等﹐仍合徒一年﹐如此之類﹐減罪重於杖一百者﹐皆從減科。若身自請求而得枉法者﹐各加所請求罪一等科之。卽監臨勢要﹐﹝勢要者﹐𨿽官卑亦同。﹞爲人囑請者﹐杖一百﹔所枉重者﹐罪與主司同﹐至死者減一等。

【疏】議曰﹕監臨者﹐謂統攝案驗之官。勢要者﹐謂除監臨以外﹐但是官人﹐不限階品髙下﹐惟據主司畏懼不敢乖違者﹐𨿽官卑亦同。爲人囑請曲法者﹐無問行與不行﹐許與不許﹐但囑卽合杖一百。主司許者﹐笞五十。所枉重於杖一百﹐與主司出入坐同。主司據法合死者﹐監臨勢要合減死一等。

１３６。受人財爲請求諸受人財而爲請求者﹐坐贓論加二等﹔監臨勢要﹐準枉法論。與財者﹐坐贓論減三等。

【疏】議曰「受人財而爲請求者」﹐謂非監臨之官。「坐贓論加二等」﹐卽一尺以上笞四十﹐一疋加一等﹐罪止流二千五百里。「監臨勢要﹐準枉法論」﹐卽一尺以上杖一百﹐一疋加一等﹐罪止流三千里﹐無祿者減一等。「與財者﹐坐贓論減三等」﹐罪止徒一年半。若受他人之財﹐許爲囑請﹐未囑事發者﹐止從「坐贓」之罪。若無心囑請﹐詭妄受財﹐自依「詐欺」科斷。取者𨿽是詐欺﹐與人終是求請﹐其贓亦合追沒。其受所監臨之財﹐爲他司囑請﹐律無別文﹐止從坐贓加二等﹐罪止流二千五百里﹐卽重於「受所監臨」。若未囑事發﹐止同「受所監臨財物」法。若官人以所受之財﹐分求余官﹐元受者並贓論﹐餘各依己分法。

【疏】議曰﹕謂有官之人﹐初受有事家財物﹐後減所受之物﹐轉求余官﹐初受者並贓論﹐余官各依己分法。假有判官﹐受得枉法贓十疋﹐更有兩官連判﹐各分二疋與之﹐判官得十疋之罪﹐余官各得二疋之坐﹐二人仍並爲二疋之從。其有共謀受財﹐分贓入己者﹐亦各依己分爲首從之法。其中𨿽有造意及以預謀不受財者﹐事若枉法﹐止依曲法首從論﹐不合據贓爲罪。如曲法罪輕﹐從「知所部有犯法不舉劾」﹐減罪人罪三等科之。

１３７。有事以財行求諸有事以財行求﹐得枉法者﹐坐贓論﹔不枉法者﹐減二等。卽同事共與者﹐首則並贓論﹐從者各依已分法。

【疏】議曰﹕有事之人﹐用財行求而得枉法者﹐坐贓論。「不枉法者」﹐謂𨿽以財行求﹐官人不爲曲判者﹐減坐贓二等。「卽同事共與者」﹐謂數人同犯一事﹐斂財共與﹐元謀斂者﹐並贓爲首﹐仍倍論﹔其從而出財者﹐各依己分爲從。

１３８。監主受財枉法諸監臨主司受財而枉法者﹐一尺杖一百﹐一疋加一等﹐十五疋絞﹔

【疏】議曰「監臨主司」﹐謂統攝案驗及行案主典之類。受有事人財而爲曲法處斷者﹐一尺杖一百﹐一疋加一等﹐十五疋絞。不枉法者﹐一尺杖九十﹐二疋加一等﹐三十疋加役流。

【疏】議曰﹕𨿽受有事人財﹐判斷不爲曲法﹐一尺杖九十﹐二疋加一等﹐三十疋加役流。無祿者﹐各減一等﹕枉法者二十疋絞﹐不枉法者四十疋加役流。

【疏】議曰﹕應食祿者﹐具在《祿令》。若令文不載者﹐並是無祿之官﹐受財者各減有祿一等﹕枉法者二十疋絞﹐不枉法者四十疋加役流。

１３９。事後受財諸有事先不許財﹐事過之後而受財者﹐事若枉﹐準枉法論﹔事不枉者﹐以受所監臨財物論。

【疏】議曰﹕官司推劾之時﹐有事者先不許物﹐事了之後而受財者﹐事若曲法﹐準前條「枉法」科罪。旣稱「準枉法」﹐不在除﹑免﹑加役流之例。若當時處斷不違正理﹐事過之後而與之財者﹐卽以受所監臨財物論。

１４０。受所監臨財物諸監臨之官﹐受所監臨財物者﹐一尺笞四十﹐一疋加一等﹔八疋徒一年﹐八疋加一等﹔五十疋流二千里。與者﹐減五等﹐罪止杖一百。

【疏】議曰﹕監臨之官﹐不因公事而受監臨內財物者﹐計贓一尺以上笞四十﹐一疋加一等﹔八疋徒一年﹐八疋加一等﹔五十疋流二千里。與財之人﹐減監臨罪五等﹐罪止杖一百。乞取者﹐加一等﹔彊乞取者﹐準枉法論。

【疏】議曰「乞取者﹐加一等」﹐謂非財主自與﹐而官人從乞者﹐加「受所監臨」罪一等。以威若力彊乞取者﹐準枉法論﹐有祿﹑無祿各依本法。其因得餉送而更彊乞取者﹐旣是一事分爲二罪﹐以重法並滿輕法。若是頻犯及二人以上之物﹐仍合累並倍論。

１４１。因使受送遺諸官人因使﹐於使所受送遣及乞取者﹐與監臨同﹔經過處取者﹐減一等。﹝糾彈之官不減。﹞卽彊乞取者﹐各與監臨罪同。

【疏】議曰﹕官人因使﹐於所使之處受送遺財物﹐或自乞取者﹐計贓準罪﹐與監臨官同。「經過處取者」﹐謂非所詣之處﹐因使經歷之所而取財者﹐減一等。糾彈之官不減者﹐謂職合糾彈之官﹐人所畏懼﹐𨿽經過之處﹐受送遺﹑乞取及彊乞取者﹐各與監臨罪同。

１４２。貸所監臨財物諸貸所監臨財物者﹐坐贓論﹔﹝授訖未上﹐亦同。余條取受及相犯﹐準此。﹞若百日不還﹐以受所監臨財物論。彊者﹐各加二等。﹝余條彊者準此。﹞

【疏】議曰﹕監臨之官於所部貸財物者﹐坐贓論。注云「授訖未上」者﹐若五品以上據制出日﹐六品以下據畫訖﹐並同已上之法。「余條取受及相犯」﹐謂「受所監臨」及「毆詈」之類﹐故言「準此」。若百日不還﹐爲其淹日不償﹐以受所監臨財物論。若以威力而彊貸者﹐「各加二等」﹐謂百日內坐贓論加二等﹐滿百日外從受所監臨財物上加二等。注云「余條彊者準此」﹐謂如下條「私役使及借駝騾驢馬」之類﹐彊者各加二等。但一部律內﹐本條無彊取罪名﹐並加二等﹐故於此立例。所貸之物﹐元非擬將入己﹐𨿽經恩免﹐罪物尙徵還。縱不經恩﹐償訖事發﹐亦不合罪﹐爲貸時本許酬償﹐不同「悔過還主」故也。若取受之贓﹐悔過還主﹐仍減三等。恩前費用﹐準法不徵貸者﹐赦後仍徵償訖﹐故聽免罪。若賣買有剩利者﹐計利﹐以乞取監臨財物論。彊市者﹐笞五十﹔有剩利者﹐計利﹐準枉法論。

【疏】議曰﹕官人於所部賣物及買物﹐計時估有剩利者﹐計利﹐以乞取監臨財物論。「彊市者笞五十」﹐謂以威若力彊買物﹐𨿽當價﹐猶笞五十﹔有剩利者﹐計利﹐準枉法論。問曰﹕官人遣人或市司而爲市易﹐所遣之人及市司爲官人賣買有剩利﹐官人不知情及知情﹐各有何罪﹖答曰﹕依律﹕「犯時不知﹐依凡論。」官人不知剩利之情﹐據律不合得罪。所爲市者﹐𨿽不入己﹐旣有剩利﹐或彊賣買﹐不得無罪﹐從「不應爲」﹕準官人應坐之罪﹐百杖以下﹐所市之人從「不應爲輕」﹐笞四十﹔徒罪以上﹐從「不應爲重」﹐杖八十。仍不得重於官人應得之罪。若市易已訖﹐官人知情﹐準「家人所犯知情」之法。卽斷契有數﹐違負不還﹐過五十日者﹐以受所監臨財物論。卽借衣服﹑器玩之屬﹐經三十日不還者﹐坐贓論﹐罪止徒一年。

【疏】議曰﹕官人於所部市易﹐斷契有數﹐仍有欠物﹐違負不還﹐五十日以下﹐依雜律科「負債違契不償」之罪﹔滿五十一日﹐以受所監臨財物論。卽借衣服﹑器玩之屬者﹐但衣服﹑器物﹐品類至多﹐不可具舉﹐故云「之屬」。借經三十日不還者﹐坐贓論﹐罪止徒一年。所借之物各還主。

１４３。役使所監臨諸監臨之官﹐私役使所監臨﹐及借奴婢﹑牛馬駝騾驢﹑車船﹑碾﹑邸店之類﹐各計庸﹑賃﹐以受所監臨財物論。

【疏】議曰﹕監臨之官﹐私役使所部之人﹐及從所部借奴婢﹑牛馬駝騾驢﹑車船﹑碾﹑邸店之類﹐稱奴婢者﹐部曲﹑客女亦同﹐各計庸﹑賃之價﹐人﹑畜﹑車計庸﹐船以下準賃﹐以受所監臨財物論。彊者﹐加二等。其借使人功﹐計庸一日絹三尺。人有彊弱﹑力役不同﹐若年十六以上﹑六十九以下﹐犯罪徒役﹐其身庸依丁例﹔其十五以下﹑七十以上及廢疾﹐旣不任徒役﹐庸力合減正丁﹐宜準當鄕庸作之價。若準價不充絹三尺﹐卽依減價計贓科罪﹔其價不減者﹐還依丁例。卽役使非供己者﹐非供己﹐﹝謂流外官及雜任應供官事者。﹞計庸坐贓論﹐罪止杖一百。其應供己驅使而收庸直者﹐罪亦如之。﹝供己求輸庸直者﹐不坐。﹞

【疏】議曰﹕非供己﹐謂流外官者﹐謂諸司令史以下﹐有流外告身者。「雜任」﹐謂在官供事﹐無流外品。爲其合在公家驅使﹐故得罪輕於凡人不合供官人之身﹐計庸坐贓致罪﹐一尺笞二十﹐一疋加一等﹐罪止杖一百。其應供己驅使者﹐謂執衣﹑白直之類﹐止合供身驅使﹐據法不合收庸﹐而收庸直﹐亦坐贓論﹐罪止杖一百﹐故云「亦如之」。注云「供己求輸庸直」﹐謂有公案者﹐不坐。別格聽收庸直者﹐不拘此例。若有吉凶﹐借使所監臨者﹐不得過二十人﹐人不得過五日。其於親屬﹐𨿽過限及受饋﹑乞貸﹐皆勿論。﹝親屬﹐謂緦麻以上及大功以上婚姻之家。余條親屬準此。﹞

【疏】議曰﹕吉﹐謂冠婚或祭享家廟。凶﹐謂喪葬或舉哀及殯殮之類。聽許借使監臨部內﹐所使總數不得過二十人﹐每人不得過五日。「其於親屬𨿽過限」﹐謂親屬別於數限外驅使及受饋餉財物﹑飲食﹐或有乞貸﹐皆勿論。親屬﹐謂本服緦麻以上親及大功以上親共爲婚姻之家﹐並通受饋餉﹑借貸﹑役使﹐依法無罪。余條親屬準此者﹐謂一部律內﹐稱「親屬」處﹐悉據本服內外緦麻以上及大功以上共爲婚姻之家﹐故云「準此」。營公廨借使者﹐計庸﹑賃﹐坐贓論減二等。卽因市易剩利及懸欠者﹐亦如之。

【疏】議曰﹕借使所監臨奴婢﹑牛馬﹑車船﹑碾﹑邸店之類﹐爲營公廨使者﹐各計庸﹑賃﹐坐贓論減二等。卽爲公廨市易剩利及懸欠其價不還者﹐亦計所剩及懸欠﹐坐贓論減二等﹐故云「亦如之」。

１４４。監臨受供饋諸監臨之官﹐受豬羊供饋﹐﹝謂非生者。﹞坐贓論。彊者﹐依彊取監臨財物法。

【疏】議曰﹕監臨之官﹐於所部內受豬羊供饋者﹐卽是殺訖始送﹐故注云「謂非生者」﹐舉豬羊爲例﹐自余禽獸之類皆是﹐各計其所直﹐坐贓論。彊取者﹐依彊取監臨財物法﹐計贓﹐準枉法論。其有酒食﹑瓜果之類而受者﹐亦同供饋之例﹐見在物徵還主。若以畜產及米麵之屬饋餉者﹐自從「受所監臨財物」法﹐其贓沒官。

１４５。率斂所監臨財物諸率斂所監臨財物饋遺人者﹐𨿽不入己﹐以受所監臨財物論。

【疏】議曰﹕率斂者﹐謂率人斂物﹐或以身率人以取財物饋遺人者﹐𨿽不入己﹐並倍以受所監臨財物論。若自入者﹐同「乞取」法。旣是率斂之物﹐與者不合有罪﹐其物還主。

１４６。監臨之官家人有犯諸監臨之官家人﹐於所部有受乞﹑借貸﹑役使﹑賣買有剩利之屬﹐各減官人罪二等﹔官人知情與同罪﹐不知情者各減家人罪五等。

【疏】議曰「臨統案驗爲監臨。」注云「謂州﹑縣﹑鎭﹑戍折衝府等判官以上﹐總爲監臨。自余惟據臨統本司及有所案驗者。」此等之官家人﹐於其部內有受財﹑乞物﹑借貸﹑役使﹑賣買有剩利之屬者﹐各減官人身犯二等。若官人知情者﹐並與家人同罪。其「不知情者﹐各減家人罪五等」﹐謂準身自犯﹐得減七等。其在官非監臨及家人有犯者﹐各減監臨及監臨家人一等。

【疏】議曰﹕在官非監臨者﹐謂非州﹑縣﹑鎭﹑戍﹑折衝府判官以上﹐其諸州參軍事及小錄事﹐於所部不得常爲監臨﹐此爲「在官非監臨」。若有事在手﹐便爲有所案驗﹐卽是監臨主司。無所案驗者﹐有所受乞﹑借貸﹑役使﹑賣買及假賃有剩利之屬﹐知情﹑不知情﹐各減監臨之官罪一等。家人有犯﹐亦減監臨家人罪一等。問曰﹕州﹑縣﹑鎭﹑戍﹑折衝府判官以上﹐於所部總爲監臨﹐自余惟據臨統本司及有所案驗者。里正﹑坊正旣無官品﹐於所部內有犯﹐得作監臨之官以否﹖答曰﹕有所請求及枉法﹑不枉法﹐律文皆稱監臨主司﹐明爲臨統案驗之人﹐不限有品﹑無品﹐但職掌其事﹐卽名監臨主司。其里正﹑坊正﹐職在驅催﹐旣無官品﹐並不同監臨之例。止從「在官非監臨」﹐各減監臨之官罪一等。

１４７。受舊官屬士庶饋與諸去官而受舊官屬﹑士庶饋與﹐若乞取﹑借貸之屬﹐各減在官時三等。﹝謂家口未離本任所者。﹞

【疏】議曰「舊官屬」﹐謂前任所僚佐。「士庶」﹐謂舊所管部人。受其饋送財物﹐「若乞取﹑借貸之屬」﹐謂賣買﹑假賃有剩利﹑役使之類﹐「各減在官時三等」。並謂家口未離本任所者。其家口去訖﹐受饋餉者﹐律無罪名﹐若其乞索者﹐從「因官挾勢乞索」之法。

１４８。挾勢乞索諸因官挾勢及豪彊之人乞索者﹐坐贓論減一等﹔將送者﹐爲從坐。﹝親故相與者﹐勿論。﹞

【疏】議曰﹕或有因官人之威﹐挾恃形勢及鄕閭首望﹑豪右之人﹐乞索財物者﹐累倍所乞之財﹐坐贓論減一等。「將送者爲從坐」﹐謂領豪右人等乞索者﹐𨿽不將領而斂財送者﹐並爲從坐。若彊乞索者﹐加二等。注云「親故相與者﹐勿論」﹐親謂本服緦麻以上﹐及大功以上婚姻之家﹔故謂素是通家﹐或欽風若舊﹐車馬不吝﹐縞相貽之類者﹔皆勿論。

１４９。律令式不便輒奏攺行諸稱律﹑令﹑式﹐不便於事者﹐皆須申尙書省議定奏聞。若不申議﹐輒奏攺行者﹐徒二年。卽詣闕上表者﹐不坐。

【疏】議曰﹕稱律﹑令及式條內﹐有事不便於時者﹐皆須辧明不便之狀﹐具申尙書省﹐集京官七品以上﹐於都座議定﹐以應攺張之議奏聞。若不申尙書省議﹐輒卽奏請攺行者﹐徒二年﹐謂直述所見﹐但奏攺者。卽詣闕上表﹐論律﹑令及式不便於時者﹐不坐。若先違令﹑式﹐而後奏攺者﹐亦徒二年。所違重者﹐自從重斷。

●卷十二戶婚﹝１４條﹞

【疏】議曰﹕《戶婚律》者﹐漢相蕭何承秦六篇律後﹐加《廏》《興》《戶》三篇﹐爲九章之律。迄至後周﹐皆名戶律。北齊以婚事附之﹐名爲《婚戶律》。隋開皇以戶在婚前﹐攺爲《戶婚律》。旣論職司事訖﹐卽戶口﹑婚姻﹐故次《職制》之下。

１５０。脫漏戶口增減年狀諸脫戶者﹐家長徒三年﹔無課役者﹐減二等﹔女戶﹐又減三等。﹝謂一戶俱不附貫。若不由家長﹐罪其所由。卽見在役任者﹐𨿽脫戶及計口多者﹐各從漏口法。﹞

【疏】議曰﹕率土黔庶﹐皆有籍書。若一戶之內﹐盡脫漏不附籍者﹐所由家長合徒三年。身及戶內並無課役者﹐減二等﹐徒二年。若戶內並無男夫﹐直以女人爲戶而脫者﹐又減三等﹐合杖一百。注云「謂一戶俱不附貫」﹐此文不計人數﹐惟據脫戶。縱一身亦爲一戶﹐不附﹐卽依脫戶﹐合徒三年﹔縱有百口﹐但一口附戶﹐自外不附﹐止從漏口之法。「若不由家長」﹐謂家長不知脫戶之情﹐罪其所由﹐家長不坐。「卽見在役任者」﹐謂身見在官驅使﹐而戶籍無名﹐𨿽脫戶﹐從漏口法。旣見在役任﹐卽無課調﹐若一身脫戶﹐合杖六十。「及計口多者﹐各從漏口法」﹐漏有課口﹐罪止徒三年﹔漏無課口﹐罪止徒一年半。脫口及增減年狀﹝謂疾﹑老﹑中﹑小之類。﹞以免課役者﹐一口徒一年﹐二口加一等﹐罪止徒三年。

【疏】議曰﹕謂脫口及增年入老﹐減年入中﹑小及增狀入疾﹐其從殘疾入廢疾﹐從廢疾入篤疾﹐廢疾𨿽免課役﹐若入篤疾卽得侍人﹐故云「之類」﹐罪止徒三年。其增減非免課役及漏無課役口者﹐四口爲一口﹐罪止徒一年半﹔卽不滿四口﹐杖六十。﹝部曲﹑奴婢亦同。﹞

【疏】議曰﹕口𨿽有所增減﹐非免課役者﹐謂增減其年﹐不動課役。其「漏無課役口者」﹐謂身𨿽是丁﹐見無課役及疾﹑老﹑中﹑小﹐若婦女。「四口爲一口﹐罪止徒一年半」﹐漏四口徒一年﹐十二口徒一年半﹐不滿四口杖六十。並謂無課役者。若其戶內漏口﹐或有課役﹑無課役罪名不等者﹐從並滿之法﹐以課口累不課口科之。若課口自一口至罪止﹐或累並不加重者﹐止從一重科之。奴婢﹑部曲亦同不課之口。律稱「以免課役」﹐課﹑役理不相須﹐一事得免﹐卽從脫﹑漏之法。

１５１。里正不覺脫漏增減諸里正不覺脫漏增減者﹐一口笞四十﹐三口加一等﹔過杖一百﹐十口加一等﹐罪止徒三年。﹝不覺脫戶者﹐聽從漏口法。州縣脫戶亦準此。若知情者﹐各同家長法。﹞

【疏】議曰﹕里正之任﹐掌案比戶口﹐收手實﹐造籍書。不覺脫漏戶口者﹐脫謂脫戶﹐漏謂漏口﹐及增減年狀﹐一口笞四十﹐三口加一等﹔過杖一百﹐十口加一等﹐罪止徒三年。里正不覺脫戶者﹐聽從漏口法﹐不限戶內口之多少﹐皆計口科之。州縣脫戶﹐亦準此計口科罪﹐不依脫戶爲法。若知脫漏增減之情者﹐總計裏內脫漏增減之口﹐同家長罪法。州縣計口﹐罪亦準此。其脫﹑漏戶口之中﹐若有知情﹑不知情者﹐亦依並滿之法爲罪。

１５２。州縣不覺脫漏增減諸州縣不覺脫漏增減者﹐縣內十口笞三十﹐三十口加一等﹔過杖一百﹐五十口加一等。州隨所管縣多少﹐通計爲罪。﹝通計﹐謂管二縣者﹐二十口笞三十﹔管三縣者﹐三十口笞三十之類。計加亦準此。若脫漏增減並在一縣者﹐得以諸縣通之。若止管一縣者﹐減縣罪一等。余條通計準此。﹞各罪止徒三年。知情者﹐各同里正法。﹝不覺脫漏增減﹐無文簿者﹐官長爲首﹔有文簿者﹐主典爲首。佐職以下﹐節級連坐。﹞

【疏】議曰「州縣不覺脫漏增減者」﹐與上條「里正不覺脫漏增減」義同﹐十口笞三十﹐三十口加一等﹐卽是二百二十口杖一百﹔過杖一百﹐五十口加一等。「州隨所管縣多少﹐通計爲罪」﹐若管二縣以上﹐卽須通計﹐謂管二縣者﹐二十口笞三十﹔管三縣者﹐三十口笞三十之類。「計加亦準此」﹐謂一縣三十口﹐加一等﹐卽州管二縣者﹐六十口加一等﹔管三縣者﹐九十口加一等﹔若管十縣﹐三百口加一等。「若脫漏增減並在一縣者」﹐謂管三縣﹐一縣內脫漏三十口﹐州始笞三十﹔若管四縣﹐一縣內脫漏四十口﹐州亦笞三十﹐故云「得以諸縣通之」。「若止管一縣者﹐減縣罪一等」﹐謂縣脫三十口﹐州得笞二十之類。「余條通計準此」﹐謂一部律內﹐州管縣﹐監管牧﹐折衝府管校尉﹐應通計者﹐得罪亦準此﹐各罪止徒三年。「知情者﹐各同里正法」﹐其州縣知情﹐得罪同里正法﹐里正又同家長之法﹐共前條家長脫漏罪同。

【疏】議曰﹕不覺脫漏增減﹐無簿帳及不附籍書﹐宣導旣是長官事﹐由檢察遺失﹐故以長官爲首﹐皆同「不覺脫漏增減」之坐﹐次通判官爲第二從﹐判官爲第三從﹐典爲第四從。見有文簿﹐致使脫漏增減者﹐勘檢旣由案主﹐卽用典爲首﹐判官爲第二從﹐通判官爲第三從﹐長官爲第四從。其間有知情之官﹐並同家長之罪﹐卽從私犯首從科之﹔不知情者﹐自依公坐之法。

１５３。里正官司妄脫漏增減諸里正及官司﹐妄脫漏增減以出入課役﹐一口徒一年﹐二口加一等。贓重﹐入己者以枉法論﹐至死者加役流﹔入官者坐贓論。

【疏】議曰﹕里正及州﹑縣官司﹐各於所部之內﹐妄爲脫漏戶口﹐或增減年狀﹐以出入課役﹐一口徒一年﹐二口加一等﹐十五口流三千里。若有因脫漏增減﹐取其課調入己﹐計贓得罪﹐重於脫漏增減口罪者﹐卽準贓以枉法論﹐計贓至死者加役流﹔其贓入官者﹐坐贓論。其品官受贓𨿽輕﹐以枉法論﹐一疋以上卽除名﹐不必要須贓重。眾人之物﹐亦累倍而論之。

１５４。私人道諸私入道及度之者﹐杖一百﹔﹝若由家長﹐家長當罪。﹞已除貫者﹐徒一年。本貫主司及觀寺三綱知情者﹐與同罪。若犯法合出觀寺﹐經斷不還俗者﹐從私度法。卽監臨之官﹐私輒度人者﹐一人杖一百﹐二人加一等。

【疏】議曰「私入道」﹐謂爲道士﹑女官﹑僧﹑尼等﹐非是官度﹐而私入道﹐及度之者﹐各杖一百。注云「若由家長﹐家長當罪」﹐旣罪家長﹐卽私入道者不坐。已除貫者﹐徒一年﹔及度之者﹐亦徒一年。「本貫主司」﹐謂私入道人所屬州縣官司及所住觀寺三綱﹐知情者﹐各與入道人及家長同罪。若犯法還俗﹐合出觀寺﹐官人斷訖﹐牒觀寺知﹐仍不還俗者﹐從「私度」法。斷後陳訴﹐須著俗衣﹐仍披法服者﹐從「私度」法﹐科杖一百。卽監臨之官﹐不依官法﹐私輒度人者﹐一人杖一百﹐二人加一等﹐罪止流三千里。若州縣官司所度人﹐免課役多者﹐當條𨿽有罪名﹐所爲重者自從重論﹐並依上條「妄增減出入課役」科之。其官司私度人﹐被度者知私度情﹐而受度者爲從坐﹔若不知私度情者﹐而受度人無罪。

１５５。子孫別籍異財諸祖父母﹑父母在﹐而子孫別籍﹑異財者﹐徒三年。﹝別籍﹑異財不相須﹐下條準此。﹞

【疏】議曰﹕稱祖父母﹑父母在﹐則曾﹑髙在亦同。若子孫別生戶籍﹐財產不同者﹐子孫各徒三年。注云「別籍﹑異財不相須」﹐或籍別財同﹐或戶同財異者﹐各徒三年﹐故云「不相須」。「下條準此」﹐謂父母喪中別籍﹑異財﹐亦同此義。若祖父母﹑父母令別籍及以子孫妄繼人後者﹐徒二年﹔子孫不坐。

【疏】議曰﹕若祖父母﹑父母處分﹐令子孫別籍及以子孫妄繼人後者﹐得徒二年﹐子孫不坐。但云「別籍」﹐不云「令其異財」﹐令異財者﹐明其無罪。

１５６。居父母喪生子諸居父母喪﹐生子及兄弟別籍﹑異財者﹐徒一年。

【疏】議曰「居父母喪生子」﹐已於《名例》「免所居官」章中解訖﹐皆謂在二十七月內而妊娠生子者﹐及兄弟別籍﹑異財﹐各徒一年。別籍﹑異財不相須。其服內生子﹐事若未發﹐自首亦原。

１５７。揚子捨去諸養子﹐所養父母無子而捨去者﹐徒二年。若自生子及本生無子﹐欲還者﹐聽之。

【疏】議曰﹕依《戶令》﹕「無子者﹐聽養同宗於昭穆相當者。」旣蒙收養﹐而輒捨去﹐徒二年。若所養父母自生子及本生父母無子﹐欲還本生者﹐並聽。卽兩家並皆無子﹐去住亦任其情。若養處自生子及𨿽無子﹐不願畱養﹐欲遣還本生者﹐任其所養父母。卽養異姓男者﹐徒一年﹔與者﹐笞五十。其遺棄小兒年三歲以下﹐𨿽異姓﹐聽收養﹐卽從其姓。

【疏】議曰﹕異姓之男﹐本非族類﹐違法收養﹐故徒一年﹔違法與者﹐得笞五十。養女者不坐。其小兒年三歲以下﹐本生父母遺棄﹐若不聽收養﹐卽性命將絕﹐故𨿽異姓﹐仍聽收養﹐卽從其姓。如是父母遺失﹐於後來識認﹐合還本生﹔失兒之家﹐量酬乳哺之直。

１５８。立嫡違法諸立嫡違法者﹐徒一年。卽嫡妻年五十以上無子者﹐得立嫡以長﹐不以長者亦如之。

【疏】議曰﹕立嫡者﹐本擬承襲。嫡妻之長子爲嫡子﹐不依此立﹐是名「違法」﹐合徒一年。「卽嫡妻年五十以上無子者」﹐謂婦人年五十以上﹐不復乳育﹐故許立庶子爲嫡。皆先立長﹐不立長者﹐亦徒一年﹐故云「亦如之」。依令﹕「無嫡子及有罪疾﹐立嫡孫﹔無嫡孫﹐以次立嫡子同母弟﹔無母弟﹐立庶子﹔無庶子﹐立嫡孫同母弟﹔無母弟﹐立庶孫。曾﹑玄以下準此。」無後者﹐爲戶絕。

１５９。養雜戶男爲子孫諸養雜戶男爲子孫者﹐徒一年半﹔養女﹐杖一百。官戶﹐各加一等。與者﹐亦如之。

【疏】議曰﹕雜戶者﹐前代犯罪沒官﹐散配諸司驅使﹐亦附州縣戶貫﹐賦役不同白丁。若有百姓養雜戶男爲子孫者﹐徒一年半﹔養女者﹐杖一百。養官戶者﹐各加一等。官戶亦是配隸沒官﹐惟屬諸司﹐州縣無貫。與者﹐各與養者同罪﹐故云「亦如之」。𨿽會赦﹐皆合攺正。若當色自相養者﹐同百姓養子之法。雜戶養官戶﹐或官戶養雜戶﹐依戶令﹕「雜戶﹑官戶皆當色爲婚。」據此﹐卽是別色準法不得相養。律旣不制罪名﹐宜依「不應爲」之法﹕養男從重﹐養女從輕。若私家部曲﹑奴婢﹐養雜戶﹑官戶男女者﹐依《名例律》「部曲﹑奴婢有犯﹐本條無正文者﹐各準良人」﹐皆同百姓科罪。若養部曲及奴爲子孫者﹐杖一百。各還正之。﹝無主及主自養者﹐聽從良。﹞

【疏】議曰﹕良人養部曲及奴爲子孫者﹐杖一百。「各還正之」﹐謂養雜戶以下﹐𨿽會赦﹐皆正之﹐各從本色。注云「無主」﹐謂所養部曲及奴無本主者。「及主自養」﹐謂主養當家部曲及奴爲子孫。亦各杖一百﹐並聽從良﹐爲其經作子孫﹐不可充賤故也。若養客女及婢爲女者﹐從「不應爲輕」法﹐笞四十﹐仍準養子法聽從良。其有還壓爲賤者﹐並同「放奴及部曲爲良還壓爲賤」之法。

１６０。放奴婢部曲還壓諸放部曲爲良﹐已給放書﹐而壓爲賤者﹐徒二年﹔若壓爲部曲及放奴婢爲良﹐而壓爲賤者﹐各減一等﹔卽壓爲部曲及放爲部曲﹐而壓爲賤者﹐又各減一等。各還正之。

【疏】議曰﹕依《戶令》﹕「放奴婢爲良及部曲﹑客女者﹐並聽之。皆由家長給手書﹐長子以下連署﹐仍經本屬申牒除附。」若放部曲﹑客女爲良﹐壓爲賤者﹐徒二年。「若壓爲部曲者」﹐謂放部曲﹑客女爲良﹐還壓爲部曲﹑客女﹔及放奴婢爲良﹐還壓爲賤﹕各減一等﹐合徒一年半。「卽壓爲部曲者」﹐謂放奴婢爲良﹐壓爲部曲﹑客女﹔「及放爲部曲者」﹐謂放奴婢爲部曲﹑客女﹐而壓爲賤者﹕又各減一等﹐合徒一年。仍並攺正﹐從其本色﹐故云「各還正之」。此文不言客女者﹐名例律「稱部曲者﹐客女同」﹐故解同部曲之例。問曰﹕放客女及婢爲良﹐畱爲妾者﹐合得何罪﹖答曰﹕妾者﹐娶良人爲之。據戶令﹕「自贖免賤﹐本主不畱爲部曲者﹐任其所樂。」況放客女及婢﹐本主畱爲妾者﹐依律無罪﹐準「自贖免賤」者例﹐得畱爲妾。又問﹕部曲娶良人女爲妻﹐夫死服滿之後﹐卽合任情去住。其有欲去不放﹐或因壓畱爲妾及更抑配與部曲及奴﹐各合得何罪﹖答曰﹕服滿不放﹐律無正文﹐當「不應爲重」﹐仍卽任去。若元取當色爲婦﹐未是良人﹐畱充本色﹐準法無罪。若是良人女壓畱爲妾﹐卽是有所威逼﹐從「不應得爲重」科。或抑配與餘部曲﹐同「放奴婢爲良壓爲部曲」﹐合徒一年。如配與奴﹐同「與奴娶良人女」﹐合徒一年半。上籍爲婢者﹐流三千里。此等轉嫁爲妻及妾﹐兩和情願者﹐並不合得罪。惟本是良者﹐不得願嫁賤人。

１６１。相冒合戶諸相冒合戶者﹐徒二年﹔無課役者﹐減二等。謂以疏爲親及有所規避者。主司知情﹐與同罪。

【疏】議曰﹕依《賦役令》﹕「文武職事官三品以上若郡王期親及同居大功親﹐五品以上及國公同居期親﹐並免課役。」旣爲同居有所蠲免﹐相冒合戶﹐故得徒二年。無課役者﹐或籍資蔭贖罪﹐事旣輕於課役﹐故減二等﹐得徒一年。注云「謂以疏爲親」﹐律﹑令所蔭﹐各有等差﹐若以疏相合﹐卽失戶數﹔規其資蔭﹐卽失課役。如斯合戶﹐得此徒刑。若蠲免更多﹐或假蔭重者﹐各依本法﹐自從重論。「主司知情與同罪」﹐主司謂里正以上﹐知冒戶情﹐有課役﹑無課役﹐各與同罪。卽於法應別立戶而不聽別﹐應合戶而不聽合者﹐主司杖一百。

【疏】議曰「應別」﹐謂父母終亡﹐服紀已闋﹐兄弟欲別者。「應合戶」﹐謂流離失鄕﹐父子異貫﹐依令合戶。而主司不聽者﹐各合杖一百。應別﹑應合之類﹐非止此條﹐略舉爲例﹐余並準此。

１６２。同居插幼私輒用財諸同居卑幼﹐私輒用財者﹐十疋笞十﹐十疋加一等﹐罪止杖一百。卽同居應分﹐不均平者﹐計所侵﹐坐贓論減三等。

【疏】議曰﹕凡是同居之內﹐必有尊長。尊長旣在﹐子孫無所自專。若卑幼不由尊長﹐私輒用當家財物者﹐十疋笞十﹐十疋加一等﹐罪止杖一百。「卽同居應分」﹐謂準令分別。而財物不均平者﹐準戶令﹕「應分田宅及財物者﹐兄弟均分。妻家所得之財﹐不在分限。兄弟亡者﹐子承父分。」違此令文者﹐是爲「不均平」。謂兄弟二人﹐均分百疋之絹﹐一取六十疋﹐計所侵十疋﹐合杖八十之類﹐是名「坐贓論減三等」。

１６３。賣口分田諸賣口分田者﹐一畝笞十﹐二十畝加一等﹐罪止杖一百﹔地還本主﹐財沒不追。卽應合賣者﹐不用此律。

【疏】議曰「口分田」﹐謂計口受之﹐非永業及居住園宅。輒賣者﹐《禮》云「田裏不鬻」﹐謂受之於公﹐不得私自鬻賣﹐違者一畝笞十﹐二十畝加一等﹐罪止杖一百﹐賣一頃八十一畝卽爲罪止。地還本主﹐財沒不追。「卽應合賣者」﹐謂永業田家貧賣供葬﹐及口分田賣充宅及碾﹑邸店之類﹐狹鄕樂遷就寬者﹐準令並許賣之。其賜田欲賣者﹐亦不在禁限。其五品以上若勛官﹐永業地亦並聽賣。故云「不用此律」。

●卷十三戶婚﹝１８條﹞

１６４。占田過限諸占田過限者﹐一畝笞十﹐十畝加一等﹔過杖六十﹐二十畝加一等﹐罪止徒一年。若於寬閒之處者﹐不坐。

【疏】議曰﹕王者制法﹐農田百畝﹐其官人永業準品﹐及老﹑小﹑寡妻受田各有等級﹐非寬閒之鄕不得限外更占。若占田過限者﹐一畝笞十﹐十畝加一等﹔過杖六十﹐二十畝加一等﹐一頃五十一畝罪止徒一年。又﹐依令﹕「受田悉足者爲寬鄕﹐不足者爲狹鄕。」若占於寬閒之處不坐﹐謂計口受足以外﹐仍有剩田﹐務從墾辟﹐庶盡地利﹐故所占𨿽多﹐律不與罪。仍須申牒立案﹐不申請而占者﹐從「應言上不言上」之罪。

１６５。盜耕種公私田諸盜耕種公私田者﹐一畝以下笞三十﹐五畝加一等﹔過杖一百﹐十畝加一等﹐罪止徒一年半。荒田﹐減一等。彊者﹐各加一等。苗子歸官﹑主。﹝下條苗子準此。﹞

【疏】議曰﹕田地不可移徙﹐所以不同眞盜﹐故云「盜耕種公私田者」。「一畝以下笞三十﹐五畝加一等」﹐三十五畝有餘﹐杖一百。「過杖一百﹐十畝加一等」﹐五十五畝有餘﹐罪止徒一年半。「荒田減一等」﹐謂在帳籍之內﹐荒廢未耕種者﹐減熟田罪一等。若彊耕者﹐各加一等﹕熟田﹐罪止徒二年﹔荒田﹐罪止徒一年半。「苗子各歸官﹑主」﹐稱苗子者﹐其子及艸並徵還官﹑主。「下條苗子準此」﹐謂「妄認及盜貿賣」﹑「侵奪私田」﹑「盜耕墓地」﹐如此之類﹐所有苗子各還官﹑主。其盜耕人田﹐有荒有熟﹐或竊或彊﹐一家之中罪名不等者﹐並依例「以重法並滿輕法」爲坐。若盜耕兩家以上之田﹐只從一家而斷﹐並滿不加重者﹐惟從一重科。若親屬相侵得罪﹐各依服紀﹐準親屬盜財物法﹐應減者節級減科。若已上籍﹐卽從下條「盜貿賣」之坐。

１６６。妄認盜賣公私田諸妄認公私田﹐若盜貿賣者﹐一畝以下笞五十﹐五畝加一等﹔過杖一百﹐十畝加一等﹐罪止徒二年。

【疏】議曰﹕妄認公私之田﹐稱爲己地﹐若私竊貿易﹐或盜賣與人者﹐「一畝以下笞五十﹐五畝加一等」﹐二十五畝有餘﹐杖一百。「過杖一百﹐十畝加一等」﹐五十五畝有餘﹐罪止徒二年。《賊盜律》云「闌圈之屬﹐須絕離常處﹔器物之屬﹐須移徙其地。」𨿽有盜名﹐立法須爲定例。地旣不離常處﹐理與財物有殊﹐故不計贓爲罪﹐亦無除﹑免﹑倍贓之例。妄認者﹐謂經理已得﹔若未得者﹐準妄認奴婢﹑財物之類未得法科之。盜貿易者﹐須易訖。盜賣者﹐須賣了。依令﹕「田無文牒﹐輒賣買者﹐財沒不追﹐苗子及買地之財並入地主。」

１６７。在官侵奪私田諸在官侵奪私田者﹐一畝以下杖六十﹐三畝加一等﹔過杖一百﹐五畝加一等﹐罪止徒二年半。園圃﹐加一等。

【疏】議曰﹕律稱「在官」﹐卽是居官挾勢。侵奪百姓私田者﹐「一畝以下杖六十﹐三畝加一等」﹐十二畝有餘﹐杖一百。「過杖一百﹐五畝加一等」﹐三十二畝有餘﹐罪止徒二年半。「園圃」﹐謂蒔果實﹑種菜蔬之所而有籬院者﹐以其沃脊不類﹐故加一等。若侵奪地及園圃﹐罪名不等﹐亦準並滿之法。或將職分官田貿易私家之地﹐科斷之法﹐一準上條「貿易」爲罪﹐若得私家陪貼財物﹐自依「監主詐欺」。其官人兩相侵者﹐同百姓例。卽在官時侵奪﹑貿易等﹐去官事發﹐科罪並準初犯之時。

１６８。盜耕人墓田諸盜耕人墓田﹐杖一百﹔傷墳者﹐徒一年。卽盜葬他人田者﹐笞五十﹔墓田﹐加一等。仍令移葬。若不識盜葬者﹐告里正移埋﹐不告而移﹐笞三十。卽無處移埋者﹐聽於地主口分內埋之。

【疏】議曰﹕墓田廣袤﹐令有制限。盜耕不問多少﹐卽杖一百。傷墳者﹐謂窀穸之所﹐聚土爲墳﹐傷者合徒一年。卽將屍柩盜葬他人地中者﹐笞五十﹔若盜葬他人墓田中者﹐加一等﹐合杖六十。如盜葬傷他人墳者﹐亦同盜耕傷墳之罪。仍各令移葬。若不識盜葬之人﹐告所部里正移埋﹐不告而移﹐慮失屍柩﹐合笞三十。「卽無處移埋者」﹐謂無閒荒之地可埋﹐聽於地主口分內埋之。

１６９。不言及妄言旱澇霜諸部內有旱澇霜雹虫蝗爲害之處﹐主司應言而不言及妄言者﹐杖七十。覆檢不以實者﹐與同罪。若致枉有所徵免﹐贓重者﹐坐贓論。

【疏】議曰﹕旱謂亢陽﹐澇謂霖霪﹐霜謂非時降﹐雹謂損物爲災﹐虫蝗謂螟螽蝥賊之類。依令﹕「十分損四以上﹐免租﹔損六﹐免租﹑調﹔損七以上﹐課﹑役俱免。若桑﹑麻損盡者﹐各免調。」其應損免者﹐皆主司合言。主司﹐謂里正以上。里正須言於縣﹐縣申州﹐州申省﹐多者奏聞。其應言而不言及妄言者﹐所由主司杖七十。其有充使覆檢不以實者﹐與同罪﹐亦合杖七十。若不以實言上﹐妄有增減﹐致枉有所徵免者﹐謂應損而徵﹐不應損而免﹐計所枉徵免﹐贓罪重於杖七十者﹐坐贓論﹐罪止徒三年。旣是以贓致罪﹐皆合累倍而斷。問曰﹕有應得損免﹐不與損免﹐以枉徵之物﹐或將入己﹐或用入官﹐各合何罪﹖答曰﹕應得損﹑免而妄徵﹐亦準上條「妄脫漏增減」之罪﹕入官者﹐坐贓論﹔入私者﹐以枉法論﹐至死者加役流。

１７０。部內田疇荒蕪諸部內田疇荒蕪者﹐以十分論﹐一分笞三十﹐一分加一等﹐罪止徒一年。州縣各以長官爲首﹐佐職爲從。戶主犯者﹐亦計所荒蕪五分論﹐一分笞三十﹐一分加一等。

【疏】議曰「部內」﹐謂州縣及里正所管田。稱「疇」者﹐言田之疇類﹐或云「疇﹐地畔也。」不耕謂之荒﹐不鋤謂之蕪。若部內總計﹐準口受田﹐十分之中﹐一分荒蕪者﹐笞三十。假若管田百頃﹐十頃荒蕪﹐笞三十。「一分加一等」﹐謂十頃加一等﹐九十頃荒蕪者﹐罪止徒一年。「州縣各以長官爲首﹐佐職爲從」﹐縣以令爲首﹐丞﹑尉爲從﹔州卽刺史爲首﹐長史﹑司馬﹑司戶爲從﹔里正一身得罪。無四等罪名者﹐止依首從爲坐。其檢﹑勾品官爲「佐職」。其主典﹐律無罪名。戶主犯者﹐亦計所荒蕪五分論﹕計戶內所受之田﹐假有受田五十畝﹐十畝荒蕪﹐戶主笞三十﹐故云「一分笞三十」。「一分加一等」﹐卽二十畝笞四十﹐三十畝笞五十﹐四十畝杖六十﹐五十畝杖七十。其受田多者﹐各準此法爲罪。

１７１。給授田課農桑違法諸里正﹐依令﹕「授人田﹐課農桑。」若應受而不授﹐應還而不收﹐應課而不課﹐如此事類違法者﹐失一事﹐笞四十﹔一事﹐謂失一事於一人。若於一人失數事及一事失之於數人﹐皆累爲坐。

【疏】議曰﹕依《田令》﹕「戶內永業田﹐每畝課植桑五十根以上﹐楡﹑棗各十根以上。土地不宜者﹐任依鄕法。」又條﹕「應收授之田﹐每年起十月一日﹐里正預校勘造簿﹐縣令總集應退應受之人﹐對共給授。」又條﹕「授田﹕先課役﹐後不課役﹔先無﹐後少﹔先貧﹐後富。」其里正皆須依令造簿通送及課農桑。若應合受田而不授﹐應合還公田而不收﹐應合課田農而不課﹐應課植桑﹑棗而不植﹐如此事類違法者﹐每一事有失﹐合笞四十。

【疏】議曰﹕一事﹐謂失一事於一人者﹐假若於一戶之上﹐不課種桑﹑棗爲一事﹐合笞四十。「若於一人失數事」﹐謂於一人之身﹐應受不授﹐又不課桑﹑棗及田疇荒蕪﹔「及一事失之於數人」﹐謂應還不收之類﹐在於數人之上﹕皆累而爲坐。三事﹐加一等。縣失十事﹐笞三十﹔二十事﹐加一等。州隨所管縣多少﹐通計爲罪。﹝州﹑縣各以長官爲首﹐佐職爲從。﹞

【疏】議曰﹕假有里正﹐應課而不課是一事﹐應受而不授是二事﹐應還而不收是三事﹐授田先不課役後課役是四事﹐先少後無是五事﹐先富後貧是六事﹐田疇荒蕪是七事﹐皆累爲坐。其應累者﹐每三事加一等﹐卽失二十二事徒一年。縣失者﹐亦準里正﹐所失十事笞三十﹐二十事加一等﹐一百七十事合徒一年。「州隨所管縣多少﹐通計爲罪」﹐謂管二縣者﹐失二十事笞三十﹐失三百四十事徒一年。其管縣多者﹐通計各準此。

【疏】議曰﹕州縣以刺史﹑縣令爲首﹐其長官闕者卽次官爲首﹐佐職及判戶曹之司爲從。各罪止徒一年﹐故者各加二等。

【疏】議曰「各罪止徒一年」﹐謂州縣長官及里正﹐各罪止徒一年。故犯者各加二等﹐卽是一事杖六十﹔縣十事笞五十﹔州管二縣者﹐二十事笞五十﹐計加亦準此通計爲罪﹐各罪止徒二年。其州止管一縣者﹐各疊縣罪一等﹐若有故﹑失﹐罪法不等者﹐亦依並滿之法。假如授田等失七事﹐合杖六十﹔又有故犯三事﹐亦合杖六十﹐卽以故犯三事﹐並爲失十事﹐科杖七十。其州縣應累並者﹐各準此。

１７２。應復除不給諸應受復除而不給﹐不應受而給者﹐徒二年。其小徭役者﹐笞五十。

【疏】議曰﹕依令「人居狹鄕﹐樂遷就寬鄕﹐去本居千里外復三年﹐五百里外復二年﹐三百里外復一年」之類﹐應給復除而所司不給﹐不應受而所司妄給者﹐徒二年。「其小徭役」﹐謂充夫及雜使﹐準令應免不免﹐應役不役者﹐合笞五十。其妄給復除及應給不給﹐準贓重於徒二年者﹐依上條「妄脫漏增減以出入課役」﹐一口徒一年﹐二口加一等﹐贓重入己者﹐以枉法論﹐至死者加役流﹔入官者﹐坐贓論。其不應受復除人而求請主司﹐妄得復除者﹐依《名例》「若共監主爲犯﹐𨿽造意﹐仍以監主爲首」﹐卽是所司爲首﹐得復者爲從。若他人爲請求﹐妄得復者﹐自從「囑請」法。

１７３。差科賦役違法諸差科賦役違法及不均平﹐杖六十。

【疏】議曰﹕依令﹕「凡差科﹐先富彊﹐後貧弱﹔先多丁﹐後少丁。」「差科賦役違法及不均平」﹐謂貧富﹑彊弱﹑先後﹑閒要等﹐差科不均平者﹐各杖六十。若非法而擅賦斂﹐及以法賦斂而擅加益﹐贓重入官者﹐計所擅坐贓論﹔入私者﹐以枉法論﹐至死者加役流。

【疏】議曰﹕依《賦役令》﹕「每丁﹐租二石﹔調糸﹑絹二丈﹐綿三兩﹐布輸二丈五尺﹐麻三斤﹔丁役二十日。」此是每年以法賦斂。皆行公文﹐依數輸納﹔若臨時別差科者﹐自依臨時處分。如有不依此法而擅有所徵斂﹐或𨿽依格﹑令﹑式而擅加益﹐入官者﹐總計贓至六疋﹐卽是重於杖六十﹐皆從「坐贓」科之。假有擅加益入官絹滿一百疋﹐比斂眾人之物﹐法合倍論﹐倍爲五十疋﹐坐贓論﹐罪止徒三年。「入私者﹐以枉法論」﹐稱「入私」﹐不必入己﹐但不入官者﹐卽爲入私。官人有祿﹐枉法一尺杖一百﹐一疋加一等﹐十五疋絞﹔無祿者減一等﹐二十疋絞。今云「至死者加役流﹐並不合絞。其間賦斂𨿽有入官﹐復有入私者﹐卽是罪名不等﹐宜依「並滿」之法。假有擅賦斂得一百疋﹐九十疋入官﹐十疋入私﹐從入官九十疋倍爲四十五疋﹐合徒二年半﹐倍入私十疋爲五疋﹐亦徒二年半﹐不得累徒五年﹐須以入私十疋並滿入官九十疋﹐爲一百疋﹐倍爲五十疋﹐處徒三年。

１７４。輸課稅物違期諸部內輸課稅之物﹐違期不充者﹐以十分論﹐一分笞四十﹐一分加一等。州﹑縣皆以長官爲首﹐佐職以下節級連坐。

【疏】議曰「輸課稅之物」﹐課租﹑調及庸﹐地租﹐雜稅之類。物有頭數﹐輸有期限﹐而違不充者﹐以十分論﹐一分笞四十。假有當裏之內﹐徵百石物﹐十斛不充笞四十﹐每十斛加一等﹐全違期不入者徒二年。州﹑縣各以部內分數﹐不充科罪準此。

【疏】議曰﹕刺史﹑縣令﹐宣導之首﹐課稅違限﹐責在長官。「佐職以下節級連坐」﹐旣以長官爲首﹐通判官爲第二從﹐判官爲第三從﹐主典及檢勾之官爲第四從。以勸導之首屬在長官﹐故不同判事差等。其里正處百戶之內﹐事在一人﹐旣無節級連坐﹐惟得部內不充之罪。戶主不充者﹐笞四十。

【疏】議曰﹕百姓當戶﹐應輸課稅﹐依期不充﹐卽笞四十﹐不據分數爲坐。

１７５。許嫁女輒悔諸許嫁女﹐已報婚書及有私約﹐約﹐﹝謂先知夫身老﹑幼﹑疾﹑殘﹑養﹑﹞庶之類。而輒悔者﹐杖六十。男家自悔者﹐不坐﹐不追娉財。

【疏】議曰﹕許嫁女已報婚書者﹐謂男家致書禮請﹐女氏答書許訖。「及有私約」﹐注云「約﹐謂先知夫身老﹑幼﹑疾﹑殘﹑養﹑庶之類」﹐老幼﹐謂違本約相校倍年者﹔疾殘﹐謂狀當三疾﹐支體不完﹔養﹐謂非己所生﹔庶﹐謂非嫡子及庶﹑孽之類。以其色目非一﹐故云「之類」。皆謂宿相諳委﹐兩情具愜﹐私有契約﹐或報婚書﹐如此之流﹐不得輒悔﹐悔者杖六十﹐婚仍如約。若男家自悔者﹐無罪﹐娉財不追。問曰﹕有私約者﹐準文惟言「老﹑幼﹑疾﹑殘﹑養﹑庶之類」﹐未知貧富貴賤亦入「之類」得爲妄冒以否﹖答曰﹕老﹑幼﹑疾﹑殘﹑養﹑庶之類﹐此緣事不可攺﹐故須先約﹐然許爲婚。且富貴不恆﹐貧賤無定﹐不入「之類」﹐亦非妄冒。𨿽無許婚之書﹐但受娉財﹐亦是。娉財無多少之限﹐酒食非。以財物爲酒食者﹐亦同娉財。

【疏】議曰﹕婚禮先以娉財爲信﹐故《禮》云「娉則爲妻。」𨿽無許婚之書﹐但受娉財亦是。注云「娉財無多少之限」﹐卽受一尺以上﹐並不得悔。酒食非者﹐爲供設親賓﹐便是眾人同費﹐所送𨿽多﹐不同娉財之限。若「以財物爲酒食者」﹐謂送錢財以當酒食﹐不限多少﹐亦同娉財。若更許他人者﹐杖一百﹔已成者﹐徒一年半。後娶者知情﹐減一等。女追歸前夫﹐前夫不娶﹐還娉財﹐後夫婚如法。

【疏】議曰「若更許他人者」﹐謂依私約報書﹐或受娉財﹐而別許他人者﹐杖一百。若已成者﹐徒一年半。後娶者知已許嫁之情而娶者﹐減女家罪一等﹕未成者﹐依下條「減已成者五等」﹐合杖六十﹔已成﹐徒一年。女歸前夫﹐若前夫不娶﹐女氏還娉財﹐後夫婚如法。

１７６。爲婚妄冒諸爲婚而女家妄冒者﹐徒一年。男家妄冒﹐加一等。未成者﹐依本約﹔已成者﹐離之。

【疏】議曰﹕爲婚之法﹐必有行媒﹐男女﹑嫡庶﹑長幼﹐當時理有契約﹐女家違約妄冒者﹐徒一年。男家妄冒者﹐加一等。「未成者依本約」﹐謂依初許婚契約。已成者﹐離之。違約之中﹐理有多種﹐或以尊卑﹐或以大小之類皆是。

１７７。有妻更娶諸有妻更娶妻者﹐徒一年﹔女家﹐減一等。若欺妄而娶者﹐徒一年半﹔女家不坐。各離之。

【疏】議曰﹕依禮﹐日見於甲﹐月見於庚﹐象夫婦之義。一與之齊﹐中饋斯重。故有妻而更娶者﹐合徒一年。「女家減一等」﹐爲其知情﹐合杖一百。「若欺妄而娶」﹐謂有妻言無﹐以其矯詐之故﹐合徒一年半。女家旣不知情﹐依法不坐。仍各離之。稱「各」者﹐謂女氏知有妻﹑無妻﹐皆合離異﹐故云「各離之」。問曰﹕有婦而更娶婦﹐後娶者𨿽合離異﹐未離之間﹐其夫內外親戚相犯﹐得同妻法以否﹖答曰﹕一夫一婦﹐不刊之制。有妻更娶﹐本不成妻。詳求理法﹐止同凡人之坐。

１７８。以妻爲妾諸以妻爲妾﹐以婢爲妻者﹐徒二年。以妾及客女爲妻﹐以婢爲妾者﹐徒一年半。各還正之。

【疏】議曰﹕妻者﹐齊也﹐秦晉爲匹。妾通賣買﹐等數相懸。婢乃賤流﹐本非儔類。若以妻爲妾﹐以婢爲妻﹐違別議約﹐便虧夫婦之正道﹐黷人倫之彜則﹐顚倒冠履﹐紊亂禮經﹐犯此之人﹐卽合二年徒罪。「以妾及客女爲妻」﹐客女﹐謂部曲之女﹐或有於他處轉得﹐或放婢爲之﹔以婢爲妾者﹕皆徒一年半。「各還正之」﹐並從本色。問曰﹕或以妻爲媵﹐或以媵爲妻﹐或以妾作媵﹐或以媵作妾﹐各得何罪﹖答曰﹕據《鬥訟律》﹕「媵犯妻﹐減妾一等。妾犯媵﹐加凡人一等。余條媵無文者﹐與妾同。」卽是夫犯媵﹐皆同犯妾。所問旣非妻妾與媵相犯﹐便無加減之條。夫犯媵﹐例依犯妾﹐卽以妻爲媵﹐罪同以妻爲妾。若以媵爲妻﹐亦同以妾爲妻。其以媵爲妾﹐律﹑令無文﹐宜依「不應爲重」﹐合杖八十。以妾爲媵﹐令旣有制﹐律無罪名﹐止科「違令」之罪。卽因其攺換﹐以告身與回換之人者﹐自從「假與人官」法。若以妾詐爲媵而冒承媵姓名﹐始得告身者﹐依《詐僞律》﹕「詐增加功狀﹐以求得官者﹐合徒一年。」若婢有子及經放爲良者﹐聽爲妾。

【疏】議曰﹕婢爲主所幸﹐因而有子﹔卽𨿽無子﹐經放爲良者﹕聽爲妾。問曰﹕婢經放爲良﹐聽爲妾。若用爲妻﹐復有何罪﹖答曰﹕妻者﹐傳家事﹐承祭祀﹐旣具六禮﹐取則二儀。婢𨿽經放爲良﹐豈堪承嫡之重。律旣止聽爲妾﹐卽是不許爲妻。不可處以婢爲妻之科﹐須從以妾爲妻之坐。

１７９。居父母夫喪嫁娶諸居父母及夫喪而嫁娶者﹐徒三年﹔妾減三等。各離之。知而共爲婚姻者﹐各減五等﹔不知者﹐不坐。

【疏】議曰﹕父母之喪﹐終身憂戚﹐三年從吉﹐自爲達禮。夫爲婦天﹐尙無再醮。若居父母及夫之喪﹐謂在二十七月內﹐若男身娶妻﹐而妻女出嫁者﹐各徒三年。「妾減三等」﹐若男夫居喪娶妾﹐妻女作妾嫁人﹐妾旣許以卜姓爲之﹐其情理賤也﹐禮數旣別﹐得罪故輕。「各離之」﹐謂服內嫁娶妻妾並離。「知而共爲婚姻者」﹐謂妻父稱婚﹐婿父稱姻﹐二家相知是服制之內﹐故爲婚姻者﹐各減罪五等﹐得杖一百。娶妾者﹐合杖七十。不知情﹐不坐。若居期喪而嫁娶者杖一百﹐卑幼減二等﹔妾不坐。

【疏】議曰﹕若居期親之喪嫁娶﹐謂男夫娶婦﹐女嫁作妻﹐各杖一百。「卑幼減二等」﹐𨿽是期服﹐亡者是卑幼﹐故減二等﹐合杖八十。「妾不坐」﹐謂期服內男夫娶妾﹐女婦作妾嫁人﹐並不坐。

１８０。父母被囚禁嫁娶諸祖父母﹑父母被囚禁而嫁娶者﹐死罪﹐徒一年半﹔流罪﹐減一等﹔徒罪﹐杖一百。﹝祖父母﹑父母命者﹐勿論。﹞

【疏】議曰﹕祖父母﹑父母旣被囚禁﹐固身囹圄﹐子孫嫁娶﹐名教不容。若祖父母﹑父母犯當死罪﹐嫁娶者徒一年半﹔流罪﹐徒一年﹔徒罪﹐杖一百。若娶妾及嫁爲妾者﹐卽準上文減三等。若期親尊長主婚﹐卽以主婚爲首﹐男女爲從。若余親主婚﹐事由主婚﹐主婚爲首﹐男女爲從﹔事由男女﹐卽男女爲首﹐主婚爲從。其男女被逼﹐或男年十八以下﹐在室之女﹐並主婚獨坐。注云「祖父母﹑父母命者﹐勿論」﹐謂奉祖父母﹑父母命爲親﹐故律不加其罪。依令﹐不得宴會。

１８１。居父母喪主婚諸居父母喪﹐與應嫁娶人主婚者﹐杖一百。

【疏】議曰﹕居父母喪﹐與應合嫁娶之人主婚者﹐杖一百﹔若與不應嫁娶人主婚﹐得罪重於杖一百﹐自從重科。若居夫喪﹐而與應嫁娶人主婚者﹐律𨿽無文﹐從「不應爲重」﹐合杖八十。其父母喪內﹐爲應嫁娶人媒合﹐從「不應爲重」﹐杖八十﹔夫喪從輕﹐合笞四十。

●卷十四戶婚﹝１４條﹞

１８２。同姓爲婚諸同姓爲婚者﹐各徒二年。緦麻以上﹐以姦論。

【疏】議曰﹕同宗共姓﹐皆不得爲婚﹐違者﹐各徒二年。然古者受姓命氏﹐因彰徳功﹐邑居官爵﹐事非一緒。其有祖宗遷易﹐年代浸遠﹐流源析本﹐罕能推詳。至如魯﹑衛﹐文王之昭﹔凡﹑蔣﹐周公之胤。初𨿽同族﹐後各分封﹐並傳國姓﹐以爲宗本﹐若與姬姓爲婚者﹐不在禁例。其有聲同字別﹐音響不殊﹐男女辧姓﹐豈宜仇匹﹐若陽與楊之類。又如近代以來﹐特蒙賜姓﹐譜牒仍在﹐昭穆可知﹐今姓之與本枝﹐並不合共爲婚媾。其有衤復姓之類﹐一字或同﹐受氏旣殊﹐元非禁限。若同姓緦麻以上爲婚者﹐各依《雜律》姦條科罪。問曰﹕同姓爲婚﹐各徒二年。未知同姓爲妾﹐合得何罪﹖答曰「買妾不知其姓﹐則卜之。」取決蓍龜﹐本防同姓。同姓之人﹐卽嘗同祖﹐爲妻爲妾﹐亂法不殊。《戶令》云「娶妾仍立婚契。」卽驗妻﹑妾﹐俱名爲婚。依準禮﹑令﹐得罪無別。若外姻有服屬而尊卑共爲婚姻﹐及娶同母異父姊妹﹐若妻前夫之女者﹐﹝謂妻所生者。余條稱前夫之女者﹐準此。﹞亦各以姦論。

【疏】議曰﹕外姻有服屬者﹐謂外祖父母﹑舅﹑姨﹑妻之父母。此等若作婚姻者﹐是名「尊卑共爲婚姻」。「及娶同母異父姊妹﹐若妻前夫之女者」﹐注云「謂妻所生者」﹐謂前夫之女﹐後夫娶之﹐是妻所生者。如其非妻所生﹐自從本法。「余條稱前夫之女者﹐準此」﹐據《雜律》「姦妻前夫之女」﹐亦據妻所生者﹐故云「亦準此」。各以姦論。其外姻𨿽有服﹐非尊卑者爲婚﹐不禁。其父母之姑﹑舅﹑兩姨姊妹及姨﹑若堂姨﹐母之姑﹑堂姑﹐己之堂姨及再從姨﹑堂外甥女﹐女婿姊妹﹐並不得爲婚姻﹐違者各杖一百。並離之。

【疏】議曰「父母姑﹑舅﹑兩姨姊妹」﹐於身無服﹐乃是父母緦麻﹐據身是尊﹐故不合娶。「及姨」﹐又是父母小功尊﹔「若堂姨」﹐𨿽於父母無服﹐亦是尊屬﹔「母之姑﹑堂姑」﹐並是母之小功以上尊﹔「己之堂姨及再從姨﹑堂外甥女」﹐亦謂堂姊妹所生者﹐「女婿姊妹」﹐於身𨿽並無服﹐據理不可爲婚﹕並爲尊卑混亂﹐人倫失序。違此爲婚者﹐各杖一百。自「同姓爲婚」以下﹐𨿽會赦﹐各離之。

１８３。嘗爲袒免妻而嫁娶諸嘗爲袒免親之妻﹐而嫁娶者﹐各杖一百﹔緦麻及舅甥妻﹐徒一年﹔小功以上﹐以姦論。妾﹐各減二等。並離之。

【疏】議曰﹕髙祖親兄弟﹐曾祖堂兄弟﹐祖再從兄弟﹐父三從兄弟﹐身四從兄弟﹑三從侄﹑再從侄孫﹐並緦麻絕服之外﹐卽是「袒免」。旣同五代之祖﹐服制尙異他人﹐故嘗爲袒免親之妻﹐不合復相嫁娶。輒嫁娶者﹐男女各杖一百。「緦麻及舅甥妻」﹐謂同姓緦麻之妻及爲舅妻﹐若外甥妻﹐而更相嫁娶者﹐其夫尊卑有服﹐嫁娶各徒一年。「小功以上﹐以姦論」﹐小功之親﹐多是本族﹐其外姻小功者﹐惟有外祖父母。若有嫁娶﹐一同姦法。若經作袒免親妾者﹐各杖八十﹔緦麻親及舅甥妾﹐各杖九十﹔小功以上﹐各減姦罪二等﹕故云「妾各減二等」。並離之。姦妾﹐本條減妻一等﹐此條「以姦論﹐妾減二等」﹐卽是娶妾者累減三等。稱以姦論者﹐並依姦法。小功之妻﹐若寡在夫家而嫁娶者﹐各依姦小功以上妻法。其被放出﹐或攺他人﹐卽於前夫服義並絕﹐姦者﹐依律止是凡姦﹔若其嫁娶﹐亦同凡姦之坐。又﹐稱妾者﹐據元是袒免以上親之妾而娶者﹐得減二等。若是前人之妻﹐今娶爲妾﹐止依娶妻之罪﹐不得以妾減之。如爲前人之妾﹐今娶爲妻﹐亦依娶妾之罪。

１８４。夫喪守志而彊嫁諸夫喪服除而欲守志﹐非女之祖父母﹑父母而彊嫁之者﹐徒一年﹔期親嫁者﹐減二等。各離之。女追歸前家﹐娶者不坐。

【疏】議曰﹕婦人夫喪服除﹐誓心守志﹐惟祖父母﹑父母得奪而嫁之。「非女之祖父母﹑父母」﹐謂大功以下﹐而輒彊嫁之者﹐合徒一年。「期親嫁者」﹐謂伯叔父母﹑姑﹑兄弟﹑姊妹及侄﹐而彊嫁之者﹐減二等﹐杖九十。各離之。女追歸前家﹐娶者不坐。

１８５。娶逃亡婦女諸娶逃亡婦女爲妻妾﹐知情者與同罪﹐至死者減一等。離之。卽無夫﹐會恩免罪者﹐不離。

【疏】議曰﹕婦女犯罪逃亡﹐有人娶爲妻妾﹐若知其逃亡而娶﹐流罪以下﹐並與同科﹔惟婦人本犯死罪而娶者﹐流三千里。仍離之。卽逃亡婦女無夫﹐又會恩赦得免罪者﹐不合從離。其不知情而娶﹐準律無罪﹐若無夫﹐卽聽不離。

１８６。監臨娶所監臨女諸監臨之官﹐娶所監臨女爲妾者﹐杖一百﹔若爲親屬娶者﹐亦如之。其在官非監臨者﹐減一等。女家不坐。

【疏】議曰「監臨之官」﹐謂職當臨統案驗者﹐娶所部人女爲妾者﹐杖一百。爲親屬娶者﹐亦合杖一百。親屬﹐謂本服緦麻以上親及大功以上婚姻之家。旣是監臨之官爲娶﹐親屬不坐。若親屬與監臨官同情彊娶﹐或恐喝娶者﹐卽以本律首從科之﹐皆以監臨爲首﹐娶者爲從。「其在官非監臨者」﹐謂在所部任官而職非統攝案驗﹐而娶所部之女及與親屬娶之﹐各減監臨官一等。女家﹐並不合坐。其職非統攝﹐臨時監主而娶者﹐亦同。仍各離之。卽枉法娶人妻妾及女者﹐以姦論加二等﹔爲親屬娶者﹐亦同。行求者﹐各減二等。各離之。

【疏】議曰﹕有事之人﹐或妻若妾﹐而求監臨官司曲法判事﹐娶其妻妾及女者﹐以姦論加二等。其娶者有親屬﹐應加罪者﹐各依本法﹐仍加監臨姦罪二等。「爲親屬娶者﹐亦同」﹐皆同自娶之坐。「行求者﹐各減二等」﹐其以妻妾及女行求﹐嫁與監臨官司﹐得罪減監臨二等。親屬知行求枉法﹐而娶人妻妾及女者﹐自依本法爲從坐。仍各離之者﹐謂夫自嫁妻妾及女﹐與枉法官人﹐兩俱離之。妻妾及女理不自由﹐故並不坐。

１８７。和娶人妻諸和娶人妻及嫁之者﹐各徒二年﹔妾﹐減二等。各離之。卽夫自嫁者﹐亦同。仍兩離之。

【疏】議曰﹕和娶人妻及嫁之者﹐各徒二年。若和嫁娶妾﹐減二等﹐徒一年。「各離之」﹐謂妻妾俱離。「卽夫自嫁者亦同」﹐謂同嫁妻妾之罪。二夫各離﹐故云「兩離之」。

１８８。卑幼自娶妻諸卑幼在外﹐尊長後爲定婚﹐而卑幼自娶妻﹐已成者﹐婚如法﹔未成者﹐從尊長。違者﹐杖一百。

【疏】議曰「卑幼」﹐謂子﹑孫﹑弟﹑侄等。「在外」﹐謂公私行詣之處。因自娶妻﹐其尊長後爲定婚﹐若卑幼所娶妻已成者﹐婚如法﹔未成者﹐從尊長所定。違者﹐杖一百。「尊長」﹐謂祖父母﹑父母及伯叔父母﹑姑﹑兄姊。

１８９。妻無七出而出之諸妻無七出及義絕之狀﹐而出之者﹐徒一年半﹔𨿽犯七出﹐有三不去﹐而出之者﹐杖一百。追還合。若犯惡疾及姦者﹐不用此律。

【疏】議曰﹕伉儷之道﹐義期同穴﹐一與之齊﹐終身不攺。故妻無七出及義絕之狀﹐不合出之。七出者﹐依令﹕「一無子﹐二淫﹐三不事舅姑﹐四口舌﹐五盜竊﹐六妒忌﹐七惡疾。」義絕﹐謂「毆妻之祖父母﹑父母及殺妻外祖父母﹑伯叔父母﹑兄弟﹑姑﹑姊妹﹐若夫妻祖父母﹑父母﹑外祖父母﹑伯叔父母﹑兄弟﹑姑﹑姊妹自相殺及妻毆詈夫之祖父母﹑父母﹐殺傷夫外祖父母﹑伯叔父母﹑兄弟﹑姑﹑姊妹及與夫之緦麻以上親﹑若妻母姦及欲害夫者﹐𨿽會赦﹐皆爲義絕。」妻𨿽未入門﹐亦從此令。若無此七出及義絕之狀﹐輒出之者﹐徒一年半。「𨿽犯七出﹐有三不去」﹐三不去者﹐謂﹕一﹐經持舅姑之喪﹔二﹐娶時賤後貴﹔三﹐有所受無所歸。而出之者﹐杖一百。並追還合。「若犯惡疾及姦者﹐不用此律」﹐謂惡疾及姦﹐𨿽有三不去﹐亦在出限﹐故云「不用此律」。問曰﹕妻無子者﹐聽出。未知幾年無子﹐卽合出之﹖答曰﹕律云「妻年五十以上無子﹐聽立庶以長。」卽是四十九以下無子﹐未合出之。

１９０。義絕離之諸犯義絕者離之﹐違者﹐徒一年。若夫妻不相安諧而和離者﹐不坐。

【疏】議曰﹕夫妻義合﹐義絕則離。違而不離﹐合得一年徒罪。離者﹐旣無「各」字﹐得罪止在一人﹐皆坐不肯離者﹔若兩不願離﹐卽以造意爲首﹐隨從者爲從。皆謂官司判爲義絕者﹐方得此坐﹐若未經官司處斷﹐不合此科。「若夫妻不相安諧」﹐謂彼此情不相得﹐兩願離者﹐不坐。卽妻妾擅去者﹐徒二年﹔因而攺嫁者﹐加二等。

【疏】議曰﹕婦人從夫﹐無自專之道﹐𨿽見兄弟﹐送迎尙不逾閾。若有心乖唱和﹐意在分離﹐背夫擅行﹐有懷他志﹐妻妾合徒二年。因擅去而卽攺嫁者﹐徒三年﹐故云「加二等」。室家之敬﹐亦爲難久﹐帷薄之內﹐能無忿爭﹐相嗔去﹐不同此罪。問曰﹕妻妾擅去徒二年﹐因而攺嫁者加二等。其有父母﹑期親等主婚﹐若爲科斷﹖答曰﹕下條﹕「嫁娶違律﹐祖父母﹑父母主婚者﹐獨坐主婚。若期親尊長主婚者﹐主婚爲首﹐男女爲從。」父母知女擅去﹐理須訓以義方。不送夫家﹐違法攺嫁﹐獨坐父母﹐合徒三年﹔其妻妾之身﹐惟得擅去之罪。期親主婚﹐自依首從之法。

１９１。奴娶良人爲妻諸與奴娶良人女爲妻者﹐徒一年半﹔女家﹐減一等。離之。其奴自娶者﹐亦如之。主知情者﹐杖一百﹔因而上籍爲婢者﹐流三千里。

【疏】議曰﹕人各有耦﹐色類須同。良賤旣殊﹐何宜配合。與奴娶良人女爲妻者﹐徒一年半﹔女家減一等﹐合徒一年。仍離之。謂主得徒坐﹐奴不合科。其奴自娶者﹐亦得徒一年半。主不知情者﹐無罪﹔主若知情﹐杖一百﹔因而上籍爲婢者﹐流三千里。若有爲奴娶客女爲妻者﹐律𨿽無文﹐卽須比例科斷﹐《名例律》﹕「稱部曲者﹐客女同。」《鬥訟律》﹕「部曲毆良人﹐加凡人一等﹐奴婢又加一等。其良人毆部曲﹐減凡人一等﹐奴婢又減一等。卽部曲﹑奴婢相毆傷殺者﹐各依部曲與良人相毆傷殺法。」注云「余條良人﹑部曲﹑奴婢私相犯﹐本條無正文者﹐並準此。」奴娶良人徒一年半﹐卽娶客女減一等﹐合徒一年。主知情者﹐杖九十﹔因而上籍爲婢者﹐徒三年。其所生男女﹐依《戶令》﹕「不知情者﹐從良﹔知情者﹐從賤。」卽妄以奴婢爲良人﹐而與良人爲夫妻者﹐徒二年。﹝奴婢自妄者﹐亦同。﹞各還正之。

【疏】議曰﹕以奴若婢﹐妄作良人﹐嫁娶爲良人夫婦者﹐所妄之罪﹐合徒二年。奴婢自妄嫁娶﹐亦徒二年。「各還正之」﹐稱「正之」者﹐𨿽會赦﹐仍攺正之。若娉財多﹐準罪重於徒二年者﹐依「詐欺」﹐計贓科斷。

１９２。雜戶官戶與良人爲婚諸雜戶不得與良人爲婚﹐違者﹐杖一百。官戶娶良人女者﹐亦如之。良人娶官戶女者﹐加二等。

【疏】議曰﹕雜戶配隸諸司﹐不與良人同類﹐止可當色相娶﹐不合與良人爲婚。違律爲婚﹐杖一百。「官戶娶良人女者﹐亦如之」﹐謂官戶亦隸諸司﹐不屬州縣﹐亦當色婚嫁﹐不得輒娶良人﹐違者亦杖一百。良人娶官戶女者﹐加二等﹐合徒一年半。官戶私嫁女與良人﹐律無正文﹐並須依首從例。卽奴婢私嫁女與良人爲妻妾者﹐準盜論﹔知情娶者﹐與同罪。各還正之。

【疏】議曰﹕奴婢旣同資財﹐卽合由主處分﹐輒將其女私嫁與人﹐須計婢贓﹐準盜論罪﹐五疋徒一年﹐五疋加一等。知情娶者﹐與奴婢罪同﹔不知情者﹐不坐。自「雜戶與良人爲婚」以下﹐得罪仍各離而攺正。其工﹑樂﹑雜戶﹑官戶﹐依令「當色爲婚」﹐若異色相娶者﹐律無罪名﹐並當「違令」。旣乖本色﹐亦合正之。太常音聲人﹐依令「婚同百姓」﹐其有雜作婚姻者﹐並準良人。其部曲﹑奴婢有犯﹐本條無正文者﹐依律「各準良人」。如與雜戶﹑官戶爲婚﹐並同良人共官戶等爲婚之法﹐仍各正之。

１９３。違律爲婚恐喝娶諸違律爲婚﹐𨿽有媒娉﹐而恐喝娶者﹐加本罪一等﹔彊娶者﹐又加一等。被彊者﹐止依未成法。

【疏】議曰﹕依律不許爲婚﹐其有故爲之者﹐是名「違律爲婚」。假如雜戶與良人爲婚﹐𨿽有媒娉而恐喝娶者﹐加本罪一等﹕本坐合杖一百﹐加一等﹐處徒一年。「彊娶者﹐又加一等」﹐謂以威若力而彊娶之﹐合徒一年半。「被彊者﹐止依未成法」﹐下條「未成者各減已成五等」﹐女家止笞五十之類。卽應爲婚﹐𨿽已納娉﹐期要未至而彊娶﹐及期要至而女家故違者﹐各杖一百。

【疏】議曰「卽應爲婚」﹐謂依律合爲婚者。𨿽已納娉財﹐元契吉日未至﹐而男家彊娶﹔及期要已至吉日﹐而女家故違不許者﹕各杖一百得罪﹐依律不合從離。

１９４。違律爲婚離正諸違律爲婚﹐當條稱「離之」﹑「正之」者﹐𨿽會赦﹐猶離之﹑正之。定而未成﹐亦是。娉財不追﹔女家妄冒者﹐追還。

【疏】議曰「違律爲婚」﹐謂依律不合作婚而故違者。「當條稱離之」﹐謂上條「男家妄冒﹐或女家妄冒﹐離之」。又﹐「正之」者﹐謂上條「奴婢私嫁女與良人﹐仍正之」。𨿽會大赦﹐稱「離之」者﹐猶離之﹐稱「正之」者﹐猶正之。「定而未成﹐亦是」﹐假令雜戶與良人爲婚已定﹐監臨之官娶所監臨女未成﹐會赦之後﹐亦合離﹑正﹐故云「定而未成﹐亦是」。男家送財已訖﹐𨿽合離﹑正﹐其財不追。若女家妄冒﹐應離﹑正者﹐追財物﹐還男家。凡稱「離之」﹑「正之」者﹐赦後皆合離﹑正。名例律云「會赦﹐應攺正﹐經責簿帳而不攺正﹐各論如本犯律。」應離之輩﹐卽是赦後須離﹐仍不離者﹐律無罪條﹐猶當「不應得爲從重」﹐合杖八十。若判離不離﹐自從姦法。

１９５。嫁娶違律諸嫁娶違律﹐祖父母﹑父母主婚者﹐獨坐主婚。﹝本條稱以姦論者﹐各從本法﹐至死者減一等。﹞

【疏】議曰「嫁娶違律」﹐謂於此篇內不許爲婚﹐祖父母﹑父母主婚者﹐爲奉尊者教命﹐故獨坐主婚﹐嫁娶者無罪。假令祖父母﹑父母主婚﹐爲子孫娶舅甥妻﹐合徒一年﹐惟祖父母﹑父母得罪﹐子孫不坐。

【疏】議曰「本條稱以姦論者」﹐謂上條﹑「緦麻以上以姦論」。假令父與其子娶子之從母﹐依《雜律》﹕「姦從母者﹐流二千里﹔彊者﹐絞。」卽父亦得流二千里﹐同雜犯。其子若自犯﹐有官者仍除名。此名「各從本法」。至死減一等者﹐若彊娶從母爲妻﹐或婚寡伯叔母非被出及攺嫁者﹐本條合死﹐今減一等﹐合流三千里。若期親尊長主婚者﹐主婚爲首﹐男女爲從。余親主婚者﹐事由主婚﹐主婚爲首﹐男女爲從﹔事由男女﹐男女爲首﹐主婚爲從。

【疏】議曰﹕期親尊長﹐次於父母﹐故主婚爲首﹐男女爲從。「余親主婚者」﹐余親﹐謂期親卑幼及大功以下主婚﹐卽各以所由爲首﹕事由主婚﹐主婚爲首﹐男女爲從﹔事由男女﹐男女爲首﹐主婚爲從。𨿽以首從科之﹐稱「以姦論」者﹐男女各從姦法﹐應除名者亦除名。其男女被逼﹐若男年十八以下及在室之女﹐亦主婚獨坐。

【疏】議曰「男女被逼」﹐謂主婚以威若力﹐男女理不自由﹐𨿽是長男及寡女﹐亦不合得罪。若男年十八以下及在室之女﹐亦主婚獨坐﹐男女勿論。未成者﹐各減已成五等。媒人﹐各減首罪二等。

【疏】議曰「未成者」﹐謂違律爲婚﹐當條合得罪﹐定而未成者﹐減已成五等。假有同姓爲婚﹐合徒二年﹐未成﹐卽杖八十﹐此是名減五等。其媒人猶徒一年﹐未成者杖六十﹐是名「各減首罪二等」。各準當條輕重﹐依律減之。略舉同姓爲例﹐餘皆仿此。凡違律爲婚﹐稱「彊」者﹐皆加本罪二等﹔稱「以姦論」有彊者﹐止加一等。媒人﹐各減姦罪一等。

●卷十五廏庫﹝２８條﹞

【疏】議曰﹕《廏庫律》者﹐漢制《九章》﹐創加《廏律》。魏以廏事散入諸篇。晉以牧事合之﹐名爲《廏牧律》。自宋及梁﹐復名《廏律》。後魏太和年名《牧產律》﹐至正始年復名《廏牧律》。歷北齊﹑後周﹐更無攺作。隋開皇以庫事附之﹐更名廏庫律。廏者﹐鳩聚也﹐馬牛之所聚﹔庫者﹐捨也﹐兵甲財帛之所藏﹐故齊魯謂庫爲捨。戶事旣終﹐廏庫爲次﹐故在《戶婚》之下。

１９６。牧畜產死失及課不充諸牧畜產﹐準所除外﹐死﹑失及課不充者一﹐牧長及牧子笞三十﹐三加一等﹔過杖一百﹐十加一等﹐罪止徒三年。羊減三等。﹝余條羊準此。﹞

【疏】議曰﹕《廏牧令》﹕「諸牧雜畜死耗者﹐每年率一百頭論﹐駝除七頭﹐騾除六頭﹐馬﹑牛﹑驢﹑羊除十﹐白羊除十五。從外蕃新來者﹐馬﹑牛﹑驢﹑羊皆聽除二十﹐第二年除十五﹔駝除十四﹐第二年除十﹔騾除十二﹐第二年除九﹔白羊除二十五﹐第二年除二十﹔第三年皆與舊同。」準率百頭以下除數﹐此是年別所除之數﹐不合更有死﹑失。「及課不充者」﹐應課者﹐準令﹕「牝馬一百疋﹐牝牛﹑驢各一百頭﹐每年課駒﹑犢各六十﹐騾駒減半。馬從外蕃新來者﹐課駒四十﹐第二年五十﹐第三年同舊課。牝駝一百頭﹐三年內課駒七十﹔白羊一百口﹐每年課羔七十口﹔羊一百口﹐課羔八十口。」準此欠數者﹐爲課不充。除外死﹑失及課不充者一﹐牧長及牧子笞三十﹐三加一等﹐卽是欠二十二﹐合杖一百﹔過杖一百﹐十加一等﹐計欠七十二﹐罪止徒三年。「羊減三等」﹐欠三以下未有罪名﹐欠四笞十﹐三口加一等﹐罪止徒一年半。注云「余條羊準此」﹐余條謂「養飼不如法」之類﹐但餘條論畜罪名無羊者﹐並減馬三等﹐故云「準此」。新任不滿一年﹐而有死﹑失者﹐總計一年之內月別應除多少﹐準折爲罪﹔若課不充﹐遊牝之時當其檢校者﹐準數爲罪﹐不當者不坐。﹝遊牝之後﹐而致損落者﹐坐後人。﹞

【疏】議曰「新任不滿一年」﹐謂任牧尉﹑牧長﹑牧子未滿期年﹐而有死﹑失。「總計一年之內月別應除多少﹐準折爲罪」﹐謂若騾新從外蕃來﹐當年聽除十二﹐卽是月別得除一頭。新任三月﹐除三頭﹔五月﹐除五頭。余畜﹐一年準當色﹐應除數準新任﹐月別折除分數亦準此。若除外死﹑失﹐皆準上文得罪。「若課不充﹐遊牝之時當其檢校者﹐準數爲罪」﹐準令﹕「牧馬﹑駝﹑牛﹑驢﹑羊﹐牝牡常同羣。其牝馬﹑驢每年三月遊牝﹐應收飼者﹐至冬收飼。」不當遊牝之時﹐課𨿽不充﹐依律不坐。注云「遊牝之後而致損落者﹐坐後人」﹐謂𨿽不當遊牝之時檢校﹐於後損落﹐仍得其罪。系飼死者﹐各加一等﹔失者﹐又加二等。牧尉及監各隨所管牧多少﹐通計爲罪﹐仍以長官爲首﹐佐職爲從。余官有管牧者﹐亦準此。

【疏】議曰﹕系飼死者加一等罪﹐謂應牧系養之者﹐收飼理不合死﹐故加罪一等。雜畜一死笞四十﹐罪止流二千里。「失者﹐又加二等」﹐以其系飼不合失落﹐故加二等。稱「又」者﹐明累加﹐卽失一杖六十﹐罪止流三千里。系飼羊﹐亦各減三等。牧尉及監各隨所管牧尉﹑長﹐通計爲罪。依令﹕「牧馬﹑牛﹐皆百二十爲羣﹔駝﹑騾﹑驢﹐各以七十頭爲羣﹔羊﹐六百二十口爲羣。羣別置牧長一人。率十五長﹐置尉一人。」其監﹐卽不限尉多少。通計之義﹐已從戶婚解訖。仍以長官爲首﹐佐職爲從者﹐爲羣牧事重﹐委在長官。死﹑失及課不充﹐以監爲首﹐副監及丞﹑簿爲從。條言「佐職爲從」﹐明主典無罪。注云「余官有管牧者﹐亦準此」﹐其牧有置監管者﹐亦有隸州﹑縣官管者﹐故云「余官有管牧者﹐亦準此」。

１９７。驗畜產不實諸驗畜產不以實者﹐一笞四十﹐三加一等﹐罪止杖一百。若以故價有增減﹐贓重者﹐計所增減坐贓論﹔入己者﹐以盜論。

【疏】議曰﹕依《廏牧令》﹕「府內官馬及傳送馬驢﹐每年皆刺史﹑折衝﹑果毅等檢揀。其有老病不堪乘用者﹐府內官馬更對州官揀定﹐京兆府管內送尙書省揀﹐隨便貨賣。」檢揀者﹐並須以實﹐不以實者﹐一笞四十﹐三加一等﹐罪止杖一百。若以檢揀不實之故﹐令價有增減者﹐計增減之贓重﹐「坐贓論」﹐謂驗一不實﹐增三疋一尺及減三疋一尺﹐各笞五十﹔每一疋加一等﹐十疋徒一年﹐十疋加一等。若因此增減之贓﹐將入己者﹐計贓以盜論﹐仍徵倍贓﹔監主加二等﹐一疋以上除名。其中有增減不平之贓﹐有入己﹑不入己者﹐若一處犯﹐便是「一事分爲二罪﹐罪法不等﹐卽以重法並滿輕法」﹐須將以盜之贓累於坐贓之上科之﹐其應除﹑免﹑倍贓﹐各盡本法。若驗羊不實﹐減三等﹔其增減贓﹑坐贓及以盜論者﹐並各依本條﹐不在「羊減三等」之例。

１９８。養療羸病畜產不如法諸受官羸病畜產﹐養療不如法﹐笞三十﹔以故致死者﹐一笞四十﹐三加一等﹐罪止杖一百。

【疏】議曰﹕依《廏牧令》﹕「官畜在道﹐有羸病不堪前進者﹐畱付隨近州縣養飼療救﹐粟艸及藥官給。」而所在官司受之﹐須養療依法﹐有不如法者﹐笞三十。「以故致死者」﹐謂養療不如法而致死者﹐一笞四十﹐三加一等﹐罪止杖一百。

１９９。乘官畜車私馱載諸應乘官馬﹑牛﹑駝﹑騾﹑驢﹐私馱物不得過十斤﹐違者﹐一斤笞十﹐十斤加一等﹐罪止杖八十﹔

【疏】議曰﹕應乘官馬﹑牛﹑駝﹑騾﹑驢者﹐謂因公得乘傳遞﹐或是軍行。但因公事而得乘官畜者﹐私馱物不得過十斤。十斤之外更著者﹐一斤笞十﹐十斤加一等﹐罪止杖八十。其乘車者﹐不得過三十斤﹐違者﹐五斤笞十﹐二十斤加一等﹐罪止徒一年。卽從軍徵討者﹐各加二等。

【疏】議曰﹕應乘官車﹐或載官私之物﹐載限之外﹐私物不得過三十斤。違者﹐五斤笞十﹐二十斤加一等﹐罪止徒一年。「從軍徵討者﹐各加二等」﹐馬﹑牛以下﹐車以上﹐各加常犯二等﹕馬﹑牛﹑駝﹑騾﹑驢﹐七十一斤罪止杖一百﹔車﹐二百五斤罪止徒二年。若數人共馱載者﹐各從其限爲坐。監當主司知而聽者﹐並計所知﹐同私馱載法。

【疏】議曰「若數人共馱載者」﹐謂乘官畜及車。應得私載物限外﹐謂畜過十斤﹐車過三十斤。假有十人﹐同乘官畜﹐馱私物各十斤﹐其中五人數外各過一斤﹐依律各笞十﹔三人各過十一斤﹐各笞二十﹔二人各過八兩﹐律云「過一斤笞十」﹐今數不滿一斤﹐依律各無罪。又有十人同車﹐載私物各三十斤﹐其中五人數外各過五斤﹐依律各笞十﹔三人各過二十五斤﹐各笞二十﹔二人各過二斤八兩﹐依律數不滿﹐各無罪。其監當主司知情者﹐並計前畜﹐總過三十九斤﹐同「私馱」法科﹐合笞四十﹔車總過一百五斤﹐同「私載」法﹐合杖六十之類。若從軍徵討﹐亦依前各加二等。其有他人寄物﹐各計一斤以上爲罪﹐皆同「私馱﹑載」法。主當車馬及寄物之人﹐得罪各等﹐亦無首從。監當官司知情﹐準上解。若隨身衣仗應將行者﹐各在私物斤數之外﹐不在計限。

２００。養飼大祀犧牲不如法諸供大祀犧牲﹐養飼不如法﹐致有瘦損者﹐一杖六十﹐一加一等﹐罪止杖一百﹔以故致死者﹐加一等。

【疏】議曰﹕供大祀﹐犧牲用犢﹔人帝配之﹐卽加羊豕。其養牲﹐「大祀在滌九旬﹐中祀三旬﹐小祀一旬﹐養飼令肥﹐不得捶撲」﹐違者﹐是「不如法」。致有瘦損者﹐一杖六十﹐一加一等﹐五不如法﹐罪止杖一百。以故致死者﹐加罪一等﹕一死杖七十﹐五死徒一年。其羊豕𨿽供人帝﹐爲配大祀﹐故得罪與牛皆同。《職制律》﹕「中﹑小祀遞減二等﹐余條中﹑小祀準此。」卽中祀養牲不如法﹐各減大祀二等﹔小祀不如法﹐又減中祀二等。

２０１。乘駕官畜脊破領穿諸乘駕官畜產﹐而脊破領穿﹐瘡三寸﹐笞二十﹔五寸以上﹐笞五十。﹝謂圍繞爲寸者。﹞

【疏】議曰「乘駕官畜產」﹐謂牛﹑馬﹑駝﹑騾﹑驢。乘騎者脊破﹐駕用者領穿﹐瘡三寸﹐笞二十﹔五寸以上﹐笞五十。稱「以上」者﹐瘡𨿽更大﹐罪亦不加。若是別傷﹐非乘駕所損﹐自從「傷官畜產」之罪﹐不當此坐。注云「謂圍繞爲寸者」﹐便是瘡圍三寸﹐徑一寸﹔圍五寸一分﹐徑一寸七分。𨿽或方圓﹐準此爲法﹐但廉隅不定﹐皆以圍繞爲寸。若放飼瘦者﹐計十分爲坐﹐一分笞二十﹐一分加一等﹔卽不滿十者﹐一笞三十﹐一加一等。各罪止杖一百。

【疏】議曰﹕若將官畜放飼﹐謂牧監之官及牧子以上令瘦者﹐計十分爲坐。假令一羣百疋馬﹐十疋瘦爲一分﹐合笞二十﹔一分加一等﹐九分並瘦﹐或百疋皆瘦﹐合杖一百。「卽不滿十者﹐一笞三十﹐一加一等」﹐謂止放八疋﹐一瘦笞三十﹔八疋並瘦﹐更加七等﹐合杖一百。故云「各罪止杖一百」。監及牧尉﹐皆以所管通計爲罪。余雜畜準數得罪皆準此﹐羊準例減三等。

２０２。官馬不調習諸官馬乘用不調習者﹐一疋笞二十﹐五疋加一等﹐罪止杖一百。

【疏】議曰﹕依《太僕式》﹕「在牧馬﹐二歲卽令調習。每一尉配調習馬人十人﹐分爲五番上下﹐每年三月一日上﹐四月三十日下。」又令云「殿中省尙乘﹐每配習馭調馬﹐東宮配翼馭調馬﹐其檢行牧馬之官﹐聽乘官馬﹐卽令調習。」故「官馬乘用不調習者﹐一疋笞二十﹐五疋加一等」﹐卽是四十一疋﹐罪止杖一百。上臺﹑東宮供禦馬不調習﹐得罪重於此條﹐卽從《職制律》「車馬不調習」本條科罪。

２０３。故殺官私馬牛諸故殺官私馬牛者﹐徒一年半。贓重及殺余畜產﹐若傷者﹐計減價﹐準盜論﹐各償所減價﹔價不減者﹐笞三十。﹝見血跌卽爲傷。若傷重五日內致死者﹐從殺罪。﹞

【疏】議曰﹕官私馬牛﹐爲用處重﹕牛爲耕稼之本﹐馬卽致遠供軍﹐故殺者徒一年半。「贓重」﹐謂計贓得罪﹐重於一年半徒。假有殺馬﹐直十五疋絹﹐準盜合徒二年﹐此名「贓重」。「及殺余畜產」﹐除馬牛之外﹐並爲余畜。「若傷」﹐謂𨿽不死﹐而有損傷。自馬牛及余畜﹐各計所減價﹐準盜論。「減價」﹐謂畜產直絹十疋﹐殺訖﹐惟直絹兩疋﹐卽減八疋價﹔或傷止直九疋﹐是減一疋價。殺減八疋償八疋﹐傷減一疋償一疋之類﹐其罪各準盜八疋及一疋而斷。「價不減者」﹐謂元直絹十疋﹐𨿽有殺傷﹐評價不減﹐仍直十疋﹐止得笞三十罪﹐無所陪償。注云「見血跌卽爲傷」﹐見血﹐不限傷處多少﹐但見血卽坐﹔跌﹐謂𨿽不見血﹐骨節差跌亦卽爲傷。「若傷重」﹐謂所傷處重﹐五日內致死者﹐亦從殺罪及償減價。其誤殺傷者﹐不坐﹐但償其減價。主自殺馬牛者﹐徒一年。

【疏】議曰「誤殺傷者」﹐謂目所不見﹐心所不意﹐或非系放畜產之所而誤傷殺﹐或欲殺猛獸而殺傷畜產者﹐不坐﹐但償其減價。「減價」同上解。主自殺馬牛﹐徒一年﹔誤殺者﹐不坐。

２０４。官私畜毀食官私物諸官私畜產﹐毀食官私之物﹐登時殺傷者﹐各減故殺傷三等﹐償所減價﹔畜主備所毀。臨時專制亦爲主。余條準此。

【疏】議曰﹕畜產不限官私。或毀食官私之物者﹐毀謂有所唐突﹐或蹋之類。因其毀食﹐物主登時卽殺傷者﹐各減前條「故殺傷」罪三等﹐若殺馬牛﹐杖九十﹔其傷馬牛及殺傷余畜產﹐各計所減價﹐計贓準盜論減三等。如所殺馬牛準所減價﹐當絹十五疋者﹐徒二年上減三等﹐合杖一百﹐如此計贓得罪重﹐卽從重論。仍各償所減價﹐畜主備所毀。假有一牛﹐直上絹五疋﹐毀食人物﹐平直上絹兩疋﹐其物主登時傷殺此牛﹐出賣直絹三疋﹐計減二疋﹐牛主償所損食絹二疋﹐物主酬所減牛價絹亦二疋之類。注云「臨時專制亦爲主」﹐假如甲有馬牛﹐借乙乘用﹐有所毀食﹐卽乙合當罪﹐仍令備償。「余條準此」﹐謂下條「犬殺傷他人畜產」及「畜產人而應標幟羈絆」之類﹐𨿽非正主﹐皆罪在專制之人。其畜產欲人而殺傷者﹐不坐﹑不償。﹝亦謂登時殺傷者。卽絕時﹐皆爲故殺傷。﹞

【疏】議曰﹕其畜產有人者﹐若其欲來人﹐當卽殺傷﹐不坐﹑不償。故注云「亦謂登時殺傷者」。其事絕之後﹐然始殺傷者﹐皆依故殺傷之法﹐仍償減價。畜主亦依法得罪。

２０５。殺親屬馬牛諸殺緦麻以上親馬牛者﹐與主自殺同﹔殺余畜者﹐坐贓論﹐罪止杖一百。各償其減價。

【疏】議曰「緦麻以上」﹐謂內外有服者。相殺馬牛﹐得罪「與主自殺同」﹐合徒一年。殺余畜者﹐準減價坐贓論﹐罪止杖一百。準此律文﹐緦麻以上傷畜產者﹐不合得罪﹔若因傷重﹐五日內致死﹐依上條亦同殺法﹐並償所減價。問曰﹕誤殺及故傷緦麻以上親畜產﹐律無罪名﹐未知合償減價以否﹖答曰﹕律云「殺緦麻以上親馬牛者﹐與主自殺同。」主傷馬牛及以誤殺﹐律條無罪﹔諸親與主同﹐明各不坐。不坐﹐卽無備償﹐準例可知﹐況律條無文﹐卽非償限。牛馬猶故不償﹐余畜不償可知。

２０６。犬殺傷畜產諸犬自殺傷他人畜產者﹐犬主償其減價﹔余畜自相殺傷者﹐償減價之半。卽故放令殺傷他人畜產者﹐各以故殺傷論。

【疏】議曰﹕犬性噬﹐或自殺傷他人畜產。「犬主償其減價」﹐以犬能噬﹐主須制之﹐爲主不制﹐故令償減價。「余畜」﹐除犬之外﹐皆是。「自相殺傷者」﹐謂牛相殺﹐馬相蹋死之類。假有甲家牛﹐殺乙家馬﹐馬本直絹十疋﹐爲殺﹐估皮肉直絹兩疋﹐卽是減八疋絹﹐甲償乙絹四疋﹐是名「償減價之半」。「卽故放令殺傷他人畜產者」﹐或犬性好噬豬羊﹐其牛馬能相蹋﹐而故放者﹐責其故放﹐各與故殺傷罪同﹐謂同上條「故殺官私馬牛者﹐徒一年半。計贓應重﹐若傷及殺余畜產者﹐計減價﹐準盜論﹐各償所減價﹔價不減者﹐笞三十」。兩主放畜產﹐而斗有殺傷者﹐從「不應爲重」﹐杖八十﹐各償所減價。

２０７。畜產蹋人諸畜產及噬犬有蹋人﹐而標幟羈絆不如法﹐若狂犬不殺者﹐笞四十﹔以故殺傷人者﹐以過失論。若故放令殺傷人者﹐減鬥殺傷一等。

【疏】議曰﹕依《雜令》﹕「畜產人者﹐截兩角﹔蹋人者﹐絆足﹔人者﹐截兩耳。」此爲標幟羈絆之法。若不如法﹐並狂犬本主不殺之者﹐各笞四十。以不施標幟羈絆及狂犬不殺之故﹐致殺傷人者﹐以過失論。過失者﹐各依其罪從贖法。律無異文﹐總依凡法﹐不限尊貴﹐其贖一也。若本應輕者﹐聽從本。其「故放令殺傷人者」﹐謂知犬及雜畜性能蹋及噬﹐而故放者﹐減鬥殺傷一等。其犯貴賤﹑尊卑﹑長幼﹑親屬等﹐各依本犯應加減爲罪。其畜產殺傷人﹐仍作他物傷人﹐保辜二十日﹐辜內死者﹐減鬥殺一等﹔辜外及他故死者﹐自依以他物傷人法。假令故放雜畜產﹐蹋及殺子孫﹐於徒一年半上減一等﹐合徒一年﹔余親卑幼﹐各依本服﹑於鬥殺傷上減一等。卽被雇療畜產﹝被倩者﹐同過失法。﹞及無故觸之﹐而被殺傷者﹐畜主不坐。

【疏】議曰﹕有人被雇療畜產及無故觸人畜產﹐而被殺傷者﹐畜主不坐。被雇本是規財﹐無故謂故自犯觸﹐如此被殺傷者﹐畜主不坐。若被倩療畜產被殺傷﹐依贖法。

２０８。監主私借官奴畜產諸監臨主守﹐以官奴婢及畜產私自借﹐若借人及借之者﹐笞五十﹔計庸重者﹐以受所監臨財物論。驛驢﹐加一等。

【疏】議曰﹕監臨主守之官﹐以所監主官奴婢及畜產﹐「私自借」﹐謂身自借用﹐若轉借他人及借之者﹐或一人﹑一畜﹐但借卽笞五十。或借數少而日多﹐或借數多而日少﹐計庸重於借罪者﹐以受所監臨財物論﹐累贓爲坐。「驛驢﹐加一等」﹐謂借卽得杖六十﹔計庸重﹐以受所監臨財物論加一等。其車船﹑碾﹑邸店之類﹐有私自借﹐若借人及借之者﹐亦計庸賃﹐各與借奴婢﹑畜產同。律𨿽無文﹐所犯相類。《職制律》﹕「監臨之官借所監臨及牛馬駝騾驢﹑車船﹑邸店﹑碾﹐各計庸賃﹐以受所監臨財物論。」計借車船﹑碾之類﹐理與借畜產不殊﹐故附此條﹐準例爲坐。卽借驛馬及借之者﹐杖一百﹐五日徒一年﹔計庸重者﹐從上法。卽驛長私借人馬驢者﹐各減一等﹐罪止杖一百。

【疏】議曰﹕卽私借驛馬及官司借之者﹐各杖一百﹐五日徒一年。「計庸重者﹐從上法」﹐謂計驛馬之庸﹐當上絹八疋﹐合加一等﹐徒一年半。「卽驛長私借人馬驢者﹐減一等」﹐準令﹕「驛馬驢一給以後﹐死卽驛長陪塡。」是故﹐驛長借人驢馬﹐得罪稍輕。「各減一等」﹐謂上文「借驛馬驢﹐加受所監臨財物一等」﹐今驛長借人驢馬各減一等﹐與「受所監臨財物」罪同﹐罪止杖一百。

２０９。放畜損食官私物諸放官私畜產﹐損食官私物者﹐笞三十﹔贓重者﹐坐贓論。失者﹐減二等。各償所損。若官畜損食官物者﹐坐而不償。

【疏】議曰﹕謂放官私畜產﹐捐食官私之物﹐損食𨿽少﹐卽笞三十。若準贓得二疋一尺﹐合笞四十﹐是名「計贓重者﹐坐贓論」。「失者﹐減二等」﹐謂非故放﹐因亡逸而損食者﹐減罪二等。「各償所損」﹐旣云「損食官私之物」﹐或損或食﹐各令畜主備償。若官畜損食官物﹐坐而不償。公廨畜產損食當司公廨﹐旣不同私物﹐亦坐而不償﹔若損食餘司公廨﹐並得罪仍備﹐一準上文。

２１０。庫藏失盜諸有人從庫藏出﹐防衛主司應搜檢而不搜檢﹐笞二十﹔以故致盜不覺者﹐減盜者罪二等。若夜持時不覺盜﹐減三等。

【疏】議曰﹕從庫藏出﹐依式「五品以上﹐皆不合搜檢」。其應搜檢而不搜檢者﹐防衛主司笞二十。以不搜檢故﹐而致盜物將出﹐計所盜之贓﹐主司減盜者罪二等。「若夜持時」﹐謂庫藏之所持更之人﹐不覺人盜物者﹐減盜者罪三等。持時﹐謂當時專持更者。假有不覺盜五疋絹﹐減三等﹐得杖八十之類。主守不覺盜者﹐五疋笞二十﹐十疋加一等﹔過杖一百﹐二十疋加一等﹐罪止徒二年。若守掌不如法﹐以故致盜者﹐各加一等。故縱者﹐各與同罪﹔

【疏】議曰「主守」﹐不限有品﹑無品﹐謂親主當庫藏者。不覺有人盜物﹐準絹「五疋笞二十」﹐不滿五疋﹐未合得罪。「十疋加一等」﹐八十五疋杖一百。「過杖一百﹐二十疋加一等」﹐一百四十五疋﹐罪止徒二年。「若守掌不如法」﹐謂防守﹑持更﹑鎖閉﹑封印乖違不如法﹐而致盜者﹐「各加一等」﹐謂防衛不如法﹐有人從庫藏出又不搜檢致盜﹐不覺上加一等﹐謂止減盜者一等﹔夜持時不如法﹐不覺盜﹐亦加一等﹐止減盜者二等﹔主守之司不如法﹐不覺盜﹐亦加一等﹐五疋笞三十﹐罪止徒二年半。此是「各加一等」。「故縱者﹐各與同罪」﹐謂防衛主司﹐並夜持時之人及主守之司﹐故縱盜者﹐並各與盜者同罪。稱「同罪」者﹐不在除﹑免﹑倍贓﹑監主加罪之例。卽故縱贓滿五十疋加役流﹐一百疋絞。若被彊盜者﹐各勿論。

【疏】議曰﹕國家庫藏﹐本委主司﹐若主司知情容盜﹐得罪重於盜者。《名例律》「與同罪者﹐不在加役流之例」﹐故於庫藏條中特生此例﹕故縱贓四十九疋以下﹐與盜者罪同﹐不合除﹑免﹔滿五十疋﹐加役流﹐除名﹑配流如法﹔一百疋﹐絞。此謂故縱一人之罪。若故縱頻盜及眾人盜者﹐各依累倍之法。「若被彊盜者﹐各勿論」﹐謂被威力盜之﹐非能拒得者﹐勿論。

２１１。假借官物不還諸假請官物﹐事訖過十日不還者笞三十﹐十日加一等﹐罪止杖一百﹔私服用者﹐加一等。

【疏】議曰「假請官物」﹐謂有吉凶﹐應給威儀﹑鹵簿﹐或借帳幕﹑行み褥之類。事訖﹐十日內皆合還官﹐若過十日不還者﹐笞三十。「十日加一等」﹐停畱總過八十日﹐罪止杖一百。因而私服用者﹐謂吉凶事過以後﹐別私服用者﹐每加一等﹐過八十日徒一年。若亡失所假者﹐自言所司﹐備償如法﹔不自言者﹐以亡失論。

【疏】議曰﹕假請官物有亡失者﹐若於請物所司自言失者﹐免罪﹐備償如法﹔不自言失﹐被人舉者﹐以亡失論。依雜律﹕「亡失官物者﹐準盜論減三等。」又條﹕「亡失官私器物﹐各備償。」故得亡失之罪﹐又備償之。

２１２。監主貸官物諸監臨主守﹐以官物私自貸﹐若貸人及貸之者﹐無文記﹐以盜論﹔有文記﹐準盜論﹔文記﹐謂取抄署之類。立判案﹐減二等。

【疏】議曰「監臨主守」﹐謂所在之處﹐官物有官司執當者。以此官物私自貸﹐若將貸人及貸之者﹐此三事﹐無文記﹐以盜論﹔有文記﹐準盜論。「文記﹐謂取抄署之類」﹐謂𨿽無文案﹐或有名簿﹐或取抄及署領之類﹐皆同。無文記以盜論者﹐與眞盜同﹐若監臨主守自貸﹐亦加凡盜二等。有文記者準盜論﹐並五疋徒一年﹐五疋加一等。「立判案﹐減二等」﹐謂五疋杖九十之類。卽充公廨及用公廨物﹐若出付市易而私用者﹐各減一等坐之。﹝𨿽貸亦同。余條公廨準此。卽主守私貸﹐無文記者﹐依盜法。﹞

【疏】議曰「卽充公廨」﹐謂以官物回充公廨﹐及私用公廨之物﹐無文記﹑有文記﹑立判案﹐若官物從庫藏積聚之中﹐出付人將市易﹐其市易人私用者﹐各準前官物應坐之罪﹐皆減一等坐之。稱「私用」者﹐𨿽貸亦同。「余條公廨準此」﹐謂一部律內﹐但稱公廨私用及貸﹐皆準此減盜罪坐之。「卽主守私貸﹐無文記者﹐依盜法」﹐卽與眞盜同﹐加常盜二等﹐徵倍贓﹐有官者除名。故云「依盜法」。所貸之人不能備償者﹐徵判署之官。﹝下條私借亦準此。﹞

【疏】議曰﹕監臨主守以官物貸人﹐「所貸之人不能備償」﹐謂無物可徵者﹐徵判署之官。判案者爲判官﹐署案者爲主典及監事之類。注云「下條私借亦準此」﹐謂下條「監臨主守之官以官物借人」﹐若所借人不能備償﹐亦徵判署之官﹐故云「準此」。

２１３。監主借官物諸監臨主守之官﹐以官物私自借﹐若借人及借之者﹐笞五十﹔過十日﹐坐贓論減二等。

【疏】議曰﹕監臨主守之官﹐以所監臨主守之物﹐謂衣服﹑氈褥﹑帷帳﹑器玩之類﹐但是官物﹐私自借﹐若將借人及借之者﹐各笞五十。過十日﹐計所借之物﹐準坐贓論減二等﹐罪止徒二年。

２１４。損敗倉庫積聚物諸倉庫及積聚財物﹐安置不如法﹐若暴敍不以時﹐致有損敗者﹐計所損敗坐贓論。州﹑縣以長官爲首﹐監﹑署等亦準此。

【疏】議曰﹕倉﹐謂貯粟﹑麥之屬。庫﹐謂貯器仗﹑綿絹之類。積聚﹐謂貯柴艸﹑雜物之所。皆須髙燥之處安置﹔其應暴敍之物﹐又須暴敍以時。若安置不如法﹐暴敍不以時﹐而致損敗者﹐計所損敗多少﹐坐贓論。州﹑縣以長官爲首﹐以下節級爲從。監﹑署等﹐有所損壞﹐亦長官爲首﹐以次爲從﹐故云「亦準此」。

２１５。財物應入官私諸財物應入官私而不入﹐不應入官私而入者﹐坐贓論。

【疏】議曰﹕凡是公私論競﹐割斷財物﹐應入官乃入私﹐應入私乃入官﹐應入甲而入乙﹐應入私而入公廨﹐各計所不應入而入﹐坐贓論。

２１６。放散官物諸放散官物者﹐坐贓論。﹝謂出用官物﹐有所市作及供祠祀﹑宴會﹐剩多之類。物在﹐還官﹔已散用者﹐勿徵。謂營造剩多﹐爲物在。祀畢食訖﹐爲散用。﹞

【疏】議曰「放散官物」﹐謂出用官物﹐有所市作﹐並謂官物還充官用者。假有營造屋宅及供祠祀﹑宴會﹐料度剩多﹐各計所剩﹐坐贓論。若物在未用﹐各準所剩還官。若祠祀禮畢﹐宴會食盡及營造事訖﹐皆勿徵。

２１７。輸官物詐匿巧僞諸應輸課稅及入官之物﹐而回避詐匿不輸﹐或巧僞濕惡者﹐計所闕﹐準盜論。主司知情﹐與同罪﹔不知情﹐減四等。

【疏】議曰「應輸課稅」﹐謂租﹑調﹑地稅之類﹐及應入官之物﹐而回避詐匿﹐假作逗畱﹐遂致廢闕及巧僞濕惡﹐欺妄官司﹐皆總計所闕入官物數﹐準盜科罪﹐依法陪塡。主司知其回避詐匿﹑巧僞濕惡之情而許行者﹐各與同罪。不知情者﹐減罪四等。縣官應連坐者﹐亦節級科之。州官不覺﹐各遞減縣官罪一等。州縣綱﹑典不覺﹐各同本司下從科罪。若州縣發遣依法﹐而綱﹑典在路﹐或至輸納之所事有欺妄者﹐州縣無罪。

２１８。僦運租稅課物諸監臨主守之官﹐皆不得於所部僦運租稅﹑課物﹐違者﹐計所利坐贓論。其在官非監臨﹐減一等。主司知情﹐各減一等。

【疏】議曰﹕凡是課稅之物﹐監臨主守皆不得於所部內僦勾客運。其有違者﹐計所利﹐坐贓論。除人畜糧外﹐並爲利物。「在官非監臨﹐減一等」﹐謂從坐贓減一等。「主司知情者﹐各減一等」﹐謂知監臨僦運﹐坐贓上減一等﹔若非監臨僦運﹐坐贓上減二等。所利之錢﹐一非彼此俱罪﹐二非乞索之贓﹐旣用功程而得﹐不合沒官﹑還主。

２１９。給受畱難諸有所輸及出給﹐而受給之官無故畱難﹐不受不給者﹐一日笞五十﹐三日加一等﹐罪止徒一年。門司畱難者﹐亦準此。若請輸後至﹐主司不依次第﹐先給先受者﹐笞四十。

【疏】議曰﹕有應輸官之物及官物應出給與人﹐而受物出給之官無故畱難﹐不受不給者﹐一日笞五十﹐三日加一等﹐罪止徒一年。而受給門司畱難者﹐亦準受給官司之法﹐故云「亦準此」。若請輸後至﹐官司不依次第先受給及請輸前至﹐後給受者﹐笞四十。

２２０。官物有印封擅開諸官物有印封﹐不請所由官司﹐而主典擅開者﹐杖六十。

【疏】議曰﹕但是官物﹐有封閉印記﹐欲開者皆請所由官司。其主典不請官司而擅開者﹐杖六十。

２２１。糴輸課物諸應輸課物﹐而輒賫財貨﹐詣所輸處市糴充者﹐杖一百。將領主司知情﹐與同罪。

【疏】議曰﹕應輸送課物者﹐皆須從出課物之所﹐運送輸納之處。若輒賫財貨﹐詣所輸處市糴充者﹐杖一百。將領主司若知賫物於送納之所市糴情﹐與輸人同罪。縱一人糴輸﹐亦得此罪。

２２２。出納官物有違諸出納官物﹐給受有違者﹐計所欠剩﹐坐贓論。違﹐謂重受輕出﹐及當出陳而出新﹐應受上物而受下物之類。

【疏】議曰﹕監主官物﹐或受或給﹐而有違法者﹐謂稱量之物﹐出納須平﹐若重受輕出﹐卽有餘剩﹔及當出陳而出新﹐應受上物而受下物﹐此卽爲欠。須計欠﹑剩之價﹐準坐贓科罪。其有輕受重出及應出新而出陳﹐應受上物而受中物﹐得罪與上文並同﹐故云「之類」。其物未應出給而出給者﹐罪亦如之。官物還充官用而違者﹐笞四十。其主司知有欠剩不言者﹐坐贓論減二等。

【疏】議曰﹕其物未應出給者﹐依令﹕「應給祿者﹐春秋二時分給。」未至給時而給者﹐亦依前坐贓科罪。若給官物還充官用﹐有違者﹐笞四十。其主司知有欠剩﹐而不舉言者﹐計所欠剩﹐坐贓論減二等。

２２３。官物之例諸官物當應入私﹐已出庫藏﹐而未付給﹔若私物當供官用﹐已送在官及應供官人之物﹔𨿽不供官用﹐而守掌在官者﹕皆爲官物之例。

【疏】議曰﹕謂官物應將給賜﹐及借貸官人及百姓﹐已出庫藏﹐仍貯在官﹐而未付給之間﹔若私物借充官用及應徵課稅之類﹐已送在官貯掌﹔或公廨物及官人月俸﹐應供官人之物﹔𨿽不供官用﹐而守掌在官﹔並檢驗贓賄﹐或兩競財物﹕如此之類﹐但守掌在官者﹐皆爲官物之例。

●卷十六擅興﹝２４條﹞

【疏】議曰﹕《擅興律》者﹐漢相蕭何創爲《興律》。魏以擅事附之﹐名爲《擅興律》。晉復去擅爲《興》。又至髙齊﹐攺爲《興擅律》。隋開皇攺爲擅興律。𨿽題目增損﹐隨時沿革﹐原其旨趣﹐意義不殊。大事在於軍戎﹐設法須爲重防。廏庫足訖﹐須備不虞﹐故此論兵次於廏庫之下。

２２４。擅發兵諸擅發兵﹐十人以上徒一年﹐百人徒一年半﹐百人加一等﹐千人絞﹔﹝謂無警急﹐又不先言上而輒發兵者。𨿽卽言上﹐而不待報﹐猶爲擅發。文書施行卽坐。﹞

【疏】議曰﹕依令﹕「差兵十人以上﹐並須銅魚﹑敕書勘同﹐始合差發。若急須兵處﹐準程不得奏聞者﹐聽便差發﹐卽須言上。」若無警急﹐又不先言上﹐輒擅發十人以上﹑九十九人以下﹐徒一年﹔滿百人﹐徒一年半﹔百人﹐加一等﹔七百人以上﹐流三千里﹔千人﹐絞。故注云「謂無警急﹐又不先言上而輒發兵者」。「𨿽卽言上﹐而不待報」﹐謂準程應得言上者﹐並須待報﹐若不待報﹐猶爲擅發。但「文書施行卽坐」﹐不必要在得兵。其擅發九人以下﹐律﹑令無文﹐當「不應爲從重」。給與者﹐隨所給人數﹐減擅發一等。﹝亦謂不先言上﹑不待報者。告令發遣﹐卽坐。﹞

【疏】議曰﹕𨿽有發兵文書﹐執兵者不合卽與﹐亦須先言上待報﹐然後給與。違者﹐隨所給人數﹐減擅發罪一等。故注云「亦謂不先言上﹑不待報者」。告令發遣卽坐﹐不必要待兵行。其寇賊卒來﹐欲有攻襲﹐卽城屯反叛﹐若賊有內應﹐急須兵者﹐得便調發。𨿽非所屬﹐比部官司亦得調發給與﹐並卽言上。﹝各謂急須兵﹐不容得先言上者。﹞

【疏】議曰﹕其有寇賊卒來入境﹐欲有攻擊掩襲﹔及國內城鎭及屯聚兵馬之處﹐或反叛﹔或外賊自相翻動﹐內應國家﹕如此等事﹐急須兵者﹐「得便調發」﹐謂得隨便﹐未言上待報卽許調發。「𨿽非所屬」﹐謂所在人兵不相管隸﹐急須兵處﹐𨿽比部官司亦得調發﹐掌兵軍司亦得隨便給與﹐各卽言上。並謂急須兵處﹐不容先言上者。若不卽調發及不卽給與者﹐準所須人數﹐並與擅發罪同﹔其不卽言上者﹐亦準所發人數﹐減罪一等。若有逃亡盜賊﹐權差人夫﹐足以追捕者﹐不用此律。

【疏】議曰﹕應機赴敵﹐急須兵馬﹐若不卽調發及𨿽調發﹐不卽給與者﹐「準所須人數﹐並與擅發罪同」﹐謂須十人以上﹐不卽調發及不卽給與﹐各徒一年﹔百人﹐各徒一年半﹔每百人﹐各加一等﹔千人以上﹐各得絞罪。「其不卽言上者」﹐謂軍務警急﹐聽先調發給與﹐並卽言上﹐以其不卽言上﹐亦準所發人數﹐減罪一等。「若有逃亡盜賊」﹐謂非兵寇﹐直是逃亡﹐或爲盜賊﹐所在官府得權差人夫﹐足以追捕﹐不同擅發兵之例﹐故云「不用此律」。

２２５。擅調給雜物諸應調發雜物﹐供給軍事者﹐皆先言上待報﹐謂給軍用﹐當從私出皆是。違者﹐徒一年﹔給與者﹐減一等。

【疏】議曰﹕謂隨軍所須﹐戰具所用﹐供給軍事﹐𨿽非人兵﹐皆先言上﹑待報﹐始得調發。注云「謂給軍用﹐當從私出皆是」﹐若應用官物﹐自有常式﹔此爲出私家﹐故須先言上﹑待報。違者﹐徒一年。若知不先言上﹑𨿽言上不待報﹐卽給與者﹐減一等﹐合杖一百。若事有警急﹐得便調發給與﹐並卽言上。若不調發及不給與者﹐亦徒一年﹔不卽言上者﹐各減一等。

【疏】議曰﹕事有警急﹐寇賊卒來﹐欲有攻襲等事﹐得便調發給與﹐並卽言上。爲事有警急﹐彼此準程﹐不得言上待報。若不卽調發及不給與者﹐並徒一年﹔不卽言上﹐各減一等﹐俱合杖一百。

２２６。應給發兵符不給諸應給發兵符而不給﹐應下發兵符而不下﹐若下符違式﹐謂違令﹑式﹐不得承用者。

【疏】議曰﹕依《公式令》﹕「下魚符﹐畿內三左一右﹐畿外五左一右。左者在內﹐右者付外。行用之日﹐從第一爲首。後更有事須用﹐以次發之﹐周而復始。」又條﹕「應給魚符及傳符﹐皆長官執。長官無﹐次官執。」此據元付在外之日﹐是爲「應給發兵符」。其符通授官﹑差使﹑雜追徵等﹐以發兵事重﹐故以發兵爲文。應下發兵符而不下者﹐謂差兵不下左符。「若下符違式」﹐謂不依次第﹐不得承用者。及不以符合從事﹐或符不合不速以聞﹐各徒二年﹔其違限不卽還符者﹐徒一年。餘符﹐各減二等。﹝凡言餘符者﹐契亦同。卽契應發兵者﹐同發兵符法。﹞

【疏】議曰﹕不以符合從事者﹐謂執兵之司﹐得左符皆用右符勘合﹐始從發兵之事。若不合符卽從事﹐或勘左符與右符不合不速奏者﹐各徒二年。「違限不卽還符」﹐謂執符之司勘符訖﹐依《公式令》﹕「封符付使人。若使人更往別處﹐未卽還者﹐附余使傳送。若州內有使次﹐諸府總附。五日內無使次﹐差專使送之。」若違此令限﹐不卽還符者﹐得徒一年。「餘符各減二等」﹐餘符者﹐謂禁苑及交﹑巡魚符之類﹐若符至不合卽從其事﹐或勘符不合不速奏聞﹐徒一年﹔不卽還符﹐杖九十﹕是名「餘符各減二等」。注云「凡言餘符者﹐契亦同。卽契應發兵者﹐同發兵符法」﹐依令﹕「車駕巡幸﹐皇太子監國﹐有兵馬受處分者﹐爲木契。若王公以下﹐在京畱守﹐及諸州有兵馬受處分﹐並行軍所及領兵五百人以上﹑馬五百疋以上徵討﹐亦給木契。」旣用木契發兵﹐卽同發兵符法。《監門式》﹕「皇城內諸街鋪﹐各給木契。京城諸街鋪﹐各給木魚。」金部﹑司農﹐準式亦並給木契。但是在式諸契﹐並同「餘符」。

２２７。揀點衛士徵人不平諸揀點衛士﹐徵人亦同。取捨不平者﹐一人杖七十﹐三人加一等﹐罪止徒三年。﹝不平﹐謂捨富取貧﹐捨彊取弱﹐捨多丁而取少丁之類。﹞

【疏】議曰﹕揀點衛士﹐注云「徵人亦同」。徵人﹐謂非衛士﹐臨時募行者。若取捨不平者﹐一人杖七十﹐三人加一等﹐罪止徒三年。揀點之法﹐財均者取彊﹐力均者取富﹐財力又均先取多丁﹐故注云「不平﹐謂捨富取貧﹐捨彊取弱﹐捨多丁而取少丁」。「之類」者﹐謂老少﹑能否﹐臨時比校不平者﹐皆是。若軍名先定而差遣不平﹐減二等﹔卽應差主帥而差衛士者﹐加一等。其有欠剩者﹐各加一等。

【疏】議曰「軍名先定」﹐謂衛士之徒﹐臨時差遣不平者﹐減罪二等﹕一人笞五十﹐三人加一等﹐罪止徒二年。卽應差隊副以上而差衛士者﹐「加一等」﹐謂一人杖六十﹐三人加一等﹐罪止徒二年半。此直爲主帥﹑衛士不同﹐故加一等﹐罪止徒二年半。其揀點衛士及徵人有欠剩﹐亦各加本罪一等﹐主帥欠剩亦同。其不平之與欠剩﹐旣罪名不等﹐卽準「並滿」之法科之。

２２８。徵人冒名相代諸徵人冒名相代者﹐徒二年﹔同居親屬代者﹐減二等。

【疏】議曰﹕介冑之士﹐有進無退﹐徵名旣定﹐不可假名。賞罰須有所歸﹐何宜輒相冒代。如有違者﹐首徒二年﹐從減一等。「同居親屬代者﹐減二等」﹐稱同居親屬者﹐謂同居共財者。若徵處得勛﹐彼此俱不合敍。若部內有冒名相代者﹐里正笞五十﹐一人加一等﹔縣內一人﹐典笞三十﹐二人加一等﹔州隨所管縣多少﹐通計爲罪。各罪止徒二年。佐職以上﹐節級爲坐。主司知情﹐與冒名者同罪。

【疏】議曰﹕部內有冒名者﹐謂里正所部之內﹐有徵人冒名相代﹐里正不覺﹐一人里正笞五十﹐一人加一等﹐九人徒二年。若縣內一人﹐典笞三十﹐二人加一等﹐十五人杖一百﹐二十一人徒二年。注云「佐職以上﹐節級爲坐」﹐卽尉爲第二從﹐丞爲第三從﹐令及主簿﹑錄事爲第四從。「州隨所管縣多少﹐通計爲罪」﹐謂管二縣者﹐二人冒名﹐州典笞三十﹐四人加一等﹔管三縣者﹐三人冒名﹐州典笞三十﹐六人加一等之類。判司以上﹐節級皆如縣罪。計加通計亦準此。「各罪止徒二年」﹐謂里正及縣典﹑州典﹐各罪止徒二年。故注云「佐職以上﹐節級爲坐」。知情者﹐謂里正及州縣遣兵之官﹐若主典﹐知冒代情﹐並與冒名者同罪。其在軍冒名者﹐隊正同里正﹔﹝凡言隊正﹐隊副同。﹞

【疏】議曰「其在軍冒名者」﹐謂衛士以上得罪﹐一同徵人。隊正﹑副得罪﹐準里正﹐亦一人笞五十﹐一人加一等﹐罪止徒二年。「凡言隊正﹐隊副同」﹐稱「凡言」者﹐凡稱隊正之處﹐隊副卽同。旅帥﹑校尉﹐減隊正一等﹔果毅﹑折衝﹐隨所管校尉多少﹐通計爲罪。其主典以上﹐並同州縣之法。

【疏】議曰﹕依《軍防令》﹕「每一旅帥管二隊正﹐每一校尉管二旅帥。」旣非親監當者﹐同減隊正一等﹐謂一人冒名笞四十﹐一人加一等﹐罪止徒一年半。「果毅﹑折衝﹐隨所管校尉多少﹐通計爲罪」﹐每府管五校尉之處﹐亦有管四校尉﹑三校尉者﹐謂管三校尉者﹐三人冒名﹔管四校尉者﹐四人冒名﹔管五校尉者﹐五人冒名﹕各得笞四十。不滿此數﹐不坐。通計之法﹐並準上文「州管縣」之義。注云「其主典以上﹐並同州縣之法」﹐謂罪亦從下始﹐府典同州典﹐兵曹爲第二從﹐長史﹑果毅爲第三從﹐折衝爲第四從﹐錄事同下從。依律﹐無四等官者﹐止準見府官爲坐。

２２９。校閱違期諸大集校閱而違期不到者﹐杖一百﹐三日加一等﹔主帥犯者﹐加二等。卽差發從行而違期者﹐各減一等。

【疏】議曰﹕《春秋》之義﹐「春﹐夏苗﹐秋﹐冬狩﹐皆因農隙以講大事」﹐卽今「校閱」是也。又﹐車駕親行﹐是名「大集校閱」。而有「違期不到者」﹐謂於集時不到﹐卽杖一百﹐每更三日﹐加一等。「主帥犯者﹐加二等」﹐謂隊副以上﹑將軍以下﹐集時不到者。「卽差發從行而違限者﹐各減一等」﹐謂正身當時不到杖九十﹐每三日加一等﹐主帥以上同上解。其折衝府校閱﹐在式有文﹐不到者﹐各準「違式」之罪。若所司不告者﹐罪在所司。

２３０。乏軍興諸乏軍興者斬﹐故﹑失等。﹝謂臨軍徵討﹐有所調發﹐而稽廢者。﹞

【疏】議曰﹕興軍徵討﹐國之大事。調發徵行﹐有所稽廢者﹐名「乏軍興」。犯者合斬﹐故﹑失罪等﹕爲其事大﹐𨿽失不減。注云「謂臨軍徵討﹐有所調發」﹐兵馬及應須供軍器械﹐或所須戰具﹐各依期會﹐克日俱充。有所闕者﹐卽是「稽廢」﹐故云「有所調發而稽廢者」。若充使命﹐告報軍期﹐而違限廢事者﹐亦是「乏軍興」﹐故﹑失罪等。不憂軍事者﹐杖一百。﹝謂臨軍徵討﹐闕乏細小之物。﹞

【疏】議曰﹕謂隨身七事及火幕﹑行具細小之物﹐臨軍徵討﹐有所闕乏﹐一事不充﹐卽杖一百。注云「謂臨軍徵討」﹐亦據臨戰﹐不及別求。若未從軍﹐尙容求覓﹐卽從「違式」法。

２３１。徵人稽畱諸徵人稽畱者﹐一日杖一百﹐二日加一等﹐二十日絞。卽臨軍徵討而稽期者﹐流三千里﹔三日﹐斬。

【疏】議曰﹕謂名已從軍﹐兵馬並發﹐不卽進路而致稽畱者﹐一日杖一百﹐二日加一等﹐二十日絞﹐謂從軍人上道日計滿二十日。卽臨軍徵討者﹐謂鉦鼓相聞﹐指期交戰﹐而稽期者﹐流三千里﹔經三日者﹐斬。若用捨從權﹐不拘此律。﹝或應期赴難﹐違期卽斬﹔或捨罪求功﹐𨿽怠不戮﹕如此之類﹐各隨臨時處斷﹐故不拘常律。﹞

【疏】議曰﹕推轂寄重﹐義資英略﹐閫外之事﹐見可卽爲。軍中號令﹐理貴機速﹐用捨從權﹐務在成濟。故注云「或應期赴難﹐違期卽斬﹔捨罪求功﹐𨿽怠不戮」者﹐謂或違於軍令﹐別求異功﹔或𨿽卽愆期﹐擬收後效﹔或戮或捨﹐隨事處斷。如此之類﹐不拘此律。

２３２。徵討告賊消息諸密有徵討﹐而告賊消息者﹐斬﹔妻﹑子流二千里。其非徵討﹐而作間諜﹔若化外人來爲間諜﹔或傳書信與化內人﹐並受及知情容止者﹕並絞。

【疏】議曰﹕或伺賊間隙﹐密期徵討﹐乃有姦人告賊消息者﹐斬﹔妻﹑子流二千里。其非徵討﹐而作間諜者﹐間謂往來﹐諜謂覘候﹐傳通國家消息以報賊徒﹔化外人來爲間諜者﹐謂聲教之外﹐四夷之人﹐私入國內﹐往來覘候者﹔或傳書信與化內人﹐並受化外書信﹐知情容止停藏者﹕並絞。

２３３。主將守城棄去諸主將守城﹐爲賊所攻﹐不固守而棄去及守備不設﹐爲賊所掩覆者﹐斬。若連接寇賊﹐被遣斥候﹐不覺賊來者﹐徒三年﹔以故致有覆敗者﹐亦斬。

【疏】議曰﹕主將者﹐謂主領人兵﹐親爲主將者﹐或鎭將﹑戍主﹐或畱守邊城﹐州縣城主之類。守城爲賊所攻擊﹐不能固守﹐棄城而去﹔「及守備不設」﹐謂預備有闕﹐巡警不嚴﹐被賊所掩襲覆敗者﹕斬。「若連接寇賊」﹐謂軍壘連接﹐旗旄相望﹔「被遣斥候」﹐謂指斥候望﹐不覺賊來入境者﹕徒三年。「以故致有覆敗者」﹐以其不覺賊來﹐爲賊掩襲﹐致城及人兵有覆敗者﹐亦斬。

２３４。主將臨陣先退諸主將以下﹐臨陣先退﹔若寇賊對陣﹐捨仗投軍及棄賊來降﹐而輒殺者﹕斬。

【疏】議曰「主將以下」﹐謂戰士以上﹐臨陣交兵而有先退﹔「若寇賊對陣﹐而捨仗投軍」﹐謂背彼凶徒﹐捨仗歸命及𨿽非對陣﹐棄賊來降﹐而輒殺之者﹕斬。謂「先退」以下﹐皆從此坐。卽違犯軍令﹐軍還以後﹐在律有條者﹐依律斷﹔無條者﹐勿論。

【疏】議曰﹕若違犯軍中號令者﹐軍還以後﹐其所違之罪﹐在律有條者﹐仍依律斷。直違將軍教令﹐在律無條﹐軍還之後﹐不合論罪﹐故云「無條者﹐勿論」。

２３５。私放徵防人還諸在軍所及在鎭戍﹐私放徵﹑防人還者﹐各以徵﹑鎭人逃亡罪論﹔卽私放輒離軍﹑鎭者﹐各減二等。

【疏】議曰﹕在軍所者﹐謂在行軍之所。在鎭戍者﹐謂在鎭戍之處。「私放徵﹑防人還者」﹐謂徵﹑防之人未合還家﹐輒私放者。「各以徵﹑鎭人逃亡罪論」﹐依《捕亡律》﹕「從軍徵討而亡者﹐一日徒一年﹐一日加一等﹐十五日絞。臨對寇賊而亡者﹐斬。主司故縱﹐與同罪。」若放徵人令還﹐各得此罪。又條﹕「防人向防及在防未滿而亡者﹐鎭人亦同﹐一日杖八十﹐三日加一等。」放防人還者﹐各得此罪。是名「各以徵﹑鎭人逃亡罪論」。「卽私放輒離軍鎭者」﹐謂放軍人去軍﹐防人離鎭﹐旣非卽放還家﹐徵﹑防二色﹐各減本罪二等。若放人多者﹐一人準一日﹔放日多者﹐一日準一人。謂放三人各五日﹐放五人各三日﹐累成十五日之類。並經宿乃坐。臨軍徵討而放者﹐斬。被放者﹐各減一等。

【疏】議曰﹕依《捕亡律》﹕「從軍徵討而亡﹐一日徒一年﹐一日加一等﹐十五日絞。」若放十五人﹐一日亦合絞。其放鎭戍人而還﹐一人一日杖八十﹐三日加一等﹐三十一日流三千里。若放三十一人﹐一日亦流三千里。卽私放輒離軍鎭者﹐各減二等﹐謂放徵人去軍﹐一日杖九十﹐一日加一等﹐十五日徒三年﹔若放防人離鎭﹐一日杖六十﹐三日加一等﹐罪止徒二年半。是爲「放人多者﹐一人準一日﹔放日多者﹐一日準一人」。注云「謂放三人各五日﹐放五人各三日﹐俱累成十五日」﹐各合絞。稱「之類」者﹐或放七人各二日﹐又放一人經一日﹐亦爲十五日﹐合絞。人之與日﹐並得相累﹐或人或日﹐累成十五日﹐皆至死刑﹐故云「之類」。「並經宿乃坐」﹐不經宿者﹐無罪。𨿽經宿﹐不滿日者一人﹐從「不應爲」之坐﹕徵人從重﹐鎭戍從輕。注云「經宿乃坐」者﹐以人﹑日相率﹐恐放十人經半日卽爲五人之罪﹐故云「經宿乃坐」﹐還與百刻義同。「臨軍徵討而放者﹐斬」﹐謂臨陣對寇﹐輒放徵人﹐不待終日﹐卽合處斬﹐被放者流三千里。被放徵人﹑防人﹐各減主司罪一等﹐故云「各減一等」。

２３６。徵人巧詐避役諸臨軍徵討﹐而巧詐以避徵役﹐巧詐百端﹐謂若誣告人﹑故犯輕罪之類。

【疏】議曰﹕臨對寇賊﹐卽欲追討﹐乃巧詐方便﹐推避徵役。注云「巧詐百端」﹐或有誣告人罪﹐以求推對﹔或故犯輕法﹐意在畱連﹔或故自傷殘﹔或詐爲疾患。姦詐不一﹐故云「百端」。不可備陳﹐故云「之類」。若有校試﹐以能爲不能﹐以故有所稽乏者﹐以「乏軍興」論﹔未廢事者﹐減一等。主司不加窮而承詐者﹐減罪二等﹔知情者與同罪﹐至死者加役流。

【疏】議曰﹕有所「校試」﹐謂臨軍之時﹐一藝以上﹐應供軍用﹐軍中校試。故以能爲不能﹐以巧詐不能之故﹐於軍有所稽違及致闕乏廢事者﹐「以乏軍興論」﹐故﹑失俱合斬。若於事未廢﹐減死一等。「主司不加窮」﹐主司謂應檢勘校試之人﹐不加窮研實﹐而承詐依信者﹐減罪人罪二等。「知情者」﹐謂知巧詐之情﹐並與犯者同罪﹐至死者加役流﹔未闕事者﹐流三千里。

２３７。鎭戍有犯諸鎭﹑戍有犯﹐本條無罪名者﹐各減徵人二等。

【疏】議曰﹕鎭﹑戍有所犯法﹐「本條無罪名者」﹐謂鎭﹑戍防人冒名相代及主司知情﹑不知情﹔若鎭﹑戍拒賊而有巧詐避役﹐若有校﹑試以能爲不能﹔並在鎭﹑戍中無有罪名者﹕各減徵人二等。

２３８。非公文出給戎仗諸戎仗﹐非公文出給而輒出給者﹐主司徒二年。𨿽有符牒合給﹐未判而出給者﹐杖一百。儀仗﹐各減三等。

【疏】議曰﹕出給戎仗兵器﹐非得公文而輒出給者﹐「主司徒二年」﹐主司謂當判署者。「𨿽有符牒合給﹐未判而出給」﹐謂有符牒到司﹐仍未行判﹐卽準符牒出給者﹐杖一百。其於畱守所及諸州﹑府差發﹐或應用魚符﹑敕書而不用者﹐亦徒二年。「儀仗﹐各減三等」﹐儀仗謂吉凶鹵簿﹑諸門戟﹤矛肖﹥之類﹐無文牒出給者﹐杖一百﹔未判出給者﹐杖七十。故云「各減三等」。

２３９。遣番代違限諸鎭﹑戍應遣番代﹐而違限不遣者﹐一日杖一百﹐三日加一等﹐罪止徒二年﹔卽代到而不放者﹐減一等。

【疏】議曰﹕依《軍防令》﹕「防人番代﹐皆十月一日交代。」如官司違限不遣﹐若準程稽違不早遣者﹐一日杖一百﹐三日加一等﹐罪止徒二年。「卽代到不放」﹐謂防人十月一日替到不放者﹐「減一等」﹐謂一日杖九十﹐三日加一等﹐罪止徒一年半。若鎭﹑戍官司役使防人不以理﹐致令逃走者﹐一人杖六十﹐五人加一等﹐罪止徒一年半。

【疏】議曰﹕依《軍防令》﹕「防人在防﹐守固之外﹐惟得修理軍器﹑城隍﹑公廨﹑屋宇。各量防人多少﹐於當處側近給空閒地﹐逐水陸所宜﹐斟酌營種﹐並雜蔬菜﹐以充糧貯及充防人等食。」此非正役﹐不責全功﹐自須苦樂均平﹐量力驅使。鎭﹑戍官司使不以理﹐致令逃走者﹐一人杖六十﹐五人加一等﹐罪止徒一年半。若使不以理﹐而防人𨿽不逃走﹐仍從「違令」科斷。

２４０。興造不言上待報諸有所興造﹐應言上而不言上﹐應待報而不待報﹐各計庸﹐坐贓論減一等。

【疏】議曰﹕修城郭﹐築堤防﹐興起人功﹐有所營造﹐依《營繕令》﹕「計人功多少﹐申尙書省聽報﹐始合役功。」或不言上及不待報﹐各計所役人庸﹐坐贓論減一等。其庸倍論﹐罪止徒二年半。卽料請財物及人功多少違實者﹐笞五十﹔若事已損費﹐各並計所違贓庸重者﹐坐贓論減一等。﹝本料不實料者坐﹐請者不實請者坐。﹞

【疏】議曰「卽料請財物及人功多少違實者」﹐謂官有營造﹐應須市買﹐料請所須財物及料用人功多少﹐故不以實者﹐笞五十。「若事已損費」﹐或已損財物﹐或已費人功﹐各並計所費功﹑庸﹐準贓重者﹐坐贓論減一等。重者﹐謂重於笞五十﹐卽五疋一尺以上﹐坐贓論減一等﹐合杖六十者爲贓重。本料不實﹐止坐元料之人。若由請人不實﹐卽請者合坐。失者﹐各減三等。依名例律﹕「以贓致罪﹐頻犯者﹐各倍論。」此旣因贓獲罪﹐功﹑庸出眾人之上﹐並通官物﹐卽合累而倍論。若直費官財物﹐不損庸直﹐止據所費財科﹐不在倍限。𨿽費人功﹐倍並不重於官物﹐止從官物科斷﹐卽是「累並不加重者﹐止從重論」。

２４１。非法興造諸非法興造及雜徭役﹐十庸以上﹐坐贓論。﹝謂爲公事役使而非法令所聽者。﹞

【疏】議曰「非法興造」﹐謂法令無文﹔𨿽則有文﹐非時興造亦是﹐若作池﹑亭﹑賓館之屬。「及雜徭役」﹐謂非時科喚丁夫。驅使十庸以上﹐坐贓論。旣準眾人爲庸﹐亦須累而倍折。故注云「謂爲公事役使而非法令所聽者」。因而率斂財物者﹐亦並計坐贓論﹐仍亦倍折。以其非法贓斂﹐不自入己﹐得罪故輕。

２４２。工作不如法諸工作有不如法者﹐笞四十﹔不任用及應更作者﹐並計所不任贓﹑庸﹐坐贓論減一等。其供奉作者﹐加二等。工匠各以所由爲罪。監當官司﹐各減三等。

【疏】議曰「工作」﹐謂在官司造作。輒違樣式﹐有不如法者﹐笞四十。「不任用」﹐謂造作不任時用﹐及應更作者﹐並計所不任贓﹑庸﹐累倍坐贓論減一等﹐十疋杖一百﹐十疋加一等﹐罪止徒二年半。其供奉作加二等者﹐供奉之義﹐已於《職制》解訖﹐若不如法﹐杖六十﹔不任用及應更作﹐坐贓論加一等﹐罪止流二千里。其並倍訖﹐不重費官物者﹐並直計官物科之﹐其贓不倍。工匠各以所由爲罪。監當官司各減三等者﹐謂親監當造作﹐若有不如法﹐減工匠三等﹐笞十﹔不任用及應更作﹐減坐贓四等﹐罪止徒一年﹔供奉作﹐罪止徒二年之類。

２４３。私有禁兵器諸私有禁兵器者﹐徒一年半﹔﹝謂非弓﹑箭﹑刀﹑﹑短矛者。﹞

【疏】議曰「私有禁兵器」﹐謂甲﹑弩﹑矛﹑槊﹑具裝等﹐依令私家不合有。若有矛﹑槊者﹐各徒一年半。注云「謂非弓﹑箭﹑刀﹑﹑短矛者」﹐此上五事﹐私家聽有。其旌旗﹑幡幟及儀仗﹐並私家不得輒有﹐違者從「不應爲重」﹐杖八十。弩一張﹐加二等﹔甲一領及弩三張﹐流二千里﹔甲三領及弩五張﹐絞。私造者﹐各加一等﹔﹝甲﹐謂皮﹑鐵等。具裝與甲同。卽得闌遺﹐過三十日不送官者﹐同私有法。﹞

【疏】議曰「弩一張﹐加二等」﹐謂加私有禁兵器罪二等﹐合徒二年半。「甲一領及弩三張﹐流二千里」﹐有甲﹑有弩﹐各得此罪。「甲三領及弩五張﹐絞」﹐亦甲﹑弩準數﹐各得絞罪。「私造者﹐各加一等」﹐謂私造甲﹑弩及禁兵器﹐各加私有罪一等。問曰﹕私有甲三領及弩五張﹐準依律文﹐各合處絞。有人私有甲二領並弩四張﹐欲處何罪﹖答曰﹕畜甲﹑畜弩﹐各立罪名﹐旣非一事﹐不合並滿。依《名例律》﹕「其應入罪者﹐舉輕以明重。」有甲罪重﹐有弩坐輕﹔旣有弩四張已合流罪﹐加一滿五﹐卽至死刑﹐況加甲二領﹐明合處絞。私有弩四張﹐加甲一領者﹐亦合死刑。

【疏】議曰﹕鐵甲﹑皮甲﹐得罪皆同。私有具裝﹐與甲無別﹕有一具裝﹐流二千里﹔有三領者﹐亦合絞。「卽得闌遺﹐過三十日不送官」﹐謂得闌遺禁兵器以下﹐三十一日不送官者﹐同私有法。旣稱過三十日﹐卽三十日內不合此罪。又﹐依《軍防令》﹕「闌得甲仗﹐皆卽輸官。」不送輸者﹐從「違令」﹐笞五十。滿五日者﹐依《雜律》「各以亡失罪論」﹐其亡失之罪﹐從本條解釋。其甲非皮﹑鐵者﹐依《庫部式》﹐亦有聽畜之處﹐其限外剩畜及不應畜而有者﹐亦準禁兵器論。但甲有禁文﹐非私家合有﹐爲非皮﹑鐵﹐量罪稍輕﹐坐同禁兵器﹐理爲中。造未成者﹐減二等。卽私有甲﹑弩﹐非全成者﹐杖一百﹔余非全成者﹐勿論。

【疏】議曰「造未成者」﹐謂從上「禁兵器」以下﹐未成者﹐各減私造罪二等﹐謂甲三領﹑弩五張以上﹐縱更多有﹐各止處徒三年。「卽私有甲﹑弩非全成者」﹐謂不堪著用﹐又非私造﹐杖一百。「余非全成者﹐勿論」﹐謂甲﹑弩之外﹐所有禁兵器﹐非全成者﹐皆不坐。旣是禁兵器﹐𨿽不合罪﹐亦須送官。

２４４。功力采取不任用諸役功力﹐有所采取而不任用者﹐計所欠庸﹐坐贓論減一等。

【疏】議曰﹕謂官役功力﹐若采藥﹐或取材之類﹐而不任用者。若全不任用﹐須計全庸﹔若少不任用﹐準其欠庸﹐並倍坐贓論減一等。若有所造作及有所毀壞﹐備慮不謹﹐而誤殺人者﹐徒一年半﹔工匠﹑主司各以所由爲罪。

【疏】議曰﹕謂有所繕造營作及有所毀壞崩撤之類﹐不先備慮謹愼﹐而誤殺人者﹐徒一年半。「工匠﹑主司各以所由爲罪」﹐或由工匠指﹐或是主司處分﹐各以所由爲罪﹐明無連坐之法。律旣但稱「殺人」﹐卽明傷者無罪。

２４５。丁夫差遣不平諸應差丁夫﹐而差遣不平及欠剩者﹐一人笞四十﹐五人加一等﹐罪止徒一年。卽丁夫在役﹐日滿不放者﹐一日笞四十﹐一日加一等﹐罪止杖一百。﹝各坐其所由。﹞

【疏】議曰﹕差遣之法﹐謂先富彊﹐後貧弱﹔先多丁﹐後少丁。凡丁分番上役者﹐家有兼丁﹐要月﹔家貧單身﹐閒月之類。違此不平及令人數欠剩者﹐一人笞四十﹐五人加一等﹐罪止徒一年。「卽丁夫在役」﹐謂在役之人﹐日滿不放者﹐一日笞四十﹐一日加一等﹐罪止杖一百。注云「各坐其所由」﹐謂止坐不放者所由之人﹐明無連坐之法。

２４６。丁防稽畱諸被差充丁夫﹑雜匠﹐而稽畱不赴者﹐一日笞三十﹐三日加一等﹐罪止杖一百﹔將領主司加一等。防人稽畱者﹐各加三等。卽由將領者﹐將領者獨坐。﹝余條將領稽畱者﹐準此。﹞

【疏】議曰﹕丁夫﹑雜匠﹐被官差遣﹐不依程限而稽畱不赴者﹐一日笞三十﹐三日加一等﹐罪止杖一百。「將領主司加一等」﹐主司謂親領監當者﹐一日笞四十﹐三日加一等﹐罪止徒一年。其「防人稽畱者﹐各加三等」﹐一日杖六十﹐三日加一等﹐罪止徒二年。其將領主司亦加一等。若由將領主司稽畱﹐丁夫﹑雜匠﹑防人不合得罪﹐惟罪將領之人﹐故云「將領者獨坐」。注云「余條將領稽畱者﹐準此」﹐余條謂徵人等﹐但是差行有主司將領﹐本條無將領罪名﹐事由將領者﹐皆將領者獨坐。

２４７。私使丁夫雜匠諸丁夫﹑雜匠在役﹐而監當官司私使及主司於職掌之所﹐私使兵防者﹐各計庸準盜論﹔卽私使兵防出城﹑鎭者﹐加一等。

【疏】議曰﹕丁夫﹑雜匠﹐見在官役役限之內﹐而監當官司私役使﹔「及主司」﹐謂應判署及親監當兵防之人﹐於職掌之所私使﹕「各計庸準盜論」﹐謂從丁夫以下﹐各計私使之庸準盜論。卽雜使計庸不滿尺者﹐從「盜不得財」﹐笞五十。兵﹑防並據城隍內使者﹐若私使出城﹑鎭﹐加罪一等﹐謂計庸加準盜論罪一等。卽彊使者﹐依《職制律》﹕「彊者加二等﹐余條彊者準此。」若彊使兵﹑防出城者﹐卽亦於本罪加一等上累加。𨿽稱丁夫﹑雜匠及兵﹑防﹐非在役限內而使者﹐丁夫﹑雜匠依上條「日滿不放」笞四十﹐一日加一等﹐罪止杖一百﹔兵﹑防從「代到不放」﹐一日杖九十﹐三日加一等﹐罪止徒一年半。計庸重者﹐若見是監臨官﹐依「役使所監臨」之罪﹔其非本部官者﹐依「不應得爲」從輕﹐笞四十。庸多得罪重者﹐依《職制律》﹕「去官而受舊官屬﹑士庶饋與﹐若乞取﹑借貸之屬﹐各減在官時三等。」非監臨官私使﹐亦於準盜論上減三等。

●卷十七賊盜﹝１３條﹞

【疏】議曰﹕《賊盜律》者﹐魏文侯時﹐裏悝首制《法經》﹐有《盜法》《賊法》﹐以爲法之篇目。自秦漢逮至後魏﹐皆名《賊律》《盜律》。北齊合爲《賊盜律》。後周爲《劫盜律》﹐復有《賊叛律》。隋開皇合爲《賊盜律》﹐至今不攺。前禁擅發兵馬﹐此須防止賊盜﹐故次《擅興》之下。

２４８。謀反大逆諸謀反及大逆者﹐皆斬﹔父子年十六以上皆絞﹐十五以下及母女﹑妻妾﹑子﹝妻妾亦同。﹞祖孫﹑兄弟﹑姊妹若部曲﹑資財﹑田宅並沒官﹐男夫年八十及篤疾﹑婦人年六十及廢疾者並免﹔﹝余條婦人應緣坐者﹐準此。﹞伯叔父﹑兄弟之子皆流三千里﹐不限籍之同異。

【疏】議曰﹕人君者﹐與天地合徳﹐與日月齊明﹐上祗寶命﹐下臨率土。而有狡豎凶徒﹐謀危社稷﹐始興狂計﹐其事未行﹐將而必誅﹐卽同眞反。《名例》﹕「稱謀者﹐二人以上。若事已彰明﹐𨿽一人同二人之法。」大逆者﹐謂謀毀宗廟﹑山陵及宮闕。反則止據始謀﹐大逆者謂其行訖﹐故謀反及大逆者皆斬﹐父子年十六以上皆絞。言「皆」者﹐罪無首從。十五以下及母女﹑妻妾﹐祖孫﹑兄弟﹑姊妹﹐若部曲﹑資財﹑田宅﹐並沒官。部曲不同資財﹐故特言之。部曲妻及客女﹐並與部曲同。奴婢同資財﹐故不別言。男夫年八十及篤疾﹐婦人年六十及廢疾﹐並免緣坐。謂「謀叛已上道」及「殺一家非死罪三人」﹐並「告賊消息」﹐此等之罪﹐緣坐各及婦人﹐其年六十及廢疾亦免。故云「婦人應緣坐者﹐準此」。「伯叔父﹑兄弟之子﹐皆流三千里﹐不限籍之同異」﹐𨿽與反逆人別籍﹐得罪皆同。若出繼同堂以外﹐卽不合緣坐。卽𨿽謀反﹐詞理不能動眾﹐威力不足率人者﹐亦皆斬﹔﹝謂結謀眞實﹐而不能爲害者。若自述休徵﹐假靈異﹐妄稱兵馬﹐虛說反由﹐傳惑眾人而無眞狀可驗者﹐自從ビ法。﹞父子﹑母女﹑妻妾並流三千里﹐資財不在沒限。其謀大逆者﹐絞。

【疏】議曰﹕卽𨿽謀反者﹐謂𨿽構亂常之詞﹐不足動眾人之意﹔𨿽騁凶威若力﹐不能驅率得人﹔𨿽有反謀﹐無能爲害者﹕亦皆斬。父子﹑母女﹑妻妾並流三千里﹐資財不在沒限。若自述休徵﹐言身有善應﹔或假靈異﹐妄稱兵馬﹔或虛論反狀﹐妄說反由﹕如此傳惑眾人﹐而無眞狀可驗者﹐「自從ビ法」﹐謂一身合絞﹐妻子不合緣坐。「謀大逆者﹐絞」﹐上文「大逆」卽據逆事已行﹐此爲謀而未行﹐惟得絞罪。律不稱「皆」﹐自依首從之法。問曰﹕反﹑逆人應緣坐﹐其妻妾據本法﹐𨿽會赦猶離之﹑正之﹔其繼﹑養子孫依本法﹐𨿽會赦合正之。準離之﹑正之﹐卽不在緣坐之限。反﹑逆事彰之後﹐始訴離之﹑正之﹐如此之類﹐並合放免以否﹖答曰﹕刑法愼於開塞﹐一律不可兩科﹐執憲履繩﹐務從折中。違法之輩﹐已汨朝章﹐𨿽經大恩﹐法須離﹑正。離﹑正之色﹐卽是凡人。離﹑正不可爲親﹐須從本宗緣坐。

２４９。緣坐非同居諸緣坐非同居者﹐資財﹑田宅不在沒限。𨿽同居﹐非緣坐及緣坐人子孫應免流者﹐各準分法畱還。﹝老﹑疾得免者﹐各準一子分法。﹞

【疏】議曰「緣坐非同居者」﹐謂謀反﹑大逆人親伯叔兄弟已分異訖﹐田宅﹑資財不在沒限。𨿽見同居﹐準律非緣坐﹐謂非期以上親及子孫﹐其祖母及伯叔母﹑姑﹑兄弟妻﹐各謂無夫者﹐律文不載﹐並非緣坐。其「緣坐人子孫」﹐謂伯叔子及兄弟孫﹐據律亦不緣坐。「各準分法畱還」﹐謂未經分異﹐犯罪之後﹐並準《戶令》分法。其孫婦﹐𨿽非緣坐﹐夫沒卽合歸宗﹐準法不入分限。注云「老﹑疾得免者」﹐男夫年八十及篤疾﹐婦人年六十及廢疾﹐各準戶內應分人多少﹐人別得準一子分法畱還。問曰「老疾得免者﹐各準一子分法。」假有一人年八十﹐有三男﹑十孫﹐或一孫反逆﹐或一男見在﹔或三男俱死﹐惟有十孫。老者若爲畱分﹖答曰﹕男但一人見在﹐依令作三男分法﹐添老者一人﹐卽爲四分。若三男死盡﹐依令諸子均分﹐老人共十孫爲十一分﹐畱一分與老者﹐是爲「各準一子分法」。若女許嫁已定﹐歸其夫。出養﹑入道及娉妻未成者﹐不追坐。﹝出養者﹐從所養坐。道士及婦人﹐若部曲﹑奴婢﹐犯反逆者﹐止坐其身。﹞

【疏】議曰「女許嫁已定」﹐謂有許婚之書及私約﹐或已納娉財﹐𨿽未成﹐皆歸其夫。「出養」﹐謂男女爲人所養。「入道」﹐謂爲道士﹑女官﹐若僧﹑尼。「娉妻未成者」﹐𨿽克吉日﹐男女未相見﹐並不追坐。出養者﹐從所養家緣坐﹐不涉本生。「道士及婦人」﹐稱道士﹐僧﹑尼亦同﹔婦人不限在室及出嫁﹑入道。若部曲﹑奴婢者﹐奴婢不限官﹑私。「犯反逆者﹐止坐其身」﹐自道士以下﹐若犯謀反﹑大逆﹐並無緣坐﹐故云「止坐其身」。問曰﹕雜戶及太常音聲人犯反﹑逆﹐有緣坐否﹖答曰﹕雜戶及太常音聲人﹐各附縣貫﹐受田﹑進丁﹑老免與百姓同。其有反﹑逆及應緣坐﹐亦與百姓無別。若工﹑樂﹑官戶﹐不附州縣貫者﹐與部曲例同﹐止坐其身﹐更無緣坐。

２５０。口陳欲反之言諸口陳欲反之言﹐心無眞實之計﹐而無狀可尋者﹐流二千里。

【疏】議曰﹕有人實無謀危之計﹐口出欲反之言﹐勘無實狀可尋﹐妄爲狂悖之語者﹐流二千里。若有口陳欲逆﹑叛之言﹐勘無眞實之狀﹐律﹑令旣無條制﹐各從「不應爲重」。

２５１。謀叛諸謀叛者﹐絞。已上道者皆斬﹐﹝謂協同謀計乃坐﹐被驅率者非。余條被驅率者﹐準此。﹞

【疏】議曰﹕謀叛者﹐謂欲背國投僞﹐始謀未行事發者﹐首處絞﹐從者流。已上道者﹐不限首從﹐皆斬。注云「謂協同謀計乃坐」﹐協者和也﹐謂本情和同﹐共作謀計﹐此等各依謀叛之法。「被驅率者非」﹐謂元本不共同情﹐臨時而被驅率者﹐不坐。「余條被驅率者﹐準此」﹐余條謂「謀反﹑謀大逆」﹐或「亡命山澤﹐不從追喚」﹐「旣肆凶悖﹐堪擅殺人」﹐並「劫囚」之類﹐被驅率之人﹐不合得罪。妻﹑子流二千里﹔若率部眾百人以上﹐父母﹑妻﹑子流三千里﹔所率𨿽不滿百人﹐以故爲害者﹐以百人以上論。﹝害﹐謂有所攻擊虜掠者。﹞

【疏】議曰﹕叛者﹐身得斬罪﹐妻﹑子仍流二千里。若惟有妻及子年十五以下合贖﹐婦人不可獨流﹐須依畱住之法﹐加杖﹑居作。若子年十六以上﹐依式流配﹐其母至配所免居作。在室之女﹐不在配限﹐《名例律》「緣坐者﹐女不同」故也。若率部眾百人以上﹐罪狀尢重﹐故父母及妻﹑子流三千里。所率𨿽不滿百人﹐以故爲害者﹐以百人以上論。注云「害﹐謂有所攻擊虜掠者」﹐或攻擊城隍﹐或虜掠百姓﹐依百人以上論﹐各身處斬﹐父母﹑妻﹑子流三千里。其攻擊城隍﹐因卽拒守﹐自依反法。卽亡命山澤﹐不從追喚者﹐以謀叛論﹐其抗拒將吏者﹐以已上道論。

【疏】議曰﹕謂背誕之人﹐亡命山澤﹐不從追喚者﹐以謀叛論﹐首得絞刑﹐從者流三千里。「抗拒將吏者」﹐謂有將吏追討﹐仍相抗拒者﹐以已上道論﹐並身處斬﹐妻﹑子配流。抗拒有害者﹐父母﹑妻﹑子流三千里﹐並準上文﹕率部眾百人以上﹐不須有害﹔若不滿百人﹐要須有害﹐得罪乃與百人以上同。

２５２。謀殺制使府王諸謀殺制使﹐若本屬府主﹑刺史﹑縣令及吏卒謀殺本部五品以上官長者﹐流二千里﹔工﹑樂及公廨戶﹑奴婢與吏卒同。余條準此。已傷者﹐絞﹔已殺者﹐皆斬。

【疏】議曰﹕制使﹑本屬府主﹑國官﹑邑官﹐已從《名例》解訖。刺史﹑都督﹑縣令﹐並據本部者。吏卒謀殺都水使者﹐或折衝府衛士謀殺本府折衝﹑果毅﹐如此之類﹐並流二千里。工﹑樂﹐謂不屬縣貫﹐惟隸本司﹐並公廨戶﹑奴婢謀殺本司五品以上官長﹐罪與吏卒同。若司農官戶﹑奴婢謀殺司農卿者﹐理與工﹑樂謀殺太常卿﹑少府監無別。「余條」﹐謂工﹑樂﹑官戶﹑奴婢毆詈本部五品以上官長﹐當條無罪名者﹐並與吏卒同。已傷者絞﹐仍依首從法。已殺者﹐皆斬。

２５３。謀殺期親尊長諸謀殺期親尊長﹑外祖父母﹑夫﹑夫之祖父母﹑父母者﹐皆斬。﹝犯姦而姦人殺其夫﹐所姦妻妾𨿽不知情﹐與同罪。﹞

【疏】議曰﹕期親尊長﹑外祖父母﹑夫﹑夫之祖父母﹑父母﹐並於名例解訖。若妻妾同謀﹐亦無首從。注云「犯姦而姦人殺其夫」﹐謂妻妾與人姦通﹐而姦人殺其夫﹐謀而已殺﹑故殺﹑鬥殺者﹐所姦妻妾𨿽不知情﹐與殺者同罪﹐謂所姦妻妾亦合絞。謀殺緦麻以上尊長者﹐流二千里﹔已傷者﹐絞﹔已殺者﹐皆斬。

【疏】議曰「謀殺緦麻以上尊長」﹐則大功以下皆是﹐外姻有服尊長亦同﹐俱流二千里。已傷者﹐首處絞﹐從者流。謀而殺訖者﹐皆斬﹐罪無首從。卽尊長謀殺卑幼者﹐各依故殺罪減二等﹔已傷者﹐減一等﹔已殺者﹐依故殺法。

【疏】議曰﹕謂上文「尊長」﹐謀殺卑幼﹐當條無罪名者﹐各依故殺罪減二等﹐已傷者減一等。假如有所規求﹐謀殺期親卑幼﹐合徒三年﹔已傷者﹐流三千里﹔已殺者﹐依故殺法合絞之類。言「故殺法」者﹐謂罪依故殺法﹐其首各依本謀論﹕造意者𨿽不行仍爲首﹐從者不行減行者一等。假有伯叔數人﹐謀殺猶子訖﹐卽首合流二千里﹐從而加功合徒三年﹔從者不加功﹐徒二年半﹔從者不行﹐減行者一等﹐徒二年之類。略舉殺期親卑幼﹐餘者不復備文。其應減者﹐各依本罪上減。

２５４。部曲奴婢謀殺王諸部曲﹑奴婢謀殺主者﹐皆斬。謀殺主之期親及外祖父母者﹐絞﹔已傷者﹐皆斬。

【疏】議曰﹕稱部曲﹑奴婢者﹐客女及部曲妻並同。此謂謀而未行。但同籍良口以上﹐合有財分者﹐並皆爲「主」。謀殺者﹐皆斬﹐罪無首從。「謀殺主之期親」﹐爲別戶籍者及外祖父母者﹐絞﹐依首從科。「已傷者皆斬」﹐謂無首從。其媵及妾﹐在令不合分財﹐並非奴婢之主。

２５５。謀殺故夫祖父母諸妻妾謀殺故夫之祖父母﹑父母者﹐流二千里﹔已傷者﹐絞﹔已殺者﹐皆斬。部曲﹑奴婢謀殺舊主者﹐罪亦同。﹝故夫﹐謂夫亡攺嫁。舊主﹐謂主放爲良者。余條故夫﹑舊主﹐準此。﹞

【疏】議曰「妻妾謀殺故夫之祖父母﹑父母者﹐流二千里﹔已傷者﹐絞」﹐並據首從科之。「已殺者﹐皆斬」﹐罪無首從。謂一家之內﹐妻妾寡者數人﹐夫亡之後﹐並已攺嫁﹐後共謀殺故夫之祖父母﹑父母﹐俱得斬刑。若兼他人同謀﹐他人依首從之法﹐不入「皆斬」之限。部曲﹑奴婢謀殺舊主﹐稱「罪亦同」者﹐謂謀而未殺﹐流二千里﹔已傷者﹐絞﹔已殺者﹐皆斬。妻妾若被出及和離﹐卽同凡人﹐不入「故夫」之限。其「舊主」﹐謂經放爲良及自贖免賤者。若轉賣及自理訴得脫﹐卽同凡人。「余條故夫﹑舊主準此」﹐謂「毆詈」﹑「告言」之類﹐當條無文者﹐並準此。

２５６。謀殺人謀諸殺人者﹐徒三年﹔已傷者﹐絞﹔已殺者﹐斬。從而加功者﹐絞﹔不加功者﹐流三千里。造意者﹐𨿽不行仍爲首﹔﹝雇人殺者﹐亦同。﹞

【疏】議曰「謀殺人者」﹐謂二人以上﹔若事已彰露﹐欲殺不虛﹐𨿽獨一人﹐亦同二人謀法﹐徒三年。已傷者﹐絞。已殺者﹐斬。「從而加功者﹐絞」﹐謂同謀共殺﹐殺時加功﹐𨿽不下手殺人﹐當時共相擁迫﹐由其遮遏﹐逃竄無所﹐旣相因藉﹐始得殺之﹐如此經營﹐皆是「加功」之類﹐不限多少﹐並合絞刑。同謀﹐從而不加功力者﹐流三千里。「造意者」﹐謂元謀屠殺﹐其計已成﹐身𨿽不行﹐仍爲首罪﹐合斬。余加功者﹐絞。注云「雇人殺者﹐亦同」﹐謂造意爲首﹐受雇加功者爲從。卽從者不行﹐減行者一等。﹝余條不行﹐準此。﹞

【疏】議曰﹕謂謀殺人﹐從者不行﹐減行者一等﹐合徒三年。注云「余條不行﹐準此」﹐余條謂「劫囚傷人」及「謀殺緦麻以上尊長已傷」之類﹐從者不行﹐亦減一等。其有發心謀殺卽皆斬者﹐同謀不行﹐不在減例。謂謀殺期親尊長﹐同謀不行﹐亦得斬罪。

２５７。劫囚諸劫囚者﹐流三千里﹔傷人及劫死囚者﹐絞﹔殺人者﹐皆斬。﹝但劫卽坐﹐不須得囚。﹞

【疏】議曰﹕犯罪之人﹐身被囚禁﹐凶徒惡黨﹐共來相劫奪者﹐流三千里。若因劫輕囚傷人﹐及劫死囚而不傷人﹐各得絞罪﹐仍依首從科斷。因劫囚而有殺人者﹐皆合處斬﹐罪無首從。注云「但劫卽坐﹐不須得囚」﹐謂以威若力彊劫囚者﹐卽合此坐﹐不須要在得囚。若竊囚而亡者﹐與囚同罪﹔他人﹑親屬等。竊而未得﹐減二等﹔以故殺傷人者﹐從劫囚法。

【疏】議曰﹕謂私竊取囚﹐因卽逃逸。與囚同罪者﹐謂竊死囚﹐還得死罪﹔竊流徒囚﹐還得流徒罪之類。假使得相容隱﹐亦不許竊囚﹐故注云「他人﹑親屬等」。「竊而未得﹐減二等」﹐謂竊計已行﹐未離禁處者﹐減所竊囚罪二等。謂未得死囚者﹐徒三年﹔未得流囚者﹐徒二年半之類。若因竊囚之故而殺傷人者﹐卽從「劫囚」之法科罪。問曰﹕父祖﹑子孫見被囚禁﹐而欲劫取﹐乃誤殺傷祖孫﹐或竊囚過失殺傷他人﹐各合何罪﹖答曰﹕據律﹕「劫囚者﹐流三千里﹔傷人及劫死囚者﹐絞﹔殺人者﹐皆斬。」據此律意﹐本爲殺傷傍人。若有誤殺傷被劫之囚﹐止得劫囚之坐﹔若其誤殺父祖﹐論罪重於劫囚﹐旣是因誤而殺﹐須依過失之法﹔其因竊囚過失殺傷他人者﹐下條云「因盜而過失殺傷他人者﹐以鬥殺傷論。至死者﹐加役流」。旣竊囚之事類因盜之罪﹐其有過失﹐彼此不殊﹐殺傷人者﹐亦依鬥殺傷人論﹐應至死者從加役流坐。其有誤殺傷本法輕於「竊囚未得」者﹐卽從重科。又問﹕竊囚而亡﹐被人追捕﹐棄囚逃走﹐後始拒格﹐因而殺傷﹐罪同劫囚以否﹖答曰﹕下條「竊盜發覺﹐棄財逃走﹐因相拒捍﹐如此之類﹐事有因緣者﹐非彊盜」。今者「竊囚而亡﹐棄囚逃走」﹐理與「竊盜發覺﹐棄財逃走」義同﹐止得「拒捕」而科﹐不同「劫囚」之坐。

２５８。有所規避執人質諸有所規避﹐而執持人爲質者﹐皆斬。部司及鄰伍知見﹐避質不格者﹐徒二年。﹝質期以上親及外祖父母者﹐聽身避不格。﹞

【疏】議曰﹕有人或欲規財﹐或欲避罪﹐執持人爲質。規財者求贖﹐避罪者防格。不限規避輕重﹐持質者皆合斬坐。「部司」﹐謂持質人處村正以上﹐並四鄰伍保﹐或知見﹐皆須捕格。若避質不格者﹐各徒二年。注云「質期以上親及外祖父母﹐聽身避不格」者﹐謂賊執此等親爲質﹐惟聽一身不格﹐不得率眾總避。其質者無期以上親及非外祖父母﹐而避不格者﹐各徒二年。

２５９。殺一家三人支解人諸殺一家非死罪三人﹐同籍及期親爲一家。﹝卽殺𨿽先後﹐事應同斷﹔或應合同斷﹐而發有先後者﹕皆是。奴婢﹑部曲非。及支解人者﹐謂殺人而支解者。皆斬﹔妻﹑子流二千里。﹞

【疏】議曰﹕殺人之法﹐事有多端﹐但據前人身死﹐不論所殺之狀。但殺一家非死罪良口三人﹐卽爲「不道」。若三人內一人先犯死罪﹐而殺之者﹐卽非「不道」﹐只依殺一人罪法。注云「同籍及期親爲一家」﹐同籍不限親疏﹐期親𨿽別籍亦是。卽殺一家三人﹐𨿽有先後﹐發時應合同斷﹔或所殺之事﹐應合同斷﹐事發乃有先後者﹕皆爲一時殺法﹐總入「不道」。殺一家三人內﹐兼殺部曲﹑奴婢者﹐非。「及支解人者」﹐注云「謂殺人而支解者」﹐或殺時卽支解﹐或先支解而後殺之﹐皆同支解﹐並入「不道」。若殺訖﹐絕時後更支解者﹐非。或故焚燒而殺﹐或殺時卽焚燒者﹐文𨿽不載﹐罪與「支解」義同﹐皆合處斬﹐罪無首從。妻﹑子流二千里。問曰﹕假有部曲若奴﹐殺別人部曲﹑奴婢一家三人﹐或支解﹐依例「有犯各準良人」﹐合入十惡以否﹖答曰﹕部曲﹑奴婢𨿽與良人有殊﹐至於同類殺三人及支解者﹐不可別爲差等﹐坐同良人﹐還入十惡。

２６０。親屬爲人殺私和諸祖父母﹑父母及夫爲人所殺﹐私和者﹐流二千里﹔期親﹐徒二年半﹔大功以下﹐遞減一等。受財重者﹐各準盜論。𨿽不私和﹐知殺期以上親﹐經三十日不告者﹐各減二等。

【疏】議曰﹕祖父母﹑父母及夫爲人所殺﹐在法不可同天。其有忘大痛之心﹐捨枕戈之義﹐或有窺求財利﹐便卽私和者﹐流二千里。若殺期親﹐私和者徒二年半。「大功以下﹐遞減一等」﹐謂大功﹐徒二年﹔小功﹐徒一年半﹔緦麻﹐徒一年。「受財重者﹐各準盜論」﹐謂受讎家之財﹐重於私和之罪﹐假如緦麻私和﹐合徒一年﹔受財十疋﹐準盜徒一年半之類。𨿽不私和﹐知殺期以上親﹐經三十日不告所在官司者﹐各減前私和之罪二等。𨿽則私和罪重﹐受財罪輕﹐其贓本合計限﹐爲數少從重﹐終合沒官。發後輸財私和﹐依法合重其事。如傍親爲出財私和者﹐自合「行求」之法﹐依雜律「坐贓論減五等」﹐其贓亦合沒官。其有五服內親自相殺者﹐疏殺親﹐合告﹔親殺疏﹐不合告﹔親疏等者﹐卑幼殺尊長得告﹐尊長殺卑幼不得告。其應相隱者﹐疏殺親﹐義服殺正服﹐卑幼殺尊長﹐亦得論告﹔其不告者﹐亦無罪。若殺祖父母﹑父母應償死者﹐𨿽會赦﹐仍移鄕避讎﹐以其與子孫爲讎﹐故令移配。若子孫知而不告﹐從「私和」及「不告」之法科之。問曰﹕監臨親屬爲部下人所殺﹐因玆受財私和﹐合得何罪﹖答曰﹕依律﹕「監臨之官﹐知所部有犯法﹐不舉劾者﹐減罪人罪三等。」況監臨內相殺﹐被殺者又是本親﹐一違律條﹐二乖親義﹐受財一疋以上﹐並是枉法之贓﹐贓輕及不受財﹐各得「私和」之罪。其間有罪重者﹐各從重科。又問﹕主被人殺﹐部曲﹑奴婢私和受財﹐不告官府﹐合得何罪﹖答曰﹕奴婢﹑部曲﹐身系於主。主被人殺﹐侵害極深。其有受財私和﹐知殺不告﹐金科𨿽無節制﹐亦須比附論刑。豈爲在律無條﹐遂使獨爲僥亻幸。然奴婢﹑部曲﹐法爲主隱﹐其有私和不告﹐得罪並同子孫。

●卷十八賊盜﹝９條﹞

２６１。以物置人耳鼻孔竅中諸以物置人耳﹑鼻及孔竅中﹐有所妨者﹐杖八十。其故屏去人服用﹑飲食之物﹐以故殺傷人者﹐各以鬥殺傷論。

【疏】議曰﹕耳鼻孔竅皆爲要所﹐輒以他物置中﹐有所妨者﹐杖八十。本條毆罪重者﹐依毆法﹔毆未有罪者﹐亦不科。「其屏去人服用﹑飲食之物」﹐謂寒月屏去人衣服﹐或登髙﹑乘馬私去梯轡﹐或饑渴之人屏去飲食之類。以屏去之故及置物於人孔竅之中﹐而殺傷人者﹐各以鬥殺傷論。若殺凡人或傷尊長應死﹐或於卑幼及賤人𨿽殺不合償死﹐及傷尊卑﹑貴賤各有等差﹐須依鬥訟律﹐從本犯科斷﹐故云「各以鬥殺傷論」。若恐迫人﹐使畏懼致死傷者﹐各隨其狀﹐以故﹑斗﹑戲殺傷論。

【疏】議曰﹕若恐迫人者﹐謂恐動逼迫﹐使人畏懼﹐而有死傷者。若履危險﹐臨水岸﹐故相恐迫﹐使人墜陷而致死傷者﹐依故殺傷法﹔若因斗﹐恐迫而致死傷者﹐依鬥殺傷法﹔或因戲恐迫﹐使人畏懼致死傷者﹐以戲殺傷論。若有如此之類﹐各隨其狀﹐依故﹑斗﹑戲殺傷法科罪。

２６２。造畜蠱毒諸造畜蠱毒﹝謂造合成蠱﹐堪以害人者。﹞及教令者﹐絞﹔造畜者同居家口𨿽不知情﹐若里正坊正﹑村正亦同。知而不糾者﹐皆流三千里。

【疏】議曰﹕蠱有多種﹐罕能究悉﹐事關左道﹐不可備知。或集合諸蠱﹐置於一器之內﹐久而相食﹐諸虫皆盡﹐若蛇在﹐卽爲「蛇蠱」之類。造謂自造﹐畜謂傳畜﹐可以毒害於人﹐故注云「謂造合成蠱﹐堪以害人者」。若自造﹐若傳畜貓鬼之類﹐及教令人﹐並合絞罪。若同謀而造﹐律不言「皆」﹐卽有首從。其所造及畜者同居家口﹐不限籍之同異﹐𨿽不知情﹐若里正﹑坊正﹑村正知而不糾者﹐皆流三千里。問曰﹕律文惟言里正﹑坊正﹑村正等罪﹐不言州﹑縣知情之法。若州﹑縣官司知而不糾﹐復合何罪﹖答曰﹕里正之等﹐親管百姓﹐旣同裏﹐多相諳委。州﹑縣去人稍遠﹐管戶又多﹐是故律文遂無節制。若知而不糾﹐依《鬥訟律》﹕「監臨之官﹐知所部有犯法﹐不舉劾者﹐減罪人罪三等。糾彈之官﹐惟減二等。」造畜者𨿽會赦﹐並同居家口及教令人﹐亦流三千里。﹝八十以上﹑十歲以下及篤疾﹐無家口同流者﹐放免。卽以蠱毒毒同居者﹐被毒之人父母﹑妻妾﹑子孫不知造蠱情者﹐不坐。﹞

【疏】議曰﹕造畜蠱毒之人﹐𨿽會大赦﹐並同居家口及教令人﹐亦流三千里。注云「八十以上﹑十歲以下及篤疾﹐無家口同流者﹐放免。」據此﹐老﹑幼及篤疾﹐身自犯罪﹐猶尙免流﹐今以同居共活﹐有同流家口亦配﹐無同居家口共去﹐其老﹑小及篤疾不能自存﹐故從放免。卽造畜蠱毒之人﹐以蠱毒毒同居者﹐其被毒之人父母﹑妻妾﹑子孫不知造蠱毒情者﹐並免流罪。問曰﹕被毒之人父母不知情者﹐放免。假有親兄弟﹐大房造蠱﹐以毒小房﹐旣同父母﹐未知父母合免以否﹖答曰﹕蠱毒家口﹐會赦猶流﹐恐其涉於知情﹐所以例不聽住。若以蠱毒毒同居﹐被毒之人父母﹑妻妾﹑子孫不知情者﹐不坐。𨿽復兄弟相毒﹐終是被毒之人父母﹐旣無不免之制﹐不知情者合原。又問﹕老﹑小﹑篤疾﹐無家口同流者﹐放免。其家總無良口﹐惟有部曲﹐若有奴婢一人﹐得爲有同流家口﹐老﹑小﹑篤疾仍配以否﹖答曰﹕部曲旣許轉事﹐奴婢比之資財﹐諸條多不同良人﹐卽非同流家口之例。又問﹕依律﹕「犯罪未發自首﹐合原。」造畜蠱毒之家﹐良賤一人先首﹐事旣首訖﹐得免罪以否﹖答曰﹕犯罪首免﹐本許自新。蠱毒已成﹐自新難雪﹐比之會赦﹐仍並從流。

２６３。以毒藥藥人諸以毒藥藥人及賣者﹐絞﹔﹝謂堪以殺人者。𨿽毒藥﹐可以療病﹐買者將毒人﹐賣者不知情﹐不坐。卽賣買而未用者﹐流二千里。﹞

【疏】議曰﹕凡以毒藥藥人﹐謂以鴆毒﹑冶葛﹑烏頭﹑附子之類堪以殺人者﹐將用藥人﹐及賣者知情﹐並合科絞。𨿽毒藥﹐可以療病﹐買者將以毒人﹐賣者不知毒人之情﹐賣者不坐。「卽賣買而未用者」﹐謂買毒藥﹐擬將殺人﹐賣者知其本意﹐而未用者﹐流二千里。問曰﹕毒藥藥人合絞。其有尊卑﹑長幼﹑貴賤﹐得罪並依律以否﹖答曰﹕律條簡要﹐止爲凡人生文。其有尊卑﹑貴賤﹐例從輕重相舉。若犯尊長及貴者﹐各依謀殺已殺法﹔如其施於卑賤﹐亦準謀殺已殺論。如其藥而不死者﹐並同謀殺已傷之法。脯肉有毒﹐曾經病人﹐有餘者速焚之﹐違者杖九十﹔若故與人食並出賣﹐令人病者﹐徒一年﹐以故致死者絞﹔卽人自食致死者﹐從過失殺人法。﹝盜而食者﹐不坐。﹞

【疏】議曰「脯肉有毒」﹐謂曾經人食﹐爲脯肉所病者。有餘﹐速卽焚之﹐恐人更食﹐須絕根本。違者﹐杖九十。其知前人食已得病﹐故將更與人食﹐或將出賣﹐以故令人病者﹐合徒一年﹔因而致死者﹐絞。「卽人自食致死者」﹐謂有餘﹐不速焚之﹐𨿽不與人﹐其人自食﹐因卽致死者﹐從過失殺人法﹐徵銅入死家。注云「盜而食者﹐不坐」﹐謂人竊盜而食之﹐以致死傷者﹐脯肉主不坐﹐仍科「不速焚」之罪。其有害心﹐故與尊長食﹐欲令死者﹐亦準謀殺條論﹔施於卑賤致死﹐依故殺法。

２６４。憎惡造厭魅諸有所憎惡﹐而造厭魅及造符書祝詛﹐欲以殺人者﹐各以謀殺論減二等﹔﹝於期親尊長及外祖父母﹑夫﹑夫之祖父母﹑父母﹐各不減。﹞

【疏】議曰﹕有所憎嫌前人而造厭魅﹐厭事多方﹐罕能詳悉﹐或圖畫形像﹐或刻作人身﹐刺心釘眼﹐系手縛足﹐如此厭勝﹐事非一緒﹔魅者﹐或假鬼神﹐或妄行左道之類﹔或祝或詛﹐欲以殺人者﹕各以謀殺論減二等。若於期親尊長及外祖父母﹑夫﹑夫之祖父母﹑父母﹐各不減﹐依上條皆合斬罪。以故致死者﹐各依本殺法。欲以疾苦人者﹐又減二等。﹝子孫於祖父母﹑父母﹐部曲﹑奴婢於主者﹐各不減。﹞

【疏】議曰「以故致死者」﹐謂以厭魅﹑符書祝詛之故﹐但因一事致死者﹐不依減二等﹐各從本殺法。「欲以疾苦人者」﹐謂厭魅﹑符書祝詛﹐不欲令死﹐惟欲前人疾病苦痛者﹐又減二等。稱「又減」者﹐謂大功以下親及凡人﹐非外祖父母。謀殺得減二等者﹐謂從謀殺上總減四等。卽是期親尊長﹑外祖父母﹑夫﹑夫之祖父母﹑父母﹐惟減二等﹔其祖父母﹑父母以下﹐𨿽復欲令疾苦﹐亦同謀殺之法﹐皆斬﹐不同減例。問曰﹕祝詛大功以上尊長﹑小功尊屬﹐欲令疾苦﹐未知合入十惡以否﹖答曰﹕疾苦之法﹐同於毆傷。謀毆大功以上尊長﹑小功尊屬﹐不入十惡﹔如其已疾苦﹐理同毆法﹐便當「不睦」之條。卽於祖父母﹑父母及主﹐直求愛媚而厭祝者﹐流二千里。若涉乘輿者﹐皆斬。

【疏】議曰﹕子孫於祖父母﹑父母﹐及部曲﹑奴婢於主﹐造厭祝符書﹐直求愛媚者﹐流二千里。若涉乘輿者﹐罪無首從﹐皆合處斬。直求愛媚﹐便得極刑﹐重於「盜服禦之物」﹐準例亦入十惡。

２６５。殺人移鄕諸殺人應死會赦免者﹐移鄕千里外。其工﹑樂﹑雜戶及官戶﹑奴﹐並太常音聲人﹐𨿽移鄕﹐各從本色。﹝部曲及奴﹐出賣及轉配事千里外人。﹞

【疏】議曰﹕殺人應死﹐會赦免罪﹐而死家有期以上親者﹐移鄕千里外爲戶。其有特敕免死者﹐亦依會赦例移鄕。工﹑樂及官戶﹑奴﹐並謂不屬縣貫。其雜戶﹑太常音聲人﹐有縣貫﹐仍各於本司上下﹐不從州縣賦役者。此等殺人﹐會赦𨿽合移鄕﹐「各從本色」﹐謂移鄕避讎﹐並從本色驅使。謂私奴出賣﹐部曲將轉事人﹐各於千里之外。若羣黨共殺﹐止移下手者及頭首之人。若死家無期以上親﹐或先相去千里外﹐卽習天文業已成﹐若婦人有犯及殺他人部曲﹑奴婢﹐並不在移限﹐﹝部曲﹑奴婢自相殺者﹐亦同。違者徒二年。﹞

【疏】議曰「羣黨共殺」﹐謂謀殺﹐造意合斬﹐從而加功者絞﹔同謀共斗﹐各以下手重者爲重罪﹐亦合處絞。律故云「止移下手及頭首之人」﹐謂𨿽不下手﹐發意元謀﹐或以威力使人殺者﹐並合移鄕。𨿽有從而加功﹐準律合死﹐旣不下手共殺者﹐卽不移鄕。若死家無期以上親﹐或先相去千里外﹔「卽習天文」﹐謂天文觀生﹑天文生以上業已成者﹔「若婦人有犯」﹐謂無常居﹐隨夫所在﹔及殺他人部曲﹑奴婢﹕此等並不在移鄕避讎之限。注云「部曲﹑奴婢自相殺者﹐亦同」﹐謂亦不在移鄕之例。此以上應移而不移﹐不應移而移﹐違者各徒二年。

２６６。殘害死屍諸殘害死屍﹐﹝謂焚燒﹑支解之類。﹞及棄屍水中者﹐各減鬥殺罪一等﹔﹝緦麻以上尊長不減。﹞

【疏】議曰「殘害死屍」﹐謂支解形骸﹐割絕骨體及焚燒之類﹔及棄屍水中者﹕「各減鬥殺罪一等」﹐謂合死者﹐死上減一等﹔應流者﹐流上減一等之類。謂殘害及棄屍水中﹐各依鬥殺合斬﹐不在減例。棄而不失及髡若傷者﹐各又減一等。卽子孫於祖父母﹑父母﹐部曲﹑奴婢於主者﹐各不減。﹝皆謂意在於惡者。﹞

【疏】議曰﹕棄屍水中﹐還得不失。髡﹐謂髡去其。傷﹐謂故傷其屍﹐傷無大小﹐但非支解之類。「各又減一等」﹐謂凡人各減鬥殺罪二等﹐緦麻以上尊長惟減一等﹐大功以上尊長及小功尊屬仍入「不睦」。卽子孫於祖父母﹑父母﹐部曲﹑奴婢於主者﹐各不減﹐並同鬥殺之罪﹐子孫合入「惡逆」﹐決不待時。注云「皆謂意在於惡者」﹐謂從殘害以下﹐並謂意在於惡。如無惡心﹐謂若願自焚屍﹐或遺言水葬及遠道屍柩﹐將骨還鄕之類﹐並不坐。

２６７。穿地得死人諸穿地得死人不更理﹐及於冢墓燻狐貍而燒棺槨者﹐徒二年﹔燒屍者﹐徒三年。緦麻以上尊長﹐各遞加一等﹔卑幼﹐各依凡人遞減一等。

【疏】議曰﹕因穿地而得死人﹐其屍不限新舊﹐不卽埋掩﹐令其曝露﹔或於他人冢墓而燻狐貍之類﹐因燒棺槨者﹕各徒二年。謂惟燒棺槨﹐火不到屍。其燒棺槨者﹐緦麻以上尊長﹐從徒二年上遞加一等﹐至期親尊長﹐流二千五百里。其卑幼﹐各依凡人遞減一等﹕緦麻﹐於二年上減一等﹐徒一年半﹔小功﹐徒一年﹔大功﹐杖一百﹔期親﹐杖九十。若穿地得死人﹐可識知是緦麻以上尊長﹐而不更埋﹐亦從徒二年上遞加一等﹐卑幼亦從徒二年上遞減一等﹐各準「燒棺槨」之法。其燒屍者徒三年﹐緦麻以上尊長各遞加一等﹐謂從徒三年上遞加一等﹐燒大功尊長屍流三千里﹐𨿽期親尊長﹐罪亦不加。其卑幼﹐各遞減一等﹐謂緦麻卑幼減凡人一等﹐徒二年半﹔遞減至期親卑幼﹐猶徒一年。問曰﹕下條「發冢者﹐加役流」﹐注云「招魂而葬亦是」。此文燒屍者徒三年﹐未知招魂而葬亦同以否﹖答曰﹕準律﹐招魂而葬﹐發冢者與有屍同罪。律有「燒棺槨」之文﹐復著「燒屍」之罪﹔招魂而葬﹐棺內無屍﹐止得從「燒棺槨」之法﹐不可同「燒屍」之罪。若子孫於祖父母﹑父母﹐部曲﹑奴婢於主冢墓燻狐貍者﹐徒二年﹔燒棺槨者﹐流三千里﹔燒屍者﹐絞。

【疏】議曰﹕稱子孫於祖父母﹑父母者﹐曾﹑髙亦同。部曲﹑奴婢者﹐隨身﹑客女亦同。子孫於祖父母﹑父母﹐部曲﹑奴婢於主冢墓燻狐貍者﹐徒二年﹔若燒棺槨者﹐流三千里﹔燒屍者﹐絞。

２６８。造ビ書ビ言諸造ビ書及ビ言者﹐絞。﹝造﹐謂自造休咎及鬼神之言﹐妄說吉凶﹐涉於不順者。﹞

【疏】議曰「造ビ書及ビ言者」﹐謂構成怪力之書﹐詐爲鬼神之語。「休」﹐謂妄說他人及己身有休徵。「咎」﹐謂妄言國家有咎惡。觀天畫地﹐詭說災祥﹐妄陳吉凶﹐並涉於不順者﹐絞。傳用以惑眾者﹐亦如之﹔傳﹐謂傳言。用﹐謂用書。其不滿眾者﹐流三千里。言理無害者﹐杖一百。卽私有ビ書﹐𨿽不行用﹐徒二年﹔言理無害者﹐杖六十。

【疏】議曰「傳用以惑眾者」﹐謂非自造﹐傳用ビ言﹑ビ書﹐以惑三人以上﹐亦得絞罪。注云「傳﹐謂傳言。用﹐謂用書。」「其不滿眾者」﹐謂被傳惑者不滿三人。若是同居﹐不入眾人之限﹔此外一人以上﹐𨿽不滿眾﹐合流三千里。其「言理無害者」﹐謂ビ書﹑ビ言﹐𨿽說變異﹐無損於時﹐謂若豫言水旱之類﹐合杖一百。「卽私有ビ書」﹐謂前人舊作﹐衷私相傳﹐非己所制﹐𨿽不行用﹐仍徒二年。其ビ書言理無害於時者﹐杖六十。

２６９。夜無故入人家諸夜無故入人家者﹐笞四十。主人登時殺者﹐勿論﹔若知非侵犯而殺傷者﹐減鬥殺傷二等。

【疏】議曰「夜無故入人家」﹐依刻漏法﹕晝漏盡爲夜﹐夜漏盡爲晝。謂夜無事故﹐輒入人家﹐笞四十。家者﹐謂當家宅院之內。登於入時﹐被主人格殺之者﹐勿論。「若知非侵犯」﹐謂知其迷誤﹐或因醉亂﹐及老﹑小﹑疾患﹐並及婦人﹐不能侵犯﹐而殺傷者﹐減鬥殺傷二等。若殺他人奴婢﹐合徒三年﹐得減二等﹐徒二年之類。問曰﹕外人來姦﹐主人舊已知委﹐夜入而殺﹐亦得勿論以否﹖答曰﹕律開聽殺之文﹐本防侵犯之輩。設令舊知姦穢﹐終是法所不容﹐但夜入人家﹐理或難辧﹐縱令知犯﹐亦爲罪人。若其殺卽加罪﹐便恐長其侵暴﹐登時許殺﹐理用無疑。況文稱「知非侵犯而殺傷者﹐減鬥殺傷二等」﹐卽明知是侵犯而殺﹐自然依律勿論。其已就拘執而殺傷者﹐各以鬥殺傷論﹐至死者加役流。

【疏】議曰「已就拘執」﹐謂夜入人家﹐已被擒獲﹐拘畱執縛﹐無能相拒﹐本罪𨿽重﹐不合殺傷。主人若有殺傷﹐各依鬥法科罪﹐至死者加役流。

●卷十九賊盜﹝１７條﹞

２７０。盜大祀神禦物諸盜大祀神禦之物者﹐流二千五百里。謂供神禦者﹐帷帳幾杖亦同。其擬供神禦﹐﹝謂營造未成者。﹞

【疏】議曰「盜大祀神禦之物」﹐公取﹑竊取皆爲盜。大祀﹐謂天地﹑宗廟﹑神州等。其供神禦所用之物而盜之者﹐流二千五百里。注云「謂供神禦者﹐帷帳幾杖亦同」﹐謂見供神禦者﹐𨿽帷帳幾杖亦得流罪﹐故云「亦同」。「其擬供神禦」﹐謂上文神禦之物及帷帳幾杖﹐營造未成﹐擬欲供進者﹐故注云「謂營造未成者」。及供而廢闋﹐若饗薦之具已饌呈者﹐徒二年﹔﹝饗薦﹐謂玉幣﹑牲牢之屬。饌呈﹐謂已入祀所﹐經祀官省視者。﹞未饌呈者﹐徒一年半。已闋者﹐杖一百。﹝已闋﹐謂接神禮畢。﹞若盜釜﹑甑﹑刀﹑匕之屬﹐並從常盜之法。

【疏】議曰「供而廢闋」﹐謂神禦之物﹐供祭已訖﹐退還所司者﹐故云「廢闋」。「若饗薦之具已饌呈者」﹐謂牲牢﹑棗栗﹑脯修之屬﹐已入神所﹐呈閱祀官訖。而盜者﹐各徒二年。故注云「饗薦﹐謂玉幣﹑牲牢之屬」。「未饌呈者﹐徒一年半」﹐謂以上玉幣﹑牲牢﹑饌具之屬﹐未饌呈祀官而盜者﹐徒一年半。「已闋者」﹐謂神前飲食薦饗已了﹐退而盜者﹐得杖一百。「若盜釜﹑甑﹑刀﹑匕之屬」﹐謂並不用供神﹐故從常盜之法﹐一尺杖六十﹐一疋加一等﹔五疋徒一年﹐五疋加一等﹐罪止加役流。言「之屬」﹐謂盤﹑盂﹑雜器之類。

２７１。盜禦寶及乘輿服禦物諸盜禦寶者﹐絞﹔乘輿服禦物者﹐流二千五百里﹔﹝謂供奉乘輿之物。服通衾﹑茵之屬﹐眞﹑副等。皆須監當之官﹐部分擬進﹐乃爲禦物。﹞其擬供服禦及供而廢闋﹐若食將禦者﹐徒二年﹔將禦﹐謂已呈監當之官。擬供食禦及非服而禦者﹐徒一年半。

【疏】議曰﹕稱「禦」者﹐太皇太后﹑皇太后﹑皇后亦同﹐皇太子減一等。皇帝八寶﹐皆以玉爲之﹐有「神寶」﹑「受命寶」﹑「皇帝行寶」﹑「皇帝之寶」﹑「皇帝信寶」﹑「天子行寶」﹑「天子之寶」﹑「天子信寶此等八寶﹐皇帝所用之物﹐並爲「禦寶」。其三後寶﹐以金爲之﹐並不行用。盜者﹐俱得絞刑。其盜皇太子寶﹐準例合減一等﹐流三千里。若盜皇太子妃寶﹐亦流三千里﹕後寶旣與禦寶不殊﹐妃寶明與太子無別。「乘輿服禦物」﹐謂供奉乘輿服用之物﹐三後服禦之物亦同﹐盜者流二千五百里。若盜皇太子及妃所服用物﹐準例減一等﹐合徒三年。計贓重者﹐卽準贓同常盜之法加一等。注云「謂供奉乘輿之物。服通衾﹑茵之屬」﹐稱「之屬」者﹐氈﹑褥之類。「眞﹑副等」﹐眞謂見供服用之衣﹐副謂副貳之服。皆須監當之官﹐部分擬進者﹐乃爲禦物。「其擬供服禦」﹐謂營造未成。「及供而廢闋」﹐謂已供用事畢﹐是名「廢闋」。「若食將禦者」﹐謂禦食已呈監當之官擬進﹐而盜及食者。從「擬供服禦」以下﹐各徒二年。故注云「將禦﹐謂已呈監當之官」。「擬供食禦」﹐謂未呈監當之官﹐及非服而禦之物者﹐若食及盜﹐各徒一年半。贓重者﹐各計贓﹐以常盜論加一等。

２７２。盜官文書印諸盜官文書印者﹐徒二年。余印﹐杖一百。﹝謂貪利之而非行用者。余印﹐謂印物及畜產者。﹞

【疏】議曰﹕印者﹐信也。謂印文書施行﹐通達上下﹐所在信受﹐故曰「官文書印」。盜此印者﹐徒二年。「余印﹐杖一百」﹐余印謂給諸州封函及畜產之印﹐在令﹑式﹐印應官給。但非官文書之印﹐盜者皆杖一百。注云「謂貪利之而非行用者」﹐皆謂藉以爲財﹐不擬行用。若將行用﹐卽從「僞造」﹑「僞寫」﹑「封用規避」之罪科之。

２７３。盜制書官文書諸盜制書者﹐徒二年。官文書﹐杖一百﹔重害文書﹐加一等﹔紙券﹐又加一等。﹝亦謂貪利之﹐無所施用者。重害﹐謂徒罪以上獄案及婚姻﹑良賤﹑勛賞﹑黜陟﹑授官﹑除免之類。﹞

【疏】議曰﹕盜制書徒二年﹐敕及奏抄亦同。敕旨無禦畫﹐奏抄卽有禦畫﹐不可以禦畫奏抄輕於敕旨﹐各與盜制書罪同。「官文書」﹐謂在司尋常施行文書﹐有印無印等。「重害文書﹐加一等」﹐合徒一年。注云「亦謂貪利之」﹐亦如上條盜印藉爲財用﹐無所施行。「重害﹐謂徒罪以上獄案及婚姻﹑良賤﹑勛賞﹑黜陟﹑授官﹑除免之類」﹐稱「之類」者﹐謂倉糧財物﹑行軍文簿帳及戶籍﹑手實之屬﹐盜者各徒一年。若欲動事﹐盜者自從增減之律。卽盜應除文案者﹐依凡盜法。

【疏】議曰「卽盜應除文案者」﹐依令﹕「文案不須常畱者﹐每三年一揀除。」旣是年久應除﹐卽非見行文案﹐故依凡盜之法﹐計贓科罪。

２７４。盜符節門鑰諸盜宮殿門符﹑發兵符﹑傳符者﹐流二千里﹔使節及皇城﹑京城門符﹐徒三年﹔餘符﹐徒一年。門鑰﹐各減三等。盜州﹑鎭及倉廚﹑廏庫﹑關門等鑰﹐杖一百。縣﹑戍等諸門鑰﹐杖六十。

【疏】議曰﹕開閉殿門﹐皆用銅魚合符。用符鑰法式﹐已於《擅興律》解訖。「發兵符」﹐以銅爲之﹐左者進內﹐右者付州﹑府﹑監及提兵鎭守之所﹐並畱守應執符官人。其符𨿽通余用﹐爲發兵事重﹐故以發兵爲目。「傳符」﹐謂給將乘驛者﹐依《公式令》﹕「下諸方傳符﹐兩京及北都畱守爲麟符﹐東方靑龍﹐西方白虎﹐南方朱雀﹐北方玄武。兩京畱守二十﹐左十九﹐右一﹔餘皆四﹐左三﹐右一。左者進內﹐右者付外州﹑府﹑監應執符人。其兩京及北都畱守符﹐並進內。須遣使向四方﹐皆給所詣處左符﹐書於骨帖上﹐內著符﹐裹用泥封﹐以門下省印印之。所至之處﹐以右符勘合﹐然後承用。」盜者﹐合流二千里。節者﹐皇華出使﹐黜陟幽明﹐軒奉制﹐宣威殊俗﹐皆執旌節﹐取信天下。「及皇城門」﹐謂朱雀等門﹔「京城門」﹐謂明徳等門。盜此門符及使節者﹐各徒三年。「餘符﹐徒一年」﹐餘符謂禁苑及交巡等符。案《擅興律》﹕「凡言餘符者﹐契亦同。卽契應發兵者﹐同發兵符法。」然則盜發兵契﹐各同魚符之罪。「門鑰﹐各減三等」﹐謂各減所開閉之門魚符三等。假有盜宮殿門符﹐合流二千里﹔門鑰減三等﹐得徒二年。余鑰應減門符﹐並準此。若是禁苑門鑰﹐不可輕於州﹑鎭﹑關門等鑰。盜州﹑鎭及官倉廚﹑廏庫及關門等鑰﹐各杖一百。「縣戍等諸門鑰」﹐稱「諸門鑰」者﹐謂內外百司及坊市門﹐官有門禁﹐盜其鑰者﹐各杖六十。

２７５。盜禁兵器諸盜禁兵器者﹐徒二年﹔甲﹑弩者﹐流二千里。若盜罪輕﹐同私有法。盜餘兵器及旌旗﹑幡幟者﹐杖九十。若盜守衛宮殿兵器者﹐各加一等。卽在軍及宿衛相盜﹐還充官用者﹐各減二等。

【疏】議曰「盜禁兵器者﹐徒二年」﹐謂非弓﹑箭﹑刀﹑﹑短矛﹐私家不合有者﹐皆爲「禁兵器」。甲﹑弩者﹐流二千里。盜罪輕者同私有法﹐卽盜弩一張流二千里﹐盜甲一領亦流二千里﹐案《擅興律》﹕「私有甲一領及弩三張﹐流二千里。甲三領及弩五張﹐絞。」卽盜甲三領﹐或盜弩五張﹐並得絞罪﹐是名「盜罪輕﹐同私有法」。其「盜餘兵器」﹐謂𨿽是官兵器﹐私家合有者﹐「及旌旗﹑幡幟者﹐杖九十」﹐並據「盜官物﹐計贓重﹐加凡盜一等」。「若盜守衛宮殿兵器者﹐又各加一等」﹐謂見用守衛宮殿﹐加凡盜二等。「卽在軍」﹐謂在行軍之所﹐若宿衛相盜﹐還充官用者﹐各減二等。若入私者﹐各同上文盜法。

２７６。盜毀天尊佛像諸盜毀天尊像﹑佛像者﹐徒三年。卽道士﹑女官盜毀天尊像﹐僧﹑尼盜毀佛像者﹐加役流。眞人﹑菩薩﹐各減一等。盜而供養者﹐杖一百。盜﹑毀不相須。

【疏】議曰﹕凡人或盜或毀天尊若佛像﹐各徒三年。「道士﹑女官盜毀天尊像﹐僧﹑尼盜毀佛像者﹐各加役流」﹐爲其盜毀所事先聖形像﹐故加役流﹐不同俗人之法。「眞人﹑菩薩﹐各減一等」﹐凡人盜毀﹐徒二年半﹔道士﹑女官盜毀眞人﹐僧﹑尼盜毀菩薩﹐各徒三年。「盜而供養者﹐杖一百」﹐謂非貪利﹐將用供養者。但盜之與毀﹐各得徒﹑流之坐﹐故注云「盜﹑毀不相須」。其非眞人﹑菩薩之像﹐盜毀余像者﹐若化生神王之類﹐當「不應爲從重」。有贓入己者﹐卽依凡盜法。若毀損功庸多者﹐計庸坐贓論。各令修立。其道士等盜毀佛像及菩薩﹐僧﹑尼盜毀天尊若眞人﹐各依凡人之法。

２７７。發家諸發冢者﹐加役流﹔﹝發徹卽坐。招魂而葬亦是。﹞已開棺槨者﹐絞﹔發而未徹者﹐徒三年。

【疏】議曰﹕《禮》云「葬者﹐藏也﹐欲人不得見。」古之葬者﹐厚衣之以薪﹐後代聖人易之以棺槨。有發冢者﹐加役流。注云「發徹卽坐。招魂而葬﹐亦是」﹐謂開至棺槨﹐卽爲發徹。先無屍柩﹐招魂而葬﹐但使發徹者﹐並合加役流。「已開棺槨者﹐絞」﹐謂有棺有槨者﹐必須棺﹑槨兩開﹐不待取物觸屍﹐俱得絞罪。其不用棺槨葬者﹐若發而見屍﹐亦同已開棺槨之坐。「發而未徹者」﹐謂𨿽發冢﹐而未至棺槨者﹐徒三年。其冢先穿及未殯﹐而盜屍柩者﹐徒二年半﹔盜衣服者﹐減一等﹔器物﹑磚﹑版者﹐以凡盜論。

【疏】議曰「其冢先穿」﹐謂先自穿陷﹐舊有隙穴者。「未殯」﹐謂屍猶在外﹐未殯埋。「而盜屍柩者﹐徒二年半」﹐謂盜者元無惡心﹐或欲詐代人屍﹐或欲別處攺葬之類。「盜衣服者﹐減一等」﹐得徒二年。計贓重者﹐以凡盜論加一等。此文旣稱「未殯」﹐明上文「發冢」殯訖而發者﹐亦是。若盜器物磚版者﹐謂冢先穿﹐取其明器等物﹐或磚若版﹐以凡盜論。問曰「發冢者﹐加役流。」律旣不言尊卑﹑貴賤﹐未知發子孫冢﹐得罪同凡人否﹖答曰﹕五刑之屬﹐條有三千﹐犯狀旣多﹐故通比附。然尊卑貴賤﹐等數不同﹐刑名輕重﹐粲然有別。尊長髮卑幼之墳﹐不可重於殺罪﹔若發尊長之冢﹐據法止同凡人。律云「發冢者﹐加役流」﹐在於凡人﹐便減殺罪一等﹔若發卑幼之冢﹐須減本殺一等而科之﹕已開棺槨者絞﹐卽同已殺之坐﹔發而未徹者徒三年﹐計凡人之罪減死二等﹐卑幼之色亦於本殺上減二等而科﹔若盜屍柩者﹐依減三等之例。其於尊長﹐並同凡人。

２７８。盜園陵內艸木諸盜園陵內艸木者﹐徒二年半。若盜他人墓塋內樹者﹐杖一百。

【疏】議曰﹕園陵者﹐《三秦記》云「帝王陵有園﹐因謂之園陵。」《三輔黃圖》云「謂陵四闌門通四園。」然園陵艸木而合芟刈﹐而有盜者﹐徒二年半。若盜他人墓塋內樹者﹐杖一百。若贓重者﹐準下條「以凡盜論加一等」。若其非盜﹐惟止斫伐者﹐準《雜律》﹕「毀伐樹木稼穡﹐各準盜論。」園陵內﹐徒二年半﹔他人墓塋內樹﹐杖一百。

２７９。盜殺官私馬牛諸盜官私馬牛而殺者﹐徒二年半。

【疏】議曰﹕馬牛軍國所用﹐故與余畜不同。若盜而殺者﹐徒二年半。若準贓重於徒二年半者﹐以凡盜論加一等。其有盜殺牛之類﹐鄕俗不用耕駕者﹐計贓以凡盜論。

２８０。盜不計贓立罪名諸盜不計贓而立罪名﹐及言減罪而輕於凡盜者﹐計贓重﹐以凡盜論加一等。

【疏】議曰﹕從「盜大祀神禦之物」以下﹐不計贓科﹐惟立罪名。亦有減處﹐並謂得罪應重﹐故別立罪名﹐若減罪輕於凡盜者﹐各須計贓﹐以凡盜論加一等。假有盜他人馬牛而殺﹐評馬牛贓直絹二十疋﹐若計凡盜﹐合徒二年半﹔以盜殺馬牛﹐故加凡盜一等﹐處徒三年。「及言減罪輕於凡盜者」﹐上條「盜屍柩者﹐徒二年半。盜衣服者﹐減一等」﹐假有盜屍柩上衣服﹐直絹二十疋﹐依凡盜徒二年半﹐文稱「減一等」﹐只徒二年﹔故依凡盜加一等﹐亦徒三年﹐是名「以凡盜論加一等」。若盜皇太子服用及盜中﹑小祀等物﹐𨿽得減罪﹐亦是「盜不計贓」。

２８１。彊盜諸彊盜﹐﹝謂以威若力而取其財﹐先彊後盜﹑先盜後彊等。若與人藥酒及食﹐使狂亂取財﹐亦是。卽得闌遺之物﹐毆擊財主而不還﹔及竊盜發覺﹐棄財逃走﹐財主追捕﹐因相拒捍﹕如此之類﹐事有因緣者﹐非彊盜。﹞

【疏】議曰﹕彊盜取人財﹐注云「謂以威若力」﹐假有以威脇人﹐不加凶力﹐或有直用凶力﹐不作威脇﹐而劫掠取財者﹔「先彊後盜」﹐謂先加迫脇﹐然後取財﹔「先盜後彊」﹐謂先竊其財﹐事覺之後﹐始加威力﹕如此之例﹐俱爲「彊盜」。若飲人藥酒﹐或食中加藥﹐令其迷謬而取其財者﹐亦從「彊盜」之法。卽得闌遺之物﹐財主來認﹐因卽毆擊﹐不肯還物﹔及竊盜取人財﹐財主知覺﹐遂棄財逃走﹐財主逐之﹐因相拒捍﹕如此之類﹐是事有因緣﹐並非「彊盜」﹐自從「鬥毆」及「拒捍追捕」之法。問曰﹕據《捕亡律》﹕「被盜﹐𨿽傍人﹐皆得捕系。」未審盜者將財逃走﹐傍人追捕﹐因卽格傷﹐或絕時﹑不絕時﹐得罪同「彊盜」否﹖答曰﹕依律﹕「盜者﹐𨿽是傍人﹐皆得捕系以送官司。」盜者旣將財逃走﹐傍人依律合捕﹐其人乃拒傷捕者﹐卽是「先盜後彊」。絕時以後捕者﹐旣無財主尋逐﹐便是不知盜由﹐因相拒格﹐惟有「拒捕」之罪﹐不成「彊盜」。不得財徒二年﹔一尺徒三年﹐二疋加一等﹔十疋及傷人者﹐絞﹔殺人者﹐斬。﹝殺傷奴婢亦同。𨿽非財主﹐但因盜殺傷﹐皆是。﹞其持仗者﹐𨿽不得財﹐流三千里﹔五疋﹐絞﹔傷人者﹐斬。

【疏】議曰﹕盜𨿽不得財﹐徒二年。若得一尺﹐卽徒三年。每二疋加一等。贓滿十疋﹔𨿽不滿十疋及不得財﹐但傷人者﹕並絞。殺人者﹐並斬。謂因盜而殺﹑傷人者。注云「殺傷奴婢亦同」﹐諸條奴婢多悉不同良人﹐於此﹐殺傷奴婢亦同良人之坐。「𨿽非財主﹐但因盜殺傷皆是」﹐無問良賤﹐皆如財主之法。盜人若持仗﹐𨿽不得財﹐猶流三千里﹔贓滿五疋﹐合絞。持仗者𨿽不得財﹐傷人者斬﹐罪無首從。

２８２。竊盜諸竊盜﹐不得財笞五十﹔一尺杖六十﹐一疋加一等﹔五疋徒一年﹐五疋加一等﹐五十疋加役流。

【疏】議曰﹕竊盜人財﹐謂潛形隱面而取。盜而未得者﹐笞五十。得財一尺杖六十﹐一疋加一等﹐卽是一疋一尺杖七十。以次而加至贓滿五疋﹐不更論尺﹐卽徒一年。每五疋加一等﹐四十疋流三千里﹐五十疋加役流。其有於一家頻盜及一時而盜數家者﹐並累而倍論。倍﹐謂二尺爲一尺。若有一處贓多﹐累倍不加重者﹐止從一重而斷﹐其倍贓依《例》總徵。

２８３。監臨主守自盜諸監臨主守自盜及盜所監臨財物者﹐﹝若親王財物而監守自盜﹐亦同。﹞加凡盜二等﹐三十疋絞。﹝本條已有加者﹐亦累加之。﹞

【疏】議曰﹕假如左藏庫物﹐則太府卿﹑丞爲監臨﹐左藏令﹑丞爲監事﹐見守庫者爲主守﹐而自盜庫物者﹐爲「監臨主守自盜」。又如州﹑縣官人盜部內人財物﹐是爲「盜所監臨」。注云「若親王財物」﹐依令﹕「皇兄弟﹑皇子爲親王。」監守自盜王家財物﹐亦同官物之罪。「加凡盜二等」﹐一尺杖八十﹐一疋加一等﹐一疋一尺杖九十﹐五疋徒二年﹐五疋加一等﹐是名「加凡盜二等﹐三十疋絞」。注云「本條已有加者﹐亦累加之」﹐謂監臨主守自盜所監主﹐不計贓之物﹐計贓重者﹐以凡盜論加一等﹐卽是本條已有加於此﹐又加二等。假有武庫令自盜禁兵器﹐計贓直絹二十疋。凡人盜者﹐二十疋合徒二年半﹐以盜不計贓而立罪名﹐計贓重者加凡盜一等﹐徒三年﹔監主又加二等﹐流二千五百里。如此之類﹐是「本條已有加者﹐亦累加之」。

２８４。故燒捨屋而盜諸故燒人捨屋及積聚之物而盜者﹐計所燒減價﹐並贓以彊盜論。

【疏】議曰﹕賊人姦詐﹐千端萬緒﹐濫竊穿窬﹐觸途詭譎。或有燒人捨屋及積聚之物﹐因卽盜取其財﹐計所燒之物減價﹐並於所盜之物﹐計贓以彊盜論﹐十疋絞。問曰﹕有人持仗燒人捨宅﹐因卽盜取其財﹐或燒傷物主﹐合得何罪﹖答曰﹕依《雜律》﹕「故燒人捨屋﹐徒三年。不限彊之與竊。」然則持仗燒人捨宅﹐止徒三年。因卽盜取財物﹐便是元非盜意﹐𨿽復持仗而行事﹐同「先彊後盜」﹐計贓以彊盜科罪。火若傷人者﹐同彊盜傷人法。

２８５。恐喝取人財物諸恐喝取人財物者﹐﹝口恐喝亦是。﹞準盜論加一等﹔𨿽不足畏忌﹐財主懼而自與﹐亦同。﹝展轉傳言而受財者﹐皆爲從坐。若爲人所侵損﹐恐喝以求備償﹐事有因緣之類者﹐非。﹞

【疏】議曰﹕恐喝者﹐謂知人有犯﹐欲相告訴﹐恐喝以取財物者。注云「口恐喝亦是」﹐𨿽口恐喝﹐亦與文牒同。計贓﹐「準盜論加一等」﹐謂一尺杖七十﹐一疋加一等﹐五疋徒一年半﹐五疋加一等﹐三十五疋流三千里。𨿽不足畏忌﹐但財主懼而自與財者﹐亦同恐喝之罪。注云「展轉傳言」﹐假若甲遣乙丙傳言於丁﹐恐喝取物五疋﹐甲合徒一年半﹐乙丙並各徒一年﹐是名「展轉傳言﹐受財者﹐皆爲從坐」。「若爲人所侵損﹐恐喝以求備償」﹐假有甲爲乙踐損田苗﹐遂恐喝於乙﹐得倍苗之外﹐更取財者﹐爲有損苗之由﹐不當恐喝之坐﹐苗外餘物﹐卽當「非監臨主司﹐因事受財﹐坐贓論」科斷。此是「事有因緣之類者」﹐非恐喝。問曰﹕恐喝取財五疋﹐首不行﹐又不受分﹔傳言者二人﹐一人受財﹐一人不受財﹐各合何罪﹖答曰﹕律稱準盜﹐須依盜法。案下條「共盜者並贓論」﹐造意及從行而不受分﹐卽受分而不行﹐各依本首從法﹕若造意不行﹐又不受分﹐卽以行人專進止者爲首﹐造意爲從﹐至死減一等﹔從者不行﹐又不受分﹐笞四十。其首不行﹐又不受分﹐卽以傳言取物者爲首﹐五疋合徒一年半﹔造意者爲從﹐合徒一年﹔又一人不受分﹐亦合爲從﹐笞五十。又問﹕監臨恐喝所部取財﹐合得何罪﹖答曰﹕凡人恐喝取財﹐準盜論加一等。監臨之官﹐不同凡人之法﹐《名例》﹕「當條𨿽有罪名﹐所爲重者﹐自從重。」理從「彊乞」之律﹐合準枉法而科。若知有罪不虛﹐恐喝取財物者﹐合從眞枉法而斷。若財未入者﹐杖六十。卽緦麻以上自相恐喝者﹐犯尊長﹐以凡人論﹔彊盜亦準此。犯卑幼﹐各依本法。

【疏】議曰﹕恐喝取財﹐無限多少﹐財未入者﹐杖六十。卽緦麻以上自相恐喝者﹐犯尊長﹐以凡人準盜論加一等。彊盜亦準此者﹐謂別居期親以下卑幼﹐於尊長家行彊盜者﹐𨿽同於凡人家彊盜得罪﹐若有殺傷﹐應入十惡者﹐仍入十惡。「犯卑幼﹐各依本法」﹐謂恐喝緦麻﹑小功卑幼取財者﹐減凡人一等﹐五疋徒一年﹔大功卑幼減二等﹐五疋杖一百﹔期親卑幼減三等﹐五疋杖九十之類。

２８６。以他故毆人因而奪物諸本以他故毆擊人﹐因而奪其財物者﹐計贓以彊盜論﹐至死者加役流﹔

【疏】議曰﹕謂本無規財之心﹐乃爲別事毆打﹐因見財物﹐遂卽奪之﹐事類「先彊後盜」﹐故計贓以彊盜論﹐一尺徒三年﹐二疋加一等。以先無盜心之故﹐贓滿十疋應死者﹐加役流。若奪財物不得者﹐止從故﹑鬥毆法。文稱「計贓以彊盜論」﹐奪物贓不滿尺﹐同「彊盜不得財」﹐徒二年。旣元無盜心﹐𨿽持仗﹐亦不加其罪。因而竊取者﹐以竊盜論加一等。若有殺傷者﹐各從故﹑鬥法。

【疏】議曰﹕先因他故毆擊﹐而輒竊取其財﹐以竊盜論加一等﹐一尺杖七十﹐一疋加一等。「若有殺傷者」﹐謂本因毆擊殺傷﹐元非盜財損害。「各從故﹑鬥法」﹐謂因斗致死者﹐絞﹔故殺者﹐斬。稱「各」者﹐從「彊奪」及「竊取」﹐各以故﹑斗論。問曰﹕監臨官司﹐本以他故毆擊部內之人﹐因而奪其財物﹐或竊取三十疋者﹐合得何罪﹖答曰﹕律稱「本因他故毆擊人」﹐元卽無心盜物﹐毆訖始奪﹐事與彊盜相類﹐準贓𨿽依「彊盜」﹐罪止加役流﹐故知其贓𨿽多﹐法不至死。「因而竊取﹐以竊盜論加一等者」﹐爲監臨主司毆擊部內﹐因而竊物﹐以竊盜論加凡盜三等。上文「彊盜」旣不至死﹐下文「竊盜」不可引入絞刑﹐三十疋者罪止加役流。又問﹕名例云「稱以盜論者﹐與眞犯同。」此條「因而竊取﹐以竊盜論加一等」﹐旣云「加一等」﹐卽重於竊盜之法。監臨竊三十疋者絞﹐今答不死﹐理有未通﹖答曰「本條別有制﹐與例不同者﹐依本條。」文稱﹕「奪其財物者﹐以彊盜論﹐至死者加役流。」又云「加者﹐不得加至於死。」是明本以他故毆人﹐因而奪物﹐縱至百疋﹐罪止加役流﹐況於竊取人財﹐豈得加入於死﹖監臨𨿽有加罪﹐加法不至死刑。況下條「略奴婢及和誘﹐各依彊﹑竊等法﹐罪止流三千里」﹐注云「𨿽監臨主守﹐亦同」﹐卽此條𨿽無監臨之文﹐亦不加入於死。

●卷二十賊盜﹝１５條﹞

２８７。盜緦麻小功財物諸盜緦麻﹑小功親財物者﹐減凡人一等﹔大功﹐減二等﹔期親﹐減三等。殺傷者﹐各依本殺傷論。﹝此謂因盜而誤殺者。若有所規求而故殺期以下卑幼者﹐絞。余條準此。﹞

【疏】議曰﹕緦麻以上相盜﹐皆據別居。卑幼於尊長家彊盜﹐已於「恐喝」條釋訖。其尊長於卑幼家竊盜若彊盜﹐及卑幼於尊長家行竊盜者﹐緦麻﹑小功減凡人一等﹐大功減二等﹐期親減三等。「殺傷者﹐各依本殺傷論」﹐謂因盜誤殺傷人﹐若殺傷尊卑﹑長幼﹐各依本殺傷法。注云「此謂因盜而誤殺者」﹐謂本心只欲規財﹐因盜而誤殺人者﹐亦同因盜過失殺人﹐依鬥殺之罪。不言傷者﹐爲傷罪稍輕﹐聽從誤傷之法。但殺人坐重﹐𨿽誤﹐同鬥殺論﹔若實故殺﹐自依故殺傷法。「若有所規求﹐故殺期以下卑幼者﹐絞」﹐卽此條因盜﹐是爲有所規求﹐故殺期以下卑幼者﹐絞。誤殺者﹐自依本鬥殺傷論。「余條」﹐謂諸條姦及略﹑和誘﹐但是爭競﹐有所規求而故殺期以下卑幼﹐本條不至死者﹐並絞。故云「余條準此」。

２８８。卑幼將人盜己家財諸同居卑幼﹐將人盜已家財物者﹐以私輒用財物論加二等﹔他人﹐減常盜罪一等。若有殺傷者﹐各依本法。他人殺傷﹐縱卑幼不知情﹐仍從本殺傷法坐之。

【疏】議曰「同居卑幼」﹐謂共居子孫﹑弟侄之類﹐將外人共盜己家財物者﹐以私輒用財物論加二等。案《戶婚律》﹕「同居卑幼﹐私輒用財者﹐十疋笞十﹐十疋加一等﹐罪止杖一百。」他人減凡盜一等﹐謂卑幼將人盜物𨿽多﹐罪止徒一年半﹐他人減常盜罪一等。其於首從﹐自依常例。「若有殺傷者﹐依本殺傷法」﹐謂依故殺傷尊長﹑卑幼法。縱不知情﹐他人亦依彊盜殺傷法。注云「他人殺傷﹐縱卑幼不知情﹐仍從本殺傷法坐之」﹐謂卑幼不知他人殺傷之情﹐仍從故殺傷法。稱「坐之」者﹐不在除﹑免﹑加役流之例。若他人誤殺傷尊長﹐卑幼不知情﹐亦依誤法。其被殺傷人非尊長者﹐卑幼不知殺傷情﹐惟得盜罪﹐無殺傷之坐。其有知情﹐並自殺傷者﹐各依本殺傷之法。問曰﹕卑幼將人盜己家財物﹐以私輒用財物論加二等﹐他人減常盜一等。若卑幼共他人彊盜者﹐律無加罪之文﹐未知更加罪以否﹖答曰﹕彊之與竊﹐罪狀不同。案《職制律》﹕「貸所監臨財物﹐彊者加二等﹐余條彊者準此。」諸親相盜﹐罪有等差。將人盜己家財物者﹐加私輒用財物二等﹐更無彊盜之文﹐上明殺傷之坐﹕若殺傷罪重﹐從殺傷法科﹔如殺傷坐輕﹐卽準「彊者加二等」。此是一部通例﹐故條不別生文。

２８９。因盜過失殺傷人諸因盜而過失殺傷人者﹐以鬥殺傷論﹐至死者加役流。﹝得財﹑不得財等。財主尋逐﹐遇他死者﹐非。﹞

【疏】議曰﹕因行竊盜而過失殺傷人者﹐以其本有盜意﹐不從「過失」收贖﹐故以鬥殺傷論。其殺傷之罪至死者﹐加役流。注云「得財﹑不得財等」﹐謂得財與不得財﹐並從鬥殺傷科。「財主尋逐﹐遇他死者﹐非」﹐謂財主尋逐盜物之賊﹐或墜馬﹐或落坑致死之類。是遇他故而死﹐盜者惟得盜罪﹐而無殺傷之坐。其共盜﹐臨時有殺傷者﹐以彊盜論﹔同行人不知殺傷情者﹐止依竊盜法。

【疏】議曰﹕謂共行竊盜﹐不謀彊盜﹐臨時乃有殺傷人者﹐以彊盜論。「同行人而不知殺傷情者﹐止依竊盜法」﹐謂同行元謀竊盜﹐不知殺傷之情﹐止依「竊盜」爲首從。殺傷者﹐依「彊盜」法。

２９０。以私財奴婢貿易官物諸以私財物﹑奴婢﹑畜產之類﹐﹝余條不別言奴婢者﹐與畜產﹑財物同。﹞貿易官物者﹐計其等準盜論﹐﹝官物賤﹐亦如之。計所利以盜論。其貿易奴婢﹐計贓重於和誘者﹐同和誘法。﹞

【疏】議曰「以私家財物﹑奴婢﹑畜產之類」﹐或有碾﹑邸店﹑莊宅﹑車船等色﹐故云「之類」。注云「余條不別言奴婢者﹐與畜產﹑財物同」﹐謂「反逆」條中稱「資財並沒官」﹐不言奴婢﹑畜產﹐卽是總同財物﹔又《廏庫律》﹕「驗畜產不以實者﹐一笞四十﹐三加一等﹐罪止杖一百。若以故價有增減﹐贓重者﹐計所增減﹐坐贓論。」卽無驗奴婢之文﹐若驗奴婢不實者﹐亦同驗畜產之法。故云「余條不別言奴婢者﹐與畜產﹑財物同」。「貿易官物者」﹐謂以私物貿易官物。「計其等準盜論」﹐假將私奴貿易官奴﹐其奴各直絹五疋﹐其價𨿽等﹐仍準盜論﹐合徒一年。注云「官物賤﹐亦如之」﹐謂私奴直絹十疋﹐博官奴直絹五疋﹐亦徒一年。「計所利以盜論」﹐謂以私物直絹一疋﹐貿易官物直絹兩疋﹐卽一疋是等﹐合準盜論﹐監主之與凡人並杖六十﹔一疋是利﹐以盜論﹐凡人亦杖六十。有倍贓﹐若是監臨主守﹐加罪二等﹐合杖八十。應累並者﹐皆將「以盜」累於「準盜」加罪之類﹐除﹑免﹑倍贓各盡本法。注云「其貿易奴婢﹐計贓重於和誘﹐同和誘法」﹐假有監臨之官﹐以私奴婢直絹三十疋﹐貿易官奴婢直絹六十疋﹐卽是計利三十疋﹐監臨自盜合絞﹔凡人貿易奴婢﹐計利五十疋﹐卽合加役流。以本條「和﹑略奴婢﹐罪止流三千里﹐𨿽監臨主守亦同」﹐卽於此條「貿易」不可更重﹐故云「同和誘法」﹐並流三千里。

２９１。山野物已加功力輒取諸山野之物﹐已加功力刈伐積聚﹐而輒取者﹐各以盜論。

【疏】議曰「山野之物」﹐謂艸﹑木﹑藥﹑石之類。有人已加功力﹐或刈伐﹐或積聚﹐而輒取者﹐「各以盜論」﹐謂各準積聚之處時價﹐計贓﹐依盜法科罪。

２９２。略人略賣人諸略人﹑略賣人﹝不和爲略。十歲以下﹐𨿽和﹐亦同略法。﹞奴婢者﹐絞﹔爲部曲者﹐流三千里﹔爲妻妾子孫者﹐徒三年。因而殺傷人者﹐﹝同彊盜法。﹞

【疏】議曰﹕略人者﹐謂設方略而取之。略賣人者﹐或爲經略而賣之。注云「不和爲略。十歲以下﹐𨿽和﹐亦同略法」﹐爲奴婢者﹐不共和同﹐卽是被略﹔十歲以下﹐未有所知﹐易爲誑誘﹐𨿽共安和﹐亦同略法。略人﹑略賣人爲奴婢者﹐並絞。略人爲部曲者﹐或有狀驗可憑﹐勘詰知實不以爲奴者﹐流三千里。爲妻妾子孫者﹐徒三年﹐爲弟侄之類亦同。注云「因而殺傷人者﹐同彊盜法」﹐謂因略人拒斗﹐或殺若傷﹐同彊盜法。旣同彊盜之法﹐因略殺傷傍人﹐亦同。因略傷人﹐𨿽略人不得﹐亦合絞罪。其略人以爲奴婢不得﹐又不傷人﹐以彊盜不得財徒二年﹔擬爲部曲﹐徒一年半﹔擬爲妻妾子孫者﹐徒一年。在律𨿽無正文﹐解者須盡犯狀﹐消息輕重﹐以類斷之﹕爲奴婢者﹐卽與彊盜十疋相似﹐故略人不得﹐惟徒二年﹔爲部曲者﹐本條減死一等﹐故略未得﹐徒一年半﹔爲妻妾子孫者﹐減二等﹐故亦減「彊盜不得財」二等﹐合徒一年。和誘者﹐各減一等。若和同相賣爲奴婢者﹐皆流二千里﹔賣未售者﹐減一等。﹝下條準此。﹞卽略﹑和誘及和同相賣他人部曲者﹐各減良人一等。

【疏】議曰「和誘」﹐謂和同相誘﹐減略一等﹕爲奴婢者﹐流三千里﹔爲部曲者﹐徒三年﹔爲妻妾子孫者﹐徒二年半。「若和同相賣」﹐謂元謀兩和﹐相賣爲奴婢者﹐賣人及被賣人﹐罪無首從﹐皆流二千里。其數人共賣他人﹐自依首從之法。「賣未售者﹐減一等」﹐謂和同相賣﹐未售事發﹐各徒三年。注云「下條準此」﹐謂下條「得逃亡奴婢而賣未售」及「賣期親卑幼及孫之婦等爲奴婢未售」者﹐亦減一等﹐故云「準此」。「卽略﹑和誘﹑和同相賣他人部曲者」﹐謂略他人部曲爲奴婢者﹐流三千里﹔略部曲還爲部曲者﹐合徒三年﹔略爲妻妾子孫﹐徒二年半。和誘者各減一等﹕和誘部曲爲奴婢﹐徒三年﹔還爲部曲﹐徒二年半﹔爲妻妾子孫﹐徒二年。若共他人部曲和同相賣爲奴婢﹐減流一等﹐徒三年﹔爲部曲者﹐徒二年半。故云「各減良人一等」。其略﹑和誘緦麻以上親部曲﹑客女者﹐律𨿽無文﹐令有「轉事﹐量酬衣食之直」﹐不可同於凡人﹐亦須依盜法而減﹕緦麻﹑小功部曲﹐減凡人部曲一等﹔大功﹐減二等﹔期親﹐減三等。問曰﹕部曲﹑客女﹐被人所誘﹐將爲妻妾子孫﹐而和同遂去。誘者已有罪名﹐去者合得何罪﹖答曰﹕《名例律》﹕「共犯罪﹐以造意爲首﹐隨從者減一等。」背主受誘﹐卽當此條﹐準其罪﹐坐減誘者罪一等。自余受誘﹐律無正文者﹐並合從坐科罪。若逃亡之罪重者﹐依《例》﹕「當條𨿽有罪名﹐所爲重者﹐自從重。」

２９３。略和誘奴婢諸略奴婢者﹐以彊盜論﹔和誘者﹐以竊盜論。各罪止流三千里。﹝𨿽監臨主守亦同。﹞卽奴婢別賫財物者﹐自從彊﹑竊法﹐不得累而科之。

【疏】議曰「略奴婢者」﹐亦謂不和﹐經略而取﹐計贓以彊盜論。「和誘者」﹐謂兩共和同﹐以竊盜論。各依彊﹑竊爲罪﹐其贓並合倍備﹐各罪止流三千里。注云「𨿽監臨主守﹐亦同」﹐謂𨿽是監臨主守應加﹐亦同罪止流三千里。「卽奴婢別賫財物者」﹐謂除奴婢身所著衣服外﹐剩有財物﹐自從彊﹑竊法﹕因略者﹐一尺徒三年﹐二疋加一等﹔和誘者﹐一尺杖六十﹐一疋加一等。各從一重科之﹐並不得將奴婢之身﹐累並財物同斷﹐故云「自從彊﹑竊法﹐不得累而科之」。其奴婢身別賫財﹐略﹑誘者不知有物﹐止得略﹑誘本罪﹐贓不合科﹔如其知者﹐財𨿽奴婢將行﹐各同彊﹑竊法。其略﹑誘良人或部曲﹑客女﹐衣服外有財者﹐亦同彊﹑竊盜法。不取入己者﹐良人﹑部曲合有資財﹐不在坐限。若得逃亡奴婢﹐不送官而賣者﹐以和誘論﹔藏隱者﹐減一等坐之。卽私從奴婢買子孫及乞取者﹐準盜論﹔乞賣者﹐與同罪。﹝𨿽以爲良﹐亦同。﹞

【疏】議曰﹕凡捉得逃亡奴婢﹐依令﹕「五日內合送官司。」其有不送而私賣者﹐以和誘論﹐計贓依盜法。卽私藏隱者﹐減盜罪一等坐之。「卽私從奴婢買子孫及乞取者」﹐或買或乞﹐各平所乞﹑買奴婢之價﹐計贓準盜論﹐並不在除﹑免﹑倍贓﹑監臨加罪﹑加役流之例。「乞賣者﹐與同罪」﹐謂奴婢將子孫乞人及賣與人﹐並與買﹑乞者同罪。故注云「𨿽以爲良﹐亦同」﹐謂乞﹑買者𨿽將爲良人﹐亦與充賤罪同。

２９４。略賣期親以下卑幼諸略賣期親以下卑幼爲奴婢者﹐並同鬥毆殺法﹔﹝無服之卑幼亦同。﹞卽和賣者﹐各減一等。其賣余親者﹐各從凡人和略法。

【疏】議曰﹕期親以下卑幼者﹐謂弟﹑妹﹑子﹑孫及兄弟之子孫﹑外孫﹑子孫之婦及從父弟﹑妹﹐並謂本條殺不至死者。假如鬥殺弟妹徒三年﹐殺子孫徒一年半﹔若略賣弟妹爲奴婢﹐同鬥殺法徒三年﹐賣子孫爲奴婢徒一年半之類。故云「各同鬥毆殺法」。如本條殺合至死者﹐自入「余親」例。無服之卑幼者﹐謂己妾無子及子孫之妾﹐亦同「賣期親以下卑幼」﹐從本殺科之﹐故云「亦同」。假如殺妾徒三年﹐若略賣﹐亦徒三年之類。「卽和賣者﹐各減一等」﹐謂減上文「略賣」之罪一等﹕和賣弟﹑妹﹐徒二年半﹔和賣子孫﹐徒一年之類。其賣余親﹐各從凡人和略法者﹐但是五服之內﹐本條殺罪名至死者﹐並名「余親」﹐故云「從凡人和略法」。問曰﹕賣妻爲婢﹐得同期親卑幼以否﹖答曰﹕妻服𨿽是期親﹐不可同之卑幼﹐故諸條之內﹐每別稱夫。爲百代之始﹐惇兩族之好﹐木犯非應義絕﹐或準期幼之親。若其賣妻爲婢﹐原情卽合離異。夫自嫁者﹐依律兩離﹔賣之充賤﹐何宜更合﹖此條「賣期親卑幼」﹐妻固不在其中﹐只可同彼「余親」﹐從凡人和略之法﹔其於毆殺﹐還同凡人之罪。故知賣妻爲婢﹐不入期幼之科。又問﹕《名例律》云「家人共犯﹐止坐尊長。」未知此文「和同相賣」﹐亦同家人共犯以否﹖答曰﹕依《例》﹕「本條別有制﹐與例不同﹐依本條。」依文賣期親卑幼及兄弟﹑子孫﹑外孫之婦﹐賣子孫及己妾﹑子孫之妾﹐各有正條﹐被賣之人不合加罪﹐爲其卑幼合受處分故也。其賣余親﹐各從凡人和略法﹔旣同凡人爲法﹐不合止坐家長。

２９５。知略和誘和同相賣而買諸知略﹑和誘﹑和同相賣及略﹑和誘部曲奴婢而買之者﹐各減賣者罪一等。

【疏】議曰﹕謂知略﹑和誘﹑和同相賣等情﹐而故買之者﹐「各減賣者罪一等」﹐謂各依其色﹐準前條減賣人罪一等。假有人知略賣良人爲奴婢而買之者﹐從絞上減一等﹐合流三千里之類。知祖父母﹑父母賣子孫及賣子孫之妾﹐若己妾而買者﹐各加賣者罪一等。﹝展轉知情而買﹐各與初買者同。𨿽買時不知﹐買後知而不言者﹐亦以知情論。﹞

【疏】議曰﹕若略﹑和誘他人而賣﹐得罪已重﹐故買者減賣者罪一等﹔若知祖父母賣子孫以下﹐得罪稍輕﹐故罪者加賣者罪一等。假有父祖賣子孫爲奴婢﹐依鬥殺法﹐合徒一年半﹔知而買者﹐加罪一等﹐徒二年之類。注云「展轉知情而買」﹐假有甲知他人祖父賣子孫而買﹐復與乙﹐乙又賣與丙﹐展轉皆知賣子孫之情而買者﹐「各與初買者同」﹐謂甲﹑乙﹑丙俱合徒二年。若初買之時﹐不知略﹑和誘﹑和同相賣之情﹐買得之後訪知﹐卽須首告。不首告者﹐亦以知情論﹐各同初買之罪。問曰﹕知略﹑和誘充賤﹐而取爲妻妾﹐合得何罪﹖答曰﹕知略﹑和誘﹑和同相賣而買之者﹐各減賣者罪一等﹔其略爲部曲﹑客女﹐減爲賤罪一等﹔爲妻妾子孫﹐又減一等﹕卽是從賤爲妻妾減罪二等﹐通初買減三等。假有知略良爲婢合絞﹐買爲婢者減一等﹐買爲客女減二等﹐娶爲妻妾減三等。舉斯一節﹐卽買余色減罪可知。

２９６。知略和誘彊竊盜受分諸知略﹑和誘及彊盜﹑竊盜而受分者﹐各計所受贓﹐準竊盜論減一等。知盜贓而故買者﹐坐贓論減一等﹔知而爲藏者﹐又減一等。

【疏】議曰﹕知略﹑和誘人及略﹑和誘奴婢﹐或彊盜﹑竊盜﹐若知情而受分者﹐爲其初不同謀﹐故計所受之贓﹐準竊盜論減一等。假有知人彊盜﹐受絹五疋者﹐治竊盜一等﹐合杖一百之類。「其知盜贓而故買﹐坐贓論減一等」﹐謂知彊﹑竊盜贓﹐故買十疋﹐合杖一百。知而故藏﹐又減一等﹐合杖九十。其餘犯贓﹐故買及藏者﹐律無罪名﹐從「不應爲」﹕流以上從重﹐徒以下從輕。

２９７。共盜並贓論。諸共盜者﹐並贓論。造意及從﹐行而不受分﹐卽受分而不行﹐各依本首從法。

【疏】議曰﹕共行盜者﹐並贓論﹐假有十人同盜得十疋﹐人別分得一疋﹐亦各得十疋之罪。若造意之人﹐或行而不受分﹐或受分而不行﹐從者亦有行而不受分﹐或受分而不行﹐𨿽行﹑受有殊﹐各依本首從爲法﹐止用一人爲首﹐余爲從坐。假有甲造意不行受分﹐乙爲從行而不受分﹐仍以甲爲首﹐乙爲從之類。若造意者不行﹐又不受分﹐卽以行人專進止者爲首﹐造意者爲從﹐至死者減一等。從者不行﹐又不受分﹐笞四十﹔彊盜﹐杖八十。

【疏】議曰﹕假有甲造意行盜而不行﹐所盜得財又不受分﹐乙﹑丙﹑丁等同行﹐乙爲處分方略﹐卽「行人專進止者」﹐乙合爲首﹐甲不行爲從﹐其彊盜應至死者﹐減死一等﹐流三千里。𨿽有從名﹐流罪以下﹐仍不得減。其共謀竊盜﹐從者不行﹐又不受分﹐笞四十。若謀彊盜﹐從者不行﹐又不受分﹐杖八十。若本不同謀﹐相遇共盜﹐以臨時專進止者爲首﹐余爲從坐。﹝共彊盜者﹐罪無首從。﹞

【疏】議曰﹕行盜本不同謀﹐相遇共盜者﹐卽以臨盜之時﹐專進止者爲首﹐餘皆爲從。注云「共彊盜者﹐罪無首從」﹐謂彊盜𨿽本不同謀﹐但是同行﹐並無首從。主遣部曲﹑奴婢盜者﹐𨿽不取物﹐仍爲首﹔若行盜之後﹐知情受財﹐彊盜﹑竊盜﹐並爲竊盜從。

【疏】議曰﹕主遣當家部曲﹑奴婢行盜﹐𨿽不取所盜之物﹐主仍爲行盜首﹐部曲﹑奴婢爲從。若部曲﹑奴婢私自行盜﹐主後知情受財﹐準所受多少﹐不限彊之與竊﹐並爲竊盜從。假有部曲等先彊盜﹑竊盜得財﹐主後知情﹐受絹五疋﹐合杖一百之類。問曰﹕有人行盜﹐其主先不同謀﹐乃遣部曲﹑奴婢隨他人爲盜。爲遣行人元謀作首﹐欲令部曲﹑奴婢主作首﹖答曰﹕盜者首出元謀﹐若元謀不行﹐卽以臨時專進止爲首。今奴婢之主旣不元謀﹐又非行色﹐但以處分奴婢﹐隨盜求財。奴婢之此行﹐由主處分﹐今所問者﹐乃是他人元謀﹐主𨿽驅使家人﹐不可同於盜者元謀。旣自有首﹐其主卽爲從論﹐計入奴婢之贓﹐準爲從坐。假有奴婢逐他人﹐總盜五十疋絹﹐奴婢分得十疋﹐奴婢爲五十疋從﹐徒三年﹔主爲十疋從﹐合徒一年之類。

２９８。共謀彊竊盜諸共謀彊盜﹐臨時不行﹐而行者竊盜﹐共謀者受分﹐造意者爲竊盜首﹐余並爲竊盜從﹔若不受分﹐造意者爲竊盜從﹐余並笞五十。

【疏】議曰﹕假有甲乙丙丁同謀彊盜﹐甲爲首﹐臨時不行﹐而行者竊盜﹔甲𨿽不行﹐共謀受分。甲旣造意﹐爲竊盜首﹔余行者﹐並爲竊盜從。甲若不受分﹐復不行﹐爲竊盜從﹔從者不行﹐又不受分﹐笞五十。前條竊盜從不行﹐又不受分﹐笞四十﹐此條笞五十者﹐爲元謀彊盜故也。若共謀竊盜﹐臨時不行﹐而行者彊盜﹐其不行者造意受分﹐知情﹑不知情﹐並爲竊盜首﹔造意者不受分及從者受分﹐俱爲竊盜從。

【疏】議曰﹕同謀行竊盜﹐臨時有不行之人﹐而行人自爲彊盜。其不行者是元謀造意﹐受彊盜贓分﹐不限知情﹑不知情﹐並爲竊盜首。其造意者不受分及從者受分﹐俱爲竊盜從。

２９９。盜經斷後三犯諸盜經斷後﹐仍更行盜﹐前後三犯徒者﹐流二千里﹔三犯流者﹐絞。﹝三盜止數赦後爲坐。﹞其於親屬相盜者﹐不用此律。

【疏】議曰﹕行盜之人﹐實爲巨蠹。屢犯明憲﹐罔有悛心。前後三入刑科﹐便是怙終其事﹐峻之以法﹐用懲其罪。故有彊盜﹑竊盜﹐經斷更爲﹐三犯徒者﹐流二千里﹔三犯流者﹐絞。亦謂斷後又爲者。其未斷經降﹑慮者﹐不入「三犯」之限。注云「三盜皆據赦後爲坐」﹐謂據赦後三犯者﹐不論赦前犯狀爲數。「親屬相盜者﹐不用此律」﹐謂自依親屬本條﹐不用此「三犯」之律。案《職制律》﹕「親屬﹐謂緦麻以上及大功以上婚姻之家。」假有於堂兄弟婦家及堂兄弟男女婚姻之家﹐犯盜徒﹑流以上﹐並不入「三犯」之例。問曰﹕有三犯死罪﹐會降皆至流﹑徒﹐或一兩度止犯流﹑徒﹐或一兩度從死會降﹐總計三犯﹐亦同三犯流﹑徒以否﹖答曰﹕律有「赦後」之文﹐不言降前之犯。死罪會降﹐止免極刑﹔流﹑徒之科﹐本法仍在。然其所犯本坐﹐重於正犯徒﹑流﹐準律而論﹐總當三犯之例。

３００。公取竊取皆爲盜諸盜﹐公取﹑竊取皆爲盜。﹝器物之屬須移徒﹐闌圈系閉之屬須絕離常處﹐放逸飛走之屬須專制﹐乃成盜。若畜產伴類隨之﹐不並計。卽將入己及盜其母而子隨者﹐皆並計之。﹞

【疏】議曰「公取」﹐謂行盜之人﹐公然而取﹔「竊取」﹐謂方便私竊其財﹕皆名爲盜。注云「器物之屬須移徒」者﹐謂器物﹑錢帛之類﹐須須徙離於本處。珠玉﹑寶貨之類﹐據入手隱藏﹐縱未將行﹐亦是﹔其木石重器﹐非人力所勝﹐應須馱載者﹐𨿽移本處﹐未馱載間﹐猶未成盜。但物有巨細﹐難以備論﹐略舉綱目﹐各準臨時取斷。「闌圈系閉之屬須絕離常處」﹐謂馬牛駝騾之類﹐須出闌圈及絕離系閉之處。「放逸飛走之屬」﹐謂鷹犬之類﹐須專制在己﹐不得自由﹐乃成爲盜。「若畜產伴類隨之」﹐假有盜馬一疋﹐別有馬隨﹐不合並計爲罪。卽因逐伴而來﹐遂將入己﹐及盜其母而子隨之者﹐皆並計爲罪。

３０１。部內人爲盜及容止盜諸部內有一人爲盜及容止盜者﹐里正笞五十﹐坊正﹑村正亦同。三人加一等﹔縣內﹐一人笞三十﹐四人加一等﹔﹝部界內有盜發及殺人者﹐一處以一人論﹐殺人者仍同彊盜之法。﹞

【疏】議曰「部內」﹐謂州﹑縣﹑鄕﹑裏所管之內﹐百姓有一人之盜﹔「及容止盜者」﹐謂外盜入境﹔所部容止﹕所管里正笞五十。注云「坊正﹑村正亦同」﹐謂得罪亦同里正。「三人加一等」﹐四人行盜﹐合杖六十。「縣內﹐一人笞三十」﹐謂縣內一人行盜﹐縣令笞三十﹐「四人加一等」﹐有五人行盜卽笞四十之類。注云「部界內有盜發」﹐謂里正等以上﹐部界之內有盜發及殺人者。「一處以一人論」﹐謂一處盜發﹐同部內一人行盜﹔一處殺人﹐同一人行彊盜﹐故云「一處以一人論」。殺人者仍從彊盜之法﹐下文「彊盜者加一等」﹐殺人者亦加一等﹐與彊盜同。卽是部內有一人彊盜者﹐里正等杖六十﹐𨿽非部內人﹐但當境內彊盜發﹐亦準此。容止殺人賊者﹐亦依彊盜之法。州隨所管縣多少﹐通計爲罪。各罪止徒二年。彊盜者﹐各加一等。﹝皆以長官爲首﹐佐職爲從。﹞

【疏】議曰「州隨所管縣多少﹐通計爲罪﹐各罪止徒二年」﹐謂州﹑縣﹑里正﹑坊正﹑村正等﹐並罪止徒二年。「彊盜者﹐各加一等」﹐罪止徒二年半。上注云「殺人同彊盜之法」﹐故知殺人及發處若容止﹐各準「彊盜」加之。其通計之法﹐已於《戶婚律》解訖。注云「以長官爲首﹐佐職爲從」﹐但宣風導俗﹐肅淸所部﹐長官之事﹐故以長官爲首。卽刺史﹑縣令闕者﹐以次官當之。旣云「佐職爲從」﹐卽罪不及主典。卽盜及盜發﹑殺人後﹐三十日捕獲﹐他人﹑自捕等。主司各勿論﹔限外能捕獲﹐追減三等。若軍役所有犯﹐隊正以上﹑折衝以下﹐各準部內徵人冒名之法﹐同州﹑縣爲罪。

【疏】議曰﹕謂部內有人行盜﹐及當境盜發﹐及部內人殺他人﹐及境內人被他殺﹐事發後三十日﹐自捕獲﹐並他人捕獲﹐「主司各勿論」﹐並得免罪。若三十日限外能捕獲者﹐追減三等。稱「追減」者﹐𨿽結正訖﹐仍得減之﹔若已經奏決者﹐依《捕亡律》「不在追減之例」。其軍役有犯﹐謂行軍及領軍人亻役之所﹐有犯盜及殺人事發﹐若容止盜者﹐隊正﹑隊副以上﹐折衝以下﹐得罪並「準部內徵人冒名之法﹐同州﹑縣爲罪」﹐謂隊正﹑隊副﹐團內一人爲盜及容止盜者﹐若有盜發之所﹐竊盜者各笞五十﹔若是彊盜及殺人﹐若被殺之處﹐每事各加一等。校尉﹑旅帥﹐減隊正﹑隊副一等。折衝﹑果毅﹐準所管校尉多少﹐通計爲罪。假如部內一人爲盜及容止盜者﹐里正笞五十﹐三人加一等﹔隊正同里正﹐亦一人笞五十﹐三人加一等﹐計二十五人﹐罪人徒二年。旅帥﹑校尉﹐一人笞四十﹐二十五人罪止徒一年半。折衝﹑果毅如管三校尉﹐三人笞四十﹐七十五人徒一年半﹔管四校尉者﹐四人笞四十﹐一百人罪止徒一年半。「同州﹑縣爲罪」﹐長官爲首﹐佐職爲從。

●卷二十一鬥訟﹝１５條﹞

【疏】議曰﹕《鬥訟律》者﹐首論鬥毆之科﹐次言告訟之事。從秦漢至晉﹐未有此篇。至後魏太和年﹐分系《訊律》爲《斗律》。至北齊﹐以訟事附之﹐名爲《鬥訟律》。後周爲斗競律。隋開皇依《齊鬥訟》名﹐至今不攺。賊盜之後﹐須防鬥訟﹐故次於《賊盜》之下。

３０２。鬥毆傷人諸鬥毆人者﹐笞四十﹔謂以手足擊人者。傷及以他物毆人者﹐杖六十﹔﹝見血爲傷。非手足者﹐其餘皆爲他物﹐卽兵不用刃亦是。﹞

【疏】議曰﹕相爭爲鬥﹐相擊爲毆。若以手足毆人者﹐笞四十。注云「謂以手足擊人者」﹐舉手足爲例﹐用頭擊之類﹐亦是。傷﹐謂手足毆傷﹔及以他物毆而不傷者﹕各杖六十。注云「見血爲傷」﹐謂因毆而見血者。非手足者﹐「卽兵不用刃亦是」﹐謂手足之外﹐𨿽是兵器﹐但不用刃者﹐皆同他物之例。問曰﹕毆人者﹐謂以手足擊人。其有撮挽頭﹐或擒其衣領﹐亦同毆擊以否﹖答曰﹕條云﹐鬥毆謂以手足擊人﹐明是𨿽未損傷﹐下手卽便獲罪。至如挽鬢撮﹐擒領扼喉﹐旣是傷殺於人﹐狀則不輕於毆﹐例同毆法﹐理用無惑。傷及拔方寸以上﹐杖八十。若血從耳目出及內損吐血者﹐各加二等。

【疏】議曰﹕謂他物毆人傷及拔方寸以上﹐各杖八十。方寸者﹐謂量拔無毛之所﹐縱橫徑各滿一寸者。若方斜不等﹐圍繞四寸爲方寸。若毆人頭面﹐其血或從耳或從目而出﹐及毆人身體內損而吐血者﹐各加手足及他物毆傷罪二等。其拔不滿方寸者﹐止從毆法。其有拔鬢﹐亦準爲坐。若毆鼻頭血出﹐止同傷科。毆人痢血﹐同吐血例。

３０３。鬥毆折齒毀耳鼻諸鬥毆人﹐折齒﹐毀缺耳鼻﹐眇一目及折手足指﹐﹝眇﹐謂虧損其明而猶見物。﹞若破骨及湯火傷人者﹐徒一年﹔折二齒﹑二指以上及髡者﹐徒一年半。

【疏】議曰﹕因鬥毆人而折其齒﹔或毀破及缺穴人耳鼻﹐卽毀缺人口眼亦同﹔「眇一目」﹐謂毆眇其目﹐虧損其明而猶見物者﹔及折手足指﹔若因打破骨而非折者﹔及以湯若火燒﹑蕩傷人者﹕各徒一年。若湯火不傷﹐從他物毆法。若「折二齒﹑二指以上」﹐稱「以上」者﹐𨿽折更多﹐亦不加罪﹔及髡截人者﹕各徒一年半。其髡不盡﹐仍堪爲髻者﹐止當拔方寸以上﹐杖八十。若因斗髡﹐遂將入己者﹐依賊盜律﹕「本以他故毆擊人﹐因而奪其財物﹐計贓以彊盜論。」以銅鐵汁傷人﹐比湯火傷人。如其以蛇蜂蠍螫人﹐同他物毆人法。若毆人十指並折﹐不堪執物﹐卽二支廢﹐從篤疾﹐科流三千里。

３０４。兵刃斫射人諸斗以兵刃斫射人﹐不著者﹐杖一百。﹝兵刃﹐謂弓﹑箭﹑刀﹑﹤矛肖﹥﹑矛﹑之屬。卽毆罪重者﹐從毆法。﹞

【疏】議曰﹕因斗遂以兵刃斫射人﹐不著者﹐杖一百。注云「兵刃﹐謂弓﹑箭﹑刀﹑槊﹑矛﹑之屬」﹐稱「之屬」者﹐𨿽用殳﹑戟等﹐皆是。「卽毆罪重者」﹐謂本條毆罪得徒一年以上者﹐斫射人不著﹐卽從毆法。假如因斗﹐斫射小功兄姊而不著者﹐卽依本條毆罪﹐科徒一年﹐卽不從斫射之罪。如此之類﹐卽從毆法。若刃傷﹝刃謂金鐵﹐無大小之限﹐堪以殺人者。﹞及折人肋﹐眇其兩目﹐﹝墮人胎﹐徒二年。墮胎者﹐謂辜內子死﹐乃坐。若辜外死者﹐從本毆傷論。﹞

【疏】議曰「若刃傷」﹐謂以金刃傷人﹐注云「刃謂金鐵﹐無大小之限﹐堪以殺人者」﹔「及折人肋」﹐謂鬥毆人折肋﹔「眇其兩目」﹐亦謂虧損其明而猶見物﹔「墮人胎」﹐謂在孕未生﹐因打而落者﹕各徒二年。注云「墮胎者﹐謂在辜內子死﹐乃坐」﹐謂在母辜限之內而子死者。子𨿽傷而在母辜限外死者﹐或𨿽在辜內胎落而子未成形者﹐各從本毆傷法﹐無墮胎之罪。其有毆親屬﹑貴賤等胎落者﹐各從徒二年上爲加減之法﹐皆須以母定罪﹐不據子作尊卑。若依胎制刑﹐或致欺紿﹐故保辜止保其母﹐不因子立辜﹐爲無害子之心也。若毆母罪重﹐同折傷科之。假有毆姊胎落﹐依下文﹕「毆兄﹑姊徒二年半﹐折傷者流三千里。」又條﹕「折傷﹐謂折齒以上。」墮胎合徒二年﹐重於折齒之坐﹐卽毆姊落胎﹐合流三千里之類。

３０５。毆人折跌支體瞎目諸鬥毆折跌人支體及瞎其一目者﹐徒三年﹔﹝折支者﹐折骨﹔跌體者﹐骨差跌﹐失其常處。﹞辜內平復者﹐各減二等。﹝余條折跌平復﹐準此。﹞

【疏】議曰﹕因鬥毆「折跌人支體」﹐支體謂手足﹐或折其手足﹐或跌其骨體﹔「及瞎一目」﹐謂一目喪明﹐全不見物者﹕各徒三年。注云折支者﹐謂折四支之骨﹔跌體者﹐謂骨節差跌﹐失於常處。「辜內平復者」﹐謂折跌人支體及瞎一目﹐於下文立辜限內﹐骨節平復及目得見物﹐並於本罪上減二等﹐各徒二年。注云「余條折跌平復﹐準此」﹐謂於諸條尊卑﹑貴賤等鬥毆及故毆折跌﹐辜內平復﹐並減二年。𨿽非支體﹐於余骨節平復亦同。若支先攣﹐是廢疾被折﹐故此毆攣支止依毆折一支﹐流二千里﹐有蔭合同減﹑贖。何者﹖例云「故毆人至廢疾﹐流﹐不合減贖。」今先廢疾﹐不因毆令廢疾﹐所以聽其減﹑贖。卽損二事以上﹐及因舊患令至篤疾﹐若斷舌及毀敗人陰陽者﹐流三千里。

【疏】議曰﹕卽損二事以上者﹐謂毆人一目瞎及折一支之類﹔「及因舊患令至篤疾」﹐假有舊瞎一目爲殘疾﹐更瞎一目成篤疾﹐或先折一腳爲廢疾﹐更折一腳爲篤疾﹔「若斷舌」﹐謂全不得語﹔「毀敗陰陽」﹐謂孕嗣廢絕者﹕各流三千里。斷舌﹐語猶可解﹐毀敗陰陽不絕孕嗣者﹐並從傷科。問曰﹕人目先盲﹐重毆睛壞﹔口或先瘂﹐更斷其舌﹕如此之類﹐各合何罪﹖答曰﹕人貌肖天地﹐稟形父母﹐莫不愛其所受﹐樂天委命。𨿽復宿遭痼疾﹐然亦痛此重傷。至於被人毀損﹐在法豈宜異制。如人舊瘂﹐或先喪明﹐更壞其睛﹐或斷其舌﹐止得守文﹐還科斷舌﹑瞎目之罪﹖

３０６。斗故殺人諸鬥毆殺人者﹐絞。以刃及故殺人者﹐斬。𨿽因斗﹐而用兵刃殺者﹐與故殺司。﹝爲人以兵刃逼己﹐因用兵刃拒而傷殺者﹐依鬥法。余條用兵刃﹐準此。﹞

【疏】議曰﹕鬥毆者﹐元無殺心﹐因相鬥毆而殺人者﹐絞。以刃及故殺者﹐謂斗而用刃﹐卽有害心﹔及非因鬥爭﹐無事而殺﹐是名「故殺」﹕各合斬罪。「𨿽因斗而用兵刃殺者」﹐本𨿽是斗﹐乃用兵刃殺人者﹐與故殺同﹐亦得斬罪﹐並同故殺之法。注云「爲人以兵刃逼己﹐因用兵刃拒而傷殺」﹐逼己之人﹐𨿽用兵刃﹐亦依鬥殺之法。「余條用兵刃﹐準此」﹐謂余親戚﹑良賤以兵刃逼人﹐人以兵刃拒殺者﹐並準此鬥法。又律云「以兵刃殺者﹐與故殺同。」旣無傷文﹐卽是傷依鬥法。注云「因用兵刃拒而傷殺者」﹐爲以兵刃傷人﹐因而致死﹐故連言之。問曰﹕故殺人合斬﹐用刃鬥殺亦合斬刑﹐得罪旣是不殊﹐準文更無異理。何須云「用兵刃殺者﹐與故殺同」﹖答曰﹕《名例》﹕「犯十惡及故殺人者﹐𨿽會赦﹐猶除名。」兵刃殺人者﹐其情重﹐文同故殺之法﹐會赦猶遣除名。不因斗﹐故毆傷人者﹐加鬥毆傷罪一等。𨿽因斗﹐但絕時而殺傷者﹐從故殺傷法。

【疏】議曰﹕不因斗競﹐故毆傷人者﹐加鬥毆傷一等﹐若拳毆不傷﹐笞四十上加一等﹐合笞五十之類。「𨿽因斗﹐但絕時而殺傷者」﹐謂忿競之後﹐各已分散﹐聲不相接﹐去而又來殺傷者﹐是名「絕時」﹐從故殺傷法。

３０７。保辜諸保辜者﹐手足毆傷人限十日﹐以他物毆傷人者二十日﹐以刃及湯火傷人者三十日﹐折跌支體及破骨者五十日。﹝毆﹑傷不相須。余條毆傷及殺傷﹐各準此。﹞

【疏】議曰﹕凡是毆人﹐皆立辜限。手足毆人﹐傷與不傷﹐限十日﹔若以他物毆傷者﹐限二十日﹔「以刃」﹐刃謂金鐵﹐無大小之限﹐「及湯火傷人」﹐謂灼爛皮膚﹐限三十日﹔若折骨跌體及破骨﹐無問手足﹑他物﹐皆限五十日。注云「毆﹑傷不相須」﹐謂毆及傷﹐各保辜十日。然傷人皆須因毆﹐今言不相須者﹐爲下有僵僕﹐或恐迫而傷﹐此則不因毆而有傷損﹐故律云「毆﹑傷不相須」。「余條毆傷及殺傷各準此」﹐謂諸條毆人﹐或傷人﹐故﹑斗﹑謀殺﹐彊盜﹐應有罪者﹐保辜並準此。限內死者﹐各依殺人論﹔其在限外及𨿽在限內﹐以他故死者﹐各依本毆傷法。﹝他故﹐謂別增余患而死者。﹞

【疏】議曰「限內死者﹐各依殺人論」﹐謂辜限內死者﹐不限尊卑﹑良賤及罪輕重﹐各從本條殺罪科斷。「其在限外」﹐假有拳毆人﹐保辜十日﹐計累千刻之外﹐是名「限外」﹔「及𨿽在限內」﹐謂辜限未滿﹐「以他故死者」﹐他故謂別增余患而死﹐假毆人頭傷﹐風從頭瘡而入﹐因風致死之類﹐仍依殺人論﹐若不因頭瘡得風﹐別因他病而死﹐是爲「他故」﹕各依本毆傷法。故注云「他故﹐謂別增余患而死」。其有墮胎﹑瞎目﹑毀敗陰陽﹑折齒等﹐皆約手足﹑他物﹑以刃﹑湯火爲辜限。

３０８。同謀不同謀毆傷人諸同謀共毆傷人者﹐各以下手重者爲重罪﹐元謀減一等﹐從者又減一等﹔若元謀下手重者﹐餘各減二等﹔至死者﹐隨所因爲重罪。

【疏】議曰「同謀共毆傷人者」﹐謂二人以上﹐同心計謀﹐共毆傷人者。假有甲乙丙丁謀毆傷人﹐甲爲元謀﹐乙下手最重﹐毆人一支折。以下手重爲重罪﹐乙合徒三年﹔甲是元謀﹐減一等﹐合徒二年半﹔丙丁等爲從﹐又減一等﹐合徒二年。若不因斗﹐乙爲故毆之首﹐合流二千里﹔甲是元謀﹐減一等﹐合徒三年﹔丙丁徒二年半。若是元謀下手重者﹐假甲爲元謀﹐下手最重﹐卽甲合徒三年﹔乙丙丁各減二等﹐並徒二年。若故毆﹐卽甲合流二千里﹔餘各減二等﹐各徒二年半之類。「至死」﹐謂被毆人致死。「隨所因爲重罪」﹐謂甲毆頭﹐乙毆手﹐丙毆足﹐若由頭瘡致死者﹐卽甲爲重罪﹔由手傷致死者﹐卽乙爲重罪﹔由足傷致死者﹐卽丙爲重罪。重罪者償死﹔餘各減二等﹐徒三年﹔甲是元謀﹐止減一等﹐流三千里。其不同謀者﹐各依所毆傷殺論﹔其事不可分者﹐以後下手爲重罪。

【疏】議曰「其不同謀者」﹐假有甲乙丙丁不同謀﹐因斗共毆傷一人﹐甲毆頭傷﹐乙打腳折﹐丙打指折﹐丁毆不傷。若因頭瘡致死﹐甲得殺人之罪﹐償死﹔乙爲折支﹐合徒三年﹔丙爲折指﹐合徒一年﹔丁毆不傷﹐合笞四十。是爲「各依所毆傷殺論」。「其事不可分者」﹐謂此四人共毆一人﹐其瘡不可分別﹐被毆致死。「以後下手者爲重罪」﹐謂丁下手最後﹐卽以丁爲重罪﹐餘各徒三年﹔元謀減一等﹐流三千里。若亂毆傷﹐不知先後輕重者﹐以謀首及初斗者爲重罪﹐餘各減二等。

【疏】議曰﹕假有人羣黨共斗﹐亂毆傷人﹐被傷殺者不知下手人名﹐又不知先後輕重﹐若同謀毆之﹐卽以謀首爲重罪﹔其不同謀﹐亂毆傷者﹐以初斗者爲重罪。自余非謀首及非初斗﹐各減二等﹐徒三年。若不至死﹐惟折二支﹕若謀斗者﹐謀首流三千里﹐餘各徒二年半﹔其不同謀﹐初斗者流三千里﹐余亦減二等。問曰﹕甲乙丙三人同謀毆人﹐各拳毆一下﹐合作首從以否﹖答曰﹕律云「同謀共毆人者﹐各以下手重者爲重罪。」此據辜內致死﹐故有節級減文。下又云「不同謀者﹐各依所毆傷殺論。」卽明毆者得毆罪﹐傷者得傷罪﹐殺者得殺罪。拳毆人者笞四十﹔不同謀者各從毆科﹐同謀毆人豈得減罪﹖是知各笞四十﹐不爲首從。若更有丁﹐亦與甲乙丙同謀﹐丁不下手﹐又非元謀﹐卽減二等﹐笞二十之類。又問﹕甲乙二人﹐同謀毆人﹐甲是元謀﹐又先下手﹐毆一支折﹔乙爲從﹐後下手﹐毆一目瞎﹐各合何罪﹖答曰﹕據上條﹕「折跌人支體及瞎其一目者﹐徒三年。卽損二事以上及因舊患﹐令至篤疾者﹐流三千里。」此卽同謀共毆人傷損二事﹐甲𨿽謀首﹐合徒三年﹔由乙損二事﹐合流三千里。若不同謀﹐各損一事﹐俱得本罪﹐並徒三年。

３０９。威力制縛人諸以威力制縛人者﹐各以鬥毆論﹔因而毆傷者﹐各加鬥毆傷二等。

【疏】議曰﹕以威若力而能制縛於人者﹐各以鬥毆論。依上條﹕「手足之外﹐皆爲他物。」縛人皆用徽糸墨﹐明同他物之限。縛人不傷﹐合杖六十﹔若傷﹐杖八十。「因而毆傷者」﹐謂因縛卽毆者﹐傷與不傷﹐「各加鬥毆傷二等」﹐謂因縛用他物毆不傷者杖八十﹐傷者杖一百之類﹐是名「各加鬥毆傷二等」。卽威力使人毆擊﹐而致死傷者﹐𨿽不下手﹐猶以威力爲重罪﹐下手者減一等。

【疏】議曰﹕威力使人者﹐謂或以官威﹐或恃勢力之類﹐而使人毆擊他人。致死傷者﹐威力之人𨿽不下手﹐猶以威力爲重罪﹐下手者減一等。假有甲恃威力﹐而使乙毆殺丙﹐甲𨿽不下手﹐猶得死罪﹔乙減一等﹐流三千里。若折一指﹐甲𨿽不下手﹐合徒一年﹔乙減一等﹐杖一百之類。甲是監臨官﹐百姓無罪﹐喚問事以杖依法決罰致死﹐官人得殺人罪﹐問事不坐。若遣用他物﹑手足打殺﹐官人得威力殺人罪﹐問事下手者減一等科。

３１０。兩相毆傷論如律諸斗兩相毆傷者﹐各隨輕重﹐兩論如律﹔後下手理直者﹐減二等。﹝至死者﹐不減。﹞

【疏】議曰「斗兩相毆傷者」﹐假有甲乙二人﹐因斗兩相毆傷﹐甲毆乙不傷﹐合笞四十﹔乙毆甲傷﹐合杖六十之類。或甲是良人﹐乙是賤隸﹐甲毆乙傷﹐減凡人二等﹐合笞四十﹔乙毆甲不傷﹐加凡人二等﹐合杖六十之類。其間尊卑﹑貴賤﹐應有加減﹐各準此例。「後下手理直者﹐減二等」﹐假甲毆乙不傷﹐合笞四十﹔乙不犯甲﹐無辜被打﹐遂拒毆之﹐乙是理直﹐減本毆罪二等﹐合笞二十。乙若因毆而殺甲﹐本罪縱不至死﹐卽不合減﹐故注云「至死者不減」。問曰﹕尊卑相毆﹐後下手理直得減﹐未知伯叔先下手毆侄﹐兄姊先下手毆弟妹﹐其弟﹑侄等後下手理直﹐得減以否﹖答曰﹕凡人相毆﹐條式分明。五服尊卑﹐輕重頗異。只如毆緦麻兄姊杖一百﹐小功﹑大功遞加一等﹔若毆緦麻以下卑幼﹐折傷減凡人一等﹐小功﹑大功遞減一等。據服𨿽是尊卑﹐相毆兩俱有罪﹐理直則減﹐法亦無疑。若其毆親侄﹑弟妹﹐至死然始獲罪﹐傷重律則無辜。罪旣不合兩論﹐理直豈宜許減﹖舉伯叔兄姊﹐但毆傷卑幼無罪者﹐並不入此條。

３１１。宮內忿爭諸於宮內忿爭者﹐笞五十﹔聲徹禦所及相毆者﹐徒一年﹔以刃相向者﹐徒二年。

【疏】議曰﹕宮殿之內﹐致敬之所﹐忽敢忿爭﹐情乖恭肅﹐故宮內忿爭者﹐笞五十。嘉徳等門以內爲宮內﹔《衛禁律》「宮城門有犯﹐與宮門同」﹐卽順天等門內亦是。若忿競之聲﹐徹於禦所及有相毆擊者﹐各徒一年。以刃相向者﹐徒二年。旣不論兵刃﹐卽是刃無大小之限。殿內﹐遞加一等。傷重者﹐各加斗傷二等。﹝計加重於本罪卽須加。余條稱加者﹐準此。﹞

【疏】議曰﹕殿內忿爭﹐遞加一等者﹐謂太極等門爲殿內﹐忿爭杖六十﹔聲徹禦所及相毆者﹐徒一年半﹔以刃相向﹐徒二年半。若上閣內忿爭﹐杖七十﹔聲徹禦所及相毆者﹐徒二年﹔以刃相向者﹐徒三年。「傷重者﹐各加斗傷二等」﹐假有凡斗﹐以他物毆傷人內損吐血﹐合杖一百﹔宮內加二等﹐徒一年半﹐卽重於宮內相毆徒一年。凡鬥毆人折齒﹐合徒一年﹔若於殿內﹐是傷重加二等﹐合徒二年﹐是重於殿內相毆徒一年半。此爲「各加斗傷二等」。注云「計加重於本罪﹐卽須加」﹐謂殿內凡斗﹐相毆不傷﹐合徒一年半﹔假有甲於殿內毆緦麻尊長﹐本罪合徒一年﹐由在殿內﹐故加罪二等﹐合徒二年﹐是名「計加重於本罪」。不加本罪者﹐假如毆緦麻兄姊﹐合杖一百﹐以在殿內﹐故加二等﹐合徒一年半﹐卽與殿內凡斗罪同﹐此是計加不重於本罪﹐止依本徒一年半爲坐。「余條稱加者﹐準此」﹐謂一部律內﹐稱加得重於本罪者﹐卽須加﹔加不重者﹐從本法。

３１２。毆制使府主諸毆制使﹑本屬府主﹑刺史﹑縣令及吏卒毆本部五品以上官長﹐徒三年﹔傷者﹐流二千里﹔折傷者﹐絞。﹝折傷﹐謂折齒以上。﹞

【疏】議曰﹕有因忿而毆制使﹑本屬府主﹑刺史﹑縣令及吏卒毆本部五品以上官長﹐其吏﹑卒等並於《名例》解訖﹐毆者﹐合徒三年﹔傷者﹐流二千里﹔折傷者﹐絞。注云「折傷﹐謂折齒以上」﹐依上條﹕「鬥毆人折齒﹑毀缺耳鼻﹑眇一目及折手足指﹐若破骨及湯火傷人者﹐各徒一年。」此云「折傷」者﹐折齒以上得徒一年以上﹐皆是。若毆六品以下官長﹐各減三等﹔減罪輕者﹐加凡斗一等﹔死者﹐斬。詈者﹐各減毆罪三等。﹝須親自聞之﹐乃成詈。﹞

【疏】議曰「六品以下官長」﹐謂下鎭將及戍主﹐若諸陵署﹑在外諸監署六品以下﹐𨿽隸寺﹑監﹐當監署有印﹐別起正案行事﹐皆爲當處官長。所管吏﹑卒而毆者﹐各減毆五品以上官長罪三等﹐合徒一年半。若傷者﹐流上減三等﹐合徒二年。折傷者﹐死上減三等﹐徒二年半。「減罪輕者﹐加凡斗一等」﹐假有凡人﹐故毆六品官長折肋﹐合徒二年半﹐從死減三等﹐亦徒二年半﹔據上條﹕「計加重於本罪﹐卽須加。」旣云「加凡斗一等」﹐從徒二年半上加一等﹐處徒三年﹐下條「流外官毆九品以上﹐各又加二等」﹐合流二千五百里。如此等﹐各減罪輕者﹐加凡斗一等。因毆致死者﹐斬。「詈者﹐減毆罪三等」﹐謂詈制使以下﹐本部官長以上﹐從徒三年上減三等﹐合徒一年半﹔若詈六品以下官長﹐又減三等﹐合杖九十。此名「詈者﹐各減毆罪三等」。注云「須親自聞之﹐乃成詈」﹐謂皆須被詈者親自聞之﹐乃爲詈。卽毆佐職者﹐徒一年﹔傷重者﹐加凡斗傷一等﹔死者﹐斬。

【疏】議曰「毆佐職者」﹐謂除長官之外﹐當司九品以上之官﹐皆爲佐職。所部吏卒毆者﹐徒一年。傷重者﹐假如他物故毆傷佐職﹐凡斗合杖九十﹐九品以上加二等﹐合徒一年﹐爲佐職﹐又加一等﹐徒一年半之類﹐是名「傷重者﹐加凡斗一等」。至死者﹐斬。

３１３。佐職統屬毆官長諸佐職及所統屬官﹐毆傷官長者﹐各減吏卒毆傷官長二等﹔減罪輕者﹐加凡斗一等﹔死者﹐斬。

【疏】議曰「佐職」﹐謂當司九品以上。及所統屬官者﹐若省寺監管局﹑署﹐州管縣﹐鎭管戌﹐衛管諸府之類﹐是所統屬。「毆傷官長者」﹐官長謂尙書省諸司尙書﹐寺監少卿﹑少監﹐國子司業以上﹐少尹﹐諸衛將軍以上﹐千牛府中郎將以上﹐諸率府副率以上﹐諸府果毅以上。王府司馬﹐並諸州別駕﹐𨿽是次官﹐並同官長﹐或惟有長官一人。佐職毆者﹐各減吏卒毆傷官長罪二等。卽吏卒毆官長﹐折傷者絞。若佐職及所統屬官毆五品以上官長﹐折傷減吏卒二等﹐合徒三年﹔若毆六品以下官長﹐折傷者減三等﹐徒一年半。「減罪輕者加凡斗一等」﹐假如佐職毆六品以下官長折二齒﹐從死上減五等﹐合徒一年半﹐凡斗折二齒﹐亦徒一年半﹐上條「計加重於本罪﹐卽須加」﹐更加一等﹐處徒二年。餘罪計加得重﹐並準此。若佐職及所統屬官毆傷五品以上官長者﹐各減吏卒二等﹐假有吏卒毆五品以上官長﹐折肋合死﹐今爲佐職毆﹐減吏卒二等﹐合徒三年﹔折肋本罪合徒二年﹐別條「六品毆傷五品加二等」﹐合徒三年﹐旣云「減罪輕者﹐加凡斗一等」﹐合流二千里。死者﹐斬。

３１４。毆府主刺史縣令祖父母諸毆本屬府主﹑刺史﹑縣令之祖父母﹑父母及妻﹑子者﹐徒一年﹔傷重者﹐加凡斗傷一等。

【疏】議曰﹕毆本屬府主﹑刺史﹑縣令之祖父母﹑父母及妻﹑子者﹐徒一年。「傷重者﹐加凡斗傷一等」﹐謂折一指或折一齒﹐凡毆亦徒一年﹐比凡斗爲輕﹐加凡斗傷一等﹐合徒一年半之類。府主等祖父母﹑父母若是議貴﹐凡毆得徒二年﹐爲是本屬府主之祖父母﹑父母﹐加一等﹐得徒二年半。傷重以上﹐並準例加一等。

３１５。毆皇家袒免以上親諸皇家袒免親而毆之者﹐徒一年﹔傷者﹐徒二年﹔傷重者﹐加凡斗二等。緦麻以上﹐各遞加一等。死者﹐斬。

【疏】議曰﹕禮云「五世袒免之親﹐四世緦麻之屬。」皇家戚屬﹐理弘尊敬。袒免之親﹐其有毆者﹐合徒一年﹔傷者﹐徒二年。故﹑斗及用他物不傷者﹐其罪一也。其於諸條相毆﹐惟立罪名﹐不言鬥毆﹐又不言以斗論者﹐故毆﹑鬥毆及手足﹑他物﹐得罪悉同﹐並無差降。「傷重者﹐加凡斗二等」﹐假有毆折二齒﹐凡斗合徒一年半﹐加二等﹐合徒二年半之類。「緦麻以上﹐各遞加一等」﹐假有毆緦麻折二齒﹐徒三年﹔小功﹐流二千里﹔大功﹐流二千五百里﹔期親﹐流三千里。毆不傷﹐從徒一年上遞加﹔毆傷者﹐從徒二年上遞加﹐不加入死。故云「各遞加一等」。死者﹐斬。問曰﹕皇家袒免親﹐或爲佐職官﹐或爲本屬府主﹑刺史﹑縣令之祖父母﹑父母﹑妻﹑子﹐或是己之所親﹐若有犯者﹐合遞加以否﹖答曰﹕皇家親屬﹐爲尊主之敬﹐故異餘人。長官佐職﹐爲敬所部。尊敬之處﹐理各不同。律無遞加之文﹐法止各從重斷。若己之親﹐各準尊卑服數爲罪﹐不在皇親及本屬加例。又問﹕皇家袒免之親若有官品﹐而毆之者合累加以否﹖答曰﹕律注毆袒免之親﹐據皇家親屬立罪﹐此由緣敬爲重﹐官髙亦合累加。

３１６。流外官毆議貴諸流外官以下﹐毆議貴者﹐徒二年﹔傷者﹐徒三年﹔折傷者﹐流二千里。

【疏】議曰「流外官」﹐謂勛品以下﹐爰及庶人。「毆議貴者徒二年」﹐議貴﹐謂文武職事官三品以上﹐散官二品以上及爵一品者。「傷者徒三年﹐折傷者流二千里」﹐謂折齒以上。若毆折一支﹐準凡人合徒三年﹐依下文「加凡斗二等」﹐流二千五百里﹔若毆折二支﹐流三千里。本條𨿽云「加凡斗傷二等」﹐律無加入死之文﹐止依凡人之法。毆傷五品以上﹐減二等﹔若減罪輕及毆傷九品以上﹐各加凡斗傷二等。

【疏】議曰﹕流外官以下﹐「毆傷五品以上﹐減二等」﹐謂減議貴二等﹐毆者徒一年﹐傷者徒二年﹐折傷者徒二年半。「若減罪輕」﹐假有毆五品以上折一支﹐從流二千五百里減二等﹐徒二年半﹐卽是減罪輕於凡斗徒三年﹐加二等﹐處流二千五百里之類。「及毆傷九品以上﹐各加凡斗傷二等」﹐謂毆九品以上﹑六品以下之官﹐不傷杖六十﹐傷卽杖八十﹔他物不傷杖八十﹐傷卽杖一百之類。若毆至死者﹐各依凡人法。問曰﹕律稱「流外官以下﹐毆議貴徒二年」。若奴婢﹑部曲毆議貴者﹐爲共凡人罪同﹐爲依本法加罪以否﹖答曰﹕依下條﹕「部曲毆傷良人﹐加凡人一等﹐奴婢又加一等。」此是良人與奴婢﹑部曲凡斗之罪。其部曲﹑奴婢毆凡人﹐尙各加罪﹐況於皇族及官品貴者﹐理依加法。惟據本條加至死者﹐始合處死﹕假如有部曲毆良人折二支﹐加凡斗一等﹐注云「加者﹐加入於死」﹐旣於凡斗流三千里上加一等﹐合至絞刑。別條𨿽加﹐不入於死﹕設有部曲﹐故毆良人九品以上一支折﹐凡斗折一支徒三年﹐九品以上加凡斗二等﹐流二千五百里﹐故毆又加一等﹐流三千里﹐部曲毆又加一等﹐卽不合入死﹐亦止流三千里﹐此名「余條不加入死」之類。

●卷二十二鬥訟﹝１６條﹞

３１７。九品以上毆議貴諸流內九品以上毆議貴者﹐徒一年。傷重及毆傷五品以上﹐若五品以上毆傷議貴﹐各加凡斗傷二等。

【疏】議曰﹕流內九品以上﹑六品以下毆議貴者﹐徒一年。「傷重」﹐謂他物毆凡人內損吐血﹐合杖一百﹔毆議貴﹐合加二等﹐徒一年半。此名「傷重」。其六品以下毆傷五品以上﹔若五品以上毆傷議貴﹐或毆不傷﹕亦各加凡鬥毆二等。

３１８。監臨官司毆統屬諸監臨官司﹐於所統屬官及所部之人有髙官而毆之﹐及官品同自相毆者﹐並同凡鬥法。

【疏】議曰﹕監臨官司於所統屬佐官以下﹐及所管部屬之人有髙官而監臨官司毆之者﹐同凡鬥法﹐不計階﹑品﹐爲其所管故也。「及官品同」﹐謂六品以下﹑九品以上﹐或五品以上非議貴者﹐議貴謂三品以上﹑一品以下﹐並爲「官品同」﹐並謂不相管隸。自相毆者﹐並同凡斗之罪。假有勛官騎都尉而毆上柱國﹐其上柱國旣非議貴﹐罪與凡鬥同。其統屬下司毆上司者﹐長官以外﹐皆據品科。其有府及鎭﹑戍隸州者﹐亦爲統屬之限。問曰﹕州參軍事﹐毆州內縣令帶五品以上勛官﹐得爲「統屬」同凡斗以否﹖答曰﹕縣令是州內統屬之官﹐假令品髙﹐州官毆之﹐準上文各同凡斗之法。

３１９。拒毆州縣以上使諸拒州縣以上使者﹐杖六十﹔毆者﹐加二等﹔傷重者﹐加斗傷一等。﹝謂有所徵攝﹐權時拒捍不從者。﹞卽被禁掌﹐而拒捍及毆者﹐各加一等。

【疏】議曰「拒州縣以上使」﹐稱「以上」者﹐省﹑臺﹑寺﹑監及在京諸司等﹐並是。遣使追攝﹐拒捍不從者﹐杖六十。「毆者﹐加二等」﹐杖八十。「傷重者」﹐謂他物毆內損吐血﹐凡斗合杖一百﹐加斗傷一等﹐徒一年。注云「謂有所徵攝﹐權時拒捍不從者」。「卽被禁掌﹐拒捍及毆者﹐各加一等」﹐謂有司禁錄﹐或復散畱﹐而輒拒捍﹐合杖七十﹔毆所司者﹐合杖九十﹔傷重者﹐謂重一百杖以上﹐加凡斗二等﹔若使人官品髙者﹐各依本品加﹕是名「各加一等」。

３２０。部曲奴婢良人相毆諸部曲毆傷良人者﹐﹝官戶與部曲同。﹞加凡人一等。﹝加者﹐加入於死。﹞奴婢﹐又加一等。若奴婢毆良人折跌支體及瞎其一目者﹐絞﹔死者﹐各斬。

【疏】議曰﹕《名例律》﹕「稱部曲者﹐妻亦同。」此卽部曲妻﹐不限良人及客女。毆傷良人者﹐注云「官戶與部曲同」﹐「加凡人一等」﹐謂加凡鬥毆傷一等。注云「加者﹐加入於死」﹐謂部曲毆良人﹐損二事以上﹐及因舊患令至篤疾﹑斷舌及毀敗陰陽﹐凡毆流三千里者﹐部曲加一等合死﹐此名「加入於死」。「奴婢又加一等」﹐謂加凡斗二等。「若奴婢毆良人﹐折跌支體及瞎其一目者﹐絞」﹐跌體﹑瞎目﹐各罪止徒三年﹐卽明毆良人準凡人相毆罪合流者﹐各入死罪﹔因毆致死﹐各斬。其良人毆傷殺他人部曲者﹐減凡人一等﹔奴婢﹐又減一等。若故殺部曲者﹐絞﹔奴婢﹐流三千里。

【疏】議曰﹕良人毆傷或殺他人部曲者﹐「減凡人一等」﹐謂毆殺者﹐流三千里﹔折一支者﹐徒二年半之類。「奴婢﹐又減一等」﹐毆殺者﹐徒三年﹔折一支﹐徒二年之類。若不因斗﹐故殺部曲者﹐合絞。若謀而殺訖﹐亦同。其故殺奴婢者﹐流三千里。卽部曲﹑奴婢相毆傷殺者﹐各依部曲與良人相毆傷殺法。﹝余條良人﹑部曲﹑奴婢私相犯﹐本條無正文者﹐並準此。相侵財物者﹐不用此律。﹞

【疏】議曰﹕部曲鬥毆殺奴婢﹐流三千里﹔折一支﹐徒二年半﹔折一齒﹐杖一百。奴婢毆部曲﹐損傷二事以上﹐及因舊患﹐令至篤疾及斷舌﹑毀敗陰陽者﹐絞﹔折一支者﹐流二千里﹔折一齒者﹐徒一年半。若部曲故殺奴婢﹐亦絞。是名「各依部曲與良人相毆傷殺法」。「余條良人﹑部曲﹑奴婢私相犯」﹐謂「謀殺人」﹑「穿地得屍不更埋」之類私相犯﹐本條無正文者﹐並準此條加減之法。相侵財物者﹐各依凡人相侵盜之法﹐故云「不用此律」。

３２１。主殺奴婢諸奴婢有罪﹐其主不請官司而殺者﹐杖一百。無罪而殺者﹐徒一年。﹝期親及外祖父母殺者﹐與主同。下條部曲準此。﹞

【疏】議曰﹕奴婢賤隸﹐𨿽各有主﹐至於殺戮﹐宜有稟承。奴婢有罪﹐不請官司而輒殺者﹐杖一百。「無罪殺者」﹐謂全無罪失而故殺者﹐徒一年。注云「期親及外祖父母殺者﹐與主同」﹐謂有罪殺者﹐杖一百﹔無罪殺者﹐徒一年。故云「與主同」。「下條部曲」者﹐下條無期親及外祖父母傷殺部曲罪名﹐若有傷殺﹐亦同於主﹐故云「準此」。

３２２。主毆部曲死諸主毆部曲至死者﹐徒一年。故殺者﹐加一等。其有愆犯﹐決罰致死及過失殺者﹐各勿論。

【疏】議曰「主毆部曲至死者﹐徒一年」﹐不限罪之輕重。「故殺者﹐加一等」﹐謂非因毆打﹐本心故殺者﹐加一等﹐合徒一年半。其有愆犯﹐而因決罰致死及過失殺之者﹐並無罪。問曰﹕妾有子﹐或無子﹐毆殺夫家部曲﹑奴婢﹐合當何罪﹖或有客女及婢﹐主幸而生子息﹐自餘部曲﹑奴婢而毆﹐得同主期親以否﹖答曰﹕妾毆夫家部曲﹑奴婢﹐在律𨿽無罪名﹐輕重相明﹐須從減例。下條云「妾毆夫之妾子﹐減凡人二等。妾子毆傷父妾﹐加凡人三等」﹐則部曲與主之妾相毆﹐比之妾子與父妾相毆法﹕卽妾毆夫家部曲﹐亦減凡人二等﹔部曲毆主之妾﹐加凡人三等。若妾毆夫家奴婢﹐減部曲一等﹔奴婢毆主之妾﹐加部曲一等﹔至死者﹐各依凡人法。其有子者﹐若子爲家主﹐母法不降於兒﹐並依主例﹔若子不爲家主﹐於奴婢止同主之期親。余條妾子爲家主及不爲家主﹐各準此。客女及婢﹐𨿽有子息﹐仍同賤隸﹐不合別加其罪。

３２３。部曲奴婢過失殺傷主諸部曲﹑奴婢過失殺主者﹐絞﹔傷及詈者﹐流。

【疏】議曰﹕部曲﹑奴婢﹐是爲家僕﹐事主須存謹敬﹐又亦防其二心﹐故𨿽過失殺主者﹐絞。若過失傷主及詈者﹐流。不言里數者﹐爲止合加杖二百故也。卽毆主之期親及外祖父母者﹐絞﹔已傷者﹐皆斬﹔詈者﹐徒二年﹔過失殺者減毆罪二等﹐傷者又減一等。

【疏】議曰﹕部曲﹑奴婢毆主之期親﹐謂異財者﹔及毆主之外祖父母者﹕絞。傷者﹐皆斬﹐罪無首從。詈者﹐徒二年。過失殺者﹐減毆罪二等﹐合徒三年﹐加杖二百。過失傷者﹐又減一等﹐合徒二年半﹐加杖一百八十。毆主之緦麻親﹐徒一年﹔傷重者﹐各加凡人一等。小功﹑大功﹐遞加一等。加者﹐﹝加入於死。﹞死者﹐皆斬。

【疏】議曰﹕部曲﹑奴婢毆主之緦麻親者﹐無問正服﹑義服﹐並徒一年。「傷重者」﹐謂毆罪重於徒一年﹐各加凡斗一等。假有部曲﹐用他物毆主緦麻親內損吐血﹐依凡人合杖一百﹐犯良人加一等﹐緦麻加凡人一等﹐合徒一年半。若奴婢以他物故毆主之緦麻親傷﹐準凡人合杖九十﹐奴婢犯良人加二等﹐此條傷重又加一等﹐合徒一年半。故云「傷重﹐各加凡人一等」。「小功﹑大功遞加一等」﹐謂奴婢用他物毆傷小功親﹐徒二年﹔大功﹐徒二年半。是名「遞加一等」。注云「加者﹐加入於死」﹐假如部曲毆主大功親折支﹐準凡人徒三年﹐部曲加一等﹐合流二千里﹐其大功親加三等﹐合絞﹐卽是「加者﹐加入於死」。其緦麻﹑小功﹐部曲有犯﹐各從本罪準此加例﹐加應入死者﹐處絞。「死者﹐皆斬」﹐謂奴婢﹑部曲毆主緦麻以上親至死者﹐皆斬﹐罪無首從。

３２４。毆緦麻小功部曲奴婢諸毆緦麻﹑小功親部曲奴婢﹐折傷以上﹐各減殺傷凡人部曲奴婢二等﹔大功﹐又減一等。過失殺者﹐各勿論。

【疏】議曰「毆緦麻﹑小功親部曲」﹐謂毆身之緦麻﹑小功親部曲。減凡人部曲二等﹐謂總減三等。假如毆折肋者﹐凡人合徒二年﹐減三等﹐合杖一百。若毆奴婢折齒﹐凡人合徒一年﹐奴婢減二等﹐緦麻﹑小功親奴婢又減二等﹐總減四等﹐合杖七十。故云「折傷以上﹐各減凡人部曲﹑奴婢二等」。「大功﹐又減一等」﹐謂毆大功部曲折齒﹐總減四等﹐合杖七十﹔若毆大功奴婢﹐合杖六十。自外毆折傷以上﹐各準此例爲減法。其有過失殺緦麻以上部曲﹑奴婢者﹐各無罪。

３２５。毆傷妻妾諸毆傷妻者﹐減凡人二等﹔死者﹐以凡人論。毆妾折傷以上﹐減妻二等。

【疏】議曰﹕妻之言齊﹐與夫齊體﹐義同於幼﹐故得「減凡人二等」。「死者﹐以凡人論」﹐合絞。以刃及故殺者﹐斬。毆妾﹐非折傷無罪﹔折傷以上﹐減妻罪二等﹐卽是減凡人四等。若殺妾者﹐止減凡人二等。若妻毆傷殺妾﹐與夫毆傷殺妻同。﹝皆須妻﹑妾告﹐乃坐。卽至死者﹐聽餘人告。殺妻﹐仍爲「不睦」。﹞過失殺者﹐各勿論。

【疏】議曰「若妻毆傷殺妾」﹐謂毆者﹐減凡人二等﹔死者﹐以凡人論。注云「皆須妻﹑妾告﹐乃坐」﹐卽外人告者﹐無罪。「至死者﹐聽餘人告」﹐餘人不限親疏﹐皆得論告。「殺妻﹐仍爲不睦」﹐妻卽是緦麻以上親﹐準《例》自當「不睦」﹐爲稱「以凡人論」﹐故重明此例。「過失殺者﹐各勿論」﹐爲無惡心﹐故得無罪。

３２６。妻毆詈夫諸妻毆夫﹐徒一年﹔若毆傷重者﹐加凡斗傷三等﹔須夫告﹐乃坐。死者﹐斬。

【疏】議曰﹕妻毆夫﹐徒一年。「若毆傷重者﹐加凡斗傷三等」﹐假如凡人以他物﹐毆傷人內損吐血﹐合杖一百﹐加凡斗三等﹐處徒二年。此是計加之法。「須夫告﹐乃坐」﹐謂要須夫告﹐然可論罪。因毆致死者﹐斬。媵及妾犯者﹐各加一等。﹝加者﹐加入於死。﹞過失殺傷者﹐各減二等。

【疏】議曰﹕依令﹕「五品以上有媵﹐庶人以上有妾。」故媵及妾犯夫者﹐各加妻犯夫一等﹐謂毆夫者﹐徒一年半﹔毆傷重者﹐加凡斗傷四等。「加者﹐加入於死」﹐若毆夫折一支﹐或瞎一目﹐凡斗徒三年﹐加四等合絞﹐是名「加入於死」。「過失殺者﹐各減二等」﹐謂妻﹑妾﹑媵過失殺者﹐並徒三年。假如妻折夫一支﹐加凡人三等﹐流三千里﹐過失減二等﹐合徒二年半﹔若媵及妾折夫一支合絞﹐過失減二等﹐合徒三年。自余折傷﹐各隨輕重﹐準此加減之例。卽媵及妾詈夫者﹐杖八十。若妾犯妻者﹐與夫同。媵犯妻者﹐減妾一等。妾犯媵者﹐加凡人一等。殺者﹐各斬。﹝余條媵無文者﹐與妾同。﹞

【疏】議曰﹕媵及妾詈夫者﹐杖八十。「若妾犯妻者﹐與犯夫同」﹐謂毆者﹐徒一年半﹔死者﹐斬。「媵犯妻者﹐減妾一等」﹐毆者﹐徒一年﹔傷重者﹐從重上減妾一等。「妾犯媵者﹐加凡人一等」﹐謂毆者﹐笞五十﹔折一齒者﹐徒一年半之類。「死者﹐各斬」﹐謂媵及妾犯夫及妻﹐若妾犯媵﹐毆殺者﹐各斬。注云「余條媵無文者」﹐謂上條「毆妾折傷以上﹐減妻二等」之類﹐妻﹑妾相犯及犯夫﹐當條無文者﹐各與妾同。

３２７。毆緦麻兄姊諸毆緦麻兄姊﹐杖一百。小功﹑大功﹐各遞加一等。尊屬者﹐又各加一等。傷重者﹐各遞加凡斗傷一等﹔死者﹐斬。卽毆從父兄姊﹐準凡斗應流三千里者﹐絞。

【疏】議曰「毆緦麻兄姊」﹐謂本宗及外姻有緦麻服者﹐並同。毆此兄姊﹐杖一百。小功﹐徒一年。大功﹐徒一年半。「尊屬者﹐又各加一等」﹐謂毆緦麻尊屬﹐徒一年﹔小功尊屬﹐徒一年半。大功尊屬﹐依禮﹐惟夫之祖父母及夫之伯叔父母﹐此並各有本條﹐自從「毆夫之祖父母﹐絞﹔夫之伯叔父母﹐減夫犯一等﹐徒二年半」﹐卽此大功無尊屬加法。「傷重者﹐各遞加凡斗傷一等」﹐謂他物毆緦麻兄姊內損吐血﹐準凡人杖一百上加一等合徒一年﹐小功徒一年半﹐大功徒二年﹔尊屬又加一等﹐卽緦麻徒一年半﹐小功徒二年之類。因毆致死者﹐各斬。假有毆小功尊屬折二支﹐加凡人三等﹐不云加入於死﹐罪止遠流。「卽毆從父兄姊﹐準凡斗應流三千里者」﹐謂損二事以上﹐或因舊患令至篤疾﹑斷舌及毀敗陰陽﹐此是凡斗應流三千里﹐於從父兄姊犯此流者﹐合絞。若尊長毆卑幼折傷者﹐緦麻減凡人一等﹐小功﹑大功遞減一等﹔死者﹐絞。卽毆殺從父弟妹及從父兄弟之子孫者﹐流三千里﹔若以刃及故殺者﹐絞。

【疏】議曰「若尊長毆卑幼折傷者」﹐謂折齒以上。旣云「折傷」﹐卽明非折傷不坐。因毆折傷緦麻卑幼﹐減凡人一等﹔小功﹐減二等﹔大功﹐減三等。假有毆緦麻卑幼折一指﹐凡斗合徒一年﹐減一等﹐杖一百﹔小功減二等﹐杖九十﹔大功減三等﹐杖八十。其毆傷重者﹐遞減各準此。因毆致死者﹐尊長各絞。「卽毆殺從父弟妹」﹐謂堂弟妹﹔「及從父兄弟之子孫」﹐謂堂侄及侄孫者﹕流三千里。若以刃殺及不因斗而故殺者﹐俱合絞刑。

３２８。毆兄姊諸毆兄姊者﹐徒二年半﹔傷者﹐徒三年﹔折傷者﹐流三千里﹔刃傷及折支﹐若瞎其一目者﹐絞﹔死者﹐皆斬﹔詈者﹐杖一百。伯叔父母﹑姑﹑外祖父母﹐各加一等。卽過失殺傷者﹐各減本殺傷罪二等。

【疏】議曰﹕兄姊至親﹐更相急難﹐彎弧垂泣﹐義切匪他。輒有毆者﹐徒二年半。毆傷者﹐徒三年。「折傷者」﹐或折齒﹐或折手足指﹐但折一事﹐卽合處流。若用刃傷及折支﹐或跌其支體﹐「若瞎其一目」﹐謂全失其明者﹐各得絞罪。因毆致死者﹐首﹑從皆斬。詈者﹐合杖一百。其「伯叔父母﹑姑﹑外祖父母﹐各加一等」﹐謂加犯兄姊一等﹕毆者﹐徒三年﹔傷者﹐流二千里﹐文無「加入死」﹐折傷亦止流坐﹔詈者﹐徒一年。過失殺若傷﹐「各減本殺傷二等」﹐謂過失殺者﹐各減死罪二等﹐合徒三年﹔過失折齒者﹐從流減二等之類。其過失之罪﹐兄姊以下﹐並同減二等。若毆殺弟妹及兄弟之子孫﹑曾﹑玄孫者﹐各依本服論。外孫者﹐徒三年﹔以刃及故殺者﹐流二千里。過失殺者﹐各勿論。

【疏】議曰﹕毆殺弟妹及兄弟之子孫者﹐兄弟子期服﹐孫卽小功。注云「曾﹑玄孫者﹐各依本服論」﹐兄弟曾孫爲緦麻﹐玄孫當袒免﹐服紀旣疏﹐恩情轉殺﹐故云「各依本服論」。謂毆殺曾孫﹐合絞﹔玄孫旣當袒免﹐自依凡人法。此條毆兄弟曾﹑玄孫﹐旣依本服﹐卽明上條毆殺從父兄弟曾﹑玄孫﹐降服已盡﹐亦同凡人。其毆殺弟妹及兄弟之子孫﹑外孫者﹐各徒三年﹔以刃及故殺者﹐流二千里﹔過失殺者﹐各勿論。

３２９。毆詈祖父母父母諸詈祖父母﹑父母者﹐絞﹔毆者﹐斬﹔過失殺者﹐流三千里﹔傷者﹐徒三年。若子孫違犯教令﹐而祖父母﹑父母毆殺者﹐徒一年半﹔以刃殺者﹐徒二年﹔故殺者﹐各加一等。卽嫡﹑繼﹑慈﹑養殺者﹐又加一等。過失殺者﹐各勿論。

【疏】議曰﹕子孫於祖父母﹑父母﹐情有不順而輒詈者﹐合絞﹔毆者﹐斬。律無「皆」字﹐案文可知﹕子孫𨿽共毆擊﹐原情俱是自毆﹐𨿽無「皆」字﹐各合斬刑。下條「妻妾毆夫之祖父母﹑父母傷者﹐皆斬」﹐舉輕明重﹐皎然不惑。過失殺者﹐流三千里﹔傷者﹐徒三年。見血爲「傷」﹐傷無大小之限。「若子孫違犯教令」﹐謂有所教令﹐不限事之大小﹐可從而故違者﹐而祖父母﹑父母卽毆殺之者﹐徒一年半﹔以刃殺者﹐徒二年。「故殺者﹐各加一等」﹐謂非違犯教令而故殺者﹐手足﹑他物殺﹐徒二年﹔用刃殺﹐徒二年半。「卽嫡﹑繼﹑慈﹑養殺者」﹐爲情疏易違﹐故「又加一等」。律文旣云「又加」﹐卽以刃故殺者﹐徒二年半上加一等﹐徒三年﹔違犯教令以刃殺者﹐二年上加一等﹐徒二年半﹔毆殺者﹐一年半上加一等﹐徒二年。「過失殺者﹐各勿論」﹐卽有違犯教令﹐依法決罰﹐邂逅致死者﹐亦無罪。

３３０。妻妾毆詈夫父母諸妻妾詈夫之祖父母﹑父母者﹐徒三年﹔須舅姑告﹐乃坐。毆者﹐絞﹔傷者﹐皆斬﹔過失殺者徒三年﹐傷者徒二年半。

【疏】議曰﹕妻妾有詈夫之祖父母﹑父母者﹐徒三年。注云「須舅姑告﹐乃坐。」毆者﹐絞﹔傷者﹐皆斬﹐罪無首從。過失殺者﹐徒三年﹔傷者﹐徒二年半。卽毆子孫之婦﹐令廢疾者﹐杖一百﹔篤疾者﹐加一等﹔死者﹐徒三年﹔故殺者﹐流二千里。妾﹐各減二等。過失殺者﹐各勿論。

【疏】議曰﹕祖父母﹑父母毆子孫之婦﹐令廢疾者﹐依《戶令》「腰脊折﹐一支廢﹐爲廢疾」﹐合杖一百。篤疾者﹐「兩目盲﹐二支廢」﹐加一等﹐合徒一年。死者﹐徒三年。「故殺者」﹐謂不因毆詈﹐無罪而輒殺者﹐流二千里。若毆妾﹐令廢疾﹐杖八十﹔篤疾﹐杖九十﹔至死者﹐徒二年﹔故殺者﹐徒二年半。過失殺者﹐各勿論。

３３１。妻妾毆詈故夫父母諸妻妾毆﹑詈故夫之祖父母﹑父母者﹐各減毆﹑詈舅姑二等﹔折傷者﹐加役流﹔死者﹐斬﹔過失殺傷者﹐依凡論。

【疏】議曰「故夫」﹐謂夫亡攺嫁者﹔其被出及和離者﹐非。「各減毆﹑詈舅姑罪二等」﹐謂毆者﹐徒三年﹔詈者﹐徒二年﹔折齒以上者﹐加役流﹔死者﹐斬。文無「皆」字﹐卽有首從。「過失殺傷者﹐依凡論」﹐謂殺者﹐依凡人法﹐贖銅一百二十斤﹔傷者﹐各依凡人傷法徵贖。其銅入被傷殺之家。其舊舅姑﹐毆子孫舊妻妾﹐折傷以上﹐各減凡人三等﹔死者﹐絞﹔過失殺者﹐勿論。

【疏】議曰﹕其舊舅姑﹐毆子孫舊妻妾﹐折傷以上﹐「各減凡人三等」﹐謂折指者﹐合杖八十﹔折一支者﹐徒一年半之類。「死者﹐絞」﹐旣不言故殺者斬﹐卽是故殺者亦絞。過失殺者﹐勿論。問曰﹕子孫之婦﹐夫亡守志﹐其姑少寡﹐攺醮他人﹐或被棄放﹐此姑婦相犯者﹐合得何罪﹖答曰﹕子孫身亡﹐妻妾攺嫁﹐舅姑見在﹐此爲「舊舅姑」。今者﹐姑𨿽被棄﹐或已攺醮他人﹐子孫之妻﹐孀居守志﹐𨿽於夫家義絕﹐母子終無絕道﹐子旣如母﹐其婦理亦如姑。姑𨿽人﹐婦仍在室﹐理依親姑之法﹐不得同於舊姑。若夫之嫡﹑繼﹑慈﹑養﹐不入此條。

３３２。毆兄妻夫弟妹諸毆兄之妻及毆夫之弟妹﹐各加凡人一等。若妾犯者﹐又加一等。

【疏】議曰﹕嫂叔不許通問﹐所以遠別嫌疑。毆兄之妻及毆夫之弟妹者﹐禮敬頓乖﹐故「各加凡人一等」。「若妾犯者﹐又加一等」﹐謂妾毆夫之弟﹑妹﹐加妻一等﹐總加凡人二等。夫之弟﹑妹毆兄妾﹐以凡人論。卽妾毆夫之妾子﹐減凡人二等﹔毆妻之子﹐以凡人論。若妻之子毆傷父妾﹐加凡人一等。妾子毆傷父妾﹐又加二等。﹝至死者﹐各依凡人法。﹞

【疏】議曰「卽妾毆夫之妾子﹐減凡人二等」﹐爲匹敵之故﹐得罪稍輕。「毆妻之子﹐以凡人論」﹐爲女君尊重﹐故同凡斗。若妻之子毆傷父妾﹐加凡人一等。妾子毆傷父妾﹐又加二等。稱「又加」者﹐總加三等﹐若毆折一齒﹐徒二年半之類。注云「至死者﹐各依凡人法」﹐當條𨿽有加減﹐至死者﹐並與凡人同。

●卷二十三鬥訟﹝１３條﹞

３３３。毆妻前夫子諸毆傷妻前夫之子者﹐減凡人一等﹔同居者﹐又減一等。死者﹐絞。

【疏】議曰「毆傷妻前夫之子者」﹐謂攺醮之婦﹐攜子人﹐後夫毆傷者﹐減凡人一等。「同居者」﹐謂與繼父同居﹐立廟服期。「又減一等」﹐謂減凡人二等。若毆之令至篤疾及斷舌﹑毀敗陰陽﹐如此之類﹐得徒二年半。不同居﹐徒三年。因毆致死者﹐同居﹑不同居﹐俱得絞罪。毆傷繼父者﹐﹝謂曾經同居﹐今異者。﹞與緦麻尊同﹔同居者﹐加一等。余條繼父準此。

【疏】議曰﹕繼父者﹐謂母后嫁之夫。注云「謂曾經同居﹐今異者」﹐依禮「繼父同居﹐服期」﹐謂妻少子幼﹐子無大功之親﹐與之人﹐所者亦無大功之親﹐而所者以其資財﹐爲之築家廟於家門之外﹐歲時使之祀焉﹐是謂「同居」。繼子之妻﹐𨿽不從服﹐若有犯夫之繼父者﹐從下條「減夫犯一等」。其不同居者﹐謂先嘗同居﹐今異者。繼父若自有子及有大功之親﹐𨿽復同住﹐亦爲異居。若未嘗同居﹐則不爲異居﹐卽同凡人之例。其先同居今異者﹐毆之同緦麻尊﹐合徒一年﹔傷重者﹐各加凡斗二等﹔死者﹐斬。同居者﹐𨿽著期服﹐終非本親﹐犯者不同正服﹐止加緦麻尊一等﹐謂毆者﹐合徒一年半﹔傷重者﹐加凡人三等。注云「余條繼父準此」﹐謂諸條準服尊卑相犯得罪﹐並準此例。𨿽於「繼父」下注﹐卽稱「妻前夫之子」﹐並與「繼父」義同。律稱「與緦麻尊同」﹐其有謀殺及賣﹐理當「不睦」。於前夫之子﹐不言與緦麻卑幼同﹐毆之準凡人減罪﹐不入緦麻卑幼之例。卽毆傷見受業師﹐加凡人二等。死者﹐各斬。﹝謂伏膺儒業﹐而非私學者。﹞

【疏】議曰﹕禮云「凡教學之道﹐嚴師爲難。師嚴道尊﹐方知敬學」。如有親承儒教﹐伏膺函丈﹐而毆師者﹐加凡人二等。「死者﹐各斬」﹐稱「各」者﹐並毆繼父至死﹐俱得斬刑。注云「謂伏膺儒業﹐而非私學者」﹐儒業﹐謂經業。非私學者﹐謂弘文﹑國子﹑州縣等學。私學者﹐卽禮云「家有塾﹐遂有序」之類。如有相犯﹐並同凡人。問曰﹕毆見受業師﹐加凡人二等。其博士若有髙品﹐累加以否﹖答曰﹕毆見受業師﹐加凡人二等﹐先有官品﹐亦從品上累加。若鬥毆無品博士﹐加凡人二等﹐合杖六十﹔九品以上﹐合杖八十﹔若毆五品博士﹐亦於本品上累加之。

３３４。毆詈夫期親尊長諸妻毆詈夫之期親以下﹑緦麻以上尊長﹐各減夫犯一等。﹝減罪輕者﹐加凡斗傷一等。﹞妾犯者﹐不減。死者﹐各斬。

【疏】議曰﹕依《喪服》﹕「夫之所爲兄弟服﹐妻降一等。」今妻毆夫緦麻以上尊長﹐減夫一等﹐以從夫爲服﹐罪亦降夫。注云「減罪輕者﹐加凡斗傷一等」﹐謂故毆緦麻兄姊折一支﹐合流二千五百里﹐妻若減夫一等﹐徒三年。故毆凡人折一支﹐旣合流二千里﹐卽是減罪輕﹐加凡人一等﹐流二千五百里﹐是「減罪輕者﹐加凡斗傷一等」。「妾犯者﹐不減」﹐妾犯尊長﹐卽與夫同。「死者﹐各斬」﹐謂毆尊長致死﹐妻﹑妾並合斬刑。𨿽云減夫一等﹐若本制服重﹐卽從重論。假如毆夫之伯叔父母折肋﹐當大功尊加凡人四等﹐合流二千五百里﹐若準夫減一等﹐卽徒三年。《名例律》云「當條𨿽有罪名﹐所爲重者﹐自從重。」須準服加四等﹐流二千五百里之類。毆傷卑屬﹐與夫毆同﹔死者﹐絞。卽毆殺夫之兄弟子﹐流三千里﹔故殺者﹐絞。妾犯者﹐各從凡鬥法。若尊長毆傷卑幼之婦﹐減凡人一等﹔妾﹐又減一等﹔死者﹐絞。

【疏】議曰「毆傷卑屬」﹐謂是夫家卑屬。「與夫毆同」﹐謂毆夫之從父兄弟子孫有服者折傷以上﹐緦麻減凡人一等﹐諸如此類﹐並與夫同。死者﹐絞。卽毆殺夫之兄弟子﹐流三千里﹔故殺者﹐絞。「妾犯者﹐各同凡鬥法」﹐謂並依凡人鬥法科罪。「若尊長毆傷卑幼之婦」﹐謂夫之期親以下﹑緦麻以上尊長﹐毆傷卑幼之婦﹐減凡人一等﹔妾﹐減凡人二等﹔死者﹐絞。

３３５。祖父母爲人毆擊諸祖父母﹑父母爲人所毆擊﹐子孫卽毆擊之﹐非折傷者﹐勿論﹔折傷者﹐減凡斗折傷三等﹔至死者﹐依常律。﹝謂子孫元非隨從者。﹞

【疏】議曰﹕祖父母﹑父母爲人所毆擊﹐子孫理合救之。當卽毆擊﹐𨿽有損傷﹐非折傷者﹐無罪。「折傷者﹐減凡斗折傷三等」﹐謂折一齒合杖八十之類。「至死者」﹐謂毆前人致死﹐合絞﹔以刃殺者﹐合斬。故云「依常律」。注云「謂子孫元非隨從者」﹐若元隨從﹐卽依凡斗首從論。律文但稱祖父母﹑父母爲人所毆擊﹐不論親疏尊卑。其有祖父母﹑父母之尊長﹐毆擊祖父母﹑父母﹐依律毆之無罪者﹐止可解救﹐不得毆之﹐輒卽毆者﹐自依鬥毆常法。若夫之祖父母﹑父母﹐共妻之祖父母﹑父母相毆﹐子孫之婦亦不合卽毆夫之祖父母﹑父母﹐如當毆者﹐卽依常律。問曰﹕主爲人所毆擊﹐部曲﹑奴婢卽毆擊之﹐得同子孫之例以否﹖答曰﹕部曲﹑奴婢非親﹐不同子孫之例﹐惟得解救﹐不得毆擊。

３３６。鬥毆誤殺傷傍人諸鬥毆而誤殺傷傍人者﹐以鬥殺傷論﹔至死者﹐減一等。

【疏】議曰「鬥毆而誤殺傷傍人者」﹐假如甲共乙斗﹐甲用刃﹑杖欲擊乙﹐誤中於丙﹐或死或傷者﹐以鬥殺傷論。不從過失者﹐以其元有害心﹐故各依鬥法。至死者﹐減一等﹐流三千里。若以故僵僕而致死傷者﹐以戲殺傷論。卽誤殺傷助己者﹐各減二等。

【疏】議曰﹕仰謂之僵﹐伏謂之僕。謂共人鬥毆﹐失手足跌﹐而致僵僕﹐誤殺傷傍人者﹐以戲殺傷論。別條「戲殺傷人者﹐減鬥殺傷人二等」﹐謂殺者徒三年﹐折一支者徒二年之類。「卽誤殺傷助己者﹐各減二等」﹐假如甲與乙共毆丙﹐其甲誤毆乙至死﹐減二等﹔傷﹐減二等。或僵僕壓乙殺傷﹐減戲殺傷二等﹔殺乙﹐從戲殺減二等﹐總減四等﹐合徒二年。若壓折一支﹐亦減四等﹐徒一年﹐是名「各減二等」。問曰﹕甲共子乙同謀毆丙﹐而乙誤中其父﹐因而致死﹐得從「誤殺傷助己」減二等以否﹖答曰﹕律云「鬥毆而誤殺傷傍人﹐以鬥殺傷論」﹐殺傷傍人﹐坐當「過失」﹐行者本爲緣斗﹐故從「鬥殺傷」論﹔若父來助己而誤殺者﹐聽減二等﹐便卽輕於「過失」﹐依例「當條𨿽有罪名﹐所爲重者﹐自從重」論﹐合從「過失」之坐﹐處流三千里。又問﹕以斗僵僕﹐誤殺助己父母﹔或𨿽非僵僕﹐斗誤殺期親尊長﹐各合何罪﹖答曰﹕以斗僵僕﹐誤殺父母﹐或期親尊長﹐若減罪輕於「過失」者﹐並從「過失」之法。又問﹕假有數人﹐同謀殺甲﹐夜中忽遽﹐乃誤殺乙﹐合得何罪﹖答曰﹕此旣本是謀殺﹐與鬥毆不同。鬥毆彼此相持﹐謀殺潛行屠害。毆甲誤中於丙﹐尙以鬥殺傷論﹐以其元無殺心﹐至死聽減一等﹔況復本謀害甲﹐元作殺心﹐𨿽誤殺乙﹐原情非斗者。若其殺甲是謀殺人﹐今旣誤殺乙﹐合科「故殺」罪。

３３７。部曲奴婢詈毆舊主諸部曲﹑奴婢詈舊主者﹐徒二年﹔毆者﹐流二千里﹔傷者﹐絞﹔殺者﹐皆斬﹔過失殺傷者﹐依凡論。

【疏】議曰﹕部曲﹑奴婢詈舊主者﹐徒二年﹔毆者﹐流二千里﹔傷者﹐絞﹐有首從﹔殺者﹐皆斬﹐罪無首從。過失殺傷者﹐並準凡人收贖﹐銅入傷殺之家。卽毆舊部曲﹑奴婢﹐折傷以上﹐部曲減凡人二等﹐奴婢又減二等﹔過失殺者﹐各勿論。

【疏】議曰﹕主毆舊部曲﹑奴婢﹐折傷以上﹐「部曲﹐減凡人二等」﹐謂折齒合杖九十﹔「奴婢﹐又減二等」﹐合杖七十之類。過失殺者﹐勿論。問曰﹕部曲﹑奴婢毆詈舊主期以下親﹐或舊主親屬毆傷所親舊部曲﹑奴婢﹐得減凡人以否﹖答曰﹕五服尊卑﹐各有血屬﹐故毆尊長﹐節級加之。至如奴婢﹑部曲﹐惟系於主。爲經主放﹐顧有宿恩﹐其有毆詈﹐所以加罪。非主之外﹐𨿽是親姻﹐所有相犯﹐並依凡人之法。又問﹕有人謀殺舊部曲﹑奴婢﹐或於舊部曲﹑奴婢家彊盜﹐有殺傷者﹐合減罪以否﹖答曰﹕毆舊部曲﹑奴婢﹐得減凡人﹐爰至於死﹐亦依減例﹐明謀殺及諸雜犯﹐合依減法。惟盜財物﹐特異常犯﹐止依凡人之法﹐不合減科。

３３８。戲殺傷人諸戲殺傷人者﹐減鬥殺傷二等﹔謂以力共戲﹐至死和同者。𨿽和﹐以刃﹐若乘髙﹑履危﹑入水中﹐以故相殺傷者﹐惟減一等。卽無官應贖而犯者﹐依過失法收贖。﹝余條非故犯﹐無官應贖者﹐並準此。﹞

【疏】議曰「戲殺傷人者」﹐謂以力共戲﹐因而殺傷人﹐減斗罪二等。若有貴賤﹑尊卑﹑長幼﹐各依本鬥殺傷罪上減二等。𨿽則以力共戲﹐終須至死和同﹐不相恨而致死者。「𨿽和﹐以刃」﹐禮云「死而不弔者三﹐謂畏﹑壓﹑溺。」況乎嬉戲﹐或以金刃﹐或乘髙處險﹐或臨危履薄﹐或入水中﹐旣在險危之所﹐自須共相警戒﹐因此共戲﹐遂致殺傷﹐𨿽卽和同﹐原情不合致有殺傷者﹐惟減本殺傷罪一等。「卽無官應贖」﹐謂有蔭及老﹑小﹑廢疾之類﹐而犯應贖罪者﹐依「過失」法收贖。假有過失殺人﹐贖銅一百二十斤﹐戲殺得減二等﹐贖銅六十斤﹐卽是輕重不類﹐故依「過失」贖罪﹐不從減法。注云「余條非故犯」﹐謂一部律內﹐諸條非故犯罪﹐無官應得收贖者﹐並準此。假有甲爲人合藥﹐誤不如本方殺人﹐合徒二年半﹐若白丁﹐則從眞役﹔若是官品之人合贖者﹐不可徵銅五十斤﹐亦徵一百二十斤﹐則是「余條」之類。其不和同及於期親尊長﹑外祖父母﹑夫﹑夫之祖父母𨿽和﹐並不得爲戲﹐各從鬥殺傷法。

【疏】議曰﹕謂戲者元不和同﹔及於期親尊長﹑外祖父母﹑夫﹑夫之祖父母﹐此等尊長﹐非應共戲﹐縱𨿽和同﹐並不得爲戲﹕各從鬥殺傷之法。假有共期親尊長戲﹐折一支者﹐仍處絞之類。

３３９。過失殺傷人諸過失殺傷人者﹐各依其狀﹐以贖論。﹝謂耳目所不及﹐思慮所不到﹔共舉重物﹐力所不制﹔若乘髙履危足跌及因擊禽獸﹐以致殺傷之屬﹐皆是。﹞

【疏】議曰﹕過失之事﹐注文論之備矣。殺傷人者﹐各準殺傷本狀﹐依收贖之法。注云「謂耳目所不及」﹐假有投磚瓦及彈射﹐耳不聞人聲﹐目不見人出﹐而致殺傷﹔其思慮所不到者﹐謂本是幽僻之所﹐其處不應有人﹐投瓦及石﹐誤有殺傷﹔或共舉重物﹐而力所不制﹔或共升髙險﹐而足蹉跌﹔或因擊禽獸﹐而誤殺傷人者﹕如此之類﹐皆爲「過失」。稱「之屬」者﹐謂若共捕盜賊﹐誤殺傷旁人之類﹐皆是。其本應居作﹑官當者﹐自從本法。

３４０。知謀反逆叛不告諸知謀反及大逆者﹐密告隨近官司﹐不告者﹐絞。知謀大逆﹑謀叛不告者﹐流二千里。知指斥乘輿及妖言不告者﹐各減本罪五等。官司承告﹐不卽掩捕﹐經半日者﹐各與不告罪同﹔若事須經略﹐而違時限者﹐不坐。

【疏】議曰﹕謀反者﹐謂知人潛謀欲危社稷﹔大逆者﹐謂知人於宗廟及山陵﹑宮闕已有毀損﹕並須密告隨近官司。知而不卽告者﹐絞。「若知謀大逆」﹐謂知始謀欲毀宗廟﹑山陵等﹔謀叛者﹐謂知謀欲背國從僞﹕亦須密告官司。不告者﹐流二千里。若「知指斥乘輿」﹐謂情理切害﹔及妖言者﹐謂妄說休咎之言﹕不告者「各減本罪五等」﹐本應死者﹐從死上減五等﹔妖言惑不滿眾者﹐流上減五等﹐是名「各減五等」。官司承告謀反以下﹐不卽掩捕﹐若「經半日者」﹐謂經五十刻﹐不卽掩捕﹐各與「不告」罪同。「若事須經略」﹐謂人眾旣多﹐須得人兵器仗﹐如此經略﹐以故違時限而失罪人者﹐不坐。其知謀反以下﹐𨿽不密告隨近官司﹐能自捕送者﹐亦與密告同。因其自捕﹐驚失罪人﹔或已就拘執而失者﹕並同「失囚」之法。

３４１。誣告謀反大逆諸誣告謀反及大逆者﹐斬﹔從者﹐絞。若事容不審﹐原情非誣者﹐上請。若告謀大逆﹑謀叛不審者﹐亦如之。

【疏】議曰「誣告謀反及大逆者」﹐謂知非反﹑逆﹐故欲誣之﹐首合斬﹐從合絞。「若事容不審者」﹐謂或奉別敕閱兵﹐或欲修葺宗廟﹔見閱兵疑是欲反﹐見修宗廟疑爲大逆之類﹐本情初非誣告者﹐具狀上請﹐聽敕。若告謀大逆﹑謀叛不審﹐亦合上請﹐故云「亦如之」。

３４２。誣告反坐諸誣告人者﹐各反坐。卽糾彈之官﹐挾私彈事不實者﹐亦如之。﹝反坐致罪﹐準前人入罪法。至死﹐而前人未決者﹐聽減一等。其本應加杖及贖者﹐止依杖﹑贖法。卽誣官人及有蔭者﹐依常律。﹞

【疏】議曰﹕凡人有嫌﹐遂相誣告者﹐準誣罪輕重﹐反坐告人。「卽糾彈之官」﹐謂據令應合糾彈者﹐若有憎惡前人﹐或朋黨親戚﹐挾私飾詐﹐妄作糾彈者﹐並同「誣告」之律。反坐其罪﹐準前人入罪之法﹐至死而前人𨿽斷訖未決者﹐反坐之人聽減一等。若誣人反﹑逆﹐𨿽復未決引虛﹐不合減罪。本應加杖者﹐謂誣告部曲﹑奴婢流罪﹐若實﹐部曲﹑奴婢止加杖二百﹔旣虛﹐誣告者不流﹐亦準杖法反坐。單丁應加杖者﹐亦依決杖反坐。「及贖者」﹐謂誣告老﹑小﹑廢疾﹐若實﹐卽前人合贖﹔虛﹐卽反坐者亦依贖論。「卽誣官人及有蔭者」﹐假有白丁誣七品官流罪﹐若實﹐官人卽合例減﹑官當﹔如虛﹐反坐還得流罪。誣告有蔭之人﹐事合減﹑贖﹔反坐之者﹐不得準前人減﹑贖法﹐並眞配徒﹑流。是名「依常律」。若告二罪以上﹐重事實及數事等﹐但一事實﹐除其罪﹔重事虛﹐反其所剩。卽罪至所止者﹐所誣𨿽多﹐不反坐。

【疏】議曰「若告二罪以上﹐重事實」﹐假有甲告乙毆人折一齒﹐合徒一年﹔又告人盜絹五疋﹐亦合徒一年﹔或故殺他人馬一疋﹐合徒一年半。推殺馬是實﹐毆﹑盜是虛﹐是名「告二罪以上﹐重事實」。又有丙告丁三事﹐各徒一年﹐此名「數事等」﹐但一事實﹐除其罪。重事虛﹐反其所剩者﹐假如甲告乙盜絹五疋﹐合徒一年﹔又告故殺官私馬牛﹐合徒一年半。若其盜是實﹐殺馬牛是虛﹐卽是剩告半年之罪﹐反坐半年﹐故云「反其所剩」。「卽罪至所止者﹐所誣𨿽多﹐不反坐」﹐假有告人非監臨主司因事受財百疋﹐勘當五十疋實﹐坐贓五十疋﹐罪止徒三年﹔剩告五十疋﹐爲「罪至所止﹐不反坐」之類。其告二人以上﹐𨿽實者多﹐猶以虛者反坐。﹝謂告二人以上﹐但一人不實﹐罪𨿽輕﹐猶反其坐。﹞若上表告人﹐已經聞奏﹐事有不實﹐反坐罪輕者﹐從上書詐不實論。

【疏】議曰﹕告二人以上﹐罪𨿽實者多﹐「猶以虛者反坐」﹐以其人﹑事各別﹐故得罪不同。注云「謂告二人以上﹐但一人不實﹐罪𨿽輕﹐猶反其坐」﹐假有人告甲乙丙丁四人之罪﹐三人徒罪以上並實﹐一人笞罪事虛﹐不得以實多放免﹐仍從笞罪反坐。若上表告人﹐已經聞奏﹐事有不實﹐反坐罪輕於上書不實﹐準從「上書詐不實」﹐處徒二年。不應反坐者﹐無罪。假如甲上表告乙兩个徒一年﹐一實﹐一虛﹐準律旣免反坐﹐於甲無「上書不實」之罪。

３４３。告小事虛諸告小事虛﹐而獄官因其告﹐檢得重事及事等者﹐若類其事﹐則除其罪﹔離其事﹐則依本誣論。

【疏】議曰﹕告小事虛﹐而獄官因其告﹐檢得重事者﹐假有告人盜驢﹐檢得盜馬﹐其價又貴﹐是爲「得重事」。「及事等者」﹐假如告盜甲家馬﹐檢得盜乙家騾﹐其價相似﹐是爲「事等」。「若類其事」﹐謂騾﹑馬﹑驢等﹐色目相類﹐所告𨿽虛﹐除其妄罪。離其事者﹐謂告人盜馬﹐檢得鑄錢之屬﹐是「離其事」﹐「則依本誣論」﹐仍得誣告盜馬之罪。此條爲依告狀檢贓生文﹐不同獄官狀外求罪之例。問曰﹕告人私有弩﹐獄官因告乃檢得甲﹐是類事以否﹖答曰﹕稱「類」者﹐謂其形狀難辧﹐原情非誣﹐所以得除其罪。然弩之與甲﹐𨿽同禁兵﹐論其形樣﹐色類全別﹐事非疑似﹐元狀是誣。如此之流﹐不得爲「類」。

３４４。誣告人流罪以下引虛諸誣告人流罪以下﹐前人未加拷掠﹐而告人引虛者﹐減一等﹔若前人已拷者﹐不減。卽拷證人﹐亦是。﹝誣告期親尊長﹑外祖父母﹑夫﹑夫之祖父母﹐及奴婢﹑部曲誣告主之期親﹑外祖父母者﹐𨿽引虛﹐各不減。﹞

【疏】議曰﹕誣告死罪﹐自有別制。惟誣告人流罪以下﹐前人未加拷掠﹐而告人自引虛者﹐得減反坐之罪一等。若前人已拷者﹐無問杖數多少﹐然後引虛﹐卽不合減。「卽拷證人亦是」﹐謂𨿽不拷被告之人﹐拷傍証之者﹐𨿽自引虛﹐亦同已拷﹐不減。其誣告期親尊長以下﹐及奴婢﹑部曲誣告主之外祖父母以上﹐𨿽卽引虛﹐各不合減。問曰﹕律云「前人未加拷掠﹐而告人引虛﹐減一等。」未知前人已經斷訖﹐然後引虛﹐合減以否﹖答曰﹕律文但言「已加拷掠」﹐不言事經斷訖。拷訖已傷﹐律有成制﹔斷訖未損﹐理合減科。若事經奏訖﹐不合追減。及已役﹑已配﹐亦是已損已傷前人﹐計與拷掠義同﹐不在減科之例。

３４５。告祖父母父母諸告祖父母﹑父母者﹐絞。﹝謂非緣坐之罪及謀叛以上而故告者。下條準此。﹞

【疏】議曰﹕父爲子天﹐有隱無犯。如有違失﹐理須諫諍﹐起敬起孝﹐無令陷罪。若有忘情棄禮而故告者﹐絞。注云「謂非緣坐之罪」﹐緣坐謂謀反﹑大逆及謀叛以上﹐皆爲不臣﹐故子孫告亦無罪﹐緣坐同首法﹐故𨿽父祖聽捕告。若故告餘罪者﹐父祖得同首例﹐子孫處以絞刑。下條準此者﹐謂告期親尊長﹐情在於惡﹐欲令入罪而故告之﹐故云「準此」。若因推劾﹐事不獲免﹐隨辯注引﹐不當告坐。卽嫡﹑繼﹑慈母殺其父﹐及所養者殺其本生﹐並聽告。

【疏】議曰﹕嫡﹑繼﹑慈母者﹐《名例》並已釋訖。此等三母殺其父﹐及所養父母殺其所生父母﹐並聽告。若嫡﹑繼母殺其所生庶母﹐亦不得告。故律文但云殺其父者聽告。問曰﹕所生之母被出﹐其父更娶繼妻﹐其繼母乃殺所出之母﹐出母之子合告以否﹖答曰﹕所養父母﹐本是他人﹐殺其所生﹐故律聽告。今言出母﹐卽是所生﹐《名例》稱﹕「犯夫及義絕者﹐得以子蔭。」卽子之於母﹐孝愛情深﹐顧復之恩﹐終無絕道。繼母殺其親母﹐準例亦合聽告。又問﹕嫡﹑繼﹑慈母﹐有所規求﹐故殺子孫﹐合得何罪﹖又﹐子孫得自理訴以否﹖此母或被出﹐或父卒後行﹐若爲科斷﹖答曰﹕子孫之於祖父母﹑父母﹐皆有祖父子孫之名﹐其有相犯之文﹐多不據服而斷。《賊盜律》﹕「有所規求而故殺期以下卑幼者﹐絞。」論服相犯﹐例準傍期﹔在於子孫﹐不入期服。然嫡﹑繼﹑慈﹑養﹐依例𨿽同親母﹐被出﹑攺嫁﹐禮制便與親母不同。其攺嫁者﹐惟止服期﹐依令不合解官﹐據禮又無心喪﹐𨿽曰子孫﹐惟準期親卑幼﹐若犯此母﹐亦同期親尊長。被出者﹐禮旣無服﹐並同凡人。其應理訴﹐亦依此法。

●卷二十四鬥訟﹝１６﹞

３４６。告期親尊長諸告期親尊長﹑外祖父母﹑夫﹑夫之祖父母﹐𨿽得實﹐徒二年﹔其告事重者﹐減所告罪一等﹔﹝所犯𨿽不合論﹐告之者猶坐。﹞卽誣告重者﹐加所誣罪三等。告大功尊長﹐各減一等﹔小功﹑緦麻﹐減二等﹔誣告重者﹐各加所誣罪一等。

【疏】議曰「告期親尊長﹑外祖父母﹑夫﹑夫之祖父母」﹐依《名例律》﹕「並相容隱﹐被告之者﹐與自首同﹔告者﹐各徒二年。」告事重於徒二年者﹐「減所告罪一等」﹐假有告期親尊長盜上絹二十五疋﹐合徒三年﹐尊長同首法免罪﹐卑幼減所告罪一等﹐合徒二年半之類。注云「所犯𨿽不合論」﹐謂期親以下﹐或年八十以上﹐十歲以下﹐若篤疾﹐犯罪𨿽不合論﹐而卑幼告之﹐依法猶坐。卽誣告期親尊長﹐得罪重於二年徒者﹐「加所誣罪三等」﹐假有誣告期親尊長一年半徒罪﹐加所誣罪三等﹐合徒三年﹐此亦是「計加得重於本罪﹐卽須加。」「告大功尊長﹐各減一等」﹐謂告得實﹐徒一年半﹔重於徒一年半者﹐卽減期親罪一等。假有告大功尊長三年徒﹐減期親一等﹐處徒二年。告小功﹑緦麻尊長﹐𨿽得實﹐同減期親二等﹐合徒一年﹔告事重者﹐亦減期親尊長二等。假有告三年徒﹐𨿽實﹐徒一年半之類。「誣告重者」﹐謂誣告大功﹑小功﹑緦麻重者。「各加所誣罪一等」﹐假有誣告大功尊長一年半徒﹐加所誣罪一等﹐合徒二年﹔誣告小功﹑緦麻尊長徒一年罪﹐亦加所誣罪一等﹐徒一年半之類。卽非相容隱﹐被告者論如律。若告謀反﹑逆﹑叛者﹐各不坐。其相侵犯﹐自理訴者﹐聽。﹝下條準此。﹞

【疏】議曰﹕小功﹑緦麻﹐非相容隱﹐被告之者﹐不得同於首原﹐各依律科斷﹐故云「被告者論如律。」「若告謀反﹑逆﹑叛者」﹐謂期親尊長以下﹐犯謀反﹑逆﹑叛三事﹐以其不臣﹐故𨿽論告﹐不科其罪。「其相侵犯」﹐謂期親以下﹑緦麻以上﹐或侵奪財物﹐或毆打其身之類﹐得自理訴。非緣侵犯﹐不得別告餘事。注云「下條準此」﹐謂下條「告緦麻以上卑幼」﹐𨿽有罪名﹐相侵犯﹐亦得自理。問曰﹕告期親尊長竊盜三十疋﹐依撿二十五疋實﹐五疋虛﹐合得何罪﹖答曰﹕律云「一事分爲二罪﹐罪法若等﹐則累論。罪法不等﹐卽以重法並滿輕法。」按尋此狀﹐正當「累並」之條﹐將重並輕﹐總爲三十疋﹐減所告罪一等﹐便合處徒三年。

３４７。告緦麻卑幼諸告緦麻﹑小功卑幼﹐𨿽得實﹐杖八十﹔大功以上﹐遞減一等。誣告重者﹐期親﹐減所誣罪二等﹔大功﹐減一等﹔小功以下﹐以凡人論。

【疏】議曰﹕稱「緦麻﹑小功」﹐卽外姻有服者亦是。其相隱旣得減罪﹐有過不合告言﹐故𨿽得實﹐合杖八十。告大功卑幼﹐減小功一等﹔期親卑幼﹐又減一等。「誣告重者」﹐謂誣告期親重於杖六十者。「減所誣罪二等」﹐猶如誣告弟侄九十杖罪﹐合減所誣二等﹐合杖七十。若告大功﹐減一等﹐合杖八十。若告小功以下﹐以凡人論﹐仍得杖九十。問曰﹕女君於妾﹐依禮無服。其有誣告﹐得減罪以否﹖答曰﹕律云「毆傷妻者﹐減凡人二等﹔死者﹐以凡人論。若妻毆傷殺妾﹐與夫毆傷殺妻同。」又條﹕「誣告期親卑幼﹐減所誣罪二等。」其妻𨿽非卑幼﹐義與期親卑幼同。夫若誣告妻﹐須減所誣罪二等﹔妻誣告妾﹐亦與夫誣告妻同。卽誣告子孫﹑外孫﹑子孫之婦妾及已之妾者﹐各勿論。

【疏】議曰﹕誣告子孫﹑外孫﹑子孫之婦妾者﹐曾﹑玄婦妾亦同﹔及已之妾者﹕各勿論。其有告得實者﹐亦不坐。被告得相容隱者﹐俱同自首之法。

３４８。子孫違犯教令諸子孫違犯教令及供養有闕者﹐徒二年。﹝謂可從而違﹐堪供而闕者。須祖父母﹑父母告﹐乃坐。﹞

【疏】議曰﹕祖父母﹑父母有所教令﹐於事合宜﹐卽須奉以周旋﹐子孫不得違犯﹔「及供養有闕者」﹐《禮》云「七十﹐二膳﹔八十﹐常珍」之類﹐家道堪供﹐而故有闕者﹕各徒二年。故注云「謂可從而違﹐堪供而闕者」。若教令違法﹐行卽有愆﹔家實貧窶﹐無由取給﹕如此之類﹐不合有罪。皆須祖父母﹑父母告﹐乃坐。

３４９。部曲奴婢告主諸部曲﹑奴婢告主﹐非謀反﹑逆﹑叛者﹐皆絞﹔被告者同首法。告主之期親及外祖父母者﹐流﹔大功以下親﹐徒一年。誣告重者﹐緦麻﹐加凡人一等﹔小功﹑大功﹐遞加一等。卽奴婢訴良﹐妄稱主壓者﹐徒三年﹔部曲﹐減一等。

【疏】議曰﹕日月所照﹐莫匪王臣。奴婢﹑部曲﹐𨿽屬於主﹐其主若犯謀反﹑逆﹑叛﹐卽是不臣之人﹐故許論告。非此三事而告之者﹐皆絞﹐罪無首從。注云「被告者﹐同首法」﹐謂其主雜犯死罪以下﹐部曲﹑奴婢告之﹐俱同爲首之法﹐奴婢獲罪﹐主得免科。奴婢爲主隱﹐𨿽告﹐準名例律﹐相容隱告言﹐自合同首。今律文重言「同首法」者﹐以「相隱」條無相隱字故。「告主之期親及外祖父母者﹐流」﹐不言里數者﹐爲同加杖二百。「大功以下親﹐徒一年」﹐稱大功以下﹐小功﹑緦麻亦同。此等並謂告得實。「誣告重者」﹐謂所誣之罪重於徒一年。「緦麻﹐加凡人一等」﹐若誣告主緦麻親徒一年﹐加一等﹐合徒一年半﹔小功﹐徒二年﹔大功﹐徒二年半之類。大功以下諸親﹐犯有輕重﹐應計等級加者﹐但重於徒一年﹐皆準此加法。「卽奴婢訴良﹐妄稱主壓者」﹐謂奴婢本無良狀﹐而妄訴良﹐云主壓充賤者﹐合徒三年。不同誣告主者﹐開其自理之路。部曲﹐減一等。其主誣告部曲﹑奴婢者﹐卽同誣告子孫之例﹐其主不在坐限。

３５０。誣告府主刺史縣令諸誣告本屬府主﹑刺史﹑縣令者﹐加所誣罪二等。

【疏】議曰﹕誣告本屬府主等﹐加所誣罪二等者﹐謂誣告一年徒罪﹐合徒二年之類。若告除名﹑免官﹑免所居官等事虛﹐亦準比徒法加罪。其有緦麻以上親﹐任本屬府主﹑刺史﹑縣令者﹐自依「告親」法﹔若告尊長﹐各從重論。

３５１。投匿名書告人罪諸投匿名書告人罪者﹐流二千里。﹝謂絕匿姓名及假人姓名﹐以避己作者。棄置﹑懸之俱是。﹞

【疏】議曰﹕有人隱匿己名﹐或假人姓字﹐潛投犯狀﹐以告人罪﹐無問輕重﹐投告者卽得流坐。故注云「謂絕匿姓名及假人姓名﹐以避己作者。棄置﹑懸之俱是」﹐謂或棄之於街衢﹐或置之於衙府﹐或懸之於旌表之類﹐皆爲「投匿」之坐。假人姓名﹐經官司判入﹐言告人罪﹐從「違令」科。非是投匿﹐所以科「違令」。投匿告祖父母﹐科絞﹔告期親卑幼﹐減凡人二等﹔大功﹐減一等﹔小功以下﹐以凡人論。匿名書告他人部曲﹑奴﹐依凡人法。是大功相犯﹐不合減一等﹑二等﹐他皆仿此。告緦麻以上親部曲﹑奴﹐卽依減法。得書者﹐皆卽焚之﹐若將送官司者﹐徒一年。官司受而爲理者﹐加二等。被告者﹐不坐。輒上聞者﹐徒三年。

【疏】議曰﹕匿名之書﹐不合檢校﹐得者卽須焚之﹐以絕欺詭之路。得書不焚﹐以送官府者﹐合徒一年。官司旣不合理﹐受而爲理者﹐加二等﹐處徒二年。被告者﹐假令事實﹐亦不合坐。若是書不原事﹐以後別有人論告﹐還合得罪。輒上聞者﹐合徒三年。若得告反逆之書﹐事或不測﹐理須聞奏﹐不合燒除。問曰﹕投匿名書﹐告人謀反﹑大逆﹐或虛或實﹐捉獲所投之人﹐未知若爲科罪﹖答曰﹕隱匿姓字﹐投書告罪﹐投書者旣合流坐﹐送官者法處徒刑﹐用塞誣告之源﹐以杜姦欺之路。但反逆之徒﹐釁深夷族﹐知而不告﹐卽合死刑﹐得書不可焚之﹐故許送官聞奏。狀旣是實﹐便須上請聽裁﹔告若是虛﹐理依誣告之法。

３５２。囚不得告舉他事諸被囚禁﹐不得告舉他事。其爲獄官酷己者﹐聽之。

【疏】議曰﹕人有犯罪﹐身在囚禁﹐惟爲獄官酷己者得告﹐自余他罪並不得告發。卽流囚在道﹐徒囚在役﹐身嬰枷鎖﹐或有援人﹐亦同被囚禁之色﹐不得告舉他事。又準獄官令﹕「囚告密者﹐禁身領送。」卽明知謀叛以上﹐聽告﹔余準律不得告舉。卽年八十以上﹐十歲以下及篤疾者﹐聽告謀反﹑逆﹑叛﹑子孫不孝及同居之內爲人侵犯者﹐余並不得告。官司受而爲理者﹐各減所理罪三等。

【疏】議曰﹕老﹑小及篤疾之輩﹐犯法旣得勿論﹐惟知謀反﹑大逆﹑謀叛﹐子孫不孝及闕供養﹐及同居之內爲人侵犯﹐如此等事﹐並聽告舉。自余他事﹐不得告言。如有告發﹐不合爲受。官司受而爲理者﹐從「被囚禁」以下﹐減所推罪三等。假有告人徒一年﹐官司受而爲理﹐合杖八十之類。問曰﹕有人被囚禁﹐更首別事﹐其事與餘人連坐﹐官司合受以否﹖答曰﹕律云「被囚禁不得告舉他事。」此旣首論身事﹐非關別告他人﹐縱連傍人﹐官司亦合爲受。被首之者﹐仍依法推科。

３５３。犯罪皆經所在官司首諸犯罪欲自陳首者﹐皆經所在官司申牒﹐軍府之官不得輒受。其謀叛以上及盜者﹐聽受﹐卽送隨近官司。若受經一日不送及越覽餘事者﹐各減本罪三等。其謀叛以上﹐有須掩捕者﹐仍依前條承告之法。

【疏】議曰﹕犯罪未發﹐皆許自新。其有犯罪欲自陳首者﹐皆經所在官司申牒。但非軍府﹐此外曹局﹐並是「所在官司」。「軍府之官」﹐謂諸衛以下﹑折衝府以上﹐並是領兵曹司﹐不許輒受首事。其謀叛以上事是「重害」﹐及盜賊之輩﹐並卽須追掩﹐故聽於軍府陳首。軍府受得﹐卽送隨近官司。其受首謀反﹑逆﹑叛者﹐若有支黨﹐必須追掩﹐不得過半日。及首盜者﹐受經一日﹐不送隨近州縣及越覽餘事者﹐減本罪三等。假有告人脫戶﹐合徒三年﹐軍府受而爲推者﹐合徒一年半之類。其謀反﹑逆﹑叛﹐爲有支黨﹐事須掩捕﹐「仍依前條承告之法」﹐謂若滿半日不掩﹐還同知而不告之罪﹕謂謀反﹑大逆﹐不告合死﹔謀大逆﹑謀叛﹐不告者流。

３５４。以赦前事相告言諸以赦前事相告言者﹐以其罪罪之。官司受而爲理者﹐以故入人罪論。至死者﹐各加役流。

【疏】議曰「以赦前事相告言者」﹐謂事應會赦﹐始是赦前之事﹐不合告言﹔若常赦所不免﹐仍得依舊言告。假有會赦﹐監主自盜得免﹐有人輒告﹐以其所告之罪罪之﹐謂告徒一年贓罪者﹐監主自盜卽合除名﹐告者還依比徒之法科罪。官司違法﹐受而爲理者﹐「以故入人罪論」。謂若告赦前死罪﹐前人𨿽復未決﹐告者免死處加役流﹐官司受而爲理﹐至死者亦得此罪﹐故稱「各加役流」。若官司以赦前合免之事彈舉者﹐亦同「受而爲理」之坐。若事須追究者﹐不用此律。﹝追究﹐謂婚姻﹑良賤﹑赦限外蔽匿﹐應攺正徵收及追見贓之類。﹞

【疏】議曰「事須追究者」﹐備在注文。「不用此律」者﹐謂不用入罪之律。注云「追究﹐謂婚姻﹑良賤﹑赦限外蔽匿」﹐謂違律爲婚﹐養奴爲子之類﹐𨿽會赦﹐須離之﹑正之。「赦限外蔽匿」﹐謂會赦應首及攺正徵收﹐過限不首﹐若經責簿帳不首﹑不攺正徵收。及應徵見贓﹐謂盜詐之贓﹐𨿽赦前未發﹐赦後捉獲正贓者﹐是謂「見贓之類」﹐合爲追徵。問曰﹕準誣告條﹕「至死而前人未決﹐聽減一等。流罪以下﹐前人未加拷掠﹐而告人引虛﹐得減一等。」又準﹕「官司入人罪﹐若未決放﹐聽減一等。」有誣告赦前死罪﹐官司受而爲推﹐得依此條減罪以否﹖答曰﹕依律﹕「以赦前事相告言者﹐以其罪罪之。官司爲理者﹐以故入人罪論。」此是赦前之罪﹐並不許言告。論實尙無減例﹐誣告豈得減之﹖不至死者﹐俱無減法﹔至死者﹐處加役流。

３５５。告人罪須明注年月諸告人罪﹐皆須明注年月﹐指陳實事﹐不得稱疑。違者﹐笞五十。官司受而爲理者﹐減所告罪一等。卽被殺﹑被盜及水火損敗者﹐亦不得稱疑﹐𨿽虛﹐皆不反坐。其軍府之官﹐不得輒受告事辭牒﹐若告謀叛以上及盜者﹐依上條。

【疏】議曰﹕告人罪﹐皆注前人犯罪年月﹐指陳所犯實狀﹐不得稱疑。「違者﹐笞五十」﹐但違一事﹐卽笞五十﹐謂牒未入司﹐卽得此罪。官司若受疑辭爲推﹐並準所告之狀﹐減罪一等﹐卽以受辭者爲首﹐若告死罪﹐流三千里﹔告流﹐處徒三年之類。卽被殺﹑被盜﹐爲害特甚﹐或被人決水﹑縱火漂焚財物﹐盜卽不限彊﹑竊﹐漂焚不問多少﹐告者皆須明注日月﹐不合稱疑。推問𨿽虛﹐皆不反坐。若稱疑者﹐官司亦不合受理﹔卽𨿽受理﹐官司亦得免科。「其軍府之官」﹐亦謂諸衛及折衝府等﹐不得輒受告事辭牒。告謀叛以上及盜者﹐依上條「爲受卽送官司」之法。

３５６。爲人作辭牒加狀諸爲人作辭牒﹐加增其狀﹐不如所告者﹐笞五十﹔若加增罪重﹐減誣告一等。

【疏】議曰﹕爲人雇倩作辭牒﹐加增告狀者﹐笞五十。若加增其狀﹐得罪重於笞五十者﹐「減誣告罪一等」﹐假有前人合徒一年﹐爲人作辭牒增狀至徒一年半﹐便是剩誣半年﹐減誣告一等﹐合杖九十之類。若因雇倩受財﹐得贓重者﹐同非監臨主司因事受財坐贓之罪﹐如贓重﹐從贓科﹔贓輕者﹐從減誣告一等法。

卽受雇誣告人罪者﹐與自誣告同﹐贓重者坐贓論加二等﹐雇者從教令法。若告得實﹐坐贓論﹔雇者不坐。

【疏】議曰﹕上文「爲人作辭牒」﹐𨿽復得物﹐不雇誣告﹐因有加增﹐得減誣告一等﹔此文「卽受雇誣告人罪者」﹐謂彼此同謀﹐本共誣構﹐情規陷害﹐故與自誣告罪同。「贓重者﹐坐贓論加二等」﹐假有得絹十疋﹐受雇誣告人一年半徒﹐坐贓論﹐十疋合徒一年﹐加二等﹐卽徒二年之類。「雇者從教令法」﹐依下條「教令爲從」﹐減受雇者一等﹐仍得一年徒。「若告得實﹐坐贓論」﹐謂受絹十疋﹐告得實事﹐合徒一年之類。「雇者不坐」﹐以其得實﹐故得無罪。

３５７。教令人告事虛諸教令人告﹐事虛應反坐﹐得實應賞﹐皆以告者爲首﹐教令爲從。

【疏】議曰「教令人告﹐事虛應反坐」﹐謂誣告人者﹐各反坐﹔「得實應賞」﹐謂告賫禁物度關及博戲﹑盜賊之類令有賞文﹐或告反﹑逆臨時有加賞者﹕皆以告者爲首﹐教令者爲從。問曰﹕律云「得實應賞﹐皆以告者爲首﹐教令爲從。」未知告得賞物﹐若爲作首從分財﹖答曰﹕應賞在令有文﹐分賞元無等級﹐旣爲首從之法﹐須準律條論之﹐又不可徒﹑杖別作節文﹐約從杖一百之例﹕假如教人告杖一百罪虛﹐卽告者爲首﹐合杖一百﹔教令爲從﹐合杖九十﹐卽從者十分減一。應賞義亦準此。假有輕重不同﹐並準十分爲例。卽教令人告緦麻以上親﹐及部曲﹑奴婢告主者﹐各減告者罪一等﹔被教者﹐論如律。若教人告子孫者﹐各減所告罪一等。﹝𨿽誣亦同。﹞

【疏】議曰﹕其有教令人自告緦麻以上親﹐或教人部曲﹑奴婢告主者﹐告實及誣﹐各減告者罪一等。其告緦麻以上親﹐卽尊者坐重﹐卑者坐輕﹔部曲﹑奴婢告主﹐皆絞。故云「各減告者罪一等」。「被教者﹐論如律」﹐謂被教告緦麻以上親及告主﹐各得本罪。「若教人告子孫者」﹐告子孫本旣無罪﹐「各減所告罪一等」﹐𨿽是死罪﹐亦減死處流。注云「𨿽誣亦同」﹐謂𨿽教誣告﹐亦減罪一等。旣上條「祖父母﹑父母誣告子孫﹑外孫﹑子孫之婦妾及己之妾﹐各勿論」﹔此條但云「教人告子孫﹐各減所告罪一等」﹐旣外孫以下﹐亦準「教令告子孫」法﹐減所告罪一等。教人部曲﹑奴婢告主期親以下﹐𨿽無別理﹐亦合有罪﹕教告主期親及外祖父母者﹐科「不應爲重」﹔教告主大功以下﹑緦麻以上﹐科「不應爲輕」。𨿽無正文﹐比例爲允。

３５８。邀車駕撾鼓訴事不實諸邀車駕及撾登聞鼓﹐若上表﹐以身事自理訴﹐而不實者﹐杖八十﹔﹝卽故增減情狀﹐有所隱避詐妄者﹐從上書詐不實論。﹞

【疏】議曰﹕車駕行幸﹐在路邀駕申訴﹔及於魏闕之下﹐撾鼓以求上聞﹔及上表披陳身事﹕此三等﹐如有不實者﹐各合杖八十。注云「卽故增減情狀﹐有所隱避詐妄者﹐從上書詐不實論」﹐謂上文以理訴不實﹐得杖八十﹔若其不實之中﹐有故增減情狀﹐有所隱避詐妄者﹐卽從「上書詐不實」論﹐處徒二年。自毀傷者﹐杖一百。𨿽得實﹐而自毀傷者﹐笞五十。卽親屬相爲訴者﹐與自訴同。

【疏】議曰「邀車駕」以下﹐訴人所訴非實﹐輒自毀傷者﹐皆杖一百。若所訴𨿽是實﹐而自毀傷者﹐笞五十。「卽親屬相爲訴者」﹐親屬﹐謂緦麻以上及大功以上婚姻之家。爲訴者﹐「與自訴同」﹐自「邀車駕」以下﹐虛﹑實得罪﹐各與自訴罪同。

３５９。越訴諸越訴及受者﹐各笞四十。若應合爲受﹐推抑而不受者笞五十﹐三條加一等﹐十條杖九十。

【疏】議曰﹕凡諸辭訴﹐皆從下始。從下至上﹐令有明文。謂應經縣而越向州﹑府﹑省之類﹐其越訴及官司受者﹐各笞四十。若有司不受﹐卽訴者亦無罪。「若應合爲受」﹐謂非越訴﹐依令聽理者﹐卽爲受。推抑而不受者﹐笞五十。「三條加一等」﹐謂不受四條杖六十﹐十條罪止杖九十。若越過州訴﹐受詞官人判付縣勘當者﹐不坐。請狀上訴﹐不給狀﹐科「違令」﹐笞五十。卽邀車駕及撾登聞鼓﹐若上表訴﹐而主司不卽受者﹐加罪一等。其邀車駕訴﹐而入部伍內﹐杖六十。﹝部伍﹐謂入導駕儀仗中者。﹞

【疏】議曰﹕有人邀車駕及撾登聞鼓﹐若上表申訴者﹐主司卽須爲受。「不卽受者﹐加罪一等」﹐謂不受一條杖六十﹐四條杖七十﹐十條杖一百。其邀車駕訴人﹐輒入部伍內者﹐杖六十。注云「部伍﹐謂入導駕儀仗中者」﹐依鹵簿令﹕「駕行﹐導駕者﹕萬年縣令引﹐次京兆尹﹐總有六引。」注云「駕從余州﹑縣出者﹐所在刺史﹑縣令導駕﹐並準此。儀仗依本品。」若訴人入此儀仗中者﹐杖六十。問曰﹕有人於殿庭訴事﹐或實或虛﹐合科何罪﹖答曰﹕依令﹕「尙書省訴不得理者﹐聽上表。」受表恆有中書舍人﹑給事中﹑禦史三司監受。若不於此三司上表﹐而因公事得入殿庭而訴﹐是名「越訴」。不以實者﹐依上條杖八十﹔得實者﹐不坐。

３６０。彊盜殺人不告主司諸彊盜及殺人賊發﹐被害之家及同伍卽告其主司。若家人﹑同伍單弱﹐比伍爲告。當告而不告﹐一日杖六十。主司不卽言上﹐一日杖八十﹐三日杖一百。官司不卽檢校﹑捕逐及有所推避者﹐一日徒一年。竊盜﹐各減二等。

【疏】議曰﹕彊盜及以殺人賊發﹐被害之家及同伍共相保伍者﹐須告報主司者﹐謂坊正﹑村正﹑里正以上。若家人同伍單弱﹐不能告者﹐「比伍爲告」﹐每伍家之外﹐卽有「比伍」﹐亦須速告主司。「當告而不告」﹐謂家有男夫年十六以上﹐不爲告者﹐一日杖六十。主司不卽言於所在官司﹐「一日杖八十﹐三日杖一百」﹐須計去官司遠近﹐準行程外爲罪。「官司不卽檢校」﹐謂隨近受告官司﹐不卽檢校﹑捕逐﹐及與隨近州﹑縣﹑鎭﹑戍﹑府﹑監等相推﹐或假以餘事辭者﹐一日徒一年。若是竊盜﹐從「同伍」以下﹐各減二等。謀殺人已傷及殺部曲﹑奴婢﹐比「竊盜不告」科之。

３６１。監臨知犯法不舉劾諸監臨主司知所部有犯法﹐不舉劾者﹐減罪人罪三等。糾彈之官﹐減二等。

【疏】議曰「監臨」﹐謂統攝之官。「主司」﹐謂掌領之事及里正﹑村正﹑坊正以上。知所部之人﹐有違犯法﹑令﹑格﹑式之事﹐不舉劾者﹐「減罪人罪三等」﹐假有人犯徒一年﹐不舉劾者﹐得杖八十之類。「糾彈之官﹐惟減二等」﹐謂職當糾彈者。其金吾當檢校之處﹐知有犯法不舉劾者﹐亦同減罪人罪二等。

卽同伍保內﹐在家有犯﹐知而不糾者﹐死罪﹐徒一年﹔流罪﹐杖一百﹔徒罪﹐杖七十。其家惟有婦女及男年十五以下者﹐皆勿論。

【疏】議曰「卽同伍保內」﹐謂依令「伍家相保」之內﹐在家有犯﹐知死罪不糾﹐得徒一年﹕知流罪不糾﹐杖一百﹔知徒罪不糾﹐杖七十﹔犯百杖以下﹐保人不糾﹐無罪。其伍保之家﹐惟有婦女及男年十五以下﹐不堪告事﹐𨿽知不糾﹐亦皆勿論。𨿽是伍保之內﹐所犯不在家中﹐知而不糾﹐不合科罪。

●卷二十五詐僞﹝１７條﹞

【疏】議曰﹕《詐僞律》者﹐魏分《賊律》爲之。歷代相因﹐迄今不攺。旣名詐僞﹐應以詐事在先﹔以禦寶事重﹐遂以「僞造八寶」爲首。鬥訟之後﹐須防詐僞﹐故次《鬥訟》之下。

３６２。僞造禦寶諸僞造皇帝八寶者﹐斬。太皇太后﹑皇太后﹑皇后﹑皇太子寶者﹐絞。皇太子妃寶﹐流三千里。﹝僞造不錄所用﹐但造卽坐。﹞

【疏】議曰﹕皇帝有傳國神寶﹑有受命寶﹑皇帝三寶﹑天子三寶﹐是名「八寶」。依《公式令》﹕「神寶﹐寶而不用﹔受命寶﹐封禪則用之﹔皇帝行寶﹐報王公以下書則用之﹔皇帝之寶﹐慰勞王公以下書則用之﹔皇帝信寶﹐徵召王公以下書則用之﹔天子行寶﹐報番國書則用之﹔天子之寶﹐慰勞番國書則用之﹔天子信寶﹐徵召番國兵馬則用之。皆以白玉爲之。」寶者﹐印也﹐印又信也。以其供禦﹐故不與印同名。八寶之中﹐有人僞造一者﹐卽斬。其太皇太后﹑皇太后﹑皇后﹑皇太子寶﹐僞造者﹐絞。皇太子妃寶﹐僞造者﹐流三千里。太皇太后以下寶﹐皆以金爲之﹐並不行用。注云「僞造不錄所用」﹐謂寶旣金﹑玉爲之﹐僞造者不必皆須金﹑玉爲之﹐亦不問用與不用﹐造者卽坐。

３６３。僞寫官文書印諸僞寫官文書印者﹐流二千里。余印﹐徒一年。﹝寫﹐謂仿效而作﹐亦不錄所用。﹞

【疏】議曰﹕上文稱「僞造皇帝八寶」﹐寶以玉爲之﹐故稱「造」。此云「僞寫官文書印」﹐印以銅爲之﹐故稱「寫」。注云「寫﹐謂仿效而作」﹐謂仿效爲之﹐不限用泥﹑用蠟等﹐故云「不錄所用」﹐但作成者﹐卽流二千里。「余印﹐徒一年」﹐余印謂諸州等封函印及畜產之印﹐亦不錄所用。上文但造寶卽坐﹐不須堪行用﹔此文𨿽寫印不堪行用﹐謂不成印文及大小懸別﹐如此之類﹐不合流坐﹐從下條﹕造未成者﹐減三等。卽僞寫前代官文書印﹐有所規求﹐封用者﹐徒二年。﹝因之得成官者﹐從詐假法。﹞

【疏】議曰﹕依式「周﹑隋官亦聽成蔭」﹐或爭封邑之類﹐事緣前代﹐乃僞寫前代之印﹐心有規求﹐封用者﹐徒二年。稱「封用」者﹐或印文書及封文簿﹐事兼兩用﹐故連云「封用」。注云「因之得成官者﹐從詐假法」﹐謂僞寫封用爲舊公驗﹐因之成官者﹐從詐假法。其僞寫未成及成而未封用﹐依下文「未施行減三等」例﹐亦減已封用三等。

３６４。僞寫符節諸僞寫宮殿門符﹑發兵符﹑﹝發兵﹑謂銅魚合符應發兵者﹐𨿽通余用﹐亦同。余條稱發兵者﹐皆準此。﹞傳符者﹐絞﹔

【疏】議曰「宮殿門符」﹐謂非時開宮殿門﹐皆須勘魚符合﹐然始得開。僞寫此符及僞寫發兵符﹐注云「發兵﹐謂銅魚合符」﹐依《公式令》「下左符進內﹐右符付州﹑府」等﹐應有差科徵發﹐皆並敕符與銅魚同封行下﹐勘符合﹐然後承用﹐故稱「銅魚合符」。「應發兵﹐𨿽通余用﹐亦同」﹐謂其符通雜徵發人事及有所用度﹐若除授﹑替代州府長官及差行追禁﹐並用此符﹐故稱「𨿽通余用﹐亦同」﹐謂同發兵符罪。「余條稱發兵者」﹐謂《擅興律》「應給發兵符而不給」﹐《賊盜律》「盜發兵符」﹐故云余條「皆準此」。「傳符者」﹐謂給驛用之。僞寫及造此等符者﹐並合絞。使節及皇城﹑京城門符者﹐流二千里。﹝餘符﹐徒二年。餘符﹐謂禁苑門及交巡魚符之類。﹞

【疏】議曰﹕使節者﹐《周禮》有「掌節」之司﹐注云「道路用旌節」。然大使擁節而行﹐是名「使節」。其皇城門﹐謂朱雀等諸門﹔京城門﹐謂明徳等諸門。僞作此等符及節者﹐流二千里﹔餘符﹐徒二年。注云「餘符﹐謂禁苑門及交巡魚符之類」﹐禁苑諸門有符﹐開閉﹑守衛﹑交兵之處皆有交符﹐巡更﹑警夜之所並執巡魚符勘過。據《擅興律》﹕「凡言餘符者﹐契亦同。卽契應發兵者﹐同發兵符法。」此條云「之類」者﹐卽是諸契﹐非發兵。僞造者﹐並同「餘符」之罪﹐各合徒二年。

３６５。僞寶印符節假人及出賣諸以僞寶﹑印﹑符﹑節及得亡寶﹑印﹑符﹑節假人﹐若出賣﹐及所假若買者封用﹐各以僞造﹑寫論。

【疏】議曰﹕以僞造寶﹑印﹑符﹑節及得亡寶﹑印﹑符﹑節﹐假與他人﹔若出賣與他人﹔及所假所買之人﹐𨿽非身自造﹑寫﹐若將封用﹕各依僞造﹑僞寫法科之。卽以僞印印文書施行﹐若假與人﹐及受假者施行﹐亦與僞寫同﹔未施行﹐及僞寫印﹑符﹑節未成者﹐各減三等。

【疏】議曰﹕上文謂僞造﹑寫及得亡寶﹑印﹑符﹑節假人及賣買等罪﹐此文欲論以僞印文書施行。謂以僞印印文書﹐自將行用﹐若以僞印文書假與他人﹐及有受得僞文書行用﹐並謂已入官司者﹐其罪各依僞造﹑寫法。「未施行」﹐謂僞文書未將行用﹐及僞寫印﹑符﹑節未成者﹐各減已施行及已成罪三等。問曰﹕有人得亡寶﹑印﹑符﹑節﹐假賣與人﹐其所假買者﹐未將行用。未知假賣之人﹐亦合得依未施行法減罪以否﹖答曰﹕準依律文﹐本防行用﹐故云「若假人﹐若出賣及所假若買者封用﹐各以僞造﹑寫論」。封用之文﹐承賣買之下﹐若已封用﹐俱得全罪﹔如未行用﹐並合依未施行減三等。下條盜寶﹑印﹑符﹑節及假賣與人﹐其假買未封用﹐並合依此減法。其假買僞印文書未施行﹐假賣人亦同減例。又問﹕二人共造僞印印文牒﹐從者乃將施行﹐未知二人合有首從以否﹖答曰﹕依《名例律》﹕「共犯罪﹐以造意爲首﹐隨從者減一等。」僞印旣非劫盜﹐止合造意爲首﹔從者𨿽復行用﹐止依從法減科。

３６６。盜寶印符節封用諸盜寶﹑印﹑符﹑節封用﹔﹝謂意在詐僞﹐不關由所主。﹞卽所主者盜封用及以假人﹐若出賣﹔所假及買者封用﹕各以僞造﹑寫論。

【疏】議曰﹕盜寶﹑印﹑符﹑節封用﹐注云「謂意在詐僞﹐不關由所主」﹐謂盜用官印等﹐不由所當之人﹔或執印等主司﹐私盜封用及所主者將印假與他人﹐若將出賣與人﹔並所假﹑買之人﹐若將封用﹕各以僞造﹑寫論﹐並依自造之法。問曰﹕有人身爲案主﹐受人請求﹐乃爲盜印印僞文牒﹐旣非掌印﹐合作首從以否﹖答曰﹕一人須印行用﹐一人盜印與之﹐卽是共犯﹐須論首從。盜者𨿽爲案主﹐非掌印之人﹐便是共犯﹐合爲首從。主司不覺人盜封用者﹐各減封用罪五等﹔印﹐又減二等。卽事直及避稽而盜用印者﹐各杖一百﹔事𨿽不直﹐本法應用印而封用者﹐加一等。主司不覺﹐笞五十﹔故縱者﹐各與同罪。

【疏】議曰﹕掌寶及符﹑節主司﹐不覺有人盜用者﹐減盜用人罪五等﹔印﹐又減二等。謂不覺用寶及符﹐應死者﹐死上減五等﹐徒一年半﹔不覺用符﹑節應流﹐流上減五等﹐徒一年﹔不覺用餘符﹐徒二年上減五等﹐杖八十﹔不覺用印﹐流上減七等﹐合杖九十。卽文書正直及避文案稽遲﹐而盜用印者﹐各杖一百。「事𨿽不直﹐本法應用印」﹐謂事𨿽枉曲﹐本法應封用印者﹐終須申答而盜封用印者﹐加一等﹐合徒一年。若不直﹐罪重卽從重斷。「主司不覺﹐笞五十」﹐謂從「事直及避稽」以下﹐不覺﹐各笞五十。故縱者﹐各與同罪。

３６７。詐爲制書諸詐爲制書及增減者﹐絞﹔﹝口詐傳及口增減亦是。﹞未施行者﹐減一等。﹝施行﹐謂中書覆奏及已入所司者。𨿽不關由所司﹐而詐傳增減﹐前人已承受者﹐亦爲施行。余條施行準此。﹞

【疏】議曰「詐爲制書」﹐意在詐僞﹐而妄爲制敕及因制敕成文﹐而增減其字者﹐絞。注云「口詐傳及口增減﹐亦是」﹐謂詐傳敕語及奉敕宣傳﹐口中詐有增減動事者﹐並與增減制書同。「未施行﹐減一等」﹐謂詐爲制敕及詐增減已訖﹐而未施行﹐減一等。注云「施行﹐謂中書覆奏」﹐此謂詐爲敕語及𨿽奉制敕處分﹐就中增減﹐中書承受﹐已覆奏訖。若其不須覆奏者﹐卽據已入所司﹔或有詐爲中書宣出制敕﹐文書已入所在曹司﹐應承受施行及起請行判曹司者﹐並爲「已施行」。「𨿽不關由所司」﹐謂所宣制敕及增減﹐不入曹司﹐徑卽詐向規求之所﹐其前人已承受者﹐亦爲「施行」。假有甲詐宣制敕﹐向乙索物﹐乙已承受﹐不要得物﹐承受之者﹐此類卽是「施行」。「余條施行準此」﹐余條謂「以僞印文書施行」及下條「詐爲官文書施行」﹐如此諸條﹐已施行及未施行皆準此。

其收捕謀叛以上﹐不容先聞而矯制﹐有功者﹐奏裁﹔無功者﹐流二千里。

【疏】議曰「其收捕謀叛以上」﹐謂所在收捕謀反﹑逆﹑叛。「不容先聞」﹐謂不容先得奏聞﹐恐其滋蔓﹐或致逃逸﹐而矯行制敕﹐務速收掩﹐有功者﹐奏裁。「無功者﹐流二千里」﹐以其矯行制書﹐無功可錄﹐免其死罪﹐宥以流刑。

３６８。對制上書不以實諸對制及奏事﹑上書﹐詐不以實者﹐徒二年﹔非密而妄言有密者﹐加一等。﹝對制﹐謂親見被問。奏事﹐謂面陳﹐若附奏亦是。上書﹐謂書奏特達。詐﹐謂知而隱欺及有所求避之類。﹞

【疏】議曰「對制」﹐謂親被顧問﹔「奏事」﹐謂面陳事由﹐若附他人而奏﹐亦同自奏之法﹔「上書」﹐謂特達禦所﹕此等若有詐不以實者﹐徒二年。「非密而妄言有密」﹐謂非謀反﹑逆﹑叛應密之事﹐而妄言有密﹐「加一等」﹐謂加對制不實一等﹐徒二年半。注文已如上解。「詐﹐謂知而隱欺」﹐謂知事不實﹐故爲隱欺。「及有所求避」﹐或妄求功賞﹐或回避罪戾之類。若被官司責罰﹐情在咆哮﹐或有因斗忿爭﹐欲相恐迫﹐口𨿽告密﹐問卽不承﹐旣無文牒入司﹐坐當「不應爲重」。其有已陳文牒﹐問始承虛﹔或口稱有密﹐下辯仍執﹐於後承妄者﹕並同「未奏減一等」﹐徒二年。若別制下問﹑案﹑推﹐無罪名謂之問﹐未有告言謂之案﹐已有告言謂之推。報上不以實者﹐徒一年﹔其事關由所司﹐承以奏聞而不實者﹐罪亦如之。未奏者﹐各減一等。

【疏】議曰「若別制下問」﹐謂不緣曹司﹐特奉制敕﹐遣使就問。注云「無罪名謂之問」﹐謂問百姓疾苦﹐丰儉水旱之類。案者﹐謂風聞官人有罪﹐未有告言之狀﹐而奉制案問。推者﹐謂事發遣推﹐已有告言之者。而乃報上不以實者﹐各徒一年。其事關曹司﹐承以奏聞﹐而有不實﹐亦得徒一年。「未奏者﹐各減一等」﹐謂承前人上書詐不以實﹐若非密及下問﹑案﹑推報上不實﹐事關所司﹐承以聞奏﹐申報不實﹐未奏者﹐各減一等。並謂被問﹑被推之人報答不實者﹐各獲此罪。

３６９。詐爲官文書諸詐爲官文書及增減者﹐杖一百﹔準所規避﹐徒罪以上﹐各加本罪二等﹔未施行﹐各減一等。

【疏】議曰「詐爲官文書」﹐謂詐爲文案及符﹑移﹑解牒﹑鈔券之類﹐或增減以動事者﹐杖一百。準所規避之事﹐當徒罪以上﹐事發者﹐各加本罪二等﹔未發﹐卽依二罪之法﹐從重科之。規避者﹐假有於法不應爲官﹐詐求得官者﹐徒二年﹔又詐爲官文書及增減而規官不解﹐加本罪二等﹐合徒三年。避者﹐或有本犯徒三年﹐詐爲增減以避此罪者﹐合加二等﹐流二千五百里。卽詐爲官文書及增減訖﹐事未施行﹐「各減一等」﹐杖罪以下﹐杖上減﹔徒罪以上﹐各從徒﹑流﹑死上減。卽主司自有所避﹐違式造立及增減文案﹐杖罪以下﹐杖一百﹔徒罪以上﹐各加所避罪一等﹔﹝造立卽坐。﹞若增減以避稽者﹐杖八十。

【疏】議曰﹕謂主司欲避身罪﹐違式造立文案﹐或於舊案增減者﹐「杖罪以下」﹐謂笞十以上﹐卽前罪之外﹐得杖一百。或避徒罪以上﹐事發者﹐卽就所避徒上﹐各加所避罪一等。注云「造立卽坐」﹐謂不必避得前罪﹐但造立及增減卽坐。若增減以避文案稽違﹐並於本罪之外﹐加杖八十。未發者﹐從二罪法。問曰﹕主司自有所避﹐違式造立文案﹐徒罪以上﹐加所避罪一等。加罪有公有私﹐若用官當﹐合並滿以否﹖答曰﹕主司若避公罪﹐有所增減﹑造立﹐卽坐本罪﹐依公坐加罪爲私罪。若應以官當者﹐須以私並公﹐通所加私罪爲公坐當法。其於負殿者﹐各依公私兩論。

３７０。詐假官假與人官諸詐假官﹐假與人官及受假者﹐流二千里﹐﹝謂僞奏擬及詐爲省司判補﹑或得他人告身施用之類。﹞

【疏】議曰「詐假官」﹐謂虛僞詐假以得官﹐若虛假授與人官及受詐假官者﹐並流二千里。注云「謂僞奏擬」﹐但流內九品以上官﹐皆注訖奏擬。「及詐爲省司判補」﹐視品﹑流內等官。或得他人正授告身﹐或同姓字﹐或攺易己名﹐妄冒官司﹐以居職任。稱「之類」者﹐亦有己之告身應合追毀﹐私自盜得而假詐之者。若詐申聞及增減重者﹐從重法。其於法不應爲官﹐謂有罪譴﹐未合仕之類。而詐求得官者﹐徒二年。

【疏】議曰「其於法不應爲官」﹐謂有罪譴﹐未合仕之類。假如除名者六載後聽敍﹐免官者三載後聽敍﹐免所居官者周年聽敍﹐若有此等年限未滿﹐而詐求得官者﹐徒二年。稱「之類」者﹐謂犯罪應用髙官而詐用卑官﹐及流人未滿六載之類。若詐增減功過年限而預選舉﹐因之以得官者﹐徒一年﹔流外官﹐各減一等﹔求而未得者﹐又各減二等。﹝下條準此。﹞

【疏】議曰「若詐增減功過年限」﹐謂詐增功勞考第﹐或減其負殿及下考年限﹐而預選及舉﹐因之以得官者﹐徒一年。又﹐依《選舉令》﹕「官人身及同居大功以上親﹐自執工商﹐家專其業者﹐不得仕。其舊經職任﹐因此解黜﹐後能修攺﹐必有事業者﹐三年以後聽仕。其三年外仍不修攺者﹐追毀告身﹐卽依庶人例。」其有官及無官之人﹐依令不得仕﹐而詐求得官﹔及未滿三年﹐隱狀選得官者﹕並同「增減功過年限預選得官」﹐合徒一年。其三年外仍不修攺﹐若方便不輸告身﹐依舊爲官者﹐亦同「不應爲官」之坐。若追納之後﹐盜及私贖得﹐以爲官者﹐依上條「詐假官」論。「流外官﹐減一等」﹐謂從「詐假官」以下﹐並依流內官當色輕重上減一等﹐故云「各減一等」。「求而未得﹐又各減二等」﹐若詐假官未得﹐流上減二等﹐合徒二年半﹐流外官又減一等﹐徒二年﹔於法不應爲官﹐求而未得﹐減二等﹐徒一年﹐流外官又減一等﹐杖一百﹔詐增減功過年限而預選舉﹐求而未得﹐減二等﹐杖九十﹐流外官又減一等﹐杖八十。注云「下條準此」﹐謂下條「非正嫡詐承襲」未得﹐亦各減二等。

３７１。非正嫡詐承襲諸非正嫡﹐不應襲爵﹐而詐承襲者﹐徒二年﹔非子孫而詐承襲者﹐從詐假官法。若無官蔭﹐詐承他蔭而得官者﹐徒三年。非流內及求贖﹐杖罪以下﹐各杖一百﹔徒罪以上﹐各加一等。

【疏】議曰﹕依《封爵令》﹕「王﹑公﹑侯﹑伯﹑子﹑男﹐皆子孫承嫡者傳襲。」以次承襲﹐具在令文。其有不合襲爵而詐承襲者﹐合徒二年。「非子孫」﹐謂子孫之外﹐詐云是嫡而妄承襲者﹐從「詐假官」法﹐合流二千里。若無官蔭﹐詐妄承取他人官蔭而得官者﹐徒三年。「非流內」﹐謂假蔭得學生及七品邑﹐若勛品以下﹐及求贖杖罪以下﹐本罪之外﹐各合杖一百﹔徒罪以上﹐加一等﹐謂於百杖上加一等﹐合徒一年。此是「犯罪已發而更爲者﹐重其事」。從「詐承襲」以下﹐求而未得﹐各減二等。問曰﹕取蔭求贖﹐杖罪杖一百﹐徒罪加一等。其官司知而故縱﹐未知從下條「承詐知而聽行與同罪」﹐惟復依《斷獄律》「斷罪應決配之而聽收贖﹐減本罪故失一等」而科﹖答曰﹕旣稱「知而故縱」﹐卽是「知而聽行」﹐理從「同罪」而科。

３７２。詐稱官捕人諸詐爲官及稱官所遣而捕人者﹐流二千里。爲人所犯害﹐犯其身及家人﹑親屬﹑財物等。而詐稱官捕及詐追攝人者﹐徒一年。﹝未執縛者﹐各減三等。﹞

【疏】議曰「詐爲官」﹐謂身自詐作官人﹐及詐稱官司遣捕人者﹐並流二千里。若爲人侵犯其身﹐或犯家人﹑親屬﹐或侵奪身及家人﹑親屬財物等﹐乃詐稱官司遣捕﹐或稱官司遣追攝者﹐並徒一年。𨿽詐有追攝及捕﹐而未執縛者﹐「各減三等」。稱「各」者﹐捕人未縛﹐流上減三等﹐合徒二年﹔爲人所犯害﹐詐稱官捕及詐追攝人未縛﹐徒一年上減三等﹐合杖八十。問曰﹕《捕亡律》﹕「被人毆擊折傷以上﹐若盜及彊奸﹐𨿽傍人﹐皆得捕系。」其傍人𨿽合捕攝﹐乃詐稱官遣而捕系之﹐合科何罪﹖答曰﹕此條注云「犯其身及家人﹑親屬﹑財物等」﹐謂非折傷以上﹑盜及彊奸之色﹐而詐稱官捕﹐合徒一年。若前人本法合捕﹐𨿽傍人詐稱官捕﹐止從下文「其應捕攝」﹐杖八十。其應捕攝﹐無官及官卑詐稱髙官者﹐杖八十。卽詐稱官及冒官人姓字﹐權有所求爲者﹐罪亦如之。

【疏】議曰﹕謂毆人折傷以上﹐或彊奸及盜﹐此等應須捕攝﹐其捕攝之人﹐或無官詐稱有官﹐或官卑詐稱髙官者﹐杖八十。卽詐稱是官及冒承官人姓名﹐「權有所求爲者」﹐或經過之處﹐權有所求﹐或出入公門﹐心規禮待﹐非有捕攝者﹐情是詐欺之類﹐亦合杖八十﹐故云「亦如之」。問曰﹕前人不合捕攝﹐乃詐稱官捕﹐因而殺傷前人﹐或拒毆傷殺捕者﹐各合何罪﹖答曰﹕詐捕攝人﹐已成凶狡﹐更加毆打傷殺情狀﹐彌所難原。前人旣不相干﹐卽當「故殺傷」法。若前人拒毆﹐殺傷捕者﹐《名例》云「本應輕者﹐聽從本。」旣不合捕﹐橫被執持﹐𨿽有殺傷﹐止同鬥殺。

３７３。詐欺官私財物諸詐欺官私以取財物者﹐準盜論。﹝詐欺百端﹐皆是。若監主詐取者﹐自從盜法﹔未得者﹐減二等。下條準此。﹞

【疏】議曰﹕詐謂詭誑﹐欺謂誣罔。詐欺官私以取財物者﹐一準盜法科罪﹐惟不在除﹑免﹑倍贓﹑加役流之例﹐罪止流三千里。注云「詐欺百端﹐皆是」﹐謂詐欺之狀﹐不止一途。「若監主詐取」﹐謂監臨主守詐取所監臨主守之物﹐自從盜法﹐加凡盜二等﹐有官者除名。「未得者﹐減二等」﹐謂已設詐端﹐誣罔規財物﹐猶未得者﹐皆準贓﹐減罪二等。其非監主﹐詐欺未得者﹐自從「盜不得財」之法。「下條準此」﹐謂下條「詐爲官私文書及增減﹐欺妄求物」﹐未得者﹐監主之人亦減二等﹐故云「下條準此」。知情而取者﹐坐贓論﹔知而買者﹐減一等﹔知而爲藏者﹐減二等。

【疏】議曰「知情而取者」﹐謂知前人詐欺得物而乞取者﹐坐贓論﹐一尺笞二十﹐一疋加一等﹐十疋徒一年。詐欺之人𨿽是監主﹐凡人知情取者﹐止得坐贓之罪。知而買者﹐減一等」﹐謂於坐贓上亦減一等。「知而爲藏」﹐謂知詐欺而得﹐故爲隱藏﹐亦於坐贓上減二等。

３７４。詐爲官私文書求財諸詐爲官私文書及增減﹐﹝文書﹐謂券抄及簿帳之類。﹞欺妄以求財賞及避沒入﹑備償者﹐準盜論﹔贓輕者﹐從詐爲官文書法。﹝若私文書﹐止從所欺妄爲坐。﹞

【疏】議曰「詐爲官私文書及增減」﹐謂詐爲官私券抄及增減簿帳﹐故注云「文書﹐謂券抄及簿帳之類」。稱「之類」者﹐謂符﹑牒﹑抄案等。欺妄以求錢財﹐或求賞物﹔及緣坐資財及犯禁之物﹐合沒官而避沒入﹔或損失官私器物﹐而避備償﹕如此之類﹐增減詐爲方便﹑規避者﹐計所欺得之贓﹐準竊盜科斷。「贓輕者﹐從詐爲官文書法」﹐謂計贓得罪﹐輕於杖一百者﹐從詐爲官文書法﹔有印者﹐自從重論。注云「若私文書﹐止從所欺妄爲坐」﹐謂詐爲私文契及受領券﹑付抄帖﹐以求避罪﹐或攺年月日限之類﹐止從所欺妄求物之罪﹐不同官文書之坐。

３７５。妄認良人爲奴婢部曲諸妄認良人爲奴婢﹑部曲﹑妻妾﹑子孫者﹐以略人論減一等。妄認部曲者﹐又減一等。妄認奴婢及財物者﹐準盜論減一等。

【疏】議曰「妄認良人爲奴婢﹑部曲」者﹐謂本知是良人。妄認爲妻妾﹑子孫者﹐謂知非己妻妾﹑子孫而故妄認者。「以略人論減一等」﹐《賊盜律》「略人爲奴婢者﹐絞」﹐減一等﹐合流三千里。「略人爲部曲﹐流三千里」﹐減一等﹐合徒三年。「略人爲妻妾﹑子孫﹐合徒三年」﹐減一等﹐合徒二年半。是爲「以略人論減一等」。妄認部曲﹐又減一等者﹐《賊盜律》﹕「略他人部曲﹐減良人一等。」卽是略部曲爲奴合流三千里﹐妄認部曲爲奴﹐減一等﹐合徒三年。略部曲爲部曲合徒三年﹐妄認部曲爲部曲﹐減一等﹐合徒二年半。略部曲﹑客女爲妻妾子孫合徒二年半﹐妄認部曲﹑客女爲妻妾子孫﹐減一等﹐合徒二年。是爲「部曲又減一等」。其妄認他人奴婢及財物者﹐準盜論減一等。若監主妄認未得﹐亦準上條﹐各減二等。其非監主﹐妄認未得﹐財多者﹐從「錯認未得」論。問曰﹕妄認良人爲隨身﹐妄認隨身爲部曲﹐合得何罪﹖答曰﹕依別格﹕「隨身與他人相犯﹐並同部曲法。」卽是妄認良人爲部曲之法。其妄認隨身爲部曲者﹐隨身之與部曲﹐色目略同﹐亦同妄認部曲之罪。

３７６。詐除去死免官戶奴婢諸詐除﹑去﹑死﹑免官戶奴婢及私相博易者﹐徒二年﹔卽博易贓重者﹐從貿易官物法。

【疏】議曰﹕官戶﹑奴婢﹐各有簿帳。「除」者﹐謂詐言給賜﹔「去」者﹐謂去其名簿﹔「死」者﹐謂詐言身死﹔「免」者﹐謂加年入六十及廢疾﹐各得免本色之類﹔「及私相博易」﹐謂將私奴婢博易官奴婢者﹕各徒二年。博易贓重者﹐從貿易官物法。問曰﹕有人將私部曲博換官奴﹐得以轉事衣食之直準折官奴價否﹖答曰﹕奴婢有價﹐部曲轉事無估﹐故盜誘部曲並不計贓。今以部曲替奴﹐乃是壓爲賤色。取官奴入己者﹐自從盜論﹔以部曲替奴﹐理依「壓部曲爲奴」之法。須爲二罪﹐各從重科。其匿脫者﹐徒一年﹔﹝產子不言爲匿﹐典吏不附爲脫。﹞主司不覺匿脫者﹐依里正不覺脫漏法。

【疏】議曰﹕匿者﹐謂產子隱匿不言。脫者﹐謂典吏知情﹐故不附帳。不言﹑不附者﹐各徒一年。故注云「產子不言爲匿﹐典吏不附爲脫」。「主司不覺匿脫者﹐依里正不覺脫漏法」﹐《戶婚律》﹕「里正不覺脫漏增減者﹐一口笞四十﹐三口加一等﹔過杖一百﹐十口加一等﹐罪止徒三年。知情者﹐各同家長法。」旣同里正之罪﹐主司止坐所由。若父母匿子﹐其數更多﹐亦準《戶婚律》家長故隱口之法﹐一口徒一年﹐二口加一等﹔未堪入役者﹐四口爲一口罪﹕此是「當條𨿽有罪名﹐所爲重者﹐自從重」。其典吏及主司匿﹑脫多者﹐依律旣準里正脫漏﹐合從累科。主司知情者﹐各同父母故匿之罪。知與不知﹐罪名不等者﹐依脫漏之法﹐並滿科之。

３７７。詐爲瑞應諸詐爲瑞應者﹐徒二年。若災祥之類﹐而史官不以實對者﹐加二等。

【疏】議曰﹕瑞應者﹐陸賈云「瑞者﹐寶也﹐信也。天以寶爲信﹐應人之徳﹐故曰瑞。」其「瑞應」條流﹐具在禮部之式﹐有大瑞﹐有上﹑中﹑下瑞。今云「詐爲瑞應」﹐卽明不限大小﹐但詐爲者﹐卽徒二年。若詐言麟鳳龜龍﹐無可案驗者﹐從「上書詐不以實」﹐亦徒二年。「若災祥之類」﹐災謂﹐祥謂休徵。「史官不以實對者」﹐謂應凶言吉﹐應吉言凶﹐加二等﹐徒三年。稱「之類」者﹐此外有善惡之事﹐敕問而史官不以實對者﹐亦加二等。

３７８。詐教誘人犯法諸詐教誘人使犯法﹝犯者不知而犯之。﹞及和令人犯法﹐﹝謂共知所犯有罪。﹞卽捕若告﹐或令人捕﹑告﹐欲求購賞﹔及有憎嫌﹐欲令入罪﹕皆與犯法者同坐。

【疏】議曰﹕鄙俚之人﹐不閒法式﹐姦詐之輩﹐故相教誘﹐或教盜人財物﹐或教越度關津之類。犯禁者不知有罪﹐教令者故相墜陷﹐故注云「犯者不知而犯之」。「及和令人犯法」﹐謂和教人奴婢逃走﹐或將禁物度關﹐外示和同﹐內爲私計﹐故注云「謂共知所犯有罪」。「卽捕若告」﹐謂卽自捕﹑告﹐或令他人捕﹑告﹐欲求購賞﹔及有憎惡前人﹐教誘令其人入罪者﹕皆與身自犯法者同罪。

３７９。詐乘驛馬諸詐乘驛馬﹐加役流﹔驛關等知情與同罪﹐不知情減二等﹐﹝關﹐謂應檢問之處。﹞有符券者不坐。﹝謂盜得眞符券及僞作﹐不可覺知者。﹞

【疏】議曰﹕郵驛本備軍速﹐其馬所擬尢重。但是詐乘﹐無問馬數及已行遠近﹐卽合加役流。給馬之驛及所由之關﹐知其詐乘之情者﹐亦加役流。「不知情減二等」﹐謂驛與關司全不勘檢﹐又不知情﹐合減二等﹐猶徒二年半。故注云「關謂應檢問之處」。有符券者﹐不坐。注云「謂盜得眞符券及僞作﹐不可覺知者」﹐謂僞作符券及盜得眞紙券等﹐檢驗不可覺知者﹐驛及關司並不坐。其未應乘驛馬而輒乘者﹐徒一年。輒乘﹐謂有當乘之理﹐未得符券者。

【疏】議曰「其未應乘驛馬」﹐謂差爲驛使﹐而未得符券﹐輒卽乘者﹐徒一年。注云「輒乘﹐謂有當乘之理﹐未得符券者」﹐謂銜命有實﹐未得符券而乘者。驛﹑關等知情聽之﹐準上文﹐亦合同罪。不知情者﹐徒一年上減二等。

３８０。詐自復除諸詐自復除﹐若詐死及詐去工﹑樂﹑雜戶名者﹐徒二年。

【疏】議曰「詐自復除」﹐復除之條﹐備在格﹑令﹐謂詐云落番新還﹐或詐云放賤之類﹐以得復除﹔若詐作死狀﹔及詐去工﹑樂及雜戶等名字者﹕徒二年。其太常音聲人﹐州縣有貫﹐詐去音聲人名者﹐亦同工﹑樂之罪。卽所詐得復役使者﹐徒一年。其見供作使﹐而詐自脫及脫之者﹐杖六十。計所詐庸重者﹐各坐贓論。

【疏】議曰﹕謂詐爲雜任之類﹐而得復免役使者﹐徒一年。「其見供作使」﹐謂權充雜役﹐而詐自脫及知情脫之者﹐各杖六十。計其詐庸重者﹐各坐贓論。

３８１。詐疾病及故傷殘諸詐疾病﹐有所避者﹐杖一百。若故自傷殘者﹐徒一年半。﹝有避﹑無避等。𨿽不足爲疾殘﹐而臨時避事者﹐皆是。﹞

【疏】議曰﹕詐疾病﹐以避使役﹑求假之類﹐杖一百。若故自傷殘﹐徒一年半。但傷殘者﹐有避﹑無避﹐得罪皆同。卽無所避而故自傷﹐不成殘疾以上者﹐從「不應爲重」。故注云「有避﹑無避等。𨿽不足爲疾殘﹐而臨時避事者﹐皆是」。其受雇倩﹐爲人傷殘者﹐與同罪﹔以故致死者﹐減鬥殺罪一等。

【疏】議曰﹕謂有受雇﹐或被倩﹐爲人傷殘者﹐與自傷殘人同罪﹐各合徒一年半。以此傷殘之故﹐因而致死者﹐被雇倩之人﹐不限尊卑﹑貴賤﹐皆減鬥殺一等。若爲祖父母﹑父母遣之傷殘﹐因致死者﹐同過失之法。

３８２。醫遠方詐療病諸醫違方詐療病﹐而取財物者﹐以盜論。

【疏】議曰﹕醫師違背本方﹐詐療疾病﹐率情增損﹐以取財物者﹐計贓﹐以盜論。監臨之與凡人﹐各依本法。

３８３。父母死詐言余喪諸父母死應解官﹐詐言余喪不解者﹐徒二年半。若詐稱祖父母﹑父母及夫死以求假及有所避者﹐徒三年﹔伯叔父母﹑姑﹑兄姊﹐徒一年﹔余親﹐減一等。若先死﹐詐稱始死及患者﹐各減三等。

【疏】議曰﹕父母之喪﹐解官居服。而有心貪榮任﹐詐言余喪不解者﹐徒二年半。爲其已經發哀﹐故輕於「聞喪不舉」之罪。若祖父母﹑父母及夫見存﹐或稱死求假﹐及有所避而詐妄稱死者﹐各徒三年。伯叔父母﹑姑﹑兄姊﹐徒一年。「余親﹐減一等」﹐謂緦麻以上﹐從徒一年上減一等﹐杖一百。若先死﹐詐稱始死及妄云疾病﹐以求假及有所避者﹐「各減三等」﹐謂詐稱祖父母﹑父母及夫始死及患﹐徒三年上減三等﹐合徒一年半﹔伯叔父母﹑姑﹑兄姊﹐徒一年上減三等﹐杖八十﹔余親﹐杖一百上減三等﹐合杖七十。問曰﹕有人嫌惡前人﹐妄告父母身死﹐其妄告之人﹐合科何罪﹖答曰﹕父母云亡﹐在身罔極。忽有妄告﹐欲令舉哀﹐若論告者之情﹐爲過不淺﹐律﹑令𨿽無正法﹐宜從「不應爲重」科。

３８４。詐病死傷檢驗不實諸有詐病及死傷﹐受使檢驗不實者﹐各依所欺﹐減一等。若實病死及傷﹐不以實驗者﹐以故入人罪論。

【疏】議曰﹕有詐病及死若傷﹐受使檢驗不以實﹐「各依所欺減一等」﹐卽上條詐疾病者杖一百﹐檢驗不實﹐同詐妄﹐減一等﹐杖九十﹔傷殘徒一年半﹐減一等﹐徒一年﹔若詐死﹐徒二年上減一等﹐處徒一年半之類。「若實病及傷」﹐謂非詐病及詐傷﹐使者檢云「無病及傷」﹐便是故入人徒﹑杖之罪﹔若實死﹐檢云「不死」﹐卽是妄入二年徒坐。使人枉入杖者得杖罪﹐枉入徒者得徒坐﹐各依前人入罪法。未決者﹐減一等。

３８５。詐陷人至死傷諸詐陷人至死及傷者﹐以鬥殺傷論。﹝謂知津河深濘﹐橋船朽敗﹐誑人令渡之類。﹞

【疏】議曰﹕謂津濟之所﹐或有深濘﹐若橋船朽漏﹐不堪渡人﹐而詐云「津河平淺﹐船橋牢固」﹐令人過渡﹐因致死傷者﹐「以鬥殺傷論」﹐謂令人溺死者絞﹐折一支徒三年之類。故注云「謂知津河深濘﹐橋船朽敗﹐誑人令渡之類」。稱「之類」者﹐謂知有坑阱﹑機槍之屬﹐誑人而致死傷者﹐亦以鬥殺傷論。其有尊卑﹑貴賤﹐各依鬥殺傷本法。問曰﹕詐陷人渡朽敗橋梁﹐溺之甚困﹐不傷不死﹐律條無文﹐合得何罪﹖又﹐人𨿽免難﹐溺陷畜產﹐又若爲科﹖答曰﹕律云「詐陷人至死及傷」﹐但論重法﹐略其輕坐﹐不可備言﹐別有「舉重明輕」及「不應爲」罪。若誑陷令溺﹐𨿽不傷﹑死﹐猶同「毆人不傷」論。陷殺傷畜產者﹐準「作坑阱」例﹐償其減價。

３８６。保任不如所任諸保任不如所任﹐減所任罪二等﹔卽保贓重於竊盜﹐從竊盜減。若虛假人名爲保者﹐笞五十。

【疏】議曰﹕保任之人﹐皆相委悉。所保旣乖本狀﹐卽是「不如所任」﹐減所任之罪二等。「其有保贓重於竊盜﹐從竊盜減」﹐謂保「彊盜」「枉法」及「恐喝」等贓﹐本條得罪重於竊盜﹐並從竊盜上減二等。不從重贓減者﹐以其元不同情﹐保贓不保罪故也。「若虛假人名爲保者」﹐謂假用人名﹐或妄以他人姓字以充保者﹐並笞五十。有五人同保一事﹐此卽先共謀計﹐須以造意爲首﹐余爲從坐﹔當頭自保者﹐罪無首從。

３８７。證不言情及譯詐僞諸證不言情﹐及譯人詐僞﹐致罪有出入者﹐證人減二等﹐譯人與同罪。﹝謂夷人有罪﹐譯傳其對者。﹞

【疏】議曰「證不言情」﹐謂應議﹑請﹑減﹐七十以上﹐十五以下及廢疾﹐並據眾證定罪﹐證人不吐情實﹐遂令罪有增減﹔及傳譯番人之語﹐令其罪有出入者﹕「證人減二等」﹐謂減所出入罪二等。「譯人與同罪」﹐若夷人承徒一年﹐譯人云「承徒二年」﹐卽譯人得所加一年徒坐﹔或夷人承流﹐譯者云「徒二年」﹐卽譯者得所減二年徒之類。故注云「謂夷人有罪﹐譯傳其對者」。律稱「致罪有出入」﹐卽明據證及譯以定刑名。若刑名未定而知證﹑譯不實者﹐止當「不應爲」法﹕證﹑譯徒罪以上從重﹐杖罪以下從輕。

３８８。主司承詐諸詐冒官司以有所求爲﹐而主司承詐﹐知而聽行與同罪﹐至死者減一等﹔不知者﹐不坐。﹝謂此篇於條內無主司罪名者。﹞

【疏】議曰「詐冒官司」﹐謂詐僞及罔冒官司﹐欲有所求爲﹐官司知詐冒之情而聽行者﹐並與詐冒人同罪﹐至死減一等﹔不知情者﹐不坐。注云「謂此篇於條內無主司罪名者」﹐卽此條爲當篇「主司」生文﹐不爲余篇立例。此篇無主司罪名者﹐上條「詐稱祖父母﹑父母及夫死」及「詐疾病」﹐若「詐假官」﹐或「承襲」﹐此等知情與同罪﹐不知者不坐。

●卷二十六雜律﹝３４條﹞

【疏】議曰﹕裏悝首制《法經》﹐而有雜法之目。遞相祖習﹐多歷年所。然至後周﹐更名《雜犯律》。隋又去犯﹐還爲《雜律》。諸篇罪名﹐各有條例。此篇拾遺補闕﹐錯綜成文﹐班雜不同﹐故次《詐僞》之下。

３８９。坐贓致罪諸坐贓致罪者﹐一尺笞二十﹐一疋加一等﹔十疋徒一年﹐十疋加一等﹐罪止徒三年。﹝謂非監臨主司﹐而因事受財者。與者﹐減五等。﹞

【疏】議曰﹕贓罪正名﹐其數有六﹐謂﹕受財枉法﹑不枉法﹑受所監臨﹑彊盜﹑竊盜並坐贓。然坐贓者﹐謂非監臨主司﹐因事受財﹐而罪由此贓﹐故名「坐贓致罪」。犯者﹐一尺笞二十﹐一疋加一等﹔十疋徒一年﹐十疋加一等﹐罪止徒三年。假如被人侵損﹐備償之外﹐因而受財之類﹐兩和取與﹐於法並違﹐故與者減取人五等﹐卽是「彼此俱罪」﹐其贓沒官。

３９０。忌日作樂諸國忌廢務日作樂者﹐杖一百﹔私忌﹐減二等。

【疏】議曰「國忌」﹐謂在令廢務日。若輒有作樂者﹐杖一百。私家忌日作樂者﹐減二等﹐合杖八十。

３９１。私鑄錢諸私鑄錢者﹐流三千里﹔作具已備﹐未鑄者﹐徒二年﹔作具未備者﹐杖一百。

【疏】議曰﹕私鑄錢者﹐合流三千里。其「作具已備」﹐謂鑄錢作具﹐並已周備﹐而未鑄者﹐徒二年。若「作具未備」﹐謂有所欠少﹐未堪鑄錢者﹐杖一百。若私鑄金銀等錢﹐不通時用者﹐不坐。若磨錯成錢﹐令薄小﹐取銅以求利者﹐徒一年。

【疏】議曰﹕時用之錢﹐厚薄大小﹐並依官樣。輒有磨錯成錢﹐令至薄小﹐而取其銅﹐以求利潤者﹐徒一年。

３９２。街巷人眾中走車馬諸於城內街巷及人眾中﹐無故走車馬者﹐笞五十﹔以故殺傷人者﹐減鬥殺傷一等。﹝殺傷畜產者﹐償所減價。余條稱減鬥殺傷一等者﹐有殺傷畜產﹐並準此。﹞

【疏】議曰﹕有人於城內街衢巷巷之所﹐若人眾之中﹐眾謂三人以上﹐無要速事故﹐走車馬者﹐笞五十。以走車馬﹐唐突殺傷人者﹐減鬥殺傷一等。注云「殺傷畜產者﹐償所減價。余條稱減鬥殺傷一等者﹐有殺傷畜產﹐並準此」﹐謂下條「向城及官私宅﹐若道徑﹐射﹑放彈及投瓦石」﹑「施機槍﹑作坑阱」﹐殺傷人者﹐減鬥殺傷一等﹔若以故殺傷畜產﹐並償減價之類。若有公私要速而走者﹐不坐﹔以故殺傷人者﹐以過失論。其因驚駭﹐不可禁止﹐而殺傷人者﹐減過失二等。

【疏】議曰﹕公私要速者﹐公謂公事要速及乘郵驛﹐並奉敕使之輩。私謂吉﹑凶﹑疾病之類﹐須求醫藥﹐並急追人。而走車馬者﹐不坐。𨿽有公私要急而走車馬﹐因有殺傷人者﹐並依過失收贖之法。其因驚駭﹐力不能制﹐而殺傷人者﹐減過失二等﹐聽贖﹐其銅各入被傷殺家。若殺傷祖父母﹑父母﹐並同《名例律》「過失殺傷祖父母﹑父母」法。因驚駭不可禁止﹐得減二等者﹐亦同減例。

３９３。向城官私宅射諸向城及官私宅﹐若道徑射者﹐杖六十﹔放彈及投瓦石者﹐笞四十﹔因而殺傷人者﹐各減鬥殺傷一等。

【疏】議曰「向城」﹐謂城中有人﹔「及官私宅」﹐亦謂宅中有人住﹔若道徑射者﹕杖六十。放彈及投瓦石者﹐笞四十。卽因射﹐若彈及投瓦石﹐而殺傷人者﹐各減鬥殺傷罪一等。若故令入城及宅中﹐殺傷人者﹐各以鬥殺傷論﹔至死者﹐加役流。

【疏】議曰﹕卽射彈投瓦石之人﹐故令箭等入城﹑宅之中﹐殺傷人者﹐各以鬥殺傷論﹐尊卑﹑長幼﹑貴賤並同鬥殺傷之法﹔準罪至死者﹐加役流。其有射及放彈﹑投瓦石﹐不向所親尊長並貴人之宅﹐而非意殺傷者﹐卽依《名例律》﹕「本應重﹐而犯時不知者﹐得依凡論﹔本應輕者﹐聽從本。」

３９４。施機槍作坑諸施機槍﹑作坑阱者﹐杖一百﹔以故殺傷人者﹐減鬥殺傷一等﹔若有標識者﹐又減一等。

【疏】議曰﹕有人施機槍及穿坑阱﹐不在山澤擬捕禽獸者﹐合杖一百。以施槍等故﹐而殺傷人者﹐減鬥殺傷罪一等。若於機槍﹑坑阱之處﹐而立標識﹐欲使人知﹐而人誤犯致死傷者﹐「又減一等」﹐謂總減鬥殺傷罪二等。若不殺傷人﹐從杖一百減一等﹐合杖九十。其深山﹑迥澤及有猛獸犯暴之處﹐而施作者﹐聽。仍立標識。不立者﹐笞四十﹔以故殺傷人者﹐減鬥殺傷罪三等。

【疏】議曰「深山﹑迥澤」﹐謂非人常行之所﹐或𨿽非山澤﹐而有猛獸犯暴之處﹐施作機槍﹑坑阱者﹐不合得罪。仍立標識。不立者﹐笞四十。若不立標識﹐而致殺傷人者﹐減鬥殺傷罪三等。若立標識﹐仍有殺傷﹐此由行人自犯﹐施機槍﹑坑阱者不坐。

３９５。醫合藥不如方諸醫爲人合藥及題疏﹑鍼刺﹐誤不如本方﹐殺人者﹐徒二年半。

【疏】議曰﹕醫師爲人合和湯藥﹐其藥有君臣﹑分兩﹐題疏藥名﹐或注冷熱遲駛﹐並鍼刺等﹐錯誤不如本方者﹐謂不如今古藥方及本艸﹐以故殺人者﹐醫合徒二年半。若殺傷親屬尊長﹐得罪輕於過失者﹐各依過失殺傷論。其有殺不至徒二年半者﹐亦從殺罪減三等﹐假如誤不如本方﹐殺舊奴婢﹐徒二年減三等﹐杖一百之類。傷者﹐各同過失法。其故不如本方﹐殺傷人者﹐以故殺傷論﹔𨿽不傷人﹐杖六十。卽賣藥不如本方﹐殺傷人者﹐亦如之。

【疏】議曰「其故不如本方」﹐謂故增減本方﹐不依舊法﹐殺傷人者﹐以故殺傷論﹐尊長﹑卑幼﹑貴賤並依故殺傷之律。「𨿽不傷人」﹐謂故不如本方﹐於人無損﹐猶杖六十﹔於尊長及官人﹐亦同「毆而不傷」之法。「卽賣藥不如本方」﹐謂非指的爲人療患﹐尋常賣藥﹐故不如本方﹐𨿽未損人﹐杖六十﹔已有殺傷者﹐亦依故殺傷法﹐故云「亦如之」。

３９６。丁防官奴婢病不救療諸丁匠在役及防人在防﹐若官戶﹑奴婢疾病﹐主司不爲請給醫藥救療者﹐笞四十﹔以故致死者﹐徒一年。

【疏】議曰﹕丁匠在作役之所﹐防人在鎭守之處﹐若官戶﹑奴婢在本司上者﹐而有疾病﹐所管主司不爲請﹐𨿽請而主醫藥官司不給﹐闕於救療者﹐笞四十。「以故致死者」﹐謂不請給醫藥救療﹐以故致死者﹐各徒一年。

３９７。受寄物輒費用諸受寄財物﹐而輒費用者﹐坐贓論減一等。詐言死失者﹐以詐欺取財物論減一等。

【疏】議曰﹕受人寄付財物﹐而輒私費用者﹐坐贓論減一等﹐一尺笞十﹐一疋加一等﹐十疋杖一百﹐罪止徒二年半。「詐言死失者」﹐謂六畜﹑財物之類﹐私費用而詐言死及失者。「以詐欺取財物論減一等」﹐謂一尺笞五十﹐一疋加一等﹔五疋杖一百﹐五疋加一等。問曰﹕受人寄付財物﹐實死﹑失﹐合償以否﹖又﹐監臨受寄﹐詐言死﹑失﹐合得何罪﹖答曰﹕下條云「亡失官私器物﹐各備償。被彊盜者﹐不償。」卽失非彊盜﹐仍合備之。以理死者﹐不合備償﹔非理死者﹐準《廏牧令》﹐合償減價。若監臨主司受寄﹐詐言死﹑失者﹐以「詐欺取財物」減一等科之。

３９８。負債違契不償諸負債違契不償﹐一疋以上﹐違二十日笞二十﹐二十日加一等﹐罪止杖六十﹔三十疋﹐加二等﹔百疋﹐又加三等。各令備償。

【疏】議曰﹕負債者﹐謂非出舉之物﹐依令合理者﹐或欠負公私財物﹐乃違約乖期不償者﹐一疋以上﹐違二十日笞二十﹐二十日加一等﹐罪止杖六十。「三十疋加二等」﹐謂負三十疋物﹐違二十日﹐笞四十﹔百日不償﹐合杖八十。「百疋又加三等」﹐謂負百疋之物﹐違契滿二十日﹐杖七十﹔百日不償﹐合徒一年。各令備償。若更延日﹐及經恩不償者﹐皆依判斷及恩後之日﹐科罪如初。

３９９。負債彊牽財物諸負債不告官司﹐而彊牽財物﹐過本契者﹐坐贓論。

【疏】議曰﹕謂公私債負﹐違契不償﹐應牽掣者﹐皆告官司聽斷。若不告官司而彊牽掣財物﹐若奴婢﹑畜產﹐過本契者﹐坐贓論。若監臨官共所部交關﹐彊牽過本契者﹐計過剩之物﹐準「於所部彊市有剩利」之法。

４００。以良人爲奴婢質債諸妄以良人爲奴婢﹐用質債者﹐各減自相賣罪三等﹔知情而取者﹐又減一等。仍計庸以當債直。

【疏】議曰﹕虛妄用良人爲奴婢﹐將質債者﹐「各減自相賣罪三等」﹐謂以凡人質債﹐從流上減三等﹔若以親戚年幼妄質債者﹐各依本條﹐減賣罪三等。「知情而取」﹐謂知是良人而取爲奴婢﹐受質債者﹐「又減一等」﹐謂又減質良人罪一等。「仍計庸以當債直」﹐謂計一日三尺之庸﹐累折酬其債直。不知情者﹐不坐﹐亦不計庸以折債直。

４０１。錯認良人爲奴婢部曲諸錯認良人爲奴婢者﹐徒二年﹔爲部曲者﹐減一等。錯認部曲爲奴者﹐杖一百。

【疏】議曰﹕良人之與奴婢﹐種類自殊﹐若錯認者﹐徒二年。「爲部曲者﹐減一等」﹐徒一年半。若錯認部曲爲奴者﹐杖一百。若部曲妻﹐𨿽取良人女爲﹐亦依部曲之坐。錯認奴婢及財物者﹐計贓一疋笞十﹐五疋加一等﹐罪止杖一百。未得者﹐各減二等。

【疏】議曰﹕錯認他人奴婢及財物者﹐計贓一疋笞十﹐五疋加一等﹐罪止杖一百。「未得者﹐各減二等」﹐謂從「錯認良人」以下﹐未得者﹐並減二等。其錯認良人以下爲子孫﹐律旣無文﹐量情依「不應爲輕」﹔若錯認他人妻妾及女爲己妻妾者﹐情理俱重﹐依「不應爲重」科。若已認得妻妾將去者﹐多涉姦情﹐卽同姦法。

４０２。博戲睹財物諸博戲賭財物者﹐各杖一百﹔﹝舉博爲例﹐余戲皆是。﹞贓重者﹐各依己分﹐準盜論。﹝輸者﹐亦依己分爲從坐。﹞

【疏】議曰﹕共爲博戲﹐而賭財物﹐不滿五疋以下﹐各杖一百。注云「舉博爲例﹐余戲皆是」﹐謂舉博爲名﹐總爲雜戲之例。弓射旣習武藝﹐𨿽賭物﹐亦無罪名。余戲﹐計贓得罪重於杖一百者﹐「各依己分﹐準盜論」﹐謂賭得五疋之物﹐合徒一年。注云「輸者﹐亦依己分爲從坐」﹐謂輸五疋之物﹐爲徒一年從坐﹐合杖一百。贓多者﹐各準盜法加罪。若贏眾人之物﹐亦須累而倍論﹔輸眾人物者﹐依己分﹐倍爲從坐。若倍不重一人之贓﹐卽各從一人重斷。其停止主人﹐及出九﹐若和合者﹐各如之。賭飲食者﹐不坐。

【疏】議曰「停止主人」﹐謂停止博戲賭物者主人﹔「及出九之人」﹐亦舉九爲例﹐不限取利多少﹔若和合人令戲者﹕不得財﹐杖一百﹔若得利入己﹐並計贓準盜論。眾人上得者﹐亦準上例倍論。故云「各如之」。「賭飲食者﹐不坐」﹐謂卽𨿽賭錢﹐盡用爲飲食者﹐亦不合罪。

４０３。捨宅車服器物遠令諸營造捨宅﹑車服﹑器物及墳塋﹑石獸之屬﹐於令有違者﹐杖一百。𨿽會赦﹐皆令攺去之﹔﹝墳則不攺。﹞

【疏】議曰﹕營造捨宅者﹐依《營繕令》﹕「王公已下﹐凡有捨屋﹐不得施重拱﹑藻井。」車者﹐《儀制令》﹕「一品靑油﹐通﹐虛偃。」服者﹐《衣服令》﹕「一品衮冕﹐二品冕。」器物者﹐「一品以下﹐食器不得用純金﹑純玉。」墳塋者﹐「一品方九十步﹐墳髙一丈八尺。」石獸者﹐「三品以上﹐六﹔五品以上﹐四。」此等之類﹐具在令文。若有違者﹐各杖一百。𨿽會赦﹐皆令除去﹐惟墳不攺。稱「之屬」者﹐碑﹑碣等是。若有犯者﹐並同此坐。其物可賣者﹐聽賣。若經赦後百日﹐不攺去及不賣者﹐論如律。

【疏】議曰﹕捨宅以下﹐違犯制度﹐堪賣者﹐須賣﹔不堪賣者﹐攺去之。若赦後百日﹐不攺及不賣者﹐還杖一百﹐故云「論如律」。

４０４。侵巷街阡陌諸侵巷街﹑阡陌者﹐杖七十。若種植墾食者﹐笞五十。各令復故。𨿽種植﹐無所妨廢者﹐不坐。

【疏】議曰「侵巷街﹑阡陌」﹐謂公行之所﹐若許私侵﹐便有所廢﹐故杖七十。「若種植墾食」﹐謂於巷街阡陌種物及墾食者﹐笞五十。各令依舊。若巷陌寬閒﹐𨿽有種植﹐無所妨廢者﹐不坐。其穿垣出穢污者﹐杖六十﹔出水者﹐勿論。主司不禁﹐與同罪。

【疏】議曰﹕其有穿穴垣墻﹐以出穢污之物於街巷﹐杖六十。直出水者﹐無罪。「主司不禁﹐與同罪」﹐謂「侵巷街」以下﹐主司並合禁約﹐不禁者﹐與犯罪人同坐。

４０５。占山野陂湖利諸占固山野陂湖之利者﹐杖六十。

【疏】議曰﹕山澤陂湖﹐物產所植﹐所有利潤﹐與眾共之。其有占固者﹐杖六十。已施功取者﹐不追。

４０６。犯夜諸犯夜者﹐笞二十﹔有故者不坐。﹝閉門鼓後﹑開門鼓前行者﹐皆爲犯夜。故﹐謂公事急速及吉﹑凶﹑疾病之類。﹞

【疏】議曰﹕《宮衛令》﹕「五更三籌﹐順天門擊鼓﹐聽人行。晝漏盡﹐順天門擊鼓四百扌追訖﹐閉門。後更擊六百扌追﹐坊門皆閉﹐禁人行。」違者﹐笞二十。故注云「閉門鼓後﹑開門鼓前﹐有行者﹐皆爲犯夜」。故﹐謂公事急速。但公家之事須行﹐及私家吉﹑凶﹑疾病之類﹐皆須得本縣或本坊文牒﹐然始合行﹐若不得公驗﹐𨿽復無罪﹐街鋪之人不合許過。旣云閉門鼓後﹑開門鼓前禁行﹐明禁出坊外者。若坊內行者﹐不拘此律。其直宿坊街﹐若應聽行而不聽及不應聽行而聽者﹐笞三十﹔卽所直時﹐有賊盜經過而不覺者﹐笞五十。

【疏】議曰﹕謂諸坊應閉之門﹐諸街守衛之所﹐有當直宿﹐應合聽行而不聽﹐及不應聽行而聽者﹐笞三十。若分更當直之時﹐有賊盜經過所直之處﹐而宿直者不覺﹐笞五十。若覺而聽行﹐自當主司故縱之罪。

４０７。片行身死不送還鄕諸從徵及從行﹑公使於所在身死﹐依令應送還本鄕﹐違而不送者﹐杖一百。若傷病而醫食有闕者﹐杖六十﹔因而致死者﹐徒一年。

【疏】議曰「從徵」﹐謂從軍徵討﹔「及從行」﹐謂從車駕行及從東宮行﹔並公事充使﹐於所在身死。依令應送還本鄕者﹐《軍防令》﹕「徵行衛士以上﹐身死行軍﹐具錄隨身資財及屍﹐付本府人將還。無本府人者﹐付隨近州縣遞送。」《喪葬令》﹕「使人所在身喪﹐皆給殯殮調度﹐遞送至家。」從行﹐準《兵部式》﹕「從行身死﹐折衝賻三十段﹐果毅二十段﹐別將十段﹐並造靈﹐遞送還府。隊副以上﹐各給絹兩疋﹐衛士給絹一疋﹐充殮衣﹐仍並給棺﹐令遞送還家。」自余無別文者﹐卽同公使之例。應送不送者﹐各杖一百。「若傷病」﹐謂徵行人等﹐或病或傷﹐須醫藥救療﹐飲食供給﹐而醫食有闕者﹐杖六十。「因而致死」﹐謂以醫食不如法致死者﹐徒一年。卽卒官﹐家無手力不能勝致者﹐仰部送還鄕﹐違而不送者﹐亦杖一百。

【疏】議曰﹕官人在任﹐以理身死﹐家道旣貧﹐先無手力﹐不能自相運致以還故鄕者﹐卒官之所﹐部送還鄕。稱「部送」者﹐差人部領﹐遞送還鄕。依令去官家口累弱﹐尙得送還﹔況乃身亡﹐明須準給手力部送。違而不送者﹐亦杖一百。

４０８。應給傳送剩取諸應給傳送﹐而限外剩取者﹐笞四十﹔計庸重者﹐坐贓論﹐罪止徒二年。

【疏】議曰「應給傳送」﹐依《廏牧令》﹕「官爵一品﹐給馬八疋﹔嗣王﹑郡王及二品以上﹐給馬六疋。」三品以下﹐各有等差。若過令限﹐數外剩取者﹐笞四十。「計庸重者﹐坐贓論」﹐馬庸一日爲絹三尺﹐坐贓一尺笞二十﹐一疋加一等﹐三疋一尺笞五十﹐卽是得罪重於笞四十﹐須從坐贓論計庸﹐罪止徒二年。若不應給而取者﹐加罪二等﹔彊取者﹐各加一等。主司給與者﹐各與同罪。

【疏】議曰﹕上文並據應給而剩取之。「若不應給而取者」﹐謂本無傳送之理而取之﹐加二等﹐謂贓輕者﹐杖六十﹔贓重者﹐加坐贓之罪二等﹐罪止徒三年。「彊取者﹐各加一等」﹐謂應得傳送﹐而剩彊取者笞五十﹐贓重者於坐贓上加一等﹔不應給傳送而彊取者杖七十﹐贓重者坐贓上加三等。是「各加一等」。「主司給與者﹐各與同罪」﹐稱「各」者﹐彊取而主司給與﹐亦與彊者罪同。

４０９。不應入驛而入諸不應入驛而入者﹐笞四十。輒受供給者﹐杖一百﹔計贓重者﹐準盜論。𨿽應入驛﹐不合受供給而受者﹐罪亦如之。

【疏】議曰「不應入驛而入者﹐笞四十」﹐《雜令》﹕「私行人﹐職事五品以上﹑散官二品以上﹑爵國公以上﹐欲投驛止宿者﹐聽之。邊遠及無村店之處﹐九品以上﹑勛官五品以上及爵﹐遇屯驛止宿﹐亦聽。並不得輒受供給。」謂私行人不應入驛而入者﹐笞四十。輒受供給﹐準贓𨿽少﹐皆杖一百﹔計贓得罪重於杖一百者﹐準盜論。𨿽應入驛﹐準令不合受供給而受﹐亦與不應入驛人同罪。彊者﹐各加二等。

４１０。姦諸姦者﹐徒一年半﹔有夫者﹐徒二年。部曲﹑雜戶﹑官戶姦良人者﹐各加一等。卽姦官私婢者﹐杖九十﹔奴姦婢﹐亦同。

【疏】議曰﹕和姦者﹐男女各徒一年半﹔有夫者﹐徒二年。妻﹑妾罪等。部曲﹑雜戶﹑官戶而姦良人者﹐並加良人相姦罪一等。卽良人姦官私婢者﹐杖九十。注云「奴姦婢﹐亦同」﹐杖九十。姦他人部曲妻﹐雜戶﹑官戶婦女者﹐杖一百。彊者﹐各加一等。折傷者﹐各加斗折傷罪一等。

【疏】議曰「姦他人部曲妻」﹐明姦己家部曲妻及客女各不坐﹔若姦雜戶﹑官戶婦女者﹕杖一百。「彊者﹐各加一等」﹐自「姦良人」以下﹐彊者各加一等。「折傷者」﹐謂折齒或折指以上﹐「各加斗折傷一等」﹐謂良人從凡斗上加﹐官戶﹑雜戶﹑他人部曲妻﹑官私奴婢各從本斗罪上加﹐與彊奸爲二罪﹐從重而科。

４１１。姦緦麻以上親諸姦緦麻以上親及緦麻以上親之妻﹐若妻前夫之女及同母異父姊妹者﹐徒三年﹔彊者﹐流二千里﹔折傷者﹐絞。妾﹐減一等。﹝余條姦妾﹐準此。﹞

【疏】議曰「姦緦麻以上親」﹐謂內外有服親者﹔「及緦麻以上親之妻」﹐亦謂有服者妻﹔「若妻前夫之女」﹐謂妻前家所生者﹕各徒三年。彊者﹐流二千里。因彊奸而折傷者﹐絞。得罪已重﹐故「妾﹐減一等」﹐謂減妻罪一等。其於媵﹐罪與妾同。注云「余條姦妾﹐準此」﹐謂余條五服內及主之緦麻以上親﹐直有姦名而無妾罪者﹐並準此條﹐減妻一等。其奴及部曲﹐姦主之妾及主期親之妾﹐亦從減一等之例。

４１２。姦從祖母姑諸姦從祖祖母姑﹑從祖伯叔母姑﹑從父姊妹﹑從母及兄弟妻﹑兄弟子妻者﹐流二千里﹔彊者﹐絞。

【疏】議曰「從祖祖母姑」﹐謂祖之兄弟妻﹐若祖之姊妹﹔「從祖伯叔母姑」﹐謂父之堂兄弟妻及父之堂姊妹﹔「從父姊妹」﹐謂己之堂姊妹﹔「從母」﹐謂母之姊妹﹔及兄弟之妻﹑兄弟子妻﹕與之姦者﹐並流二千里﹔彊者﹐絞。

４１３。姦父母妾諸姦父祖妾﹑謂曾經有父祖子者。伯叔母﹑姑﹑姊妹﹑子孫之婦﹑兄弟之女者﹐絞。卽姦父祖所幸婢﹐減二等。

【疏】議曰「姦父祖妾」﹐卽曾﹑髙妾亦同。注云「謂曾經有父祖子者」﹐其無子者﹐卽準上文「妾﹐減一等」。姦伯叔母﹑姑﹑姊妹﹑子孫婦﹐曾﹑玄孫婦亦同﹐兄弟之女者﹐絞。「卽姦父祖所幸婢﹐減二等」﹐合徒三年。不限有子﹑無子﹐得罪並同。問曰﹕父祖之妾﹐曾經有子﹐父祖亡歿﹐攺嫁他人﹐而子孫姦之﹐得同凡姦以否﹖答曰﹕婦人尊卑﹐緣夫立制。子孫於父祖之妾﹐在禮全無服紀﹐父祖亡歿﹐攺他人﹐子孫姦者﹐理同凡姦之法。律有「曾爲袒免親妻妾而嫁娶者」別立罪名﹔至於和姦﹐律無加罪。

４１４。奴姦良人諸奴姦良人者﹐徒二年半﹔彊者﹐流﹔折傷者﹐絞。

【疏】議曰﹕奴姦良人婦女﹐徒二年半﹔彊者﹐流﹔折傷者﹐絞。𨿽有夫﹐亦同。「折傷」﹐謂因姦折傷者。其部曲及奴﹐姦主及主之期親﹐若期親之妻者絞﹐婦女減一等﹔彊者﹐斬。卽姦主之緦麻以上親及緦麻以上親之妻者﹐流﹔彊者﹐絞。

【疏】議曰﹕其部曲及奴和姦主﹐及姦主之期親若期親之妻﹐部曲及奴合絞﹐婦女減一等。「彊者﹐斬」﹐謂奴等合斬﹐婦女不坐。「卽姦主之緦麻以上親及緦麻以上親之妻者﹐流」﹐婦女合流二千里。彊者﹐奴等絞。若姦妾者﹐自主以下﹐準上例﹐並減妻一等。卽妾子見爲家主﹐其母亦與子不殊﹐𨿽出亦同。

４１５。和姦無婦女罪名諸和姦﹐本條無婦女罪名者﹐與男子同。彊者﹐婦女不坐。其媒合姦通﹐減姦者罪一等。﹝罪名不同者﹐從重減。﹞

【疏】議曰「和姦」﹐謂彼此和同者。「本條無婦女罪名﹐與男子同」﹐謂上條「奴姦良人者﹐徒二年半」﹐此卽和姦不立婦女罪名﹐良人婦女亦徒二年半之類﹐並與男子同。「彊者﹐婦女不坐」﹐謂上條「姦主期親﹐彊者斬」﹐旣無婦女罪名﹐其婦女不坐。但是彊奸者﹐婦女皆悉無罪。其媒合姦通之人﹐減姦罪一等﹐假如和姦者徒一年半﹐媒合者徒一年之類。注云「罪名不同者﹐從重減」﹐假有俗人﹐媒合姦女官﹐男子徒一年半﹐女官徒二年半﹐媒合姦通者猶徒二年之類﹐是爲「從重減」。

４１６。監主於監守內姦諸監臨主守﹐於所監守內姦者﹐﹝謂犯良人。﹞加姦罪一等。卽居父母及夫喪﹐若道士﹑女官姦者﹐各又加一等。婦女以凡姦論。

【疏】議曰﹕監臨主守之人﹐於所監守內姦良人﹐加凡姦一等﹐故注云「謂犯良人」。若姦無夫婦女﹐徒二年﹔姦有夫婦女﹐徒二年半。卽居父母喪﹐男﹑女同﹔夫喪者﹐妻﹑妾同﹔若道士﹑女官﹐僧﹑尼同﹕姦者﹐各又加監臨姦一等﹐卽加凡姦罪二等﹐故云「各又加一等」。假有監臨主守﹐若道士及僧﹐並男子在父母喪姦者﹐婦女以凡姦論。卽女居父母喪﹐婦人居夫喪及女官﹑尼姦者﹐並加姦罪二等﹔男子亦以凡姦論。其有尊卑及貴賤者﹐各從本法加罪。

４１７。校斛斗秤度不平諸校斛斗秤度不平﹐杖七十。監校者不覺﹐減一等﹔知情﹐與同罪。

【疏】議曰「校斛斗秤度」﹐依《關市令》﹕「每年八月﹐詣太府寺平校﹐不在京者﹐詣所在州縣平校﹐並印署﹐然後聽用。」其校法﹐《雜令》﹕「量﹐以北方黍中者﹐容一千二百爲龠﹐十龠爲合﹐十合爲升﹐十升爲斗﹐三斗爲大鬥一鬥﹐十斗爲斛。秤權衡﹐以黍中者﹐百黍之重爲銖﹐二十四銖爲兩﹐三兩爲大兩一兩﹐十六兩爲斤。度﹐以黍中者﹐一黍之廣爲分﹐十分爲寸﹐十寸爲尺﹐一尺二寸爲大尺一尺﹐十尺爲丈。」有校勘不平者﹐杖七十。監校官司不覺﹐減校者罪一等﹐合杖六十﹔知情﹐與同罪。

４１８。器用絹布行濫短狹而賣諸造器用之物及絹布之屬﹐有行濫﹑短狹而賣者﹐各杖六十﹔﹝不牢謂之行﹐不眞謂之濫。卽造橫刀及箭鏃用柔鐵者﹐亦爲濫。﹞

【疏】議曰﹕凡造器用之物﹐謂供公私用﹐及絹﹑布﹑綾﹑綺之屬﹐「行濫」﹐謂器用之物不牢﹑不眞﹔「短狹」﹐謂絹疋不充四十尺﹐布端不滿五十尺﹐幅闊不充一尺八寸之屬而賣﹕各杖六十。故《禮》云「物勒工名﹐以考其誠。功有不當﹐必行其罪。」其行濫之物沒官﹐短狹之物還主。得利贓重者﹐計利﹐準盜論。販賣者﹐亦如之。市及州﹑縣官司知情﹐各與同罪﹔不覺者﹐減二等。

【疏】議曰「得利贓重者」﹐謂賣行濫﹑短狹等物﹐計本之外﹐剩得利者﹐計贓重於杖六十者﹐「準盜論」﹐謂準盜罪﹐一尺杖六十﹐一疋加一等﹐計得利一疋一尺以上﹐卽從重科﹐計贓累而倍並。「販賣者﹐亦如之」﹐謂不自造作﹐轉買而賣求利﹐得罪並同自造之者。市及州﹑縣官司知行濫情﹐各與造﹑賣者同罪﹔檢察不覺者﹐減二等。官司知情及不覺﹐物主旣別﹐各須累而倍論。其州﹑縣官不管市﹐不坐。

４１９。市司評物價不平諸市司評物價不平者﹐計所貴賤﹐坐贓論﹔入己者﹐以盜論。其爲罪人評贓不實﹐致罪有出入者﹐以出入人罪論。

【疏】議曰﹕謂公私市易﹐若官司遣評物價﹐或貴或賤﹐令價不平﹐計所加減之價﹐坐贓論。「入己者」﹐謂因評物價﹐令有貴賤﹐而得財物入己者﹐以盜論﹐並依眞盜除﹑免﹑倍贓之法。「其爲罪人評贓不實」﹐亦謂增減其價﹐致罪有出入者。假有評盜贓﹐應直上絹五疋﹐乃加作十疋﹐應直十疋減作五疋﹐是出入半年徒罪﹐市司還得半年徒坐﹐故云「以出入人罪論」。若應直五疋﹐評作九疋﹐或直九疋﹐評作五疋﹐於罪旣無加減﹐止從貴賤不實坐贓之法。

４２０。私作斛斗秤度諸私作斛斗秤度不平﹐而在市執用者﹐笞五十﹔因有增減者﹐計所增減﹐準盜論。

【疏】議曰﹕依令﹕「斛斗秤度等﹐所司每年量校﹐印署充用。」其有私家自作﹐致有不平﹐而在市執用者﹐笞五十﹔因有增減贓重者﹐計所增減﹐準盜論。卽用斛斗秤度出入官物而不平﹐令有增減者﹐坐贓論﹔入己者﹐以盜論。其在市用斛斗秤度𨿽平﹐而不經官司印者﹐笞四十。

【疏】議曰﹕卽用斛斗秤度出入官物﹐增減不平﹐計所增減﹐坐贓論。「入己者﹐以盜論」﹐因其增減﹐得物入己﹐以盜論﹐除﹑免﹑倍贓依上例。「其在市用斛斗秤度𨿽平」﹐謂校勘訖﹐而不經官司印者﹐笞四十。

４２１。買賣不和較固諸賣買不和﹐而較固取者﹔﹝較﹐謂專略其利。固﹐謂障固其市。﹞及更出開閉﹐共限一價﹔﹝謂賣物以賤爲貴﹐買物以貴爲賤。﹞

【疏】議曰﹕賣物及買物人﹐兩不和同﹐「而較固取者」﹐謂彊執其市﹐不許外人買﹐故注云「較﹐謂專略其利。固﹐謂障固其市」﹔「及更出開閉」﹐謂販鬻之徒﹐共爲姦計﹐自賣物者以賤爲貴﹐買人物者以貴爲賤﹐更出開閉之言﹐其物共限一價﹐望使前人迷謬﹐以將入己﹔若參市﹐﹝謂人有所賣買﹐在傍髙下其價﹐以相惑亂。﹞而規自入者﹕杖八十。已得贓重者﹐計利﹐準盜論。

【疏】議曰「參市」﹐謂負販之徒﹐共相表裏﹐參合貴賤﹐惑亂外人﹐故注云「謂人有所賣買﹐在傍髙下其價﹐以相惑亂」﹐而規賣買之利入己者﹕並杖八十。已得利物﹐計贓重於杖八十者﹐「計利﹐準盜論」﹐謂得三疋一尺以上﹐合杖九十﹐是名「贓重」﹐其贓旣準盜科﹐卽合徵還本主。

４２２。買奴婢牛馬不立券諸買奴婢﹑馬牛駝騾驢﹐已過價﹐不立市券﹐過三日笞三十﹔賣者﹐減一等。立券之後﹐有舊病者三日內聽悔﹐無病欺者市如法﹐違者笞四十。

【疏】議曰﹕買奴婢﹑馬牛駝騾驢等﹐依令並立市券。兩和市賣﹐已過價訖﹐若不立券﹐過三日﹐買者笞三十﹐賣者減一等。若立券之後﹐有舊病﹐而買時不知﹐立券後始知者﹐三日內聽悔。三日外無疾病﹐故相欺罔而欲悔者﹐市如法﹐違者笞四十﹔若有病欺﹐不受悔者﹐亦笞四十。令無私契之文﹐不準私券之限。卽賣買已訖﹐而市司不時過券者﹐一日笞三十﹐一日加一等﹐罪止杖一百。

【疏】議曰﹕賣買奴婢及牛馬之類﹐過價已訖﹐市司當時不卽出券者﹐一日笞三十。所由官司依公坐﹐節級得罪﹔其挾私者﹐以首從論。一日加一等﹐罪止杖一百。

●卷二十七雜律﹝２８條﹞

４２３。在市人眾中驚動擾亂諸在市及人眾中﹐故相驚動﹐令擾亂者﹐杖八十﹔以故殺傷人者﹐減故殺傷一等﹔因失財物者﹐坐贓論。其誤驚殺傷人者﹐從過失法。

【疏】議曰﹕有人在市內及眾聚之處﹐「故相驚動」﹐謂誑言有猛獸之類﹐令擾亂者﹐杖八十。若因擾亂之際而失財物﹐坐贓論﹔如是眾人之物﹐累並倍論﹐並倍不加重於一人﹐失財物者卽從重論。因其擾亂而殺傷人者﹐「減故殺傷一等」﹐驚人致死﹐減一等流三千里﹔折一支﹐減一等徒三年之類。其有誤驚﹐因而殺傷人者﹐從「過失」法收贖﹐銅入被傷殺之家。

４２４。失時不修堤防諸不修是防及修而失時者﹐主司杖七十﹔毀害人家﹑漂失財物者﹐坐贓論減五等﹔以故殺傷人者﹐減鬥殺傷罪三等。﹝謂水流漂害於人。卽人自涉而死者﹐非。﹞卽水雨過常﹐非人力所防者﹐勿論。

【疏】議曰﹕依《營繕令》﹕「近河及大水有是防之處﹐刺史﹑縣令以時檢校。若須修理﹐每秋收訖﹐量功多少﹐差人夫修理。若暴水溢﹐損懷是防﹐交爲人患者﹐先卽修營﹐不拘時限。」若有損壞﹐當時不卽修補﹐或修而失時者﹐主司杖七十。「毀害人家」﹐謂因不修補及修而失時﹐爲水毀害人家﹐漂失財物者﹐「坐贓論減五等」﹐謂失十疋杖六十﹐罪止杖一百﹔若失眾人之物﹐亦合倍論。「以故殺傷人者﹐減鬥殺傷罪三等」﹐謂殺人者﹐徒二年半﹔折一支者﹐徒一年半之類。注云「謂水流漂害於人」﹐謂由不修理是防﹐而損害人家及行旅被水漂流﹐而致死傷者。「卽人自涉而死者﹐非」﹐所司不坐。卽水雨過常﹐非人力所防者﹐無罪。其津濟之處﹐應造橋﹑航及應置船﹑筏﹐而不造置及擅移橋濟者﹐杖七十﹔停廢行人者﹐杖一百。

【疏】議曰「津濟之處﹐應造橋﹑航」﹐謂河津濟渡之處應造橋﹐及航者﹐編舟作之﹐及應置舟船﹐及須以竹木爲筏以渡行人﹐而不造置及擅移橋梁﹑濟渡之所者﹐各杖七十。「停廢行人」﹐謂不造橋航及不置船筏﹐並擅移橋濟﹐停廢行人者﹐杖一百。

４２５。盜決堤防諸盜決是防者﹐杖一百﹔﹝謂盜水以供私用。若爲官檢校﹐𨿽供官用﹐亦是。﹞若毀害人家及漂失財物﹐贓重者﹐坐贓論﹔以故殺傷人者﹐減鬥殺傷罪一等。若通水入人家﹐致毀害者﹐亦如之。

【疏】議曰﹕有人盜決是防﹐取水供用﹐無問公私﹐各杖一百。故注云「謂盜水以供私用。若爲官檢校﹐𨿽供官用﹐亦同」。水若爲官﹐卽是公坐。「若毀害人家」﹐謂因盜水溢﹐以害人家﹐漂失財物﹐計贓罪重於杖一百者﹐卽計所失財物﹐「坐贓論」﹐謂十疋徒一年﹐十疋加一等。「以故殺傷人者」﹐謂以決水之故殺傷者﹐減鬥殺傷罪一等。若通水入人家﹐致毀害﹑殺傷者﹐一同盜決之罪﹐故云「亦如之」。其故決是防者﹐徒三年﹔漂失贓重者﹐準盜論﹔以故殺傷人者﹐以故殺傷論。

【疏】議曰﹕上文盜水因有殺傷﹐此云「故決是防者」﹐謂非因盜水﹐或挾嫌隙﹐或恐水漂流自損之類﹐而故決之者﹐徒三年。漂失之贓重於徒三年﹐謂漂失人三十疋贓者﹐準盜論﹐合流二千里﹔若失眾人之物﹐亦合倍論。以決是防之故而殺傷人者﹐「以故殺傷論」﹐謂殺人者合斬﹐折人一支流二千里之類。上條﹕「殺傷人﹐減鬥殺傷罪一等。有殺傷畜產﹐償減價。余條準此。」今以故殺傷論﹐其殺傷畜產﹐明償減價。下條「水火損敗﹐故犯者﹐徵償」。

４２６。乘官船遠限私載諸應乘官船者﹐聽載衣糧二百斤。違限私載﹐若受寄及寄之者﹐五十斤及一人﹐各笞五十﹔一百斤及二人﹐各杖一百﹔﹝但載卽坐。若家人隨從者勿論。﹞每一百斤及二人﹐各加一等﹐罪止徒二年。

【疏】議曰﹕應乘官船之人﹐聽載隨身衣糧二百斤。若二百斤外更載﹐若受人寄物及寄物之人﹐物滿五十斤及一人者﹐各笞五十﹔一百斤及二人﹐各杖一百。稱「各」者﹐謂人之與物﹐得罪各等﹐亦不限所載遠近﹐故注云「但載卽坐」。若將家人隨從者﹐皆不坐。每一百斤及二人﹐各加一等﹐罪止徒二年。從軍徵討者﹐各加二等。監當主司知而聽之﹐與同罪。空船者﹐不用此律。

【疏】議曰「從軍徵討者」﹐謂以船轉運軍資而私自載物﹐若受寄及寄之者﹐「各加二等」﹐謂五十斤及一人﹐各杖七十﹔一百斤及二人﹐各徒一年半﹔每一百斤及二人﹐各加一等﹐罪止徒三年。「監當主司知而聽之」﹐謂監船官司知乘船人私載﹑受寄者﹐與寄之者罪同﹐故云「與同罪」。若是空船﹐𨿽私載﹑受寄﹐準行程無違者﹐並悉無罪﹐故云「不用此律」。

４２７。行船茹船不如法諸船人行船﹑茹船﹑寫漏﹑安標宿止不如法﹐若船伐應回避而不回避者﹐笞五十﹔以故損失官私財物者﹐坐贓論減五等﹔殺傷人者﹐減鬥殺傷三等﹔

【疏】議曰「船人」﹐謂公私行船之人。「茹船」﹐謂茹塞船縫。「寫漏」﹐謂寫去漏水。「安標宿止」﹐謂行船宿泊之所﹐須在浦島之內﹐仍卽安標﹐使來者候望。違者﹐是「不如法」﹔「若船伐應回避者」﹐或氵公溯相逢﹐或在洲嶼險處﹐不相回避﹐覆溺者多﹐須準行船之法﹐各相回避﹐若湍磧之處﹐卽溯上者避氵公流之類﹐違者﹕各笞五十。以不茹﹑寫﹑回避之故﹐損失官私財物者﹐「坐贓論減五等」﹐謂十疋杖六十﹐十疋加一等﹐罪止杖一百。「殺傷人者﹐減鬥殺傷罪三等」﹐殺人者﹐徒二年半﹔折人一支者﹐徒一年半之類。其於湍磧尢難之處﹐致有損害者﹐又減二等。監當主司﹐各減一等。卒遇風浪者﹐勿論。

【疏】議曰﹕激水爲湍﹐積石爲磧。謂湍磧險難之所﹐其有損失財物﹐或殺傷人者﹐「又減二等」﹐謂失財物﹐於坐贓上減七等﹔殺傷人者﹐減鬥殺傷五等。「監當主司﹐各減一等」﹐謂各減行船人罪一等。卒遇暴風巨浪﹐而損失財物及殺傷人者﹐並不坐。

４２８。山陵兆域內失火諸於山陵兆域內失火者﹐徒二年﹔延燒林木者﹐流二千里﹔殺傷人者﹐減鬥殺傷一等。其在外失火而延燒者﹐各減一等。﹝余條在外失火準此。﹞

【疏】議曰「山陵」﹐前已釋訖。「兆域」者﹐鄧展云「除地爲塋﹐將有形兆。」韋昭曰「兆﹐域也。起土爲塋域。」《孝經》曰「卜其宅兆而安厝之。」然山陵兆域之所﹐皆有宿衛之人﹐而於此內失火者﹐徒二年。延燒兆域內林木者﹐流二千里。殺傷人者﹐減鬥殺傷一等。「其在外失火」﹐謂於兆域外失火﹐延燒兆域內及林木者﹐「各減一等」﹐謂延燒兆域內﹐徒二年上減一等﹔若延燒林木者﹐流二千里上減一等。注云「余條在外失火準此」﹐余條謂「庫藏」以下諸條﹐因在外失火延燒者﹐各減於內失火一等。

４２９。庫倉燃火諸庫藏及倉內﹐皆不得燃火。違者﹐徒一年。

【疏】議曰﹕凡官庫藏及敖倉內﹐有捨者﹐皆不得燃火。違者﹐徒一年。

４３０。失火及非時燒田野諸失火及非時燒田野者﹐笞五十﹔﹝非時﹐謂二月一日以後﹑十月三十日以前。若鄕土異宜者﹐依鄕法。﹞延燒人捨宅及財物者﹐杖八十﹔贓重者﹐坐贓論減三等﹔殺傷人者﹐減鬥殺傷二等。

【疏】議曰「失火」﹐謂失火有所燒﹐及不依令文節制而非時燒田野者﹐笞五十。其於當家之內失火者﹐皆罪失火之人。注云「非時﹐謂二月一日以後﹑十月三十日以前。若鄕土異宜者﹐依鄕法」﹐謂北地霜早﹐南土晚寒﹐風土亦旣異宜﹐各須收獲總了﹐放火時節不可一準令文﹐故云「各依鄕法」。延燒人捨宅及財物者﹐各杖八十。「贓重者」﹐謂計贓得罪重於杖八十﹐坐贓論減三等。準贓二十疋以上﹐卽從贓科。「殺傷人者﹐減鬥殺傷罪二等」﹐謂燒殺人者﹐失火及燒田之人減死二等﹐合徒三年﹔不合償死者﹐從本殺傷罪減。其贓若損眾家之物者﹐並累亦倍論。其行道燃火不滅﹐而致延燒者﹐各減一等。

【疏】議曰﹕人在行路之上﹐或須燃火﹐事了發去﹐皆須滅之。若不撲滅﹐而致延燒他人林木﹑捨宅﹑財物﹐或殺傷人者﹐各減上文罪一等﹕謂延燒贓少者﹐杖八十上減一等﹔贓重者﹐坐贓上減四等﹐罪止徒一年﹔殺傷人者﹐減鬥殺傷三等。故云「各減一等」。

４３１。官廨倉庫失火諸於官府廨院及倉庫內失火者﹐徒二年﹔在宮內﹐加二等。廟﹑社內亦同。損害贓重者﹐坐贓論﹔殺傷人者﹐減鬥殺傷一等。延燒廟及宮闕者﹐絞﹔社﹐減一等。

【疏】議曰﹕若有人於內外官府﹑公廨院宇之中及倉庫內失火者﹐徒二年。「宮內﹐加二等」﹐宮內﹐謂殿門外有禁門﹐其內並是。若失火者﹐徒三年。注云「廟社內亦同」﹐謂於宗廟及太社院內失火﹐亦徒三年。「損害贓重者」﹐謂因失火延燒﹐有所損害財物﹐計贓重於徒二年者﹐卽準坐贓科之﹐謂燒官府廨內財物﹐計贓五十疋﹐合徒三年。若因失火有殺傷人者﹐「減鬥殺傷罪一等」﹐謂殺人者﹐流三千里﹔傷人折二支﹐徒三年。若殺傷畜產﹐不合從上條稱「減鬥殺傷一等﹐償減價」﹐自從「水火損敗﹐誤失不償」。延燒廟及宮闕者﹐絞﹔社減一等﹐流三千里。

４３２。燒官府私家捨宅諸故燒官府廨捨及私家捨宅﹐若財物者﹐徒三年﹔贓滿五疋﹐流二千里﹔十疋﹐絞。殺傷人者﹐以故殺傷論。

【疏】議曰﹕凡官府廨宇及私家捨宅﹐無問捨宇大小﹐並及財物多少﹐但故燒者﹐徒三年。計贓滿五疋﹐流二千里﹔贓滿十疋者﹐絞。「殺傷人者﹐以故殺傷論」﹐謂因放火而殺人者﹐斬﹔傷人折一支者﹐流二千里之類。若對主故燒非積聚延燒之物﹐只同「棄毀人財物」論。

４３３。見火起不告救諸見火起﹐應告不告﹐應救不救﹐減失火罪二等。謂從本失罪減。其守衛宮殿﹑倉庫及掌囚者﹐皆不得離所守救火﹐違者杖一百。

【疏】議曰﹕見火起﹐燒公私廨宇﹑捨宅﹑財物者﹐並須告見在及鄰近之人共救。若不告不救﹐「減失火罪二等」﹐謂若於官府廨宇內及倉庫﹐從徒二年上減二等﹐合徒一年﹔若於宮及廟﹑社內﹐從徒三年上減二等﹐徒二年﹔若於私家﹐從笞五十上減二等﹐笞三十。故注云「從本失罪減」﹐明卽不從延燒減之。其守衛宮殿﹑倉庫及掌囚者﹐𨿽見火起﹐並不得離所守救火﹐違者杖一百。𨿽見火起﹐不告﹐亦不合罪。

４３４。水火損敗徵償諸水火有所損敗﹐故犯者﹐徵償﹔誤失者﹐不償。

【疏】議曰「水火有所損敗」﹐謂上諸條稱水火損敗得罪之處。「故犯者﹐徵償」﹐若「故決是防」﹑「通水入人家」﹐若「故燒官府﹑廨捨及私家捨宅﹑財物」有所損敗之類﹐各徵償。其稱「失火」之處及「不修是防而致損害」之類﹐各不償。

４３５。棄毀亡失神禦之物諸棄毀大祀神禦之物﹐若禦寶﹑乘輿服禦物及非服而禦者﹐各以盜論﹔亡失及誤毀者﹐準盜論減二等。

【疏】議曰「棄毀大祀神禦之物」﹐《祠令》﹕「天地﹑宗廟﹑神州等爲大祀。」「神禦」﹐謂供神所禦之物。「若禦寶」﹐謂皇帝八寶﹐太皇太后﹑皇太后﹑皇后寶。以稱「禦」者﹐三後亦同。「乘輿服禦物」﹐謂皇帝服禦之物。「及非服而禦」﹐謂帷帳幾杖之屬。「非服而供禦者」以上義﹐《名例》及《職制》並具釋訖。有棄毀者﹐各以盜論。《賊盜律》﹕「盜大祀神禦之物﹑乘輿服禦物者﹐流二千五百里﹔非服而禦之物﹐徒一年半﹔贓重者﹐計贓各加凡盜一等。盜禦寶者﹐絞。」稱「以盜論」者﹐與眞盜同﹐入十惡。非服而禦之物等﹐不入十惡。據《賊盜律》﹕「其擬供神禦及供而廢闕﹐若饗薦之具已饌呈者﹐徒二年﹔未饌呈者﹐徒一年半。」又﹐盜禦寶條﹕「擬供服禦等﹐亦並徒二年。」今此條上言「棄毀大祀」﹐下稱「非服而禦以盜論」﹔準「非服而禦徒一年半」﹐舉下明上﹐卽棄毀擬供服禦﹐準罪徒一年半以上﹐亦各以盜論。「亡失及誤毀者﹐準盜論減二等」﹐並各從準盜罪上減二等。準盜論者﹐不在除﹑免﹑倍贓﹑監主加罪﹑加役流之例。棄毀中祀神禦之物﹐減大祀二等﹔棄毀小祀神禦之物﹐又減二等。中祀以下﹐不入十惡。

４３６。毀大祀丘壇諸大祀丘壇將行事﹐有守衛而毀者﹐流二千里﹔非行事日﹐徒一年。門﹐各減二等。

【疏】議曰「大祀丘壇」﹐謂祀天於圓丘﹐祭地於方丘﹐五時迎气祀五方上帝﹐並各有壇。此等將行祭祀﹐各有守衛。此時有損壞丘壇者﹐流二千里。「非行事日」﹐謂非祭祀之日而毀者﹐徒一年。「門﹐各減二等」﹐門﹐謂丘壇之外﹐擁土爲門。毀門者﹐將行事之日﹐徒二年半﹔非行事日﹐杖九十。故云「各減二等」。毀中﹑小祀﹐各遞減二等。

４３７。棄毀亡失符節印諸棄毀符﹑節﹑印及門鑰者﹐各準盜論﹔亡失及誤毀者﹐各減二等。

【疏】議曰﹕棄毀符﹑節﹑印及門鑰者﹐各準盜法論罪。《賊盜律》﹕「盜宮殿門符﹑發兵符﹑傳符﹐流二千里﹔使節及皇城﹑京城門符﹐徒三年﹔餘符﹐徒一年﹔門鑰﹐各減三等。盜官文書印﹐徒二年﹔余印﹐杖一百。」其亡失符﹑節﹑印以下﹐誤毀者﹐「各減二等」﹐謂各減棄毀之罪二等。

４３８。棄毀亡失制書官文書諸棄毀制書及官文書者﹐準盜論﹔亡失及誤毀者﹐各減二等。﹝毀﹐須失文字。若欲動事者﹐從詐增減法。﹞其誤毀失符﹑移﹑解牒者﹐杖六十。﹝謂未入所司而有本案者。﹞

【疏】議曰「棄毀制書」﹐棄﹑毀不相須。毀者﹐須失文字。「制書」﹐敕及奏抄亦同。「官文書」﹐謂曹司所行公案及符﹑移﹑解牒之類。「準盜論」﹐謂各準盜法得罪﹐《賊盜律》﹕「盜制書者﹐徒二年﹔官文書﹐杖一百。」「亡失」﹐謂不覺遺落及被盜﹔「誤毀」﹐謂誤致毀損﹐破失文字﹕各減二等。故注云「毀﹐須失文字」。謂制敕﹑奏抄﹐徒一年﹔官文書﹐杖八十。若盜毀欲動事者﹐自從增減法﹐制敕及奏抄合死﹐官文書卽依《詐僞律》「詐爲官文書及增減」法。主司自有所避﹐卽從「違式造立」科罪﹐杖罪以下杖一百﹐徒罪以上加一等。誤毀符﹑移﹑解牒者﹐杖六十。注云「謂未入所司﹐而有本案者」﹐謂未入曹司之間而卽誤致毀者。關﹑刺律𨿽無文﹐亦與符﹑移同罪。

４３９。私發制書官文書諸私發官文書印封視書者﹐杖六十﹔制書﹐杖八十﹔若密事﹐各依漏泄坐減二等。卽誤發﹐視者各減二等﹔不視者不坐。

【疏】議曰﹕官司行下文書﹐多有封印﹐而有私發印封視書者﹐杖六十。視制書﹐杖八十。「若密事﹐各依漏泄坐減二等」﹐《職制律》﹕「漏泄大事應密者﹐絞」﹐減二等﹐徒三年﹔「非大事應密﹐徒一年半」﹐減二等﹐杖一百。「誤發視者各減二等」﹐謂誤發﹐因視制書﹐杖六十﹔官文書﹐笞四十﹔大事應密﹐視者﹐徒三年上減二等﹐徒二年﹔非大事應密﹐視者﹐杖一百上減二等﹐杖八十。「不視者﹐不坐」﹐謂初𨿽誤發﹐竟不視書者﹐無罪。

４４０。主守亡失簿書諸主守官物﹐而亡失簿書﹐致數有乖錯者﹐計所錯數﹐以主守不覺盜論。

【疏】議曰﹕凡是官物﹐皆立簿書。主守之人﹐亡失簿書﹐爲失簿書之故﹐遂令物數乖錯者﹐計所錯之數﹐依不覺盜論。《廏庫律》﹕「主司不覺盜者﹐五疋笞二十﹐十疋加一等﹔過杖一百﹐二十疋加一等﹐罪止徒二年。」其主典替代者﹐文案皆立正案﹐分付後人﹐違者﹐杖一百。﹝並去官不免。﹞

【疏】議曰﹕謂主典替代﹐所有文案﹐皆須立正案﹐分付承後人﹐違而不付者﹐合杖一百。縱𨿽去官﹐不同《名例》免法﹐故注云「並去官不免」。

４４１。私食官私田園瓜果諸於官私田園﹐輒食瓜果之類﹐坐贓論﹔棄毀者﹐亦如之﹔卽持去者﹐準盜論。

【疏】議曰﹕稱「瓜果之類」﹐卽雜蔬菜等皆是。若於官私田園之內﹐而輒私食者﹐坐贓論。其有棄毀之者﹐計所棄毀﹐亦同輒食之罪﹐故云「亦如之」。持將去者﹐計贓﹐準盜論。並徵所費之贓﹐各還官﹑主。主司給與者﹐加一等。︹持去者﹐以盜論。主司卽言者﹐不坐。非應食官酒食而食者﹐亦準此。

【疏】議曰﹕當園主司﹐將瓜果之屬給與人食者﹐加坐贓罪一等﹐謂一尺笞三十﹐一疋加一等。給與將去者﹐準盜上加一等﹐一尺杖七十﹐一疋加一等。「彊持去者」﹐謂以威若力﹐彊持將去者﹐以盜論﹐計贓同眞盜之法﹐其贓倍徵﹐贓滿五疋者﹐免官。若監臨主司自彊取者﹐加凡盜罪二等﹐除名﹑倍贓並依常律。主司當卽言告者﹐主司不坐。「非應食官酒食而輒食者﹐亦準此」﹐謂輒食者﹐坐贓論﹔棄毀者﹐亦同持去者﹐準盜論﹔彊持去者﹐以竊盜論。若主司私持去者﹐並同監主盜法﹔若非主司﹐不因食次而持去者﹐以盜論。彊者﹐依彊盜法。

４４２。序幕毀器物稼穡諸棄毀官私器物及毀伐樹木﹑稼穡者﹐準盜論。卽亡失及誤毀官物者﹐各減三等。

【疏】議曰「棄毀官私器物」﹐謂是雜器﹑財物﹐輒有棄擲﹑毀壞﹔「及毀伐樹木﹑稼穡者」﹐種之曰稼﹐斂之曰穡﹐麥﹑禾之類﹕各計贓﹐準盜論。「卽亡失及誤毀」﹐謂亡失及誤毀官私器物﹑樹木﹑稼穡者﹐各減故犯三等﹐謂其贓並備償。若誤毀﹑失私物﹐依下條例﹐償而不坐。

４４３。毀人碑碣石獸諸毀人碑碣及石獸者﹐徒一年﹔卽毀人廟主者﹐加一等。其有用功修造之物﹐而故損毀者﹐計庸﹐坐贓論。各令修立。誤損毀者﹐但令修立﹐不坐。

【疏】議曰﹕《喪葬令》﹕「五品以上聽立碑﹐七品以上立碣。塋域之內﹐亦有石獸。」其有毀人碑碣及石獸者﹐徒一年。「卽毀人廟主者﹐加一等」﹐徒一年半。「其有用功修造之物」﹐謂樓﹑觀﹑垣﹑塹之類﹐而故損毀者﹐計修造功庸﹐「坐贓論」﹐謂十疋徒一年﹐十疋加一等。仍令依舊修立。若誤毀損者﹐但令修立﹐不坐。

４４４。停畱請受軍器諸請受軍器﹐事訖停畱不輸者﹐十日杖六十﹐十日加一等﹐百日徒一年﹔過百日不送者﹐減私有罪二等。其棄毀者﹐準盜論。

【疏】議曰「請受軍器」﹐謂鍪﹑甲﹑槊﹑弩﹑弓﹑箭之類。徵戍事訖﹐停畱不輸者﹐十日杖六十﹐十日加一等﹐百日徒一年。「過百日不送者﹐減私有罪二等」﹐《擅興律》「私有甲一領﹐流」上減二等﹐徒二年半之類。其有或棄或毀者﹐「準盜論」﹐各依《賊盜律》﹕「盜甲弩者﹐流二千里﹔禁兵器﹐徒二年。」如此之類﹐並準盜法。若亡失及誤毀傷者﹐以十分論﹕亡失一分﹐毀傷二分﹐杖六十﹔亡失二分﹐毀傷四分﹐杖八十﹔亡失三分﹐毀傷六分﹐杖一百﹔卽不滿十分者﹐一當一分論。其經戰陣而損失者﹐不坐。儀仗﹐各減二等。

【疏】議曰﹕請官器仗﹐「若亡失及誤毀傷者﹐以十分論」﹐謂請百事﹐十事爲一分之類。若亡失一分﹐或毀傷二分﹐假有請百事﹐亡失十事﹐或毀傷二十事﹐各杖六十﹔若亡失二分﹐毀傷四分﹐杖八十﹔亡失三分﹐毀傷六分﹐杖一百。其分數各與上解義同。罪止杖一百。「卽不滿十分者﹐一當一分論」﹐謂請九事爲九分之類﹐亦依亡失﹑毀傷準分爲罪。仍依令備償。其經戰陣而損失者﹐不坐﹑不償。「儀仗﹐各減二等」﹐儀仗謂非兵器﹐若有亡失﹑誤毀﹐各依十分之法﹐各減軍器罪二等。若亡失﹑毀傷罪名不等者﹐卽以重法並滿輕法。

４４５。毀亡官私器物諸棄毀﹑亡失及誤毀官私器物者﹐各備償。﹝謂非在倉庫而別持守者。﹞若被彊盜者﹐各不坐﹑不償。卽𨿽在倉庫﹐故棄毀者﹐徵償如法。其非可償者﹐坐而不備。﹝謂符﹑印﹑門鑰﹑官文書之類。﹞

【疏】議曰﹕官私器物﹐其有故棄﹑毀﹐或亡失及誤毀者﹐各備償。注云「謂非在倉庫而別持守者」﹐謂倉庫之外﹐別處持守﹐而有棄毀﹑亡失及誤毀官私器物﹐始合備償。若被彊盜﹐各不坐﹑不償。𨿽在倉庫之內﹐若有故棄毀﹐徵償如法。其非可償者﹐止坐其罪﹐不合徵償。故注云「謂符﹑印﹑門鑰﹑官文書」﹐稱「之類」者﹐寶﹑節﹑木契﹑制敕並是。

４４６。亡失符印求訪諸亡失器物﹑符﹑印之類﹐應坐者﹐皆聽三十日求訪﹐不得﹐然後決罪。若限內能自訪得及他人得者﹐免其罪﹔限後得者﹐追減三等。

【疏】議曰「若亡失器物﹑符﹑印之類」﹐寶及門鑰亦同。爲亡失應合罪者﹐未得卽決﹐皆聽三十日求訪﹐限滿不得﹐然後決罪。若三十日內自訪得及他人得者﹐免其亡失之罪。三十日限外得者﹐追減三等﹔若已經奏決﹐不合追減。官文書﹑制書﹐程限內求訪得者﹐亦如之。

【疏】議曰﹕官文書及制書﹐「程限內求訪得者」﹐謂曹司執行案﹐各有程限﹐《公式令》﹕「小事五日程﹐中事十日程﹐大事二十日程。徒罪以上獄案﹐辯定後三十日程。」其制﹑敕皆當日行下﹐若行下處多﹐事須抄寫﹐依《公式令》﹕「滿二百紙以下﹐限二日程﹔每二百紙以下﹐加一日程。所加多者﹐不得過五日。赦書﹐不得過三日。」若有亡失﹐各於此限內訪得者﹐亦得免罪﹔限外得者﹐坐如法。然制﹑敕事重﹐程限一日﹐如有稽廢﹐得罪不輕﹐若許以三旬追訪﹐稽者皆須注失﹐所以不與亡失器物同例。若官文書﹑制書﹐事已行訖﹐無程者﹐亦依三十日爲限。卽𨿽故棄擲﹐限內訪得﹐聽減一等。

【疏】議曰﹕器物﹑符﹑印之類以下﹐𨿽有規避﹐而故棄擲﹐限內訪得者﹐聽減本失罪一等。

４４７。得宿藏物隱而不送諸於他人地內得宿藏物﹐隱而不送者﹐計合還主之分﹐坐贓論減三等。﹝若得古器形制異﹐而不送官者﹐罪亦如之。﹞

【疏】議曰﹕謂凡人於他人地內得宿藏物者﹐依令合與地主中分。若有隱而不送﹐計應合還主之分﹐「坐贓論減三等」﹐罪止徒一年半。注云「若得古器形制異﹐而不送官者」﹐謂得古器﹐鍾鼎之類﹐形制異於常者﹐依令送官酬直。隱而不送者﹐卽準所得之器﹐坐贓論減三等﹐故云「罪亦如之」。問曰﹕官田宅﹐私家借得﹐令人佃食﹔或私田宅﹐有人借得﹐亦令人佃作﹐人於中得宿藏﹐各合若爲分財﹖答曰﹕藏在地中﹐非可預見﹐其借得官田宅者﹐以見住﹑見佃人爲主﹐若作人及耕犁人得者﹐合與佃住之主中分。其私田宅﹐各有本主﹐借者不施功力﹐而作人得者﹐合與本主中分。借得之人﹐旣非本主﹐又不施功﹐不合得分。

４４８。得闌遺物不送官諸得闌遺物﹐滿五日不送官者﹐各以亡失罪論﹔贓重者﹐坐贓論。私物﹐坐贓論減二等。

【疏】議曰﹕得闌遺之物者﹐謂得寶﹑印﹑符﹑節及雜物之類﹐卽須送官﹐滿五日不送者﹐各得亡失之罪。「贓重者」﹐謂計贓重於亡失者﹐坐贓論﹐罪止徒三年。「私物﹐坐贓論減二等」﹐罪止徒二年。其物各還官﹑主。

４４９。違令式諸違令者﹐笞五十﹔﹝謂令有禁制而律無罪名者。﹞別式減一等。

【疏】議曰「令有禁制」﹐謂《儀制令》「行路﹐賤避貴﹐去避來」之類﹐此是「令有禁制﹐律無罪名」﹐違者﹐得笞五十。「別式減一等」﹐謂《禮部式》「五品以上服紫﹐六品以下服朱」之類﹐違式文而著服色者﹐笞四十﹐是名「別式減一等」。物仍沒官。

４５０。不應得爲諸不應得爲而爲之者笞四十﹐﹝謂律﹑令無條﹐理不可爲者。﹞事理重者﹐杖八十。

【疏】議曰﹕雜犯輕罪﹐觸類弘多﹐金科玉條﹐包羅難盡。其有在律在令無有正條﹐若不輕重相明﹐無文可以比附。臨時處斷﹐量情爲罪﹐庶補遺闕﹐故立此條。情輕者﹐笞四十﹔事理重者﹐杖八十。

●卷二十八捕亡﹝１８條﹞

【疏】《捕亡律》者﹐魏文侯之時﹐裏悝制《法經》六篇﹐捕法第四。至後魏﹐名《捕亡律》。北齊名捕斷律。後周名《逃捕律》。隋復名《捕亡律》。然此篇以上﹐質定刑名。若有逃亡﹐恐其滋蔓﹐故須捕系﹐以疏网﹐故次《雜律》之下。

４５１。捕罪人逗畱不行諸罪人逃亡﹐將吏已受使追捕﹐而不行及逗畱﹔謂故方便之者。𨿽行﹐與亡者相遇﹐人仗足敵﹐不鬥而退者﹕各減罪人罪一等﹔斗而退者﹐減二等。卽人仗不敵﹐不鬥而退者﹐減三等﹔斗而退者﹐不坐。

【疏】議曰﹕依《捕亡令》﹕「囚及徵人﹑防人﹑流人﹑移鄕人逃亡﹐及欲入寇賊﹐若有賊盜及被傷殺﹐並須追捕。」其「罪人逃亡」﹐謂犯罪事發而亡﹐囚與未囚並是。將吏已受使追捕者﹐謂見任武官爲將﹐文官爲吏﹐已受使追捕罪人。「而不行及逗畱」﹐謂故作回避逗畱及詐爲疾患不去之類﹔𨿽行﹐與亡者相遇﹐人兵器仗足得相敵﹐不戰鬥而退者﹕「各減罪人罪一等」﹐謂罪人合死﹐將吏處流三千里之類。「斗而退者」﹐謂人仗足敵﹐斗而退者﹐減二等﹔若罪人應死﹐將吏合徒三年。「卽人仗不敵」﹐謂賊多兵少﹐或器仗不敵﹐「不鬥而退者﹐減三等」﹐罪人應死﹐將吏徒二年半。「斗而退者﹐不坐」﹐謂人仗不敵﹐計盡力窮﹐知難而退者﹐不坐。卽非將吏﹐臨時差遣者﹐各減將吏一等。三十日內能自捕得罪人﹐獲半以上﹔𨿽不得半﹐但所獲者最重﹕皆除其罪。𨿽一人捕得﹐餘人亦同。若罪人已死及自首各盡者﹐亦從免法﹔不盡者﹐止以不盡人爲坐。

【疏】議曰「卽非將吏」﹐謂非見任文武官﹐卽停家職資及勛官之類﹐臨時州縣差遣﹐領人追捕者﹐各減將吏罪一等。𨿽非將吏﹐奉敕差行者﹐亦同將吏之法﹐不在減一等之限。三十日內自捕得罪人﹐「獲半以上」﹐謂十人逃亡﹐獲得五六者﹔「𨿽不得半﹐但所獲者最重」﹐假有徒﹑流﹑死囚一時逃走﹐捕得死罪一人﹐𨿽不得徒﹑流九人﹕仍除其罪。𨿽是一人捕得﹐眾共失囚之人並同免法。「若罪人已死」﹐謂自死及被他人殺﹐若能歸首﹐十人俱盡者﹐亦從免法﹔若罪人自首不盡﹐止以不盡之人﹐準罪爲坐。限外﹐若配贖以後﹐能自捕得者﹐各追減三等﹔卽爲人捕得及罪人已死﹐若自首﹐各追減二等。﹝已經奏決者﹐不在追減之例。余條追減準此。﹞

【疏】議曰﹕失罪人經三十日﹐追捕不得﹐無官蔭者或配徒﹑流﹐有官蔭者或已徵贖﹐此後能自捕得罪人﹐各追減前所斷罪三等。卽他人捕得及罪人身死訖﹐若罪人自首﹐各得追減二等。注云「已經奏決者﹐不在追減之例」﹐謂將吏以下失罪人﹐其罪已經奏決徒﹑流﹑笞﹑杖之類﹐不在追減之例。「余條追減準此」﹐謂「亡失寶印」及「不覺失囚」等﹐稱「追減」者﹐若事經奏決﹐亦不在追減之例﹐故云「余條準此」。

４５２。罪人拒捕諸捕罪人而罪人持仗拒捍﹐其捕者格殺之及走逐而殺﹐﹝走者﹐持仗﹑空手等。﹞若迫窘而自殺者﹐皆勿論﹔

【疏】議曰「捕罪人」﹐謂上條將吏以下捕罪人。而罪人乃持仗拒捍﹐「仗」謂兵器及杵棒之屬。其捕者以其拒捍﹐因而格殺之﹔及罪人逃走﹐捕者逐而殺之﹐注云「走者﹐持仗﹑空手等」﹐慮其走失﹐故𨿽空手﹐亦許殺之﹔「若迫窘而自殺」﹐謂罪人被捕﹐逼迫窮窘﹐或自殺﹐或落坑阱而死之類﹕皆悉勿論。卽空手拒捍而殺者﹐徒二年。已就拘執及不拒捍而殺﹐或折傷之﹐各以鬥殺傷論﹔用刃者﹐從故殺傷法﹔

【疏】議曰﹕謂罪人空手﹐𨿽相拒捍﹐不能爲害﹐而格殺之者﹐徒二年。若罪人已被拘執﹐及元無拒捍之心﹐而殺或折傷之﹐各依《鬥訟律》﹐以鬥殺傷論﹔用刃者﹐從故殺傷法。罪人本犯應死而殺者﹐加役流。卽拒毆捕者﹐加本罪一等﹔傷者﹐加斗傷二等﹔殺者﹐斬。

【疏】議曰﹕謂罪人本犯合死﹐已就拘執及不拒捍而捕殺之者﹐加役流。「卽拒毆捕者﹐加本罪一等」﹐假有罪人﹐本犯徒三年﹐而拒毆捕人﹐流二千里。「傷者﹐加斗傷二等」﹐假有拒毆捕者折一齒﹐加凡斗二等﹐合徒二年之類。殺捕人者斬﹐捕人不限貴賤﹐殺者合斬。

４５３。不言請輒捕諸被人毆擊折傷以上﹐若盜及彊奸﹐𨿽傍人皆得捕系﹐以送官司。﹝捕格法﹐準上條。卽姦同籍內﹐𨿽和﹐聽從捕格法。﹞

【疏】議曰﹕有人毆擊他人折齒﹑折指以上﹐若盜及彊奸﹐𨿽非被傷﹑被盜﹑被姦家人及所親﹐但是傍人﹐皆得捕系以送官司。「捕格法﹐準上條」﹐持仗拒捍﹐其捕者得格殺之﹔持仗及空手而走者﹐亦得殺之。其拒捕﹑不拒捕﹐並同上條「捕格」之法。「卽姦同籍內」﹐言同籍之內﹐明是不限良賤親疏﹐𨿽和姦﹐亦聽從上條「捕格」之法。問曰﹕親戚共外人和姦﹐若捕送官司﹐卽於親有罪。律許捕格﹐未知捕者得告親罪以否﹖答曰﹕若男女俱是本親﹐合相容隱﹐旣兩俱有罪﹐不合捕格﹑告言。若所親共他人姦﹐他人卽合有罪﹐於親𨿽合容隱﹐非是故相告言﹐因捕罪人﹐事相連及﹐其於捕者﹐不合有罪。和姦之人﹐兩依律斷。若余犯﹐不言請而輒捕系者﹐笞三十﹔殺傷人者﹐以故殺傷論﹔本犯應死而殺者﹐加役流。

【疏】議曰「若余犯﹐不言請」﹐謂非毆擊人折傷以上﹑若盜及彊奸﹑或和姦同籍內﹐此外有犯﹐須言請官司﹐不得輒加捕系﹐如捕系者﹐笞三十﹔因而殺傷人者﹐以故殺傷論。「本犯應死」﹐謂余犯合死﹐捕而殺者﹐合加役流。

４５４。道路行人不助捕諸追捕罪人而力不能制﹐告道路行人﹐其行人力能助之而不助者﹐杖八十﹔勢不得助者﹐勿論。﹝勢不得助者﹐謂隔險難及馳驛之類。﹞

【疏】議曰「追捕罪人」﹐謂將吏以下據法追捕﹐及在律文聽私捕系。而力不能拘制﹐告道路行人﹐「其行人力能助之」﹐謂行者人杖堪制罪人﹐而不救助者﹐行人合杖八十。「勢不得助者」﹐謂隔川谷﹑垣籬﹑塹柵之類﹐不可逾越過者及馳驛之類。稱「之類」者﹐官有急事﹐及私家救疾赴哀﹐情事急速﹐亦各無罪。

４５５。捕罪人漏露其事諸捕罪人﹐有漏露其事﹐令得逃亡者﹐減罪人罪一等。﹝罪人有數罪﹐但以所收捕罪爲坐。﹞

【疏】議曰「捕罪人」﹐謂上條將吏以下受使追捕。而有漏露應捕之事﹐令使罪人逃避者﹐漏露之人減罪人罪一等。注云「罪人有數罪」者﹐假有一人﹐或行彊盜﹐兼復殺人﹐又欲謀叛﹕若爲謀叛而捕﹐漏露者惟從謀叛減一等﹔若爲賊盜或殺人而捕﹐漏露者卽從賊盜﹑殺人上減一等﹐不論謀叛。故云「但以所收捕罪爲坐」。未斷之間﹐能自捕得﹐除其罪﹔相容隱者爲捕得﹐亦同。余條相容隱爲捕得﹐準此。卽他人捕得﹐若罪人已死及自首﹐又各減一等。

【疏】議曰「未斷之間」﹐謂漏露之罪﹐未經斷定。能自捕得罪人者﹐除其失囚之罪。「相容隱者爲捕得」﹐謂同居及大功以上親﹑外祖父母﹑外孫﹑若孫之婦﹑夫之兄弟及兄弟妻﹐奴婢﹑部曲爲主捕得﹐並同身自捕獲﹐皆除其罪。注云「余條相容隱爲捕得﹐準此」﹐假如上條「將吏受使追捕罪人」致失者﹐相容隱捕得﹐亦與自捕得同。故云「亦準此」。「卽他人捕得﹐若罪人已死」﹐謂自死及被他人殺者皆同﹐及自首﹐又各於罪人上更減一等﹐總減罪人罪二等。

４５６。被彊盜不救助諸鄰里被彊盜及殺人﹐告而不救助者﹐杖一百﹔聞而不救助者﹐減一等﹔力勢不能赴救者﹐速告隨近官司﹐若不告者﹐亦以不救助論。其官司不卽救助者﹐徒一年。竊盜者﹐各減二等。

【疏】議曰﹕依《禮》﹕「五家爲鄰﹐五鄰爲裏。」旣同邑落﹐鄰居接續﹐而被彊盜及殺人者﹐皆須遞告﹐卽救助之﹐若告而不救助者﹐杖一百。𨿽不承告﹐聲響相聞﹐而不救助者﹐減一等﹐杖九十。「力勢不能赴救者」﹐謂賊彊人少﹐或老小羸弱﹐不能赴救者﹐速告隨近官司﹐若不告者﹐亦以不救助罪科之。「其官司不卽救助者」﹐依《捕亡令》﹕「有盜賊及傷殺者﹐卽告隨近官司﹑村坊﹑屯驛。聞告之處﹐率隨近軍人及夫﹐從發處追捕。」若其所在官司知而不卽救助者﹐徒一年。「竊盜﹐各減二等」﹐謂鄰里被竊盜﹐承告而不救助者﹐從杖一百上減﹔聞而不救助者﹐從杖九十上減﹔官司承告不卽救助者﹐從徒一年上減。

４５７。從軍徵討亡諸徵名已定及從軍徵討而亡者﹐一日徒一年﹐一日加一等﹐十五日絞﹔臨對寇賊而亡者﹐斬。主司故縱﹐與同罪。﹝下條準此。﹞

【疏】議曰「徵名已定」﹐謂衛士及募人徵名已定訖﹐及從軍徵討而亡者﹐一日徒一年﹐一日加一等﹐八日流三千里﹐十五日絞。「若臨對寇賊」﹐謂壁壘相對﹐矢石將交而亡者﹐斬。亦據應戰之人。「主司故縱﹐與同罪」﹐謂主司知情﹐容其亡避﹐各與亡者罪同﹕亡者合斬﹐主司合絞。注云「下條準此」﹐謂下條「向防及在防未滿而亡者」﹐主司故縱亦各同罪。其臨對寇賊而有亡者﹐但亡卽坐﹐不計日數及行遠近。其有從軍徵討而亡﹐未滿十五日軍還者﹐未還以前依徵亡之法﹔徵還之後從軍還亡罪而斷﹐將未還之日﹐並滿軍還之日累科。軍還而先歸者﹐各減五等﹔其逃亡者﹐同在家逃亡法。

【疏】議曰﹕軍𨿽凱還﹐須依部伍﹐若不隨團隊而輒先歸者﹐各減軍亡罪五等。「其逃亡者﹐同在家逃亡法」﹐謂一日笞四十﹐十日加一等﹐罪止流二千里。若軍還先歸﹐一日徒一年上減五等﹐合杖六十﹐罪止徒一年半。日若少﹐從先歸日科﹔日若多﹐從有軍名亡法。

４５８。防人向防及在防亡諸防人向防及在防未滿而亡者﹐﹝鎭人亦同。﹞一日杖八十﹐三日加一等。

【疏】議曰「防人向防」﹐謂上道訖逃走﹐及在防年限未滿而亡者﹐鎭人亦同﹐一日杖八十﹐三日加一等。旣無罪止之文﹐加至流三千里。亡日未到罪止﹐鎭防日已滿者﹐計應還之日﹐同在家亡法﹐累並爲罪。

４５９。流徒囚役限內亡諸流徒囚役限內而亡者﹐﹝犯流﹑徒應配及移鄕人﹐未到配所而亡者﹐亦同。﹞一日笞四十﹐三日加一等﹔過杖一百﹐五日加一等。

【疏】議曰「流﹑徒囚」﹐謂或流或徒者。各在其役限內而亡者﹐注云犯流﹑徒應配及移鄕人﹐未到配所而逃亡者﹐各與流徒囚役限內而亡罪同﹐一日笞四十﹐三日加一等﹐十九日合杖一百。過杖一百﹐五日加一等﹐五十九日流三千里。主守不覺失囚﹐減囚罪三等﹔卽不滿半年徒者﹐一人笞三十﹐三人加一等﹐罪止杖一百。監當官司﹐又減三等。故縱者﹐各與同罪。

【疏】議曰「主守」﹐謂主守囚徒之人及部領流移人等。不覺囚亡﹐「減囚罪三等」﹐謂從囚本罪上減三等﹐不從逃坐減之。「卽不滿半年徒者」﹐謂徒役將滿﹐餘日不滿半年徒﹐而有逃亡者﹐不計逃日而科﹐惟據亡人之數爲罪﹐「一人笞三十﹐三人加一等」﹐謂四人亡﹐合笞四十﹔不覺二十二人亡﹐卽至罪止﹐合杖一百。「監當官司﹐又減三等」﹐謂減主守罪三等﹐不覺二十二人亡者﹐罪止杖七十。「故縱者﹐各與同罪」﹐稱「各」者﹐謂監當官司及主守﹐各與亡囚本犯罪同。

４６０。宿衛人亡諸宿衛人在直而亡者﹐一日杖一百﹐二日加一等。卽從駕行而亡者﹐加一等。

【疏】議曰「宿衛人」﹐謂諸衛大將軍以下﹑當番衛士以上。在直番限內﹐而有逃亡者﹐一日杖一百﹐二日加一等﹐計一十七日流三千里。直滿以後﹐卽同在家亡法。卽從駕行者﹐以其陪從事重﹐故加宿衛一等之坐﹐亡者一日徒一年﹐二日加一等﹐十五日流三千里。問曰﹕衛士於宮城外守衛﹐或於京城諸司守當﹐或被配於王府上番﹐如此之徒﹐而有逃亡者﹐合科何罪﹖答曰﹕宮城之外﹐兼及皇城﹑京城﹐若有逃亡﹐罪亦與宿衛不別。若其準減三等之例﹐卽太輕於在家而亡。是知守當雜犯﹐有減三等之科﹔逃亡之辜﹐得罪與宿衛不異。

４６１。丁夫雜匠亡諸丁夫﹑雜匠在役及工﹑樂﹑雜戶亡者﹐太常音聲人亦同。一日笞三十﹐十日加一等﹐罪止徒三年。主司不覺亡者﹐一人笞二十﹐五人加一等﹐罪止杖一百﹔故縱者﹐各與同罪。

【疏】議曰﹕丁謂正役﹐夫謂雜徭﹐及雜色工匠﹐諸司工﹑樂﹑雜戶﹐注云「太常音聲人亦同」。丁夫﹑雜匠﹐並據在役逃亡﹔工﹑樂以下﹐在家亡者亦是。一日笞三十﹐十日加一等﹐罪止徒三年。主司謂監當主司﹐不覺逃亡者﹐計人數坐之﹐一人笞二十﹐五人加一等﹔四十一人逃亡﹐卽至罪止杖一百。主司故縱者﹐各與逃亡者同罪。卽人有課役﹐全戶亡者﹐亦如之﹔若有軍名而亡者﹐加一等。其人無課役及非全戶亡者﹐減二等﹔卽女戶亡者﹐又減三等。其里正及監臨主司故縱戶口亡者﹐各與同罪﹔不知情者﹐不坐。

【疏】議曰「人有課役」﹐謂或有課無役﹐或有役無課﹐而全戶亡者﹐亦如丁夫在役逃罪﹐一日笞三十﹐十日加一等﹐罪止徒三年。「若有軍名而亡」﹐謂衛士﹑掌閒﹑駕士﹑幕士之類﹐名屬軍府者﹐總是「有軍名」。其幕士屬衛尉﹐駕士屬太僕之類﹐不隸軍府者﹐卽不同軍名之例。有軍名而亡者﹐𨿽非全戶﹐加一等﹐合流二千里。「其人無課役」﹐謂全戶亡者﹔其有課役﹐謂「非全戶亡者」﹕各減有課役全戶亡罪二等﹐罪止徒二年。若其人無課役﹐又非全戶亡者﹐又減二等﹐罪止徒一年。「卽女戶亡」﹐亦謂全戶而亡者﹐「又減三等」﹐總減有課役亡者五等﹐罪止杖一百﹔婦女非全戶亡﹐又減二等﹐合杖八十。「其里正及監臨主司」﹐折衝府於軍人﹐亦同監臨之例﹐故縱戶口﹑軍人亡者﹐各與亡者罪同﹔不知情者﹐不坐。問曰﹕有軍名而亡﹐於他處附貫﹐課役如法﹐惟無軍名﹐合當何罪﹖答曰「逃亡」之罪﹐多據闕課﹔無課之輩﹐責其「浮游」。亦旣編戶﹐見在課役如法﹐準式仍徵賦役﹐附處復有課輸於官﹐課役無違﹐惟免軍名﹐合罪依例「逃亡自首﹐減罪二等」坐之﹐仍勒還本所。

４６２。浮浪他所諸非亡而浮浪他所者﹐十日笞十﹐二十日加一等﹐罪止杖一百﹔卽有官事在他所﹐事了畱住不還者﹐亦如之。若營求資財及學宦者﹐各勿論。闕賦役者﹐各依亡法。

【疏】議曰「非亡」﹐謂非避事逃亡﹐而流宕他所者﹐十日笞十﹐二十日加一等﹐一百九十日罪止杖一百。卽有官事已了﹐畱住不歸者﹐亦同浮浪之罪。若營求資財者﹐謂貿遷有無﹐遠求利潤﹔「及學宦者」﹐或負笈從師﹐或棄求仕﹐各遂其業﹕故並勿論。「闕賦役者﹐各依亡法」﹐謂因此不歸﹐致闕賦役﹐各準逃亡之法﹐依狀科罪﹕若全戶者﹐罪止徒三年﹔非全戶者﹐減二等。

４６３。官戶奴婢亡諸官戶﹑官奴婢亡者﹐一日杖六十﹐三日加一等。部曲﹑私奴婢亦同。主司不覺亡者﹐一口笞三十﹐五口加一等﹐罪止杖一百。故縱官戶亡者﹐與同罪﹔奴婢﹐準盜論。卽誘導官私奴婢亡者﹐準盜論﹐仍令備償。

【疏】議曰﹕官戶及官奴婢逃亡者﹐一日杖六十﹐三日加一等。注云「部曲﹑私奴婢亦同」﹐部曲𨿽取良人之女﹐其妻若逃亡﹐罪同部曲。「主司不覺」﹐謂不覺官戶﹑官奴婢亡者﹐一口笞三十﹐五口加一等﹐三十六口罪止杖一百。故縱官戶亡者﹐同官戶逃亡之罪﹐罪止流﹐準加杖二百之法﹔故縱官奴婢亡者「準盜論」﹐謂計贓五疋徒一年﹐五疋加一等。「卽誘導官私奴婢亡者」﹐謂不將入己﹐導引令亡者﹐並準盜論﹐五疋徒一年﹐五疋加一等﹐仍令備償。故縱亡者﹐得罪不償。若誘導官戶﹑部曲亡者﹐律無正文﹐當「不應得爲從重」﹐杖八十。與同行者﹐同過致資給之罪。

４６４。在官無故亡諸在官無故亡者﹐一日笞五十﹐三日加一等﹔過杖一百﹐五日加一等。邊要之官﹐加一等。

【疏】議曰「在官」﹐謂在令﹑式有員﹐見在官者。無故私逃者﹐一日笞五十﹐三日加一等。過杖一百﹐五日加一等﹐五十六日流三千里。「邊要之官」﹐《戶部式》﹕「靈﹑勝等五十九州爲邊州。」此乃居邊爲要﹐亡者加罪一等﹐謂品官以上﹐一日杖六十﹐三日加一等。

４６５。被囚禁拒捍走諸被囚禁﹐拒捍官司而走者﹐流二千里﹔傷人者﹐加役流﹔殺人者斬﹐從者絞。若私竊逃亡﹐以徒亡論。﹝事發未囚而亡者﹐亦同。﹞

【疏】議曰「被囚禁」﹐不限有罪無罪﹐但據狀應禁者﹐散禁亦同。拒捍官司而彊走者﹐流二千里。「傷人者」﹐謂因拒捍﹐傷主司及捕捉之人者﹐加役流。殺人者﹐斬﹔從者﹐絞。不至死者﹐依首從法。「若私竊逃亡」﹐謂被囚禁而私逃者﹐從上條「流﹑徒囚役限內而亡﹐一日笞四十﹐三日加一等﹐過杖一百﹐五日加一等」﹐此是事發更爲﹐合重其坐。注云「事發未囚而亡者﹐亦同﹐」謂罪人事發被追﹐拒捍官司逃走及私竊逃亡﹐亦與「在禁逃亡」罪同。問曰﹕有人據狀不合禁身﹐被官人枉禁﹐拒捍官司逃走﹐合得何罪﹖答曰﹕本罪不合囚禁﹐枉被官人禁畱﹐𨿽卽逃亡﹐不合與囚亡之罪﹔若有拒捍殺傷﹐止同故殺傷法。私竊逃亡﹐同在家逃亡之罪。若判案禁者﹐𨿽本無罪﹐亦同囚例。

４６６。主守不覺失囚諸主守不覺失囚者﹐減囚罪二等﹔若囚拒捍而走者﹐又減二等。皆聽一百日追捕。限內能自捕得及他人捕得﹐若囚已死及自首﹐除其罪﹔卽限外捕得﹐及囚已死若自首者﹐各又追減一等。

【疏】議曰﹕主守者﹐謂專當守囚之人﹑典獄之類。「不覺失囚者﹐減囚罪二等」﹐假失死囚﹐合徒三年之類。若囚拒捍彊走﹐力不能制﹐又減二等。皆聽一百日追捕。限內能自捕得﹔「及他人捕得者」﹐不限親疏﹔若囚已死及自歸首﹕並除失囚之罪。卽百日限外捕得﹐及囚已死若囚自首﹐各又追減失囚本罪一等。稱「追減」者﹐謂失囚之罪已經斷訖者﹐仍更追減﹔若已奏決者﹐不在追減之例。監當之官﹐各減主守三等。故縱者﹐不給捕限﹐卽以其罪罪之﹔未斷決間﹐能自捕得及他人捕得﹐若囚已死及自首﹐各減一等。﹝謂此篇內﹐監臨主司應坐﹐當條不立捕訪限及不覺故縱者﹐並準此法。﹞

【疏】議曰「監當之官」﹐謂檢校專知囚者。卽當直官人在直時﹐其判官準令合還﹐而失囚者﹐罪在當直之官。「各減主守三等」﹐謂減囚罪五等﹔囚若拒捍而走﹐得減囚罪七等之類。「故縱者﹐不給捕限」﹐謂主守及監當之官﹐故縱囚逃亡者﹐並不給限捕訪。卽以其罪罪之者﹐謂縱死囚得死罪﹐縱流﹑徒囚得流﹑徒罪之類。「未斷決間」﹐謂官當收贖者未斷﹐死及笞杖者未決。能自捕得及他人捕得﹐若囚已死及自首﹐各減一等。

【疏】議曰﹕上條「徵人逃亡者﹐主司故縱與同罪」﹐及流徒囚限內而亡﹐監當官司不立捕限及不覺故縱﹐如此之類﹐並準此條爲法。

４６７。容止他界逃亡浮浪諸部內容止他界逃亡浮浪者﹐一人里正笞四十﹐﹝謂經十五日以上者。坊正﹑村正同里正之罪。若將家口逃亡浮浪者﹐一戶同一人爲罪。﹞四人加一等﹔縣內﹐五人笞四十﹐十人加一等﹔州隨所管縣﹐通計爲罪。﹝皆以長官爲首﹐佐職爲從。﹞各罪止徒二年。其官戶﹑部曲﹑奴婢﹐亦同。

【疏】議曰「部內」﹐謂部界之內。「容止他界逃亡浮浪者﹐一人里正笞四十」﹐謂容止經十五日以上﹐始科里正之罪。坊正﹑村正部內容止逃亡﹐亦同里正之罪。「若將家口逃亡浮浪者」﹐家口不限多少﹐一戶同一人爲罪。「四人加一等」﹐卽五人逃亡及以浮浪笞五十﹐二十五人杖一百﹐三十七人徒二年。「縣內﹐五人笞四十﹐十人加一等」﹐九十五人合徒二年。「州隨所管縣﹐通計爲罪」﹐謂州管二縣者﹐十人笞四十﹐一百九十人徒二年。管縣更多﹐準此通計爲坐。「皆以長官爲首﹐佐職爲從」﹐旣無「以下」之文﹐卽明不及主典。各罪止徒二年。其容止官戶﹑部曲﹑奴婢﹐亦同良人之法。若在軍役有犯者﹐隊正以上﹑折衝以下﹐各準部內有盜賊之法。

【疏】議曰﹕稱「軍役有犯者」﹐謂於行軍徵役之所﹐容止逃亡浮浪﹐卽準州縣以下得罪﹐隊正﹑隊副同里正﹐校尉﹑旅帥減隊正一等﹐折衝﹑果毅隨所管校尉多少爲罪。故云「隊正以上﹑折衝以下﹐各準部內有盜賊之法」。

４６８。知情藏匿罪人諸知情藏匿罪人﹐若過致資給﹐﹝謂事發被追及亡叛之類。﹞令得隱避者﹐各減罪人罪一等。﹝藏匿無日限﹐過致資給亦同。若卑幼藏隱﹐匿狀已成﹐尊長知而聽之﹐獨坐卑幼。部曲﹑奴婢首匿﹐主後知者﹐與同罪。卽尊長匿罪人﹐尊長死後﹐卑幼仍匿者﹐減五等﹔尊長死後﹐𨿽經匿﹐但已遣去而事發﹐及匿得相容隱者之侶﹐並不坐。小功已下﹐亦同減例。若赦前藏匿罪人﹐而罪人不合赦免﹐赦後匿如故﹔不知人有罪﹐容寄之後﹐知而匿者﹕皆坐如律。其展轉相使而匿罪人﹐知情者皆坐﹐不知者勿論。﹞

【疏】議曰「知情藏匿」﹐謂知罪人之情﹐主人爲相藏隱。過致資給者﹐謂指授道途﹐送過險處﹐助其運致﹐並資給衣糧﹐遂使凶人潛隱他所。注云「謂事發被追」﹐若非事發﹐未是罪人﹐故須事發被追﹐始辧知情之狀。「及亡叛之類」﹐謂逃亡或叛國﹐𨿽未追攝﹐行卽可知。過致資給﹐令隱避者﹐減罪人罪一等﹐合流三千里之類。稱「之類」者﹐或有亡命山澤﹐不從追喚﹐皆是。

【疏】議曰﹕藏匿無日限者﹐謂不限日之多少﹐但藏匿卽坐。過致資給﹐亦同無日限。若卑幼藏隱﹐匿狀旣成﹐以其同居﹐得相容隱﹐故尊長知而聽之﹐獨坐卑幼﹐尊長不坐。部曲﹑奴婢作首﹐隱匿罪人﹐「主後知者﹐與同罪」﹐謂同部曲﹑奴婢﹐各減罪人罪一等﹐以主不爲部曲﹑奴婢隱故也。

【疏】議曰﹕謂尊長在日﹐自匿罪人﹐容其相隱﹐尊長死後﹐卑幼匿之如故﹐亦不限日之多少﹐減尊長罪五等﹐總減罪人罪六等。尊長死後﹐𨿽經匿﹐但發遣去﹐後罪始發覺﹔及匿得相容隱者之徒侶﹐假有大功之親﹐共人行盜﹐事發被追﹐俱來藏匿﹐若糾其徒侶﹐親罪卽彰﹐恐相連累﹕故並不與罪。「小功以下﹐亦同減例」﹐卽例云「小功以下相容隱﹐減凡人三等。」今匿小功﹑緦麻親之侶﹐亦準此例減之﹐總減罪人罪四等﹐故云「亦同減例」。

【疏】議曰「赦前藏匿罪人﹐而罪人不合赦免」﹐假有匿十惡人﹐會赦﹐十惡不合赦免﹐赦後匿如故﹔及不知人有罪﹐容寄之後﹐知而匿者﹕並依藏匿之罪科之。

【疏】議曰﹕展轉相使匿罪人者﹐假有甲知情匿罪人﹐又囑付乙令匿﹐乙又囑丙遣匿﹐如此展轉相使匿者。乙﹑丙知是罪人﹐得藏匿之罪﹔不知情者﹐無罪。故云「勿論」。罪人有數罪者﹐止坐所知。

【疏】議曰「罪人有數罪」﹐謂或殺人﹐或姦盜。止坐所知者﹐謂於所知之罪上減一等之類。問曰﹕有奴婢匿一流囚﹐主後知之﹐主合得何罪﹖答曰﹕有奴婢首匿流囚﹐罪合減一等﹐徒三年﹐加杖二百。主後知者﹐與奴婢同科﹐亦準奴婢之罪﹐合杖二百﹔其應例減﹑收贖﹐各準其主本法﹐仍於二百上減﹑贖。若奴婢死後﹐主匿如故﹐卽得自匿之罪﹐不合準奴婢爲坐。

●卷二十九斷獄﹝１４條﹞

【疏】議曰﹕《斷獄律》之名﹐起自於魏﹐魏分裏悝《囚法》而出此篇。至北齊﹐與《捕律》相合﹐更名《捕斷律》。至後周﹐復爲《斷獄律》。釋名云「獄者﹐確也﹐以實囚情。臯陶造獄﹐夏曰夏臺﹐殷名裏﹐周曰圜土﹐秦曰囹圄﹐漢以來名獄。」然諸篇罪名﹐各有類例﹐訊捨出入﹐各立章程。此篇錯綜一部條流﹐以爲決斷之法﹐故承眾篇之下。

４６９。囚應禁不禁諸囚應禁而不禁﹐應枷﹑鎖﹑醜而不枷﹑鎖﹑醜及脫去者﹐杖罪笞三十﹐徒罪以上遞加一等﹔回易所著者﹐各減一等。

【疏】議曰﹕《獄官令》﹕「禁囚﹕死罪枷﹑醜﹐婦人及流以下去醜﹐其杖罪散禁。」又條﹕「應議﹑請﹑減者﹐犯流以上﹐若除﹑免﹑官當﹐並鎖禁。」卽是犯笞者不合禁﹐杖罪以上始合禁推。其有犯杖罪不禁﹐應枷﹑鎖﹑醜而不枷﹑鎖﹑醜及脫去者﹐杖罪﹐笞三十﹔徒罪不禁及不枷﹑鎖若脫去者﹐笞四十﹔流罪不禁及不枷﹑鎖若脫去者﹐笞五十﹔死罪不禁及不枷﹑鎖﹑醜若脫去者﹐杖六十﹕是名「遞加一等」。「回易所著者﹐各減一等」﹐謂應枷而鎖﹐應鎖而枷﹐是名「回易所著」﹐徒罪者﹐笞三十﹔流罪﹐笞四十﹔死罪﹐笞五十。卽囚自脫去及回易所著者﹐罪亦如之。若不應禁而禁及不應枷﹑鎖﹑醜而枷﹑鎖﹑醜者﹐杖六十。

【疏】議曰﹕卽囚自擅脫去枷﹑鎖﹑醜者﹐徒罪笞四十﹐流罪以上遞加一等﹔卽囚自回易所著者﹐各減一等。故云「亦如之」。「若不應禁而禁及不應枷﹑鎖﹑醜而枷﹑鎖﹑醜」﹐並謂據令不合者﹐各杖六十。

４７０。與囚金刃等物諸以金刃及他物﹐可以自殺及解脫﹐而與囚者﹐杖一百﹔若囚以故逃亡及自傷﹑傷人者﹐徒一年﹔自殺﹑殺人者﹐徒二年﹔若囚本犯流罪以上﹐因得逃亡﹐𨿽無傷殺﹐亦準此。

【疏】議曰「金刃」﹐謂錐﹑刀之屬。「他物」﹐謂繩﹑鋸之類。可以自殺及解脫枷﹑鎖﹑醜﹐𨿽囚之親屬及他人與者﹐物𨿽未用﹐與者卽杖一百。若以得金刃等故﹐因得逃亡﹐或自傷害﹐或傷他人﹐與物者徒一年﹔若囚自殺﹐或殺他人﹐與物者徒二年﹔若囚本犯流罪以上﹐因得金刃等物而得逃亡者﹐𨿽無殺傷﹐與物者亦徒二年。卽囚因逃亡﹐未斷之間﹐能自捕得及他人捕得﹐若囚自首及已死﹐各減一等。卽子孫以可解脫之物與祖父母﹑父母﹐部曲﹑奴婢與主者﹐罪亦同。

【疏】議曰﹕謂囚因得金刃及他物之故﹐以自解脫而得逃走﹐與物人罪未斷之間﹐能自捕得及他人捕得﹐若囚自來歸首及囚自死﹐或他人殺之者亦同﹐「各減一等」﹐謂徒以下囚逃者﹐一年徒上減﹔流﹑死囚逃者﹐二年徒上減。「卽子孫以可解脫之物」﹐謂稱「孫」者﹐曾﹑玄同﹐而與祖父母﹑父母﹔或部曲﹑奴婢與主者﹕並與凡人罪同。亦不合輒自捕捉﹐若官司遣捕而送者﹐無罪﹔自捕送官者﹐同告法。若有傷殺而逃亡者﹐後能捕獲﹐與物之人﹐各依前傷殺之罪﹐不合減科。

４７１。雇倩人殺死囚諸死罪囚辭窮竟﹐而囚之親故爲囚所遣﹐雇倩人殺之及殺之者﹐各依本殺罪減二等。囚若不遣雇倩﹐及辭未窮竟而殺﹐各以鬥殺罪論﹐至死者加役流。

【疏】議曰﹕謂犯死罪囚﹐辭狀窮竟﹐而囚之緦麻以上親及故舊﹐爲囚所遣﹐或雇人﹑倩人而殺訖者﹐其所遣雇倩之人﹐及受雇倩殺者﹐各依尊卑﹑貴賤﹐本殺罪上減二等科之。囚若不遣親故雇倩人殺﹐及囚𨿽遣雇倩人殺﹐而辭狀未窮竟而殺者﹐其所遣之人及受雇倩者﹐各依尊卑﹑貴賤﹐以鬥殺罪論﹐至死者加役流。問曰﹕其囚本犯死罪﹐辭未窮竟﹐又不遣人雇倩殺之﹐而囚之親故雇倩人殺及殺之者﹐合得何罪﹖答曰﹕辭𨿽窮竟﹐不遣雇倩人殺之﹔𨿽遣雇倩人殺之﹐辭未窮竟﹕此等二事﹐各依鬥殺爲罪﹐至死者加役流。若辭未窮竟﹐復不遣雇倩殺之而輒殺者﹐各同鬥殺之法﹐至死者並皆處死﹐不合加役流。辭𨿽窮竟﹐而子孫於祖父母﹑父母﹐部曲﹑奴婢於主者﹐皆以故殺罪論。

【疏】議曰「辭𨿽窮竟」﹐謂死罪辯定訖﹐而子孫於祖父母﹑父母﹐部曲﹑奴婢於主﹐𨿽被祖父母﹑父母及主所遣而輒殺者﹐及雇人﹑倩人殺者﹐其子孫及部曲﹑奴婢皆以故殺罪論﹕子孫仍入「惡逆」﹐部曲﹑奴婢經赦不原。其被雇倩之人﹐仍同上解﹐減鬥殺罪二等。

４７２。主守導囚翻異諸主守受囚財物﹐導令翻異﹔及與通傳言語﹐有所增減者﹕以枉法論﹐十五疋加役流﹐三十疋絞﹔

【疏】議曰「主守」﹐謂專當掌囚﹑典獄之屬。受囚財物﹐導引其囚﹐令翻異文辯﹔及得官司若文證外人言語﹐爲報告通傳﹐有所增減其罪者﹕以枉法論﹐依無祿枉法受財﹐一尺杖九十﹐一疋加一等﹐十五疋加役流﹐三十疋絞。贓輕及不受財者﹐減故出入人罪一等。無所增減者﹐笞五十﹔受財者﹐以受所監臨財物論。其非主守而犯者﹐各減主守一等。

【疏】議曰「贓輕」﹐謂受贓得罪﹐輕於減囚罪一等者﹐「及不受財」﹐惟通言語﹐「減故出入人罪一等」﹐謂導令翻異及通傳言語﹐出入囚死罪者﹐處流三千里﹔出入流罪以下﹐各減本罪一等之類。𨿽卽教導及通傳言語﹐於囚罪無所增減者﹐笞五十。若無增減而受財者﹐以受所監臨財物論﹐一尺笞四十﹐一疋加一等﹐八疋徒一年。「其非主守而犯者」﹐謂非監當囚人﹐而有外人導囚翻異﹐有所增減﹐各減主守罪一等﹕若受財﹐於主守贓上減一等﹔若不受財者﹐於囚罪上減二等﹔𨿽通言語﹐無所增減﹐笞四十。

４７３。不給囚衣食醫藥諸囚應請給衣食醫藥而不請給﹐及應聽家人入視而不聽﹐應脫去枷﹑鎖﹑醜而不脫去者﹐杖六十﹔以故致死者﹐徒一年。卽減竊囚食﹐笞五十﹔以故致死者﹐絞。

【疏】議曰﹕準《獄官令》﹕「囚去家懸遠絕餉者﹐官給衣糧﹐家人至日﹐依數徵納。囚有疾病﹐主司陳牒﹐請給醫藥救療。」此等應合請給﹐而主司不爲請給及主司不卽給﹔準令「病重﹐聽家人入視」而不聽﹔及應脫去枷﹑鎖﹑醜﹐而所司不爲脫去者﹕所由官司合杖六十。「以故致死者」﹐謂不爲請及𨿽請不卽爲給衣糧﹑醫藥﹐病重不許家人入視及不脫去枷﹑鎖﹑醜﹐由此致死者﹐所由官司徒一年。卽減竊囚食者﹐不限多少﹐笞五十。若由減竊囚食﹐其囚以故致死者﹐減竊之人合絞。

４７４。據眾證定罪諸應議﹑請﹑減﹐若年七十以上﹐十五以下及廢疾者﹐並不合拷訊﹐皆據眾證定罪﹐違者以故失論。若證不足﹐告者不反坐。

【疏】議曰「應議」﹐謂在《名例》八議人﹔「請」﹐謂應議者期以上親及孫﹐若官爵五品以上者﹔「減」﹐謂七品以上之官及五品以上之祖父母﹑父母﹑兄弟﹑姊妹﹑妻﹑子孫者﹔「若年七十以上﹐十五以下及廢疾」﹐依令「一支廢﹐腰脊折﹐癡瘂﹐侏儒」等﹕並不合拷訊﹐皆據眾證定罪。稱「眾」者﹐三人以上﹐明證其事﹐始合定罪。「違者﹐以故失論」﹐謂不合拷訊而故拷訊﹐致罪有出入者﹐卽依下條故出入人及失出入人罪法﹔其罪𨿽無出入而枉拷者﹐依前人不合捶拷法﹐以鬥殺傷論﹐至死者加役流﹐卽以鬥殺傷爲故﹑失。若證不滿三人﹐告者不反坐﹐被告之人亦不合入罪。問曰﹕所告之事﹐證有二人﹐一人證是﹐一人證非﹐證旣不足﹐合科「疑罪」以否﹖答曰﹕律云「據眾證定罪」﹐稱眾者﹐三人以上。「若證不足﹐告者不反坐」。察驗難明﹐二人證實﹐猶故不合入罪﹐況一實一虛﹐被告之人﹐全不合坐﹔其於告者﹐亦得免科。若全無證人﹐自須審察虛實﹐以狀斷之。若三人證實﹐三人證虛﹐是名「疑罪」。此解並據應議﹑請﹑減以下及廢疾以上﹐除此色外﹐自合拷取實情﹐拷滿不服﹐反拷告人﹐不合從眾證科斷。其於律得相容隱﹐卽年八十以上﹐十歲以下及篤疾﹐皆不得令其爲證﹐違者減罪人罪三等。

【疏】議曰「其於律得相容隱」﹐謂同居若大功以上親及外祖父母﹑外孫﹐若孫之婦﹑夫之兄弟及兄弟妻﹐及部曲﹑奴婢得爲主隱﹔其八十以上﹐十歲以下及篤疾﹐以其不堪加刑﹕故並不許爲證。若違律遣證﹐「減罪人罪三等」﹐謂遣證徒一年﹐所司合杖八十之類。

４７５。囚妄引人爲徒侶諸囚在禁﹐妄引人爲徒侶者﹐以誣告罪論。卽本犯𨿽死﹐仍準流﹑徒加杖及贖法。

【疏】議曰「囚在禁﹐妄引人爲徒侶者」﹐謂盜發者﹐妄引人爲同盜﹔殺人者﹐妄引人爲同行之類。「以誣告罪論」﹐謂依《鬥訟律》﹕「誣告人者﹐各反坐。」卽本犯應死﹐不可累加﹐故準流﹑徒加杖法。其應贖者﹐卽準流﹑徒贖之。

４７６。訊囚察辭理諸應訊囚者﹐必先以情﹐審察辭理﹐反覆參驗﹔猶未能決﹐事須訊問者﹐立案同判﹐然後拷訊。違者﹐杖六十。

【疏】議曰﹕依《獄官令》﹕「察獄之官﹐先備五聽﹐又驗諸證信﹐事狀疑似﹐猶不首實者﹐然後拷掠。」故拷囚之義﹐先察其情﹐審其辭理﹐反覆案狀﹐參驗是非。「猶未能決」﹐謂事不明辧﹐未能斷決﹐事須訊問者﹐立案﹐取見在長官同判﹐然後拷訊。若充使推勘及無官同判者﹐得自別拷。若不以情審察及反覆參驗﹐而輒拷者﹐合杖六十。若贓狀露驗﹐理不可疑﹐𨿽不承引﹐卽據狀斷之。若事已經赦﹐𨿽須追究﹐並不合拷。﹝謂會赦移鄕及除﹑免之類。﹞

【疏】議曰「若贓狀露驗」﹐謂計贓者見獲眞贓﹐殺人者檢得實狀﹐贓狀明白﹐理不可疑﹐問𨿽不承﹐聽據狀科斷。若事已經赦者﹐𨿽須更有追究﹐並不合拷。注云「謂會赦移鄕及除﹑免之類」﹐謂殺人會赦﹐仍合移鄕﹔犯「十惡」﹑「故殺人」﹑「反逆緣坐」﹐會赦猶除名﹔監臨主守於所監守犯姦﹑盜﹑略人若受財而枉法﹐會赦仍合免所居官。稱「之類」﹐謂會赦免死猶流﹐及盜﹑詐﹑枉法猶徵正贓﹐故云「之類」。

４７７。拷囚不得過三度諸拷囚不得過三度﹐數總不得過二百﹐杖罪以下不得過所犯之數。拷滿不承﹐取保放之。

【疏】議曰﹕依《獄官令》﹕拷囚「每訊相去二十日。若訊未畢﹐更移他司﹐仍須拷鞫﹐卽通計前訊以充三度。」故此條拷囚不得過三度﹐杖數總不得過二百。「杖罪以下」﹐謂本犯杖罪以下﹑笞十以上﹐推問不承﹐若欲須拷﹐不得過所犯笞﹑杖之數﹐謂本犯一百杖﹐拷一百不承﹐取保放免之類。若本犯𨿽徒一年﹐應拷者亦得拷滿二百﹐拷滿不承﹐取保放之。若拷過三度及杖外以他法拷掠者﹐杖一百﹔杖數過者﹐反坐所剩﹔以故致死者﹐徒二年。

【疏】議曰「拷過三度」﹐謂𨿽二百杖﹐不得拷過三度。「及杖外以他法拷掠」﹐謂拷囚於法杖之外﹐或以繩懸縛﹐或用棒拷打﹐但應行杖外﹐悉爲「他法」。犯者﹐合杖一百。「杖數過者﹐反坐所剩」﹐謂囚本犯杖一百﹐乃拷二百﹐官司得一百剩罪之類。「以故致死者」﹐謂拷過三度﹐或用他法及杖數有過﹐而致死者﹐徒二年。卽有瘡病﹐不待差而拷者﹐亦杖一百﹔若決杖笞者﹐笞五十﹔以故致死者﹐徒一年半。若依法拷決﹐而邂逅致死者﹐勿論﹔仍令長官等勘驗﹐違者杖六十。﹝拷決之失﹐立案﹑不立案等。﹞

【疏】議曰﹕拷𨿽依法﹐囚身有瘡若病﹐不待差而拷者﹐杖一百。若決杖笞者﹐笞五十。若囚瘡病未差﹐而拷及決杖笞致死者﹐徒一年半。若依法用杖﹐依數拷決﹐而囚邂逅致死者﹐勿論。「邂逅」﹐謂不期致死而死﹐詩云「邂逅相遇」﹐言不期而遇。仍長官以下﹐並親自檢勘﹐知無他故﹐具爲文案。若長官等不卽勘檢者﹐杖六十。注云「拷決之失」﹐謂訊囚及決杖笞﹐於法有失者﹐立案﹑不立案等。其有失者﹐依﹝職制律﹞失者﹐聽減三等。

４７８。拷囚限滿不首諸拷囚限滿而不首者﹐反拷告人。其被殺﹑被盜家人及親屬告者﹐不反拷。被水火損敗者﹐亦同。拷滿不首﹐取保並放。違者﹐以故失論。

【疏】議曰﹕囚拷經三度﹐杖數滿二百而不首﹐「反拷告人」﹐謂還準前人拷數﹐反拷告人。拷滿復不首﹐取保釋放。其被殺﹑被盜之家﹐若家人及親屬告者﹐所訴盜﹑殺之人被拷滿不首者﹐各不反拷告人。以殺﹑盜事重﹐例多隱匿﹐反拷告者﹐或不敢言。若被人決水入家﹐放火燒宅之類﹐家人及親屬言告者﹐亦不反拷告人。拷滿不首﹐取保並放。「違者﹐以故失論」﹐違﹐謂若應反拷而不反拷及不應反拷而反拷者。若故﹐依故出入法﹔失者﹐依失出入論。其本法不合拷而拷者﹐依前人不合捶拷法﹐亦以故失論。其應取保放而不放者﹐從「不應禁而禁」﹔不取保放者﹐於律有違﹐當「不應得爲」﹐流以上從重﹐徒罪以下從輕。問曰﹕律云「拷滿不首﹐反拷告人。」其告人是應議﹑請﹑減人﹐旣不合反拷﹐其事若爲與奪﹖答曰﹕律稱「反拷告人」﹐明須準前人杖數反拷。若前人被拷罪不首﹐告者亦反拷﹔若前人止拷一百不首﹐告者亦反拷一百。是名「反拷告人」。其應議﹑請﹑減人﹐不合反拷﹐須準前人拷杖數徵銅。

４７９。停囚待對牒至不遣諸鞫獄官﹐停囚待對問者﹐𨿽職不相管﹐皆聽直牒追攝。﹝𨿽下司亦聽。﹞牒至不卽遣者﹐笞五十﹔三日以上﹐杖一百。

【疏】議曰「鞫獄官」﹐謂推鞫主司。「停囚待對問」﹐謂囚徒侶見在他所﹐須追對問者。𨿽職不相管﹐皆聽直牒。稱「直牒」者﹐謂不緣所管上司﹐直牒所管追攝。注云「𨿽下司﹐亦聽」﹐假如大理及州﹑縣官﹐須追省﹑臺之人﹐皆得直牒追攝。牒至﹐皆須卽遣。不卽遣者﹐笞五十﹔三日以上﹐杖一百。

４８０。依告狀鞫獄諸鞫獄者﹐皆須依所告狀鞫之。若於本狀之外﹐別求他罪者﹐以故入人罪論。

【疏】議曰「鞫獄者」﹐謂推鞫之官﹐皆須依所告本狀推之﹐若於本狀之外﹐傍更推問﹐別求得笞﹑杖﹑徒﹑流及死罪者﹐同故入人罪之類。若因其告狀﹐或應掩捕搜檢﹐因而檢得別罪者﹐亦得推之。其監臨主司﹐於所部告狀之外﹐知有別罪者﹐卽須舉牒﹐別更糾論﹐不得因前告狀而輒推鞫。若非監臨之官﹐亦不得狀外別舉推勘。

４８１。違法移囚諸鞫獄官﹐囚徒伴在他所者﹐聽移送先系處並論之。﹝謂輕從重。若輕重等﹐少從多。多少等﹐後從先。若禁處相去百里外者﹐各從事發處斷之。﹞違者杖一百。

【疏】議曰「鞫獄官﹐囚徒伴在他所者」﹐假有諸縣相去各百里內﹐東縣先有系囚﹐西縣囚復事發﹐其事相連﹐應須對鞫﹐聽移後發之囚﹐送先系之處並論之。注云「謂輕從重」﹐謂輕罪發𨿽在先﹐仍移輕以就重。「若輕重等﹐少從多」﹐謂兩縣之囚﹐罪名輕重等者﹐少處發𨿽在先﹐仍移就多處。若多少等﹐卽移後系囚﹐從先系處。若禁囚之所相去百里外者﹐「各從事發處斷之」﹐旣恐失脫囚徒﹐又慮漏泄情狀﹐故令當處斷之。違者﹐各杖一百。若違法移囚﹐卽令當處受而推之﹐申所管屬推劾。若囚至不受及受而不申者﹐亦與移囚罪同。

【疏】議曰「違法移囚」﹐謂移重就輕﹐或移多就少之類。「卽令當處受而推之」﹐謂囚至之處﹐卽合受推。「仍申所管之州推劾」﹐謂兩縣囚申州﹐兩州囚申省﹐並依狀推劾。囚至不肯爲受﹐或受囚不申管屬﹐與擅移囚罪同﹐亦杖一百。卽擅移囚縣各隸別州者﹐卽受囚之縣申所管之州﹐轉牒送囚之州﹐依法推劾。此等移囚﹐並謂兩處事發。若是一處事發者﹐不限遠近﹐皆須直牒追攝﹐如有違者﹐自從上法。

４８２。決罰不如法諸決罰不如法者﹐笞三十﹔以故致死者﹐徒一年。卽杖粗細長短不依法者﹐罪亦如之。

【疏】議曰﹕依《獄官令》﹕「決笞者﹐腿﹑臀分受。決杖者﹐背﹑腿﹑臀分受。須數等。拷訊者亦同。笞以下﹐願背﹑腿分受者﹐聽。」決罰不依此條﹐是「不如法」﹐合笞三十。以此決罰不如法﹐而致死者﹐徒一年。依令﹕「杖皆削去節目﹐長三尺五寸。訊囚杖﹐大頭徑三分二﹐小頭二分二。常行杖﹐大頭二分七﹐小頭一分七。笞杖﹐大頭二分﹐小頭一分五。」謂杖長短粗細不依令者﹐笞三十﹔以故致死者﹐徒一年。故云「亦如之」。

●卷三十斷獄﹝２０條﹞

４８３。監臨自以杖捶人諸監臨之官因公事﹐自以杖捶人致死及恐迫人致死者﹐各從過失殺人法﹔若以大杖及手足毆擊﹐折傷以上﹐減鬥殺傷罪二等。

【疏】議曰﹕謂臨統案驗之官﹐情不挾私﹐因公事﹐前人合杖﹑笞﹐自以杖捶人致死﹔「及恐迫人致死」﹐謂因公事﹐欲求其情﹐或恐喝﹐或迫脇﹐前人怕懼而自致死者﹕各依過失殺人法﹐各徵銅一百二十斤入死家。若前人是卑賤﹐罪不至死者﹐各依本殺法徵銅。若以大杖及手足毆擊﹐折傷以上者﹐自擊﹑使人擊等﹐「減鬥殺傷罪二等」﹐謂其應償死者﹐合徒三年之類。𨿽是監臨主司﹐於法不合行罰及前人不合捶拷﹐而捶拷者﹐以鬥殺傷論﹐至死者加役流。卽用刃者﹐各從鬥殺傷法。

【疏】議曰「𨿽是監臨主司﹐於法不合行罰」﹐謂非判事之官及非專當督領者﹐不得輒行捶罰。假有人犯徒以上罪﹐合送法司﹐不送法司﹐當曹卽自行決罰之類﹔「及前人不合捶拷」﹐謂前人無罪﹐或𨿽有罪應合官當﹑收贖之類﹐而輒捶拷者﹕「以鬥殺傷論」﹐謂傷與不傷﹐並依他物鬥毆之法。其因捶拷而致死者﹐加役流。「用刃者」﹐謂「監臨之官自以杖捶人致死」以下﹐有用刃殺傷者﹐各依《鬥訟律》﹕「用刃殺者﹐斬﹔用兵刃殺者﹐同故殺法。」問曰﹕里正﹑坊正﹑村正及主典﹐因公事行罰前人致死﹐合得何罪﹖答曰﹕里正﹑坊正﹑村正等﹐惟掌追呼催督﹐不合輒加笞杖﹐其有因公事相毆擊者﹐理同凡斗而科。主典檢請是司﹐理非行罰之職﹐因公事捶人者﹐亦與里正等同。

４８４。斷罪不具引律令格式諸斷罪皆須具引律﹑令﹑格﹑式正文﹐違者笞三十。若數事共條﹐止引所犯罪者﹐聽。

【疏】議曰﹕犯罪之人﹐皆有條制。斷獄之法﹐須憑正文。若不具引﹐或致乖謬。違而不具引者﹐笞三十。「若數事共條」﹐謂依《名例律》﹕「二罪以上俱發﹐以重者論。卽以贓致罪﹐頻犯者並累科。」假有人𨿽犯二罪﹐並不因贓﹐而斷事官人止引「二罪俱發以重者論」﹐不引「以贓致罪」之類者﹐聽。

４８５。輒自決斷諸斷罪應言上而不言上﹐應待報而不待報﹐輒自決斷者﹐各減故失三等。

【疏】議曰﹕依《獄官令》﹕「杖罪以下﹐縣決之。徒以上﹐縣斷定﹐送州覆審訖﹐徒罪及流應決杖﹑笞若應贖者﹐卽決配徵贖。其大理寺及京兆﹑河南府斷徒及官人罪﹐並後有雪減﹐並申省﹐省司覆審無失﹐速卽下知﹔如有不當者﹐隨事正。若大理寺及諸州斷流以上﹐若除﹑免﹑官當者﹐皆連寫案狀申省﹐大理寺及京兆﹑河南府卽封案送。若駕行幸﹐卽準諸州例﹐案覆理盡申奏。」若不依此令﹐是「應言上而不言上」﹔其有事申上﹐合待報下而不待報﹐輒自決斷者﹕「各減故﹑失三等」﹐謂故不申上﹑故不待報者﹐於所斷之罪減三等﹔若失不申上﹑失不待報者﹐於《職制律》「公事失」上各又減三等。卽死罪不待報﹐輒自決者﹐依下文流二千里。

４８６。輒引制敕斷罪諸制敕斷罪﹐臨時處分﹐不爲永格者﹐不得引爲後比。若輒引﹐致罪有出入者﹐以故失論。

【疏】議曰﹕事有時宜﹐故人主權斷制敕﹐量情處分。不爲永格者﹐不得引爲後比。若有輒引﹐致罪有出入者﹐「以故失論」﹐謂故引有出入﹐各得下條故出入之罪﹔其失引者﹐亦準下條失出入罪論。

４８７。官司出入人罪諸官司入人罪者﹐﹝謂故增減情狀足以動事者﹐若聞知有恩赦而故論決﹐及示導令失實辭之類。﹞若入全罪﹐以全罪論﹔﹝𨿽入罪﹐但本應收贖及加杖者﹐止從收贖﹑加杖之法。﹞

【疏】議曰「官司入人罪者」﹐謂或虛立證據﹐或妄構異端﹐捨法用情﹐鍛煉成罪。故注云﹐謂故增減情狀足以動事者﹐若聞知國家將有恩赦﹐而故論決囚罪及示導教令﹐而使詞狀乖異。稱「之類」者﹐或𨿽非恩赦﹐而有格式攺動﹔或非示導﹐而恐喝攺詞。情狀旣多﹐故云「之類」。「若入全罪」﹐謂前人本無負犯﹐虛構成罪﹐還以虛構枉入全罪科之。

【疏】議曰﹕假有入官蔭人及廢疾流罪﹐前人合贖入者﹐亦以贖論﹔或入官戶﹑部曲﹑奴婢並單丁之人﹐前人合加杖者﹐亦依加杖之法收贖﹐不用官當及配流﹑役身之例。此是官司入人罪﹐與誣告之法不同。從輕入重﹐以所剩論﹔刑名易者﹕從笞入杖﹑從徒入流亦以所剩論﹐﹝從徒入流者﹐三流同比徒一年爲剩﹔卽從近流而入遠流者﹐同比徒半年爲剩﹔若入加役流者﹐各計加役年爲剩。﹞從笞杖入徒流﹑從徒流入死罪亦以全罪論。其出罪者﹐各如之。

【疏】議曰「從輕入重﹐以所剩論」﹐假有從笞十入三十﹐卽剩入笞二十﹔從徒一年入一年半﹐卽剩入半年徒﹐所入官司﹐各得笞二十及半年徒之類。刑名易者﹐從笞入杖﹐亦得所剩之罪﹔從徒入流者﹐注云「三流同比徒一年爲剩」﹐謂從徒三年入流二千里﹐或二千五百里﹐或流三千里﹐遠近𨿽異﹐俱曰流刑﹐至於配所役身﹐三流同有一年居作﹐故從徒入流﹐三流同比徒一年爲剩。卽從近流二千里﹐入至二千五百里﹐或入至三千里者﹐「同比徒半年爲剩」。若從三流入至加役流者﹐「各計加役年爲剩」﹐但入加役流者﹐加常流役二年﹐將加役二年以爲剩罪。「從笞杖入徒﹑流﹐從徒﹑流入死罪」﹐假有從百杖入徒一年﹐卽是全入一年徒坐﹔從徒流入死罪﹐謂從一年徒以上至三千里流﹐而入死刑者﹐亦依全入死罪之法﹕故云「亦以全罪論」。其出罪者﹐謂增減情狀之徒﹐足以動事之類。或從重出輕﹐依所減之罪科斷﹐從死出至徒﹑流﹐從徒﹑流出至笞﹑杖﹐各同出全罪之法﹐故云「出罪者﹐各如之」。假有囚犯一年徒坐﹐官司故入至加役流﹐卽從一年至三年﹐是剩入二年徒罪﹐從徒三年入至三流﹐卽三流同比徒一年爲剩﹐加役流復剩二年﹐卽是剩五年徒坐。官司從加役流出至徒一年﹐亦準此。卽斷罪失於入者﹐各減三等﹔失於出者﹐各減五等。若未決放及放而還獲﹐若囚自死﹐各聽減一等。

【疏】議曰「卽斷罪失於入者」﹐上文「故入者﹐各以全罪論」﹐「失於入者﹐各減三等」﹐假有從笞失入百杖﹐於所剩罪上減三等﹔若入至徒一年﹐卽同入全罪之法﹐於徒上減三等﹐合杖八十之類。「失於出者﹐各減五等」﹐假有失出死罪者﹐減五等合徒一年半﹔失出加役流﹐亦準此﹐「三流同爲一減」﹐減五等﹐合徒一年之類。若未決放者﹐謂故入及失入死罪﹐及杖罪未決﹐其故出及失出死罪以下未放﹔及已放而更獲﹔「若囚自死」﹐但使囚死﹐不問死由﹕「各聽減一等」﹐謂於故出入及失出入上﹐各聽減一等。卽別使推事﹐通狀失情者﹐各又減二等﹔所司已承誤斷訖﹐卽從失出入法。𨿽有出入﹐於決罰不異者﹐勿論。

【疏】議曰「別使推事」﹐謂充使別推覆者。「通狀失情」﹐謂不得本情﹐或出或入。「各又減二等」﹐失入者﹐於失入減三等上又減二等﹔若失出者﹐於失出減五等上又減二等。「所司已承誤斷訖」﹐謂曹司承誤通之狀﹐已依斷訖。「卽從失出入法」﹐謂皆從在曹司出入法科之﹐並同減五等﹑三等之例。若未決放及放而還獲﹐若囚自死﹐各聽減一等。其所司承誤已斷訖者﹐曹司同「余官案省不覺」法。「𨿽有出入﹐於決罰不異」﹐假有官戶﹑部曲﹑官私奴婢﹐本犯合徒三年斷入流罪﹐或從三流之法科徒三年﹐各止加杖二百﹐刑名𨿽有出入﹐加杖數卽不殊者﹐無罪。故云「於決罰不異者﹐勿論」。問曰﹕有人本犯加役流﹐出爲一年徒坐﹐放而還獲減一等﹐合得何罪﹖答曰﹕全出加役流﹐官司合得全罪﹔放而還獲減一等﹐合徒五年。今從加役流出爲一年徒坐﹐計有五年剩罪﹔放而還獲減一等﹐若依徒法減一等﹐仍合四年半徒。旣是剩罪﹐不可重於全出之坐﹐舉重明輕﹐止合三年徒罪。

４８８。赦前斷罪不當諸赦前斷罪不當者﹐若處輕爲重﹐宜攺從輕﹔處重爲輕﹐卽依輕法。

【疏】議曰﹕處斷刑名﹐或有出入不當本罪﹐其事又在恩前﹐恐判官執非不移﹐故明從輕坐之法。「若處輕爲重﹐宜攺從輕」﹐假有鬥殺堂兄﹐當時作親兄﹐斷爲「惡逆」﹐會赦之後﹐攺從堂兄﹐坐當「不睦」﹐赦若十惡亦原﹐處流二千里﹐以常赦不免﹐故仍處流坐。又如鬥殺凡人﹐斷爲殺緦麻尊長﹐會赦﹐十惡不免﹐攺爲雜犯﹐免死﹐移鄕。此並仍有輕罪。又有受所監臨五十疋﹐斷爲「枉法」處死﹐會赦﹐攺爲「受所監臨」﹐不在徵贓之例。又有犯近流﹐科作遠流﹐或止合一官當徒﹐斷用二官以上﹐若奏畫訖及流至配所會赦者﹐攺從本犯近流及還所枉告身﹔若未奏畫及流人未到流所會赦者﹐卽從赦原。若應徵銅而處輕爲重﹐其銅或在限外未輸﹐或在限內納訖﹐會赦者﹐並攺從輕法﹐其剩納者﹐還﹔未送者﹐依輕罪數徵納。若限內未納會赦者﹐從赦並免。稱「輕」者﹐全免亦是。故令云「犯罪未斷決﹐逢格攺者﹐格重﹐聽依犯時﹔格輕﹐聽從輕法。」卽總全無罪﹐亦名輕法。其「處重爲輕﹐卽依輕法」﹐假令犯十惡﹐非常赦所不免者﹐當時斷爲輕罪及全放﹐並依赦前斷定。其常赦所不免者依常律﹔﹝常赦所不免者﹐謂𨿽會赦﹐猶處死及流﹐若除名﹑免所居官及移鄕者。﹞

【疏】議曰「常赦所不免者」﹐赦書云「罪無輕重﹐皆赦除之」﹐不言常赦所不免者﹐亦不在免限﹐故云「依常律」。卽﹕犯惡逆﹐仍處死﹔反﹑逆及殺從父兄姊﹑小功尊屬﹑造畜蠱毒﹐仍流﹔十惡﹑故殺人﹑反逆緣坐﹐獄成者﹐猶除名﹔監守內姦﹑盜﹑略人﹑受財枉法﹐獄成會赦﹐免所居官﹔殺人應死﹐會赦移鄕等是。卽赦書定罪名﹐合從輕者﹐又不得引律比附入重﹐違者各以故﹑失論。

【疏】議曰「赦書定罪名﹐合從輕者」﹐假如貞觀九年三月十六日赦﹕「大辟罪以下並免。其常赦所不免﹑十惡﹑ビ言惑眾﹑謀叛已上道等﹐並不在赦例。」據赦﹐十惡之罪﹐赦書不免﹔「謀叛」卽當十惡﹐未上道者﹐赦特從原。叛罪𨿽重﹐赦書定罪名合從輕﹐不得引律科斷﹐若比附入重。違者﹐以故﹑失論。

４８９。聞知恩赦故犯諸聞知有恩赦而故犯﹐及犯惡逆﹐若部曲﹑奴婢毆及謀殺若彊奸主者﹐皆不得以赦原。卽殺小功尊屬﹑從父兄姊及謀反大逆者﹐身𨿽會赦﹐猶流二千里。

【疏】議曰「聞知有恩赦而故犯」﹐謂赦書未出﹐私自聞知﹐而故犯罪者﹔「及犯惡逆」﹐謂毆及謀殺祖父母﹑父母﹐殺伯叔父母﹑姑﹑兄姊﹑外祖父母﹑夫﹑夫之祖父母﹑父母﹐此名「惡逆」﹔若部曲﹐客女亦同﹐並奴婢毆及謀殺若彊奸主者﹕皆不得以赦原。卽殺小功尊屬﹑從父兄姊及謀反大逆者﹐此等𨿽會赦免死﹐猶流二千里。

４９０。獄結竟取服辯諸獄結竟﹐徒以上﹐各呼囚及其家屬﹐具告罪名﹐仍取囚服辯。若不服者﹐聽其自理﹐更爲審詳。違者﹐笞五十﹔死罪﹐杖一百。

【疏】議曰「獄結竟」﹐謂徒以上刑名﹐長官同斷案已判訖﹐徒﹑流及死罪﹐各呼囚及其家屬﹐具告所斷之罪名﹐仍取囚服辯。其家人﹑親屬﹐惟止告示罪名﹐不須問其服否。囚若不服﹐聽其自理﹐依不服之狀﹐更爲審詳。若不告家屬罪名﹐或不取囚服辯及不爲審詳﹐流﹑徒罪並笞五十﹐死罪杖一百。

４９１。緣坐放沒不如法諸緣坐應沒官而放之﹐及非應沒官而沒之者﹐各以流罪故﹑失論。

【疏】議曰﹕《賊盜律》﹕「謀反及大逆人﹐子年十五以下及母女﹑妻妾﹐子妻妾亦同﹐若祖孫﹑兄弟﹑姊妹﹐並沒官。男夫年八十及篤疾﹐婦人年六十及廢疾﹐並免。出養﹑入道及娉妻未成者﹐並不追坐。」若應沒而放﹐應放而沒﹐各依流罪以故失論﹐謂反逆緣坐流三千里﹐沒官罪重﹐須用三千里流法﹐若故﹐同故出入三千里流﹔若失﹐同失出入三千里流。稱「放」者﹐應沒遣流﹐與全放無別﹔應流遣沒﹐得罪亦同。

４９２。徒流送配稽畱諸徒﹑流應送配所﹐而稽畱不送者﹐一日笞三十﹐三日加一等﹔過杖一百﹐十日加一等﹐罪止徒二年。﹝不得過罪人之罪。﹞

【疏】議曰「徒﹑流應送配所」﹐謂徒罪斷訖﹐卽應役身。準《獄官令》﹕「犯徒應配居作﹐在京送將作監﹐在外州者供當處官役。」案成卽送﹐而稽畱不送﹔其流人﹐準令﹕「季別一遣。若符在季末三十日內至者﹐聽與後季人同遣。」違而不送者﹕一日笞三十﹐三日加一等﹔過杖一百﹐十日加一等﹐五十二日罪止徒二年。注云「不得過罪人之罪」﹐謂罪人應徒一年者﹐稽畱官司亦罪止徒一年之類。

４９３。輸追徵物遠限諸應輸備﹑贖﹑沒﹑入之物﹐及欠負應徵﹐違限不送者﹐一日笞十﹐五日加一等﹐罪止杖一百。若除﹑免﹑官當﹐應追告身﹐違限不送者﹐亦如之。

【疏】議曰「應輸備﹑贖﹑沒﹑入之物」﹐備謂亡失官私器物﹐各備償﹔贖謂犯法之人﹐應徵銅贖﹔沒謂彼此俱罪之贓及犯禁之物﹐沒官﹔入者﹐謂得闌遺之物﹐限滿無人識認者﹐入官及應入私之類。又依《獄官令》﹕「贖死刑﹐八十日﹔流﹐六十日﹔徒﹐五十日﹔杖﹐四十日﹔笞﹐三十日。若應徵官物者﹐準直﹕五十疋以上﹐一百日﹔三十疋以上﹐五十日﹔二十疋以上﹐三十日﹔不滿二十疋以下﹐二十日。」其失有欠負應徵﹐違限不送者﹐並準令文﹐依限送納。違者﹐一日笞十﹐五日加一等﹐罪止杖一百。「若除﹑免﹑官當」﹐謂犯罪斷除名﹑免官﹑免所居官及官當﹐應追告身﹐不送者﹐亦一日笞十﹐五日加一等﹐罪止杖一百。

４９４。處決孕婦諸婦人犯死罪﹐懷孕﹐當決者﹐聽產後一百日乃行刑。若未產而決者﹐徒二年﹔產訖﹐限未滿而決者﹐徒一年。失者﹐各減二等。其過限不決者﹐依奏報不決法。

【疏】議曰﹕婦人犯死罪﹐懷孕﹐當應行決者﹐聽產後一百日乃行刑。若未產而決者﹐徒二年﹔產訖﹐未滿百日而決者﹐徒一年。「失者﹐各減二等」﹐未產而決﹐徒一年﹔產訖﹐限未滿而決者﹐杖九十。「卽過限不決者﹐依奏報不決法」﹐謂依下條﹕「卽過限不決者﹐違一日杖一百﹐二日加一等。」

４９５。拷決孕婦諸婦人懷孕﹐犯罪應拷及決杖笞﹐若未產而拷﹑決者﹐杖一百﹔傷重者﹐依前人不合捶拷法﹔產後未滿百日而拷決者﹐減一等。失者﹐各減二等。

【疏】議曰﹕婦人懷孕﹐犯罪應拷及決杖笞﹐皆待產後一百日﹐然後拷﹑決。若未產而拷及決杖笞者﹐杖一百。「傷重者」﹐謂傷損之罪﹐重於杖一百者。「依前人不合捶拷法」﹐謂依上條﹕「監臨之官﹐前人不合捶拷而捶拷者﹐以鬥殺傷論。」若墮胎者﹐合徒二年。婦人因而致死者﹐加役流。限未滿而拷決者﹐「減一等」﹐謂減未產拷決之罪一等。「失者﹐各減二等」﹐謂未產而失拷﹑決﹐於杖一百上減二等﹔傷重﹐於斗傷上減二等。若產後限未滿而拷決者﹐於杖九十上減二等﹔傷重者﹐於斗傷上減三等。

４９６。立春後秋分前不決死刑諸立春以後﹑秋分以前決死刑者﹐徒一年。其所犯𨿽不待時﹐若於斷屠月及禁殺日而決者﹐各杖六十。待時而違者﹐加二等。

【疏】議曰﹕依《獄官令》﹕「從立春至秋分﹐不得奏決死刑。」違者﹐徒一年。若犯「惡逆」以上及奴婢﹑部曲殺主者﹐不拘此令。其大祭祀及致齋﹑朔望﹑上下弦﹑二十四气﹑雨未晴﹑夜未明﹑斷屠月日及假日﹐並不得奏決死刑。其所犯𨿽不待時﹐「若於斷屠月」﹐謂正月﹑五月﹑九月﹐「及禁殺日」﹐謂每月十直日﹐月一日﹑八日﹑十四日﹑十五日﹑十八日﹑二十三日﹑二十四日﹑二十八日﹑二十九日﹑三十日﹐𨿽不待時﹐於此月日﹐亦不得決死刑﹐違而決者﹐各杖六十。「待時而違者」﹐謂秋分以前﹑立春以後﹐正月﹑五月﹑九月及十直日﹐不得行刑﹐故違時日者﹐加二等﹐合杖八十。其正月﹑五月﹑九月有閏者﹐令文但云正月﹑五月﹑九月斷屠﹐卽有閏者各同正月﹐亦不得奏決死刑。

４９７。死囚覆奏報決諸死罪囚﹐不待覆奏報下而決者﹐流二千里。卽奏報應決者﹐聽三日乃行刑﹐若限未滿而行刑者﹐徒一年﹔卽過限﹐違一日杖一百﹐二日加一等。

【疏】議曰「死罪囚」﹐謂奏畫已訖﹐應行刑者。皆三覆奏訖﹐然始下決。若不待覆奏報下而輒行決者﹐流二千里。「卽奏報應決者」﹐謂奏訖報下﹐應行決者。「聽三日乃行刑」﹐稱「日」者﹐以百刻﹐須以符到三日乃行刑。若限未滿三日而行刑者﹐徒一年。卽過限﹐違一日杖一百﹐二日加一等。在外旣無漏刻﹐但取日周ㄧ時爲限。

４９８。斷罪應決配而收贖諸斷罪應決配之而聽收贖﹐應收贖而決配之﹐若應官當而不以官當及不應官當而以官當者﹐各依本罪﹐減故﹑失一等。﹝死罪不減。﹞

【疏】議曰「斷罪應決配之」﹐謂無官蔭及非老﹑小及疾之色﹐犯笞﹑杖應決﹐徒﹑流應配﹐官司乃聽收贖﹔「應收贖」﹐謂有官蔭及廢疾﹐若年七十以上﹐十五以下﹐本罪合贖而決配之﹔「若應官當」﹐謂流內九品以上﹐犯徒以上罪﹐合以官當﹐官司乃不以官當﹔「或不應官當」﹐謂罪輕不盡其官及過失犯罪﹐不合用官當徒﹐而官司乃以官當者﹕各依本犯當﹑贖及決﹑配之罪﹐「減故﹑失一等」﹐謂故出入﹑失出入者﹐各從本罪上減一等﹐是名「減故﹑失一等」。注云「死罪不減」﹐若應死而聽當﹑贖﹐應收贖而眞決死刑﹐不在減例﹐各從出入死罪故﹑失科之。卽品官任流外及雜任﹐於本司及監臨犯杖罪以下﹐依決罰例。

【疏】議曰「品官任流外及雜任」﹐謂身帶勛官﹑散官而任流外及雜任者。「於本司及監臨」﹐謂於本司及臨時監統者。若犯杖罪以下﹐依流外﹑雜任之例決杖﹐不準官品徵贖。若徒罪以上﹐自依當﹑贖法。其有準蔭應贖者任流外及雜任﹐若犯杖罪以下﹐亦準品官﹐依決罰例。

４９９。斷罪應斬而絞諸斷罪應絞而斬﹐應斬而絞﹐徒一年﹔自盡亦如之。失者﹐減二等。卽絞訖﹐別加害者﹐杖一百。

【疏】議曰﹕犯罪應絞而斬﹐應斬而絞﹐「徒一年」﹐以其刑名攺易﹐故科其罪。「自盡亦如之」﹐依《獄官令》﹕「五品以上﹐犯非惡逆以上﹐聽自盡於家。」若應自盡而絞﹑斬﹐應絞﹑斬而令自盡﹐亦合徒一年﹐故云「亦如之」。「失者﹐減二等」﹐謂原情非故者﹐合杖九十。「卽絞訖﹐別加害者」﹐謂絞已致斃﹐別加拉﹑折腰之類者﹐杖一百。

５００。領徒應役不役諸領徒應役而不役﹐及徒囚病愈不計日令陪役者﹐過三日笞三十﹐三日加一等﹔過杖一百﹐十日加一等﹐罪止徒二年。﹝不得過罪人之罪。﹞

【疏】議曰「領徒應役」﹐謂掌領囚徒﹐令役身者而不役﹔及徒囚因病給假﹐病愈合役﹐不令陪役者﹕過三日笞三十﹐三日加一等﹐過二十四日合杖一百。過杖一百﹐十日加一等﹐罪止徒二年。注云「不得過罪人之罪」﹐謂如應徒一年者﹐𨿽多日不役﹐亦不得過徒一年﹔其二年以下﹐並準此。囚數多者﹐從不役人日多者爲罪。

５０１。獲囚死首稽畱不報諸縱死罪囚﹐令其逃亡﹐後還捕得及囚已身死﹐若自首﹐應減死罪者﹐其獲囚及死首之處﹐卽須遣使速報應減之所﹐有驛處發驛報之。若稽畱使不得減者﹐以入人罪故﹑失論減一等。

【疏】議曰﹕謂囚合死在禁﹐所司縱令逃亡﹐依「故縱」之條﹐還合死罪。「捕得﹐及囚已死﹐若自首﹐應減死罪者」﹐謂依《捕亡律》及上條「放而還獲﹐得減一等」者。其獲囚之處及死首之所﹐卽須遣使速報應減死之處﹔若有驛之處﹐發驛報之。若使人及官司稽畱﹐令不得減罪﹐致使囚已決訖者﹐「以入人罪故﹑失論減一等」﹐謂故稽遲﹐從故入上減一等﹐流三千里﹔若失稽遲﹐從失入罪上減一等﹐總減罪人四等﹐徒二年。官司及使人﹐各以所由爲坐。

５０２。疑罪諸疑罪﹐各依所犯﹐以贖論。﹝疑﹐謂虛實之證等﹐是非之理均﹔或事涉疑似﹐傍無證見﹔或傍有聞證﹐事非疑似之類。﹞卽疑獄﹐法官執見不同者﹐得爲異議﹐議不得過三。

【疏】議曰「疑罪」﹐謂事有疑似﹐處斷難明。「各依所犯﹐以贖論」﹐謂依所疑之罪﹐用贖法收贖。注云「疑﹐謂虛實之證等」﹐謂八品以下及庶人﹐一人證虛﹐一人證實﹐二人以上﹐虛實之證其數各等﹔或七品以上﹐各據眾證定罪﹐亦各虛實之數等。「是非之理均」﹐謂有是處﹐亦有非處﹐其理各均。「或事涉疑似」﹐謂贓狀涉於疑似﹐傍無證見之人﹔或傍有聞見之人﹐其事全非疑似。稱「之類」者﹐或行迹是﹐狀驗非﹔或聞證同﹐情理異。疑狀旣廣﹐不可備論﹐故云「之類」。「卽疑獄」﹐謂獄有所疑﹐法官執見不同﹐議律論情﹐各申異見﹐「得爲異議」﹐聽作異同。「議不得過三」﹐謂如丞相以下﹐通判者五人﹐大理卿以下五人﹐如此同判者多﹐不可各爲異議﹐故云「議不得過三」。

