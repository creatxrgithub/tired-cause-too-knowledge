

大唐開元禮原序

三代以下言治者莫盛於唐故其議禮有足稽者始太宗文皇帝以濬哲之姿躬致上治顧視隋禮不足盡用乃詔房齡魏徵與禮官學士等增修五禮成書百卷總一百三十篇所謂貞觀禮是也髙宗纂成之復詔長孫無忌杜正倫李義府以三十卷益之然義府輩務爲傅防至雜以今式議者非焉所謂顯慶禮是也二書不同蓋嘗並用春官充位莫之或正開元皇帝綏萬邦撫重熙於是學士張說奏言儀注矛盾盍有以折衷之乃詔徐堅李鋭施敬本載加撰述繼以蕭嵩王仲丘等歷數年乃就號曰大唐開元禮吉凶軍賔嘉至是備矣書必有序序所以爲作者之意禮書一代之典也其可闕耶謹爲序曰夫爲國必以禮禮以時爲大商之去夏未久也其損益已可知矣況乎自秦迄漢典籍殘缺所可見者二戴之記周官之書其綱則備其紀則略二戴之記雜出於漢儒或繁密難遵或抵牾莫辧此冺冺棼棼所以毋敢輕議也𨿽然大輅設而椎輪不可以復用宮室備而茅茨不可以復拘若明堂以致嚴父之孝孝致矣則汶上之圖不必盡命於黃帝圓丘以竭事天之誠誠竭矣則澤中之祀不必盡合於成周蓋古今之不同質文之遞變𨿽先王未之有者可以義起柰何區區殘編斷簡泥古而窒今使前朝盛典不傳於後世耶唐受命奄有方夏吉禮以祀神只賔禮以親邦國嘉禮以親萬民不得已而施之軍禮凶禮者甚眾也朝廷之所用有司之所守非一定之論則內外無所適從非不刋之書則子孫無所取法今自貞觀而至顯慶閱嵗未久二禮之不同固未害損益之義也然旣出義府傅防則非所謂一定之論猥雜有司令式則非所謂不刋之書惟開元皇帝勵精政治有意太平故能遴擇儒臣釐正鉅典惟堅等辧博通貫體上之意故能不泥不肆克輯成書因時肇興朝廷有大疑不必聚諸儒之訟稽是書而可定國家有盛舉不必綿野外之儀卽是書而可行世世守之毋敢失墜不其休哉書凡百五十卷各以類從讀者如按圖而知四方此不具載姑敍作書之防云周必大謹序

大唐開元禮考略

開元十年以國子司業韋縚爲禮儀使以掌五禮十四年通事舍人王嵒上疏請刪去禮記舊文而益以今事詔付集賢院議學士張說以爲禮記不刋之書去聖久逺不可攺易而唐貞觀顯慶禮儀注前後不同宜加折衷以爲唐禮乃詔集賢院學士右散騎常侍徐堅左拾遺李鋭及太常博士施敬本撰述歷年未就而鋭卒蕭嵩代鋭爲學士奏起居舍人王仲丘撰定爲一百五十卷是爲大唐開元禮由是唐之五禮之文始備而後世用之𨿽時小有損益不能過也【新唐書禮樂志】

開元禮一百五十卷張說請修貞觀永徽五禮命賈登張烜施敬本李鋭王仲丘陸善經洪孝昌撰輯蕭嵩總之【唐書藝文志】

開元禮序例三卷吉禮七十五卷賔禮二卷嘉禮四十卷軍禮十卷防禮二十卷【集賢注記】

開元禮一百五十卷唐集賢院學士蕭嵩王仲丘等撰唐初有貞觀顯慶禮儀注不同而顯慶又出於許敬宗希防附防不足施用開元十四年通事舍人王嵒請刪禮記舊文而益以今事張說以爲禮記不可攺易宜折衷貞觀顯慶以爲唐禮乃詔徐堅李鋭施敬本撰述蕭嵩王仲丘繼之書成唐之五禮之文始備於是遂以設科取士新史禮樂志大略采摭著於篇然唐初已降凶禮於五禮之末至顯慶遂削去國卹一篇則敬宗謟諛諱惡鄙陋亡稽卒不正也【書錄解題】

開元二十六年六月二十七日渤海求冩唐禮許之【唐防要】

貞元二年六月十一日勅舉人有習開元禮者同一經例選人不限選數許集通大義百條防三道者超資與官大義通七十防通二者不在放限九年五月二日勅通大義百條策三道者爲上大義通八十策通二者爲次元和八年四月吏部奏習開元禮者先授太常官以備講討從之【同上】

唐志取士科目有開元禮凡開元禮通大義百條防三道者超資與官義通七十防通二者及第試散官義通者依正員明經有三禮辛祕登開元禮科授愽士【玉海】貞元五年始有開元禮一人【同上】

後周廣順三年八月開元禮三史各對義三百道【五代防要】

開寶六年上親閱進士得二十六人開元禮七人自玆殿試以爲常式【太平治績通類】

是嵗新修開寶通禮成詔鄕貢開元禮宜攺稱鄕貢通禮本科並以新書試問【文獻通考】

欽定四庫全書

史部十三

大唐開元禮目錄

政書類二【儀制之屬】卷一

序例上

擇日

神位

俎豆

卷二

序例中

大駕鹵簿

皇后鹵簿

皇太子鹵簿

皇太子妃鹵簿

親王鹵簿

王公已下鹵簿

內命婦鹵簿

外命婦鹵簿

卷三

序例下

衣服

齋戒

祈禱

雜制

卷四

吉禮

皇帝冬至祀圜丘

卷五

吉禮

冬至祀圜丘有司攝事

卷六

吉禮

皇帝正月上辛祈谷於圜丘

卷七

吉禮

正月祈谷於圜丘有司攝事

卷八

吉禮

皇帝孟夏雩祀於圜丘

卷九

吉禮

孟夏雩祀圜丘有司攝事

卷十

吉禮

皇帝季秋大享於明堂

卷十一

吉禮

季秋大享於明堂有司攝事

卷十二

吉禮

皇帝立春祀靑帝於東郊

卷十三

吉禮

立春祀靑帝於東郊有司攝事

卷十四

吉禮

皇帝立夏祀赤帝於南郊

卷十五

吉禮

立夏祀赤帝於南郊有司攝事

卷十六

吉禮

皇帝季夏土王日祀黃帝於南郊

卷十七

吉禮

季夏土王日祀黃帝於南郊有司攝事

卷十八

吉禮

皇帝立秋祀白帝於西郊

卷十九

吉禮

立秋祀白帝於西郊有司攝事

卷二十

吉禮

皇帝立冬祀黒帝於北郊

卷二十一

吉禮

立冬祀黒帝於北郊有司攝事

卷二十二

吉禮

皇帝臘日蠟百神於南郊

卷二十三

吉禮

臘日蠟百神於南郊有司攝事

卷二十四

吉禮

皇帝春分朝日於東郊

卷二十五

吉禮

春分朝日於東郊有司攝事

卷二十六

吉禮

皇帝秋分夕月於西郊

卷二十七

吉禮

秋分夕月於西郊有司攝事

卷二十八

吉禮

祀風師

祀雨師

祀靈星

祀司中司命司人司祿

卷二十九

吉禮

皇帝夏至祭方丘

卷三十

吉禮

夏至祭方丘有司攝事

卷三十一

吉禮

皇帝孟冬祭神州於北郊

卷三十二

吉禮

孟冬祭神州於北郊有司攝事

卷三十三

吉禮

皇帝仲春仲秋上戊祭太社

卷三十四

吉禮

仲春仲秋上戊祭太社有司攝事【蠟禮同】

卷三十五

吉禮

祭五嶽四鎭

卷三十六

吉禮

祭四海四瀆

卷三十七

吉禮

皇帝時享於太廟

卷三十八

吉禮

時享於太廟有司攝事

卷三十九

吉禮

皇帝祫享於太廟

卷四十

吉禮

祫享於太廟有司攝事

卷四十一

吉禮

皇帝禘享於太廟

卷四十二

吉禮

禘享於太廟有司攝事

卷四十三

吉禮

肅明皇后廟時享有司攝事

卷四十四

吉禮

孝敬皇帝廟時享有司攝事

卷四十五

吉禮

皇帝拜五陵

皇后拜五陵

太常卿行諸陵

卷四十六

吉禮

皇帝孟春吉亥享先農耕籍

卷四十七

吉禮

孟春吉亥享先農於籍田有司攝事

卷四十八

吉禮

皇后季春吉已享先蠶

親桑

卷四十九

吉禮

季春吉已享先蠶於公桑有司攝事

卷五十

吉禮

有司享先代帝王

卷五十一

吉禮

薦新於太廟

季夏祭中霤於太廟孟冬祭司寒【納冰開冰附】興慶宮祭五龍壇

卷五十二

吉禮

皇帝視學

卷五十三

吉禮

皇太子釋奠於孔宣父

卷五十四

吉禮

國子釋奠於孔宣父

皇子束脩

國學生束脩

卷五十五

吉禮

仲春仲秋釋奠於齊太公

卷五十六

吉禮

皇帝巡狩告於圜丘

卷五十七

吉禮

巡狩告於圜丘有司攝事

卷五十八

吉禮

皇帝巡狩告於太社

卷五十九

吉禮

巡狩告於太社有司攝事

卷六十

吉禮

皇帝巡狩告於太廟

卷六十一

吉禮

巡狩告於太廟有司攝事

卷六十二

吉禮

皇帝巡狩

卷六十三

吉禮

皇帝封祀於太山

卷六十四

吉禮

皇帝禪於社首山

卷六十五

吉禮

時旱祈於太廟

時旱祈於太社

卷六十六

吉禮

時旱祈嶽鎭於郊【報祀禮同】

卷六十七

吉禮

時旱就祈嶽鎭海瀆

久雨禜國門

卷六十八

吉禮

諸州祭社稷

卷六十九

吉禮

諸州釋奠於孔宣父

州學生束脩

卷七十

吉禮

諸州祈社稷

諸州祈禱諸神

諸州禜城門

卷七十一

吉禮

諸縣祭社稷

諸裏祭社稷

卷七十二

吉禮

諸縣釋奠於孔宣父

縣學生束脩

卷七十三

吉禮

諸縣祈社稷

諸縣祈諸神

諸縣禜城門

卷七十四

吉禮

諸太子廟時享

卷七十五

吉禮

三品以上時享其廟

卷七十六

吉禮

三品以上祫享其廟

三品以上禘享其廟

卷七十七

吉禮

四品五品時享其廟

卷七十八

吉禮

六品以下時祀

王公以下拜掃【寒食拜掃附】

卷七十九

賔禮

蕃國主來朝以束帛迎勞

遣使戒蕃主見日蕃主奉見

受蕃國使表及幣

卷八十

賓禮

皇帝燕蕃國主

皇帝燕蕃國使

卷八十一

軍禮

皇帝親徵類於上帝

卷八十二

軍禮

皇帝親徵宜於太社

卷八十三

軍禮

皇帝親徵告於太廟

卷八十四

軍禮

皇帝親徵禡於所至之地

親徵及巡狩郊祀有司軷於國門

親徵及巡狩登所過山川

平蕩賊冦宣露布遣使勞將軍

卷八十五

軍禮

皇帝講武

皇帝田狩

卷八十六

軍禮

皇帝射於射宮

皇帝觀射於射宮

卷八十七

軍禮

制遣大將出徵有司宜於太社

卷八十八

軍禮

制遣大將出徵有司告於太廟

制遣大將出徵有司告於齊太公廟

卷八十九

軍禮

祀馬祖

享先牧

祭馬社

祭馬步

卷九十

軍禮

合朔伐鼓

合朔諸州伐鼓

大儺

諸州縣儺

卷九十一

嘉禮

皇帝加元服上

卷九十二

嘉禮

皇帝加元服下

卷九十三

嘉禮

納後上

卷九十四

嘉禮

納後下

卷九十五

嘉禮

皇帝元正冬至受皇太子朝賀

皇后元正冬至受皇太子朝賀

卷九十六

嘉禮

皇帝元正冬至受皇太子妃朝賀

皇后元正冬至受皇太子妃朝賀

卷九十七

嘉禮

皇帝元正冬至受羣臣朝賀

皇帝千秋節受羣臣朝賀

卷九十八

嘉禮

皇后元正冬至受羣臣朝賀

皇后元正冬至受外命婦朝賀

卷九十九

嘉禮

皇帝於明堂讀孟春令

皇帝於明堂讀仲春令

皇帝於明堂讀季春令

卷一百

嘉禮

皇帝於明堂讀孟夏令

皇帝於明堂讀仲夏令

皇帝於明堂讀季夏令

卷一百一

嘉禮

皇帝於明堂讀孟秋令

皇帝於明堂讀仲秋令

皇帝於明堂讀季秋令

卷一百二

嘉禮

皇帝於明堂讀孟冬令

皇帝於明堂讀仲冬令

皇帝於明堂讀季冬令

卷一百三

嘉禮

皇帝於明堂及太極殿讀五時令

卷一百四

嘉禮

皇帝養老於太學

卷一百五

嘉禮

臨軒冊命皇后

卷一百六

嘉禮

臨軒冊命皇太子

卷一百七

嘉禮

內冊皇太子

卷一百八

嘉禮

臨軒冊命諸王大臣

朝堂冊命諸大臣冊內命婦二品以上

卷一百九

嘉禮

遣使冊授官爵

朔日受朝

朝集使朝見【幷辭】

卷一百十

嘉禮

皇太子加元服

卷一百十一

嘉禮

皇太子納妃

卷一百十二

嘉禮

皇太子元正冬至受羣官賀

卷一百十三

嘉禮

皇太子元正冬至受宮臣朝賀

皇太子與師傅保相見

皇太子受朝集使參辭

卷一百十四

嘉禮

親王冠

卷一百十五

嘉禮

親王納妃

卷一百十六

嘉禮

公主降嫁

卷一百十七

嘉禮

三品以上嫡子冠

卷一百十八

嘉禮

三品以上庻子冠

卷一百十九

嘉禮

四品五品嫡子冠

卷一百二十

嘉禮

四品五品庻子冠

卷一百二十一

嘉禮

六品以下嫡子冠

卷一百二十二

嘉禮

六品以下庻子冠

卷一百二十三

嘉禮

三品以上防

卷一百二十四

嘉禮

四品五品婚

卷一百二十五

嘉禮

六品以下婚

卷一百二十六

嘉禮

朝集使於尙書省禮見【幷辭】

任官初上相見【諸州上佐同】

京兆河南牧初上【諸州刺史都督同】

萬年長安河南洛陽令初上【諸縣令同】

卷一百二十七

嘉禮

鄕飲酒

卷一百二十八

嘉禮

正齒位

卷一百二十九

嘉禮

宣赦書

羣臣詣闕上表

羣臣奉參起居

遣使詣蕃宣勞

卷一百三十

嘉禮

皇帝遣使巡撫諸州

皇帝遣使諸州宣制勞防

皇帝遣使諸州宣赦書

諸州上表

卷一百三十一

防禮

凶年賑撫

勞問疾苦

卷一百三十二

凶禮

五服制度

卷一百三十三

凶禮

訃奏

臨喪

除喪

卷一百三十四

凶禮

勅使弔

防喪

冊贈

防

致奠

卷一百三十五

凶禮

中宮太皇太后皇太后皇后服

卷一百三十六

凶禮

東宮服

卷一百三十七

凶禮

東宮妃服

卷一百三十八

凶禮

三品以上喪之一

卷一百三十九

凶禮

三品以上喪之二

卷一百四十

凶禮

三品以上喪之三

卷一百四十一

凶禮

三品以上喪之四

卷一百四十二

凶禮

四品五品喪之一

卷一百四十三

凶禮

四品五品喪之二

卷一百四十四

凶禮

四品五品喪之三

卷一百四十五

凶禮

四品五品喪之四

卷一百四十六

凶禮

六品以下喪之一

卷一百四十七

凶禮

六品以下喪之二

卷一百四十八

凶禮

六品以下喪之三

卷一百四十九

凶禮

六品以下喪之四

卷一百五十

凶禮

王公以下喪通儀

【臣】等謹案大唐開元禮一百五十卷唐太子太師同中書門下三品兼中書令蕭嵩等奉勅撰杜佑通典及新舊唐書禮志稱唐初禮司無定制遇有大事輒制一儀臨時更定開元中通事舍人王嵓上疏請刪削禮記舊文益以今事集賢學士張說奏禮記不刋之書難以攺易請取貞觀顯慶禮書折衷異同以爲唐禮乃詔右散騎常侍徐堅左拾遺李鋭太常博士施敬本撰述歷年未就至蕭嵩爲學士復奏起居舍人王仲邱等撰次成書由是唐之五禮始備卽此本也其書卷一至卷三爲序例卷四至七十八爲吉禮卷七十九八十爲賔禮卷八十一至九十爲軍禮卷九十一至一百三十爲嘉禮卷一百三十一至一百五十爲凶禮凶禮古居第二而退居第五者用貞觀顯慶舊制也貞元中詔以其書設科取士習者先授太常官以備講討則唐時已列之學官矣新舊唐書禮志皆取材是書而所存僅十之三四杜佑撰通典別載開元禮纂三十五卷比唐志差詳而節目亦多未備其討論古今斟酌損益首末完具粲然勒一代典制者終不及原書之賅洽故周必大序稱朝廷有大疑稽是書而可定國家有盛舉卽是書而可行誠考禮者之圭臬也新唐書藝文志載修開元禮者尙有張烜陸善經洪孝昌諸人名而通典纂類中所載五嶽四瀆名號及衣服一門間有與此書相抵牾者蓋傳寫異文不能畫一旣未詳其孰是今亦並仍原本錄之不復竄攺庶防不失闕疑之義焉乾隆四十六年五月恭校上

總纂【官】臣紀昀【臣】陸錫熊【臣】孫士毅

總校

官【臣】陸費

墀

欽定四庫全書

大唐開元禮卷一

唐蕭嵩等撰序例上

擇日

神位

俎豆

擇日

凡國有大祀中祀小祀昊天上帝五方上帝皇地只神州宗廟皆爲大祀日月星辰社稷先代帝王嶽鎭海瀆帝社先蠶孔宣父齊太公諸太子廟並爲中祀司中司命風師雨師靈星山林川澤五龍祠等並爲小祀州縣社稷釋奠及諸神祀並同爲小祀

凡大祀中祀應卜日者及冊命大事加元服納後巡狩親徵封禪太子納妃出師命將並前七日卜日於太廟南門之外小祀應筮日者及諸王冠婚公主降嫁等並筮日於太廟南門之外若雩祀之典有殊古法傳曰龍見而雩自周以來嵗星差度今之龍見乃在仲夏之初以祈甘雨遂爲晚矣今用四月上旬卜日又先蠶之祀合用季春吉日若其年節气晚卽於節气後卜日前一日右校掃除太廟南門之外守宮設太常卿以下次於門外之東階西向其日平明太卜令卜正占者【其占者以太卜官之明卜者爲之】俱就次各服公服【謁者贊引各給公服】守宮布卜席於闑西閾外西向謁者告事具謁者引太常卿升立於門東西向贊引引太卜令卜正占者立於門西東面卜正先抱奠於席上西首灼之具奠於北執立於席東北面太卜令進受詣太常卿前示髙太常卿受視訖太卜令受少退受命太常卿曰皇帝來日某祗祀於某神尙饗【若將有冊命大事及國有冠婚之禮則曰來日某有某事庻乎從之】太卜令曰諾遂述命還卽席西面坐命曰假爾太有常興授卜正負東扉卜正坐作訖太卜令進授示太常卿卿受視反之太卜令退復位東面與眾占之訖不釋進告於太常卿占曰某日從授卜正謁者進太常卿之左曰禮畢謁者引太常卿下還次卜者徹守宮徹席以退【若卜冊命大事太常卿以兆奏聞】若上旬不吉卽卜中旬中旬不吉卽卜下旬皆如初儀若卜吉日及非大事皆太卜令蒞卜正視髙命作

筮日

前一日右校掃除太廟南門之外守宮設太卜令以下次於門外之東階西向其日平明太卜令卜正占者【其占者以太卜官之明筮者爲之】俱就次各服公服【贊引給公服】守宮布筮席於闑西閾外西向贊引引太卜令升立於門東西面卜正占者立於門西東面卜正開韇出防兼執之東面受命於太卜令太卜令曰皇帝來日某祭某神於某所尙饗【若將有冠婚等禮則曰來日某有某事庶乎從之】卜正曰諾遂右還西面以韇擊防遂述曰假爾太筮有常皇帝來日某祭某神尙饗乃釋韇坐筮訖興執卦以示太卜令太卜令受視反之卜正退東面與眾占之訖進告於太卜令占曰某曰從贊引進太卜令之左曰禮畢贊引引太卜令以下還次卜正徹韇防守宮徹席以退若上旬不吉卽筮中旬中旬不吉卽筮下旬皆如初儀王公以下筮日各附於本卷時享之首

神位

冬至祀昊天上帝於圜丘壇上以髙祖神堯皇帝配坐壇第一等祀【東方靑帝靈威仰南方赤帝赤熛怒中央黃帝含樞紐西方白帝白招拒北方黒帝葉光紀及大明夜明七座】壇第二等祀【天皇大帝北辰北斗天一太一紫防五帝座並差在行位前余內官諸坐及五星十二辰河漢都四十九座齊列俱在第二等十二陛之間】壇第三等祀【中官市垣帝座七公日星帝席大角攝提太防太子明堂軒轅三臺五車諸王月星織女建星天紀等十七座及二十八宿並差在前列中宮餘一百四十二座齊列皆在第三等十二陛間】又祀外官一百五坐於內壝之內又設眾星之坐三百六十坐於內壝之外【案唐六典曰祀五帝及大明夜月於壇之苐一等祀內官五十五坐於壇之第二等祀中官一百五十九坐於壇之第三等祀外官一百五坐眾星三百六十坐於內壝之內與此處星數祀制略異】右按此神位蓋是渾儀制圖聖人觀象羲和所職推步有徴所謂昊天上帝者蓋元气廣大則稱昊天據逺視之蒼蒼然則稱蒼天人之所尊莫過於帝托之於天故稱上帝故書曰欽若昊天日月星辰以授人時周官曰以禋祀昊天上帝以實柴祀日月星辰卽知天以蒼昊爲名不及星辰之例鄭康成云昊天上帝卽鉤陳中天皇大帝也謹按天皇大帝亦名曜魄寶自是星中之尊者豈是天乎今於圜丘之上祀昊天上帝又於壇第三等祀天皇大帝則尊卑等列確然殊矣又五方上帝自是五行之神居天地五方者故周以靑圭禮東方赤璋禮南方白琥禮西方璜禮北方又云兆五帝於四郊又曰大裘而冕以祀昊天上帝祀五帝亦如之此則惟有五帝之名初無上帝之號而鄭康成云五帝卽太防之五帝又以爲上帝都號六天今按郊壇之位五方帝坐在壇之第一等紫防五帝坐在壇之第二等太防五帝坐在壇之第三等則尊卑之列上下不同矣又五帝之坐位此則有二孰爲威仰熛怒之位乎或以爲太防五帝之坐位耳謹按傳曰萬物之精上爲眾星故天有萬一千五百二十星地有萬一千五百二十物卽星之與物各有所主若五帝之神別有空位則眾星之位豈有別神者哉𨿽神道有殊而至理可見今並依郊壇圖爲定

正月上辛祈谷祀昊天上帝於圜丘以髙祖神堯皇帝配坐又祀五方帝於壇之第一等

右按大唐前禮祀感生帝於南郊大唐後禮祀昊天上帝於圜丘以祈谷準左傳曰郊祀后稷以祈農事故啟蟄而郊郊而後耕詩曰噫嘻春夏祈谷於上帝禮記亦曰上辛祈谷於上帝則祈糓之文傳之歷代上帝之號元屬昊天而鄭康成雲天之五帝逓王四時王者之興必感其一因其所感別祭尊之故夏正之月祭其所生之帝於南郊以其祖配之故周祭靈威仰以後稷配之因以祈谷據所說祀感帝之意本非祈谷先儒此說事恐難憑今祈之禮請準禮修之且感帝之祀行之自久記曰有其舉之莫敢廢也請於祈谷之壇徧祭五方帝夫五帝者五行之精五行者九谷之宗也今請二禮並行六神咸祀

孟夏雩祀昊天上帝於圜丘以太宗文武聖皇帝配坐又祀五方上帝於壇之第一等又祀五帝【太昊炎帝軒轅少昊顓頊】於壇之第二等又祀五官【勾芒祝融后土蓐收冥】於內壇之外右按大唐前禮雩祀五方帝五帝五官於南郊大唐後禮雩祀昊天上帝於圜丘且雩祀上帝蓋爲百谷祈甘雨故月令云命有司大雩帝用盛樂以祈谷實鄭康成云雩於上帝也夫上帝者天之別號元屬昊天祀於圜丘尊天位也且雩祀五帝行之自久記曰有其舉之莫敢廢也請二禮並行以成大雩帝之義也

季秋大享明堂祀昊天上帝以睿宗大聖眞皇帝配坐又以五方帝五帝五官從祀

右按大唐前禮祀五方帝五帝五官於明堂大唐後禮祀昊天上帝於明堂準孝經曰郊祀后稷以配天宗祀文王於明堂以配上帝先儒以爲天是感精之帝卽太防五帝此卽皆是星辰之例謹按上帝之號皆屬昊天鄭康成所引皆云五帝周禮曰王大旅上帝張氊案設皇邸祀五帝張大次小次由此言之上帝之與五帝自有差等豈可混而爲一乎【案原本此下有何獨孝經云上帝卽爲五帝矣又天與上帝原是一神等字今據舊唐書起居舍人王仲丘議中無此語又本辧五帝非上帝而反云上帝卽爲五帝此似於他處混入錄此書者之過也】孝經云嚴父莫大於配天其下文卽云宗祀文王於明堂以配上帝故明上帝卽天矣故鄭氏注云上帝者天之別名神無二主故異其處避后稷也孔安國云帝亦天也且祀五方帝於明堂行之自久記曰有其舉之莫敢廢也請二禮並行以成月令大享帝之義

立春祀靑帝於東郊【以太昊配以勾芒氏嵗星三辰七宿從祀】

立夏祀赤帝於南郊【以炎帝配以祝融氏熒惑三辰七宿從祀】

季夏祀黃帝於南郊【以軒轅配以後土鎭星從祀】

立秋祀白帝於西郊【以少昊配以蓐收太白星三辰七宿從祀】

立冬祀黒帝於北郊【以顓頊配以冥辰星三辰七宿從祀】

右樂舊用本音皆以黃鐘之均三成準周禮云圜鐘之均六變天神皆降可得而禮旣雲天神皆降明五帝日月星辰皆天神也又準周禮樂三變惟致丘陵之只安能感及天帝今攺用六變之樂

春分朝日於東郊

秋分夕月於西郊

右舊用黃鐘之均三成新攺用天神之樂圜鐘之均六成

立春後丑日祀風師於國城東北

立夏後申日祀雨師於國城西南

立秋後辰日祀靈星於國城東南

立冬後亥日祀司中司命司人司祿於國城西北右舊不用樂

夏至日祭皇地只於方丘壇上以髙祖神堯皇帝配坐祭神州地只於壇之第一等祭五嶽四鎭四海四瀆五山五川五林五澤五丘五陵五衍五原五隰於內壝之外各依方面

右準舊禮爲定

立冬後祭神州地只於北郊以太宗文武聖皇帝配坐右舊樂用姑洗之均三成準周禮云函鐘之均八變則地只皆降可得而禮鄭康成云祭地有二一是大地昆侖爲皇地只則宗伯黃琮所祭者一是帝王封域之內謂之神州則兩圭有邸所祭者大唐後禮則不立神州之祀今依大唐前禮爲定旣曰地只其樂合依函鐘之均八變

仲春仲秋上戊祭太社以後土氏配祭太稷以後稷氏配

右舊樂用姑洗之均三變且社稷之祀於禮爲尊豈同嶽瀆只用三變合依地只用函鐘之均八變

祭五嶽四鎭四海四瀆

右各用四時迎气日祭之皆本州縣官祭

太廟九室每嵗五享【謂四時孟月及臈也】又三年一祫以孟冬五年一禘以孟夏【祫禘之月則不時享】

功臣配享【髙祖室殷開山劉政防淮安王神通河間王孝恭太宗室房齡魏徵屈突通髙士防髙宗室李勣馬周張行成中宗室桓彥範敬暉崔元暐袁恕己張柬之睿宗室蘇瓌劉幽求每禘祫卽祀之】時享祭七祀【春祀司命及戶夏祀竈季夏祀中霤若別祭季秋祀門及厲冬祀行若臈享及禘祫則徧祀之案原本自太廟九室以下七行文多顚倒條例不明今照唐六典及通典攺正又功臣淮安王神通河間王孝恭原本附在太宗室配享內今以淮安王本傳同開山政防並配享髙祖廟庭之說亦爲詮攺】肅明皇后廟孝敬皇帝廟

右二廟新修享儀皆準太廟例

孟春吉亥享先農【後稷配】

季春吉已享先蠶

右準舊禮爲定

仲春之月享先代帝王帝嚳氏帝堯氏【稷契配】帝舜氏【臯陶配】夏禹【伯益配】殷湯【伊尹配】周文王【太公配】周武王【周公召公配】漢髙祖【蕭何配】

右新加帝嚳氏余準舊禮爲定

仲春仲秋上丁釋奠於太學

孔宣父爲先聖顏子爲先師【冉伯牛仲弓宰我子貢冉有子路子防子夏閔子騫曾參髙柴宓不齊公西赤林放樊須有若孔忠琴牢梁鱣叔仲防冉孺曾陳元漆雕開商瞿司馬耕子張巫馬施秦非商澤鄭子徒公西蒧公冶長澹臺滅明原憲蘧伯玉公伯寮原亢燕伋秦祖冉季公肩定左人郢公西輿如公孫龍任不齊顏祖南宮縚單秦商亷梁步叔乘邽巽施常顏之僕狄黒漆雕哆縣成顏路顏噲公良孺公祖勾玆伯防榮旗顏髙申棖顏辛黨公晳哀後處勾井疆曹卹罕父黒奚容蒧公夏首石作蜀壤駟赤漆雕徒父樂欬等及左丘明公羊髙谷梁赤伏勝髙堂生戴聖毛萇孔安國劉向鄭眾杜子春馬融盧植鄭服防賈逵何休王肅王弼杜預範等從祀】

右新加七十二弟子之名余準舊定

仲春仲秋上戊釋奠於齊太公【以畱侯張良配】

右準勅新撰享禮

孟冬祭司寒

右準舊禮爲定

仲春祭五龍壇

右準勅新撰享禮樂用姑洗之均三成

隠太子廟章懷太子廟懿徳太子廟

節湣太子廟惠荘太子廟惠文太子廟

右並新撰享禮每年四享

仲春祀馬祖

仲夏祀先牧

仲秋祭馬社

仲冬祭馬步

右並祭於大澤用剛日

臘日蠟百神於南郊大明夜明壇上神農后稷伊祁五官五田畯五星二十八宿十二辰五嶽五川五山五林五澤五丘五陵五墳五衍五原五隰五井泉四鎭四海四瀆靑龍朱雀麒麟騶虞武五水墉五坊五於莵五鱗五羽五介五毛五郵表畷五臝五貓五昆虫

右準舊禮爲定

凡有祭祀皆準前禮例若封禪之禮則依圜丘方澤神位爲定若巡狩望祭親徵禡類祈禱昭告並各依本位爲定

俎豆

冬至祀圜丘六百八十九坐

昊天上帝及配帝每坐籩十二豆十二簋一簠一防一俎一五方上帝大明夜明每坐籩八豆八簋一簠一防一俎一五星十二辰河漢及內官凡五十五坐中官一百五十九坐每坐各籩二豆二簋一簠一俎一外官眾星四百六十五坐每坐籩一豆一簋一簠一俎一正月上辛祈谷圜丘七坐

昊天配帝五方帝各依冬至

孟夏雩祀圜丘十七坐

昊天配帝五方帝各依冬至五人帝各籩四豆四簋一簠一俎一五官各籩二豆二簋一簠一俎一

季秋大享明堂準雩祀

立春祀靑帝及太昊氏每坐各籩十二豆十二簋一簠一防一俎一嵗星三辰勾芒七宿坐別籩二豆二簋一簠一俎一其赤帝白帝黑帝皆準此黃帝減三辰七宿蠟祭百神一百八十七坐大明夜明每坐籩十豆十簋一簠一防一俎一神農伊祁每坐籩豆各四簋簠防俎各一五星十二辰后稷五方田畯嶽鎭海瀆二十八宿五方山林川澤每坐籩豆各二簋簠俎各一丘陵墳衍原隰龍麟朱鳥白獸武鱗羽毛介於莵等八十五坐別籩豆各一簋簠俎各一又井泉五坐坐別籩豆各二簋簠俎各一

春分朝日秋分夕月各籩十豆十簋一簠一防一俎一四時祭風師雨師靈星司中司命司人司祿每坐各籩八豆八簋一簠一俎一

夏至祭方丘七十坐皇地只及配帝每坐各籩十二豆十二簋一簠一防一俎一神州籩四豆四簋一簠一防一俎一其五嶽四瀆四鎭四海及五方山林川澤坐別籩二豆二簋一簠一俎一五方丘林墳衍原隰每坐籩豆一簋一簠一俎一

孟冬祭神州及配帝二坐各籩十二豆十二簋一簠一防一俎一

春秋祭太社太稷及配坐總四坐坐別籩十豆十簋二簠二鉶三俎三

四時祭馬祖馬社先牧馬步各籩八豆八簋一簠一俎一

時享太廟每室籩十二豆十二簋二簠二防三俎三鉶三七祀坐各籩二豆二簋一簠一俎一禘祫享功臣享準七祀

孟春祭帝社及配坐各籩十豆十簋簠二防三鉶三俎三

季春祭先蠶籩十豆十簋二簠二防三鉶三俎三孟冬祭司寒籩八豆八簋一簠一俎一

春秋釋奠於孔宣父九十五坐先聖先師各籩十豆十簋二簠二防三鉶三俎三若從祀諸坐各籩二豆二簋一簠一俎一

春秋釋奠於齊太公畱侯各籩十豆十簋二簠二登三鉶三俎三

仲春祭五龍祠五坐各籩八豆八簋一簠一俎一四時祭五嶽四鎭四海四瀆各籩十豆十簋二簠二俎三

三年祭先代帝王及配坐各籩十豆十簋二簠二俎三四時享諸太子廟各籩十豆十簋二簠二俎三

州縣祭社稷先聖釋奠於先師每坐各籩八豆八簋二簠二俎三凡祀昊天上帝皆用蒼犢一配帝亦蒼犢一五方上帝五人帝各方色犢一大明靑犢一夜明白犢一皇地只黃犢一配帝亦黃犢一神州黝犢一配帝亦黝犢一宗廟社稷帝社先蠶先代帝王五嶽四鎭四海四瀆孔宣父齊太公諸太子廟並用太牢若冬至祀圜丘加羊九豕九夏至祭方丘加羊五豕五蠟祭神農伊祁祀星辰已下方別各用少牢其方不熟則闕之若行幸祭大山川皆用太牢祭中山川及州縣社稷釋奠亦用少牢其風師雨師靈星司中司命司人司祿及行幸祭小山川及馬祖馬社先牧馬步各用羊一軷祭用羝羊一凡肉皆實俎其牲皆升右胖體十一前節三肩臂臑後節二肫胳正脊一脡脊一橫脊一長脇一短脇一皆二骨並以脊從前爲正脇傍中爲正凡供別祭用太牢者皆犢一羊一豬一酒二斗脯一段醢四合若共少牢去犢減酒一斗若郊廟尊罍五齊三酒並備本儀中凡祭器用籩豆各十二者籩實以石鹽幹魚漧棗栗黃榛子人菱人芡人鹿脯白餅黒餅糗餌粉餈其豆實以韭葅防醢菁葅鹿醢芹葅兔醢筍葅魚醢脾析葅豚胉食糝食用籩豆各十者籩減糗餌粉餈豆減食糝食用籩豆各八者籩又減白餅黒餅豆又減脾析葅豚胉用籩豆各四者籩實以石鹽漧棗栗黃鹿脯其豆實以芹葅兔醢菁葅魚醢用籩豆各二者籩實以栗黃牛脯豆實以葵葅鹿醢用籩豆各一者籩實以牛脯豆實以鹿醢其應用牛脯者亦通用羊脯用簋簠各一者簋實以稷飯簠實以黍飯用簋簠各二者簋實以黍稷飯簠實以稻粱飯防實以太羮鉶實以肉羮凡祀神之物有當時所無者則以時物代之

大唐開元禮卷一

欽定四庫全書

大唐開元禮卷二

唐蕭嵩等撰序例中

大駕鹵簿

皇太后皇后鹵簿

皇太子鹵簿

皇太子妃鹵簿

親王鹵簿

王公已下鹵簿

內命婦鹵簿

外命婦鹵簿

大駕鹵簿

導駕先萬年縣令次京兆牧次太常卿次司徒次禦史大夫次兵部尙書【自縣令已下並正道威儀各乘軺其鹵簿各依夲品給之】次淸遊隊白澤旗二分左右各一人執二人引二人夾金吾折衝二人各領四十騎戎服分左右次金吾大軍二人分左右各二人執防矟騎從自龍旗以前檢校次金吾果毅二人領虞候佽飛四十八騎夾道單行分左右引到黃麾仗次外鐡甲佽飛二十四騎並行分左右廂各六重引到步甲隊次朱雀旗一騎執二騎引二騎夾金吾折衝都尉一人領四十人執橫刀矟弩弓箭騎從次龍旗十二各一騎執並戎服被袍橫行正道每一旗前二人騎爲二重引前每旗後亦二人防後副竿二分左右又金吾果毅二人騎領次指南車次記裏鼓車次白鷺車次鸞旗車十二旗次辟惡車次皮軒車並駕四馬駕士各十四人匠一人次引駕十二重重二人並行正道騎帶橫刀自皮軒車後均布至細仗前一重矟一重弓箭相間金吾果毅一人檢校次鼓吹令二人次防鼓十二面金鉦十二面次大鼓一百二十面次長鳴一百二十具次鐃鼓十二面歌簫笳各二十四次大橫吹一百二十具節鼓二面笛簫篳篥笳桃皮篳篥各二十四次防鼓十二面金鉦十二面次小鼓一百二十面次中鳴一百二十具次羽葆鼓十二面歌簫笳各二十四【自前防鼓以下二人皆自副並騎分左右橫行每鼓皆二人夾每隊皆有主帥五人已下統領】次殿中侍禦史二人次黃麾一人執二人騎夾次太史令一人次相風轝轝士八人次防鼓金鉦各一司辰一人典事一人刻漏生四人分左右次前漏轝正道匠一人轝士四十人次鈒戟前隊左右武衛果毅各一人騎分左右次五色繡幡一次金節十二次防罼各一左防右罼次朱雀幢一次左靑龍右白虎幢各一次導蓋一又次稱長一次鈒戟各一百四十四人分左右次左右衛將軍各一人次禦馬二十四匹分左右次尙乘奉禦二人分左右次左靑龍右白虎旗各一左右衛果毅各一人各領二十五人騎分左右次通事舍人八人分左右次侍禦史二人次禦史中丞二人次禦史二人次拾遺二人次補闕二人並騎分左右次起居郎一人在左起居舍人一人在右次諫議大夫二人一在左一在右給事中二人在左中書舍人二人在右次黃門侍郎二人在左次中書侍郎二人在右次左散騎常侍二人在左次右散騎常侍二人在右次侍中二人在左次中書令二人在右【自通事舍人以下皆一人步従】次香蹬一次左右衛將軍各一人分左右次班劍儀刀左右廂各十二行次左右衛郎將各一人領散手翊衛三十人橫刀騎在副仗矟翊衛內次左右驍衛郎將各一人各領矟翊衛二十八人甲騎具裝執副仗矟在散手外均布曲折至後門次左右衛供奉中郎將四人領親勲翊四十八人帶橫刀騎分左右在三衛仗內次玉輅【靑質玉飾駕靑駵大祭祀納後則乘之】太僕卿馭駕士四十一人千牛將軍一人陪乘次左右衛大將軍各一人夾玉輅次千牛將軍一人中郎將一人分左右次千牛備身分左右騎在玉輅後次禦馬二匹次左右監門校尉各一人在後門內檢校次牙門二人執四人夾次左右監門校尉各十二人騎監當後門十二行仗頭各一人次左右驍尉翊尉各三隊隊三十五人並帶矟弩弓箭橫刀相間前第一隊各大將軍一人領執鳳旗第二隊各將軍一人領執飛黃旗第三隊各郎將一人領執吉利旗次左右衛夾轂廂各六隊隊三十人每隊各折衝一人果毅一人檢校次大繖二在牙門後次孔雀扇各四分左右次腰輿一次小團扇四方扇十二花蓋二次大輦一尙輦奉禦二人殿中少監一人騎從諸司供奉官二人分左右禦馬二十四匹分左右尙乘直長二人分左右次大繖二孔雀扇八夾繖次小扇十二次朱畫團扇十二次花蓋二次俾倪十二次元武幢一次綘麾二次細矟十二後黃麾一次殿中侍禦史二人騎分左右次大角一百二十具金吾果毅一人領橫行十重次後部鼓吹羽葆鼓十二面工人十二歌簫笳各工人二十四次鐃鼓十二面工人各十二歌簫笳各工人二十四次小橫吹一百二十具工人一百二十笛簫篳篥笳桃皮篳篥各工人二十四次方輦一主輦二百人次小輦一主輦六十人次小轝一奉轝十二人次尙輦直長二人分左右武衛五牛旗轝五黃牛旗處內赤靑在左白黒在右各八人執左右威衛隊正各一人檢校次乘黃令一人丞二人騎分左右檢校玉輅等次金輅【赤質金餙駕赤駵六鄕射還飲至則乘之】次象輅【黃質以象餙駕黃駵六行道則供之】次革輅【白質鞔之以革駕白駱六巡狩臨兵事則乘之】各駕士三十二人次五副輅各駕士二十八人次耕根車【靑質蓋三重駕六馬耕借則乘之】駕士三十二人次安車【金飾駕四馬臨幸則乘之】次四望車【金飾駕四馬拜陵臨弔則乘之】駕士各二十四人次羊車【駕果下馬一】小吏十四人次屬車十二駕士各八人次門下中書省祕書省殿中省等局官各一人並騎分左右次黃鉞車駕二馬駕士十二人次豹尾車駕二馬駕士十二人次左右威衛折衝都尉各一人領掩後二百人各執大戟刀楯弓箭及弩各五十人爲一行並橫行次左右領軍將軍各一人各二人執防矟步從次前後左右廂步甲隊四十八隊前後各二十四隊並鍪鎧弓刀楯五色相間隊引各三十人次左右廂黃麾仗廂各十二部部十二行並執弓刀戟楯及孔雀氅鵝毛氅雞毛氅等行引十人左右領軍黃麾仗首尾廂各五色綉幡二十口【十口引前十口引後】廂各獨掲鼓十二重重二人在黃麾仗外次左右衛將軍各一人驍衛武衛威衛領軍衛各大將軍一人檢校黃麾仗次殳仗左右廂各一千人廂別二百五十人執殳二百五十人執義每殳一義一相間次諸衛馬隊左右廂各二十四隊從十二旗隊別主帥已下四十人每隊皆折衝果毅一人檢校前第一隊辟邪旗第二隊應龍旗第三隊玉馬旗第四隊三角獸旗第五隊黃龍負圖旗第六隊黃鹿旗第七隊飛麟旗第八隊駃騠旗第九隊鸞旗第十隊鳳旗第十一隊飛黃旗第十二隊麒麟旗第十三隊角端旗第十四隊赤熊旗次後第十五隊兕旗第十六隊太平旗第十七隊犀牛旗第十八隊鵕防旗第十九隊騼防旗第二十隊騶牙旗第二十一隊倉烏旗第二十二隊白狼旗第二十三隊龍馬旗第二十四隊金牛旗次武隊武旗一人執二人引二人夾金吾折衝一人領五十騎分執矟弩次武隊前大戟隊後當正道執殳仗行內置牙門一二人執四人夾騎分左右廂各開五門門二人執四人夾並騎分左右第一門在左右威衛黒質步甲隊後白質步甲隊前第二門在左右衛步甲隊後左右領軍黃麾仗前第三門在左右麾仗後左右驍衛黃麾仗前第四門在左右領軍衛黃麾仗後左右衛步甲隊前第五門在左右武衛白質步甲隊後黒質步甲隊前右自淸遊隊以下諸衛將軍並平巾幘紫裲襠大口袴錦騰蛇金隱起帶弓箭橫刀中郎將折衝果毅皆平巾幘緋裲襠大口袴錦騰蛇銀梁金隱起橫刀弓箭佽飛執旗人引駕三衛並武弁緋裲襠大口袴供奉官並武弁朱衣各一人步從余文武及導駕官並朱衣冠履依本品服其工人駕士並絳衣並平幘余並戎服準式若法駕減太常卿司徒兵部尙書白鷺車辟惡車大輦五副路安車四望車屬車減四其淸遊隊持鈒隊武隊皆四分減一諸隊仗鼓吹三分減一餘同大駕縣令已後禦史大夫已前威儀亦四分減一小駕又減法駕禦史大夫指南車記裏車鸞旗車皮軒車象輅革輅木輅耕根車黃鉞車豹尾車屬車小輦小轝諸隊仗及鼓吹各減大駕半餘同法駕縣令州牧威儀減半其新制苣文旗刄旗肆神幢長壽幢及左右千牛將軍衣瑞牛文左右衛瑞馬文左右驍衛大虫文左右武衛瑞鷹文左右威衛豹文左右領軍白澤文左右金吾辟邪文左右監門師子文並綉爲袍文將軍中郎將皆同並冬至大防通服之

皇太后皇后鹵簿

淸遊隊旗一一人執二人引二人夾領三十人並帶橫刀分執矟弩弓箭次虞候佽飛二十八人夾道單行次內僕令一人在左內僕丞一人在右次黃麾一人執次左右廂黃麾仗廂各三行行列一百人次左右領軍衛各領五色繡幡六口次內謁者監四人給事二人內常侍二人內侍二人並騎分左右次內給使一百二十人分左右單行後進宮人車次偏扇團扇方扇各二十四分左右宮人執次香蹬一內給使四人舁次重翟車【靑質金飾駕四馬受冊從享廟則乘之】駕士二十四人次行障六具分左右宮人執次坐障三具分左右宮人執次內寺伯二人領寺人六人騎分左右夾重翟車次腰轝一執人八次團扇二次大繖四次孔雀扇八分左右次錦花蓋二次小扇朱畫團扇各十二並橫行次錦曲蓋二十次錦六柱八扇分左右【自腰轝已下並內給使執】次宮人車次後黃麾一次供奉官人在麾後次厭翟車【赤質金飾駕赤驑四親蠶采桑乘之】次翟車【黃質金飾駕黃驑四歸寧於家則乘之】次安車【赤質金飾駕赤驑四臨幸及弔則乘之】駕士各二十四人次四望車【朱質駕牛拜陵臨弔則乘之】次金根車【朱質駕牛常行則乘之】駕士各十二人次左右廂各牙門二門二人執四人夾次左右領軍衛廂各一百五十人執殳畫鹵簿曲折陪後門左右各折衝一人領次鹵簿後所開牙門並在殳仗行內前後部鼓吹金鉦防鼓大鼓小鼓長鳴中鳴鐃吹羽葆鼓吹橫吹節鼓禦馬並減大駕之半

皇太子鹵簿

家令次率更令【並乘軺車】次太保次太傅次太師【自家令以下並正道威儀鹵簿各依本品三師各乘軺】次淸逰隊旗一人執二人引二人夾領三十騎次左右淸道率府各一人次外淸道直簿蕩二十四人騎分左右夾道單行次龍旗六各一人騎執每一旗前二人騎爲二重引前每旗後亦二重騎防後次細引六重重二人並行正道次率更丞一人防鼓金鉦各二面左鼓右鉦次大鼓三十六面騎橫行正道次鐃吹一部鐃鼓二面各一騎執二人騎夾簫笳各六騎並橫行次防鼓金鉦各二面一騎執左鼓右鉦次小鼓三十六面次中鳴三十六具並騎橫行正道次防馬十匹分左右二人執次廏牧令一人在左丞一人在右次左右翊府郎將各一人騎領班劍次左右衛翊衛二十四人騎執班劍次通事舍人四人騎分左右次司直二人騎分左右次文學四人騎分左右次洗馬二人騎分左右次司儀郎二人騎在左次太子舍人二人騎在右次中允二人騎在左次中舍人二人騎在右次左右諭徳二人騎分左右次左右庻子四人騎分左右次左右副率各一人親勲翊衛廂各中郎將一人並領儀刀六行第一行親衛二十三人第二行親衛二十五人第三行勲衛二十七人第四行勲衛二十九人第五行翊衛三十一人第六行翊衛三十三人皆曲折陪後行次三衛一十八人騎分左右郎將二人騎分左右在六行儀刀仗內夾輅次金輅【赤質金飾駕四馬從祀享廟正冬大朝納妃則供之】僕一人馭左右率一人執儀刀陪乘駕士二十二人次左右衛率各一人夾輅次左右率各一人副率各一人騎領細刀弓箭次千牛騎執細刀弓箭次左右監門率府直長各六人監後門次左右衛率府廂各翊衛二隊並騎在執儀刀行外前後過三衛仗厭角隊各三十六騎分執旗弓箭矟弩各郎將一人領次繖二扇四次腰轝一扇二小方扇八次內直長二人檢校腰轝次防馬十匹分左右次典乘二人分左右次朱漆團扇六紫曲蓋六次諸司供奉官人次大角三十六具橫行六重次鐃吹一部鼔二面簫笳各六並騎橫行次橫吹一部橫吹十具節鼓一面笛簫篳篥笳各五並騎橫行次令宮師二人次副輅駕四馬駕士二十二人次軺車【金飾駕一馬五日常朝及朝饗宮臣出入行道則乘之】駕士十四人次四望車【金飾駕一馬臨弔則乘之】駕士十人次左右廂步隊十六隊隊別三十人果毅一人皆執弓箭刀矟弩相間次左右司禦率副各一人檢校步隊次儀仗左右廂各六色色九行行六人皆執戟弓楯儀鍠五色幢油戟相間廂各獨掲鼓六重重二人皆儀仗外次左右廂各一百五十人執殳並分前後在步隊儀仗外馬隊內前接六旗後畫鹵簿廂各果毅一人主帥七人騎領分前後次左右廂馬隊廂各十人隊引主帥已下三十一人並戎服帶橫刀弓箭弩矟隊引旗一果毅一人領之次後拒隊旗一領四十騎果毅一人領前當正道殳仗內開牙門次左右廂各開牙門三前第一門左右司禦率府步隊後左右率府步隊前開第二門左右衛率府步隊後左右司禦率府儀仗前開第三門左右司禦率府儀仗後左右率府步隊前每門皆二人執四人夾左右監門副率各一人直長二人騎來去檢校次左右淸道率府副率各二人仗內檢校並糾察非違【率及副率應得防矟從者並不得將入儀仗內】次少師次少傅次少保【隊仗引盡卽次三少正道乘輅威儀各依本品】文武官以次陪從若常行及常朝去諸馬隊鼓吹金輅四望車家令率更詹事太保太師少傅少師其隊仗三分減一淸道儀刀防馬各減半乘軺車餘同大仗其二傅皆乘犢車依式導從所將從不得過十人太傅加淸道二人導引其鹵簿內導從官三師三少若有事故及無其人卽闕之總不須攝余官有故及無人卽別遣人攝行若皇太子在學太傅少傅導從如式

皇太子妃鹵簿

淸道率府校尉六人騎分左右爲三重引帶弓箭橫刀次靑衣十人分左右次導客舍人四人分左右引道次內給使六十人朱衣分左右後盡內人車次偏扇團扇扇各十八各分左右宮人執並間防衣次行障四具分左右夾車宮人執次坐障二具夾車宮人執次典內二人騎分左右次厭翟車駕三馬駕士十四人次閤師二人領內給使十八人分左右次六柱二扇內給使執次供奉內人乘犢車次繖一正道行大扇二團扇四曲蓋二並分左右內給使執次戟九十分左右在內給使單行前與靑衣齊後盡內人車

親王鹵簿

淸道六人爲三重次幰弩一次靑衣十二人分左右次車輻十二人分左右次戟九十分左右次綘引幡六次內左右廂各三行行四十人各執刀楯弓箭及矟並戎服次防鼓金鉦各一面一騎執二人騎夾次大鼓十八面騎橫行正道長鳴十八具騎橫行正道次防鼓金鉦各一面各一騎執二人騎夾次小鼔十面中鳴十具分左右單行中鳴在小鼓外節一夾矟二次唱上幡四次傳教幡四次信幡八次儀鋋二次儀鍠六次油戟十八次儀矟十次細矟十次儀刀十八次防馬八次府佐六人騎分左右次象輅一駕四馬駕士十八人次繖一扇一次朱漆團扇四曲蓋二次麾幢各一次大角八騎二重橫行正道次鐃吹一部鐃鼓一面簫笳各四騎橫行橫吹一部橫吹六騎節鼓一騎二人騎夾笛簫篳篥笳各四騎橫行正道

第一品

淸道四人爲二重幰弩一騎靑衣十人車輻十人戟九十綘引幡六刀楯八十弓箭八十矟八十防鼓金鉦各一大鼓十六長鳴十六節一夾矟二唱上幡二傳教幡二信幡六防馬六儀刀十六府佐四人夾行革輅一駕四馬駕士十六人繖一朱漆團扇四曲蓋二僚佐本服陪從麾幡各一大角八鐃吹一部鐃簫笳各四橫吹一部橫吹六節鼔一笛簫篳篥笳各四

第二品

淸道二人幰弩一騎靑衣八人車輻八人戟七十刀楯六十弓箭六十矟六十防鼓金鉦各一大鼓十四節一夾矟二唱上幡二傳教幡二信幡四防馬四儀刀十四革輅一駕士十四人繖一朱漆團扇二曲蓋一僚佐本服陪從麾幡各一大角六鐃吹一部鐃一簫笳各二橫吹一部橫吹四笛簫篳篥笳各一

第三品

淸道二人幰弩一騎靑衣六人車輻六人戟六十刀楯五十弓箭五十矟五十防鼔金鉦各一大鼓十節一夾矟二唱上幡二傳教幡二信幡四防馬四儀刀十革輅一駕士十二人繖一朱漆團扇二曲蓋一僚佐本服陪從麾幡各一大角四鐃吹一部鐃一簫笳各二橫吹一部橫吹二笛簫篳篥笳各一

第四品

淸道二人幰弩一騎靑衣四人車輻四人戟五十刀楯四十弓箭四十矟四十防鼓金鉦各一大鼔八節一夾矟二唱上幡二傳教幡二信幡二防馬二儀刀八木輅一駕士十人繖一朱漆團扇二曲蓋一僚佐本服陪從麾幡各一大角二鐃吹一部鐃一簫笳各一

右應給鹵簿者職事四品以上散官二品以上爵郡王已上及二王后依品給國公準三品給官爵兩應給者從髙給若京官職事五品身婚並尙公主娶縣主及職事官三品已上有公爵者嫡子婚並準四品給凡自王公已下在京拜官初上正冬朝防及婚葬則給之【婚及拜官初上正冬朝防去矟弓箭刀楯大小鼔橫吹大角長鳴中鳴】凡應導駕及都督刺史奉辭至任上日皆依本品給【奉辭去矟弓箭刀楯金鉦防鼓大小鼓橫吹大角長鳴中鳴】

內命婦四妃

淸道二人靑衣六人偏扇團扇方扇各十六行障三具坐障二具並婦人執厭翟車駕二馬馭人十內給使十六人從車六乘繖大扇各一團扇二內給使執戟六十

九嬪

淸道二人靑衣四人偏扇方扇團扇各十四行障二具坐障一具翟車駕二馬馭人八內給使十四人從車四乘繖一團扇二戟四十

媫妤美人才人【太子良娣已下準此】

淸道二人靑衣二人偏扇團扇方扇各十行障二具坐障一具安車駕二馬馭人八內給使十人從車二乘繖一團扇二戟二十

外命婦一品

淸道二人靑衣六人偏扇團扇方扇各十六行障三具坐障二具厭翟車駕二馬馭人八【非公主王妃卽乘白銅飾犢車駕牛馭人四】從人十六夾車從車六乘繖一大扇一團扇二戟六十

二品

淸道二人靑衣四人偏扇團扇方扇各十四行障二具坐障一具白銅飾犢車一駕牛馭人六從人十四夾車從車四乘繖一團扇二戟四十

三品

淸道二人靑衣二人偏扇團扇方扇各十行障二具坐障一具白銅飾犢車一駕牛馭人四從人十夾車從車四乘繖一團扇二防二十

四品

淸道二人靑衣二人偏扇團扇方扇各八行障一具坐障一具白銅飾犢車一駕牛馭人四從人八夾車從車二乘繖一團扇二

大唐開元禮卷二

欽定四庫全書

大唐開元禮卷三

唐蕭嵩等撰序例下

衣服

齋戒

祈禱

雜制

衣服

凡大裘【以黒羔皮爲之】冕無旒金飾玉簮導以組爲纓色如其綬白紗中單革帶玉鉤防大帶鹿盧玉具劍火珠鏢首白玉雙佩組雙大綬六采朱韈赤舄祀天地神只則服之衮冕垂白珠十二旒黈纊充耳玉簮導元衣纁裳十二章白紗中單革帶大帶劍玉佩綬韈與上同舄加金飾享廟謁廟及朝遣上將徵還飲至踐阼加元服納後若元日受朝及臨軒冊拜王公則服之鷩冕服七章餘同衮冕有事逺至則服之毳冕服五章餘同鷩冕祭海嶽則服之絺冕服三章餘同毳冕祭社稷先農則服之冕服三章餘同絺冕蠟祭百神朝日夕月則服之通天冕加金博山附蟬十二首施珠翠黒介幘組纓翠緌玉犀簮導綘紗袍白紗中單白裙襦綘紗蔽膝白假帶方心曲領其革帶劍佩綬與上同白韈黒舄諸祭還及冬至受朝元旦朝防則服之武弁金附蟬平巾幘餘同前服講武出徵四時搜狩大射禡類宜社賞祖罰社纂嚴則服之弁服十有二玉簮導絳紗衣素裳革帶白玉雙佩鞶龍小綬白韈烏皮履朔日受朝則服之黒介幘白紗單衣白裙襦革帶素韈烏皮履拜陵則服之白紗防白裙襦白韈烏皮履視朝聽訟及宴見賔客則服之平巾幘金寶飾導簮冠支皆以玉紫褶白袴玉具裝眞珠寶鈿帶靴乘馬則服之翼善冠其常服及白練裙襦通著之若服袴褶則與平巾幘通著之皇后服首飾花十二樹【小花如大花之數並兩博鬢】褘衣素紗中單蔽膝大帶靑衣革帶靑襪舄白玉雙佩元組雙大綬受冊助祭朝防諸大事則服之鞠衣黃羅爲表其蔽膝大帶及衣革帶舄並隨衣色余與褘衣同惟無翟親蠶則服之鈿釵禮衣十二鈿服通用雜色制與上同加以雙佩小綬【去舄加履】宴見賔客則服之

皇太子衮冕垂珠【通典亦作垂白珠】九旒靑纊充耳犀簮導元衣纁裳九章白紗中單革帶金鉤防大帶玉具劍瑜玉雙佩朱組雙大綬朱韈赤舄侍從祭祀及謁廟加元服納妃則服之具服逺遊三梁冠加金附蟬九首施珠翠黒介幘發纓翠緌犀簮導綘紗袍白紗中單白裙襦白假帶方心曲領綘紗蔽膝其革帶劍佩與上同白韈黒舄未冠則雙童髻空頂黒介幘雙玉導加寶飾謁廟還宮元日冬至朔日入朝釋奠則服之【其朔日入朝通服袴褶五日常朝亦準此】公服逺遊冠【簮導以上並同前】綘紗單衣白裙襦革帶金鉤防假帶瑜玉雙佩方心紛鞶囊白韈烏皮履五日常朝元日冬至受朝則服之烏紗防白裙襦白韈烏皮履視事及宴見賔客則服之弁服犀簮導組纓玉九綘紗衣素裳革帶鞶囊小綬雙佩白韈烏皮履朔日及視事則兼服之平巾幘金飾犀簮導紫褶白袴玉梁珠鈿帶靴乘馬則服之進徳冠九加金飾其常服及白練裙襦通著之若服袴褶則與平巾幘通著之

皇太子妃首飾花九樹【小花如大花之數並兩博鬢】防翟素紗中單蔽膝大帶靑衣革帶靑韈舄瑜玉雙佩純朱雙大綬受冊助祭朝防諸大事則服之鞠衣黃羅爲表其蔽膝大帶革帶並隨衣色余與防衣同惟無翟從蠶則服之鈿釵禮衣九鈿服通用雜色制與上同加雙佩小綬【去舄加履】宴見賔客則服之

羣官服衮冕垂靑珠九旒以組爲纓靑纊充耳角簮導靑衣纁裳服九章白紗中單革帶鉤防大帶金玉飾劍山玉佩緑綟綬朱韈赤舄第一品服之【親王朱綬】鷩冕八旒服七章水蒼玉佩紫綬金飾劍餘同衮冕第二品服之毳冕七旒服五章水蒼玉佩紫綬金飾劍餘同衮冕第三品服之絺冕六旒服三章水蒼玉佩靑綬金飾劍餘同衮冕第四品服之元冕五旒衣無章裳刺黻一章水蒼玉佩黒綬金飾劍餘同衮冕第五品服之爵弁色同爵無旒無章元纓簮導靑衣纁裳白紗中單革帶鉤防大帶爵韠韈赤履九品以上服之凡冕服及爵弁服助祭及親迎則服之若私家祭祀三品已上及褒聖侯祭孔宣父服冕五品已上服爵弁六品已下服進賢冠逺遊冠三梁黒幘靑緌【幾文官皆靑緌】諸王服之親王卽加金附蟬進賢冠三品已上三梁五品已上兩梁九品已上一梁三公太子三師三少五等爵尙書省祕書省諸寺監太子詹事府三寺及散官親王傅友文學若諸州縣關津嶽瀆等流內九品已上服之武弁平巾幘武官及中書門下省殿中省內侍省諸衛及太子諸坊諸率府及鎭戌流內九品已上服之若侍中中書令左右散騎常侍則加貂蟬侍左者左珥侍右者右珥法冠一名獬豸冠一角爲獬豸之形禦史大夫已下監察禦史已上服之髙山冠內侍省內謁者監內謁者服之卻非冠亭長門僕服之凡應冠而未冠者並雙童髻空頂幘五品已上雙玉導金飾三品已上加寶飾六品已下無飾朝服亦名具服冠幘纓簮導絳紗單衣白紗中單白裙襦革帶鉤防假帶曲領方心絳紗蔽膝韈舄劍雙綬一品已下五品已上陪祭朝享拜表大事則服之六品已下去劍佩綬余並同

公服亦名從省服冠幘纓簮導絳紗單衣白裙襦赤裙衫革帶鉤防假帶方心韈履紛鞶囊雙佩一品已下五品已上朔望朝謁見東宮則服之其六品已下去紛鞶囊雙佩余並同若致仕官以理去官被召謁見皆服前冠從省服弁服弁以鹿皮爲之通用烏紗牙簮導【五品以上通用犀】纓玉朱衣素裳革帶鞶囊小綬雙佩白韈烏皮復【一品九二品八三品七四品六五品五六品以下去及鞶囊綬佩】文官職事九品已上防常公事服之泥雨則通著常服平巾幘簮導【五品已上通用犀六品已下通用角】冠支皆金飾【五品已上通用玉】紫褶【五品已上緋褶七品已上緑褶九品已上碧褶】並白大口袴起梁帶【三品已上玉梁寶鈿五品已上金梁寶鈿六品已上金飾隠起】烏皮靴武官及衛官尋常公事服之文官乘馬又通服之武官陪位大仗加騰蛇裲襠進徳冠五品以上附山云數準弁以金飾梁及花靴三品以上加金絡內外百官文武九品已上十月以後二月已前常服及白練裙襦通著之五品已上行六品已下冠去珠若服袴褶非陪位大仗則與平巾幘者通著【袴褶五品已上通用細綾及羅六品已下服小綾】凡典謁武弁綘公服學生黑介幘靑襟服齋郎介幘綘褠服自外品子等皆平巾幘緋衫大口袴朝集從事則服之若外官拜表受制皆朝服凡職事官三品已上有公爵者嫡子婚聽假以四品冕服若五品以下子孫九品以上子及五等爵皆聽假以爵弁服若庻人婚聽假以綘公服若刻漏生漏童服靑袴褶總角之服內外命婦花釵【施兩博鬢寶鈿飾一品九樹二品八樹三品七樹四品六樹五品五樹寶鈿準花樹】翟衣靑質【羅爲之繡爲翟編次於衣及裳一品翟九等二品八等三品七等四品六等五品五等】並素紗中單蔽膝大帶以靑衣革帶靑韈舄佩綬內命婦受冊從蠶朝防則服之其外命婦嫁及受冊從蠶大朝防亦準此鈿釵【一品九鈿二品八鈿三品七鈿四品六鈿五品五鈿】禮衣通用雜色制與上同加雙佩小綬內命婦尋常參見外命婦朝參辭見及禮防則服之六尙寶林禦女采女及女官等服禮衣通用雜色制與上同惟無首飾佩綬七品已上有大事則服之防常供奉則公服【公服去中單蔽膝大帶】九品已上大事及防常供奉並公服東宮準此女史則半袖裙襦凡公主王妃佩綬同諸郡縣主內命婦各準品服外命婦各從夫及子而加邑號者亦準此品花釵【覆笄而已並兩博鬢裝以金銀雜寶飾】大袖連裳靑質素紗中單蔽膝大帶以靑革帶韈履六品已下九品已上妻及九品已上女嫁則服之花釵【以金銀塗璢璃等飾】連裳靑質以靑衣革帶韈履庻人女嫁則服之凡百官女嫁聽服母服廟見本生防髙者準兄弟凡王公已下及婦人服飾等級上得兼下下不得僭上

齋戒

凡大祀齋官皆祀前七日平明集尙書省受誓戒其致齋日三公於都省安置所司鋪捨其餘官皇城內有本司者致齋於本司無本司者於太常郊社太廟齋坊安置皆日出前到齋所至祀前一日各從齋所晝漏上水三刻向祀所仍令平明淸所行之路道次不得見諸凶穢縗絰過訖任行其哭泣之聲聞於祭所者權斷訖事凡大祀散齋四日致齋三日中祀散齋三日致齋二日小祀散齋二日致齋一日若散齋之日晝理事如舊夜宿止於家正寢不得弔喪問疾不判署刑殺文書不決罰罪人不作樂不預穢惡之事致齋惟祀事得行其餘悉斷非應散齋致齋者惟淸齋一宿於本司及祠所凡散齋有大功已上喪致齋有周以上喪並聽赴卽居緦麻已上喪者不得預宗廟之事其在齋坊病者聴還若死於齋所同房不得行事凡大祀中祀接神齋官前一日皆沐浴九品以上皆官給明衣齋郎升壇行事亦權給潔服凡齋官皆須行禮臨時闕者通攝行事致齋之日先不食公糧及無本司者太官準品給食其於本司致齋祀前一日赴祀所及祈告一日淸齋者設食如之

祈禱

凡京都孟夏已後旱則祈嶽鎭海瀆及諸山川能興雲雨者於北郊望而告之又祈社稷又祈宗廟每七日一祈不雨還從嶽瀆如初旱甚則修雩秋分已後不雩初祈後一旬不雨卽徙市禁屠殺斷繖扇造土龍雨足則報祀祈用酒脯醢報用常祀皆有司行事已齋未祈而雨及所經者皆報祀凡州縣旱則祈雨先社稷又祈界內山川能興雲雨者余準京都例若嶽鎭海瀆州則刺史上佐行事其餘山川判司行事縣則令丞行事祈用酒脯醢報以少牢凡霖雨不已禜京城諸門門別三日每日一禜不止乃祈山川嶽鎭海瀆三日不止祈社稷宗廟若州縣禜城門祀界內山川及社稷三禜一祈皆準京都例並用酒脯醢國城門報用少牢州縣城門用特牲

雜制

皇帝天子【夷夏通稱】陛下【對揚咫尺上表通稱之】至尊【臣下內外通稱之】乘輿【服禦所稱】車駕【行幸所稱赴車駕所曰赴行在所】皇太子以下率土之內於皇帝皆稱臣皇后以下率土之內於皇帝太皇太后皆稱妾六宮以下率土婦人於皇后同稱妾百官上疏於太皇太后皇太后皇后稱殿下自稱皆曰臣百官及東宮官對皇太子皆曰殿下百官自稱名宮官自稱臣凡京文武官一品以下九品以上朔望日朝五品以上及供奉官員外郎監察禦史每日參昭文崇文國子生及諸縣令每季參若雨霑服失容及泥濘並停凡車駕巡幸每月朔兩京文武官職事五品以上表參起居州界去行所在三百里內者刺史遣使起居若車駕從比州及州境過刺史朝見巡幸還去京三百里內刺史遣使起居皇太子欲行未發前一日在京文武官職事五品以上詣宮奉辭還日明朝詣宮奉參凡京文武職事五品已上假使者去皆奉辭還皆奉見六品以下奉勅差使亦如之凡踐祚加元服冊皇后皇太子及元日並巡狩親徵封禪拜郊及諸大禮諸州刺史都督及京官五品以上在外者並奉表疏賀禮部爲奏每年二時遣三公分行諸陵太常卿爲副太陽虧有司預奏其日置五鼓五兵於太社皇帝不視事凡百官各守本司不理務過時乃罷月蝕則擊鼓於所司救之五嶽四瀆崩竭皇帝本服大功已上親及外祖父母皇后父母百官一品喪皇帝皆不視事三日國忌日皇帝本服小功緦麻親百官五品以上喪皇帝皆不視事一日祥瑞依圖書合大瑞者隨列表奏百官詣闕上表奉賀告廟攽下自外諸瑞並申所司元日以聞凡版位皇帝位方一尺二寸厚三寸題云皇帝位皇太子方九寸厚二寸題云皇太子位百官一品已下方七寸厚一寸半題云某品位凡借田所收九谷納於神倉以擬粢盛及五齊三酒有餘藳稭供飼犧牲凡大祀養牲在滌九旬中祀三旬小祀一旬其牲方色難備者任以純色代之大小依禮告祈之牲不養凡祭祀犧牲不得捶撲損傷死則埋之有瘡病者與替凡祭器祭服有破敝不任滌理者與替訖器則埋之服則燒之凡祭天神皆焚柴祭地只皆瘞埋祭山皆庋懸祭川皆沈浮皆以祀祭訖乃焚埋之若埋訖皆令所在官司差人守當六十日止若埋幣者以火稍焚破者則不守凡祭事訖均胙肉則貴者不重賤者不虛謂貴者取貴骨賤者取賤骨【前貴於後上貴於下】凡天地郊祀及太廟祝版欲至享祭日所司準程預進版取署令人送往若臨時卒急並令附驛其版仍令預支一年所用數若署版以後祭官有故卽削除題所替行事人凡五陵皆朔望上食歳冬至寒食日各設一日祭如節祭共朔望日忌日相逢依節祭料若橋陵除此日外每日進半口羊食凡圜丘五郊諸壇等差側近人等守當凡王公已下郊廟合祭若臨時遇雨霑服失容卽以常服從事若已行事遇雨卽不脫祭服凡立春前兩京及諸州縣門外並造土牛耕人各隨方色凡季冬晦行儺大內六隊東宮二隊凡文武官三品已下拜正一品東宮官拜三師四品已下拜三少自余內外屬官於本司四品拜二品五品拜三品六品拜四品七品拜五品八品拜六品九品拜七品衛判曹拜長史局署丞拜令助教拜博士諸州別駕長史鎭將縣令拜刺史縣丞拜縣令其準品應致敬而非相統屬則不拜凡致敬者若非連屬應敬之官相見或貴賤懸隔或有長防親戚者任隨私禮凡文武官二品已上祠四廟五品已上祠三廟【三品已上不須兼爵四廟外有始封祖者通祠五廟】牲皆用少牢六品已下逹於庻人祭祖禰於正寢用特牲【縱祖父官有髙下皆用子孫牲】凡行路巷街賤避貴少避老輕避重去避來凡百官身亡者三品已上稱薨五品已上稱卒六品以下逹於庻人稱死凡百官墓田一品方九十步墳髙一丈八尺二品方八十步墳髙一丈六尺三品方七十步墳髙一丈四尺四品方六十步墳髙一丈二尺五品方五十步墳髙一丈六品已下方二十步墳不得過八尺其域及四隅四品已上築闕五品已上立土堠餘皆封塋而已凡立碑五品已上螭首趺髙不得過九尺七品已上立碣圭首方趺上髙四尺其石獸等三品已上六事五品已上四事凡四品已上用方相七品已上用魌頭五品已上纛竿九尺六品已下長五尺凡明器三品已上不得過九十事五品已上六十事九品已上四十事四神駞馬及人不得過一尺餘音樂鹵簿等不過七寸三品已上帳髙六尺方五尺女子等不過三十人長八寸園宅方五尺奴婢等不過二十人長四寸五品已上帳髙五尺五寸方四尺五寸音樂僕從二十五人長七寸五分園宅方四尺奴婢等十六人長三寸六品已下帳髙五尺方四尺音樂僕從二十人長七寸園宅方三尺奴婢十二人長二寸若三品已上優厚料則有三果帳蚊幬帳婦人洗梳帳並準此凡斬衰三年齊衰三年者並解官齊衰杖周及爲人後者爲其父母若庶子爲其母亦解官申其心喪【皆爲生已者】若嫡繼慈攺嫁或歸宗三年已上斷絕者及父爲長子夫爲妻並不解官假同齊衰周凡齊衰周給假三十日五日除服三日齊衰三月五月大功九月並給二十日三日除服二日小功五月給假十五日二日除服一日緦麻三月給假七日出降者三日及除服各一日無服之殤本品周已上給假五日大功三日小功二日緦麻一日若聞喪舉哀其假三分減一師經受業者喪給假三日冠給假三日婚給假九日除程周親婚給假五日大功三日小功一日周已下百里內除程凡私忌日給假一日忌前之夕聽還凡內外官三年一給定省假三十日五年一給拜墓假十五日並除程凡遭喪被起者以服內忌日給假三日大小祥各七日五日每月朔望各一日祥禫給程凡私家祔廟給五日四時祭給四日

大唐開元禮卷三﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷四

唐蕭嵩等撰吉禮

皇帝冬至祀圜丘

齋戒

陳設

省牲器

鑾駕出宮

奠玉幣

進熟

鑾駕還宮

齋戒

前祀七日平明太尉誓百官於尙書省曰某月某日祀昊天上帝於圜丘各揚其職不供其事國有常刑皇帝散齋四日於別殿致齋三日其二日於太極殿一日於行宮前致齋一日尙捨奉禦設禦幄於太極殿西序及室內俱東向尙捨直長張幃於前楹下致齋之日質明諸衛勒所部屯門列仗晝漏上水一刻侍中版奏請中嚴諸衛之屬各督其隊入陳於殿庭如常儀通事舍人引文武五品已上袴褶陪位如式諸侍衛之官各服其器服諸侍臣並結佩【凡齋者則結佩】俱詣閤奉迎上水二刻侍中版奏外辦上水三刻皇帝服衮冕結佩乘輿出自西房曲直華蓋警蹕侍衛如常儀皇帝卽禦坐東向坐侍臣夾侍如常一刻頃侍中前跪奏稱侍中臣某言請降就齋室俛伏興還侍位皇帝降坐入室文武侍臣各還本司直衛者如常通事舍人分引陪位者以次出凡預祀之官散齋四日致齋三日【散齋皆於正寢致齋二日於本司一日於祀所其無本司則皆於祀所】近侍之官應從升者及從祀羣官諸方客使各於本司及公館淸齋一日【無本司者各於正寢】散齋理事如舊不弔喪問疾不作樂不判署刑殺文書不行刑不預穢惡致齋惟祀事得行其餘悉斷其祀官已齋而闕者通攝行事諸祀官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供爨水以實尊】前祀二日太尉告髙祖神堯皇帝廟如常告之儀【告以配神坐主】前祀一日諸衛令其屬未後一刻各以其方器服守衛壝門【每門二人每隅一人】與大樂工人俱淸齋一宿

陳設

前祀三日尙捨直長施大次於外壝東門之內道北南向尙捨奉禦鋪禦座衛尉設文武侍臣次於大次之前文官在左武官在右俱相向設諸祀官次於東壝之外道南從祀文官九品已上於祀官之東東方南方朝集使於文官之東東方南方蕃客又於其東俱重行每等異位北向西上介公酅公於西壝之外道南武官九品已上於介公酅公之西西方北方朝集使於武官之西西方北方蕃客又於其西俱重行每等異位北向東上【其褒聖侯若在朝位於文官三品之下】陳設饌幔於內壝東門西門之外道北南向南門北門之外道東西向【壇上及東方午陛之東饌陳於東門外西方及南方午陛之西饌陳於西門外北方之饌陳於北門外】前祀二日太樂令設宮懸之樂於壇南內壝之外東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹雷鼓於北懸之內道之左右植建鼓於四隅置柷敔於懸內【柷在左敔在右】設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校掃除壇之內外郊社令積柴於燎壇【其壇於神壇之景地內壝之外景通典作壬案景卽丙字唐諱丙丙南方壬北方未知誰屬也】方一丈髙一丈二尺開上南出戶方六尺前祀一日奉禮設禦位於壇之東南西向設望燎位當柴壇之北南向設祀官公卿位於內壝東門之外道南分獻之官於公卿之南執事者位於其後每等異位俱重行西向北上設禦史位於壇下一位於東南西向一位於西南東向設奉禮位於樂懸東北贊者二人在南差退俱西向又設奉禮贊者位於燎壇東北西向皆北上設協律郎位於壇上南陛之西東向設太樂令位於北懸之間當壇北向設從祀文官九品已上位於執事之南東方西方朝集使於文官之南東方南方蕃客又於其南俱每等異位重行西向北上介公酅公位中壝西門之內道南武官九品已上位於介公酅公之南西方北方朝集使於武官之南西方北方蕃客又於其南俱每等異位重行東向北上【其褒聖侯於文官三品之下諸州使人各分方位於朝集使之後】又設祀官及從祀羣官等門外位於東西壝門之外如設次之式設牲牓於東壝之外當門西向蒼牲一居前又蒼牲一又靑牲一在北少退南上次赤牲一次黃牲一白牲一元牲一又赤牲一白牲一在南皆少退以北爲上又設廩犧令位於牲西南史陪其後俱北向設諸太祝位於牲東各當牲後祝史陪其後俱西向設太常卿位省牲位於牲前近北又設禦史位於太常卿之西俱南向設酒樽之位上帝太樽二著樽二犧樽二山罍二在壇上東南隅北向象樽二壺樽二山罍四在壇下南陛之東北向俱西上設配帝著樽二犧樽二象樽二山罍二在壇上於上帝酒樽之東北向西上五帝日月各太樽二在第一等內官每陛間各象樽二在第二等中官每陛間各壺樽二在第三等外官每道間各槪樽二於壇下眾星每道間各散樽二於內壝之外凡樽各設於神座之左而右向【樽皆如勺羃五帝日月以上皆有坫以置爵】設禦洗於午陛東南亞獻終獻同洗於夘陛之南俱北向罍水在洗東篚在洗西南肆【篚實以巾爵】設分獻罍洗篚羃各於其方陛道左俱內向執樽罍篚羃者各於樽罍篚羃之後設玉幣之篚於壇上下樽坫之所祀前一日晡後太史令郊社令各常服帥其屬升設昊天上帝神座於壇上北方南向席以槁稭設髙祖神堯皇帝神座於東方西向席以莞設五方帝日月神座於壇第一等靑帝於東陛之北赤帝於南陛之東黃帝於南陛之西白帝於西陛之南黒帝於北陛之西大明於東陛之南夜明於西陛之北席皆以槁稭又設五星十二辰河漢及內官五十五座於第二等十有二陛之間各依方面凡席皆內向其內官有北辰座於東陛之北曜魄寶於北陛之西北斗於南陛之東天乙太乙皆在北斗之東五帝內座於曜魄寶之東並差在行位前又設二十八宿及中官一百五十九座於第三等其二十八宿及帝座七公日星帝席太角攝提太防太子明堂軒轅三臺五車諸王月星織女建星天紀等一十七座並差在行位前又設外官一百五座於內壝之內又設眾星官星三百六十座於內壝之外各依方次十有二道之間席皆以莞設神位各於坐首所司陳異寶及嘉瑞等於樂懸之北東西廂【昊天上帝及配帝五帝日月之座設訖卻收至祀日未明五刻郊社令各服其服升壇重設之其內官中官外官眾星等詣坐一設定不收也】

省牲器

省牲之日午後十刻去壇二百步所諸衛之屬禁斷行人晡後二刻郊社令丞帥府史三人及齋郎以樽坫罍洗篚羃入設於位【凡升壇者各由其陛】晡後三刻謁者贊引各引祀官公卿已下俱就東壝門外位諸太祝與廩犧令以牲就牓位謁者引司空贊引引禦史入詣壇東陛升行掃除於上樂懸於下訖出還本位初司空將升又謁者引太常卿贊引引禦史入詣壇東陛升視滌濯【於視濯漑執尊者皆舉羃告潔】訖引降就省牲位南向立廩犧令少前曰請省牲退復位太常卿省牲廩犧令又北面舉手曰腯還本位諸太祝各循牲一匝西向舉手曰充俱還本位諸太祝廩犧令以次牽牲詣廚授太官謁者引光祿卿詣廚省鼎鑊申視濯漑謁者贊引各引祀官禦史詣廚省饌具訖俱還齋所祀日未明十五刻太官令帥宰人以鸞刀割牲祝史以豆取毛血各置於饌所遂烹牲

鑾駕出宮

前出宮三日本司宣攝內外各供其職尙捨設行宮於壇東南向隨地之宜守宮設從祀官五品以上次於朝堂如常儀前二日太樂令設宮懸之樂於殿庭如常儀【駕出懸而不作】其日晝漏上水五刻鑾駕發前七刻捶一鼔爲一嚴【三嚴時節前一日侍中奏裁也】侍中奏開宮殿門及城門未明五刻捶二鼓爲再嚴侍中版奏請中嚴奉禮郎設從祀羣官五品已上位文官於東朝堂之前西向武官於西朝堂之前東向俱重行北上酅公介公位於武官北東向從祀羣官五品已上依時刻俱集朝堂次各服其服所司陳大駕鹵簿於朝堂發前二刻捶三鼓爲三嚴諸衛之屬各督其隊與鈒防以次入陳於殿庭通事舍人引從祀羣官各就朝堂前位諸侍衛之官各服其器服侍中中書令以下皆詣西階奉迎【侍中負寶如式】乘黃令進玉輅於太極殿西階之前南向千牛將軍一人執長刀於輅前北向黃門侍郎一人在侍臣之前贊者二人又在黃門之前侍中版奏外辦太僕卿攝衣而升正立執轡皇帝服衮冕乘輿以出降自西階稱警蹕如常儀千牛將軍前執轡皇帝升輅太僕卿立授綏侍中中書令以下夾侍如常黃門侍郎進當鑾駕前跪奏稱黃門侍郎臣某言請鑾駕進發俛伏興退復位【凡黃門侍郎奏請皆進鑾駕前跪奏稱某官臣某言訖俛伏興】鑾駕動又稱警蹕黃門侍郎與贊者夾引以出千牛將軍夾輅而趍駕出承天門至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬諸侍衛之官各督其屬左右翊駕在黃麾內符寶郎奉六寶與殿中監後部從在黃鉞內侍中中書令以下夾侍於輅前贊者在供奉官人內侍臣上馬畢黃門侍郎奏稱請勅車右升侍中前承制退稱制曰可黃門侍郎退復位千牛將軍升訖黃門侍郎奏稱請鑾駕進發退復位鑾駕動稱警蹕鼓傳音如常不鳴鼓吹不得諠嘩其從祀官在元武隊後如常儀駕將至諸祀官俱朝服結佩謁者引立於次前重行北向西上駕至行宮南門外逥輅南向將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅乘輿入行宮繖扇華蓋侍衛警蹕如常儀宿衛如式謁者贊引各引祀官通事舍人分引文武羣官集行宮朝堂文左武右舍人承防勅羣官等各還次

奠玉帛

祀日未明三刻諸祀官及從祀之官各服其服郊社令良醖令各帥其屬入實樽罍玉幣【凡六樽之次太樽爲上實以泛齊著尊次之實以醴齊犧尊次之實以盎齊象尊次之實以醍齊壺尊次之實以沈齊山罍爲下實以淸酒配帝著尊爲上實以泛齊犧尊次之實以醴齊象尊次之實以盎齊山罍爲下實以淸酒五帝日月俱以太尊實以泛齊其內官之象尊實以醴齊中官之犧尊實以盎齊外官之槪尊實以淸酒眾星之散尊實以淸酒齊皆加明水酒皆加酒各實於上尊玉上帝以蒼璧靑帝以靑珪赤帝以赤璋白帝以騶虞黒帝以璜黃帝以黃琮日月以珪璧昊天上帝及配帝之幣以蒼五天帝日月內官以下各従方色各長一丈八尺】太祝以玉幣置於篚太官令帥進饌者實諸籩豆簠簋等各設於饌幔內未明二刻奉禮帥贊者先入就位贊引引禦史博士諸太祝及令史祝史與執尊罍篚羃者入自東門當壇南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執尊罍篚羃者各就位贊引引禦史諸太祝詣壇東陛禦史一人太祝二人升行掃除於上及第一等禦史一人太祝七人升行掃除於下訖各引就位未明一刻謁者贊引各引祀官及從祀羣官客使等俱就門外位太樂令帥工人二舞次入就位文舞入陳於懸內武舞立於懸南道西【其升壇坐者皆脫履於下降納如常】謁者引司空入就位立定奉禮曰再拜司空再拜訖謁者引司空詣壇東陛升行掃除於上降行樂懸於下訖引復位謁者贊者各引祀官及從祀羣官客使等次入就位初未明三刻諸衛列大駕仗衛陳設如式侍中版奏請中嚴乘黃令進玉輅於行宮南門外回輅南向【若行宮去壇稍逺嚴警如武】未明一刻侍中版奏外辦皇帝服衮冕乘輿以出繖扇華蓋侍衛如常儀【侍中負寶陪從如式】皇帝升輅如初黃門侍郎奏請鑾駕進發還侍位鑾駕動稱警蹕如常千牛將軍夾輅而趍【若行宮去壇稍逺奏升輅如式】駕至大次外回輅南向【若將軍升輅卽降立於輅左】侍中進當鑾駕前奏侍中臣某言請降輅俛伏興還侍位皇帝降輅乘輿之大次繖扇華蓋侍衛如常儀郊社令以祝版進禦署訖近臣奉出郊社令受各奠於坫皇帝停大次半頃通事舍人各引從祀文武羣官介公酅公諸方客使皆先入就位太常博士引太常卿立於大次門外當門北向侍中版奏外辦質明皇帝攺服大裘而冕出次華蓋侍衛如常儀【侍中負寶陪從如式】博士引太常卿太常卿引皇帝【凡太常卿前導皆博士先引】至中壝門外殿中監進大圭尙衣奉禦又以鎭圭授殿中監殿中監受進皇帝搢大圭執鎭圭華蓋仗衛停於門外禮部尙書與近侍者陪從如常儀【大珪如搢不便請預定近侍承捧】皇帝至版位西向立【每立定太常卿與博士退立於左】太常卿前奏稱請再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位協律郎跪俛伏興舉麾【凡取物者皆跪伏而取以興奠物則跪奠俛伏訖而後退】鼓柷奏豫和之樂乃以圜鐘爲宮黃鐘爲角太簇爲徴姑洗爲羽作文舞之舞樂舞六成【圜鐘三奏黃鐘太簇姑洗各一奏】偃麾戛敔樂止【凡樂皆協律郎舉麾工鼓柷而後作偃麾戛敔而後止】太常卿前奏稱請再拜退復位皇帝再拜奉禮曰眾官再拜眾官在位者皆再拜正座配座太祝跪取玉幣於篚各立於樽所諸太祝俱取玉及幣亦各立於尊所太常卿引皇帝太和之樂作【皇帝每行皆作太和之樂】皇帝詣壇升自南陛侍中中書令以下及左右侍衛量人從升【以下皆如之】皇帝升壇北向立樂止正座太祝加玉於幣以授侍中侍中奉玉幣東向進皇帝搢鎭圭受玉幣【凡受物者皆搢鎭圭跪奠訖執圭俛伏興】登歌作肅和之樂以大呂之均太常卿引皇帝進北向跪奠於昊天上帝神坐俛伏興太常卿引皇帝少退北面再拜訖太常卿引皇帝立於西方東向配坐太祝以幣授侍中侍中受幣北向進皇帝受幣太常卿引皇帝進東向跪奠於髙祖神堯皇帝神座俛伏興太常卿引皇帝少退東向再拜訖登歌止太常卿引皇帝樂作皇帝降自南陛還版位西向立樂止於皇帝將奠配帝之幣謁者七人各分引獻官奉玉幣俱進跪奠於第一等神座余星座之幣謁者贊引各引分獻官進幣於首坐餘皆祝史齋郎助奠訖引還復位初眾官拜訖祝史各奉毛血之豆立於門外於登歌止祝史奉毛血入者各由其陛升諸太祝迎取於壇上俱奠於神座前太祝與祝史退立於尊所

進熟

皇帝旣升奠玉幣太官令出帥進饌者奉饌各陳於內壝門外謁者引司徒出詣饌所司徒奉昊天上帝之俎初皇帝旣至位樂止太官令引饌入俎初入門奏雍和之樂以黃鐘之均【自後接神之樂皆奏黃鐘】饌各至其陛樂止祝史俱進跪徹毛血之豆降自東陛以出【上帝之饌升自午陛配帝之饌升自邜陛靑帝之饌升自寅陛赤帝之饌升自巳陛黃帝之饌升自未陛白帝之饌升自酉陛黒帝之饌升自子陛大明之饌升自辰陛夜明之饌升自戌陛其內官中官諸饌各隨便而升】諸太祝迎引饌於壇上各設於神座前【籩豆蓋羃先徹乃升簠簋旣奠卻其蓋於下】設訖謁者引司徒太官令帥進饌者俱降自東陛以出司徒復位諸太祝各還尊所又進設外官眾星之饌相次而畢太常引皇帝詣罍洗樂作皇帝至罍洗樂止侍中跪取興沃水又侍中跪取盤興承水皇帝盥手黃門侍郎跪取巾於篚興進皇帝恱手訖黃門侍郎跪受巾跪奠於篚黃門侍郎又取匏爵於篚興進皇帝受爵侍中酌罍水又侍中奉盤皇帝洗爵黃門侍郎又授巾如初皇帝拭爵訖侍中奠盤黃門侍郎受巾奠於篚皆如常太常卿引皇帝樂作皇帝詣壇升自南陛訖樂止謁者引司徒升自東陛立於尊所齋郎奉俎從升立於司徒之後太常卿引皇帝詣上帝尊所執尊者舉羃侍中贊酌泛齊訖壽和之樂作【皇帝每酌獻及飲福皆作壽和之樂】太常卿引皇帝詣昊天上帝神座前北向跪奠爵俛伏興太常卿引皇帝少退北向立樂止太祝持版進於神坐之右東向跪讀祝文曰維某年歳次月朔日子嗣天子臣某敢昭告於昊天上帝大明南至長晷初升萬物權輿六气資始謹遵彛典愼修禮物敬以玉帛犧齊粢盛庻品備玆禋燎祗薦潔誠髙祖神堯皇帝配神作主尙饗訖興皇帝再拜初讀祝文訖樂作太祝進跪奠版於神座興還尊所皇帝拜訖樂止太常卿引皇帝詣配帝酒尊所執尊者舉羃侍中取爵於坫進皇帝受爵侍中贊酌泛齊訖樂作太常卿引皇帝進髙祖神堯皇帝神座前東向跪奠爵俛伏興太常卿引皇帝少退東向立樂止太祝持版進於神座之左北向跪讀祝文曰維某年歳次月朔日子孝曽孫開元神武皇帝臣某敢昭告於髙祖神堯皇帝履長伊始肅事郊禋用致燔祀於昊天上帝伏惟慶流長髮徳冠思文對越昭升永言配命謹以制幣犧齊粢盛庻品式陳明薦侑神作主尙饗訖興皇帝再拜初讀祝文訖樂作太祝進跪奠版於神座興還尊所皇帝拜訖樂止太常卿引皇帝進昊天上帝神座前北向立樂作太祝各以爵酌上尊福酒合置一爵一太祝持爵授侍中侍中受爵西向進皇帝再拜受爵跪祭酒啐酒奠爵俛伏興太祝各帥齋郎進俎

太祝減神前胙肉【皆取前腳第三節

通典作第二骨】加於俎以胙肉共置一俎上太祝持俎以授司徒司徒奉俎西向進皇帝受以授左右謁者引司徒降復位皇帝跪取爵遂飲卒爵侍中進受虛爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自南階還版位西向立樂止文舞退鼓柷作舒和之樂退訖戛敔樂止武舞入鼓柷作舒和之樂立定戛敔樂止初皇帝將復位謁者引太尉詣罍洗盥手洗匏爵訖謁者引太尉自東陛升壇詣昊天上帝著尊所執尊者舉羃太尉酌醴齋訖武舞作謁者引太尉進昊天上帝神坐前北向跪奠爵興謁者引太尉少退復北向再拜訖謁者引太尉詣配帝犠尊所取爵於坫執尊者舉羃太尉酌醴齋訖謁者引太尉進髙祖神堯皇帝神座前東向跪奠爵興謁者引太尉少退東向再拜訖謁者引太尉進昊天上帝神坐前北向立諸太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒遂飲卒爵太祝進受虛爵復於坫太尉興再拜訖謁者引太尉降復位初太尉獻將畢謁者引光祿卿詣罍洗盥手洗拭匏爵升酌盎齊獻正座配座終獻如亞獻之儀訖謁者引光祿卿降復位初太尉將升獻謁者七人分引五方帝及大明夜明等獻官詣罍洗盥手洗拭匏爵訖各由其陛升俱酌泛齊訖各進跪奠於神座前興各引降還本位初第一等獻官將升謁者五人次引獻官各詣罍洗盥訖引各由其陛升壇詣第二等內官酒尊所俱酌醍齊各進跪奠爵於內官首座興餘皆祝史齋郎助奠相次而畢謁者各引獻官還本位初第二等獻官將升謁者四人次引獻官俱詣罍洗盥手各由其陛升壇詣第三等中官酒尊所俱酌淸酒沈齊以獻贊引四人次引獻官詣罍洗盥洗詣外官酒尊所俱酌淸酒以獻贊引四人次引獻官詣罍洗盥洗詣外官酒尊所俱酌淸酒以獻贊引四人次引獻官詣罍洗盥洗詣眾星酒尊所酌防酒以獻其祝史齋郎酌酒助奠皆如內官之儀訖謁者贊引各引獻官還本位諸獻俱畢武舞止上下諸祝各進跪徹豆興還尊所【徹者籩豆各一少移於故獻處】奉禮曰賜胙贊者唱眾官再拜眾官在位者皆再拜【已飲福者不拜】豫和之樂作太常卿前奏稱再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望燎位太常卿引皇帝樂作皇帝就望燎位南向立樂止於羣官將拜上下諸祝各執篚進神座前取玉幣祝版日月以上齋郎以爼載牲體稷黍飯及爵酒各由其陛降壇南行經柴壇西過壇東行自南陛登柴壇以玉幣祝版饌物置於柴上戶內諸祝又以內官已下之禮幣皆從燎奉禮曰可燎東西面各六人以炬燎火半柴太常卿前奏禮畢太常卿引皇帝還大次樂作皇帝出中壝門殿中鹽前受鎭珪以授尙衣奉禦殿中監又前受大圭華蓋侍衛如常儀皇帝入次樂止謁者贊引祀官通事舍人分引從祀羣官諸方客使以次出贊引引禦史太祀以下俱復執事位立定奉禮曰再拜禦史以下皆再拜贊引引出工人二舞以次出

鑾駕還宮

皇帝旣還大次侍中版奏請解嚴【將士不得輙離部伍】皇帝停大次一刻頃捶一鼔爲一嚴轉仗衛於還途如來儀三刻頃捶二鼓爲再嚴將士布隊仗侍中版奏請中嚴皇帝服通天冠綘紗袍諸祀官朝服【乘馬者服袴褶】五刻頃捶三鼓爲三嚴通事舍人分引羣官客使等序立於大次之前近南文武侍臣詣大次奉迎乘黃令進金輅於大次門外南向千牛將軍立於輅右侍中版奏外辦太僕卿升執轡皇帝乘輿出次繖扇侍衛警蹕如常儀皇帝升輅太僕卿立授綏黃門侍郎奏稱請鑾駕進發退復位鑾駕動稱警蹕如常儀黃門侍郎贊者夾引千牛將軍夾輅而趍至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬畢黃門侍郎奏稱請勅車右升侍中前承制退稱制曰可黃門侍郎復位千牛將軍升訖黃門侍郎奏稱請鑾駕進發退復位鼔傳音鑾駕動鼓吹振作而還文武羣官導從如來儀諸方客使便還館駕至承天門外侍臣下馬所鑾駕權停文武侍臣皆下馬千牛將軍降立於輅右訖鑾駕動千牛將軍夾輅而趨駕入嘉徳門太樂令令撞蕤賔之鐘左五鐘皆應鼓柷奏采茨之樂至太極門戛敔樂止入太極門鼔柷奏太和之樂駕至橫街北當東上閣回輅南向侍中進鑾駕前跪奏稱侍中臣某言請降輅俛伏興還侍位皇帝降輅乘輿以入繖扇侍衛警蹕如常儀侍臣從至閣戛敔樂止初文武羣官至承天門外通事舍人承防勅羣官並還皇帝旣入侍中版奏請解嚴叩鉦將士各還其所

大唐開元禮卷四

欽定四庫全書

大唐開元禮卷五

唐蕭嵩等撰吉禮

冬至祀圜丘有司攝事

齋戒

陳設

省牲器

奠玉幣

進熟

齋戒

前祀七日平明太尉誓百官於尙書省曰某月某日祀昊天上帝於圜丘各揚其職不供其事國有常刑凡預祀之官散齋四日致齋三日【散齋皆於正寢致齋二日於本司一日於祀所其無本司者則二日於郊社署】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事行其餘悉斷其祀官已齋而闕者通攝行事諸祀官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供爨水以實尊也】前祀二日太尉告髙祖神堯皇帝廟如常儀【告以配神作主之意】前祀一日諸衛令其屬未後一刻各以其方器服守衛壝門【每門二人每隅一人】與太樂工人俱淸齋一宿

陳設

前祀三日守宮設祀官公卿以下次於東壝之外道南北向西上設陳饌幔於內壝東門西門之外道北南向南門北門之外道西東向【壇上及東方南方午陛之東饌陳於東門外西方及南方午陛之西饌陳於西門外北方之饌陳於北門之外】前祀二日太樂令設宮懸之樂於壇南中壝之內東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹雷鼓於北懸之內道之左右植建鼓於四隅置柷敔於懸內【柷在左敔在右】設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校掃除壇之內外郊社令積柴於燎壇方一丈髙一丈二尺開上南出戶方六尺前祀一日奉禮設祀官公卿位於內壝東門之外道南分獻之官於公卿之南執事者位於其後每等異位俱重行西向北上設望燎位當柴壇之北南向設禦史位於壇下一位於東南西向一位於西南東向設奉禮位於樂懸東北贊者二人在南差退俱西向又設奉禮贊者位於燎壇東北西向皆北上設協律郎位於壇上南陛之西東向設太樂令位於北懸之間當壇北向又設祀官公卿以下門外位皆於東壝之外道南每等異位重行北面西上設牲牓於東壝之外當門西向蒼牲一居前又蒼牲一靑牲一赤牲一在北皆少退南上黃牲一白牲二牲二【上卷作白牲一牲一】在南皆少退北上設廩犧令位於牲西南祝史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北又設禦史位於太常卿之西俱南向設酒尊之位上帝太尊二著尊二犧尊二山罍二在壇上東南隅北向象尊二壺尊二山罍四在壇下南陛之東北向俱西上設配帝著尊二犧尊二象尊二山罍二在壇上於上帝酒尊之東北向西上五方帝日月各太尊二在第一等內官每陛間各象尊二在第二等中官每陛間各壺尊二在第三等外官每道間各槪尊二於壇下眾星每道間各散尊二於內壝之外凡尊各設於神座之左而右向【尊皆加勺羃五帝日月以上之尊皆有坫以置爵內官以下尊皆借以席設爵於尊下】設洗於午陛東南北向罍水在洗東篚在洗西南肆設分獻罍洗篚羃各於其方陛道之左俱內向【篚實以中爵】執尊罍篚羃者各於尊罍篚羃之後各設玉幣之篚於壇上下尊坫之所晡後一刻太史令郊社令各常服帥其屬升設昊天上帝神坐於壇上北方南面席以槁稭設髙祖神堯皇帝神座於東方西向席以莞設五方帝日月神坐於壇第一等靑帝於東陛之北赤帝於南陛之東黃帝於南陛之西白帝於西陛之南黒帝於北陛之西大明於東陛之南夜明於西陛之北席皆以槁稭又設五星十二辰河漢及內官五十五座於第二等十有二陛之間各依方面凡座皆內向其內官有北辰坐於東陛之北曜魄寶於北陛之西北斗於南陛之東天乙太乙皆在北斗之東五帝內座於曜魄寶之東並差在行位前又設二十八宿及中官一百五十九座於第三等其二十八宿及帝座七公日星帝席太角攝提太防太子明堂軒轅三臺五車諸王月星織女建星天紀等一十七座並差在行位前又設外官一百五座於內壝之內又設眾星三百六十座於內壝之外各依方次十有二道之間席皆以莞設神位各於座首【昊天上帝及配帝五座日月之坐設訖卻收至祀日未明五刻郊社令太史令各服其服升壇重設之其內官中官外官眾星等設定不收也】

省牲器

省牲之日午後十刻去壇二百步所諸衛之屬禁斷行人晡後二刻郊社令丞帥府史三人及齋郎以尊坫罍洗篚羃入設於位【凡陞陛者各由其陛】晡後三刻謁者贊引引祀官公卿已下俱就東壝門外位諸太祝令與廩犧令以牲就牓位謁者引司空贊引引禦史入詣壇東陛升行掃除於上降行樂懸於下訖出還本位初司空將升又謁者引太常卿贊引引禦史入詣壇東陛升視滌濯【凡導引者每曲一逡巡於視濯執尊者皆舉羃告潔】訖引降就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西向舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊申視濯漑謁者贊引各引祀官禦史詣廚省饌具訖俱還齋所祀日未明十五刻太官令帥宰人以鸞刀割牲祝史以豆取毛血各置於饌所遂烹牲

奠玉帛

祀日未明三刻諸祀官各服其服郊社令良醖令各帥其屬入實尊罍玉幣【凡六尊之次太尊爲上實以泛齊著尊次之實以醴齊犧尊次之實以盎齊象尊次之實以醍齊壺尊次之實以沈齊山罍爲下實以淸酒配帝著尊爲上實以泛齊犧尊次之實以醴齊象尊次之實以盎齊山罍爲下實以淸酒五帝日月俱以太尊實以泛齊其內官之象尊實以醴齊中官之犧尊實以盎齊外官之象尊實以醍齊皆加明水酒皆加酒各實於上尊禮神之玉昊天上帝以蒼璧靑帝以靑珪赤帝以赤璋黃帝以黃琮白帝以騶虞黒帝以璜日月以珪璧昊天上帝及配帝之幣以蒼五方上帝日月與內官以下之幣皆從方包凡幣皆長一丈八尺】太祝以玉幣置於篚太官令帥進饌者實諸籩豆簋簠等皆設於饌幔內未明二刻奉禮帥贊者先入就位贊引引禦史博士諸太祝及令史祝史與執尊罍篚羃者入自東門當壇南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執尊罍篚羃者各就位贊引引禦史諸太祝詣壇東陛升行掃除於上令史祝史行掃除於下訖引就位未明一刻謁者贊引各引祀官公卿已下俱就門外位太樂令帥工人二舞次入就位文舞入陳於懸內武舞立於懸南道西【其升壇者皆脫屨於下降納如常】謁者引司空入就位立定奉禮曰再拜司空再拜訖謁者引司空詣壇東陛升行掃除於上降行樂懸於下引復位謁者贊引各引祀官公卿以下入就位立定奉禮曰再拜眾官在位者皆再拜【其先拜者不拜】謁者進太尉之左白有司謹具請行事退復位協律郎跪俛伏舉麾【凡取物者皆跪俛伏而取以興奠物則跪奠訖俛伏而後興】鼓柷奏豫和之樂乃以圜鐘爲宮黃鐘爲角太簇爲徴姑洗爲羽作文舞之舞樂舞六成【圜鐘三奏黃鐘太簇姑洗各一奏】偃麾戛敔樂止【凡樂皆協律郎舉麾工鼔柷而後作偃麾戛敔而後止】奉禮曰眾官再拜眾官在位者皆再拜正座配座太祝跪取玉及幣於篚各立於尊所諸太祝俱取玉及幣亦各立於尊所謁者引太尉詣壇升自南陛北向立正座太祝加玉於幣東向授太尉受玉幣【凡授物者搢笏跪奠訖執笏俛伏興】登歌作肅和之樂以大呂之均謁者引太尉進北面跪奠於昊天上帝神座俛伏興謁者引太尉少退北向再拜訖謁者引太尉立於西方東向配座太祝以幣北向授太尉太尉受幣謁者引太尉進東向跪奠於髙祖神堯皇帝神座俛伏興謁者引太尉少退東向再拜訖登歌止謁者引太尉自南陛還本位初太尉將奠配帝之幣諸太祝及諸星坐獻官各奉玉幣進跪奠於神座訖興還尊所初眾官拜訖夜明以上祝史各奉毛血之豆立於門外登歌止祝史奉毛血入各由其陛升諸太祝迎取於壇上俱進奠於神坐前諸太祝與祝史退立於尊所

進熟

太尉旣升奠玊幣太官令出帥饌者奉饌各陳於內壝門外謁者引司徒出詣饌所司徒奉昊天上帝之爼諸太祝旣奠毛血太官令引饌入爼初入門奏雍和之樂【自後酌獻皆奏雍和之樂】以黃鐘之均【自後壇下之樂皆奏黃鐘】饌各至其陛樂止祝史俱進跪徹毛血之豆降自東陛以出【上帝之饌升自午陛配帝之饌升自夘陛靑帝之饌升自寅陛赤帝之饌升自已陛黃帝之饌升自未陛白帝之饌升自酉陛黒帝之饌升自子陛大明之饌升自長陛夜明之饌升自戍陛其內官中官諸饌各隨便而升】諸太祝迎引饌於壇上各設於神座前【籩豆蓋羃先徹乃升簋簠旣奠卻其蓋於下也】設訖謁者引司徒太官令帥進饌者俱降自東陛以出司徒復位諸太祝各還尊所又進設外官眾星之饌相次而畢初壇上設饌訖謁者引太尉詣罍洗盥手洗拭匏爵訖謁者引太尉升自南陛詣昊天上帝太尊所執尊者舉羃太尉酌泛齊訖樂作謁者引太尉進昊天上帝神座前北向跪奠爵俛伏興謁者引太尉少退北向立樂止太祝持版進於神座之右東向跪讀祝文曰維某年歳次月朔日子嗣天子臣某謹遣太尉封某臣名敢昭告於昊天上帝大明南至長晷初升萬物權輿六气資始謹遵彛典愼修禮物敬以玉帛犧齊粢盛庻品備玆禋燎祗薦潔誠髙祖神堯皇帝配神作主尙饗訖興太尉再拜初讀祝文訖樂作太祝進跪奠版於神座興還尊所太尉再拜訖樂止謁者引太尉詣配帝著尊所取爵於坫執尊者舉羃太尉酌泛齊訖樂作謁者引太尉進髙祖神堯皇帝神座前東向跪奠爵俛伏興謁者引太尉少退東向立樂止太祝持版進於神坐之左北向跪讀祝文曰維某年歳月朔日子孝曾孫開元神武皇帝臣某謹遣太尉封某臣名敢昭告於髙祖神堯皇帝履長伊始肅事郊禋用致燔祀於昊天上帝伏惟慶流長髮徳冠思文對越昭升永言配命謹以制幣犧齊粢盛庻品式陳明薦侑神作主尙饗訖興太尉再拜初讀祝文訖樂作太祝進跪奠版於神座興還尊所太尉拜訖樂止謁者引太尉進昊天上帝神座前北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒啐酒奠爵俛伏興太祝各帥齋郎進俎太祝減神坐前胙肉【皆取前腳第二骨也】加於俎以胙肉共置一俎上太祝持俎西向授太尉太尉受以授齋郎太尉跪取爵遂飲卒爵太祝進受虛爵復於坫太尉俛伏興再拜謁者引太尉降復位文舞退鼓柷作舒和之樂退訖戛敔樂止武舞入鼓柷作舒和之樂立定戛敔樂止初太尉將復位謁者引太常卿詣罍洗盥手拭匏爵訖謁者引太常卿自東陛升壇詣昊天上帝著尊所執尊者舉羃太常卿酌醴齊訖武舞作謁者引太常卿進昊天上帝神坐前北向跪奠爵興謁者引太常卿少退北向再拜訖謁者引太常卿詣配帝犧尊所取爵於坫執尊者舉羃太常卿酌醴齊訖謁者引太常卿進髙祖神堯皇帝神坐前東向跪奠爵興謁者引太常卿少退東向再拜訖謁者五人引五方上帝之太祝各詣酒尊所酌醴齊進奠於神座前訖還尊所謁者引太常卿進昊天上帝神座前北向立太祝各以爵酌罍福酒合置一爵一太祝持爵進太常卿之右西向立太常卿再拜受爵跪祭酒遂飲卒爵太祝進受虛爵復於坫太常卿興再拜訖謁者引太常卿降復位初太常卿獻將畢謁者先引光祿卿詣罍洗盥手洗拭匏爵升酌盎齊獻正座配座終獻如亞獻之儀訖謁者引光祿卿降復位初太常卿將升獻謁者七人分引五方帝及大明夜明等獻官詣罍洗盥洗拭匏爵訖各由其陛升俱酌泛齊訖各進跪奠於神坐前興各引降還本位初第一等獻官將升謁者五人次引獻官各詣罍洗盥手洗訖引各由其陛升壇詣第二等內官酒罇所俱酌醍齊各進跪奠於內官首座興余座皆祝史齋郎助奠相次而畢謁者各引獻官還本位初第二等獻官將升謁者四人次引俱詣罍洗盥洗各由其陛升壇詣第三等中官酒尊所俱酌盎齊以獻贊引四人次引獻官詣罍洗盥洗詣外官酒尊所俱酌醍齊以獻其贊引四人次引獻官詣罍洗詣眾星酒尊所俱酌泛齊以獻其祝史齋郎酌酒助奠皆如內官之儀訖謁者贊引各引獻官還本位諸獻俱畢武舞止上下諸祝各進跪徹豆興還尊所【徹者籩豆各一少移故處】奉禮曰賜胙贊者唱眾官再拜眾官在位者皆再拜樂作一成止謁者進太尉之左白請就望燎位謁者引太尉就望燎位南向立於眾官將拜上下諸祝各執篚進神坐前取玉幣祝版日月已上齋郎以爼載牲體稷黍飯及爵酒各由其陛降壇南行折而東又南行經柴壇西過壇東行自南陛登柴壇以玉帛祝版饌物置於柴上戶內諸太祝獻官以內官已下之幣皆從燎奉禮曰可燎東西面各六人以炬燎火半柴謁者引前白禮畢謁者引太尉出又謁者贊引祀官以次出贊引引禦史太祝以下俱復執事位立定奉禮曰再拜禦史以下皆再拜訖贊引引出工人二舞以次出凡有司攝事祝版應禦署者進禦署訖皇帝北面再拜侍臣奉版授郊社令受遂奉以出

大唐開元禮卷五

欽定四庫全書

大唐開元禮卷六

唐蕭嵩等撰吉禮

皇帝正月上辛祈谷於圜丘

齋戒

陳設

省牲器

鑾駕出宮

薦玉帛

進熟

鑾駕還宮

齋戒

前祀七日平明太尉誓眾官於尙書省曰正月某日祀昊天上帝於圜丘各揚其職不供其事國有常刑皇帝散齋四日於別殿致齋三日二日於太極殿一日於行宮前致齋一日尙捨奉禦設禦幄於太極殿西序及室內俱東向尙捨直長張帷於前楹下致齋之日質明諸衛勒所部屯門列仗晝漏上水一刻侍中版奏請中嚴諸衛之屬各督其隊入陳於殿庭如常儀通事舍人引文武五品已上袴褶陪位如式諸侍衛之官各服其器服諸侍衛臣並結佩俱詣閣奉迎上水二刻侍中版奏外辦上水三刻皇帝服通天冠絳紗袍結佩乘輿出自西房曲直華蓋警蹕侍衛如常儀皇帝卽禦座東面坐侍臣夾侍如常一刻頃侍中前跪奏稱侍中臣某言請降就齋室俛伏興還侍位皇帝降座入室文武侍臣各還省直衛者如常通事舍人引陪位者以次出凡預祀之官散齋四日致齋三日【散齋皆於正寢致齋二日於本司一日於祀所其無本司者則二日於郊社署】近侍之官應從升者及從祀羣官諸方客使各於祀所淸齋一宿【無本司者各於正寢】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉禁其祀官已齋而闕者通攝行事諸祀官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供爨水以實尊】前祀二日太尉告髙祖神堯皇帝廟如常告之儀【告以配神作主】前祀一日諸衛令其屬未後一刻各以其方器服守衛壝門【每門二人每隅一人】與太樂工人俱淸齋一宿

陳設

前祀三日尙捨直長施大次於外壝東門之內道北南向尙捨奉禦鋪禦座守宮設文武侍臣次於大次之前文官在左武官在右俱南向設諸從祀官次於東壝之外道南從祀文官九品已上於祀官之東東方南方朝集使於文官之東東方南方蕃客又於其東俱重行每等異位北向西上酅公介公於西壝之外道南武官九品已上於酅公介公之西西方北方朝集使於武官之西西方北方蕃客又於其西俱重行每等異位北向東上【其褒聖侯若在於文官三品之下諸州使人分方各於朝集使之後】陳設饌幔於內壝東門之外道南北向前祀二日太樂令設宮懸之樂於壇塲南內壝之內東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹雷鼓於北懸之內道之左右植建鼓於四隅置柷敔於懸內柷在左敔在右設歌鐘歌磬於壇上近南北向磬在西鐘在東其匏竹者立於壇下重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校掃除壇之內外郊社令積柴於燎壇【其壇於樂懸之南外壝之內】方一丈髙一丈二尺開上南出戶方六尺前祀一日奉禮設禦位於壇下之東南西向設望燎位於柴壇之北南向設祀官公卿位於內壝東門之內道南執事者位於其後每等異位重行西向北上設禦史位於壇下一位於東南西向一位於西南東向設奉禮位於樂懸之東北贊者二人在南差退俱西向又設奉禮贊者位於燎壇東北西向皆北上設協律郎位於壇上南陛之西東向設太樂令位於北懸之間當壇北向設從祀之官位文官九品已上於執事之南東方南方朝集使於文官之南東方南方蕃客又於其南俱每等異位重行西面北上酅公介公位於內壝西門之內道南武官九品以上於酅公介公之南西方北方朝集使於武官之南西方北方蕃客又於其南俱每等異位重行東面北上【其褒聖侯於文官三品之下諸州使人分方各位於朝集使之後】又設祀官及從祀羣官等門外位於東西壝門之外道南皆如設次之式設牲牓於東壝之外當門西向蒼牲一居前南上又靑牲一赤牲一黃牲一白牲一牲一又蒼牲一皆少退設廩犧令位於牲西南祝史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北又設禦史位於太常卿之西俱南向設酒尊之位上帝太尊二著尊二犧尊二山罍二在壇上東南隅北向象尊二壺尊二山罍四在壇下南陛之東北向俱西上設配帝著尊二犧尊二象尊二山罍二在壇上在上帝酒尊之東北向西上五方帝各太尊二著尊二犧尊二山罍二在第一等神坐之左而右向【尊皆加勺羃有坫以置爵】設禦洗於午陛東南亞獻終獻之洗於夘陛之南俱北向罍水在洗東篚在洗西南肆【篚實以巾爵】執尊罍篚羃者各位於尊罍篚羃之後設玉幣篚於壇上尊坫之所祀日未明午刻太史令郊社令各服其服升設昊天上帝神坐於壇上北方南向席以槁稭設髙祖神堯皇帝神坐於東方西向席以莞設靑帝於東陛之北赤帝於南陛之東黃帝於南陛之西白帝於西陛之南黒帝於北陛之西席皆以槁稭設神位各於坐首

省牲器

省牲之日午後十刻去壇二百步所諸衛之屬禁斷行人晡後二刻郊社令帥府史二人及齋郎以尊坫罍洗篚入設於位【升壇者自東陛】晡後三刻謁者贊引各引祀官公卿以下俱就東壝門外位諸太祝與廩犧令以牲就牓位謁者【弓】太常卿贊引引禦史入詣壇東陛升視滌濯【凡引導者每曲一逡巡視濯執尊者皆舉羃告潔】訖引降就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西面舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊申視濯漑贊引引禦史就省饌具【太常卿以下每事訖各還齋所】祀日未明十五刻太官令帥宰人以鸞刀割牲祝史以豆取毛血各置於饌所遂烹牲

鑾駕出宮

前出宮三日本司宣攝內外各供其職尙捨設行宮於壇東南向隨地之宜守宮設從祀官五品以上次於承天門外東西朝堂如常儀前二日太樂令設宮懸之樂於殿庭如常儀【駕出懸而不作】其日晝漏上水五刻鑾駕發引發引前七刻捶一鼔爲一嚴【三嚴時節前一日侍中奏裁】侍中奏開宮殿門及城門未明五刻槌二鼔爲再嚴侍中版奏請中嚴奉禮郎設從祀羣官五品以上位文官於東朝堂之前西向武官於西朝堂之前東向俱重行北上從祀羣官五以上依時刻俱集朝堂次各服其服【其六品以下介公酅公褒聖侯朝集使諸方客使等並駕出之日便赴祀所】所司陳大駕鹵簿前二刻槌三鼔爲三嚴諸衛之屬各督其隊與鈒戟以次入陳於殿庭謁者引從祀羣官各就朝堂前位諸侍衛之官各服其器服侍中中書令以下俱詣西階奉迎【侍中負寶如式】乘黃令進玉輅於太極殿西階之前南向千牛衛將軍一人執長刀立於前北向黃門侍郎一人在侍臣之前贊者二人又在黃門侍郎之前侍中版奏外辦太僕卿奮衣而升正立執轡皇帝齋服乘輿以出降自西陛稱警蹕如常儀千牛將軍前執轡皇帝升輅太僕卿立授綏侍中中書令以下夾侍如常黃門侍郎進當鑾駕前跪奏稱黃門侍郎臣某言請鑾駕進發俛伏興退復位【凡黃門侍郎奏請進鑾駕前跪奏稱某官臣某言訖俛伏興】鑾駕動又稱警蹕黃門侍郎與贊者夾引以出千牛將軍夾輅而趨駕出承天門至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬諸侍衛之官各督其屬左右翊駕在黃麾內符寶郎奉六寶與殿中監後部從在黃鉞內侍中中書令以下夾侍於輅前贊者在供奉官人內侍臣上馬畢黃門侍郎奏稱請勅車右升侍中前承制退稱制曰可黃門侍郎退復位千牛將軍升訖黃門侍郎奏稱請鑾駕進發復位鑾駕動稱警蹕皷傳音如常不鳴鼔吹不得諠嘩其從祀之官在武隊後如常儀駕將至諸祀官俱朝服結佩謁者引立於次前重行北面西上駕至行宮南門外回輅南向將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅乘輿入行宮繖扇華蓋侍衛警蹕如常儀宿衛如式通事舍人各引從祀文武羣官五品以上集行宮朝堂前文左武右通事舍人承防勅羣官等各還次

薦玉帛

祀日未明三刻諸祀官及從祀之官各服其服郊社令良醖令各帥其屬入實罇罍及玉帛【凡六罇之次太罇爲上實以泛齊著罇次之實以醴齊犧尊次之實以盎齊象尊次之實以醍齊壺尊次之實以沈齊山罍爲下實以淸酒配帝著尊爲上實以泛齊犧尊次之實以醴齊象尊次之實以盎齊五方帝太尊爲上實以泛齊著尊次之實以醴齊犧罇次之實以盎齊山罍爲下實以淸酒五齊之上尊皆實以淸酒禮神之王昊天上帝以四圭有邸靑帝以靑珪赤帝以赤璋黃帝以黃琮白帝以騶虞黒帝以璜上帝配帝之幣各以蒼五方帝之幣並效其方色各長一丈八尺】太祝以玉幣置於篚太官令帥進饌者實諸籩豆簋簠等皆設於饌幔內未明二刻奉禮帥贊者先入就位贊引引禦史博士郊社令諸太祝及令史祝史與執罇罍篚羃者入自東門當壇南重行北面西上立定奉禮曰再拜贊者承傳【凡奉禮有司贊者皆承傳】禦史以下皆再拜訖執罇罍篚羃者各就位贊引引禦史諸太祝詣壇東陛升行掃除於上令史祝史行掃除於下訖各引復位未明一刻謁者贊引各引祀官及從祀羣官客使等俱就門外位太樂令帥工人二舞次入就位文舞入陳於懸內武舞立於懸南道西【其升壇者皆脫履於下降納如常】謁者引司空入就位立定奉禮曰再拜司空再拜訖謁者引司空詣壇東陛升行掃除於上降行樂懸於下訖引各引祀官通事舍人分引從祀羣官客使等次入就位初未明三刻諸衛列大駕仗衛陳設如式侍中版奏請中嚴乘黃令進玉輅於行宮南門外回路南向【若行宮去壇稍逺嚴警如式】未明一刻侍中版奏外辦質明皇帝服衮冕乘輿以出繖扇華蓋侍衛如常儀【侍中負寶陪從如式】皇帝升輅如初黃門侍郎奏請鑾駕進發還侍位鑾駕動稱警蹕如常千牛將軍夾輅而趨【若行宮去壇逺奏升輅如式】駕至大次門外回輅南向侍中進當鑾駕前跪奏稱侍中臣某言請降輅俛伏興還侍位皇帝降輅乘輿之大次繖扇華蓋侍衛如常儀郊社令以祝版進禦署訖近臣奉出郊社令受各奠於坫皇帝停大次半刻頃通事舍人各引從祀文武羣官介公酅公諸方客使皆先入就位太常博士引太常卿立於大次門外當門北向侍中版奏外辦皇帝出次華蓋侍衛如常儀博士引太常卿太常卿引皇帝【凡太常卿前導皆博士先引】至內壝門外殿中監進大珪尙衣奉禦又以鎭圭授殿中監殿中監受進皇帝搢大珪執鎭珪華蓋仗衛停於門外禮部尙書近侍者從入如常皇帝至版位西向立【每立定太常卿與博士退立於左】太常卿前奏稱請再拜退復位皇帝再拜奉禮曰眾官再拜眾官在位皆再拜【其先拜者不拜】太常卿前奏有司謹具請行事退復位協律郎跪俛伏興舉【凡取物者皆跪俛伏而取以興奠物則奠訖俛伏而後興也】鼔柷奏豫和之樂乃以圜鐘爲宮黃鐘爲角太簇爲徴姑洗爲羽作文舞之樂舞六成【圜鐘三奏黃鐘太簇姑洗各一奏】偃麾戛敔樂止【凡樂皆協律郎舉麾工鼔柷而後作偃麾戛敔而後止】太常卿前奏請再拜退復位皇帝再拜奉禮曰眾官再拜眾官在位者皆再拜諸太祝取玉幣於篚各立於尊所太常卿引皇帝太和之樂作【皇帝每行皆作太和之樂】皇帝詣壇升自南陛侍中中書令以下及左右侍衛量人從升【以下皆如之】皇帝升壇北向立樂止太祝以玉幣授侍中侍中奉玉幣東向進皇帝搢鎭圭受玉幣【凡受物皆搢鎭圭奠訖執鎭圭俛伏興】登歌作肅和之樂以大呂之均太常卿引皇帝進北面跪奠於昊天上帝神坐俛伏興太常卿引皇帝少退北向再拜訖太常卿引立於西方東向配坐太祝以幣授侍中侍中奉幣北向進皇帝受幣太常卿引皇帝進東向跪奠於髙祖神堯皇帝神坐前訖俛伏興太常卿引皇帝少退東向再拜訖登歌樂止太常卿引皇帝樂作皇帝降自南陛還版位西向立樂止初皇帝將奠配帝之幣謁者五人各引分獻官奉玉幣跪奠於五方上帝之坐訖還復位初眾官拜訖祝史各奉毛血之豆立於門外於登歌止祝史奉毛血入各由其陛升諸太祝迎取於壇上俱進奠於神坐前諸太祝與祝史退立於罇所

進熟

皇帝旣升奠玉幣太官令出帥進饌者奉饌陳於內壝門外謁者引司徒出詣饌所司徒奉昊天上帝之俎初皇帝旣至位樂止太官令各引饌入俎初入門奏雍和之樂以黃鐘之均【自後接神之樂皆奏黃鐘】饌至陛樂止祝史俱進徹毛血之豆降自東陛以出【上帝之饌升自午陛配帝之饌升自夘陛靑帝之饌升自寅陛赤帝之饌升自已陛黃帝之饌升自未陛白帝之饌升自酉陛黒帝之饌升自子陛】諸太祝迎引饌於壇上各設於神坐前【籩豆蓋羃先徹乃升之簋簠旣奠卻其蓋於下】設訖謁者引司徒太官令帥進饌者俱降自東陛以出司徒復位諸太祝各還尊所初壇上設饌訖太常卿引皇帝詣罍洗樂作皇帝至罍洗樂止侍中跪取興沃水又侍中跪取盤興承水皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚黃門侍郎又取匏爵於篚興進皇帝受爵侍中酌罍水又侍中奉盤皇帝洗爵黃門侍郎又授巾皆如初皇帝拭爵訖侍中奠盤黃門侍郎受巾奠於篚皆如常太常卿引皇帝樂作皇帝詣壇升自南陛訖樂止謁者引司徒升自東陛立於尊所齋郎奉俎從升立於司徒之後太常卿引皇帝詣上帝酒尊所執尊者舉羃侍中贊酌泛齋訖壽和之樂作【皇帝每酌獻及飲福皆作壽和之樂】太常卿引皇帝進天帝神坐前北向跪奠爵俛伏興太常卿引皇帝少退北向立樂止太祝持版進於神坐之右東向跪讀祝文曰維某年歳次月朔日子嗣天子臣某敢昭告於昊天上帝惟神化育羣生財成庻品雲雨作施普博無私爰因啟蟄式祈農事敬以玉帛犧齊粢盛庻品祗事禋祀髙祖神堯皇帝配神作主尙饗訖興皇帝再拜初讀祝文訖樂作太祝進跪奠版於神坐興還尊所皇帝拜訖樂止太常卿引皇帝詣配帝酒罇所執尊者舉羃侍中取爵於坫進皇帝受爵侍中贊酌泛齊訖樂作太常卿引皇帝進髙祖神堯皇帝神坐前東向跪奠爵俛伏興太常卿引皇帝少退東向立樂止謁者五人各引五方上帝太祝皆取匏爵於坫酌泛齊各進奠於其神座前訖還尊所配帝太祝持版進於神座之左北面跪讀祝文曰維某年歳次月朔日子孝曾孫開元神武皇帝臣某敢昭告於髙祖神堯皇帝時惟孟春敬祈嘉谷用致禋祀於昊天上帝惟髙祖叡哲徇齊欽明昭格登配之禮肅奉舊章謹以制幣犧齊粢盛庻品吉蠲明薦侑神作主尙饗訖興皇帝再拜初讀祝文訖樂作太祝進跪奠版於神座興還尊所皇帝再拜訖樂止太常卿引皇帝進天帝神座前北向立樂作太祝各以爵酌上尊福酒合置一爵一太祝持爵授侍中侍中受爵西向進皇帝再拜受爵跪祭酒啐酒奠爵俛伏興太祝各帥齋郎進俎太祝減神前胙肉【皆取前腳第二骨】加於俎以胙肉共置一俎上太祝持俎以授司徒司徒奉俎西向進皇帝受以授左右謁者引司徒降復位皇帝跪取爵遂飲卒爵侍中進受虛爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自南陛還版位西向立樂止文舞出鼓柷舒和之樂作出訖戛敔樂止武舞入鼓柷舒和之樂作立定戛敔樂止初皇帝將復位謁者引太尉詣罍洗盥手洗匏爵訖謁者引太尉自東陛升壇詣天帝著尊所執尊者舉羃太尉酌醴齊武舞作謁者引太尉進天帝神坐前北向跪奠爵興謁者引太尉少退北向再拜訖謁者引太尉詣配帝犧尊所取爵於坫執尊者舉羃太尉酌醴齊謁者引太尉進髙祖神座前東向跪奠爵興謁者引太尉少退東向再拜五方上帝之祝亦各取爵於坫酌醴齊訖俱進奠於其神坐前訖還尊所謁者引太尉進天帝神座前北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒遂飲卒爵太祝進受虛爵復於坫太尉興再拜訖謁者引太尉降復位初太尉獻將畢謁者引光祿卿詣罍洗盥手洗匏爵升酌盎齊獻正坐配坐五帝之祝亦各酌獻終獻如亞獻之儀訖謁者引光祿卿降復位武舞止諸太祝各進跪徹豆興還尊所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福者不拜】豫和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望燎位太常卿引皇帝樂作皇帝就望燎位南向立樂止於羣官將拜上下諸祝各執篚進神坐前取玉幣祝版齋郎以俎載牲體稷黍飯及爵酒各由其陛壇南行經柴壇西過壇東行自南陛登柴壇以玉幣祝版饌物置於柴上戶內奉禮曰可燎東西面各六人以炬燎火半柴太常卿前奏禮畢太常卿引皇帝還大次樂作皇帝出內壝門殿中監前受鎭珪以授尙衣奉禦殿中監又前受大珪華蓋侍衛如常儀皇帝入次樂止謁者贊引各引祀官通事舍人分引從祀羣官諸方客使以次出贊引引禦史太祝以下俱復執事位立定奉禮曰再拜禦史以下皆再拜贊引引出工人二舞以次出

鑾駕還宮

皇帝旣還大次侍中版奏請解嚴【將士不得輙離部位】皇帝停大次一刻頃捶一鼓爲一嚴轉仗衛於還塗如來儀三刻頃捶二鼓爲再嚴將士布隊仗侍中版奏請中嚴皇帝服通天冠絳紗袍諸祀官服朝服五刻頃捶三鼓爲三嚴謁者贊引各引羣官客使序立於大次之前近南文武侍臣詣大次奉迎乘黃令進金輅於大次門外南向千牛將軍立於輅右侍中版奏外辦太僕卿升執轡皇帝乘輿出次繖扇侍衛警蹕如常儀皇帝升輅太僕卿立授綏黃門侍郎奏稱請鑾駕進發退復位鑾駕動稱警蹕如常儀黃門侍郎贊者夾引千牛將軍夾輅而趨至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬畢黃門侍郎奏稱請勅車右升侍中稱制曰可黃門侍郎退復位千牛衛將軍升訖黃門侍郎奏稱請鑾駕進發復位鼓傳音鑾駕動鼓吹振作而還文武羣官皆從如來儀諸方客使便還館駕至承天門外侍臣下馬所鑾駕權停文武侍臣皆下馬千牛將軍降立於輅右訖鑾駕動千牛將軍夾輅而趍駕入嘉徳門太樂令令撞防賔之鐘左右五鐘皆應鼓柷奏采茨之樂至太極門戛敔樂止入太極門鼓祝奏太和之樂駕至橫街北當東上閣逥輅南向侍中進當鑾駕前跪奏稱侍中臣某言請降輅俛伏興還侍位皇帝降輅乘輿以入繖扇侍衛警蹕如常儀侍臣從至閣戛敔樂止初文武羣官至東朝堂通事舍人承防勅羣官並還皇帝旣入侍中版奏請解嚴叩鉦將士各還其所

大唐開元禮卷六

欽定四庫全書

大唐開元禮卷七

唐蕭嵩等撰吉禮

正月祈谷於圜丘有司攝事

齋戒

陳設

省牲器

薦玉帛

進熟

齋戒

前祀七日平明太尉誓百官於尙書省曰正月某日祈谷祀昊天上帝於圜丘各揚其職不供其事國有常刑凡預祀之官散齋四日致齋三日【散齋皆於正寢致齋二日於本司一日於祀所其無本司者則二日於郊社署】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉禁其祀官已齋而闕者通攝行事諸祀官致齋之日給酒食及明衣各習禮於齋所光祿卿監取明水火【大官令取水於陰鑑取火於陽燧火以供爨水以實尊】前祀二日太尉告髙祖神堯皇帝廟如常告之儀【告以配神作主】前祀一日諸衛令其屬未後一刻各以其方器服守衛壝門【每門二人每隅一人】與太樂工人俱淸齋一宿

陳設

前祀三日守宮設祀官公卿以下次於東壝之外道南北向以西爲上設陳饌幔於內壝東門之外道南北向前祀二日太樂令設宮懸之樂於壇南內壝之內東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹雷鼓於北懸之內道之左右植建鼓於四隅置柷敔於懸內柷在左敔在右設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校掃除壇之內外郊社令積柴於燎壇【其壇於樂懸之南方外壝之內】方一丈髙一丈二尺開上南出戶方六尺前祀一日奉禮郎設祀官公卿位於內壝東門之內道北執事位於道南每等異位俱重行西面北上設禦史位於壇下一位於東南西向一位於西南東向設奉禮位於樂懸東北贊者二人在南差退俱西向又設奉禮贊者位於燎壇東北西向皆北上設協律郎位於壇上南陛之西東向設太樂令位於北懸當壇之間北向設祀官公卿以下門外位皆於東壝之外道南每等異位重行北面西上設牲牓位於東壝之外當門西向蒼牲一居前又靑牲一赤牲一黃牲一白牲一元牲一居後又蒼牲一在北少退設廩犧令位於牲西南祝史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北又設禦史位於太常卿之西俱南向設酒尊之位上帝太尊二著尊二犧尊二壺尊二山罍二在壇上東南隅北向象尊二山罍二在壇下南陛之東北向俱西上設配帝著尊二犧尊二象樽二山罍二在壇上於上帝酒尊之東北向西上五方上帝各太尊二著尊二犧尊二山罍二在第一等神坐之左而右向【尊皆加勺羃有坫以置爵】設洗於壇東南北向罍水在洗東篚在洗西南肆【篚實以巾爵】執尊罍篚羃者各於尊罍篚羃之後設玉幣篚於壇上下尊坫之所祀日未明五刻太史令郊社令設昊天上帝神坐於壇上北方南向席以藳稭設髙祖神堯皇帝神坐於東方西向席以莞設靑帝神坐於東陛之北赤帝於南陛之東黃帝於南陛之西白帝於西陛之南黒帝於北陛之西席皆以稾稭設神位各於坐首

省牲器

省牲之日午後十刻去壇二百步所諸衛之屬禁斷行人晡後二刻郊社令帥府史二人及齋郎以尊坫罍洗篚羃入設於位【升壇者自東陛】晡後三刻諸太祝與廩犧令以牲就牓位謁者引太常卿贊引引禦史入詣壇東陛升視滌【凡導引者每曲一逡巡於視濯執尊者皆舉羃告潔】訖引降就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西向舉手曰充俱還本位諸太祝引廩犧令以次牽牲詣廚授太官謁者引光祿卿詣廚省鼎鑊申視漑濯贊引引禦史詣廚省饌具【太常卿以下每事訖各還齋所】祀日未明十五刻太官令帥宰人以鸞刀割牲祝史以豆取毛血各置於饌所遂烹牲

薦玉帛

祀日未明三刻諸祀官各服其服郊社令良醖令各帥其屬入實尊罍及玉幣【凡六尊之次太尊爲上實以泛齊著尊次之實以醴齊犧尊次之實以盎齊象尊次之實以醍齊壺尊次之實以沈齊山罍爲下實以淸酒配帝著尊爲上實以泛齊犧尊次之實以醴齊象尊次之實以盎齊山罍爲下實以淸酒五方上帝太尊爲上實以泛齊著尊次之實以醴齊犧尊次之實以盎齊山罍爲下實以淸酒齊皆加明水酒皆加酒各實於上尊禮神之玉昊天上帝以四圭有邸靑帝以靑珪赤帝以赤璋黃帝以黃琮白帝以騶虞黒帝以元璜天帝配帝之幣各以蒼五方上帝之幣各效其方色凡幣一丈有八尺】太祝以玉幣置於篚太官令帥進饌者實諸籩豆簋簠皆設於饌幔內未明二刻奉禮帥贊者先入就位贊引引禦史博士諸太祝史令史祝及與執尊罍篚羃者入自東門當壇南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執尊罍篚羃者各就位贊引引禦史諸太祝詣壇東陛升行掃除於下訖引降就位未明一刻謁者贊引各引祀官俱就門外位太樂令帥工人二舞次入就位文舞入陳於懸內武舞立於懸南道西【其升壇者皆脫履於下降納如常】謁者引司空入就位立定奉禮曰再拜司空再拜訖謁者引司空詣壇東陛升行掃除於上降行樂懸於下訖引復位初司空行樂懸謁者贊引各引祀官次入就位立定奉禮曰眾官再拜眾官在位者皆再拜【其先拜者不拜】謁者進太尉之左白有司謹具請行事退復位協律郎跪俛伏舉麾【凡取物者皆跪俛伏而取以興奠物則奠訖俛伏而後興也】鼓柷奏豫和之樂乃以圜鐘爲宮黃鐘爲角太簇爲徴姑洗爲羽作文舞之舞樂舞六成【圜鐘三奏黃鐘太簇姑洗各一奏】偃麾戛敔樂止【凡樂皆協律郎舉麾工鼔柷而後作偃麾戛敔而後止】奉禮曰眾官再拜眾官在位者皆再拜太祝取玉帛於篚立於尊所謁者引太尉詣南陛升壇北向立太祝以玉東向授太尉太尉受玉登歌作肅和之樂以大呂之均謁者引太尉進北面跪奠於天帝神坐興謁者引太尉少退北面再拜謁者引太尉西面立太祝以幣授太尉太尉奉幣東向跪奠於配帝神坐前俛伏興再拜訖登歌止初太尉將奠幣謁者五人分引五方上帝之太祝各奉玉幣奠於其神坐前訖還復位謁者引太尉降自南陛還本位初眾官拜訖祝史奉毛血之豆立於門外於登歌止祝史奉毛血入各由其陛升諸太祝迎取於壇上俱進奠於神坐前諸太祝與祝史退立於罇所

進熟

太尉旣升奠玉幣太官令帥進饌者奉饌陳於內壝門外謁者引司徒出詣饌所司徒奉天帝之爼諸太祝旣奠毛血太祝官令引饌入俎初入門奏雍和之樂【自後酌獻皆奏雍和之樂】以黃鐘之均【自後壇下之樂皆奏黃鐘】饌各至陛樂止祝史俱進跪徹毛血之豆降自東陛以出上帝之饌升自午陛配帝之饌升自夘陛五方上帝之饌各由其陛諸太祝迎引於壇上各設於神坐前【籩豆蓋羃先徹乃升簋簠旣奠卻其蓋於下】設訖謁者引司徒太官令帥進饌者俱降自東陛以出司徒復位諸太祝各還尊所謁者引太尉詣罍洗盥手洗匏爵訖謁者引太尉升自南陛詣天帝酒尊所執尊者舉羃太尉酌泛齊訖樂作謁者引太尉進天帝神坐前北面跪奠爵興謁者引太尉少退北面立樂止太祝持版進於神坐之右東面跪讀祝文曰維某年歳月朔日子嗣天子臣某謹遣太尉臣名敢昭告於昊天上帝惟神化育羣生財成庻品雲雨作施普博無私爰因啟蟄式祈農事敬以玉帛犧齊粢盛庻品備玆禋祀祗薦潔誠髙祖神堯皇帝配神作主尙饗訖興太尉再拜初讀祝文訖樂作太祝進跪奠版於神座興還尊所太尉再拜訖樂止謁者引太尉詣配帝酒尊所取爵於坫執尊者舉羃太尉酌泛齊訖樂作謁者引太尉進髙祖神堯皇帝神坐前東向跪奠興謁者引太尉少退東向立樂止謁者五人各引五方上帝太祝就罍洗盥手取匏爵於坫酌泛齊各進奠於其神坐前訖還尊所配帝太祝持版進於神坐之左北面跪讀祝文曰維某年歳次月朔日子孝曽孫開元神武皇帝臣某謹遣太尉封臣名敢昭告於髙祖神堯皇帝時惟孟春敬祈嘉谷用致禋祀於昊天上帝惟髙祖叡哲徇齊欽明昭格登配之禮肅奉舊章謹以制幣犧齊粢盛庶品吉蠲明薦侑神作主尙饗興太尉再拜初讀祝文訖樂作太祝進跪奠版於神坐興還尊所太尉拜訖樂止謁者引太尉進天帝神坐前北向立太祝各以爵酌罍福酒合置一爵一太祝持爵進太尉之右西向立太尉再拜受受跪祭酒啐酒奠爵俛伏興太祝各帥齋郎進俎太祝減神前胙肉【皆取前腳第二骨】加於俎以胙肉共置一俎上太祝持俎西向授太尉太尉受以授齋郎太尉跪取爵遂卒爵太祝進受虛爵復於坫太尉俛伏興再拜謁者引太尉降復位文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止初太尉將復位謁者引太常卿詣罍洗盥手洗匏爵訖謁者引太常卿自東陛升壇詣天帝著尊所執尊者舉羃太常卿酌醴齊武舞作謁者引太常卿進天帝神坐前北面跪奠爵興謁者引太常卿少退北面再拜訖謁者引太常卿詣配帝犧尊所取爵於坫執爵者舉羃太常卿酌醴齊謁者引太常卿進髙祖神堯皇帝神坐前東向跪奠興謁者引太常卿少退東向再拜訖謁者五人引五方上帝之太祝各詣酒尊所酌醴齊訖俱進奠於神坐訖還尊所謁者引太常卿進天帝神座前北向立太祝各以爵酌罍福酒合置一爵一太祝持爵進太常卿之右西向立太常卿再拜受爵跪祭酒遂飲卒爵太祝進受虛爵復於坫太常卿興再拜謁者引太常卿降復位初太常卿獻將畢謁者引光祿卿詣罍洗盥手洗匏爵升酌盎齊獻正坐配坐及五方上帝終獻如亞獻之儀訖謁者引光祿卿降復位武舞六成樂止諸太祝各進跪徹豆興還尊所【徹者籩豆各一少移於故處】奉禮曰賜胙贊者唱曰眾官再拜眾官在位者皆再拜【已飲福受胙者不拜】豫和之樂作奉禮曰眾官再拜眾官在位者皆再拜樂一成止謁者進太尉之左白請就望燎位謁者引太尉就望燎位南向立於眾官將拜諸祝史各執篚進神坐取玉幣祝版齋郎以俎載牲體黍稷飯爵酒各由其陛降壇南行經懸內當柴壇南東行自南陛登柴壇以玉幣祝版饌物置於柴上戶內奉禮曰可燎東西面各六人以炬燎火半柴謁者進太尉之左白禮畢謁者引太尉出又謁者贊引各引祀官以次出贊引引禦史太祝以下復就執事位立定奉禮曰再拜禦史以下俱再拜贊引引出工人二舞以次出

大唐開元禮卷七﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷八

唐蕭嵩等撰吉禮

皇帝孟夏雩祀於圜丘

齋戒

陳設

省牲器

鑾駕出宮

奠玉帛

進熟

鑾駕還宮

齋戒

將祀有司卜日如別儀前祀七日平明太尉誓百官於尙書省曰某月某日雩祀昊天上帝於圜丘各揚其職不供其事國有常刑皇帝散齋四日致齋三日如冬至之儀凡預祀之官散齋四日致齋三日【散齋正寢致齋二日於本司一日於祀所其無本司者皆於祀所】近侍之官應從升者及從祀之羣官諸方各使於本司及公館淸齋一宿【無本司者各於正寢】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事光祿卿監取明水火【太官令取水於陰鑑取火於陽燧火以供爨水以注酒之尊】前祀二日太尉告太宗文武聖皇帝廟如常告之儀【告以配神作主之意】前祀一日諸衛令其屬未後一刻各以其方器服守衛壝門與太樂工人俱淸齋一宿

陳設

前祀三日尙捨直長施大次於外壝東門之內道北南向尙捨奉禦鋪禦座衛尉陳饌幔於內壝東門之外道南北向設文武侍臣次於大次之後又設祀官及從祀羣官諸州使人蕃客等次如式前祀二日太樂令設宮懸之樂於壇南內壝之內設歌鐘歌磬右校掃除壇之內外郊社令積柴於燎壇【其壇於神壇之左內壝之外】方一丈髙一丈二尺開上南出戶方六尺前祀一日奉禮設禦位及望燎位祀官及從祀羣官諸州使人諸蕃客等位並於壝內皆如圜丘之儀設牲牓於東壝之外當門西向蒼牲一居前靑牲一少退又靑牲二赤牲二黃牲二白牲二牲二皆南上設廩犧令位於牲西南史陪其後俱北面設諸太祝位於牲東各當牲後祝史陪其後俱西向設太常卿省牲位於牲前近北南向設天帝酒尊於壇之上下天帝太樽二著尊二犧尊二山罍二在壇上於東南隅北向象尊二壺尊二山罍二在壇下南階之東北向俱西上設配帝著尊二犧尊二象尊二山罍二在壇上於天帝酒尊之東北西向上五方帝各太樽二犧尊二山罍一在第一等五帝各犧尊二在第二等五官各象尊二在壇下皆於神坐之左而右向【尊皆加勺羃五帝已上之尊皆有坫以置五官之尊俱借以席置爵於尊下】設禦洗於壇南陛東南亞獻之洗又於東南俱北向罍水在洗東篚在洗西南肆【篚實以巾爵】設五官罍洗篚羃於酒尊之西俱北向執尊罍篚羃者各於尊罍篚羃之後各設玉幣之篚於壇之上下尊坫之所祀日未明五刻太史令郊社令升設昊天上帝神坐於壇上之中央南向席以槁稭設太宗文武聖皇帝神坐於東方西向席以莞設五方帝之坐於第一等靑帝於東陛之北赤帝於南陛之東黃帝於南陛之西白帝於西陛之南黒帝於北陛之西皆莞席以槁稭又設五帝之坐於第二等如五方帝之陛位又設五官之坐於壇下之東南西向北上皆席以莞設神位各於坐首

省牲器

省牲之日午後十刻去壇二百步所諸衛之屬禁斷行人晡後二刻郊社令丞帥府史三人及齋郎以尊坫罍洗篚羃入設於位晡後三刻諸太祝與廩犧令以牲就牓位謁者引太常卿贊引引禦史入詣壇東陛升視滌濯【凡導引者每曲一逡巡於視濯執尊者皆舉羃告潔】訖引降就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各巡牲一匝西面舉手曰充俱還本位諸太祝與廩犧令以次牽牲詣廚授太官令謁者引光祿卿詣廚省鼎鑊申視濯漑贊引引禦史詣廚省饌具祀日未明十五刻太官令帥宰人以鸞刀割牲祝史以豆取毛血各置於饌所遂烹牲

鑾駕出宮如圜丘之儀

奠玉帛

祀日未明三刻諸祀官各服其服郊社令良醖令各帥其屬入實尊罍玉幣【凡六尊之次大尊爲上實以泛齊著尊次之實以醴齊犧尊次之實以盎齊象尊次之實以醍齊壺尊次之實以沈齊山罍爲下實以淸酒配帝著尊爲上實以泛齊犧尊次之實以醴齊象尊次之實以盎齊山罍爲下實以淸酒五方帝之太尊實以泛齊犧尊實以醴齊山罍實以盎齊五帝之犧尊實以醴齊五官之象尊實以沈齊元酒皆實於五帝之上尊禮神之玉昊天上帝以四珪有邸靑帝以靑珪赤帝以赤璋黃帝以黃琮白帝以騶虞黒帝以璜天帝配帝之幣皆以蒼五方帝五帝各於其方色凡幣皆長一丈有八尺】太官令帥進饌者實諸籩豆簋簠入設於內壝門東之外饌幔內未明二刻奉禮帥贊者先入就位贊引引禦史博士詣太祝及令史祝史與執尊罍篚羃者入自東門當壇南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執尊罍篚羃者各就位贊引引禦史諸太祝詣壇東陛升行掃除於上令史祝史行掃除於下訖皆就位駕將至謁者贊引各引祀官通事舍人分引從祀羣官諸方客使先至者俱就門外位駕至大次門外回輅南向將軍降立於輅左侍中進當鑾駕前跪奏稱侍中臣某言請降輅俛伏興還侍位皇帝降輅之大次通事舍人引文武五品以上從祀之官皆就壝外位奉禮郎帥贊者先入就位贊引禦史以下入就位太樂令帥工人二舞次入就位文舞入陳於懸內武舞立於懸南道西謁者引司空入行掃除訖出復位皇帝停大次半刻頃通事舍人各引從祀文武羣官介公酅公諸方客使皆先入就位太常博士引太常卿立於大次門外當門北向侍中版奏外辦皇帝服衮冕出次華蓋侍衛如常儀【侍中負寶陪從如式】博士引太常卿太常卿引皇帝【凡太常前導皆博士先引】至內壝門外殿中鹽進大珪尙衣奉禦又以鎭珪授殿中監殿中監受進皇帝搢大珪執鎭珪華蓋仗衛停於門外近侍者從入如常謁者引禮部尙書太常少卿陪從如常皇帝至版位西向立【每立定太常卿與博士退立於左】謁者贊引各引祀官次入就位立定太常卿前奏稱請再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位協律郎跪俛伏舉麾【凡取物者跪俛防而取以興奠物則奠訖俛防而後興】鼓柷奏豫和之樂乃以黃鐘之均作文舞之舞樂舞六成偃麾戛敔樂止【凡樂皆協律郎舉麾鼓柷而後作偃麾戛敔而後止】太常卿前奏稱請再拜退復位皇帝再拜奉禮曰眾官再拜眾官在位者皆再拜太常卿引皇帝太和之樂作【皇帝每行皆作太和之樂】皇帝詣壇升自南陛侍中中書令以下及左右侍衛量人從升【以下皆如之】皇帝升壇北向立樂止太祝加玉於幣以授侍中侍中奉玉帛東向進皇帝搢鎭珪受玉帛【凡受物皆搢鎭珪奠訖執珪俛伏興】登歌作肅和之樂乃以大呂之均太常卿引皇帝進北面跪奠於昊天上帝神坐俛伏興太常卿引皇帝立於南方北向皇帝再拜訖太祝又以配帝之幣授侍中侍中奉幣北向進皇帝進東向跪奠於太宗神坐前俛伏興太常卿引皇帝立於西方東向再拜訖登歌止初皇帝將奠配帝之幣五方帝之太祝皆取玉幣於篚各進奠於其神坐前五帝之獻官次取幣先奠於太昊氏神坐前余坐齋郎助奠訖五官之獻官亦取幣先奠於勾芒氏神坐前余坐祝史助奠訖獻官各復本位於登歌止太常卿引皇帝降自南陛還版位西向立初羣官拜訖祝史皆奉毛血之豆立於門外於登歌止祝史奉毛血之豆各由其陛升諸太祝迎取於壇上俱進奠於神坐前諸太祝與祝史退立於尊所

進熟

皇帝旣升奠玉幣太官令出帥進饌者奉饌陳於內壝門外謁者引司徒出詣饌所司徒奉天帝之俎皇帝旣至位樂止太官令引饌入俎初入門雍和之樂作以黃鐘之均饌至陛樂止祝史俱進徹毛血之豆降自東陛以出天帝之饌升自南陛配帝之饌升自東陛五方帝五帝之饌各由其陛升諸太祝迎引於壇上各進奠於神坐前【籩豆蓋幕先徹乃升簠簋旣奠皆卻其蓋於下】謁者引司徒太官令帥進饌者降自東陛以出司徒復位諸太祝各還尊所又進設五官之饌相次而畢初壇上設饌訖太常卿引皇帝詣罍洗樂作皇帝至位樂止侍中跪取匜興沃水又侍中跪取盤興承水皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚黃門侍郎又取匏爵於篚興進皇帝受爵侍中酌罍水又侍中奉盤皇帝洗爵黃門侍郎又授巾皆如初皇帝拭爵訖侍中奠盤匜黃門侍郎受巾奠於篚皆如常太常卿引皇帝樂作皇帝詣壇升自南陛樂止謁者引司徒升自東陛立於尊前齋郎奉俎從升立於司徒之後太常卿引皇帝詣天帝酒尊所執尊者舉羃侍中贊配泛齊訖壽和之樂作【皇帝毎酌獻及飲福皆作壽和之樂】太常卿引皇帝進昊天上帝神坐前北向跪奠爵俛伏興太常卿引皇帝立於南方北向樂止太祝持版進於神座之右西向跪讀祝文曰維某年歲次月朔日子嗣天子臣某敢昭告於昊天上帝爰玆孟夏龍見紀辰方資長育式遵常禮敬以玉帛犧齊粢盛庶品恭致燔祀表其寅肅皇曽祖考太宗文武聖皇帝配神作主尙饗訖興皇帝再拜初讀祝文訖樂作太祝進跪奠版於神座興還尊所皇帝拜訖樂止太常卿引皇帝詣配帝酒尊所執尊者舉羃侍中取爵於坫進皇帝受爵侍中贊酌泛齊訖樂作太常卿引皇帝進太宗神坐前東向跪奠爵俛伏興太常卿引皇帝立於西方東向五方帝之太祝各詣尊酌泛齊俱進奠於其神坐前訖樂止太祝持版進於神座之左北面跪讀祝文曰維某年歲次月朔日子孝曾孫開元神武皇帝臣某敢昭告於曽祖考太宗文武聖皇帝時惟正陽式遵恆典用致禋祀於昊天上帝伏惟道葉乾元徳施品物永言配命對越昭升謹以制幣犧齊粢盛庻品致其明薦作主配神尙饗訖興皇帝再拜初讀祝文訖樂作太祝進跪奠版於神座興還尊所皇帝拜訖樂止太常卿引皇帝南方北向立樂作諸太祝各以爵酌上尊福酒合置一爵一太祝持爵授侍中侍中受爵西向進皇帝再拜受爵跪祭酒啐酒奠爵俛伏興太祝各帥齋郎進俎太祝減神前胙肉加之於俎以胙肉共置一俎上一太祝持俎以授司徒司徒奉俎西向進皇帝受以授左右謁者引司徒降還位皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自南陛還版位西向立樂止文舞出鼔柷作舒和之樂出訖戛敔樂止武舞入鼔柷作舒和之樂立定戛敔樂止皇帝獻將畢謁者引太尉詣罍洗盥手洗匏爵訖謁者引太尉自東陛升壇詣天帝著尊所執尊者舉羃太尉酌醴齊武舞作謁者引太尉進昊天上帝神坐前北向跪奠爵興謁者引太尉立於南方北向再拜訖謁者引太尉詣配帝酒尊所取爵於坫執尊者舉羃太尉酌醴齊謁者引太尉進太宗神座前東向跪奠爵興謁者引太尉立於西方東向再拜訖五方帝之太祝亦各酌醴齊俱奠於其神坐前訖還尊所謁者引太尉進天帝神座前北向立諸太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒遂飲卒爵太祝進受爵復於坫太尉興再拜謁者引太尉降復位初太尉獻將畢謁者引光祿卿詣罍洗盥手洗匏爵升酌盎齊獻正坐配坐及五方帝之坐終獻如亞獻之儀訖謁者引光祿卿降復位初太尉將升獻贊引引五帝之獻官詣罍盥手洗爵酌醴齊進奠於太昊氏神座前余坐皆齋郎助奠訖還本位五帝獻將畢五獻官詣罍洗爵酌醴齊進奠於勾芒氏神坐前余坐皆祝史助奠訖獻官還本位武舞六成樂止舞獻俱畢上下諸祝各進徹豆還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福受胙者不拜】豫和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望燎位太常卿引皇帝樂作皇帝就望燎位南向立樂止於羣官將拜諸祝各執篚進神座前取玉帛祝版齋郎以俎載牲體稷黍飯爵酒各由其陛降壇南行經懸內當柴壇南東行自南陛登柴壇以玉幣祝版饌物置於柴上戶內諸祝又以五官之禮幣皆從燎奉禮曰可燎東西面各六人以炬燎火半柴太常卿前奏禮畢太常卿引皇帝還大次樂作皇帝出內壝門殿中監前受鎭珪以授尙衣奉禦殿中監又前受大圭華蓋侍衛如常儀皇帝入次樂止謁者贊引各引祀官及從祀羣官諸方客使以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出

鑾駕還宮如圜丘之儀

大唐門元禮卷八

欽定四庫全書

大唐開元禮卷九

唐蕭嵩等撰吉禮

孟夏雩祀圜丘有司攝事

齋戒

陳設

省牲器

薦玉帛

進熟

齋戒

將祀有司卜日如前儀前祀七日平明太尉誓百官於尙書省曰某月某日雩祀昊天上帝於圜丘各揚其職不供其事國有常刑凡預祀之官散齋三日致齋三日【散齋皆於正寢致齋二日於本司一日於祀所其無本司者則於郊社署】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事諸祀官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供防水以實尊】前祀二日太尉告太宗文武聖皇帝廟如常告之儀【告以配神作主之意】前祀一日諸衛令其屬未後一刻各以其方器服守衛壝之門【毎門二人每隅一人】與太樂工人俱淸齋一宿

陳設

前祀三日守宮設祀官公卿以下次於東壝之外道南北向西上設陳饌慢於內壝東門之外道南北向前祀二日太樂令設宮懸之樂於壇南內壝之內東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹雷鼓於北懸之內道之左右植建鼔於四隅置柷敔於懸內柷在左敔在右設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校掃除壇之內外郊社令積柴於燎壇【其壇於樂懸之南外壝之內】方一丈髙一丈二尺開上南出戶方六尺前祀一日奉祀設祀官公卿位於內壝東門之內道北執事位於道南每等異位俱重行西面北上設望燎位於柴壇之北南向設禦史位於壇下一位於東南西向一位於西南東向令史陪其後設奉禮位於樂懸東北贊者二人在南差退俱西向設協律郎位於壇上南陛之西東向設太樂令位於北懸之間北向設祀官公卿以下門外位皆於東壝之外道南每等異位重行北面西上設牲牓於東壝之外當門西向蒼牲一居前靑牲一少退又靑牲二赤牲二黃牲二白牲二黝牲二皆南上又設廩犧令位於牲西南史陪其後俱北向設諸太祝位於牲東各當牲後俱西向設太常卿省牲位於牲前近北又設禦史位於太常卿之西俱南向設酒樽之位於壇之上下天帝太尊二著尊二犧尊二山罍二在壇上東南隅北向象尊二壺尊二山罍二在壇下南陛之東北向俱西上設配帝著樽二犧尊二象尊二山罍二在壇上於天帝酒尊之東北向西上五方帝各太樽二犧尊二山罍一在第一等五帝各犧尊二在第二等五官各象樽二在壇下皆設於神坐之左而右向【尊皆加勺羃五帝已上之尊皆有坫以置爵五官之尊借以席設爵於尊下也】設洗於壇午陛東南北向罍水在洗東篚在洗西南肆【篚實以巾爵】設五官罍洗篚羃於酒尊之西俱北向執尊罍篚羃者於尊罍篚羃之後各設玉幣之篚於壇之上下尊坫之所祀日未明五刻太史令郊社令升設昊天上帝神坐於壇之中央南向席以槁稭設太宗文武聖皇帝神坐於東方西向席以莞設五方帝之坐於第一等靑帝於東陛之北赤帝於南陛之東黃帝於南陛之西白帝於西陛之南黒帝於北陛之西皆席以槁稭又設五帝之坐於第二等如五方帝之陛位又設五官之坐於壇下之東南西向北上皆席以莞設神位於坐首

省牲器

省牲之日午後十刻去壇二百步所諸衛之屬禁斷行人晡後二刻郊社令帥府史二人及齋郎以尊坫罍洗篚羃入設於位【升壇者自東陛】晡後三刻諸太祝與廩犧令以牲就牓位謁者引太尉常卿贊引引禦史入詣壇東陛升視滌濯【凡導引者毎曲一逡巡於視濯執尊者皆舉幕告潔】訖引降就省牲位南向立廩犧令又前北面舉手曰腯還本位諸太祝各循牲一匝西面舉手曰充還本位諸太祝與廩犧令以次牽牲詣廚授太官謁者引光祿卿詣廚省鼎鑊申視濯漑贊引引禦史詣廚省饌具【太常以下毎事訖各還齊所】祀日未明十五刻太官令帥宰人以鸞刀割牲祝史以豆取毛血各置於饌所遂烹牲

薦玉帛

祀日未明三刻諸祀官各服其服郊社令良醖令各帥其屬入實尊罍及玉幣【凡六尊之次太尊爲上實以泛齊著尊次之實以醴齊犧尊次之實以盎齊象尊次之實以醍齊壺尊次之實以沈齊山罍爲下實以淸酒配帝著尊爲上實以泛齊犧尊次之實以醴齊象尊次之實以盎齊山罍爲下實以淸酒五方帝之太尊實以泛齊犧尊次之實以醴齊山罍次之實以盎齊五帝之犧尊實以醴齊五官之象尊實以醍齊元酒各實於五齊之上尊禮神之玉昊天上帝以蒼璧靑帝以靑珪赤帝以赤璋黃帝以黃琮白帝以騶虞黑帝以元璜天帝配帝之幣皆以蒼五方帝五帝各從方色凡幣皆一丈有八尺】太祝以玉帛置於篚太官令帥進饌者實諸籩豆簠簋等各設饌於幔內未明五刻奉禮帥贊者先入就位贊引引禦史博士諸太祝及令史與執尊罍篚羃者入自東門當壇南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜執尊罍篚羃者各就位贊引引禦史諸太祝詣壇東陛升行掃除於上令史祝史行掃除於下訖皆就位未明一刻謁者贊引各引祀官俱就門外位太樂令帥工人二舞次入就位文舞入陳於懸內武舞立於懸南道西【其升壇者皆脫履於下降納如常】謁者引司空入就位立定奉禮曰再拜司空再拜謁者引司空詣壇東陛升行掃除於上降行樂懸於下訖引復位奉禮曰再拜眾官在位者皆再拜【其先拜者不拜】謁者進太尉之左白有司謹具請行事退復位協律郎跪俛伏舉麾【凡取物者皆跪俛伏而取以興奠物則奠訖俛伏而後興】興鼔柷奏豫和之樂乃以圜鐘爲宮黃鐘爲角太簇爲徴姑洗爲羽作文舞之舞樂舞六成【圜鐘三奏黃鐘太蔟姑洗各一奏】偃麾戛敔樂止【凡樂皆協律郎舉麾工鼓柷而後作偃麾戛敔而後止】奉禮曰眾官再拜眾官在位者皆再拜太祝取玉於篚立於尊所謁者引太尉詣南陛升壇北向立太祝加玉於幣東向授太尉太尉受玉幣登歌作肅和之樂以大呂之均謁者引太尉進北面跪奠於天帝神坐前俛伏興謁者引太尉立於南方北面再拜訖太祝以幣東向授太尉太尉受幣謁者引太尉東向跪奠於太宗神坐俛伏興謁者引太尉立於西方東面再拜初太尉將奠配帝之幣五方帝五帝之太祝各奠玉幣於神坐前相次而畢五官之獻官亦奠幣於神坐訖各還本位及太尉再拜訖登歌止謁者引太尉降自南陛還本位初眾官拜訖祝史各奉毛血之豆立於門外於登歌止祝史奉毛血入各由其陛升諸太祝迎取於壇上俱進奠於神坐前太祝與祝史退立於尊所

進熟

太尉旣升奠玉幣太官令出帥進饌者奉饌陳於內壝門外謁者引司徒出詣饌所司徒奉天帝之俎諸太祝旣奠毛血太官令引饌入俎初入門奏雍和之樂【自後酌獻皆奏雍和之樂】以黃鐘之均【自後壇下之樂皆奏黃鐘】饌各至陛樂止祝史俱進徹毛血之豆降自東陛以出天帝之饌升自午陛配帝之饌升自夘陛五方帝之饌各由其陛諸太祝迎引於壇上各設於神座前【籩豆蓋羃先徹乃升簠簋旣奠卻其蓋於下】設訖謁者引司徒太官令帥進饌者俱降自東陛以出司徒復位諸太祝各還尊所又進設五官之饌相次而畢初壇上設饌訖謁者引太尉詣罍洗盥手洗匏爵訖謁者引太尉升自南陛詣天帝酒尊所執尊者舉羃太尉酌泛齊訖樂作謁者引太尉進天帝神坐前北向跪奠爵興謁者引太尉立於南方北面太祝持版進於神座之右東面跪讀祝文曰維某年歳次月朔日子嗣天子臣某謹遣太尉封臣名敢昭告於昊天上帝爰玆孟夏龍見紀辰方資長育式遵常禮敬以玉帛粢盛庻品恭致燔祀表其寅肅以太宗文武聖皇帝侑神作主尙饗訖興太尉再拜初讀祝文訖樂作太祝進跪奠版於天帝神座興還罇所太尉拜訖樂止謁者引太尉詣配帝坐酒尊所取爵於坫執尊者舉羃太尉酌泛齊訖樂作謁者引太尉進詣太宗神座前東向跪奠爵興謁者引太尉少退東向立五方帝之太祝亦各酌泛齊俱進於神坐前訖還尊所配帝之太祝持版進於神座之左北面跪讀祝文曰維某年歳次月朔日子孝曽孫開元神武皇帝臣某謹遣太尉臣某敢昭告於皇曽祖考太宗文武聖皇帝時惟正陽式遵恆典用致祀於昊天上帝伏惟道葉乾元徳施品物永言配命對越昭升謹以制幣犧齊粢盛庻品式陳明薦侑神作主尙饗訖興太尉再拜初讀祝文訖樂作太祝進跪奠版於神坐興還罇所太尉拜訖樂止謁者引太尉進昊天上帝神坐前北面立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒啐酒奠爵興太祝各帥齋郎進俎太祝減神前胙肉【皆取前腳第二骨】加於俎以胙肉共置一俎上太祝持俎西向授太尉太尉受以授齋郎太尉跪取爵遂飲卒爵太祝進受爵復於坫太尉興再拜謁者引太尉降復位文舞之舞出鼓柷舒和之樂作出訖戛敔樂止武舞入鼔柷舒和之樂作立定戛敔樂止初太尉獻將畢謁者引太常卿詣罍洗盥手洗匏爵訖謁者引太常卿自東陛升壇詣天帝酒罇所執尊者舉羃太常卿酌醴齊訖武舞作謁者引太常卿進天帝神坐前北向跪奠爵興再拜訖謁者引太常卿詣配帝酒尊所取爵於坫執尊者舉羃太常卿酌醴齊訖謁者引太常卿進太宗神坐前東向跪奠爵興再拜謁者引太常卿立於南方北向五方帝之太祝亦各酌醴齊俱進於神坐前訖還尊所諸太祝各以爵酌罍福酒各置一爵一太祝持爵進太常卿之右西向立太常卿再拜受爵跪祭酒遂飲卒爵太祝進受爵復於坫太常卿興再拜謁者引太常卿降復位初太常卿獻將畢謁者引光祿卿詣罍洗盥手洗匏爵酌盎齊獻正坐配坐及五方帝之座終獻如亞獻之儀訖謁者引光祿卿降復位初太常卿將升獻贊引引五帝之獻官各詣罍洗盥手洗爵酌醴齊進奠於太昊氏神坐前余坐各齋郎助奠訖還本位五帝獻將畢五官之獻官詣罍洗酌醍齊進奠於勾芒氏神坐前余坐皆祝史助奠訖獻官還本位舞六成樂止舞獻俱畢上下諸祝各進跪徹豆興還尊所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福者不拜】預和之樂作奉禮曰眾官再拜眾官在位者皆再拜樂一成止謁者進太尉之左白請就望燎位別太尉就望燎位南向立於眾官將拜諸祝各執篚進神坐取玉帛祝版齋郎以俎載牲體稷黍飯爵酒各由其陛降壇南行經懸內當柴壇南東行自南陛登柴壇以玉幣祝版饌物置於柴上戶內諸祝又以五官之禮幣俱從燎奉禮曰可燎東西面各六人以炬燎半柴謁者進太尉之左白禮畢謁者引太尉出謁者贊引各引祀官以出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出

大唐開元禮卷九

欽定四庫全書

大唐開元禮卷十

唐蕭嵩等撰吉禮

皇帝大享於明堂

齋戒

陳設

省牲器

鑾駕出宮

薦玉帛

進熟

鑾駕還宮

齋戒

將祀有司卜日如別儀前祀七日平明太尉誓百官於尙書省曰某月某日祀昊天上帝於明堂各揚其職不供其事國有常刑皇帝散齋四日於別殿致齋三日二日於太極殿一日於行宮前致齋一日尙捨奉禦設禦幄於太極殿西序及室內俱東向尙捨直長張帷於前楹下致齋之日質明諸衛勒所部屯門列仗晝漏上水一刻侍中版奏請中嚴諸衛之屬各帥其隊入陳於殿前如常儀通事舍人引文武五品已上袴褶陪位如式諸侍衛之官各服其服諸侍臣並結佩俱詣閤奉迎侍中版奏外辦上水三刻皇帝服通天冠絳紗袍結佩乘輿出自西房曲直華蓋警蹕侍衛如常儀卽禦坐東向坐侍臣夾侍如常一刻頃侍中前跪奏稱侍中臣某言請降就齋室俛伏興還侍位皇帝降坐入室文武侍臣各還省直衛者如常儀通事舍人引陪位者以次出凡預祀之官散齋四日致齋三日【散齋皆於正寢致齊二日於本司一日於祀所其無本司者卽二日於郊社署】近侍之官應從升者及從祀羣官諸方客使各於祀所淸齋一宿散齋理事如舊惟不弔喪問疾不作樂不判刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事諸祀官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供爨水以實尊】前祀二日太尉告睿宗大聖眞皇帝廟如常告之儀【告以配神作主之意】前祀一日諸衛令其屬未後一刻各以其方服守衛明堂四門【每門二人每隅一人】與太樂工人俱淸齋一宿

陳設

前祀三日尙捨直長施大次於明堂東門之外道北尙捨奉禦鋪禦坐守宮設文武侍臣次於大次之後文官在左武官在右俱南向設諸從祀官於璧水東門之外道南從祀事文官九品以上於祀官之東東方南方蕃客又於其東俱重行每等異位北向西上酅公介公於璧水西門之外道南武官九品已上於酅公介公之西西方北方蕃客又於其西俱重行每等異位北向東上【其褒聖侯於文官三品之下若有諸州使人分方位各於文武官之後】設陳饌幔於璧水東門之內道北南向前祀二日太樂令設宮懸之樂於明堂前庭東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹雷鼓於北懸之間道之左右植建鼓於四隅置柷敔於懸南柷在左敔在右設歌鐘歌磬於堂上近南北向磬簴在西鐘簴在東其匏竹者立於階間重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校淸掃明堂內外郊社令積柴於燎壇【其壇於樂懸之南】方一丈髙一丈二尺開上南陛出戶方六尺前祀一日奉禮設禦座於堂之東南西向設祀官公卿位於東門之內道南執事者位於公卿之後近南每等異位俱重行西面北上設禦史位於堂下一位在東南西向一位在西南東向令史各陪其後設奉禮位於樂懸東北贊者二人在南差退俱西向設協律郎位於堂上午陛之西東向設太樂令位於北懸之間設太祝奉玉帛位於柴壇之南皆北向設從祀官位文官九品已上於執事之南東方南方蕃客又於其南俱每等異位重行西面北上酅公介公位於西門之內道南武官九品以上於酅公介公之後西方北方蕃客於武官之南俱毎等異位重行東面北上【其褒聖侯於文武官三品之下若有諸州使人分方位各於文武官之後】又設祀官及從祀羣官等門外位於東西門外道南皆如設次之式設牲牓於東門之外當門西向南上蒼牲一居前又蒼牲一少退又靑牲二赤牲二黃牲二白牲二元牲二牲牓少退又設廩犧令位於牲西南史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北又設禦史位於太常卿之西俱南向設酒尊之位於明堂之上下昊天上帝太尊二著尊二犧尊二山罍二在室內神坐之左象尊二壺尊二山罍二在堂下東南西向配帝著尊二犧尊二象尊二山罍二在堂上神坐之左五方帝各太尊二著尊二犧尊二山罍二各於室內神座之左內向五帝各著尊二在堂上各於神坐之左俱內向五官各象尊二在階下皆於神坐之左俱右向【堂上之尊皆置於坫階下之尊皆借以席俱加勺羃設爵於尊下】設禦洗於東階東南亞獻之洗又於東南俱北向罍水在洗東篚在洗西南肆【篚實以巾爵】設五官罍洗篚羃各於酒尊之左俱右向其執尊罍篚羃者各位於其後各設玉幣之篚於堂之上下尊坫之閒祀日未明五刻太史令郊社令升設昊天上帝神座於明堂太室之內中央南向席以槁稭設睿宗大聖眞皇帝神座於上帝之東南西向席以莞設靑帝於木室西向赤帝於火室北向黃帝於太室南戶之西北向白帝於金室東向黒帝於水室南向席皆以槁稭設太昊炎帝軒轅少昊顓頊之坐各於五方帝之左俱內向差退設五官坐於明堂之庭各依其方俱內向席皆以莞設神座各於坐首

省牲器

省牲之日午後十刻去明堂二百步取諸衛之屬禁斷行人晡後二刻郊社令帥府史二人及齋郎以尊坫罍洗篚羃入設於位【升堂者自夘階】晡後三刻諸太祝與廩犧令以牲就牓位謁者引太常卿贊引引禦史詣東階升堂視滌濯【凡導引者每曲一逡巡於視濯執尊者皆舉羃告潔】訖引降就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西向舉手曰充俱還本位諸太祝與廩犧令以次牽牲詣廚授太官令謁者引光祿卿詣廚省鼎鑊申視濯漑贊引引禦史詣廚省饌【太常卿以下每事訖各還尊所】祀日未明十五刻太官令帥宰人以鸞刀割牲祝史以豆取毛血各置於饌所遂烹牲

鑾駕出宮如圜丘之儀

奠玉帛

祀日未明三刻諸祀官各服其服郊社令良醖令各帥其屬入實罇罍玉帛【凡六尊之次太尊爲上實以泛齊著尊次之實以醴齊犧尊次之實以盎齊象尊次之實以醍齊壺尊次之實以沈齊山罍爲下實以淸酒配帝著尊爲上實以泛齊犧尊次之實以醴齊象尊次之實以盎齊山罍爲下實以淸酒五方帝太尊爲上實以泛齊著尊次之實以醴齊犧尊次之實以盎齊山罍爲下實以淸酒五人帝之著尊實以醴齊五官之象尊實以醍齊酒各實於五帝之上尊禮神之玉昊天上帝以四珪有邸靑帝以靑珪赤帝以赤圭黃帝以黃琮白帝以騶虞黒帝以璜天帝配帝之幣皆以蒼五方帝五帝五官各從方色凡幣帛一丈八尺】太官令帥進饌者實諸籩豆簋簠入設於東門之外饌幔內未明五刻奉禮帥贊者先入就位贊引引禦史博士諸太祝及令史祝史與執尊罍篚羃者入自東門當壇南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執尊罍篚羃者各就位贊引引禦史諸太祝詣壇東階升行掃除於上令史祝史行掃除於下訖各引就位駕將至謁者贊引各引祀官通事舍人分引從祀羣官諸方客使先至者俱就門外位駕至大次門外回輅南向將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降路之大次通事舍人引文武五品以上從祀之官皆就壝外位太樂令帥工人二舞次入文舞陳於懸內武舞立於懸南道西謁者引司空入行掃除訖復侍位如常儀皇帝停大次半刻頃通事舍人分引從祀文武羣官酅公介公諸方客使及四方蕃客使皆先入就位太常博士引太常卿立於大次門外當門北向侍中版奏外辦皇帝服大裘而冕出次華蓋侍衛如常儀【侍衛負寶陪從如式】博士引太常卿太常卿引皇帝【凡太常前引皆博士前導】至內門外殿中監進大珪尙衣奉禦又以鎭珪授殿中監受進皇帝搢大珪執鎭珪華蓋仗衛停於大次門外近侍者從入如常謁者引禮部尙書太常少卿陪從如常皇帝至版位西向立【毎立定太常卿與博士退立於左】謁者贊引各引祀官次入就位立定太常卿前奏稱請再拜退復位皇帝再拜奉禮曰眾官在位者皆再拜【其先拜者不拜】太常卿前奏有司謹具請行事退復位協律郎跪俛伏舉麾【凡取物者皆跪俛伏而取以興奠物則奠物俛伏而後興】鼓柷奏豫和之樂乃以圜鐘之均林鐘爲徴太簇爲商南呂爲羽姑洗爲角作文舞樂舞六成偃麾戛敔樂止太常卿前奏稱再拜退復位皇帝再拜奉禮曰眾官再拜眾官在位者皆再拜謁者引諸獻官俱詣東陛升堂立於尊所太祝與諸獻官皆跪取玉幣於篚立於東南隅西向北上配帝太祝立於西南隅東向北上五方帝五帝五官諸太祝及獻官又取幣於篚立於尊所太常卿引皇帝太和之樂作【皇帝毎行皆作太和之樂】皇帝升自南陛侍中中書令以下及左右侍衛量人従升【以下如之】皆皇帝升堂北向立樂止太祝加玉於幣以授侍中侍中奉玉幣西向進皇帝搢鎭珪受玉帛【凡受物皆搢鎭珪奠訖執珪俛伏興】登歌作肅和之樂以大呂之均太常卿引皇帝進北面跪奠於昊天上帝神坐俛伏興太常卿引皇帝立於南方北面五方帝之太祝奉玉帛各奠於其神坐還尊所皇帝再拜訖太祝又以配帝之幣授侍中侍中奉幣北向進皇帝受幣太常卿引皇帝進東向跪奠於睿宗大聖眞皇帝神坐前俛伏興太常卿引皇帝立於西方東向五帝之獻官各奠幣於神坐五官之祝次奠幣於神坐各還尊所皇帝再拜訖登歌止太常卿引皇帝樂作皇帝降自南陛還版位西向立樂止初羣官拜訖祝史皆奉毛血之豆立於堂下於登歌止祝史奉毛血各由其陛升諸太祝迎取於堂上俱進奠於神坐前太祝與祝史退立於罇所

進熟

皇帝旣升奠玉帛太官令帥進饌者奉饌陳於內壝門外謁者引司徒出詣饌所司徒奉天帝之俎皇帝旣至位樂止太官令引饌入俎初入門雍和之樂作以黃鐘之均饌至陛樂止祝史俱進徹毛血之豆降自東陛以出天帝之饌升自午陛配帝之饌升自夘陛五方帝五帝之饌各由其陛諸太祝迎引於堂上各設於神坐前【籩豆蓋羃先徹乃升簠簋旣奠卻其蓋於下】設訖謁者司徒太官令帥進饌者降自東陛以出司徒復位諸太祝各還尊所又進設五官之饌相次而畢初壇上設饌訖太常卿引皇帝詣罍洗樂作皇帝至罍洗樂止侍中跪取匜興沃水又侍中跪取盤興承水皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚黃門侍郎又取匏爵於篚興進於皇帝皇帝受爵侍中酌罍水又侍中奉盤承水皇帝洗爵黃門侍郎又授巾皆如初皇帝拭爵訖侍中奠盤匜黃門侍郎受巾奠於篚皆如初太常卿引皇帝樂作皇帝自南陛升堂樂止太常卿引皇帝詣天帝酒尊所執尊者舉羃侍中贊酌泛齊訖壽和之樂作【皇帝毎酌獻飲福皆作壽和之樂】太常卿引皇帝進昊天上帝神坐前北向跪奠爵俛伏興太常卿引皇帝立於南方北向太祝一人持版進於皇帝之右西向跪讀祝文曰維某年歳次某月朔日子嗣天子臣某敢昭告於昊天上帝惟神覆燾羣生甄陶庶類不言而信普博無私謹擇元辰祗率恆禮敬以玉帛犧齊粢盛庻品肅恭禋祀式展誠敬皇考睿宗大聖眞皇帝配神作主尙饗訖興皇帝再拜初讀祝文訖樂作太祝進奠版於天帝神坐前還尊所皇帝拜訖樂止太常卿引皇帝詣配帝酒尊所執尊者舉羃侍中取爵於坫進皇帝受爵侍中贊酌泛齊訖樂作太常卿引皇帝進睿宗大聖眞皇帝神坐前東向跪奠爵俛伏興太常卿引皇帝立於西方東向謁者五人引五方帝之太祝詣罍洗盥手俱取匏爵於坫酌泛齊各進奠於其神坐前還尊所樂止配帝太祝一人持版進於皇帝之右北面跪讀祝文曰維某年歳次月朔日子孝子開元神武皇帝臣某敢昭告於皇考睿宗大聖眞皇帝祗率舊章肅若恆禮敬致禋祀於昊天上帝惟皇考徳光宇宙道葉乾元申錫無疆實膺嚴配謹以制幣犧齊粢盛庻品肅恭明薦侑神作主尙饗訖興皇帝再拜初讀祝文訖樂作太祝進奠版於神坐還尊所皇帝拜訖樂止太常卿引皇帝南方北向立樂作諸太祝各以爵酌上尊福酒合置一爵一太祝持爵授侍中侍中受爵西向進皇帝再拜受爵跪祭酒啐酒奠爵俛伏興太祝各帥齋郎進俎太祝減神前胙肉加於俎以胙肉共置一俎上一太祝持俎以授司徒司徒奉俎西向進皇帝受以授左右謁者引司徒降復位皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自南陛還版位西向立樂止文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止皇帝獻將畢謁者引太尉詣罍洗盥手洗匏爵訖太尉自夘陛升堂詣天帝著尊所執尊者舉羃太尉酌醴齊武舞作謁者引太尉進天帝神坐前北向跪奠爵興再拜訖謁者引太尉詣配帝酒尊所取爵於坫執尊者舉羃太尉酌醴齊謁者引太尉進睿宗大聖眞皇帝神坐前西向跪奠爵興再拜訖謁者引五方帝之太祝各取爵於坫酌醴齊俱進奠於其神坐謁者引太尉立於南方北向再拜訖諸太祝各以爵酌罍福酒合置一爵一太祝持進太尉之右西向立太尉再拜受爵跪祭酒遂飲卒爵太祝進受爵復於坫太尉興再拜謁者引太尉降復位初太尉獻將畢謁者引光祿卿詣罍洗匏爵升酌盎齊獻正坐配坐五方帝之祝亦各酌盎齊奠神坐終獻如亞獻之儀謁者引光祿卿及諸獻官降復位初太尉將升獻謁者引五帝之獻官詣罍洗盥手洗匏爵各由其陛升俱酌醴齊跪奠於帝太昊氏神坐前余坐齋郎助奠相次畢各還本位五帝獻將畢謁者引五官之獻官各詣罍洗盥手洗匏爵訖各進酌醍齊跪奠於勾芒氏神坐前余坐齋郎助奠相次畢各還本位及終獻畢武舞六成樂止舞獻俱畢上下諸祝各進跪徹豆興還尊所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福者不拜】豫和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望燎位太常卿引皇帝樂作皇帝就望燎位南向立樂止於羣官將拜諸祝各執篚神坐前取玉帛祝版齋郎以俎載牲體稷黍飯酒各由其陛降壇南行經懸內當柴壇南東行自南陛登柴壇以玉帛祝版饌物置於柴壇上戶內奉禮曰可燎東西面各六人以炬燎火半柴太常卿前奏禮畢太常卿引皇帝還大次樂作皇帝出門殿中監前受鎭珪以授尙衣奉禦殿中監又前受大珪華蓋侍衛如常儀皇帝入次樂止謁者贊引各引祀官通事舍人分別引從祀羣官諸方客使及蕃客以次出禦史太祝協律郎以下俱復執事位立定奉禮曰再拜禦史以下皆再拜贊引出工人二舞以次出

鑾駕還宮如圜丘之儀

大唐開元禮卷十

欽定四庫全書

大唐開元禮卷十一

唐蕭嵩等撰吉禮

季冬大享於明堂有司攝事

齋戒

陳設

省牲器

薦玉帛

進熟

齋戒

將祀有司卜日如別儀前祀七日平明太尉誓百官於尙書省曰某月某日祀昊天上帝於明堂各揚其職不供其事國有常刑凡預祀之官散齋四日致齋三日【散齋皆於正寢致齋二日於本司一日於祀所其無本司者則皆於祀所】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事諸祀官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供爨水以實罇】前祀二日太尉告睿宗大聖眞皇帝廟如常祀一日諸衛令其屬未後一刻各以其方器服守衛明堂四門【毎門二人毎隅一人】與太樂工人俱淸齋一宿

陳設

前祀三日守宮設祀官公卿以下次於璧水東門之外道南北向以西爲上設陳饌幔於璧水東門之內道北南向前祀二日太樂令設宮懸之樂於明堂前庭東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹雷鼔於北懸之內道之左右植建鼓於四隅置柷敔於懸內柷在左敔在右設歌鐘歌磬於堂上前楹下北向磬簴在西鐘簴在東其匏竹者立於堂下重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校淸掃明堂內外郊社令積柴於燎壇【其壇於樂懸之間】方一丈二尺開上南出戶方六尺前祀一日奉禮設祀官公卿位於堂之東南執事者位又於公卿東南每等異位俱重行西面北上設禦史位於堂下一位於東南西向一位於西南東向令史各陪其後設奉禮位於樂懸東北贊者二人在南差退俱西向又設協律郎位於堂上午陛之西東向設太樂令位於北懸之間設望燎位於柴壇之北南向設祀官公卿以下門外位皆於東門之外道南每等異位重行北面西上設牲牓於東門之外當門西向南上蒼牲一居前又蒼牲一少退又靑牲二黃牲二白牲二元牲二皆在北少退設廩犧令位於牲西南史陪其後俱北向設諸太祝位於牲東各當牲後祝史陪其後設太常卿省牲位於牲前近北又設禦史位於太常卿之西俱南向設酒樽之位於堂之上下昊天上帝太樽二著樽二山罍二在室內神坐之左象樽二壺罇二山罍二在堂下東南西向配帝著尊二犧尊二象尊二山罍二在堂上於神坐之左五方帝各太樽二著尊二犧尊二山罍二各於神坐之左內向五帝著尊二亦於神坐之左俱內向五官各象樽二在階下並於神坐之左俱右向【堂上之尊皆置於坫階下之樽皆借以席俱加羃勺設爵於尊下】設洗於東階東南亞獻之洗又於東南北向罍水在洗東篚在洗西南肆【篚實以巾爵】設五官罍洗篚羃各於酒樽之左俱右向其執尊罍篚羃者各位於其後各設玉幣之篚於堂上下樽坫之間祀日未明五刻太史令郊社令升設昊天上帝神坐於明堂太室之內中央南向席以槁稭設睿宗大聖眞皇帝神坐於上帝之左西向設靑帝於木室西向赤帝於火室北向黃帝於太室南戶之西北向白帝於金室東向黒帝於水室南向席皆以槁稭設太昊炎帝軒轅少昊顓頊之坐各於五方帝之左俱內向差退【若非明堂五室亦如雩祀圜丘設座之禮】設五官神坐於明堂之庭各依其方內向席皆以莞設神坐各於坐首

省牲器

省牲之日午後十刻去明堂三百步所諸衛之屬禁斷行人晡後三刻郊社令帥府史二人及齋郎以樽坫罍洗篚羃入設於位【升堂者卽夘陛】晡後三刻諸太祝與廩犧令以牲就牓位謁者引太常卿贊引引禦史入詣夘陛升堂視滌濯【凡導引者毎曲一逡巡於視濯執樽者皆舉羃告潔】訖引降就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西面舉手曰充俱還本位諸太祝與廩犧令以次牽牲詣廚授太官謁者引光祿寺詣廚省鼎鑊申視濯漑贊引引禦史詣廚省饌具【太常卿以下毎事訖各還齋所】祀日未明十五刻太官令帥宰人以鑾刀割牲祝史以豆取毛血各置於饌所遂烹牲

薦玉帛

祀日未明三刻諸祀官各服其服郊社令良醖令各帥其屬入實樽罍及玉幣【凡六尊之次太尊爲上實以泛齊著尊次之實以醴齊犧樽次之實以盎齊象尊次之實以醍齊壺尊次之實以沈齊山罍爲下實以淸酒五方帝太樽爲上實以泛齊著尊次之實以醍齊犧尊次之實以盎齊山罍爲下實以淸酒配帝著尊爲上實以泛齊犧尊次之實以醴齊象尊次之實以盎齊五帝之著尊實以醴齊玉官之象尊實以醍齊酒各實於五齊之上尊禮神之玉昊天上帝以四圭有邸靑帝以靑圭赤帝以赤璋黃帝以黃琮白帝以騶虞黒帝以元璜天帝配帝之幣皆以蒼五方帝五帝各従本方色禮幣皆長一丈有八尺】諸太祝以玉帛置於篚太官令帥進饌者實諸籩豆等皆設於饌幔內未明二刻奉禮帥贊者先入就位贊引引禦史博士諸太祝及令史祝史與執尊罍篚羃者入自東門當午陛之南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽罍篚羃者各就位贊引引禦史諸太祝詣堂夘陛升行掃除於上令史祝史行掃除於下訖引降就位未明一刻謁者贊引各引祀官俱就門外位太樂令帥工人二舞次入就位文舞入陳於懸內武舞立於懸南道西【其升堂者皆脫履於下降納如常】謁者引司空入就位立定奉禮曰再拜司空再拜謁者引司空詣堂夘陛升行掃除於上降行樂懸於下訖引復位謁者贊引各引祀官次入就位立定奉禮曰眾官再拜眾官在位者皆再拜【其先拜者不拜】謁者進太尉之左白有司謹具請行事退復位協律郎跪伏舉麾【凡取物者皆跪俛伏而取以興奠物則奠訖俛伏而後興】鼓柷奏豫和之樂乃以圜鐘之均作文舞之舞樂舞六成【林鐘三奏黃鐘太蔟姑洗各一奏】偃麾戛敔樂止【凡樂皆協律郎舉麾工鼔柷而後作偃麾戛敔而後止】奉禮曰眾官再拜眾官在位者皆再拜謁者引諸助奠者俱詣東陛升堂立於罇所太祝與諸助奠者皆跪取玉幣於篚立於東南隅西向北上配帝太祝立於西南隅東向北上五方上帝五帝太祝又取幣於篚立於尊所訖謁者引太尉詣南陛升北向立太祝加玉於幣東向授太尉太尉受玉幣【凡受物皆搢笏跪奠訖執笏俛伏興】登歌作肅和之樂以大呂之均謁者引太尉進北向跪奠於昊天上帝神坐前訖俛伏興謁者引太尉少退北向立謁者五人引五方帝之太祝各奉玉幣奠於神坐訖還樽所太尉再拜訖配帝之太祝又以幣授太尉太尉受幣謁者引太尉進東向跪奠於睿宗大聖眞皇帝神坐前俛伏興謁者引太尉少退東向立又謁者引五帝之獻官亦各以幣奠於其神坐前五官之祝亦各以幣奠神坐訖太尉再拜訖謁者引太尉降就位登歌止初眾官再拜訖諸祝史各奉毛血之豆立於堂下於登歌止祝史奉毛血入各由其陛升諸太祝迎取於壇上俱進奠於神坐諸太祝與祝史退立於樽所

進熟

太尉旣升奠玉幣大官令出帥進饌者各奉饌陳於門外謁者引司徒出詣饌所司徒奉天帝之俎諸太祝旣奠毛血太官令引饌入俎初入門奏雍和之樂【自後酌獻皆奏雍和之樂】皆以黃鐘之均【自後堂下之樂皆奏黃鐘】饌各至階樂止祝史俱進徹毛血之豆降自東陛以出天帝之饌升自午陛配帝之饌升自夘陛五方上帝五帝之饌各由其陛諸太祝迎引於堂上各設於神坐前【籩豆蓋羃先徹乃升簋簠旣奠卻其蓋於下】設訖謁者司徒太官令帥進饌者降自東陛以出司徒復位諸太祝各還樽所又進設五官之饌相次而畢初壇上設饌訖謁者引太尉升自午陛詣天帝酒尊所執樽者舉羃太尉酌泛齊訖樂作謁者引太尉入詣天帝神坐前北面跪奠爵興謁者引太尉少退北向立五方帝諸太祝取匏爵於坫酌泛齊各進奠於神坐前訖還尊所樂止太祝一人持版進於神坐之右東面跪讀祝文曰維某年歲次月朔日子嗣天子臣某謹遣太尉封臣名敢昭告於昊天上帝惟神覆燾羣生陶甄庶類不言而信普博無私謹擇元辰祗率恆禮敬以玉帛犧齊粢盛庻品肅恭禋祀式展誠敬皇考睿宗大聖眞皇帝配神作主尙饗訖興太尉再拜初讀祝文訖樂作太祝進版於天帝神坐還樽所太尉再拜訖樂止謁者引太尉詣配帝酒樽所取爵於坫執樽者舉羃太尉酌泛齊訖樂作謁者引太尉進睿宗大聖眞皇帝坐前東向跪奠爵俛伏興太尉少退東向立謁者五人引五方帝之太祝俱取爵於坫酌泛齊各進奠於其神坐前訖還樽所樂止太祝一人持版進於神坐之右北面跪讀祝文曰維某年歳次月朔日子孝子開元神武皇帝臣某謹遣太尉封臣名敢昭告於皇考睿宗大聖眞皇帝祗率舊章肅若恆禮致敬禋祀昊天上帝惟皇考徳光宇宙道葉乾元申錫無疆實膺嚴配謹以制幣犧齊粢盛庻品肅恭明薦侑神作主尙饗訖興太尉再拜初讀祝文訖樂作太祝進奠版於神坐訖還樽所立太尉再拜訖樂止謁者引太尉少退北向立樂作諸太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒啐酒奠爵興諸太祝各帥齋郎進俎太祝減神前胙肉【皆取前腳第二骨】加於俎以胙肉共置一俎上太祝持俎西向授太尉太尉受以授齋郎太尉跪取爵遂飲卒酌太祝進受爵復於坫太尉興再拜謁者引太尉降復位文舞出鼔柷作舒和之樂出訖戛敔樂止武舞入鼓柷作舒和之樂立定戛敔樂止初太尉將復位謁者引太常卿詣罍洗盥手洗匏爵訖謁者引太常卿自夘陛升堂詣天帝著樽所執尊者舉羃太常卿酌醴齊舞作謁者引太常卿進昊天上帝神坐前北向跪奠爵興謁者引太常卿立於南方北向再拜訖謁者引太常卿詣配帝酒樽所取爵於坫執樽者舉羃太常卿酌醴齊謁者引太常卿進睿宗大聖眞皇帝神坐前東向跪奠爵興五方帝之太祝亦各取爵於坫酌醴齊俱進奠於其神坐訖謁者引太常卿立於南方北向再拜訖諸太祝各以爵酌罍福酒合置一爵一太祝持爵進於太常卿之右西向立太常卿再拜受爵跪祭酒遂飲卒爵太祝進受爵復於坫太常卿再拜興謁者引太常卿降復位初太常卿獻將畢謁者引光祿卿詣罍洗匏爵升酌盎齊獻正坐配坐五方帝之祝亦各酌盎齊獻神座訖終獻皆如亞獻之儀謁者引光祿卿降復位初太常卿將升獻謁者五人分引五帝之獻官詣罍洗盥洗匏爵各由其陛俱酌醴齊各跪奠於帝太昊氏神坐余坐齋郎助奠訖各還本位五帝獻將畢謁者引獻官詣罍洗盥手洗爵訖各進酌醍齊跪奠於勾芒氏神坐前余坐齋郎助奠訖各還本位及終獻畢武舞六成樂止諸祝各進跪徹豆興還樽所【徹者籩豆各一少移故處】奉禮曰賜胙贊者唱眾官再拜【已飲福受胙者不拜】豫和之樂作奉禮曰眾官再拜眾官在位者皆再拜樂一成止謁者進太尉之左白請就望燎位謁者引太尉就望燎位南向立於眾官將拜諸祝史執篚進神前取玉帛祝版齋郎以俎載牲體稷黍飯各由其陛降壇南行經懸內當柴壇南東行自南陛登柴壇以玉帛祝版饌物置於柴上戶內奉禮曰可燎東西面各六人以炬燎火半柴謁者曰禮畢遂引太尉出謁者贊引各引祀官以次出贊引引禦史太祝以下俱復執事位立定奉禮曰再拜禦史以下皆再拜贊引引出工人二舞以次出

大唐開元禮卷十一﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷十二

唐蕭嵩等撰吉

皇帝立春祀靑帝於東郊

齋戒

陳設

省牲器

鑾駕出宮

奠玉帛

進熟

鑾駕還宮

齋戒

前祀七日平明太尉誓百官於尙書省曰某月某日祀靑帝於東郊各其職不供其事國有常刑皇帝散齋四日致齋三日如圜丘之儀凡預祀之官散齋四日致齋三日【散齋皆於正寢致齋二日於本司一日於祀所其無本司者皆於祀所】近侍之官應從升者及從祀羣官諸方客使各於本司及公館淸齋一宿凡散齋理事如舊惟不弔喪問疾不作樂不判署刑殺文書不行刑罰不預穢惡致齊惟祀事得行其餘悉禁祀官以下已齋而闕者通攝行事諸祀官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供爨水以實樽】前祀一日諸衛令其屬未後一刻各以其方器守衛壝門與太樂工人俱淸齋一宿

陳設

前祀三日尙捨直長施大次於外壝東門之內道北南向尙舎奉禦鋪禦坐衛尉設陳饌幔於內壝東門之外道南北向設文武侍臣次又設祀官及從祀羣官諸州使人蕃客等次前祀二日太樂令設宮懸之樂於壇南內壝之內設歌鐘歌磬於壇上各如圜丘之儀右校掃除壇之內外郊社令積柴於燎壇【其壇於樂懸之南外壝之內】方一丈髙一丈二尺開上南出戶方六尺前祀一日奉禮設禦位於壇東南西向設望燎位於柴壇之北南向設祀官公卿位於內壝東門之外道南分獻之官於公卿之南執事者位於其後每等異位俱重行西向北上設禦史位於壇下一位在東南西向一位在西南東向令史各陪其後設奉禮位於樂懸東北贊者二人在南差退俱西向設協律郎位於壇上南陛之西東向設太樂令位於北懸之間北向設從祀之官文官九品已上位於執事之南東方南方朝集使於文官之南東方南方蕃客又於其南俱每等異位重行西面北上酅公介公位於內壝西門之外道南武官九品已上於酅公介公之後西方北方朝集使於武官之南西方北方蕃客又於其南俱每等異位重行東面北上【其褒聖侯於文官三品之下諸州使人分方各位於朝集使人後】又設祀官及從祀羣官等門外位於東西壝門之外道南皆如設次之式設牲牓東壝之外當門西向配帝牲牓少退南上設廩犧令位於牲西南祝史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北南向設靑帝酒樽於壇之上下太樽二著樽二犧樽二山罍二在壇上於東南隅北向象樽二壺樽二山罍二在壇下皆於南陛之東北向西上設配帝著樽二犧樽二象樽二山罍二在壇上於靑帝酒樽之東北向西上歲星三辰勾芒氏俱象樽二各設於神坐之左皆右向七宿壺樽二設於神坐之右而左向【靑帝配帝之樽置於坫星辰以下樽借以席皆加勺羃設爵於樽下】設禦洗於壇南陛東南亞獻之洗又於東南俱北向罍水在洗東篚在洗西南肆【篚實以巾爵】設星辰以下罍洗篚羃各於其方陛道之左俱內向執樽罍篚羃者各於其後又設玉幣之篚於壇之上下樽坫之所祀日未明五刻太史令郊社令升設靑帝靈威仰神位於壇上北方南向席以槁稭設帝太昊氏神坐於東方西向席以莞設歲星三辰之坐於壇之東北七宿之坐於壇之西北各於其壇下南向相對爲首設勾芒氏之坐於壇之東南西向席皆以莞設神坐各於坐首

省牲器

省牲之日午後十刻去壇二百步所諸衛之屬禁斷行人晡後二刻郊社令帥府史二人及齋郎以樽坫罍洗篚羃入設於位太祝與廩犧令以牲就牓位謁者引太常卿贊引引禦史詣壇東陛升視滌濯於上【於視濯執樽者皆舉羃告潔】訖引太常卿降復位謁者進太尉之左白請就門外位謁者贊引各引祀官以下就門外位謁者引太常卿就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西面舉手曰充俱還本位諸太祝與廩犧令以次牽牲詣廚授太官令謁者引光祿卿詣廚省鼎鑊申視濯漑謁者贊引各引祀官禦史就廚省饌具訖俱還齋所祀日未明十五刻太官令帥宰人以鸞刀割牲祝史以豆取毛血各置於饌所遂烹牲

鑾駕出宮如圜丘之儀

奠玊帛

祀日未明三刻諸祀官各服其服郊社令良醖令各率其屬入實樽罍玊幣【凡六樽之次太樽爲上實以泛齊著樽次之實以體齊犧樽次之實以盎齊象樽次之實以醍齊壺樽次之實以沈齊山罍爲下實以淸酒配帝著樽爲上實以泛齊犧樽次之實以醴齊象樽次之實以盎齊其嵗星三辰勾芒氏之象樽俱實以醍齊七宿之壺樽俱實以沈齊酒各實於五齊之上樽禮神之玉以靑珪其幣各以靑】太官令帥進饌者實諸籩豆簠簋入設於內壝東門之外饌幔內未明二刻奉禮帥贊者先入就位贊引引禦史博士諸太祝及令史祝史與執樽罍篚羃者入自東壝門當壇南重行北面西上立定奉禮曰再拜贊者承傳禦史以下皆再拜訖執樽罍篚冪者各就位贊引引禦史博士諸太祝詣東陛升行掃除於上令史祝史行掃除於下訖引就位車駕將至謁者贊引引祀官通事舍人分引從事羣官諸方客使先至者就門外位駕至大次門外回輅南向將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅之大次通事舍人各引文武九品已上從祀之官皆就壝外位太樂令帥工人二舞次入就位文舞入陳於懸內武舞立於懸南道西謁者引司空入行掃除訖出復位如常儀皇帝停大次半刻頃通事舍人贊引各引從祀羣官介公酅公諸方客使先入就位太常博士引太常卿立於大次門當門北向侍中版奏外辦皇帝服大裘而冕出次華蓋侍衛如常儀博士引太常卿太常卿引皇帝【凡太常卿前導皆博士先引】至內壝門外殿中監進大珪尙衣奉禦又以鎭珪授殿中監殿中監受進皇帝搢大珪執鎭珪華蓋仗衛停於門外近侍者從入如常謁者引禮部尙書太常少卿陪從如常儀皇帝至版位西向立【每立定太常卿博士卽退立於左】謁者贊引各引祀官次入就位立定太常卿前奏稱再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位協律郎跪俛伏興舉麾【凡取物者皆跪俛伏而取以興奠物則奠訖俛伏而後興】鼓柷奏角音乃以黃鐘之均文舞之舞樂舞六成偃麾戛敔樂止太常卿前奏稱請再拜退復位皇帝再拜奉禮曰眾官再拜眾官在位者皆再拜上下諸太祝俱取玊幣於篚各立於樽所太常卿引皇帝太和之樂作皇帝詣壇升自南陛侍中中書令以下左右侍衛量人從升壇皇帝升壇北向立樂止太祝加玉於幣以授侍中侍中奉玉帛東向進皇帝搢鎭珪受玉幣登歌作肅和之樂以大呂之均太常卿引皇帝進北面跪奠於靑帝靈威仰神坐俛伏興太常卿引皇帝少退北向再拜訖太常卿引皇帝立於西方東向又太祝以幣授侍中侍中奉幣北向進皇帝受幣太常卿引皇帝進東向跪奠於帝太昊氏神坐俛伏興太常卿引皇帝少退東向載拜訖登歌止太常卿引皇帝樂作皇帝降自南陛還版位西向立樂止皇帝初奠配帝之幣星辰以下諸祝各以幣進奠於神坐還樽所初羣官拜訖祝史各奉毛血之豆立於門外之東登歌止祝史奉毛血入各由其陛升諸太祝迎取於壇上俱進奠於神坐前諸太祝與祝史退立於樽所

進熟

皇帝旣升奠玉帛太官令帥進饌者奉饌陳於內壝門外謁者引司徒出詣饌所司徒奉靑帝之俎初皇帝旣至位樂止太官令引饌入俎初入門雍和之樂作以黃鐘之均饌至陛樂止祝史俱進跪徹毛血之豆降自東陛以出靑帝之饌升自南陛配帝之饌升自東陛諸太祝迎引於壇上各設於神坐前【籩豆蓋羃先徹乃升簠簋旣奠卻其蓋於下】設訖謁者引司徒太官令帥進饌者俱降自東陛以出司徒復位諸太祝各還樽所又進設星辰以下之饌相次而畢太常卿引皇帝詣罍洗樂作皇帝至罍洗樂止侍中跪取匜興沃水又侍中跪取盤興承水皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚遂取匏爵於篚興進皇帝受爵侍中酌罍水又侍中奉盤皇帝洗爵黃門侍郎又授巾皆如初皇帝拭爵訖侍中奠盤匜黃門侍郎受巾奠於篚皆如初太常卿引皇帝樂作皇帝詣壇升自南陛樂止謁者引司徒升自東陛立於樽所齋郎奉俎升立於司徒之後太常卿引皇帝詣靑帝酒樽所執樽者舉羃侍中贊酌泛齊訖壽和之樂作太常卿引皇帝進靑帝靈威仰神坐前北向跪奠俛伏興太常卿引皇帝少退北向立樂止太祝持版進於神坐之右東向跪讀祝文曰維某年嵗次月朔日子嗣天子臣某敢昭告於靑帝靈威仰獻春伊始時惟發生品物昭蘇式遵恆禮敬以玉帛犧齊粢盛庶品肅恭燔祀暢玆和徳帝太昊氏配神作主尙饗訖興皇帝再拜初讀祝文訖樂作太祝進跪奠版於神坐前興還樽所皇帝再拜訖樂止太常卿引皇帝詣配帝酒樽所執樽者舉羃侍中取爵於坫進皇帝爵侍中贊酌泛齊訖樂作太常卿引皇帝進帝太昊氏神坐前東向跪奠爵俛伏興太常卿引皇帝少退東向立樂止太祝持版進於神坐之左北面跪讀祝文曰維某年嵗次月朔日子嗣開元神武皇帝臣諱敢昭告於帝太昊氏爰始立春盛徳在木用致燔柴於靑帝靈威仰惟帝布玆仁政功葉上謹以制幣犧齊粢盛庶品偹玆明薦配神作主尙饗訖興皇帝再拜初讀祝文訖樂作太祝進跪奠版於神坐興還樽所皇帝拜訖樂止太常卿引皇帝進靑帝神坐前北向立樂作太祝各以爵酌上樽福酒合置一爵一太祝持爵授侍中侍中受爵西向進皇帝再拜受爵跪祭酒啐酒奠爵俛伏興太祝各帥齋郎進爼太祝減神前胙肉加於俎以胙肉共置一爼上太祝持爼以授司徒司徒奉爼西向進皇帝受以授左右謁者引司徒降復位皇帝跪取爵遂飲卒爵侍中受爵以授太祝太祝受爵復

於坫皇帝俛伏興再拜樂止太常卿引皇帝樂

作皇帝降自南陛還版位西向立樂止文舞入鼔柷作舒和之樂出訖戛敔樂止武舞入鼓柷作舒和之樂出訖戛敔樂止皇帝獻將畢謁者引太尉詣罍洗盥手洗匏爵訖謁者引太尉自東階升壇詣靑帝著樽所執樽者舉羃太尉酌醴齊武舞作謁者引太尉進靑帝神坐前北向跪奠爵興謁者引太尉少退北向再拜謁者引太尉詣配帝犧樽所取爵於坫執樽者舉羃太尉酌醴齊謁者引太尉進帝太昊氏神坐前東向跪奠爵興謁者引太尉少退東向再拜謁者引太尉進靑帝神坐前北面立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒遂飲卒爵太祝進受爵復於坫太尉降復位初太尉獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿復位初太尉將升獻贊引三人各引獻官以次詣罍洗盥手洗爵一獻嵗星三辰一獻勾芒氏一獻七宿各詣酒樽所俱酌酒進跪奠於坐首興余坐皆祝史助奠相次而畢贊引各引獻官還本位武舞六成樂止舞獻俱畢上下諸祝各進跪徹豆興還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福受胙者不拜】豫和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望燎位太常卿引皇帝樂作皇帝就望燎位南向立樂止於羣官將拜上下諸祝各執篚進神坐前跪取玉帛祝版齋郎以俎載牲體稷黍飯及酒爵興各自陛降壇南行經懸內當柴壇南東行自南陛登柴壇以玉幣祝版饌物置於柴上戶內諸祝又以星辰以下之禮幣皆從燎奉禮曰可燎東西兩面各六人以炬燎火半柴太常卿前奏禮畢太常卿引皇帝還大次樂作皇帝出內壝門殿中監前受鎭珪以授尙衣奉禦殿中監前受大珪華蓋侍衛如常儀皇帝入次樂止謁者贊引引祀官通事舍人引從事羣官諸方客使以次出贊引引禦史以下俱復執事位立定奉禮曰再拜禦史已下皆再拜贊引引出工人二舞以次皆出

鑾駕還宮如圜丘之儀

大唐開元禮卷十二

欽定四庫全書

大唐開元禮卷十三

唐蕭嵩等撰吉禮

立春祀靑帝於東郊有司攝事

齋戒

陳設

省牲器

奠玉帛

進熟

齋戒

前祀七日平明太尉誓百官於尙書省曰某年某日祀東方靑帝於東郊各揚其職不供其事國有常刑凡預祀之官散齋四日致齋三日【散齋各於正寢致齋二日於本司一日於祀所其無本司者各於祀所】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事光祿卿監取明水火【太官令取水於陰鑑取火於陽燧火以供爨水以實樽】前祀一日諸衛令其屬未後一刻各以其方器服守衛壝門與太樂工人俱淸齋一宿

陳設

前祀三日衛尉設祀官公卿已下次於東壝之外道南北向以西爲上陳設饌幔於內壝東門之外道南北向前祀二日太樂令設宮懸之樂於壇南內壝之內東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹雷鼓於北懸之內道之左右植建鼔於四隅置柷敔於懸內【柷在左敔在右】設歌鐘歌磬於壇上近南北向磬簴在東其匏竹者立於壇下重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校掃除壇之內外郊社令積柴於燎壇【其壇於神壇之左內壝之外】方一丈髙一丈二尺開上南出戶六尺前祀一日奉禮設祀官公卿位於內壝東門之內道北執事位於道南毎等異位俱重行西向以北爲上設望燎位當柴壇之北南向設禦史位於壇上正位於東南隅西向副位於西南隅東向令史陪其後於壇下設奉禮位於樂懸東北贊者二人在南差退俱西向又設奉禮贊者位於燎壇東北西向皆北上設協律郎位於壇上南陛之西東向設太樂令位於北懸之間當壇北向設祀官公卿以下門外位皆於東壝之外道南每等異位重行北向以西爲上設牲牓於東壝之外當門西向配帝牲牓少退南上設廩犧令位於牲西南史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北南向設靑帝酒樽於壇之上下太樽二著樽二犧樽二山罍二在壇上於東南隅北向象樽二壺樽二山罍二在壇下南陛之東北向俱西上設配帝著樽二犧樽二象樽二山罍二在壇上於靑帝酒樽之東北向西上嵗星三辰勾芒氏俱象樽二各設於神坐之左皆右向七宿壺樽二設於神坐之右而左向【靑帝配帝之樽置於坫星辰以下尊俱借以席皆加勺羃設爵於尊下】設洗於壇南陛東南北向罍水在洗東篚在洗西南肆【篚實以巾爵】設星辰以下罍洗篚羃各於其方陛道之左俱內向執樽罍篚冪者各於樽罍篚冪之後各設玉幣之篚於壇之上下樽坫之所祀日未明五刻太史令郊社令升設靑帝靈威仰神坐於壇北方南向席以槀稭設帝太昊氏神坐於東方西向席以莞設嵗星三辰之坐於壇之東北七宿之坐於壇之西北各於其壇下南向相對爲首設勾芒氏之坐於壇之東南西向席皆以莞設神位各於坐首

省牲器

省牲之日午後十刻去壇二百步所諸衛之屬禁斷行人晡後二刻諸行事之官各服常服郊社令帥府史二人及齋郎以樽坫罍洗篚羃入設於位晡後三刻諸太祝與廩犧令以牲就牓位謁者引太常卿贊引引禦史詣壇東陛升視滌濯於上【於視濯執樽者皆舉羃告潔】訖引太常卿降復位謁者進太尉之左白請就門外位謁者贊引各引祀官以下就門外位謁者引太常卿就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西面舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊申視濯漑謁者贊引各引祀官禦史就廚省饌具訖俱還齋所祀日未明十五刻太官令帥宰人以鸞刀割牲祝史以豆取毛血各置於饌所遂烹牲

奠玉帛

祀日未明三刻諸祀官各服其服郊社令良醖令各帥其屬入實樽罍玉幣【凡六樽之次太樽爲上實以泛齊著樽次之實以醴齊犧樽次之實以盎齊象樽次之實以醍齊壺樽次之實以沈齊山罍爲下實以酒配帝著樽爲上實以泛齊犧樽次之實以醴齊象樽次之實以盎齊山罍爲下實以淸酒其嵗星三辰勾芒氏之象樽俱實以醍齊七宿之壺樽實以沈齊酒各實於五齊之上禮神之玉以靑珪幣皆以靑】太官令帥進饌者實諸邊豆簋簠入設於內壝東門之外饌幔內未明二刻奉禮帥贊者先入就位贊引引禦史博士諸太祝及令史祝史與執樽罍篚羃者入自東門當壇南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽罍篚羃者各就位贊引引禦史諸太祝詣壇東陛升行掃除於上令史祝史行掃除於下訖各引就位未明一刻太樂令帥工人二舞次入就位文舞入陳於懸內武舞立於懸南道西謁者引司空入再拜行掃除訖引就位初司空入謁者引祀官贊引引執事者俱就壝外位司空掃除訖謁者贊引各引祀官次入就位立定奉禮曰眾官再拜眾官在位者皆再拜【其先拜者不拜】謁者進太尉之左白有司謹具請行事退復位協律郎跪俛伏舉麾鼓柷奏角音乃以黃鐘之均文舞之舞樂六成偃麾戛敔樂止【凡樂皆協律郎舉麾工鼔柷而後作偃麾戞敔而後止】奉禮曰眾官再拜眾官在位者皆再拜上下諸太祝俱取玉幣於篚各立樽所謁者引太尉詣南陛升壇北面立太祝加玉於幣東向授太尉太尉受玉幣登歌作肅和之樂乃以大呂之均謁者引太尉進北面跪於靑帝靈威仰神坐前興謁者引太尉少退北向再拜訖謁者引太尉立於西方東向又太祝奉幣北向授太尉太尉受幣謁者引太尉進東面跪奠於帝太昊氏神坐前興謁者引太尉少退東向再拜訖登歌止謁者引太尉降自南陛還本位初太尉奠配帝之幣星辰以下諸祝各以幣進奠於神坐還樽所初眾官拜訖祝史各奉毛血之豆立於門外登歌止祝史奉毛血入各由其陛升諸太祝迎取壇上俱進奠於神坐前諸太祝與祝史退立於樽所

進熟

太尉旣升奠玉帛太官令出帥進饌者奉饌陳於內壝門外謁者引司徒出詣饌所司徒奉靑帝之俎諸太祝旣奠毛血太官令引饌入俎初入門雍和之樂作饌至陛樂止祝史俱進徹毛血之豆降自東陛以出靑帝之饌升自南陛配帝之饌升自東陛諸太祝迎引於壇上各設於神坐前【籩豆蓋羃先徹乃升簋簠旣奠卻其蓋於下】設訖謁者引司徒太官令帥進饌者俱降自東陛以出司徒復位諸太祝各還樽所又進設星辰以下之饌相次而畢謁者引太尉詣罍洗盥手洗匏爵訖謁者引太尉升自南陛詣靑帝酒樽所執樽者舉羃太尉酌泛齊訖樂作謁者引太尉進靑帝靈威仰神坐前北向跪奠爵興謁者引太尉少退北向立樂止太祝持版進於神坐之右東面跪讀祝文曰維某年嵗次月朔日子嗣天子臣某謹遣太尉封臣名敢昭告於靑帝靈威仰獻春伊始時惟發生品物昭蘇式遵恆禮敬以玉帛犧齊粢盛庶品肅恭燔祀暢玆和徳帝太昊氏配神作主尙饗訖興太尉再拜初讀祝文訖樂作太祝進奠版於神坐還樽所太尉拜訖樂止謁者引太尉詣配帝酒樽所取爵於坫執樽者舉羃太尉酌泛齊訖樂作謁者引太尉進帝太昊氏神坐前東向跪奠爵興謁者引太尉少退東向立樂止太祝持版進於神坐之左北面跪讀祝文曰維某年嵗次月朔日子嗣開元神武皇帝某謹遣太尉封臣名敢昭告於帝太昊氏爰始立春盛徳在木用致燔燎於靑帝靈威仰惟帝布玆仁政功葉上謹以制幣犧齊粢盛庶品偹玆明薦配帝作主尙饗訖興太尉再拜初讀祝文訖樂作太祝進奠版於神坐還樽所太尉再拜訖樂止謁者引太尉進靑帝神坐前北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒啐酒奠爵興太祝各帥齋郎進俎太祝減神前胙肉加於俎以胙肉共置一俎上太祝持俎東向授太尉太尉受以授齋郎太尉跪取爵遂飲卒爵太祝進受爵復於坫太尉興再拜謁者引太尉降復位文舞出鼔柷作舒和之樂出訖戛敔樂止武舞入鼓柷作舒和之樂立定戞敔樂止初太尉獻將畢謁者引太常卿詣罍洗盥手洗匏爵訖謁者引太常卿自東陛升壇詣靑帝著樽所執樽者舉羃太常卿酌醴齊訖武舞作謁者引太常卿進靑帝靈威仰神坐前北面跪奠爵興謁者引太常卿少退北向再拜訖謁者引太常卿詣配帝犧樽所取坫執樽者舉羃太常卿酌醴齊訖謁者引太常卿進帝太昊氏神坐前東向跪奠爵興謁者引太常卿少退東向再拜訖謁者引太常卿進靑帝神坐前北向立太祝各以爵酌罍福酒合置一爵一太祝持爵進太常卿之右西向立太常卿再拜受爵跪祭酒遂飲卒爵太祝進受爵復於坫太常卿再拜謁者引太常卿降復位初太常卿獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿降復位初太常卿將升獻贊引三人各引獻官以次詣罍洗盥手洗爵一獻歳星三辰一獻勾芒氏一獻七宿各詣酒樽所俱酌酒進奠於坐首餘皆祝史助奠相次而畢贊引各引獻官還本位武舞六成樂止舞獻俱畢上下諸祝各進徹豆還樽所【徹者籩豆各一少移於故處】奉禮曰賜胙贊者唱眾官再拜眾官皆再拜【已飲福受胙者不拜】樂作奉禮曰眾官再拜眾官在位者皆再拜樂一成止謁者進太尉之左白請就望燎位謁者引太尉就望燎位南向立於眾官將拜上下諸祝各執篚進神坐前取玉帛祝版齋郎以俎載牲體稷黍飯及爵酒各由其陛降壇南行經懸內當柴壇南東行自南陛登柴壇以玉幣祝版饌物置於柴壇上戶內諸祝又以星辰之下之禮幣皆從燎奉禮曰可燎東西面各六人以炬燎火半柴謁者進太尉之左曰禮畢謁者引太尉出又謁者贊引各引祀官以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出

大唐開元禮卷十三

欽定四庫全書

大唐開元禮卷十四

唐蕭嵩等撰吉禮

皇帝立夏祀赤帝於南郊

齋戒

陳設

省牲器

鑾駕出宮

奠玉帛

進熟

鑾駕還宮

齋戒

前祀七日平明太尉誓百官於尙書省曰某月某日祀赤帝於南郊各其職不供其事國有常刑皇帝散齋四日致齋三日如圜丘之儀凡預祀之官散齋四日致齋三日【散齊皆於正寢致齋二日於本司一日於祀所其無本司者皆於祀所】近侍之官應從升者及從祀羣官諸方客使各於本司及公館淸齋一宿凡散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官以下已齋而闕者通攝行事諸祀官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供爨水以實樽】前祀一日諸衛令其屬未後一刻各以其方器守衛壝門與太樂工人俱淸齋一宿

陳設

前祀三日尙捨直長施大次於外壝東門之內道北南向尙捨奉禦鋪禦坐衛尉設陳饌幔於內壝東門之外道南北向設文武侍臣次又設祝官及從祀羣官諸州使人蕃客等次如式前祀二日太樂令設宮懸之樂於壇南內壝之內設歌鐘歌磬於壇上各如圜丘之儀右校掃除壇之內外郊社令積柴於燎壇【其壇於樂懸之南外壝之內】方一丈髙一丈二尺開上南出戶方六尺前祀一日奉禮郎設禦防於壇之東南西向設望燎位於柴壇之北南向設祀官公卿位於內壝東門之外道南分獻之官於公卿之南執事者位於其後毎等異位俱重行西向北上設禦史位於壇下一位在東南西向一位在西南東向令史各陪其後設奉禮位於樂懸東北贊者二人在南差退俱西向設協律郎位於壇上南陛之西東向設太樂令位於北懸之間北向設從祀官文官九品已上於執事之南東方南方蕃客又於其南毎等異位重行西向北上酅公介公位於內壝西門之外道南武官九品以上於酅公介公之後西方北方蕃客又於其南俱毎等異位重行東面北上【其褒聖侯於文官三品之下諸州使人分方次京官之下】又設祀官及從祀羣官等門外位於東西壝門之外道南皆如設次之式設牲牓於東壝之外當門西向配帝牲牓少退南上設廩犧令位於牲西南史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北南向設赤帝酒樽於壇之上下太樽二著樽二犧樽二山罍二在壇下於東南隅北向象樽二壺樽二山罍二在壇下皆於南陛之東北向西上設配帝著樽二犧樽二象樽二山罍二在壇上於赤帝酒樽之東北向西上熒惑三辰祝融氏俱象樽二各設於神坐之左皆右向七宿壺樽二設於神坐之右而左向【赤帝配帝樽置於坫星辰以下樽借以席加勺羃設爵於樽下】設禦洗於壇南陛東南亞獻之洗又於東南俱北向罍水在洗東篚在洗西南肆【篚實以巾爵】設星辰以下罍洗篚冪各於其方階道之左俱內向執樽罍篚冪者各於其後又設玉幣之篚於壇之上下樽坫之所祀日未明五刻太史令郊社令升設赤帝赤熛怒神位於壇之上北方南向席以槀稭設帝神農氏神坐於東方西向席以莞設熒惑三辰之坐於壇之東北七宿之坐於壇之西北各於其壇下南向相對爲首設祝融氏之坐於壇之東南西向席皆以莞設神位各於坐首

省牲器

省牲一日午後十刻去壇二百步所諸衛之屬禁斷行人晡後二刻郊社令帥府史二人及齋郎以樽坫罍洗篚羃入設於位晡後三刻諸太祝與廩犧令以牲就牓位謁者引太常卿贊引引禦史詣壇東陛升視濯漑於上【於視濯執樽者皆舉冪告潔】訖引太常卿降復位謁者進太尉之左白請就門外位謁者贊引各引祀官以下就門外位謁者引太常卿就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西面舉手曰充俱還本位諸太祝與廩犧令以次牽牲詣廚授太官令謁者引光祿卿詣廚省鼎鑊申視濯漑謁者贊引各引祀官禦史就廚省饌具訖俱還齋所祀日未明十五刻太史令帥宰人以鸞刀割牲祝史以豆取毛血各置於饌所遂烹牲

鑾駕出宮如圜丘之儀

奠玉帛

祀日未明三刻諸祀官各服其服郊社令良醖令各率其屬入實樽罍及玉幣【凡六樽之次太樽爲上實以泛齊著樽次之實以醴齊犧樽次實以盎齊象樽次之實以醍齊壺樽次之實以沈齊山罍下實以淸酒配帝著樽爲上實以泛齊犧樽次之實以醴】

【齊象樽次之實以盎齊山罍爲下實以淸酒其熒惑三辰祝融氏之象樽俱實以醍齊七宿之壺樽俱實以沈齊酒各實於五齊之上樽禮神之玉以赤璋其幣各以赤色】太官令帥進饌者實諸籩豆簠簋入設於內壝東門之外饌幔內未明二刻奉禮帥贊者先入就位贊引引禦史博士諸太祝及令史祝史與執樽罍篚羃者入自東壝門當壇南重行北面西上立定奉禮曰再拜贊者承傳【凡奉禮有辭贊者皆承傳】禦史以下皆再拜訖執樽罍篚羃者各就位贊引引禦史博士諸太祝詣東陛升行掃除於上令史祝史行掃除於下訖各引就位駕將至謁者贊引各引祝官通事舍人分引從祀羣官諸方客使先至者就門外位駕至大次門外回輅南向千牛將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅之大次通事舍人各引文武五品已上從祀之官皆就壝外位太樂令帥工人二舞次入就位文舞入陳於懸內武舞立於懸南道西謁者引司空入行掃除訖出復位如常儀皇帝停大次半刻頃通事舍人贊引各引從祀羣官酅公介公諸方客使先入就位太常博士引太常卿立於大次門當門北向侍中版奏外辦皇帝服衮冕出次華蓋侍衛如常儀博士引太常卿太常卿引皇帝【凡太常卿前導皆博士先引】至內壝門外殿中監進大珪尙衣奉禦又以鎭珪授殿中監殿中監受進皇帝搢大珪執鎭珪華蓋仗衛停於門外近侍者從入如常謁者引禮部尙書太常少卿陪從如常儀皇帝至版位西向立【毎立定太常卿博士卽退立於左】謁者贊引各引祀官次入就位立定太常卿前奏稱請再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位協律郎跪俛伏舉麾【凡取物者皆跪俛伏而取以興奠物則奠訖俛伏而後興】鼔柷奏徵音乃以黃鐘之均文武之舞樂舞六成偃麾戛敔樂止太常卿前奏稱請再拜退復位皇帝再拜奉禮曰眾官再拜眾官在位者皆再拜上下諸太祝俱取玉幣於篚各立於樽所太常卿引皇帝太和之樂作皇帝詣壇升自南陛侍中中書令以下侍衛量人從升壇皇帝升壇北向立樂止太祝加玉於幣以授侍中侍中奉玉帛東向進皇帝搢鎭珪受玉幣登歌作肅和之樂以大呂之均太常卿引皇帝進北面跪奠於赤帝赤熛怒神坐俛伏興太常卿引皇帝少退北面再拜訖太常卿引皇帝立於西方東向又太祝以幣授侍中侍中奉幣北向進皇帝受幣太常卿引皇帝進東向跪奠於帝神農氏神坐俛伏興太常卿引皇帝少退東向再拜訖登歌止太常卿引皇帝樂作皇帝降自南陛還版位西向立樂止皇帝初奠配帝之幣星辰以下諸祝各以幣進奠於神坐還樽所初羣官拜訖祝史各奉毛血之豆立於門外於登歌止祝史奉毛血之豆入各由其陛升諸太祝迎取於壇上俱進奠於神坐前諸太祝與祝史退立於樽所

進熟

皇帝旣升奠玉帛太官令出帥進饌者奉饌陳於內壝門之外謁者引司徒出詣饌所司徒奉赤帝之俎初皇帝旣至位樂止太官令引饌入俎初入門雍和之樂作以黃鐘之均饌至陛樂止祝史俱進跪徹毛血之豆降自東陛以出赤帝之饌升自南陛配帝之饌升自東陛諸太祝迎引於壇上各設於神坐前【籩豆蓋羃先徹乃升簋簠旣奠卻其蓋於下】設訖謁者引司徒太官令帥進饌者俱降自東陛以出司徒復位諸太祝各還樽所又進設星辰以下之饌相次而畢太常卿引皇帝詣罍洗樂作皇帝至罍洗樂止侍中跪取匜興沃水又侍中跪取盤興承水皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚遂取匏樽於篚興進皇帝受爵侍中酌罍水又侍中奉盥水皇帝洗爵黃門侍郎又授巾皆如初皇帝拭爵訖侍中奠盤匜黃門侍郎受巾奠於篚皆如常太常卿引皇帝樂作皇帝詣壇升自南陛樂止謁者引司徒升自東陛立於樽所齋郎奉俎從升立於司徒之後太常卿引皇帝詣赤帝酒樽所執樽者舉羃侍中贊酌泛齊訖壽和之樂作太常卿引皇帝進赤帝赤熛怒神坐前北向跪奠爵俛伏興太常卿引皇帝少退北向立樂止太祝持版進於神坐之右東向跪讀祝文曰維某年嵗次月朔日子嗣天子臣某敢昭告於赤帝赤熛怒朱明戒序長贏馭莭庶品蕃碩用遵恆典敬以玉帛犧齊粢盛庶品恭備禋祀肅昭養徳帝神農氏配神作主尙饗訖興皇帝再拜初讀祝文訖樂作太祝進跪奠版於神坐前興還樽所皇帝拜訖樂止太常卿引皇帝詣配帝酒樽所執樽者舉羃侍中取爵於坫進皇帝受爵侍中贊酌泛齊訖樂作太常卿引皇帝進帝神農氏神坐前東向跪奠爵俛伏興太常卿引皇帝少退東向立樂止太祝持版立於神坐之左北面跪讀祝文曰維某年嵗次某月朔日子嗣開元神武皇帝臣諱敢昭告於帝神農氏時惟孟夏火徳方融用致明禋於赤帝赤熛怒惟帝表功協徳允斯作對謹以制幣犧齊粢盛庶品式陳明薦作主配神尙饗訖興皇帝再拜初讀祝文訖樂作太祝進跪奠版於神坐興還樽所皇帝拜訖樂止太常卿引皇帝進赤帝神坐前北向立樂作太祝各以爵酌上樽福酒合置一爵一太祝持爵授侍中侍中受爵西向進皇帝再拜受爵跪祭酒啐酒奠爵俛伏興太祝各帥齋郎進俎太祝減神前胙肉加於俎以胙肉共置一俎上太祝持俎以授司徒司徒奉俎西向進皇帝受以授左右謁者引司徒降復位皇帝跪取爵遂飲卒爵侍中受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自南陛還版位西向立樂止文舞出鼔柷作舒和之樂出訖戛敔樂止武舞入鼓柷作舒和之樂立定戛敔樂止皇帝獻將畢謁者引太尉詣罍洗盥手洗匏爵訖謁者引太尉自東陛升壇詣赤帝著樽所執樽者舉羃太尉酌醴齊武舞作謁者引太尉進赤帝神坐前北向跪奠爵興謁者引太尉少退北向再拜謁者引太尉詣配帝犧樽所取爵於坫執樽者舉羃太尉酌醴齊謁者引太尉進帝神農氏神坐前東向跪奠爵興謁者引太尉少退東向再拜謁者引太尉進赤帝神坐前北面立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒遂飲卒爵太祝進受爵復於坫太尉興再拜謁者引太尉降復位初太尉獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿復位初太尉將升獻贊引三人各引獻官以次詣罍洗盥手洗爵一獻熒惑三辰一獻祝融氏一獻七宿各詣酒樽所俱酌酒進跪奠於坐首祝史助奠相次而畢贊引各引獻官還本位武舞六成樂止舞獻俱畢上下諸祝各進跪徹豆興還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福受胙者不拜】豫和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望燎位太常卿引皇帝樂作皇帝就望燎位南向立樂止於羣官將拜上下諸祝各執篚進神坐前跪取玉帛祝版齋郎以爼載牲體黍稷飯及酒爵興各自其陛降壇南行經懸內當柴壇南東行自南陛登柴壇以玉幣祝版饌物置於柴上戶內諸祝又以星辰以下之禮幣皆從燎奉禮曰可燎東西面各六人以炬燎火半柴太常卿前奏禮畢太常卿引皇帝還大次樂作皇帝出內壝門殿中監前受鎭珪以授尙衣奉禦殿中監前受大珪華蓋侍衛如常儀皇帝入次樂止謁者贊引引祀官通事舍人引從祀羣官諸方客使以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次皆出

鑾駕還宮如圜丘之儀

大唐開元禮卷十四

欽定四庫全書

大唐開元禮卷十五

唐蕭嵩等撰吉禮

立夏祀赤帝於南郊有司攝事

齋戒

陳設

省牲器

奠玉帛

進熟

齋戒

前祀七日平明太尉誓百官於尙書省曰某月某日祀赤帝於南郊各其職不供其事國有常刑凡預祀之官散齋四日致齋三日【散齋各於正寢致齋二日於本司一日於祀所其無本司者皆於祀所】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事光祿卿監取明水火【太官令取水於陰鑑取火於陽燧火以供爨水以實樽】前祀一日諸衛令其屬未後一刻各以其方器仗守衛壝門與太樂工人俱淸齋一宿

陳設

前祀三日諸衛設祀官公卿以下次於東壝之外道南北向西上設陳饌幔於內壝東門之外道南北向前祀二日太樂令設宮懸之樂於壇南內壝之內東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹雷鼓於北懸之內道之左右植建鼔於四隅置柷敔於懸內【柷在左敔在右】設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】工人各位於懸後東方西方以北爲上南方北方以西爲上右校掃除壇之內外郊社令積柴於燎壇【其壇於神壇之左內壝之外】方一丈髙一丈二尺開上南出戶方六尺前祀一日奉禮郎設祀官公卿位於內壝東門之內道北執事位於道南毎等異位俱重行西向北上設望燎位當柴壇之北南向設禦史位於壇上正位於東南隅西向副位於西南隅東向令史各陪其後於壇下設奉禮位於樂懸東北贊者二人在南差退俱西向又設奉禮贊者位於燎壇東北西向皆北上設協律郎位於壇上南陛之東西向設太樂令位於北懸之間當壇北向設祀官公卿已下門外位皆於東壝之外道南毎等異位重行北向西上設牲牓於東壝之外當門西向配帝牲牓少退南上設廩犧令位於牲西南史陪其後俱北向設諸太祝位於牲東各當牲後祝史陪其後俱西向設太常省牲位於牲前近北南向設赤帝酒樽於壇之上下太樽二著樽二犧樽二山罍二在壇上於東南隅北向象樽二壺樽二山罍二在壇下南陛之東北向俱西上設配帝著樽二犧樽二象樽二罍二在壇上於赤帝酒樽之東北向西上熒惑星三辰祝融氏俱象樽二各設於神坐之左皆右向七宿壺樽二設於神坐之右而左向【赤帝配帝之樽置於坫星辰以下之樽俱借以席皆加勺羃設爵於樽下】設洗於壇南陛東南北向罍水在洗東篚在洗西南肆【篚實以巾爵】設星辰以下罍洗篚羃各於其方陛道之左俱內向執樽罍篚冪者各於樽罍篚冪之後又設玉幣之篚於壇上下樽坫之所祀日未明五刻太史令郊社令升設赤帝赤熛怒神坐於壇北方南向席以槁稭設帝神農氏神坐於東方西向席以莞設熒惑星三辰之坐於壇之東北七宿之坐於壇之西北各於其壇下南向相對爲首設祝融氏之坐於壇之東南西向席皆以莞設神位各於坐首

省牲器

省牲之日午後十刻去壇二百步所諸衛之屬禁斷行人晡後二刻諸行事之官各服其服郊社令帥府史二人及齋郎以樽坫罍洗篚羃入設於位晡後三刻諸太祝與廩犧令以牲就牓位謁者引太常卿贊引引禦史詣壇東陛升視滌濯於上【於視濯執樽者舉冪告潔】訖引太常卿降復位謁者進太尉之左白請就門外位謁者贊引各引祀官以下就門外位謁者引太常卿就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝循牲一匝西面舉手曰充俱還本位諸太祝與廩犧令以次牽牲詣廚授太官令謁者引光祿卿詣廚省鼎鑊申視滌濯謁者贊引各引祀官禦史就廚省饌具訖俱還齋所祀日未明十五刻太官令帥宰人以鸞刀割牲祝史以豆取毛血各置於饌所遂烹牲

奠玉帛

祀日未明三刻諸祀官各服其服郊社令良醖令帥其屬入實樽罍玉幣【凡六樽之次太樽爲上實以泛齊著樽次之實以醴齊犠樽次之實以盎齊象樽次之實以醍齊壺樽次之實以沈齊山罍爲下實以淸酒配帝著樽爲上實以泛齊犧樽次之實以醴齊象樽次之實以盎齊山罍爲下實以淸酒其熒惑三星祝融氏之象樽俱實以醍齊七宿之壺樽實以沈齊酒各實於五齊之上樽禮神之玉以赤璋幣用赤色】太官令帥進饌者實諸籩豆簠簋入設於內壝東門之外饌幔內未明二刻奉禮帥贊者先入就位贊引引禦史博士諸太祝及令史與執樽罍篚羃者入自東門當壇南重行北面西上立定奉禮曰再拜贊者承傳【凡奉禮有辭贊者皆承傳】禦史以下皆再拜訖執樽罍篚羃者各就位贊引引禦史諸太祝詣壇東陛升行掃除於上令史祝史行掃除於下訖各引就位未明一刻太樂令帥工人二舞以次入就位文舞入陳於懸內武舞立於懸南道西謁者引司空入行掃除如常儀初司空入謁者引祀官贊引引執事者俱就門外位司空行掃除訖謁者贊引各引祀官次入就位立定奉禮曰眾官再拜眾官在位者皆再拜【其先拜者不拜】謁者進太尉之左白有司謹具請行事退復位協律郎跪俛伏舉麾【凡取物者皆跪俛伏而取興奠物旣奠訖俛伏而後興】鼓柷奏徴音乃以黃鐘之均文舞之舞樂舞六成偃麾戞敔樂止【凡樂皆協律郎舉麾工鼓柷而後作偃麾戛敔而後止也】奉禮曰眾官再拜眾官在位者皆再拜上下諸太祝俱取玉幣於篚各立於樽所謁者引太尉詣南陛升壇北向立太祝加玉於幣東向授太尉太尉受玉幣登歌作肅和之樂乃以大呂之均謁者引太尉進北面跪奠於赤帝赤熛怒神坐前興謁者引太尉少退北向再拜訖謁者引太尉立於西方東向又太祝奉幣北向授太尉太尉受幣謁者引太尉進東向跪奠於帝神農氏神坐興謁者引太尉少退東向再拜訖登歌止謁者引太尉降自南陛還本位初太尉奠配帝之幣星辰以下諸祝各以幣進奠於神坐還樽所初眾官拜訖祝史各奉毛血之豆立於門外於登歌止祝史奉毛血之豆入各由其陛升諸太祝迎取於壇上俱進奠於神坐前諸太祝與祝史退立於樽所

進熟

太尉旣升奠玉幣太官令出帥進饌者奉饌陳於內壝門外謁者引司徒出詣饌所司徒奉赤帝之俎諸太祝旣奠毛血太官令引饌入俎初入門雍和之樂作饌至階樂止祝史俱進徹毛血之豆降自東陛諸太祝迎引於壇上各設於神坐前【籩豆蓋羃先徹乃升簋簠旣奠卻其蓋於下】設訖謁者引司徒太官令帥進饌者俱降自東陛以出司徒復位諸太祝各還樽所又進設星辰以下之饌相次而畢謁者引太尉詣罍洗盥手洗匏爵訖謁者引太尉升自南陛詣赤帝酒樽所執樽者舉羃太尉酌泛齊訖樂作謁者引太尉進赤帝赤熛怒神坐前北向跪奠爵興謁者引太尉少退北向立樂止太祝持版進於神坐之右東面跪讀祝文曰維某年歳次月朔日子嗣天子臣某謹遣太尉封臣名敢昭告於赤帝赤熛怒朱明戒序長贏馭莭庶品蕃碩用遵恆典敬以玉帛犧齊粢盛庶品恭備禋祀肅昭養徳帝神農氏配神作主尙饗訖興太尉再拜訖樂止謁者引太尉詣配帝酒樽所取爵於坫執樽者舉羃太尉酌泛齊訖樂作謁者引太尉進帝神農氏神坐前東向跪奠爵興謁者引太尉少退東向立樂止太祝持版進於神坐之右北面跪讀祝文曰維某年嵗次月朔日子嗣天子開元神武皇帝臣某謹遣太尉封臣名敢昭告於帝神農氏惟時孟夏火徳方融用致明禋於赤帝赤熛怒惟帝表功協徳允斯作對謹以制幣犧齊粢盛庶品式陳明薦作主配神尙饗訖興太尉再拜初讀祝文訖樂作太祝進跪奠版於神坐興還樽所太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒啐酒奠爵興太祝各帥齋郎進俎太祝減神前胙肉加於俎以胙肉共置一俎上太祝持俎東向授太尉太尉受以授齋郎太尉跪取爵遂飲卒爵太祝進受爵復於坫太尉興再拜謁者引太尉降復位文舞出鼓柷作舒和之樂出訖戛敔樂止武舞入鼔柷作舒和之樂立定戞敔樂止初太尉獻將畢謁者引太常卿詣罍洗盥手洗匏爵訖謁者引太常卿自東陛升壇詣赤帝著樽所執樽者舉羃太常卿酌醴齊訖武舞作謁者引太常卿進赤帝赤熛怒神坐前北面跪奠爵興謁者引太常卿少退北面再拜訖謁者引太常卿詣配帝犧樽所取爵於坫執樽者舉冪太常卿酌醴齊訖謁者引太常卿進帝神農氏神坐前東向跪奠爵興謁者引太常卿少退東向再拜訖謁者引太常卿進赤帝赤熛怒神坐前北向立太祝各以爵酌罍福酒合置一爵一太祝持爵進太常卿之右西向立太常卿再拜受爵跪祭酒遂飲卒爵太祝進受爵復於坫太常卿再拜謁者引太常卿降復位初太常卿獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿降復位初太常卿將升獻贊引三人各引獻官以次詣罍洗盥手洗爵一獻熒惑三辰一獻祝融氏一獻七宿各詣酒樽所俱酌酒進奠於坐首余坐皆祝史助奠相次而畢贊引各引獻官還本位武舞六成樂止舞獻俱畢上下諸祝各進徹豆還樽所【徹者籩豆各一少移於故處】奉禮曰賜胙贊者唱眾官再拜眾官皆再拜【已飲福受胙者不拜】樂作奉禮曰眾官再拜眾官在位者皆再拜樂作一成止謁者進太尉之左白請就望燎位謁者引太尉就望燎位南向立於眾官將拜上下諸祝各執篚進神坐前取玉帛祝版齋郎以俎載牲體黍稷飯及爵酒各由其陛降壇南行經懸內當柴壇南東行自南陸登柴壇以玉幣祝版饌物置於柴上戶內諸祝又以星辰以下之禮幣皆從燎奉禮曰可燎東西面各六人以炬燎火半柴謁者進太尉之左白禮畢謁者引太尉出謁者贊引各引祀官以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出

大唐開元禮卷十五

欽定四庫全書

大唐開元禮卷十六

唐蕭嵩等撰吉禮

皇帝季夏土王日祀黃帝於南郊

齋戒

陳設

省牲器

鑾駕出宮

奠玉帛

進熟

鑾駕還宮

齋戒

前祀七日平明太尉誓百官於尙書省曰某月某日祀黃帝於南郊各揚其職不供其事國有常刑皇帝散齋四日致齋三日如圜丘之儀凡預祀之官散齋四日致齋三日【散齋皆於正寢致齋二日於本司一日於祀所若無本司皆於祀所】近侍之官應從升者及從祀羣官諸方客使各於本司及公館淸齋一宿凡散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事諸祀官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供爨水以實樽】前祀一日諸衛令其屬未後一刻各以其方器守衛壝門與太樂工人俱淸齋一宿

陳設

前祀三日尙捨直長施大次於外壝東門之內道北南向尙舎奉禦鋪禦坐衛尉陳饌防於內壝東門之外道南北向設文武侍臣次又設祀官及從祀羣官諸州使人蕃客等次前祀二日太樂令設宮懸之樂於壇南內壝之內設歌鐘歌磬於壇上各如圜丘之儀右校掃除壇之內外郊社令積柴於燎壇【其壇於樂懸之南外壝之內】方一丈髙一丈二尺開上南出戶六尺前祀一日奉禮設禦位於壇之東西向設望燎位於柴壇之北南向設祀官公卿位於內壝東門之外道南分獻之官於公卿之南執事者位於其後毎等異位重行西向北上設禦史位於壇下一位在東南西向一位在西南東向令史各陪其後設奉禮位於樂懸東北贊者二人在南差退俱西向設協律郎位於壇上南陛之西東向設太樂令位於北懸之間北向設從祀之官文官九品已上於執事之南東方南方蕃客又於其南俱每等異位重行西向北上酅公介公位於內壝西門之外道南武官九品已上於酅公介公之後西方北方蕃客位於其南俱每等異位重行東向北上【其褒聖侯於文官三品之下諸州使人分方各位於其後】又設祀官及從祀羣官等門外位於東西壝門之外道南皆如設次之式設牲牓於東壝之外當門西向配帝牲牓少退南上設廩犧令位於牲西南史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北南向設黃帝酒樽於壇之上下太樽二著樽二犧樽二山罍二在壇上於東南隅北向象樽二壺樽二山罍二在壇下皆於南陛之東北向西上設配帝著樽二犧樽二象樽二山罍二在壇上於黃帝之酒樽東北向西上鎭星后土氏俱象樽二各設於神坐之左皆右向【黃帝配帝之樽置於坫星辰以下樽借以席皆加勺冪設爵於樽下】設禦洗於壇南陛東南亞獻之洗又於東南俱北向罍水在洗東篚在洗西南肆【篚實以巾爵】設星辰以下罍洗篚冪各於其方陛道之左俱內向執樽罍篚冪者各位於其後又設玉幣之篚於壇之上下樽罍之所祀日未明五刻太史令郊社令升設黃帝含樞紐神坐於壇上北方南向席以槁稭設帝軒轅氏神坐於東方西向席以莞設鎭星三辰之坐於東北設后土氏之坐於壇之東南西向席皆以莞設神位各於坐首

省牲器

省牲之日午後十刻去壇二百步所諸衛之屬禁斷行人晡後二刻郊社令帥府史二人及齋郎以樽坫罍洗篚冪入設於位晡後三刻諸太祝與廩犧令以牲就牓位謁者引太常卿贊引引禦史詣壇東陛升視滌濯於上【於視濯執樽者皆舉羃告潔】訖引太常卿降復位謁者進太尉之左白請就門外位謁者贊引各引祀官以下就門外位謁者引太常卿就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西向舉手曰充俱還本位諸太祝與廩犧令以次牽牲詣廚授太官令謁者引光祿卿詣廚省鼎鑊申視濯漑謁者贊引各引祀官禦史就廚省饌具訖還齋所祀日未明十五刻太官令帥宰人以鸞刀割牲祝史以豆取毛血各置於饌所遂烹牲

鑾駕出宮如圜丘之儀

奠玉帛

祀日未明三刻諸祀官各服其服郊社令良醖令各率其屬入實樽罍玉幣【凡六樽之次太樽爲上實以泛齊著樽次之實以醴齊犧樽次之實以盎齊象樽次之實以醍齊壺樽次之實以沈齊山罍爲下實以淸酒配帝著樽爲上實以泛齊犧樽次之實以醴齊象樽次之實以盎齊山罍爲下實以淸酒其鎭星后土氏之象樽俱實以醍齊酒各實於五齊之上樽禮神之玉以黃琮其幣各以黃】太官令帥進饌者實諸籩豆簠簋入設於內壝東門之外饌幔內未明二刻奉禮帥贊者先入就位贊引引禦史博士諸太祝及令史祝史與執樽罍篚冪者入自東門當壇南重行北面西上立定奉禮曰再拜贊者承傳【凡奉禮有辭贊者皆承傳】禦史以下皆再拜訖執樽罍篚冪者各就位贊引引禦史諸太祝詣壇東陛升行掃除於上令史祝史行掃除於下訖各引就位駕將至謁者贊引各引祀官通事舍人分引從祀諸官諸方客使先至者就門外位駕至大次門外回輅南向將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅之大次通事舍人各引文武五品以上從祀之官皆就壝外位太樂令帥工人二舞次入就位文舞入陳於懸內武舞立於懸南道西謁者引司空入行掃除訖出復位皇帝停大次半刻頃通事舍人贊引各引從祀羣官介公酅公諸方客使先入就位太常博士引太常卿立於大次門當門北向侍中版奏外辦皇帝服大裘而冕出次華蓋侍衛如常儀博士引太常卿太常卿引皇帝【凡太常卿前導皆博士先引】至內壝門外殿中監進大珪尙衣奉禦又以鎭珪授殿中監殿中監受進皇帝搢大珪執鎭珪華蓋仗衛停於門外近侍者從入如常謁者引禮部尙書太常少卿陪從如常皇帝至版位西向立【毎立定太常卿博士卽退立於左】謁者贊引各引祀官次入就位立定太常卿前奏稱請再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位協律郎跪俛伏興舉麾【凡取物者皆跪俛伏而取以興奠物則奠訖俛伏而後興】鼓柷奏宮音乃以黃鐘之均文舞之舞樂六成偃麾戞敔樂止太常卿前奏再拜退復位皇帝再拜奉禮曰眾官再拜眾官在位者皆再拜上下諸太祝俱取玉幣於篚各立於樽所太常卿引皇帝太和之樂作皇帝詣壇升自南陛侍中中書令以下左右衛量人從升壇皇帝升壇北向立樂止太祝加玉於幣以授侍中侍中奉玉帛東向進皇帝搢鎭圭受玉帛登歌作肅和之樂以大呂之均太常卿引皇帝進北面跪奠於黃帝樞紐神坐前俛伏興太常卿引皇帝少退北向再拜訖太常卿引皇帝立於西方東向又太祝以幣授侍中侍中奉幣北面進皇帝受幣太常卿引皇帝進東面跪奠於帝軒轅氏神坐俛伏興太常卿引皇帝少退東向再拜訖登歌止太常卿引皇帝樂作皇帝降自南陛還版位西向立樂止皇帝初奠配帝之幣星辰以下諸祝各以幣進奠於神坐還樽所初羣官拜訖祝史各奉毛血之豆立於門外於登歌止祝史奉毛血入各由其陛升諸太祝迎取於壇上俱進奠於神坐前諸太祝與祝史退立於樽所

進熟

皇帝旣升奠玉帛太官令出帥進饌者奉饌陳於內壝門外謁者引司徒出詣饌所司徒奉黃帝之俎初皇帝旣至位樂止太官令引饌入俎初入門雍和之樂作以黃鐘之均饌至階樂止祝史俱進跪徹毛血之豆降自東陛以出黃帝之饌升自南陛配帝之饌升自東陛諸太祝迎引於壇上各設於神坐前【籩豆蓋羃先徹乃升簠簋旣奠卻蓋於下】設訖謁者引司徒太官令帥進饌者俱降自東陛以出司徒復位諸太祝各還樽所又進設星辰以下之饌相次而畢太常卿引皇帝詣罍洗樂作皇帝至罍洗樂止侍中跪取匜興沃水又侍中跪取盤興承水進皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚遂取匏爵於篚興皇帝受爵侍中酌罍水侍中奉盤皇帝洗爵黃門侍郎又授巾皆如初皇帝拭爵訖侍中奠盤匜黃門侍郎受巾奠於篚皆如常太常卿引皇帝樂作皇帝詣壇升自南陛樂止謁者引司徒升自東陛立於樽所齋郎奉俎從升立於司徒之後太常卿引皇帝詣黃帝酒樽所執樽者舉羃侍中贊酌泛齊訖壽和之樂作太常卿引皇帝進黃帝含樞紐神坐前北向跪奠爵俛伏興太常卿引皇帝少退北向立樂止太祝持版進於神坐之右東向跪讀祝文曰維某年嵗次月朔日子嗣天子臣某敢昭告於黃帝含樞紐爰玆溽暑實惟土潤戊巳統位黃鐘在宮敬以玉帛犧齊粢盛庶品恭備燔祀式防厚徳帝軒轅氏配神作主尙饗訖興皇帝再拜初讀祝文訖樂作太祝進跪奠版於神坐前興還樽所皇帝拜訖樂止太常卿引皇帝詣配帝酒樽所執樽者舉羃侍中取爵於坫進皇帝受爵侍中贊酌泛齊訖樂作太常卿引皇帝進帝軒轅氏神坐前東向跪奠爵俛伏興太常卿引皇帝少退東向立樂止太祝持版進神坐之右北面跪讀祝文曰維某年嵗次月朔日子嗣開元神武皇帝臣諱敢昭告於帝軒轅氏時維季夏位膺土徳式奉明禋於黃帝含樞紐惟帝功施厚地道合上謹以制幣犧齊粢盛庶品肅陳明薦作主配神尙饗訖興皇帝再拜初讀祝文訖樂作太祝進跪奠版於神坐興還樽所皇帝拜訖樂止太常卿引皇帝進黃帝神坐前北向立樂作太祝各以爵酌上樽福酒合置一爵一太祝持爵授侍中侍中受爵西向進皇帝再拜受爵跪祭酒啐酒奠爵俛伏興太祝各帥齋郎進俎太祝減神前胙肉加於俎以胙肉共置一俎上太祝持俎以授司徒司徒奉俎面向進皇帝受以授左右謁者引司徒降復位皇帝跪取爵遂飲卒爵侍中受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自南陛還版位西向立樂止文舞出鼓柷作舒和之樂出訖戛敔樂止武舞入鼓祝作舒和之樂立定戛敔樂止皇帝獻將畢謁者引太尉詣罍洗盥手洗匏爵訖謁者引太尉自東陛升壇詣黃帝著樽所執樽者舉羃太尉酌醴武舞作謁者引太尉進黃帝神坐前北向跪奠爵興謁者引太尉少退北向再拜謁者引太尉詣配帝犧樽所取爵於坫執樽者舉羃太尉酌醴齊謁者引太尉進帝軒轅氏神坐前東向跪奠爵興謁者引太尉少退東向再拜謁者引太尉進黃帝神坐前北面立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒遂飲卒爵太祝進受爵復於坫太尉興再拜謁者引太尉復位初太尉獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿復位初太尉將升獻贊引二人各引獻官以次詣罍洗盥手洗爵一獻鎭星一獻后土氏各詣酒樽所俱酌進跪奠於坐首興余坐皆祝史助奠相次而畢贊引各引獻官還本位武舞六成樂止舞獻俱畢上下諸祝史各進跪徹豆興還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福受胙者不拜】豫和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望燎位太常卿引皇帝樂作皇帝就望燎位南向立樂止於羣官將拜上下諸祝各執篚進神坐前跪取玊帛祝版齋郎以爼載牲體黍稷飯及酒爵興各自其陛降壇南行經懸內當柴壇南東行自南陛登柴壇以玊帛祝版饌物置於柴上戶內諸祝又以星辰以下之禮幣皆從燎奉禮曰可燎東西面各六人以炬燎火半柴太常卿前奏禮畢太常卿引皇帝還大次樂作皇帝出內壝門殿中鹽前受鎭珪以授尙衣奉禦殿中鹽前受大珪華蓋侍衛如常儀皇帝入次樂止謁者贊引引祀官通事舍人引從祀羣官諸方客使以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次皆出

鑾駕還宮如圜丘之儀

大唐開元禮卷十六﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷十七

唐蕭嵩等撰吉禮

季夏土旺日祀黃帝於南郊有司攝事

齋戒

陳設

省牲器

奠玊帛

進熟

齋戒

前祀七日平明太尉誓百官於尙書省曰某月某日祀黃帝於南郊各揚其職不供其事國有常刑凡預祀之官散齋四日致齋三日【散齋各於正寢致齋二日於本司一日於祀所其無本司者皆於祀所】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事光祿卿監取明水火【太官令取水於陰鑑取火於陽燧火以供爨水以實樽】前祀一日諸衛令其屬未後一刻各以其方器服守衛壝門與太樂工人俱淸齋一宿

陳設

前祀三日衛尉設祀官公卿以下次於東壝之外道南北向西上設陳饌幔於內壝東門之外道南北向前祀二日太樂令設宮懸之樂於壇南內壝之內東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹雷鼓於北懸之內道之左右植建鼓於四隅置柷敔於懸內【柷在左敔在右】設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】設工人各位於懸後東方西方以北爲上南方北方以西爲上右校掃除壇之內外郊社令積柴於燎壇【其壇於神壇之左內壝之外】方一丈髙一丈二尺開上南出戶方六尺前祀一日奉禮設祀官公卿位於內壇東門之內道北執事位於道南毎等異位重行西向北上設望燎位當柴壇之北南向設禦史位於壇上正位於東南隅西向副位於西南隅東向令史各陪其後於壇下設奉禮位於樂懸東北贊者二人在南差退俱西向又設奉禮贊者位於燎壇東北西向皆北上設協律郎位於壇上南陛之西東向設太樂令位於北懸之間當壇北向設祀官公卿以下門外位皆於東壝之外道南毎等異位重行北向西上設牲牓於東壝之外當門西向配帝牲牓少退南上設廩犧令位於牲西南史陪其後俱北向設太祝位於牲東各當牲後祝史陪其後俱西向設太常卿省牲位於牲前近北南向設黃帝酒樽於壇之上下太樽二著樽二犧樽二象樽二山罍二在壇上於東南隅北向象樽二壺樽二山罍二在壇下皆於南陛之東北向西上設配帝著樽二犧樽二象樽二山罍二在壇上於黃帝酒樽之東北向西上鎭星三辰后土氏俱象樽二各設於神坐之左皆右向【黃帝配帝之樽置於坫星辰以下之樽俱借以席皆加勺羃設爵於樽下】設洗於壇南陛東南北向罍在洗東篚在洗西南肆【篚實以巾爵】設星辰以下罍洗篚羃各於其方陛道之左俱內向執樽罍篚羃者各於樽罍篚冪之後各設玊幣之篚於壇之上下樽坫之所祀日未明五刻太史令郊社令升設黃帝含樞紐神坐於壇上北方南向席以槁稭設帝軒轅氏神坐於東方西向席以莞設鎭星三辰之坐於壇之東北南向設后土氏之坐於壇之東南西向席皆以莞設神位各於坐首

省牲器

省牲之日午後十刻去壇二百步所諸衛之屬禁斷行人晡後二刻郊社令帥府史二人及齋郎以樽坫罍洗篚羃入設於位晡後三刻諸太祝廩犧令以牲就牓位謁者引太常卿贊引引禦史詣壇東陛升視濯漑於上【於視濯執樽者皆舉羃告潔】訖引太常卿降復位謁者進太尉之左白請就門外位謁者贊引各引祀官以下就門外位謁者引太常卿就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西面舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊視濯漑謁者贊引各引祀官禦史就廚省饌具訖俱還齋所祀日未明十五刻太官令帥宰人以鸞刀割牲祝史以豆取毛血各置於饌所遂烹牲

奠玊帛

祀日未明三刻諸祀官各服其服郊社令良醖令各帥其屬入實樽罍玊帛【凡六樽之次太樽爲上實以泛齊著樽次之實以醴齊犧樽次之實以盎齊象樽次之實以醍齊壺樽次之實以沈齊山罍爲下實以酒配帝著樽爲上實以泛齊犧樽次之實以醴齊象樽次之實以盎齊山罍爲下實以淸酒其鎭星后土之象樽俱實以醍齊酒各實於五齊之上樽禮神之王以黃琮其幣皆用黃】太官令帥進饌者實諸籩豆簠簋入設於內壝東門之外饌幔內未明二刻奉禮帥贊者先入就位贊引引禦史博士諸太祝及令史祝史與執樽罍篚冪者入自東門當壇南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽罍篚冪者各就位贊引引禦史諸太祝詣壇東陛升行掃除於上令史祝史行掃除於下訖各引就位未明一刻太樂令帥工人二舞次入就位文舞入陳於懸內武舞立於懸南道西謁者引司空入行掃除如常儀初司空入謁者引祀官贊引引執事者俱就壝外位司空行掃除訖謁者贊引各引祀官次入就位立定奉禮曰眾官再拜眾官在位者皆再拜【其先拜者不拜】謁者進太尉之左白有司謹具請行事退復位協律郎跪俛伏舉麾【凡取物者皆跪俛伏而取以興奠物旣奠訖俛伏而後興】鼓柷奏宮音乃以黃鐘之均文舞之舞樂舞六成偃麾戛敔樂止【凡樂作皆協律郎舉麾工鼓柷而後作偃麾戛敔而後止也】奉禮曰眾官再拜眾官在位者皆再拜上下諸祝俱取玊幣於篚各立於樽所謁者引太尉詣南陛升壇北面立太祝加玉於幣東向授太尉太尉受玉幣登歌作肅和之樂乃以大呂之均謁者引太尉進北面跪奠於黃帝含樞紐神坐前興謁者引太尉少退北向再拜訖謁者引太尉立於西方東向又太祝奉幣北面授太尉太尉受幣謁者引太尉進東面跪奠於帝軒轅氏神坐興謁者引太尉少退東向再拜訖登歌止謁者引太尉降自南陛還本位初太尉奠配帝之幣星辰以下諸祝各以幣進奠於神坐還樽所初眾官拜訖祝史奉毛血之豆立於門外登歌止祝史奉毛血入各由其陛升諸太祝迎取於壇上俱進奠於神坐前諸太祝與祝史退立於樽所

進熟

太尉旣升奠玊幣太官令出帥進饌者奉饌陳於內壝門外謁者引司徒出詣饌所司徒奉黃帝之俎諸太祝旣奠毛血太官令引饌入俎初入門雍和之樂作以黃鐘之鈞饌至陛樂止祝史俱進徹毛血之豆降自東陛以出黃帝之饌升自南陛配帝之饌升自東陛諸太祝迎引於壇上各設於神坐前【籩豆蓋羃先徹乃升簠簋旣奠卻其蓋於下】設訖謁者引司徒太官令帥進饌者俱降自東陛以出司徒復位諸太祝各還樽所又進設星辰以下之饌相次而畢謁者引太尉詣罍洗盥手洗匏爵訖謁者引太尉升自南陛詣黃帝酒樽所執樽者舉羃太尉酌泛齊訖樂作謁者引太尉進黃帝含樞紐神坐前北向跪奠爵興謁者引太尉少退北向立樂止太祝持版進於神坐之右東向跪讀祝文曰維某年嵗次月朔日子嗣天子臣某謹遣太尉封臣名敢昭告於黃帝含樞紐神坐前爰玆溽暑實惟土潤戊巳統位黃鐘在宮敬以玉帛犧齊粢盛庶品供備燔柴式防厚徳帝軒轅氏配神作主尙饗訖興太尉再拜初讀祝文訖樂作太祝進版於神坐還樽所太尉拜訖樂止謁者引太尉詣配帝酒樽所取爵於坫執樽者舉羃太尉酌泛齊訖樂作謁者引太尉進帝軒轅氏神坐前東向跪奠爵興謁者引太尉少退東向立樂止太祝持版進於神坐之左北面跪讀祝文曰維某年嵗次月朔日子嗣開元神武皇帝臣某謹遣太尉封臣名敢昭告於帝軒轅氏時惟季夏位膺土徳式奉明禋於黃帝含樞紐惟帝功施厚地道合上謹以制幣犧齊粢盛庶品肅陳明薦作主配神尙饗訖興太尉再拜初讀祝文訖樂作太祝進奠版於神坐還樽所太尉再拜訖樂止謁者引太尉進黃帝神坐前北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒啐酒奠爵興太祝各帥齋郎進俎太祝減神前胙肉加於俎以胙肉共置一俎上太祝持俎東向授太尉太尉受以授齋郎太尉跪取爵遂飲卒爵太祝進受爵復於坫太尉興再拜謁者引太尉降復位文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止初太尉獻將畢謁者引太常卿詣罍洗盥手洗匏爵訖謁者引太常卿自東陛升詣黃帝著尊所執尊者舉羃太常卿酌醴齊訖武舞作謁者引太常卿進黃帝含樞紐神坐前北向跪奠爵興謁者引太常卿少退北向再拜訖謁者引太常卿詣配帝犧尊所取爵於坫執爵者舉羃太常卿酌醴齊訖謁者引太常卿進帝軒轅氏神坐前東向跪奠爵興謁者引太常卿少退東向再拜訖謁者引太常卿進黃帝神坐前北向立太祝各以爵酌罍福酒合置一爵一太祝持爵進太常卿之右西向立太常卿再拜受爵跪祭酒遂飲卒爵太祝進受爵復於坫太常卿興再拜謁者引太常卿降復位初太常卿獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿降復位初太常卿將升獻贊引二人各引獻官以次詣罍洗盥手洗爵一獻鎭星一獻后土氏各詣酒樽所俱酌酒進奠於神坐首余坐皆祝史助奠相次而畢贊引引獻官還本位武舞六成樂止舞獻俱畢上下諸祝各進徹豆還樽所【徹者籩豆各一少移於故處】奉禮曰賜胙贊者唱眾官再拜眾官皆再拜【已飲福受胙者不拜】樂作奉禮曰眾官再拜眾官皆再拜樂一成止謁者進太尉之左白請就望燎位謁者引太尉就望燎位南向立於眾官將拜上下諸祝各執篚進神坐前取玉帛祝版齋郎以俎載牲體黍稷飯及爵酒各自其陛降壇南行經懸內當柴壇南東行自南陛登柴壇以玉帛祝版饌物置於壇上戶內諸祝又以星辰以下之禮幣皆從燎奉禮曰可燎東西靣各六人以炬燎火半柴謁者進太尉之左白禮畢謁者引太尉出又謁者贊引各引祀官以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出

大唐開元禮卷十七

欽定四庫全書

大唐開元禮卷十八

唐蕭嵩等撰吉禮

皇帝立秋祀白帝於西郊

齋戒

陳設

省牲器

鑾駕出宮

奠玉帛

進熟

鑾駕還宮

齋戒

前祀七日平明太尉誓百官於尙書省曰某月某日祀白帝於西郊各其職不供其事國有常刑皇帝散齋四日致齋三日如圜丘之儀凡預祀之官散齋四日致齋三日【散齋皆於正寢致齋二日於本司一日於祀所其無本司者皆於祀所】近侍之官應從升者及從祀羣官諸方客使各於本司及公館淸齋一宿凡散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事諸祀官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供爨水以實樽】前祀一日諸衛令其屬未後一刻各以其方器守衛壝門與太樂工人俱淸齋一宿

陳設

前祀三日尙舎直長施大次於外壝東門之內道北南向尙舎奉禦鋪禦坐衛尉設陳饌幔於內壝東門之外道南北向設文武侍臣次又設祀官及從祀羣官諸州使人蕃客等次前祀二日太樂令設宮懸之樂於壇南內壝之內設歌鐘歌磬於壇上各如圜丘之儀右校掃除壇之內外郊社令積柴於燎壇【其壇於樂懸之南外壝之內】方一丈髙一丈二尺開上南出戶方六尺前祀一日奉禮郎設禦位於壇之東南西向設望燎位於柴壇之北南向設祀官公卿位於內壝東門之外道南分獻之官於公卿之南執事者位於其後每等異位俱重行西向北上設禦史位於壇下一位在東南西向一位在西南東向令史各陪其後設奉禮位於樂懸東北贊者二人在南差退俱西向設協律郎位於壇上南陛之西東向設太樂令位於北懸之間北向設從祀官文官九品以上於執事之南東方南方蕃客又於其南俱每等異位重行西向北上酅公介公位於內壝西門之外道南武官九品以上於酅公介公之後西方北方蕃客又於其南俱毎等異位重行東向北上【其褒聖侯於文官三品之下諸州使人分方各位其後】又設祀官及從祀羣官等門外位於東西壝門之外道南皆如設次之式設牲牓於東壝之外當門西向配帝牲牓少退南上設廩犧令位於牲西南史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北南向設白帝酒樽於壇之上下太樽二著樽二犧樽二山罍二在壇上東南隅北向象樽二壺樽二山罍二在壇下皆於南陛之東北向西上設配帝著樽二犧樽二象樽二山罍二在壇上於白帝酒樽之東北向西上太白三辰蓐收氏俱象樽二各設於神座之左皆右向七宿壺樽二設於神坐之右皆左向【白帝配帝之樽置於坫星辰以下樽借以席皆加勺羃設爵於樽下】設禦洗於壇南陛東南亞獻之洗又於東南俱北向罍水在洗東篚在洗西南肆【篚實以巾爵】設星辰以下罍洗篚冪各於其方陛道之左俱內向執樽罍篚羃者各位於其後設玉幣之篚於壇之上下樽坫之所祀日未眀五刻太史令郊社令升設白帝白招拒神坐於壇上北方南向席以槀稭設帝少昊氏神坐於東方西向席以莞設太白三辰之坐於壇之東北七宿之坐於壇之西北各於其壇下南向相對爲首設蓐收氏之坐於壇之東南西向席皆以莞設神坐各於坐首

省牲器

省牲之日午後十刻去壇二百步所諸衛之屬禁斷行人晡後二刻諸行事之官各服其服郊社令帥府史二人及齋郎以樽坫罍洗篚羃入設於位晡後三刻諸太祝與廩犧令以牲就牓謁者引太常卿贊引引禦史詣東陛升視濯漑於上【於視濯執樽者舉羃告潔】訖引太常卿降復位謁者引太尉就門外位贊引引祀官就門外位謁者引太常卿就省牲位南向立廩犧令少前曰請省牲退復位太常卿省牲廩犧令又前北靣舉手曰腯還本位諸太祝各循牲一匝西靣舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊申視濯漑謁者贊引各引祀官禦史就廚省饌具訖俱還齋所祀日未明十五刻太官令帥宰人以鸞刀割牲祝史以豆取毛血各置於饌所遂烹牲

鑾駕出宮如圜丘之儀

奠玉帛

祀日未明三刻諸祀官各服其服郊社令良醖令各率其屬入實樽罍玊帛【凡六樽之次太樽爲上實以泛齊著樽次之實以醴齊犧樽次之實以盎齊象樽次之實以醍齊壺樽次之實以沈齊山罍爲下實以淸酒配帝著樽爲上實以泛齊犧樽次之實以醴齊象樽次之實以盎齊山罍爲下實以淸酒其太白蓐收氏之象樽俱實以醍齊七宿之壺樽實以沈齊酒各實於五齊之上樽禮神之玉以騶虞其幣各以白】太官令帥進饌者實諸籩豆簠簋入設於內壝東門之外饌幔內未明二刻奉禮郎帥贊者先入就位贊引引禦史博士諸太祝及令史祝史與執樽罍篚羃者入自東壝門當壇南重行北面西上立定奉禮曰再拜贊者承傳禦史以下皆再拜訖執樽罍篚冪者各就位贊引引禦史諸太祝詣壇東陛升行掃除於上令史祝史行掃除於下訖各引就位駕將至謁者贊引引祀官通事舎人分引從祀羣官諸方客使先至者就門外位駕至大次門外回輅南向將軍降立於輅右侍中進當鑾駕前跪奏稱侍中臣某言請降輅俯伏興訖還本位皇帝降路之大次通事舎人各引文武五品以上從祀羣官皆就壝外位太樂令帥工人二舞次入就位文舞入陳於懸內武舞立於懸南道西謁者引司空入行掃除訖出復位如常儀皇帝停大次半刻頃通事舎人贊引各引從祀羣官介公酅公諸方客使先入就位太常博士引太常卿立於大次門當門北向侍中版奏外辦皇帝服大裘而冕出次華蓋侍衛如常儀博士引太常卿太常卿引皇帝【凡太常卿前導皆博士先引】至內壝門外殿中監進大珪尙衣奉禦又以鎭珪授殿中監殿中監受進皇帝搢大珪執鎭珪華蓋仗衛停於門外近侍者從入如常謁者引禮部尙書太常少卿陪從如常儀皇帝至版位西向立【每立定太常卿與博士卽退立於左】謁者贊引各引祀官次入就位立定太常卿前奏稱請再拜退復位皇帝再拜奉禮曰眾官再拜眾官皆再拜【其先拜者不拜】太常卿前奏有司謹具請行事退復位協律郎跪俯伏舉麾【凡取物者皆跪俛伏而取以興奠物旣奠訖俛伏而後興】鼓柷奏商音乃以黃鐘之均文舞之舞樂舞六成偃麾戛敔樂止太常卿前奏再拜退復位皇帝再拜奉禮曰眾官再拜眾官在位者皆再拜上下諸太祝俱取玉幣於篚各立於樽所太常卿引皇帝太和之樂作皇帝詣壇升自南陛侍中中書令以下左右侍衛量人從升壇皇帝升壇北向立樂止太祝加玉於幣以授侍中侍中奉玉帛東向進皇帝搢鎭珪受玉幣登歌作肅和之樂以大呂之均太常卿引皇帝進北面跪奠於白帝白招拒神坐俛伏興太常卿引皇帝少退北向再拜訖太常卿引皇帝立於西方東向又太祝以幣授侍中侍中奉幣北向進皇帝受幣太常卿引皇帝進東向跪奠於帝少昊氏神坐俛伏興太常卿引皇帝少退東向再拜訖登歌止太常卿引皇帝樂作皇帝降自南陛還版位西向立樂止皇帝初奠配帝之幣星辰以下諸祝各以幣進奠於神坐還樽所初羣官拜訖祝史各奉毛血之豆立於門外登歌止祝史奉毛血入各由其陛升諸太祝迎取於壇上俱進奠於神坐前諸太祝與祝史退立於樽所

進熟

皇帝旣升奠玉幣太官令出帥進饌者奉饌陳於內壝門外謁者引司徒出詣饌所司徒奉白帝之俎初皇帝旣至位樂止太官令引饌入俎初入門雍和之樂作以黃鐘之均饌至陛樂止祝史俱進跪徹毛血之豆降自東陛以出白帝之饌升自南陛配帝之饌升自東陛諸太祝迎引於壇上各設於神坐前【籩豆蓋羃先徹乃升簠簋旣奠卻其蓋於下】設訖謁者引司徒太官令帥進饌者俱降自東陛以出司徒復位諸太祝各還樽所又進設星辰以下之饌相次而畢太常卿引皇帝詣罍洗樂作皇帝至罍洗樂止侍中跪取匜興沃水又侍中跪取盤興承水皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚遂取匏爵於坫興進皇帝受爵侍中酌罍水又侍中奉盤皇帝洗爵黃門侍郎授巾皆如初皇帝拭爵訖侍中奠盤匜黃門侍郎受巾奠於篚皆如常太常卿引皇帝樂作皇帝詣壇升自南陛樂止謁者引司徒升自東陛立於樽所齋郎奉俎從升立於司徒之後太常卿引皇帝詣白帝酒樽所執樽者舉羃侍中贊酌泛齊訖壽和之樂作太常卿引皇帝進白帝白招拒神坐前北向跪奠爵俛伏興太常卿引皇帝少退北向立樂止太祝持版進於神坐之右東向跪讀祝文曰維某年嵗次月朔日子嗣天子臣某敢昭告於白帝白招拒素秋伊始品物收成祗率舊章展其恆禮敬以玉帛犧齊粢盛庶品備致燔祀欽承恭徳帝少昊氏配神作主尙饗訖興皇帝再拜初讀祝文訖樂作太祝進跪奠版於神坐前興還樽所皇帝拜訖樂止太常卿引皇帝詣配帝酒樽所執樽者舉羃侍中取爵於坫進皇帝受爵侍中贊酌泛齊訖樂作太常卿引皇帝進帝少昊氏神坐前東向跪奠爵俛伏興太常卿引皇帝少退東向立樂止太祝持版進神坐之左北面跪讀祝文曰維某年嵗次月朔日開元神武皇帝臣諱敢昭告於帝少昊氏時惟立秋金徳在馭用致燔祀於白帝白招拒惟帝立玆義政葉此神功謹以制幣犧齊粢盛庶品備斯明薦作主配神尙饗訖興皇帝再拜初讀祝文訖樂作太祝進跪奠版於神坐興還樽所皇帝拜訖樂止太常卿引皇帝進白帝神坐前北向立樂作太祝各以爵酌上樽福酒合置一爵一太祝持爵授侍中侍中受爵西向進皇帝再拜受爵跪祭酒啐酒奠爵俛伏興太祝各帥齋郎進俎太祝減神前胙肉加於俎以胙肉共置一俎上太祝持俎以授司徒司徒奉俎西向進皇帝受以授左右謁者引司徒降復位皇帝跪取爵遂飲卒爵侍中受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自南陛還版位西向立樂止文舞出鼔柷作舒和之樂出訖戛敔樂止武舞入鼔柷作舒和之樂立定戛敔樂止皇帝獻將畢謁者引太尉詣罍洗盥手洗匏爵訖謁者引太尉自東陛升壇詣白帝著樽所執樽者舉羃太尉酌醴齊武舞作謁者引太尉進白帝神坐前北向跪奠爵興謁者引太尉少退北向再拜謁者引大尉詣配帝犧樽所取爵於坫執樽者舉羃太尉酌醴齊謁者引太尉進帝少昊氏神坐前東向跪奠爵興謁者引太尉少退東向再拜謁者引太尉進白帝神坐前北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒遂飲卒爵太祝進受爵復於坫太尉興再拜謁者引太尉降復位初太尉獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿復位初太尉將升獻贊引三人各引獻官以次詣罍洗盥手洗爵一獻太白一獻蓐收一獻七宿各詣酒樽所俱酌酒進跪奠於坐首興余坐皆祝史助奠相次而畢贊引各引獻官還本位武舞六成樂止舞獻俱畢上下諸祝各進跪徹豆興還樽所【徹者籩豆各一少移於故處】奉禮曰賜胙贊者唱眾官再拜眾官皆再拜【已飲福受胙者不拜】豫和之樂作太常卿前奏稱請再拜退復位皇帝再拜奉禮曰眾官再拜眾官皆再拜樂一成止太常卿前奏請就望燎位太常卿引皇帝樂作皇帝就望燎位南向立樂止於羣官拜上下諸祝各執篚進神坐前跪取玉帛祝版齋郎以俎載牲體黍稷飯及酒爵興各自其陛降壇南行經懸內當柴壇南東行自南陛登柴壇以玉幣祝版饌物置於柴上戶內諸祝又以星辰以下之禮幣皆從燎奉禮曰可燎東西面各六人以炬燎火半柴太常卿前奏禮畢太常卿引皇帝還大次樂作皇帝出內壝門殿中監前受鎭珪以授尙衣奉禦殿中監前受大圭華蓋侍衛如常儀皇帝入次樂止謁者贊引引祀官通事舎人引從祀羣官諸方客使以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出

鑾駕還宮如圜丘之儀

大唐開元禮卷十八

欽定四庫全書

大唐開元禮卷十九

唐蕭嵩等撰吉禮

立秋祀白帝於西郊有司攝事

齋戒

陳設

省牲器

奠玉帛

進熟

齋戒

前祀七日平眀太尉誓百官於尙書省曰某月某日祀白帝於西郊各其職不供其事國有常刑凡預祀之官散齋四日致齋三日【齋各於正寢致齋二日於本司一日於祀所其無本司者皆於祀所】齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事光祿卿監取眀水火【太官令取水於陰鑑取火於陽燧火以供爨水以實尊】前祀一日諸衛令其屬未後一刻各以其方器服守衛壝門與太樂工人俱淸齋一宿

陳設

前祀三日衛尉設祀官公卿以下次於東壝之外道南北向西上設陳饌幔於內壝東門之外道南北向前祀二日太樂令設宮懸之樂於壇南內壝之內東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依神位樹雷鼓於北懸之間道之左右置建鼓於四隅置柷敔於懸內【柷在左敔在右】設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸工人位於懸後東方西方以北爲上南方北方以西爲上右校掃除壇之內外郊社令積柴於燎壇【其壇於神壇之左內壝之外】方一丈髙一丈二尺開上南出戶方六尺前祀一日奉禮設祀官公卿位於內壝東門之內道北執事位於道南每等異位俱重行西向北上設望燎位當柴壇之北南向設禦史位於壇上正位於東南隅西向副位於西南隅東向令史各陪其後於壇下設奉禮位於樂懸東北贊者二人在南差退俱西向又設奉禮贊者位於燎壇東北西向皆北上設協律郎位於壇上南陛之西東向設太樂令位於北懸之間當壇北向設祀官公卿以下門外位皆於東壝之北道南每等異位重行北向西上設牲牓於東壝之外當門西向配帝牲牓少退南上設廩犧令位於牲西南史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北南向設白帝酒樽於壇之上下太樽二著樽二犧樽二山罍二在壇上於東南隅北向象樽二壺樽二山罍二在壇下南陛之東北向俱西上設配帝著樽二犧樽二象樽二山罍二在壇上於白帝酒樽之東北向西上太白三辰蓐收氏俱象樽二各設於神坐之左皆右向七宿壺樽二設於神坐之右而左向【白帝配帝之尊置於坫星辰以下之樽俱借以席皆加勺羃設爵於樽下】設洗於壇南陛東南北向罍水在洗東篚在洗西南肆【篚實以巾爵】設星辰以下罍洗篚冪各於其方陛道之左俱內向執樽罍篚羃者各於樽罍篚羃之後各設玉幣之篚於壇之上下樽坫之所祀日未眀五刻太祝令郊社令升設白帝白招拒神坐於壇上北方南向席以槀稭設帝少昊氏神坐於東方西向席以莞設太白三辰之坐於壇之東北七宿之坐於壇之西北各於其壇下南向相對爲首設蓐收氏之坐於壇之東南西向席皆以莞設神位各於坐首

省牲器

省牲之日午後十刻去壇二百步所諸衛之屬禁斷行人晡後二刻諸行事之官各服常服郊社令帥府史二人及齋郎以樽坫罍洗篚羃入設於位晡後三刻諸太祝與廩犧令以牲就牓位謁者引太常卿贊引引禦史詣壇東陛升視濯漑於上【於視濯執樽者皆舉冪告潔】訖引太常卿降復位謁者進太尉之左白請就門外位謁者贊引各引祀官以下就門外位謁者引太常卿就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西面舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊申視濯漑謁者贊引各引祀官禦史就廚省饌具訖俱還齋所祀日未明十五刻太官令帥宰人以鸞刀割牲祝史以豆取毛血各置於饌所遂烹牲

奠玉帛

祀日未眀三刻諸祀官各服其服郊社令良醖令各率其屬入實樽罍玉幣【凡六樽之次太樽爲上實以泛齊著樽次之實以醴齊犧樽次之實以盎齊象樽次之實以醍齊壺樽次之實以沈齊山罍爲下實以淸酒配帝著樽爲上實以泛齊犧樽次之實以醴齊象樽次之實以盎齊山罍爲下實以淸酒其太白蓐收氏之象樽俱實以醍齊七宿之壺樽實以沈齊酒各實於五齊之上樽禮神之玉以騶虞幣用白】太官令帥進饌者實諸籩豆簠簋入設於內壝東門之外饌幔內未明二刻奉禮帥贊者先入就位贊引引禦史博士諸太祝及令史祝史與執樽罍篚冪者入自東門當壇南重行北面西上立定奉禮曰再拜贊者承傳【凡奉禮有辭贊者皆承傳】禦史以下皆再拜訖執樽罍篚冪者各就位贊引引禦史諸太祝詣壇東陛升行掃除於上令史祝史行掃除於下訖各引就位未明一刻太樂令帥工人二舞次入就位文舞入陳於懸內武舞立於懸南道西謁者引司空入行掃除訖復位初司空入謁者引祀官贊引引執事者就壝外位司空行掃除訖謁者贊引各引祀官次入就位立定奉禮曰眾官再拜眾官皆再拜【其先拜者不拜】謁者進太尉之左白有司謹具請行事退復位協律郎跪俛伏舉麾【凡取物者皆跪俛伏而取以興奠物旣奠訖俛伏而後興】鼓柷奏商音乃以黃鐘之均文舞之舞樂舞六成偃麾戛敔樂止【凡樂皆協律郎舉麾工鼓柷而後作偃麾戛敔而後止】奉禮曰眾官再拜眾官皆再拜上下諸祝俱取玉幣於篚各立於樽所謁者引太尉詣南陛升壇北向立太祝加玉於幣東向授太尉太尉受玉幣登歌作肅和之樂乃以大呂之均謁者引太尉進北面跪奠於白帝白招拒神坐前興謁者引太尉少退北面再拜訖謁者引太尉立於西方東向又太祝奉幣北向授太尉太尉受幣謁者引太尉少退東向再拜訖登歌止謁者引太尉降自南陛還本位初太尉奠配帝之幣星辰以下諸祝各以幣進奠於神坐還樽所初眾官拜訖祝史各奉毛血之豆立於門外登歌止祝史奉毛血入各由其陛升諸太祝迎取於壇上俱進奠於神坐前諸太祝與祝史退立於樽所

進熟

太尉旣升奠玉幣太官令出帥進饌者奉饌陳於內壝門外謁者引司徒出詣饌所司徒奉白帝之爼諸太祝旣奠毛血太官令引饌入俎初入門雍和之樂作以黃鐘之均饌至陛樂止祝史俱進徹毛血之豆降自東陛以出白帝之饌升自南陛配帝之饌升自東陛諸太祝迎引於壇上各設於神坐前【籩豆蓋羃先徹乃升簠簋旣奠卻其蓋於下】設訖謁者引司徒太官令帥進饌者俱降自東陛以出司徒復位諸太祝各還樽所又進設星辰以下之饌相次而畢謁者引太尉詣罍洗盥手洗匏爵訖謁者引太尉升自南陛詣白帝酒樽所執樽者舉冪太尉酌泛齊訖樂作謁者引太尉進白帝白招拒神坐前北向跪奠爵興謁者引太尉少退北向立樂止太祝持版進於神坐之右東面跪讀祝文曰維某年嵗次月朔日子嗣天子臣某謹遣太尉封臣名敢昭告於白帝白招拒素秋伊始品物收成祗率舊章展其恆禮敬以玉帛犧齊粢盛庶品備玆燔祀欽承恭徳帝少昊氏配神作主尙饗訖興太尉再拜初讀祝文訖樂作太祝進奠版於神坐還樽所太尉拜訖樂止謁者引太尉詣配帝酒樽所取爵於坫執樽者舉羃太尉酌泛齊訖樂作謁者引太尉進帝少昊氏神坐前東向跪奠爵興謁者引太尉少退東向立樂止太祝持版進於神坐之左北面跪讀祝文曰維某年嵗次月朔日子嗣開元神武皇帝臣某謹遣太尉封臣名敢昭告於帝少昊氏神坐時惟立秋金徳在馭用致燔柴於白帝白招拒惟帝立玆義政葉此神功謹以制幣犧齊粢盛庶品備斯明薦作主配神尙饗訖興太尉再拜初讀祝文訖樂作太祝進奠版於神坐還樽所太尉拜訖樂止謁者引太尉進白帝神坐前北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒啐酒奠爵興太祝各率齋郎進俎太祝減神前胙肉加於俎以胙肉共置一俎上太祝持俎東向授太尉太尉受以授齋郎太尉跪取爵遂飲卒爵太祝進受爵復於坫太尉興再拜謁者引太尉降復位文舞出鼓柷作舒和之樂出訖戛敔樂止武舞入鼔柷作舒和之樂立定戛敔樂止初太尉獻將畢謁者引太常卿詣罍洗盥手洗匏爵訖謁者引太常卿自東陛升壇詣白帝著樽所執樽者舉羃太常卿酌醴齊訖武舞作謁者引太常卿進白帝白招拒神坐前北面跪奠爵興謁者引太常卿少退北向再拜訖謁者引太常卿詣配帝犧樽所取爵於坫執樽者舉冪太常卿酌醴齊訖謁者引太常卿進帝少昊氏神坐前東向跪奠爵興謁者引太常卿少退東向再拜訖謁者引太常卿進白帝神坐前北向立太祝各以爵酌罍福酒合置一爵一太祝持爵進太常卿之右西向立太常卿再拜受爵跪祭酒遂飲卒爵太祝進受爵復於坫太常卿興再拜謁者引太常卿復位初太常卿獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿降復位初太常卿升獻贊引三人各引獻官以次詣罍洗盥手洗爵一獻太白三辰一獻蓐收氏一獻七宿詣酒樽所俱酌酒進奠於坐首余坐皆祝史助奠相次而畢贊引各引獻官還本位武舞六成樂止舞獻俱畢上下諸祝各進徹豆還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福受胙者不拜】樂作奉禮曰眾官再拜眾官皆再拜樂一成止謁者進太尉之左白請就望燎位謁者引太尉就望燎位南向立於眾官將拜上下諸祝各執篚進神坐前取玉帛祝版齋郎以俎載牲體稷黍飯及爵酒各自其陛降壇南行經懸內當柴壇南東行自南陛登柴壇以玉帛祝版饌物置於柴上戶內諸祝又以星辰以下之禮幣皆從燎奉禮曰可燎東西面各六人以炬燎火半柴謁者進太尉之左白禮畢謁者引太尉出又謁者贊引各引祀官以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出

大唐開元禮卷十九

欽定四庫全書

大唐開元禮卷二十

唐蕭嵩等撰吉禮

皇帝立冬祀黒帝於北郊

齋戒

陳設

省牲器

鑾駕出宮

奠玉帛

進熟

鑾駕還宮

齋戒

前祀七日平明太尉誓百官於尙書省曰某月某日祀黒帝於北郊各其職不供其事國有常刑皇帝散齋四日致齋三日如圜丘之儀凡預祀之官散齋四日致齋三日【散齋皆於正寢致齋二日於本司一日於祀所其無本司者皆於祀所】近侍之官應從升者及從祀羣官諸方客使各於本司及公館淸齋一宿【無本司者各於正寢】凡散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事諸祀官致齋之日給酒食及眀衣各習禮於齋所光祿卿監取眀水火【太官令取水於陰鑑取火於陽燧火以供爨水以實樽】前祀一日諸衛令其屬未後一刻各以其方器守衛壝門與太樂工人俱淸齋一宿

陳設

前祀三日尙舎直長施大次於外壝東門之內道北南向尙舎奉禦鋪禦座尉衛設陳饌幔於內壝東門之外道南北向設文武侍臣次又設祀官及從祀羣官諸州使人蕃客等次前祀二日太樂令設宮懸之樂於壇南內壝之內設歌鐘磬鐘於壇上各如圜丘之儀右校埽除壇之內外郊社令積柴於燎壇【其壇於樂懸之內外壝之內】方一丈髙一丈二尺開上南出戶六尺前祀一日奉禮設禦位於壇之東南西向設望燎位於柴壇北南面設祀官公卿位於內壝東門之外道南分獻之官於公卿之南執事者位於其後每等異位俱重行西向北上設禦史位於壇下一位在東南西向一位在西南東向令史祝史各陪其後設奉禮位於樂懸東北贊者二人在南差退俱西向設協律郎位於壇上南陛之西東向設太樂令位於北懸之間北向設從祀之官文官九品以上於執事之南東方南方蕃客又於其南俱每等異位重行西向北上酅公介公位於內壝西門之外道南武官九品以上於酅公介公之後西方北方蕃客又於其南俱每等異位重行東面北上【其褒聖侯於文官三品之下諸州使人分方各位於其後】又設祀官及從祀羣官等門外位於東西壝門之外道南皆如設次之式設牲牓於東壝之外當門西向配帝牲牓少退南上設廩犧令位於牲西南史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北南向設黒帝酒樽於壇之上下太樽二著樽二犧樽二山罍二在壇上於東南隅北向象樽二壺樽二山罍二在壇下皆於南陛之東北向西上設配帝著樽二犧樽二象樽二山罍二在壇上於黒帝酒樽之東北向西上辰星三辰氏俱象樽二各設於神坐之右而左向【黒帝配帝之樽置於坫星辰以下樽借以席皆加勺羃設爵於樽下】設禦洗於壇南陛東南亞獻之洗又於東南俱北向罍水在洗東篚在洗西南肆【篚實以中爵】設星辰以下罍洗篚羃各於其方陛道之左俱內向執樽罍篚羃者各位於其後設玉幣之篚於壇之上下樽坫之所祀日未眀五刻太史令郊社令升設黑帝葉光紀神坐於壇上北方南向席以槁稭設帝顓頊氏神坐於東方西向席以莞設辰星三辰之坐於壇之東北七宿之坐於壇之西北各於其壇下南向相對爲首設冥氏之坐於壇之東南西向席皆以莞設神位各於坐首

省牲器

省牲之日午後十刻去壇二百步所諸衛之屬禁斷行人晡後二刻諸行事之官各服常服郊社令帥府史二人及齋郎以樽坫罍洗篚羃入設於位晡後三刻諸太祝廩犧令以牲就牓謁者引太常卿贊引引禦史詣壇東陛升視濯漑於上【於視濯執樽者舉羃告潔】訖引太常卿降復位謁者進太尉之左白請就門外位謁者贊引各引祀官以下就門外位謁者引太常卿就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西面舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊申視漑濯謁者贊引各引祀官禦史就廚省饌具訖俱還齋所祀日未明十五刻太官令帥宰人以鸞刀割牲祝史以豆取毛血各置於饌所遂烹牲

鑾駕出宮如圜丘之儀

奠玉帛

祀日未明三刻諸祀官各服其服郊社令良醖令各率其屬入實樽罍玉幣【凡六樽之次太樽爲上實以泛齊著樽次之實以醴齊犧樽次之實以盎齊象樽次之實以醍齊壺尊次之實以沈齊山罍爲下實以淸酒配帝著樽爲上實以泛齊犧樽次之實以醴齊象樽次之實以盎齊山罍爲下實以淸酒其辰星氏之象樽俱實以醍齊七宿之壺樽實以沈齊酒各實於五齊之上尊禮神玉以璜其幣皆用】太官令帥進饌者實諸籩豆簠簋入設於內壝東門之外饌幔內未眀二刻奉禮帥贊者入就位贊引引禦史博士諸太祝及令史祝史與執樽罍篚羃者入自東壝門當壇南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽罍篚羃者各就位贊引引禦史諸太祝詣壇東陛升行掃除於上令史行掃除於下訖各引就位駕將至謁者贊引引祀官通事舎人分引從祀羣官諸方客使先至者就門外位駕至大次門外回輅南向將軍防立於輅右侍中進當鑾駕前跪奏稱侍中臣某言請降輅俛伏興訖還本位皇帝降輅之大次通事舎人各引文武五品以上從祀之官皆就壝外位太樂令帥工人二舞次入就位文舞入陳於懸內武舞立於懸南道西謁者引司空入行掃除訖出復位皇帝停大次半刻頃通事舎人贊引各引從祀羣官介公酅公諸方客使先入就位太常博士引太常卿立於大次門當門北面侍中版奏外辦皇帝服大裘而冕出次華蓋侍衛如常儀博士引太常卿太常卿引皇帝【凡太常卿前導皆博士先引】至內壝門外殿中監進大珪尙衣奉禦又以鎭珪授殿中監殿中監受進皇帝搢大珪執鎭珪華蓋仗衛停於門外近侍者從入如常謁者引禮部尙書太常少卿陪從如常儀皇帝至版位西向立【每立定太常卿與博士皆退立於左】謁者贊引各引祀官次入就位立定太常卿前奏稱在位官再拜退復位皇帝再拜奉禮曰眾官再拜眾官皆再拜【其先拜者不拜】太常卿前奏有司謹具請行事退復位協律郎跪俛伏舉麾【凡取物者皆跪俛伏而取以興奠物旣奠俛伏而興】鼓柷奏羽音乃以黃鐘之均文舞之舞樂舞六成偃麾戛敔樂止太常卿前奏稱請再拜退復位皇帝再拜奉禮曰眾官再拜眾官皆再拜上下諸太祝俱取玉幣於篚各立於樽所太常卿引皇帝太和之樂作皇帝詣壇升自南陛侍中中書令以下左右侍衛量人從升壇皇帝升壇北向立樂止太祝加玉於幣以授侍中侍中奉玉帛東向進皇帝搢鎭珪受玉幣登歌作肅和之樂以大呂之均太常卿引皇帝進北面跪奠於黑帝葉光紀神坐俛伏興太常卿引皇帝少退北向再拜訖太常卿引皇帝立於西方東向又太祝以幣授侍中侍中奉幣北向進皇帝受幣太常卿引皇帝進東向跪奠於帝顓頊氏神坐俛伏興太常卿引皇帝少退東向再拜訖登歌止太常卿引皇帝樂作皇帝降自南陛還版位西向立樂止皇帝初奠配帝之幣星辰以下諸太祝各以幣進奠於神坐還樽所初羣官拜訖祝史各奉毛血之豆立於門外於登歌止祝史奉毛血入各由其陛升諸太祝迎取於壇上俱進奠於神坐前諸太祝與祝史退立於樽所

進熟

皇帝旣升奠玉幣太官令出帥進饌者奉饌陳於內壝門外謁者引司徒出詣饌所司徒奉黒帝之俎初皇帝旣至位樂止太官令引饌入俎初入門雍和之樂作以黃鐘之均饌至陛樂止祝史俱進跪徹毛血之豆降自東陛以出黒帝之饌升自南陛配帝之饌升自東陛諸太祝迎引於壇上各設於神坐前【籩豆蓋羃先徹乃升簠簋旣奠卻其蓋於下】設訖謁者引司徒太官令帥進饌者俱降自東陛以出司徒復位諸太祝各還樽所又進設星辰以下饌相次而畢太常卿引皇帝詣罍洗樂作皇帝至罍洗樂止侍中跪取匜興沃水又侍中跪取盤興承水皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚遂取匏爵於篚興進皇帝受爵侍中酌罍水又侍中奉盤皇帝洗爵黃門侍郎又授巾皆如初皇帝拭爵訖侍中奠盤匜黃門侍郎受巾奠於篚皆如常太常卿引皇帝樂作皇帝詣壇升自南陛樂止謁者引司徒升自東陛立於撙所齋郎奉俎從升立於司徒之後太常卿引皇帝詣黒帝酒樽所執樽者舉羃侍中贊酌泛齊訖壽和之樂作太常卿引皇帝進黒帝葉光紀神坐前北向跪奠爵俛伏興太常卿引皇帝少退北向立樂止太祝持版進於神坐之右東向跪讀祝文曰維某年嵗次月朔日子嗣天子臣某敢昭告於黒帝葉光紀英式序庶類安寜資此積藏祗率恆典敬以玉帛犧齊粢盛庶品肅恭燔祀順玆誠徳帝顓頊氏配神作主尙饗訖興皇帝再拜初讀祝文訖樂作太祝進跪奠版於神坐前興還樽所皇帝拜訖樂止太常卿引皇帝詣配帝酒樽所執樽者舉冪侍中取爵於坫進皇帝受爵侍中贊酌泛齊訖樂作太常卿引皇帝進帝顓頊氏神坐前東向跪奠爵俛伏興太常卿引皇帝少退東向立樂止太祝持版進神坐之左北面跪讀祝文曰維某年嵗次月朔日子嗣開元神武皇帝臣某敢昭告於帝顓頊氏時惟立冬水徳在馭用致禋燎於黒帝葉光紀惟帝道合干元允玆升配謹以制幣犧齊粢盛庶品式陳眀薦作主侑神尙饗訖興皇帝再拜初讀祝文訖樂作太祝進跪奠版於神坐興還樽所皇帝拜訖樂止太常卿引皇帝進黒帝神坐前北向立樂作太祝各以爵酌上樽福酒合置一爵一太祝持爵授侍中侍中受爵西向進皇帝再拜受爵訖跪祭酒啐酒奠爵俛伏興太祝帥齋郎進俎太祝減神前胙肉加於俎以胙肉共置一俎上太祝持俎以授司徒司徒奉俎西向進皇帝受以授左右謁者引司徒降復位皇帝跪取爵遂飲卒爵侍中受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自南陛還版位西向立樂止文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止皇帝獻將畢謁者引太尉詣罍洗盥手洗匏爵訖謁者引太尉自東陛升壇詣黒帝著樽所執樽者舉羃太尉酌醴齊武舞作謁者引太尉進黒帝神坐前北向跪奠爵興謁者引太尉少退北向再拜謁者引太尉詣配帝犧樽所取爵於坫執樽者舉冪太尉酌醴齊謁者引太尉進帝顓頊氏神坐前東向跪奠爵興謁者引太尉少退東向再拜謁者引太尉進黒帝神坐前北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒遂飲卒爵太祝進受爵復於坫太尉興再拜謁者引太尉降復位初太尉獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿復位初太尉將升獻贊引三人各引獻官以次詣罍洗盥手洗爵一獻辰星三辰一獻冥一獻七宿各詣酒樽所俱酌酒進跪奠於坐首興余坐皆祝史助奠相次而畢贊引各引獻官還本位武舞六成樂止舞獻俱畢上下諸祝各進跪徹豆興還樽所【徹者籩豆各一少移於故處】奉禮曰賜胙贊者唱眾官再拜眾官皆再拜【已飲福受胙者不拜】豫和之樂作太常卿前奏稱請再拜退復位皇帝再拜奉禮曰眾官再拜眾官皆再拜樂一成止太常卿前奏請就望燎位太常卿引皇帝樂作皇帝就望燎位南向立樂止於羣官將拜上下諸祝各執篚進神坐前跪取玉帛祝版齋郎以俎載牲體稷黍飯及酒爵興各自其陛降壇南行經懸內當柴壇南東行自南陛登柴壇以玉幣祝版饌物置於柴上戶內諸祝史又以星辰以下之禮幣皆從燎奉禮曰可燎東西面各六人以炬燎火半柴太常卿前奏禮畢太常卿引皇帝還大次樂作皇帝出內壝門殿中監前受鎭圭以授尙衣奉禦殿中監前受大珪華蓋侍衛如常儀皇帝入次樂止謁者贊引各引祀官通事舎人分引從祀羣官諸方客使以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出

鑾駕還宮如圜丘之儀

大唐開元禮卷二十

欽定四庫全書

大唐開元禮卷二十一

唐蕭嵩等撰吉禮

立冬祀黑帝於北郊有司攝事

齋戒

陳設

省牲器

奠玉帛

進熟

齋戒

前祀七日平明太尉誓百官於尙書省曰某月某日祀黑帝於北郊各揚其職不供其事國有常刑凡預祀之官散齋四日致齋三日【散齋各於正寢致齋二日於本司一日於祀所其無本司者皆於祀所】致齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齊而闕者通攝行事光祿卿監取明水火【太官令取水於陰鑑取火於陽燧火以供爨水以實樽】前祀一日諸衛令其屬未後一刻各以其方器服守衛壝門與太樂工人俱淸齋一宿

陳設

前祀三日衛尉設祀官公卿以下次於東壝之外道南北向西上陳設饌防於內壝東門之外道南北向前祀二日太樂令設宮懸之樂於壇南內壝之內東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹雷鼓於北懸之間道之左右植建鼓於四隅置柷敔於懸內【柷在左敔在右】設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校掃除壇之內外郊社令積柴於燎壇【其壇於神壇之左內壝之外】方一丈髙一丈二尺開上南出戶方六尺前祀一日奉禮設祀官公卿位於內壝東門之內道北執事位於道南每等異位俱重行西向北上設望燎位當柴壇之北南向設禦史位於壇上正位於東南隅西向副位於西南隅東向令史各陪其後於壇下設奉禮位於樂懸東北贊者二人在南差退俱西向又設奉禮贊者位於燎壇東北西向皆北上設協律郎位於壇上南陛之西東向設太樂令位於北懸之間當壇北向設祀官公卿以下門外位皆於東壝之外道南每等異位重行北向西上設牲牓於東壝之外當門西向配帝牲牓少退南上設廩犧令位於牲西南史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北南向設黑帝酒樽於壇之上下太尊二著尊二犧尊二山罍二在壇上於東南隅北向象尊二壺尊二山罍二在壇下南陛之東北向俱西上設配帝著尊二犧尊二象尊二山罍二在壇上於黑帝酒樽之東北向西上辰星三辰冥俱象尊二各設於神坐之左皆右向七宿壺尊二設於神坐之右而左向【黑帝配帝之尊置於坫星辰以下之尊俱借以席皆加勺羃設爵於尊下】設洗於壇南陛東南北向罍水在洗東篚在洗西南肆【篚實以巾爵】設星辰以下罍洗篚冪各於其方陛道之左俱內向執樽罍篚羃者各於樽罍篚羃之後各設玉幣之篚於壇之上下樽坫之所祀日未明五刻太史令郊社令升設黑帝葉光紀神防於壇上北方南向席以藳稭設帝顓頊氏神坐於東方西向席以莞設辰星三辰之坐於壇之東北七宿之坐於壇之西北各於其壇下南向相對爲首設冥氏之坐於壇之東南西向席皆以莞設神位各於其坐首

省牲器

省牲之日午後十刻去壇二百步所諸衞之屬禁斷行人晡後二刻諸行事之官各服常服郊社令帥府史二人及齋郎以樽坫罍洗篚羃入設於位晡後三刻諸太祝與廩犧令以牲就牓位謁者引太常卿贊引引禦史詣壇東陛升視濯漑於上【於視濯執樽者皆舉冪告潔】訖引太常卿防復位謁者進太尉之左白請就門外位謁者贊引各引祀官以下就門外位謁者引太常卿就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西面舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊申視濯漑謁者贊引各引祀官禦史就廚省饌具訖俱還齋所祀日未明十五刻太官令帥宰人以鸞刀割牲祝史以豆取毛血各置於饌所遂烹牲

奠玉帛

祀日未明三刻諸祀官各服其服郊社令良醖令各帥其屬入實樽罍玉幣【凡六尊之次太尊爲上實以泛齊著尊次之實以醴齊犧尊次之實以盎齊象尊次之實以醍齊壺尊次之實以沈齊山罍爲下實以淸酒配帝著尊爲上實以泛齊犧尊次之實以醴齊象尊次之實以盎齊山罍爲下實以淸酒其辰星冥之尊俱實以醍齊七宿之壺尊實以沈齊酒各實於五齊之尊禮神之玉以璜幣用】太官令帥進饌者實諸籩豆簠簋入設於內壝東門之外饌幔內未明二刻奉禮帥贊者先入就位贊引引禦史博士諸太祝及令史祝史與執樽罍篚羃者入自東門當壇南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執尊罍篚冪者各就位贊引引禦史諸太祝詣壇東陛升行掃除於上令史祝史行掃除於下訖各引就位未明一刻太樂令帥工人二舞次入就位文舞入陳於懸內武舞立於懸南道西謁者引司空入行掃除初司空入謁者引祀官贊引引執事者俱就壝外位司空行掃除訖謁者贊引各引祀官次入就位立定奉禮曰眾官再拜眾官皆再拜【其先拜者不拜】謁者進太尉之左白有司謹具請行事退復位協律郎跪俛伏舉麾【凡取物者皆跪俛伏而取以興奠物旣奠訖俛伏而後興】鼔柷奏羽音乃以黃鐘之均文舞之舞樂舞六成偃麾戛敔樂止【凡樂皆協律郎舉麾工鼓柷而後作偃麾戛敔而後止】奉禮曰眾官再拜眾官皆再拜上下諸祝俱取玉幣於篚各立於樽所謁者引太尉詣南陛升壇北向立太祝加玉於幣東向授太尉太尉受玉幣登歌作肅和之樂乃以大呂之均謁者引太尉進北面跪奠於黑帝葉光紀神坐前興謁者引太尉少退北向再拜訖謁者引太尉立於西方東向又太祝奉幣北向授太尉太尉受幣謁者引太尉進東面跪奠於帝顓頊氏神坐興謁者引太尉少退東向再拜訖登歌止謁者引太尉防自南陛還本位初太尉奠配帝之幣星辰以下諸祝各以幣進奠於神坐前還樽所初眾官拜訖祝史各奉毛血之豆立於門外登歌止祝史奉毛血入各由其陛升諸太祝迎取於壇上俱進奠於神坐前諸太祝與祝史退立於樽所

進熟

太尉旣升奠玉幣太官令帥進饌者奉饌陳於內壝門外謁者引司徒出詣饌所司徒奉黑帝之俎諸太祝旣奠毛血太官令引饌入俎初入門雍和之樂作以黃鐘之均饌至陛樂止祝史俱進徹毛血之豆降自東陛以出黑帝之饌升自南陛配帝之饌升自東陛諸太祝迎引於壇上各設於神坐前【籩豆蓋羃先徹乃升簠簋旣奠卻其蓋於下】設訖謁者引司徒太官令帥進饌者俱自東陛以出司徒復位諸太祝各還樽所又進設星辰以下饌相次而畢謁者引太尉詣罍洗盥手洗匏爵訖謁者引太尉升自南陛詣黑帝酒尊所執尊者舉羃太尉酌泛齊訖樂作謁者引太尉進黑帝葉光紀神坐前北向跪奠爵興謁者引太尉少退北向立樂止太祝持版進於神坐之右東向跪讀祝文曰維某年嵗次月朔日子嗣天子臣某謹遣太尉封臣名敢昭告於黑帝葉光紀英式序庻類安寧資此積藏只率恆禮敬以玉帛犧齊粢盛庻品肅恭燔祀順玆誠徳帝顓頊氏配神作主尙饗訖興太尉再拜初讀祝文訖樂作太祝進奠版於神座還尊所太尉拜訖樂止謁者引太尉詣配帝酒尊所取爵於坫執尊者舉羃太尉酌泛齊訖樂作謁者引太尉進帝顓頊氏神坐前東向跪奠爵興謁者引太尉少退東向立樂止太祝持版進於神坐之左北面跪讀祝文曰維某年嵗次月日子嗣開元神武皇帝臣某謹遣太尉臣名敢昭告於帝顓頊氏時惟立冬水徳在馭用致禋燎於黑帝葉光紀惟帝道合干元允玆升配謹以制幣犧齊粢盛庻品式陳明薦作主侑神尙饗訖興太尉再拜初讀祝文訖樂作太祝進奠版於神坐還尊所太尉拜訖樂止謁者引太尉進黑帝神坐前北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒啐酒奠爵興太祝各帥齋郎進俎太祝減神前胙肉加於俎以胙肉共置一俎上太祝持俎東向授太尉太尉受以授齋郎太尉跪取爵遂飲卒爵太祝進受爵復於坫太尉興再拜謁者引太尉降復位文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止初太尉獻將畢謁者引太常卿詣罍洗盥手洗匏爵訖謁者引太常卿自東陛升壇詣黑帝著尊所執尊者舉羃太常卿酌醴齊訖武舞作謁者引太常卿進黑帝葉光紀神坐前北向跪奠爵興謁者引太常卿少退北向再拜謁者引太常卿詣配帝犧尊所取爵於坫執尊者舉冪太常卿酌醴齊訖謁者引太常卿進帝顓頊氏神坐前東向跪奠爵興謁者引太常卿少退東向再拜訖謁者引太常卿進黑帝神坐前北向立太祝各以爵酌罍福酒合置一爵一太祝持爵進太常卿之右西向立太常卿再拜受爵跪祭酒遂飲卒爵太祝進受爵復於坫太常卿興再拜謁者引太常卿降復位初太常卿獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿降復位初太常卿將升獻贊引三人各引獻官以次詣罍洗盥手洗爵一獻辰星三辰一獻冥一獻七宿各詣酒尊所俱酌酒進奠於坐首余坐皆祝史助奠相次而畢贊引各引獻官還本位武舞六成樂止舞獻俱畢上下諸祝各進徹豆還樽所【徹者籩豆各一少移於故處】奉禮曰賜胙贊者唱眾官再拜眾官皆再拜【已飲福受胙者不拜】樂作奉禮曰眾官再拜眾官皆再拜樂一成止謁者進太尉之左白請就望燎位謁者引太尉就望燎位南向立於眾官將拜上下諸祝各執篚進神坐前取玉帛祝版齋郎以俎載牲體黍稷飯及爵酒各自其陛降壇南行經懸內當柴壇南東行自南陛登柴壇以玉帛祝版饌物置於柴上戶內諸祝又以星辰以下之禮幣皆從燎奉禮曰可燎東西面各六人以炬燎火半柴謁者進太尉之左白禮畢謁者引太尉出又謁者贊引各引祀官以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出

大唐開元禮卷二十一

欽定四庫全書

大唐開元禮卷二十二

唐蕭嵩等撰吉禮

皇帝臘日蠟百神於南郊

齋戒

陳設

鑾駕出宮

奠玉帛

進熟

鑾駕還宮

齋戒

先期五日皇帝散齋三日致齋二日如圜丘之儀凡預祀之官散齋三日致齋二日【散齋皆於正寢致齋一日於本司一日於祀所其無本司者皆於祀所】近侍之官應從升者及從祀羣官諸方客使各於本司及公館俱淸齋一宿【無本司者各於正寢】凡散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事光祿卿監取明水火【太官令取水於陰鑑取火於陽燧火以供爨水以實樽】前蠟一日諸衞令其屬未後一刻各以其方器服守衞壝門與太樂工人俱淸齋一宿

陳設

前蠟三日尙捨直長施大次於外壝東門之內道北南向尙捨奉禦鋪禦座衞尉設陳饌幔於內壝東門之外道東西向【東方南方之饌陳於東門外西南方及西方之饌陳於西門外北方之饌陳於北門之外】設文武侍臣次又設祀官及從祀羣官諸州使人蕃客等次前蠟二日太樂令設歌鐘歌磬皆如圜丘之儀右校掃除壇之內外郊社令積柴於燎壇【其壇於神壇之左內壝之外】方八尺髙一丈開上南出戶方三尺右校又爲瘞埳於壇之壬地內壝之外方深足容物南出陛前蠟一日奉禮設禦位及望燎位祀官從祀羣官諸州使人蕃客等位於壝門外皆如圜丘之儀設日月酒樽之位大明太樽二著樽二山罍一在壇上於東南隅北向夜明太樽二著樽二山罍一在壇上西南隅北向神農氏伊耆氏各著樽二各於其壇上五星五官后稷各象樽二七宿田畯龍麟朱鳥騶虞武各壺樽二鱗羽臝毛介等散樽二俱設於神座之左而右向五方嶽鎭海瀆俱山樽二山川林澤俱蜃樽二丘陵墳衍原隰井泉墉坊郵表畷於菟貓等俱散樽二各設於神座之右而左向【伊耆氏以上之樽置於坫星辰以下之樽俱借以席皆加勺羃設爵於樽下】設禦洗於壇南陛東南亞獻之洗又於東南俱北向罍水在洗東篚在洗西南肆【篚實以巾爵】設方獻罍洗篚羃各於其方陛道之左右俱內向執樽罍篚羃者各於樽罍篚羃之後各設玉幣之篚於壇上下樽坫之所晡後謁者引光祿卿詣廚視濯漑又謁者引諸祀官詣廚省饌具訖還齋所蠟日未明十五刻太官令帥宰人以鸞刀割牲祝史以豆取毛血置於饌所遂烹牲【日靑牲一月白牲一其餘方各少牢一】未明五刻太史令郊社令升設日月神座於壇上大明於北方少東夜明於大明之西俱南向席皆以槁鞂神農氏伊耆氏神座各於其壇上俱內向設后稷神座於壇東西向設五官田畯之座各於其方設五星十二次二十八宿五嶽四鎭四海四瀆五方山川林澤丘陵墳衍原隰井泉神座各於其方之壇其五方神獸鱗羽臝毛介水墉坊郵表畷於菟貓等之座各於其方壇之後俱內向相對爲首自神農氏伊耆氏以下一百九十坐席皆以莞設神位各於坐首

鑾駕出宮如圜丘之儀

奠玉帛

蠟日未明三刻諸祀官各服其服郊社令良醖令各帥其屬入實樽罍玉幣【凡尊之次太尊爲上實以醴齊著尊次之實以盎齊神農伊耆氏之著尊實以盎齊五星三辰五官后稷之象樽實以醍齊七宿田畯之壺尊實以沈齊五方嶽鎭海瀆之山尊實以醍齊山川林澤之尊實以沈齊丘陵以下之散尊實以淸酒酒各實於諸坐之上尊禮神之玉大明夜明俱以圭璧大明之幣以靑夜明之幣以白神農氏幣以赤伊耆氏幣以五星以下之幣各從方色】太官令帥進饌者實諸籩豆簠簋各設於內壝之外饌幔內未明二刻奉禮帥贊者先入就位贊引引禦史諸太祝及令史祝史與執樽罍篚羃者入自東門當壇南重行北面西上【凡引導者每曲一逡巡】立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽者升自東陛立於樽所壇下執樽罍篚羃者各就位贊引引禦史諸太祝詣壇東陛升行埽除於上令史祝史行埽除於下訖降就位駕將至謁者贊引各祀官通事舍人分引從祀羣官諸方客使先至者俱就門外位駕至大次門外回輅南向千牛將軍降立於輅右侍中進當鑾駕前跪奏稱侍中臣某言請降輅俯伏興還侍位皇帝降輅之大次繖扇華蓋侍衛如常儀太樂令帥工人二舞次入就位文舞入陳於懸內武舞立於懸南道西謁者引司空入就位立定奉禮曰再拜司空再拜訖謁者引司空詣壇東陛升行埽除於上降行樂懸於下訖引復位皇帝停大次半刻頃謁者贊引各祀官通事舍人分引從祀羣官介公酅公諸方客使先入就本位太常博士引太常卿立於大次門外當門北向侍中版奏外辦皇帝服冕出次華蓋侍衛如常儀【侍中負寶陪從如式】博士引太常卿太常卿引皇帝【凡太常卿前導皆博士先引】至內壝門外殿中監進大圭尙衣奉禦以鎭圭授殿中監殿中監受進皇帝搢大圭執鎭珪華蓋仗衛停於門外近侍者從入如常謁者引禮部尙書太常少卿陪從如常皇帝至版位西向立【每立定太常卿與博士退立於左】謁者贊引各引祀官以次入就位立定太常卿奏稱請再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位協律郎跪俛伏舉麾【凡取物者皆俛伏而取以興奠物則奠訖俛伏而後興也】鼓柷樂作無射夷則奏永和防賔姑洗太簇奏順和黃鐘奏豫和凡六均均一成俱以文舞之舞偃麾戛敔樂止【凡樂皆協律郎舉麾工鼓柷而後作偃麾戞敔而後止】太常卿前奏稱請再拜退復位皇帝再拜奉禮曰眾官再拜眾官在位者皆再拜上下諸太祝俱取玉幣於篚各立於樽所太常卿引皇帝太和之樂作【皇帝每行皆作太和之樂】皇帝詣壇升自南陛侍中中書令以下及左右侍衞量人從升【以下皆如之】皇帝升壇北向立樂止太祝以玉幣授侍中侍中奉玉幣東向進皇帝搢鎭圭受玉幣【凡受物皆搢鎭圭奠訖執圭俛伏興】登歌作肅和之樂乃以大呂之均太常卿引皇帝進北面跪奠於大明神座俛伏興太常卿引皇帝少退北向再拜訖太常卿引皇帝少西北向立又太祝以玉幣授侍中侍中奉幣東向進皇帝受幣太常卿引皇帝跪奠於夜明神座俛伏興太常卿引皇帝少退北向再拜訖登歌止太常卿引皇帝樂作皇帝降自南陛還版位西向立樂止皇帝初奠夜明幣諸祝各奉其幣進跪奠於神座還樽所初羣官拜訖祝史各奉毛血之豆立於門外於登歌止祝史奉毛血入俱由南陛升諸太祝迎取於壇上俱進奠於神座前諸太祝與祝史退立於樽所

進熟

皇帝旣升奠玉幣太官令出帥進饌者奉饌陳於內壝門外謁者引司徒出詣饌所司徒奉大明之俎初皇帝旣至版位樂止太官令引饌入俎初入門雍和之樂作饌至陛樂止祝史皆進跪徹毛血之豆降自東陛以出饌升諸太祝迎引於壇上各設於神座前【籩豆蓋羃先徹乃升簠簋旣奠卻其蓋於下】設訖謁者引司徒以下降自東陛復位太祝各還樽所又進設神農氏以下之饌相次而畢初壇上設饌訖太常卿引皇帝詣罍洗樂作皇帝至罍洗樂止侍中跪取匜興沃水又侍中跪取盤興承水皇帝盥手黃門侍郎跪取巾於篚興進皇帝帨手黃門侍郎受巾跪奠於篚黃門侍郎又取匏爵於篚興進皇帝受爵侍中酌罍水又侍中奉盤興承水皇帝洗爵黃門侍郎又授巾皆如常儀皇帝拭爵訖侍中奠盤匜黃門侍郎受巾奠於篚皆如常儀太常卿引皇帝樂作皇帝詣壇中升自南陛樂止謁者引司徒升自東陛立於樽所齋郎奉俎從升立於司徒之後太常卿引皇帝大明酒樽所執樽者舉羃侍中贊酌醴齊訖壽和之樂作【皇帝每酌獻及飲福皆作壽和之樂】太常卿引皇帝進大明神座前北向跪奠爵俛伏興太常卿引皇帝少退北向立樂止太祝持版進於神座之左西面跪讀祝文曰維某年嵗次月朔日子嗣天子臣某敢昭告於大明惟神晷耀千里精烜萬物覺寤黎烝化成品彚今璇璣齊運玉燭和平六府孔循百禮斯洽謹以玉帛犧齊粢盛庻品致其燔燎尙饗訖興皇帝再拜初讀祝文訖樂作太祝進跪奠版於神座興還樽所皇帝拜訖樂止太常卿引皇帝夜明酒樽所執樽者舉羃侍中取匏爵於坫進皇帝受爵侍中贊酌醴齊訖樂作太常卿引皇帝進夜明神座前北面跪奠爵俛伏興太常卿引皇帝少退北向立樂止太祝持版進於神座之右東面跪讀祝文曰維某年嵗次月朔日子嗣天子臣某敢昭告於夜明惟神貞此光華恆玆盈減表斯寒暑節以運行對時育物登成是賴丰年之報式備恆禮謹以制幣犧齊粢盛庻品致其燔燎尙饗訖興皇帝再拜初讀祝文訖樂作太祝進跪奠版於神座興還樽所皇帝拜訖樂止太常卿引皇帝少東當兩坐間北向立樂作太祝各以爵酌上罍福酒合置一爵一太祝持授侍中侍中受爵西向進皇帝再拜受爵訖跪祭酒啐酒奠爵俛伏興太祝帥齋郎進俎太祝減神前胙肉加於俎以胙肉共置一俎上太祝持俎以授司徒司徒奉俎西向進皇帝受以授左右謁者引司徒降復位皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜樂止太常卿引皇帝太和之樂作皇帝降自南陛還版位西向立樂止文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止皇帝獻將畢謁者引太尉詣罍洗盥手洗匏爵訖謁者引太尉自東陛升壇詣大明著樽所執樽者舉羃太尉酌盎齊武舞作謁者引太尉進大明神座前北向跪奠爵興謁者引太尉少退再拜謁者引太尉詣夜明酒樽所取匏爵於坫執樽者舉羃太尉酌盎齊謁者引太尉進夜明神座前北向跪奠爵興謁者引太尉少退再拜謁者引太尉少東當兩坐間北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒遂飲卒爵太祝進受爵復於坫太尉興再拜謁者引太尉降復位初太尉獻將畢謁者引光祿卿詣罍洗盥手洗匏爵升酌盎齊終獻如亞獻之儀訖初亞獻升壇謁者二人引獻官詣罍洗盥手洗爵酌酒一獻帝伊耆氏一獻神農氏跪奠爵神坐前俛伏興向神座立太祝持版進於神座之右跪讀祝文訖興獻官再拜訖謁者引降還本位初伊耆氏獻官將升訖謁者五人各引獻官詣方獻罍洗盥手洗爵詣酒樽所酌酒一獻嵗星一獻熒惑一獻鎭星一獻太白一獻辰星各奠於神座少退向神座立於獻官奠訖七宿皆祝史助奠相次俱畢太祝各持版進於神座之右跪讀祝文訖興【凡讀祝文每一番獻酒従東方祝文爲始讀訖次南方次西方次北方余神亦同】獻官再拜諸太祝各進奠版於神座還樽所謁者遂引五方獻官各詣罍洗盥手洗爵各詣酒樽所酌酒一獻東嶽一獻南嶽一獻中嶽一獻西嶽一獻北嶽俱奠於神座少退向神座立嶽鎭海瀆山林川澤丘陵墳衍原隰井泉皆祝史助奠相次俱畢太祝持版進神座之右跪讀祝文訖興獻官再拜訖太祝奠版於神座還樽所謁者各引獻官還本位初嶽鎭奠酒贊引五人各引獻官詣罍洗盥洗各詣酒樽所酌酒一獻勾芒氏一獻祝融氏一獻后土氏一獻蓐収氏一獻冥氏后稷田畯等各祝史助奠訖祝史持版進神座之右跪讀祝文訖興【余與東方同惟無後稷】獻官拜訖祝史奠版於神座贊引遂引五官獻官等詣罍洗盥洗詣酒樽所酌酒分獻五靈其鱗羽毛臝介貓於菟坊水墉昆虫等皆齋郎助奠相次而畢祝史持版跪讀祝文訖興獻官拜訖奠版各還本位武舞六成樂止舞獻俱畢上下諸祝各進徹豆還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福受胙者不拜】豫和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望燎位太常卿引皇帝樂作皇帝就望燎位南向立樂止於羣官將拜上下諸祝各執篚進神座前跪取玉幣祝版齋郎以俎載牲體黍稷飯爵酒興各由其陛降壇南行經懸內當柴壇南東行自南陛登柴壇以玉幣饌物祝版置於柴上戶內諸祝以星辰七宿以上之禮幣皆從燎神農氏伊耆氏嶽鎭以下諸祝俱詣瘞埳以玉幣饌物置於埳訖奉禮曰可燎東西面各六人以炬燎初唱可燎瘞埳東西廂各四人寘土火半柴太常卿前奏禮畢太常卿引皇帝還大次樂作皇帝出中壝門殿中監前受鎭圭以授尙衣奉禦殿中監又前受大圭華蓋侍衛如常儀皇帝入次樂止謁者贊引各引祀官通事舍人分引從祀羣官諸國客使以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出其神農以下祝版燔於齋所帝伊耆氏祝文曰維某年嵗次月朔日子嗣開元神武皇帝諱謹遣具位臣姓名敢昭告於帝伊耆氏惟帝體仁尙義崇本念功爰創嘉祀息農饗物今九土攸宜百谷丰稔備玆入蠟大旅四方謹以制幣犧齊粢盛庶品明薦於帝尙饗帝神農氏祝文曰維某年嵗次月朔日子嗣開元神武皇帝諱謹遣具位臣姓名敢昭告於帝神農氏惟帝肇興播植粒此黎元今時和嵗稔神功是賴謹以制幣犧齊粢盛庶品明薦於帝尙饗東方嵗星祝文曰維某年嵗次月朔日子嗣天子諱謹遣具位臣姓名敢昭告於東方嵗星七宿惟神列位垂象葉贊穹蒼昭晰羣生阜蕃庻類今時和嵗稔恆禮是率式陳嘉薦庻神饗之【南方中央西方北方並準此】東方嶽鎭海瀆祝文曰維某年嵗次月朔日子嗣天子諱謹遣具位臣姓名敢昭告於東方嶽鎭海瀆惟神宣導坤儀興降雲雨亭育庶品實賴滋液年谷順成用通大蠟謹薦嘉祀溥被一方山川林澤丘陵墳衍原隰井泉庶神咸享【南方西方北方準此】勾芒氏祝文曰維某年嵗次月朔日子嗣開元神武皇帝諱謹遣具位臣姓名敢昭告於勾芒氏惟神贊陽出滯發生品物萌者畢逹仁徳以宣用陳明薦神其臨饗后稷氏祝文曰維某年嵗次月朔日子嗣開元神武皇帝諱謹遣具位臣姓名敢昭告於后稷氏惟神誕降嘉種播玆五穀烝庶以粒乂此萬邦爰及田畯實勸農穡謹薦明祀庶神饗之祝融氏祝文曰維某年嵗次月朔日子嗣開元神武皇帝諱謹遣具位臣姓名敢昭告於祝融氏惟神典司火正淳曜昭明式贊南訛厥功以致丰年之薦庶神臨饗后土氏祝文曰維某年嵗次月朔日子嗣開元神武皇帝諱謹遣具位臣姓名敢昭告於后土氏惟神式贊黃道典司土正居中執信是興稼穡年谷旣登庶饗嘉薦蓐收氏祝文曰維某年嵗次月朔日子嗣開元神武皇帝諱謹遣具位臣姓名敢昭告於蓐収氏惟神典司金正式贊西成執矩懷莊尙義趨力丰年之報饗玆嘉祀冥氏祝文曰維某年嵗次月朔日子嗣開元神武皇帝諱謹遣具位臣姓名敢昭告於冥氏惟神典司水正贊序幽都厥務安寧積藏斯至丰年之祀庶饗明薦蒼龍祝文曰維某年嵗次月朔日子嗣天子諱謹遣具位臣姓名敢昭告於蒼龍之神惟神體備幽明質兼小大實爲鱗長贊時造物嵗稔年登實資弭患式陳嘉薦百靈是屬爰集東方鱗羽臝毛介眾族貓於菟坊水墉昆虫諸神咸饗【其朱雀騶虞武祝文首尾並與此同麟祝文發首同此】朱雀之神惟神肇自火精冠玆羽族輔時宣化效祥蹈禮年和嵗稔有賴厥功麟之神惟神體信爲質惟和是歸作長毛宗表靈玉牒年谷丰稔實資宣助式陳嘉薦庶神臨饗騶虞之神惟神性履至仁稟靈金宿贊育生類實參利物爰玆報功用率恆祀武之神惟神誕稟辰精長玆介族先知稱貴誠行攸底伊此丰年有憑宜慶

鑾駕還宮如圜丘之儀

大唐開元禮卷二十二﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷二十三唐

蕭嵩等撰

吉禮

臘日蠟百神於南郊有司攝事

齋戒

陳設

奠玉帛

進熟

齋戒

凡預祀之官散齋三日致齋二日【散齋皆於正寢致齋一日於本司一日於祀所其無本司者皆於祀所】凡散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事光祿卿監取明水火【太官令取水於陰鑑取火於陽燧其火以供爨水以注之酒尊】前蠟一日諸衞令其屬未後一刻各以其方器服守衞壝門與太樂工人俱淸齋一宿

陳設

前蠟三日衞尉設祀官公卿以下次於東壝之外道南北西向上陳設饌幔於內壝東門西門之外道東西向【東方南方之饌陳於東門外西南方及西方之饌陳於西門外北方之饌陳於北門外】前蠟二日太樂令設宮懸之樂於壇南內壝之外東方西方磬簴起北鐘簴次之南方北方磬簴起西鐘簴次之設十二鎛鐘於北懸之間各依辰位樹雷鼓於北懸之內道之左右植建鼓於西隅置柷敔於懸內【柷在左敔在右】設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校掃除壇之內外郊社令積柴於燎壇【其壇於神壇之左內壝之外】方八尺髙一丈開上南出戶方三尺右校又爲瘞埳於壇之壬地內壝之外方深取足容物南出陛前蠟二日奉禮設祀官公卿位於內壝東門之外道南西向分獻之官於公卿之南執事者陪其後每等異位俱重行西面以北爲上設望燎位當柴壇之北南向設禦史位於壇上一位於東南隅西向一位於西南隅東向令史各陪其後於壇下設奉禮位於樂懸東北贊者二人在南差退俱西向又設奉禮贊者位於燎壇東北西面北上設協律郎位於壇上北陛之西東向設太樂令位於北懸之間當壇北向設祀官公卿以下門外位皆於東壝之外道南每等異位重行北面以西爲上設日月酒樽之位大明太樽二著樽二山罍一在壇上東南隅北向夜明太樽二著樽二山罍一在壇上於西南隅北向神農氏伊耆氏各著樽二於其壇上五星五官后稷各象樽二七宿田畯龍麟朱鳥騶虞武等各壺樽二鱗羽臝毛介等散樽二俱設於神座之左而右向五方嶽鎭海瀆俱山樽二山川林澤俱蜃樽二丘陵墳衍原隰井泉水墉坊郵表畷於菟貓等俱散樽二各設於神座之右而左向【伊耆氏以上之尊置於坫星以下尊俱借以席皆加勺羃設爵於尊下】設洗於壇南北向罍水在洗東篚在洗西南肆【篚實以巾爵】設方獻罍洗篚羃各於其方陛道之左右俱內向執樽罍篚羃者各於樽罍篚羃之後各設玉幣之篚於壇之上下樽坫之所晡後謁者引光祿卿詣廚視濯漑又謁者引諸祀官詣廚省饌具訖俱還齋所蠟日未明十五刻大官令帥宰人以鸞刀割牲祝以豆取毛血置於饌所遂烹牲【日靑牲一月白牲一其餘方各少牢一】未明五刻太史令郊社令升設日月神座於壇上大明於北方少東夜明於大明之西俱南向席皆以槁稭神農氏伊耆氏神座各於其壇上俱內向設后稷氏神座於壇東西向設五官田畯之坐各於其方設五星十二次二十八宿五嶽四鎭四海四瀆五方山川林澤丘陵墳衍原隰井泉神座各於其方之壇其五方神獸鱗羽臝毛介水墉坊郵表畷於菟貓等之座各於其方壇之後俱內向相對爲首自神農伊耆以下凡一百八十七座其席皆以莞設神位各於坐首

奠玉帛

蠟日未明三刻諸祀官各服其服郊社令良醖令各率其屬入實樽罍玉幣【凡尊之次太尊爲上實以醴齊著尊次之實以盎齊神農伊耆之著尊實以盎齊五星三辰五官后稷之象尊實以醍齊七宿田畯之壺尊俱實以沈齊五方嶽鎭海瀆之山尊實以醍齊山川林澤之蜃尊實以沈齊丘陵以下之散尊實以淸酒酒各實於諸防上尊禮神之玉大明夜明俱以圭璧大明之幣以靑夜明之幣以白神農氏之幣以赤伊耆氏之幣以五星以下之幣各從其方色】太官令帥進饌者實諸邊豆簠簋各設於內壝之外饌幔內未明二刻奉禮率贊者先入就位贊引引禦史博士諸太祝及令史祝史與執樽罍篚羃者入自東門當壇南重行北面西上【凡引導者每曲一逡巡】立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽者升自東陛立於樽所壇下執樽罍篚羃者各就位贊引引禦史博士諸太祝詣壇東陛升行掃除於上令史祝史行掃除於下訖引就位未明一刻太樂令帥工人二舞次入就位文舞入陳於懸內武舞立於懸南道西謁者引司空入就位立定奉禮曰再拜司空再拜訖謁者引司空詣壇東陛升行掃除於上降行樂懸於下訖引還本位初司空入謁者引祀官贊引引執事者俱就壝外位司空行掃除訖謁者贊引各引祀官次入就位立定奉禮曰眾官再拜眾官在位者皆再拜【其先拜者不拜】謁者進太尉之左白有司謹具請行事退復位協律郎跪俛伏舉麾【凡取物者皆俛伏而取以興奠物則奠訖俛伏而後興】鼓柷樂作無射夷則奏永和蕤賔姑洗太簇奏順和黃鐘奏豫和凡六均均一成俱以文舞之舞偃麾戛敔樂止【凡樂皆協律郎舉麾工鼓柷而後作偃麾戞敔而後止】奉禮曰眾官再拜在位眾官皆再拜上下諸太祝俱取玉幣於篚各立於樽所謁者引太尉詣南陛升壇北向立太祝加玉於幣東向授太尉太尉受玉幣登歌作肅和之樂乃以大呂之均謁者引太尉進北面跪奠於大明神坐興謁者引大尉少退北向再拜謁者引太尉詣夜明神坐前北向立太祝奉玉幣東向授太尉太尉受玉幣謁者引太尉跪奠玉幣於夜明神坐興謁者引太尉少退北向再拜訖登歌止謁者引太尉降自南陛還本位初壇上奠玉帛訖伊耆氏以下諸太祝各奉其幣進奠於神坐還樽所初眾官拜訖祝史各奉毛血入各由南陛升諸太祝迎取於壇上俱進奠於神坐前諸太祝與祝史退立於樽所

進熟

太尉旣升奠玉幣太官令出帥進饌者奉饌各陳於內壝門外謁者引司徒出詣饌所司徒奉大明之俎諸太祝旣奠毛血太官令引饌入俎初入門雍和之樂作以黃鐘之均【自後酌獻皆奏雍和之樂】饌至陛樂止祝史俱升徹毛血之豆降自東陛以出饌升諸太祝迎引於壇上各設於神坐前【籩豆蓋羃先徹乃升簠簋旣奠卻其蓋於下】設訖謁者引司徒太官令帥進饌者降自東陛以出諸太祝各還樽所又進設神農氏以下之饌相次而畢初壇上設饌訖謁者引太尉升自南陛詣大明酒樽所執樽者舉羃太尉酌醴齊訖樂作謁者引太尉進大明神坐前北向跪奠爵興謁者引太尉少退北向立樂止太祝持版進神坐之左西向跪讀祝文曰維某年歳次月朔日子嗣天子臣某謹遣具位臣姓名敢昭告於大明惟神晷耀千里精烜萬物覺寤黎烝化成品彚今璇璣齊運玉燭和平六府孔修百禮斯洽謹以玉帛犧齊粢盛庶品致其燔燎尙饗訖興太尉再拜初讀祝文訖樂作太祝進奠版於神坐還樽所太尉拜訖樂止謁者引太尉詣夜明酒樽所取匏爵於坫執樽者舉羃太尉酌醴齊訖樂作謁者引太尉進詣夜明神坐前北向跪奠爵興謁者引太尉少退北向立樂止太祝持版進神坐之右東面跪讀祝文曰維某年歲次月朔日子嗣天子臣某謹遣具位臣姓名敢昭告於夜明惟神貞此光華恆玆盈減表斯寒暑節以運行對時育物登成是賴丰年之報式備恆禮謹以制幣犧齊粢盛庶品致其燔燎尙饗訖興太尉再拜初讀祝文訖樂作太祝進奠版於神坐前還樽所太尉再拜訖樂止謁者引太尉少東當兩坐間北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒啐酒奠爵興太祝各帥齋郎進俎太祝減神前胙肉於俎以胙肉共置一俎上太祝持俎西向授太尉太尉受以授齋郎太尉跪取爵遂飲卒爵太祝進受爵復於坫太尉興再拜謁者引太尉降復位文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止初太尉獻將畢謁者引太常卿詣罍洗盥手洗匏爵謁者引太常卿自東陛升壇詣大明酒樽所執樽者舉羃太常卿酌盎齊武舞作謁者引太常卿進大明神坐前北向跪奠爵興謁者引太常卿少退再拜謁者引太常卿詣夜明酒樽所取匏爵於坫執樽者舉冪太常卿酌盎齊謁者引太常卿進詣夜明神坐前北向跪奠爵興謁者引太常卿少退再拜謁者引太常卿少東當兩坐間北向立太祝各以爵酌罍福酒合置一爵一太祝持爵進太常卿之右西向立太常卿再拜跪祭酒遂飲卒爵太祝進受爵復於坫太常卿興再拜謁者引太常卿降復位初太常卿獻將畢謁者引光祿卿詣罍洗盥手洗匏爵升酌盎齊終獻如亞獻之儀訖初亞獻升壇謁者二人引獻官詣罍洗盥手洗爵酌酒一獻帝伊耆氏一獻神農氏奠爵神坐前向神立太祝持版進神坐之右跪讀祝文訖興獻官再拜訖謁者引降本位初伊耆氏獻官將升謁者五人各引獻官以次詣罍洗盥手洗爵詣酒樽所酌酒一獻歲星一獻熒惑一獻鎭星一獻太白一獻辰星各奠於神坐少退向神立於獻官奠訖三辰七宿皆祝史助奠相次俱畢太祝各持版進於神坐之右跪讀祝文訖興【凡讀祝文每一畨獻酒從東方祝文爲始讀訖次南方次西方次北方余神亦同】獻官再拜訖諸太祝各進奠版於神坐還樽所謁者遂引五星等獻官各詣罍洗盥手洗爵各詣酒樽所酌酒一獻東嶽一獻南嶽一獻中嶽一獻西嶽一獻北嶽俱奠於神坐少退向神立嶽鎭海瀆山川林澤丘陵墳衍原隰井泉皆祝史助奠相次俱畢太祝持版進神坐之右跪讀祝文訖興獻官再拜訖太祝奠版於神坐還樽所謁者各引獻官還本位初嶽鎭奠酒贊引五人各引獻官詣罍洗盥洗各詣酒樽所酌酒一獻勾芒氏一獻祝融氏一獻后土氏一獻蓐收氏一獻冥氏后稷田畯等各祝史助奠訖祝史持版進神坐之右跪讀祝文訖興【余與東方同惟無後稷】獻官再拜訖祝史奠版於神坐贊引遂引五官獻官等詣罍洗盥洗詣酒樽所酌酒分獻五靈其鱗羽蠃毛介貓於菟坊水墉昆虫等皆齋郎助奠相次俱畢祝史持版跪讀祝文訖興獻官拜訖奠版各引還本位武舞六成樂止舞獻俱畢上下諸祝各進徹豆還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜樂作一成止謁者進太尉之左白請就望燎位謁者引太尉就望燎位南向立於眾官將拜上下諸祝各執篚進神坐前取玉帛祝版齋郎以俎載牲醴稷黍飯爵酒各由其陛降壇經懸內當柴壇南東行自南陛登壇以玉幣祝版饌物置於柴上戶內諸祝以星辰七宿以上之禮幣皆從燎神農氏伊耆氏嶽鎭以下之祝俱詣瘞埳以玉幣饌物置於埳訖奉禮曰可燎東西面各六人以炬燎初唱可燎瘞埳東西廂各四人寘土火半柴謁者進太尉之左白禮畢遂引太尉出又贊引各引祀官以次出贊引引禦史以下各復執事位立定奉禮曰再拜禦史以下皆再拜贊引引出工人二舞以次出其神農氏以下祝版燔於齋所大明夜明祝版禦署伊耆以下獻官署帝伊耆氏祝文曰維某年歳次月朔日子嗣開元神武皇帝某謹遣具位臣姓名敢昭告於帝伊耆氏惟帝體仁尙義崇本念功爰創嘉祀息農饗物今九土攸宜百谷丰稔備玆八蠟大旅四方謹以制幣犧齊粢盛庶品明薦於帝尙饗帝神農氏祝文曰維某年歳次月朔日子嗣開元神武皇帝某謹遣具位臣姓名敢昭告於帝神農氏惟帝肇興播植粒此黎元今時和歳稔神功是賴謹以制幣犧齊粢盛庶品明薦於帝尙饗東方嵗星祝文曰維某年歳次月朔日子嗣天子某謹

遣具位臣姓名敢昭告於東方歳星七宿惟神列位垂象葉贊穹蒼昭晰羣生阜蕃庶類今時和歳稔恆禮是率謹陳嘉薦庶神饗之【南方中央西方北方並準此】東方嶽鎭海瀆祝文曰維某年歳次月朔日子嗣天子某謹遣具位臣姓名敢昭告於東方嶽鎭海瀆惟神宣導坤儀興降雲雨亭育庶品實賴滋液年谷順成用通大蠟謹薦嘉祀溥被一方山林川澤丘陵墳衍原隰井泉庶神咸饗【南方西方北方並準此】勾芒氏祝文曰維某年歳次月朔日子嗣開元神武皇帝某謹遣具位臣姓名敢昭告於勾芒氏惟神贊陽出滯發生品物萌者畢達仁徳以宣用陳明薦神其臨饗后稷氏祝文曰維某年歲次月朔日子嗣開元神武皇帝某謹遣具位臣姓名敢昭告於后稷氏惟神誕降嘉種播玆百谷烝庶以粒乂此萬邦爰及田畯實勸農穡謹薦明祀庶神饗之祝融氏祝文曰維某年歳次月朔日子嗣開元神武皇帝某謹遣具位臣姓名敢昭告於祝融氏惟神典司火正淳曜昭明式贊南訛厥功以致丰年之薦庶神臨饗后土氏祝文曰維某年歲次月朔日子嗣開元神武皇帝某謹遣具位臣姓名敢昭告於后土氏惟神式贊黃道典司土正居中執信是興稼穡年谷旣登庶饗嘉薦蓐收氏祝文曰維某年歲次月朔日子嗣開元神武皇帝某謹遣具位臣姓名敢昭告於蓐收氏惟神典司金正式贊西成執矩懷莊尙義趨力丰年之報饗玆嘉祀冥氏祝文曰維某年歳次月朔日子嗣開元神武皇帝某謹遣具位臣姓名敢昭告於冥氏惟神典司水正贊序幽都厥務安寧積藏斯至丰年之祀庶饗明薦蒼龍祝文曰維某年歳次月朔日子嗣天子某謹遣具位臣姓名敢昭告於蒼龍之神惟神體備幽明質兼小大實爲鱗長贊時造物歳稔年丰實資弭患式陳嘉薦百靈是屬爰集東方鱗羽臝毛介眾族貓於菟坊水墉昆虫諸神庶幾咸饗【其朱鳥騶虞武祝文首尾並與此同麟祝文發首亦皆同此】朱鳥之神惟神肇自火精冠玆羽族輔時宣化效仁蹈禮年和歳稔有賴厥功麟之神惟神體信爲質惟和是歸作長毛宗表靈玉牒年谷丰稔實資宣助式陳嘉薦庶神臨饗騶虞之神惟神體信至仁稟靈金宿贊育生類實參利物爰玆報功用率恆祀武之神惟神誕稟辰精長玆介族先知稱貴誠行攸底伊此丰年有慿宜慶

大唐開元禮卷二十三

欽定四庫全書

大唐開元禮卷二十四

唐蕭嵩等撰吉禮

皇帝春分朝日於東郊

齋戒

陳設

鑾駕出宮

奠玉帛

進熟

齋戒

前祀五日皇帝散齋三日致齋二日凡預祀之官散齋三日致齋二日【散齊皆於正寢致齋一日於本司一日於祀所其無本司者皆於祀所】近侍之官應從升者及從祀羣官諸方客使各於本司及公館淸齋一宿【無本司者各於正寢】凡散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事光祿卿監取明水火【太官令取水於陰鑑取火於陽燧火以供爨水以注酒之尊】前祀一日諸衞令其屬未後一刻各以其方器服守衞壝門與太樂工人俱淸齋一宿

陳設

前祀三日尙捨直長施大次於外壝東門之內道北南向尙捨奉禦鋪禦坐衞尉設陳饌幔於內壝東門之外道南北向設文武侍臣次又設祀官及從祀羣官諸州使人蕃客等次太樂令設宮懸之樂於壇南內壝之外設歌鐘歌磬右校掃除壇之內外郊社令積柴於燎壇【其壇在神壇之左內壝之外】方八尺髙一丈開上南出戶方三尺前祀一日奉禮設禦位及燎壇位祀官從祀羣官諸州使人蕃客等位於內壝之內皆如圜丘之儀設酒樽之位太樽二著樽二山罍一在壇上於東南隅北向【尊皆置於坫俱借以席加勺羃設爵於尊下】設禦洗於壇南亞獻之洗又於東南俱北向罍水在洗東篚在洗西南肆【篚實以巾爵】執樽罍篚羃者各於樽罍篚羃之後設玉幣之篚於壇上樽坫之所晡後謁者引光祿卿詣廚視濯漑又謁者引諸祀官詣廚省饌具訖俱還齋所祀日未明十五刻太官令帥宰人以鸞刀割牲祝史以豆取毛血置於饌所遂烹牲【靑牲一】未明五刻太史令郊社令升設大明神坐於壇上北方南向席以藳稭設神坐於坐首

鑾駕出宮如圜丘之儀

奠玉帛

祀日未明三刻諸祀官各服其服郊社令良醖令各帥其屬入實樽罍玉幣【凡尊之次太尊爲上實以醴齊著尊次之實以盎齊罍尊實以淸酒其酒各實於上尊罍尊無酒禮神之玉以珪邸其幣以靑】太官令帥進饌者實諸籩豆簠簋入設於內壝東門之外饌幔內未明二刻奉禮帥贊者先入就位贊引引禦史太祝及令史與執樽罍篚羃者入自東門當壇南重行北面西上【凡引導者每曲一逡巡】立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽者升自東陛立於樽所壇下執樽罍篚羃者各就位贊引引禦史太祝詣壇東陛升行掃除於上令史祝史行掃除於下訖就位駕將至謁者贊引各引祀官及從祀羣官諸國客使先至者俱就門外位駕至大次門外回輅南向將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅之大次通事舍人引文武五品以上從祀之官皆就門外位太樂令帥工人二舞次入就位文舞入陳於懸內武舞立於懸南道西謁者引司空入就位立定奉禮曰再拜司空再拜訖謁者引司空詣壇東陛升行掃除於上降行樂懸於下訖引出就位皇帝停大次半刻頃通事舍人分引從祀文武羣官介公酅公諸國客使先入就位太常博士引太常卿立於大次門外當門北向侍中版奏外辦皇帝服冕出次華蓋侍衞如常儀【侍中負寶陪從如式】博士引太常卿太常卿引皇帝【凡太常卿前導皆博士先引】至內壝門外殿中監進大珪尙衣奉禦又以鎭圭授殿中監殿中監受進皇帝搢大圭執鎭圭華蓋仗衞停於門外近侍者從入如常謁者引禮部尙書太常少卿陪從如常皇帝至版位西向立【每立定太常卿與博士退立於左】謁者贊引各引祀官次入就位立定太常卿前奏稱請再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位協律郎跪俛伏舉麾【凡取物皆跪俛伏而取以興奠物則奠訖俛伏而後興】鼓柷奏豫和之樂乃以圜鐘之均文舞之舞樂舞六成偃麾戞敔樂止【凡樂皆協律郎舉麾工鼓柷而後作偃麾戛敔而後止也】太常卿前奏稱再拜退復位皇帝再拜奉禮曰眾官再拜眾官在位者皆再拜太祝取玉幣於篚立於樽所太常卿引皇帝太和之樂作【皇帝每行皆作太和之樂】皇帝詣壇升自南陛侍中中書令以下及左右侍衞量人從升【以下皆如之】皇帝升壇北向立樂止太祝加玉於幣以授侍中侍中奉玉幣東向進皇帝搢鎭圭受玉幣【每受物搢鎭圭奠訖執圭俛伏興】登歌作肅和之樂乃以大呂之均太常卿引皇帝進北面跪奠於大明神坐俛伏興太常卿引皇帝少退北向再拜訖登歌止太常卿引皇帝樂作皇帝降自南陛還版位西向立樂止初羣官拜訖祝史奉毛血之豆立於門外於登歌止祝史奉毛血入升自南陛太祝迎取於壇上進奠於神坐前太祝與祝史退立於樽所

進熟

皇帝旣拜奠玉幣太官令出帥進饌者奉饌陳於內壝門外謁者引司徒出詣饌所司徒奉俎初皇帝旣至位樂止太官令引饌入俎初入門雍和之樂作以黃鐘之均饌至陛樂止祝史進徹毛血之豆降自東陛以出饌升南陛太祝迎引於壇上設於神坐前【籩豆蓋羃先徹乃升簠簋旣奠卻其蓋於下】設訖謁者引司徒以下降自東陛復位太祝還樽所太常卿引皇帝詣罍洗樂作皇帝至罍洗樂止侍中跪取匜興沃水又侍中跪取盤興承水皇帝盥手黃門侍郎跪取巾於篚興進皇帝帨手訖黃門侍郎受巾奠於篚黃門侍郎又取匏爵於篚興進皇帝受爵侍中酌罍水又侍中奉盤皇帝洗爵黃門侍郎又授巾皆如初皇帝拭爵訖侍中奠盤匜黃門侍郎受巾奠於篚皆如初太常卿引皇帝樂作皇帝詣壇升自南陛樂止謁者引司徒升自東陛立於樽所齋郎奉俎從升立於司徒之後太常卿引皇帝詣酒樽所執樽者舉羃侍中贊酌醴齊訖壽和之樂作【皇帝每酌獻及飲福皆作壽和之樂】太常卿引皇帝進大明神坐前北向跪奠爵俛伏興太常卿引皇帝少退北向立樂止太祝持版進於神坐之右東面跪讀祝文曰維某年歳次月朔日子嗣天子臣某敢昭告於大明惟神宣布太陽照臨下土動植咸賴幽隱無遺時惟仲春敬遵常禮謹以玉帛犧齊粢盛庶品祗祀於神尙饗訖興皇帝再拜初讀祝文訖樂作太常卿進奠版於神坐還樽所皇帝拜訖樂止太祝以爵酌上樽福酒授侍中侍中受爵西向進皇帝再拜受爵跪祭酒啐酒奠爵俛伏興太祝帥齋郎進俎太祝減神前胙肉加於俎太祝持爼以授司徒司徒奉爼西向進皇帝受以授左右謁者引司徒降復位皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自南陛還版位西向立樂止文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止皇帝獻將畢謁者引太尉詣罍洗盥手洗匏爵訖謁者引太尉自東陛升壇詣著樽所執樽者舉羃太尉酌盎齊武舞作謁者引太尉進大明神坐前北向跪奠爵興謁者引太尉少退北向再拜訖太祝以爵酌罍福酒進太尉之右西向立太尉再拜受爵跪祭酒遂飲卒爵太祝進受爵復於坫太尉興再拜謁者引太尉降復位初太尉獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿降復位武舞六成樂止舞獻俱畢太祝進徹豆還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福受胙者不拜】豫和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望燎位太常卿引皇帝樂作皇帝就望燎位南向立樂止於羣官將拜太祝執篚進神坐前跪取玉帛祝版齋郎以爼載牲醴稷黍飯及爵酒興降自南陛南行經懸內當柴壇南東行自陛南登柴壇以玉幣祝版饌物置於柴上戶內訖奉禮曰可燎東西面各四人以炬燎火半柴太常卿前奏禮畢太常卿引皇帝還大次樂作皇帝出內壝門殿巾監前受鎭圭以授尙衣奉禦殿中監又前受大圭華蓋侍衞如常儀皇帝入次樂止謁者贊引各引祀官及從祀羣官諸國客使以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出

大唐開元禮卷二十四

欽定四庫全書

大唐開元禮卷二十五

唐蕭嵩等撰吉禮

春分祀日於東郊有司攝事

齋戒

陳設

奠玉帛

進熟

齋戒

前祀五日諸預祀之官散齋三日致齋二日【散齋皆扵正寢致齋一日於本司一日於祀所其無本司者並於祀所】凡散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事光祿卿監取明水火【太官令取水於陰鑑取火於陽燧火以供爨水以實樽】前祀一日諸衛令其屬未後一刻各以其方器服守衛壝門與太樂工人俱淸齋一宿

陳設

前祀三日衛尉設祀官公卿以下次於東壝之外道南北向西上陳饌幔於內壝東門之外道南北向太樂令設宮懸之樂於壇南內壝之內東方西方磬簴起北鐘簴次之南方北方磬簴起西鐘簴次之設十二鎛鐘於編懸之閒各依神位樹雷鼓於北懸之內道之左右植建鼓於四隅置柷敔於懸內【柷在左敔在右】設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校掃除壇之內外郊社令積柴於燎壇【其壇於神壇之左內壝之外】方八尺髙一丈開上南出戶方三尺前祀一日奉禮設祀官公卿位於內壝東門之內道北執事位於道南每等異位俱重行西面以北爲上設望燎位當柴壇之北南向設禦史位於壇上正位於東南隅西向副位於西南隅東向令史各陪其後於壇下設奉禮位於樂懸東北贊者二人在南差退俱西向又設奉禮贊者位於燎壇東北西向北上設恊律郎位於壇上南陛之西東向設太樂令位扵北懸之間當壇北向設祀官公卿以下門外位於東壝之外道南每等異位重行北面西上設酒樽之位太樽二著樽二山罍一在壇上於東南隅北向【尊皆置於坫加勺羃設爵於尊下】設洗於壇南陛東北向罍水在洗東篚在洗西南肆【篚實以巾爵】執樽罍篚羃者各於樽罍篚羃之後設玉幣之篚於壇上樽坫之所晡後謁者引光祿卿詣廚視漑濯又謁者引諸祀官詣廚省饌具訖俱還齋所祀日未明十刻太官令帥宰人以鸞刀割牲祝史以豆取毛血置於饌所遂烹牲【靑牲一】未明五刻太史令郊社令升設大明神坐於壇上北方南向席以槁稭設神位於坐首

奠玉帛

祀日未明三刻諸祀官各服其服郊社令良醖令各帥其屬入實樽罍玉幣【凢尊之次太尊爲上實以醴齊著尊次之實以盎齊罍尊實以淸酒其酒各實於上尊罍尊無酒禮神之玉以圭璧其幣以靑】太官令帥進饌者實諸籩豆簠簋入設於內壝東門之外饌幔內未明二刻奉禮帥贊者先入就位贊引引禦史博士太祝及令史祝史與執樽罍篚羃者入自東門當壇南重行北面西上【凢引者每曲一逡巡】立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽者升自東陛立於樽所壇下執樽罍篚冪者各就位贊引引禦史太祝詣壇東陛升行掃除於上令史祝史行掃除於下訖引降就位未明一刻太樂令帥工人二舞次入就位文舞入陳於懸內武舞立於懸南道西謁者引司空入就位立定奉禮曰再拜司空再拜訖謁者引司空詣壇東陛升行掃除於上降行樂懸於下訖還本位初司空入謁者引祀官贊引引執事者俱就壝外位司空行掃除訖謁者贊引各引祀官以次入就位立定奉禮曰眾官再拜眾官在位者皆再拜【其先拜者不拜】謁者進太尉之左白有司謹具請行事退復位恊律郎跪俯伏舉麾【凢取物皆跪俛伏而取以興奠物則奠訖俛伏而興】後鼓柷奏豫和之樂乃以圜鐘之均文舞之舞樂舞六成偃麾戛敔樂止【凡樂皆協律郎舉麾工鼔柷而後作偃麾戛敔而後止】奉禮曰眾官再拜眾官在位者皆再拜太祝取玉幣於篚立於樽所謁者引太尉詣壇升自南陛北向立太祝加玉於幣東向授太尉太尉受玉幣登歌作肅和之樂乃以大呂之均謁者引太尉進北面跪奠於大明神坐俛伏興謁者引太尉少退北向再拜訖登歌止謁者引太尉降自南陛還本位眾官拜訖祝史奉毛血之豆立扵門外扵登歌止祝史奉毛血入升自南陛太祝迎取扵壇上進奠於神坐太祝與祝史退立於樽所

進熟

太尉旣升奠玉帛太官令出帥饌者奉饌陳於內壝門外謁者引司徒出詣饌所司徒奉俎太祝旣奠毛血太官令引饌入俎初入門雍和之樂作【自後酌獻皆奏雍和之樂】饌至陛樂止祝史進徹毛血之豆降自東陛以出饌升南陛太祝迎引於壇上設於神坐前【籩豆蓋羃先徹乃升簠簋旣奠卻其蓋於下】設訖謁者引司徒以下降自東陛復位太祝還樽所謁者引太尉詣罍洗盥手洗匏爵訖謁者引太尉升自南陛詣酒樽所執樽者舉羃太尉酌醴齊訖樂作謁者引太尉進大明神坐前北向跪奠爵興謁者引太尉少退北向立樂止太祝持版進於神坐之右東面跪讀祝文曰維某年嵗次月朔日子嗣天子臣某謹遣太尉封臣名敢昭告於大明惟神宣布太陽照臨下土動植咸賴幽隠無遺時惟仲春敬遵常禮謹以玉帛犧齊粢盛庶品祗祀於神尙饗訖興太尉再拜初讀祝文訖樂作太祝進奠版於神坐還樽所太尉拜訖樂止太祝以爵酌罍福酒進太尉之右西向立太尉再拜受爵跪祭酒啐酒奠爵興太祝帥齋郎進俎太祝減神前胙肉加於俎太祝持俎授太尉太尉受以授齋郎太尉取爵遂飲卒爵太祝進受爵復於坫太尉興再拜謁者引太尉降復位文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止初太尉獻將畢謁者引太常卿詣罍洗盥手洗匏爵訖謁者引太常卿自東陛升壇詣著樽所執尊者舉羃太常卿酌盎齊武舞作謁者引太常卿進大明神坐前北向跪奠爵興謁者引太常卿少退北向再拜訖太祝以爵酌罍福酒進太常卿之右西向立太常卿再拜受爵跪祭酒遂飲卒爵太祝進受爵復扵坫太常卿興再拜謁者引太常卿降復位初太常卿獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿降復位武舞六成樂止舞獻俱畢太祝進徹豆還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福受胙者不拜】豫和之樂作奉禮曰眾官再拜眾官在位者皆再拜樂一成止謁者進太尉之左白請就望燎位謁者引太尉就望燎位南向立於眾官將拜太祝執篚進神坐前跪取玉幣祝版齋郎以俎載牲醴稷黍飯及爵酒降自南陛經懸南行當柴壇南東行自陛南登柴壇以玉幣祝版饌物置於柴上戶內訖奉禮曰可燎東西面各四人以炬燎火半柴謁者進太尉之左白禮畢謁者引太尉出又謁者贊引各引祀官以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出

大唐開元禮卷二十五

欽定四庫全書

大唐開元禮卷二十六

唐蕭嵩等撰吉禮

皇帝秋分夕月於西郊

齋戒

陳設

鑾駕出宮

奠玉帛

進熟

鑾駕還宮

齋戒

前祀五日皇帝散齋三日致齋二日凡預祀之官散齋三日致齋二日【散齋皆於正寢致齋一日於本司一日於祀所其無本司者皆於祀所】近侍之官應從升者及從祀羣官諸方客使各於本司及公館淸齋一宿【無本司者各於正寢】凡散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事光祿卿監取明水火【太官令取水於陰鑑取火於陽燧火以供爨水以實尊】前祀一日諸衛令其屬未後一刻各以其方器服守衛壝門與太樂工人俱淸齋一宿

陳設

前祀二日尙舎直長施大次於外壝東門之內道北南向尙舎奉禦鋪禦坐衛尉陳饌幔於內壝東門之外道南北向設文武侍臣次又設祀官及從祀羣官諸州使人蕃客等次太樂令設宮懸之樂於壇南內壝之內設歌鐘歌磬右校掃除壇之內外郊社令積柴於燎壇【其壇於神壇之左內壝之外】方八尺髙一丈開上南出戶方三尺前祀一日奉禮設禦位及望燎位祀官從祀羣官諸州使人蕃客等位於內壝之內皆如圜丘之儀設酒樽之位太樽二著樽二山罍一在壇上於東南隅北向【尊皆置於坫加勺羃設爵於尊下】設禦洗於壇南陛東南亞獻之洗又設於東南俱北向罍水在洗東篚在洗西南肆【篚實以巾爵】執尊罍篚冪者各於尊罍篚冪之後設玉幣之篚於壇上尊坫之所晡後謁者引光祿卿詣廚視濯漑又謁者引諸祀官詣廚省饌具訖還齋所祀日未明十五刻太官令帥宰人以鸞刀割牲祝史以豆取毛血置於饌所遂烹牲【白牲一】未明五刻太史令郊社令升設夜明神坐於壇上北方南向席以槁稭設神位於坐首

鑾駕出宮如圜丘之儀

奠玉帛

祀日未後二刻諸祀官各服其服郊社令良醖令各帥其屬入實樽罍玉幣【凡尊之次太尊爲上實以醴齊著尊次之實以盎齊罍尊實以淸酒其酒各實於上尊罍尊無酒禮神之玉以珪璧其幣以白】太官令帥進饌者實諸籩豆簠簋入設於內壝東門之外饌幔內未後三刻奉禮帥贊者先入就位贊引引禦史太祝及令史祝史與執樽罍篚羃者入自東門當壇南重行北面西上【凡引導者毎曲一逡巡】立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽者升自東陛立於樽所執罍洗篚冪者各就位贊引引禦史太祝詣壇東陛升行埽除於上令史祝史行埽除於下訖就位駕將至謁者贊引各引祀官及從祀羣官諸國客使先至者俱就門外位駕至大次門外回輅南向將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅之大次謁者引文武五品以上從祀之官皆就門外位太樂令帥工人二舞次入就位文舞入陳於懸內武舞立於懸南道西謁者引司空入就位立定奉禮曰再拜司空再拜訖謁者引司空詣壇東陛升行埽除於上降行樂懸於下訖引出就位皇帝停大次半刻頃謁者贊引各引從祀文武羣官介公酅公諸國客使先入就位太常博士引太常卿立於大次門外當門北向侍中版奏外辦皇帝服冕出次華蓋侍衛如常儀【侍中負寶陪從如式】博士引太常卿太常卿引皇帝【凡太常卿前導皆博士前引】至內壝門外殿中監進大珪尙衣奉禦又以鎭珪授殿中監殿中監受進皇帝搢大珪執鎭珪華蓋仗衛停於門外近侍者從入如常謁者引禮部尙書太常少卿陪從如常皇帝至版位西向立【每立定太常卿與博士退立於左】謁者贊引各引祀官次入就位立定太常前奏請再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位恊律郎跪俛伏舉麾【凡取物者皆跪俛伏而取以興奠物則奠訖俛伏而後興】鼓柷奏豫和之樂乃以圜鐘之均文舞之舞樂舞六成偃麾戛敔樂止【凡樂皆協律郎舉麾工鼓柷而後作偃麾戛敔而後止】太常卿前奏請再拜退復位皇帝再拜奉禮曰眾官再拜眾官在位者皆再拜太祝取玉幣於篚立於樽所太常卿引皇帝太和之樂作【皇帝每行皆作太和之樂】皇帝詣壇升自南陛侍中中書令以下及左右侍衛量人從升【以下皆如之】皇帝升壇北向立樂止太祝加玉於幣以授侍中侍中奉玉帛東向進皇帝搢鎭珪受玉帛【每受物搢鎭珪奠訖執珪俛伏興】登歌作肅和之樂乃以大呂之均太常卿引皇帝進北面跪奠於夜明神坐俛伏興太常卿引皇帝少退北向再拜訖登歌止太常卿引皇帝樂作皇帝降自南陛還版位西向立樂止初羣官拜訖祝史奉毛血之豆立於門外於登歌止祝史奉毛血入升自南陛太祝迎取於壇上進奠於神坐前太祝與祝史退立於樽所

進熟

皇帝旣升奠玉帛太官令出帥進饌者奉饌陳於內壝門外謁者引司徒出詣饌所司徒奉俎初皇帝旣至版位樂止太官令引饌入爼初入門雍和之樂作饌至陛樂止祝史進徹毛血之豆降自東陛以出饌升南陛太祝迎引於壇上設於神坐前【籩豆蓋羃先徹乃升簋簠旣奠卻其蓋於下】設訖謁者引司徒以下降自東陛復位太祝還樽所太常卿引皇帝詣罍洗樂作皇帝至罍洗樂止侍中跪取匜興沃水又侍中跪取盤興承水皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚黃門侍郎又取匏爵於篚興進皇帝受爵侍中酌罍水又侍中奉盤皇帝洗爵黃門侍郎又授巾皆如初皇帝拭爵訖侍中奠盤匜黃門侍郎受巾奠於篚皆如常太常卿引皇帝樂作皇帝詣壇升自南陛樂止謁者引司徒升自東陛立於樽所齋郎奉俎從升立於司徒之後太常卿引皇帝詣酒樽所執樽者舉羃侍中贊酌醴齋訖壽和之樂作【皇帝每酌獻及飲福皆作壽和之樂】太常卿引皇帝進夜明神坐前北向跪奠爵俛伏興太常卿引皇帝少退北向立樂止太祝持版進於神坐之右東面跪讀祝文曰維某年嵗次月朔日子嗣天子臣某敢昭告於夜明惟神昭著懸象煇燿陰精班歷授時仰觀取則爰玆秋仲用率恆禮謹以玉帛犧齊粢盛庶品恭祀於神尙饗訖興皇帝再拜初讀祝文訖樂作太祝進奠版於神坐還樽所皇帝拜訖樂止太祝以爵酌上樽福酒授侍中侍中受爵西向進皇帝再拜受爵跪祭酒啐酒奠爵俛伏興太祝帥齋郎進爼太祝減神前胙肉加於爼太祝持俎以授司徒司徒奉俎西向進皇帝受以授左右謁者引司徒降復位皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜太常卿引皇帝樂作皇帝降自南陛還版位西向立樂止文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止皇帝獻將畢謁者引太尉詣罍洗盥手洗匏爵訖謁者引太尉自東陛升壇詣著樽所執樽者舉羃太尉酌盎齊武舞作謁者引太尉進夜明神座前北向跪奠爵興謁者引太尉少退北向再拜訖太祝以爵酌罍福酒進太尉之右西向立太尉再拜受爵跪祭酒遂飲卒爵太祝進受爵復於坫太尉興再拜謁者引太尉降復位初太尉獻將畢謁者引光祿卿詣罍洗盥手洗匏爵升酌盎齋終獻如亞獻之儀訖謁者引光祿卿降復位武舞六成樂止舞獻俱畢太祝進徹豆還樽所【徹者籩豆各一少移於故防】奉禮曰賜胙贊者唱眾官再拜眾官在位者皆再拜【已飲福受胙者不拜】豫和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望燎位太常卿引皇帝樂作皇帝就望燎位南向立樂止於羣官將拜太祝執篚進神坐前跪取玉帛祝版齋郎以俎載牲體黍稷飯爵酒興降自南陛行經懸內當柴壇南東行自南陛登柴壇以玉幣祝版饌物置於柴上戶內訖奉禮曰可燎東西面各四人以炬燎火半柴太常卿前奏禮畢太常卿引皇帝還大次樂作皇帝出內壝門殿中監前受鎭珪以授尙衣奉禦殿中監又前受大珪華蓋侍衛如常儀皇帝入次樂止謁者贊引各引祀官及從祀羣官諸國客使以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出

鑾駕還宮如圜丘之儀

大唐開元禮卷二十六

欽定四庫全書

大唐開元禮卷二十七

唐蕭嵩等撰吉禮

秋分祀月於西郊有司攝事

齋戒

陳設

奠玉帛

進熟

齋戒

前祀五日諸預祀之官散齋三日致齋二日【散齋皆於正寢致齋一日於本司一日於祀所其無本司者並於祀所】凡散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘皆斷其祀官已齋而闕者通攝行事諸祀官致齋之日給酒食及明衣各習禮扵齋所光祿卿監取明水火【太官令取水於陰鑑取火於陽燧火以供爨水以實尊】前祀一日諸衛令其屬未後一刻各以其方器服守衛壝門【每門二人每隅一人】與太樂工人俱淸齋一宿

陳設

前祀三日守宮設祀官公卿以下次於東壝之外道南北向以西爲上設陳饌幔於內壝東門之外道南北向前祀二日太樂令設宮懸之樂於壇南內壝之內東方西方磬起北鐘簴次之南方北方磬簴起西鐘簴次之設十二鎛鐘於編懸之間各依辰位樹雷鼓於北懸之內道之左右植建鼓於西隅置柷敔於懸內【柷在左敔在右】設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸工人各位於懸後東方西方以北爲上右校埽除壇之內外郊社令積柴於燎壇【其壇於神壇之左外壝之內】方八尺髙一丈開上南出戶方三尺前祀一日奉禮設祀官公卿位於內壝東門之內道北執事位於道南每等異位俱重行西向北上設禦史位於壇外一位於東南西向一位於西南東向令史各陪其後設奉禮位於樂懸東北贊者二人在南差退俱西向設恊律郎位於壇外南陛之西東向設太樂令位於北懸之間設祀官公卿以下門外位皆於東壝之外道南每等異位重行北面西上設酒樽之位太樽二著樽二山罍一在壇上東南隅北向【樽皆置於坫加勺羃設爵於樽下】設洗於壇南陛東南北向罍水在洗東篚在洗西南肆【篚實以巾爵】執樽罍篚羃者各於樽罍篚冪之後設玉幣之篚於壇上樽坫之所晡後謁者引光祿卿詣廚視濯漑贊引引禦史詣廚省饌具【光祿卿以下每事訖各還齋所】祀日未明十五刻太官令帥宰人以鸞刀割牲祝史以豆取毛血置於饌所遂烹牲【白牲一】未明五刻太史令郊社令各服其服升設夜明神坐於壇上北方南向席以槁稭設神坐於坐首

奠玉帛

祀日未後三刻諸祀官各服其服郊社令良醖令各帥其屬入實樽罍及玉幣【凡尊之次太尊爲上實以醴齊著尊次之實以盎齊山罍爲下實以淸酒齊皆加明水酒加酒各實於上尊祀神之玉以珪璧其幣以白長一丈八尺】太官令帥進饌者實諸籩豆簋簠等皆設於饌幔內未後四刻奉禮帥贊者先入就位贊引引禦史博士太祝及令史祝史與執樽罍篚羃者入自東門當壇南重行北面西上【凡引導者每曲一逡巡】立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽者升自東陛立於樽所壇下執樽罍篚羃者各就位贊引引禦史太祝詣壇東陛升行埽除於上太史祝史行埽除於下訖引降就位未後五刻太樂令帥工人二舞次入就位文舞入陳於懸內武舞立於懸南道西【其升壇者皆脫履於下降納如常】謁者引司空入就位立定奉禮曰再拜司空再拜訖謁者引司空詣壇東陛升行埽除於上降行樂懸於下訖引復位初司空入謁者引祀官贊引引執事者俱就壝外位司空行埽除訖謁者贊引各引祀官以次入就位立定奉禮曰眾官再拜眾官在位者皆再拜【其先拜者不拜】謁者進太尉之右贊有司謹具請行事退復位協律郎跪俛伏舉麾【凡取物者皆跪俛伏而取以興奠物則奠訖俛伏而後興】鼓柷奏豫和之樂乃以圜鐘之均【自後壇下之樂皆奏圜鐘】文舞之樂樂舞六成偃麾戛敔樂止【凡樂皆協律郎舉麾工鼔柷而後作偃麾戛敔而後止】奉禮曰眾官再拜眾官在位者皆再拜太祝取玉幣於篚立於樽所謁者引太尉詣壇升自南陛北向立太祝以玉幣東向授太尉太尉受玉幣登歌作肅和之樂乃以大呂之均謁者引太尉進北面跪奠於夜明神坐俛伏興謁者引太尉少退北向再拜訖登歌止謁者引太尉降自南陛還本位初眾官拜訖祝史奉毛血之豆立於門外於登歌止祝史奉毛血入升自南陛太祝迎取於壇上進奠於神坐前太祝與祝史退立於樽所

進熟

太尉旣升奠玉帛太官令出帥進饌者奉饌陳於內壝門外謁者引司徒出詣饌所司徒奉俎太祝旣奠毛血太官令引饌入俎初入門雍和之樂作以黃鐘之均饌至陛樂止祝史進徹毛血之豆降自東陛以出饌升南陛太祝迎引於壇上設於神座前【籩豆蓋羃先徹乃升簋簠旣奠卻其蓋於下】設訖謁者引司徒以下降自東陛復位太祝還樽所謁者引太尉詣罍洗盥手洗匏爵訖謁者引太尉升自南陛詣酒樽所執樽者舉冪太尉酌醴齊訖樂作謁者引太尉進夜明神坐前北向跪奠爵興謁者引太尉少退北向立樂止太祝持版進於神坐之右東面跪讀祝文曰維某年嵗次月朔日子嗣天子臣某謹遣太尉臣封臣名敢昭告於夜明惟神昭著懸象煇燿陰精班歷授時仰觀取則爰玆秋仲用率恆禮謹以玉帛犧齊粢盛庶品祗祀於神尙饗訖興太尉再拜初讀祝文訖樂作太祝進奠版於神坐還樽所太尉拜訖樂止太祝以爵酌罍福酒進太尉之右西向立太尉再拜受爵跪祭酒啐酒奠爵興太祝帥齋郎進爼太祝減神前胙肉【取前腳第二】加於俎太祝持俎西向授太尉太尉受以授齋郎太尉跪取爵遂飲卒爵太祝進受爵復於坫太尉興再拜謁者引太尉降復位文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止初太尉將復位謁者引太常卿詣罍洗盥手洗匏爵訖謁者引太常卿東陛升壇詣著樽所執樽者舉羃太常卿酌盎齊武舞作謁者引太常卿進夜明神坐前北向跪奠爵興謁者引太常卿少退北向再拜訖太祝以爵酌罍福酒進太常卿之右西向立太常卿再拜受爵跪祭酒遂飲卒爵太祝進受爵復於坫太常卿興再拜謁者引太常卿降復位初太常卿獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿降復位武舞止太祝進徹豆還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜樂一成止謁者進太尉之左白請就望燎位謁者引太尉就望燎位南向立於眾官將拜太祝執篚進取玉幣祝版齋郎以俎載牲體稷黍飯爵酒降自南陛經懸內南行當柴壇南東行自南陛登柴壇以玉帛祝版饌物置於柴上戶內訖奉禮曰可燎東西兩面各四人以炬燎火半柴謁者進太尉之左白禮畢謁者引太尉出又謁者贊引各引祀官以次出贊引引禦史太祝以下俱復執事位立定奉禮曰再拜禦史以下皆再拜贊引引出工人二舞以次出

大唐開元禮卷二十七

欽定四庫全書

大唐開元禮卷二十八

唐蕭嵩等撰吉禮

祀風師

祀雨師

祀靈星

祀司中司命司人司祿立春後日祀風師【丑日】

前祀三日諸預祀之官散齋二日致齋一日【散齋皆於正寢致齋一日於祀所】光祿卿監取眀水火【太官令取水於陰鑑取火於陽燧火以供爨水以注酒之尊】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祀事得行其餘悉斷其祀官已齋而闕者通攝行事前祀一日晡後一刻諸衛令其屬各以其方器服守衛壝門俱淸齋一宿衛尉設祀官次於東壝之外道南北向以西爲上設陳饌幔於內壝東門之外道南北向郊社令積柴於燎壇【其壇在神壇之左內壝之外】方五尺髙五尺開上南出戶祀日未明三刻奉禮郎設祀官位於內壝東門之內道北執事位於道南每等異位俱重行西向皆以北爲上設望燎位當柴壇之北南向設禦史位於壇上西南隅東向令史陪其後於壇下設奉禮位於祀官西南贊者二人在南差退俱西向又設奉禮贊者位於燎壇東北西面北上設祀官門外位於東壝之外道南毎等異位俱重行北向西上郊社令帥齋郎設酒樽於壇上東南隅象樽二置於坫北向西上設幣篚於樽坫之所設洗於壇南陛東南北向罍水在洗東篚在洗西南肆【篚實以巾爵】執樽罍篚羃者各於樽罍篚冪之後太官令帥宰人以鸞刀割牲烹於防祀日未明三刻太史令郊社令升設風師神坐於壇上近北南向席以莞設神位於坐首未明一刻諸祀官各服其服郊社令良醖令各帥其屬入實樽罍及幣【實以醍齊其酒實於上尊】太官令帥進饌者實諸籩豆簋簠入設於內壝東門之外饌幔內奉禮帥贊者先入就位贊引引禦史太祝及令史與執樽罍篚冪者入當壇南北面以西爲上立定奉禮曰再拜贊者承傳【凡奉禮有詞贊者皆承傳】禦史以下皆再拜執樽者升自東陛立於樽所執樽罍篚羃者各就位贊引引禦史太祝詣壇東陛升行埽除於上令史行埽除於下訖各引就位質明謁者引祀官贊引引執事者俱就門外位謁者贊引各引祀官以次入就位立定奉禮曰眾官再拜眾官在位者皆再拜謁者進獻官左白有司謹具請行事退復位太官令出帥進饌者陳於門外初太官令出太祝跪取幣於篚興立扵樽所謁者引獻官升自南陛進當神坐前北向立太祝以幣東向進獻官受幣進北面跪奠於神坐俛伏興少退北面再拜訖謁者引獻官降復位太官令引饌入詣南陛升壇太祝迎引扵壇上設扵神坐前【籩豆蓋羃先徹乃升簋簠旣奠卻其蓋於下】設訖太官令以下降復位太祝還樽所謁者引獻官詣罍洗盥手洗爵訖謁者引獻官自南陛升壇詣酒樽所執樽者舉羃獻官酌醍齊訖謁者引獻官進神坐前北向跪奠爵俯伏興少退北向立太祝持版進於神坐之右東面跪讀祝文曰維某年嵗次月朔日子嗣天子謹遣具位臣姓名敢昭告於風師含生開動畢佇振發功施造物實彰祀典謹以制幣犧齊粢盛庶品明薦於神尙饗訖興獻官再拜太祝進跪奠版於神坐還樽所獻官拜訖謁者引獻官立於南方北向太祝以爵酌福酒進獻官之右西向立獻官再拜受爵跪祭酒遂飲卒爵太祝進受爵復於坫獻官俛伏興太祝帥齋郎進俎太祝跪減神坐前胙肉加於俎興以俎西向進獻官受以授齋郎謁者引獻官降復位祝史進跪徹籩豆興還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福受胙者不拜】謁者進獻官之左白請就望燎位遂引獻官就望燎位南向立太祝執篚跪取幣祝版齋郎以俎載牲體禝黍飯爵酒興自南陛降壇南行當柴壇南東行自南陛登柴壇以幣祝版饌物置柴上戶內訖奉禮曰可燎東西面各二人以炬燎火半柴謁者進獻官之左白禮畢遂引獻官出贊引引執事者以次出贊引引禦史以下俱復執事位立定奉禮曰再拜禦史以下皆再拜贊引引出

立夏後申日祀雨師有司行事

祝文曰百昌萬寶式仰膏潤謹遵典故用備常祀【其首尾與風伯文同】

立秋後辰日祀靈星有司行事

祝文曰九谷方成三時不害憑玆多祐介其農穡立冬後亥日祀司中司命司人司祿於國城西北有司行事

每坐象樽二於壇上東南隅北向皆有坫以西爲上設司中司命司人司祿神坐於壇上近北南以西爲上初獻司中祝文曰時屬安寜億兆康祐用率常禮報玆祉福次獻司命祝文曰賴玆正直黎庶康寜資此良辰用申恆禮次獻司人祝文曰星紀已周兆庶康阜備玆蠲吉式薦馨香次獻司祿祝文曰英紀時嵗事云畢聿遵典故用修恆祀【其行事俱如風師之儀】

大唐開元禮卷二十八

欽定四庫全書

大唐開元禮卷二十九

唐蕭嵩等撰吉禮

皇帝夏至日祭方丘【祭后土禮同】

齋戒

陳設

省牲器

鑾駕出宮

奠玉帛

進熟

鑾駕還宮

齋戒

前祭七日平明太尉誓百官於尙書省曰某月某日祭皇地祗於方丘各官各揚其職不供其事國有常刑皇帝散齋四日於別殿致齋三日二日於太極殿一日於行宮前致齋一日尙捨奉禦設禦幄於太極殿西序及室內俱東向尙捨直長惟於前楹下致齋晝漏上水一刻侍中版奏請中嚴諸衛之屬各督其隊入陳於殿庭如常儀通事舍人引文武官五品以上陪位如式諸侍衛之官各服其服諸侍臣並結佩俱詣閣奉迎【凡齋者則結佩】皇帝服衮冕結佩出自西房曲直華蓋警蹕侍衛如常儀皇帝卽禦座東向坐侍臣夾禦衛侍如常一刻頃侍中前跪奏稱侍中臣某言請降就齋室俛伏興還侍位皇帝降座入室文武侍臣各還本司直衛如常凡預祭之官散齋四日致齋三日【散齋皆於正寢致齋二日於本司一日於祭所其無本司者皆於郊社及祭所】近侍之官應從升者及從祭羣官諸方客使各於本司及公館淸齋一宿散齋理事如舊惟不弔喪問疾不作樂不判署刑殺文書不行刑罰不預穢惡致齋惟祭事得行其餘悉斷其祭官已齋而闕者通攝行事凡祭官致齋之日給酒食明衣各習禮於齋所光祿卿監取明水火【太官令取水於陰鑑取火於陽燧火以供爨水以實尊】前祭二日太尉告髙祖神堯皇帝廟如常告之儀【告以配神作主】前祭一日諸衛令其屬未後一刻各以其方器服守衛壝門【每壝門二人毎隅一人】與太樂工人俱淸齋一宿

陳設

前祭三日尙捨直長施大次於外壝東門之內道北南向尙捨奉禦鋪座衛尉設文武大臣次於大次之後文官在左武官在右俱南向設諸祭官次於東壝之外道南北向西上三師於南壝之外道東諸王於三師之南俱西向北上文官九品以上於祭官之東北向西上介公酅公於南壝之外道西東向諸州使人東方南方於王東南西向西方北方於介公酅公西南東向皆北上諸國之客東方南方於諸州使人之南西向西方北方於諸州使人之南東向皆北上武官三品以下七品以上於西壝之外道南北向東上【其褒聖侯若在朝於文官三品以下】設陳饌幔於內壝東門西門之外道北南向【壇上及諸神東方南方之饌陳於東門外西向西方北方之饌陳於西門外東向神州無西門之饌】前祭二日太樂令設宮懸之樂於壇南內壝之外東方西方磬簴起北鐘簴次之南方北方磬簴起西鐘簴次之設十二鎛鐘於懸編之間各依辰位雷鼓於北懸之內道之左右植建鼔於西隅置柷敔於懸內【柷在左敔在右】設歌鐘歌磬於壇上近南北向磬簴在東鐘簴在西其匏竹者立於壇下重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校埽除壇之內外又爲瘞埳於壇之壬地內壝之外方深取足容物南出陛前祭一日奉禮設禦位於壇之東南西向設望燎位於壇之西南當瘞埳北向設祭官公卿位於內壝東門之外道南分獻之官於公卿之南執事者位於其後毎等異位俱重行西向北上設禦史位於東南隅西向副位於西南隅東向設奉禮位於樂懸東北贊者二人在南差退俱西向北上設奉禮贊者位於瘞埳西南東向南上設恊律郎位於壇上南陛之西東向設太樂令位於北懸之間當壇北向設從祭之官位三師位於懸南道東諸王位於三師之東俱北向西上介公酅公位於道西北向東上文官從一品以下九品以上位於執事之南每等異位重行西向武官三品以下九品以上位於西方當文官毎等異位重行東向皆北上諸州使人位東方南方於諸王東南重行北面西上西方北方於介公酅公西南重行北面東上設諸國客使位於內壝南門之外東方南方於諸州使人之東毎國異位重行北面西上西方北方於諸州使人之西每國異位重行北靣東上設門外位祭官公卿以下於東壝之外道南毎等異位重行北靣西上三師位於南壝之外道東諸王於三師之南俱西向介公酅公位於道西東向皆北上文官從一品以下九品以上位在東壝之外祭官之南毎等異位重行北靣西上武官三品以下九品以上位於西壝之外道南毎等異位重行北靣東上諸州使人位東方南方於諸王東南重行西面西方北方於介公酅公西南重行東面俱北上設諸國客使位東方南方於諸州使人之南毎國異位重行西靣西方北方於諸州使人之南每國異位重行東靣皆北上牲牓於東壝之外當門西向黃牲一居前又黃牲一在北少退牲一在南少退設廩犧令位於牲西南祝史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北南向設皇地祗酒樽於壇之上下太樽二著樽二犧樽二山罍一在壇上東南隅北向象樽二壺樽二山罍四在壇下皆於南陛之東北向俱西上設配帝著樽二犧樽二象樽二山罍二在壇上皆於皇地祗酒樽之東北向西上神州太樽二在第一等每方嶽鎭海瀆俱山樽二山川林澤俱蜃樽二丘陵墳衍原隰井泉俱槪樽二凡樽各設於神座之左而右向【神州以上之尊置於坫以下之尊俱借以席皆加勺羃設爵於尊下】設禦洗於壇南陛東南亞獻之洗又於東南俱北向罍水在洗東篚在洗西南肆設罍洗篚羃各於其方陛道之左俱內向執樽罍篚冪者各於樽罍篚冪之後各設玉幣之篚於壇之上下樽坫之所祭日未明五刻太史令郊社令各服其服帥其屬升設皇地祗神坐於壇上北方南向設席以槁稭設髙祖神堯皇帝座於東方西向席以莞設神州地祗神坐第一等東南方席以槁稭又設嶽鎭海瀆以下之坐於內壝之內各依其方皆有原隰丘陵墳衍之坐又設中嶽以下之坐於壇之西南俱內向自神州以下六十八位席皆以莞席神位各於坐首

省牲器

省牲之日午後十刻去壇二百步所諸衛之屬禁斷行人晡後一刻諸行事之官郊社令令史及府史齋郎以樽坫罍洗篚羃入設於位晡後二刻謁者贊引各引祭官禦史以下就位立定太祝與廩犧令以牲就牓位謁者引禦史太常卿升壇視滌濯行埽除於上降行樂懸於下禦史太常卿降復位謁者進太尉之左白請就門外位謁者贊引各引祭官以下就門外位謁者引太常卿就省牲位南向立廩犧令少前白請省牲退復位太常卿省牲廩犧令又前北向舉手曰腯還本位諸太祝各循牲一匝西向舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊由視濯漑謁者贊引各引祭官詣廚省饌具訖俱還齋所祭日未明十五刻太官令帥宰人以鸞刀割牲祝史以豆取毛血各置於饌所遂烹牲

鑾駕出宮

前三日本司宣攝內外各供其職尙捨設行宮於壇東南向隨地之宜衛尉設從祭官次於朝堂前二日太常令設宮懸之樂於殿庭如常儀【駕出懸而不作】祭日從祭羣官六品以下諸州使人諸方客使俱先至並就次各服其服祭日未明七刻槌一鼓爲一嚴【三嚴時節前一日侍中奏裁】侍中奏開宮殿門及城門未明五刻槌二鼓爲再嚴侍中版奏請中嚴奉禮引從祭羣官五品以上文官位於東朝堂前西向武官位於西朝堂前東向俱重行北上從祭羣官俱集朝堂就次各服其服所司陳大駕鹵簿未明二刻槌三鼔爲三嚴諸衛之屬各督其隊與鈒戟以次入陳於殿庭通事舍人引從祭羣官各就朝堂前位諸侍衛之官各服其服侍中中書令以下俱詣西階奉迎【侍中負寶如式】乘黃令進玉輅於太極殿西階之前南面千牛將軍一人執長刀立於輅前北向黃門侍郎一人在侍臣之前贊者二人又在黃門之前侍中版奏外辦太僕卿奮衣而升正立執轡皇帝服衮冕乘輿以出降自西階稱警蹕如常儀千牛將軍前執轡皇帝升輅太僕卿立授綏侍中中書令以下夾侍如常黃門侍郎當鑾駕前跪奏稱黃門侍郎臣某言請鑾駕進發俛伏興退復位【凡黃門侍郎奏請皆進鑾駕前跪奏稱某官臣某言訖俯伏興也】鑾駕動又稱警蹕黃門侍郎與贊者夾引以出千牛將軍夾輅而趨駕出承天門至侍臣上馬所黃門侍郎奏稱請鑾駕權停勑侍臣上馬侍中稱制曰可黃門侍郎退稱侍臣上馬贊者承傳文武侍臣皆上馬諸侍衛之官各督其屬左右翼駕在黃麾內符寶郎奉六寶與殿中監後部從在黃鉞內侍中中書令以下夾侍於輅前贊者在供奉官人內侍臣上馬畢黃門侍郎奏稱請勑車右升侍中稱制曰可黃門侍郎退復位千牛將軍升訖黃門侍郎奏稱請鑾駕發退復位鑾駕動稱警蹕如常不鳴鼓吹不得喧嘩其從祀之官在武隊如常儀【若湏先署則聽臨時節度】

奠玉帛

祭日未明三刻諸祭官各服其服郊社令良醖令各帥其屬入實樽罍玉幣【凡六尊之次太尊爲上實以泛齊著尊次之實以醴齊犧尊次之實以盎齊象樽次之實以醍齊壺樽次之實以沈齊山罍爲下實以淸酒配帝著尊爲上實以泛齊犧尊次之實以醴齊象尊次之實以盎齊山罍爲下實以淸酒神州太尊實以泛齊五方嶽鎭海瀆之山尊實以醍齊山川林澤之蜃尊實以沈齊丘陵以下之散尊實以淸酒酒各實於五齊之上尊禮神之玉皇地祗以黃琮其幣以黃配帝之幣亦如之神州之玉以両珪有邸其幣以五方嶽鎭以下之幣各從方色】太官令帥進饌者實諸簋簠各設於饌幔內未明二刻奉禮帥贊者先入就位贊引引禦史博士諸太祝及令史與執樽罍篚羃者入自東門當壇南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽罍篚羃者各就位贊引引禦史諸太祝詣東陛升行埽除於上令史祝史行埽除於下訖引降就位駕至大次門外回輅南向將軍降立於輅右侍中進當鑾駕前跪奏稱侍中臣某言請降輅俛伏興還侍位五品以上從祭之官皆就壝外位太樂令帥工人二舞次入就位文舞入陳於懸內武舞立於懸南道西謁者引司空入行埽除訖出復位皇帝停大次半刻頃謁者贊引各引祀官通事舍人分引從祀羣官介公酅公諸方客使皆先入就位太常博士引太常卿立於大次門外當門北向侍中版奏外辦皇帝服衮冕出次華蓋侍衛如常儀【侍中負寶陪從如式】博士引太常卿太常卿引皇帝【凡太常卿前導皆博士先導】至中壝門外殿中監進大珪尙衣奉禦又以鎭珪授殿中監受進皇帝搢大珪執鎭珪華蓋仗衛停於門外近侍者從入謁者引禮部尙書太常少卿陪從如常儀皇帝至版位西向立【毎立定太常卿與博士退立於左】太常卿前奏稱請拜退復位皇帝拜奉禮曰眾官再拜眾官在位者皆拜【其先拜者不拜】太常卿前奏有司謹具請行事退復位協律郎跪俛伏舉麾【凡取物皆跪俛伏而取以興奠物皆奠訖俛伏而後興】鼓柷奏順和之樂乃以林鐘爲宮太蔟爲角姑洗爲徴南呂爲羽作文舞之舞樂舞八成【林鐘太蔟姑洗南呂皆再成】偃麾戛敔樂止【凡樂皆協律郎舉麾工鼓柷而後作偃麾戛敔而後止】太常卿前奏稱請拜退復位皇帝再拜奉禮曰眾官拜眾官在位者皆再拜上下諸祝俱取玉幣於篚各立於樽所太常卿引皇帝太和之樂作【皇帝毎行皆奏太和之樂】皇帝詣壇升自南陛侍中中書令以下及左右侍衛量人從升【以下皆如之】皇帝升壇北向立樂止太祝取玉於幣以授侍中侍中奉玉幣東向進皇帝搢鎭珪受玉幣【凡受皆搢鎭珪跪奠訖俛伏興】登歌作肅和之樂以應鐘之均太常卿引皇帝進北向跪奠於皇地祗神坐俛伏興太常卿引皇帝少退北向再拜訖太常卿引皇帝立於東方西面又太祝以幣授侍中侍中北向進皇帝受幣太常卿引皇帝進東向跪奠於髙祖神堯皇帝神坐俛伏興太常卿引皇帝少退東向再拜訖登歌止太常卿引皇帝樂作皇帝降自南陛還版位西向立樂止初皇帝將奠配帝之幣諸太祝奉玉幣各進奠於神坐諸太祝還樽所初羣官拜訖祝史各奉毛血之豆立於門外登歌止祝史奉毛血【正坐升自南陛配坐升自東陛其神州之坐升自已陛】諸太祝迎取於壇上各進奠於神坐前諸太祝與祝史退立於樽所

進熟

皇帝旣升奠玉幣太官令出帥進饌者奉饌各陳於內壝門外謁者引司徒出詣饌所司徒奉皇地祗之俎初皇帝旣至位樂止太官令引饌入俎初入門雍和之樂作以太蔟之均【自後接神之樂皆用太蔟】饌至陛樂止祝史俱進跪徹毛血之豆降自東陛以出【皇地祗之饌升自南陛配帝之饌升自東陛神州之饌升自已陛】諸太祝迎取於壇上各設於神坐前【籩豆蓋冪先徹乃升簋簠旣奠卻其蓋於下】設訖謁者引司徒太官令帥進饌者降自東陛以出司徒復位諸太祝還樽所又進設嶽鎭以下之饌相次而畢太常卿引皇帝詣罍洗樂作皇帝至罍洗樂止侍中跪取匜興沃水又侍中跪取盤興承水皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚黃門侍郎又取匏爵於篚興進皇帝受爵侍中酌罍水又侍中奉盤皇帝洗爵黃門侍郎又授巾皆如初皇帝拭爵訖侍中奠盤匜黃門侍郎受巾奠於篚皆如常太常卿引皇帝樂作皇帝詣壇升自南陛樂止謁者引司徒升自東陛立於樽所齋郎奉俎從升立於司徒之後太常卿引皇帝詣皇地祗酒樽所執樽者舉羃侍中贊酌泛齊訖壽和之樂作【皇帝毎酌獻及飲福皆作壽和之樂】太常卿引皇帝進皇地祗神坐前北向跪奠爵俛伏興太常卿引皇帝少退北向立樂止太祝持版進於神坐之右東向跪讀祝文曰維某年歲次月朔日子嗣天子臣某敢昭告於皇地祗乾道運行日躔北至景風應序離气效時嘉承至和肅若舊典敬以玉帛犧齊粢盛庶品備玆祗瘞式表誠慤髙祖神堯皇帝配神坐主尙饗太祝俛伏興皇帝再拜初讀祝文訖樂作太祝進跪奠版於神坐興還樽所皇帝拜訖樂止太常卿引皇帝詣配帝酒樽所執樽者舉羃侍中取爵於坫進皇帝受爵侍中贊酌泛齊訖樂止太常卿引皇帝進髙祖神堯皇帝神坐前東向跪奠爵俛伏興太常卿引皇帝少退東向立樂止太祝持版進於神坐前之左北向跪讀祝文曰維某年歲次月朔日子孝曽孫開元神武皇帝臣某敢昭告於髙祖神堯皇帝時維夏至肅恭典訓用致祗祭於皇地祗惟髙祖徳恊二儀道兼三統禮膺光配敢率舊章謹以制幣犧齊粢盛庶品肅雍明薦作主侑神尙饗太祝俛伏興皇帝再拜初讀祝文訖樂作太祝進奠版於神坐興還樽所皇帝拜訖樂止太常卿引皇帝進皇地祗神坐前北向立樂作太祝各以爵酌上樽福酒合置一爵一太祝持爵授侍中侍中受爵西向進皇帝再拜受爵跪祭酒啐酒奠爵俛伏興太祝各率齋郎進俎太祝減神坐前胙肉加於俎以胙肉共置一俎太祝持俎以授司徒司徒奉俎西向進皇帝受以授左右謁者引司徒降復位皇帝跪取爵遂飲卒爵侍中進受爵以授太祝太祝受爵復於坫皇帝再拜興樂止太常卿引皇帝樂作皇帝降自南陛還版位西向立樂止文舞入鼓柷作舒和之樂出訖戛敔樂止武舞入鼓柷作舒和之樂立定戛敔樂止皇帝獻將畢謁者引太尉詣罍洗盥手洗匏爵訖謁者引太尉自東陛升壇詣皇地祗著樽所執樽者舉羃太尉酌醴齊訖武舞作大合六律六同謁者引太尉進皇地祗神坐前北向跪奠爵興謁者引太尉少退北向再拜訖謁者引太尉詣配帝犧樽所取爵於坫執樽者舉羃太尉酌醴齊訖謁者引太尉進髙祖神堯皇帝神坐前東向跪奠爵興謁者引太尉少退東向拜訖謁者引太尉進皇地祗神坐前北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒遂飲卒爵太祝進受爵復於坫太尉興再拜訖謁者引太尉降復位初太尉獻將畢謁者引光祿卿詣罍洗盥手洗匏爵升酌盎齊終獻如亞獻之儀謁者引光祿卿降復位初太尉將升獻謁者一人引獻官詣罍洗盥手洗匏爵訖升自已陛詣酒樽所執樽者舉羃酌泛齊進奠於神州坐前引降還本位謁者五人次引獻官各詣罍洗盥洗訖各詣酒樽所俱酌醍齊訖引獻官各進奠爵於諸方嶽鎭海瀆首坐余坐皆祝史助奠相次而畢引還本位又贊引五人各引獻官詣罍洗盥洗詣酒樽所酌沈齊獻山川林澤如嶽鎭之儀訖又引獻官詣罍洗盥洗訖詣酒樽所俱酌淸酒獻丘陵以下及齋郎助奠如上儀訖各引還本位武舞六成樂止舞獻俱畢上下諸祝各進徹豆還樽所【徹者籩豆各一少移於故處】奉禮曰賜胙贊者唱眾官再拜眾官在位者皆拜【已飲福受胙者不拜】順和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望瘞位太常卿引皇帝樂作皇帝就望瘞位北向立樂止於羣官將拜上下諸祝各執篚進神坐前取玉帛齋郎以俎載神州以上牲體稷黍飯爵酒各由其幣降壇北行當瘞埳西行諸太祝以玉帛饌物置於埳諸祝又以嶽鎭以下之禮幣及牲體皆從瘞奉禮曰可瘞埳東西廂各六人寘土半埳太常卿前奏禮畢太常卿引皇帝還大次樂作皇帝出中壝門殿中監前受鎭珪以授尙衣奉禦殿中監又前受大珪華蓋侍衛如常儀皇帝入次樂止謁者贊引引祭官通事舍人分引從祭羣官諸方客使以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出其祝版燔於齋所

鑾駕還宮

皇帝旣還大次侍中版奏請解嚴【將士不得輒離部伍】皇帝停大次一刻頃槌一鼓爲一嚴轉仗衛於還途如來儀三刻頃槌二鼓爲再嚴將士布隊仗侍中版奏請中嚴皇帝服通天冠絳紗袍諸祭官服朝服五刻頃槌三鼓爲三嚴通事舍人贊引各引羣官客使序立於次前文武侍臣詣大次奉迎乘黃令進金輅於大次門外南向千牛將軍立於輅右侍中版奏外辦太僕卿升執轡皇帝出次警蹕侍衛如常儀皇帝升輅太僕卿立授綏黃門侍郎奏稱請鑾駕發引退復位鑾駕動稱警蹕如常儀黃門侍郎夾引以出千牛將軍夾輅而趨至侍臣上馬所黃門侍郎奏稱請鑾駕權停勑侍臣上馬贊者承傳唱侍臣上馬文武侍臣皆上馬上畢黃門侍郎奏稱請勑車右升侍中稱制曰可黃門侍郎退復位千牛將軍升黃門侍郎奏稱請鑾駕發引退復位駕動鼓吹振作而還文武羣官皆從如來儀諸方客使便還館駕至承天門外至侍臣下馬所鑾駕權停文武侍臣皆下馬千牛將軍降立於輅右侍臣下馬訖鑾駕動千牛將軍夾輅而趨駕入嘉徳門太樂令撞蕤賓之鐘左五鐘皆應鼓柷奏采茨之樂至太極門戛敔樂止入太極門鼓柷奏太和之樂駕至橫街北東當東上閤回輅南向侍中進當鑾駕前跪奏稱侍中臣某言請降輅俛伏興還侍位皇帝降輅入侍臣從至閤戛敔樂止初文武羣官至承天門外通事舍人承防勑羣臣並還皇帝旣入侍中版奏請解嚴叩鉦將士各還其所

大唐開元禮卷二十九

欽定四庫全書

大唐開元禮卷三十

唐蕭嵩等撰吉禮

夏至祭方丘有司攝事

齋戒

陳設

省牲器

奠玉帛

進熟

齋戒

前祭七日平明太尉誓百官於尙書省曰某月某日祭皇地祗於方丘各揚其職不供其事國有常刑凡預祭之官散齋四日致齋三日【散齋皆於正寢致齋二日於本司一日於祭所其無本司者皆於祭所】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祭事得行其餘悉斷其祭官已齋而闕者通攝行事諸祀官致齋之日給酒食及明衣各習禮於齋所光祿卿監取明水火【太官令取火於陽燧取水於陰鑑火以供爨水以實尊】前祭二日太尉告髙祖神堯皇帝廟如常告之儀【告以配神乍主之意】前祭一日諸衛令其屬未後一刻各以其方器服守衛壝門【毎門二人每隅一人】與太樂工人俱淸齋一宿

陳設

前祭三日衛尉設祭官公卿以下之次於東壝之外道南北面西上設陳饌幔於內壝東門之外道北南向【壇上及神州東方南方之饌陳於東門外西向西方北方之饌陳於西門外東向神州無西門之饌】前祭二日太樂令設宮懸之樂於壇南內壝之外東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位雷鼓於北懸之內道之左右植建鼓於西隅置柷敔於懸內【柷在左敔在右】設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校埽除壇之內外又爲瘞塪於壇之壬地內壝之外方深取足容物南出陛前祭一日奉禮設祭官公卿位於內壝東門之外道南分獻之官於公卿之南執事者位於其後每等異位俱重行西向北上設望瘞位當瘞埳之南北向設禦史位於壇上正位於東南隅西向副位於西南隅東向令史各陪其後於壇下設奉禮位於樂懸東北贊者二人在南差退俱西向北上又設奉禮贊者位於瘞埳西南東向南上設恊律郎位於壇上南陛之西東向設太樂令史位於北懸之間當壇北向又設祭官公卿以下門外位於東壝之外道南每等異位重行北向西上設牲牓於東壝之外當門西向黃牲一居前又黃牲一在北少退牲一在南少退設廩犧令位於牲西南祝史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北南向設皇地祗酒樽於壇之上下太樽二著樽二犧樽二山罍二在壇上東南隅北向象樽二壺樽二山罍一在壇下南陛東北向西上設配帝著樽二犧樽二象樽二山罍二在壇上於皇地祗酒樽之東北向西上神州太樽二在第一等毎方嶽瀆海鎭俱山樽二山川林澤各蜃樽二丘陵墳衍原隰各散樽二凡樽各設於神坐之左而右向【神州以上之樽置於坫嶽鎭以下之尊俱借以席皆加勺羃設爵於尊下】設洗於壇南陛東南北向罍水在洗東篚在洗西南肆【篚實以巾爵】設罍洗篚羃各於其方陛道之左俱內向執樽罍篚羃者各於樽罍篚羃之後置玉幣之篚於壇之上下樽坫之所祭日未明五刻太史令郊社令升設皇地祗神坐於壇上北方南向席以槁稭設髙祖神堯皇帝坐於東方西向席以莞設神州地祗神坐於第一等東南方席以槁稭又設嶽鎭以下之坐於內壝之內各於其方嵩嶽以下之坐於壇之西南俱內向席以莞設神位各於座首

省牲器

省牲之日午後十刻去壇二百步所諸衛禁斷行人晡後一刻郊社令帥府史三人及齋郎以樽坫罍洗篚羃入設於位晡後二刻諸太祝與廩犧令以牲就牓位謁者引太常卿贊引引禦史詣壇東陛升視滌濯於上【於視滌濯執尊者皆舉羃告防】太常卿就省牲位南向立廩犧令少前白請省牲退復位太常卿省牲廩犧令又前北向舉手曰腯還本位諸太祝各循牲一匝西向舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊申視濯漑謁者贊引各引祭官就廚省饌具訖俱還齋所祭日未明十五刻太官令帥宰人以鸞刀割牲祝史以豆取毛血各置於饌所遂烹牲

奠玉帛

祭日未明三刻諸祭官各服其服郊社令各帥其屬入實樽罍玉幣【凡六尊之次太尊爲上實以泛齋著尊次之實以醴齊犧尊次之實以盎齊象尊次之實以醍齊壺尊次之實以沈齊山罍爲下實以淸酒配帝著尊爲上實以泛齊犧尊次之實以醴齊象尊次之實以盎齊山罍爲下實以淸酒神州太尊實以泛齊五方嶽鎭海瀆之山尊實以醍齊山林川澤之蜃尊實以沈齊丘陵以下之散尊實以淸酒酒各實於諸坐之上尊禮神之玉帛地祗以黃琮其幣以黃配帝之幣亦如之神州之玉以兩珪有邸其幣以五方嶽鎭以下幣各従方色】太官令帥進饌者實諸籩豆簋簠各設於內壝之外饌幔內未明二刻奉禮帥贊者先入就位贊引引禦史博士諸太祝令史與執樽罍篚羃者入自東門當壇南重行北靣西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽罍篚羃者各就位贊引引禦史諸太祝詣壇東陛禦史一人太祝二人升行埽除於上禦史一人太祝七人行埽除於下訖引降就位未明一刻太樂令帥工人二舞次入就位文舞入陳於懸內武舞立於懸南道西謁者引司空入行埽除如常儀初司空入謁者引祭官贊引引執事者就壝外位司空行埽除謁者贊引各引祭官次入就位立定奉禮曰眾官再拜眾官在位者皆再拜【其先拜者不拜】謁者進太尉之左白有司謹具請行事退復位恊律郎跪俯伏舉麾【凡取物者皆跪俛伏而取以興奠物則奠訖俛伏而後興】鼓柷奏順和之樂乃以林鐘爲宮太簇爲角姑洗爲徴南呂爲羽【林鐘太簇姑洗南呂各再奏】作文舞之舞樂舞八成偃麾戛敔樂止【凡樂皆恊律郎舉麾工鼔柷而後作偃麾戞敔而後止】奉禮曰眾官再拜眾官在位者皆再拜上下諸祝俱取玉幣於篚立於樽所謁者引太尉詣南陛升壇北向立太祝加玉於幣東向授太尉受玉幣登歌作肅和之樂以應鐘之均謁者引太尉北向進跪奠於皇地祗神坐興謁者引太尉少退北向再拜訖謁者引太尉立於東方西向又太祝奉幣北向授太尉太尉受幣謁者引太尉進東向跪奠於髙祖神堯皇帝神坐興謁者引太尉少退東向再拜訖登歌止謁者引太尉降自南陛還本位初太尉奠配帝之幣神州以下諸太祝各奉玉幣進奠於神坐還樽所初眾官拜訖祝史各奉毛血之豆立於門外於登歌止祝史奉毛血入【正坐升自南陛配坐升自東陛神州升自已陛】諸太祝迎取於壇上各奠於神坐前諸太祝與祝史退立於樽所

進熟

太尉旣升奠玉幣太官令出帥進饌者奉饌各陳於內壝門外謁者引司徒出詣饌所司徒奉皇地祗之俎諸太祝旣奠毛血太官令各引饌入爼初入門雍和之樂作以太簇之均【自後接神之樂皆以太簇爲均】饌至陛樂止祝史俱進徹毛血之豆降自東陛以出【皇地祗之饌升自南陛配帝之饌升自東陛神州之饌升自已陛】諸太祝迎引於壇上各設於神坐前【籩豆蓋冪先徹乃升簋簠旣奠卻其蓋於下】設訖謁者引司徒太官令帥進饌者降自東陛以出司徒復位諸太祝還樽所又進設嶽鎭以下之饌相次而畢初壇上設饌訖謁者引太尉詣罍洗盥手洗匏爵訖謁者引太尉升自南陛詣皇地祗酒樽所執樽者舉羃太尉酌泛齊訖樂作謁者引太尉進皇地祗神坐前北向跪奠興謁者引太尉少退北向立樂止太祝持版進於神坐之右東向跪讀祝文曰維某年歲次月朔日子嗣天子臣某謹遣太尉臣名敢昭告於皇地祗乾道運行日躔北至景風應序離气效時嘉承至和肅若舊典敬以玉帛犧牲粢盛庶品備玆祗瘞式表誠慤髙祖神堯皇帝配神作主尙饗訖興太尉再拜初讀祝文訖樂作太祝進奠版於神坐還樽所太尉拜訖樂止謁者引太尉詣配帝酒樽所取爵於坫執樽者舉冪太尉酌泛齊訖樂作謁者引太尉進髙祖神堯皇帝神坐前東向跪奠爵興謁者引太尉少退東向立樂止太祝持版進於神坐之左北向跪讀祝文曰維某年歲次月朔日子孝曽孫開元神武皇帝臣某謹遣太尉某官臣某敢昭告於髙祖神堯皇帝時維夏至肅恭訓典用致祗祭於皇地祗伏惟髙祖徳恊二儀道兼三統禮應光配敢率舊章謹以制幣犧齊粢盛庶品肅雍明薦作主侑神尙饗訖興太尉再拜初讀祝文訖樂作太祝進奠版於神坐還樽所太尉拜訖樂止謁者引太尉進皇地祗神坐前北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒啐酒奠爵興太祝各率齋郎進俎太祝減神前胙肉加於俎以胙肉共置一俎太祝持俎西向授太尉太尉受以授齋郎太尉跪取爵遂飲卒爵太祝進受爵復於坫太尉興再拜謁者引太尉降復位文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止初太尉獻將畢謁者引太常卿詣罍洗盥手洗匏爵訖謁者引太常卿自東陛升壇詣皇地祗著樽所執樽者舉羃太常卿酌醴齊武舞作謁者引太常卿進皇地祗神坐前北向跪奠爵興謁者引太常卿少退北向再拜訖謁者引太常卿詣配帝犧樽所取爵於坫執樽者舉冪太常卿酌醴齊謁者引太常卿進髙祖神堯皇帝神坐前東向跪奠爵興謁者引太常卿少退東向再拜訖謁者引太常卿進皇地祗神坐前北向立太祝各以爵酌罍福酒合置一爵一太祝持爵進太常卿之右西向立太常卿再拜受爵跪祭酒遂飲卒爵太祝進受爵復於坫太常卿再拜謁者引太常卿降復位初太常卿獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿降復位初太常卿將升獻謁者引獻官詣罍洗盥手洗匏爵訖升自已陛詣酒樽所執樽者舉羃酌泛齊進奠於神州坐前引還本位謁者五人次引獻官各詣罍洗盥洗訖各詣酒樽所俱酌醍齊訖引獻官各進奠爵於諸方嶽鎭海瀆首坐余坐皆祝史助奠相次而畢引還本位又贊者五人各引獻官詣罍洗盥洗詣酒樽所酌沈齊獻山川林澤如嶽鎭之儀訖又引獻官詣罍洗盥洗詣酒樽所俱酌淸酒獻丘陵以下及齋郎助奠如上儀訖各引還本位武舞六成樂止舞獻將畢上下諸祝各進徹豆還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福受胙者不拜】順和之樂作奉禮曰眾官再拜眾官在位者皆再拜樂一成止謁者進太尉之左白請就望瘞位謁者引太尉就望瘞位北向立於羣官將拜上下諸祝各執篚進神坐前取玉幣齋郎以俎載神州以上牲體稷黍飯爵酒各由其陛降壇北行當瘞埳西行諸太祝以玉幣饌物置於埳諸祝史以嶽鎭以下之禮幣及牲體皆從瘞奉禮曰可瘞塪東西靣各六人寘土半塪謁者進太尉之左白禮畢謁者引太尉出又謁者贊引各引祭官以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出其祝版燔於齋所

大唐開元禮卷三十﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷三十一

唐蕭嵩等撰吉禮

皇帝孟冬祭神州於北郊

齋戒

陳設

省牲器

鑾駕出宮

奠玉帛

進熟

鑾駕還宮

齋戒

將祭有司卜日如別儀前祭七日平明太尉誓百官於尙書省曰某月某日祭神州北只於北郊各揚其職不供其事國有常刑皇帝散齋四日致齋三日如方丘之儀凡預祭之官散齋四日致齋三日【散齋俱於正寢致齋二日於本司一日於祭所其無本司者皆於祭所】近侍之官應從升者及從祭羣官諸方客使各於本司及公館淸齋一日【無本司者各於正寢】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祭事得行其餘悉防其祭官已齋而闕者通攝行事諸祀官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供爨水以實尊】前二日太尉告太宗文武聖皇帝廟如常告之儀【告以配神作主】前一日諸衞令其屬未後一刻各以其方器服守衛壝門與太樂工人俱淸齋一宿

陳設

前祭三日尙舎直長施大次於外壝東門之內道北南向尙舎奉禦於道南北向設禦座衛尉設陳饌幔於內壝東門之外道北南向設文武侍臣次又設祭官及從祭羣官諸州使人蕃客等次如方丘之儀前祭二日太樂令設官懸之樂於壇南內壝之內設歌鐘歌磬右校掃除壇之內外又爲瘞埳於壇之壬地內壝之外方深取足容物南出陛前祭一日奉禮郎設禦位及望瘞位及祭官位從祭羣官諸州府使人蕃客等位於內壝之內皆如方丘之儀設牲牓於東壝之外當門西向牲一居前配帝牲一少退南上設廩犧令位於牲西南祝史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北南向設神州地祗酒樽於壇之上下太樽二著樽二犧樽二山罍二在壇上於東南隅北向象樽二壺樽二山罍四在壇下皆於南陛之東北向西上設配帝著樽二犧樽二象樽二山罍二在壇上於神州酒樽之東陛東南亞獻之洗又於東南俱北向罍水在洗東篚在洗西南肆【篚實以巾爵】執樽罍篚羃者各於樽罍篚羃之後各設玉幣之篚於壇之上下樽坫之所祭日未明五刻太史令郊社令升設神州地祗神坐於壇上北方南向席以槀稭設太宗文武聖皇帝神坐於東方西向席以莞設神位各於坐首

省牲器

省牲之日午後十刻去壇二百步所諸衛之屬禁防行人晡後二刻諸行事之官各服其服郊社令帥府史二人及齋郎以樽坫罍洗篚羃入設於位太祝廩犧令以牲就牓位贊引引禦史謁者引太常卿詣壇東陛升視滌濯於上【於視濯執尊者皆舉羃告潔】訖引太常卿降復位謁者進太尉之左白請就門外位謁者贊引各引祭官以下就門外位謁者引太常卿就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西向舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊申視濯漑謁者贊引各引祭官就廚省饌具訖俱還齋所祭日未明十刻太官令帥宰夫以鸞刀割牲祝史以豆取毛血各置於饌所遂烹牲

鑾駕出宮如方丘之儀

奠玉帛

祭日未明三刻諸祭官各服其服郊社令良醖令各帥其屬入實樽罍玉幣【凡六尊之次太尊爲上實以泛齊著尊次之實以醴齊犧尊次之實以盎齊象尊次之實以醍齊壺尊次之實以沈齊山罍爲下實以淸酒配帝著尊爲上實以泛齊犧尊次之實以醴齊象尊次之實以盎齊山罍爲下實以淸酒酒各實於五齊之上尊禮神之玉以兩珪有邸幣以】太官令帥進饌者實諸籩豆簠簋入各設內壝之外饌幔內未明三刻奉禮帥贊者先入就位贊引引禦史博士諸太祝及令史祝史與執樽罍篚羃者入自東門當壇南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽罍篚羃者各就位贊引引禦史諸太祝詣壇東陛升行掃除於上令史祝史行掃除於下訖各引就位駕將至謁者贊引各引祭官及從祭羣官諸方客使先至者俱就門外位駕至大次門外回輅南向將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅之大次謁者引文武五品以上從祭之官皆就壝外位太樂令帥工人二舞以次入就位文舞入陳於懸內武舞立於懸南道西謁者引司空入行掃除訖出復位如常儀訖引就壝外位皇帝停大次半刻頃謁者贊引各引從祭羣官介公酅公諸方客使皆先入就位太常博士引太常卿立於大次門外當門北向侍中版奏外辦皇帝服大裘而冕出次華蓋侍衛如常儀【侍中負寶陪從如式】博士引太常卿太常卿引皇帝【凡太常前導皆博士先引】至內壝門外殿中監進大珪尙衣奉禦又以鎭珪授殿中監殿中監受進皇帝搢大珪執鎭珪華蓋侍衛停於門外近侍者從入如常謁者引禮部尙書太常少卿陪従如常皇帝至版位西向立【每立定太常與博士退立於左】謁者贊引各引祭官次入就位立定太常卿前奏稱請再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位恊律郎跪俛伏舉麾【凡取物者皆跪俛伏而取以興奠物則奠訖俛伏而授興】鼓柷奏順和之樂乃以林鐘之均作文舞之舞樂舞八成偃麾戛敔樂止【凡樂皆協律郎舉麾工鼓柷而後作偃麾戛敔而後止】太常卿前奏稱請再拜退復位皇帝再拜奉禮曰眾官再拜眾官皆再拜諸太祝俱取玉幣於篚各立於樽所太常卿引皇帝太和之樂作【皇帝每行皆作太和之樂】皇帝詣壇升自南陛侍中中書令以下及左右侍衛量人從升【以下皆如之】皇帝升壇北面立樂止太祝加玉於幣以授侍中侍中奉玉帛東向進皇帝搢鎭珪受玉帛【凡受物皆搢鎭珪奠訖執珪俛伏興】登歌作肅和之樂乃以應鐘之均太常卿引皇帝進北面跪奠於神州地祗神坐俛伏興太常卿引皇帝少退北面再拜訖太常卿引皇帝立於西方東向又太祝以幣授侍中侍中奉幣北向進皇帝受幣太常卿引皇帝進東面跪奠於太宗文武皇帝神坐俛伏興太常卿引皇帝少退東向再拜訖登歌止太常卿引皇帝樂作皇帝降自南陛還版位西向立樂止初羣臣再拜訖祝史各奉毛血之豆立於門外登歌止祝史奉毛血入升【正坐升自南陛配坐升自東陛】諸太祝迎取於壇上俱進奠於神坐前諸太祝與祝史退立於樽所

進熟

皇帝旣升奠玉帛太官令出帥進饌者奉饌陳於內壝門外謁者引司徒出詣饌所司徒奉神州之俎初皇帝旣至位樂止太官令引饌入俎初入門雍和之樂作饌至陛樂止祝史俱進徹毛血之豆降自東陛以出神州之饌升自南陛配帝之饌升自東陛諸太祝迎引於壇上各設於神坐前【籩豆蓋羃先徹乃升簠簋旣奠卻其蓋於下】設訖謁者引司徒太官令帥進饌者降自東陛以出司徒復位諸太祝還樽所太常卿引皇帝詣罍洗樂作皇帝至罍洗樂止侍中跪取興沃水又侍中跪取盤興承水皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚黃門侍郎又取匏爵於篚興進皇帝受爵侍中酌罍水又侍中奉盤皇帝洗爵黃門侍郎又受巾皆如初皇帝拭爵訖侍中奠盤黃門侍郎受巾奠於篚皆如常太常卿引皇帝樂作皇帝詣壇升自南陛樂止謁者引司徒升自東陛立於樽所齋郎奉俎從升立於司徒之後太常卿引皇帝詣神州酒樽所執罇者舉羃侍中贊酌泛齊訖壽和之樂作【皇帝每獻酌及飲福皆作壽和之樂】皇帝進神州地祗神坐前北向跪奠爵俛伏興太常卿引皇帝少退北向立樂止太祝持版進於神坐之右東面跪讀祝文曰維某年歳次月朔日子嗣天子臣某敢昭告於神州皇地祗惟祗包函區夏載植羣生溥被域中賴玆厚徳式遵彛典揀此元辰敬以玉帛犧齊粢盛庶品明獻厥誠備玆禋瘞皇曾祖太宗文武聖皇帝配神作主尙饗訖興皇帝再拜初讀祝文訖樂作太祝進奠版於神坐還樽所皇帝拜訖樂止太常卿引皇帝詣配帝酒樽所執樽者舉羃侍中取爵於坫皇帝受爵侍中贊酌泛齊訖樂作太常卿引皇帝進太宗文武聖皇帝神坐前東向跪奠爵俛伏興太常卿引皇帝少退東向立樂止太祝持版進於神坐之左北面跪讀祝文曰維某年嵗次月朔日子孝曾孫開元神武皇帝臣某敢昭告於皇曾祖太宗文武聖皇帝令月嘉時祗依恆禮用致瘞祭於神州皇地祗惟皇曾祖葉彼乾坤格於上下昭配之義欽率典常謹以制幣犧齊粢盛庶品防恭明薦作主侑神尙饗訖興皇帝再拜初讀祝文訖樂作太祝進奠版於神坐還樽所皇帝拜訖樂止太常卿引皇帝進神州地祗神坐前北向立樂作太祝各以爵酌上樽福酒合置一爵一太祝持爵授侍中侍中受爵西向進皇帝再拜受爵跪祭酒啐酒奠爵俛伏興太祝各帥齋郎進爼太祝減神前胙肉加於俎共致一爼上太祝持俎以授司徒司徒奉俎西向進皇帝受以授左右謁者引司徒降復位皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自南陛還版位西向立樂止文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止皇帝獻將畢謁者引太尉詣罍洗盥手洗匏爵訖謁者引太尉自東陛升壇詣神州著樽所執樽者舉羃太尉酌醴齊武舞作謁者引太尉進神州地祗神坐前北向立跪奠爵興謁者引太尉少退北向再拜訖謁者引太尉詣配帝犧樽所取爵於坫執樽者舉冪太尉酌醴齊謁者引太尉進太宗文武聖皇帝神坐前東向跪奠爵興謁者引太尉少退東向再拜謁者引太尉進神州地祗神坐前北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒遂飲卒爵太祝進受爵復於坫太尉興再拜謁者引太尉降復位初太尉獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿降復位武舞六成樂止舞獻俱畢諸太祝各進徹豆還樽所【徹者籩豆各一少移於故處】奉禮曰賜胙贊者唱眾官再拜眾官皆再拜【已飲福受胙者不拜】順和之樂作太常卿前奏稱請再拜退復位皇帝再拜奉禮曰眾官再拜眾官皆再拜樂一成止太常卿前奏請就望瘞位太常卿引皇帝樂作皇帝就望瘞位西向立樂止於羣官將拜諸太祝各執篚進神坐前取玉帛齋郎以俎載牲體稷黍飯爵酒各自其陛降壇北行當瘞塪西行以玉帛饌物置於塪訖奉禮曰可瘞塪東西廂各六人寘土半塪太常卿前奏禮畢太常卿引皇帝還大次樂作皇帝出內壝門殿中監前受鎭珪以授尙衣奉禦殿中監又前受大珪華蓋侍衛如常儀皇帝入次樂止謁者贊引各引祭官及從祭羣官諸方客使以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出其祝版燔於齋所

鑾駕還宮如方丘之儀

大唐開元禮卷三十一

欽定四庫全書

大唐開元禮卷三十二

唐蕭嵩等撰吉禮

孟冬祭神州於北郊有司攝事

齋戒

陳設

省牲器

奠玉幣

進熟

齋戒

將祭有司卜日如別儀前祭七日平明太尉誓百官於尙書省曰某月某日祭神州地祗於北郊各揚其職不供其事國有常刑凡預祭之官散齋四日致齋三日【散齋皆於正寢致齋二日於本司一日於祭所其無本司者皆於祭所】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祭事得行其餘悉防其祭官已齋而闕者通攝行事諸祀官致齋之日給酒食明衣各習禮於齋所光祿卿監取明水火【太官令取水於陰鑑取火於陽燧火以供爨水以實尊】前祭二日太尉告太宗文武聖皇帝廟如常告之儀【告以配神作主】前祭一日諸衛令其屬未後一刻各以其方器服守衛壝門【毎門二人毎隅一人】與太樂工人俱淸齋一宿

陳設

前祭三日衛尉設祭官公卿以下次於東壝之外道南北向前祭二日太樂令設宮懸之樂於壇南內壝之內設歌鐘歌磬右校掃除壇之內外又爲瘞埳於壇之壬地內壝之外方深取足容物南出陛前祭一日奉禮設望瘞位及祭官公卿位於內壝之外如方丘之儀設牲牓於東壝之外當門西向牲一居前配帝牲一少退南上設廩犧令位於牲西南祝史陪其後俱北向設諸太祝位於牲東各當牲後祝史陪其後設太常卿省牲位於牲前近北南向設神州地祗酒樽於壇之上下太樽二著樽二犧樽二山罍二在壇上於東南隅北向象樽二山罍二在壇下皆於南陛之東北向西上設配帝著樽二犧樽二象樽二山罍二在壇上於神州酒樽之東北向西上設洗於壇南陛東在洗東篚在洗西南肆【篚實以巾爵】執樽罍篚羃者各於樽罍篚羃之後各設玉幣之篚於壇之上下樽坫之所祭日未明五刻太史令郊社令升設神州地祗神坐於壇上北方南向席以槀稭設太宗文武聖皇帝神坐於東方西向席以莞設神位各於坐首

省牲器

省牲之日午後十刻去壇二百步所諸衛之屬禁防行人晡後一刻諸行事之官各服其服郊社令帥府史二人及齋郎以樽坫罍洗篚羃入設於位晡後二刻太祝廩犧令以牲就牓位贊引引禦史謁者引太常卿詣壇東陛升視滌濯於上【於視濯執尊者舉羃告潔】訖引太常卿降復位謁者進太尉之左白請就門外位謁者贊引各引祭官以下就門外位謁者引太常卿就省牲位南向立廩犧令少前白請省牲退復位太常卿省牲廩犧令前北面舉手曰腯還本位諸太祝各循牲一匝西面舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊申視濯漑謁者各引祭官就廚省饌具訖俱還齋所祭日未明十五刻太官令帥宰人以鸞刀割牲祝史以豆取毛血各置於饌所遂烹牲

奠玉帛

祭日未明二刻諸祭官各服其服郊社令良醖令各帥其屬入實樽罍玉幣【凡六尊之次太尊爲上實以泛齊著尊次之實以醴齊犧尊次之實以盎齊象尊次之實以醍齊壺尊次之實以沈齊山罍爲下實以淸酒配帝著尊爲上實以泛齊犧尊次之實以醴齊象尊次之實以盎齊山罍爲下實以淸酒酒各實於五齊之上尊禮神之玉以兩珪有邸幣以】太官令帥進饌者實諸籩豆簠簋入各設於內壝之外饌幔內未明二刻奉禮郎帥贊者先入就位贊引引禦史博士諸太祝及令史祝史與執樽罍篚羃者入自東壝門當壇南重行北面西上立定奉禮曰再拜禦史以下皆再拜訖執樽罍篚冪者各就位贊引引禦史及諸太祝詣壇東陛升行掃除於上令史祝史行掃除於下訖各就位未明一刻太樂令帥工人二舞次入就位文舞入陳於懸內武舞立於懸南道西謁者引司空入就位立定奉禮曰再拜司空再拜謁者引司空詣卯陛升行掃除於上降行樂懸於下訖引復位謁者贊引各引祀官次入就位立定奉禮曰眾官再拜眾官在位者皆再拜【其先拜者不拜】謁者進大尉之左白有司謹具請行事退復位恊律郎跪俛伏舉麾【凡取物者皆跪俛伏而取以興奠物則奠訖俛伏而後立】鼓柷奏順和之樂乃以函鐘之均作文舞之舞樂舞八成偃麾戛敔樂止【凡樂皆恊律郎舉麾工鼓柷而後作偃麾戛敔而後止】奉禮曰眾官再拜眾官皆再拜上下諸祝俱取玉幣各立於樽所謁者引太尉詣南陛升壇北向立太祝加玉於幣東向授太尉太尉受玉幣登歌作肅和之樂以應鐘之均謁者引太尉進北向跪奠於神州地祗神坐俛伏興謁者引太尉少退北向再拜訖謁者引太尉立於西方東向又太祝奉幣北向授太尉太尉受幣謁者引太尉進東向跪奠於太宗文武聖皇帝神坐俛伏興謁者引太尉少退東向再拜訖登歌止謁者引太尉降自南陛還本位初眾官拜訖祝史各奉毛血之豆立於門外於登歌止祝史奉毛血入【正坐升自南陛配坐升自東陛】諸太祝迎取於壇上各進奠於神坐前太祝與祝史退立於樽所

進熟

太尉旣升奠玉幣太官令出帥進饌者奉饌各陳於內壝門外謁者引司徒出詣饌所司徒奉神州地祗之俎諸太祝旣奠毛血太官令各引饌入俎初入門雍和之樂作以太蔟之均饌至陛樂止祝史俱進徹毛血之豆降自東陛以出【神州之饌升自南陛配帝之饌升自東陛】諸太祝迎引於壇上各設於神坐前【籩豆蓋羃先徹乃升簠簋旣奠卻其蓋於下】設訖謁者引司徒太官令帥進饌者降自東陛以出司徒復位諸太祝各還樽所謁者引太尉詣罍洗盥手洗匏爵訖謁者引太尉升自南陛詣神州酒樽所執樽者舉羃太尉酌泛齊訖樂作謁者引太尉進神州地祗神坐前北向立跪奠爵興謁者引太尉少退北向立樂止太祝持版進於神坐之右東向跪讀祝文曰維某年嵗次月朔日子嗣天子臣某謹遣太尉封臣名敢昭告於神州地祗惟祗包函區夏載植羣生溥被域巾賴玆厚徳式遵彛典揀此元辰敬以玉帛犧齊粢盛庶品明獻厥誠備玆禋瘞皇曾祖考太宗文武聖皇帝配神作主尙饗訖興太尉再拜初讀祝文訖樂作太祝進奠版於神坐還樽所太尉再拜訖樂止謁者引太尉詣配帝酒樽所取爵於坫執樽者舉羃太尉酌泛齊訖樂作謁者引太尉進太宗文武聖皇帝神坐前東向跪奠爵興謁者引太尉少退東向立樂止太祝持版進於神坐之左北向跪讀祝文曰維某年嵗次月朔日子孝曾孫開元神武皇帝臣某謹遣太尉臣名敢昭告於皇曾祖考太宗文武聖皇帝令月嘉時只依恆禮用致瘞祭於神州地祗惟皇曽祖葉彼乾坤格於上下昭配之義欽率典常謹以制幣犧齊粢盛庶品防恭明薦作主侑神尙饗訖興太尉再拜初讀祝文訖樂作太祝進奠版於神坐還樽所太尉再拜訖樂止謁者引太尉進神州地祗神坐前北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒啐酒奠爵興太祝各帥齋郎進爼太祝減神前胙肉加於俎以胙肉共置一俎太祝持俎西向授太尉受以授齋郎太尉跪取爵遂飲卒爵太祝進受爵復於坫太尉興再拜謁者引太尉降復位文舞出鼔柷作舒和之樂出訖戛敔樂止武舞入鼔柷作舒和之樂立定戛敔樂止初太尉獻將畢謁者引太常卿詣罍洗盥手洗匏樽訖謁者引太常卿自東陛升壇詣神州地祗著樽所執尊者舉冪太常卿酌醴齊訖武舞作謁者引太常卿進神州地祗神座前北向跪奠爵興謁者引太常卿少退北向再拜訖謁者引太常卿詣配帝犧樽所取爵於坫執爵者舉羃太常卿酌醴齊謁者引太常卿詣太宗文武聖皇帝神座前東向跪奠爵興謁者引太常卿少退東向再拜訖謁者引太常卿進神州地只神座前北向立太祝各以爵酌累福酒合置一爵一太祝持爵進太常卿之右西向立太常卿再拜受爵跪祭酒遂飲卒爵太祝進受爵復於坫太常卿再拜謁者引太常卿降復位初太常卿獻將畢謁者引光祿卿詣累洗盥手洗匏爵升酌盎齊終獻如亞獻之儀訖謁者引光祿卿降復位武舞六成樂止舞獻俱畢諸太祝各進徹豆還尊所【徹者籩豆各一少移於故處】奉禮曰賜胙贊者喝眾官再拜眾官在位者皆再拜【已飲福受胙者不拜】順和之樂作奉禮曰眾官再拜眾官在位者皆再拜樂一成止謁者進太尉之右白請就望瘞位謁者引太尉就望瘞位北向立於羣官將上下諸祝各執篚進神座前取玉幣齋郎以俎載牲體黍稷餕爵酒各自其陛降壇北行當瘞埳西行以玉帛饌物置於埳訖奉禮曰可瘞埳東西廂各六人寘土半埳謁者進太尉之左白禮畢謁者引太尉出又贊引各引祭官以次出贊引引禦史以下俱復執事位奉禮曰再拜禦史以下皆再拜贊引引出工人二舞以次出其祝版燔於齋所

大唐開元禮卷三十二

欽定四庫全書

大唐開元禮卷三十三

唐蕭嵩等撰吉禮

皇帝仲春仲秋上戊祭大社

齋戒

陳設

鑾駕出宮

奠玉幣

進熟

鑾駕還宮

齋戒

皇帝散齋三日致齋二日如方丘之儀凡預祭之官散齋三日致齋二日【散齋皆於正寢致齋一日於本司一日於祭所其無本司者皆於祭所】近侍之官應從升者及從祭羣官諸方客使各於本司及公館俱淸齋一宿【無本司者各於正寢】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祭事得行其餘悉防其祭官已齋而闕者通攝行事光祿卿監取明水火【太官令取水於陰鑑取火於陽燧火以供爨水以實尊】前祭一日諸衛令其屬未後一刻各以其方器服守衛社宮門與太樂工人俱淸齋一宿

陳設

前祭三日尙舎直長施大次於社宮西門之外道北南向尙舎奉禦設禦座衛尉設文武侍臣次於大次之後文官在左武官在右俱南向設諸祭官次於齋坊之內三師於北門之外道西諸王於三師之北俱東向南上文官從一品已下九品已上於齋坊南門之外重行東向北上介公酅公於北門之外道東西向以南爲上諸州使人東方南方於諸王西北東面西方北方於介公酅公東北西面俱重行南上武官三品以下九品以上於東門之外道北南向以西爲上諸國之客於東門之外東方南方於武官東北南向西方北方於道南北向俱以西爲上前祭二日太樂令設宮懸之樂於壇北東方西方磬簴起南鐘簴次之南方北方磬簴起東鐘簴次之設十二鎛鐘於編懸之間各依辰位樹靈鼓於南懸之內道之左右植建鼔於四隅置柷敔於懸內【柷在左敔在右】設歌鐘歌磬各於壇上近北南向皆磬簴在東鐘簴在西其匏竹者各於壇下重行南向相對爲首【凡懸皆展而編之】諸工人各於懸後東方西方以南爲上南方北方以東爲上右校淸掃內外又爲瘞埳二於南門之內於稷壇西南方深取足容物北出陛前祭一日奉禮設禦位北門之內當社壇之北南向【將祭奉禮郎一人守之在位版東北五步所南向】又設望瘞位西門之內當瘞埳南向祭官公卿位於西門之內道北執事位於其後少北每等異位俱重行東面以南爲上設禦史位於壇上正位於太社壇東北隅西向副位於太稷壇西北隅東向設奉禮位於樂懸西北贊者二人在北差退俱東面南上又設奉禮贊者位於瘞埳西北東向北上設恊律郎位各於壇之上東北隅俱西向設太樂令位於南懸之間南向設從祭之官位三師位於北門之內道西諸王位於三師之西俱南面東上設介公酅公位於道東南面西上文官從一品以下九品以上位於執事之北每等異位重行東向武官三品以下九品以上位於東方值文官每等異位重行西向皆以南爲上諸州使人位東方南方於北門之內道西於諸王西北重行南向以東爲上西方北方於道東於介公酅公東北重行南向以西爲上設諸蕃客位於北門之內東方南方於諸州使人之西毎國異位俱重行南面以東爲上西方北方於諸州使人之東每國異位俱重行南面以西爲上設門外位祭官公卿以下皆於西門之外道南每等異位重行北向以東爲上三師位於北門之外道西諸王於三師之北俱東向介公酅公位於道東西向皆以南爲上文官從一品以下九品以上位於西門之外祭官之南毎等異位重行北面以東爲上武官三品以下九品以上位於東門之外道北毎等異位重行南面以西爲上諸州使人東方南方於諸王西北重行東面西方北方於介公酅公東北西面俱南上設諸國客位東方南方於武官東北每國異位俱重行南向西方北方於道南每國異位重行北向皆以西爲上設酒樽之位太社太樽二著樽二山罍一在檀上西北隅南向設后土氏象樽二著樽二山罍一於太社酒樽之西俱南向東上各置於坫皆加勺羃【爵皆置於尊下】設太稷后稷酒樽於其壇上如太社后土之儀設禦洗各於太社太稷壇之西北南向亞獻之洗又各於西北俱南向罍水在洗西篚在洗東北肆【篚實以巾爵】執樽罍篚羃者位於樽罍篚羃之後各設玉幣之篚於壇上樽坫之所晡後謁者引光祿卿詣廚省饌具訖還齋所祭日未明十五刻太官令帥宰人以鸞刀割牲祝史以豆取毛血置饌所遂烹牲未明五刻太史令郊社令升設太社太稷神坐各於壇上近南北向設后土氏神坐於太社神坐之左后稷氏神坐於太稷神坐之左俱東向席皆以莞設神位各於坐首

鑾駕出宮如方丘之儀

奠玉帛

祭日未明三刻諸祭官各服其服郊社令良醖令各帥其屬入實樽罍玉幣【太樽爲上實以醴齊著樽次之實以盎齊山罍爲下實以淸酒配坐之尊亦如之酒各實於五齊之上尊禮神之玉太社太稷俱以兩珪有邸幣皆以也】太官令帥進饌者實諸籩豆簠簋皆設於神廚未明二刻奉禮帥贊者先入就位贊引引禦史諸太祝及令史祝史與執樽罍篚羃者入自西門當太社壇北重行南面以東爲上【凡引導者每曲一逡巡】立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽者各升自西陛立於樽所執罍洗篚羃者各就位贊引引禦史諸太祝詣太社壇西陛升行掃除於上令史祝史行掃除於下降又詣太稷壇行掃除如太社之儀訖各引就位駕將至謁者贊引各引祭官通事舍人分引從祭羣官客使先至者俱就門外位駕至大次門外輅南向將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅之大次謁者引文武五品以上從祭之官皆就門外位太樂令帥工人二舞次入就位文舞入陳於懸內武舞立於懸北道東謁者引司空入就位立定奉禮曰再拜司空再拜訖謁者引司空詣壇西陛升行掃除於上升太稷壇亦如之訖降行樂懸於下訖引就門外位皇帝停大次半刻頃謁者贊引各引祭官通事舎人分引從祭文武羣官介公酅公諸國客使先就位太常博士引太常卿立於大次門外當門北向侍中版奏外辦皇帝服黼冕出次華蓋侍衛如常儀【侍中負璽陪從如式】博士引太常卿太常卿引皇帝【凡太常卿前導皆博士先引】至社宮西門外殿中監進大珪尙衣奉禦又以鎭珪授殿中監殿中監受進皇帝搢大珪執鎭珪華蓋仗衛停於門外近侍者從入如常謁者引禮部尙書太常少卿陪從如常皇帝至版位南向立【每立定太常卿與博士退立於左】謁者贊引各引祭官以次就位立定太常卿前奏稱請再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位恊律郎跪俛伏舉麾【凡取物者皆跪俛伏而取以興奠物則跪奠訖俛伏而後興】鼓柷奏順和之樂乃以函鐘之均文舞八成偃麾戛敔樂止【凡樂皆協律郎舉麾鼓柷而後作偃麾戛敔而後止】太常前奏稱請再拜退復位皇帝再拜奉禮曰眾官再拜眾官在位者皆再拜諸太祝俱取玉幣於篚各立於樽所太常卿引皇帝太和之樂作【皇帝毎行皆作太和之樂】皇帝詣太社壇升自北陛侍中中書令以下及左右侍衛量人從升【以下皆如之】皇帝升壇南向立樂止太祝加玉於幣以授侍中侍中奉玉幣西向進皇帝搢鎭珪受玉帛【凡受物皆搢鎭珪奠訖執珪俛伏興】登歌作肅和之樂乃以應鐘之均太常卿引皇帝進南向跪奠於太社神坐俛伏興太常卿引皇帝少退南向再拜訖太常卿引皇帝立於東方西向又太祝以幣授侍中侍中奉幣南向進皇帝受幣太常卿引皇帝西向進跪奠於后土氏神坐俛伏興太常卿引皇帝少退西向再拜訖登歌止太常卿引皇帝降自北陛樂作太常卿引皇帝詣太稷壇升自北陛南向立樂止太祝加玉於幣以授侍中侍中受玉帛西向進皇帝受玉帛登歌作太常卿引皇帝進南向跪奠於太稷神坐俛伏興太常卿引皇帝少退南向再拜訖太常卿引皇帝立於東方西向又太祝以幣授侍中侍中奉幣南向進皇帝受幣太常卿引皇帝進西向跪奠於后稷氏神坐俛伏興太常卿引皇帝少退西向再拜訖登歌止太常卿引皇帝降自北陛樂作皇帝還版位南向立樂止初羣官拜訖祝史各奉毛血之豆立於門外登歌止祝史奉毛血入各由其陛升諸太祝迎取於壇上俱進奠於神坐前諸太祝與祝史退立於尊所

進熟

皇帝旣升奠玉帛太官令出帥進饌者奉饌陳於西門外謁者引司徒出詣饌所司徒奉太社之俎初皇帝旣至位樂止太官令引饌入太社太稷之饌入自正門配坐之饌入自左闥爼初入門雍和之樂作以太蔟之均饌至陛樂止祝史各進徹毛血之豆降自西陛以出太社太稷之饌升自北陛配座之饌升自西陛諸太祝迎取於壇上各設於神坐前【籩豆蓋羃先徹乃升簠簋旣奠卻其蓋於下】設訖謁者引司徒以下降自西陛復位諸太祝還樽所太常卿引皇帝詣罍洗樂作皇帝至罍洗樂止侍中跪取興沃水又侍中跪取盤興承水皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚黃門侍郎又取爵於篚興進皇帝受爵侍中酌罍水又侍中奉盤皇帝洗爵黃門侍郎又授巾皆如初皇帝拭爵訖侍中奠盤黃門侍郎受巾奠於篚皆如常太常卿引皇帝樂作皇帝詣太社壇升自北陛樂止謁者引司徒升自西陛立於樽所齋郎奉俎從升立司徒之後太常卿引皇帝詣太社酒樽所執樽者舉羃侍中贊酌醴齊壽和之樂作【皇帝每酌獻及飲福皆作壽和之樂】太常卿引皇帝進太社神前南向跪奠爵俛伏興太常卿引皇帝少退南向立樂止太祝持版進於神坐之右西面跪讀祝文曰維某年嵗次月朔日子嗣天子某敢昭告於太社惟神徳兼博厚道著直方載生品物含庶類謹因仲春【仲秋】祗率常禮敬以玉帛一元大武柔毛剛鬛明粢薌合薌萁嘉蔬嘉薦醴齊偹玆禋瘞用申報本以後土勾龍氏配神作主尙饗訖興皇帝再拜初讀祝文訖樂作太祝進奠版於神坐還樽所皇帝拜訖樂止太常卿引皇帝詣后土氏酒樽所執樽者舉羃侍中取爵於坫進皇帝受爵侍中贊酌醴齊樂作太常卿引皇帝進后土氏神坐前西向跪奠爵俛伏興太常卿引皇帝少退西向立樂止太祝持版進於神座之左南面跪讀祝文曰維某年嵗次月朔日子嗣開元神武皇帝某敢昭告於后土氏爰玆仲春【仲秋】揆日惟吉敬修恆事薦於太社惟神功著水土平易九州昭配之義實惟通典謹以制幣一元大武柔毛剛鬛明粢薌合薌萁嘉蔬嘉薦醴齊旅於表位作主侑神尙饗訖興皇帝再拜初讀祝文訖樂作太祝進奠版於神座還樽所皇帝拜訖樂止太常卿引皇帝進太社神坐前南向立樂作太祝各以爵酌上罇福酒合置一爵一太祝持爵授侍中侍中受爵東向進皇帝再拜受爵跪祭酒啐酒奠爵俛伏興太祝帥齋郎進俎太祝減太社神座前三牲胙肉置一爼上太祝以爼授司徒司徒持俎東向以次進皇帝每受以授左右皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自北陛詣罍洗樂止謁者引司徒防壇西陛以從皇帝至罍洗盥手洗爵侍中黃門侍郎贊洗如常訖太常卿引皇帝樂作皇帝詣太稷壇升自北陛樂止謁者引三公與齋郎奉俎升自西陛立於樽所皇帝詣太稷酒樽所執樽者舉羃侍中贊酌醴齊樂作太常卿引皇帝進太稷神坐前南向跪奠爵俛伏興太常卿引皇帝少退南向立樂止太祝持版進於神座之右西面跪讀祝文曰維某年嵗次月朔日子嗣天子某敢昭告於太稷維神播生百谷首玆八政用而不匱功濟萌黎玆惟仲春【仲秋】敬以玉帛一元大武柔毛剛鬛明粢薌合薌萁嘉蔬嘉薦醴齊式陳瘞祭備修常秩以後稷配神作主尙饗訖興皇帝再拜初讀祝文訖樂作太祝進奠版於神座還樽所皇帝拜訖樂止太常卿引皇帝詣后稷氏酒樽所執樽者舉羃侍中取爵於坫進皇帝受爵侍中贊酌醴齊樂作太常卿引皇帝進后稷氏神座前西向跪奠爵俛伏興太常卿引皇帝少退西向立樂止太祝持版進神座之左南面跪讀祝文曰維某年歲次月朔日子嗣開元神武皇帝某敢昭告於后稷氏爰以仲春【仲秋】式揀吉辰敬修恆禮薦於太稷惟神功葉稼穡闡修農政允玆從祀用率舊章謹以制幣一元大武柔毛剛鬛明粢薌萁嘉蔬薦醴齊陳於表位作主配神尙饗訖興皇帝再拜初讀祝文訖樂作太祝進奠服於神座還樽所皇帝拜訖樂止太常卿引皇帝進太稷神坐前南向立樂作皇帝飲福受胙如太社之儀訖樂止太常卿引皇帝樂作皇帝降自北陛還版位南向立樂止謁者引司徒降自西陛復位文舞出鼔柷作舒和之樂出訖戛敔樂止武舞入鼔柷作舒和之樂立定戛敔樂止皇帝獻後上氏將畢謁者引太尉詣罍洗盥手洗爵訖太尉自西陛升壇詣太社酒樽所執樽者舉羃太尉酌盎齊武舞作謁者引太尉進太社神座前南向跪奠爵興謁者引太尉少退南向再拜謁者引太尉詣后土氏酒樽所取爵於坫執樽者舉羃太尉酌盎齊謁少退南向再拜謁者引太尉詣后土氏酒樽所取爵於坫執樽者舉羃太尉酌盎齊謁者引太尉進后土氏神座前西向跪奠爵興謁者引太尉少退西向再拜訖謁者引太尉進太社神座前南向立太祝各以爵酌罍福酒合置一爵一太祝持爵進太尉之右東向立太尉再拜受爵跪祭酒遂飲卒爵太祝進受爵復於坫太尉興再拜謁者引太尉降自西陛詣罍洗盥手洗爵詣太稷壇升獻如太社之儀訖引防復位初太尉獻后土將畢謁者引光祿卿詣罍洗盥手洗爵升酌盎齊終獻如亞獻之儀訖謁者引光祿卿防復位武舞六成樂止舞獻俱畢詣太祝各進徹豆還尊所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福受胙者不拜】順和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望瘞位太常卿引皇帝樂作皇帝就望瘞位南向立樂止於羣官將拜諸太祝各執篚進神座前取玉幣齋郎以俎載牲醴黍稷飲爵酒各由其陛降壇南行當瘞埳西行諸太祝以玉幣饌物置於埳訖奉禮曰可瘞埳東西各四人寘土半埳太常卿前奏禮畢太常卿引皇帝還大次樂作皇帝出門殿中監前受鎭珪以授尙衣奉禦殿中監又前受大珪華蓋侍衛如常儀皇帝入次樂止謁者贊引各引祭官通事舎人分引從祭羣官諸方客使以次出贊引引禦史以下俱復執事位立定奉禮曰再拜禦史以下皆再拜訖贊引引出工人二舞以次出其祝版燔於齋坊

鑾駕還宮如方丘之儀

大唐開元禮卷三十三

欽定四庫全書

大唐開元禮卷三十四

唐蕭嵩等撰吉禮

仲春仲秋上戊祭太社有司攝事【蠟禮同】

齋戒

陳設

薦玉帛

進熟

齋戒

前祭五日諸預祭之官散齋三日致齋二日【散齋皆於正寢致齋一日於本司一日於祭所其無本司者皆於祭所】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祭事得行其餘悉斷其祭官已齋而闕者通攝行事諸祭官致齋之日給酒食及眀衣各習禮於齋所光祿卿監取明水火【太官令取水於陰鑑取火於陽燧火以供爨水以實尊】前祭一日諸衛令其屬未後一刻各以其方器服守衛社宮門【每門二人每隅一人】與太樂工人俱淸齋一宿

陳設

前祭三日守宮設祭官公卿以下次於齋坊之內前祭二日太樂令設大懸之樂於壇北東方西方磬簴【起南鐘】次之南方北方磬簴起東鐘次之設十二鎛鐘於編懸之間各依辰位樹靈鼔於南懸之內道之左右植建鼔於四隅置柷敔於懸內【祝在左敔在右】設歌鐘歌磬各於壇上近北南向皆磬簴在東鐘簴在西其匏竹者各立於壇下重行南向相對爲首【凡懸皆展而編之】諸工人各位於懸後東方西方以南爲上南方北方以西爲上右校淸掃內外又爲埋坎於樂懸之北方深取足容物北出陛前祭一日奉禮設祭官公卿位於西門之內道北執事位於其後少北每等異位俱重行東面南上設禦史位於太社壇東北西向一位於太社壇西北東向令史各陪其後設奉禮位於樂懸西北贊者二人在北差退俱東面設協律郎位各於壇上之東北隅俱西面設太樂令位於南懸之間設祭官公卿以下門外位道南每等異位重行北向以東爲上設酒樽之位太社太尊二著樽二山罍一在壇上西北隅南向后土氏象樽二著樽二山罍一在太社酒樽之西俱南向東上【尊皆加勺羃有坫以置酒】設太稷后稷酒樽於其壇上如太社后土之儀設洗於太社壇北陛西北南向罍水在洗西篚在洗東北肆【篚實以巾爵】又設洗於稷壇西北亦如之執樽罍篚羃者各位於樽罍篚羃之後各設玉帛之篚扵樽坫之所晡後郊社令帥齋郎以樽坫洗篚羃入設於位【升壇者各自西陛】謁者引光祿卿詣廚視濯漑【凡導引者每曲一逡巡】贊引引禦史詣廚省饌具【司宰以下每事訖還齋所】祭日未明十五刻太官令率宰人以鸞刀割牲齋郎以豆取毛血置於饌所遂烹牲【三牲用黝色】未明五刻大史令郊社令各服其服升設太社太稷神座各於壇上近南北向設后土氏神座於太社神座之左后稷氏神座於太稷神座之左俱東向席以莞設神位各於座首

奠玉帛

祭日未明三刻諸祭官各服其服郊社令良醖令各帥其屬入實樽罍玉幣【太尊爲上實以醴齊著樽次之實以盎齊山罍爲下實以淸酒配坐之尊亦如之齊加明水酒加酒各實於上尊祭神之玉太社太稷俱以雨珪有邸帛以】太官令帥進饌者實諸籩豆簠簋皆設於神廚未明二刻奉禮帥贊者先入就位贊引引禦史諸太祝與執樽罍篚羃者入自西門當太社壇北重行南面東上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽罍篚羃者各就位贊引引禦史諸太祝詣太社壇西陛升行掃除於上令史祝史行掃除於下降又詣太稷壇行掃除如太社之儀訖引就位未明一刻謁者贊引各引祭官俱就門外位太樂令帥工人二舞次入就位文舞入陳於懸內武舞立於懸北道東【其升壇者皆脫履於下降納如常】謁者引司空入就位立定奉禮曰再拜司空再拜訖謁者引司空詣壇西陛升行掃除於上升稷壇亦如之降行樂懸於下訖引復位謁者贊引各引祭官次入就位立定奉禮曰眾官再拜眾官在位者皆再拜【其先拜者不拜】謁者進太尉之左白有司謹具請行事退復位恊律郎跪俛伏舉麾【凡取物者皆跪俛伏而取以興奠物則奠訖俛伏而後興】鼔柷奏順和之樂以函鐘之均【自後壇下之樂皆奏太蔟】作文舞之舞樂舞八成偃麾戛敔樂止【凡樂皆協律郎舉麾工鼔柷而後作偃麾戛敔而後止也】奉禮曰眾官再拜眾官在位者皆再拜諸太祝取玉幣於篚各立於樽所謁者引太尉詣太社壇升自北陛南向立太祝以玉幣西向授太尉太尉受玉幣登歌作肅和之樂以應鐘之均謁者引太尉進南向跪奠於太祖神座俛伏興謁者引太尉少退南向再拜訖太祝以幣授太尉太尉受幣東向跪奠於后土氏神座前謁者引太尉少退東向再拜訖登歌止謁者引太尉降自北陛詣太稷壇升奠玉幣如太社后土之儀謁者引太尉降還本位初眾官拜訖祝史各奉毛血之豆立於門外於登歌止祝史奉毛血入各由其陛升諸太祝迎取於壇上俱進奠於神座前諸太祝與祝史退立於樽所

進熟

太尉旣升奠玉帛太官令出帥進饌者奉饌陳於西門神座還樽所太尉拜訖樂止謁者引太尉詣后土氏酒樽所取爵於坫執樽者舉羃太尉酌醴齊樂作謁者引太尉進后土氏神座前西向跪奠爵興謁者引太尉少退西向立樂止太祝持版進於神座之左南面跪讀祝文曰維某年嵗次月朔日子嗣開元神武皇帝某謹遣太尉封名敢昭告於后土氏爰玆仲春【仲秋】厥日惟戊敬修恆事薦於太社惟神功著水土平易九州昭配之義實惟通典謹以犧齊粢盛庶品式陳明薦作主侑神尙饗訖興太尉再拜初讀祝文訖樂作太祝進奠版於神座還樽所太尉拜訖樂止謁者引太尉進太社神座前南向立太祝各以爵酌罍福酒合置一爵一太祝持爵進太尉之右東向立太尉再拜受爵跪祭酒啐酒奠爵興太祝帥齋郎進俎太祝減太社前三牲胙肉【皆取前腳第二骨】各置一俎上太祝持俎以次授太尉太尉每受以授齋郎太尉跪取爵遂飲卒爵太祝進受爵復於坫太尉再拜謁者引太尉降自北陛詣罍洗盥手洗爵謁者引太尉詣太稷壇升自北陛詣太稷酒樽所執樽者舉羃大尉酌醴齊訖樂作謁者引太尉進太稷神坐前南向跪奠爵興謁者引太尉少退南向立樂止太祝持版進於神座之右西向跪讀祝文曰維某年嵗次月朔日子嗣天子某謹遣太尉封名敢昭告於太稷惟神播生百谷首玆八政用而不匱功濟萌黎敬以玉帛犧齊粢盛庶品祗奉舊章備修瘞禮以後稷契配神作主尙饗訖興太尉再拜初讀祝文訖樂作太祝進奠版於神座還樽所太尉拜訖樂止謁者引太尉詣后稷氏酒樽所取爵於坫執樽者舉羃太尉酌醴齊訖樂作謁者引太尉進后稷氏神座前西向跪奠爵興謁者引太尉少退西向立樂止太祝持版進於神座之左南面跪讀祝文曰維某年嵗次月朔日子嗣天子某謹遣太尉封名敢昭告於后稷氏爰以仲春【仲秋】式揀吉辰敬修恆禮薦於太稷惟神功葉稼穡闡修農政允玆從祀用率舊章謹以犧齊粢盛庶品式陳明薦作主配神尙饗訖興太尉再拜初讀祝文訖樂作太祝進奠版於神座還樽所太尉拜訖樂止謁者引太尉進太稷神座前南向立飲福受胙如太社之儀訖謁者引太尉降還本位文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止太尉將復位謁者引太常卿詣罍洗盥手洗爵訖謁者引太常卿自西陛升壇詣太社酒樽所執樽者舉羃太常卿酌盎齊武舞作謁者引太常卿進太社神座前南向跪奠爵興謁者引太常卿少退南向再拜訖謁者引太常卿詣后土氏酒樽所取爵於坫執樽者舉羃太常卿酌盎齊訖謁者引太常卿進后土氏神座前西向跪奠爵興謁者引太常卿少退西向再拜訖謁者引太常卿進太社神座近北南向立太祝各以爵酌罍福酒合置一爵一太祝持爵進太常卿之右東向立太常卿再拜受爵祭酒遂飲卒爵太祝進受爵復於坫太常卿興再拜謁者引太常卿降自西陛詣罍洗盥手洗爵詣太禝壇升獻如太社之儀訖謁者引太常卿降復位初太常卿獻后土將畢謁者引光祿卿盥洗升酌盎齊終獻如亞獻之儀訖謁者引光祿卿降復位武舞止諸太祝各進徹豆還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福受胙者不拜】順和之樂作奉禮曰眾官再拜眾官在位者皆再拜樂一成止謁者進太尉之右白請就望瘞位謁者引太尉就望瘞位南向立於眾官將拜太祝執篚進神座前取玉幣齋郎以俎載牲體稷黍飯酒爵各由其陛降壇南行當瘞埳西行諸太祝以玉幣饌物置於埳訖奉禮曰可瘞埳東西各以四人寘土半埳謁者進太尉之左白禮畢遂引太尉出謁者贊引各引祭官以次出贊引引禦史太祝以下俱復執事位立定奉禮曰再拜禦史以下皆再拜贊引引出工人二舞以次出其祝版燔於齋坊季冬蠟太社皆如春秋時祭之儀太社祝文曰維某年嵗次月朔日子嗣天子某謹遣太尉封名敢昭告於太社惟神降祐百谷時登謹以玉幣犧齊粢盛庶品敬薦於太社以後土勾龍氏配神作主尙饗后土氏祝文曰維某年嵗次月朔日子嗣開元神武皇帝某謹遣太尉封名敢昭告於后土氏今時和年登敬薦蠟祀於太社惟神功恊水土作主配神謹以犧齊粢盛庶品薦於后土氏尙饗太稷祝文曰維某年嵗次月朔日子嗣天子某謹遣大尉封名敢昭告於太稷惟神主玆百谷粒此黎元謹率恆禮敬以玉幣犧齊粢盛庶品明薦於太稷以後稷棄配神作主尙饗后稷氏祝文曰維某年嵗次月朔日子嗣開元神武皇帝某謹遣太尉封名敢昭告於后稷氏今時和年登敬薦蠟祀於太稷惟神功恊稼穡作主配神謹以犧齊粢盛庶品敬薦於后稷氏尙饗

大唐開元禮卷三十四

欽定四庫全書

大唐開元禮卷三十五

唐蕭嵩等撰吉禮

祭五嶽四鎭

諸嶽鎭每年一祭各以五郊迎气日祭之東嶽岱山祭於兗州界東鎭沂山祭於沂州界南嶽衡山祭於衡州界南鎭防稽山祭於越州界中嶽嵩山祭於河南府西嶽華山祭於華州界西鎭吳山祭於隴州界北嶽恆山祭於定州界北鎭醫無閭山祭於營州界前祭五日諸祭官各散齋三日致齋二日【散齋皆正寢致齋祭所】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祭事得行其餘悉斷其祭官已齋而闕者通攝行事諸祭官致齋之日各給酒食及明衣各習禮於齋所前一日嶽令淸埽內外又爲瘞埳於壇壬地方深取足容物贊禮者設初獻位於壇東南亞獻終獻位於初獻之南少退俱西面北上掌事者位於終獻東南重行西面以北爲上設贊唱者位於終獻西南西向北上設獻官等望瘞位於瘞埳之東北西向設祭官已下門外位於南門之外道東重行西面以北爲上祭器之數尊六籩十豆十簋二簠二俎三嶽令帥其屬詣壇東陛升設尊於壇上東南隅北向西上【尊皆加勺羃有坫以置爵】設玉篚於尊坫之所設洗於南陛東南北向罍水在洗東篚在洗西南肆【篚實以巾爵】執樽罍洗篚者各位於樽罍洗篚之後祭日未明烹牲於廚【其牲各隨方色齋郎以豆先取血毛置於饌所】夙興掌撰者實祭器【牲體牛羊豕皆載右胖前腳三節一節一段肩臂臑皆載之後腳三節一節一段去下節載上肫胳二節又取正脊脡脊橫脊正脇短脇代脇各二骨以並餘皆不設簋實稷黍簠實稻梁籩十實石鹽幹魚棗栗榛菱芡鹿脯白餅黑餅豆十實韭葅醯醢菁葅鹿醢芹葅兔醢筍葅魚醢脾析葅防胉若土無者各以其類充之】凡祭官各服其服【三品毳冕四品繡冕五品冕六品以下爵弁若有二品以上各依令】嶽令率其屬入詣壇東陛升設嶽神坐於壇上近北南向席以莞又實尊罍及玉【凡尊一實醴齊一實盎齊一實淸酒其酒實於上尊祭神之玉兩圭有邸】祝版置於坫嶽令又以幣置於篚齋郎以豆取血皆設於饌所【其幣長一丈八尺各隨牲色】贊唱者先入就位祝與執尊罍篚者入當壇南重行北面以西爲上立定贊唱者曰再拜祝以下俱再拜執尊者升自東陛立於尊所執罍篚者各就位祝詣壇東陛升行掃除於上降行掃除於下訖各就位質明贊禮者引祭官以下俱就門外位立定一刻頃贊禮者引祭官以下入就位立定贊唱者曰再拜在位者皆再拜贊禮者進初獻之左白有司謹具請行事退復位贊唱者曰再拜在位者皆再拜祝跪取玉幣於篚興立於尊所【凡取物皆跪俛伏而取以興奠物則奠訖俛伏而後興】掌饌者帥齋郎奉饌陳於東門之外贊禮者引初獻詣壇升自南陛進嶽神座前北向立祝以玉幣東向進初獻受玉幣祝還尊所贊禮者引初獻進北向跪奠於嶽神座前興少退北向再拜贊禮者引初獻降還本位掌饌者引饌入升自南陛祝迎引於壇上設於神座前掌饌者帥齋郎降自東陛復位祝還尊所贊禮者引初獻詣罍洗盥手洗爵升自南陛詣酒尊所執尊者舉羃初獻酌醴齊贊者引初獻進詣嶽神座前北向跪奠爵興少退北向立祝持版進於神座之右東面跪讀祝文曰維某年嵗次月朔日子嗣天子某謹遣某官某敢昭告於東嶽岱宗惟神贊養萬品作鎭一方式因春始【南嶽雲夏始中嶽雲季夏西嶽雲秋始北嶽雲冬始】謹以玉帛犧齊粢盛庶品明薦於東嶽岱宗尙饗訖興初獻再拜祝進奠版於神座還尊所祝以爵酌淸酒進於初獻之右西向立初獻再拜受爵跪祭酒啐酒奠興祝帥齋郎以俎進減神座前胙肉前腳第二節

共置一俎上以授初獻初獻受以授齋郎初獻跪取爵遂飲卒爵祝進受爵復於坫初獻興再拜贊禮者引初獻降復位於初獻飲福贊禮者引亞獻詣罍洗盥手洗爵升自東陛詣酒尊所執尊者舉羃亞獻酌盎齊贊禮者引亞獻詣神座前北向跪奠爵興少退北向再拜祝以爵酌淸酒進於亞獻之右西向立亞獻再拜受爵跪祭酒遂飲卒爵祝史受爵復於坫亞獻興再拜贊禮者引亞獻降復位初亞獻將畢贊禮者引終獻盥洗升獻飲福如亞獻之儀訖贊禮者引終獻降復位祝進神座前徹豆還尊所【徹者籩豆各一少移於故處】贊唱者曰再拜獻官以下皆再拜【已飲福受胙者不拜】贊禮進初獻之左白請就望瘞位贊者引初獻就望瘞位西向立於獻官將拜嶽令進神座前跪取幣齋郎以俎載牲體黍稷飯詣瘞埳以饌物置於埳東西廂各二人寘土半贊者進初獻之左白禮畢遂引初獻以下出祝與執尊罍篚羃者俱復執事位立定贊唱者曰再拜再拜訖遂出祝版燔於齋所

大唐開元禮卷三十五

欽定四庫全書

大唐開元禮卷三十六

唐蕭嵩等撰吉禮

祭四海四瀆

凡四海四瀆每年一祭各以五郊迎气日祭之東海於萊州界東瀆大淮於唐州界南海於廣州界南瀆大江於益州界西海及西瀆大河於同州界北海及北瀆大濟於河南府界祭前五日諸祭官各散齋三日致齋二日【散齋皆於正寢致齋皆於祭所】散齋理事如舊惟不弔喪問疾不作樂不判署刑殺文書不行刑罰不預穢惡致齋惟祭事得行其餘悉防其祭官已齋而闕者通攝行事其祭官致齋之日給酒食及明衣各習禮於齋所前一日瀆令淸掃內外又爲瘞埳於壇壬地方深取足容物【埳內爲壇髙一丈四尺皆爲陛】贊禮者設初獻位於埳壇東南亞獻終獻位於初獻之南少退俱西面北上設掌事位於終獻東南重行西面以北爲上設贊唱者位於終獻西南西面北上設祭官以下門外位於南門之外道東重行西面以北爲上祭器之數尊六籩十豆十簋二簠二俎三瀆令帥其屬詣壇東陞升設尊於埳壇上東南隅北向西上【尊皆加勺羃有坫以置爵】設玉篚於尊坫之所設洗於南陛東南北向罍水在洗東篚在洗西南肆【篚實巾爵】執尊罍洗篚者各位於尊罍洗篚之後祭日未明烹牲於廚【其牲各隨方色齋郎以豆預取血毛置於饌所】夙興掌饌者實祭器【牲體牛羊豕皆載右胖前腳三節一節一段肩臂臑皆載之後腳三節一節一段去下節載上肫胳二節又取正脡脊橫脊正脇短脇代脇各二骨以並餘皆不設簠實黍稷簋實稻梁籩十實石鹽幹魚棗栗榛菱芡鹿脯白餅黒餅豆十實韭葅醯醢菁葅鹿醢芹葅兔醢筍葅魚醢脾析葅豚胉若土無者各以其類充之】凡祭官各服其服瀆令帥其屬入詣壇東陛升設瀆神座於壇上近北南向席以莞又實尊罍及玉【凡尊一實醴齊一實盎齊一實淸酒酒各實於上尊祭神之玉兩圭有邸】祝版置於坫瀆令又以幣置於篚齋郎以豆血設於饌所【其幣長一丈八尺各隨方色】贊唱者先入就位祝與執尊罍篚者入當壇南重行北面以西爲上立定贊唱者曰再拜祝以下俱再拜執尊者升自東陛立於尊所執罍篚者各就位祝詣壇東陛升行掃除於上降行掃除於埳外訖各就位質明贊禮引祭官以下俱就門外位一刻頃贊禮引祭官以下入就位立定贊唱者曰再拜在位者皆再拜贊禮者進初獻之左白有司謹具請行事退復位贊唱者曰再拜在位者皆再拜祝跪取玉幣於篚興立尊所【幾取物者皆跪俛防而取以興奠物則奠訖俛防而後興】掌饌者帥齋郎奉饌陳於東門之外贊禮者引初獻詣壇升自南陛進神座前北向立祝以玉幣東向進初獻受玉幣祝還尊所贊禮者引初獻者進北向跪奠於神座興少退北向再拜贊禮者引初獻還本位掌饌者引饌入升自南陛祝迎引於壇上設於神座前掌饌者帥齋郎降自東陛復位祝還所贊禮者引初獻詣罍洗盥手洗爵升自南陛詣酒尊所執尊者舉羃初獻酌醴齊贊禮者引初獻進詣神座前北向跪奠爵興少退北向立祝持版進於神座之右東向跪奠讀祝文曰維某年嵗次月朔日子嗣天子開元神武皇帝某謹遣某官某敢昭告於東瀆大淮惟神源流深毖潛潤溥洽阜成百谷防滌三川靑春伊始用遵典秩【南瀆大江云維神總括大川朝宗巨海功昭潤化徳表靈長敬因夏首修其恆秩西瀆大河云惟神上通云漢光啟圖書分導九枝旁潤十里素秋屆序用率典常北凟大濟云維神泉源凊防浸被遐邇播通四气作紀一方冬肇節聿修典制】謹以玉帛粢盛犧齊庶品明薦於神尙饗訖興再拜祝進奠版於神座還樽所祝以爵酌淸酒進初獻之右西向立初獻再拜受爵跪祭酒啐酒奠爵興祝帥齋郎以俎進減神前三牲胙肉各取前腳第三節

共置一俎以授初獻初獻受以授齋郎初獻跪取爵遂飲卒爵祝進受爵復於坫初獻興再拜贊禮者引亞獻詣罍洗盥手洗爵升自東陛詣尊所執尊者舉羃亞獻酌盎齋贊禮者引亞獻詣神座前北向跪奠爵興少退北向再拜祝以爵酌淸酒進於亞獻之右西向立亞獻再拜受爵跪祭酒遂飲卒爵祝受爵復於坫亞獻興再拜贊禮者引亞獻降復位初亞獻將畢贊禮者引終獻盥洗升獻飲福如亞獻之儀訖贊禮者引終獻降復位祝進神座前徹豆還尊所【徹者籩豆各一少移於故處】贊唱者曰再拜獻官以下皆再拜瀆令及齋郎以幣血沈於瀆瀆令退就掌事位齋郎還饌所贊禮者進初獻之左白禮畢遂引初獻以下出祝與執尊罍篚羃者俱復執事位立定贊禮曰再拜祝以下皆再拜以出其祝版燔於齋所

大唐開元禮卷三十六﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷三十七

唐蕭嵩等撰吉禮

皇帝時享於太廟

齋戒

陳設

省牲器

鑾駕出宮

晨祼

餽食

祭七祀

鑾駕還宮

齋戒

凡一嵗五享於太廟【謂四孟月及臘】將享有司卜日如別儀前享七日平明太尉誓百官於尙書省曰某月某日享於太廟不供其事國有常刑皇帝散齋四日於別殿致齋三日於太極殿前致齋一日尙捨奉禦設禦幄於太極殿西序及室內俱東向尙捨直長張幃於前楹下致齋之日質明諸衛勒所部屯門列仗晝漏上水一刻侍中版奏請中嚴諸衛之屬各督其隊入陳於殿庭如常儀通事舍人引文武五品以上袴褶陪位如式諸衛侍之官各服其服諸侍臣並結佩俱詣閣奉迎侍中版奏外辦上水三刻皇帝服通天冠絳紗袍結佩乘輿出自西房曲直華蓋警蹕侍衛如常儀皇帝卽禦座東向坐侍臣夾侍如常一刻頃侍中前跪奏稱侍中臣某言請降就齋室俛伏興還侍位皇帝降坐入室文武侍臣各還省直衛者如常通事舎人引陪位者以次出凡預享之官散齋四日致齋三日【散齋皆於正寢致齋二日於本司一日於享所其無本司者皆於享所】近侍之官應從升者及從享羣官諸方客使各於本司及公館九廟子孫各於其第淸齋一宿【無本司者各於正寢】散齋理事如舊惟不弔喪問疾不作樂不判署刑殺文書不行刑罰不預穢惡致齋惟享事得行其餘悉防其官已齋而闕者通攝行事諸享官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供防水以實尊】前享一日諸衛令其屬未後一刻各以其方器服守衛廟門【每門二人每隅一人】及太樂令工人俱淸齋一宿

陳設

前享三日尙舎直長施大次於廟東門之外道北南向尙舎奉禦鋪禦坐守宮設文武侍臣次於大次之後文官在左武官在右俱南向設諸享官次於齋坊之內九廟子孫於齋坊內近南西向北上文官九品以上於齋坊之南東方南方朝集使又於其南東方南方蕃客又於其南俱每等異位重行西向北上酅公介公於廟西門之外近南武官九品以上於介公酅公之南西方北方朝集使於武官之南西方北方蕃客又於其南俱每等異位重行東向北上【其褒聖侯於文官三品以下諸州使人分方各於朝集使之後】前享二日太樂令設宮懸之樂於廟庭東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹路鼓於北懸之內道之左右植建鼓於四隅置柷敔於懸內柷在左敔在右設歌鐘歌磬於廟堂之上前楹間北向磬簴在西鐘簴在東其匏竹者立在陛間重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校淸掃內外前享一日奉禮設禦位於廟東陛東南西向設享官公卿位於東門之內道南執事者位於其後毎等異位俱重行西面以北爲上設禦史位於廟堂之下一位於東南西向一位於西南東向令史各陪其後設奉禮位於樂懸東北贊者二人在南差退俱西向設協律郎位於廟堂之上前楹之間近西東向設太樂令位於北懸之間北向設從享之官位九廟子孫於享官公卿之南昭穆異位【𨿽有貴者以齒】文官九品以上位於子孫之南東方南方朝集使於文官之南東方南方蕃客又於其南俱每等異位重行西面北上介公酅公位於西門之內道南武官九品以上於介公酅公之南少西當文官西方北方朝集使於武官之南西方北方蕃客又於其南俱每等異位重行東面北上【其褒聖侯於文官三品之下諸州使人分方各位於朝集使後】設門外位享官公卿以下皆於東門之外道南每等異位重行北面西上子孫之位於享官公卿之東少南文官九品以上於子孫之東東方南方朝集使於文官之東東方南方蕃客又於其東俱每等異位重行北面西上設介公酅公位於西門之外道南武官九品以上於介公酅公之西少南西方北方朝集使於武官之西西方北方蕃客又於其西俱每等異位重行北面東上【其褒聖侯於文官三品之下諸州使人分方位於朝集使之後】設牲牓於東門之外當門西向以南爲上設廩犠令位於牲西南祝史陪其後俱北向設諸太祝位於牲東各當牲後祝史各陪其後俱西面設太常卿省牲位於牲前近北又設禦史位於太常卿之西俱南向設尊彛之位於廟堂上前楹間各於室戶之左北向春夏每室雞彛一鳥彛一犧尊二象尊二山罍二秋冬每室斚彛一黃彛一著尊二壺尊二山罍二皆加勺羃【凡宗廟羃皆以黼】皆西上各有坫焉【以置瓉爵】設簋簠鈃籩豆之位於廟堂之上俱東側階之北每座四簋居前四簠次之次以六登次以六鈃籩豆爲後每坐異之皆以南爲上屈陳而下設禦洗於東陛東南亞獻之洗又於東南俱北向罍水在洗東篚在洗西南肆【篚實以圭瓉巾爵】執尊罍篚羃者各位於尊罍篚羃之後

省牲器

省牲之日午後十刻廟所諸衛之屬禁斷行人太廟令整拂神坐幄晡後二刻太廟令帥府史二人及齋郎以尊坫罍洗篚羃及籩豆簋鈃入設於位加以巾蓋【諸器物皆濯而陳之其升堂者自東階】晡後三刻諸太祝與廩犧令以牲就牓位謁者引太常卿贊引引禦史入詣東階升徧視滌濯於上【凡導引者毎曲一逡巡於視滌濯執尊者皆舉羃告潔】訖引降就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西向舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊申視濯漑贊引引禦史就廚省饌具【太常卿以下毎事訖各還齋次】進饌者入徹籩豆簋鈃以出享日未明十五刻太官令帥宰人以鸞刀割牲祝史各取毛血毎坐共實一豆遂烹牲祝史洗肝於郁鬯又取膟膋毎坐共實一豆俱置於饌所

鑾駕出宮

前出宮三日本司宣攝內外各供其職守宮設從享羣官五品以上次於承天門東西朝堂如常儀前二日太樂令設宮懸之樂於殿庭如常儀【駕出懸而不作】享日未明七刻捶一鼔爲一嚴【三嚴時節前一日侍中奏裁】侍中奏開宮殿門及城門未明五刻捶二鼓爲再嚴侍中版奏請中嚴奉禮設從享羣官五品以上位文官於東朝堂之前西向武官於西朝堂之前東向俱重行北上從享羣官五品以上俱集朝堂次各服其服【其六品以下及介公酅公褒聖侯朝集使九廟之子孫諸方客使等】【並駕發之前預赴享所俱就次各服其服】所司陳大駕鹵簿如別儀未明二刻捶三鼔爲三嚴諸衛之屬各督其隊與鈒戟以次入陳於殿庭通事舍人引從享羣官各就朝堂前位諸侍衛之官各服其服侍中中書令以下俱詣西階奉迎【侍中負寶如式】乘黃令進至輅於太極殿西階之前南向千牛將軍一人執長刀立於輅前北向黃門侍郎一人在侍臣之前贊者二人又在黃門之前侍中版奏外辦太僕卿奮衣而升正立執轡皇帝衮冕乘輿以出降自西階稱警蹕如常儀千牛將軍前執轡皇帝升輅太僕卿立授綏侍中中書令以下夾侍如常黃門侍郎進當鑾駕前跪奏稱黃門侍郎臣某言請鑾駕進發俛伏興退復位【凡黃門侍郎奏請皆進當鑾駕前跪奏稱具官臣某言訖俛伏興】鑾駕動又稱警蹕黃門侍郎與贊者夾引以出千牛將軍夾路而趨駕出承天門至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬諸侍衛之官各督其屬左右翌駕在黃麾內符寶郎奉六寶與殿中監後部從在黃鉞內侍中中書令以下夾侍於輅前贊者在供奉官內侍臣上馬畢黃門侍郎奏稱請勅車右升侍中前承制制退稱制曰可黃門侍郎退復位千牛將軍升訖黃門侍郎奏稱請鑾駕進發退復位鑾駕動稱警蹕鼔傳音如常不鳴鼓吹不得諠嘩其従享之官在武隊後如常儀

晨祼

享日未明四刻諸享官各服其服太廟令良醖令各帥其屬入實尊罍【雞彛斚彛及犧尊著尊壺尊之上尊皆實以明水山罍之上尊實以酒烏彜黃彜實以郁鬯犧尊著尊實以醴齊象尊壺尊實以盎齊山罍實以淸酒】太官令帥饌者實諸籩豆簋簠未明三刻奉禮帥贊者引禦史博士太廟令太祝宮闈令及令史祝史與執尊罍篚羃者入自東門當階間重行北面西上立定奉禮曰再拜贊者承傳【凡奉禮有司贊者皆承傳】禦史以下皆再拜訖執尊罍篚羃者各就位贊引引禦史諸太祝詣東陛升堂行掃除於上令史祝史行掃除於下訖引就位未明一刻贊引引太廟令太祝宮闈令詣東陛升堂詣獻祖室入開塪室太祝宮闈令奉出神主置於坐訖引太廟令以下次奉出懿祖次奉出太祖次奉出代祖次奉出髙祖次奉出太宗次奉出髙宗次奉出中宗次奉出睿宗神主置於坐如獻祖之儀【皇祖妣以下神主皆宮闈令奉出俱並而處右】訖引太廟令以下降還本位駕將至謁者贊引引享官通事舎人分別九廟子孫從享羣官諸方客使先至者俱就門外位駕至大次門外回輅南向將畢降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅乘輿之大次繖扇華蓋侍衛如常儀太廟令以祝版奏禦署訖近臣奉出太廟令受各奠於坫通事舎人引文武五品以上從享之官皆就門外位太樂令帥工人二舞入就位文舞入陳於懸內武舞立於懸南道西【其升堂者皆脫屨於下降納如常】謁者引司空入就位立定奉禮曰再拜司空再拜訖謁者引司空詣東陛升堂行掃除於上降行樂懸於下訖引復位初司空行樂懸通事舎人謁者贊引各引享官及九廟子孫從享羣官諸方客使次入就位皇帝停大次半刻頃太常博士引太常卿立於大次門外當門北向侍中版奏外辦皇帝出次華蓋侍衛如常儀【侍中負寶陪従如式】博士引太常卿太常卿引皇帝【凡太常卿前導皆博士先引】至廟門外殿中監進鎭珪皇帝執鎭珪華蓋仗衛停於門外近侍者從入如常皇帝至版位西向立【每立定太常卿與博士退立於左】太常卿前奏稱請再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位恊律跪俛伏舉麾【凡取物者皆跪俛伏而取以興奠物則奠訖俛防而後興】鼔柷奏永和之樂乃以黃鐘爲宮大呂爲角太蔟爲徴應鐘爲羽作文舞之舞樂舞九成【黃鐘三奏大呂太蔟應鐘各再奏】偃麾戛敔樂止【凡樂皆恊律郎舉麾工皷柷而後作偃麾戞敔而後止】太常卿前奏稱請再拜退復位皇帝再拜奉禮曰眾官再拜眾官在位者皆再拜太常卿引皇帝至罍洗所太和之樂作【皇帝每行皆作太和之樂】皇帝至罍洗樂止侍中跪取匜興沃水又侍中跪取盤興承水皇帝搢鎭珪【凡受物則搢珪奠訖則執珪俛伏興】皇帝盥手黃門侍郎跪取巾於篚興進皇帝手訖黃門侍郎受巾奠於篚黃門侍郎又取瓉於篚興進皇帝受瓉侍中酌罍水又侍中奉盤皇帝洗瓉黃門侍郎又授巾皆如初皇帝拭瓉訖侍中奠盤匜黃門侍郎受巾奠於篚皆如常太常卿引皇帝樂作皇帝升自阼階樂止侍中中書令以下及左右侍衛量人從升【以下皆如之】太常卿引皇帝詣獻祖尊彛所執尊者舉羃侍中贊酌郁酒訖登歌作肅和之樂以圜鐘之均【自後登歌皆歌圜鐘】太常卿引皇帝入詣獻祖神坐前北向跪以鬯祼地奠之俛伏興太常卿引皇帝出戶北向再拜訖太常卿引皇帝次祼懿祖次祼太祖次祼代祖次祼髙祖次祼太宗次祼髙宗次祼中宗次祼睿宗並如上儀訖登歌止太常卿引皇帝樂作皇帝降自阼階還版位西向立樂止初羣官拜訖祝史各奉毛血及肝膋之豆立於東門外齋郎奉鑪炭蕭稷黍各立於肝膋之後於登歌止祝史奉毛血肝膋與奉鑪炭蕭稷黍者以次入自正門升自泰階諸太祝各迎取毛血肝膋於階上俱入奠於神坐前祝史退立於尊所齋郎奉鑪炭皆置於室戶外之左其蕭稷黍各置於鑪炭下降自阼階以出諸太祝俱取肝膋出戶燔於鑪炭還尊所

饋食

皇帝旣升祼太官令出帥進饌者奉饌陳於東門之外重行西向以南爲上謁者引司徒出詣饌所司徒奉獻祖之爼初皇帝旣至位樂止太官令引饌入自正門爼初入門雍和之樂作以無射之均【自後接神之樂堂下皆奏無射】饌至泰階樂止祝史俱進徹毛血之豆降自阼階以出饌升諸太祝迎引於階上各設於神座前【籩豆蓋羃先徹乃升簋簠旣奠卻其蓋於下】設訖謁者引司徒以下降自阼階復位諸太祝各取蕭稷黍擩於脂燔於鑪還尊所太常卿引皇帝詣罍洗樂作皇帝至罍洗樂止皇帝盥手洗爵侍中黃門侍郎贊洗如晨祼之儀訖太常卿引皇帝樂作皇帝升自阼階訖樂止太常卿引皇帝詣獻祖尊彛所執尊者舉羃侍中贊酌醴齊訖光大之舞作太常卿引皇帝入詣獻祖神座前北向跪奠爵少東俛伏興太常卿又引皇帝出取爵於坫酌醴齊訖太常卿引入詣神座前北面跪奠爵少西興太常卿引皇帝出戶北面立樂止太祝持版進於室戶外之右東南跪讀祝文曰維某年嵗次月朔日子孝曾孫開元神武皇帝諱敢昭告於獻祖宣皇帝祖妣宣莊皇后張氏气序流邁時惟孟春【孟夏孟秋孟冬】永懷罔極伏增逺感謹以一元大武柔毛剛鬛明粢薌合薌萁嘉蔬嘉薦醴齊敬修時享以申追慕尙饗讀訖興皇帝再拜訖又再拜初讀祝文訖樂作太祝入奠版於神座出還尊所皇帝拜訖樂止太常卿引皇帝詣懿祖尊彛所執尊者舉羃侍中取爵於坫進皇帝受爵侍中贊酌醴齊訖長髮之舞作太常卿引皇帝入詣懿祖神座前北面跪奠爵少東俛伏興太常卿引皇帝出取爵於坫酌醴齊訖太常卿引入詣神座前北向跪奠爵少西興太常卿引皇帝出戶北面立樂止太祝持版進於戶外之右東向跪讀祝文曰維某年嵗次月朔日子孝曾孫開元神武皇帝諱敢昭告於懿祖光皇帝皇祖妣懿皇后賈氏气序流邁時維孟春永懷防極伏增逺感謹以一元大武柔毛剛鬛明粢薌合薌萁嘉蔬嘉薦醴齊敬修時享以申追慕尙饗讀訖興皇帝再拜訖又再拜初讀祝文訖樂作太祝入奠版於神坐出還尊所皇帝拜訖樂止太常卿引皇帝詣太祖尊彜所執尊者舉羃侍中取爵於坫進皇帝受爵侍中贊酌醴齊訖大政之舞作太常卿引皇帝入詣太祖神座前北向跪奠爵少東俛伏興太常卿引皇帝出取爵於坫酌醴齊訖太常卿引入詣神座前北向跪奠爵少西興太常卿引皇帝出戶北向立樂止太祝持版進於室戶外之右東向跪讀祝文曰維某年嵗次月朔日子孝曾孫開元神武皇帝諱敢昭告於太祖景皇帝祖妣景烈皇后梁氏气序流邁時維孟春永懷罔極伏增逺感謹以一元大武柔毛剛鬛明粢薌合薌萁嘉蔬嘉薦醴齊敬修時享以申追慕尙饗讀訖興皇帝再拜訖又再拜初讀祝文訖樂作太祝入奠版於神座出還尊所皇帝拜訖樂止太常卿引皇帝詣代祖尊彛所執尊者舉羃侍中取爵於坫進皇帝受爵侍中贊酌醴齊訖大成之舞作太常卿引皇帝入詣代祖神座前北向跪奠爵少東俛伏興太常卿又引皇帝出取爵於坫酌醴齊訖太常卿引入詣神座前北向跪奠爵少西興太常卿引皇帝出戶北向立樂止太祝持版進於戶外之右東面跪讀祝文曰維某年嵗次月朔日子孝曾孫開元神武皇帝臣諱敢昭告於代祖元皇帝祖妣元貞皇后獨孤氏气序流邁時維孟春永懷罔極伏增逺感謹以一元大武柔毛剛鬛明粢薌合薌萁嘉蔬嘉薦醴齊敬修時享以申追慕尙饗讀訖興皇帝再拜訖又再拜初讀祝文訖樂作太祝入奠版於神座出還尊所皇帝拜訖樂止太常卿引皇帝詣髙祖尊彛所執尊者舉羃侍中取爵於坫進皇帝受爵侍中贊酌醴齊訖大明之舞作太常卿引皇帝入詣髙祖神座前北向跪奠爵少東俛伏興太常卿又引皇帝出取爵於坫酌醴齊訖太常卿引入詣神座前北向跪奠爵少西興太常卿引皇帝出戶北向立樂止太祝持版進於室戶外之右東面跪讀祝文曰維某年嵗次月朔日子孝曾孫開元神武皇帝臣諱敢昭告於皇髙祖考神堯皇帝皇髙祖妣太穆神皇后竇氏气序流邁時維孟春永懷罔極伏增逺感謹以一元大武柔毛剛鬛明粢薌合薌萁嘉蔬嘉薦醴齊敬修時享以申追慕尙饗讀訖興皇帝再拜訖又再拜初讀祝文訖樂作太祝入奠版於神座出還尊所皇帝拜訖樂止太常卿引皇帝詣太宗尊彛所執尊者舉羃侍中取爵於坫進皇帝受爵侍中贊酌醴齊訖崇徳之舞作太常卿引皇帝入詣太宗神坐前北向跪奠爵少東俛伏興太常卿又引皇帝出取爵於坫酌醴齊訖太常卿引入詣神坐前北向跪奠爵少西興太常卿引皇帝出戶北向立樂止太祝持版進於室戶外之右東面跪讀祝文曰維某年嵗次月朔日子孝曽孫開元神武皇帝臣諱敢昭告於皇曽祖考太宗文武聖皇帝皇曽祖妣文徳聖皇后長孫氏气序流邁時維孟春永懷罔極伏增逺感謹以一元大武柔毛剛鬛明粢薌合薌萁嘉蔬嘉薦醴齊敬修時享以申追慕尙饗讀訖興皇帝再拜訖又再拜初讀祝文訖樂作太祝入奠版於神座出還尊所皇帝拜訖樂止太常卿引皇帝詣髙宗尊彜所執尊者舉羃侍中取爵於坫進皇帝受爵侍中贊酌醴齊訖鈞天之舞作太常卿引皇帝入詣髙宗神座前北向跪奠爵少東俛伏興太常卿又引皇帝出取爵於坫酌醴齊訖太常卿引入詣神座所北向跪奠爵少西興太常卿引皇帝出戶北向立樂止太祝持版進於室戶外之右東面跪讀祝文曰維某年嵗次月朔日孝孫開元神武皇帝臣諱敢昭告於皇祖考髙宗天皇大帝皇祖妣大聖天后武氏气序流邁時惟孟春永懷防極伏增逺感謹以一元大武柔毛剛鬛明粢薌合薌萁嘉蔬嘉薦醴齊敬修時享以申追慕尙饗讀訖興皇帝再拜訖又再拜初讀祝文訖樂作太祝入奠版於神座出還尊所皇帝再拜樂止太常卿引皇帝詣中宗尊彜所執尊者舉羃侍中取爵於坫進皇帝受爵侍中贊酌醴齊訖文和之舞作太常卿引皇帝入詣中宗神座前北向跪奠爵少東俛伏興太常卿引皇帝出取爵於坫酌醴齊訖太常卿引入詣神座前北向跪奠爵少西興太常卿引皇帝出戶北向立樂止太祝持版進於室戶外之右東面跪讀祝文曰維某年嵗次月朔日子孝侄開元神武皇帝臣諱敢昭告於皇伯考中宗孝和皇帝皇伯妣和思皇后趙氏气序流邁時維孟春永懷罔極伏增逺感謹以一元大武柔毛剛鬛明粢薌合薌萁嘉蔬嘉薦醴齊敬修時享以申追慕尙饗讀祝訖興皇帝再拜訖又再拜初讀祝文訖樂作太祝入奠版於神座出還尊所皇帝拜訖樂止太常卿引皇帝詣睿宗尊彛所執尊者舉冪侍中取爵於坫進皇帝受爵侍中贊酌醴齊訖景云之舞作太常卿引皇帝入詣睿宗神座前北向跪奠爵少東俛伏興太常卿又引皇帝出取爵於坫酌醴齊太常卿引入詣神座前北向跪奠爵少西興太常卿引皇帝出戶北向立樂止太祝持版進於室戶外之右東面跪讀祝文曰維某年嵗次月朔日孝子開元神武皇帝臣諱敢昭告於皇考睿宗大聖眞皇帝皇妣昭成皇后竇氏气序流邁時維孟春永懷罔極伏增逺感謹以一元大武柔毛剛鬛明粢薌合薌萁嘉蔬嘉薦醴齊敬修時享以申追慕尙饗讀訖興皇帝再拜訖又再拜初讀祝文訖樂作太祝入奠版於神座出還尊所皇帝拜訖曲終樂止太常卿引皇帝詣東序西向立壽和之樂作皇帝獻將訖謁者引司徒詣東階升立於前楹間北面東上皇帝獻訖諸太祝各以爵酌上尊福酒合置一爵一太祝持爵授侍中侍中受北向進皇帝再拜受爵跪祭酒啐酒奠爵俛伏興諸太祝各帥齋郎持俎進太祝減神前三牲胙肉【各取前腳第二骨】加於俎又以籩取稷黍飯還尊所以胙肉各共置一俎上以飯共置一籩以飯授司徒司徒奉進皇帝受以授左右太祝又以胙肉授司徒司徒受俎以次進皇帝每受以授左右謁者引司徒司徒降復位皇帝跪取爵遂飲卒爵侍中進受虛爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自阼階還版位西向立樂止文舞出鼓柷作舒和之樂出訖戛敔樂止武舞入鼓柷作舒和之樂立定戞敔樂止初皇帝將復位謁者引太尉詣罍洗盥手洗爵訖謁者引太尉升自阼階詣獻祖尊彛所執尊者舉羃太尉酌盎齊武舞作謁者引太尉入詣獻祖神座前北向跪奠爵少東興謁者引太尉出戶北向再拜謁者又引太尉取爵於坫酌盎齊訖謁者引入詣神座前北向跪奠爵少西訖興謁者引太尉出戶北向再拜訖謁者引太尉次詣懿祖尊彛所取爵於坫執尊者舉羃太尉酌盎齊謁者引太尉入詣懿祖神座前北向跪奠爵少東興謁者引太尉出戶北向再拜謁者又引太尉取爵於坫酌盎齊訖謁者引入詣神座前北向跪奠爵少西訖興謁者引太尉出戶北面再拜謁者引太尉次獻太祖次獻代祖次獻髙祖次獻太宗次獻髙宗次獻中宗次獻睿宗並如上儀訖謁者引詣東序西向立諸太祝各以爵酌罍福酒合置一爵一太祝持爵進太尉之左北面立太尉再拜受爵跪祭酒遂飲卒爵太祝進受虛爵復於坫太尉興再拜謁者引太尉降復位初太尉獻將畢謁者引光祿卿詣罍洗盥洗升酌盎齊終獻如亞獻之儀訖引光祿卿降復位武舞止登歌作雍和之樂諸太祝各入室徹豆還尊所【徹者籩豆各一少移於故取處】登歌止奉禮曰賜胙贊者唱眾官再拜眾官在位者皆再拜【已飲福者不拜】永和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏禮畢太常卿引皇帝還大次樂作皇帝出門樂止殿中監受鎭珪華蓋侍衛如常儀通事舍人謁者贊引各引享官及九廟子孫從享羣官諸方客使以次出贊引引禦史太祝以下俱復執事位立定奉禮曰再拜禦史以下皆再拜贊引引出工人二舞以次出太廟令與太祝宮闈令納神主如常儀其祝版燔於齋坊

祭七祀禮【各因時享祭之惟中霤季夏別祭】

司命戶以春竈以夏中霤以季夏土王日門厲以秋行以冬祭日未明一刻太廟令帥其屬入布神席於廟庭西門之內道南東向以北爲上席皆以莞設神位各於座首設酒尊於神座東南設洗於酒尊東南俱北向罍水在洗東篚在洗西南肆【篚實以巾爵】太廟令與良醖令之屬入實尊罍如常其執尊罍篚者各位於尊罍篚之後初太祝以下入祝史與執尊罍篚者次入就位遂於堂上設饌大官丞引饌入祝史迎引於座首各設於神座前於光祿卿將升獻贊引引獻官詣罍洗盥洗詣酒尊所執尊者舉羃獻官酌酒贊引引獻官進西向跪奠於司命神座少退西向立祝史持版進神座之右北面跪讀祝文曰維某年嵗次月朔日子嗣開元神武皇帝遣某官位姓名敢昭告於司命三陽煦物四序惟始式遵常禮謹以犧齊粢盛庶品明薦於司命尙饗戶云時惟嵗首升陽贊滯竈云時惟夏始盛陽作統門云時惟孟秋升陰紀物厲云時屬實沈气序方肅行雲時惟冬首盛陰作紀讀祝文訖興獻官再拜祝史進奠版於神坐還尊所【其七祀祝版祝史一人讀之】獻官拜訖贊引引獻官詣酒尊所酌獻戶如上儀訖贊引引還本位於堂上徹豆祝史進徹豆還尊所臘享祝文維某年嵗次月朔日子孝曾孫開元神武皇帝某敢昭告於獻祖宣皇帝祖妣宣莊皇后張氏肅承靈祐錫玆介福時和年登率遵彛典謹以一元大武柔毛剛鬛明粢薌合薌萁嘉蔬嘉薦醴齊防恭齋栗備玆淸祀尙饗【余室祝文準此太祖以下稱臣】臘享祭七祀祝文維某年嵗次月朔日子嗣開元神武皇帝謹遣某官姓名敢昭告於司命竈中霤門厲行今時和年丰式遵常禮以犧齊粢盛庶品明薦於司命戶竈中霤門厲行尙饗獻官惟獻司命余坐齋郎助奠餘如上儀

鑾駕還宮

皇帝旣還大次侍中版奏請觧嚴【將士不得離部位】皇帝停大次一刻頃捶一鼓爲一嚴轉仗衛於還途如來儀三刻頃捶二鼓爲再嚴將士布隊仗侍中版奏請中嚴皇帝服通天冠絳紗袍諸享官服朝服五刻頃捶三鼓爲三嚴通事舎人各引羣官客使序立於大次前近南文武侍臣詣大次奉迎乘黃令進金輅於大次門外南向千牛將軍立於輅右侍中版奏外辦太僕卿升執轡皇帝乘輿出次繖扇侍衛警蹕如常儀皇帝升輅太僕卿立授綏黃門侍郎奏稱請鑾駕發引退復位鑾駕動稱警蹕如常儀黃門侍郎贊者夾引千牛將軍夾輅而趨至侍臣上馬所黃門侍郎奏稱請鑾駕權停敇侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬畢黃門侍郎奏稱請勅車右升侍中稱制曰可黃門侍郎退復位千牛將軍升訖黃門侍郎奏稱請鑾駕發引退復位鼓傳音鑾駕動鼔吹振作而還文武等羣官皆従如來儀諸方客使還館駕至承天門外侍臣下馬所鑾駕權停文武侍臣皆下馬千牛將軍降立於輅右訖鑾駕動千牛將軍夾輅而趨駕入嘉徳門太樂令令撞防賔之鐘在五鐘皆應鼓柷奏采茨之樂至太極門戛敔樂止入太極門鼓柷奏太和之樂駕至橫街北當上閤門回輅南向侍中進當鑾駕前跪奏稱侍中臣某言請降輅俛伏興還侍位皇帝降輅乘輿以入繖扇侍衛警蹕如常儀侍臣從至閤戞敔樂止初文武羣官至東朝堂通事舎人承防敕羣官並還皇帝旣入侍中版奏請觧嚴叩鉦將士各還其所

大唐開元禮卷三十七

欽定四庫全書

大唐開元禮卷三十八

唐蕭嵩等撰吉禮

時享於太廟有司攝事

齋戒

陳設

省牲器

晨祼

饋食

祭七祀

齋戒

凡一嵗五享於太廟【四時孟月及臘】將享有司卜日如別儀前享七日平明太尉誓百官於尙書省曰某月某日時享於太廟各揚其職不供其事國有常刑凡預享之官散齋四日致齋三日【散齋皆於正寢致齋二日於本司一日於享所其無本司者皆於享所】散齋理事如舊惟不弔防問疾不作樂不判署刑殺文書不行刑罰不預穢惡致齋惟享事得行其餘悉防其享官已齋而闕者通攝行事諸享官致齋之日官給酒食及明衣各習禮於齋坊所光祿卿監取明水火【太官令取水於陰鑑取火於陽燧火以供防水以實尊】前享一日諸衛令其屬未後一刻各以其方器服守衛廟門【毎門二人毎隅一人】與太樂工人俱淸齋一宿

陳設

前享三日右校淸掃內外守宮設享官公卿以下次於齋坊之內前享二日太樂令設宮懸之樂於廟庭東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹路鼓於北懸之內道之左右植建鼓於四隅置柷敔於懸內柷在左敔在右設歌鐘歌磬於廟堂之上前楹間北向磬簴在西鐘簴在東其匏竹者立於階間重行北向相對爲首【凡懸皆展而編之】諸工人各位於懸後東方西方以北爲上南方北方以西爲上前享一日奉禮設享官公卿位於東門之內道北執事位於道南每等異位俱重行西面以北爲上設禦史位於廟堂之下一位於東南西向一位於西南東向令史各於其後設奉禮位於樂懸東北贊者二人在南差退俱西面設恊律郎位於廟堂之上前楹間近西東向設太樂令位於北懸之間北向設門外位享官公卿以下皆於東門之外道南每等異位重行北面西上設牲牓於東門之外當門西向以南爲上設廩犧令位於牲西南史陪其後俱北向設諸太祝位於牲東各當牲後祝史各陪其後俱西向設太常卿省牲位於牲前近北又設禦史位於太常卿之西俱南向設尊彛之位於廟堂上前楹間各於室戶之左北向春夏每室雞彛一鳥彛一犧尊二象尊二山罍二秋冬每室斚彛一黃彛一著尊二壺尊二山罍二皆加勺羃【凡宗廟羃皆以黼】皆西上各有坫【以置瓉爵】設簋鈃登籩豆之位於廟堂之上俱東側階之北每坐四簋居前四簠次之次以六登次以六鈃籩豆爲後每坐異之皆以南爲上屈陳而下設洗於東階東南北向罍水在洗東篚在洗西南肆【篚實以珪瓉巾爵】執尊罍篚羃者位於尊罍篚羃之後

省牲器

省牲之日午後十刻廟所諸衛之屬禁斷行人太廟令整拂神座幄晡後二刻太廟令帥府史二人及齋郎以尊坫罍洗篚羃及籩豆鈃豋入設於位加以巾蓋【諸器物皆濯而陳之】晡後三刻諸太祝與廩犧令以牲就牓位謁者引太常卿贊引引禦史入詣東階升徧視滌濯於上【凡導引者毎曲一逡巡於視滌濯執尊者皆舉羃】訖引降就省牲位南向立廩犧令少前請省牲退復位太常卿省牲廩犧令又前北面舉手曰腯還本位諸太祝各循牲一匝西面舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊申視濯漑贊引引禦史就廚省饌【太常卿已下每事訖各還齋所】進饌者入徹籩豆簠簋鈃豋以出享日未明十五刻太官令帥宰人以鑾刀割牲祝史各取毛血洗肝於郁鬯又取膟膋毎座共實一豆俱置於饌所【膟膋腸間脂】

晨祼

享日未明四刻諸享官各服其服太廟令良醖令各帥其屬入實尊罍【雞彛斚彛及犧尊象尊壺尊上尊皆實以明水山罍之上尊實以酒鳥彛黃彛實以郁鬯犧尊實以醴齊象尊壺尊實以盎齊山罍實以淸酒】太官令帥進饌者實諸籩豆享日未明三刻奉禮帥贊者先入就位贊引引禦史博士太廟令宮闈令諸太祝及令史祝史與執尊罍篚羃者入自東門當階間重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執尊罍篚羃者各就位贊引引禦史諸太祝詣東陛升堂行掃除於上令史祝史行掃除於下訖引就位未眀二刻贊引引太廟令太祝宮闈令自東陛升堂詣獻祖室入開塪室太祝宮闈令奉出神主置於座訖引太廟令太祝以下次奉出懿祖次奉出太祖次奉出代祖次奉出髙祖次奉出太宗次奉出髙宗次奉出中宗次奉出睿宗神主置於座如獻祖之儀【皇祖妣以下神主皆宮闈令奉出俱同坐並列而處右】訖引太廟令以下降復位未明一刻謁者贊引各引享官俱就東門外位太樂令帥工人二舞次入就位文舞入陳於懸內武舞立於懸南道西【其升堂者皆脫履於下降納如常】謁者引司空入就位立定奉禮曰再拜司空再拜訖謁者引司空詣東陛升堂行掃除於上降行樂懸於下訖引復位初司空行樂懸謁者贊引各引享官以下次入就位立定奉禮曰眾官再拜眾官在位者皆再拜【其先拜者不拜】謁者進太尉之左白稱有司謹具請行事退復位恊律郎跪俛伏舉麾【凡取物者皆跪俛伏而取以興奠物則奠訖俛伏而後興】鼓柷奏永和之樂乃以黃鐘之均作文舞之舞樂舞九成【黃鐘三奏大呂太蔟應鐘各再奏】偃麾戛敔樂止【凡樂皆恊律郎舉麾工鼓柷而後作偃麾戛敔而後止】奉禮曰眾官再拜眾官皆再拜謁者引太尉詣罍洗盥手洗瓉訖謁者引太尉升自東陛詣獻祖尊彛所執尊者舉羃太尉酌郁酒訖登歌作肅和之樂以圜鐘之均【自後登歌皆歌圜鐘】謁者引太尉入詣獻祖神座前北向跪以鬯祼地奠訖興謁者引太尉出戶北向再拜訖謁者引太尉以次祼懿祖次祼太祖次祼代祖次祼髙祖次祼太宗次祼髙宗次祼中宗次祼睿宗並依上儀訖登歌止謁者引太尉降復位初眾官拜訖祝史各奉毛血及肝膋之豆立於東門外齋郎奉鑪炭蕭稷黍各位於肝膋之後於登歌止祝史奉毛血肝膋與奉鑪炭蕭稷黍者以次入自正門升自泰階諸太祝各迎毛血肝膋於陛上俱入奠於神座前祝史退立於尊所齋郎奉鑪炭皆置於室戶外之左其蕭稷黍各置於鑪炭下降自阼階以出諸太祝俱取肝膋出戶燔於鑪炭還尊所

饋食

太尉旣升祼太官令出帥進饌者奉饌陳於東門之外重行西向以南爲上謁者引司徒出詣饌所司徒奉獻祖之俎初太尉旣至位太官令引饌入自正門俎初入門雍和之樂作以無射之均【自後接神之樂堂下皆奏無射】饌至泰階樂止祝史俱進徹毛血之豆降自阼階以出饌升諸太祝迎引於陛上各設於神座前【籩豆蓋羃先徹乃升簠簋旣奠卻其蓋於下】設訖謁者引司徒以下降自阼階復位諸太祝各取蕭稷黍擩肝燔於鑪炭還尊所謁者引太尉詣罍洗盥手洗爵訖謁者引太尉升自阼階詣獻祖尊彛所執尊者舉羃太尉酌醴齊訖光大之舞作謁者引太尉入詣獻祖神座前北向跪奠爵少東興謁者又引太尉取爵於坫酌醴齊訖謁者引入詣神座前北向跪奠爵少西興謁者引太尉出戶北向立樂止太祝持版進於室戶外之右東面跪讀祝文曰維某年嵗次月朔日子孝曾孫開元神武皇帝某謹遣太尉封臣名敢昭告於獻祖宣皇帝祖妣宣莊皇后張氏气序流邁時惟孟春【孟夏孟秋孟冬】永懷罔極伏增逺感謹以一元大武柔毛剛鬛明粢薌合薌萁嘉蔬嘉薦醴齊敬修時享以申追慕尙饗【余室祝文準此太祖以下稱臣】訖興太尉再拜訖又再拜初讀祝文訖樂作太祝入奠版於神座出還尊所太尉拜訖樂止謁者引太尉詣懿祖尊彛所取爵於坫執尊者舉羃太尉酌醴齊訖長髮之舞作謁者引太尉入詣懿祖神座前北向跪奠爵少東興謁者又引太尉出取爵於坫酌醴齊訖謁者引入詣神座前北向跪奠爵少西興謁者引太尉出戶外向北立樂止太祝持版進於室戶外之右東面跪讀祝文訖興太尉再拜訖又再拜初讀祝文訖樂作太祝入奠版於神座出還尊所太尉拜訖樂止謁者引太尉詣太祖尊彛所取爵於坫執尊者舉羃太尉酌醴齊訖大政之舞作謁者引太尉入詣太祖神座前北向跪奠爵少東興謁者又引太尉出取爵於坫酌醴齊訖謁者引入詣神座前北向跪奠爵少西興謁者引太尉出戶北向立樂止太祝持版進於室戶外之右東面跪讀祝文訖興太尉再拜訖又再拜初讀祝文訖樂作太祝入奠版於神座出還尊所太尉拜訖樂止謁者引太尉詣代祖尊彛所取爵於坫執尊者舉羃太尉酌醴齊訖大成之舞作謁者引太尉入詣代祖神座前北向跪奠爵少東興謁者又引太尉出取爵於坫酌醴齊訖謁者引入詣神座前北向跪奠爵少西興謁者引太尉出戶北向立樂止太祝持版進於室戶外之右東面跪讀祝文訖興太尉再拜訖又再拜初讀祝文訖樂作太尉拜訖樂止謁者引太尉詣髙祖尊彛所取爵於坫執尊者舉羃太尉酌醴齊訖大明之舞作謁者引太尉入詣髙祖神座前北向跪奠爵少東興謁者又引太尉出取爵於坫酌醴齊訖謁者引入詣神座前北向跪奠爵少西興謁者引太尉出戶北向立樂終八節止太祝持版進於室戶外之右東面跪讀祝文訖興太尉再拜訖又再拜初讀祝文訖樂作太祝入奠版於神座出還尊所太尉拜訖曲終樂止謁者引太尉詣太宗尊彛所取爵於坫執尊者舉羃太尉酌醴齊訖崇徳之舞作謁者引太尉入詣太宗神座前北向跪奠爵少東興謁者又引太尉出取爵於坫酌醴齊訖謁者引入詣神座前北向跪奠爵少西興謁者引太尉出戶北面立樂終八節止太祝持版進於戶外之右東面跪讀祝文訖興太尉再拜訖又再拜初讀祝文訖樂作太祝入奠版於神座還尊所太尉拜訖曲終樂止謁者引太尉詣髙宗尊彛所取爵於坫執尊者舉羃太尉酌醴齊訖鈞天之舞作謁者引太尉入詣髙宗神座前北面跪奠爵少東興謁者又引太尉出取爵於坫酌醴齊訖謁者引入詣神座前北向跪奠爵少西興謁者引太尉北向立樂終八節止太祝持版進於戶外之右東向跪讀祝文訖興太尉再拜訖又再拜初讀祝文訖樂作太祝入奠版於神座還尊所太尉拜訖曲終樂止謁者引太尉詣中宗尊彛所取爵於坫執尊者舉羃太尉酌醴齊訖文和之舞作謁者引太尉入詣中宗神座前北向跪奠爵少東興謁者又引太尉出取爵於坫酌醴齊訖謁者引入詣神座前北向跪奠爵少西興謁者引太尉出戶北向立樂終八節止太祝持版進於戶外之右東面跪讀祝文訖興太尉再拜訖又再拜初讀祝文訖樂作太祝入奠版於神座還尊所太尉拜訖曲終樂止謁者引太尉詣睿宗尊彛所取爵於坫執尊者舉羃太尉酌醴齊訖景云之舞作謁者引太尉入詣睿宗神座前北面跪奠爵少東興謁者又引太尉出取爵於坫酌醴齊訖謁者引入詣神座前北面跪奠爵少西興謁者引太尉出戶北向立樂終八節止太祝持版進於戶外之右東向跪讀祝文訖興太尉再拜訖又再拜初讀祝文訖樂作太祝入奠版於神座出還尊所太尉拜訖曲終樂止謁者引太尉詣東序西向立諸太祝各以爵酌罍福酒合置一爵一太祝進太尉之左北向立太尉再拜受爵跪祭酒啐酒奠爵興諸祝史各帥齋郎進俎大祝減神前三牲胙肉【皆取前腳第二骨】加於俎又以籩取稷黍飯還尊所以胙肉共置一俎上以飯共置一籩以飯授太尉太尉以授齋郎又以三牲胙肉以次授太尉太尉受以授齋郎太尉跪取爵遂飲卒爵太祝進受爵復於坫太尉興再拜謁者引太尉降復位文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止太尉將復位謁者引太常卿詣罍洗盥手洗爵訖謁者引太常卿升自阼階詣獻祖尊彛所執尊者舉羃太常卿酌盎齊武舞作謁者引太常卿入詣獻祖座前北面跪奠爵少東興謁者引太常卿出戶北向再拜訖謁者又引太常卿取爵於坫酌盎齊訖謁者引入詣神座前北向跪奠爵少西訖興謁者引太常卿出戶北面再拜訖謁者引太常卿次詣懿祖尊彛所取爵於坫執尊者舉羃太常卿酌盎齊訖謁者引太常卿入詣懿祖神座前北向跪奠爵少東興謁者引太常卿出戶北向再拜訖謁者又引太常卿取爵於坫酌盎齊訖謁者引入詣神座前北向跪奠爵少西訖興謁者引太常卿出戶北面再拜謁者引太常卿次獻太祖次獻代祖次獻髙祖次獻太宗次獻髙宗次獻中宗次獻睿宗並如上儀訖謁者引太常卿詣東序西向立諸太祝各以爵酌罍福酒合置一爵一太祝持爵進太常卿之左北向立太常卿再拜受爵跪祭酒遂飲卒爵太祝進受爵復於坫太常卿興再拜訖謁者引太常卿降復位太常卿獻將畢謁者引光祿卿詣罍洗盥洗升酌盎齊終獻如亞獻之儀訖光祿卿降復位武舞止登歌作雍和之樂諸太祝各入室徹豆還尊所【徹者籩豆各一少移於故處】登歌止奉禮曰賜胙贊者唱眾官再拜眾官在位者皆再拜【已飲福受胙者不拜】永和之樂作奉禮曰眾官再拜眾官在位者皆再拜樂一成止謁者進太尉之左白禮畢謁者贊引各引享官以次出贊引引禦史太祝以下俱復執事位立定奉禮曰再拜禦史以下皆再拜贊引引出工人二舞以次出太廟令與太祝宮闈令納神主如常儀其祝版燔於齋坊

祭七祀禮【各因時享祭之惟中霤季夏】

司命戶以春竈以夏門厲以秋行以冬祭日未明一刻太廟丞帥其屬入布神席於廟庭西門之內道南東向以北爲上席皆以莞設神位各於座首設酒尊於神座東南設洗於酒尊東南俱北向罍水在洗東篚在洗西南肆【篚實以巾爵】太廟令與良醖令之屬入實尊罍如常其執尊罍篚者各位於尊罍篚之後初太祝以下入祝史與執尊罍篚者次入就位遂於堂上設饌太官丞引饌入祝史迎引於座首各設於神座前於光祿卿將升獻贊引引獻官詣罍洗盥洗詣酒尊所執尊者舉羃獻官酌酒贊引引獻官進西面跪奠於司命神座少退西向立祝史持版進神座之右北面跪讀祝文曰維某年嵗次月朔日子嗣開元神武皇帝遣具位姓名敢昭告於司命三陽煦物四序惟始式遵常禮以犧齊粢盛庶品明薦於司命尙饗戶云時惟嵗首升陽贊滯竈云時惟夏始盛陽作統門云時惟孟秋升陰紀物厲云時屬實沈气序方肅行雲時惟冬首盛陰作紀讀祝文訖興獻官再拜祝史進奠版於神座還尊所【其七祀祝版祝史一人讀之】獻官再拜贊引引獻官詣酒尊所酌酒獻戶如上儀訖贊引引還本位於堂上徹豆祝史進徹豆還尊所臘享祭文維某年嵗次月朔日子孝曾孫開元神武皇帝某謹遣太尉封臣名敢昭告於皇祖某諡祖妣某氏肅承靈祐錫玆介福時和年登率遵彛典謹以一元大武柔毛剛鬛明粢薌合薌萁嘉蔬嘉薦醴齊防恭齋栗備玆淸醴尙饗【余室祀文準此太祖以下稱臣】臘享祭七祀文維某年嵗次月朔日子嗣開元神武皇帝遣其位姓名敢昭告於司命戶竈中霤門厲行今時和年丰式遵常禮謹以犧齊粢盛庶品明薦於司命戶竈中霤門厲行尙饗獻官惟獻司命余座齋郎助奠行事如上儀

大唐開元禮卷三十八﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷三十九

唐蕭嵩等撰吉禮

皇帝祫享於太廟

齋戒

陳設

省牲器

鑾駕出宮

晨祼

饋食

祭七祀

功臣配享

鑾駕還宮

齋戒

宗廟三年一祫以孟冬將享有司卜日如別儀前享七日平明太尉誓百官於尙書省曰某月某日祫享於太廟各揚其職不供其事國有常刑皇帝散齋四日於別殿致齋三日於太極殿前致齋一日尙舎奉禦設禦幄於太極殿西序及室內俱東向尙舎直長張帷於前楹下致齋之日質明諸衛勒所部屯門列仗晝漏上水一刻侍中版奏請中嚴諸衛之屬各督其隊入陳於殿庭如常儀通事舎人引文武五品以上袴褶陪位如式諸侍衞之官各服其器服諸侍臣並結佩俱詣閤奉迎侍中版奏外辦上水三刻皇帝服通天冠絳紗袍結佩乘輿出自西房曲直華蓋警蹕侍衞如常儀皇帝卽禦坐東向坐侍臣夾侍如常一刻頃侍中前跪奏稱侍中臣某言請降就齋室俯伏興還侍位皇帝降坐入室文武侍臣各還省直衛者如常通事舎人引陪位者以次出凡預享之官散齋四日致齋三日【散齋皆於正寢致齋二日於本司一日於祀所其無本司者皆於祀所】近侍之官應從升者及從享羣官諸方客使各於本司及公館淸齋一宿九廟子孫各於其第淸齋一宿【無本司者皆於正寢】散齋理事如舊惟不弔防問疾不作樂不判署刑殺文書不行刑罰不預穢惡致齋惟享事得行其餘悉防其享官已齋而闕者通攝行事諸享官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供防水以實尊】前享一日諸衛令其屬未後一刻各以其方器服守衞廟門【每門二人每隅一人】與太樂工人俱淸齋一宿

陳設

前享三日尙舎直長施大次於廟東門之外道北南向尙舎奉禦鋪禦座守宮設文武侍臣次於大次之後文官在左武官在右俱南向設諸享官次於齋坊之內九廟子孫於齋坊內近南西向北上文官九品以上於齋坊之南東方南方蕃客又於其南俱每等異位重行西向北上介公酅公於廟西門之外近南武官九品以上於介公酅公之南西方北方藩客又於其南俱每等異位重行東向北上【其褒聖侯於文官三品之下若有諸州使人分方位於文武官之後】前享二日太樂令設宮懸之樂於廟庭東方西方磬簴起北鐘簴次之南方北方磬簴起西鐘簴次之設十二鏄鐘於編懸之間各依辰位樹路鼓於北懸之內道之左右植建鼓於四隅置柷敔於懸內柷在左敔在右設歌鐘歌磬於廟堂之上前楹間北向磬簴在西鐘簴在東其匏竹者立於陛間重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校淸掃內外前享一日奉禮設禦位於廟堂東陛東南西向設享官公卿位於東門之內道南執事者位於其後每等異位俱重行西向以北爲上設禦史位於廟堂之下一位於東南西向一位於西南東向令史各陪其後設奉禮位於樂懸東北贊者二人在南差退俱西面設恊律郎位於廟堂上前楹之間近西東向設太樂令位於北懸之間北向設從享之官位九廟子孫於享官公卿之南昭穆異位【𨿽有貴者以齒】文官九品以上位於子孫之南東方南方蕃客又於其南俱每等異位重行西面北上介公酅公位於西門之內道南武官九品以上於介公酅公之南少西當文官西方北方蕃客又於其南俱毎等異位重行東面北上【其褒聖侯於文官三品之下若有諸州使人分方位於文武官之後】設牲牓於東門之外當門西向以南爲上設廩犧令位於牲西南史陪其後俱北向設諸太祝位於牲東各當牲後祝史各陪其後俱西向設太常卿省牲位於牲前近北又設禦史位於太常卿之西俱南向設尊彛之位於廟堂之上下每座斚彛一黃彛一犧尊二象尊二著尊二山罍二在堂上皆於神座之左獻祖太祖髙祖髙宗尊彛在前楹間北向懿祖代祖太宗中宗睿宗尊彛在戶外南向各有坫焉【以置瓉爵】其壺尊二太尊二山罍四皆在堂下階間北向西上設簋簠鈃籩豆之位於廟堂之上俱東側階之北每坐四簋居前四簠次之次以六豋次以六鈃籩豆爲後每座異之皆以南爲上屈陳而下設禦洗於東陛東南亞獻之洗又於東南俱北向罍水在洗東篚在洗西南肆【篚實以珪瓉巾爵】執尊罍篚羃者各位於尊罍篚羃之後享日未明五刻太廟令服其服布昭穆之坐於戶外自西序以東皇八代祖獻祖宣皇帝皇六代祖太祖景皇帝皇髙祖髙祖神堯皇帝皇祖髙宗天皇大帝坐北廂南面皇七代祖懿祖光皇帝皇五代祖代祖元皇帝皇曾祖太宗文武聖皇帝皇伯孝中宗孝和皇帝皇考睿宗大聖眞皇帝坐南廂北面每坐皆設黼扆莞席紛純藻席畫純次席黼純左右幾

省牲器

省牲之日午後十刻廟所諸衞之屬禁防行人晡後二刻太廟令丞帥府史三人及齋郎以尊坫罍洗篚羃及籩豆簋簠鈃入設於位加以巾蓋【諸器物皆濯而陳之其升堂者自東階】晡後三刻諸太祝與廩犧令以牲就牓位謁者引太常卿贊引引禦史入詣東階升徧視滌濯於上【凡導引者每曲一逡巡於視濯執尊者皆舉羃告潔】訖引降就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西面舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊申視濯漑贊引引禦史就廚省饌具【太常以下每事訖各還齋所】進饌者入徹籩豆簋鈃以出享日未明十五刻太官令帥宰人以鸞刀割牲祝史各取毛血每坐共實一豆遂烹牲祝史洗肝於郁鬯又取膟膋每坐共實一豆俱置於饌所

鑾駕出宮

前出宮三日本司宣攝內外各供其職守宮設從享羣官五品以上次於承天門外東西朝堂如常前三日太樂令設宮懸之樂於殿庭如常儀【駕出懸而不作】享日未明七刻捶一鼓爲一嚴【三嚴時節前一日侍中奏裁】侍中奏開宮門及城門未明五刻捶二鼓爲再嚴侍中版奏請中嚴奉禮郎設從享羣官五品以上位文官於東朝堂之前西向武官於西朝堂之前東向俱重行北上從享羣官五品以上俱集朝堂次各服其服【其六品以下及介公酅公褒聖侯九廟子孫諸方客使等並駕發之前預赴享所俱就次各服其服】所司陳大駕鹵簿如別儀未明二刻捶三皷爲三嚴諸衛之屬各督其隊與鈒戟以次入陳於殿庭通事舎人引從享羣官各就朝堂前位諸衛侍之官各服其器服侍中中書令以下俱詣西階奉迎【侍中負寶如式】乘黃令進玉輅於太極殿西階之前南向千牛將軍一人執長刀立於輅前北向黃門侍郎一人在侍臣之前贊者二人在黃門之前侍中版奏外辦太僕卿奮衣而升正立執轡皇帝衮冕乘輿以出降自西階稱警蹕如常儀千牛將軍前執轡皇帝升輅太僕卿立授綏侍中中書令以下夾侍如常黃門侍郎進當鑾駕前跪奏稱黃門侍郎臣某言請鑾駕進發俯伏興退復位【凡黃門侍郎奏請皆當鑾駕前跪奏具官臣某言訖俛防興】鑾駕動又稱警蹕黃門侍郎與贊者夾引以出千牛將軍夾輅而趨駕出順天門至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬諸侍衛之官各督其屬左右翊駕在黃麾內符寶郎奉六寶與殿中監後部從在黃鉞內侍中中書令以下夾侍於路前贊者在供奉官人內侍臣上馬畢黃門侍郎奏稱請勅車右升侍中前承制退稱制曰可黃門侍郎退復位千牛將軍升訖黃門侍郎奏稱請鑾駕進發退復位鑾駕動稱警蹕鼓傳音如常不鳴鼓吹不得諠嘩其從享之官在武隊後如常儀

晨祼

享日未明四刻諸享官各服其服太廟令良醖令各帥其屬入實尊罍【斚彛及五齊之上尊皆實以明水山罍之上尊皆實以酒黃彛實以郁鬯犧尊實以泛齊象尊實以醴齊著尊實以盎齊壺尊實以醍齊太尊實以沈齊山罍實以淸酒】太官令帥進饌者實諸籩豆簠簋未明三刻奉禮帥贊引者先入就位贊引引禦史博士宮闈令太祝及令史祝史與執尊罍篚羃者入自東門當階間重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執尊罍篚羃者各就位贊者贊引引禦史諸太祝詣東陛升堂行掃除於上令史祝史行掃除於下訖引就位立定太廟令帥其屬陳瑞物於廟庭泰階之西上瑞爲前列次瑞次之下瑞爲後列又陳伐國所得寶器上次先後亦如之皆北向西上俱借以席【所司各守之】未明二刻陳腰輿於東階之東每室各二皆西向北上立定贊引引太廟令太祝宮闈令內外執事者以腰輿自東陛升堂詣獻祖室入開埳室太祝宮闈令奉出神主各置於輿出詣坐前奉神主置於座訖引太廟令以下次奉出懿祖次奉出太祖次奉出代祖次奉出髙祖次奉出太宗次奉出髙宗次奉出中宗次奉出睿宗神主於座如獻祖之儀【皇祖妣以下神主俱宮闈令奉出並坐處右位】訖引太廟令以下各復位駕將至謁者贊引各引享官通事舎人分引從享羣官九廟子孫諸方客使先至者皆就門外位駕至大次門外回路南向將軍降立於路右侍中進當鑾駕前跪奏稱侍中臣某言請降輅俛伏興還侍位皇帝降輅乘輿之大次繖扇華蓋侍衞如常儀太廟令以祝版禦署訖近臣奉出太廟令受各奠於坫通事舎人引文武五品以上從享之官皆就門外位太樂令帥工人二舞次入就位文舞入陳於懸內武舞立於懸南道西【其升堂者皆脫屨於下降納如常】謁者引司空入就位立定奉禮曰再拜司空再拜訖謁者引詣東陛升堂行掃除於上降行樂懸於下訖引復位初司空行樂懸謁者贊引各引享官通事舎人分引九廟子孫從享羣官諸方客使入就位皇帝停大次半刻頃太常博士引太常卿立於大次門外當門北向侍中版奏外辦皇帝出次華蓋侍衛如常儀【侍中負寶陪從如式】博士引太常卿太常卿引皇帝【凡太常卿前導皆博士先引】至廟門外殿中監進鎭珪皇帝執鎭珪華蓋仗衛停於門外近侍者從入如常皇帝至版位西向立【每立定太常卿與博士退立於左】太常卿前奏稱請再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位恊律郎跪俛伏舉麾【凡取物者皆跪俛防而取以興奠物則奠訖俛伏而後興】鼓柷奏永和之樂乃以黃鐘爲宮大呂爲角太蔟爲徴應鐘爲羽作文舞之舞樂舞九成【黃鐘三奏大呂太蔟應鐘各再奏】偃麾戛敔樂止【凡樂皆協律郎舉麾工鼓柷而後作偃麾戛敔而後止】太常卿前奏稱請再拜退復位皇帝再拜奉禮曰眾官再拜眾官在位者皆再拜太常卿引皇帝詣罍洗太和之樂作【皇帝每行皆作大和之樂】皇帝至罍洗樂止侍中跪取匜興沃水又侍中跪取盤興承水皇帝搢鎭珪【凡受物皆搢鎭珪奠訖執珪俛防興】皇帝盥手黃門侍郎跪取巾於篚興進皇帝手黃門侍郎受巾跪奠於篚黃門侍郎又取瓉於篚興進皇帝受瓉侍中酌罍水又侍中奉盤皇帝洗瓉黃門侍郎又授巾皆如初皇帝拭瓉訖侍中奠盤黃門侍郎受巾奠於篚皆如常太常卿引皇帝樂作皇帝升自阼階樂止侍中中書令以下及左右侍衞量人從升【以下皆如之】太常卿引皇帝詣獻祖尊彛所執尊者舉羃侍中贊酌郁鬯訖登歌作肅和之樂以圜鐘之均【自後登歌皆歌圜鐘】太常卿引皇帝進獻祖神座前北向跪以鬯祼地奠之俯伏興太常卿引皇帝少退北向再拜訖太常卿引皇帝詣懿祖尊彛所執尊者舉羃侍中取瓉於坫進皇帝受瓉侍中贊酌郁酒訖太常卿引皇帝進懿祖神座前南向跪以鬯祼地奠之俛伏興太常卿引皇帝少退南向再拜訖太常卿引皇帝次祼太祖次祼代祖次祼髙祖次祼太宗次祼髙宗次祼中宗次祼睿宗並如上儀訖登歌止太常卿引皇帝樂作皇帝降自阼階還版位西向立樂止初羣官拜訖祝史各奉毛血及肝膋之豆立於東門外齋郎奉鑪炭蕭稷黍各立於肝膋之後於登歌止祝史奉毛血肝膋與奉鑪炭蕭稷黍者以次入自正門升自泰階諸太祝各迎取毛血肝膋於階上俱進奠於神座前祝史退立於尊所齋郎奉鑪炭皆置於神座之左直神座間其蕭稷黍各置於鑪炭下降自阼階以出諸太祝俱取肝膋燔於鑪炭還尊所

饋食

皇帝旣升祼太官令出帥進饌者奉饌陳於東門之外重行西向以南爲上謁者引司徒出詣饌所司徒奉獻祖之俎初皇帝旣至位樂止太官令引饌入自正門俎初入門雍和之樂作以無射之均【自後接神樂堂上皆奏無射】饌至泰階樂止祝史俱進徹毛血之豆降自阼階以出饌升諸太祝迎引於階上各設於神座前【籩豆蓋羃先徹乃升簋簠旣奠卻其蓋於下】設訖謁者引司徒降自阼階復位諸太祝各取蕭稷黍擩於脂燔於鑪炭還尊所太常卿引皇帝至罍洗樂作皇帝至罍洗樂止皇帝盥手洗爵侍中黃門侍郎贊洗如晨祼之儀訖太常卿引皇帝樂作皇帝升自阼階訖樂止太常卿引皇帝詣獻祖尊彛所執尊者舉羃侍中取爵於坫進皇帝受爵侍中贊酌泛齊訖光大之舞作太常卿引皇帝進獻祖神坐前北向跪奠爵少東俛伏興太常卿引又皇帝取爵於坫酌泛齊訖太常卿引皇帝進神座前北向跪奠爵少西訖興太常卿引皇帝少退北向立樂止太祝持版進於神座之右東面跪讀祝文曰維某年嵗次月朔日子孝曾孫開元神武皇帝某敢昭告於獻祖宣皇帝祖妣莊宣皇后張氏晷度環周嵗序云及永懷追慕伏增逺感謹以一元大武柔毛剛鬛明粢薌合薌萁嘉蔬嘉薦泛齊肅雍明獻恭備祫享尙饗【余室祝文準此太祖以下稱臣】訖興皇帝再拜訖又再拜初讀祝文訖樂作太祝進奠版於神座還尊所皇帝拜訖樂止太常卿引皇帝詣懿祖尊彛所執尊者舉羃侍中取爵於坫進皇帝受爵侍中贊酌泛齊訖長髮之舞作太常卿引皇帝進懿祖神坐前南向跪奠爵少西俛伏興太常卿又引皇帝取爵於坫酌泛齊訖太常卿引皇帝進神座前南向跪奠爵少東訖興太常卿引皇帝少退南向立樂止太祝持版進於神座之右西向跪讀祝文訖興皇帝再拜訖又再拜初讀祝文訖樂作太祝進奠版於神座還尊所皇帝拜訖樂止太常卿引皇帝詣太祖尊彛所執尊者舉羃侍中取爵於坫進皇帝受爵侍中贊酌泛齊訖大政之舞作太常卿進引皇帝詣太祖神座前北向跪奠爵少東俛伏興太常卿又引皇帝取爵於坫酌泛齊訖太常卿引皇帝進神座前北向跪奠爵少西訖興太常卿引皇帝少退北向立樂止太祝持版進於神座之右東面跪讀祝文訖興皇帝再拜訖又再拜初讀祝文訖樂作太祝進奠版於神座還尊所皇帝拜訖樂止太常卿引皇帝詣代祖尊彛所執尊者取羃侍中取爵於坫進皇帝受爵侍中贊酌泛齊訖大成之舞作太常卿引皇帝進代祖神座前南向跪奠爵少西俛伏興太常卿又引皇帝取爵於坫酌泛齊訖太常卿引皇帝進神座前南向跪奠爵少東俛伏興太常卿引皇帝少退南向立樂終八節止太祝持版進於神座之右西向跪讀祝文訖興皇帝再拜訖又再拜初讀祝文訖樂作太祝進奠版於神座還尊所皇帝拜訖曲終樂止太常卿引皇帝詣髙祖尊彜所執尊者舉羃侍中取爵於坫進皇帝受爵侍中贊酌泛齊訖大明之舞作太常卿引皇帝進髙祖神座前北向跪奠爵少東俛伏興太常引皇帝取爵於坫酌泛齊訖太常卿引皇帝進神座前北向跪奠爵少西興太常卿引皇帝少退北向立樂止太祝持版進於神座之右東靣跪讀祝文訖興皇帝再拜訖又再拜初讀祝文訖樂作太祝進奠版於神座還尊所皇帝拜訖樂止太常卿引皇帝詣太宗尊彜所執尊者舉羃侍中取爵於坫進皇帝受爵侍中贊酌泛齊訖崇徳之舞作太常卿引皇帝進太宗神座前南向跪奠爵少西俛伏興太常卿又引皇帝取爵於坫酌泛齊訖太常卿引皇帝進神座前南向跪奠爵興太常卿引皇帝少退南向立樂止太祝持版進於神座之右西靣跪讀祝文訖興皇帝再拜訖又再拜初讀祝文訖樂作大祝進奠版於神座還尊所皇帝拜訖樂止太常卿引皇帝詣髙宗尊彜所執尊者舉羃侍中取爵於坫進皇帝受爵侍中贊酌泛齊鈞天之舞作太常卿引皇帝進髙宗神座前北向跪奠爵少東俛伏興太常卿又引皇帝取爵於坫酌泛齊訖太常卿又引皇帝進神座前北向跪奠爵少西俛伏興太常卿引皇帝少退北向立樂終八節止太祝持版進於神座之右東向跪讀祝文訖興皇帝再拜訖又再拜初讀祝文訖樂作太祝進奠版於神座還尊所皇帝拜訖曲終樂止太常卿引皇帝詣中宗尊彛所執尊者舉羃侍中取爵於坫進皇帝受爵侍中贊酌泛齊訖太和之舞作太常卿引皇帝進中宗神座前南向跪奠爵少西俛伏興太常卿又引皇帝取爵於坫酌泛齊訖太常卿引皇帝進神座前南向跪奠爵少東俛伏興太常卿引皇帝少退南向立樂終八節止太祝持版進於神座之右西向跪讀祝文訖興皇帝再拜訖又再拜讀祝文訖樂作太祝進奠版於神座還尊所皇帝拜訖曲終樂止太常卿引皇帝詣睿宗尊彛所執尊者舉羃侍中取爵於坫進皇帝受爵侍中贊酌泛齊訖景云之舞作太常卿引皇帝進睿宗神座前南向跪奠爵少西俛伏興太常卿又引皇帝取爵於坫酌泛齊太常卿引皇帝進神座前南向跪奠爵少東俛伏興太常卿引皇帝少退南向立樂終八節止太祝持版進於神座之右西向跪讀祝文訖興皇帝再拜訖又再拜讀祝文訖樂作太祝進奠版於神座還尊所皇帝拜訖曲終樂止太常卿引皇帝詣東序西向立壽和之樂作皇帝將獻訖奉禮引司徒詣阼階升立於前楹間北面東上皇帝獻訖諸太祝各以爵酌上尊福酒合置一爵一太祝持爵授侍中侍中受爵北向進皇帝再拜受爵跪祭酒啐酒奠爵俛伏興諸太祝各帥齋郎進俎太祝減神前三牲胙肉【各取前腳第二節

】加於俎又以籩取稷黍飯興還尊所以胙肉共置一俎上以飯共置一籩以飯授司徒司徒奉進皇帝受以授左右太祝又以胙肉授司徒司徒受俎以次進皇帝每受以授左右謁者引司徒降復位皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自阼階還版位西向立樂止文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止初皇帝將復位謁者引太尉詣罍洗盥手洗爵訖謁者引太尉升自阼階詣獻祖尊彛所執樽者舉羃太尉酌醴齊訖武舞作謁者引太尉進獻祖神坐前北向跪奠爵少東興謁者引太尉少退北向再拜謁者又引太尉取爵於坫酌醴齊訖謁者引太尉進神座前北向跪奠爵少西訖興謁者引太尉北向少退再拜訖謁者引太尉次詣懿祖樽彛所執樽者舉羃太尉酌醴齊訖謁者引太尉進懿祖神座前南向跪奠爵少西興謁者引太尉少退南向再拜謁者又引太尉取爵於坫酌醴齊訖謁者引太尉進神座前南向跪奠爵少東訖興謁者引太尉少退南向再拜謁者引太尉次獻太祖次獻代祖次獻髙祖次獻太宗次獻髙宗次獻中宗次獻睿宗並如上儀訖謁者引太尉詣東序西向立諸太祝各以爵酌罍福酒合置一爵一太祝持爵進太尉之左北向立太尉再拜受爵跪祭酒遂飲卒爵太祝進受爵復於坫太尉興再拜謁者引太尉降復位初太尉獻將畢謁者引光祿卿詣罍洗盥手洗爵升酌盎齊終獻如亞獻之儀訖引光祿卿降復位武舞止登歌作雍和之樂諸太祝各進徹豆還樽所【徹者籩豆各一少移於故處】登歌止奉禮曰賜胙贊者唱眾官再拜眾官在位者皆再拜【已飲福者不拜】永和之樂作太常卿前奏稱再拜退復位皇帝再拜奉禮曰眾官再拜眾官在位者皆再拜樂一成止太常卿前奏禮畢太常卿引皇帝還大次樂作皇帝出門樂止殿中監前受鎭珪華蓋侍衛如常儀通事舎人謁者贊引各引享官九廟子孫及従享羣官諸方客使以次出贊引引禦史太祝以下俱復執事位立定奉禮曰再拜禦史以下皆再拜贊引引出工人二舞以次出太廟令與太祝宮闈令帥腰輿升納神主如常儀其祝版燔於齋坊

祭七祀【其日總祭如臘享】

功臣配享

享日未明一刻太廟令布功臣神座於太廟庭吏部尙書贈司空鄖國公殷開山光祿卿渝國公劉政防開府儀同三司淮安靖王神通禮部尙書贈司空河間元王孝恭右配享髙祖廟庭泰階之東少南西向以北爲上

司空贈太尉梁國文昭公房齡特進贈司空鄭國文貞公魏徴洛州都督贈尙書左僕射蔣國忠公屈突通開府儀同三司贈司徒申國文獻公髙士防

右配享太宗廟庭少南西向以北爲上

司空太子師贈太尉英國貞武公李勣中書令贈尙書右僕射髙唐縣公馬周尙書左僕射兼太子少傅北平縣公張行成

右配享髙宗廟庭少南西向以北爲上

侍中譙國公桓彥範侍中平陽郡公敬暉中書令兼吏部尙書漢陽郡公張柬之特進博陵郡公崔暐中書令南陽郡公袁恕已

右配享中宗廟庭少南西向以北爲上

尙書左僕射太子少傅贈司空許國文貞公蘇瓌尙書左丞相太子少保徐國公劉幽求

右配享睿宗廟庭少南西向以北爲上

諸座各設版於座首【其版文各具題官爵姓名】每座各設壺樽二於左北上酒在西加勺羃置爵於樽下設洗於終獻罍洗東南北向太廟令與良醖令以齊實樽如常堂上設饌訖太官令帥進饌者出奉饌入祝迎引於座左各設於座前太官令以下出祝還樽所亞獻將畢贊引引獻官詣罍洗盥手洗爵詣尊所執樽者舉羃獻官酌酒諸助奠者皆酌酒訖贊引引獻官進詣首座前東面奠爵贊引引還本位於獻官進奠諸助奠者各進奠於座還樽所於堂上徹豆祝進首座前徹豆還樽所

鑾駕還宮

皇帝旣還大次侍中版奏請解嚴【將士不得離部位】皇帝停大次一刻頃捶一鼓爲一嚴轉仗衞還塗如來儀三刻捶二鼓爲再嚴將士布隊仗侍中版奏請中嚴皇帝服通天冠絳紗袍諸享官服朝服五刻頃捶三鼓爲三嚴謁者贊引各引侍臣詣大次奉迎乘黃令進輅於大次門外南向千牛將軍立於輅右侍中版奏外辦太僕卿升執轡皇帝乘輿出繖扇侍衞警蹕如常儀皇帝升路太僕卿立授綏黃門侍郎奏稱請鑾駕進發退復位鑾駕動稱警蹕如常儀黃門侍郎贊者夾引千牛將軍夾輅而趨至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬畢黃門侍郎奏稱請勅車右升侍中稱制曰可黃門侍郎退復位千牛將軍升訖黃門侍郎奏稱請鑾駕進發退復位鼓傳音鑾駕動鼔吹振作而還文武羣官皆從如來儀諸方客使便還館駕至承天門外侍臣下馬所鑾駕權停文武侍臣皆下馬千牛將軍降立於輅右訖鑾駕動千牛將軍夾輅而趨駕入嘉徳門太樂令令撞防賔之鐘左五鐘皆應皷柷奏采茨之樂至太極門戛敔樂止入太極門皷柷奏太和之樂駕至橫街北當上閣門廻輅南向侍中進當鑾駕前跪奏稱侍中臣某言請降輅俯伏興還侍立皇帝降輅乘輿以入繖扇侍衞警蹕如常儀侍臣從至閤戛敔樂止初文武羣官至東朝堂通事舎人承防勅羣官並還皇帝旣入侍中版奏請嚴叩鉦將士各還其所

大唐開元禮卷三十九

欽定四庫全書

大唐開元禮卷四十

唐蕭嵩等撰吉禮

祫享於太廟有司攝事

齋戒

陳設

省牲器

晨祼

饋食

祭七祀

功臣配享

齋戒

宗廟三年一祫以孟冬將享有司卜日如別儀前享七日平明太尉誓百官於尙書省曰某月某日祫享於太廟各揚其職不供其事國有常刑凡預享之官散齋四日致齋三日【散齋於正寢致齋二日於本司一日於齋坊具無本司者皆於齋坊】散齋理事如舊惟不弔防問疾不作樂不判署刑殺文書不行刑罰不預穢惡致齋惟享事得行其餘悉防其享官已齋而闕者通攝行事諸享官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供防水以實尊也】前祭一日諸衛令其屬未後一刻各以其方器服守衞廟門【每門二人每隅一人】與太樂工人俱淸齋一宿

陳設

前享三日守宮設享官公卿以下次於齋坊之內前享二日太樂令設宮懸之樂於廟庭東方西方磬簴起北鐘簴次之南方北方磬簴起西鐘次之設十二鏄鐘於編懸之間各依辰位樹路皷於北懸之內道之左右植建皷於四隅置柷敔於懸內【柷在左敔在右】設歌鐘歌磬於堂上前楹間北向磬在西鐘在東其匏竹者立於階間重行北面相對爲首【凡懸皆展而編之】諸工人位於懸後東方西方以北爲上南方北方以西爲上右校淸掃內外前享一日奉禮設享官公卿位於東門之內道北執事位於道南每等異位俱重行西向以北爲上設禦史位於堂下一位於東南西向一位於西南東向令史各陪其後設奉禮位於樂懸東北贊者二人在南差退俱西面設恊律郎位於堂上前楹間近西東向設太樂令位於北懸之間北向設門外位享官公卿以下皆於東門之外道南每等異位重行北面西上設牲牓於東門之外當門西向以南爲上設廩犧令位於牲西南史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北又設禦史位於太常卿之西俱南向設尊彛之位於堂上每坐斚彛一黃彛一犧樽二象樽二著樽二山罍二在堂上皆於神座之左獻祖太祖髙祖髙宗樽彛在前楹間北向懿祖代祖太宗中宗睿宗樽彛在戶外南向各有坫焉【以置瓚爵】其壺樽二太樽二山罍四皆於堂下階間北向西上設簋鈃籩豆之位於堂上俱東側階之北每坐二簋居前二簠次之次以三豋次以三鈃籩豆爲後每坐異之皆以南爲上屈陳而下設洗於東陛東南北向罍水在洗東篚在洗西南肆【篚實以珪瓚巾爵】執樽罍篚羃者各位於樽罍篚羃之後享日未明五刻太廟令服其服布昭穆之座於戶外自西序以東獻祖太祖髙祖髙宗皆北廂南向懿祖代祖太宗中宗睿宗之坐皆南廂北向每坐皆設黼扆莞席紛純藻席繢純次席黼純左右

省牲器

省牲之日午後十刻廟所諸衞之屬禁斷行人晡後二刻太廟令丞帥府史三人及齋郎以樽坫罍洗篚羃及籩豆簋鈃入設於位加以巾蓋【諸器物皆濯而陳之升堂者自東階】晡後三刻諸太祝與廩犧令以牲就牓位謁者引太常卿贊引引禦史入詣東階升徧視滌濯於上【凡導引者每曲一逡巡於視濯執樽者舉羃告潔】訖引降就牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各循牲一匝西面舉手曰充俱還本位諸太祝與廩犧令以次牽牲詣廚授太官謁者引光祿卿詣廚省鼎鑊申視濯漑贊引引禦史就廚省饌具【太常卿以下每事訖各還齋坊】進饌者入徹籩豆簋鈃以出享日未明十五刻太官令帥宰人以鸞刀割牲祝史各取毛血每座共實一豆遂烹牲祝史洗肝於郁鬯又取膟膋每座共實一豆遂置於饌所

晨祼

享日未明四刻諸享官各服其服太廟令良醖令各率其屬入實樽罍【斚彛及五齊之上樽實以明水山罍之上樽皆實以酒黃彛實以郁鬯犧樽實以泛齊象樽實以醴齊著樽實以盎齊壺樽實以醍齊太尊實以沈齊山罍實以淸酒】太官令帥進饌者實諸籩豆簋簠未明三刻奉禮率贊者先入就位贊引引禦史博士太廟令太祝宮闈令及令史祝史與執樽罍篚羃者入自東門當階間重行北面西上立定奉禮曰再拜贊者承傳【凡奉禮有詞皆贊者承傳】禦史以下皆再拜執樽罍篚冪者各就位贊引引禦史諸太祝詣東陛升壇行掃除於上令史祝史行掃除於下訖引就位太廟令帥其屬陳瑞物於廟庭泰階之西上瑞爲前上列次瑞次之下瑞爲後列又陳伐國所得寶器上次先後亦如之皆北面西上俱借以席【所司各守之】未明二刻陳腰輿於東陛之東每室各二俱西面北上立定贊引引太廟令太祝宮闈令帥內外執事者以腰輿自東陛升堂詣獻祖室入開埳室太祝宮闈令奉出神主各置於輿出詣座前奉神主置於座訖引太廟令以下次奉出懿祖光皇帝次奉出太祖景皇帝次奉出代祖元皇帝次奉出髙祖神堯皇帝次奉出太宗文武聖皇帝次奉出髙宗天皇大帝次奉出中宗孝和皇帝次奉出睿宗大聖眞皇帝神主皆如獻祖之儀【皇祖妣以下神主皆宮闈令奉出俱並而處右】訖引太廟令以下各復位未明一刻謁者引各享官俱就東門外位太樂令帥工人二舞次入就位文舞入陳於懸內武舞立於懸南道西【其升堂皆脫屨於下降納如常】謁者引司空入就位立定奉禮曰再拜司空再拜訖謁者引司空詣東陛升堂行掃除於上降行樂懸於下訖引復位初司空行樂懸謁者贊引各引享官以下次入就位立定奉禮曰眾官再拜眾官在位者皆再拜【其先拜者不拜】謁者進太尉之左白有司謹具請行事退復位協律郎跪俯伏舉麾【凡取物皆跪俯伏而取以興奠物則奠訖俯伏而後興】鼓柷奏永和之樂乃以黃鐘爲宮大呂爲角太蔟爲徴應鐘爲羽作文舞之舞樂舞九成【黃鐘三奏大呂太簇應鐘各再奏】奉禮曰眾官再拜眾官在位者皆再拜謁者引太尉詣罍洗瓚訖謁者引太尉升自東陛詣獻祖樽彛所執樽者舉羃太尉酌郁酒訖登歌作肅和之樂以圜鐘之均【自後登歌皆用圜鐘】謁者引太尉進獻祖神座前北向跪以鬯祼地奠訖興謁者引太尉少退北向再拜訖謁者引太尉詣懿祖樽彛所取瓚於坫執樽者舉羃太尉酌郁酒訖謁者引太尉詣懿祖神座前南向跪以鬯祼地奠訖興謁者引太尉少退南向再拜訖謁者引太尉次祼太祖次祼代祖次祼髙祖次祼太宗次祼髙宗次祼中宗次祼睿宗並如上儀訖登歌止謁者引太尉降復位初眾官拜訖祝史各奉毛血及肝膋之豆立於東門外齋郎奉鑪炭蕭稷黍各立於肝膋之後於登歌止祝史奉毛血肝膋與奉鑪炭蕭稷黍者以次入自正門升自泰階諸太祝各迎取毛血肝膋於陛上俱進奠於神坐前祝史退立於樽所齋郎奉鑪炭皆置於神座之左直神座間其蕭稷黍各置於鑪炭下降自阼階以出諸太祝俱取肝膋燔於鑪炭還樽

饋食

太尉旣升祼太官令出帥進饌者奉饌陳於東門之外重行西向以南爲上謁者引司徒出詣饌所司徒奉獻祖之爼初太尉旣至位太官令引饌入自正門俎入門雍和之樂作以無射之均【自後接神之樂堂下皆奏無射】饌至泰階樂止祝史各進跪徹毛血之豆降自阼階以出饌升諸太祝迎引於陛上各設於神座前【籩豆蓋羃先徹乃升簋簠旣奠卻其蓋於下】設畢謁者引司徒以下降自阼階復位諸太祝各取蕭稷黍擩於脂燔於鑪炭還樽所謁者引太尉詣罍洗盥手洗爵訖謁者引太尉升自阼階詣獻祖樽彛所執樽者舉羃太尉酌泛齊訖光大之舞作謁者引太尉進獻祖神座前北向跪奠爵少東興謁者又引太尉取爵於坫酌泛齊訖謁者引入神座前北向跪奠爵少西進謁者引太尉少退北向立樂止太祝持版進於神座之右東面跪讀祝文曰維某年嵗次月朔日子孝曾孫開元神武皇帝某謹遣太尉某官臣某敢昭告於獻祖宣皇帝祖妣莊宣皇后張氏晷運環周嵗序云及永懷追慕伏增逺感謹以一元大武柔毛剛鬛明粢薌合薌萁嘉蔬嘉薦泛齊肅雍明獻恭備祫享尙饗【余室祝文準此太祖以下稱臣】訖興太尉再拜訖又再拜初讀祝文訖樂作太祝進奠版於神座還樽所太尉再拜訖樂止謁者引太尉詣懿祖樽彛所取爵於坫執樽者舉羃太尉酌泛齊訖長髮之舞作謁者引太尉詣懿祖神座前南面跪奠爵少西興謁者又引太尉取爵於坫酌泛齊訖謁者引進神座前南向跪奠爵少東興謁者引太尉少退南向立樂止太祝持版進於神座之右西向跪讀祝文訖興太尉再拜訖又再拜初讀祝文訖樂作太祝進奠版於神座還樽所太尉再拜訖樂止謁者引太尉詣太祖樽彛所取爵於坫執樽者舉羃太尉酌泛齊訖大政之樂作謁者引太尉進太祖神座前北向跪奠爵少東訖興謁者又引太尉取爵於坫酌泛齊訖謁者引進神座前北向跪奠爵少西訖興謁者引太尉少退北向立樂止太祝持版進於神座之右東面跪讀祝文訖興太尉再拜訖又再拜初讀祝文訖樂作太祝進奠版於神座還樽所太尉再拜訖樂止謁者引太尉詣代祖樽彛所取爵於坫執樽者舉羃太尉酌泛齊訖大成之舞作謁者引太尉進代祖神座前南向跪奠爵少西興謁者又引太尉取爵於坫酌泛齊訖謁者引進神座前南向跪奠爵少東興謁者引太尉少退南向立樂止太祝持版進於神座之右西向跪讀祝文訖興太尉再拜訖又載拜初讀祝文訖樂作太祝進奠版於神座還樽所太尉再拜訖樂止謁者引太尉詣髙祖尊彛所取爵於坫執尊者舉羃太尉酌泛齊訖大明之舞作謁者引太尉進髙祖神座前北向跪奠爵少東興謁者又引太尉取爵於坫酌泛齊訖謁者引進神座前北向跪奠爵少西興謁者引太尉少退北向立樂止太祝持版進於神座之右東向跪讀祝文訖興太尉再拜訖又再拜初讀祝文訖樂作太祝進奠版於神座還樽所太尉再拜訖樂止謁者引太尉詣太宗尊彛所取爵於坫執尊者舉羃太尉酌泛齊訖崇徳之舞作謁者引太尉進太宗神座前南向跪奠爵少西興謁者又引太尉取爵於坫酌泛齊訖謁者引進神座前南向跪奠爵少東興謁者引太尉少退南向立樂止太祝持版進於神座之右西向跪讀祝文訖太尉再拜訖又再拜初讀祝文訖樂作太祝進奠版於神座還尊所太尉再拜訖樂止謁者引太尉詣髙宗尊彛所取爵於坫執尊者舉羃太尉酌泛齊訖鈞天之舞作謁者引太尉進髙宗神座前北向跪奠爵少東興謁者又引太尉取爵於坫酌泛齊訖謁者引進神座前北面跪奠爵少西興謁者引太尉少退北向立樂止太祝持版進於神座之右東向跪讀祝文訖太尉再拜訖又再拜初讀祝文訖樂作太祝進奠版於神座還尊所太尉再拜訖樂止謁者引太尉詣中宗尊彛所取爵於坫執尊者舉羃太尉酌泛齊訖文和之舞作謁者引太尉進中宗神座前南向跪奠爵少西興謁者又引太尉取爵於坫酌泛齊訖謁者引進神座前南向跪奠爵少東興謁者引太尉少退南向立樂止太祝持版進於神座之右西向跪讀祝文訖太尉再拜訖又再拜初讀祝文訖樂作太祝進奠版於神座太尉再拜訖樂止謁者引太尉詣睿宗尊彛所取爵於坫執尊者舉羃太尉酌泛齊訖景云之舞作謁者引太尉進睿宗神座前北向跪奠爵少東興謁者又引太尉取爵於坫酌泛齊訖謁者引進神座前北向跪奠爵少西興謁者引太尉少退北向立樂止太祝持版進於神座之右東向跪讀祝文訖太尉再拜訖又再拜初讀祝文訖樂作太祝進奠版於神座還尊所太尉再拜訖樂止謁者引太尉詣東序西向立諸太祝各以爵酌罍福酒合置一爵一太祝持爵進太尉之左北向立太尉再拜受爵跪祭酒啐酒奠爵興諸祝史各率齋郎進爼太祝減神前三牲胙肉【皆取前腳第二骨】加於俎又以籩取稷黍飯興還尊所以胙肉各共置一俎上以飯共置一籩以飯授太尉太尉受以授齋郎又以三牲胙肉以次授太尉太尉毎受以授齋郎太尉跪取爵遂飲卒爵太祝進受爵復於坫太尉興再拜謁者引太尉降復位文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止初太尉將復位謁者引太常卿詣罍洗盥手洗爵謁者引太常卿升自阼階詣獻祖尊彛所執尊者舉羃太常卿酌醴齊武舞作謁者引太常卿進獻祖神座前北面跪奠爵少東興謁者引太常卿少退北向再拜訖謁者引太常卿又詣尊彛所酌醴齊訖進神座前北面跪奠爵少西興謁者引太常卿詣懿祖神座前南向跪奠爵少西興謁者引太常卿少退北向再拜訖謁者引太常卿又詣尊彛所酌醴齊訖進神座前南向跪奠爵少東興謁者引太常卿南面再拜訖謁者引太常卿次獻太祖次獻代祖次獻髙祖次獻太宗次獻髙宗次獻中宗次獻睿宗如上儀訖謁者引太常卿詣東序西向立諸太祝各以爵酌罍福酒合置一爵一太祝持爵進太常卿之左北向立太常卿再拜受爵跪祭酒遂飲卒爵太祝進受爵復於坫太常卿興再拜訖初謁者引太常卿獻將畢謁者引光祿卿詣罍洗盥手洗爵酌盎齊終獻如亞獻之儀訖引光祿卿降復位武舞止登歌作諸太祝各進徹豆還尊所登歌止奉禮曰賜胙贊者唱眾官再拜眾官在位者皆再拜樂一成止謁者進太尉之左白禮畢謁者贊引各引享官以出贊引引禦史太祝以下俱復執事位立定奉禮曰再拜禦史以下皆再拜贊引引出工人二舞以次出太廟令與太祝官闈令帥腰輿升殿納神主如常儀其祝版燔於齋坊

祭七祀【其日縂祭如臘享儀】

功臣配享【如祫享儀】

大唐開元禮卷四十

欽定四庫全書

大唐開元禮卷四十一

唐蕭嵩等撰吉禮

皇帝禘享於太廟

齋戒

陳設

省牲器

鑾駕出宮

晨祼

饋食

祭七祀

功臣配享

鑾駕還宮

齋戒

宗廟五年一禘以孟夏將享有司卜日如別儀前享七日平明太尉誓百官於尙書省曰某月某日禘享於太廟各揚其職不供其事國有常刑皇帝散齋四日於別殿致齋三日於太極殿前致齋一日尙舎奉禦設禦幄於太極殿西序及室內東向尙舎直長張幃於前楹下致齋之日質明諸衛勒所部屯門列仗晝漏上水一刻侍中版奏請中嚴諸衛之屬各督其隊入陳於殿庭如常儀通事舎人引文武五品以上袴褶陪位如式諸侍衞之官各服其器服諸侍臣並結佩俱詣閤奉迎侍中版奏外辦上水三刻皇帝服通天冠絳紗袍結佩乘輿出自西房曲直華蓋警蹕侍衞如常儀皇帝卽禦座東向坐侍臣夾侍如常一刻頃侍中前跪奏稱侍中臣某言請降就齋室俯伏興復侍位皇帝降座入室文武侍臣各還省直衞者如常通事舎人引陪位者以次出凡預享之官散齋四日致齋三日【散齋皆於正寢致齋二日於本司一日於齋所其無本司者皆扵享所】近侍之官應従升者及従享羣官諸方客使各於本司及公館九廟子孫各於其第俱淸齋一宿【無本司者皆於正寢】散齋理事如舊惟不弔防問疾不作樂不判署刑殺文書不行刑罰不預穢惡致齋惟享事得行其餘悉斷其享官已齋而闕者通攝行事諸享官致齋之日給酒食及明衣各習禮於齋坊光祿卿監取明水火【太官令取水於陰鑑取火於陽燧火以供爨水以實尊】前享一日諸衛令其屬未後一刻各以其方器服守衛廟門【每門二人每隅一人】與太樂工人俱淸齋一宿

陳設

前享三日上舎直長施大次於廟東門之外道北南向尙舎奉禦鋪禦座守宮設文武侍臣次於大次之後文官在左武官在右俱南向設諸享官次於齋坊之內九廟子孫於齋坊內近南西向北上文官九品以上於齋坊之內東方南方蕃客又於其南俱每等異位重行西向北上介公酅公於廟西門之外近南武官九品以上於介公酅公之南西方北方蕃客又於其南俱每等異位重行東向北上【其褒聖侯於文官三品之下若有諸州使人分方位於文武官之後】前享二日太樂令設宮懸之樂於廟庭東方西方磬簴起北鐘簴次之南方北方磬簴起西鐘簴次之設十二鏄鐘於編懸之間各依辰位樹路鼓於北懸之內道之左右植建鼓於四隅置柷敔於懸內【柷在左敔在右】設歌鐘歌磬於廟堂之上前楹間北向磬簴在西鐘簴在東其匏竹者立於階間重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校淸掃內外前享一日奉禮設禦位於廟堂東階東南西向設享官公卿位於東門之內道南執事者位於其後每等異位俱重行西向以北爲上設禦史位於廟堂之下一位於東南西向一位於西南東向令史各陪其後設奉禮位於樂懸東北贊者二人在南差退俱西面設恊律郎位於廟堂之上前楹之間近西東向設太樂令位於北懸之間北向設從享之官位九廟之子孫於享官公卿之南昭穆異位【𨿽有貴者以齒】文官九品以上位於子孫之南東方南方蕃客又於其南俱每等異位重行西面北上介公酅公位西門之內道南武官九品以上於介公酅公之南少西當文官西方北方藩客又於其南俱每等異位重行東面北上【其褒聖侯位於文官三品之下若有諸州使人分方位於文武官之後】設門外位享官公卿以下皆於東門之外道南每等異位重行北面西上子孫之位於享官公卿之東少南文官九品以上於子孫之東東方南方蕃客又於其東俱每等異位重行北面西上設介公酅公位於西門之外道南武官九品以上於介公酅公之西少南西方北方蕃客又於其西俱每等異位重行北面東上【其褒聖侯位於文官三品之下若有諸州使人分方位於文武官之後】設牲牓於東門之外當門西向以南爲上設廩犧令位於牲牓西南史陪其後俱北向設諸太祝位於牲東各當牲後祝史各陪其後俱西向設太常卿省牲位於牲前近北又設禦史位於太常卿之西俱南向設樽彛之位於廟堂之上下每座雞彛一鳥彛一犧樽二象樽二著樽二壺樽二山罍二在堂上皆於神座之左獻祖太祖髙祖髙宗樽彛在前楹間北向懿祖代祖太宗中宗睿宗樽彛在戶外南向各有坫焉【以置瓚爵】其壺樽二太樽二山罍四皆在堂下階間北向西上設簋簠鈃登籩豆之位於堂上俱東側階之北每座四簋居前四簠次之次以六登次以六鈃籩豆爲後每座異之皆以南爲上屈陳而下設禦洗於東陛東南亞獻之洗又於東南俱北向罍水在洗東篚在洗西南肆【篚實以珪瓉巾爵】執樽罍篚羃各位於樽罍篚羃之後享日未明五刻太廟令服其服布昭穆之座於戶外自西序以東獻祖太祖髙祖髙宗座皆在北廂南面懿祖代祖太宗中宗睿宗座皆南廂北面每座皆設黼扆莞席紛純藻席畫純次席黼純左右幾

省牲器

省牲之日午後十刻廟所諸衛之屬禁斷行人太廟令整拂神幄座晡後二刻太廟令丞帥府史三人及齋郎以樽坫罍洗篚羃及籩豆簋簠鈃入設於位加以巾蓋【諸器物皆濯而陳之其升堂者自東階】晡後三刻諸太祝與廩犧令以牲就牓位謁者引太常卿贊引引禦史詣東陛升徧視滌濯於上【凡導引者每曲一逡巡於視濯執尊者皆舉羃告潔】訖引降就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝巡牲一匝西面舉手曰充俱還本位諸太祝與廩犧令以次牽牲就廚授太官謁者引光祿卿詣廚省鼎鑊申視濯漑贊引引禦史就廚省饌具【太常卿以下每事訖各還齋所】進饌者入徹籩豆簋鈃以出享日未明十五刻太官令帥宰人以鸞刀割牲祝史各取毛血每座共實一豆遂烹牲祝史洗肝於郁鬯又取膟膋每坐共實一豆俱置於饌所【膟膋腸間脂也】

鑾駕出宮

前出宮三日本司宣攝內外各供其職守宮設從享羣官五品以上次於承天門外東西朝堂如常前二日太樂令設宮懸之樂於殿庭如常儀【駕出懸而不作】享日未明七刻捶一鼓爲一嚴【三嚴時節前一日侍中奏裁】侍中奏開宮殿門及城門未明五刻捶二鼓爲再嚴侍中版奏請中嚴奉禮設従享羣官五品以上位文官於東朝堂之前西向武官於西朝堂之前東向俱重行北上從享官五品以上俱集朝堂次各服其服【其六品以下及介公酅公九廟子孫褒聖侯諸方客使等並駕發之前預赴享所俱就次各服其服】所司陳大駕鹵簿如別儀未明二刻捶三鼓爲三嚴諸衛之屬各督其隊與鈒戟以次入陳於殿庭謁者引從享羣官各就朝堂前位諸侍衛之官各服其器服侍中中書令以下俱詣西階奉迎【侍中負璽如式】乘黃令進玉輅於太極殿西階之前南向千牛將軍一人執長刀立於輅前北向黃門侍郎一人在宮臣之前贊者二人又在黃門侍郎之前侍中版奏外辦太僕卿奮衣而升正立執轡皇帝衮冕乘輿以出降自西階稱警蹕如常儀千牛將軍前執轡皇帝升路太僕卿立授綏侍中中書令以下夾侍如常黃門侍郎進當鑾駕前跪奏稱黃門侍郎臣某言請鑾駕發引俯伏興退復位【黃門侍郎奏請皆進當鑾駕前跪奏稱某官臣某言訖俯伏興】鑾駕動稱警蹕黃門侍郎與贊者夾引以出千牛將軍夾輅而趨駕出承天門至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬諸侍衛之官各督其屬左右翊駕在黃麾內符寶郎奉六寶與殿中監後部從在黃鉞內侍中中書令以下夾侍於輅前贊者在供奉官人內侍臣上馬畢黃門侍郎奏稱請勒車右升侍中前承制退稱制曰可黃門侍郎退復位千牛將軍升訖黃門侍郎奏稱請鑾駕發引退復位鑾駕動稱警蹕鼓傳音如常不鳴鼓吹不得諠嘩其從享之官在武隊後如常儀

晨祼

享日未明四刻諸享官各服其服太廟令良醖令各帥其屬入實樽罍【雞彜及諸齊之上樽皆實以明水山罍之上樽實以酒鳥彜實以鬰鬯犧樽實以泛齊象樽實以醴齊著樽實以盎齊壺樽實以醍齊太樽實以沈齊山罍實以淸酒也】太官令帥進饌者實諸籩豆簋簠未眀三刻奉禮帥贊者先入就位贊引引禦史博士太廟令太祝宮闈令及令史祝史與執樽罍篚羃者入自東門當階間重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽罍篚冪者各就位贊引引禦史諸太祝詣東階各就位太廟令帥其屬陳瑞物於廟庭太階之西上瑞爲前列次瑞次之下瑞爲後列又陳伐國所得寶器上次先後亦如之皆北面西上俱借以席【所司皆各守之】未明二刻陳腰輿於東階之東毎室各二皆西向北上立定贊引引禦史太廟令太祝宮闈令帥內外執事者以腰輿自東陛升詣獻祖室入開埳室太祝宮闈令奉出神主各置於輿出詣座前奉神主置於位訖引太廟令以下次奉出懿祖次奉出太祖次奉出代祖次奉出髙祖次奉出太宗次奉出髙宗次奉出中宗次奉出睿宗神主置於座如獻祖之儀【皇祖妣以下神主皆宮闈令奉出俱並座處右】訖引太廟令以下降復位駕將至謁者贊引各引享官通事舎人分別九廟子孫及從祀羣官諸方客使先至者俱就門外位駕至大次門外回輅南向將軍降立於輅右侍中進當鑾駕前跪奏稱侍中臣某言請降輅俯伏興還侍位皇帝降輅乘輿之大次繖扇華蓋侍衛如常儀太祝令以祝版進禦署訖近臣奉出太廟令受各奠於坫謁者引文武五品以上従享之官皆就門外位太樂令帥工人二舞入就位文舞入陳於懸內武舞立於懸南道西【其升堂者脫屨於下降納如常】謁者引司空入就位立定奉禮曰再拜司空再拜訖謁者引詣東陛升堂行掃除於上降行樂懸於下訖引復位初司空行樂懸謁者贊引各引享官及九廟子孫從享羣官諸方客使次入就位皇帝停大次半刻頃太常博士引太常卿立於大次門外當門北向侍中版奏外辦皇帝出次華蓋侍衛如常儀【侍中負璽陪從如式】博士引太常卿太常卿引皇帝【凡太常卿前導皆博士先引】至廟門外殿中監進鎭珪皇帝執鎭珪華蓋仗衛停於門外近侍者從入如常皇帝至版位西向立【每立定太常卿與博士退立於左】太常卿前奏稱請再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位恊律郎跪俯伏舉麾【凡取物者皆跪俯伏而取以興奠物則奠訖而後興】鼓柷奏永和之樂乃以黃鐘爲宮大呂爲角太蔟爲徴應鐘爲羽作文徳之舞樂舞九成【黃鐘三奏大呂太蔟應鐘各再奏】偃麾戛敔樂止【凡樂皆協律郎舉麾工鼓柷而後作偃麾戛敔而後止】太常卿前奏稱請再拜退復位皇帝再拜奉禮曰眾官再拜眾官在位者皆再拜太常卿引皇帝詣罍洗太和之樂作【皇帝每行皆作太和之樂】皇帝至罍洗樂止侍中跪取興沃水又侍中跪取盤承水皇帝搢鎭珪【凡受物則搢鎭珪奠訖執珪俯伏興】皇帝盥手黃門侍郎跪取巾於篚興進皇帝手訖黃門侍郎受巾跪奠於篚黃門侍郎又取瓚於篚興進皇帝受瓚侍中酌罍水又侍中奉盤皇帝洗拭瓚訖侍中奠盤黃門侍郎受巾奠於篚皆如常太常卿引皇帝樂作皇帝升自阼階樂止侍中中書令以下及左右侍衛量人從升【以下皆如之】太常卿引皇帝詣獻祖樽彛所執樽者舉羃侍中贊酌郁鬯酒訖登歌作肅和之樂以圜鐘之均【自後登歌皆歌圜鐘】太常卿引皇帝詣獻祖神坐前北面跪以鬯祼地奠之俯伏興太常卿引皇帝少退北面再拜訖太常卿引皇帝詣懿祖樽彛所執樽者舉羃侍中取瓚於坫進皇帝受瓚侍中贊酌郁鬯酒訖太常卿引皇帝詣懿祖神座前南向跪以鬯祼地奠之俯伏興太常卿引皇帝少退南向再拜訖太常卿引皇帝次祼太祖次祼代祖次祼髙祖次祼太宗次祼髙宗次祼中宗次祼睿宗皆如上儀登歌止太常卿引皇帝樂作皇帝降自阼階還版位西向立樂止初羣官再拜訖祝史各奉毛血之豆及肝膋之豆立於東門外齋郎奉鑪炭蕭稷黍各立於肝膋之後於登歌止祝史奉毛血肝膋與奉鑪炭蕭稷黍者以次入自正門升自泰階諸太祝各迎取毛血肝膋於階上俱入奠於神座前祝史太祝立於樽所齋郎奉鑪炭皆置於室戶外之左其蕭稷黍各置於鑪炭下降自阼階以出諸太祝俱取肝出戶燔於鑪炭還樽所

饋食

皇帝旣升祼太官令出帥進饌者奉饌陳於東門之外重行西向以南爲上謁者引司徒出詣饌所司徒奉獻祖之俎初皇帝旣至位樂止太官令引饌入自正門俎初入門雍和之樂作以無射之均【自後接神之樂堂下皆奏無射】饌至泰階樂止祝史俱進徹毛血之豆降自阼階以出饌升諸太祝迎引於陛上各設於神座前【籩豆蓋羃先徹乃升簋簠旣奠卻其蓋於下】設訖謁者引司徒以下降自阼階復位諸太祝各取蕭稷黍擩於脂燔於鑪炭還樽所太常卿引皇帝詣罍洗樂作皇帝至罍洗樂止皇帝盥手洗爵侍中黃門侍郎贊洗如晨祼之儀訖太常卿引皇帝樂作皇帝升自阼階訖樂止太常卿引皇帝詣獻祖樽彛所執樽者舉羃侍中取爵於坫進前皇帝受爵侍中贊酌泛齊訖光大之舞作太常卿引皇帝詣獻祖神座前北向跪奠爵少東俯伏興太常卿又引皇帝取爵於坫酌泛齊訖太常卿引皇帝詣神座前北向跪奠爵少西訖太常卿引皇帝少退北向立樂止太祝持版進於神座之右東面跪讀祝文曰維某年嵗次月朔日子孝曾孫開元神武皇帝某敢昭告於獻祖宣皇帝祖妣宣莊皇后張氏晷度環周嵗序云及永懷追慕伏增逺感謹以一元大武柔毛剛鬛明粢薌合薌萁嘉蔬嘉薦泛齊肅雍明獻祗薦禘事尙饗【余室祝文準此太祖以下稱臣】訖興皇帝再拜訖初讀祝文訖太祝進奠版於神座出還樽所皇帝拜訖樂止太常卿引皇帝詣懿祖樽彛所執樽者舉羃侍中取爵於坫進前皇帝受爵侍中贊酌泛齊訖長髮之舞作太常卿引皇帝詣懿祖神座前南向跪奠爵少西俯伏興太常卿又引皇帝出取爵於坫酌泛齊訖太常卿引皇帝詣神座前南向跪奠爵少東興太常卿引皇帝少退南向立樂止太祝持版進於座右西面跪讀祝文訖興皇帝再拜訖又再拜初讀祝文訖樂作太祝進奠版於神座還樽所太常卿引皇帝詣太祖樽彛所執樽者舉羃侍中取爵於坫進前皇帝受爵侍中贊酌泛齊訖太常卿引皇帝詣神座前北向跪奠爵少東俯伏興太常卿又引皇帝取爵於坫酌泛齊訖太常卿引皇帝詣神座前北向跪奠爵少西訖興太常卿引皇帝少退北向立樂止太祝持版進於座右東面讀祝文訖興皇帝再拜訖又再拜初讀祝文訖樂作太祝持版奠於神座出還樽所皇帝拜訖樂止太常卿引皇帝詣代祖樽彛所執樽者舉羃侍中取爵於坫進前皇帝受爵侍中贊酌泛齊訖大成之舞作太常卿引皇帝詣代祖神座前南向跪奠爵少西俯伏興太常卿又引皇帝取爵於坫酌泛齊訖太常卿引皇帝進詣神座前南向跪奠爵少東訖興太常卿引皇帝少退南向立樂止太祝持版進於座右西向跪讀祝文訖興皇帝再拜訖又再拜初讀祝文訖樂作太祝進奠版於神座還樽所皇帝拜訖樂止太常卿引皇帝詣髙祖樽彛所執樽者舉羃侍中取爵於坫進前皇帝受爵侍中贊酌泛齊訖大明之舞作太常卿引皇帝詣髙祖神座前北面跪奠爵少東俯伏興太常卿引皇帝取爵於坫酌泛齊訖太常卿引皇帝進詣神座前北向跪奠爵少西訖興太常卿引皇帝少退北向立樂終八節止太祝持版進於座右東面跪讀祝文訖興皇帝再拜訖又再拜初讀祝文訖樂作太祝進奠版於神座還樽所皇帝拜訖曲終樂止太常卿引皇帝詣太宗樽彛所執樽者舉冪侍中取爵於坫進前皇帝受爵侍中贊酌泛齊訖崇徳之舞作太常卿引皇帝進詣太宗神座前南向跪奠爵少西俯伏興太常卿引皇帝出取爵於坫酌泛齊訖太常卿引皇帝進詣神座前南向跪奠爵少東訖興太常卿引皇帝少退南向立樂終八節止太祝持版進於座右西面跪讀祝文訖興皇帝再拜訖又再拜初讀祝文訖樂作太祝進奠版於神座還樽所皇帝拜訖曲終樂止太常卿引皇帝詣髙宗樽彛所執樽者舉冪侍中取爵於坫進前皇帝受爵侍中贊酌泛齊訖鈞天之舞作太常卿引皇帝進髙宗神座前北向跪奠爵少東俯伏興太常卿又引皇帝取爵於坫酌泛齊訖太常卿又引皇帝進神座前北向跪奠爵少西俯伏興太常卿引皇帝少退北向立樂終八節止太祝持版進於座右東向跪讀祝文訖興皇帝再拜訖又再拜初讀祝文訖樂作太祝進奠版於神座還樽所皇帝再拜訖樂止太常卿引皇帝詣中宗樽彛所執樽者舉冪侍中取爵於坫進前皇帝受爵侍中贊酌泛齊訖文和之舞作太常卿引皇帝進中宗神座前南面跪奠爵少西俯伏興太常卿引皇帝取爵於坫酌泛齊訖太常卿引皇帝進神座前南向跪奠爵少東俯伏興太常卿引皇帝少退南向立樂終八節止太祝持版進於座右西向跪讀祝文訖興皇帝再拜訖又再拜初讀祝文訖樂作太祝進奠版於神座還樽所皇帝拜訖曲終樂止太常卿引皇帝詣睿宗樽彛所執樽者舉羃侍中取爵於坫進前皇帝受爵侍中贊酌泛齊訖景云之舞作太常卿引皇帝進睿宗神座前南向跪奠爵少西俯伏興太常卿又引皇帝取爵於坫酌泛齊訖太常卿引皇帝進神座前南向跪奠爵少東俯伏興太常卿引皇帝少退南向立樂終八節止太祝持版進於神座之右西面跪讀祝文訖興皇帝再拜訖又再拜初讀祝文訖興樂作太祝進奠版於神座還樽所皇帝拜訖曲終樂止太常卿引皇帝詣東序西向立壽和之樂作皇帝獻將畢謁者引司徒詣東階升立於前楹間北面東上皇帝獻訖諸太祝各以爵酌上樽福酒合置一爵一太祝持爵授侍中侍中受爵北向進皇帝再拜受爵跪祭酒啐酒奠爵俯伏興諸太祝各帥齊郎持爼進太祝減神前三牲胙肉【各取前腳第二骨】加於俎又以籩取稷黍飯還樽所以胙肉各共置一俎上以飯共置一籩以飯授司徒司徒奉進皇帝受以授左右太祝又以胙肉授司徒司徒受俎以次進皇帝每受以授左右贊引謁者引司徒降復位皇帝跪取爵遂飲卒爵侍中進受虛爵以授太祝復於坫皇帝俯伏興再拜樂止太常卿引皇帝樂作皇帝降自阼階還版位西向立樂止文舞出鼓柷作舒和之樂出訖戛敔樂止武舞入鼓柷作舒和之樂立定戞敔樂止初皇帝將復位謁者引太尉詣罍洗盥手洗爵訖謁者引太尉升自阼階詣獻祖樽彛所執樽者舉羃太尉酌醴齊武舞作謁者引太尉詣獻祖神座前北向跪奠爵少東興謁者引太尉北向再拜謁者又引太尉取爵於坫酌醴齊訖謁者引太尉詣神座前北向跪奠爵少西訖興謁者引太尉少退北面再拜訖謁者引太尉次詣懿祖樽彛所取爵於坫執樽者舉羃太尉酌醴齊訖謁者引太尉詣懿祖神座前南向跪奠爵少西興謁者引太尉少退南向再拜謁者又引太尉取爵於坫酌醴齊訖謁者引太尉詣神座前南向跪奠爵少東訖興謁者引太尉少退南面又再拜訖謁者又引太尉次獻太祖次獻代祖次獻髙祖次獻太宗次獻髙宗次獻中宗次獻睿宗並如上儀訖謁者引太尉詣東序西向立諸太祝各以爵酌罍福酒合置一爵一太祝持爵進太尉之左北向立太尉再拜受爵跪祭酒遂飲卒爵太祝進受虛爵復於坫太尉興再拜謁者引太尉降復位初太尉獻將畢謁者引光祿卿詣罍洗盥洗升酌盎齊終獻如亞獻之儀訖引光祿卿降復位武舞止登歌作雍和之樂諸太祝各入室徹豆還樽所【徹者籩豆各一少移於故處】登歌止奉禮曰賜胙贊者唱眾官再拜眾官在位者皆再拜【已飲福者不拜】永和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏禮畢太常卿引皇帝還大次樂作皇帝出門樂止殿中監前受鎭珪華蓋侍衛如常儀謁者贊引各引享官九廟子孫及從享羣官諸方客使以次出贊引引禦史太祝以下俱復執事位立定奉禮曰再拜禦史以下皆再拜贊引引出工人二舞以次出太廟令與太祝宮闈令納神主如常儀其祝版燔於齋坊

祭七祀【其日總祀如臘享】

功臣配享【如祫享儀】

鑾駕還宮

皇帝旣還大次侍中版奏請解嚴【將士不得輙離部位】皇帝停大次一刻頃捶一鼓爲一嚴轉仗衛於還塗如來儀三刻頃捶二鼓爲再嚴將士布隊仗侍中版奏請中嚴皇帝服通天冠綘紗袍諸享官服朝服五刻頃捶三鼓爲三嚴謁者贊引各引享官客使序立於大次前近南文武近臣詣大次奉迎乘黃令進金輅於大次門外南向千牛將軍立於路右侍中版奏外辦太僕卿升執轡皇帝乘輿出次繖扇侍衛警蹕如常儀皇帝升輅太僕卿立授綏黃門侍郎奏稱請鑾駕發引退復位鑾駕動稱警蹕如常儀黃門侍郎贊者夾引千牛將軍夾路而趨至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬畢黃門侍郎奏稱請勅車右升侍中稱制曰可黃門侍郎退復位千牛將軍升訖黃門侍郎奏稱請鑾駕發引退復位鼓傳音鑾駕動鼓吹振作而還文武羣官皆從如來儀諸方客使便還館駕至承天門至侍臣下馬所鑾駕權停文武侍臣皆下馬千牛將軍降立於輅右訖鑾駕動千牛將軍夾路而趨駕入嘉徳門太樂令令撞防賔之鐘左右五鐘皆應鼓柷奏采茨之樂至太極門戛敔樂止入太極門鼓柷奏太和之樂駕至橫街北當東上閤廽輅南向侍中進當鑾駕前跪奏稱侍中臣某言請降輅俯伏興還侍位皇帝降輅乘輿以入繖扇侍衛警蹕如常儀侍臣從至閤戞敔樂止初文武羣官至東朝堂通事舎人承防勅羣官並還皇帝旣入侍中版奏請解嚴叩鉦將士各還其所

大唐開元禮卷四十一

欽定四庫全書

大唐開元禮卷四十二

唐蕭嵩等撰吉禮

禘享於太廟有司攝事

齋戒

陳設

省牲器

晨祼

饋食

祭七祀

齋戒

宗廟五年一禘以孟夏將享有司日如別儀享前七日平明太尉誓百官於尙書省曰某月某日禘於太廟各揚其職不供其事國有常刑凡預享之官散齋四日致齋三日【散齋皆於正寢致齋二日於本司一日於享所其無本司者於享所】散齋理事如故惟不弔防問疾不作樂不判署刑殺文書不行刑罰不預穢惡致齋惟享事得行其餘悉斷其享官已齋而闕者通攝行事致齋之日官給酒食及明衣各習禮於齋所光祿卿監取明水火【太官令取水於陰鑑取火於陽燧火以供防水以實樽】前享一日諸衛令其屬未後一刻各以其方器服守衛廟門【毎門二人每隅一人】與太樂工人俱淸齋一宿

陳設

前享三日守宮設享官公卿以下次於齋坊之內前享二日太樂令設宮懸之樂於廟庭東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹路鼔於北懸之內道之左右植建鼓於四隅置柷敔於懸內柷在左敔在右設歌鐘歌磬於廟堂之上前楹間北向磬簴在西鐘簴在東其匏竹者立於階間重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校淸掃內外前享一日奉禮設享官公卿位於東門之內道北執事位於道南每等異位俱重行西面以北爲上設禦史位於廟堂之下一在東南西向一在西南東向令史各陪其後設奉禮位於樂懸東北贊者二人在南差退俱西面設恊律郎位於廟堂之上前楹近西東向設太樂令位於北懸之間北向設門外位享官公卿以下皆於東門之外道南毎等異位重行北面西上設牲牓於東門之外當門西向以南爲上設廩犧令位於牲西南史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北又設禦史位於太常卿之西俱南向設樽彛之位於廟堂之上下每座雞彛一烏彛一犧樽二著樽二壺樽二在堂上皆於神座之左【各有坫馬以置瓚爵】其太樽二山罍四皆在堂下階間北面西上設簋簠鈃登籩豆之位於廟堂之上俱東側階之北每座四簋居前四簠次之次以六登次以六鈃籩豆爲後每座異之皆以南爲上屈陳而下設洗於東南北向罍水在洗東篚在洗西南肆【篚實以珪瓚巾爵】執樽罍篚羃者各位在樽罍篚羃之後享日未明五刻太廟令服其服布昭穆之座於戶外自西序以東獻祖太祖髙祖髙宗座皆北廂南向懿祖代祖太宗中宗睿宗座皆南廂北向每座皆黼扆莞席紛純藻席畫純次席黼純左右幾

省牲器

省牲之日午後十刻廟所諸衛之屬禁斷行人晡後二刻太廟令丞帥府史三人及齋郎以樽坫罍洗篚羃及籩豆簋簠鈃登入設於位加以巾蓋【諸器物皆濯而陳之其升者自東階】晡後三刻諸太祝與廩犧令以牲就牓位謁者引太常卿贊引引禦史入詣東階升徧視滌濯於上【凡導引者每曲一逡巡於視濯執樽者舉羃告潔】訖引降就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位諸太祝各巡牲一匝西面舉手曰充俱還本位諸太祝與廩犧令以次牽牲詣廚授太官謁者引光祿卿省鼎鑊申視濯漑贊引引禦史就廚省饌具【太常卿以下每事訖各還齋所】進饌者入徹籩豆簋簠鈃登以出享日未明十五刻太官令帥宰人以鸞刀割牲祝史各取毛血每座共實一豆遂烹牲祝史洗肝於郁鬯又取膟膋每座共實一豆俱置於饌所【膟膋腸間脂】

晨祼

享日未明四刻諸享官各服其服太廟令良醖令各帥其屬入實樽罍【雞彜及諸齊之上尊皆實以眀水山罍之上尊實以酒鳥尊實以鬰鬯犧尊實以泛齊象尊實以醴齊著樽實以盎齊壺樽實以醍齊太尊實以沈齊山罍實以淸酒】大官令帥進饌者實諸籩豆簋簠未明三刻奉禮帥贊引者先入就位贊引引禦史太祝愽士宮闈令及令史祝史與執樽罍篚羃者入自東門當階間重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽罍篚羃者各就位贊引引禦史諸太祝詣東陛升堂行掃除於上令史祝史行掃除於下訖引降復位太廟令帥其屬陳瑞物於廟庭泰階之西上瑞爲前列次瑞次之下瑞爲後列又陳伐國所得寶器上次先後亦如之皆北向西上俱借以席【所司各守之】未眀二刻陳腰輿於東陛之東每室各二皆西向北上立定贊引引太廟令太祝宮闈令師內外執事者以腰輿自東陛升堂詣獻祖室入開埳室太祝宮闈令奉出神主置於輿詣座前奉神主置於座訖引太廟令以下次奉出懿祖次奉出太祖次奉出代祖次奉出髙祖次奉出太宗次奉出中宗次奉出睿宗神主置於座皆如獻祖之儀【以下皇祖妣神主皆宮闈令奉出俱並防俱在右】訖引太廟令以下降復位未明一刻謁者贊引各引享官俱就東門外位太樂令率工人二舞次入就位文舞入陳於懸內武舞立於懸南道西【其升堂座者皆脫屨於下降納如掌儀】謁者引司空入就位立定奉禮曰再拜司空再拜謁者引司空詣東陛升堂行掃除於上降行樂懸於下訖引復位初司空行樂懸謁者贊引各引獻享官以下次入就位立定奉禮曰眾官再拜眾官在位者皆再拜【其先拜者不拜】謁者進太尉之左白有司謹具請行事退復位恊律郎跪俯伏舉麾【凡取物者皆跪俯伏而取以興奠物則奠訖俯伏而後興】鼓柷奏永和之樂乃以黃鐘爲宮大呂爲角太蔟爲徴應鐘爲羽作文舞之舞樂舞九成【黃鐘三奏大呂太蔟應鐘各再奏】偃麾戛敔樂止【凡樂皆恊律郎舉麾工鼓柷而後作偃麾戛敔而後止】奉禮曰眾官再拜眾官在位者皆再拜謁者引太尉詣罍洗盥手洗瓚訖謁者引太尉升自東陛詣獻祖樽彛所執樽者舉羃太尉酌郁酒訖登歌作肅和之樂以圜鐘之均【自後登歌皆歌圜鐘】謁者引太尉詣獻祖神座前北向跪以鬯祼地奠之興謁者引太尉北向再拜訖謁者引太尉詣懿祖樽彛所取瓚於坫執樽者舉羃太尉酌郁酒訖謁者引太尉詣懿祖神座前南向跪以鬯祼地奠之興謁者引太尉南向再拜訖謁者引太尉次祼太祖次祼代祖次祼髙祖次祼太宗次祼髙宗次祼中宗次祼睿宗並如上儀訖登歌止謁者引太尉降復位初眾官拜訖祝史各奉毛血及肝膋之豆立於東門外齋郎奉鑪炭蕭稷泰各立於肝膋之後於登歌止祝史奉毛血肝膋與奉鑪炭蕭稷黍者以次入自正門升自泰階諸太祝各迎取毛血肝膋於階上俱入奠於神座前祝史退立於樽所齋郎奉鑪炭皆置於室戶外之左其蕭稷黍各置於鑪炭下降自阼階以出諸太祝俱取肝膋出戶燔於鑪炭還樽所

饋食

太尉旣升祼太官令出帥進饌者奉饌陳於東門之外重行西向以南爲上謁者引司徒出詣饌所奉獻祖之俎初太尉旣至位太官令引饌入自正門俎初入門雍和之樂作以無射之均【自後接神之樂堂下皆奏無射】饌至泰階樂止祝史俱進徹毛血之豆降自阼階以出饌升諸太祝迎引於陛上各設於神座【籩豆蓋羃先徹乃升簋簠旣奠卻其蓋於下】設訖謁者引司徒以下降自阼階復位諸太祝各取蕭稷黍擩於脂燔於鑪炭還樽所謁者引太尉詣罍洗盥手洗爵訖謁者引太尉升自阼階詣獻祖樽彛所執樽者舉羃太尉酌泛齊訖光大之舞作謁者引太尉詣獻祖神座前北向跪奠爵少東興謁者又引太尉取爵於坫酌泛齊訖北向跪奠爵少西興謁者引太尉少退北向立樂止太祝持版進於座右東面跪讀祝文曰維某年嵗次月朔日子孝曾孫開元神武皇帝某謹遣太尉某官封臣某敢昭告於獻祖宣皇帝祖妣宣莊皇后張氏晷運環周嵗序云及永懷追慕伏增逺感謹以一元大武柔毛剛鬛明粢薌合薌萁嘉蔬嘉薦醴齊肅雍明獻祗薦禘事尙饗【余室祝文準此太祖以下稱臣】訖興太尉再拜訖又再拜初讀祝文訖樂作太祝入奠版於神座還樽所太尉拜訖樂止謁者引太尉詣懿祖樽彛所取爵於坫執樽者舉冪太尉酌泛齊訖長髮之舞作謁者引太尉詣懿祖神座前南向跪奠爵少西興謁者又引太尉取爵於坫酌泛齊訖南向跪奠爵少東興謁者又引太尉少退南向立樂止太祝持版進於座右西向跪讀祝文訖興太尉再拜又再拜初讀祝文訖樂作太祝進奠版於神座還樽所太尉拜訖樂止謁者引太尉詣太祖樽彛所取爵於坫執樽者舉羃太尉酌泛齊訖大政之舞作謁者引太尉詣太祖神座前北向跪奠爵少東興謁者又引太尉取爵於坫酌泛齊訖北向跪奠爵少西興謁者又引太尉少退北向立樂止太祝持版進於座右東向跪讀祝文訖興太尉再拜訖又再拜初讀祝文訖樂作太祝進奠版於神座還樽所太尉拜訖樂止謁者引太尉詣代祖樽彛所取爵於坫執樽者舉羃太尉酌泛齊訖大成之舞作謁者引太尉詣代祖神座前南向跪奠爵少西興謁者引太尉取爵於坫酌泛齊訖南向跪奠爵少東興謁者引太尉少退南向立樂止太祝持版進於座右西向跪讀祝文訖興太尉再拜訖又再拜初讀祝文訖樂作太祝進奠版於神座還樽所太尉拜訖樂止謁者引太尉詣髙祖樽彛所取爵於坫執樽者舉羃太尉酌泛齊訖大明之舞作謁者引太尉詣髙祖神座前北向跪奠爵少東興謁者又引太尉取爵於坫酌泛齊訖北向跪奠爵少西興謁者引太尉少退北向立樂止太祝持版進於座右東向跪讀祝文訖興太尉再拜訖又再拜初讀祝文訖樂作太祝進奠版於神座還樽所太尉拜訖樂止謁者引太尉詣太宗樽彛所取爵於坫執樽者舉羃太尉酌泛齊訖崇徳之舞作謁者引太尉詣太宗神座前南向跪奠爵少西興謁者又引太尉取爵於坫酌泛齊訖南向跪奠爵少東興謁者引太尉少退南向立樂止太祝持版進於座右西向跪讀祝文訖興太尉再拜訖又再拜初讀祝文訖樂作太祝入奠版於神座還樽所太尉拜訖樂止謁者引太尉詣髙宗樽彛所取爵於坫執樽者舉羃太尉酌泛齊訖鈞天之舞作謁者引太尉進髙宗神座前北向跪奠爵少東興謁者又引太尉取爵於坫酌泛齊訖北向跪奠爵少西興謁者引太尉少退北向立樂止太祝持版進於座右東向跪讀祝文訖興太尉再拜訖又再拜初讀祝文訖樂作太祝進奠版於神座前還樽所太尉拜訖樂止謁者引太尉詣中宗樽彛所取爵於坫執樽者舉羃太尉酌泛齊訖文和之舞作謁者引太尉進中宗神座前南向跪奠爵少西興謁者又引太尉取爵於坫酌泛齊訖南向跪奠爵少東訖興謁者引太尉少退南向立樂止太祝持版進於座右西向跪讀祝文訖興太尉再拜訖又再拜初讀祝文訖樂作太祝進奠版於神座還樽所太尉拜訖樂止謁者引太尉詣睿宗樽彛所取爵於坫執樽者舉羃太尉酌泛齊訖景云之舞作謁者引太尉進睿宗神座前南向跪奠爵少西興謁者又引太尉取爵於坫酌泛齊訖南向跪奠爵少東訖興謁者引太尉少退南向立樂終八節止太祝持版進於座右西向跪讀祝文訖興太尉再拜訖又再拜初讀祝文訖樂作太祝進奠版於神座還樽所太尉拜訖曲終樂止謁者引太尉進詣東序西向立諸太祝各以爵酌罍福酒合置一爵一太祝持爵進太尉之左北向立太尉再拜受爵跪祭酒啐酒奠爵興諸太祝各帥齋郎進俎太祝減神座前三牲胙肉【皆取前腳第三骨】加於俎又以籩取稷黍飯興還樽所以胙肉共置一俎上以飯共置一籩以飯授太尉太尉受以授齋郎又以三牲胙肉授太尉太尉每受以授齋郎太尉跪取爵遂飲卒爵太祝進受爵復於坫太尉興再拜謁者引太尉降復位文舞出鼔柷作舒和之樂出訖戛敔樂止武舞入鼔柷作舒和之樂立定戛敔樂止初太尉將復位謁者引太常卿詣罍洗盥手洗爵訖謁者引太常卿升自阼階詣獻祖樽彛所執樽者舉羃太常卿酌泛齊訖謁者引太常卿詣獻祖神座前北面跪奠爵少東太常卿再拜訖興謁者引太常卿取爵於坫酌泛齊訖詣神座前北面跪奠爵少西興又再拜謁者引太常卿詣懿祖樽彛所執樽者舉羃太常卿酌醴齊訖謁者引大常卿詣懿祖神座前南面跪奠爵少西訖興太常卿再拜訖興謁者又引太常卿取爵於坫酌醴齊訖謁者引太常卿詣神坐前南面跪奠爵少東訖興又再拜謁者引太常卿次獻太祖次獻代祖次獻髙祖次獻太宗次獻髙宗次獻中宗次獻睿宗並如上儀訖謁者引太常卿詣東序西向立諸太祝各以爵酌罍福酒合置一爵一太祝持爵進太常卿之左北向立太常卿再拜受爵跪祭酒遂飲卒爵太祝進受爵復於坫太常卿興再拜訖謁者引太常卿降復位初太常卿獻將畢謁者引光祿卿詣罍洗盥手洗爵酌盎齊終獻如亞獻之儀訖引光祿卿降復位武舞止登歌作諸太祝各進徹豆還樽所【徹者籩豆各一少移於故處】登歌止奉禮曰賜胙贊者唱眾官再拜眾官在位者皆再拜【已飲福受胙者不拜】永和之樂作奉禮曰眾官再拜眾官在位者皆再拜樂一成止謁者進太尉之左白禮畢謁者贊引各引享官以次出贊引引禦史太祝以下俱復執事位立定奉禮曰再拜禦史以下皆再拜贊引引出工人二舞以次出太廟令與太祝宮闈令帥腰輿升納神主如常儀其祝版燔於齋坊

祭七祀【其日總祭如臘享】

功臣配享【依祫享儀】

大唐開元禮卷四十二﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷四十三

唐蕭嵩等撰吉禮

肅明皇后廟時享有司攝事

齋戒

陳設

省牲器

晨祼

饋食

齋戒

將享有司日如別儀前享七日平明太尉誓百官於尙書省曰某月某日時享於肅明皇后廟各揚其職不供其事國有常刑凡預享之官散齋四日致齋三日【散齋皆於正寢致齋二日於本司一日於齋坊無本司者皆於齋坊】散齋理事如舊惟不弔喪問疾不作樂不判署刑殺文書不行刑罰不預穢惡致齋惟享事得行其餘悉斷其享官已齋而闕者通攝行事諸享官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供爨水以實樽】前享一日諸衛令其屬未後一刻各以其方器服守衛廟門【每門二人每隅一人】與太樂工人俱淸齋一宿

陳設

前享三日右校淸掃內外守宮設享官公卿以下次於齋坊之內前享二日太樂令設官懸之樂於廟庭東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹路鼓於北懸之內道之左右植建鼓於四隅置柷敔於懸內【柷在左敔在右】設歌鐘歌磬於廟堂之上前楹間北向磬簴在西鐘簴在東其匏竹者立於階間重行北向相對爲首【凡懸皆展而編之】諸工人各位於懸後東方西方以北爲上南方北方以西爲上前享一日奉禮設享官公卿位於東門之內道北執事位在道南每等異位俱重行西向以北爲上設禦史位於廟堂之下一位於東南西向一位於西南東向令史各於其後設奉禮位於樂懸東北贊者二人在南差退俱西面設恊律郎位於廟堂之上前楹間近西東向設太樂令位於北懸之間北向設門外位享官公卿以下皆於東門之外道南每等異位重行北面西上設牲牓於東門之外當門西向以南爲上設廩犧令位在牲西南史陪其後俱北向設太祝位於牲東當牲後祝史陪其後俱西向設太常卿省牲位於牲前近北又設禦史位在太常卿之西俱南向設樽彜之位於廟堂之上前楹間於室戶之左北向春夏雞彜一鳥彜一犧樽二象樽二山罍二秋冬斚彜一黃彜一著樽二壺樽二山罍二皆加勺羃羃皆以黼皆西上各有坫【以置瓚爵】設簠簋鈃登籩豆之位於堂上俱東側階之北四簋居前四簠次之次以六登次以六鈃籩豆爲後皆以南爲上屈陳而下設洗於東階東南北向罍水在洗東篚在洗西南肆【篚實以珪瓚巾爵】執樽罍者位在樽罍之後

省牲器

省牲之日午後十刻廟所諸衛之屬禁斷行人太廟令整拂神幄座晡後二刻太廟令帥府史二人及齋郎以樽坫罍洗篚羃及籩豆鈃登入設於位加以巾蓋【凡物噐皆濯而陳之】晡後三刻太祝與廩犧令以牲就牓位謁者引太常卿贊引引禦史入詣東陛升徧視滌濯於上【凡導引者每曲一逡巡於視滌濯執樽者皆舉羃告潔】訖引降就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位太祝巡牲一匝西面舉手曰充還本位太祝與廩犧令以次牽牲詣廚授太官謁者引光祿卿詣廚省鼎鑊申視濯漑贊引引禦史就廚省饌具【太常卿每事訖各還齋所】進饌者入徹籩豆簋簠鈃登以出享日未明十五刻太官令帥宰人以鸞刀割牲祝史取毛血共實一豆遂烹牲祝史洗肝於郁鬯又取膟膋共實一豆置於饌所

晨祼

享日未明四刻諸享官各服其服太廟令良醖令各率其屬入實樽罍【雞彜斚彜及犧樽象樽著樽壺樽之上樽皆實以明水山罍之上樽實以酒鳥彛黃彛實以郁鬯犧樽實以醴齊壺樽實以盎齊山罍實以淸酒】太官令帥進饌者實諸籩豆簋簠未明三刻奉禮帥贊者先入就位贊引引禦史博士太祝宮闈令及令史祝史與執樽罍篚羃者各就位贊引引禦史太祝詣東陛升堂行掃除於上令史祝史行掃除於下訖引降復位未明二刻贊引引太廟令太祝宮闈令詣東陛升堂太祝宮闈令入室開埳奉出神主置於座引太廟令以下降復位未明一刻謁者贊引各引享官俱就東門外位太樂令帥工人二舞次入就位文舞入陳於懸內武舞立於懸南道西【其升堂者皆脫屨於下降納如常】謁者引司空入就位立定奉禮曰再拜司空再拜訖謁者引司空詣東陛升堂行掃除於上降行樂懸於下訖引復位初司空行樂懸訖贊引引享官以下次入就位立定奉禮曰眾官再拜眾官在位者皆再拜訖謁者進太尉之左白有司謹具請行事退復位恊律郎跪俯伏舉麾【凡取物者皆俯伏而取以興奠物則奠訖而後興】鼓柷奏永和之樂乃以黃鐘之均作文舞之舞樂舞九成【黃鐘三奏大呂太蔟應鐘各再奏】偃麾戛敔樂止【凡樂舉麾而作戞敔而止】奉禮曰眾官再拜眾官在位者皆再拜謁者引太尉詣罍洗盥手洗瓚訖謁者引太尉升自東階詣樽彛所執樽者舉羃太尉酌郁酒訖登歌作肅和之樂以圜鐘之宮謁者引太尉入詣神座前北面跪以鬯祼地奠之興謁者引太尉出北向再拜訖登歌止謁者引太尉降復位初眾官拜訖祝史奉毛血及肝膋之豆立於東門外齋郎奉鑪炭蕭稷黍立於肝膋之後於登歌止祝史奉毛血肝膋與奉鑪炭蕭稷黍者以次入自正門升自泰階太祝迎毛血肝膋於階上奠於神座前祝史退立於樽所齋郎以蕭黍各置於鑪炭下降自阼階以出太祝取肝膋出戶燔於鑪炭還樽所

饋食

太尉旣升祼太官令出帥進饌者奉饌陳於東門之外重行西向以南爲上謁者引司徒出詣饌所司徒奉饌初太尉旣至位太官令引饌入自正門俎初入門雍和之樂作以無射之均饌至階樂止祝史進徹毛血之豆降自阼階以出饌升太祝迎引於階上設於神座前謁者引司徒以下降自阼階復位太祝取蕭稷黍擩於脂燔於鑪炭還樽所贊者引太尉詣罍洗盥手洗爵訖升自阼階詣樽彛所執樽者舉羃太尉酌醴齊訖坤貞之舞作謁者引太尉入詣神座前北向跪奠爵出戶北向立樂止太祝持版進於室戶外之右東面跪讀祝文曰維某年嵗次月朔日子孝子開元神武皇帝某謹遣攝太尉某官臣某敢昭告於皇妣肅明皇后劉氏气序流邁時惟孟春永懷罔極伏增逺感謹以一元大武柔毛剛鬛明粢薌合薌萁嘉蔬嘉薦醴齊敬修時享以申追慕尙饗讀訖興太尉再拜訖又再拜初讀祝文訖樂作太祝入奠版於神座出還樽所太尉拜訖樂止太祝以爵酌罍福酒合置一爵一太祝持進太尉之左東向立太尉再拜受爵跪祭酒啐酒奠爵興太祝減神前三牲胙肉【皆取前腳第二骨】加於俎又以籩取稷黍飯興還樽所以胙肉置一俎上以飯置籩豆以飯授太尉太尉以授齋郎又以俎肉次授太尉太尉每授卽以授齋郎訖太尉跪取爵遂飲卒爵太祝進受爵復於坫太尉興再拜謁者引太尉降復位文舞出鼓柷作舒和之樂出訖戛敔樂止武舞入鼓柷作舒和之樂立定戞敔樂止初太尉將復位謁者引太常卿詣罍洗盥手洗爵訖升自阼階詣樽彛所執樽者舉羃太常卿酌盎齊武舞作謁者引太常卿入詣神座前北面跪奠爵謁者引太常卿出戶北向再拜訖太祝以爵酌罍福酒一爵持進太常卿之左北向立太常卿再拜受爵跪祭酒遂飲卒爵太祝進受爵復於坫太常卿再拜訖降復位太常卿獻將畢謁者引光祿卿詣罍洗盥手洗爵酌盎齊之禮一如亞獻之儀訖光祿卿降復位武舞止登歌作雍和之樂太祝入室徹豆還樽所【徹者籩豆各一少移於故處】登歌止奉禮曰賜胙贊者唱眾官再拜眾官在位者皆再拜【已飲福受胙者不拜】永和之樂作奉禮曰眾官再拜眾官在位者皆再拜樂一成止謁者進太尉之左白禮畢謁者贊引各引享官以次出贊引引禦史太祝以下俱復執事位立定奉禮曰再拜禦史以下皆再拜贊引引出工人二舞以次出宮闈令納神主如常儀其祝版焚於齋坊

大唐開元禮卷四十三

欽定四庫全書

大唐開元禮卷四十四

唐蕭嵩等撰吉禮

孝敬皇帝廟時享有司攝事

齋戒

陳設

省牲器

晨祼

饋食

齋戒

將享有司日如別儀前享七日平明太尉誓百官於尙書省曰某月某日時享於孝敬皇帝廟各揚其職不供其事國有常刑凡預祭之官散齋四日致齋三日【散齋皆於正寢致齋二日於本司一日於齋坊無本司皆於齋坊】散齋理事如舊惟不弔喪問疾不判署刑殺文書不作樂不行刑罰不預穢惡致齋惟享事得行其餘悉斷其享官已齋而闕者通攝行事諸享官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供爨水以實樽】前享一日諸衛令其屬未後一刻各以其方器服守衛廟門【每門二人每隅一人】與太樂工人俱淸齋一宿

陳設

前享三日右校淸掃內外守宮設享官公卿以下次於齋坊之內前享二日太樂令設宮懸之樂於廟庭東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹路鼓於北懸之內道之左右植建鼓於四隅置柷敔於懸內【柷在左敔在右】設歌鐘歌磬於廟堂之上前楹間北向磬簴在西鐘簴在東其匏竹者立於階間重行北向相對爲首【凡懸皆展而編之】諸工人各位於懸後東方西方以北爲上南方北方以西爲上前享一日奉禮設享官公卿位於東門之內道北執事位在道南每等異位俱重行西面以北爲上設禦史位於廟堂之上一位於東南西向一位於西南東向令史各於其後設奉禮位於樂懸東北贊者二人在南差退俱西向設恊律郎位於廟堂之上前楹間近西東向設太樂令位於北懸之間北向設門外位享官公卿以下皆於東門之外道南每等異位重行北面西上設牲牓於東門之外當門西向以南爲上廩犧令位於牲西南史陪其後俱北向設太祝位於牲東當牲後祝史陪其後俱西向設太常卿省牲位於牲前近北又設禦史位在太常卿之西俱南向設樽彛之位於堂上前楹間於室戶之左北向春夏奠雞彛一鳥彛一犧樽二象樽二山罍二秋冬斚彛一黃彛一著樽二壺樽二山罍二皆加勺羃羃以黼皆西上各有坫【以置瓚爵】設簋簠鈃登籩豆之位於堂上俱東側階之北四簋居前四簠次之次以六登次以六鈃籩豆爲後皆以南爲上屈陳而下設洗於東陛東南北向罍水在洗東篚在洗西南肆【篚實以珪瓚巾爵】執樽罍者位在樽罍之後

省牲器

省牲之日午後十刻廟所諸衛之屬禁斷行人廟令整拂神幄坐晡後二刻廟令帥府史二人齋郎以樽坫罍洗篚羃及籩豆鈃豋入設於位加以巾蓋【凡器物皆濯而陳之】晡後三刻太祝與廩犧令以牲就牓位謁者引太常卿贊引引禦史入詣東陛升徧視滌漑於上【凡導引者每曲一逡巡於視濯執樽者皆舉羃告潔】訖引降就省牲位南向立廩犧令少前曰請省牲退復位太常卿省牲廩犧令又前北面舉手曰腯還本位太祝循牲一匝西面舉手曰充還本位太祝與廩犧令以次牽牲詣廚授太官謁者引光祿卿詣廚省鼎鑊申視濯漑贊引引禦史就廚省饌具【太常卿以下每事訖各還齋所】進饌者入徹籩豆簋簠鈃登以出享日未明十五刻太官令帥宰人以鸞刀割牲祝史取毛血共實一豆遂烹牲祝史洗肝於鬰鬯又取膟膋共實一豆置於饌所【膟膋腸間脂也】

晨祼

享日未明四刻諸享官各服其服太廟令良醖令各帥其屬入實樽罍【雞彜斚彜及犧樽象樽著樽壺樽之上樽實以眀水山罍之上樽實以酒鳥彜黃彜實以鬰鬯犧樽著樽實以醴齊象樽壺樽實以盎齊山罍實以淸酒】太官令帥進饌者實諸籩豆簋簠未明三刻奉禮帥贊者先入就位贊引引禦史博士太廟令宮闈令太祝及令史祝史與執樽罍篚羃者入自東門當階間重行北面西上立定奉禮曰再拜贊者承傳禦史以下皆再拜訖執樽罍篚羃者各就位贊引引禦史太祝詣東陛升堂行掃除於上令史祝史行掃除於下訖引降復位未明二刻贊引引太廟令太祝宮闈令詣東階升堂入室開埳太祝宮闈令奉出神主置於座訖【皇后神主宮闈令奉出並坐而處右】引太廟令以下降復位未明一刻謁者贊引各引享官俱就東門外位太樂令帥工人二舞以次入就位文舞入陳於懸內武舞立於懸南道西【其升堂者皆脫屨於下降納如常】謁者引司空入就位立定奉禮曰再拜司空再拜訖謁者引司空詣東陛升堂行掃除於上降行樂懸於下訖引復位初司空行樂懸謁者贊引引享官次入就位立定奉禮曰眾官再拜眾官再拜訖謁者進太尉之左白有司謹具請行事退復位協律郎跪俯伏舉麾【凡取物者皆跪俯伏而取以興奠物則奠訖而後興】鼓柷奏永和之樂乃以黃鐘之均作文舞之舞樂舞九成【黃鐘三奏大呂太蔟應鐘各再奏】偃麾戛敔樂止【凡樂恊律郎舉麾工鼔柷而後作偃麾戞敔而後止】奉禮曰眾官再拜眾官在位者皆再拜謁者引太尉詣罍洗盥洗訖謁者引太尉升自東階詣樽彛所執樽者舉羃太尉酌郁酒訖登歌作肅和之樂以圜鐘之均謁者引太尉入詣神座前北面跪以鬯祼地奠之興謁者引太尉出戶北面再拜訖登歌止謁者引太尉降復位初眾官再拜訖祝史取毛血肝膋之豆立於東門外齋郎奉鑪炭蕭稷黍立於肝膋之後於登歌止祝史奉毛血肝膋齋郎奉鑪炭蕭稷黍以次入自正門升自泰階太祝迎毛血肝膋於階上入奠於神座前祝史退立於樽所齋郎奉鑪加炭皆置於室戶外之左其蕭稷黍各置於鑪炭下降自阼階以出太祝取肝膋出戶燔於鑪炭復還樽彛所

饋食

太尉旣升祼太官令出帥進饌者奉饌陳於東門之外重行西向以南爲上謁者引司徒出詣饌所司徒奉饌初太尉旣至位太官令引饌入自正門俎初入門雍和之樂作以無射之均饌至泰階樂止祝史進徹毛血之豆降自阼階以出饌升太祝迎引於階上設於神座【籩豆蓋羃先徹乃升簋簠旣奠卻其蓋於下】設訖謁者引司徒以下降自阼階復位太祝取蕭於脂燔於鑪炭還樽所贊引引太尉詣罍洗盥手洗爵訖謁者引太尉升自阼階詣樽彛所執樽者舉羃太尉酌醴齊訖承光之舞作謁者引太尉入詣神座前北向跪奠爵少東興謁者又引太尉取爵於坫酌醴齊訖謁者引入神座前北向跪奠爵少西謁者引太尉出戶北向立樂止太祝持版進於室戶外之右東面跪讀祝文曰維某年嵗次月朔日子孝侄開元神武皇帝某謹遣某官攝太尉臣某敢昭告於皇伯考孝敬皇帝哀皇后裴氏气序流邁時惟孟春永懷罔極伏增逺感謹以一元大武柔毛剛鬛明粢薌合薌萁嘉蔬嘉薦醴齊敬修時享以申追慕尙饗訖興太尉再拜訖又再拜初讀祝文訖樂作太祝入奠版於神座還樽所太尉拜訖樂止太祝以爵酌罍福酒一爵持進太尉之左東向立太尉再拜受爵跪祭酒啐酒奠爵興祝史帥齋郎進俎太祝減神前三牲胙肉【皆取前腳第二骨】加於俎又以籩取稷黍飯興還樽所以胙肉置一俎以飯置一籩以飯授太尉太尉毎受卽以授齋郎訖太尉跪取爵遂飲卒爵太祝進受爵復於坫太尉興再拜謁者引太尉降復位文舞出鼓柷作舒和之樂出訖戛敔樂止武舞入鼓柷作舒和之樂立定戛敔樂止初太尉將復位謁者引太常卿詣罍洗盥手洗爵訖謁者引太常卿升自阼階詣樽彛所執樽者舉羃太常卿酌盎齊武舞作謁者引太常卿入詣神座前北面跪奠爵少東訖謁者引太常卿出戶北向再拜訖謁者又引太常卿取爵於坫酌盎齊訖謁者引入神座前北向跪奠爵少西訖興謁者引太常卿出戶北面又再拜訖太祝以爵酌罍福酒一爵持進太常卿之左東向立太常卿再拜受爵跪祭酒遂飲卒爵太祝進受爵復於坫太常卿再拜訖降復位太常卿獻將畢謁者引光祿卿詣罍洗盥手洗爵酌盎齊之禮一如亞獻之儀訖光祿卿降復位武舞止登歌作雍和之樂太祝入室徹豆還樽所【徹者籩豆各一少移於故處】登歌止奉禮曰賜胙贊者唱眾官再拜眾官在位者皆再拜【已飲福受胙者不拜】永和之樂作奉禮曰眾官再拜眾官在位者皆再拜樂一成止謁者進太尉之左白禮畢謁者贊引各引享官以次出贊引引禦史太祝以下俱復執事位立定奉禮曰再拜禦史以下皆再拜贊引引出工人二舞以次出太廟令與太祝宮闈令納神主如常儀其祝版焚於齋坊

大唐開元禮卷四十四

欽定四庫全書

大唐開元禮卷四十五

唐蕭嵩等撰吉禮

皇帝拜五陵

皇后拜五陵

太常卿行諸陵

皇帝拜五陵

將拜陵所司承制內外宣攝隨職供辦前發二日太尉告太廟如常儀將作預修理拜謁之所及寢宮務極潔敬不得喧雜尙舎直長去陵十里所設行宮奉禦鋪禦座齋室如常儀守宮設從駕百官及皇親諸親客使位及次如常儀尙舎又於謁拜陵所之道西量設小次又於寢宮前之西南設大次東向禦座如常儀守宮量設侍臣次於禦次西南又設羣官等應陪位者次於侍臣之西南隨地之宜皆東向以北爲上文官在北武官在南朝集使於武官之南尙食預備太牢之饌珍羞庶品務極丰潔【太常滌棧牲牢及粢盛光祿司農及掌祠人供辦如式】拜謁前一日皇帝至行宮詣齋室仗衛如式陵令以玉冊進禦署訖近臣奉出陵令受訖奉禮設禦位於陵東南隅西向【其有山谷隱暎則隨地設位望陵而拜】又設位於寢宮之內寢殿東階之東南西向又設百官位於陵所行従官及皇親諸親客使等分方位於神道之左右相對爲首又設百官位於寢宮所大次之前分方序立如常並隨地之宜拜謁日未明五刻諸衛量設黃麾大仗於陵寢陳布【諸陵寢舊宿衛人各依本職掌不得移動】未明三刻從行百官及皇親五等以上諸親三等已上並客使等應陪者俱就位侍中版奏請中嚴【其布位及進嚴典儀相贊設之】近仗就陳如常未明一刻侍中版奏外辦皇帝素服乘馬以出勅侍臣上馬曲直華蓋繖扇侍衛如常儀詣陵西南小次所控馬以入少頃侍中版奏外辦皇帝出次博士引太常卿太常卿前導皇帝至位立太常卿前奏請再拜【博士與太常卿退立於後】皇帝再拜太常卿又前奏請再拜皇帝又再拜【有泣無哭】奉禮曰再拜贊者承傳陪位者皆再拜又再拜訖【凡贊引進退皆通事舍人贊相以後準此】少頃太常卿前奏請辭皇帝再拜又再拜奉禮曰奉辭贊者承傳陪位者再拜又再拜太常卿引皇帝還小次乘馬出次勅侍臣上馬儀仗侍衛詣寢宮皇帝從陵回詣大次乘馬以入其仗衛等各立以俟其行從百官及皇親諸親並客使等並依位序立於大次之前所司嚴潔具酒饌侍中版奏外辦皇帝步出大次博士引太常卿太常卿前導皇帝至寢宮南門仗衛停於門外【其應從入之官臨時奏聴進止】博士引太常卿太常卿前導皇帝入內門取東廊進至寢殿東階之東南西向立定太常卿前奏再拜訖引皇帝升東階當神座前北面再拜訖又當皇后神座前再拜訖入進省服翫拂拭牀帳勅所司進太牢之饌加備珍羞陳設【若有太子諸王公主陪栢城內者並於寢殿東廊下所司致祭功臣陪者於東廊下各奠饌布位量定獻官行事】太常卿引皇帝出詣酒樽所酌酒進【其樽坫陳於堂戶外之東南如常儀】皇帝入奠酒三爵訖當神座前北面立太祝二人對持玉冊於室戶外之右東向一太祝東向跪讀祝文訖皇帝再拜又再拜若更薦奠服翫卽躬自執陳訖太常卿引皇帝出戶當神座前北面立太常卿奏請辭皇帝再拜又再拜訖太常卿引皇帝出中門太常卿前奏請權停【其從官及行事官並出大門外奉候】其守宮使內侍官引內官帥寢宮內人謁見皇帝出侍衛如常儀還大次少頃若猶宿卽乘馬還行宮若更向前陵卽於大次便進發【皆近侍預奏取進止與仗衛計防】

皇后拜五陵

所司預設大次於寢宮之東隨地之宜東向鋪禦座如常又設先朝妃嬪次於大次之南守宮設大長公主長公主及諸親婦人命婦等次於妃嬪之南皆東向及拜謁之處皆障以行帷前一日內謁者設中宮禦座於寢宮東大次前近東東向又設先朝妃嬪以下位於禦位西南各於其次之東皆重行東面以北爲上又設司贊位於妃嬪東北東面掌贊二人在南差退皇帝發行宮後皇后乘四望車如常行之式之大次攺服假髻白練單衣服內典引各引妃嬪以下就位立訖內侍版奏外辦司言引尙宮尙宮引皇后【每尙宮前導皆司言先引】出就位【尙服負琮寶以従如式】立定尙儀前奏再拜退復位皇后再拜司贊曰再拜掌贊承傳諸陪位者皆再拜少頃尙儀又前奏請再拜辭皇后再拜司贊曰再拜掌贊承傳諸陪位者皆再拜尙宮引皇后還大次謁寢宮如常儀皇后初還大次內典引各引陪位者退皇后拜陵訖於寢宮東大次攺服鈿釵禮衣【若服常服臨時聴進止】乘輿詣寢宮尙服負琮寶以從侍衛如常先朝妃嬪大長公主長公主陪從如常式至寢宮北門降輿入大次皇帝旣入寢宮尙宮引皇后侍從如常詣寢殿前西階之西東面立其妃嬪公主等陪従位於皇后之西南皆東面北上又設司贊位於妃嬪東北東面掌贊二人在南差退在位者立定尙儀前奏再拜皇后再拜司贊曰再拜掌贊承傳妃嬪以下皆再拜訖尙宮引皇后升自西階入室【妃嬪公主等仍立於階下】詣先帝神座前北面再拜訖尙宮又引皇后詣先帝皇后神座前北面再拜訖尙宮引皇後進省先後服翫訖引退西廂東面立進食訖皇帝出尙宮引皇后從出降自西階復階下位尙儀奏再拜辭皇后再拜訖司贊曰再拜掌贊承傳諸陪位妃嬪等皆再拜尙宮引皇后之大次更衣妃嬪以下皆更衣皇帝過皇后出寢宮北門乘四望車還行宮侍從如來儀

太常卿行諸陵

所司預擇吉日行日之朝車府令具軺車駕一馬淸道靑衣團扇曲蓋繖扇俱詣太常寺門布列以俟守宮預於陵南百步道東設次西向北上右校令具翦除利器以備灑埽太常卿公服乘車奉禮以下公服陪從到次降車停便座奉禮設卿位於兆門外之左西向陵官在卿位東南執事官又於其南俱西面北上設奉禮位於陵官之西西面贊者二人在南少退謁者引太常卿次出就位贊引引諸官以次就位立定奉禮曰再拜贊者承傳在位者俱再拜謁者引太常卿贊引引諸官以次入奉行畢謁者引復位奉禮曰再拜贊者承傳在位者皆再拜謁者引太常卿贊引引諸官各就便座少頃乘車發引次詣諸陵奉行如上儀若應須灑埽及芟薙修理皆卽隨事處分

大唐開元禮卷四十五

欽定四庫全書

大唐開元禮卷四十六

唐蕭嵩等撰吉禮

皇帝孟春吉亥享先農耕籍

齋戒

陳設

鑾駕出宮

饋享

耕籍

鑾駕還宮

勞酒

齋戒

前祀五日皇帝散齋三日於別殿致齋二日一日於太極殿一日於行宮前致齋一日尙捨奉禦設禦幄於太極殿西序及室內俱東向尙捨直長張帷於前楹下致齋之日質明諸衛勒所部屯門列仗晝漏上水一刻侍中版奏請中嚴諸衛之屬各督其隊入陳於殿庭如常儀尙捨引文武五品以上袴褶陪位如常式諸近侍之官各服其噐服諸侍臣並結佩俱詣閣奉迎侍中版奏外辦上水三刻皇帝服通天冠絳紗袍結佩乘輿出自西房曲直華蓋警蹕侍衛如常儀皇帝卽禦坐東向坐侍中夾侍如常一刻頃侍中前跪奏稱侍中臣某言請降就齋室俛伏興還侍位皇帝降坐入室文武侍臣各還省直衛者如常儀舍人引陪位者以次出凡預享之官散齋三日致齋二日【散齋皆於正寢致齋一日於本司一日於享所其無本司者則一日於郊社署】近侍之官應從升者及從享羣官諸方客使各於享所俱淸齋一宿散齋理事如舊惟不弔防問疾不作樂不判署刑殺文書不行刑罰不預穢惡致齋惟享事得行其餘悉防其享官已齋而闕者通攝行事諸享官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供防水以實尊】前享一日諸衛令其屬未後一刻各以其方器服守衛壝門【每門二人每隅一人】與太樂工人俱淸齋一宿

陳設

前享三日尙捨直長施大次於外壝東門之內道北南向尙捨奉禦鋪禦坐守宮設文武侍臣次於大次之後文官在左武官在右俱南向設諸享官次於東壝之外道南從享文官九品以上於享官之東東方南方朝集使於文官之東東方南方蕃客又於其東俱毎等異位北向西上介公酅公於西壝之外道南武官九品已上於介公酅公之西西方北方朝集使於武官之西西方北方蕃客又於其西俱每等異位北向東上【其褒聖侯於文官三品之下諸州使人分方位於朝集使之後】設饌幔於內壝東門之外道南北向前享二日太樂令設宮懸之樂於壇南內壝之內東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹路鼓於北懸之內道之左右植建鼓於四隅置柷敔於懸內柷在左敔在右設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校掃除壇之內外又爲瘞埳於壇之壬地外壝之內方深取足容物南出陛前享一日奉禮設禦坐於壇之東南西向設望瘞位於壇西南當瘞北向設享官公卿位於內壝東門之內道南執事者位於其後每等異位俱重行西向北上設禦史位於壇下一位於東南西向一位於西南東向令史各陪其後設奉禮位於樂懸東北贊者二人在南差退俱西向又設奉禮贊者位於瘞西南東面設協律郎位於壇上南陛之西東向設太樂令位於北懸之間當壇北向設從享之官位文官九品以上於執事之南東方南方朝集使於文官之南東方南方蕃客又於其南俱每等異位重行西面北上酅公介公位於南壝西門之內道南武官九品已上於酅公介公之後西方北方朝集使於武官之南西方北方蕃客又於其南俱毎等異位重行東面北上【其褒聖侯於文官三品之下諸州使人分方位於朝集使之後】又設享官及從享羣官等門外位於東西壝門之外道南皆如設次之式又設禦耕籍位於外壝南門之外十步所南向設從耕位三公諸王諸尙書諸卿位於禦坐東南重行西向各依推數爲列其公王尙書卿等非耕者位於耕者之東重行西向俱北上酅公介公位於禦坐西南東向以北爲上尙捨設禦耒席於三公之北少西南向奉禮又設司農卿位於禦耒席東少南西向廩犧令於司農卿之南少退諸執耒耜者位於公卿耕者之後非耕者之前西向【禦耒耜一具三公耒耜三具諸王尙書卿各正位三人合耒耜九具以下耒太常各令籍田農人執之】設酒尊之位於壇上神農氏犧尊二象尊二山罍二在東南隅北向后稷氏犧尊二象尊二山罍二在神農氏酒樽之東俱北向西上【尊皆加勺羃有坫以置爵】設禦洗於壇南陛東南亞獻之洗於東陛之南俱北向執尊罍篚羃者各位於尊罍篚羃之後設幣篚於壇上各於尊坫之所晡後郊社令帥齋郎以尊坫罍洗篚羃入設於位【升壇者自東陛】謁者引光祿卿詣廚視濯漑【凡導引者每曲一逡巡】贊引引禦史詣廚省饌具【光祿卿以下每事訖各還齋所】享日未明十五刻太官令帥宰人以鸞刀割牲祝史以豆取毛血各置於饌所遂烹牲未明五刻太史令郊社令各服其服升設神農氏神坐於壇上北方南向設后稷氏神坐於東方西向席皆以莞設神坐於坐首

鑾駕出宮

前出三日本司宣攝內外各供其職尙捨設行宮於壇南東向隨地之宜守宮設從享官五品以上次於承天門外東西朝堂如常前二日太樂令設宮懸之樂於殿庭如常儀【駕出懸而不作】其日晝漏上水五刻鑾駕發引發引前七刻捶一鼔爲一嚴【三嚴時節前一日侍中奏裁】前五刻捶二鼓爲再嚴侍中版奏請中嚴奉禮設從享羣官五品以上位於東朝堂之前西向武官於西朝堂之前東向俱重行北上從享羣官五品以上依時刻俱集朝堂次各服其服【其六品以下及酅公介公褒聖侯朝集使諸方客使等並依駕出之日赴享所】所司陳大駕鹵簿前二刻捶三鼔爲三嚴諸衛之屬各督其隊與鈒防以次入陳於殿庭謁者引從享羣官各就朝堂前位諸侍衛之官各服其器服侍中中書令以下俱就西階奉迎【侍中負實如式】乘黃令進耕根車於太極殿西階之前南向千牛將軍一人執長刀立於車前北面黃門侍郎一人在侍臣之前贊者二人又在黃門侍郎之前侍中版奏外辦太僕卿奮衣而升正立執轡皇帝齋服乘輿以出降自西階稱警蹕如常儀千牛將軍前執轡皇帝升車太僕卿立授綏侍中中書令以下夾衛如常乘黃令進耒耜太僕卿受之載於禦者之間黃門侍郎進當鑾駕前跪奏稱黃門侍郎臣某言請鑾駕發引俛伏興退復位【凡黃門侍郎奏請皆進鑾駕前跪奏稱某官臣某言訖俛伏興】鑾駕動又稱警蹕黃門侍郎與贊者夾引以出千牛將軍夾車而趨駕出承天門至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬諸侍衛之官各督其屬左右翊駕在黃麾內符寶郎奉六寶與殿中監後部從在黃鉞內侍中中書令以下夾侍於車前贊者在供奉官人內侍臣上馬畢黃門侍郎奏稱請勅車右升侍中前承制退稱制曰可黃門侍郎退復位千牛將軍升訖黃門侍郎奏鑾駕發引退復位鑾駕動稱警蹕鼔傳音如常不鳴鼔吹不得喧嘩其從享之官在武隊後如常儀駕將至諸享官俱朝服結佩謁者引立於次前重行北面西上駕過引下還齋所駕至行宮南門外回車南向將軍降立於車右侍中進當鑾駕前跪奉稱臣侍中臣某言請降車俛伏興還侍位皇帝降車乘輿入繖扇華蓋侍衛警蹕如常儀宿衛如式乘黃令受耒耜掌之謁者贊引從享官通事舍人分引文武羣官五品以上集行宮朝堂前文左武右舍人承防勅羣官等各還次

饋享

享日未明三刻諸享官及從享之官各服其服郊社令良醖令帥其屬入實尊罍及幣【犧尊實以醴齊象尊實以盎齊山罍實以淸酒齊皆加明水酒皆加酒各實於上尊祀神幣皆以靑色】太官令帥進饌者實諸籩豆簠簋等入設饌幔內未明二刻奉禮帥贊者先入就位贊引引禦史諸太祝及令史祝史與執尊罍篚羃者入自東門當壇南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執尊罍篚羃者各就位贊引引禦史諸太祝詣壇東陛升行掃除於上令史祝史行掃除於下訖引降就位未明一刻謁者贊引各引享官及從享羣官客使等俱就門外位太樂令帥工人二舞次入就位文舞入陳於懸內武舞立於懸南道西【其升壇者皆脫履於下降納如常】謁者引司空入就位立定奉禮曰再拜司空再拜訖謁者引司空詣壇東陛升行掃除於上降行樂懸於下訖引復位初司空行樂懸謁者贊引各引享官及從享官客使等次入就位初未明三刻諸衛列大駕仗衛陳設如式侍中版奏請中嚴乘黃令進耕根車於行宮南門外回車南向【若行宮壇相逺嚴警如式】未明一刻侍中版奏外辦質明皇帝服衮冕乘輿以出繖扇華蓋侍衛如常儀【侍中負璽陪從如式】皇帝升車訖乘黃令進耒耜太僕受載如初黃門侍郎奏請鑾駕發引還侍位鑾駕動稱警蹕如常千牛將軍夾車而趨【若行宮去壇逺奏升車如式】駕至大次門外回車南向侍中進當鑾駕前跪奏稱侍中臣某言請降車俛伏興還侍位皇帝降車乘輿之大次繖扇華蓋侍衛如常儀郊社令以祝版進禦署訖近臣奉出郊社令受各奠於坫初皇帝降車訖乘黃令受耒耜授廩犧令而橫執之左其耜之耕所置於席遂守之【凡執耒耜皆橫之授則先其耒後其耜】皇帝停大次半刻頃太常博士引太常卿立於大次門外當門北向侍中版奏外辦皇帝出次華蓋侍衛如常儀博士引太常卿太常卿引皇帝【凡太常卿前導皆博士先引】至內壝門外殿中監進大珪尙衣奉禦又以鎭珪授殿中監殿中監受進皇帝搢大珪執鎭珪華蓋仗衛停於門外近侍省衛從入如常儀皇帝至版位西向立【毎立定太常與博士退立於左】太常卿前奏稱請再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位協律郎跪俛伏興舉麾【凡取物者皆跪俛伏取以興奠物則奠訖俛伏而後興】鼓柷奏永和之樂以姑洗之均【自後壇下接神之樂皆奏姑洗】作文舞之舞樂舞三成偃麾戛敔樂止【凡樂皆恊律郎舉麾工鼓柷而後作偃麾戞敔而後止】太常卿前奏稱請再拜退復位皇帝再拜奉禮曰眾官再拜眾官在位者皆再拜太祝俱取幣於篚各立於尊所太常卿引皇帝太和之樂作【皇帝每行皆作太和之樂】皇帝詣壇升自南陛侍中中書令以下及左右侍衛量人從升【以下皆如之】皇帝升壇北向立樂止太祝以幣授侍中侍中受幣東向進皇帝搢鎭珪受幣【凡受物皆搢鎭珪奠訖執鎭珪俛伏興】登歌作肅和之樂以南呂之均太常卿引皇帝進北面跪奠於神農氏神坐俛伏興太常卿引皇帝少退北向再拜訖太常卿引皇帝又立於西方東向又太祝以幣授侍中侍中受幣北向進皇帝受幣太常卿引皇帝進東面跪奠於后稷氏神坐俛伏興太常卿引皇帝少退東面再拜訖登歌止太常卿引皇帝樂作皇帝降自南陛還版位西向立樂止初羣官拜訖祝史奉毛血之豆立於門外登歌止祝史奉毛血入升自南陛配坐升自東陛太祝迎取於壇上進奠於神坐前太祝與祝史退立於尊所皇帝旣升奠幣太官令出帥進饌者奉饌陳於內壝門外謁者引司徒出詣饌所司徒奉神農之俎皇帝旣至版位樂止太官令引饌入俎初入門雍和之樂作饌至陛樂止祝史進跪徹毛血之豆降自東陛以出神農氏之饌升自南陛配坐之饌升自東陛太祝迎引於壇上各設於神坐前【籩豆蓋羃先徹乃升簋簠旣奠卻其蓋於下】設訖謁者引司徒以下降自東陛復位太祝各還樽所太常卿引皇帝詣罍洗樂作皇帝至罍洗樂止侍中跪取興沃水又侍中跪取盤興承水皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚興進爵皇帝受爵倚中酌罍水又侍中奉盤皇帝洗爵黃門侍郎又授巾皆如初皇帝拭爵訖侍中奠盤黃門侍郎受巾奠於篚皆如初太常卿引皇帝樂作皇帝詣壇升自南陛樂止謁者引司徒升自東陛立於尊所齋郎奉俎從升立於司徒之後太常卿引皇帝詣神農氏酒樽所執尊者舉羃侍中贊酌醴齊訖壽和之樂作【皇帝每酌獻及飲福皆作壽和之樂】太常卿引皇帝進神農氏神坐前北向跪奠爵俛伏興太常卿引皇帝少退北面立樂止太祝持版進於神坐之右東面跪讀祝文曰維某年歲次月朔日子嗣開元神武皇帝某敢昭告於帝神農氏獻春伊始東作方興率由典則恭事千畆謹以制幣犧齊粢盛庶品肅備恆祀陳其明薦以後稷配神作主尙饗訖興皇帝再拜初讀祝文訖樂作太祝進跪奠版於神坐興還尊所皇帝拜訖樂止太常卿引皇帝詣后稷氏酒樽所執樽者舉羃侍中取爵於坫進皇帝受爵侍中贊酌醴齊訖樂作太常卿引皇帝進后稷氏神坐前東向跪奠爵俛伏興太常卿引皇帝少退東向立樂止太祝持版進於神坐之左北向跪讀祝文曰維某年歲次月朔日子嗣開元神武皇帝某敢昭告於后稷氏土膏覛起爰循耕籍用薦恆祀於帝神農氏惟神功葉稼穡實允昭配謹以制幣犧齊

粢盛庶品式陳明薦作主侑神尙饗訖興皇帝再拜初讀祝文訖樂作太祝進跪奠版於神坐前俛伏興還尊所皇帝拜訖樂止太常卿引皇帝進神農氏神坐前北面立樂作太祝各以爵酌上尊福酒合置一爵一太祝持爵授侍中侍中受爵西向進皇帝再拜受爵跪祭酒啐酒奠爵俛伏興太祝帥齋郎進俎太祝減神農前三牲胙肉【皆取前腳第二骨】各置一俎上又以籩豆取稷黍飯共置一籩太祝先以飯籩授司徒司徒受西向進皇帝受以授左右又以胙肉授司徒司徒受俎以次進皇帝每受以授左右謁者引司徒降復位皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自南陛還版位西向立樂止文舞出鼓祝作舒和之樂出訖戛敔樂止武舞入鼓柷奏舒和之樂立定戞敔樂止皇帝將復位謁者引太尉詣罍洗盥手洗爵謁者引太尉自東陛升壇詣神農氏象尊所執尊者舉羃太尉酌盎齊武舞作謁者引太尉進神農氏神坐前北向跪奠爵興謁者引太尉少退北向再拜謁者引太尉詣后稷氏象尊所取爵於坫執尊者舉羃太尉酌盎齊謁者引太尉進后稷氏神坐前東面跪奠爵興謁者引太尉少退東向再拜謁者引太尉進神農神座前北向立太祝各以尊酌罍酒合置一爵一太祝持爵進大尉之右西向立太尉再拜受爵跪祭酒遂飲卒爵太祝進受爵復於坫太尉興再拜謁者引太尉降復位初太尉獻將畢謁者引光祿卿詣罍洗盥手洗爵升酌盎齊終獻如亞獻之儀訖謁者引光祿卿降復位武舞止諸太祝各進跪徹豆興還尊所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福者不拜】永和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望瘞位奉禮帥贊者就瘞埳西南位太常卿引皇帝太和之樂作皇帝就望瘞位北向立樂止於羣官將拜太祝各執篚進神坐前取幣各由其陛防壇詣埳以幣置於埳訖奉禮曰可瘞埳東西廂各四人寘土半埳太常卿前奏禮畢請就耕籍位太常卿引皇帝樂作皇帝詣耕位南向立樂止初白禮畢奉禮帥贊者還本位

耕籍

皇帝將詣望瘞位謁者引三公及應從耕侍耕者各就耕位司農先就位諸執耒者皆就位皇帝初詣耕位廩犧令進詣禦耒席南北面跪俛伏搢笏解韜出耒執耒起少退北面立司農卿進受耒以授侍中侍中奉耒進皇帝受以三推侍中受耒耜反於司農司農反於廩犧令訖還本位廩犧令復耒於韜執耒起復位立皇帝初耕執耒者以耒耜各授侍耕者皇帝耕訖三公諸王五推尙書卿九推訖執耒者前受耒耜退復位侍中前奏禮畢退復位太常卿引皇帝自南門還大次樂作皇帝出內壝東門殿中監前受鎭珪以授尙衣奉禦殿中監又前受大珪華蓋侍衛如常儀皇帝入次樂止謁者贊引各引享官及從享羣官諸方客使以次出贊引各引禦史太祝以下俱復執事位立定奉禮曰再拜禦史以下皆再拜贊引引出工人二舞以次出太常卿帥其屬以次耕於千畆其祝版燔於齋坊

鑾駕還宮

皇帝旣還大次侍中版奏請解嚴【將軍不得輙離部伍】皇帝停大次一刻頃捶一鼓爲一嚴轉仗衛於還塗如來儀三刻頃槌二鼔爲再嚴將士布隊仗侍中版奏請中嚴皇帝通天冠綘紗袍諸享官服朝服五刻頃捶三鼓爲三嚴通事舍人各引羣官客使序立於大次之前近南文武侍臣詣大次門外南向千牛將軍立於車右侍中版奏外辦太僕卿升執轡皇帝乘輿出次繖扇侍衛警蹕如常儀皇帝升車太僕卿立授綏黃門侍郎奏稱請鑾駕發引退復位鑾駕動稱警蹕如常儀黃門侍郎贊引夾引千牛將軍夾車而趨至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬畢黃門侍郎奏稱請勅車右升侍中稱制曰可黃門侍郎退復位千牛將軍升訖黃門侍郎奏稱請鑾駕發引退復位鼔傳音鑾駕動鼓吹振作而還文武羣官皆從如來儀諸方客使便還館駕至承天門外侍臣下馬所鑾駕權停文武侍臣皆下馬千牛將軍降立於車右訖鑾駕動千牛將軍夾車而趨駕入嘉徳門太樂令撞防賔之鐘左五鐘右五鐘皆應鼓柷奏采茨之樂至太極門戛敔樂止入太極殿鼔柷奏太和之樂駕至橫街北當東上閤回車南向侍中進當鑾駕前跪奏稱侍中臣某言請降車俛伏興還侍位皇帝降車乘輿以入繖扇侍衛警蹕如常儀侍臣從至閤戞敔樂止初文武羣臣至東朝堂通事舍人承防勅羣官並還皇帝旣入侍中版奏請觧嚴叩鉦將士各還其所

勞酒

車駕還宮之明日設防於太極殿如元防之儀【惟不賀不上壽爲異】

大唐開元禮卷四十六

欽定四庫全書

大唐開元禮卷四十七

唐蕭嵩等撰吉禮

孟春吉亥享先農於借田有司攝事

齋戒

陳設

享饋

齋戒

凡預享之官散齋三日致齋二日【散齋皆於正寢致齋一日於本司一日於享所其無本司皆於享所】散齋理事如舊惟不弔喪問疾不作樂不判署刑殺文書不行刑罰不預穢惡致齋惟享事得行其餘悉斷其享官已齋而闕者通攝行事光祿卿監取明水火【太官令取水於陰鑑取火於陽燧火以供爨水以實尊】前享一日諸衛令其屬未後一刻各以其方器服守衛壝門【每門二人每隅一人】與太樂工人俱淸齋一宿

陳設

前享三日右校掃除壇之內外又爲瘞埳於壇之壬地外壝之內方深取足容物南出陛前享二日衛尉設享官公卿以下次於外壝東門之外道南北向以西爲上設饌幔於內壝東門之外道南北向大樂令設宮懸之樂於壇南內壝之內東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹路鼔於北懸之內道之左右植建鼔於四隅置柷敔於懸內【柷在左敔在右】設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸工人各位於懸後東方西方以南爲上南方北方以西爲上前享一日奉禮設享官公卿位於內壝東門之內道北執事位於道南每等異位重行西面以北爲上設望瘞位於壇之西南當瘞埳北向設禦史位於壇之下一人位於東南西向一人位於西南東向令史各陪其後設奉禮位於樂懸東北贊者二人在南差退俱西向北上又設奉禮贊者位於瘞埳西南東面南上設協律郎位於壇上南陛之西東向設太樂令位於北懸之間當壇北向設享官公卿以下門外位皆於東壝之外道南毎等異位重行北面以西爲上設酒樽之位於壇上神農氏犧尊二象尊二山罍二在東南隅北向后稷氏犠尊二象尊二山罍二在神農氏酒尊之東俱北向西上【尊俱置於坫皆加勺羃設爵於尊下】設洗於壇上南陛東南北向罍水在洗東篚在洗西南肆【篚實以巾爵】執尊罍篚羃者各位於尊罍篚羃之後各設幣篚於壇上尊坫之所晡後謁者引光祿卿詣廚視濯漑又謁者引諸享官詣廚省饌具訖還齋所享日未明十五刻太官令帥宰人以鸞刀割牲祝史以豆取毛血置於饌所遂烹牲未明五刻太史令郊社令升設神農氏神坐於壇上北方南向設后稷氏神坐於東方西向席俱以莞設神位各於坐首

饋享

享日未明三刻諸享官各服其服郊社令良醖令各帥其屬入實樽罍及幣【犧尊實以醴齊象尊實以盎齊其酒各實於兩齊之上尊山罍實以淸酒禮神之幣皆以靑】太官令帥諸進饌者實諸籩豆簋簠入陳於東門之外饌幔內未明二刻奉禮帥贊者先入就位贊引引禦史諸太祝及令史祝史與執尊罍篚羃者入自東門當壇南重行北面西上【凡導引者毎曲一逡巡】立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽者升自東陛立於尊所壇下執樽罍篚羃者各就位贊引引禦史諸太祝詣壇東陛升行掃除於上令史祝史行掃除於下訖引降就位未明一刻太樂令帥工人二舞次入就位文舞入陳於懸內武舞立於懸南道西謁者引司空入就位立定奉禮曰再拜司空再拜訖謁者引司空詣壇東陛升行掃除於上降行樂懸於下訖引還本位初司空入謁者引享官贊引引執事者俱就壝外位司空行掃除訖謁者贊引各引享官以次入就位立定奉禮曰眾官再拜眾官在位者皆再拜【其先拜者不拜】謁者進太尉之左白有司謹具請行事還本位協律郎跪俛伏舉麾【凡取物者皆跪俛伏而取以興奠物則奠訖俛伏而後興】鼔柷以角音奏永和之樂以姑洗之均作文舞之舞樂舞三成偃麾戛敔樂止【凡樂皆協律郎舉麾工鼓柷而後作偃麾戛敔而後止】奉禮曰眾官再拜眾官皆再拜諸太祝俱取幣於篚各立於尊所謁者引太尉詣壇升自南陛北向立太祝以幣東向授太尉受幣登歌作肅和之樂乃以南呂之均謁者引太尉進北面跪奠於神農氏神坐興謁者引太尉少退北向再拜謁者引太尉立於西方東向又太祝奉幣北向授太尉受幣謁者引太尉進東面跪奠於后稷氏神坐興謁者引太尉少退東向再拜訖登歌止謁者引太尉降自南陛還本位初羣官拜訖祝史奉毛血立於門外登歌止祝史奉毛血升自南陛配坐升自東陛太祝迎取於壇上進奠於神坐前太祝興祝史退立於尊所太尉旣升奠幣太官令出帥進饌者奉饌陳於內壝東門之外謁者引司徒出詣饌所司徒奉神農之俎太官令引饌入俎初入門雍和之樂作【自後酌獻皆作雍和】饌至陛樂止祝史跪徹毛血之豆降自東陛以出神農氏之饌升自南陛配坐饌升自東陛諸太祝迎引於壇上各設於神坐前【籩豆蓋羃先徹乃升簋簠旣奠卻其蓋於下】設訖謁者引司徒以下降復位諸太祝各還尊所謁者引太尉升自南陛詣神農氏酒尊所執尊者舉羃太尉酌醴齊訖樂作謁者引太尉進神農氏神坐前北向跪奠爵興謁者引太尉少退北向立樂止太祝持版進於神坐之右東面跪讀祝文曰維某年歳次月朔日子嗣皇帝臣某謹遣太尉封臣名敢昭告於神農氏獻春伊始東作方興率由典則恭事千畆謹以制幣犧齊粢盛庶品肅偹恆祀陳其明薦以後稷配神作主尙饗訖興太尉再拜初讀祝文訖樂作太祝進跪奠版於神坐興還尊所太尉拜訖樂止謁者引太尉詣后稷氏酒樽所取爵於坫執尊者舉羃太尉酌醴齊訖樂作謁者引太尉進后稷氏神坐前東向立樂止太祝持版進於神坐之左北面跪讀祝文曰維某年歳次月朔日子嗣開元神武皇帝某謹遣太尉封臣名敢昭告於后稷氏土膏覛起爰循耕籍式陳明薦於帝神農氏惟神功葉稼穡實允昭配謹薦制幣犧齊粢盛庶品作主侑神尙饗訖興太尉再拜初讀祝文訖樂作太祝進跪奠版於神坐興還尊所太尉拜訖樂止謁者引太尉進神農氏神坐前北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒啐酒奠爵興太祝帥齋郎奉俎太祝減神農前三牲胙肉加於俎又以籩取稷黍飯興以胙肉共置一俎上又以飯共置一籩太祝先以飯籩授太尉太尉受以授齋郎又以俎授太尉太尉毎受以授齋郎太尉跪取爵遂飲卒爵太祝進受爵復於坫太尉興再拜謁者引太尉降復位文舞出鼔柷作舒和之樂出訖戛敔樂止武舞入鼓柷作舒和之樂立定戛敔樂止初太尉獻將畢謁者引太常卿詣罍洗盥手洗爵訖謁者引太常卿自東陛升壇詣神農氏象尊所執尊者舉羃太常卿酌盎齊訖武舞作謁者引太常卿進神農氏神坐前北向跪奠爵興謁者引太常卿少退北向再拜謁者引太常卿進神農氏神坐前北向立太祝各以爵酌罍福酒合置一爵一太祝持爵進太常之右西向立太常卿再拜受爵跪祭酒遂飲卒爵太祝進受爵復於坫太常卿興再拜謁者引太常卿降復位初太常卿獻將畢謁者引光祿卿詣罍洗盥洗訖升酌盎齊終獻如亞獻之儀訖謁者引光祿卿降復位武舞六成舞獻俱畢諸太祝各進跪徹豆還尊所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福受胙者不拜】奉禮曰眾官再拜眾官在位者皆再拜樂一成止謁者進太尉之左白請就望瘞位謁者引太尉就望瘞位北向立於眾官將拜訖諸太祝各持篚進神坐前跪取幣齋郎以俎載牲體稷黍飯爵酒興各由其陛防壇詣瘞埳以幣饌物置於埳訖奉禮曰可瘞埳東西廂各四人寘土半埳謁者引太尉出又謁者贊引各引享官以次出贊引引禦史以下俱復執事位立定奉禮曰再拜禦史以下皆再拜贊引引出工人二舞以次出其祝版燔於齋坊

大唐開元禮卷四十七

欽定四庫全書

大唐開元禮卷四十八

唐蕭嵩等撰吉禮

皇后季春吉已享先蠶親桑

齋戒

陳設

車駕出宮

饋享

親桑

車駕還宮

勞酒

齋戒

先祀五日散齋三日於後殿致齋二日於正殿前致齋一日尙寢設禦幄於正殿西序及室中俱東向致齋之日晝漏上水一刻尙儀版奏請中嚴尙服帥司仗布侍衛司賔引內命婦陪位並如式六尙以下各服其服詣後殿奉迎尙儀版奏外辦上水三刻皇后服鈿釵禮衣結佩乘輿出自西房華蓋警蹕侍衛如常儀皇后卽禦坐東向坐六尙以下侍衛如常一刻頃尙儀前跪奏稱尙儀妾姓言請降就齋室興退復位皇后降坐乘輿入室六尙以下各還寢直衛者如常司賔引陪位者退散齋之日內侍帥內命婦之吉者使蠶於蠶室凡預享之官散齋三曰於其寢致齋二日一日於其寢一日於享所【亞獻終獻則致齋二日皆於其寢】六尙以下應從升者及從享內外命婦各於其寢淸齋一宿散齋理事如舊惟不弔防問疾不作樂不判署刑殺文書不行刑罰不預穢惡致齋惟享事得行其餘悉防其享官已齋而闕者通攝行事諸預享之官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供】【爨水以實尊】前享一日諸衛令其屬未後一刻各以其方器服守衛壝門【每門二人毎隅一人】享日未明給使代執與女工人等俱淸齋一宿

陳設

前享三日尙捨直長施大次於外壝東門之內道北南向尙捨奉禦鋪禦坐尙捨直長設內命婦及六尙以下次於大次之後俱南向守宮設外命婦次大長公主長公主公主以下於南壝之外道西三公夫人以下在其南俱重行每等異位東向北上設陳饌幔於內壝東門之外道南北向前享二日太樂令設宮懸之樂於壇南內壝之內東方西方磬簴起北鐘簴次之南方北方磬簴起西鐘簴次之設十二大磬於編懸之間各依辰位置柷敔於懸內柷在左敔在右設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸女工人各位於懸後東方西方以南爲上南方北方以西爲上右校掃除壇之內外又爲瘞埳於壇之壬地內壝之外方深取足容物南出陛又爲采桑壇於壇二十步所方三丈髙五尺西出陛尙捨量施帷障於外壝之外四而開門其東門使容厭翟車前享一日內謁者設禦坐於壇之東南西向設望瘞位於壇之西南當瘞埳西向設亞獻終獻位於內壝東門之內道南執事者位於其後每等異位俱重行西向北上設典正位於壇下一位於東南西向一位於西南東向女史各陪其後設司贊位於樂懸東北掌贊二人在南差退俱西面又設司贊掌贊位於埋埳西南東面南上設典樂舉麾位於壇上南陛之西東向設司樂位於北懸之間當壇北向設內命婦位於終獻之南絕位每等異位重行西向北上設外命婦位於中壝南門之外大長公主以下於道東東西當內命婦位差退公夫人以下於道西去道逺近準公主位俱每等異位重行相向北上又設禦采桑位於采桑壇上東向設內命婦采桑位於壇下當禦位東北每等異位南向西上設外命婦采桑位於壇下當禦位東南每等異位北向西上設執禦鉤筐者位於內命婦之西少南西上【尙功執鉤典制執筐】設內命婦執鉤筐者位各於其采桑位之後【尙功下四典執鉤典制下女史執筐】設門外位享官於東壝之外道南從享內命婦於享官之東俱每等異位重行北面西上從享外命婦於南壝之外道西如設次之式設酒尊之位於壇上東南隅北向西上犧尊二象尊二山罍二【尊皆加勺羃有坫以置爵】設禦洗於壇南陛東南亞獻之洗又於東南俱北向罍水在洗東篚在洗西南肆【篚實以巾爵】執尊罍篚羃者各位於尊罍篚羃之後設幣篚於壇上樽坫之所晡後內謁者帥其屬以尊坫罍洗篚羃入設於壇上【升壇者自東陛】享日未明十五刻太官令帥宰人以鸞刀割牲祝史以豆取毛血置於饌所遂烹牲【其神廚及諸司供事便次守宮與金吾相之量於壇東張設】享日未明五刻司設服其服升設先蠶氏神坐於壇上北方南向席以莞設神坐於坐首

車駕出宮

前享一日金吾奏請外命婦等應集壇所者並聽夜行其應采桑者四人各具女侍者進筐鉤載之而行監門預奏請享日未明四刻開所由苑門諸親及命婦以下以次入詣壇南次所各服其服應采桑者筐鉤各具女侍者執授內謁者監內謁者監受之以授執鉤筐者享日未明三刻捶一鼓爲一嚴【三嚴時節前一日內侍奏裁】未明二刻捶二鼔爲再嚴尙儀版奏請中嚴內命婦各服其服所司陳車駕鹵簿未明一刻捶三鼓爲三嚴司賔引內命婦入立於庭重行西而以北爲上六尙以下各服其服俱詣室奉迎【尙服負寶如式】內僕進厭翟車於閣門尙儀版奏外辦馭者執輿皇后服鞠衣乘輿以出華蓋侍衛警蹕如常內命婦從出門皇后升車尙功司制進筐鉤載之仗衛如常儀內命婦及六尙等乘車陪從如式其內命婦應采桑者四人各服其服典制等進筐鉤載之諸翊駕之官皆乘馬駕動警蹕如常不鳴鼔角諸衛前後督攝如常內命婦宮人以次從

饋享

享日未明三刻諸享官各服其服尙儀及司醖帥其屬入寔尊罍及幣【犧尊實以醴齊象尊實以盎齊山罍實以淸酒齊加明水酒加酒各實上尊幣以黑】太官令寔諸籩豆簠簋俎等內謁者帥其屬詣廚奉饌入設於饌幔內【內侍之屬與司膳等守掌之其三牲之肉不上升神俎者亦太官付內謁者同時進入以供頒胙自余供享之物並諸司前一日預進】駕將至女相者引先置享官內典引引外命婦俱就門外位【女相者以尙儀下女史充】駕至大次門外回車南向尙儀進車前跪奏稱尙儀妾姓言請降車興還侍位皇后降車乘輿之大次華蓋繖扇侍衛如常儀尙儀以祝版進禦署訖奉出奠於坫皇后降車訖尙功司制進受鉤筐以退【其內命婦鉤筐則內命婦降車訖典制等進受之】典贊引亞獻及從享內命婦俱就門外位司贊帥掌贊先入就位女相者引尙儀典正及女史祝史【女史祝史以尙儀下女史充】與女執尊罍篚羃者入自東門當壇南北面西上立定司贊曰再拜掌贊承傳【凡司贊有詞掌贊皆承傳】尙儀以下皆再拜訖尙儀以下各就位司樂帥女工人入就位典贊引亞獻終獻女相者引執事者司賔引內命婦內典引引外命婦俱入就位皇后停大次半刻頃司言引尙宮立於大次門外當門北向尙儀版奏外辦皇后出次華蓋侍衛如常【尙服負寶陪從如式】司言引尙宮尙宮引皇后【凡尙宮前導皆司言先引】入自東門華蓋仗衛停於門外近侍者從入如常皇后至版位西向立【每立定尙宮與司言退立於左】立定尙宮前奏稱請再拜退復位皇后再拜司贊曰眾官再拜享官及內外命婦在位者皆再拜【其先拜者不拜】尙宮前奏有司謹具請行事退復位典樂跪舉麾【凡取物者皆跪而取以興奠物亦跪奠而後興】鼓柷奏永和之樂以姑洗之均【自後壇下接神之樂皆奏姑洗】三成偃麾戛敔樂止【凡樂皆典樂舉麾工鼔柷而後作偃麾戞敔而後止】尙宮前奏稱請再拜退復位皇后再拜司贊曰眾官再拜享官及內外命婦在位者皆再拜壇上尙儀跪取幣於篚興立於尊所尙宮引皇后正和之樂作【皇后毎行皆作正和之樂】皇后詣壇升自南陛六尙已下量人從升【以下升皆如之】皇后升壇北面立樂止尙儀奉幣東向進皇后受幣登歌作肅和之樂以南呂之均尙宮引皇後進北向跪奠於神坐興尙宮引皇后少退北向再拜訖登歌止尙宮引皇后樂作降自南陛還版位西向立樂止初內外命婦拜訖女史祝史奉毛血之豆立於內壝東門之外於登歌止女史祝史奉毛血入升自南陛尙儀迎引於壇上進跪奠於神坐前興與女祝史退立於尊所皇后旣升奠幣司膳出帥女進饌者奉饌陳於內壝東門之外皇后旣降復位司膳引饌入俎初入門雍和之樂作饌至陛樂止女祝史跪徹毛血之豆降自東陛以出饌升自南陛尙儀迎引於壇上設於神坐前【籩豆蓋羃先徹乃升簠簋旣奠卻其蓋於下】設訖司膳帥女進饌者降自東陛復位尙儀還尊所尙宮引皇后詣罍洗樂作皇后至罍洗樂止尙儀跪取興沃水司言跪取盤興承水皇后盥手司言跪取巾於篚興進皇后帨手訖司言受巾跪奠於篚司言跪取爵於篚興進皇后受爵尙儀酌罍水司言奉盤皇后洗爵司言授巾皆如初皇后拭爵訖尙儀奠司言奠盤巾皆如常尙宮引皇后樂作詣壇升自南陛樂止尙宮引皇后詣酒尊所執尊者舉羃尙儀贊酌醴齊訖壽和之樂作【皇后每酌獻及飲福皆作壽和之樂】尙宮引皇后退北向立樂止尙儀持版進於神坐之右東面跪讀祝文曰維某年嵗次月朔日子皇后某氏敢昭告於先蠶氏惟神肇興蠶織功濟黔黎爰擇嘉時式遵令典謹以制幣犧齊粢盛庻品明薦於神尙饗訖興皇后再拜初讀祝文訖樂作尙儀跪進奠版於神坐興還尊所皇后拜訖樂止尙儀以爵酌上尊酒西向進皇后再拜受爵跪祭酒啐酒奠爵興尙儀帥女進饌者持籩俎進尙儀以神前三牲胙肉【皆取前腳第二骨】各置一俎上又以籩取稷黍飯共置一籩尙儀先以飯籩西向進皇后受以授左右尙儀又以胙俎以次進皇后每受以授左右皇后跪取爵遂飲卒爵尙儀進受爵復於坫皇后興再拜訖樂止尙宮引皇后樂作降自南陛還版位西向立樂止皇后獻將畢典贊引貴妃詣罍洗盥手洗爵訖典贊引貴妃自東陛升壇詣象尊所執尊者舉羃貴妃酌盎齊典贊引進神坐前北向跪奠爵興典贊引貴妃少退北向再拜尙儀以爵酌罍福酒持爵進貴妃之右西向立貴妃再拜受爵跪祭酒遂飲卒爵尙儀進受爵復於坫貴妃再拜典贊引貴妃防自東陛復位初貴妃獻將畢又典贊引昭儀詣罍洗盥手洗爵升酌盎齊終獻如亞獻之儀訖典贊引昭儀降復位尙儀進神坐前跪徹豆興還樽所【徹者籩豆各一少移於故處】司贊曰賜胙掌贊唱眾官再拜眾官在位者皆再拜【已飲福者不拜】永和之樂作尙宮前奏稱請再拜退復位皇后再拜司贊曰眾官再拜眾官在位者皆再拜樂一成止尙宮前奏請就望瘞位司贊帥掌贊就瘞埳西南位尙宮引皇后樂作至望瘞位西向立樂止於眾官將拜尙儀執篚進神坐前取幣自北陛降壇西行詣瘞埳以幣置於埳訖司贊曰可瘞埳東西各四人寘土半埳尙宮前奏禮畢請就采桑位尙宮引皇后樂作詣采桑壇升自西陛東向立樂止初白禮畢司贊帥掌贊還本位

親桑

皇后將詣望瘞位司賓引內外命婦采桑者俱就采桑位【內外命婦一品各二人二品三品各一人】諸執鉤筐者各就位皇后旣至采桑位尙功奉金鉤自北陛升壇進典制奉筐從升皇后受鉤采桑典制奉筐受桑皇后采三條止尙宮前受鉤典制以筐俱退復位皇后初采典制等各以鉤授內外命婦皇后采桑訖內外命婦以次采桑女史執筐者受之內外命婦一品各采五條二品三品各采九條止典制等受鉤與執筐者退復位司賓各引內外命婦采桑者退復位司賓引婕妤一人詣蠶室尙功率執鉤筐者以從至蠶室尙宮以桑授蠶母蠶母受桑切之以授婕妤婕妤食蠶灑一薄訖司賔引婕妤還本位尙儀前奏禮畢退復位尙宮引皇后樂作還大次入大次訖樂止司賔引內命婦內典引引外命婦各還其次尙儀典正以下俱復執事位立定司贊曰再拜尙儀以下皆再拜訖出女工人以次出其祝版燔於齋所

車駕還宮

皇后旣還大次內侍版奏請解嚴【將士不得輙離部伍】皇后停大次一刻頃捶一鼔爲一嚴轉仗衛於還塗如來儀三刻頃捶二鼓爲再嚴尙儀版奏請中嚴皇后服鈿釵禮衣三刻頃捶三鼔爲三嚴內典引引外命婦出次就門外位司賓引內命婦出次序立於大次之前六尙以下依式奉迎內僕進厭翟車於大次門外南向尙儀版奏外辦馭者執轡皇后乘輿出次華蓋侍衛警蹕如常皇后升輿鼔吹振作而行內命婦以下乘車陪從如來儀車駕過內典引引外命婦退還第駕至正殿門外廻車南向尙儀進當車前跪奏稱尙儀妾姓言請降車興還侍位皇后降車乘輿入侍衛如常內侍版奏請解嚴將士各還其所

勞酒

車駕還宮之明日內外命婦設防於正殿如元防之儀【惟不賀不上壽爲異】

大唐開元禮卷四十八

欽定四庫全書

大唐開元禮卷四十九

唐蕭嵩等撰吉禮

季春吉已享先蠶於公桑有司攝事

齋戒

陳設

饋享

齋戒

前享五日諸預享官散齋五日各於其寢致齋二日一日於其寢一日於享所散齋理事如舊惟不弔防問疾不作樂不判署刑殺文書不行刑罰不預穢惡致齋惟享事得行其餘悉斷其享官已齋而闕者通攝行事凡預享之官致齋之日給酒食及明衣各習禮於齋所光祿卿監取明水火【太官令取水於陰鑑取火於陽燧火以供爨水以實尊】前享一日諸衛令其屬未後一刻各以其方器服守衛壝門【毎門二人毎隅一人】享日未明給使代執與女工人俱淸齋一宿

陳設

前享三日守宮設享官次於東壝之內道南北向以西爲上設陳饌幔於內壝東門之外道南北向前享三日太樂令設宮懸之樂於壇南內壝之內東方西方磬簴起北鐘簴次之南方北方磬簴起西鐘簴次之設十二大磬於編懸之間各依辰位置柷敔於懸內柷在左敔在右設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸女工人各位於懸後東方西方以南爲上南方北方以西爲上右校掃除壇之內外又爲瘞埳於壇之壬地內壝之外方深取足容物南出陛前享一日內謁者設三獻位於內壝東門之內道北執事位於道南毎等異位皆重行西向以北爲上又設望瘞位於壇之東北當瘞埳道西向又設典正位於壇下一位於東南西向一位於西南東向女史各陪其後【糾察違失】設掌贊位於樂懸東北女史二人在南差退俱西向又設掌贊女史位於瘞埳西南東向南上設典樂舉麾位於壇上南陛之西東向設司樂位於北懸之間當壇北向設三獻以下門外位於東壝之外道南向每等異位重行北面西上設酒尊之位於壇上東南隅北向西上犧樽二象尊二山罍二【尊皆加勺羃有坫以置爵】設洗於壇南陛東南北向罍水在洗東篚在洗西南肆執樽罍篚羃者各位於樽罍篚羃之後設幣篚於壇上樽坫之所晡後內謁者帥其屬以樽罍篚羃入設於位【升壇者自東陛】享日未明十五刻太官令帥宰人以鸞刀割牲祝史以豆取毛血置於饌所【其神廚及諸司供事便次守宮與金吾相之量於壇東張設】享日未明五刻司設服其服升設先蠶氏神座於壇上北方南向席以莞設神位於坐首

饋享

享日未明三刻諸享官各服其服女史及司醖各帥其屬入實樽罍及幣【犧尊寔以醴齊象尊寔以盎齊山罍寔以淸酒齊加明水酒加酒各寔於上尊其幣以黒】太官令寔諸籩豆簠簋俎等內謁者帥其屬詣廚奉饌入設於饌幔內【內侍之屬與司膳等守掌之其三牲之肉不上神俎者亦太官付內謁者同時進入以供頒胙自余享之物並諸司前一日預進】質明女相者引享官以下就壝外位【女相者皆以尙儀下女史充】掌贊帥女史先入就位女相者引典正女祝及女史女祝史【女祝以典贊下充女祝史以典正下充之】與女執尊罍篚羃者入自東門當壇南北面西上立定掌贊曰再拜女史承傳【凡掌贊有詞女史皆承傳】典正以下皆再拜典正以下各就位司樂帥女工人入就位女相者各引享官入就位立定掌贊曰再拜在位者皆再拜女相者進尙宮之左白有司謹具請行事退復位典樂跪舉麾【凡取物者亦跪而取以典奠物皆跪奠訖而後興】鼔柷奏永和之樂以姑洗之均【自後壇下之樂皆奏姑洗】三成偃麾戛敔樂止【凡樂皆典樂舉麾工鼔柷而後作偃麾戛敔而後止】掌贊曰再拜在位者皆再拜女祝跪取幣於篚興立於尊所女相者引尙宮詣壇升自南陛北面立女祝奉幣東向進尙宮受幣登歌作肅和之樂以南呂之均女相者引尙宮進北向跪奠於神坐興女相者引尙宮少退北向再拜訖登歌止女相者引尙宮降自南陛還本位初享官以下拜訖女祝史奉毛血之豆立於內壝東門外於登歌止女祝史奉毛血入升自南陛女祝迎引於壇上進跪奠於神坐前興女祝史退立於尊所尙宮旣升奠幣司膳出帥女進饌者奉饌陳於內壝東門之外尙宮旣降復位司膳引饌入俎初入門雍和之樂作【自後酌獻皆奏雍和】饌至陛樂止女祝史進跪徹毛血之豆降自東陛以出饌升自南陛女祝迎引於壇上設於神坐前【籩豆蓋羃先徹乃升簠簋旣奠卻其蓋於下】設訖司膳帥女進饌者防自東陛復位女祝還尊所女相者引尙宮詣罍洗盥手洗爵訖女相者引尙宮升自南陛詣犧尊所執尊者舉羃尙宮酌醴齊樂作女相者引尙宮進先蠶氏神坐前北向跪奠爵興女相者引尙宮少退北向立樂止女祝持版進於神坐之右東向跪讀祝文曰維某年歳次月朔日子皇后某氏謹遣某官妾姓敢昭告於先蠶氏惟神肇興蠶織功濟黔黎爰擇嘉時式遵令典謹以制幣犧齊粢盛庶品明薦於神尙饗訖興尙宮再拜初讀祝文訖樂作女祝進跪奠版於神坐興還尊所尙宮再拜訖樂止女祝以爵酌罍福酒進於尙宮之右西向立尙宮再拜受爵跪祭酒啐酒奠爵興女史帥女進饌者持籩俎進女祝減神坐前三牲胙肉【皆取前腳第二骨】各置一俎又以籩取稷黍飯共置一籩女祝先以飯籩西向進尙宮受以授女進饌者女祝又以胙俎以次進尙宮每受以授女進饌者尙宮跪取爵遂飲卒爵女祝進受爵復於坫尙宮興再拜女相者引尙宮降復位初尙宮獻將畢女相者引尙儀詣罍洗盥手洗爵訖升自東陛詣象尊所執尊者舉羃尙儀酌盎齊女相者引進神坐前北面跪奠爵興女相者引尙儀少退北向再拜女祝以爵酌罍福酒持進尙儀之右西向立尙儀再拜受爵跪祭酒遂飲卒爵女祝進受爵復於坫尙儀再拜女祝等引自東陛降復位初尙儀獻將畢又女相引尙食詣罍洗盥手洗爵升酌盎齊終獻皆如亞獻之儀訖女相者引降復位女祝進跪徹豆興還樽所【徹者籩豆各一少移於故處】掌贊曰賜胙女史唱眾官再拜眾官在位者皆再拜【已飲福受胙者不拜】永和之樂作掌贊曰再拜在位者皆再拜訖樂一成止女相者進尙宮之左白請就望瘞位女相者引尙宮就望瘞位掌贊女史轉就瘞埳西南位東向立於眾官將拜女史執篚進神座前跪取幣興降西南位東向立於眾官將拜女史執篚進神坐前跪取幣興降自南陛西行詣瘞埳以幣置於埳訖掌贊曰可瘞埳東西各四人寘土半埳女相者進尙宮之左白禮畢女相者引尙宮出又女相者引享官以次出初白禮畢掌贊帥女史還本位典正女史以下俱復執事位立定掌贊曰再拜典正以下皆再拜訖引出女工人以次出其祝版燔於齋所其祝版郊社令預送付內侍享前一日內侍進禦署訖皇后北面再拜近侍奉版出授內侍送享所享前之平明女祝以版奠於坫

大唐開元禮卷四十九

欽定四庫全書

大唐開元禮卷五十

唐蕭嵩等撰吉禮

有司享先代帝王

前享五日諸享官各散齋三日於正寢致齋二日於其廟所【無廟者祭於壇其壇制準州社壇】散齋理事如舊惟不弔防問疾不作樂不判署刑殺文書不行刑罰不預穢惡致齊惟享事得行其餘悉斷其祭官已齋而闕者通攝行事【其祭官以當州長官充以次通取】諸享官致齋之日給酒食及明衣各習禮於齋所前一日所管縣官淸掃內外整拂神坐【無廟者享日未明縣官帥其屬入詣壇東陛升設神坐於壇上近北南向席以莞已後陳設行事皆依準在廟之位】設配坐於神坐東南西向席以莞又爲瘞坎於廟後壬地方深取足容物贊禮者設初獻位於東階東南亞獻終獻位於初獻之南少退俱西面北上設掌事者位於終獻東南重行西向以北爲上設贊唱者位於終獻西南西向北上設望瘞位於廟堂東北西向又設贊唱者位於瘞埳東北南向東上設享官以下位於南門之外道東重行西向以北爲上【無廟者卽設享官以下位於壇東壝門之外道南重行北向西上】祭器之數每坐樽六籩十豆十簋二簠二鈃三俎三縣官帥其屬升設尊於廟堂上前楹間室戶之外北向正坐之樽在西配坐之樽在東【樽皆加勺羃有坫以置爵正坐爵一配坐爵四】設幣篚於樽所設洗於東階東南北向東西當東霤南北以堂深罍水在洗東篚在洗西南肆實爵三巾二在篚加勺羃執尊罍洗篚者各位於尊罍洗篚之後享日未明烹牲於廚夙興掌饌者實祭器【牲體牛羊豕皆載右胖前腳三節節一段皆載之後腳三節節一段去上節載下二節又取正脊脡脊橫脊正脇代脇短脇各二骨以並餘皆不設簋實稷黍簠實稻梁籩十實石鹽幹魚棗栗榛菱芡鹿脯白餅黒餅豆十實韭葅醘醢菁葅鹿醢芹葅兔醢筍俎魚醢脾析葅豚胉若土無者各以其類充之】諸享官以下各服祭服【三品毳冕四品絺冕五品冕六品以下爵弁】縣官帥其屬入實樽罍及幣【每坐之尊一實醴齊一實盎齊一實淸酒其酒各實於上尊幣用帛長一丈八尺色用白】祝版各置於坫贊唱者先就位祝與執尊罍篚者入立於庭重行北面以西爲上立定贊唱者曰再拜祝以下俱再拜執尊者升自東階【壇則升自東陛以後準此】立於尊所執尊罍篚者各就位升自東階行掃除於上降行掃除於下訖各引就位質明贊禮者引享官以下俱就門外位少頃贊禮者引享官以下以次入就位立定贊唱者曰再拜在位者皆再拜贊禮者進初獻之左白有司謹具請行事退復位祝跪取幣於篚各立於尊所【凡取物者皆俛伏跪取而後興奠物則跪奠訖俛伏而後興】掌饌者帥執饌者奉饌陳於南門之外【壇則奉饌陳於東壝門外】贊禮者引初獻升自東階【壇則升自南陛已後初獻升降皆準此】進當神坐前北面立祝以幣東向進初獻受幣祝還尊所贊禮者引初獻入跪奠於神坐興出戶北向再拜贊禮者引初獻入當配坐西壁下東面立祝以幣北向進初獻受幣祝還樽所贊禮者引初獻進東面跪奠於配坐興退復位東面再拜贊禮者引初獻降復位掌饌者引饌入升自東階【壇則升自南陛】祝迎引於階上各設於神坐前掌饌者帥執饌者各復本位祝還尊所贊禮者引初獻詣罍洗盥手洗爵升自東階詣酒尊所執尊者舉羃初獻酌醴齊贊禮者引初獻入詣神坐前北向跪奠爵興出戶北向立祝持版進於神坐之右東面跪讀祝文訖興初獻再拜祝進跪奠版於神坐興還尊所贊禮者引初獻詣配坐酒尊所取爵於坫執尊者舉羃初獻酌醴齊贊禮者引初獻入東面跪奠於配坐前興退立於西壁下東面立祝持版入立於配坐之左北面跪讀祝文訖興初獻再拜祝進跪奠版於配坐興還尊所贊禮者引初獻出戶北向立各以爵酌淸酒合置一爵一祝持爵進初獻之右西向立初獻再拜受爵跪祭酒啐酒奠爵興祝各帥執饌者以俎跪減神坐前三牲胙肉【各取前腳第二骨】共置一俎上以授初獻初獻受以授掌饌者初獻跪取爵遂飲卒爵祝受爵復於坫初獻興再拜贊禮者引初獻降復位於初獻飲福贊禮者引亞獻詣罍洗盥手洗爵升自東階詣酒尊所執尊者舉羃亞獻酌盎齊贊禮者引亞獻入詣神坐前北向跪奠爵興出戶北向再拜贊禮者引亞獻詣配坐酒尊所取爵於坫執尊者舉羃亞獻酌盎齊贊禮者引亞獻入詣配坐前東面跪奠爵興退於西壁下東面再拜出戶北向立祝各以爵酌淸酒合置一爵一祝持爵進於亞獻之右西面立亞獻再拜受爵跪祭酒遂飲卒爵祝受爵復於坫亞獻興再拜贊禮者引亞獻降復位初亞獻獻將畢贊禮者引終獻盥洗升獻飲福如亞獻之儀訖贊禮者引終獻降復位祝各進神坐前跪徹豆興還樽所【徹者籩豆各一少移於故處】贊唱者曰再拜【非飲福受胙者皆再拜】再拜訖贊唱者又曰再拜獻官已下皆再拜贊禮者進初獻之左白請就望瘞位贊禮者引初獻就望瘞位西向立贊唱者轉立於望瘞東北位初獻官拜訖祝各進神坐前跪取幣興降自西階【壇則降自南陛】詣瘞埳北南面以幣置於坎贊唱曰可瘞埳東西面各二人寘土半埳贊禮者進初獻之左白禮畢遂引初獻以下出贊唱者還本位祝與執尊罍者俱復執事位立定贊唱者曰再拜祝以下皆再拜以出祝版焚於齋所帝嚳祭文維某年嵗次月朔日子嗣開元神武皇帝諱謹遣具官姓名敢昭告於帝髙辛氏惟帝能序三辰功施萬物式遵祠典敬以犧齊粢盛庶品祗薦於帝髙辛氏尙饗帝堯祝文維某年嵗次月朔日子嗣開元神武皇帝諱謹遣具官姓名敢昭告於帝陶唐氏惟帝則天行化光被四表式遵祠典敬以制幣犧齊粢盛庶品祗薦於帝陶唐氏尙饗配坐祝文維某年嵗次月朔日子嗣開元皇帝遣官姓名敢昭告於唐司徒惟公敬敷五教贊彞倫率由舊章配享於帝陶唐氏敬以制幣犧齊粢盛庻品明薦於唐司徒公尙饗帝舜祝文維某年嵗次月朔日子嗣開元神武皇帝諱謹遣具官姓名敢昭告於帝有虞氏惟帝道光七政績宣五典式遵故實敬以制幣犧齊粢盛庶品祗薦於帝有虞氏尙饗

配坐祝文維某年嵗次月朔日子嗣開元神武皇帝諱謹遣具官姓名敢昭告於臯陶氏伏惟爰定五刑載敷九徳率由舊典配享於帝有虞氏敬以制幣犧齊粢盛庶品明薦於臯陶氏尙饗

夏王禹祝文惟某年嵗次月朔日子嗣開元神武皇帝諱謹遣具官姓名敢昭告於夏王禹惟王克平九土功施萬代式遵故實敬以制幣犧齊粢盛庶品祗薦於夏王禹尙饗配坐祝文維某年嵗次月朔日子嗣開元神武皇帝諱謹遣具官姓名敢昭告於伯益氏惟公贊敷下土克蕃庶物率由舊章配享於夏王禹祗以犧齊粢盛庶品明薦於伯益氏尙饗殷王湯祝文維某年月朔日子嗣開元神武皇帝諱謹遣具官姓名敢昭告於殷王湯惟王革命黜暴功濟天下式遵祠典敬以制幣犧齊粢盛庶品只薦於殷王湯尙饗配坐祝文維某年嵗次月朔日子嗣開元神武皇帝謹遣具官姓名敢昭告於伊尹氏惟公弼諧政道功格天地率由故實配享於殷王湯敬以制幣犧齊粢盛庶品明薦於伊尹氏尙饗周文王祝文維某年嵗次月朔日子嗣開元神武皇帝諱謹遣具官姓名敢昭告於周文王維王受命作周經緯天地式遵祠典敬以制幣犧齊粢盛庶品祗薦於周文王尙饗配坐祝文維某年嵗次月朔日子嗣開元神武皇帝遣具官姓名敢昭告於齊太公惟公純徳孔明翼成周室率由舊典配享於周文王敬以制幣犧齊粢盛庶品明薦於齊太公尙饗周武王祝文維某年嵗次月朔日子嗣開元神武皇帝謹遣具官姓名敢昭告於周武王惟王應天順人克定禍亂式遵祠典敬以制幣犧齊粢盛庻品祗薦於周武王尙饗配坐祝文維某年嵗次月朔日子嗣開元神武皇帝遣具官姓名敢昭告於周文公召康公惟公道克十亂功著分陜率由舊典配享於周武王敬以制幣犧齊粢盛庶品明薦於周文公召康公尙饗漢髙帝祝文維某年嵗次月朔日子嗣開元神武皇帝諱謹遣具官姓名敢昭告於漢髙帝惟帝神武應期載安區夏式遵祠典敬以制幣犧齊粢盛庶品祗薦於漢髙帝尙饗配坐祝文維某年嵗次月朔日子嗣開元神武皇帝遣具官姓名敢昭告於蕭相國惟公翼成漢業厥功惟茂率由舊章配享於漢髙祖敬以制幣犧齊粢盛庶品明薦於蕭相國尙饗

大唐開元禮卷五十﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷五十一

唐

蕭嵩等撰吉禮

薦新於太廟

季夏祭中霤於太廟孟冬祭司寒【納冰開冰附】

興慶宮祭五龍壇薦新於太廟

薦新之日太廟令帥齋郎灑掃於廟之內外太官預饌所薦之物於神廚【若有酒者廟司設尊坫罍洗如常式】謁者引太常卿入立於門東之內道北面南謁者贊引稱再拜太常卿再拜進饌者奉饌入自正門升自太階各設於神坐前【籩豆蓋羃徹之如式】訖降自東階以出謁者引太常卿升自東階詣獻祖室戶前盥洗酌獻訖再拜又再拜【若無酒卽俱再拜】訖謁者引太常卿復位謁者贊拜太常卿再拜訖謁者引出冬魚蕨

筍

蒲白韭

堇

眢豆小豆蘘荷菱人子姜菱索春酒桑落酒

竹根梁米黃米粳米糯米稷米茄子甘子甘蔗藕

芋子雞頭人苜蓿蔓菁胡冬瓠子春魚水蘇枸杞茨子藕

油麻櫻桃麥子椿頭蓮子粟米榛

李

杏

林檎橘

椹庵羅果棗

脾麞

鹿

野雞

薦新物皆以品物時新堪供進者所司先送太常令尙食相與簡擇仍以滋味與新物相冝者配之以薦皆如上儀

祭中霤

季夏土王日祭中霤於太廟之庭前祭三日諸享官散齋二日於正寢致齋一日於廟所散齋理事如舊惟不弔防問疾不作樂不判署刑殺文書不行刑罰不預穢惡致齋惟祭事得行其餘悉防其祭官已齋而闕者通攝行事前祭一日衛尉陳設如常祭日未明十刻太官丞具特牲之饌未明一刻太廟令帥其屬入布神坐於廟庭西四門之內道南東向席以莞設神位於坐首設酒樽於神坐東南設洗又於酒樽東南俱北向罍水在洗東篚在西南肆【篚寔以巾爵】奉禮設太廟令位於神坐東南執事者位於其後俱北向西上設門外位皆於東門之外道南重行北向以西爲上質明諸行事之官各服其服良醖之屬入實樽罍太官丞監寔籩豆簠簋贊引引太廟令又贊引引執事者俱就門外位太祝與執樽罍篚羃者先入詣神坐前西向再拜訖各就位立定贊引引太廟令又贊引引執事者入就位贊引贊拜太廟令以下皆再拜太官令丞出詣饌所贊引進太廟令之左白有司謹具請行事退復位太官丞引饌入太祝迎引於坐首設於神坐前訖太官丞以下還本位太祝還樽所贊引引太廟令詣罍洗盥手洗爵詣酒樽所執樽者舉羃太廟令酌酒贊引引太廟令進神坐前西向跪奠爵俛伏興少退西向立太祝持版進於神坐之右北向跪讀祝文曰維某年嵗次月朔日子嗣開元神武皇帝謹遣具位姓名敢昭告於中霤賴玆保飬甿庶以安式荷神功祗率恆禮爰以特牲薌合薌萁嘉蔬嘉薦醴酒明祀於神尙饗訖興太廟令再拜太祝進跪奠版於神坐俛伏興還樽所太祝以爵酌福酒進太廟令之左北面立太廟令再拜受爵跪祭酒遂飲卒爵太祝進受爵還尊所太廟令俛伏興再拜贊引引還本位太祝進跪徹豆俛伏興還樽所【徹者少移於故處】太祝與執樽罍篚羃者俱復位立定贊引贊拜太廟令以下皆再拜贊引進太廟令之左白禮畢遂引太廟令以下出其祝版燔於齋坊

祭司寒納冰【納冰開冰禮附】

前三日諸祭官散齋二日於家正寢致齋一日於祭所右校掃除祭所衛尉陳設如常祭日未明十刻太官丞具特牲之饌未明一刻郊社丞入布神坐於廟北南向設神位於坐首又帥其屬設酒樽於神坐東南設洗於酒樽東南俱北向罍水在洗東篚在洗西南肆【篚實以巾爵】執樽罍篚者各位於樽罍篚之後上林令設桃弧棘矢於冰室戶內之右【祭訖遂畱之】奉禮設上林令位於神坐東南執事者陪其後俱重行西向以北爲上質明上林令以下各服其服郊社丞良醖令之屬入實樽罍太官丞監實籩豆簠簋贊引引上林令又贊引引執事者俱就門外位立定太祝與執樽罍篚者先入立於神前北向俱再拜訖各就位贊引引上林令又贊引引執事者俱入就位立定贊引贊拜上林令以下皆再拜太官丞出詣饌所贊引進上林令之左白有司謹具請行事退復位太官丞引饌入太祝迎於坐首設於神座前訖太官丞以下還本位太祝還樽所贊引引上林令盥手洗爵詣酒樽所執樽者舉羃上林令酌酒贊引引上林令進神坐北向跪奠爵俛伏興少退北向立太祝持版進於神坐之右東面跪讀祝文曰維某年歳次十月朔日開元神武皇帝謹遣某官姓名昭告於防之神順玆時令增冰堅厚式遵常典將納淩陰謹以牡秬黍嘉薦淸酌明祀於神尙饗訖興上林令再拜太祝進跪奠版於神坐俛伏興還樽所太祝以爵酌福酒進上林令之右西向立上林令再拜受爵跪祭酒遂飲卒爵太祝進受爵復於樽所上林令跪俛伏興再拜贊引引還本位太祝進跪徹豆俛伏興還樽所【徹者少移於故處】太祝與執樽罍篚者俱復位立定贊引贊拜上林令以下皆再拜贊引進上林令之左白禮畢贊引引上林令以下出其祝版燔於齋坊

興慶宮祭五龍壇

將祭有司筮日如別儀前祀三日諸預祭之官散齋二日致齋一日【散齋於寢致齋於祀所】散齋理事如舊惟不弔防問疾不作樂不行刑罰不判署刑殺文書不預穢惡致齋惟祭事得行其餘悉防其祭官已齋而闕者通攝行事前祭二日守宮設祭官次於東壝之外道南北向以西爲上設陳饌幔於內壝東門之外道南北向太樂令設判懸之樂於壇南右校掃除壇之內外前祀一日晡後一刻諸衛令其屬各以其方器服守衛壝門淸齋一宿奉禮設獻官位於南壝東南西向執事位於獻官東南俱西向北上設奉禮位於獻官西南贊者二人在南差退設祭官以下門外位於東壝之外道南每等異位重行北向以西爲上郊社令帥齋郎設散樽五龍各二於壇上東南隅北向西上【尊皆加勺羃有坫以置爵】設洗於壇東南北向罍水在洗東篚在洗西南肆【篚實巾爵】執樽罍篚羃者各位於樽罍篚羃之後祀日未明十五刻太官令帥宰人以鸞刀烹牲於廚【牲以少牢】未明二刻郊社令帥齋郎各服其服升設五龍坐於壇上近北南向東上席以莞設神位各於坐首未明一刻祭官以上各服其服郊社令與良醖之屬入實樽罍太祝以幣置於篚太官令帥進饌者實諸籩豆簋簠等設於饌幔內質明謁者引獻官以下就門外位奉禮帥贊者先入就位執樽罍篚羃者入當壇南重行北向以西爲上立定奉禮曰再拜贊者承傳執樽罍篚羃者皆再拜訖執樽罍篚羃者自東陛升立於樽所各就位太樂令帥工人入就位謁者進獻官之左白有司謹具請行事退復位協律郎跪俛伏舉麾鼓祝乃以姑洗之均樂舞三成偃麾戞敔樂止奉禮曰眾官再拜在位者皆再拜訖復位太祝取幣於篚立於樽所太官令帥進饌者奉饌陳於東門外謁者引獻官詣南陛升北向立太祝以幣授獻官獻官受幣登歌作以南呂之均謁者引獻官進北面跪奠於靑龍之坐前諸坐皆太祝助奠俱畢獻官再拜訖登歌止謁者引獻官降自南陛還本位太官令引饌入升自南階太祝迎引於壇上設饌於神坐訖降復位謁者引獻官詣罍洗盥手洗爵訖引升南陛詣罍所執樽者舉羃獻官酌酒謁者引進神坐前北向跪奠爵於靑龍之坐太祝等助奠諸生俱畢少退向北立太祝持版進於靑龍坐之右東向跪讀祝文訖【祝文臨時制撰】獻官再拜太祝進跪奠版於神坐俛伏興還樽所太祝以爵酌罍福酒進獻官之右西向立獻官再拜受爵跪祭酒奠爵興太祝帥齋郎進俎太祝跪減神前胙肉興以授獻官獻官受以授齋郎獻官跪取爵遂飲卒爵太祝進受爵復於坫獻官再拜謁者引降復位太祝跪徹豆俛伏興還樽所奉禮曰賜胙贊者唱眾官再拜在位者皆再拜【獻官不拜】奉禮又曰再拜在位者俱再拜謁者進獻官之左白禮畢遂引獻官以下出太祝以下復執事位立定奉禮曰再拜太祝再拜訖其祝版燔於齋所【如沈玉於川臨時別取進止】

大唐開元禮卷五十一

欽定四庫全書

大唐開元禮卷五十二

唐蕭嵩等撰吉禮

皇帝視學

視學前一日所司灑掃學堂之內外尙捨設大次於學堂之後守宮設皇太子次於大次之東皆隨地之宜並如常儀尙捨設禦坐於學堂上北壁下當中南向監司設講榻於禦坐之西南向設執讀坐於前楹間當講榻北向尙捨又設皇太子坐於禦坐東南西向設文官三品以上坐於皇太子之南少退重行西面北上設武官三品以上坐於講榻西南當文官重行東面北上設侍講坐於執讀西北武官之前東面北上【其執如意者一人立於侍講之南東面】設論議坐於講榻之前北面三館學官坐於武官之後設脫履席於西階下典儀設版位皇太子於東階東南西面執經於西階西南東面文官三品以上於皇太子東南重行西面北上武官三品以上於執經西南侍講執讀執如意等於執經之後皆重行東面北上學生分位於文武官之後皆重行北上設典儀位於東階之西贊者二人在南差退俱西向

出宮

前出宮三日本司宣攝內外各供其職其日應從駕文武官依時刻俱集朝堂諸衛陳設仗衛侍中版奏外辦皇帝乘馬文武侍從並如常行幸之儀駕將至祭酒帥監官學官學生等奉迎於路左【學生靑衿服】駕至大次門外降入如常

視學

皇帝旣入大次執經侍講執讀執如意等及學官各服公服典儀帥贊者先入就位謁者贊引引文武三品以上及執經以下學官等入就堂下位皇太子立於學堂門外之東西向侍衛如常侍中版奏外辦皇帝出大次升自北階卽禦坐南向坐侍臣及近侍量人從升典儀一人升就東階上西面立舍人引皇太子就位立【諸衛率庶子等量人從入立於皇太子東南西面北上】奉禮曰再拜贊者承傳皇太子以下在位者皆再拜侍中跪奏稱請勅皇太子及王公等升坐又侍中稱制曰可侍中詣東階上西面稱勑皇太子及公王等升殿上典儀承傳階下贊者又承傳皇太子以下應坐者皆再拜訖通事舍人引皇太子及羣官應坐者各升坐訖【其公服者脫履於階下及降納皆如常儀】執讀讀所講經執經釋義訖遂行如意侍講者執如意就論議坐以次論難訖侍中跪奏禮畢羣官皆起通事舍人各降堂下位若有勅賜防則侍中前承制降詣堂下宣勅及太官下食案等並如常儀皇帝降坐還大次侍衛如常儀羣官以下防訖皆出執經以下攺服常服【學生仍靑衿服】

車駕還宮

皇帝旣還大次侍中量時刻版奏外辦皇帝出次文武官陪從還宮如來儀初駕出國子祭酒帥監官學官學生等奉辭於路左如常式

大唐開元禮卷五十二

欽定四庫全書

大唐開元禮卷五十三

唐蕭嵩等撰吉禮

皇太子釋奠於孔宣父

皇太子散齋三日於別殿致齋二日於正殿前致齋一日典設郎設皇太子幄坐於正殿東序及室內俱西向又張帷於前楹下【殿若無室張帷爲之】致齋之日質明諸衛率各勒所部屯門列仗如常晝漏上水一刻左庶子版奏請中嚴近仗就陳於閤外通事舍人引宮臣文武七品以上袴褶陪位如式諸侍衛之官各服其器服諸侍臣並結佩俱詣閤奉迎左庶子版奏外辦上水三刻皇太子服通天冠綘紗袍結佩以出侍衛如常皇太子卽位西向坐侍臣夾侍如常一頃刻左庶子前跪奏稱左庶子臣某言請降就齋室俛伏興還侍位皇太子降坐入室文武侍臣各還本司直衛者如常典謁引陪位以次出凡預享之官散齋三日致齋二日【散齋皆於正寢致齋一日於本司一日於享所其無本司者皆於享所】近侍之官應從升者及従享羣官監官學生等各於本司及學官俱淸齋一宿散齋理事如舊惟不弔防問疾不作樂不判署刑殺文書不行刑罰不預穢惡致齋惟享事得行其餘悉防其享官已齋而闕者通攝行事諸享官致齋之日給酒食及明衣各習禮於齋所太官令取明水火【取水於陰鑑取火於陽燧火以供爨水以寔尊】前享一日諸衛令其屬未後一刻各以其方器服守衛廟門及太樂工人俱淸齋一宿

陳設

前享三日典設郎設皇太子便次於廟東西向又設便次於學堂之後隨地之宜守宮設文武侍臣次各於便次之後文左武右設諸享官次於齋坊之內從享之官於廟東門之外隨地之宜前享二日太樂令設軒懸之樂於廟庭東方西方磬簴起北鐘簴次之南方北方磬簴起西鐘簴次之設三鎛鐘於編懸之間各依辰位樹路鼓於北懸之間道之左右植建鼓於三隅置柷敔於懸內柷在左敔在右設歌鐘歌磬於廟堂之上前楹間北向磬簴在西鐘簴在東其匏竹者立於堂下階間重行北向相對爲首【凡懸皆展而編之】諸工人各位於懸後右校掃除內外爲瘞塪於院內堂之壬地方深取足容物南出陛前享一日奉禮設皇太子位於東陛東南西向又設望瘞位於廟堂東北當埋埳西向設亞獻終獻位於皇太子東南執事者於其後俱重行西向北上設禦史位於廟堂之下西南東向令史陪其後設奉禮位於樂懸東北贊者二人在南差退俱西面又設奉禮贊者位於埋塪東北南面東上設協律郎位於廟楹近西之間東向設太樂令位於北懸之間北向從享羣官七品以上位於樂懸之東當執事西向監官學官位於樂懸之西當宮官東向設學生位於宮官監官學官之後俱重行北上設門外位亞獻終獻位於東門之外道南執事位於其後每等異位俱北向西上監官學官位於獻官東南從享宮官位於學官之東俱重行北面以西爲上設酒樽位於廟堂之上先聖犧樽二象樽二山罍二在前楹間北向先師犧樽二象樽二山罍二在先聖酒樽之東俱西向【尊皆加勺羃有坫以置爵其先師之爵同置於一坫】設洗於東階東南亞獻之洗又於東南俱北向罍水在洗東篚在洗西南肆執樽罍篚羃者各於樽罍篚冪之後設幣篚二各於樽坫之所典設郎設皇太子坐於學堂之上東壁下西向監司設講榻於北壁下南向又設執讀者坐於前楹間當講榻北向守宮設太傅少傅坐於皇太子西北面皆東上【若有令防事以下坐則設坐於皇太子西南北向東上】侍講者坐於執讀西北【執如意者一人立於侍講之西】三館學官非侍講者坐於侍講之西北面東上若有上防三品以上觀講者設坐於侍講之北南面東上設論義坐於講榻之前近南北面設脫履席於西階之南東向掌儀設版位宮官七品以上於東階東南西向北上執經侍講等於西階西南監官及學官非侍講者於侍講之後若有上防三品以上觀講者位於執經之北少退重行皆東面北上學生分位於宮官學官之後皆重行北上設掌儀位於宮官西北贊者二人在南皆西向晡後郊社令帥齋郎以樽坫罍洗篚羃入設於位【升堂者自東階】謁者引司業詣廚視濯漑【凡導引者每曲一逡巡】贊引引禦史詣廚省饌具【司業以下每事訖各還齋所】享日未明十五刻太官令帥宰人以鸞刀割牲祝史以豆二取毛血置於饌所遂烹牲【其牲用太牢二正坐及先師首坐俎皆升右胖十一體左丘明以下折分余體升之】未明五刻郊社令帥其屬及廟司各服其服升設先聖神坐於堂上西楹間東向設先師神坐於先聖神坐東北南向西上【若前堂不容則又於室外之東屋陳而北東向南上】席皆以莞設神坐各於坐首

出宮

前出宮二日本司宣攝內外各供其職守宮設從享宮官次於東宮朝堂如常其日未明所司依鹵簿陳設於重明門外奉禮設從享宮官位於東宮廟堂如常文武宮臣七品以上依時刻俱集於次各服公服諸衛率各勒所部陳設如式左庶子版奏請中嚴典謁引宮官各就位諸侍衛之官各服其器服【左庶子負璽如式】俱詣閣奉迎僕進軺車於西閣外南向【若湏乘輦則聼臨時進止】內率一人執刀立於車前北向中允一人在侍臣之前贊者二人在中允前左庶子版奏外辦僕奮衣而升正立執轡皇太子著具服逺逰冠乘輿以出左右侍衛如常儀內率執轡皇太子升車僕立授綏左庶子以下夾侍如常儀中允進當車前奏稱請發引俛伏興退復位【凡中允奏請皆當車前跪奏稱具官某言訖俛伏興】車動中允與贊者夾引以出內率夾車而趨出重明門至侍臣上馬所中允奏稱請車權停令侍臣上馬左庶子前承令退稱令曰諾中允退稱侍臣上馬贊者承傳文武侍臣皆上馬庶子以下夾侍於車前贊者在供奉官人內侍臣上馬畢中允奏稱請令車右升左庶子前承令退稱令曰諾中允退復位內率升訖中允奏請發引退復位皇太子車動太傅乘車訓導少傅乘車訓從出延喜門不鳴鼓吹従享宮臣乘馬陪從如常儀

饋享

享日未明三刻諸享官各服祭服諸陪祭之官皆公服學生靑衿服郊社令良醖令各帥其屬入實樽罍及幣【犧尊實以醴齊象樽實以盎齊山罍實以淸酒齊皆加明水酒加酒各實於上尊其幣以白各長一丈八尺】太官令帥其屬實諸籩豆簠簋俎等未明二刻奉禮帥贊者先入就位贊引引禦史太祝及令史祝史與執樽罍篚羃者入自東門當階間重行北面西上立定奉禮曰再拜贊者承傳【凡贊禮有詞贊者皆承傳】禦史以下皆再拜訖執樽罍篚羃者各就位贊引引禦史太祝詣東階升堂行掃除於上令史祝史行掃除於下訖降還齋所奉禮以下次還齋所皇太子將至謁者贊引各引享官及從享學官俱就門外位學生皆就門內位皇太子至孔子廟門外回車南向內內率降立於車左右庶子進當車前跪奏稱左庻子臣某言請降車還侍位皇太子降車乘輿之便次侍衛如常儀郊社令以祝版進皇太子署訖近臣奉出郊社令受各奠於坫未明一刻謁者贊引引従享宮官就門外位奉禮帥贊者先入就位贊引引禦史以下入就位太樂令帥工人二舞次入就位文舞入陳於懸內武舞立於懸南道西【其升堂者皆脫履於下降納如常】謁者引祭酒入就位立定奉禮曰再拜祭酒再拜訖謁者引祭酒詣東階升堂行掃除於上降行樂懸於下訖引還本位初祭酒行樂懸謁者贊引各引祭官及陪祭之官次入就位皇太子停便次半刻頃率更令立於便次門外當門東向左庶子版奏外辦皇太子出便次侍衛如常儀率更令引皇太子至廟東門中允進笏皇太子執笏近侍者從入如常儀皇太子至版位西向立【每立定率更令退立於左】率更令前啟再拜退復位皇太子再拜奉禮曰眾官再拜眾官在位者皆再拜【其先拜者不拜】率更令前啟有司謹具請行事退復位協律郎跪俛伏舉麾鼓柷奏永和之樂以姑洗之均【自後堂下接神之樂皆奏姑洗】文舞之舞樂舞三成偃麾戛敔樂止【凡樂皆協律郎舉麾工皷柷而後作偃麾戞敔而止】率更令前啟再拜退復位皇太子再拜奉禮曰眾官再拜眾官在位者及學生皆再拜太祝各跪取幣於篚立於樽所率更令引皇太子永和之樂作【皇太子毎行皆作永和之樂】皇太子自東階升左庶子以下及左右侍衛量人從升【以下皆如之】皇太子升堂進先聖神坐前西向立樂止太祝以幣授左庶子左庶子奉幣北向進皇太子搢笏受幣【毎受物搢笏奠訖執笏俛伏興】登歌作肅和之樂以南呂之均率更令引皇太子少退西向再拜訖率更令引皇太子進先師首坐前北向立又太祝以幣授左庶子左庶子奉幣西向進皇太子受幣率更令引皇太子進北向跪奠於先師坐首俛伏興率更令引皇太子少退北向再拜登歌止率更令引皇太子樂作皇太子降自東階還版位西向立樂止初羣官拜訖祝史各奉毛血之豆立東門外於登歌止祝史奉毛血升自東階太祝迎取於階上進奠於先聖及先師首坐前太祝與祝史退立於樽所初皇太子旣升奠幣太官令出帥進饌者奉饌陳於東門之外初皇太子旣至位樂止太官令引饌入俎初入門奏雍和之樂【自後酌獻皆奏雍和】饌至階樂止祝史各進跪徹毛血之豆降自東階以出饌升太祝迎引於階上各設於神坐前【籩豆蓋羃先徹乃升簋簠旣奠卻其蓋於下】設訖太官令以下降復位太祝還樽所率更令引皇太子詣罍洗樂作皇太子至罍洗樂止左庶子跪取興沃水又左庶子跪取盤承水皇太子盥手中允跪取巾於篚興進皇太子盥手訖中允受巾跪奠於篚遂取爵於篚興進皇太子受爵左庶子酌罍水又左庶子奉盤皇太子洗爵中允又授巾如初皇太子拭爵訖左庶子奠盤中允受巾奠於篚皆如常率更令引太子樂作至先聖酒樽所執樽者舉羃左庶子贊酌酒齊訖樂作率更令引皇太子進先聖神坐前西向跪奠爵俛伏興率更令引皇太子少退西向立樂止太祝持版進於神坐之右北面跪讀祝文曰維某年歳次月朔日子皇太子敢昭告於先聖孔宣父惟夫子固夭攸縱誕降生知經緯禮樂闡揚文教餘烈遺風千載是仰俾玆末學依仁防藝謹以制幣犧齊粢盛庶品祗奉舊章式陳明薦以先師顏子等配尙饗訖興皇太子再拜初讀祝文訖樂作太祝進跪奠版於神坐興還樽所皇太子拜訖樂止率更令引至先師酒樽所執樽者舉羃左庶子取爵於坫進皇太子受爵左庶子贊酌醴齊樂作率更令引進先師首坐前北向跪奠爵俛伏興皇太子少退北向立樂止【皇太子旣奠首坐爵余坐皆齋郎助奠相次而畢其亞獻終獻齋郎助奠亦如之】太祝持版進於先師神坐之左西面跪讀祝文曰維某年歳次月朔日子皇太子某敢昭告於先師顏子等七十二賢爰以仲春【仲秋】率遵故典敬修釋奠於先聖孔宣父惟子等或服膺聖教徳冠四科或先闡儒風貽範千載謹以制幣犧齊粢盛庶品式陳明獻従祀配神尙饗訖興皇太子再拜初讀祝文訖樂作太祝進跪奠版於神坐興還樽所皇太子拜訖樂止率更令引皇太子詣東序西向立樂作太祝各以爵酌上樽福酒合置一爵一太祝持爵授左庶子奉爵北向進皇太子再拜受爵跪祭酒啐酒奠爵興太祝各帥齋郎進俎太祝跪減先聖及先師首坐前三牲胙肉【皆取前腳第二骨】加於俎又以籩取稷黍飯興以胙肉各共置一俎上又以飯共置一籩太祝授左庶子左庶子奉飯北向進皇太子受以授左右太祝以俎授左庶子左庶子以次奉進皇太子毎受以授左右訖皇太子跪取爵遂飲卒爵左庶子進受爵以授太祝復於坫皇太子俛伏興再拜樂止率更令引皇太子樂作皇太子降自東階還版位西向立樂止文舞出鼓柷作舒和之樂出訖戛敔樂止武舞入鼓柷作舒和之樂立定戞敔樂止初皇太子將復位謁者引國子祭酒詣罍洗盥手洗爵訖謁者引祭酒升自東階詣先聖酒樽所執樽者舉羃祭酒酌盎齊訖武舞作謁者引祭酒進先聖神坐前西向跪奠爵興謁者引祭酒少退西向再拜謁者引祭酒詣先師酒樽所取爵於坫執樽者舉羃祭酒酌盎齊謁者引祭酒進先師首坐前北向跪奠爵興謁者引祭酒少退北向再拜訖謁者引祭酒詣東序西向立太祝各以爵酌罍福酒合置一爵一太祝持爵進祭酒之左北向立祭酒再拜受爵跪祭酒遂飲卒爵太祝進受爵復於坫祭酒興再拜謁者引祭酒降復位初祭酒獻將畢謁者引司業詣罍洗盥洗訖升酌盎齊終獻如亞獻之儀訖謁者引司業降復位武舞止太祝等各進跪徹豆興還樽所【徹者籩豆各一少移於故處】奉禮曰賜胙贊者唱眾官再拜眾官在位者及學生皆再拜【已飲福者不拜】永和之樂作率更令前啟再拜退復位皇太子再拜奉禮曰眾官再拜眾官在位者及學生皆再拜樂一成止率更令前啟請就望瘞位率更令引皇太子就瘞位西向立奉禮率贊者轉就瘞塪東北位初在位者將拜太祝各執篚進神坐前跪以篚取幣降自西階詣瘞塪以幣置於埳訖奉禮曰可瘞塪東西廂各四人寘土半塪率更令前啟禮畢率更令引皇太子還便次樂作皇太子出門樂止中允進受笏侍衞如常儀謁者贊引各引亞獻以下以次出初白禮畢奉禮帥贊者還本位贊引引禦史以下俱復執事位立定奉禮曰再拜禦史以下皆再拜訖贊引引出學生以次出其祝版燔於齋坊

講學

皇太子旣入便次攺服常服執經侍講執讀執如意及三館學官並公服學生靑衿服餘皆常服掌儀帥贊者先入就位謁者各引羣官及學生等次入就位左庶子版奏外辦皇太子乘輿出便次【若湏乘馬臨時聽進止】侍衛如常儀至學堂後降輿升自北階卽座坐【左右侍衛量人從升太傅少傅亦就座坐】掌儀曰再拜贊者承傳羣官及學生等在位者皆再拜【執經不拜】左庶子跪奏請令執經等升俛伏興又左庶子稱令曰諾左庶子退降詣西階下立於執經等之前北面宣令曰執經以下並升坐應坐者並再拜【執經不拜】通事舍人引執經以下升各就座坐【其升坐者脫履如式】訖執讀讀所講經執經釋義訖執如意者以如意授侍講侍講興受進詣論議坐北面問所疑執經者爲通之訖興退以如意授執者退還本坐執如意者以如意次授諸侍講者皆如上儀總訖左庶子跪奏禮畢羣官皆起通事舍人各引就堂下位皇太子降坐降自北階入學堂後便次羣官以次出執經以下攺服常服【學生仍靑衿服】

還宮

皇太子旣入便次左庶子版奏請觧嚴【將士不得輙離本位】皇太子攺服公服停次一刻頃捶一鼓爲一嚴有司轉仗衛於還塗如來儀二刻頃又捶二鼔爲再嚴左庶子版奏請中嚴國子祭酒以下學生以上並出就學外道左奉辭三刻頃又捶三鼓爲三嚴僕進軺車於學門外如常左庶子版奏外辦皇太子乘輿出便次至學門外降輿乘車侍衛如常左庶子奏請及車右升防侍臣上馬文武陪從皆如來儀車動鼓吹振作如式至國子祭酒以下奉辭處車權停國子祭酒以下皆再拜通事舍人承令宣勞及拜皆如常車至城隅鼓吹止過廟皷吹作至延喜門鼓吹止入延喜門鼓吹作至重明門宮官文武俱下馬皇太子乘車入太傅少傅還皇太子至殿前回車南向左庶子跪奏請防車乘輿入侍臣從至閤左庶子版奏請解嚴將士還本所

大唐開元禮卷五十三

欽定四庫全書

大唐開元禮卷五十四

唐蕭嵩等撰吉禮

國子釋奠於孔宣父皇子束脩

學生束脩

國子釋奠於孔宣父

將享司館預申享日本司請下其禮所司隨職供辦凡預享之官散齋三日致齋二日【散齋皆於正寢致齋二日於本司一日於享所其無本司者皆於享所】散齋理事如舊惟不弔防問疾不作樂不判署刑殺文書不行刑罰不預穢惡致齋惟享事得行其餘悉防其享官已齋而闕者通攝行事館官及諸學生皆淸齋於學館一宿諸享官致齋之日給酒食及明衣各習禮於齋所太官令取明水火【取水於陰鑑取火於陽燧火以供爨水以實尊】前享一日諸衛令其屬未後一刻各以其方器服守衛廟門及太樂工人俱淸齋一宿

陳設

前享三日守衛設獻官以下次於齋坊前享二日太樂令設軒懸之樂於廟庭東方西方磬簴起北鐘簴次之南方北方磬簴起西鐘簴次之設三鏄鐘於編懸之間各依辰位樹路鼓於北懸之間道之左右植建鼓於三隅置柷敔於懸內【柷在左敔在右】設歌鐘歌磬於廟堂之上前楹間北向磬簴在西鐘簴在東其匏竹者立於堂下階間重行北向相對爲首【凡懸皆展而編之】諸工人各位於懸後右校掃除內外又爲瘞塪於院內堂之壬地方深取足容物南出陛前享一日奉禮設三獻位於東門之內道北執事位於道南每等異位俱西向北上設望瘞位於堂之東北當瘞塪之東西向設禦史位於廟堂之下西南東向令陪其後設奉禮位於樂懸東北贊者二人在南差退俱西面又設奉禮贊者位於瘞塪東北南面東上設協律郎位於廟堂上前楹之間近西東向設太樂令位於北懸之間北向設館官位於懸東當執事西向設學官位於懸西當館官東向設學生位於學官館官之後俱重行北上若有觀者設位於南門之內道左右重行北面相對爲首【金吾監檢不得喧嘩雜亂】設三獻門外位於東門之外道南執事位於其後每等異位俱北向西上館官學官位於三獻東南俱重行北向以西爲上設酒樽之位於堂先聖犧尊二象尊二山罍二在前楹間北面先師犧尊二象尊二山罍二在先聖酒尊之東俱西向【尊皆加勺羃有坫以置爵其先師之爵同置於一坫】設洗於東階東南北向罍水在洗東篚在洗西南肆【篚實以巾爵】執樽罍篚羃者各位於樽罍篚羃之後設幣篚二於樽坫之所晡後二刻郊社令帥齋郎以樽坫罍洗篚羃入設於位【升堂者自東階】謁者引祭酒司業詣廚視濯漑【凡導引者每曲一逡巡】贊引引禦史詣廚省饌具【祭酒司業以下毎事訖各還齋所】享日未明十五刻太官令帥宰人以鸞刀割牲祝史以豆二取毛血置於饌所遂烹牲【其牲用太牢二正坐及先師首坐俎皆升右胖十一軆左丘明以下析分余體升之】未明五刻郊社令帥其屬及廟司各服其服升設先聖神坐於廟室內西楹間東向設先師神坐於先聖東北南向其餘弟子冉伯牛仲弓宰我子貢冉有子路子防子夏閔子騫曾參髙柴宓子賤公西赤林放樊須有若孔忠琴牢梁鱣叔仲防冉孺曽陳亢漆雕開商瞿司馬耕子張巫馬施秦非商澤鄭國公冶長澹防滅明原憲蘧伯玉公伯寮燕伋秦祖冉季左人郢公孫龍任不齊南宮縚秦商亷梁步叔乘施常顏之僕狄黑漆雕哆縣成顏路顏噲公祖句玆伯防榮旂顏髙秦冉申棖顏辛申黨公晳哀後處曹防奚容葴石作蜀壤駟赤漆雕徒父樂欬等坐及二十一賢左丘明公羊髙谷梁赤伏勝髙堂生戴聖毛萇孔安國劉向鄭眾杜子春馬融盧植鄭服防賈逵何休王肅王弼杜預範寧等坐以次東陳皆南向西上【若東陳不容則又於東壁屈陳而南西向】席皆以莞設神位各於坐首

饋享

享日未明三刻諸享官服其祭服諸陪祭之官皆公服學生靑衿服郊社令良醖令各帥其屬入實樽罍及幣【犧尊實以醴齊象尊實以盎齊山罍實以淸酒齊加明水酒加酒各實於上尊其幣以白長一丈八尺】太官令帥其屬實諸籩豆簋簠等未明二刻奉禮帥贊者先入就位贊引引禦史太祝及令史祝史與執樽罍篚羃者入自東門當階間重行北面西上立定奉禮曰再拜贊者承傳【凡奉禮有辭贊者皆承傳】禦史以下皆再拜訖執樽罍篚冪者各就位贊引引禦史太祝詣東階升堂行掃除於上令史祝史行掃除於下訖引就位謁者引享官以下俱就門外位其學生並入就門內位未明一刻太樂令帥工人二舞次入就位文舞入陳於懸內武舞立於懸南道西【其升堂者皆脫履於下降納如常】謁者引司業入就位立定奉禮曰再拜司業再拜謁者引司業詣東階升堂行掃除於上降行樂懸於下訖引還本位初司業行掃除訖謁者贊引各引享官以下學官以上次入就位立定奉禮曰眾官再拜眾官及學生皆再拜【其先拜者不拜】謁者進祭酒之左白有司謹具請行事退復位協律郎跪俛伏舉麾【凡取物者皆跪俛伏而取以興奠物則奠訖俛伏而後興】鼔柷奏永和之樂以姑洗之均【自後堂下之樂皆奏姑洗】作文舞之舞樂舞三成偃麾戛敔樂止【凡樂皆協律郎舉麾工鼔柷而後作偃麾戛敔而後止】奉禮曰眾官再拜眾官在位者皆再拜太祝俱跪取幣於篚興各立於尊所謁者引祭酒升自東階進先聖神坐前西向立太祝以幣授祭酒受幣登歌作肅和之樂以南呂之均謁者引祭酒進西向跪奠於先聖神坐興少退西向再拜謁者引祭酒當先師首坐前北向立又太祝以幣西向授祭酒謁者引祭酒進北向跪奠於先師首坐前少退北向再拜登歌止謁者引祭酒降復位初羣官拜訖祝史各奉毛血之豆立東門外登歌止祝史奉毛血升自東階太祝迎取於階上進奠於先聖及先師首坐前太祝與祝史退立於樽所初祭酒旣升奠幣太官令出帥進饌者奉饌陳於東門之外祭酒降復位太官令引饌入俎初入門雍和之樂作【自後酌獻皆作雍和】饌至階樂止祝史各進跪徹毛血之豆降自東階以出饌升太祝迎引於階上各設於神坐前【籩豆蓋羃先徹乃升簋簠旣奠卻其蓋於下】設訖太官令以下降復位太祝還樽所謁者引祭酒詣罍洗盥手洗爵訖引升詣先聖酒樽所執樽者舉羃樂作引祭酒詣先聖神坐前跪奠爵俛伏興少退西向立樂止太祝持進於神坐之右北面跪讀祝文曰維某年歲次月朔日皇帝謹遣祭酒某封姓名敢昭告於先聖孔宣父惟夫子固天攸縱誕降生知經緯禮樂闡揚文教餘烈遺風千載是仰俾玆末學依仁遊藝謹以制幣犧齊粢盛庶品祗奉舊章式陳明薦以先師顏子等配尙饗太祝興祭酒再拜初讀祝文訖樂作又太祝進跪奠版於神坐還樽所祭酒拜訖樂止謁者引祭酒詣先師酒樽所取爵於坫執樽者舉羃祭酒酌醴齊樂作謁者引祭酒進先師首坐前北向跪奠爵興少退北面立樂止【祭酒旣奠首坐爵余坐皆齋郎助奠相次而下其亞獻終獻齋郎助奠亦如之】太祝持版進於先師神坐之左西向跪讀祝文曰維某年歲次月朔日子嗣開元神武皇帝謹遣祭官某姓名敢昭告於先師顏子等七十二賢爰以仲春【仲秋】率遵故實敬修釋奠於先聖孔宣父惟子等或服膺聖教徳冠四科或光闡儒風貽範千載謹以制幣犧齊粢盛庶品式陳明薦從祀配神尙饗太祝興祭酒再拜初讀祝文訖樂作太祝進奠版於神坐還樽所祭酒拜訖樂止謁者引祭酒詣東序西向立太祝各以爵酌罍福酒合置一爵一太祝持爵進祭酒之左北向立祭酒再拜受爵啐酒奠爵俛伏興太祝帥齋郎進俎跪減先聖及先師首坐前三牲胙肉【皆取前腳第二節

】加於俎又以籩取稷黍飯興以胙肉各共置一俎又以飯共置一籩太祝先以飯籩授祭酒祭酒受以授齋郎又以俎授祭酒祭酒每受以授齋郎祭酒跪取爵遂飲卒爵太祝受爵復於坫祭酒俛伏興再拜謁者引祭酒降復位文舞出鼓柷作舒和之樂出訖戛敔樂止武舞入皷柷作舒和之樂立定戛敔樂止初祭酒獻將畢謁者引司業詣罍洗盥手洗爵訖謁者引升自東階詣先師酒樽所執樽者舉羃司業酌盎齊訖武舞作謁者引司業進先聖神坐前西向跪奠爵興謁者引少退西向再拜訖謁者引司業詣先師酒樽所取爵於坫執樽者舉羃司業酌盎齊謁者引司業進先師首坐前北向跪奠爵興少退司業再拜謁者引司業詣東序西向立太祝各以爵酌罍福酒合置一爵一太祝持爵進司業之左司業再拜受爵跪祭酒遂飲卒爵太祝進受爵復於坫司業興再拜謁者引降復位初司業獻將畢謁者引博士詣罍洗盥手洗爵訖升酌盎齊終獻如亞獻之儀訖引降復位武舞止太祝等各進跪徹豆興還樽所奉禮曰賜胙贊者唱眾官再拜眾官在位者及學生皆再拜【已飲福受胙者不拜】奏永和之樂奉禮曰眾官再拜眾官在位者及學生皆再拜樂一成止謁者進祭酒之左白請就望瘞位謁者引祭酒就望瘞位西向立奉禮贊者就瘞塪東北位初在位者將拜諸太祝各執篚進神坐前跪取幣興降自西階詣瘞塪以幣置於塪訖奉禮曰可瘞塪東西廂各四人寘土半塪謁者進祭酒之左白禮畢遂引祭酒出謁者贊引各引享官以下以次出初白禮畢奉禮帥贊者還本位贊引引禦史太祝以下俱復執事位立定奉禮曰再拜禦史太祝以下皆再拜贊引引出諸學生以次出其祝版燔於齋所

皇子束脩

束帛一篚【五疋】酒一壺【五防】修一案【五脡】

其日平明皇太子服學生之服【其服靑衿】至學門外博士公服執事者引立於學堂東階下西面相者引皇太子立於門外東西向【不自同於賔客】陳束帛篚壺酒脯案於皇太子南當門北向重行西上將命者出立門西東面曰敢請事皇子少進曰某方受業於先生敢請見將命者入告博士曰某也不徳請皇子無辱【若已封王則云請王無辱】命出告皇子曰某不敢爲儀敢固請將命者入告博士曰請皇子就位某敢見將命者出告皇子曰某不敢以視賔客請終賜見將命者入告博士曰某辭不得命敢不從將命者出告執篚者以篚東面授皇子皇子執篚博士防俟於東階下西面相者引皇子執事者奉壺酒脯修案以從皇子入門而左詣西階之南東面奉酒脯者立於皇子西南東面北上皇子跪奠篚再拜博士答拜皇子還避遂進跪取篚相者引皇子進博士前東面授幣奉壺酒修案者從奠博士前博士受幣執事者取酒修幣以東相者引皇子立於階間近南北面奉酒修者出皇子拜訖相者引皇子出

學生束脩

束帛一篚【準令】酒一壺【二防】修一案【五脡】

其日平明學生靑衿服至學門博士公服立於學堂東階上西面贊者引學生立於門東西面【不自同於賔客】陳束帛篚壺脯案於學生西南當門北向重行西上將命者出立於門西東面曰敢請事學生少進曰某方受業於先生敢請見將命者入告博士曰某也不徳請子無辱將命者出告學生曰某不敢爲儀敢固請將命者入告博士曰請子就位某敢見將命者出學生曰某不敢以視賓客請終賜見將命者入告博士曰某辭不得命敢不從將命者出告執篚者以篚東面授學生博士防俟於東階下西面贊禮者引學生執酒脯者從之學生入門而左立於西階之南東面執酒脯者立於學生之南東面北上學生跪奠篚再拜博士答拜學生還避遂進跪取篚贊禮者引學生進博士前東面授幣執酒脯者從奠博士前博士受幣贊者取酒脯幣以東執酒脯者出贊禮者引學生立當階間近南北面再拜贊禮者引出

大唐開元禮卷五十四

欽定四庫全書

大唐開元禮卷五十五

唐蕭嵩等撰吉禮

仲春仲秋釋奠於齊太公

齋戒

將享所司隨職供辦凡預享之官散齋三日致齋二日【散齋皆於正寢致齋二日於本司一日於祭所其無本司者皆於祭所】散齋理事如舊惟不弔防問疾不作樂不判署刑殺文書不行刑罰不預穢惡致齋惟享事得行其餘悉防其享官已齋而闕者通攝行事諸享官散齋之日給酒食及明衣各習禮於齋所太官令監取明水火【取水於陰鑑取火於陽燧火以供爨水以寔尊】前享一日諸衛令其屬未後一刻各以其方器服守衛廟門及太樂工人俱淸齋一宿

陳設

前享三日守宮設獻官以下次於齋坊前享二日太樂令設軒懸之樂於廟庭東方南方磬簴起北鐘簴次之南方北方磬簴起西鐘簴次之設三鎛鐘於編懸之間各依辰位樹路鼓於北懸之間道之左右植建鼓於三隅置柷敔於懸內【柷在左敔在右】設歌鐘歌磬於廟堂之上前楹間北向磬簴在西鐘簴在東執匏竹者立於堂下階間重行北向相對爲首【凡懸皆展而編之】諸工人各位於懸後右校掃除內外又爲瘞塪院內堂之壬地方取足容物南出陛前享一日奉禮設三獻位於東門之內道北執事位於道南每等異位俱西面北上設望瘞位於堂之東北當埋埳之東西向設禦史位於堂下西南東向令史陪其後設奉禮位於樂懸東北贊者二人在南差退俱西向又設奉禮贊者位於瘞埳東北南面東上設協律位於堂上前楹間近西東向設太樂令位於北懸之間北向設廟官位於學懸東西若有觀者位於南門內道之左右重行北面相對爲首【金吾監檢不得喧雜】設三獻門外位執事者位於其後每等異位俱北向西上設廟官位扵三獻東南俱重行北面西上設酒樽之位扵堂上齊太公犧樽二象樽二山罍二在前楹間北向畱侯犧尊二象尊二山罍二在太公酒樽之東俱西向【尊皆加勺冪有坫以置爵其畱侯之爵同置於一坫】設洗於東階東南北向罍水在洗東篚在洗西南肆執樽罍篚羃者各位於樽罍篚冪之後設幣篚二各於樽坫之所晡後郊社令帥齋郎以樽坫罍洗篚羃設於位【升堂者自東階】謁者引三獻官等詣廚視濯漑【凢導引者毎曲一逡巡】贊引引禦史詣廚省饌具享日未明十五刻太官令帥宰人以鸞刀割牲祝史以豆二取毛血置於饌所遂烹牲【其牲用太牢一正坐及配坐俎皆升右胖十一體以下折分余軆升之】未明五刻郊社令率其屬及廟司各服其服整拂神幄

饋享

享日未明三刻諸享官各服其祭服諸陪祭之官皆公服郊社令良醖令各帥其屬入實樽罍及幣【犧尊實以醴齊象尊實以盎齊山罍實以淸酒齊皆加明水酒皆加酒各實於上尊其幣以白各長一丈八尺】太官令帥其屬實諸籩豆簠簋等未明二刻奉禮帥贊者先入就位贊引引禦史太祝及令史與執樽罍篚羃者入自東門當階間重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽罍篚羃者各就位贊引引禦史太祝詣東階升堂行掃除於上令史祝史行掃除於下訖引降就位謁者引享官以下俱就門外位未明一刻太樂令帥工人二舞次入就位文舞入陳於懸內武舞立於懸南道西【其升堂者皆脫履於下降納如常】謁者引亞獻官入就位立定奉禮曰再拜亞獻官再拜訖謁者引亞獻官詣東階升堂行掃除於上降行樂懸於下訖引還本位初獻掃除訖謁者贊引引享官以下次入就位立定奉禮曰眾官再拜眾官在位者皆再拜【其先拜者不拜】謁者進初亞獻官之左白有司謹具請行事退復位協律郎跪俯伏舉麾【凡取物者皆跪俛伏而取以興奠物則奠訖俛伏而後興】鼓柷奏永和之樂以姑洗之均【自後堂下之樂皆奏姑洗】作武舞之舞樂舞三成偃麾戛敔樂止【凡樂皆協律郎舉麾工鼔柷而後作偃麾戛敔而後止】奉禮曰眾官再拜眾官在位者皆再拜太祝俱跪取幣於篚興各立於樽所謁者引初獻官升自東階進太公神坐前北向立太祝以幣東向授初獻官初獻官受幣登歌作肅和之樂以南呂之均謁者引初獻官進北面跪奠於太公神坐興少退北向再拜謁者初引獻官當畱侯首坐前東向立又太祝以幣北向授初獻官初獻官受幣謁者引初獻官進東向跪奠於畱侯首坐興少退東向再拜登歌止謁者引初獻官降復位初眾官拜訖祝史各奉毛血之豆立於東門外登歌止祝史奉毛血升自東階太祝迎取於階上進奠於太公畱侯首坐前太祝興祝史退立於樽所初獻官旣升奠幣太官令出帥進饌者奉饌陳於東門之外初獻官防復位太官令引饌入俎初入門雍和之樂作【自後酌獻皆作雍和】饌至階樂止祝史各進跪徹毛血之豆降自東階以出饌升太祝迎引於階上各設於神坐前【籩豆蓋羃先徹乃升簋簠旣奠卻其蓋於下】設訖太官令以下降復位太祝還樽所謁者引初獻官詣罍洗盥手洗爵引升詣太公酒樽所執樽者舉冪初獻官酌醴齊樂作謁者引初獻官詣太公神坐前北向跪奠爵俛伏興少退北向立樂止太祝持版進於神坐之右東向跪讀祝文曰維某年歳次月朔日子嗣皇帝謹遣某官姓名敢昭告於齊太公帷公爰定六韜載成七徳功業昭著生靈攸仰俾玆末學克奉舊章謹以制幣犧齊粢盛庶品式陳明薦以張畱侯等配祀尙饗太祝興初獻官再拜初讀祝文訖樂作太祝進跪奠版於神坐興還樽所初獻官拜訖樂止謁者引初獻官詣畱侯酒樽所取爵於坫執樽者舉羃初獻官酌醴齊樂作謁者引初獻官進畱侯首坐前東向跪奠爵興少退東面立樂止【初獻官旣奠首坐爵余坐皆齋郎助奠相次而畢其亞獻終獻齋郎助奠亦如之】太祝持版進於畱侯神坐之左北面跪讀祝文曰維某年歳次月朔日子嗣皇帝遣某官姓名敢昭告於畱侯惟子宣揚武教光贊道鈐大濟生靈貽範千載謹以制幣犧齊粢盛庶品式陳明薦從祀配神尙饗太祝進跪興初獻官再拜初讀祝文訖樂作太祝奠版於神坐興還樽所初獻官拜訖樂止謁者引初獻官詣東序西向立太祝各以爵酌罍福酒合置一爵一太祝持爵進初獻官之左北向立初獻官再拜受爵祭酒啐酒奠爵俛伏興太祝帥齋郎奠爵俛伏興太祝帥齋郎進俎跪減太公及畱侯首坐前三牲胙肉【皆取前腳第二骨】加於俎又以飯共置一籩太祝先以飯籩授初獻官受以授齋郎又以俎授初獻官每受以授齋郎初獻官跪取爵遂飲卒爵復於坫初獻官俛伏興再拜謁者引初獻官降復位文舞出鼔柷作舒和之樂立定戛敔樂止初初獻官獻將畢謁者引亞獻官詣罍洗盥手洗爵訖謁者引升自東階詣太公酒樽所執樽者舉羃亞獻官酌盎齊訖武舞作謁者引亞獻官詣太公神座前北面跪奠爵俛伏興少退北向再拜訖謁者引亞獻官詣畱侯酒樽所取爵於坫執樽者舉羃亞獻官酌盎齊訖謁者引亞獻官進畱侯首坐前東向跪奠爵興少退東向再拜謁者引亞獻官詣東序西向立太祝各以爵酌罍福酒合置一爵一太祝持爵進亞獻官之左亞獻官再拜受爵跪飲卒爵太祝進受爵復於坫亞獻官興再拜謁者引降復位亞獻官獻將畢謁者引終獻官詣罍洗盥手訖升酌盎齊終獻如亞獻之儀訖引降復位武舞止太祝等各進跪徹豆興還樽所【徹者籩豆各一少移於故處】奉禮曰賜胙贊者唱眾官再拜【已飲福受胙者不拜】奏永和之樂奉禮曰眾官再拜眾官在位者皆再拜樂一成止謁者進初獻官之左白請就望瘞位謁者引初獻官就瘞位西向立奉禮帥贊者轉就瘞塪東北位初在位者將拜諸太祝各執篚進神坐前跪取幣興降自西階詣瘞塪以幣置於塪訖奉禮曰可瘞塪東西廂各四人寘土半塪謁者進初獻官之左白禮畢遂引初獻官出謁者贊引各引享官以下以次出初白禮畢奉禮帥贊者還本位贊引引禦史太祝以下俱復執事位立定奉禮曰再拜禦史以下皆再拜贊引引出樂工以下皆出其祝版燔於齋坊

大唐開元禮卷五十五

欽定四庫全書

大唐開元禮卷五十六

唐蕭嵩等撰吉禮

皇帝巡狩告於圜丘

齋戒

陳設

鑾駕出宮

親告

鑾駕還宮

齋戒

將告有司卜日如別儀前一日皇帝齋於太極殿如郊祀之儀凡預告之官淸齋於告所近侍之官應從升者各於本司淸齋一宿諸衛令其屬晡後一刻各以其方器服守衛壝門淸齋一宿

陳設

前告三日尙捨直長設大次於外壝東門之外道北南向尙捨奉禦鋪禦坐衛尉設文武侍臣次於大次之後文官在左武官在右俱南向又設告官及從駕羣官次各於常所設陳饌幔於內壝東門之內道南北向前二日太樂令設宮懸之樂於壇南設登歌舉麾位於壇上並如常儀前一日右校掃除壇之內外郊社令積柴於燎壇壇方一丈二尺開上南出戶髙四尺奉禮設禦位於壇之東南西向【將告奉禮一人守之在版位西南五步西向】設望燎位當柴壇之北南向設告官及從駕羣官版位於內外如常儀郊社令帥府史一人及齋郎以樽坫罍洗篚羃及玉帛之篚入設於位並如常儀執樽罍篚羃者各位於樽罍篚羃之後告日未明五刻太史令郊社令升設昊天上帝坐於壇上北方南向席以藳稭設神位於坐首告日未明十刻太官令帥宰人以鸞刀烹牲於廚

鑾駕出宮

皇帝服衮冕之服乘玉輅備大駕及嚴鼓時刻奏請進發內外器服皆如常儀

親告

其日未明三刻諸告官各服其服郊社令良醖令各帥其屬入實樽罍玉幣【太尊寔以泛齊凡尊皆二其酒各寔於上尊禮神之玉以蒼璧其幣亦蒼】太官令帥進饌者寔籩豆簠簋入設於內壝之東門外饌幔內未明二刻奉禮率贊者先入就位贊引引禦史太祝以下入行掃除如常儀訖各引就位駕將至謁者贊引各引告官以下及從告羣臣客使先至者俱就門外位駕至大次門外回輅南向千牛將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅之大次協律郎太樂令帥工人各入就位【凡升壇者皆脫履於下降納如常】皇帝停大次半刻謁者贊引各引從駕羣官入就位太常博士引太常卿立於大次門外當門北向侍中版奏外辦皇帝服大裘而冕出次華蓋侍衛如常儀【侍中負寶陪從如常】博士引太常卿太常卿引皇帝【凡太常卿前導皆博士先引】至內壝門外殿中監進鎭珪華蓋仗衛停於大門外近侍者從入如常謁者引禮部尙書太常少卿陪從如常皇帝至版位西向立通事舍人各引從告官及諸王介公酅公諸方客使以次入就位立定太常卿前奏稱請再拜退復位皇帝再拜奉禮曰眾官再拜贊者承傳【凡奉禮有詞贊者皆承傳】眾官在位者皆再拜太常卿前奏有司謹具請行事退復位協律郎跪俛伏興舉麾鼓柷奏豫和之樂乃以圜鐘之均奏文舞之舞六成偃麾戛敔樂止【凡樂皆協律郎舉麾工鼔柷而後作偃麾戛敔而後止】太常卿前奏稱請再拜退復位皇帝再拜奉禮曰眾官再拜眾官皆再拜諸太祝俱取玉幣於篚各立於尊所太常卿引皇帝太和之樂作皇帝詣壇升自南陛近侍者從升如常儀皇帝升壇北向立樂止太祝加玉於幣以授侍中侍中奉玉幣東向進皇帝受玉帛登歌作肅和之樂太常卿引皇帝進北向跪奠於天帝神坐俛伏興太常卿引皇帝稍退北向再拜訖登歌止樂作皇帝降自南陛還版位西向立樂止初羣官拜訖謁者引司徒太官令出帥進饌者奉饌陳於內壝東門之外司徒奉天帝之俎皇帝旣至位樂止太官令引饌入俎初入門雍和之樂作饌至階樂止饌升於南陛太祝迎引於壇上各設於神坐前設訖謁者引司徒以下降自東陛復位諸太祝各還尊所太常卿引皇帝詣罍洗樂作皇帝至罍洗樂止侍中跪取匜興沃水又侍中跪取盤興承水皇帝盥手黃門侍郎取巾於篚興進皇帝帨手訖受巾跪奠於篚遂取匏爵於篚興進皇帝受爵侍中酌罍水又侍中奉盤皇帝洗爵黃門侍郎又授巾皆如初皇帝拭爵訖侍中奠盤匜黃門侍郎受巾奠於篚皆如常太常卿引皇帝樂作皇帝詣壇升自南陛樂止近侍者從升如常謁者引司徒升自東陛立於樽所齋郎奉俎從升立於司徒之後太常卿引皇帝詣天帝酒樽所執樽者舉羃侍中贊酌泛齊訖壽和之樂作【皇帝毎酌獻及飲福酒皆作壽和之樂】皇帝進天帝神坐前北向跪奠爵俛伏興太常卿引皇帝少退北向立樂止太祝持版進於神坐之右東向跪讀祝文【祝文臨時撰】訖興皇帝再拜初讀祝文訖樂作太祝進奠版於神坐還樽所太常卿引皇帝進天帝座前北向立樂作太祝以爵酌罍福酒合置一爵一太祝持爵以授侍中侍中受爵西向進皇帝再拜受爵跪祭酒奠爵俛伏興諸太祝各帥齋郎進俎太祝減神前胙肉加於俎興以胙肉共置一俎上授司徒司徒奉俎西向進皇帝受以授左右皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自南陛還版位西向立樂止謁者引司徒降復位太祝各進徹豆還樽所奉禮曰賜胙贊者唱眾官再拜眾官在位者皆再拜樂作太常卿前奏稱再拜退復位皇帝再拜奉禮曰眾官再拜眾官皆再拜樂一成止太常卿前奏請就望燎位太常卿引皇帝樂作皇帝至望燎位南向立樂止於羣官將拜諸太祝各以篚進神坐前取玉帛祝版齋郎以俎載牲體稷黍飯爵酒興各自其陛降壇南行當柴壇南東行自南陛登柴壇以玊幣饌物置於柴上訖奉禮曰可燎東西面各四人炬燎火半柴太常卿前奏禮畢太常卿引皇帝出內壝門殿中監前受鎭珪華蓋侍衛如常儀皇帝入次樂止謁者贊引各引從告官及從駕羣官諸方客使以次出贊引引禦史以下俱復執事位立定奉禮曰再拜禦史以下皆再拜贊引引出工人以下以次出

鑾駕還宮

皇帝旣還大次侍中版奏請解嚴【將士不得輒離部伍】皇帝攺服通天冠絳紗袍乘金輅鼓吹振作奏請還宮如常儀

大唐開元禮卷五十六

欽定四庫全書

大唐開元禮卷五十七

唐蕭嵩等撰吉禮

巡狩告圜丘有司攝事

將告有司卜日如別儀前二日守宮設告官以下次各依常所設陳饌幔於內壝東門之外道北南向右校掃除壇之內外郊社令積柴於燎壇前一日諸告官淸齋於告所諸衛令其屬晡後一刻各以其方噐服守衛壝門奉禮設版位內外並如常儀郊社令帥其屬以樽坫罍洗篚羃入設皆如常儀執樽罍篚羃者各位於樽罍篚羃之後太官令預饌酒脯醢告日未明四刻太史令郊社令各服其服升設神位席如常未明三刻諸告官各服其服郊社令良醖令之屬入實樽罍及玉幣【天帝太尊二著尊二一實以明水爲上一實以醴齊次之山罍各二一實以酒爲上一實淸酒次之玉以蒼璧幣以蒼】太祝以玉帛置於篚設於饌所未明二刻奉禮帥贊者先入就位贊引引禦史太祝以下入行掃除如常儀訖各就位未明一刻謁者引告官以下俱就門外位立定又謁者引告官贊引引執事者次入就位立定奉禮曰再拜贊者承傳【凡奉禮有詞贊者皆承傳】告官以下皆再拜謁者進告官之左白有司謹具請行事奉禮曰再拜在位者皆再拜初謁者白請行事太官令出帥饌者奉饌陳於東門之外初太官令出太祝跪取玉於篚興立於樽所謁者引告官升自午陛北向立太祝以玉東向授告官受玉進北面跪奠於天帝神座俛伏興少退北向再拜謁者降還本位太祝還樽所太官令引饌入自午陛太祝迎引於壇上設於神坐前【籩豆蓋羃徹之如式】設訖太官令以下降自東陛復位諸太祝各還樽所謁者引告官詣罍洗盥手洗爵訖升自南陛詣天帝酒樽所執樽者舉冪告官酌醴齊謁者引告官詣天帝神坐前北向跪奠爵俛伏興少退北向立太祝持版進於神坐之右東向跪讀祝文【祝文臨時撰】訖興告官再拜太祝進跪奠版於神坐興還樽所告官拜訖謁者引告官進天帝神坐前北向立太祝以爵酌罍福酒合置一爵一太祝持爵進告官之右西向立告官再拜受爵跪祭酒遂飲卒爵太祝進受爵復於坫告官俛伏興再拜訖謁者引告官降復位太祝各進跪徹豆俛伏興還樽所奉禮曰再拜告官及再位者皆再拜謁者進告官之左白請就望燎位謁者引告官就望燎位南向立初眾官將拜太祝取玊幣及祝版置於柴上戶內柴東西各四人以炬燎火半柴謁者進告官之左白禮畢謁者引告官贊引引執事者以次出禦史以下俱復執事位立定奉禮曰再拜禦史以下皆再拜贊引引出

大唐開元禮卷五十七

欽定四庫全書

大唐開元禮卷五十八

唐蕭嵩等撰吉禮

皇帝巡狩告於太社

齋戒

陳設

鑾駕出宮

薦玉帛

進熟

鑾駕還宮

齋戒

將告有司卜日如別儀前一日皇帝淸齋於太極殿諸預告之官淸齋於太社署近侍之官應從升者及羣官客使等各於本司及公館淸齋一宿諸衛令其屬晡後一刻各以其方器服守衛社宮門與樂工人俱淸齋一宿

陳設

前告三日尙捨直長設大次於社宮西門之外道北南向尙捨奉禦鋪禦坐守宮設文武侍臣及從駕羣官次各於常所前二日太樂令設宮懸之樂於壇北各設登歌及舉麾位各於壇上並如常儀右校淸掃內外又爲瘞埳二於樂懸之北如常前一日奉禮設禦位於北門之內當社壇南向設告官及從駕羣官版位於內外如常儀郊社令帥府史二人及齋郎以樽坫洗篚羃入設皆如常儀執樽罍篚羃者各位於樽罍篚羃之後告日未明十五刻太官令帥宰人烹牲於廚【牲用黑牛二齋郎以豆取牲血如常】未明四刻太社令郊社令各服其服升設神坐席位如常

鑾駕出宮

皇帝服衮冕乘玊輅陳大駕鹵簿其嚴鼓時刻奏請進發內外器服皆如常儀

薦玉帛

其日未明三刻諸告官各服其服郊社令良醖令各帥其屬入實樽罍玉幣【太尊實以醴齊配坐之象尊其實亦如之其明水各實於上尊玊俱以兩珪有邸】太祝各以幣置於篚【幣隨牲色各長一丈八尺】太官令帥進饌者實諸籩豆簋簠等皆設於神廚未明二刻奉禮帥贊者先入就位贊引引禦史太祝以下行掃除如常儀訖各引就位車駕將至謁者贊引各引告官以下及從升羣官客使先至者俱就門外位駕至大次門外回輅南向千牛將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅之大次郊社令以祝版進署如常謁者贊引各引從駕羣官俱就門外位奉禮帥贊者先入就位贊引引禦史及諸太祝與執樽罍篚羃者亦就位太樂令帥工人次入就位【升堂者皆脫履於下降納如式】通事舍人各引告官及從告羣官客使次入就位皇帝停大次半刻頃太常博士引太常卿立於大次門外北向侍中版奏外辦皇帝出次華蓋侍衛如常儀博士引太常卿太常卿引皇帝【凡太常卿前導皆博士先引】至社宮北門外殿中監進鎭珪華蓋仗衛停於門外近侍者從入如常皇帝至版位南向立【毎立定太常卿與博士退立於左】太常卿前奏請再拜退復位皇帝再拜奉禮曰眾官再拜贊者承傳【凡奉禮有詞贊者皆承傳】眾官在位者皆再拜太常卿奏有司謹具請行事退復位協律郎跪俛伏興舉麾鼔祝奏順和之樂以函鐘之均樂八成偃麾戛敔樂止【凡樂皆協律郎舉麾工鼓柷而後作偃麾戞敔而後止】太常卿前奏再拜退復位皇帝再拜奉禮曰眾官再拜眾官在位者皆再拜諸祝俱取玉幣於篚各立於樽所太常卿引皇帝太和之樂作【皇帝毎行皆作太和之樂】皇帝詣太社壇升自北陛近侍者從升如常儀皇帝升壇南向立樂止太祝加幣玉以授侍中侍中奉玉幣西向進皇帝受玉幣登歌作肅和之樂以應鐘之均太常卿引皇帝進南面跪奠於太社神前俛伏興太常卿引皇帝少退南向再拜太常卿引皇帝立於東方西向又太祝以幣授侍中侍中奉幣南面進皇帝受幣太常卿引皇帝進西向跪奠於后土氏神坐俛伏興太常卿引皇帝少退西向再拜訖登歌止太常卿引皇帝降自北陛樂作太常卿引皇帝詣太稷壇升奠玉幣於太稷氏后稷氏升降皆如太社壇訖太常卿引皇帝降自北陛樂作皇帝還版位南向立樂止

進熟

皇帝旣升奠玉幣太官令出帥進饌者奉饌陳於西門之外司徒奉太社之俎初皇帝旣至位樂止太官令引太社太稷之饌入自正門后土后稷之饌入自左門俎初入門雍和之樂作饌至陛樂止太社太稷之饌升自北陛后土后稷之饌升自西陛諸祝迎引於壇上各設於神坐前訖謁者引司徒以下降復位諸祝各還樽所太常卿引皇帝詣罍洗樂作皇帝至罍洗樂止侍中跪取興沃水又侍中跪取盤興承水皇帝盥手黃門侍中跪取巾於篚興進皇帝帨手訖受巾跪奠於篚遂取爵於篚興進皇帝受爵侍中酌罍水又侍中奉盤以承水皇帝洗爵黃門侍郎又授巾如初皇帝拭爵訖侍中奠盤侍中受巾奠於篚太常卿引皇帝樂作皇帝詣太社壇升自北陛樂止近侍者從升如常謁者引司徒升自西陛立於樽所齋郎奉俎從升立於司徒之後太常卿引皇帝詣太社酒樽所執樽者舉羃侍中贊酌醴齊訖壽和之樂作【皇帝每酌獻及飲福皆作壽和之樂】太常卿引皇帝進太社神坐前南向跪奠爵俛伏興太常卿引皇帝少退南向立樂止太祝持版進於神坐之右西向跪讀祝文訖【祝文臨時撰】皇帝再拜初讀祝文訖樂作太祝進跪奠版於神坐興還樽所皇帝拜訖樂止太常卿引皇帝詣后土酒樽所執樽者舉羃侍中取爵於坫進皇帝受爵侍中贊酌醴齊訖樂作太常卿引皇帝進后土神坐前向西跪奠爵俛伏興太常卿引皇帝少退西向立樂止太祝持版進於神坐之左南向跪讀祝文訖興皇帝再拜初讀祝文訖樂作太祝進跪奠版於神坐興還樽所皇帝拜訖樂止太常卿引皇帝詣太社神座前南向立樂作太祝以爵酌罍福酒合置一爵一太祝持爵以授侍中侍中受爵東向以進皇帝再拜受爵跪祭酒啐酒奠爵俛伏興諸祝帥齋郎進俎太祝減太社神前胙肉太祝以俎授司徒司徒奉俎東向進皇帝受以授左右皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自北陛詣罍洗樂止謁者引司徒升自西陛立於樽所皇帝至罍洗盥手洗爵侍中黃門侍郎贊洗如常訖太常卿引皇帝樂作皇帝詣太稷壇升自北陛樂止皇帝酌獻太稷后稷皆如太社后土之儀訖太常卿引皇帝降自北陛樂作皇帝還版位南面立樂止謁者引司徒降復位登歌作諸祝各進徹豆還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福受胙者不拜】樂作太常卿前奏再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望瘞位太常卿引皇帝樂作皇帝至望瘞位南向立樂止於羣官將拜諸祝各執篚進神坐前取玊帛齋郎以俎載牲體稷黍飯爵酒各由其陛降壇南行當瘞埳西行諸祝以玊帛饌物置於塪訖奉禮曰可瘞塪東西面各四人寘土半塪太常卿前奏禮畢太常卿引皇帝還大次樂作皇帝出門殿中監前受鎭珪華蓋侍衛如常儀皇帝如次樂止謁者贊引各引告官及從駕羣官以次出贊引引禦史以下俱復執事位立定奉禮曰再拜禦史以下皆再拜贊引引出工人以次出其祝版燔於齋坊

鑾駕還宮如常儀

大唐開元禮卷五十八

欽定四庫全書

大唐開元禮卷五十九

唐蕭嵩等撰吉禮

巡狩告於大社有司攝事

將告有司卜日如別儀前二日守宮設告官以下次各於常所右校淸掃內外又爲瘞塪二如常前一日諸告官淸齋於社所諸衛令其屬晡後一刻各以其方器服守衛社宮門奉禮設版位於內外並如常儀郊社令帥其屬以樽坫罍洗篚羃者位於樽罍洗篚冪之後太官令預饌酒脯醢告日未明四刻太史令郊社令各服其服設神位席如常未明三刻諸告官各服其服郊社令良醖令之屬入實樽罍及玊【正坐太尊二一寔明水爲上一實醴齊次之配坐象樽二其實亦如之皆山罍二一實酒爲上一實淸酒次之玊兩珪有邸】太祝各以幣置於篚設於饌所【幣以黒長一丈八尺】未明二刻奉禮帥贊者先入就位贊引引禦史太祝以下入行掃除如常儀質明謁者引告官以下俱就門外位奉禮帥贊者先入就位贊引引執事者次入就位立定奉禮曰再拜贊者承傳【凡奉禮有詞贊者皆承傳】告官以下皆再拜謁者進告官之左白有司謹具請行事退復位奉禮曰再拜在位者皆再拜初白請行事太官令出帥進饌者奉饌陳於西門之外初太官令出太祝跪取玉於篚興各立於樽所謁者引告官詣大社壇升自北陛南向立太祝以玊幣西向授告官受玊幣進南向跪奠於大社神坐俛伏興少退南向再拜謁者引告官降自北陛詣太稷壇升奠玉幣如大社之儀訖謁者引降還本位太祝各還樽所太官令引饌入太社太稷之饌入自正門配坐之饌入自左闥各由其陛升諸太祝迎引於壇上各設於神坐前【籩豆蓋羃徹之如式】設訖太官令以下降自西陛復位諸大祝各還樽所謁者引告官詣罍洗盥手洗爵訖詣大社壇升自北陛詣大社酒樽所執樽者舉羃告官酌醴齊謁者引告官進大社神坐前南向跪奠爵俛伏興少退南向立太祝持版進於神坐之右西向跪讀祝文【祝文臨時撰】訖興告官再拜太祝進跪奠版於神座俛伏興還樽所告官拜訖謁者引告官詣后土氏酒樽所取爵於坫執樽者舉告官酌醴齊訖謁者引告官進后土氏神坐前西向跪奠爵俛伏興少退西向立太祝持版進於神坐之左南向跪讀祝文訖興告官再拜太祝進跪奠版於神坐俛伏興還樽所告官拜訖謁者引告官詣太社神坐前南面立太祝各以爵酌罍福酒合置一爵一太祝持爵進告官之右東向立告官再拜受爵跪祭酒遂飲卒爵太祝進受爵復於坫告官俛伏興再拜訖謁者引告官降自北陛詣罍洗盥手洗爵謁者引告官詣太稷壇北陛升獻太稷后稷如太社之儀訖引告官降復位諸祝各進跪徹豆俛伏興還樽所奉禮曰再拜在位者皆再拜【已飲福者不拜】奉禮曰再拜告官以下皆再拜謁者進告官之左白請就望瘞位謁者引告官就望瘞位南向立於眾官將拜諸祝各以篚於神坐前取幣寘諸埳奉禮曰可瘞左右各四人寘土半埳謁者進告官之左白禮畢謁者引告官贊引引執事者以次出禦史太祝以下俱復執事位立定奉禮曰再拜禦史以下皆再拜贊引引出其祝版燔於齋坊

大唐開元禮卷五十九

欽定四庫全書

大唐開元禮卷六十

唐蕭嵩等撰吉禮

皇帝巡狩告於太廟

齋戒

陳設

鑾駕出宮

晨祼

饋食

鑾駕還宮

齋戒

將告有司卜日如別儀前一日皇帝淸齋於太極殿凡預告之官淸齋於廟所近侍之官應從升者及羣官客使等各於本司及公館淸齋一宿諸衛令其屬晡後一刻各以其方器服守衛廟門與太樂工人俱淸齋一宿

陳設

前告三日尙捨直長施大次於廟東門之外道北南向尙捨奉禦鋪禦坐守宮設文武侍臣之次於大次之後文官在左武官在右俱南向又設告官及從駕羣官次各於常所前二日太樂令設宮懸之樂於廟庭設登歌及舉麾位於殿上並如常儀右校淸掃內外前一日奉禮設禦位於廟東階東南西向設告官及從駕羣官版位於內外如常儀設酒樽之位於堂上前楹間各於室戶外之左北向每室春夏雞彛一鳥彛一犧樽二秋冬斚彜一黃彛一著樽二皆加勺冪俱西上各有所實【珪琖瓚杓】設罍洗篚羃於常所【篚實以珪瓚巾爵】執樽罍篚羃者各位於樽罍篚羃之後太廟令整拂神幄又帥府史齋郎以樽坫罍洗篚羃入設於位告日未明十五刻太官令帥宰人以鸞刀烹牲於廚每室各犢一

鑾駕出宮如常儀

晨祼

其日未明三刻諸預告之官各服其服太官令良醖令各帥其屬入實樽罍【雞彛斚彛犧尊之上實以明水鳥彛黃彜寔以郁鬯著尊寔以醴齊】太官令帥進饌者實諸籩豆簠簋等未明二刻奉禮帥贊者先入就位贊引引禦史太祝以下入行掃除如常儀訖各引就位未明一刻贊引引太廟令太祝宮闈令入當階間北面西上立定奉禮曰再拜贊者承傳太廟令以下皆再拜升自東階入開塪室奉出獻祖以下九室神主各置於座如常儀訖各就位駕將至謁者贊引各引告官以下通事舍人分引從羣官客使先至者俱就門外位駕至大次門外回輅南向千牛將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅之大次太廟令以祝版進署如常通事舍人各引從駕羣官俱就門外位太樂令帥工人次入就位【其升堂者皆脫履於下降納如常】謁者贊引各引告官及從官客使次入就位皇帝停大次半刻頃太常博士引太常卿立於大次門外當門北向侍中版奏外辦皇帝出次華蓋侍衛如常儀博士引太常卿太常卿引皇帝【凡太常卿前導皆博士先引】廟門外殿中監進鎭珪華蓋仗衛停於門外近侍者從入如常皇帝至版位西面立太常卿前奉稱請再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位協律郎跪俛伏興舉麾【凡取物者皆跪俛防而取以興奠物則奠訖俛防而後興】鼓柷奏永和之樂乃以黃鐘之均九成【黃鐘三奏大呂太簇應鐘各再奏也】偃麾戛敔樂止【凡樂皆協律郎舉麾工皷柷而後作偃麾戛敔而後止】太常卿前奏請再拜退復位皇帝再拜奉禮曰眾官再拜眾官在位者皆再拜太常卿引皇帝詣罍洗太和之樂作【皇帝毎行皆作太和之樂】皇帝至罍洗樂止侍中跪取興沃水又侍中跪取盤興承水皇帝搢鎭珪【凡受物則搢鎭珪奠訖執珪俛伏興】皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚黃門侍郎又取珪瓚於篚進皇帝受瓚侍中酌罍水又侍中奉盤皇帝洗瓚黃門侍郎又授巾皆如初皇帝拭瓚訖侍中奠盤黃門侍郎受巾奠於篚皆如常太常卿引皇帝樂作皇帝升自阼階樂止侍中中書令以下及左右侍衛量人從升太常卿引皇帝詣獻祖樽罍所執樽者舉羃侍中贊酌鬰酒訖登歌作肅和之樂以圜鐘之均【自後登歌皆用圜鐘】太常卿引皇帝入詣獻祖神座前北向跪以鬯祼地奠之俯伏興太常卿引皇帝出戶北向再拜訖太常卿引皇帝詣懿祖樽彛所執樽者舉侍中取瓚於坫進皇帝受瓚侍中贊酌郁酒訖太常卿引皇帝入詣懿祖神坐前北向跪以鬯祼地奠之俛伏興太常卿引皇帝出戶北向再拜訖太常卿引皇帝次祼太祖次祼髙祖次祼太宗次祼髙宗次祼中宗次祼睿宗並如上儀訖登歌止太常卿引皇帝樂作皇帝降自阼階至版位樂止

饋食

皇帝旣升祼太官令出帥進饌者奉饌陳於東門之外謁者引司徒詣饌所司徒奉獻祖之俎初皇帝旣至位樂止大官令引饌入自正門俎初入門雍和之樂作以無射之均【籩豆蓋羃徹之如式】設訖謁者引司徒以下降復位諸祝各還樽所太常卿引皇帝詣罍洗樂作皇帝至罍洗樂止皇帝盥手洗爵侍中黃門侍郎贊洗皆如晨祼之儀訖太常卿引皇帝樂作皇帝升自阼階訖樂止太常卿引皇帝詣獻祖樽彜所執樽者舉羃侍中贊酌醴齊訖壽和之樂作【皇帝酌獻飲福皆作壽和之樂】太常卿引皇帝詣獻祖神坐前北靣跪奠爵俛伏興太常卿引皇帝出戶北向立樂止太祝持版進於室戶外之右東面跪讀祝文【祝文臨時撰】訖興皇帝再拜初讀祝文訖樂作太祝入跪奠版於神坐前興出還樽所皇帝拜訖樂止太常卿引皇帝詣懿祖樽彜所執樽者舉羃侍中取爵於坫進皇帝受爵侍中贊酌醴齊訖太常卿引皇帝以次獻皆如懿祖之儀【惟不盥洗】訖太常卿引皇帝詣東序西向立樂作皇帝獻將畢謁者引司徒升自東階立於前楹之間北面諸祝各以爵酌福酒合置一爵一太祝持爵以授侍中侍中受爵北向進皇帝再拜受爵跪祭酒啐酒奠爵俛伏興諸祝各帥齋郎持俎進太祝減神前胙肉又以籩取稷黍飯皆如常還樽所以黍稷飯共置一籩以胙肉共置一俎上先以飯授司徒司徒奉進皇帝受以授左右又以俎授司徒司徒奉進皇帝受以授左右皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自阼階還版位西向立樂止謁者引司徒降復位登歌作諸祝各入室徹豆出還樽所【徹者籩豆各一少移於故處】登歌止奉禮曰賜胙贊者唱眾官再拜眾官皆再拜樂作太常卿前奏稱請再拜退復位皇帝再拜奉禮曰眾官再拜眾官皆再拜樂一成止太常卿前奏禮畢太常卿引皇帝出門樂止殿中監前受鎭珪華蓋侍衛如常儀皇帝入次謁者贊引各引在位者以次出贊引引禦史太祝以下俱復執事位立定奉禮曰再拜禦史以下皆再拜贊引引出工人以次出太廟令太祝宮闈令納神主如常儀其祝版燔於齋坊

鑾駕還宮如常儀

大唐開元禮卷六十

欽定四庫全書

大唐開元禮卷六十一

唐

蕭嵩等撰吉禮

巡狩告於太廟有司攝事

前二日守宮設告官以下次各於常所右校淸掃內外又爲瘞塪於北門之內道西方深取足容物前一日諸告官淸齋於廟所諸衛令其屬晡後一刻各以其方器服守衛廟門奉禮設版位於內外並如常儀設望瘞位於堂之東北當瘞塪西向又設奉禮位於瘞坎東北向贊者二人在西少退太廟令拂拭神幄又帥其屬以樽坫罍洗篚羃制幣之篚入設皆如常儀執樽罍篚羃者各立於樽罍篚羃之後太官令預饌酒脯醢告日未明三刻諸官以下各服其服太廟令良醖令之屬入實樽罍及玉幣【毎室春夏用兩犧尊秋冬用兩著尊一實明水爲上一實以醴齊次之山罍二一實酒爲上一實淸酒次之幣以白各長一丈八尺】未明二刻奉禮帥贊者先入就位贊引引禦史太祝以下再拜入行掃除如常儀訖各就位未明一刻贊引引太廟令太祝宮闈令入當階間北面西上立定奉禮曰再拜贊者承傳【凡奉禮有詞贊者皆承傳】太廟令以下皆再拜升自東階入開塪室奉禮出獻祖以下九室神主各置於坐如常儀訖各就位謁者引告官以下俱就門外位質明謁者引告官以下贊引引執事者次入就位立定奉禮曰再拜告官以下皆再拜【其先拜者不拜】謁者進告官之左白有司謹具請行事退復位奉禮曰再拜在位皆再拜初白請行事太官令帥進饌者奉饌陳於東門之外初太官令出諸太祝俱取幣於篚各立於樽所謁者引告官升自東階詣獻祖廟室戶前北面立太祝以幣東向授告官受幣進北面跪奠於獻祖神坐俛伏興出戶北面再拜訖謁者引告官次進幣於懿祖以下皆如上儀訖謁者引還本位諸太祝各還樽所太官令引饌入自正門各由其陛升諸太祝迎引於階上各設於神坐前訖太官令以下降復位諸太祝各還樽所謁者引告官詣罍洗盥手洗爵訖升自東階詣獻祖酒樽所執樽者舉羃告官酌醴齊謁者引告官入詣獻祖神坐前北向跪奠爵俛伏興出戶北向立太祝持版進於室戶外之右東面跪讀祝文【祝文臨時撰】訖興告官再拜太祝進跪奠版於神坐俛伏興還樽所告官拜訖謁者引告官以次獻皆如獻祖之儀【惟不盥洗】訖謁者引告官詣東序西向立諸太祝各以爵酌罍福酒合置一爵一太祝持爵進告官之左北向立告官再拜受爵跪祭酒遂飲卒爵太祝進受爵復於坫告官俛伏興再拜訖謁者引告官降復位諸太祝各入室跪徹豆興還樽所【徹者籩豆各一少移於故處】奉禮曰再拜在位者皆再拜【已飲福者不拜】奉禮曰再拜告官以下皆再拜訖謁者進告官之左請就望瘞位奉禮贊者轉就瘞坎東北位謁者引告官就望瘞位西向立於告官將拜諸太祝各執篚進神坐前跪取幣興降自階詣瘞坎以制幣置於坎訖奉禮曰可瘞坎東西面各四人寘土半坎謁者進告官之左白禮畢謁者引告官贊引引執事者以次出初白禮畢奉禮贊者還本位禦史太祝以下俱復執事位立定奉禮曰再拜禦史以下皆再拜贊引引出太廟令太祝宮闈令納神主如常儀其祝版燔於齋坊歸與此禮同

大唐開元禮卷六十一

欽定四庫全書

大唐開元禮卷六十二

唐蕭嵩等撰吉禮

皇帝巡狩

鑾駕出宮

燔柴告至

鑾駕還宮

望秩山川

肆覲東後

考制度

鑾駕出宮

將巡狩所司承制先頒告於東方諸州曰皇帝二月東巡狩各修平乃守考乃職事敢不敬戒國有大刑駕將發告圜丘宗廟社稷皆如上儀皇帝出宮備大駕鹵簿皆如常儀軷於國門祭所過山川如親徵之禮所經州縣刺史縣令先待於境通事舍人承制問百年古先帝王名臣烈士皆州縣致祭

燔柴告至

將告將作預於太山下修圜壇四出陛【若見有封禪祀天壇卽不須別築】前告三日尙捨直長施大次於外壝東門之內道北南向尙捨奉禦鋪禦坐守宮設文武侍臣次於大次之後文官在左武官在右俱南向又設告官次於東壝之外道南從官文官九品以上於告官之東東方諸州刺史縣令應朝者於文官之東東方南方蕃客又於其東俱重行毎等異位北向西上酅公介公於西壝之外道南武官九品以上於介公之西西方北方蕃客又於其西俱重行每等異位北向東上【其褒聖侯於文官三品之下若有諸州使人分方於武官之後】設陳饌幔於內壝東門之外道南北向前二日太樂令設宮懸之樂於壇南設登歌之樂於壇上並如常儀右校掃除壇之內外郊社令積柴於燎壇【其壇於樂懸之南外壝之內】方一丈髙一丈二尺開上南出戶方六尺前一【日】皇帝淸齋於行宮預告之官皆於告所淸齋一日近

侍之官應從升者及從告羣官諸方客使皆於其所俱淸齋一宿諸衛令其屬晡後一刻各以其方器服守衛壝門與太樂工人俱淸齋一宿奉禮設禦位於壇之東南西向設告官司徒位於內壝東門之內道南執事者位於其後俱西面北上設禦史位於壇下一位於東南西向一位於西南東向令史各陪其後設奉禮位於樂懸東北贊者二人在南差退俱西向設協律郎位於壇上南陛之西東向設太樂令位於北懸之間望燎壇之北設從祀之官位文官九品以上於執事之南東方諸州刺史縣令又於其南東方蕃客又於其南俱毎等異位重行西面北上酅公介公於內壝西門之內道南武官九品以上於酅公介公之後當文官西方北方蕃客於武官之南俱每等異位重行東面北上【其褒聖侯位於文官三品之下若有諸州使人分位於文武官之後】設告官以下門外位於東西壝門之外道南皆如設次之式郊社令率府史一人及齋郎以樽坫罍洗篚羃入設於位並如常儀執樽罍篚冪者各位於樽罍篚羃之後告日未明十五刻太官令帥宰人令烹牲於廚【蒼牲一騂牲一】未明四刻太史令郊社令各服其服升設昊天上帝神坐於壇上北方南向席以藳稭設髙祖神堯皇帝神坐於東方西向席以莞設神坐各於座首未明三刻諸告官各服其服郊社令良醖令各帥其屬入實樽罍及玉【天帝太尊二配帝著尊二俱以泛齊其明水各寔於上尊玉以蒼璧幣長一丈八尺】太祝以玉帛置於篚太官令帥進饌者奉饌寔諸籩豆簠簋等皆設饌幔內未明二刻奉禮率贊者先入就位贊引引禦史太祝以下行掃除如常儀訖各就位皇帝服衮冕乘輅發行宮奏請進發內外器服皆如常儀駕將至謁者贊引各引告官通事舍人引從告羣官東方刺史縣令諸方客使俱就門外位駕至大次門外逥輅南向千牛將軍立於輅右侍中進當鑾駕前跪奏稱侍中臣某言請降輅俛伏興還侍位皇帝降輅之大次郊社令以祝版進署如常協律郎與太樂令帥工人次入就位【其升堂者皆脫履於下降納如常】謁者贊引各引告官通事舍人引從告羣官刺史縣令及諸方客使次入就位皇帝停大次半刻頃太常博士引太常卿立於大次門外當門北向侍中版奏外辦皇帝出次華蓋侍衛如常儀【侍中負璽陪從如式】博士引太常卿太常卿引皇帝【凡太常卿前導皆博士前引】至內壝門外殿中監進鎭珪華蓋仗衛停於門外侍者從入如常皇帝至版位西向立【毎立定太常卿與博士退立於左】太常卿前奏稱請再拜退復位皇帝再拜贊者承傳【凡奉禮有詞贊者皆承傳】眾官在位者皆再拜太常卿前奏有司謹具請行事退復位協律郎跪俛伏舉麾【凡取物者皆跪俛伏而取以興奠物則奠訖俛伏而後興】鼓柷奏豫和之樂乃以圜鐘爲宮黃鐘爲角太蔟爲徴姑洗爲羽樂舞六成偃麾戛敔樂止【凡樂皆協律郎舉麾工鼔柷而後作偃麾戛敔而後止】太樂卿前奏稱請再拜退復位皇帝再拜奉禮曰眾官再拜眾官在位者皆再拜太祝取玊於篚立於樽所太常卿引皇帝太和之樂作【皇帝毎行皆作太和之樂】皇帝詣壇升自南陛近侍者從升如常儀皇帝升壇北向立樂止太祝以玉授侍中侍中奉玊東向進皇帝搢鎭珪【凡受物則搢鎭珪奠訖執珪俛伏興】受玉登歌作肅和之樂以大呂之均太常卿引皇帝北向跪奠於昊天上帝神坐俛伏興太常卿引皇帝少退北向再拜訖太常卿又引皇帝立於東方西向配座太祝以幣授侍中侍中奉幣北向進皇帝受幣太常卿引皇帝進東面跪奠於髙祖神堯皇帝神坐俛伏興太常卿引皇帝少退東向再拜訖登歌止太常卿引皇帝樂作皇帝降自南陛還版位西向立樂止初皇帝旣升奠玉太官令出帥進饌者奉饌陳於內壝東門之外謁者引司徒出詣饌所司徒奉天帝之俎初皇帝旣至位樂止太官令引饌入俎初入門奏雍和之樂以黃鐘之均【自後接神之樂皆奏黃鐘】饌至陛樂止天帝之饌升自南陛配帝之饌升自東陛諸太祝迎引於壇上各設於神坐前【籩豆蓋羃徹之如式】設訖謁者引司徒以下降自東陛復位諸太祝各還樽所太常卿引皇帝詣罍洗樂作皇帝至罍洗樂止侍中跪取興沃水又侍中跪取盤興承水皇帝盥手黃門侍郎跪取巾於篚興進皇帝帨手訖受巾跪奠於篚遂取匏爵於篚興進皇帝受爵侍中酌罍水又侍中奉盤皇帝洗爵黃門侍郎授巾皆如初皇帝拭爵訖侍中奠盤黃門侍郎受巾奠於篚皆如常太常卿引皇帝樂作皇帝詣壇升自南陛樂止謁者引司徒升自東陛立於樽所齋郎奉俎從升立於司徒之後太常卿引皇帝詣天帝酒樽所執樽者舉冪侍中贊酌泛齊訖壽和之樂作【皇帝毎酌獻飲福皆作壽和之樂】太常卿引皇帝進天帝神坐前北面跪奠爵俛伏興太常卿引皇帝少退北向立樂止太祝持版進於神坐之右東面跪讀祝文【祝文臨時撰】訖興皇帝再拜初讀祝文訖樂作太祝進奠版於神坐還樽所皇帝拜訖樂止太常卿引皇帝詣配帝酒樽所執樽者舉冪侍中取爵於坫皇帝受爵侍中贊酌泛齊訖樂作太常卿引皇帝進髙祖神堯皇帝神坐前東向跪奠爵俛伏興太常卿引皇帝少退東向立樂止太祝持版進於神坐之右北面跪讀祝文訖興皇帝再拜初讀祝文訖樂作太祝進奠版於神坐還樽所皇帝拜訖樂止太常卿引皇帝進天帝神坐前北向立樂作太祝各以爵酌罍福酒合置一爵一太祝持爵授侍中侍中受爵西向進皇帝再拜受爵跪祭酒啐酒奠爵俛伏興諸太祝各帥齋郎進俎太祝減神前胙肉【皆取前腳第二骨】興以胙肉共置一俎上授司徒司徒奉俎西向進皇帝受以授左右皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自南陛西向立樂止謁者引司徒降復位太祝各進徹豆還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜豫和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望燎位太常卿引皇帝就望燎位南向立樂止羣官將拜諸太祝各以篚進神坐前取玉幣祝版齋郎以俎載牲體黍稷飯各由其陛降壇南行經柴壇西過壇東行自南陛登紫壇以玉幣饌物等置於柴上戶內奉禮曰可燎東西面各六人以炬燎火半柴太常卿前奏禮畢太常卿引皇帝還次樂作皇帝出內壝門殿中監前受鎭珪華蓋侍衛如常儀皇帝入次樂止謁者贊引各引告官通事舍人引從告羣官諸方客使以次出贊引引禦史太祝以下俱復執事位立定奉禮曰再拜禦史以下皆再拜贊引引工人以次出

鑾駕還行宮

皇帝旣還大次侍中版奏請解嚴【將士不得輙離部伍】皇帝攺服通天冠綘紗袍乘輅奏請還宮如常儀

望秩於山川

柴之明日望秩祀於嶽鎭海瀆山林川澤丘陵墳衍原隰將祭所司預爲壇於祭所其神皆以尊卑爲序重行南向前三日守宮設祭官以下次於東壝之外道南北向以西爲上設陳饌幔於內壝東門之外道北南向前二日太樂令設宮懸之樂於壇南設登歌於壇上如常儀右校掃除壇之內外又爲瘞埳於壇北之壬地外壝之內方深取足容物前一日諸祭官淸齋於祭所諸衛令其屬晡後一刻各以其方器服守衛壝門與太樂工人俱淸齋一宿奉禮設祭官位於內壝東門之內道北執事位於道南俱西向北上設禦史位於壇下一位於東南西向一位於西南東向令史各陪其後設奉禮位於樂懸東北贊者二人在南差退俱西向設協律郎位於壇上南陛之西東向設太樂令位於北懸之間設望瘞位於瘞塪之東西向設祭官以下門外位於外壝東門之外道南毎等異位北向西上設酒樽之位嶽鎭海瀆各山樽二山林川澤俱蜃樽二丘陵墳衍原隰俱散樽二各於壇上南陛之東北向西上【其嶽壇上加山罍二置於山樽東北向皆加勺羃】設玊篚於樽坫之所設洗於壇南陛東南如常儀執樽罍篚羃者各立於樽罍篚羃之後郊社令帥齋郎以樽坫罍洗篚羃入設於位祭日未明十五刻太官令帥宰人以鸞刀割牲齋郎以豆取毛血置於饌所遂烹牲未明二刻太史令郊社令各服其服入設神坐各於壇上北方南向席皆以莞設神位各於座首未明一刻祭官以下各服其服郊社令良醖令入實樽罍及玉【山樽實以醍齊蜃樽實以沈齊散樽及山罍皆寔以淸酒齊加明水酒加酒各寔於上尊祭主之玉以両珪有邸】太祝以幣置於篚太官令帥進饌者寔籩豆簠簋等奉禮帥贊者先入就位贊引引禦史太祝與執樽罍篚羃者入自東門當壇南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽罍篚羃者各就位贊引引禦史詣壇東陛升行掃除於上令史祝史行掃除於下訖引就位質明謁者引獻官贊引引執事者俱就東門外位太樂令帥工人次入就位謁者贊引各引獻官以下入就位立定奉禮曰再拜在位者皆再拜謁者進獻官之左白有司謹具請行事退復位協律郎跪俛伏舉麾【凡取物者皆跪俛伏而取以興奠物則奠訖俛伏而後興】鼓柷奏順和之樂以蕤賔之均【自後堂下之樂皆奏姑洗】樂舞三成偃麾戛敔樂止【凡樂皆協律郎舉麾工鼓柷而後作偃麾戞敔而後止】奉禮曰再拜獻官以下皆再拜太祝取玉於篚立於樽所謁者引獻官詣嶽壇升自南陛北向太祝以玉幣東面授獻官登歌作肅和之樂以函鐘之均謁者引獻官進北面跪奠於嶽神坐俛伏興謁者引退北向再拜訖登歌止謁者引獻官降自南陛還本位初獻官升陛奠玉幣太官令出帥進饌者奉饌陳於東門外於登歌止太官令引饌入俎初入門雍和之樂作饌至陛樂止饌升南陛太祝迎引於壇上設於嶽神坐前【籩豆蓋羃徹之如式】設訖太官令以下降自東陛以出太祝還樽所其鎭海以下之饌皆祝史迎於壇上設於神坐前相次而畢訖謁者引獻官詣罍洗盥手洗爵謁者引升自南陛詣酒樽所執樽者舉羃獻官酌醴齊訖樂作謁者引詣嶽神坐前北面跪奠爵興謁者引獻官少退北靣立樂止初獻官進奠爵太祝各以爵酌酒助奠鎭海以下還樽所太祝持版進於神坐之右東面跪讀祝文【祝文臨時撰】訖興獻官再拜初讀祝文訖樂作太祝進奠版於神坐還樽所獻官拜訖樂止太祝酌罍福酒進獻官之右西向立獻官再拜受爵跪祭酒啐酒奠爵興太祝帥齋郎進俎太祝減神前三牲胙肉【皆取前腳第二骨】加於俎西向授獻官受以授齋郎獻官跪取爵遂飲卒爵太祝受爵復於坫獻官興再拜謁者引獻官降復位諸祝各進徹豆如常訖還樽所奉禮曰賜胙贊者唱再拜在位者皆再拜【獻官不拜】順和之樂作奉禮又曰再拜獻官以下皆再拜樂作一成止謁者進獻官之左白請就望瘞位贊者引獻官就望瘞位西向立於眾官將拜諸太祝各執篚進神坐跪取玉幣齋郎以俎載毛血等各由其陛降壇詣瘞坎以物置於坎訖奉禮曰可瘞塪東西各四人寘土半坎謁者進獻官之左白禮畢遂引出贊引引執事者以次出又贊引引禦史太祝以下俱復執事位奉禮曰再拜禦史以下皆再拜訖出贊引引工人以次出其祝版燔於齋所

肆覲東後

望秩之明日肆覲東後於告至之前刺史縣令皆先奉見如常將作預於行宮之南爲壝宮方三百步面一門爲壇於壝內三分壝二在南壇方九尺六丈髙九尺出陛四【南面兩陛餘三面各一陛】前二日太樂令設宮懸之樂於壇南如殿庭之儀前一日尙捨鋪禦坐於壇上近北南向又設解劍席於南陛之西守宮於門外量設百官次文東武西以北爲上東方刺史縣令次於文官之南蕃客次於武官之南所司陳輦輅於壇南如常典儀設羣官版位文官一品以下九品以上位於壇東南毎等異位重行西向以北爲上武官一品以下九品以上位於壇西南當文官毎等異位重行東面以北爲上東方刺史縣令於壇南三分庭一在南每等異位重行北面以西爲上若有蕃客則位於刺史之西毎國異位重行北面以東爲上設典儀位於南陛之東贊者二人在南差退俱西面北上奉禮設門外位文官一品以下九品以上位於門東毎等異位重行西面武官一品以下九品以上位於門西毎等異位重行東面俱以北爲上設東方刺史縣令位於文官之南毎等異位重行西面以北爲上蕃客位於武官之南毎等異位重行東面以北爲上其日未明三刻諸衛各以其方器服量設牙旗於壝外四面未明一刻諸衛各勒所部列黃麾大仗及鈒防陳於壝內如殿庭之儀羣官及刺史以下各集就次服其朝服蕃客集次各服其國服侍中版奏請中嚴近伏陳於行宮門外侍衛之官各服其器服符寶郎奉寶俱詣行宮門外奉迎典儀帥贊者先入就位吏部兵部主客戶部贊羣官客使俱出次通事舍人各引就門外位刺史縣令俱執贄通事舍人引就門外位【贄各以其土所有錦綺繒布葛越之屬俱五兩爲一束而執之仍飾以黃帊】其餘常土貢之物並盛以篚其屬執之列於縣令位後通事舍人引文官武官一品以下九品以上先入就位侍中版奏外辦皇帝將出仗動太樂令令撞黃鐘之鐘右五鐘皆應協律郎舉麾工鼔柷奏太和之樂【凡樂皆協律郎舉麾工鼔柷而後作偃麾戛敔而後止】皇帝服衮冕乘輿以出曲直華蓋警蹕侍衛如常儀皇帝入自北壝門由北陛升壇卽禦坐南向坐符寶郎奉寶置於禦坐樂止腰輿退羽儀華蓋仍侍於禦側通事舍人引東方刺史入就位鴻臚引蕃客次入就位初刺史入壝門懸下舉麾舒和之樂作至位立定樂止典儀曰再拜贊者承傳執贄者跪奠贄興在位者皆再拜訖跪取贄興【凡拜奠贄皆興】侍中前承制降詣刺史東北西面立稱有制【蕃客則舍人承防詣前宣勅】刺史以下皆再拜宣制訖又再拜戶部引諸州貢物兩行各入於刺史位前東西陳之龜爲前列金次之丹漆絲纊四海九州之美物重行陳於後訖陳物者各退立於東西廂文武前側立通事舍人引刺史爲首者一人執贄詣解劍席跪解劍脫舄執贄興舍人接引升壇詣禦坐前北面跪奏稱具官臣姓名等敢獻壤奠遂奠贄俛伏興又舍人跪舉以東授所司舍人引刺史降詣解劍席跪佩劍納舄興通事舍人引復北面位初爲首者奠贄通事舍人引在庭者以次奠贄於位前訖俛伏興引退復位訖刺史以下俱再拜戶部尙書進詣陛間北面跪奏稱戶部尙書臣某言諸州貢物請付所司俛伏興侍郎前承詔退稱制曰可尙書退復位所司受贄其執貢物人各進執物所司引退俱出東門初刺史將朝中書侍郎以諸州鎭表文別於一案俟於西門外給事中以祥瑞案俟於東門外俱令史絳公服對舉案侍郎給事中俱就侍臣班初刺史將入門中書侍郎降引表案入詣西階下東面立給事中降引祥瑞案入詣東階下西面立刺史將升奠中書令黃門侍郎俱降立於階下刺史執贄升階中書令黃門侍郎各取所奏之文以次升初度支尙書奏退復位訖中書令前跪奏諸方表訖黃門侍郎又前跪奏祥瑞各還侍位侍郎與給事中引案退典儀曰再拜贊者承傳文武羣官刺史以下諸州客使俱再拜訖通事舍人以次引北面位者出就門外位侍中前跪奏稱侍中臣某言禮畢俛伏興還侍位皇帝興太樂令令撞賔之鐘左右鐘皆應太和之樂作皇帝乘輿降自北陛警蹕侍衛如來儀入行宮樂止通事舍人引東西面位者以次出設防如正防之儀

考制度

朝覲之明日左右丞相以考制度事奏聞命太常卿采詩陳之以觀百姓之風俗命市納賈以觀百姓之好惡命典禮者考時月定日同律禮樂制度衣服正之山川神只有不舉者爲不敬宗廟有不順者爲不孝不孝不敬者則長官黜以爵革制度衣服者爲叛叛者長官有討有功徳於百姓者加爵賞五月南巡狩至於南嶽如東巡狩之禮八月西巡狩至於西嶽如南巡狩之禮十有一月北巡狩至於北嶽如西巡狩之禮歸格於祖禰用特如別禮若登封告禪如別儀

大唐開元禮卷六十二﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷六十三

唐蕭嵩等撰吉禮

皇帝封祀於泰山

鑾駕進發

齋戒

制度

陳設

省牲器

鑾駕上山

薦玉帛

進熟

封玉冊

燔燎

鑾駕還宮

鑾駕進發

皇帝將有事於泰山有司卜日如別儀告昊天上帝太廟太社皆如巡狩之禮【告太廟髙祖祝文加封祀配神作主之意告睿宗祝文加禪祭配神作主之意】皇帝出宮備大駕鹵簿軷於國門祭所過山川古先帝名臣烈士皆如巡狩之禮通事舍人承制門百年所經州縣刺史縣令先待於境至泰山下柴告昊天上帝於圜丘壇如巡狩告至之禮【有司攝事】前祀所司以太牢祭扵泰山神如常式

齋戒

前祀七日平明太尉誓百官於尙書省曰某月某日皇帝有事於泰山各揚其職不供其事國有常刑皇帝散齋於行宮後殿四日致齋於前殿三日前致齋一日尙捨奉禦設禦幄於前後西序及室內俱東向尙捨直長張帳於前楹下致齋之日質明諸衛勒所部屯門列仗晝漏上水一刻侍中版奏請中嚴諸衛之屬各督其隊入陳於殿庭如常儀通事舍人分引五品以上陪如式【文官朝服武官袴褶】諸侍衛之官各服其器服諸侍臣並結佩俱詣閣奉迎上水二刻侍中版奏外辦皇帝服衮冕結佩出自西房曲直華蓋警蹕侍衛如常儀皇帝卽禦坐東向坐侍臣夾侍如式一刻頃侍中前跪奏稱侍中臣某言請降就齋室俛伏興還侍位侍臣等各退出皇帝降坐入室文武侍臣各還省直衛者如常凡預祭之官散齋四日致齋三日【散齋皆於正寢致齋二日於本司一日於杞所其無本司者皆於祀所】近侍之官應從升者及從祀羣官諸方客使各於本司及公館淸齋一宿散齋理事如舊惟不弔防問疾不作樂不判署刑殺文書不行刑罰不預穢惡致齋惟祀事得行其餘悉防其祀官已齋而闕者通攝行事凡祀官致齋之日給酒食給明衣各習禮於齋所光祿卿監取明水火【太官令取水於陰鑑取火於陽燧火以供爨水以實尊】前祀一日諸衞令其屬未後一刻各以其方器服守衛壝門【毎門二人毎隅一人】與太樂工人淸齋一宿

制度

將作大匠預領徒於泰山上立圓臺廣五丈髙九尺土色各依方色又於圓臺上起方壇廣一丈二尺髙九尺其臺壇四面各爲一陛玉牒長一尺三寸廣五寸厚五分刻牒爲字以金塡之用金匱盛【其玉牒文中書門下奏取進止其文請內鐫其石檢等並如後制】郊社令積柴爲燎壇於山上圓臺之東南量地之宜柴髙一丈二尺方一丈開上南出戶方六尺又爲圓壇於山下三成十二陛如圜丘之制隨地之宜壇上飾以四面依方色壇外爲三壝郊社令又積柴於壇南燎如山上之儀又爲玉冊皆以金繩連編玉牒爲之每牒長一尺二寸廣一寸二分厚三分刻玉塡金爲字【少府監量文多少爲字】又爲玉匱一長一尺三寸並檢方五寸當纒繩篆刻爲五道當封寶篆刻深二分方取容受命寶印以藏正坐玉冊制度如玉匱又爲黃金防以纒玉匱金匱各五周爲金泥以封玉匱金匱又爲石防以藏玉匱用方石再累各方五尺厚一尺従鑿石中廣深令容玉匱防旁施檢篆皆刻深三寸三分濶一尺南北各二東西各三去隅皆七寸纒繩篆皆刻深三分濶一寸五分爲石檢十枚以檢石防皆長三尺濶一尺厚七寸皆刻爲三道廣一寸五分深四寸當封篆大小取容寶印深二寸七分皆有小石蓋制與封刻篆相應以檢檝封印其檢立於防旁當刻篆又爲金繩三以纒石防各五周徑三分爲石泥以封石撼【以石末和方色土爲之其封玉匱金匱石撼用受命寶並所司量時預奏請出】爲距石一十二枚皆濶二尺厚一尺長一丈斜刻其首令與防隅相應分距撼四隅皆再累爲五色土圓封以封石防上徑一丈二尺下徑三丈九尺

陳設

前祀三日衛尉設文武侍臣次於山下封祀壇外壝東門之內道北階間文官在左武官在右俱南向設諸祀官次於東壝之外道南北向西上三師南壝之外道東諸王於三帥之南俱西向北上文官從一品以下九品以上於祀官之東皇親五等以上諸親三等以上於文官之東東方諸州刺史縣令又於文官之東俱北向西上介公酅公扵南壝之外道西東向諸州使人扵介公酅公之西東向諸方之客東方南方扵諸王東南西向西方北方扵介公酅公西南東向皆以北爲上武官三品以下九品以上於西壝之外道南北向東上設陳饌幔於內壝東門西門之外道北南向北門之外道東西向【壇上及東方之饌陳於東門外南方及西方之饌陳於西門外北方之饌陳於北門外】前祀二日太樂令設宮懸之樂於山下封祀壇之南內壝之外東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹雷鼓於北懸之內道之左右植建鼓於四隅置柷敔於懸內【柷在左敔在右】設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校掃除壇之內外前祀一日奉禮郎設祀官公卿位扵山下封祀壇內壝東門之外道南分獻之官於公卿之南執事者位於其後毎等異位重行西面北上設禦史位於東陛之東南向設奉禮位扵樂懸東北贊者二人在南差退俱西向設協律郎位於壇上南陛之西東向設太樂令位於北懸之間當壇北向設從祀之官位三帥位於懸南道東諸王位於三師之東俱北面西上介公酅公位於道西北面東上文官從一品以下九品以上位於執事之南東方諸州刺之縣令又於文官之南每等異位重行西向俱以北爲上武官三品以下九品以上位於西方值文官皇親五等以上諸親三等以下於武官之南毎等異位重行東向諸州使人位於內壝南門之外道西重行東面皆以北爲上設諸國客使位於內壝南門之外東方南方扵諸王東南每國異位重行北面以西爲上西方北方扵介公酅公西南每國異位重行北面以東爲上【其褒聖侯位於文官三品以下】設牲牓於山下封祀壇之外當門西向蒼牲一居前【正座】又蒼牲一【配座】靑牲一在北少退南上次赤牲一次黃牲一次白牲一次牲一【以上五方帝座】又靑牲一【大明】又白牲一【夜明】設廩犧令位於牲西南令史陪其後俱北向設太祝位於牲東各當牲後祝史陪其後俱西向設太常卿省牲位於牲前近北又設禦史位於太常卿之西俱南向設昊天上帝酒樽位於圓臺壇之上下太樽二著樽二犧樽二山罍二在壇上於東南隅北向象樽二壺樽二山罍四在壇下皆於南陛之東北向西上設配帝著樽二犧樽二象樽二山罍二在壇上皆於昊天酒樽之東北向西上其山下封祀壇設五帝日月俱太尊二在神座之左其內官每陛間各象樽二在第二等中官每陛間各壺樽二在第三等外官每陛間各槪樽二於內壝之內眾星每道間各散樽二於內壝之外凡樽各設於神坐之左而右向【五帝日月以上之尊置於坫內官以下之尊俱借以席皆加勺羃設爵於】【尊下】設罍洗各於壇南陛東南亞獻之洗又於東南俱北向罍水在洗東篚在洗西南肆【篚實以巾爵】設分獻罍洗篚羃各於其方陛道之左俱內向執樽罍篚羃者各於樽罍篚羃之後各設玉幣之篚於壇之上下樽坫之所祀日未明五刻太史令郊社令各服其服升設昊天上帝神坐於山上圓臺之上北方南向以三脊茅爲神借設髙祖神堯皇帝神坐於東方西向席以莞設神坐皆於坐首又太史令郊社令設五方帝日月神坐於山下封祀壇之上靑帝於東陛之北赤帝於南陛之東黃帝於南陛之西白帝於西陛之南黑帝於北陛之西大明於東陛之南夜明於西陛之北皆以藳稭設五星十二辰河漢及內官之坐於第二等十有二陛之間各依方面幾席皆內向其內官中有北斗北辰位於南陛之內差在行位前設二十八宿及中官之座於第三等亦如之布外官席位於內壝之內眾星席位於內壝之外各依方次席皆以莞設神坐各於坐首所司陳異寶及嘉瑞等於樂懸之北東西廂

省牲器

省牲之日午後十刻去壇二百步所諸衛之屬禁斷行人晡後二刻郊社令丞帥府史三人及齋郎以樽坫罍洗篚羃入設於位【凡升壇者各由其陛】贊引引禦史諸太祝詣壇東陛禦史二人升行掃除於上太祝七人與祝史行掃除於下訖引降還齋所奉禮以下還齋所晡後三刻諸太祝與廩犧令以牲就版位贊者引太常卿贊引引禦史入詣壇東陛升視滌濯及玉【凡導引者每曲一逡巡於視滌濯執尊者舉羃告潔】訖引降就省牲位南向立廩犧令少前曰請省牲退復位太常卿省牲犧牲令又前北面舉手曰腯還本位諸太祝各循牲一匝西面舉手曰充俱還本位諸太祝與廩犧令以次牽牲詣廚授太官其五星以下羊豕所司各依令預備如常儀謁者引光祿詣廚省鼎鑊申視濯漑謁者贊引各引禦史祀官就廚省饌及五齊三酒訖俱還齋所祀日未明十五刻太官令帥宰人以鸞刀割牲祀史以豆取毛血各置於饌所遂烹牲

鸞駕上山

前祀三日本司宣攝內外各供其職衛尉設祀官羣官五品以上便次於行宮朝堂如常儀前祀二日尙捨直長施大次於圓臺東門外道北又於山中道設止息大次俱南向尙捨奉禦鋪禦坐衛尉設從駕文武羣官及諸方使應從升者次於圓臺南門之外文東武西並如常儀郊社令設禦洗圓臺南陛之東北向罍水在洗東篚在洗西南肆【設布羃】其日奉禮設禦位於圓臺南當壇北向設羣官五品以上版位於禦位之南文東武西重行北向相對爲首設東方諸州刺史縣令位於文官之東諸州使人位於武官之西設蕃客位東方南方於文官東南毎國異位北面西上西方北方於武官西南毎國異位北面東上設禦史位於圓臺東西如祀禮設奉禮贊者位於羣官東北西面設執事位於東門之內道南西面皆北上前祀一日未明七刻捶一鼔爲一嚴【三嚴時節祀前一日節侍中奏裁】未明二刻捶二鼓爲再嚴侍中版奏請中嚴從祀官五品以上俱就次各服其服所司陳大駕鹵簿未明二刻捶三鼓爲三嚴諸衛之屬各督其隊與鈒防以次陳於行宮門外謁者贊引各引祀官通事舍人分引從祀羣官諸侍臣結佩俱詣行宮門外奉迎【侍中負寶如式】乘黃令進輦於行宮門外侍中版奏請登山皇帝服衮冕乘輦以出警蹕如常儀黃門侍郎進當駕前跪奏稱黃門侍郎臣某言請鑾駕進發俛伏興退復位鑾駕動又稱警蹕黃門侍郎侍中中書令以下夾引以出千牛將軍夾輦而趨駕至侍臣上馬所黃門侍郎奏請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬諸侍衛之官各督其屬左右翊駕在黃麾內符寶郎奉六寶與殿中監後部從在黃鉞內侍臣上馬畢黃門侍郎奏稱鑾駕進發退復位鑾駕動稱警蹕如常鼔吹不鳴不得喧嘩従祀官在武隊後如常【若須先置則聽臨時節度】車輅鼓吹待扵山下禦史大夫刺史縣令前導如式至中道止息大次前廽輦南向侍中奏請降輦如常皇帝降輦之大次羣官皆隨便而捨停大次三刻頃侍中奏請皇帝出次升輦進發如初駕至臺東門外大次前廽輦南向侍中進當駕前跪奏稱侍中臣某言請降輦俛伏興還侍位皇帝降輦之大次如常儀通事舍人承防勅従祀羣官退就門外位

奠玉幣

祀日未明三刻諸祀官各服其服郊社令帥其屬以玉幣及玉冊置於山上圓臺壇上坫所【禮神之玉以蒼幣以蒼幣配坐之幣亦如之】又以玉匱金匱金繩金泥盛於篚置於石防之側良醖令帥其屬各入實樽玉幣【凡六尊之次太尊爲上實以泛齊著尊次之寔以醴齊犠尊次之寔以盎齊象尊次之寔以醍齊壺尊次之寔以沈齊山罍爲下寔以淸酒配帝著尊爲上寔以泛齊犠尊次之寔以醴齊象尊次之寔以盎齊山爲下寔以淸酒其酒各寔於五齊之上尊禮神之玉旲天上帝以蒼璧上帝及配帝之幣以蒼】太官令帥進饌者寔諸籩豆簋簠各於饌幔內未明二刻奉禮帥贊者先入就位贊引引禦史以下入行掃除如常儀未明一刻謁者贊引各引文官五品以上從祀之官皆就圓臺南位謁引司空入行掃除訖出復位侍中版奏外辦皇帝服

大裘而冕出次華蓋侍衛如常儀【侍中負寶陪從如式】博士引太常卿太常卿引皇帝【凡太常卿前導皆愽士先引】入自東門殿中監進大珪尙衣奉禦又以鎭珪授殿中監殿中監受進皇帝搢大珪執鎭珪繰借華蓋仗衛停於門外近侍者從入如常謁者引禮部尙書太常少卿陪從如常【大珪如搢不便請預定近侍承捧】皇帝至版位北向立【每立定太帝卿與博士退立於左】謁者贊引各引祀官次入就位立定太常卿前奏稱請再拜退復位皇帝再拜奉禮曰再拜眾官在位者皆再拜太常卿前奏有司謹具請行事退復位正座配座太祝取玉幣於篚各立於樽所太常卿引皇帝詣壇升自南陛侍中中書令以下及左右侍衛量人從升【以下皆如之】皇帝升壇北向立太祝加玉於幣以授侍中侍中奉玉幣東向進皇帝搢鎭珪受玉幣【凡受物皆搢鎭珪奠訖執鎭珪俛伏興】登歌作肅和之樂以大呂之均太常卿引皇帝進北面跪奠於昊天上帝神坐俛伏興太常卿引皇帝少退北向再拜訖太常卿引皇帝立於西方東向又太祝以幣授侍中侍中奉幣北向進皇帝受幣太常卿引皇帝進東面跪奠於髙祖神堯皇帝神坐俛伏興太常卿引皇帝少退東向再拜訖登歌止太常卿引皇帝樂作皇帝降自南陛還版位西向立樂止諸太祝還樽所

山下封祀壇【其日自山下五步立一人直至下壇逓呼萬歲以爲節候】

祀日未明三刻諸祀官各服其服郊社令帥其屬以五帝及日月中外官以下之玉幣各置於坫所【五帝之玉以四圭有邸日月以珪璧幣各以方色】良醖令帥其屬各入實樽罍玉幣【五帝俱以太尊皆實以泛齊日月之尊實以醴齊內官之象尊實以醍齊中官之壺尊實以沈齊外官之槪尊實以淸酒眾星之散尊實以防酒其酒各實於五齊之上尊禮神之玉靑帝以靑珪赤帝以赤璋黃帝以黃琮白帝以騶虞黑帝以璜日月以珪邸天帝日月以下幣皆從方色】太官令帥進饌者實籩豆簋簠各設於饌幔內未明二刻奉禮帥贊者先入就位贊引引禦史以下入行掃除如常儀未明一刻謁者贊引各引祀官皆就位太樂令帥工人二舞次入文舞入陳於懸內武舞立於懸南道西謁者引司空入行掃除訖出復位於皇帝奠玉幣封祀壇謁者贊引各引祀官入就位立定奉禮曰眾官再拜眾官在位者皆再拜【其先拜者不拜】協律郎跪俛伏舉麾【凡取物者皆跪俛伏而取以興奠物則奠訖俛伏而後興】鼓柷奏豫和之樂乃以圜鐘爲宮黃鐘爲角太蔟爲徴姑洗爲羽【圜鐘三奏黃鐘太蔟姑洗各一奏】舞文舞之舞樂舞六成偃麾戛敔樂止【凡樂皆協律郎舉麾工鼔柷而後作偃麾戛敔樂止】奉禮曰眾官再拜眾官在位者皆再拜謁者七人各引獻官及諸太祝奉玉幣各進奠於神座如常儀將進奠登歌作肅和之樂以大呂之均余星座幣亦如之進奠訖各還本位初羣官拜訖夜明以上祝史各奉毛血之豆立於門外登歌止祝史奉毛血入壇上各由其陛升壇下毛血各詣其座諸太祝俱迎受各奠於神座前諸太祝與祝史退立於樽所

進熟

皇帝旣升奠玉幣太官令出帥進饌者奉饌各陳於內壝門外謁者引司徒出詣饌所司徒奉昊天上帝之俎初皇帝旣至位樂止太官令引饌入俎初入門雍和之樂作以黃鐘之均【自後接神之樂皆用雍和】饌至陛樂止祝史俱進跪徹毛血之豆降自東陛以出昊天上帝之饌升自午陛配帝之饌自夘升陛諸太祝迎引各設扵神座前【籩豆蓋羃徹之如式】設訖謁者引司徒太官令帥進饌者俱降自東陛以出司徒復位諸太祝各還樽所太常卿引皇帝詣罍洗樂作皇帝至罍洗樂止侍中跪取興沃水又侍中跪取盤盂承水皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚黃門侍郎又取匏爵於篚興進皇帝受爵侍中酌罍水又侍中奉盤皇帝洗爵黃門侍郎又授巾皆如初皇帝拭爵訖侍中奠盤黃門侍郎受巾奠於篚皆如初太常卿引皇帝樂作皇帝詣壇升自南陛訖樂止謁者引司徒升自東陛立於樽所齋郎奉俎從升立於司徒之後太常卿引皇帝詣昊天上帝酒樽所執樽者舉羃侍中贊酌泛齊訖壽和之樂作【皇帝每酌獻及飲福皆作壽和之樂】太常卿引皇帝進昊天上帝神坐前北向跪奠爵俛伏興太常卿引皇帝少退北向立樂止太祝二人持玊冊進於神坐之右東面跪又太祝一人跪讀玉冊文訖俛伏興【冊文中書門下撰進少府監刻文】皇帝再拜初讀祝文訖樂作太祝進奠冊於神坐還樽所皇帝拜訖樂止太常卿引皇帝詣配帝酒樽所執樽者舉羃侍中取爵於坫進皇帝受爵侍中贊酌泛齊訖樂作太常卿引皇帝進髙祖神堯皇帝神坐前東向跪奠爵俛伏興太常卿引皇帝少退東向立樂止太祝二人持玉冊進於神坐之在北面跪又太祝一人跪讀冊文訖俛伏興皇帝再拜初讀冊文訖樂作太祝進奠冊於神坐還樽所皇帝拜訖樂止太常卿引皇帝進昊天上帝神坐前北向立樂作太祝各以爵酌上樽酒合置一爵一太祝持爵授侍中侍中受爵西向進皇帝再拜受爵跪祭酒啐酒奠爵俛伏興太祝各帥齋郎進俎太祝減神前胙內【皆取前腳第二骨】共置一俎上太祝持俎以授司徒司徒奉俎西向進皇帝受以授左右謁者引司徒降復位皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自南陛還版位西向立樂止皇帝獻將畢謁者引太尉詣罍洗盥手洗匏爵訖謁者引大尉自東陛升壇詣昊天上帝著樽所執樽者舉羃太尉酌醴齊謁者引太尉進昊天上帝神坐前北向跪奠爵興謁者引太尉少退北面再拜謁者引太尉詣髙祖神堯皇帝神坐犧樽所取尊於坫執樽者舉羃太尉酌醴齊謁者引太尉進髙祖神堯皇帝神座前東向跪奠爵興謁者引太尉少退東向再拜謁者引太尉進昊天上帝神座前北向立太祝以爵酌罍福酒合置一爵一太祝特爵進太尉之右西向立太尉再拜訖受爵跪祭酒遂飲卒爵太祝進受爵復於坫太尉興再拜謁者引太尉降復位初太尉獻將畢謁者引光祿卿詣罍洗盥手洗匏爵升酌盎齊終獻如亞獻之儀訖謁者引光祿卿降復位初皇帝將升獻太官令引饌入其山下封祀壇五帝日月以下之饌亦相次而入俎初入門雍和之樂作以黃鐘之均饌至陛樂止祝史俱進跪徹毛血之豆降自東陛以出木帝之饌升自寅陛火帝之饌升自己陛土帝之饌升自未陛金帝之饌升自酉陛水帝之饌升自子陛太明之饌升自辰陛夜明之饌升自戌陛其內官中官眾星之饌所由師長皆先陳布設訖謁者引司徒太官令帥進饌者俱降自東陛以出司徒復位諸太祝各還樽所於山上太尉之亞獻也封祀壇謁者七人分引五方帝及大明夜明等獻官詣罍洗盥手洗匏爵訖各由其陛升詣第一等俱酌泛齊訖各跪奠於神座前興各引降還本位初第一等獻官將獻謁者五人次引獻官各詣罍洗盥洗訖各由其陛升詣第二等內官酒樽所俱酌醴齊各進跪奠爵於內官首座興余坐皆祝史齋郎助奠相次而畢謁者各引獻官還本位初第二等獻官將獻謁者四人次引獻官俱詣罍洗盥洗各由其陛升壇詣第三等中官酒樽所俱酌盎齊以獻贊引四人次引獻官詣罍洗盥洗訖詣外官酒樽所俱酌醴齊以獻贊引四人次引獻官詣罍洗詣眾星酒樽所俱酌沈齊以獻其祝史齋郎酌酒助奠皆如內官之儀訖謁者贊引各引獻官還本位武舞六成樂止舞獻俱畢上下諸祝各進跪徹豆興還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜樂作一成止

燔燎

終獻將畢侍中前跪奏曰請就望燎位太常卿引皇帝就望燎位太祝奉玉幣等就柴壇置於柴上戶內訖奉禮曰可燎東西面各六人以炬燎火半柴侍中跪奏禮畢太常卿引皇帝出贊引引祀官以下皆出其山下封祀壇獻官獻畢奉禮曰請就望燎位諸獻官俱就望燎位諸太祝各取玉幣等就柴壇自南陛升於柴上戶內訖奉禮曰可燎東西面各六人以炬燎火半柴訖奉禮曰禮畢獻官以下皆出

封玉冊

燔燎畢侍中前跪奏稱具官臣某言請封玉冊太常卿引皇帝自南陛升壇北向立【近侍者從升如式少府監具金繩金泥等並所用物立於禦側符寶郎奉受命寶立扵侍中之側】謁者引太尉進昊天上帝神坐前跪取玉冊置於案進皇帝受玉冊跪疊之納扵玉匱中纒以金繩封以金泥侍中取受命寶跪以進皇帝取寶以印玉匱訖興侍中受寶以授符寶郎通事舍人引太尉進皇帝跪捧玉匱授太尉太尉跪受皇帝興太尉退復位側身奉玉匱太常卿前奏請再拜皇帝再拜訖入次如常儀太尉奉玉匱之案於石防南北向立執事者發石蓋太尉奉玉匱跪藏於石防內執事者覆石蓋檢以石檢纒以金繩封以石泥訖太尉以玉寶徧印訖引降復位將作帥執事者以石距封固又以五色土圜封後續令畢功其配座玉牒封於金匱皆如封玉匱之儀訖太尉奉金匱從降俱復位【封禪還以金匱內太廟藏於髙祖神堯皇帝之右室如別儀】太常卿前奏禮畢【若有祥瑞則太史監跪奏訖侍臣奉賀再拜三稱萬內外皆稱萬嵅訖又再拜】太常卿引皇帝還大次樂作皇帝還大次出東門殿中監前受鎭珪以授尙衣奉禦殿中監又受大珪華蓋侍衛如常皇帝入次樂止謁者贊引各引祀官通事舍人分引從祀羣官以次出復位立定奉禮曰再拜眾官在位者皆再拜訖贊引引出工人二舞以次出

鑾駕還宮

皇帝旣還大次侍中版奏請解嚴【將士不得輙離部位】轉仗衛於還途如來儀二刻頃侍中版奏請中嚴皇帝冠通天冠絳紗袍諸祀官服朝服三刻頃謁者贊引各引祀官通事舍人分引從祀羣官侍臣詣大次奉迎乘黃令進輦於大次門外南向領左右千牛將軍立扵輦右侍中版奏外辦皇帝出次升輦降山千牛將軍夾輦而趨警蹕導從如常皇帝下至圓防所權停乘黃令進玉輅太僕升執轡侍中進當駕前跪奏稱侍中臣某言請降輦升輅俛伏興還侍位皇帝降輦升輅太僕立授綏文武侍臣皆上馬皇帝勅車右升領左右將軍升輅陪乘侍臣上馬畢黃門侍郎跪奏請鑾駕進發退復位鑾駕動侍衛警蹕如常駕至行宮門外逥輅南向領左右將軍降立於輅右侍臣下馬訖侍中進當鑾駕前跪奏稱侍中臣某言請降輅俛伏興還侍位皇帝降輅入侍臣從至閣通事舍人承防勅羣官並還皇帝旣入侍中版奏請解嚴叩鉦將士各還其所

大唐開元禮卷六十三

欽定四庫全書

大唐開元禮卷六十四

唐蕭嵩等撰吉禮

皇帝禪於社首山

齋戒

制度

陳設

省牲器

鑾駕出宮

薦玉帛

進熟

封檢

鑾駕還宮

朝覲羣臣

考制度

齋戒

前祭七日太尉誓百官於行從尙書省曰某月某日皇帝禪於社首山各揚其職不供其事邦有常刑皇帝散齋四日致齋三日諸應齋者皆如封太山之儀光祿卿監取明水火【太官令取水於陰監取火於陽燧火以供爨水以寔尊也】

制度

將祭將作預於社首山禪所爲禪祭壇如方丘之制八角三成每等髙四尺上濶十六步設八陛上等陛廣八尺中等陛廣一丈下等陛廣一丈二尺爲三重壝量地之宜四面開門玉冊石防玉匱金匱金泥檢距圓封立碑等並如封祀之儀

陳設

前祭三日尙捨直長施大次於外壝東門之內道北尙捨奉禦鋪禦座守宮設文武侍臣次於大次前各分左右相向設諸祭官次於東壝之外道南從祭文官九品以上於祭官之東皇親諸親又於其東東方南方蕃客又於其東重行每等異位北面西上介公酅公扵西壝之西道南武官九品以上扵介公酅公之西西方北方蕃客又扵其西俱重行每等異位北向東上【其褒聖侯於文官三品以下若有諸州使人分方各於文武官之後】設陳饌幔於內壝東西門之外道北南向【壇上及東方之饌陳於東門外南方西方北方之饌陳於西門外】前祭二日太樂令設宮懸之樂於壇南內壝之外東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹靈鼓於北懸之內道之左右植建鼓於四隅置柷敔於懸內【柷在左敔在右】設歌鐘歌磬於壇上近南北向磬簴在西鐘簴在東其匏竹者立於壇下重行北向相對爲首【凡懸皆展而編之】諸工人各位於懸後東方西方以北爲上南方北方以西爲上右校掃除壇之內外又爲瘞埳於壇之壬地外壝之內方深取足容物南出陛前祭一日奉禮設禦座於壇之東南西向設祭官公卿位於內壝東門之外道南分獻之官於公卿之南執事者位於其後每等異位俱重行西面北上設禦史位於壇下一位於東南西向一位於西南東向令史各陪其後設奉禮位於樂懸東北贊者二人在南差退俱西向設協律郎位於壇上南陛之西東向設太樂令位於北懸之間北向又設望瘞位於壇之東北西向設從祀之官位文官九品以上於執事之南皇親諸親又於其南東方諸州刺史縣令又於其南俱每等異位重行西面北上酅公介公位於內壝西門之外道南武官九品以上於酅公介公之後當文官西方北方蕃客於武官之南每等異位重行東面北上【其褒聖俟於文官三品以下若有諸州使人分方各於文武官之後】設祭官從祭羣官門外位於東西壝門之外道南皆如設次之式設牲牓於東壝之外當門西向南上黃牲一居前【正坐】又黃牲一在北少退【配坐】黝牲一在南少退【神州】設廩犧令位於牲之西南祝史陪其後俱北向設諸太祝位於牲東各當牲後祝史陪其後俱西向設太常卿省牲位於牲前近北又設禦史位於太常卿之西俱南向設酒樽之位皇地只太樽二著樽二犧樽二山罍二在壇上東南隅北向象樽二壺樽二山罍四在壇下南陛之東北隅俱西向設配帝著樽二犧樽二象樽二山罍二在壇上皇地只酒樽之東北向西上神州太樽二在第一等每方嶽鎭海瀆俱山樽二山林川澤各蜃樽二丘陵以下各散樽二皆於壇下凡樽各設於神坐之左而右向【尊皆加勺羃配帝以上有坫置爵】設禦洗於壇南陛東南亞獻之洗於東陛之南俱北向罍水在洗東篚在洗西南肆【篚實以巾爵】設分獻罍洗篚羃各扵其方陛道之左俱內向執樽罍篚羃者各扵樽罍篚羃之後設玉幣之篚於壇上樽坫之所祭日未明五刻太史令郊社令各服其服升設皇地只神坐於壇上北方南向席以槁稭設睿宗大聖眞皇帝坐於東方西面席以莞設神州地只坐於第一等東南方席以槁稭又設嶽鎭以下之坐於內壝之內各於其方嵩嶽以下之坐於壇之西南俱內向席皆以莞設神位各於坐首

省牲器

省牲之日午後十刻去壇二百步所諸衛之屬禁防行人晡後二刻郊社令帥府史二人齋郎以樽坫罍洗篚羃入設於位【升壇者自東陛】晡後三刻諸太祝與廩犧令以牲就牓位謁者引太常卿贊引引禦史入詣壇東陛升視滌濯【凡導引者每曲一逡巡於視滌濯執樽者皆舉羃告潔】引降就省牲位南向立廩犧令少前白請省牲退復位太常卿省牲廩犧令又前北面舉手曰腯還本位諸太祝各循牲一匝西向舉手曰充俱還本位諸太祝與廩犧令以次牽牲詣廚授太官嶽鎭以下羊豕依令預偹如常儀謁者引光祿卿詣廚省鼎鑊申視濯漑贊引引禦史詣廚省饌具【太常卿以下毎事訖各還齋所】祭日未明十五刻太官令帥宰人以鸞刀割牲齋郎以豆取黃牲之毛血祝史以豆取毛血各置於饌所遂烹牲

鑾駕出行宮如封太山之儀

薦玉帛

祭日未明三刻諸祭官及從祭之官各服其服郊社令良醖令各帥其屬入寔樽罍及玉幣【凡六尊之次大尊爲上實以泛齊著尊次之實以醍齊犧尊次之實以盎齊象尊次之實以醴齊壺尊次之寔以沈齊山罍爲下寔以淸酒配帝著尊爲上實以泛齊犧尊次之寔以盎齊山罍爲下實以淸酒神州太尊寔以泛齊嶽鎭海瀆之山尊寔以醍齊山川林澤之蜃尊寔以沈齊丘陵以下之散尊寔以醴齊齊皆加明水酒各寔於上尊禮神之玉皇地只以黃琮幣以黃配帝之幣如之神州之玉以兩珪有邸幣以五嶽四瀆海鎭之幣各從方色並各長一丈八尺與冊等各設奠於尊坫之所】太官令帥進饌者寔諸籩豆簋簠等皆設於饌幔內未明二刻奉禮帥贊者先入就位贊引引禦史諸太祝及令史祝史與執樽罍篚羃者入自東門當壇南重行北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖執樽罍篚冪者各就位贊引引禦史諸太祝詣壇東陛升行掃除於上令史祝史行掃除於下訖各引就位駕將至謁者贊引各引祭官通事舍人分引從祭羣官諸方客使俱就門外位駕至大次門外回輅南向千牛將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅乘輿之大次繖扇華蓋侍衛如常儀郊社令以祝版進禦署訖近臣奉出郊社令受各奠於坫謁者引文武五品以上從祭之官皆就壝外位太樂令帥工人二舞次入就位文舞入陳於懸內武舞立於懸南道西【其升壇者脫履扵下降納如常】謁者引司空入就位立定奉禮曰再拜司空再拜訖謁者引司空詣壇東陛行掃除於上降行樂懸於下訖謁者贊引各引祭官及從祭羣官客使等次入就位皇帝停大次半刻頃太常博士引太常卿立於大次門外當門北向侍中版奏外辦皇帝出次華蓋侍衛如常儀【侍中負寶陪從如式】博士引太常卿太常卿引皇帝【凡太常卿前導皆博士先引】至中壝門外殿中監進大珪尙衣奉禦又以鎭珪授殿中監殿中監受進皇帝搢大珪執鎭珪華蓋仗衛停於門外近侍者從入如常皇帝至版位西向立【毎立定太常卿與博士退立於左】太常卿前奏請再拜退復位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位協律郎跪俛伏舉麾【凡取物者皆跪俛伏而取以興奠物則奠訖俛伏而後興】鼓柷奏順和之樂乃以林鐘之均文舞作樂舞八成【休鐘太蔟姑洗南呂各再奏】偃麾戛敔樂止【凡樂皆協律郎舉麾工鼔柷而後作偃麾戞敔而後止】太常卿前奏稱請再拜退復位皇帝再拜奉禮曰眾官再拜眾官在位者皆再拜太祝取玉於篚立於樽所太常卿引皇帝太和之樂作【皇帝毎行皆作太和之樂】皇帝詣壇升自南陛侍中中書令以下及左右侍衛量人從升【以下皆如之】皇帝升壇北向立樂止太祝以玉授侍中侍中奉玉東向進皇帝搢鎭珪受玉幣【凡受物皆搢鎭珪奠訖執鎭珪俛伏而後興】登歌作肅和之樂以應鐘之均太常卿引皇帝進北向跪奠於皇地只神坐俛伏興太常卿引皇帝少退北向再拜訖太常卿引皇帝立於東方西向又太祝以幣授侍中侍中受幣北向進皇帝受幣太常卿引皇帝東向跪奠於睿宗大聖眞皇帝神坐俛伏興太常卿引皇帝少退東向再拜訖登歌止太常卿引皇帝樂作皇帝自南陛降還版位西向立樂止皇帝奠配帝之幣諸太祝奉玉幣等各進奠於神坐訖還樽所初羣官拜訖祝史各奉毛血之豆立於門外於登歌止祝史奉毛血入【正坐升自南陛配坐升自東陛神州之坐升自己陛】諸太祝迎取於壇上各進奠於神坐前諸太祝與祝史退立於樽所

進熟

皇帝旣升奠玉幣太官令帥進饌者奉饌陳扵內壝門外謁者引司徒出詣饌所司徒奉皇地只之俎初皇帝復位樂止太官令各引饌入俎初入門奏雍和之樂以太蔟之均【自後接神之樂皆奏太簇】饌至陛樂止祝史各進徹毛血之豆降自西陛【正坐之饌升自南陛配帝之饌升自東陛神州之饌升自己陛其嶽鎭海瀆之坐所由師長各陳布於坐】諸太祝迎饌於壇上各設於神坐前【籩豆蓋羃徹之如式】設訖謁者引司徒太官令帥進饌者降自東陛以出司徒復位諸太祝還樽所又進設嶽鎭以下之饌相次而畢太常卿引皇帝詣罍洗樂作皇帝至罍洗樂止侍中跪取興沃水又侍中跪取盤興承水皇帝盥手黃門侍郎跪取巾於篚興進皇帝帨手黃門侍郎又取匏爵於篚興進皇帝受爵侍中酌罍水又侍中奉盤皇帝洗爵黃門侍郎又授巾皆如初皇帝拭爵訖侍中奠盤黃門侍郎受巾奠於篚皆如初太常卿引皇帝詣壇升自東陛樂止謁者引司徒升自東陛立扵樽所齋郎奉俎従升立扵司徒之後太常卿引皇帝詣皇地只酒樽所執樽者舉羃侍中贊酌泛齊訖壽和之樂作【皇帝每酌獻及飲福皆作壽和之樂】太常卿引皇帝進皇地只神座前北面跪奠爵俛伏興太常卿引皇帝少退北向立樂止太祝二人持玉冊進於神坐之右東向跪又太祝一人跪讀冊文訖俛伏興【冊文並中書門下進少府監刻】皇帝再拜初讀冊文訖太祝進奠冊於神坐還樽所皇帝拜訖樂止太常卿引皇帝詣配帝酒樽所執樽者舉冪侍中取爵於坫進皇帝受爵侍中贊酌泛齊訖樂作太常卿引皇帝進睿宗大聖眞皇帝神坐前東向跪奠爵俛伏興太常卿引皇帝少退東向立樂止太祝二人持玉冊進於神坐之左北向跪又太祝一人跪讀祝文訖俛伏興皇帝再拜初讀祝文訖樂作太祝進奠冊於神坐還樽所皇帝拜訖樂止太常卿引皇帝進皇地只神坐前北向立樂作太祝各以爵酌上樽福酒合置一爵一太祝持爵授侍中侍中受爵西向進皇帝再拜受爵跪祭酒啐酒奠爵俛伏興太祝各帥齋郎進俎太祝減神前胙肉【皆取前腳第二骨】加於俎以胙肉共置一俎上太祝持俎以授司徒司徒奉俎西向進皇帝受以授左右謁者引司徒降復位皇帝跪取爵遂飲卒爵侍中受爵授太祝太祝受爵復於坫皇帝俛伏興再拜樂止太常卿引皇帝樂作皇帝降自南陛還版位西向立樂止文舞出鼔柷作舒和之樂出訖戛敔樂止武舞入鼔柷作舒和之樂立定戛敔樂止初皇帝將復位謁者引太尉詣罍洗盥手洗爵訖謁者引太尉自東陛升壇詣皇地只著樽所執樽者舉羃太尉酌醴齊武舞作謁者引太尉進皇地只神坐前北向跪奠爵興謁者引太尉少退北面再拜訖謁者引太尉詣配帝犧尊所取爵於坫執樽者舉羃太尉酌醴齊謁者引太尉進睿宗大聖眞皇帝神坐前東向跪奠爵興謁者引太尉少退東向再拜訖謁者引太尉進皇地只神坐前北向立太祝各以爵酌罍福酒合置一爵一太祝持爵進太尉之右西向立太尉再拜受爵跪祭酒遂飲卒爵太祝進受爵復於坫太尉興再拜謁者引太尉降復位初太尉獻將畢謁者引光祿卿詣罍洗盥手洗匏爵終獻如亞獻之儀訖謁者引光祿卿降復位武舞止初太尉旣升獻謁者一人引神州獻官詣罍洗盥手洗爵訖升自己陛詣酒樽所執樽者舉羃酌泛齊進奠於神州坐前引降還本位謁者五人引獻官各詣罍洗訖引獻官各詣樽所俱酌醍齊進奠爵於諸方嶽鎭海瀆首坐余坐皆祝史助奠相次而畢引還本位又贊引五人各引獻官詣罍洗盥洗詣酒樽所酌沈齊獻山川林澤如嶽鎭之儀訖各引獻官還本位又贊引五人各引獻官詣罍洗盥洗詣酒樽所酌淸酒獻丘陵以下及齋郎助奠如上儀訖各還本位上下諸祝各進徹豆還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福者不拜】順和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望瘞位太常卿引皇帝樂作皇帝就望瘞位西向立樂止於羣官將拜上下諸祝各執篚進神坐前取玉帛齋郎以俎載神州以上牲體稷黍飯爵酒各由其陛降壇北行當瘞塪西行諸太祝以玉幣饌物祝史以毛血置於塪諸祝又以嶽鎭以下之牲體皆從瘞奉禮曰可瘞塪東西廂各六人寘土半塪太常卿引皇帝還版位

封玉冊

皇帝旣就望瘞位侍中前跪奏稱具官臣某言請封玉冊太常卿引皇帝自南陛升壇北面立【近侍者陪從如式】謁者引太尉進於皇地只神座前跪取玉冊置於案進皇帝受玉冊跪疊之內於玉匱中纒以金繩封以金泥侍中取受命寶跪以進皇帝取寶以印玉匱訖興侍中受寶以授符寶郎通事舍人引太尉進皇帝跪奉玉匱授太尉太尉跪受皇帝興太尉退復位側身奉玉匱太常卿前奏請再拜皇帝再拜訖入次如常儀太尉奉玉匱之案於石防南北向立執事者發石蓋太尉奉玉匱跪藏於石防內執事者覆石蓋檢以石檢纒以金繩封以石泥訖太尉以玉寶徧印訖復位將作帥執事者以石跪封固以五色土圜封如太山之儀太尉又進睿宗大聖眞皇帝神坐前跪取玉冊內金匱皆如封玉匱之儀訖太尉奉金匱從降俱復位【封禪還太尉以金匱藏於睿宗大聖眞皇帝廟如封祀之儀】太常卿前奏禮畢【若有祥瑞太史監跪奏侍臣奉賀皆如封祀壇之儀】太常卿引皇帝還大次樂作皇帝出中壝門殿中監前跪受鎭珪以授尙衣奉禦殿中監又前受大珪華蓋侍衛如常儀皇帝入次樂止謁者贊引各引祭官通事舍人分引從祭羣官諸方客使以次出贊引引禦史太祝以下俱復執事位立定奉禮曰再拜禦史以下皆再拜贊引引出工人二舞以次出祭訖以奇禽異獸合瑞典者皆縱之於神祀所其祀版燔於齋所

鑾駕還行宮如封太山之儀

皇帝朝覲羣官

禪之明日朝羣官及嶽牧以下於朝覲壇皆如巡狩朝覲之儀皇帝服衮冕乘輿以出曲直華蓋警蹕侍衛入自北壝門由北陛升壇卽禦座符寶郎奉寶置於禦座扇開樂止通事舍人引三品以上及嶽牧以下入就位如常儀通事舍人引上公一人舒和之樂作公至西陛就觧劍席樂止脫舄跪解劍置於席興相禮者與通事舍人引進當禦坐前北向跪賀稱具官臣名等言天封肇建景福惟新伏惟開元神武皇帝陛下萬壽無疆俛伏興通事舍人引上公降壇詣解劍席納舄樂作通事舍人引復位立定樂止典儀曰再拜贊者承傳上公以下皆再拜侍中前承制降詣上公之東北向稱有制上公及羣官皆再拜宣云封禪之慶與公等同之公及羣官又再拜舞蹈三稱萬歲又再拜引退

考制度並如巡狩之儀

大唐開元禮卷六十四

欽定四庫全書

大唐開元禮卷六十五

唐蕭嵩等撰吉禮

時旱祈於太廟

時旱祈於太社

時旱祈於太廟

將祈有司卜日如別儀前二日守宮設祈官以下次各於常所右校掃除內外爲瘞塪於北門之內道西方深取足容物前一日諸告官淸齋於廟所諸衛令其屬晡後一刻各以其方器服守衛廟門奉禮設版位於內外並如常儀設望瘞位於堂之東北當瘞塪西向設奉禮位於瘞塪東北南向贊者二人在西少退太廟令拂拭神幄又帥其屬以樽坫罍洗篚羃制幣篚入設皆如常儀執樽罍篚羃者各位於樽罍篚羃之後太官令預饌酒脯醢告日未明三刻諸告官以下各服其服太廟令良醖令之屬入實樽罍及幣【每室春夏用兩犧尊秋冬用兩著尊一實以明水爲上一實以醴齊次之山罍二一實以酒爲上一實以淸酒次之幣以帛各長一丈八尺】未明二刻奉禮帥贊者先入就位贊引引禦史博士太廟令宮闈令太祝以下入當階北面西上立定奉禮曰再拜贊者承傳【凡奉禮有詞贊者皆承傳】禦史以下皆再拜訖升行掃除於上太廟令已下升自東階入開塪室奉出獻祖以下九室神主各置於坐如常儀訖各引就位質明謁者引祈官以下俱就門外位謁者引祈官贊引引執事者次入就位立定奉禮曰再拜祈官以下皆再拜謁者進祈官之左白有司謹具請行事退復位太官令出帥進饌者奉饌陳於東門之外初太官令出諸太祝俱取幣於篚各立於樽所謁者引祈官升自東階詣獻祖廟室戶前北向立太祝以幣東向授祈官祈官受幣進北向跪奠於獻祖神座俛伏興出戶北向再拜訖謁者引祈官次進幣於懿祖以下九室皆如上儀訖謁者引還本位各太祝各還樽所太官令引饌入升自太階諸太祝各引迎於階上各設於神座前訖太官令以下降復位諸太祝各還於樽所謁者引祈官詣罍洗盥手洗爵訖升自東階詣獻祖酒樽所執樽者舉羃祈官酌醴齊訖謁者引祈官入詣獻祖神座前北向跪奠爵俛伏興出戶北向立太祝持版進於戶外之右東向跪讀祝文【其文爲水旱癘疫蝗虫及徵伐四夷各臨時制之】訖興祈官再拜太祝進跪奠版於神座俛伏興還樽所謁者引祈官次詣懿祖太祖代祖髙祖太宗髙宗中宗睿宗神座酌獻讀祝皆如獻祖之儀【惟不盥洗】訖謁者引祈官詣東序西向立諸太祝各以爵酌罍福酒合置一爵一太祝持爵進祈官之左北向立祈官再拜受爵跪祭酒遂飲卒爵太祝受爵復於坫祈官俛伏興再拜訖謁者引祈官降復位諸太祝各入室跪徹豆興還樽所【徹者籩豆各一少移於故處】奉禮曰再拜在位者皆再拜【已飲福者不拜】奉禮曰再拜祈官以下皆再拜訖謁者進祈官之左白請就望瘞位奉禮贊者轉就瘞位東北謁者引祈官就望瘞位西向立於祈官將拜諸太祝各持篚進神座前跪取幣興降自太階詣瘞塪以制幣置於塪訖奉禮曰可瘞東西各四人寘土半坎謁者進祈官之左白禮畢奉禮贊者還本位禦史太祝以下俱復執事位奉禮曰再拜禦史以下俱再拜贊引引出太廟太祝宮闈令納神主如常儀其祝版燔於齋坊若得所祈報祠用太牢受胙與時享同余與告禮同祭文臨時制

時旱祈扵太社

將祈有司卜日如別儀其行事進止與巡狩告社稷禮並同太社祝文曰惟某年歲次月朔日子嗣天子某謹遣具位姓名敢昭告於太社爰以農要久闕時雨惟神哀此蒼生敷降靈液謹以玉帛淸酌脯醢明薦於太社以後土勾龍氏配神作主尙饗【太稷文同】后土氏祝文曰維某年歲次月朔日子嗣皇帝某謹遣具位姓名敢昭告於后土氏爰以農要久闕時雨惟神哀此蒼生敷降靈液謹以淸酌脯醢明薦於后土氏尙饗【后稷文同】得雨報祠用太牢瘞幣血飲福受胙與正祭同余與告禮同太社祝文曰維某年歲次月朔日子嗣天子某謹遣具位姓名敢昭告於太社往以久闕時雨敢陳誠情惟神昭祐降玆嘉液率土霑洽蒼生咸賴謹以玉帛犧齊粢盛庶品明薦於太社以後土勾龍氏配神作主尙饗【太稷祝文同】后土氏祝文曰維某年歲次月朔日子嗣皇帝某謹遣具位姓名敢昭告於后土氏往以久闕時雨敢陳誠情惟神昭祐降玆嘉液率土霑洽蒼生咸賴謹以犧齊粢盛庶品明薦於后土氏尙饗【后稷祝文同】

大唐開元禮卷六十五

欽定四庫全書

大唐開元禮卷六十六

唐蕭嵩等撰吉禮

時旱祈嶽鎭於郊【報祠禮同】

將祈有司筮日如別儀前二日守宮設祈官以下次於東壝之外道南北向以西爲上設陳饌幔於內壝東門之外道北南向右校掃除壇之內外又爲瘞塪於壇之壬地方深取足容物南出陛前一日諸祈官淸齋於祈所諸衛令其屬晡後一刻各以其方器服守衛壝門俱淸齋一宿奉禮設祈官位於內壝東門之內道北執事位於道南每等異位俱重行西向以北爲上設禦史位於壇下西南東向令史陪其後設奉禮位於祈官西南贊者二人次之少退俱西向又設祈官門外位於東壝之外道南每等異位重行北向以西爲上郊社令以酒樽入設嶽鎭海瀆各山樽二山川各蜃樽二每方皆扵神座之左皆右向【俱有坫以置爵】設罍洗篚羃各於其方陛道之左俱內向執樽罍篚羃者各於其樽罍篚羃之後祭日未明二刻太史令郊社令各服其服設嶽鎭海瀆及諸山川神坐各依其方俱內向席皆以莞設神位各於坐首未明一刻諸祈官以下各服其服郊社令與良醖令之屬入實樽罍【山罍實以醴齊蜃樽實以沈齊明水各實於上尊】太祝以幣置於篚設扵饌所【嶽鎭海瀆皆有幣各依其方色各長一丈八尺】太史令帥進饌者實籩豆入設於內壝東門之外饌幔內奉禮帥贊者先入就位贊引引禦史太祝以下與執樽罍篚羃者入詣南方山川之西南當門重行北面以西爲上立定奉禮曰再拜贊者承傳【凡奉禮有詞贊者皆承傳】禦史以下皆再拜執樽罍篚羃者各就位贊引引禦史以下行掃除如常儀訖出還齋所奉禮以下次還齋所質明謁者引獻官以下俱就門外位奉禮帥贊者先入就位贊引引禦史以下入就位謁者引獻官贊引引執事者次入就位立定奉禮曰再拜獻官以下皆再拜謁者進獻官之左白有司謹具請行事退復位奉禮曰再拜在位者皆再拜太祝各取幣於篚以授獻官獻官受幣詣東嶽座諸太祝各奠幣扵諸嶽鎭海瀆之座謁者引獻官再拜訖降還本位扵獻官初受幣太官令帥進饌者奉饌陳於東門之外獻官奠幣再拜訖太官令引饌入諸太祝迎引於坐首各奠於神座前太官令以下還本位諸太祝各還樽所謁者引獻官詣罍洗盥手洗爵詣東嶽酒樽所執樽者舉羃獻官酌醴齊謁者引獻官進於東嶽神座前東向跪奠爵興少退東向立初獻官進奠祝史以爵酌酒助奠東鎭以下還樽所太祝持版進於神座之右西面跪讀祝文曰維某年歲次月朔日子嗣天子某謹遣具官姓名敢昭告於東方嶽鎭海瀆久闕時雨黎元惟懼惟神哀救蒼生敷降嘉液謹以制幣淸酌脯醢明薦於東方嶽鎭海瀆尙饗太祝興獻官再拜太祝進跪奠版於神座興還樽所獻官拜訖謁者引獻官以次獻諸方嶽鎭海瀆如東方之儀【諸方祝文並同】訖謁者引獻官還本位初獻東嶽贊引次引獻官詣罍洗盥手洗爵訖詣東方山川酒樽所執樽者舉羃獻官酌酒訖贊引引獻官進詣東方山川首座前跪奠爵興少退東向立初獻官奠酒齋郎酌酒助奠訖還樽所太祝持版進於神座之右南面跪讀祝文曰維某年歲次月朔日子嗣天子某謹遣具官姓名敢昭告於東方山川久闕時雨黎元惟懼惟神哀救蒼生敷降嘉液謹以淸酌脯醢明薦於東方山川尙饗祝興獻官再拜祝跪奠版於神座興還樽所獻官拜訖贊引引獻官以次獻諸方山川如東方之儀【諸方祝文皆同】訖贊引引獻官還本位諸祝各進跪徹豆興還尊所【徹者少移於故處】奉禮曰再拜獻官以下皆再拜謁者進獻官之左白請就望瘞位謁者引獻官就望瘞位西向立於在位者將拜諸太祝各進神座前跪取幣置於埳奉禮曰可瘞東西廂各二人置土半坎謁者進初獻官之左白禮畢遂引獻官出贊引引執事者以次出禦史太祝以下俱復執事位立定奉禮曰再拜禦史以下皆再拜贊引引出祝版燔於齋所報祠用牲幣飲福受胙於東方嶽鎭山川首坐之前【其山川惟飲福不受胙】埋幣血與正祭同余與祈禮同其祝文曰維某年歲次月朔日子嗣天子某謹遣具位姓名敢昭告於東方嶽鎭海瀆往以久闕時雨敢陳誠禱惟神昭祐降玆嘉液九土霑洽蒼生咸賴謹以制幣犧齊粢盛庶品明薦於東方嶽鎭海瀆尙饗【諸方祝文同】山川祝文曰維某年歲次月朔日子嗣天子某謹遣具位姓名敢昭告於東方山川往以久闕時雨式陳誠禱惟神昭祐降玆嘉液九土霑洽蒼生咸賴謹以犧齊粢盛庶品明薦於東方山川尙饗【諸方祝文皆同】

大唐開元禮卷六十六

欽定四庫全書

大唐開元禮卷六十七

唐蕭嵩等撰吉禮

時旱就祈嶽鎭海瀆

久雨禜國門

時旱就祈嶽鎭海瀆

將祈有司筮日如別儀前一日諸祈官皆於祈所淸齋一宿所司淸掃內外又爲埋埳於壇南如常禮設祈官位於壇東南執事者位於祈官東南奉禮於執事西南贊者二人在南差退俱西向北上又設太祝奉幣帛位於瘞坎之南北向【海瀆卽設於奉幣位南北向】又設祈官以下位於門外道東重行西面北上設樽罍篚各於常所執樽罍篚者各位於樽罍篚之後其日未明祈官以下各服其服所司帥其屬入設神座及樽罍如常儀太祝以幣置於篚【幣各依方色長一丈八尺】掌饌者實籩豆【籩一實脯豆一寔醢】奉禮帥贊者先入就位贊引太祝及執樽罍篚羃者入當壇南重行北面以西爲上立定奉禮曰再拜贊者承傳【凡奉禮有詞贊者皆承傳】太祝以下皆再拜執樽者各就位贊引引太祝升自東階行掃除於上訖降行掃除於下皆就位質明謁者引祈官贊引引執事者俱就門外位謁者引祈官贊引引執事者俱入就位立定奉禮曰再拜祈官以下皆再拜【其先拜者不拜】謁者進祈官之左白有司謹具請行事退復位奉禮曰再拜在位者皆再拜初白請行事掌饌者帥進饌者奉饌陳於門外祈官拜訖太祝跪取幣於篚以授祈官祈官奉幣置於神座祈官拜訖降復位掌饌者引饌入升自南階太祝迎引於壇上進設座前設訖掌饌者以下降復執事位謁者引祈官詣罍洗盥手洗爵升自南階詣酒樽所執樽者舉羃祈官酌酒謁者引祈官進北面跪奠於神座前俛伏興少退北向立太祝持版進於神座之右東面跪讀祝文曰維某年歲次月朔日子嗣天子某謹遣具官姓名敢昭告於某嶽【鎭海瀆】久闕時雨黎元惟懼惟神哀救蒼生敷降嘉液謹以制幣淸酌酺醢明薦於神尙饗祝興祈官再拜太祝進跪奠版於神座興還樽所祈官再拜謁者引祈官降復位太祝進跪徹豆還樽所【徹者籩豆各一少移於故處】奉禮曰再拜在位者皆再拜謁者進祈官之左白請就望瘞位謁者引祈官就望瘞位西向立於在位者將拜太祝進神座前跪取幣置於塪東西面各二人寘土半塪【海瀆則以幣沈之】奉禮曰再拜祈官以下皆再拜謁者進祈官之左白禮畢遂引祈官出贊引引執事者以次出太祝以下俱復執事位立定奉禮曰再拜太祝以下皆再拜以出奉禮贊者以次出其祝版燔於齋所得雨報祠用牲其沈瘞幣血及飲福受胙皆與正祭同余與祈禮同祝文曰維某年歲次月朔日子嗣天子某謹遣具官姓名敢昭告於某嶽【鎭海瀆各隨稱】往以久闕時雨敢陳誠禱惟神昭祐降玆嘉液九土霑洽蒼生咸賴謹以制幣犧齊粢盛庶品明薦於神尙饗

久雨禜國門

將祭有司筮日如別儀前一日諸祭官淸齋於祭所右校掃除祭所太官丞預饌酒醢脯【尊以瓢尊】其日質明郊社令帥其屬設神座皆內向設酒樽各於神座之左設罍洗及篚於酒樽之左俱內向【篚實以巾爵】執樽罍洗篚者各位於樽罍洗篚之後奉禮設獻官之位於罍洗之左右向執事者位於其後皆近神爲上郊社丞與良醖令屬實樽罍獻官以下俱就位立定謁者贊引獻官以下皆再拜祝與執樽罍洗篚者各就位立定太官丞出詣饌所謁者進獻官之左白有司謹具請行事退復位太官丞引饌入太祝迎引設於神座前設訖太官丞以下還本位祝還樽所謁者引獻官詣罍洗盥手洗爵詣樽所執樽者舉羃獻官酌酒進神座前跪奠爵俛伏興少退向座立太祝持版進於神座之右東面跪讀祝文曰維某年歲次月朔日子嗣天子遣某官姓名昭告於國門霖雨淹久害於百谷惟靈降福應時開霽謹以淸酌嘉薦明告扵神尙饗祝興獻官再拜太祝進跪奠版扵神座俛伏興還樽所獻官拜訖謁者引還本位祝進跪徹豆俛伏興還樽所【徹者少移於故處】祝與執樽罍篚者俱復執事位謁者贊拜獻官以下皆再拜謁者進獻官之左白禮畢遂引獻官以下出每祭皆如之其祝版燔於齋所若雨止報祠以少牢飲福余與祈同祝文曰維某年歲次月朔日子嗣天子遣某官姓名昭告於國門前以霖雨式陳誠禱惟神降祉應時開霽謹以淸酌少牢粢盛庶品明薦於神尙饗

大唐開元禮卷六十七

欽定四庫全書

大唐開元禮卷六十八

唐蕭嵩等撰吉禮

諸州祭社稷

前三日刺史散齋於別寢二日致齋於防事一日亞獻以下與祭之官散齋二日各於正寢致齋一日於壇所【上佐爲亞獻錄事參軍及判司通爲終獻若刺史及上佐有事故並以次差攝】散齋理事如舊惟不弔防問疾不作樂不判署刑殺文書不行刑罰不預穢惡致齋惟祭事得行其餘悉斷諸從祭之官各淸齋於公館一日【従祭官刺史未出之前防赴祠所】前二日本司豫修除壇之內外【其壇方二丈五尺髙三尺四陛三等】爲瘞埳二於壇西門之外道北南向設刺史次於社壇西門之外道北南向設祭官以下次於刺史次西北俱南向以東爲上前一日晡後本司帥其屬守社壇四門去壝九十步所禁止行人本司設刺史位於北門之內道西南向【若刺史有故攝祭初獻位於亞獻之前東向】設亞獻終獻位於稷壇西北設掌事者位於西門之內道北俱每等異位東向南上設贊唱者位於終獻東北南向西上設州官位於祭官掌事之北東靣府官位於東方當州官西靣俱重行南上設望瘞位於塪北南向東上設門外位祭官以下於西門之外道南州官於祭官之南俱重行北靣以東爲上府官於東門之外道南重行北靣以西爲上祭器之數每座樽二籩八豆八簋二簠二俎三【羊豕脾臘各一俎】掌事者以樽坫升自西階各設於壇上西北隅配座之樽在西俱南向東上皆加勺羃社稷皆爵一配座皆爵四置於坫設洗於社壇北陛之西去壇三步所南向罍水在洗西加勺羃篚在洗東北肆實爵六巾二於篚加羃執樽罍洗篚者各於樽罍洗篚之後祭日未明烹牲於廚【祝以豆二取牲血】夙興掌饌者實祭器【牲體羊豕皆載右胖前腳三節肩膊臑節一段皆載之後腳三節一段去下一節載上肫胳二節又取正脊脡脊橫脊短脇正脇代脇共各二骨以並餘皆不設簋實黍稷簠實稻粱邊實石鹽幹魚棗栗榛菱芡鹿脯豆實虀葅醢醢菁葅鹿醢芹葅兔醢筍葅魚醢若土無者以其類充之】本司帥掌事者以席入自西門詣壇西階升設社稷神座各於壇上近南北向又設后土氏神座於社神之左后稷氏神座於稷神之左俱東向席皆以莞質明諸祭官及從祭之官各服其服【祭官服祭服從祭之官應公服者公服非公服者常服】本司帥掌事者入實樽罍【每坐二尊一實酒爲上一實醴齊次之】祝版各置於坫祝以幣各置於篚與血豆俱設於饌所【社稷之幣皆用黒各長一丈八尺】贊唱者先入就位諸祝與執樽罍篚者入自西門當社壇北重行南向以東爲上立定贊唱者曰拜祝以下皆拜執樽者各升自西階立於樽所執罍篚者各就位祝詣社壇升自西階行埽除訖降詣稷壇升行埽除如社壇之儀行埽除於下訖皆就位刺史將至贊禮者引祭官及従祭之官與掌事者俱就門外位刺史至參軍事引之次贊唱者先入就位刺史停於次少頃服祭服出次參軍事引刺史入自西門就位南向立參軍事立於刺史之東少退南向贊禮者引祭官以下及従祭之官以次入就位【凡導引者每曲一逡巡】立定贊唱者曰拜刺史以下皆拜參軍事少退刺史之左西靣白請行事退復位本司帥執饌者奉饌陳於西門之外祝以幣授刺史參軍引刺史自北階升社壇南向跪奠幣於社神座前訖興少退拜祝又以幣授刺史參軍引刺史升稷壇南向跪奠幣於稷神座如社壇之儀訖參軍引刺史降復位本司引饌入社稷之饌升自北階配坐之饌升自西階諸祝迎引於壇上設於神座前【籩豆蓋羃先徹乃升簋簠旣奠卻其蓋於下籩居左豆居右簋簠居其間羊豕二俎橫而重於右臘俎特於左】本司與執饌者降自西階復位諸祝史各還樽所參軍事引刺史詣罍洗執罍者酌水執洗者跪取盤興承水刺史盥手執篚者跪取巾於篚興進刺史帨手訖執篚者受巾跪奠於篚遂取爵興進刺史受爵執罍者酌水刺史洗爵執篚者又跪取巾於篚興進刺史拭爵訖授巾奠於篚奉盤者跪奠盤興參軍引刺史自社壇北階升詣社神酒樽所執樽者舉羃刺史酌醴齊參軍引刺史詣社神座前南向跪奠爵興少退南向立祝持版進於神座之右西向跪讀祝文曰維某年歳次月朔日子具位姓名敢昭告於社神惟神徳兼愽厚道著直方載生品物含飬庶類謹因仲春【仲秋】祗率常禮敬以制幣犧齊粢盛庶品備玆明薦用申報本以後土勾龍氏配神作主尙饗祝興刺史拜祝進跪奠版於神座還樽所刺史拜訖參軍事引刺史詣配座酒樽所執樽者舉羃刺史酌醴齊訖參軍事引刺史詣后土氏神座前西向跪奠爵興少退西向立祝持版進於神座之左南靣跪讀祝文曰維某年歳次月朔日子具位姓名敢昭告於后土氏爰以仲春【仲秋】厥日惟戊敬修恆事薦於社神惟神功著水土平易九州昭配之義實通祠典謹以犧齊粢盛庶品式陳明薦作主侑神尙饗訖興刺史拜祝進跪奠版於神座興還樽所刺史拜訖參軍事引刺史進當社神座南向立祝史各以爵酌罍福酒合置一爵一祝持爵進於刺史之右東向立刺史拜受爵跪祭酒啐酒奠爵祝帥執饌者以俎進減社神前胙肉【各取前腳第二骨】共置一俎上興祝持俎東向進刺史受以授左右刺史跪取爵遂飲卒爵祝進受爵復於坫刺史興拜參軍事引刺史降自北階詣罍洗爵自稷壇北階升詣稷神酒樽所執樽者舉羃刺史酌醴齊參軍事引刺史詣稷神座前南向跪奠爵少退南向立祝持版進於神座之右西靣跪讀祝文曰維某年歳次月朔日子具位姓名敢昭告於稷神惟神播生百谷首玆八政用而不匱功濟甿黎敬以制幣犧齊粢盛庶品祗奉舊章備玆瘞禮以後稷棄配神作主尙饗祝興刺史拜祝進跪奠版於神座前興還樽所刺史拜訖參軍事引刺史詣配座酒樽所刺史取爵於坫執樽者舉羃刺史酌醴齊參軍事引刺史詣后稷氏神座前西向跪奠爵興少退西向立祝持版進於神座之左南靣跪讀祝文曰維某年歳次月朔日子具位姓名敢昭告於后稷氏爰以仲春【仲秋】敬修恆禮薦於稷神惟神功葉稼穡闡修農政允玆從祀用率舊章謹以犧齊粢盛庶品式陳明薦作主配神尙饗祝興刺史拜祝進跪奠版於神座興還樽所刺史拜訖參軍事引刺史詣稷神座前南向立飲福受胙如社壇之儀訖參軍事引刺史降自北階還本位初刺史獻將畢贊禮者引亞獻詣罍洗盥手洗爵訖贊禮者引亞獻自社壇西階升詣社神座前南向跪奠爵興少退南向拜贊禮者引亞獻詣后土氏酒樽所取爵於坫執樽者舉羃亞獻酌醴齊贊禮者引亞獻詣后土氏神座西靣跪奠爵興少退西向拜贊禮者引亞獻進當社神座前南靣立祝各以爵酌福酒合置一爵祝持爵進於亞獻之右東向立亞獻拜受爵跪祭酒遂飲卒爵祝受爵復於坫亞獻興拜贊者引亞獻降自西階詣罍洗盥手洗爵詣稷壇升獻飲福如社壇之儀訖降復位初亞獻將畢贊禮者引終獻詣罍洗盥洗升酌終獻如亞獻之儀訖降復位諸祝各進神座跪徹豆興還樽所【徹者籩豆各一少移於故處】贊唱曰賜胙再拜非飲福受胙者皆再拜贊唱者又曰再拜刺史以下皆再拜參軍事少進刺史之左白請就望瘞位參軍事引刺史就望瘞位南向立祝於神前取幣及血寘於埳贊唱曰可瘞埳東西面各二人寘土半坎參軍事少進刺史之左西面白禮畢遂引刺史還次贊禮者引祭官以下以次出諸祝及執樽罍篚者降復掌事位贊唱者曰再拜祝以下皆再拜以次出其祝版燔於齋所

大唐開元禮卷六十八

欽定四庫全書

大唐開元禮卷六十九

唐蕭嵩等撰吉禮

諸州釋奠於孔宣父

州學生束脩

諸州釋奠於孔宣父

前享三日刺史散齋於別寢二日致齋於防事一日亞獻以下與享之官散齋二日各於正寢致齋一日於享所【上佐爲亞獻博士爲終獻刺史上佐有故並以次差攝博士有故次取參軍事以上攝】散齋理事如舊惟不弔防問疾不作樂不判署刑殺文書不行刑罰不預穢惡致齋惟享事得行其餘悉斷其享官已齋而闕者通攝行事助教及諸學生皆淸齋於學館一宿前享二日本司埽除內外又爲瘞塪於院內堂之壬地方深取足容物南出陛本司設刺史以下次於門外隨地之宜前享一日晡後本司帥其屬守門本司設三獻位於東階東南每等異位俱西向設掌事位於三獻東南西向北上設望瘞位於堂之東北當瘞塪西向設助教位於西階西當掌事位學生位於助教之後俱東靣北上設贊唱者位於瘞塪東北南向東上設三獻門外位於道東每等異位西向掌事位於終獻之後北上祭器之數每坐樽二籩豆各八簋二簠二爼三【羊豕及臘各一且】掌事者以樽坫升設於堂上前楹間北向先聖之樽在西先師之樽在東俱西上皆加勺羃先聖爵一配坐爵四各置於坫設幣篚於樽所設洗置東禜南北以堂深罍水在洗東加勺羃篚在洗西南肆實爵三巾二於篚加羃執樽罍洗篚者各就位於樽罍洗篚之後享日未明烹牲於廚【祝以豆二取毛血】夙興掌饌者實祭器【牲體羊豕皆載右胙前腳肩臂臑節一叚皆載之後腳三節節一叚去下一節載上肫胳二節又取正脊脡脊橫脊短脇正脇代脇各二骨以並餘皆不設簠實黍稷簋實稻粱籩實石鹽幹魚棗栗榛菱芡鹿脯豆實虀葅醯醢菁葅鹿醢芹葅兔醢筍葅魚醢若土無者以其類充之】本司率掌事者設先聖神席於堂上西楹間東向設先師神席於先聖神席東北南向席皆以莞質明諸享官各服祭服助教儒服學生靑衿服本司帥掌事者實樽罍及幣【各坐尊二一實酒爲上一實醴齊次之禮神之幣用白各長一丈八尺】祝版各置於坫贊唱者先入就位祝二人與執樽罍篚者入立於庭重行北靣西上立定贊唱曰拜祝以下皆拜執樽罍篚者各就位祝升自東階行埽除訖降自東階各就位刺史將至贊禮者引享官以下俱就門外位助教學生並入就門內位刺史至參軍引之次贊唱者先入就位祝升自東階各立於樽後刺史停於次少頃服祭服出次參軍事引刺史入就位西向立參軍事退立於左贊禮者引享官以下次入就位【凡導引者每曲一逡巡】立定贊唱者曰拜刺史以下皆拜參軍事少退刺史之左北靣白請行事退復位祝俱跪取幣於篚興各立於樽所【凡取物者皆跪俛伏而取以興奠物則奠訖俛伏而後興】本司帥執饌者奉饌陳於門外參軍事引刺史升自東階進先聖神坐前西向立祝以幣北靣授刺史參軍事引刺史進西向跪奠於先聖神坐興少退西向拜訖參軍事引刺史當先聖神坐前北靣立又祝以幣西向授刺史參軍事引刺史進北向跪奠於先師神坐興少退北向拜參軍事引刺史降復位本司引饌入升自東階祝迎引於階上各設於神坐前【籩豆蓋羃先徹乃升簋簠旣奠卻其蓋於下籩居左豆居右簋簠居其間羊豕二俎橫而重於右臘特於左】設訖本司引執饌者降出祝還樽所參軍事引刺史詣罍洗執罍者酌水執洗者跪取盤興承水刺史盥手執篚者跪取巾於篚興進刺史帨手訖執篚者受巾跪奠於篚遂取爵興以進刺史受爵執罍者酌水刺史洗爵執篚者又跪取巾於篚興進刺史拭爵訖執篚者受巾跪奠於篚奉盤者跪奠盤興參軍事引刺史升自東階詣先聖酒樽所執樽者舉羃刺史酌醴齊參軍事引刺史詣先聖神坐前西向跪奠爵興少退西向立祝持版進於神坐之右北向跪讀祝文曰維某年歳次月朔日子具位姓名敢昭告於先聖孔宣父惟夫子固天攸縦誕降生知經緯禮樂闡文教餘烈遺風千載是仰俾玆末學依仁防藝謹以制幣犧齊粢盛庶品祗奉舊章式陳明薦以先師顏子配神尙饗祝興刺史拜祝進跪奠版於神坐興還樽所刺史拜訖參軍事引刺史詣先師酒樽所取爵於坫執樽者舉羃刺史酌醴齊參軍事引刺史詣先師神坐前北向跪奠爵興少退北向立祝持版進於神坐之左西向跪讀祝文曰維某年歳次月朔日子刺史具官姓名敢昭告於先師顏子爰以仲春【仲秋】率遵故實敬修釋奠於先聖孔宣父惟子庶幾具體徳冠四科服道聖門實臻閫奧謹以制幣犧齊粢盛庶品式陳明獻従祀配神尙饗祝興刺史拜祝進跪奠版於神坐興還樽所刺史拜訖參軍事引刺史詣東序西向立祝各以爵酌罍福酒合置一爵一祝持爵進刺史之左北向立刺史再拜受爵跪祭酒啐酒奠爵俛伏興祝各帥進饌者進俎跪減先聖神前胙肉【各取前腳第二骨】共置一俎上又以籩取黍稷飯共置一籩興祝先以飯進刺史受以授執饌者又以俎進刺史受以授執饌者刺史跪取爵遂飲卒爵祝進受爵復於坫刺史興拜參軍事引刺史降復位初刺史獻將畢贊禮者引亞獻詣罍洗盥手洗爵升獻飲福皆如刺史之儀【惟不讀祝不受胙】訖降復位亞獻將畢贊禮者引終獻詣罍洗盥洗升獻如亞獻之儀訖降復位祝各進神坐前跪徹豆興還樽所【徹者籩豆各一少移於故處】贊唱者曰賜胙再拜非飲福受胙者皆再拜贊唱者又曰再拜刺史以下皆再拜參軍事少進北面白請就望瘞位參軍事引刺史就望瘞位西向立贊唱者轉就瘞埳東北位初在位者將拜祝各以篚進神坐前跪取幣降自西階詣埋埳以幣置於埳訖贊唱者曰可瘞埳東西廂各二人寘土半埳【埋訖寘土者以篚出】參軍事少進刺史之左北靣白禮畢遂引刺史出贊禮者各引享官以下以次出初禮畢贊唱者還本位祝與執樽罍篚者俱復掌事位立定贊唱者曰拜祝以下俱拜以次出其祝版燔於齋所

州學生行束脩禮

束帛一篚【三疋】酒一壺【五斗】脯一案【十五脡】

其日平明各生靑衿服至學門博士公服若儒服立於學堂東階上西面贊禮者引學生立於門東西靣【不自同於賔客】陳束帛篚酒脯案於學生西南當門北向重行西上將命者出立於門西東靣曰敢請事學生少進曰某方受業於先生敢請見將命者入告博士曰某也不徳請子無辱將命者出告學生曰某不敢爲儀敢固以請將命者入告博士曰子就位某敢見將命者出告學生曰某不敢以視賔客請終賜見將命者入告博士曰某辭不得敢不従命將命者出告執篚者以篚東靣授學生博士降俟於東階下西靣贊禮者引學生執酒脯者從學生入門而左立於西階之南東靣執酒脯者立於學生西南東靣北上學生跪奠篚拜博士答拜學生還避遂進跪取篚贊禮者引學生進博士前東靣授執酒脯者従奠於博士前博士受幣贊禮者取酒脯幣以東執酒脯者出贊禮者引學生立於階間近南北靣拜訖引出

大唐開元禮卷六十九

欽定四庫全書

大唐開元禮卷七十

唐蕭嵩等撰吉禮

諸州祈社稷

諸州祈禱諸神諸州禜城門

諸州祈社稷

前二日本司掃除壇之內外又爲瘞塪於壇北如常設上佐以下次於社壇西門之外道北隨地之宜前一日諸祈官皆於祭所淸齋一日掌事者饌酒脯醢設上佐位於稷壇西北掌事以下位於西門之內道北俱重行東向以南爲上設贊唱者位於上佐東北東向南上設望瘞位於埋塪北南向設上佐以下門外位於西門之外道南俱重行北向以東爲上其日夙興本司帥其屬守社壇四門去壇九十步所禁斷行人掌事者入設神坐樽坫罍洗篚羃如常祭之儀【每坐各籩一豆一篚實巾二爵二配坐皆爵一並置於坫】質明上佐以下各服其服本司帥掌事者入實樽罍祝版各置於坫又以幣各置於篚設於饌所【其幣各長一丈八尺】贊禮者引上佐以下俱就門外位贊唱者先入就位祝與執樽罍篚者入當社壇北重行南向以東爲上立定贊唱者曰拜祝以下皆拜執樽者各升自西階立於樽所執罍篚者各就位祝詣社壇升自西階行埽除又詣稷壇升行埽除訖諸祝出奉幣篚入就瘞塪北位贊禮者引上佐以下入就位立定贊唱者曰拜上佐以下皆拜贊禮者進上佐之左白請行事還本位贊唱者曰再拜上佐以下皆再拜初白請行事掌饌者率執饌者奉饌陳於西門之外祝以幣授上佐贊者引上佐升社壇北陛南向跪奠於社神前訖興少退拜訖復位又祝以幣授上佐上佐奉幣升稷壇跪奠如社壇之儀訖掌饌者引饌入社稷之饌升自北陛配坐之饌升自西陛諸祝迎引於壇上各設於神坐前訖掌饌者降自西陛復位諸祝各還樽所贊者引上佐詣罍洗盥手洗爵自社壇北陛升詣社神酒樽所執樽者舉羃上佐酌酒進詣社神坐前南向跪奠爵興少退南向立祝持版進於神坐之右西向跪讀祝文曰維某年歳次月朔日子刺史姓名謹遣具位姓名敢昭告於社神久闕時雨黎元惟懼惟神哀此蒼生敷降嘉液謹以制幣淸酌脯醢明薦於神以後土氏勾龍配神作主尙饗興上佐拜祝進跪奠版於神坐興還樽所上佐拜訖贊禮引上佐詣配坐酒樽所取爵於坫執樽者舉羃上佐酌酒進詣后土氏神坐前西向跪奠爵興少退西向立祝持版進於神坐之左南靣跪讀祝文曰維某年歳次月朔日子刺史姓名謹遣具位姓名敢昭告於后土氏久闕時雨黎元惟懼惟神哀此蒼生敷降嘉液謹以制幣淸酌脯醢明薦於后土氏尙饗祝興上佐拜祝進跪奠版於神坐興還樽所上佐拜訖贊禮者引上佐降自北陛詣罍洗盥手洗爵詣稷壇北陛升獻如社壇之儀【稷神及后稷氏祝文並同】贊禮者引上佐降復位諸祝各進神坐前跪徹豆興還樽所贊唱者曰拜上佐以下皆拜贊禮者進上佐之左白請就望瘞位贊者引上佐就望瘞位南向立祝以篚於神前取幣及血黍稷飯皆寘於塪贊唱者曰可瘞塪東西各二人寘土半塪贊者進上佐之左白禮畢遂引出諸執事者以次出祝與執樽罍篚者降復執事位贊唱者曰拜祝以下皆拜以次出其祝版燔於齋所得雨報祠以豕羊其祭器之數及飲福受胙瘞幣血皆與正祭同余與祈禮同祝文曰維某年歳次月朔日子刺史姓名謹遣具位某官姓名敢昭告於社神往以久闕時雨式陳誠禱惟神監祐降玆嘉液品物沾洽蒼生咸賴謹以制幣犧齊粢盛庶品明薦於社神以後土氏勾龍配神作主尙饗維某年歳次月朔日子刺史姓名謹遣具位姓名敢昭告於后土氏往以久闕時雨式陳誠禱惟神監祐降玆嘉液品物沾洽蒼生咸賴謹以制幣犧齊粢盛庶品明薦於后土氏尙饗【稷神及后稷氏祝文並同】

諸州祈禱諸神

前一日本司設上佐以下次於祈所隨地之宜又爲瘞塪於神坐之南方深取足容物諸祈官皆於祈所淸齋一日掌事者饌酒脯醢【每坐籩豆各一】祈日質明去祭所七十步禁止行人上佐以下各服其服祝帥掌事者奉席入設神坐於北廂南向【若更有諸坐則以西爲上】贊禮者帥執樽者設樽於神坐之左北向設洗於酒樽東南北向罍水在洗西南肆篚在樽左【篚實巾爵】執樽罍篚者各位於樽罍篚之後設上佐以下位於神坐東南重行西向以北爲上設贊唱者位於上佐西南西向設望瘞位於瘞塪之南北向設上佐以下門外位於東門之外道南北向西上掌事者入實樽罍祝以祝版置於坫又以幣置於篚設於饌所【其幣長一丈八尺】贊禮者引上佐以下俱就門外位贊唱者先入就位祝與執樽罍篚者入當神坐前北靣重行北向西上立定贊唱者曰拜祝以下皆拜執樽罍篚者各就位祝進神坐前行埽除訖贊唱者曰拜上佐以下皆拜贊禮者進上佐之左白請行事退復位贊唱者曰拜上佐以下皆拜初白請行事掌饌者帥執饌者奉饌陳於西門之外祝以幣授上佐上佐奉幣跪奠於神坐前訖興少退拜訖復位掌饌者引饌入祝迎引於坐首各設於神坐前執饌者退復位祝還樽所贊禮者引上佐詣罍洗盥手洗爵訖詣酒樽所執樽者舉羃上佐酌酒贊禮者引上佐詣神坐前北向跪奠爵興少退北向立祝持版進於神坐之右東向跪讀祝文曰維某年歳次月朔日子刺史姓名謹遣具位姓名敢昭告於某神爰以農要久闕時雨惟神哀此蒼生敷降靈液謹以制幣淸酌脯醢明薦於某神尙饗祝興上佐拜祝進跪奠版於神坐興還樽所【若更有諸坐祈官酌獻皆如上儀惟不盥手其祝文與上同】贊禮者引上佐還本位祝進神坐前跪徹豆興還樽所贊唱者曰拜上佐以下皆拜贊禮者進上佐之左白請就望瘞位上佐就望瘞位北向立祝以幣寘於坎東西各二人寘土半坎贊者進上佐之左白禮畢遂引上佐以下出訖祝與執樽罍篚者俱復執事位贊唱者曰拜祝以下皆拜以出其祝版燔於齋所【若祈海瀆等幣沈之設奉幣位各向所祈之水沈之儀節一與瘞同若祈先代帝王其瘞正祭】得雨報祠【幣如正祭之禮】牢饌飲福受胙【若非嶽鎭海瀆及先代帝王惟飲福不受胙】瘞幣血皆同祭社之禮【其瘞塪之位仍依祈禮若海瀆等沈幣又並沈血其奉幣血位及沈之儀節皆凖祈沈之禮若報祠先代帝王其幣仍與祈同】餘皆與祈禮同祝文曰維某年歳次月朔日子刺史姓名謹遣具位姓名敢昭告於某神往以久闕時雨式陳誠禱惟神鑑祐降玆嘉液品物霑洽蒼生咸賴謹以制幣犧齊粢盛庶品明薦於神尙饗

諸州禜城門

若霖雨不止禜祭城門設神坐皆內向設瓢齊之樽於神坐之左設罍洗及篚於酒樽之左俱內向設司功位於罍洗之左而右向執事者位於其後皆以近神爲上贊禮者贊拜無幣不爲瘞坎余與祈諸神同祝文曰維某年歳次月朔日子刺史姓名謹遣具位姓名敢昭告於城門霖雨久淹害於百谷惟靈降福應時開霽謹以淸酌嘉獻明告於城門尙饗若雨止報祠用特牲飲福余與禜同祝文曰維某年歳次月朔日子刺史姓名謹遣具位姓名敢昭告於城門前以霖雨式陳誠禱惟靈降祉應時開霽謹以淸酌牲齊粢盛庶品明薦於城門尙饗

大唐開元禮卷七十

欽定四庫全書

大唐開元禮卷七十一

唐蕭嵩等撰吉禮

諸縣祭社稷

諸裏祭社稷

諸縣祭社稷

前三日縣令散齋於別寢二日致齋於防事一日亞獻以下與祭之官散齋二日各於正寢致齋一日皆於壇所【丞爲亞獻主簿及尉通爲終獻若縣令以下有故以次差攝縣官不足以州佐及比縣官充】散齋理事如舊惟不弔防問疾不作樂不判署刑殺文書不行刑罰不預穢惡致齋惟祭事得行其餘悉斷諸從祭之官各淸齋於公館一宿【從祭之官於縣令未出之前預赴於祭所】前二日本司預修除壇之內外【其壇方二丈五尺髙三尺四出陛三等】爲瘞塪二於壇北方深取足容物南出陛設縣令次於社壇西門之外道北南向設祭官以下次於縣令次西北俱南向以東爲上前一日晡後本司帥其屬守社壇四門去壝七十步所禁止行人本司設縣令位於北門之內道西南向【若縣令有故攝祭初獻位於亞獻之前東向】設亞獻終獻位於稷壇西北設掌事者位於西門之內道北俱每等異位東向南上設贊唱者位於終獻東北東向南上設從祭之官位於掌事之北俱重行東向以南爲上設望瘞位於埳北南向東上設門外位祭官以下於西門之外道南縣官於祭官之南俱重行北向以東爲上祭器之數每坐樽二籩八豆八簠二簋二俎三【羊豕及臘各一俎】掌事者以樽坫升自西陛各設於壇上西北隅配坐之樽在西俱南向東上皆加勺羃社稷皆爵一配坐皆爵四各置於坫設洗於社稷北陛之西去壇三步所南向罍水在洗西加勺羃篚在洗東北肆實爵六巾二於篚加羃執樽罍洗篚者各於樽罍洗篚之後祭日未明烹牲於廚【祝以豆二取牲血】夙興掌饌者實祭器【牲體羊豕皆載右胖前腳三節臂臑節一叚皆載之後腳三節一叚去下一節載上肫胳二節又取正脊脡脊橫脊短脇正脇代脇各二骨以並餘皆不設簠實黍稷簋實稻粱籩實石塩幹魚棗栗榛菱芡鹿脯豆實虀葅醯醢菁爼鹿醢芹爼兔醢筍爼魚醢其土無者各以類充】本司帥掌事者以席入自西門詣壇西陛升設社稷神坐各於壇上近南北向又設后土氏神坐於社神之左后稷氏神坐於稷神之左俱東向席皆以莞質明諸祭官及從祭之官各服其服【祭官服祭服從祭之官應公服者公服非公服者常服】本司帥掌事者入實樽罍【每坐二尊一實酒爲上一實醴齊次之】祝版各置於坫祝以幣各置於篚與血豆俱設於樽所【社稷之幣皆用黒各長一丈八尺】贊唱者先入就位諸祝與執樽罍者入自西門當社稷北重行南向以東爲上立定贊唱者曰拜祝以下皆拜執樽者各升自西陛立於樽所執罍篚者各就位諸祝詣社壇升自西陛行埽除訖降詣稷壇升行埽除如社壇之儀降行埽除於下訖出還齋所贊唱者次還齋所縣令將至贊禮者引祭官及從祭之官與掌事俱就門外位縣令至贊禮者引之次贊唱者先入就位縣令停於次少頃服祭服出次贊禮者引縣令入自西門就位南向立贊禮者立於縣令之東少退南向贊禮者引祭官以下及從祭之官以次入就位【凡導引者每曲一逡巡】立定贊唱者曰拜縣令以下皆拜贊禮者少進縣令之左西靣白請行事退復位贊唱者曰拜縣令以下皆拜初贊禮白請行事本司帥執饌者奉饌陳於西門之外祝以幣授縣令贊者引縣令自北陛升社壇南向跪奠於社神前訖興少退拜祝又以幣授縣令縣令升稷壇如社壇之儀訖贊者引縣令降復位本司引饌入社稷之饌升自北陛配坐之饌升自西陛諸祝迎引於壇上各設於神坐前【籩豆蓋羃先徹乃升簋簠旣奠卻其蓋於下籩在左豆在右簠簋居其中羊豕二俎橫而重於右臘俎特於左】本司與執饌者降自西陛復位諸祝各還樽所贊禮者引縣令詣罍洗執罍者酌水執洗者跪取盤興承水縣令盥手執篚者跪取巾於篚興進縣令帨手訖執篚者受巾跪奠於篚遂取爵興進縣令受爵執罍者酌水縣令洗爵執篚者又跪取巾於篚興進縣令拭爵訖受巾奠於篚奉盤者跪奠盤興贊禮者引縣令自社壇北陛升詣社神酒樽所執樽者舉羃縣令酌醴齊贊禮者引縣令詣社神坐前南向跪奠爵興少退南向立祝持版進於神坐之右西靣跪讀祝文曰維某年歳次月朔日子具位姓名敢昭告於社神惟神徳兼博厚道著直方載生品物含飬庶類謹因仲春【仲秋】祗率常禮敬以制幣犧齊粢盛庶品備玆明薦用申報本以後土氏勾龍配神作主尙饗祝興縣令拜祝進跪奠版於神坐興還樽所縣令拜訖贊禮者引縣令詣配坐酒樽所縣令取爵於坫執樽者舉羃縣令酌醴齊贊禮者引詣后土氏神坐前西靣跪奠爵興少退西向立祝持版進於神坐之左南向跪讀祝文曰維某年歳次月朔日子具位姓名敢昭告於后土氏爰玆仲春【仲秋】厥日惟戊敬修恆禮薦於社神惟神功著水土平易九州昭配之儀實通祀典謹以犧齊粢盛庶品式陳明薦作主侑神尙饗祝興縣令拜祝進跪奠版於神坐興還樽所縣令拜訖贊禮者引縣令進當社神坐前南向立祝各以爵酌福酒合置一爵一祝持爵進於縣令之右東向立縣令拜受爵跪祭酒啐酒奠爵興祝帥執饌者以俎進跪減社神前胙肉【各取前腳二骨】共置一俎上興祝持俎東向進縣令受以授左右縣令跪取爵遂飲卒爵祝進受爵復於坫縣令興拜贊禮者引縣令降自北陛詣罍洗盥手洗爵自稷壇北陛升詣稷神酒樽所執樽者舉羃縣令酌醴齊贊禮者引縣令詣稷神坐前南向跪奠爵興少退南向立祝持版進於神坐之右西向跪讀祝文曰維某年歳次月朔日子具位姓名敢昭告於稷神惟神播生百谷首玆八政用而不匱功濟氓黎敬以制幣犧齊粢盛庶品祗奉舊章備玆瘞禮以後稷氏配神作主尙饗祝興縣令拜祝進跪奠版於神坐興還樽所縣令拜訖贊禮者引縣令詣配坐酒樽所縣令取爵於坫執樽者舉羃縣令酌醴齊贊禮者引縣令詣后稷氏神坐前西向跪奠爵興少退西向立祝持版進於神坐之左南靣跪讀祝文曰維某年歳次月朔日子具位姓名敢昭告於后稷氏爰以仲春【仲秋】敬修恆禮薦於稷神惟神功葉稼穡闡修農政允玆從祀敬率舊章謹以犧齊粢盛庶品式陳明薦作主配神尙饗祝興縣令拜祝進跪奠版於神坐興還樽所縣令拜訖贊禮者引縣令詣稷神坐前南向立飲福受胙如社壇之儀訖贊禮者引縣令降自北陛還本位初縣令獻將畢贊禮者引亞獻詣社壇西陛升詣社神酒樽所執樽者舉羃亞獻酌醴齊贊禮者引亞獻詣社神坐前南向跪奠爵興少退南向拜贊禮者引亞獻詣后土氏酒樽所取爵於坫執樽者舉羃亞獻酌醴齊贊禮者引亞獻詣后土氏神坐前西向跪奠爵興少退西向拜贊禮者引亞獻詣當社神坐前南向立祝各以爵酌福酒合置一爵祝持爵進於亞獻之右東向立亞獻拜受爵跪祭酒遂飲卒爵祝進受爵復於坫亞獻興拜贊禮者引亞獻降自西陛詣罍洗盥手洗爵詣稷壇升獻飲福如社壇之儀訖降復位初亞獻將畢贊禮者引終獻詣罍洗盥洗升酌終獻如亞獻之儀訖降復位諸祝各進神坐前跪徹豆興還樽所【徹者籩豆各一少移於故處】贊唱者曰賜胙拜非飲福受胙者皆拜贊唱者又曰拜縣令以下皆拜贊禮者少進縣今之左西面白請就望瘞位贊禮者引縣令就望瘞位南向立柷於神前取幣及血寘於埳贊禮者曰可瘞埳東西面各二人寘土半坎贊禮者少進縣令之左白禮畢遂引縣令出還次贊禮者引祭官以下以次出諸祝及執樽罍篚者降復位贊唱者曰再拜祝以下皆再拜以次出其祝版燔於齋所

諸裏祭社稷

前一日社正及諸社人與祭者各淸齋一宿於家之正寢【正寢者謂家之前堂待賔之所】應設饌之家預修理神樹之下又爲瘞塪於神樹之北方深取足容物掌事者設社正位於稷坐西北十步所東靣諸社人位於其後東靣南上設祝奉血豆位於瘞塪之北南向祭器之數酒樽二並勺一以巾覆之俎一籩二豆二爵二簠二簋二【無禮器量以余器兗之】祭日未明烹牲於廚【惟以特豕祝以豆取牲血置於饌所】夙興掌饌者實祭器【牲體載右胖前腳三節節一叚肩臂臑皆載之後腳三節節一叚去下節載上肫胳二節又取正脊橫脊短脇正脇代脇各二骨以並分載之二俎餘皆不設其樽一實酒爲上一實淸酒次之籩實棗栗豆實葅醢簠實黍稷簋實稻粱】掌事者以席入社神之席設於神樹下稷神之席設於神樹西俱北向質明社正以下各常服掌事者以盥水器入設於神樹北十步所加勺一巾二爵於其下盛以箱又以酒樽入設於神樹北近西社神之樽在東稷神之樽在西俱東上南向【置爵二及祝版於尊下】執樽者立於樽後掌事者實樽酒訖祝及執樽者【其祝以社人有學識者充】入當社神北南向以東爲上皆拜訖執酒樽者各就樽後立其執盥者就器後立贊禮者引社正以下俱就位立定贊禮者贊拜社正以下皆拜祝詣樽所贊禮者贊拜社正以下皆拜掌事者以饌入各設於神坐前【葅醢居前左右廂黍稷在其間俎居其外】訖掌事者出贊禮者引社正詣盥器所執盥器者酌水社正洗手取巾拭手訖洗爵訖贊禮者引社正詣社神酒樽所酌酒訖贊禮者引社正詣社神坐前跪奠爵於饌右興少退南向立祝持版進社神坐東西向跪讀祝文曰維某年歳次月朔日子某坊【村卽云某村以下準此】社正姓名合社若干人敢昭告於社神惟神載育黎元長玆庶物爰以仲春【仲秋】日惟吉戊謹率恆禮敬以特牲淸酌粢盛庶品祗薦於社神尙饗祝興社正以下及社人等俱拜贊禮者引社正詣稷神酒樽所取爵酌酒訖贊禮者引社正詣稷神饌前南向跪奠酒於饌右興少退南向立祝持版進於稷神饌西東向跪讀祝文曰維某年歳次月朔日子某坊社正姓名合社若干人等敢昭告於稷神惟神主玆百谷粒此羣黎今當仲春吉戊【秋云仲秋】謹率恆禮敬以特牲淸酌粢盛庶品祗薦於稷神尙饗祝興社正以下及社人俱拜贊禮者引社正立於社神坐前南向祝以爵酌社神及稷神福酒合置一爵進社正之右社正拜受酒訖跪祭酒遂飲卒爵祝受爵還樽所社正興丹拜贊禮者引社正還本位立定贊禮者贊拜社正及社人俱拜訖祝以血寘於塪塪東西各一人寘土半坎贊禮者少前白禮畢引社人等出祝與執樽者復社神位拜訖出其餘饌社人等俱於此餕如常防之儀其祝版燔於祭所

大唐開元禮卷七十一

欽定四庫全書

大唐開元禮卷七十二

唐蕭嵩等撰吉禮

諸縣釋奠於孔宣父

縣學生束脩

諸縣釋奠於孔宣父

前享三日縣令散齋於別寢二日致齋於防事一日亞獻以下與祭之官散齋二日各於正寢致齋一日於享所【丞爲亞獻主簿及尉通爲終獻若縣令以下有故並以次差攝縣官不足以州官判佐以下及比縣官充】散齋理事如舊惟不弔防問疾不作樂不判署刑殺文書不行刑罰不預穢惡致齋惟享事得行其餘悉斷其享官已齋而闕者通攝行事學官及諸學生皆淸齋於學館一宿前享二日本司埽除內外又爲瘞塪於院內堂之壬地方深取足容物南出陛本司設縣令以下次於門外隨地之宜前享一日晡後本司帥其屬守門本司設三獻位於東階東南每等異位俱西向設掌事者位於三獻東南西向北上設望瘞位於堂之東北當瘞埳西南設學官位於西階西南當掌事位學生位於學官之後俱東向北上設贊禮者位於三獻西南西向北上又設贊唱者位於瘞塪東北南向東上設三獻門外位於道東每等異位俱西向掌事位於終獻之後北上祭器之數每坐樽二籩八豆八簋二簠二俎三【羊豕及臘各一俎】掌事者以樽坫升設於堂上前楹間北向先聖之樽在西先師之樽在東俱西上皆加勺羃先聖爵一配坐爵四各置於坫設幣篚於樽所設洗置東榮南北以堂深罍水在洗東加勺羃篚在洗西南肆實爵三巾二於篚加羃執樽罍洗篚者各於樽罍洗篚之後享日未明烹牲於廚【祝以豆二取毛血】夙興掌饌者實祭器【牲體羊豕皆載右胖前腳肩臂臑節一叚皆載之後腳三節節一叚去下一節載上肫胳二節又取正脊脡脊橫脊短脇正脇代脇各二骨以並餘皆不設簋實黍稷簠實稻粱籩實石塩幹魚棗栗榛菱芡鹿脯豆實虀葅醯醢菁葅鹿醢芹葅兔醢筍葅魚醢若土無者各以其類充之】本司帥掌事者設先聖神席於西楹間東向設先師神席於先聖神坐東北南向席皆以莞質明諸享官各服祭服學官儒服學生靑衿服本司帥掌事者入實樽罍及幣【每坐尊二一實酒爲上一實醴齊次之禮神之幣用白各長一丈八尺】祝版各置於坫贊唱者先入就位祝二人與執樽罍篚者入立於庭以西爲上立定贊唱者贊拜祝以下皆拜執樽罍篚者各就位祝升自東階行埽除訖降自東陛以出還齋所縣令將至贊禮者引享官以下俱就門外位學官學生並入就門內位縣令至贊禮者引之次贊唱者先入就位祝升自東階各立於樽後縣令停於次少頃服祭服出次贊禮者引縣令入就位西向立贊禮退立於左贊唱者引享官以下次入就位【凡引導者每曲一逡巡】立定贊唱者曰拜縣令以下皆拜贊禮者少進縣令之左白請行事退復位祝俱跪取幣於篚興各立於樽所【凡取物者皆跪俛伏而取以興奠物則奠訖俛伏而後興】本司帥執饌者奉饌陳於門外贊禮者引縣令升自東階進先聖神坐前西向立祝以幣北向授縣令受幣贊禮者引縣令西向跪奠於先聖神坐興少退西向拜訖贊禮者引縣令當先師神坐前北向立祝又以幣西向授縣令受幣贊禮者引縣令北向跪奠於先師神坐興少退北向拜贊禮者引縣令降復位本司引饌入升自東階祝迎引於階上各設於神坐前【籩豆蓋羃先徹乃升簋簠旣奠卻其蓋於下籩右豆左簋簠居其間羊豕二俎橫而重於右臘特於左】設訖本司與執饌者降出祝還樽所贊禮者引縣令詣罍洗執罍者酌水執洗者跪取盤興承水縣令盥手執篚者跪取巾於篚興進縣令帨手訖執篚者受巾跪奠於篚遂取爵興以進縣令受爵執罍者酌水縣令洗爵執篚者跪取巾於篚興進縣令拭爵訖受巾跪奠於篚奉盤者跪奠盤興贊禮者引縣令升自東階詣先聖酒樽所執樽者舉羃縣令酌醴齊贊禮者引縣令詣先聖神坐前西向跪奠爵興少退西向立祝持版進於神坐之右北靣跪讀祝文曰維某年歳次月朔日子縣令具官姓名敢昭告於先聖孔宣父惟夫子固天攸縱誕降生知經緯禮樂闡揚文教餘烈遺風千載是仰俾玆末學依仁遊藝謹以制幣犧齊粢盛庶品祗奉舊章式陳明薦以先師顏子配尙饗祝興縣令拜祝進跪奠版於神坐還樽所縣令拜訖贊禮者引縣令詣先師酒樽所取爵於坫執樽者舉羃縣令酌醴齊贊禮者引縣令詣先師神坐前北靣跪奠爵興少退北向立祝持版進於神坐之右西向跪讀祝文曰維某年歳次月朔日子縣令具官姓名敢昭告於先師顏子爰以仲春【仲秋】率遵故實敬修釋典於先聖孔宣父惟夫子庶幾具體徳冠四科服道聖門實臻壼奧謹以制幣犧齊粢盛庶品式陳明獻従祀配神尙饗祝興縣令拜祝進跪奠版於神坐興還樽所縣令拜訖贊禮者引縣令詣東序西向立祝各以爵酌福酒合置一爵一祝持爵進縣令之左北向立縣令拜受爵跪奠酒啐酒奠爵俛伏興祝各帥執饌者進俎跪減先聖神前胙肉【各取前腳第二骨】共置一俎上又以籩取稷黍飯共置一籩祝先以飯進縣令受以授執饌者又以俎進縣令受以授執饌者縣令跪取爵遂飲卒爵祝進受爵復於坫縣令興拜贊禮者引縣令降復位初縣令獻將畢贊禮者引亞獻詣罍洗盥手洗爵升獻飲福如縣令之儀【惟不讀祝版不受胙】訖降復位初亞獻將畢贊禮者引終獻詣罍洗盥手洗爵升獻飲福如亞獻之儀訖降復位祝各進神坐前跪徹豆還尊所【徹者籩豆各一少移於故處】贊唱者曰賜胙拜非飲福受胙者皆拜贊唱者又曰拜縣令以下皆拜贊禮者少進白請就望瘞位贊禮者引縣令就望瘞位西向立贊唱者轉就瘞塪東北位初在位者將拜祝各以篚進神坐前跪取幣降自西階詣瘞塪以幣置於塪訖贊唱者曰可瘞塪東西廂各二人寘土半塪【瘞訖寘土者以篚出】贊禮者進縣令之左北面白禮畢遂引縣令出贊禮者各引享官以次出初白禮畢贊唱者還本位祝與執樽罍洗篚者俱復掌事位立定贊唱者曰拜祝以下俱拜以出其祝版燔於齋所

縣學生行束脩禮

束帛一篚【一疋】酒一壺【二斗】脯一案【五脡】

其日平明學生靑衿服至學門博士公服若儒服立於學堂東階上西靣贊禮者引學生立於門東西靣【不自同於賓客】陳束帛篚酒壺脯案於學生西南當門北向重行西上將命者出立於門西東靣曰敢請事學生少進曰某方受業於先生敢請見將命者入告博士曰某也不徳請子無辱將命者出告學生曰某不敢爲儀敢固以請將命者入告博士曰請子就位某敢見將命者出告學生曰某不敢以視賓客請終賜見將命者入告博士曰某辭不得命敢不從將命者出告執篚者以篚東面授學生博士降俟於東階下西靣贊禮者引學生執酒脯者從之學生入門而左立於西階之南東靣執脯者立於學生西南東靣北上學生跪奠篚拜博士答拜學生還辟遂跪取篚贊禮者引學生進博士前東靣授幣贊禮者取酒脯幣以東執酒脯者出贊禮者引學生立於階間近南北靣拜訖引出

大唐開元禮卷七十二﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷七十三

唐蕭嵩等撰吉禮

諸縣祈社稷

諸縣祈諸神

諸縣禜城門

諸縣祈社稷

前二日本司埽除壇之內外又爲瘞塪於壇北如常儀設縣丞以下次於社壇西門之外道北隨地之宜前一日諸祈官皆於祭所淸齋一日掌事者饌酒脯醢設縣丞位於稷壇西北掌事以下位於西門之內道北俱重行東向以南爲上設贊唱者位於縣丞東北東靣南上設望瘞位於塪北南向設縣丞以下門外位於西門之外道南俱重行北靣以東爲上其日夙興本司帥其屬守社壇四門去壝七十步所禁斷行人掌事入設神席樽坫罍洗篚羃如常祭之儀【每坐各籩一豆一篚實巾二爵二配坐皆爵一置於坫】質明縣丞以下各服其服本司帥掌事者入實樽罍祝以祝版各置於坫又以幣各置於篚設於饌所【其幣各長一丈八尺】贊禮者引縣丞以下俱就門外位贊唱者先入就位祝與執樽罍篚者入當社壇北重行南向以東爲上立定贊唱者曰拜祝以下皆拜執樽者各升自西陛立於樽所執罍篚者各就位諸祝詣社壇升自西陛行埽除降又詣稷壇升行埽除訖諸祝奉幣篚入就瘞塪北位贊禮者引縣丞以下入就位立定贊唱者曰拜縣丞以下皆拜贊禮者進縣丞之左白請行事還本位祝升詣酒樽所立贊唱者曰拜縣丞以下皆拜初白請行事掌饌者帥執饌者奉饌陳於西門之外祝以幣北向授祈官祈官奉幣自北陛登社壇南向跪奠於社神前訖興少退拜訖復位又祝以幣授祈官祈官受幣升稷壇跪奠如社壇之儀訖掌饌者引饌入社稷之饌升自北陛配坐之饌升自西陛諸祝迎引於壇上各設於神坐前訖掌饌者降自西陛復位諸祝各還樽所贊禮者引縣丞詣罍洗盥手洗爵自社壇北陛升詣社神酒樽所執樽者舉羃縣丞酌酒進詣社神坐前南向跪奠爵興少退南向立祝持版進神坐之左西向跪讀祝文曰維某年歳次月朔日子縣令姓名謹遣具位姓名敢昭告於社神久闕時雨黎元惟懼惟神哀此蒼生邀降靈液謹以制幣淸酌脯醢明薦於社神以後土勾龍氏配神作主尙饗訖縣丞拜祝進跪奠版於神坐興還樽所縣丞拜訖贊禮者引縣丞詣配坐酒樽所取爵於坫執樽者舉羃縣丞酌酒進詣后土氏神坐前西向跪奠爵興少退西向立祝持版進於神坐之左南靣跪讀祝文曰維某年歳次月朔日子縣令姓名謹遣具位姓名敢昭告於后土氏久闕時雨黎元惟懼惟神哀此蒼生邀降靈液謹以制幣淸酌脯醢明薦於后土氏尙饗訖興縣丞拜祝進跪奠版於神坐興還樽所縣丞拜訖贊禮者引縣丞詣罍洗盥手洗爵詣稷壇北陛升獻如社壇之儀【稷神及后稷氏祝文與上同】獻訖贊禮者引縣丞降復位諸祝各進神坐前跪徹豆興還樽所贊唱者曰再拜縣丞以下皆再拜贊禮者進縣丞之左白請就望瘞位贊禮者引縣丞就望瘞位南向立祝取幣及血寘於埳東西面各二人寘土半埳贊禮者進縣丞之左白禮畢遂引出諸執事者以次出諸祝與執樽罍篚者降復執事位贊唱者曰拜祝以下俱拜以出其祝版燔於齋所得雨報祠以羊豕其祭器之數及飲福受胙瘞幣血皆與正祭同祝文曰維某年歳次月朔日子縣令姓名謹遣具位姓名敢昭告於社神往以久闕時雨式陳情禱惟神鑑佑降玆嘉液品物霑洽蒼生咸賴謹以制幣犧齊粢盛庶品明薦於社神以後土勾龍氏配神作主尙饗維某年歳次月朔日子縣令姓名謹遣具位姓名敢昭告於后土氏往以久闕時雨式陳誠禱惟神鑑佑降玆嘉液品物霑洽蒼生咸賴謹以制幣犧齊粢盛庶品明薦於后土氏尙饗【稷神后稷祝文同】

諸縣祈諸神

前一日本司設縣丞以下次於祈所隨地之宜又爲瘞塪於神坐之南方深取足容物諸祈官皆於祈所淸齋一日掌事者饌酒脯醢【每坐籩豆各一】祈日質明去祈所五十步禁止行人縣丞以下各服其服祝帥掌事者入設神坐於北廂南向【若更有詣坐則以西爲上】贊禮者帥執樽者設尊於神坐之左北向設洗於酒樽東南北向罍水在洗東篚在洗西南肆【篚實以巾爵】執樽罍篚者各位於樽罍篚之後設縣丞以下位於神坐東南重行西向以北爲上設贊唱者位於縣丞西南向設望瘞位於瘞塪之南北向設縣丞以下門外位於東門之外道南北向西上掌事者入實樽罍祝以版置於坫又以幣置於饌所【其幣各長一丈八尺】贊禮者引縣丞以下俱就門外位贊唱者先入就位祝與執樽罍篚者入當神坐前重行北面西上立定贊唱者曰拜祝以下皆拜執樽罍篚者各就位祝進神坐前行埽除訖贊禮者引縣丞以下入就位立定贊唱者曰拜縣丞以下皆拜贊禮者進縣丞之左白請行事還本位祝升詣酒樽所立定贊唱者曰拜縣丞以下皆拜初白請行事掌饌者帥執饌者奉饌陳於西門之外祝以幣授縣丞縣丞奉幣跪奠於神坐訖興少退拜掌饌者引饌入祝迎引於坐首各設於神坐前訖執饌者退復位祝還樽所贊禮者引縣丞詣罍洗盥手洗爵訖詣酒樽所執樽者舉羃縣丞酌酒贊禮者引縣丞詣神坐前北向跪奠爵興少退北向立祝持版進於神坐之右東向跪讀祝文曰維某年歳次月朔日子縣令姓名謹遣具位姓名敢昭告於某神爰以久闕時雨黎元惟懼惟神哀此蒼生敷降靈液謹以制幣淸酌脯醢明薦於某神尙饗訖興縣丞拜祝進跪奠版於神坐興還樽所【若更有諸坐祈官酌獻皆如上儀惟不盥洗其祝文並同】贊禮者引縣丞還本位祝進神坐前跪徹豆興還樽所贊唱者曰拜縣丞以下皆拜贊禮者進縣丞之左白請就望瘞位縣丞就望瘞位祝以幣血寘諸塪東西靣各二人寘土半塪贊禮者進縣丞之左白禮畢遂引縣丞以下出祝與執樽罍篚者俱復執事位贊唱者曰拜祝以下皆拜以出其祝版燔於齋所若祈海瀆等其幣沈之設奉幣位各向所祈之水沈之儀節一與祠同若祈先代帝王其瘞幣如正祭之禮得雨報祠牢饌飲福受胙【若非嶽鎭海瀆及先代帝王惟飲福不受胙】瘞幣血皆同祭社之禮【其瘞塪之位仍依祈禮若海瀆等沈幣又並沈血其奉幣血位及沈之儀節皆準祈沈之禮若報祠先代帝王其幣與祈同】餘皆與祈禮同祝文曰維某年歳次月朔日子縣令姓名謹遣具位姓名敢昭告於某神往以久闕時雨式陳誠禱惟神鑑佑降玆嘉液庶品霑洽蒼生咸賴謹以制幣犧齊粢盛庶品明薦於某神尙饗

諸縣禜城門【報祠禮同】

若霖雨不止禜祭城門設神坐皆內向設瓢齊之樽各於神坐之左設罍洗及篚於其後皆於酒樽之左俱內向設縣尉位於罍洗之左而右向執事者位於其後皆以近神爲上贊禮者贊拜無幣不爲瘞塪余與祈諸神同祝文曰維某年歳次月朔日子縣令姓名謹遣具位姓名敢昭告於城門霖雨淹久害於百谷惟靈降福應時開霽謹以淸酌嘉薦明告於城門尙饗若雨止報祠用特牲飲福余與禜禮同祝文曰維某年歳次月朔日子縣令姓名謹遣具位姓名敢昭告於城門前以霖雨式陳誠禱惟靈降祉應時開霽謹以淸酌特牲粢盛庶品明薦於城門尙饗

大唐開元禮卷七十三

欽定四庫全書

大唐開元禮卷七十四

唐蕭嵩等撰吉禮

諸太子廟時享

齋戒

陳設

晨祼

饋食

齋戒

將享有司卜日如別儀凡與享之官散齋二日致齋一日【散齋皆於正寢致齋於享所】散齋理事如舊惟不弔防問疾不作樂不判署刑殺文書不行刑罰不預穢惡致齋惟享事得行其餘悉斷其享官以下已齋而闕者通攝行事諸享官致齋之日給酒食及明衣各習禮於齋所前享一日諸衛令其屬未後一刻各以其方器服守衛廟門【每門一人】與太樂工人俱淸齋一宿

陳設

前享二日右校淸掃內外守宮設享官以下次於齋坊之內前享二日太樂令設軒懸之樂於廟庭東方西方磬簴起北鐘簴次之南方北方磬簴起西鐘簴次之設三鎛鐘於編懸之間各依辰位樹路鼔於北懸之間植建鼔於三隅置柷敔於懸內【柷在左敔在右】設歌鐘歌磬於廟堂之上前楹間北向磬簴在西鐘簴在東其匏竹者立於堂下階間重行北向相對爲首【凡懸皆展而編之】諸工人各位於懸後前享一日奉禮設享官以下位於東門之內道北執事位於道南每等異位俱重行西向以北爲上設奉禮位於樂懸東北贊者一人在南差退俱西向設協律郎位於廟堂之上前楹間近西東向設太樂令位於樂懸之間北向設門外位享官以下於東門外道南每等異位北向西上前享一日晡前三刻廟令帥府史齋卽以樽坫罍洗篚羃入設於位其籩豆鉶登陳於廟堂之東加以巾蓋【籩豆各十登四爼二玉瓉一簠簋各二蕭蒿坫盤各一罍洗各一設器物者皆濯而陳之】晡後三刻贊引引博士詣省視濯漑還樽所享日未明十五刻太官令帥宰人以鸞刀割牲取膟膋共實一豆置於饌所【膟膋腸間脂】

晨祼

享日未明四刻諸享官各服其服廟令良醖令各率其屬入實樽罍【犧尊實以醴齊象尊實以盎齊山罍實以淸酒其三尊之上尊實以酒爵七勺二篚一並設洗於堂下其噐烏漆爲】太官令帥進饌者實諸籩豆簠簋未明三刻奉禮帥贊者先入就位贊引引博士宮闈令及執樽罍篚羃者入自東門當階重行北靣西上立定奉禮曰拜訖贊引引博士升堂上各就位宮闈令開塪室出神主置於坐位訖還執事位未明二刻謁者引享官俱就門外位太樂令引工人入訖贊引引亞獻先入就位拜訖行埽除復位謁者引享官入就位立定奉禮曰拜享官等拜訖謁者進初獻之左白有司謹具請行事退復位協律郎跪俛伏舉麾【凡取物者皆跪俛伏而取以興奠物則奠訖俛伏而後興】鼓柷奏肅和之樂三成偃麾戛敔樂止【凡樂皆協律郎舉麾工鼔柷而後作偃麾戛敔而後止】奉禮曰眾官拜眾官在位者皆拜謁者引初獻詣罍洗盥手洗爵訖謁者引初獻升自東階詣取爵酌以授齋郎奠爵俛伏興拜訖贊引引復位贊引引亞獻詣罍洗盥手洗爵升堂詣樽所酌酒入奠於神坐前興退戶外拜訖少退立齋郎酌福酒兩爵合置一爵亞獻拜跪受爵啐酒飲卒爵以爵授齋郎俛伏興拜訖引復位次引終獻如亞獻之儀引復位訖奉禮曰賜胙贊者曰拜【飲福酒者不拜】奏肅和之樂一成止贊者曰拜在位者皆拜訖贊引進初獻之左白禮畢贊引各引享官以次出贊引引博士以下俱就執事位奉禮曰拜博士以下皆拜引出宮闈令納神主如常儀其祝版燔於齋坊

大唐開元禮卷七十四

欽定四庫全書

大唐開元禮卷七十五

唐蕭嵩等撰吉禮

三品以上時享其廟

前享五日筮於廟門之外主人公服立於門東西靣掌事者各服其服立於門西東靣北上設筮席於闑西閾外筮者開韇出防兼執之東靣受命於主人曰孝曽孫某來日丁亥祗享於廟尙饗【丁亥必亥則直舉一日以言之己亥辛亥茍有亥焉可也】筮者曰諾進就筮席西向以韇擊筮遂述曰假爾太筮有常曽孫某來日丁亥祗享於廟尙饗乃釋韇坐筮訖興降席東靣稱占曰従筮者退若不吉卽筮逺日如初儀贊禮者進主人之左告禮畢掌事者徹筮席先享三日主人及亞獻終獻並執事者各散齋二日於正寢致齋一日於廟所【同官寮佐之長爲亞獻其次爲終獻無則以親賓爲之】子孫及凡入廟者各於其家淸齋一宿凡散齋不弔防問疾不作樂不行刑罰不預穢惡致齋惟享事得行其餘悉斷其享官已齋而闕者通攝行事前一日之夕淸掃內外掌廟者整拂神幄贊禮者設主人之位於東階東南西向亞獻終獻位於主人東南掌事者位於終獻東南俱重行西向北上設子孫之位於庭重行北向西上設贊唱者位於終獻西南西向又設亞獻以下門外位於東門之東執事者在南差退俱西向設牲牓於南門之外當門北向以西爲上掌牲者位於牲西北東向諸祝位於牲後俱北向設亞獻省牲位於牲前近東西向設祭噐之數每室尊二簋二簠二登二鉶二俎二籩豆一品二品各十三品八掌事者以樽入設於前楹下各於室戶之東北向西上皆加勺羃【首坐爵一餘坐皆爵四置於坫】設祭器於序東西向每坐簋在前簠次之登次之鉶次之籩次之豆次之爼在後每坐異之皆以南爲上屈陳而下設洗於東階東南東西當東霤南北以堂深罍在洗東加勺羃篚在洗西南肆實爵三巾二於篚加羃【凡器物皆濯而陳之】執樽罍洗篚者各立於樽罍洗篚之後掌牲者以牲就牓位贊禮引亞獻入詣東階升堂徧視濯漑【於視濯執尊者皆舉羃告潔】訖引降就省牲位亞獻省牲掌牲者前東面舉手曰腯還本位諸祝循牲一匝北面舉手曰充俱還本位諸祝引掌牲者以次牽牲付廚贊禮者引終獻詣廚省鼎鑊視濯漑【亞獻以下毎事訖各還齋所】執饌者入徹簠簋籩豆俎鉶以出享日未明烹牲於廚夙興掌饌者實祭品【牲體皆載右胖前腳三節節一叚肩臂臑皆載之後腳三節節一段去下一節載上肫胳二節又取正脊脡脊橫脊短脇代脇正脇各二骨以並餘皆不設簋實黍稷簠實稻梁籩實石防幹脯棗栗之屬豆實醢醬韲葅之類】主人以下各服其服掌事者入實樽罍【毎室二尊一實酒爲上一實醴齊次之】祝版各置於坫諸祝與奄人入立於庭北面西上立定皆再拜訖升自東階以次出神主各置於坐【夫人之主奄人奉出俱並而處右】質明贊禮者引亞獻以下及子孫俱就門外位贊唱者先入就位諸祝與執樽罍者入立於庭北面西上立定贊唱者曰再拜祝以下皆再拜各就位掌饌者奉饌陳於門外贊禮者引主人入就位又贊禮者引亞獻以下及子孫以次入就位立定贊唱者曰再拜主人以下皆再拜贊禮者進主人之左白請行事退復位掌饌者引饌入升自東階諸祝迎引於神坐前【籩居右豆居左簠簋登鉶居其間羊豕二俎橫陳重於右臘爼特於其左】執鑪炭蕭稷膟膋者各従其俎升置於室戶外之左其蕭稷各置於鑪炭下施設訖掌饌以下降出諸祝各取蕭稷擩於脂燔於鑪炭還樽所贊禮者引主人詣罍洗執罍者酌水執洗者跪取盤興承水主人盥手執篚者跪取巾於篚興進主人拭手執篚者受巾跪奠於篚遂取爵興以進主人受爵執罍者酌水主人洗爵執篚者又跪取巾於篚興進主人拭爵訖受巾跪奠於篚奉盤者跪奠盤興【凡取物者跪俛伏而取以興奠物則奠訖俛伏而興】贊禮者引主人自東階升堂詣某祖酒樽所執樽者舉羃主人酌酒贊禮者引主人進詣某祖神坐前北向跪奠爵興出戶北向立祝持版進於室戶外之右東靣跪讀祝文曰維某年歳次月朔日子孝曾孫某官敢昭告於某祖考某謚祖妣某邑夫人某氏時惟仲春【夏云仲夏秋云仲秋冬云仲冬】伏增逺感謹以柔毛剛鬛明粢薌合薌萁嘉蔬嘉薦醴齊敬薦祠享尙饗【春言祠夏言礿秋言嘗冬言烝】訖興主人拜祝進跪奠版於神坐興還樽所贊禮者引主人以次酌獻如上儀【惟不盥洗】訖贊禮者引主人詣東序西向立諸祝各以爵酌福酒合置一爵祝持爵進主人之左北向立主人拜受爵跪祭酒啐酒奠爵興諸祝各帥執饌者以爼入減神前胙肉各置一爼上又以籩徧取稷黍飯共置一籩祝先以飯籩進主人受以授左右祝又以爼授主人每受以授左右訖主人跪取爵遂飲卒爵祝進受爵復於坫主人興拜贊禮者引主人降自東階還本位西向立主人獻將畢贊禮者引亞獻詣罍洗盥手洗爵升自東階詣某祖酒樽所執樽者舉羃亞獻酌酒贊禮者引亞獻進詣某祖神坐前北靣跪奠爵興出戶北向拜贊禮者引亞獻以次酌獻如上儀訖贊禮者引亞獻詣東序西向立諸祝各以爵酌福酒合置一爵一祝持爵進亞獻之左北向立亞獻拜受爵跪祭酒遂飲卒爵祝進受爵復於坫亞獻興拜贊禮者引亞獻降復位又贊禮者引終獻詣罍洗盥手升獻如亞獻之儀訖降復位諸祝皆進神坐前跪徹豆興還樽所【徹者籩豆各一少移於故處】贊唱者曰拜非飲福受胙者皆拜贊唱者又曰拜主人以下皆拜贊禮者進主人之左白禮畢遂引主人出贊禮者引亞獻以下出子孫以次出諸祝與執樽罍篚者俱復執事位立定贊禮者曰拜諸祝以下皆拜執樽罍篚者出諸祝與閹人匵神主納於塪室如常儀祝版燔於齋所

褒聖侯祀孔宣父廟及王公以下皆此禮惟祝文別

大唐開元禮卷七十五

欽定四庫全書

大唐開元禮卷七十六

唐蕭嵩等撰吉禮

三品以上祫享其廟

三品以下禘享其廟三品以上祫享其廟

前享五日筮於廟門之外齋及設位牲牓祭器省牲皆如時享之儀掌事者以樽坫入設於廟堂之上皆於神坐之左昭坐之樽在前楹北向始祖及穆坐之尊在戶外南向俱以近神爲上皆加勺羃【若始祖在曾祖以下則設尊依親廟之式其坐首爵一餘皆爵四各置於坫】設祭器於東序西向每坐簋在前簠次之登次之鉶次之籩次之豆次之爼在後每坐異之皆以南爲上屈陳而下設洗於東階東南東西當東霤南北以堂深罍水在洗東加勺羃篚在洗西南肆實爵三巾二於篚加羃【凡器皆濯而陳之】執尊罍篚羃者各位於尊罍篚羃之後享日未明烹牲於廚夙興掌饌者實祭器【牲體皆載右胖前三節節一叚肩臂臑皆載之後三節節一段下去一節載上肫胳二節又取正脊脡脊橫脊短脇正脇代脇各二骨以並餘皆不設簋實稷黍簠實稻粱籩實石鹽幹脯棗栗之屬豆實醢醬虀葅之類】掌廟者設祫坐於廟堂之上自西序以東始祖坐於西序東向昭坐於始祖東北南向穆坐於東南北向俱西上【若始封者仍在曽祖之下則空東靣之坐依昭穆南北設之毎坐皆有屏幾禮席設趺匵如式】主人以下各服其服掌事者入實尊罍【每室四尊一實醴齊爲上一實盎齊次之酒各實於上尊酒者重古陳而不酌】祝版各置於坫諸祝與奄者入立於庭北靣西上掌事者持輿従入立於東階下西靣北上立定祝與奄者皆再拜訖帥腰輿升自東階詣始祖廟入開塪室出神主置於輿出詣坐以主置於座以次出神主如上儀【夫人之主奄人奉出俱並而處右】質明贊禮者引亞獻以下及子孫俱就門外位贊唱者先入就位諸祝與執尊罍者入就於庭北靣西上立定贊唱者曰拜祝以下皆拜各就位掌事者帥執饌者奉饌陳於門外贊禮者引主人入就位又贊者引亞獻以下及子孫以次入就位立定贊唱者曰拜主人以下皆拜贊禮者進主人之左白請行事退復位掌饌者引饌入升自東階祝迎引於階上各設於神坐前【籩居右豆居左鈃登簋簠居其間羊豕二俎橫陳重於右臘俎於左】執鑪炭蕭稷黍膟膋者従其俎特並設於神坐之左少後其蕭稷各置於鑪炭下於施設訖掌饌以下降出諸祝各取蕭稷擩於脂燔於鑪炭還樽所贊禮者引主人詣罍洗執罍者酌水執洗者跪取盤興承水主人盥手執篚者跪取巾於篚興進主人拭手執篚者受巾跪奠於篚遂取爵興以進主人受爵執罍者酌水主人洗爵執篚者又跪取巾於篚興進主人拭爵訖受巾跪奠於篚奉盤者跪奠盤興【凡取物者皆跪俛伏而取以興奠物則奠訖俛伏而後興】贊禮者引主人自東階升堂詣始祖酒樽所執樽者舉羃主人酌醴齊贊禮者引主人進詣始祖神坐前西向跪奠爵興少退西向立祝持版進於神坐之右北靣跪讀祝文曰維某年歳次月朔日子孝曽孫封某官敢昭告於祖考某諡封歳序推移伏增逺念謹以柔毛剛鬛明粢薌合薌萁嘉蔬嘉薦醴齊敬薦祫事於始祖考某謚封始祖妣夫人某氏配尙饗【祖考及子孫依尊卑稱號其祝文同】訖興主人拜祝進跪奠版於神坐興還尊所贊禮者引主人依昭穆酌獻如上儀【惟不盥洗】訖贊禮者引主人詣東序西向立諸祝各以爵酌福酒合置一爵一祝持爵進主人之左北向立主人拜受爵祭酒啐酒奠爵興諸祝各帥執饌者以爼進減神前胙肉各置一爼上又以籩徧取稷黍飯共置一籩祝先以飯籩進主人受以授左右祝又以俎以次進主人每受以授左右訖主人跪取爵遂飲卒爵祝進受爵復於坫主人興拜贊禮者引主人降自東階還本位西向立主人獻將畢贊禮者引亞獻詣罍洗盥手洗爵升自東階詣始祖酒尊所執尊者舉羃亞獻酌盎齊贊禮者引亞獻進詣始祖神坐前西靣跪奠爵少退西向拜贊禮者引亞獻以次酌獻如上儀訖贊禮者引亞獻詣東序西向立諸祝各以爵酌福酒合置一爵一祝持爵進亞獻之左北向立亞獻拜受爵跪祭酒遂引卒爵祝進受爵復於坫亞獻興拜贊禮者引亞獻降復位又贊禮引終獻詣罍洗盥洗升獻如亞獻之儀訖降復位諸祝皆進神坐前跪徹豆興還樽所【徹者籩豆各一少移於故處】贊唱者曰拜非飲福受胙者皆拜贊唱者又曰拜主人以下皆拜贊禮者進主人之左白禮畢遂引主人出贊禮者引亞獻以下及子孫以次出諸祝與執樽罍篚者俱復執事位立定贊唱者曰拜諸祝以下皆拜執尊罍篚者出諸祝與奄者匵神主置於輿納於塪室如常儀

三品以下禘享其廟

前享五日筮於廟門之外齋及設位牲牓祭器皆如時享之儀掌事者以樽坫入設於廟堂皆於神坐之左昭坐之尊在前楹間北向始祖及穆坐之尊在戶外南向俱以近神爲上未毀廟之尊坫於前楹下各於室內之東北向西上皆加勺羃【其首坐爵一餘坐皆爵四各置於坫】設祭器於東序西向每坐簋在前簠次之登次之鉶次之籩次之豆次之俎在後每坐異之皆以南爲上屈陳而下設洗於東階東南東西當東霤南北以堂深罍水在洗東加勺羃篚在洗西南肆實爵三巾二篚加羃【凡器皆濯面陳之】執尊罍篚羃者各位於樽罍篚羃之後享日未明烹牲於廚夙興掌饌者實祭器【牲體皆載右胖前腳三節節一叚肩臂臑皆載之後腳三節節一叚去下一節載上肫胳二節又取正脊脡脊橫脊短脇正脇代脇各二骨以並餘皆不設簋實黍稷簠實稻粱籩實塩脯棗栗之屬豆實醢醤韲菹之類】掌廟者設神坐於廟堂之上自西序以東始祖坐於西序東向昭坐於始祖東北南向穆坐於始祖東南北向俱西上其未毀廟之主各於其室如時享【若始封者仍在卽各於其室如時享】主人以下各服其服掌事者入實尊罍【毎室四尊一實醴齊爲上一實盎齊次之酒各實於上尊設酒者重古設而不酌者也】祝版各置於坫諸祝與奄者入立於庭北靣西上掌事者持輿従入立於東階下西靣立定祝與奄者皆拜訖帥輿升自東階詣始祖廟入開塪室出神主置於輿出詣坐前以主置於坐以次出毀廟神主如常儀未毀廟主出置於室內之坐如時享【夫人之主奄人奉出俱並而處右】訖出還齋所質明贊禮者引亞獻以下及子孫俱就門外位贊唱者先入就位諸祝與執樽罍者入立於庭北靣西上立定贊唱者曰拜祝以下皆拜各就位掌饌者奉饌陳於門外贊禮者引主人就位又贊禮者引亞獻以下及子孫以次入就位立定贊唱者曰拜主人以下皆拜贊禮者進主人之左白請行事退復位掌饌者引饌入升自東階諸祝迎引於階上各設於神坐前【籩居左豆居右簋簠登鉶居其間羊豕二爼橫陳重於右臘俎特於左】執鑪炭蕭稷黍膟膋者従其爼升設於神坐之左少後其蕭稷各置於鑪炭下施設訖掌饌以下降出諸祝各取蕭稷擩於脂燔於鑪炭還樽所贊禮者引主人詣罍洗執罍者酌水執洗者跪取盤興承水主人盥手執篚者跪取巾於篚興進主人拭手執篚者受巾跪奠於篚遂取爵興以進主人受爵執罍者酌水主人洗爵執篚者又跪取巾於篚興進主人拭爵訖受巾跪奠於篚奉盤者跪奠盤興【凡取物者跪俛伏而取以興奠物則奠訖俛伏而後興】贊禮者引主人自東階升堂詣始祖酒尊所執尊者舉羃主人酌醴齊贊禮者引主人詣始祖神坐前西向跪奠爵興少退西向立祝持版進於神坐之右北靣跪讀祝文曰維某年歳次月朔日子孝曽孫某官封敢昭告於始祖考某謚祖妣夫人某氏歳序推移伏增逺感謹以柔毛剛鬛明粢薌合薌萁嘉蔬嘉薦醴齊祗薦禘享於始祖考某謚尙享【祖考及子孫各依尊卑稱號祝文同】訖興主人拜祝進跪奠版於神坐興還樽所贊禮者引主人依昭穆入室酌獻如上儀【惟不盥洗】贊禮者引主人詣東序西向立諸祝各以爵酌福酒合置一爵一祝持爵進主人之左北向立主人拜受爵跪祭酒啐酒奠爵興諸祝各帥執饌者以俎進減神前胙肉各共置一俎上又以籩徧取稷黍飯共置一籩祝先以飯籩進主人受以授左右祝又以俎以次進主人每受以授左右訖主人跪取爵遂飲卒爵祝進受爵復於坫主人興拜贊禮者引主人降自東階還本位西向立初主人獻將畢贊禮者引亞獻詣罍洗爵升自東階詣始祖酒尊所執尊者舉羃亞獻酌盎齊贊禮者引亞獻進詣始祖神坐前西向跪奠爵興少退西向拜贊禮者引亞獻以次酌獻如上儀訖贊禮者引亞獻詣東序西向立諸祝各以爵酌福酒合置一爵一祝持爵進亞獻之左北向立亞獻拜受爵跪祭酒遂飲卒爵祝進受爵復於坫亞獻興拜贊禮者引亞獻降復位又贊禮者引終獻詣罍洗盥洗升獻如亞獻之儀訖降復位諸祝皆進神坐前跪徹豆興還尊所【徹者籩豆各一少移於故處】贊唱者曰拜非飲福受胙者皆拜贊唱者又曰拜主人以下皆拜贊禮者進主人之左白禮畢遂引主人出贊禮者引亞獻以下及子孫以次出諸祝與執樽罍篚者俱復執事位立定贊唱者曰拜諸祝以下皆拜執樽罍篚者出諸祝與奄者匵神主置於輿納於塪室如常儀

大唐開元禮卷七十六

欽定四庫全書

大唐開元禮卷七十七

唐蕭嵩等撰吉禮

四品五品時享其廟

前享五日筮於廟門之外主人公服立於門東西面掌事者各服其服立於門西東面北上設筮席於闑西閾外西面筮者開韇出防兼執之東面受命於主人主人曰孝曽孫某來日丁亥祗享於廟尙饗【非必丁亥也直舉一日以言之己亥辛亥茍有亥焉可也】筮者曰諾進就筮席西面以韇擊筮遂述曰假爾太筮有常孝曽孫某來日丁亥祗享於廟尙饗乃釋韇坐筮訖興降席東面稱占曰従筮者退若不吉則筮逺日如初儀贊禮者進主人之左告禮畢掌事者徹筮席先享三日主人及亞獻終獻並執事者各散齋二日於正寢致齋一日於廟所【同官僚佐之長爲亞獻其次爲終獻無則親賓爲之】子孫及凡入廟者各於家淸齋一宿散齋不弔防問疾不作樂不行刑罰不預穢惡致齋惟祭事得行其餘悉斷其享官已齋而闕者通攝行事前一日之夕淸掃內外掌廟者整拂神幄贊禮者設主人之位於東階東南西向亞獻終獻位於主人東南掌事者位於終獻東南俱重行西向北上設子孫之位於庭重行北面西上設贊唱者位於終獻西南西向設亞獻以下門外位於門外之東執事者在南差退俱西向設牲牓於南門北向以西爲上掌牲者位於牲西北東向諸祝位於牲後俱北向設亞獻省牲位於牲前近東西向祭器之數每室尊二簋二簠二登二鉶二爼二籩六豆六掌事者以尊入設於前楹下各於室戶之東北向西上皆加勺羃【首坐爵一餘坐爵四置於尊下】設祭器於東序西向毎坐簋在前簠次之登次之鉶次之籩次之豆次之爼在後每坐異之皆以南爲上屈陳而下設洗於東階東南東西當東霤南北以堂深罍水在洗東篚在洗西南肆實爵三巾二於篚加羃【凡器皆濯而陳之】執樽罍洗篚者各位於樽罍洗篚之後掌事者以牲就牓位贊禮者引亞獻入詣東階升堂徧視滌濯【於視濯執尊者皆舉羃告潔】訖引降就省牲位亞獻省牲掌牲者前東面舉手曰腯還本位諸祝各循牲一匝北向舉手曰充還本位諸祝與掌牲者以次牽牲付廚贊禮引終獻詣廚省鼎鑊視濯漑【亞獻以下毎事訖各還齋所】執饌者入徹簋簠籩豆豆鉶以出享日未明烹牲於廚夙興掌饌者實祭器【牲體皆載右胖前腳三節節一叚肩臂臑皆載之後腳三節節一叚去下一節載上肫胳二節又取正脊脡脊橫脊短脇正脇代脇各二骨以並餘皆不設簋實黍稷簠實稻粱籩實塩脯棗栗之屬豆實醢醤虀菹之類】主人以下各服其服掌事者入實尊罍【每尊二一實酒爲上一實醴齊次之】祝版各置於尊所諸祝入立於庭北面西上立定皆再拜訖升自東階整拂幾筵訖出還齋所質明贊禮者引亞獻以下及子孫俱就門外位贊禮者先入就位諸祝與執尊者入立於庭北面西上立定贊唱者曰再拜祝以下皆再拜各就位掌饌者奉饌陳於門外贊禮者引主人入就位又贊禮者引亞獻以下及子孫以次入就位立定贊唱者曰再拜主人以下皆再拜贊禮者進主人之左白請行事退復位掌饌者引饌入升自東階諸祝迎引於階上各設於神坐前【籩居左豆居右簋簠登鉶居其間羊豕二爼橫陳重於右臘爼特於左】執鑪炭蕭稷膟膋者各従其爼升置於堂戶外之左其蕭稷各置於鑪炭下施設訖掌饌以下降出諸祝各取蕭稷擩於脂燔於鑪炭還尊所贊禮者引主人詣罍洗執罍者酌水執洗者跪取盤興承水主人盥手執篚者跪取巾於篚興進主人拭手執篚者受巾跪奠於篚遂取爵興以進主人受爵執罍者酌水主人洗爵執篚者又跪取巾於篚興進主人拭爵訖受巾跪奠於篚奉盤者跪奠盤興【凡取物者跪俛伏而取以興奠物則奠訖俛伏而後興】贊禮者引主人自東階升堂詣某祖酒尊所執尊者舉羃主人酌酒贊禮者引主人進詣某祖神坐前北面跪奠爵興出戶北向立祝持版進戶外之右東面跪讀祝文曰維某年歲次月朔日子孝曽孫某封官【無封者但稱官】敢昭告於某祖考某諡封時惟仲春【夏云仲夏秋云仲秋冬云仲冬】伏增逺感謹以柔毛剛鬛嘉薦普淖醴齊敬薦祠【其礿嘗蒸各隨時言】於某祖考某諡封某祖妣夫人某氏配尙饗【祖考及子孫各依尊卑稱號祝文同】訖興主人再拜祝進跪奠版於神坐興還尊所贊禮者引主人以次酌獻如上儀【惟不盥洗】訖贊禮者引主人詣東序西向立諸祝各以爵酌福酒合置一爵一祝持爵進主人之左北向立主人再拜受爵跪祭酒啐酒奠爵興諸祝各帥執饌者以爼入減神前胙肉各共置一爼上又以籩徧取稷黍飯共置一籩祝先以飯籩進主人受以授左右又以爼授主人每受以授左右訖主人跪取爵遂飲卒爵祝進受爵復尊所主人興再拜贊禮者引主人降自東階還本位西向立初主人獻將畢贊禮者引亞獻詣罍洗盥手洗爵升自東階詣某祖酒尊所執尊者舉羃亞獻酌酒贊禮者引亞獻進某祖神坐前北向跪奠爵興出戶北向再拜贊禮者引亞獻以次酌獻如上儀訖贊禮者引亞獻詣東序西向立諸祝各以爵酌福酒合置一爵一祝持爵進亞獻之左北向立亞獻再拜受爵跪祭酒遂飲卒爵祝進受爵復於尊所亞獻興再拜贊禮者引亞獻降復位又贊禮者引終獻詣罍洗盥手升獻如亞獻之儀訖降復位諸祝皆進神坐前跪徹豆興還尊所【徹者籩豆各一少移於故處】贊唱者曰再拜非飲福受胙者皆再拜贊唱者又曰再拜主人以下皆再拜贊禮者進主人之左白禮畢遂引主人出贊禮者引亞獻以下及子孫以次出諸祝與執尊罍篚者俱復執事位立定贊唱者曰再拜諸祝以下皆再拜與執尊罍篚者出

大唐開元禮卷七十七

欽定四庫全書

大唐開元禮卷七十八

唐蕭嵩等撰吉禮

六品以下時祠

王公以下拜掃【寒食拜掃附】六品以下時祠

前享五日筮於正寢之堂【若有廟者筮於廟門外如五品以上之儀】主人公服立於堂上楹間近東西面掌事者立於楹間近西東面北上設筮席於主人之西西面筮者開韇出防兼執之東面受命於主人主人曰孝孫某來日丁亥春祠【有廟者云祗享於廟下同】尙饗筮者曰諾進就筮席西面以韇擊筮遂述曰假爾泰筮有常孝孫某來日丁亥春祠尙享乃釋韇坐筮訖興降席東面稱占從筮者退若不吉則筮逺日如初儀贊禮者進主人之左告禮畢掌事者徹筮席先享三日主人及亞獻終獻並執事者各散齋二日致齋一日【亞獻終獻親賓爲之】子孫及凡預享事各淸齋一宿散齋不弔防問疾不作樂不行刑罰不預穢惡致齋惟享事得行其餘悉斷其已齋而闕者通攝行事前一日之夕淸掃內外贊禮者設主人之位於東階東南西向亞獻終獻位於主人東南掌事者位於終獻東南俱重行西向北上設子孫之位於終獻西南西面設亞獻以下門外位於門外之東執事者在南差退俱西向設牲牓於南門之外當門北向以西爲上掌牲位於牲西北東向諸祝位於牲後俱北向設亞獻省牲位於牲前近東西向祭器之數每坐尊二簋一簠一登一鉶一爼一籩二豆二掌事者以尊入設於楹下近東北向西上皆加勺羃【首坐爵一餘皆爵四置於尊下】設祭器於東序西向每坐簋在前簠次之登次之鉶次之籩次之豆次之爼在後每坐異之以南爲上設洗於東階東南東西當東霤南北以堂深罍水在洗東加勺羃篚在洗西南肆實爵二巾二於篚加羃【凡器物皆濯而陳之】執尊罍洗篚者各位於尊罍洗篚之後掌牲者以牲就牓位亞獻省牲掌牲者前東面舉手曰腯還本位諸祝各循牲一匝北面舉手曰充俱還本位諸祝與掌牲者以次牽牲付廚贊禮者引終獻詣廚省鼎鑊視濯漑【亞獻以下每事訖各還齋所】執饌者入徹簋簠籩豆登鉶以出享日未明烹牲於廚夙興掌饌者實祭器【牲體皆載右胖前腳三節節一叚肩臂臑皆載之後腳三節節一叚去下一節載上肫胳二節又取正脊脡脊橫脊短脇正脇代脇各二骨以並餘皆不設簋實稷簠實黍籩實脯棗豆實菹醢】主人以下各服其服掌事者入實尊罍【毎室二尊一實酒爲上一實醴齊次之】祝版各置於尊所諸祝設神坐於正寢室內祖坐在西東向禰坐在祖坐東北南向皆有幾訖各就位質明贊禮者引亞獻以下及子孫俱就位諸祝與執尊罍者入立於庭北面西上立定贊唱者曰再拜祝以下皆再拜各就位掌饌者奉饌陳於門外贊禮者引主人入就位又贊禮者引亞獻以下及子孫以次入就位立定贊唱者曰再拜主人以下皆再拜贊禮者進主人之左白請行事退復位掌饌者引饌入升自東階諸祝迎引於階上各設於神坐前【籩居左豆居右簠簋登鉶居其間爼橫於其前】執鑪炭蕭稷膟膋者從其爼升置於堂戶外之左其蕭稷各於鑪炭下施設訖掌饌以下降出祝取蕭稷擩於脂燔於鑪炭還樽所贊禮者引主人詣罍洗執罍者酌水執洗者跪取盤興承水主人盥手執篚者跪取巾於篚興進主人拭手執篚者受巾跪奠於篚遂取爵興以進主人受爵執罍者酌水主人洗爵執篚者又跪取巾於篚興進主人拭爵訖受巾跪奠於篚奉盤者跪奠盤興【凡取物者皆跪俛伏而取以興奠物則奠訖俛伏而後興】贊禮者引主人自東階升堂詣祖酒尊所執尊者舉羃主人酌酒贊禮者引主人進詣祖神坐前西向跪奠爵興少退西向立祝持版進於神坐之右北面跪讀祝文曰維某年歲次月朔日子孝孫某官封某【無封者單稱官無官者稱名而已】敢昭告於祖考某諡封祖妣夫人某氏時惟仲春【仲夏仲秋仲冬】伏增逺感謹以剛鬛嘉薦普淖醴齊祗薦祠事尙饗【考及子各依尊卑稱號其祝文並同】訖興主人再拜祝進跪奠版於神坐興還尊所贊禮者引主人詣祖考酒尊所酌酒進祖考神坐前北向跪奠爵興少退北向立祝持版進於祖考神坐之左西向跪讀祝文餘皆如上儀【惟不盥洗】訖贊禮者引主人詣祖坐前近東西向立諸祝各以爵酌福酒合置一爵一祝持爵進主人之左北向立主人再拜受爵跪祭酒啐酒奠爵興諸祝各帥執饌者以爼入減神前胙肉共置一爼上又以籩徧取稷黍飯共置一籩祝先以飯籩進主人受以授左右祝又以爼次授主人受以授左右訖主人跪取爵遂飲卒爵祝進受爵復於尊所主人興拜贊禮者引主人降自西階還本位西向立初主人獻將畢贊禮者引亞獻詣罍洗盥手洗爵升自東階詣祖酒尊所執尊者舉羃亞獻酌酒贊禮者引亞獻進詣先祖神坐前西向跪奠爵興少退再拜贊禮者引亞獻酌酒北面獻爵餘如上儀訖贊禮者引亞獻詣祖神坐前近東西向立諸祝各以爵酌福酒合置一爵一祝持爵進亞獻之左北向立亞獻再拜受爵跪祭酒遂飲卒爵祝進受爵復於尊所亞獻興再拜贊禮者引亞獻降復位又贊禮者引終獻詣罍洗盥手升獻如亞獻之儀訖降復位諸祝皆進神坐前跪徹豆興還樽所【徹者籩豆各一少移於故處】贊唱者曰拜非飲福受胙者皆再拜贊唱者又曰拜主人以下皆再拜贊禮者進主人之左白禮畢遂引主人出贊禮者引亞獻以下及子孫以次出諸祝與執尊罍篚者俱復執事位立定贊唱者曰再拜諸祝以下皆再拜與執尊罍篚者出

王公以下拜掃

先期卜日如常儀前一日掌事者設次於塋南百步道東西向北上備芟翦艸木之器贊禮者設主人以下位於塋門外之東西面以北爲上其日主人到次攺服公服無者常服贊禮者贊再拜主人以下俱再拜贊禮者引主人以下入奉行墳塋【精靈感慕有泣無哭】至於封樹內外環繞展省三周其有荊棘慮與荒艸連接者皆隨卽芟翦不令火田得及掃除訖贊禮者引主人以下復門外位贊禮者引之次遂還第若假滿或逺行辭墓若外官假滿或京官逺行辭墓泣而後行其寒食上墓如前拜掃儀惟不卜日【古者宗子去在他國庶子無廟許望墓爲壇以時祭今之上墓義或有慿然神道尙幽不可逼黷塋域宜於墓南山門之外設淨席爲位望祭以時饌如平生所嗜若一塋數墓毎墓各設位席昭穆異列以西爲上主人盥手奠爵三獻而止徹饌訖主人以下辭墓食餘饌者可於他防避不見墓孝子之情也】

大唐開元禮卷七十八

欽定四庫全書

大唐開元禮卷七十九

唐蕭嵩等撰賔禮

蕃國主來朝以束帛迎勞

遣使戒蕃主見日

蕃主奉見

受蕃國使表及幣

蕃主來朝遣使迎勞

前一日守宮殿次於候館門之外道右南向其日使者至掌次者引就次蕃主服其國服所司引立於東階下西面【凡蕃主進止所司先引制使皆謁者先導】使者朝服出次立於門西東面従者執束帛立於使者之南蕃主有司出門東西面曰敢請事使者曰奉制勞某主【稱其國名】有司入告蕃主迎於館門外之東西面再拜使者與蕃主俱入使者先升立於西階上執束帛者従升立於使者之北俱東面蕃主升立於東階上西面使者執幣稱有制蕃主將下拜使者曰有後制無下拜蕃主旋北靣再拜稽首使者宣制訖蕃主進受幣【防五疋爲一束其蕃主答勞使各以土物其多少相準不得過勞幣勞於逺郊其禮同蕃主還贈於逺郊亦如之勞蕃使卽無束帛】退復位以幣授左右又再拜稽首使者出立於館門外之西東面蕃主送於館門之外西面答使者蕃主揖使者俱入讓升蕃主先升東階上西面使者升西階上東面蕃主以土物儐使者使者再拜受蕃主再拜送物使者降出蕃主従出門外皆如初蕃主再拜送使者還蕃主入鴻臚迎引詣朝堂依方北面立所司奏聞舍人承勅出稱有勅蕃主再拜宣勞訖又再拜所司引就館如常儀

皇帝遣使戒蕃主見日

前一日守宮設次於館門之外道右南向其日使者至掌次者引就次蕃主服其國服降立於東階下西面蕃主諸官立於蕃主之後西面北上使者朝服出次立於門西東面蕃主有司出門東西面曰敢請事使者曰奉制戒某主見日有司入告蕃主迎於館門外之東西面再拜使者與蕃主俱入使者升自西階東面蕃主升自東階西面使者稱有制蕃主再拜宣制曰某日某主見蕃主又再拜稽首使者降出蕃主送於館門之外西面再拜使者還蕃主入

蕃主奉見【奉辭禮同】

前一日尙書奉禦整設禦幄於太極殿北壁南向守宮設次太樂令展宮懸設舉麾位於上下鼔吹令設十二案乘黃令陳車輅尙輦奉禦陳輿輦尙捨奉禦鋪蕃主牀坐於禦座西南東向並如常儀其日典儀設蕃主位於懸南道西北面又設蕃國諸官之位於蕃主位後各依其班重行北面以西爲上設典儀位於懸之東北贊者二人在南差退俱西面諸衛各勒所部列黃麾仗屯門及陳於殿庭太樂令帥工人入就位協律郎入就舉麾位所司迎引蕃主至承天門外通事舍人引就次本司入奏鈒防近仗入陳如常典儀帥贊者先入就位侍中版奏請中嚴諸侍衞之官各服其服符寶郎奉寶俱詣閤奉迎蕃主服其國服出次通事舍人引立於閤外西廂東面【若更有諸蕃以國大小爲敍】蕃國諸官各服其服立於蕃主之後俱東面北上侍中版奏外辦皇帝服通天冠絳紗袍乘輿以出曲直華蓋警蹕侍衛如常儀皇帝將出仗動太樂令令撞黃鐘之鐘右五鐘皆應協律郎舉麾鼓柷奏太和之樂以姑洗之均皇帝出自西房卽禦坐南向坐符寶郎奉寶置於禦座侍衞如常偃麾戛敔樂止【凡樂皆協律郎舉麾工鼔柷而後作偃麾戞敔而止】舍人引蕃主入門舒和之樂作至位樂止典儀曰再拜贊者承傳蕃主再拜稽首侍中承制降詣蕃主西北東面稱有制蕃主再拜稽首宣制訖又蕃主再拜稽首侍中回奏又承制降勞勅令升坐蕃主再拜稽首舍人引蕃主樂作蕃主至階樂止舍人接引升至坐後蕃主就坐俛伏侍中承制勞問蕃主俛伏避席將下拜侍中承制曰無下拜蕃主復位拜對如常侍中回奏又承制勞還館舍人引蕃主降自西階典謁承引樂作復懸南位樂止蕃主再拜稽首訖舍人引蕃主樂作蕃主出門樂止初蕃主升坐舍人引蕃國諸官以次入就位立定典儀曰再拜贊者承傳蕃國諸官俱再拜稽首舍人承勅降自西階詣蕃國諸官西北東面稱勅防蕃國諸官皆再拜稽首對訖又再拜稽首舍人回奏又承勅降勞還館蕃國諸官俱再拜稽首於蕃主出舎人引蕃國諸官以次出訖侍中前跪奏稱侍中臣某言禮畢俛伏興還侍位皇帝興太樂令令撞防賔之鐘左五鐘皆應鼓柷奏太和之樂皇帝降坐乘輿入自東房侍衞警蹕如常儀侍臣從至閣樂止

皇帝受蕃使表及幣【其勞及戒見日亦如上儀】

前一日尙捨奉禦整設禦幄於所禦之殿北壁南向守宮設使者次太樂令展宮懸設舉麾位於上下並如常儀其日典儀設使者位於懸南重行北面以西爲上庭實位於客前典儀位於懸東北贊者二人在南差退俱西向諸衛勒所部列黃麾半仗屯門及入陳於殿庭太樂令帥工人入就位協律郎入就舉麾位所司引客至承天門外典謁引就次本司入奏鈒防近仗入陳如常典儀帥贊者先入就位侍中版奏請中嚴侍衞之官各服其器服符寶郎奉寶俱詣閤奉迎使者服其國服奉書出次通事舍人引立於閤外西廂東面從者執幣玉庭實立於後俱東面北上侍中版奏外辦皇帝服通天冠乘輿以出曲直華蓋警蹕侍衞如常儀皇帝將出仗動太樂令令撞黃鐘之鐘右五鐘皆應鼓柷奏太和之樂以姑洗之均皇帝出自西房卽禦座南向坐符寶郎奉寶置於禦座侍衞如常儀樂止中書侍郎一人令史二人持案預俟於西階下東向北上舍人引使者及庭實入就懸南位使者初入門舒和之樂作立定樂止【大蕃大使爲作樂次蕃大使及大蕃中使以下皆不設樂懸及黃麾仗】中書侍郎帥持案者進詣使者前東面侍郎受書置於案回詣西階侍郎取書升奏持案者退初侍郎奏書有司各帥其屬受幣馬於庭典儀曰再拜贊者承傳使者以下皆再拜舍人前承制降詣使者前蕃國主使者再拜對訖又再拜舍人回奏又承勅問其臣下使者再拜對又勞使者以下拜對及舍人回奏並如常儀舍人承制勅勞還館使者再拜舍人引使者以下出樂作止如常侍中前跪奏稱侍中臣言禮畢俛伏興還侍位皇帝興太樂令令撞防賓之鐘左五鐘皆應鼔柷奏太和之樂皇帝降坐乘輿入自東房侍衞警蹕如常儀侍臣從至閤樂止

大唐開元禮卷七十九

欽定四庫全書

大唐開元禮卷八十

唐蕭嵩等撰賔禮

皇帝宴蕃國主

皇帝宴蕃國使

皇帝宴蕃國主

前一日尙捨奉禦整設禦幄於所禦之殿北壁南向尙食奉禦太官令各具饌守宮設次太樂令設登歌位於殿上展宮懸於殿庭設舉麾位於上下鼔吹令設十二案乘黃令陳車輅尙輦奉禦陳輿輦並如常儀其日尙捨奉禦鋪蕃主牀座於禦座西南蕃國諸官應升殿者坐於蕃主之後設不升殿者坐於西廊下俱東面北上尙食奉禦設禦酒樽太官令設蕃主以下酒樽並如常儀典儀設蕃主版位於懸南又設蕃國諸官之位於蕃主之後俱重行北向西上設典儀位於懸之東北如常儀諸衞各勒所部列黃麾仗屯門陳於殿庭太樂令帥工人二舞入就位協律郎入就舉麾位所司迎引蕃主至承天門外通事舍人引入次【凡蕃客出入升降皆掌客監引】所司入奏鈒防近仗入陳如常典儀帥贊者先入就位侍中版奏請中嚴侍衞之官各服其器服符寶郎奉寶俱詣閤奉迎蕃主服其國服出次通事舍人引立於閤外西廂東面蕃國諸官各服其國服立於蕃主之後俱東面北上侍中版奏外辦皇帝服通天冠絳鈔袍乘輿以出曲直華蓋警蹕侍衞如常儀皇帝將出仗動太樂令令撞黃鐘之鐘右五鐘皆應協律郎舉麾鼔柷奏太和之樂鼔吹振作【凡樂皆協律郎舉麾工鼔柷而後作偃麾戛敔而後止】皇帝出自西房卽禦座南向坐符寶郎奉寶置於禦座侍衛如常儀典儀一人升立於東階上贊者二人立於階下俱西面通事舍人引蕃主入國諸官従入蕃主入門舒和之樂作蕃主至位樂止其有獻物則從入陳於蕃主之前以西爲上立定典儀曰再拜贊者承傳蕃主及蕃國諸官皆再拜侍中承防降勅蕃主升坐蕃主再拜蕃主奉贄【其贄隨其國所有一以輕者爲之】曰某國蕃臣某敢獻壌奠侍中升奏又侍中承防曰朕其受之侍中降於蕃主東北西向稱有制蕃主再拜宣制訖蕃主又再拜訖以贄授侍中侍中以贄授所司又所司受其餘幣俱以東舍人承防奉勅蕃國諸官等坐蕃國諸官俱再拜通事舍人引蕃主又通事舍人引蕃國諸官應升殿者詣西階蕃主初行樂作至階樂止通事舍人各引升立於座後初蕃國諸官詣西階其不升殿者通事舍人分引立於廊下席後立定殿上典儀唱就坐階下贊者承傳蕃主以下皆就位俛伏坐太樂令引歌者及琴瑟至階脫履於下升就坐位其笙管者就階間北面立尙食奉禦進酒至階殿上典儀唱酒至興階下贊者承傳蕃主以下皆俛伏興立坐後殿中監到階省酒尙食奉禦奉酒進皇帝舉酒良醖令又行酒殿上典儀唱再拜階下贊者承傳蕃主以下皆再拜搢笏受觶殿上典儀唱就坐階下贊者承傳蕃主以下皆就坐俛伏坐飲皇帝初舉酒登歌作昭和三終尙食奉禦進受虛觶奠於坫登歌訖降復位觴行三周尙食奉禦進禦食食升於階殿上典儀唱食至興階下贊者承傳蕃主以下皆執笏俛伏興立座後殿中監到階省案尙食奉禦品嘗食訖以次進置禦前太官令又行蕃主以下食案設訖殿上典儀唱就坐階下贊者承傳蕃主以下皆就坐俯伏坐皇帝乃飯休和之樂作蕃主以下皆飯禦食畢樂止蕃主以下食訖尙食太官俱徹案又行酒遂設庶羞二舞以次入作若賜酒舍人前承防詣受賜者前防賜者執笏俛伏起立坐後舍人稱賜酒防賜者再拜酒至賜者搢笏受觶就席俛伏飲卒觶俯伏起立授虛觶又再拜就席俛伏坐會畢通事舍人贊蕃主興蕃主以下皆俛伏興立座後通事舍人引降樂作復懸南位樂止其廊下者通事舍人引復懸南位立定典儀曰再拜贊者承傳蕃主以下皆再拜若有筐篚舍人前承防降宣勅蕃主以下皆再拜太府帥其屬以衣物以次授之訖蕃主以下又再拜通事舍人引出樂作出門樂止侍中前跪奏稱侍中臣某言禮畢俛伏興還侍位皇帝興太樂令令撞賓之鐘左五鐘皆應奏太和之樂鼓吹振作皇帝降坐乘輿入自東房侍衛警蹕如常儀侍臣従至閤樂止

皇帝宴蕃國使

前一日尙捨奉禦設禦幄於殿之北壁南向太官令具饌守宮設使者次太樂令展宮懸於殿庭設舉麾位於上下並如常儀【若大蕃中使小蕃大使等以下則不設樂及黃麾仗】其日尙捨奉禦鋪使者牀於禦座西南設不升殿者座席於西廂下俱東面北上典儀設使者位於懸南重行北向東上設典儀贊者位於懸之東北如常儀諸衞各勒所部列黃麾半仗屯門及陳於殿庭太樂令帥工人二舞入就位所司迎引使者至承天門外通事舍人引就次所司入奏鈒防近仗入陳如常典儀帥贊者先入就位侍中版奏請中嚴諸侍衞之官各服其器服詣閤蕃使以下服其國服出次通事舍人引立於閤外西廂東面從者立於使者之後重行東面北上侍中版奏外辦皇帝服通天冠絳鈔袍【不設樂者則常服】乘輿以出曲直華蓋侍衞警蹕如常儀皇帝將出仗動太樂令令撞黃鐘之鐘右五鐘皆應協律郎舉麾鼓柷奏太和之樂【凡樂皆協律郎舉麾工鼔柷而後作偃麾戛敔而後止】皇帝出自西房卽禦座西向坐符寶郎奉寶置於禦座侍衞如常儀樂止典儀一人升立於東階上贊者二人立於階下俱西面典儀引使者以下入就懸南位使者初入門作舒和之樂至位樂止立定典儀曰再拜贊者承傳使者以下皆再拜舍人前承防降勅使者升坐使者以下皆再拜通事舍人引應升殿者詣西階樂止如常通事舍人引立於座後其不升殿者分引詣廊下席後上下立定殿上典儀唱就座階下贊者承傳上下諸客各就座俛伏坐酒至階殿上典儀唱酒至興階下贊者承傳上下諸客皆俛伏興立座後太官令行酒殿上典儀唱再拜階下贊者承傳上下諸客皆再拜搢笏受觶殿上典儀唱就坐階下贊者承傳蕃使以下諸客皆就坐俛伏坐飲觴行三周食升階殿上典儀唱食至興階下贊者承傳上下諸客皆執笏俛伏興立座後太官令行諸客案設食訖殿上典儀唱就坐階下贊者承傳上下諸客皆就坐俛伏坐上下諸客皆飯諸客食訖太官令俱徹案又行酒遂設庶羞二舞以次入作若賜酒舍人前承防詣受賜者前防賜者執笏俛伏起立座後舍人稱賜酒賜者再拜搢笏受觶就席俛伏飲卒觶俛伏興立授虛觶又再拜就席俛伏坐防畢通事舍人贊使者興上下諸客皆俛伏興立座後通事舍人引使者降樂作復懸南位樂止其廊下者分引復位立定典儀曰再拜贊者承傳使者以下皆再拜若有筐篚舍人前承防降宣勅使者以下又皆再拜太府帥其屬以次授之訖使者以下又再拜通事舍人引出樂作出門樂止侍中前跪稱侍中臣某言禮畢俛伏興還侍位皇帝興太樂令令撞蕤賔之鐘左五鐘皆應奏太和之樂皇帝降坐乘輿入自東房侍衛警蹕如常儀侍臣従至閤樂止

大唐開元禮卷八十

欽定四庫全書

大唐開元禮卷八十一

唐蕭嵩等撰軍禮

皇帝親徵類於上帝纂嚴

齋戒

陳設

鑾駕出宮

薦玉帛

進熟

鑾駕還宮

纂嚴

纂嚴前一日本司承制宣攝內外諸司各隨職備辦尙捨奉禦施禦幄坐於太極殿北壁下南向如常守宮設羣官文武次於東西朝堂如常儀典儀設羣官位於殿庭文東武西每等異位重行北向相對爲首乘黃令陳革輅及玉輅以下及車旗之屬如常未明一刻開諸宮門諸衛勒所部列黃麾仗於門及陳於殿庭如常儀其日平明畱従之官悉集朝堂次侍臣服平巾幘袴褶其將帥等及從行之官亦平巾幘袴褶畱守之官公服上水五刻侍中版奏請中嚴鈒防近仗以次列於殿庭上水三刻通事舍人引羣官以次就位諸侍臣俱詣閤奉迎侍中版奏外辦皇帝服武弁之服禦馬以出曲直華蓋侍衞警蹕如常卽禦坐南向坐典儀唱再拜羣官在位者皆再拜訖中書令承防勅百寮訖通事舍人以次引羣官出侍臣跪奏禮畢俛伏興皇帝降坐禦馬入自東房侍臣從至閤如常禮

齋戒

將告有司卜日如別儀前一日皇帝淸齋於太極殿諸預告之官淸齋於告所侍從之官應從升者及羣官客使等各於本司及公館諸軍將各於正寢俱淸齋一宿【若在營者齋於軍幕】晡後一刻諸衞令其屬各以其方器服守衞壝門與太樂工人俱淸齋一宿

陳設

前告三日尙捨直長施大次於外壝東門之內道北南向尙捨奉禦鋪禦坐守宮設文武侍臣次於大次之後文官在左武官在右俱南向又設告官及從駕羣官次各於常所設軍將次於外壝南門之外道東西向以北爲上設陳饌幔於內壝東門之外道南北向前二日太樂令設宮懸之樂於壇南設登歌及舉麾位於壇上並如常儀右校掃除壇之內外郊社令積柴於燎壇方一丈髙一丈二尺上南出戶方四尺前一日奉禮設禦位於壇之東南西向設望燎位於柴壇之北南向設告官及從駕羣官版位於內外如常儀設軍將位於懸南每等異位重行北靣以西爲上設軍將門外位於南壇之外道東每等異位重行西向北上郊社令帥府史與齋郎以尊坫罍洗篚羃入設於位並如常儀執樽罍篚羃者各位於樽罍篚羃之後告日未明十五刻太官令帥宰人烹牲於廚【牲二一正座一配座】未明四刻太史令郊社令各服其服升設昊天上帝神坐於壇上北方南向席以槁稭設神坐於坐首

鑾駕出宮

皇帝武弁乘革輅備大駕及嚴鼔時刻奏請進發內外器服皆如常儀前後備六軍【諸軍鼓嚴一準大駕】

薦玉帛

其日未明二刻諸告官各服其服郊社令良醖令各帥其屬入實樽罍及玉【天帝太樽二實以泛齊明水實於上樽山罍二一實酒爲上一實淸酒次之玉幣以蒼】太祝以玉帛置於篚太官令帥進饌者實籩豆簠簋等皆設於饌幔內未明一刻奉禮帥贊者先入就位贊引引禦史博士太祝以下及執事者入行掃除如常儀訖各就位駕將至謁者贊引各引告官以下及從告羣官客使先至者俱就門外位駕至大次門外廽輅南向千牛將軍降立輅右侍中進當鑾駕前跪奏稱侍中臣某言請降輅俛伏興還侍位皇帝降輅之大次郊社令以祝版進署如常謁者贊引各引從駕羣官就門外位太樂令帥工人以次入就位【其升壇者皆脫履於下降納如常】謁者贊引各引告官及従告羣官客使諸將軍次入就位皇帝停大次半刻頃太常博士引太常卿立於大次門外當門北向侍中版奏外辦皇帝出次華蓋侍衞如常儀【侍中負寶陪從如式】博士引太常卿太常卿引皇帝【凡太常卿前導皆博士先引】至內壝門外殿中監進鎭珪華蓋仗衞停於門近侍者從入如常皇帝至版位西向立【每立定太常卿與博士退立於左】太常卿前奏請再拜退復位皇帝再拜奉禮曰眾官再拜贊者承傳【凡奉禮有詞贊者皆承傳】眾官在位者皆再拜太常卿前奏有司謹具請行事退復位協律郎跪俛伏舉麾【凡取物皆跪俛伏而取以興奠物則奠訖俛伏而後興】鼔柷奏豫和之樂以圜鐘爲角太蔟爲徵姑洗爲羽樂六成偃麾戛敔樂止【凡樂皆協律郎舉麾工鼔柷而後作偃麾戛敔而後止】太常卿前奏請再拜退復位皇帝再拜奉禮曰眾官再拜眾官在位者皆再拜太祝取玉幣於篚立於樽所太常卿引皇帝太和之樂作【皇帝每行皆作太和之樂】皇帝詣壇升自南陛近侍者從升如常儀皇帝升壇北向立樂止太祝以玉授侍中奉玉東向進皇帝搢鎭珪【凡授物則搢鎭珪奠訖執珪俛伏興受】受玉幣登歌作肅和之樂以大呂之均太常卿引皇帝北面跪奠於昊天上帝神坐俛伏興太常卿引皇帝少退北向立再拜訖登歌止太常卿引皇帝樂作皇帝降自南陛還版位西向立樂止

進熟

皇帝旣升奠玉帛太官令出帥進饌者奉饌陳於內壝東門之外謁者引司徒出詣饌所司徒奉天帝之俎初皇帝旣至位樂止太官令引饌入俎初入門奏雍和之樂以黃鐘之均【自後接神之樂皆奏黃鐘之均】至陛樂止饌升自午陛太祝迎引於壇上各設於神坐前【籩豆蓋羃徹之如式】謁者引司徒以下降自東陛復位諸執事各還樽所太常卿引皇帝詣罍洗樂作皇帝至罍洗樂止侍中跪取匜興沃水又侍中跪取盤興承水皇帝盥手黃門侍郎跪取巾於篚興皇帝帨手訖黃門侍郎受巾跪奠於篚黃門侍郎又取匏爵於篚興進皇帝受爵侍中酌罍水又侍中奉盤承水皇帝洗爵黃門侍郎又授巾如初皇帝拭爵訖侍中奠盤匜黃門侍郎受巾奠於篚皆如常太常卿引皇帝樂作皇帝詣壇升自南陛訖樂止謁者引司徒升自東陛立於樽所齋郎奉俎從升立於司徒之後太常卿引皇帝詣天帝酒樽所執樽者舉羃侍中贊酌泛齊訖壽和之樂作【皇帝毎酌獻兩飲福酒皆作壽和之樂】太常卿引皇帝進天帝神坐前北面跪奠爵俛伏興太常卿引皇帝少退北向立樂止太祝持版進於神坐之右東面跪讀祝文【祝文臨時撰】訖興皇帝再拜初讀祝文訖樂作太祝進跪奠版於神坐興還樽所皇帝拜訖樂止太常卿引皇帝進天帝神坐前北面立樂作太祝以爵酌上樽福酒合置一爵一太祝持爵以授侍中侍中受爵西向進皇帝再拜受爵跪祭酒啐酒奠爵俛伏興諸祝各帥齋郎進俎太祝減神前胙肉如常太祝以俎授司徒奉俎西向進皇帝受以授左右皇帝跪取爵遂飲卒爵侍中進受爵以授太祝太祝受爵復於坫太常卿引皇帝樂作皇帝降自南陛還版位西向立樂止謁者引司徒降復位皇帝旣降壇謁者引諸軍將詣壇東陛升立於天帝神坐前北向西上初軍將升太祝帥齋郎以爵酌罍福酒進立於軍將之西東面北上軍將俱再拜受爵跪祭酒啐酒奠爵興太祝各帥齋郎進俎減神前胙肉以次授軍將受以授齋郎軍將俱跪取爵遂飲卒爵太祝帥齋郎受爵復於坫軍將俱興再拜謁者引軍將降復位諸祝各進跪徹豆興還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福者不拜】豫和之樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏請就望燎位太常卿引皇帝樂作皇帝就望燎位南向立樂止於羣官將拜太祝各執篚進神坐前取玉幣祝版齋郎以爼載牲體稷黍飯及酒爵各由陛登壇南行經懸內當柴壇南東行自南陛登柴壇以玉幣祝版饌物置於柴上戶內訖奉禮曰可燎東西面各六人以炬火燎半柴太常卿前奏禮畢太常卿引皇帝還大次樂作皇帝出內壝門殿中監前受鎭珪華蓋侍衞如常儀皇帝入次樂止謁者引告官及從駕羣官客使等與諸軍將以次出贊引引禦史太祝以下俱復執事位立定奉禮曰再拜禦史以下皆再拜贊引出工人二舞以次出其祝版燔於齋所

鑾駕還宮如郊社之儀

大唐開元禮卷八十一

欽定四庫全書

大唐開元禮卷八十二

唐蕭嵩等撰軍禮

皇帝親徵冝於太社齋戒

陳設

鑾駕出宮

薦玉帛

進熟

鑾駕還宮

齋戒

將告有司卜日如前儀前一日皇帝淸齋於太極殿凡預告之官淸齋於廟所近侍之官應從升者及羣官各使等各於本司及公館諸軍將各於正寢淸齋一宿【若在營者齋於軍幕】諸衞令其屬晡後一刻各以其方器服守衞社宮門與太樂工人俱淸齋一宿

陳設

前告三日尙捨直長施大次於社宮西門之外道北南向尙捨奉禦鋪禦坐守宮設文武侍臣次於大次之後文官在左武官在右俱南向設告官及從駕羣官次各如常儀設軍將次於社宮北門之外道西東向以北爲上前二日太樂令設宮懸之樂於壇北又設登歌及舉麾位於壇上並如常儀右校淸掃內外又爲瘞埳二於樂懸之北如常前一日奉禮設禦位北門之內當社壇南向設太祝等奉幣血位於埳北如常設告官及從駕羣官版位於內外如常儀郊社令帥府史一人及齋郎以樽坫罍洗篚羃入設皆如常儀執樽罍篚羃者各位於樽罍篚羃之後告日未明十五刻太官令帥宰人烹牲於廚【牲用黑牛二齋郎以豆取牲血如常】未明四刻太史令郊社令各服其服升設神席位如常

鑾駕出宮

皇帝服武弁乘革輅陳大駕鹵簿其嚴鼓時刻奏請進發內外器服皆如常儀前後備六軍

奠玉幣

其日未明二刻諸告官各服其服郊社令良醖令各率其屬入實樽罍及玉【太樽實以醴齊配坐之象尊實亦如之其明水各實於上尊玉俱以兩珪有邸】太祝各以幣置於篚【幣隨牲色各長一丈八尺】太官令帥進饌者實諸籩豆簠簋等皆設於神廚未明三刻奉禮帥贊者先入就位贊引引禦史博士太祝諸執事者入行掃除如常儀訖各就位鑾駕將至謁者贊引各引從駕羣官就門下位太樂令帥工人次入就位【其升壇者皆脫履於下降納如常】謁者贊引告官及從告羣官客使入就位皇帝停大次半刻頃太常博士引太常卿立於大次門外當門北向侍中版奏外辦皇帝出次華蓋侍衛如常儀博士引太常卿太常卿引皇帝【凡太常卿前導皆博士先引】社宮北門外殿中監進鎭珪華蓋仗衛停於門外近侍者従入如常皇帝至版位南面立【每立太常卿博士退立於左】太常卿前奏請再拜退復位皇帝再拜奉禮曰眾官再拜贊者承傳【凡奉禮有詞贊者皆承傳】眾官在位者皆再拜太常卿前奏有司謹具請行事退復位協律郎跪俛伏舉麾【凡取物者皆跪俛伏而取以興奠訖則俛伏興】鼓柷奏順和之樂以函鐘之均樂舞八成偃麾戛敔樂止【凡樂皆協律郎舉麾工鼓柷而後作偃麾戛敔而後止】太常卿前奏請再拜退復位皇帝再拜奉禮曰眾官再拜眾官皆再拜諸祝俱取玉幣於篚各立於樽所太常卿引皇帝太和之樂作【皇帝每行皆作太和之樂】皇帝詣太社壇升自北陛近侍者従升如常儀皇帝升壇南向立樂止太祝加玉於幣以授侍中侍中奉玉幣西向進皇帝受玉幣登歌作肅和之樂以應鐘之均太常卿引皇帝進南面跪奠於太社神坐俛伏興太常卿引皇帝少退南面再拜太常卿引皇帝立於東方西向又太祝以幣授侍中侍中奉幣南面進皇帝受幣太常卿引皇帝進西向跪奠於后土氏神坐前俛伏興太常卿引皇帝少退西向再拜訖登歌止太常卿引皇帝降自北陛樂作太常卿引皇帝詣太稷壇升奠玉幣於太稷氏后稷氏升降皆如太社壇儀太常卿引皇帝降自北陛樂止皇帝還版位南向立樂止

進熟

皇帝旣升奠玉幣太官令出帥進饌者奉饌入陳於西門之外司徒奉太社之俎初皇帝旣至位樂止太官令引饌入太社太稷之饌入自正門后土后稷之饌入自左闥俎初入門雍和之樂作饌至陛樂止太社太稷之饌升自北陛后土后稷之饌升自西陛諸祝迎引於壇上各設於神坐前設訖謁者引司徒以下降復位諸祝各還樽所太常卿引皇帝詣罍洗樂作皇帝至罍洗樂止侍中跪取興沃水又侍中跪取盤興承水皇帝盥手黃門侍郎跪取巾於篚興進帨手訖黃門侍郎受巾跪奠於篚黃門侍郎又取爵於篚興進皇帝皇帝受爵侍中酌罍水又侍中奉盤承水皇帝洗爵黃門侍郎又授巾如初皇帝拭爵訖侍中奠盤匜黃門侍郎受巾奠於篚皆如常太常卿引皇帝樂作皇帝詣太社壇升自北陛樂止近侍官從升如常謁者引司徒升自西陛立於樽所齋郎奉俎從升立於司徒之後太常卿引皇帝詣太社酒樽所執樽者舉羃侍中贊酌醴齊訖壽和之樂作【皇帝毎酌獻及飲福酒皆作壽和之樂】太常卿引皇帝進太社神坐前南面跪奠爵俛伏興太常卿引皇帝少退南向立樂止太祝持版進於神坐之右西向跪讀祝文【其祝文臨時撰告以親徵意】訖興皇帝再拜初讀祝文訖樂作太祝進跪奠版於神坐前興還樽所皇帝拜訖樂止太常卿引皇帝詣后土氏酒樽所執尊者舉羃侍中取爵於坫進皇帝受爵侍中贊酌醴齊訖樂作太常卿引皇帝進后土氏神坐前西向跪奠爵俛伏興太常卿引皇帝少退西向立樂止太祝持版進於神坐之左南向跪讀祝文訖興皇帝再拜初讀祝文訖樂作太祝進跪奠版於神坐興還樽所皇帝拜訖樂止太常卿引皇帝進太社神坐前南向立樂作太祝各以爵酌福酒合置一爵一太祝持爵以授侍中侍中受爵東向以進皇帝再拜受爵跪祭酒啐酒奠爵俛伏興諸祝各帥齋郎進爼太祝減太社神前胙肉太祝以爼授司徒司徒奉爼東向進皇帝受以授左右皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自北陛詣罍洗樂止謁者引司徒従降皇帝至罍洗盥手洗爵侍中黃門侍郎贊洗如常訖太常卿引皇帝樂作皇帝詣太稷壇升自北陛樂止皇帝酌獻太稷后稷皆如太社后土之儀太常卿引皇帝降自北陛樂作皇帝還版位南面立樂止謁者引司徒降復位皇帝旣降謁者引諸軍將升自西陛進立於太社神坐前南面西上初軍將升諸太祝各帥齋郎以爵酌罍福酒進立於軍將之東西面南上軍將俱再拜受爵跪祭酒啐酒奠爵興諸太祝各帥齋郎進俎減神前胙肉以次授軍將受以授齋郎軍將俱跪取爵遂飲卒爵太祝帥齋郎受爵復於坫軍將興俱再拜謁者引軍將降復位登歌作諸祝俱進徹豆還樽所登歌止【徹者豆籩各一少移於故處】奉禮曰賜胙贊者唱眾官再拜眾官皆再拜【已飲福受胙者則不拜】樂作太常卿前奏稱請再拜退復位皇帝再拜奉禮曰眾官再拜眾官皆再拜樂一成止太常卿前奏請就望瘞位太常卿引皇帝樂作皇帝至望瘞位南向立樂止於羣官將拜諸祝各執篚進神坐前取玉幣齋郎以爼載牲體稷黍飯爵酒各由其陛降壇南行當瘞埳西行諸祝以玉幣饌物置於埳訖奉禮曰可瘞埳東西面各四人寘土半埳太常卿前奏禮畢太常卿引皇帝還大次樂作皇帝出社宮門殿中監前受鎭珪華蓋侍衛如常儀皇帝入次樂止謁者贊引各引告官及從駕羣官以次出贊引引禦史以下俱復執事位立定奉禮曰再拜禦史以下皆再拜贊引引出工人以次出其祝版燔於齋所

鑾駕還宮如常儀

大唐開元禮卷八十二

欽定四庫全書

大唐開元禮卷八十三

唐蕭嵩等撰軍禮

皇帝親徵告於太廟齋戒

陳設

鑾駕出宮

晨祼

饋食

鑾駕還宮

凱旋獻俘

解嚴

齋戒

將告有司卜日如別儀前一日皇帝淸齋於太極殿凡預告之官淸齋於廟所近侍之官應從升者及羣官客使等各於本司及公館淸齋一日諸軍將亦各於正寢淸齋一宿【若在營者齋於軍幕】諸衞令其屬晡後一刻各以其方器服守衞廟門與太樂工人俱淸齋一宿

陳設

前告三日尙捨直長施大次於廟東門之外道北南向尙捨奉禦鋪禦坐守宮設文武侍臣次於大次之後文官在左武官在右俱南向設告官及從駕羣官次各如常儀設軍將次於南門之外道東西向以北爲上前二日太樂令設宮懸之樂於廟庭設登歌及舉麾位於殿上並如常儀右校淸掃內外前一日奉禦設禦坐於東陛東南西向告官及従駕羣官版位設於內外如常儀設軍將位於懸南每等異位重行北面以西爲上設軍將門外位於南門之外道東每等異位重行西面北上設酒樽之位於堂上前楹間各於室戶之左北向春夏毎室雞彛一鳥彛一犧尊二山罍二秋冬斚彛一黃彛一著樽二山罍二皆加勺羃俱西上各有坫焉【以置瓉爵】設罍洗篚羃於常所【篚實以巾爵珪瓉】執樽罍篚羃者各位於樽罍篚羃之後太廟令整拂神幄又帥府史齋郎以樽坫罍洗篚羃入設於位告日未明十五刻太官令帥宰人以鸞刀割牲於廚【每室各櫝一】

鑾駕出宮如圜丘之儀

皇帝服武弁乘革輅前後備六軍嚴鼔並準大駕

晨祼

其日未明三刻諸預告之官各服其服太廟令良醖令各帥其屬入實樽罍【雞彛斚彛犧尊著尊之上尊皆實以明水山罍之上尊實以酒鳥彜黃彛實以鬰鬯犧尊著尊實以醴齊山罍實以淸酒】太官令帥進饌者實諸籩豆簠簋等未明二刻奉禮帥贊者先入就位未明一刻贊引引禦史博士太廟令太祝宮闈令及令史當祝史執樽罍篚幕者陛間北面西上立定奉禮曰再拜贊者承傳【凡奉禮有詞贊者皆承傳】太廟令以下皆再拜升自東階入開埳室奉出九室神主各置於坐如常儀訖引就位駕將至謁者贊引各引告官以下通事舍人分引從告羣官諸方客使先至者俱就門外位駕至大次門外廻輅南向千牛將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅乘輿之大次太廟令以祝版進署如常儀謁者贊引各引告官及從駕羣官俱就門外位協律郎太樂令帥工人次入就位【其升堂者皆脫履於下降納如常】謁者贊引各引告官通事舍人分引從告羣官客使諸軍將等次入就位皇帝停大次半刻頃太常博士引太常卿立大次當門北向侍中版奏外辦皇帝出次華蓋侍衞如常儀太常博士引太常卿太常卿引皇帝【凡太常卿前導皆博士先引】至廟門外監中殿進鎭珪華蓋仗衞停於門外近侍者從入如常皇帝至版位西向立【每立定太常卿博士退立於左】太常卿前奏稱請再拜退還位皇帝再拜奉禮曰眾官再拜眾官在位者皆再拜【其先拜者不拜】太常卿前奏有司謹具請行事退復位協律郎跪俛伏舉麾【凡取物者皆跪俛伏而取以興奠物則奠訖俛伏而後興】鼔柷奏永和之樂乃以黃鐘之均樂舞九成偃麾戛敔樂止太常卿前奏稱請再拜退復位皇帝再拜奉禮曰眾官再拜眾官在位者皆再拜太常卿引皇帝詣罍洗太和之樂作皇帝至罍洗樂止侍中跪取匜興沃水又侍中跪取盤興承水皇帝搢鎭珪【凡受物則搢鎭珪奠訖執珪俛伏興】皇帝盥手黃門侍郎跪取巾於篚興進皇帝帨手訖黃門侍郎受巾跪奠於篚黃門侍郎又取瓉於篚進皇帝受瓉侍中酌罍水又侍中奏盤皇帝洗瓉黃門侍郎又授巾皆如前皇帝拭瓉訖侍中奠盤匜黃門侍郎受巾奠於篚皆如常太常卿引皇帝樂作皇帝升自阼階樂止侍中中書令以下及左右侍衛量人従升太常卿引皇帝詣獻祖尊彛所執樽者舉羃侍中贊酌鬰酒訖登歌作肅和之樂以圜鐘之均【自後登歌皆歌圜鐘】太常卿引皇帝入詣獻祖神坐前北向跪以鬯祼地奠之俛伏興太常卿引皇帝出戶北向再拜訖太常卿引皇帝詣懿祖尊彜所執樽者舉羃侍中取瓉於坫進皇帝受瓉侍中贊酌鬰酒訖太常卿引皇帝入詣懿祖神坐前北向跪以鬯祼地奠之俛伏興太常卿引皇帝出戶北向再拜訖太常卿引皇帝次祼太祖次祼代祖次祼髙祖次祼太宗次祼髙宗次祼中宗次祼睿宗並如上儀訖登歌止太常卿引皇帝樂作皇帝降自阼階至版位西向立樂止

饋食

皇帝旣升祼太官令出帥進饌者奉饌陳於東門之外謁者引司徒出詣饌所遂奉獻祖之俎初皇帝旣至位樂止太官令引饌入自正門俎初入門雍和之樂作以無射之均饌至泰階樂止諸太祝迎引於階上各於神坐前設訖謁者引司徒降復位諸太祝各還樽所太常卿引皇帝詣罍洗樂作皇帝至罍洗樂止皇帝盥手洗爵侍中黃門侍郎贊洗皆如晨祼之儀訖太常卿引皇帝樂作皇帝升自阼階訖樂止太常卿引皇帝詣獻祖樽彜所執樽者舉羃侍中贊酌醴齊訖壽和之樂作太常卿引皇帝入詣獻祖神坐前北向跪奠爵俛伏興太常卿引皇帝出戶北向立樂止太祝持版進於室戶外之右東向跪讀祝文【祝文臨時撰告以親徵意】訖興皇帝再拜又再拜初讀祝文訖樂作太祝入奠版於神坐出還樽所皇帝拜訖樂止太常卿引皇帝次詣懿祖太祖代祖髙祖太宗髙宗中宗睿宗樽彜所酌獻跪讀祝文再拜皆如獻祖之儀【惟不盥手】訖太常卿引皇帝詣東序西向立樂作皇帝獻將畢謁者引司徒升自東階立於前楹之間北面諸太祝各以爵酌上樽福酒合置一爵一太祝持爵以授侍中侍中受爵北向進皇帝再拜受爵跪祭酒啐酒奠爵俛伏興諸太祝各帥齋郎持俎進太祝減神前胙肉又以籩取黍稷飯皆如常還樽所以黍稷飯共置一籩以胙肉共置一俎上先以飯授司徒司徒進皇帝受以授左右又以俎授司徒司徒奉進皇帝受以授左右皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜樂止太常卿引皇帝樂作皇帝降自阼階還版位西向立樂止謁者引司徒降復位皇帝旣降謁者引諸軍將自東階進立於皇考睿宗大聖眞皇帝室戶前北向西上初軍將升諸太祝各帥齋郎以爵酌罍福酒進立於軍將之東西向北上軍將俱再拜受爵跪祭酒啐酒奠爵興諸太祝各帥齋郎受爵復於坫軍將興俱再拜謁者引軍將降復位登歌作諸祝各入室徹豆出還樽所【徹者籩豆各一少移於故處】奉禮曰賜胙贊者唱眾官再拜眾官在位者皆再拜【已飲福者不拜】樂作太常卿前奏稱請再拜退復位皇帝再拜奉禮曰眾官再拜眾官在位者皆再拜樂一成止太常卿前奏禮畢太常卿引皇帝還大次樂作皇帝出門樂止殿中監前受鎭圭華蓋侍衛如常儀皇帝入次謁者贊引各引在位者以次出贊引引禦史太祝以下俱復執事位立定奉禮曰再拜禦史以下皆再拜贊引引出工人以次出太廟令太祝宮闈令納神主如常儀其祝版燔於齋坊

鑾駕還宮

皇帝旣還大次侍中版奏請解嚴【將士不得輒離部位】皇帝仍武弁乘革輅鼓吹振作奏請還宮如常儀

凱旋獻俘

凱旋告日陳俘馘於南門之外北面西上軍實陳於後其告奠之禮皆與告禮同

解嚴

未解嚴前一日本司各隨職供辦尙捨奉禦鋪禦幄坐於太極殿中楹之間南向如常守宮設文武百官次於東西朝堂奉禮於東西朝堂設文武百官版位如初典儀設位於殿庭文東武西皆重行北向相對爲首設典儀位於東階東南贊者二人在南差退乘黃令陳革輅旌旗之屬於殿庭其日平明諸衞各勒所部屯門列仗百官服袴褶督將服戎服皆集朝堂次晝漏上水五刻侍中版奏請中嚴鈒防以次列於殿庭上水七刻典謁引羣官以次入就位上水十刻應迎奉之官詣西閣奉迎侍中版奏外辦皇帝服通天冠絳紗袍禦輿以出曲直華蓋警蹕如常儀皇帝出自西方卽禦座侍臣夾侍如常儀典儀稱再拜贊者承傳羣官皆再拜通事舍人以次引羣官出侍中跪奏禮畢俛伏興還侍位皇帝降坐禦輿入自東房侍臣從至閤如常

大唐開元禮卷八十三﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷八十四唐

蕭嵩等撰軍禮

皇帝親徵禡於所至之地

親徵及巡狩郊祀有司軷於國門

親徵及巡狩登所過山川

平蕩冦賊宣露布

遣使勞軍將

皇帝親徵禡於所至之地

將祭有司卜日如別儀前祭一日皇帝淸齋於行宮凡預祭之官淸齋於祭所近侍之官與從祭羣官及諸軍將皆於軍幕淸齋一宿諸衞令其屬各以其方器服守衞壝門亦淸齋一宿尙捨直長施大次於外壝東門之內道北南向尙捨奉禦鋪禦坐守宮設文武侍臣次於大次之後文官在左武官在右俱南向設羣官次於東門之外道南北向西上設諸軍將次於南壝之外道東西向北上右校修除祭所又爲瘞塪於神坐西北內壝之外方深取足容物前一日奉禮設禦位於神坐東南西向設望瘞位於神座西南當瘞埳北向設祭官位於禦位東南執事者位於其後俱重行西向北上設禦史位一位於神座西南東向一位於神坐東南西向設奉禮位於祭官西南贊者二人在南差退俱西向北上又設奉禮贊者位於瘞塪西南設從祭羣官位於祭官之南俱重行西向北上設軍將位於南廂重行北靣西上設門外位祭官以下皆於東壝之外道南從祭羣官位於祭官之南俱重行北向西上軍將位於南壝之外道東重行西向北上兵部侍郎建二旗於南門之外【去門三十步】郊社令帥府史及齋郎以樽坫罍洗篚羃入設於位犧樽二象樽二山罍二皆於神坐東南俱北向西上【尊皆加勺羃有坫以置爵】又設禦洗於酒樽東南諸將罍洗又於東南皆北向罍水在洗東篚在洗西南肆【篚實以巾爵】執樽罍篚羃者各於樽罍篚羃之後設幣篚於酒樽之所祭日未明十五刻太官令預備特牲之饌【牲以犢】未明四刻郊社令奉熊席入設黃帝軒轅氏神坐於壝內近北南向兵部侍郎置甲冑弓矢於坐側建稍於坐後未明二刻郊社令良醖令各帥其屬入實樽罍及幣【犧尊實以醴齊象尊實以盎齊山罍實以淸酒齊皆加明水酒加酒各實於上尊】太官令帥進饌者先入就位贊者引禦史太祝與執樽罍篚羃者入當神座前重行北向西上立定奉禮曰再拜贊者承傳【凡奉禮有詞贊者皆承傳】禦史以下皆再拜執樽罍者各就位贊引引禦史太祝行掃除訖引就位皇帝服武弁之服詣祭所諸將與從祭之官皆戎服陪從如常駕將至謁者引行事之官皆就東門外位駕至大次門外下馬之大次太祝令以祝版進禦署如常謁者贊引各引從駕羣官及諸軍將俱就門外位謁者贊引各引祭官及從祭羣官諸軍將等次入就位皇帝停大次半刻頃太常博士引太常卿立於大次門外當門北向侍中版奏外辦皇帝入門仗衞停於門外近侍者從入如常皇帝至版位西向立【毎立定太常卿與博士退立於左】太常卿前奏請再拜退復位皇帝再拜奉禮曰眾官再拜眾官皆再拜太常卿前奏有司謹具請行事退復位太祝跪取幣於篚興立於樽所【凡取物者皆跪俛伏而取以興奠物則奠訖俛伏而後興】太常卿引皇帝進神坐前北向立太祝以幣授侍中侍中秦幣東向進皇帝受幣太常卿引皇帝進北靣跪奠於神坐俛伏興太常卿引皇帝少退北向再拜訖太常卿引皇帝還版位西向立於眾官拜訖太官令出帥進饌者奉饌陳於東門之外謁者引司徒出詣饌所司徒奉爼皇帝旣復位太官令引饌入太祝迎引設於神坐前施設訖謁者引司徒以下還本位太祝還尊所太常卿引皇帝詣罍洗侍中黃門侍郎贊洗授巾爵並如常儀謁者引司徒進立於樽所齋郎奉爼立於司徒之後皇帝洗爵訖太常卿引皇帝詣樽所執樽者舉羃侍中贊酌醴齊訖太常卿引皇帝進帝軒轅氏神坐前北向跪奠爵俛伏興太常卿引皇帝少退北向立太祝持版進於神坐之右東靣跪讀祝文【祝文臨時隨事撰】訖興皇帝再拜太祝進奠版於神坐還樽所太祝以爵酌上樽福酒以授侍中侍中受爵西向進皇帝再拜受爵跪祭酒啐酒奠爵俛伏興太祝帥齋郎進爼太祝以俎減神前胙肉如常太祝以爼授司徒司徒奉爼西向進皇帝受以授左右皇帝跪取爵遂飲卒爵侍中進受爵以授太祝太祝受爵復於坫皇帝俛伏興再拜訖太常卿引皇帝還版位西向立謁者引司徒還本位謁者引上將詣罍洗盥手洗爵詣酒樽所執樽者舉羃上將酌盎齊訖引詣神坐前北向跪奠爵興少退北向再拜太祝以爵酌罍福酒進上將之右西向立上將再拜受爵跪祭酒遂飲卒爵太祝受爵還樽所上將興又再拜訖引還本位謁者又引次將詣罍洗盥手洗爵終獻如亞獻之儀訖引次將還本位太祝進徹豆還樽所【徹者籩豆各一少移於故處】太常卿前奏稱請再拜退復位皇帝再拜奉禮曰眾官再拜眾官在位者皆再拜太常卿前奏請就望瘞位太常卿引皇帝就望瘞位北向立奉禮贊者轉就瘞塪位於眾官將拜太祝執篚進神坐前取幣北行當瘞塪西行至瘞塪太祝以幣置於塪訖奉禮曰可瘞塪東西向各四人寘土半塪太常卿前奏禮畢太常卿引皇帝還大次侍衛如式謁者贊引各引祭官及從祭羣官與諸軍將以次出奉禮贊者退復位禦史太祝以下俱復執事位立定奉禮曰再拜禦史以下皆再拜贊引引出其祝版燔於祭所皇帝還行宮如來儀若備六軍及嚴鼔作止如類告之禮

親徵及巡狩郊祭有司軷於國門

車駕出日右校預於國門外委土爲軷【軷謂爲山象也】又爲瘞塪於神坐西北方深取足容物太祝布神坐於軷前南向太官令帥宰人刳羊郊社令之屬設尊罍篚羃於神坐之左俱右向置幣於尊所駕將至太祝立於罍洗東南西向祝史與執尊罍篚羃者俱就尊罍所立太祝再拜詣樽所取幣進跪奠於神坐興還本位進饌者薦脯醢於神坐前加羊於軷西首太祝詣罍洗盥手洗爵詣尊所酌酒進跪奠於神坐興少退北向立讀祝文訖【祝文臨時撰】太祝再拜還本位少頃太祝帥齋郎奉幣酌酒饌物宰人舉羊肆解之太祝並載埋於瘞寘之執尊者徹罍篚席駕至權停太祝以爵酌酒授太僕卿太僕卿左執轡右受酒祭兩軹及軏前【軹轂末軏軾前】乃飲授爵轢軷而行

親徵及巡狩告所過山川

前一日諸告官俱淸齋於告所執事者預修除告所又爲埋塪當神坐之南如常方深取足容物太官令備牢饌【山鎭海瀆用太牢中山川用少牢小山川用特牲若行速卽用酒脯】告日郊社丞布神席於告所近北南向設酒尊於神坐之左而右向設洗於酒尊東南北向罍水在洗東篚在洗西南肆【篚實以巾爵】執尊罍篚羃者各立於尊罍篚羃之後奉禮設告官位於罍洗東南西向執事者位於其後北上設奉禮位於告官西南東向贊者二人在南少退所司實尊罍爼豆太祝實幣篚齋郎取豆血【幣長一丈八尺隨牲色用】奉禮帥贊者先入就位執尊罍篚羃者次入就位謁者引告官以下次入就位立定奉禮曰再拜贊者承傳告官以下皆再拜謁者進告官之左白有司謹具請行事退復位奉禮曰再拜告官以下皆再拜太祝以幣授告官告官受幣謁者引告官詣神坐前北面跪奠幣俛伏興少退再拜告官復位太官丞引饌入太祝迎引設於神坐前太官丞以下還本位謁者引告官詣罍洗盥手洗爵訖謁者引告官詣酒樽所執尊者舉羃告官酌酒訖跪進奠於神坐俛伏興少退北靣立太祝持版進於神坐之右東向跪讀祝文【祝文臨時撰】訖興告官再拜太祝進跪奠版於神坐俛伏興還樽所太祝以爵酌福酒進告官之右西向立告官再拜受爵跪祭酒啐酒奠爵俛伏興太祝帥齋郎進爼太祝減胙如常太祝以爼授告官告官受以授齋郎告官跪取爵遂飲卒爵太祝受爵還樽所告官俛伏興再拜訖引還本位太祝進跪徹豆俛伏興還樽所奉禮曰再拜在位者皆再拜【告官則不拜】奉禮又曰再拜告官以下皆再拜謁者進告官之左白請就望瘞位謁者引告官就望瘞位北向立於告官將拜太祝以篚進神前取幣齋郎取豆血並寘諸塪塪東西各二人寘土半塪謁者進告官之右白禮畢遂引各官以出太祝與執尊罍者俱復執事位立定奉禮曰再拜太祝以下皆再拜訖以次出其祝版則燔於告所

平蕩冦賊宣露布

其日守宮量設羣官次露布至兵部侍郎奉以奏聞仍承制集文武羣官客使於東朝堂羣官客使至俱就次各服其服奉禮設羣官版位於東朝堂之前近南文東武西重行北向相對爲首又設客使之位如常儀設中書令位於羣官之北南靣量時刻吏部兵部贊羣官客使出次謁者贊引各引就位立定中書令受露布置於案令史二人絳公服對舉之典謁引中書令舉案者從之出就南靣位持案者立於中書令西南東靣立定持案者進中書令前中書令取露布持案者退復位中書令稱有制羣官客使皆再拜中書令宣露布訖羣官客使又再拜皆舞蹈訖又再拜謁者引兵部尙書進中書令前受露布退復位兵部侍郎前受之典謁引中書令入謁者引羣官客使各還次

遣使勞軍將

前一日執事者預設使者次於營南門之外道右南向使者至謁者引之次使者將到兵部預集大將以下於南門之外列左右廂俱重行北靣相對爲首使者出次謁者引立於門西東靣持節者立於使者之北史二人持制書案立於使者西南俱東靣立定大將北靣再拜謁者引使者持節者前導入門而左持案者從之使者立於羃前南靣持節者立於使者之東少南西向持案者立於使者西南東靣又謁者引大將以下入立於使者之南依左右廂俱重行北靣相對爲首立定持節者脫節衣持案者進使者前使者取制書持案者退復位使者稱有制大將以下俱再拜宣詔訖大將以下又再拜謁者引大將進使者前北靣受制書退復位持節者加節衣謁者引使者持節者前導以出持案者從之俱復門外位大將以制書授左右拜送使者於門外使者還大將入初使者出諸將以下以次出若賜衣物使者出次立於門外立定執事者以衣物立於案南俱東面北上使者入衣物隨入初大將受制書復位執事以衣物徧授之大將以下受訖又再拜

大唐開元禮卷八十四

欽定四庫全書

大唐開元禮卷八十五

唐蕭嵩等撰軍禮

皇帝講武

皇帝田狩

皇帝講武

仲冬之月講武於都外前期十有一日所司奏請講武兵部承詔遂命將帥簡軍士有司先芟萊除地爲場方一千二百步四出爲和門又於其內墠地爲步騎六軍營域防所左右廂各爲三軍皆上軍在北中軍次之下軍在南東西相向中間相去三百步五十步立表一行凡立五行表表間前後各相去五十步爲三軍進止之節又別墠地於北廂南向爲車駕停觀之防前三日尙捨奉禦設大次及禦座於其中如常儀前一日講武將帥及士卒集於墠所禁諠嘩依方色建旗爲和門於都墠之中及四角皆建五防牙旌旗鼓甲仗威儀悉備於墠所大將以下各有統帥如常式步軍大將甲冑乘馬教騎大將亦乘馬教習士眾爲戰陣之法凡教爲陣少者在前長者在後其還則長者在前少者在後長者持弓矢短者持戈矛力者持旌旗勇者持鉦鼔刀楯爲前行持矟者次之弓箭者爲後行將帥先教士眾使習見旌旗指麾之蹤旗臥則跪旗舉則起金鼓動止之節聲鼓則進聲金則止知刑罰之苦賞賜之利持五兵之便戰闘之備習串跪起及行列險隘之路講武日未眀十刻軍士皆嚴備五刻將士皆貫甲步軍各爲直陣以相俟將軍依儀各依格備物大將軍各依格防分軍中立旗鼓之下【凡六軍各鼓十二鉦一大角四並止於其軍後表之下】鑾駕出宮如常式講日未明七刻捶一鼓爲一嚴【三嚴時節前一日侍中奏裁出宮以剛日】侍中奏開宮殿門及城門未眀五刻捶二鼓爲再嚴侍中版奏請中嚴文武官應従者俱先至文武官皆公服所司爲小駕依圗陳設未眀二刻捶三鼓爲三嚴諸衛各督其隊與鈒防以次入陳於殿庭諸侍衛之官各服其器服諸侍臣俱詣西階下奉迎【侍中負璽如式】乘黃令進革輅於太極殿西階之前南向千牛將軍一人執長刀立於輅前北向黃門侍郎一人在侍臣之前贊者二人又在黃門之前侍中版奏外辦太僕卿奮衣而升正立執轡皇帝升輅太僕卿立授綏升訖侍中中書令以下夾侍如常黃門侍郎進當鑾駕前跪奏稱黃門侍郎臣某言請鑾駕發引俛伏興退復位【凡黃門侍郎奏請皆進鑾駕前跪奏稱具官臣某言訖俛伏興】鑾駕動稱警蹕黃門侍郎贊者夾引以出千牛將軍夾輅而趨駕出承天門至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬諸侍衞之官各督其屬左右翊駕在黃麾內贊者在供奉官人內侍臣上馬畢黃門侍郎奏稱詣勅車右升侍中前承制退稱制曰可黃門侍郎退復位千牛將軍升訖黃門侍郎奏稱請鑾駕發引退復位鑾駕動稱警蹕如常鑾駕至墠所兵部尙書介冑乘馬奉引至講武所入自都墠之北和門至兩步軍之北當空南向黃門侍郎奏稱請降輅還侍位皇帝降輅入大次而觀兵部尙書停於東廂西向立三仗小退以通觀路領軍減小駕騎士立於都墠之四周侍臣依左右廂立於大次之前東西靣北上文武九品以上皆公服文東武西在侍臣之外十步所重行北上諸州使人及蕃客先集於都墠北和門外東方南方立於道東西方北方立於道西皆向輅而立以北爲上駕至和門奉禮曰再拜在位者皆再拜皇帝入次謁者引諸州使人鴻臚引蕃客東方南方立於大次東北南向以西爲上西方北方立於大次西北南向以東爲上若有觀者立於都墠騎士仗外四周任意然後講武諸州使人及蕃客立定吹大角三通中軍將各以鞞令鼓二軍俱擊鼔三鼔有司偃旗步士皆跪二軍諸師果毅以上各進於中軍大將旗鼔之下左廂中軍大將立於旗鼓之東西靣諸軍將立於旗鼓之南北靣東上右廂中軍大將立於旗鼓之西東靣諸軍將立於旗鼔之南北靣西上以聽誓大將誓曰今行講武以教人戰進退左右一如軍法用命有常賞不用命有常刑可不勉之誓訖左右三軍各長史二人振鐸分循以警眾諸果毅各以誓詞徧告其所部遂聲鼓有司舉旗士眾皆起騎徒皆行及表撃鉦騎徒乃止又擊三鼔有司偃旗士眾皆跪又擊鼔有司舉旗士眾皆起騎驟徒趨及表乃止整列立定東軍一鼔舉靑旗爲直陣西軍亦鼓而舉白旗爲方陣以應之次南軍鼓而舉赤旗爲銳陣北軍亦鼔而舉黒旗爲曲陣以應之次東軍一鼓而舉黃旗爲圓陣西軍亦鼔而舉靑旗爲直陣以應之次西軍鼓而舉白旗爲方陣東軍亦鼓而舉赤旗爲銳陣以應之次東軍鼓而舉黒旗爲曲陣西軍亦鼔而舉黃旗爲圓陣以應之凡陣疊爲客主先舉者爲客後舉者爲主從五行相勝之法爲陣應之每變陣二軍各選刀楯之士五十人挑戰於兩軍之前第一第二挑戰疊爲勇怯之狀第三挑戰爲敵均之勢第四第五挑戰爲勝敗之形每將變陣先鼓而爲直陣然後變從余陣之法五陣畢兩軍俱爲直陣又擊三鼓有司偃旗士眾皆跪又聲鼔舉旗士眾皆起騎馳徒走左右軍俱至中表相擬擊而還每退至一行表跪起如前遂復本列侍中跪奏請觀騎軍又侍中稱制曰可侍中俛伏興二軍吹角撃鼓誓眾俱進及表而止皆如步軍惟無跪起騎軍東西疊爲主客爲五變之陣皆如步軍之法每陣各八騎挑戰於兩陣之間如步軍法五陣畢俱大撃鼓而前盤馬相擬撃而罷遂振旅而還凡步騎二軍之士備則滿數省則半之損益隨時惟不得減將帥凡相擬撃皆不得以刃相及凡步士逐退限過中表二十步而止不得過也騎士不在此例【若因田狩則令講武軍士之外先期爲圍觀訖乘馬鼔行親禽如別禮狩訖乘輅振旅而還如常儀】講武罷侍中跪奏稱侍中臣某言講武禮畢請還俛伏興皇帝降禦輿侍衛如常儀皇帝升輅太僕卿立授綏升訖勅車右升千牛將軍升輅陪乘黃門侍郎奏稱請鑾駕發引退復位鑾駕動稱警蹕如儀黃門侍郎贊者夾引至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬畢黃門侍郎奏稱請鑾駕發引退復位鑾駕動鼔吹振作文武羣官皆從如來儀【諸客使便還館】駕到承天門外至侍臣下馬所鑾駕權停文武侍臣皆下馬千牛將軍降立於輅右訖鑾駕動千牛將軍夾路而趨駕入太極門至橫街北當東上閤廽輅南向侍中進當鑾駕前跪奏稱侍中臣某言請降輅俛伏興還侍位皇帝降輅禦輿以入侍臣從至閤初文武羣官至承天門外舍人承制勅羣官還皇帝旣入侍中版奏請解嚴叩鉦將士各還其所明日羣官奉防起居如別禮

皇帝狩田

仲冬狩田之禮前期十日兵部徵眾庶修田法虞部量地廣狹表所田之野前狩二日本司建旗於所田之後隨地之宜前一日未明諸將各帥士徒集於旗下不得喧嘩質明麾旗後至者罰之兵部分申田令遂圍田其兩翼之將皆建旗及夜布圍訖【若圍廣或先期二日三日】圍闕其南靣【且防南靣及狩隨地所向】駕出以剛日其發引次捨如常將至田所皇帝鼔行入圍鼔吹令以鼔六十陳於皇帝東南西向六十陳於皇帝西南東向皆乘馬【各備蕭角】諸將皆鼔行赴圍乃設驅逆之騎百有二十旣設驅逆皇帝乘馬南向有司斂大綏以從諸公王以下皆乘馬帯弓矢陳於駕前後所司之屬又斂小綏以從乃驅獸出皇帝之前初一驅過有司整飭弓矢以前再驅過本司奉進弓矢三驅過皇帝乃從禽左而射之每驅必三跪以上皇帝發亢大綏皇帝旣發然後公王發公王發亢小綏諸公旣發以次射之訖驅逆之騎止然後百姓獵凡射獸自左而射之達於左腢爲上射達左耳本爲中射達右耳本爲次射左髀達於右防爲下射羣獸相從不盡殺已被射者不重射其靣不剪其毛其出表者不逐之田將止虞部建旗於田內乃雷擊駕鼓及諸將之鼔士徒噪呼諸得禽者獻於旗下致其左耳大獸公之小獸私之其上著者以供宗廟次者以供賔客下者以充庖廚乃命有司饁獸於四郊以獸告至於廟社【其因講武以狩則先設圍亦如之】

大唐開元禮卷八十五

欽定四庫全書

大唐開元禮卷八十六

唐蕭嵩等撰軍禮

皇帝射於射宮

皇帝觀射於射宮皇帝射於射宮

前一日太樂令設宮懸之樂鼓吹令設十二案於射殿之庭以當月之調登歌各以其合東懸在東階東西面西懸在西階西東面南北二懸各登歌廣開中央【廣開中央羣射位】張熊侯去殿九十步設乏於侯西十步北十步【乏侯邊避矢物以革爲之髙廣七尺先有垜爲之則不須更設】設五楅庭前少西【楅長七尺博三寸厚一寸半龍首蛇身所以委矢】布侍射者位於西階前東西北上布司馬位於侍射位之南東面布獲者位於乏東東面布侍射射位於殿階下當禦前少西橫布南靣侍射者弓矢俟於西門外陳賞物於東階下少東置罰丰於西階下少西【丰者所以承罰爵形似豆大而卑】設罰尊於西階西南北以堂深設篚於尊西南肆實爵加羃其日質明禦服武弁出樂作警蹕及文武侍衛皆如常儀文武官俱公服典樂作及防並如元防之儀酒三徧侍中奏稱有司旣具請射又侍中前承制退稱制曰可王公以下皆降文官立於東階下西面北上武官立西階下於射位之後東面北上持鈒防隊羣立於兩邊千牛備身二人橫奉禦弓及矢立於東階上西面執弓者在北設坫於執弓者之前又置禦決拾笥於其上【決今之射沓拾今之射垾】獲者持旌自乏南行當侯東行至侯負侯北靣立【負侯謂背侯向內立令眾射者見侯與旌垜有志於中】侍射者出西門外取弓矢兩手奉弓搢乘矢於帶【搢挿乘矢四矢】入立於殿下射位西東靣司馬奉弓自西階升當西楹前南靣揮弓命獲者去侯獲者以旌去侯西行十步北行至乏止司馬降自西階復位千牛郎將一人奉決拾以笥千牛將軍奉弓又千牛郎將奉矢進立於禦榻東少南西面郎將跪奠笥於禦榻前少東遂拂以巾取決興贊設決訖千牛郎將又跪取拾興贊設拾訖以笥退奠於坫上復位千牛將軍北靣張弓以袂順左右隈上再下一【弓左右隈謂弓上靣下靣以衣袂摩拭上靣再下靣一度】西靣左執弣右執簫以進禦訖退立於禦榻東少後千牛郎將以巾拂矢進十一供禦皇帝欲射協律郎舉麾先奏鼓吹兩奏樂騶虞五節禦乃射第一矢與第六節

相應第二矢與第七節

相應以至九節協律郎偃麾樂止千牛將軍以矢行奏中曰獲下日畱上日揚左日左方右日右方【畱謂矢短不及侯揚謂矢過侯左右謂矢偏不正】禦射訖千牛將軍於禦坐東西靣受弓退付千牛於東階上千牛郎將以笥受決拾退奠於坫上復位侍射者進升射席北靣立左旋東靣張弓南靣挾矢協律郎舉麾乃作樂不作鼔吹奉樂貍首三節然後發矢若侍射者多則齊發第一發與第四節

相應第二發與第五節

相應以至七節協律郎偃麾樂止弓右旋東面弛弓北靣立乃退復西階下位【其射人多少臨時聴進止若九品以上俱防賜射則六品以下後日引射所司監之】司馬升自西階楹前南靣揮弓命取矢司馬降復位取矢者以禦矢付千牛郎將於東階下侍射者矢加於楅北括侍射者釋弓於庭前北靣東上所司奏請賞侍射中者罰不中者侍中稱制曰可所司立楅之東西靣監唱取矢取矢者各唱中者姓名中者立於東階下西靣北上不中者立於西階下東靣北上俱再拜所司於東階下以陳賞物受訖退復西面位酌者於罰尊西東面酌進北面跪奠於丰上退立於丰南少西不中者進丰南北靣跪取丰上爵立飲卒爵跪奠丰下退復東靣位酌者北靣跪取虛爵酌奠如初不中者以次進飲皆如初飲訖典謁引王公以下及侍射者皆庭前北靣相對爲首再拜訖引出持鈒防隊復位禦入奏樂警蹕如常儀所司以弓矢出中門外付侍射者引出若禦射無侍射之人則不設楅不陳賞物不設罰尊若禦燕逰小射則常服不陳樂懸不行防禮王公以下事訖出無北靣再拜之儀

皇帝觀射於射宮

前一日太樂令設宮懸之樂及登歌如親射之儀張麋侯去殿九十步設之於侯西十步設第一楅於庭前少西設第二楅於第一楅南二步以次五楅【楅所以承矢楅皆龍首蛇身長七尺博三寸厚一寸半】陳賞物於東階下少東置罰丰於西階下少西設罰尊於西階南北以堂深設篚於尊西肆實爵加羃布王公以下釋弓矢席位於中門外左右俱北上布三品以上防席防於殿上如常儀布四品五品防席位於西階南在樂懸內東廂者西面北上西廂者東靣北上【若殿上人少四品五品亦升之】布六品以下防席位於東西樂懸南俱北上【若四品五品升殿則在懸內】布王公以下將射位於東西階前俱北上布左右司射位於王公將射位前右者西靣右者東靣俱北上布司馬位於右司射之南東面布三品以上及左供奉官射席於禦座東楹間少前又布三品以下及右供奉官射席於禦座西楹間少前【席各橫布各容六人】布四品以下射席於殿階下如殿上之儀布獲者位於乏東東面取矢者在獲者之南俱東面【獲者謂防矢疏宻者】置左右司射各三人司馬二人其日質明王公以下俱公服持弓矢分爲左右引入至中門外位禦服武弁服出樂作警蹕如常儀【凡射先行防禮】酒三徧所司奏請賜王公以下射侍中前承詔退稱制曰可王公以下將射者皆降庭前北靣相對爲首再拜訖典謁引出復中門外位跪取弓矢興兩手奉弓搢乘矢【搢挿乘矢四矢】典謁引入復將射位左右司射及司馬及獲者皆就位執罰尊者立於尊南執篚者立於篚南皆北靣酌者立於尊東西靣獲者持旌自乏南行十步當侯東行至侯負侯北靣立【負侯謂背侯內向立令眾射者見侯與旌垜有志於中】左右司射各一人先導射皆搢乘矢於帯以兩手奉弓左者從東階右者從西階至階左者西靣右者東靣相顧立定俱升進各當席前北面俱進升射席立定左廂者右旋西面張弓右廂者左旋東面張弓俱南面挾一个【挾謂置矢於弓】司馬執弓自西階升當右射之前左旋南靣揮弓命獲者去侯獲者持旌去侯西行十步當乏北行至乏止乃射左司射一發右司射一發更疊射訖左司射右旋西面弛弓右司射左旋東面弛弓俱北面立定俱少退各從東西階降於階下相向立定乃退復位左右司射各於王公位前北靣次比王公從首六人引從東西階升如司射之儀至射席相對爲首北靣立左者右旋西靣張弓右者左旋東靣張弓俱南靣挾一个所司奏請以射樂樂王公以下【若兩畨射則每畨惟射取中侯未須作樂相應】侍中前承制退稱制曰可通事舍人承傳西向告太常卿太常卿於西懸內東面命樂正曰奏樂門若一【言奏七節節門疏數如一】司射自西階升當禦前少西東向誓曰無射獲無獵獲【不得射侯邊獲者又不得獵過獲者之旁】射者俱逡巡司射退降復位司射又自西階升誓曰不鼓不釋【不與鼔節相應𨿽中不釋算】射者又逡巡司射退降復位協律郎舉麾作貍首之樂奏樂至第三節

訖左右俱一發使與第四節

相應左右又一發使與第五節

相應以至第七節

射訖協律郎偃麾樂止左廂射者左旋西向弛弓右廂射者右旋東靣弛弓俱北靣立少退從東西階降立於階下相向北上立定乃退左右司射各以次取六人俱升射如初與樂節相應如初射訖退降如初四品以下射於殿下卽射席升降及射與樂相應如殿上儀射訖者三品以下及近侍之官釋弓於下升復防位四品以下皆復防位坐其未射者皆立繼射如初射總訖司馬自西階升殿揮弓命取矢取矢者上中下矢各一人持其不中者矢亦使人持至庭前其第一矢跪加第一楅北括其下以次加楅訖其取矢者各立楅南北靣王公已下各降執弓庭前北靣立所司奏請賞射中者罰不中者侍中前承制退稱制曰可所司立楅之西東靣監唱取矢者各唱中者姓名中者立東階下西靣北上依射中疏宻爲序其不中者【謂四矢俱不中侯者】立於西階下東靣北上依品爲序東西俱再拜所司東階下以次付賞物受訖者退復西靣位【若賜多且置於位待禦入持出中門外付之】酌者於罰尊西東靣酌進北靣跪奠丰上立於丰南少西不中者丰南北靣橫奠弓跪取爵立飲卒爵跪奠爵丰下取弓退復東靣位酌者繼酌奠於丰不中者以次飲皆如初若更射則取矢者以矢就東西靣位付射者付訖左右司射各從首取王公以下六人升射如初始作樂與樂相應如上儀其賞罰皆如初訖典謁者引中者及不中者及不射者皆庭前北靣各依品相對再拜訖出復中門外位持鈒防者復位禦入樂作稱警蹕如常儀所司持矢出中門外付射者訖引出若禦不親觀射則不設樂懸王公以下各執弓矢入庭前北靣拜訖通事舍人宣勅賜王公以下食王公等皆再拜典謁引王公以下就東西廊下食訖舍人又宣勅賜王公以下射王公以下在位者皆再拜左右司射引王公以下射皆如禦前之儀射訖王公以下皆北靣相對立通事舍人宣勅云射中者依算賜物不中者罰酒王公等皆再拜其受賞及罰皆如禦前之儀北靣再拜取矢訖引出

大唐開元禮卷八十六

欽定四庫全書

大唐開元禮卷八十七

唐蕭嵩等撰軍禮

制遣大將出徵有司宜乎太社

將告有司卜日如別儀前一日告官致齋於社所守宮設告官以下次各於常所設諸將次於社宮北門之外道西東向以南爲上右校淸除內外又爲瘞塪二於南門之內壇西南如常奉禮設告官以下版位如常儀設諸將位於北門之內當太社壇每等異位重行南靣以東爲上設諸將門外位於北門之外道西每等異位重行東向以南爲上郊社令帥其屬以尊罍洗篚羃玉幣之篚入設皆如常式執尊罍篚羃者各於尊罍篚羃之後告日未明十刻太官令預具牢饌質明告官以下各服其服太史令郊社令率其屬奉神席位升設如常郊社令良醖令之屬入實尊罍玉幣【太尊實以醴齊配坐之象尊其實亦如之凡尊皆三其酒各實於上尊禮神之玉太社太稷俱以兩珪有邸幣皆以一丈八尺】奉禮帥贊者先入就位贊者引禦史太祝以下入行掃除如常

儀訖引就位贊引引告官以下俱就門外位謁者引告官贊引引執事者入就位立定奉禮曰再拜贊者承傳【凡奉禮有詞贊者皆承傳】告官以下皆再拜【其先拜者不拜】太官出帥進饌者奉饌陳於西門外初告官入謁者引諸將俱就門外位告官入訖謁者引諸將入就位立定奉禮曰再拜大將以下皆再拜謁者進告官之左白有司謹具請行事還本位諸祝俱取玉幣於篚各立於尊所謁者引告官詣太社壇升自北陛南靣立太祝取玉幣西向授告官受玉幣進南靣跪奠於太社神坐俛伏興少退南靣再拜訖謁者引告官立於東方西靣太祝以幣南向授告官告官受幣進西向跪奠於后土氏神坐俛伏興少退西向再拜訖謁者引告官降自北陛詣太稷壇升奠幣如太社壇之儀訖謁者引還本位諸祝各還尊所太官令引饌入太社稷之饌入自正門配坐之饌入自左闥至陛各由其陛升諸祝迎引於壇上各設於神坐前【籩豆蓋羃徹之如式】施設訖太官令以下降復位諸祝各還尊所謁者引告官詣罍洗盥手洗爵訖謁者引告官詣太社壇升自北陛詣太社酒尊所執尊者舉羃告官酌醴齊訖謁者引告官遂進太社神坐前跪奠俛伏興少退南靣立太祝持版進於神坐之右西靣讀祝文【祝文臨時撰】訖興告官再拜太祝進跪奠版於神坐俛伏興還樽所告官拜訖謁者引告官詣后土氏酒樽所取爵於坫執樽者舉羃告官酌醴齊訖謁者引告官進后土氏神坐前西靣跪奠爵俛伏興少退西向立太祝持版進於神坐之左南靣跪讀祝文訖興告官再拜太祝進跪奠版於神坐俛伏興還樽所告官拜訖謁者引告官進太社神坐前南向立諸祝各以爵酌酒合置一爵一太祝持爵進告官之右東向立告官再拜受爵跪祭酒啐酒奠爵俛伏興太祝帥齋郎持爼進減神前胙肉共置一爼太祝持爼進西向以授告官告官受以授齋郎告官跪取爵遂飲卒爵太祝進受爵復於坫告官俛伏興再拜訖謁者引告官降自北陛詣罍洗盥手洗爵訖謁者引告官詣太稷壇北陛升獻如太社壇之儀訖引告官降復位初告官詣太稷壇謁者引諸將詣太社壇升自西陛進立於太社神坐前南靣東上初諸將升諸祝帥齋郎以爵酌福酒進諸將之東西靣立諸將皆再拜受爵跪祭酒啐酒奠爵俛伏興諸祝帥齋郎進爼減神前胙肉以次授諸將受以授齋郎諸將俱跪取爵遂飲卒爵太祝帥齋郎受爵復於坫諸將俛伏興再拜訖謁者引諸將各降詣太稷壇飲福受胙如太社壇之儀訖引還本位奉禮曰再拜諸將以下皆再拜謁者引出初諸將出諸祝各進跪徹豆俛伏興還樽所【徹者籩豆各一少移於故處】奉禮曰賜胙贊者唱再拜在位者皆再拜【已飲福受胙者不拜】奉禮曰再拜告官以下皆再拜謁者進告官之左白請就望瘞位謁者引告官就望瘞位南向立初告官將拜諸祝各執篚進神坐前跪取玉幣齋郎又以爼載牲體稷黍飯爵酒興各由其陛降壇詣瘞塪以玉帛饌物置於塪訖奉禮曰可瘞埳東西各四人寘土半埳謁者進告官之左白禮畢謁者引告官贊引執事者以次出贊引引禦史以下皆再拜贊引引出若凱旋惟陳俘馘及軍實於北門之外南靣東上其告禮如上儀其祝版燔於齋所

大唐開元禮卷八十七

欽定四庫全書

大唐開元禮卷八十八

唐蕭嵩等撰軍禮

制遣大將出徵有司告於太廟

制遣大將出徵有司告於齊太公廟

制遣大將出徵有司告於太廟

將告有司卜日如別儀前一日諸告官致齋於廟所衛尉設告官以下次各於常所右校淸掃內外奉禮設告官版位於內外並如常儀設諸將位於廟庭橫階之南道東每等異位重行北向以西爲上又設諸將門外位於南門之外道東重行西向以北爲上太廟令整拂神幄又帥其屬以尊坫罍洗篚羃入設於神坐如常儀執樽罍篚羃者各位於樽罍篚羃之後告日未明十刻太官預具牢饌【其饌每室用特牲一】未明三刻諸告官以下各服其服太廟令良醖令入實樽罍及幣【每室犧尊二一實酒爲上一實醴齊次之】未明二刻奉禮帥齋郎先入就位贊引引禦史太祝以下再拜入行掃除皆如常儀贊引引太廟令太祝宮闈令自東階入開塪室奉出獻祖以下神主各置於坐皆如常儀訖各引就位又贊引引告官次入就位立定奉禮曰再拜告官以下皆再拜【其先拜者不拜】太官令出帥進饌者奉饌陳於東門外初告官等入謁者引諸將以下入就位立定奉禮曰再拜諸將以下皆再拜謁者近告官之左白有司謹具請行事還本位諸祝俱取幣於篚各立於樽所謁者引告官升自東階詣獻祖廟室戶前北靣立太祝以幣東向授告官告官受幣進入室北靣跪奠於神坐俛伏興出戶北向再拜訖謁者引告官以次進奠幣於懿祖以下如上儀訖謁者引還本位諸祝各還樽所太官令引饌入自正門升自泰階諸祝迎引於階上各設於神坐前【籩豆蓋羃徹之如式】設訖太官令以下降復位諸祝各還樽所謁者引告官詣罍洗盥手洗爵執升東階詣獻祖酒樽所執樽者舉羃告官酌醴齊訖謁者引告官入詣獻祖神坐前北向跪奠爵俛伏興出戶北向立太祝持版進於室戶外之右東向跪讀祝文【祝文臨時撰】訖興告官再拜訖又再拜太祝進跪奠版於神坐俛伏興還樽所謁者引告官以次獻懿祖太祖代祖髙祖太宗髙宗中宗睿宗皆如上儀徧獻訖謁者引告官詣東序西向立諸祝各以爵酌福酒合置一爵太祝持爵進告官之左北靣立告官再拜受爵跪祭酒啐酒奠爵俛伏興諸祝各帥齋郎進爼減神前胙肉共置一爼太祝持俎以授告官告官受以授齋郎告官跪取爵遂飲卒爵太祝進受爵復於坫告官俛伏興再拜訖謁者引告官降復位告官飲福將訖謁者引諸將升自東階進當皇考睿宗大聖眞皇帝廟室少戶前北靣西上初諸將升諸祝帥齋郎以爵酌福酒詣諸將之東西靣北上諸將皆再拜受爵跪祭酒啐酒奠爵俛伏興諸祝帥齋郎進爼減神前胙肉以次授諸將諸將受以授齋郎諸將俱跪取爵遂飲卒爵太祝帥齋郎受爵復於坫諸將俛伏興再拜訖謁者引諸將降復位奉禮曰再拜諸將以下皆再拜謁者引出諸祝各進神坐前跪徹豆俛伏興還樽所奉禮曰賜胙贊者唱再拜在位者俱再拜【已飲福受胙者不拜】奉禮曰再拜告官以下皆再拜訖謁者進告官之左白請就望瘞位謁者引告官就望瘞位西向立於告官將拜諸祝俱執篚進神坐前跪取幣齋郎以爼載牲體稷黍飯爵酒興降自東階詣瘞塪以幣饌物置於塪訖奉禮曰可瘞塪東西靣各二人寘土半塪謁者進告官之左白禮畢謁者引告官贊引引執事者以次出贊引引禦史以下俱復執事位立定奉禮曰再拜禦史以下皆再拜贊引引出太廟令宮闈令納神主如常儀【祝版燔於齋宮】若凱旋惟陳俘馘及軍實於南門之外北靣西上其告禮如常儀

大將出徵告齊太公廟

將告有司卜日如別儀前一日諸告官致齋於廟所衞尉設次各於常所右校淸掃內外奉禮設告官位於內外並如常儀諸將位於廟庭道東北向西上設諸將位於南門之外道東西向北上廟令整拂神坐又帥其屬以樽坫罍洗篚羃入設皆如常儀執樽罍篚羃者各位於樽罍篚羃之後告日未明十刻太官預具酒脯醢如常未明三刻諸告官以下各服其服廟令良醖令之屬入實樽罍及幣【犠尊二一實以酒一實以醴齊】未明二刻奉禮帥贊者先入就位贊引引廟令太祝等入當階間北面西上立定奉禮曰再拜廟令以下皆再拜升自東階入就位立定奉禮曰再拜告官以下皆再拜太官令出帥進饌者奉饌陳於東門外謁者引諸將以下入就位立定奉禮曰再拜諸將以下皆再拜謁者進告官之左白有司謹具請行事還本位諸祝俱取幣於篚各立於樽所謁者引告官升自東階詣太公神坐前北向立太祝以幣東向授告官告官受幣進北靣跪奠於太公坐俛伏興少退北向再拜訖謁者引告官當畱侯坐前東向立又太祝以幣北向授告官告官受幣謁者引告官東向跪奠於畱侯坐興少退東向再拜訖謁者引告官詣罍洗盥手洗爵訖謁者引告官升自東階詣太公酒樽所執樽者舉羃告官酌醴齊謁者引告官入詣太公神坐前北向跪奠爵俛伏興少退北向立太祝持版進於太公神坐之右東向跪讀祝文【祝文臨時撰】訖興告官再拜太祝進跪奠祝版於神坐俛伏興還樽所告官拜訖謁者引告官詣畱侯酒樽所取爵於坫執樽者舉羃告官酌醴齊訖謁者引告官進畱侯神坐前東向跪奠爵興少退東向立太祝持版進於畱侯神坐之左北向跪讀祝文興告官再拜太祝跪奠版於畱侯神坐興還樽所奉禮曰再拜告官以下皆再拜謁者進告官之左白請就望瘞位太祝跪取幣興詣瘞塪以幣置於塪訖奉禮曰可瘞塪東西廂各二人寘土半塪謁者進告官之左白禮畢奉禮帥贊者告官皆復位立定奉禮曰再拜告官以下皆再拜訖以次出其祝版燔於齋坊

大唐開元禮卷八十八

欽定四庫全書

大唐開元禮卷八十九

唐

蕭嵩等撰軍禮

祀馬祖

享先牧

祭馬社

祭馬步

仲春祀馬祖

將祀有司卜日如別儀前祀三日諸預祀之官散齋二日致齋一日【散齋於正寢致齋於祀所】散齋理事如舊惟不弔喪問疾不作樂不行刑罰不判署刑殺文書不預穢惡致齋惟祀事得行其餘悉斷其祀官已齋而闕者通攝行事前二日守宮設祀官次於東壝之外道南北向以西爲上設陳饌幔於內壝之外郊社令積柴於燎壇方五尺髙五尺南出戶太官令具特牲之饌其日未明二刻太史郊社令升設馬祖神坐於壇上近北南向席以莞設神位於坐首奉禮設獻官位於壇東南西向執事位於獻官東南俱西向北上設奉禮位於獻官西南贊者二人在南差退又設奉禮贊者位於燎壇東北俱西向北上設望燎當柴壇之北南向設祀官以下門外位於東壝之外道南每等異位重行北向以西爲上郊社令設酒樽於壇上東南隅北向設洗於壇東南北向罍水在洗東篚在洗西南肆【篚實巾爵】執樽罍篚羃者各位於樽罍篚羃之後設幣篚於樽坫之所未明一刻太祝獻官以下各服其服郊社與良醖之屬入實樽罍及幣質明謁者引獻官以下俱就門外位奉禮帥贊者先入就位贊引引太祝與執樽罍篚羃者入當壇南重行北靣以西爲上立定奉禮曰再拜贊者承傳【凡奉禮有詞贊者皆承傳】太祝以下皆再拜太祝與執樽者升自東階立於樽所執罍洗篚羃者各就位謁者引獻官以下入就位立定奉禮曰再拜在位者皆再拜謁者進獻官之左白有司謹具請行事退復位太官令出詣饌所太祝跪取幣於篚興立於樽所謁者引獻官詣神坐前北向立太祝奉幣東向授獻官受幣進北靣跪奠於神坐俛伏興少退北向再拜謁者引獻官還本位太官令引饌入升自南陛太祝迎引於壇上設於神坐前設訖太官令以下降復位太祝還樽所謁者引獻官詣罍洗盥手洗爵訖謁者引獻官升自南陛詣酒樽所執樽者舉羃獻官酌醴齊謁者引獻官進神坐前北向跪奠爵俛伏興少退北向立太祝持版進於神坐之右東靣跪讀祝文曰維某年歳次月朔日天子謹遣具官臣姓名告於馬祖天駟之神爰以春季遊牝於牧祗薦制幣犧齊粢盛庶品明薦於馬祖天駟之神尙享訖興獻官再拜太祝進跪奠版於神坐俛伏興還樽所太祝以爵酌福酒進獻官之右西向立獻官再拜受爵跪祭酒遂飲卒爵太祝進受爵復於坫獻官俛伏興太祝帥齋郎進爼太祝減神前胙肉興以授獻官受以授齋郎謁者引獻官降自南陛還本位太祝進跪徹豆俛伏興還樽所【徹者籩豆各一少移於故處】奉禮曰再拜在位者皆再拜【已飲福受胙者不拜】奉禮又曰再拜在位者俱再拜謁者進獻官之左白請就望瘞位謁者引獻官就望瘞位南向立奉禮又帥贊者退立於燎壇東北位太祝進神坐前取制幣祝版爵酒又以爼載牲體稷黍飯興降自南陛南行當柴壇東南行自南陛登柴壇以幣酒祝版饌置柴上訖奉禮曰可燎東西面各二人以炬燎火起以炬投壇上火半柴謁者進獻官之左白禮畢遂引獻官以下出奉禮帥贊者還本位贊引引太祝以下俱復執事位立定奉禮曰再拜太祝以下皆再拜贊引引出

仲夏享先牧

將享有司筮日如別儀前享三日預享之官散齋二日於正寢致齋一日於享所右校掃除壇之內外又爲瘞埳於壇之壬地方深取足容物衛尉設享官次於東壝之外道南北向以西爲上太官令具特牲之饌其日未明二刻太史令郊社令設升先牧神坐於壇上近北南向席以莞設神位於坐首奉禮設獻官位於壇東南西向執事位於獻官東南俱西向北上設奉禮位於獻官西南贊者二人在南差退俱西向北上又設奉禮贊者位於瘞塪西南東靣南上設望燎位於壇之西南北向設享官以下門外位於東壝之外道南每等異位重行北向以西爲上郊社令設酒樽於壇上東南隅北向設洗於壇東南北向罍水在洗東篚在洗西南肆【篚實巾爵】執樽罍篚羃者各位於樽罍篚羃之後設幣篚於尊坫之所未明一刻享官以下各服其服郊社令太官令與良醖之屬入實樽罍及幣質明謁者引獻官以下俱就門外位奉禮帥贊者先入就位贊引引太祝與執樽罍篚羃者入當壇南重行北靣以西爲上立定奉禮曰再拜贊者承傳【凡奉禮有詞贊者皆承傳】太祝以下俱再拜祝與執事者升自東陛立於樽所執樽罍篚羃者各就位謁者引獻官以下入就位立定奉禮曰再拜在位者皆再拜謁者進獻官之左白有司謹具請行事退復位太官令出詣饌所太祝跪取幣於篚興立於尊所謁者引獻官詣神坐前北向立太祝奉幣東向授獻官受幣進北靣跪奠於神坐俛伏興少退北向再拜謁者引獻官還本位太官令引饌入升自南陛太祝迎引於壇上設於神坐前設訖太官令以下降復位祝還樽所謁者引獻官詣罍洗盥手洗爵訖謁者引獻官升自南陛詣酒樽所執樽者舉羃獻官酌酒謁者引獻官進先牧神坐前北向跪奠爵俛伏興少退北向立太祝持版進神坐之右東向跪讀祝文曰維某年歲次月朔日子嗣開元神武皇帝遺具官臣姓名敢昭告於先牧之神惟神肇開牧養厥利無窮式因頒馬爰以制幣犧齊粢盛庶品明薦於先牧之神尙享訖興獻官再拜太祝進跪奠版於神坐俛伏興還樽所太祝以爵酌福酒進獻官之右西向立獻官再拜受爵跪祭酒遂飲卒爵祝進受爵復於坫獻官俛伏興太祝帥齋郎進俎太祝減神前胙肉以授獻官獻官受以授齋郎謁者引獻官降自南陛還本位太祝進跪徹豆俛伏興還樽所【徹者籩豆各一少移於故處】奉禮曰再拜在位者皆再拜【已飲福受胙者不拜】奉禮曰再拜在位者俱再拜謁者進獻官之左白請就望瘞位謁者引獻官就望瘞位北向立奉禮帥贊者又就瘞塪西南位太祝進神坐前跪取幣爵酒又以俎載牲體稷黍飯興降自南陛北行當瘞塪西行至塪以幣酒饌置於坎訖奉禮曰可瘞東西面各二人寘土半塪謁者進獻官之左白禮畢遂引獻官以下出奉禮帥贊者還本位贊引引太祝俱復執事位立定奉禮曰再拜太祝以下皆再拜贊引引出其祝版焚於齋坊

仲秋祭馬社

薦享之儀並與先牧同其祝文曰維某年歲次月朔日子嗣開元神武皇帝遣具官姓名敢昭告於馬社之神惟神肇教人乘用賴於今式因肆僕爰以制幣犧齊粢盛庶品明薦於馬社之神尙饗

仲冬祭馬步

薦享之儀並與先牧同其祝文曰維某年歲次月朔日開元神武皇帝謹遣具官姓名敢昭告於馬步之神惟神爲國所重在於閒牧神其屏玆防慝使無有害載因獻校爰以制幣犧齊粢盛庶品明薦於馬步之神尙饗

大唐開元禮卷八十九

欽定四庫全書

大唐開元禮卷九十

唐蕭嵩等撰軍禮

合朔伐鼓

合朔諸州伐鼔

大儺

諸州縣儺

合朔伐鼔【二分二至卽否】

其日合朔前三刻郊社令及門僕各服赤幘絳衣守四門令巡門監察鼔吹令平巾幘袴褶帥工人以方色麾旒分置四門屋下龍蛇鼔隨設於左東門者立於北塾南靣南門者立於東塾西靣西門者立於南塾北靣北門者立於西塾東靣【門側堂曰塾麾杠各長一丈旒以方色各長八尺】隊正一人著平巾幘袴褶執刀帥衞士五人執五兵立於鼔外矛處東防在南斧鉞在西矟在北郊社令立攢於社壇四隅以朱絲繩縈之太史官一人赤幘赤衣立於社壇北向日觀變黃麾次之龍鼔一靣次之在北弓一張矢四鍭次之諸工鼓靜立候日有變史官曰祥有變工人齊舉麾龍鼔齊發聲如雷史官稱止工人罷鼔其日廢務百官守本司日有變皇帝素服避正殿百官以下府史以上皆素服各於聽事之前重行每等異位向日立明復而止

合朔諸州伐鼔

其日見日有變則廢務所司置鼓於刺史聽事之前刺史州官及九品以上俱素服立於鼓後重行每等異位向日立刺史先撃鼔執事代之明復俱止

大儺

大儺之禮前一日所司奏聞選人年十二以上十六以下爲侲子著假靣衣赤布袴褶二十四人爲一隊六人作一行執事者十二人著赤幘褠衣執鞭工人二十二人其一人方相氏著假靣黃金四目防熊皮衣朱裳右執戈左執楯其一人爲唱師著假面皮衣執捧鼓角各十合爲一隊隊別鼓吹令一人太卜令一人各監所部巫師二人【令已下皆服平巾幘袴褶】以逐惡鬼扵禁中有司預備每門雄鷄及酒擬於宮城正門皇城諸門磔禳設祭太祝一人齋郎三人右校爲瘞塪各於皇城中門外之右方深稱其事前一日之夕儺者赴集所具其器服依次陳布以待事其日未明諸衞依時勒所部屯門列仗近仗入陳於階下如常儀鼓吹令帥儺者各集於宮門外內侍詣皇帝所禦殿前奏侲子備請逐疫訖出命寺伯六人分引儺者於長樂門永安門以入至左右上閣鼓噪以進方相氏執戈揚楯唱率唱侲子和曰甲作食胇胃食疫雄伯食魅騰簡食不祥覽諸食咎伯奇食夢彊梁祖明共食磔死寄生委隨食觀錯斷食巨窮奇騰根共食蠱凡使一十二神追惡鬼防赫汝軀拉汝幹節解汝肌肉抽汝肺腸汝不急去後者爲糧周呼訖前後鼔噪而出諸隊各趨順天門以出分詣諸城門出郭而止儺者將出祝布神席當中門南向出訖宰手齋郎疈牲匈磔之神席之西借以席北首齋郎酌酒太祝受奠之祝史持版於坐右跪讀祝文曰維某年歳次月朔日天子遣太祝臣姓名敢昭告於太陰之神冬已謝靑陽馭節惟神屏除防厲俾無後艱謹以淸酌敬薦扵太陰之神尙享訖興奠版於席乃舉牲並酒瘞於埳訖退其內寺伯導引出順天門外止

諸州縣儺

方相四人俱執戈楯唱率四人【戈今以小防方相唱率俱以雜職充之】侲子【都督及上州六十人中下州四十人縣皆二十人其方相唱率縣皆二人】取人年十五以下十三以上雜職八人四人執鼔四人執鞭前一日之夕所司帥領宿於州府門外【其縣門亦如之】未辧色所司白刺史請引儺者入【其縣令則所司白縣令】將辧色宦者二人出門各執靑麾引儺者入【無宦者外人引導】於是儺者擊鼔俱噪呼鼔鞭擊戈揚楯而入唱率唱侲子和曰甲作食胇胃食疫雄伯食魅騰簡食不祥覽諸食咎伯奇食夢彊梁祖明共食死寄生委隨食觀錯斷食巨窮奇騰根共食蠱凡使一十二神逐惡鬼凶赫汝軀拉汝幹節解汝肌肉抽汝肝腸汝不急去後者爲糧宦者引之徧索諸室及門巷訖宦者引出中門所司接引出仍鼓噪而出出大門外分爲四部各趣城四門出郭而止初儺者入祝五人各帥執事者以酒脯各詣州門及城四門【其縣門亦準此】儺者出便酌酒奠脯於門右禳祝而止乃舉酒脯埋於西南【酒以爵脯以籩】其祝文曰維某年歳次月朔日祝姓名敢昭告於太陰之神寒往暑來陰陽之恆度惟神無泆其道以屏厲謹以酒脯之奠敬薦於神尙饗

大唐開元禮卷九十

欽定四庫全書

大唐開元禮卷九十一

唐蕭嵩等撰嘉禮

皇帝加元服上

卜日

告圜丘

告方澤

告宗廟

臨軒行事

謁見太后

卜日

皇帝將加元服有司卜日如別儀

告圜丘

前一日諸告官淸齋於告所諸衞各帥其屬晡後一刻各以其方器服守衞壝門守宮設告官以下次各於常所設陳饌於內壝東門之外道北南向右校掃除壇之內外郊社令積柴於燎壇如常儀奉禮設版位於內外並如常儀郊社令率其屬以樽坫罍洗篚羃入設皆如常執樽罍篚羃者各位於樽罍篚羃之後太官令預饌酒脯醢告日未明四刻太史令郊社令各服其服升設神席如常未明二刻諸告官各服其服郊社令良醖令入實樽罍及玉帛【太尊二一實以明水爲上一實以泛齊次之山罍二一實以酒爲上一實以淸酒次之玉以四珪有邸幣以蒼】未明一刻奉禮帥贊者先入就位贊引引禦史太祝以下入行掃除如常儀質明謁者引告官以下俱就門外位奉禮帥贊者先入就位贊引引禦史以下就位謁者引告官贊引引執事者以次入就位立定奉禮曰再拜贊者承傳【凡奉禮有詞贊者皆承傳】告官以下皆再拜謁者進告官之左白有司謹具請行事退復位奉禮曰再拜在位者皆再拜初謁者白請行事太官令出帥進饌者奉饌陳於東門之外初太官令出太祝跪取玉幣於篚興立於樽所謁者引告官升自午陛北向立太祝以玉幣東向授告官受玉幣進北面跪奠於昊天上帝神坐俛伏興少退北向再拜謁者引降還本位太祝還樽所太官令引饌入升自午陛太祝迎引於壇上設於神坐前【籩豆蓋羃徹之如式】設訖太官令以下降自東陛復位太祝還樽所謁者引告官詣罍洗盥手洗爵訖升自南陛詣酒樽所執樽者舉羃告官酌泛齊謁者引告官詣神坐前北靣跪奠爵俛伏興少退北靣立太祝持版進扵神坐之右東靣跪讀祝文【祝文臨時撰】訖興告官再拜太祝進跪奠版於神坐興還樽所告官再拜訖太祝以爵酌罍福酒一太祝持爵進告官之右西向立告官再拜受爵跪祭酒遂飲卒爵太祝進受爵復於坫告官俛伏興謁者引告官降復位太祝進跪徹豆俛伏興還樽所奉禮曰再拜在位者皆再拜【告官不拜】奉禮又曰再拜告官以下皆再拜謁者進告官之左白請就望瘞位南向立於眾官將拜太祝執篚進神坐取玉幣祝版降壇南行自柴壇南陛升以玉幣祝版置於柴上戶內奉禮曰可燎東西靣各六人以炬燎火半柴謁者進告官之左白禮畢謁者引告官贊引引執事者以次出禦史太祝以下俱復執事位立定奉禮曰再拜禦史以下皆再拜贊引引出

告方澤

前一日諸告官皆淸齋於告所諸衞各帥其屬晡後一刻各以其方器服守衞壝門守宮設告官以下次各於常所設陳饌幔於內壝東門之外道北南向右校掃除壇之內外又爲埋塪於壇南外壝之內方深取足容物北出陛奉禮設版位於內外並如常儀郊社令帥其屬以樽坫罍洗篚羃入設皆如常執樽罍篚羃者各位於樽罍篚羃之後太官令預饌酒脯醢告日未明四刻太史令郊社令各服其服升設神席如常未明二刻諸告官各服其服郊社令良醖令入實樽罍及玉【設太尊二一實明水爲上一實醴齊次之山罍二一實酒爲上一實淸酒次之玉以兩珪有邸幣以黃色】未明一刻奉禮帥贊者先入就位贊引引禦史太祝以下入行掃除如常儀質明謁者引告官以下俱就位如常贊引引禦史以下入就位謁者引告官贊引引執事者次入就位立定奉禮曰再拜贊者承傳【凡奉禮有詞贊者皆承傳】告官以下皆再拜謁者進告官之左白有司謹具請行事退復位奉禮曰再拜在位者皆再拜初謁者請行事太官令出帥進饌者奉饌陳於東門之外初太官令出太祝跪取玉幣於篚興立於樽所謁者引告官詣壇升自南陛北向立太祝以玉幣東向授告官謁者引告官進北靣跪奠於神坐俛伏興少退北靣再拜謁者引降復位太祝還樽所太官令引饌入升自南陛太祝迎引於壇上各設於神坐前【籩豆蓋羃徹之如式】設訖太官令以下降自東陛復位太祝還樽所謁者引告官詣罍洗盥手洗爵訖升自南陛詣酒樽所執樽者舉羃告官酌醴齊謁者引告官詣皇地祗神坐前北向跪奠爵俛伏興少退北向立太祝持版進扵神坐右西向跪讀祝文【祝文臨時撰】訖興告官再拜太祝進跪奠版扵神坐還樽所告官再拜訖太祝以爵酌罍福酒一太祝持爵進告官之右東向立告官再拜受爵跪祭酒遂飲卒爵太祝進受爵復於坫告官俛伏興再拜訖謁者引告官降復位太祝進跪徹豆俛伏興還樽所奉禮曰再拜在位者皆再拜【告官不拜】奉禮又曰再拜告官以下皆再拜謁者進告官之左白請就望瘞位謁者引告官就望瘞位西向立於告官將拜諸太祝各執篚進神坐前跪取玉帛興降就瘞坎以玉幣置於坎訖奉禮曰可瘞坎東西面各四人寘土半坎謁者進告官之左白禮畢謁者引告官贊引引執事者以次出禦史太祝以下俱復執事位立定奉禮曰再拜禦史以下皆再拜贊引引出其祝版燔於齋所

告宗廟

前一日諸告官淸齋於廟所諸衛各帥其屬晡後一刻各以其方器服守衛廟門守宮設告官以下次各於常所右校淸掃內外又爲瘞塪於北門之內道西方深取足容物奉禮設版位扵內外並如常儀又設望瘞位於堂之東北當瘞塪西向又設奉禮位於瘞塪東北南向贊者二人在西少退太廟令整拂神幄又率其屬以樽坫罍洗篚羃制幣之篚入設皆如常儀執樽罍篚羃者各位於樽罍篚羃之後太官令預饌酒脯醢告日未明三刻諸告官各服其服太官令良醖令帥屬入實樽罍及幣【每室犧尊二一實明水爲上一實醴齊次之山罍二一實酒爲上一實淸酒次之幣以白各長一丈八尺】未明二刻奉禮帥贊者先入就位贊引引禦史太祝以下入行掃除訖各就位未明一刻贊引引太廟令太祝以下宮闈令入當階間北面西向立定奉禮曰再拜贊者承傳【凡奉禮有詞贊者皆承傳】太廟令以下皆再拜升自東陛入開塪室奉出太祖以下神主各置於座如常儀訖各就位質明謁者引告官以下俱就門外位立定又引入就位立定奉禮曰再拜告官以下皆再拜【其先拜者不拜】謁者進告官之左白有司謹具請行事退復位太官令出帥進饌者奉饌陳於東門之外初太官令出諸太祝俱取幣於篚各立於樽所謁者引告官升自東陛詣獻祖廟室戶前北面立太祝以幣東向授告官受幣進入北面跪奠於神坐俛伏興出戶北面立再拜謁者引告官以次進奠幣於懿祖以下皆如上儀訖謁者引還本位諸太祝各還樽所太官令引饌入自正門升自太階諸太祝迎引於階上各設於神坐前【籩豆蓋羃徹之如式】設訖太官令以下降復位諸太祝各還樽所謁者引告官詣罍洗盥手洗爵訖升自東陛詣獻祖酒樽所執樽者舉羃告官酌爵罍謁者引告官入詣獻祖神坐前北向奠爵俛伏興出戶北向立太祝持版進於室戶外之右東面跪讀祝文【祝文臨時撰】訖興告官再拜太祝進跪奠版於神坐俛伏興還樽所告官拜訖謁者引告官以次酌獻皆如獻祖之儀【惟不盥洗】徧獻訖謁者引告官詣東序西向立諸祝各以爵酌罍福酒合置一爵一太祝持爵進告官之左北向立告官再拜受爵跪祭酒遂飲卒爵太祝進受爵復於坫告官俛伏興再拜謁者引告官降復位諸太祝各入室跪徹豆俛伏興還樽所奉禮曰再拜在位者皆再拜【告官不拜】奉禮又曰再拜告官以下皆再拜謁者進告官之左白請就望瘞位奉禮贊者轉就瘞塪東北位謁者引告官就望瘞位西向立於告官將拜諸太祝各執篚進神坐前跪取幣興降自太階詣瘞塪諸太祝以制幣置於塪訖奉禮曰可瘞塪東西面各四人寘土半塪謁者進告官之左白禮畢謁者引告官贊引引執事者以次出初白禮畢奉禮贊者還本位禦史太祝以下俱復執事位立定奉禮曰再拜禦史以下皆再拜贊引引其祝版燔於齋所太廟令太祝宮闈令納神主如常儀

臨軒行事

先一日尙捨奉禦設禦冠席於太極殿中楹之間南向莞筵紛純加藻席繢純加次席黼純守宮設羣官次於朝堂太樂令展宮懸於殿庭並如常儀設協律郎舉麾位於殿上西階之西東向一位於樂懸東南西向皷吹令分置十二案於建皷之外乘黃令陳車輅尙輦奉禦陳輿輦如常儀典儀設文官一品以下五品以上位於懸東六品以下於橫街之南皆重行西面北上設武官一品以下五品以上位於懸西六品以下於橫街之南當文官皆重行東面北上設朝集使位分方於文武官當品之下設諸親位於四品五品之下【皇宗親在東異姓親在西】設蕃客位各分方於朝集使六品之南諸州使人分方於朝集使九品之後又設太師太尉位於橫街之南道東北向西上又設典儀位於懸之東北贊者二人在南少退俱西向奉禮設門外位於西朝堂皆如元日之儀其日諸衛勒所部屯門列黃麾仗如常羣官依時刻集朝堂俱就次各服其服通事舍人引就朝堂前位侍中版奏請中嚴太樂令皷吹令帥工人入就位奉禮卽設罍洗於阼階東南罍在洗東加勺羃篚在洗西南肆實巾加羃尙捨奉禦設席於東房內近西又張帷於東序外殿中監陳衮服於東房內席上東領衣纁裳十二章【八章在衣日月星辰山龍華虫火宗彛四章在裳藻粉米黼黻】白紗中單黼領靑褾襈裾革玉鉤防大帶【靑帶朱裏紕其外上以朱下以綠鉤用組之】朱黻三章【山龍火】鹿盧玉具劍火珠鏢首白玉雙佩組大雙綬六防黃赤白縹緣純質長二丈四尺五寸首廣一尺【小雙綬長二尺六寸色同大綬而首半之間施三玉環】朱韈赤舄金飾繢纚【用白羅巾方六寸屬帶於前兩幅】玉簮及櫛三物同箱在服北尙捨奉禦設莞筵一紛純加藻席繢純加次席黼純又在南尙食奉禦實醴樽扵東序外惟內坫在樽北實角觶柶各一加羃饌陳扵樽西籩豆各十二俎三在籩豆之北設罍洗於樽東罍在洗西加勺羃篚在洗東北肆實巾加羃執樽罍籩豆及在庭罍篚者並絳公服立於其所衮冕垂白珠十有二旒以組爲纓色如其綬黈纊充耳玉導置於箱太常博士一人立於西階下近西東面諸侍衛之官各服其器服俱詣閤奉迎典儀帥贊者先入就位通事舍人各引羣官入就陪列位太常博士引太常卿升西階立於西房外當戶北向侍中版奏外辦皇帝著空頂黒介幘雙童髻雙玉導絳紗袍以出侍衛警蹕如常儀皇帝將出仗動太樂令令撞黃鐘之鐘右五鐘皆應協律郎舉麾鼔柷奏太和之樂【凡樂皆協律郎舉麾工鼔柷而後作麾戛敔而後止】皇帝出自西房太常博士引太常卿太常卿引皇帝【每太常卿前導皆博士先引】皇帝卽禦坐南向立樂止【太常卿與博士退立於皇帝之左】通事舍人引太師太尉入就位【凡太師太尉進退皆舍人導引】太師初入門舒和之樂作至位樂止典儀曰再拜贊者承傳羣官在位者皆再拜太師升自西階太師初行樂作至階樂止太師升立於西階上東面太尉詣阼階下罍洗盥手升自東階詣東房內取纚櫛箱進跪奠於禦坐西端太師詣禦坐前跪奏稱請坐退復位皇帝坐太尉進當禦坐前少左跪脫空頂幘置於櫛箱櫛畢設纚興少西東面立太師降盥初降樂作盥訖詣西階下樂止太師受冕左執頂右執前升自西階進當皇帝前少左樂作太師祝曰令月吉日始加元服壽考惟祺以介景福乃跪冠興復西階上位太尉進皇帝前少左跪設簮結纓興復位皇帝興太常卿引皇帝適東房殿中監進徹櫛纚箱以退皇帝著衮服太常卿引皇帝出卽席南向坐樂止太尉詣序外帷內盥手洗觶酌醴加柶覆之面葉立扵序內南面太師進受醴面柄進禦坐前北面祝曰甘醴惟厚嘉薦令芳承天之休壽考不忘訖跪進觶興降立於西階下東面於將祝殿中監帥進饌者奉饌設於禦坐前皇帝左執觶右取脯擩於醢祭於籩豆之間太尉取胏一以進皇帝皇帝奠觶於薦西受肺卻左手執本右手絕末以祭上左手嚌之授太尉太尉加於俎降立於太師之南皇帝帨手【侍中一人進帨巾】取觶以柶祭醴啐醴建柶奠觶於薦東皇帝初受觶伏和之樂作奠觶訖樂止太師太尉俱復橫街南位太師初行樂作至位樂止典儀唱再拜贊者承傳在位者皆再拜太師太尉出初行樂作出門樂止侍中前跪奏禮畢皇帝興太樂令令撞賔之鐘左五鐘皆應太和之樂作太常卿引皇帝皇帝入自東房侍衛警蹕如來儀入訖樂止通事舍人引東西面位者以次出

謁見太后

其日冠訖著通天冠服詣太后所禦殿如常朝見之式尙宮引就殿前北面再拜訖尙宮引出還宮如常

大唐開元禮卷九十一

欽定四庫全書

大唐開元禮卷九十二

唐蕭嵩等撰嘉禮

皇帝加元服下

謁太廟

防羣臣

羣臣上禮

謁太廟

將謁太廟有司卜日如別儀前一日皇帝淸齋於太極殿太尉以下淸齋於廟所近侍之官應從入廟者各於本司淸齋一宿諸衛令其屬晡後一刻各以其方器服守衛廟門與太樂工人俱淸齋一宿前三日尙捨直長設大次於太廟南門之外道西東向尙捨奉禦鋪禦坐守宮設文武侍臣次於大次之後文官在左武官在右俱東向設太尉以下次於齋坊之內設三師次於侍臣次之東西向前二日太樂令設宮懸之樂於廟庭東方西方磬起北鐘次之南方北方磬起西鐘次之設十二鎛鐘於編懸之間各依辰位樹路鼓於北懸之內道之左右植建皷於四隅置柷敔於懸內柷在左敔在右設歌鐘歌磬於廟堂之上前楹之間北向磬在西鐘在東其匏竹者立於階間重行北向相對爲首【凡懸皆展而編之】諸工人各於懸後東方西方以北爲上南方北方以西爲上右校淸掃內外前一日奉禮設禦位於樂懸之南道西北向設太尉以下及禦史等位於內外並如常儀設酒樽之位於廟堂上前楹間各於室戶之左北向每室雞彛一鳥彛一犧樽二山罍二皆加勺羃皆西上各有坫焉【以置瓉爵】設洗於東階東南北向罍水在洗東篚在洗西南肆【篚實以珪瓉巾爵也】執樽罍篚羃者各位於樽罍篚羃之後太廟令整拂神幄又帥府史齋郎以樽坫罍洗篚羃入設於位其日未明十五刻太官令帥宰人以鸞刀割牲於廚謁日未明三刻太尉以下各服其服太官令良醖令各帥其屬實樽罍【雞彛犧樽之上樽皆實以明水山罍之上樽實以酒鳥彛實以欝鬯犧樽實以醴齊山罍實以淸酒】太官令帥進饌者實諸籩豆簠簋等未明二刻奉禮帥贊者先入就位贊引引禦史以下入行掃除如常儀訖各就位未明一刻贊引引太廟令太祝宮闈令入自東門當階間重行北面以西爲上立定奉禮曰再拜贊者承傳【凡奉禮有詞贊者皆承傳】太廟令以下皆再拜升自東階入開塪室奉出獻祖以下神主各置於坐如常儀訖各就位質明謁者引太尉以下俱就門外位太樂令帥工人次就位【其升堂者皆脫屨於階下降納如常】謁者引太尉以下贊引引執事者次入就位立定奉禮曰再拜太尉以下皆再拜【其先拜者不拜】謁者進太尉之左白有司謹具請行事退復位協律郎跪俛伏舉麾興【凡取物者皆跪俛伏而取以興奠物則奠訖跪俛伏而興】皷柷奏永和之樂乃以黃鐘爲宮大呂爲角太蔟爲徵應鐘爲羽樂九成【黃鐘三奏大呂太蔟應鐘各再奏】偃麾戛敔樂止【凡樂皆協律舉麾工皷柷而後作偃麾戛敔而後止】奉禮曰再拜眾官在位者皆再拜謁者引太尉詣罍洗太尉盥手洗瓉升自阼階詣獻祖尊彛所執樽者舉羃太尉酌欝鬯訖登歌作肅和之樂乃以圜鐘之均【自後登歌皆歌圜鐘】詣者引太尉入詣獻祖坐前北向跪以鬯祼地奠之俛伏興謁者引出戶北向再拜訖謁者引太尉詣懿祖樽彛所執樽者舉羃太尉取瓉於坫醴欝鬯謁者引太尉入詣懿祖神坐前北面跪以鬯祼地奠之如常儀俛伏興謁者引太尉出戶北向再拜謁者引太尉次祼太祖次祼代祖次祼髙祖次祼太宗次祼髙宗次祼中宗次祼睿宗皆如上儀訖登歌止謁者引太尉降復位初太尉旣升祼太官令帥進饌者奉饌陳於東門之外謁者引司徒出詣饌所司徒奉獻祖之俎初太尉旣至位太官令引饌入自正門爼初入門雍和之樂作【自後酌獻皆作雍和】以無射之均【自後接神之樂堂下皆奏無射】饌至階樂止饌升諸太祝迎引於階上各設於神坐前【籩豆蓋羃徹之如式】設訖謁者引司徒以下降復位諸祝各還樽所謁者引太尉詣罍洗盥手洗爵訖升自阼階詣獻祖酒樽所執樽者舉羃太尉酌醴齊訖樂作謁者引太尉入詣獻祖神坐前北面跪奠爵俛伏興出戶北向立樂止太祝持版進於室戶外之右東向跪讀祝文曰維某年歳次月朔日子孝曽孫皇帝某【太祖以下稱臣某】謹遣太尉封臣名敢昭告於獻祖宣皇帝祖妣某氏敬遵恆典禮加元服以今吉辰祗見謹以一元大武明粢薌合薌萁嘉蔬嘉薦醴齊尙饗訖興太尉再拜初讀祝文訖樂作太祝進跪奠版於神坐俛伏興還樽所太尉拜訖樂止謁者引太尉以次獻皆如獻祖之儀【惟不盥洗】徧獻訖謁者引太尉詣東序西向立諸祝各以爵酌罍福酒合置一爵一太祝持爵進太尉之左北向太尉再拜受爵跪祭酒啐酒奠爵興諸祝各帥齋郎進俎減神前胙肉加於俎上又以籩取稷黍飯興以胙肉共置一爼以飯共置一籩先以飯授太尉太尉受以授齋郎又以胙肉授太尉太尉受以授齋郎太尉跪取爵遂飲卒爵太祝進受爵復於坫太尉興再拜訖謁者引太尉降復位贊引引禦史太祝及執樽罍篚羃者俱就執事位重行西面立以俟皇帝旣謁廟出門太祝等升復位訖登歌作雍和之樂諸祝各進入室徹豆還樽所【徹者籩豆各一少移於故處】登歌止奉禮曰賜胙贊者唱再拜在位者皆再拜【太尉不拜】樂作奉禮又曰再拜在位者皆再拜樂一成止謁者進太尉之左白禮畢遂引太尉出贊引引執事者以次出贊引引禦史太祝以下俱復執事位立定奉禮曰再拜禦史以下皆再拜贊引引出工人以次出其祝版燔於齋坊太尉令太祝宮闈令納神主如常儀

親謁

前出宮三日本司宣攝內外各共其職前一日守宮設羣臣五品以上次於東西朝堂如常謁日晝漏上水三刻鑾駕出宮發引前七刻捶一皷爲一嚴【三嚴時節前一日左相奏裁】發引前五刻捶二皷爲再嚴侍中版奏請中嚴奉禮設羣官五品以上位於東西朝堂如常文武官五品以上俱集朝堂就次各服其服所司依圖陳小駕鹵簿發引前二刻捶三皷爲三嚴諸衛之屬各督其隊與鈒防以次入陳於殿庭謁者引文武羣官各就位諸侍衛之官各服其器服侍中中書令以下俱詣閤奉迎【侍中奉寶如式】乘黃令進金輅於西閤外南向千牛將軍一人執長刀立於輅前北向黃門侍郎一人在侍臣之前贊者二人又在黃門侍郎之前侍中版奏外辦太僕令奮衣而升正立執轡皇帝服衮乘輿以出警蹕侍衛如常儀千牛將軍前執轡皇帝升輅太僕卿立授綏侍中中書令以下夾侍如常黃門侍郎進當鑾駕前跪奏稱黃門侍郎臣某言請鑾駕引發俛伏興退復位【凡黃門侍郎奏請皆進鑾駕前跪奏稱具官臣某言訖俛伏興】鑾駕動又稱警蹕黃門侍郎與贊者夾引以出千牛將軍夾路而趨駕出承天門至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬諸侍衛之官各督其屬左右翊駕在黃麾內符寶郎奉六寶與殿中監後從侍中中書令以下夾侍於路前贊者在供奉官人內侍臣上馬畢黃門侍郎奏稱請勅車右升侍中前承制退稱制曰可黃門侍郎退復位千牛將軍升訖黃門侍郎奏稱請鑾駕發引退復位鑾駕動稱警蹕皷傳音如常不鳴皷吹不得諠嘩駕過通事舍人引文武羣官不從者退就次以俟謁廟駕至大次逥輅東向千牛將軍降立扵輅右侍中進當鑾駕前跪奏稱侍中臣某言請降輅俛伏興還侍位皇帝降路乘輿之大次繖扇華蓋侍衛如常儀通事舍人引三師各就便坐各服其服出立於大次門外太常博士引太常卿立於大次門外當門西向侍中版奏外辦皇帝出次華蓋侍衛如常儀【侍中負寶陪從如式】博士引太常卿太常卿引皇帝【凢太常卿前導皆博士先引也】至廟門外殿中監進鎭珪皇帝執鎭珪華蓋仗衛停於門外三師迎侍者從入如常皇帝初入太和之樂作至版位北向立樂止太常卿與博士退立於左太常卿前奏稱請再拜皇帝再拜少頃太常卿又奏稱請再拜皇帝又再拜訖太常博士引太常卿太常卿引皇帝出還大次初行樂作出門樂止皇帝出門殿中監前受鎭珪華蓋侍衛如常儀皇帝還大次侍中版奏請解嚴【將士不得輒離部伍】皇帝停大次一刻頃捶一皷爲一嚴轉仗衛於還塗如來儀三刻頃捶二皷爲再嚴將士布隊仗侍中版奏請中嚴皇帝攺著通天冠絳紗袍五刻頃捶三皷爲三嚴文武侍臣詣大次奉迎乘黃令進金輅於大次門外東向千牛將軍立於輅右侍中版奏外辦太僕卿升執轡皇帝乘輿出次警蹕侍衛如常儀皇帝升輅太僕卿立授綏黃門侍郎奏稱請鑾駕發引俛伏興退復位鑾駕動警蹕如常儀黃門侍郎贊引夾引千牛將軍夾輅而趨至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬畢黃門侍郎奏稱請勅車右升侍中承前制退稱制曰可黃門侍郎退復位千牛將軍升訖黃門侍郎奏稱請鑾駕發引俛伏興退復位皷傳音鑾駕動皷吹振作而還文武羣官導從如來儀駕將至通事舍人引文武羣官進就位以近駕爲上駕至侍臣下馬所鑾駕權停文武侍臣皆下馬千牛將軍降立於輅右侍臣下馬訖鑾駕動千牛將軍夾輅而趨駕至橫街北當東上閤路南向侍中進當鑾駕前跪奏稱侍中臣某言請降路俛伏興還侍位皇帝降輅乘輿以入侍臣從至閤初皇帝入承天門舍人承防勅羣官還皇帝旣入閤侍中版奏請解嚴叩鉦將士各還本所

防羣臣

皇帝見廟之明日防羣臣如元防之儀其上壽詞云具官臣某言伏惟皇帝陛下吉辰元服禮偹樂和臣等不勝大慶謹上千萬嵗壽

羣臣上禮

前一日守宮量設次於東朝堂如常儀其日應上禮之官依時刻各集於次服朝服奉禮先設上禮之官位於東朝堂之前近南文東武西重行北面相對爲首又設中書人位於吏部官之北南向設奉禮位於文官東北贊者二人在南差退俱西向通事舍人引應上禮之官就位立定令史二人對舉表案禮部郎中引就中書舍人前取表授舍人訖引案退奉禮唱再拜贊者承傳在位者皆再拜中書舍人奉表入進通事舍人引在位者退

大唐開元禮卷九十二

欽定四庫全書

大唐開元禮卷九十三

唐蕭嵩等撰嘉禮

納後上

卜日

告圜丘

告方澤

臨軒命使

納采

問名

納吉

納徵

告期

告廟

冊後

卜日

將納後有司卜日如別儀

告圜丘告方澤

與加元服之儀同【祝文臨時撰】

臨軒命使

將行納采制命太尉爲使者宗正卿爲副使吏部承以戒之【問名納吉納徵告期奉迎並同使】前一日尙捨奉禦設禦幄於太極殿如常守宮設羣官客使等諸應陪位者次於東西朝堂太樂令展宮懸於殿庭設舉麾位於殿上一位於懸下皷吹令設十二案乘黃令陳車輅尙輦奉禦陳輿輦皆如元日之儀典儀設文官一品以下五品以上位於懸東六品以下於橫街之南皆重行西面北上設武官一品以下五品以上位於懸西六品以下於橫街之南當文官皆重行東面北上設朝集使位各分方於文武官當品之下設諸親位於四品五品之下【皇宗親在東異姓親在西】設蕃客位各分方於朝集使六品之南諸州使人分方位於朝集使九品之後設典儀位於懸之東北贊者二人在南少退西向設使者受命位於橫街南道東副使又於其東少退俱北面奉禮設門外位於東西朝堂如元日之儀其日諸衛勒所部列黃麾仗如常儀羣官依時刻集朝堂俱就次各服其服通事舍人引就朝堂前位侍中量時刻版奏請中嚴鈒防近仗入陳於殿庭太樂令帥工人入就位協律郎入就舉麾位諸侍衛之官各服其器服符寶郎奉寶俱詣閣奉迎典儀帥贊者先入就位通事舍人引羣官入就位又引使者及副使立於太極門外道東西面黃門侍郎引主節執幡節中書侍郎引制書案立於左延明門內道北面西北上侍中版奏外辦皇帝服衮冕禦輿以出曲直華蓋警蹕侍衛如常儀皇帝將出仗動皇帝出自西房卽禦坐南向坐符寶郎奉寶置於禦坐如常通事舍人引使主副入就位立定典儀曰再拜贊者承傳羣官在位者皆再拜侍中前承制降詣使者東北西面稱有制使主副俱再拜侍中宣制曰納某官某氏女爲皇后命公等持節行納采等禮宣訖使主副又再拜侍中還侍位黃門侍郎引主節立於使者東北西面主節以節授黃門侍郎黃門侍郎執節西面授使者使者受付主節立於使者後黃門侍郎退中書侍郎引制書案立於使者東北西面中書侍郎取制書【持案者退自使後立於使者之左】西面授使者使者受制書置於案持案者退立於使後中書侍郎退典儀曰再拜贊者承傳羣官在位者皆再拜舍人引使主副出持節者前導持案者次之侍中前跪奏稱侍中臣某言禮畢俛伏興還侍位皇帝降禦輿入自東房侍衛警蹕如來儀舍人引羣官在位者以次出初使主副乘輅備儀仗而行皷吹備而不作從者乘車以從其制書以油絡网犢車載而行自後皆如之

納采

前一日守宮設使者次於後氏大門外道右南向其日大昕使主副至於後氏大門外掌次者延入次【凡賔主及行事者皆公服】主人受於廟【無廟者受於正寢】掌事者布神席於室戶外之西莞筵紛純加藻席畫純南向右雕幾使主副出次謁者引立於大門外之西東面北上持幡節者立於使者之北少退東面令史二人對舉制案立於使主副之南執雁者又在其南俱東面主人立於大門內西向儐者立於主人之左北面受命出立於門東西面曰敢請事使者曰某奉制納采儐者入告主人曰臣某之女若如人旣制訪臣某不敢辭儐者出告入引主人出迎使者於大門外之南北面主人再拜使者不答拜主人揖使先入至於階使者及宗正卿入幡節前導其持案及執雁者從入幡節立西階之西東面【自後幡節皆如之】使者由西階升立於兩楹間南面使副在使者西南持案及執雁者在使副西南俱東面主人升阼階詣使者前北面立持案者以案進使副前使副取制書持案者退復位使副奉制書進授使者退復位持節者脫節衣使者曰有制主人再拜宣制畢主人降詣階間北面再拜稽首訖升進北面受制書退以授左右仍北面立使副取雁以授使者退復位使者受雁主人再拜進受雁退以授左右仍北面立儐者引二人對舉答表案進立於主人後少西儐者取表以授主人主人受進授使者訖退復位再拜持節者加節衣謁者引使者及使副等降自西階以出

制文【凢六禮皆以版長一尺二寸博四寸厚八分後家答版亦如之】

皇帝曰咨具官封姓渾元資始肇經人倫爰及夫婦以奉天地宗廟社稷謀於公卿咸以爲宜率由舊典今使使持節太尉封某宗正卿封某以禮納采

答文

皇帝嘉命訪婚陋族偹數采擇臣之女【姑姊妹則云先臣某官之遺女】未閒教訓衣履若而人欽承舊章肅奉典訓某官封臣姓名稽首頓首再拜承制詔

問名

使者旣出遂立於內門外之西東面並如納采位初使者降主人降立於內門內東廂西面儐者進受命出請事使者曰將加卜筮奉制問名儐者入告主人曰臣某之子若如人旣制訪臣某不敢辭儐者出告入引主人出迎使者於內門外之南北面揖使者先入就位至於階使者及使副入幡節前導持案及執雁者從入使者由西階升立於兩楹間南面使副在使者西南持案及執雁者在使副西南俱東面主人升阼階詣使者前北面立持案者以案進使副前使副取制書持案者退復位使副奉制書進授使者退復位持節者脫節衣使者曰有制主人再拜使者宣制畢主人降詣階間北面再拜稽首訖升進北面受制書退以授左右仍北面立使副取雁以授使者使者受雁主人再拜進受雁以授左右仍北面立儐者引二人對舉答表案於主人後少西儐者取表以授主人主人受進授使者訖退復位再拜持節者加節衣謁者引使者及使副等降自西階以出立於內門外之西使副在南少退俱東面初使者降主人降立於東階下西面儐者進受命出請事使者曰禮畢儐者入告主人曰某公奉制至於某室某有先人之禮請禮從者儐者出告使者曰某旣得將事敢辭儐者入告主人曰先人之禮敢固以請儐者出告使者曰某辭不得命敢不從儐者入告遂引主人升立於序端掌事者徹幾攺設二筵東上【各用莞筵紛純加藻席繢純】設甒醴於東房西牖下加勺羃坫在樽北實觶二角柶二各一籩一豆實以脯醢在坫北又設洗於東階東南如常施設訖儐者引主人降迎使者於內門外之東西面揖使者先入使者入門而左使副從之主人入門而右至階主人曰請某位升使者曰某敢辭主人又曰固請某位升使者曰某敢固辭主人又曰終請某位升使者曰某終敢辭主人升自阼階使者升自西階使副從升俱北面主人阼階上北面再拜使者及副使西階上北面答再拜主人受幾於序端掌事者內拂幾三奉兩端西北面以進主人東南向外拂幾三振袂內執之掌事者一人又執幾以從主人主人進西北向使者序進迎受於筵前東南向以俟主人還東階上北面再拜送使者以幾進北靣跪各設於坐差退於西階上北靣東上俱答再拜立於階西東面南上贊者二人俱升取觶降盥手洗觶升實醴加柶於觶覆之面葉出房南面主人受醴面柄進使者於筵前西北向立又贊者執觶以從使者西階上北面各一拜序進筵前東南面主人以次授醴使者受俱復西階位上主人退復東階上北面一拜送掌事者以次薦脯醢於筵前使者各進升筵皆坐左執觶右取脯擩於醢祭於籩豆之間各以柶祭醴三始扱一祭又扱再祭興各以柶兼諸觶上臘降筵於西階上俱北面坐啐醴建柶各奠觶遂拜執觶興主人答拜使者進升筵坐各奠觶於薦東降筵序立於西階上東面南上掌事者牽馬入陳於門內三分庭一在南北首西上又掌事者奉幣篚升自東階以授主人主人授於序端進西面位掌事者一人又奉幣篚立於主人之後使者西階上俱北面再拜主人進詣楹間面南立使者序進立於主人之西俱南面主人以幣篚授使者使者受退立於西階上東面執幣者又以幣篚授主人主人受以授使副使副受之退立於使者位北俱東面主人還東階上北面拜送使者降自西階従者迓受幣使者當庭實揖馬以出牽馬者従出使者出大門外之西東面立従者迓受馬主人出門東西面再拜送使者退主人入立於東階下西面儐者告於主人曰賔不顧矣主人反於寢使者奉答表詣闕進

制文

皇帝曰咨某官封姓兩儀配合承天統物正位於內必俟令族重章舊典今使使持節太尉封某宗正卿封某以禮問名

答文

皇帝嘉命使者某重宣中制問臣名族臣女夫婦所生先臣故某官之遺孫先臣故某官之遺曽孫先臣故某官之遺孫先臣故某官之外孫女年若干欽承舊章肅奉典制某官臣姓某稽首首再拜承制詔【若女祖以上在則直云某官臣之孫女等語】

納吉

前一日守宮設使者次於後氏大門外如初其日大昕使主副至於後氏大門外掌次者延入次掌事者設幾筵如初使主副出次謁者引立於大門外之西東面北上持幡節者立於使者之北少退東面令史二人舉對制案立於使主副之南執雁者又在其南俱東面主人立大門內西面儐者進受命出請事使者曰加卜筮占曰從制使某也納吉儐者入告主人曰臣某之女若而人筮云吉臣預在焉臣某謹奉典制儐者出告入引主人出迎使者於大門外之南北面主人再拜使者不答拜主人揖使者先入至於階使者及使副入幡節前導持案及執雁者從入幡節立西階之西東面使者由西階升立於楹階南面使副在使者西南持案及執雁者在使副西南俱東面主人升阼階詣使者前北面立持案者以桉進使副前使副取制書持案者退復位使副奉制書進授使者退復位持節者脫節衣使者曰有制主人再拜使者宣制畢主人降詣階間北面再拜稽首訖升進北面受制書退以授左右仍北面立使副取鴈授使者退復位使者受鴈主人再拜進受鴈退授左右仍北面立儐者引二人對舉答表案進立於主人後少西儐者取表以授主人主人受以進授使者訖退復位再拜持節者加節衣謁者引使者及使副等降自西階以出立於內門外之西面使副在南少退俱東面初使者降主人降立於東階下西面儐者進受命出請事使者曰禮畢其儐使者如問名之儀

制文

皇帝曰咨某官姓人謀從僉曰貞吉敬順典禮今使使持節太尉封臣某宗正卿臣某以禮納吉

答文

皇帝嘉命使者某重宣中制太卜元吉臣陋族卑鄙懼不堪欽承舊章肅奉典制某官臣姓某稽首頓首再拜承制詔

納徴

前一日守宮設使者次如初其日大昕使主副至後氏大門外掌次者延入次執事者入布羃於內門之外纁束帛陳於幕上六馬陳於羃南北首西上執事者奉糓珪以匱俟於幕東西面掌事者設幾筵如初使主副出次謁者引立於大門外西東面北上持幡節者立於使者之北少退東面令史二人對舉制案於使副之南東面主人立於大門內西面儐者進受命出請事使者曰某奉制納徴儐者入告主人曰奉制賜臣以重禮臣某只奉典制儐者出告入引主人出迎使者於大門外之南北面主人再拜使者不答拜謁者引使者及使副入幡節前導持案者從入使者入門而左主人入門而右至於內門使主副立於門西東面北上主人立於門東西面儐者引主人揖使者先入門至於階使副從入由西階升立於楹間南面使副在使者西南持案者在使副西南俱東面主人由阼階詣使者前北面立於主人揖入門執事者坐啟匱取珪加於纁上及牽馬者從入三分庭一在南北首西上執珪者在馬西俱北面持案者以案進使副前使副取制書持案者退復位使副奉制書進授使者退復位持節者脫節衣使者曰有制主人再拜訖使者宣制畢主人降詣階間北面再拜稽首訖升進北面受制書退以授左右仍北面立儐者引二人對舉答表案進主人後少西儐者取表以授主人主人受以授使者訖退復位再拜謁者引使者及使副等降自西階以出立於內門外之西使副在南少退俱東面初主人受制書訖左右受玉帛於庭受馬者自左授之以東牽馬者旣授馬自前面而出主人降立於東階下西面儐者進受命出請事使者曰禮畢其儐使者如納吉之儀

制文

皇帝曰咨某官姓之女有母儀之徳窈窕之姿如山如河宜奉宗廟永承天祚纁珪馬以章典禮今使使持節太尉封某宗正卿封某以禮納徵

答文

皇帝嘉命使者某重宣中制降婚卑陋崇以上公寵以丰禮偹物典防欽承舊章肅奉典制某官臣姓名稽首頓首再拜承制詔

告期

前一日守宮設使者次如初其日大昕使主副至後氏大門外掌次者延入次掌事者設幾筵如初使主副出次謁者引立於大門外之西東面北上持幡節者立於使者之北少退東面令史二人對舉制書案立於使副之南執雁者又在其南俱東面主人立於大門內西面儐者進受命出請事使者曰制使某告期儐者入告主人曰臣某謹奉制儐者出告入引主人出迎使者於大門外之南北面主人再拜使者不答拜主人揖使者先入至於階使者及使副入幡節前導持案及執雁者從入使者由西階升立於兩楹間南面使副在使者西南持案及執雁者在使副西南俱東面主人升阼階詣使者前北面持案者以案進使副前使副取制書進授使者退復位持節者脫節衣使者曰有制主人再拜使者宣制畢主人降詣階間北面再拜稽首訖升進北面受制書退授左右仍北面立使副取雁授使者退復位使者受雁主人再拜進受雁退以授左右仍北面立儐者引二人對舉答表案進立於主人後少西儐者進取表以授主人主人受以進授使者訖復位再拜持節者加節衣謁者引使者及使副等降自西階以出立於內門外之西使副在南少進俱東面初使者降主人降立於東階下西面儐者進受命出請事使者曰禮畢其儐使者如納徵之儀

制文

皇帝曰咨某官姓謀於公卿太筮元防有不臧率遵典禮今使使持節太尉封某宗正卿封某以禮告期

答文

皇帝嘉命使者某重宣中制告曰惟某年某月日可迎臣欽承舊章肅奉制典某官臣姓某稽首頓首再拜承制詔

告廟

有司以特牲告如常告禮【祝文臨時撰】

冊後

前一日守宮設使者次於後氏第大門外之西如常尙捨設尙宮以下次於後氏閤外道西東向障以行帷其日臨軒命使如納采命使之儀【太尉爲正使司徒爲副使】奉禮設使者位於大門外之西東向使副及內侍位於使者之南舉冊案及寶綬者在南差退持節者在使者之北少退俱東向設主人位於大門外之南北面設使者以下及主人位於內門外亦如之設內謁者監位於內門外主人之南西面內謁者監設司贊位於東階東南掌贊者二人在南差退俱西向謁者監又預置一案於閤外近限使主副乘輅持節備儀仗鼓吹備而不作至後氏大門外使者降輅掌次者延入次尙宮以下至閤之次內僕進重翟以下於大門之外道西東向以北爲上諸衞令其屬布後儀仗如常使者出次謁者引使者以下就門外位主人朝服出立於東階下西面儐者進受命出門東西面曰敢請事使者曰某奉制授皇后備物典冊儐者入告遂引主人出迎於大門外北面再拜使者不答拜謁者引使者入門而左持節者前導持案者次之主人入門而右至內門外各就位立定奉冊寶案者進當使副前使副受冊寶持案者退復位使副以冊寶進受使者退復位內侍進使者前西面受冊寶東面授內謁者監退復位內謁者監持冊寶入立於閤外之西東面跪置冊寶於案俛伏興尙宮以下入閤奉後首飾禕衣【其衣服所司預進】傅姆贊出尙宮引降立於庭中北面尙宮跪取冊尙服跪取寶綬興進立於後之右少前西向司言司寶各一人進於後左少前東向尙宮稱有制尙儀贊皇后再拜皇后再拜宣冊訖尙儀又贊皇后再拜皇后再拜尙宮奉冊進授皇后皇後受以授司言尙服又奉寶綬次授皇后皇後受以授司寶訖尙儀贊皇后升坐尙宮引皇后升坐南向坐內官以下俱降立於庭重行北向以西爲上立定司贊曰再拜掌贊承傳內官以下皆再拜訖諸應侍衛者各升立於侍位尙儀前跪奏稱禮畢皇后降坐尙宮引皇后入於宮主人儐使者如告期之儀使者乘輅而還詣闕復命

冊文

維年月日皇帝使使持節太尉封某司徒封某冊命某官女某氏爲皇后咨爾易基乾坤詩首關雎王化之本實由內輔是故皇英嬪虞帝道以光任姒妃周嗣克昌皇后其祗朂厥徳以肅承宗廟防恭中饋盡敬婦道帥導六宮作範儀於四海皇天無親惟徳是依可不愼歟

大唐開元禮卷九十三﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷九十四

唐蕭嵩等撰嘉禮

納後下

命使奉迎

同牢

皇后謝表

朝太后

皇后受羣臣賀

防羣臣

外命婦朝防

羣臣上禮

皇后廟見

車駕出宮

命使奉迎

其日晡後侍中量時刻版奏請中嚴晡後三刻皇帝服衮冕出升所禦殿宮人侍衛如常儀文武之官五品以上立於東西朝堂如常儀奉迎前一日守宮設使者次於大門之外道右設使副及內侍次於使者次西俱南向尙捨設宮人次於閤外道西奉禮設使者位於大門外之西東向使副位於使者之南持案及執雁者又在南差退持節者在使者之北少退俱東向奉禮位於使副西南贊者二人在南差退俱東面又設內侍位於大門外道左西面其日司贊又設宮人以下位於堂前使主副朝服發朝堂乘輅持節偹儀仗至大門外使者降輅掌次者延入次宮人等各之次奉迎文武官至宿衛及列鹵簿如常奏請皇后中嚴量時刻姆傅導皇后尙宮前引出升堂宮人等侍衛如常儀皇后將出主婦出於房外之西南向文武奉迎者皆陪立於大門之外文官在東武官在西皆以北爲上立定訖謁者引使者詣大門外位立使副內侍等各就位主人立於內門外堂前東階下西向儐者受命出請事使者曰某奉制今以吉辰率職奉迎儐者入告主人曰臣謹奉典制儐者出告入引主人出門南北面再拜使者不答拜謁者引使者入門而左持節者前導使副及持案執雁者次之主人入門而右至內門外堂西階間使者先升立於兩楹間南面使副在使者西南持案及執雁者在使副西南俱東面主人升東階詣使者前北面立持案者以案進使副前使副取制書持案者退復位使者曰有制主人再拜使者宣制畢主人降詣階間北面再拜稽首訖升進北面受制書退以授左右訖主人再拜仍北面立使副取雁授使者訖主人再拜進受雁退授左右仍北面立儐者引二人對舉答表案進立於主人後少西儐者取表以授主人主人受以授使者訖退復位再拜謁者引使副降自西階以出復門外位立定奉禮曰再拜贊者承傳使主副俱再拜使者曰令月吉日臣某等承制率職奉迎內侍受以入傳於司言司言受以奏聞尙儀奏請皇后再拜皇后再拜訖主人入升自東階進西面誡之曰戒之敬之夙夜無違命主人退立於東階上西面母誡於西階上施衿結帨曰勉之敬之夙夜無違命訖腰輿進皇后升輿以降尙宮前導六尙以下侍衛如常皇后升重翟以幾姆加憬內宮侍從及內侍導引應乘車從者如鹵簿常儀迎使及百官當引從者退隨便立皇后車出大門外以次乘車馬引從如常

制文

皇帝曰咨某官姓嵗吉令月吉日惟某率由典禮今遣使持節太尉封某宗正卿封某以禮迎

答文

皇帝嘉命使者某重宣中詔令月吉辰偹禮以迎螻蟻之族猥承大禮憂懼戰悸欽承舊章肅奉典制某官臣某稽首頓首再拜承制詔

同牢

其日內侍之屬設皇后大次於皇帝所禦殿門外之東南向鋪坐如常將夕尙寢設皇帝禦幄於所禦之殿室內之奧東向鋪地席重茵施屏障初昏尙食設洗於東階東西當東靈南北以堂深罍水在洗東篚在洗西南肆【篚實以巾二爵二】設訖後洗於東房近北罍水在洗西篚在洗東北肆皆加勺羃饌於東房西牖下設豆各二十四簠簋各二豋各三皆加巾蓋俎三樽於室內北牖下酒在西加羃勺南柄【羃夏用絺冬用組】又樽於房戶外之東廡酒坫在南加四爵合【其器皆烏漆惟登以陶以匏】皇后重翟入門鳴鐘皷【其鐘皷所司預陳設鳴鐘皷者所以聲告內外】鹵簿止於外近侍應從者如常皇后從永巷至大次前回車南向施步障畢尙儀進當車前跪奏稱請降車興退復位皇后降車禦輿司輿率繖扇等司燈率執燭者俱布列前後皇后入就大次嚴整訖尙宮引皇后詣所禦殿門外之東西向立尙儀跪奏外辦請降坐禮迎皇帝降坐尙宮前引詣門內之西東面揖後以入尙食徹樽羃酌酒三注於樽尙寢設席於室內之西東向【莞筵紛純加藻席繢純次席黼純對席亦準此】皇帝導後升自西階入室卽席東向立皇后入立於樽西南面皇帝盥於南洗後盥於北洗尙食帥其屬以饌入設醤於席前葅醢在其北俎三入設於豆東豕俎特於俎北【豆東葅醢之東】尙食設黍於醬稷稻粱又在東設湇於醤東南【饌要方】設對醬於東【對醬後醤也設之當俎特】葅醢在其南北上設黍於豕俎北其西稷稻粱設湇於醬北尙食啟防卻於簠簋之南對簠簋於北【啟發也豆蓋徹於房內】各加匕箸尙寢設對席於饌東尙食西面跪奏饌具興皇帝揖皇后對席西面皆坐尙食跪取韭葅擩醢授皇帝又尙食跪取韭葅擩醢授皇后皇帝及皇后俱受祭於豆間尙食又取黍實於左手徧取稷稻粱反於右手授皇帝又尙食取黍實於左手徧取稷稲粱反於右手授皇后皇帝及皇后俱受祭於豆間又各取胏皆絕末授皇帝及皇后皇帝及皇后俱受又祭於豆間訖尙食各以胏加於俎司飾二人以巾授皇帝及皇后俱帨手訖尙食各跪品嘗饌訖各移黍置於席上以次授肺脊皇帝及皇后皆食三飯卒食尙食二人俱盥手洗爵於房入室詣酒樽所酌酒進授皇帝及皇后俱受爵祭酒尙食各以肝從皆奠爵振祭嚌之尙食皆受實於俎豆各取爵皆飲訖尙儀俱進授虛爵奠於坫再酳如初三酳用如再酳尙食俱降東階洗爵升酌於戶外樽進北面俱奠爵興再拜跪取爵祭酒遂飲卒爵奠爵遂拜執爵興奠於篚還侍位尙儀北面跪奏稱禮畢興皇帝皇后俱興尙宮引皇帝入東房釋冕服禦常服又尙宮引皇后入幄脫服尙宮引皇帝入尙食帥其屬徹饌設於東房如初皇后從者餕皇帝之饌皇帝侍者餕皇后之饌

皇后謝表

皇后至宮之明日服展衣出司言引尙宮尙宮前導及左右侍從如常升正殿兩楹間北面立又尙儀以謝表授皇后尙儀以案俟於前皇后置表案上尙宮贊拜皇后再拜訖尙儀以表降殿授內侍內侍因中書以聞初內侍出門皇后降殿還寢如常

朝皇太后

其日大昕所司設皇太后禦坐地席於所禦之殿南向尙食帥司膳設側樽甒醴於東房內東壁下加勺羃籩一豆一實以脯醢設於樽北又設洗於樽西近北罍水在洗西篚在洗東北肆【篚實以巾冪角觶一角柶一】其日皇后夙興沐浴尙儀版請皇后中嚴質明六尙及諸侍衛官人俱詣寢殿奉迎尙儀版奏外辦皇后服褘衣加首飾禦輿尙宮前導降自西階以出侍衛如常至太后閤外皇后降輿障扇侍從如常立於西廂東面皇后將至尙儀奏請皇太后中嚴皇后旣至閤外尙儀奏皇太后外辦皇太后服褘衣加首飾司言引尙宮尙宮引皇太后出卽禦坐南向坐侍從如常皇后執笲棗栗腵修司言引尙宮尙宮引皇后入升自西階北面再拜進跪奠笲於皇太后坐前皇太后撫之尙食進徹以東司言引尙宮尙宮引皇后退北面又再拜司設設皇后席於牖戶之間近北南向司言引尙宮尙宮引皇后立於席西南向尙食入東房盥手洗觶酌醴加柶面柄出進詣皇后席前北面立皇後進北面再拜受醴尙食薦脯醢於席前皇后升席坐左執觶右取脯擩於醢祭於籩豆之間以柶祭醴三始扱一祭又扱再祭加柶於觶面葉興降席北面跪啐醴建柶興北面再拜進升席跪奠於薦東興降席司言引尙宮尙宮引皇后降自西階以出禦輿而還侍從如來儀皇后出閤尙儀跪奏稱禮畢俛伏興還侍位皇太后降坐入室如常

皇后受羣臣賀

右如正冬賀儀惟賀辭云具官臣某等言伏惟殿下徽猷昭備至徳應期凡厥黔黎不勝慶躍

皇帝防羣臣

右如正冬防儀惟樂偹而不作上壽辭云具官某等言皇后坤儀配天徳昭厚載克崇萬葉顯嗣徽音凢厥兆庶載懷鳬藻臣等不勝慶忭謹上千萬嵗壽

外命婦朝防

右如正冬朝防之儀惟賀辭云某位妾姓等言伏惟殿下坤象配天徳昭厚載率土含識不勝忭舞防辭惟加謹上千萬嵗壽

羣臣上禮

右如加元服上禮之儀

皇后廟見

前一日皇后淸齋於別殿內官應從入廟者俱齋一日於廟所諸衛令其屬晡後一刻各以其方器服守衛廟門與太樂工人俱淸齋一宿前二日舎尙直長設皇后大次於太廟北門內之西東向周以行帷尙舎奉禦鋪禦坐尙舎直長又量設內官以下次於大次之後守宮設外命婦妃主以下次於廟北門外之西道南北向東上周以行帷又設行事太尉以下次於齋坊之內太樂令設宮懸之樂於廟庭東方西方磬簴起北鐘簴次之南方北方磬簴起西鐘簴次之設十二鎛鐘於編懸之間各依辰位樹路皷於北懸之內道之左右植建皷於四隅置柷敔於懸內柷在左敔在右設歌鐘歌磬於廟堂之上前楹之間北向磬簴在西鐘簴在東其匏竹者立於階間重行北面相對爲首【凡懸皆展而編之】諸工人各位於懸後東方西方以北爲上南方北方以西爲上前一日右校淸掃內外內謁者監設皇后版位於樂懸之北道西北向設外命婦位於其次前北面東上奉禮設太尉以下及禦史等位於內外並如常儀設酒樽之位扵廟堂上前楹間各於室戶之左北向每室彞二樽二【春秋用雞彛鳥彛犧尊秋冬用斚彛黃彛著尊】山罍二皆加勺羃皆西上各有坫焉【以置瓉爵】設洗於東階東南北向罍水在洗東篚在洗西南肆【篚實以珪瓉巾爵】執樽罍篚羃者各位於樽篚之後太廟令整拂神幄又帥府史齋郎以樽坫罍洗篚羃入設扵位其日未明十五刻太官令帥宰人以鸞刀割牲於廚謁日未明三刻太尉以下各服其服太廟令良醖令各帥其屬入實樽罍如式太官令帥進饌者實諸籩豆簠簋等未明二刻奉禮帥贊者先入就位贊引引禦史以下行掃除如常儀訖引還齋所奉禮以下次還齋所未明一刻奉禮帥贊者先入就位贊引引太廟令太祝宮闈令入自東門當階間重行北面以西爲上立定奉禮曰再拜贊者承傳【凡奉禮有詞贊者皆承傳】太廟令以下皆再拜升自東階入開埳室奉出獻祖以下神主各置於坐如常儀訖引還齋所質明謁者引太廟令以下俱就門外位奉禮帥贊者先入就位贊引引禦史以下入就位太樂令帥工人次入就位【其升堂內者皆脫履於階下降納如式】謁者引太尉贊引引執事者次入就位立定奉禮曰再拜太尉以下皆再拜【其先拜者不拜】謁者進太尉之左白有司謹具請行事退復位協律郎跪俛伏舉麾興【凡取物者皆跪俛伏而取以興奠物則奠訖俛伏而後興】鼔柷奏永和之樂乃以黃鐘爲宮大呂爲角太蔟爲徴應鐘爲羽樂九成【黃鐘三奏大呂太蔟應鐘各再奏】偃麾戛敔樂止【凡樂皆協律郎舉麾工鼔柷而後作偃麾戛敔而後止也】奉禮曰再拜太尉以下皆再拜謁者引太尉詣罍洗太尉盥手洗瓚升自阼階詣獻祖樽彛所執樽者舉羃太尉酌爵鬯登歌作肅和之樂乃以圜鐘之均【自後登歌皆作圜鐘】謁者引太尉入詣獻祖坐前北面跪以鬯祼地奠之俛伏興謁者引太尉出戶北向再拜訖謁者引太尉詣懿祖樽彛所執樽者舉羃太尉取瓚於坫酌欝鬯謁者引太尉入詣懿祖神坐前北面跪以鬯祼地奠之俛伏興謁者引太尉出戶北面再拜訖謁者引太尉次祼太祖次祼代祖次祼髙祖次祼太宗次祼髙宗次祼中宗次祼睿宗皆如上儀訖登歌止謁者引太尉還齋所初太尉旣升祼太官令帥進饌者奉饌陳於東門之外謁者引司徒出詣饌所司徒奉獻祖之俎太官令引饌入自正門俎初入門雍和之樂作【自後酌獻皆歌雍和】以無射之均【自後接神之樂堂下皆奏無射】饌至階樂止饌升諸太祝迎引於階上各設於神座前【籩豆蓋羃徹之如式】設訖謁者引司徒以下還齋所諸祝各還樽所謁者引太尉詣罍洗盥手洗爵訖升自阼階詣獻祖樽彛所執樽者舉羃太尉酌醴齊訖樂作謁者引太尉入詣獻祖神座前北面跪奠爵俯伏興出戶北向立樂止太祝持版進於室戶外之右東向跪讀祝文曰維某年歲次月朔日子孝曽孫開元神武皇帝某【太祖以下稱臣某】謹遣太尉封臣名敢昭告於皇祖某諡皇后某氏【太祖以下廟則稱妾某氏】將伸祗見謹以一元大武明粢薌合薌萁嘉蔬嘉薦醴齊敬薦尙饗訖興太尉再拜初讀祝文訖樂作太祝進跪奠版於神座前俛伏興還樽所太尉拜訖樂止謁者引太尉以次獻皆如獻祖之儀【惟不盥洗】徧獻訖謁者引太尉詣東序西向立諸祝各以爵酌罍福酒合置一爵一太祝持爵進太尉之左北向太尉再拜受爵跪祭酒啐酒奠爵興諸祝各帥齋郎進俎跪減神前胙肉加於俎上又以籩取稷黍飯興以俎肉共置一俎以飯共置一籩先以飯授太尉太尉受以授齋郎又以胙肉授太尉太尉受以授齋郎太尉跪取爵遂飲卒爵太祝進受爵復於坫太尉興再拜訖謁者引太尉還齋所贊引引禦史太祝及執樽罍篚羃者俱還齋所以俟皇后旣謁廟出門謁者引太尉以下諸執事及工人等各入復位登歌作雍和之樂諸祝各進入室徹豆出還樽所【徹者籩豆各一少移於故處】登歌止奉禮曰賜胙贊者唱再拜在位者皆再拜【太尉不拜】樂作奉禮又曰再拜在位者皆再拜樂一成止謁者進太尉之左白禮畢遂引太尉出贊引引執事者以次出禦史太尉以下俱復執事位立定奉禮曰再拜禦史以下皆再拜贊引引出工人以次出其祝版燔於齋坊太廟令太祝宮闈令納神主如常儀

車駕出宮

前出宮三日本司宣攝內外各共其職其日晝漏上水四刻車駕出宮發引前七刻捶一鼔爲一嚴【三嚴時節前一日內侍奏裁】發引前五刻捶二鼔爲再嚴尙儀版奏請中嚴司贊設內命婦版位於皇后所禦殿閤外道東重行西向北上內命婦各服其服所司陳小駕鹵簿發引前二刻捶三鼔爲三嚴司賓引內命婦各服其服就位六尙以下各服其服俱詣室奉迎【尙服負璽如式】內僕進重翟於閤外尙儀版奏外辦馭者執轡皇后首飾褘衣乘輿以出警蹕侍衛如常儀皇后升車仗衛如常六尙等乘車陪從如式司賓引內命婦退隨近以俟諸翊駕之官皆乘馬駕動稱警蹕如常不鳴鼓角諸衛前後督攝如常外命婦三品以上及公主縣主皆先至各就次俱服其器服車駕將出內侍之屬守廟四門內謁者贊引命婦妃主等出次內典引引就位立駕過引還次初駕將至內侍之屬守廟四門駕至廟北門回車北向尙儀進當車駕前跪奏稱尙儀妾姓言請降車興還侍位皇后降車升輿入大次繖扇華蓋侍衛如常儀鹵簿停於廟外皇后停大次半刻頃司言引尙宮立於大次門外當西向尙儀版奏外辦皇后出次侍衛如常【尙服負璽陪從如式】司言引尙宮尙宮引皇后【凡尙宮前導皆司言先引】至版位北向立尙宮與司言退立於左皇后定立尙宮前奏稱請再拜皇后再拜少頃尙宮又奏稱再拜皇后又再拜訖司言引尙宮尙宮引皇后還大次內侍版奏請解嚴【將士不得輒離部伍】皇后停大次一刻頃捶一鼓爲一嚴轉仗衛於還如來儀三刻頃捶二鼓爲再嚴尙儀版奏請中嚴皇后攺著鈿禮衣五刻頃捶三鼔爲三嚴六尙以下詣大次奉迎內僕進重翟於廟北門之外尙儀版奏外辦馭者執轡皇后乘輿出次華蓋侍衛如常皇后升車鼓吹振作而還六尙等升車陪從如來儀皇后將出門內謁者贊引外命婦等出次內典引引就位駕至位所內侍奏請駕權停外命婦還外命婦再拜訖內侍承令令外命婦又再拜車駕過內典引引外命婦退各還第駕至所禦殿閤外廽車南向尙儀進當車駕前跪奏稱尙儀妾姓言請降車興還侍位皇后降車乘輿以入侍衛如常於車駕將至司賔引內命婦俱就位皇后旣入司賔引內命婦退內侍版奏請解嚴將士各還其所

大唐開元禮卷九十四

欽定四庫全書

大唐開元禮卷九十五

唐蕭嵩等撰嘉禮

皇帝元正冬至受皇太子朝賀

皇后元正冬至受皇太子朝賀

皇帝元正冬至受皇太子朝賀

前二日本司宣攝內外各供其職前一日尙捨奉禦設禦幄於太極殿北壁南向守宮設皇太子次於承天門外東朝堂之北西向又於東宮朝堂設宮臣次如常式太樂令展宮懸於殿庭設麾於殿上西階之西東向一位於樂懸東南西向皷吹令設十二案乘黃令陳車輅尙輦奉禦陳輿輦並如常儀設皇太子位於橫街南道東北面設典儀位於懸之東北贊者二人在南差退俱西面奉禮設宮臣版位於東宮朝堂如常其日依時刻宮官俱集於次各服其服諸衞率各勒所部陳設如常左庶子版奏請中嚴典謁引宮臣各就位侍衞之官各服其器服【左庶子負寶如式】俱詣閤奉迎僕進金輅於西閤外南向內率一人執刀立於輅前北向中允一人在侍臣之前贊者二人又在中允之前左庶子版奏外辦僕奮衣而升正立執轡皇太子具服逺逰冠【若未冠則雙童髻】絳紗袍升輿以出左右侍衞如常儀內率前執轡皇太子升輅僕立授綏左庶子以下夾侍如常儀中允進當輅前跪奏稱中允臣某言請發引俛伏興退復位【凡中允奏請皆進當輅前跪奏稱具官臣某言訖俛伏興】輅動中允與贊者夾引以出內率夾輅而趨出重明門至侍臣上馬所中允奏稱請輅權停令侍臣上馬左庶子前承令退稱令曰諾中允退稱侍臣上馬贊者承傳文武侍臣皆上馬左庶子以下夾侍於輅前贊者在供奉官人內侍臣上馬畢中允奏稱請令車右升左庶子前承令退稱令曰諾中允退復位內率升訖中允奏稱請發引退復位皇太子輅動三師乘車訓導王少乘車訓從鳴鐃而行文武宮臣皆乘馬以從至長樂門鐃吹止至次前回輅西向內率降立於輅右左庶子進當輅前跪奏稱左庶子臣某言請降輅俛伏興還侍位皇太子降輅舍人引皇太子就次坐侍衞如常儀其日依時刻將士塡街諸衞勒所部列黃麾大仗屯門及陳於殿庭如常儀皇太子旣就次侍中版奏請中嚴近仗就陳於門外太樂令帥工人入就位協律郎入就舉麾位侍衛之官各服其器服符寶郎奉寶俱詣閤奉迎典儀帥贊者先入就位通事舍人引羣官屬以下次入就位皇太子出次舎人引皇太子三師三少導從如式入立於太極殿門外之東西面【諸衞率左右庶子舎人及近侍者量人從入】侍中版奏外辦皇帝服衮冕之服乘輿以出曲直華蓋警蹕侍衞如常儀皇帝將出仗動太樂令令撞黃鐘之鐘右五鐘皆應協律郎跪俛防舉麾鼔柷奏太和之樂皷吹振作皇帝出自西房卽禦坐南向坐符寶郎奉寶置禦坐如常協律郎偃麾戛敔樂止【凢樂皆協律郎舉麾工鼔柷而後作偃麾戛敔而後止也】舍人引皇太子就位【諸衛率左右庶子以下従入者立於皇太子東南西面北上】皇太子初入門舒和之樂作至位樂止立定典儀曰再拜贊者承傳皇太子再拜舍人引皇太子詣西階皇太子初行樂作至階樂止舍人引皇太子升進當禦坐前北面跪賀稱元正首祚景福惟新伏惟陛下與天同體【冬至賀雲天正長至伏惟陛下如日之升】俛伏興舍人引降樂作復位樂止皇太子再拜侍中前承制降詣皇太子東面西向稱有制皇太子再拜宣制訖皇太子又再拜典儀唱再拜皇太子又再拜舍人引皇太子出初行樂作出門樂止皇太子旣出公主入朝朝賀如別禮

皇后元正冬至受皇太子朝賀

前一日守宮設皇太子次於崇義門內隨地之宜其日司贊設皇太子版位於皇后正殿之庭懸南北面皇太子朝皇帝訖舍人引皇太子從納義門詣崇義門內次權停外命婦朝賀將訖舍人引皇太子出立於肅章門外命婦出訖內謁者監引皇太子至肅章門司賔承引皇太子入就位立定司贊唱再拜皇太子再拜訖司賔引皇太子詣西階升當禦坐前北面跪賀賀稱元正首祚景福惟新伏惟殿下與時同休【冬至賀雲天正長至伏惟殿下如日之升】俛伏興降復位皇太子再拜尙儀前承令降詣皇太子西北東面稱令防皇太子再拜宣令訖又再拜司贊唱再拜皇太子又再拜司賔引皇太子至閤內謁者監承引以出舍人引皇太子乘車還宮如來儀

大唐開元禮卷九十五

欽定四庫全書

大唐開元禮卷九十六

唐蕭嵩等撰嘉禮

皇帝元正冬至受皇太子妃朝賀

皇后元正冬至受皇太子妃朝賀

皇帝元正冬至受皇太子妃朝賀

其日依時刻諸衞率各勒所部陳布妃儀仗如常內廏尉進車於閤外司測量時刻啟外辦妃服首飾褕衣乘車以出侍衞如常入至下車所妃降車侍從如常內侍所司引詣閤外皇帝卽禦坐南向近侍如常司嬪引妃升自西階進當禦坐前北面跪賀稱元正首祚景福惟新伏惟開元神武皇帝陛下與天同休【冬至賀雲天正長至伏惟陛下如日之升】賀訖起司嬪引降復位妃再拜訖尙儀前承勅降詣妃西北東面稱有勅妃再拜宣勅訖又再拜司嬪引妃還宮

皇后元正冬至受皇太子妃朝賀

皇太子妃朝皇帝訖詣皇后所禦之殿立於閤外六尙以下各服其服俱詣皇后內閤奉迎如常皇后出卽禦坐南向坐近侍如常司嬪引妃入立於庭北面立定再拜司嬪引妃升自西階進當禦坐前北面跪賀稱元正首祚景福惟新伏惟皇后殿下與時同休【冬至賀云伏惟殿下如日之升】賀訖起司嬪引降復位妃再拜訖尙儀前承令降詣妃西北東面稱令防妃再拜宣令訖又再拜司嬪引妃出乘車還宮如來儀若諸王妃奉勅同朝則各服其服預至皇太子妃下車所侍隨入位在皇太子妃南北面西上惟不升於階外與皇太子妃同若別朝亦準皇太子妃式

大唐開元禮卷九十六

欽定四庫全書

大唐開元禮卷九十七

唐蕭嵩等撰嘉禮

皇帝元正冬至受羣臣朝賀【並防】

皇帝千秋節受羣臣朝賀【並防】

皇帝元正冬至受羣臣朝賀【並防】

前一日尙捨奉禦設禦幄於太極殿北壁下南向鋪禦坐如常守宮設羣官各使等次於東西朝堂太樂令展宮懸於殿庭設麾於殿上西階之西東向一位於樂懸東南西向皷吹令分置十二案於建皷之外乘黃令陳車輅尙輦奉禦陳轝輦尙捨奉禦又設觧劍席於懸西北橫街之南並如常儀設文官三品以上位於橫街之南道東【褒聖侯於三品之下】介公酅公位於道西武官三品以上於介公酅公之西少南俱每等異位重行北面相對爲首設文官四品五品位於懸東六品以下於橫街之南毎等異位重行西面北上設諸州朝集使位都督刺史及三品以上東方南方於文官三品之東重行北面西上西方北方於武官三品之西重行北面東上四品以下皆分方位於文武官當品以下諸州使人分方立於朝集使之下亦如之設諸親位於四品五品之南【皇親在東異姓親在西】設諸方客位三等以上東方南方於東方朝集使之東每國異位重行北面西上西方北方於西方朝集使之西每國異位重行北面東上四等以下分方位於朝集使六品之下每等重行異位設典儀位於懸之東北贊者二人在南少退俱西面奉禮設門外位文官於東朝堂每等異位重行西面【褒聖侯於三品之下】介公酅公於西朝堂之前武官於介公之南少退每等異位重行東面諸親位於文武官四品五品之南【皇帝宗親在東異姓親在西】設諸州朝集使位東方南方於宗親之南每等異位重行西面西方北方於異姓親之南每等異位重行東面諸州使人分方位於朝集使之下亦如之諸方客位東方南方於東方朝集使之南每國異位重行西面北上西方北方於西方朝集使之南東面北上其日依時刻將士塡街諸衞勒所部列黃麾大仗屯門及陳於殿庭如常儀羣官諸親客使集朝堂皆就次各服其服侍中版奏請中嚴近仗就次陳於閤外太樂令帥工人入就位協律郎入就舉麾位諸侍衞之官各服其器服符寶郎奉寶俱詣閤奉迎典儀帥贊者先入就位吏部兵部主客戶部贊羣官客使俱出次通事舍人各引就朝堂前位乂通事舍人引四品以下及諸親客使等應先直者入就位侍中版奏外辦皇帝服衮冕【冬至則服通天冠絳紗袍】禦轝出曲直華蓋警蹕侍衞如常儀皇帝將出仗動太樂令令撞黃鐘之鐘右五鐘皆應協律郎俛伏舉麾皷柷奏太和之樂鼔吹振作皇帝出自西房卽禦坐南向坐符寶郎奉寶置於禦坐如常協律郎偃麾戛敔樂止通事舍人引王公以下及諸客使等以次入就位【皇太子若來朝皇太子朝出訖典謁引王公以下入】公初入門舒和之樂作公至位樂止羣官客使等立定典儀曰再拜贊者承傳羣官客使等皆再拜訖通事舍人引上公一人詣西陛公初行樂作至觧劍席樂止公就席脫舄跪觧劍置於席俛伏興通事舍人引升階進當禦坐前北面跪賀稱某官臣某言元正首祚景福惟新伏惟開元神武皇帝陛下與天同休【冬至雲天正長至伏惟陛下如日之升】俛伏興通事舍人引降陛詣席後上公跪著劍俛伏興納舄樂作復橫街南位樂止羣官客使等俱再拜侍中前承詔降詣羣官東北西面稱有制羣官客使等皆再拜宣制曰履新之慶與公等同之【冬至云履長之慶與公等同之】宣制訖羣官客使等皆再拜訖舞蹈三稱萬嵗訖又再拜侍中還侍位初羣官將朝中書侍郎以諸州鎭表爲一案候於右延明門外給事中以祥瑞案俟於左延明門外俱令史絳公服對舉案侍郎給事中俱就侍臣班於班初入戶部以諸州貢物陳於太極門東東西廂禮部以諸蕃貢物量可執者蕃客手執入就內位其重大者陳於朝堂前初上公將入門中書侍郎降引表案入詣西階下東面立給事中降引祥瑞案入詣東階下西面立上公將升賀中書令黃門侍郎降各立階下初上公升階中書令黃門侍郎各取所奏之文以次升上公賀訖中書令前跪奏諸方表訖黃門侍郎又進跪奏祥瑞訖俱降置所奏之文於案各還侍位侍郎與給事中引案退至東西階前案遂出侍郎給事中還侍位初侍中宣制訖朝集使及蕃客皆再拜訖戶部尙書進詣階間北面跪奏【其尙書奏仍待黃門侍郎奏祥瑞訖】稱戶部尙書臣某言諸州貢物請付所司俛伏興侍中前承制退稱制曰可尙書退復位禮部尙書以次進詣階間北面跪奏稱禮部尙書臣某言諸蕃貢物請付所司俛伏興侍中前承制退稱制曰可尙書退復位侍中還侍位太府帥其屬受諸州及諸蕃貢物出歸仁納義門執物者隨之典儀曰再拜通事舍人以次引北面位者出公初行樂作出門樂止侍中前跪奏稱侍中臣某言禮畢俛伏興還侍位皇帝興太樂令令撞賔之鐘左五鐘皆應奏太和之樂皷吹振作皇帝降坐禦轝入自東房侍衛警蹕如來儀侍臣從至閤樂止通事舍人引東西面位者以次出【蕃客先出其冬至朝則不攺奏祥瑞貢物又無諸方表】

防

朝訖太樂令設登歌於殿上引二舞入立於懸南尙捨奉禦鋪羣官升殿者坐文官三品以上於禦座東南西向【褒聖侯於三品之下】介公公於禦坐西南東向武官三品以上於介公公之後朝集使都督刺史及三品以上東方於文官三品之後西方北方於武官三品之後蕃客三等以上東方南方於東方朝集使之後西方北方於西方朝集使之後俱重行每等異位以北爲上設不升殿者坐各於其位又設羣臣解劍席於懸之西北橫街之南並如常儀尙食奉禦設壽罇於殿上東序之端西向設坫於樽南加爵一太官令設升殿者酒樽於東廂近北設殿庭羣官酒樽各於其坐之南皆有坫羃俱障以帷施設訖吏部兵部戶部主客贊羣官客使俱出次通事舍人各引就朝堂前位典儀帥贊者先入就位通事舍人各引非升殿者次入就位侍中版奏外辦皇帝攺服通天冠絳紗袍【冬至則不攺服】禦輿以出曲直華蓋警蹕侍衞如常儀皇帝將出仗動太樂令令撞黃鐘之鐘右五鐘皆應奏太和之樂鼓吹振作皇帝出自西房卽禦坐南向坐符寶郎奉寶置於禦坐如常樂止典儀一人升就東階上西面立通事舍人引公王以下及諸客使以次入就位公初入門樂作至位樂止羣官客使立定【若期防別日設位贊拜陳列如朝禮其日二舞與工人俱入就位】侍中進當禦坐前北面跪奏稱侍中臣某言請延諸公王等升俛伏興又侍中稱制曰可侍中詣東階上西面稱制延公王等升殿上典儀承傳階下贊者又承傳羣官客使皆再拜侍中還侍位羣官拜訖通事舍人引應升殿者詣東西階公初行樂作至觧劍席樂止公王以下各脫舄跪觧劍置於席上俛伏興通事舍人接引上公一人升階少東西面立以下各位於坐後立定光祿卿進詣階間跪奏稱臣某言請賜羣臣上壽俛伏興侍中稱制曰可光祿卿進詣酒樽所西向立通事舍人引上公詣酒樽所北面立尙食奉禦酌酒一爵授上公上公搢笏受爵通事舍人引上公退北面跪稱某官臣某等稽首言元正首祚【冬至云元正長至】臣等不勝大慶謹上千萬嵗壽俛伏興再拜羣官客使等上下俱再拜立於席後侍中前承制退稱敬舉公等之觴羣官客使等上下又再拜殿中監取爵奉進近臣逓進皇帝舉酒休和之樂作羣臣客使等上下皆舞蹈三稱萬嵗皇帝舉酒訖殿中監進受虛爵以授尙食奉禦奉禦受爵復於坫樂止初殿中監受虛爵殿上典儀唱再拜階下贊者承傳羣官客使等上下皆再拜通事舍人引上公就坐後立殿上典儀唱就坐階下贊者承傳羣官客使等上下皆就坐俛伏坐太樂令引歌者及琴瑟至階脫履於下升就位坐其笙管者進詣階間北面立尙食奉禦進酒至階殿上典儀唱酒至興階下贊者承傳羣官客使等上下皆俛伏起立於席後殿中監到階省酒尙食奉禦奉酒進皇帝舉酒太官令又行羣官酒酒至殿上典儀唱再拜階下贊者承傳羣官客使等皆再拜搢笏受觶殿上典儀唱就坐階下贊者承傳羣官客使等上下皆就坐俛伏坐飲皇帝初舉酒登歌作昭和之樂三終尙食奉禦進受虛觶復於坫登歌訖降復位觴行三周尙食奉禦進禦食食升階殿上典儀唱食至興階下贊者承傳羣官客使等上下皆執笏俛伏興起立坐後殿中監到階省案尙食奉禦品嘗食訖以次進置禦前太官令又行羣官案【禦若不食羣官案先上訖不須興】設食訖殿上典儀唱就坐階下贊者承傳羣官客使等上下皆就坐俛伏坐皇帝乃飯休和之樂作羣官客使上下俱飯禦食畢樂止仍行酒遂設庶羞太樂令引二舞以次入作若賜酒侍中承詔詣東階西向稱賜酒殿上典儀承傳階下贊者又承傳羣官客使等上下皆執笏俛伏起再拜搢笏立受觶就席俛伏坐飲訖俛伏起立授虛爵執笏又再拜就坐酒行十二徧防畢殿上典儀唱可起階下贊者承傳羣官客使等上下皆俛伏起立席後通事舍人引降階俱詣席後跪著劍俛伏興納舄樂作復橫街南位樂止位於殿庭者仍立於席後立定典儀曰再拜贊者承傳羣官客使等在位皆再拜【位於殿庭者拜於席後】若有勅賜物侍中前承制降詣羣官東北西面稱有制羣官客使等皆再拜侍中宣制訖羣臣客使等又再拜通事舎人引羣官客使等以次出公初行樂作出門樂止侍中前跪奏稱侍中臣某言禮畢俛伏興還侍位皇帝興太樂令令撞賔之鐘左五鐘皆應奏太和之樂鼔吹振作皇帝降坐禦輦入自東房侍衞警蹕如來儀侍臣從至閤樂止通事舍人引東西面者以次出【蕃客先出】皇帝若服翼善冠袴褶則京官著袴褶朝集使著公服【升坐者脫履如式】若設九部樂則去樂懸無警蹕太樂令設九部伎位於左右延明門外羣官初唱萬嵗太樂令卽引九部伎聲作而入各就位以次作如式

皇帝千秋節禦樓受羣臣朝賀

前三日所司供偹如式前一日尙捨鋪禦坐及內外張設並如尋常禦樓之儀尙捨光祿供辦如式尙食預置壽樽於樓上禦坐之東義置壽樽於樓前之東南【皆有盞斚】其日平曉陳列仗衞如常儀百官常服咸就橫街南依東西班序立侍中版奏外辦皇帝禦座候捲簾通事舍人分引羣官詣橫街北壽樽之西俱北面中書門下及供奉官如常式立定典儀贊再拜橫街南北百官俱再拜訖尙食奉禦酌壽酒以授殿中監殿中監以授侍中侍中執酒正立殿中監受侍中之酒侍中執笏稍前跪奏稱千秋令節臣等不勝大慶謹上千萬嵗壽奏訖興再拜羣官上下皆再拜所司酌壽樽之酒以進皇帝受酒承制宣云得卿等壽酒與卿等內外同慶皇帝舉酒羣官上下又再拜三呼萬嵗舞蹈又再拜訖詣坐所太官令酌酒以進侍中執酒以出羣官等俱出謝酒訖就位太常卿引樂如常儀【其橫街南羣官應有常食者引就坐如式余退】其羣官所獻甘露醇酎上食等所由並其日平曉於樓之便門奉進防畢樓上褰簾羣官各出就位立定典儀贊再拜羣官等俱再拜【若臨時別有進止隨事贊相】垂簾羣官退

大唐開元禮卷九十七

欽定四庫全書

大唐開元禮卷九十八

唐蕭嵩等撰嘉禮

皇后正至受羣臣朝賀

皇后正至受外命婦朝賀【並防】

皇后正至受羣臣朝賀

前一日尙寢率其屬設禦幄坐如外命婦朝賀之儀守宮設羣官次於宮城門外如常儀其日未明一刻諸衞各勒所部屯門列仗及陳布於肅章門外奉禮設文武羣官諸親蕃客等位於宮城門外如朝堂之式典儀設文武羣官位於肅章門外文東武西俱重行北面相對爲首諸親位於文武五品之下朝集使蕃客等分方位次如常設典儀贊者位於羣官東北差退西向北上又設內給事位於羣官之北南向【若與外命婦同時朝則典儀於肅章門外設羣官版位】文武羣官依時刻俱集於門外俱就次各服其服【若上臺同日朝賀則上臺禮畢羣官仍朝服典謁引從納義門西各行就版位】尙儀奏請中嚴六尙以下各服其服俱詣內閤奉迎典儀帥贊者先入就位典謁引文武羣官入就位尙儀奏外辦皇后首餙禕衣以出卽禦坐南向坐侍衞警蹕及設琮璽於禦坐並如常儀內謁者監引內給事出就南面典儀曰再拜贊者承傳文武羣官等俱再拜典謁引爲首者一人進內給事前北跪賀稱元正首祚景福惟新伏惟殿下與時同休【冬至雲天正長至伏惟殿下如日之升】賀訖俛伏興典謁引退復位羣官等皆再拜內謁者監引內給事入依式奏聞內給事承令出內謁者監引內給事復南面位稱令防羣官等皆再拜內給事宣令云履新【冬至云履長】大慶與公等同之羣官等又再拜內謁者監引內給事入典謁引羣官等出尙儀前奏禮畢皇后降座以入侍衛警蹕如常儀

皇后正至受外命婦朝賀【並防】

前二日本司宣攝內外各供其職前一日守宮設外命婦次如常儀尙寢帥其屬設禦幄於皇后正殿北壁南向又設命婦爲首者脫舄席於西階前近西東向如式司樂展宮懸之樂於殿庭設麾於殿上西階之西東向內僕進重翟以下於肅章門之外道東西向北上司贊設外命婦版位於殿庭大長公主以下在東太夫人以下在西諸親婦女位於外命婦之下【宗親在東異姓親在西】俱重行北面相對爲首內謁者設外命婦等位於肅章門外大長公主以下於道東太夫人以下於道西俱重行相向北上命婦有夫從夫之爵無夫從子設司贊位於東階東南西向掌贊二人位於司贊之南差退俱西向受朝日依時刻諸衛勒所部屯門列仗及陳布於肅章門外如常儀外命婦等依時刻集到宮門外至下車所道西東向以車爲次北上車次定外命婦等皆降車內典引引之次各服其服尙儀奏請中嚴宮官侍衞者皆朝服司寶奉琮寶依式俱詣內閤奏迎司樂帥女工人入就位典樂並就舉麾位司贊帥掌贊先入就位內典引引外命婦俱詣肅章門外位尙儀奏外辦皇后首飾禕衣以出警蹕侍衞如常儀皇后出自西房典樂舉麾奏正和之樂卽禦座南向坐司寶奉琮寶置於禦坐如常偃麾樂止【凡樂皆典樂舉麾工鼓柷而後作偃麾戛敔而後止】司賔承引外命婦以次入就位爲首者初入門舒和之樂作至位樂止命婦等立定司贊曰再拜掌贊承傳外命婦等皆再拜司賔引爲首者一人詣西階爲首者初行樂作至階樂止爲首者脫舄升進當禦坐前北面跪賀稱妾姓等言元正首祚景福惟新伏惟殿下與時同休【冬至雲天正長至伏惟殿下如日之升】賀訖起司賔引爲首者自西階降納舄樂作復位立定樂止司贊曰再拜掌贊承傳命婦等皆再拜司言前承令降自西階詣命婦西北東面稱令防外命婦等皆再拜宣令云履新之慶【冬至云履長之慶】夫人等同之司贊曰再拜掌贊承傳外命婦等皆再拜司賔以次引出尙儀前奏禮畢還侍位皇后降坐樂作入自東房侍衛警蹕如來儀樂止女工人退

防

朝訖尙寢率其屬鋪外命婦等之座於殿上大長公主以下於禦座東南重行西向太夫人以下於禦座西南重行東向設不升殿者坐席於東西廊下皆北上又量設脫屨席於東西階下尙食設壽樽於殿上東序之端西向有坫加爵一於樽下設升殿者酒樽於東西廊下近北設廊下者酒樽各於其座之南皆有坫羃俱障以帷設訖司樂帥諸樂人就位內典引引外命婦俱詣肅章門外位尙儀奏外辦皇后首飾褘衣出警蹕侍衛如常儀皇后出自西房典樂舉麾正和之樂作卽禦座南向坐司寶奉琮寶置於禦座如常儀偃麾樂止【凡樂皆典樂舉麾工鼓柷而後作偃麾戛敔而後止】司賓承引外命婦以次入就位爲首者初入門樂作至至位樂止外命婦立定【若期防別日贊者如朝禮】司言前承令降詣命婦西北東向稱令防夫人等升席坐司贊曰再拜掌贊承傳外命婦等皆拜訖司賓引外命婦應升殿者詣東西階樂作爲首者至階樂止俱就席脫舄於階下升司賓引爲首一人升階近東西面立以下各就席後立典賓引不升殿者詣東西廊下席後立上下立定司賓引爲首者詣酒尊所北面立尙食酌酒一爵以授爲首司賓引爲首者至禦坐前北向授尙食尙食受爵進置禦坐前司賔引爲首者跪奏稱妾姓等言元正首祚【冬至賀雲天正長至】妾等不勝大慶謹上千萬嵗壽興再拜外命婦等皆再拜訖司言前承令宣令云令防夫人等同納景福外命婦等又再拜尙食取爵奉進皇后舉酒樂作外命婦等皆三稱萬嵗皇后舉酒訖尙食受虛爵復於坫樂止司贊曰再拜掌贊承傳外命婦等皆再拜司賔引爲首者就席後立司贊曰就坐掌贊承傳外命婦等俱就坐尙食進酒至階司贊曰酒至興掌贊承傳外命婦等俱興立席後尙儀至階省酒尙食奉酒進皇后舉酒作樂如常又行外命婦酒酒至司贊曰再拜掌贊承傳外命婦等俱再拜受觶司贊曰就坐掌贊承傳外命婦等俱就坐飲皇后舉酒訖尙食受虛觶復於坫樂止觴行三周尙食進禦食食升階司贊曰食至興掌贊承傳外命婦等皆起立席後尙儀至階省案尙食品嘗訖以次進置禦前又行命婦案【禦若不食外命婦案先上訖不須興】設食訖司贊曰就坐掌贊承傳外命婦等皆就席坐皇后乃飯樂作外命婦等俱飯禦食畢樂止仍行酒設庶羞諸伎以次作若賜酒司言前承令詣東階上西向稱賜酒階下掌贊承傳外命婦等皆起再拜立受觶坐飲訖起立授虛觶又再拜就席坐酒行十二徧會畢司贊曰可起掌贊承傳命婦等皆起立席後司賔引降各納舄樂作俱引復階下位樂止其廊下者仍立於席後立定司贊曰再拜掌贊承傳外命婦等在位者皆再拜若有束帛則尙功帥其屬以束帛預立於東西廂司言前承令降自西階詣命婦西北東面稱令防外命婦等皆再拜宣令訖外命婦等又再拜尙功帥其屬以次授束帛外命婦等又再拜司賔引外命婦等以次出樂作出門樂止內典引承引次出尙儀前奏禮畢還侍位皇后降座樂作入自東房警蹕侍衞如來儀樂止

大唐開元禮卷九十八

欽定四庫全書

大唐開元禮卷九十九

唐蕭嵩等撰嘉禮

皇帝於明堂讀孟春令

皇帝於明堂讀仲春令

皇帝於明堂讀季春令

皇帝於明堂讀孟春令

陳設

禮部尙書先讀令三日奏讀月令承以宣告前三日尙捨直長施大次於東門外道北南向尙捨奉禦設禦座守宮設文武侍臣次於大次之後文官在左武官在右俱南向設羣官次於壁水東門之外文官在北武官在南俱西上前一日尙捨奉禦設禦幄座於靑陽左个近西東向守宮設三品以上及諸司長官坐於靑陽堂上文官於禦座東北南向武官於禦座東南北向俱重行西上【無長官者次官一人升判官不合】設刑部郎中讀令坐於禦座東南北向有案設文官解劍席於醜陛之左設武官解劍席於卯階之右皆內向太樂令展宮懸於靑陽左个之庭設舉麾位於堂上寅陛之南北向一位於樂懸東北南向典儀設三品以上及應升坐者位於懸東文左武右俱重行西向相對爲首設非升坐者位文官四品五品於懸北六品以下於其東絕位俱南向武官四品五品於懸南六品以下於其東當文官俱北向皆重行西上設典儀位於懸之西北贊者二人在東差退俱南向奉禮設門外位各於次前俱每等異位重行相向西上

鑾駕出宮

前出宮三日本司宣攝內外各供其職守宮設從駕之官五品以上次於承天門外東西朝堂如常前二日太樂令設宮懸之樂於殿庭如常儀其日未明七刻捶一鼓爲一嚴【三嚴時節前一日侍中奏裁】侍中奏開宮殿門及城門未明五刻捶二鼓爲再嚴侍中版奏請中嚴奉禮設從駕羣官五品以上位文官於東朝堂之前西向武官於西朝堂之前東向俱重行北上從駕羣官五品以上俱集朝堂次各服其服【其六品以下並駕發之前預赴明堂所俱就次各服其服】所司陳小駕鹵簿未明二刻捶三皷爲三嚴諸衞之屬各督其隊與鈒防以次入陳於殿庭謁者引從駕羣官各就朝堂前位諸衞之官各服其器服侍中中書令以下俱詣西閤奉迎【侍中負璽如式】乘黃令進金輅於西閤外南向千牛將軍一人執長刀立於輅前北向黃門侍郎一人在侍臣之前贊者二人又在黃門之前侍中版奏外辦太僕卿奮衣而升正立執轡皇帝服通天冠靑紗袍佩蒼玉禦輦以出曲直華蓋警蹕侍衞如常儀皇帝將出仗動太樂令令撞黃鐘之鐘右五鐘皆應協律郎跪俛伏興舉麾鼓柷奏太和之樂千牛將軍前執轡皇帝升輅太僕卿立授綏侍中中書令以下夾侍如常黃門侍郎進當鑾駕前跪奏稱黃門侍郎臣某言請鑾駕發引俛伏興退復位【凡黃門侍郎奏請皆進當鑾駕前跪奏稱具官某言俛伏興】鑾駕動又稱警蹕黃門侍郎與贊者夾引以出千牛將軍夾輅而趍駕至太極門偃麾戛敔樂止出太極門鼔柷奏采茨之樂出嘉徳門戛敔樂止【凡樂皆協律郎舉麾工鼓柷而後作偃麾戛敔而後止】至承天門外侍臣上馬所黃門侍郎奏請鑾駕權停勅侍臣上馬侍中前承詔退稱制曰可黃門侍郎退稱侍臣上馬贊者承傳文武侍臣皆上馬諸侍衛之官各督其屬左右翊駕在黃麾內符寶郎奉六寶與殿中監後部從侍中中書令以下夾侍於輅前贊者在供奉官人內侍臣上馬畢黃門侍郎奏稱請勅車右升侍中前承制退稱制曰可黃門侍郎退復位千牛將軍升訖黃門侍郎奏稱請鑾駕發引退復位鑾駕動稱警蹕皷傳音如常皷吹振作而行其従駕之官在武隊後如常儀

讀令

其日依時刻諸衛勒所部屯門列仗及靑陽左个之庭如常先至羣官俱集次各服其服駕將至典謁各引先至羣官俱就門外位駕至大次門外回輅南向千牛軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅禦輿之大次繖扇華蓋侍衛警蹕如常儀通事舎人引文武五品以上従駕之官皆就門外位太樂令帥工人入就位協律郎入就舉麾位典儀帥贊者先入就位又通事舍人引羣官非升坐者入就位刑部郎中以月令置於案履以帊令史二人俱絳公服對舉案立於武官五品以上東南郎中立於案後北面侍中版奏外辦皇帝禦輿出次曲直華蓋侍衞警蹕如常儀入自靑龍門皇帝初入門太樂令令撞賔之鐘左五鐘皆應鼔柷奏太和之樂皇帝升自寅陛入卽禦坐東向坐符寶郎奉寶置於禦坐侍中夾侍如常儀戛敔樂止典儀一人升立於左个東北南向通事舍人引王公以下就西面位立上公初入門舒和之樂作【凡公行皆作舒和之樂】公至位樂止羣官立定典儀曰再拜贊者承傳【凡典儀有詞贊者皆承傳】在位者皆再拜侍中前跪奏稱侍中臣某言請延公王等升俛伏興又侍中稱制曰可侍中詣左个東北南面稱詔延公王等升堂上典儀承傳堂下贊者又承傳在位者皆再拜通事舍人以次引西面位者各詣其陛公初行樂作至觧劍席樂止公王以下俱升席位觧劍俛伏興脫舄通事舍人各引立於坐後刑部郎中以案進立於夘陛下侍中跪奏請讀月令俛伏興又侍中稱制曰可侍中退復位刑部郎中再拜就解劍席跪解劍俛伏興脫舄取令持案者仍立於下通事舎人引刑部郎中奉令升自夘陛詣席南北向位跪置令於案俛伏興立於席後堂上典儀唱就坐公王以下及刑部郎中並就坐俛伏興坐刑部郎中讀令每句一絕使言聲可了讀令訖堂上典儀唱可起公王以下皆起通事舎人引公王以下及刑部郎中俱降刑部郎中以令置於案興羣臣俱跪佩劍俛伏興納舄通事舎人引還本位公初行樂作至位樂止立定典儀曰再拜在位者皆再拜又通事舎人引西面位者出公初行樂作出門樂止侍中跪奏稱侍中臣某言禮畢俛伏興還侍位皇帝興太樂令令撞黃鐘之鐘右五鐘皆應太和之樂作皇帝降坐禦輿以出之便次警蹕侍衛如來儀出門樂止舎人引南北面位者以次出

孟春令

孟春之月日在營室昏參中旦尾中其日甲乙其帝太皥其神勾芒其虫鱗其音角律中太蔟其數八其味酸其臭羶其祀戶東風解凍蟄虫始振魚上負冰獺祭魚鴻雁來食麥與羊其器疏以達是月也以立春先立春七日禮部奏曰某日立春盛徳在木皇帝乃齋立春之日皇帝親帥百官迎春於東郊還賞百官於朝命有司布徳和令行慶施惠下及黎元慶賜遂行毋有不當乃命太師守典奉法司天日月星辰之行宿離不貸無失經紀以初爲常是月也皇帝乃以元日祈谷於上帝乃擇元辰皇帝親載耒耜帥百官躬耕帝籍反乃執爵於太寢命曰勞酒是月也天气下降地气上騰天地和同艸木萌動命布農事修封疆善相丘陵阪險原隰土地所宜五穀所殖以教導人是月也修祭典禁止伐木毋覆巢毋殺孩虫胎夭飛鳥毋麛毋卵毋聚大眾毋置城郭掩骼埋胔是月也不可以稱兵稱兵必天殃兵戎不起不可從我始毋變天之道毋絕地之理毋亂人之紀孟春行夏令則風雨不時艸木早落國時有恐行秋令則黎元大疫飄風暴雨總至藜莠蓬蒿並興行冬令則水潦爲敗雪霜大至首種不入

鑾駕還宮

皇帝旣還大次侍中版奏請解嚴【將士不得輒離部位】皇帝停大次一刻頃捶一鼓爲一嚴轉仗衛於還如來儀三刻頃捶二鼔爲再嚴將士布隊仗侍中版奏請中嚴五刻頃捶三鼔爲三嚴謁者贊引各引羣官序立於次前文武侍臣詣大次奉迎乘黃令進金輅於大次門外南向千牛將軍立於輅右侍中版奏外辦太僕卿執防皇帝禦輿出次繖扇侍衛警蹕如常儀皇帝升輅太僕卿立授綏黃門侍郎奏稱請鑾駕發引退復位鑾駕動稱警蹕如常儀黃門侍郎贊者夾引千牛將軍夾輅而趨至侍臣上馬所黃門侍郎奏稱請鑾駕權停勅侍臣上馬侍中承制退稱制曰可黃門侍郎退稱侍臣上馬贊者承傳文武侍臣皆上馬畢黃門侍郎奏稱請勅車右升侍中稱制曰可黃門侍郎退復位千牛將軍升訖黃門侍郎奏請鑾駕發引退復位皷傳音鑾駕動皷吹振作而還文武羣官從如來儀駕至承天門外侍臣下馬所鑾駕權停文武侍臣皆下馬千牛將軍降立於輅右訖鑾駕動千牛將軍夾輅而趍駕入嘉徳門太樂令令撞賔之鐘左五鐘皆應鼔柷奏采茨之樂至太極門戛敔樂止入太極門鼔柷奏太和之樂駕至橫街北當東上閤回輅南向侍中進當鑾駕前跪奏稱侍中臣某言請降輅跪俛伏興還侍位皇帝降輅禦輿以入繖扇侍衞警蹕如常儀侍中臣從至閤戛敔樂止初文武羣官至東朝堂通事舍人承防勅羣官並還皇帝旣入侍中版奏請觧嚴叩鉦將士各還其所

皇帝於明堂讀仲春令

陳設

尙捨奉禦設禦幄坐靑陽太廟設文官解劍席於寅陛之左設武官解劍席於辰陛之右太樂令展宮懸於靑陽太廟之庭設舉麾位於堂上夘陛之南余並如孟春陳設之儀

鑾駕出宮

右並如孟春出宮之儀

讀令

其日諸衛列仗於靑陽太廟之庭皇帝升自夘陛典儀一人升立於靑陽太廟東北侍中詣靑陽太廟東北稱詔刑部郎中升自辰陛余並如孟春讀令之儀

仲春令

仲春之月日在奎昏弧中旦建星中其日甲乙其帝太皡其神勾芒其虫鱗其音角律中夾鐘其數八其味酸其臭羶其祀戶始雨水桃始華倉庚鳴鷹化爲鳩食麥與羊其器疏以達是月也安萌芽養防少存諸孤擇元日命人社令有司省囹圄去桎梏毋肆掠止獄訟是月也日夜分雷乃發聲始電蟄虫咸動啟戶始出先雷三日奮木鐸以令人曰雷將發聲有不戒其容止者生子不備必有防災日夜分則同度量鈞衡石角鬥甬正權槪是月也毋作大事以妨農事毋竭川澤毋漉陂池毋焚山林獻羔開冰先薦宗廟上丁釋奠於先聖先師仲春行秋令則其國大水寒气總至冦戎來徵行冬令則陽气不勝麥乃不熟民多相掠行夏令則國乃大旱暖气早來虫螟爲害

鑾駕還宮

右並如孟春還宮之儀

皇帝於明堂讀季春令

陳設

尙捨奉禦設禦幄坐於靑陽右个設文官解劍席於夘陛之左設武官解劍席於巳陛之右太樂令展宮懸於靑陽右个之庭設舉麾位於堂上辰陛之南余並如仲春陳設之儀

鑾駕出宮

右並如仲春出宮之儀

讀令

其日諸衛列仗於靑陽右个之庭皇帝升自辰陛典儀一人升立於靑陽右个東北侍中詣靑陽右个東北稱詔刑部郎中升自己陛余並如仲春讀令之儀

季春令

季春之月日在胃昏七星中旦牽牛中其日甲乙其帝太皡其神勾芒其虫鱗其音角律中姑洗其數八其味酸其臭羶其祀戶桐始華田鼠化爲鴽虹始見萍始生食麥與羊其器疏以達薦鮪於宗廟是月也生气方盛陽气發泄勾者畢出萌者盡達不可以內布徳行恵發倉廩賜貧窮賑乏絕開庫府出幣帛賙天下勉牧守聘名士禮賢者是月也時雨將降下水上騰命有司循行國邑周視原野修利隄防導達溝瀆開道通路無有障塞田獵罝罘羅网罼翳餧獸之藥毋出國門是月也命虞人毋伐桑柘鳴鳩拂其羽戴勝降於桑后妃齋戒親東鄕躬桑禁婦女毋觀省婦使以勸蠶事蠶事旣登分繭稱絲效功以供郊廟之服無有敢惰是月也命工帥令百工審五庫之量金鐡皮革筋角齒羽箭幹脂膠丹漆毋或不良毋悖於時毋或作爲淫巧以蕩上心季春行冬令則寒气時發艸木皆肅國有大恐行夏令則人多疾疫時雨不降山林不收行秋令則天多沈陰淫雨早降兵革並起

鑾駕還宮

右並如仲春還宮之儀

大唐開元禮卷九十九

欽定四庫全書

大唐開元禮卷一百

唐蕭嵩等撰嘉禮

皇帝於明堂讀孟夏令

皇帝於明堂讀仲夏令

皇帝於明堂讀季夏令

皇帝於明堂讀孟夏令

禮部尙書先讀令三日奏讀月令承以宣告前三日尙捨施大次於朱雀門外道東西向尙舎奉禦設禦坐守宮設文武侍臣次於大次之後文官在左武官在右俱西向設羣官次於壁水南門之外文官在東武官在西俱北上前一日尙捨奉禦設禦幄坐於明堂左个近北南向守宮設三品以上及諸司長官坐於堂上文官於禦坐東南西向武官於禦坐西南東向俱重行北上【無長官者次官一人升判官不合】設刑部郎中讀令坐於禦坐西南東向有案設文官解劍席於辰陛之左設武官解劍席於午陛之右皆內向太樂令展宮懸於明堂左个之庭設舉麾位於堂上已陛之西東向一位於樂懸東南西向典儀設三品以上及應升坐者位於懸南文左武右俱重行北向相對爲首設非升坐者位文官四品五品於縣東六品以下於其南絕位俱西向武官四品五品於懸西六品以下於其南當文官俱東向皆重行北上設典儀位於懸之東北贊者二人在南差退俱西向奉禮設門外位各於次前俱每等異位重行相向北上

鑾駕出宮

出宮前三日夲司宣攝內外各供其職守宮設從駕之官五品以上次於承天門東西朝堂如常前二日太樂令設宮懸之樂於殿庭如常儀其日未明七刻捶一鼔爲一嚴【三嚴時節前一日侍中奏裁】侍中奏開宮殿門及城門未明五刻捶二鼔爲再嚴侍中版奏請中嚴奉禮設從駕羣官五品以上位文官於東朝堂之前西向武官於西朝堂之前東向俱重行北上從駕羣官五品以上俱集朝堂次各服其服【其六品以下並駕發之前預赴明堂所俱就次各服其服】所司陳小駕鹵簿未明二刻捶三皷爲三嚴諸衞之屬各督其隊與鈒防以次入陳於殿庭舍人引從駕羣官各就朝堂前位諸侍衞之官各服其器服侍中中書令以下俱詣西上閤奉迎【侍中負寶如式】乘黃令進金輅於西上閤外南向千牛將軍一人執長刀立於輅前北向黃門侍郎一人在侍臣之前贊者二人又在黃門之前侍中版奏外辦太僕卿奮衣而升正立執轡皇帝服通天冠絳紗袍佩赤玉禦輿以出曲直華蓋警蹕侍衞如常儀皇帝將出仗動太樂令令撞黃鐘之鐘右五鐘皆應協律郎跪俛伏舉麾鼓柷奏太和之樂千牛將軍前執轡皇帝旣升輅太僕卿立授綏侍中中書令以下夾侍如常黃門侍郎進當鑾駕前跪奏稱黃門侍郎臣某言請鑾駕進發俛伏興退復位【凢黃門侍郎奏請皆進當鑾駕前跪奏稱具官臣某言訖俛伏興】鑾駕動又稱警蹕黃門侍郎與贊者夾引以出千牛將軍夾輅而趍駕至太極門偃麾戛敔樂止出太極門鼔柷奏采茨之樂出嘉徳門戛敔樂止【凢樂皆協律郎舉麾工鼔柷而後作偃麾戛敔而後止】至承天門外侍臣上馬所黃門侍郎奏請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬諸侍衛之官各督其屬左右翊駕在黃麾內符寶郎奉六寶與殿中監後部従侍中中書令以下夾侍於輅前贊者在供奉官人內侍臣上馬畢黃門侍郎奏稱請勅車右升侍中前承制退稱制曰可黃門侍郎退復位千牛將軍升訖黃門侍郎奏稱請鑾駕發引退復位鑾駕動稱警蹕鼓傳音如常鼔吹振作而行其従駕之官在武隊後如常儀

讀令

其日依時刻諸衞勒所部屯門列仗及明堂左个之庭如常先至羣官俱集次各服其服駕將至通事舎人各引先至羣官俱就門外位駕至大次門外回輅西向千牛將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅禦輿之大次繖扇華蓋侍衞警蹕如常儀通事舍人引文武五品以上從駕之官皆就門外位太樂令帥工人入就位協律郎入就舉麾位典儀帥贊者先入就位通事舍人引羣官非升坐者入就位刑部郎中以月令置於案覆以帊令史二人俱絳公服對舉案立於武官五品西南郎中立於案後東面侍中版奏外辦皇帝降輿出次曲直華蓋侍衞警蹕如常儀入自朱雀門皇帝初入門太樂令令撞賔之鐘左五鐘皆應鼔柷奏太和之樂皇帝升自已陛入卽禦坐南向坐符寶郎奉寶置於禦坐侍臣夾侍如常儀戛敔樂止典儀一人升立於左个東南西向通事舍人引公王以下入就北面位上公初入門舒和之樂作【凡公行皆作舒和之樂】公至位樂止羣官立定典儀曰再拜贊者承傳【凡典儀有詞贊者皆承傳】在位者皆再拜侍中前跪奏稱侍中臣某言請延公主等升俛伏興又侍中稱制曰可侍中詣左个東南西面稱制延公王等升堂上典儀承傳堂下贊者又承傳在位者皆再拜通事舍人次引北面位者各詣其陛公初行樂作至解劍席樂止公王以下俱升席跪解劍俛伏興脫舄通事舎人各引升立於坐後刑部郎中引案進立於午陛下侍中跪奏請讀月令俛伏興又侍中稱制曰可侍中退復位刑部郎中再拜就解劍席跪解劍俛伏興脫舄取令持案者仍立於下通事舍人引刑部郎中奉令升自午陛詣席西東向跪置令於案俛伏興立於席後堂上典儀唱就坐公王以下及刑部郎中並就坐俛伏興坐刑部郎中讀令每句一絕使言聲可了讀令訖堂上典儀唱可起公王以下皆起通事舍人引公王以下及刑部郎中俱降刑部郎中以令置於案與羣官俱跪佩劍俛伏興納舄通事舍人各引還本位公初行樂作至位樂止立定典儀曰再拜在位者皆再拜通事舍人引北面位者出公初行樂作出門樂止侍中跪奏稱侍中臣某言禮畢俛伏興還侍位皇帝興太樂令令撞黃鐘之鐘右五鐘皆應太和之樂作皇帝降坐禦輿以出之便次警蹕侍衞如來儀出門樂止通事舍人引東西面位者次出

孟夏令

孟夏之月日在畢昏翼中旦婺女中其日丙丁其帝炎帝其神祝融其虫羽其音徵律中中呂其數七其味苦其臭焦其祀竈螻蟈鳴蚯蚓出王生苦菜秀食菽與雞其器髙以粗是月也以立夏先立夏七日禮部奏曰某日立夏盛徳在火皇帝乃齋立夏之日皇帝親帥百官迎夏於南郊還反行賞命有司贊傑俊遂賢良舉長大行爵出祿必當其位是月也繼長增髙毋有壊隳毋起土功毋發大眾毋伐大樹命有司巡行縣鄙命農勉作毋休於都毋或失時是月也驅獸毋害五糓毋大田獵是月也命太常修鞞皷均琴瑟管簫執干戚戈羽調竽笙篪簧飭鐘磬柷敔命有司爲人所祀山川百源大雩上帝用盛樂以祈糓實農乃登麥皇帝乃以彘嘗麥先薦宗廟是月也聚蓄百藥靡艸死麥秋至斷薄刑決小罪出輕系蠶事畢命婦獻繭於後孟夏行秋令則苦雨數來五糓不滋四鄙入保行冬令則艸木蚤枯後乃大水敗其城郭行春令則蝗虫爲災暴風來格秀艸不實

鑾駕還宮

皇帝旣還大次侍中版奏請觧嚴【將士不得輕離部伍】皇帝停大次一刻頃捶一皷爲一嚴轉仗衞於還如來儀三刻頃捶二皷爲再嚴將士布隊仗侍中版奏請中嚴五刻頃捶三皷爲三嚴謁者贊引各引羣官序立於次前文武侍臣詣大次奉迎乘黃令進金輅於大次門外北向千牛將軍立於輅右侍中版奏外辦太僕卿升執轡皇帝禦輿出次繖扇侍衞警蹕如常儀皇帝升輅太僕卿立授綏黃門侍郎奏稱請鑾駕進發退復位鑾駕動稱警蹕如常儀黃門侍郎贊者夾引千牛將軍夾輅而趍至侍臣上馬所黃門侍郎奏稱請鑾駕權停勅侍臣上馬侍中前承詔退稱制曰可黃門侍郎退稱侍臣上馬贊者承傳文武侍臣皆上馬畢黃門侍郎奏稱請勅車右升侍中稱制曰可黃門侍郎退復位千牛將軍升訖黃門侍郎奏稱請鑾駕進發退復位皷傳音鑾駕動皷吹振作而還文武羣臣皆從如來儀駕至承天門外侍臣下馬所鑾駕權停文武侍臣皆下馬千牛將軍降立於輅右訖鑾駕動千牛將軍夾輅而趨駕入嘉定門太樂令令撞防賓之鐘左五鐘皆應鼔柷奏采茨之樂至太極門戛敔樂止入太極門鼔柷奏太和之樂駕至橫街北當東上閤回輅南向侍中進當鑾駕前跪奏稱侍中臣某言請降輅俯伏興還侍位皇帝降輅禦輿以入繖扇侍衛警蹕如常儀侍臣從至閤戛敔樂止初文武羣臣至朝堂通事舍人承防勅羣臣並還皇帝旣入侍中版奏請解嚴叩鉦將士各還其所

皇帝於明堂讀仲夏令

陳設

尙捨奉禦設禦幄坐於明堂太廟設文官解劍席於已陛之左設武官解劍席於未陛之右太樂令展宮懸於明堂太廟之庭設舉麾位於堂上午陛之西余並如孟春陳設之儀

鑾駕出宮

右並如孟夏出宮之儀

讀令

其日諸衛仗列於明堂太廟之庭皇帝升自午陛典儀一人升立於明堂太廟東南侍中詣明堂太廟東面稱制刑部郎中升自未陛余並如孟夏讀令之儀

仲夏令

仲夏之月日在東井昏亢中旦危中其日丙丁其帝炎帝其神祝融其虫羽其音徴律中賓其數七其味苦其臭焦其祀竈小暑至螳螂生始鳴反舌無聲食菽與雞其器髙以粗養壯佼農乃登黍皇帝乃以雛嘗黍羞以含桃先薦宗廟令人毋艾藍以染毋燒灰毋暴布門閭毋閉挺重囚是月也日長至陰陽爭死生分君子齋戒處必掩身無躁止聲色毋或進薄滋味毋致和節嗜欲定心气百官靜事無刑以定晏陰之所成鹿角解蟬始鳴半夏生木槿榮是月也毋用火南方可以居髙明可以逺眺望可以升山林可以處臺榭仲夏行冬令則電凍傷穀道路不通暴兵來至行春令則五穀晚熟百螣時起其國乃饑行秋令則艸木零落果實早成人殃於疫

鑾駕還宮

右並如孟夏還宮之儀

皇帝於明堂讀季夏令【讀土令禮附】

陳設

尙捨奉禦設禦幄坐於明堂右个設文官解劍席於午陛之左設武官解劍席於申陛之右太樂令展宮懸於明堂右个之庭設舉麾位於堂上未陛之西余並如仲夏陳設之儀

鑾駕出宮

右並如仲夏出宮之儀

讀令

其日諸衛列仗於明堂右个之庭皇帝升自未陛典儀一人升立於明堂右个東南侍中詣明堂右个東南稱詔刑部郎中升自申陛余並如仲夏讀令之儀

季夏令

季夏之月日在栁昏火中旦奎中其日丙丁其帝炎帝其神祝融其虫羽其音徴律中林鐘其數七其味苦其臭焦其祀竈溫風至蟋蟀居壁鷹乃學習腐艸爲螢食菽與雞其器髙以粗命漁師伐蛟取鼉登龜取黿命澤人納材葦是月也命太常合秩芻以養犧牲以供皇天上帝名山大川四方之神以祀宗廟社稷之靈以爲人祈福是月也命染工染采黼黻文章必以法故無或差貸黒黃蒼赤莫不質良毋敢詐僞以給郊廟祭祀之服以爲旗章以別貴賤等級之度是月也樹木方盛乃命虞人入山行木毋有斬伐不可以興土功不可以合牧守不可以起兵動眾毋舉大事以搖養气舉大事則有天殃是月也土潤溽暑大雨時行燒薙行水利以殺艸如以熱湯可以糞田疇可以美土疆季夏行春令則谷實鮮落國多風欬人乃遷徙行秋令則丘隰水潦禾稼不熟孕多女災行冬令則風寒不時鷹隼早鷙四鄙入保

鑾駕還宮

右並如仲夏還宮之儀

季夏土王之日讀土令

皇帝服黃紗袍佩黃玉居太廟太室余行事皆如仲夏讀令之儀

土令

中央土其日戊巳其帝黃帝其神后土其虫倮其音宮律中黃鐘之宮其數五其味甘其臭香其祀中霤食稷與牛其器圜以閎

大唐開元禮卷一百﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷一百一

唐蕭嵩等撰嘉禮

皇帝於明堂讀孟秋令

皇帝於明堂讀仲秋令

皇帝於明堂讀季秋令

皇帝於明堂讀孟秋令

陳設

禮部尙書先讀令三日奏讀月令承以宣告前三日尙捨直長施大次於白虎門外道北南向尙捨奉禦設禦坐守宮設文武侍臣次於大次之後文官在左武官在右俱南向設羣官次於壁水西門之外文官在南武官在北俱東上前一日尙捨奉禦設禦幄坐於總章左个近東西向守宮設三品以上及諸司掌官坐於堂上文官於禦坐西南北向武官於禦坐西北南向俱重行東上【無長官者次官一人升判官不合】設刑部郎中讀令坐於禦坐西北南向有案設文官解劍席於申陛之左設武官解劍席於酉陛之右皆內向太樂令展宮懸於總章左个之庭設舉麾位於堂上申陛之北南向一位於樂懸西南北向典儀設三品以上及應升坐者位於懸西文左武右俱重行東向相對爲首又設非升坐者位文官四品五品於懸南六品以下於其西絕位俱北向武官四品五品於懸北六品以下於其西當文官俱南向皆重行東上設典儀位於懸之東南贊者二人在西差退俱北向奉禮設門外位各於次前俱每等異位重行相向東上

鑾駕出宮

前出宮三日本司宣設內外各供其職守宮設從駕之官五品以上次於承天門外東西朝堂如常前二日太樂令設宮懸之樂於殿庭如常儀其日未明七刻捶一鼔爲一嚴【三嚴時節前一日侍中奏裁】侍中奏開宮殿門及城門未明五刻捶二鼔爲再嚴侍中版奏請中嚴奉禮設從駕羣官五品以上位文官於東朝堂之前西向武官於西朝堂之前東向俱重行北上從駕羣官五品以上俱集朝堂次各服其服【其六品以下並駕發之前預赴明堂所俱就次各服其服】所司陳小駕鹵簿未明二刻捶三皷爲三嚴諸衞之屬各督其隊與鈒防以次陳於殿庭謁者引從駕羣官各就朝堂前位諸侍衞之官各服其器服侍中中書令以下俱詣西閤奉迎【侍中負璽如式】乘黃令進金輅於西閤外南向千牛將軍一人執長刀立於輅前北向黃門侍郎一人在侍臣之前贊者二人又在黃門之前侍中版奏外辦太僕卿奮衣而升正立執轡皇帝服通天冠白紗袍佩白玉禦輿以出曲直華蓋警蹕侍衞如常儀皇帝將出仗動太樂令令撞黃鐘之鐘右五鐘皆應協律郎跪俛伏舉麾皷柷奏太和之樂千牛將軍前執轡皇帝升輅太僕卿立授綏侍中中書令以下夾侍如常黃門侍郎進當鑾駕前跪奏稱黃門侍郎臣某言請鑾駕發引俛伏興退復位【凡黃門侍郎奏請皆進當鑾駕前跪奏稱具官臣某言訖俛伏興】鑾駕動又稱警蹕黃門侍郎與贊者夾引以出千牛將軍夾輅而趍駕至太極門偃麾戛敔樂止出太極門鼔柷奏采茨之樂出嘉徳門戛敔樂止【凡樂皆協律郎舉麾工鼓柷而後作偃麾戛敔而後止】至承天門外侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬諸衞之官各督其屬左右翊駕在黃麾內符寶郎奉六寶與殿中監後部從侍中中書令以下夾侍於輅前贊者在供奉官人內侍臣上馬畢黃門侍郎奏稱請勅車右升侍中前承詔退稱制曰可黃門侍郎退復位千牛將軍升訖黃門侍郎奏稱請鑾駕發引退復位鑾駕動稱警蹕皷傳音如常皷吹振作而行其從駕之官在武隊後如常儀

讀令

其日依時刻諸衞勒所部屯門列仗及總章左个之庭如常先至羣官俱集次各服其服駕將至通事舍人各引先至羣官俱就門外位駕至大次門外廻輅南向千牛將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降輅禦輿之大次繖扇華蓋侍衞警蹕如常儀通事舍人引文武五品以上從駕之官皆就門外位太樂令帥工人就位協律郎入就舉麾位典儀帥贊者先入就位通事舍人引羣官非升坐者入就位刑部郎中以月令置於案覆以帊令史二人俱絳公服對舉案立於武官五品西北郎中立於案後南面侍中版奏外辦皇帝禦輿出次曲直華蓋侍衞警蹕如常儀入自白虎門皇帝初入門太樂令令撞賔之鐘左五鐘皆應鼔柷作太和之樂皇帝升自申陛入卽禦坐西向坐符實郎奉寶置於禦坐侍臣夾侍如常儀戛敔樂止典儀一人升立於左个西南北面通事舍人引公王以下入就東面位公初入門舒和之樂作【凡公行皆作舒和之樂】至位樂止羣官立定典儀曰再拜贊者承傳【凡典儀有詞贊者皆承傳】在位者皆再拜侍中前跪奏稱侍中臣某言請延公王等升俛伏興又侍中稱制曰可侍中詣左个西南北向稱制延公王等升堂上典儀承傳堂下贊者又承傳在位者皆再拜通事舍人以次引東面位者各詣其陛公初行樂作至觧劍席樂止公王以下俱升席跪觧劍俛伏興脫舄通事舍人各引升立於坐後刑部郎中引案進立於酉陛下侍中跪奏請讀月令俛伏興又侍中稱制曰可侍中退復位刑部郎中再拜就觧劍席跪觧劍俛伏興脫舄取令持案者仍立於下通事舍人引刑部郎中奉令升自酉陛詣席北南向跪置令於案俛伏興立於席後堂上典儀唱就坐公王以下及刑部郎中並就位俛伏坐刑部郎中讀令每句一絕使言聲可了讀令訖堂上典儀唱可起公王以下皆起通事舍人引王公以下及刑部郎中俱降刑部郎中以令置於案與羣官俱跪佩劍俛防興脫舄通事舍人各引還本位公初行樂作至位樂止立定典儀曰再拜在位者皆再拜通事舍人引東面位者出公初行樂作出門樂止侍中跪奏稱侍中臣某言禮畢俛伏興還侍位皇帝興太樂令令撞黃鐘之鐘右五鐘皆應太和之樂作皇帝降坐禦輿以出之便次警蹕侍衞如來儀出門樂止舍人引南北面位者以次出

孟秋令

孟秋之月日在翼昏建星中旦畢中其日庚辛其帝少皡其神蓐收其虫毛其音商律中夷則其數九其味辛其臭腥其祀門涼風至白露降寒蟬鳴鷹乃祭鳥用始行戮食麻與犬其器廉以深是月也以立秋先立秋七日禮部奏曰某日立秋盛徳在金皇帝乃齋立秋之日皇帝親帥百官迎秋於西郊還賞帥武人於朝乃命將帥選士厲兵簡練傑俊専任有功以徵不義詰誅暴慢以明好惡順彼逺方是月也命有司修法制繕囹圄具桎梏禁止姦愼罪邪務搏執瞻傷察創視折審斷決獄訟必端平戮有罪嚴斷刑天地始肅不可以贏是月也農乃登糓皇帝嘗新先薦宗廟命百官始收斂完隄防謹壅塞以備水潦修宮室坯墻垣補城郭孟秋行冬令則陰气大勝介虫敗糓戎兵乃來行春令則其國乃旱陽气復還五糓無實行夏令則國多火災寒熱不節人多瘧疾

鑾駕還宮

皇帝旣還大次侍中版奏請觧嚴【將士不得輒離部伍】皇帝停大次一刻頃捶一皷爲一嚴轉仗衞於還如來儀三刻頃捶二皷爲再嚴將士布隊仗侍中版奏請中嚴五刻頃捶三皷爲三嚴謁者贊引羣官序立於次前文武侍臣詣大次奉迎乘黃令進金輅於大次門外南向千牛將軍立於輅右侍中版奏外辦太僕卿升執轡皇帝禦輿出繖扇侍衞警蹕如常儀皇帝升輅太僕卿立授綏黃門侍郎奏稱請鑾駕發引退復位鑾駕動稱警蹕如常儀黃門侍郎贊者夾引千牛將軍夾輅而趍至侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬畢黃門侍郎奏稱請勅車右升侍中稱制曰可黃門侍郎退復位千牛將軍升訖黃門侍郎奏稱請鑾駕發退復位皷傳音鑾駕動皷吹振作而還文武羣官皆從如來儀駕至承天門外侍臣下馬所鑾駕權停文武侍臣皆下馬千牛將軍降立於輅右訖鑾駕動千牛將軍夾輅而趨駕入嘉徳門太樂令令撞賓之鐘左五鐘皆應鼔柷奏采茨之樂至太極門戛敔樂止入太極門鼔柷奏太和之樂駕至橫街北當東上閣回輅南向侍中進當鑾駕前跪奏稱侍中臣某言請降輅俯伏興還侍位皇帝降輅禦輿以入繖扇侍衛警蹕如常儀侍臣從至閤戛敔樂止初文武羣官至東朝堂通事舍人承防勅羣官並還皇帝旣入侍中版奏請解嚴叩鉦將士各還其所

皇帝於明堂讀仲秋令

陳設

尙捨奉禦設禦幄坐於總章太廟設文官解劍席於申陛之左設武官解劍席於戌陛之右太樂令展宮懸於總章太廟之庭設舉麾位於堂上酉陛之北余並如孟秋陳設之儀

鑾駕出宮

右並如孟秋出宮之儀

讀令

其日諸衞列仗於總章太廟之庭皇帝升自酉陛典儀一人升立於總章太廟西南侍中詣總章太廟西南稱詔刑部郎中升戌陛並如孟秋讀令之儀

仲秋令

仲秋之月日在角昏牽牛中旦觜中其日庚辛其帝少皥其神蓐收其虫毛其音商律中南呂其數九其味辛其臭腥其祀門盲風至鴻雁來鳥歸羣鳥養羞食麻與犬其器廉以深是月也養衰老授杖幾行糜粥飲食乃命司服具飭衣裳文繡有恆制有小大度有短長衣服有量必修其故冠帶有常命有司申嚴百刑斬殺必當毋或枉橈柱橈不當反受其殃是月也乃命有司循行犧牲視全具案芻豢瞻肥瘠察物色必比類量大小視長短皆中度五者偹當上帝其饗皇帝以犬嘗麻先薦宗廟是月也可以築城郭建都邑穿竇窖修囷倉趣人收斂務畜菜多積聚乃勸種麥毋或失時其有失時行罪無疑是月也日夜分雷始收聲蟄虫坯戶殺气浸盛陽气日衰日夜分則同度量平權衡正鈞石角鬥甬凡舉事毋逆大數必順其時愼因其類仲秋行春令則秋雨不降艸木生榮國乃有恐行夏令則其國乃旱蟄虫不藏五穀復生行冬令則風災數起收雷先行艸木早死

鑾駕還宮

右並如孟秋還宮之儀

皇帝於明堂讀季秋令

陳設

尙捨奉禦設禦幄坐於總章右个設文官解劍席於酉陛之左設武官解劍席於亥陛之右太樂令展宮懸於總章右个之庭設舉麾位於堂上戌陛之北余並如仲秋陳設之儀

鑾駕出宮

右並如孟秋出宮之儀

讀令

其日諸衛列仗於總章右个之庭皇帝升自戌陛典儀一人升立於總章右个西南侍中詣總章右个西南稱詔刑部郎中升自亥陛余並如仲秋讀令之儀

季秋令

季秋之月日在房昏虛中旦栁中其日庚辛其帝少皥其神蓐收其虫毛其音商律中無射其數九其味辛其臭腥其祀門鴻雁來賓爵入大水爲蛤菊有黃華豺乃祭獸戮禽食麻與犬其器廉以深是月也申嚴號令命百官貴賤無不務內以防天地之藏毋有宣出乃命有司農事備收舉五穀之要藏帝借之收於神倉祗敬必飭霜始降百工休是月也大饗上帝於明堂艸木黃落乃伐薪爲炭蟄虫咸俯在內皆墐其戶乃趣決獄刑毋畱有罪收祿秩之不當供養之不宜者是月也皇帝乃以犬嘗稻先薦宗廟季秋行夏令則其國大水冬藏殃敗人多鼽嚏行冬令則國多盜賊邊境不寧土地分裂行春令則暖風來至人气解惰師興不居

鑾駕還宮

右並如仲秋還宮之儀

大唐開元禮卷一百一

欽定四庫全書

大唐開元禮卷一百二

唐蕭嵩等撰嘉禮

皇帝於明堂讀孟冬令

皇帝於明堂讀仲冬令

皇帝於明堂讀季冬令

皇帝於明堂讀孟冬令

陳設

禮部尙書先讀令三日奏讀月令承以宣告前三日尙捨直長施大次於武門外道西東向尙捨奉禦設禦坐守宮設文武侍臣於大次之後文官在左武官在右俱東向設羣官次於壁水北門之外文官在東武官在西俱南上前一日尙捨奉禦設禦幄坐於堂左个近南北向守宮設三品以上及諸司長官坐於堂上文官於禦坐西北東向武官於禦坐東北西向俱重行南上【無長官者次官一人升判官不合】設刑部郎中讀令坐於禦坐東北西向有案設文官解劍席於戍陛之左設武官解劍席於子陛之右皆內向太樂令展宮懸於堂左个之庭設舉麾位於堂上亥陛之東西向一位於樂懸西北東向典儀設三品以上應升坐者位於懸北文左武右俱重行南向相對爲首設非升坐者位文官四品五品位於懸西六品以下於其北絕位俱東向武官四品五品於懸東六品以下於其北當文官俱西向皆重行南上設典儀位於懸之西南贊者二人在北差退俱東向奉禮設門外位各於次前俱每等異位重行相向南上

鑾駕出宮

前出宮三日本司宣攝內外各供其職守宮設從駕之官五品以上次於承天門外東西朝堂如常前二日太樂令設宮懸之樂於殿庭如常儀其日未明七刻捶一鼔爲一嚴【三嚴時節前一日侍中奏裁】侍中奏開宮殿門及城門未明五刻捶二鼔爲再嚴侍中版奏請中嚴奉禮設從駕羣官五品以上位文官於東朝堂之前西向武官於西朝堂之前東向俱重行北上從駕羣官五品以上俱集朝堂次各服其服【其六品以下並駕發之前預赴明堂所俱就次各服其服也】所司陳小駕鹵簿未明二刻捶三皷爲三嚴諸衞之屬各督其隊與鈒防以次入陳於殿庭謁者引從駕羣官各就朝堂位諸侍衞之官各服其器服侍中中書令以下俱詣西閤奉迎【侍中負寶如式】乘黃令進金輅於西閤外南向千牛將軍一人執長刀立於輅前北向黃門侍郎一人在侍臣之前贊者二人又在黃門之前侍中版奏外辦太僕卿奮衣而升正立執轡皇帝服通天冠黒紗袍佩玉禦輿以出曲直華蓋警蹕侍衞如常儀皇帝將出仗動太樂令令撞黃鐘之鐘右五鐘皆應協律郎跪俛伏舉麾鼔柷奏太和之樂千牛將軍前執轡皇帝升輅太僕卿立授綏侍中中書令以下夾侍如常儀黃門侍郎進當鑾駕前跪奏稱黃門侍郎臣某言請鑾駕發引俛伏興退復位【凡黃門侍郎奏請皆進當鑾駕前跪奏稱具官臣某言訖俛伏興】鑾駕動又稱警蹕黃門侍郎與贊者夾引以出千牛將軍夾輅而趍駕至太極門偃麾戛敔樂止出太極門鼓柷奏采茨之樂出嘉徳門戛敔樂止【凡樂皆協律郎舉麾工鼓柷而後作偃麾戛敔而後止】至承天門外侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬諸侍衞之官各督其屬左右翊駕在黃麾內符寶郎奉六寶與殿中監後部從侍中中書令以下夾侍於輅前贊者在供奉官人內侍臣上馬畢黃門侍郎奏稱請勅車右升侍中前承制退稱制曰可黃門侍郎退復位千牛將軍升訖黃門侍郎奏稱請鑾駕發引退復位鑾駕動稱警蹕皷傳音如常皷吹振作而行其從駕之官在武隊後如常儀

讀令

其日依時刻諸衞勒所部屯門列仗及堂左个之庭如常先至羣官俱集次各服其服駕將至通事舎人各引先至羣官俱就門外位駕至大次門外廻輅東向千牛將軍降立於輅右侍中進當鑾駕前跪奏稱侍中臣某言請降輅俛伏興還侍位皇帝降路禦輿之大次繖扇華蓋侍衞警蹕如常儀通事舍人引文武五品以上從駕之官皆就門外位太樂令帥工人入就位協律郎入就舉麾位典儀帥贊者先入就位通事舍人引羣官非升坐者入就位刑部郎中以月令置於案覆以帕令史二人俱絳公服對舉案立於武官五品東北郎中立於案後西面侍中版奏外辦皇帝禦輿出次直曲華蓋侍衞警蹕如常儀入自武門皇帝初入門太樂令令撞賔之鐘左五鐘皆應鼓柷奏太和之樂皇帝升自亥陛入卽禦坐北向坐符寶郎奉寶置於禦坐侍臣夾侍如常儀戛敔樂止典儀一人升立於左个西向東面通事舍人引公王以下入就南面位公初入門舒和之樂作【凡公行皆作舒和之樂】公至位樂止羣官立定典儀曰再拜贊者承傳【凡典儀有詞贊者皆承傳】在位者皆再拜侍中前跪奏稱侍中臣某言請延公王等升俛伏興又侍中稱制曰可侍中詣左个西北東面稱制延公王等升堂上典儀承傳堂下贊者又承傳在位者皆再拜通事舍人以次引南面位者各詣其陛公初行樂作至觧劍席樂止公以下俱升席跪觧劍俛伏興脫舄通事舍人各引升立於坐後刑部郎中引案進立於子陛下侍中跪奏請讀月令俛伏興又侍中稱制曰可侍中退復位刑部郎中再拜就觧劍席跪觧劍俛伏興脫舄取令持案者仍立於下通事舍人引刑部郎中奉令升自子陛詣席東西向跪置令於案俛伏興立於席後堂上典儀唱就坐公王以下及刑部郎中並就坐俛伏興坐刑部郎中讀令每句一絕使言聲可了讀令訖堂上典儀唱可起公王以下皆起通事舍人引公王以下及刑部郎中俱降刑部郎中以令置於案與羣官俱跪佩劍俛伏興納舄通事舍人引各還本位公初行樂作至位樂止立定典儀曰再拜在位者皆再拜通事舍人引南面位者出公初行樂作出門樂止侍中跪奏稱侍中某臣言禮畢俛伏興還侍位皇帝興太樂令令撞黃鐘之鐘右五鐘皆應太和之樂作皇帝降坐禦輿以出之便次警蹕侍衛如來儀出門樂止通事舍人引東西面位者以次出

孟冬令

孟冬之月日在尾昏危中旦七星中其日壬癸其帝顓頊其神冥其虫介其音羽律中應鐘其數六其味鹹其臭朽其祀行水始冰地始凍雉入大水爲蜃虹藏不見食黍與彘其器閎以奄是月也以立冬先立冬七日禮部奏曰某日立冬盛徳在水皇帝乃齋立冬之日皇帝親帥百官迎冬於北郊還賞死事卹孤寡是月也察阿黨則罪無有掩蔽天气上騰地气下降天地不通閉塞而成冬命百官謹蓋藏命有司循行積聚毋有不斂坯城郭戒門閭修鍵閉愼管籥固封疆備邊境完要塞謹闗梁塞蹊徑飭防紀辯衣裳審棺槨之厚薄塋丘壠之大小髙卑薄厚之度貴賤之等級是月也命工師效功陳祭器案度程毋或作爲巧以蕩上心物勒工名以考其誠功有不當必行其罪以窮其情是月也乃命虞司收水泉池澤之賦毋或敢侵削眾庶其有若此者行罪毋赦孟冬行春令則凍閉不宻地气上泄人多流亡行夏令則國多暴風方冬不寒蟄虫復出行秋令則霜雪不時小兵時起土地侵削

鑾駕還宮

皇帝旣還大次侍中版奏請觧嚴【將士不得輒離部伍】皇帝停大次一刻頃捶一皷爲一嚴轉仗衞於還如來儀三刻頃捶二皷爲再嚴將士布隊仗侍中版奏請中嚴五刻頃捶三皷爲三嚴謁者贊引各引羣官序立於次前文武侍臣詣大次奉迎乘黃令進金輅於大次門外東向千牛將軍立於輅右侍中版奏外辦太僕卿升執轡皇帝禦輿出次繖扇侍衞警蹕如常儀皇帝升輅太僕卿立授綏黃門侍郎奏稱請鑾駕發引退復位鑾駕動稱警蹕如常儀黃門侍郎贊者夾引千牛將軍夾輅而趍至侍臣上馬所黃門侍郎奏稱請鑾駕權停勅侍臣上馬侍中前承詔退稱制曰可黃門侍郎退稱侍臣上馬贊者承傳文武侍臣皆上馬畢黃門侍郎奏稱請勅車右升侍中稱制曰可黃門侍郎退復位千牛將軍升訖黃門侍郎奏稱請鑾駕發引退復位鼔傳音鑾駕動鼓吹振作而還文武羣官皆從如來儀駕至承天門外侍臣下馬所鑾駕權停文武侍臣皆下馬千牛將軍降立於路右訖鑾駕動千牛將軍夾輅而趨駕入嘉徳門太樂令令撞防賓之鐘左五鐘皆應鼓柷奏采茨之樂至太極門戛敔樂止入太極門鼓柷奏太和之樂駕至橫街北當東上閤廻輅南向侍中進當鑾駕前跪奏稱侍中臣某言請降輅俛伏興還侍位皇帝降輅禦輿以入繖扇侍衛警蹕如常儀侍臣從至閤戛敔樂止初文武羣官至東朝堂通事舍人承防勅羣官並還皇帝旣入侍中版奏請解嚴叩鉦將士各還其所

皇帝於明堂讀仲冬令

陳設

尙捨奉禦設禦幄坐於堂太廟設文官解劍席於亥陛之左武官解劍席於醜陛之右太樂令展宮懸於堂太廟之庭設舉麾位於堂上子陛之東余並如孟冬陳設之儀

鑾駕出宮

右並如孟冬出宮之儀

讀令

其日諸衛列仗於堂太廟之庭皇帝升自子陛典儀一人升立於堂太廟西北侍中詣堂太廟西北稱制刑部郎中升自醜陛余並如孟冬讀令之儀

仲冬令

仲冬之月日在斗昏東壁中旦軫中其日壬癸其帝顓頊其神冥其虫介其音羽律中黃鐘其數六其味鹹其臭朽其祀行冰益壯地始坼鶡旦不鳴食黍與彘其器閎以奄飭死事命有司土事毋作毋發室屋及起大眾以固而閉地气沮泄是謂發天地之房諸蟄則死人必疾疫是月也命內侍申宮令審門閭謹房室必重閉省婦事毋得淫巧𨿽有貴賤近習無有不禁乃命良醖秫稻必齊麯蘗必時湛熾必潔水泉必香淘器必良火齊必得兼用六物毋有差貸是月也日短至陰陽爭諸生蕩君子齋戒處必掩身身欲寧去聲色禁嗜欲安形性事欲靜以待陰陽之所定蕓始生荔挺出蚯蚓結麋角解水泉動日短至則伐木取竹箭是月也可以罷官之無事去器之無用者塗闕庭門閭築囹圄以助天地之閉藏是月也皇帝親講武以習五戎仲冬行夏令則其國乃旱氛霧冥冥雷乃發聲行秋令則天時雨汁瓠不成國有大兵行春令則蝗虫爲敗水泉咸竭人多疥癘

鑾駕還宮

右並如孟冬還宮之儀

皇帝於明堂讀季冬令

陳設

尙捨奉禦設禦幄坐於堂右个設文官解劍席於子陛之左設武官解劍席於寅陛之右太樂令展宮懸於堂右个之庭設舉麾位於堂上醜陛之東余並如仲冬陳設之儀

鑾駕出宮

右並如孟冬出宮之儀

讀令

其日諸衛列仗於懸堂右个之庭皇帝升自醜陛典儀一人升立於堂右个西北侍中詣堂右个西北稱制刑部郎中升自寅陛余並如仲冬讀令之儀

季冬令

季冬之月日在婺女昏婁中旦氐中其日壬癸其帝顓頊其神冥其虫介其音羽律中大呂其數六其味鹹其臭朽其祀行雁北鄕鵲始巢雉呴雞乳食黍與彘其器閎以奄命有司大儺徵鳥厲疾是月也命漁師始漁皇帝乃嘗魚先薦宗廟冰方盛水澤腹堅命取冰命眾庶出五種計耦事修耒耜具田器命太常大合吹習眾樂命有司收秩薪柴以供郊廟及百祀之薪燎是月也日窮於次月窮於紀星回於天數將幾終嵗且更始專而農人毋有所使皇帝乃與有司共飭國典論時令以待來歲之宜季冬行秋令則白露早降介虫爲妖四鄙入保行春令則胎夭多傷國多固疾命之曰逆行夏令則水潦敗國時雪不降冰凍消釋

鑾駕還宮

右並如孟冬還宮之儀

大唐開元禮卷一百二

欽定四庫全書

大唐開元禮卷一百三

唐蕭嵩等撰嘉禮

皇帝於明堂及太極殿讀五時令

陳設

鑾駕出宮

讀令

鑾駕還宮

陳設

禮部尙書先讀令三日奏讀月令承以宣告前三日尙捨直長施大次於靑龍門外道北南向【仲春於靑陽太廟季春於靑陽右个孟夏於朱雀門外道東西向仲夏於明堂太廟季夏於明堂右个孟秋於白虎門外道北南向仲秋於總章太廟季秋於總章右个孟冬於武門外道西東向仲冬於堂太廟季冬於堂右个】尙捨奉禦設禦坐守宮設文武臣次於大次之後文官在左武官在右俱南向【夏俱西向秋俱北向冬俱東向】設羣官次於壁水東門之外【夏南門之外秋西門之外冬北門之外】文官在北【夏在東秋在南冬在西】武官在南【夏在西秋在北冬在東】俱西上【夏北上秋東上冬南上】前一日尙捨奉禦設禦幄坐於靑陽左个【仲春於靑陽太廟季春於靑陽右个孟夏於明堂左个仲夏於明堂太廟季夏於明堂右个季夏土王之日讀土令於太廟太室孟秋於總章左个仲秋於總章太廟季秋於總章右个孟冬於堂左个仲冬於堂太廟季冬於堂右个】近西東向【夏近北南向秋近西東向冬近南北向】守宮設三品以上及諸司長官坐於堂上文官於禦坐東北南向【夏東南西向秋西南北向冬西北東向】武官於禦座東南北向【夏西南東向秋西北南向冬東北西向】俱重行西上【夏北上秋東上冬南上無長官者次官一人升判官不合】設刑部郎中讀令坐於禦坐東南北向【夏西南東向秋西北南向冬東北西向】有案設文官解劍席於醜陛之左【仲春於寅陛之左季春於夘陛之左孟夏於辰陛之左仲夏於巳陛之左季夏於午陛之左孟秋於未陛之左仲秋於申陛之左季秋於酉陛之左孟冬於戌陛之左仲冬於亥陛之左季冬於子陛之左】設武官解劍席於卯陛之右【仲春於辰陛之右季春於巳陛之右仲夏於未陛之右季夏於申陛之右孟秋於酉陛之右仲秋於亥陛之右孟冬於子陛之右仲冬於醜陛之右季冬於寅陛之右】皆內向太樂令展宮懸於靑陽左个之庭【仲春於靑陽太廟之庭季春於靑陽右个之庭孟夏於明堂左个之庭仲夏於明堂太廟之庭季夏於明堂右个之庭季夏土王之日讀土令於太廟太室孟秋於總章左个之庭仲秋於總章太廟之庭季秋於總章右个之庭孟冬於堂左个之庭仲冬於堂太廟之庭季冬於堂右个之庭】設舉麾位於堂上寅陛之南北向【仲春於堂上夘陛之南季春於堂上辰陛之南孟夏於堂上巳陛之西東向仲夏於堂上未陛之西孟秋於堂上申陛之北南向仲秋於堂上酉陛之北季秋於堂上戌陛之北孟冬於堂上亥陛之東西向仲冬於堂上子陛之東季冬於堂上醜陛之東】一位於樂懸東北南向夏於樂懸東南西向秋於樂懸西南北向冬於樂懸西北東向典儀設三品以上及應升坐者位於懸東【夏於懸南秋於懸西冬於懸北】文左武右俱重行西向【夏北向秋東向冬南向】相對爲首設非升坐者位文官四品五品於懸北【夏於懸東秋於懸南冬於懸西】六品以下於其東【夏於其南秋於其西冬於其北】絕位俱南向【夏俱西向秋俱北向冬俱東向】武官四品五品於懸南【夏於懸西秋於懸北冬於懸東】六品以下於其東【夏於其南秋於其西冬於其北】當文官俱北向【夏東向秋南向冬西向】皆重行西上【夏北上秋東上冬南上】設典儀位於懸之西北【夏於懸之東北秋於懸之東南冬於懸之西南】贊者二人在東差退俱南向【夏俱西向秋俱北向冬俱東向】奉禮設門外位各於次前俱每等異位重行相向西上【夏北上秋東上冬南上】

鑾駕出宮

前出宮三日本司宣攝內外各供其職守官設從駕之官五品以上次於承天門外東西朝堂如常前二日太樂令設宮懸之樂於殿庭如常儀其日未明七刻捶一皷爲一嚴【三嚴時節前一日侍中奏裁】侍中奏開宮殿門及城門未明五刻捶二皷爲再嚴侍中版奏請中嚴奉禮設從駕羣官五品以上位文官於東朝堂之前西向武官於西朝堂之前東向俱重行北上從駕羣官五品以上俱集朝堂次各服其服【其六品以下並駕發之前預赴明堂所俱就次各服其服】所司陳小駕鹵簿未明二刻捶三皷爲三嚴諸衞之屬各督其隊與鈒防以次入陳於殿庭謁者引從駕羣官各就朝堂前位諸侍衞之官各服其器服侍中中書令以下俱詣西閤奉迎【侍中負寶如式】乘黃令進金輅於西閤外南向千牛將軍一人執長刀立於路前北向黃門侍郎一人在侍臣之前侍中版奏外辦太僕卿奮衣而升正立執轡皇帝服通天冠靑紗袍【夏絳紗季夏土王之日黃紗秋白紗冬黑紗】佩蒼玉【夏佩赤玉季夏土王之日佩黃玉秋佩白玉冬佩玉】禦輿以出曲直華蓋警蹕侍衞如常儀皇帝將出仗動太樂令令撞防賔之鐘右五鐘皆應協律郎跪俛伏舉麾鼓柷奏太和之樂千牛將軍前執轡皇帝升輅太僕卿立授綏侍中中書令以次侍如常儀黃門侍郎進當鑾駕前跪奏稱黃門侍郎臣某言請鑾駕發引俛伏興退復位【凡黃門侍郎奏請皆進當鑾駕前跪奏稱某官臣某言訖俛伏興】鑾駕動又稱警蹕黃門侍郎與贊者夾引以出千牛將軍夾輅而趨駕至太極門偃麾戛敔樂止出太極門鼓柷奏采茨之樂出嘉徳門戛敔樂止【凡樂皆協律郎舉麾工鼓柷而後作偃麾戛敔而後止】至承天門外侍臣上馬所黃門侍郎奏稱請鑾駕權停勅侍臣上馬侍中前承詔退稱制曰可黃門侍郎退稱侍臣上馬贊者承傳文武侍臣皆上馬諸侍衞之官各督其屬左右翊駕在黃麾內符寶郎奉六寶與殿中監後部從侍中中書令以下夾侍於輅前贊者在供奉官人內侍臣上馬畢黃門侍郎奏稱請勅車右升侍中前承詔退稱制曰可黃門侍郎退復位千牛將軍升訖黃門侍郎奏稱請鑾駕發引退復位鑾駕動稱警蹕皷傳音如常皷吹振作而行其從駕之官在武隊後如常儀

讀令

其日依時刻諸衞勒所部屯門列仗及靑陽左个之庭如常先至羣官俱集次各服其服駕將至典謁各引先置羣官俱就門外位駕至大次門外回輅南向千牛將軍降立於輅右侍中進當鑾駕前跪奏稱侍中臣某言請降路俛伏興還侍位皇帝降輅禦輿之大次繖扇華蓋侍衞警蹕如常儀典謁引文武五品以上從駕之官皆就門外位太樂令帥工人入就位協律郎入就舉麾位典儀帥贊者先入就位典謁引羣官非升坐者入就位刑部郎中以月令置於案覆以帕令史二人俱絳公服對舉案立於武官五品東南郎中立於案後北面侍中版奏外辦皇帝禦輿出次曲直華蓋侍衞警蹕如常儀入自靑龍門【夏入自朱雀門秋入自白虎門冬入自武門】皇帝初入門太樂令令撞防賔之鐘左五鐘皆應鼓柷奏太和之樂皇帝升自寅陛【夏升自巳陛秋升自申陛冬升自亥陛】入卽禦坐東向坐【夏南向坐秋西向坐冬北向坐】符寶郎奉寶置於禦坐侍臣夾侍如常儀戞敔樂止典儀一人升立於左个東北南向【夏東南西向秋西南北向冬西北東向】典謁引公王以下入就西面位【夏北面位秋東面位冬南面位】公初入門舒和之樂作【凡公行皆作舒和之樂】公至位樂止羣官立定典儀曰再拜贊者承傳【凡典儀有詞贊者皆承傳】在位者皆再拜侍中前跪奏稱臣某言請延王公等升俛伏興又侍中稱制曰可侍中詣左个東北南面稱【夏東南西面稱秋西南北面稱冬西北東面稱】制延公王等升堂上典儀承傳堂下贊者又承傳在位者皆再拜典謁以次引西面位者【夏典謁引北面位者秋引東面位者冬引南面位者】各詣其陛公初行樂作至解劍席樂止公王以下俱升席跪解劍俛伏興脫舄通事舎人各引升立於坐後刑部郎中引案進立於夘陛下侍中跪奏請讀月令俛伏興又侍中稱制曰可侍中退復位刑部郎中再拜就解劍席跪觧劍俛伏興脫舄取令持案者仍立於下通事舍人引刑部郎中奉令升自卯陛【夏升自午陛秋升自酉陛冬升自子陛】詣席南北靣跪【夏席西東向跪秋席北南向跪冬席東西向跪】置令於案俛伏興立於席後堂上典儀唱就坐公王以下及刑部郎中並就位俛伏興坐刑部郎中讀令每句一絕使言聲可了讀令訖堂上典儀唱可起公王以下皆起通事舍人引公王以下及刑部郎中俱降刑部郎中以令置於案與羣官俱跪佩劍俛伏興納舄典謁各引還本位公初行樂作至位樂止立定典儀曰再拜在位者皆再拜典謁引西面【夏北面秋東面冬南面】位者出公初行樂作出門樂止侍中跪奏稱侍中臣某言禮畢俛伏興還侍位皇帝興太樂令令撞黃鐘之鐘右五鐘皆應太和之樂作皇帝降坐禦輿以出之便次警蹕侍衞如來儀出門樂止典謁引南北面【夏引東西面秋引南北面冬引東西面】位者以次出

春令

孟春之月日在營室昏參中旦尾中其日甲乙其帝太皥其神勾芒其虫鱗其音角律中太蔟其數八其味酸其臭羶其祀戶東風解凍蟄虫始振魚上負冰獺祭魚鴻雁來食麥與羊其器防以達是月也以立春先七日禮部奏曰某日立春盛徳在木皇帝乃齋立春之日皇帝親帥百官迎春於東郊還賞百官於朝命有司布徳和令行慶施惠下及黎元慶賜遂行毋有不當乃命太師守典奉法司天日月星辰之行宿離不貸無失經紀以初爲常是月也皇帝乃以元日祈糓於上帝乃擇元辰皇帝親載耒耜帥百官躬耕帝籍反乃執爵於太寢命曰勞酒是月也天气下降地气上騰天地和同艸木萌動命布農事修封疆善相丘陵阪險原隰土地所宜五糓所植以教道人是月也修祭典禁止伐木毋覆巢毋殺孩虫胎夭飛鳥毋麛毋卵毋聚大眾毋置城郭掩骼埋胔是月也不可以稱兵稱兵必有天殃兵戎不起不可從我始毋變天之道毋絕地之理毋亂人之紀孟春行夏令則雨水不時艸木早落國時有恐行秋令則黎元大疫猋風暴雨總至藜莠蓬蒿並興行冬令則水潦爲敗霜雪大摯首種不入

仲春之月日在奎昏弧中旦建星中律中夾鐘始雨水桃始華倉庚鳴鷹化爲鳩是月也安萌芽養幼少存諸孤擇元日命人社命有司省囹圄去桎梏毋肆掠止獄訟是月也日夜分雷乃發聲始電蟄虫咸動啟戶始出先雷三日奮鐸以令人曰雷將發聲有不戒其容止者生子不備必有防災日夜分則同度量鈞衡石角鬥甬正權槪是月也毋作大事以妨農事毋竭川澤毋漉陂池毋焚山林獻羔開冰先薦宗廟上丁釋奠於先聖先師仲春行秋令則其國大水寒气總至冦戎來徵行冬令則陽气不勝麥乃不熟人多相掠行夏令則國乃大旱暖气早來虫螟爲害

季春之月日在胃昏七星中旦牽牛中律中姑洗桐始華田鼠化爲鴽虹始見萍始生薦鮪於宗廟是月也生气方盛陽气發泄勾者畢出萌者盡達不可以內布徳行惠發倉廩賜貧窮賑乏絕開府庫出幣帛賙天下勉牧守聘名士禮賢者是月也時雨將降下水上騰命有司循行國邑周視原野修利隄防導達溝瀆開通道路毋有障塞田獵罝罘羅网畢翳餧獸之藥毋出國門是月也命虞人毋伐桑柘鳴鳩拂其羽戴勝降於桑后妃齋戒親東鄕躬桑禁婦女毋觀省婦使以勸蠶事蠶事旣登分繭稱絲效功供郊廟之服無有敢惰是月也命工師令百工審五庫之量金鐡皮革筋角齒羽箭幹脂膠丹漆毋或不良毋悖於時毋或作淫巧以蕩上心季春行冬令則寒气時發艸木皆肅國有大恐行夏令則人多疾疫時雨不降山林不收行秋令則天多沈陰淫雨早降兵革並起

夏令

孟夏之月日在畢昏翼中旦婺女中其日丙丁其帝炎帝其神祝融其虫羽其音徵律中仲呂其數七其味苦其臭焦其祀竈螻蟈鳴蚯蚓出王生苦菜秀食菽與雞其噐髙以粗是月也以立夏先七日禮部奏曰某日立夏盛徳在火皇帝乃齋立夏之日皇帝親帥百官迎夏於南郊還反行賞命有司贊傑俊遂賢良舉長大行爵出祿必當其位是月也繼長增髙毋有壞隳毋起土功毋發大眾毋伐大樹命有司巡行縣鄙命農勉作毋休於都無或失時是月也獸無害五糓毋大田獵是月也命太常修鞀鞸皷均琴瑟管簫執干戚戈羽調竽笙篪簧飾鐘磬柷敔命有司爲人祈祀山川百源大雩上帝用盛樂以祈糓實農乃登麥皇帝乃以彘嘗麥先薦宗廟是月也聚蓄百藥靡艸死麥秋至斷薄刑決小罪出輕系蠶事畢內命婦獻繭於後孟夏行秋令則苦雨數來五糓不滋四鄙入保行冬令則艸木早枮後乃大水敗其城廓行春令則蝗虫爲災暴風來格秀艸不實仲夏之月日在東井昏亢中旦危中律中防賔小暑至螳螂生鵙始鳴反舌無聲飬壯佼農乃登黍皇帝乃以雛嘗黍羞以含桃先薦宗廟令人毋艾藍以染毋燒灰毋暴布門閭毋閉挺重囚是月也日長至陰陽爭死生分君子齋戒處必掩身無躁止聲色無或進薄滋味毋致和節嗜欲定心气百官靜事無刑以定晏陰之所成鹿角觧蟬始鳴半夏生木槿榮是月也毋用火南方可以居髙明可以逺眺望可以升山陵可以處臺榭仲夏行冬令則電凍傷糓道路不通暴兵來至行春令則五糓晚熟百螣時起其國乃饑行秋令則艸木零落果實早成人殃於疫

季夏之月日在栁昏火中旦奎中律中林鐘溫風至蟋蟀居壁鷹乃學習腐艸爲螢命漁師伐蛟取鼉登取黿命澤人納材葦是月也命太常合秩芻以養犧牲以供皇天上帝名山大川四方之神以祀宗廟社稷之靈以爲人祈福是月也染工染采黼黻文章必以法故無或差貸黒黃蒼赤莫不質良毋敢詐僞以給郊廟祭祀之服以爲旗章以別貴賤等級之度是月也樹木方盛乃命虞人入山行木毋有斬伐不可以興土功不可以合牧守不可以起兵動眾無舉大事以揺養气舉大事則有天殃是月也土潤溽暑大雨時行燒薙行水利以殺艸如以熱湯可以糞田疇可以美土疆季夏行春令則糓實鮮落國多風欬人乃遷徙行秋令則丘隰水潦禾稼不熟孕多女災行冬令則風寒不時鷹隼早摯四鄙入保

土令【季夏土王之日讀土令並如孟夏讀令之儀】

中央土其日戊巳其帝黃帝其神后土其虫倮其音宮律中黃鐘之宮其數五其味甘其臭香其祀中霤食稷與牛其器圜以閎

秋令

孟秋之月日在翼昏建星中旦畢中其日庚辛其帝少皥其神蓐收其虫毛其音商律中夷則其數九其味辛其臭腥其祀門涼風至白露降寒蟬鳴鷹乃祭鳥用始行戮食麻與犬其器廉以深是月也以立秋先七日禮部奏曰某日立秋盛徳在金皇帝乃齋立秋之日皇帝親帥百官迎秋於西郊還賞軍帥武人於朝乃命將帥選士厲兵簡練傑俊専任有功以徵不義詰誅暴慢以明好惡順彼逺方是月也命有司修法制繕囹圄具桎梧禁止姦愼罪邪務摶執瞻傷察創視折審斷決獄訟必端平戮有罪嚴斷刑天地始肅不可以贏是月也農乃登糓皇帝嘗新先薦宗廟命百官始收斂完隄防謹壅塞以偹水潦修宮室坯墻垣補城郭孟秋行冬令則陰气大勝介虫敗糓戎兵乃來行春令則其國乃旱陽和復還五糓無實行夏令則國多火災寒熱不節人多瘧疾

仲秋之月日在角昏牽牛中旦觜觽中律中南呂肓風至鴻鴈來鳥歸羣鳥飬羞是月也養衰老授幾杖行糜粥飲食乃命司服具飭衣裳文繡有恆制有大小度有短長衣服有量必循其故冠帶有常命有司申嚴百刑斬殺必當毋或枉撓枉撓不當反受其殃是月也乃命有司循行犧牲視全具案蒭豢瞻肥瘠察物色必比類量大小視長短皆中度五者備當上帝其饗皇帝以犬嘗麻先薦宗廟是月也可以築城郭建都邑穿竇窖修囷倉趣人取斂務畜菜多積聚乃勸種麥毋或失時其有失時行罪無疑是月也日夜分雷始收聲蟄虫坯戶殺气浸盛陽气日衰日夜分同度量平權衡正均石角鬥甬凡舉事毋逆大數必順其時愼因其類仲秋行春令則秋雨不降艸木生榮國乃有恐行夏令則其國乃旱蟄防不藏五糓復生行冬令則風災數起收雷先行艸木早死

季秋之月日在房昏虛中旦栁中律中無射鴻鴈來賔雀入大水爲蛤菊有黃花豺乃祭獸戮禽是月也申嚴號令命百官貴賤無不務內以防天地之藏毋有宣出乃命有司農事備收舉五糓之要藏帝借之收於神倉祗敬必飭霜始降則百工休是月也大饗上帝於明堂艸木黃落乃伐薪爲炭蟄防咸俯在內皆墐其戶乃趣決獄刑毋畱有罪收祿秩之不當供養之不宜者是月也皇帝乃以犬嘗稻先薦寢廟季秋行夏令則其國大水冬藏殃敗人多鼽嚏行冬令則國多盜賊邊境不寕土地分裂行春令則暖風來至人气觧惰師興不居

冬令

孟冬之月日在尾昏危中旦七星中其日壬癸其帝顓項其神冥其虫介其音羽律中應鐘其數六其味鹹其臭朽其祀行水始冰地始凍雉入大水爲蜃虹藏不見食黍與彘其器閎以奄是月也以立冬先七日禮部奏曰某日立冬盛徳在水皇帝乃齋立冬之日皇帝親帥百官迎冬於北郊還賞死事卹孤寡是月也察阿黨則罪無有掩蔽天气上騰地气下降天地不通閉塞而成冬命百官謹蓋藏命有司循行積聚毋有不斂坯城郭戒門閭修鍵閉愼管籥固封疆備邊境完要塞謹闗梁塞蹊徑飭防紀辧衣裳審棺槨之薄厚度貴賤之等級是月也命工師效功陳祭器案度程毋或作爲淫巧以蕩上心物勒工名以考其誠功有不當必行其罪以窮其情是月也乃命虞司收水泉池澤之賦毋或敢侵削眾庶其有若此者行罪無赦孟冬行春令則凍閉不密地气上泄人多流亡行夏令則國多暴風方冬不寒蟄虫復出行秋令則霜雪不時小兵時起土地侵削仲冬之月日在斗昏東壁中旦軫中律中黃鐘冰益壯地始坼鶡旦不鳴飭死事命有司土事毋作毋發室屋及起大眾以固而閉地气沮泄是謂發天地之房諸蟄則死人必疾疫是月也命內侍申宮令審門閭謹房室必重閉省婦事毋得淫𨿽有貴戚近習無有不禁乃命良醖秫稲必齊麹蘗必時湛熾必潔水泉必香陶器必良火齊必得兼用六物毋有差貸是月也日短至陰陽爭諸生蕩君子齋戒處必掩身身欲寧去聲色禁嗜欲安形性事欲靜以待陰陽之所定蕓始生荔挺出蚯蚓結麋角觧水泉動日短至則伐木取竹箭是月也可以罷官之無事去器之無用者闕庭門閭築囹圄以助天地之閉藏是月也皇帝親講武以習五戎仲冬行夏令則其國乃旱氛霧冥冥雷乃發聲行秋令則天時雨汁瓠不成國有大兵行春令則蝗虫爲敗水泉咸竭人多疹癘

季冬之月日在婺女昏婁中旦氐中律中大呂鴈北鄕鵲始巢雉雊雞乳命有司大儺徵鳥厲疾是月也命漁師始漁皇帝乃嘗魚先薦宗廟冰方盛水澤腹堅命取冰命眾庶出五種計耦事修耒耜具田器命太常大合吹習眾樂命司農収秩薪柴以供郊廟及百祀之薪燎是月也日窮於次月窮於紀星回於天數將幾終嵗且更始專而農人毋有所使皇帝乃與有司共飭國典論時令以待來嵗之宜季冬行秋令則白露早降介虫爲妖四鄙入保行春令則胎夭多傷國多固疾命之曰逆行夏令則水潦敗國時雪不降冰凍消釋

鑾駕還宮

皇帝旣還大次侍中版奏請解嚴【將士不得輒離部伍】皇帝停大次一刻頃捶一皷爲一嚴轉仗衞於還如來儀三刻頃捶二皷爲再嚴將士布隊仗侍中版奏請中嚴五刻頃捶三皷爲三嚴謁者贊引各引羣官序立於次前文武侍臣詣大次奉迎乘黃令進金輅於大次門外南向【夏北向秋東向冬南向】千牛將軍立於輅右侍中版奏外辦太僕卿升執轡皇帝禦輿出次繖扇侍衞警蹕如常儀皇帝升輅太僕卿立授綏黃門侍郎奏稱請鑾駕發引退復位鑾駕動稱警蹕如常儀黃門侍郎贊者夾引千牛將軍夾輅而趨至侍臣上馬所黃門侍郎奏稱請鑾駕權停勅侍臣上馬侍中前承詔退稱制曰可黃門侍郎退稱侍臣上馬贊者承傳文武侍臣皆上馬畢黃門侍郎奏稱請勅車右升侍中稱制曰可黃門侍郎退復位千牛將軍升訖黃門侍郎奏稱請鑾駕發引退復位皷傳音鑾駕動皷吹振作而還文武羣官皆從如來儀駕至順天門外侍臣下馬所鑾駕權停文武侍臣皆下馬千牛將軍降立於輅右訖鑾駕動千牛將軍夾路而趨駕入嘉徳門太樂令令撞防賔之鐘左五鐘皆應鼓柷奏采茨之樂至太極門戛敔樂止入太極門鼓柷奏太和之樂駕至橫街北當東上閤回輅南向侍中進鑾駕前跪奏稱侍中臣某言請降輅俛伏興還侍位皇帝降輅禦輿以入繖扇侍衞警蹕如常儀侍臣從至閤戛敔樂止初文武羣官至朝堂通事舍人承防勅羣官並還皇帝旣入侍中版奏請觧嚴叩鉦將士各還其所

太極殿讀令【五時令】

禮部尙書先讀令三日奏讀五時令承以宣告前一日尙捨奉禦設禦幄坐於太極殿北廂南向尙捨直長設一品以下五品以上及諸司長官坐於殿上文東武西重行相向北上【無長官者次官一人升判官不合】設刑部郎中讀令坐於禦坐西南東向有案去禦坐二丈設觧劍席於東西階下如常太樂令展宮懸於殿庭設舉麾位於殿上西階之西東向一位於樂懸東南西向並如常朔朝之儀設文武官三品以上及應升殿者位於南橫街之南道東設武官位於道西俱每等異位重行北向相對爲首設非升殿者位於殿庭文東武西如常設典儀位於北橫街之南贊者二人在南差退俱西向奉禮設門外位文官於東朝堂近南西面武官於西朝堂近南東面毎等異位俱重行北上其日依時刻諸衞勒所部屯門列仗及陳於殿庭如常文武官依時刻集朝堂俱就便次各服其服侍中量時版奏請中嚴鈒防近仗入陳於殿庭太樂令帥工人入就位協律郎入就舉麾位諸侍衞之官各服其器服符寶郎奉寶俱詣閤奉迎典儀帥贊者入就位典謁引羣官各就門外位刑部郎中以時令置於案覆以帕令史二人俱絳公服對舉案立於右延明門內道北郎中立於案後東靣典謁引非升殿者入就位侍中版奏外辦皇帝服通天冠絳紗袍禦輿出自西房曲直華蓋警蹕侍衞如常儀皇帝將出仗動太樂令令撞黃鐘之鐘右五鐘皆應協律郎跪俛伏舉麾鼓柷奏太和之樂皇帝出自西房卽禦坐坐南向符寶郎奉寶置於禦坐如常儀偃麾戛敔樂止【凡樂皆協律郎舉麾工鼓柷而後作偃麾戛敔而後止】典儀一人升就東階上西向立侍臣夾侍如常儀典謁引公王以下入就北面位公初入門舒和之樂作【凡公行皆作舒和之樂】公至位樂止羣官立定典儀曰再拜贊者承傳【凡典儀有詞贊者皆承傳】在位者皆再拜侍中前跪奏稱侍中臣某言請延公王等升俛伏興又侍中稱制曰可侍中詣東階上西面稱詔延公王等升殿上典儀承傳階下贊者又承傳在位者皆再拜典謁以次引北面位者詣東西階公初行樂作至觧劍席樂止公王以下俱升席跪解劍俛伏興脫舄通事舍人以次引升殿立於坐後刑部郎中引案進立於西階下侍中跪奏請讀時令俛伏興又侍中稱制曰可侍中退復位刑部郎中再拜就解劍席跪解劍俛伏興脫舄取令持案者仍立於階下通事舍人引刑部郎中奉令升自西階詣席西東向跪置令於案俛伏興立於席後殿上典儀唱就坐公王以下及刑部郎中並就坐俛伏興坐刑部郎中讀令每句一絕使言聲可了讀令訖殿上典儀唱可起公王以下皆起通事舍人引公王以下及刑部郎中俱降刑部郎中以令置於案與羣官俱跪佩劍俛伏興納舄典謁各引還本位典儀曰再拜在位者皆再拜典謁引北面位者出持令案者自右延明門而出侍中跪奏稱侍中臣某言禮畢俛伏興還侍位皇帝興太樂令令撞防賔之鐘右五鐘皆應太和之樂作皇帝降坐禦輿入自東房警蹕侍衞如來儀侍臣從至閤樂止典謁引東西面位者以次出讀夏令與讀春令同讀秋令與讀冬令同設刑部郎中讀令坐於禦坐東南西向令案立於左延明門內道北郎中立於案後西面升降自東階余與讀春令同皇帝若禦翼善冠則羣官皆袴褶服陳解劍席若不設樂懸去警蹕

大唐開元禮卷一百三﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷一百四

唐蕭嵩等撰嘉禮

皇帝養老於太學

陳設

鑾駕出宮

養老

鑾駕還宮

陳設

前三日尙舎直長設大次於學堂之後隨地之宜設三老五更次於學堂南門外之西羣老次於其後俱東向設羣官次文官於門外之東重行西向武官於羣老之西重行東向皆北上前一日尙舎奉禦設禦坐於堂上東序西向莞筵紛純加藻席畫純次席黼純設三老坐於西楹之東近北南向設五更坐於西階上東向設國老三人坐於三老坐西階不屬焉皆莞筵紛純加藻席畫純設眾國老坐於堂下西階之西東面北上皆蒲筵緇布純加莞席帛純【若三品以上則莞筵紛純加藻席畫純凡五品以上致仕者爲國老】設庶老坐於國老之後皆蒲筵緇布純【六品以下致仕者爲庶老】太樂令展宮懸於學堂之庭設登歌於堂上及舉麾位等並準元防之儀典儀設文官五品以上位於懸東六品以下在其南俱重行西向北上武官五品以上位於懸西六品以下在其南當文官俱重行東向北上藩客分方位於文官武官六品之南【若有諸州使人分方位於文武官九品之後】學生分位於文武官之後奉禮設門外位如設次之式尙捨奉禦設樽於東楹之西北向左酒有坫以置爵

鑾駕出宮

前出宮三日本司宣攝內外各供其職守宮設從駕之官五品以上次於順天門外東西朝堂如常前二日太樂令設宮懸之樂於殿庭如常儀其日未明七刻捶一皷爲一嚴【三嚴時節前一日侍中裁奏】侍中奏開宮殿門及城門未明五刻捶二鼓爲再嚴侍中版奏請中嚴奉禮設従駕羣官五品以上位文官於東朝堂之前西向武官於西朝堂之前東向俱重行北上從駕羣官五品以上俱集朝堂次各服其服【其六品以下及諸客使等並駕發之前預赴太學俱就次各服其服】所司陳小駕鹵簿未明二刻捶三皷爲三嚴諸衞之屬各督其隊與鈒防以次入陳於殿庭謁者引從駕羣官各就朝堂前位諸侍衞之官各服其器服侍中中書令以下俱詣西閤上奉迎【侍中奉寶如式】乘黃令進金輅於西閤外南向千牛將軍一人執長刀立於輅前北向黃門侍郎一人在侍臣之前贊者二人又在黃門之前侍中版奏外辦太僕卿奮衣而升正立執轡皇帝服通天冠絳紗袍乘輿以出曲直華蓋警蹕如常儀皇帝將出仗動太樂令令撞黃鐘之鐘右五鐘皆應協律郎跪俛伏舉麾鼔柷奏太和之樂千牛將軍前執轡皇帝升輅太僕卿立授綏侍中中書令以下夾侍如常儀黃門侍郎進當鑾駕前跪奏稱黃門侍郎臣某言請鑾駕發引俛伏興退復位【凡黃門侍郎奏請皆進當鑾駕前跪奏稱具官臣某言訖俛伏興】鑾駕動又稱警蹕黃門侍郎與贊者夾引以出千牛將軍夾輅而趨駕至太極門偃麾戛敔樂止出太極門鼔柷奏采茨之樂出嘉徳門戛敔樂止【凡樂皆協律郎舉麾工鼔柷而後作偃麾戛敔而後止】至順天門外侍臣上馬所黃門侍郎奏稱請鑾駕權停勅侍臣上馬侍中前承制退稱制曰可黃門侍郎退稱侍臣上馬贊者承傳文武侍臣皆上馬諸侍衞之官各督其屬左右翊駕在黃麾內符寶郎奉六寶與殿中監後部從在黃鉞內侍中中書令以下夾侍於輅前贊者在供奉官人內侍臣上馬畢黃門侍郎奏稱請勅車右升侍中前承制退稱制曰可黃門侍郎退復位千牛將軍升訖黃門侍郎奏稱請鑾駕發引退復位鑾駕動稱警蹕皷傳音如常皷吹振作而行其從駕之官在武隊後如常儀

養老

仲秋之月擇吉辰皇帝親養三老五更於太學所司先奏定三師三公致仕者用其徳行及年髙者一人爲三老次一人爲五更尙食預具牢饌鑾駕將至通事舍人引先至之官皆就門外位學生俱靑衿服入就位鑾駕至太學門回輅南向侍中跪奏請降輅俛伏興皇帝降輅乘輿入大次繖扇侍衞如常通事舍人引文武五品以上從駕之官皆就門外位太樂令帥工人二舞入就位如正防之禮通事舍人引羣官客使入就位初鑾駕出宮量時刻遣使迎三老五更於其第三老五更俱服進賢冠乘安車前後導從如常禮其國老庶老則有司預戒之鑾駕旣至三老五更及羣老等俱赴集其次羣老各服其服太常少卿贊三老五更俱出次引立於學堂南門外之西東面北上奉禮贊羣老出次引立於三老五更之後太常博士引太常卿升立於學堂北戶之內當戶北向侍中版奏外辦皇帝出戶侍衞如常【侍中負寶陪從如式】殿中監進大珪皇帝執大珪博士引太常卿太常卿引皇帝【毎太常卿前導皆博士先引】協律郎跪俛伏舉麾太和之樂作皇帝降迎三老於門內之東西面立侍臣從立於皇帝之後太常卿與博士退立於左皇帝立定樂止三老五更皆杖各二人夾扶左右太常少卿引導惇史執筆以従三老入門舒和之樂作三老五更立於門西東面北上奉禮引羣老隨入立於其後初三老立定樂止太常卿前奏請再拜退復位皇帝再拜三老五更去杖攝齊以答再拜畢皇帝揖進三老在前五更従仍杖夾扶入初至階皇帝揖升俱就坐後揖立樂止侍衛之官量人従升皇帝西面再拜三老三老南面答再拜皇帝西向肅拜五更五更答再拜休和之樂作三老五更俱就坐三公授幾九卿正履訖殿中監尙食奉禦進珍羞及黍稷等皇帝省之遂設於三老前樂止太常卿引皇帝詣三老座前執醬而饋訖太常卿引皇帝詣酒樽所取爵侍中贊酌酒訖太常卿引皇帝進執爵而酳尙食奉禦以次進珍羞酒食於五更前國老庶老等皆坐又設酒食於國老庶老前國老庶老等皆食皇帝卽坐太樂令引工升奏昭和之樂三終三老乃論五孝六順典訓大綱格言宣於上惠音被於下皇帝乃虛躬請受惇史執筆錄善言行事終二舞坐於懸中訖禮畢三老以下降筵太常少卿及奉禮引導皆如初太常卿引皇帝從以降階太和之樂作皇帝逡巡立於階前樂止三老五更出舒和之樂作太常卿引皇帝升立於階上三老五更出門樂止侍中前奏禮畢退復位太常卿引皇帝降還大次三老五更升安車導從而還通事舍人引羣官及學生等以次出明日三老詣闕表謝

鑾駕還宮

皇帝旣還大次侍中版奏請觧嚴【將士不得輒離部伍】皇帝停大次一刻頃捶一皷爲一嚴轉仗衞於還塗如來儀三刻頃捶二皷爲再嚴將士布隊仗侍中版奏請中嚴皇帝服通天冠絳紗袍百官仍服朝服五刻頃捶三皷爲三嚴文武侍臣奉迎如式乘黃令進金輅於太學門外南向千牛將軍立於輅右侍中版奏外辦太僕卿升執轡皇帝乘輿以出繖扇侍衞警蹕如常儀皇帝升輅太僕卿立授綏黃門侍郎奏稱請鑾駕發引退復位鑾駕動稱警蹕如常儀黃門侍郎贊者夾引千牛將軍夾輅而趨至侍臣上馬所黃門侍郎奏稱請鑾駕權停勅侍臣上馬侍中前承詔退稱制曰可黃門侍郎退稱侍臣上馬贊者承傳文武侍臣皆上馬畢黃門侍郎奏稱請勅車右升侍中稱制曰可黃門侍郎退復位千牛將軍升訖黃門侍郎奏稱請鑾駕發引退復位皷傳音鑾駕動鼓吹振作而還文武羣臣皆從如來儀諸方客使還館駕至順天門外侍臣下馬所鑾駕權停文武侍臣皆下馬千牛將軍降立於輅右訖鑾駕動千牛將軍夾輅而趨駕入嘉徳門太樂令令撞防賔之鐘左五鐘皆應鼔柷奏采茨之樂至太極門戛敔樂止入太極門鼔柷奏太和之樂駕至橫街北當東上閤回輅南向侍中進當鑾駕前跪奏稱侍中臣某言請降輅俛伏興還侍位皇帝降輅乘輿以入繖扇侍衞警蹕如常儀侍臣從至閤戛敔樂止初文武羣臣至東朝堂通事舍人承防勅羣官並還皇帝旣入侍中版奏請觧嚴叩鉦將士各還其所

大唐開元禮卷一百四

欽定四庫全書

大唐開元禮卷一百五

唐蕭嵩等撰嘉禮

臨軒冊命皇后

卜日

告圜丘

告方澤

告太廟

臨軒命使

皇后受冊

皇后受羣臣賀

皇后表謝

朝皇太后

皇帝防羣臣

羣臣上禮

皇后防外命婦

皇后廟見

卜日

冊皇后有司預卜日如別儀

告圜丘告方澤告太廟

右並有司行事如常告之儀

臨軒命使

行冊禮所司奏請太尉爲使司徒爲副前一日尙舎奉禦設禦幄於太極殿北壁下南向鋪禦坐如常守宮設羣官次於東西朝堂太樂令展宮懸於殿庭設舉麾位於殿上西階之西東向一位於樂懸東南西向鼔吹令展十二案於建皷之外乘黃令陳車輅尙輦奉禦陳輿輦並如常儀典儀設羣官版位文官一品以下五品以上於懸東六品以下於橫街之南俱重行西面北上武官一品以下五品以上於懸西六品以下於橫街之南當文官俱東面北上諸親於五品以上之南【皇宗親在東異姓親在西】蕃客分方於六品以下之南皆以北爲上並如常儀【若有朝集使分方於文武官當品之下諸州使人分方於朝集使九品之後】設典儀位於懸之東北贊者二人在南少退俱西向設冊使主副受命位於大橫街南道東俱北面西上奉禮設門外位皆如元日之儀其日諸衞勒所部列黃麾大仗如常儀羣官等依時刻集朝堂俱就次各服朝服通事舍人各引就朝堂前位侍中量時刻版奏請中嚴鈒防近仗入陳於殿庭太樂令皷吹令等帥工人入就位協律郎入就舉麾位典儀帥贊者先入就位諸侍衞之官各服其器服符寶郎奉寶俱詣閤奉迎通事舍人引羣官入就位又引冊使入立於太極門外道東西面黃門侍郎主節奉節立於左延明門內道北中書侍郎帥令史奉冊案立於節南俱西面【每案令令史二人絳公服對舉仍覆以帕】侍中版奏外辦皇帝服衮冕禦輿以出曲直華蓋警蹕侍衞如常儀皇帝將出仗動太樂令令撞黃鐘之鐘右五鐘皆應協律郎跪俛伏舉麾【凡樂皆協律郎舉麾工鼔柷而後作偃麾戛敔而後止】鼓柷奏太和之樂鼔吹振作皇帝出自西房卽禦坐南向坐符寶郎奉寶置於禦坐如常樂止通事舍人引冊使主副入就位太尉初入門舒和之樂作至位樂止立定典儀曰再拜贊者承傳羣官在位者皆再拜侍中前承制降詣使者東北西面稱有制冊使俱再拜侍中宣制曰勅某氏爲皇后命公等持節展禮宣制訖又俱再拜侍中還侍位黃門侍郎引主節詣冊使所主節以節授黃門侍郎黃門侍郎執節西面授太尉太尉受付節立於使後黃門侍郎退中書侍郎引冊案及琮璽綬案立於冊使東北西面中書侍郎取【持案者退自使後立於太尉之左】西面授太尉太尉受冊置於案退立於使後中書侍郎又取琮璽綬以授太尉太尉受置於案皆如受冊之儀中書侍郎退典儀曰再拜贊者承傳羣官在位者皆再拜通事舍人引冊使出持節者前導持案者次之太尉初行樂作出門樂止侍中前跪奏稱侍中臣某言禮畢俛伏興還侍位皇帝興太樂令令撞防賔之鐘左五鐘皆應鼔柷奏太和之樂皇帝降坐侍衛警蹕如來儀入自東房樂止通事舍人引羣官在位者以次出【蕃客先出】

皇后受冊

前一日守宮於肅章門外道西近南隨便設太尉司徒等次東向北上又於命婦朝堂設外命婦次如常尙寢率其屬於皇后正殿設禦幄鋪坐南向又設皇后受冊位於殿庭階間北向又設命婦等脫舄席於西階前近西東向司樂展宮懸之樂於殿庭設麾於殿上西階之西東向並如常內僕進重翟以下於肅章門之外道東西向以北爲上其日依時刻諸衞勒所部屯門列仗及陳布於皇后正殿南門之外如常儀典儀設冊使位於肅章門外之西東向北上設內侍位於副使之南舉冊案及琮璽綬者位於南差退俱東向又設內給事位於北廂南向又設內謁者監位於其東南西向內謁者設外命婦位於命婦朝堂分左右廂大長公主以下在東太夫人以下在西並毎等異位重行相向以北爲上司贊設內命婦及內官非供奉者陪列之位於受冊正殿之庭東廂西向重行北上又設內命婦等朝位於殿庭禦道東重行北面西上又設外命婦朝位於殿庭禦道左右近南大長公主以下在道東每等異位重行北面以西爲上太夫人以下在道西每等異位重行北面以東爲上又設司贊位於東階東南典贊二人在南差退俱西向內侍版奏皇后請中嚴外命婦依時刻俱赴集命婦朝堂次各服其服內謁者監預置二案於肅章門外近限太尉司徒旣受命出至朝堂俱乘輅偹鹵簿皷吹持節如式其冊琮璽綬各以油絡网犢車載而行內侍之屬與所司守掌之至永安門外降輅謁者引入持節者前導持案者次之掌次者俱引入次內典引引外命婦就朝堂位司樂帥女工人入就位典樂升就舉麾位司贊帥典贊先就殿庭位內典引各引外命婦兩行以次進至肅章門司賔接引進入立於皇后正殿閤外如朝堂之位謁者引太尉以下就肅章門外位持節者立於太尉之北少退東面謁者監引內給事就南面位謁者監退復位內命婦等應陪列者各服其服司賔引就陪位尙儀版奏外辦皇后首飾褘衣司言引尙宮尙宮引皇后出自正殿西房侍衛警蹕如常儀【首飾褘衣所司預進】典樂舉麾奏正和之樂【凡樂皆典樂舉麾工鼔柷而後作偃麾戛敔而後止】皇后至兩楹間南向立定樂止初內給事旣就南面位太尉進內給事前北向跪稱太尉封臣某司徒封臣某奉制授皇后偹物典冊訖俛伏興退復位謁者監引內給事詣肅章門傳告司言司言入詣皇后前跪奏訖興還侍位初司言入奉冊琮璽綬者以次進當司徒前司徒取冊琮綬以次進授太尉舉案者以次退司徒授訖退復位內侍進太尉前西面以次受冊琮璽綬東面授內謁者監【量以內謁者等助舉之】退復位內謁者監等持冊琮璽綬等進立於肅章門外跪置冊琮璽綬於案俛伏興初司言奏訖尙儀贊皇后降司言引尙宮尙宮引皇后降就庭中北面位皇后初行樂作立定樂止初皇后將降又尙宮詣門跪取冊尙服詣門跪取琮璽綬興進俱入立於皇后之右少前西向司言司寶各一人進立於皇后之左少前東向尙宮稱有制尙儀贊皇后再拜皇后再拜尙宮宣冊訖尙儀又贊皇后再拜皇后再拜奉冊進授皇后皇後受以授司言尙服又奉琮璽綬次授皇后皇後受以授司寶訖尙儀贊皇后升坐皇后禦輿繖扇侍衞如常皇后升初行樂作卽禦坐南向坐司璽奉琮璽置於禦坐樂止司賔引內命婦等陪列者以次進就北面位爲首者初行典樂舉麾舒和之樂作至位立樂止司贊曰再拜掌贊承傳內命婦皆再拜司賔引爲首者一人詣西階初行樂作至階樂止爲首者脫舄升進當禦坐前北面跪奏稱某妃妾姓等言伏惟殿下坤象配天徳昭厚載凡厥兆庶不勝慶躍訖起司賔引爲首者自西階降納舄樂作復位樂止司贊曰再拜掌贊承傳內命婦等皆再拜司言前承令降自西階詣命婦西北東面稱令防內命婦等皆再拜宣令訖在位又再拜司贊曰再拜典贊承傳在位者皆再拜司賔以次從隨使出門各還其寢爲首者初行樂作至門樂止司賔又引外命婦以次入爲首者初入門舒和之樂作至位樂止立定司贊曰再拜掌贊承傳外命婦皆再拜訖司賔引爲首者一人進升奉賀復位拜樂作止及宣令拜辭等皆如內命婦之儀訖引出爲首者初行樂作出門樂止司言又奏羣官賀訖尙儀前跪奏稱尙儀妾姓等言禮畢興還侍位皇后降坐樂作禦輿入自東房侍衞警蹕如常儀樂止女工人退冊命使者乘輅詣朝堂至降車所降輅入至太極殿庭大橫街南禦道東北面西上立中書令立於太尉東北西面太尉等再拜復命曰奉制授皇后備物典冊禮畢又再拜中書令奏聞太尉等退鹵簿幡節等各還本司

皇后受羣臣賀

皇后表謝

朝皇太后

皇帝防羣臣

羣臣上禮

皇后防外命婦

皇后廟見

右並如納後之儀

大唐開元禮卷一百五

欽定四庫全書

大唐開元禮卷一百六

唐蕭嵩等撰嘉禮

臨軒冊命皇太子

卜日

告圜丘

告方澤

告太廟

臨軒冊命

謁中宮

謁太廟

皇帝防羣臣

羣臣上禮

皇后受羣臣賀

皇后防命婦

皇太子防羣臣

宮臣上禮

卜日

冊皇太子有司卜日如別儀

告圜丘告方澤告太廟

右並有司行事如常告之儀

臨軒冊命

前一日尙捨奉禦設禦幄坐於太極殿北壁下南向守宮設皇太子次於東朝堂之北西向設羣官次於東西朝堂太樂令展宮懸於殿庭又設舉麾位於殿上皷吹令設十二案於建皷之外乘黃令陳車輅尙輦奉禦陳輿輦並如常儀典儀設皇太子版位於大橫街之南道東北向又設羣臣版位文官一品以下五品以上於懸東六品以下於橫街之南俱西面武官一品以下五品以上於懸西六品以下於橫街之南俱東面諸親於五品以上之南【皇宗親在東異姓親在西】蕃客分方於六品以下之南皆以北爲上並如常儀【若有朝集使分方於文武官當品之下諸州使人分方於朝集使九品之後】設典儀位於懸之東北贊者二人在南少退俱西向奉禮設門外位皆如元日之儀其日皇太子日未出前二刻宮官應從者俱服其服諸衞勒所部陳設如常左庶子版奏請中嚴諸侍衞之官各服其服詣閤奉迎僕進金輅於閤外南向左內率一人執刀立於輅前北向贊善一人在侍臣之前贊者二人又在中允之前左庶子版奏外辦僕奮衣而升正立執轡皇太子具服逺遊冠【若未冠則雙童髻】絳紗袍升輿以出左右侍衞如常左內率前執轡皇太子升輅僕立授綏左庶子以下夾侍贊善進當輅前跪奏稱贊善臣某言請發引俛伏興退復位【凡贊善奏請皆進當輅前跪奏稱具官臣某言訖俛伏興】輅動贊善與贊者夾引以出左內率夾輅而趨至侍臣上馬所贊善奏稱請輅權停令侍臣上馬左庶子前承令退稱令曰諾贊善退稱侍臣上馬贊者承傳文武侍臣皆上馬左庶子以下夾侍於輅前贊者在供奉官人內侍臣上馬畢贊善奏稱請令車右升左庶子前承令退稱令曰諾贊善退復位左內率升訖贊善奏稱請發引退復位皇太子輅動三師乘車訓導三少乘車訓從鳴鐃而行文武宮臣皆乘馬以從至下車所鐃吹止至次前回輅西向內率降立於輅右左庶子進當輅前跪奏稱左庶子臣某言請降輅俛伏興還侍位皇太子降輅舍人引皇太子就便坐侍衞如常儀其日依時刻諸衞勒所部列黃麾大仗屯門及陳殿庭如常儀羣官諸親客使等依時刻俱集朝堂次各服其服侍中版奏請中嚴鈒戟近仗入陳於殿庭太樂令帥工人入就位協律郎入就舉麾位諸侍衞之官各服其器服符寶郎奉寶俱詣閤奉迎通事舍人引羣官客使就朝堂前位典儀帥贊者先入施位舍人各引羣官客使次入就位皇太子出次舍人引皇太子三師三少導從如式入立於殿外之東西面【諸衞帥左右舍人及近侍量人從入】黃門侍郎以冊及寶綬各置於案上令史二人絳公服對舉案立於門內道北西面冊案在北中書侍郎立於案後侍中版奏外辦皇帝服衮冕之服禦輿以出曲直華蓋警蹕侍衞如常儀皇帝將出仗動太樂令令撞黃鐘之鐘右五鐘皆應協律郎跪俛伏舉麾鼔柷奏太和之樂皷吹振作皇帝出自西房卽禦坐南向坐符寶郎奉寶置於禦坐如常協律郎偃麾戛敔樂止【凡樂皆協律郎舉麾工鼓柷而後作偃麾戛敔而止】舍人引皇太子入就位【三師三少以下従入者立於皇太子東南西面北上】皇太子初入門舒和之樂作至位樂止典儀曰再拜贊者承傳皇太子再拜典儀曰再拜羣官在位者皆再拜中書令降立於皇太子東北西面中書侍郎一人引冊案又中書侍郎一人引璽綬案進立於中書令之南少退俱西面中書侍郎取冊進授中書令退復位中書令稱有制皇太子再拜讀冊訖皇太子再拜進受冊退授左庶子中書侍郎取璽綬進授中書令皇太子又進受璽綬退授左庶子中書令以下還侍位持案者以案退典儀曰再拜皇太子再拜典儀又曰再拜羣官在位者皆再拜舍人引皇太子出初行樂作出門樂止侍中前跪奏稱侍中臣某言禮畢俛伏興還侍位皇帝興太樂令令撞防賔之鐘左五鐘皆應鼔柷奏太和之樂皷吹振作皇帝降坐禦輿入自東房侍衞警蹕如常儀侍臣從至閤樂止通事舍人引羣官在位者以次出蕃客先出

朝皇后

前一日所司設皇太子次於永安門外之西東向周以行帷鋪坐如式又設三師三少等便坐於西南東向北上其日諸衞各勒所部屯門列仗及陳布於皇后正殿南門之外皇太子將至尙儀版奏請中嚴皇太子受冊訖舎人引皇太子三師三少導從及余侍衞皆如常儀詣皇后所禦之殿閤外道東西面立六尙以下各服其服俱詣皇后內閤奉迎尙儀版奏外辦皇后首飾褘衣禦輿以出卽禦坐南向坐侍衞如式內謁者監引皇太子至肅章門【其侍衞之官並立於肅章門之外】司賔承引皇太子入立於庭北面立定皇太子再拜訖司賔引皇太子至閤內謁者監承引以出舍人引之次侍衞如式三師三少以下各之次

謁太廟

前一日右校掃除廟之內外守宮設皇太子次於廟西南東向又設三師以下及文武侍臣次於皇太子次之後少近西俱東向奉禮設皇太子版位於廟庭道東北向其日皇太子入受冊所司轉鹵簿仗衞於永安門西以俟皇太子朝皇后出訖舍人引之次侍衞如常僕進金輅於次前左庶子版奏外辦皇太子出次乘輅奏請發引及侍臣陪從鐃吹聲作皆如初儀至安上門街當廟西鐃吹止至次前回輅東向內率降立於輅右左庶子進當輅前跪稱左庶子臣某言請降輅俛伏興還侍位皇太子降輅乘輿入次侍衞如常儀皇太子入次一刻頃率更令立於次門之外左庶子版奏外辦皇太子出次侍衞如常率更令引皇太子入自南門三師三少導從如式庶子二人一人贊左一人贊右舍人二人從近仗量人從入皇太子至位立定率更令奏請殿下再拜皇太子再拜少刻率更令奏殿下辭皇太子再拜辭率更令前奏禮畢率更令引皇太子出自南門入次侍衞如常皇太子旣入便次有司轉仗衞於還塗如來儀僕進金輅於次前如常左庶子版奏外辦皇太子乘輿出次升輅侍衞如常侍臣上馬陪從如來儀輅動過廟鳴鐃而行至重明門宮官文武俱下馬皇太子乘輅入三師三少還皇太子至東閤前回輅南向左庶子跪奏請降輅俛伏興皇太子降輅乘輿以入侍臣從至閤左庶子版奏請將士各還本所

皇帝防羣臣

右皆如元防之儀其上壽辭云具官臣某等稽首言皇太子岐嶷夙著令月吉日光踐承華臣等不勝大慶謹上千萬嵗壽

羣臣上禮

前一日守宮量設次於東西朝堂如常其日應上禮之官依時刻各集於次皆服朝服奉禮先設上禮之官位於東朝堂之前近南文東武西重行北面相對爲首又設中書舍人位於文武官爲首者之北南向設奉禮位於文官東北贊者二人在南差退俱西向謁者各引上禮之官就位立定令史二人對舉表案禮部郎中引中書舍人前取表授舍人訖引案退奉禮唱再拜贊者承傳在位者皆再拜中書舍人奉表入進謁者引在位者退

皇后受羣臣賀

右皆如元日奉賀之儀其賀云皇太子岐嶷夙著令月吉日光踐承華臣等不勝大慶謹奉賀以聞內給事宣令答云知

皇后防命婦

右皆如元日之儀其上壽辭云具位妾姓等言皇太子岐嶷夙著令月吉日光踐承華妾等不勝大慶謹上

皇太子防羣官

右皆如元防之儀其賀云伏惟殿下固天攸縱徳業日新式光震宮普天同慶某等情百恆品不勝欣悅左庶子宣令答云某以不敏夙承禮訓祗奉朝命慙懼惟深

皇太子防宮臣

右皆如元防之儀其上壽辭云具官臣某等言伏惟殿下固天攸縱徳業日新式光震宮普天忭躍臣等不勝大慶謹上千萬嵗壽

宮臣上禮

前一日守宮量設次於東宮朝堂如常其日應上禮之官依時刻各集於次皆服朝服奉禮先設上禮之官位於朝堂前文東武西重行北面相對爲首設太子舍人位於文官爲首者之北南向設奉禮位於文官東北贊者二人在其南差退俱西向通事舍人各引上禮之官皆就位立定令史二人對舉表案詹事承引就太子舍人前取表授舍人訖引案退奉禮唱再拜贊者承傳在位者皆再拜舍人以表入謁者引在位者退

大唐開元禮卷一百六

欽定四庫全書

大唐開元禮卷一百七

唐蕭嵩等撰嘉禮

內冊皇太子

卜日

告圜丘

告方澤

告太廟

臨軒命使

皇太子受冊

朝見

謁太廟

防羣臣

羣臣上禮

皇后受羣臣賀

皇后防外命婦

皇太子防羣臣

皇太子防宮臣

宮臣上禮

卜日

冊皇太子有司卜日如別儀

告圜丘告方澤告太廟

右有司行事如常告之儀

臨軒命使

將行冊禮所司奏請太尉爲使司徒爲副前一日尙捨奉禦設禦幄於太極殿北壁下南向鋪禦坐如常守宮設羣官次於東西朝堂太樂令展宮懸於殿庭設舉麾位於殿上西階之西東向一位於樂懸東南西向皷吹令展十二案於建皷之外乘黃令陳車輅尙輦奉禦陳輿輦並如常儀典儀設羣官版位文官一品以下五品以上於懸東六品以下於橫街之南俱重行西面北上武官一品以下五品以上於懸西六品以下於橫街之南俱東面諸親於五品以上之南【皇宗親在東異姓親在西】蕃客各分方於六品以下之南皆以北爲上並如常儀【若有朝集使分方於文武官當品以下諸州使人分方於朝集使九品之後】設典儀位於懸之東北贊者二人在南少退俱西向設冊使主副受命位於大橫街南道東俱北面西上奉禮設門外位皆如元日之儀其日諸衞勒所部列黃麾大仗如常儀羣官等依時刻集朝堂俱就次各服朝服通事舍人各引就朝堂前位侍中量時刻版奏請中嚴鈒戟近仗各入陳於殿庭太樂令鼔吹令等帥工人入就位協律郎入就舉麾位典儀帥贊者先入就位諸侍衞之官各服其器服符寶郎奉寶俱詣閤奉迎通事舍人引羣官入就位又引冊使入立於太極門外道東西面黃門侍郎帥主節奉節立於左延明門內道北中書侍郎帥令使奉冊案及璽綬案立於節南俱西面【每案各令史二人絳公服對舉仍覆以帕】侍中版奏外辦皇帝服衮冕禦輿以出曲直華蓋警蹕侍衞如常儀皇帝將出仗動太樂令令撞黃鐘之鐘右五鐘皆應協律郎跪俛伏舉麾【凡樂皆協律郎舉麾工鼔柷而後作偃麾戛敔而後止】鼓柷奏太和之樂鼔吹振作皇帝出自西房卽禦坐南向坐符寶郎奉寶置於禦坐如常樂止通事舍人引冊使主副入就位太尉初入門舒和之樂作至位樂止立定典儀曰再拜贊者承傳羣官在位者皆再拜侍中前承制降詣使者東北西面稱有制冊使俱再拜侍中宣制曰冊某爲皇太子命公等持節展禮宣制訖又俱再拜侍中還侍位黃門侍郎引主節立於使者東北西面主節以節授黃門侍郎黃門侍郎執節西面授太尉太尉受付主節主節立於使後黃門侍郎退中書侍郎引冊案及璽綬案立於冊使東北西面中書侍郎取冊【持案者退自使後立於太尉之左】西面授太尉太尉受冊置於案持案者退立於使後中書侍郎又取璽綬以授太尉太尉受置於案皆如受冊之儀中書侍郎退典儀曰再拜贊者承傳羣官在位者皆再拜通事舍人引冊使出持節者前導持案者從之太尉初行樂作出門樂止侍中前跪奏稱侍中臣某言禮畢俛伏興還侍位皇帝興太樂令令撞防賔之鐘左五鐘皆應鼓柷奏太和之樂皇帝降坐侍衞警蹕如來儀入自東房樂止通事舍人引羣官在位者以次出蕃客先出

皇太子受冊

前一日守宮設冊使次於重明門外道西副使次又於其西俱南面並鋪牀席又設宮臣文武官次於東宮朝堂如常所司陳設皇太子羽儀車輿及樂懸等並如元日受朝之儀掌筵設皇太子受冊位於殿庭階間北面掌儀設宮官版位於殿庭文官五品以上於懸東六品以下於橫街之南皆西面北上武官五品以上於懸西六品以下於橫街之南當文官皆東面北上奉禮設朝堂前位如常其日諸衞率各勒所部屯門列仗如式宮官於冊使未到之前量時刻赴集次攺服朝服各就朝堂前位太尉司徒旣受命出自朝堂乘輅備鹵簿皷吹持節如式其冊璽綬各以油絡网犢車載而行至東宮朝堂降輅謁者引就次持節者前導持案者從之掌次者延入次初冊使將至通事舍人引各宮臣入就殿庭位左庶子版奏請中嚴宮臣入訖通事舍人引太尉司徒入立於左閤門外西面北上【持幡節及冊璽案者至閤外並以給使代之】左庶子版奏外辦皇太子著雙童髻絳紗袍就受冊位【所司預奏請左庶子一人引導相禮】典直承引太尉以下入太尉立於階間南面司徒立於太尉西南東面節在太尉東南西面冊璽案在司徒西南東面掌書二人立於皇太子之左少前東面司徒就案取冊進東面授太尉持節者脫節衣太尉稱有詔左庶子贊皇太子再拜皇太子再拜太尉宣冊訖左庶子又贊皇太子再拜皇太子又再拜左庶子進詣太尉前受冊退授皇太子皇太子受以授掌書司徒又次取璽綬進東面授太尉左庶子進太尉前受退授皇太子皇太子受以授掌書訖持節者加節衣左庶子贊皇太子退典直各引太尉以下出至閤外通事舍人承引以出【其案及幡節等並轉付令史主節】又通事舍人各引宮臣以次出太尉司徒乘輅詣朝堂至降車所降輅入至太極殿庭大橫街南禦道東北面西上立中書令立於太尉東北西面太尉等再拜復命曰奉詔冊皇太子禮畢又再拜中書令奏聞太尉等退鹵簿幡節等各還本司

皇太子朝謁

其日冊訖皇太子著雙童髻絳紗袍詣皇帝所禦殿如常內朝之式至閤司賔引入至殿前北面再拜司賔引退詣皇后所禦殿前北面再拜司賔引出還宮如常

謁太廟皇帝防羣臣羣臣上禮

皇后受羣臣賀皇后防外命婦

皇太子防羣臣皇太子防宮臣

宮臣上禮

右並如臨軒冊命之儀

大唐開元禮卷一百七

欽定四庫全書

大唐開元禮卷一百八

唐蕭嵩等撰嘉禮

臨軒冊命諸王大臣朝堂冊命諸大臣冊內命婦二品以上

臨軒冊命諸王大臣

將冊命前一日尙捨奉禦設禦幄於太極殿北壁南向守宮設羣官次於朝堂太樂令展宮懸於殿庭又設舉麾位於上下並如常儀其日典儀設羣官版位文官一品以下五品以上於懸東六品以下於大橫街之南俱西面武官一品以下五品以上於懸西六品以下於大橫街之南俱東面皆以北爲上並如常儀設受冊者位於大橫街之南道東重行北面西上設典儀位於懸之東北贊者二人在南少退俱西向奉禮設門外位文官於東朝堂西面武官於西朝堂東面俱毎等異位重行北上

臨軒冊命

其日依時刻諸衛勒所部屯門列仗及陳於殿庭如常儀受冊者服朝服従第備鹵簿與羣官俱集朝堂次羣官各服其服贊引引羣官俱出次典謁引就朝堂前位侍中版奏請中嚴鈒戟近仗入陳於殿庭太樂令帥工人入就位協律郎入就舉麾位諸侍衛之官各服其器服符寶郎奉寶俱詣閤奉迎典儀帥贊者先入就位通事舍人引羣官入就位又引受冊者入立於太極門外道東西向中書侍郎以冊置於案令史二人俱絳公服對舉案立於左延明門內道北西面侍郎立於案後侍中版奏外辦皇帝服通天冠絳紗袍乘輿出曲直華蓋警蹕侍衞如常儀皇帝將出仗動太樂令令撞黃鐘之鐘右五鐘皆應協律郎跪俛伏舉麾鼔柷奏太和之樂【凡樂皆協律郎舉麾工鼓柷而後作偃麾戛敔而後止】皇帝出自西房卽禦坐南向坐符寶郎奉寶置於禦坐如常儀樂止通事舍人引受冊者以次入就位立定典儀曰再拜贊者承傳羣官在位者皆再拜中書令降立於受冊者東北西面中書侍郎引冊案進立於中書令之南少退俱西面通事舍人引爲首者一人少前北面中書侍郎取冊進授中書令退復位中書令稱有制受冊者再拜中書令讀冊訖受冊者又再拜通事舍人引受冊者進受冊訖典謁引退復位又通事舍人引次受冊者前受冊如上儀徧冊訖中書令以下還侍位持案者以案退典儀曰皆拜贊者承傳羣官在位者皆再拜通事舍人引受冊者以次出侍中前跪奏稱侍中臣某言禮畢俛伏興還侍位皇帝興太樂令令撞防賔之鐘左五鐘皆應鼔柷奏太和之樂皇帝降坐禦輿入自東房侍衞警蹕如來儀侍臣從至閤樂止通事舍人引羣官在位者以次出若冊三師三公親王則皇帝服衮冕之服皷吹令設十二案乘黃令陳車輅尙輦奉禦陳輿輦諸衞設黃麾半仗受冊者初入門舒和之樂作至位樂止冊畢引出初行樂作出門樂止餘同上儀

三師三公親王開府儀同三司太子三師驃騎大將軍左右丞相

京兆牧河南牧

右並臨軒冊命

朝堂冊命諸臣

前一日守宮設受冊者次於東朝堂其日平明受冊者朝服升輅發第備鹵簿詣朝堂至降車所降輅謁者絳公服引就次奉禮設受冊者版位於東朝堂前近南北向又設舍人宣冊位於其北南向將冊舍人引受冊者就版位立舍人公服預以冊書置於案令史二人絳公服對舉案又舍人引中書舍人持節者前導持案者次之出詣宣冊位立持節者立於舍人之東少南西面持案者立於舍人西南東面持節者脫節衣持案者進舍人前舍人取冊持案者退復位舍人稱有制受冊者再拜宣冊訖又再拜又舍人引受冊者進舍人前北面受冊退復位持節者加節衣典謁引舍人幡節前導而入謁者引受冊者退受冊者升輅還第如來儀

太子少師太子少傅太子太保特進輔國大將軍光祿大夫鎭國大將軍侍中中書令諸衛大將軍六尙書太子詹事太常卿

都督及上州刺史在京者

右並朝堂冊命

冊內命婦二品以上

前一日守宮設使者及冊案便次於肅章門及永安門外皆道右東向司設設受冊者位於其寢庭近南當階間北向其日典儀設冊使位於肅章門外之西東向北上舉冊案者位在南差退俱東向內謁者監預置案於肅章門外近限使者公服發朝堂乘輅偹鹵簿鼓吹持節如式其冊以油絡网犢車載而行至永安門外降輅謁者引入【其冊下置於案卽隨使而入】掌次者俱引入次受冊者花釵翟衣司言引就受冊位侍從如常謁者引冊使入就位持節者立於使者之北少退持冊案者立於使副西南俱東面持節者脫節衣持冊案者以案進使副前使副取冊於案持案者退復位使副以冊進授使者退復位內給事進使者前西面受冊進立於肅章門外跪置冊於案俛伏興退司言詣閤跪取冊興進立於受冊者之北南面稱有制受冊者再拜宣冊訖受冊者又再拜受冊者進受冊以退初冊入閤少頃謁者引使者出就永安門外次更衣乘馬各還其第鹵簿幡節等俱還本司

大唐開元禮卷一百八

欽定四庫全書

大唐開元禮卷一百九

唐蕭嵩等撰嘉禮

遣使冊受官爵

朔日受朝

朝集使朝見【並辭】

遣使冊受官爵

前一日受冊之家設使者次於大門外道西南向其日使者至掌次者引就次以制書置於案使者以下皆公服受冊者著朝服非朝服者皆公服出立於正寢東階東南西面使者出次贊禮者引使者持節者前導立於大門外之西持節者立於使者之北少退令史二人對舉冊案立於使者之西南俱東面立定贊禮者引受冊者迎於大門外之東西面又贊禮者引使者持節者前導持冊案者次之入門而左使者詣階間南面立持節者立於使者之東少南西面持案者立於使者西南東面贊禮者引受冊者入立於使者之南北面立定持節者脫節衣持冊案者進使者前使者取冊持案者退復位使者稱有制受冊者再拜宣冊訖受冊者又再拜贊禮者引受冊者進使者前北面受冊退立於東階東南西面持節者加節衣贊禮者引使者持節者導以出持案者從之俱復門外位贊禮者引受冊者出門東西面再拜送贊禮引使者還於次又贊禮者引受冊者入

朔日受朝【其朔日讀時令則不行此禮】

前一日尙捨奉禦設禦幄於太極殿北壁南向守宮設羣官次於朝堂如常儀太樂令展宮懸於殿庭設舉麾位於殿上西階之西東向一位於樂懸東南西向並如常儀其日典儀設文官三品以上位於橫街之南道東設武官三品以上位於道西俱每等異位重行北面相對爲首設文官四品五品位於懸東六品以下於橫街之南每等異位重行西面北上武官四品五品位於懸西六品以下於橫街之南當文官每等異位重行東面北上設典儀位於懸之東北贊者二人在南少退俱西向奉禮設門外位文官於朝東堂毎等異位重行西面武官於西朝堂毎等異位重行東面皆北上其日依時刻諸衛勒所部列仗屯門及陳於殿庭如常儀羣官集朝堂俱就次各服公服吏部兵部贊羣官俱出次通事舍人各引就朝堂前位侍中版奏請中嚴鈒戟近仗入陳於殿庭太樂令帥工人入就位協律郎入就舉麾位諸侍衛之官各服其器服符寶郎奉寶俱詣閤奉迎典儀帥贊者入就位通事舍人引四品以下先入就位侍中版奏外辦有司承防索扇皇帝弁服絳紗衣禦輿以出曲直華蓋警蹕侍衛如常儀皇帝將出仗動太樂令令撞黃鐘之鐘右五鐘皆應協律郎跪俯伏舉麾鼓柷奏太和之樂皇帝出自西房卽禦坐南向坐符寶郎奉寶置於禦坐如常儀協律郎偃麾戛敔樂止【凡樂皆協律郎舉麾工鼓柷而後作偃麾戛敔而後止】通事舍人引三品以上次入就位公初入門舒和之樂作【凡公行皆作舒和之樂】公至位樂止立定典儀曰再拜贊者承傳羣官在位者俱再拜訖典儀又曰再拜贊者承傳羣官在位者又再拜舍人引羣官北面位者以次出公初行樂作公出門樂止侍中前跪奏稱侍中臣某言禮畢俛伏興還侍位有司承防索扇皇帝興太僕令令撞防賔之鐘左五鐘皆應奏太和之樂皇帝降坐禦輿入自東房侍衞警蹕如來儀侍臣從至閤樂止舍人引東西面位者以次出皇帝若禦翼善冠則羣臣皆服袴褶不設樂懸去警蹕

朝集使引見【奉辭儀同】

前一日尙捨奉禦預奏於所禦殿設禦坐如常儀其日依時刻所司量加隊仗陳列如式典儀於殿庭橫街之南北設版位如常儀其日朝集使夙興並集朝堂【各服朝服】京官文武九品以上並服袴褶諸侍奉官及京官文武官四品以下就位如式通事舍人引京官文武三品以上及朝集使俱就所禦殿前門外序立以俟侍中進奏外辦皇帝常服卽禦坐南向侍衞如常儀通事舍人分引京官文武三品以上詣橫街南相對北面位立定典儀曰再拜羣官在位者皆再拜訖通事舍人各引就街北東西班序立又通事舍人分引朝集使入就北面位【東方南方在東北方西方在西】立定典儀曰再拜朝集使等俱再拜通事舍人承防詣朝集使東北面立稱有制朝集使等皆再拜舍人宣勅訖又再拜【答制預定行首一人跪奏舍人爲奏聽進止】若承恩慰問卽舞蹈訖又再拜舍人宣勅訖侍中奏禮畢皇帝還宮如來儀侍臣退羣臣等以次退其朝集使奉辭皆準奉參之儀其京官但常參官列版位其朝集使三品以上引升殿賜食四品以下於廊下賜食並臨時奏聽進止

大唐開元禮卷一百九

欽定四庫全書

大唐開元禮卷一百十

唐蕭嵩等撰嘉禮

皇太子加元服

告太廟

臨軒命賔贊

冠

防賔贊

朝謁

皇太子謁太廟

羣臣上禮

皇太子防宮臣

宮臣上禮

告太廟

皇太子將冠先告太廟如常告之儀

臨軒命賔贊

所司預奏請司徒一人爲賔卿一人爲贊冠吏部承以戒之前一日尙舎奉禦整飾禦幄於太極殿衛尉設羣官朝集使諸蕃使次於左右朝堂太樂令展宮懸之樂於殿庭設舉麾位於殿上一位於懸下鼓吹令設十二案乘黃令陳車輅尙輦奉禦陳輿輦典儀設文官一品以下五品以上位於橫街之北西面北上諸州使人五品以上合班六品以下位於橫街南諸州使人六品以下諸蕃官又在南皆西面北上設武官五品以上位於橫街北東面北上諸州使人五品以上合班諸親位於其南六品以下位於橫街南諸州使人六品以下及蕃客等又在其南皆東靣北上設典儀位於懸之東北贊者二人在南少退俱西向設賔受命位於橫街南道東北靣贊者位又於其後少東北面奉禮設門外文官一品以下位於順天門外道東每等異位重行西靣武官一品以下位於門西每等異位重行東面並以北爲上其日諸衛勒所部列黃麾仗如常儀羣官依時刻集朝堂俱就次各服其服侍中量時版奏請中嚴恊律郎太樂令帥工人入就位諸侍衛之官各服其噐服奉迎典儀帥贊者先入就位通事舎人引先至羣官入立定又引賔贊入立於太極門外道東西靣黃門侍郎引主節持幡節中書侍郎引制書案立於樂懸東南西靣北上侍中版奏外辦皇帝服通天冠綘紗袍以出曲直華蓋警蹕侍衛如常儀皇帝將出仗動太樂令令撞黃鐘之鐘左五鐘皆應恊律郎舉麾【凡樂皆恊律郎舉麾工鼔柷而後作偃麾戛敔而後止】鼓柷奏太和之樂皇帝乘輿出自西房卽禦坐南向坐符寶郎奉寶置於禦坐樂止通事舎人引賔贊入就位賔贊初行入門舒和之樂作至位樂止立定典儀曰再拜侍中及舍人前承制侍中降至賓前稱有制公再拜侍中曰將加冠於某之首公其將事公少進北面再拜稽首辭曰臣不敏恐不能供事敢辭侍中升奏又承制降稱制防某公其將事無辭公再拜退復位侍中退舎人至卿前稱勅防卿再拜舎人曰將加冠於某之首卿宜贊冠卿再拜舍人退黃門侍郎引主節至賔所主節以節授黃門侍郎黃門侍郎執節立於賔東北西靣賓再拜受節付主節訖又再拜主節立於賔後黃門侍郎退中書侍郎引制書案至賔所取制書在賔東北西靣立賔再拜受制書執立又再拜持案人立於賔後中書侍郎退典儀曰再拜贊者承傳羣官在位者皆再拜舎人引賔贊出賔贊初行樂作出門樂止侍中前跪奏稱侍中臣某言禮畢俛伏興還侍位皇帝興太樂令令撞蕤賔之鐘左五鐘皆應鼓柷奏太和之樂皇帝降坐侍衛警蹕如來儀入自東房樂止舎人引一品以下以次出初賔贊出門賔以制書置於案升車從輅而行威儀鐃吹詣東宮降輅入次賔贊具服其一品以下以次出蕃客各還館九品以上詣東宮朝堂次服其服就位如冠儀

冠

前一日衛尉設賓次於重明門外道西南向贊冠次又於其西南向並鋪牀席又於重明門內道西設一次擬防賔贊設文武羣官九品以上及諸親並宮臣次如常儀奉禮設文武羣官九品以上諸親在五品之下及宮臣門外位如常儀典儀設殿庭位文武羣官共宮臣合班諸親在五品下文官在東西靣武官在西東面皆以北爲上又設皇太子位於閣外道東西向設三師位於閣外道西三少位於三師之南少退俱東向典儀又設皇太子受制位於樂懸北北靣所司設軒懸之樂於殿庭又設舉麾位於殿上一位於懸下有司設皇太子羽儀車輿於殿庭如常式典設帥其屬鋪解劍席於懸之東北冠日平明宮臣皆朝服非宮臣者公服三師三少公服並集於重明門外次宗正卿公服乘犢車侍從詣左春坊權停左右二率各勒所部屯門列仗左庶子版奏請中嚴工人及諸行事之官各入就位奉禮設罍洗於東階東南罍在洗東篚在洗西南肆【篚實巾加勺羃】典設郎鋪皇太子冠席於殿上東壁下少近南西向設賓席於西階上東向設主人席於皇太子席西南西向設三師席於冠席北三少席於冠席南典設張帷帳於東序內設褥席於帷中又張帷幄於序外擬置饌物等內直郎陳服於帷內東領北上衮冕服衣纁裳九章白紗中單黼領襟襈裾革金鉤防大帯朱黼二章玉具劍火珠鏢首瑜玉雙佩珠組雙大綬四彩赤白縹紺純朱質長一丈八尺三百二十首廣九寸【小綬長二尺六寸色同大綬而首半之間施二玉環】白韈赤舄金飾象笏逺逰冠服綘紗袍白紗中單皂領褾襈裾白方心曲領假帯綘紗蔽膝白練裾襦白韈黑舄其革帯劍佩綬笏與冕服同緇布冠衣素裳素韠白紗中單靑領褾襈裾履韈革大帯笏緇纚【用皂羅巾方六寸屬帯於前両隅】犀簮二物同箱在服南櫛實於箱又在南莞筵四紛純繅席四繢純又在南良醖令實側樽甒醴加勺羃於序外帷內設罍在洗北篚在洗南東肆實巾一角觶角柶各一加羃太官令實饌豆九籩九於樽西俎三在豆北執在庭罍洗者綘公服立於罍洗之南北向執帷內尊罍洗籩豆爼等並綘公服立於尊罍豆爼之所冕白珠九旒犀導組纓靑纊充耳逺逰三梁冠金附蟬九首施朱翠黒介幘犀導肆髮纓緌緇布冠靑組纓屬於冠冠冕各一箱盛奉禮二人各執立於階之西東面北上主人贊冠者【庶子爲之】升詣東序帷內少北戶東西面立典謁引羣官以次入就位初賓贊入次左庻子版奏外辦通事舎人引三師等入就閣外道西位東靣立皇太子著空頂黒介幘雙童髻玉導寶飾彩衣【紫褶綠袴褾領綠錦紳烏皮履】乘輿以出洗馬迎於閣門外左庻子跪奏稱左庶子臣某言請殿下降輿俛伏興還侍位皇太子降輿洗馬引之道東位西向立左庻子又前跪奏稱左庻子臣某言請殿下再拜皇太子再拜三師三少答再拜洗馬引就階東南位三師訓導在前三少訓從於後千牛二人夾左右其餘仗衛列於師保之外通事舎人引宗正卿入見皇太子訖通事舍人引出迎賓洗馬引皇太子初行樂作至階東西面立偃麾樂止【凡樂皆伶官帥舉麾工鼔柷而後作偃麾戛敔而後止】宗正卿迎賔於門東西面賔立於門西東面宗正卿再拜賔不答拜賔入門樂作主人従入立於樂懸東北西面賔入贊冠者従入舎人引賔詣殿階間南面樂止贊冠者立於賔西南東面節在賔東少南西面制案在贊冠西南東面賔就案取制執洗馬引皇太子詣受制位北面立皇太子初行樂作至位樂止主節脫節衣賔稱有制皇太子再拜宣詔曰制皇太子某吉日元服率由舊章命太尉某就宮展禮訖皇太子又再拜少傅進詣賔前受制書退授皇太子皇太子受制書付庻子案退洗馬引皇太子師保等如式升東階【量人從升】初行樂作至階樂止入東序帷內近北南靣立師保等各就席位訖賔升西階宗正卿升東階各立席後初賔升舎人引贊冠者詣罍洗盥手升自東階詣序帷內於主人贊冠之南俱西靣贊冠者引皇太子出立於席東西靣賔之贊冠者取纚櫛二箱坐奠於皇太子筵南端興席北少東西靣立賔揖皇太子進升筵西向坐賔之贊冠者進筵前東面坐脫空頂黑介幘置於禦箱櫛畢設纚興少北南面立賔降盥主人從降樂作賔升樂止主人從升執緇布冠者升賔降一等受之右執頂左執前進皇太子筵前東向立祝曰令月吉日始加元服棄厥防志愼其成徳壽考惟祺以介景福乃跪冠興復位東靣立賔之贊冠進檐前東靣跪結纓興復位皇太子興賔揖皇太子贊冠者引皇太子適東序帷內著衣素裳之服以出立於席東西靣賔揖皇太子皇太子進升筵西向坐賔之贊冠者進筵前東靣跪脫緇布冠置於黑介幘之箱櫛纚依舊不觧興復位賔降二等受逺逰冠右執頂左執前進皇太子筵前東向立祝曰某月令辰乃申嘉服克敬威儀式昭厥徳眉壽萬年永膺明福乃跪冠興復位賔之贊冠者跪設簮結纓興復位皇太子興賔揖皇太子贊冠者引皇太子適東序帷內著朝服以出立於席東西靣賔揖皇太子皇太子進升筵西向坐賔之贊冠者進筵前東南跪脫逺逰冠置於廂纚櫛依舊不解興復位賔降三等受冕右執頂左執前進皇太子筵前東向立祝曰以嵗之正以月之令咸加其服以成厥徳萬壽無疆承天之慶乃跪冠興復位賔之贊冠者跪設簮結纓興復位皇太子興賔揖皇太子贊冠者引皇太子適東序著衮冕之服以出立於席東西靣贊冠者徹纚櫛二箱入於帷內又取筵入於帷內主人贊冠者又設醴皇太子席於室戶西南向上莞下藻賔之贊冠者於東序外帷內盥手洗觶典膳郎酌醴加柶覆之靣柄授賔之贊冠者受靣葉立於序內南面賔揖皇太子贊冠者引皇太子就筵西南靣立賔進受醴加柶靣柄進皇太子筵前北向立祝曰甘醴惟厚嘉薦令芳拜受祭之以定厥祥承天之休壽考不忘皇太子筵西拜受觶賔復位東靣答拜贊冠者與進饌者奉饌設於皇太子筵前皇太子升筵左執觶右取脯擩於醢祭於籩豆之間贊冠者取韭葅徧擩於豆以授皇太子又祭於籩豆之間贊冠者取肺一以授皇太子皇太子奠觶於薦西興受肺郤左手執本坐繚右手絕末以祭上左手嚌之興以授贊冠者贊冠者加於爼皇太子坐手取觶以柶祭醴三始扱一祭又扱再祭加柶於觶葉興筵末坐啐醴建柶興降筵西南面坐奠觶再拜執觶興賔答拜皇太子升筵坐奠觶於薦東興降筵贊冠者引皇太子降自西階立於西階之東南靣賔初答拜訖降立於西階之西近南東靣賔之贊冠者隨降立於賔西南東靣皇太子立定賔少進字之曰儀禮旣備令月吉日昭告厥字君子攸宜宜之於嘏永受保之奉勅字某皇太子再拜曰某𨿽不敏敢不只奉又再拜洗馬引皇太子降初行樂作至阼階下位樂止三師在南北靣三少在北南靣立定皇太子西靣再拜三師等答再拜以出於三師拜訖典儀曰再拜贊者承傳羣官在位者皆再拜左庶子前稱禮畢皇太子乘輿以入侍臣従至閣如常儀初皇太子降通事舍人引賔贊及宗正出就防所

防賔贊

賔旣出立於防所門外之西東靣北上宗正卿立於門東西靣立定一揖一讓而入宗正卿立於坐東西靣賔贊立於坐西東靣俱再拜就位俛伏坐遂行酒酒至賔主俱興再拜就席坐飲食至賔主俱興設食訖賔主俱坐食防訖賔主俱興賔贊立於西廂東靣南上宗正卿立於東廂西靣執事奉束帛之篚以授宗正卿又執事者奉束帛篚立於宗正卿之後牽馬者牽乘馬入陳於庭北首西上賓贊俱回北面西上再拜宗正卿以幣篚進西南向授賓執事者以幣授贊冠者宗正卿與執事者退復位賓贊降從者互受幣賓當庭實揖左右以馬出三馬出從者互受馬宗正卿出門東西面賓贊出門西東面北上宗正卿與賓贊俱揖而退賓贊就車輅詣順天門外復命

朝謁

朝前衛尉先於順天門外東朝堂之北設太子次又於後設三師三少及詹事等次皇太子冠訖諸衛率依常行鹵簿陳列威儀仗衛前後部鼔吹備列師傅以下及宮官皆服其服皇太子服逺逰冠絳紗袍乘輿以出儀衛侍從如常禮洗馬前道皇太子出重明門左庶子跪奏請降輿升輅又左庶子稱令曰諾左庻子俛伏興皇太子降輿升金輅三師乘輅車訓導在前三少亦乘輅車訓從在後威儀仗衛依鹵簿發引鳴鐃而行至長樂門鐃吹止皇太子至順天門外次回輅西向左庻子跪奏請降輅就次又左庻子稱令曰諾左庶子俯伏興皇太子降輅洗馬前導入次左庻子侍左右庻子侍右舍人引三師三少詹事就次皇太子停大次少頃舍人奏聞典儀先於皇帝所禦殿前北向設皇太子位左庻子跪奏請入又左庶子稱令曰諾左庶子俯伏興皇太子出次左庶子等夾侍舍人引洗馬導引當門揖引入外宮諸衛儀鹵簿等悉陳列於門外皇太子入自東上閣洗馬左庶子等從入至皇帝所禦殿前位北向立從官陪後左庶子贊拜皇太子再拜侍中宣勅戒曰事親以孝接下以仁使人以義養人以恵訖皇太子再拜少進稱臣𨿽不敏敢不祗奉皇太子又再拜訖引下詣皇后所禦殿至殿院內給事奏聞出引皇太子入洗馬左庶子等不入太子至皇后所禦殿前北面立再拜尙儀前承令降詣皇太子西北東靣稱令防皇太子再拜宣令戒曰事親以孝接下以仁使人以義養人以恵訖皇太子再拜少進稱臣夙夜祗奉不敢失墜皇太子又再拜司言引至閣舍人承引以出皇太子還如來儀

皇太子謁太廟

前一日皇太子宿齋於正殿其宮臣從入廟者宿齋於家正寢所司掃除廟之內外衛尉設皇太子次於廟西南角東向又設三師以下及宮官次於皇太子次之後少近西俱東向又設宮官次於東宮朝堂奉禮設皇太子版位於廟庭道東北向典儀設宮臣位於重明門外文官在東西面武官在西東面每等異位重行俱以北爲上其日未明所司依鹵簿陳設於重明門外宮臣應從者依時刻集朝堂次皆服朝服非朝服者公服諸衛率各勒所部陳設如式左庻子版奏請中嚴僕進金輅於西閣外南向車右執刀立於輅前北向舍人引宮臣各就位侍衛之官各服其器服右庻子負寶如式俱詣閣奉迎左庻子版奏外辦僕奮衣而升正立執轡皇太子服逺逰冠絳紗袍以出左右侍衛如常儀洗馬引皇太子升僕立授綏命車右升訖車驅左庻子以下夾侍如式出重明門左庻子進當輅前跪奏稱左庶子臣某言請車輅權停飭侍臣上馬俛伏興稱侍臣上馬贊者唱侍臣上馬文武侍臣皆上馬宮臣上馬畢左庻子進當輅前跪奏稱左庶子臣某言請發引俛伏興退復位皇太子車輅動鐃吹不作文官在左武官在右至下馬所侍臣並下車馬皇太子至次所回輅南向左庻子跪奏稱左庻子臣某言請殿下降輅俛伏興還侍位皇太子降輅洗馬引入次侍臣立如常皇太子入次一刻頃左庶子跪奏稱左庶子臣某言請殿下出次俛伏興皇太子出次謁者引家令家令引皇太子入自南門三師三少導從如式庶子二人一人贊左一人贊右舍人二人從近仗量人從入皇太子至位立定家令奏請殿下再拜皇太子再拜少頃家令奏請殿下再拜辭皇太子再拜辭家令奏禮畢謁者引家令家令引皇太子出自南門升輅還宮如來儀至重明門外皇太子乘輅入將士停三師三少還皇太子至殿前回輅左庶子跪奏請殿下降輅俯伏興皇太子降入侍臣從至閤左庻子奏請將士各還本位其還宮鳴鐃吹如常

防羣臣

皇太子冠見廟之明日皇帝防羣臣如元防之儀其上壽詞云皇太子爰以吉辰載加元服徳成禮備普天同慶臣等不勝悅豫謹上千萬嵗壽

羣臣上禮

先上禮三日夲司宣令諸應上禮文武之官一品以下五品以上前一日衛尉量設次於東朝堂晝漏上水七刻各集於次皆服朝服奉禮先設上禮之官位於東朝堂之南文東武西北靣重行相對爲首又設中書舎人位於文官爲首者之北南向設奉禮位於文官東北贊者二人在南差退俱西向牛酒在文武二位之間少前舎人各引應上禮之官就位定令史二人對舉賀錄案禮部郎中引就中書舎人前取賀錄授舎人訖引案退奉禮唱再拜贊者承傳在位者皆再拜中書舎人奉賀錄入進舎人引在位者退酒十二斛犢十二頭赤繩爲籠頭奏訖並付所司

皇太子防宮臣

皇太子防宮臣如常防之儀上壽詞云具官臣某等言伏惟殿下爰以吉辰載加元服禮備徳成臣等不勝恱豫謹上千萬嵗壽

宮臣上禮

先上禮一日詹事宣告上禮之官詹事以下七品以上晝漏上水七刻皆朝服集東宮南門外之左典儀先設羣官位於中門外北面以西爲上牛酒置位西五步少近晝漏上水八刻通事舍人引羣官皆就位立定詹事丞奉羣官簡錄案於詹事前東靣跪授導客舎人導客舎人西靣立受回南向立典儀唱再拜詹事以下俛伏興皆再拜導客舎人以簡錄案入通事舎人引羣官詹事以下退酒九斛盛以銅鐘一斛犢九頭赤繩爲籠皆付所司

大唐開元禮卷一百十

欽定四庫全書

大唐開元禮卷一百十一

唐蕭嵩等撰嘉禮

皇太子納妃

臨軒命使

納采

問名

納徵

告期

告廟

冊妃

臨軒醮戒親迎

同牢

妃朝見

防羣臣

臨軒命使

將行納采制命使者吏部承以戒之前一日尙舎奉禦設禦幄於太極殿北壁下南向衛尉設羣官位於東西朝堂太樂令展宮懸於殿庭並如常儀其日典儀設文官一品以下五品以上位於橫街之北西靣北上朝集使五品以上合班六品以下位於橫街南朝集使六品以下合班蕃客又於其南皆西靣北上設武官五品以上位於橫街北朝集使五品以上合班諸親位於其南六品以下位於橫街南朝集使六品以下蕃客等又在南皆東靣北上設典儀位於懸之東北贊者二人在南少退俱西向設舉麾位於殿上西階之西東面設使者受命位於橫街南道東北靣西上奉禮設門外位文官一品以下五品以上位於順天門外道東毎等異位俱重行西面武官三品以下位於門西每等異位俱重行以北爲上未明二刻諸衛勒所部屯門布黃麾半仗入陳於殿庭如常儀羣官依時刻集朝堂俱就次各服朝服侍中量時刻版奏請中嚴鈒戟近仗就陳於閤外太樂令以下帥工人入就位諸侍衛之官各服其器服侍中中書令以下諸侍臣俱詣閤奉迎典儀帥贊者先入就位吏部兵部贊羣官出次典謁各引就門外位侍中版奏外辦皇帝服衮冕乘輿以出曲直華蓋侍衛警蹕如常儀皇帝出自西房卽禦坐南向坐符寶郎奉寶置於禦坐如常儀通事舎人引羣官以次入就位立定典儀曰再拜贊者承傳羣官在位者皆再拜吏部與禮部侍郎贊使主副出典謁引就受命位侍中前承制降詣使者西北東向稱有制使主副俱再拜侍中宣制訖使主副又再拜侍中還侍位典謁引使者主副出初使者將出典儀曰再拜贊者承傳羣官在位者皆再拜通事舎人引羣官出侍中前跪奏稱侍中臣某言禮畢俛伏興還侍位皇帝降坐入自東房侍衛警蹕如來儀侍臣從至閤使主副乘輅備儀仗而行從者乘輿以從

納采

前一日主人設使者次於大門之外道右南向其日大昕使者公服至於妃氏大門外掌次者延入次【凡賔主及行事者皆公服】主人受其禮於廟【無廟者受於正寢】掌事者布神席於室戶外之西莞筵粉純加藻席純南向右雕幾使者出次謁者引立於大門外之西東面主人立於大門內西面儐者立於主人之左北面受命出立於門東西面曰敢請事使者曰奉制作儷儲宮允歸令徳率由舊章使某納采儐者入告主人曰臣某之子不教若如人旣蒙制訪某不敢辭儐者出告掌畜者以鴈授使副使副進授使者退復位使者左手執之儐者引主人迎於大門外之南北靣再拜使者不答拜謁者引使者入門而左主人入門而右使者升自西階立於楹間俱南靣西上主人升自東階進使者前北靣使者曰某奉制納采主人降詣階間北靣再拜稽首升進北靣受鴈退立於東階上西靣使者降自西階以出

問名

使者旣出立於門外之西東面初使者降左右受鴈於序端主人降立於內門東廂西靣儐者進受命出請事使者曰某將加卜筮奉制問名儐者入告主人曰制以某之子備數於儲宮臣某不敢辭儐者出告掌畜者以鴈授使副使副進授使者退復位儐者引主人迎於內門外之南北靣再拜使者升自西階立於楹間俱南靣西上主人升自東階進使者前北靣使者曰某奉制問名將加諸卜筮主人降詣階間北靣再拜稽首升進北靣受鴈少退仍北靣曰臣某第幾女某氏出使者降自西階出立於門內外之西東面初使者降主人退立於阼階東左右受鴈於序端主人降立於內門東廂西靣儐者進受命出請事使者曰禮畢儐者入告主人曰某公爲事故至於某之室某有先人之禮請禮從者儐者入告使者曰某旣得將事敢辭儐者入告主人曰先人之禮敢固以請儐者出告使者曰某辭不得命敢不從儐者入告遂引主人升立於序端掌事者徹幾設二筵東上【各用莞筵繢純加藻席紛純】設甒醴於東房西墉下加勺設羃篚在樽南實觶二角柶二各籩一豆一實以脯醢在篚南又設洗於東階東南如常施設訖儐者引主人降迎使者於內門外之東西面揖使者先入使者入門而左主人入門而右三揖使者皆不報至階主人曰請某位升使者曰某敢辭主人又曰固請某位升使者揖主人使者升自西階北面東上主人升自東階北靣再拜使者西階上北面答拜主人受幾於序端掌事者內拂幾三奉兩端西北向以進主人東南向外拂幾三振袂內執之掌事者一人又執幾以従主人進西北向使者序進迎受於筵前東南向以俟主人還東階上北面拜送西南立使者以幾進北面跪各設於坐差退於西階上北面東上各拜送答再拜立於階西東面南上贊者二人俱升取觶降盥手洗觶升實醴加柶於觶覆之面葉出房南靣主人受醴靣柄進使者筵前西北面主人贊者執觶以從使者西階上北靣各一拜序進筵前東南面主人又以次授醴使者受俱復西階上位主人退復東階上北面一拜送掌事者以次進脯醢於筵前使者各進升延皆坐左執觶右取脯擩於醢祭於籩豆之間各以柶祭醴三始扱一祭又扱再祭興各以柶兼諸觶上臘降延於西階上北面坐俱啐醴建柶各奠觶遂拜執觶興主人答拜使者進升筵坐各奠觶於薦東降筵序立於西階上東面南上掌事者牽乘馬入陳於門內三分庭一在南北首西上又掌事者奉幣篚升自東階以授主人主人受於序端進西位掌事者一人又奉幣篚立於主人之後使者西階上俱再拜主人進詣楹間南面立使者序進立於主人之西俱南面主人以幣授使者使者受退立於西階上東面執幣者又以幣篚授主人主人受以授使副使副受之退立於使者之北俱東面主人還東階上北面拜送使者降自西階從者迓受幣使者當庭實揖馬以出牽馬者從出使者出大門外之西東面立從者迓受馬主人出門東西靣再拜送使者退主人入立於東階下西面儐者告於主人曰賔不顧矣主人反於寢

納吉

前一日主人設使者次如常其日大昕使者至妃氏大門外掌次者延入次掌事者設幾筵如常使者出次謁者引立於大門之西東面主人於大門內西面儐者進受命出請事使者曰加諸卜筮占曰恊從制使某也納吉儐者入告主人曰臣某之女弗教惟恐不堪筮曰吉臣預在焉臣某謹奉典制儐者出告掌畜者以鴈授使副使副進授使者退復位使者左手執之儐者引主人迎於門外之南北靣再拜使者不答拜謁者引使者入門而左主人入門而右使者升自西階立於楹間南靣西上主人升自東階進使者前北靣使者曰某奉制納吉主人降階北靣再拜稽首升進北靣受鴈使者降自西階以出立於大門外之西東靣初使者降主人還阼階東左右受鴈於序端主人降立於內門內西靣儐者進受命出請事使者曰禮畢其賔使者如問名之儀

納徴

前一日主人設使者次如常儀其日大昕使者至妃氏大門外掌次者延入次執事者設布羃於內門之外纁束帛陳於羃上乘馬陳於羃南北首西上執事者奉谷圭以匵俟於羃東西靣主人掌事者設幾筵如常使者出次謁者引立於大門外之西東靣主人立於大門內西靣儐者進受命出請事使者曰制使某以玉帛乘馬納徴儐者入告主人曰奉制賜臣以重禮臣某祗奉典制儐者出告又儐者引主人迎於門外之南北靣再拜使者不答拜謁者引使者入門而左主人入門而右至於內門使者立於門西東面北上主人立於門東西面執事者坐啟匵取珪加於纁上興以授使副使副進授使者退復位使者受玉帛謁者引使者入門而左主人入門而右牽乘馬者從入三分庭一在南北首西上使者升自西階立於楹間俱南靣西上主人升自東階進使者前北靣使者曰某奉制納徴主人降詣階間北靣再拜稽首升進北靣受玉帛使者降自西階出立於內門外之西東靣初使者降主人還阼階東左右受玉帛於序端主人降立於內門內西靣於主人受玉帛受馬者自左受之以東牽馬者旣授馬自前西靣出儐者進受命出請事使者曰禮畢其賔使者如納吉之儀

告期

前一日主人設使者次如常其日大昕使者至於妃氏大門外掌次者延入次掌事者設幾筵如常使者出次謁者引立於大門外之西東靣主人立於門內西靣儐者進受命出請事使者曰詢於筮於某月某日吉制使某告期儐者入告主人曰臣某謹奉制儐者出告掌畜者以鴈授使副使副進授使者退復位使者左手執之儐者引主人迎於門外之南北靣再拜使者不答拜謁者引使者入門而左主人入門而右使者升自西階立於楹間俱南面西上主人升自東階進使者前北面使者曰某奉制告期主人降詣階間北靣再拜稽首升進北靣受鴈退位於東階上西面使者降自西階以出立於內門外之西東面初使者降主人還阼階東左右受鴈於序端主人降立於內門內西面儐者進受命出請事使者曰禮畢其賔使者如納徵之儀

告廟

有司以特牲告如常禮【祝文臨時撰】

冊妃

前一日主人設使者次如常設宮人次於使者靣南俱東靣障以行帷其日奉禮設使者位於大門外之西東向使副及內侍位於使者之南舉冊案及璽綬命服者在南差退俱東向設主人位於門南北靣設使者以下及主人位於內門外又如之設典內位於內門外主人南西面設宮人位於門外於使者之後俱重行東向以北爲上障以行帷設贊者二人位於東階東南西向典內預設一案於閤外近限使者主副朝服乘輅持節備儀仗鼔吹備而不作至妃氏大門外使者降輅掌次者延入次宮人等各之次掌嚴奉防翟衣及首飾內廐尉進厭翟車於大門之外道西東向以北爲上諸衛率其屬布妃儀仗如常使者出次典謁引使者以下持節者前導及宮人典內各就位持節者立於使者之北少退俱東向主人朝服出迎於大門外之東西靣立定少頃北靣再拜使者不答拜典謁引使者持節者前導入門而左持案以下從之主人入門而右至內門外各就位立定奉冊寶奉案者進當使副前使副受冊寶案者退復位使副以冊寶進授使者退復位內侍進使者前西面受冊寶東面授典內退復位典內持冊寶入立於閤外之西東靣跪置冊寶於案典內俛伏興奉衣服及侍衛者從入皆立於典內之南俱東靣北上傅姆贊妃出引立於庭中北靣掌書進跪取玉寶興進立於妃前南向掌嚴奉首飾及防翟與諸宮官侍衛者以次入侍衛如常典內還復位司則前贊妃再拜還侍位妃再拜司則進掌書前北靣受冊寶進妃前南向授妃妃受以授司閨司則又前贊妃再拜還侍位妃又再拜訖司則前請妃升坐還侍位司閨引妃升坐南向坐宮官以下俱降立於庭重行北靣以西爲上立定贊唱者曰再拜宮官以下皆再拜訖諸應侍衛者各升立於侍位司則前啟禮畢妃降坐司閨引妃入於室主人賔使者如禮賔之儀使者乘輅而還

臨軒醮戒

前三日本司宣攝內外各供其職前一日衛尉設次於東朝堂之北西向又設宮官次於重明門外如常儀其日前三刻宮官俱集於次各之次皆服其服諸衛各勒其所部依圗陳設左庻子奏請中嚴內僕進金輅於西閤外南向內率一人執刀立於輅前北向前二刻諸衛之官各服其器服以次詣閣奉迎右庻子負璽如式宮官應從者各出次立於門外文東武西重行相向北上左庶子奏外辦太僕奮衣而升執轡皇太子著衮冕之服以出左右侍衛如常儀皇太子乃升僕立授綏車驅左庻子以下夾侍如常出門車權停令車右升輅陪乘宮臣上馬畢皇太子車動鼔吹振作如式文武官皆乘馬以從如常至承天門下車所回輅南向左庶子進當路前跪奏稱左庻子臣某言請降輅俯伏興還侍位皇太子降輅典謁引舎人舎人引皇太子就次侍衛如常儀前一日尙舎奉禦整設禦坐於太極殿阼階上西向衛尉設羣官次於朝堂太樂令展宮懸於殿庭乘黃令陳車輅並如常儀其日尙舎直長鋪皇太子席位於戶牖間南向【其席莞筵紛純加藻席繢純】尙食奉禦設酒尊於東序下有坫加勺設羃實爵一又陳籩脯一豆醢一在尊西晡前三刻典儀設羣官版位於內奉禮設版位於外如朝禮諸衛勒所部屯門布仗立仗入陳於殿庭羣官依時刻集朝堂俱就次各服其服侍中版奏請中嚴鈒戟近仗就陳於閤外太樂令帥工人入就位晡前一刻諸侍衛之官各服其器服侍中中書令以下俱詣閤奉迎典儀帥贊者先入就位吏部兵部贊羣官俱出次通事舎人各引就門外位侍中版奏外辦皇帝服通天冠綘紗袍乘輿以出曲直華蓋警蹕侍衛如常儀皇帝出自西房卽禦坐西向坐符寶郎奉寶置於禦坐如常儀通事舎人引羣官以次入就位羣官立定典儀曰再拜贊者承傳羣官在位者皆再拜初羣官入訖典謁引舎人舎人引皇太子入【侍從如常式皇太子每行事左庻子執儀贊相】至懸南北靣立典儀曰再拜贊者承傳皇太子再拜典儀引舎人舎人引皇太子詣西階皇太子脫舄舎人引升就席西南靣立尙食奉禦酌酒於序進詣皇太子西南東靣立皇太子再拜受爵尙食直長又薦脯醢於席前皇太子升薦坐左執爵右執脯擩於醢祭於籩豆之間右祭酒興降席西南靣坐啐酒奠爵再拜執爵興奉禦受虛爵直長徹薦還於房舎人引皇太子進當禦坐前東靣立皇帝命之曰往哉爾相承我宗事朂率以敬皇太子曰臣謹奉制防遂再拜舍人引皇太子降自西階納舄訖典謁引舍人捨人引皇太子出門典儀曰再拜贊者承傳羣官在位者皆再拜通事舍人引羣官以次出侍中前跪奏稱侍中臣某言禮畢俛伏興還位皇帝降坐入自東房警蹕侍衛如來儀侍臣從至閤

親迎

前一日侍衛設皇太子次於妃氏大門之外道西南向設侍衛羣官次於皇太子次西南東向北上皇太子旣受命遂適妃第執燭前馬鼓吹振作如式侍從如常皇太子車至妃氏大門外次前回輅南向左庶子進當路前跪奏左庶子臣某言請降輅俛伏興還侍位皇太子降輅之次車將至主人設幾筵如常禮女如別儀妃服防翟花釵立於東房侍從如常主婦衣禮衣鈿釵出立於房戶外之西南向主人公服出立於大門之內西靣【在廟則主人以下著祭服】儐者公服立於主人之左北靣左庻子前跪奏稱左庻子臣某言請就位俛伏興還侍位皇太子出次立於門西東靣侍衛如常儀儐者進受命出門東西靣曰敢請事左庻子承傳進跪奏如常皇太子曰以玆初婚某奉制承命左庶子俛伏興傳於儐者入告主人曰某謹敬具以須儐者出傳於左庻子左庻子進奏如初儐者入引主人迎於門外之東西面再拜左庻子前跪奏稱左庻子臣某言請答拜俛伏興還侍位皇太子答拜主人揖皇太子先入掌畜者以鴈授左庻子左庻子進東南向奉授皇太子旣執鴈進入侍衛者量入侍從及內門主人讓曰請皇太子入皇太子曰某弗敢先主人又曰固請皇太子入皇太子又曰某固勿敢先主人揖入皇太子從入皇太子入門而左主人入門而右及內門主人揖入及內霤將曲揖當階揖皇太子皆報揖至於階主人曰請皇太子升皇太子曰某敢辭主人曰固請皇太子升皇太子又曰某敢固辭主人又曰終請皇太子升皇太子又曰某敢終辭主人揖皇太子報揖主人升立於阼階上西靣皇太子升進當房戶前北靣跪奠鴈俛伏興再拜降出主人不降送內廏尉進厭翟於內門外姆導妃司則前引出於母左師姆在右保姆在左【執燭及侍從如式】父少進西靣戒之必有正焉若衣若笄命之曰戒之敬之夙夜無違命母戒之西階上施衿結帨命之曰勉之敬之夙夜無違命庻母及門內施鞶申之以父母之命命之曰敬恭聼宗父母之言夙夜無愆視諸衿鞶妃旣出內門至輅後皇太子授綏姆辭不受曰未教不足與爲禮妃升輅乘以幾姆加幜皇太子乃馭輪三周馭者代之皇太子出大門乘輅還宮侍衛如來儀妃儀仗次於後主人使其屬送妃以次族從

同牢

其日司閨設妃次於東閤內道東南向掌筵鋪褥席將夕司閨設皇太子禦幄於殿室內西廂東向鋪地席重裀施屏障設同牢之席於室內皇太子之席西廂東向妃東廂西向【席皆莞筵紛純加藻席繢純】席間量容牢饌典膳監設洗於東階東南東西當東霤南北以堂深罍水在洗東篚在洗西【篚實以二巾二爵】設妃洗於東房近北罍水在洗西南肆篚在洗東北肆皆加勺巾羃典膳監預饌於東房西牖下豆各二十簋簠各二鈃各三瓦登一皆加巾蓋俎三尊在室內北牖下酒在西皆加羃勺南柄【羃夏用絺冬用組】又設尊於房戶外之東無酒篚在南實四爵合巹【其器皆烏漆惟防以陶巹以瓢】皇太子車至侍臣下馬所車權停文武侍臣皆下馬車右降立於輅左車動車右夾輅而趨車至左閤回輅南向左庻子進當輅前奏稱左庻子臣某言請降輅俛伏興還侍位皇太子降輅入俟於內殿門外之東西靣侍衛如常儀庶子以下皆退妃至宮門鹵簿仗衛停於門外近侍者從如常入至左閤外回輅南向司則進當路前啟請妃降輅掌筵依式執扇前後執燭並如常儀妃降輅就次整飾司閨引妃詣內殿門西東靣皇太子揖妃以入又司閨前引升自西階姆從升執扇燭者陳於東西階內皇太子卽席東向立妃卽席西向立司饌進詣階間北靣跪奏稱司饌妾姓言請具牢饌興司則承令曰諾司饌帥其屬升奉饌入設於皇太子及妃坐前醬在席前爼醢在其北俎三入設於豆東豕俎特於俎北【豆在俎醢之東】司饌設黍於醬東稷在東設湇於醤南【饌要方也】設對醤於東【對醤婦醤也設之當特俎】葅醢在其南北上設黍於豕爼北其西稷稻粱設湇於醤北司饌啟防卻於簠簋之南對簠簋於北【啟發也豆蓋徹於房內】各加匕箸施設訖司饌北靣跪奏饌具興皇太子及妃俱坐司饌跪取脯擩於醢取韭葅擩醢授皇太子又司饌跪取脯擩於醢取韭葅擩醢授妃皇太子及妃俱受祭於上豆之間司饌興跪取黍實於左手徧取稷反於右手授皇太子又司饌取黍實於左手徧取稷反於右手授妃皇太子及妃各受祭於葅醢之間司饌俱興各立取肺皆絕未跪授皇太子及妃俱受又祭於葅醢之間司饌俱以肺加於俎掌嚴授皇太子巾又掌嚴授妃巾皇太子及妃俱手以柶扱上鈃徧擩之祭於上豆之間司饌品嘗太子饌又司饌品嘗妃饌司饌各移黍置於席上以次跪授肺脊皇太子及妃皆食以湇醤三飯卒食司饌北靣跪奏稱司饌妾姓言請進酒司則承令曰依奏興司饌二人俱盥手洗爵於房入室詣酒尊所酌酒進北靣立皇太子及妃俱興再拜一人進授爵皇太子一人以爵授妃皇太子及妃俱受爵司饌俱退北靣答再拜皇太子及妃俱坐皇太子及妃俱祭酒舉酒司饌各以肝從司則俱進受虛爵奠於篚司饌又俱洗爵酌酒再酳皇太子及妃受爵俱飲司則進受虛爵奠於篚三酳用巹如禮再拜皇太子及妃立於席後司則俱降東階洗爵升酌於戶外尊進北靣俱奠爵興再拜皇太子及妃俱答拜司則俱坐取爵祭飲遂飲卒爵奠遂拜執爵興降奠爵於篚還侍位司饌北靣奏稱司饌妾姓言牢禮畢司則承令曰諾司饌徹饌設於房司則前跪奏稱司則妾姓言請殿下入俛伏興還侍位皇太子入於東房釋冕服著袴褶司則啟妃入幃幄皇太子及妃乃入室媵餕皇太子之饌禦餕妃之饌

妃朝見

其日晝漏上水一刻所司設皇帝禦坐於所禦殿阼階上西靣【其席莞筵紛純加藻席畫純次席黻純左右玉几】所司設皇后禦坐於室戶外之西近北南向尙食帥司饌設酒樽於房內東壁下有坫加勺羃【尊用瓦甒實以醴齊】籩一豆一實以脯醢設於尊北又設洗於東房近北罍水在洗西篚在洗東北肆【篚實以巾羃觶一角柶一】其日夙興妃沐浴司則啟請妃內嚴質明諸衛帥其屬陳布儀仗如常儀近仗入陳於寢門外內廏尉進厭翟於正寢西階之前南向司則啟外辦妃服防翟加首飾以出降自四階升輅侍衛如常至降車所司則贊妃降輅司言引妃入仗衛停於閤外障扇侍從如常妃至寢門之外立於西廂東面諸衛勒所部屯門布仗近仗入陳於所禦殿閤外如常侍中奏內嚴尙儀又奏請皇后內嚴妃旣至寢門侍中版奏外辦皇帝服通天冠綘紗袍以出升自阼階卽禦坐西向坐侍衛如常儀尙儀又奏皇后外辦皇后禕衣首飾司言引尙宮尙宮引皇后出卽禦坐向南侍從如常妃奉笲棗栗司饌又執奉笲腶修以從司言引妃入立於庭北靣再拜司賔引妃升自西階進東靣跪奠笲於禦坐前皇帝撫之尙食進徹以東司言引妃自西階降復北靣位奉笲腶修再拜司言引妃升進北靣跪奠笲於皇后坐前皇后撫之尙食進徹以東司言引妃退立於西序東靣又再拜司設設妃席於戶牖之間近北南靣司言引妃立於席西南向尙食入東房盥手洗觶酌醴齊加柶面柄出進詣妃席前向北立妃進東靣拜受醴尙食薦脯醢於席前妃升席坐左執觶右取脯擩於醢祭於籩豆之間以柶祭醴三始扱一祭又扱再祭降席進東面跪啐醴建柶奠觶興東靣再拜跪取觶興卽席坐奠觶於薦東興降席司賔引妃降自西階出閤外旣出閤乘車還宮障扇侍從如來儀

防羣臣

皇帝防羣臣於太極殿如正至之儀惟上壽辭云皇太子嘉聘禮成克崇景祚臣某等不勝慶忭謹上千萬嵗壽

大唐開元禮卷一百十一﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷一百十二

唐蕭嵩等撰嘉禮

皇太子元正冬至受羣臣賀【幷防】

前二日本司宣攝內外各供其職前一日典設設皇太子幄坐於正殿東序西向守宮設羣官等次於東宮朝堂伶官帥展軒懸於殿庭以姑洗之均又設三鎛鐘姑洗夷則大呂各依其位設登歌以南呂之均又設麾於殿上並如常儀典設郎鋪羣官牀坐於殿上文官三品以上於皇太子西南重行北向武官三品以上於皇太子西北重行南向俱以東爲上朝集使三品以上及都督刺史各分於文武官之下設不升殿者坐席於殿庭東西廂文官四品五品於懸東六品以下於橫街之南每等異位俱重行西向北上武官四品五品於懸西六品以下於橫街之南當文官每等異位俱重行東向北上朝集使非升殿者分方各於文武官當品之下諸州使人分方各於集朝使之下亦如之諸親於四品五品之下【宗親在東異姓親在西掌儀仍各設版位】奉禮設門外位於東宮朝堂之前文官在東武官在西俱每等異位重行相向北上諸親位於文武四品五品之下【宗親在東異姓親在西】設諸州朝集使位東方南方於宗親之南每等異位重行西靣西方北方於異姓親之南每等異位重行東靣俱以北爲上典膳郎設尊於西廊下近北設不升殿者酒尊各於其坐之南皆有坫羃俱障以帷其日質明諸衛率各勒所部屯門列仗文武羣官依時刻集朝堂次各服公服左庻子量時刻版奏請中嚴近仗就陳於閤外諸侍衛之官各服其器服俱詣閤奉迎伶官帥工人二舞入就位又伶官率一人升就舉麾位掌設贊者入就位吏部兵部戶部贊羣官俱出次通事舎人各引就門外位又舎人引羣官等非升殿者先入就位左庻子版奏外辦皇太子著從省服【未冠則雙童髻】以出侍衛如常伶官帥舉麾奏永和之樂皇太子卽坐西向坐偃麾樂止【凡樂皆伶官帥舉麾鼔柷而後作偃麾戛敔而後止】掌儀一人升就西階上東面立贊者二人立於階下通事舎人引羣官以次入就位公初入門舒和之樂作左庻子前跪奏稱左庻子臣某言請殿下爲公至興俛伏興還侍位皇太子降立於坐後【若有三公諸伯叔則降立於東階下西靣公至階則升立於坐後皇太子升降伶官帥舉麾樂作止如式】公至階樂止公以下升坐者俱脫履於階下【所司預設脫履席】通事舎人接引羣官升就位立定掌儀唱再拜贊者承傳羣官上下皆再拜訖通事舎人引羣官爲首一人進皇太子前東靣立賀稱元正首祚景福惟新伏惟皇太子殿下與時同休【冬至賀雲天正長至仗惟殿下與時同休】賀訖退復位皇太子答再拜左庶子前承令進宣令訖羣官上下皆再拜左庶子前跪奏稱左庶子臣某言請坐俛伏興還侍位皇太子坐掌儀唱就坐贊者承傳羣官上下皆就坐俛伏坐伶官帥引歌者及琴瑟至階脫履於下升就位坐其笙管者詣階間北靣立典膳郎進酒至階掌儀唱酒至興贊者承傳羣官上下皆俛伏興立席後左庻子到階省酒典膳郎奉酒進皇太子舉酒食官令又行羣官酒酒至掌儀唱再拜贊者承傳羣官上下皆再拜【若皇太子遣停拜則止】羣官皆搢笏受觶掌儀唱就位贊者承傳上下皆就位俛伏興坐飲皇太子初舉酒登歌作昭和之樂典膳郎進受虛觶復於坫豋歌訖降復位觴行三周典膳郎進食食升階左庻子到階省案掌儀唱食至興贊者承傳羣官上下俛伏興立坐後典膳郎品嘗食訖以次進置皇太子前食官令又行羣官案【皇太子若不食及宮臣案先下訖不須興】設食訖掌儀唱就坐贊者承傳羣官上下皆就坐俛伏坐皇太子乃飯奏休和之樂羣官上下俱飯皇太子食畢樂止仍行酒遂設庻羞伶官帥二舞以次入作酒行九徧防畢掌儀唱可起贊者承傳羣官上下皆俛伏起立席後左庻子前跪奏稱左庻子臣某言請殿下降坐俛伏興還侍位皇太子降立於坐後掌儀唱再拜贊者承傳羣官上下皆再拜皇太子答再拜通事舎人引羣官降納履以出公初降樂作【若有三公諸伯叔皇太子升降伶官帥舉麾樂作止如式】公出門樂止左庶子前跪奏稱左庶子臣某言請殿下升坐俛伏興還侍位樂作皇太子升坐樂止羣官出畢【非升殿者仍立於殿庭】左庶子前跪奏稱左庻子臣某言禮畢俛伏興還侍位皇太子興樂作皇太子降坐以入侍衛如來儀侍臣從至閤樂止又通事舍人引侍殿庭者以次出皇太子若服袴褶羣官及宮臣皆袴褶朝集使公服【升坐者脫履如式】若設四部樂則去樂懸無警蹕伶官帥四部伎立於左右嘉善門外羣官初坐伶官帥四部伎聲作而入各就坐以次作如式

大唐開元禮卷一百十二

欽定四庫全書

大唐開元禮卷一百十三唐

蕭嵩等撰嘉禮

皇太子元正冬至受宮臣朝賀

皇太子與師傅保相見

皇太子受朝集使參辭

皇太子正至受宮臣朝賀

前二日本司宣攝內外各供其職前一日典設郎設皇太子幄坐於正殿東序西向衛尉設宮臣次於重明門外伶官帥展軒懸之樂於殿庭以姑洗之均設麾於殿上西階之西又設爲首者解劍席於懸西橫街之南並如常儀典儀設宮臣版位於懸南文東武西俱重行北靣相對爲首設典儀位於東階東南贊者二人在南差退俱西向北上設宮臣門外位文官道東武官道西重行相向以北爲上

受朝

其日未明三刻開諸宮殿門諸衛率各勒所部屯門列仗如常宮臣依時刻集重明門外皆就次各服其器服左庻子奏請中嚴近仗就陳於門外伶官帥工人入就位又伶官一人升就位諸侍衛之官各服其器服俱詣閣奉迎典儀帥贊者先入就位通事舎人引宮臣俱就門外位又舎人引六品以下先入就位左庻子版奏外辦皇太子服逺遊冠綘紗袍以出左右侍衛如常儀皇太子將出仗動伶官帥跪俛伏舉麾鼔柷奏永和之樂皇太子升自阼階卽坐西向坐偃麾戛敔樂止【凡樂皆伶官帥舉麾工鼓柷而後作偃麾戛敔而後止】通事舎人引宮臣五品以上次入就位宮臣初入門奏舒和之樂至位樂止宮臣立定典儀曰再拜贊者承傳宮臣在位者皆再拜訖通事舎人引爲首者一人詣西階爲首者初行樂作至解劍席後樂止爲首者就席跪解劍置於席俛伏興通事舎人引升階進當皇太子坐前東靣跪賀稱元正首祚景福惟新伏惟皇太子殿下與時同休【冬至雲天正長至伏惟殿下與時同休】俛伏興通事舍人引降詣席後爲首者跪著劍俛伏興樂作復懸南位樂止宮臣俱再拜左庶子前承令降詣諸宮臣西北東面稱令防宮臣俱再拜宣令訖宮臣又再拜左庶子還侍位典儀曰再拜贊者承傳宮臣在位者皆再拜通事舍人以次引出還次爲首者初行樂作出門樂止左庶子跪奏稱左庶子臣某言禮畢俛伏興還侍位皇太子興樂作皇太子降坐以入侍衛如來儀侍臣従至閤樂止

防

伶官設登歌於殿上以南呂之均典設郎鋪設宮臣牀座於皇太子幄坐西南重行北向武官於皇太子幄坐西北重行南向俱以東爲上設不升殿者坐席於西廊下設解劍席於懸西橫街之南俱以北爲上典膳郎設壽樽於殿上西序之端東向有坫加爵一於樽下又設升殿者酒尊於西廊下近北設廊下者酒尊各於其坐之南皆有坫羃障以帷施設訖通事舎人引宮臣出次俱就門外位左庶子奏外辦皇太子逺遊冠絳紗袍以出侍衞如常皇太子將出仗動樂作皇太子升自阼階卽坐西向坐樂止典儀一人升就東階上西靣立通事舎人引文武宮臣以次入就位宮臣以次入就位宮臣初入門樂作爲首者至位樂止宮臣立定【若朝防別日設防贊拜如朝禮】左庻子前承令降命宮官升坐在位者皆再拜通事舎人引應升殿者詣西階爲首者初行樂作至解劍席樂止宮臣各脫舄履跪解劍置於席上俛伏興通事舍人引升階宮臣爲首者一人升立於階西東向以下各就坐後立其位於廊下者又通事舎人引就坐後上下立定典膳郎進詣階間北靣跪奏稱典膳郎臣某言請賜宮臣上壽俛伏興左庻子稱令曰諾典膳郎退升詣酒尊所東南立通事舎人引爲首者詣尊所北靣立典膳郎酌酒一爵授爲首者搢笏受爵通事舎人引爲首者詣皇太子坐前東靣授左庻子左庶子受爵進置皇太子前爲首者執笏通事舎人引爲首者退東靣跪稱某官臣某等稽首言元正首祚【冬至雲天正長至】臣等不勝大慶謹上千萬嵗壽俛伏興再拜宮臣上下皆再拜立於席後左庻子前承令少退宣令訖宮臣上下又再拜左庻子取爵奉進皇太子舉酒奏休和之樂宮臣上下皆舞蹈三稱萬嵗皇太子舉酒訖左庻子進受虛爵以授典膳郎典膳郎受爵復於坫樂止初左庶子受虛爵殿上典儀唱再拜階下贊者承傳宮臣上下皆再拜通事舍人引爲首者就坐後立殿上典儀唱就坐階下贊者承傳宮臣上下俱就坐俛伏坐伶官帥引歌者及琴瑟至階下脫履於下升就位坐又引笙歌進詣階間北靣立典膳郎進酒至階殿上典儀唱酒至興階下贊者承傳宮臣上下皆俛伏起立席後左庻子到階省酒典膳郎奉酒進皇太子舉酒食官令又行宮臣酒酒至殿上典儀唱再拜階下贊者承傳宮臣上下皆再拜搢笏受觶殿上典儀唱就坐階下贊者承傳宮臣上下皆就坐俛伏坐飲皇太子初舉酒登歌作昭和之樂三終典膳郎進受虛觶復於坫登歌訖降復位觴行三周典膳郎進食升階殿上典儀唱食至興階下贊者承傳宮臣上下皆執笏俛伏起立席後典膳品嘗食訖以次進置皇太子前食官令又行宮臣案設食訖殿上典儀唱就坐階下贊者承傳宮臣上下皆就坐俛伏坐皇太子乃飯奏休和之樂宮臣上下俱飯食畢樂止仍行酒遂設庶羞伶官帥引諸伎以次入作若賜酒左庻子前承令詣東階上西靣稱賜酒殿上典儀承傳階下贊者又承傳宮臣上下皆執笏俛伏起再拜搢笏立受觶就坐俛伏坐飲訖俛伏起立授虛觶執笏又再拜就坐俛伏坐酒行九徧防畢殿上典儀唱可起階下贊者承傳宮臣上下皆俛伏起立席後通事舍人引宮臣降詣解劍席後跪著劍俛伏興納舄履樂作復懸南位樂止防於東西廊下者仍立於席後立定典儀曰再拜贊者承傳宮臣在位者皆再拜【廊下者拜於席後】諸伎俱作通事舎人引宮臣以次出爲首者初行樂作出門樂止左庻子前跪奏稱左庻子臣某言禮畢俛伏興還侍位皇太子興奏休和之樂皇太子降坐以入侍衛如來儀侍臣從至門樂止

皇太子與師傅保相見

前一日衛尉設師傅保次於宮門外道西南向伶官帥展懸軒於殿庭以姑洗之均其日質明諸衛率各勒所部屯門列仗典謁設師傅保位於西階之西東向三少位於傅保之南少退東向北上太師太保太傅及三少至宮門通事舍人引就次左庻子奏請中嚴伶官帥工人入就位又通事舎人引師傅保及三少立於正殿門西差退俱東向左庻子奏外辦諸侍衛之官各服其器服俱詣閤奉迎皇太子著從省服以出左右侍衛如常儀休和之樂作至東階下西靣立樂止通事舎人引師傅保及三少入就位樂作止如常師傅保立定皇太子再拜師傅保答再拜【若三少特見則三少先拜】通事舎人引師傅保出樂作止如常師傅保出門左庻子前跪奏稱左庻子臣某言禮畢皇太子入左右侍衛及樂奏如來儀

皇太子受朝集使參辭

前一日典設郎設皇太子幄坐於東宮正殿東序西向又設宮臣次及朝集使次於重明門外其日質明所司設宮臣朝集使位於殿庭諸衞帥各勒所部屯門列仗東宮文武官依時刻集朝堂就次服袴褶朝集使並就次服公服左庻子量時刻版奏請中嚴近仗就陳於閤外侍衛之官各服其器服就閤奉迎通事舎人各分引羣官及朝集使就門外位左庻子版奏外辦皇太子常服卽坐西向坐通事舎人引宮臣次入就位掌儀曰再拜贊者承傳在位者皆再拜又通事舎人分引朝集使橫行北向立定掌儀曰再拜朝集使皆再拜通事舎人承令詣朝集使前稱有令朝集使皆再拜宣令訖又再拜舎人引宮臣以次出其辭禮亦如之

大唐開元禮卷一百十三

欽定四庫全書

大唐開元禮卷一百十四唐

蕭嵩等撰嘉禮

親王冠

前三日本司率其屬筮日筮賔於防事前二日主人至賔第掌次者引之次主人公服出立於大門外之西東靣賔公服立於阼階下西靣儐者公服進於賔之左北靣受命出立於門東西靣曰敢請事主人曰皇子某王將加冠請某教之儐者入告賔出立於門左西靣再拜主人答拜主人曰皇子某王將加冠願某公教之賔曰某不敏恐不能供事敢辭主人曰某猶願某人教之賔曰王重有命某敢不從主人再拜賔答拜主人還賔拜送主人命使者戒贊冠者使者至贊冠者大門外掌次者引之次使者公服出立於門西東面儐者出請事入告贊冠者出門左西面再拜使者答拜使者少進曰王子某王將加冠某王使某請某位教之贊冠者曰某不敏恐不能供事敢辭使者曰某王使某敢固以請贊冠者曰王重有命某敢不從使者再拜贊冠者答拜使者退贊冠者拜送前一日掌次者設次於大門外之右南向其日夙興掌事者設洗於阼階東南東靣當東霤南北以堂深罍水在洗東加勺羃篚在洗西南肆【篚實巾一爵一加羃】席於東房西墉下陳衣於席東領北上衮冕服靑衣纁裳九章【五章在衣山龍華虫火宗彞四章在裳藻粉米黼黻】白紗中單黼領靑縹襈裾革帶鉤防大帶【靑帶紕其外上以朱下以綠紉約用組】朱黻二章山火劍飾以珠玉山玉防佩纁朱防綬四防赤黃縹紺純朱質纒文織長一丈八尺二百四十首廣九寸【小雙綬長二尺六寸色同大綬而首半之間施二玉環】朱韈赤舄逺遊冠服絳紗單衣白紗中單皂領褾襈裾白裙襦【赤裙衫】假帶曲領方心綘紗蔽膝白韈黑舄其革帶劍佩與衮服同緇布冠服靑衣素裳白紗中單靑領褾襈裾素鞸【其革帶大帶劍佩綬與冕服同韈舄與逺遊冠服同】緇纚【其纚用皂巾方六寸屬於前兩隅】犀簮櫛實於箱在服南莞筵三紛純加藻席三緇純在南樽於房戶外之西兩甒玄酒在西加勺羃設坫於樽東置二爵加羃豆十籩十在服北俎三在籩豆之北【凡牲體節析加雜肺俎實羊豕及臘籩實脯棗之類豆實葅醢之屬】設洗於東房近北罍水在洗西篚在洗東北肆實以巾質明賓贊至於主人大門外掌次者引之次儐贊俱公服諸行事者各服其服執樽罍篚者皆就位冕靑珠九旒靑纊充耳犀簮導組纓色如其綬逺遊冠三梁金附蟬黒介幘纓靑緌犀導緇布冠靑組纓冠冕各一箱各一人執之待於西階之東西北上設主人之席於阼階上西面賓席於西階上東面皇子席於房戶之西南面【房外尊東】俱下莞上藻主人公服立於阼階當東序西南諸親公服非公服者常服立罍洗東南西面北上【尊老者隔別室】儐者公服立於門內道東北面皇子防童髻空頂幘防玉導金寶飾防袴褶錦紳烏皮履立於房內南面主人贊冠者公服立於房內戶東西面賓及贊冠者出次立於門西贊冠者少退俱東面北上儐者進於主人之左北面受命出立於門東西靣曰敢請事賓曰皇子某王將加冠某謹應命儐者入告主人迎賓於大門外之東西面再拜賓答拜【凡賓主拜揖入出皆贊禮者相導之】主人揖贊冠者贊冠者報揖主人又揖賔賔報揖主人入賔入贊冠者次入及內門主人揖賔賔入贊冠者從之至內霤將曲揖賔報揖至階主人立於階東西靣賔立於階西東靣主人曰請公升賔曰某備將事敢辭主人曰固請公升賔曰某敢固辭主人曰終請公升賔曰某敢終辭主人升自阼階立於席東西靣賔升自西階立於席西東向贊冠者及庭盥於洗升自阼階入於東房立於主人贊冠者之南俱西靣主人贊冠者引皇子出立於房戶外之西南靣賔之贊冠者取纚櫛簮箱跪奠於皇子筵東端興席東少北南靣立賔揖皇子賔主俱卽坐皇子進升席南面坐賔之贊冠者進筵前北面

跪脫雙童髻置於箱櫛畢設纚興復位立賔主

俱興賔降盥主人従降賔東面辭曰願王不降

主人曰公降辱敢不從賔降至罍洗盥手訖詣

西階賔主一揖一譲升主人立於席後西面賔

立於西階上東執緇布冠者升賔降一等受之

右執頂左執前詣皇子筵前北面跪冠興復西

階上席後東面立賔之贊冠者進筵前北面跪

頍結纓興復位皇子興賔揖皇子適房賔主俱坐皇子著靑衣素裳之服出房戶西南靣立賔主俱興賔揖皇子進立於席後南靣賔降盥主人從降辭對如初賔盥手跪取爵於篚興洗訖詣西階賔主一揖一讓升主人立於席後西靣賔詣酒尊所酌酒進皇子筵前北靣立祝曰防酒旣淸嘉薦亶時始加元服兄弟俱來孝友時格永乃保之皇子筵西拜受爵賔復西階上東靣答拜執饌者薦豆籩於皇子筵前皇子升筵坐左執爵右取脯擩於醢祭於籩豆之間祭酒興筵末坐啐酒執爵興降筵西跪奠爵再拜執爵興賔答拜冠者升筵跪奠爵於薦東興立筵西南靣執饌者徹薦爵賔揖皇子皇子進升筵南靣坐賔之贊冠者跪脫緇布冠置於箱櫛畢設纚興復位賔降二等受逺逰冠右執頂左執前詣皇子筵前北靣跪冠興復位賔之贊冠者坐設簮結纓興復位皇子興賔揖皇子皇子適房賔主俱坐皇子著朝服出房戶西南靣立賔主俱興賔揖皇子進立席後南靣賔詣酒尊所取爵酌酒進皇子筵前北靣立祝曰防酒旣湑嘉薦伊脯乃申其服禮儀有序祭此嘉爵承天之祜皇子筵西拜受爵賔復西階上東靣答拜執饌者進籩豆皇子升筵坐左執爵右祭脯醢祭酒興筵末坐啐酒執爵興降筵西跪奠爵再拜執爵興賔答拜皇子升筵坐奠爵於薦東興立於筵西南面執饌者徹薦爵賔揖皇子進升席南靣坐賔之贊冠者跪脫進賢冠置於箱櫛畢設纚興復位賔降三等受冕右執頂左執前詣皇子筵前北靣跪冠興復位賔之贊冠者坐設簮結纓興復位皇子興賔揖皇子適房賔主俱坐主人贊冠者徹櫛箱入於房皇子著衮冕之服出房戶西南立賔主俱興賔揖皇子皇子進立於席後南靣賔詣酒尊所取爵酌酒進皇子筵前北靣立祝曰防酒令芳籩豆有楚咸嘉其服肴升折俎承天之慶受福無疆皇子筵西拜受爵賔復位東面答拜執饌者薦籩豆設俎於籩豆之南皇子升筵左執爵右祭脯醢贊冠者取脯一以授皇子奠爵於薦西興受卻左手執本坐右絕末以祭上左手嚌之興加於俎皇子坐帨手執爵祭酒興筵末坐啐酒興降筵西南靣坐奠爵再拜執爵興賔答拜皇子升坐奠爵於薦東興贊冠者引皇子降立於西階之東南靣初皇子降賔降自西階直西序東靣主人降自東階直東序西靣立賔少進字之曰禮儀旣備令月吉日昭告爾字爰字孔嘉君子攸宜宜之於嘏永受保之曰孟某甫仲叔季惟其所當皇子曰某𨿽不敏夙夜袛奉賔出主人送於內門之外主人西靣請賔曰公辱執事請禮從者賔曰某旣得將事敢辭主人曰敢固以請賔曰某辭不得命敢不從賔就次主人入初賔出皇子東靣見諸親諸親拜之皇子答拜皇子入見內外諸尊於賔所賔主旣釋服攺設席訖賔贊俱出次立於門西東靣主人出門東西靣主人揖賔賔報揖主人先入賔贊從之至階一揖一讓升各就坐後立定俱坐防訖賔主俱興賔立於西階上贊冠者在北少退俱東靣主人立於東階上西靣掌事者奉束帛之篚升授主人於序端主人執篚少進西靣立又掌事者奉幣篚升立於主人之後於幣篚升牽馬者牽兩馬入陳於門內三分庭一在南北首西上賔還西階北靣贊冠者立於賔左少退俱北靣再拜主人進立於楹間南面贊進立於主人之右俱南靣東上主人授幣賔受之退復東靣位於主人授幣掌事者又以幣篚授贊者退復位主人還阼階上北靣拜送賔贊降自西階從者迓受幣賔當庭實東面揖出牽馬者從出從者迓受馬於門外賔降主人降送賔於大門外西靣再拜賔退主人入皇子詣闕至次著朝服通事舎人引皇子入詣皇帝所禦之殿至闕閤近臣入奏皇帝卽坐南向坐近臣出引皇子入立於階間北靣再拜近臣引出皇子至皇后殿閤外近臣附奏皇后卽禦坐南向坐司言至閤引皇子入立於階間北靣再拜司言引出閤皇子出還第如來儀

大唐開元禮卷一百十四

欽定四庫全書

大唐開元禮卷一百十五

唐蕭嵩等撰嘉禮

親王納妃

納采問名

納吉納徴

請期

冊妃

親迎

同牢

妃朝見

婚防

饗丈夫送者

饗婦人送者

納采

前一日主人設使者次於大門之外道右南向其日大昕使者公服乘犢車備儀仗至於妃氏大門外掌次者延入次【凡賔主及行事者公服】主人受其禮於廟【無廟者受於正寢】掌事者布神席於室戶外之西莞筵紛純加藻席畵純南向右雕幾使者出次謁者引之立於大門外之西東面主人立於東階下西面儐者立於主人之左北面受命出於大門外之東西靣曰敢請事使者曰某公貺室某王【謂皇帝弟皇帝子也】某王率由先典使某也請納采【某王主婚者也某也使者名】儐者入告主人曰某之子蠢愚又弗教某王命之某不敢辭【某王亦謂主婚者也】儐者出告掌畜者以鴈授使者退立於後使者左手執之儐者引主人迎於大門外之東西靣再拜使者不答拜主人揖入使者從入主人入門而右使者入門而左至於廟門主人又揖入每曲揖至內霤將曲揖當階揖使者皆不答主人曰請吾子升使者曰某敢辭主人曰固請吾子升使者曰某敢固辭主人曰終請吾子升使者曰某敢終辭主人升自東階當阿【阿棟也】西靣使者升西階當阿東靣使者曰敢納采主人阼階上北靣再拜進立於楹間南靣使者進立於主人之西俱南靣使者授鴈降自西階以出

問名

使者旣出立於廟門外之西東靣主人還阼階東左右受鴈於序端主人降立於阼階下西靣儐者進受命出請事使者曰某旣受命將加諸卜敢請女爲誰氏儐者入告主人曰某王有命再以備數而擇之某不敢辭儐者出告掌畜者以鴈授使者退立於後儐者引主人迎於廟門外之東西靣揖使者以入主人入門而右使者入門而左二揖至階三讓如初主人升阼階當阿西靣使者升西階當阿東靣使者曰敢問名主人阼階上北靣再拜進立於楹間南靣使者進入於主人之西俱南靣使者授鴈還立於西階上東靣主人還阼階上西靣立曰某第某女某氏出使者降出立於大門外之西東靣主人還阼階東左右受鴈於序端主人降立於阼階下西南儐者進受命出請事使者曰禮畢儐者入告主人曰吾子爲事乃至於某室某有先人之禮請禮從者儐者出告使者曰某旣得將事敢辭儐者入告主人曰先人之禮敢固以請儐者出告使者曰某辭不得命敢不從儐者入告遂引主人升立於序端掌事者徹幾攺筵東上【筦筵紛純加藻席繢純雕幾】設罇甒醴於東房西墉下加勺羃坫在樽北實觶一角柶一加羃籩豆在坫北實以脯醴設洗於東房近北罍水在洗西篚在洗東北肆篚實以巾加勺羃施設訖儐者引主人降迎使者於廟門外之東西靣主人揖使者使者報揖主人入使者從入至階一讓升主人於阼階上北靣再拜旋立於階東西靣賔於西階上北靣答拜旋立於階西東靣主人受幾於序端掌事者內拂幾三奉兩端西北向進主人東南向外拂幾三振袂內執進之北向使者迎受於筵前東南向以俟主人還阼階上北靣再拜送西靣立使者以幾避進北靣坐設於坐左興退於西階上北靣答拜旋立於階東西靣贊者盥手洗觶酌醴加柶於觶覆之靣葉出房南靣立主人受醴靣柄進筵前北靣立使者西階上北靣一拜進筵前東南靣受醴復西階上位主人復阼階上北靣一拜送贊者薦脯醢於筵前使者進升筵坐左執觶右取脯擩於醢祭於籩豆之間以柶祭醴三始扱一祭又扱再祭興以柶兼諸觶上獵筵於西階上北靣坐啐醴建柶奠觶遂拜執觶興主人答拜使者進升筵坐奠觶於薦東降筵立於西階上東靣掌事者牽兩馬入於陳門內三分庭一在南北首西上又掌事者奉篚幣升自東階主人受於序端進西靣立使者西階上北靣再拜主人進楹間南靣立使者立於主人之西俱南靣主人以篚幣授使者使者退立於西階上東靣主人還阼階上北靣拜送使者降自西階從者迓受幣使者揖馬以出牽馬者從之使者出大門之西東靣立從者迓受馬主人出門東西靣拜送使者退主人入立於阼阼下西靣儐者告於主人曰賔不顧矣主人乃還於寢

納吉

前一日主人設使者次如常其日大昕使者至妃氏大門外贊禮者延入次掌事者設幾筵如初使者出次謁者引立於主人大門外西東靣主人立於阼階下西靣儐者進受命出請事使者曰某公有貺命加諸卜占曰吉某王使某也敢告【某王主婚者】儐者入告主人曰某之子弗教惟恐弗堪某王有吉某與在焉某不敢辭儐者出告掌畜者以鴈授使者退立於後儐者引主人迎於大門外之東西靣再拜使者不答拜主人揖入使者從入主人入門而右使者入門而左至於內門主人揖入二揖至階三讓如初主人升於阼階當阿西靣使者升自西階當阿東靣使者曰敢納吉主人阼階上北靣再拜進立於楹間南靣使者進立於主人之西俱南靣使者授鴈降自西階以出立於廟門外之西東靣主人還阼階東左右受鴈於序端主人降立於阼階下西靣儐者進受命出請事使者曰禮畢其禮賔如問名之儀

納徴

前一日主人設使者次如常其日大昕使者至妃氏大門外掌次者延入次掌事者入布羃於廟門之外纁束陳於羃上乘馬在羃南北靣西上掌事者奉璋以匵俟於羃東西靣主人掌事者設幾筵如初使者出次謁者引立於大門外之西東面主人立於東階下西靣儐者進受命出請事使者曰某公有嘉命貺室某王率由先典使某也以玉帛乘馬請納徴儐者入告主人曰某王順先典貺某以重禮某敢不承命儐者出告又儐者引主人出迎立於大門外之東西靣再拜使者不答拜主人揖入使者從入主人入門而右使者入門而左至於內門主人立於門東西面使者立於門西東面掌事者坐啟匱取璋加於纁上興以授使者退復位使者奉玉帛主人揖與使者俱入牽乘馬者從入陳於庭三分庭一在南北首西上主人揖入二揖至階三讓如初主人升阼階當阿西面使者升西階當阿東面使者曰敢納徵主人阼階上北面再拜進立於楹間南面使者進立於主人之西俱南面使者授玉帛降自西階出立於內門外之西東面主人還阼階東左右受玉帛於序端主人降立於阼階下西面主人受玉帛受馬者自左受之以東牽馬者旣授馬自門西而出儐者進受命出請事使者曰禮畢其禮賔如問名之儀

請期

前一日主人設使者次如常其日大昕使者至妃氏大門外贊禮者延入次掌事者設幾筵如初使者出次謁者引立於大門外之西東面主人立於東階下西面儐者進受命出請事使者曰某公有賜旣申受命矣某王使某也請吉日儐者入告主人曰旣前受命矣惟命是聴儐者出告使者曰某王命聽命於某公儐者入告主人曰某惟命是聽儐者出告使者曰某王使某受命於某公公不許某敢不告期曰某日儐者入告主人曰某敢不敬須儐者出告掌畜者以鴈授使者退立於後儐者引主人迎於門外之東西面再拜使者不答拜主人揖入使者從入主人入門而右使者入門而左至於內門主人又揖入二揖至階三讓如初主人升阼階當阿西面使者升西階當阿東面使者曰敢告期主人阼階上北面再拜進立於楹間南面使者進立於主人之西俱南面使者授鴈降自西階出立內門外之西東面主人還阼階東左右受鴈於序端主人降立於阼階下西靣儐者進受命出請事使者曰禮畢其禮賔如納徵之儀

冊妃

前一日主人設使者次如常其日大昕妃氏親屬咸集使者公服乘輅備儀仗至妃氏大門之外贊禮者延入次使主副以下俱公服使者出次典謁引使者持節者前導立於門西東面持節者立於使者之北少退使副立於使者西南史二人對舉冊案立於使副之南少退俱東靣主人公服以出贊禮者引立於東階東南諸宗人立於主人東南俱西面外姻立於西方東面皆北上妃嚴於別室以俟姆服禮衣立於其右【保傅各一人】女相者防禮衣帥女贊者二人防禮衣立於內寢東階東南西面北上贊禮者公服引主人出門東西面再拜使者不答典謁引使者持節者前導入門而左使副以下從之主人立於閤外之東西面典謁引使者入閤立於內寢階間南面持節者立於使者之東少南西面使副立於使者西南持冊案者又立於使副之南少退俱東面女相者引妃出障以行帷其侍從提絜如式姆左右以相進當使者南北面立持節者脫節衣又女相者引宗人外姻之婦人序位於東西廂俱北上【宗人在東外姻在西】立定史舉案詣使副前使副受冊史以案退復位使副奉冊進授使者退復位使者稱有制女相者曰再拜女贊者承傳妃再拜使者讀冊訖女相者再拜女贊者承傳妃再拜訖女相者引妃少前傅姆進受冊以退其羽儀依式俱進持節者加節衣典謁引使者持節者前導以出俱復門外位主人拜送於門外使者還主人入初使者出女相者引妃入

親迎

前一日主人設賔次如常其日大昕妃父服其服告於禰廟【以酒脯告之一獻無廟者告於寢】初昏王著衮冕之服乘輅備儀仗從者乘車後部從詣妃第王將至主人布席於室戶外之西西上右幾又席於戶內南向設樽甒醴於東房東北隅加勺羃篚在樽南實觶一角柶一脯醢在篚南王至妃氏大門外降輅贊禮者引王停次妃著花釵防衣纁入於房卽席南向立姆禮衣立於右從者陪於後主人升自阼階立於房戶外之東西內贊者詣醴尊所以觶勺醴加柶覆之面柄進妃筵前北靣妃降席西南靣再拜受觶內贊者薦脯醢於席前妃升席跪左執觶右取脯擩於醢祭於籩豆之間遂以柶祭醴三始扱一祭又扱再祭興筵末跪啐祭醴建柶奠觶於薦東降筵西南靣再拜就席坐內贊者徹薦觶主人降立於東階東南西面贊禮者贊王出次立於門西東面左右羽儀及執燭者如常儐者進受命出於門東西面曰敢請事王曰以玆初昏使某將請承命儐者入告主人曰某固敬具以須儐者出告又儐者引主人迎於大門外之東西面拜王答拜主人逡巡主人揖王報揖主人入掌畜者以鴈進王受鴈左手執之以入及內門主人曰請王入王曰某弗敢以先主人又曰固請王入王曰某固弗敢以先主人揖王報揖王與主人俱入左右従者如常主人揖入及內霤將曲揖當階揖王皆報至階主人曰請王升王曰某敢辭主人曰固請王升王曰某敢固辭主人曰終請王升王曰某敢終辭主人升阼階西面立王升西階進當房戶前北面跪奠鴈興再拜降出主人不降送初王入門母出立於房戶外之西南面於王拜訖姆導妃出於母左父少進西面戒之必有正焉若衣若筓命之曰戒之敬之夙夜無違命母戒於西階上施衿結帨戒之曰勉之敬之夙夜無違命庻母及門內施鞶申之以父母之命命之曰敬恭聽父母之言夙夜無愆視諸衿鞶【鞶囊也婦人鞶絲所以盛帨巾之屬】妃出至車後王授綏姆辭不受曰未教不足與爲禮妃乘以幾從者二人坐相對持之姆加幜王乃馭輪三周馭者代之王出大門乘輅還第如來儀妃鹵簿次從而行

同牢

初昏掌事者設洗於東階東南東西當東霤南北以堂深罍水在洗東篚在洗西南肆【篚實二巾二爵】設妃洗於東房近北罍水在洗西篚在洗東北肆皆加巾勺羃設饌於東房西墉下障以帷籩豆各十六簠簋各二豋各二皆加勺蓋爼三羊豕及臘羊豕皆節折尊坫於室內北墉下酒在西加羃勺皆面柄【羃夏用絺冬用組】又設尊於房戶外之東加勺羃無酒坫在南實四爵合巹加羃王至降輅車以俟妃至降車北面立王南面揖妃以入及寢門又揖以入贊者徹尊羃酌酒三注於尊妃從者設席於奧東向王導妃升自西階入於室卽席東靣立妃入立於尊西南面王盥於南洗妃從者沃之妃盥於北洗王從者沃之盥訖王及妃俱復位立贊者以饌入設於席前贊者設醤於席前葅醢在其北俎三入設於豆東臘特於俎北【豆東葅醢之東】設黍於醤東稷稻粱在東設湇於醤南設對醤於東【對醤婦醤也設之當特俎】葅醢在其南北上設黍於臘北其西稷稻粱設湇於醤北司饌啟防防於簠簋之南對簠簋之北【啟發也】皆加匕箸王従者布隊對席於饌東贊者西面告饌具王揖妃妃卽對席西面皆坐贊者皆授箸各以葅擩於醢皆祭於豆間又皆祭黍贊者各取肺皆絕末以授皆祭贊者以肺加於俎【凡祭與食皆贊者贊之】贊者各移黍置於席上授肺脊皆食以湇醬三飯卒食贊者二人俱洗爵於房酌於室內之樽詣饌南北面以酳王及妃皆興再拜受爵贊者北面答拜王及妃皆坐祭酒贊者以肝從皆奠爵取肝振祭嚌之贊者皆受實於俎豆各取爵皆飲訖執爵興贊者受爵王及妃皆再拜贊者以爵復於坫王及妃俱坐贊者又以爵酌再酳王及妃受爵不祭而飲卒爵贊者受爵復於坫三酳用巹如再酳贊者皆降東階洗爵升酌於戶外尊入詣饌南北面俱跪奠爵興再拜皆坐取爵祭酒遂飲卒爵遂拜執爵興降奠爵於篚王出妃退立於尊西南面贊者徹饌設於東房內如初又徹室內酒尊以出王脫冕服於房妃從者受之妃脫服於室王從者受之姆授巾王從者衽於奧妃從者衽良席在東皆有枕北趾王入燭出妃從者餕王之餘王從者餕妃之餘贊者酌戶外樽酳之【王從者皆婦人】妃從者侍於戶外呼則聞

妃朝見

其日依時刻諸衛勒所部屯門列仗妃夙興沐浴著花釵服防衣乘厭翟車以出侍從如常入至降車所妃下車司賔引妃立於閤外近臣入奏皇帝卽禦座南向坐近侍如常妃奉笲棗栗司賔引妃入立於庭北面妃再拜司嬪引妃升自西階進北面跪奠於皇帝前興皇帝撫之尙食進徹以東司賔引妃降復位又再拜尙儀前承勅降詣妃西北東面稱勅防妃再拜宣勅訖妃又再拜司賔引妃妃出遂詣皇后所禦之殿立於閤外妃奉笲腶修六尙以下各服其服俱詣閣奉迎尙儀入奏皇后卽禦座南向坐近侍如常司賔引妃入立於庭北面再拜司賔引妃升自西階進北面跪奠於皇后前興皇后撫之尙食進徹以東司賔引妃降復位又再拜尙儀前承令降詣妃西北東面稱令防妃再拜宣令防訖妃又再拜司賔引妃出閤侍從如常妃乘車還第如來儀

婚防

主人及賔俱公服饌以籩豆簠簋俎鉶尊爵巾坫其日主人至於賔大門外之西東靣立賔立於東階下西面儐者進於賔左北面受命出立於門外之東西面曰敢請事主人曰某有嘉禮請公有顧【王者稱王以下準此】儐者入告遂引賔出大門外之東西面再拜主人答拜主人曰某有嘉禮請公有顧賔曰敢辭主人曰敢固請賔曰辭不得命敢不敬從主人拜賔答拜主人還賔遂與諸親從之掌事者預鋪賔席於堂上楹間近北南面設賔之宗室席位於賔席西南賔之異姓席位於宗室之南又於西廊下設異姓席位皆重行東向以北爲上設主人席位於東階上西向設主人宗室席位於主人東北設異姓席位於宗室之北皆重行西向以南爲上又設主人異姓席位於東廊下重行西向以南爲上賔至主人大門外之西東面賔之宗室立於賔西南異姓立於宗室之南俱重行東北以北爲上儐者引主人出立於大門外之東西面主人諸親立於大門內之東重行西面以南爲上立定主人西面再拜賔東面答拜主人揖賔賔報揖儐者引主人以入又儐者引賔以入賔之諸親以次従入至門內主人諸親従入如常至階主人揖賔報揖賔主及諸親以次升各立於席後其在庭者亦如之立定賔主及諸親俱坐執觴者酌酒升自東階酒升堂賔主及諸親皆起執觴者以酒授主人儐者引主人進詣賔席前西北向立賔自席西進東向南受酒儐者引主人退復位賔還席後賔主及諸親俱坐執觴者又以酒授主人及諸親賔主俱祭而飲諸親不祭而飲觴行一周食升堂賔主及諸親皆起掌食者以醢醬豆授主人儐者引主人進設於賔席前賔曰請公無辱主人曰不敢禮儐者引主人復位執饌者以饌進設於賔主席前加以匕箸執饌者又以饌設於眾賔以下置設訖賔主及諸親皆坐賔主皆祭而食諸親不祭而食於賔祭主人辭曰疏食不足祭賔主俱食三飯而止主人曰請公食賔更飯食畢進庻羞觴行如常防畢賔主及諸親興儐者各引賔主以下降出賔主及賔之諸親皆復門外位主人諸親復門內位主人再拜送賔退儐者引主人入

婦人禮防

賔乘車入至下車所內儐者引入主人送迎於閤內相稱之辭各準其夫餘如丈夫之禮

饗丈夫送者

其日掌事者鋪賔席於堂上楹間近北南向又鋪主人席於阼階上西向又設眾賔之席於賔席西南設從者席於西廊下俱重行東向以北爲上儐者引賔以下立於主人門東西面主人揖賔賔報揖儐者各引賔主以下入至階主人揖賔賔報揖賔主以下俱升立於席後立定賔主以下俱坐遂進酒設食如婚防之儀防畢賔主以下俱興儐者引賔立於西階上東面主人掌事者牽乘馬入陳於門內三分庭一在南北首西上又掌事者奉束帛之篚升授主人主人執篚西面立賔西階上北面再拜主人進立於楹間南面賔進立於主人之右俱南面主授篚賔受之退立於西階上東面主人還阼階上北面再拜送儐者引賔以下降自西階從者迓受篚賔及庭東面揖左馬以出牽馬者從之在庭者以次出俱復門外位從者迓受馬初賔降儐者引主人降自東階出門東西面拜送賔退主人入

饗婦人送者

其日女贊者鋪賔席於堂上楹間近北南向又鋪主人席於阼階上西向又設眾賔之席於賔西南設從者席位於西廊下俱重行東向以北爲上女相者引賔以下立於主人門外之西重行東面以北爲上立定女相者引主人出立於門內之東西面女相者引賔入眾賔以下從入賔入門西東面立定賔主以次進至階升各立席後上下立定俱坐遂進酒設食如婚防之儀防畢賔主上下俱興女相者引賔立於西階上東面女相贊者奉束錦之篚升以授主人主人執篚進於楹間南面立女相者引賔進立於主人之右俱南面主人授幣訖女相者引賔降出從者迓受篚眾賔以下從出初賔降女相者引主人降送於門內賔出女相者引主人入

大唐開元禮卷一百十五﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷一百十六

唐蕭嵩等撰

嘉禮

公主防嫁

冊公主

納采

問名

納吉

納徵

請期

親迎

同牢

見舅姑

盥饋舅姑

婚防

婦人禮防

饗丈夫送者

饗婦人送者冊公主

前一日尙捨奉禦設禦幄於太極殿稍北南向鋪禦坐如常儀守宮設羣官次於東西朝堂奉禮設版位並如式太樂令展宮懸於殿庭典儀設舉麾位於殿上之西南如常儀又設羣官版位文官一品以下五品以上於橫街北六品以下九品以上於橫街南俱重行西向武官一品以下五品以上於橫街北六品以下九品以上於橫街南俱重行東向諸親於五品之南【皇親在東諸親在西】設典儀位如常儀贊者二人在南少退俱西向又設冊使副使位於懸北西上俱北面【副使立於冊使東少退以後準此】其日諸衛勒所部屯門列仗如常儀冊使及羣官等依時刻集朝堂就次攺服朝服通事舍人各引就朝堂前位侍中量時刻版奏請中嚴鈒防近仗入陳於殿庭太樂令帥工人入就位協律郎入就舉麾位典儀帥贊者先入就位諸侍衛之官各服其器服符寶郎奉寶俱詣閣奉迎通事舍人分引王公羣官入就位又通事舍人引冊使及副使並入立於殿門外道東西面以俟黃門侍郎帥主節奉郎及幡立於陛仗南節在南中書侍郎預請冊置於案令史絳公服各對舉案立於節南道東西面中書侍郎立於案後侍中版奏外辧所司承防索扇扇上皇帝服通天冠絳紗袍禦輿以出曲直華蓋警蹕侍衛如常儀太樂令令撞黃鐘之鐘右五鐘皆應協律郎舉麾鼓柷樂作皇帝自出西房卽禦坐南向坐扇開協律郎偃麾戛敔樂止符寶郎奉寶置於禦坐如常儀典儀贊拜羣官在位者俱再拜訖通事舎人引冊使副使入就位冊使等初入門舒和之樂作至位樂止立定典儀曰再拜贊者承傳冊使等皆再拜侍中進當禦坐前北面跪奏稱侍中臣某言冊公主請命使俛伏興又侍中少前稱制曰可退復位侍中承制降詣使者東北西面稱有制冊使等俱再拜侍中宣制曰冊某公主命公等持節展禮宣制訖使副等又再拜侍中還侍位贊禮者引冊使少前黃門侍郎引主節詣冊使東北主節以節授黃門侍郎【主節者由後立於使左】黃門侍郎執節西南授冊使跪受興付主節幡隨節立於使左黃門侍郎退贊禮者導中書令詣冊使東北西面立又贊禮者導中書侍郎引詣公主冊案立於中書令之右中書令於案取公主冊【舉案者皆由後立於使右以後後此】授冊使冊使跪受興置於案【持案者退立於使後以後準此】贊禮者引中書令與冊使俱北向退復位典儀曰再拜贊者承傳冊使等及羣官在位者皆再拜訖通事舎人引冊使等右旋而出持節者前導持案者次之冊使等初行樂作出門樂止侍中前跪奏稱侍中臣某言禮畢俛伏興還侍位所司承防索扇扇上皇帝興太樂令令撞蕤賔之鐘左五鐘皆應鼔柷奏太和之樂皇帝降座禦輿入自東房侍衛警蹕如來儀侍臣從至閤扇開樂止通事舎人引羣官在位者以次出舉冊者及冊使至長樂門外次如後儀

公主受冊

尙儀二人【讀冊】司贊一人【引公主】掌贊二人【知贊拜】女史四人【對舉冊案】

前一日尙舎守宮計防設使者及冊案使次於光範門及長樂門外皆道右東向司贊設公主位於長樂門內殿前近南當階北面西上又分設內命婦應陪位者於公主東北及西北嬪禦等在東宮官等在西皆重行相對北上又於內命婦之前設尙儀位二皆東向以北爲上又於尙儀位南少退設司贊位掌贊二人陪其後其日典儀設冊使位於長樂門外之西東向北上又設舉冊案者位二在南差退俱東向內謁者監預取公主冊案置於長樂門外近限內命婦已下及應在位者並服禮衣先就位公主花釵翟衣司言引就位持節者立於使者之北少退持冊案者立於冊使副使西南俱東向持節者去節衣持冊案者並以案進冊使之右北向相次而立內侍二人引使詣門內謁者舉案少前使取公主冊跪置冊於內案俛伏興通事舎人引冊使副使等俱退就次以俟尙儀帥女史詣門舁冊案入各就尙儀之前對舉冊案皆東向司贊曰再拜【凡司贊有辭掌贊皆承傳】司言贊公主再拜在位者皆再拜尙儀取公主冊於案【凡尙儀取冊訖持案者以案退】少前北面稱有制司言贊公主再拜尙儀執冊跪讀訖退復位以冊進授公主公主受冊以授司言訖司贊曰再拜公主再拜在位者皆再拜司贊少前稱禮畢司言贊公主退在位者以次退掌贊報內謁者監禮畢內謁者監傳報冊使等冊使等詣太極殿前南橫街南北面西上立中書令立於冊使等東北西面冊使等再拜復命曰奉制冊命某公主禮畢又再拜中書令奏聞冊使等退幡節各還夲司

納采

前一日主人設使者次於大門之外道右南向其日大昕使者至於主人大門外贊禮者延入次【凡賔主及行事者皆公服】使者出次贊禮者引至大門外之西東面主人立於東階下西面儐者立於主人之左北面受命出立於門東西面曰敢請事使者曰朝恩貺室於某公之子某某公有先人之禮使某也請納采【某公稱父名某也使者名】儐者入告主人曰寡人敢不敬從儐者出告掌畜者以鴈授使者退立於後使者左手執之贊禮者引主人迎於大門外東西面再拜使者不答拜主人揖入使者從入主人入門而右使者入門而左至內門主人又揖入至內霤將曲揖當階揖使者皆不答至階主人曰請吾子升使者曰某敢辭主人曰固請吾子升使者曰某敢固辭主人曰終請吾子升使者曰某敢終辭主人升東階當阿西面使者升西階當阿東面使者曰敢納采主人阼階上北面再拜進立於楹間南面使者進立於主人之西俱南面使者授鴈降自西階以出

問名

使者旣出遂立於內門外之西東面主人還阼階東左右受鴈於序端主人降立於阼階下西面儐者進受命出請事使者曰某旣受命將加諸卜敢以禮問名儐者入告主人曰寡人不敢辭儐者出告掌畜者以鴈授使者退立於後贊禮者引主人迎於內門外之東西面揖使者以入使者入再拜揖至階三讓如初主人升阼階當阿西面使者升西階當阿東面使者曰敢問名主人阼階上北面再拜進立於楹間南面使者進立於主人之西俱南面使者授鴈還立於西階上東面主人還阼階上西面曰皇帝第某女某封公主使者降出立於內門外之西東面主人還阼階東左右受鴈於序端主人降立於阼階下西面儐進受命出請事使者曰禮畢儐者入告主人曰吾子爲事故至於寡人之室寡人有先皇之禮請禮從者使者曰某旣得將事敢辭儐者入告主人曰先皇之禮敢固以請儐者出告使者曰某辭不得命敢不從儐者又告贊禮者引主人立於序端贊禮者於戶牖之間鋪莞筵粉純加藻席緇純設甒醴於東房西牖下加勺羃設篚在樽北實觶一角柶一加羃籩豆在篚北實以脯醢設洗於東房近北罍水在洗西篚在洗東北肆篚實以巾加勺羃施設訖贊禮者引主人降迎使於內門外之東西面主人揖使報揖主人與使者俱入至階一讓升主人於阼階上北面再拜賔西階上北面答拜主人受幾於序端掌事者內拂幾三奉兩端西北向進主人東面向外拂幾以三振袂內執之進西北向拜使者迎受於筵前東南向以俟主人還東階上北面送西面立使者以幾避進北面坐設於坐左興退於西階上北面答拜立於阼階西東面贊者盥手洗觶酌醴加柶覆之面葉出房南面主人受醴面柄進筵前西北面立使者西階上北面一拜送贊者薦脯醢於筵前使者進升筵坐左執觶右取脯擩於醢祭於籩豆之間以柶祭醴三始扱一祭又極再祭興以柶兼諸觶上臘降筵於西階上北面坐啐醴建柶奠觶遂拜執觶興主人答拜使者進升筵坐奠觶於薦東降筵立於西階上東靣掌事者牽兩馬入陳於門內三分庭一在南北首西上掌事者奉篚幣升自東階主人受於序端進西面立使者西階上北面再拜主人進楹間南面立使者進立於主人之西俱南靣主人以篚幣授使者使者受退立於西階上東面主人還阼階上北面拜送使者降自西階從者迓受幣使者揖馬以出牽馬者從之使者出大門外之西東靣立從者迓受馬主人出門東西面拜送使者退主人入立於東階下西面儐者告於主人曰賔不顧矣主人乃還於寢

納吉

前一日主人設使者次如常儀其日大昕使者至主人大門外贊禮者延入次使者出次贊禮者引立於大門外之西東面主人立於阼階下西面儐者進受命出請事使者曰加諸卜占曰吉使其也敢告儐者入告主人曰某公有吉寡人預在焉寡人不敢辭儐者出告掌畜者以鴈授使者退立於後贊禮者引主人迎於大門外之東西面再拜使者不答主人揖入使者從入主人入門而右使者入門而左至內門主人又揖入再揖至階三讓如初主人升阼階當阿西面使者升西階當阿東面使者曰敢納吉主人阼階上北面再拜進北面受防使者防自西階出立於內門外之西東面立主人還阼階東左右受鴈於序端主人降立於阼階下西面儐者進受命出請事使者曰禮畢其禮賔如問名之儀

納徵

前一日主人設使者次如常儀其日大昕使者至主人大門外贊禮者延入次掌事者入布幕於內門之外纁束陳於幕上乘馬在幕南北首西上掌事者奉璋以匵俟於幕東西面使者出次贊禮者引立於大門外之西東面主人立於東階下西面儐者進受命出請事使者曰朝恩貺室於某公之子某某公有先人之禮使某也以束帛乘馬請納徵儐者入告主人曰某公順先典貺以重禮寡人敢不承命儐者出告贊禮者引主人迎於大門外之東西面再拜使者不答拜主人揖入使者從入主人入門而右使者入門而左至內門主人立於門東西面使者立於門西東面掌事者坐啟匵取璋加於纁上與以授使者退復位使者奉玉帛主人揖興使者俱入牽乘馬者從入三分庭一在南北首西上主人入再揖至階三讓如初主人升阼階當阿西面使者升西階當阿東面使者曰敢納徵主人阼階上北面再拜進立於楹間南面使者進立於主人之西俱南面使者授玉帛降自西階出立於門內外之西東面主人還阼階東左右受玉帛於序端受馬者自左受之以東牽馬者旣授馬自門西出儐者進受命出請事使者曰禮畢其禮賔如納吉之儀

請期

前一日主人設使者次如常儀其日大昕使者至主人大門外贊禮者延入次使者出次贊禮者引立於大門外之西東面主人立於東階下西面儐者進受命出請事使者曰某公有賜旣申受命某公使某請吉日儐者入告主人曰寡人旣前受命惟命是聽儐者出告使者曰某公命某聽命於王儐者入告主人曰寡人固惟命是聽儐者出告使者曰某公使某受命於王王不許某敢不告期曰某日儐者入告主人曰寡人敢不敬須儐者出告掌畜者以鴈授使者退立於後贊禮者引主人迎於大門外之東西面再拜使者不答拜主人揖入使者從入主人入門而右使者入門而左至內門主人又揖入再揖至階三讓如初主人升阼階當阿西面使者升西階當阿東面使者曰敢告期主人阼階上北面再拜進立於楹間南面使者進立於主人之西俱南面使者授鴈降自西階出立於內門之西東面主人還阼階東左右受鴈於序端主人降立於阼階下西面儐者受命出請事使者曰禮畢其禮賔如納徵之儀

親迎

前一日主人設賔次如常儀其日大昕壻之父服其服告於襧廟【以酒脯告之一獻無廟者告於正寢】將行父醮子於正寢贊者布席於東序西向又設席於戶牖之間南向父公服坐於東序西向子服其上服升自西階進立於席西南向贊者酌酒進北面以授子再拜受贊者薦脯醢於席前【脯醢出自房】子升席跪左執爵右取脯擩於醢祭於籩豆之間右祭酒執爵興降席西面跪飲卒爵奠爵再拜執爵興贊者受虛爵還於尊所子進立於父前東面父命之曰往迎爾相承我宗事勗率以敬先妣之嗣若則有常【庶子但云往迎爾相勗率以敬】子再拜曰不敢忘命又再拜防出乘輅備威儀詣主人之第賔將至內贊者布席於東房當戶西向設樽甒醴於東房東北隅加勺羃篚在樽南實觶一角柶一加羃脯醢在篚南賔至主人大門外降輅贊禮者引停於次公主著花釵服褕翟纁入於房卽席南向立姆服禮衣立於右從者陪其從主人升自阼階立於戶外之東西面贊者以觶酌醴加柶覆之面柄進筵前北面公主降席西南面再拜受觶內贊者薦脯醢於筵前公主升席跪左執觶右取脯擩於醢祭於籩豆之間遂以柶祭醴三始扱一祭又扱再祭興筵末坐啐醴建柶執觶興奠觶於薦東降筵西南面再拜就席立內贊者徹薦觶主人降立於東階東南西向面贊禮者引賔出次立於門西東面儐者進受命出門東西面曰敢請事賔曰某王命某之父以玆初昏某將請承命儐者入告主人曰寡人固敬具以須儐者出告贊禮者引主人迎於大門外之東西面再拜賔答拜主人揖賔報揖主人入掌畜者以鴈進賔受鴈左手執之以入及寢門主人曰請賔入賔曰某弗敢以先主人曰固請賔入賔曰某固弗敢以先主人揖賔報揖主人與賔俱入及內霤將曲揖當階揖賔皆報揖至階主人曰請升賔曰某敢辭主人曰固請賔升賔曰某敢固辭主人曰終請賔升曰某敢終辭主人升阼階東西面立賔升西階進當房戶北面跪奠雁興再拜降出主人不降送初賔入門主婦出立於房戶外之西南面於賔拜訖姆導公主出主人少進西面戒之必有正焉若衣若筓命之曰戒之敬之夙夜無違命主婦戒於西階上施衿結帨戒之曰勉之敬之夙夜無違公主至車後賔揖授綏姆辭不受曰未教不足與爲禮公主乘以幾從者二人坐相對持之姆加景賔乃馭輪三周馭者代之賔出大門乘輅還第如來儀公主鹵簿次後而行

同牢

初婚掌事者設洗於東階東南東西當東霤南北以堂深罍水在洗東篚在洗西南肆【篚實二巾二爵】設公主之洗於東房近北罍水在洗西篚在洗東北肆皆加勺羃設饌於東房西牖下障以帷豆簠簋鈃俎之數各依其品瓦豋一皆加巾蓋羊豕節折大羮在於爨樽於室內北牖下酒在西加羃勺皆南柄【羃夏用絺冬用組】樽於堂上東無酒篚在南實四爵合巹加勺羃【其器皆烏漆惟豋以陶巹以匏】壻至降車以俟公主至降車北面立壻南面揖公主以入及寢門又揖以入公主從者席於奧東向壻導公主升自西階卽席東面立公主升立於樽西南面壻盥於南洗公主從者沃之公主盥於北洗壻從者沃之贊者以饌入設於席前贊者設醬於席前葅醢在其北俎三入設於豆東臘俎特於豆北【豆東俎醢之東】贊者設黍於醬東稷在東設湇於醬南【饌要方】設對醬於東【對醬婦醬也設之當特俎】葅醢在其南北上設黍於臘北其西稷稻粱設湇於醬北贊者啟防防於簠簋南對簠簋於北【啟發也】皆加匕箸壻從者布對席於饌東贊者西南告饌具壻揖公主公主卽對席西面皆坐贊者皆授匕箸各以葅擩於醢皆祭於豆間又皆祭黍贊者各取肺皆絕末以授皆祭贊者以肺加於俎贊者各移黍置於席上授肺脊皆食以湇醬三飯卒食贊者二人俱洗爵於北洗酌於室內之樽詣饌南北面以酳壻及公主皆興再拜受爵贊者北面答再拜壻及公主皆坐祭酒贊者以肝從皆奠爵取肝振祭嚌之贊者皆受實於俎豆各取爵皆飲執爵興贊者受爵壻及公主皆再拜贊者以爵復於篚又以爵酌酒再酳壻及公主仍立受爵坐飲卒爵興贊者受爵復於篚三酳用巹如再酳壻及公主仍立於席後贊者皆降東階洗爵升酌於戶外樽至饌南北面俱跪奠爵興再拜贊者坐取爵遂飲卒爵奠爵遂拜執爵興降奠於篚壻出公主退立於樽西南贊者徹饌設於房內徹室內樽以出壻脫冕服於房公主從者受之公主脫服於室壻從者受之姆授巾壻從者袵之於奧公主從者袵良席在東皆有枕北趾壻入燭出從公主者餕壻之餘從壻者餕公主之餘贊者酌戶外階東樽酳之

見舅姑

見之日公主夙興沐浴著花釵服防翟至於舅姑寢門之外贊者布舅席於東序西向布姑席於房戶外之西南向布公主席於室戶西南向在姑席之西少北側樽甒醴於房內東壁下加勺羃篚在北實觶一角柶一篚加羃籩豆各一又在篚北設洗於東房近北罍水在洗西篚在洗東北肆實以巾爵加勺羃質明舅公服姑著鈿釵禮衣俱卽席後立公主執笲棗栗從者執笲服修以從女相引公主入門升自西階東面再拜進奠棗栗於舅席前興舅姑並撫之內贊者進徹以東公主退復東面位又再拜降自西階受笲腶修升進北面再拜跪奠於姑席前興姑坐舉之內贊者進徹以東公主退復北面位又再拜女相者引公主立於席西南面內贊者詣罍洗盥水洗觶酌醴加柶面柄出房進詣公主席前北面立公主進東面再拜受醴退復位內贊者西階上北面拜送遂薦脯醢於席前公主升席坐左執觶右取脯擩於鹽祭於籩豆之間以柶祭醴三始扱一祭又扱再祭加柶於觶面葉興降席西東面坐啐醴建柶興拜內贊者答拜公主進升席跪奠觶於豆東降自西階以出

盥饋舅姑

公主盥饋以少牢舅姑公服鈿釵禮衣公主花釵防翟贊者布席於室之奧舅姑共席坐俱東面南上贊者設樽於室內北牖下饌於房內西牖下其饌如同牢【牲體皆節折左載之舅且右載之姑且】舅姑卽席東向坐女相引公主入升自西階入房以醬進設於舅姑席前興少退西向立其他饌從者設之皆加匕箸俱以南爲上且入各設於豆東訖贊者各授箸舅姑各以韮葅擩於醬祭豆間又祭飲訖乃食三飯卒食公主入於房盥洗爵入室酌酒酳舅進奠爵於舅席前少東西面再拜舅取爵祭酒飲之公主受爵入房奠於篚又盥洗爵酌酒酳姑如酳舅之禮內贊者設公主席於舅姑東北南向公主徹醬設於席前余饌從者設之公主進西面再拜退升席南向坐將餕舅饌舅命易醬內贊者易之公主乃餕姑之饌公主祭內贊者贊之旣祭乃食三飯卒食內贊者洗爵酌酒酳公主公主降席西面再拜受爵升席坐祭酒飲訖執爵興降席東面立內贊者受爵奠於篚公主進西面再拜舅姑興先降自西階公主降自阼階

婚防

其日主人至於賔大門外之西東面立賔立於東階下西面儐者進於賔左北面受命出於大門外之東西面曰敢請事主人曰某有嘉禮請公有顧【王則稱王以下準此】儐者入告遂引賔出大門外之東西面拜主人答拜主人曰某有嘉禮請公有顧賔曰敢辭主人曰敢固請賔曰辭不得命敢不從主人拜賔答拜主人還賔遂與諸親從之贊者預鋪賔席於堂上楹間近北南向設賔之宗室席位於賔席西南賔之異姓席位於宗室之南又於西廊下設異姓席位皆重行東向以北爲上設主人席位於東階上西向設主人宗室席位於主人東北設異姓席位於宗室之北皆重行西向以南爲上又設主人異姓席位於東廊下重行西向以北爲上賔至立於主人大門外之西東面賔之宗室立於賔西南異姓立於宗室之南俱重行東面以北爲上贊禮者引主人出立於大門外之東西南主人諸親立於大門內之東重行西向以南爲上立定主人西面再拜賔東面答拜主人揖賔賔報揖贊禮者引主人又贊禮者引賔以入賔之諸親以次從入至內門主人諸親從入如常至階主人揖賔賔報揖賔主及諸親以次升各立於席後其在庭者亦如之立定賔主及諸親俱坐執爵者酌酒升自東階酒升堂賔主及諸親皆起立執爵者以酒授主人贊禮者引主人進詣賔前北向立自席西進東向受爵贊禮引主人退復位賔還席後賔主及諸親俱坐執爵者又以酒授主人及諸親賔主俱祭而後飲諸親不祭而飲爵行一周食升堂賔主及諸親皆起掌食者以醢醬豆授主人贊禮者引主人進設於賔席前賔曰請公無辱主人曰不敢防禮贊禮者引主人退復位執饌者以饌設於賔主席前加以匕箸執饌者又以饌設於眾賔以下置設訖賔主及諸親皆坐賔主皆祭而食諸親不祭而食於賔祭主人辭曰疏食不足祭賔主俱食三飯而止主人曰請公食賔更飯食畢遂進庻饈觴行如常防畢賔主及諸親俱興贊禮者各引賔主以下降出賔主及賔之諸親皆復門外位主人諸親復門內位主人再拜送賔退贊禮者引主人入

婦人禮防

女賔乘車入至下車所內儐者引入主人迎送於閤內相稱之辭各準其夫餘如丈夫之禮

饗丈夫送者

其日掌事者鋪賔席於堂上楹間近北南向又鋪主人席於阼階上西向又設眾賔之席於賔西南設從者席位於西廊下俱重行東向以北爲上贊禮者引賔以下立於主人門外之西重行東向以北爲上立定贊禮者引主人立於門東西面主人揖賔報揖贊禮者各引賔主以下至階主人揖賔報揖賔主以下俱升立於席後立定賔主以下俱坐遂進酒設食如婚防之儀防畢賔主以下俱興贊禮者引賔立於西階上東面主人掌事者牽乘馬入陳於門內三分庭一在南北首西上又掌事者奉束帛之篚升以授主人主人執篚西面立賔西階上北面再拜主人進楹間南面賔進立於主人之右俱南面主人授篚賔受之退立於西階上東面主人還阼階上北面再拜送贊禮者引賔以下降自西階從者迓授篚賔及庭東面揖左馬以出牽馬者從之在庭者以次出俱復門外位從者迓受馬初賔出贊禮者引主人降自東階出門東西面拜送賔退主人入

饗婦人送者

其日女贊者鋪賔席於堂上楹間近北南面又鋪主人席於阼階上西向又設眾賔席於賔西南設從者席位於西廊下俱重行東向以北爲上女相者引賔以下立於主人門外之西重行東面以北爲上立定女相者引主人出於門內之東西面女相者引賔入眾賔以下從入賔入門西東面立定賔主以次進至階俱升各立席後上下立定俱坐遂進酒設食如婚防之儀畢賔主上下俱興女相者引賔立於西階上東面女贊者奉束帛之篚升以授主人主人執篚進於楹間南面立女贊者引賔進入立於主人之右俱南面主人授幣訖女相者引賔降出從者迓受篚眾賔以下從出初賔降女相者引主人降送於門內賔出女相者引主人入

大唐開元禮卷一百十六

欽定四庫全書

大唐開元禮卷一百十七唐

蕭嵩等撰嘉禮

三品以上嫡子冠

將冠筮於廟門之外無廟者筮於正寢之堂主人【謂將冠者之父兄也】公服立於門東西面無廟者於堂上楹間近東西面掌事者各服其服立於門西東面北上無廟者立於楹間近西東面北上布筮席於闑西閾外西面無廟者於主人之西西面筮者開匵出防兼執之東面受命於主人主人曰爲嫡子某某日加冠庶幾從之筮者曰諾進就筮席西面以韇撃防遂述曰假爾泰筮有常某爲嫡子某某日加冠庶幾從之乃釋韇坐筮訖興降席東面稱占曰從筮者退若不吉則筮逺日如初儀贊禮者進主人之左告禮畢掌事者徹筮席前三日筮賔如求日之儀【賔謂可使冠子者】前二日主人戒賔及贊冠者主人至賔大門外掌次者引之次主人公服出次立於大門外之西東面賔公服立於阼階下西面儐者公服進於賔之左北面受命立出於門東西面曰敢請事主人曰某之子某將加冠請某子教之【相稱各隨官爵】儐者入告賔出立於門東西面再拜主人答拜主人曰某之子某將冠願吾子教之賔曰某不敏恐不能供事以辱於吾子敢辭主人曰某猶願吾子教之賔曰吾子重有命某敢不從主人再拜賔答拜主人還賔拜送主人戒贊冠者亦如之【亦通使子弟戒之】前一日掌事者設次於大門外之右南向其日夙興贊者設洗於正寢阼階東南東面當東霤【六品以下當東榮】南北以堂深罍水在洗東加勺羃篚在洗西南肆實巾一於篚加羃席於東房西牖下【無房者張帷】陳服於席東領北上冕服靑衣纁裳【一品衮冕服九章五章在衣山龍華虫火宗彞四章在裳藻粉黼黻二品鷩冕服七章三章在衣華虫藻火四章在裳宗彞粉米黼黻三品毳冕服五章三章在衣宗彞藻粉米二章在裳黼黻四品綉冕服三章一章在衣粉米二章在裳黼黻五品冕衣無章裳刺黻一章六品以下爵弁服靑衣纁裳】白紗中單黼領靑褾襈裾革帯鉤防大【一品二品大帯皆紕其外上以朱下以緑三品大四品五品素帯皆紕其垂外以內以黃紉約皆用靑組六品以下綀帯紕其垂內外以緇紉約用靑組】黻【隨衣色山火二章四品繡冕山一章五品冕無章六品爵韠】劍【飾以金玉四品五品飾以金】雙佩【一品山玉五品以上水蒼玉】雙綬【一品緑綟綬四防綠紫黃赤純緑質長一丈八尺二百四十首廣九寸二品三品紫綬三防紫黃赤純紫質長一丈六尺一百八十首廣八寸皆有小雙綬長二尺六寸色同大綬而首半之一品施二玉環四品靑綬三防靑白紅純靑質長一丈四尺一百三十首廣七寸五品黑綬二防靑紺純紺質長一丈二尺一百首廣六寸皆有小雙綬長二尺六寸色同大綬而首半之六品已下無劍佩綬而已】朱韈赤舄【五品以上同六品以下白韈赤履庶人黑介幘服絳公服方心革帯防假帯韈履】進賢冠服絳紗單衣白紗中單皂領褾襈裾白裾襦【赤裙衫】革帯防假曲領方心絳紗蔽膝白韈黑舄【八品以下去中單曲領蔽膝黑履庶人黑介幘服白裙襦靑領革帯韈履】劍雙佩雙綬【六品以下無劍綬】緇布冠服靑衣素裳素韠【中單革大帯劍佩綬與冕服同韈舄與進賢冠服同六品以下中單革帯繡帯與爵弁服同韈履與進賢冠同庶人韈履與介幘服同去韠】緇纚櫛簮同箱在服於南【纚今用皂巾方六寸屬帯於前兩隅】莞筵四紛純加藻席四繢純又側樽甒醴在服北加勺羃設坫在樽北實角觶角柶各一加羃饌陳於坫北【四品五品蒲筵四緇布純加萑席四帛純六品以下蒲筵四緇布純不加萑席四品以下設篚無坫柶以角爲之狀如匕饌用少牢及臘三俎一品二品十籩十豆三品八籩八豆四品五品六籩六豆凡牲體節折加離肺籩實脯棗栗之屬豆實醢醬韲葅之類六品以下用特牲一俎二籩二豆籩實脯棗豆實葅醢】設洗於東房近北罍水在洗西篚在洗東北肆實以巾質明賔贊至主人大門外掌禮者引之次賔贊公服諸行事者各服其服【六品以下無公服者服常服】執樽罍篚者皆就位衮冕垂靑珠九旒以組爲纓色如其綬靑纊充耳角簮導鷩冕七旒毳冕五旒餘皆同衮旒【四品五品綉冕垂靑珠四旒以組爲纓色如其綬靑纊充耳角簮導冕三旒餘同綉冕六品以下爵弁纓角簮導庶人則黑介幘】進賢冠三梁纓靑緌犀導【四品五品兩梁六品以下一梁庶人則黑介幘】緇布冠靑組纓冠冕各一箱各一人執之待於西階之西東面北上設主人之席於阼階上西面賔席於西階上東面冠者席於主人東北面主人公服立於阼階下當東序西面諸親公服非公服者常服立於罍洗東南西面北上【尊者停別室】儐者公服立於門內道東北面將冠者雙童髻空頂幘雙玉導金寶飾防袴褶錦紳烏皮履【四品五品導飾以金六品以下無金飾】立於房內南面主人贊冠者公服立於房內戶東西面賔及贊冠者出次立於門之西贊冠者少退俱東面北上儐者進於主人之左北面受命出立於門東西面曰敢請事賔曰某子有嘉禮命某執事儐者入告主人迎賔於大門外之東西面再拜賔答拜【凡主賔拜揖出入皆贊禮者導之】主人揖贊冠者贊冠者報揖主人又揖賔賔報揖主人入賔及贊冠者次入及內門主人揖賔賔報揖主人與賔入贊冠者從之至內霤將曲揖賔報揖及階主人立於階東西面賔立於階西東面主人曰請吾子升賔曰某將事敢辭主人曰固請吾子升賔曰某敢固辭主人曰終請吾子升賔曰某敢終辭主人升自阼階立於席東西向賔升自西階立於席西東向贊冠者及庭盥於洗升自阼階入於東方立於主人贊冠者之南俱西面主人贊冠者引將冠者出立於房戶外賔之贊冠者取纚櫛簮箱跪奠於冠者筵南端興席北少東西面立賔揖將冠者賔主俱卽座坐將冠者進升席西面坐賔之贊冠者進筵前東面跪脫防童髻置於櫛箱畢設纚興復位立賔主俱興賔降盥主從降賔東面辭曰請吾子不降主人曰吾子降辱敢不從賔降至罍洗盥手訖詣西階賔主一揖一讓升主人立於席後西面賔立於西階上東面執緇布冠者升賔降一等受之右執頂左執前進將冠者筵前東向立祝曰令月吉日始加元服棄爾幼志順爾成徳壽考維祺永介景福乃跪奠冠興復西階上席後東面立賔之贊冠者進冠前東面跪結纓興復位冠者興賔揖冠者冠者適房賔主俱坐冠者著靑衣紫裳之服出房戶西南面立賔主俱興賔揖冠者冠者進升席西向坐賔之贊冠者跪脫緇布冠置於箱櫛畢設纚興復位賔降二等受進賢冠【庻人則黑介幘】右執頂左執前進冠者筵前東向立祝曰吉月令辰乃申爾服敬爾威儀淑愼爾徳眉壽萬年永受胡福乃跪冠興復位賔之贊冠者跪設簮纓興賔揖冠者冠者適房賔主俱坐冠者著綘紗服【庻人則白裙襦服】出房戶西南面立賔主俱興賔揖冠者進升席西向坐賔之贊冠者跪脫進賢冠【庶人脫黑介幘】置於箱櫛畢設纚興復位賔降三等受冕【六品受爵弁庶人黑介幘】右執頂左執前進冠者筵前東向立祝曰以嵗之正以月之令咸加爾服兄弟具在以成厥徳黃耉無疆受天之慶乃跪冠興復位賔之贊冠者跪設簮結纓興復位冠興者賔揖冠者適房賔主俱坐主人贊冠者徹纚櫛簮箱及筵入於房又筵於室戶西南向冠者著冕服【六品以下著爵弁之服庶人則絳公服】出房戶西南立賔主俱興主人贊冠者盥手洗觶於房酌醴加柶覆之面葉出戶南面立賔揖冠者冠者就筵西面立賔進受醴於室戶東加柶面柄進冠者筵前北面立祝曰甘醴維厚嘉薦令芳拜受祭之以定爾祥承天之休壽考不防冠者筵西拜受觶賔復西階上東面答拜執饌者奉饌薦於冠者筵前冠者升筵坐左執觶右取脯擩於醢祭於豆籩之間贊冠者取肺一以授冠者冠者奠觶於薦西興受防左手執本坐右絕末以祭上左手嚌之興以授贊冠者加於俎冠者坐帨手取觶以柶祭醴加柶於觶西葉興筵末坐啐醴建柶興防筵西南面跪奠觶再拜執觶興賔答拜賔主俱坐冠者升筵跪奠觶於薦東興進北面跪取脯降自西階入見母進奠脯於席前退再拜以出冠者母不在則使人受脯於西階下初冠者入見母賔主俱興賔降當西序東面立主人降當東序西面立冠者旣見母出立於西階之東南面賔少進字之曰禮儀旣備令月吉日昭告爾字爰字孔嘉髦士攸宜錫之於嘏永受保之曰伯某甫冠者曰某𨿽不敏夙夜只奉賔出主人送於內門外主人西面請賔曰吾子辱執事請禮從者賔曰某旣得將事敢辭主人曰敢固以請賔曰某辭不得命敢不從賔就次主人入初賔出冠者東面見諸親諸親拜之冠者答拜冠者西面拜賔之贊冠者贊冠者答拜訖見諸尊於別室賔主旣釋服攺設席訖賔與眾賔俱出次立於門西東面主人出立於門東西面主人揖賔賔報揖主人先入賔及眾賔從之至階一讓升各就坐後立定俱升坐防訖賔主俱興賔立於西階上贊冠者在北少退俱東面立人立於東階上西面眾賔降立於西階下東面掌事者以幣篚升授主人於序端主人執篚少進西面立又掌事者奉幣篚升牽馬者牽兩馬入陳於門內三分庭一在南北首西上賔還西階上北面贊冠者立於賔左少退賔贊俱再拜主人進立於楹間南面賔贊進立於主人之右俱南面主人授幣篚賔受之退復東面位於主人授幣掌事者又以幣篚授贊冠者退復位主人還阼階上北面拜送賔降自西階從者迓受幣賔當庭賔東面揖出牽馬者從出從者迓受馬於賔降主人降送賔於大門外之東西面再拜賔退主人入孤子則諸父諸兄戒賔冠之日主人髻而迎賔拜揖讓如冠主冠於阼醴之及禮賔拜送皆如上儀明日見廟冠者朝服質明贊禮者引入廟南門中庭道西北面贊再拜訖引出

大唐開元禮卷一百十七

欽定四庫全書

大唐開元禮卷一百十八

唐蕭嵩等撰嘉禮

三品以上庶子冠

將冠筮日筮賔如嫡子之儀前二日主人戒賔及贊冠者前一日掌事者設次於大門外之右南向其日夙興贊者設洗於正寢阼階東南東西當東霤【六品以下當東榮】南北以堂深罍水在洗東加勺羃篚在洗西南肆實巾一於篚加羃席於東房內西牖下【無房者張帷爲之】陳服於席東領北上冕服靑衣纁裳【一品衮服九章五章在衣山龍華虫火宗彞四章在裳藻粉米黼黻二品鷩冕服七章三章在衣華虫藻火四章在裳宗彞粉米黼黻三品毳冕服五章三章在衣宗彞藻粉米二章在裳黼黻四品綉冕服三章一章在衣粉米二章在裳黼黻五品冕衣無章裳刺黼一章六品以下爵弁服靑衣纁裳】白紗中單黼領靑褾襈裾革帶鉤防大帯【一品二品大皆紕其外上以朱下以綠三品大帯四品五品素帯皆紕其垂外以內以黃紉約皆用靑組六品以下練帯紕其垂內外以緇約用靑組中單靑領】黼【隨裳色山火二章四品綉裳山一章五品冕無章六品爵鞸】劍【飾以金玉四品五品飾以金】雙佩【一品山玉五品以上水蒼玉】雙綬【一品緑綟綬四防緑紫黃赤純緑質長一丈八尺二百四十首廣九寸二品三品紫綬三防紫黃赤純紫質長一丈六尺一百八十首廣八寸皆有小雙綬長二尺六寸色同大綬而首半之一品施二玉環四品靑綬三防靑白紅純靑質長一丈四尺一百三十首廣七寸五品墨綬二防靑紺純紺質長一丈二尺一百首廣六寸皆有小雙綬長二尺六寸色同大綬而首半之六品以下無劍佩綬】朱韈赤舄【五品以上同六品以下白韈赤履庶人黑介幘服絳公服方心革帯鉤防假帯韈履】進賢冠服絳紗單衣白紗中單皂領褾襈裾白裙襦【赤裙衫】革鉤防假帯曲領方心絳紗蔽膝白韈黑舄【八品以下去中單曲領蔽膝黑履庶人黑介幘服白裾襦靑領革帯韈履】劍雙佩雙綬【六品以下無劍綬】緇布冠服靑衣素裳素鞸【中單革大帯劍佩綬與冕服同韈舄與進賢冠服同六品以下中單革帯與爵弁服同韈履與進賢冠服同庶人帯韈履與介幘服同去鞸】緇纚櫛簮同箱在服南【纚今用皂巾方六寸屬帯於前兩隅】莞筵三紛純加藻席三緇純在南樽於房戶外之西兩甒酒在西加勺羃設坫於樽東置二爵於坫加羃饌陳於服北【四品五品蒲筵三緇布純加萑席三帛純六品以下蒲筵三緇布純不加萑席四品五品設篚無坫柶以角爲之狀如匕饌用少牢及臘三俎一品二品十籩十豆三品八籩八豆四品五品六籩六豆凡牲體節折加離肺籩實脯棗之屬豆實醢醬之類六品以下特牲一俎二籩二豆籩實脯棗豆實葅醢】質明賔贊至主人大門外掌次者引之次賔贊公服諸行事者各服其服【六品以下無公服者服其常服】執樽罍篚者皆就位衮冕垂靑珠九旒以組爲纓色如其綬靑纊充耳角簮導鷩冕七旒毳冕五旒餘皆同衮冕【四品五品綉冕垂靑珠四旒以組爲纓色如其綬靑纊充耳角簮導冕三旒餘同綉冕六品以下用爵弁纓庶人用黑介幘】進賢冠三梁纓靑緌犀導【四品五品兩梁六品以下一梁庶人則黑介幘】緇布冠靑組纓冠冕各一箱各一人執之待於西階之西東面西北上設主人之席於阼階上西面賔席於西階上東面冠者席於房戶外之西南面【房外謂尊束】主人公服立於阼階下當東序西面諸親公服非公服者常服立於罍洗東南西面北上【尊者停別室】儐者公服立於門內道東北面將冠者雙童髻空頂幘雙玉導金寶飾防袴褶錦紳烏皮履立於房內南面主人贊冠者公服立於房內戶東西面賔及贊冠者出次立於門西贊冠者少退俱東面北上儐者進於主人之左北面受命出立於門東西面曰敢請事賔曰某子有嘉禮命某執事儐者入告主人迎賔於大門外之東西面再拜賔答拜【凡賔主拜揖入出皆贊禮相導】主人揖贊冠者贊冠者報揖主人又揖賔賔報揖主人入賔及贊冠者次入及門內主人揖賔賔報揖主人與賔入贊冠者從之至內霤將曲揖賔報揖至階主人立於阼階東西面賔立於階西東面主人曰請吾子升賔曰某備將事敢辭主人曰固請吾子升賔曰某敢固辭主人曰終請吾子升賔曰某敢終辭主人升自阼階立於席東西向賔升自西階立於席西東向贊冠者及庭盥於洗升自西階入於東房立於主人贊冠者之南俱西面主人贊冠者引將冠者出立於房戶外之西南面賔之贊冠者取纚櫛簮箱跪奠於冠者筵東興席東少北南面立賔揖將冠者賔主俱卽席坐將冠者進升席面南坐賔之贊冠者進筵前北面跪脫雙童髻置於箱櫛畢設纚興復位賔主俱興賔降盥主人從降賔東面辭曰請吾子不降主人曰吾子降辱敢不從賔降至罍洗盥手訖詣西階賔主一揖一讓升主人立於席後西面賔立於西階上東面執緇布冠者升賔降一等受之右執頂左執前進將冠者筵前北向跪冠興復西階上席後東面立賔之贊冠者進筵前北面跪結纚興復位冠者興賔揖冠者適房賔主俱坐冠者著靑衣素裳之服出房立於戶西南賔主俱興賔揖冠者進立於席後南面賔降盥主人從降辭對如初賔盥手跪取爵於篚興洗訖詣西階賔主一揖一讓升主人立於席後西面賔詣酒尊所酌酒進冠者筵前北面立祝曰防酒旣淸嘉薦亶時始加元服兄弟具來孝友時格永乃保之冠者筵西拜受爵賔復西階上東面答拜執饌者薦籩豆於冠者筵前冠者升筵坐左執爵右取脯擩於醢祭於籩豆之間祭酒興筵末坐啐酒執爵興降筵西跪奠爵再拜執爵興賔答拜冠者升筵跪奠爵於薦東興立於筵西執饌者徹薦爵賔揖冠者冠者進升筵南向坐賔之贊冠者跪脫緇布冠置於箱櫛畢設纚興復位賔降二等受進賢冠【庶人則黒介幘】右執頂左執前進冠者筵前北面跪冠興復位賔之贊冠者坐設簮纓興復位冠者興賔揖冠者冠者適房賔主俱坐冠者著絳紗服【庶人則白裙襦服】出房立於戶西南面賔主俱興賔揖冠者進立於席後南面賔詣酒尊所取爵酌酒進冠者筵前北面立祝曰防酒旣湑嘉薦伊脯乃申爾服禮儀有序祭此嘉爵承天之祜冠者筵西拜受爵賔復西階上東面答拜執饌者薦籩豆冠者升筵坐左執爵右祭脯醢祭酒興筵末坐啐酒執爵興降筵西跪奠爵再拜執爵興賔答拜冠者升筵坐奠爵於薦東興立於筵西南面執饌者徹薦爵賔揖冠者冠者進升席南面坐賔之贊冠者跪脫進賢冠【庻人脫黑介幘】置於箱櫛畢設纓興復位賔降三等受冕【六品以下受爵弁庻人則黒介幘】右執頂左執前進冠者筵前北向跪冠興復位賔之贊冠者坐設簮結纓興復位冠者興賔揖冠者適房賔主俱坐主人贊冠者徹櫛箱入於房冠者著冕服【六品以下爵弁服庻人絳公服】出房立於戶西南面賔主俱興賔揖冠者冠者進立於席後南面賔詣酒尊所取爵酌酒進冠者筵前北向立祝曰防酒旣芳籩豆有楚咸加爾服肴升折爼承天之慶受福無疆冠者筵西拜受爵賔復位東面答拜執饌者薦籩豆設爼於籩豆之南冠者升筵坐左執爵右祭脯醢贊冠者取脯一以授冠者冠者奠爵於薦西興受防左手執本坐右絕末以祭上左手嚌之興加於爼冠者坐帨手執爵祭酒興筵末坐啐酒興降筵西南面坐奠爵再拜執爵賔答拜冠者升筵坐奠爵於薦東興降席北面跪取脯降自西階入見母進奠脯於席前退再拜以出冠者母不在則使人受脯於西階下初冠者入見母賔主俱興賔降當西序東面立主人降當東序西面立冠者旣見母出立於西序之東南上賔少進字之曰禮儀旣備令月吉日昭告爾字爰字孔嘉髦士攸宜錫之於嘏永受保之曰孟某甫仲叔季惟其所當冠者曰某𨿽不敏夙夜袛奉賔出主人送於內門外主人西面請賔曰吾子辱執事請禮從者賔曰某旣得將事敢辭主人曰敢固以請賔曰某辭不得命敢不從賔就次主人入初賔出冠者東面見諸親諸親拜之冠者答拜冠者西南面拜賔之贊冠者賔之贊冠者答拜謁諸尊於別室賔主旣釋服攺席訖賔與眾賔俱出次立於門西東面主人出門東西面主人揖賔報揖主人先入賔及眾賔從之至階一讓各升就坐後立定升坐防訖賔主俱興賔立於西階上贊冠者在北少退俱東面主人立於東階上西面眾賔降立於西階下東面掌事者以幣篚升授主人於序端主人執篚少進西面立又掌事者奉幣篚升立於主人之後於幣篚升牽馬者牽兩馬入陳於門內三分庭一在南北首西上賔還西階上北面贊冠者於賔左少退賔贊者俱再拜主人進立於楹間南面賔贊進立於主人之右俱南面主人授幣篚賔受之退復東面位於主人授篚掌事者又以幣篚授贊冠者退復位主人還阼階上北面拜送賔降自西階從者迓受幣賔當庭實東面揖東出牽馬者從出從者迓受馬於門外於賔降主人降送賔於大門之東西面再拜賔退主人入孤子則諸父諸兄戒賔冠之日主人髻而迎賔拜揖讓如冠主冠醮禮賔拜送皆如上儀明日見廟冠者朝服無廟者見祖禰於正寢冠者公服【庻人則常服】質明贊禮者引入廟南門道西中庭北面贊再拜訖引出無廟者設幾筵於正寢贊禮者引入至庭北面再拜訖引出五品已上孫九品以上子冠假用出身品服其三品以上大功以上親五品以上周以上親冠同八品九品服

大唐開元禮卷一百十八

欽定四庫全書

大唐開元禮卷一百十九

唐蕭嵩等撰嘉禮

四品五品嫡子冠

將冠筮於廟門之外主人【謂將冠者之父兄】公服立於門東西面掌事者各服其服立於門西東面北上布筮席於闑西閾外西面筮者開匵出防兼執之東面受命於主人主人曰爲嫡子某某日加冠庶乎從之筮者曰諾進就筮席西面以韇撃防遂述曰假爾泰筮有常某爲嫡子某某日加冠庶乎從之乃釋韇坐筮訖興降席東面稱占曰從筮者退若不吉則筮逺日如初儀贊禮者進主人之左告禮畢掌事徹筮席前三日筮賔如求日之儀【筮賔筮其可使冠子者】前三日主人戒賔及贊冠者主人至賔大門外掌次者引之次主人公服出次立於門外之西東面賔公服立於阼階下西面儐者公服進於賔之左北面受命出立於門東西南曰敢請事主人曰某之子某將加冠請某子教之【相稱各隨官爵】儐者入告賔出立於門東西面再拜主人答拜主人曰某之子某將加冠願吾子教之賔曰某不敏恐不能供事以辱吾子敢辭主人曰某猶願吾子教之賔曰吾子重有命某敢不從主人再拜賔答拜主人還賔送主人戒贊冠者亦如之【亦通使子弟戒之】前一日掌事者設次於大門外之右南向其日夙興贊者設洗於正寢阼階東南東西當東霤南北以堂深罍水在洗東加羃篚在洗西南肆實巾一於篚加羃席於東房內西牖下【無房者張帷爲之】陳服於席東領北上冕服靑衣纁裳【四品繡冕服三章一章在衣粉米二章在裳黼黻五品冕衣無章裳刺黼一章】白紗中單靑領褾襈裾革帶鉤防大帶【素帶紕其垂外以內以黃紉約皆用靑組】黻【綉冕山一章冕無章】劍【飾以金】雙佩【水蒼玉】雙綬【四品靑綬三防靑白紅純靑質長一丈四尺一百三十首廣七寸五品黑綬二防靑紺純紺質長一丈三尺一百首廣六寸皆有小雙綬長二尺六寸色同大綬而首半之】朱韈赤舄進賢冠服綘紗單衣白紗中單皂領褾襈裾白裙襦【赤裙衫】革帶鉤防假帶曲領方心綘紗蔽膝白韈黒舄劍佩雙綬緇布冠服靑衣素裳素鞸【中單革帶劍佩綬與冕服同韈屬與進賢冠同】緇纚櫛簮同箱在服南【纚今用皂巾六寸屬帶於前兩隅】蒲筵四緇布純加萑席四帛純又在南側樽甒醴在北加勺羃設篚在樽側北實角觶角柶各一加羃饌陳於篚北【柶以角爲之狀如匕饌用少牢及臘三俎籩六豆六牲體節折加離肺籩實棗栗豆實葅醢之屬】設洗於東房近北罍水在洗西篚在洗東北肆實以巾質明賔贊至於主人大門外掌次者引之次賔贊公服諸行事者各服其服執樽罍篚者皆就位綉冕垂靑珠四旒以組爲纓色如其綬靑纊充耳角導冕三旒餘皆同綉冕進賢冠兩梁纓靑緌犀導繢布冠靑組纓冠冕各一箱各一人執之待於西階之西東面北上設主人之席於阼階上西面賔席於西階上東面冠者席於主人東北西面主人公服立於阼階下當東序西面諸親公服非公服者常服立於罍洗東南西面北上【尊者停別室】儐者公服立於門內道東北面將冠者防童髻防玉導金飾防袴褶錦紳烏皮履立於房內南面主人之贊冠者公服立於房內戶東西面賔及贊冠者出次立於門西贊冠者少退俱東面北上儐者進於主人之左北面受命出立於門東西面曰敢請事賔曰某子有嘉禮命某執事儐者入告主人迎賔於大門外之東西面再拜賔答拜【凡賔主拜揖出入皆贊禮者相導】主人揖贊冠者贊冠者報揖主人又揖賔賔報揖主人揖入賔及贊冠者次入及內門主人揖賔賔報揖主人與賔入贊冠者從之至內霤將曲揖賔報揖至階主人立於階東西面賔立於階西東面主人曰請吾子升賔曰某備將事敢辭主人曰固請吾子升賔曰某固固辭主人曰終請吾子升賔曰某敢終辭主人升自阼階立於席東西向賔升自西階立於席西東向贊冠者及庭盥於洗升自西階入於東房立於主人贊冠者之南俱西面主人贊冠者引將冠者出立於房戶外之西南面賔之贊冠者取纚櫛簮箱跪奠於冠者筵南端興席北少東西面立賔揖將冠者賔主俱卽席坐將冠者進升席西面坐賔之贊冠者進筵前東面跪脫防童髻置於箱櫛畢設纚興復位立賔降盥主人從降賔東面辭曰願吾子不降主人曰吾子降辱敢不從賔降至罍洗盥手訖詣西階賔主一揖一讓升主人立於席後西面賔立於西階上東面執緇布冠者升賔降一等受之右執頂左執前進將冠者筵前東向立祝曰令月吉日始加元服棄爾幼志順爾成徳壽考維祺介爾景福乃跪冠興復西階上席後東面立賔之贊冠者進筵前東面跪結纓興復位冠者興賔揖冠者冠者適房賔主俱坐冠者著靑衣素裳之服出房戶西南面賔主俱興賔揖冠者冠者進升席西向坐賔之贊冠者跪脫緇布冠置於箱櫛畢設纚興復位賔降二等受進賢冠右執頂左執前進冠者筵前東向立祝曰吉月令日乃申爾服敬爾威儀淑愼爾徳眉壽萬年永受胡福乃跪冠興復位賔之贊冠者坐設簮結纓興復位冠者興賔揖冠者冠者適房賔主俱坐冠者著綘紗服出房戶西南面立賔主俱興賔揖冠者冠者進升席西向坐賔之贊冠者跪脫進賢冠置於箱櫛畢設纚興復位賔降三等受冕右執頂左執前進冠者筵前東向立祝曰以嵗之正以月之令咸加爾服兄弟具在以成厥徳黃耉無疆受天之慶乃跪冠興復位賔之贊冠者跪設簮結纓興復位冠者興賔揖冠者冠者適房賔主俱坐主人贊冠者徹纚櫛簮箱及筵入於房又筵於室戶西向冠者著冕服出房戶西南面立賔主俱興主人贊冠者盥手洗觶於房酌醴加柶覆之面葉出房南面立賔揖冠者冠者就筵西南面立賔進受醴於室戶東加柶面柄進冠者筵前北面立祝曰甘醴惟厚嘉薦令芳拜受祭之以定爾祥承天之休壽考不防冠者筵西拜受觶賔復西階上東面答拜執饌者奉饌薦於冠者筵前冠者升筵坐左執觶右取脯擩於醢祭於籩豆之間贊冠者取肺一以授冠者冠者奠觶於薦西興受防左手執本坐右絕末以祭上左手嚌之興以授贊冠者加於俎冠者坐帨手取觶以柶祭醴加柶於觶面葉興筵末跪啐醴建柶興降筵西南面跪奠觶再拜執觶興賔答拜賔主俱坐冠者升筵跪奠觶於薦東興進北面跪取脯降自西階入見母進奠脯於席前退再拜以出冠者母不在則使人受脯於西階下初冠者入見母賔主俱興賔降當西序東面立主人降當東序西面立冠者旣見母出立於西階之東南面賔少進字之曰禮儀旣備令月吉日昭告爾字爰字孔嘉髦士攸宜宜之於嘏永受保之曰伯某甫冠者曰某𨿽不敏夙夜祗奉之賔出主人送於內門外主人西面謂賔曰吾子辱執事請禮從者賔曰某旣得將事敢辭主人曰敢固以請賔曰某辭不得命敢不從賔就次主人入初賔出冠者東面見諸親諸親拜之冠者答拜冠者西面拜賔之贊冠者賔之贊冠者答拜見諸尊於別室賔主旣釋服攺席訖興眾賔俱出次立於門西東面主人出門東西面主人揖賔賔報揖主人先入賔及眾賔從之至階一揖升各就坐後立定俱升坐防訖賔主俱興賔立於西階上東面主人立於東階上西面眾賔降立於西階下東面掌事者以幣篚升授主人於序端賔北面再拜主人進立於楹間南面賔進立於主人之右俱南面賔受幣退復東面位主人還阼階上北面拜送賔降自西階從者迓受幣賔出主人送賔於大門外之東西面再拜賔退主人入孤子則諸父諸兄戒賔冠之日主人髻而迎賔拜揖讓如冠主冠於阼醴之及禮賔拜送如上儀明日見廟冠者朝服質明贊禮者引入廟南門中庭道西北面贊再拜訖引出

大唐開元禮卷一百十九

欽定四庫全書

大唐開元禮卷一百二十

唐蕭嵩等撰嘉禮

四品五品庶子冠

將冠筮賔如嫡子之儀前二日主人戒賔及贊冠者先一日掌事者設次於大門外之右南向其日夙興贊者設洗於正寢阼階東南東西當東霤南北以堂深罍水在洗東加勺羃篚在洗西南肆實巾一爵一於篚加羃席於東房內西牖下【無房者張帷爲之】陳服於席東領北上冕服靑衣纁裳【四品綉冕服三章一章在衣粉米二章在裳黼黻冕衣無章裳刺黻一章】白紗中單靑領褾襈裾革帯鉤防大帯【素帯紕其垂外以內以黃紉約皆用靑組】黻【繡冕山一章冕無章】劍【飾以金】雙綬【四品靑綬三防靑白紅靑純質長一丈四尺一百四十首廣七寸五品以黑綬二防靑紺純紺質長一丈二尺一百首廣六寸有小雙綬長二尺六寸色同大綬而首半之】朱韈赤舄進賢冠服絳紗單衣白紗中單皂領褾襈裾白裙襦【赤裙衫】革帯鉤防假帯曲領方心絳紗蔽膝白韈黑舄劍雙綬緇布冠服靑衣素裳素鞸【中單革帯大帯劍佩與冕服同韈舄與進賢冠同】緇纚櫛簮同箱在服南【纚今用皂巾方約有六寸屬帯於前兩隅】蒲筵三緇布純加萑席三帛純又在南樽於房戶外之西兩甒酒在西加勺羃設篚於樽東置二爵加羃饌陳於服北【饌用少牢及臘三俎六籩六豆牲體節折加離肺籩實脯棗之屬豆實葅醢之類】質明賔贊至於主人大門外掌次者引之次賔贊公服諸行事者各服其服執樽罍篚者皆就位綉冕垂靑珠四旒以組爲纓色如其綬靑纊充耳角導冕三旒餘同綉冕服進賢冠兩梁纓靑緌犀導緇布冠靑組纓冠冕各一箱各一人執之待於西階之西東面北上設主人之席於阼階上西面賔席於西階上東面冠者席於房戶外之西南面【房外謂尊東】主人公服立於阼階下當東序西面諸親公服非公服者常服立於罍洗東南西面北上【尊者停別室】儐者公服立於門內道東北面將冠者雙童髻玉導金飾防袴褶錦紳烏皮履立於房內南面主人贊冠者公服立於房內戶東西面賔及贊冠者出次立於門西贊冠者少退俱東面北上儐者進於主人之左北面受命出立於門東西面曰敢請事賔曰某子有嘉禮命某執事儐者入告主人迎賔於大門外之東西面再拜賔答拜【凡賔主拜揖入出皆贊禮相導】主人揖贊冠者贊冠者報揖主人又揖賔賔報揖主人入賔及贊冠者次入及門內主人揖賔賔報揖主人與賔入贊冠者從之至內霤將曲揖賔報揖至階主人立於階東西面賔立於階西東面主人曰請吾子升賔曰某備將事敢辭主人曰固請吾子升賔曰某敢固辭主人曰終請吾子升賔曰某敢終辭主人升自阼階立於席東西向賔升自西階立於席西東向贊冠者及筵盥洗升自阼階入於東房立於主人贊冠者之南俱西面主人贊冠者取纚櫛簮箱跪奠於冠者筵東端興席東少北南面立賔揖將冠者賔主俱卽席坐將冠者進升席西面坐賔之贊冠者進筵前北面跪脫防童髻於箱櫛畢設纚興復位立賔主俱興賔降盥主人從降賔東面辭曰請吾子不降主人曰吾子降辱敢不從降賔至罍洗盥手訖詣西階賔主一揖一讓升主人立於席後西面賔立於西階上東面執緇布冠者升賔降一等受之右執頂左執前進將冠者筵前北向跪冠興復西階上席後東面立賔之贊冠者進冠者北面跪結纓興復位冠者興賔揖冠者適房賔主俱坐冠者著靑衣素裳之服出房立於戶西南面賔主俱興賔揖冠者冠者進立於席後南面賔降盥主人從降辭對如初賔盥手跪取爵於篚興洗訖詣西階賔主一揖一讓升主人立於席後西面賔詣酒樽所酌酒進冠者筵前北向立祝曰防酒旣淸嘉薦亶時始加元服兄弟具來孝友時格永乃保之冠者筵西拜受爵賔復西階上東面答拜執饌者薦籩豆於冠者筵前冠者升筵坐左執爵右取脯擩於醢祭於籩豆之間祭酒興筵末坐啐酒執爵興降筵西跪奠爵再拜執爵興賔答拜冠者升筵跪奠爵於薦東興立於筵西南向坐賔之贊冠者跪脫緇布冠置於箱櫛畢設纚興復位賔降二等受進賢冠右執頂左執前進冠者筵前北向跪冠興復位賔之贊冠者坐設簮結纓興復位冠者興賔揖冠者適房賔主俱坐冠者著綘紗服出房立於戶西南面賔主俱興賔揖冠者進立於席後南面賔詣酒樽所取爵酌酒進冠者筵前北向立祝曰防酒旣湑嘉薦伊脯乃申爾服禮儀有敍祭此嘉爵承天之祐冠者筵西拜受爵賔復西階上東面答拜執饌者薦豆冠者升筵坐左執爵右祭脯醢祭酒興筵末坐啐酒執爵興降筵西奠爵再拜執爵興賔答拜冠者升筵坐奠爵於薦東興立於筵西南面執饌者徹薦爵賔揖冠者冠者進升席南面坐賔之贊冠者跪脫進賢冠置於箱櫛畢設纓興復位賔降三等受冕右執頂左執前進冠者筵前北向跪冠興復位賔之贊冠者跪設簮結纓興復位冠者興賔揖冠者冠者適房賔主俱坐主人贊冠者徹櫛箱入於房冠者著冕服出房立於戶西南面賔主俱興賔揖冠者冠者進立於席後南面賔詣酒樽所取爵酌酒進冠者筵前北面立祝曰防酒令芳籩豆有楚咸加爾服肴升折俎承天之慶受福無疆冠者筵西拜受爵賔復位東面答拜執饌者薦籩豆設俎於籩豆之南冠者升筵坐左執爵右祭脯醢贊冠者取肺一以授冠者冠者奠爵於薦西興受防左手執本坐右絕末以祭上左手嚌之興加於爼冠者坐帨手執爵祭酒筵末坐啐酒興降筵西南面坐奠爵再拜執爵興賔答拜冠者升筵坐奠爵於薦東興降席北面跪取脯降自西階入見母進奠脯於席前退再拜出冠者母不在則使人受脯於西階下初冠者入見母賔主俱興賔降當西序東面立主人降當東序西面立冠者旣見母出立於西階之東南面賔少進字之曰禮儀旣備令月吉日昭告爾字爰字孔嘉髦士攸宜宜之於嘏永受保之曰孟某甫仲叔季惟其所當冠者曰某𨿽不敏夙夜袛奉賔出主人送於內門外主人西面請賔曰吾子辱執事請禮從者賔曰某旣得將事敢辭主人曰敢固以請賔曰某辭不得命敢不從賔就次主人入初賔出冠者東面見諸親諸親拜之冠者答拜冠者西南面拜賔之贊冠者贊冠者答拜訖見諸尊於別室賔主旣釋服攺席訖賔興眾賔俱出次立於門西東面主人出門東西面主人揖賔賔報揖主人先入賔及眾賔從之至階讓升各就位後立定俱興賔坐防訖賔主俱立於西階上東面主人立於東階上西面眾賔降立於西階下東面掌事者以幣篚升授主人於序端賔北面再拜主人進立於楹間南面賔進立於主人之右俱南面賔受篚退復東面位主人還阼階上北面拜送賔降自西階從者迓受幣賔出主人送於大門外之東西面再拜賔退主人入孤子則諸父諸兄戒賔冠之日主人髻而迎賔拜揖讓如冠主冠醮禮賔拜送皆如上儀

大唐開元禮卷一百二十

欽定四庫全書

大唐開元禮卷一百二十一唐

蕭嵩等撰嘉禮

六品以下嫡子冠

將冠筮於正寢之堂【若有廟者於廟門外如五品以上之儀】主人【謂將冠者之父兄】公服立堂上楹間近東西向掌事者立於楹間近東西面北上布筮席於主人之西西面筮者開韇出策兼執之東面受命於主人主人曰爲嫡子某某日加冠庻幾從之筮者曰諾進就筮席西面以韇撃策遂述曰假爾太筮有常某爲嫡子某日加冠庻幾從之乃釋韇坐筮訖興降席東面稱占曰從筮者退若不吉則筮逺日如初儀贊禮者進主人之左告禮畢掌事者徹筮席前三日筮賔如求日之儀【筮賔筮其可使冠子者】前二日主人戒賔及贊冠者主人至賔大門外掌次者引之次主人公服出次立於門外之西東面賔公服立於阼階下西面儐者公服立於賔之左北面受命出立於門東西面曰敢請事主人曰某之子某將冠請某子教之【相稱各隨官爵】儐者入告賔出立於門東西面再拜主人答拜主人曰某之子某將加冠願吾子教之賔曰某不敏恐不能供事以辱於吾子敢辭主人曰某猶願吾子教之賔曰吾子重有命某敢不從主人再拜賔答拜主人還賔拜送主人戒贊冠者亦如之【亦通使子弟戒之】前一日掌事者設次於大門外之右南向其日夙興贊者設洗於正寢阼階東南東西當東榮南北以堂深罍水在洗東加勺羃篚在洗西南肆實巾一爵一於篚加羃席於東房內西牖下【無房者張帷爲之】陳服於席東領北上爵弁服靑衣纁裳白紗中單靑領褾襈裾革鉤防大帯【練帯紕其垂內外以緇紉約用靑組】爵鞸白韈赤履【庶人介幘絳公服方心革帯紉防假帯韈履】進賢冠服絳紗單衣白紗中單皂領褾襈裾白裙襦【赤裙衫】革鉤防假帯曲領方心絳紗蔽膝【八品九品去中單曲領蔽膝】白韈黑舄【八品以下黑履庶人黑介幘服白裙襦靑領革韈履】緇布冠服靑衣素裳素鞸【中單革帯與爵弁服同韈履與進賢冠服同庶人帯韈履與介幘服同去鞸】緇纚櫛簮同箱在服南【纚今用皂巾方六寸屬帯於前兩隅】蒲筵四緇布純又在南側樽甒醴在服北加勺羃設篚在樽北實角觶角柶各一加羃陳饌於篚北【柶以角爲之狀如匕饌用特牲一俎二籩二豆牲體節折加離肺籩實脯棗豆實葅醢】設洗於東房近北罍水在洗西篚在洗東北肆實以巾質明賔贊至於主人大門外掌次者引之次賔贊公服諸行事者各服其服【無公服者常服】執樽罍篚者皆就位爵弁纓角導【庶人則黑介幘】進賢冠一梁纓靑緌角導【庶人則黑介幘】緇布冠靑組纓冠弁各一箱各一人執之待於西階之西東面北上設主人之席於阼階上西面賔席於西階上東面冠者席於主人東北西面主人公服立於阼階下當東序西面諸親公服非公服者常服立於罍洗東南西面北上【尊者停別室】儐者公服立於門內道東北面將冠者防童髻空頂幘導防袴褶錦紳烏皮履立於房內南面主人之贊冠者公服立於房內戶東西面賔及贊冠者出次立於門西贊冠者少退俱東面北上儐者進於主人之左北面受命出立於門東西面曰敢請事賔曰某子有嘉禮命某執事儐者入告主人迎賔於大門外之東西面再拜賔答拜【凡賔主拜揖入出皆贊禮者相導】主人揖贊冠者冠者報揖主人又揖賔賔報揖主人入賔及贊冠者次入及內門主人揖賔賔報揖主人與賔入贊冠者從之至內霤將曲揖賔報揖至階主人立於階東西面賔立於階西東面主人曰請吾子升賔曰某備將事敢辭主人曰固請吾子升賔曰某敢固辭主人曰終請吾子升賔曰某敢終辭主人升自阼階立於席東西向賔升自西階立於席西東面贊冠者及庭盥手洗升自西階入於東房立於主人贊冠者之南俱西面主人贊冠者引將冠者出立於房戶外之西南面賔之贊冠者取纚櫛簮箱跪奠於冠者筵南端興席北少東西面立賔揖將冠者賔主俱卽席坐將冠者進升席西面坐賔之贊冠者進筵前東面跪脫防童髻置於簮櫛畢設纚興復位立賔主俱興賔降盥主人從降賔東面辭曰請吾子不降主人曰吾子降辱敢不從降賔至罍洗盥手訖詣西階賔主一揖一讓升主人立於席後西面賔立於西階上東面執緇布冠者升賔降一等受之右執頂左執前進將冠者筵前東向立祝曰令月吉日始加元服棄爾防志順爾成徳壽考維祺介爾景福乃跪冠興復西階上席後東面立賔之贊冠者進筵前東面跪結纓興復位冠者興賔揖冠者冠者適房賔主俱坐冠者著靑衣素裳之服出房戶西南面立賔主俱興賔揖冠者冠者進升於席西向坐賔之贊冠者跪脫緇布冠置於箱櫛畢設纚興復位賔降二等受進賢冠【庻人則黑介幘】右執頂左執前進冠者筵前東向立祝曰吉月令辰乃申爾服敬爾威儀淑愼爾徳眉壽萬年永受胡福乃跪冠興復位賔之贊冠者跪設簮結纓興復位冠者興賔揖冠者冠者適房賔主俱坐冠者著絳紗服【庻人則白裙襦服】出自房戶西南面立賔主俱興賔揖冠者進升席西向坐賔之贊冠者跪脫進賢冠【庻人則脫黑介幘】置於箱櫛畢設纚興復位賔降三等受爵弁【庶人則黑介幘】右執頂左執前進冠者筵前東向立祝曰以嵗之正以月之令咸加爾服兄弟具在以成厥徳黃耉無疆受天之慶乃跪冠興復位賔之贊冠者跪設結簮纓興復位冠者興賔揖冠者冠者適房賔主俱坐主人贊冠者徹纚櫛簮箱及筵入於房又筵於室戶西南向冠者著爵弁之服【庻人則絳公服】出房戶西南面立賔主俱興主人贊冠者盥手洗觶於房酌醴加柶覆之面葉出房南面立賔揖冠者就筵西南面立賔進受醴於室戶東面柶面柄進冠者筵前北面立祝曰甘醴維厚嘉薦令芳拜受祭之以定爾祥承天之休壽考不防冠者筵西拜受觶賔復西階上東面答拜執饌者奉饌薦於冠者筵前冠者升筵坐左執觶右取脯擩於醢祭於籩豆之間贊冠者取肺一以授冠者奠觶於薦西興受防左手執本坐右絕末以祭上左手嚌之興以授贊冠者加於俎冠者坐帨手取觶以柶祭醴加柶於觶面葉興筵末跪啐醴建柶興降筵西南面跪奠觶再拜執觶興賔答拜賔主俱坐冠者升筵跪奠觶於薦東興進北面跪取脯降自西階入見母進奠脯於席前退再拜以出冠者母不在則使人受脯於西階下初冠者入見母賔主俱興賔降當西序東面立冠者旣見母出立於西階之東南面賔少進字之曰禮儀旣備令月吉日昭告爾字爰字孔嘉髦士攸宜宜之於嘏永受保之曰伯某甫冠者曰某𨿽不敏夙夜祗奉賔出主人送於內門外主人西面請賔曰吾子辱執事請禮從者賔曰某旣得將事敢辭主人曰敢固以請賔曰某辭不得命敢不從賔就次主人入初賔出冠者東面見諸親諸親拜之冠者答拜冠者西面拜賔之贊冠者贊冠者答拜訖見諸尊於別室賔主旣釋服攺席訖賔興眾賔俱出次立於門西東面主人出門東西面主人揖賔賔報揖主人先入賔及眾賔從之至階一讓升各就坐後立定俱升坐防訖賔主俱興賔立於西階上東面主人立於東階上西面眾賔降立於西階下東面掌事者以幣篚升授主人於序端賔北面再拜主人進立於楹間南面賔進立於主人之右俱南面賔受篚退復東面位主人還阼階上北面再拜送賔贊降自西階從者迓受幣賔出主人送賔於大門外之東西面再拜賔退主人入孤子則諸父諸兄戒賔冠之日主人髻而迎賔拜揖讓如冠主冠於阼醴之及禮賔拜送皆於上儀明日見祖禰於正寢冠者公服【庶人則常服】質明設幾筵正寢贊禮者引入至庭北面再拜訖引出【有廟者見於廟】五品以上孫九品以上子冠假用出身品服其三品以上大功以上親五品以上周以上親冠同八品九品服

大唐開元禮卷一百二十一﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷一百二十二唐

蕭嵩等撰嘉禮

六品以下庻子冠

將冠筮日賔如嫡子之儀前二日主人戒賔及贊冠者前一日掌事者設次於大門外之右南向其日夙興贊者設洗於正寢阼階東南東西當東榮南北以堂深罍水在洗東加勺羃篚在洗西南肆篚實巾一爵一加羃席於東房內西牖下【無房者張帷爲之】陳服於席東領北上爵弁服靑衣纁裳白紗中單靑領褾襈裾革帯鉤防大【練帯紕其垂內外以緇紉約用靑組】爵韠白韈赤履【庶人黑介幘服絳公服方心革帶紉防假帶韈履】進賢冠服絳紗單衣白紗中單皂領褾襈裾白裙襦【赤裙衫】革帯鉤防假曲領方心綘紗蔽膝【八品九品去中單曲領蔽膝】白韈黑舄【八品以下黑履庻人黑介幘白裾襦靑領革帯韈履】緇布冠服靑衣素裳素韠【中單革帯緇與爵弁服同韈履與進賢冠服同庻人帯韈履與介幘服同去韠】緇纚櫛簮同箱在服南【纚今用皂巾方六寸屬帶於前兩隅】蒲筵三緇布純又在南樽於房戶外之西甒醴酒在西加勺羃設篚樽東置二爵於篚加羃饌特牲一俎二籩二豆在服北【牲體節折加離肺籩實脯棗豆實葅醢之類】質明賔贊至於主人大門外掌次者引之次賔贊公服諸行事者各服其服【無公服者常服】執樽罍篚者皆就位爵弁纓導【庻人則介幘】進賢冠一梁纓靑緌導【庻人則黑介幘】緇布冠靑組纓冠弁各箱各一人執之待於西階之西東面北上設主人之席於阼階上西面賔席於西階上東面冠者席於房戶外之西南面【房外謂尊東】主人公服立於阼階下當東序西面諸親公服非公服者常服立於罍洗東南西面北上【尊者停別室】儐者公服立於門內道東北面將冠者雙童髻空頂幘導防袴褶錦紳烏皮履立於房內戶東南面主人贊冠者公服立於房內戶東西面賔及贊冠者出次立於門西贊冠者少退俱東面北上儐者進於主人之左北面受命出立於門東西面曰敢請事賔曰某子有嘉禮命某執事儐者入告主人迎賔於大門外之東西面再拜賔答拜【凡賔主拜揖入出皆贊禮者相導】主人揖贊冠者贊冠者報揖【主人又揖賔賔報揖】主人入賔及贊冠者次入及內門主人揖賔賔報揖主人與賔入贊冠者從之至內霤將曲揖賔報揖至階主人立於階東西面賔立於階西東面主人曰請吾子升賔曰某備將事敢辭主人曰固請吾子升賔曰某敢固辭主人曰終請吾子升賔曰某敢終辭主人升自阼階立於席東西向賔升自西階立於席西東向贊冠者及庭盥於洗升自西階入於東房立於主人贊冠者之南俱西面賔之贊冠者取纚櫛簮箱跪奠於冠者筵東端興席東少北南面立賔揖將冠者賔主俱卽席坐將冠者進升席南面坐賔之贊冠者進筵前北面跪脫防童髻置於箱櫛畢設纚興復位賔主俱興賔降盥主人從降賔東面辭曰請吾子不降主人曰吾子降辱敢不從賔降至罍洗盥手訖詣西階賔主一揖一讓升主人立於席後西面賔立於西階上東面執緇布冠者升賔降一等受之右執頂左執前進將冠者筵前北向跪冠興復西階上席後東面立賔之贊冠者進筵前北面跪結纓興復位冠者興賔揖冠者冠者適房賔主俱坐冠者著靑衣素裳之服出房立於戶西南面賔主俱興賔揖冠者冠者進立於席後南面賔降盥主人從降辭對如初賔盥手跪取爵於篚興洗訖詣西階賔主一揖一讓升主人立於席後西面賔詣酒樽所酌酒進冠者筵前北向立祝曰防酒旣淸嘉薦亶時始加元服兄弟具來孝友時格永乃保之冠者筵西拜受爵賔復西階上東面答拜執饌者薦籩豆於冠者筵前冠者升筵坐左執爵右取脯擩於醢祭於籩豆之間祭酒興筵末坐啐酒執爵興降筵西跪奠爵再拜執爵興賔答拜冠者升筵跪奠爵於薦東興立於筵西南面執饌者徹薦爵賔揖冠者冠者進升筵南向坐賔之贊冠者跪脫緇布冠置於箱櫛畢設纚興復位賔降二等受進賢冠【庻人則黑介幘】右執頂左執前進冠者筵前北向跪冠興復位賔之贊冠者坐設簮結纓復位冠者興賔揖冠者冠者適房賔主俱坐冠者著綘紗服【庻人則白裙襦服】出房立於戶西南面賔詣酒樽所取爵酌酒進冠者筵前北向立祝曰防酒旣湑嘉薦伊脯乃申爾服禮儀有序祭此嘉爵承天之祜冠者筵西拜受爵賔復西階上東面答拜執饌者薦豆冠者升筵坐左執爵右祭脯醢祭酒興筵末坐啐酒執爵興降筵西跪奠爵於薦東興立於筵西南面執饌者徹薦爵賔揖冠者冠者進升席南面坐賔之贊冠者跪脫進賢冠【庻人則脫黑介幘】置於箱櫛畢設纚興復位賔降三等受爵弁【庻人則黑介幘】右執頂左執前進冠者筵前北向跪冠興復位賔之贊冠者坐設簮結纚興復位冠者興賔揖冠者冠者適房賔主俱坐主人贊冠者徹櫛箱入於房冠者著爵弁之服【庻人則綘公服】出房立於戶西南面賔主俱興賔揖冠者冠者進立於席後南面賔詣樽所取爵酌酒進冠者筵前北向立祝曰防酒令芳籩豆有楚咸加爾服肴升折俎承天之慶受福無疆冠者筵西拜受爵賔復位東面答拜執饌者薦籩豆設爼籩豆之南冠者升筵坐左執爵右祭脯醢贊冠者取肺一以授冠者冠者奠爵於薦西興受防左手執本坐右絕末以祭上左手嚌之興加於俎冠者坐帨手執爵祭酒興筵末坐啐酒興降筵西南面坐奠爵再拜執爵興賔答拜冠者升筵坐奠爵於薦東興降席北面跪取脯降自西階入見母進奠脯於席前退再拜以出冠者母不在則使人受脯於西階下初冠者入見母賔主俱興賔降當西序東面立主人降當東序西面立冠者旣見母出立於西階之東南面賔少進字之曰禮儀旣備令月吉日昭告爾字爰字孔嘉髦士攸宜宜之於嘏永受保之曰孟某甫仲叔季惟其所當冠者曰某𨿽不敏夙夜祗奉賔出主人送於內門外主人西面請賔曰吾子辱執事請禮從者賔曰某旣得將事敢辭主人曰敢固以請賔曰某辭不得命敢不從賔就次主人入初賔出冠者東面見諸親諸親拜之冠者答拜冠者西南面拜賔之贊冠者贊冠者答拜訖見諸尊於別室賔主旣釋服攺席訖賔與眾賔俱出次立於門西東面主人出門東西面主人揖賔賔報揖主人先入賔及眾賔從之至階一讓升各就坐後立定俱坐防訖賔主俱興賔立於西階上東向主人立於東階上西向眾賔降立於西階下東面掌事者以幣篚升授主人於序端賔北面再拜主人進立於楹間南面賔進立於主人之右俱南面賔受篚退復東面位主人還阼階上北面拜送賔降自西階從者迓受幣賔出主人送賔於大門外之東西面再拜賔退主人入孤子則諸父諸兄戒賔冠之日主人髻而迎賔拜揖讓如冠主冠醮禮賔拜送皆如上儀明日見祖禰於正寢冠者公服【庻人則常服】質明設幾筵於正寢贊禮者引入至庭北面再拜訖引出【有廟者見於廟】五品以上孫九品以上子冠假用出身品服其三品以上大功以上親五品以上期以上親冠同八品九品服

大唐開元禮卷一百二十二

欽定四庫全書

大唐開元禮卷一百二十三唐

蕭嵩等撰嘉禮

三品以上婚

納采

問名

納吉

納徵

請期

親迎

見舅姑

盥饋

婚防

婦人禮防

饗丈夫送者

饗婦人送者

納采

婚禮先使媒氏通書女氏許之乃致納采之禮前一日主人設賔次於大門外道右南向其後納吉納徵請期親迎設次皆如之其日大昕使者至女氏大門外掌次者延入次主人公服受其禮於廟【無廟者於正寢】掌事者布神席於室戶外之西右幾使者公服出次立於大門外之西東面主人立於東階下西面儐者立於主人之左北面受命出立於門東西面曰敢請事賔曰吾子有命貺室某也【吾子女父某婿名】某有先人之禮使某也請納采【上某壻父名下某使者稱】儐者入告主人曰某之子蠢愚又弗教吾子命之某不敢辭儐者出告掌畜者以鴈授賔退立於後賔左手執之主人迎於大門外之東西面再拜賔不答拜主人揖賔以入賔從入主人入門而右賔入門而左至於次門主人又揖入至內霤將曲揖當階主人曰請吾子升賔曰某敢辭主人曰固請吾子升賔曰某敢固辭主人曰終請吾子升賔曰某敢終辭主人升東階當阿【阿楝也】西面賔升西階當阿東面賔曰敢納采主人阼階上北面再拜進立於楹間南面賔進立於主人之西俱南面賔授鴈降自西階以出

問名

納采禮畢賔旣降立於內門外之西東面初賔降主人還阼階東左右受鴈於序端主人降立於阼階下西面儐者進受命出請事賔曰某旣受命請加諸卜敢請女爲誰氏儐者入告主人曰吾子有命且以備數而擇之某不敢辭儐者出告掌畜者以鴈授賔退立於後主人迎於內門外之東西面揖賔以入主人入門而右賔入門而左二揖至階三讓如初主人升阼階當阿西面賔升西階當阿東面曰敢問名主人於阼階上北面再拜進立於楹間南面賔進立於主人之西俱南面賔授雁還立西階上東面主人還阼階上西面曰某第某女某氏出賔出立於內門外之西東面主人退立於阼階東左右受雁於序端主人降立於阼階下西面儐者進受命出請事賔曰禮畢儐者入告主人曰吾子爲事故至於某之室某有先人之禮請禮從者儐者出告賔曰某旣得將事敢辭儐者入告主人曰先人之禮敢固以請儐者出告賔曰某辭不得命敢不從儐者入告主人升立於序端掌事者徹幾攺筵【莞筵紛純加藻席繢純一品二品雕幾三品彤幾主人設神席亦準此】設甒醴於東房內西牖下加勺羃坫在樽北實觶一角柶一加羃籩豆在坫北實脯醢設洗於東房近北罍水在洗西篚在洗東北肆設訖主人降迎賔於內門外之東西面主人揖賔報揖主人入賔從入二揖至階三讓如初升主人於阼階上北面再拜賔於西階上北面答拜主人受幾於序端掌事者內拂幾三奉兩端西北向進主人東南向外拂幾三振袂內執之進西北向使者迎受於筵前東南向以俟主人還阼階上北面拜送賔以幾避北面坐設於坐左興退於西階上北面答拜立於西階東面贊者盥手洗觶酌醴加柶於觶覆之面葉出房南面立主人受醴面柄進筵前北面立賔西階上北面一拜進筵前東南面受醴復西階上位主人還阼階上北面一拜送贊者薦脯醢於筵前賔進升筵坐左執觶右取脯擩於醢祭於籩豆之間以柶祭醴三始扱一祭又極再祭興以柶兼諸觶上躐降筵於西階上北面坐啐醴建柶奠觶遂拜執觶興主人答拜賔進升筵坐奠觶於籩之東賔退立於西階上東面掌事者奉篚幣升自東階主人受於序端進西面立賔西階北面再拜主人進楹間南面立賔進立於主人之西俱南面主人以幣篚授賔賔受退立於西階上東面主人還東階上北面拜送賔降自西階從者迓受幣賔出大門外之西東面立主人降出門東西面拜送賔退主人入立於東階下西面儐者告於主人曰賔不顧矣主人乃還於寢於使者歸主人【壻之父】公服立於阼階下西面使者入告立於主人之左北面曰某旣得將事敢告主人曰聞命使者退主人入【以下復命準此】

納吉

其日大昕使者至女氏大門外掌次者延入次掌事者設幾筵如初使者出次立於主人大門外之西東面主人立於阼階下西面儐者進受命出請事賔曰吾子有貺命某加諸卜占曰吉使某也敢告【某壻父名使某使者名】儐者入告主人曰某之子不教惟恐弗堪吾子有吉某預在焉某不敢辭儐者出告掌畜者以鴈授使者退立於後主人迎拜如常主人揖賔以入賔從入主人入門而右賔入門而左至於次門主人揖入二揖至階三讓如初主人升阼階上西面賔升西階上東面曰敢納吉主人北面再拜進立於楹間南面賔進立於主人之西俱南面賔授鴈降自西階出立於次門外之西東面初使者降主人還阼階東左右受鴈於序端主人降立於阼階下西面儐者進受命出請事使者曰禮畢其禮賔如問名之儀

納徵

其日大昕賔至女氏大門外掌事者延就次賔之掌事者入布幕於主人次門之外纁束陳於幕上乘馬陳於幕南北首西上主人掌事者設幾筵如初【其纁束三疋纁二疋合束之】陳設訖使者出次立於主人大門外之西東面主人於阼階下西面儐者進受命出請事賔曰吾子有嘉命貺室某也某有先人之禮束帛乘馬使某也請納徵儐者入告主人曰吾子順先典貺某以重禮某敢不承命儐者出告主人迎拜如常主人揖賔以入賔從入主人入門而右賔入門而左至次門主人立於門東西面賔立接西塾東面掌事者坐取纁興以授賔賔執主人揖賔以入執馬者從入陳於庭三分庭一在南北首西上主人二揖至階三讓如初主人升阼階當阿西面賔升西階當阿東面曰敢納徵主人於阼階上北面再拜進立於楹間南面賔進立於主人之西南面授束帛受馬者自右受之以東賔之執馬者自前西而出賔初授束帛降出次門外之西東面主人還阼階東左右受束帛於序端主人降立於階下西面儐者進受命出請事賔曰禮畢其禮賔如問名之儀

請期

其日大昕使者至於女氏大門外掌事者延入次又掌事者設幾筵如初使者出次立於主人大門外之西東面主人立於阼階下西面儐者進受命出請事賔曰吾子有賜某旣申受命惟是三族之不虞使某也請吉日儐者入告主人曰旣受前命矣惟命是聽儐者出告賔曰某聼命於吾子【某壻父名】儐者入告主人曰某固惟命是聼儐者出告賔曰某使某受命於吾子吾子不許某敢不告期日曰某【某吉日之甲乙】儐者入主人曰某敢不敬須儐者出告掌畜者以鴈授使者退立於後主人迎拜如常主人揖賔以入賔從入主人入門而右賔入門而左二揖至階三讓而升主人升阼階當阿西面賔升西階當阿東面曰敢告期主人阼階上北面再拜進立於楹間南面賔進立於主人之西俱南面賔授鴈降出立於次門外之西東面主人還阼階東左右受鴈於序端主人降立於阼階下西面儐者進受命出請事賔曰禮畢其禮賔如納徵之儀

親迎

其日大昕婿之父女之父各服其服告於禰廟【以酒脯告之一獻無廟者告於正寢】將行父醮子於正寢贊者布席於東序西向又設席於戶牖之間南向父公服坐於東序西向子服其上服【一品衮冕二品氅冕三品毳冕四品綉冕五品冕六品爵弁庻人綘公服】升自西階進立於席西南向贊者酌酒進北面以授子子再拜受爵贊者薦脯醢於席前【脯醢出自房】子升席跪左執爵右取脯擩於醢祭於籩豆之間右祭酒執爵興降席西南面跪卒爵奠爵再拜興贊者受虛爵還樽所子進立於父席前東面父命之曰往迎爾相承我宗事朂率以敬先妣之嗣若則有常【庻子但云往迎爾相朂率以敬】子再拜曰不敢防命又再拜降出初昏設洗於阼階東南東西當東霤南北以堂深罍水在洗東加勺羃篚在洗西南肆實爵二巾二加羃設婦洗於東房近北罍水在洗西加勺羃篚在洗東北肆實以巾加羃陳饌於東房內西牖下【牲用少牢及臘三俎二簋二簠二豋豆數一品十六二品十四三品十工】壻及婦共牢婦之簋簠及豆豋之數各視其夫【牲體皆節折簋實稷黍簠實稻梁豋實以羮豆實醢醬虀葅之類】簋簠豆豋加蓋俎加羃樽於室中北墉下酒在西加羃勺面柄又設樽於房戶外之東加勺羃無酒篚在南實四爵二巹加羃【夫婦酌於內樽四爵兩巹凡六夫婦各三酳】主人乘革輅備儀仗從者公服乘車以從婦車及從車各準其夫至於婦氏大門外掌次者延入次贊者布席於室戶外之西西上右幾又布席於戶內南向設醴樽於房戶內東壁下加勺羃坫在北實觶一角柶一於坫【口力】羃籩一豆一又在坫北女各準其夫服花釵翟衣【一品花釵九樹翟九等二品花釵八樹翟八等三品花釵七樹翟七等】入於房卽席南向立姆服禮衣在其右女従者在其後父公服升自東階立於房外之東西面內贊者以觶酌醴加柶覆之面柄進女席前北面女降席西南面再拜受觶內贊者薦脯醢於席前女升席跪左執觶右取脯擩於醢祭於籩豆之間遂以柶祭醴三始扱一祭又極再祭興筵末跪啐醴建柶奠觶於豆東降席西再拜訖升席南面立內贊者徹薦觶主人降立於東階東南西面賔出次立於門西東面【賔壻也】賔者進受命出立於門東西面曰敢請事賔曰吾子有命以玆初婚某父使某將請承命儐者入告主人曰某固敬具以須主人迎賔於大門外之東西面再拜賔答拜主人揖賔賔報揖主人入賔執鴈從入至於寢門主人又揖入至內霤將曲揖當階揖至階主人曰請吾子升賔曰某敢辭主人曰固請吾子升賔曰某敢固辭主人曰終請吾子升賔曰某敢終辭主人升自阼階西面立賔升自西階進當房戶北面跪奠鴈興再拜降出主人不降送於賔入門母出立於房戶之西南面於賔拜訖姆導女出於母左父少進西面戒之必有正焉若衣若笲命之曰戒之敬之夙夜無違命母戒於西階上施衿結帨戒之曰勉之敬之夙夜無違【帨佩巾】庶母及門內施鞶申之以父母之命命之曰敬恭聼宗父母之言夙夜無愆視諸衿鞶【鞶鞶囊婦人鞶絲所以盛帨巾之屬也】女出至車壻授綏姆辭曰未教不足與爲禮婦乘以幾加幜壻馭輪三周馭者代之主人使其屬送之壻出乘車先婦車從而行於門外下車以俟婦至降車北面立壻南面揖婦以入及寢門又揖以入贊者徹樽羃酌酒三注於樽女從者布席於奧東向【西南隅謂之奧若室內窄則席於堂上楹間東向設樽於室戶東】主人導婦升自西階入於室卽席東面立婦人立於樽西南面壻盥於南洗女從者沃之婦盥於北洗壻從者沃之贊者以饌入設醬於席前葅醢在其北俎三入設於豆東臘特於俎北贊者設黍於醬東稷稻粱在東設湇於醬南設對醬於東【對醬婦醬也設之當特俎】葅醢在其南北上設黍於臘北其西稷稻粱設湇於醬北贊啟防防於簠簋南對簠簋於北【啟發也】皆加匕箸壻從者布對席於饌東贊者西面告饌具主人揖婦卽對席西面皆坐贊者皆授匕箸各以葅擩於醢皆祭於豆間又皆祭黍贊者各取肺絕末以授皆祭贊者以肺加之俎【凡祭與食皆贊者贊之】贊者各移黍置於席上授肺脊食以湇醬三飯卒食贊者二人俱洗爵於房酌於室內之樽詣戶西北面以酳主人主人及婦皆興再拜受爵贊者北面答拜主人及婦皆坐祭酒贊者以肝從皆奠爵取肝振祭嚌之贊者皆受實於爼豆各取爵皆飲訖執爵興贊者受爵主人及婦皆再拜贊者以爵復於坫又以爵酌再酳主人及婦仍立受爵坐飲卒爵皆興贊者受爵復於坫三酳用巹如再酳主人及婦立於席後贊者皆降東階洗爵升酌於戶外樽入戶北面跪奠爵興再拜皆坐取爵祭遂飲卒爵奠爵遂拜執爵興夫婦答拜降奠爵於篚主人出脫衣服於房婦退立樽南西面位贊者徹饌設於東房如初婦脫服於室衽於奧北趾【衽臥席】主人入燭出婦從者餕夫之餘夫從者餕婦之餘贊者酌戶外樽酳之女從者待於戶外呼則聞

見舅姑

質明贊者見婦於舅姑立於寢門外贊者布舅席於東序西向布姑席於房戶外之西南向舅姑俱卽席坐婦執笲棗栗【笲竹噐表纁裏】自門外入升自西階東面再拜進跪奠於舅席前舅撫之贊者進徹以東婦退復東面位又再拜降自西階受笲腶修【腶修婦從者執俟於階下】升進北面再拜進跪奠於姑席前姑舉之內贊者受以東婦退復北面位又再拜贊設婦席於室戶西南面【在姑之席西少北】側樽甒醴於戶內東壁下加勺羃籩豆各一實以脯醢在樽北設洗於東房近北罍水在洗西篚在洗東北肆【篚實以觶巾角各一加羃】婦立於席西南面內贊者盥手洗觶酌醴加柶面柄出房詣婦席前北面立婦進東面拜受退復位內贊者西階上北面拜送內贊者薦脯醢於席前婦升席坐左執觶右取脯擩於醢祭於籩豆之間以柶祭醴三始扱一祭又極再祭加柶於觶面葉興降席西東面坐啐醴建柶興拜內贊者答拜婦進升席跪奠觶於豆東取脯降自西階以出授婦氏從人於寢門外

盥饋

舅姑入於室婦盥饋贊者布席於室之奧舅姑共席坐俱東面南上贊者設樽於室內北牖下饌於房內西墉下其饌如同牢【牲體皆節折左載之於舅俎右載之於姑俎也】婦入升自西階入房以醬進設於舅姑席前其他饌從者設之皆加匕箸俱以南爲上俎入各設於豆東訖贊者各授箸舅姑各以葅擩於醬祭於籩豆之間又祭飯訖乃食三飯卒食婦入於房盥手洗爵入室酌酒酳舅進奠爵於舅席前少東西面再拜舅取爵祭酒飲之婦受爵出戶入房奠於篚又盥手洗爵酌酒酳姑如酳舅之禮設婦席於室內北牖下樽東南面婦徹饌設於席前如初西上【婦親徹醤設之其他從者設之】婦進西面再拜退升席南向坐將餕舅命易醤內贊者易之婦乃餕姑饌婦祭內贊者助之旣祭乃食三飯卒食內贊者洗爵酌醑酳婦婦降席西面再拜受爵升席坐祭飲訖執爵興降席東南面立內贊者受爵奠於坫婦進西面再拜

舅姑先降自西階婦降自阼階【凡席子婦舅姑不降而婦降自】

【西階以出】

婚防

其日主人至於賔大門外之西東面立賔立阼階下西面儐者進於賔之左北面受命出立於大門外之東西面曰敢請事主人曰某有嘉禮請某子有顧儐者入告遂引賔出大門外之東西面再拜主人答拜主人曰某有嘉禮請吾子有顧賔曰敢辭主人曰敢固請賔曰辭不得命敢不從主人拜賔答拜主人還賔遂與諸親從之贊者預鋪賔席於堂上楹間近北南面設賔之宗室席位於賔席西南賔之異姓席位於宗室之南又於西階下設異姓席位皆重行東面以北爲上設主人席位於阼階上西面設主人宗室席位於主人東北設異姓席位於宗室之北皆重行西面以南爲上又設主人異姓席位於東階下重行西向以北爲上賔至立於主人大門外之西東面賔之宗室立於賔西南異姓立於宗室之南俱重行東面以北爲上儐者引主人出立於大門外之東西面主人諸親立於大門外之東重行西面以南爲上立定主人西面再拜賔東面答拜主人揖賔賔報揖儐引主人又儐者引賔以入諸親以次從入至內門主人諸親以次從入加常至階主人揖賔賔報揖賔主及諸親以次升各立於席後其庭前者亦如之立定賔主及諸親俱坐執爵者酌酒升自東階酒升堂賔主及諸親皆起執爵者以酒授主人儐者引主人進詣賔席前西北面立賔自席西進東南向受爵儐者引主人退復位賔還席後賔主及諸親俱坐執爵者又以酒授主人及賔主諸親賔主俱祭而飲諸親不祭而飲爵行一周食升堂賔主及諸親皆起掌食者以醢醬豆授主人儐者引主人進設於賔席前賔曰請吾子無辱主人曰不敢防禮儐者引主人復位執饌者以籩豆簋簠俎鈃設於賔主席前又加以匕箸執饌者以次設食訖賔主皆祭而食諸親不祭而食於賔祭主人曰疏食不足祭賔主俱食三飯而止主人曰請吾子食賔更飯防畢遂進庶羞觴行如常食畢賔主及諸親俱興儐者各引賔主以下降出賔主及賔之諸親皆復門外位主人諸親復門內位主人再拜送賔退儐者引主人入

婦人禮防

女賔乘車入至下車所內儐者引入主人迎送於閣內相稱之辭各準其夫餘如丈夫之禮

饗丈夫送者

其日掌事者鋪賔席於堂下楹間近北南向又鋪主人席於阼階上西向又設眾賔之席於賔西南設從者席位於西階下重行東向北上儐者引賔以下立於主人門外之西俱重行東面以北爲上立定儐者引主人出立於門東西面主人揖賔賔報揖儐者各引賔主以下入至階主人揖賔賔報揖賔主以下俱升立於席後立定賔主以下俱坐遂進酒設食如婚防之儀防畢賔主以下俱興儐者引賔立於西階上東面主人掌事者奉束帛之篚升以授主人主人執篚西面立賔西階上北面再拜主人進立於楹間南面賔進立於主人之西俱南面主人以篚幣授賔賔受退立於西階上東面主人還東階上北面再拜送儐者引賔以下降自西階從者迓受幣在庭者以次出復門外位儐者引主人降自東階出門東西面拜送賔退主人入

饗婦人送者

內儐者引賔升主人迎送於閣內相稱之辭各準其夫酬以束帛如丈夫之禮

大唐開元禮卷一百二十三

欽定四庫全書

大唐開元禮卷一百二十四唐

蕭嵩等撰嘉禮

四品五品婚

納采

問名

納吉

納徵

請期

親迎

見舅姑

盥饋

婚防

婦人禮防

饗丈夫送者

饗婦人送者

納采

婚禮先使媒氏通書女氏許之乃致納采之禮前一日主人設賔次於大門外道右南向以後納吉納徵請期親迎設次皆如之其日大昕使者至女氏大門外掌次者延入次主人公服受其禮於廟【無廟者於正寢】掌事者布神席於室戶外之西右幾使者公服出次立於大門外之西東面主人立於東階下西面儐者立於主人之左北面受命出立於門東西面曰敢請事賔曰吾子有命貺室某也【吾子女父某壻名】某有先人之禮使某也請納采【上某壻父名下某使者稱】儐者入告主人曰某之子蠢愚又弗教吾子命之某不敢辭儐者出告掌畜者以鴈授賔退立於後賔左手執之主人迎於大門外之東西面再拜賔不答拜主人揖賔以入賔從入主人入門而右賔入門而左至於次門主人又揖入至內霤將曲揖當階揖至階主人曰請吾子升賔曰某敢辭主人曰固請吾子升賔曰某敢固辭主人曰終請吾子升賔曰某敢終辭主人升東階當阿【阿棟也】西面賔升西階當阿東面賔曰敢納采主人阼階下北面再拜進立楹間南面賔進立於主人之西俱南面賔授鴈降自西階以出

問名

納采禮畢賔旣降立於內門外之西東面初賔降主人還阼階東左右受鴈於序端主人降立於阼階下西面儐者進受命出請事賔曰某旣受命將加諸卜敢請女爲誰氏儐者入告主人曰吾子有命且以備數而擇之某不敢辭儐者出告掌畜者以鴈授賔退立於後主人迎於內門外之東西面揖賔以入主人入門而右賔入門而左二揖至階三讓如初主人升阼階當阿西面賔升西階當阿東面曰敢問名主人於阼階上北面再拜進立於楹間南面賔進立於主人之西俱南面賔授鴈還立西階上東面主人還阼階上西面曰某第某女某氏出賔出立於內門外之西東面主人退立於阼階東左右受鴈於序端主人降立於阼階下西面儐者進受命出請事賔曰禮畢儐者入告主人曰吾子爲事故至於某之室某有先人之禮請禮從者儐者出告賔曰某旣得將事敢辭儐者入告主人曰先人之禮敢固以請儐者出告賔曰某辭不得命敢不從儐者入告主人升立於序端掌事者徹幾攺筵東上【蒲筵緇布純加萑席帛純漆幾主人設神席亦準此】設甒醴於東房內西墉下加勺羃篚在樽北實觶一角柶一加羃籩豆在篚北實脯醢設洗於東房近北罍水在洗西篚在洗東北肆設訖主人降迎賔於內門外之東西面主人揖賔賔報揖主人入賔從入二揖至階三讓如初升主人於阼階上北面再拜賔於西階上北面答拜主人受幾於序端掌事者內拂幾三奉兩端西北向進主人東南向外拂幾三振袂內執之進西北向使者迎受於筵前東南向以俟主人還阼階上北面拜送賔以幾避北面坐設於坐左興退於西階上北面答拜立於西階東面贊者盥手洗觶酌醴加柶於觶覆之面葉出房南面立主人受醴面柄進筵前北面立賔西階上北面一拜進筵前東南面受醴復西階上位主人還阼階上北面一拜送贊者薦脯醢於筵前賔進升筵坐左執觶右執脯擩於醢祭於籩豆之間以柶祭醴三始扱一祭又極再祭興以柶兼諸觶上躐降筵於西階上北面坐啐醴建柶奠觶遂拜執觶興主人答拜賔進升筵坐奠觶於籩豆之東賔退立於西階上東面掌事者奉篚幣升自東階主人受於序端進西面立賔西階上北面再拜主人進楹間南面立賔進立於主人之西俱南面主人以幣篚授賔賔受退立於西階上東面主人還東階上北面拜送賔降自西階從者迓受幣賔出大門外之西東面立主人降出門東西面拜送賔退主人入立於東階下西面儐者告於主人曰賔不顧矣主人乃還於寢於使者歸主人【壻之父】公服立於阼階下西面使者入告立於主人之左北面曰某旣得將事敢告主人曰聞命使者退主人入【以下復命準此】

納吉

其日大昕使者至女氏大門外掌次者延入次掌事者設幾筵如初使者出次立於主人大門外之西東面主人立於阼階下西面儐者進受命出請事賔曰吾子有貺命某加諸卜占曰吉使某也敢告【某壻父名也使某使者名】儐者入告主人曰某之子不教惟恐不堪吾子有吉某預在焉某不敢辭儐者出告掌畜者以鴈授使者退立於後主人迎拜如常主人揖賔以入賔從入主人入門而右賔入門而左至於次門主人揖入二揖至階三讓如初主人升阼階上西面賔升西階上東面曰敢納吉主人北面再拜進立於楹間南面儐者立於主人之西俱南面賔授鴈降自西階出立於次門外之西東面初使者降主人還阼階東左右受鴈於序端主人降立於阼階下西面儐者進受命出請事使者曰禮畢其禮賔如問名之儀

納徵

其日大昕賔至女氏大門外掌事者延就次賔之掌事者入布羃於主人次門之外纁束陳於羃上兩馬陳於羃南北首西上主人掌事者設幾筵如初【其纁束三疋纁二疋合束之】陳設訖使者出次立於主人大門外之西東面主人立於阼階下西面儐者進受命出請事賔曰吾子有嘉命貺室某也有先人之禮束帛兩馬使某也請納徵儐者入告主人曰吾子順先典貺某以重禮某敢不承命儐者出告主人迎拜如常主人揖賔以入賔從入主人入門而右賔入門而左至次門主人立於門東西面賔立接西塾東面掌事者坐取纁興以授賔賔執主人揖賔以入執馬者從入陳於庭三分庭一在南北首西上主人二揖至階三讓如初主人升阼階當阿西面賔升西階當阿東面曰敢納徵主人於阼階上北面再拜進立於楹間南面賔進立於主人之西南面授束帛受馬者自右受之以東賔之執馬者自前而出賔初授束帛降出次門外之西東面主人還阼階東左右受束帛於序端主人降立於階下西面儐者進受命出請事賔曰禮畢其禮賔如問名之儀

請期

其日大昕使者至於女氏大門外掌事者延入次又掌事者設幾筵如初使者出次立於主人大門外之西東面主人立於阼階下西面儐者進受命出請事賔曰吾子有賜某旣申受命惟是三族之不虞使某也請吉日儐者入告主人曰旣前受命矣惟命是聼儐者出告賔曰某聼命於吾子【某壻父名】儐者入告主人曰某固惟命是聼儐者出告賔曰某使某受命於吾子吾子不許某敢不告期曰某【某吉日之甲乙】儐者入告主人曰某敢不敬須儐者出告掌畜者以鴈授使者退立於後主人迎拜如常主人揖賔以入賔從入主人入門而右賔入門而左二揖至階三讓如初主人升阼階當阿西面賔升西階當阿東面曰敢告期主人阼階上北面再拜進立於楹間南面賔進立於主人之西俱南面賔授鴈降出立於次門外之西東面主人還阼階東左右受鴈於序端主人立於阼階下西面儐者進受命出請事賔曰禮畢其禮賔如納徵之儀

親迎

其日大昕壻之父女之父各服其服告於禰廟【以酒脯告之一獻無廟者告於正寢】將行父醮子於正寢贊者布席於東序西向又設席於戶牖之間南向父公服坐於東序西向子服其上服【四品綉冕五品冕】升自西階進立於席西南向贊者酌酒進北面以授子子再拜受爵贊者薦脯醢於席前【脯醢出自房】子升席跪左執爵右取脯擩於醢祭於籩豆之間右祭酒執爵興降席西南面跪卒爵奠爵再拜執爵興贊者受虛爵還樽所子進立於父席前東面父命之曰往迎爾相承我宗事朂率以敬先妣之嗣若則有常【庻子但云往迎爾相朂率以敬】子再拜曰不敢忘命又再拜降出初昏設洗於阼階東南東西當東霤南北以堂深罍水在洗東加勺羃篚在洗西南肆實爵二巾二加羃設婦洗於東房近北罍水在洗西加勺羃篚在洗東北肆實以巾加羃陳饌於東房內西墉下【牲用少牢及臘三俎二簠二簋二豋其豆數四品十五品八】壻及婦共牢婦之簋簠豆豋之數各視其夫【牲體皆節折簋實稷黍簠實稻粱豋實以羮二豆實醢醬虀葅之類】簠簋豆豋加蓋爼加羃樽於室中北墉下酒在西加勺羃南柄又設樽於房外之東加勺羃無酒篚在南實四爵二巹加羃【天婦酌於內樽四爵兩巹幾六夫婦各三酳】主人乘木輅備儀仗【主人謂壻五品非京官職事者乘靑通幰犢車】從者公服乘車婦車及従車各準其夫至於婦氏大門外掌次者延入次贊者布席於室戶外之西西上右幾又布席於房戶內南向設醴樽於房內東壁下加勺羃篚在北實觶一角柶一於篚加羃籩一豆一又在篚北女各準其夫服花釵翟衣【四品花釵六樹翟六等五品花釵五樹翟五等】入於房卽席南向立姆服禮衣在其右女從者在其後父公服升自東階立於房內之東西面內贊者以觶酌醴加柶覆之面柄進女席前北面女降席西南面再拜受觶內贊者薦脯醢於席前女升席跪左執觶右取脯擩於醢祭於籩豆之間遂以柶祭醴三始扱一祭又極再祭興筵末跪啐醴建柶奠觶於豆東降席西再拜訖升席南面立內贊者徹薦觶主人降立於東階南面賔出次立於門西東面【賔壻也】儐者進受命出立於門東西面曰敢請事賔曰吾子有命以玆初婚某父使某將請承命儐者入告主人曰某固敬具以須主人迎賔於大門外之東西面再拜賔答拜主人揖賔賔報揖主人入賔執鴈從入至於寢門主人又揖入至內霤將曲揖當階揖至階主人曰請吾子升賔曰某敢辭主人曰固請吾子升賔曰某敢固辭主人曰終請吾子升賔曰某敢終辭主人升自阼階西面立賔升自西階進當房戶北面跪奠鴈興再拜降出主人不降送於賔入門母出立於房戶之西南面於賔拜訖姆導女於母左父少進西面戒之必有正焉若衣若笲命之曰戒之敬之夙夜無違命母戒於西階上施衿結帨戒之曰勉之敬之夙夜無違【帨佩巾】庻母及門內施鞶申之以父母之命命之曰敬恭聼宗父母之言夙夜無愆視諸衿鞶【鞶鞶囊婦人鞶絲所以盛帨巾之屬】女出至車壻授綏姆辭曰未教不足與爲禮婦乘以幾加幜壻馭輪三周馭者代之主人使其屬送之壻出乘車先婦車從而行至於門外下車以俟婦至降車北面立壻南面揖婦以入及寢門又揖以入贊者徹樽羃酌酒三注於樽女從者布席於奧東向【西南隅謂之奧若室內窄則席於堂上楹間東向設樽於室戶東也】主人導婦升自西階入室卽席東面立婦入立於樽西南面壻盥於南洗女從者沃之婦盥於北洗婿從者沷之贊者以饌入設醬於席前葅醢在其北俎三入設於豆東臘特於俎北贊者設黍於醬東稷稻粱在東設湇於醬南設對醬於東【對醬婦醬也設之當特俎】葅醢在其南北上設黍於臘北其西稷稻粱設湇於醬北贊啟防郤於簠簋南對簠簋於北【啟發也】皆加匕箸壻從者布對席於饌東贊者西面告饌具主人揖婦婦卽對席西面皆坐贊授匕箸各以葅擩於醢皆祭於豆間又皆祭黍贊者各取肺絕末以授皆祭贊者以肺加於俎【凡祭與食皆贊者贊之】贊者皆移黍置於席上授肺脊皆食以湆醬三飯卒食贊者二人俱洗爵於房酌於內室之樽詣戶西北面以酳主人及婦皆興拜受爵贊者北面答拜主人及婦皆坐祭酒贊者以肝從皆奠爵取肝振祭嚌之贊者皆受實於且豆各取爵飲訖執爵興贊者受爵主人及婦皆再拜贊者以爵復於篚又以爵酌酒再酳主人及婦仍立受爵坐飲卒爵皆興贊者受爵復於篚三酳用巹如再酳主人及婦立於席後贊者皆降東階洗爵升酌於戶外樽入戶西北面俱奠爵興再拜皆坐取爵遂飲祭卒爵遂拜執爵興夫婦答拜降奠爵於篚主人出脫服於房退立樽西南面位贊者徹饌設於東房如初婦脫服於室袵於奧北趾【袵臥席】主人入燭出婦從者餕夫之餘夫従者餕婦之餘贊者酌戶外樽酳之女従者侍於戶外呼則聞

見舅姑

質明贊者見婦於舅姑立於寢門外贊者布舅席於東序西向布姑席於房戶外之西南向舅姑俱卽席坐婦執笲棗栗【笲竹噐表纁裏】自門外入升自西階東面再拜進跪奠於席前舅撫之贊者徹以東婦退復東面位又再拜降自西階受笲腶修【腶修婦從者執俟於階下】升進北面再拜進跪奠於姑席前姑舉之內贊者受以東婦退復北面位又再拜贊設婦席於室戶西南面【在姑席之西少北】側樽甒醴於房內東壁下加勺羃籩豆各一實以脯醢在樽北設洗於東房近北罍水在洗西篚在洗東北肆【篚實以巾觶角柶各一加羃】婦立於席西南面內贊者盥手洗觶酌醴加柶面柄出房詣婦席前北面立婦進東面拜受退復位內贊者西階上北面拜送內贊者薦脯醢於席前婦升席坐左執觶右取脯擩於醢祭於籩豆之間以柶祭醴三始扱一祭又極再祭加柶於觶面葉興降席西面坐啐醴建柶興拜內贊者答拜婦進升席跪奠觶於豆東取脯降以出授婦氏從人於寢門外

盥饋

舅姑入於室婦盥饋贊者布席於室之奧舅姑於席坐俱東面南上贊者設樽於室內北墉下饌於房內西墉下其饌如同牢【牲體皆節折左載之於舅俎右載之於姑俎也】婦入升自西階入房以醬進設於舅姑席前其他饌從者設之皆加匕箸俱以南爲上俎入各設於豆東訖贊者各授箸舅姑各以韭葅擩於醬祭於籩豆之間又祭飯訖乃食三飯卒食婦入於房盥手洗爵入室酌酒酳舅進奠爵於舅席前少東西面再拜舅取爵祭酒飲之婦受爵出戶入房奠於篚又盥手洗爵酌酒酳姑如酳舅之禮設婦席於室內北墉下樽東南面婦徹饌設於席前如初西上【婦親徹醬設之其他從者設之】婦進西面再拜退升席南向坐將餕舅命易醬內贊者易之婦乃餕姑饌婦祭內贊者助之旣祭乃食三飯卒食內贊者洗爵酌酒酳婦婦降席西面再拜受爵升席坐祭酒飲訖執爵興降席東南面立內贊者受爵奠於篚婦進西面再拜舅姑先降自西階婦降自阼階【凡庶子婦舅姑不降而婦降自西階以出】

婚防

其日主人至於賔大門外之西東面立賔立於阼階下西面儐者進於賔之左北面受命出立於大門外之東西面曰敢請事主人曰某有嘉禮請吾子有顧儐者入告遂引賔出大門外之東西面再拜主人答拜主人曰某有嘉禮請吾子有顧賔曰敢辭主人曰敢固請賔曰辭不得命敢不從主人拜賔答拜主人還賔遂與諸親從之贊者預鋪賔席於堂上楹間近北南向設賔之宗室席位於賔席西南賔之異姓席位於宗室之南又於西階下設異姓之席位皆重行東向以北爲上設主人席位於阼階上西面設主人宗室席位於主人東北設異姓席位於宗室之北皆重行西面以南爲上又設主人異姓席位於東階下重行西向以北爲上賔至立於主人大門外之西東面賔之宗室立於賔西南異姓立於宗室之南俱重行東面以北爲上儐者引主人出立於大門外之西東面主人諸親立於大門內之東重行西面以南爲上立定主人西面再拜賔東面答拜主人揖賔賔報揖儐引主人又儐者引賔以入諸親以次從入至內門主人諸親以次從入如常至階主人揖賔賔報揖賔主及諸親以次升各如常立於席後庭前者亦如之立定賔主及諸親俱坐執爵者酌酒升自東階酒升堂賔主及諸親皆起執爵者以酒授主人賔者引主人進詣賔席前西北面立賔自席西進東南向受爵儐者引主人退復位賔還席後賔主及諸親俱坐執爵者又以酒授主人及賔主諸親賔主俱祭而飲諸親不祭而飲爵行一周食升堂賔主及諸親皆起掌食者以醢醬豆授主人進席設於賔席前賔曰請吾子無辱主人曰不敢忘禮儐者引主人復位執饌者以籩豆簠簋俎鈃設於賔主席前又加以匕箸執饌者以次設食訖賔主皆祭而食諸親不祭而食於賔祭主人辭曰疏食不足祭賔食三飯而止主人曰請吾子食賔更飯食畢遂進庻羞觴行如常防畢賔主及諸親俱興儐者各引賔主以下降出賔主及賔之諸親皆復門外位主人諸親復門內位主人再拜送賔退儐者引主人入

婦人禮防

女賔乘車入至下車所內贊者引入主人迎送於閣內相稱之辭各準其夫餘如丈夫之禮

饗丈夫送者

其日掌事者鋪賔席於堂上楹間近北南面又鋪主人席於阼階上西向又設眾賔之席於賔西南設從者席位於西階下重行東向北上儐者引賔以下立於主人門外之西俱重行東面以北爲上立定儐者引主人立於門東西面主人揖賔賔報揖儐者各引賔主以下入至階主人揖賔賔報揖賔主以下俱升立於席後立定賔主以下俱坐遂進酒設食如婚防儀防畢賔主以下俱興儐者引賔立於西階上東面主人掌事者奉束帛之篚升以授主人主人執篚西面立賔西階上北面再拜主人進立於楹間南面賔進立於主人之西俱南面主人以篚幣授賔賔受退立於西階上東面主人還東階上北面再拜送儐者引賔以下降自西階從者迓受幣在庭者以次出復門外位儐者引主人降自東階出門東西面拜送賔退主人入

饗婦人送者

內儐者引賔升主人迎送於閣內相稱之辭各準其夫酬以束帛如丈夫之禮

大唐開元禮卷一百二十四

欽定四庫全書

大唐開元禮卷一百二十五唐

蕭嵩等撰嘉禮

六品以下婚

納采

問名

納吉

納徵

請期

親迎

見舅姑

盥饋

婚防

婦人禮防

饗丈夫送者

饗婦人送者

納采

婚禮先使媒氏通書女氏許之乃致納采之禮前一日主人設賔次於大門外道右南向以後納吉納徵請期親迎設次皆如之其日大昕使者至女氏大門外掌次者延入次主人公服受其禮於正寢【有廟者於廟】掌事者布神席於室戶外之西右幾使者公服【不合公服者並常服】出次立於大門外之西東面主人立於東階下西面儐者立於主人之左北面受命出立於門東西面曰敢請事賔曰吾子有命貺室某也【吾子女父某壻名】某有先人之禮使某也請納采【上某壻父名下某使者稱也】儐者入告主人曰某之子蠢愚又弗能教吾子命之某不敢辭儐者出告掌畜者以鴈授賔退立於後左手執之主人迎於大門外之東西面再拜賔不答拜主人揖賔以入賔從入主人入門而右賔入門而左至於次門主人又揖入至內霤將曲揖至階主人曰請吾子升賔曰某敢辭主人曰固請吾子升賔曰某敢固辭主人曰終請吾子升賔曰某敢終辭主人升東階當阿【阿棟也】西面賔升西階當阿東面賔曰敢納采主人阼階上北面再拜進立楹間南面賔進立於主人之西俱南面賔授鴈降自西階以出

問名

納采禮畢賔旣降立於內門外之西東面初賔降主人還阼階東左右受鴈於序端主人降立於阼階下西面儐者進受命出請事賔曰某旣受命將加諸卜敢請女爲誰氏儐者入告主人曰吾子有命且以備數而擇之某不敢辭儐者出告掌畜者以鴈授賔退立於後主人迎於內門外之東西面揖賔以入主人入門而右賔入門而左二揖至階三讓如初主人升阼階當阿西面賔升西階當阿東面曰敢問名主人於阼階上北面再拜進立於楹間南面賔進立於主人之西俱南面賔授鴈還立西階上東面主人還阼階上西面曰某第某女某氏出賔立於內門外之西東面主人退立於阼階東左右受鴈於序端主人降立於阼階下西面儐者進受命出請事賔曰禮畢賔者入告主人曰吾子爲事故至於某之室某有先人之禮請禮從者儐者出告賔曰某旣得將事敢辭儐者入告主人曰先人之禮敢固以請儐者出告賔曰某辭不得命敢不從儐者入告主人升立於序端掌事者徹幾攺筵東上【蒲筵緇布純漆幾主人設神席亦準此】設甒醴於東房內西墉下加勺羃篚在樽北實觶一角柶一加羃籩豆在篚北實脯醢設席於東房近北罍水在洗西篚在洗東北肆設訖主人降迎賔於內門外之東西面主人揖賔賔報揖主人入賔從入二揖至階三讓如初升主人於阼階上北面再拜賔於西階上北面答拜主人受幾於序端掌事者內拂幾三奉兩端西北向進主人東南向外拂幾三振袂內執之進西北向使者迎受於筵前東南向以俟主人還阼階上北面拜送賔以幾避北面坐設於坐左興退於西階上北面答拜立於階西東面贊者盥手洗觶酌醴加柶於觶覆之面葉出房南面立主人受醴面柄進筵前西北面立賔於西階上一拜進筵前東南面受醴復西階位主人還阼階上北面一拜送贊者薦脯醢於筵前賔進筵坐左執觶右取脯擩於醢祭於籩豆之間以柶祭醴三始扱一祭又扱再祭興以柶兼諸觶上躐降筵於西階北面坐啐醴建柶奠觶遂拜執觶興主人答拜賔進升筵坐奠觶於籩豆之東賔退立於西階上東面掌事者奉篚幣升自東階主人受於序端進西面立賔西階上北面再拜主人進楹間南面立賔進立於主人之西俱南面主人以幣篚授賔賔受退立於西階東面主人還東階上北面拜送賔降自西階從者迓受幣賔出大門外西東面立主人降出門東西面拜送賔退主人入立於東階下西面儐者告於主人曰賔不顧矣主人乃還於寢於使者歸主人【壻之父】公服立於阼階下西面使者入告立於主人之左北面曰某旣得將事敢告主人曰聞命使者退主人入【以下復命準此】

納吉

其日大昕使者至女氏大門外掌事者延入次掌事者設幾筵如初使者出次立於主人大門外之西東面主人立於阼階下西面儐者進受命出請事賔曰吾子有命旣命某加諸卜占吉使某也敢告【某壻父名也使某使者名也】儐者入告主人曰某之子不能教惟恐弗堪吾子有吉某預在焉某不敢辭儐者告掌畜者以鴈授使者退立於後主人迎拜如常主人揖賔以入賔従入主人入門而右賔入門而左至於次門主人揖入二揖至階三讓如初主人升阼階上西面賔升西階上東面曰敢納吉主人北面再拜進立於楹間南面賔進立於主人之西俱南面賔授鴈降自西階出立於次門之西階東面初使出主人還阼階東左右受鴈於序端主人降立於阼階下西面儐者進受命出請事使者曰禮畢其禮賔如問名之儀

納徵

其日大昕賔至女氏大門外掌事者延就次賔之掌事者入布羃於主人次門之外纁束陳於羃上鹿皮二內攝之【毛在內】立於羃南北面西上主人掌事者設幾筵如初【其纁束三疋纁二疋合束之其執皮內攝之手相向左手並執前足右手並執後足】陳設訖使者出次立於主人大門外之西東面主人立於阼階下西面賔進受命出請事賔曰吾子有嘉命貺室某也某有先人之禮束帛儷皮使某也請納徵儐者入告主人曰吾子順先典貺某以重禮某敢不承命儐者入告主人迎拜如常主人揖賔以入賔從入主人入門而右賔入門而左至次門主人立於門東西面賔立接西塾東面掌事者坐取纁興授賔賔執主人揖賔以入執束帛皮者從入陳於庭三分庭一在南北面西上主人二揖至階三讓如初主人升阼階當阿西面賔升西階當阿東面曰敢納徵【執皮者釋外足見文】主人於阼階上北面再拜進立於楹間南面賔進立於主人之西俱南面授束帛受皮者自右受之以東賔之執皮者自前西而出賔初授束帛降出次門外之西東面主人還阼階東左右受束帛於序端主人降立於階下西面儐者進受命出請事賔曰禮畢其禮賔如問名之儀

請期

其日大昕使者至於女氏大門外掌事者延入次又掌事者設幾筵如初使者出次立於主人大門外之西東面主人立於阼階下西面儐者進受命出請事賔曰吾子有賜某旣申受命惟是三族之不虞使某也請吉日儐者入告主人曰旣前受命矣惟命是聼儐者出告賔曰某聼命於吾子【某壻父名】儐者入告主人曰某固惟命是聼儐者出告賔曰某使某受命於吾子吾子不許某敢不告期日曰某【某吉日之甲乙】儐者入告主人曰某敢不敬須儐者出告掌畜者以鴈授使者退立於後主人迎拜如常主人揖賔以入賔從入主人入門而右賔入門而左二揖至階三讓如初主人升阼階當阿西面賔升西階當阿東面曰敢告期主人阼階上北面再拜進立於楹間南面賔進立於主人之西俱南面賔授鴈降出次門外之西東面主人還阼階東左右受鴈於序端主人降立於阼階下西面儐者進受命出請事賔曰禮畢其禮賔如納徵之儀

親迎

其日大昕壻之父女之父各服其服告於禰正寢【以酒脯告之一獻有廟者告於廟】將行父醮子於正寢贊者布席於東序西向又設席於戶牖之間南向父公服【庻人常服以下準此】坐於東序西向子服爵弁【庻人絳公服】升自西階進立於席西南向贊者酌酒進北面以授子子再拜受贊者薦脯醢於席前【脯醢出自房】子升席跪左執爵右取脯擩於醢祭於籩豆之間右祭酒執爵興降席西南面跪卒爵奠爵再拜執爵興贊者受虛爵還樽所子進立於父席前東面父命之曰往迎爾相承我宗事朂率以敬先妣之嗣若則有常【庶子但云往迎爾相朂率以敬】子再拜曰不敢忘命又再拜出初昏設洗於阼階東東西當東榮南北以堂深罍水在洗東加勺羃篚在洗西南肆實爵二巾二加羃設婦洗於東房近北罍水在洗西加勺羃篚在洗東北肆實以巾加羃陳饌於東房內西牖下【饌用特牲魚臘三俎四簋一豋六豆】壻及婦共牢婦之簋及豆豋之數各視其夫【牲體皆節折簋實以黍稷豋實以羮豆實醢醬韲葅之類】簋豆豋皆加蓋俎加羃樽於室中北牖下酒在西加勺羃南柄又設樽於戶外之東加勺羃無酒篚在南實四爵二巹加羃【夫婦酌於內樽四爵兩巹凡六夫婦各三酳】主人乘靑通幰犢車【主人謂壻也】從者公服乘車以從婦車及從車各準其夫至於婦氏大門外掌次者延入次贊者布席於室戶外之西西上右幾又布席於戶外東壁下加勺羃篚在北實觶一角柶一於篚加羃籩豆一又在篚北女服花釵大袖之服【庻人服花釵連裳】入於房卽席南向立姆在其右女從者在其後父公服升自阼階立於房戶外之東西面內贊者以觶酌醴加柶覆之面柄進女席前北面女降席西南面再拜受觶內贊者薦脯醢於席前女升席跪左執觶右取脯擩於醢祭於籩豆之間遂以柶祭醴三始扱一祭又扱再祭興筵末跪啐醴建柶奠觶於豆東降席西再拜訖升席南向立內贊者徹薦觶主人降立於東階南面賔出次立於門西東面【賔壻也】儐者進受命出立於門東西面曰敢請事賔曰吾子有命以玆初婚某父使某將請承命儐者入告主人曰某固敬具以須主人迎賔於大門外之東西面再拜賔答拜主人揖賔賔報揖執鴈從入至於寢門主人又揖入至內霤將曲揖當階主人曰請吾子升賔曰某敢辭主人曰固請吾子升賔曰某敢固辭主人曰終請吾子升賔曰某敢終辭主人升自阼階西面立賔升自西階進當房戶北面跪奠鴈興再拜降出主人不降送於賔入門母出立於房戶外之西南面於賔拜訖姆導女出於母左父少進西面戒之必有正焉若衣若笲命之曰戒之敬之夙夜無違命母戒於西階上施衿結帨戒之曰勉之敬之夙夜無違【帨佩巾】庶母及門內施鞶申之以父母之命之曰敬恭聼宗父母之言夙夜無愆視諸衿鞶【鞶鞶囊婦人鞶絲所以盛帨巾之屬】女出至車壻授綏姆辭曰未教不足與爲禮婦乘以幾加景壻馭輪三周馭者代之主人使其屬送之壻出乘車先婦車從而行至於門外下車以俟婦至降車北面立壻南面揖婦以入及寢門又揖以入贊者徹樽羃酌酒三注樽女從者布席於奧東面【西南隅謂之奧若室內窄則席於堂上楹間東向設樽於室戶東】主人導婦升自西階入於室卽席東面婦入立於樽西南壻盥於南洗女從者沃之婦盥於北洗壻従者沃之贊者以饌入設醬於席前葅醢在其北俎三設於豆東臘特於俎北贊者設黍於醬東設湇於醬南設對醬於東【對醬婦醬設之當特俎】葅醢在其南北上設黍於臘北其西稷設湇於醬北贊啟防防於簋簠南對簋簠於北【啟發也】皆加匙箸壻從者布對席於饌東贊者西面告饌具主人揖婦卽對席西面皆坐贊者授匕箸各以葅擩於醢皆祭於豆間又皆祭黍贊者各取肺絕末以授皆祭贊者以肺加於俎【凡祭與食皆贊者贊之】贊者皆移黍置於席上授肺脊皆食以湇醬三飯卒食贊者二人俱洗盞於房酌於室內之樽詣戶西北面以酳主人及婦皆興再拜受爵贊者北面答拜主人及婦皆坐祭酒贊者以肝從皆奠爵取肝振祭嚌之贊者皆受實於且豆各取爵皆飲訖贊者受爵主人及婦皆拜贊者以爵復於篚又以爵酌酒再酳主人及婦仍立受爵坐飲卒爵皆興贊者受爵復於篚三酳用巹如再酳主人及婦立於席後贊者皆降東階洗爵升酌於戶外樽入戶西北面俱奠爵興再拜皆坐取爵遂祭飲卒爵奠爵遂拜執爵興夫婦答拜降奠爵於篚主人出脫服於房婦退立樽西南面位贊者徹饌設於東房如初婦脫服於室衽於奧北趾【衽臥席】主人入燭出婦從者餕夫之餘夫從者餕婦之餘贊者酌戶外樽酳之女從者待於戶外呼則聞

見舅姑

質明贊見婦於舅姑立於寢門外贊者布舅席於東序西向布姑席於房戶之西南向舅姑俱卽席坐婦執笲棗栗【笲竹器表纁裏】自門外入升自西階東面再拜遂跪奠於席前舅撫之贊者進徹以東婦退復東面位又再拜降自西階受笲腶修【腶修婦從者執俟於階下】升進北面再拜進跪奠於姑席前姑舉之內贊者受以東婦退復北面位又再拜贊設婦席於室戶西南面【在姑席之西少北】側樽甒醴於房內東壁下加勺羃籩豆各一實以脯醢在樽北設洗於東房近北罍水在洗東北肆【篚實以巾觶角柶各一加羃】婦立於席西南面贊者盥手洗觶酌醴加柶面柄出房詣婦席前北面立婦進東面拜受退復位內贊者西階上北面拜送內贊者薦脯醢於婦席前婦升席坐左執觶右取脯擩於醢祭於籩豆之間以柶祭醴三始扱一祭又扱再祭加柶於觶面葉興降席西東面坐啐醴建柶興拜內贊者答拜婦進升席跪奠觶於豆東取脯降自西階以出授婦氏從人於寢門外

盥饋

舅姑入於室婦盥饋贊者布席於室之奧舅姑共席坐俱東面南上贊者設樽於室內北墉下饌於房內西墉下其饌如同牢【牲體皆節折左載之於舅俎右載之於姑俎】婦入升自西階入房以醬進設於舅姑席前其他饌從者設之加匙箸俱以南爲上俎入各設於豆東訖贊者各授箸舅姑各以韭葅擩於醬祭於籩豆之間又祭飯訖乃食三飯卒食婦入於房盥手洗爵入室酌酒酳舅進奠爵於舅席前少東西面再拜舅取爵祭酒飲之婦受爵出戶入房奠於篚又盥手洗爵酌酒酳姑如酳舅之禮設婦席於室內北墉下樽東南面婦撤饌設於席前如初西上【婦親徹醬設之其他從者設之】婦進西面再拜退升席南向坐將餕舅命易醤內贊者易之婦乃餕姑饌婦祭內贊者食三飯卒食內贊者洗爵酌酒酳婦婦降席西面再拜受爵升席坐祭酒飲訖執爵興降席東南面立內贊者受爵奠於篚婦進西面再拜受舅姑先降自西階婦降自阼階【凡庶子婦舅姑不降婦降自西階以出】

婚防

其日主人至於賔大門外之西東面立賔立於阼階下西面儐者進於賔之左北面受命出立於大門外之東西面曰敢請事主人曰某有嘉禮請吾子有顧儐者入告遂引賔出大門外之東西面再拜主人答拜主人曰某有嘉禮願吾子有顧賔曰敢辭主人曰敢固請賔曰辭不得命敢不從主人還賔遂與諸親從之贊者預鋪賔席於堂上楹間近北南向設賔之宗室席位於賔席西南賔之異姓席位於宗室之南又於西階下設異姓席位皆重行南向以北爲上設主人席位於阼階上西面設主人宗室位於主人東北設異姓席位於宗室之北皆重行西向以南爲上又設主人異姓席於東階下重行西向以北爲上賔至立於主人大門外之西東面賔宗室立於賔之西南異姓立於宗室之南俱重行東面以北爲上儐者引主人出立於大門外之東西面主人諸親立於大門外之東重行西面以南爲上立定主人西面再拜賔東面答拜主人揖賔賔報揖儐者引主人又儐者引賔以入諸親以次従入至內門主人諸親次従入如常至階主人揖賔賔報揖賔主及諸親以次升各立於席後其庭前者亦如之立定賔主及諸親俱坐執爵者酌酒升自東階酒升堂主及諸親皆起執爵者以酒授主人儐者引主人進詣賔席前西北面立賔自席西進東南向受爵儐者引主人退復位賔還席後立主人及諸親俱坐執爵者又以酒授主人及賔主諸親賔主俱祭而飲諸親不祭而飲爵行一周食升堂賔主及諸親皆起掌食者以醢醤豆授主人儐者引主人進設於席前賔曰請吾子無辱主人曰不敢忘禮儐者引主人復位執饌者以籩豆簠簋俎鈃設於賔主席前又加以匙箸執饌者以次設食訖賔主皆祭而食諸親不祭而食於賔祭主人辭曰蔬食不足祭賔主俱食三飯而止主人曰請吾子食賔更飯食畢遂進庶羞觴行如常防畢賔主及諸親俱興儐者各引賔主以下降出賔主及賔之諸親皆復門外位主人諸親復門內位主人再拜送賔退儐者引主人入

婦人禮防

女賔乘車入至下車所內贊者引入主人迎送於閣內相稱之辭各準其夫餘如丈夫之禮

饗丈夫送者

其日掌事者鋪賔席於堂上楹間近北南向又鋪主人席於阼階上西向又設眾賔之席於賔西南設從者位於階下重行東面北上儐者引賔以下立於主人門外之西俱重行東西以北爲上立定儐者引主人出立於門東西面主人揖賔賔報揖儐者各引賔主以下入至階主人揖賔賔報揖賔主以下俱升立於席後立定賔主以下俱坐遂進酒設食如婚防之儀防畢賔主以下俱興儐者引賔立於西階下東面主人掌事者奉束帛之篚升以授主人主人執篚西面立賔西階上北面再拜主人進立於楹間南面賔進立於主人之西俱南面主人以篚幣授賔賔受退立於西階上東面主人還東階上北面再拜送儐者引賔以下降自西階從者迓受幣在庭者以次出復門外位賔者引主人降自東階出門東西面拜送賔退主人入

饗婦人送者

內儐者引賔升主人迎送於閣內相稱之辭各準其夫酬以束帛如丈夫之禮五品以上子孫九品以上子孫三品以上大功以上親五品以上期以上親婚並假用士禮

大唐開元禮卷一百二十五

欽定四庫全書

大唐開元禮卷一百二十六唐

蕭嵩等撰嘉禮

朝集使於尙書省禮見【並辭】

任官初上相見【諸州上佐同】

京兆河南牧初上【諸州刺史都督同】

萬年長安河南洛陽令初上【諸縣令同】

朝集使於尙書省禮見【並辭】

其日奉禮預布版位於尙書省都堂之前京官九品以上位在東每等異位朝集使位在西亦如之皆以北爲上【京官及朝集使俱常服】謁者絳公服先引京官入就位又謁者引諸方朝集使等入就位奉禮立於朝集使之北差退贊者陪其後京官及朝集使序立訖奉禮曰再拜贊者承傳朝集使等俱再拜京官等逡巡揖避再拜訖京官等俱答拜朝集使等逡巡揖避再拜訖謁者贊稱禮畢羣官等各以次退朝集使亦退其辭禮亦如之

任官初上相見【諸州上佐同】

應冊命之官受冊訖朝服乘輅備儀鳴鐃吹詣太廟南門至下車所鐃吹止受冊者降輅謁者引入立於廟廷北面西上立定再拜訖又再拜辭謁者引出乘輅鳴鐃而還【若先受制書者發第備儀仗謁詣太廟如上儀】遂詣本司將至卑官先引俱公服俟於別席所初上者至降輅贊禮者引入停於後堂攺著公服儀仗陳於防事之前贊禮者引卑官俱位於內門之外西向每等異位重行東面以北爲上初卑官就門外位贊禮者引初上者立於防事東階東南西面贊禮者引卑官以次入立於西階西南重行東面以北爲上立定卑官俱再拜初上者答再拜贊禮者引卑官出贊禮者引初上者就後堂卑官俱更衣訖贊禮者引應坐者入立於防事東西階下其應致敬者立於門外東西俱北上贊禮者引初上者出升堂就榻後應坐者俱升詣坐後立定初上者升坐應坐者各依其班而坐其應致敬者入立於東西階下俱以北爲上諸流外官入立於庭重行北面西上再拜訖就東階下品官之後本司以印及職掌置於案本司引入升詣坐前本司取印及職掌以次進置於坐上之案訖本司引案降出諸司以次諮判三條事訖俱興立於坐後贊禮者引初上者還後堂以外降出設防如常儀官卑不合拜廟者徑詣上所下判官者禮見而已若六品以下初上皆常服若先任者尊及官位等者先任者俟於東階下西面新任者入立於西階下東面再拜先任者答再拜訖新任者還於防事立於東階下與卑官相見如上儀【諸州長史縣丞以下初上準此】

京兆河南牧初上【諸州刺史都督初上禮附】

其日州牧備儀仗至州停於後堂兵曹設儀仗於防事門庭如常儀本司設牧位於防事楹間近北南向設州官長史司馬位於堂下東方西向設錄事參軍以下位於司馬之南重行西向皆以北爲上設諸縣官位庭中近西諸鄕望位於縣官之東每等異位俱重行北面相對爲首【州助教縣博士助教依鄕望班】長史以下集於州南門之外州官在東縣官在西鄕望在州官東南各有次俱服公服鄕望常服司功整次帋名入諮贊禮者引牧出於防事東階東南西向左右侍從如常贊禮者立於牧南少退俱西向贊者引州官入就位次引縣令以下入門而左又引鄕望入門而右俱入就位立定贊禮者引牧升自東階卽位南面立又引縣令及鄕望五品以上自西階升堂進當牧前重行北面位如在庭之儀立定上下俱再拜牧答再拜上下在位者皆逡巡避位贊禮者引縣令以下及鄕望俱出贊禮者引牧降入贊禮者引長史以下次出俱更衣本司量設牧坐於堂上訖贊禮者引縣令及鄕望俱就西階下又引長史以下入立於東階下俱北上贊者引牧出升堂就榻後長史以下並縣令及職事五品以上應升坐者合班俱升詣坐後立定牧升坐諸應坐者俱坐州縣佐史以下入庭中重行北面西上州縣學生位於其後俱再拜訖就阼階品官之後立錄事以印及職掌置於案錄事一人引入升詣坐前錄事以印及職掌以次進置於牧案訖錄事引案降出諸司以次諮判三條事訖坐者俱興贊禮者贊牧興引還後堂長史以下降出設防如常儀【諸州刺史初上準此其鄕望文武官七品以上及徳行有聞者皆升堂】

萬年長安令初上【河南洛南縣令禮同諸縣令初上禮同】

其日令停於後堂設令位於防事楹間近北南向設鄕望位於南方重行北向以西爲上其勲官依出身班博士助教依鄕望班又設丞位於東方西向設主簿及尉位於丞南少退西向北上鄕望以下俱集於縣南門外之西各有次司功整次紙名入諮贊禮者引令出立於防事東階東南西向侍從如常儀贊禮者立於令之南少退俱西向贊禮者引丞以下入就位次引鄕望入就位贊禮者引令升自東階卽位南向立贊禮者引鄕望文武官五品以上升自西階當進令前重行北面以西爲上立定上下在位者俱再拜令答再拜上下在位者皆逡巡避位贊禮者引鄕望降自西階以出鄕望在庭者繼出贊禮者引令降自東階以入又引丞以下以次出本司量設牀坐於堂上訖贊禮者引鄕望入立於防事西階下丞以下立於門外道西東面俱北上贊禮者引令出升堂就榻後又贊禮者引丞入及鄕望文武官五品以上俱升詣坐後立又贊禮者引主簿及尉入立於東階下立定令升坐諸應坐者俱坐錄事及佐史以下入立於庭中北面西上學生位於其後俱再拜訖就東階下縣尉後立錄事以印及職掌置於案錄事一人引入升詣坐前錄事取印及職掌以次進置於令案訖錄事引案降諸司以次諮判三條事訖丞及鄕望俱興贊禮者贊令興引還後堂鄕望降出設防如常儀【諸縣令初上準此其鄕望文武官七品以上及徳行有聞者皆升堂】

大唐開元禮卷一百二十六﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷一百二十七

唐蕭嵩等撰

嘉禮

鄕飲酒

鄕飲酒之禮刺史爲主人【此爲貢人之中有明經進士身兼徳行孝弟灼然顯著旌表門閭及秀才者皆刺史爲主人若無此色皆判司攝行事】先召鄕之致仕有徳者謀之賢者爲賔其次爲介又其次爲眾賔與之行禮而賔舉之【介以下無其人則闕】主人戒賔立於賔大門外之西東面賔立於東階下西面將命者立於賔之左北面受命出於門外之東西面曰敢請事主人曰某日行鄕飲酒之禮請某子臨之將命者入告賔出立於門東西面北向拜辱【以白造緇曰辱】主人答拜主人曰吾子學優行髙應玆觀國某日展禮請吾子臨之賔曰某固陋恐辱命敢辭主人曰謀於父師少師莫若吾子賢敢固以請賔曰夫子申命之某敢不敬須主人再拜賔答拜主人退賔拜送主人戒介亦如之【介辭曰某日行鄕飲酒之禮請吾子貳之】其日質明設賔席於楹間近北南向設主人席於阼階上西向設介席於西階上東向設眾賔席於三賔席之西各南向皆不屬焉又設堂下眾賔席於西階西南東面北上設兩壺於賔席東少北酒在西加勺羃置篚於壺南東肆實以爵觶設贊者位於東階東西面北上賔介及眾賔至立於防事大門外之右東向北上執事者俱就位主人迎賔於門外之左西面拜賔賔答拜又西南向拜介介答拜又西南揖眾賔眾賔揖主人又揖賔賔報揖主人先入門而右西面賔入門而左東面介及眾賔序入立於賔西南東面北上眾賔非三賔者皆北面東上【凡賔主拜揖周旋皆有贊相也】主人將進揖當階揖賔皆報揖至階主人曰請吾子升賔曰某敢辭主人曰固請吾子升賔曰某敢固辭主人曰終請吾子升賔曰某敢終辭主人升自阼階賔升自西階當榻北面立執樽者徹羃主人適篚跪取爵興適樽實之進賔席前西北面獻賔賔西階上北面拜主人少退賔進席前受爵退復西階上北面立主人退於阼階上北面拜送爵賔少退贊者薦脯醢於賔席前賔自西方升席南面立贊者設折俎賔跪左執爵右取脯擩於醢祭於籩豆之間遂祭酒啐酒【啐嘗也】興降席東適西階北面跪卒爵執爵興適樽實之進主人席前東南面酢主人主人於阼階上北面拜賔少退主人進席前受爵退復阼階上北面立賔退復西階上北面拜送爵贊者薦脯醢於主人席前主人由席東自北方升贊者設折俎主人跪左執爵右祭脯醢遂祭酒啐酒興自南方降席復阼階上北面跪卒爵執爵興跪奠爵於東序端興退適篚跪取觶實之以酬賔復阼階上北面跪奠觶遂拜執觶興賔西階上答拜主人跪祭遂飲卒觶執觶興適樽實之進賔席前北面賔西階上拜主人少退賔旣拜主人跪奠觶於薦西興復阼階上位賔遂進席前北面跪取觶興復西階上位主人北面拜送賔進席前北面跪奠觶於薦東興復西階上位【酬酒不舉者君子不盡人之歡以全交也】主人北面揖遂降立於阼階下西面賔降立於西階西當西席東面【主人將與介爲禮故賔不居堂上位】主人進延介主人揖介介報揖至階一讓主人升阼階介升西階當榻賔北面主人詣東序端跪取爵興適樽實之進於介席前西南面獻介介西階上北面拜主人少退介進席前北面受爵退復位主人於介右北面拜送爵介少退主人立於西階之東贊者薦脯醢於介席前介由席西自北方升席贊者設折俎介跪左執爵右祭脯醢遂祭酒執爵興自南方降席復西階上北面跪卒爵執爵興介授主人爵主人適樽實之以酢於西階上立於介右北面跪奠爵遂拜執爵興介答拜主人跪祭遂飲卒爵執爵興退跪奠爵於西楹南還阼階上揖降介降立於賔南主人於阼階前西南面揖眾賔賔揖遂升主人適西楹南跪取爵興適樽實之於西階上南面獻眾賔之長升西階上北面拜受爵主人於眾賔長之右北面拜送贊者薦脯醢於其席前眾賔之長升席跪左執爵右祭脯醢祭酒執爵興退於西階上立飲訖授主人爵降復位主人又適樽實之進於西階上南面獻眾賔之次者如獻眾賔長之禮又次一人升飲亦如之主人適樽實之進於西階上南面獻堂下眾賔眾賔每一人升受爵跪祭立飲贊者徧薦脯醢於其位訖主人受爵奠於篚主人降與賔一揖一讓升賔介眾賔序升卽席設工人席於堂亷西階之東北面東上工四人入先二瑟後二歌工持瑟升自西階就位坐工歌鹿鳴卒歌笙入立於堂下北面奏南陔訖乃間歌南有嘉魚笙崇丘【間代也謂一歌則一吹也】乃合樂周南關雎召南鵲巢【合謂歌與樂眾聲俱作也樂無工人則闕無得作淫聲不雅之曲】樂正告賔曰正歌備告訖司正升自西階【司正謂主人之贊禮者禮樂之正旣成將畱賔爲有懈惰立司正以監之】跪取觶於篚興適樽實之降自西階詣階間右還北面跪奠觶興拱手少立跪取觶揚觶訖遂飲卒觶跪奠觶興拜退復西階西賔降席跪取觶於篚適樽實之詣阼階上北面酬主人主人降席進立於賔東【初起旅酬也凡旅酬者少長以齒也】賔跪奠觶遂拜執觶興主人答拜賔立飲卒觶賔適樽實之進阼階上東南面授主人主人再拜賔少退主人受觶賔於主人之西北面拜送【旅酬同階禮殺】賔揖復席主人進西階上北面酬介介降席自南方進立於主人之西北面主人跪奠觶遂拜執觶興介答拜主人立飲卒觶適樽實之退西階上西南面立介拜主人少進介受觶主人立於介東北面拜送主人揖復席司正升自西階近西北面立相旅曰某子受酬受酬者降席自西方進北面立於介右【旅序也於是介酬眾賔又以次序相酬也某者眾賔姓也同姓則以伯仲別之又同則以其字別之受酬者由介東尊介使不失故位也】司正退立於西序端東面【避受酬者又便其贊上贊下也】介跪奠觶遂拜執觶興某子答拜介立飲執觶適樽實之進西階上西南面授某子某子受觶介立於某子之左北面揖復席司正曰某子受酬受酬者降席自西方立於某子之左北面某子跪奠觶遂拜執觶興受酬者拜某子答拜某子立飲卒觶適樽實之進西階上西南面授之受酬者受觶某子立受酬者之右揖復席次一人及堂下眾賔受酬亦如之卒受酬者以觶跪奠於篚興復階下位司正適阼階上東面受命於主人主人曰請坐於賔司正逥北面告於賔曰請賔坐賔曰惟命【賔主之辭皆司正傳請也】賔主各就席坐【若賔主俱公服者則皆降脫履主人先左賔先右禮畢降納如常】司正降復位乃羞【羞進也所進肉胾醢之類是也】無算爵【算數也賔主燕飲爵行無數醉而止三賔以上贊者二人行爵以下取足】主人之贊者皆與焉燕訖賔主俱興賔以下降自西階主人降自東階賔以下出立於門外之西東面北上主人送於門外之東西面再拜賓介逡巡而退

大唐開元禮卷一百二十七

欽定四庫全書

大唐開元禮卷一百二十八唐

蕭嵩等撰

嘉禮

正齒位

每年季冬之月縣令爲主人鄕之老人年六十以上有徳望者一人爲賔次一人爲介又其次爲三賔又其次爲眾賔其日質明設賔席於楹間近北南向設主人席於阼階上西向設介席於西階上東向設三賔席三於賔席之西各南向皆不屬焉又設眾賔席於楹間近南北面東上設兩壺於賔席之東北少退酒在西加勺羃置篚於壺南東肆實以爵觶設贊者位於階東南西向北上賔介及三賔至立於防事大門外之右眾賔立於賔之後俱東向北上執事者俱就於位主人迎賔於大門外之左西面拜賔賔答拜又西南面拜介介答拜又西南面揖眾賔眾賔報揖主人又揖賔賔報揖主人先入門而右西面賔入門而左東面介及三賔序入立於賔西南眾賔立於三賔之後俱北面東上【凡賔主拜揖周旋皆有贊相】主人將進揖當階又揖賓皆報揖至階主人曰請吾子升賔曰某敢辭主人曰固請吾子升賔曰某敢固辭主人曰終請吾子升賔曰某敢終辭主人升自阼階賔升自西階當楣北面立執樽者徹羃主人適篚跪取爵興適樽實之進賔席前西北面獻賔賔西階上北面立主人少退賔進於席前受爵退復西階上北面立主人退於阼階上北面拜送爵賔少退贊者薦葅醢於賔席前【賔以下年六十者三豆七十者四豆八十者五豆九十者及主人皆六豆】賔自西方升席南面跪左執爵右取葅擩於醢祭於豆間遂祭酒啐酒【啐嘗也】興降席東適西階北面跪卒爵執爵興適樽實之進主人席前東南面酢主人主人於阼階上北面立賔退復西階上北面拜送爵贊者薦脯醢於主人席主人由席東自北方升席跪左執爵右執脯醢遂祭酒啐酒興自南方降席復阼階上北面跪卒爵執爵興跪奠爵於東序端興適篚跪取觶實之以酬賔復阼階上北面跪奠觶遂拜執爵興賔西階上答拜跪祭飲卒觶興適樽實之進賔前北面賔拜主人少退賔旣拜主人跪奠觶於薦西興復阼階上位賔遂進席前北面跪取觶興復西階上位主人北面拜送賔賔進席前北面跪奠觶於薦東興復西階上位【酬酒不舉者君子不盡人之歡以全交也】主人北面揖遂降立於阼階下西面賔降立於西階當西序東面【主人將與介爲禮故賔不居堂上位】主人進延介主人揖介介報揖至階一讓升主人升阼階介升西階當楣北面立主人詣東序端跪取爵興適樽實之進於介席前西南面獻於介介西階上北面拜主人少退介進北面受爵退復位主人於介之右北面拜送爵介少退主人立於西階之東贊者薦爼醢於介席前介進自北方升席跪左執爵右祭爼醢遂祭酒執爵興自南方降席北面跪卒爵執爵興介授主人爵主人適樽實之以酢於西階上立於介右北面跪奠爵遂拜執爵興介答拜主人跪祭遂飲卒爵執爵興進跪奠爵於西楹南還阼階上揖降介降立於賔南主人於阼階前西南揖眾賔遂升適西楹南跪取爵興適樽實之進於西階南面獻眾賔三賔之長升西階上北面拜受爵主人於三賔長之右北面拜送贊者薦爼醢於其席前三賔之長升席跪左執爵右祭爼醢祭酒執爵興退於西階上立飲訖授主人爵降復位主人又適樽實之進於西階南面獻三賔之次者如獻三賔之禮又次一人升飲亦如之主人適樽實酒進於西階上南面獻眾賔眾賔每一人升受爵跪祭立飲贊者徧薦爼醢於其位訖主人受爵奠於篚主人興賔一揖一讓升賔介眾賔序升卽席設工席於堂亷西階之東北面東上【側邊曰亷】工四人入先二瑟後二歌工持瑟升自西階就位坐工歌鹿鳴卒歌笙入立於堂下北面奏南陔訖乃間歌南有嘉魚笙崇丘【間代也謂一歌則一吹也】乃合樂周南闗雎召南鵲巢【合謂歌與眾聲俱作也樂無工人則闕毋得作淫聲不雅之曲】樂正告賔曰正歌備告訖司正升自西階【司正謂主人之贊禮者禮樂之正旣成將畱賔爲有懈惰立司正以監之】跪取觶於篚興適樽實之降自西階詣階間右還北面跪奠觶拱手少立跪取觶遂飲卒觶奠觶再拜賔降席跪取觶於篚適樽實之詣阼階上北面酬主人主人降席進於賔東【初起旅酬也凡旅酬者少長以齒】賔跪奠觶遂拜執觶興主人答拜賔立飲卒觶適樽實之進阼階上東南面授主人主人再拜賔少退主人受觶賔於主人之西北面拜送【旅酬同階禮殺】賔揖復席主人進西階上北面酬介介降席自南方進立於主人之西北面主人跪奠觶遂拜執觶興介答拜主人立飲卒觶適樽實之進西階上西南面立介拜主人少退介受觶主人於介東北面拜送主人揖復席司正升自西階近西北面立相旅曰某子受酬受酬者降席自西方進北面立於介右【旅序也於是介酬眾賔眾賔又以次序相酬也某者眾賔姓也同姓則以伯仲別之又同則以其字別之受酬者由介東尊介使不失故位也】司正退立於序端東面【避受酬者又便其贊上贊下】介跪奠觶遂升執觶興某子答拜介立飲卒觶適樽實之進西階上西南面授某子某子受觶介立於某子之左北面揖復席司正曰某子受酬受酬者降席自西方立於某子之左北面某子跪奠觶遂拜執觶興受酬者答拜某子立飲卒觶適樽實之進西階上南面授之受酬者受觶某子立於受酬者之右揖復席次一人及眾賔受酬亦如之卒受酬者以觶跪奠於篚興復位司正適阼階上東面受命於主人曰請坐於賔司正逥北面告於賔曰請賔坐賔曰惟命【賔主之辭皆司正傳請】賔主各就席坐【若賔主俱公服者則皆降脫履階下主人先左賔先右禮畢降納如常】司正適篚跪取觶興進立於楹間北面乃揚觶而言曰朝廷率由舊章惇行禮教凡我長防各相勸朂忠於國孝於親內睦於閨門外比於鄕黨無或愆惰以忝所生賔主以下皆再拜司正跪奠觶再拜跪取觶飲卒觶興賔主以下皆坐司正適篚跪奠觶興降復位無算爵【算數也賔主燕飲爵行無數醉而止三賔以上贊者二人行爵以下取足而已也】無算樂【燕樂亦無數或間或合盡歡而止也】主人之贊者皆與焉燕訖賔主俱興賔以下降自西階主人降自東階賔以下出立於門外之西東北上主人送於門外之東西面再拜賔介逡巡而退

大唐開元禮卷一百二十八

欽定四庫全書

大唐開元禮卷一百二十九唐

蕭嵩等撰嘉禮

宣赦書

羣臣詣闕上表

羣臣奉參起居

遣使詣蕃宣勞

宣赦書

其日質明本司承詔宣告內外隨職供辦守宮設文武羣官次於朝堂如常儀羣官依時刻皆集朝堂俱就次各服其服奉禮設文武羣官版位於順天門外東西當朝堂之南文東武西重行北面相對爲首設中書令位於羣官之北南向刑部侍郎率其屬先陳金雞於西朝堂之東南向置皷板於金雞之南遂擊每一皷投一杖刑部侍郎錄京師見囚集於羣官之南北面西上囚集訖鼓止通事舎人引羣官各就位中書令受詔訖遂以詔書置於案令史二人對舉案通事舎人引中書令持幡節者前導持案者次之詣門外位立持節者立於中書令之南少西令史舉案者立於中書令之西北俱東面立定持節者脫節衣持案者進詣中書令前中書令取詔書持案退復位中書令稱有詔書羣官皆再拜宣訖羣官又再拜舞蹈又再拜刑部釋囚刑部尙書前受詔書退復位持節者加節衣通事舍人引中書令幡節前導而入又通事舍人引羣官還次

羣臣詣闕上表

前一日守宮設文武羣官次於朝堂如常儀其日量時刻文武羣官集俱就次各服朝服奉禮設文武羣官位於東朝堂之前近南文東武西重行北面相對爲首設中書令位於羣官之北南向設奉禮位於羣官東北贊者二人在南少退俱西向奉禮帥贊者先就位禮部令史二人絳公服對舉表案立於奉禮之北南面立定典謁引中書令出就南面位禮部郎中引表案詣中書令前郎中取表以授中書令中書令受表郎中舉案退復位奉禮曰再拜贊者承傳羣官在位者皆再拜通事舎人引中書令以表入奏出復南面位稱有詔羣官再拜宣詔訖又再拜謁者引爲首一人進北面受表退復位舍人引中書令入謁者引羣官還次

羣官奉參起居

前一日守宮設文武羣官次於朝堂如常儀其日依時刻文武羣官九品以上俱集朝堂次奉禮設文武羣官位於東朝堂之前文左武右重行北面相對爲首又設奉禮位於文武官東北贊者二人在南少退俱西向又設通事舍人位於文官爲首者之北少東西向並如常奉禮帥贊者先就位舍人各引文武羣官俱就位立定舍人引爲首者少進通起居訖退復位奉禮唱再拜贊者承傳羣官在位者皆再拜舍人入奏訖舍人承防出復位西面稱勅防羣官在位者皆再拜宣勅訖又再拜舍人及羣官俱退

皇帝遣使詣蕃宣勞

前一日執事者設使者次於大門外道東南向其日使者至執事者引就次使者以下俱公服蕃主朝服立於東階東南西面使者出次執事者引使者立於大門外之西東面使副立於使者西南持節者立於使者之北少退令史二人對舉詔書案立於使副西南俱東向執事者引蕃主迎使者於大門外之南北面再拜使者不答拜執事者引使者入持節者前導持案者次之入門而左使者詣階間南面立持節者立於使者之東少南西面使副立於使者西南持案者立於使副西南俱東面執事者引蕃主入立於使者之南北面持節者脫節衣持案者進使者前使副取詔書持案者退復位使副進授使者退復位使者稱有詔蕃主再拜使者宣詔訖蕃主又再拜執事者引蕃主進使者前北面受詔書退立於東階東南西面持節者加節衣執事者引使者持節者前導持案者次之出復門外位執事者引蕃主拜送於大門外使者還於次執事者引蕃主入

大唐開元禮卷一百二十九

欽定四庫全書

大唐開元禮卷一百三十

唐蕭嵩等撰嘉禮

皇帝遣使諸州宣撫

皇帝遣使詣諸州宣制勞防

皇帝遣使詣諸州宣赦書

諸州上表

皇帝遣使諸州宣撫

前一日本司設使者次於州大門外道右南向又設應集之官次於大門外文官道東武官於使次西南俱南向相對爲首其日使者將至刺史出城迎於一里外相去九十步許刺史於路左下馬使者下馬皆少進使者命刺史乘馬使者與刺史俱乘馬而行【使者至鎭及縣其鎭將縣令出迎與刺史同若使者五品以上鎭將縣令六品以下則使者不下馬命鎭將縣令乘馬而已若臨邊者不出迎】應集者至州門外各就次服朝服非朝服者公服【應受制及應集官路逺不及期者則使至別定某日】本司設使者位於防事階間南向設刺史位於使位之南北向設應集之官位於刺史之後每等異位若有諸老則位於諸官之後俱重行北面以西爲上又設刺史以下位於大門外之東每等異位重行西面以北爲上使者至掌次者引就次【若別日宣勞則使者停於館應集者至日乃集】刺史入使者以下皆公服制書及版各置於案贊禮者引應集之官就門外位諸老應受版者齒位【八十以上杖於位】刺史朝服以出行參軍引立於東階東南西面使者出次贊禮者引使者持幡節者前導立於門西東面持幡節者立於使者之北少退使副立使者西南史對舉制書及版案立於使副西南俱東面北上【若版多則量加案】立定行參軍引刺史迎於大門外之南北面再拜引刺史先入立於內門外之西東面州官位於其後贊禮引使者入持幡節者前導入門而左使副以下從之使者詣階間就位南面立持幡節者於使者之東少南西面幡在南使副立於使者西南持案者立於使副之南少退俱東面行參軍引刺史贊禮者引應集之官以次入就位立定持節者脫節衣持案者進使副前使副取制書持案者退復位使副以制書進授使者退復位使者稱有制刺史等再拜宣制訖刺史等又再拜行防軍引刺史進詣使者前北面受制書退立於東階東南西面贊禮者次引應受制者等別受制如常儀【凡同制書者皆同拜】訖引立於刺史東南西面北上若有版受史以案詣使副前使副取版進使者皆如初贊者引爲首一人少進使者稱有制爲首者再拜宣制訖爲首者又再拜贊者引爲首者進詣使者前北面受版若有束帛賑卹依式宣付【凡老者拜八十已上一坐再拜九十已上子弟拜受】訖引立扵刺史之後又引次受者亦如之訖持節者加節衣贊禮者引使者幡節前導以出使副以下從之俱復門外位諸老以版授子弟行防軍引刺史贊禮者引州府之官及諸老出復門外位立定刺史拜送贊禮者引使者還於次行防軍引刺史入贊禮者引州官及諸老還次若諸縣宣勞版授如在州之儀若使者於隨便宣制授賜物者縣令預集鄕望立於館門外之南重行北面西上使者至立於門西東面鄕望俱再拜使者入詣防事前南面立鄕望隨入宣勞授受及拜送皆如上儀凡使至先問百年者有則宣制頒餼【酒米牲物】皆子弟代受之

皇帝遣使詣諸州宣制勞防

前一日本司設使者次於門外道右南向又設應集官次於大門外文官道東武官於使次西南俱南向相對爲首其日質明應集之官到州門外各就次服朝服非朝服者公服本司設使者位於防事階間南向設刺史位於使位之南北面設應集之官位於刺史之後每等異位重行北面以西爲上又設刺史以下位於大門外之東每等異位俱重行西面以北爲上使者至掌次者引就次以制書置於案使者以下皆公服贊禮者引應集之官俱就門外位刺史朝服以出行參軍引立於東階東南西面使者出次贊禮者引使者立於門西東面史二人對舉制書案立於使者西南俱東面立定行防軍引刺史迎於大門外之南北面再拜行防軍引刺史先入立於內門外之東西面州官立於其後贊禮者引使者入門而左持案者従之使者詣階間就位南向立持案者立於使者西南東面行防軍引刺史贊禮者引應集之官以次入就位立定持案者進使者前使者取制持案者退復位使者稱有制書刺史等再拜宣制訖又再拜行防軍引刺史進詣使者前北面受詔書退立於東階東南西面贊禮者次引應受制者等別受制如上儀【凡同制書者皆同拜】訖引立於刺史東南西面北上贊禮者引使者出持案者従之俱復門外位行防軍引刺史贊禮者引州官以次出俱復門外位立定刺史拜送贊禮者引使者還於次行防軍引刺史入贊禮者引州官各還次將防本司攺設刺史以下位於防事之庭如常禮又鋪使者席於防上楹間東向刺史席於使者之東西面州官之席於刺史之後各依資品俱南上席於庭者文官在東武官在西皆北上設訖刺史以下各服公服若常服贊禮者引使者行防軍引刺史又贊禮者引預防之官俱就門外位立定贊唱者先入就位贊禮者引使者先入行防軍引刺史贊禮者引預防之官以次入就位立定贊唱者曰再拜在位者皆再拜贊禮者引使者行防軍引刺史又贊禮者引應升階者詣東西階以次升各立於席後其位於階下者又引就席後上下立定俱就席俛伏坐遂行酒酒至上下皆俛伏興立於席後俱再拜搢笏立受酒升席俛伏坐飲酒行三周進食食至上下皆俛伏興立於席後設食訖俱升席俛伏坐食訖仍行酒防畢俱興各以次引降復位立定贊唱者曰再拜在位者皆再拜以次引出【若無臺使防位贊拜亦準此】

皇帝遣使詣諸州宣赦書【鎭與州同】

其日本司設使者次於州大門外道右南向使者至掌次者引就次以赦書置於案應集之官至州門外服朝服非朝服者公服本司設使者位於防事階間南向設刺史位於使位之南北面設應集之官位於刺史之後文官在東武官在西每等異位俱重行北面相對爲首又設門外位文官於門東每等異位重行西面武官於門西每等異位重行東向俱以北爲上本司錄州見囚集於州門之外北面西上贊禮者引應集之官俱就門外位刺史朝服以出行防軍引立於東面西向使者出次贊禮者引立於門西武官之前少北東面史二人對舉案立於使者西南俱東面立定行參軍引刺史迎於大門外之南北面再拜行參軍引刺史先入立於內門之東西面州官立於其後贊禮者引使者入門而左持案者從之使者詣階間就位南面立持案者立於使西南東面行防軍引刺史贊禮者引應集文官以次入就位立定持案者進使者前使者取赦書持案者退復位使者稱有赦刺史以下皆再拜宣赦訖又再拜舞蹈又再拜本司釋囚行防軍引刺史進使者前北面受赦書退復位贊者引使者出持案者従之俱復門外位行防軍引刺史贊禮者引州官以次出復門外位刺史拜送贊禮者引使者還於次行防軍引刺史入又贊禮者引州官各還次

諸州上表

前一日本司設應集之官次於州大門外文官道東武官道西俱南向相對爲首其日夙興本司設使者位於防事階間南向設刺史位於使者位之南北向設應集之官位於刺史之後文在東武在西每等異位俱重行北面相對爲首設贊唱者位於東階東南西向北上設應集之官門外位文官於門東西向武官於門西東向每等異位重行以北爲上質明應集之官至州門外就次服朝服非朝服者公服贊禮者引應集之官俱就門外位贊唱者先入就位佐史對舉表案立於贊唱者之北西向【表每一等爲一案】刺史朝服以出行防軍引就位贊禮者引應集之官以次入就位立定贊禮者引使者入門而右詣階間就位南向立贊禮者引表案詣使者前使者取表贊禮者引案退復位余表案位於使者西北南向東上贊唱者曰再拜刺史以下皆再拜贊唱者引使者出舉表案者従之行防軍引刺史入贊禮者引州官以次出上表者若止一人則不須諸官陪位上表者立於防事東階東南西面持表案者立於上表者東南俱西面使者入立於階間南向持表案者以案進上表者取表持案者退復位上表者詣使者前授表退北面再拜使者出上表者入

大唐開元禮卷一百三十

欽定四庫全書

大唐開元禮卷一百三十一唐

蕭嵩等撰凶禮

賑撫諸州水旱虫災賑撫蕃國水旱

勞問諸王疾苦

勞問外祖父疾苦勞問皇后父疾苦

勞問諸妃主疾苦勞問外祖母疾苦

勞問皇后母疾苦勞問大臣疾苦

勞問都督刺史疾苦勞問蕃國主疾苦

中宮勞問外祖父疾苦勞問諸王疾苦

勞問外祖母疾苦勞問諸妃主疾苦

勞問宗戚婦女疾苦東宮勞問諸王疾苦勞問外祖父疾苦勞問妃父疾苦

勞問外祖母疾苦勞問諸妃主疾苦

勞問妃母疾苦

勞問師傅保疾苦

勞問宗戚疾苦

勞問上臺貴臣疾苦

賑撫諸州水旱虫災

皇帝遣使賑撫諸州水旱虫災本司散下其禮所司隨職供辦使者未到之前所在長官預勒所部僚佐等及正長老人本司先於防事大門外之右設使者便次南向又於大門外之右設使者位東向大門外之左設長官以下及所部位重行北向西上又於防事之庭少北設使者位南向又於使者位之南三丈所設長官位北向其所部寮屬則位於長官後文東武西每等異位重行北面相對爲首正長老人則位於其南重行北面西上使者到所司迎引捨便次長官及所部嚴肅以待正長老人等並列於大門外之南重行北面西上至時使者以下各服公服所在長官及所部寮佐亦各服公服行防軍引長官以下出就門外位司功防軍引使者就門外位立持節者立於使者之北史二人對舉制案列於使者之南俱少退東向行參軍贊拜長官及所部在位者皆再拜行防軍引長官等以次先入立於門內之右重行西面司功防軍引使者入幡節前導持案者從之使者到庭中位立持節者於使者東南西面持制案者立於使者東南西面行防軍引長官以下俱入就庭中位立定持節者脫節衣持案者以案當使者前使者取制書持案者退復位使者稱有制行防軍贊再拜長官及諸在位者皆再拜使者宣制書訖行防軍又贊再拜長官及諸在位者皆再拜行參軍引長官進詣使者前受制書退復位訖司功防軍引使者出復門外位行防軍引長官及諸在位者各出就門外位如初行防軍贊拜長官及諸在位者皆再拜司功防軍引使者以下還便次長官退其正長老人等任散

賑撫蕃國水旱

右同賑撫諸州水旱禮其國王供待及出入卽館饗食之類則如常存省之禮但略其燕好

勞問諸王疾苦

皇帝遣使勞問諸王疾苦本司散下其禮所司隨職供辦所司先於受勞問者第大門外之右設使者便次南向於庭中近北設使者位南向又於使者之南三丈所設主人位北向其府國僚屬並部列於庭中之左右國官在東府寮在西俱以北爲上使者至受勞問者第大門外掌次者延入次使者及受勞問者皆公服贊禮者引使者出次立於門西東面史二人奉制書案立於使者之南差退贊禮者引受勞問者出立於門東西向受勞問者再拜贊禮者引受勞問者先入立於門內之右西向贊禮者引使者入就庭中位持制案者立於其右贊禮者引受勞問者就庭中位北向立持案者以案進使者前使者取制書持案者退復位使者稱有制受勞問者再拜贊禮者引受勞問者詣使者前受制書退復位再拜訖贊禮者引使者以下出又贊禮者引受勞問者隨出各卽門外位受勞問者再拜訖贊禮者引使者以下退就次又贊禮者引受勞問者入若受勞問者疾未間不堪受制則子弟代受如上儀

勞問外祖父疾苦勞問皇后父母疾苦

右與勞問諸王禮同

勞問外祖母疾苦

皇帝遣使勞問外祖母疾苦本司散下其禮所司隨職供辦內給事一人爲使者所司先於受勞問者第大門外之右設使者便次南向又於內寢庭少北設使者位南向又於使者位之南三丈所設受勞問者位北向使者至受勞問者大門外掌次者延入次使者公服攝迎者亦公服使者出次立於門西東面給使二人奉制書案立於使者之南差退贊禮者引攝迎者出立於門東西面攝迎者再拜訖贊禮者引攝迎者先入立於門內之右西面內典引引使者入就內寢庭位立持案者立於使者之右受勞問者服朝服女侍者引就庭中位立持案者以案進使者前使者取制書持案者退復位使者稱有制受勞問者再拜女侍者進詣使者前受制書退授受勞問者受勞問者又再拜內典引引使者以下出女侍者引受勞問者退贊禮者引攝迎者隨出各就門外位攝迎者再拜內典引引使者退卽便次贊禮者引攝迎者入若受勞問者疾未間不堪受制則攝迎者於外堂之庭拜受制書如上禮其異者受制書詣閤授女侍者女侍者受奉入授受勞問者

勞問大臣疾苦

右遣使勞問與勞問諸王疾苦禮同

勞問都督刺史疾苦

右遣使勞問與勞問大臣疾苦禮同其異者諸引導之官以所使勞問州府有司充之【其使於京師者則謁者引導】

勞問蕃國主疾苦

右遣使勞問與勞問都督刺史疾苦禮同

凡有勞問無正篇者皆臨時約準上禮而爲儀注

中宮勞問外祖父疾苦

太皇太后皇太后皇后遣使勞問外祖父疾苦本司散下其禮所司隨職供辦內給事一人爲使者所司先於受勞問者第大門外之右設使者次南向又於使者之位南三丈所設受勞問者位北向使者至受勞問者第大門外掌次者引入次使者及受勞問者皆公服內典引引使者出次立於門西東向給使二人奉令書案立於使者之南差退贊禮者引受勞問者出立於門東西向受勞問者再拜贊禮者引受勞問者先入立於門內之右西面內典引引使者入就庭中位立持案者立於其右贊禮者引受勞問者就庭中位立持案者以案進使者前使者取令書持案者退復位使者稱太皇太后【若皇太后皇后】有令受勞問者再拜贊禮者引受勞問者進詣使者前受令書退復位又再拜內典引引使者以下出贊禮者引受勞問者從出各卽門外位受勞問者再拜訖內典引引使者以下退就次贊禮者引受勞問者入若受勞問者疾未間不堪受命則子弟代受如上儀

勞問諸王疾苦

右一條與問外祖父疾苦禮同

勞問外祖母疾苦

太皇太后皇太后皇后遣使勞問外祖母疾苦本司散下其禮所司隨職供辦內給事一人爲使者所司先於受勞問者第大門外之右設使者便次南向又於內寢庭少北設使者位南向又於使者位南三丈所設受勞問者位北向使者至受勞問者大門外掌次者引入次使者服公服攝迎者亦公服使者出次立於門西東向給使二人奉令書案立於使者之南差退贊禮者引攝迎者出立於門東西向攝迎者再拜贊禮者引攝迎者先入立於門內之右西靣內典引引使者入就內寢庭位持案者立於使者之右受勞問者服朝服女侍者引就庭中位立持案者以案進使者前使者取令書持案者退復位使者稱太皇太后【若皇太后皇后】有令受勞問者再拜女侍者進詣使者前受令書退授受勞問者又再拜內典引引使者以下出女侍者引受勞問者退贊禮者引攝迎者隨出各卽門外位攝迎者再拜內典引引使者卽便次贊禮者引攝迎者入若受勞問者疾未間不堪受令則攝迎者於外堂之庭拜受令書如上儀其異者受令書詣閤授女侍者女侍者受奉入授受勞問者

勞問諸妃主疾苦勞問宗戚婦女疾苦

右兩條同勞問外祖母疾苦

凡內侍之屬充使則內侍內常侍以下準所慰勞者之尊卑臨時約準

東宮勞問諸王疾苦

皇太子遣使勞問諸王疾苦本司散下其禮所司隨職供辦所司先於受勞問者第大門外之右設使者次南向又於庭中設使者位東向又於使者位之東三丈所設受勞問者位西向使者至受勞問者第大門外掌次者引之次使者及受勞問者皆公服贊禮者引使者出次立於門西東向史二人奉令書案立於使者之南差退贊禮者引受勞問者出立於門東西向受勞問者再拜贊禮者引受勞問者先入立於門內之右西面贊禮者引使者入就庭中位立持案者立於其右贊禮者引受勞問者進就庭中位立持案者以案進使者前使者取令書持案者退復位使者稱有令受勞問者再拜贊禮者引受勞問者進詣使者前受令書退復位又再拜訖贊禮者引使者以下出又贊禮者引受勞問者隨出各卽門外位受勞問者再拜訖贊禮者引使者以下退就便次又贊禮者引受勞問者入若受勞問者疾未愈不堪受令則子弟代受如上儀

勞問外祖父疾苦勞問妃父疾苦

右與勞問諸王禮同

勞問外祖母疾苦

皇太子遣使勞問外祖母疾苦本司散下其禮所司隨職供辦閹宦一人爲使者所司先於受勞問者第大門外設使者次南向又於內寢庭西階前設使者位東向又於使者位東三丈所設受勞問者位西向使者至受勞問者大門外掌次者引之次使者服公服攝迎者亦公服使者出次立於門東西面給使二人奉令書案立於使者之南差退贊禮者引攝迎者出立於門東西面攝迎者再拜贊禮者引攝迎者先入立於門內之右西面內典引引使者入就內寢庭位東面立給使奉令書案隨入立於使者之南差退受勞問者服公服女侍者引就內寢庭位立於使者之右持案者以案進使者前使者取令書持案者退復位使者稱有令受勞問者再拜女侍者進詣使者前受令書退授受勞問者受勞問者又再拜內典引引使者以下出女侍者引受勞問者退贊禮者引攝迎者隨出各就門外位攝迎者再拜內典引引使者退卽便次贊禮者引攝迎者入若受勞問者疾未間不堪受令書則攝迎者於外堂之庭拜受令書如上儀其異者受令書詣閤傳付女侍者女侍者受之奉入授受勞問者

勞問妃主疾苦

勞問妃母疾苦

右兩條同勞問外祖母疾苦

勞問師傅保疾苦勞問宗戚疾苦

勞問上臺貴臣疾苦

右三條同勞問諸王疾苦

皇太子於諸王妃主以下疾苦具存家人親屬之禮率爾遣近侍勞問則主人受勞問者待之亦如家人親屬之式不拜迎拜送及不爲授受之禮

大唐開元禮卷一百三十一

欽定四庫全書

大唐開元禮卷一百三十二唐

蕭嵩等撰凶禮

五服制度

斬衰【三年】

齊衰【三年杖周不杖周五月三月】大功【長殤九月中殤七月成人九月】小功【五月殤

成人】

緦麻【三月殤

成人】

斬衰三年

正服

子爲父

女子子在室爲父【女子子重稱子者別於男子言在室則闗許嫁】女子子嫁反在父之室爲父【遭喪後而出者始服齊衰周出而虞則受以三年之服旣虞而出則小祥亦如之旣除喪而出則已】

加服

嫡孫爲祖【謂承重者爲曾祖髙祖後亦如之】

父爲長子【重其當先祖之正體又將代已爲宗廟主故庶子不得爲長子三年不繼祖與禰也於庶子之嫡孫乃爲其嫡子三年】

義服

爲人後者爲所後父【受重故三年爲所後祖亦如之凡爲人後者不以嫡子】妻爲夫【夫尊而親】

妾爲君【妾謂夫爲君】

國官爲國君【布帶繩屨旣除之】

衰冠

右正服加服衰裳三升義服三升半冠同六升右縫通屈一條繩爲武垂下爲纓冠外縪【凡服上曰衰下曰裳布八十縷爲升外繹者冠前後屈而出於武外厭縫之也】婦人之衰連裳以六升布爲總【總束髮也】童子亦連裳

絰帶

苴麻絰帶首絰大九寸左本在下繩纓五分首絰去一以爲腰絰大七寸二分絞垂兩結相去四寸婦人絰如男子男子又有絞帶【苴惡色也首絰象緇冠之頍腰絰象大帶絞帶象革帶五分腰絰去一爲之齊衰以下用布】

屨

菅屨外納【外納納其餘於外】婦人屨亦如男子

杖

右苴竹杖其大如腰絰長齊其心本在下主婦亦杖諸婦則不杖童子不杖其當室者則絻而杖【童子及婦人不杖者以其不能病也然而童子當室杖者尊爲喪主】

絻

右狀象冠廣一寸無辟積童子當室亦服之

總論節制

三公以下皆三月而而虞三虞而卒哭十三月小祥除首絰練八升布爲冠纓武亦如之婦人練總除腰絰至二十五月大祥除靈座【自後有祭設幾席】除衰裳去絰杖十五升布深衣布純縞冠素紕纓革帶素履婦人除衰裳去絰縞總衣履如男子二十七月禫祭冠皂纓仍布深衣革帶吉履婦人緇總衣屨如男子逾月復平常

齊衰三年

正服

子爲母【舊禮父卒爲母周今攺與父在同】

爲祖後者祖卒則爲祖母【爲曽祖髙祖後者爲曽髙祖母亦如之】母爲長子

加服

繼母如母【繼母之配父與親母同】

慈母如母【妾之無子者妾子之無母者父命爲子生則養之如母死則喪之如母】

義服

繼母爲長子

妾爲君之長子【與嫡妻同不敢輕服夫之正統】

衰冠

右正服加服衰裳四升義服五升其縷四升半成布四升冠七升合縫布纓武冠內縪【前後縫於武內厭縫之】

絰帶

牡麻絰帶首絰大七寸二分左本在上繩纓五分首絰去一以爲腰絰大五寸七分半布帶代絞帶

屨

屨內納

杖

桐杖其大如腰絰通圎之長齊其心其本在下

總論節制

十三月小祥除首絰練九升爲冠纓武亦如之其他祥禫變除與斬衰同逾月復平常

齊衰杖周

正服

父卒母嫁及出妻之子爲母皆報【父卒爲父後者爲嫁母無服母猶服之不爲出母黨服則爲繼母之黨服】

爲祖後者祖在爲祖母【爲曾祖髙祖後者亦如之】

義服

父卒繼母嫁從爲之服報【若繼母出則不服若繼母出嫁子從而繼育則服不育則不服】

夫爲妻

齊衰不杖周

正服

爲祖父母【父所生庶母亦同惟爲祖後者乃不服】

爲伯叔父

爲兄弟

爲眾子【眾子者長子之弟及妾子凡父母於子舅姑於婦並傳重於嫡所傳重非嫡及養子爲後者服之皆如眾子婦服】

爲兄弟之子【女在室報之亦然】

爲嫡孫【有嫡子無嫡孫凡爲後承嫡者𨿽曽孫孫與孫同】

爲姑姊妹女子子在室及適人無主者姑姊妹報【無主無祭主謂無夫與子人之所哀不忍降之】

女子子爲祖父母【𨿽出嫁猶不敢降其祖】

妾爲其子

加服

女子子適人者爲兄弟之爲父後者【出嫁猶不降爲父後者婦人有歸宗之義故不自絕其族類】

降服

妾爲其父母【凡妾爲私親如眾人】

爲人後者爲其父母報【凡爲人後者本親降一等其妻又降夫一等】女子子適人者爲其父母

義服

爲伯叔母【服與伯叔同】

爲繼父同居者【子無大功之親與之適人所適者亦無大功之親是謂繼父同居繼父之子不從服爲繼父不報】

妾爲嫡妻【嫡妻不爲妾服】

妾爲君之庶子

婦爲舅姑【其夫爲祖曽祖髙祖後者其妻從服亦如舅姑】

爲夫兄弟之子【男女同報】

舅姑爲嫡婦【其夫應三年者然後爲其婦齊哀周】

齊衰五月

正服

爲曽祖父母【本三月以其降殺太多故新議攺從五月】

女子子在室者及嫁者爲曽祖父母

齊衰三月

正服

爲髙祖父母【重其衰麻尊尊也減其日月爲恩殺也】

女子子在室者及嫁者爲髙祖父母【不敢降其祖也】

義服

爲繼父不同居【先同今異繼父有子及有大功之親𨿽同居亦爲異居元不同者不服】

右降服亦衰裳四升冠七升正服五升冠八升義服六升冠九升右縫布纓武冠內縪前後縫於武內厭縫之【婦人則布總精麄如男子之冠】其絰帶與三年同其杖三年及杖周皆桐杖各大如腰絰通圓之長齊其心本在下麤屨內納不杖周則麻屨五月三月則繩屨其三年者與斬衰同杖周十一月小祥十三月大祥十五月禫逾月除復常祥禫變節皆與斬衰同其父卒母嫁出妻之子爲母及爲祖後祖在爲祖母𨿽周除仍心防三年義服齊衰三月者衰裳六升冠九升絰帶與周同而繩屨

大功

長殤九月中殤七月

正服

爲子女子子之長殤中殤【殤者未成人而死可哀傷者男子已娶女子許嫁皆不爲殤年十九至十六爲長殤十五至十二爲中殤十一至八嵗爲下殤八嵗以下爲無服之殤以日易月本服周者哭之十三日大功九日小功五日緦麻三日】

爲叔父之長殤中殤

爲姑姊妹之長殤中殤

爲兄弟之長殤中殤

爲嫡孫之長殤中殤【嫡曽孫嫡孫亦司】

爲兄弟之子女子子之長殤中殤

義服

爲夫之兄弟之子女子子之長殤中殤

成人九月

正服

爲從父兄弟【今之同堂兄弟姊妹之在室者】

爲庶孫【女在室亦然】

降服

爲女子子適人者【出降者兩女各出不再降若兩男各爲人後者亦如之】爲姑姊妹適人者報

出母爲女子子適人者【女報同】

爲兄弟之女適人者報

爲人後者爲其兄弟

爲人後者爲其姑姊妹在室者報

右成人服衰裳八升冠十升餘皆與長殤同

義服

爲夫之祖父母

爲夫之伯叔父母報【報者旁尊不足以尊降】

爲夫之兄弟女適人者報

夫爲人後者其妻爲本生舅姑

爲眾子婦

右降服衰裳七升正服八升冠十升義服衰裳九升冠十一升【婦人則布精麄如男子之冠】牡麻絰首大五寸七分半長殤及成人皆九月纓以繩中殤皆七月絰無纓俱五分首絰去一以爲腰絰大四寸六分布帶繩纓

小功五月

殤

正服

爲子女子子之下殤

爲叔父之下殤

爲姑姊妹之下殤

爲嫡孫之下殤

爲兄弟之下殤

爲兄弟之子女子子之下殤

爲從父兄弟姊妹之長殤

爲庶孫丈夫婦人之長殤

降服

爲人後者爲其兄弟之長殤

爲侄丈夫婦人之長殤【出嫁姑爲之服】

爲人後者爲其姑姊妹之長殤

義服

爲夫之兄弟之子女子子之下殤

爲夫之伯叔父之長殤

右降正服冠縗同十升義十一升澡麻絰帶【澡謂去其莩垢不絕其本】冠左縫不厭【婦人布總精麄如男子】首絰大四寸六分五分首絰去一以爲腰絰大三寸七分布帶吉屨無絇婦人衰絰精麄如男子降服不澡

成人五月

正服

爲從祖祖父報【祖之兄弟也兄弟之孫女在室亦如之】

爲從祖父報【父之同堂兄弟同堂兄弟之女在室亦如之】

爲從姑姊妹在室者報【父之同堂姊妹及已再従姊妹】

爲從祖祖姑在室者報【祖之姊妹】

爲外祖父母

爲舅及從母丈夫婦人報【母之兄弟姊妹】

降服

爲從父姊妹適人者報【周堂姊妹】

爲孫女適人者

爲人後者爲其姑姊妹適人者報

義服

爲從祖祖母報【祖之兄弟妻】

爲從祖祖母報【父之同堂兄弟妻】

爲夫之姑姊妹在室及適人者報

爲娣姒婦報

爲同母異父兄弟姊妹報

爲嫡母之父母兄弟從母【謂妾子爲嫡母之父母及兄弟姊妹嫡母卒則不服】

爲庶母慈已者【謂庶母之乳養已者】

爲嫡孫之婦【有嫡婦則無嫡孫之婦曽孫孫爲後者服其婦如嫡孫之婦】母出爲繼母之父母兄弟從母【母卒則爲其母之黨服不爲繼母之黨服】

嫂叔報【兄嫂弟妻同】

右降服衰裳十升正服衰裳十一升冠同十一升義服衰裳十二升冠與衰同其絰如小功五月惟麻斷本

緦麻三月

殤

正服

爲從父兄弟姊妹之中殤下殤

爲庶孫丈夫婦人之中殤下殤

爲從祖叔父之長殤

爲從祖兄弟之長殤

爲舅及從母之長殤

爲從父兄弟之子之長殤

爲兄弟之孫之長殤

爲從祖姑姊妹之長殤

降服

爲人後者爲其兄弟之中殤下殤

爲侄丈夫婦人之中殤下殤【出嫁姑爲之服】

爲人後者爲其姑姊妹之中殤下殤

義服

爲人後者爲從父兄弟之長殤

爲夫之叔父之中殤下殤

爲夫之姑姊妹之長殤

成人

正服

爲族兄弟【三從兄弟三從姊妹出嫁者則無服】

爲族曽祖父報【曽祖之兄弟曽孫女出嫁則無服】

爲族祖父報【祖之同堂兄弟孫女出嫁則無服】

爲族父報【父之再從兄弟再從兄弟之女出嫁則無服】

爲曽孫孫

爲外孫【女子子之男女】

爲從母兄弟姊妹【今爲兩姨兄弟姊妹】

爲姑之子【外兄弟姊妹】

爲舅之子【內兄弟姊妹】

爲族曽祖姑在室者報【曽祖之姊妹】

爲族祖姑在室者報【祖之同堂姊妹】

爲族姑在室者報【父之再従姊妹】

降服

女子子適人者爲從祖父報【謂堂伯叔】

爲從祖姑姊妹適人者報【父之同堂姊妹及已之再從姊妹】庶子爲父後者爲其母【若無嫡母及嫡母卒則申妾子不服外祖父母舅從母】

爲從祖祖姑適人者報【祖之姊妹】

爲人後者爲外祖父母【本生外祖父母】

爲兄弟之孫女適人者報

義服

爲族曽祖母報【曽祖兄弟之妻】

爲族祖母報【祖之同堂兄弟之妻】

爲族母報【父之再從兄弟之妻】

爲庶孫之婦

女子子適人者爲從祖伯叔母【同堂伯叔母】

爲庶母【父妾有子者】

爲乳母

爲壻【女子子之夫報】

爲妻之父母【從妻服之】

爲夫之曽祖髙祖父母

爲夫之從祖祖父母報【夫之祖兄弟及其妻】

爲夫之從祖父母報【夫之父同堂兄弟及其妻】

爲夫之外祖父母報

爲夫之從祖兄弟之子【夫之再從兄弟之子】

爲夫之從父兄弟之妻

爲夫之從父姊妹在室及適人者

爲夫之舅及從母報

攺葬緦【子爲父母妻妾爲夫旣葬除之】

右降正義服冠衰同十五升去其半有事其縷無事其布右縫不厭【婦人則布總精麄如男子之冠】澡麻斷本以爲絰首絰大三寸七分五分首絰去一以爲腰絰大二寸九分布帶吉屨無絇

皇家所絕旁親服者皇弟子爲之皆降一等凡童子不緦當室則緦

衰裳制度

凡衰外削幅裳內削幅三絇【削猶殺也絇謂辟兩側空中央也凡衰前幅三絇後四絇】若齊裳內衰外【齊緝也凡五服之衰一斬四緝緝裳者內展之緝衰者外展之】負廣出於適寸【負在背者適辟領也負出於辟領旁一寸】適博四寸出於衰【博廣也辟領廣四寸則與闊中八寸也兩之爲尺六寸出於衰者旁出衰外】衰長六寸博四寸【廣長當心】衣帶下尺【衣帶下尺者腰也廣尺足以掩裳上際】衽二尺有五寸【衽所以掩裳際也上正一尺燕尾二尺五寸凡用布三尺五寸也】袂屬幅【屬猶連也連幅謂不削】衣二尺有二寸【此謂袂中也衣自領至腰二尺二寸倍之四尺四寸加辟領八寸又倍之凡衣用布一丈四寸】袪尺二寸【袪袖口也】

大唐開元禮卷一百三十二

欽定四庫全書

大唐開元禮卷一百三十三唐

蕭嵩等撰凶禮

訃奏

爲外祖父母舉哀

爲皇后父母舉哀爲諸王妃主舉哀

爲內命婦舉哀

爲宗戚舉哀

爲貴臣舉哀

爲蕃國主舉哀

臨防

臨諸王妃主防

臨外祖父母防

臨皇后父母

臨宗戚防

臨貴臣防

除防

除外祖父母防

除皇后父母防

訃奏

爲外祖父母舉哀

皇帝爲外祖父母舉哀本司散下其禮所司隨職供辦尙捨奉禦先扵別殿設素褥牀席爲舉哀成服位南向尙衣奉禦先制小功五月之服守宮先扵舉哀殿外門之外隨便設百官文武次如常其日舉哀前三刻諸衛屯門列仗如常諸應陪慰者並赴集次所典儀扵舉哀殿門外布百官位亦如常又扵殿前設諸王三品已上哭位文東武西重行北面相對爲首諸親位扵文武官五品之下【皇宗親在東異姓親在西】又扵階下當禦位北向設太尉奉慰位文武百官到入次攺服素服侍中版奏請中嚴亦在三刻之前尙衣奉禦以篋奉衰服升立於殿東間北面典謁引諸王百官一品以下九品以上俱就門外位文武侍衛之官詣閤奉迎舉哀前一刻侍中版奏外辦皇帝服素服禦輿出升別殿降輿卽哭位南向坐侍衛如常儀至其時侍中跪奏請爲故某官【若某郡君】舉哀俛伏興皇帝哭十五舉聲侍中跪奏請哭止成服俛伏興皇帝止哭尙衣奉禦以筵奉衰服進跪授興仍贊變服焉【於變服則權設步障已而去之】成服已侍中又跪奏請哭俛伏興皇帝哭通事舍人引諸王文武百官三品以上入就殿庭位舍人贊拜羣官在位者皆再拜舍人贊哭羣官在位者皆哭十五舉聲舍人贊止羣官在位者皆止舍人引諸王爲首者一人進詣奉慰位跪奉慰俛伏興舍人引退還本位又舍人次引百官文武行首一人進詣奉慰位跪奉慰俛伏興舍人引退還本位舍人贊拜在位者皆再拜舍人引三品已上退出其四品以下位於門外者典謁贊哭贊止引退如殿庭之儀侍中跪奏請哭止還俛伏興皇帝禦輿降還侍衛從至閤如初所司宣仗散其日晡哭則晡前二刻奏嚴一刻奏辦皇帝服衰服出卽位次哭如初【百官不集】自後朝晡凡三日而止

爲皇后父母舉哀

右與爲外祖父母禮同其異者制緦麻三月之服朝晡再哭而止

爲諸王妃主舉哀

本司散下其禮所司隨職供辦尙捨奉禦於肅章門外道東設大次南向周以行帷鋪禦坐設素牀褥席守宮隨便於永安門外設文武官五品已上便次其日舉哀前三刻侍中版奏請中嚴前二刻諸衛列仗如常典儀於大次前量逺近設一品以下應陪集者哭位文東武西重行北上相對爲首百官皆集次攺服素服就位又於大次門前設奉慰位前一刻文武侍衛之官詣閤奉迎如常侍中版奏外辦皇帝素服禦輿復道以出從幃宮後門入之大次【其無復道者百官於外門外爲位立】降卽哭位南向坐侍衛如常至時侍中跪奏請爲故臣某官【若主若妃】舉哀俛伏興皇帝哭通事舍人贊羣官拜羣官在位者皆再拜【若百官爲門外位者候入大次通事舍人引三品以上入次前位四品以下仍門外位】舍人贊哭羣官在位者皆哭十五舉聲舍人贊止羣官在位者皆止舍人引文武官行首一人詣奉慰位跪奉慰俛伏興引退還本位舍人贊拜羣官在位者皆再拜訖【有門外位者典謁贊拜贊哭贊止】侍中跪奏請哭止俛伏興又奏請還宮退本位立皇帝哭止禦輿降還其侍衛從至閤如常所司宣仗散其日晡哭則晡前二刻奏嚴一刻奏辦皇帝仍初服出卽位次哭如初【侍衛如初百官不集】自後本服周者凡三朝哭而止本服大功者其日晡哭而止本服小功已下一舉哀而止若皇太子陪舉哀則素服左庶子啟引從帷宮南門入至大次前啟再拜訖引升東間之南北面哭於百官哭止皇太子哭止進禦坐前跪俛伏興再拜於百官退引降拜還如初其宮官等應陪拜慰者則隨班於上臺自下皆然

爲內命婦舉哀

右與爲諸王妃主禮同【其三夫人以上其日仍晡哭而止其九嬪以下一舉哀而止亦隨恩賜之】

爲宗戚舉哀

右與爲諸王妃主禮同

爲貴臣舉哀

右與爲諸王禮同【其異者一舉哀而止貴臣謂職事二品以上散官一品其餘官亦隨恩賜之淺深】

爲蕃國主舉哀

右與爲貴臣禮同【其異者城外張帷幔爲次向其國而哭之至三聲而止】

臨喪

皇帝臨諸王妃主喪

本司散下其禮所司隨職供辦尙捨直長先設行宮大次於主人第大門外之西南向守宮於主人大門外隨便設諸從駕文武之官便次其所臨者五屬之親於乘輿未到之前並先集列於主人之第其執事預於其寢北設障幔爲主人五屬婦女拜哭次其日未出宮前四刻侍中版奏請中嚴出宮前三刻捶一皷爲一嚴【三嚴時節前一日侍中奏裁】所司整設小駕鹵簿於所出宮門外如常儀出宮前三刻又捶二鼔爲再嚴奉禮於所出宮門外設陪從之官位如常尙捨奉禦先於主人第大門外便次內設皇帝座南向又於主人堂上中間設素褥牀席爲哭位亦南向典儀又於主人庭中設陪從之官位文東武西重行北面相對爲首又於禦座前階下設奉慰位主人執事於堂下設五屬之親位於東階之東重行西面北上【以服精麄爲序而尊者差前】又設五屬婦女位於堂北幔下主女位於東廂西面南上妻妾位於西廂東面南上眾婦人位於北廂重行南面諸親在東相對爲首【以服精麄爲序

而尊

者差

前其

五屬外

並陪

臨扵

此所

內】諸陪從之官各常服赴集其位有司整列皇帝四望車以下及仗衛之屬應列鹵簿者於內外如常儀出宮前一刻又捶三皷爲三嚴侍衛之官詣閤奉迎如常侍中版奏外辦皇帝服常服禦輿以出繖扇華蓋侍衛警蹕如常儀皇帝降輿升車黃門侍郎當車前跪奏稱黃門侍郎臣某言請乘輿發退復位【凡黃門侍郎奏請皆進跪奏稱具官臣某言訖俯防興】駕動警蹕如常黃門侍郎與贊者夾輅以出至侍臣上馬所黃門侍郎進跪奏稱請駕權停勅侍臣上馬俛防興侍中前承詔退稱制曰可黃門侍郎退唱侍臣上馬贊者承傳文武侍臣上馬畢黃門侍郎奏稱請乘輿發退復位鑾駕動稱警蹕皷吹不作文武羣官應陪從者乘馬以從駕行至行宮門外侍中進跪奏請降車俛伏興退復位皇帝降車禦輿就大次其輿輦以下鈒防仗衛之屬陳列於大次前之左右皇帝變服素服其陪從之官各捨於便次變服素服其侍臣及武官不變服主人相引主人內外五屬之親各服衰服就堂下外內位次哭典儀一人立於堂下東階東南贊者二人立於其南差退俱西面皇帝變服訖禦輿出侍衛如常主人免絰去杖司儀令引出大門外望見承輿止哭再拜迎仍引主人先入門右西面立不哭【其未殯則通拜迎拜送於大門內】相者贊眾主人以下皆止哭皇帝至堂侍中跪奏請降輿升俯伏興【於所臨喪者非尊秋則禦輿升堂】皇帝降輿升自東階卽哭位坐巫祝各一人先升巫執桃立於東南祝執茢立於西南相向千牛四人執戈隨升二人先二人後侍臣夾升列於戶內外及階下左右其仗衛鹵簿止列於門外內如常同儀令引主人入中庭北面典儀稱拜主人內外皆再拜勅引主人升司儀令引主人升立於戶內之東西面侍中跪奏請哭俯伏興皇帝哭典儀稱哭贊者承傳唱可哭【凡典儀有詞贊者皆承傳】主人以下在位者皆哭典謁引諸位官應陪臨者入卽班位立定典儀稱拜從官在位者皆再拜典儀稱哭從官在位者皆哭十五舉聲典儀稱止從官在位者皆止典謁引諸王爲首者一人進舍人接引詣奉慰位跪奉慰俯伏興舍人引退典謁接引還本位又典謁次引諸從官文武行首一人進舍人接引詣奉慰位跪奉慰俯伏興舍人引退典謁接引還本位典儀稱拜在位者皆再拜訖典謁引從官在位者出又典謁次引諸王等以次出侍中跪奏請哭止俯伏興皇帝止典儀稱哭止主人已下皆止司儀令引主人降立於庭中之東北面典儀稱拜主人已下皆再拜侍中跪奏請還俛伏興皇帝降禦輿出侍衛警蹕如初司儀令引主人先出俟於大門外拜送皇帝至大次降輿卽禦座變服司儀令引主人哭還廬次皇帝停大次未發前三刻侍中版奏請中嚴所司預奏三嚴每嚴槌皷如初整列仗衛鹵簿於還途如來儀奉禮於行宮南門外道左向重行設陪從之官位文左武右陪從之官於便次變服常服赴集位所典謁引卽班位三嚴已侍中版奏外辦皇帝禦輿出侍衛警蹕並如初皇帝降輿升車黃門侍郎奏請及羣官陪從皷吹不作並如來儀乘輿至殿前【若閤外】回車侍中跪奏請降入俯伏興皇帝降車禦輿入侍臣從至閤如初侍中版奏解嚴將士各還其所百官退

臨外祖父母喪

臨皇后父母喪

臨宗戚喪

臨貴臣喪

右四條與臨諸王妃主喪禮同

其臨諸王妃主喪及凡內喪則並幸其前寢次也【其尊親應就喪殯寢者則臨殯寢所】凡臨諸王妃主尊親者及師保傅與三老五更二王后喪則敬同外祖其所臨幸者若第鄰宮闕率爾往還則容不備鹵簿與嚴皷皆稟當時別儀注其內外文武陪從之官準駕備略【備爲官從具略謂減省之】車駕若經太廟則侍中跪奏式過乃服常

除服

除外祖父母喪服

本司散下其禮所司隨職供辦守宮先於別殿門外隨便設百官文武便次如初於除服前之夕尙捨奉禦於別殿設素下牀席焉至日平曉而除服【外祖父母則五月先下旬之吉也其從朝制公除則外祖父母五日也】除服前三刻侍中版奏請中嚴諸衛勒所部屯門列仗如常典儀於別殿前設諸王百官三品以上位如初又設奉慰位如初又設一品以下九品以上位於別殿門外如初百官文武應陪臨者並赴集大門便次各攺素服典謁引就別殿門外位尙衣奉禦以篋奉素服吉履升殿立於殿東間北面立腰輿進於寢庭侍衛之官詣閤奉迎如常式除服前一刻侍中版奏外辦皇帝仍服衰服禦輿出左右直衛鈒防警蹕如初皇帝升別殿降輿卽哭位侍衛如初侍中跪奏請哭俛伏興皇帝哭十五舉聲侍中跪奏請哭止從禮制除服俛伏興皇帝止尙衣奉禦以篋奉衣履進跪授興仍贊變除【於變除則權設步幔已而去之也】變除已侍中又跪奏請哭俛伏興還本位皇帝哭通事舍人引諸王百官三品以上入各就班立定舍人贊羣官拜羣官在位者皆再拜舍人贊哭羣官在位者皆哭十五舉聲舍人贊止羣官在位者皆止舍人引諸王爲首一人進詣奉慰位跪奉慰俛伏興舍人引退還本位又舍人次引百官文武行首一人進詣奉慰位跪奉慰俛伏興舍人引退還本位舍人贊拜在位者皆再拜舍人引三品以上出其四品以下位於門外者典謁贊拜贊哭贊止引退如三品以上之儀侍中跪奏請哭止還俛伏興皇帝止皇帝禦輿降還其夾禦之官從至閤如初所司奏宣解嚴如常儀

除後父母喪服

右與除外祖父母喪服禮同其異者後父母則三月先下旬之吉除也公除則三日而除之

大唐開元禮卷一百三十三

欽定四庫全書

大唐開元禮卷一百三十四唐

蕭嵩等撰凶禮

勅使弔【其賵賻之禮大體皆同弔使行之附蕃國主後】

勅使弔諸王妃主防勅使弔外祖父母防勅使弔後父母防

勅使弔貴臣防

勅使弔宗戚防

勅使弔蕃國主防

賵賻

防喪

制遣百寮防王公以下防

冊贈

勅使冊贈諸王

勒使冊贈外祖父母勅使冊贈後父母

勅使冊贈貴臣

勅使冊贈蕃國王

防葬

制遣百寮防王公以下葬

致奠

勅使奠諸王妃主防勅使奠外祖父母防勅使奠後父母防

勅使奠貴臣防

勅使奠蕃國王防

勅使弔

勅使弔諸王妃主防

勅使弔諸王妃主喪本司散下其禮所司隨職供辦守宮先於主人第大門外之右設使者次南向其日使者至掌次者引之次內外衰服司儀引主人以下俱立哭於東階下婦人立哭於殯所如常儀使者素服出次司儀引立於大門之西東靣持節者立於使者之北少退史二人對舉弔書案立於使者之南差退俱東面【城外者不持節】司儀入告主人去杖免絰司儀引主人出門止哭迎於大門外見賓先入立於門右北面司儀引使者入持節者先進持案者次之內外止哭使者入門而左立於階間南面節在使者之東少南西向持案者立於使者西南東面司儀引主人進當使者前北面持節者脫節衣史以案進詣使者前使者取弔書持案者退復位使者稱有制弔主人哭拜稽顙內外皆哭司儀引主人進受弔書退立於東階下西面哭持節者加節衣司儀引使者持節者先退持案者次之出復門外位主人以弔書授左右司儀引主人出內門止哭拜送於大門外使者還主人杖哭而入取弔書於階下升奠於柩東若使須私弔則通名引入弔如常禮訖引出若朝廷致賻賓至主人迎受如弔書之儀惟賻物掌事者受以東【東蔵之也】其賻物簿受如受弔書儀

勅使弔後父母喪勅使弔外祖父母喪勅使弔貴臣喪

勅使弔宗戚喪

勅使弔蕃國主喪

右與弔諸王妃主喪禮同

賵賻

其賵賻之禮與弔使俱行則有司預備物數【多少準令】其日使者至主人大門外便次物輿陳於使者幕南東西爲列馬陳於使者東南北首西上於使者以下入卽庭中位物輿陳於使者位南亦東西爲列馬從入陳於庭北首西上於使者出主人有司受而以東其特行也亦如弔禮

防防

制遣百寮防王公以下喪

制遣百寮防王公以下喪之禮守宮先於主人第大門外隨便量設百官文武應防弔者便次其日司儀令先於主人第前寢庭北面重行設百官位以西爲上百官應防弔者並赴集主人第大門外便次各服素服司儀以次引入就班位立定司儀贊可哭諸官在位者皆哭十五舉聲司儀贊可止在位者皆止司儀引諸官行首一人升詣主人前席位展慰【非應致敬者則立慰】訖引降出又司儀引諸在位者以次出【不致敬者出應致敬者再拜引退】

冊贈

勅使冊贈諸王

勅使冊贈諸王之禮守宮於主人大門外之西設使者及使副次南向其日使人及副公服從朝堂受冊載於犢車使人及副各備鹵簿【皷樂備而不作】至主人大門外降車掌次者引之次內外衰服司儀引主人以下就東階下位婦人升就堂上位皆立哭使者出次謁者絳公服引立於門西東面使副立於使者之南持節者立於使者之北少退史二人對舉冊案立於使副西南俱東面【城外者無鹵簿不持節】司儀入告主人去杖免絰司儀引主人出門止哭迎使者於大門外見賓先入立於門右北面謁者引使者入持節者先導副使及持冊案者次之內外止哭使者升立於柩東北廂南面持節者在使者之東少南西向使副立於節南持冊案者立於副使東南俱西面司儀引主人升立於階下當使者北面持節者脫節衣史以冊案進使副前使副取冊案退復位使副以冊進使者受稱有制主人降於階間南北面哭拜稽顙內外皆哭司儀引主人升復北面位內外止哭使者讀冊訖主人降於階間北面哭拜稽顙內外皆哭司儀引主人升階使者前受冊退跪奠於柩東興降立於東階下西面初使人受冊訖持節者加節衣謁者引使者持節者先導使副及持案者次之出復門外位司儀引主人出內外止哭拜送於大門外使者還主人絰杖哭而入其使者應私弔則通名引入弔如常禮引出

勅使冊贈外祖父母

勅使冊贈後父母勅使冊贈貴臣

勅使冊贈蕃國主

右與冊贈諸王禮同若主人六品以下則拜及受制皆於堂下

防

遣百寮防王公以下

右與百寮防喪禮同

凡冊贈使者之尊卑並準吉授若冊贈妃主則內侍之屬爲使其預行事者亦如之同準吉授

凡冊贈應諡者則文兼諡又致祭焉而致祭不必有贈諡【凡贈官通以臘印而畫綬】凡冊贈之禮必因其啟之節而加焉其或旣者則主人仍於靈寢受之其禮如初其或旣除服乃追而冊贈者主人受之於廟禮亦如之其異者主人不哭其服則公服若單衣介幘其於靈寢若廟並預設祭以告神其未立廟者則受之於正寢

致奠

勅使致奠諸王妃主喪

守宮於主人大門外量設便次使者至掌次者引之次內外衰服司儀引主人以下俱就東階下位婦人就堂上位皆立哭使者公服出次謁者絳公服引立於門西東面執事者陳牢饌於使者東南當門北向西上司儀入告主人去杖司儀引主人出內門止哭迎於大門外見賓先入立於門右北面謁者引使入內外止哭使者升自東階立於柩東少北南面執事者以牢饌入升設於柩東西面南上司儀引主人升自西階立於階上當使者北面執事者北面酌酒西面奠於席退復位使者曰某封若某位將歸幽宅制使某奠主人降詣階間北面哭拜稽顙內外俱哭謁者引使者及從者降出復門外位初主人拜稽顙訖司儀引主人退哭於東階下使者出司儀引主人出內門止哭拜送於大門外使者還主人杖哭而入

勅使致奠外祖父母喪

勅使致奠後父母喪

勅使致奠貴臣喪

勅使致奠蕃國主喪

右四條與致奠諸王妃主喪禮同

大唐開元禮卷一百三十四

欽定四庫全書

大唐開元禮卷一百三十五唐

蕭嵩等撰凶禮

中宮太皇太后皇太后皇后

舉哀

爲父母祖父母

爲外祖父母

爲諸王妃主

爲內命婦

爲宗戚

成服

爲父母祖父母

爲外祖父母

奔喪

奔父母祖父母喪

臨喪

臨外祖父母喪

臨內命婦喪

除服

除父母祖父母喪服除外祖父母喪服

遣使弔

弔外祖父母喪

弔諸王妃主喪

弔宗戚喪

舉哀

爲父母祖父母舉哀

中宮爲父母祖父母舉哀本司散下其禮所司隨職供辦訖舉哀前三刻尙寢於後別殿東壁下設薦爲舉哀位西向爲祖父母則北壁下南向前二刻內謁監於別殿前幔下設六宮哭位重行北向西上其六宮並集列於閤外次司贊一人升立於殿上東楹之南掌贊二人立於階下並西面前一刻尙儀版奏外辦至時引後出升殿侍衛如常內侍版奏訃尙儀傳奏稱某官【若某夫人】以某月日辰薨後啼若哭【父母啼祖父母哭】六宮從哭盡一哀後問故又哭盡哀乃變素服六宮皆素服哭不絕聲又盡哀司賓引六宮入各就班位司贊稱再拜掌贊承傳【凡司贊有詞掌贊皆承傳】六官在位者皆再拜司贊稱哭六宮在位者皆哭十五舉聲司贊稱止六宮在位者皆止司贊稱哭再拜六宮在位者皆再拜司贊稱下司賔引六宮退尙儀跪奏請哭止後止從臨者皆止後退舍別次六宮以下侍衛如初於閤哭臨如常禮其日晡臨晡前二刻奏嚴六宮赴集一刻奏辦至時引後就哭位餘如常尙儀跪奏請哭後哭六宮從臨者皆哭十五舉聲司贊稱哭止六宮在位者皆止但無復拜其他贊引如初自後奔赴如別禮若有疾故未及奔喪則自後朝晡赴集奏引卽位哭及於閤臨皆如初以至成服而後奔喪後爲父母之舉哀也其有在宮公主【爲外祖父母小功者】亦服素服引升卽位於戶內之東北面與後俱哭臨於六宮等退也贊止引退其有曾祖髙祖父母薨舉哀與爲祖父母同

爲外祖父母舉哀

右與爲祖父母舉哀禮同其異者扵別宮次其日晡後臨凡三朝哭臨而止

爲諸王妃主舉哀

右與爲外祖父母舉哀禮同其本服大功者其日晡哭而止其本服小功以下者一舉哀而止

爲內命婦舉哀

右與爲諸王妃主舉哀禮同其九嬪以下一舉哀而止

爲宗戚舉哀

右與爲諸王妃主舉哀禮同

成服

爲父母祖父母成服【後聞喪有奔喪之禮故成服篇在舉哀之後】

三日成服本司散下其禮所司隨職供辦尙寢先於後舉哀別殿東壁設素褥牀席爲後成服位西向爲祖父母則北壁下南向尙服先制後齊衰周之服又制六宮之服亦如之其日成服前三刻尙儀版奏請中嚴其別殿上女侍臨者代哭如初成服前二刻司贊於別殿前幰下整設六宮哭位如初又扵殿上後位前設席爲奉慰位六宮並如初服集列扵閤外次女侍者各以篋奉其衰服進授仍贊變服變服已掌贊一人升立扵殿上東楹之南掌贊二人立於階下俱西面尙服以篋奉衰服升東階北面立成服前一刻尙儀版奏外辦至時後仍初服卽位六尙以下侍衞如初尙儀跪奏請哭後哭從臨者皆哭十五舉聲尙儀跪奏請哭止成服後止尙服以篋奉衰服進跪授興仍贊變服焉【於變服則權設步障已而去之】變服已尙儀跪奏請哭後哭司賓引六宮入卽班位立定司贊稱拜六宮在位者皆再拜司贊稱哭六宮在位者皆哭十五舉聲司贊稱止六宮在位者皆止司賓引六宮行首一人升詣後前跪奉慰興司賔引降還本位司贊稱拜六宮在位者皆再拜訖司賓引六宮退尙儀跪奏請止哭後止從臨者皆止後退舍別殿六尙以下侍衛如初扵閤哭臨如初其日晡臨晡前二刻奏嚴六宮赴集一刻奏辦引卽位哭如初其有公主應従成服者則制小功五月之服引卽哭位如初與後俱哭成服臨哭先拜慰如六宮之儀於六宮退贊止引退自後朝晡哭臨如初以至卒哭【若公除如別禮】其爲曽祖髙祖父母則與六宮成齊衰三月之服如常禮

爲外祖父母成服

右與爲祖父母成服禮同其異者六宮俱成小功五月之服其日內外應交慰者赴集奏引卽上下位次哭臨撫尉心及拜哭奉慰如常禮自後皆然外命婦及百官三品以下並無服諸親等亦赴集奉慰如常自後皆然其諸王妃主以下喪則舉哀之日奉慰

奔防

後奔父母祖父母喪本司散下其禮所司隨職供辦尙捨先設行宮便殿於主人大門外之右南向又於便殿之後及左右廂量設六宮以下陪從者便次又於喪寢前設障幰爲六宮以下拜哭次主人五屬之親於車駕未至之前並集列於主人第其日出宮前四刻尙儀版奏請中嚴出宮前三刻諸衛等備列常行仗衛鹵簿於所出宮門外內如常儀出宮前二刻內謁者監於主人第喪寢屍西【若殯西】設薦席爲後哭位東向【其奔祖父母喪則戶內之西南廂北面】又於喪庭寢幰下北面重行設六宮以下拜哭位次北向西上以下從者各素服鴻臚於喪寢北張幃幕爲主人五屬婦人哭位其六宮以下從者各素服集列以候陪從如常式【已成服則服衰服】內僕進堊車其仗衛之屬應充鹵簿者並以次整列於所出宮門內外如常儀未出宮前一刻其六尙以下應陪從者並以次進迎如常式小輿進於中庭時至尙儀版奏外辦後仍舉哀之服升輿出【已成服則服衰服】三面周以白布行幃至閤外後降輿升堊車內僕執禦其內侍以下前導夾引與六尙以下乘車陪從如常儀六宮等應從者乘車以次序從如常仗衛夾引後哭從臨者隨哭不絕聲於後未至之前司儀贊主人內外五屬之親各出就前堂哭位五屬婦人出就後幕下位俱如喪寢之儀內謁者監一人升立於防寢東楹之東南內給使二人扵階下並西面後至主人第降車所尙儀跪奏請降車入後降車仍哭入自闈門三面周以行幃従臨者仍哭従不絕聲六尙以下哭從如初侍者夾扶主人降詣東階之南仍立哭【其奔祖喪則主人仍立哭以待】眾主人並降立於主人之後西面北上立哭【以服精粗爲序】後至喪寢庭主人哭止再拜仍立哭女侍者扶引後哭升自西側階進屍西跪憑屍撫心哭從臨者皆哭於後之升也內謁者監及司賓引六宮引以下從奔者各權捨於便次其仗衛鹵簿屯列於外內如常式主人以下應升者各卽位哭後哭盡一哀仍扶引卽位哭從臨者仍哭【若已殯則先引進靈前跪憑靈哭盡哀奏引退西面再拜乃卽位而哭】內謁者監及司賓引六宮以下入卽班位內謁者監稱拜給使承傳唱可拜【凡內謁者監有詞給使皆氶傳】六宮以下皆再拜內謁者監稱哭六宮以下在位者皆哭十五舉聲內謁者監稱止六宮以下在位者皆止【若已成服則引行首升拜慰如常禮】內謁者監稱拜六宮以下在位者皆再拜內謁者監及司賓引六宮以下退還便次尙儀跪奏請哭止後止從臨者皆止後降卽便殿內侍版奏解嚴【將士仍不得輒離部伍】其成服已則百官應奉慰者皆赴奉慰如常禮自後後依時哭臨如常禮【其爲父若祖父喪則自後奏引哭於後寢次】其未成服而奔則至成服日卽與主人俱成服其奔父母之喪則成服而還宮其有別勅令還宮則隨防期其未卽還宮也則鹵簿仗衛及六宮以下應還者先還其六宮已下之畱者與後依時哭臨及成服如後之禮於後還宮之朝諸應奉迎之官及仗衛鹵簿等並赴主人第奉迎如式於還宮日車從未發前三刻尙儀版奏請中嚴諸衛整列鹵簿於還途如來儀至時尙儀版奏外辦後哭拜訖六尙夾引後降出常侍從者夾引左右如初主人拜送如常儀後出內門奏止哭升車從臨者皆止三面周以行幃六宮以下各乘其車序從如初至閤外尙儀跪奏請降入後降車升輿入內侍以下陪從至閤如初內侍版奏解嚴諸列鹵簿者各還其所自後赴及練祥則出入如初禮皇太后皇后於父母若祖父母之喪比以還而不赴則於啟日之朝與六宮以下服衰服奏引各卽上下位次哭臨拜慰如初若父在祖父在爲母若祖母之防十一月而小祥則與六宮以下扵位次行變除之禮易以練總除腰絰哭臨受慰如常禮其稟防行公除之禮則十三日而除其行除禮如別條

臨防

臨外祖父母喪

右與奔祖父母喪禮同其異者乘犢車其仗衛羽儀之屬則如平常而位於喪寢中間之西北壁下南面卽位乃哭其主人內外五屬之親並哭於前堂婦人哭於後庭應升者待令乃升皇太后皇后毎出臨若須嚴皷並須準所臨逺近及鹵簿備略稟防在於當時

臨內命婦喪

後臨內命婦喪本司散下其禮所司隨職供辦降臨前二刻尙儀版奏請中嚴尙寢先於命婦以下喪寢中間北廂設素褥牀席爲後哭位南向小輿進於內庭降臨前一刻尙儀版奏外辦後服素服升輿出常侍從者侍衛如常式至內命婦以下喪寢降輿卽位哭侍衛如常式於後之將至也女侍者啟引亡者所生皇子降東階之東南西面再拜【已成服則去杖】又女侍者啟引亡者所生皇女出北戶降寢北面南再拜引並升復位哭如初尙儀跪奏請哭後哭從臨者皆哭十五舉聲尙儀跪奏請哭止撫慰皇子等後止女侍者引皇子就後前跪哭後撫慰皇子興再拜仍立哭又引皇女進後撫慰如撫慰皇子之禮尙儀跪奏請還後升輿引降還侍衛如初於後之降也侍者啟引皇子降拜引升復位哭女侍者啟引皇女降拜引升復位哭並如初

除服

除父母祖父母喪服

後除父母祖父母喪服本司散下其禮所司隨職供辦尙服先制後及六宮以下素服內謁者監先於別殿閣外整設六宮以下便次如初又於別殿前整設障幔爲六宮以下拜哭次如初以十三日而除服於除服前之夕後晡臨已有司除其故位次而設新下牀席焉其日平明後而除服於除服前三刻尙儀版奏請中嚴【六宮以下各其本司啟嚴】女侍臨者升列於別殿上哭臨如初除服前二刻司贊於別殿前幔下整設六宮以下位次如初又於堂上後位前設席爲跪奉慰位如初六宮以下仍衰服集列於閣外便次女侍者以篋奉素服進授仍贊變除焉司贊一人升立於堂上東楹之南掌贊二人升立於堂下並西面尙服以篋奉素服升東間北面立前一刻尙儀版奏外辦後仍服衰服出升卽位次侍衛如初後哭従臨者皆哭十五舉聲尙儀跪奏請哭止從禮制除服後止尙服以篋奉素服進跪授興仍贊變除焉【於變服則權設步障已而去之其従臨者亦從變除】變除已尙儀又跪奏請哭後哭司賓引六宮以下入卽班位司贊稱拜掌贊唱可拜【凡司贊有詞掌贊皆承傳】六宮以下在位者皆再拜司贊稱哭六宮以下在位者皆哭十五舉聲司贊稱止六宮以下在位者皆止司賓引六宮行首一人升進後前席位跪奉慰興司賓引降還本位司贊稱拜六宮以下在位者皆再拜司賓引六宮以下出各還宮寢如常尙儀跪奏請哭止還後哭止從臨者皆止後降還內寢侍衛如初

除外祖父母喪

右與除祖父母喪服禮同其異者行公除之禮則五日而除

遣使弔

弔外祖父母喪

弔外祖父母喪本司散下其禮所司隨職供辦內給事二人爲使者守宮先於主人第大門外之右設使者次南向其日使至掌次者延入次內外衰服司儀引主人以下俱立哭於東階下婦人立哭於殯所如常儀使者素服出次內典引引使者立於大門之西東面內給使二人以案奉令書立於使者之南差退俱東面司儀入告主人去杖免絰司儀引出門止哭迎於大門外見賓先入立扵門右北面內典引引使者以下入內外止哭使者入門而左立扵階間南面持案者立於使者之西南東面司儀引主人進當使者前北面內給使以案進詣使者前使者取弔書持案者退復位使者稱有令稱弔主人哭拜稽顙內外皆哭司儀引主人進受弔書退立於東階下西面哭內典引引使者以下出復門外位主人以弔書授左右司儀引主人出中門止哭拜送於大門外使者還主人杖哭而入取弔書於階下升奠於柩東其使者須私弔則通名引入弔如常禮引出

弔諸王妃主喪

弔宗戚喪

右皆與遣使弔外祖父母喪禮同凡葬及練祥使弔之禮並同

大唐開元禮卷一百三十五﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷一百三十六唐

蕭嵩等撰凶禮

東宮

舉哀

爲諸王妃主舉哀

爲良娣舉哀

爲良媛等舉哀

爲外祖父母舉哀【並成服除服】爲妃父母舉哀【並成服除服】爲師傅保舉哀

爲宗戚舉哀

爲宮臣舉哀

臨喪

臨諸王妃主喪

臨外祖父母喪

臨妃父母喪

臨師傅保喪

臨宗戚喪

臨宮臣喪

遣弔

使弔諸王妃主喪

使弔外祖父母喪

使弔妃父母喪

使弔師傅保喪

使弔宗戚喪

使弔宮臣喪

使弔上臺貴臣喪

賻贈

致奠

致奠外祖父母防

致奠妃父母防

致奠師傅保防

致奠宮貴臣防舉哀

爲諸王妃主舉哀

皇太子爲諸王妃主舉哀本司散下其禮所司隨職供辦齋師先於宜秋門外道東設皇太子次南向周以行幃設素下牀褥席守宮於重明門外設宮臣七品以上便次其日舉哀前三刻左庶子版奏請中嚴舉哀前二刻諸衛率列仗如常掌儀於次前設宮臣五品以上哭位文東武西重行北面相對爲首又設一品以下七品以上位於帷宮門外亦如之又於次前設奉慰位宮臣七品以上應陪慰者並赴集便次攺服素服前一刻通事舍人引一品以下俱就門外位文武侍衛之官並詣閣奉迎如常式左庶子版奏外辦皇太子服素服升腰輿出閣從幃宮後門入降就哭位卽座坐侍衛如常儀左庶子跪奏請爲某王【若某公某主王太妃王妃】舉哀俛伏興皇太子哭通事舍人引宮臣五品以上入各就班位立定舍人贊拜宮臣在位者皆再拜舍人贊哭宮臣在位者皆哭十五舉聲舍人贊止宮臣在位者皆止舍人引宮臣行首一人進詣奉慰位跪奉慰俛伏興引退還本位舍人贊拜宮臣在位者皆再拜舍人引宮臣等出其六品以下位於門外者典謁贊拜贊哭止引退皆如門內之儀左庶子跪奏請哭止俛伏興還本位皇太子止升腰輿還侍衞至閣如常其日晡哭則日晡前二刻奏嚴一刻奏辦皇太子仍初服出卽位次哭如初其宮臣等非近侍者其日晡臨不集皇太子於師保傅奉慰再拜則左庶子奏興受答再拜乃坐哭自後本服周者三朝哭而止本服大功者其日晡哭而止本服小功以下一舉哀而止其有皇子皇孫應陪舉哀者皇子則位於皇太子之下絕位皇孫則位於東間之南北面與皇太子俱哭於引宮臣以下退已乃贊止引退其應拜慰者引進跪奉慰如常禮【自下皆然】

爲良娣舉哀

右與爲諸王妃主舉哀禮同其異者於內外殿三朝哭而止

爲良媛等舉哀

右與良娣禮同一舉哀而止

爲外祖父母舉哀【並成服爲妃父母舉哀並成服禮同】

本司散下其禮所司隨職供辦齋師先於東宮別殿北壁下設素下牀席爲皇太子舉哀成服位南向有司先制皇太子小功五月之服其爲妃父母則制緦麻三月之服所司先於重明門外之左右量設宮臣以下次其日舉哀前三刻左庶子版奏請中嚴舉哀前二刻諸衛屯門列仗如常掌儀於舉哀殿前設宮臣五品以上哭位文東武西重行北面相對爲首又設一品以下九品以上哭位於舉哀殿門外亦如之又於階下當舉哀位北向設奉慰位宮臣應陪臨者並赴集便次攺服素服齋師以篋奉衰服升立於殿東間北面立典謁引一品以下九品以上俱就門外位文武侍衛之官詣閣奉迎舉哀前一刻左庶子版奏外辦至時皇太子服素服升輿出升別殿降輿卽哭位侍衛如常儀左庶子跪奏請爲故某官【若某郡君】舉哀俛伏興皇太子哭十五舉聲左庶子跪奏請哭止成服俛伏興皇太子止哭齋師以篋奉服進跪授興仍贊變服焉【扵變服則權設步障已而去之】成服已左庶子又跪奏請哭俛伏興皇太子哭通事舍人引宮臣五品以上入就殿前位舍人贊拜宮臣在位者皆再拜舍人贊哭宮臣在位者皆哭十五舉聲舍人贊止宮臣在位者皆止舍人引宮臣行首一人進詣奉慰位跪奉慰俛伏興舍人引退還本位舍人贊拜在位者皆再拜舍人引五品以上退出其六品以下位於門外者典謁贊拜贊哭贊止引退如門內之儀左庶子跪奏請哭止俛伏興還本位皇太子止升腰輿還侍衞従至閣如初其日晡哭則晡前二刻奏嚴一刻奏辦皇太子服衰服出卽位次哭如初【宮官不集】自後朝晡凡三日而止爲外祖父母除服【爲妃父母除服禮同】

皇太子除外祖父母喪服之制本司散下其禮所司隨職供辦守宮先於重明門外之左右設宮臣次如初於除服前之夕有司於別殿設下牀席焉其日平明而除服【外祖父母則五月妃父母則三月並先於下旬之吉也其從朝制公除則外祖父母五日妃父母三日而除之】於除服前三刻左庶子版奏請中嚴諸衞率屯門列仗如常掌儀於別殿前設宮臣位如初又設奉慰位如初又設一品以下九品以上位於別殿門外如初宮官文武應陪臨者並赴集便次各攺服素服掌儀引就門外位齋師以篋奉素服吉履升殿東間北面立腰輿詣寢庭侍衛之官詣閣奉迎如常式除服前一刻左庶子版奏外辦皇太子仍衰服禦輿出升堂降輿卽位其近侍之官從升侍衛夾引如常儀左庶子跪奏請哭俛伏興皇太子哭十五舉聲左庶子跪奏請哭止除服俛伏興皇太子止齋師奉衣履進跪受興仍贊變服焉【於變服權設步障已而去之也】變服已左庶子跪奏請哭俛伏興還本位皇太子哭通事舍人引宮臣五品以上入各卽班位舍人贊拜宮臣在位者皆再拜舍人贊哭宮臣在位者皆哭十五舉聲舍人贊止宮臣在位者皆止舍人引宮臣文武行首一人進詣奉慰位跪奉慰俛伏興引退還本位舍人贊拜宮臣在位者皆再拜舍人引宮臣等出其六品以下位於門外者典謁贊拜贊哭贊止引退如門內之儀左庶子跪奏請哭止還俛伏興皇太子止禦輿降還近侍詣閣侍衞従至閣如常儀皇太子於師傅保奉慰再拜則左庶子奏興受答再拜乃坐哭皇太子爲外祖父母除服則皇子等位於太子之下差退卽位次哭變服素服又哭引退如皇太子之儀其皇孫等服素服侍者引卽庭拜引升位於東間之南北面與皇太子俱哭於皇太子變服已重哭則引進皇太子前跪奉慰俛伏興再拜復位哭於宮官等退贊哭止引復階下位拜退

爲師傅保舉哀

右與爲諸王舉哀禮同其異者一舉哀而止

爲宗戚舉哀

右與爲妃主舉哀禮同其異者一舉哀而止

爲宮臣舉哀

右與爲諸王舉哀禮同其異者一舉哀而止【舉哀通三品以上余隨恩賜之深淺】

臨防

臨諸王妃主防

皇太子臨諸王妃主之防本司散下其禮所司隨職供辦守宮先扵重明門外之左設三師等次又扵主人第大門外之右設皇太子便次南向又扵大門外之左右隨便設諸陪従之官次其所臨者五屬之親先入列於主人之第其執事預扵寢北設障幰爲主人五屬婦女拜哭次其日出宮前四刻左庶子版奏請中嚴出宮前三刻捶一鼓爲一嚴【三嚴時莭前一日左庶子奏裁】二衞率等備列常行仗衞鹵簿扵所出宮門外內如常儀出宮前二刻又捶二鼓爲再嚴奉禮於重明門外之左右設宮官従者位文東武西重行相對皆以北爲上齋師於主人第大門外次內設皇太子座南向又於主人堂上中間近北設素下牀席爲皇太子哭位南向掌儀於主人庭中設從官之位文東武西北面重行相對爲首又於皇太子座前階下設奉慰位主人執事於堂下設五屬之親位於東階之東重行西面北上【以服精粗爲序而尊者差前】又設五屬婦女位於堂北幔下主女位於東廂西向南上妻妾位於西廂東面南上眾婦人位於北廂南面諸婦在西諸親在東相對爲首【俱以服精粗爲序而尊者差前五屬內外並陪臨於此所】其陪從宮官以下皆常服赴集其位有司整列皇太子四望車及副車仗衛之屬應列鹵簿者於外內如常儀出宮前一刻又捶三皷爲三嚴諸侍衛之官俱詣閣奉迎左庶子版奏外辦皇太子服常服升輿以出扇蓋及侍從如常儀皇太子降輿升車中允進跪奏稱中允臣某言請車發俛伏興退復位【凡中允奏請皆進跪奏稱某官臣某言訖俛伏興】車動中允與贊者夾引以出至侍臣上馬所中允奏稱請車權停令侍臣上馬左庶子承令退稱令曰諾中允退稱侍臣上馬贊者承傳文武侍臣皆上馬畢中允奏稱請車發退復位皇太子車動皷吹不作三師乘車訓導三少乘車訓從宮官文武應陪者皆乘馬以従如常至主人門外次前左庶子進跪奏請降車俛伏興還侍立皇太子降車升輿入次前其車輿以下鹵簿仗衛之屬列於次前之左右皇太子變服素服其陪從之官各就次變服素服侍臣武官不變服相者引主人內外五屬之親各衰服就堂下次位掌儀一人立於堂下東階東南贊者二人立於其南差退俱西面皇太子變服訖升輿出侍衛左右如初主人免絰去杖相者引出門外望見輿止哭再拜迎引主人先入門右西面立不哭【其未殯則通拜迎拜送於大門內】相者贊眾主人以下皆止哭皇太子至堂左庶子跪奏請降輿升俛伏興【於所陪之喪非尊者則仍輿升堂】皇太子降輿升自東階卽哭位【應拜者則奉引拜靈乃哭】侍臣夾引列於戶內外及階下之左右其仗衛鹵簿止列於門外內之左右並如常儀司儀引主人進中庭北面掌儀稱拜主人以下應拜者皆再拜令引主人升司儀引主人升立於戶內之東西面左庶子跪奏請哭俛伏興皇太子哭掌儀稱哭贊者承傳唱可哭【凡掌儀有詞贊者皆承傳】主人以下及在位者皆哭通事舍人引諸從官應陪位者卽班位立定掌儀稱拜從官在位者皆再拜掌儀稱哭從官在位者皆哭十五舉聲掌儀稱止從官在位者皆止通事舍人引從官行首一人進詣奉慰位跪奉慰俛伏興引退還本位掌儀稱拜從官在位者皆再拜訖舍人引從官出左庶子跪奏請哭止撫慰主人俛伏興皇太子止興就主人前執手訖主人再拜皇太子復位哭又盡一哀【凡所臨非本服五屬之親則一哀而止】左庶子跪奏請哭止俛伏興皇太子止掌儀稱止主人以下在位者皆止司儀引主人降立於庭中之東北面掌儀稱拜主人以下在位者皆再拜左庶子奏請還皇太子降升輿出侍衛如初司儀引主人先出俟於大門外奉拜皇太子至次降輿卽位常服司儀引主人哭以還廬次皇太子停大次未發前三刻左庶子版奏請嚴有司依式預奏三嚴每嚴捶皷如初二衛率等整列仗衛鹵簿還塗如來儀奉禮設宮官陪從者位於皇太子次前道左文武皆重行向道陪從之官各於次變服訖謁者各引就班位三嚴已左庶子又奏外辦皇太子升輿出升車還宮左庶子奏請及宮官陪從不鳴皷吹皆如來儀到重明門外宮官文武皆下馬三師三少各還皇太子至殿前回車南向左庶子跪奏請降車俛伏興皇太子降車乘輿入侍臣從至閣庶子奏請解嚴將士各還其所宮官皆退

臨外祖父母喪

臨妃父母喪

臨師傅保喪

臨宗戚喪

臨宮臣喪

右與臨諸王妃主喪禮同

其臨諸妃主以下內喪則並於前寢次【其尊親應就喪殯寢者則臨殯寢可】凡所臨諸王妃主以下喪若未殯若已殯或啟引或臨練皆以本服親疎及恩賜淺深而爲疎數之異其親臨之儀及主人迎待之式其禮如初其所臨者若鄰宮闕率爾往還則容不備常行仗衛與嚴皷皆稟當時防而爲儀注其宮臣陪從文武之官亦準臨時備略【備之言警衛備也略之言不偹】皇太子每過太廟則左庶子奏式過乃復常

遣使弔

遣使弔諸王妃主喪

本司散下其禮所司隨職供辦守宮先於主人第大門外之右設使者次南面其日使者至掌次者引之次內外衰服司儀引主人以下俱立哭於東階下婦人立哭於殯所如常儀使者素服出次司儀引使者立於大門外之西東面史二人以案奉令書隨立於使者之南差退俱東面司儀入告主人去杖免絰司儀引主人出門止哭迎於大門外見賓先入立於門右北面立司儀引使者以下入內外止哭使者入門而左立於階間南面持案者立於使者西南東面司儀引主人進當使者前北面史以案進詣使者前使者取弔書持案者退復位使者稱有令弔主人哭拜稽顙內外皆哭司儀引主人進受弔書退立於東階下西面哭司儀引使者以下出就門外位主人以弔書授左右司儀引主人出內外止哭拜送於大門外使者還主人杖哭而入取弔書於階下升奠於柩東使人若須私弔則通名引弔如常禮引出遣使弔外祖父母喪遣使弔妃父母喪遣使弔師傅保喪

遣使弔宗戚喪

遣使弔宮臣喪

遣使弔上臺貴臣喪

右禮與弔諸王妃主喪同

賻贈

其所弔宮臣喪若有賻贈之禮與弔使俱行則有司預備物數其日使者至主人第大門外便次物陳於使者幕南東西爲列使者以下入卽庭中位物隨入陳於使者位南亦東西爲列於使者出主人有司受而以東其特行也亦準弔禮

致奠

遣使致奠外祖父母喪

本司散下其禮所司隨職供辦守宮於主人大門外量設便次使者至掌次者引之次內外衰服司儀引主人以下俱就東階下位婦人就堂上位皆立哭使者公服出次謁者絳公服引立於門西東面執事者陳牢饌於使者東南當門北向西上司儀入告主人去杖司儀引主人出內門止哭迎於大門外見賓先入立於門右北面謁者引使者入內外止哭使者升自東階立於柩東少北南面執事者以牢饌入升設於柩東西向南上司儀引主人升自西階立於階上當使者北面執事者酌酒西向奠於席退復位使者曰某封【若某郡君】將歸幽宅令使某奠主人降詣階間北面哭拜稽顙內外俱哭謁者引使者及從者出復門外位初主人拜稽顙訖司儀引主人退哭於東階下使者出司儀引主人出內門止哭拜送於大門外使者還主人杖哭而入

遣使致奠妃父母喪

遣使致奠師傅保喪

遣使致奠宮貴臣喪

右與致奠外祖父母喪同

大唐開元禮卷一百三十六

欽定四庫全書

大唐開元禮卷一百三十七唐

蕭嵩等撰凶禮

東宮妃

聞喪

聞父母祖父母喪

聞外祖父母喪

爲諸王妃主舉哀

爲良娣以下舉哀爲宗戚舉哀

奔喪

奔父母祖父母喪

臨喪

臨外祖父母喪

臨良娣以下喪

除喪

除父母祖父母喪

除外祖父母喪

聞防

聞父母祖父母喪

皇太子妃爲父母祖父母舉哀其日赴喪者至本司散下其禮所司隨職供辦訖舉哀前三刻司則版啟請中嚴掌筵先於別殿東壁下設薦爲妃舉哀位西向爲祖父母則北壁下南向別殿前設幔幔下北面設良娣以下位西上前二刻女侍臨者集列於閣外便次司則一人升立於殿上東楹之南女史二人立於階下並西面前一刻司則版啟外辦至時妃出升殿侍衛如常典版啟赴聞司則傳啟稱某官【若某夫人】某日月辰薨妃啼若哭【父母啼祖父母哭】盡一哀問故又哭盡哀女侍者【以司閨下女史充之】引良娣以下入各就位司則稱拜女史承傳【凡司則有詞女史皆承傳】良娣以下在位者皆再拜司則稱哭良娣以下在位者皆哭舉十五聲司則稱止良娣以下皆止司則稱拜良娣以下在位者皆再拜司則稱下女侍者引良娣以下退司則跪啟請哭止妃止從臨者皆止妃退舍別次侍從者侍衛如常於閤哭臨如常禮其日晡臨前二刻啟嚴良娣以下赴集一刻啟辦至時引各復位司則跪奏請哭妃哭臨如初良娣以下皆哭十五舉聲司則稱止皆止但無拜其他如前儀妃爲父母之喪舉哀其妃女亦素服引升位於戶內之東北面與妃俱哭於良娣以下之退也贊止引退自後奔赴如別禮其有疾故未及奔則自後朝晡赴集啟引卽位哭臨如初以至成服右若曽祖髙祖父母薨舉哀與爲祖父母同

成服

三日成服本司散下其禮所司隨職供辦掌筵先於妃舉哀別殿東壁設素下牀席爲妃成服位西向爲祖父母則北壁南面所司先制妃齊衰周之服又制良娣以下服亦如之其日成服前三刻司則版啟中嚴女侍臨者升列於別殿上哭不絕聲前二刻司則於別殿前幔下整設良娣以下喪位如初又於殿上妃位前設席爲奉慰位良娣以下仍初服集列於閣外次女侍者各以篋奉其衰服進授仍贊變服焉司則一人升立於殿上東楹之南女史二人立於階下並西面掌嚴以篋奉衰服升東間北面立成服前一刻司則版啟妃外辦妃仍初服卽位侍衛如初司則跪啟請哭妃哭從臨者皆哭十五舉聲司則跪奏請止哭成服妃止掌嚴以篋奉衰服進跪授興乃贊變服焉【於變服則權設步障已而去之】變服已司則又跪啟請哭妃女侍者引良娣以下入卽位司則稱拜良娣以下在位者皆再拜司則稱哭良娣以下在位者皆哭十五舉聲司則稱止良娣以下在位者皆止女侍者引良娣行首一人升詣妃前席位跪奉慰興侍者引降還本位司則稱拜良娣以下在位者皆再拜女侍者引良娣以下退司則跪啟哭止妃止従臨者皆止妃退舍別室如常禮侍從者侍衛如初其日晡臨晡前二刻啟嚴良娣以下赴集一刻啟辦引卽位哭臨如初其有妃女應成服者則制小功五月之服引升卽位如初與妃俱成服哭臨先拜慰如良娣之儀於良娣之退贊止引退自後朝晡哭臨以至卒哭【若公除則加別禮】其爲曽祖髙祖父母則與良娣以下俱成齊衰三月之服如常禮

聞外祖父母喪

右與聞祖父母喪禮同其異者於別宮次其日晡臨後三朝哭臨而止

爲外祖父母成服

右與爲祖父母成服禮同其異者與良娣以下俱成小功五月之服

爲諸王妃主舉哀

右與爲祖父母舉哀禮同本服大功者其日晡臨而止小功以下一舉哀而止

爲良娣以下舉哀

右與爲諸王妃主舉哀禮同其良媛以下則一舉哀而止

爲宗戚舉哀

右與爲諸王妃主舉哀禮同

其日內外應奉慰者赴集啟引卽上下位次哭臨撫慰及拜哭奉慰如常禮【自後皆然】其日官等應奉慰者赴集宮官門奉慰如常禮【自後皆然】

奔喪

奔父母祖父母喪

本司散下其禮所司隨職供辦守宮先設行宮便次於主人大門內之右南向又於便殿之後及左右廂量設良娣以下及陪從者便次如式喪寢前設障幔爲良娣以下拜哭次主人五屬之親於妃未至之前列於主人第其日出宮前四刻司則版奏請中嚴出宮前三刻諸率等備列常行仗衛鹵簿於所出宮門外內如常儀出宮前二刻導客舍人於主人第喪寢屍西【若殯西】設薦席爲妃哭位東向【其奔祖父母喪則戶內西南廂北面】導客舍人又於喪寢庭幔下北面重行設良娣以下拜哭位次北面西上其良娣以下陪從者各服素服集列以俟陪從如常【已成服則服衰服】內廏尉進堊車其仗衛鹵簿並以次整列於所出宮門外內如常儀出宮前一刻司閨以下應陪從者並以次進迎如常小輿進於內庭至時司則入殿啟外辦妃仍舉哀之服升輿出【已成服則服衰服】三面周以白布帷至閣外妃降輿升堊車內廏尉執禦典內以下前導夾引與司閨以下乘車陪從如常儀以下應從者乘車以次序從如常仗衛夾引妃哭從臨者隨哭不絕聲於妃未到之前司儀贊主人內外五服之親並出就前堂哭其位如殯堂之儀導客舍人一人升立於喪寢東楹之南內給使二人立於階下並西面妃至主人第降車所司則啟請降入妃降車仍哭入自闈門三面周以行帷従臨者仍哭従不絕聲司閨以下哭従如初侍者夾扶主人降詣東階之南仍立哭【其奔祖父母防則主人仍立哭以侍】眾主人並立於主人之後西面北上立哭【以服精粗爲序】妃至喪寢庭主人哭止再拜仍立哭女侍者扶引妃哭升自西階進屍西跪憑屍撫心哭從臨者仍哭於妃之升也導客舍人引良娣以下從奔者各權捨於便次其仗衛鹵簿屯於外內如常主人以下應升者升各卽位哭妃哭盡一哀仍扶引卽位哭臨從者仍哭【若已殯則先進靈前跪慿靈哭盡哀啟引退西面拜仍卽位哭】導客舍人引良娣以下入卽班位導客舍人稱拜給使承傳唱可拜【凡舍人有詞給使皆承傳】良娣以下在位者皆再拜導客舍人稱哭良娣以下在位者皆哭十五舉聲導客舍人稱止良娣以下在位者皆止【若已成服則引行首升慰皆如常禮】導客舍人稱拜良娣以下在位者皆再拜訖導客舍人引良娣以下退還便次司則跪啟妃哭止妃止従臨者皆止妃退降卽便次典內版啟解嚴【將士仍不得輒離部列】其成服已則宮官等應奉慰者並赴奉慰如常禮自后妃依時哭臨如常禮【其爲父若祖父防則自後啟引哭於後寢次】其未成服而奔則至成服日卽與主人俱成服其奔父母之喪則成服而還宮其有別勅令還宮則隨防期其未卽還宮也其良娣以下及鹵簿仗衛應還者先還畱者與妃依時哭臨及成服則如妃之禮於妃還宮日之朝也諸應奉迎之官及仗衛鹵簿等並赴主人第奉迎如式於妃還宮車發前三刻司則版啟請中嚴諸率等整列仗衛鹵簿於還塗如來儀至時司則版啟外辦妃哭拜訖主人以下各列本次拜哭如初【其尊及長則不降拜】司閨扶引妃降出侍從如初妃至中門啟哭止升車從臨者皆止三面周以行帷良娣以下乘車序從如初妃至閤外司則跪啟請降入妃降車升輿入典內以下部從至閤如初典內版啟請解嚴諸列鹵簿者各還其所自後赴及練祥則出入如初禮皇太子妃於祖父母若父母之不赴則於啟日之朝也與良娣以下服衰服啟引各卽上下位次哭臨拜慰如初若父在若祖父在爲母若祖母之喪十一月而小祥則與良娣以下於位次行變除之禮易以練總除腰絰哭臨受慰如常禮其稟防行公除之禮則十三日而除其行除禮如別條

臨喪

臨外祖父母喪

右與奔祖父母喪禮同其異者乘常行之車其仗衛羽儀之屬則如平常而位於喪寢中之西北壁下南面卽位乃哭其主人內外五屬之親並哭於喪寢前後庭應升者如太子臨外祖父母喪主人以下待之禮皇太子妃毎出臨若須嚴皷並須準所臨逺近及仗衛備略【備如常略不備也】稟防在於當時

臨良娣以下喪

妃臨良娣以下之喪本司散下其禮所司隨職供辦降臨前二刻司則版啟請中嚴掌嚴先於喪寢中間北廂設素下牀席爲妃哭位南向腰輿進於內庭降臨前一刻司則版啟外辦妃素服升輿出常侍從者侍衛如常至防所降輿升防寢卽位坐哭侍従者侍衞如常妃之將至也女侍者啟引亾者之子降東階之南西面再拜【已成服則去杖】又女侍者啟引亾者之女出北戶降寢北面再拜引並升復位哭如初司則跪啟請哭妃哭從臨者皆哭十五舉聲跪啟止撫慰妃止女侍者引亡者之子詣前跪哭妃撫慰之子興再拜引退復位又引亡者之女如上禮司則跪啟興還妃升輿引降還侍衛如初於妃之降也啟引亡者之子降拜引升復位哭女侍者啟引亡者之女降拜引升復位哭並如初

除喪

除父母祖父母喪

妃除父母祖父母喪服之制本司散下其禮所司隨職供辦所司先制妃及良娣以下素服導客舍人先於別殿閤外整設良娣以下便次如初又於別殿前整障幔爲良娣以下拜哭次以十三月而除服於除服前之夕晡臨已有司除其故位次而設新下牀席焉其日平明後而除服前三刻司則版啟中嚴女侍臨者升於別殿上哭臨如初除服前三刻司則於別殿前幔下整設良娣以下位次又於殿上妃位前設席爲跪奉慰位良娣以下仍衰服集列於閤外便次女侍者以篋奉其素服進授仍贊變除焉司則一人升立於堂上東楹之南女史二人立於堂下並西面掌嚴以篋奉素服升東間北面立前一刻司則版啟外辦妃仍服衰服引出升卽位次常侍從者侍衛如初妃哭從臨者皆哭十五舉聲司則跪啟哭止從禮制除服妃止掌嚴者以篋奉素服進跪授興仍贊變除焉【於變服則權設步障已而去之其侍臨者亦從變除】變除已司則又稱拜女史承傳唱可拜【凡司則有詞女史皆承傳】良娣以下在位者皆再拜司則稱哭良娣以下在位者皆哭十五舉聲司則稱止女侍者引良娣行首一人升進跪前席位跪奉慰興女侍者引降還本位司則稱拜良娣以下在位者皆再拜女侍者引良娣以下各出還宮寢如常禮司則跪啟請哭止還妃哭止從臨者皆止妃降還內寢侍衛如初

除外祖父母喪服

右與除祖父母喪服禮同其異者行公除之禮則五日而除

大唐開元禮卷一百三十七

欽定四庫全書

大唐開元禮卷一百三十八唐

蕭嵩等撰凶禮

三品以上喪之一

初終

復

設牀

奠

沐浴

襲

唅

赴闕

勅使弔

奠

銘

重

陳小斂衣

奠

小斂

斂髮

奠

陳大斂衣

奠

大斂

奠

廬次

成服

朝夕哭奠

賔弔【親故同】

親故哭

州縣官長弔

刺史遣使弔

親故遣使致賻

殷奠

卜宅兆

卜日

啟殯

贈諡

親賓致奠

初終

有疾丈夫婦人各齋於正寢北墉下東首【墉墻也東首順生气也】飬者男子婦人皆朝服齋親飲藥子先甞之疾困去故衣加新衣【爲人來穢惡也】徹樂淸掃內外【爲賓客來問】分禱所祀【盡孝子之情也五祀及所封境內名山大川之類】侍者四人坐持手足【爲不能自屈伸內防則婦人持之】遺言則書之屬纊以候气【纊新綿置於口鼻也】气絕廢牀寢於地【人始生在地庶其生气反也】主人啼餘皆哭男子易以白布衣被髮徒跣婦人靑縑衣被髮不徒跣女子子亦然【父爲長子爲人後者爲其本生父母皆素冠不徒跣女子子嫁者髽】齊衰以下丈夫素冠婦人去首飾【謂齊衰婦人】內外皆素服【素服謂有服者白布十五升無服者不服列防服常服素衣】主人坐於牀東啼踴無數眾主人在主人之後兄弟之子以下又在其後俱西面南上哭妻坐於牀西妾及女子子在妻之後哭踴無數兄弟之女以下又在其後俱東面南上籍槁坐哭內外之際隔以行帷祖父以下於帷東北壁下南面西上祖母以下於帷西北壁下南面東上皆舒席坐哭外姻丈夫於戶外之東北面西上婦人於主婦西南北面東上皆舒席坐哭【若捨窄則宗親丈夫在戶外之東北面西上外姻丈夫在戶外之西北面東上】諸內喪則尊行大夫及外親丈夫席位於前堂若戶外之左右俱南面宗親屍東西上外親戶西東上凡喪皆以服精粗爲序國官位於門內之東重行北面以西爲上俱袤巾帕頭舒席坐參佐位於門內之西重行北面以東爲上俱素服舒席坐哭斬衰三日不食齊衰二日不食大功一日不食小功緦麻再不食

復【始死則復】

復於正寢復者三人皆常服【復爲招魂復魄】以死者之上服左荷之升自前東霤當屋履危北面西上【危棟也】左執領右執腰招以左每招長聲呼某復【男子女子稱字及伯仲婦人稱姓婦人依其夫】三呼而止以衣投於前承之以篋升自阼階入以覆屍【若得魂魄返然】復者徹捨西北扉降自後西霤【不自前降不以虛返因徹西北扉若云此室凶不可居然自是行死事取徹扉之薪以充煮沐】復衣不以襲斂【浴則去之】乃設牀

設牀

設牀於室戶內之西去腳舒簟設枕施幄去裙遷屍於牀南首覆用斂衾去死衣【斂衾大斂所用之衾黃表素裏也死衣病時所加新衣也】楔齒用角柶【爲將含也】綴足以燕幾校在南【綴猶拘也校幾脛也屍南首幾脛在南以拘足則不使辟戾也】侍者坐持之其內外哭位如始死之儀乃奠

奠

奠以脯醢酒用吉器無巾柶升自阼階奠於屍東當腢【鬼神無象故設奠以憑依之】內喪內贊者皆受於戶外而設之【凡內喪皆內贊者行事也】旣奠贊者降出設帷堂【初气絕室內隨事設帷至此事小訖故設帷堂】乃赴於闕【若有赴者遣赴赴禮合在此下含篇後爲與勒使弔篇宜相近故列在後也】

沐浴【自沐浴下至設重其事皆可同時而興】

掌事者掘塪於階間近西南其廣尺長二尺深三尺南其壤爲塊竈於西墻下東向以俟煮沐新盆槃瓶六防皆濯之陳於西階下【新此器者重死事塊竈累土爲竈盆以盛水槃以盛濡濯瓶以汲也防瓦罌受二升有蓋濯謂滌漑】沐巾一浴巾二用絺若實於笲【巾所以拭也浴巾二者上體下體異絺細葛也粗葛也笲竹器也】櫛實於箱若簞浴衣實於篋【浴衣已浴所衣之衣其制如今之眠帕】皆具於西序下南上水淅稷米取潘煮之又汲爲湯以俟浴以盆盛潘及沐盤升自西階授沐者執潘及槃入主人皆出戶外【象平生沐浴子孫不在旁主人出而袒簀謂去席居牀簀也】主人以下戶東北面西上主婦以下皆於戶西北面東上俱立哭其尊行者丈夫於主人之東北面西上婦人於主婦之西北面東上俱坐哭婦人權障以帷主人以下旣出乃沐櫛【櫛梳】束髮用組挋用巾【挋晞也】浴則四人抗衾二人浴拭用巾挋用浴衣設牀於屍東袵下莞上簟【袵臥席也】浴者舉屍易牀設枕翦須斷爪如平常須髮爪盛以小囊大斂內於棺浴巾皆埋於塪寘之著明衣裳以方巾覆面仍以大斂之衾覆之訖內外入就位哭乃襲

襲

是時陳襲事扵房內襲衣三稱西領南上【朝服一稱常服二稱凡陳衣者實之以箱篋承以席】明衣裳【今用生絹裩衫】舄一帛巾一方尺八寸充耳用白纊面衣用方尺纁裏組繋握手用纁里長尺二寸廣五寸削約扵內旁寸著以綿組繋【握手手所握者面衣及手衣皆通用余色】庶襚繼陳不用【庶眾也不用不襲也多陳之爲榮少納之爲貴】將襲具牀席扵西階西內外皆出哭扵戶外其位如沐時襲者以牀席升入設扵屍東布枕席如初執服者陳襲衣扵席祝去巾加面衣設充耳著握手納舄若履【凡衣死者左袵不紐將襲辟奠旣襲則設之】旣襲乃覆以大斂之衾內外俱入復位坐哭【諸尊者扵卑幼之防及嫂叔兄弟娣侄相哭朝晡之間非有事則休於別室】乃含

含

含贊者奉盤水及笲【笲竹器】飯用粱含用璧升堂含者盥手扵戶外贊者沃盥含者洗粱璧實扵笲執以入祝従入北面徹枕去楔受笲奠於屍東含者坐於牀東西面鑿巾【巾先覆面將含當口鑿之】納飯含於屍口旣含主人復位楔齒之柶與浴巾同埋於坎

赴闕

遣使赴於闕使者進立於西階東面南上主人詣使者前北面曰某之父某官臣某薨【若母若妻各隨其稱】謹遣某官臣姓某奏聞再拜使者出主人哭入復位

勅使弔

勅使弔使者公服入立於寢門外之西東面相者入告主人入素冠降自西階迎於寢門外見賔不哭先入立於門右北面內外皆止哭開帷【帷堂之帷事畢下之】使入立西階東面進主人於階下北面使者稱有勅主人再拜使者宣勅云某封位薨【無封者稱姓】情以惻然如何不淑主人哭拜稽顙內外皆哭使者出主人拜送於大門外親故爲使弔者旣出易服入向屍立哭十數聲止降出主人候勅使出升降自西階【主人升降自西階者親始死未忍當主位】

銘【銘明旌也】

銘帛以絳充廣幅長九尺韜杠【杠明旌竿也杠之長準其絳也公以上杠爲龍首也】書曰某官封之柩【在棺曰柩婦人之夫有官封云某官封夫人姓之柩子有官封者云太夫人之柩郡縣君各隨其稱】置於宇西階上

重

重木刋鑿之長八尺橫者半之置於庭三分庭一在南【刋鑿之爲懸防孔也】以沐之米爲粥實於防旣實以疏布蓋其口系以竹防懸於重木覆用葦席北向屈兩端交於後西端在上綴以竹防祝取銘置於重殯堂前楹下夾以葦席門以布又設葦障於庭

陳小斂衣

小斂之禮以防之明日各陳其斂衣一十九稱【若無各隨所辦】朝服一稱其餘皆常服陳於東序西領北上笏一凡斂非正色不入絺不入乃奠【將小斂又奠】

奠

饌於東堂下【凡奠器皆素也】瓦甒二實醴及酒觶二角柶一少牢及臘三俎籩豆各八【籩實鹽脯棗粟之屬也豆實醢醬韮葅之類】設盆盥於饌東布巾【爲奠者設盥防事略故無洗】贊者辟脯醢之奠於屍牀西南乃斂

小斂

將小斂具牀席於堂西又設盆盥於西階之西如東方【爲舉屍者設盥】斂者盥訖興執服者以斂衣入主人以下少退西面主婦以下少退東面內外俱哭斂者斂訖覆以夷衾設牀於堂上兩楹間衽下莞上簟有枕【衽屍臥之席】卒斂開帷主人以下西面憑哭主婦以下東面憑哭俱南上【凡憑屍父母先妻子後】訖退乃斂髮

斂髮

男子斂髮袤巾帕頭女子子斂髮而髽主人以下立哭於屍東西面南上主婦以下坐哭於屍西東面南上祖父母以下仍哭於位各如初外姻丈夫婦人哭於位各如初斂者舉屍男女從奉之遷於堂仍覆以夷衾【棺衣】哭位皆如室內乃奠

奠

贊者盥手奉饌至階豆去蓋籩俎去巾羃升奠於屍東醴酒於饌南西上訖其俎祝受巾巾之奠者徹襲奠自西階降出下帷內外俱坐有國官僚佐者以官代哭無者以親疎爲之夜則爲燎於庭厥明滅燎乃大斂

陳大斂衣

大斂之禮以小斂之明日夙興陳衣於序東三十稱【無者各隨所辦】各具上服一稱西領南上其餘皆常服冕具導簪纓在北內喪花釵衾一【衾以黃爲表素爲裏】乃奠

奠

奠於堂東階下兩甒醴及酒醴在南各加勺篚在東南肆實角觶二木柶一豆在甒北籩次之牢饌如小斂籩豆俎皆羃以功布有簟素幾功布巾在饌北掘殯塪於西階之上【喪從外來者殯於兩楹之間】乃斂

大斂

將大斂棺入內外皆止哭升棺於殯所棺中之具灰炭枕席之類皆先設於棺內置棺訖內外皆哭熬谷八筐黍稷稻粱各二皆加魚臘【熬谷所以惑蚍蜉令不至於棺傍】燭俟於饌東設盆盥於東階東南祝盥訖升自阼階徹巾授執巾者執巾者降待於阼階下祝與贊者徹小斂之饌降自西階設於序西南當西階霤如設於堂上【堂上謂屍東凡奠設於序西者事畢而去之】乃適於東階下新饌所帷堂內外皆少退立哭禦者斂丈夫加冠婦人加花釵覆以衾斂訖開帷主人以下西面憑哭主婦以下東面憑哭退復位次諸親憑哭訖斂者四人舉牀男女從奉之奉屍斂於棺乃加蓋覆以夷衾內外皆復位如初設熬谷首足各一筐旁各二筐以木覆棺上乃塗之設帟於殯上【帟柩上承塵】祝取銘置於殯乃奠

奠

將奠執巾幾席者升自阼階入設於室之西南隅東面右幾加以巾贊者以饌升入室西面設於席前祝受巾巾俎奠者降自西階以出下帷內外皆就位哭如初旣殯設靈座於下室西間東向施牀几案屏帳服飾以時上饍羞及湯沐皆如平生當殷奠之日不饋於下室【下室謂燕寢無下室者則設靈座於殯東朝夕進常食之具於靈前如平常也】

廬次

將成服掌事者預爲廬於殯堂東廊下近南北戶設苫凷於廬內【諸子各一廬凡廬五品以上營之】齊衰於廬南累塹爲堊室俱北戶翦蒲爲席不緣【父兄不次於殯所各在其正寢之東爲廬次堊室祖爲嫡孫居堊室寢有牀皆南面西出戶】父不爲眾子次於外【於庶子略自若居寢】大功於堊室之南張帷席以蒲小功緦麻於大功之南設牀席以蒲婦人次於西房若殯後施下牀殯堂無房者次於後若別室

成服

三日成服【皆除去死日數】內外皆哭盡哀內外俱降就次著衰服無服者仍素服相者引主人以下俱杖【三日而後食杖而後能起眾子皆杖以病故也童子婦人不能病故不杖亦不居廬不著菲屨若嫡子𨿽童亦杖幼不能自杖人代執之所謂當室杖者也自此以後惟嫡子及有爵之庶子皆得杖在位若其庶子之無爵者杖於他所不杖在位矣凡正寢戶內曰室戶外曰堂虞杖不入室祔杖不升堂以今言之卽靈堂戶之內外也周人祔在卒哭今之百日也哀衰敬生故其杖不升靈寢當堂之前其衰服及杖皆致之於廬內應杖者朝夕哭則杖之若孝子出無異適惟向殯及墳墓而已逺則乘車近則使人代執杖也】升立哭於殯東西面南上齊衰以下亦升就位婦人升詣殯西位若殯逼西壁婦人皆位於殯北則南面東上【尊行者坐】內外皆哭盡哀諸子孫就祖父及諸父前跪哭祖父撫哭盡哀就祖母前哭亦如之女子子對祖母及諸母哭遂就祖父前哭如男子之儀惟諸父不撫之各復位伯叔母以下就主哭婦亦如之【始遭親喪孝子荒迷三日不食服及成矣是以尊卑內外聚哭盡哀】諸尊者降出還次主人以下降出立於階下外姻在南少退俱西面北上哭盡哀各還次闔門小功以下各歸其家自成服之後諸尊者及婦人於諸親男女之喪有事則哭於殯所無事有時須哭者或在正寢則於北壁下舒席南面坐哭父母喪食粥朝米四合暮米四合不能食粥則以米爲飯婦人皆以米爲飯

朝夕哭奠【凡朝奠日出夕奠逮日也】

毎日預具朝奠於東階下【瓦甒二實以醴及酒觶杓疏

布羃角觶一木柶一籩一豆一實以脯】【醢】內外夙興各衰服【凡言衰服應杖者皆杖以下準此】男子就東階下位【若升哭於殯東也其位如成服之式】婦人升詣殯西位內外皆哭【凡朝夕哭皆開帷】質明掌事者升自阼階入徹奠出置於序西南如殯東之儀又以朝奠入至阼階豆去巾蓋籩甒去羃升自阼階入設於室如初執饌者出降自西階日出後少頃內外皆止哭各還次朝夕之間主人及諸子妻妾女子子哭於其次無時至夕內外俱就位哭徹朝奠進夕奠如初儀日入內外俱止哭各還次哭者出闔門自是以後至於啟殯每朝夕如上儀旣殯自大功以下異門者歸於家

賓弔【親故同】

賓至掌次者引之次賓著素服相者入告內外衰服相者引主人以下立哭於阼階下婦人升哭於殯西相者引賓入立於庭北面西上爲首者一人進當主人東面立云如何不淑主人哭再拜爲首者復北面位弔者俱哭十餘聲相者引出少頃相者引主人以下各還次

親故哭

若親故哭殯者內外俱升就殯堂位尊者坐【若賓敵體以上賓初入則起賔坐亦坐賔起亦起】內外俱哭相者引賓入升堂立於殯東西面南上尊者坐俱哭盡哀止卑者再拜訖乃引主人前稍南東北面執慰相者引以次出【恩深者賓拜訖又哭盡哀或就孝子撫哭盡哀而止】少頃相者引主人以下降還次

州縣長官弔

若刺史哭其所部【縣令同】主人設席於柩東西向刺史素服將到相者引主人去杖立於門內之右北面刺史降入升自東階卽坐西向哭主人升就位哭刺史哭盡哀將起主人降復階下位刺史降出主人拜送於大門外杖哭而入

刺史遣使弔

若刺史遣使弔使者至掌次者引就次內外俱衰服主人以下就階下位婦人入就堂上位內外俱哭使者素服執書相者引入門而左立於階間東面使者致辭主人拜稽顙相者引主人進詣使者前西面受書退復位左右進受書主人拜送於位相者引使者出若自入弔哭如常儀客出少頃內外止哭各就次

親故遣使致賻

使者立於大門外之西東面従者以篚奉纁束帛立使者西南俱東面【凡賻通以貨財使者隨執其物不限以纁】相者入告主人立哭相者進主人前東面受命出詣使者前西面曰敢請事使之從者以篚進詣使者前西面以授使者退復位使者曰某封某官【無官封者稱某字】使某賻相者入告出曰孤某須矣相者引入立於內門外之西東面主人止哭使者少進東面曰某封若某官使某賻主人哭再拜使者少進坐委之興復位掌事者進坐舉之興以東相者引使者出主人拜送若使者致物不以器掌事者迓受之不委於地【其餘賻物從者執之立於使者東南北面西上掌事者受之以東】

殷奠

毎朔朢具殷奠饌於東堂下瓦甒二實以醴及酒角觶二角柶一少牢及臘三俎二簋二簠二鈃六籩六豆設盆盥於饌東布巾【爲奠者盥】其日內外夙興衰服升就哭位質明執饌者徹宿奠遂以饌入至阼階去蓋升入室設於席前酌奠訖羃俎以巾執饌者降自西階以出少頃內外各還次旣出闔門及夕執饌者徹殷奠進夕奠如常禮若有薦新如朔奠【薦六谷若時物新出者】其日不饋於下室【不饋於下室者爲殷有黍稷】

卜宅兆

旣度宅兆掘四隅外其壤掘中南其壤【宅居也兆塋域也南其壤者爲將北首故也壤土也】旣朝哭主人遂哭出乘堊車詣宅兆所出國門止哭掌事者預設主人以下次於宅兆東南將到主人又哭至宅兆所主人停於次止哭蒞卜者一人【國官若僚佐之長蒞之無者親屬爲之】緇布冠不緌布深衣因喪屨【蒞卜者非國官則吉冠素服也】祝及卜師凡行事者皆吉冠素服掌事者布卜筮席於兆南北向西上相者引蒞卜筮者及祝立於卜筮席西南東面南上卜師筮師立於祝南東面北上相者引主人詣卜筮席南十五步許當內壤北向相者立於主人之左少南俱北向諸賓及從者立於筮席東南重行西面諸親北上諸賓南上立定相者少進東面稱事具退復位主人免首絰左擁之蒞卜者進立於主人東北西面卜師抱筮師開韇出防兼執之【韇蔵防器】執韇以擊防【擊之以動其神】進立於蒞卜前東面南上蒞卜者命曰孤子姓名爲父某官封某甫度玆幽宅無有後艱【某甫父字無封者去封宅居也度謀也言爲父卜居今謀此以爲幽防處得無有後之艱難乎謂有非常崩壊若內喪云爲某母夫人某氏】卜師筮師俱曰諾遂述命訖右旋就席北面坐命筮曰假爾泰有常假爾泰筮有常指中封遂卜筮訖興各以筮東面稱占曰從還本位主人絰哭從者哭盡哀止相者進主人之左東面稱禮畢相者引主人退立於東南隅西面又相者引卜者立於主人之後重行西面俱北上掌事者徹卜席當安墓處立一標又於四隅各立一標當南門兩廂各立一標祝師掌事者入鋪后土氏神席於墓左南向設酒樽於神座東南加勺羃設洗於酒樽東向罍水在洗東篚在洗西南肆【篚實以巾爵加羃】相者引告者及祝與執樽罍篚者俱立於罍洗東南重行西面以北爲上【國官若僚佐之長告若無國官僚佐者親賓及主人告之主人告者俱去絰杖】立定俱再拜祝與執樽罍篚者先立於樽罍篚之後執饌者以脯醢跪設於神座前興還本位相者引告者詣罍洗盥手洗爵詣酒樽所酌酒進跪奠於神座前興少退北向立祝持版進於神座之右東面跪讀祝文曰維年月日朔子某官姓名【若主人自告父稱孤子母稱哀子姓名】敢昭告於后土氏之神今爲某官姓名【若主人自告云爲父母官封某甫母云太夫人若郡君某氏各隨官稱之】營建宅兆神其保祐俾無後艱謹以淸酌脯醢只薦於后土之神尙饗訖興告者再拜相者引告者還本位西面再拜引出掌事以下俱復位再拜遂徹饌席樽罍以出主人哭還去墓三里許止哭及國門又哭內外升哭於位主人入升詣殯前北面哭盡哀止哭西面再拜降就次【有國官僚佐從主人入就門內哭主人拜俱再拜主人降就次各就次】若不從又卜筮擇地如初儀

卜日

旣朝哭主人及諸子以下出立於殯門外之東壁下西面北上國官僚佐之長蒞卜【無國官僚佐者親賓爲之】行事者俱吉服立於門西東面南上卜師抱在其南東面闔門東扇主婦立於其內掌事者設卜席於閾外闑西相者詣主人前東面告事具遂引主人立於門南北面相者立於主人之左少退俱北面主人免首絰左擁之蒞卜者進立於主人東北西面卜師少進蒞卜前東面受命蒞卜命曰孤子某來日謀卜其父某官封某甫【母云爲其母太夫人某氏】考降無有近悔【考登也降下也言卜此日惟神上下得無近於咎悔也】卜師曰諾遂述命訖右旋進就席西面坐命曰假爾泰有常乃作訖興以退東面稱占曰從主人絰興諸子以下哭盡哀相者告於主婦哭入遂使人告於親賓【諸親及僚友卜日不來者】卜師以退掌事者徹卜席相者進告禮畢主人興諸子以下入升詣殯前北面立哭內外俱哭盡哀內外各還次若不從又卜擇如初儀

啟殯

有期前一日之夕掌事者除帷障備啟奠【具饌如大斂】爲次於大門外之右南向內外夕哭如常儀啟殯之日內外夙興衺服主人及諸子皆去冠絰以衰巾帕頭【國官亦以衺巾帕頭】內外升階就位哭【尊行者坐國官及僚佐就下位哭】祝衰服執功布【功布長五尺】升自東階詣殯南北向內外皆止哭祝三聲噫嘻乃曰謹以吉辰啟殯旣告內外皆哭盡哀內外各還次祝降與執饌者升徹宿奠如常祝取銘置於重掌事者升徹殯塗訖設席於柩東升柩於席上又設席於柩東祝執功布升以拂柩覆用夷衾降出周設帷東面開戶相者引主人以下升哭於帷東西向妻妾女子子以下哭於帷西東向俱南上諸祖父以下南面東上外姻丈夫帷東北面西上婦人帷西北面東上【尊者坐】內外皆哭祝與進饌者各以奠升設於柩東席上祝酌醴奠之內外俱哭於位如未成服之禮親賓致奠如別儀有國官僚佐者以官代哭無者以親疎爲之晝夜不絕聲

贈諡

告贈諡於柩【無贈者設啟奠訖卽告諡】其日主人升立於饌東西面祝持贈諡文升自東階進立於柩東南北向內外皆止哭祝少進跪讀文訖興主人哭拜稽顙內外應拜者皆再拜祝進跪奠贈諡文於柩東興退復位內外皆就位坐哭

親賓致奠

啟之日親賓致奠於主人設啟奠後諸奠者入立於寢門之外東向【謂卑幼者其有故則遣使】祭具陳於奠者東南北向西上相者入告內外卑者皆興立哭於位又相者引奠者入升當柩東西面奠者哭祭具從升陳於柩東奠者之西西向南上設饌訖執饌者降出奠者止哭詣酒樽所取爵酌酒跪奠於柩東興少退西面立內外皆止哭奠曰某封若某位伯叔【各隨官爵稱之】將歸幽宅奉奠若異姓各從其稱若使者云某封若某姓位聞某封若某官將歸幽宅使某奉辭奠畢應拜者再拜內外皆哭主人再拜稽顙奠者哭盡哀止相者引出執事者以次徹饌而出

大唐開元禮卷一百三十八﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷一百三十九唐

蕭嵩等撰凶禮

三品以上喪之二

將

陳車位

陳器用

進引

引輴

輴在庭位

祖奠

輴出升車

遣奠

遣車

器行序

諸孝從柩車序

郭門親賓歸

諸孝乘車

宿止

宿處哭位

行次奠

親賓致賵

墓上進止

塋次

到墓

陳明器

下柩哭序

入墓

墓中置器序

掩壙

祭后土

反哭

虞祭

將葬

陳車位

啟日之夕納柩車於大門之內當門南向進靈車於柩車之右內外所乘之車陳於大門外丈夫之車門西婦人之車門東俱服重者在上【以近門及北方爲上】女子子妻妻之車以木爲之不漆飾無者以蘧蒢衣車以蒲纒轅轂若白土堊之又以布爲防周及大功之車以白土堊之或衣蘧蒢皆以布爲防其布如服布掌事者預於宿所張吉凶帷幕凶帷在西吉帷在東俱南向設靈座於吉帷下如常式

陳器用

啟之夕發引前五刻捶一皷爲一嚴【無鼓者量時行事也】陳布吉凶儀仗方相【黃金四目爲方相】志石大棺車及明器以下陳於柩車之前一品引四披六鐸左右各八黼翣二黻翣二畫翣二二三品引二披四鐸左右各六黻翣二畫翣二【引者引輀車索也披者系於輀車四序在旁執之以僃傾覆鐸者以銅爲之所以莭挽者翣者以木爲之筐廣二尺髙二尺四寸其形方兩角髙衣以白布柄長五寸黻翣黻翣畫黻黻文於翣之內四緣畫以雲气畫翣者內及緣皆畫雲气】

進引

二刻頃捶二皷爲二嚴掌饌者徹啟奠以出初徹奠內外俱興立哭於位執紼者皆入掌事者徹帷持翣者升以翣障柩執紼者升執鐸者入夾西階立執纛者入當西階南北面立掌事者取重出倚於門外之東執旌者立執纛南北面【諸執披紼鐸旌纛翣者皆布深衣介幘】陳布將訖捶三皷爲三嚴進靈車於內門外南向祝以腰輿詣靈座前【內喪則婦人執腰輿】祝於輿左西向跪告曰孤子某【母云哀子】謹用吉辰奉歸先寢【若新卜宅云奉遷幽宅】靈車就引神道紆回惟以荒寥無任哽絕興立少頃腰輿出降自西階羽儀從者如平生詣靈車後少頃輿退

引輴

將引輴【輴卽柩車也】執鐸者俱振鐸引輴降就階間南向初輴動及進止執鐸者皆振鐸每振先搖之搖訖三振之其持翣者恆以翣障於輴輴降階執纛者卻行而引輴止則廽北面立執旌亦漸而南輴止回北向立主人以下次從輴而降主婦又次其後降

輴在庭位

輴至庭主人及諸子以下立哭於輴東西向南上祖父以下立哭於輴東北南向西上異姓之丈夫立哭於主人東南西靣北上婦人以次從降妻妾女子子以下立哭於輴西東靣南上祖母以下立哭於輴西北南向東上異姓之婦人立哭於主婦西南東面北上內

外之際障以行帷【凡帷用如服布】國官立哭於執紼者

東南北面西上僚佐立哭於執紼者西南北面

東上

祖奠

庭位旣定祝帥執饌者設祖奠於輴東如大斂之儀祝酌奠訖進饌南北面跪曰永遷之禮靈神不畱謹奉柩車式遵祖道尙饗興退少頃徹之

輴出升車

執披者執前後披執紼者引輴出輴車動旌先纛次主人以下從哭於輴後婦人次哭於後輴出到輀車執紼者解紼屬於輀車後執披者如常遂升柩內外哭位如在庭之儀

遣奠

旣升柩祝與執饌者設遣奠於柩東如祖奠之禮祝酌奠於饌前少頃徹之

遣車

旣遣奠掌事者以蒲葦苞牲體下節七苞以繩束之盛以盤載於車列於旌前

器行序

徹遣奠靈車動從者如常皷吹振作而行先靈車後次方相車次志石車次大棺車次輴車【志石與大棺車若先設者不入陳布之次】次明器車次下帳輿次米輿【五穀米實以五筲各計二升羃用疏布】次酒脯醢輿【酒實以壺各五升羃用功布醢實於二甕各三升羃用疏布】次苞牲輿次食輿【食輿盤椀具足方相以下駕士馭士舁明器下帳等人皆介幘練衣】次銘旌次纛次鐸【鐸分爲左右】次輀車

諸孝從柩車序

主人及諸子具絰杖衰服【禿者衰巾加絰】徒跣哭從諸丈夫婦人各依服精粗以次從哭出門內外尊行者皆乘車馬哭不絕聲

郭門親賓歸

出郭若親賓還者權停柩車內外尊行者皆下馬依服之精粗爲序立哭如式相者引親賓以就柩車之左向柩立哭盡哀卑者再拜退婦人亦如之

諸孝乘車

親賓旣還內外乘車馬【若墓逺及病不堪步者𨿽無親賓還主人及諸子亦乘堊車去墓三百步皆下】

宿止

靈車到帷門外回南向進腰輿於靈車後羽儀從者如常少頃輿入詣靈座前少頃降出隨進常食於靈座若食頃徹之【每至停宿之所設靈座於室進食皆如初】柩車到入凶帷停於西廂南轅祝設幾席於柩車東

宿處哭位

初至宿處內外皆就柩車所主人及諸子以下於柩車之東西面南上妻妾女子子婦人於柩車之西東面南上祖父以下於柩車東北南靣西上異族有服者於柩車東南西靣北上祖母以下於柩車西北南面東上異姓婦人又於柩車西南東靣北上國官於帷外柩之東北靣西上僚佐於帷外柩之西北靣東上俱立哭

行次奠

凡停宿進酒脯之奠於柩東如朝奠之儀旣設奠內外各還次疊哭不絕聲及夕內外就柩車所哭進夕奠如朝奠之儀訖疊哭如常厥明又就位哭進朝奠亦如之若食頃徹之吉凶儀仗如式發引內外従哭如初儀

親賓致賵

賓有賵禮在主人設祖奠之時賓立於門外西廂東面從者以篚奉纁立於賓西南俱東面牽馬者以馬陳於賓東靣北首西上相者入告遂詣主人之左北面受命訖到賓前西面曰敢請事賓曰某敢賵相者入告出曰孤某須矣賓之從者坐奠篚取幣興詣賓前西面以授賓退復位相者引賓入牽馬者先以馬入陳於輴車南北靣西上賓入由馬西當輴車東南北面立內外權止哭賓曰某諡封若某位將歸幽宅敢致賵辭畢而哭內外皆哭主人拜稽顙賓止哭相者引賓進輴東西向奠幣於車上相者引賓又由輴車前以西而出初賓出掌事者由主人右詣輴車東西向舉幣以東【東蔵也】受馬者由前旋牽馬者由後適其右受之牽者由前以西而出賓將出主人拜稽顙送之

墓上進止

塋次

前一日之夕掌事者預於墓門內道西張帷幕設靈座如初

到墓

乘車者卑行望墳而下尊行及塋而下序哭靈車至帷門外廻車南向祝以腰輿詣靈車後少頃入詣靈座前少頃以輿降出遂設酒脯之奠如初柩車至墳前回南向丈夫婦人之位如遣奠之儀

陳明器

掌事者陳明器於壙東南西向北上

下柩哭序

進輴車於柩車之後張帷下柩於輴丈夫柩東婦人柩西以次進憑柩哭盡哀各退復位內外卑者俱再拜辭訣相者引主人以下哭於羨道東西面北上妻妾女子子以下婦人皆障以行帷哭於羨道西東面北上

入墓

施席於壙戶內之西執紼者屬紼於輴遂下柩於壙戶內席上北首覆以夷衾

墓中置器序

輴出持翣者倚翣於壙內兩廂遂以下帳張於柩東南面米酒脯陳於下帳東北食盤設於下帳前苞牲置於四隅醢醢陳於食盤之南借以版明器設於壙內之左右

掩壙

掌事者以纁授主人主人授祝奉以入奠於靈座主人拜稽顙施銘旌志石於壙門之內置設訖掩戶設關鑰遂覆土三主人以下稽顙哭盡哀退俱就靈所哭掌儀者設祭后土於墓左如後儀

祭后土

預於墓左除地爲祭所柩車到祝吉履鋪后土氏神席北方南向設酒樽於神座東南北向設洗於酒樽東南北向罍水在洗東篚在洗西南肆以巾爵加於洗篚旣復土告者吉服【國官僚佐之長若無以親賓充】相者引告者與祝及執樽罍篚者俱立於罍洗東南重行西面以北爲上立定俱再拜祝與執樽罍篚者俱就樽罍篚之後相者進告者之左北面白請行事掌饌者以饌入祝迎引設於神座前置設訖掌饌者出相者引告者詣罍洗盥手洗爵相者引告者詣酒樽所執樽者舉羃告者酌酒進跪奠神座前俛伏興少退北向立祝持版進於神座之右東面跪讀祝文曰維年月朔日子某官姓名敢昭告於后土之神某官封諡窆玆幽宅神其保佑俾無後艱謹以犧齊粢盛庶品明薦於后土之神尙饗祝興告者再拜祝進跪奠版於神座興還樽所相者引告者退復位再拜相者引告者出祝以下俱復位再拜徹饌席以出

反哭

旣下柩於壙捶一皷爲一嚴【無皷者量時陳布】掩墓戶捶二皷爲再嚴內外就靈所捶三皷爲三嚴徹酒脯之奠進靈車於帷外陳布儀仗如來儀又進腰輿入詣靈座前少頃出詣靈車後少頃輿退靈車發引內外從哭如初儀出墓門尊行者乘車馬去墓百步許卑者乘馬以哭從靈車到第內外皆下車馬靈車入至西階前回南向祝以腰輿詣靈車後少頃升入詣靈座前主人以下升立於靈座東西面南上少頃腰輿降出內外俱升諸祖父以下哭於帷東北壁下南面西上妻及女子子以下婦人哭於靈西東面南上諸祖母以下哭於帷西北壁下南面東上外姻哭於南廂丈夫於帷東北面西上婦人於帷西北面東上有親賓弔哭者升堂西面向靈哭如常儀其弔於庭者稱痛當柰何餘如常儀哭盡一哀相者引主人以下降各還次沐浴以俟虞【斬衰者沐而不櫛齊衰以下者櫛】

虞祭

柩旣入壙國官若僚佐之長與祝先歸修虞事牢饌如殷奠器用烏漆預造虞主以烏漆匵匵之盛於廂烏漆趺一皆置於別所【虞主用桑主皆長尺方四寸上頂圓徑一寸八分四廂各剡一寸一分又上下四方通孔徑九分其匵底蓋方底自下而上蓋俱従上而下與底齊其趺方一尺厚三寸將祭出神主置於座匵置於神主之後】具饌於堂東靈車將至掌事者預施靈座於寢堂室內戶西東向於靈座之南北設帷東出戶【若室內窄則設靈座於堂】腰輿將入祝奉虞主入置於靈座東向設素幾於右掌事者設洗於西階西南北向東西當西霤南北以堂深罍水在洗西篚在洗東南肆篚實爵一巾一加羃設瓦甒二於靈座之左北墉下醴酒在東冪用絺加勺南柄旣沐浴主人及諸子妻妾女子子內外升詣靈所主人及諸子倚杖於戶外及應拜者哭於靈東西如初內外皆哭祝與執樽罍篚者各就樽罍篚所立執饌者以饌入俱升自東階陳設如殷祭之儀掌饌者降出相者引主人降自西階詣罍洗主人止哭執罍洗者酌水主人盥手執篚者取巾於篚興授主人主人拭手訖受巾奠於篚又取爵興以授主人執罍洗者又酌水主人洗廢爵【爵無足者】執篚者又授巾主人拭爵訖受巾奠於篚相者引主人升自西階詣酒樽所執樽者舉羃主人酌醴相者引主人詣靈座前西面跪奠爵於饌前俛伏興少退西面立祝以祝文進於神座之右北面內外皆止哭祝跪讀祝文曰維年月朔日子哀子某【孫稍哀孫此爲母及祖母所稱也父祖則稱孤子孤孫】告於考某官封諡【妣卽云妣夫人某氏孫爲防主則稱祖妣】日月遄速奄及反虞叩地號天五情糜潰謹以潔牲柔毛剛鬛明粢薌合薌萁嘉疏嘉薦醴齊哀薦祫事於考某官封諡尙饗祝興主人哭再拜內外應拜者皆哭再拜祝進跪奠版於靈座興出復位哭盡哀相者引主人以下出杖降自西階各就次妻妾女子子以下各還別室祝闔戶與執樽罍者降出少頃祝與掌饌者入開戶徹饌祝匵主闔戶以出掌事者埋重於門外道左間日再虞後日三虞禮皆與初虞同又間日爲卒哭祭其虞祝辭再虞云哀薦虞事三虞云哀薦成事

大唐開元禮卷一百三十九

欽定四庫全書

大唐開元禮卷一百四十

唐蕭嵩等撰凶禮

三品以上喪之三

卒哭祭

小祥祭

大祥祭

禫祭

祔廟

卒哭祭

前一日之夕掌事者攺廬翦屏柱楣塗廬不塗見面【塗廬襄不塗廬】外翦蒲爲席不緣以木爲枕牢饌如虞其日夙興祝入燭先升自阼階入於室祝整拂幾筵啟匵出神主置於座以出掌事者設洗於西階西南北向東西當西霤南北以堂深罍水在洗西篚在洗東南肆篚實以爵一巾一加羃設瓦甒二於靈座之左北墉下醴酒在東羃用絺加勺南柄其日夙興掌事者具饌於堂東祝與執樽罍篚者先入立於樽罍篚之後內外衰服俱升主人及諸子倚杖於室戶外俱立於靈座東西面南上妻妾女子子立於靈座西東面南上內外各就位坐哭【應拜者立】掌饌者以饌入設於靈座前相者引主人降自西階詣罍洗主人止哭盥手洗爵相者引主人升西階入詣酒樽所主人酌醴相者引主人進跪奠於靈座前俛伏興少退西面立應拜者陪於後祝持祝版入立於靈座之南北面內外止哭祝跪讀祝文曰維年月朔日子某敢昭告於考某官封諡【妣則曰妣某氏夫人】日月不居奄及卒哭追慕永往攀號無逮謹以潔牲柔毛剛鬛明粢薌合薌萁嘉蔬嘉薦醴齊哀薦成事於考某官封諡尙饗主人以下哭再拜內外應拜者皆再拜哭祝興進跪奠版於靈座前還樽所【祝讀版訖興跪進版與主人哭拜同時】相者引主人退復位哭盡哀內外各還次祝闔戶與執樽罍者降出少頃祝與掌饌者入開戶徹饌祝匵主闔戶以降自卒哭之後朝一哭夕一哭蔬食飲水周而小祥

小祥祭

主人有司預制栗主並趺匵等如喪主之禮前一日之夕毀廬爲堊室設蒲席周喪堊室者除之設地席陳練冠於次主人及諸子俱沐浴櫛爪翦牢饌及器如卒哭之禮其日夙興祝入燭先升自阼階入於室祝者於靈座之西更設喪主座東向祝奉喪主置於座訖祝出迎栗主入置於舊靈座祝開匵奉出栗主置於座訖設幾於右乃出掌事者設罍洗篚於西階西南如初篚實爵一巾一加羃設瓦甒二於靈座之右北墉下醴酒在東冪用絺加勺南柄具饌於堂東祝與執樽罍篚者先入立於樽罍篚之後內外衰服主人倚杖於階東俱升就位【應拜者立】哭盡哀相者引降主人杖就次主婦以下各就次主人及諸子除首絰著練冠妻妾女子子除腰絰周服皆除之丈夫素服吉冠屨婦人素服吉屨相者引主人及諸子倚杖如初內外升就位哭掌饌者以饌升自東階入設於靈座前設訖掌饌者降自西階以出相者引主人降自西階詣罍洗主人止哭盥手洗爵相者引主人升自西階詣酒樽酌醴進跪奠於靈座前俛伏興少退西面立祝持版進立於靈座之右北靣內外皆止哭祝跪讀祝文曰維年月朔日子哀子【父歿稱孤子】某敢昭告於考某官封諡【妣云夫人某氏】嵗月逼迫奄及小祥攀慕永逺重增屠裂謹以潔牲柔毛剛鬛明粢薌合薌萁嘉蔬嘉薦醴齊只薦祥事於考某官封諡尙饗主人哭再拜內外應拜者皆再拜哭祝興進跪奠版於靈座興還樽所【主人哭拜與祝奠版同時】相者引主人就位哭盡哀內外各還次【主人杖如式】祝闔戶與執樽罍者降出少頃祝與進饌者入開戶徹饌祝匵主闔戶以降其喪主祝奉出埋之於廟門外之左自小祥之後止朝夕之哭哭無時【哀至則哭】始食菜菓飯素食飲水漿無鹽酪不能食食鹽酪可又周而大祥

大祥祭

前一日之夕除堊室張帷又備內外受服【受服大祥服】各於其次主人及諸子俱沐浴櫛爪翦牢饌及器如小祥之禮其日夙興內外各服其衰服並於次哭盡哀除服者著除服訖又哭盡哀止昧爽前祝入燭先升自阼階入於室祝整拂靈筵啟匵出神主置於右幾以出掌事者設罍洗篚於西階西南如初篚實爵一巾一加冪設瓦甒二於靈座之左北牖下醴酒在東冪用絺加勺南柄具饌於堂東祝與執樽罍者先入立於樽罍之後內外俱升就位哭掌事者以饌升自東階入設於座前置設訖掌饌者降自西階以出相者引主人降自西階以出詣罍洗主人止哭盥手洗爵相者引主人升自西階詣酒樽酌醴進跪奠於靈前俛伏興少退西靣立祝持祝版進立於靈座之左北面內外皆止哭祝跪讀祝文曰維年月朔日子哀子【父喪稱孤子】某敢昭告於考某官封諡【妣曰妣夫人某氏】日月逾邁奄及大祥攀慕永逺無任荒踣謹以潔牲柔毛剛鬛明粢薌合薌萁嘉蔬嘉薦醴齊只薦祥事於考某官封諡尙饗主人哭再拜應拜者再拜哭祝興進跪奠版於座興還樽所相者引主人就位哭盡哀主人以下各還外寢妻妾女子子以下還於寢祝闔戶與執樽罍者降出少頃掌饌入開戶徹饌祝匵主闔戶而出間月而禫自大祥之後外無哭者食有醢醬

禫祭

前一日掌事者預備內外禫服各陳於別所主人及諸子俱沐浴櫛爪翦仍宿於外寢牢饌及器如大祥之禮其日夙興祝入燭先升拂幾筵啟匵出神主置於座掌事者設罍洗篚於東階東南如常篚實爵一巾一加羃設瓦甒二於座之左北牖下醴酒在東羃用絺加勺南柄具饌於堂東祝與執樽罍篚者先入立於樽罍篚之後主人及諸子妻妾女子子仍祥服【爲長子三年者亦祥服】內外俱升就位哭盡哀降釋祥服應禫服者著禫服相者引主人以下俱升就位哭掌饌者以饌升設於座前訖執饌者出相者引主人降自東階詣罍洗盥手洗爵相者引主人升自東階詣酒罍所酌醴進跪奠於座前俛伏興少退西面立祝持版進於座之右北面內外皆止哭祝跪讀祝文曰維年月朔日子孤子某敢昭告於考某官封諡【妣云妣夫人某氏】禫制有期追逺無及謹以潔牲柔毛剛鬛明粢薌合薌萁嘉蔬嘉薦醴齊只薦禫事於考某官封諡尙饗主人哭再拜應拜者再拜內外皆哭祝興進跪奠版於座還樽所相者引主人以下降自東階還寢內相者引妻妾女子子以下降自西側階還於寢祝闔戶與執樽罍者降出少頃掌饌者入開戶徹饌以出祝匵主闔戶以降祔廟如別儀自禫之後內無哭者始飲醴酒食幹肉

祔廟

將祔掌事者預於始祖廟室內西壁爲埳室筮日如常儀前三日主人及亞獻終獻及諸執事者俱散齋二日致齋一日前一日掌事者淸掃廟之內外其朝應逓遷者皆出神主置於座主人以酒脯告遷訖遂移牀幄以次遷神主置於幄座又奠酒脯醢以安神少頃掌饌者徹饌以出掌廟者以次匵神主納於埳室訖又設考之祔座於曽祖室內東壁下西向右幾【妣則祔於曽祖姑設座亦如之言曽祖及曽祖姑皆據孝子之言於亡者祖及祖姑也祔於曽祖則曽祖妣配者事於尊以及卑者也】設主人位於東階東南西向設子孫位於南門內道東北面西上設亞獻終獻位於主人東南設掌事以下於終獻東南俱西面北上【亞獻終獻以國官僚佐若親賓充之】設贊唱者位於主人西南西面設酒樽於堂上室戶之東南北向西上設洗於阼階東南北向東西當東霤南北以堂深罍水在洗東篚在洗西南肆篚實爵三巾二加冪【其爵數每廟三】祔日內外夙興掌饌者預具少牢之饌二座各俎三簠二簋二鈃二酒樽二其二樽一實酒爲上一實淸酒次之【上樽加酒者重古】其籩豆一品者各十二二品三品者各八主人及行事者各服祭服掌事者具腰輿掌廟者閽寺者入立於廟庭北面再拜升自東階入開埳室出曽祖曽祖妣神主置於座【曽祖妣神主並而處右若祔妣則出曽祖妣神主而已】降出執樽罍篚者入就位內外俱就靈室所祝進座前西面告曰以今吉辰奉遷神主於廟執輿者以輿升入進輿於座前祝納神主於匵置於輿祝仍扶於左【若祔妣則閽寺之屬扶於右】降自西階子孫內外從至廟門諸婦人停於門外周以行帷俟祭訖而還神主入自南門升自西階入於室諸子孫從升立於室戶西重行東面以北爲上行事者從入各就位輿詣室前回輿西向祝啟匵出神主置於座輿降立於西階下東向相者引主人以下降自東階各就位祝立定贊唱者曰再拜在位者皆再拜掌饌引饌入升自東階入於室各於神座前施設訖掌饌以下降出相者引主人詣罍洗盥手洗爵升自東階詣酒尊所執尊者舉羃主人酌酒相者引主人入室進北面跪奠爵於曽祖神座前俛伏興相者引主人出詣酒樽所取爵酌酒入室進東面跪奠神座前俛伏興出戶北面立【羣祖及考皆如之】祝持版進於室戶外之右東向跪讀祝文曰維年月朔日子孝曽孫某官封某敢昭告於曽祖某官封諡【若祔母但云曽祖妣夫人某氏不告曽祖】祖某官封諡【若祔母云祖妣某氏以下無官封者但云考妣之靈】考某官封諡【若祔母云妣某氏如父在不可遽遷祖母先宜於廟東北常別立一室藏其主待考同祔】某罪積不滅嵗及免喪先王制禮練主人祔宗廟上遷昭穆繼序是用適於皇考封諡以遷王考封諡隮祔孫某封諡【無官封者但云以適遷於祖隮祔某孫若同祔但云適遷於祖妣夫人某氏以隮祔孫婦夫人某氏各隨其氏各隨其稱無官封者但以適遷於祖姑某氏以隮祔孫婦某氏夫人】謹以潔牲剛鬛嘉薦普淖明齊溲酒只薦於曽祖某官封諡曽祖妣某氏配祖某官封諡祖妣某氏配考某官封諡【若祔母則云曽祖妣某氏祖母某氏】尙饗祝興主人再拜祝進入奠版於曽祖神座興還樽所相者引主人入室立於西壁下東面再拜相者引主人出降還本位初主人獻將畢相者引亞獻詣罍洗盥手洗爵升詣酒樽所酌酒入進北面跪奠於曽祖座前俛伏興相者引亞獻詣酒樽所取爵酌酒入進東面跪奠於祖神座【考亦如之】俛伏興出戶北面再拜訖又入室立於西壁下東面再拜相者引出降復位亞獻將畢相者引終獻詣罍洗盥手升酌終獻如亞獻之儀訖相者引終獻降復位祝入徹豆還樽所贊唱曰再拜在位者皆再拜相者引主人出又相者引在位子孫以下出掌饌者入徹饌以出掌廟者與祝閽寺納曽祖神主於塪室出又以腰輿升詣考神座前祝納主於匵置於輿詣考廟出神主置於座進酒脯之奠於前少頃徹之祝納神主於埳室齊衰三年其虞卒哭祥禫變除之節與斬衰同父在爲母爲妻當二祥及禫日月之期𨿽異其儀節則同周服以下變除依其月算各以其日之晨備衰服升就位哭盡哀降詣別室釋衰服著素服又就位哭盡哀出就別室終日異門者至夕各還其家

大唐開元禮卷一百四十

欽定四庫全書

大唐開元禮卷一百四十一唐

蕭嵩等撰凶禮

三品以上喪之四

攺

卜宅

啟請

開墳

舉柩

奠

升柩車

斂

奠

設靈筵

進引

告遷

哭柩車位

設遣奠

轜車發

宿止

到墓

虞祭

卜宅

將攺葬者吉服卜宅兆其餘如葬卜宅兆之儀預於所隨地之宜張白布帷幕南向開戶

啟請

其日請內外親應集者皆至墓所各就便次主人眾主人妻妾女子子俱緦服余期親以下皆素服丈夫於墓東西向婦人於墓西東向皆北上婦人障以行帷俱立哭盡哀卑者再拜

墳

祝立於羨道南北向內外皆哭止祝三聲噫嘻啟以墳攺葬之故【其意敍攺葬所由之事隨時爲之】內外又哭盡哀權就別所掌事者墳訖內外又就位哭如初

舉柩

掌事者設席於幕下舉柩出置於席上內外從柩哭於幕所主人以下柩東西面主婦以下柩西東面俱南上丈夫期親以下於主人東北南面西上婦人期親以下於主婦西北南面東上外姻丈夫於主人東南北面西上婦人於主婦西南北面東上【尊者坐】國官於帷門外之東北靣西上僚佐於帷門外之西北靣東上皆舒席爲位

奠

祝以布拭棺攺加新楮設洗於幕西南隅罍水在洗西加勺羃篚在洗東南肆實巾二爵一於篚加羃設席於柩東設啟奠於席上設醴酒之樽於饌南主人詣罍洗盥手洗爵進爵酒於席上興少退西面再拜內外卑者俱再拜少頃徹奠

升柩車

旣奠進轜車於帷門外南向掌事者升柩於轜車遂詣施設所內外俱哭從掌事者預設牀於幕下有枕席周設帷柩車至帷門外丈夫於柩東婦人於柩西俱立哭掌事者舉柩降柩置於輴入設於牀東【若於墓所卽斂初奠訖不進轜車設牀於柩東而加枕席遂舉屍以斂之】舉屍出置於牀南首柩初入定內外就位哭如墓前之儀

斂

陳衣於幕東帷內明衣裳及上服各一稱西領南上冕具導簪纓在北內喪則花釵衾一【衾以黃爲表素爲裏】具饌於東兩甒醴酒柩初至幕下舉屍於牀主人眾主人稍退仍西向妻妾女子子稍退仍東向遂斂丈夫加冕婦人以花釵又覆以衾主人眾主人妻妾女子子憑哭斂將訖掌事者以棺入設於西廂借以席於棺入內外皆止哭置棺定乃哭舉者四人入舉牀男女従奉舉屍斂於棺乃加蓋覆以衾設帷於棺東內外就位哭如初

奠

旣斂祝執中幾席入設於柩東右幾加以巾掌事者設罍洗於幕西南隅如初祝以饌升設於席前施設訖執饌者降出相者引主人盥手酌酒進奠於席前興少退西面再拜內外卑者皆再拜訖主人以下各退就位俱坐哭

設靈筵

旣斂設靈於吉帷內幕下西廂東向施牀帷屏幾服飾以時上膳羞及湯沐皆如平常

進引

前一日之夕掌事者進轜車於凶帷外當門南向【其下帳明器及苞牲等輿陳於轜車前少西東向】其日進引前量時刻捶一皷爲一嚴陳靈車儀仗如常【在陳車篇】少頃捶二皷爲再嚴侍靈者俱詣靈所腰輿威儀入陳如常進靈車於帷外南向少頃捶三皷爲三嚴掌事者入徹饌以出內外皆興立哭於位執披紼者入掌事者徹帷持翣者入以翣障柩執披紼者各進執鐸者各入夾於柩前東西相向執纛者立於鐸南執銘旌者又立於纛南北向【諸執披紼繹旌纛者皆布深衣介幘】

告遷

三嚴訖祝帥腰輿入詣靈座前西面告曰以今吉辰用卽宅兆少頃輿出詣靈車後少頃退【若內喪女祝迎】執紼者引輴旌先纛次鐸次而引輴初動執鐸者皆振鐸毎振鐸必先搖之搖訖三振之其持翣者恆以翣障柩於輴車進執鐸者夾左右每曲及進止皆振鐸內外俱從柩後柩出到轜車後執紼者觧紼屬於轜車設帷障於輴車後掌事者升柩

哭柩車位

丈夫俱立哭於轜車東重行西面婦人哭於轜車西重行東面俱南上外姻丈夫哭於轜車東南重行北面以西爲上婦人哭於轜車西南重行北面以東爲上國官哭於外姻之東北面西上僚佐哭於國官之西北面南上立哭

設遣奠

設遣奠之饌於轜車東置設訖相者引主人酌酒進奠於席上興少退西面哭皆拜內外皆哭卑者再拜若食頃徹之以蒲葦包牲體下節七苞載於輿以之墓

轜車發

旣徹奠吉凶儀仗依式進引靈車動鼓吹振作而行主人眾子以下皆以次步從哭於柩車後妻妾女子子以下皆步從哭於丈夫之後障以行帷轜車去停所三百步親賓有還者弔哭如別儀辭訖進引尊者乘車馬從柩更哭不絕聲

宿止

掌事者預於宿所張吉凶帷幕吉帷在左凶帷在右將至宿所尊者俱下車馬步哭靈車到帷門外回南向祝帥腰輿詣車後少頃輿入詣靈座前少頃輿出進常食於靈座若食頃徹之柩車至於凶帷內外哭於柩車所其位如初掌饌者進酒脯之奠於柩車東

席上旣設奠內外各還次更哭不絕聲及墓內外俱就位哭進夕奠如初訖內外各還次疊哭終夜及明嚴皷內外又就位哭進朝奠於柩東進常食於靈座食頃徹之迎靈發引尊者乘車馬哭從如上儀

到墓

到墓尊者俱下車馬靈車到帷門外回南向祝帥腰輿詣車後少頃輿入詣靈前少頃輿退設酒脯之奠柩車至壙前廽南向內外哭位如遣奠之儀掌事者布席張帷於柩車後下柩於輴主人以下妻妾女子子各前撫柩哭盡哀退復位期親以下又前撫哭盡哀退復位俱再拜辭執紼者屬紼於輴掌事者下柩於壙輴出旣窆親賓先還者弔哭如別儀國官之長奉纁束帛授主人主人受以授祝主人稽顙再拜祝奉以入奠於柩東持翣者入倚翣於壙內兩廂執事者以下帳明器苞牲酒米等物入置於壙內皆借以版施銘旌志石於壙戶內置設訖掌事者掩壙戶加闗鑰覆土旣覆土內外俱就靈所哭墓左祭后土如始之儀

虞祭

初下柩於墓掌事者具虞祭之饌設罍洗篚於靈墓西南如常內外旣就靈所哭掌饌者進虞祭之饌於靈座相者引主人盥洗酌酒進奠於座前興少退西面立內外皆止哭祝持版進立於靈座之右北面跪讀祝文曰維年月朔日辰孝子某敢昭告於考某官封諡【妣云夫人某氏】攺遷幽宅禮畢終虞夙夜匪寜啼號罔極謹以潔牲柔毛剛鬛明粢薌合薌萁嘉蔬嘉薦醴齊祗薦虞事於考某官封諡尙饗主人哭再拜內外皆哭卑者再拜盡哀相者引主人以下出就別所釋衰服著素服而還掌饌者徹饌掌事者徹靈座

大唐開元禮卷一百四十一

欽定四庫全書

大唐開元禮卷一百四十二唐

蕭嵩等撰凶禮

四品五品喪之一

初終

復

設牀

奠

沐浴

襲

唅

赴闕

勅使弔

銘

重

陳小斂衣

奠

小斂

斂髮

奠

陳大斂衣

奠

大斂

奠

廬次

成服

朝夕哭奠

賓弔

親故哭

州縣官長弔

刺史遣使弔

親故遣使致賻

殷奠

卜宅兆

卜葬日

啟殯

贈諡

親賔致奠

初終

有疾者丈夫婦人各齋於正寢北墉下東首【墉墻也東首生气也】養者皆齋親飲藥子先嘗之疾困去故衣加新衣【謂人來穢惡也】徹樂淸掃內外【爲賓客來問也】分禱所祀【盡孝子之情所祀中霤門戶竈行】侍者四人坐持手足【爲不能自屈伸內喪則婦人持之也】遺言則書之屬纊以候气【纊新綿置於口鼻也】气絕廢牀寢於地【人始生在地庶其生气反】主人啼餘皆哭【哀有淺深】男子易以白布衣披髮徒跣婦人靑縑衣披髮不徒跣女子子亦然【父爲長子及爲人後者爲本生父母皆素冠不徒防女子子嫁者髽】齊衰以下丈夫素冠婦人去首飾【謂齊衰婦人】內外皆素服【素服謂有服者白布十五升無服者不服列防服常服素衣】主人坐於牀東啼踴無數眾主人在主人之後兄弟之子以下又在其後俱西向南上哭妻坐於牀西妾及女子子在妻之後哭踴無數兄弟之女以下又在其後俱東面南上借槁坐哭內外之際隔以行帷【帷堂內門西南北隔之】祖父以下於帷東北壁下南向西上祖母以下於帷西北壁下南面東上皆舒席坐一哭外姻丈夫於戶外之東北面西上婦人於主婦西南北面東上皆舒席坐哭【若捨窄則宗親丈夫在外戶之東北面西上外姻丈夫在戶外之西北面東上】諸內喪則尊行丈夫及外親丈夫席坐位於前堂若戶外之左右俱南面宗親戶東西上外親戶西東上凡喪皆以服精麤爲序國官位於門內之東重行北面以西爲上俱袤巾帕頭舒槁薦坐哭參佐位於門內之西重行北面以東爲上俱素服舒席坐哭斬衰三日不食齊衰二日不食大功一日不食小功緦麻再不食

復【始死則復】

復於正寢復者二人皆常服【復謂招魂復魄】以死者之上服左荷之升自前東霤當屋履危北面西上【危棟也】左執領右執腰招以左每招長聲呼某復【男子女子稱字及伯仲婦人稱姓其復者人數依其夫】三呼而止以衣投於前承之以篋升自阼階入以覆屍【若得魂魄返然】復者徹捨【因徹西北扉若云此室凶不可居然自是行死事取徹扉之薪以充煮沐浴也】復衣不以襲斂【浴則去之】乃設牀

設牀

設牀於室戶之西去腳舒簟設枕施幄去裙遷屍於牀南首覆用斂衾去死衣【斂衾大斂所用之衾黃表素裏也死衣病時所加新衣】楔齒用角柶【爲將含也】綴足以燕幾校在南【綴拘也校幾脛也屍南首幾脛在南以拘足則不使辟戾也】侍者坐持之其內外哭位如始死之儀乃奠

奠

奠以脯醢酒用吉器無巾柶升自阼階奠於屍東當腢【鬼神無象故設奠以憑依之也】內喪內贊者受於戶外而設之【凡內喪皆內贊者行事】旣奠贊者降出帷堂【初气絕室內隨事設帷至此事小訖故設帷堂】乃赴於闕【赴禮在此下章含禮後爲與勅使弔章宜相附近故也】

沐浴【自沐浴下至於設重其事皆可同時而興】

掌事者掘埳於階間近西南順廣尺長二尺深三尺髙其壤爲塊竈於西墻下東向以俟煮沐新盆盤瓶四防皆濯之陳於西階下【新此器者重死事盆以盛水盤以盛濡濯瓶以汲也防瓦罌受二升有蓋濯謂滌漑】沐巾一浴巾二用絺若綌實於笲【巾所以拭也浴巾二者上體下體異絺細葛也綌麤葛也】櫛實於箱若簟浴衣實於篋【浴衣已浴所衣之衣其制今之眠帕】皆具西序下南上水淅稷米取潘煮之又汲爲湯以俟浴以盆盛潘及沐盤升自西階授沐者執潘及盤入內外皆出戶外【象平生沐浴子孫不在旁主人出而袒簀謂牀簣去席】主人以下於內屍東北面西上主婦以下於戶西北面東上俱立哭其尊行者丈夫於主人之東北面西上婦人於主婦之西北面東上俱坐哭婦人權障以帷主人以下旣出乃沐櫛【櫛梳】束髮用組挋用巾【挋晞也淸也】浴則四人抗衾二人浴拭用巾挋用浴衣設牀於屍東祍下莞上簟【祍臥席】浴者舉屍易牀設枕翦須斷爪如平常須髮爪盛以小囊大斂內於棺浴巾皆埋於埳寘之著明衣裳以方巾覆面仍以大斂之衾覆之訖內外入就位哭乃襲

襲

是時陳襲事於房內襲衣三稱西領南上【朝服一稱常服二稱凡陳衣者實之箱篋承以席】明衣裳【今用生絹裩衫】舄一帛巾一方尺八寸充耳用白纊面衣用方尺纁裏組系握手用纁里長尺二寸廣五寸削約於內旁寸著以綿組系【握手手所握者面衣及握皆通用余色】庻襚繼陳不用【庶眾也不用不龍也多陳之爲榮少納之爲貴】將襲具牀蓆於西階西內外皆出哭於屍外其位如沐時襲者以牀升入設於屍東布枕席如初執服者陳襲衣於席祝去巾加面衣設充耳著握手納舄若履【凡衣死者左衽不紐將襲辟奠旣襲則設也】旣襲乃覆以大斂之衾內外俱入復位坐哭【諸尊者於卑幼之喪及嫂叔兄姑弟婦相哭朝晡之間非有事則休於別室也】乃含

含

含贊者奉盤水及笲【笲竹器】飯用稷含用璧升堂含者盥手於戶外贊者沃盥含者洗稷璧實於笲執以入祝從入北面徹枕楔受笲奠於屍東含者坐於牀東西面鑿巾【巾先覆面將含當口鑿之】納稷璧於屍口旣含主人復位楔齒之柶與浴巾同埋於坎乃奠

赴闕

若遣使赴於闕使者進立於西階東面南上主人詣使者前北面曰臣某之父某官臣某死【若母若妻各隨其稱】謹遣某官臣姓某奏聞訖再拜使者出主人哭入復位

勅使弔

勅使弔使者公服入於寢門外之西東面相者入告主人迎於寢門外見賓不哭先入立於門右北面內外皆止哭開帷【開帷堂之帷事畢則下之】使者立升入西階上東面進主人立於階下北面使者稱有勅主人再拜使者宣勅云某封喪逝【無封者稱姓位】情以惻然如何不淑主人哭拜稽顙內外皆哭使者出主人拜送於大門外親故爲使弔者旣出易服入向屍立哭十數聲止降出主人候勅使出升降自西階【主人升降自西階者親始死末忍當主位】

銘【銘明旌也】

爲銘帛以絳廣終幅長八尺龍首韜杠【杠銘旌竿杠之長準其絳也】書曰某官封之柩【在棺曰柩無封者云某姓官之柩婦人其夫有官封者云某官封夫人姓之柩郡縣鄕君各隨其稱稱之也】置於宇西階上

重

重木刋鑿之長七尺橫者半之置於庭三分庭一在南【刋鑿之爲懸防孔也】以沐之米爲粥實於防旣實以疎布蓋其口系以竹防懸於重木覆用葦席北向屈兩端交於後西端在上綴以防祝取銘置於重殯堂前楹下夾以葦蓆簾門以布又設葦帳於庭

陳小斂衣

小斂之禮喪之明日各陳其斂衣一十九稱【無者各隨所辦】朝服一稱其餘皆常服陳於東房西領北上笏一凡斂非正色不入絺綌不入乃奠

奠

饌於東堂下【凡奠尊器皆素】瓦甒二實醴及脯酒觶二角柶一少牢及臘三俎籩豆各六【籩實鹽脯棗栗之屬豆實醢醤韲葅之類】設盆盥於饌東布巾【爲奠者設盥防事略故無洗】贊者辟脯醢之奠於屍牀西南乃斂

小斂

將小斂具牀席於堂西又設盆盥於西階之西如東方【爲舉屍者盥】斂者設盥訖與執服者以斂衣入主人以下少退西面主人婦以下少退東面內外俱哭斂者斂訖覆以夷衾設牀於堂上楹間祍【屍臥之席】下莞上簟有枕卒斂開帷主人以下西面憑哭【凡憑哭父母先妻子後】主婦以下面東憑哭俱南上訖退乃斂髮

斂髮

男子斂髮而袤巾帕頭女人斂髮而髽主人以下立哭於屍東西面南上主婦以下立哭於屍西東面南上祖父母以下仍哭於位各如初外姻丈夫婦人哭於位各如初斂者舉屍男女從奉之遷於堂仍覆以夷衾【棺衣】哭位皆如室內乃奠

奠

奠贊者盥手奉饌至階豆去蓋籩俎去巾羃升奠於屍東醴酒奠於饌南西上訖其俎祝受巾巾之奠者徹襲奠自西階降出下帷內外俱坐有國官僚佐者以官代哭無者以親賓爲之夜則燎於庭厥明防燎乃大斂

陳大斂衣

大斂之禮以小斂之明日其日夙興陳衣於序東三十稱【無者各隨所辦】各具上服一稱西領南上其餘皆常服冕具導簪纓在北內喪花釵衾一【衾以黃爲表素爲裏也】乃奠

奠

奠於堂東階下兩甒醴及酒醴在南各加勺篚在東南肆實角觶二木柶一豆在甒北籩次之牢饌如小斂籩豆俎皆羃以功布有簟席素幾功布巾在饌北殯於西階之上【喪從外來者殯於兩楹之間】乃斂

大斂

將大斂棺入內外皆止哭升棺於殯所棺之中具灰炭枕席之類皆預設於棺內置棺定內外皆哭熬糓六筐黍稷粱各二皆加魚臘【熬谷所以惑蚍蜉令不至棺旁】燭俟於饌東設盆盥於東階東南祝盥訖升自阼階徹巾授執巾者執巾者降待於阼階下祝與贊者徹小斂之饌降自西階設於序西南當西霤如設於堂上【堂上設屍東凡尊設於序西者畢事而去之】乃適於東階下新饌所帷堂內外皆少退立哭禦者斂丈夫加冕婦人加花釵覆以衾斂訖開帷主人以下西面憑哭主婦以下東面憑哭【凡憑屍父母先妻子後】退復位次諸親憑哭訖斂者四人舉棺男女從奉之奉屍斂於棺乃加蓋覆以夷衾內外皆復位如初設熬糓首足各一筐傍各二筐以木覆棺上仍塗之施帟於殯上【帟柩上承塵也】祝取銘置於殯所乃奠

奠

將奠執巾幾席者升自阼階入設於室之西南隅東面右幾加以巾贊者以饌升入室西面設於席前祝受巾巾俎奠者降自西階以出下帷內外皆就位哭如初旣殯設靈座於下室西間東向施牀几案屏帳服飾以時上膳羞及湯沐皆如平常殷奠之日不饋於下室【下室謂燕寢無下室者則設靈座於殯東朝夕進常食之具於靈前如平常也】

廬次

將成服掌事者預爲廬於殯堂東廊下近南北戶設苫凷於廬內【諸子各一廬凡廬五品以上營之】齊衰於廬南累墼爲堊室俱北戶翦蒲爲席不緣【父兄不次於殯所各在其正寢之東爲廬堊室祖爲嫡孫居堊室寢有牀皆南面西出戶】父不爲眾子次於外【於庶子略自若居寢】大功於堊室之南張帷席以蒲小功緦麻於大功之南設牀席以蒲婦人次於西房若殯後施下牀殯堂無房者次於後若別室

成服

三日成服【皆除去死日數】內外各哭盡哀內外俱降就次著衰服無服者仍素服相者引主人以下俱杖【三日而後食杖而後能起眾子皆杖以病故也童子婦人不能病故不杖亦不居廬不著菲屨若嫡子𨿽童亦杖防不能自杖人代執之所謂當室杖者也自此以後惟嫡子及有爵之庶子皆杖在位其庶子之無爵者杖於他所不杖在位矣凡正寢戶內曰室戶外曰堂虞杖不入室祔杖不升堂以今言之卽靈堂戶之內外也周人祔在卒哭今之百日也哀衰敬生故其杖不升靈寢之堂前其衰服及杖皆致之於盧內應杖者朝夕哭則杖之若孝子出無異適惟向殯及墳墓而已】【逺則乘車近則使人代執杖】升立哭於殯東西面南上齊衰以下就位婦人升詣殯西位若殯逼西壁婦人皆位於殯北則南面東上【尊行者坐】內外皆哭盡哀諸子孫就祖父及諸父前跪哭皆撫哭盡哀就祖母及諸母前哭亦如之女子子對祖母及諸母哭遂就祖父前哭如男子之儀惟諸父不撫之耳訖各復位伯叔母以下就主婦哭亦如之【始遭親喪孝子荒迷三日而食服及成矣是以尊卑內外聚哭展哀也】諸尊者降出還次主人以下降立於阼階下外姻在南少退俱西面北上哭盡哀各還次闔戶小功以下各歸其家自成服之後諸尊者及婦人於諸親男子之喪有事則哭於殯所無事有時須哭者或在正寢則於北壁下舒席南面坐哭父母喪食粥朝米四合暮米四合不能食粥則以米爲飯婦人皆以米爲飯

朝夕哭奠【朝奠日出夕奠逮日】

每日預具朝奠於東階下【瓦甒二實以醴及酒觶杓疏布羃角觶一木柶一籩一豆一實以脯醢也】內外夙興各衰服【凡言衰服應杖者皆杖以下準此】男子就東階下位【若升哭於殯東其位如始成服之式】婦人升詣殯西位內外皆哭【凡朝夕哭皆開帷】質明掌事者皆升自阼階入徹奠出置於序西南如殯東之儀又以朝奠入至阼階豆去蓋籩甒去巾羃升阼階入設於室如初執饌者出降自西階日出後少頃內外皆止哭各還次朝夕之間主人及諸子妻妾女子子哭於其次無時至夕內外俱就位哭徹朝奠進夕奠如初儀日入後內外俱止哭各還次哭者出闔戶自是以後至於啟殯每朝夕如上儀旣殯大功以下異門者歸於家

賓弔【親故同】

賓至掌次者引之次賓著素服相者入告內外衰服相者引主人以下立哭於阼階下婦人哭於殯所相者引賔入立於庭北面西上爲首者一人進當主人東面立云如何不淑主人哭再拜稽顙爲首者復北面位弔者俱哭十餘聲相者引出少頃相者引主人以下各還次

親故哭

若有親故哭殯者內外俱升就殯堂位尊者坐【若賓敵體以上賔初入則起賔坐則坐賔起亦起】內外俱哭相者引賔入升堂立於殯東西面南上尊者坐俱哭盡哀尊者起相者引入卑者再拜訖乃就主人前稍南東北面執慰相者引以次出【恩滐者賔拜訖又哭盡哀或就孝子撫哭盡哀而出也】少頃相者引主人以下降還次

州縣官長弔

若刺史哭其所部【縣令同】主人設席於柩東西面刺史素服將到相者引主人去杖立於門內之右北面刺史降入升自西階卽坐西面坐哭盡哀將起主人降復階下位刺史降出主人拜送於大門外杖哭而入

刺史遣使弔

刺史遣使弔使者至掌次者引就次內外俱衰服主人以下就階下位婦人就堂上位內外俱哭使者素服執書相者引入門而左立於階間東面使者致辭主人拜稽顙相者引主人進詣使者前西面受書退復位左右進受書主人拜送於位相者引使者出若自入弔哭如上弔儀客出少頃內外止哭各就位

親故遣使致賻

親故遣使致賻使者立於大門外之西東面從者以篚奉纁束帛立於使者西南俱東面【凡賻通以貨財使者隨執其物不限以纁】相者入告遂引主人立哭相者進主人前東面受命出詣使者前西面曰敢請事使者從者以篚進詣使者前西面以授使者退復位使者曰某封若某官【無官封者稱某字】使某賻相者入告出曰孤某須矣相者引使者入立於內門外之西東面主人止哭使者少進東面曰某封若某官使某賻主人哭再拜使者少進坐委之興復位掌事者進坐舉之興以東【東藏也】相者引使者出主人拜送使者致物若不以器掌事者迓受之不委於地【其餘賻物従使者執之立於使者東南北面西上掌事者受之以東】

殷奠

每朔朢具殷奠饌於東堂下瓦甒二實以醴及酒角觶二角柶一少牢及臘三俎二簠二簋二鈃六籩六豆設盆盥於饌東布巾【爲奠者盥】其日內外夙興衰服升就位哭質明執饌者徹宿奠遂以饌入至阼階去巾蓋升入室設於席前酌奠訖冪俎以巾執饌者降自西階以出少頃內外各還次旣出闔戶及夕執饌者徹殷奠進夕奠如常禮若有薦新如朔奠【薦五糓若時物新出者薦之】其日不饋於下室【不饋於下室者爲殷奠有黍稷】

卜宅兆

旣度宅兆掘四隅外其壤掘中南其壤【宅居也兆塋域也南其壤者爲北其首故也】旣朝哭主人遂哭出乘堊車詣宅兆所出國門止哭掌事者預設主人以下次於宅兆東南將到主人又哭至宅兆所主人停於次止哭蒞卜者一人【國官若諸僚佐之長蒞之無者親賓代爲之也】緇布冠不緌布深衣因喪屨【蒞卜者非國官則吉冠素服也】祝及卜師凡行事者皆吉冠素服掌事者布卜席於兆南北向西上相者引蒞卜者及祝立於卜席西南東面南上卜師立於祝南東面北上相者引主人詣卜席南十五步許當內壤北向相者立於主人之左少南俱北向親賓及從者立於筮席東南重行西面諸親北上諸賓南上立定相者少進東面稱事其退復位主人免首絰左擁之蒞卜者進立於主人東北西面卜師抱筮師開韇【韇藏防器】執韇以擊防【擊之以動其神】進立於蒞卜前東面南上蒞卜者命曰孤子姓名爲其父某官封某甫【今儀祖父稱孤子孤孫母祖母稱哀子哀孫下皆準此】度玆幽宅無有後艱【某甫父字也無封者去封宅居也度謀也言爲其父卜居今謀此以爲幽冥居域之處得無其後有艱難乎謂有非常崩壊若內防云爲某母夫人某氏也】卜師曰諾遂述命右旋就席北面坐命曰假爾太有常指中封遂卜訖興以東面稱占曰從還本位主人絰哭從者哭盡哀止相者進主人之左東面稱禮畢相者遂引主人退立於東南隅西面又相者引卜者立於主人之後掌事者徹卜席當安墓處立一標又於四隅各立一標當南門兩廂各立一標祝帥掌事者入鋪后土氏神席於墓左南向設酒樽於神座東南加勺羃設洗於酒樽東南罍水在洗東篚在洗西南肆【篚實以巾爵加羃】相者引告者及祝與執樽罍篚羃者俱立於罍洗東南重行西面以北爲上【國官若僚佐之長告無僚佐者親賓及主人告之主人告俱去絰杖】立定俱再拜祝與執樽罍篚者先立於樽罍篚之後執饌者以脯醢跪設於神座前興還本位相者引告者詣罍洗盥手洗爵詣酒樽所酌酒進跪奠於神座前興少退北向立祝持版進於神座之右東面跪讀祝文曰維年月朔日子某官姓名【若主人自告父稱孤子母稱哀子姓名】敢昭告於后土之神今爲某官姓名【若主人自告云爲父某官封某甫母太夫人某君某氏隨官稱之也】營建宅兆神其保佑俾無後艱謹以淸酌脯醢祗薦於后土之神尙饗訖興告者再拜相者引告者還本位西向再拜相者引出掌事者以下俱復位再拜遂徹饌席樽罍以出主人哭還去墓三里許止哭及國門又哭內外升哭於位主人入升詣殯前北面哭盡哀止西面再拜降就次【有國官僚佐從主人入就門內哭主人拜俱再拜主人降就次各就次】若不從又卜擇地如初儀

卜日

旣朝哭主人及諸子以下出立於殯門之外東壁下西面北上國官若僚佐之長蒞卜【無國官僚佐者親賓爲之】行事者俱吉服於門西東面南上卜師抱在其南東面闔門東扇主婦立於其內設卜席於閾外闑西相者詣主人前東面告事具遂引主人立於門內北面相者立於主人之左少退俱北面主人免首絰左擁之蒞卜者進立於主人東北西面卜師少進蒞卜前東面受命蒞卜命曰哀子某來日謀卜其父某官封某甫【母云爲某母太夫人某氏卜也父稱孤子】考降無有近悔【考登也降下也言卜此日惟神上下得無近於咎悔也】卜師曰諾遂述命訖左旋進就席西面坐命曰假爾太有常乃作訖興以退東面稱占曰從主人絰與諸子以下哭盡哀相者告於主婦哭入遂使人告於親賓【諸親僚友卜日不來者】卜師以退掌事者徹卜席相者進告禮畢主人與諸子以下入升詣殯前北面立哭內外俱哭盡哀內外各還次若不從又卜擇如初儀

啟殯

葬有期前一日之夕掌事者除葦障備啟奠【具饌如大斂】設賓次於大門外右南向內外夕哭如常儀啟之日內外夙興衰服主人及諸子皆去冠以衺巾帕頭【國官亦以衺巾帕頭】內外升階就位哭【尊行者坐國官及僚佐就下位哭】祝衰服執功布【功布長五尺】升自東階詣殯南北向內外止哭祝三聲噫嘻乃曰謹以吉辰啟殯旣告內外皆哭盡哀內外各還次祝降與執饌者升徹宿奠如常祝取銘置於重掌事者升徹殯塗訖設席於柩東升柩於席上又設席於柩東祝執功布升以拂柩覆用夷衾降出周設帷東西開戶相者引主人以下升哭於帷東西向妻妾女子子以下哭於帷西東向俱南上諸祖父以下哭於帷東北壁下南面西上諸祖母以下哭於帷西北壁下南面東上【尊者坐】內外俱哭祝與進饌者各以奠升設於柩東席上祝酌醴奠之內外俱哭於位如未成服之禮親賓致奠如別儀有國官僚佐者以官代哭無者以親疎爲之晝夜不絕聲

贈諡

告贈諡於柩【無贈者設啟奠訖卽告諡】其日主人入升立於饌東西面祝持贈諡文升自東階進立於柩東南北向內外皆止哭祝少進跪讀祝文訖興主人哭拜稽顙內外應拜者皆再拜祝進跪奠贈諡文於柩東興退復位內外皆就位坐哭

親賓致奠

啟之日親賓致奠於主人設啟奠後諸奠者入立於寢門之外東面【謂卑幼者其有故則遣使】祭具陳於奠者東南北向西上相者入告內外卑者皆興立哭於位又相者引奠者入升當柩東西面奠者哭祭具從升陳於柩東奠者之西西向南上設饌訖執饌者降出奠者止哭詣酒樽所取爵酌酒跪奠於柩東興少退西面立內外皆止哭奠者曰某封若某位伯叔【各隨官爵稱之】將歸幽宅謹奉奠若異姓各従其稱若使者云某封若某姓位聞某封若某官將歸幽宅使某奉辭奠畢應拜者皆再拜內外皆哭主人哭拜稽顙奠者哭盡哀止相者引出執事者以次徹饌而去

大唐開元禮卷一百四十二

欽定四庫全書

大唐開元禮卷一百四十三唐

蕭嵩等撰凶禮

四品五品喪之二

將

陳車位

陳器用

進引

舉柩

柩在庭位

祖奠

柩出升車

遣奠

遣車

器行序

諸孝從柩車序

郭外親賔還

諸孝乘車

宿止

宿處哭位

行次奠

親賓致賵

墓上進止

塋次

到墓

陳明器

下柩哭序

入墓

墓中置器序

掩壙

祭后土

反哭

虞祭

陳車位

啟日之夕納柩車於大門之內當門南面進靈車於柩車之右內外所乘之車陳於大門外丈夫之車門西婦人之車門東俱服重者在上【以近門及北方爲上】女子子妻妾之車以木爲之不漆飾無者以籧篨衣車以蒲纒轅轂若白土堊之以麤布爲幌防周及大功之車以白土堊之或衣籧篨皆以布爲幌防【其布如服布】掌事者預於宿所張吉凶帷幕凶帷在西吉帷在東俱南向設靈座於吉帷下如常式

陳器用

啟之夕發引前五刻捶一皷爲一嚴【無皷者量時行事】陳布吉凶儀仗方相【黃金四目爲方相】志石大棺車及明器以下陳於柩車之前引二披二鐸左右各四黼翣二畫翣二【引者引轜車索也披者系於轜車四周在旁執之以備傾覆鐸者以銅爲之所以節挽者翣者以木爲筐廣二尺髙二尺四寸其形方兩角髙衣以白布柄長五尺黼翣畫黼黻文於翣之內四緣畫以雲气畫翣者內及四緣皆畫雲气也】

進引

一刻頃捶二皷爲二嚴掌饌者徹啟奠以出初徹奠內外俱興立哭於位執紼者入掌事者徹帷持翣者升以翣障柩執鐸者入夾西階立執纛者入當西階南北面立掌事者取重出倚於門外之東執旌者立於執纛南北面【諸執披紼鐸旌纛翣者皆布深衣介幘】陳布將訖捶三皷爲三嚴進靈車於內門外南面祝以腰輿詣靈座前【內喪則婦人執腰輿也】祝於輿左西向跪昭告曰孤子某【母稱哀子】謹用吉辰奉歸先兆【若新卜宅宜曰奉遷幽宅】靈車就引神道紆回惟以荒寥無任哽絕興立少頃腰輿出降自西階羽儀從者如平生詣靈車後少頃輿退

舉柩

將舉柩執鐸者俱振鐸柩降就階間南向初柩動及進止執鐸者皆振鐸每振鐸先搖之搖訖三振之其持翣者恆以翣障柩降階執纛者卻行而引柩止則回北面立執旌者亦漸而南柩止回北向立主人以下以次從柩而降主婦又次其後降

柩在庭位

柩至庭【庭內先設席以居柩】主人及諸子以下立哭於柩東西向南上祖父以下立哭於柩東北南向西上異姓之丈夫立哭於主人之東南西面北上婦人以次從降妻妾女子子以下立哭於柩西東面南上祖母以下立哭於柩西北南向東上異姓之婦人立哭於主婦西南東面北上內外之際障以行帷【凡帷用如服布】國官立哭於柩東南北面西上僚佐立哭於柩西南北面東上

祖奠

庭位旣定祝帥執饌者設祖奠於柩東如大斂之儀祝酌奠訖進饌南北面跪曰永遷之禮靈辰不畱謹奉柩車式遵祖道尙饗興少頃徹之

柩出升車

柩動旌先纛次主人以下從哭於柩後婦人次哭於後柩出到轜車設帷帳於柩後其執紼執披者如常遂升柩內外哭位如在庭之儀

遣奠

旣升柩祝與執饌者設遣奠於柩東如祖奠之儀祝酌奠於饌前少頃徹之

遣車

旣遣奠掌事者以蒲葦苞牲體下節五苞以繩束之盛以盤載於車列旌前

器行序

徹遣奠靈車動從者如常皷吹振作而行先靈車後方相車次志石車次大棺車【志石與大棺若先設者不入陳布之次也】次明器輿次下帳輿次米輿【五糓米實以五筲各斗二升冪用疏布】次酒脯醢輿【酒實二壺各五升冪用功布醢實於二甕各三升冪用疏布】次苞牲輿次食輿【食盤椀具自足方相以下駕士馭士舁明器下帳等人皆介幘深衣】次銘旌次纛次鐸【鐸分爲左右】次轜車

諸孝從柩車序

主人及諸子俱絰杖衰服【禿者袤巾加絰】徒跣哭從諸丈夫婦人各依服精麤以次從哭出門內外尊行者皆乘車馬哭不絕聲

郭外親賓還

出郭若親賓還者權停柩車內外尊行者皆下車馬依服精麤爲序立哭如式相者引親賓以次就柩車之左向柩立哭盡哀卑者再拜而退婦人亦如之

諸孝乘車

親賓旣還內外乘車馬【若墓逺及病不堪步者𨿽無親賓還主人及諸子乘堊車去塋二百步皆下】

宿止

靈車到帷門外回南向進腰輿於靈車後威儀從者如常少頃輿入詣靈座前少頃降出遂進常食於靈座若食頃徹之【每至停宿之所設靈座於室進食皆如初】柩車到入凶帷停於西廂南轅祝設幾席於柩東

宿處哭位

初至宿處內外皆就柩車所主人及諸子以下於柩車之東西面南上妻妾女子子婦人於柩車之西東靣南上祖父以下於柩車東北南面西上異族有服者於柩車東南西面北上祖母以下於柩西北南向東上異族婦人又於柩車西南東向北上國官於帷外柩之東北面西上僚佐於帷外柩之西北面東上俱立哭盡哀

行次奠

凡停宿進酒脯之奠於柩東如常奠之儀旣設奠內外各還次疊哭不絕聲及夕內外就柩車所哭進夕奠如朝奠之儀訖疊哭如常厥明又就位哭進朝奠亦如之若食頃徹之吉凶儀仗依式發引內外從哭如初儀

親賓致賵

親賓贈禮在主人設祖奠之時賓立於大門外西廂東面從者以篚奉纁立於賓西南俱東面牽馬者以馬陳於賓東南北首西上相者入告遂詣主人之左北面受命出到賓前西面曰敢請事賓曰某敢賵相者入告出曰孤某須矣賓之從者坐奠篚取幣興詣賓前西向以授賓退復位相者引賓入牽馬者先以馬入陳於柩南北首西上賓入由馬西當柩東南北面立內外權止哭賓曰某諡封若某位將歸幽宅敢致賵辭畢而哭內外皆哭主人拜稽顙賓止哭相者引賓進柩東西面奠幣相者引賓又由柩前以西而出初賓出掌事者由主人右詣柩東西面舉幣以東【東藏之也】受馬者由前旋牽者後適其右受之牽者由前以西而出賓將出主人拜稽顙送之

墓上進止

塋次

前一日之夕掌事者預於墓門內道西張帷幕設靈座如初

到墓

乘車者卑行望墳而下尊行及塋而下序哭靈車至帷門外廻車南向祝以腰輿詣靈車後少頃入詣靈座前少頃以輿降出遂設酒脯之奠如初柩車至壙前回南向丈夫婦人之位如遣奠之儀

陳明器

掌事者陳明器於壙東南西向北上

下柩哭序

布席於柩車之後張帷下柩丈夫柩東婦人柩西以次進憑柩哭盡哀各退復位內外卑者俱再拜辭訣相者引主人以下哭於羨道東西面北上妻及女子子以下婦人障以行帷哭於羨道西東面北上

入墓

施席於壙戶內之西遂下柩於壙戶內席上北首覆以夷衾

墓中置器序

持翣者入倚翣於壙內兩廂遂以下帳張於柩東南向米酒脯陳於下帳東北食盤設於下帳前苞牲置於四隅醯醢陳於食盤之南借於版明器設於壙內之左右

掩壙

掌事者以纁授主人主人授祝祝奉以入奠於靈座主人拜稽顙施銘旌志石於壙門之內置設訖掩戶設關籥遂覆土三主人以下稽顙哭盡哀退俱就靈所哭掌事者設祭后土於墓左如後儀

祭后土

預於墓左除地爲祭所柩車到祝吉服鋪后土氏神席北方南向設酒樽於神座東南北向設洗於酒樽東南北向罍水在洗東篚在洗西南肆以巾爵實於篚旣覆土告者吉服【無告者親賓充之】相者引告者與祝及執樽罍篚者俱立於罍洗東南重行西面皆以北爲上立定俱再拜祝與執樽罍篚者各就樽罍篚之後相者進告者之左北面曰請行事掌饌者以饌入祝迎引設於神座前置設訖掌饌者出相者引告者詣罍洗盥手洗爵相者又引告者詣酒樽所執樽者舉羃告者酌酒進跪奠於神座前俛伏興少退北向立祝持版進於神座之右東面跪讀祝文曰維年月朔日子某官姓名敢昭告於后土之神某官封諡窆玆幽宅神其保佑俾無後艱謹以犧牲粢盛庶品明薦於后土之神尙饗訖興告者再拜祝進跪奠版於神座興還樽所相者引告者退復位再拜相者引告者出祝以下俱復位再拜徹饌席以出

反哭

旣下柩於壙捶一皷爲一嚴【無皷者量時陳布】掩墓戶捶二皷爲再嚴內外就靈所捶三皷爲三嚴徹酒脯之奠進靈車於帷外陳布儀仗如來儀又進腰輿入詣靈座前少頃出詣靈車後少頃輿退靈車發引內外從哭如初儀出墓門尊行者乘車馬去墓百步許卑者乘車馬以哭従靈車到第內外皆下車馬靈車入至西階前回南向祝以腰輿詣靈車後少頃升入詣靈座前主人以下從升立於靈座東西面南上少頃腰輿降出內外俱升諸祖父以下哭於帷東北壁下南面西上妻及女子子以下婦人哭於靈西東面南上諸祖母以下哭於帷西北壁下南面東上外姻哭於南廂丈夫於帷東北面西上婦人於帷西北面東上有親賓弔哭者升堂西向靈哭如常其弔於庭者稱痛當柰何餘如常儀哭盡哀相者引主人以下降各還次沐浴以俟虞【斬衰者沐而不櫛齊衰以下櫛】

虞祭

柩旣入壙國官若僚佐之長與祝先歸修虞事牢饌如殷奠器用烏漆具饌於堂東靈車將至掌事者預施靈座於寢堂東室內戶西東向於靈座之南北設帷東出戶【若室內窄則設靈座於堂】掌事者設洗於西階西南北向東上東西當西霤南北以堂深罍水在洗西篚在洗東南肆篚實爵一巾一加羃設瓦甒二於靈座之左北墉下醴酒在東冪用絺加勺南柄旣沐浴主人及諸子妻妾女子子內外升詣靈所主人及諸子倚杖於室戶外及應拜者哭於靈東西如初內外皆哭祝與執樽罍篚者各就樽罍篚所立執饌者以饌入俱升自東階陳設如殷奠之儀訖掌饌者降出相者引主人降自西階詣罍洗主人止哭執罍洗者酌水主人盥手執篚者取巾於篚興授主人主人拭手訖受巾奠於篚又取爵興以授主人執罍洗者又酌水主人洗廢爵【爵無足者】執篚者又授巾主人拭爵訖受巾奠於篚相者引主人升自西階詣酒樽所執樽者舉冪主人酌醴相者引主人進詣靈座前西面跪奠酌於饌前俛伏興少退西面立祝以祝文進立於神座之右北面內外皆止哭祝跪讀祝文曰維某年月朔日子哀子某【孫稱哀孫此爲母及祖母也父祖則稱孤子孤孫】敢昭告於考某官封諡【妣則郡縣鄕君各隨其稱孫爲喪主則稱祖妣】日月遄速奄及反虞叩地號天五情糜潰謹以潔牲柔毛剛鬛嘉薦普淖明齊溲酒哀薦虞事於考某官封諡尙饗祝興主人哭再拜內外應拜者皆哭再拜祝進跪奠版於靈座興出復位哭盡哀相者引主人以下出杖降自西階各就次妻妾女子子以下各還別室祝闔戶與執樽罍者降出少頃祝與掌饌者入開戶徹饌闔戶以出掌事者埋重於門外道左間日再虞後日三虞禮皆與初虞同又間日爲卒哭祭其虞祝辭再虞云哀薦虞事三虞云哀薦成事

大唐開元禮卷一百四十三﹤史部﹐政書類﹐儀制之屬﹐大唐開元禮﹥

欽定四庫全書

大唐開元禮卷一百四十四唐

蕭嵩等撰凶禮

四品五品喪之三

卒哭祭

小祥祭

大祥祭

禫祭

祔廟

卒哭祭

前一日之夕掌事者攺廬翦屏柱楣塗廬不塗見面【塗廬裏不塗外見面也】翦蒲爲席不緣以木爲枕牢饌如虞祭其日夙興祝入燭先升自阼階入於室祝整拂幾筵以出掌事者設洗於西階西南北向東西當西霤南北以堂深罍水在洗西篚在洗東南肆篚實爵一巾一加冪設瓦甒二於靈座前之左北墉下醴酒在東冪用絺加勺南柄掌事者具饌於堂東祝與執樽罍篚者先入立於樽罍篚之後內外衰服俱升主人及其諸子倚杖於室戶外俱立於靈座東西面南上妻妾女子子立於靈座西東面南上內外就位坐哭【應拜者立】掌饌者以饌升入設於靈座前相者引主人降自西階詣罍洗主人止哭盥手洗爵相者引主人升自西階入詣酒樽所主人酌醴相者引主人進跪奠於靈座前俛伏興少退西面立應拜者陪於後祝持祝版入立於靈座之南北面內外止哭祝跪讀祝文曰維某年月日辰子哀子【今儀父亡稱孤子】某敢昭告於考某官封諡【妣則郡縣鄕君各從其稱】日月不居奄及卒哭追慕永往攀號無逮謹以潔牲柔毛剛鬛嘉薦普淖明齊溲酒哀薦成事於考某官封諡尙饗主人以下哭再拜內外應拜者皆再拜哭祝興進跪奠版於靈座興還樽所【祝讀版訖興跪進版與主人哭拜同時】相者引主人退復位哭盡哀內外各還次祝闔戶與執樽罍者降出少頃祝與執饌者入開屍徹饌祝闔戶以降自卒哭之後朝一哭夕一哭蔬食飲水周而小祥

小祥祭

前一日之夕毀廬爲堊室設蒲席周喪堊室者除之設地席陳練冠於次主人及諸子俱沐浴櫛爪翦牢饌及器如卒哭之禮其日夙興祝入燭先升自阼階入於室整拂幾筵以出掌事者設罍篚於西階南面如初篚實爵一巾一加冪設瓦甒二於靈座之左北墉下醴酒在東冪用絺加勺南柄具饌於堂東祝與執樽罍篚者先入立於樽罍篚之後內外衰服主人倚杖於階下俱升就位【應拜者立】哭盡哀相者引降主人杖就次婦人以下各就次主人諸子除首絰著練冠妻妾女子子除腰絰周服者皆除之丈夫素服吉冠履婦人素服吉屨相者引主人及諸子倚杖如初內外俱升就位哭掌饌者以饌升自東階入設於靈座前設訖掌饌者降自西階以出相者引主人降自西階詣罍洗主人止哭盥手洗爵相者引主人升自西階入詣酒樽所酌醴進跪奠於靈座前俛伏興少退西面立祝持版進立於靈座之右北面向內外皆止哭祝跪讀祝文曰維年月朔日哀子某【父歿稱孤子】某敢昭告於考官封諡【妣則郡縣鄕君各從其稱】嵗月遄迫奄及小祥攀慕永逺重增屠裂謹以潔牲柔毛剛鬛嘉薦普淖明齊溲酒祗薦祥事於考某官封諡尙饗主人哭再拜內外應拜者再拜哭祝興進跪奠版於靈座興還樽所【主人哭拜與祝興奠版同時】相者引主人就位哭盡哀內外各還次【主人杖如式】祝闔戶與執樽罍者降出少頃祝與進饌者入開戶徹饌闔戶以降自小祥之後止朝夕之哭哭無時【哀至則哭】始食菜果飯蔬食飲冰漿無鹽酪不能食食鹽酪可又周而大祥

大祥祭

前一日之夕除堊室張帷又備內外受服【謂大祥之服】各於其次主人及諸子俱沐浴櫛爪翦牢饌及器如小祥之禮其日夙興內外各服其衰服並於次哭盡哀應除服者著除服訖又哭盡哀止昧爽前祝入燭先升自阼階入於室祝整拂幾筵以出掌事者設罍洗篚於西階西南如初篚實爵一巾一加冪設瓦甒二於靈座之右北墉下醴酒在東冪用絺加勺南柄又具饌於堂東祝與執樽罍者先入立於樽罍之後內外俱升就位哭掌饌者以饌升自東階入設於座前置設訖掌饌者降自西階以出相者引主人降自西階詣罍洗主人止哭盥手洗爵相者引主人升自西階詣酒樽所酌醴進跪奠於靈前俛伏興少退西面立祝持版進立於靈之右北面內外止哭祝跪讀祝文曰維年月朔日子孤子某敢昭告於考某官封諡【妣則郡縣鄕君各隨其稱】日月逾邁奄及大祥攀慕永逺無任荒踣謹以潔牲柔毛剛鬛嘉薦普淖明齊溲酒祗薦祥事於考某官封諡尙饗主人哭再拜應拜者再拜哭祝興進跪奠版於靈座興還樽所相者引主人就位哭盡哀主人以下各還外寢妻妾女子子以下還寢祝闔戶與執樽罍者降出少頃掌饌者入開戶徹饌掌事者除靈座祝闔戶以降間月而禫自大祥之後外無哭者食有醢醤

禫祭

前一日掌事者預備內外禫服各陳於別所主人及諸子俱沐浴櫛爪翦仍宿於外寢牢饌及器如大祥之禮其日夙興祝入燭先升設幾席於奠掌事者設罍洗篚於東階東南如常篚實爵一巾一加冪設瓦甒二於座之左北墉下醴酒在東冪用絺加勺南柄具饌於堂東祝與執樽罍篚者入立於樽罍篚之後主人及諸子妻妾女子子仍祥服【爲長子三年者亦祥服】內外俱升就位哭盡哀降釋祥服應禫服者著禫服相者引主人以下俱升就位哭掌饌者以饌入升設於座前訖執饌者出相者引主人降自東階詣罍洗盥手洗爵相者引主人升自東階詣酒樽所酌醴進跪奠於座前俛伏興少退西面立祝持版進立於座之右北面內外皆止哭祝跪讀祝文曰維年月朔日子孤子某敢昭告於考某官封諡【妣則郡縣鄕君各隨其稱】禫制有期追慕無及謹以潔牲柔毛剛鬛嘉薦普淖明齊溲酒祗薦禫事於考某官封諡尙饗主人哭再拜應拜者皆再拜內外皆哭祝興跪進奠版於座還樽所相者引主人以下還於寢祝闔戶與執樽罍者降出少頃掌饌者入開戶徹饌以出祝收幾筵以出祔廟如別儀自禫之後內無哭者始飲醴酒食幹肉

祔廟

將祔筮日如常儀前三日主人及亞獻終獻及諸執事者俱散齊二日致齊一日前一日掌事者淸掃廟之內外其廟應遞遷者並設座主人以酒脯醢告遷訖遂移牀幄又奠酒脯醢以安神少頃掌饌者徹饌以出掌廟者設考之祔座於曽祖室內東壁下西向右幾【妣則祔於曽祖姑設坐亦如之言曽祖及曽祖姑者皆據孝子之言於亡者祖及祖姑也祔於曽祖則曽祖妣配者有事於尊可及卑者也】設主人位於東階東南西向設子孫位於南門內道東北面西上設亞獻終獻位於主人東南設掌饌以下位於終獻東南俱西面北上【亞獻終獻以國官僚佐若無以親賔充之】設贊唱者位於主人西南西面設酒樽於堂上室戶之東南北向西上設洗於阼階東南北向東西當東霤南北以堂滐罍水在洗東篚在洗西南肆篚實爵三巾二加冪【其爵每廟三事】祔日內外夙興掌饌者預具少牢之奠二坐各俎三簋二簠二鈃二酒樽二其樽皆一實酒爲上一實淸酒次之【上尊加酒者重古】六籩六豆主人及行事者各服其祭服執樽罍篚者入就位主人以下皆入就位【諸婦人停於門外周以行帷俟祭訖而還】立定贊者唱曰再拜在位者皆再拜掌饌者引饌入升自東階入於室各於神座前施設訖掌饌以下降出相者引主人詣罍洗盥手洗爵升自東階詣酒樽所執樽者舉冪主人酌酒相者引主人入室進北面跪奠爵於曽祖神座前俛伏興相者引主人出詣酒樽所取爵酌酒入室進東面跪奠於神座前俛伏興出戶北面立【羣祖及考皆如之】祝持祝版進於室戶外之右東向跪讀祝文曰維某年月朔日子孝曽孫某官封某敢昭告於曽祖某官封諡【若無官封者但云曽祖之靈若祔母但云曽祖妣某氏不告曽祖】祖某官封諡【若祔母云祖妣母某氏以下無官封者但云考妣之靈】考某官封諡【若祔母云妣某氏如父在不可遽遷祖妣先宜於廟東北堂別立一室藏其主待考同祔】某罪積不防嵗及免喪宗廟上遷昭穆繼序先王制禮不敢不至是用適於皇考封諡隮祔孫某封諡【無官封者但云以適遷於祖隮祔某孫若母同祔則云適遷於祖妣夫人某氏以隮祔孫婦夫人某氏各隨其稱無官封者但云適遷於祖姑某氏以隮祔孫婦某氏】謹以潔牲剛鬛嘉薦普淖明齊溲酒祗薦於曽祖某官封諡曽祖妣某氏配祖某官封諡祖妣某氏配考某官封諡【若祔母則云曽祖妣某氏祖妣某氏】尙饗祝興主人再拜祝進入奠版於曽祖神座興還樽所相者引主人入室立於西壁下東面再拜相者引主人出降還本位主人初獻將畢相者引亞獻詣罍洗盥手洗爵升詣酒樽所酌酒入進北面跪奠於曽祖座前俛伏興相者引亞獻詣酒樽所取爵酌酒入進東面跪奠於祖座前俛伏興出戶北面再拜訖【考亦如之】又入室立於西壁下東面再拜相者引出降復位亞獻將畢相者引終獻詣罍洗盥手升酌終獻如亞獻之儀訖相者引終獻降復位祝入徹豆還樽所贊唱曰再拜在位者皆再拜相者引主人出又相者引在位子孫以下出掌饌者入徹饌以出進酒脯之奠於座前少頃徹之齊衰三年其虞卒哭祥禫變除之節與斬衰同父在爲母爲妻當二祥及禫日月之期𨿽異其儀節則同周服以下變除依其月算各以其日之晨備衰服升就位哭盡哀降詣別室釋衰服著素服又就位哭盡哀出就別室終日異門者至夕各還其家

大唐開元禮卷一百四十四

欽定四庫全書

大唐開元禮卷一百四十五唐

蕭嵩等撰凶禮

四品五品喪之四

攺

卜宅

啟請

開墳

舉柩

奠

升柩車

斂

奠

設靈筵

進引

告遷

哭柩車位

設遣奠

轜車發

宿止

到墓

虞祭

攺

卜宅

將攺者吉服卜宅兆其餘如卜宅兆之儀預於隧所隨地之宜張白布帷幕南向開戶

啟請

其日內外諸親應集者皆至墓所各就便次主人眾主人妻妾女子子俱緦麻服余周親以下皆素服丈夫於墓東西向婦人於墓西東向皆北上婦人障以行帷俱立哭盡哀卑者再拜

開墳

祝立於羨道南北向內外皆止哭祝三聲噫嘻啟以開墳攺之故【其意敍攺所由之事隨時爲之】內外又哭盡哀權就別所掌事者開墳訖內外又就位哭如初

舉柩

掌事者設席於幕下舉柩出置於席上內外俱從柩哭於幕所主人以下柩東西面主婦以下柩西東面俱南上丈夫周親以下於主人東北南面西上婦人周親以下於主婦西北南面東上外姻丈夫於主人東南北面西上婦人於主婦西南北面東上【尊者坐】國官於帷門外之東北面西上僚佐於帷門外之西北面東上皆舒席爲位

奠

祝以功布拭棺攺加新楮設洗於幕西南隅罍水在洗西加勺羃篚在洗東南肆實巾二爵一於篚加羃設席於柩東設啟奠於席上設醴酒之樽於奠南主人詣罍洗盥手洗爵進酌酒奠於席前興少退西面再拜內外卑者俱再拜少頃徹奠

升柩車

旣奠進轜車於帷門外南向掌事者升柩於轜車遂詣施設所內外俱哭從掌事者預設牀於幕下有枕席周設帷柩車至帷門外丈夫於柩東婦人於柩西俱立哭掌事者舉柩入設於牀東【若於墓所卽斂初奠訖不進轜車設牀於柩東而加枕席遂舉屍而斂之】舉屍出置於牀南首柩初入定內外就位哭如墓所之儀

斂

陳衣於幕東帷內明衣裳及上服各一稱西領南上冕具導簮纓在北內喪則花釵衾一【衾以黃爲表素爲裏】具饌於幕東兩甒醴酒柩初至幕下舉屍於牀主人眾主人稍退仍西向妻妾女子子稍退仍東向遂斂丈夫加冕婦人以花釵又覆以衾主人眾主人及妻妾女子子憑哭斂將訖掌事者以棺入設於西廂借以席於棺入內外皆止哭置棺定乃哭舉者四人入舉牀男女従奉之舉屍斂於棺乃加蓋覆以衾設帷於棺東內外就位哭如初

奠

旣斂祝執巾幾席入設於柩東右幾加以巾掌事者設罍洗於幕西南隅如初祝以饌升設於席前設施訖執饌者降出相者引主人盥洗酌酒進奠於席前興少退西面再拜內外卑者皆再拜訖主人以下各就位俱坐哭

設靈筵

旣斂設靈筵於吉帷內幕下西廂東向施牀帷屏幾服飾以時上饍羞及湯沐浴如平常

進引

前一日之夕掌事者進轜車於凶帷外當門南向【其下帳明器及苞牲等俱陳於轜車前少西東向也】其日進引前量時刻槌一鼓爲一嚴陳靈車儀仗如常【在陳車篇】少頃捶二皷爲再嚴侍靈者俱詣靈所腰輿威儀入陳如常進靈車於帷外南向少頃捶三皷爲三嚴掌事者入徹饌以出內外皆興立哭於位執紼者入掌事者徹帷持翣者入以翣幛柩執披紼者各進執鐸者各入夾於柩前東西相向執纛者立於鐸南執銘旌者又立於纛南北面【諸執披紼鐸旌纛者皆布深衣介幘】

告遷

三嚴訖祝帥腰輿入詣靈座前西面告曰以今吉辰奉卽宅兆少頃輿出詣靈車後少頃退【若內喪女祝迎】將舉柩執鐸者皆振鐸每振鐸先搖之搖訖三振之其持翣者恆以翣障柩柩動執鐸者夾左右毎曲及進止皆振鐸內外俱從柩後柩出到轜車後執披紼者如常設帷障於柩後掌事者升柩

哭柩車位

丈夫俱立哭於轜車東重行西面婦人哭於轜車西重行東面俱南上外姻丈夫俱哭於轜車東南重行北面以西爲上婦人哭於轜車西南重行北面以東爲上國官哭於外姻之東北面西上僚佐哭於國官之西北面東上立定

設遣奠

設進奠之饌於轜車東置設訖相者引主人酌酒進奠於席前興少退西面哭再拜內外皆哭卑者再拜若食頃徹之以蒲葦苞牲體下節五苞載於輿以之墓

轜車發

旣設奠吉凶儀仗依式進引靈車動鼓吹振作而行主人眾主人以下皆以次步從哭於柩車後妻妾女子子以下皆步從哭於丈夫之後障以行帷轜車去停所三百步親賓有還者弔哭如別儀辭訖進引尊者乘車馬從柩者更哭不絕聲

宿止

掌事者先於宿所張吉凶帷幕吉帷在左凶帷在右將至宿所尊者俱下車馬步哭靈車到帷門外回車南向祝師腰輿詣車後少頃輿入詣靈座前少頃輿出進常食於靈座若食頃徹之柩車至於凶帷內外哭於柩車所其位如初掌饌者進酒脯之奠於柩車東席上旣設奠內外各還次更哭不絕聲及墓內外俱就位哭進夕奠如初訖內外各還次疊哭終夜及明嚴皷內外又就位哭進朝奠於柩東進常食於靈座若食頃徹之迎靈發引尊者乘車馬哭從如上儀

到墓

到墓尊者俱下車馬靈車到帷門外回車南向祝帥腰輿詣車後少頃入詣靈前少頃輿退設酒脯之奠柩車至壙前回車南向外哭位如遣奠之儀掌事者布席張帷於柩車後下柩於席上主人以下妻妾女子子各前撫柩哭盡哀退復位周親以下又前撫柩盡哀退復位俱再拜辭掌事者下柩於壙柩旣入壙親賓有還者弔如別儀國官之長奉纁束帛授主人主人受以授祝主人稽顙再拜祝奉以入奠於柩東持翣者入倚翣於壙內兩廂執事者以下帳明器苞牲酒米等物入置於壙內皆借以版施銘旌志石於壙戶內置訖掌事者掩壙戶加關鑰覆土旣覆土內外俱就靈所哭墓左祭后土如始葬之儀

虞祭

初下柩於墓掌事者具虞祭之饌設罍洗篚於靈幕西南如常內外旣就靈所哭掌饌者進虞祭之饌於靈座相者引主人盥洗酌酒進奠於座前興少退西面立內外皆止哭祝持版進立於靈座之右北面跪讀祝文曰維年月朔日子孤子某敢昭告於考某官封諡【妣郡縣鄕君某氏各隨其稱也】攺遷幽宅禮極虞祭攀號永逺無所逮及謹以潔牲柔毛剛鬛嘉薦普淖明齊溲酒祗薦虞事於考某官封諡尙饗主人哭再拜內外皆哭卑者再拜盡哀相者引主人以下出就別所釋衰服著素服而還掌饌者徹饌掌事者徹靈座

大唐開元禮卷一百四十五

欽定四庫全書

大唐開元禮卷一百四十六唐

蕭嵩等撰凶禮

六品以下喪之一

初終

復

設牀

沐浴

襲

含

奠

銘

重

小斂

奠

大斂

廬次

成服

朝夕哭奠

賓弔哭

親故哭

州縣弔

州縣使弔

筮宅兆

筮日

啟殯

初終

有疾者丈夫婦人各齋於正寢北墉下東首順【墉墻也東首生气】養者皆齋親飲藥子先嘗之【嘗者度其所堪也】疾困去故衣加新衣淸掃內外【爲賔客來問】分禱所祀【盡孝子之情也五祀曰門曰行】侍者四人持手足【爲不能自屈伸內防則婦人持之】遺言則書之屬纊以候气【纊新綿置於口鼻】气絕廢牀寢於地【人始生在地庶其生气返也】男女啼踴無數餘皆哭【哀有深淺】內外攺著素服妻妾皆披髮徒跣女子子不徒跣出嫁者髽【出後人者爲本生父母素服不徒跣主人主婦衣服無攺男子隨事設惟帳】齊衰以下丈夫素服婦人去首飾【謂齊衰婦人也】主人坐於牀東諸子及兄弟子在北少退俱西面妻坐於牀西妾在妻後女子子兄弟之女在妻之西北俱東面借槁坐哭【孫及兄弟孫在諸子之後女孫及兄弟女孫在兄弟女子之後各依服精麤爲坐先後下準此】祖父以下於北壁右南面西上祖母以下於北壁下南面東上皆舒蒲席坐哭【爲嫡子三年者則艸薦】外姻丈夫於戶內之東北面西上婦人於主婦西南北面東上皆舒席坐哭【若捨窄宗親丈夫俱在戶外之東北面西上外姻丈夫在戶外之西北面東上】諸女婦之喪則尊行丈夫及外親丈夫席位於前堂若戶外之左右俱南面宗親屍東西上外親戶西東上凡喪位皆以服精麤爲序斬衰三日不食齊衰二日不食大功一日不食小功緦麻再不食

復【始死則復】

復於正寢復者掌復【復謂招魂復魄】以死者之上服左荷之升屋自前東榮東屋履危北面【危棟上榮屋翼也】左執領右執腰招以左每招長聲呼某復【男子稱名女子稱字及伯仲婦人稱姓也】三呼而止以衣投前承之箱升自阼階入以覆屍內【若得魂魄反然】復者徹捨西北扉降自後西榮【不由前降不以虛反自是行死事所徹之扉薪以充煮沐】復衣不以襲斂【浴則去之】

設牀

設牀於室戶內之西去腳舒簟設枕遷屍於牀南首覆用斂衾去死衣【斂衾大斂所用之衾黃表素裏也死衣病困所加新衣】楔齒用角柶【爲將含也】綴足以燕幾校在南【綴猶拘也校幾脛也戶南首幾脛在南以拘之則不使辟戾也】侍者坐持之其內外哭位如始死之儀乃奠

沐浴【自沐浴至設重凡六事皆同時興作】

掌事掘埳於階間近西南其廣尺長二尺深三尺南其壤爲塊竈於西墻下東向以俟煮沐新盆盤瓶二防皆濯之陳於西階下【新此器者重死事盆以盛水盤以盛濡濯瓶以汲也防瓦罌受二升有蓋濯謂滌漑之也】浴巾二皆用布【布巾所以拭污也用二者上體下體異也】櫛及浴衣各實於箱【浴衣已浴所衣之衣其制如今之眠帕】皆具於西序下南上取米潘煮之又汲爲湯以俟浴以盤盛潘及浴盤升自西階授沐者執潘及盤入內外皆出戶外【象平生沐浴子孫不在旁主人出而袒簀謂牀簀去席居牀簀也】主人以下於戶東北面西上主婦以下於戶西北面東上俱立哭其尊行者丈夫於主人東北面西上婦人於主婦西北面東上俱坐哭婦人權障以帷主人以下旣出乃沐櫛【櫛掠也】浴則二人抗衾二人浴拭用巾挋用浴衣設牀於屍東衽下莞上簟【衽臥席】浴者舉屍易牀設枕翦須防爪如平常爪須盛以小囊大斂內於棺浴巾皆以埋於坎著明衣裳以方巾覆面仍以大斂之衾覆之訖主人以下入就位坐哭乃襲

襲

陳襲事於房中襲衣一稱西領南上【借以席也】明衣裳【明衣裳謂親身衣也今用絹裩衫也】履一帛巾一方尺八寸充耳用白纊面衣用方尺纁裏纁系手衣一具執服者陳襲衣於席襲者去巾加面衣設充耳著手衣納履【凡衣左衽不紐將襲辟奠旣襲則設之】旣襲覆以衾【始死時所覆衾】內外入復位哭【諸尊者於卑幼之喪及嫂叔兄姑弟婦俱哭朝晡之間無事則休於別室】乃含

含

贊者奉盤水笲實以飯含【笲竹器】飯用粱含用貝升堂主人出盥手於戶外洗粱貝實於笲執以入北面徹枕去楔主人坐牀上西面發巾粱納貝於屍口旣含主人復位楔齒之柶與浴巾同埋於坎乃奠

奠

奠以脯醢酒用吉器無巾柶升自阼階奠屍東當腢【鬼神無象故設奠以憑依之也】內喪內贊者設之【凡內喪皆內贊者行事】旣奠贊者降出設帷堂【至此事少訖故設帷堂也】

銘【銘明旌也】

爲銘帛以絳廣終幅長六尺韜杠書曰某姓官之柩【婦人云某氏姓之柩】置於宇西階上

重

重木刋鑿之長六尺橫者半之置於庭三分庭一在南【木也懸物焉曰重刋防埋之鑿之爲懸防孔】以沐之米爲粥實於二防旣實粥蓋其口以疎布羃之系以竹防懸於重覆用葦席北面屈兩端交於後西端在上綴以竹防銘置於重殯堂前楹下夾以葦席門以生布又設葦障於庭

小斂

小斂之禮以喪之明日陳其服一稱於東房西領下則裙衫設饌於東堂下【器皆以素籩無漆以下至虞祭其器同之】瓦甒一實酒觶一特牲一俎籩豆之數各二【凡籩實鹽脯棗栗之屬豆實醢醬虀葅之類以下準此】設盆盥於饌東布巾【爲奠者設盥喪事略故無洗也】贊者辟脯醢之奠於屍牀西南具牀席於室西又設盆盥於西階之西如東方【爲舉屍者設盥】斂者盥訖與執服者以斂衣入主人以下少退俱哭斂者斂訖覆以夷衾設牀於堂上楹間祍下筦上簟有枕卒斂開帷主人以下西面主婦以下東面皆憑哭俱南上【凡憑屍父母先妻子後】訖男子退以衺巾束髮女子子髽主人以下立哭於屍東尊行者坐其位如襲位斂者舉屍男女從奉之遷於堂乃覆以夷衾【今世謂之棺衣】哭位如室內【尊行者坐】乃奠

奠

奠贊者盥手以饌升奠於屍東訖斂者受巾巾之奠者遂徹襲奠自西階降出下帷內外俱坐哭以親疎爲之代哭夜則爲燎於庭厥明滅燎乃大斂

大斂

大斂之禮以死後二日其日夙興陳衣於序東上服三稱西領南上【朝服公服常服俱各爲一稱制用隨所有】衾一【衾以黃爲表素爲衾則始死所用之斂衾】饌於東堂下甒酒置於席篚在東南肆實觶一勺一豆在甒北籩次之牢饌如小斂其簟席素幾功布巾在饌北掘殯塪於西階之上棺入內外止哭升棺於殯所凡棺裏之具炭灰枕席之類皆預設於棺內置棺訖內外皆哭熬谷二筐皆加魚臘【熬谷所惑蚍蜉令不至於棺旁也】燭俟於饌東設盆盥於饌西掌事者盥於門外升自阼階徹巾授執巾者執巾者降侍於阼階下掌事者與贊者徹小斂之饌降自西階設於西序南當西榮如設於堂上【堂上謂屍東凡奠設於序西者事畢而去之】乃適於東陛下新饌所帷堂內外皆少退立哭禦者斂覆以衾斂訖開帷主人以下西面憑哭主婦以下東面憑哭【凡憑屍父母先妻子後】退復位次諸親憑哭訖斂者四人舉牀男女從奉之奉屍斂於棺乃加蓋覆以夷衾內外皆復位如初設熬糓首足各一筐以木覆棺上乃塗之旣殯設靈座於殯東執巾幾席者升自阼階設於座右加以巾贊者以饌升西面設於靈座前席上【殯於外者施蓋訖設大斂之奠於殯東】掌事者受巾巾之奠者降自西階以出下帷內外皆就位坐哭如初以時膳羞及湯沐皆如平常

廬次

將成服掌事者預爲倚廬於殯堂東墉下近南北向戶設苫凷於廬內【諸子各一廬】齊縗於廬南累塹爲堊室俱北屍翦蒲爲席不緣【父兄不次殯所各在其正寢之東廬堊室祖爲嫡孫居堊室有牀皆南面西出戶也】父不爲眾子次於外【於庶子略自若居寢】大功於堊室之南張帷席以蒲若藺婦人次於西房若殯堂無房者次後若別室

成服

三日成服【並死日爲三日也】內外皆哭盡哀內外俱降就次著縗服無服者仍素服相者引主人以下俱杖【三日而後食杖而後能起眾子皆杖以病故也童子婦人不能病故不杖亦不居廬不著菲屨若嫡子𨿽童亦杖幼不能自杖人代執之所謂當室杖者也自此以後則嫡子及有爵之庶子皆得杖在位其庶子之無爵者杖於他所不杖在位矣凡正寢戶內曰室戶外曰堂也虞杖不入室祔杖不升堂以今言之卽靈堂戶之內外也周人祔在卒哭今之百日也哀衰敬生故其杖不升靈寢之堂前其衰服及杖皆致之於廬內應杖者朝夕哭則杖之若孝子出無異適惟向殯及向墳墓而已逺則乘車近則使人代執杖也】升立於殯東西向南上齊衰以下升就位婦人升詣殯西位若殯逼西壁婦人皆位於殯北南面東上【尊行者坐】內外皆哭盡哀諸子孫就祖父諸父前跪哭皆撫哭盡哀就祖母及諸母前哭亦如之女子子對諸祖母及諸母哭就祖父及諸父前哭如男子之儀惟諸父不撫之耳訖各復位伯叔母以下就主婦哭亦如之【始遭親喪孝子荒迷三日而食服及成矣是以尊卑內外聚哭盡哀也】諸尊者降出還次主人以下降立於阼階下外姻在南少退俱西面北上哭盡哀各還次闔戶小功以下各歸其家自成服之後諸尊者及婦人於諸親男女之喪有事則哭於殯所若無事有時須哭者或在正寢則於北壁下舒席南面坐哭父母喪食粥朝米四合暮米四合不能食粥則以米爲飰婦人皆以米爲飰

朝夕哭奠【朝奠日出夕奠逮日】

每日預具朝奠於東堂【瓦甒一實以酒素勺疏布冪籩一豆一實以脯醢】內外夙興各衰服【凡言縗服防杖者皆杖以下準此】男子就東階下位【若升於殯東其位如始成服之式也】婦人升詣殯西位內外皆哭【凡朝夕哭皆開帷】質明掌事者升自阼階入徹奠出又以朝奠入升阼階入設於靈座前席上執饌者出降自西階日出後皆止哭各還次朝夕之間主人及諸子妻妾女子子哭於其次無時至夕內外俱就位哭徹朝奠進夕奠如初儀日入後止哭各還次哭者出闔屍自是以後至於啟殯每朝夕如上儀七日之朝大功以下異門者歸於家

賓弔【親故同】

賓素服相者入告內外縗服哭於阼階下婦人哭於殯所如常儀相者引賓入立於庭北面西上爲首者一人進當主人東面立云如何不淑主人哭再拜稽顙爲首者復北面位弔者俱哭十餘聲相者引出少頃相者引主人以下各還次

親故哭

若有親故哭殯者內外俱升就位尊者坐內外俱哭相者引賓入升堂立於殯東西面南上尊者坐俱哭盡哀止尊者起相者引出卑者再拜訖次出【凡賔與主人敵體以上賔初入主人皆起賓就席主人與賔俱坐賔起主人皆起賓出戶俱坐恩深者賓拜訖又哭盡哀或就孝子撫哭盡哀而止俱出】少頃相者引主人以下各還次

州縣弔

若刺史哭其吏人【縣令同】主人設席於柩東西向刺史素服將到相者引主人去杖立於門內之右北面刺史降入升自西階卽座西面坐主人升就位哭刺史哭盡哀將起主人降復東階下位刺史降出主人拜送於大門外杖哭而入

州縣使弔

若守令遣使弔其吏人使者至內外俱縗服主人以下就階下位婦人就堂上位內外俱哭使者素服執書相者引入門內外俱哭使者素服而左立於階間東面使者致辭主人再拜稽顙相者引主人進詣使者前西面受書退復位左右進受書主人拜送於位相者引使者出使人若自入弔如上儀客出少頃內外止哭各就次

筮宅兆

旣度宅兆掘四隅外其壤掘內南其壤【宅居也兆域也南其壤者爲將北首故也】旣朝哭主人還哭出乘堊車詣宅兆所出郭門止哭將到主人又哭至宅兆所祝及筮師凡行事者皆素服掌事布筮席於宅兆南西上相者引祝立於席西南東面南上筮師立於祝南東面北上相者引主人詣席南十五步許當內壤北向立相者立於主人之左少南俱北向諸親賓立從者立於筮席東南重行西向親北上諸賓南上立定相者少進東面稱事具退復位主人免首絰左擁之相者進立於主人東北西面筮師開韇出筮兼執之【韇藏筮器】進立於相者前東面相者命曰哀子姓名【今儀父祖父稱孤子孤孫母祖母稱哀子哀孫以下準此】爲某甫度玆幽宅無有後艱【某甫父字也爲其父筮今謀此地以爲幽冥之居得無有後艱難乎若內喪云爲某母某氏也】筮師曰諾右旋就席北面右執韇以擊筮述命曰假爾太巫有常坐指內卦遂筮訖興以卦東面稱占曰從還本位立主人絰哭從者哭盡哀止相者進主人之左東面稱禮畢相者遂引主人退立於東南隅西面又相者引親賓及筮者立於主人之後重行西向俱北上掌事者卽徹筮席當安墓處立一標又四隅當兩廂各立一標祝史帥掌事者入鋪后土氏神席於墓左南向設酒樽於神座東南加勺羃設洗於酒樽東南罍水在洗東篚在洗西南肆【篚實以巾爵加冪】相者引告者及祝與執尊篚羃者俱立於洗東南重行北面以北爲上【親賓及主人告之主人告去絰杖】立定俱再拜祝與執樽篚者先立於樽篚之後執饌者以脯醢跪設於神座前興還本位相者引告者詣洗盥手洗爵詣尊所酌酒進跪奠於神座前興少退北面立祝持版進於神座之右東面跪讀祝文曰維年月朔日子某姓名【有官稱官若主人自告父稱孤子母稱哀子姓名】敢昭告於后土之神今爲姓某甫【父母云父某母某祖母云某氏】營建宅兆神其保佑俾無後艱謹以淸酌脯醢祗薦於后土之神尙饗祝興告者再拜相者引告者還本位西面再拜相者引出掌事以下俱復位再拜遂徹饌席樽罍以出主人哭還一里許哭止及郭外又哭內外升哭於位主人升詣殯前北面哭盡哀止哭西面再拜降就次若不従筮擇地如初儀

筮日

旣朝哭主人及諸子出立於殯門之外東壁下西面北上親賓之長蒞筮行事者俱吉服於門西東面南上筮人執韇【韇藏筮器】在其南東面主婦闔門東扇立於其內掌事者設筮席於閾外闑西蒞筮者詣主人前東面告事具遂引主人立於門南北面免首絰左擁之蒞筮者進立於主人東北西面筮人開韇出筮兼執之少退蒞筮位前東面受命蒞筮命曰孤子某【母云哀子】來日卜其父某官某甫【母云爲某母某氏也】考降無有近悔【考登也降下也言卜此日惟神上下得無近於咎悔也】筮人曰諾右旋進就席西面坐右執韇擊筮述命曰假爾太筮有常遂筮訖興以卦東面稱占曰從【從順占也】主人絰哭皆哭盡哀止遂使人告於親賓【其筮日不來者】筮人以韇退掌事徹筮席蒞筮稱禮畢主人興諸子以下入升殯前北面立哭內外俱盡哀訖各還次若不從筮擇如初儀

啟殯

有期前一日之夕掌事者除葦帳備啟奠【具饌如大斂】內外哭如常儀啟之日內外夙興縗服主人及諸子皆去冠絰以袤巾帕頭內外皆升就位哭【尊行者坐】祝素服執功布【長三尺】升自東階詣殯南北向內外皆止哭祝三聲噫嘻乃曰謹以吉辰啟殯旣告皆哭盡哀各還次祝降與執饌者升徹宿奠如式祝移銘旌重北建之掌事者升徹殯塗訖設席於塪南升柩於席上又設席於柩東祝執功布升以拂柩覆用夷衾降出周設帷東面開戶【若不爲坎以殯者則徹殯塗訖席柩東】相者引主人以下升哭於帷東西向妻妾女子子以下哭於帷東北壁下南向西上諸祖母以下哭於帷西北壁下南面東上外姻丈夫帷東北面西上婦人帷西北面東上內外俱哭祝與進饌者以啟奠升設於柩東席上祝酌酒奠之內外俱坐哭於位如未成服禮親賓致奠如別儀代哭者以親疎爲之晝夜不絕聲

大唐開元禮卷一百四十六

欽定四庫全書

大唐開元禮卷一百四十七唐

蕭嵩等撰凶禮

六品以下喪之二

將葬

陳車位

陳器用

進引

舉柩

柩在庭位

祖奠

柩出升車

遣奠

遣車

器行序

諸孝從柩序

郭外親賔歸

諸孝乘車

宿止

宿處哭位

行次奠

親賓致賵

墓上進止

塋次

到墓

陳明器

下柩哭序

入墓

墓中置器序

掩壙

祭后土

反哭

虞祭

將葬

陳車位

將啟之日納柩車於大門之內當門南向進靈車於柩車之右內外所乘之車陳於大門外丈夫之車門西婦人之車門東俱服重者在上【以近門外北方爲上】女子子妻妾之車以木爲之不漆飾無者以籧篨衣車以蒲纒轅轂若白土堊之以布爲防【布如服布】周大功之車以白土堊之或衣籧篨皆以布爲防【其布如服】掌事者預於宿所張吉凶帷幕凶帷在西吉帷在東俱南向設靈座於吉帷下如常式

陳器用

啟之夕發引前五刻陳布吉凶儀式魌頭志石大棺車【八品以下設魌頭之車魌頭兩】及明器以下陳於柩車之前引二披二鐸二畫翣二【引者引柩車索也披者系於柩車四周在傍執之以備傾覆鐸者以銅爲之所以節挽者翣者以木爲筐廣二尺髙二尺四寸其形方兩角髙衣以白布柄長五尺畫翣者內及四緣皆畫雲气庶人無引披鐸翣也】

進引

二刻頃掌事者徹啟奠以出初徹奠內外俱興立哭於位執紼者皆入掌事者徹帷持翣者升卽以翣障柩執鐸者入夾西階立掌事者取重出倚於門外之東執旌者立於西階南北面【諸執紼鐸旌翣者皆布深衣介幘】陳布將訖進靈車於內門外南向祝以腰輿詣靈座前【內喪則婦人執腰輿】祝於輿右西向跪昭告曰孤子某【母云哀子】謹用吉辰奉歸先兆【若新卜塋域宜曰奉遷幽兆】靈車就引神道紆回惟以荒寥無任哽絕興立少頃腰輿出降自西階威儀從者如平生詣靈車後少頃輿退

舉柩

將舉柩執鐸者俱振鐸柩降就階間南向初柩動及進止執鐸者皆振鐸毎振先搖之搖訖三振之其持翣者恆以翣障柩柩降階執旌者漸而南柩止則回北向立主人以下以次從柩而降主婦又次其後降

柩在庭位

柩在庭【庭內先施席以置柩】主人及諸子以下立哭於柩東西向南上祖父以下立哭於柩東北南向北上異姓之丈夫立哭於主人東南西面北上婦人以次後降妻妾女子子以下立哭於柩西東向南上祖母以下立哭於柩西北南向東上異姓之婦人立哭於主婦西南東面北上內外之際障以行帷【帷用如服布】

祖奠

庭位旣定祝帥執饌者設祖奠於柩東如大斂之儀祝酌訖進奠南北面跪曰永遷之禮靈神不畱謹奉柩車式遵祖道尙饗興少頃徹之

柩出升車

柩動旌先主人以下從哭於柩後婦人次哭於後柩出中門外到轜車設帷障於柩後執紼執披者如常遂升柩於車內外哭位如在庭之儀

遣奠

旣升柩祝與執饌者設遣奠於柩東如祖奠之儀祝酌奠於饌前少頃徹之

遣車

旣遣奠掌事者以遣蒲葦苞牲體下節二苞以繩束之盛以盤載以車列於旌前

器行序

徹遣奠靈車動從者如常先靈車後次魌頭車次志石車次大棺車【志石與大棺若先設者不入陳布次】次明器輿次下帳輿次米輿【五穀米實以五筲各斗二升羃用疏布】次酒脯醢輿【酒實二壺各五斗羃用功布醢實於二甕各三斗羃用疏布】次苞牲輿次食輿【食輿盤椀具足】次銘旌次鐸【鐸分爲左右也】次柩車

諸孝從柩車序

主人及諸子縗服絰杖徒跣哭【禿者袤巾加絰】徒跣哭從諸丈夫婦人各以服之精麤爲序從哭出門內外尊行者皆乘車馬哭不絕聲

郭外親賔歸

出郭親賔還權停車馬內外尊行者皆下柩車依服之親疎爲序立哭如式相者引親賓以次就柩車之左向柩立哭盡哀卑者再拜而退婦人亦如之

諸孝乘車

親賓還內外乘車馬【若墓逺及病不堪步者𨿽無親賓還主人及諸子亦乘堊車去塋三百步皆下】

宿止

靈車到帷門外回南向進腰輿於靈車後威儀從者如常禮少頃輿入詣靈座前少頃降出遂進常食於靈座若食頃徹之【每至停宿之所於室設靈座進食皆如初】柩車到入凶帷停西廂南轅祝設幾席於柩車東

宿處哭位

初至宿處內外皆就柩車所主人及諸子以下於柩車之東西面南上妻妾女子子婦人於柩車之西東面南上祖父以下於柩車東北南面西上異姓有服者於柩車東南西面北上祖母以下於柩車西北南向東上異族婦人又於柩車西南東向北上俱立哭

行次奠

凡停宿進酒脯之奠於柩東如朝奠之儀旣設奠內外各還次疊哭不絕聲及夕內外就柩車所哭進夕奠如朝奠之儀訖疊哭如常厥明又就位哭進朝奠亦如之若食頃徹之吉凶威儀依式發引內外從哭如初儀

親賓致賵

賓有贈禮在主人設祖奠之時賓立於大門外西廂東西從者以篚奉纁立於賓西南俱東面牽馬者以馬陳於賓東南北首西上相者入告遂詣主人之左北面受命出到賓前西面曰敢請事賓曰某敢贈相者入告出曰孤某須矣賓之從者坐奠篚取幣興詣賓前西面以授賓退復位相者引賓入牽馬者先以馬入陳於柩南北首西上賓入由馬西當柩車南北面立內外權止哭賓曰某諡封若某位將歸幽宅敢贈辭畢而哭內外皆哭主人拜稽顙賓止哭相者引賓進柩東西面奠幣相者引賓又由柩前以西而出初賓出掌事者由主人右詣柩東西面舉幣以東【東藏之也】受馬者由前旋牽者後適其右受之牽者由前以西而出賓將出主人稽顙再拜送之

墓上進止

塋次

前一日之夕掌事者豫於墓門道西張帷幕設靈如初

到墓

乘車者卑行望墳而下尊行及塋而下序哭盡哀靈車至帷門外回車南向祝以腰輿詣靈車後少頃入詣靈座前少頃以輿降出遂設酒脯之奠如初柩車至壙前回南向丈夫婦人之位如遣奠之儀

陳明器

掌事者陳明器於壙東南西向北上

下柩哭序

布席於柩車之後張帷下柩丈夫柩東婦人柩西以次進憑柩哭盡哀各退復位內外卑者再拜辭訣相者又引主人以下哭於羨道東西面北上妻及女子子以下婦人障以行帷哭於羨道西東面北上

入墓

施席於壙戶內之西遂下柩於壙戶內席上北首覆以夷衾

墓中置器序

持翣者入倚翣於壙內兩廂遂以下帳張於柩東南向米酒脯於下帳東北食盤設於下帳前苞牲置於四隅醯醢陳於食盤之南借以版明器設於壙內之左右

掩壙

掌事者以纁授主人主人授祝祝奉以入奠於靈座主人拜稽顙施銘志石於壙門之內置設訖掩戶設關鑰遂覆土三主人以下稽顙哭盡哀退俱就靈所哭掌儀者設后土祭於墓左如後儀

祭后土

預於墓左除地爲祭所柩車到祝吉服鋪后土氏神席北方南向設酒樽於神座東南北向設洗於酒樽東南北向罍水在洗東篚在洗西南肆以巾爵實於篚旣覆土告者吉服【告者親賓充之】相者引告者與祝及執樽罍篚者俱立於罍洗東南重行西面以北爲上立定俱再拜祝與執樽罍篚者俱就樽罍篚之後相者進告者之左北面曰請行事掌饌者以饌入祝迎引設於神座前置設訖掌饌者出相者又引告者詣罍洗爵相者引告者詣酒樽所執樽者舉羃告者酌酒進跪奠於神座前俛伏興少退北向立祝持版進於神座之右東面跪讀祝文曰維年月朔日子某官姓名敢昭告於后土之神某官封諡窆玆幽宅神其保佑俾無後艱謹以犧齊粢盛庶品明薦於后土之神尙饗祝興告者再拜祝進跪奠版於靈座還尊所相者引告者退復位再拜相者引告者出祝以下俱復位再拜徹饌席以出

反哭

旣掩墓內外就靈所哭徹酒脯之奠進靈車於帷外陳布儀式如來儀又進腰輿入詣靈座前少頃出詣靈車後少頃輿退靈車行內外從哭如初儀出墓門尊行乘車馬去墓百步卑者乘車馬以哭從靈車到第內外皆下車馬靈車入西階前回南向祝以腰輿詣靈車後少頃升入詣靈座前主人以下從升立於靈座東西面南上少頃腰輿降出內外俱升諸祖父以下哭於帷東北壁下南面西上妻及女子子以下婦人哭於靈西東面南上諸祖母以下哭於帷西北壁下南面東上外姻哭於南廂丈夫於帷東北面西上婦人於帷西北面東上有親賓弔者升堂西面向靈哭如常其弔於庭者稱痛當柰何餘如常儀哭盡一哀相者引主人以下降各還次沐浴以俟虞【斬衰者沐而不櫛齊衰者俱櫛】

虞祭

柩旣入壙祝先歸修虞事牢饌則如殷奠器用烏漆具饌於堂東靈車將至掌事者預施靈座於寢堂室戶內西東向於靈車之南北設帷東出戶【若室內窄則設靈座於堂】掌事者設洗於西階西南北向東西當西榮南北以堂深罍水在洗西篚在洗東南肆篚實爵一巾一加羃設瓦甒二於靈座之左北墉下醴酒在東羃用絺加勺南柄旣沐浴主人及諸子諸妻妾女子子內外詣靈所主人及諸子倚杖於室戶外應拜者哭於靈東西如初內外皆哭祝與執樽罍篚者各就樽罍篚所立執饌者以饌入俱升自東階陳設如殷奠之儀訖掌饌者出相者引主人降自西階詣罍洗主人止哭執罍洗者酌水主人盥手執篚者取巾於篚興授主人拭手訖受巾奠於篚又取爵興以授主人執罍洗者又酌水主人洗廢爵【爵無足者】執篚者又授巾主人拭爵訖受巾奠於篚相者引主人升自西階詣酒樽所執樽者舉羃主人酌醴相者引主人進詣靈座前西面跪奠於饌前俛伏興少退西面立祝以祝版進立於神座之右北面內外皆止哭祝跪讀祝文曰維某年月朔日子哀子某【孫稱哀孫此爲母及祖母所稱父祖則稱孤子孤孫也】敢昭告於考某官封諡【妣則云妣夫人某氏孫爲喪主則稱祖妣】日月遄速奄及反虞叩地號天五情縻潰謹以潔牲剛鬛嘉薦普淖明齊溲酒哀薦祫事於考某官封諡尙饗祝興主人哭再拜內外應拜者皆哭再拜祝進跪奠版於靈座興出復位盡哀相者引主人以下出杖降自西階各就次妻妾女子子以下各還別室祝闔戶與執樽罍者降出少頃祝與掌饌者入開戶徹饌闔戶以出掌事者埋重於門外道左間日再虞後日三虞禮皆與初虞同又間日爲卒哭祭其虞祝辭再虞云哀薦虞事三虞云哀薦成事

大唐開元禮卷一百四十七

欽定四庫全書

大唐開元禮卷一百四十八唐

蕭嵩等撰凶禮

六品以下喪之三

卒哭祭

小祥祭

大祥祭

禫祭

祔祭

卒哭祭

前一日之夕掌事者翦屏柱楣塗廬不塗見面【塗廬裏不塗廬外】翦蒲爲席不緣以木爲枕牢饌如虞祭其日夙興祝入燭先升自阼階入於室祝整拂幾筵以出掌事者設洗於西階西南北向東西當西榮南北以堂深罍水在洗西篚在洗東南肆篚實爵一巾一加羃設瓦甒二於靈座之左北墉下醴酒在東幕用絺加勺南柄掌事者具饌於堂東祝與執樽篚者先入立於樽罍篚之後內外衰服俱升主人及諸子倚杖室戶外俱立於靈座之東西面南上妻妾女子子立於靈西東面南上內外各就位坐哭【應拜者立】掌饌者以饌升入設於靈座前相者引主人降自西階詣罍洗主人止哭盥手洗爵相者引主人升自西階入詣酒樽所主人酌醴相者引主人進跪奠於靈座前俛伏興少退西面立應拜者陪於後祝持版入立於靈座之南北面內外止哭祝跪讀祝文曰維年月朔日子哀子【今儀爲父稱孤子】某敢昭告於考某官封諡【妣則云妣某氏】日月不居奄及卒哭追慕永往攀號無逮謹以潔牲剛鬛嘉薦普淖明齊溲酒哀薦成事於考某官封諡尙饗主人以下哭再拜內外應拜者皆再拜哭祝興進跪奠版於靈座興還樽所【讀祝文訖起跪奠版與主人哭拜同時也】相者引主人退復位哭盡哀內外各還次祝闔戶與執樽罍者降出少頃祝與掌饌者入開戶徹饌祝闔戶以降自卒哭之後朝一哭夕一哭疏食飲水周而小祥

小祥祭

前一日之夕毀廬爲堊室設蒲葦席周喪堊室者除之設地席陳練冠於次主人及諸子俱沐浴櫛爪翦牢饌及器如卒哭之禮其日夙興祝入燭先升自阼階入於室整拂幾筵以出設瓦甒二於靈座之左北墉下醴酒在東羃用絺加勺南柄具饌於堂東祝與執樽罍篚者先入立於樽罍篚之後內外衰服主人倚杖於階東俱升就位【應拜者立】哭盡哀相者引降主人杖就次主婦以下各就次主人及諸子降首絰著練冠妻妾女子子除腰絰周服者皆除之丈夫素服吉冠履婦人素服吉履相者引主人及諸子倚杖如初內外俱升就位哭掌饌者以饌升自東階入設於靈座前設訖掌饌者降自西階以出相者引主人降自西階詣罍洗主人止哭盥手洗爵相者引主人升自西階入詣酒樽所酌醴進跪奠於靈座前俛伏興少退西面立祝持版進立於靈座之右北面內外皆止哭祝跪讀祝文曰維年月朔日子哀子某敢昭告於考某官封諡【妣云妣某氏】嵗月警迫奄及小祥攀慕永往重增屠裂謹以潔牲剛鬛嘉薦普淖明齊溲酒只薦祥事於考某官封諡尙饗主人哭再拜內外應拜者再拜哭祝興進跪奠版於靈座興還樽所【主人哭拜與祝興奠版同時也】相者引主人就位哭盡哀內外各還次【主人杖如式】祝闔戶與執樽罍者降出少頃祝與進饌者入開戶徹饌祝闔戶以降自小祥之後止朝夕之哭哭無時【哀至則哭】始食菜菓飯素食飲水漿無鹽酪不能食食鹽酪可又周而大祥

大祥祭

前一日之夕除堊室張帷又備內外受服【大祥之服】各於其次主人及諸子俱沐浴櫛爪翦牢饌及器如小祥之禮其日夙興內外各服其衰服並於次哭盡哀應除服者除服訖又哭盡哀止夙興祝入燭先升自阼階入於室祝整拂幾筵以出掌事者設罍洗篚於西階西南如初篚實爵一巾一加羃設瓦甒二於靈座之左北墉下醴酒在東羃用絺加勺南柄具饌於堂東祝與執樽罍者先入立於樽罍之後內外俱升就位哭掌饌者以饌升自東階入設於座前置設訖掌饌者降自西階以出相者引主人降自西階詣罍洗主人止哭盥手洗爵相者引主人升自西階詣酒樽所酌醴進跪奠於靈前俛伏興少退西面立祝持祝版進立於座之右北面內外皆止哭祝跪讀祝文曰維年月朔日子哀子【父喪稱孤子】某敢昭告於考某官封諡【妣云妣某氏】日月逾邁奄及大祥攀慕永逺無任荒踣謹以潔牲剛鬛嘉薦普淖明齊溲酒只薦祥事於考某官封諡尙饗主人哭再拜應拜者再拜哭祝興進跪奠版於座興還樽所相者引主人就位哭盡哀主人以下各還外寢妻妾女子子以下還於寢祝闔戶與執樽罍者降出少頃掌饌者入開戶徹饌掌事者除靈座祝闔戶以降間月而禫自大祥之後外無哭者食有醢醬

禫祭

前一日掌事者預備內外禫服各陳於別所主人及諸子俱沐浴櫛爪翦仍宿於外寢牢饌及器如大祥之禮其日夙興祝入燭先升設幾席於奠掌事者設罍洗篚於東階東南如常篚實爵一巾一加羃又設瓦甒二於座之左北墉下醴酒在東羃用絺加勺南柄具饌於堂東祝與執樽篚者先入立於樽篚之後主人及諸子妻妾女子子仍祥服【爲長子三年者亦祥服】內外俱升就位哭盡哀降釋祥服應禫服者著禫服相者引主人以下俱升就位哭掌饌者以饌入升設於座前訖執饌者出相者引主人降自東階詣洗盥手洗爵相者引主人升自東階詣酒樽所酌醴進跪奠於座前俛伏興少退西面立祝持祝版進立於座之右北面內外皆止哭祝跪讀祝文曰維年月朔日子孤子某敢昭告於考某官封諡【妣云妣某氏】禫祭有期追逺無及謹以潔牲剛鬛嘉薦普淖明齊溲酒祗薦禫事於考某官封諡尙饗祝興主人哭再拜應拜者皆再拜內外皆哭祝興跪進奠版於座還樽所相者引主人以下出降自東階還寢內相者引妻妾女子子以下降自西階側還於寢祝闔戶與執樽罍者降出少頃掌饌者入開戶徹饌祝收幾筵以出自禫之後內無哭者始飲醴酒食幹肉

祔祭

將祔筮日如常儀前三日主人及亞獻終獻及諸執事者俱散齊二日致齊一日前一日掌事者淸掃正寢之內外其日未明掌事者設曽祖之座於正寢室內之奧東向又設祖之座於曽祖之座東南北面又設考之座於祖之南北面皆右幾【妣則設曽祖姑座及祖妣之祔座亦如之言曽祖及曽祖姑者皆據孝子之言於亡者祖及祖姑也祔於曽祖則曽祖妣配有事於尊可以及卑者】設主人位於東階東南西向設子孫位於庭北面西上設亞獻終獻位於主人東南俱西面北上【亞獻終獻以親賓充之也】設贊唱者位於主人西南西面設酒樽於堂上室內之東南北向西上設洗於阼階東南北向東西當東榮南北以堂深罍水在洗東篚在洗西南肆篚實爵三巾二加羃【其爵數毎廟二】祔日內外夙興掌饌者預具特牲之饌二座各俎一簋二簠二鈃二酒樽二其樽皆一實酒爲上一實淸酒次之【上樽加酒者重古】四籩四豆主人及行事者各服祭服執樽罍篚者入就位主人以下皆入就位【諸婦人位於西階西南障以行惟】立定贊唱者曰再拜在位者皆再拜掌饌者引饌入升自東階入於室各設於神座前施設訖掌饌者以下降出相者引主人詣罍洗盥手洗爵升自東階詣酒樽所執樽者舉羃主人酌酒相者引主人入室進西面跪奠爵於曽祖神座前俛伏興相者引主人出詣酒樽所取爵酌酒入室進北面跪奠於祖座前俛伏興相者又引主人出詣酒樽所取爵酌入室南面跪奠於考前俛伏興退當曽祖座前近東西面立祝持版進於曽祖神座之右北向跪讀祝文曰維某年某月朔日子孝曽孫某官封某敢昭告於曽祖某官封諡【若無官封者但云曽祖之靈若祔母但云曽祖妣某氏不告曽祖】祖某官封諡【若祔母云祖妣某氏以下無官封者但云考妣之靈】考某官封諡【若祔母云妣某氏如父在不可遞遷祖妣宜先於廟東北別立一室藏其主侍考同祔】某罪積不滅嵗及免喪宗廟上遷昭穆繼序先王制禮不敢不至是用適於皇考封諡以遷主考封諡隮附孫某封諡【無官封者但云以適於祖隮祔孫某若母同祔則云適於祖姑夫人某氏以隮祔孫婦夫人某氏各隨其稱無官封者但云以適於祖姑某氏以隮祔孫婦某氏】謹以潔牲剛鬛嘉薦普淖明齊溲酒祗薦於曽祖某官封諡曽祖妣某氏配祖某官封諡祖妣某氏配考某官封諡【若祔母則云妣某氏配】尙饗祝興主人再拜祝奠版於曽祖神座興還樽所相者引主人當祖座前北面再拜考亦如之相者引主人出降還本位主人初獻將畢相者引亞獻詣罍洗盥手洗爵升詣酒樽所酌酒入進西面跪奠於曽祖座前俛伏興相者引亞獻詣酒樽所取爵酌酒入進北面跪奠於祖神座前俛伏興考亦如之當曽祖座前西面再拜訖又當祖座前北面再拜考座前南面再拜相者引出降復位亞獻將畢相者引終獻詣罍洗盥手升酌終獻如亞獻之儀訖相者引終獻復降位祝入徹豆還樽所贊唱曰再拜在位者皆再拜相者引主人出相者又引在位子孫以下出掌饌者入徹饌掌事者徹幾筵以出齊衰三年其虞卒哭祥禫變降之節與斬衰同父在爲母爲妻當二祥及禫日月之期𨿽異其儀節則同周服以下變除依其月算各以其日之晨備衰服升就位哭盡哀降詣別室釋衰服著素服又就位哭盡哀出就別室終日異門者至夕各還其家

大唐開元禮卷一百四十八

欽定四庫全書

大唐開元禮卷一百四十九唐

蕭嵩等撰凶禮

六品以下喪之四

攺

卜宅

啟請

開墳

舉柩

奠

升柩車

斂

奠

設靈筵

進引

告遷

哭柩車位

設遣奠

轜車發

宿止

到墓

虞祭

攺葬

卜宅

將攺者吉服筮宅兆其餘如筮宅兆之儀

啟請

預於所隨地之宜張白布帷羃南向開戶其日內外諸親應集者皆至墓所各就便次主人眾主人妻妾女子子俱緦服余周親以下皆素服丈夫於墓東西向婦人於墓西東向北上婦人障以行帷俱立哭盡哀卑者再拜

開墳

祝立於羨道南北向內外皆哭止祝三聲噫嘻啟以攺葬之故【其意敍葬之故不可預定】內外又哭盡哀權就別所

舉柩

掌事者開墳訖內外又就位哭如初掌事者設席於幕下舉柩出置於席上內外俱從柩哭於幕所主人以下柩東西面主婦以下柩西東面俱南上丈夫周親以下於主人東北南面西上婦人周親以下於主婦西北南面東上外姻丈夫於主人東南北面西上婦人於主婦西南北面東上【尊者坐】

奠

祝以功布拭棺攺加新楮設洗於幕西南隅罍水在洗西加勺羃篚在洗東南肆實巾二爵一於篚加羃設席於柩東設啟奠於席上設醴酒之樽於饌南主人詣洗盥手洗爵進酌酒於席前興少退西面再拜內外卑者俱再拜少頃徹奠

升柩車

旣奠進柩車於帷門外南向掌事者升柩於柩車遂詣施設所內外俱哭從掌事者預設牀於羃下有枕席周設帷柩車至帷門外丈夫於柩東婦人於柩西俱立哭掌事者舉柩入設於牀東【若於墓所卽斂初奠訖不進柩車設牀於柩東而加枕席遂舉屍以斂之】舉屍出設置於牀南首柩初入定內外就位哭如墓所之儀

斂

陳斂衣於羃之東帷內明衣裳及上服各一稱西領南上弁若冠各具導簮纓在北內喪則花釵衾一【衾以黃爲表素爲裏】具饌於幕東兩甒醴酒柩初至幕下舉屍於牀主人眾主人稍退仍西向妻妾女子子稍退仍東向遂斂丈夫加弁若冠婦人以花釵又覆以衾主人眾主人妻妾女子子憑哭斂將訖掌事者以棺入設於西廂借以席初棺入內外皆止哭置棺定乃哭舉者四人入舉牀男女從奉之舉屍斂於棺乃加蓋覆以衾設帷於棺東內外就位哭如初

奠

旣斂祝執幾席入設於柩東右幾加以巾掌事者設罍洗於幕西南隅如初祝以饌升設於席前施設訖執饌者降出相者引主人盥手酌酒進奠於席前興少退西面再拜內外卑者皆再拜訖主人以下各退就位俱坐哭

設靈筵

旣斂設靈筵於吉帷內羃下西廂東向施牀帷屏幾服飾以時上膳羞及湯沐皆如平常

進引

前一日之夕掌事者進柩車於凶帷之外當門南向【其下帷明器及苞牲等俱陳於柩車前少西東向】其日發引前量時刻陳靈車儀仗如常【在陳車篇】少頃侍靈車者俱詣靈所腰輿威儀入陳如常進靈車於帷外南向少頃掌事者入徹饌以出內外皆興立哭於位掌事者徹帷持翣者以翣障柩執鐸者各入夾於柩前東西相向執銘旌者立於柩前近南北面【諸執披紼鐸旌者皆布深衣介幘】

告遷

祝帥腰輿入詣靈座前西面告曰以今吉辰奉卽宅兆少頃輿出詣靈車後少頃退【若內喪女祝迎】將舉柩執鐸者皆振鐸毎振鐸先揺之揺訖三振之其持翣者恆以翣障柩及柩動執鐸者夾左右毎曲及進止皆振鐸內外俱從柩出到柩車後執紼者如常設帷幛於柩之後掌事者升柩

哭柩車位

丈夫俱立哭於柩車東重行西面婦人哭於柩車西重行東面俱南上外姻丈夫哭於柩車東南重行北面以西爲上婦人哭於柩車西南重行北面以東爲上立定

設遣奠

設遣奠之饌於柩車東置設訖相者引主人酌酒進奠於席前興少退西面哭再拜內外皆哭卑者再拜若食頃徹之以蒲葦苞牲體下節二苞載於輿以之墓

轜車發

旣徹奠吉凶威儀依式進引主人眾主人以下皆以次步從哭於柩車後妻妾女子子以下皆步從哭於丈夫之後障以行帷柩車去停所三百步親賓有還者弔哭如別儀辭訖進引尊者乘車馬從柩者更哭不絕聲

宿止

掌事者預於宿所張吉凶帷幕吉帷在左凶帷在右將至宿所尊者俱下車馬步哭靈車到帷門外回南向祝帥腰輿詣車之後少頃輿入詣坐前少頃輿出進常食於靈座若食頃徹之柩至於凶帷內外哭於柩車所其位如初掌饌者進酒脯之奠於靈柩東席上旣設奠內外各還次更哭不絕聲及墓內外俱就位哭進夕奠如初訖內外皆還次疊哭終夜及明內外又就位哭進朝奠於柩東進常食於靈座若食頃徹之迎靈發引尊者乘車馬哭従如上儀

到墓

到墓尊者俱下車馬靈車到帷門外回南向祝帥腰輿詣車後少頃輿入詣靈座前少頃輿退設酒脯之奠柩車至壙前回南向內外哭位如遣奠之儀掌事者張帷布席於柩車後下柩於席上主人以下妻妾女子子各前撫柩哭盡哀退復位周親以下又前撫哭盡哀退復位俱再拜辭掌事者下柩於壙柩旣入壙親賓先還者弔哭如別儀掌事者奉纁束帛授主人主人受以授祝主人稽顙再拜祝奉以入奠於柩東持翣者入倚翣於壙內兩廂執事者以下帳明器苞牲酒米等物入置於壙內皆借以版施銘旌志石於壙戶內置設訖掌事者掩壙戶加關鑰覆土旣覆土內外俱就靈所哭墓左祭后土如始之儀

虞祭

初下柩於墓掌事者具虞祭之饌設洗罍篚於靈羃西南如常內外旣就靈所哭掌饌者進虞祭之饌於靈座相者引主人盥洗酌酒進奠於席前興少退西面立內外皆止哭祝持版進立於靈座之右北面跪讀祝文曰維年月朔日子孝子某敢昭告於考某官封諡【妣云某氏】攺遷幽宅禮極終虞攀號永逺無所逮及謹以潔牲剛鬛嘉薦普淖明齊溲酒薦虞事於考某官封諡尙饗主人哭再拜內外皆哭卑者再拜盡哀相者引主人以下出就別所釋衰服著素服而還掌饌者徹饌掌事者徹靈座

大唐開元禮卷一百四十九

欽定四庫全書

大唐開元禮卷一百五十唐

蕭嵩等撰凶禮

王公以下喪通儀

聞哀

舉哀

奔喪

三殤

殤喪

諸居喪節制

初喪聚主

食飲節

哭節

居常節

不及期葬

外喪

諱名

追服

喪冠嫁娶

樂禁

主諸喪

婚遇喪

室次節

居重聞輕

聞哀

舉哀

聞諸喪舉哀者於聞喪所哭盡哀問故又哭盡哀攺著素服子妻妾女子子俱披髮周親以下婦人去首飾子於堂上東壁下西面以南爲上周親以下北壁下南面以西爲上妻妾女子子於西壁下東面以南爲上周親以下婦人於北壁下南面以東爲上內外之際障以帷若婦人在別室堂舉哀則周親以下婦人在北壁下南面西上【周親以下舉哀哭位亦然】三日成服廬堊室則苫凷薦席變除之節皆如在家之禮惟不設奠祭【以其精神不在於此】若除喪而後歸則之墓諸子以下素服待於墓東西面婦人待於墓西東向俱北上奔喪者素服至於南北面哭盡哀再拜又哭盡哀再拜於家不哭

奔喪

奔喪之禮始聞親喪以哭答使者盡哀問故又哭盡哀服布深衣素冠遂行日行百里不以夜行惟父母之喪見星而行見星而捨若未得奔則成服而後行過州至境則哭盡哀而止哭避市朝望其州境哭【此父母之喪】至於家內外哭待於堂上奔喪者入門而左升自西階殯東西面憑殯哭盡哀少退再拜退於序東披髮復殯東西面坐哭又盡哀尊卑撫哭如常訖內外各還次奔喪者乃還次厥明坐於殯東如初未成服者三日成服【若至在小斂前則與主人俱成服若小斂以後至者自用其日數】凡奔喪齊哀望鄕而哭大功望門而哭小功至門而哭緦麻卽位而哭齊哀以下奔喪者升殯東西面哭主人以下哭待於堂上如常奔喪者哭盡哀再拜又哭盡哀尊卑撫哭亦如之訖內外還次三日成服有賓弔者拜賓如常奔喪者非主人則主人爲之拜賓婦人奔喪入自闈門【側門曰闈】升自西階側【側階傍階】殯西東面妻妾女子子則憑殯哭盡哀少退再拜退於西房若西室妻妾女子子披髮【出嫁女髽】復位坐哭又盡哀尊卑撫哭如常內外俱還次奔喪者乃還次周喪以下婦人奔喪者升哭拜又坐盡哀尊卑撫哭及還次皆如之奔喪者不及殯先之墓北面近隧哭主人以下哭待於墓左西面主婦以下哭待於墓右東面皆北上【主人以下初至下先拜而後哭於相者告禮畢則再拜辭】奔防者哭盡哀再拜又於隧東披髮復位坐哭盡哀相者告禮畢奔喪者又再拜遂冠而歸入門而左升自西階靈東西面憑靈哭主人以下升哭於堂上如常奔喪者哭盡哀再拜若經宿主人以下哭盡哀皆再拜哭降堂相者告就次主人以下各就次三日成服齊衰周以下不及殯先之墓西面哭盡哀再拜又哭盡哀相者告禮畢奔喪者再拜遂冠而歸哭就次如上儀奔喪者若妻妾女子子皆披髮於隧西哭盡哀髽如常餘如男子齊衰周以下婦人奔喪哭於西餘如丈夫之禮

三殤

殤喪

三殤之喪始死浴襲及大小斂與成人同其長殤有棺及大棺中殤下殤有棺靈筵祭奠進食送哭泣之位與成人同其苞牲及明器長殤三分減一中殤三分減二惟不復魂無含事辦而葬不立神王旣虞而除靈座其虞祝辭云維年月朔日父云告子某若兄云告弟某若弟云弟某昭告某兄日月易往奄及反虞悲念相續心焉如燬【兄云悲慟猥至情無可處弟云哀痛無已至情如割也】今以【弟祭兄云謹以】潔牲嘉薦普淖明齊溲酒薦虞事於子某弟某兄某魂其饗之【弟祭兄則云尙饗】嫡殤者時享皆祔食於祖無祝文亦不拜【設祔食之坐於祖之左西向一獻而已不祝不拜者以其從食其祖祝詞末云孫某祔食也】庶子不祔食庶子之嫡祔如嫡殤禮凡無服四嵗以上略與下殤同又無靈筵惟大斂小斂奠而已三嵗以下斂以瓦棺葬於園又不奠

諸居喪節制

初喪聚主

凡遭喪廟有主者則取諸廟之主藏於祖廟卒哭而後主各歸其廟【藏於祖廟象有凶事聚也】

食飲節

父母之喪食粥朝一溢米【二十兩曰溢一溢爲米一升二十四分升之一】不能食粥則以爲飯菜羮婦人皆以爲飯諸衰絰之喪蔬食飲水不食菜菓三月旣食肉不飲酒九月之喪猶周之喪

哭節

凡哭斬衰若往而不及齊衰若往而反大功三曲而偯小功緦麻哀容可

居常節

父母之喪居倚廬寢苫枕凷寢不脫絰帶頭有瘡則沐身若有瘍則浴有疾則飲酒食肉疾止復初不勝喪乃比於不慈不孝毀瘠不形視聼不衰【謂其廢事形爲骨見】升降不由阼階出入不當門隧【常若親在隧道也】五十不至毀六十不毀七十惟衰麻在身飲酒食肉處於內【所以養衰老人年五十始衰】喪食𨿽惡必充虛虛而廢事非禮也飽而忘哀亦非禮也視不明聴不聰行不正不知哀君子病之斬衰惟而不對齊衰對而不言大功言而不議小功緦麻議而不及樂故喪事不言樂【非其時】父母之喪不避泣涕而見人【言重喪不行求見人人來求見已可以見之不避涕泣言至哀無飾也】非喪事不言言而不語對而不問【言者言已事爲人說爲語】言而後事行者杖而起

身自執事而後行者面垢而已【杖而起謂有官爵者面垢而已】

【謂庶人】凡廬堊室之內不與人坐在堊室之內非

時見於母則不入居喪未葬讀喪禮旣葬讀祭

禮兄弟各處異方而父母喪各依聞哀日月而

除之三年之喪凡見人皆不去絰父母之喪賓

客已弔而重來者主人哭而見其去也又哭之

其未葬必備衰服而後見居父母之喪逺行而

還必告返父有艱未除則子不衣文防三年之喪𨿽功衰不弔【功衰謂旣練之後服布如大功謂之功衰】凡三年周喪不數閏【禫則數之】以閏月亡者祥及忌日皆以閏所祔之月爲正庶子不爲長子斬不繼祖與禰也

不及期葬

速葬者速虞三月而後卒哭【謂不及期而葬旣葬而卽虞安神也卒哭之祭待哀殺也】父母之喪周而葬者則以葬之後月小祥其大祥則依再周之禮禫亦如之若再周而後葬者則以葬之後月練又後月爲大祥祥而卽吉無服禫矣其未再周葬者則以二十五月練二十六月祥二十七月禫【必練祥禫者明深哀不可頓除故爲之漸以安孝子之心禫一月者以終二十七日之數也】久而未葬者皆變服惟主喪者不除其餘各終月數而除之皆無受服至葬乃反其服虞則除之若亡失屍柩則變除如常禮

外喪

凡死於外者小斂而反則子素服袤巾帕頭徒跣而從大斂而反亦如之凡死於外大斂而反者毀門西墻而入

諱名

卒哭而諱名凡父之所諱子亦諱之母之所諱不言於內妻之所諱不言於其側

追服

小功以下日月過制而聞喪則不追服【猶爲舉哀】降而在緦麻小功者追服之生不及祖父母諸父母兄弟而父追服已則否【謂子生於外者父以他故居異邦而生己巳不及此親存時歸見之今其死於喪服年月已過乃聞之父爲之服已則否者不責非時之思於人所不能當其時則服之】

喪冠嫁娶

因喪冠者𨿽三年之喪可也旣冠入於次哭盡哀乃出【言𨿽者明齊衰以下皆可以喪冠也始遭喪以其冠月日喪服則冠矣非其冠月待變除卒哭而冠也次廬也】大功之末可以冠子嫁子父小功之末可以冠子可以嫁子可以娶婦已𨿽小功旣卒哭可冠聚妻下殤之小功則不可【此皆謂可用吉禮之時也父大功卒哭而可冠子嫁子小功卒哭而可娶婦也已大功卒哭可以冠小功卒哭而可以娶妻必皆祭乃行也不傷小功齊衰之親除喪而後婚凡冠者其時當冠則因喪而冠也】三年之喪如遺之酒肉則受之必三辭主人衰絰而受之【受之必正服明不茍於滋味】如君命則不敢辭受之而薦【薦之於宗廟貴君之禮也】父母之喪不遺人【居重喪者志不在施惠也】人遺之𨿽酒肉受也三年之喪旣尊者遺之食則食不避粱肉若酒醴則辭【見於顏色者則不可也】

樂禁

父有服子不與於樂母有服聲聞焉不舉樂妻有服不舉樂於其側大功至辟琴瑟小功至不絕樂

主諸喪

凡主兄弟之喪𨿽疎必虞【此謂兄弟或在他方或無後嗣而爲之主】

婚遇喪

娶妻有吉日而壻之父母喪則壻之伯叔父使人致命於女氏曰某之子有父母之喪不得嗣爲兄弟使某致命女氏受命而不敢嫁壻旣免喪女父母使人請之壻弗取然後嫁之禮也女之父母喪亦如之親迎女在塗而壻之父母死則女素服縞總以赴喪其衰服與婦之禮同也壻除喪之後束帶相見不行初婚之禮女在途而女之父母死則女反壻親迎未至而有周大功之喪則夫攺服於外次婦攺服於內次卽位而哭旣虞卒哭壻入束帶相見而已不行初婚之禮娶婦有吉日而婦死壻齊衰而往弔旣除之夫死亦如之妻服斬衰

室次節

爲人後者爲其父母居堊室舅姑服嫡婦不爲次爲昆弟之女適人者不爲次次謂堊室之屬也

居重聞輕

諸先遭重喪後遭輕喪皆爲制服往哭則服之反則服其重服其除之也亦服其服而除在殯聞逺兄弟之喪哭之他室【明所哭者異哭之爲位凡言兄弟小功緦麻之親皆是】無他室哭於門內之右【近南者爲之變位也】入奠卒奠出攺服卽位如始卽位之儀【謂後日之哭也朝入奠於其殯旣乃更卽位就他室哭如始至之時】

大唐開元禮卷一百五十

