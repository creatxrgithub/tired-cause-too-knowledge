刑統宋竇儀撰

卷一名例律【二門】律條六並疏令格敕條八五刑十惡五刑笞刑五杖刑五徒刑五流刑三死刑二笞刑五一十贖銅一斤二十贖銅二斤三十贖銅三斤四十贖銅四斤五十贖銅五斤【疏議曰】笞者擊也而律學者云笞訓爲恥言人有小愆法須懲誡故加捶撻以恥之漢時笞則用竹今時則用楚故書云撲作教刑卽其義也漢文帝十三年太倉令淳於意女緹縈上書願沒身爲官婢以贖父刑帝悲其意遂攺肉刑當黥者髠鉗爲城旦令舂當劓者笞三百此卽笞杖之目未有區分笞擊之刑刑之薄者也隨時沿革輕重不同俱期無刑義惟必措孝經援神契云聖人制五刑以法五行禮云刑者侀也成也成而不可變故君子盡心焉孝經鉤命決云刑者侀也質罪示終然殺人者死傷人者刑百王之所同其所由來尙矣從笞十至五十其數有五故曰笞刑五徒杖之數亦準此杖刑五六十贖銅六斤七十贖銅七斤八十贖銅八斤九十贖銅九斤一百贖銅十斤【疏議曰】說文云杖者持也而可以擊人者家語云舜之事父小杖則受大杖則走國語云薄刑用鞭朴書云鞭作官刑猶今之杖刑也又蚩尢作五虐之刑亦用鞭朴原其濫觴所從來遠矣漢景帝以笞者已死而笞未曅攺三百曰二百二百曰一百奕代沿流曾微增損爰洎隋室以杖易鞭今律云累決笞杖者不得過二百蓋循漢制也�����������條其今常行杖制��������尺五寸大頭闊不得過二��不得過九分小頭徑不得過九分依此行用

【準】周顯徳五年七月七日敕條州縣自長官以下因公事行責情杖量情狀輕重用今時杖不得過臀杖十五因責情杖至死者具事由聞奏徒刑五一年贖銅二十斤一年半贖銅三十斤二年贖銅四十斤二年半贖銅五十斤三年贖銅六十斤【疏議曰】徒者奴也蓋奴辱之周禮云其奴男子入於罪隸又任之以事寘以圜土而收教之上罪三年而捨中罪二年而舍下罪一年而捨此並徒刑也蓋始於周流刑三二千里贖銅八十斤二千五百里贖銅九十斤三千里贖銅一百斤【疏議曰】書云流宥五刑謂不忍刑殺宥之於遠也又曰五流有宅五宅三居大罪投之四裔或流之於海外次九州島之外次中國之外蓋始於唐虞今之三流卽其義也������������敕尙書都省����������月十六日奉聖旨徒流笞杖刑名應合該除免當贖上請外據法書輕重等第用常行杖施行令臣等詳定可否奏聞俾官吏之依憑絕刑名之出入立玆定制始自聖朝臣等參詳伏請宣下法司頒行天下者奉敕宜依仍付所司徧下諸道州府者流刑加役流決脊杖二十配役三年流三千里決脊杖二十配役一年流二千五百里決脊杖十八配役一年流二千里決脊杖十七配役一年徒刑徒三年決脊杖二十放徒二年半決脊杖十八放徒二年決脊杖十七放徒一年半決脊杖十五放徒一年決脊杖十三放杖刑杖一百決臀杖二十放杖九十決臀杖十八放杖八十決臀杖十七放杖七十決臀杖十五放杖六十決臀杖十三放笞刑笞五十決臀杖十下放笞四十三十決臀杖八下放笞二十一十決臀杖七下放死刑二絞斬贖銅一百二十斤【疏議曰】古先哲王則天垂法輔政助化禁暴防姦本欲生之義期止殺絞斬之坐刑之極也死者魂气歸於天形魄歸於地與萬冥然故鄭注禮云死者澌也消盡爲澌春秋元命云黃帝斬蚩尢於涿鹿之野禮云公族有死罪罄之於甸人故知斬自軒轅絞興周代二者法陰數也陰主殺罰因而則之卽古大辟之刑是也【問曰】笞以上死以下皆有贖法未知贖刑起自何代【答曰】書云金作贖刑注云誤而入罪出金以贖之甫侯訓夏贖刑云墨辟疑赦其罰百鍰劓辟疑赦其罰惟倍剕辟疑赦其罰倍差宮辟疑赦其罰六百鍰大辟疑赦其罰千鍰注云六兩曰鍰鍰黃鐵也晉律應八議以上皆畱官收贖勿髠鉗笞也今古贖刑輕重異制品目區別備有章程不假勝條無煩縷說【準】唐建中三年八月二十七日敕節文其十惡中惡逆以上四等罪請準律用刑其餘應合處絞斬刑自今以後並決重杖一頓處死以代極法釋曰惡逆以上四等罪謂謀反謀大逆謀叛惡逆【準】獄官令諸傷損於人及誣告得罪其人應合贖者��被告及傷損之家卽兩人相犯得罪����������條請��������六十日徒限五������������若無故過限�����������訴據理不移前�������������月八日敕節文其贖銅每������������十惡一曰謀反謂謀危社稷二曰謀大逆謂謀毀宗廟山陵及宮闕三曰謀叛謂謀背國從爲四曰惡逆謂毆及謀殺祖父母父母殺伯叔父母姑兄姊外祖父母夫夫之祖父母父母者五曰不道謂殺一家非死罪三人及支解人造畜蠱毒厭魅六曰大不恭謂盜大祀神禦之物乘輿服禦物盜及僞造禦寶合和禦藥誤不如本方及封題誤若造禦膳誤犯食禁禦幸舟船誤不牢固指斥乘輿情理切害及對捍制使而無人臣之禮七曰不孝謂告言詛詈祖父母父母及祖父母父母在別籍異財若供養有闕居父母喪身自嫁娶若作樂釋服從吉聞祖父母父母喪匿不舉哀詐稱祖父母父母死八曰不睦謂謀殺及賣緦麻以上親毆告夫及大功以上尊長小功尊屬九曰不義謂殺本屬府主刺史縣令見受業師吏卒殺本部五品以上官長及聞夫喪匿不舉哀若作樂釋服從吉及攺嫁十曰內亂謂姦小功以上親父祖妾及與和者【疏議曰】五刑之中十惡尢切虧損名教毀裂冠冕特標篇首以爲明誡其數甚惡者事類有十故稱十惡然漢制九章𨿽並湮沒其不道不敬之目見存原夫厥初蓋起諸漢案梁陳已往略有其條周齊𨿽具十條之名而無十惡之目開皇創制始備此科酌於舊章數存於十大業有造復更刊除十條之內惟存其八自武徳以來仍遵開皇無所損益一曰謀反【議曰】案公羊傅云君親無將將而必誅謂將有逆心而害於君父者則必誅之左傳雲天反時爲災人反徳爲亂然王者居宸極之至尊奉上天之寶命同二儀之覆載作兆庶之父母爲子爲臣惟忠惟孝乃敢包藏凶慝將起逆心規反天常悖逆人理故曰謀反注云謂謀危社稷【議曰】社爲五土之神稷爲田正也所以神地道主司嗇君爲神主食乃人天主泰卽神安神寧卽時稔臣下將圖逆節而有無君之心君位若危神將安恃不敢指斥尊號故托云社稷周禮云左祖右社人君所尊也二曰謀大逆【議曰】此條之人干紀犯順違道反徳逆莫大焉故曰大逆注云謂謀毀宗廟山陵及宮闕【議曰】有人獲罪於天不知紀極潛思釋憾將圖不逞遂起惡心謀毀宗廟山陵及宮闕宗者尊也廟者貌也刻木爲主敬象尊容置之宮室以時祭享故曰宗廟山陵者古先帝王因山而葬黃帝葬橋山卽其事也或云帝王之葬如山如陵故曰山陵宮者天有紫微宮人君則之所居之處故曰宮其闕者爾雅釋宮云觀謂之闕郭璞雲宮門雙闕也周禮秋官正月之吉日懸刑象之法於象魏使人觀之故謂之觀三曰謀叛【議曰】有人謀背本朝將投蕃國或欲翻城從僞或欲以地外奔如莒牟夷以牟婁來奔公山弗擾以費叛之類四曰惡逆【議曰】父母之恩昊天罔極嗣續妣祖承奉不輕梟鴟其心愛恭同盡五服至親自相屠戮窮惡盡逆絕棄人理故曰惡逆注梟鴟犯翼祖廟諱攺爲鴟注云謂毆及謀殺祖父母父母殺伯叔父母姑兄姊外祖父母夫夫之祖父母父母者【議曰】毆謂毆擊謀謂謀計自伯叔以下卽據殺訖若謀而未殺自當不睦之條惡逆者常赦不免決不待時不睦者會赦合原惟止除名而已以此爲別故立制不同其夫之祖父母者夫之曾髙祖亦同案喪服制爲夫曾髙服緦麻若夫承重其妻於曾髙祖亦如夫之父母服周故知稱夫之祖父母曾祖亦同也【問曰】外祖父母及夫據禮有等數不同具爲分析【答曰】外祖父母但生母身有服無服並是外祖父母所以如此者律云不以尊壓及出降故也若不生母身者有服同外祖父母無服同凡人依禮嫡子爲父後及不爲父後者並不爲出母之黨服卽爲繼母之黨服此兩黨俱是外祖父母若親母死於室爲親母之黨服不爲繼母之黨服此繼母之黨無服卽同凡人又妾子爲父後及不爲父後者嫡母在爲其黨服嫡母亡不爲其黨服禮云所從亡者則已此旣從嫡母而服故嫡母亡其黨則已夫者依禮有三月廟見有未廟見或就婚等三種之夫並同夫法其有克吉日及定婚夫等惟不得違約攺嫁自余相犯並同凡人����������逆以上者州縣是�����������事參軍糾察聞�����������有犯惡逆以上罪者今後刺史以上附表自劾以惇風教責與不責並聽敕裁五曰不道【議曰】安忍殘賊背違正道故曰不道注云謂殺一家非死罪三人及支解人者【議曰】謂一家之中三人被殺俱無死罪者若三人之內有一人合死及於數家各殺二人惟合死刑不入十惡或殺一家三人本條罪不至死亦不入十惡支解人者謂殺人而支解亦據本罪合死者注云造畜蠱毒厭魅【議曰】謂造合成蠱𨿽非造合刀傳畜堪以害人者皆是卽未成者不入十惡厭魅者其事多端不可具述皆謂邪俗陰行不軌欲令前人疾苦及死者六曰大不恭【議曰】禮者恭之本恭者禮之輿故禮運云禮者君之柄所以別嫌明微考制度別仁義責其所犯旣大皆無肅恭之心故曰大不恭注云謂盜大祀神禦之物乘輿服禦物【議曰】大祀者依祠令昊天上帝五方上帝皇地祇神州宗廟等爲大祀制律又云凡言祀者祭享同若大祭大享並同大祀神禦之物者謂神祇所禦之物本條注云謂供神禦者帷帪杖亦同造成未供而盜亦是酒醴饌及籩豆簠簋之屬在神前而盜者亦入大不恭不在神所盜者非也乘輿服禦物者謂主上服禦之物人主以天下爲家乘輿巡幸不敢指斥尊號故計乘輿以言之本條注云服通衾茵之屬眞副等皆須監當之官部分擬進乃爲禦物注云盜及僞造禦寶【議曰】說文云璽者印也古者尊卑共之左傳云襄公自楚還及方城季武子取卞使公冶問壐書追而予之是其義也秦漢以來天子曰壐諸侯曰印開元歲中攺壐曰寶本條云僞造皇帝八寶此言禦寶者爲攝三後寶並入十惡故也注云合和禦藥誤不如本方及封題誤【議曰】合和禦藥𨿽憑正方中閒錯謬誤違本法封題誤者謂依方合訖封題有誤若以丸爲散應冷言熱之類注云若造禦膳誤犯食禁【議曰】周禮食醫掌王之三珍所司特宜恭愼營造禦膳須憑食經誤不依經卽是不恭注云禦幸舟船誤不牢固【議曰】帝王所之莫不慶幸舟船旣擬供禦故曰禦幸舟船工匠造船備盡心力誤不牢固卽入此條但禦幸舟船以上三事皆爲因誤得罪設未進禦亦同十惡如其故違卽從謀反科罪其監當官司準法減科不入不恭注云指斥乘輿情理切害【議曰】此謂情有觖望發言謗毀指斥乘輿情理切害者若使無心怨天惟欲誣構人罪自依反坐之法不入十惡之條舊律云言理切害今攺爲情理切害者蓋欲原其本情廣恩愼罰故也注云及對捍制使而無人臣之禮【議曰】奉制出使宣布四方有人對捍不恭制命而無人臣之禮者制使者謂奉敕定名又令所司差遣者是也七曰不孝【議曰】善事父母曰孝旣有違犯是名不孝注云謂告言詛詈祖父母父母【議曰】本條直云告祖父母父母此注兼云告言者文𨿽不同其義一也詛猶咒也詈猶罵也依本條詛欲令死及疾苦者皆以謀殺論自當惡逆惟詛求愛媚始入此條【問曰】依賊盜律子孫於祖父母父母求愛媚而厭咒者流二千里然厭魅咒詛罪無輕重今詛爲不孝未知厭入何條【答曰】厭咒𨿽復同文理乃詛輕厭重但厭魅凡人則入不道若咒詛者不入十惡名例云其應入罪者則舉輕以明重然咒詛是輕尙入不孝明知厭魅是重理入此條注云及祖父母父母在別籍異財【議曰】祖父母父母在子孫就養無方出告反面無自專之道而有異財別籍情無至孝之心名義以之俱淪情節於玆並棄稽之典禮罪惡難容二事旣不相須違者並當十惡注云若供養有闕【議曰】禮云孝子之養其親也樂其心不違其志以其飮食而奉養之其有堪供而闕者祖父母父母告乃坐【注】而奉犯翼祖廟諱攺爲奉注云居父母喪身自嫁娶若作樂釋服從吉【議曰】居父母喪身自嫁娶皆謂首從得罪者若其獨坐主婚男女卽非不孝所以稱身自嫁娶以明主婚不同十惡故也其男夫居喪娶妾合免所居之一官女子居喪爲妾得減妻罪三等並不入不孝若作樂者自作遣人等樂謂擊鐘鼓奏絲竹匏磬塤箎歌舞散樂之類釋服從吉謂喪制未終而在二十七月之內釋去衰裳而著吉服者注云聞祖父母父母喪匿不舉哀及詐稱祖父母父母死【議曰】依禮聞親喪以哭答使者盡哀而問故父母之喪創巨尢切聞卽崩殞擗踴號天今乃匿不舉哀或揀擇時日者並是其詐稱祖父母父母死謂祖父母父母見在而詐稱死者若先死其詐稱始死者非八曰不睦【議曰】禮云講信修睦孝經云人用和睦睦者親也此條之內皆是親族相犯爲九族不相葉睦故曰不睦注云謂謀殺及賣緦麻以上親【議曰】但有謀殺及賣緦麻以上親無問尊卑長幼總入此條若謀殺周親尊長等殺訖卽入惡逆今直言謀殺不言故斗若故鬥殺訖亦入不睦舉謀殺未傷是輕明故斗已殺是重輕重相明理同十惡賣緦麻以上親者無問彊和俱入不睦賣未售者非釋曰賣了爲售注云毆告夫及大功以上尊長小功尊屬【議曰】依禮夫者婦之天又云妻者齊也恐不同尊長故別言夫號大功尊長者依禮男子無大功尊惟婦人於夫之祖父母及夫之伯叔父母是大功尊大功長者謂從父兄姊是也以上者伯叔父母姑兄姊之類小功尊屬者謂從祖父母姑從祖伯叔父母姑外祖父母舅姨之類九曰不義【議曰】禮之所尊尊其義也此條元非血屬本止以義相從背義乖仁故曰不義注云謂殺本屬府主刺史縣令見受業師【議曰】府主者依令職事官五品以上帶勛官三品以上得親事帳內於所事之主名爲府主國官邑官於其所屬之主亦與府主同其都督刺史皆據制書出日六品以下皆據畫訖始是見受業師謂服膺儒業而非私學者若殺訖入不義謀而未殺自從雜犯注云吏卒殺本部五品以上官長【議曰】吏謂流外官以下卒謂庶士衛士之類此等色人類例不少有殺本部五品以上官長並入不義官長者依令諸司尙書同長官之例注云及聞夫喪匿不舉哀若作樂釋服從古及攺嫁【議曰】夫者妻之天也移父之服而服爲夫斬衰恩義旣崇聞喪卽須號慟而有匿哀不舉居喪作樂釋服從吉攺嫁忘憂皆是背禮違義故俱爲十惡其攺嫁爲妾者非十曰內亂【議曰】左傳云女有家男有室「」易此則亂若有禽獸其行朋淫於家紊亂禮經故曰內亂注云謂姦小功以上親【議曰】姦小功以上親者謂據禮男子爲婦人著小功服而姦者若婦人爲男夫𨿽有小功之服男子爲報服緦麻者非謂外孫女於外祖父及外甥於舅之類注云父祖妾及與和者【議曰】父祖妾者有子無子並同勝亦是及與和謂婦人共男子和姦者並入內亂若被彊奸後遂和可者亦是卷二名例律【四門】律條十六並疏格敕條八起請條二八議請減贖犯罪事發以官當徒除名免官免所居官八議一曰議親謂皇帝袒免以上親及太皇太后皇太后緦麻以上親皇后小功以上親二曰議故謂故舊三曰議賢謂有大徳行四曰議能謂有大才業五曰議功謂有大功勛六曰議貴謂職事官三品以上散官二品以上及爵一品者七曰議勤謂有大勤勞八曰議賓謂承先代之後爲國賓者【疏議曰】周禮云八辟麗邦法今之八議周之八辟也禮云刑不上大夫犯法則在八議輕重不在刑書也其應議之人或分液天潢或宿侍旒扆或多才多藝或立事立功簡在帝心勛書王府若犯死罪議定奏裁皆須取決宸衷曹司不敢與奪此謂重親賢惇故舊尊賓貴尙功能也以此八議之人犯死罪皆先奏請議其所犯故曰八議一曰議親注云謂皇帝袒免以上親【議曰】義取內睦九族外葉萬邦布雨露之恩篤親親之理故曰議親袒免者據禮有五髙祖兄弟曾祖從父兄弟祖再從兄弟父三從兄弟身之四從兄弟是也注云及太皇太后皇太后緦麻以上親【議曰】太皇太后者皇帝祖母也皇太后者皇帝母也加大者太之言大也易稱太極蓋取尊大之義稱皇者因子以明母也其二後蔭及緦麻以上親緦麻之親有四曾祖兄弟祖從父兄弟父再從兄弟身之三從兄弟是也注云皇后小功以上親【議曰】皇后蔭小功以上親者降姑之義小功之親有三祖之兄弟父之從父兄弟身之再從兄弟是也此數之外據禮內外諸親有服同者並準此二曰議故注云謂故舊【議曰】謂宿得侍見特蒙接遇歷久者三曰議賢注云謂有大徳行【議曰】謂賢人君子言行可爲法則者四曰議能注云謂有大才業【議曰】謂能整軍旅蒞政事鹽梅帝道師範人倫者五曰議功注云謂有大功勛【議曰】謂能斬將搴旗摧鋒萬里或率眾歸化寧濟一時營���������救艱難銘功太常者六曰議貴注云謂職事官三品以上散官二品以上及爵一品者【議曰】依令有主掌者爲職事官無主掌者爲散官爵謂國公以上七曰議勤注云謂有大勤勞【議曰】謂大將吏恪居官次夙夜在公若遠使絕域經涉險難者八曰議賓注云謂承先代之後爲國賓者【議曰】書云虞賓在位羣後徳讓詩曰有客有客亦白其馬禮雲天子存二代之後猶尊賢也昔武王克商封夏后氏之後於杞封商氏封下壹字廟諱攺爲商之後於宋若今周後介公隋後酅公並爲國賓者諸八議者犯罪皆條所坐及應議之狀先奏請議議定奏裁議者原情議罪稱定刑之律而不正決之流罪已下減一等其犯十惡者不用此律【疏】諸八議者犯死罪皆條所坐及應議之狀先奏請議議定奏裁【議曰】此名議章八議人犯死罪者皆條錄所犯應死之坐及錄親故賢能功勤賓貴等應議之狀先奏請議依令都堂集議議定奏裁注云議者原情議罪稱定刑之律而不正決之【議曰】原情議罪者謂原其本情議其犯罪稱定刑之律而不正決之者謂奏狀之內惟云準犯依律合死不敢正言絞斬故云不正決之又云流罪以下減一等其犯十惡者不用此律【議曰】流罪以下犯狀旣輕所司減訖自依常斷其犯十惡者死罪不得上請流罪以下不得減罪故云不用此律請減贖諸皇太子妃大功以上親應議者周以上親及孫若官爵五品以上犯死罪者上請請謂條其所犯及應請之狀正其刑名別奏請流罪以下減一等其犯十惡反逆緣坐殺人監守內姦盜略人受財枉法者不用此律【疏】諸皇太子妃大功以上親【議曰】此名請章皇后蔭小功以上親入議皇太子妃蔭大功以上親入請者尊卑降殺也又云應議者周以上親及孫【議曰】八議之人蔭及周以上親及孫入請周親釋曰周親具在假寧令後五服制度令者謂伯叔父母姑兄弟姊妹妻子及兄弟之子之類又例云稱周親者曾髙同及孫者謂嫡孫眾孫皆是曾玄亦同疑是嫡孫故別言孫其子孫之婦服𨿽輕而義重亦同周親之例曾玄之婦者非又云若官爵五品以上犯罪死者上請【議曰】官爵五品以上者謂文武職事四品以下散官三品以下勛官及爵二品以下五品以上此等之人犯死罪者並爲上請注云請謂條其所犯及應請之狀正其刑名別奏請【議曰】條其所犯者謂條錄請人所犯應死之坐應請之狀者謂皇太子妃大功以上親應議者周以上親及孫若官爵五品以上應請之狀正其刑名者謂錄請人所犯準律合絞合斬別奏者不緣門下別錄奏請聽敕又云流罪以下減一等其犯十惡反逆緣坐殺人監守內姦盜略人受財枉法者不用此律【議曰】流罪以下減一等者減訖各依本法若犯十惡反逆緣坐及殺人者謂故殺鬥殺謀殺等殺訖不問首從其監守內姦盜略人受財枉法者此等請人死罪不合上請流罪已下不合減罪故云不用此律其盜不得財及姦略未得並從減法諸七品以上之官及官爵得請者之祖父母父母兄弟姊妹妻子孫犯流罪已下各從減一等之例【疏議曰】此名減章七品以上謂六品七品文武職事散官衛官勛官等身宮爵得請者謂五品以上官爵蔭及祖父母父母兄弟姊妹妻子孫犯流罪以下各得減一等若上章請人得減此章亦得減請人不得減此章亦不得減故云各從減一等之例諸應議請減及九品以上之官若官品得減者之祖父母父母妻子孫犯流罪以下聽贖若應以官當者自從官當法其加役流反逆緣坐流子孫犯過失流不孝流及會赦猶流者各不得減贖除名配流如法除名者免居作卽本罪不應流配而特配者𨿽無官品亦免居作其於周以上尊長及外祖父母夫夫之祖父母犯過失殺傷應徒若故毆人至廢疾應流男夫犯盜謂徒以上及婦人犯姦者亦不得減贖有官爵者各從除免當贖法【疏】諸應議請減及九品以上之官若官品得減者之祖父母父母妻子孫犯流罪以下聽贖【議曰】此名贖章應議請減者謂議請減三章內人亦有無官而入議請減者故不云官也及九品已上官者謂身有八品九品之官若官品得減者謂七品以上之官蔭及祖父母父母妻子犯流罪以下並聽贖又云若應以官當者自從官當法【議曰】議請減以下人身有官者自從官當除免不合畱官取蔭收贖又云其加役流【議曰】加役流者舊是死刑武徳年中攺爲斷趾國家惟刑是卹恩宏博愛以刑者不可復屬死者務欲生之情軫向隅恩覃祝网以貞觀六年奉制攺爲加役流又云反逆緣坐流【議曰】謂緣坐反逆得流罪者其婦人有官者比徒四年依官當之法亦除名無官者依畱住法加杖配役又云子孫犯過失流【議曰】謂耳目所不及思慮所不到之類而殺祖父母父母者又云不孝流【議曰】不孝流者謂聞父母喪匿不舉哀流告祖父母父母者絞從者流咒詛祖父母父母者流厭魅求愛媚者流【問曰】居喪嫁娶合徒三年或恐喝或彊各合加至流罪得入不孝流以否【答曰】恐喝及彊元非不孝加至流坐非是正刑律貴原情據理不合又云及會赦猶流者【議曰】按賊盜律云造畜蠱毒𨿽會赦並同居家口及教令人亦流三千里斷獄律云殺小功尊屬從父兄姊及謀反大逆者身𨿽會赦猶流二千里此等並是會赦猶流其造畜蠱毒婦人有官無官並依下文配流如法有官者仍除名至配所免居作又云各不得減贖除名配流如法【議曰】男夫犯此五流假有一品已下及取蔭者並不得減贖除名配流如法三流俱役一年稱加役流者役三年家無兼丁者依下條加杖免役故云如法注云除名者免居作卽本罪不應配流而特配者𨿽無官品亦免居作【議曰】犯五流之人有官爵者除名流配免居作卽本罪不應流配而特配流者𨿽無官品亦免居作謂有人本犯徒以下及有蔭之人本法不合配流而責情特流配者𨿽是無官之人亦免居作又云其於周以上尊長及外祖父母夫夫之祖父母犯過失殺傷應徒若故毆人至廢疾應流男夫犯盜注云謂徒以上又云及婦人犯姦者亦不得減贖【議曰】過失殺祖父母父母已入五流若傷卽合徒罪故云周以上其周親尊長及外祖父母夫夫之祖父母犯過失殺及傷應合徒者故毆人至廢疾廢疾具在第十二中老小疾條應流謂恃蔭合贖故毆人至廢疾準犯應流者男夫犯盜徒以上謂計盜罪至徒以上彊盜不得財亦同及婦人犯姦者並亦不得減贖言亦者亦如五流不得減贖之羲注云有官爵者各從除免當贖法【議曰】謂故毆小功尊屬至廢疾及男夫於監守內犯十惡及盜婦人姦入內亂者並合除名若男夫犯盜斷徒以上及婦人犯姦者並合免官其於周親以上尊長犯過失殺傷應徒及故毆凡人至廢疾應流並合官當犯除名者爵亦除本犯免官免所居官及官當者畱爵收贖縱有官爵合減亦不得減故云各從除免當贖法【問曰】五流不得減贖若會降合減贖以否【答曰】五流除名配流會降至徒以下有蔭應贖之色更無配役之文卽有聽贖者有不聽贖者止如加役流反逆緣坐流不孝流此三流會降並聽收贖其子孫犯過失流𨿽會降亦不得贖何者又云於周以上尊長犯過失殺傷應徒不得減贖此𨿽會降猶是過失應徒故不合贖其有官者自準除免當贖之例本法旣不合例減降後亦不得減科其會赦猶流者會降灼然不免諸婦人有官品及邑號犯罪者各依其品從議請減贖當免之律不得蔭親屬若不因夫子別加邑號者同封爵之例【疏】諸婦人有官品及邑號犯罪者各依其品從議請減贖當免之律不得蔭親屬【議曰】婦人有官品者依令妃及夫人郡縣鄕君等是也邑號者國郡縣鄕等名號是也婦人六品以下無邑號直有官品卽媵是也依禮凡婦人從其夫之爵位注云生禮死事以夫爲尊卑故犯罪應議請減贖者各依其夫品從議請減贖之法若犯除免官當者亦準男夫之例故云各從議請減贖當免之律婦人品命旣因夫子而授故不得蔭親屬又云若不因夫子別加邑號者同封爵之例【議曰】別加邑號者犯罪一與男子封爵同除名者爵亦除免官以下並從議請減贖之例畱官收贖諸五品以上妾犯非十惡者流罪以下聽以贖論【疏議曰】五品以上之官是爲通貴妾之犯罪不可配決若犯非十惡流罪以下聽用贖論其贖條內不合贖者亦不在贖限若妾自有子孫及取余親蔭者假非十惡聽依贖例諸一人兼有議請減各應得減者惟得以一髙者減之不得累減若從坐減自首減故失減公坐相承減又以議請減之類得累減【疏】諸一人兼有議請減各應得減者惟得以一髙者減之不得累減【議曰】假有一人身是皇后小功親合議減又父有三品之官合請減又身有七品之官合例減此𨿽三處俱合減罪惟得以一議親髙者減之不得累減又云若從坐減自首減故失減公坐相承減又以議請減之類得累減【議曰】從坐減者謂共犯罪造意者爲首隨從者減一等自首減者謂犯法知人欲告而自首者聽減二等故失減者謂判官故出人罪放而還獲減一等通判之官不知以失論失出減判官之罪五等又斷獄律云斷罪應決配之而聽收贖應收贖而決配之各減故失一等謂故減故一等失減失一等是名故失減公坐相承減者謂同職犯公坐假由判官斷罪失出法減五等放而還獲又減一等通判之官減七等長官減八等主典減九等若議請減之類各又減一等是名得累減諸以理去官與見任同解𨿽非理告身應畱者亦同贈官及視品官與正官同視六品以下不在蔭親之例用蔭者存亡同若藉尊長蔭而犯所蔭尊長及藉所親蔭而犯所親祖父母父母者並不得爲蔭卽毆告大功尊長小功尊屬者亦不得以蔭論其婦人犯夫及義絕者得以子蔭𨿽出亦同其假版官犯流罪以下聽以贖論【疏】諸以理去官與見任同【議曰】謂不因犯罪而解者若致仕得替省員廢州縣之類應入議請減贖及蔭親屬者並與見任同注云解𨿽非理告身應畱者亦同【議曰】解𨿽非理者謂責情乃下考解官者或𨿽經當免降所不至者亦是告身應畱者並同見任官法又云贈官及視品官與正官同【議曰】贈官者死而加贈今云養素丘園徵聘不赴子孫得以徵官爲蔭並同正官視品官依官品令薩寶府薩寶祆正等皆視流內品若或視品官當罪減贖皆與正官同注云視六品以下不在蔭親之例【議曰】視品稍異正官故不許蔭其親屬其薩寶旣視五品聽蔭親屬又云用蔭者存亡同【議曰】應取議請減蔭親屬者親𨿽死亡皆同存日故曰存亡同又云若籍尊長蔭而犯所蔭尊長【議曰】尊長謂祖父母父母伯叔父母姑兄姊是也又云及籍所親蔭而犯所親祖父母父母者並不得爲蔭【議曰】所親謂旁親非祖父母父母及子孫但旁蔭己身者尊長卑幼皆是假如藉伯叔母蔭而犯伯敍母之祖父母父母藉侄蔭而犯侄之父母之類並不得以蔭論文稱犯未及義絕者得以子蔭婦犯夫旣得用子蔭明夫犯婦亦取子蔭可知其子孫例別生文不入所親之限卽取子取議請減蔭親屬者親𨿽死亡皆同存日故曰存亡同又云若籍尊長蔭而犯所蔭尊長【議曰】尊長謂祖父母父母伯叔父母姑兄姊是也又云及籍所親蔭而犯所親祖父母父母者並不得爲蔭【議曰】所親謂旁親非祖父母父母及子孫但旁蔭己身者尊長卑幼皆是假如藉伯叔母蔭而犯伯敍母之祖父母父母藉侄蔭而犯侄之父母之類並不得以蔭論文稱犯未及義絕者得以子蔭婦犯夫旣得用子蔭明夫犯婦亦取子蔭可知其子孫例別生文不入所親之限卽取子孫蔭者違犯父祖教令及共養有闕亦得以蔭贖論若取父蔭而犯祖者不得爲蔭若犯父者得以祖蔭又云卽毆告大功尊長小功尊屬者亦不得以蔭論【議曰】大功尊長小功尊屬不睦條中已具釋訖若其毆告亦不得蔭贖又云其婦人犯夫及義絕者得以子蔭注云𨿽出亦同【議曰】婦人犯夫及與夫家義絕並夫在被出並得以子蔭者爲母子無絕道故也又云其假版官犯流罪以下聽以贖論【議曰】假版授官不著令式事關恩澤不要耆年聽以贖論不以假版官當罪其準律不合贖者處徒以上版亦除削犯罪事發諸無官犯罪有官事發流罪以下以贖論謂從流外及庶人而任流內者不以官當除免犯十惡及五流者不用此律卑官犯罪遷官事發在官犯罪去官事發或事發去官犯公罪流以下各勿論餘罪論如律其有官犯罪無官事發有蔭犯罪無蔭事發無蔭犯罪有蔭事發並從官蔭之法【疏】諸無官犯罪有官事發流罪以下以贖論注云謂從流外及庶人而任流內者不以官當除免犯十惡及五流者不用此律【議曰】無官犯罪有官事發流罪以下皆依贖法謂從流外及庶人而任流內者其除名及當免在身見無流內告身者亦同無官例其於贖章內合除免官當者亦聽收贖故云不以官當除免若犯十惡五流各依本犯除名及死流不同此條贖法故云不用此律【問曰】無官犯罪有官事發流罪以下以贖論𨿽稱以贖如有七品以上官合減以否【答曰】旣稱流罪以下以贖論據贖條內不得減者此條亦不合減自余雜犯應減者並從減例據下文無蔭犯罪有蔭事發並從官蔭之法故知得依減之例又云卑官犯罪遷官事發在官犯罪去官事發或事發去官犯公罪以下各勿論餘罪論如律【議曰】卑官犯罪遷官事發者謂任九品時犯罪得八品以上事發之類在官犯罪去官事發者謂在任時犯罪去官後事發或事發去官者謂事發句問未斷便卽去職此等三事犯公罪流以下各勿論遷官者但攺官卽是不獨進品始名遷官餘罪論如律者並謂私罪及公坐死罪皆據律科𨿽復遷官去任並不免罪【問曰】依令內外官敕令攝他司事者皆爲檢校若比司卽爲攝判未審此等犯公坐去官免罪以否【答曰】律云在宜犯罪去官事發或事發去官犯公罪流以下各勿論但檢校攝判之處卽是監臨若有愆違罪無減降其有敕符差遣及比司攝判攝時旣同正職停攝理是去官公坐流罪亦從免法若事關宿衛情狀重者錄奏聽敕其寺丞縣尉之類本非別而權判者不同去官之例諸司依令當之官旣非攝判之色亦不在去官之限又云其有官犯罪無官事發有蔭犯罪無蔭事發無蔭犯罪有蔭事發並從官蔭之法【議曰】有官犯罪無官事發者謂若九品官犯流罪合除名其事未發又犯徒一年亦合除名斷一年徒以九品官當並除名訖其流罪後發以官當流比徒四年前已當徒一年猶有三年徒在聽從官蔭之律徵銅六十斤放免其官髙應得議請減亦準此有蔭犯罪無蔭事發者謂父祖有七品官時子孫犯罪父祖除名之後事發亦得依七品子聽贖其父祖或五品以上當時準蔭得議請減父祖除免之後事發亦依議請減法無蔭犯罪有蔭事發謂父祖無官時子孫犯罪父租得七品官事發者聽贖若得五品官子孫聽減得職事三品官聽請蔭更髙者聽議此等四事各得從寛故雲從官蔭之法【準】唐會昌五年正月三日制節文據律已去任者公罪流以下勿論公罪之條情有輕重苟涉欺詐豈得勿論向後公罪有情狀難恕並不在勿論之限以官當徒除名免官免所居官諸犯私罪以官當徒者私罪謂私自犯及對制詐不以實受請枉法之類五品以上一官當徒二年九品以上一官當徒一年若犯公罪者公罪謂緣公事致罪而無私曲者各加一年當以官當流者三流同比徒四年其有二官謂職事官散官衛官同爲一官勛官爲一官先以髙者當若去官未敍亦準此次以勛官當行守者各以本品當仍各解見任若有餘罪及更犯者聽以歷任之官當歷任謂降所不至者其流內官而任流外職犯罪以流內官當及贖徒一年者各解流外任【疏】諸犯私罪以官當徒者注云私罪謂私自犯及對制詐不以實受請枉法之類【議曰】私罪謂不緣公事私自犯者𨿽緣公事意涉阿曲亦同私罪對制詐不以實者對制𨿽緣公事方便不吐實情心挾隠欺故同私罪受請枉法之類者謂受人矚請屈法申情縱不得財亦爲枉法此例旣多故云之類也又云五品以上一官當徒二年九品以上一官當徒一年【議曰】九品以上官卑故一官當徒一年五品以上官貴故一官當徒二年又云若犯公罪者注云公罪謂緣公事致罪而無私曲者又云各加一年當【議曰】私曲相須公事與奪情無私曲𨿽違法式是爲公坐各加一年當者五品以上一官當徒三年九品以上一官當徒二年【問曰】敕制施行而違者有公坐以否【答曰】譬如敕制施行不曉敕意而違者爲失旨𨿽違敕意情不涉私亦皆爲公坐又云以官當流者三流同比徒四年【議曰】品官流不合眞配旣須當贖所以比徒四年假有八品九品官犯私罪流皆以四官當之官無四者準徒年當贖故云三流同比徒四年又云其有二官注云謂職事官散宜衛官同爲一官勛官爲一官【議曰】謂職事散官衛官計階等者旣相因而得故同爲一官其勛官從勛加授故別爲一官是爲二官若用官當徒者職事每階各爲一官勛官卽正從各爲一官又云先以髙者當注云若去官未敍亦準此【議曰】先以髙者當謂職事等三官內取最髙者當之若去官未敍者謂以理去任及𨿽不以理去任告身不追者亦同並準上例先以髙者當【問曰】律云若去官未敍亦準此或有去官未敍之人而有事發或罪應官當以上或不至官當別敕令解其官當敍法若爲處分【答曰】若本罪官當以上別條云以理去官與見任同卽依以官當徒之法用官不盡一年聽敍降先品一等若用官盡者三載聽敍降先品二等若犯罪未至官當不追告身任在依考解例期年聽敍不降其品從見任解者敍法在獄官令先已去任本罪不至解官奉敕解者依刑部式敍限同考解例本犯應合官當者追毀告身又云次以勛官當【議曰】假有六品職事官兼帶勛官柱國以上犯私罪流例減一等合徒三年以六品職事當徒一年次以柱國當徒二年之類【問曰】假有人任三品四品職事又帶六品以下勛官犯罪應官當者用三品職事當訖次以何官當【答曰】律云先以髙者當卽是職事散官衛官中取最髙品當訖次以勛官當卽須用六品勛官當罪不得復從四品職事當之又云行守者各以本品當仍各解見任【議曰】假有從五品下行正六品犯徒二年半私罪例減一等猶徒二年以本階從五品當徒二年仍解六品見任其有六品散官守五品職事亦犯私罪徒二年半者亦本品當徒一年餘徒收贖解五品職事之類【問曰】先有正六品上散官守職事五品或有從五品官下行正六品犯徒當罪若爲追毀告身【答曰】律云行守者各以本品當仍各解見任其正六品散官守五品者五品所守別無告身旣用六品官當卽與守官俱奪若五品行六品者以五品當罪直解六品職事其應當罪告身同階者悉合追毀又云若有餘罪及更犯者聽以歷任之官當注云歷任謂降所不至者【議曰】若有餘罪者謂二官當罪之外仍有餘徒或當罪𨿽盡而更犯法未經科斷者聽以歷降所不至告身以次當之又云其流內官而任流外職犯罪以流內官當及贖徒一年者各解流外任【議曰】假有勛官任流外職者犯徒以上罪以勛官當之或犯徒用官不盡而贖一年徒以上者各解流外任【準】格勛官散試官不許贖罪準律以官當徒者其有二官謂職事宜散官衛官同爲一官勛官爲一官先以髙者當次以勛官當行守者各以本品當仍各解見任若有餘罪及更犯者聽以歷任之官當歷任謂降所不至者準格勛官散試官不許贖罪後來法司相承有見任品卑於前任者則於歷任內取髙者當仍解見任近亦曾有不取歷任中髙者卻以見任卑官當罪蓋緣不用勛散試官以來未有定制臣等參詳今後有見任官髙卽以見任官������以歷任中髙官當仍解������明文免生差互其餘並下缺��������������������【準】開成格其犯十惡殺人監守內盜及略人受財枉法並彊盜造僞頭首等情狀蠹害不可與������會恩至流者望請不在官當下缺【準】晉天福����十五日敕節文應內外帶職廷臣賓從有功將校等並請同九品官例其京都軍巡使及諸道州府衙前職員內外雜任鎭將等並請準律不得上請當贖其巡司馬步司判官𨿽有曾歷品官者亦請同流外職準律杖罪以下依決罰例徒罪以上仍依當贖法【準】周顯徳五年七月七日敕條今後定罪諸道行軍司馬節度副使副畱守欲準從五品官例諸道兩使判官防團副使欲準從六品例諸道節度掌書記支使防團判官兩蕃營田等使判官準從七品例諸道推巡及軍事判官準從八品官例諸軍將校內諸司使使副供奉殿直官臨時奏聽敕旨諸犯十惡故殺人反逆緣坐本應緣坐老疾免者亦同獄成者𨿽會赦猶除名獄成謂贓狀露驗及尙書省斷訖未奏者卽監臨主守於所監守內犯姦盜略人若受財而枉法者亦除名姦謂犯良人盜及枉法謂贓一疋者獄成會赦者免所居官會降者同免官法其雜犯死罪卽在禁身死若免死別配及背死逃亡者並除名皆謂本犯合死而獄成者會降者聽從當贖法【疏】諸犯十惡故殺人反逆緣坐【議曰】十惡謂謀反以下內亂以上者故殺人謂不因斗競而故殺者謀殺人已殺訖亦同余條稱以謀殺故殺論及雲從謀殺故殺等殺訖者皆準此其部曲奴婢者非案賊盜律殺一家非死罪三人注云部曲奴婢者非其故殺妾及舊部曲奴婢經放爲良本條𨿽罪不至死亦同故殺之例反逆緣坐者謂緣謀反及大逆人得流罪以上者注云本應緣坐老疾免者亦同【議曰】謂緣坐之中有男夫年八十及篤疾婦人年六十及廢疾𨿽免緣坐之罪身有官品者亦各除名【問曰】帶官應合緣坐其身先亡子孫後犯反逆亦合除名以否【答曰】緣坐之法惟據生存出養入道尙不緣坐旣已先死豈可到遣除名理務疏犯宣廟上一字廟諱爲疏通告身不合追毀告身𨿽不合追毀亦不得以爲蔭又云獄成者𨿽會赦猶除名注云獄成謂贓狀露驗及尙書省斷訖未奏者【議曰】犯十惡等罪獄成之後𨿽會大赦猶合除名獄若未成卽從赦免注云贓狀露驗者贓謂所犯之贓見獲本物狀謂殺人之類得狀爲驗𨿽在州縣並名獄成及尙書省斷訖未奏者謂刑部覆斷訖𨿽未經奏者亦爲獄成此是赦後除名常赦不免之類又云卽監臨主守於所監守內犯姦盜略人若受財而枉法者亦除名注云姦謂犯良人盜及枉法謂贓一疋者又云獄成會赦者免所居官【議曰】監守內姦謂犯良人盜及枉法謂贓一疋者略人者不和爲略年十歲以下𨿽和亦同略法律文但稱略人卽不限將爲良賤獄成者亦同上法除名會赦者免所居官此是赦後仍免所居之一官亦爲常赦所不免【問曰】監守內略人罪當除名之色奴婢例非良人之限若監守內略部曲亦合除名以否【答曰】據殺一家非死罪三人乃入不道奴婢部曲不同良人之例彊盜若傷財主部曲卽同良人各以當條見義亦無一定之理今略良人及奴婢並合除名舉略奴婢是輕計贓入除名之法略部曲是重明知亦合除名又鬥訟律云毆傷部曲減凡人一等奴婢又減一等又令云轉易部曲事人聽量酬衣食之直旣許酬衣食之直必得一疋以上準贓卽同奴婢論罪又減良人今準諸條理例除名故爲合理【又問】依律共盜者並贓論其有共受枉法之贓合並贓科罪否【答曰】枉法條中無並贓之語惟云官人受財復以所受之財分求余官元受者並贓論餘各依已分法其有共謀受者不同元受之例不合並贓得罪各依已分爲首從科之注云會降者同免官法【議曰】降旣節級減罪不合悉原故降除名之科聽從免官之法假令降罪悉盡亦依免官之例卽降後重斷仍未奏畫更逢赦降猶合免所居之官又云其雜犯死罪卽在禁身死若免死別配及背死逃亡者並除名注云謂本犯合死而獄成者【議曰】其雜犯死罪謂非上文十惡故殺人反逆緣坐監守內姦盜略人受財枉法中死罪者卽在禁身死者謂犯罪合死在禁身亡其免死別配者謂本犯死罪蒙恩別配流徒之類及背死逃亡者謂身犯死罪背禁逃亡者此等四色所犯獄成並從除名之律故注云皆謂本犯合死而獄成者背死逃亡者卽斷死除名依法奏畫不待身至其下文犯流徒獄成逃走亦準此又云會降者聽從當贖法【議曰】雜犯死罪以下未奏畫逢降有官者聽官當有蔭者依贖法本法不得蔭贖者亦不在贖限其會赦者依令解見任職事【問曰】上文云十惡故殺人反逆緣坐會赦猶除名雜犯死罪等會降從當贖法若有別蒙敕放及會慮減罪得同赦降以否【答曰】若使普覃恩澤非涉殊私雨露平分自依常典如有特奉鴻恩總蒙原放非常之斷人主專之爵命並合如初不同赦降之限其有會慮減罪計與會降不殊當免之科須同降法慮若全免還從特放之例【又問】加役流以下五流犯者降名配流如法未知會赦及降若爲處分【答曰】會赦猶流常赦所不免𨿽會赦降仍依前除名配流其不孝流反逆緣坐流𨿽會赦亦除名子孫犯過失流會赦免罪會降有官者聽依當贖法其加役流犯非一色入十惡者𨿽會赦降仍合除名稱以枉法論監守內以盜論者會赦免所居官會降同免官之法自余雜犯會赦從原會降依當贖法凡斷罪之法應例減者先減後斷其五流先不合減者𨿽會降後亦不合減科【準】唐天寶七載七月二十八日敕節文追奪官告但刑部覆訖卽是獄成便附簿進畫注毀官甲如違限不納緃會非常之恩亦不在原免之限所由官如有寛容並準法科罪【準】周顯徳五年七月七日敕條其諸道州府若所推刑獄贓狀露驗及已經本判官斷訖未決者並爲獄成諸犯姦盜略人及受財而不枉法並謂斷徒以上若犯流徒獄成逃走祖父母父母犯死罪被囚禁而作樂及婚娶者免官謂二宜並免爵及降所不至者聽畱【疏】諸犯姦盜略人及受財而不枉法注云並謂斷徒以上【議曰】姦盜略人並謂監臨外犯罪及受財而不枉法者謂𨿽卽因事受財於法無曲並謂斷徒以上者又云若犯流徒獄成逃走【議曰】犯流徒者謂非疑罪及過失此外犯流徒者獄成逃走謂減訖仍有徒刑若依令責保參對及合徒不禁亦同律旣不注限日推勘逃實卽坐【問曰】免所居官之法依律比徒一年此條犯徒流逃走卽獲免官之坐未如免所居官人逃亡亦入犯徒免官以否【答曰】免所居官之色亦有罪不至徒本罪若其合徒逃者卽當免官之坐若犯杖罪逃走便異本犯徒流以其元是枚刑不入免官之法又云祖父母父母犯死罪被囚禁而作樂及婚娶者免官【議曰】曾髙以下祖父母父母犯死罪見被囚禁其子孫若作樂者自作遣人作者並同上條遣人與自作不殊此修理亦無別及婚娶者止據男未娶妻不言嫁娶者明婦人不入此色自犯姦盜以下並合免官注云謂二官並免爵及降所不至者聽畱【議曰】二官謂職事官散官衛官爲一官勛官爲一官此二官並免三載之後降先品二等敍爵及降所不至者聽畱爵者王及公侯伯子男降所不至者謂二等以外歷任之官是也若會降有餘罪者聽從官當減贖法����者二官並免謂職事官散官衛官爲一官勛官爲一官準格勛官散試官不許贖罪後來一銜內祇有職事�����者亦聞法司更依次取前������官之數若祇取職事一������官相類更取前任充數又與律意不同然則事有相因須從變例免差倫理以葉重輕臣等參詳其犯免官者請依舊取見任及前任計兩任告身以爲免官定例其餘並從律敕諸府號官稱犯父祖名而冒榮居之祖父母父母老疾無侍委親之官在父母喪生子及娶妾兄弟別籍異財冒哀求仕若姦監臨內雜戶官戶部曲妻及婢者免所居官謂免所居之一官若兼帶勛官者免其職事卽因冒榮遷任者並追所冒告身【疏】諸府號官稱犯父祖名而冒榮居之【議曰】府號者省臺府寺之類官稱者尙書將軍卿監之類假有人父祖名常不得任太常官父祖名卿亦不合任卿職若有受此任者是名冒榮居之選司惟責三代官名若犯髙祖名者非又云祖父母父母老疾無侍委親之官【議曰】老謂八十以上疾謂篤疾釋曰篤疾具十二丁中老小疾並依令合侍若不侍委親釋曰謂委其親而之宮者其有才業灼然要藉驅使者令帶官侍不拘此律【問曰】親老疾合侍今求選得官將親之任同委親之官以否又得官之後親始老疾不請解侍復合何罪【答曰】委親之官依法有罪旣將之任理異委親及先已任官親後老疾不請解侍並科違令之罪又云在父母喪生子及娶妾【議曰】在父母喪生子者皆謂二十七月內而懷胎者若父母未亡以前而懷胎𨿽於服內而生子者不坐緃除服以後始生但計胎月是服內而懷者依律得罪其娶妾亦準二十七月內爲限又云兄弟別籍異財冒哀求仕【議曰】居喪不滿二十七月兄弟別籍異財其別籍異財不相須冒哀求仕謂父母喪禫制未除及在心喪內者並合免所居之一官並不合計閏又云若姦監臨內雜戶官戶部曲妻及婢者免所居官【議曰】雜戶者謂前代以來配隸諸司職掌課役不同百姓依令老免進丁受田依百姓例各於本司上下官戶者亦謂前代以來配隸相生或有今朝配沒州縣無貫惟屬本司部曲妻者通娶良人女爲之及婢者官私婢亦同但在監臨之內姦者彊和並是從府號官稱以下犯者並合免所居官注云謂免所居之一官若兼帶勛官者免其職事【議曰】謂免所居官者職事散宮衛官同階者總爲一官若有數官先追髙者若帶勛官免其職事如無職事卽免勛官髙者注云卽因冒榮遷任者並追所冒告身【議曰】假有父祖名常冒任太常之職秩滿之後遷任髙官事發論刑先免所居髙品前得冒榮告身仍須追奪諸除名者官爵悉除課役從本色六載之後聽敍依出身法若本犯不至免官而特除名者敍法同免官例婦人因夫子得邑號犯除名者年滿之後夫子見在有官爵者聽依式敍免官者三載之後降先品二等敍免所居官及官當者周年之後降先品一等敍若本犯不至免所居官及官當而特免官者敍法同免所居官其免官者若有二官各聽依所降品敍若勛官降一等者從上柱國削授柱國降二等者削授上護軍之類卽降品卑於武騎尉者聽從武騎尉敍卽免官免所居官及官當斷訖更犯余有歷任官者各依當免法兼有二官者先以髙者當仍累降之所降𨿽多各不得過四等各謂二官各降不在通計之限若官盡未敍更犯流以下罪者聽以贖論敍限各從後犯計年不在課役之限𨿽有歷任之官不得預朝參之例【疏】諸除名者官爵悉除課役從本色【議曰】若犯除名者謂出身以來官爵悉除課役從本色者無蔭同庶人有蔭從蔭例故云各從本色又依令除名未敍人免役輸庸並不在雜徭及黠防之限又云六載之後聽敍依出身法【議曰】稱六載聽敍者年之與載異代別名假有元年犯罪至六年之後七年正月始有敍法其閒𨿽有閏月但據載言之不以稱年要以三百六十日爲限一依出身者法犯除名人年滿之後敍法依選舉令三品以上奏聞聽敕正四品於從七品下敍從四品於正八品上敍正五品於正八品下敍從五品於從八品上敍六品七品於從九品上敍八品九品並於從九品下敍若有出身品髙於此法者聽從髙出身謂藉蔭及秀才明經之類準此令文出身髙於常敍自依出身法出身卑於常敍自依常敍故云出身品髙者聽從髙又軍防令云勛官犯除名限滿應敍者二品於驍騎尉敍三品於飛騎尉敍四品於云騎尉敍五品以下於武騎尉敍又云若本犯不至免官而特除名者敍法同免官例【議曰】本犯不至免官者情在可責而特除名矜其所犯先輕故許同免官之例收敍【問曰】本犯𨿽非免官當徒用官並盡依律當徒用官盡者敍限同免官未知當徒用官不盡今被特責除名敍法亦同免官以否【答曰】凡稱除名官當不論本犯輕重從例除免不計徒年罪不至免官而特除名者止論正犯免官之法當徒官盡不在其中注云婦人因夫子得邑號犯除名者年滿之後夫子見在有官爵者聽依式敍【議曰】婦人因夫子而得邑號曰夫人郡君縣君鄕君等其身犯罪而得除名年滿敍日計夫子見在有官爵仍合授夫人郡縣鄕君者並依前授不降其品若夫子被降官者並依降授法如夫子進官者聽伏髙敍其婦人敍法令備明文爲因夫子宮爵故不依降減之例【問曰】婦人不因夫子別加邑號犯除名者合敍以否【答曰】律云不因夫子別加邑號者同封爵之例爵無常敍之法除名不合更敍又云免官者三載之後降先品二等敍【議曰】稱載者理與六載義同亦止取三載之後入四年聽敍降先品二等正四品以下一階爲一等從三品以上及勛官正從各爲一等假有正四品上免官三載之後得從四品上敍上柱國免官三載之後從上護軍敍是爲三載之後降先品二等敍又云免所居官及官當者周年之後降先品一等敍【議曰】免所居官及官當罪又輕故至周年聽敍稱周者匝四時曰周從敕出解官日至來年滿三百六十日也稱年者以三百六十日稱載者取其三載六載之後不計日月又云若本犯不至免所居官及官當而特免官者敍法同免所居官【議曰】本犯不至免所居官者謂非府號官稱犯父祖名以下等罪本犯不至官當者謂九品以上犯私罪不至一年徒公罪不至二年徒五品以上私罪不至二年徒公罪不至三年徒特敕免官者敍法一同免所居官周年降先品一等敍故云敍法同免所居官又云其免官者若有二官各聽依所降品敍注云若勛官降一等者從上柱國削授柱國降二等者削授上護軍之類卽降品卑於武騎尉者聽從武騎尉敍【議曰】二官謂職事等帶勛官前已釋訖若犯免官職事勛官並免假從正六品上職事免官降至從六品上敍又帶上柱國亦免從上護軍敍此是各聽依所降品敍故注云若勛官降一等者從上柱國削授柱國降二等者削授上護軍之類卽降品卑於武騎尉者聽從武騎尉敍又云卽免官免所居官及官當斷訖更犯余有歷任官者各依當免法【議曰】假有人犯免官及免所居官或以官當徒各用一官二官當免訖更犯徒流或犯免官免所居官官當余有歷任之官告身在者各依上法當免未斷更犯通以降所不至者當之注云兼有二官者先以髙者當【議曰】此旣重犯之人明非見任職事若有勛官職事二官先以髙者當之假有前任六品職事及五品勛官先以勛官當若當罪不盡亦以次髙者當不限勛官職事又云仍累降之所降𨿽多各不得過四等【議曰】假有前犯免官已降二等又犯免官或當徒官盡亦降二等故云仍累降之卽𨿽斷訖更犯經三度以上敍日止依此律再降四等法其免所居官及當徒用官不盡斷訖更犯後敍各降一等至四度重犯總降四等後犯𨿽多止以四等爲限或頻犯免官訖又再犯免所居官者亦合計所犯降四等敍之故云所降𨿽多各不得過四等注云各謂二官各降不在通計之限【議曰】職事散官衛官爲一官所降不得過四等勛官爲一官所降亦不得過四等此二官犯者各降四等爲法不在通計之限又云若官盡未敍更犯流以下罪者聽以贖論【議曰】謂用官當免並盡未到敍日更犯流罪以下者聽以贖論以其年限未充必有敍法故免決配聽依贖論本犯不合贖者亦不得贖【問曰】此條內有毆告大功尊長小功尊屬者合以贖論否【答曰】上條毆告大功尊長小功尊屬不得以蔭論今此自身官盡聽以贖論卽非用蔭之色聽同贖法注云敍限各從後犯計年【議曰】犯免官及免所居官未敍更犯免官及免所居官官當者各依後犯計年聽敍官盡更犯聽依贖法若犯當免官更三載之後聽敍免所居官者更周年之後聽敍其犯徒流不合贖而眞配者流則依令六載徒則役滿敍之𨿽役滿仍在免官限內者依免官敍例又云不在課役之限𨿽有歷任之官不得預朝參之例【議曰】不在課役者謂有敍限故免其課役𨿽有歷任之官者假有一品職事犯當免官仍有歷任二品以下官未敍之閒不得預朝參之例其免所居官及以官當徒限內未敍者亦準此諸以官當徒者罪輕不盡其官畱宮收贖官少不盡其罪餘罪收贖其犯除免者罪𨿽輕從例除免罪若重仍依當贖法其除爵者𨿽有餘罪不贖【疏】諸以官當徒者罪輕不盡其官畱官收贖官少不盡其罪餘罪收贖【議曰】假有五品以上官犯私坐徒二年例減一等卽是罪輕不盡其官畱官收贖官少不盡其罪者假有八品官犯私坐一年半徒以官當徒一年餘罪半年收贖之類又云其犯除免者罪𨿽輕從例除免【議曰】假有五品以上職事及帶勛官於監臨內盜絹一匹本坐合杖八十仍須準例除名或受財六匹一尺而不枉法本坐徒一年半亦準例免官或姦監臨內婢合杖九十亦準例免所居官又云罪若重仍依當贖法【議曰】凡是除名免官本罪𨿽輕從例除免罪重者各準所犯準當流徒及贖法假有職事正七品上復有歷任從七品下犯除名流不合例減者以流比徒四年以正七品上一官當徒一年又以從七品下一官當徒一年更無歷任及勛官卽徵銅四十斤贖二年徒坐仍準例除名若罪當免官者亦準此當贖法仍準例免官此名罪若重仍當贖法又云其除爵者𨿽有餘罪不贖【議曰】爵者旣得傳授子孫所以義同帶礪今並除削在責已深爲其國除故有殘罪不贖【準】唐上����月三日敕自今以後其流貶人等����者不得別有任用及爲奏官卷三名例律【二門】律條六並疏令敕條十起請條二誣告比徒及出入罪比徒犯流徒罪犯死罪及流徒罪祖父母父母老疾家無兼丁畱侍誣告比徒及出入罪比徒諸除名者比徒三年免官者比徒二年免所居官者比徒一年流外官不用此律謂以輕罪誣人及出入之類故制此比若所枉重者自從重若誣告道士女冠應還俗者比徒一年其應苦使者十日比笞十官司出入者罪亦如之【疏】諸除名者比徒三年免官者比徒二年免所居官者比徒一年流外官不用此律【議曰】除名免官免所居官罪有差降故量輕重節級釋曰節級猶等級也比徒流外之職品秩卑微誣告反坐與白丁無異故云不用此律注云謂以輕罪誣人及出入之類故制此比【議曰】假有人告五品以上官監臨主守內盜絹一匹若事實盜者合杖八十仍合除名若虛誣告人不可止得杖罪故反坐比徒三年免官者謂告五品於監臨外盜絹五匹科徒一年仍合免官若虛反坐不可止科徒一年故比徒二年免所居官者謂告監臨內姦婢合杖九十姦者合免所居官若虛反坐不可止得杖罪故比徒一年及出入之類者謂不盜監臨內物官人枉判作盜所監臨或實盜監臨官人判作不盜卽是官司出入除名比徒三年若出入免官者比徒二年出入免所居官比徒一年之法其藏匿罪人若過致資給或爲保證及故縱等有除免者皆從比徒之例故云之類注云若所枉重者自從重【議曰】謂誣告及出入之罪重於比徒之法者自從反坐等重法科之不復仍準比徒之法又云若誣告道士女冠應還俗者比徒一年其應苦使者十日比笞十官司出入者罪亦如之【議曰】依格道士等輒著俗服者還俗假有人告道士等輒著俗服若實並須還俗旣虛反坐比徒一年其應苦使者十日比笞十依格道士等有歷門教化者百日苦使若實不教化枉被誣告反坐者誣告苦使十日比笞十百日杖一百官司出入者謂應斷還俗及苦使官司判放或不應還俗及苦使官司枉人各依此反坐徒杖之法故云亦如之失者各從本法犯流徒罪犯死罪及流徒罪祖父母父母老疾家無兼丁畱侍諸犯流應配者三流俱役一年本條稱加役流者流三千里役三年役滿及會赦免役者卽於配處從戶口例妻妾從之父祖子孫欲隨者聽之移鄕人家口亦準此若流移人身喪家口𨿽經附籍三年內願還者放還卽造畜蠱毒家口不在聽還之例下條準此【疏】諸犯流應配者三流俱役一年注云本條稱加役流者流三千里役三年【議曰】犯流若非官當收贖老疾之色卽是應配之人三流遠近𨿽別俱役一年爲例加役流者本法旣重與常流理別故流三千里居役三年注云役滿及會赦免役者卽於配處從戶口例【議曰】役滿一年及三年或未滿會赦卽於配所從戶口例課役同百姓應選者須滿六年故令云流人至配所六載以後聽仕反逆緣坐流及因反逆免死配流不在此例卽本犯不應流而特配流者三載以後亦聽仕又云妻妾從之【議曰】妻妾見已成者並合從夫依令犯流斷定不得棄放妻妾【問曰】妻有七出及義絕之狀合放以否【答曰】犯七出者夫若不放於夫無罪若犯流聽放卽假僞者多依令不放於理爲允犯義絕者官遣離之違法不離合得徒罪義絕者離之七出者不放又云父祖子孫欲隨者聽之【議曰】曾髙以下及玄孫以上欲隨流人去者聽之又云移鄕人家口亦準此【議曰】移鄕人妻妾隨之父祖子孫欲隨者聽不得棄放妻妾皆準流人故云亦準此又云若流移人身喪家口𨿽經附籍三年內願還者放還【議曰】籍謂三年一造申送尙書省流人若到配所三年必經造籍故云𨿽經附籍三年內聽還旣稱願還卽不願還者聽住又云卽造畜蠱毒家口不在聽還之例【議曰】依本條造畜蠱毒並同居家口𨿽會赦猶流況此已至配所故云不在聽還之例注云下條準此【議曰】謂下條云流人逃者身死所隨家口仍準上法聽還上有下條準此之語下有準上法之文家口合還及不合還一準上條之義諸流配人在道會赦計行程過限者不得以赦原謂從上道日總計行程有違者有故者不用此律若程內至配所者亦從赦原逃亡者𨿽在程內亦不在免限卽逃者身死所隨家口仍準上法聽還【疏】諸流配人在道會赦計行程過限者不得以赦原【議曰】行程依令馬日七十里驢及步人五十里車三十里其水程江河餘水沿溯程各不同但車馬及步人同行遲速不等者並從遲者爲限注云謂從上道日總計行程有違者【議曰】假有配流二千里準步程合四十日若未滿四十日會赦不問已行遠近並從赦原從上道日總計行程有違者卽不在赦限又云有故者不用此律【議曰】故謂病患死亡及請糧之類準令臨時應給假者及前有阻難不可得行聽除假故不人程限故云不用此律又云若程內至配所者亦從赦原【議曰】假有人流二千里合四十日程四十日限前已至配所而遇恩赦者亦免又云逃亡者𨿽在程內亦不在免限卽逃者身死所隨家口仍準上法聽還【議曰】行程之內逃亡𨿽遇恩赦不合放免卽逃者身死所隨家口𨿽已附籍三年內願還者準上法聽還諸犯死罪非十惡而祖父母父母老疾應侍家無周親成丁者上請犯流罪者權畱養親謂非會赦猶流者不在赦例仍準同季流人未上道限內會赦者從赦原課調依舊若家有進丁及親終周年者則從流計程會赦者依常例卽至配所應侍合居作者亦聽親終周年然後居作【疏】諸犯死罪非十惡而祖父母父母老疾應侍家無周親成丁者上請【議曰】謂非謀反以下內亂以上死罪而祖父母父母通曾髙祖以來年八十以上及篤疾據令應侍戶內無周親年二十一以上五十九以下者皆申刑部具狀上請聽敕處分若敕許充侍家有周親進丁及親終更奏如元奉進止者不奏家無周親成丁者律意屬在老疾人周親其曾髙於曾玄非周親縱有亦合上請若有曾玄數人其中有一人犯死罪則不上請又云犯流罪者權畱養親注云謂非會赦猶流者【議曰】犯流罪者𨿽是五流及十惡亦得權畱養親會赦猶流者不在權畱之例其權畱者省司判聽不須上請又云不在赦例注云仍準同季流人未上道在限內會赦者從赦原【議曰】權畱養親動經多載𨿽遇恩赦不在赦限依令流人季別一遣同季流人若未上道而會赦者得從赦原又云課調依舊【議曰】侍丁依令免役惟輸調及租爲其充侍未流故云課調依舊【問曰】死罪囚家無周親上請敕許充侍若逢恩赦合免死以否【答曰】權畱養親不在赦例旣無各字止爲流人但死罪上請敕許畱侍經赦之後理無殺法況律無不免之制卽是會赦合原又斷死之徒倒無輸課𨿽得畱侍課不合徵免課沾恩理用爲允【又問】死罪是重流罪是輕流罪養親逢赦不免死罪畱侍卻得會恩則死刑何得從寛流坐乃翻爲急輕重不類義有惑焉【答曰】死罪上請惟聽敕裁流罪侍親準律合住合住者須依常例敕裁者已沐殊恩豈將恩許之人比同曹判之色以此甄異非爲重輕又云若家有進丁及親終周年者則從流計程會赦者依常例【議曰】本爲家無成丁故許畱侍若家有周親進丁及親終已經周年者並從流配之法計程會赦者一準流人常例又云卽至配所應侍合居作者亦聽親終周年然後居作【議曰】流人至配所親老疾應侍者並依侍法合居作者亦聽親終周年然後居作【問曰】犯死罪聽侍流人權畱養親中閒各犯死罪以下若爲科斷【答曰】依下文犯罪已發及已配而更爲罪者各重其事若死囚重犯死罪亦同犯流加杖法若本坐是絞重犯斬刑卽須攺斷從斬準前更犯絞者亦依加杖例若依前應侍仍更重請若犯流徒者各準流徒之法杖罪以下依數決之流人聽侍者犯死罪上請若犯流依畱住法加杖侍親終於配所累役犯徙應役亦準此應蔭贖者各依本法【準】獄官令諸流人應配者各依所配里數無要重城鎭之處仍逐要配之惟得就遠不得就近【準】唐乾元元年二月五日敕節文其左降官非反逆緣坐及犯惡逆名教枉法贓如有親年八十以上及疾疹患在牀枕不堪扶侍更無兄弟����終養其流移人等亦準此限【準】唐寶應元年十二月十三日敕節文覆訖合流者省司便配所流州【準】唐建中三年正月六日敕諸色人及左降官身死宜並許親屬收歸本貫殯葬其造畜蠱毒移家口不在此限臣等參詳應左降官及流貶配並收管人等身死贓犯是徒流以下罪而貶降者請同余貶官例處分仍請編入格條永爲例程【準】唐開成四年十月五日敕節文從今以後應是流人六載滿日放歸【準】唐開成四年十月五日敕節文從今以後應是流人��名者六載以後聽敍臣等參詳以上三件今後如有此色人至上件年限所司臨時奏聽敕旨諸犯徒應役而家無兼丁者妻年二十一以上同兼丁之限婦女家無男夫兼丁亦同徒一年加杖一百二十不居作一等加二十流至配所應役者亦如之若徒年限內無兼丁者總計應役日及應加杖數準折決放盜及傷人者不用此律親老疾合侍者仍從加杖之法【疏】諸犯徒應役而家無兼丁者注云妻年二十一以上同兼丁之限婦女家無男夫兼丁亦同【議曰】應役者謂非應收贖之人法合役身而家無兼丁者謂戶內全無兼丁妻同兼丁婦女𨿽復非丁據禮與夫齊體故年二十一以上同兼丁之限其婦人犯徒戶內無男夫年二十一以上亦同無兼丁例言以上者謂五十九以下其殘疾旣免丁役亦非兼丁之限【問曰】家內𨿽有二丁俱犯徒坐或一人先從徵防或任官或逃走及被禁並同兼丁以否【答曰】家無兼丁免徒加杖者矜其糧餉乏絕又恐家內困窮一家二丁俱在徒役理同無丁之法便須決放一人徵防之徒遠從戍役及犯徒罪以上獄成在禁同無兼丁之例據理亦是疏犯宣祖上一字廟諱攺爲疏通居官之人𨿽非丁色身旣見居榮祿不可同無兼丁若兼丁逃走在未發之前旣不預知得同無兼丁之限如家人犯徒事發後兼丁然始逃亡若其許同無丁便是長其姦詐卽同有丁之例依法役身【又問】二人俱徒許決放一人若三人俱犯徒坐家內更無兼丁若爲決放【答曰】律稱家無兼丁本謂全無丁者三人決放一人卽是家有丁在足堪糧餉不可更放一人若一家四人徒役決放二人其徒有年月及尊卑不等者先從見應役日少者決放役日若停卽決放尊長其夫妻並徒更無兼丁者決放其婦又云徒一年加杖一百二十不居作一等加二十云流至配所應役者亦如之【議曰】徒一年加杖一百二十一等加二十卽是半年徒加杖二十不居作旣已加杖故云免居作流至配所應役者謂流人應合居役家無兼丁應加杖者亦準此又云若徒年限內無兼丁者總計應役日及應加杖數準折決放【議曰】徒限未滿兼丁死亡或人老疾或犯罪徵防見無兼丁者若犯徒一年三百六十日合杖一百二十卽三十日當杖十若犯一年半徒五百四十日合杖一百四十卽是三十八日當杖十若犯二年徒七百二十日合杖一百六十卽是四十五日當杖十若犯二年半徒九百日合杖一百八十卽五十日當杖十若犯三年徒一千八十日合杖二百卽五十四日當杖十若犯三年半徒一千二百六十日亦杖二百卽六十三日當杖十若犯四年徒一千四百四十日亦合杖二百卽七十二日當杖十其役日未盡不滿杖十者律云加者數滿乃坐旣不滿十據理放之又云盜及傷人者不用此律注云親老疾合侍者仍從加杖之法【議曰】盜及傷人徒以上並合配徒不入加杖之例諸條稱以盜論及以故殺傷論以鬥殺傷論者各同眞盜及眞殺傷人之法親老疾合侍者謂有祖父母父母年八十以上及篤疾合侍家無兼丁者𨿽犯盜及傷人仍依前加杖之法【準】獄官令諸犯徒應配居作者在京送將作監婦人送少府監縫作在外者供當處官役當處無官作者聽畱當州修理城隍倉庫及公廨雜使配流應住居作者亦準此婦人亦畱當州���配舂又條諸流徒罪居作者皆著鉗若無鉗著盤枷病及有保者聽脫不得著巾帶每旬給假一日臘寒食各給二日不得出所役之院患假者陪日役滿遞送本屬【準】唐元和八年正月二十二日敕節文自中及外徒���及年月滿日並令奏知並申牒臺省及��寺其徒人便任遞歸本管諸工樂雜戶及太常音聲人犯流者二千里決杖一百一等加三十畱住俱役三年犯加役流者役四年若習業已成能專其事及習天文並給使散使各加杖二百犯徒者準無兼丁例加杖還依本色其婦人犯流者亦畱住造畜蠱毒應流者配流如法流二千里決杖六十一等加二十俱役三年若夫子犯流配者聽隨之至配所免居作【疏】諸工樂雜戶及太常音聲人【議曰】工樂者工屬少府樂屬太常並不貫州縣雜戶者散屬諸司上下前已釋訖太常音聲人謂在太常作樂者元與工樂不殊俱是配隸之色不屬州縣惟屬太常義寧釋曰義寧隋末年號以來得於州縣附貫依舊太常上下別名太常音聲人又云犯流者二千里決杖一百一等加三十畱住俱役三年注云犯加役流者役四年【議曰】此等不同百姓職掌惟在太常少府等諸司故犯流者不同常人例配合流二千里者決杖一百二千五百里者決杖一百三十三千里者決枚一百六十俱畱住役三年犯加役流者役四年名例云累徒流應役者不得過四年故三年徒上止加一年以充四年之例若是賤人自依官戶及奴法又云若習業已成能專其事及習天文並給使散使各加杖二百【議曰】工樂及太常音聲人皆取在本司習業依法各有程試所習之業已成又能專執其事及習天文業者謂在太史局天文觀生及天文生以其主掌天文依令諸州有閹人並送官配內侍省及東宮內坊名爲給使諸王以下爲散使多本是良人以其宮闈驅使並習業已成天文生等犯流罪並不遠配各加杖二百又云犯徒者準無兼丁例加杖還依本色【議曰】工樂及太常音聲人習業已成能專其事及習天文並給使散使犯徒者皆不配役準無兼丁例加杖若習業未成依式配役如元是官戶及奴者各依本法還依本色者工樂還掌本業雜戶太常音聲人還上本司習天文生還歸本局給使散使各送本所故云還依本色其有官蔭仍依本法當贖若以流內官當徒及解流外任亦同前還本色敍限各依常法又云其婦人犯流者亦畱住注云造畜蠱毒應流者配流如法【議曰】婦人之法例不獨流故犯流不配畱住決杖居作造畜蠱毒所在不容擯之荒服絕其根本故𨿽婦人亦須投竄縱令嫁向中華事發還從配遣並依流配之法三流俱役一年縱使遇恩不合原免婦人教令造畜者只得教令之坐不同身自造畜自依常犯科罪又云流二千里決杖六十一等加二十俱役三年【議曰】婦人流二千里決杖六十流二千五百里決杖八十流三千里決杖一百三流俱役三年若加役流亦決杖一百卽是役四年旣決杖之文在上明須先決後役又云若夫子犯流配者聽隨之至配所免居作【議曰】婦人元不合配以夫子流故所以聽隨矜其本法無流所以免居作從流無杖不在決例其有夫子在路身死婦人不合從流旣得郤還不復更令居作【問曰】婦人先犯流刑在身乃有官蔭夫子犯流旣聽隨去未知官蔭合用以否【答曰】律惟言至配所免居作役旣許免更無罪名若犯十惡五流者各依除名之律若別犯流以下罪聽從官當減贖法【又問】注云造畜蠱毒婦女應流者配流如法未知此注惟屬婦人爲復總及工樂以否【答曰】案賊盜律造畜蠱毒者𨿽會赦不免同居不知情亦流但是諸條犯流加杖配徒之色若有蠱毒並須配遣故於工樂等畱住下立例注云造畜蠱毒應流者配流如法斯乃工樂以下總攝不獨爲婦人生文卷四名例律【四門】律條八並疏式敕條二起請條一犯罪已發已配更爲罪老幼疾及婦人犯罪贓物沒官及徵還官主並勿徵平贓會赦不首故蔽匿及不攺正徵收犯罪已發已配更爲罪諸犯罪已發及已配而更爲罪者各重其事卽重犯流者依畱住法決杖於配所役三年若已至配所而更犯者亦準此卽累流徒應役者不得過四年若更犯流徒罪者準加杖例其杖罪以下亦各依數決之累決笞杖者不得過二百其應加杖者亦如之【疏】諸犯罪已發及已配而更爲罪者各重其事【議曰】已發者謂已被告言其依令應三審者初告亦是發訖及已配者謂犯徒已配而更爲笞罪以上者各重其後犯之事而累科之又云卽重犯流者依畱住法決杖於配所役三年【議曰】犯流未斷或已斷配訖未至配所而更犯流者依工樂畱住法流二千里決杖一百流二千五百里決杖一百三十流三千里決杖一百六十仍各於配所役三年通前犯流應役一年總役四年若前犯常流後犯加役流者亦止總役四年又云若已至配所而更犯者亦準此【議曰】已至配流之處而更犯流者亦準上解畱住法決杖配役其前犯處近後犯處遠流卽於前配所科決不復更配遠流又云卽累流徒應役者不得過四年若更犯流徒罪者準加杖例【議曰】有犯徒役未滿更犯流役流役未滿更犯徒役或徒流役內復犯徒流應役身者並不得過四年假有元犯加後流後又犯加役流前後累徙𨿽多役以四年爲限若役未訖更犯流徒罪者準加杖例犯罪𨿽多累決杖笞者亦不得過二百【問曰】有人重犯流罪依畱住法決杖於配所役三年未知此三年之役家無兼丁捨準無兼丁例決杖以否【答曰】流人𨿽無兼丁而無加杖之例三年之役本替流罪𨿽無兼丁不合加杖惟有元犯之流至配所應役者家無兼丁得準徒加杖又云其杖罪以下亦各依數決之累決笞杖者不得過二百其應加杖者亦如之【議曰】累流徒應役四年限內復犯杖笞者亦依所犯杖笞數決或初犯杖一百中閒又犯杖九十後又犯笞五十前後𨿽有二百四十決之不得過二百其犯徒應加杖者亦如之假如工樂雜戶官私奴婢等並合加杖縱令重犯流徒累決杖笞亦不得過二百老幼疾及婦人犯罪諸年七十以上十五以下及廢疾犯流罪以下收贖犯加役流反逆緣坐流會赦猶流者不用此律至配所免居作八十以上十歲以下及篤疾犯反逆殺人應死者上請盜及傷人者亦收贖有官爵者各從官當除免法餘皆勿論九十以上七歲以下𨿽有死罪不加刑緣坐應配沒者不用此律卽有人教令坐其教令者若有贓應備受贓者備之【疏】諸年七十以上十五以下及廢疾犯流罪以下收贖【議曰】依周禮年七十以上及未齔者並不爲奴今律年七十以上七十九以下十五以下十一以上及廢疾爲矜老小及疾故流罪以下收贖【問曰】上條贖章稱犯流罪以下聽贖此條及官當條卽言收贖未知聽之與收有何差異【答曰】上條犯十惡等有不聽贖處復有得贖之處故云聽贖其當徒官少不盡其罪餘罪收贖及矜老小廢疾𨿽犯十惡皆許收贖此是隨文設語更無別例注云犯加役流反逆緣坐流會赦猶流者不用此律至配所免居作【議曰】加役流者本是死刑元無贖例故不許贖反逆緣坐流者逆人至親義同休戚處以緣坐重累其心此𨿽老疾亦不許贖會赦猶流者爲害深重𨿽會大恩猶從流罪此等三流特重常法故總不許收贖至配所免居作者矜其老小不堪役身故免居作其婦人流法與男子不同𨿽是老小犯加役流亦合收贖徵銅一百斤反逆緣坐流依賊盜律婦人年六十及廢疾並免不入此流卽𨿽謀反詞理不能動眾威力不足率人者亦皆斬父子母女妻妾並流三千里其女及妻妾年十五以下十一以上亦免流配徵銅一百斤婦人犯會赦猶流惟造畜蠱毒並同居家口仍配又云八十以上十歲以下及篤疾犯反逆殺人應死者上請【議曰】周禮三赦之法一曰幼弱二曰老耄三曰戇愚今十歲合於幼弱八十是爲老耄篤疾戇愚之類並合三赦之法有不可赦者年𨿽老小情狀難原故反逆及殺人準律應合死者曹司不斷依上請之式奏聽敕裁又云盜及傷人者亦收贖注云有官爵者各從官當除免法【議曰】盜者𨿽是老小及篤疾並爲意在貪財傷人者老小疾人未離忿恨此等二事旣侵損於人故不許全免令其收贖若有官爵者須從官當除免之法不得畱官徵贖謂毆從父兄姊傷合除名盜五匹以上合免官毆凡人折支合官當之類【問曰】旣云盜及傷人亦收贖若或彊盜合死或傷五服內親亦合死刑未知並得贖否【答曰】盜及傷人亦收贖但盜旣不言彊竊傷人不顯親疏直云收贖不讑輕重謂其老小特被哀矜設令彊盜傷親合死據文並許收贖【又問】旣稱傷人收贖卽似不傷者無罪若有毆殺他人部曲奴婢及毆己父母不傷若爲科斷【答曰】奴婢賤隸惟於被盜之家稱人自外諸條殺傷不同良人之限若老小篤疾律許哀矜雜犯死刑並不科罪傷人及盜俱入贖刑例云殺一家三人爲不道注云殺部曲奴婢者非卽驗奴婢不同良人之限惟因盜傷殺亦與良人同其應出罪者舉重以明輕雜犯死刑尙不論罪殺傷部曲奴婢明亦不論其毆父母𨿽小及疾可矜敢毆者乃爲惡逆或愚癡而犯或情惡故爲於律𨿽得勿論準禮仍爲不孝老小重疾上請聽裁【又問】八十以上十歲以下盜及傷人亦收贖注云有官爵者各從除免當贖法未知本罪至死仍得以官當贖以否【答曰】條有收贖之文注設除免之法止爲矜其老疾非謂故輕其罪但雜犯死罪例不當贖𨿽有官爵並合除名旣死無比徒之文官有當徒之例明其除免當法止據流罪以下若欲以官折死便是律外生文自須依法除名死依贖例又云餘皆勿論【議曰】除反逆殺人應死盜及傷人之外悉皆不坐故云餘皆勿論又云九十以上七歲以下𨿽有死罪不加刑注云緣坐應配沒者不用此律【議曰】禮云九十曰耄七歲曰悼悼與耄𨿽有死罪不加刑愛幼養老之義也緣坐應配沒者謂父祖反逆罪狀已成子孫七歲以下仍合配沒故云不用此律又云卽有人教令坐其教令者若有贓應備受贓者備之【議曰】悼耄之人皆少智力若有教令之者惟坐教令之人或所盜財物旁人受而將用旣合備償受用者備之若老小自用還徵老小故云有贓應備受贓者備之釋曰備猶償也【問曰】悼耄者被人教令惟坐教令之者未知所教令罪亦有色目以否【答曰】但是教令作罪皆以所犯之罪坐所教令或教七歲小兒毆打父母或教九十耄者斫殺子孫所教令者各同自毆打及殺凡人之罪不得以犯親之罪加於凡人諸犯罪時𨿽未老疾而事發時老疾者依老疾論若在徒年限內老疾亦如之犯罪時幼小事發時長大依幼小論【疏】諸犯罪時𨿽未老疾而事發時老疾者依老疾論【議曰】假有六十九以下犯罪年七十事發或無疾時犯罪廢疾後事發並依上解收贖之法七十九以下犯反逆殺人應死八十事發或廢疾時犯罪篤疾時事發得入上請之條八十九犯死罪九十事發並入勿論之色故云依老疾論【問曰】律云犯罪時𨿽未老疾而事發時老疾者依老疾論事發以後未斷決然始老疾者若爲科斷【答曰】律以老疾不堪受刑故節級優異七十衰老不能徒役聽以贖論𨿽發在六十九時至年七十始斷衰老是一不可仍遣役身此是役徒內老疾依老疾論假有七十九犯加役流事發至八十始斷止得依老免罪不可仍配徒流又依獄官令犯罪逢格攺者若格輕聽從輕依律及令務從輕法至於老疾者豈得配流八十之人事發與斷相連者例從輕典斷依發時之法惟有疾人與老者理別多有事發之後始作疾狀臨時科斷須究本情若未發時已患至斷時成疾者得同疾法若事發時無疾斷日加疾推有故作者準格仍依犯時實患者聽依疾例又云若在徒年限內老疾亦如之【議曰】假有六十九以下配徒役或二年三年役限未滿年入七十又有配役時無疾役限內成癈疾並聽準上法收贖故云在徒限內老疾亦如之又計徒一年三百六十日應贖者徵銅二十斤卽是一斤銅折役一十八日計余役不滿十八日徵銅不滿一斤數旣不滿並宜免放又云犯罪時幼小事發時長大依幼小論【議曰】假有七歲犯死罪八歲事發死罪不論十歲殺人十一事發仍得上請十五時偸盜十六事發仍以贖論此名幼小時犯罪長大事發依幼小論【準】刑部式諸準格敕應決杖人若年七十以上十五以下及廢疾並斟量決罰如不堪者覆奏不堪流徒者亦準此八十以上十歲以下篤疾並放不須覆奏【準】唐天寶元年十二月十八日敕節文刑部奏準律八十以上及篤疾犯反逆殺人應死者上請盜及傷人收贖餘皆勿論臣等眾議八十以上及篤疾人有犯十惡死罪造僞劫盜妖訛等罪至死者請矜其老疾移隸僻遠小郡仍給遞驢發遣其犯反逆及殺人奏聽處分其九十以上十歲以下請依常律敕旨依奏贓物沒官及徵還官主並勿徵平贓諸彼此俱罪之贓謂計贓爲罪者及犯禁之物則沒官若盜人所盜之物倍贓亦沒官取與不和𨿽和與者無罪若乞索之贓並還主卽簿斂之物赦書到後罪𨿽決訖未入官司者並從赦原若罪未處決物𨿽送官未經分配者猶爲未入卽緣坐家口𨿽已配沒罪人得免者亦免【疏】諸彼此俱罪之贓注云謂計贓爲罪者【議曰】受財枉法不枉法及受所監臨財物並坐贓罪依法與財者亦各得罪此名彼此俱罪之贓謂計贓爲罪者又云及犯禁之物則沒官【議曰】謂甲弩矛矟旌旗幡幟及禁書寶印之類私家不應有者是名犯禁之物彼此俱罪之贓以下並沒官注云若盜人所盜之物倍贓亦沒官【議曰】假有乙盜甲物丙轉盜之彼此各有倍贓依法並應還主甲旣取乙倍備不合更得丙贓乙卽元是盜人不可以贓資盜故倍贓亦沒官若有糾告之人應賞者依令與賞【問曰】私鑄錢事發所獲作具及錢銅或違法殺馬牛等肉如此之類律令無文未如合沒官以否【答曰】其肉及錢私家合有準如律令不合沒官作具及錢不得仍用毀訖付主罪依法科其鑄錢見有別格從格斷余條有別格見行破律者並準此又云取與不和注云𨿽和與者無罪【議曰】取與不和謂恐喝詐欺彊市有剩利彊率斂之類𨿽和與者無罪謂去官而受舊官屬士庶饋與或和率斂或監臨官司和市有剩利或雇人而告他罪得實但是不應取財而與者無罪皆是又云若乞索之贓並還主【議曰】彊乞索和乞索得罪𨿽殊贓合還主稱並者從取與不和以下並徵還主又云卽簿斂之物赦書到後罪𨿽決訖未入官司者並從赦原【議曰】簿斂之物謂謀反大逆人家資合沒官者赦書到後罪人𨿽已決訖其物未入官司者並從赦原若簿斂之物已入所在官司守掌者並不合放免又云若罪未處決物𨿽送官未經分配者猶爲未入【議曰】若反逆之罪仍未處決罪人𨿽已斷訖其身尙存者物𨿽送官但未經分配者並從赦原又云卽緣坐家口𨿽已配沒罪人得免者亦免【議曰】謂反逆人家口合緣坐沒官罪人於後蒙恩得免緣坐者𨿽已配沒亦從放免其如婢同於資財不從緣坐免法【問曰】但是緣坐遇恩罪人得免其有罪人不合免者緣坐亦有免法以否【答曰】謀反大逆罪極誅夷污其室宅除惡務本罪人旣不會赦緣坐亦不合原去取之宜皆隨罪人爲法其謀叛已上道及殺一家非死罪三人支解人緣坐𨿽及家口其惡不同反逆又律文特顯反逆緣坐爲與十惡同科不得請減及贖自同五流除名配流如法自余緣坐流並得減贖不除名𨿽云合流得減贖者明卽與反逆緣坐不同赦書若十惡不原非反逆緣坐人仍從恩免以其身非十惡又非反逆之家故也諸以贓入罪正贓見在者還官主轉易得他物及生產蕃息皆爲見在已費用者死及配流勿徵別犯流及身死者亦同餘皆徵之盜者倍備若計庸賃爲贓者亦勿徵會赦及降者盜詐枉法猶徵正贓余贓非見在及收贖之物限內未送者並依赦降原【疏】諸以贓入罪正贓見在者還官主注云轉易得他物及生產蕃息皆爲見在【議曰】在律正贓惟有六色彊盜竊盜枉法不枉法受所監臨及坐贓自外諸條皆約此六贓爲罪但以此贓而入罪者正贓見在未費用者官物還官私物還主轉易得他物者謂本贓是驢回易得馬之類及生產蕃息者謂婢產子馬生駒之類【問曰】假有盜得他人財物卽將與易及出舉別有息利得同蕃息以否其贓本是人畜展轉經歷數家或有知情及不知者如此蕃息若爲處分【答曰】律注云生產蕃息本據應產之類而有蕃息若是與生出舉而得利潤皆用後人之功本無財主之力旣非孳生之物不同蕃息之限所得利物合入後人其有展轉而得知情者蕃息物並還前主不知情者亦入後人【又問】有人知是贓婢故買自幸因而生子合入何人【答曰】知是贓婢本來不合交關違法故買意在姦僞贓婢所產不合從良止是生產蕃息依律隨母還主又云已費用者死及配流勿徵注云別犯流及身死者亦同【議曰】因贓斷死及以贓配流得罪旣重多破家業贓已費用矜其流死其贓不徵若未經奏畫會赦免流死者徵贓如法畫訖會恩卽同免例注云別犯流及身死者謂𨿽不因贓配流別爲他罪流配及𨿽非身被刑戮而別有死亡者本犯之贓費用已盡亦從免例又云餘皆徵之注云盜者倍備【議曰】除非身死及已配流其贓見在並已費用並在徵限故曰餘皆徵之盜者倍備釋曰備猶償也謂盜者以其貪財旣重故令倍備謂盜一尺徵二尺之類又云若計庸賃爲贓者亦勿徵【議曰】庸謂私役使所盬臨及借車馬之屬計庸一日爲絹三尺以受所監臨財物論賃謂碾磑邸店舟船之類須計賃價爲坐旣計庸賃爲贓其贓元非正物故𨿽非會赦其贓並亦不徵余條庸賃皆準此又云會赦及降者盜詐枉法猶徵正贓【議曰】謂會赦及降惟盜詐枉法三色正贓猶徵各還官主盜者免倍贓故云猶徵正贓謂赦前事發者若赦後事發捉獲見贓準鬥訟律徵之【問曰】枉法會赦正贓猶徵未知此贓還官還主須定明例【答曰】彼此俱罪之贓例並合沒𨿽復首得原罪正贓猶徵如法其贓迫沒於法何疑又云余贓非見在及收贖之物限內未送者並從赦降原【議曰】余贓非見在赦前已費用盡若非轉易得他物及生產蕃息者皆非見在之贓及收贖之物者謂犯罪徵銅依令節級各依期限限內未送並從赦降原過限不送不在免限稱限內不送惟據贖銅余贓舊無限約逢赦並皆放免其犯罪應贖徵銅送有期限違限不納會赦不原故云限內未送者惟爲贖銅生文不爲余贓立制【問曰】收贖之人身在外處𨿽對面斷罪又牒本貫徵銅未知以牒到本屬爲期卽據斷日作限【答曰】依令任官應免課役皆據蠲符到日爲限其徵銅之人𨿽對面斷訖或有一身被禁所屬在遠𨿽被釋放無銅可輸符下本屬徵收須據符到徵日爲限若取對面爲定何煩更牒本屬準律正贓見在各還官主已費用者死及配流勿徵餘皆徵之注云盜者倍備疏云盜者倍備謂盜一尺徵二尺之類臣等參詳近來盜贓多不徵倍倍備之律伏請不行諸平贓者皆據犯處當時物價及上絹估平功庸者計一人一日爲絹三尺牛馬駞騾驢車亦同其船及碾磑邸店之類亦依犯時賃直庸賃𨿽多各不得過其本價【疏】諸平贓者皆據犯處當時物價及上絹估【議曰】贓謂罪人所取之贓皆平其價直準犯處當時上絹之價依令每月旬別三等估其贓平所犯旬估定罪取所犯旬上絹之價假有人蒲州盜監巂州事發鹽已費用依令懸平卽取薄州中估之鹽準蒲州上絹之價於巂州斷決之類縱有賣買貴賤與估不同亦依估價爲定【問曰】贓若見在犯處可以將贓對平如其先已費損懸平若爲準定又有獲贓之所與犯處不同或遠或近並合送平以否【答曰】懸平之贓依令準中估其獲贓去犯處遠者止合懸平若運向犯處準估其物卽須腳價生產之類恐加瘦損非但姦僞斯起人糧所出無從同遣懸平理便適中【又問】在蕃有犯斷在中華或邊州犯贓當處無估平贓定罪從何取中【答曰】外蕃旣是殊俗不可牒彼平估惟於近蕃州縣準估量用合宜無估之所而有犯者於州府詳定作價又云平功庸者計一人一日爲絹三尺牛馬駞騾驢車亦同【議曰】計功作庸應得罪者計一人一日爲絹三尺牛馬駞騾驢車計庸皆準此三尺故云亦同又云其船及碾磑邸店之類亦依犯時賃直【議曰】自船以下或大小不同或閒要有異故依當時賃直不可準常賃爲估邸店者居物之處爲邸沽賣之所爲店稱之類者鋪肆園宅品目至多略舉宏綱不可備載故言之類又云唐賃𨿽多各不得過其本價【議曰】假有借驢一頭乘經百日計庸得絹七匹二丈驢估止直五匹此則庸多仍依五匹爲罪自余庸賃𨿽多各準此法會赦不首故蔽匿及不攺正徵收諸略和誘人若和同相賣及略和誘部曲奴婢若嫁賣之卽知情娶買及藏逃亡部曲奴婢暑置官過限及不應置而置詐假官假與人官及受假者若詐死私有禁物謂非私所應有者及禁書之類赦書到後百日見在不首故蔽匿者復罪如初媒保不坐其限內事發𨿽不自首非蔽匿𨿽限內但經問不承者亦爲蔽匿卽有程期者計赦後日爲坐其因犯逃亡經赦免罪限外不首者止坐其亡不論本罪謂赦書到後百日限外計之【疏】諸略和誘人若和同相賣【議曰】不和爲略前已解訖和誘者謂彼此和同共相誘引或使爲良或使爲賤限外蔽匿俱入此條輕重之制自從本法若和同相賣者謂兩相和同共知違法又云及略和誘部曲奴婢若嫁賣之卽知情娶買【議曰】上文智據良人此論部曲客女奴婢等略和誘義並與上同或得而自畱或轉將嫁賣或乞人亦同其知情娶買者謂從略和誘以下不問良賤共知本情或娶或買限外不首亦爲蔽匿又云及藏逃亡部曲奴婢【議曰】藏匿無日限謂知是部曲奴婢逃走故將藏匿者又云暑置官過限及不應置而置【議曰】在令置官各有員數員外剩置是名過限案職制律官有員數而暑置過限及不應置而置注云謂非奏授者在此𨿽有奏授亦同蔽匿於格令無員而置是名不應置而置又云詐假官假與人官及受假者【議曰】詐假官者身實無官假爲職任流內流外得罪𨿽別詐假之議並同或自造告身或雇倩人作或得他人告身而自行用但於身不合爲官詐將告身行用皆是其假與人官者謂所司假授人官或僞奏擬或假作曹司判補及受假者謂知假而受之又云若詐死私有禁物注云謂非私所應有者及禁書之類【議曰】詐死者或本心避罪或規免賦役或因犯逃亡而遂詐死之類私有禁物者注云謂非私所應有者謂甲弩矛矟之類及禁書謂天文圖書兵書七曜歷等是名禁書稱之類者謂玄象器物等旣不是書故云之類又云﹐赦書到後百日﹐見在不首﹐故蔽匿者﹐復罪如初﹐媒保不坐。【議曰】赦書原罪﹐皆據制書出日﹐昧爽以前並從赦免。惟此蔽匿條中﹐乃云赦書到後百日。此據赦書所至之處﹐別取百日爲限。見在不首故蔽匿者﹐謂人物及所假官等見在﹐故蔽匿隠藏而不首出﹐並復罪如初。初者謂如犯罪之初﹐贓物應徵及倍﹐悉從初犯本法。若人有轉易在他所﹐但其人見在不首﹐皆爲故蔽匿。其媒保不坐者﹐謂嫁娶有媒﹐賣買有保﹐旣經赦原﹐無問百日內外﹐𨿽不自首﹐並皆不坐。又云﹐其限內事發﹐𨿽不自首﹐非蔽匿【議曰】從略和誘以下﹑私有禁物以上﹐謂赦書到後﹐事發之所百日內發者﹐𨿽不自首﹐亦非蔽匿﹐以其限尙未充﹐故得無罪。注云﹐𨿽限內﹐但經問不臣者﹐亦爲蔽匿。【議曰】上云限內事發﹐𨿽不自首﹐非蔽匿。謂限內事發﹐經問卽承﹐爲無隠心﹐乃非蔽匿。其經問不臣﹐釋曰臣猶承也。𨿽在限內﹐仍同蔽匿之法。又云卽有程期者計赦後日爲坐【議曰】程者依令公案小事五日程中事十日程大事二十日程及公使各有行程如此之類是爲有程期者律有大集校閱違期不到之條亦有計帳等在令各有期限此等赦前有違經恩不待百日但赦出後日仍違程期者卽計赦後違日爲坐赦後並須準事給程以爲期限又云其因犯逃亡經赦免罪限外不首者止坐其亡不論本罪【議曰】謂赦前犯罪因卽逃亡會赦之後罪皆原免赦後百日仍不自首止有逃亡之坐更不論其本罪又如徵防逃亡會赦免罪計百日限外徵防仍自未還須計徵防之日以爲逃亡定罪限內流例若還卽同在家亡法卽軍人上番因犯逃走經赦當下亦同常亡之律注云謂赦書到後百日限外計之【議曰】上論蔽匿旣以百日之外爲限此逃亡之坐亦以百日限外計之諸會赦應攺正徵收經責簿帳而不攺正徵收者各論如本犯律謂以嫡爲庶以庶爲嫡違法養子私入道詐復除避本業增減年紀侵隱園田脫漏戶口之類須攺正監臨主守之官私自借貸及借貸人財物畜產之類須徵收【疏】諸會釋曰會猶遇也赦應攺正徵收經責簿帳而不攺正徵收者各論如本犯律【議曰】前條以百日爲限此據赦後經責簿帳卽須攺正徵收仍有隠欺不攺從正者皆如本犯得罪其應攺正徵收具如子注注云謂以嫡爲庶以庶爲嫡違法養子【議曰】依令王公侯伯子男皆子孫承嫡者傳襲無嫡子立嫡孫無嫡孫以次立嫡子同母弟無母弟立庶子無庶子立嫡孫同母弟無母弟立庶孫曾玄以下準此若不依令文卽是以嫡爲庶以庶爲嫡又準令自無子者聽養同宗於昭穆合者若違令養子是名違法卽工樂雜戶當色相養者律令𨿽無正文無子者理準良人之例注云私人道詐復除避本業【議曰】私入道謂道士女冠僧尼同不因官度者是名私入道詐復除者謂課役俱免卽如太原元從給復終身沒落外蕃投化給復十年放賤爲良給復三年之類其有不當復限詐同此色是爲詐復除避本業謂工樂雜戶太常音聲人各有本業若迥避攺人他色之類是名避本業注云增減年紀侵隱園田脫漏戶口之類須攺正【議曰】增減年紀謂增年入老減年入中小者其有增減𨿽不免課役亦是侵隱園田謂侵他人園田及有私隱盜貿賣者脫漏戶口者全戶不附爲脫隱口不附爲漏稱之類者謂增加疾狀脫漏工樂雜戶之類會赦以後經責簿帳卽須攺正若不攺正亦論如本犯之律注云監臨主守之官私自借貸及借貸人財物畜產之類須徵收【議曰】監臨謂於臨統部內主守謂躬親保典之所者以官財物畜產私自借貸及將官物畜產私借貸人者其車船之屬同財物鷹犬之屬同畜產故言並須徵收【問曰】上條會赦以百日爲限下文會赦乃以責簿爲期若有上條赦後百日內責簿帳隱而不通者下條未經責簿帳經問不臣合得罪否【答曰】上條以罪重故百日內經問不臣罪同蔽匿限內𨿽責簿帳事終未發緃不吐實未得論罪後條犯輕赦後經責簿帪不通卽得本罪經年不經責簿帳據理亦未有辜𨿽復經問不臣未合得罪【又問】蔽匿之事限內未首及應攺正簿帳未通乃有非是物主旁人言告未知告者得罪以否【答曰】赦前之罪各有程期限內事發律許免罪終須攺正徵收告者理不合坐卷五名例律【五門】律條八並疏勒條一犯罪已發未發自首於財主首露同職犯罪公事失錯自舉共犯罪分首從及不分首從共犯罪逃亡已獲未獲分首從犯罪已發未發自首於財主首露諸犯罪未發而自首者原其罪正贓猶徵如法其輕罪𨿽發因首重罪者免其重罪卽因問所劾之事而別言餘罪者亦如之卽遣人代首若於法得相容隱者爲首及相告言者各聽如罪人身自首法緣坐之罪及謀叛以上本服周𨿽捕告俱同自首例其聞首告被追不赴者不得原罪謂止坐不赴者身卽自首不實及不盡者以不實不盡之罪罪之至死者聽減一等自首贓數不盡者止計不盡之數科之其知人欲告及亡叛而自首者減罪二等坐之卽亡叛者𨿽不自首能還歸本所者亦同其於人損傷因犯殺傷而自首者得免所因之罪仍從故殺傷法本應過失者聽從本於物不可備償本物見在首者聽同免法卽事發逃亡𨿽不得首所犯之罪得減逃亡之坐若越度關及姦私度亦同姦謂犯良人並私習天文者並不在自首之例【疏】諸犯罪未發而自首者原其罪【議曰】過而不攺斯成過矣今能攺過來首其罪皆合得原若有文牒言告官司判令三審牒𨿽未曾入曹局卽是其事已彰𨿽欲自新不得成首注云正贓猶徵如法【議曰】稱正贓者謂盜者自首不徵倍贓稱如法者同未首前法徵還官主枉法之類彼此俱罪猶徵沒官取與不和及乞索之類猶徵還主又云其輕罪𨿽發因首重罪者免其重罪【議曰】假有盜牛事發因首鑄錢鑄錢之罪得原盜牛之犯仍坐之類又云卽因問所劾之事而別言餘罪者亦如之【議曰】劾者推鞫之別名假有已被推鞫因問乃更別言餘事亦得免其餘罪同因首重罪之義故云亦如之又云卽遣人代首若於法得相容隱者爲首及相告言者各聽如罪人身自首法【議曰】遣人代首者假有甲犯罪遣乙代首不限親疏但遣代首卽是若於法得相隠者謂依下條同居及大功以上親等若部曲奴婢爲主首及相告言者此還據得容隱者縱經官司告言皆同罪人身首之法釋曰首猶陳告也其小功緦麻相隱旣減凡人三等若其爲首亦得減三等注云緣坐之罪及謀叛以上本服周𨿽捕告俱同自首例【議曰】緣坐之罪者謂謀反大逆及謀叛已上道者並合緣坐及謀叛以上本服周者謂非緣坐若叛未上道大逆未行之類𨿽尊壓出降無服各依本服周𨿽捕告以送官司俱同罪人自首之法又云其聞首告被追不赴者不得原罪注云謂止坐不赴者身【議曰】謂犯罪之人聞有代首爲首及得相容隱者告言於法𨿽復合原追身不赴不得免罪謂止罪不赴者身首告之人及余應緣坐者仍依首法又云卽自首不實及不盡者以不實不盡之罪罪之至死者聽減一等【議曰】自首不實謂彊盜得贓首云竊盜贓𨿽首盡仍以彊盜不得財科罪之類及不盡者謂枉法取財十五匹𨿽首十四匹餘一匹是爲不盡之罪稱罪之者不在除免倍贓監主加罪加役流之例假有人彊盜二十匹自首十匹余有十匹不首本法尙合死罪爲其自有悔心罪狀因首而發故至死聽減一等【問曰】謀殺凡人乃云是舅或謀殺親舅復云凡人姓名是同舅與凡人狀別如此之類若爲科斷【答曰】謀殺凡人是輕謀殺舅罪乃重重罪旣得首免輕罪不可仍加所首姓名旣同惟止舅與凡人有異謀殺之罪首盡舅與凡人狀虛坐是不應得爲從輕合笞四十其謀殺親舅乃云凡人者但謀殺凡人惟極徒坐謀殺親舅罪乃至流謀殺𨿽已首陳須科不盡之罪三流之坐準徒四年謀殺凡人合徒三年不言是舅首陳不盡處徒一年【問曰】一家漏十八口並是有課役乃首九口未知合得何罪【答曰】律定罪名當條見義如戶內止隱九口告稱隱十八口𨿽勘九口是實誣告者不得反坐以本條隱九口者罪止徒三年罪至所止所誣𨿽多不反坐今首外仍隱九口當條以不盡之罪罪之仍合處徒三年【問曰】乙私有甲弩乃首云止有矟一張輕重不同若爲科處【答曰】甲弩不首全罪見在首矟一張是別言餘罪首矟之罪得免甲弩之罪合科旣自首不實至死聽減一等【又問】假有監臨之官受財不枉法贓滿三十匹罪合加役流其人首云受所監臨其贓並盡合科何罪【答曰】律云以不實不盡之罪罪之至死聽減一等但不枉法與受所監臨得罪𨿽別贓已首盡無財可科惟有因事不因事有殊止從不應爲重科杖八十若枉法取物首言受所監臨贓亦首盡無財可坐所枉之罪未首宜從所枉科之若枉出入徒流自從故出入徒流爲罪如枉出入百杖以下所枉輕者從請求施行爲坐本以因贓入罪贓旣首訖不可仍用至死減一等之法注云自首贓數不盡者止計不盡之數科之【議曰】假有竊盜十匹止首五匹五匹不首仍徒一年是名止計不盡之數科之科之之義是覆上文亦與罪之之義不殊不盡贓多至死者減一等又云其知人欲告及亡叛而自首者減罪二等坐之【議曰】犯罪之徒知人欲告及案問欲舉而自首陳及逃亡之人並叛已上道此類事發歸首者各得減罪二等坐之又云卽亡叛者𨿽不自首能還歸本所者亦同【議曰】𨿽不自首謂不經官司首陳能還歸本所者謂歸初逃叛之所亦同自首之法減罪二等坐之若本所移攺還歸移攺之所亦同又云其於人損傷【議曰】損謂損人身體傷謂見血爲傷𨿽部曲奴婢傷損亦同良人例注云因犯殺傷而自首者得免所因之罪仍從故殺傷法本應過失者聽從本【議曰】假有因盜故殺或過失殺傷財主而自首者盜罪得免故殺傷罪仍科若過失殺傷仍從過失本法故云本應過失聽從本又云於物不可備償注云本物見在首者聽同免法【議曰】稱物者謂寶印符節制書官文書甲弩旌旗幡幟禁兵器入禁書之類私家旣不合有是不可償之色本物見在首者謂不可備償之類本物見在聽同首法又云卽事發逃亡注云𨿽不得首所犯之罪得減逃亡之坐【議曰】假有盜罪合徒事發逃走已經數曰而復陳首犯盜已發𨿽首不原逃走之罪聽減二等又云若越度關及姦注云私度亦同姦謂犯艮人【議曰】度關有三等罪越度私度冒度其私度越度自首不原冒度之罪自首合免若姦良人者自首不原又云並私習天文者並不在自首之例【議曰】天文玄遠不得私習從於人損傷以下私習天文以上俱不在自首之例【準】唐大中五年十月六日敇節文今後應有官典犯贓及諸色取受但事全未發覺以前能經官陳首卽準律文與減等如事發已有萌兆𨿽未被追捕勘聞亦不在許陳首之限諸犯罪共亡輕罪能捕重罪首重者應死殺而首者亦同及輕重等獲半以上首者皆除其罪常赦所不原者依常法卽因罪人以致罪而罪人自死者聽減本罪二等若罪人自首及遇恩原減者亦準罪人原減法其應加杖及贖者各依杖贖例【疏】諸犯罪共亡輕罪能捕重罪首【議曰】犯罪事發已囚未囚及同犯別犯而共亡者或流罪能捕死囚或徒囚能捕流罪首如此之類是爲輕罪能捕重罪首注云重者應死殺而首者亦同【議曰】律稱應死未須斷訖準犯合死逃走輕者殺而來首亦同捕首法其流罪以下逃亡輕者能捕重罪首者捕法自準捕亡律若死罪之囚不必捕格方便殺得者亦是又云及輕重等獲半以上首者皆除其罪【議曰】假有五人俱犯五杖相共逃走有一人心悔更獲二人而首卽是獲半以上及從共亡以下本罪及亡罪並得從原故云皆除其罪注云常赦所不原者依常法【議曰】常赦所不原者謂𨿽會大赦猶處死及流若除名免所居官及移鄕之類此等旣赦所不原故𨿽捕首亦不合免【問曰】假有犯百杖者十人同共逃走六人歸首又捕得逃者二人得同獲半以上除罪以否【答曰】律開相捕之法本爲少能捕多輕能捕重輕重等者猶須獲半今六人共獲二人便是捕少依如律義不合首原亡罪首減二等本犯仍依法斷若輕能捕重所獲𨿽少合原如輕重罪同不可首多獲少亦須首獲數等然可得原【又問】甲乙二人輕重罪等俱共逃走甲捕乙首甲免罪否【答曰】律稱獲半以上首者皆除其罪甲乙共亡者甲能獲乙逃罪已盡更無亡人獲半尙得免辜況其逃亡全盡甲合從原假有十人合死俱共逃亡五人捕得五人亦是首獲相半旣開首捕之路此類各合全免【又問】緦麻以上犯罪共亡得同捕首法以否【答曰】緦麻以上親屬有罪不合告言藏亡尙許減罪豈得輒相捕送此捕爲凡人發例不與親戚生文若捕親屬首者得減逃亡之坐本犯之罪不原仍依傷殺及告親屬法其犯謀叛以上得依捕首之律又云卽因罪人以致罪而罪人自死者聽減本罪二等【議曰】因罪人以致罪謂藏匿罪人或過致資給及保證不實之類今罪人非被刑戮而自死者又聽減罪二等又云若罪人自首及遇恩原減者亦準罪人原減法【議曰】謂因罪人以得罪罪人於後自首及遇恩原減者或得全原或減一等二等之類一依罪人全原減降之類又云其應加杖及贖者各依杖贖例【議曰】其應加杖假有官戶奴婢犯流而被過致資給捉獲官戶如婢等流罪加杖二百過致資給者並依杖二百罪減之不從流減其罪人本合收贖過致資給者亦依贖法不以官當加杖配役【問曰】官戶等犯流加杖二百過致者應減幾等而科【答曰】犯徒應加杖者一等加二十加至二百當徒三年乃至流刑杖亦二百卽加杖之流應減在律殊無節文比附刑名止依徒減一等加杖一百八十諸盜詐取人財物而於財主首露者與經官司自首同其於余贓應坐之屬悔過還主者聽減本罪三等坐之卽財主應坐者減罪亦準此【疏】諸盜詐取人財物而於財主首露者與經官司自首同【議曰】盜謂彊盜竊盜許謂詐欺取人財物而能悔過於財主首露與經官司首同若知人將告而於財主首者亦得減罪二等【問曰】假有甲盜乙絹五匹經乙自首乙乃取甲十匹之物爲正倍等贓合當何罪【答曰】依律首者惟徵正贓甲旣經乙自首因乃剩取其物旣非監主而乃因事受財合科坐贓之罪又云其於余贓應坐之屬悔過還主者聽減本罪三等坐之【議曰】余贓謂盜詐之外應得罪者並是𨿽不於官司陳首能悔過還主者聽減本罪三等假有枉法受財十匹合流悔過還主得減三等處徒二年之類旣云坐之自依下例又云卽財主應坐者減罪亦準此【議曰】財主應坐謂受財枉法不枉法受所監臨及坐贓與財人各亦得罪若取人悔過還主得減三等財主亦減本坐三等科之【問曰】貿易官物復以本物卻還或本物已費別將新物私替如此悔過得免罪否【答曰】若以本物卻還得免計贓爲罪仍依盜不得財科之若其非官本物更以新物替之𨿽復私自陪備貿易之罪仍在同職犯罪諸同職犯公坐者長官爲一等通判官爲一等判官爲一等主典爲一等各以所由爲首若通判官以上異判有失者止坐異判以上之官其闕無所承之官亦依此四等官爲法卽無四等官者止準見官爲罪若同職有私連坐之官不知情者以失論卽余官及上官案省不覺者各遞減一等下官不覺者又遞減一等亦各以所由爲首減謂首減首從減從檢句之官同下從之罪應奏之事有失勘讀及省審之官不駁正者減下從一等若辭狀隱伏無以驗知者勿論【疏】諸同職犯公坐者長官爲一等通判官爲一等判官爲一等主典爲一等各以所由爲首【議曰】同職者謂聯署之官公坐謂無私曲假如大理寺斷事有違卽大卿是長官少卿及正是通判官丞是判官府史是主典是爲四等各以所由爲首者若主典檢請有失卽以典爲首丞爲第二從少卿二正爲第三從大卿爲第四從卽主簿錄事亦爲第四從若由丞判斷有失以丞爲首少卿二正爲第二從大卿爲第三從典爲第四從主簿錄事當同第四從注云若通判官以上異判有失者止坐異判以上之官【議曰】假如一正異丞所判有失又有一正復同判卽二正同爲首罪若一正先依丞判一正始作異同異同者自爲首科同丞者便卽無罪假如丞斷合理一正異斷有乖後正直云依判卽同前正之罪若云依丞判者後正無辜二卿異同亦各準此其通判官以上異同失理應連坐者準長官及檢句官得罪以下並不坐通判官以下有失或中閒一是一非但長官判從正法餘者悉皆免罪內外諸司皆準此【問曰】假有判官處斷乖失通判官異同得理長官不依通判官斷還同判官各有何罪【答曰】案若中覆惟通判官一人合理卽上下俱得免科如其常處斷訖施行卽乖失者依法得罪惟通判長官合理余悉不論又云其闕無所承之官亦依此四等官爲法卽無四等官者止準見官爲罪【議曰】四等之內但有闕官𨿽一人處斷乖失亦作四等爲坐假如大理卿或丞正一人見在判有乖失判者自當首罪句官仍同四等下從卽無四等官者爲關戍之類無通判官關丞卽至關令並主典惟有三等假主典檢請有失丞爲第二從令爲第三從錄事同爲第三從下州縣市令惟與典二人此等止準見官二等之罪又云若同職有私連坐之官不知情者以失論【議曰】同職謂連判之官及典有私故違正理余官連判不知挾私情者以失論假有人犯徒一年判官曲理斷免余官不覺自依失出之法有私者爲首不覺者爲從仍爲四等科之失出減五等失入減三等之類自余與奪之事失者減三等及云以失論之類各從本條【問曰】有主典增減文案詐斯取贓五匹判官不覺依增減狀判訖朱知判官於許欺贓失減爲復於增減官文書失減【答曰】但依律得罪皆從所判爲坐取贓事在案外增減文案見行止從增減科之不可從贓而科【又問】判官主典有私故出流罪通判及長官不知情若爲科首從之罪【答曰】假令主典爲首還合流坐判官爲從合徒三年不知情者從公坐失法公坐旣有四等通判官第三從論減典二等又失出減五等從流減七等合杖九十長官又減一等合杖八十其有放而還獲及本應例減仍各依本法又云卽余官及上官案省不覺者各遞減一等下官不覺者又遞減一等亦各以所由爲首注云減謂首減首從減從【議曰】余官者謂比州比縣釋曰比猶近也及省內比司並諸府寺監不相管隸者上官者在京諸司非省臺及諸州向尙書省諸縣向州之類如州上文書向尙書省有錯失省司不覺者省司所由之首減州所由首一等同職遞爲四等法首從減之其餘官不覺亦準此若省司下符向州錯失州司不覺州司所由首減省司所由首二等同職遞爲四等首從法減之又云檢句之官同下從之罪【議曰】檢者謂發長檢稽失諸司錄事之類句者署名句訖錄事參軍之類皆同下從若有四等官同四等從有三等官同三等從有二等官同二等從其無檢句之官者𨿽判官發辰句稽若有乖失自於判處得罪不入句檢之坐又云應奏之事有失勘讀及省審之官不駁正者減下從一等【議曰】尙書省應奏之事須緣門下者以狀牒門下省準式依令先門下錄事勘給事中讀黃門侍郎省侍中審有乖失者依法駁正卻牒省司若實有乖失不駁正者錄事以上減省下從一等旣無遞減之文卽侍中以下同減一等律以旣減下從得罪最輕若更遞減餘多無坐駁正之法惟在錄事以上故所掌主典律無罪名又云若辭狀隱伏無以驗知者勿論【議曰】辭狀隱伏者謂脫錯文字增減事情辭狀隱微案覆難覺者故云自余官以下案省不覺並得免罪故云勿論公事失錯自舉諸公事失錯自覺舉者原其罪應連坐者一人自覺舉餘人亦原之其斷罪失錯已行決者不用此律其官文書稽程應連坐者一人自覺舉餘人亦原之主典不免若主典自舉並減二等【疏】諸公事失錯自覺舉者原其罪【議曰】公事失錯謂緣公事致罪而無私曲者事未發露而自覺舉者所錯之罪得免覺舉之義與自首有殊首者知人將告減二等覺舉旣無此文但未發自言皆免其罪又云應連坐者一人自覺舉餘人亦原之【議曰】應連坐者長官以下主典以上及檢句官在案同判署者一人覺舉余並得原其檢句上官舉稽及事涉私者曹司依法得罪惟是公坐情無私曲檢句之官𨿽舉彼此並無罪責又云其斷罪失錯已行決者不用此律【議曰】斷罪失錯已行決者謂死及笞杖已行決訖流罪至配所役了徒罪役訖此等並爲已行官司𨿽自覺舉不在免例各依失入法科之故云不用此律假有人枉被斷徒二年已役一年官司然始自覺舉者一年未役者自從舉免已役一年者從失入減三等科杖八十之類又云其官文書稽程應連坐者一人自覺舉餘人亦原之主典不免若主典自舉並減二等【議曰】文書謂公案小事五日程中事十日程大事二十日程徒罪以上辯定後三十日程此外不了是名稽程官人自覺舉者並得全原惟主典不免若主典自舉並減二等者以官司不舉故長官以下並減二等如官人主典聯署舉者官人並得免罪主典仍減二等科之其制敕案成以後頒下各給抄寫程二百紙以下限二日程過此以外每二百紙以下加一日程所加多者不得過五日注云其赦書計紙𨿽多不得過三日此等抄寫程旣云案成以後據令成制敕案不別給程卽是當日成了違令限日皆是有稽稽而自舉者同官文書法仍爲公坐亦作四等科斷各以所由爲首若涉私曲故稽亦同私坐之法【問曰】公坐相連節級得罪一人覺舉余亦原之稽案旣是公罪句官亦合連坐句檢之官舉訖余官何故得罪【答曰】公坐失錯事可追攺一人舉覺余亦原之至於行事稽畱不同失錯之例句官糾出故不免科共犯罪分首從及不分首從諸共犯罪者以造意爲首隨從者減一等若家人共犯止坐尊長於法不坐者歸罪於其次尊長謂男夫侵損於人者以凡人首從論卽共監臨主守爲犯𨿽造意仍以監主爲首凡人以常從論【疏】諸共犯罪者以造意爲首隨從者減一等若家人共犯止坐尊長【議曰】共犯罪者謂二人以上共犯以先造意者爲首余並爲從家人共犯者謂祖父伯叔子孫弟侄共犯惟同居尊長獨坐卑幼無罪注云於法不坐者歸罪於其次尊長謂男夫【議曰】於法不坐者謂八十以上上歲以下及篤疾歸罪於其次者假有尊長與卑幼共犯尊長老疾依律不坐者卽以共犯次長者當罪是名歸罪於其次尊長謂男夫者假有婦人尊長共男夫卑幼同犯𨿽婦人造意仍以男夫獨坐。又云侵損於人者以凡人首從論【議曰】侵謂盜竊財物損謂鬥毆殺傷之類假令父子合家同犯並依凡人首從之法爲其侵損於人是以不獨坐尊長又云卽共監臨主守爲犯𨿽造意仍以監主爲首凡人以常從論【議曰】監臨主守具如後解假有外人發意共左藏官司主典盜庫絹五匹𨿽是外人造意仍以監主爲首處徒二年外人依常盜從合杖一百諸共犯罪而本罪別者𨿽相因爲首從其罪各依本律首從論若本條言皆者罪無首從不言皆者依首從法卽彊盜及姦略人爲奴婢犯闌入若逃亡及私度越度關棧垣籬者亦無首從【疏】諸共犯罪而本罪別者𨿽相因爲首從其罪各依本律首從論【議曰】謂五服內親共他人毆告所親及侵盜財物𨿽是共犯而本罪各別假有甲句他外人乙共毆兄甲爲首合徙二年半乙爲凡斗從不下手又減一等合笞二十又有卑幼句人盜己家財物十匹卑幼爲首合笞三十他人爲從合徒一年又減常盜一等猶杖一百此是相因爲首從其罪各依本律首從論此例旣多不可具載但是相因爲首從本罪別者皆準此又云若本條言皆者罪無首從不言皆者依首從法【議曰】案賊盜律謀殺周親尊長外祖父母皆斬如此之類本條言皆者罪無首從不言皆者依首從法又賊盜律云謀殺人者徒三年假有二人共謀殺人未行事發造意者爲首徒三年從者徒二年半如此之類不言皆者依首從法又云卽彊盜及姦略人爲奴婢犯闌入若逃亡及私度越度關棧垣籬者亦無首從【議曰】彊盜之人各肆威力姦者身並自犯不爲首從略人爲奴婢者理與彊盜義同闌入者謂闌入宮殿及應禁之所各自身犯亦無首從逃亡者假使十人皆徵身各闕事私度者謂無過所從關門私過越度者謂不由門爲越關謂檢料之處棧謂塹柵之所垣謂宮殿及府廨垣墻籬謂不築墻垣惟以藩籬爲固之類從彊盜以下皆以正犯科之故云亦無首從共犯罪逃亡已獲未獲分首從諸共犯罪而有逃亡見獲者稱亡者爲首更無證徒則決其從罪後獲亡者稱前人爲首鞫問是實還依首論通計前罪以充後數若前輸贖物後應還者還之其增減人罪今有輕重者亦從此律若枉入人徒年者卽計庸折除課役及贖直每枉一年折二年𨿽不滿年役過五十日者折一年卽當年無課役者折來年其有軍役者折役日其本應徒已決杖笞者卽以杖笞贖直準減徒年【疏】諸共犯罪而有逃亡見獲者稱亡者爲首更無證徒則決其從罪【議曰】假有甲乙二人共詐欺取物合徒一年甲實爲首當被捉獲乙本爲從遂卽逃亡甲被鞫問稱乙爲首更無證徒卽須斷甲爲從科杖一百是名決其從罪又云後獲亡者稱前人爲首鞫問是實還依首論通計前罪以充後數【議曰】後捉獲乙稱甲爲首鞫問甲稱是實還依首坐科徒一年甲是庶人前已決杖一百卽須以杖笞贖直準減徒年一年徒贖銅二十斤一百杖贖銅一十斤以十斤杖銅減半年徒罪余徒半年依法配役甲若單丁前已決杖一百今旣處徒一年合杖一百二十卽須更決二十通計前杖以充後數【問曰】有甲乙二人犯盜準罪合流甲元造意乙是隨從然乙事發逃亡甲遂稱乙是首官司斷甲爲從處徒三年已役訖然始獲乙甲卽自承是首又甲是白丁若爲處分【答曰】流罪準徒四年又雲從徒入流比徒一年爲剩累徒流應役者不得過四年其人𨿽復詐冒官司不合更科流罪止合徒一年若犯加役流自合三年配役三年𨿽已役訖仍須更配遠流卽是通計前罪配所爲折居作又云若前輸贖物後應還者還之【議曰】假令甲有九品官犯徒一年詐爲從罪前斷處杖一百徵銅十斤今依首論斷作一年徒坐以九品一官當徒坐盡前徵銅十斤者還之是名前輸贖物後應還者還之又云其增減人罪令有輕重者亦從此律【議曰】此設判官之罪增人罪者有人犯徒一年止有九品一官官司增罪科徒二年官當一年餘徒收贖後更審問止合徒一年前此一年贖物卽合追還減人罪者若一人身居兩職並是九品以上犯徒二年官司減爲一年半用一官當徒一年餘有半年官當不盡贖銅十斤檢知前失還用兩官當徒二年前輸半年贖物亦合還主又有白丁犯徒三年官司斷徒一年役訖事發更須科徒二年前一年役訖後更配二年之類又云若枉入人徒年者卽計庸折除課役及贖直【議曰】稱枉入人徒年未必皆是無罪但不應徒役而徒役卽是枉入徒年若是全年枉入子注具有明文如不滿五十口役卽計枉役二十日以下各計日折丁庸若枉三十五日並折調不滿五十日者更不合折及贖直者假有七品以上子被枉徒一年卽以役身之庸折其贖直計庸折銅不盡更徵余贖或折銅已盡仍有餘庸更亦不計若有課役依上法折除其判官得罪自依故失或有中男十六以上應贖犯杖一百官司處徒一年亦以役日計庸折充贖直盡與不盡皆同上解注云每枉一年折二年𨿽不滿年役過五十日者折一年【議曰】枉徒一年通折二年課役若枉三年通折六年課役𨿽不滿年役過五十日亦除一年者依令丁役五十日當年課役俱免故五十日役者得折一年其稱折一年二年者皆以三百六十日爲斷注云卽當年無課役者折來年其有軍役者折役日【議曰】被枉徒之年或遇恩復或遭水旱而無課役者聽折來年其有軍役者折上番之日若枉一年亦通折二年番役【問曰】律稱折來年者脫或來年旱澇及遇恩復無課役者得折以後來年以否【答曰】律稱當年無課役折來年律矜枉入徒役聽折來年課輸來歲旣無課役將來亦是來年年與課役相須本欲爲其準折若曾蒙恩復及遭霜旱依令課役並免豈合卽計爲年亦如已役已輸聽折來年課役後年無者更折有課役之年此理旣同不可別生異議又云其本應徒已決杖笞者卽以杖笞贖直準減徒年【議曰】假有本坐合徒一年官司決杖一百決訖事發還合科徒前已決杖一百不可追攺準徒一年贖銅二十斤卽是十八日徒當銅一斤準笞十前決一百總合減徒一百八十日卽當銅十斤折徒半年若一年徒罪已笞五十卽以五斤之銅減徒役九十日減外殘徒各依式配役卷六名例律【七門】律條十三並疏敕條一起請條一二罪以上俱發及累並倍法有罪相容隱官戶奴婢犯罪化外人相犯斷罪本條別有制與例不同舉重明輕雜條一部律內余條準此條二罪以上俱發及累並倍法諸二罪以上俱發以重者論謂非應累者惟具條其狀不累輕以加重若重罪應贖輕罪應居作官當者以居作官當爲重等者從一若一罪先發已經論決餘罪後發其輕若等勿論重者更論之通計前罪以充後數卽以贖致罪頻犯者並累科若罪法不等者卽以重贓並滿輕贓各倍論累謂止累見發之贓倍謂二尺爲一尺不等謂以彊盜枉法等贓並從竊盜受所監臨之類卽監臨主司因事受財而同事共與若一事頻受及於監守頻盜者累而不倍其一事分爲二罪罪法若等則累論罪法不等者則以重法並滿輕法罪法等者謂若貿易官物計其等準盜論計所利以盜論之類罪法不等者謂若請官器仗以亡失並從毀傷以考校不實並從失不實之類累並不加重者止從重其應除免倍沒備償罪止者各盡本法【疏】諸二罪以上俱發以重者論【議曰】假有甲任九品一官犯盜絹五匹合徒一年又私有矟一張合徒一年半又過失折人二支合贖流三千里是爲二罪以上俱發從有禁兵器斷徒一年半用官當訖更徵銅十斤旣犯盜徒罪仍合免官是爲以重者論注云謂非應累者惟具條其狀不累輕以加重【議曰】以上三事並非應累斷者𨿽從兵器處罪仍具條三種犯狀不得將盜一年徒罪累於私有禁兵器一年半徒上故云不累輕以加重所以具條其狀者一彰罪多二防會赦雜犯死罪經赦得原蠱毒流刑逢恩不免故也注云若重罪應贖輕罪應居作官當者以居作官當爲重【議曰】謂甲過失折人二支應流依法聽贖私有禁兵器合徒官當卽以官當爲重若白丁犯者卽從禁兵器徒一年半卽居作爲重罪若更多犯自依從重法【問曰】有七品子犯折傷人合徒一年應贖又犯盜合徒一年家有親老應加杖二罪俱發何者爲重【答曰】律以贖法爲輕加杖爲重故盜者不得以蔭贖家有親老聽加杖放之卽是加杖爲重罪若贖一年半徒自從重斷徵贖不合從輕加杖又云等者從一【議曰】假有白丁犯盜五匹合徒一年又鬥毆折傷人亦合徒一年此名等者須從一斷又云若一罪先發已經論決餘罪後發其輕若等勿論重者更論之通計前罪以充後數【議曰】假有甲折乙一齒合徒一年又折丙一指亦合徒一年折齒之罪先發已經配徒一年或無兼丁及家有親老已經決杖一百二十有折指之罪後發卽從等者勿論重者更論之通計前罪以充後數者甲若毆丙折二指以上合徒一年半更須加役半年甲若單丁又加杖二十是爲重者更論之通計前罪之法又云卽以贓致罪頻犯者並累科【議曰】假有受所監臨一日之中三處受絹一十八匹或三人共出一十八匹同時送者各倍爲九匹而斷此名以贓致罪頻犯者並累科又云若罪法不等者卽以重贓並滿輕贓各倍論【議曰】罪法不等者爲犯彊盜枉法不枉法竊盜受所監臨等並是輕重不等卽以重贓並滿輕贓假令縣令交財枉法六匹合徒三年不枉法十四匹亦合徒三年又監臨外竊盜二十九匹亦徒三年彊盜二匹亦合徒三年受所監臨四十九匹亦合徒三年準此以上五處贓罪各合徒三年累於受所監臨總一百匹仍倍爲五十匹合流二千里之類注云累謂止累見發之贓倍謂二尺爲一尺【議曰】假有官人枉法受甲乙丙丁四人財物各有八匹之贓甲乙二人先發贓有一十匹累而倍之止依八匹而斷依律科流除名已訖其丙丁二人贓物於後重發卽累見發之贓別更科八匹之罪後發者與前旣等理從勿論不得累並前贓作一十六匹斷作死罪之類【問曰】有人枉法受一十五匹七匹先發已斷流訖八匹後發若爲科斷【答曰】枉法之贓若一人邊而取前發者𨿽已斷訖後發者還須累論並取前贓更科全罪不同頻犯止累見發之贓通計十五匹斷從絞坐無祿之人自依減法【又問】脫有十人共行資財同在一所盜者一時將去得同頻犯以否【答曰】律注云監臨主司因事受財而同事共與若一事頻受及於監守內頻盜累而不倍除此三事皆合倍論十人之財一時俱取𨿽復似非頻犯終是物主各別元非一人之物理與十處盜同坐同頻犯贓合倍折若物付一人專掌失卽專掌者陪理同一人之財不得將爲頻盜注云不等謂以彊盜枉法等贓並從竊盜受所監臨之類【議曰】彊盜枉法計贓是重竊盜受所監臨準贓乃輕故名不等假如彊盜並從竊盜者謂如有人諸處頻犯竊盜已得八十二匹累贓倍論得四十一匹罪合流三千里復於諸處頻犯彊盜得一十八匹累贓倍得九匹亦合流三千里今將彊盜九匹並於竊盜四十一匹上滿五十匹處加役流其枉法並從受所監臨者假如官人頻受所監臨財物倍得二十一匹二丈合徒一年半復頻受枉法贓倍得二匹二丈亦合徒一年半今將枉法贓二匹二丈並於受所監臨物二十一匹二丈總爲二十四匹科徒二年其有彊盜並入受所監臨枉法並從竊盜如此之類俱以重贓並從輕贓者皆同並滿之法注云卽監臨主司因事受財而同事共與若一事頻受及於監守頻盜者累而不倍【議曰】假有十人同爲鑄錢官司於彼受物是爲因事受財十人若以錢物行求是爲同事共與或斷一人事頻受其財是爲一事頻受若當庫人於所當庫內若縣令於其所部頻盜者此等三事合累而不倍若同事別與或別事同與各依前倍論不同此例又曰其一事分爲二罪罪法若等則累論【議曰】一事分爲二罪者假將私馬直絹五匹博取官馬直絹十匹依律貿易官物計其等準盜論計所利以盜論須分官馬十匹出兩種罪名五匹等者準盜論合徒一年五匹利者以盜論亦合徒一年累爲十匹處徒一年半是也此爲庶人有兼丁作法若是官人品子應贖及單丁之人用法各別假有品官貿易官物五四是利卽合免官其八品九品止有一官者免官訖仍徵銅十斤若六品以下監臨官司便同自盜若將以盜五匹累於準盜五匹上從準盜作法合徒一年半累並旣不加重止從一重論直取以盜五匹加凡盜二等處徒二年仍除名其品子應贖者直取五匹利徒一年直役爲重又云罪法不等者則以重法並滿輕法【議曰】假有官司非法擅賦斂於一家得絹五十匹四十五匹入官坐贓論合徒二年半五匹入私以枉法論亦合徒二年半卽以入私五匹累於入官者爲五十匹坐贓致罪處徒三年注云罪法等著謂若貿易官物計其等準盜論計所利以盜論之類【議曰】貿易官物已從上解或有判事枉法後受絹十匹五匹先許是眞枉法五匹先未許得枉法後然始總送更有如此等事並合累論故云之類注云罪法不等者謂若請官器仗以亡失並從毀傷【議曰】謂軍防之所請官器仗假有一千事亡失二百事合仗八十毀傷四百事亦合杖八十故雜律云請官器仗以十分論亡失二分毀傷四分各杖八十亡失三分毀傷六分各杖一百今以亡失二百事累爲毀傷四百事同毀傷六分之罪合杖一百注云以考校不實並從失不實之類【議曰】職制律貢舉非其人一人徒一年二人加一等罪止徒三年若考校不實減一等失者各減三等假有考校九人二人故不實合杖一百七人失不實亦合杖一百須以故不實二人並從失不實七人之上爲九人失不實合徒一年又戶婚律脫口以免課役一口徒一年二口加一等罪止徒三年其漏無課役口四口爲一口假令脫有課役二口合徒一年漏無課役十口亦合徒一年須以有課役二口並於無課役十口之上爲無課役十二口處徒一年半之類又云累並不加重者止從重【議曰】假有以私物五匹貿易官物直九匹五匹準盜合徒一年計所利四匹合杖九十罪法等者則累論以四匹累五匹上總爲九匹不加一年徒作止從準盜處徒一年並者如前器仗亡失一分毀傷二分俱合杖六十以亡失一分並毀傷二分之上止是三分未滿四分不合加罪止從亡失一分之類又云其應除免倍沒備償罪止者各盡本法【議曰】假有八品官枉法受財五匹徒二年半不枉法受財十二匹亦徒二年半竊盜二十四匹亦徒二年半監臨受財三十九匹亦徒二年半又詐欺取財二十四匹亦徒二年半又坐贓四十九匹亦徒二年半倍得七十六匹二丈又請矟十張亡失一張合杖六十其贓總累爲坐贓五十匹合徒三年餘贓罪止不加據枉法合除名不枉法合免官盜者倍備枉法不枉法受所監臨及坐贓等並沒官亡失官矟備償坐贓罪止徒三年之類如有二罪以上俱發者卽先以重罪官當仍依例除免不得將爲二罪惟從重論有罪相容隱諸同居若大功以上親及外祖父母外孫若孫之婦夫之兄弟及兄弟妻有罪相爲隱部曲奴婢爲主隱勿論卽漏露其事及擿語消息亦不坐其小功以下相隱減凡人三等若犯謀叛以上者不用此律【疏】諸同居若大功以上親及外祖父母外孫若孫之婦夫之兄弟及兄弟妻有罪相爲隱【議曰】同居謂同財共居不限籍之同異𨿽無服者並是若大功以上親各依本服外祖父母外孫若孫之婦夫之兄弟及兄弟妻服𨿽輕論情重故有罪者並相爲隱反報俱隱此等外祖不及曾髙外孫不及曾玄也又云部曲奴婢爲主隱皆勿論【議曰】部曲奴婢主不爲隱聽爲主隱非謀叛以上並不坐又云卽漏露其事及擿語消息亦不坐【議曰】假有鑄錢及盜之類事須掩攝追收遂漏露其事及擿語消息謂報罪人所掩攝之事令得隱避逃亡爲通相隱故亦不坐又云其小功以下相隱減凡人三等【議曰】小功緦麻假有死罪隱藏據凡人惟減一等小功緦麻又減凡人三等總減四等猶徒二年又云若犯謀叛以上者不用此律【議曰】謂謀反謀大逆謀叛此等三事並不得相隱故不用相隱之律各從本條科斷【問曰】小功以下相隱減凡人三等若有漏露其事及擿語消息亦得減罪以否【答曰】漏露其事及擿語消息上文大功以上共兼容隱義同其於小功以下理亦不別律恐煩文故舉相隱爲例亦減凡人三等官戶奴婢犯罪諸官戶部曲稱部曲者部曲妻及客女亦同官私奴婢有犯本條無正文者各準良人若犯流徒者加杖免居作應徵正贓及贖無財者準銅二斤各杖十決訖付官主若老小及廢疾不合加杖無財者放免卽同主奴婢自相殺主求免者聽減死一等親屬自相殺者依常律【疏】諸官戶部曲注云稱部曲者部曲妻及客女亦同又云官私奴婢有犯本條無正文者各準良人【議曰】官戶隸屬司農州縣元無戶貫部曲謂私家所有其妻通娶良人客女奴婢爲之部曲之女亦是犯罪皆與官戶部曲同官私奴婢有犯本條有正文者謂犯主及毆良人之類各從正條其本條無正文謂闌入越度及本色相犯並詛詈祖父母父母兄姊之類各準良人之法又云若犯流徒者加杖免居作【議曰】犯徒者準無兼丁例加杖徒一年加杖一百二十一等加二十徒三年加杖二百準犯三流亦止杖二百決訖付官主不居作又云應徵正贓及贖無財者準銅二斤各加杖十決訖付官主【議曰】犯罪應徵正贓及贖無助可備者皆據其本犯及正贓準銅每二斤各加杖十決訖付官主銅數𨿽多不得過二百今直言正贓不言倍贓者正贓無財猶許加杖放免倍贓無財理然不坐其有財堪備者自依常律又云若老小及癈疾不合加杖無財者放免【議曰】謂以上應徵贖之人若年七十以上十五以下及廢疾依律不合加杖勘檢復無財者並放免不徵其部曲奴婢應徵贓贖者皆徵部曲及奴婢不合徵主又云卽同主奴婢自相殺主求免者聽減死一等【議曰】奴婢賤人律比畜產相殺𨿽合償死主求免者聽減若部曲故殺同主賤人亦至死罪主求免死亦得同減法但奴殺奴是重主求免者尙聽部曲殺奴旣輕主求免者亦得免旣稱同主卽是私家若是官奴自犯不依此律注云親屬自相殺者依常律【議曰】律云各準艮人悉準良人爲法旣犯親屬不依求免減例化外人相犯諸化外人同類自相犯者各依本俗法異類相犯者以法律論【疏議曰】化外人謂蕃夷之國別立君長者各有風俗制法不同其有同類自相犯者須問本國之制依其俗法斷之異類相犯者若髙麗之與百濟相犯之類皆以國家法律論定刑名斷罪本條別有制與例不同舉重明輕諸本條別有制與例不同者依本條卽當條𨿽有罪名所爲重者自從重其本應重而犯時不知者依凡論本應輕者聽從本【疏】諸本條別有制與例不同者依本條【議曰】例云共犯罪以造意爲首隨從者減一等鬥訟律同謀共毆傷人各以下手重者爲重罪元謀減一等從者又減一等又例云九品以上犯流以下聽贖又斷獄律品官任流外及雜任釋曰雜任解在雜令於本司及監臨犯杖罪以下依決罰例如此之類並是與例不同各依本條科斷又云卽當條𨿽有罪名所爲重者自從重【議曰】依詐僞律詐自復除徒二年若丁多以免課役卽從戶婚律脫口法一口徒一年二口加一等罪止徙三年又詐僞律許增減功過年限因而得官者徒一年若因許得賜贓重卽從詐欺官私以取財物準盜論罪止流三千里之類又云其本應重而犯時不知者依凡論本應輕者聽從本【議曰】假有叔侄別處生長素未相識侄打叔傷官司推問始知聽依凡人鬥法又如別處行盜盜得大祀神禦之物如此之類並是犯時不知得依凡論悉同常盜斷其本應輕者或有父不識子主不識奴毆打之後然始知悉須依打子及打奴本法不可以凡斗而論是名本應輕者聽從本諸斷罪而無正條其應出罪者則舉重以明輕其應入罪者則舉輕以明重【疏】諸斷罪而無正條其應出罪者則舉重以明輕【議曰】斷罪無正條者一部律內犯無罪名其應出罪者依賊盜律夜無故入人家主人登時殺者勿論假有折傷灼然不坐又條盜緦麻以上財物節級減凡盜之罪若犯詐欺及坐贓之類在律𨿽無減文盜罪尙得減科余犯明從減法此並舉重明輕之類又云其應入罪者則舉輕以明重【議曰】案賊盜律謀殺周親尊長皆斬無已殺已傷之文如有殺傷者舉始謀是輕尙得死罪殺及謀而已傷是重明從皆斬之坐又例云毆告大功尊長小功尊屬不得以蔭論若有毆告周親尊長舉大功是輕周親是重亦不得用蔭是舉輕明重之類雜條諸稱乘輿車駕及禦者太皇太后皇太后皇后並同稱制敕者太皇太后皇太后皇后皇太子令減一等若於東宮犯失及宮衛有違應坐者亦同減例本應十惡者𨿽得減罪仍從本法【疏】諸稱乘輿車駕及禦者太皇太后皇太后皇后並同【議曰】乘輿者案賊盜律盜乘輿服禦物者流二千五百里若盜太皇太后皇太后皇后服禦物者得罪並同車駕者依衛禁律車駕行衝隊者徒一年若衝三後隊亦徒一年又條闌入至禦在所斬至三後所亦斬是名並同又云稱制敕者太皇太后皇太后皇后皇太子令減一等【議曰】依公式令三後及皇太子行令職制律制書有所施行而違者徒二年若違三後及皇太子令各減一等之類又云若於東宮犯失及官衛有違應坐者亦同減例【議曰】於東宮犯者謂指斥東宮及對捍皇太子令使車馬之屬不調習駕馭之具不完牢並闌入東宮宮殿門官臣宿衛冒名相代兵仗遠身輒離職掌別處宿之類謂之爲犯失者謂合和皇太子藥誤不如本方及封題誤並守衛不覺闌入東宮宮殿門如此之類謂之爲失犯之與失得罪並減上臺一等科斷注云本應十惡者𨿽得減罪仍從本法【議曰】謂於東宮犯失準上臺法罪當十惡者今𨿽減科仍從十惡本法諸稱周親及稱祖父母者曾髙同稱孫者曾玄同嫡孫承祖與父母同緣坐者各從祖孫本法其嫡繼慈母若養者與親同稱子者男女同緣坐者女不同稱袒免以上親者各依本服論不以尊壓及出降義服同正服【疏】諸稱周親及稱父母者曾髙同【議曰】稱周親者戶婚律居周喪而嫁娶者杖一百卽居曾髙喪並與周同及稱祖父母者戶婚律云祖父母父母在別籍異財徒三年卽曾髙在別籍異財罪亦同故云稱周親及稱祖父母者曾髙同又云稱孫者曾玄同【議曰】鬥訟律子孫違犯教令徒二年卽曾玄違犯教令亦徒二年是爲稱孫者曾玄同又云嫡孫承祖與父母同【議曰】依禮及令無嫡子立嫡孫卽是嫡孫承祖若聞此祖喪匿不舉哀流二千里故云與父母同注云緣坐者各從祖孫本法【議曰】依賊盜律反逆者父子年十六以上皆絞祖孫沒官若嫡孫承祖沒而不死故云各從祖孫本法又云其嫡繼慈母若養者與親同【議曰】嫡謂嫡母左傳注云元妃始嫡夫人庶子於之稱嫡繼母者謂嫡母或亡或出父再娶者爲繼母慈母者依禮妾之無子者妾子之無母者父命爲母子是名慈母非父命者依禮服小功不同親母若養者謂無兒養同宗之子者慈母以上但論母若養者卽並通父故加若字以別之並與親同又云稱子者男女同注云緣坐者女不同【議曰】稱子者鬥訟律子孫違犯教令徒二年此是男女同緣坐者謂殺一家三人之類緣坐及妻子者女並得免故云女不同其犯反逆造畜蠱毒本條緣坐及女者從本法又云稱袒免以上親者各依本服論不以尊壓及出降義服同正服【議曰】皇帝蔭及袒免以上親戶婚律嘗爲袒免親之妻而嫁娶者杖一百假令皇家絕服旁周及婦人出嫁若男子外繼皆降本服一等若有犯及取蔭各依本服不得以尊壓及出降卽依輕服之法義服者妻妾爲夫妾爲夫之長子及爲舅姑之類相犯者並與正服同諸稱及坐及罪之坐之與同罪者止坐其罪死者止絞而已稱準枉法論準盜論之罪止流三千里但準其罪並不在除免倍贓監主加罪加役流之例稱以枉法論及盜論之類皆與眞犯同【疏】諸稱反坐及罪之坐之與同罪者止坐其罪注云死者止絞而已【議曰】稱反坐者鬥訟律云誣告人者各反坐及罪之者依例云自首不實不盡以不實不盡之罪罪之坐之者依例余贓應坐悔過還主減罪三等坐之與同罪者詐僞律譯人詐僞致罪有出入者與同罪止坐其罪者謂從反坐以下並止坐其罪不同眞犯死者止絞而已者假若甲告乙謀殺周親尊長若實乙合斬刑如虛甲止得絞罪故云死者止絞而已議反坐罪之坐之與同罪流以下止是雜犯不在除免加役流之例若至絞卽依例除名又云稱準枉法論準盜論之類罪止流三千里但準其罪【議曰】稱準枉法論者職制律云先不許財事過之後而受財者事若枉準枉法論又條監臨內彊市有剩利準枉法論又稱準盜論之類者詐僞律云詐欺官私以取財物準盜論雜律云棄毀符節印及門鑰者準盜論如此等罪名是準枉法準盜論之類並罪止流三千里但準其罪者皆止準其罪亦不同眞犯又云並不在除免倍贓監主加罪加役流之例【議曰】謂從反坐以下並不在除名免官免所居官亦無倍贓又不在監主加罪及加役流之例其本法𨿽不合減亦同雜犯之法減科議七品以上犯在枉法仍合減科男夫犯準盜仍合用蔭收贖又云稱以枉法論及以盜論之類皆與眞犯同【議曰】以枉法論者戶婚律云里正及官司妄脫漏增減以出入課役贓重入己者以枉法論又條非法擅賦斂入私者以枉法論稱以盜論之類者賊盜律云貿易官物計所利以盜論廏庫律云監臨主守以官物私自貸若貸人及貸之者無文記以盜論所犯並與眞枉法眞盜同其除免倍贓悉依正犯其以故殺傷以鬥殺傷及以姦論等亦與眞犯同故云之類議稱以盜以斗減一等處同眞犯諸稱監臨者統攝案驗爲監臨謂州縣鎭戍折衝府等判官以上各於所部之內總爲監臨自余惟據臨統本司及有所案驗者卽臨統其身而不管家口者姦及取財亦同監臨之例稱主守者躬親保典爲主守𨿽職非統典臨時監主亦是【疏】諸稱監臨者統攝案驗爲監臨【議曰】統攝者謂內外諸司長官統攝所部者案驗謂諸司判官判斷其事者是也議案驗者𨿽非所管百姓但有事在手卽爲監臨注云謂州縣鎭戍折衝府等判官以上各於所部之內總爲監臨【議曰】此謂州縣鎭戍折衝府等判官以上𨿽有曹務職掌不同但於部內總爲監臨之例鎭戍折衝府惟統攝身不管家口議於部內寄住及權居止與販等有文簿名歷在州縣者卽爲監臨其百姓𨿽不附籍帳亦同監臨之例注云自余惟據臨統本司及有所案驗者卽臨統其身而不管家口者姦及取財亦同監臨之例【議曰】自余爲除州縣鎭戍折衝府以外百司總是若省臺寺監及諸衛等各於監統本司之內名掛本司者並爲監臨若是來參事者是爲案驗尙書省𨿽管州府文案若無關涉不得常爲監臨內外諸司皆準此卽臨統其身而不管家口者姦及取財亦同監臨之例假若諸衛管府史身官司姦府史家口及於府史家內取財或折衝府官人惟管衛士若姦衛士家口及於衛士家內取財皆同監臨之法內外不管家口之司姦及取財皆準此【問曰】假有主帥於所部衛士家盜物得同於監臨內取財以否【答曰】主帥於所部衛士統攝一身旣非取受之財盜乃律文不攝止同常盜不是監臨議州行參軍小錄事有事在手卽同監臨無事同在官非監臨若臨統其身姦家內良賤俱依監臨法遣百姓喚得外婦人而姦者同凡姦又云稱主守者躬親保典爲主守𨿽職非統典臨時監主亦是【議曰】主守謂行案典吏專主掌其事及守當官家倉庫獄囚雜物之類其職非統典者謂非管攝之司臨時被遣監主者亦是議別有人夫及主典其親監當者爲監臨主司無人夫主典身自主當者爲主守諸稱日者以百刻計功庸者從朝至暮役庸多者𨿽不滿日皆並時率之稱年者以三百六十日稱人年者以籍爲定稱眾者三人以上稱謀者二人以上謀狀彰明𨿽一人同二人之法【疏】諸稱日者以百刻計功庸者從朝至暮【議曰】職制律官人無故不上一日笞二十須通晝夜百刻爲坐計功庸者職制律監臨之官私役使所監臨者各計庸以受所監臨財物論從朝至暮卽是一日不須準百刻計之議謂功庸準律科罪者若私家雇賃自依私斷契注云役庸多者𨿽不滿日皆並時率之【議曰】計庸多者假若役二人從朝至午爲一日功或役六人經一辰亦爲一日功緃使一時役多人或役一人經多日皆須並時率之議從朝至暮計一日六辰假役十二人各經半辰亦爲一日之類又云稱年者以三百六十日【議曰】在律稱年多據徒役此旣計日不以十二月稱年議稱年閏月亦計爲日稱載不論閏須經正月以後始是一載又云稱人年者以籍爲定【議曰】稱人年處卽須依籍爲定假使貌髙年小或貌小年髙悉依籍書不合準貌籍旣三年一造非造籍之歲通舊籍計之【問曰】依戶令疑有姦欺隨狀貌定若犯罪者年貌懸異得依令貌定科罪以否【答曰】令以課役生文律以定刑立制惟刑是卹貌卽姦生課役稍輕故得臨時貌定刑名事重止可依據籍書律令義殊不可破律從令或有狀貌成人而作死罪籍年七歲不得卽科或籍年十六以上而犯死刑驗其形貌不過七歲如此事類貌狀共籍年懸隔者犯流罪以上及除免官當者申尙書省量定須奏者臨時奏聞議籍年十五或貌年八歲並依籍定又云稱眾者三人以上稱謀者二人以上【議曰】稱眾者斷獄律云七品以上犯罪不拷據眾證定刑必須三人以上始成眾但稱眾者皆準此文稱謀者賊盜律云謀殺人者徒三年皆須二人以上余條稱謀各準此例議奴婢諸條𨿽不同良人應充支證亦同良人例注云謀狀彰明𨿽一人同二人之法【議曰】假有人持刀仗入他家勘有仇嫌來欲相殺𨿽止一人亦同謀法故云𨿽有一人同二人之法議但勘有欲謀殺蹤由縱無刀仗亦是諸稱加者就重次稱減者就輕次惟二死三流各同爲一減加者數滿乃坐又不得加至於死本條加入死者依本條加入絞者不加至斬其罪止有半年徒若應加杖者杖一百應減者以杖九十爲次【疏】諸稱加者就重次稱減者就輕次【議曰】假有人犯杖一百合加一等處徒一年或應徒一年合加一等處徒一年半之類是名就重次又有犯徒一年應減一等處杖一百或犯杖一百應減一等決杖九十是名就輕次議婦人犯累徒四年自請求加本罪一等流二千里卻是就輕次爲至流止役三年杖六十仍從已施行杖一百役四年又云惟二死三流各同爲一減【議曰】假有犯罪合斬從者減一等卽至流三千里或有犯流三千里合例減一等卽處徒三年故云二死三流各同爲一減其加役流應減者亦同三流之法議甲造意共乙故毆九品丙折支甲合流三千里乙合流二千五百里爲先定凡人故折支罪然後計毆九品各從本品上加又云加者數滿乃坐又不得加至於死本條加入死者依本律【議曰】加者數滿乃坐假令犯盜少一寸不滿十匹依賊盜律竊盜五匹徒一年五匹加一等爲少一寸止徒一年又不得加至於死者依捕亡律宿衛人在直而亡者一日杖一百二日加一等𨿽無罪止之文惟合加至流三千里不得加至於死本條加入死者依本條鬥訟律毆人折二支流三千里又條云部曲毆傷良人者加凡人一等加者加入於死此是本條議流徒因亡亦罪止流三千里部曲奴婢毆主緦麻以上傷重遞加凡人亦加入死注云加入絞者不加至斬【議曰】部曲毆良人折二支已合絞坐若故毆折又合加一等今旣加入於絞不合更加至斬議若判至斬徒一年失減二等又云其罪止有半年徒若應加杖者杖一百應減者以杖九十爲次【議曰】假有縣典故增囚狀加徒半年縣尉知而判入卽以典爲首合徒半年典若單丁決杖一百縣尉應減一等處杖九十徵銅九斤之類議降慮以下放其半年亦免諸稱道士女冠者僧尼同若於其師與伯叔父母同其於弟子與兄弟之子同觀寺部曲奴婢於三綱與主之周親同余道士與主之緦麻同犯姦益者同凡人【疏】諸稱道士女冠者僧尼同【議曰】依雜律云道士女冠姦者加凡人二等但餘條惟稱道士女冠者卽僧尼並同諸道士女冠時犯姦還俗後事發亦依犯時加罪仍同白丁配徒不得以告牒當之又云若於其師與伯叔父母同【議曰】師謂於觀寺之內親承經教合爲師主者若有所犯同伯叔父母之罪依鬥訟律詈伯叔父母者徒一年若詈師主者亦徒一年餘條犯師主悉同伯叔父母議殺師主入惡逆又云其於弟子與兄弟之子同【議曰】謂上文所解師主於其弟子有犯同俗人兄弟之子法依鬥訟律毆殺兄弟之子徒三年賊盜律云有所規求而故殺周以下卑幼皆絞兄弟之子是周卑幼若師主因嗔競毆殺弟子徒三年如有規求故殺者合當絞坐又云觀寺部曲奴婢於三綱與主之周親同【議曰】觀有上座觀主監齋寺有上座寺主都維郍是爲三綱其當觀寺部曲奴婢於三綱有犯與俗人周親部曲奴婢同依鬥訟律主毆殺部曲徒一年又條奴婢有犯其主不請官司而殺者杖一百注云周親殺者與主同下條部曲準此又條部曲奴婢毆主之周親者絞詈者徒二年若三綱毆殺觀寺部曲合徒一年奴婢有罪不請官司而殺者杖一百其部曲奴婢毆三綱者絞詈者徒二年議部曲奴婢謂寺觀之內眾常住者若道士僧尼私奴婢部曲同凡良賤法曹主師主同主之周親法又云余道士與主之緦麻同【議曰】鬥訟律部曲奴婢毆主之緦麻親徒一年傷重者各加凡人一等又條毆緦麻部曲奴婢折傷以上各減殺傷凡人部曲奴婢二等又條毆傷殺他人部曲減凡人一等奴婢又減一等卽是觀寺部曲毆當觀寺余道士女冠僧尼等各合徒一年傷重各加凡人一等若毆道士等折一齒卽徒二年奴婢毆又加一等徒二年半是名於余道士與主之緦麻同議若放從良毆三綱同毆舊主周親法準疏同凡人注云犯姦盜者同凡人【議曰】道士女冠僧尼犯姦盜於法最重故𨿽犯當觀寺部曲奴婢姦盜卽同凡人謂三綱以下犯姦盜得罪無別其奴婢姦盜一準凡人得罪弟子若盜師主物及師主盜弟子物等亦同凡盜之法其有同財弟子私取用者卽同同居卑幼私輒用財者十匹笞十十匹加一等罪止杖一百若不滿十匹者不坐議姦者謂僧寺有婢及客女尼寺有奴及部曲良賤相姦者道士女冠觀亦同【準】建隆三年三月十二日敕節文今後同財弟子盜師主物一準律文以私用財物論臣等參詳今後其有本非親承經教慕義回禮爲師服勤多年常同財物私有取用情非偸盜者請加卑幼私輒用財一等其偶然回禮故意規財顯行偸盜者請同凡盜之法其律稱親承經教合爲師主者並準律文處分一部律內余條準此條一部律內稱余條準此共四十四條舉一例諸斯爲要切今撮其條目指彼科文俾諸檢詳無遣誤請附名例之後衛禁律七條一﹐余條守衛及監門各準此。在闌入太廟門條一﹐闌入宮城門亦同﹐余條應坐亦準此。在闌入宮門條一﹐仗謂兵器杵棒之屬﹐余條稱仗準此。同在上條一﹐主司謂應判遣及親監當之官﹐余條主司準此。在宿衛者以非應宿衛人冒名自代條一﹐從溝瀆內出入者﹐與越罪同。越而未過減一等﹐余條未過準此。在越州鎭戍城條一﹐余條未得開閉準此。亦在越州鎭戍城城主無故開閉條一﹐已到官司應禁約之處﹐余條未度準此。在私官度開者條職制律八條一﹐余條文者準此。在貢舉非其人條一﹐凡言祀者祭享同余條中小祀準此。在大祀不預申期條一﹐余條未進禦及監當官司並準此。在合和禦藥誤不如本方條一﹐余條驛司準此。在增乘驛馬條一﹐余條驛驢準此。在乘驛馬賫私物條一﹐授訖未上亦同余條取受及相犯準此。在貸所監臨財物條一﹐余條彊者準此。亦在貸所監臨財物彊者條一﹐親屬謂緦麻以上及大功以上婚姻之家余條親屬準此。在監臨之官私役使所監臨條戶婚律二條一﹐通計謂管二縣者﹐二十口笞三十﹐管三縣者﹐三十口笞三十之類﹐余條通計準此。在州縣不覺脫漏增減條一﹐余條稱前夫之女準此。在同姓爲婚條廏庫律四條一﹐余條羊準此。在牧畜產準所除外死失條一﹐余官有管牧者亦準此。同在上條一﹐臨時專制亦爲主﹐余條準此。在官私畜產毀食官私之物條衛禁律七條一﹐余條守衛及監門各準此。在闌入太廟門條一﹐闌入宮城門亦同余條應坐亦準此。在闌入宮門條一﹐仗謂兵器杵棒之屬余條稱仗準此。同在上條一﹐主司謂應判遣及親監當之官余條主司準此。在宿衛者以非應宿衛人冒名自代條一﹐從溝瀆內出入者與越罪同越而未過減一等餘條未過準此。在越州鎭戍城條一﹐余條未得開閉準此。亦在越州鎭戍城城主無故開閉條一﹐已到官司應禁約之處余條未度準此。在私官度開者條職制律八條一﹐余條文者準此。在貢舉非其人條一﹐凡言祀者祭享同余條中小祀準此。在大祀不預申期條一﹐余條未進禦及監當官司並準此。在合和禦藥誤不如本方條一﹐余條驛司準此。在增乘驛馬條一﹐余條驛驢準此。在乘驛馬賫私物條一﹐授訖未上亦同余條取受及相犯準此。在貸所監臨財物條一﹐余條彊者準此。亦在貸所監臨財物彊者條一﹐親屬謂緦麻以上及大功以上婚姻之家余條親屬準此。在監臨之官私役使所監臨條戶婚律二條一﹐通計謂管二縣者二十口笞三十管三縣者三十口笞三十之類余條通計準此。在州縣不覺脫漏增減條一﹐余條稱前夫之女準此。在同姓爲婚條廏庫律四條一﹐余條羊準此。在牧畜產準所除外死失條一﹐余官有管牧者亦準此。同在上條一﹐臨時專制亦爲主余條準此。在官私畜產毀食官私之物條一﹐𨿽貸亦同余條公廨準此。在監臨主守以官物私自貸條擅興律一條一﹐余條將領稽畱者準此。在被差充丁夫雜匠而稽畱不赴條賊盜律七條一﹐余條婦人應緣坐者準此。在謀反及大逆條一﹐協同謀計乃坐被驅率者非余條被驅率準此。在謀叛者絞條一﹐工樂及公廨戶奴婢與吏卒同余條準此。在謀殺制使條一﹐故夫謂夫亡攺嫁舊主謂主放爲良者余條故夫舊主準此。在妻妾謀殺故夫之祖父母父母條一﹐余條不行準此。在謀殺人條一﹐若有所規求而故殺周以下卑幼者絞余條準此。在盜緦麻小功親財物條一﹐余條不別言奴婢者與畜產財物同。在以私財物奴婢畜產之類條鬥訟律八條一﹐余條折跌平復準此。在鬥毆折跌人支體條一﹐爲人以兵刃逼己因用兵刃拒而傷殺者依鬥法余條用兵刃準此。在鬥毆殺人條一﹐毆傷不相須余條毆傷及殺傷各準此。在保辜條一﹐計加重於本罪卽須加余條稱加者準此。在於宮內忿爭條一﹐余條良人部曲奴婢私相犯本條無文者並準此。在部曲毆傷良人條一﹐余條媵無文者與妾同。在妻毆夫條一﹐余條繼父準此。在毆傷妻前夫之子條一﹐余條非故犯無官應贖者並準此。在戲殺傷人條詐僞律二條一﹐發兵謂銅魚合符應發者𨿽通余用亦同余條稱發兵者皆準此。在僞寫宮殿門符條一﹐施行謂詐傳增減前人已承受者亦施行余條施行準此。在詐爲制書條雜律三條一﹐殺傷畜產者償所減價余條稱減鬥殺傷一等者若有殺傷畜產並準此。在於城內街巷及人眾中無故走車馬條一﹐余條姦妾準此。在姦緦麻以上親條一﹐余條在外失火準此。在於山陵兆域內失火條捕亡律二條一﹐已經奏決者不在追減之例余條追減準此。在罪人逃亡條一﹐余條相容隱爲捕得準此。在捕罪人有漏露其事條卷七衛禁律【九門】律條十八並疏闌入廟社宮殿門宿衛人冒名自代因事入宮殿輒宿未著門籍入宮殿宮殿內作罷不出登髙臨視宮殿中宿衛人被奏劾先收兵仗應出宮殿不出通傳宮人書信宿衛人不依職掌次第夜開宮殿門出入向宮殿射衝車駕隊仗宿衛人上番不到闌入廟社宮殿門諸闌入太廟門及山陵兆域門者徒二年闌謂不應入而入者越垣者徒三年太社各減一等守衛不覺減二等守衛謂持時尃當者主帥又減一等主帥謂親監當者故縱者各與同罪余條守衛及監門各準此【疏】諸闌入太廟門及山陵兆域門者徒二年注云闌謂不應入而入者【議曰】太者大也廟者貌也言皇祖神主在於中故名太廟山陵者三秦記云秦謂天子墳雲山漢云陵亦通言山陵言髙大如山如陵兆域門者孝經云卜其宅兆旣得吉兆周兆以爲塋域皆置宿衛防守應入出者悉有名籍不應入而入爲闌入各得二年徒坐其入太廟室卽條無罪名依下文廟減宮一等之例減禦在所一等流三千里若無故登山陵亦同太室之坐又云越垣者徒三年太社各減一等守衛不覺減二等注云守衛謂持時專當者【議曰】不從門爲越垣者墻也越太廟山陵垣者各徒三年越太社坦及闌入門皆減太廟一等守衛謂軍人於太廟山陵太社防守宿衛者若不覺越垣及闌入各減罪人罪二等守衛謂防守衛士晝夜分時專當者非持時者不坐又云主帥又減一等注云主帥謂親監當者【議曰】主帥謂領兵宿衛太廟山陵太社三所者但當檢校卽坐不限官之髙下又減守衛人罪一等惟坐親監當者又云故縱者各與同罪注云余條守衛及監門各準此【議曰】故縱者謂知其不合入而聽入或知越垣而不禁並與犯法者同罪余條守衛宮殿及諸防禁之處皆有監門及守衛故縱不覺得罪各諸闌入宮門徒二年闌入宮城門亦同余條應坐者亦準此殿門徒二年半持仗者各加二等仗謂兵器杵棒之屬余條稱仗準此入上閣內者絞若有仗衛同闌入殿門法其宮內諸門不立籍禁而得通內者並準此若持仗及至禦在所者斬迷誤者上請卽應入上閣內但仗不入而持寸刃入者亦以闌入論仗𨿽入不應帶橫刀而帶入者減二等卽闌入禦膳所者流三千里入禁苑者徒一年【疏】諸闌入宮門徒二年注云闌入宮城門亦同余條應坐者亦準此【議曰】宮門皆有籍禁不應入而入者得徒二年宮門宮城門闌入得罪並同余條應坐者亦準此宮門得罪謂越垣及防禁違式冒代之類又云殿門徒二年半持仗者各加二等注云仗謂兵器杵棒之屬余條稱仗準此【議曰】殿門闌入者徒二年半持仗各加二等謂將兵器杵棒等闌入宮門得徒三年闌入殿門得流二千里兵器謂弓箭刀矟之類杵棒或鐵或木爲之皆是故云之屬余條謂下文持仗及至禦在所者並持仗彊盜者並準此又云入上閣內者絞注云若有仗衛同闌入殿門法其宮內諸門不立籍禁而得通內者亦準此【議曰】上閣之內謂崇元殿東爲左上閣殿西爲右上閣其門無籍應入者準敕引入闌入者絞若有仗衛者上閣之中不立仗衛內坐喚仗始有仗入其有不應入而入者同闌入殿門徒二年半持仗者流二千里其宮內諸門不立籍禁謂宮殿等門而得通內而輒闌入者並得絞罪若有仗衛亦同殿門法又云若持仗及至禦在所者斬注云迷誤者上請【議曰】謂持仗入上閣及通內諸門並不持仗而至禦在所者各斬迷誤謂非故闌入者上請聽敕又云卽應入上閣內但仗不人而持寸刃入者亦以闌入論【議曰】應入上閣內者謂奉敕喚仗隨仗引入者得帶刀子之屬若仗不在內而持寸刃入者卽以闌入論若非兵器杵棒之屬止得絞刑持仗者斬又云仗𨿽入不應帶橫刀而帶入者減二等【議曰】仗𨿽入上閣內不應帶橫刀而輒帶入者減罪二等合徒三年又云卽闌入禦膳所者流三千里入禁苑者徒一年【議曰】禦膳所謂供禦造食之處其門亦禁不應入而入者流三千里闌入禁苑者徒一年禁苑謂禦苑其門有籍禁禦膳以下闌入𨿽卽持仗及越垣罪亦不加諸闌入者以踰閾爲限至閾未踰者宮門杖八十殿門以內遞加一等其越殿垣者絞宮垣流三千里皇城減宮垣一等京城又減一等【疏】諸闌入者以踰閾爲限至閾未踰者宮門杖八十殿門以內遞加一等【議曰】閾者謂門限闌入之人行至門限未踰過若至宮門得杖八十宮內人不應入殿門至殿門閾未踰者杖九十殿內宿衛人至上閣閾未踰者杖一百又云其越殿垣者絞宮垣流三千里皇城減宮垣一等京城又減一等【議曰】越過殿垣者無問出入俱至絞刑宮垣流三千里皇城減宮垣一等皇城垣合徒三年京城垣又減一等合徒二年半諸於宮殿門無籍及冒承人名而入者以闌入論守衛不知冒名情宮門杖八十殿門以內遞加一等【疏】諸於宮殿門無籍及冒承人名而入者以闌入論【議曰】應入宮殿在京諸司皆有籍其無籍應入者皆引入其無籍不得人引而詐言有籍及冒承人名而入者宮門徒二年殿門徒二年半持仗者各加二等又云守衛不知冒名情宮門杖八十殿門以內遞加一等【議曰】守衛謂持時專當親主籍者應入者唱名始過不知冒名情者不識其人無心私許宮門杖八十殿門以內遞加一等但云不知冒情不云不知無籍詐入者但冒承人名有所憑據人難識盡是故罪輕無籍而入者準闌入不覺故縱法宿衛人冒名自代諸宿衛者以非應宿衛人冒名自代及代之者入宮內流三千里殿內絞若以應宿衛人謂已下直者自代及代之者各以闌入論主司不覺減二等知而聽行與同罪主司謂應判遣及親監當之官余條主司準此【疏】諸宿衛者以非應宿衛人冒名自代及代之者入宮內流三千里殿內絞【議曰】宿衛者謂大將軍以下衛士以上以次當上宿衛宮殿上番之日皆據籍書若以非應宿衛人謂非諸衛大將軍軍人以外冒名自代及代之者入宮內並流三千里殿內並絞又云若以應宿衛人注云謂已下直者又云自代及代之者各以闌入論【議曰】應宿衛人謂諸衛所管應入宮殿上番者注云謂已下直者未當上番人之色自代及代之者彼此各以闌入罪論闌入之罪一準上法又云主司不覺減二等知而聽行與同罪注云主司謂應判遣及親監當之官余條主司準此【議曰】主司謂折衝府及諸衛判兵之官不覺人冒名自代及代之者減所犯人罪二等若知相代之情而聽行者各與同罪若冒代之事從府而來卽以府官所由爲首余官節級釋曰節級猶等級也爲從坐衛官不覺遞減府官一等如相冒之罪由衛卽以衛官所由爲首余官節級爲罪府司不坐及親監當之官者諸衛當上人兵各有本部主帥𨿽從別團配隸亦是監當之限余條主司準此者謂一部律內但言主司並不覺減二等知而聽行與同罪因事入宮門殿輒宿未著門籍入宮殿宮殿內作罷不出登髙臨視宮殿中諸因事得入宮殿而輒宿及容止者各減闌入二等卽將領人入宮殿內有所迎輸造作門司未受文牒而聽入及人數有剩者各以闌入論至死者加役流將領主司知者各減闌入罪一等入者知又減五等不知者不坐【疏】諸因事得入宮殿而輒宿及容止者各減闌入二等【議曰】因事得入宮殿者謂朝參辭見迎輸造作之類不合宿者而輒宿及容止所宿之人各減闌入罪二等在宮內徒一年殿內徒一年半又云卽將領人入宮殿內有所迎輸造作門司未受文牒而聽入及人數有剩者各以闌入論至死者加役流【議曰】將領人入宮殿有所迎出有所輸送造作謂宮內營造門司皆須得牒然後聽入若未受文牒而輒聽入及所入人數有剩者門司各以闌入論若入上閣內及禦在所應至死者門司各加役流又云將領主司知者各減闌入罪一等入者知又減五等不知者不坐【議曰】將領主司謂領人迎輸造作知門司未受文牒及人數有剩而領入者各減闌入罪一等宮內徒一年半殿內徒二年入上閣內及至禦在所流三千里入者知又減五等稱又者謂減將領者罪五等不知情入者不坐【問曰】將領主司知者減闌入罪一等不言不知若有不知而領入者合得何罪【答曰】上條冒名相代各以闌入罪論主司不覺減二等注云余條主司準此明將領主司不知得減知情二等上旣有例故不生文諸應入宮殿未著門籍而入𨿽有長籍但當下直而輒入者各減闌入五等卽宿次未到而輒宿及籍在東門而從西門入者又減二等【疏】諸應入宮殿未著門籍而入𨿽有長籍但當下直而輒入者各減闌入五等【議曰】應入宮殿在京諸司入宮殿者皆著門籍若未著門籍而輒人或𨿽有長籍謂宿衛長上人𨿽一日上兩日下皆有長籍當下之日未合入宮殿但當下直而輒入各減闌入罪五等又云卽宿次未到而輒宿及籍在東門而從西門入者又減二等【議曰】卽宿次未到者謂應供奉之官及內官當直各有宿次其宿次未到而輒宿及籍在東門而從西門入者依令非應從正門入者各從便門著籍假如西門有籍而從東門入或側門有籍而從正門入各又減罪二等謂減闌入罪七等諸在宮殿內作罷而不出者宮內徒一年殿內徒二年禦在所者絞辟仗應出而不出者亦同不覺及迷誤者上請將領主司知者與同罪不知者各減一等辟仗主司搜人不盡者各準此若於辟仗內誤遺兵仗者杖一百弓箭相須乃坐【疏】諸在宮殿內作罷而不出者宮內徒一年殿內徒二年禦在所者絞注云辟仗應出而不出者亦同【議曰】在宮殿內作罷者丁夫雜匠之徒作了其有應出不出者宮內徒一年殿內徒二年禦在所者絞若有辟仗應出者並卽須出有不出者得罪與禦在所同【問曰】在宮殿內及禦在所作罷不出律有正文若在上閣內不出律旣無文若爲處斷【答曰】上閣之內例與辟仗所同應出不出此條無文者爲上文注云辟仗應出不出與禦在所同上閣內有宮人同禦在所合絞禦不在又無宮人減二等又云不覺及述誤者上請【議曰】營作之所院宇或別不覺眾出或述誤失道錯向別門非故不出皆得上請又云將領主司知者與同罪不知者各減一等注云辟仗主司搜人不盡者各準此【議曰】將領主司謂領人入者若知有人不出不卽言者與不出人同罪其不知有人不出者各減一等謂禦所宮殿內各得減一等辟仗主司謂領人搜索辟仗者其辟仗內有人不出各準將領主司之罪故云各準此又云若於辟仗內誤遺兵仗者杖一百注云弓箭相須乃坐【議曰】辟仗之內人皆出盡所有兵器亦不合畱或有誤遺兵仗者合杖一百兵仗之法應須堪用或遺弓無箭或遺箭無弓俱不得罪故云弓箭胡須乃坐【問曰】誤遺弩弓無箭或遺箭無弩或有楯而無矛各得何罪【答曰】弓箭相須乃坐弩箭無弓與常箭不別有弩弓無箭亦非兵仗之限楯則獨得無用亦與有弓無箭義同諸登髙臨宮中者徒一年殿中加二等若於宮殿中行禦道者徒一年有橫道及門仗外越過者非宮門外者笞五十誤者各減二等【疏】諸登髙臨宮中者徒一年殿中加二等【議曰】宮殿之所皆不得登髙臨視若視宮中徒一年視殿中徒二年又云若於宮殿中行禦道者徒一年注云有橫道及門仗外越過者非【議曰】宮殿中當正門爲禦道人臣並不得行其在宮殿中及宮城中而行禦道者各徒一年若有橫道殿前卽有橫階殿內亦有橫道殿門宮門內外立仗之處仗外𨿽無橫道越過者無罪又雲宮門外者笞五十誤者各減二等【議曰】宮門宮城門準例宮城門有犯與宮門同今雲宮門外者卽宮門外行禦道者得笞五十誤者各減二等謂從殿中至宮門外誤行禦道者各得減二等其登髙臨宮殿中有誤者亦減罪二等宿衛人被奏劾先收兵仗諸宿衛人被奏劾者本司先收其仗違者徒一年謂在宮殿中直者【疏議曰】宿衛人謂衛士以上諸衛大將軍以下有犯法被奏劾者本司謂當衛主司及主帥等先收其仗違而不收者得徒一年本司及主帥各以所管應收仗而不收者一人得罪謂在宮殿中當上直者宮外宿不在此限應出宮殿不出通傳宮人書信諸應出宮殿而門籍已除輒畱不出及被告劾已有公文禁止籍𨿽未除不得輒入宮殿犯者各以闌入論【疏議曰】應出宮殿謂故住行使假患番下事故等依令門籍當日卽除門籍已除其人輒畱不出𨿽無假患等事及被告劾已有文牒令禁止籍𨿽未除皆不得輒入宮殿如有犯者各以闌入論諸犯闌入宮殿非禦在所者各減一等無宮人處又減一等入上閣內有宮人者不減卽𨿽非闌入輒私共宮人言語若親爲通傳書信及衣物者絞【疏】諸犯闌入宮殿非禦在所者各減一等無宮人處又減一等注云入上閣內有宮人者不減【議曰】諸條稱闌入宮殿得罪者其宮殿之所禦若不在各得減闌入罪一等𨿽是宮殿見無宮人又得減罪一等假若在外諸宮有宿衛人防守而闌入合徒一年之類若入上閣內有宮人𨿽非禦在所亦合絞無宮人處亦減二等又云卽𨿽非闌入輒私共宮人言語若親爲通傳書信及衣物者絞【議曰】文云𨿽非闌入卽是得應入宮之人不得私與宮人言語其親爲通傳書信衣物者謂親於宮人處領得書信衣物將出及將外人書信衣物付與宮人訖者並得絞坐宿衛人不依職掌次第諸宿衛人已配仗衛而官司輒回攺者杖一百若不依職掌次第擅配割及別驅使者罪亦如之【疏議曰】依式衛士以上應當番宿衛者皆當衛見在長官割配於職掌之所各依仗衛次第坐立卽職掌已定若官司無故輒回攺者合杖一百應須回攺者不坐若不依職掌次第而擅配隸乖於式文及將別處驅使者亦各杖一百其有私使計庸重者從重論夜開宮殿門出入向宮殿射諸奉敕以合符夜開宮殿門符𨿽合不勘而開者徒三年若勘符不合而爲開者流二千里其不承敕而擅開閉者絞若錯符錯下鍵及不由鑰而開者杖一百卽應閉忘誤不下鍵應開毀管鍵而開者徒一年其皇城門減宮門一等京城門又減一等卽宮殿門閉訖而進鑰違遲者殿門杖一百經宿加一等每經一宿又加一等宮門以外遞減一等其開門出鑰遲又各遞減進錀一等【疏】諸奉敕以合符夜開宮殿門符𨿽合不勘而開者徒三年若勘符不合而爲開者流二千里其不承敕而擅開閉者絞【議曰】奉敕以合符夜開宮殿門依監門式受敕人具錄須開之門並入出人帳宜敕送中書中書宣送門下其宮內諸門城門卽與見直諸衛及監門大將軍將軍中郎將郎將折衝果毅內各一人俱詣合覆奏禦注聽卽請合符門鑰監門官司先嚴門仗所開之門內外並立隊然炬火對勘符合然後開之符𨿽合不勘而開者徒三年若勘符不合卽合執奏不奏而爲開者流二千里其不承敕而擅開閉者俱合絞罪又云若錯符錯下鍵及不由鑰而開者杖一百卽應閉忘誤不下鍵應開毀管鍵而開者徒一年【議曰】若錯符謂非所開閉之符及錯下鍵謂不依常法及不由鑰而開謂不用鑰而得開者此三事各合杖一百卽應閉忘誤不下鑰及應開毀管鍵而開者各徒一年謂牝者爲管牡者爲鍵又云其皇城門減宮門一等京城門又減一等【議曰】皇城門從合符夜開以下得罪各減宮門一等其京城門亦從合符夜開以下得罪各減皇城門一等又云卽宮殿門閉訖而進鑰違遲者殿門杖一百經宿加一等每經一宿又加一等宮門以外遞減一等其開門出鑰遲又各遞減進鑰一等【議曰】依監門式駕在大內宮城門及皇城門鑰匙每去夜八刻出閉門二更二點進入京城門鑰每去夜十三刻出閉門二更二點進入違此不進是名進鑰違遲殿門杖一百經宿加一等合徒一年每經一宿又加一等旣無罪止之文加至流三千里宮門以外遞減一等者卽宮門及宮城門進鑰違遲亦合杖九十經宿杖一百每經一宿又加一等罪止徒三年皇城門杖八十罪止徒二年半京城門杖七十罪止徒二年其開門出鑰遲者依監門式宮城門及皇城門四更二點出鑰開門京城門四更一點出鑰開門違式出鑰遲者各遞減進鑰一等卽是殿門杖九十宮門及宮城門杖八十皇城門杖七十京城門杖六十駕在大明與慶宮及西京進請鑰匙依式各有時刻違者並依此科罪諸於宮殿門𨿽有籍皆不得夜出入若夜入者以闌入論無籍入者加二等卽持仗入殿門者絞夜出者杖八十若得出入者剩將人出入各以其罪罪之被將者知情各減一等不知情不坐【疏】諸於宮殿門𨿽有籍皆不得夜出入若夜入者以闌入論無籍入者加二等卽持仗入殿門者絞夜出者杖八十【議曰】於宮殿門有籍之人惟合晝日入出若因夜開閉而輒入者以闌入論無籍夜入者加二等卽持仗人殿門者絞有籍無籍等夜出宮殿門俱杖八十又云若得出入者剩將人出入各以其罪罪之被將者知情各減一等不知情不坐【議曰】謂奉敕聽入出之人剩將人入出者各以其罪罪之有籍者以闌入論無籍者加二等將出者杖八十被將者知情謂被將之人知剩將之情各減前所將罪一等不知情者不坐諸向宮殿內射謂箭力所及者宮垣徒二年殿垣加一等箭入者各加一等卽箭入上閣內者絞禦在所者斬放彈及投瓦石者各減一等亦謂人力所及者殺傷人者以故殺傷論卽宿衛人於禦在所誤拔刀子者絞左右並立人不卽執捉者流三千里【疏】諸向宮殿內射注云謂箭力所及者又雲宮坦徒二年殿垣加一等箭入者各加一等卽箭入上閣內者絞禦在所者斬【議曰】射向宮垣得徒二年殿垣徒二年半箭入者宮內徒二年半殿內徒三年卽箭入上閣內者絞禦在所者斬謂禦在所宮殿若非禦在所各減一等無宮人處又減一等皆謂箭及宮殿垣者若箭力應及宮殿而射不到者從不應爲重不應及者不坐【問曰】何以知是禦在所宮殿【答曰】向宮垣射得徒二年殿垣徒二年半準其得罪與闌入正同上條闌入宮殿非禦在所各減一等無宮人又減一等卽驗車駕不在又無宮人闌入上閣者合徒三年此條箭入上閣絞禦在所斬得罪旣同闌入明爲禦在宮中禦若不在皆同上條減法箭入宮中徒一年半殿中徒二年入上閣內徒三年又云放彈及投瓦石者各減一等注云亦謂人力所及者【議曰】放彈及投瓦石比箭罪輕放向宮垣徒一年半向殿垣徒二年入宮內徒二年殿內徒二年半入上閣內及禦在所流三千里是爲各減一等亦謂人力所及者據彈及投瓦石及宮殿方始得罪如應及不到亦從不應爲重上減一等又云殺傷人者以故殺傷論【議曰】射及放彈若投瓦石有殺傷人者以故殺傷論殺人者斬傷人者加鬥殺傷一等又云卽宿衛人於禦在所誤拔刀子者絞左右並立人不卽執捉者流三千里【議曰】宿衛人常執兵仗得帶刀子若在禦所者非敕遣用不得輒拔刀子其有誤拔者絞左右並立人見其誤拔皆須執捉不卽執捉者流三千里若有別敕處分令用及仗內賜食者不坐但舉宿衛人爲例者明餘人在禦所亦不得誤拔刀子其有誤拔及旁人不卽執捉一準宿衛人罪衝車駕隊仗諸車駕行衝隊者徒一年衝三衛仗者徒二年謂入仗隊閒者誤者各減二等若畜產唐突守衛不備入宮門者杖一百衝仗衛者杖八十【疏】諸車駕行衝隊者徒一年衝三衛仗者徒二年注云謂入仗隊閒者【議曰】車駑行幸皆作隊仗若有人衝入隊閒者徒一年衝入仗閒徒二年其仗衛主司依上例故縱與同罪不覺減二等又云誤者各減二等【議曰】若有人誤入隊閒得杖九十誤入仗閒得徒一年又云若畜產唐突守衛不備入宮門者杖一百衝仗衛者杖八十【議曰】畜產唐突謂走逸入宮門守衛不備者杖一百入宮城門罪亦同若入殿門律更無文亦同宮門之坐衝仗衛者杖八十仗衛者在宮殿及駕行所得罪並同宿衛人上番不到諸宿衛人應上番不到及因假而違者一日笞四十三日加一等過杖一百五日加一等罪止徒二年【疏議曰】宿衛人應上番而不到及因得假而違者一日笞四十三日加一等滿十九日合杖一百若過杖一百五日加一等罪止徒二年計三十四日卽當罪止【問曰】假有宿衛人番期五日未滿因一日假遂違不上爲當止得四日違罪爲復累至罪止而科【答曰】番期有限限內有故須請假日滿卽須赴番違假不上準日科斷其人四日之外卽當下直下日不勞請假豈合計日累科四日之外明知不坐【又問】應上不到因假而違者並罪止得徒二年若準三十四日罪止便是月番之外今解下番之日不坐恐理未盡【答曰】依式三衛去京二千里外六十日上嶺南爲季上三十四日罪止爲包遠道生文卷八衛禁律【五門】律條十五並疏宿衛人兵仗不得遠身行宮諸犯同宮殿法宮內外行夜犯法犯廟社禁苑京城宮城門守衛人相代越州縣鎭戍城及官府廨垣私度越度冒度關津給過所關津畱難賫禁物度關越度緣邊關塞共化外人交易婚姻外姦入內姦出烽候不警宿衛人兵仗不得遠身諸宿衛者兵仗不得遠身違者杖六十若輒離職掌加一等別處宿者又加一等主帥以上各加二等【疏議曰】兵仗者謂橫刀常帶其甲矟弓箭之類有時應執著者並不得遠身不應執帶者常自近身輒遠身者各杖六十其職掌之處依次坐立輒離職掌加一等合杖七十卽於別處宿者又加一等合杖八十主帥以上各加二等稱主帥以上謂隊副以上至大將軍以下兵仗遠身杖八十輒離職掌杖九十別處宿者杖一百是各加二等行宮諸犯同宮殿法宮內外行夜犯法犯廟社禁苑諸行宮外營門次營門與宮門同內營牙帳門與殿門同禦幕門與上合同至禦所依上條【疏議曰】行宮謂車駕行幸及所至安置之處外營門次營門與宮門同闌入者得徒二年內營牙帳門與殿門同闌入者得徒二年半禦幕門與上合同闌入者絞至禦在所依上條合斬自余諸犯或以闌入論及應加減者並同正宮殿之法諸宮內外行夜若有犯法行夜主司不覺減守衛者罪二等【疏議曰】宮內外行夜並置鋪持更卽是守衛者又有探更行更之人此行夜者若當探行之處有犯法者行夜主司不覺減守衛者罪二等謂上條闌入及越垣守衛不覺減二等注云守衛謂持時專當者行夜主司不覺犯法皆減此持時專當人罪二等諸本條無犯廟社及禁苑罪名者廟減宮一等社減廟一等禁苑與社同卽向廟社禁苑射及放彈投瓦石殺傷人者各以鬥殺傷論至死者加役流卽箭至隊仗若辟仗內者絞【疏】諸本條無犯廟社及禁苑罪名者廟減宮一等社減廟一等禁苑與社同【議曰】闌入廟社及禁苑本條各有罪名其不立罪名之處謂闌入至閾未踰因入輒宿之類各隨輕重廟減宮一等社減廟一等禁苑與社同又云卽向廟社禁苑射及放彈投瓦石殺傷人者各以鬥殺傷論至死者加役流【議曰】廟社及禁苑非人射及放彈投瓦石之所若有輒向射及放彈投瓦石殺傷人者各依鬥殺傷人罪法若箭傷後二年瞎一目徒三年之類至死者惟處加役流又云卽箭至隊仗若辟仗內者絞【議曰】駕行皆有隊仗或辟仗而行忽有人射箭至隊仗所及至斗仗內者各得絞罪京城宮城門守衛人相代諸於宮城門外若皇城門守衛以非應守衛人冒名自代及代之者各徒一年以應守衛人代者各杖一百京城門各減一等其在諸處守當者各又減二等餘犯應坐者各減宿衛罪三等【疏】諸於宮城門外若皇城門守衛以非應守衛人冒名自代及代之者各徒一年【議曰】謂宮城門外隊仗及傍城助鋪所及皇城門所有守衛之處以非應守衛人冒名自代及代之者各得徒一年又云以應守衛人代者各杖一百京城門各減一等【議曰】謂以當色下直非當上之人自代及代之者各杖一百京城門各減一等者謂京城等諸門非應守衛人自代從一年徒上減一等以應守衛人自代從一百杖上減一等又云其在諸處守當者各又減二等餘犯應坐者各減宿衛罪三等【議曰】其在諸處謂非皇城京城等門自余內外捉道守鋪及別守當之處相冒代者各減京城二等以非應守衛人自代及代之者各杖八十以應守衛人自代及代之者各杖七十餘犯應坐者謂冒代之外余犯或兵仗遠身輒離職掌及擅配割或別驅使之類本條應坐者各減宿衛人罪三等若逃走違番不在減例【問曰】宿衛人以非應宿衛人冒名自代及代之者入宮內流三千里殿內絞若未入宮殿內事發合得何罪【答曰】以非應宿衛人自代重於闌入之罪若未至職掌之處事發在宮殿內止依闌入宮殿而科如未入宮門事發律無正條宜依不應爲重杖八十其在宮外諸處冒代未至職掌處從不應爲輕笞四十越州縣鎭戍城及官府廨垣私度越度冒度關津給過所關津畱難賫禁物度關越度緣邊關塞共化外人交易婚姻諸越州鎭戍城及武庫垣徒一年縣城杖九十皆謂有門禁者越官府廨垣及坊市垣籬者杖七十侵壞者如之從溝瀆內出入者與越罪同越而未過減一等餘條未過準此卽州鎭關戍城及武庫等門應閉忘誤不下鍵若應開毀管鍵而開者各杖八十錯下鍵及不由鑰而開者杖六十餘門各減二等若擅開閉者各加越罪二等卽城主無故開閉者與越罪同未得開閉者各減已開閉一等餘條未得開閉準此【疏】諸越州鎭戍城及武庫垣徒一年縣城杖九十注云皆謂有門禁者【議曰】諸州及鎭戍之所各自有城若越城及武庫垣者各合徒一年越縣城杖九十縱無城垣籬柵亦是注云皆謂有門禁者其州鎭戍在城內安置若不越城直越州鎭垣者止同下文越官府廨垣之罪又云越官府廨垣及坊市垣籬者杖七十侵壞者亦如之【議曰】官府者百司之稱所居之處皆有廨垣坊市者謂京城及諸州縣等坊市其廨院或垣或籬輒越過者各杖七十侵謂侵地壞謂壞城及廨宇垣籬亦各同越罪故云亦如之注雲從溝瀆內出入者與越罪同越而未過減一等餘條未過準此【議曰】溝瀆者通水之渠從此渠而入出亦得越罪越而未過或在城及垣籬上或在溝瀆中閒未得過者從越州城以下各得減一等餘條未過準此者謂越皇城京城宮殿垣及關津應禁之處未過者各得減罪一等又云卽州鎭關戍城及武庫等門應閉忘誤不下鍵若應開毀管鍵而開者各杖八十【議曰】州鎭關戍城武庫各有禁門應閉皆須下鍵其忘誤不下鍵若應開毀管鍵而開者各得杖八十又云錯下鍵及不由鑰而開者杖六十餘門各減二等【議曰】錯下鍵謂管鍵不相當者及不由鑰而開者謂不用鑰而開各杖六十餘門謂縣及坊市之類官有門禁者若應閉忘誤不下鍵應開毀管鍵而開各杖六十錯下鍵及不由鑰而開各笞四十故云余門各減二等又云若擅開閉者各加越罪二等卽城主無故開閉者與越罪同未得開閉者各減已開閉一等注云余條未得開閉準此【議曰】擅謂非時而開閉者州及鎭戍武庫門而有非時擅開閉者並加越罪二等處徒二年縣城以下擅開閉者並加越罪二等城主無故開閉者謂州縣鎭戍等長官主執鑰者不依法式開閉與越罪同其坊正市令非時開閉坊市門者亦同城主之法州縣鎭戍城門各徒一年自縣城以下悉與越罪同旣云城主無故開閉卽是有故許開若有警急驛使及制敕事速非時至州縣者城主驗實亦得依法爲開又依監門式京城每夕分街立鋪持更行夜鼓聲絕則禁人行曉鼓聲動卽聽行若公使賫文牒者聽其有婚嫁亦聽注云須得縣牒喪病須相告赴求訪醫藥賫本坊文牒者亦聽其應聽行者並得爲開坊市門若有警急及收掩𨿽州縣亦聽非時而開未得開閉者謂未通人行者爲未開尙得人行者爲未閉各減已開閉一等餘條謂宮殿門以下有門禁之類未得開閉者皆準此減一等諸私度關者徒一年越度者加一等不由門爲越已至越所而未度者減五等謂已到官司應禁約之處余條未度準此卽被枉徒罪以上抑屈不申及使人覆訖不與理者聽於近關州縣具狀申訴所在官司卽準狀申尙書省仍遞送至京若無徒以上罪而妄陳者卽以其罪罪之官司抑而不送者減所訴之罪二等【疏】諸私度關者徒一年越度者加一等注云不由門爲越【議曰】水陸等關兩處各有門禁行人來往皆有公文謂驛使驗符券傳送據遞牒軍防丁夫有總歷自餘各請過所而度若無公文私從關門過合徒一年越度者謂關不由門津不由濟而度者徒一年半又云已至越所而未度者減五等注云謂已到官司應禁約之處余條未度準此【議曰】水陸關棧兩岸皆有防禁越度之人已至官司防禁之所未得度者減越度五等合杖七十餘條未度準此者謂城及垣籬緣邊關塞有禁約之處已至越所而未度者皆減已越罪五等若越度未過者準上條減一等之例又云卽被枉徒罪以上抑屈不申及使人覆訖不與理者聽於近關州縣具狀申訴所在官司卽準狀申尙書省仍遞送至京若無徒以上罪而妄陳者卽以其罪罪之官司抑而不送者減所訴之罪二等【議曰】關外有人被官司枉斷徒罪以上其除免之罪本坐𨿽不合徒亦同徒罪之法抑屈不申及使人覆訖不與理者文稱及者使人未覆亦聽於近關州縣具狀申訴所在官司謂近關州縣卽準狀申尙書省仍遞送至京若勘無徒以上罪而妄訴者安訴徒流還得徒流妄訴死罪還得死罪妄訴除免皆準比徒之法謂元無本罪而妄訴者若實有犯斷有出入而訴不平者不當此坐其應禁及散送並依所訴之罪準令遞之若官司抑而不送者減所訴之罪二等謂枉得死罪官司不送合徒三年之類諸不應度關而給過所取而度者亦同若冒名請過所而度者各徒一年卽以過所與人及受而度者亦準此若家人相冒杖八十主司及關司知情各與同罪不知情者不坐卽將馬越度冒度及私度者各減人二等餘畜又減二等家畜相冒者不坐【疏】諸不應度關而給過所注云取而度者亦同又云若冒名請過所而度者各徒一年【議曰】不應度關者謂有徵役番期及罪譴之類皆不合輒給過所而官司輒給及身不合度關而取過所度者若冒他人名請過所而度者各徒一年又云卽以過所與人及受而度者亦準此【議曰】以所請得過所而轉與人及受他人過所而承度者亦徒一年但律文皆云度者得徒一年明如未度者不合徒坐若關司未判過所以前準越關未度各減五等之例若已判過所未出關門同未過各減一等其與過所人旣因度成罪前人未度亦同減科不應給過所而給者不在減例又云若家人相冒杖八十主司及關司知情各與同罪不知情者不坐卽將馬越度冒度及私度者各減人二等餘畜又減二等注雲家畜相冒者不坐【議曰】家人不限良賤但一家之人相冒而度者杖八十旣無各字被冒名者無罪若冒度私度越度事由家長處分家長𨿽不行亦獨坐家長此是家人共犯止坐尊長之例主司謂給過所曹司及關司知冒度之情各同度人之罪不知冒情主司及關司俱不坐將馬越度冒度私度各減人二等者越度杖一百冒度私度仗九十餘畜又減二等者除馬之外應請過所者並爲余畜越度杖八十私度冒度杖七十其家畜相冒者謂毛色齒歲不同相冒並不得罪也諸關津度人無故畱難者一日主司笞四十一日加一等罪止杖一百【疏議曰】關謂判過所之處津直度人不判過所者依令各依先後而度無故畱難不度者一日主司笞四十主司謂關津之司一日加一等七日罪止杖一百此爲非公使之人若軍務急速而畱難不度致稽廢者自從所稽廢重論諸私度有他罪重者主司知情以重者論不知情者依常律【疏議曰】私度者謂無過所從關門私度止徒一年或有避死罪逃亡別犯徒以上罪是名有他罪重關司知情者以故縱罪論各得所度人重罪不知情者依常律謂不知罪人別犯之情者依常律不覺故縱之法諸領人兵度關而別人妄隨度者將領主司以關司論關司不覺減將領者罪一等知情者各依故縱法有過所者關司自依常律將領主司知情減關司故縱罪一等不知情者不坐【疏議曰】準令兵馬出關者依本司連寫敕符勘度入關者據部領兵將文帳檢入而別有人妄隨度者罪在領兵官司故云將領主司以關司論知情與同罪不覺減二等若知別有重罪亦依重罪科之關司不覺者謂關司承將領者文簿不覺別人隨度者減將領者一等謂減度者罪三等知情者各依故縱法稱各者將領主司及關司俱得度人之罪有過所者關司判度自依常律不減將領主司之罪若將領主司知情減關司故縱罪一等不知情者不坐諸賫禁物私度關者坐贓論贓輕者從私造私有法若私家之物禁約不合度關而私度者減三等【疏】諸賫禁物私度關者坐贓論贓輕者從私造私有法【議曰】禁物者謂禁兵器及諸禁物並私家不應有者私將度關各計贓數從坐贓科罪十匹徒一年十匹加一等罪止徒三年準贓輕者從私造私有法擅興律私有甲一領弩三張流二千里矟一張徒一年半私造者各加一等假令私將矟度關平贓直絹三十匹卽從坐贓科徒二年不計矟爲罪將甲一領度關從私有法流二千里卽不計贓而斷又云若私家之物禁約不合度關而私度者減三等【議曰】依關市令錦綾羅榖紬綿絹絲布犛牛尾眞珠金銀鐵並不得度西邊北邊諸關及至緣邊諸州與易從錦綾以下並是私家應有若將度西邊北邊諸關計贓減坐贓罪三等其私家不應有𨿽未度關亦沒官私家應有之物禁約不合度關已下過所關司捉獲者其物沒官若已度關及越度被人糺獲三分其物二分賞捉人一分入官諸越度緣邊關塞者徒二年共化外人私相交易若取與者一尺徒二年半三匹加一等十五匹加役流私與禁兵器者絞共爲婚姻者流二千里未入未成者各減三等卽因使私有交易者準盜論【疏】諸越度緣邊關塞者徒二年共化外人私相交易若取與者一尺徒二年半三匹加一等十五匹加役流【議曰】緣邊關塞以隔華夷其有越度此關塞者得徒二年以馬越度準上條減人二等合徒一年餘畜又減二等杖九十但以緣邊關塞越罪故重若從關門私度人畜各與余關罪同若共化外蕃人私相交易謂市買博易或取蕃人之物及將物與蕃人計贓一尺徒二年半三匹加一等十五匹加役流又云私與禁兵器者絞共爲婚姻者流二千里未入未成者各減三等卽因使私有交易者準盜論【議曰】越度緣邊關塞將禁兵器私與化外人者絞共爲婚姻者流二千里其化外人越度入境與化內交易得罪並與化內人越度交易同仍奏聽敕出入國境非公使者不合故但云越度不言私度若私度交易得罪皆同未入者謂禁兵器未入減死三等得徒二年半未成者謂婚姻未成減流三等得徙二年因使者謂因公使入蕃蕃人因使入國私有交易者謂市買博易各計贓準盜論罪止流三千里若私與禁兵器及爲婚姻律無別文得罪並同越度私與禁兵器共爲婚姻之罪又準別格諸蕃人所娶得漢婦女爲妻妾並不得將還蕃內又準主客式蕃客入朝於在路不得與客交雜亦不得令客與人言語州縣官人若無事亦不得與客相見卽是國內官人百姓不得與客交關私作婚姻同上法如是蕃人入朝聽住之者得娶妻妾若將還蕃內以違敕科之外姦入內姦出烽候不警諸緣邊城戍有外姦內入謂非眾成師旅者內姦外出而候望者不覺徒一年半主司徒一年謂內外姦人出入之路關於候望者其有姦人入出力所不敵者傳告比近城戍若不速告及告而稽畱不卽共捕致失姦寇者罪亦如之【疏】諸緣邊城戍有外姦內入注云謂非眾成師旅者又云內姦外出而候望者不覺徒一年半主司徒一年注云謂內外姦人出人之路關於候望者【議曰】國境緣邊皆有城戍式遏寇盜預備不虞其有外姦內入謂蕃人爲姦或行閒諜之類注云謂非眾成師旅者依周禮五百人爲旅二千五百人爲師此謂小小姦寇抄掠者若成師旅自依擅興律連接寇賊被遣斥候不覺賊來徒三年有內姦外出者謂國內人爲姦出向化外或荒海之畔幽險之中候望之人不覺有姦入出合徒一年半𨿽非候望者但是城戍主司不覺得徒一年謂內外姦人出入之路關於候望者目所堪見爲關謂在候望之內也又云其有姦人入出力所不敵者傳告比近城戍若不速告及告而稽畱不卽共捕致失姦寇者罪亦如之【議曰】其有姦人入出所經城戍皆卽捕之若力所不敵者卽須傳告比近城戍令共捕逐若不速告及告而稽畱不卽共捕致失姦寇者並徒一年諸烽候不警令寇賊犯邊及應舉烽燧而不舉應放多烽而放少烽者各徒三年若放烽已訖而前烽不舉不卽往告者罪亦如之以故陷敗戶口軍人城戍者絞卽不應舉烽燧而舉若應放少烽而放多烽及繞烽二里內輒放煙火者各徒一年【疏】諸烽候不警令寇賊犯邊及應舉烽燧而不舉應放多烽而放少烽者各徒三年【議曰】烽候謂從緣邊置烽連於京邑烽燧相應以備非常放烽多少具在別式候望不舉是名不警若令蕃寇犯塞外賊入邊及應舉烽燧而不舉應放多烽而放少烽者各徙三年又云若放烽已訖而前烽不舉不卽往告者罪亦如之以故陷敗戶口軍人城戍者絞【議曰】依職方式放烽訖而前烽不舉者卽差腳力往告之不卽告者亦徒三年故云亦如之以故陷敗謂從烽候不警及應舉烽燧而不舉或應放多烽而放少烽或放烽訖而前烽不舉不卽往告等以故陷敗戶口或是軍人及城戍者各得絞罪又云卽不應舉烽燧而舉若應放少烽而放多烽及遶烽二里內輒放煙火者各徒一年【議曰】依式望見煙塵卽舉烽燧若無事故是不應舉若應放少烽而放多烽及繞烽二里內皆不得有煙火謂晝放煙夜放火者自不應舉烽燧而舉以下三事各徒一年放烽多少具在式文其事隱祕不可具引如有犯者臨時據式科斷卷九職制律【八門】律條二十四並疏令敕條三暑置官過限貢舉考課刺史縣令私出界在官不直不上之官限滿不赴從駕稽違祭祀合和禦藥誤禦膳禦幸舟船乘輿服禦物外膳漏泄大事禁玄象器物制書稽緩錯誤署置官過限貢舉考課諸官有員數而署置過限及不應置而置謂非奏授著一人杖一百三人加一等十人徒二年後人知而聽者減前人署置一等規求者爲從坐被徵須者勿論卽軍務要速量事權置者不用此律【疏】諸官有員數而署置過限及不應置而置注云謂非奏授者又云一人杖一百三人加一等十人徒二年【議曰】官有員數謂內外百司雜任以上在令各有員數而署置過限及不應置而置謂格令無員妄相暑置注云謂非奏授者卽是視六品以下及流外雜任等所司判補一人杖一百三人加一等十人徒二年若是應奏授詐而不實者從詐假法如不合置官而故剩奏授者從上書詐不實論又云後人知而聽者減前人暑置一等規求者爲從坐被徵須者勿論卽軍務要速量事權置者不用此律【議曰】前人著置過限及不應置而置後人知其剩員而聽任者減初置人罪一等謂一人杖九十四人以上杖一百七人以上徒一年十人徒一年半規求者爲從坐謂人自規求而任者爲初置官從坐合杖九十被徵須者謂被徵召而補者勿論卽軍務要速量事權置者謂行軍之所須置權官不當署置之罪故云不用此律諸貢舉非其人及應貢舉而不貢舉者一人徒一年二人加一等罪止徒三年非其人謂徳行乖僻不如舉狀者若試不及第減二等率五分得三分及第者不坐若考校課試而不以實及選官乖於舉狀以故不稱職者減一等負殿應附而不附及不應附而附致考有升降者罪亦同失者各減三等餘條失者準此承言不覺又減一等知而聽行與同罪【疏】諸貢舉非其人及應貢舉而不貢舉者一人徒一年二人加一等罪止徒三年注云非其人謂徳行乖僻不如舉狀者若試不及第減二等率五分得三分及第者不坐【議曰】依令諸州歲別貢人若別敕令舉及國子諸館年常送省者爲舉人皆取方正淸循名行相副若徳行無聞妄相推薦或才堪利用蔽而不舉者一人徒一年二人加一等罪止徒三年注云非其人謂徳行乖僻不如舉狀者若使名實乖違卽是不如舉狀縱使試得及第亦退而獲罪如其徳行無虧惟只策不及第減乘僻者罪二等率五分得三分及第者不坐謂試五得三試十得六之類所貢官人皆得免罪若貢五得二科三人之罪貢十得三科七人之罪但有一人徳行乖僻不如舉狀卽以乖僻科之縱有得第者多並不合共相準折又云若考校課試而不以實及選官乖於舉狀以故不稱職者減一等注云負殿應附而不附及不應附而附致考有升降者罪亦同【議曰】考校謂內外文武官僚年終應考校功過者其課試謂貢舉之人藝業伎能依令課試有數若其官司考試不以實及選官乖於所舉本狀以故不稱職者謂不習典憲任以法官明練經史授之武職之類各減貢舉非其人罪一等負殿應附不附者依令私坐每一斤爲一負公罪二斤爲一負各十負爲一殿校考之日負殿皆悉附狀若故違不附及不應附而附者謂蒙別敕放免或經恩降公私負殿並不在附限若犯免官以上及贓賄入已恩前獄成仍附景迹除此等罪並不合附而故附致使考校有升降者得罪亦同謂與考校課試不實罪同亦減貢舉非其人罪一等又云失者各減三等注云余條失者準此又云承言不覺又減一等知而聽行與同罪【議曰】失者各減三等謂意在堪貢心不涉私不審徳行有虧得減故罪三等自試不及第以下應附不附以上失者又各減三等餘條失者準此謂一部律內公事錯失本條無失減之文者並準此減三等承言不覺亦從貢舉以下承校試人言不覺差失從失減三等上更減一等故云又減一等知而聽行亦從貢舉以下知非其人或試不及第考校課試知其不實或選官乖狀各與同罪謂各與初試者同罪【準】考課令諸州縣官人撫育有方戶口增益者各準見在戶爲十分論加一分刺史縣令各進考一等每加一分進一等其州戶不滿五千縣戶不滿五百各準五千五百法爲分若撫養乖方戶口減損者各準增戶法亦減一分降一等每減一分降一等其有勸課田農能使丰殖者亦準增戶法見地爲十分論加二分各進考一等每加二分進一等其有不加勸課以致減損一分降考一等每損一分降一等若數處有功並應進考者亦聽累加刺史縣令私出界在官不直不上之官限滿不赴諸刺史縣令折衝果毅私自出界者杖一百經宿乃坐【疏議曰】州縣有境界折衝府有地團不因公事私自出境界者杖一百注云經宿乃坐旣不云經日卽非百刻之限但是經宿卽合此坐諸在官應直不直應宿不宿各笞二十通晝夜者笞三十若點不到者一點笞十一日之點限取二點爲坐【疏】諸在官應直不宜應宿不宿各笞二十通晝夜者笞三十【議曰】依令內外官應分番宿宜若應直不直應宿不宿晝夜不相須各笞二十通晝夜不直者笞三十又云若點不到者一點笞十注云一日之點限取二點爲坐【議曰】內外官司應點檢者或數度頻點點卽不到者一點笞十注云一日之點限取二點爲坐謂一日之內點檢𨿽多止據二點得罪限笞二十若全不來上計日以無故不上科之【問曰】二日以上日別常向曹司曹司點檢每點不到若科無故不上卽是日別常來若以累點科之罪又重於不上假有十日之內日別皆來每點不到欲科何罪【答曰】八品以下頻點不到便是已發更犯合重其事累點科之如非流內之人自須當日決放初𨿽累點罪重點多不至徒刑計日不上初輕日多卽至徒坐所以日別上者據點全不來者計日以此處斷實允刑名諸官人無故不上及當番不到𨿽無官品但分番上下亦同下條準此若因假而違者一日笞二十三日加一等過杖一百十日加一等罪止徒一年半邊要之官加一等【疏】諸官人無故不上及當番不到注云𨿽無官品但分番上下亦同下條準此【議曰】官人者謂內外官人無故不上當番不到謂分番之人應上不到注云𨿽無官品謂但在官分番者得罪亦同官人之法下條準此者謂之官限滿不赴及官人從駕稽違及從而先還𨿽無官品亦同官人之法又云若因假而違者一日笞二十三日加一等過杖一百十日加一等罪止徒一年半邊要之官加一等【議曰】官人以下雜任以上因給假而故違並一日笞二十三日加一等二十五日合杖一百三十五日徒一年四十五日徒一年半邊要之官謂在緣邊要重之所無故不上以下各加罪一等諸之官限滿不赴者一日笞十十日加一等罪止徒一年卽代到不還減二等【疏議曰】依令之官各有裝束程限限滿不赴一日笞十十日加一等罪止徒一年其替人已到淹畱不還準不赴任之程減罪二等其有田苗者依令聽待收田訖發遣無田苗者依限須還從駕稽違諸官人從駕稽違及從而先還者笞四十三日加一等過杖一百十日加一等罪止徒二年侍臣加一等【疏議曰】官人謂百官應從駕者流外以下應從人亦同官人之罪其書吏書僮之類差逐官人者不在此限其有稽違不到及從而先還者𨿽不滿日笞四十三日加一等過杖一百十日加一等罪止徒二年侍臣謂中書門下省五品以上依令應侍從者加罪一等祭祀諸大祀不預申期及不頒所司者杖六十以故廢事者徒二年牲牢玉帛之屬不如法杖七十闕數者杖一百全闕者徒一年全闕謂一坐卽入散齋不宿正寢者一宿笞五十致齋不宿本司者一宿杖九十一宿各加一等中小祀遞減二等凡言祀者祭享同余條中小祀準此【疏】諸大祀不預申期及不頒所司者杖六十以故廢事者徒二年【議曰】依令大祀謂天地宗廟神州等爲大祀或車駕自行或三公行事齋官皆散齋之日平明集省受誓誡二十日以前所司預申祠部祠部頒告諸司其不預申期及不頒下所司者杖六十卽𨿽申及頒下事不周悉所坐亦同以故廢祠祀事者所由官司徒二年應連坐者各依公坐法節級得罪釋曰節級猶等級也又云牲牢玉帛之屬不如法杖七十闕數者杖一百全闕者徒一年注云全闕謂一坐【議曰】牲謂牛羊豕牢者牲之體玉謂蒼璧祀天黃琮祭地五方上帝各依方色帛謂幣帛稱之屬者謂黍稷以下不依禮令之法一事有違合杖七十一事闕少合杖一百一坐全闕合徒一年其本是中小祀𨿽從大祀受祭若有少闕各依中小祀遞減之法闕坐更多罪不過此余祀闕坐皆準此又云卽入散齋不宿正寢者一宿笞五十致齋不宿本司者一宿杖九十一宿各加一等中小祀遞減二等【議曰】依令大祀散齋四日致齋三日中祀散齋三日致齋二日小祀散齋二日致齋一日散齋之日齋官晝理事如故夜宿於家正寢不宿正寢者一宿笞五十一宿加一等其無正寢者於當家之內余齋房內宿者亦無罪皆不得預穢惡之事故禮云三日齋一日用之猶恐不恭犯翼祖廟諱攺爲恭致齋者兩宿宿本司一宿宿祀所無本司及本司在皇城外著皆於郊社太廟宿齋若不宿者一宿杖九十一宿加一等通上散齋故云各加一等中小祀者謂社稷日月星辰嶽鎭海瀆先農爲中祀司中司命風師雨師諸星山林川澤之屬爲小祀從大祀以下犯者中祀減大祀二等小祀減中祀二等故云各遞減二等注云凡言祀者祭享同余條中小祀準此【議曰】依祠令在天稱祀在地爲祭宗廟名享今直舉祀爲例故曰凡言祀者祭享同余條中小祀準此但在中祀有犯皆減大祀二等小祀有犯皆減中祀二等謂下條大祀在散齋弔喪問疾盜律盜大祀神禦物之類本條無中小祀罪名者準此遞減諸大祀在散齋而弔喪問疾判署刑殺文書及決罰者笞五十奏聞者杖六十致齋者各加一等【疏議曰】大祀散齋四日並不得弔喪亦不得問疾刑謂定罪殺謂殺戮罪人此等文書不得判署及不得決罰杖笞違者笞五十若以此刑殺決罰事奏聞者杖六十若在致齋內犯者各加一等中小祀犯者各遞減二等諸祭祀及有事於園陵若朝會侍衛行事失錯及違失儀式者笞四十謂言辭諠囂坐立怠慢乖眾者乃坐應集而主司不告及告而不至者各笞五十【疏】諸祭祀及有事於園陵若朝會侍衛行事失錯及違失儀式者笞四十注云謂言辭諠囂坐立怠慢乖眾者乃坐【議曰】稱祭祀者享亦同及有事於園陵謂謁陵等事若朝會謂百官朝參集會及侍衛祭祀之事行事失錯及違失儀式者笞四十注云謂言辭諠囂坐立怠慢謂聲髙諠鬧坐立不正不依儀式與眾乖者刀坐又云應集而主司不告及告而不至者各笞五十【議曰】應集謂祭祀以下及餘事合集之人而主司不頒告令集罪在主司告而不至獨坐不至者故云各笞五十諸廟享知有緦麻以上喪遣充執事者笞五十陪從者笞三十主司不知勿論有喪不自言者罪亦如之其祭天地社稷則不禁【疏議曰】廟享爲古事左傳曰吉禘於莊公其有緦麻以上慘不得預其事若知有緦麻以上喪遣充執事者主司笞五十𨿽不執事遣陪從者主司笞三十若主司不知前人有喪者勿論卽有喪不自言而冒充執事及陪從者亦如之其祭天地社稷不禁者禮云惟祭天地社稷爲越紼而行事不避有慘故云則不禁合和禦藥誤禦膳禦幸舟船乘輿服禦物外膳諸合和禦藥誤不如本方及封題誤者醫絞料理揀擇不精者徒一年未進禦者各減一等監當官司各減醫一等餘條未進禦及監當官司並準此【疏】諸合和禦藥誤不如本方及封題誤者醫絞【議曰】合和禦藥須先處方依方合和不得差誤若有差誤不如本方謂分兩多少不如本方法之類合成仍題封其上注藥遲駛釋曰駛師去聲速也冷熱之類並寫本方俱進若有誤不如本方及封題有誤等但一事有誤醫卽合絞醫謂當合和藥者名例大不恭犯翼祖廟諱攺爲恭條內已具解訖又云料理揀擇不精者徒一年未進禦者各減一等監當官司各減醫一等注云余條未進禦及監當官司並準此【議曰】料理謂應熬削洗漬之類揀擇謂去惡畱善皆須精細之類有不精者徒一年其藥未進禦者各減一等謂應絞者從絞上減應徒者從徒上減是名各減一等監當官司依令合和禦藥在內諸省省別長官一人並當上大將軍將軍衛別一人與尙藥奉禦等監視藥成醫以上先嘗除醫以外皆是監當官司並於已進未進上各減醫罪一等注云余條未進禦者謂下條造禦膳禦幸舟船乘與服禦物但應供奉之物未進禦者各隨輕重減一等監當官司又各減一等故云並準此諸造禦膳誤犯食禁者主食絞若穢惡之物在食飲中徒二年揀擇不精及進禦不時減二等不品嘗者杖一百【疏議曰】造禦膳者皆依食經經有禁忌不得輒造若干脯不得入黍米中莧菜不得和鱉肉之類有所犯者主食合絞若穢惡之物謂物是不絜之類在食飲中徒二年若揀擇不精者謂揀米擇菜之類有不精好及進禦不時者依禮飯齊視春宜溫羹齊視夏宜熱之類或朝夕日中進奉失度及冷熱不時者減罪二等謂從徒二年減二等不品嘗者杖一百謂酸鹹苦辛之味不品及應嘗不嘗俱得杖一百之罪諸禦幸舟船誤不牢固者工匠絞工匠各以所由爲首若不整飾及闕少者徒二年【疏】諸禦幸舟船誤不牢固者工匠絞注云工匠各以所由爲首【議曰】禦幸舟船者皇帝所幸舟船謂造作莊嚴不甚牢固可以敗壞者工匠合絞注云各以所由爲首明造作之人皆以當時所由人爲首又云若不整飾及闕少者徒二年【議曰】其舟船若不整頓修飾及在船篙棹之屬所須者有所闕少得徒二年此亦以所由爲首監當官司各減一等諸乘輿服禦物持護修整不如法者杖八十若進禦乖失者杖一百其車馬之屬不調習駕馭之具不完牢徒二年未進禦減三等應供奉之物闕乏者徒一年其雜供有闕笞五十【疏】諸乘輿服禦物持護修整不如法者杖八十若進禦乖失者杖一百其車馬之屬不調習駕馭之具不完牢徒二年未進禦減三等【議曰】乘輿所服用之物皆有所司執持修整自有常法不如法者杖八十若進禦乖失者依禮授立不跪授坐不立之類各依禮法如有乖失違法者合杖一百其車馬之屬不調習駕馭之具不完牢者車謂輅車馬謂禦馬稱之屬謂羊車及輦等升車則馬動馬動則鑾鳴之類是爲調習若不如此或禦馬驚駭車轝及鞍轡之屬有損壞各徒二年𨿽不如法未將進禦者減三等又云應供奉之物闕乏者徒一年其雜供有闕笞五十【議曰】應供奉之物謂衣服飲食之類俱是應供奉者皆須預備有闕乏者卽徒一年雜供有闕者謂非尋常應供奉之物可供而闕者笞五十諸主司私借乘輿服禦物若借人及借之者徒三年非服而禦之物徒一年在司服用者各減一等非服而禦謂帷帳幾杖之屬【疏】諸主司私借乘輿服禦物若借人及借之者徒三年非服而禦之物徒一年在司服用者各減一等【議曰】乘輿服禦物主司持護修整常須如法若有私借或將借人及借之者各徒三年非服而禦之物謂除服禦物之外應供禦所用者得徒一年𨿽非自借及借人在司服用者各減罪一等服禦物徒三年上減非服而禦徒一年上減是爲各減一等注云非服而禦帷帳幾杖之屬【議曰】帷帳幾杖之屬者謂筆硯書史及器玩等是應供禦所須非服用之物色類旣多故云之屬諸監當官司及主食之人誤將雜藥至禦膳所者絞所謂監當之人應到之處【疏議曰】禦廚造膳從造至進皆有監當官司依令主食得升階進食但是雜藥誤將至禦膳所者絞雜藥謂合和爲藥堪服餌者若有毒性𨿽不合和亦爲雜藥諸外膳謂供百官犯食禁者供膳杖七十若穢惡之物在食飲中及揀擇不淨者笞五十誤者各減二等【疏議曰】百官常食以上皆官廚所營名爲外膳故注云謂供百官犯食禁者食禁已上解訖若有犯者所由供膳杖七十穢惡之物謂不淨物之類在食飲中及揀擇有不淨其所由者得笞五十若有誤失者各減二等誤犯食禁者笞五十誤揀不淨笞三十漏泄大事諸漏泄大事應密者絞大事謂潛謀討襲及收捕謀叛之類非大事應密者徒一年半漏泄於蕃國使者加一等仍以初傳者爲首傳至者爲從卽轉傳大事者杖八十非大事勿論【疏】諸漏泄大事應密者絞注云大事謂潛謀討襲及收捕謀叛之類【議曰】依鬥訟律如謀反及大逆者密告隨近官司其知謀反大逆謀叛皆合密告或掩襲寇賊此等是大事應密不合人知輒漏泄者絞注云大事謂潛謀討襲者討謂命將誓師潛謀徵討襲謂不聲鐘鼓掩其不備者旣有潛謀討襲之事及收捕反逆之徒故云謀叛之類又云非大事應密者徒一年半漏泄於蕃國使者加一等仍以初傳者爲首傳至者爲從卽轉傳大事者杖八十非大事勿論【議曰】非大事應密謂依令仰觀見風雲气色有異密封奏聞之類有漏泄者是非大事應密合徒一年半國家之事不欲蕃國聞知若漏泄於蕃國使者加一等合徒二年其大事縱漏泄於蕃國使亦不加至斬漏泄之事以初傳者爲首首謂初漏泄者傳至者爲從謂傳至罪人及蕃使者其閒展轉相傳大事者杖八十非大事者勿論非大事𨿽應密而轉傳之人並不坐禁玄象器物諸玄象器物天文圖書讖書兵書七曜歷太一雷公式私家不得有違者徒二年私習天文者亦同其緯候及論語讖不在禁限【疏議曰】玄象者玄天也謂象天爲器具以經星之文及日月所行之道轉之以觀時變易日縣象著明莫大於日月故天垂象聖人則之尙書云在璇璣玉衡以齊七政天文者史記天官書雲天文日月五星二十八宿等故易曰仰則觀於天文圖書者河出圖洛出書是也讖書者先代聖賢所記未來徵祥之書兵書謂太公六韜黃石公三略之類七曜歷謂日月五星之歷太一雷公式者並是式名以占吉凶者私家皆不得有違者徒二年若將傳用言涉不順者自從造祆言之法私習天文者謂非自有書轉相習學者亦得二年徒坐緯候及讖者五經緯尙書中候論語讖並不在禁限【準】周廣順三年九月五日敕節文今後所有玄象器物天文圖書讖書七曜歷太一雷公式私家不得有及衷私傳習如有者並須焚毀其司天監翰休院人員並不得將前件圖書等於外邊令人看覽其諸陰陽卜筮占算之書不在禁限所有每年曆日候朝廷頒行後方許私雕印傳寫所司不得預前流布於外違者並準法科罪制書稽緩錯誤諸稽緩制書者一日笞五十騰制敕符移之類皆是一日加一等十日徒一年其官文書稽程者一日笞十三日加一等罪止杖八十【疏】諸稽緩制書者一日笞五十注云騰制敕符移之類皆是又云一日加一等十日徒一年【議曰】制書在令無有程限成案皆云卽日行下稱卽日者謂百刻內也寫程通計符移關牒滿二百紙以下給二日程過此以外每二百紙以下加一日程所加多者總不得過五日其赦書計紙𨿽多不得過三日軍務急速皆當日並了成案及計紙程外仍停者是爲稽緩一日笞五十注云騰制敕符移之類謂奉正制敕更騰已出符移關解刺牒皆是故言之類一日加一等罪六日杖一百十日徒一年卽是罪止又云其官文書稽程者一日笞十三日加一等罪止杖八十【議曰】官文書謂在曹常行非制敕奏抄者依令小事五日程中事十日程大事二十日程徒以上獄案辯定須斷者三十日程其通判及句經三人以下者給一日程經四人以上給二日程大事各加一日程若有機速不在此例機速謂軍機急速不必要準案程應了不了亦準稽程法除此之外皆準事稽程者一日笞十三日加一等罪止杖八十諸被制書有所施行而違者徒二年失錯者杖一百失錯謂失其旨【疏議曰】被制書謂奉制有所施行而違者徒二年若非故違而失錯旨意者杖一百【問曰】條云被制書施行而違者徒二年未知敕及奏抄得罪同否【答曰】上條稽緩制書注云騰制敕符移之類皆是卽明制敕之義輕重不殊其奏抄禦親畫聞制則承旨宣用禦畫不輕承旨理與制書義同諸受制志誤及寫制書誤者事若未失笞五十已失杖七十轉受者減一等【疏議曰】謂承制之人忘誤其事及寫制書脫剩文字並文字錯失事若未失者謂未失制書之意合笞五十已失謂已失事意而施行合杖七十轉受者減一等若宣制忘誤及寫制失錯轉受者𨿽自錯誤爲非親承制敕故減一等未失其事合笞四十事若已失合杖六十故云轉受者減一等諸制書有誤不卽奏聞輒攺定者杖八十官文書誤不請官司而攺定者笞四十知誤不奏請而行者亦如之輒飾文者各加二等【疏議曰】制書有誤謂旨意參差或脫剩文字於理有失者皆合覆奏然後攺正施行不卽奏聞輒自攺定者杖八十官文書謂常行文書有誤於事攺動者皆須請當司長官然後攺正若有不請自正定者笞四十知制書誤不奏知官文書誤不請依錯施行亦如之制書誤得杖八十官文書誤得笞四十依公式令下制敕宣行文字脫誤於事理無攺動者勘檢本案分明可知卽攺從正不須覆奏其官文書脫誤者諮長官攺正輒飾文字者各加二等謂非動事修飾其文制書合杖一百官文書合杖六十若動事自從詐增減法【準】公式令諸制敕宣行文字脫誤於事理無攺動者勘驗本案分明可知卽攺從正不須覆奏其官文書脫誤者諮長官攺正卷十職制律【八門】律條十八並疏令條一誤犯宗廟諱奏事及余文書誤應奏不奏代官司署判出使不返制命匿哀聽樂從吉冒榮居官委親之官冒哀求仕父母被囚禁作樂指斥乘輿驛使稽程驛使以所賫文書寄人文書遣驛乘驛馬在外長官使人有犯輸納符節遲畱公事稽程及誤題署誤犯宗廟諱奏事及余文書誤應奏不奏代官司署判諸上書若奏事誤犯宗廟諱者杖八十口誤及余文書誤犯者笞五十卽爲名字觸犯者徒三年若嫌名及二名偏犯者不坐嫌名謂若禹與雨丘與區二名謂言徵不言在言在不言徵之類【疏】諸上書若奏事誤犯宗謿諱者杖八十口誤及余文書誤犯者笞五十【議曰】上書若奏事皆須避宗廟諱有誤犯者杖八十若奏事口誤及余文書誤犯者各笞五十又云卽爲名字觸犯者徒三年若嫌名及二名偏犯者不坐注云嫌名謂若禹與雨丘與區二名謂言徵不言在言在不言徵之類【議曰】普天率土莫匪王臣制字立名輒犯宗廟諱者合徒三年若嫌名者則禮云禹與雨謂聲嫌而自殊丘與區意嫌而理別及二名偏犯者謂復名而單犯並不坐謂孔子母名徵在孔子云季孫之憂不在顓臾卽不言徵又云杞不足徵卽不言在此色旣多故云之類【準】公式令諸寫經史羣書及撰錄舊事其文有犯國諱者皆爲字不成諸上書若奏事而誤杖六十口誤減二等口誤不失事者勿論上尙書省誤笞四十餘文書誤笞三十誤謂脫剩文字及錯失者卽誤有害者各加三等有害謂當言勿原而言原之當言千四而言十匹之類若誤可行非上書奏事者勿論

行謂案省可知不容有異議當言甲申而言甲由之類【疏】諸上書若奏事而誤杖六十口誤減二等注云口誤不失事者勿論【議曰】上書謂書奏特逹奏事謂面陳有誤者杖六十若口誤減二等合笞四十若口奏𨿽誤事意無失者不坐又云上尙書省而誤笞四十餘文書誤笞三十注云誤謂脫剩文字及錯失者【議曰】上尙書省而誤者謂內外百司應申尙書省而有文字脫剩及錯失者合笞四十餘文書誤者謂非上尙書省凡是官文書誤者合笞三十又云卽誤有害者各加三等注云有害謂當言勿原而言原之當言千匹而言十匹之類【議曰】上書奏事誤有害者合杖九十上尙書省誤有害者合杖七十餘文書誤有害者合杖六十是名各加三等注云有害謂當言勿原而言原之當言千匹而言十匹之類稱之類者自須以類求之類例旣多事非一緒假有犯罪當言原之而言勿原當言勿原而言原之承誤已行決及原放訖者此卽當條𨿽有罪名所爲重者自從先出入論不可直從有害加三等又云若誤可行非上書奏事者勿論注云可行謂案省可知不容有異議當言甲申而言甲由之類【議曰】上尙書省以下𨿽誤案驗可行者皆不坐可行者謂案驗其狀省察是非不容更有別議當言甲申之日而言甲由之日如此之類是案省可知𨿽誤皆不合罪諸事應奏而不奏不應奏而奏者杖八十應言上而不言上𨿽奏上不待報而行亦同不應言上而言上及不由所管而越言上應行下而不行下及不應行下而行下者各杖六十【疏議曰】應奏而不奏者謂依律令及式事應合奏而不奏或格令式無合奏之文及事理不須聞奏者是不應奏而奏並合杖八十應言上者謂合申上而不言上注云𨿽奏上不待報而行亦同謂事合奏及已申上應合待報者皆須待報而行若不待報而輒行者亦同不奏不申之罪若據文且奏且行或申奏知不須待報者不當此坐不應言上者依律令及格式不遣言上而輒言上及不由所管而越言上者假謂州管縣都督管州州縣事須上省皆須先申所管州府不申而越言上者並事應行下而不行下不應行下而行下者謂應出符移關牒刺而不出行下不應出符移關牒刺而出行下者各杖六十諸公文有本案事直而代官司暑者杖八十代判者徒一年亡失案而代者加一等【疏議曰】公文謂在官文書有本案事直惟須依行或奏狀及符移關解刺牒等其有非應判署之人代官司署案及署應行文書者杖八十若代判者徒一年其亡失案而代者各加一等代署者杖九十代判者徒一年半此皆謂事直而代者若有增減出入罪重者卽從重科依令授五品以上畫可六品以下畫聞代畫者卽同增減制書其有制可字侍中所注止當代判之罪出使不返制命諸受制出使不返制命輒幹他事者徒一年半以故有所廢闕者徒三年餘使妄干他事者杖九十以故有所廢闕者徒一年越司侵職者杖七十【疏議曰】受制敕出使事訖皆須返命奏聞若不返命更干預他事者徒一年半以故有所廢闕者徒三年餘使謂非制使妄干他事者杖九十以故有所廢闕者徒一年越司侵職者謂設官分職各有司在越其本局侵人職掌杖七十其受皇后及皇太子令出使不返命得罪依減制敕一等匿哀聽樂從吉冒榮居官委親之官冒哀求仕父母被囚禁作樂諸聞父母若夫之喪匿不舉哀者流二千里喪制未終釋服從吉若忘哀作樂者自作遣人等徒三年雜戲徒一年卽遇樂而聽及參預吉席者各杖一百聞周親尊長喪匿不舉哀者徒一年喪制未終釋服從吉杖一百大功以下尊長各遞減二等卑幼各減一等【疏】諸聞父母若夫之喪匿不舉哀者流二千里喪制未終釋服從吉若忘哀作樂注云自作遣人等又云徒三年雜戲徒一年卽遇樂而聽及參預吉席者各杖一百父母之恩昊天莫報荼毒之極豈若聞喪婦人以夫爲天喪類父母聞喪卽須哭泣豈得擇日待時若匿而不卽舉哀者流二千里其嫡孫主祖者與父母同喪制未終謂父母及夫喪二十七月內釋服從吉若忘哀作樂注云自作遣人等徒三年其父卒母嫁及爲祖後者祖在爲祖母若出妻之子並居心喪之內未合從吉若忘哀作樂自作遣人等亦徒三年雜戲徒一年樂謂金石絲竹笙歌鼓舞之類雜戲謂樗蒲雙陸彈棊象博之屬卽遇樂而聽謂因逢奏樂而遂聽者參預吉席謂遇逢禮宴之席參預其中者各杖一百又云聞周親尊長喪匿不舉哀者徒一年喪制未終釋服從吉杖一百大功以下尊長各遞減二等卑幼各減一等【議曰】周親尊長謂祖父母曾髙父母亦同伯叔父母始兄姊夫之父母妾爲女君此等聞喪卽須舉發若匿不舉哀者徒一年喪制未終謂未踰周月釋服從吉者杖一百大功尊長匿不舉哀杖九十未逾九月釋服從吉杖八十小功尊長匿不舉哀杖七十未逾五月釋服從吉杖六十緦麻尊長匿不舉哀笞五十未踰三月釋服從吉笞四十其於卑幼匿不舉哀及釋服從吉各減當色尊長一等出降者謂姑姊妹本服周出嫁九月若於九月內釋服從吉者罪同周親尊長科之其服數止準大功之月餘親出降準此若有殤降爲七月之類亦準所降之月爲服數之限罪依本服科之其妻旣非尊長又殊卑幼在禮及詩比爲兄弟卽是妻同於幼【問曰】聞喪不卽舉哀於後擇日舉訖事發合得何罪【答曰】依禮斬縗之哭往而不返齊縗之哭若往而返大功之哭三曲而偯小功緦麻哀容可也準斯禮制輕重有殊聞喪𨿽同情有降殺周親以上不卽舉哀後𨿽舉訖不可無罪周以上從不應得爲重大功從不應得爲輕小功以下哀容可也不合科罪若未舉事發者各從不舉之坐【又問】居周喪作樂及遣人作律條無文合得何罪【答曰】禮云大功將至辟琴瑟鄭玄注云亦所以助哀又云小功將至不絕樂喪服云古者有死於室中者卽三月爲之不舉樂況乎身服周功心忘寧戚或遣人作樂或自奏管弦旣玷大猷須加懲誡律𨿽無文不合無罪從不應爲之坐周喪從重杖八十大功以下從輕笞四十緦麻卑幼不可重於釋服之罪諸府號官稱犯祖父名而冒榮居之祖父母父母老疾無待委親之官卽妄增年狀以求入侍及冒哀求仕者徒一年謂父母喪禫制未除及在心喪內者若祖父母父母及夫犯死罪被囚禁而作樂者徒一年半【疏】諸府號官稱犯祖父名而冒榮居之祖父母父母老疾無侍委親之官卽妄增年狀以求入侍及冒哀求仕者徒一年注云謂父母喪禫制未除及在心喪內者【議曰】府有正號官有名稱府號者假若父名衛不得於諸衛任官或祖名安不得任長安縣職之類官稱者或父名軍不得作將軍或祖名卿不得居卿任之類皆須自言不得輒受其有貪榮昧進冒居此官其祖父母父母老疾委親之官謂年八十以上或篤疾依法合侍見無人侍乃委置其親而之任所妄增年狀以求入侍者或未年八十及本非篤疾乃妄增年八十及篤疾之狀及冒哀求仕者謂父母之喪二十五月大祥後未滿二十七月而預選求仕從府號官稱以下各合處徒一年注云謂父母喪禫制未除但父母之喪法合二十七月二十五月內是正喪若釋服求仕卽當不孝合徒三年其二十五月外二十七月內是禫制未除此中求仕名爲冒哀合徒一年若釋去禫服而求仕自從釋服從吉之法及在心喪內者謂妾子及出妻之子合降其服皆二十五月內爲心喪又云若祖父母父母及夫犯死罪被囚禁而作樂者徒一年半【議曰】祖父母父母及夫犯死罪被囚禁而子孫及妻妾作樂者以其不孝不義虧斁特深故各徒一年半指斥乘輿諸指斥乘輿情理切害者斬言議政事乖失而涉乘輿者上請非切害者徒二年對捍制使而無人臣之禮者絞因私事斗競者非【疏】諸指斥乘輿情理切害者斬注云言議政事乖失而涉乘輿者上請又云非切害者徒二年【議曰】指斥謂言議乘輿原情及理俱有切害者斬注云言議政事乖失而涉乘輿者上請謂論國家法式言議是非而因涉乘輿者與指斥乘輿情理稍異故律不定刑名臨時上請非切害者徒二年謂語𨿽指斥乘輿而情理非切害者處徒二年又云對捍制使而無人臣之禮者絞注云因私事斗競者非【議曰】謂奉制敕使人有所宣告對使拒捍不依人臣之禮旣不承制命又出拒捍之言者合絞注云因私事斗競者非謂不涉制敕別因他事私自斗競或𨿽因公事論競不干預制敕者並從毆詈本法驛使稽程驛使以所賫文書寄人文書遣驛乘驛馬諸驛使稽程者一日杖八十二日加一等罪止徒二年若軍務要速加三等有所廢闕者違一日加役流以故陷敗戶口軍人城戍者絞【疏】諸驛使稽程者一日杖八十二日加一等罪止徒二年【議曰】依令給驛者給銅龍傳符無傳符處爲紙券量事緩急注驛數於符契上據此驛數以爲行程稽此程者一日杖八十二日加一等罪止徒二年又云若軍務要速加三等有所廢闕者違一日加役流以故陷敗戶口軍人城戍者絞【議曰】軍務要速謂是徵討掩襲報告外境消息及告賊之類稽一日徒一年十一日流二千里是爲加三等有所廢闕者謂稽遲廢闕經略掩襲告報之類違一日加役流稱日者須滿百刻爲由驛使稽遲遂陷敗戶口軍人衛士募人防人一人以上及諸城戍者絞若臨軍對寇告報稽期者自從乏軍興之法諸驛使無故以書寄人行之及受寄者徒一年若致稽程以行者爲首驛使爲從卽爲軍事警急而稽畱者以驛使爲首行者爲從有所廢闕者從前條其非專使之書而便寄者勿論【疏議曰】有軍務要速或追徵報告如此之類遣專使乘驛賫送文書無故謂非身患及父母喪者以所賫文書別寄他人送之及受寄文書者各徒一年若致稽程謂行不充驛數計程重於徒一年者卽以受書行者爲首驛使爲從此謂常行驛使而立罪名卽爲軍事警急報告徵討掩襲救援及境外消息之類而稽畱罪在驛使故以驛使爲首行者爲從注云有所廢闕者從前條謂違一日加役流以故陷敗戶口軍人城戍者絞其非專使之書謂非故遣專使所賫之書因而附之其使人及受寄人並勿論諸文書應遣驛而不遣驛及不應遣驛而遣驛者杖一百若依式應須遣使詣闕而不遣者罪亦如之【疏議曰】依公式令在京諸司有事須乘驛及諸州有急速大事皆合遣驛而所司乃不遣驛非應遣驛而所司乃遣驛者各杖一百又依儀制令皇帝踐祚及加元服皇太后加號皇后皇太子立及赦元日刺史若京官五品以上在外者並奉表疏賀州遣使余附表此卽應遣使詣闕而不遣者亦合杖一百故云罪亦如之諸驛使受書不依題署誤詣他所者隨所稽畱以行書稽程論減二等若由題署者誤坐其題署者【疏議曰】文書行下各有所詣應封題署者具注所詣州府使人乃不依題署誤詣他所因此稽程者隨所稽畱準上條行書稽畱之程減二等謂違一日杖六十二日加一等罪止徒一年若有軍務要速者加三等有所廢闕者從加役流上減二等徒二年半以故有所陷敗亦從絞上減二等徒三年若由題署者誤謂元題署者錯誤卽罪其題署之人驛使不坐諸增乘驛馬者一匹徒一年一匹加一等應乘驛驢而乘馬者減一等主司知情與同罪不知情者勿論余條驛司準此【疏議曰】依公式令給驛職事三品以上若王四匹四品及國公以上三匹五品及爵三品以上二匹散官前官各遞減職事官一匹余官爵及無品人各一匹皆數外別給驛子此外須將典吏者臨時量給此是令文本數數外剩取是日增乘一匹徒一年一匹加一等應乘驛驢而乘驛馬者又準駕部式六品以下前官散官衛官省司差使急速者給馬使回及余使並給驢卽是應乘驢之人而乘馬各減增乘馬罪一等主司知情與同罪者謂驛馬主司知增乘驛馬及知應乘驢而乘馬等情者皆與乘者同罪不知情者勿論余條驛司準此者謂枉道及越過賫私物之類諸乘驛馬輒枉道者一里杖一百五里加一等罪止徒二年越至他所者各加一等謂越過所詣之處經驛不換馬者杖八十無馬者不坐【疏議曰】乘驛馬者皆依驛路而向前驛若不依驛路別行是爲枉道越至他所者注云謂越過所詣之處假如從京使向西京無故輒過西京以西卽計裏加枉道一等經驛不換馬至所經之驛若不換馬者杖八十因而致死依廏牧令乘官畜產非理致死者備償無馬者不坐謂在驛無馬越過者無罪因而致死者不償【問曰】假有使人乘驛馬枉道五里經過反復往來便經十里如此犯者從何科斷【答曰】律注枉道本慮馬勞又恐行遲於事稽廢旣有往來之理亦計十里科論諸乘驛馬賫私物謂非隨身衣仗者一斤杖六十十斤加一等罪止徒一年驛驢減二等餘條驛驢準此【疏議曰】乘驛馬者惟得賫隨身所須衣仗衣謂衣被之屬仗謂弓刀之類除此之外輒賫行者一斤杖六十十斤加一等罪止徒一年驛驢減二等謂一斤笞四十罪止杖九十餘條驛驢準此者謂稽程枉道之類諸條驛驢得罪皆準馬減二等在外長官使人有犯諸在外長官及使人於使處有犯者所部屬官等不得卽推皆須申上聽裁若犯當死罪畱身待報違者各減所犯罪四等【疏議曰】在外長官謂都督刺史折衝果毅鎭將縣令關監等長官及諸使人於使處有犯者所部次官以下及使人所詣之司官屬並不得輒卽推鞫若無長官次官執魚印者亦同長官皆須先申上司聽裁若犯當死罪謂據糾告之狀合死者散畱其身待上報下違者各減所犯罪四等畱身者印及管鑰付知事次官其銅魚仍畱擬勘敕符𨿽復畱身未合追納輸納符節遲畱諸用符節事訖應輸納而稽畱者一日笞五十二日加一等十日徒一年【疏議曰】依令用符節並由門下省其符以銅爲之左符進內右符在外應執符人有事行勘皆奏出左符以合右符所在承用事訖使人將左符還其使若向他處五日內無使次者所在差專使送門下省輸納其節大使出卽執之使還亦卽送納應輸納而稽畱者一日笞五十二日加一等十日徒一年𨿽更違日罪亦不加其傳符通用紙作乘驛使人所至之處事𨿽未訖且納所司事了欲還然後更請至門下送輸旣無限日行至卽納違日者旣非銅魚之符不可依此科斷自依紙券加官文書稽罪一等其禁苑門符及交巡魚符若木契等於余條得減罪二等輸納稽遲者準例亦減二等若木契應發兵者同上符節之罪公事稽程及誤題署諸公事應行而稽畱及事有期會而違者一日笞三十三日加一等過杖一百十日加一等罪止徒一年半卽公事有限主司符下乖期者罪亦如之若誤不依題署及題署誤以致稽程者各減二等【疏】諸公事應行而稽畱及事有期會而違者一日笞三十三日加一等過杖一百十日加一等罪止徒一年半【議曰】凡公事應行者謂有所部送不限有品無品而輒稽畱及事有期會謂若朝集使及計帳使之類依令各有期會而違不到者一日笞三十三日加一等過杖一百十日加一等罪止徒一年半但事有期限者以違限日爲坐無限者以付文書及部領物後計行程爲罪又云卽公事有限主司符下乖期者罪亦如之若誤不依題署及題署誤以致稽程者各減二等【議曰】公事有限與上文事有期會同上文謂在下有違此文謂主司下符乖期者罪亦如之並同違期會之罪若使人不依題署錯詣他所及由曹司題署有誤而致稽程者各減二等謂違一日笞三十減二等笞十罪止徒一年半減二等各合杖一百卷十一職制律【六門】律條十七並疏格敕條八起請條一奉使部送寄人雇人長吏立碑請求公事曲法受財請求枉法贓不枉法贓彊率斂受所監臨贓乞取彊乞取贓監臨內受饋遺臨臨內借貸役使買賣遊客乞索律令式不便於事奉使部送寄人雇人諸奉使有所部送而雇人寄人者杖一百闕事者徒一年受寄雇者減一等卽綱典自相放代者笞五十取財者坐贓論闕事者依寄雇闕事法仍以綱爲首典爲從【疏】諸奉使有所部送而雇人寄人者杖一百闕事者徒一年受寄雇者減一等【議曰】奉使有所部送謂差爲綱典部送官物及囚徒畜產之屬而使者不行乃雇人寄人而領送者使人合杖一百闕事者謂於前事有所廢闕合徒一年其受寄及受雇者不闕事杖九十闕事杖一百故云減一等又云卽綱典自相放代者笞五十取財者坐贓論闕事者依寄雇闕事法仍以綱爲首典爲從【議曰】或綱獨部送而放典不行或典自領行而畱綱不去此爲自相放代笞五十受財者坐贓論其闕事及不闕事並受財輸財者皆以綱爲首典爲從假有兩綱兩典一綱一典取財代行一綱一典與財得住與財者坐贓讑減五等縱典發意亦以綱爲首典爲從取財者坐贓論其贓旣是彼此俱罪仍合沒官其受雇者已減使罪一等不合計贓科罪其贓不徵若監臨官司將所部典行放取物者並同監臨受財之法不同綱典之罪卽𨿽監臨元止一典放住代行者亦同綱典之例長吏立碑諸在官長吏實無政迹輒立碑者徒一年若遣人妄稱己善申請於上者杖一百有贓重者坐贓論受遣者各減一等𨿽有政迹而自遣者亦同【疏】諸在官長吏實無政迹輒立碑者徒一年若遣人妄稱己善申請於上者杖一百有贓重者坐贓論受遣者各減一等【議曰】在官長吏謂內外百司長官以下臨統所部者未能導徳齊禮移風易俗實無政迹妄述己功崇飾虛辭諷諭所部輒立碑頌者徒一年所部爲其立碑頌者爲從坐若遣人妄稱己善申請於上者杖一百若虛狀上表者從上書詐不實徒二年有贓重者坐贓論謂計贓重於本罪者從贓而斷受遣者各減一等各謂立碑者徒一年上減申請於上者杖一百上減若官人不遣立碑百姓自立及妄申請者從不應爲重科杖八十其碑除毀注云𨿽有政迹而自遣者亦同【議曰】官人𨿽有政迹而自遣所部立碑或遣申請者官人亦依前科罪若所部自立及自申上不知不遣者不坐請求公事曲法受財請求諸有所請求者笞五十謂從主司求曲法之事卽爲人請者與自請同主司許者與同罪主司不許及請求者皆不坐已施行者各杖一百所枉罪重者主司以出入人罪論他人及親屬爲請求者減主司罪三等自請求者加本罪一等卽監臨勢要勢要者𨿽官卑亦同爲人囑請者杖一百所枉重者罪與主司同至死者減一等【疏】諸有所請求者笞五十注云謂從主司求曲法之事卽爲人請者與自請同又云主司許者與同罪注云主司不許及請求者皆不坐又云已施行者各杖一百【議曰】凡是公事各依正理輒有請求規爲曲法者笞五十卽爲人請求𨿽非己事與自請同亦笞五十主司許者謂然其所請亦笞五十故云與同罪若主司不許及請求之人皆不坐已施行謂曲法之事已行主司及請求之者各杖一百本罪仍坐又云所枉罪重者主司以出入人罪論他人及親屬爲請求者減主司罪三等自請求者加本罪一等【議曰】所枉重者謂所司得囑請枉曲斷事重於一百杖者主司得出入人罪論假如先是一年徒罪囑請免徒主司得出入徒罪還得一年徒坐他人及親屬爲請求者減主司罪三等惟合杖八十此則減罪輕於已施行杖一百如此之類者依杖一百科之若他人親屬等囑請徒二年半罪主司曲爲斷免者他人等減三等仍合徒一年如此之類減罪重於杖一百者皆從減科若身自請求而得枉法者各加所請求罪一等科之又云卽監臨勢要注云勢要者𨿽官卑亦同又云爲人囑請者杖一百所枉重者罪與主司同至死者減一等【議曰】監臨者謂統攝案驗之官勢要者謂除監臨以外但是官人不限階品髙下惟據主司畏懼不敢乖違者𨿽官卑亦同爲人囑請曲法者無問行與不行許與不許但囑卽合杖一百主司許者笞五十所枉重於杖一百與主司出入坐同主司據法合死者監臨勢要合減死一等諸受人財而爲請求者坐贓論加二等監臨勢要準枉法論與財者坐贓論減三等若官人以所受之財分求余官元受者並贓論餘各依已分法【疏】諸受人財而爲請求者坐贓論加二等監臨勢要準枉法論與財者坐贓論減三等【議曰】受人財而爲請求者謂非監臨之官坐贓論加二等卽一尺以上笞四十一匹加一等罪止流二千五百里監臨勢要準枉法論卽一尺以上杖一百一匹加一等罪止流三千里無祿者減一等與財者坐贓論減三等罪止徒一年半若受他人之財許爲囑請未囑事發者止從坐贓之罪若無心囑請詭妄受財自依詐欺科斷取者𨿽是詐欺與人終是求請其贓亦合追沒其受所監臨之財爲他司囑請律無別文止從坐贓加二等罪止流二千五百里卽重於受所監臨若未囑事發止同受所監臨財物法又云若官人以所受之財分求余官元受者並贓論餘各依已分法【議曰】謂有官人初受有事家財物後減所受之物轉求余官初受者並贓論余官各依已分法假有判官受得枉法贓十匹更有兩官連判各分二匹與之判官得十匹之罪余官各得二匹之坐二人仍並爲二匹之從其有共謀受財分贓入已者亦各依已分爲首從之法其中𨿽有造意及以預謀不受財者事若枉法止依曲法首從論不合據贓爲罪如曲法罪輕從知所部有犯法不舉劾減罪人罪三等科之諸有事以財行求得枉法者坐贓論不枉法者減二等卽同事共與者首則並贓論從者各依已分法【疏議曰】有事之人用財行求而得枉法者坐贓論不枉法者謂𨿽以財行求官人不爲曲判減坐贓二等卽同事共與者謂數人同犯一事斂財共與元謀斂者並贓爲首仍倍論其從而出財者各依已分爲從枉法贓不枉法贓彊率斂諸監臨主司受財而枉法者一尺杖一百一匹加一等十五匹絞不枉法者一尺杖九十二匹加一等三十匹加役流無祿者各減一等枉法者二十匹絞不枉法者四十匹加役流【疏】諸監臨主司受財而枉法者一尺杖一百一匹加一等十五匹絞【議曰】監臨主司謂統攝案驗及行案主典之類受有事人財而爲曲法處斷者一尺杖一百一匹加一等十五匹絞又云不枉法者一尺杖九十二匹加一等三十匹加役流【議曰】𨿽受有事人財判斷不爲曲法一尺杖九十二匹加一等三十匹加役流又云無祿者各減一等枉法者二十匹絞不枉法者四十匹加役流【議曰】應食祿者具在祿令若令文不載者並是無祿之官受財者各減有祿一等枉法者二十匹絞不枉法者四十匹加役流【準】唐天寶元年二月二十日敕節文官吏應犯枉法贓十五匹合絞者自今以後特宜加至二十匹仍卽編諸格律【準】唐長興四年六月十四日敕節文起今後贓名條內有以準加減及同字者並陪贓累贓並宜準律令格式處分【準】唐應順元年三月二十日敕節文刺史縣令丞尉得替自今後如是見任官將已分錢物資送得替人卽請勿論其或率斂吏民以受所監臨財物論加一等如以威刑率斂以枉法論其去任受財人請減二等【準】周顯徳五年七月七日敕條今後無祿人犯枉法贓者特加至二十五匹絞【準】周顯徳五年七月七日敕條不枉法贓今後過五十匹者奏取敕裁臣等參詳今後應緣檢括田苗差役定稅送帳過簿了末稅租團保捉賊供造僧帳因以上公事率斂人錢物入己無所枉曲者諸以不枉法論過五十匹者奏取敕裁若不入己轉將行用減二等過一百匹者奏

取敕裁若率斂財物有所枉曲及彊率斂人錢物入己者並以枉法論諸有事先不許財事過之後而受財者事若枉準枉法論事不枉者以受所監臨財物論【疏議曰】官司推劾之時有事者先不許物事了之後而受財者事若曲法準前條枉法科罪旣稱準枉法不在除免加役流之例若當時處斷下違正理事過之後而與之財者卽以受所監臨財物論受所監臨贓乞取彊乞取贓監臨內受饋遺監臨內借貸役使買賣遊客乞索諸監臨之官受所監臨財物者一尺笞四十一匹加一等八匹徒一年八匹加一等五十匹流二千里與者減五等罪止杖一百乞取者加一等彊乞取者準枉法論【疏】諸監臨之官受所監臨財物者一尺笞四十一匹加一等八匹徒一年八匹加一等五十匹流二千里與者減五等罪止杖一百【議曰】監臨之官不因公事而受監臨內財物者計贓一尺以上笞四十一匹加一等八匹徒一年八匹加一等五十匹流二千里與財之人減監臨罪五等罪止杖一百又云乞取者加一等彊乞取者準枉法論【議曰】乞取者加一等謂非財主自與而官人從乞者加受所監臨罪一等以威若力彊乞取者準枉法論有祿無祿各依本法其因得餉送而更彊乞取者旣是一事分爲二罪以重法並滿輕法若是頻犯及二人以上之物仍合累並倍論【準】周顯徳五年七月七日敕條起今後受所監臨贓及乞取贓過一百匹者奏取敕裁諸官人因使於使所受送遺及乞取者與監臨同經過處取者減一等糾彈之官不減卽彊乞取者各與監臨罪同【疏議曰】官人因使於所使之處受送饋財物或自乞取者計贓準罪與監臨官同經過處取者謂非所詣之處因使經歷之所而取財者減一等糾彈之官不減者謂職合糾彈之官人所畏懼𨿽經過之處受送遺乞取及彊乞取者各與監臨罪同諸貸所監臨財物者坐贓論授訖未上亦同余條取受及相犯並準此若百日不還以受所監臨財物論彊者各加二等餘條彊者準此若賣買有剩利者計利以乞取監臨財物論彊市者笞五十有剩利者計利準枉法論卽斷契有數違負不還過五十日者以受所監臨財物論卽借衣服器翫之屬經三十日不還者坐贓論罪止徒一年【疏】諸貸所監臨財物者坐贓論注云授訖未上亦同余條取受及相犯並準此又云若百日不還以受所監臨財物論彊者各加二等注云余條彊者準此【議曰】監臨之官於所部貸財物者坐贓論注云授訖未上者若五品以上據制出日六品以下據畫訖並同已上之法余條取受及相犯謂受所監臨及毆詈之類故言準此若百日不還爲其淹日不償以受所監臨財物論若以威力而彊貸者各加二等謂百日內坐贓論加二等滿百日外從受所監臨財物上加二等注云余條彊者準此謂如下條私役使及借駞騾驢馬之類彊者各加二等但一部律內本條無彊取罪名各加二等故於此立例所貸之物元非擬將入己𨿽經恩免罪物尙徵還縱不經恩償訖事發亦不合罪爲貸時本許酬償不同悔過還主故也若取受之贓悔過還主仍減三等恩前費用準法不徵貸者赦後仍徵償訖故聽免罪又云若賣買有剩利者計利以乞取監臨財物論彊市者笞五十有剩利者計利準枉法論【議曰】官人於所部賣物及買物計時估有剩利者計利以乞取監臨財物論彊市者笞五十謂以威若力彊買物𨿽當價猶笞五十有剩利者計利準枉法論【問曰】官人遣人或市司而爲市易所遣之人及市司爲官人賣買有剩利官人不知情及知情各有何罪【答曰】依律犯時不知依凡論官人不知剩利之情據律不合得罪所爲市者𨿽不入己旣有剩利或彊賣買不得無罪從不應爲準官人應坐之罪百杖以下所市之人從不應爲輕笞四十徒罪以上從不應爲重杖八十仍不得重於官人應得之罪若市易已訖官人知情準家人所犯知情之法釋曰家人所犯知情法在下條又云卽斷契有數違負不還過五十日者以受所監臨財物論卽借衣服器翫之屬經三十日不還者坐贓論罪止徒一年【議曰】官人於所部市易斷契有數仍有欠物違負不還五十日以下依雜律科負債違契不償之罪滿五十一日以受所監臨財物論卽借衣服器翫之屬者但衣服器物品類至多不可具舉故云之屬借經三十日不還者坐贓論罪止徒一年所借之物各還主諸監臨之官私役使所監臨及借奴婢牛馬駞騾驢車船碾磑邸店之類各計庸賃以受所監臨財物論卽役使非供己者非供己謂流外官及雜任應供官事者計庸坐贓論罪止杖一百其應供已驅使而收庸直者罪如之供己求輸庸直者不坐若有吉凶借使所監臨者不得過二十人人不得過五日其於親屬𨿽過限及受饋乞貸皆勿論親屬謂緦麻以上及大功以上婚姻之家余條親屬準此營公廨借使者計庸賃坐贓論減二等卽因市易剩利及懸欠者亦如之【疏】諸監臨之官私役使所監臨及借奴婢牛馬駞騾驢車船碾磑邸店之類各計庸賃以受所監臨財物論【議曰】監臨之官私役使所部之人及從所部借奴婢牛馬駞騾驢車船碾磑邸店之類稱奴婢者部曲客女隨身亦同各計庸賃之價人畜車計庸船以下準賃以受所監臨財物論彊者加二等其借使人功計庸一日絹三尺人有彊弱力役不同若年十六以上六十九以下犯罪徒役其身庸依丁例其十五以下七十以上及發疾旣不任徒役庸力合減正丁宜準當鄕庸作之價若準價不充絹三尺卽依減價計贓科罪其價不減者還依丁例又云卽役使非供己者注云非供己謂流外官及雜任應供官事者又云計庸坐贓論罪止杖一百其應供已驅使而收庸直者罪亦如之注云供己求輸庸直者不坐【議曰】非供己謂流外官者謂諸司令史以下有流外告身者雜任釋曰雜任具在雜令謂在官供事無流外品爲其合在公家驅使故得罪輕於凡人不合供官人之身計庸坐贓致罪一尺笞二十一匹加一等罪止杖一百其應供已驅使者謂執衣白直之類止合供身驅使據法不合收庸而收庸直亦坐贓論罪止杖一百故云亦如之注云供己求輸庸直謂有公案者不坐別格聽收庸直者不拘此例又云若有吉凶借使所監臨者不得過二十人人不得過五日其於親屬𨿽過限及受饋乞貸皆勿論注云親屬謂緦麻以上及大功以上婚姻之家余條親屬準此【議曰】吉謂冠婚或祭享家廟凶謂喪葬或舉哀及殯殮之類聽許借使監臨部內所使總數不得過二十人每人不得過五日其於親屬𨿽過限謂親屬別於數限外驅使及受饋餉財物飲食或有乞貸皆勿論親屬謂本服緦麻以上親及大功以上親共爲婚姻之家並通受饋餉借貸役使依法無罪余條親屬準此者謂一部律內稱親屬處悉據本服內外緦麻以上及大功以上共爲婚姻之家故云準此又云營公廨借使者計庸貸坐贓論減二等卽因市易剩利及懸欠者亦如之【議曰】借使所監臨奴婢牛馬車船碾磑邸店之類爲營公廨使者各計庸賃坐贓論減二等卽爲公廨市易剩利及懸欠其價不還者亦計所剩及懸欠坐贓論減二等故云亦如之諸監臨之官受豬羊供饋謂非生者坐贓論彊者依彊取監臨財物法【疏議曰】監臨之官於所部內受豬羊供饋者卽是殺訖始送故注云謂非生者舉豬羊爲例自余禽獸之類皆是各計其所直坐贓論彊取者依彊取監臨財物法計贓準枉法論其有酒食瓜果之類而受者亦同供饋之例見在物徵還主若以畜產及米麵之屬饋餉者自從受所監臨財物法其贓沒官諸率斂所監臨財物饋遺人者𨿽不入己以受所監臨財物論【疏議曰】率斂者謂率人斂物或以身率人以取財物饋遺人者𨿽不入己並倍以受所監臨財物論若自入者同乞取法旣是率斂之物與者不合有罪其物還主諸監臨之官家人於所部有受乞借貸役使賣買有剩利之屬各減官人罪二等官人知情與同罪不知情者各減家人罪五等其在官非監臨及家人有犯者各減監臨及監臨家人一等【疏】諸監臨之官家人於所部有受乞借貸役使賣買有剩利之屬各減官人罪二等官人知情與同罪不知情者各減家人罪五等【議曰】臨統案驗爲監臨注云謂州縣鎭戍折衝府等判官以上總爲監臨自余惟據臨統本司及有所案驗者此等之官家人於其部內有受財乞物借貸役使賣買有剩利之屬者各減官人身犯二等若官人知情者並與家人同罪其不知情者各減家人罪五等謂準身自犯得減七等又云其在官非監臨及家人有犯者各減監臨及監臨家人一等【議曰】在官非監臨者謂非州縣鎭戍折衝府判官以上其諸州參軍事及小錄事於所部不得常爲監臨此爲在官非監臨若有事在手便爲有所案驗卽是監臨主司無所案驗者有所受乞借貸役使賣買及假賃有剩利之屬知情不知情各減監臨之官罪一等家人有犯亦減監臨家人罪一等【問曰】州縣鎭戍折衝府判官以上於所部總爲監臨自余惟據臨統本司及有所案驗者里正坊正旣無官品於部內有犯得作監臨之官以否【答曰】有所請求及枉法不枉法律文皆稱監臨主司明爲臨統案驗之人不限有品無品但職掌其事卽名監臨主司其里正坊正職在驅催旣無官品並不同監臨之例止從在官非監臨各減監臨之官罪一等諸去官而受舊官屬士庶饋與若乞取借貸之屬各減在官時三等謂家口未離本任所者【疏議曰】舊官屬謂前任所僚佐士庶謂舊所管部人受其饋送財物若乞取借貸之屬謂賣買假賃有剩利役使之類各減在官時三等並謂家口未離本任所者其家口去訖受饋餉者律無罪名若其乞索者從因官挾勢乞索之法諸因官挾勢及豪彊之人乞索者坐贓論減一等將送者爲從坐親故相與者勿論【疏議曰】或有因官人之威挾恃形勢及鄕閭首望豪右之人乞素財物者累倍所乞之財坐贓論減一等將送者爲從坐謂領豪右人等乞索者𨿽不將領而斂財送者並爲從坐若彊乞索者加等注云親故相與者勿論親爲本服緦麻以上及大功以上婚姻之家故謂素是通家或欽風若舊車馬不吝縞紵相貽之類者皆勿論【準】刑部格敕諸州解代官人及官人親識並遊客並不得於所在官司及百姓閒乞取若官人處分及率斂與者並同自乞取法其諸王公以及百官家人所在官人不得令供給其彊索供給者先決杖三十【準】周顯徳四年二月六日敕節文諸處頗有閒人遊客幹投縣鎭乞索或執持州府職員書題千求財帛縣鎭承意分配節級所由其所由節級又須轉於人戶處乞覓頗是煩擾者宜令今後止絕如有此輩並許諸色人論告勘當不虛其發書題人並縣鎭官吏並遊索人等並當重斷律令式不便於事諸稱律令式不便於事者皆須申尙書省議定奏聞若不申議輒奏攺行者徒二年卽詣闕上表者不坐【疏議曰】稱律令及式條內有事不便於時者皆須辯明不便之狀具申尙書省集京官七品以上於都座議定以應攺張之議奏聞若不申尙書省議輒卽奏請攺行者徒二年謂直述所見但奏攺者卽詣闕上表論律令及式不便於時者不坐若先違令式而後奏攺者亦徒二年所違重者自從重斷卷十二戶婚律【十門】律條十四並疏令式敕條十五起請條一脫漏增減戶口疾老丁中小僧道私入道父母在及居喪別籍異財居喪生子養子立嫡放良壓爲賤相冒合戶卑幼私用財分異財產別宅異居男女戶絕資產死商錢物諸蕃人及波斯附賣口分及永業田脫漏增減戶口疾老丁中小諸脫戶者家長徒三年無課役者減二等女戶又減三等謂一戶俱不附貫若不由家長罪其所由卽見在役任者𨿽脫戶及計口多者各從漏口法脫口及增減年狀謂疾老中小之類以免課役者一口徒一年二口加一等罪止徒三年其增減非免課役及漏無課役口者四口爲一口罪止徒一年卽不滿四口杖六十部曲奴婢亦同【疏】諸脫戶者家長徒三年無課役者減二等女戶又減三等注云謂一戶俱不附貫若不由家長罪其所由卽見在役任者𨿽脫戶及計口多者各從漏口法【議曰】率土黔庶皆有籍書若一戶之內盡脫漏不附籍者所由家長合徒三年身及戶內並無課役者減二等徒二年若戶內並無男夫直以女人爲戶而脫者又減三等合杖一百注云謂一戶俱不附貫此文不計人數惟據脫戶縱一身亦爲一戶不附卽依脫戶合徒三年縱有百口但一口附戶自外不附止從漏口之法若不由家長謂家長不知脫戶之情罪其所由家長不坐卽見在役任者謂身見在官驅使而戶籍無名𨿽脫戶從漏口法旣見在役任卽無課調釋曰課調具在役令若一身脫戶合杖六十及計口多者從漏口法漏有課口罪止徒三年漏無課口罪止徒一年半又云脫口及增減年狀注云謂疾老中小之類又云以免課役者一口徒一年二口加一等罪止徒三年【議曰】謂脫口及增年入老減年入中小及增狀入疾其從殘疾入廢疾從廢疾入篤疾廢疾釋曰老小中疾具在下條𨿽免課役若入篤疾卽得侍人故云之類罪止徒三年又云其增減非免課役及漏無課役口者四口爲一口罪止徒一年半卽不滿四口杖六十注云部曲奴婢亦同【議曰】口𨿽有所增減非免課役者謂增減其年不動課役其漏無課役口者謂身𨿽是丁見無課役及疾老中小若婦女四口爲一口罪止徒一年半漏四口徒一年十二口徒一年半不滿四口杖六十並謂無課役者若其戶內漏口或有課役無課役罪名不等者從並滿之法以課口累不課口科之若課口自一口至罪止或累並不加重者止從一重科奴婢部曲亦同不課之口律稱以免課役課役理不相須一事得免卽從脫漏之法諸里正不覺脫漏增減者一口笞四十三口加一等過杖一百十口加一等罪止徒三年不覺脫戶者聽從漏口法州縣脫戶亦準此若知情者各同家長法【疏議曰】里正之任掌案比戶口收手實造籍書不覺脫漏戶口者脫謂脫戶漏謂漏口及增減年狀一口笞四十三口加一等過杖一百十口加一等罪止徒三年里正不覺脫戶者聽從漏口法不限戶內口之多少皆計口科之州縣脫戶亦準此計口科罪不依脫戶爲法若知脫漏增減之情者總計裏內脫漏增減之口同家長罪法州縣計口罪亦準此其脫漏戶口之中若有知情不知情者亦依並滿之法爲罪諸州縣不覺脫漏增減者縣內十口笞三十三十口加一等過杖一百五十口加一等州隨所管縣多少通計爲罪通計謂管二縣者二十口笞三十管三縣者三十口笞三十之類計加亦準此若脫漏增減並在一縣者得以諸縣通之若止管一縣者減縣罪一等餘條通計準此各罪止徒三年知情者各同里正法不覺脫漏增減無文簿者官長爲首有文簿者主典爲首佐職以下節級連坐【疏】諸州縣不覺脫漏增減者縣內十口笞三十三十口加一等過杖一百五十口加一等州隨所管縣多少通計爲罪注云通計謂管二縣者二十口笞三十管三縣者三十口笞三十之類計加亦準此若脫漏增減並在一縣者得以諸縣通之若止管一縣者減縣罪一等餘條通計準此又云各罪止徒三年知情者各同里正法【議曰】州縣不覺脫漏增減者與上條里正不覺脫漏增減義同十口笞三十三十口加一等卽是二百二十口杖一百過杖一百五十口加一等州隨所管縣多少通計爲罪若管二縣以上卽須通計謂管二縣者二十口笞三十管三縣者三十口笞三十之類計加亦準此謂一縣三十口加一等卽州管二縣者六十口加一等管三縣者九十口加一等若管十縣三百口加一等若脫漏增減並在一縣謂管三縣一縣內脫漏三十口州始笞三十若管四縣一縣內脫漏四十口州亦笞三十故云得以諸縣通之若止管一縣者減縣罪一等謂縣脫三十口州得笞二十之類余條通計準此謂一部律內州管縣監管牧折衝府管校尉應通計者得罪亦準此各罪止徒三年知情者各同里正法其州縣知情得罪同里正法里正又同家長之法共前條家長脫漏罪同注云不覺脫漏增減無文簿者官長爲首有文簿者主典爲首佐職以下節級連坐【議曰】不覺脫漏增減無簿帳及不附籍書倡導旣是長官事由檢察違失故以長官爲首皆同不覺脫漏增減之坐次通判官爲第二從判官爲第三從典爲第四從見有文簿致使脫漏增減者勘檢旣由案主卽用典爲首判官爲第二從通判官爲第三從長官爲第四從其閒有知情之官並同家長之罪卽從私犯首從科之不知情者自依公坐之法諸里正及官司妄脫漏增減以出入課役一口徒一年二口加一等贓重入己者以枉法論至死者加役流入官者坐贓論【疏議曰】里正及州縣官司各於所部之內妄爲脫漏戶口或增減年狀以出入課役一口徒一年二口加一等十五口流三千里若有因脫漏增減取其課調入己計贓得罪重於脫漏增減口罪者卽準贓以枉法論計贓至死者加役流其贓入官者坐贓論其品官受贓𨿽輕以枉法論一匹以上卽除名不必要須贓重眾人之物亦累倍而論之【準】戶令諸男女三歲以下爲黃十五以下爲小二十以下爲中其男年二十一爲丁六十爲老無夫者爲寡妻妾又條諸一目盲兩耳聾手無二指足無三指手足無大拇指禿瘡無發久漏下重大癭瘇如此之類皆爲殘疾癡瘂侏儒腰脊折一支廢如此之類皆爲廢疾�疾癲狂二支癈兩目盲如此之類皆爲篤疾又條諸鰥寡孤獨貧窮老疾不能自存者令近親收養若無近親付鄕瑞安卹如在路有疾患不能自勝致者當界官司收付村坊贍養仍加醫療並勘問所由具注貫屬患損日移送前所【準】唐天寶十三載十二月二十五日制節文自今以後天下百姓宜以十八已上爲中男二十三已上成丁【準】唐廣徳元年七月二十二日敕天下男子宜令二十五成丁五十五入老僧道私入道諸私入道及度之者杖一百若由家長家長當罪已除貫者徒一年本貫主司及觀寺三綱知情者與同罪若犯法合出觀寺經斷不還俗者從私度法卽監臨之官私輒度人者一人杖一百二人加一等

【疏議曰】私入道謂爲道士女冠僧尼等非是官度而私入道及度之者各杖一百注云若由家長家長當罪旣罪家長卽私入道者不坐已除貫者徒一年及度之者亦徒一年本貫主司謂私入道人所屬州縣官司及所住觀寺三綱知情者各與入道人及家長同罪若犯法還俗合出觀寺官人斷訖牒觀寺知仍不還俗者從私度法斷後陳訴須著俗衣仍披法服者從私度法科杖一百卽監臨之官不依官法私輒度人者一人杖一百二人加一等罪止流三千里若州縣官司所度人免課役多者當條𨿽有罪名所爲重者自從重論並依上條妄增減出入課役科之其官司私度人被度者知私度情而受度者爲從坐若不知私度情者而受度人無罪【準】禮部式諸五品以上女及孫女出家者官齋行道皆聽不預父母在及居喪別籍異財居喪生子諸祖父母父母在而子孫別籍異財者徒三年別籍異財不相須下條準此若祖父母父母令別籍及以子孫妄繼人後者徒二年子孫不坐【疏】諸祖父母父母在而子孫別籍異財者徒三年注云別籍異財不相須下條準此【議曰】稱祖父母父母在則曾髙在亦同若子孫別生戶籍財產不同者子孫各徒三年注云別籍異財不相須或籍別財同或戶同財異者各徒三年故云不相須下條準此謂父母喪中別籍異財亦同此義又云若祖父母父母令別籍及以子孫妄繼人後者徒二年子孫不坐【議曰】若祖父母父母處分令子孫別籍及以子孫妄繼人後者得徙二年子孫不坐但云別籍不云令其異財令異財者明其無罪諸居父母喪生子及兄弟別籍異財者徒一年【疏議曰】居父母喪生子已於名例免所居官章中解訖皆謂在二十七月內而妊娠生子者及兄弟別籍異財各徒一年別籍異財不相須其服內生子事若未發自首亦原養子立嫡諸養子所養父母無子而捨去者徒二年若自生子及本生無子欲還者聽之卽養異姓男者徒一年與者笞五十其遺棄小兒年三歲以下𨿽異姓聽收養卽從其姓【疏】諸養子所養父母無子而捨去者徒二年若自生子及本生無子欲還者聽之【議曰】依戶令無子者聽養同宗於昭穆相當者旣蒙收養而輒捨去徒二年若所養父母自生子及本生父母無子欲還本生者並聽卽兩家並皆無子去住亦任其情若養處自生子及𨿽無子不願畱養欲遣還本生者任其所養父母又云卽養異姓男者徒一年與者笞五十其遺棄小兒年三歲以下𨿽異姓聽收養卽從其姓【議曰】異姓之男本非族類違法收養故徒一年違法與者得笞五十養女者不坐其小兒年三歲以下本生父母遺棄若不聽收養卽性命將絕故𨿽異姓仍聽收養卽從其姓如是父母遺失於後來識認合還本生失兒之家量酬乳哺之直諸立嫡違法者徒一年卽嫡妻年五十以上無子者得立庶以長不以長者亦如之【疏議曰】立嫡者本擬承襲嫡妻之長子爲嫡子不依此立是名違法合徒一年卽嫡妻年五十以上無子者謂婦人年五十以上不復乳育故許立庶子爲嫡皆先立長不立長者亦徒一年故云亦如之依令無嫡子及有罪疾立嫡孫無嫡孫以次立嫡子同母弟無母弟立庶子無庶子立嫡孫同母弟無母弟立庶孫曾玄以下準此無後者國除諸養雜戶男爲子孫者徒一年半養女杖一百官戶各加一等與者亦如之若養部曲及奴爲子孫者杖一百各還正之無主及主自養者聽從良【疏】諸養雜戶男爲子孫者徒一年半養女杖一百官戶各加一等與者亦如之【議曰】雜戶者前代犯罪沒官散配諸司驅使亦附州縣戶貫賦役不同白丁若有百姓養雜戶男爲子孫者徒一年半養女者杖一百養官戶者各加一等官戶亦是配隸沒官惟屬諸司州縣無貫與者各與養者同罪故云亦如之𨿽會赦皆合攺正若當色自相養者同百姓養子之法雜戶養官戶釋曰雜戶見在第三官戶見在第六或官戶養雜戶依戶令雜戶官戶皆當色爲婚據此卽是別色準法不得相養律旣不制罪名宜依不應爲之法養男從重養女從輕若私家部曲奴婢養雜戶官戶男女者依名例律部曲奴婢有犯本條無正文者各準良人皆同百姓科罪又云若養部曲及奴爲子孫者杖一百各還正之注云無主及主自養者聽從良【議曰】良人養部曲及奴爲子孫者杖一百各還正之謂養雜戶以下𨿽會赦皆正之各從本色注云無主謂所養部曲及奴無本主者及主自養謂主養當家部曲及奴爲子孫亦各杖一百並聽從良爲其經作子孫不可充賤故也若養客女及婢爲女者從不應爲輕法笞四十仍準養子法聽從良其有還壓爲賤者並同放奴及部曲爲良還壓爲賤之法放良壓爲賤諸放部曲爲良已給放書而壓爲賤者徒二年若壓爲部曲及放奴婢爲良而壓爲賤者各減一等卽壓爲部曲及放爲部曲而壓爲賤者又各減一等各還正之【疏議曰】依戶令放奴婢爲良及部曲釋曰部曲見在第六客女者並聽之皆由家長給手書長子以下聯署仍經本屬申牒除附若放部曲客女爲良壓爲賤者徒二年若壓爲部曲者謂放部曲客女爲良還壓爲部曲客女及放奴婢爲良還壓爲賤各減一等合徒一年半卽壓爲部曲者謂放奴婢爲良壓爲部曲客女及放爲部曲者謂放奴婢爲部曲客女而壓爲賤者又各減一等合徒一年仍並攺正從其本色故云各還正之此文不言客女者名例律稱部曲者客女同故解同部曲之例【問曰】放客女及婢爲良卻畱爲妾者合得何罪【答曰】妾者娶良人爲之據戶令自贖免賤本主不畱爲部曲者任其所樂況放客女及婢本主畱爲妾者依律無罪準自贖免賤者例得畱爲妾【又問】部曲娶良人女爲妻夫死服滿之後卽合任情去住其有欲去不放或因壓畱爲妾及更抑配與部曲及奴各合得何罪【答曰】服滿不放律無正文當不應爲重仍卽任去若元取當色爲婦末是良人畱充本色準法無罪若是良人女壓畱爲妾卽是有所威逼從不應得爲重科或抑配與餘部曲同放奴婢爲良卻壓爲部曲合徒一年如配與奴同與奴娶良人女合徒一年半上籍爲婢者流三千里此等轉嫁爲妻及妾兩和情願者並不合得罪惟本是良者不得願嫁賤人相冒合戶諸相冒合戶者徙二年無課役者減二等謂以疎爲親及有所規避者主司知情與同罪卽於法應別立戶而不聽別應合戶而不聽合者主司杖一百【疏】諸相冒合戶者徒二年無課役者減二等注云謂以疎爲親及有所規避者又云主司知情與同罪【議曰】依賦役令文武職事官三品以上若郡王期親及同居大功親五品以上及國公同居期親並免課役旣爲同居有所蠲免相冒合戶故得徒二年無課役者或藉資蔭贖罪事旣輕於課役故減二等得徒一年注云謂以疎爲親律令所蔭各有等差若以疎相合卽失戶數規其資蔭卽失課役如斯合戶得此徒刑若蠲免更多或假蔭重者各依本法自從重論主司知情與同罪主司謂里正以上知冒戶情有課役無課役各與同罪又云卽於法應別立戶而不聽別應合戶而不聽合者主司杖一百【議曰】應別謂父母終亡服紀已闋兄弟欲別者應合戶謂流離失鄕父子異貫依令合戶而主司不聽者各合杖一百應別應合之類非止此條略舉爲例余並準此卑幼私用財分異財產別宅異居男女諸同居卑幼私輒用財者十匹笞十十匹加一等罪止杖一百卽同居應分不均平者計所侵坐贓論減三等【疏議曰】凡是同居之內必有尊長尊長旣在子孫無所自專若卑幼不由尊長私輒用當家財物者十匹笞十十匹加一等罪止杖一百卽同居應分謂準令分別而財物不均平者準戶令應分田宅及財物者兄弟均分妻家所得之財不在分限兄弟亡者子承父分違此令文者是謂不均平謂兄弟二人均分百匹之絹一取六十匹計所侵十匹合杖八十之類是名坐贓論減三等【準】戶令諸應分田宅者及財物兄弟均分其祖父亡後各自異居又不同爨經三載以上逃亡經六載已上若無父祖舊田宅邸店碾磑部曲奴婢見在可分者不得輒更論分妻家所得之財不在分限妻𨿽亡沒所有資財及奴婢妻家並不得追理兄弟亡者子承父分繼絕亦同兄弟俱亡則諸子均分其父祖永業田及賜田亦均分口分田卽準丁中老小法若田少者亦依此法爲分其未娶妻者別與娉財姑姊妹在室者減男娉財之半寡妻妾無男者承夫分若夫兄弟皆亡同一子之分有男者不別得分謂在夫家守志者若攺適其見在部曲奴婢田宅不得費用皆應分人均分【準】唐天寶六載五月二十四日敕節文百官百姓身亡歿後稱是別宅異居男女及妻妾等府縣多有前件訴訟身在縱不同居亦合收編本籍旣別居無籍卽明非子息及加推案皆有端由或其母先因姦私或素是出妻棄妾苟祈僥幸利彼資財遂使眞僞難分官吏惑聽其百官百姓身亡之後稱是在外別生男女及妻妾先不入戶籍者一切禁斷輒經府縣陳訴不須爲理仍量事科決勒還本居【準】唐天寶七載十二月十二日敕其宗子王公以下在外處生男女不收入宅其無籍書身亡之後一切準百官百姓例處分戶絕資產【準】喪葬令諸身喪戶絕者所有部曲客女奴婢店宅資財並令近親親依本服不以出降轉易貨賣將營葬事及量營功徳之外餘財並與女戶𨿽同資財先別者亦準此無女均入以次近親無親戚者官爲檢校若亡人在日自有遺囑處分證驗分明者不用此令【準】唐開成元年七月五日敕節文自今後如百姓及諸色人死絕無男空有女已出嫁者令文合得資產其間如有心懷覬望孝道不全與夫合謀有所侵奪者委所在長吏嚴加糺察如有此色不在給與之限臣等參詳請今後戶絕者所有店宅畜產資財營葬功徳之外有出嫁女者三分給與一分其餘並入官如有莊田均與近親承佃如有出嫁親女被出及夫亡無子並不曾分割得夫家財產入己還歸父母家後戶絕者並同在室女例余準令敕處分死商錢物諸蕃人及波斯附【準】主客式諸商旅身死勘問無家人親屬者所有財物隨便納官仍具狀申省在後有識認勘當灼然是其父兄子弟等依數卻酬還【準】唐大和五年二月十三日敕節文死商錢物等其死商有父母嫡妻及男或親兄弟在室姊妹在室女親侄男見相隨者便任收管財物如死商父母妻兒等不相隨如後親屬將本貫文牒來收認委專知官切加根尋實是至親責保訖任分付取領狀入案申省【準】唐大和八年八月二十三日敕節文當司應州郡死商及波斯蕃客資財貨物等謹具條流如後一死商客及外界人身死應有資財貨物等檢勘從前敕旨內有父母嫡妻男親侄男在室女並合給付如有在室姊妹三分內給一分如無上件親族所有錢物等並合官收一死波斯及諸蕃人資財貨物等伏請依諸商客例如有父母嫡妻男女親女親兄弟元相隨並請給還如無上件至親所有錢物等並請官收更不牒本貫追勘親族右戶部奏請自今以後諸州郡應有波斯及諸蕃人身死若無父母嫡妻男及親兄弟元相隨其錢物等便請勘責官收如是商客及外界人身死如無上件親族相隨卽量事破錢物薶瘞明立碑記便牒本貫追訪如有父母嫡妻男及在室女卽任收認如是親兄弟親侄男不同居並女已出嫁兼乞養男女並不在給還限在室親姊妹亦請依前例三分內給一分如死客有妻無男女者亦請三分給一分敕旨宜依【準】周顯徳五年七月七日敕條死商財物如有父母祖父母妻不問有子無子及親子孫男女並同居大功以上親幼小者亦同成人不問隨行與不隨行並可給付如無以上親其同居小功親釋曰大功小功親具在假寧令後五服制度令內及出嫁親女三分財物內取一分均給之餘親及別居骨肉不在給付之限其蕃人波斯身死財物如灼然有同居親的骨肉在中國者並可給付其在本土者𨿽來識認不在給付賣口分及永業田諸賣口分田者一畝笞十二十畝加一等罪止杖一百地還本主財沒不追卽應合賣者不用此律【疏議曰】口分田謂計口受之非永業及居住園宅輒賣者禮云田裏不鬻謂受之於公不得私自鬻賣違者一畝笞十二十畝加一等罪止杖一百賣一頃八十一畝卽爲罪止地還本主財沒不追卽應合賣者謂永業田家貧賣供葬及口分田賣充宅及碾磑邸店之類狹鄕樂遷就寛者準令並許賣之其賜田欲賣者亦不在禁限其五品以上若勛官永業地亦並聽賣故云不用此律卷十三戶婚律【九門】律條十八並疏令敕條七起請條五占盜侵奪公私田典賣指當論競物業婚田入務旱澇霜雹虫蝗部內田疇荒蕪課農桑給復除差科賦役不均平及擅賦斂加益輸稅違期婚嫁妄冒離之正之居喪嫁娶占盜侵奪公私田諸占田過限者一畝笞十十畝加一等過杖六十二十畝加一等罪止徒一年若於寬閒之處者不坐【疏議曰】王者制法農田百畝其官人永業準品及老小寡妻受田各有等級非寬閒之鄕不得限外更占若占田過限者一畝笞十十畝加一等過杖六十二十畝加一等一頃五十一畝罪止徒一年又依令受由悉足者爲寬鄕不足者爲狹鄕若占於寬閒之處不坐謂計口受足以外仍有剩田務從墾辟庶盡地利故所占𨿽多律不與罪仍須申牒立案不申請而占者從應言上不言上之罪諸盜耕種公私田者一畝以下笞三十五畝加一等過杖一百十畝加一等罪止徒一年半荒田減一等彊者各加一等苗子歸官主下條苗子準此【疏議曰】田地不可移徙所以不同眞盜故云盜耕種公私田者一畝以下笞三十五畝加一等三十五畝有餘杖一百過杖一百十畝加一等五十五畝有餘罪止徒一年半荒田減一等謂在帳籍之內荒廢未耕種者減熟田罪一等若彊耕者各加一等熟田罪止徒二年荒田罪止徒一年半苗子各歸官主稱苗子者其子及艸並徵還官主下條苗子準此謂妄認及盜貿賣侵奪私田盜耕墓地如此之類所有苗子各還官主其盜耕人田有荒有熟或竊或彊一家之中罪名不等者並依例以重法並滿輕法爲坐若盜兩家以上之田只是一家而斷並滿不加重者惟從一重科若親屬相侵得罪各依服紀準親屬盜財物法應減者節級釋曰節級猶等級也減科若已上籍卽從下條盜貿賣之坐諸妄認公私田若盜貿賣者一畝以下笞五十五畝加一等過杖一百十畝加一等罪止徒二年【疏議曰】妄認公私之田稱爲己地若私竊貿易或盜賣與人者一畝以下笞五十五畝加一等二十五畝有餘杖一百過杖一百十畝加一等五十五畝有餘罪止徒二年賊盜律云闌圈之屬須絕離常處器物之屬須移徙其地𨿽有盜名立法須爲定例地旣不離常處理與財物有殊故不計贓爲罪亦無除免倍贓之例妄認者謂經理已得若未得者準妄認奴婢財物之類未得法科之盜貿易者須易訖盜賣者須賣了依令田無文牒輒賣買者財沒不追苗子及買地之財並入地主諸在官侵奪私田者一畝以下杖六十三畝加一等過杖一百五畝加一等罪止徒二年半園圃加一等【疏議曰】律稱在官卽是居官挾勢侵奪百姓私田者一畝以下杖六十三畝加一等十二畝有餘杖一百過杖一百五畝加一等三十二畝有餘罪止徒二年半園圃謂蒔果實種菜蔬之所而有籬障者以其沃塉不類故加一等若侵奪地及園圃罪名不等亦準並滿之法或將職分官田貿易私家之地科斷之法一準上條貿易爲罪若得私家陪貼財物自依監主詐欺其官人兩相侵者同百娃例卽在官時侵奪貿易等去官事發科罪並準初犯之時諸盜耕人墓田杖一百傷墳者徒一年卽盜葬他人田者笞五十墓田加一等仍令移葬若不識盜葬者告里正移薶不告而移笞三十卽無處移薶者聽於地主口分內薶之【疏議曰】墓田廣袤令有制限盜耕不問多少卽杖一百傷墳者謂窀音迍穸音夕之所聚土爲墳傷者合徒一年卽將屍柩盜葬他人地中者笞五十若盜葬他人墓田中者加一等合杖六十如盜葬傷他人墳者亦同盜耕傷墳之罪仍各令移葬若不識盜葬之人告所部里正移薶之不告而移慮失屍柩合笞三十卽無處移薶者謂無閒荒地可薶聽於地主口分內薶之【準】田令諸競田判得已耕種者後𨿽攺判苗入種人耕而未種者酬其功力未經斷決彊耕者苗從地判又條諸田爲水侵射不依舊流新出之地先給被侵之家若別縣界新出依收授法其兩岸異管從正流爲斷若合隔越受田者不取此令【準】唐寶應元年四月十七日敕節文諸百姓競田如已種者並據見佃爲主待收了斷割其盜種者任地主收苗所用人功不在論限典賣指當論競物業【準】雜令諸家長在在謂三百里內非隔閡者而子孫弟侄等不得輒以奴婢六畜田宅及餘財物私自質舉及賣田宅無質而舉者亦準此其有質舉賣者皆得本司文牒然後聽之若不相本問違而輒與及買者物卽還主錢沒不追臣等參詳應典賣物業或指名質舉須是家主尊長對錢主或錢主親信人當面署押契帖或婦女難於面對者須隔簾幕親聞商量方成交易如家主尊長在外不計遠近並須依此若隔在化外及阻隔兵戈卽須州縣相度事理給與憑由方許商量交易如是卑幼骨肉蒙昧尊長專擅典賣質舉倚當或僞署尊長姓名其卑幼及牙保引致人等並當重斷錢業各還兩主其錢已經卑幼破用無可徵償者不在更於家主尊長處徵理之限應田宅物業𨿽是骨肉不合有分輒將典賣者準盜論從律處分【準】建隆三年十二月五日敕節文今後應典及倚當莊宅物業與人限外𨿽經年深元契見在契頭𨿽已亡沒其有親的子孫及有分骨肉證驗顯然者不限年歲並許收贖如是典當限外經三十年後並無文契及𨿽執文契難辯眞虛者不在論理收贖之限見佃主一任典賣臣等參詳自唐元和六年後來條理典賣物業敕文不一今酌詳舊條逐件書一如後一應田土屋舍有連接交加者當時不曾論理伺候家長及見證亡歿子孫幼弱之際便將難明契書擾亂別縣空煩刑獄證驗終難者請準唐長慶二年八月十五日敕經二十年以上不論卽不在論理之限有故畱滯在外者卽與出除在外之年違者並請以不應得爲從重科罪一應典賣倚當物業先問房親房親不要次問四鄰四鄰不要他人並得交易房親著價不盡亦任就得價髙處交易如業主牙人等欺罔鄰親契帖內虛擡價錢及鄰親妄有遮恡者並據所欺錢數與情狀輕重酌量科斷一應有將物業重疊倚當者本主牙人鄰人並契上署名人各計所欺入己錢數並準盜論不分受錢者減三等仍徵錢還被欺之人如業主塡納罄盡不足者勒同署契牙保鄰人等同共陪塡其物業歸初倚當之主婚田入務【準】雜令謂訴田宅婚姻債負起十月一日至三月三十日檢校以外不合若先有文案交相侵奪者不在此例臣等參詳所有論競田宅婚姻債負之類債負謂法許徵理者取十月一日以後許官司受理至正月三十日住接詞狀三月三十日以前斷遣須畢如未畢具停滯刑獄事由聞奏如是交相侵奪及諸般詞訟但不幹田農人戶者所在官司隨時受理斷遣不拘上件月日之限旱澇霜雹虫蝗部內田疇荒蕪諸部內有旱澇霜雹虫蝗爲害之處主司應言而不言及妄言者杖七十覆檢不以實者與同罪若致枉有所徵免贓重者坐贓論【疏議曰】旱謂亢陽澇謂霖霪霜謂非時降霣雹謂損物爲災虫蝗謂螟螽蝥賊之類依令十分損四以上免租損六免租調釋曰租調課役具在賦役令損七以上課役俱免若桑麻損盡者各免調其應損免者皆主司合言主司謂里正以上里正須言於縣縣申州州申省多者奏聞其應言而不言及妄言者所由主司杖七十其有充使覆檢不以實者與同罪亦合杖七十若不以實言上妄有增減致枉有所徵免者謂應損而徵不應損而免計所枉徵免贓罪重於杖七十者坐贓論罪止徒三年旣是以贓致罪皆合累倍而斷【問曰】有應得損免不與損免以枉徵之物或將入己或用入官各合何罪【答曰】應得損免而妄徵亦準上條妄脫漏增減之罪入官者坐贓論入私者以枉法論至死者加役流諸部內田疇荒蕪者以十分論一分笞三十一分加一等罪止徒一年州縣各以長官爲首佐職爲從戶主犯者亦計所荒蕪五分論一分笞三十一分加一等【疏議曰】部內謂州縣及里正所管田稱疇者言田之疇類或云疇地畔也不耕謂之荒不鋤謂之蕪若部內總計準口受田十分之中一分荒蕪者笞三十假若管田百頃十頃荒蕪笞三十一分加一等謂十頃加一等九十頃荒蕪者罪止徒一年州縣各以長官爲首佐職爲從縣以令爲首丞尉爲從州卽刺史爲首長史司馬司戶爲從里正一身得罪無四等罪名者止依首從爲坐其檢句品爲佐職其主典律無罪名戶主犯者亦計所荒蕪五分論計戶內所受之田假有受田五十畝十畝荒蕪戶主笞三十故云一分笞三十一分加一等卽二十畝笞四十三十畝笞五十四十畝杖六十五十畝杖七十其受田多者各準此法爲罪課農桑諸里正依令授人田課農桑若應受而不授應還而不收應課而不課如此類違法者失一事笞四十一事謂失一事於一人若於一人失數事一事失之於數人皆累爲坐三事加一等縣失十事笞三十二十事加一等州隨所管縣多少通計爲罪州縣各以長官爲首佐職爲從各罪止徒一年故者各加二等【疏】諸里正依令授人田課農桑若應受而不授應還而不收應課而不課如此事類違法者失一事笞四十【議曰】依田令戶內永業田課植桑五十根以上楡棗各十根以上土地不宜者任依鄕法又條令應收授之田每年起十月一日里正預校勘造簿縣令總集應退應受之人對共給授又條授田先不課役後課役先無後少先貧後富其里正皆須依令造簿通送及課農桑若應合受田而不授應合還公田而不收應合課田農而不課應課植桑棗而不植如此事類違法者每一事有失合笞四十注云一事謂失一事於一人若於一人失數事及一事失之於數人皆累爲坐【議曰】一事謂失一事於一人者假若於一戶之上不課種桑棗爲一事合笞四十若於一人失數事謂於一人之身應受不授又不課桑棗及田疇荒蕪及一事失之於數人謂應還不收之類在於數人之上皆累而爲坐又云三事加一等縣失十事笞三十二十事加一等州隨所管縣多少通計爲罪【議曰】假有里正應課而不課是一事應受而不授是二事應還而不收是三事授田先不課後課是四事先少後無是五事先富後貧是六事田疇荒蕪是七事皆累爲坐其應累者每三事加一等卽失二十二事徒一年縣失者亦準里正所失十事笞三十二十事加一等一百七十事合徒一年州隨所管縣多少通計爲罪謂管二縣者失二十事笞三十失三百四十四事徒一年其管縣多者通計各準此注云州縣各以長官爲首佐職爲從又云各罪止徒一年故者各加二等【議曰】州縣以刺史縣令爲首其長官闕卽次官爲首佐職及判戶曹之司爲從各罪止徒一年謂州縣長官及里正各罪止徒一年故犯者各加二等卽是一事杖六十縣十事笞五十州管二縣者二十事笞五十計加亦準此通計爲罪各罪止徒二年其州止管一縣者各減縣罪一等若有故失罪法不等者亦依並滿之法假如授田等失七事合杖六十又有故犯三事亦合杖六十卽以故犯三事並爲失十事科杖七十其州縣應累並者各準此給復除諸應受復除而不給不應受而給者徒二年其小徭役者笞五十【疏議曰】依令人居狹鄕樂遷就寛鄕去本居千里外復三年五百里外復二年三百里外復一年之類應給復除而所司不給不應受而所司妄給者徒二年其小徭役謂充夫及雜使準令應免不免應役不役者合笞五十其妄給復除及應給不給準贓重於徒二年者依上條妄脫漏增減以出入課役一口徒一年二口加一等贓重入己者以枉法論至死者加役流入官者坐贓論其不應受復除人而求請主司妄得復除者依名例若共監主爲犯𨿽造意仍以監主爲首卽是所司爲首得復者爲從若他人爲請求妄得復者自從囑請法差科賦役不均平及擅賦斂加益輸稅違期諸差科賦役違法及不均平杖六十若非法而擅賦斂及以法賦斂而擅加益贓重入官者計所擅坐贓論入私者以枉法論至死者加役流【疏】諸差科賦役違法及不均平杖六十【議曰】依令凡差科先富彊後貧弱先多丁後少丁差科賦役違法及不均平謂貧富彊弱先後閒要等差科不均平者各杖六十又云若非法而擅賦斂及以法賦斂而擅加益贓重入官者計所擅坐贓論入私者以枉法論至死者加役流【議曰】依賦役令每丁租兩石調絁絹二丈綿三兩布輸二丈五尺麻三斤丁役二十日此是每年以法賦斂皆行公文依數輸納若臨時別差科者自依臨時處分如有不依此法而擅有所徵斂或𨿽依格令式而擅加益入官者總計贓至六四卽是重於杖六十皆從坐贓科之假有擅加益入官滿一百匹絹比斂眾人之物法合倍論倍爲五十匹坐贓罪止徒三年入私者以枉法論稱入私不必入己但不入官者卽爲入私官人有祿枉法一尺杖一百一匹加一等十五匹絞無祿者減一等二十匹絞今云至死者加役流並不合絞其閒賦斂𨿽有入官復有入私者卽是罪名不等宜依並滿之法假有擅賦斂得一百匹九十匹入官十匹入私從入官九十匹倍爲四十五匹徒二年半倍入私十匹爲五匹亦徒二年半不得累徙五年須以入私十匹並滿入官九十匹爲一百匹倍爲五十四處徒三年【準】唐長慶元年正月二十五日度支旨條節文如有兩稅合徵錢物數外擅加率一錢一物州縣長吏並同枉法贓論諸部內輸課稅之物違期不充者以十分論一分笞四十一分加一等州縣皆以長官爲首佐職以下節級連坐戶主不充者笞四十【疏】諸部內輸課稅之物違期不充者以十分論一分笞四十一分加一等【議曰】輸課稅之物謂租調及庸地租雜稅之類物有頭數輸有期限而違不充者以十分論一分笞四十假有當裏之內徵百石物十斛不充笞四十每十斛加一等若全違期不入者徒二年州縣亦各以部內分數不充科罪準此注云州縣皆以長官爲首佐職以下節級連坐【議曰】刺史縣令倡導之首課稅違限責在長官佐職以下節級連坐旣以長官爲首通判官爲第二從判官爲第三從主典及檢句之官爲第四從以勸導之首屬在長官故不同判事差等其里正處百戶之內事在一人旣無節級連坐惟得部內不充之罪又云戶主不充者笞四十【議曰】百姓當戶應輸課稅依期不充卽笞四十不據分數爲坐婚嫁妄冒離之正之諸許嫁女已報婚書及有私約約謂先知夫身老幼殘疾養庶之類而輒悔者杖六十男家自悔者不坐不追娉財𨿽無許婚之書但受娉財亦是娉財無多少之限酒食者非以財物爲酒食者亦同娉財若更許他人者杖一百已成者徒一年半後娶者知情減一等女追歸前夫前夫不娶還娉財後夫婚如法【疏】諸許嫁女已報婚書及有私約注雲約謂先知夫身老幼疾殘養庶之類又云而輒悔者杖六十注云男家自悔者不坐不追娉財【議曰】許嫁女已報婚書者謂男家致書禮請女氏答書許訖及有私約注雲約謂先知夫身老幼疾殘養庶之類老幼謂違本約相校倍年者疾殘謂狀當三疾支體不完養謂非己所生庶謂非嫡子及庶孼之類者以其色目非一故云之類皆謂宿相諳委兩情具愜私有契約或報婚書如此之流不得輒悔悔者杖六十婚仍如約若男家自悔者不坐不追娉財𨿽無許婚之書但受娉財亦是娉財無多少之限酒食者非以財物爲酒食者亦同娉財若更許他人者杖一百已成者徒一年半後娶者知情減一等女追歸前夫前夫不娶還娉財後夫婚如法【疏】諸許嫁女已報婚書及有私約注雲約謂先知夫身老幼疾殘養庶之類又云而輒悔者杖六十注云男家自悔者不坐不追娉財【議曰】許嫁女已報婚書者謂男家致書禮請女氏答書許訖及有私約注雲約謂先知夫身老幼疾殘養庶之類老幼謂違本約相校倍年者疾殘謂狀當三疾支體不完養謂非己所生庶謂非嫡子及庶孼之類者以其色目非一故云之類皆謂宿相諳委兩情具愜私有契約或報婚書如此之流不得輒悔悔者杖六十婚仍如約若男家自悔者無罪娉財不合卻追之限【問曰】有私約準文惟言老幼疾殘養庶之類未知貧富貴賤亦入之類得爲妄冒以否【答曰】老幼疾殘養庶之類此緣事不可攺故須先約然許爲婚且富貴不恆貧賤無定不入之類亦非妄冒又云𨿽無許婚之書但受娉財亦是注云娉財無多少之限酒食者非以財物爲酒食者亦同娉財【議曰】婚禮先以娉財爲信故禮云娉則爲妻𨿽無許婚之書但受娉財亦是注云娉財無多少之限卽受一尺以上並不得悔酒食非者爲供設親賓便是眾人同費所送𨿽多不同娉財之限若以財物爲酒食者謂送財錢以當酒食不限多少亦同娉財又云若更許他人者杖一百已成者徒一年半後娶者知情減一等女追歸前夫前夫不娶還娉財後夫婚如法【議曰】若更許他人者謂依私約報書或受娉財而別許他人者杖一百若已成者徒一年半後娶者如已許嫁之情而娶者減女家罪一等未成者依下條減已成者五等合杖六十已成徒一年女歸前夫若前夫不娶女氏還娉財後未婚如法諸爲婚而女家妄冒者徒一年男家妄冒加一等未成者依本約已成者離之【疏議曰】爲婚之法必有行媒男女嫡庶長幼當時理有契約女家違約妄冒者徒一年男家妄冒者加一等未成者依本約謂依初許婚契約已成者離之違約之中理有多種或以尊卑或以大小之類皆是諸有妻更娶妻者徒一年女家減一等若斯妄而娶者徒一年半女家不坐各離之【疏議曰】依禮日見於甲月見於庚象夫婦之義一與之齊中饋斯重故有奏而更娶者合徒一年女家減一等爲其知情合杖一百若欺妄而娶謂有妻言無以其矯詐之故合徒一年半女家旣不知情依法不坐仍各離之稱各者女氏知有妻無妻皆合離異故云各離之【問曰】有婦而更娶婦後娶者𨿽合離異未離之閒其夫內外親戚相犯得同妻法以否【答曰】一夫一婦不刊之制有妻更娶本不成妻詳求禮法止同凡人之坐諸以妻爲妾以婢爲妻者徒二年以妾及客女爲妻以婢爲妾者徒一年半各還正之若婢有子及經放爲良者聽爲妾【疏】諸以妻爲妾以婢爲妻者徒二年以妾及客女爲妻以婢爲妾者徒一年半各還正之【議曰】妻者齊也秦晉爲匹妾通賣買等數相懸婢乃賤流本非儔類若以妻爲妾以婢爲妻便虧夫婦之正道黷人倫之彜則顚倒冠履紊亂禮經犯此之人卽合二年徒罪以妾及客女爲妻客女謂部曲之女或有於他處轉得或放婢爲之以婢爲妾者皆徒一年半各還正之從本色【問曰】或以妻爲媵或以媵爲妻或以妾作媵或以媵作妾各得何罪【答曰】據鬥訟律媵犯妻減妾一等妾犯媵加凡人一等餘條媵無文者與妾同卽是夫犯媵皆同犯妾所問旣非妻妾與媵相犯便無加減之條夫犯媵例依犯妾卽以妻爲媵罪同以妻爲妾若以媵爲妻亦同以妾爲妻其以媵爲妾律令無文宜依不應爲重合杖八十以妾爲媵令旣有制律無罪名止剩違令之罪卽因其攺換以告身與回換之人者自從假與人官法若以妾詐爲媵而冒承媵姓名始得告身者依詐僞律詐增加功狀以求得官者合徒一年又云若婢有子及經放爲良者聽爲妾【議曰】婢爲主所幸因而有子卽𨿽無子經放爲良者聽爲妾【問曰】婢經放爲良聽爲妾若用爲妻復有何罪【答曰】妻者傳家事承祭祀旣具六禮取則二儀婢𨿽經放爲良豈堪承嫡之重律旣止聽爲妾卽是不許爲妻不可處以婢爲妻之科須從以妾爲妻之坐居喪嫁娶諸居父母及夫喪而嫁娶者徒三年妾減三等各離之知而共爲婚姻者各減五等不知者不坐若居周喪而嫁娶者杖一百卑幼減二等妾不坐【疏】諸居父母及夫喪而嫁娶者徒三年妾減三等各離之知而共爲婚姻者各減五等不知者不坐【議曰】父母之喪終身憂戚三年從吉自爲逹禮夫爲婦天尙無再醮若居父母及夫之喪謂在二十七月內若男身娶妻而妻女出嫁者各徒三年妾減三等若男夫居喪娶妾妻女作妾嫁人妾旣許以卜姓爲之其情理賤也禮數旣別得罪故輕各離之謂服內嫁娶妻妾並離之而共爲婚姻者謂壻父稱婚妻父稱姻二家相知是服制之內故爲婚姻者各減罪五等得杖一百娶妾者合杖七十不知者不坐又云若居周喪而嫁娶者杖一百卑幼減二等妾不坐【議曰】若居周親之喪嫁娶謂男夫娶婦女嫁作妻各杖一百卑幼減二等𨿽是周服亡者是卑幼故減二等合杖八十妾不坐謂周服內男夫娶妾婦作妾嫁人並不坐諸祖父母父母被囚禁而嫁娶者死罪徒一年半流罪減一等徒罪杖一百祖父母父母命者勿論【疏議曰】祖父母父母旣被囚禁固身囹圄子孫嫁娶名教不容若祖父母父母犯當死罪嫁娶者徒一年半流罪徒一年徒罪杖一百若娶妾及嫁爲妾者卽準上文減三等若周親尊長主婚卽以主婚爲首男女爲從若余親主婚事由主婚主婚爲首男女爲從事由男女卽男女爲首主婚爲從其男女被逼或男年十八以下及在室之女並主婚獨坐注云祖父母父母命者勿論謂奉祖父母父母命爲親故律不加其罪依令不得宴會諸居父母喪與應嫁娶人主婚者杖一百【疏議曰】居父母喪與應合嫁娶之人主婚者杖一百若與不應嫁娶人主婚得罪重於杖一百自從重科若居夫喪而與應嫁娶人主婚者律𨿽無文從不應爲重合杖八十其父母喪內爲應嫁娶人媒合從不應爲重杖八十夫喪從輕合笞四十卷十四戶婚律【六門】律條十四並疏令格敕條十一同姓及外姻有服共爲婚姻夫喪守志娶逃亡婦女監臨婚娶枉法娶人妻妾和娶人妻七出義絕和離主與奴娶良人詐妄嫁娶違律爲婚定婚年限同姓及外姻有服共爲婚姻夫喪守志諸同姓爲婚者各徒二年緦麻以上以姦論若外姻有服屬而尊卑共爲婚姻及娶同母異父姊妹若妻前夫之女者謂妻所生者余條稱前夫之女準此亦各以姦論其父母之始舅兩姨姊妹及姨若堂姨母之姑堂姑己之堂姨及再從姨堂外甥女女壻姊妹並不得爲婚姻違者各杖一百並離之【疏】諸同姓爲婚者各徒二年緦麻以上以姦論【議曰】同宗共姓皆不得爲婚違者各徒二年然古者受姓命氏因彰徳功邑居官爵事非一緒其有祖宗遷易年代寖遠疏源本罕能推詳至如魯衛文王之昭凡蔣周公之裔與禦名下一字同攺爲裔初𨿽同族後各分封並傳國姓以爲宗本若與姬姓爲婚者不在禁例其有聲同字別音響不殊男女辯姓豈宜仇匹若陽與楊之類又如近代以來特蒙賜姓譜牒仍在昭穆可知今姓之與本枝並不合共爲婚媾其有復姓之類一字或同受氏旣殊元非禁限若同姓緦麻以上爲婚者各依雜律姦條科罪【問曰】同姓爲婚各徒二年未知同姓爲妾合得何罪【答曰】買妾不知其姓則卜之取決蓍龜本防同姓同姓之人卽嘗同祖爲妻爲妾亂法不殊戶令云娶妾仍立婚契卽驗妻妾俱名爲婚依準禮令得罪無別又云若外姻有服屬而尊卑共爲婚姻及娶同母異父姊妹若妻前夫之女者注云謂妻所生者余條稱前夫之女準此又云亦各以姦論【議曰】外姻有服屬者謂外祖父母舅姨妻之父母此等若作婚姻者是名尊卑共爲婚姻及娶同母異父姊妹若妻前夫之女者注云謂妻所生者謂前夫之女後夫娶之是妻所生者如其非妻所生自從本法余條稱前夫之女者準此據雜律姦妻前夫之女亦據妻所生者故云亦準此各以姦論其外姻𨿽有服非尊卑者爲婚不禁又云其父母之姑舅兩姨姊妹及姨若堂姨母之姑堂姑己之堂姨及再從姨堂外甥女女壻姊妹並不得爲婚姻違者各杖一百並離之【議曰】父母姑舅兩姨姊妹於身無服乃是父母緦麻據身是尊故不合娶及姨又是父母大功尊若堂姨𨿽於父母無服亦是尊屬母之姑堂姑並是母之小功以上尊己之堂姨及再從姨堂外甥女亦謂堂姊妹所生者女壻姊妹於身𨿽並無服據理不可爲婚並爲尊卑混亂人倫失序違此爲婚者各杖一百自同姓爲婚以下𨿽會赦各離之諸嘗爲袒免親之妻而嫁娶者各杖一百緦麻及舅甥妻徒一年小功以上以姦論妾各減二等並離之【疏議曰】髙祖親兄弟曾祖堂兄弟祖再從兄弟父三從兄弟身四從兄弟三從侄再從侄孫並緦麻絕服之外卽是袒免旣同五代之祖服制尙異他人故嘗爲袒免親之妻不合復相嫁娶輒嫁娶者男女各杖一百緦麻及舅甥妻謂同姓緦麻之妻及爲舅妻若外甥妻而更相嫁娶者其夫尊卑有服嫁娶各徒一年小功以上以姦論小功之親多是本族其外姻小功者惟有外祖父母若有嫁娶一同姦法若經作袒免親妾者各杖八十緦麻親及舅甥妾各杖九十小功以上各減姦罪二等故云妾各減二等並離之姦妾本條減妻一等此條以姦論妾減二等卽是娶妾者累減三等稱以姦論者並依姦法小功之妻若寡在夫家而嫁娶者各依姦小功以上妻法其被放出或攺適他人卽於前夫服義並絕姦者依律止是凡姦若其娶亦同凡姦之坐又稱妾者據元是袒免以上親之妾而娶者得減二等若是前人之妻今娶爲妾止依娶妻之罪不得以妾減之如爲前人之妾今娶爲妻亦依娶妾之罪諸夫喪服除而欲守志非女之祖父母父母而彊嫁之者徒一年周親嫁者減二等各離之女追歸前家娶者不坐【疏議曰】婦人夫喪服除誓心守志惟祖父母父母得奪而嫁之非女之祖父母父母謂大功以下而輒彊嫁之者合徒一年周親嫁者謂伯叔父母姑兄弟姊妹及侄而彊嫁之者減二等杖九十各離之女追歸前家娶者不坐娶逃亡婦女諸娶逃亡婦女爲妻妾知情者與同罪至死者減一等離之卽無夫會恩免罪者不離【疏議曰】婦女犯罪逃亡有人娶爲妻妾若知其逃亡而娶流罪以下並與同科惟婦人本犯死罪而娶者流三千里仍離之卽逃亡婦女無夫又會恩赦得免罪者不合從離其不知情而娶準律無罪若無夫卽聽不離監臨婚娶枉法娶人妻妾諸監臨之官娶所監臨女爲妾者杖一百若爲親屬娶者亦如之其在官非監臨者減一等女家不坐卽枉法娶人妻妾及女者以姦論加二等爲親屬娶者亦同行求者各減二等各離之【疏】諸監臨之官娶所監臨女爲妾者杖一百若爲親屬娶者亦如之其在官非監臨者減一等女家不坐【議曰】監臨之官謂職當臨統案驗者娶所部人女爲妾者杖一百爲親屬娶者亦合杖一百親屬謂本服緦麻以上親及大功以上婚姻之家旣是監臨之官爲娶親屬不坐若親屬與監臨官同情彊娶或恐喝娶者卽以本律首從科之皆以監臨爲首娶者爲從其在官非監臨者謂在所部任官而職非統攝案驗而娶所部之女及與親屬娶者各減監臨官一等女家並不合坐其職非統攝臨時監主而娶者亦同仍各離之又云卽枉法娶人妻妾及女者以姦論加二等注云爲親屬娶者亦同又云行求者各減二等各離之【議曰】有事之人或妻若妾而求監臨官司曲法判事娶其妻妾及女者以姦論加二等其娶者有親屬應加罪者各依本法仍加監臨姦罪二等爲親屬娶者亦同皆同自娶之坐行求者各減二等其以妻妾及女行求嫁與監臨官司得罪減監臨二等親屬知行求枉法而娶人妻妾及女者自依本法爲從坐仍各離之者謂夫自嫁妻妾及女與枉法官人兩俱離之妻妾及女理不自由故並不坐【準】戶令諸州縣官人在任之日不得共部下百姓交婚違者𨿽會赦仍離之其州上佐以上及縣令於所統屬官亦同其定婚在前任官居後及三輔內官門閥相當情願者並不在禁限和娶人妻七出義絕和離諸和娶人妻及嫁之者各徒二年妾減二等各離之卽夫自嫁者亦同仍兩離之【疏議曰】和娶人妻及嫁之者各徒二年若和嫁娶妾減二等徒一年各離之謂妻妾俱離卽夫自嫁者亦同謂同嫁妻妾之罪二夫各離故云兩離之諸卑幼在外尊長後爲定婚而卑幼自娶妻已成者婚如法未成者從尊長違者杖一百【疏議曰】卑幼謂子孫弟侄等在外謂公私行李之處因自娶妻其尊長後爲定婚若卑幼所娶妻已成者婚如法未成者從尊長所定違者杖一百尊長謂祖父母父母及伯叔父母姑兄姊諸妻無七出及義絕之狀而出之者徒一年半𨿽犯七出有三不去而出之者杖一百追還合若犯惡疾及姦者不用此律【疏議曰】伉儷之道義期同穴一與之齊終身不攺故妻無七出及義絕之狀不合出之七出者依令一無子二淫泆三不事舅姑四口舌五盜竊六妬忌七惡疾義絕謂毆妻之祖父母父母及殺妻外祖父母伯叔父母兄弟姑姊妹若夫妻祖父母父母外祖父母伯叔父母兄弟姑姊妹自相殺及妻毆詈夫之祖父母父母殺傷夫外祖父母伯叔父母兄弟姑姊妹及與夫之緦麻以上親若妻母姦及欲害未者𨿽會赦皆爲義絕妻𨿽未入門亦從此令若無此七出及義絕之狀輒出之者徒一年半𨿽犯七出有三不去三不去者謂一經持舅姑之喪二娶時賤後貴三有所取無所歸而出之者杖一百並追還合若犯惡疾及姦者不用此律謂惡疾及姦𨿽有三不去亦在出限故云不用此律【問曰】妻無子者聽出未知幾年無子卽合出之【答曰】律云妻年五十以上無子聽立庶以長卽是四十九以下無子未合出之諸犯義絕者離之違者徒一年若夫妻不相安諧而和離者不坐卽妻妾擅去者徒二年因而攺嫁者加二等【疏】諸犯義絕者離之違者徒一年若夫妻不相安諧而和離者不坐【議曰】夫妻義合義絕則離違而不離合得一年徒罪離者旣無名字得罪止在一人皆坐不肯離者若兩不願離卽以造意爲首隨從者爲從皆謂官司判爲義絕方得此坐若未經官司處斷不合此科若夫妻不相安諧謂彼此情不相得兩願離者不坐又云卽妻妾擅去者徒二年因而攺嫁者加二等【議曰】婦人從夫無自專之道𨿽見兄弟送迎尙不踰閾若有心乖唱和意在分離背夫擅行有懷他志妻妾合徒二年因擅去而卽攺嫁者徒三年故云加二等室家之禮犯翼祖廟諱攺爲禮亦爲難久帷薄之內能無忿爭相嗔蹔去不同此罪【問曰】妻妾擅去徒二年因而攺嫁者加二等其有父母周親等主婚若爲科斷【答曰】下條嫁娶違律祖父母父母主婚者獨坐主婚若周親尊長主婚者主婚爲首男女爲從父母知女擅去理須訓以義方不送夫家違法攺嫁獨坐父母合徒三年其妻妾之身惟得擅去之罪周親主婚自依首從之法【準】周顯徳五年七月七日敕條妻擅去者徒三年因而攺嫁者流三千里妾各減一等娶者並與同罪如不知其有夫者不坐娶而後知者減一等並離之父母主婚者獨坐父母妻妾惟得擅去之罪周親等主婚分首從主與奴娶良人詐妄嫁娶諸與奴娶良人女爲妻者徒一年半女家減一等離之其奴自娶者亦如之主知情者杖一百因而上籍爲婢者流三千里卽妄以奴婢爲良人而與良人爲夫妻者徒二年奴婢自妄者亦同各還正之【疏】諸與奴娶良人女爲妻者徒一年半女家減一等離之其奴自娶者亦如之主知情者杖一百因而上籍爲婢者流三千里【議曰】人各有耦色類須同良賤旣殊何宜配合與奴娶良人女爲妻者徒一年半女家減一等合徒一年仍離之謂主得徒坐奴不合科其奴自娶者亦得徒一年半主不知情者無罪主若知情杖一百因而上籍爲婢者流三千里若有爲奴娶客女爲妻者律𨿽無文卽須比例科斷名例律稱部曲者客女同鬥訟律部曲毆良人加凡人一等奴婢又加一等其良人毆部曲減凡人一等奴婢又減一等卽部曲奴婢相毆傷殺者各依部曲與良人相毆傷殺法注云余條良人部曲奴婢私相犯本條無正文者並準此奴良人徒一年半卽娶客女減一等合徒一年主知情者杖九十因而上籍爲婢者徒三年其所生男女依戶令不知情者從良知情者從賤又云卽妄以奴婢爲良人而與良人爲夫妻者徒二年注云奴婢自妄者亦同又云各還正之【議曰】以奴若婢妄作良人嫁娶爲良人夫婦者所妄之罪合徒二年如婢自妄嫁娶亦徒一年各還正之稱正之者𨿽會赦仍攺正之若娉財多準罪重於徒二年者依詐欺計贓科斷【準】戶令諸奴婢詐稱良人而與良人及部曲客女爲夫妻者所生男女並從良及部曲客女知情者從賤卽部曲客女詐稱良人而與良人爲夫妻者所生男女亦從良知情者從部曲客女皆離之其良人及部曲客女被詐爲夫妻所生男女經一載以上不理者後𨿽稱不知情各同知情法如奴婢等逃亡在別部詐稱良人者從上法諸雜戶不得與良人爲婚違者杖一百官戶娶良人女者亦如之良人娶官戶女者加二等卽奴婢私嫁女與良人爲妻妾者準盜論知情娶者與同罪各還正之【疏】諸雜戶不得與良人爲婚違者杖一百官戶娶良人女者亦如之良人娶官戶女者加二等【議曰】雜戶配隸諸司不與良人同類止可當色相娶不合與良人爲婚違律爲婚杖一百官戶娶良人女者亦如之謂官戶亦隸諸司不屬州縣亦當色婚嫁不得輒娶良人違者亦杖一百良人娶官戶女者加二等合徒一年半官戶私嫁女與良人律無正文並須依首從例又云卽奴婢私嫁女與良人爲妻妾者準盜論知情娶者與同罪各還正之【議曰】奴婢旣同資財卽合由主處分輒將其女私嫁與人須計婢贓準盜論罪五匹徒一年五匹加一等知情娶者與奴婢罪同不知情者不坐自雜戶與良人爲婚以下得罪仍各離而攺正其工樂雜戶官戶依令當色爲婚若異色相娶者律無罪名並當違令旣乖本色亦合正之太常音聲人依令婚同百姓其有雜作婚姻者並準良人其部曲奴婢有犯本條無正文者依律各準良人如與雜戶官戶爲婚並同良人共官戶等爲婚之法仍各正之違律爲婚定婚年限諸違律爲婚𨿽有媒娉而恐喝娶者加本罪一等彊娶者又加一等被彊者止依未成法卽應爲婚𨿽已納娉期要未至而彊娶及期要至而女家故違者各杖一百【疏】諸違律爲婚𨿽有媒娉而恐喝娶者加本罪一等彊娶者又加一等被彊者止依未成法【議曰】依律不許爲婚其有故爲之者是名違律爲婚假如雜戶與良人爲婚𨿽有媒娉而恐喝娶者加本罪一等本坐合杖一百加一等處徒一年彊娶者又加一等謂以威若力而彊娶之合徒一年半被彊者止依未成法下條未成者各減已成五等女家止笞五十之類又云卽應爲婚𨿽已納娉期要未至而彊娶及期要至而女家故違者各杖一百【議曰】卽應爲婚謂依律合爲婚者𨿽已納娉財元契吉日未至而男家彊娶及期要已至吉日而女家故違不許者各杖一百得罪依律不合從離諸違律爲婚當條稱離之正之者𨿽會赦猶離之正之定而未成亦是娉財不追女家妄冒者追還【疏議曰】違律爲婚謂依律不合作婚而故違者當條稱離之謂上條男家妄冒或女家妄冒離之又正之者謂上條奴婢私嫁女與良人仍正之𨿽會大赦稱離之者猶離之稱正之者猶正之定而未成亦是假令雜戶與良人爲婚已定監臨之官娶所監臨女未成會赦之後亦合離正故云定而未成亦是男家送財已訖𨿽合離正其財不追若女家妄冒應離正者追財物還男家凡稱離之正之者赦後皆合離正名例律云會赦應攺正經責簿帳而不攺正各論如本犯律應離之輩卽是赦後須離仍不離者律無罪條猶當不應得爲從重合杖八十若判離不離自從姦法諸嫁娶違律祖父母父母主婚者獨坐主婚本條稱以姦論者各從本法至死者減一等若期親尊長主婚者主婚爲首男女爲從余親主婚者事由主婚主婚爲首男女爲從事由男女男女爲首主婚爲從其男女被逼若男年十八以下及在室之女亦主婚獨坐未成者各減已成五等媒人各減首罪二等【疏】諸嫁娶違律祖父母父母主婚者獨坐主婚【議曰】嫁娶違律謂於此篇內不許爲婚祖父母父母主婚嫁爲奉尊者教命故獨坐主婚嫁娶者無罪假令祖父母父母主婚爲子孫娶舅甥妻合徒一年惟祖父母父母得罪子孫不坐注云本條稱以姦論者各從本法至死者減一等【議曰】本條稱以姦論者謂上條緦麻以上以姦論假令父與其子娶子之從母依雜律姦從母者流二千里彊者絞卽父亦得流二千里同雜犯其子若自犯有官者仍除名此名各從本法至死減一等者若彊娶從母爲妻或婚寡伯叔母非被出及攺嫁者本條合死今減一等合流三千里又云若期親尊長主婚者主婚爲首男女爲從余親主婚者事由主婚主婚爲首男女爲從余親主婚者事由主婚主婚爲首男爲從事由男女男女爲首主婚爲從【議曰】周親尊長次於父母故主婚爲首男女爲從余親主婚者余親謂周卑幼及大功以下主婚卽各以所由爲首事由主婚主婚爲首男女爲從事由男女男女爲首主婚爲從𨿽以首從科之稱以姦論者男女各從姦法應除名者亦除名又云其男女被逼若男年十八以下及在室之女亦主婚獨坐【議曰】男女被逼謂主婚以威若力男女理不自由𨿽是長男及寡女亦不合得罪若男年十八以下及在室之女亦主婚獨坐男女勿論又云未成者各減已成五等媒人各減首罪二等【議曰】未成者謂違律爲婚當條合得罪定而未成者減已成五等各準當條輕重依律減之略舉同姓爲例餘皆仿此凡違律爲婚稱彊者皆加本罪二等稱以姦論者有彊止加一等媒人各減姦罪一等卷十五廏庫律【十一門】律條二十八並疏起請條一牧畜死失及課不充檢驗畜產不以實養療不如法官畜官車私馱載養飼犧牲乘駕損傷官畜官馬不調習故殺誤殺官私馬牛並雜畜犬傷害人畜標幟羈絆畜犬以官奴婢畜產借人及自借畜產損食官私物庫藏搜檢偸盜假借官物不還監臨主司以官物私貸借及貸借人損敗倉庫物財物應入官私放散官物輸課稅逗畱濕惡監主僦運稅物給受畱難擅開官物印封輸課稅物市糴充者給受欠剩官物例牧畜死失及課不充檢驗畜產不以實養療不如法官畜官車私馱載諸收畜產準所除外死失及課不充者一牧長及牧子笞三十三加一等過杖一百十加一等罪止徒三年羊減三等餘條羊準此新任不滿一年而有死失者總計一年之內月別應除多少準折爲罪若課不充遊牝之時當其檢校者準數爲罪不當者不坐遊牝之後而致損落者坐後人系飼死者各加一等失者又加二等牧尉及監各隨所管牧多少通計爲罪仍以長官爲首佐職爲從余官有管牧者亦準此【疏】諸牧畜產準所除外死失及課不充者一牧長及牧子笞三十三加一等過杖一百十加一等罪止徒三年羊減三等注云余條羊準此【議曰】廏牧令諸牧雜畜死耗者每年率一百頭論駞除七頭騾除六頭馬牛驢羖羊除十白羊除十五從外蕃新來者馬牛驢羖羊皆聽除二十第二年除十五駞除十四第二年除十騾除十二第二年除九白羊除二十五第二年除二十第三年皆與舊同準率百頭以下除數此是年別所除之數不合更有死失及課不充者應課者準令牝馬一百匹牝牛驢各一百頭每年課駒犢各六十騾駒減半馬從外蕃新來者課駒四十第二年五十第三年同舊課牝駞一百頭三年內課駒七十白羊一百口每年課羔七十口羖羊一百口課羔八十口準此欠數者爲課不充除外死失及課不充者一牧長及牧子笞三十三加一等卽是欠二十二合杖一百過杖一百十加一等計欠七十二罪止徒三年羊減三等欠三以下未有罪名欠四笞十三口加一等罪止徒一年半注云余條羊準此余條謂養飼不如法之類但餘條皆論畜罪名無羊者並減馬三等故云準此又云新任不滿一年而有死失者總計一年之內月別應除多少準折爲罪若課不充遊牝之時當其檢校者準數爲罪不當者不坐注雲遊牝之後而致損落者坐後人【議曰】新任不滿一年謂任牧尉牧長牧子不滿周年而有死失總計一年之內準折爲罪謂若騾新從外蕃來當年聽除十二卽是月別得除一頭新任三月除三頭五月除五頭余畜一年準當色應除數準新任月別折除分數亦準此若除外死失皆準上文得罪若課不充遊牝之時當其檢校者準數爲罪準令牧馬駝牛驢羊牝牡常同羣其牡馬驢每年三月遊牝應收飼者至冬收飼不當遊牝之時課收𨿽不充依律不坐注雲遊牝之後而致損落者坐後人謂𨿽不當遊牝之時檢校於後損落仍得其罪又云系飼死者各加一等失者又加二等牧尉及監各隨所管牧多少通計爲罪仍以長官爲首佐職爲從注云余官有管牧者亦準此【議曰】系飼死者加一等罪謂應牧系養之者收飼理不合死故加罪一等雜畜一死笞四十罪止流二千里失者又加二等以其系飼不合失落故加二等稱又者明累加卽失一杖六十罪止流三千里系飼羊亦各減三等牧尉及監各隨所管牧尉長通計爲罪依令牧馬牛皆百二十爲羣駝騾驢皆以七十頭爲羣羊六百二十口爲羣羣別立牧長一人率十五長置尉一人其監卽不限尉多少通計之義已從戶婚解訖仍以長官爲首佐職爲從者爲羣牧事重委在長官死失及課不充以監爲首副監及丞簿爲從條言佐職爲從明主典無罪注云余官有管牧者亦準此其牧有置監管者亦有隸州縣官管者故云余官有管牧者亦準此諸驗畜產不以實者一笞四十三加一等罪止杖一百若以故價有增減贓重者計以增減坐贓論入已者以盜論【疏議曰】依廏牧令府內官馬及傳送馬驢每年皆刺史折衝果毅等檢揀其有老病不堪乘用者府內官馬更對州官揀定開封府管內送尙書省揀隨便貨賣檢揀者並須以實不以實者一笞四十三加一等罪止杖一百若以檢揀不實之故令價有增減者計增減之贓重坐贓論謂驗一不實增三匹一尺及減三匹一尺各笞五十每一匹加一等十匹徒一年十匹加一等若因此增減之贓將入己者計罪以盜論仍徵倍贓監主加二等一匹以上除名其閒有增減不平之贓有入己不入己者若一處犯便是一事分爲二罪罪法不等卽以重法並滿輕法須將以盜之贓累於坐贓之上科之其應除免倍贓各盡本法若驗羊不實減三等其增減贓坐贓及以盜論者並各依本條不在羊減三等之例諸受官羸病畜產養療不如法笞三十以故致死者一笞四十三加一等罪止杖一百【疏議曰】依廏牧令官畜在道有羸病不堪前進者畱付隨近州縣養飼療救粟艸及藥官給而所在官司受之須養療依法有不如法者笞三十以故致死者謂養療不如法而致死者一笞四十三加一等罪止杖一百諸應乘官馬牛駞騾驢私馱物不得過十斤違者一斤笞十十斤加一等罪止杖八十其乘車者不得過三十斤違者五斤笞十二十斤加一等罪止徒一年卽從軍徵討者各加二等若數人共馱載者各從其限爲坐監當主司知而聽者並計所知同私馱載法【疏】諸應乘官馬牛駞騾驢私馱物不得過十斤違者一斤笞十十斤加一等罪止杖八十【議曰】應乘官馬牛駞騾驢者謂因公得乘傳遞或是軍行但因公事而得乘官畜者私馱物不得過十斤十斤之外更著者一斤笞十十斤加一等罪止杖八十又云其乘車者不得過三十斤違者五斤笞十二十斤加一等罪止徒一年卽從軍徵討者各加二等【議曰】應乘官車或載官私之物載限之外私物不得過三十斤違者五斤笞十二十斤加一等罪止徒一年從軍徵討者各加二等馬牛以下車以上各加常犯二等馬牛駞騾驢七十一斤罪止杖一百車二百五斤罪止徒二年又云若數人共馱載者各從其限爲坐監當主司知而聽者並計所知同私馱載法【議曰】若數人共馱載者謂乘官畜及車應得私載物限外謂畜過十斤車過三十斤假有十人同乘官畜馱私物各十斤其中五人數外各過一斤依律各笞十三人各過十一斤各笞二十二人各過八兩律云過一斤笞十今載不滿一斤依律各無罪又有十人同車載私物各三十斤其中五人數外各過五斤依律各笞十三人各過二十五斤各笞二十二人各過二斤八兩依律數不滿各無罪其監當主司知情者並計前畜總過三十九斤同私馱法科罪笞四十車總過一百五斤同私載法合杖六十之類若從軍徵討亦依前各加二等其有他人寄載各計一斤以上爲罪皆同私馱載法主當車馬及寄物之人得罪各等亦無首從監當官司知情準上解若隨身衣仗應將行者各在私物斤兩之外不在計限養飼犧牲諸供大祀犧牲養飼不如法致有瘦損者一杖六十一加一等罪止杖一百以故致死者加一等【疏議曰】供大祀犧牲用犢人帝配之卽加羊豕其養牲大祀在滌九旬中祀三旬小祀一旬養飼令肥不得捶朴違者是不如法致有損瘦者一杖六十一加一等五不如法罪止杖一百以故致死者加罪一等一死杖七十五死徒一年其羊豕𨿽供人帝爲配大祀故得罪與牛皆同職制律中小祀遞減二等餘條中小祀準此卽中祀養牲不如法各減大祀二等小祀不如法又減中祀二等乘駕損傷官畜官馬不調習諸乘駕官畜產而脊破領穿瘡三寸笞二十五寸以上笞五十謂圍繞爲寸者若放飼瘦者計十分爲坐一分笞二十一分加一等卽不滿十者一笞三十一加一等各罪止杖一百【疏】諸乘駕官畜產而脊破領穿瘡三寸笞二十五寸以上笞五十注云謂圍繞爲寸者【議曰】乘駕官畜產謂牛馬駞騾驢乘騎者脊破駕用者領穿瘡三寸笞二十五寸以上笞五十稱以上者瘡𨿽更大罪亦不加若是別傷非乘駕所損自從傷官畜產之罪不當此坐注云謂圍繞爲寸者卽是瘡圍三寸徑一寸圍五寸一分徑一寸七分𨿽或方圓準此爲法但廉隅不定皆以圍繞爲寸又云若放飼瘦者計十分爲坐一分笞二十一分加一等卽不滿十者一笞三十一加一等各罪止杖一百【議曰】若將官畜放飼謂牧監之官及牧子以上令瘦者計十分爲坐假令一羣百匹馬十四瘦爲一分合笞二十一分加一等九分並瘦或百匹皆瘦合杖一百卽不滿十者一笞三十一加一等謂止放八匹一瘦笞三十八匹並瘦更加七等合杖一百故云各罪止杖一百監及牧尉皆以所管通計爲罪余雜畜準數得罪皆準此羊準例減三等諸官馬乘用不調習者一匹笞二十五匹加一等罪止杖一百【疏議曰】依太僕式在牧馬二歲卽令調習每一尉配調習馬人十人分爲五番上下每年三月一日上四月三十日下又令云殿中省尙乘每配習馭調馬東宮配翼馭調馬其檢行牧馬之官聽乘官馬卽令調習故官馬乘用不調習者一匹笞二十五四加一等卽是四十一匹罪止杖一百上臺東宮供禦馬不調習得罪重於此條卽從職制律車馬不調習本條科罪故殺誤殺官私馬牛並雜畜諸故殺官私馬牛者徒一年半贓重及殺余畜產若傷者計減價準盜論各償所減價價不減者笞三十見血踠跌卽爲傷若傷重五日內致死者從殺罪其誤殺傷者不坐但償其減價主自殺馬牛者徒一年【疏】諸故殺官私馬牛者徒一年半贓重及殺余畜產若傷者計減價準盜論各償所減價價不減者笞三十注云見血踠跌卽爲傷若傷重五日內致死者從殺罪【議曰】官私馬牛爲用處重牛爲耕稼之本馬卽致遠供軍故殺者徒一年半贓重謂計贓得罪重於一年半徒假有殺馬直十五匹絹準盜合徒二年此名贓重及殺余畜產除馬牛之外並爲余畜若傷謂𨿽不死而有損傷自馬牛及余畜各計所減價準盜論減價謂畜產直絹十匹殺訖惟直絹兩匹卽減八匹價或傷止直九匹是減一匹價殺減八匹償八匹傷減一匹償一匹之類其罪各準盜八匹及一匹而斷價不減者謂元直絹十匹𨿽有殺傷評價不減仍直十匹止得笞三十罪無所陪償注云見血踠跌卽爲傷見血不限傷處多少但見血卽坐踠骨踠跌謂𨿽不見血骨節差錯亦卽爲傷若傷重謂所傷處重五日內致死者亦從殺罪及償減價又云其誤殺傷者不坐但償其減價主自殺馬牛者徒一年【議曰】誤殺傷者謂目所不見心所不意或非系放畜產之所而誤傷殺或欲殺猛獸而殺傷畜產者不坐但償其減價同上解主自殺馬牛徒一年誤殺者不坐諸官私畜產毀食官私之物登時殺傷者各減故殺傷三等償所減價畜主備所毀臨時專制亦爲主余條準此其畜產欲抵嚙人而殺傷者不坐不償亦謂登時殺傷者卽絕時皆爲故殺傷【疏】諸官私畜產毀食官私之物登時殺傷者各減故殺傷三等償所減價畜主備所毀注云臨時專制亦爲主余條準此【議曰】畜產不限官私或毀食官私之物者毀謂有所唐突或抵蹹之類因其毀食物主登時卽殺傷者各減前條故殺傷罪三等若殺馬牛杖九十其傷馬牛及殺傷余畜產各計所減價計贓準盜論減三等如所殺馬牛準所減價當絹十五匹者徒二年上減三等各仗一百如此計贓得罪重卽從重論仍各償所減價畜主備所毀假有一牛直上絹五匹毀食人物平直上絹兩疋其物主登時傷殺此牛出賣直絹三匹計減二匹牛主償所損食絹二匹物主酬所減牛價絹亦二匹之類注云臨時專制亦爲主假如甲有馬牛借乙乘用有所毀食卽乙合當罪仍令備償余條準此謂下條犬殺傷他人畜及畜產抵嚙人而應標幟羈絆之類𨿽非正主皆罪在專制之人又云其畜產欲抵嚙人而殺傷者不坐不償注云亦謂登時殺傷者卽絕時皆爲故殺傷【議曰】其畜產有抵嚙人者若其欲來抵嚙人當卽殺傷不坐不償故注云亦謂登時殺傷者其事絕之後然始殺傷者皆依故殺傷之法仍償減價畜主亦依法得罪諸殺緦麻以上親馬牛者與主自殺同殺余畜者坐贓論罪止杖一百各償其減價【疏議曰】緦麻以上謂內外有服者相殺馬牛得罪與主自殺同合徒一年殺余畜者準減價坐贓論罪止杖一百準此律文緦麻以上傷畜產者不合得罪若因傷重五日內致死依上條亦同殺法並償所減價【問曰】誤殺及故殺緦麻以上親畜產律無罪名未知合償減價以否【答曰】律云殺緦麻以上親馬牛者與主自殺同主傷馬牛及以誤殺律條無罪諸親與主同明各不坐不坐卽無備償準例可知況律條無文卽非償限牛馬猶故不償余畜不償可知臣等參詳今後故殺官私馬牛者請決脊杖二十隨處配役一年放殺自己馬牛及故殺官私駞騾驢者並決脊杖十七放殺自己駞騾驢者決臋杖十七放故殺他人犬者決臋杖十五放殺自己犬者決臋杖十下放殺惡畜產者準律處分犬傷害人畜標幟羈絆畜犬諸犬自殺傷他人畜產者犬主償其減價余畜自相殺傷者償減價之半卽故放令殺傷他人畜產者各以故殺傷論【疏議曰】犬者性能噬嚙或自殺傷他人畜產犬主償其減價以犬能噬嚙主須制之爲主不防制故令償減價余畜除犬之外皆是自相殺傷者謂牛相抵殺馬相蹹死之類假有甲家牛抵殺乙家馬馬本直絹十匹爲抵殺估皮肉直絹兩匹卽是減八匹絹甲償乙絹四匹是名償減價之半卽故放令殺傷他人畜產者或有犬性好噬豬羊其牛馬能相抵蹹而故放者責其故放各與故殺傷罪同謂同上條故殺官私馬牛者徒一年半計髒應重若傷及殺余畜產者計減價準盜論償所減價價不減者笞三十兩主放畜產而斗有殺傷者從不應爲重杖八十各償所減價諸畜產及噬大有抵蹹嚙人而標幟羈絆不如法若狂犬不殺者笞四十以故殺傷人者以過失論若故放令殺傷人者減鬥殺傷一等卽被雇療畜產被倩者同過失法及無故觸之而被殺傷者畜主不坐【疏】諸畜產及噬犬有抵蹹嚙人而標幟羈絆不如法若狂犬不殺者笞四十以故殺傷人者以過失論若故放令殺傷人者減鬥殺傷一等【議曰】依雜令畜產抵人者截兩角蹹人者絆足嚙人者截兩耳此爲標幟羈絆之法若不如法並狂犬本主不殺之者各笞四十以不施標幟羈絆及狂犬不殺之敵致殺傷人者以過失論過失者各依其罪從贖法律無異文總依凡法不限尊貴其贖一也若本應輕者聽從本其故放令殺傷人者謂知犬及雜畜性能抵蹹及噬嚙而故放者減鬥殺傷一等其犯貴賤尊卑長幼親屬等各依本犯應加減爲罪其畜產殺傷人仍作他物傷人保辜二十日辜內死者減鬥殺一等辜外及他故死者自依以他物傷人法假令故放雜畜產抵蹹及嚙殺子孫於徒一年半減一等合徒一年餘親卑幼合各依本服於鬥殺傷上減一等又云卽被雇療畜產注云被倩者同過失法又云及無故觸之而被殺傷者畜主不坐【議曰】有人被雇療畜產及無故觸人畜產而被殺傷者畜主不坐被雇本是規財無故謂故自犯觸如此被殺傷者畜主不在坐限若被倩療畜產被殺傷依贖法論以官奴婢畜產借人及自借畜產損食官私物諸監臨主守以官奴婢及畜產私自借若借人及借之者笞五十計庸重者以受所監臨財物論驛驢加一等卽借驛馬及借之者杖一百五日徒一年計庸重者從上法卽驛長私借人馬驢者各減一等罪止杖一百【疏】諸監臨主守以官奴婢及畜產私自借若借人及借之者笞五十計庸重者以受所監臨財物論驛驢加一等【議曰】監臨主守之官以所監主官奴婢及畜產私自借謂身自借用若轉借他人及借之者或一人一畜但借卽笞五十或借數少而日多或借數多而日少計庸重於借罪者以受所監臨財物論累贓爲坐驛驢加一等謂借卽得杖六十計庸重以受所監臨財物論加一等其車船碾磑邸店之類有私自借若借人及借之者亦計庸賃各與借奴婢畜產同律𨿽無文所犯相類職制律監臨之官借所監臨及牛馬駞騾驢車船邸店碾磑各計庸賃以受所監臨財物論計借車船碾磑之類理與借畜產不殊故附此條準例爲坐又云卽借驛馬及借之者杖一百五日徒一年計庸重者從上法卽驛長私借人馬驢者各減一等罪止杖一百【議曰】卽私借驛馬及官借之者各杖一百五日徒一年計庸重者從上法謂計驛馬之庸當上絹八匹合加一等徒一年半卽驛長私借人馬驢者減一等準令驛馬驢一給以後死卽驛長陪塡是故驛長借人驢馬得罪稍輕各減一等謂上文借驛馬驢加受所監臨財物一等今驛長借人驢馬各減一等與受所監臨財物罪同罪止杖一百諸放官私畜產損食官私物者笞三十贓重者坐贓論失者減二等各償所損若官畜損食官物者坐而不償【疏議曰】謂放官私畜產損食官私之物損食𨿽少卽笞三十若準贓得二匹一合笞四十是名計贓重者坐贓論失者減二等謂非故放因亡逸而損食者減罪二等各償所損旣云損食官私之物或損或食各令畜主備償若官畜損食官物坐而不償公廨畜產損失當司公廨旣不同私物亦坐而不償若損食餘公廨並得罪仍備釋曰備猶償一準上文庫藏搜檢偸盜諸有人從庫藏出防衛主司應搜檢而不搜檢笞二十以故致盜不覺者減盜者罪二等若夜持時不覺盜減三等主守不覺盜者五匹笞二十十匹加一等過杖一百二十匹加一等罪止徒二年若守掌不如法以故致盜者各加一等故縱者各與同罪卽故縱贓滿五十匹加役流一百匹絞若被彊盜者各勿論【疏】諸有人從庫藏出防衛主司應搜檢而不搜檢笞二十以故致盜不覺者減盜者罪二等若夜持時不覺盜減三等【議曰】從庫藏出依式五品以上皆不合搜檢其應搜檢而不搜檢者防衛主司笞二十以不搜檢故而致盜物將出計所盜之贓主司減盜者罪二等若夜持時謂庫藏之所持更之人不覺人盜物者減盜者罪三等持時謂當時專持更者假有不覺盜五疋絹減三等得杖八十之類又曰主守不覺盜者五匹笞二十十匹加一等過杖一百二十匹加一等罪止徒二年若守掌不如法以故致盜者各加一等故縱者各與同罪【議曰】主守不限有品無品謂親主當庫藏者不覺有人盜物準絹五匹笞二十不滿五匹未合得罪十匹加一等八十五匹杖一百過杖一百二十匹加一等一百四十五匹罪止徒二年若守掌不如法謂防守持更鏁閉封印乖違不如法而致盜者各加一等謂防衛不如法有人從庫藏出入又不搜檢致盜不覺上加一等謂止減盜者一等夜持時不如法不覺盜亦加一等止減盜者二等主守之司不如法不覺盜亦加一等五匹笞三十罪止徒二年半此是各加一等故縱者各與同罪謂防衛主司並夜持時之人及主守之司故縱盜者並各與盜者同罪稱同罪者不在除免倍贓監主加罪之例又云卽故縱贓滿五十匹加役流一百匹絞若被彊盜者各勿論【議曰】國家庫藏本委主司若主司知情容盜得罪重於盜者名例律與同罪者不在加役流之例故於庫藏條中特生此例故縱贓四十九匹以下與盜者罪同不合除免滿五十匹加役流除名配流如法一百匹絞此謂故縱一人之罪若故縱頻盜及眾人盜者各依累倍之法若被彊盜各勿論謂被威力盜之非能拒得者勿論假借官物不還監臨主司以官物私貸借及貸借人諸假請官物事訖過十日不還者笞三十十日加一等罪止杖一百私服用者加一等若亡失所假者自言所司備償如法不自言者以亡失論【疏】諸假請官物事訖過十日不還者笞三十十日加一等罪止杖一百私服用者加一等【議曰】假請官物謂有吉凶應給威儀鹵簿或借帳幕氈褥之類事訖十日內皆合還官若過十日不還者笞三十十日加一等停畱總過八十日罪止杖一百因而私服用者謂吉凶事過以後別私服用者每加一等過八十日徒一年又云若亡失所假者自言所司備償如法不自言者以亡失論【議曰】假請官物有亡失者若於請物所司自言失者免罪備償如法不自言失被人舉者以亡失論依雜律亡失官物者準盜論減三等又條亡失官私器物各備償故得亡失之罪又備償之諸監臨主守以官物私自貸若貸人及貸之者無文記以盜論有文記準盜論文記謂取抄署之類立判案減二等卽充公廨及用公廨物若出付市易而私用者各減一等坐之𨿽貸亦同余條公廨準此主守私貸無文記者依盜法所貸之人不能備償者徵判署之官下條私借亦準此【疏】諸監臨主守以官物私自貸若貸人及貸之者無文記以盜論有文記準盜論注云文記謂取抄署之類又云立判案減二等【議曰】監臨主司謂所在之處官物有官司執當者以此官物私自貸若將貸人及貸之者此三事無文記以盜論有文記準盜論文記謂取抄署之類謂𨿽無文案或有名簿或取抄及署領之類皆同無文記以盜論者與眞盜同若監臨主守自貸亦加凡盜二等有文記者準盜論並五匹徒一年五匹加一等立判案減二等謂五匹杖九十之類又云卽充公廨及用公廨物若出付市易而私用者各減一等坐之注云𨿽貸亦同余條公廨準此卽主守私貸無文記者依盜法【議曰】卽充公廨謂以官物回充公廨及私用公廨之物無文記有文記立判案若官物從庫藏積聚之中出付人將市易其市易人私用者各準前官物應坐之罪皆減一等坐之稱私用者𨿽貸亦同余條公廨準此謂一部律內但稱公廨私用及貸皆準此減盜罪坐之卽主守私貸無文記者依盜法卽與眞盜同加常盜二等徵倍贓有官者除名故云依盜法又云所貸之人不能備償者徵判署之官注云下條私借亦準此【議曰】監臨主守以官物貸人所貸之人不能備償謂無物可徵者徵判署之官判案者爲判官署案者爲主典及監事之類注云下條私借亦準此謂下條監臨主守之官以官物借人若所借人不能備償亦徵判署之官故云準此諸監臨主守之官以官物私自借若借人及借之者笞五十過十日坐贓論減二等【疏議曰】監臨主守之官以所監臨主守之物謂衣服氈褥帷帳器玩之類但是官物私自借若將借人及借之者各笞五十過十日計所借之物準坐贓論減二等罪止徒二年損敗倉庫物諸倉庫及積聚財物安置不如法若曝涼不以時致有損敗者計所損敗坐贓論州縣以長官爲首監等亦準此【疏議曰】倉謂貯粟麥之屬庫謂貯器仗綿絹之類積聚謂貯柴艸雜物之所皆須髙燥之處安置其應曝涼之物又須曝涼以時若安置不如法曝涼不以時而致損敗者計所損敗多少坐贓論州縣以長官爲首以下節級釋曰節級猶等級也爲從監署等有所損壞亦長官爲首以次爲從故云亦準此財物應入官私放散官物諸財物應入官私而不入不應入官私而入者坐贓論【疏議曰】凡是公私論競割斷財物應入官乃入私應入私乃入官應入甲而入乙應入私而入公廨各計所不應入而入坐贓論諸放散官物者坐贓論謂出用官物有所市作及供祠祀宴會剩多之類物在還官已散用者勿徵謂營造剩多爲物在祀畢食訖爲散用【疏議曰】放散官物謂出用官物有所市作並謂官物還充官用者假有營造屋宅及供祠祀宴會料度剩多各計所剩坐贓論若物在未用各準所剩還官若祠祀禮畢宴會食盡及營造事訖皆勿徵輸課稅逗畱濕惡監主僦運稅物給受畱難擅開官物印封輸課稅物市糴充者給受欠剩官物例諸應輸課稅及入官之物而回避許匿不輸或巧僞濕惡者計所闕準盜論主句知情與同罪不知情減四等【疏議曰】應輸課稅謂租調地租之類及應入官之物而回避許匿假作逗畱遂致廢闕及巧僞濕惡欺妄官司皆總計所闕入官物數準盜科罪依法陪塡主司知其回避許匿巧僞濕惡之情而許行者各與同罪不知情者減罪四等縣官應連坐者亦節級科之州官不覺各遞減縣罪一等州縣綱典不覺各同本司下從科罪若州縣發遣依法而綱典在路或至輸納之所事有欺妄者州縣無罪諸監臨主守之官皆不得於所部僦運租稅課物違者計所利坐贓論其在官非監臨減一等主司知情各減一等【疏議曰】凡是課稅之物監臨主守皆不得於所部內僦勾客運其有違者計所利坐贓論除人畜糧外並爲利物在官非監臨減一等謂從坐贓減一等主司知情者各減一等謂知監臨僦運坐贓上減一等若非監臨僦運坐贓上減二等所利之錢一非彼此俱罪二非乞索之贓旣用功程而得不合沒官還主諸有所輸及出給而受給之官無故畱難不受不給者一日笞五十三日加一等罪止徒一年門司畱難者亦準此若請輸後至主司不依次第先給先受者笞四十【疏議曰】有應輸官之物及官物應出給與人而受物出給之官無故畱難不受不給者一日笞五十三日加一等罪止徒一年而受給門司畱難者亦準受給官司之法故云亦準此若請輸後至宮司不依次第先受給及請輸前至後給受者笞四十諸官物有印封不請所由官司而主典擅開者杖六十【疏議曰】但是官物有封閉印記欲開者皆請所由官司其主典不請官司而擅開者杖六十諸應輸課物而輒賫財貸詣所輸處市糴充者杖一百將領主司知情與同罪【疏議曰】應輸送課物者皆須從出課物之所運送輸納之處若輒賫財貸詣所輸處市糴充者杖一百將領主司若知賫物於送納之所市糴情者與輸人同罪縱一人糴輸亦得此罪諸出納官物給受有違者計所欠剩坐贓論違謂重受輕出及當出陳而出新應受上物而受下物之類其物未應出給而出給者罪亦如之官物還充官用而違者笞四十其主司知有欠剩不言者坐贓論減二等【疏】諸出納官物給受有違者計所欠剩坐贓論注云違謂重受輕出及當出陳而出新應受上物而受下物之類【議曰】監主官物或受或給而有違法者謂秤量之物出納須平若重受輕出卽有餘剩及當出陳而出新或應受上物而受下物此卽爲欠須計欠剩之價準坐贓科罪其有輕受重出及應出新而出陳應受上物而受中物得罪與上文並同故云之類又云其物未應出給而出給者罪亦如之官物還充官用而違者笞四十其主司知有欠剩不言者坐贓論減二等【議曰】其物未應出給者依令應給祿者春秋二時分未至給時而給者亦依前坐贓科罪若給官物還充官用有違者笞四十其主司知有欠剩而不舉言者計所欠剩坐贓論減二等諸官物當應入私已出庫藏而未付給若私物當供官用已送在官及應供官人之物𨿽不供官用而守掌在官者皆爲官物之例【疏議曰】謂官物應將給賜及借貸官人及百姓已出庫藏仍貯在官而未付給之閒若私物借充官使及應徵課稅之類已送在官貯掌或公廨物及官人月俸應供官人之物𨿽不供官用而守掌在官並檢驗贓賄或兩競財物如此之類但守掌在官者皆爲官物之例卷十六擅與律【九門】律條二十四並疏擅發兵調發雜物供軍給發兵符揀點徵人衛士徵人冒名相代大集校閱乏軍興徵人稽畱告賊消息與閒諜通主將不固守城臨陣先退私放徵防人還巧詐避徵役鎭戍犯罪出給戎仗鎭戍番代興造料請工作不如法私有禁兵器役功力采取不任用差遣丁夫雜匠及私役擅發兵調雜物供軍諸擅發兵十人以上徒一年百人徒一年半百人加一等千人絞謂無警急又不先言上而輒發兵者𨿽卽言上而不待報猶爲擅文書施行卽坐給與者隨所給人數減擅發一等亦謂不先言上不待報者告令發遣卽坐其寇賊卒來欲有攻襲卽城屯反叛若賊有內應急須兵者得便調發𨿽非所屬比部官司亦得調發給與並卽言上各謂急須兵不容得先言上者若不卽調發及不卽給與者準所須人數並與擅發罪同其不卽言上者亦準所發人數減罪一等若有逃亡盜賊權差人夫足以巡捕者不用此律【疏】諸擅發兵十人以上徒一年百人徒一年半百人加一等千人絞注云謂無警急又不先言上而輒發兵者𨿽卽言上而不待報猶爲擅文書施行卽坐【議曰】依令差兵十人以上並須銅魚敕書勘同始合差發若急須兵處準程不得奏聞者聽便差發卽須言上若無警急又不先言上輒擅發十人以上九十人以下徒一年滿百人徒一年半百人加一等七百人流三千里千人絞故注云謂無警急又不先言上而輒發兵者𨿽卽言上而不待報謂準程應得言上者並須待報若不待報猶爲擅發但文書施行卽坐不必要在得兵其擅發九人以下律令無文當不應爲從重又云給與者隨所給人數減擅發一等注云亦謂不先言上不待報者告令發遣卽坐【議曰】𨿽有發兵文書報兵者不合卽與亦須先言上待報然可給與違者隨所給人數減擅發罪一等故注云亦謂不先言上不待報者告令發遣卽坐不必要待兵行又云其寇賊卒來欲有攻襲卽城屯反叛若賊有內應急須兵者得便調發𨿽非所屬比部官司亦得調發給與並卽言上注云各謂急須兵不容得先言上者【議曰】其有冦賊卒來入境欲有攻擊掩襲及國內城鎭及屯聚兵馬之處或反叛或外賊自相翻動內應國家如此等事急須兵者得便調發謂得隨便未言上待報卽許調發𨿽非所屬謂所在人兵不相管隸急須兵處𨿽比部官司亦得調發掌兵軍司亦得隨便給與各卽言上並謂急須兵處不容先言上者釋曰比猶近也又云若不卽調發及不卽給與者準所須人數並與擅發罪同其不卽言上者亦準所發人數減罪一等若有逃亡盜賊權差人夫足以追捕者不用此律【議曰】應機赴敵急須兵馬若不卽調發及𨿽調發不卽給與者準所須人數並與擅發罪同謂須十人以上不卽調發及不卽給與各徒一年百人各徒一年半每百人各加一等千人以上各得絞罪其不卽言上者謂軍務警急聽先調發給與並卽言上以其不卽言上亦準所發人數減罪一等若有逃亡盜賊謂非兵寇直是逃亡或爲盜賊所在官府得權差人夫足以追捕不同擅發兵之例故云不用此律諸應調發雜物供給軍事者皆先言上待報謂給軍用當從私出皆是違者徒一年給與者減一等若事有警急得便調發給與並卽言上若不調發及不給與者亦徒一年不卽言上者各減一等【疏】諸應調發雜物供給軍事者皆先言上待報注云謂給軍用當從私出皆是又云違者徒一年給與者減一等【議曰】謂隨軍所須戰具所用供給軍事𨿽非人兵皆先言上待報始得調發注云謂給軍用當從私出皆是若應用官物自有例程此爲出私家故先須言上待報違者徒一年若知不先言上𨿽言上不待報卽給與者減一等合杖一百又云若事有警急得便調發給與並卽言上若不調發及不給與者亦徒一年不卽上言者各減一等【議曰】事有警急寇賊卒來欲有攻襲等事得便調發給與並卽言上爲事有警急彼此準程不得言上待報若不卽調發及不給與者並徒一年不卽言上減一等俱合杖一百給發兵符揀點徵人衛士徵人冒名相代諸應給發兵符而不給應下發兵符而不下若下符違式謂違令式不得承用者及不以符合從事或符不合不速以聞各徒二年其違限不卽還符者徒一年餘符各減二等凡言餘符者契亦同卽契應發兵者同發兵符【疏】諸應給發兵符而不給應下發兵符而不下若下符違式注云謂違令式不得承用者【議曰】依公式令下魚符畿內三左一石畿外五左一右左者在內右者付外行用之日從第一爲首後更有事須用以次發之周而復始又條應給魚符及傳符皆長官執長官無次官執此據元付在外之日是爲應給發兵符其符通授官差使雜追徵等以發兵事重故以發兵爲文應下發兵符而不下者謂差兵不下左符若下符違式謂不依次第不得承用者又云及不以符合從事或符不合不速以聞各徒二年其違限不卽還符者徒一年餘符各減二等注云凡言餘符者契亦同卽契應發兵者同發兵符法【議曰】不以符合從事者謂執兵之司得左符皆用右符勘合始從發兵之事若不合符卽從事或勘左符與右符不合不速奏者各徒二年違限不卽還符謂執符之司勘符訖依公式令封符付使人若使人更往別處未卽還者附余使傳送若州內有使次諸府總附五日內無使次差專使送之若違此限不卽還符者得徒一年餘符各減二等餘符者謂禁苑及交巡魚符之類若符至不合卽從其事或勘符不合不速奏聞徒一年不卽還符杖九十是名餘符各減二等注云凡言餘符者契亦同卽契應發兵者同發兵符法依令車駕巡幸皇太子監國有兵馬受處分者爲木契若王公以下在京畱守及諸州有兵馬受處分並行軍所及領兵五百人以上馬五百匹以上徵討亦給木契旣用木契發兵卽同發兵符法監門式皇城內諸街鋪各給木契京城諸街鋪各給木魚金部司農準式亦並給木契但是在式諸契並同餘符諸揀點衛士徵人亦同取捨不平者一人杖七十三人加一等罪止徒三年不平謂捨富取貧捨彊取弱捨多丁而取少丁之類若軍名先定而差遣不平減二等卽應差主帥而差衛士者加一等其有欠剩者各加一等【疏】諸揀點衛士注云徵人亦同又云取捨不平者一人杖七十三人加一等罪止徒三年注云不平謂捨富取貧捨彊取弱捨多丁而取少丁之類【議曰】揀點衛士注云徵人亦同徵人謂非衛士臨時募行者若取捨不平者一人杖七十三人加一等罪止徒三年揀點之法財均者取彊力均者取富財力又均先取多丁故注云不平謂捨富取貧捨彊取弱捨多丁而取少丁之類者謂老少能否臨時比校不平者皆是又云若軍名先定而差遣不平減二等卽應差主帥而差衛士者加一等其有欠剩者各加一等【議曰】軍名先定謂衛士之徒臨時差遣不平者減罪二等一人笞五十三人加一等罪止徒二年卽應差隊副以上而差衛士者加一等謂一人杖六十三人加一等罪止徒二年半此直爲主帥衛士不同故加一等罪止徒二年半其揀點衛士及徵人有欠剩亦各加本罪一等主帥欠剩亦同其不平之與欠剩旣罪名不等卽準並滿之法科之諸徵人冒名相代者徒二年同居親屬代者減二等若部內有冒名相代者里正笞五十一人加一等縣內一人典笞三十二人加一等州隨所管縣多少通計爲罪各罪止徒二年佐職以上節級爲坐主司知情與冒名者同罪其在軍冒名者隊正同里正凡言隊正隊副同旅帥校尉減隊正一等果毅折衝隨所管校尉多少通計爲罪其主典以上並同州縣之法【疏】諸徵人冒名相代者徒二年同居親屬代者減二等【議曰】介冑之士有進無退徵名旣定不可假名賞罰須有所歸何宜輒相冒代如有違者首徒二年從減一等同居親屬代者減二等稱同居親屬者謂同居共財者若徵處得勛彼此俱不合敍又云若部內有冒名相代者里正笞五十一人加一等縣內一人典笞三十二人加一等州隨所管縣多少通計爲罪各罪止徒二年注云佐職以上節級爲坐又云主司知情與冒名者同罪【議曰】部內有冒名者謂里正所部之內有徵人冒名相代里正不覺一人里正笞五十一人加一等九人徒二年若縣內一人典笞三十二人加一等十五人杖一百二十一人徒二年注云佐職以上節級釋曰節級猶等級也爲坐卽尉爲第二從丞爲第三從令及主簿錄事爲第四從州隨所管縣多少通計爲罪謂管二縣者二人冒名州典笞三十四人加一等管三縣者三人冒名州典笞三十六人加一等之類判司以上節級皆如縣罪計加通計亦準此各罪止徒二年謂里正及縣典州典各罪止徒二年故注云佐職以上節級爲坐知情者謂里正及州縣遣兵之官若主典知冒代情並與冒名者同罪又云其在軍冒名者隊正同里正注云凡言隊正隊副同【議曰】其在軍冒名者謂衛士以上得罪一同徵人隊正副得罪準里正亦一人笞五十一人加一等罪止徒二年凡言隊正隊副同稱凡言者凡稱隊正之處隊副卽同又云旅帥校尉減隊正一等果毅折衝隨所管校尉多少通計爲罪注云其主典以上並同州縣之法【議曰】依軍防令每一旅帥管二隊正每一校尉管二旅帥旣非親監當者同減隊正一等謂一人冒名笞四十一人加一等罪止徒一年半果毅折衝隨所管校尉多少通計爲罪每府管五校尉之處亦有管四校尉三校尉者謂管三校尉者三人冒名管四校尉者四人冒名管五校尉者五人冒名各笞四十不滿此數不坐通計之法並準上文州管縣之義注云其主典以上並同州縣之法謂罪亦從下始府典同州典兵曹爲第二從長史果毅爲第三從折衝爲第四從錄事同下從依律無四等官者止準見府官爲坐大集校閱乏軍興徵人稽畱告賊消息與閒諜通諸大集校閱而違期不到者杖一百三日加一等主帥犯者加二等卽差發從行而違期者各減一等【疏議曰】春秋之義春搜夏苗秋狝冬狩皆因農隙以講大事卽今校閱是也又車駕親行是名大集校閱而有違期不到者謂於集時不到卽杖一百每更三日加一等主帥犯者加二等謂隊副以上將軍以下集時不到者卽差發從行而違限者各減一等謂正身當時不到杖九十每三日加一等主帥以上同上解其折衝府校閱在式有文不到者各準違式之罪若所司不告者罪在所司諸乏軍興者斬故失等謂臨軍徵討有所調發而稽廢者不憂軍事者杖一百謂臨軍徵討闕乏細小之物者【疏】諸乏軍興者斬故失等注云謂臨軍徵討有所調發而稽廢者【議曰】興軍徵討國之大事調發徵行有所稽廢者名乏軍興犯者合斬故失罪等爲其事大𨿽失不減注云謂臨軍徵討有所調發兵馬及應須供軍器械或所須戰具各依期會克日俱充有所闕者卽是稽廢故云有所調發而稽廢者若充使命告報軍期而違限廢事者亦是乏軍興故失罪等又云不憂軍事者杖一百注云謂臨軍徵討闕乏細小之物【議曰】謂隨身七事及火幕行具細小之物臨軍徵討有所闕乏一事不充卽杖一百注云謂臨軍徵討亦據臨戰不及別求若未從軍尙容求覓卽從違式法諸徵人稽畱者一日杖一百二日加一等二十日絞卽臨軍徵討而稽期者流三千里三日斬若取捨從權不拘此律或應期赴難違期卽斬或捨罪求功𨿽怠不戮如此之類各隨臨時處斷故不拘常律【疏】諸徵人稽畱者一日杖一百二日加一等二十日絞卽臨軍徵討而稽期者流三千里三日斬【議曰】謂名已從軍兵馬並發不卽進路而致稽畱者一日杖一百二日加一等二十日絞謂從軍人上道日計滿二十日卽臨軍徵討者謂鉦鼓相聞指期交戰而稽期者流三千里經三日者斬又云若用捨從權不拘此律注云或應期赴難違期卽斬或捨罪求功𨿽怠不戮如此之類各隨臨時處斷故不拘常律【議曰】推轂寄重義資英略閫外之事見可卽爲軍中號令理貴機速用捨從權務在成濟故注云或應期赴難違期卽斬或捨罪求功𨿽怠不戮者謂或違於軍令別求異功或𨿽卽愆期擬收後效或戮或捨隨事處斷如此之類不拘常律諸密有徵討而告賊消息者斬妻子流二千里其非徵討而作閒諜若化外人來爲閒諜或傳書信與化內人並受及知情容止者並絞【疏議曰】或伺賊閒隙密期徵討乃有姦人告賊消息者斬妻子流二千里其非徵討而作閒諜者閒謂往來諜謂覘候傳通國家消息以報賊徒化外人來爲閒諜者謂聲教之外四夷之人私入國內往來覘候者或傳書信與化內人並受化外書信知情容止居停者並絞主將不固守城臨陣先退私放徵防人還諸主將守城爲賊所攻不固守而棄去及守備不設爲賊所掩覆者斬若連接寇賊被遣斥候不覺賊來者徒三年以故致有覆敗者亦斬【疏議曰】主將者主領人兵親爲主將者或鎭將戍主或畱守邊城州縣城主之類守城爲賊所攻擊不能固守棄城而去及守備不設謂預備有闕巡守不嚴被賊所掩襲覆敗者斬若連接寇賊謂軍壘連接旗旄相望被遣斥候謂指斥候望不覺賊來入境者徒三年以故致有覆敗者以其不覺賊來爲賊掩襲致城及人兵有覆敗者亦斬諸主將以下臨陣先退若寇賊對陣捨仗投軍及棄賊來降而輒殺者斬卽違犯軍令軍還以後在律有條者依律斷無條者勿論【疏】諸主將以下臨陣先退若寇賊對陣捨杖投軍及棄賊來降而輒殺者斬【議曰】主將以下謂戰士以上臨陣交兵而有先退若寇賊對陣而捨仗投軍謂背彼凶徒捨仗歸命及𨿽非對陣棄賊來降而輒殺之者斬謂先退以下皆從此坐又云卽違犯軍令軍還以後在律有條者依律斷無條者勿論【議曰】若違犯軍中號令者軍還以後其所違之罪在律有條者仍依律斷直違將軍教令在律無條軍還之後不合論罪故云無條勿論諸在軍所及在鎭戍私放徵防人還者各以徵鎭人逃亡罪論卽私放輒離軍鎭者各減二等若放人多者一人準一日放日多者一日準一人謂放三人各五日放五人各三日累成十五日之類並經宿乃坐臨軍徵討而放者斬被放者各減一等【疏】諸在軍所及在鎭戍私放徵防人還者各以徵鎭人逃亡罪論卽私放輒離軍鎭者各減二等【議曰】在軍所者謂在行軍之所鎭戍者謂在鎭戍之處私放徵防人還者謂徵防之人未合還家輒私放者各以徵鎭人逃亡罪論依捕亡律從軍徵討而亡者一日徒一年一日加一等十五日絞臨對寇賊而亡者斬主司故縱與同罪若放徵人令還各得此罪又條防人向防及在防未滿而亡者鎭人亦同一日杖八十三日加一等放防人還者各得此罪是名各以徵鎭人逃亡罪論卽私放輒離軍鎭者謂放軍人去軍防人離鎭旣非卽放還家徵防二色各減本罪二等又云若放人多者一人準一日放日多者一日準一人注云謂放三人各五日放五人各三日累成十五日之類並經宿乃坐又云臨軍徵討而放者斬被放者各減一等【議曰】依捕亡律從軍徵討而亡一日徒一年一日加一等十五日絞若放十五人一日亦合絞其放鎭戍人而還一人一日杖八十三日加一等三十一日流三千里若放三十一人一日亦流三千里卽私放輒離軍鎭者各減二等謂放徵人去軍一日杖九十一日加一等十五日徒三年若放防人離鎭一日杖六十三日加一等罪止徒二年半是爲放人多者一人準一日放日多者一日準一人注謂放三人各五日放五人各三日俱累成十五日各合絞稱之類者或放七人各二日又放一人經一日亦爲十五日合絞人之與日並得相累或人或日累成十五日皆至死刑注故云之類並經宿乃坐不經宿者無罪𨿽經宿不滿日者一人從不應爲之坐徵人從重鎭戍從輕注云經宿乃坐者以人日相率恐放十人經半日卽爲五人之罪故云經宿乃坐還與百刻義同臨軍徵討而放者斬謂臨陣對寇輒放徵人不待終日卽合處斬被放者流三千里被放徵人防人各減主司罪一等故云各減一等巧詐避徵役鎭戍犯罪諸臨軍徵討而巧詐以避徵役巧詐百端謂若誣告人故犯輕罪之類若有校試以能爲不能以故有所稽乏者以乏軍興論未廢事者減一等主司不加窮核而承詐者減罪二等知情者與同罪至死者加役流【疏】諸臨軍徵討而巧詐以避徵役注云巧詐百端謂若誣告人故犯輕罪之類【議曰】臨對寇賊卽欲誅討乃巧詐方便推避徵役注云巧詐百端或有誣告人罪以求推對或故犯輕法意在畱連或故自傷殘或詐爲疾患姦詐不一故云百端不可備陳故云之類又云若有校試以能爲不能以故有所稽乏者以乏軍興論未廢事者減一等主司不加窮核音翮而承詐者減罪二等知情者與同罪至死者加役流【議曰】有所校試謂臨軍之時一藝以上應供軍用軍中校試故以能爲不能以巧詐不能之故於軍有所稽違及致闕乏廢事者以乏軍興論故失俱合斬若於事未廢減死一等主司不加窮核主司謂應檢勘校試之人不加窮研核實而承詐依信者減罪人罪二等知情者謂知巧詐之情並與犯者同罪至死者加役流未闕事者流三千里諸鎭戍有犯本條無罪名者各減徵人二等【疏議曰】鎭戍有所犯法本條無罪名者謂鎭戍防人冒名相代及主司知情不知情若鎭戍拒賊而有巧詐避役若有校試以能爲不能並在鎭戍中無有罪名者各減徵人二等出給戎仗鎭戍番代諸戎仗非公文出給而輒出給者主司徒二年𨿽有符牒合給未判而出給者杖一百儀仗各減三等【疏議曰】出給戎仗兵器非得公文而輒出給者主司徒二年主司謂當判署者𨿽有符牒合給未判而出給謂有符牒到司仍未行判卽準符牒出給者杖一百其餘畱守所及諸州府差發或應用魚符敕書而不用者亦徒二年儀仗各減三等儀仗謂吉凶鹵簿諸門戟矟之類無文牒出給者杖一百未判出給者杖七十故云名減三等諸鎭戍應遣番代而違限不遣者一日杖一百三日加一等罪止徒二年卽代到而不放者減一等若鎭戍官司役使防人不以理致令逃走者一人杖六十五人加一等罪止徒一年半【疏】諸鎭戍應遣番代而違限不遣者一日杖一百三日加一等罪止徒二年卽代到而不放者減一等【議曰】依軍防令防人番代皆十月一日交代如官司違限不遣若準程稽違不早遣者一日杖一百三日加一等罪止徒二年卽代到不放謂防人十月一日替到不放者減一等謂一日杖九十三日加一等罪止徒一年半又云若鎭戍官司役使防人不以理致令逃走者一人杖六十五人加一等罪止徒一年半【議曰】依軍防令防人在防守固之外惟得修理軍器城隍公廨屋宇各量防人多少於當處側近給空閒地逐水陸所宜斟酌營種並雜蔬菜以充糧貯及充防人等食此非正役不責全功自須苦樂均平量力驅使鎭戍官司使不以理致令逃走者一人杖六十五人加一等罪止徒一年半若使不以理而防人𨿽不逃走仍從違令科斷興造料請工作不如法諸有所興造應言上而不言上應待報而不待報各計庸坐贓論減一等卽料請財物及人功多少違實者笞五十若事已損費各並計所違贓庸重者坐贓論減一等本料不實料者坐請者不實請者坐【疏】諸有所興造應言上而不言上應待報而不待報各計庸坐贓論減一等【議曰】修城郭築堤防興起人功有所營造依營繕令計人功多少申尙書省聽報始合役功或不言上及不待報各計所役人庸坐贓論減一等其庸倍論罪止徒二年半又云卽料請財物及人功多少違實者笞五十若事已損費各並計所違贓庸重者坐贓論減一等注云本料不實料者坐請者不實請者坐【議曰】卽料請財物及人功多少違實者謂官有營造應須市買料請所須財物及料用人功多少故不以實者笞五十若事已損費或已損財物或已費人功各並計所費功庸準贓重者坐贓論減一等重者謂重於笞五十卽五匹一尺以上坐贓論減一等合杖六十者爲贓重本料不實止坐元料之人若由請人不實卽請者合坐失者各減三等依名例律以贓致罪頻犯者各倍論此旣因贓獲罪功庸出眾人之上並通官物卽合累而倍論若直費官財不損庸直止據所費財料不在倍限𨿽費人功倍並不重官物止從官物科斷卽是累並不加重者止從重論諸非法興造及雜徭役十庸以上坐贓論謂爲公事役使而非法令所聽者【疏議曰】非法興造謂法令無文𨿽則有文非時興造亦是若作池亭賓館之屬及雜徭役謂非時科喚丁夫驅使十庸以上坐贓論旣準眾人爲庸亦須累而倍折故注云謂爲公事役使而非法令所聽者因而率斂財物者亦並計坐贓論仍亦倍折以其非法贓斂不自入己得罪故輕諸工作有不如法者笞四十不任用及應更作者並計所不任贓庸坐贓論減一等其供奉作者加二等工匠各以所由爲罪監當官司各減三等【疏議曰】工作謂在官造作輒違樣式有不如法者笞四十不任用謂造作不任時用及應更作者並計所不任贓庸累倍坐贓論減一等十匹杖一百十匹加一等罪止徒二年半其供奉作加二等者供奉之義已於職制解訖若不如法杖六十不任用及應更作坐贓論加一等罪止流二千里其並倍訖不重費官物者並直計官物科之其贓不倍工匠各以所由爲罪監當官司各減三等者謂親監當造作若有不如法減工匠三等笞十不任用及應更作減坐贓四等罪止徒一年供奉作罪止徒二年之類私有禁兵器諸私有禁兵器者徒一年半謂非弓箭刀楯短矛者弩一張加二等甲一領及弩三張流二千里甲三領及弩五張絞私造者各加一等甲謂皮鐵等具裝與甲同卽得闌遺過三十日不送官者同私有法造未成者減二等卽私有甲弩非全成者杖一百餘非全成者勿論【疏】諸私有禁兵器者徒一年半注云謂非弓箭刀楯短矛者【議曰】私有禁兵器謂甲弩矛矟具裝等依令私家不合有若有矛矟者各徒一年半注云謂非弓箭刀楯短矛者此上五事私家聽有其旌旗幡幟及儀仗並私家不得輒有違者從不應爲重杖八十又云弩一張加二等甲一領及弩三張流二千里甲三領及弩五張絞私造者各加一等【議曰】弩一張加二等謂加私有禁兵器罪二等合徒二年半甲一領及弩三張流二千里有甲有弩各得此罪甲三領及弩五張絞亦甲弩準數各得絞罪私造者各加一等謂私造甲弩及禁兵器各加私有罪一等【問曰】私有甲三領及弩五張準依律文各合處絞有人私有甲二領並弩四張欲處何罪【答曰】畜甲畜弩各立罪名旣非一事不合並滿依名例律其應入罪者舉輕以明重有甲罪重有弩坐輕旣有弩四張已合流罪加一滿五卽至死刑況加甲二領明合處絞私有弩四張加甲一領者亦合死刑注云甲謂皮鐵等具裝與甲同卽得闌遺過三十日不送官者同私有法【議曰】鐵甲皮甲得罪皆同私有具裝與甲無別有一具裝流二千里有三領者亦合絞卽得闌遺過三十日不送官謂得闌遺禁兵器以下三十一日不送官者同私有法旣稱過三十日卽三十日內不合此罪又依軍防令闌得甲仗皆卽輸官不送輸者從違令笞五十滿五日者依雜律各以亡失罪論其亡失之罪從本條解釋其甲非皮鐵者依庫部式亦有聽畜之處其限外剩畜及不應畜而有者亦準禁兵器論但甲有禁文非私家合有爲非皮鐵量罪稍輕坐同禁兵器理爲適中又云造未成者減二等卽私有甲弩非全成者杖一百餘非全成者勿論【議曰】造未成者謂從上禁兵器以下未成者各減私造罪二等謂甲三領弩五張以上縱更多有各止處徒三年卽私有甲弩非全成者謂不堪著用又非私造杖一百餘非全成者勿論謂甲弩之外所有禁兵器非全成者皆不坐旣是禁兵器𨿽不合罪亦須送官役功力采取不任用差遣丁夫雜匠及私役使諸役功力有所采取而不任用者計所欠庸坐贓論減一等若有所造作及有所毀壞備慮不謹而誤殺人者徒一年半工匠主司各以所由爲罪【疏】諸役功力有所采取而不任用者計所欠庸坐贓論減一等【議曰】謂官役功力若采藥或取材之類而不任用者若全不任用須計全庸若少不任用準其欠庸並倍坐贓論減一等又云若有所造作及有所毀壞備慮不謹而誤殺人者徒一年半工匠主司各以所由爲罪【議曰】謂有所繕造營作及有所毀壞崩撤之類不先備慮謹愼而誤殺人者徒一年半工匠主司各以所由爲罪或由工匠指撝或是主司處分各以所由爲罪明無連坐之法律旣但稱殺人卽明傷者無罪諸應差丁夫而差遣不平及欠剩者一人笞四十五人加一等罪止徒一年卽丁夫在役日滿不放者一日笞四十一日加一等罪止杖一百各坐其所由【疏議曰】差遣之法謂先富彊後貧弱先多丁後少丁分番上役者家有兼丁要月家貧單身閒月之類違此不平及令人數欠剩者一人笞四十五人加一等罪止徒一年卽丁夫在役謂在役之人日滿不放者一日笞四十一日加一等罪止杖一百注云各坐其所由謂止坐不放者所由之人明無連坐之法諸被差充丁夫雜匠而稽畱不赴者一日笞三十三日加一等罪止杖一百將領主司加一等防人稽畱者各加三等卽由將領者將領者獨坐余條將領稽畱者準此【疏議曰】丁夫雜匠被官差遣不依程限而稽畱不趕者一日笞三十三日加一等罪止杖一百將領主司加一等主司謂親領監當者一日笞四十三日加一等罪止徒一年其防人稽畱者各加三等一日杖六十三日加一等罪止徒二年其將領主司亦加一等若由將領主司稽畱丁夫雜匠防人不合得罪惟罪將領之人故云將領者獨坐注云余條將領主司準此余條謂徵人等但是差行有主司將領本條無將領罪名事由將領者皆將領者獨坐諸丁夫雜匠在役而監當官司私使及主司於職掌之所私使兵防者各計庸準盜論卽私使兵防出城鎭者加一等【疏議曰】丁夫雜匠見在官役役限之內而監當官司私役使及主司謂應判署及親監當兵防之人於職掌之所私使各計庸準盜論謂從丁夫以下各計私使之庸準盜論卽雜使計庸不滿尺者從盜不得財笞五十兵防並據城隍內使者若私使出城鎭加罪一等謂計庸加準盜論罪一等卽彊使者依職制律彊者加二等餘條彊者準此若彊使兵防出城者卽亦於本罪加一等上累加𨿽稱丁夫雜匠及兵防非在役限內而使者丁夫雜匠依上條日滿不放笞四十一日加一等罪止杖一百兵防從代到不放一日杖九十三日加一等罪止徒一年半計庸重者若見是監臨官依役使監臨之罪其非本部官者依不應得爲從輕笞四十庸多得罪重者依職制律去官而受舊官屬土庶饋與若乞取借貸之屬各減在官時三等非監臨官私使亦於準盜論上減三等卷十七賊盜律【五門】律條十三並疏起請條一謀反逆叛唱反亡命山澤謀殺劫囚捉人爲質殺一家三人及支解人親屬被殺私和謀反逆叛唱反亡命山澤諸謀反及大逆者皆斬父子年十六以上皆絞十五以下及母女妻妾子妻妾亦同祖孫兄弟姊妹部曲資財田宅並沒官男夫年八十及篤疾婦人年六十及廢疾者並免余條婦人應緣坐者準此伯叔父兄弟之子皆流三千里不限籍之同異卽𨿽謀反詞理不能動眾威力不足率人者亦皆斬謂結謀眞實而不能爲害者若自述休徵假托靈異妄稱兵馬虛說反由傳惑眾人而無眞狀可驗者自從祆法父子母女妻妾並流三千里資財不在沒限其謀大逆者絞【疏】諸謀反及大逆者皆斬父子年十六以上皆絞十五以下及母女妻妾注云子妻妾亦同又云祖孫兄弟姊妹若部曲資財田宅並沒官男夫年八十及篤疾婦人年六十及廢疾釋曰篤疾廢疾具在第十二丁中老小疾條者並免注云余條婦人應緣坐者準此又云伯叔父兄弟之子皆流三千里不限籍之同異【議曰】人君者與天地合徳與日月齊明上祗寶命下臨率土而有狡豎凶徒謀危社稷始興狂計其事未行將而必誅卽同眞反名例稱謀者二人以上若事已彰明𨿽一人同二人之法大逆者謂謀毀宗廟山陵及官闕反則止據始謀大逆者謂其行訖故謀反及大逆者皆斬父子年十六以上皆絞言智者罪無首從十五以下及母女妻妾注云子妻妾亦同祖孫兄弟姊妹若部曲資財田宅並沒官部曲不同資財故特言之部曲妻及客女並與部曲奴婢同資財故不別言男夫年八十及篤疾婦人年六十及廢疾並免緣坐注云余條婦人應緣坐者準此謂謀叛已上道及殺一家非死罪三人並告賊消息此等之罪緣坐各及婦人其年六十及廢疾亦免故云婦人應緣坐者準此伯叔父兄弟之子皆流三千里不限籍之同異𨿽與反逆人別籍得罪皆同若出繼同堂釋曰出繼謂伯叔父及兄弟之子己之孫內有出繼同宗者同堂謂伯叔父之子今俗呼爲親堂兄弟者以外卽不合緣坐又云卽𨿽謀反詞理不能動眾威力不足率人者亦皆斬注云謂結謀眞實而不能爲害者若自述休徵假托靈異妄稱兵馬虛說反由傳惑眾人而無眞狀可驗者自從祆法又云父子母女妻妾並流三千里資財不在沒限其謀大逆者絞【議曰】卽𨿽謀反者謂𨿽構亂常之詞不足動眾人之意𨿽騁凶威若力不能驅率得人𨿽有反謀無能爲害者亦皆斬父子母女妻妾並流三千里資財不在沒限注云謂結謀眞實而不能爲害者若自述休徵言身有善應或假托靈異妄稱兵馬虛論反狀妄說反由如此傳惑眾人而無眞狀可驗者自從祆法謂一身合絞妻子不合緣坐謀大逆者絞上文大逆卽據逆事已行此爲謀而未行惟得絞罪律不稱皆自依首從之法【問曰】反逆人應緣坐其妻妾據本法𨿽會赦猶離之正之其繼養子孫依本法𨿽會赦合正之準離之正之卽不在緣坐之限反逆事彰之後始訴離之正之如此之類並合放免以否【答曰】刑法愼於開塞一律不可兩科執憲履繩務從折中違法之輩已汨朝章𨿽經大恩法須離正離正之色卽是凡人離正不可爲親須從本宗緣坐諸緣坐非同居者資財田宅不在沒限𨿽同居非緣坐及緣坐人子孫應免流者各準分法畱還老疾得免者各準一子分法若女許嫁已定歸其夫出養入道及聘妻未成者不追坐出養者從所養坐道士及婦人若部曲奴婢犯反逆者止坐其身【疏】諸緣坐非同居者資財田宅不在沒限𨿽同居非緣坐及緣坐人子孫應免流者各準分法畱還注云老疾得免者各準一子分法【議曰】緣坐非同居者謂謀反大逆人親伯叔兄弟已分訖田宅資財不在沒限𨿽見同居準律非緣坐謂非周以上親及子孫其祖母及伯叔母姑兄弟妻各謂無夫者律文不載並非緣坐其緣坐人子孫謂伯叔子及兄弟孫據律亦不緣坐各準分法畱還謂未經分異犯罪之後並準戶令依分法其孫婦𨿽非緣坐夫沒卽合歸宗準法不入分限注云老疾得免者男夫年八十及篤疾婦人年六十及癈疾各準戶內應分人多少人別得準一子分法畱還【問曰】老疾得免者各準一子分法假有一人年八十有三男十孫或一孫反逆或一男見在或三男俱死惟有十孫老者若爲畱分【答曰】男但一人見在依令作三男分法添老者一人卽爲四分若三男死盡依令諸子均分老人共十孫爲十一分畱一分與老者是爲各準一子分法又云若女許嫁已定歸其夫出養入道及聘妻未成者不追坐注云出養者從所養坐又云道士及婦人若部曲奴婢犯反逆者止坐其身【議曰】女許嫁已定謂有許婚之書及私約或已納聘財𨿽未成皆歸其夫出養謂男女爲人所養入道謂爲道士女冠若僧尼聘妻未成者𨿽克吉日男女未相見並不追坐出養者從所養家緣坐不涉本生道士及婦人稱道士僧尼亦同婦人不限在室及出嫁入道若部曲奴婢者奴婢不限官私犯反逆者止坐其身自道士以下若犯謀反大逆並無緣坐故云止坐其身【問曰】雜戶及太常音聲人犯反逆有緣坐否【答曰】雜戶及太常音聲人各附縣貫受田進丁老免與百姓同其有反逆及應緣坐亦與百姓無別若工樂官戶不附州縣貫者與部曲例同止坐其身更無緣坐【準】周廣順元年正月五日赦節文今後應諸色犯罪人除反逆罪外並不得籍沒家資誅及骨肉一依格令處分諸口陳欲反之言心無眞實之計而無狀可尋者流二千里【疏議曰】有人實無謀危之計口出欲反之言勘無實狀可尋妄爲狂悖之語者流二千里若有口陳欲逆叛之言勘無眞實之狀律令旣無條制各從不應爲重【準】周顯徳五年七月七日敕條若有人或因鬥爭或是酒醉輒髙聲唱反者決臀杖七十諸謀叛者絞已上道者皆斬謂協同謀計乃坐被驅率者非余條被驅率者準此妻子流二千里若率部眾百人以上父母妻子流三千里所率𨿽不滿百人以故爲害者以百人以上論害謂有所攻擊虜掠者卽亡命山澤不從追喚者以謀叛論其抗拒將吏者以已上道論【疏】諸謀叛者絞已上道者皆斬注云謂協同謀計乃坐被驅率者非余條被驅率者準此【議曰】謀叛者謂欲背國投僞始謀未行事發者首處絞從者流已上道者不限首從皆斬注云謂協同謀計乃坐協者和也謂本情和同共作謀計此等各依謀叛之法被驅率者非謂元本不共同情臨時而被驅率者不坐余條被驅率者準此余條謂謀反謀大逆或亡命山澤不從追喚旣肆凶悖堪擅殺人並劫囚之類被驅率之人不合得罪又云妻子流二千里若率部眾百人以上父母妻子流三千里所率𨿽不滿百人以故爲害者以百人以上論注云害謂有所攻擊虜掠者【議曰】叛者身得斬罪妻子仍流二千里若惟有妻及子年十五以下合贖婦人不可獨流須依畱住之法加杖居作若子年十六以上依式流配其母至配所免居作在室之女不在配限名例律緣坐者女不同故也若率部眾百人以上罪狀尢重故父母及妻子流三千里所率𨿽不滿百人以故爲害者以百人以上論注云害謂有所攻擊虜掠者或攻擊城隍或虜掠百姓依百人以上論各身處斬父母妻子流三千里其攻擊城隍因卽拒守自依反法又曰卽亡命山澤不從追喚者以謀叛論其抗拒將吏者以已上道論【議曰】謂背誕之人亡命山澤不從追喚者以謀叛論首得絞刑從者流三千里抗拒將吏者謂有將吏追討仍相抗拒者以已上道論並身處斬妻子配流抗拒有害者父母妻子流三千里並準上文率部眾百人以上不須有害若不滿百人要須有害得罪乃與百人以上同謀殺諸謀殺制使若本屬府主刺史縣令及吏卒謀殺本部五品以上官長者流二千里工樂及公廨戶奴婢與吏卒同余條準此已傷者絞已殺者斬【疏議曰】制使本屬府主國官邑官已從名例解訖刺史都督縣令並據本部者吏卒謀殺都水使者或折衝府衛士謀殺本部折衝果毅如此之類並流二千里工樂謂不屬縣貫惟隸本司並公廨戶奴婢謀殺本司五品以上官長罪與吏卒同若司農官戶奴婢謀殺司農卿者理與工樂謀殺太常卿少府監無別余條謂工樂官戶奴婢毆詈本部五品以上官長當條無罪名者並與吏卒同已傷者絞仍依首從法已殺者皆斬諸謀殺周親尊長外祖父母夫夫之祖父母父母者皆斬犯姦而姦人殺其夫所姦妻妾𨿽不知情與同罪謀殺緦麻以上尊長者流二千里已傷者絞已殺者皆斬卽尊長謀殺卑幼者各依故殺罪減二等已傷者減一等已殺者依故殺法【疏】諸謀殺周親尊長外祖父母夫夫之祖父母父母者皆斬注云犯姦而姦人殺其夫所姦妻妾𨿽不知情與同罪【議曰】周親尊長外祖父母夫夫之祖父母父母並於名例解訖若妻妾同謀亦無首從注云犯姦而姦人殺其夫謂妻妾與人姦通而姦人殺其夫謀而已殺故殺鬥殺者所姦妻妾𨿽不知情與殺者同罪謂所姦妻妾亦合絞又云謀殺緦麻以上尊長流二千里已傷者絞已殺者皆斬【議曰】謀殺緦麻以上尊長則大功釋曰緦麻大功具在五服尊屬令以下皆是外姻有服尊長亦同俱流二千里已傷者首處絞從處流謀而殺訖者皆斬罪無首從又云卽尊長謀殺卑幼者各依故殺罪減二等已傷者減一等已殺者依故殺法【議曰】謂上文尊長謀殺卑幼當條無罪名者各依故殺罪減二等已傷者減一等假如有所規求謀殺周親卑幼合徒三年已傷者流三千里已殺者依故殺法合絞之類言故殺法者謂罪依故殺法釋曰故殺法在第二十其首各依本謀論造意者𨿽不行仍爲首從者不行減行者一等假如伯叔數人謀殺猶子訖卽首合流二千里從而加功合徒三年從者不加功徒二年半從者不行減行者一等徒二年之類略舉殺周親卑幼餘者不復備文其應減者各依本罪上減諸部曲奴婢謀殺主者皆斬謀殺主之周親及外祖父母者絞已傷者皆斬【疏議曰】稱部曲奴婢者客女若部曲妻並同此謂謀而未行但同籍良口以上合有財分者並皆爲主謀殺者皆斬罪無首從謀殺主之周親爲別戶籍者及外祖父母者絞依首從科已傷者皆斬謂無首從其媵及妾在令不合分財並非奴婢之主諸妻妾謀殺故夫之祖父母父母者流二千里已傷者絞已殺者皆斬部曲奴婢謀殺舊主者罪亦同故夫謂夫亡攺嫁舊主謂主放爲良者余條故夫舊主準此【疏議曰】妻妾謀殺故夫之祖父母父母者流二千里已傷者絞並據首從科之已殺者皆斬罪無首從謂一家之內妻妾寡者數人夫亡之後並已攺嫁後共謀殺故夫之祖父母父母俱得斬刑若兼他人同謀他人依首從之法不入皆斬之限部曲奴婢謀殺舊主稱罪亦同者謂謀而未殺流二千里已傷者絞已殺者皆斬注云故夫謂夫亡攺嫁舊主謂主放爲良者妻妾若被出及和離卽同凡人不入故夫之限其舊主謂經放爲良及自贖免賤者若轉賣及自理訴得脫卽同凡人余條故夫舊主準此謂毆詈告言之類當條無文者並準此諸謀殺人者徒三年已傷者絞已殺者斬從而加功者絞不加功者流三千里造意者𨿽不行仍爲首雇人殺者亦同卽從者不行減行者一等餘條不行準此【疏】諸謀殺人者徒三年已傷者絞已殺者斬從而加功者絞不加功者流三千里造意者𨿽不行仍爲首注云雇人殺者亦同【議曰】謀殺人者謂二人以上若事已彰露欲殺不虛𨿽獨一人亦同二人謀法徒三年已傷者絞已殺者斬從而加功者絞謂同謀共殺殺時加功𨿽不下手殺人當時共相擁迫由其遮遏逃竄無所旣相因籍始得殺之如此經營皆是加功之類不限多少並合絞刑同謀從而不加功力者流三千里造意者謂元謀屠殺其計已成身𨿽不行仍爲首罪合斬余加功者絞注云雇人殺者亦同謂造意爲首受雇加功者爲從又云卽從者不行減行者一等注云余條不行準此【議曰】謂謀殺人從者不行減行者一等合徒三年注云余條不行準此余條謂劫囚傷人及謀殺緦麻以上尊長已傷之類從者不行亦減一等其有發心謀殺卽皆斬者同謀不行不在減例謂謀殺周親尊長同謀不行亦得斬罪劫囚捉人爲質諸劫囚者流三千里傷人及劫死囚者絞殺人者皆斬但劫卽坐不須得囚若竊囚而亡與囚同罪他人親屬等竊而未得減二等以故殺傷人者從劫囚法【疏】諸劫囚者流三千里傷人及劫死囚者絞殺人者皆斬注云但劫卽坐不須得囚【議曰】犯罪之人身被囚禁凶徒惡黨共來相劫奪者流三千里若因劫輕囚傷人及劫死囚而不傷人各得絞罪仍依首從科斷因劫囚而有殺人者皆合處斬罪無首從注云但劫卽坐不須得囚謂以威若力彊劫囚者卽合此坐不須要在得囚又云若竊囚而亡與囚同罪注云他人親屬等又云竊而未得減二等以故殺傷人者從劫囚法【議曰】謂私竊取囚因卽逃逸與囚同罪者謂竊死囚還得死罪竊流徒囚還得流徒之類假使得相容隱亦不許竊囚故注云他人親屬等竊而未得減二等謂竊計已行未離禁處者減所竊囚二等罪未得死囚者徒三年未得流囚者徒二年半之類若因竊囚之故而殺傷人者卽從劫囚之法科罪【問曰】父子祖孫見被囚禁而欲劫取乃誤殺傷祖孫或竊囚過失殺傷他人各合何罪【答曰】據律劫囚者流三千里傷人及劫死囚者絞殺人者皆斬據此律意本爲殺傷旁人若有誤殺傷被劫之囚止得劫囚之坐若其誤殺父祖論罪重於劫囚旣是因誤而殺須依過失之法其因竊囚過失殺傷他人者下條云因盜而過失殺傷他人者以鬥殺傷論至死者加役流旣竊囚之事類因盜之罪其有過失彼此不殊殺傷人者亦依鬥殺傷人論應至死者從加役流坐其有誤殺傷本法輕於竊囚未得者卽從重科【又問】竊囚而亡被人追捕棄囚逃走後始拒格因而殺傷罪同劫囚以否【答曰】下條竊盜發覺棄財逃走因相拒捍如此之類事有緣因者非彊盜今者竊囚而亡棄囚逃走理與竊盜發覺棄財逃走意同止得拒捕而科不同劫囚之坐諸有所規避而執持人爲質者皆斬部司及鄰伍知見避質不格者徒二年質周以上親及外祖父母者聽身避不格【疏議曰】有人或欲規財或欲避罪執持人爲質規財者求贖避罪者防格不限規避輕重持質者皆合斬坐部司謂持質人處村正以上並四鄰伍保或知見皆須捕格若避質不格者各徒二年注云質周以上親及外祖父母聽身避不格者謂賊質此等親爲質惟聽一身不格不得率眾總避其執者無周以上親及非外祖父母而避不格者各徒二年殺一家三人及支解人諸殺一家非死罪三人同籍及周親爲一家卽殺𨿽先後事應同斷或應合同斷而發有先後者皆是奴婢部曲非及支解人者謂殺人而支解者皆斬妻子流二千里【疏議曰】殺人之發事有多端但據前人身死不論所殺之狀但殺一家非死罪良口三人卽爲不道若三人內一人先犯死罪而殺之者卽非不道只依殺一人罪法注云同籍及周親爲一家同籍不限親疏周親𨿽別籍亦是卽殺一家三人𨿽有先後發時應合同斷或所殺之事應合同斷事發乃有先後者皆爲一時殺法總入不道殺一家三人內兼殺部曲奴婢者非及支解人者注云謂殺人而支解者或殺時卽支解或先支解而後殺之皆同支解並入不道若殺訖絕時後更支解者非或故焚燒而殺或殺時卽焚燒者文𨿽不載罪與支解義同皆合處斬罪無首從妻子流二千里【問曰】假有部曲若奴殺別人部曲奴婢一家三人或支解依例有犯各準良人合入十惡以否【答曰】部曲奴婢𨿽與良人有殊至於同類殺三人及支解者不可別爲差等坐同良人還入十惡親屬被殺私和諸祖父母父母及夫爲人所殺私和者流二千里周親徒二年半大功以下遞減一等受財重者各準盜論𨿽不私和知殺周以上親經三十日不告者各減二等【疏議曰】祖父母父母及夫爲人所殺在法不可同天其有忘大痛之心捨枕戈之義或有窺求財物便卽私和者流二千里若殺周親私和者徒二年半大功以下遞減一等謂大功徒二年小功徒一年半緦麻徒一年受財重者各準盜論謂受讎家之財重於私和之罪假如緦麻私和合徒一年受財十匹準盜徒一年半之類𨿽不私和知殺周以上親經三十日不告所在官司者各減前私和之罪二等𨿽則私和罪重受財罪輕其贓本合計限爲數少從重終合沒官發後輸財私和依法合重其事如旁親爲出財私和者自合行求之法依雜律坐贓論減五等其贓亦合沒官其有五服內親自相殺者疏殺親合告親殺疏不合告親疏等者卑幼殺尊長得告尊長殺卑幼不得告其應相隱者疏殺親義服殺正服卑幼殺尊長亦得論告其不告者亦無罪若殺祖父母父母應償死者𨿽會赦仍移鄕避讎以其與子孫爲讎故令移配若子孫知而不告從私和及不告之法科之【問曰】監臨親屬爲部下人所殺因玆受財私和合得何罪【答曰】依律監臨之官知所部有犯法不舉劾者減罪人罪三等況監臨內相殺被殺者又是本親一律條二乖親義受財一匹以上並是枉法之贓贓輕及不受財各得私和之罪其閒有罪重者各從重科【又問】主被人殺部曲奴婢私和受財不告官府合得何罪【答曰】奴婢部曲身系於主主被人殺侵害極深其有受財私和知殺不告金科𨿽無節制亦惟比附論刑豈爲在律無條遂使獨爲僥幸然奴婢部曲法爲主隱其有私和不告得罪並同子孫親屬被殺受財私和下民多不知法條官吏或公然聽許臣等參詳請今後有犯此者本人準律處分如官司出意教令私和者減二等容許者減三等卷十八賊盜律【六門】律條九並疏式敕條五以物置人孔竅恐迫人使畏懼致死傷造畜蠱毒毒藥藥人厭魅咒詛殺人移鄕殘害死屍蕃客死許燒葬穿地得死人不埋及因燻狐貍燒棺槨造祆書祆言夜入人家以物置人孔竅恐迫人使畏懼致死傷諸以物置人耳鼻及孔竅中有所妨者杖八十其故屏去人服用飲食之物以故殺傷人者各以鬥殺傷論若恐迫人使畏懼致死傷者各隨其狀以故斗戲殺傷論【疏】諸以物置人耳鼻及孔竅中有所妨者杖八十其故屏去人服用飲食之物以故殺傷人者各以鬥殺傷論【議曰】耳鼻孔竅皆爲要所輒以他物置中有所妨者杖八十本條毆罪重者依毆法毆未有罪者亦不科其屏去人服用飲食之物謂寒月屏去人衣服或登髙乘馬私去梯轡或饑渴之人屏去飲食之類以屏去之故及置物於人孔竅之中而殺傷人者各以鬥殺傷論若殺凡人或傷尊長應死或於卑幼及賤人𨿽殺不合償命及傷尊卑貴賤各有等差須依斗律從本犯科斷故云各以鬥殺傷論又云若恐迫人使畏懼致死傷者各隨其狀以故斗戲殺傷論【議曰】若恐迫人者謂恐動逼迫使人畏懼而有死傷者若履危險臨水岸故相恐迫使人墜陷而致死傷者依故殺傷法若因斗恐迫而致死傷者依鬥殺傷法或因戲恐迫使人畏懼致死傷者以戲殺傷論若有如此之類各隨其狀依故斗戲殺傷法科罪造畜蠱毒毒藥藥人厭魅咒詛諸造畜蠱毒謂造合成蠱堪以害人者及教令者絞造畜者同居家口𨿽不知情若里正坊正村正亦同知而不糺者皆流三千里造畜者𨿽會赦並同居家口及教令人亦流三千里八十以上十歲以下及篤疾無家口同流者放免卽以蠱毒毒同居者被毒之人父母妻妾子孫不知造蠱情者不坐【疏】諸造畜蠱毒注云謂造合成蠱堪以害人者又云及教令者絞造畜者同居家口𨿽不知情若里正注云坊正村正亦同又云知而不糺者皆流三千里【議曰】蠱有多種罕能究悉事關左道不可備知或集合諸蠱置於一器之內久而相食諸虫皆盡若虵在卽爲虵蠱之類造謂自造畜謂傳畜可以毒害於人故注云謂造合成蠱堪以害人者若自造若傳畜貓鬼之類及教令人並合絞罪若同謀而造律不言皆卽有首從其所造及畜者同居家口不限籍之同異𨿽不知情若里正坊正村正知而不糺者皆流三千里【問曰】律文惟言里正坊正村正等罪不言州縣知情之法若州縣官司知而不糺復合何罪【答曰】里正之等親管百姓旣同裏閈多相諳委州縣去人稍遠管戶又多是故律文遂無節制若知而不糺依鬥訟律監臨之官知所部有犯法不舉劾者減罪人罪三等糺彈之官惟減二等又云造畜者𨿽會赦並同居家口及教令人亦流三千里注云八十以上十歲以下及篤疾無家口同流者放免又云卽以蠱毒毒同居者被毒之人父母妻妾子孫不知造蠱情者不坐【議曰】造畜蠱毒之人𨿽會大赦並同居家口及教令人亦流三千里注云八十以上十歲以下及篤疾無家口同流者放免據此老幼及篤疾身自犯罪猶尙免流今以同居共活有同流家口亦配無同居家口共去其老小及疾不能自在故從放免卽造畜蠱毒之人以蠱毒毒同居者其被毒之人及父母妻妾子孫不知造蠱毒情者並免流罪【問曰】被毒之人父母不知情者放免假有親兄弟大房造蠱以毒小房旣同父母未知父母合免以否【答曰】蠱毒家口會赦猶流恐其涉於知情所以例不聽住若以蠱毒毒同居被毒之人父母妻妾子孫不知情者不坐𨿽復兄弟相毒終是被毒之人父母旣無不免之制不知情者合原【又問】老小篤疾無家口同流者放免其家總無良口惟有部曲若有奴婢一人得爲有同流家口老小篤疾仍配以否【答曰】部曲旣許轉事奴婢比之資財諸條多不同良人卽非同流家口之例【又問】依律犯罪未發自首合原造畜蠱毒之家良賤一人先首事旣首訖得免罪以否【答曰】犯罪首免本許自新蠱毒已成自新難雪比之會赦仍並從流諸以毒藥藥人及賣者絞謂堪以殺人者𨿽毒藥可以療病買者將毒人賣者不知情不坐卽賣買而未用者流二千里脯肉有毒曾經病人有餘者速焚之違者杖九十若故與人食並出賣令人病者徒一年以故致死者絞卽人自食致死者從過失殺人法盜而食者不坐【疏】諸以毒藥藥人及賣者絞注云謂堪以殺人者𨿽毒藥可以療病買者將毒人賣者不知情不坐又云卽賣買而未用者流二千里【議曰】凡以毒藥藥人謂以鴆毒冶葛烏頭附子之類堪以殺人者將用藥人及賣者知情並合科絞注云謂堪以殺人者𨿽毒藥可以療病買者將以毒人賣者不知毒人之情賣者不坐卽買賣而未用者謂買毒藥擬將殺人賣者知其本意而未用者流二千里【問曰】毒藥藥人合絞其有尊卑長幼貴賤得罪並依律以否【答曰】律條簡要止爲凡人生文其有尊卑貴賤例從輕重相舉若犯尊長及貴者各依謀殺法如其施於卑賤亦準謀殺已殺論如其藥而不死者亦同謀殺已傷之法又云脯肉有毒曾經病人有餘者速焚之違者杖九十若故與人食並出賣令人病者徒一年以故致死者絞卽人自食致死者從過失殺人法注云盜而食者不坐【議曰】脯肉有毒謂曾經人食爲脯肉所病者有餘速卽焚之恐人更食須絕根本違者杖九十其知前人食已得病故將更與人食或將出賣以故令人病者合徒一年因而致死者絞卽人自食致死者謂有餘不速焚之𨿽不與人其人自食因卽致死者從過失殺人法徵銅入死家注云盜而食者不坐謂人竊盜而食之以致死傷者脯肉主不坐仍科不速焚之罪其有害心故與尊長食欲令死者亦準謀殺條論施於卑賤至死依故殺法諸有所憎惡而造厭魅及造符書咒詛欲以殺人者各以謀殺論減二等於周親尊長及外祖父母夫夫之祖父母父母各不減以故致死者各依本殺法欲以疾苦人者又減二等子孫於祖父母父母部曲奴婢於主者各不減卽於祖父母父母及主直求愛媚而厭咒者流二千里若涉乘輿者皆斬【疏】諸有所憎惡而造厭魅及造符書咒詛欲以殺人者各以謀殺論減二等注云於周親尊長及外祖父母夫夫之祖父母父母各不減【議曰】有所憎嫌前人而造厭魅厭事多方罕能詳悉或圖畫形像或刻作人身刺心釘眼系手縛足如此厭勝事非一緒魅者或假托鬼神或妄行左道之類或咒或詛欲以殺人者各以謀殺論減二等若於周親尊長及外祖父母夫夫之祖父母父母各不減依上條皆合斬罪又云以故致死者各依本殺法欲以疾苦人者又減二等注云子孫於祖父母父母部曲奴婢於主者各不減【議曰】以故致死者謂以厭魅符書咒詛之故但因一事致死者不依減二等各從本殺法欲以疾苦人者謂厭魅符書咒詛不欲令死惟欲前人病疾苦痛者又減二等稱又減者謂大功以下親及凡人非外祖父母謀殺得減二等者謂從謀殺上總減四等注云子孫於祖父母父母部曲奴婢於主者各不減卽是周親尊長外祖父母夫夫之祖父母惟減二等其祖父母父母以下𨿽復欲令疾苦亦同謀殺之法皆斬不同減例【問曰】咒詛大功以上尊長小功尊屬欲令疾苦未知合入十惡以否【答曰】疾苦之法同於毆傷謀毆大功以上尊長小功尊屬不入十惡如其已疾苦理同毆法便當不睦之條又云卽於祖父母父母及主直求愛媚而厭咒者流二千里若涉乘輿者皆斬【議曰】子孫於祖父母父母及部曲奴婢於主造厭咒符書直求愛媚者流二千里若涉乘輿者罪無首從皆合處斬直求愛媚便得極刑重於盜服禦之物準例亦入十惡殺人移鄕諸殺人應死會赦免者移鄕千里外其工樂雜戶及官戶奴並太常音聲人𨿽移鄕各從本色部曲及奴出賣及轉配事千里外人若羣黨共殺止移下手者及頭首之人若死家無周以上親或先相去千里外卽習天文業已成若婦人有犯及殺他人部曲奴婢並不在移限部曲奴婢自相殺者亦同違者徒二年【疏】諸殺人應死會赦免者移鄕千里外其工樂雜戶及官戶奴並太常音聲人𨿽移鄕各從本色注云部曲及奴出賣及轉配事千里外人【議曰】殺人應死而會赦免罪而死家有周以上親者移鄕千里外爲戶其有特敕免死者亦依會赦例移鄕工樂及官戶奴並謂下屬縣貫其雜戶若太常音聲人有縣貫仍各於本司上下不從州縣賦役者此等殺人會赦𨿽合移鄕各從本色謂移鄕避讎並從本色驅使注云部曲及奴出賣謂私奴出賣部曲將轉事人各於千里之外又云若羣黨共殺止移下手者及頭首之人若死家無周以上親或先相去千里外卽習天文業已成若婦人有犯及殺他人部曲奴婢並不在移限注云部曲奴婢自相殺者亦同又云違者徒二年【議曰】羣黨共殺謂謀殺造意合斬從而加功者絞同謀共斗以下手重者爲重罪亦合處絞律故云止移下手及頭首之人謂𨿽不下手發意元謀或以威力使人殺者並合移鄕𨿽有從而加功準律合死旣不下手共殺者卽不移鄕若死家無周以上親或先相去千里外卽習天文謂天文觀生天文生以上業已成者若婦人有犯謂無常居隨夫所在及殺他人部曲奴婢此等並不在移鄕避讎之限注云部曲奴婢自相殺者亦同謂亦不在移鄕之例此以上應移而不移不應移而移違者各徒二年殘害死屍蕃客死許燒葬穿地得死人不埋及因燻狐貍燒棺槨諸殘害死屍謂焚燒支解之類及棄屍水中者各減鬥殺罪一等緦麻以上尊長不減棄而不失及髠發若傷者各又減一等卽子孫於祖父母父母部曲奴婢於主者各不減皆謂意在於惡者【疏】諸殘害死屍注云謂焚燒支解之類又云及棄屍水中者各減鬥殺罪一等注云緦麻以上尊長不減【議曰】殘害死屍謂支解形骸割絕骨體及焚燒之類及棄屍水中者各減鬥殺罪一等謂合死者死上減一等應流者流上減一等之類注云緦麻以上尊長不減謂殘害及棄屍水中各依鬥殺合斬不在減例又云棄而不失及髠發若傷者各又減一等卽子孫於祖父母父母部曲奴婢於主者各不減注云皆謂意在於惡者【議曰】棄屍水中還得不失髠發謂髠去其發傷謂故傷其屍傷無大小但非支解之類各又減一等謂凡人並減鬥殺罪二等緦麻以上尊長惟減一等大功以上尊長及小功尊屬仍入不睦卽子孫於祖父母父母部曲奴婢於主者各不減並同鬥殺之罪子孫合入惡逆決不待時注云皆謂意在於惡者謂從殘害以下並爲意在於惡如無惡心謂若願自焚屍或遺言水葬及遠道屍柩將骨還鄕之類並不坐【準】主客式諸蕃客及使蕃人宿衛子弟欲依鄕法燒葬者聽緣葬所須亦官給【準】建隆三年三月十二日敕京城外及諸處近日多有焚燒屍柩者宜令令後止絕若是遠路歸葬及僧尼蕃人之類聽許焚燒諸穿地得死人不更埋及於冢墓燻狐貍而燒棺槨者徒二年燒屍者徒三年緦麻以上尊長各遞加一等卑幼各依凡人遞減一等若子孫於祖父母父母部曲奴婢於主墳冢燻狐貍者徒二年燒棺槨者流三千里燒屍者絞【疏】諸穿地得死人不更埋及於冢墓燻狐貍而燒棺槨者徒二年燒屍者徒三年緦麻以上尊長各遞加一等卑幼各依凡人遞減一等【議曰】因穿地而得死人其屍不限新舊不卽掩埋令其曝露或於他人冢墓而燻狐貍之類因燒棺槨者各徒二年謂惟燒棺槨火不到屍其燒棺槨者緦麻以上尊長從徒二年上遞加一等至周親尊長流二千五百里其卑幼各依凡人遞減一等緦麻於二年上減一等徒一年半小功一年大功杖一百周親杖九十若穿地得死人可識知是緦麻以上尊長而不更埋亦從徒二年上遞加一等卑幼亦從徒二年上遞減一等各準燒棺槨之法其燒屍者徒三年緦麻以上尊長各遞加一等謂從徒三年上遞加一等燒大功尊長屍流三千里𨿽周親尊長罪亦不加其卑幼各遞減一等謂緦麻卑幼減凡人一等徒二年半遞至周親卑幼猶徒一年【問曰】下條發冢者加役流注云招魂而葬亦是此文燒屍者徒三年未知招魂而葬亦同以否【答曰】準律招魂而葬發冢者與有屍同罪律有燒棺槨之文復著燒尸之罪招魂而葬棺內無屍止得從燒棺槨之法不可同燒尸之罪又云若子孫於祖父母父母部曲奴婢於主墳冢燻狐貍者徒二年燒棺槨者流三千里燒屍者絞【議曰】稱子孫於祖父母父母者曾髙亦同部曲奴婢於隨身客女亦同子孫於祖父母父母部曲奴婢於主冢墓燻狐貍者徒二年若燒棺槨者流三千里燒屍者絞造祆書祆言諸造祆書及祆言者絞造謂自造休咎及鬼神之言妄說吉凶涉於不順者傳用以惑眾者亦如之傳謂傳言用謂用書其不滿眾者流三千里言理無害者杖一百卽私有祆書𨿽不行用徒二年言理無害者杖六十【疏】諸造祆書及祆言者絞注云造謂自造體咎及鬼神之言妄說吉凶涉於不順者【議曰】造祆書及祆言謂構成怪力之書詐爲鬼神之語休謂妄說他人及己身有休徵咎謂妄言國家有咎惡觀天畫地詭說災祥妄陳吉凶並涉於不順者絞又云傳用以惑眾者亦如之注云傳謂傳言用謂用書又云其不滿眾者流三千里言理無害者杖一百卽私有祆書𨿽不行用徒二年言理無害者杖六十【議曰】傳用以惑眾者謂非自造傳用祆言祆書以惑眾三人以上亦得絞罪注云傳謂傳言用謂用書其不滿眾者謂被傳惑者不滿三人若是同居不入眾人之限此外一人以上𨿽不滿眾合流三千里其言理無害者謂祆書祆言𨿽說變異無損於時謂若預言水旱之類合杖一百卽私有祆書謂前人舊作私裏相傳非己所制𨿽不行用仍徒二年其祆書言理無害於時者杖六十【準】唐開元二十八年三月二十一日敕蠹政之深左道爲甚所以先王設教犯者必誅去其害羣蓋非獲已自今以後輒有托稱佛法因肆祆言妄談休咎專行誑惑諸如此類法實難容宜令所在長官嚴加捉搦仍委禦史臺及本道采訪使糺察如有此色推勘得實必無冤濫者其頭首宜令集眾先決一百自余徒侶等各決六十然後錄奏其所由州縣長官及專知官不能覺察者亦具名聞奏【準】唐天成二年六月七日敕節文或僧俗不辯或男女混居合黨連羣夜聚明散托宣傳於法會潛恣縱於淫風若不去除實爲獘惡此後委所在州府縣鎭及地界所由巡司節級嚴加壁刺有此色之人便仰收捉勘尋據關連徒黨並決重杖處死【準】周顯徳五年七月七日敕條今後捉獲此色人其頭首及徒黨中豪彊者並決殺餘者減等科罪如是情涉不順者準前敕處分其有祆書者所在焚燒夜入人家諸夜無故入人家者笞四十主人登時殺者勿論若知非侵犯而殺傷者減鬥殺傷二等其已就拘執而殺傷者各以鬥殺傷論至死者加役流【疏】諸夜無故入人家者笞四十主人登時殺者勿論若知非侵犯而殺傷者減鬥殺傷二等【議曰】夜無故入人家依刻漏法晝漏盡爲夜夜漏盡爲晝謂夜無事故輒入人家笞四十家者謂當家宅院之內登於入時被主人格殺之者勿論若知非侵犯謂知其述誤或因醉亂及老小疾患並及婦人不能侵犯而殺傷者減鬥殺傷二等若殺他人奴婢合徒三年得減二等徒二年之類【問曰】外人來姦主人舊已知委夜入而殺亦得勿論已否【答曰】律開聽殺之文本防侵犯之輩設令舊知姦穢終是法所不容但夜入人家理或難辯縱令知犯亦爲罪人若其殺卽加罪便恐長其侵暴登時許殺理用無疑況文稱知非侵犯而殺傷者減鬥殺傷二等卽明知是侵犯而殺自然依律勿論又云其已就拘執而殺傷者各以鬥殺傷論至死者加役流【議曰】已就拘執謂夜入人家已被擒獲狗畱執縛無能相拒本罪𨿽重不合殺傷主人若有殺傷各依鬥法科罪至死者加役流卷十九賊盜律【八門】律條十七並疏格敕條八起請條三盜大祀神禦物盜寶印乘輿服禦物制書官文書盜門符兵符門鑰兵器盜毀天尊佛像發冢盜園陵內艸木盜官私馬牛殺割牛鼻斫牛腳盜不計贓而立罪名者彊盜竊盜監主自盜故燒人捨屋因盜財物恐喝取人財物因毆擊人奪財物盜大祀神禦物盜寶印乘輿服禦物制書官文書盜門符兵符門鑰兵器諸盜大祀神禦之物者流二千五百里謂供神禦者帷帳幾杖亦同其擬供神禦謂營造未成者及供而廢闋若饗薦之具已饌呈者徒二年饗薦謂玉幣牲牢之屬饌呈謂已入祀所經祀官省視者未饌呈者徒一年半已闋者杖一百已闋謂接神禮畢若盜釜甑刀匕之屬並從常盜之法【疏】諸盜大祀神禦之物者流二千五百里注云謂供神禦者帷帳幾杖亦同又云其擬供神禦注云謂營造未成者【議曰】盜大祀神禦之物公取竊取皆爲盜大祀謂天地宗廟神州等其供神禦所用之物而盜之者流二千五百里注云謂供神禦者帷帳幾杖亦同謂見供神禦者𨿽帷帳幾杖亦得流罪故云亦同其擬供神禦謂上文神禦之物及帷帳幾杖營造未成擬欲供進者故注云謂營造未成者又云及供而廢闋若饗薦之具已饌呈者徒二年注云饗薦謂玉幣牲牢之屬饌呈謂已入祀所經祀官省視者又云未饌呈者徒一年半已闋者杖一百注云已闋謂接神禮畢又云若盜釜甑刀匕之屬並從常盜之法【議曰】供而廢闋謂神禦之物供祭已訖退還所司者故云廢闋若享薦之具已饌呈者謂牲牢棗栗脯修之屬已入神所呈閱祀官訖而盜者各徒二年故注云饗薦謂玉幣牲牢之屬未饌呈者徒一年半謂以上玉幣牲牢饌具之屬未饌呈祀官而盜者徒一年半已闋者謂神前飲食薦饗已了退而盜者得杖一百若盜釜甑刀匕之屬謂並不用供神故從常盜之法一尺杖六十一匹加一等五匹徒一年五匹加一等罪止加役流言之屬謂盤盂雜器之類諸盜禦寶者絞乘輿服禦物者流二千五百里謂供奉乘輿之物服通衾茵之屬眞副等皆須監當之官部分擬進乃爲禦物其擬供服禦及供而廢闋若食將禦者徒二年將禦謂已呈監當之官擬供食禦及非服而禦者徒一年半【疏議曰】稱禦者太皇太后皇太后皇后亦同皇太子減一等皇帝八寶皆以玉爲之有神寶受命寶皇帝行寶皇帝之寶皇帝信寶天子行寶天子之寶天子信寶此等八寶皇帝所用之物並爲禦寶其三後寶以金爲之並不行用盜者俱得絞刑其盜皇太子寶準例合減一等流三千里若盜皇太子妃寶亦流三千里後寶旣與禦寶不殊妃寶明與太子無別乘輿服禦物謂供奉乘興服用之物三後服禦之物亦同盜者流二千五百里若盜皇太子及妃所服用物準例減一等各徒三年計贓重者卽準贓同常盜之罪加一等注云謂供奉乘輿之物服通衾茵之屬稱之屬者氈褥之類眞副等眞謂見供服用之衣副謂副貳之服皆須監當之官部分擬進者乃爲禦物其擬供服禦謂營造未成及供而廢闋謂已供用事畢是名廢闋若食將禦者謂禦食已呈監當之官擬進而盜及食者從擬供服禦以下各徒二年故注云將禦謂已呈監當之官擬供食禦謂未呈監當之官及非服而禦之物者若食及盜各徒一年半贓重者各計贓以常盜論加一等諸盜官文書印者徒二年餘印杖一百謂貪利之而非行用者余印謂印物及畜產者【疏議曰】印者信也謂印文書施行通逹上下所在信受故曰官文書印盜此印者徒二年餘印杖一百餘印謂給諸州封函及畜產之印在令式印應官給但非官文書之印盜者杖一百注云謂貪利之而非行用者皆謂藉以爲財不擬行用若將行用卽從僞造僞冩封用規避之罪科之諸盜制書者徒二年官文書杖一百重害文書加一等紙券又加一等亦謂貪利之無所施用者重害謂徒罪以上獄案及婚姻良賤勛賞黜陟授官除免之類卽盜應除文案者依凡盜法【疏】諸盜制書者徒二年官文書杖一百重害文書加一等紙捲又加一等注云亦謂貪利之無所施用者重害謂徒罪以上獄案及婚姻良賤勛賞黜陟授官除免之類【議曰】盜制書徒二年敕及奏鈔亦同敕旨無禦書奏鈔卽有禦書不可以禦書奏鈔輕於敕旨各與盜制書罪同官文書謂在司尋常施行文書有印無印等釋曰等猶同也重害文書加一等合徒一年注云亦謂貪利之亦如上條盜印藉爲財用無所施行重害謂徒罪以上獄案及婚姻良賤功賞黜陟授官除免之類稱之類者謂倉糧財物行軍文簿帳及戶籍手實之屬盜者各徒一年若欲動事盜者自從增減之律又云卽盜應除文案者依凡盜法【議曰】卽盜應除文案者依令文案不須常畱者每三年一揀除旣是年久應除卽非見行文案故依凡盜之法計贓科罪諸盜宮殿門符發兵符傳符者流二千里使節及皇城京城門符徒三年餘符徒一年門鑰各減三等盜州鎭及倉廚廏庫關門等鑰杖一百縣戍等諸門錀杖六十【疏議曰】開閉殿門皆用銅魚合符用符鑰格式已於擅興律解訖發兵符以銅爲之左者進內右者付州府監及提兵鎭守之所並畱守應執符官人其符𨿽通余用爲發兵事重故以發兵爲目傳符謂給將乘驛者依公式令下諸方傳符京師及畱守爲麟符東方靑龍西方騶虞南方朱雀北方玄武兩京畱守二十左十九右一餘皆四左三石一左者進內右者付應執符人其兩京畱守符並進內須遣使向四方皆給所詣處左符書於骨帖上內著符裏用泥封以門下省印印之所至之處以右符勘合然後承用盜者合流二千里節者皇華出使黜陟幽明輶軒奉制宣威殊俗皆執旌節取信天下及皇城門京城等門盜諸門符及使節者各徒三年餘符徒一年餘符謂禁苑及交巡等符案擅興律凡言餘符者契亦同卽契應發兵者同發兵符法然則盜發兵契各同魚符之罪門鑰各減三等謂各減所開閉之門魚符三等假有盜宮殿門符合流二千里門鑰減三等得徒二年餘鑰應減門符並準此若是禁苑門鑰不可輕於州鎭關門等鑰盜州鎭及官倉廚廏庫及關門等鑰各杖一百縣戍等諸門鑰稱諸門鑰者謂內外百司及坊市門官有門禁盜其鑰者各杖六十諸盜禁兵器者徒二年甲弩者流二千里若盜罪輕同私有法盜餘兵器及旌旗幡幟者杖九十若盜守衛宮殿兵器者各加一等卽在軍及宿衛相盜還充官用者各減二等【疏議曰】盜禁兵器者徒二年謂非弓箭刀楯短矛私家不合有者皆爲禁兵器甲弩者流二千里盜罪輕者同私有法卽是盜弩一張流二千里盜甲一領亦流二千里案擅興律私有甲一領及弩三張流二千里盜甲三領及弩五張絞卽盜甲三領或盜弩五張並得絞罪是名盜罪輕同私有法其盜餘兵器謂𨿽是官兵器私家合有者及旌旗幡幟者杖九十並據盜官物計贓重加凡盜一等若盜守衛宮殿兵器者又各加一等謂見用守衛宮殿加凡盜二等卽在軍謂在行軍之所若宿衛相盜還充官用者各減二等若入私者各同上文盜法盜毀天尊佛像諸盜毀天尊佛像者徒三年卽道士女冠盜毀天尊像僧尼盜毀佛像者加役流眞人菩薩各減一等盜而供養者杖一百盜毀不相須【疏議曰】凡人或盜或毀天尊若佛像各徒三年道士女冠盜毀天尊像僧尼盜毀佛像者各加役流爲其盜毀所事先聖形像故加役流不同俗人之法眞人菩薩各減一等凡人盜毀徒二年半道士女冠盜毀眞人僧尼盜毀菩薩各徒三年盜而供養者杖一百謂非貪利將用供養者但盜之與毀各得徒流之坐故注云盜毀不相須其非眞人菩薩之像盜毀余像者若化生神王之類當不應爲從重有贓入己者卽依凡盜法若毀損功庸多者計庸坐贓論各令修復其道士等盜毀佛像及菩薩僧尼盜毀天尊若眞人各依凡人之法發冢盜園陵內艸木諸發冢者加役流發徹卽坐招魂而葬亦是已開棺槨者絞發而未徹者徒三年其冢先穿及未殯而盜屍柩者徒二年半盜衣服者減一等器物磚版者以凡盜論【疏】諸發冢者加役流注云發徹卽坐招魂而葬亦是又云已開棺槨者絞發而未徹者徒三年【議曰】禮云葬者藏也欲人不得見古之葬者厚衣之以薪後代聖人易之以棺槨有發冢者加役流注云發徹卽坐招魂而葬亦是謂開至棺槨卽爲發徹先無屍柩招魂而葬但使發徹者並合加役流已開棺槨者絞謂有棺有槨者必須棺槨兩開不待取物觸屍俱得絞罪釋曰罪其不用棺槨葬者若發而見屍亦同已開棺槨之坐發而未徹者謂𨿽發冢而未至棺槨者徒三年又云其冢先穿及未殯而盜屍柩者徒二年半盜衣服者減一等器物磚版者以凡盜論【議曰】其冢先穿謂先自穿陷舊有隙穴者未殯謂屍猶在外未殯薶而盜屍柩者徒二年半謂盜者元無惡心或欲詐代人屍或欲別處攺葬之類盜衣服者減一等得徒二年計贓重者以凡盜論加一等此文旣稱未殯明上文發冢殯訖而發者亦是若盜器物磚版者謂冢先穿取其明器等物或磚若版以凡盜論【問曰】發冢者加役流律旣不言尊卑貴賤未知發子孫冢得罪同凡人否【答曰】五刑之屬條有三千犯狀旣多故通比附然尊卑貴賤等數不同刑名輕重粲然有別尊長髮卑幼之墳不可重於殺罪若發尊長之冢據法止同凡人律云發冢者加役流在於凡人便減殺罪一等若發卑幼之冢須減本殺一等而科之已開棺槨者絞卽同已殺之坐發而未徹者徒三年計凡人之罪減死二等卑幼之色亦於本殺上減二等而科若盜屍柩者依減三等之例其於尊長並同凡人諸盜園陵內艸木者徒二年半若盜他人墓塋內樹者杖一百【疏議曰】園陵者三秦記云帝王陵有園因謂之園陵三輔黃圖云謂陵四闌門通四園然園陵艸木而合芟刈而有盜者徒二年半若盜他人墓塋內樹者杖一百若贓重者準下條以凡盜論加一等若其非盜惟止斫伐者準雜律毀伐樹木稼穡各準盜論園陵內徒二年半他人墓塋內樹杖一百盜官私馬牛殺割牛鼻斫牛腳諸盜官私馬牛而殺者徒二年半【疏議曰】馬牛軍國所用故與余畜不同若盜而殺者徒二年半若準贓重於徒二年半者以凡盜論加一等其有盜殺犛音茅牛之類鄕俗不用耕駕者計贓以凡盜論臣等參詳今後應有盜官私馬牛及雜畜而殺之或因讎嫌憎嫉而潛行屠殺者請並爲盜殺如盜殺馬牛頭首處死從者減一等盜殺駝騾驢者計生時價估贓錢定罪各準近敕處分罪不至死者加凡盜二等加不至死盜殺犬者決臀杖十七放如有盜割牛鼻盜斫牛腳者首處死從減一等瘡合可用者並減一等如盜割盜斫至三頭者𨿽瘡合可用頭首不在減死之限盜不計贓而立罪名者諸盜不計贓而立罪名及言減罪而輕於凡盜者計贓重以凡盜論加一等【疏議曰】從盜大祀神禦之物以下不計贓科惟立罪名亦有減處並謂得罪應重故別立罪名若減罪輕於凡盜者各須計贓以凡盜論加一等假有盜他人馬牛而殺評馬牛贓直絹二十匹若計凡盜合徒二年半以盜殺馬牛故加凡盜一等處徒三年及言減罪輕於凡盜者上條盜屍柩者徒二年半盜衣服者減一等假有盜屍柩上衣服直絹二十匹依凡盜法合徒二年半文稱減一等只徒二年故依凡盜加一等亦徒三年是名以凡盜論加一等若盜皇太子服用及盜中小祀釋曰大中小祀並具在祠令等物𨿽得減罪亦是盜不計贓彊盜竊盜監主自盜諸彊盜謂以威若力而取其財先彊後盜先盜後彊等若與人藥酒及食使狂亂取財亦是卽得闌遺之物毆擊財主而不還及竊盜發覺棄財逃走財主追捕因相拒捍如此之類事有因緣者非彊盜不得財徒二年一尺徒三年二匹加一等十匹及傷人者絞殺人者斬殺傷奴婢亦同𨿽非財主但因盜殺傷皆是其持仗者𨿽不得財流三千里五匹絞傷人者斬【疏】諸彊盜注云謂以威若力而取其財先彊後盜先盜後彊等若與人藥酒及食使狂亂取財亦是卽得闌遺之物毆擊財主而不還及竊盜發覺棄財逃走財主追捕因相拒捍如此之類事有因緣者非彊盜【議曰】彊盜取人財注云謂以威若力假有以威脇人不加凶力或有直用凶力不作威稜而劫掠取財者先彊後盜謂先加迫脇然後取財先盜後彊謂失竊其財事覺之後始加威力如此之例俱爲彊盜若飲人藥酒或食中加藥令其迷謬而取其財者亦從彊盜之法卽得闌遺之物財主來認因卽毆擊不肯還物及竊盜取人財財主知覺遂棄財逃走財主逐之因相拒捍如此之類是事有因緣並非彊盜自從鬥毆及拒捍追捕之法【問曰】據捕亡律被盜𨿽旁人皆得捕系未審盜者將財逃走旁人追捕因卽格傷或絕時不絕時得罪同彊盜否【答曰】依律盜者𨿽是旁人皆得捕系以送官司盜者旣將財逃走旁人依律合捕其人乃拒傷捕者卽是先盜後彊絕時以後捕者旣無財主尋逐便是不知盜由因相拒格惟有拒捕之罪不成彊盜又云不得財徒二年一尺徒三年二匹加一等十匹及傷人者絞殺人者斬注云殺傷奴婢亦同𨿽非財主但因盜殺傷皆是又云其持仗者𨿽不得財流三千里五匹絞傷人者斬【議曰】彊盜𨿽不得財徒二年若得一尺卽徒三年每二匹加一等贓滿十匹𨿽不滿十匹及不得財但傷人者並絞殺人者並斬謂因盜而殺傷人者注云殺傷奴婢亦同諸條奴婢多悉不同良人於此殺傷奴婢亦同良人之坐𨿽非財主但因盜殺傷皆是無問良賤皆如財主之法盜人若持杖𨿽不得財猶流三千里贓滿五匹合絞持杖者釋曰杖具在第七𨿽不得財傷人者斬罪無首從【準】唐元和十年八月九日敕節文京兆府奏應擒獲彊盜不論有贓無贓並集眾決殺【準】周顯徳五年七月七日敕條今後應持杖行劫不問有贓無贓並處死其同行劫賊內有不持杖者亦與同罪其餘稱彊盜者準律文處分【準】周顯徳五年七月七日敕條劫盜及殺人賊同情知情者若是未行劫之前曾與同居骨肉和同商量或更教唆使去事過之後同受贓物如此者謂之同情若是擬行劫殺之時骨肉𨿽知止遏不得或是劫殺之後方始告知或將到贓物收藏在家如此者謂之知情應同情者與賊同罪若一家之內同情者眾只取一人爲首處死餘人爲從減死罪其婦女同情者量罪科斷如知情者旣誡勸不及又言告無文望準律處分如累行劫殺骨肉皆曾知情亦可量情罪科斷【準】建隆三年十二月五日敕節文今後應彊盜計贓錢滿三貫文足陌皆處死不滿三貫文決脊杖二十配役三年不滿二貫文決脊杖二十配役二年不滿一貫文決脊杖二十配役一年其贓錢並足陌不得財者決脊杖二十放𨿽不得財但傷人者皆處死其造意之人行而不受分或受分而不行並與行者同罪或不行又不受分者減行者一等決配其有同謀行而不受分或受分而不行亦減行者一等決配不行又不受分者決脊杖十七放應同居骨肉內有同情並知情及持仗行劫同行劫賊內有不持仗者並準顯徳五年七月七日敕條指揮所有律條內稱以彊盜論及並贓無首從請並準律文處分臣等參詳應持仗行劫一準舊敕不問有贓無贓並處死除持仗行劫外其餘彊盜謂以威若力而取其財或先彊後盜先盜後彊若與人藥酒及食使狂亂而取其財者並名爲彊盜計贓處死決配一準前敕處分其�墻賊並同此彊盜處斷諸竊盜不得財笞五十一尺杖六十一匹加一等五匹徒一年五匹加一等五十匹加役流【疏議曰】竊盜人財謂潛形隱面而取盜而未得者笞五十得財一尺杖六十一匹加一等卽是一匹一尺杖七十以次而加至贓滿五匹不更論尺卽徒一年每五匹加一等四十匹流三千里五十匹加役流其有於一家頻盜及一時而盜數家者並累而倍論倍謂二尺爲一尺若有一處贓多累倍不加重者止從一重而斷其倍贓依例總徵【準】唐建中三年三月二十四日敕節文自今以後捉獲竊盜贓滿三匹以上者並集眾決殺【準】建隆三年二月十一日敕節文起今後犯竊盜贓滿五貫文足陌處死不滿五貫文決脊杖二十配役三年不滿三貫文決脊杖二十配役二年不滿二貫文決脊杖十八配役一年一貫文以下量罪科決其隨身並女僕偸盜本主財物贓滿十貫文足陌處死不滿十貫文決脊杖二十配役三年不滿七貫文決脊杖二十配役二年不滿五貫文決脊杖十八配役一年不滿三貫文決臀杖二十一貫文以下量罪科決如是伏事未滿二周年偸盜者一準凡人斷遣應配役人並配逐處重役不刺面滿日疏放其女口與免配役所有贓錢以一百文足陌爲陌余從前後格敕處分或聞外州斷獄竊盜不分首從爲準律云假有十人共盜十匹各得十匹之罪謂之贓滿盡處極刑蓋是官吏不詳律意枉陷人命特與分別免至錯誤臣等參詳請今後應犯竊盜不計幾人同行將逐人腳下贓物都並爲一處估至五貫文足陌者頭首處死其隨身並女僕偸盜本主財物並估至十貫文足陌者頭首處死余爲從坐如贓錢各不滿者並準敕條等第處分諸監臨主守自盜及盜所監臨財物者若親王財物而監守自盜亦同加凡盜二等三十匹絞本條已有加者亦累加之【疏議曰】假如左藏庫物則太府卿丞爲監臨左藏令丞爲監事見守庫者爲主守而自盜庫物者爲監臨主守自盜又如州縣官人盜部內人財物是爲盜所監臨注云若親王財物依令皇兄弟皇子爲親王監守自盜王家財物亦同官物之罪加凡盜二等一尺杖八十一匹加一等一匹一尺杖九十五匹徒二年五匹加一等是名加凡盜二等三十匹絞注云本條已有加者亦累加之謂監臨主守自盜所監主不計贓之物計贓重者以凡盜論加一等卽是本條已有加於此又加二等假有武庫令自盜禁兵器計贓直絹二十匹凡人盜者二十匹合徒二年半以盜不計贓而立罪名計贓重者加凡盜一等者徒三年監主又加二等流二千五百里如此之類是本條已有加者亦累加之【準】刑部格受雇載運官物公案受領因而隱盜及貿易者並同監主法故燒人捨屋因盜財物諸故燒人捨屋及積聚之物而盜者計所燒減價並贓以彊盜論【疏議曰】賊人姦詐千端萬緒濫竊穿窬觸途詭譎或有燒人捨屋及積聚之物因卽盜取其財計所燒之物減價並於所盜之物計贓以彊盜論十匹絞【問曰】有人持仗燒人捨宅因卽盜取其財或燒傷物主合得何罪【答曰】依雜律故燒人捨屋徒三年不限彊之與竊然則持仗燒人捨止徒三年因卽盜取財物便是元非盜意𨿽復持仗而行事同先彊後盜計贓以彊盜科罪火若傷人者同彊盜傷人法故放火起請條在第二十七故放火條內恐喝取人財物因毆擊人奪財物諸恐喝取人財物者口恐喝亦是準盜論加一等𨿽不足畏忌財主懼而自與亦同展轉傳言而受財者皆爲從坐若爲人所侵損恐喝以求備償事有因緣之類者非若財未入者杖六十卽緦麻以上自相恐喝者犯尊長以凡人論彊盜亦準此犯卑幼各依本法【疏】諸恐喝取人財物者注云口恐喝亦是又云準盜論加一等𨿽不足畏忌財主懼而自與亦同注云展轉傳言而受財者皆爲從坐若爲人所侵損恐喝以求備償事有因緣之類者非【議曰】恐喝者謂知人有犯欲相告訴恐喝以取財物者注云口恐喝亦是𨿽口恐喝亦與文牒同計贓準盜論加一等謂一尺杖七十一匹加一等五匹徒一年半五四加一等三十五匹流三千里𨿽不足畏忌但財主懼而自與財者亦同恐喝之罪注云展轉傳言假若甲遣乙丙傳言於丁恐喝取物五匹甲合徒一年半乙丙並各徒一年是名展轉傳言受財者皆爲從坐若爲人所侵損恐喝以求備償假有甲爲乙踐損田苗遂恐喝於乙得陪苗之外更取財者爲有損苗之由不當恐喝之坐苗外餘物卽當非監臨主司因事受財坐贓論科斷此是事有因緣之類非恐喝【問曰】恐喝取財五匹首不行又不受分傳言者二人一人受財一人不受財各合何罪【答曰】律稱準盜須依盜法案下條共盜者並贓論造意及從行而不受分卽受分而不行各依本首從法若造意不行又不受分卽以行人專進止者爲首造意爲從至死減一等從者不行又不受分笞四十其首不行又不受分卽以傳言取物者爲首五匹合徒一年半造意者爲從合徒一年又一人不受分亦合爲從笞五十【又問】監臨恐喝所部取財合得何罪【答曰】凡人恐喝取財準盜論加一等監臨之官不同凡人之法名例當條𨿽有罪名所爲重者自從重理從彊乞之律合準枉法而科若知有罪不虛恐喝取財物者合從眞枉法而斷又云若財未入者杖六十卽緦麻以上自相恐喝者犯尊長以凡人論注云彊盜亦準此又云犯卑幼各依本法【議曰】恐喝取財無限多少財未入者杖六十卽緦麻以上自相恐喝者犯尊長以凡人論準盜加一等彊盜亦準此者謂別居周親以下卑幼於尊長家行彊盜者𨿽同於凡人家彊盜得罪若有殺傷應入十惡者仍入十惡犯卑幼各依本法謂恐喝緦麻小功卑幼取財者減凡人一等五匹徒一年大功卑幼減二等杖一百周親卑幼減三等五匹杖九十之類【準】周顯徳五年七月七日敕條今欲攺諸恐嚇人取財物者若被官司形勢不因公事非理臨迫或被所由節級因事動搖或偶有違犯被人稱欲發舉論告及紀拾州縣並諸職司以求裨補或受雇論事以此取財物等贓滿二十匹頭首處死同情者減一等贓不滿者等第科斷諸本以他故毆擊人因而奪其財物者計贓以彊盜論至死者加役流因而竊取者以竊盜論加一等若有殺傷者各從故鬥法【疏】諸本以他故毆擊人因而奪其財物者計贓以彊盜論至死者加役流【議曰】謂本無規財之心乃爲別事毆打因見財物遂卽奪之事類先彊後盜故計贓以彊盜論一尺徒三年二匹加一等以先無盜心之故贓滿十匹應死者加役流若奪財物不得者止從故鬥毆法文稱計贓以彊盜論奪物贓不滿尺同彊盜不得財徒二年卽元無盜心𨿽持仗亦不加其罪又云因而竊取者以竊盜論加一等若有殺傷者各從故鬥法【議曰】先因他故毆擊而輒竊取其財以竊盜論加一等一尺杖七十一匹加一等若有殺傷者謂本因毆擊殺傷元非盜財損害各從故鬥法謂因斗致死者絞故殺者斬稱各者從彊奪及竊取各以故斗論【問曰】監臨官司本以他故毆擊部內之人因而奪其財物或竊取滿三十匹者合得何罪【答曰】律稱本因他故毆擊人元卽無心盜物毆訖始奪事與彊盜相類準贓𨿽依彊盜罪止加役流故知其贓𨿽多法不致死因而竊取以竊盜論加一等者爲監臨主司毆擊部內因而竊物以竊盜論加凡盜三等上文彊盜旣不至死下文竊盜不可引入絞刑三十匹者罪至加役流【又問】名例云稱以盜論者與眞犯同此條因而竊取以竊盜論加一等旣云加一等卽重於竊盜之法監臨竊三十四者絞今答不死理有未通【答曰】本條別有制與例不同者依本條文稱奪其財物者以彊盜論至死者加役流又云加者不得加至於死是明本以他故毆人因而奪財縱至百匹罪止加役流況於竊取人財豈得加入於死監臨𨿽有加罪加法不至死刑況下條略奴婢及和誘各依彊竊等法罪止流三千里注云𨿽監臨主守亦同卽此條𨿽無監臨之文亦不加入於死卷二十賊盜律【五門】律條十五並疏敕條一起請條二盜親屬財物將人盜己家物因盜殺傷人貿易官物取人山野刈伐積聚物略賣良賤和誘良賤略賣親屬詃誘雇賣良口共盜並贓依首從法同謀行盜三度行盜公取竊取皆爲盜部內有盜及容止盜盜親屬財物將人盜己家物諸盜緦麻小功親財物者減凡人一等大功減二等周親減三等殺傷者各依本殺傷論此謂因盜而誤殺者若有所規求而故殺周以下卑幼者絞余條準此【疏議曰】緦麻以上相盜皆據別居卑幼於尊長家彊盜已於恐喝條釋訖其尊長於卑幼家竊盜若彊盜及卑幼於尊長家行竊盜者緦麻小功減凡人一等大功減二等周親釋曰周親大功小功緦麻服具在假寧令後喪服制度內減三等殺傷者各依本殺傷論謂因盜誤殺傷人若殺傷尊長卑幼名依本殺傷法注云此謂因盜而誤殺者謂本心只欲規財因盜而誤殺人者亦同因盜過失殺人依鬥殺之罪不言傷者爲傷罪稍輕聽從誤傷之法但殺人坐重𨿽誤同鬥殺論若實故殺自依故殺傷法若有所規求故殺周以下卑幼者絞卽此條因盜是爲有所規求故殺周以下卑幼者絞誤殺者自依本鬥殺傷論余條謂諸條姦及略和誘但是爭競有所規求而故殺周以下卑幼本條不至死者並絞故云余條準此諸同居卑幼將人盜己家財物者以私輒用財物論加二等他人減常盜罪一等若有殺傷者各依本法他人殺傷縱卑幼不知情仍從本殺傷法坐之【疏議曰】同居卑幼謂共居子孫弟侄之類將外人共盜己家財物者以私輒用財物論加二等案戶婚律同居卑幼私輒用財者十匹笞十十匹加一等罪止杖一百他人減凡盜一等謂卑幼將人盜物𨿽多罪止徒一年半他人減常盜罪一等其於首從自依常例若有殺傷者各依本殺傷法謂依故殺傷尊長卑幼法縱不知情他人亦依彊盜殺傷法注云他人殺傷縱卑幼不知情仍從本殺傷法坐之謂卑幼不知他人殺傷之情仍從故殺傷法稱坐之者不在除免加役流之例若他人誤殺傷尊長卑幼不知情亦依誤法其被殺傷人非尊長者卑幼不知殺傷情惟得盜罪無殺傷之坐其有知情並自殺傷者各依本殺傷之法【問曰】卑幼將人盜己家財物以私輒用財物論加二等他人減常盜一等若卑幼共他人彊盜者律無加罪之文未知更加罪以否【答曰】彊之與竊罪狀不同案職制律貸所監臨財物彊者加二等餘條彊者準此諸親相盜罪有等差將人盜己家財物者加私輒用財物二等更無彊盜之文止明殺傷之坐若殺傷罪重從殺傷法科如殺傷坐輕卽準彊者加二等此是一部通例故不條別生文因盜殺傷人諸因盜而過失殺傷人者以鬥殺傷論至死者加役流得財不得財等財主尋逐遇他死者非其共盜臨時有殺傷者以彊盜論同行人不知殺傷情者止依竊盜法【疏】諸因盜而過失殺傷人者以鬥殺傷論至死者加役流注云得財不得財等財主尋逐遇他死者非【議曰】因行竊盜而過失殺傷人者以其本有盜意不從過失收贖故以鬥殺傷論其殺傷之罪至死者加役流注云得財不得財等釋曰等猶同也謂得財與不得財並從鬥殺傷科財主尋逐遇他死者非謂財主尋逐盜物之賊或墜馬或落坑致死之類是遇他故而死盜者惟得盜罪而無殺傷之坐又云其共盜臨時有殺傷者以彊盜論同行人不知殺傷情者止依竊盜法【議曰】謂共行竊盜不謀彊盜臨時乃有殺傷人者以彊盜論同行人而不知殺傷情者止依竊盜法謂同行元謀竊盜不知殺傷之情止依竊盜爲首從殺傷者依彊盜法貿易官物取人山野刈伐積聚物諸以私財物奴婢畜產之類余條不別言奴婢者與畜產財物同貿易官物者計其等準盜論官物賤亦如之計所利以盜論其貿易奴婢計贓重於和誘者同和誘法【疏議曰】以私家財物奴婢畜產之類或有碾磑邸店莊宅車船等色故云之類注云余條不別言奴婢者與畜產財物同謂反逆條中稱資財並沒官不言奴婢畜產卽是總同財物又廏庫律驗畜產不以實者一笞四十三加一等罪止杖一百若以故價有增減贓重者計所增減坐贓論卽無驗奴婢之文若驗奴婢不實者亦同驗畜產之法故云余條不別言奴婢者與畜產財物同貿易官物者謂以私物貿易官物計其等準盜論假將私奴貿易官奴其奴各直絹五匹其價𨿽等仍準盜論合徒一年注云官物賤亦如之謂私奴直絹十匹博官奴直絹五匹亦徒一年計所利以盜論謂以私物直絹一匹貿易官物直絹兩匹卽一匹是等合準盜論監主之與凡人並杖六十一匹是利以盜論凡人亦杖六十有倍贓若是監臨主掌加罪二等合杖八十應累並者皆將以盜累於準盜加罪之類除免倍贓各盡本法注云其貿易奴婢計贓重於和誘同和誘法假有監臨之官以私奴婢直絹三十匹貿易官奴婢直絹六十匹卽是計利三十匹監臨自盜合絞凡人貿易奴婢計利五十匹卽合加役流以本條和略奴婢罪止流三千里𨿽監臨主守亦同卽於此條貿易不可更重故云同和誘法並流三千里諸山野之物已加功力刈伐積聚而輒取者各以盜論【疏議曰】山野之物謂艸木藥石之類有人已加功力或刈伐或積聚而輒取者各以盜論謂各準積聚之處時價計贓依盜法科罪略賣良賤和誘良賤略賣親屬詃誘雇賣良口諸略人賣略略賣人不和爲略十歲以下𨿽和亦同略法爲奴婢者絞爲部曲者流三千里爲妻妾子孫者徒三年因而殺傷人者同彊盜法和誘者各減一等若和同相賣爲奴婢者皆流二千里賣未售者減一等下條準此卽略和誘及和同相賣他人部曲者各減良人一等【疏】諸略人略賣人注云不和爲略十歲以下𨿽和亦同略法又云爲奴婢者絞爲部曲者流三千里爲妻妾子孫者徒三年注云因而殺傷人者同彊盜法【議曰】略人者謂設方略而取之略賣人者或爲經略而賣之注云不和爲略十歲以下𨿽和亦同略法爲奴婢者不共和同卽是被略十歲以下未有所知易爲誑誘𨿽共安和亦同略法略人略賣人爲奴婢者並絞略人爲部曲者或有狀驗可憑堪詰知實不以爲奴者流三千里爲妻妾子孫者徒三年爲弟侄之類亦同徒三年注云因而殺傷人者同彊盜法謂因略人拒斗或殺若傷同彊盜法旣同彊盜之法因略殺傷旁人亦同因略傷人𨿽略人不得亦合絞罪其略人擬爲奴婢不得又不傷人以彊盜不得財徒二年擬爲部曲徒一年半擬爲妻妾子孫者徒一年在律𨿽無正文解者須盡犯狀消息輕重以類斷之爲奴婢者卽與彊盜十匹相似故略人不得惟徒二年爲部曲者本條減死一等故略未得徒一年半爲妻妾子孫者減二等故亦減彊盜不得財二等合徒一年又云和誘者各減一等若和同相賣爲奴婢者皆流二千里賣未售者減一等注云下條準此又云卽略和誘及和同相賣他人部曲者各減良人一等【議曰】和誘謂和同相誘減略一等爲奴婢者流三千里爲部曲者徒三年爲妻妾子孫者徒二年半若和同相賣謂元謀兩和相賣爲奴婢者賣人及被賣人罪無首從皆流二千里其數人共賣他人自依首從之法賣未售釋曰賣了爲售者減一等謂和同相賣未售事發各徒三年注云下條準此謂下條得逃亡奴婢而賣未售及賣周親卑幼及子孫之婦等爲奴婢未售者亦減一等故云準此卽略和誘和同相賣他人部曲者謂略他人部曲爲奴婢者流三千里略部曲還爲部曲者合徒三年略爲妻妾子孫徒二年半和誘者各減一等和誘部曲爲奴婢徒三年還爲部曲徒二年半爲妻妾子孫徒二年若共他人部曲和同相賣爲奴婢減流一等徒三年爲部曲者徒二年半故云各減良人一等其略和誘緦麻以上親部曲客女者律𨿽無文令有轉事量酬衣食之直不可同於凡人亦須依盜法而減緦麻小功部曲減凡人部曲一等大功減二等周親減三等【問曰】部曲客女被人所誘將爲妻妾子孫而和同遂去誘者已有罪名去者合得何罪【答曰】名例律共犯罪以造意爲首隨從者減一等背主受誘卽當此條準其罪坐減誘者罪一等自余受誘律無正文者並合從坐科罪若逃亡之罪重者依律例當條𨿽有罪名所爲重者自從重諸略奴婢者以彊盜論和誘者以竊盜論各罪止流三千里𨿽監臨主守亦同卽奴婢別賫財物者自從彊竊法不得累而科之若得逃亡奴婢不送官而賣者以和誘論藏隱者減一等坐之卽私從奴婢買子孫及乞取者準盜論乞賣者與同罪𨿽以爲良亦同【疏】諸略奴婢者以彊盜論和誘者以竊盜論各罪止流三千里注云𨿽監臨主守亦同又云卽奴婢別賫財物者自從彊竊法不得累而科之【議曰】略奴婢者亦謂不和經略而取計贓以彊盜論和誘者謂兩共和同以竊盜論各依彊竊爲罪其贓並合倍備各罪止流三千里注云𨿽監臨主守亦同謂𨿽是監臨主守應加亦同罪止流三千里卽奴婢別賫財物者謂除奴婢身所著衣服外剩有財物自從彊竊法因略者一尺徒三年二匹加一等和誘者一尺杖六十一匹加一等各從一重科之並不得將奴婢之身累並財物同斷故云自從彊竊法不得累而科之其奴婢身別賫財略誘者不知有物止得略誘本罪贓不合科如其知者財𨿽奴婢將行合同彊竊法其略誘良人或部曲客女衣服外有財者亦同彊竊盜法不取入己者良人部曲合有資財不在坐限又云若得逃亡奴婢不送官而賣者以和誘論藏隱者減一等坐之卽私從奴婢買子孫及乞取者準盜論乞賣者與同罪注云𨿽以爲良亦同【議曰】凡捉得逃亡奴婢依令五日內合送官司其有不送而私賣者以和誘論計贓依盜法卽私藏隱者減盜罪一等坐之卽私從奴婢買子孫及乞取者或買或乞各平所乞買奴婢之價計贓準盜論並不在除免倍贓監臨加罪加役流之例乞賣者與同罪謂奴婢將子孫乞人及賣與人並與買乞者同罪注云𨿽以爲良亦同謂乞買者𨿽將爲良人亦與充賤罪同諸略賣周親以下卑幼爲奴婢者並同鬥毆殺法無服之卑幼亦同卽和賣者各減一等其賣余親者各從凡人和略法【疏議曰】周親以下卑幼者謂弟妹子孫及兄弟之子孫外孫子孫之及從父弟妹並謂本條殺不至死者假如鬥殺弟妹徒三年殺子孫徒一年半若略賣弟妹爲奴婢同鬥殺法徒三年賣子孫爲奴婢徒一年半之類故云各同鬥毆殺法如本條殺合至死者自入余親例無服之卑幼者謂已妾無子及子孫之妾亦同賣周親以下卑幼從本殺科之故云亦同假如殺妾徒三年若略賣亦徒三年之類卽和賣者各減一等謂減上文略賣之罪一等和賣弟妹徒二年半和賣子孫徒一年之類其賣余親各從凡人和略法者但是五服之內本條殺罪合至死者並名余親故雲從凡人和略法【問曰】賣妻爲婢得同周親卑幼以否【答曰】妻服𨿽是周親不可同之卑幼故諸條之內每別稱夫爲百代之始惇兩族之好本犯非應義絕或準周幼之親若其賣妻爲婢原情卽合離異夫自嫁者依律兩離賣之充賤何宜更合此條賣周親卑幼妻固不在其中只可同彼余親從凡人和略之法其於毆殺還同凡人之罪故知賣妻爲婢不入周幼之科【又問】名例律雲家人共犯止坐尊長未知此文和同相賣亦同家人共犯以否【答曰】依例本條別有制與例不同依本條此文賣周親卑幼及兄弟子孫外孫之婦賣子孫及已妾子孫之妾各有正條被賣之人不合加罪爲其卑幼合受處分故也其賣余親各從凡人和略法旣同凡人爲法不合止坐家長諸知略和誘和同相賣及略和誘部曲奴婢而買之者各減賣者罪一等知祖父母父母賣子孫及賣子孫之妾若已妾而買者各加賣者罪一等展轉知情而買各與初買者同𨿽買時不知買後知而不言者亦以知情論【疏】諸知略和誘和同相賣及略和誘部曲奴婢而買之者各減賣者罪一等【議曰】謂知略和誘和同相賣等情而故買之者各減賣者罪一等謂各依其色準前條減賣人罪一等假有人知略賣良人爲奴婢而買之者從絞上減一等合流三千里之類又云知祖父母父母賣子孫及賣子孫之妾若已妾而買者各加賣者罪一等注云展轉知情而買各與初買者同𨿽買時不知買後知而不言者亦以知情論【議曰】若略和誘他人而賣得罪已重故買者減賣者罪一等若知祖父母賣子孫以下得罪稍輕故買者加賣者罪一等假有父祖賣子孫爲奴婢依鬥殺法合徒一年半知而買者加罪一等徒二年之類注云展轉知情而買有甲知他人祖父賣子孫而買復與乙乙又賣與丙展轉皆知賣子孫之情而買者各與初買者同謂甲乙丙俱合徒二年若初買之時不知略誘和同相賣之情買得之後訪知卽須首告不首告者亦以知情論各同初買之罪【問曰】知略和誘充賤而取爲妻妾合得何罪【答曰】知略和誘和同相賣而買之者各減賣者罪一等其略爲部曲客女減爲賤罪一等爲妻妾子孫又減一等卽是從賤爲妻妾減罪二等通初買減三等假有知略良爲婢合絞買爲婢減一等買爲客女減二等娶爲妻妾減三等舉斯一節卽買余色減罪可知諸知略和誘及彊盜竊盜而受分者各計所受贓準竊盜論減一等知盜贓而故買者坐贓論減一等知而爲藏者又減一等【疏議曰】知略和誘人及略和誘奴婢或彊盜竊盜若知情而受分者爲其初不同謀故計所受之贓準竊盜論減一等假有知人彊盜受絹五匹者減竊盜一等合杖一百之類其知盜贓故買坐贓論減一等謂知彊竊盜贓故買十匹合杖一百知而故藏又減一等合杖九十其餘犯贓故買及藏者律無罪名從不應爲流以上從重徒以下從輕【準】唐天成元年十月三日敕節文京城諸道若不是正口不得私書契券輒賣良人臣等參詳請應有詃誘良口勾引逃亡奴婢與貨賣所盜資裝者其詃誘勾引之人頭首處死從減一等良口奴婢並準律格處分如居停主人不是詃誘勾引之人庸行科斷其或分受贓物請準建隆三年二月十一日竊盜敕條科斷計贓錢滿五貫文足陌者減死一等如有將良口於蕃界貨賣者其居停主人知情不告官者亦處死共盜並贓依首從同謀行盜三度行盜公取竊取皆爲盜部內有盜及容止盜諸共盜者並贓論造意及從行而不受分卽受分而不行各依本首從法若造意者不行又不受分卽以行人專進止者爲首造意者爲從至死者減一等從者不行又不受分笞四十彊盜杖八十若本不同謀相遇共盜以臨時尃進止者爲首余爲從坐共彊盜者罪無首從主遣部曲奴婢盜者𨿽不取物仍爲首若行盜之後知情受財彊盜竊盜並爲竊盜從【疏】諸共盜者並贓論造意及從行而不受分卽受分而不行各依本首從法【議曰】共行盜者並贓論假有十人同盜得十匹人別分得一匹亦各得十匹之罪若造意之人或行而不受分或受分而不行從者亦有行而不受分或受分而不行𨿽行受有殊合依本首從爲法止用一人爲首余爲從坐假有甲造意不行受分乙爲從行而不受分仍以甲爲首乙爲從之類又云若造意者不行又不受分卽以行人專進止者爲首造意者爲從至死者減一等從者不行又不受分笞四十彊盜杖八十【議曰】假有甲造意行盜而不行所盜得財又不受分乙丙丁等同行乙爲處分方略卽行人專進止者乙合爲首甲不行爲從其彊盜應至死者減死一等流三千里𨿽有從名流罪以下仍不得減其共謀竊盜從者不行又不受分笞四十若謀彊盜從者不行又不受分杖八十又云若本不同謀相遇共盜以臨時專進止者爲首余爲從坐注云共彊盜者罪無首從【議曰】行盜本不同謀相遇共盜者卽以臨盜之時專進止者爲首餘皆爲從注云共彊盜者罪無首從謂彊盜𨿽本不同謀但是同行並無首從又云主遣部曲奴婢盜者𨿽不取物仍爲首若行盜之後知情受財彊盜竊盜並爲竊盜從【議曰】主遣當家部曲奴婢行盜𨿽不取所盜之物主仍爲行盜首部曲奴婢爲從若部曲奴婢私自行盜主後知情受財所受多少不限彊之與竊並爲竊盜從假有部曲等先彊盜竊盜得財主後知情受絹五匹合杖一百之類【問曰】有人行盜其主先不同謀乃遣部曲奴婢隨他人爲盜爲遣行人元謀作首欲令部曲奴婢主作首【答曰】盜者首出元謀若元謀不行卽以臨時專進止爲首今奴婢之主旣不元謀又非行色但以處分奴婢隨盜求財奴婢之此行由主處分今所問者乃是他人元謀主𨿽驅使家人不可同於盜者元謀旣自有首其主卽爲從論計入奴婢之贓準爲從坐假有奴婢逐他人總盜五十匹絹奴婢分得十匹奴婢爲五十匹從徒三年主爲十匹從合徒一年之類諸共謀彊盜臨時不行而行者竊盜共謀者受分造意者爲竊盜首余並爲竊盜從若不受分造意者爲竊盜從余並笞五十若共謀竊盜臨時不行而行者彊盜其不行者造意受分知情不知情並爲竊盜首造意者不受分及從者受分俱爲竊盜從【疏】諸共謀彊盜臨時不行而行者竊盜共謀者受分造意者爲竊盜首余並爲竊盜從若不受分造意者爲竊盜從余並笞五十【議曰】假有甲乙丙丁同謀彊盜申爲首臨時不行而行者竊盜甲𨿽不行共謀受分甲旣造意爲竊盜首余行者並爲竊盜從甲若不受分復不行爲竊盜從從者不行又不受分笞五十前條竊盜從不行又不受分笞四十此條笞五十者爲元謀彊盜故也又云若共謀竊盜臨時不行而行者彊盜其不行者造意受分知情不知情並爲竊盜首造意者不受分及從者受分俱爲竊盜從【議曰】同謀行竊盜臨時有不行之人而行人自爲彊盜其不行者是元謀造意受彊盜贓分不限知情不知情並爲竊盜首其造意者不受分及從者受分俱爲竊盜從諸盜經斷後仍更行盜前後三犯徒者流二千里三犯流者絞三盜止數赦後爲坐其於親屬相盜者不用此律【疏議曰】行盜之人實爲巨蠹屢犯明憲罔有悛心前後三入刑科便是怙終其事峻之以法用懲其罪故有彊盜竊盜經斷更爲三犯徒者沆二千里三犯流者絞亦謂斷後又爲者其未斷經降慮者不入三犯之限注云三盜皆據赦後爲坐謂據赦後三犯者不論赦前犯狀爲數親屬相盜者不用此律謂自依親屬本條不用此三犯之律案職制律親屬謂緦麻以上及大功以上婚姻之家假有於堂兄弟婦家及堂兄弟男女婚姻之家犯盜徒流以上並不入三犯之例【問曰】有三犯死罪會降皆至流徒或一兩度止犯流徒或一兩度從死會降總成三犯亦同三犯流徒以否【答曰】律有赦後之文不言降前之犯死罪會降止免極刑流徒之科本法仍在然其所犯本坐重於正犯徒流準律而論總當三犯之例臣等參詳諸盜經斷後仍更行盜如已經官司兩度斷遣至第三度更犯不問贓物多少處死所犯度數並取赦後論坐諸盜公取竊取皆爲盜器物之屬須移徙闌圈系閉上屬須絕離常處放逸飛走之屬須專制乃成盜若畜產伴類隨之不並計卽將入己及盜其母而子隨者皆並計之【疏議曰】公取謂行盜之人公然而取竊取謂方便私竊其財皆名爲盜注云器物之屬須移徙者謂器物錢帛之類須移徙離於本處珠玉寶貸之類據入手隱藏縱未將行亦是其木石重器非人力所勝應須馱載者𨿽移本處未馱載閒猶未成盜但物有巨細難以備論略舉綱目各準臨時取斷闌圈系閉之屬須絕離常處謂馬牛駞騾之類須出闌圈及絕離系閉之處放逸飛走之屬謂鷹犬之類須專制在已不得自由乃成爲盜若畜產伴類隨之假有盜馬一匹別有馬隨不合並計爲罪卽因逐伴而來遂將入己及盜其母而子隨之者皆並計爲罪諸部內有一人爲盜及容止盜者里正笞五十坊正村正亦同三人加一等縣內一人笞三十四人加一等部界內有盜發及殺人者一處以一人論殺人者仍同彊盜之法州隨所管縣多少通計爲罪各罪止徒二年彊盜者各加一等以長官爲首佐職爲從卽盜及盜發殺人後三十日捕獲他人自捕等主司各勿論限外能捕獲追減三等若軍役所有犯隊正以上折衝以下各準部內徵人冒名之法同州縣爲罪【疏】諸部內有一人爲盜及容止盜者里正笞五十注云坊正村正亦同又云三人加一等縣內一人笞三十四人加一等注云部界內有盜發及殺人者一處以一人論殺人者仍同彊盜之法【議曰】部內謂州縣鄕裏所管之內百姓有一人爲盜及容止盜者謂外盜入境所部容止所管里正笞五十注云坊正村正亦同謂得罪亦同里正三人加一等四人行盜合杖六十縣內一人笞三十謂縣內一人行盜縣令笞三十四人加一等有五人行盜卽笞四十之類注云部界內有盜發謂里正等以上部界之內有盜發及殺人者一處以一人論謂一處盜發同部內一人行盜一處殺人同一人行彊盜故云一處以一人論殺人者仍從彊盜之法下文彊盜者加一等殺人者亦加一等與彊盜同卽是部內有一人彊盜者里正等杖六十𨿽非部內人但當境內彊盜發亦準此容止殺人賊者亦依彊盜之法又云州隨所管縣多少通計爲罪各罪止徒二年彊盜者各加一等注云皆以長官爲首佐職爲從【議曰】州隨所管縣多少通計爲罪各罪止徒二年謂州縣里正坊正村正等並罪止徒二年彊盜者各加一等罪止徒二年半上注云殺人同彊盜之法故知殺人及發處若容止各準彊盜加之其通計之法已於戶婚律解訖注云以長官爲首佐職爲從但宣風道俗肅淸所部長官之事故以長官爲首卽刺史縣令闕者以次官當之旣云佐職爲從卽罪不及主典又云卽盜及盜發殺人後三十日捕獲注云他人自捕等又云主司各勿論限外能捕獲追減三等若軍役所有犯隊正以上折衝以下各準部內徵人冒名之法同州縣爲罪【議曰】謂部內有人行盜及當境盜發及部內人殺他人及境內人被他殺事發後三十日自捕獲並他人捕獲主司各勿論並得免罪若三十日限外能捕獲者追減三等稱追減者𨿽結正訖仍得減之若已經奏決者依捕亡律不在追減之例其軍役有犯謂行軍及領軍人徭役之所有犯盜及殺人事發若容止盜者隊正隊副以上折衝以下得罪並準部內徵人冒名之法同州縣爲罪謂隊正隊副團內一人爲盜及容止盜者若有盜發之所竊盜者各笞五十若是彊盜及殺人若被殺之處每事各加一等校尉旅師減隊正隊副一等折衝果毅準所管校尉多少通計爲罪假如部內一人爲盜及容止盜者里正笞五十三人加一等計隊正同里正亦一人笞五十三人加一等計二十五人罪止徒二年旅師校尉一人笞四十二十五人罪止徒一年半折衝果毅假管三校尉三人笞四十七十五人徒一年半管四校尉者四人笞四十一百人罪止徒一年半同州縣爲罪長官爲首佐職爲從卷二十一鬥訟律【四門】律條十五並疏格敕條三鬥毆故毆故殺以兵刃斫射人保辜同謀共毆以威力制縛人宮殿內爭毆毆制使刺史縣令佐職屬官毆長官毆本部刺史縣令親屬毆皇親流外及庶人毆貴官鬥毆故毆故殺以兵刃斫射人保辜同謀共毆以威力制縛人諸鬥毆人者笞四十謂以手足擊人者傷及以他物毆人者杖六十見血爲傷非手足者其餘皆爲他物卽兵不用刃亦是傷及拔發方寸以上杖八十若血從耳目出及內損吐血者各加二等【疏】諸鬥毆人者笞四十注云謂以手足擊人者又云傷及以他物毆人者杖六十注云見血爲傷非手足者其餘皆爲他物卽兵不用刃亦是【議曰】相爭爲鬥相擊爲毆若以手足毆人者笞四十注云謂以手足擊人者舉手足爲例用頭擊之類亦是傷謂手足毆傷及以他物毆而不傷者各杖六十注云見血爲傷謂因毆而見血者非手足者卽兵不用刃亦是謂手足之外𨿽是兵器但不用刃者皆同他物之例【問曰】毆人者謂以手足擊人其有撮挽頭髮或擒其衣領亦同毆擊以否【答曰】條云鬥毆謂以手足擊人明是𨿽未損傷下手卽便獲罪至如挽鬢撮發擒領扼喉旣得傷殺於人狀則不輕於毆例同毆法理用無惑又云傷及拔發方寸以上杖八十若血從耳目出及內損吐血者各加二等【議曰】謂他物毆人傷及拔發方寸以上各杖八十方寸者謂量拔發無毛之所縱橫徑各滿寸者若方斜不等圍繞四寸爲方寸若毆人頭面其血或從耳或從目而出及毆人身體內損而吐血者各加手足及他物毆傷罪二等其拔髮不滿方寸者止從毆法其有拔鬢亦準發爲坐若毆鼻頭血出止同傷科毆人痢血同吐血例諸鬥毆人折齒毀缺耳鼻眇一目及折手足指眇謂虧損其明而猶見物若破骨及湯火傷人者徒一年折二齒二指以上及髠發者徒一年半【疏議曰】因鬥毆人而折其齒或毀破及缺人耳鼻卽毀缺人口眼亦同眇一目謂毆眇其目虧損其明而猶見物者及折手足指若因打破骨而非折者及以湯若火燒蕩傷人者各徒一年若湯火不傷從他物毆法若折二齒二指以上稱以上者𨿽折更多亦不加罪及髠截人發者各徒一年半其髠發不盡仍堪爲髻者止當拔發方寸以上杖八十若因斗髠發遂將入己者依賊盜律本以他故毆擊人因而奪其財物計贓以彊盜論以銅鐵汁傷人比湯火傷人如其以虵峯蠍螫人同他物毆人法若毆人十指並折不堪執物卽是二支廢從篤疾科流三千里釋曰篤疾具在第十二丁中老小疾條諸斗以兵刃斫射人不著者杖一百兵刃謂弓箭刀矟矛﹖之屬卽毆罪重者從毆法若刃傷刃謂金鐵無大小之限堪以殺人者及折人肋眇其兩目墮人胎徒二年墮胎者謂辜內子死乃坐若辜外死者從本毆傷論【疏】諸斗以兵刃斫射人不著者杖一百注云兵刃謂弓箭刀矟矛﹖之屬卽毆罪重者從毆法【議曰】因斗遂以兵刃斫射人不著者杖一百注云兵刃謂弓箭刀矟矛﹖之屬稱之屬者𨿽用殳戟等皆是卽毆罪重者謂本條毆罪得徒一年以上者斫射人不著卽從毆法假如因斗斫射小功兄姊而不著者卽依本條毆罪科徒一年卽不從斫射之罪如此之類卽從毆法又云若刃傷注云刃謂金鐵無大小之限堪以殺人者又云及折人肋眇其兩目墮人胎徒二年注云墮胎者謂辜內子死乃坐若辜外死者從本毆傷論【議曰】若刃傷謂以金刃傷人注云刃謂金鐵無大小之限堪以殺人者及折人肋謂鬥毆人折肋眇其兩目亦謂虧損其明而猶見物墮人胎謂在孕未生因打而落者各徒二年注云墮胎者謂辜內子死乃坐謂在母辜限之內而子死者子𨿽傷而在母辜限外死者或在辜內胎落而子未成形者各止從本毆傷法無墮胎之罪其有毆親屬貴賤等胎落者各從徒二年上爲加減之法皆須以母定罪不據子作尊卑若依胎制刑或致欺紿故保辜止保其母不因子立辜爲無害子之心也若毆母罪重同折傷科之假有毆姊胎落依下文毆兄妹徒二年半折傷者流三千里又條折傷謂折齒以上墮胎合徒二年重於折齒之坐卽毆姊落胎合流三千里之類諸鬥毆折跌人支體及瞎其一目者徒三年折支者折骨跌體者骨差跌失其常處辜內平復者各減二等餘條折跌平復準此卽損二事以上及因舊患令至篤疾若斷舌及毀敗人陰陽者流三千里【疏】諸鬥毆折跌人支體及瞎其一目者徒三年注云折支者折骨跌體者骨差跌失其常處又云辜內平復者各減二等注云余條折跌平復準此【議曰】因鬥毆折跌人支體支體謂手足或折其手足或跌其骨體及瞎一目謂一目喪明全不見物者各徒三年注云折支者謂折四支之骨跌體者謂骨節差跌失其常處辜內平復者謂折跌人支體及瞎一目於下文立辜限內骨節平復及目得見物並於本罪上減二等各徒二年注云余條折跌平復準此謂於諸條尊卑貴賤等鬥毆及故毆折跌辜內平復並減二等𨿽非支體於余骨節平復亦同若支先攣是廢疾被折故此毆攣支止依毆折一支流二千里有蔭合同減贖何者例云故毆人至廢疾流不合減贖今先廢疾不因毆令廢疾所以聽其減贖又云卽損二事以上及因舊患令至篤疾若斷舌及毀敗人陰陽者流三千里【議曰】卽損二事以上者謂毆人一目瞎及折一支之類及因舊患令至篤疾假有舊瞎一目爲殘疾更瞎一目成篤疾或先折一腳爲廢疾更折一腳爲篤疾若斷舌謂全不得語毀敗陰陽謂孕嗣廢絕者各流三千里斷舌語猶可解毀敗陰陽不絕孕嗣者並從傷科【問曰】人目先盲重毆睛壞口或先瘂更斷其舌如此之類各合何罪【答曰】人貌肖天地稟形父母莫不愛其所受樂天委命𨿽復宿遭痼疾然亦痛此重傷至於被人毀損在法豈宜異制如人舊瘂或先喪明更壞其睛或斷其舌止得守文還科斷舌瞎目之罪諸鬥毆殺人者絞以刃及故殺人者斬𨿽因斗而用兵刃殺者與故殺同爲人以兵刃逼己因用兵刃拒而傷殺者依鬥法余條用兵刃準此不因斗故毆傷人者加鬥毆傷罪一等𨿽因斗但絕時而殺傷者從故殺傷法【疏】諸鬥毆殺人者絞以刃及故殺人者斬𨿽因斗而用兵刃殺者與故殺同注云爲人以兵刃逼己因用兵刃拒而傷殺者依鬥法余條用兵刃準此【議曰】鬥毆者元無殺心因相鬥毆而殺人者絞以刃及故殺者謂斗而用刃卽有害心及非因鬥爭無事而殺是名故殺各合斬罪𨿽因斗而用兵刃殺者本𨿽是斗乃用兵刃殺人者與故殺同亦得斬罪並同故殺之法注云爲人以兵刃逼己因用兵刃拒而傷殺逼己之人𨿽用兵刃亦依鬥殺之法余條用兵刃準此謂余親戚良賤以兵刃逼人人以兵刃拒殺者並準此鬥法又律云以兵刃殺者與故殺同旣無傷文卽是傷依鬥法注云因用兵刃拒而傷殺者爲以兵刃傷人因而致死故連言之【問曰】故殺人合斬用刃鬥殺亦合斬刑得罪旣是不殊準文更無異理何須云用兵刃殺者與故殺同【答曰】名例犯十惡及故殺人者𨿽會赦猶除名兵刃殺人者其情重文同故殺之法會赦猶遣除名又云不因斗故毆傷人者加鬥毆傷罪一等𨿽因斗但絕時而殺傷者從故殺傷法【議曰】不因斗競故毆傷人者加鬥毆傷一等若拳毆不傷笞四十上加一等合笞五十之類𨿽因斗但絕時而殺傷者謂忿競之後各已分散聲不相接去而又來殺傷者是名絕時從故殺傷法【準】唐開成元年十一月二十一日敕中書舍人崔龜從等狀據大理寺申詳斷立帖和同把剃刀割張楚喉嚨後卻自割喉嚨不死人張公約伏以張公約與張楚素無怨嫌立帖相殺今法寺刑部並無此條自今以後應有和同商量相殺者請同故殺人例不在免死之限敕旨宜依【準】唐大中四年正月一日制節文故殺人者𨿽已傷未死已死更生意欲殺傷偶得免者並同已殺人處分諸保辜者手足毆傷人限十日以他物毆傷人者二十日以刃及湯火傷人者三十日折跌支體及破骨者五十日毆傷不相須余條毆傷及殺傷各準此限內死者各依殺人論其在限外及𨿽在限內以他故死者各依本毆傷法他故謂別增余患而死者【疏】諸保辜者手足毆傷人限十日以他物毆傷人者二十日以刃及湯火傷人者三十日折跌支體及破骨者五十日注云毆傷不相須余條毆傷及殺傷各準此【議曰】凡是毆人皆立辜限手足毆人傷與不傷限十日若以他物毆傷者限二十日以刃刃謂金鐵無大小之限及湯火傷人謂灼爛皮膚限三十日若折骨跌體及破骨無問手足他物皆限五十日注云毆傷不相須謂毆及傷各保辜十日然傷人皆須因毆今言不相須者爲下有僵僕或恐迫而傷此則不因毆而有傷損故律云毆傷不相須余條毆傷及殺傷者各準此謂諸條毆人或傷人故斗謀殺彊盜應有罪者保辜並準此又云限內死者各依殺人論其在限外及𨿽在限內以他故死者各依本毆傷法注云他故謂別增余患而死者【議曰】限內死者各依殺人論謂辜限內死者不限尊卑良賤及罪輕重各從本條殺罪科斷其在限外假有拳毆人保辜十日計累千刻之外是名限外及𨿽在限內謂辜限未滿以他故死者他故謂別增余患而死假毆人頭傷風從頭瘡而入因風致死之類仍依殺人論若不因頭瘡得風別因他病而死是爲他故各依本毆傷法故注云他故謂別增余患而死其有墮胎瞎目毀敗陰陽折齒等皆約手足他物以刃湯火爲辜限諸同謀共毆傷人者各以下手重者爲重罪元謀減一等從者又減一等若元謀下手重者餘各減二等至死者隨所因爲重罪其不同謀者各依所毆傷殺論其事不可分者以後下手爲重罪若亂毆傷不知先後輕重者以謀首及初斗者爲重罪餘各減二等【疏】諸同謀共毆傷人者各以下手重者爲重罪元謀減一等從者又減一等若元謀下手重者餘各減二等至死者隨所因爲重罪【議曰】同謀共毆傷人者謂二人以上同心計謀共毆傷人者假有甲乙丙丁謀毆傷人甲爲元謀乙下手最重毆人一支折以下手重爲重罪乙合徒三年甲是元謀減一等合徒二年半丙丁等爲從又減一等合徒二年若不因斗乙爲故毆之首合流二千里甲是元謀減一等合徒三年丙丁徒二年半若是元謀下手重者假甲爲元謀下手重卽申合徒三年乙丙丁各減二等並徒二年若故毆卽甲合流二千里餘各減二等各徒二年半之類至死謂被毆人致死隨所因爲重罪謂甲毆頭乙毆手丙毆足若由頭瘡致死者卽甲爲重罪由手傷致死卽乙爲重罪由足傷致死者卽丙爲重罪重罪者償死餘各減二等徒三年甲是元謀止減一等流三千里又云其不同謀者各依所毆傷殺論其事不可分者以後下手爲重罪【議曰】其不同謀者假有甲乙丙丁不同謀因斗共毆傷一人甲毆頭傷乙打腳折丙打指折丁毆不傷若因頭瘡致死甲得殺人之罪償死乙爲折支合徒三年丙爲折指合徒一年丁毆不傷合笞四十是爲各依所毆傷殺論其事不可分者謂此四人共毆一人其瘡不可分別被毆致死以後下手者爲重罪謂丁下手最後卽以丁爲重罪余徒三年元謀減一等流三千里又云若亂毆傷不知先後輕重者以謀首及初斗者爲重罪餘各減二等【議曰】假有人羣黨共斗亂毆傷人被傷殺者不知下手人名又不知先後輕重若同謀毆之卽以謀首爲重罪其不同謀亂毆傷者以初斗者爲重罪自余非謀首及非初斗各減二等徒三年若不至死惟折二支若謀斗者謀首流三千里餘各徒二年半其不同謀初斗者流三千里餘亦減二等【問曰】甲乙丙三人同謀毆人各拳毆一下合作首從以否【答曰】律云同謀共毆人者各以下手重者爲重罪此據辜內致死故有節級減文下又云不同謀者各依所毆傷殺論卽明毆者得毆罪傷者得傷罪殺者得殺罪拳毆人者笞四十不同謀者各從毆科同謀毆人豈得減罪是知各笞四十不爲首從若更有丁亦與甲乙丙同謀丁不下手又非元謀卽減二等笞二十之類【又曰】甲乙二人同謀毆人甲是元謀又先下手毆一支折乙爲從後下手毆一目瞎各合何罪【答曰】據上條折跌人支體及瞎其一目者徒三年卽損二事以上及因舊患令至篤疾者流三千里此卽同謀共毆人傷損二事甲𨿽謀首合徒三年由乙損二事合流三千里若不同謀各損一事俱得本罪並徒三年諸以威力制縛人者各以鬥毆論因而毆傷者各加鬥毆傷二等卽威力使人毆擊而致死傷者𨿽不下手猶以威力爲重罪下手者減一等【疏】諸以威力制縛人者各以鬥毆論因而毆傷者各加鬥毆傷二等【議曰】以威若力而能制縛於人者各以鬥毆論依上條手足之外皆爲他物縛人皆用徽纆釋曰徽纆皆是索明同他物之限縛人不傷合杖六十若傷杖八十因而毆傷者謂因縛卽毆者傷與不傷各加鬥毆傷二等謂因縛用他物毆不傷者杖八十傷者杖一百之類是名各加鬥毆傷二等又云卽威力使人毆擊而致死傷者𨿽不下手猶以威力爲重罪下手者減一等【議曰】威力使人者謂或以官威或恃勢力之類而使人毆擊他人致死傷者威力之人𨿽不下手猶以威力爲重罪下手者減一等假有甲恃威力而使乙毆殺丙甲𨿽不下手猶得死罪乙減一等流三千里若折一指甲𨿽不下手合徒一年乙減一等杖一百之類甲是監臨官百姓無罪喚問事以杖依法決罰致死官人得殺人罪問事不坐若遣用他物手足打殺官人得威力殺人罪問事下手者減一等科諸斗兩相毆傷者各隨輕重兩論如律後下手理直者減二等至死者不減【疏議曰】斗兩相毆傷者假有甲乙二人因斗兩相毆傷甲毆乙不傷合笞四十乙毆甲傷合杖六十之類或甲是良人乙是賤隸甲毆乙傷減凡人二等合笞四十乙毆甲不傷加凡人二等合杖六十之類其閒尊卑貴賤應有加減各準此例後下手理直者減二等假甲毆乙不傷合笞四十乙不犯甲無辜被打遂拒毆之乙是理直減本毆罪二等合笞二十乙若因毆而殺甲本罪縱不至死卽不合減故注云至死者不減【問曰】尊卑相毆後下手理直得減未知伯叔先下手毆侄兄姊先下手毆弟妹其弟侄等後下手理直得減以否【答曰】凡人相毆條式分明五服尊卑輕重頗異只如毆緦麻兄姊杖一百小功大功遞加一等若毆緦麻以下卑幼折傷減凡人一等小功大功遞減據服𨿽是尊卑相毆兩俱有罪理直則減法亦無疑若其毆親侄毆親弟妹至死然始獲罪傷重律則無辜罪旣不合兩論理直豈宜許減舉伯叔兄姊但毆傷卑幼無罪者並不入此條宮殿內爭毆諸於宮內忿爭者笞五十聲徹禦所及相毆者徒一年以刃相向者徒二年殿內遞加一等傷重者又加斗傷二等計加重於本罪卽須加余條稱如者準此【疏】諸於宮忿爭者笞五十聲徹禦所及相毆者徒一年以刃相向者徒二年【議曰】宮殿之內致恭犯翼祖廟諱攺爲恭之所忽敢忿爭情乖恭肅故宮內忿爭者笞五十衛禁律雲宮城有犯與宮門同若忿競之聲徹於禦所及有相毆擊者各徒一年以刃相向者徒二年旣不論兵刃卽是刃無大小之限又云殿內遞加一等傷重者又如斗傷二等注云計加重於本罪卽須加余條稱加者準此【議曰】殿內忿爭遞加一等著謂殿內忿爭杖六十聲徹禦所及相毆者徒一年半以刃相向徒二年半若上合內忿爭杖七十聲徹禦所及相毆者徒二年以刃相向者徒三年傷重者各加斗傷二等假有凡斗以他物毆傷人內損吐血合杖一百宮內加二等徒一年半卽重於宮內相毆徒一年凡鬥毆人折齒合徒一年若於殿內是傷重加二等合徒二年是重於殿內相毆徒一年半此爲各加斗傷二等注云計加重於本罪卽須加謂殿內凡斗相毆不傷合徒一年半假有甲於殿內毆緦麻尊長本罪合徒一年由在殿內故加罪二等合徒二年是名計加重於本罪不加本罪者假如毆緦麻兄姊合杖一百以在殿內故加二等合徒一年半卽與殿內凡斗罪同此是計加不重於本罪止依本徒一年半爲坐余條稱加者準此謂一部律內稱加得重於本罪者卽須加加不重者從本法毆制使刺史縣令佐職屬官毆長官毆本部刺史縣令親屬諸毆制使本屬府主刺史縣令及吏卒毆本部五品以上官長徒三年傷者流二千里折傷者絞折傷謂折齒以上若毆六品以下官長各減三等減罪輕者加凡斗一等死者斬詈者各減毆罪三等須親自聞之乃成詈卽毆佐職者徒一年傷重者加凡斗傷一等死者斬【疏】諸毆制使本屬府主刺史縣令及吏卒毆本部五品以上官長徒三年傷者流二千里折傷者絞注云折傷謂折齒以上【議曰】有因忿而毆制使本屬府主刺史縣令及吏卒毆本部五品以上官長其吏卒等並於名例解訖毆者合徒三年傷者流二千里折傷者絞注云折傷謂折齒以上依上條鬥毆人折齒毀決耳鼻眇一目及折手足指若破骨及湯火傷人者各徒一年此云折傷者折齒以上得徒一年以上皆是又云若毆六品以下官長各減三等減罪輕者加凡斗一等死者斬詈者各減毆罪三等注云須親自聞之乃成詈【議曰】六品以下官長謂下鎭將及戍主若諸陵署在外諸監署六品以下𨿽隸寺監當監署有印別起正案行事皆爲當處官長所管吏卒而毆者各減毆五品以上官長罪三等合徒一年半若傷者流上減三等合徒二年折傷者死上減三等徒二年半減罪輕者加凡斗一等假凡人故毆六品官長折肋合徒二年半從死減三等亦徒二年半據上條計加重於本罪卽須加旣云加凡斗一等從徒二年半上加一等處徒三年下條流外官毆九品以上各又加二等合流二千五百里如此等各減罪輕者加凡斗一等因毆致死者斬詈者減毆罪三等謂詈制使以下從徒三年上減三等合徒一年半若詈六品以下官長又減三等合杖九十此名詈者各減毆罪三等注云須親自聞之乃成詈謂皆須被詈者親自聞之乃爲詈又云卽毆佐職者徒一年傷重者加凡斗傷一等死者斬【議曰】毆佐職者謂除長官之外當司九品以上之官皆爲佐職所部吏卒毆者徒一年傷重者假如他物故毆傷佐職凡斗合杖九十九品以上加二等合徒一年爲佐職又加一等徒一年半之類是名傷重者加凡斗一等至死者斬【準】刑部格州縣職監臨百姓尢資禮奉其有謀殺及毆並咆悖陵忽者先決杖一百若殺皆斬不在赦原之限諸佐職及所統屬官毆傷官長者各減吏卒毆傷官長二等減罪輕者加凡斗一等死者斬【疏議曰】佐職謂當司九品以上及所統屬官者若省寺監管局署州管縣鎭管戌衛管諸府之類是所統屬毆傷官長者官長謂尙書省諸司尙書寺監少卿少監國子司業以上少尹諸衛將軍以上千牛府中郎將以上諸率府副率以上諸府果毅以上王府司馬並諸州別駕𨿽是次官並同官長或惟有長官一人佐職毆者各減吏卒毆傷官長罪二等卽吏卒毆官長折傷者絞若佐職及所統屬官毆五品以上官長折傷減吏卒二等合徒三年若毆六品以下官長折傷者減三等徒一年半減罪輕者加凡斗一等假如佐職毆六品以下官長折二齒從死上減五等合徒一年半凡斗折二齒亦徒一年半上條計加重於本罪卽須加更加一等處徒二年餘罪計加得重並準此若佐職及所統屬官毆傷五品以上官長者各減吏卒二等假有吏卒毆五品以上官長折肋合死今爲佐職毆減吏卒二等合徒三年折肋本罪合徒二年別條六品毆傷五品加二等合徒三年旣云減罪輕者加凡斗一等合流二千里死者斬諸毆本屬府主刺史縣令之祖父母父母及妻子者徒一年傷重者加凡斗傷一等【疏議曰】毆本屬府主刺史縣令之祖父母父母及妻子者徒一年傷重者加凡斗傷一等謂折一指或折一齒凡毆亦徒一年比凡斗爲輕加凡斗傷一等合徒一年半之類府主等祖父母父母若是議貴凡毆得徒二年爲是本屬府主之祖父母父母加一等得徒二年半傷重以上並準例加一等毆皇親流外及庶人毆貴官諸皇家袒免親而毆之者徒一年傷者徒二年傷重者加凡斗二等緦麻以上各遞加一等死者斬【疏議曰】禮云五世袒免之親四世緦麻之皇家戚屬理惟尊奉犯翼祖廟諱攺爲奉袒免之親其有毆者合徒一年傷者徒二年故斗及用他物不傷者其罪一也其於諸條相毆惟立罪名不言鬥毆又不言以斗論者故毆鬥毆及手足他物得罪悉同並無差降傷重者加凡斗二等假有毆折二齒凡斗合徒一年半加二等合徒二年半之類緦麻以上各遞加一等假有毆緦麻折二齒徒三年小功流二千里大功流二千五百里周親流三千里毆不傷從徒一年上遞加毆傷者從徒二年上遞加不加入死故云各遞加一等死者斬【問曰】皇家袒免親或爲佐職官或爲本屬府主刺史縣令之祖父母父母妻子或是己之所親若有犯者合遞加以否【答曰】皇家親屬爲尊主之故故異餘人長官佐職爲禮犯翼祖廟諱攺爲禮所部尊奉犯翼祖廟諱攺爲奉之處理各不同律無遞加之文法止各從重斷若己之親各準尊卑服數爲罪不在皇親及本屬加例【又問】皇家袒免之親若有官品而毆之者合累加以否【答曰】律注毆袒免之親據皇家親屬立罪此由緣恭犯翼祖廟諱攺爲恭爲重官髙亦合累加諸流外官以下毆議貴者徒二年傷者徒三年折傷者流二千里毆傷五品以上減二等若減罪輕及毆傷九品以上各加凡斗傷二等【疏】諸流外官以下毆議貴者徒二年傷者徒三年折傷者流二千里【議曰】流外官謂勛品以下爰及庶人毆議貴者徒二年議貴謂文武職事官三品以上散官二品以上及爵一品者傷者徒三年折傷者流二千里謂折齒以上若毆折一支準凡人合徒三年依下文加凡斗二等流二千五百里若毆折二支流三千里本條𨿽云加凡斗傷二等律無加入死之文止依凡人之法又云毆傷五品以上減二等若減罪輕及毆傷九品以上各加凡斗傷二等【議曰】流外官以下毆傷五品以上減二等謂減議貴二等毆者徒一年傷者徒二年折傷者徒二年半若減罪輕假有毆五品以上折一支從流二千五百里減二等徒二年半卽是減罪輕於凡斗徒三年加二等處流二千五百里之類及毆傷九品以上各加凡斗傷二等謂毆九品以上六品以下之官不傷杖六十傷卽杖八十他物不傷杖八十傷旣杖一百之類若毆至死者各依凡人法【問曰】律稱流外官以下毆議貴徒二年若奴婢部曲毆議貴者爲共凡人罪同爲依本法加罪以否【答曰】依下條部曲毆傷良人加凡人一等奴婢又加一等此是良人與奴婢部曲凡斗之罪其部曲奴婢毆凡人尙各加罪況於皇族及官品貴者理依加法惟據本條加至死者始合處死假如有部曲毆良人折二支加凡斗一等注云加者加入於死旣於凡斗流三千里上加一等合至絞刑別條𨿽加不入於死設有部曲故毆良人九品以上一支折凡斗折一支徒三年九品以上加凡斗二等流二千五百里故毆又加一等流三千里部曲毆又加一等卽不合入死亦止流三千里此名余條不加入死之類卷二十二鬥訟律【六門】律條十六並疏流內毆議貴者監臨官司毆所部官屬拒捍州縣使人良賤相毆主殺部曲奴婢奴婢毆詈主並過失殺毆殺傷親屬奴婢夫妻妾媵相毆並殺毆詈內外親屬並殺毆詈父母祖父母並過失殺毆詈舅姑並殺殺傷子孫及子孫之婦流內毆議貴者諸流內九品以上毆議貴者徒一年傷重及毆傷五品以上若五品以上毆傷議貴各加凡斗傷二等【疏議曰】流內九品以上六品以下毆議貴者徒一年傷重謂他物毆凡人內損吐血合杖一百毆議貴合加二等徒一年半此名傷重其六品以下毆傷五品以上若五品以上毆傷議貴或毆不傷亦各加凡鬥毆二等監臨官司毆所部官屬

諸監臨官司於所統屬官及所部之人有髙官而毆之及官品同自相毆者並同凡鬥法【疏議曰】監臨官司於所統屬佐官以下及所管部屬之人有髙官而監臨官司毆之者同凡鬥法不計階品爲其所管故也及官品同謂六品以下九品以上或五品以上非議貴者議貴謂三品以上一品以下並爲官品同並謂不相管隸自相毆者並同凡斗之罪假有勛官騎都尉而毆上柱國其上柱國旣非議貴罪與凡鬥同其統屬下司毆上司者長官以外皆據品科其有府及鎭戍隸州者亦爲統屬之限【問曰】州參軍事毆州內縣令帶五品以上勛官得爲統屬同凡斗以否【答曰】縣令是州內統屬之官假令品髙州官毆之準上文各同凡斗之法拒捍州縣使人諸拒州縣以上使者杖六十毆者加二等傷重者加斗傷一等謂有所徵攝權時拒捍不從者卽被禁掌而拒捍及毆者各加一等【疏議曰】拒州縣以上使稱以上者省臺寺監及在京諸司等並是遣使追攝拒捍不從者杖六十毆者加二等杖八十傷重者謂他物毆內損吐血凡斗合杖一百加斗傷一等徒一年注云謂有所徵攝權時拒捍不從者卽被禁掌拒捍及毆者各加一等謂有司禁錄或復散畱而輒拒捍合杖七十毆所司者合杖九十傷重者謂重一百杖以上加凡斗二等若使人官品髙者各依本品加是名各加一等良賤相毆主殺部曲奴婢諸部曲毆傷良人者官戶與部曲同加凡人一等加者加入於死奴婢又加一等若奴婢毆良人折跌支體及瞎其一目者絞死者各斬其良人毆傷殺他人部曲者減凡人一等奴婢又減一等若故殺部曲者絞奴婢流三千里卽部曲奴婢相毆傷殺者各依部曲與良人相毆傷殺法余條良人部曲奴婢私相犯本條無正文者並準此相侵財物者不用此律【疏】諸部曲毆傷良人者注云官戶與部曲同又云加凡人一等注云加者加入於死又云奴婢又加一等若奴婢毆良人折趺支體及瞎其一目者絞死者各斬【議曰】名例律稱部曲者妻亦同此卽部曲妻不限良人及客女毆傷良人者注云官戶與部曲同加凡人一等謂加凡鬥毆傷一等注云加者加入於死謂部曲毆良人損二事以上及因舊患令至篤疾斷舌及毀敗陰陽凡斗流三千里者部曲加一等合死此名加入於死奴婢又加一等謂加凡斗二等若奴婢毆良人折趺支體及瞎其一目者絞跌體瞎目名罪止徒三年卽明毆良人準凡人相毆罪合流者各入死罪因毆致死各斬又云其良人毆傷殺他人部曲者減凡人一等奴婢又減一等若故殺部曲者絞奴婢流三千里【議曰】良人毆傷或殺他人部曲者減凡人一等謂毆殺者流三千里折一支者徒二年半之類奴婢又減一等毆殺者徒三年折一支徒二年之類若不因斗故殺部曲者合絞若謀而殺訖亦同其故殺奴婢者流三千里又云卽部曲奴婢相毆傷殺者各依部曲與良人相毆傷殺法注云余條良人部曲奴婢私相犯本條無正文者並準此又云相侵財物者不用此律【議曰】部曲鬥毆殺奴婢流三千里折一支徒二年半折一齒杖一百奴婢毆部曲損傷二事以上及因舊患令至篤疾及斷舌毀敗陰陽者絞折一支者流二千里折一齒者徒一年半若部曲故殺奴婢亦絞是名各依部曲與良人相毆傷殺法余條良人部曲奴婢私相犯謂謀殺人穿地得屍不更薶之類私相犯本條無正文者並準此條加減之法相侵財物者各依凡人相侵盜之法故云不用此律諸奴婢有罪其主不請官司而殺者杖一百無罪而殺者徒一年周親及外祖父母殺者與主同下條部曲準此【疏議曰】奴婢賤隸𨿽各有主至於殺戮宜有稟承奴婢有罪不請官司而輒殺者杖一百無罪殺者謂全無罪失而故殺者徒一年注云周親及外祖父母殺者與主同謂有罪殺者杖一百無罪殺者徒一年故云與主同下條部曲者下條無周親及外祖父母傷殺部曲罪名若有傷殺亦同於主故云準此諸主毆部曲至死者徒一年故殺者加一等其有愆犯決罰致死及過失殺者各勿論【疏議曰】主毆部曲至死者徒一年不限罪之輕重故殺者加一等謂非因毆打本心故殺者加一等合徒一年半其有愆犯而因決罰致死及過失殺之者並無罪【問曰】妾有子或無子毆殺夫家部曲奴婢合當何罪或有客女及婢主幸而生子息自餘部曲奴婢而毆得同主周親以否【答曰】妾毆夫家部曲奴婢在律𨿽無罪名輕重相明須從減例下條云妾毆夫之妾子減凡人二等妾子毆傷父妾加凡人三等則部曲與主之妾相毆比之妾子與父妾相毆法則妾毆夫家部曲亦減凡人二等部曲毆主之妾加凡人三等若妾毆夫家奴婢減部曲一等奴婢毆主之妾加部曲一等至死者各依凡人法其有子者若子爲家主母法不降於兒並依主例若子不爲家主於奴婢止同主之周親余條妾子爲家主及不爲家主各準此客女及婢𨿽有子息仍同賤隸不合別加其罪奴婢毆詈主並過失殺毆殺傷親屬奴婢諸部曲奴婢過失殺主者絞傷及詈者流卽毆主之周親及外祖父母者絞已傷者皆斬詈者徒二年過失殺者減毆罪二等傷者又減一等毆主之緦麻親徒一年傷重者各加凡人一等小功大功遞加一等加者加入於死死者皆斬【疏】諸部曲奴婢過失殺主者絞傷及詈者流【議曰】部曲奴婢是爲家僕事主須存謹恭犯翼祖廟諱攺爲恭又亦防其二心故𨿽過失殺主者絞若過失傷主及詈者流不言里數者謂止合加杖二百故也又云卽毆主之周親及外祖父母者絞已傷者皆斬詈者徒二年過失殺者減毆罪二等傷者又減一等【議曰】部曲奴婢毆主之周親謂異財者及毆主之外祖父母者絞傷者皆斬罪無首從詈者徒二年過失殺者減毆罪二等合徒三年加杖二百過失傷者又減一等合徒二年半加杖一百八十又云毆主之緦麻親徒一年傷重者各加凡人一等小功大功遞加一等注云加者加入於死又云死者皆斬【議曰】部曲奴婢毆主之緦麻親者無問正服義服並徒一年傷重者謂毆罪重於徒一年各加凡斗一等假有部曲用他物毆主緦麻親內損吐血依凡人合杖一百犯良人加一等緦麻加凡人一等合徒一年半若奴婢以他物故毆主之緦麻親傷準凡人合杖九十奴婢犯良人加二等此條傷重又加一等合徒一年半故云傷重各加凡人一等小功大功遞加一等謂奴婢用他物故毆傷小功親徒二年大功徒二年半是名遞加一等注云加者加入於死假如部曲毆主大功親折支準凡人徒三年部曲加一等合流二千里其大功親加三等合絞卽是加者加入於死其緦麻小功部曲有犯各從本罪準此加例如應入死者處絞死者皆斬謂奴婢部曲毆主緦麻以上親致死者皆斬罪無前從諸毆緦麻小功親部曲奴婢折傷以上各減殺傷凡人部曲奴婢二等大功又減一等過失殺者各勿論【疏議曰】毆緦麻小功親部曲謂毆身之緦麻小功親部曲減凡人部曲二等謂摠減三等假如毆折肋者凡人合徒二年減三等合杖一百若毆奴婢折齒凡人合徒一年奴婢減二等緦麻小功親奴婢又減二等摠減四等合杖七十故云折傷以上各減凡人部曲奴婢二等大功又減一等謂毆大功部曲折齒摠減四等合杖七十若毆大功奴婢合杖六十自外毆折傷以上各準此例爲減其有過失殺緦麻以上部曲奴婢者各無罪夫妻妾媵相毆並殺毆詈內外親屬並殺毆詈父母祖父母並過失殺毆詈舅姑並殺殺傷子孫及子孫之婦諸毆傷妻者減凡人二等死者以凡人論毆妾折傷以上減妻二等若妻毆傷殺妾與夫毆傷殺妻同皆須妻妾告乃坐卽至死者聽餘人告殺妻仍爲不睦過失殺者各勿論【疏】諸毆傷妻者減凡人二等死者以凡人論毆妾折傷以上減妻二等【議曰】妻之言齊與夫齊體義同於幼故得減凡人二等死者以凡人論合以刃及故殺者斬毆妾非折傷無罪折傷以上減妻罪二等卽是減凡人四等若殺妾者止減凡人二等又云若妻毆傷殺妾與夫毆傷殺妻同注云皆須妻妾告乃坐卽至死者聽餘人告殺妻仍爲不睦又云過失殺者各勿論【議曰】若妻毆傷殺妾謂毆者減凡人二等死者以凡人論注云皆須妻妾告乃坐卽外人告者無罪至死者聽餘人告餘人不限親疏皆得論告殺妻仍爲不睦妻卽是緦麻以上親準例自當不睦爲稱以凡人論故重明此例過失殺者各勿論爲無惡心故得無罪諸妻毆夫徒一年若毆傷重者加凡斗傷三等須夫告乃坐死者斬媵及妾犯者各加一等加者加入於死過失殺傷者各減二等卽媵及妾詈夫者杖八十若妾犯妻者與夫同媵犯妻者減妾一等妾犯媵者加凡人一等殺者各斬余條媵無文者與妾同【疏】諸妻毆夫徒一年若毆傷重者加凡斗傷三等注云須夫告乃坐又云死者斬【議曰】妻毆夫徒一年若斗傷重者加凡斗傷三等假如凡人以他物毆傷人內損吐血合杖一百加凡斗三等處徒二年此是計加之法須夫告乃坐謂要須夫告然可論罪因毆致死者斬又云媵及妾犯者各加一等注云加者加入於死又云過失殺傷者各減二等【議曰】依令五品以上有媵庶人以上有妾故媵及妾犯夫者各加妻犯夫一等謂毆夫者徒一年半毆傷重者加凡斗傷四等加者加入於死若毆夫折一支或瞎一目凡斗徒三年加四等合絞是名加入於死過失殺者各減二等謂妻妾媵過失殺者並徒三年假如妻折夫一支加凡人三等流三千里過失減二等合徒二年半若媵及妾折夫一支合絞過失減二等合徒三年自余折傷各隨輕重準此加減之例又云卽媵及妾詈夫者杖八十若妾犯妻者與夫同媵犯妻者減妾一等妾犯媵者加凡人一等殺者各斬注云余條媵無文者與妾同【議曰】媵及妾詈夫者杖八十若妾犯妻者與犯夫同謂毆者徒一年半死者斬媵犯妻者減妾一等毆者徒一年傷重者從重上減妾一等妾犯媵者加凡人一等謂毆者笞五十折一齒者徒一年半之類死者各斬謂媵及妾犯夫及妻若妾犯媵毆殺者各斬注云余條媵無文者謂上條毆妾折傷以上減妻二等之類妻妾相犯及犯夫當條無文者各與妾同諸毆緦麻兄姊杖一百小功大功各遞加一等尊屬者又各加一等傷重者各遞加凡斗傷一等死者斬卽毆從父兄姊準凡斗應流三千里者絞若尊長毆卑幼折傷者緦麻減凡人一等小功大功遞減一等死者絞卽毆殺從父弟妹及從父兄弟之子孫者流三千里若以刃及故殺者絞【疏】諸毆緦麻兄姊杖一百小功大功各遞加一等尊屬者又各加一等傷重者各遞加凡斗傷一等死者斬卽毆從父兄姊準凡斗應流三千里者絞【議曰】毆緦麻兄姊謂本宗及外姻有緦麻服者並同毆此兄姊杖一百小功徒一年大功徒一年半尊屬者又各加一等謂毆緦麻尊屬徒一年小功尊屬徒一年半大功尊屬依禮惟夫之祖父母及夫之伯叔父母此並各有本條自從毆夫之祖父母絞夫之伯叔父母減夫犯一等徒二年半卽此大功無尊屬加法傷重者各遞加凡斗傷一等謂他物毆緦麻兄姊內損吐血準凡人杖一百上加一等合徒一年小功徒一年半大功徒二年尊屬又加一等卽緦麻徒一年半小功徒二年之類因毆致死者各斬假有毆小功尊屬折二支加凡人三等不云加入於死罪止遠流卽毆從父兄姊準凡斗應流三千里者謂損二事以上或因舊患令至篤疾斷舌及毀敗陰陽此是凡斗應流三千里於從父兄姊犯此流者合絞又云若尊長毆卑幼折傷者緦麻減凡人一等小功大功遞減一等死者絞卽毆殺從父弟妹及從父兄弟之子孫者流三千里若以刃及故殺者絞【議曰】若尊長毆卑幼折傷者謂折齒以上旣云折傷卽明非折傷不坐因毆折傷緦麻卑幼減凡人一等小功減二等大功減三等假有毆緦麻卑幼折一指凡斗合徒一年減一等杖一百小功減二等杖九十大功減三等杖八十其毆傷重者遞減各準此因毆致死者尊長各絞卽毆殺從父弟妹謂堂弟妹及從父兄弟之子孫謂堂侄及侄孫者流三千里若以刃殺及不因斗而故殺者俱合絞刑諸毆兄姊者徒二年半傷者徒三年折傷者流三千里刃傷及折支若瞎其一目者絞死者皆斬詈者杖一百伯叔父母姑外祖父母各加一等卽過失殺傷者各減本殺傷罪二等若毆殺弟妹及兄弟之子孫曾玄孫者各依本服論外孫者徒三年以刃及故殺者流二千里過失殺者各勿論【疏】諸毆兄姊者徒二年半傷者徒三年折傷者流三千里刃傷及折支若瞎其一目者絞死者皆斬詈者杖一百伯叔父母姑外祖父母各加一等卽過失殺傷者各減本殺傷罪二等【議曰】兄姊至親更相急難彎弧垂泣義切匪他輒有毆者徒二年半毆傷者徒三年折傷者或折齒或折手足指但折一事卽合處流若用刃傷及折支或跌其支體若瞎其一目謂全失其明者各得絞罪因毆致死者首從皆斬詈者合杖一百其伯叔父母姑外祖父母各加一等謂加犯兄姊一等毆者徒三年傷者流三千里文無加入死折傷亦止流坐詈者徒一年過失殺若傷各減本殺傷二等謂過失殺者各減死罪二等合徒三年過失折齒者從流減二等之類其過失之罪兄姊以下並同減二等又云若毆殺弟妹及兄弟之子孫注云曾玄孫者各依本服論又云外孫者徒三年以刃及故殺者流二千里過失殺者各勿論【議曰】毆殺弟妹及兄弟之子孫者兄弟子周服孫卽小功注云曾玄孫者各依本服論兄弟曾孫爲緦麻玄孫當袒免服紀旣疏恩情轉殺故云各依本服論謂毆殺曾孫合絞玄孫旣當袒免自依凡人法此條毆兄弟曾玄孫旣依本服卽明上條毆殺從父兄弟曾玄孫降服已盡亦同凡人其毆殺弟妹及兄弟之子孫外孫者各徒三年以刃及故殺者流二千里過失殺者各勿論諸詈祖父母父母者絞毆者斬過失殺者流三千里傷者徒三年若子孫違犯教令而祖父母父母毆殺者徒一年半以刃殺者徒二年故殺者各加一等卽嫡繼慈養殺者又加一等過失殺者各勿論【疏議曰】子孫於祖父母父母情有不順而輒詈者合絞毆者斬律無皆字案文可知子孫𨿽共毆擊原情俱是自毆𨿽無皆字各合斬刑下條妻妾毆夫之祖父母父母傷者皆斬舉輕明重皎然不惑過失殺者流三千里傷者徒三年見血爲傷傷無大小之限若子孫違犯教令謂有所教令不限事之大小可從而故違者而祖父母父母卽毆殺之者徒一年半以刃殺者徒二年故殺者各加一等謂非違犯教令而故殺者手足他物殺徒二年用刃殺徒二年半卽嫡繼慈養殺者爲情疏易違故又加一等律文旣云又加卽以刃故殺者徒二年半上加一等徒三年違犯教令以刃殺者二年上加一等徒二年半毆殺者一年半上加一等徒二年過失殺者各勿論卽有違犯教令依法決罰邂逅致死者亦無罪諸妻妾詈夫之祖父母父母者徒三年須舅姑告乃坐毆者絞傷者皆斬過失殺者徒三年傷者徒二年半卽毆子孫之婦令廢疾者杖一百篤疾者加一等死者徒三年故殺者流二千里妾各減二等過失殺者各勿論【疏】諸妻妾詈夫之祖父母父母者徒三年注云須舅姑告乃坐又云毆者絞傷者皆斬過失殺者徒三年傷者徒二年半【議曰】妻妾有詈夫之祖父母父母者徒三年注云須舅姑告乃坐毆者絞傷者皆斬罪無首從過失殺者徒三年傷者徒二年半又云卽毆子孫之婦令廢疾者杖一百篤疾者加一等死者徒三年故殺者流二千里妾各減二等過失殺者各勿論【議曰】祖父母父母毆子孫之婦令廢疾者依戶令腰脊折一支廢爲廢疾合杖一百篤疾者兩目盲二支廢加一等合徒一年死者徒三年故殺者謂不因毆詈無罪而輒殺者流二千里若毆妾令廢疾杖八十篤疾杖九十至死者徒二年故殺者徒二年半過失殺者各勿論諸妻妾毆詈故夫之祖父母父母者各減毆詈舅姑二等折傷者加役流死者斬過失殺傷者依凡論其舊舅姑毆子孫舊妻妾折傷以上各減凡人三等死者絞過失殺者勿論【疏】諸妻妾毆詈故夫之祖父母父母者各減毆詈舅姑二等折傷者加役流死者斬過失殺傷者依凡論【議曰】故夫謂夫亡攺嫁者其被出及和離者非合減毆詈舅姑罪二等謂毆者徒三年詈者徒二年折齒以上者加役流死者斬文無皆字卽有首從過失殺傷者依凡論謂殺者依凡人法贖銅一百二十斤傷者各依凡人傷法徵贖其銅入被傷殺之家又云其舊舅姑毆子孫舊妻妾折傷以上各減凡人三等死者絞過失殺者勿論【議曰】其舊舅姑毆子孫舊妻妾折傷以上各減凡人三等謂折指者合杖八十折一支者徒一年半之類死者絞旣不言故殺者斬卽是故殺者亦絞過失殺者勿論【問曰】子孫之婦夫亡守志其姑少寡攺醮他人或被棄放此始婦相犯者合得何罪【答曰】子孫身亡妻妾攺嫁舅姑見在此爲舊舅姑今者姑𨿽被棄或已攺醮外人子孫之妻孀居守志𨿽於夫家義絕母子終無絕道子旣如母其婦理亦如姑姑𨿽適人婦仍在室理依親姑之法不得同於舊姑若夫之嫡繼慈養不入此條釋曰嫡繼慈養具在第六諸毆兄之妻及毆夫之弟妹各加凡人一等若妾犯者又加一等卽妾毆夫之妾子減凡人二等毆妻之子以凡人論若妻之子毆傷父妾加凡人一等妾子毆傷父妾又加二等至死者各依凡人法【疏】諸毆兄之妻及毆夫之弟妹各加凡人一等若妾犯者又加一等【議曰】嫂叔不許通問所以遠別嫌疑毆兄之妻及毆夫之弟妹者禮義犯翼祖廟諱攺爲義頓乖故各加凡人一等若妾犯者又加一等謂妾毆夫之弟妹加妻一等總加凡人二等夫之弟妹毆兄妾以凡人論又云卽妾毆夫之妾子減凡人二等毆妻之子以凡人論若妻之子毆傷父妾加凡人一等妾子毆傷父妾又加二等注云至死者各依凡人法【議曰】卽妾毆夫之妾子減凡人二等爲匹敵之故得罪稍輕毆妻之子以凡人論爲女君尊重故同凡斗若妻之子毆傷父妾加凡人一等妾子毆傷父妾又加二等稱又加者總加三等若毆折一齒徒二年半之類注云至死者各依凡人法當條𨿽有加減至死者並與凡人同卷二十三鬥訟律【七門】律條十三並疏起請條一毆前夫之子及受業師毆繼父毆詈殺傷夫之周親以下祖父母父母爲人毆擊子孫卻毆擊復讎誤殺傷奴婢詈舊主並殺傷戲殺傷過失殺傷告反逆諸色誣告反坐糾彈不實告祖父母父母告嫡繼慈養毆前夫之子及受業師毆繼父毆詈殺傷夫之周親以下諸毆傷妻前夫之子者減凡人一等同居者又減一等死者絞毆傷繼父者謂曾經同居今異者與緦麻尊同同居者加一等餘條繼父準此卽毆傷見受業師加凡人二等死者各斬謂服膺儒業而非私學者【疏】諸毆傷妻前夫之子者減凡人一等同居者又減一等死者絞【議曰】毆傷妻前夫之子謂攺醮之婦攜子適人後夫毆傷者減凡人一等同居者謂與繼父同居立廟服周又減一等謂減凡人二等若毆之令至篤疾及斷舌毀敗陰陽如此之類得徒二年半不同居徒三年因毆致死者同居不同居俱得絞罪又云毆傷繼父者注云謂曾經同居今異者又與緦麻尊同同居者加一等注云余條繼父準此【議曰】繼父者謂母后嫁之夫注云謂曾經同居今異者依禮繼父同居服周謂妻少子幼子無大功之親與之適人所適者亦無大功之親而所適者以其資財爲之築家廟於家門之外歲時使之祀焉是謂同居繼子之妻𨿽不從服若有犯夫之繼父者從下條減夫一等其不同居者謂先嘗同居今異者繼父若自有子及有大功之親𨿽復同住亦爲異居若未嘗同居則不爲異居卽同凡人之例其先同居今異者毆之同緦麻尊合徒一年傷重者各加凡斗二等死者斬同居者𨿽著周服終非本親犯者不同正服止加緦麻尊一等謂毆者合徒一年半傷重者加凡人三等注云余條繼父準此謂諸條準服尊卑相犯得罪並準此例𨿽於繼父下注卽稱妻前夫之子並與繼父義同律稱與緦麻尊同其有謀殺及賣理當不睦於前夫之子不言與緦麻卑幼同毆之準凡人減罪不入緦麻卑幼之例又云卽毆傷見受業師加凡人二等死者各斬注云謂服膺儒業而非私學者【議曰】禮云凡教學之道嚴師爲難師嚴道尊方知愼犯翼祖廟諱攺爲愼學如有親承儒教服膺函丈而毆師者加凡人二等死者各斬稱各者並毆繼父至死俱得斬刑注云謂服膺儒業而非私學者儒業謂經業非私學者謂昭犯宣祖上一字廟諱攺爲昭文國子州縣等學私學者卽禮雲家有塾黨有序之類如有相犯並同凡人【問曰】毆見受業師加凡人二等其博士若有髙品累加以否【答曰】毆見受業師加凡人二等先有官品亦從品上累加若鬥毆無品博士加凡人二等合杖六十九品以上合杖八十若毆五品博士亦於本品上累加之諸妻毆詈夫之周親以下緦麻以上尊長各減夫犯一等減罪輕者加凡斗傷一等妾犯者不減死者各斬毆傷卑屬與夫毆同死者絞卽毆殺夫之兄弟子流三千里故殺者絞妾犯者各從凡鬥法若尊長毆傷卑幼之婦減凡人一等妾又減一等死者絞【疏】諸妻毆詈夫之周親以下緦麻以上尊長各減夫犯一等注云減罪輕者加凡斗傷一等又云妾犯者不減死者各斬【議曰】依喪服夫之所爲兄弟服妻降一等今妻毆夫緦麻以上尊長減夫一等以從夫爲服罪亦降夫注云減罪輕者加凡斗傷一等謂故毆緦麻兄姊折一支合流二千五百里妻若減夫一等徒三年故毆凡人折一支旣合流二千里卽是減罪輕加凡人一等流二千五百里是減罪輕者加凡斗傷一等妾犯者不減妾犯尊長卽與夫同死者各斬謂毆尊長致死妻妾並合斬刑𨿽云減夫一等若本制服重卽從重論假如毆夫之伯叔父母折肋當大功尊加凡人四等合流二千五百里若準夫減一等卽徒三年名例律云當條𨿽有罪名所爲重者自從重須準服加四等流二千五百里之類又云毆傷卑屬與夫毆同死者絞卽毆殺夫之兄弟子流三千里故殺者絞妾犯者各從凡鬥法若尊長毆傷卑幼之婦減凡人一等妾又減一等死者絞【議曰】毆傷卑屬謂是夫家卑屬與夫毆同謂毆夫之從父兄弟子孫有服者折傷以上緦麻減凡人一等諸如此類並與夫同死者絞卽毆殺夫之兄弟子流三千里故殺者絞妾犯者各同凡鬥法謂並依凡人鬥法科罪若尊長毆傷卑幼之婦謂夫之周親以下緦麻以上尊長毆傷卑幼之婦減凡人一等妾減凡人二等死者絞祖父母父母爲人毆擊子孫郤毆擊復讎諸祖父母父母爲人所毆擊子孫卽毆擊之非折傷者勿論折傷者減凡斗折傷三等至死者依常律謂子孫元非隨從者【疏議曰】祖父母父母爲人所毆擊子孫理合救之當卽毆擊𨿽有損傷非折傷者無罪折傷者減凡斗折傷三等謂折一齒合杖八十之類至死者謂毆前人致死合絞以刃殺者合斬故云依常律注云謂子孫元非隨從者若元隨從卽依凡斗首從論律文但稱祖父母父母爲人所毆擊不論親疏尊卑其有祖父母父母之尊長毆擊祖父母父母依律毆之無罪者止可解救不得毆之輒卽毆者自依鬥毆常法若夫之祖父母父母共妻之祖父母父母相毆子孫之婦亦不合卽毆夫之祖父母父母如當毆者卽依常律【問曰】主爲人所毆擊部曲奴婢卽毆擊之得同子孫之例以否【答曰】部曲奴婢非親不同子孫之例惟得解救不得毆擊臣等參詳如有復祖父母父母之讎者請令今後具案奏取敕裁誤殺傷奴婢詈舊主並殺傷諸鬥毆而誤殺傷旁人者以鬥殺傷論至死者減一等若以故僵僕而致死傷者以戲殺傷論卽誤殺傷助己者各減二等【疏】諸鬥毆而誤殺傷旁人者以鬥殺傷論至死者減一等【議曰】鬥毆而誤殺傷旁人者假如甲共乙斗甲用刃杖欲擊乙誤中於丙或死或傷者以鬥殺傷論不從過失者以其元有害心故各依鬥法至死者減一等流三千里又云若以故僵僕而致死傷者以戲殺傷論卽誤殺傷助己者各減二等【議曰】仰謂之僵伏謂之僕謂共人毆打失手足跌而致僵僕誤殺傷旁人者以戲殺傷論別條戲殺傷人者減鬥殺傷人二等謂殺者徒三年折一支者徒二年之類卽誤殺傷助己者各減二等假如甲與乙共毆丙其甲誤毆乙致死減二等傷減二等或僵僕壓乙殺傷減戲殺傷二等殺乙從戲殺減二等總減四等合徒二年若壓折一支亦減四等徒一年是名各減二等【問曰】甲共子乙同謀毆丙而乙誤中其父因而致死得從誤殺傷助己減二等以否【答曰】律云鬥毆而誤殺傷旁人以鬥殺傷論但殺傷旁人坐當過失行者本爲緣斗故從鬥殺傷論若父來助己而誤殺者聽減二等便卽輕於過失依例當條𨿽有罪名所爲重者自從重論合從過失之坐處流三千里【又問】以斗僵僕誤殺助己父母或𨿽非僵僕因斗誤殺周親尊長各合何罪【答曰】以斗僵僕誤殺父母或周親尊長若減罪輕於過失者並從過失之法【又問】假有數人同謀殺甲夜中悤遽乃誤殺乙合得何罪【答曰】此旣本是謀殺與鬥毆不同鬥毆彼此相持謀殺潛行屠害毆甲誤中於丙尙以鬥殺傷論以其元無殺心至死聽減一等況復本謀害甲元作殺心𨿽誤殺乙原情非斗者若其殺甲是謀殺人今旣誤殺乙合科故殺罪諸部曲奴婢詈舊主者徒二年毆者流二千里傷者絞殺者皆斬過失殺傷者依凡論卽毆舊部曲奴婢折傷以上部曲減凡人二等奴婢又減二等過失殺者各勿論【疏】諸部曲奴婢詈舊主者徒二年毆者流二千里傷者絞殺者皆斬過失殺傷者依凡論【議曰】部曲奴婢詈舊主者徒二年毆者流二千里傷者絞有首從殺者皆斬罪無首從過失殺傷者並準凡人收贖銅入傷殺之家又云卽毆舊部曲奴婢折傷以上部曲減凡人二等奴婢又減二等過失殺者各勿論【議曰】主毆舊部曲奴婢折傷以上部曲減凡人二等謂折齒合杖九十奴婢又減二等合杖七十之類過失殺者勿論【問曰】部曲奴婢毆詈舊主周以下親或舊主親屬毆傷所親舊部曲奴婢得減凡人以否【答曰】五服尊卑各有血屬故毆尊長節級加之至如奴婢部曲惟系於主爲經主放顧有宿恩其有毆詈所以加罪非主之外𨿽是親姻所有相犯並依凡人之法【又問】有人謀殺舊部曲奴婢或於舊部曲奴婢家彊盜有殺傷者合減罪以否【答曰】毆舊部曲奴婢得減凡人爰至於死亦依減例明謀殺及諸雜犯合依減法惟盜財物特異常犯止依凡人之法不合減科戲殺傷諸戲殺傷人者減鬥殺傷二等謂以力共戲至死和同者𨿽和以刃若乘髙履危入水中以故相殺傷者惟減一等卽無官應贖而犯者依過失法收贖余條非故犯無官應贖者準此其不和同及於周親尊長外祖父母夫之祖父母𨿽和並不得爲戲各從鬥殺傷法【疏】諸戲殺傷人者減鬥殺傷二等注云謂以力共戲至死和同者又云𨿽和以刃若乘髙履危入水中以故相殺傷者惟減一等卽無官應贖而犯者依過失法收贖注云余條非故犯無官應贖者準此【議曰】戲殺傷人者謂以力共戲因而殺傷人減斗罪二等若有貴賤尊卑長幼各依本鬥殺傷罪上減二等𨿽則以力共戲終須至死和同不相瞋恨而致死者𨿽和以刃禮云死而不弔者三謂畏壓溺況乎嬉戲或以金刃或乘髙處險或臨危履薄或入水中旣在阽音閻危之所自須共相警戒因此共戲遂致殺傷𨿽卽和同原情不合致有殺傷者惟減本殺傷罪一等卽無官應贖謂有蔭及老小廢疾釋曰廢疾具在第十二丁中老小疾條之類而犯應贖罪者依過失法收贖假有過失殺人贖銅一百二十斤戲殺得減二等贖銅六十斤卽是輕重不類故依過失贖罪不從減法注云余條非故犯謂一部律內諸條非故犯罪無官應得收贖者並準此假有甲爲人合藥誤不如本方殺人合徒二年半若是白丁則從眞役若非官品之人合贖者不可徵銅五十斤亦徵一百二十斤則是余條之類又云其不和同及於周親尊長外祖父母夫之祖父母𨿽和並不得爲戲各從鬥殺傷法【議曰】謂戲者元不和同及於周親尊長外祖父母夫之祖父母此等尊長非應共戲縱𨿽和同並不得爲戲各從鬥殺傷之法假有共周親尊長戲折一支者仍處絞之類過失殺傷諸過失殺傷人者各依其狀以贖論謂耳目所不及思慮所不到共舉重物力所不制若乘髙履危足跌及因擊禽獸以致殺傷之屬皆是【疏議曰】過失之事注文論之備矣殺傷人者各準殺傷本狀依收贖之法注云謂耳目所不及假有投磚瓦及彈射耳不聞人聲目不見人出而致殺傷其思慮所不到者謂本是幽僻之所其處不應有人投瓦及石誤有殺傷或共舉重物而力所不制或共升髙險而足蹉跌或因擊禽獸而誤殺傷人者如此之類皆爲過失稱之屬者謂若共捕盜賊誤殺傷旁人之類皆是其本應居作官當者自從本法告反逆諸色誣告反坐糾不實諸知謀反及大逆者密告隨近官司不告者絞知謀大逆謀叛不告者流二千里知指斥乘輿及祆言不告者各減本罪五等官司承告不卽掩捕經半日者各與不告罪同若事須經略而違時限者不坐【疏議曰】謀反者謂知人潛謀欲危社稷大逆者謂知人於宗廟及山陵宮闕已有毀損並須密告隨近官司知而不卽告者絞若知謀大逆謂知始謀欲毀宗廟山陵等謀叛者謂知謀欲背國從僞亦須密告官司不告者流二千里若知指斥乘輿謂情理切害及祆言者謂妄說休咎之言不告者各減本罪五等本應死者從死上減五等祆言惑不滿眾者流上減五等是名各減五等官司承告謀反以下不卽掩捕若經半日者謂經五十刻不卽掩捕各與不告罪同若事須經略謂人眾旣多須得人兵器仗如此經略以故違時限而失罪人者不坐其知謀反以下𨿽不密告隨近官司能自捕送者亦與密告同因其自捕驚失罪人或已就拘執而失者並同失囚之法諸誣告謀反及大逆者斬從者絞若事容不審原情非誣者上請若告謀大逆謀叛不審者亦如之【疏議曰】誣告謀反及大逆者謂知非反逆故欲誣之首合斬從合絞若事容不審者謂或奉別敕閱兵或欲修葺宗廟見閱兵疑是欲反見條宗廟疑爲大逆之類本情初非誣告者具狀上請聽敕若告謀大逆謀叛不審亦合上請故云亦如之諸誣告人者各反坐卽糺彈之官挾私彈事不實者亦如之反坐致罪準前人入罪法至死而前人未決者聽減一等其本應加杖及贖者止依杖贖法卽誣官人及有蔭者依常律若告二罪以上重事實及數事等但一事實除其罪重事虛反其所剩卽罪至所止者所誣𨿽多不反坐其告二人以上𨿽實者多猶以虛者反坐謂告二人以上但一人不實罪𨿽輕猶及其坐若上表告人已經聞奏事有不實反坐罪輕者從上書詐不實論【疏】諸誣告人者各反坐卽糺彈之官挾私彈事不實者亦如之注云反坐致罪準前人入罪法至死而前人未決者聽減一等其本應加杖及贖者止依杖贖法卽誣官人及有蔭者依常律【議曰】凡人有嫌遂相誣告者準誣罪輕重反坐告人卽糺彈之官謂據令應合糺彈者若有憎惡前人或朋黨親戚挾私飾詐妄作糺彈者並同誣告之律反坐其罪準前人入罪之法至死而前人𨿽斷訖未決者反坐之人聽減一等若誣人反逆𨿽復未決引虛不合減罪本應加杖者謂誣告部曲奴婢流罪若實部曲奴婢止加杖二百旣虛誣告者不流亦準杖法反坐單丁應加杖者亦依決杖反坐及贖者謂誣告老小廢疾若實卽前人合贖虛卽反坐者亦依贖論卽誣官人及有蔭者假有白丁誣七品官流罪若實官人卽合例減官當如虛反坐還得流罪誣告有蔭之人事合減贖反坐之者不得準前人減贖法並眞配徒流是名依常律又云若告二罪以上重事實及數事等但一事實除其罪重事虛反其所剩卽罪至所止者所誣𨿽多不反坐【議曰】若告二罪以上重事實假有甲告乙毆人折一齒合徒一年又告人盜絹五匹亦合徒一年或故殺他人馬一匹合徒一年半推殺馬是實毆盜是虛是名告二罪以上重事實又有丙告丁三事各徒一年此名數事等但一事實除其罪重事虛反其所剩者假如甲告乙盜絹五匹合徒一年又告故殺官私馬牛合徒一年半若其盜是實殺馬牛是虛卽是剩告半年之罪反坐半年故云反其所剩卽罪至所止者所誣𨿽多不反坐假有告人非監臨主司因事受財百匹勘當五十匹實坐贓五十匹罪止徒三年剩告五十匹爲罪至所止不反坐之類又云其告二人以上𨿽實者多猶以虛者反坐注云謂告二人以上但一人不實罪𨿽輕猶反其坐又云若上表告人已經聞奏事有不實反坐罪輕者從上書詐不實論【議曰】告二人以上罪𨿽實者多猶以虛者反坐以其人事各別故得罪不同注云謂告二人以上但一人不實罪𨿽輕猶反其坐假有人告甲乙丙丁四人之罪三人徒罪以上並實一人笞罪事虛不得以實多放免仍從笞罪反坐若上表告人已經聞奏事有不實反坐罪輕於上書不實準從上書詐不實處徒二年不應反坐者無罪假如甲上表告乙兩个徒一年一實一虛準律旣免反坐於甲無上書不實之罪諸告小事虛而獄官因其告檢得重事及事等者若類其事則除其罪離其事則依本誣論【疏議曰】告小事虛而獄官因其告檢得重事者假有告人盜驢檢得盜馬其價又貴是爲得重事及事等者假如告盜甲家馬檢得盜乙家騾其價相似是爲事等若類其事謂騾馬驢等色目相類所告𨿽虛除其妄罪離其事者謂告人盜馬檢得鑄錢之屬是離其事則依本誣論仍得誣告盜馬之罪此條爲依告狀檢贓生文不同獄官狀外求罪之例【問曰】告人私有弩獄官因告乃檢得甲是類事以否【答曰】稱類者謂其形狀難辧原情非誣所以得除其罪然弩之與甲𨿽同禁兵論其形樣色類全別事非疑似元狀是誣如此之流不得爲類諸誣告人流罪以下前人未加拷掠而告人引虛者減一等若前人已拷者不減卽拷證人亦是誣告周親尊長外祖父母夫夫之祖父母及奴婢部曲誣告主之周親外祖父母者𨿽引虛各不減【疏議曰】誣告死罪自有別制惟誣告人流罪以下前人未加拷掠而告人自引虛者得減反坐之罪一等若前人已拷者無問杖數多少然後引虛卽不合減卽拷證人亦是謂𨿽不拷被告之人拷旁証之者𨿽自引虛亦同已拷不減其誣告周親尊長以下及奴婢部曲誣告主之外祖父母以上𨿽卽引虛各不合減【問曰】律云前人未加拷掠而告人引虛減一等未知前人已經斷訖然後引虛合減以否【答曰】律文但言已加拷掠不言事經斷訖拷訖已傷律有成制斷訖未損理合減科若事經奏訖不合追減及已役已配亦是已損已傷前人計與拷掠義同不在減科之例告祖父母父母告嫡繼慈養諸告祖父母父母者絞謂非緣坐之罪及謀叛以上而故告者下條準此卽嫡繼慈母殺其父及所養者殺其本生並聽告【疏】諸告祖父母父母者絞注云謂非緣坐之罪及謀叛以上而故告者下條準此【議曰】父爲子天有隱無犯如有違失理須諫諍起恭犯翼祖廟諱攺爲恭起孝無令陷罪若有忘情棄禮而故告者絞注云謂非緣坐之罪緣坐謂謀反大逆及謀叛以上皆爲不臣故子孫告亦無罪緣坐同首法故𨿽父祖聽捕告若故告餘罪者父祖得同首例子孫處以絞刑下條準此者謂告周親尊長情在於惡欲令入罪而故告之故云準此若因推劾事不獲免隨辯注引不當告坐又云卽嫡繼慈母殺其父及所養者殺其本生並聽告【議曰】嫡繼慈母者名例並已釋訖此等三母殺其父及所養父母殺其所生父母並聽告若嫡繼母殺其所生庶母亦不得告故律文但云殺其父者聽告【問曰】所生之母被出其父更娶繼妻其繼母刀殺所出之母出母之子合告以否【答曰】所養父母本是他人殺其所生故律聽告今言出母卽是所生名例稱犯夫及義絕者得以子蔭卽子之於母孝愛情深顧復之恩終無絕道繼母殺其親母準例亦合聽告【又問】嫡繼慈母有所規求故殺子孫合得何罪又子孫得自理訴以否此母或被出或父卒後行若爲科斷【答曰】子孫之於祖父母父母皆有祖父子孫之名其有相犯之文多不據服而斷賊盜律有所規求而故殺周以下卑幼者絞論服相犯例準旁周在於子孫不入周服然嫡繼慈養依例𨿽同親母被出攺嫁禮制便與親母不同其攺嫁者惟止服周依令不合解官據禮又無心喪𨿽曰子孫惟準周親卑幼若犯此母亦同周親尊長被出者禮旣無服並同凡人其應理訴亦依此法卷二十四鬥訟律【九門】律條十六並疏敕條四起請條三告周親以下子孫違犯教令供養有闕奴婢告主罪誣告本屬刺史縣令投匿名書告人罪被囚禁不得告舉他事犯罪陳首告赦前事告人罪不得稱疑爲人作辭牒教令人告事邀車駕撾鼓上表自訴事自毀傷及﹖耳越訴盜賊事發五保爲告部內犯罪不糺舉五保知犯不舉告周親以下子孫違犯教令供養有闕諸告周親尊長外祖父母夫夫之祖父母𨿽得實徒二年其告事重者減所告罪一等所犯𨿽不合論告之者猶坐卽誣告重者加所誣罪三等告大功尊長各減一等小功緦麻減二等誣告重者各加所誣罪一等卽非相容隱被告者論如律若告謀反逆叛者各不坐其相侵犯自理訴者聽下條準此【疏】諸告周親尊長外祖父母夫夫之祖父母𨿽得實徒二年其告事重者減所告罪一等注云所犯𨿽不合論告之者猶坐又云卽誣告重者加所誣罪三等告大功尊長各減一等小功緦麻減二等誣告重者各加所誣罪一等【議曰】告周親尊長外祖父母夫夫之祖父母依名例律並相容隱被告之者與自首同告者各徒二年告事重於徒二年者減所告罪一等假有千周親尊長盜上絹二十五匹合徒三年尊長同首法免罪卑幼減所告罪一等合徒二年半之類注云所犯𨿽不合論謂周親尊長以下或年八十以上十歲以下若篤疾犯罪𨿽不合論而卑幼告之依法猶坐卽誣告周親尊長得罪重於二年徒者加所誣罪三等假有誣告周親尊長一年半徒罪加所誣罪三等合徒三年此亦是計加得重於本罪卽須加告大功尊長各減一等謂告得實徒一年半重於徒一年半者卽減周親罪一等假有告大功尊長三年徒減周親一等處徒二年告小功緦麻尊長𨿽得實同減周親二等合徒一年告事重者亦減周親尊長二等假有告三年徒𨿽實猶徒一年半之類誣告重者謂誣告大功小功緦麻重者各加所誣罪一等假有誣告大功尊長一年半徒加所誣罪一等合徒二年誣告小功緦麻尊長徒一年罪亦加所誣罪一等徒一年半之類又云卽非相容隱被告者論如律若告謀反逆叛者各不坐其相侵犯自理訴者聽注云下條準此【議曰】小功緦麻非相容隱被告之者不得同於首原各依律科斷故云被告者論如律若告謀反逆叛者謂周親尊長以下犯謀反逆叛三事以其不臣故𨿽論告不科其罪其相侵犯謂周親以下緦麻以上或侵奪財物或毆打其身之類得自理訴非緣侵犯不得別告餘事注云下條準此謂下條告緦麻以上卑幼𨿽有罪名相侵犯亦得自理【問曰】告周親尊長竊盜三十匹依檢二十五匹實五匹虛合得何罪【答曰】律云一事分爲二罪罪法若等則累論罪法不等卽以重法並滿輕法案尋此狀正當累並之條將重並輕總爲三十匹減所告罪一等便合處徒三年諸告緦麻小功卑幼𨿽得實杖八十大功以上遞減一等誣告重者周親減所誣罪二等大功減一等小功以下以凡人論卽誣告子孫外孫子孫之婦妾及己之妾者各勿論【疏】諸告緦麻小功卑幼𨿽得實杖八十大功以上遞減一等誣告重者周親減所誣罪二等大功減一等小功以下以凡人論【議曰】稱緦麻小功卽外姻有服者亦是其相隱旣得減罪有過不合告言故𨿽得實合杖八十告大功卑幼減小功一等周親卑幼又減一等誣告重者謂誣告周親重於杖六十者減所誣罪二等猶如誣告弟侄九十杖罪合減所誣二等合杖七十若告大功以上減一等合杖八十若告小功以下以凡人論仍得杖九十【問曰】女君於妾依禮無服其有誣告得減罪以否【答曰】律云毆傷妻者減凡人二等死者以凡人論若妻毆傷殺妾與夫毆傷殺妻同又條誣告周親卑幼減所誣罪二等其妻𨿽非卑幼義與周親卑幼同夫若誣告妻須減所誣罪二等妻誣告妾亦與夫誣告妻同又云卽誣告子孫外孫子孫之婦妾及己之妾者各勿論【議曰】誣告子孫外孫子孫之婦妾者曾玄婦妾亦同及己之妾者各勿論其有告得實者亦不坐被告得相容隱者俱同自首之法諸子孫違犯教令及供養有闕者徒二年謂可從而違堪供而闕者須祖父母父母告乃坐【疏議曰】祖父母父母有所教令於事合宜卽須奉以周旋子孫不得違犯及供養有闕者禮云七十貳膳八十常珍之類家道堪供而故有闕者各徒二年故注云謂可從而違堪供而闕若教令違法行卽有愆家實貧窶無由取給如此之類不合有罪皆須祖父母父母告者乃坐臣等參詳諸道州府民俗閒有患瘟疫之疾者悉便骨肉相棄絕人看侍以至死亡亦不躬親葬殮人倫之獘莫甚於斯應有上件邪俗未除之處委州縣長吏以下常加訪察重行決斷奴婢告主罪誣告本屬刺史縣令諸部曲奴婢告主非謀反逆叛者皆絞被告者同首法告主之周親及外祖父母者流大功以下親徒一年誣告重者緦麻加凡人一等小功大功遞加一等卽奴婢訴良妄稱主壓者徒三年部曲減一等【疏議曰】日月所照莫匪王臣奴婢部曲𨿽屬於主其主若犯謀反逆叛卽是不臣之人故詐論告非事而告之者皆絞罪無首從注云被告者同首法謂其主雜犯死罪以下部曲奴婢告之卽同自首之法奴婢獲罪主得免科奴婢爲主隱𨿽告準名例律相容隱告言自合同首今律文重言同首法者以相隱條無相隱字故告主之周親及外祖父母者流不言里數者爲同加杖二百大功以下親徒一年稱大功以下小功緦麻亦同此等並謂告得實誣告重者謂所誣之罪重於徒一年緦麻加凡人一等若誣告主緦麻親徒一年加一等合徒一年半小功徒二年大功徒二年半之類大功以下諸親犯有輕重應計等級加者但重於徒一年皆準此加法卽奴婢訴良妄稱主壓者謂奴婢本無良狀而妄訴良云主壓充賤者合徒三年不同誣告主者開其自理之路部曲減一等其主誣告部曲奴婢者卽同誣告子孫之例其主不在坐限諸誣告本屬府主刺史縣令者加所誣罪二等【疏議曰】誣告本屬府主等加所誣罪二等著謂誣告一年徒罪合徒二年之類若告除名免官免所居官等事虛亦準比徒法加罪其有緦麻以上親任本屬府主刺史縣令者自依告親法若告尊長各從重論投匿名書告人罪被囚禁不得告舉他事諸投匿名書告人罪者流二千里謂絕匿姓名及假人姓名以避己作者棄置懸之俱是得書者皆卽焚之若將送官司者徒一年官司受而爲理者加二等被告者不坐輒上聞者徒三年【疏】諸投匿名書告人罪者流二千里注云謂絕匿姓名假人姓名以避己作者棄置懸之俱是【議曰】有人隱匿己名或假人姓字潛投犯狀以告人罪無問輕重投告者卽得流坐故注云謂絕匿姓名及假人姓名以避己作者棄置懸之俱是謂或棄之於街衢或置之於衙府或懸之於旌表之皆爲投匿之坐假人姓名經官司判入言告人罪從違令科非是投匿所以科違令投匿告祖父母科絞告周親卑幼減凡人二等大功減一等小功以下以凡人論匿名書告他人部曲奴依凡人法是大功相犯不合減一等二等他皆仿此告緦麻以上親部曲奴卽依減法又云得書者皆卽焚之若將送官司者徒一年官司受而爲理者加二等被告者不坐輒上聞者徒三年【議曰】匿名之書不合檢校得者卽須焚之以絕欺詭之路得書不焚以送官府者合徒一年官司旣不合理受而爲理者加二等處徒二年被告者假令事實亦不合坐若是首不原事以後別有人論告還合得罪輒上聞者合徒三年若得告反逆之書事或不測理須聞奏不合燒除【問曰】投匿名書告人謀反大逆或虛或實捉獲所投之人未知若爲科罪【答曰】隱匿姓字投書告罪投書者旣合流坐送官者法處徒刑冀塞誣告之原以杜姦欺之路但反逆之徒釁深夷族知而不告卽合死刑得書不可焚之故許送官聞奏狀旣是實便須上請聽裁告若是虛理依誣告之法【準】唐大中二年九月七日敕比來多有無良之徒妄於街衢投置無名文狀及於箭上並於旗幡上肆爲姦言欲以惑聽自今以後如有此色宜準寶歷三年正月十八日敕令所在地界便於當處焚毀薶藏不要聞奏諸被囚禁不得告舉他事其爲獄官酷己者聽之卽年八十以上十歲以下及篤疾者聽告謀反逆叛子孫不孝及同居之內爲人侵犯者余並不得告官司受而爲理者各減所理罪三等【疏】諸被囚禁不得告舉他事其爲獄官酷己者聽之【議曰】人有犯罪身在囚禁惟爲獄官酷己者得告自余他罪並不得告發卽流囚在道徒囚在役身嬰枷鎖或有援人亦同被囚禁之色不得告舉他事又準獄官令囚告密者禁身領送卽明知謀叛以上聽告余準律不得告舉又云卽年八十以上十歲以下及篤疾者聽告謀反逆叛子孫不孝及同居之內爲人侵犯者余並不得告官司受而爲理者各減所理罪三等【議曰】老小及篤疾之輩犯法旣得勿論惟知謀反大逆謀叛子孫不孝及闕供養及同居之內爲人侵犯如此等事並聽告舉自余他事不得告言如有告發不合爲受官司受而爲理者從被囚禁以下減所推罪三等假有告人徒一年官司受而爲理合杖八十之類【問曰】有人被囚禁更首別事其事與餘人連坐官司合受以否【答曰】斷獄律云被囚禁不得告舉他事此旣首論身事非關別告他人縱連旁人官司亦合爲受被首之者仍依法推科犯罪陳告告赦前事告人罪不得稱疑諸犯罪欲自陳首者皆經所在官司申牒軍府之官不得輒受其謀叛以上及盜者聽受卽送隨近官司若受經一日不送及越覽餘事者各減本罪三等其謀叛以上有須掩捕者仍依前條承告之法【疏議曰】犯罪未發皆許自新其有犯罪欲自陳首釋曰首字皆讀爲狩首者自告其罪也者皆經所在官司申牒但非軍府此外曹局並是所在官司軍府之官謂諸衛以下折衝府以上並是領兵曹司不許輒受首事其謀叛以上事是重害及盜賊之輩並卽須追掩故聽於軍府陳首軍府受得卽送隨近官司其受首謀反逆叛者若有支黨必須追掩不得過半日及首盜者受經一日不送隨近州縣及越覽餘事者減本罪三等假有告人脫戶合徒三年軍府受而爲推者合徒一年半之類其謀反逆叛爲有支黨事須掩捕仍依前條承告之法謂若滿半日不掩還同知而不告之罪謂謀反大逆不告合死謀大逆謀叛不告者流諸以赦前事相告言者以其罪罪之官司受而爲理者以故入人罪論至死者各加役流若事須追究者不用此律追究謂婚姻良賤赦限外蔽匿應攺正徵收及追見贓之類【疏】諸以赦前事相告言者以其罪罪之官司受而爲理者以故入人罪論至死者各加役流【議曰】以赦前事相告言者謂事應會赦始是赦前之事不合告言若常赦所不免仍得依舊言告假有會赦監主自盜得免有人輒告以其所告之罪罪之謂告徒一年贓罪者監主自盜卽合除名告者還依比徒之法科罪官司違法受而爲理者以故入人罪論謂若告赦前死罪前人𨿽復未決告者免死處加役流官司受而爲理至死者亦得此罪故稱各加役流若官司以赦前合免之事彈舉者亦同受而爲理之坐又云若事須追究者不用此律注云追究謂婚姻良賤赦限外蔽匿應攺正徵收及追見贓之類【議曰】事須追究者備在注文不用此律者謂不用入罪之律注云追究謂婚姻良賤赦限外蔽匿謂違律爲婚養奴爲子之類𨿽會赦須離之正之赦限外蔽匿謂會赦應首及攺正徵收過限不首若經責簿帳不首不攺正徵收及應徵見贓謂盜詐之贓𨿽赦前未發赦後捉獲正贓者是爲見贓之類合爲追徵【問曰】準誣告條至死而前人未決聽減一等流罪以下前人未加拷掠而告人引虛得減一等又準官司入人罪若未決放聽減一等有誣告赦前死罪官司受而爲推得依此條減罪以否【答曰】依律以赦前事相告言者以其罪罪之官司爲理者以故入人罪論此是赦前之罪並不許言告論實尙無減例誣告豈得減之不至死者俱無減法至死者處加役流諸告人罪皆須明注年月指陳實事不得稱疑違者笞五十官司受而爲理者減所告罪一等卽被殺被盜及水火損敗者亦不得稱疑𨿽虛皆不反坐其軍府之官不得輒受告事辭牒若告謀叛以上及盜者依上條【疏議曰】告人罪皆注前人犯罪年月指陳所犯實狀不得稱疑違者笞五十但違一事卽笞五十謂牒未入司卽得此罪官司若受疑辭爲推並準所告之狀減罪一等卽以受辭者爲首若告死罪流三千里告流處徒三年之類卽被殺被盜爲害特甚或被人決水縱火漂焚財物盜卽不限彊竊漂焚不問多少告者皆須明注日月不合稱疑推問𨿽虛皆不反坐若稱疑者官司亦不合受理卽𨿽受理官司亦得免科其軍府之官亦謂諸衛及折衝府等不得輒受告事辭牒告謀叛以上及盜者依上條爲受卽送官司之法準律誣告人者各反坐卽被殺被盜及水火損敗者亦不得稱疑𨿽虛皆不反坐者臣等參詳若有囚被殺盜漂焚之後便故意誣告別懷挾恨之人並非猜疑情在陷害致官司傷其人者減所誣罪二等未加拷掠者又減二等其非故意挾恨陷害誣告者準律文處分【準】唐會昌元年六月六日敕節文自今以後應有朝官及上封事人進章表論人罪惡並須證驗明白狀中仍言請付禦史臺案問不得更云請畱中不出如軍國要機事關密切者不在此例推勘後如得事實必獎奉公苟涉加誣當令反坐爲人作辭牒教令人告事諸爲人作辭牒加增其狀不如所告者笞五十若加增罪重減誣告一等卽受雇誣告人罪者與自誣告同贓重者坐贓論加二等雇者從教令法若告得實坐贓論雇者不坐【疏】諸爲人作辭牒加增其狀不如所告者笞五十若加增罪重減誣告一等【議曰】爲人雇倩作辭牒加增告狀者笞五十若加增其狀得罪重於笞五十者減誣告罪一等假有前人合徒一年爲人作辭牒增狀至徒一年半便是剩誣半年減誣告一等合杖九十之類若因雇倩受財得贓重者同非監臨主司因事受財坐贓之罪如贓重從贓科贓輕者從減誣告一等法又云卽受雇誣告人罪者與自誣告同贓重者坐贓論加二等雇者從教令法若告得實坐贓論雇者不坐【議曰】上文爲人作辭牒𨿽復得物不雇誣告因有加增得減誣告一等此文卽受雇誣告人罪者謂彼此同謀本共誣構情規陷害故與自誣告罪同贓重者坐贓論加二等假有得絹十匹受雇誣告人一年半徒坐贓論十匹合徒一年加二等卽徒二年之類雇者從教令法依下條教令爲從減受雇者一等仍得一年徒若告得實坐贓論謂受絹十匹告得實事合徒一年之類雇者不坐以其得實故得無罪諸教令人告事虛應反坐得實應賞者皆以告者爲首教令爲從卽教令人告緦麻以上親及部曲奴婢告主者各減告者罪一等被教者論如律若教人告子孫者各減所告罪一等𨿽誣亦同【疏】諸教令人告事虛應反坐得實應賞者皆以告者爲首教令爲從【議曰】教令人告事虛應反坐謂誣告人者各反坐得實應賞謂告賫禁物度關及博戲盜賊之類令有賞文或告反逆臨時有加賞者皆以告者爲首教令者爲從【問曰】律云得實應賞皆以告者爲首教令爲從未知告得賞物若爲作首從分財【答曰】應賞在令有文分賞元無等級旣爲首從之法須準律條論之又不可徒杖別作節文約從杖一百之例假如教人告杖一百罪虛卽告者爲首合杖一百教令爲從合杖九十卽從者十分減一應賞義亦準此假有輕重不同並準十分爲例又云卽教令人告緦麻以上親及部曲奴婢告主者各減告者罪一等被教者論如律若教人告子孫者各減所告罪一等注云𨿽誣亦同【議曰】其有教令人自告緦麻以上親或教人部曲奴婢告主者告實及誣各減告者罪一等其告緦麻以上親卽尊者坐重卑者坐輕部曲奴婢告主皆絞故云各減告者罪一等被教者論如律謂被教告緦麻以上親及告主各得本罪若教人告子孫者告子孫本旣無罪各減所告罪一等𨿽是死罪亦減死處流注云𨿽誣亦同謂𨿽教誣告亦減罪一等旣上條祖父母父母誣告子孫外孫子孫之婦妾及已之妾各勿論此條但云教人告子孫各減所告罪一等旣外孫以下亦準教令告子孫法減所告罪一等教人部曲奴婢告主周親以上𨿽無別理亦合有罪教告主周親及外祖父母者科不應爲重教告主大功以下緦麻以上科不應爲輕𨿽無正文比例爲允邀車駕撾鼓上表自訴事自毀傷及﹖耳諸邀車駕及撾登聞鼓若上表以身事自理訴而不實者杖八十卽故增減情狀有所隱避詐妄者從上書詐不實論自毀傷者杖一百𨿽得實而自毀傷者笞五十卽親屬相爲訴者與自訴同【疏】諸邀車駕及撾登聞鼓若上表以身事自理訴而不實者杖八十注云卽故增減情狀有所隱避詐妄者從上書詐不實論【議曰】車駕行幸在路邀駕申訴及於魏闕之下撾鼓以求上聞及上表披陳身事此三等如有不實者各合杖八十注云卽故增減情狀有所隱避詐妄者從上書詐不以實論謂上文以理訴不實得杖八十若其不實之中有故增減情狀有所隱避詐妄者卽從上書詐不實論處徒二年又云自毀傷者杖一百𨿽得實而自毀傷者笞五十卽親屬相爲訴者與自訴同【議曰】邀車駕以下訴人所訴非實輒自毀傷者皆杖一百若所訴𨿽是實而自毀傷者笞五十卽親屬相爲訴者親屬謂緦麻以上及大功以上婚姻之家爲訴者與自訴同自邀車駕以下虛實得罪各與自訴罪同【準】唐大歷十二年四月十二日敕自今以後有擊登聞鼓者委金吾將軍收狀爲進不得輒有損傷亦不須令人遮擁禁止其理匭使但任投匭人投表狀於匭依常進來不須勒畱副本並妄有盤問方便止遏臣等參詳應有﹖耳及諸自毀傷而訴事者先決臀杖十下然後推鞫所訴之事各隨虛實別斷越訴諸越訴及受者各笞四十若應合爲受推抑而不受者笞五十三條加一等十條杖九十卽邀車駕及撾登聞鼓若上表訴而主司不卽受者加罪一等其邀車駕訴而入部伍內杖六十部伍謂入導駕儀仗中者【疏】諸越訴及受者各笞四十若應合爲受推抑而不受者笞五十三條加一等十條杖九十【議曰】凡諸辭訴皆從下始從下至上令有明文謂應經縣而越向州府省之類其越訴及官司受者各笞四十若有司不受卽訴者亦無罪若應合爲受謂非越訴依令聽理者卽爲受推抑而不受者笞五十三條加一等謂不受四條杖六十十條罪止杖九十若越過州訴受詞官人判付縣勘當者不坐請狀上訴不給狀科違令笞五十又云卽邀車駕及撾登聞鼓若上表訴而主司不卽受者加罪一等其邀車駕訴而入部伍內杖六十注云部伍謂入導駕儀仗中者【議曰】有人邀車駕及撾登聞鼓若上表申訴者主司卽須爲受不卽受者加罪一等謂不受一條杖六十四條杖七十十條杖一百其邀車駕訴人輒入部伍內者杖六十注云部伍謂入導駕儀仗中者依鹵簿令駕行導駕者浚儀縣令引次開封尹總有六引注云駕從余州縣出者所在刺史縣令導駕並準此儀仗依本品若訴人入此儀仗中者杖六十【問曰】有人於殿庭訴事或實或虛合科何罪【答曰】依令尙書省訴不得理者聽上表受表恆有中書舍人給事中禦史三司監受若不於此三司上表而因公事得入殿庭而訴是名越訴不以實者依上條枚八十得實者不坐【準】周廣順二年十月二十五日敕節文起今後諸色詞訟及訴災沴並須先經本縣次詣本州島本府仍是逐處不與申理及斷遣不平方得次第陳狀及詣臺省經匭進狀其有驀越詞訟者所由司不得與理本犯人準律文科罪應所論訟人並須事實干己證據分明如或不干己事及所論矯妄並加深罪其所陳文狀或自己書只於狀後具言自書或雇倩人書亦於狀後具寫狀人姓名居住去處如不識文字及無人雇情亦許通過白紙若是州縣不與申理及推斷謬濫致人上訴者委逐處長吏舉奏以防冤滯盜賊事發伍保爲告諸彊盜及殺人賊發被害之家及同伍卽告其主司若家人同伍單弱比伍爲告當告而不告一日杖六十主司不卽言上一日杖八十三日杖一百官司不卽檢校捕逐及有所推避者一日徒一年竊盜各減二等【疏議曰】彊盜及以殺人賊發被害之家及同伍共相保伍者須告報主司者謂坊正村正里正以上若家人同伍單弱不能告者比伍爲告每伍家之外卽有比伍亦須速告主司當告而不告謂家有男夫年十六以上不爲告者一日杖六十主司不卽言於所在官司一日杖八十三日杖一百須計去官司遠近準行程外爲罪官司不卽檢校謂隨近受告官司不卽檢校捕逐及與隨近州縣鎭戍府監等相推或假以餘事辭托者一日徒一年若是竊盜從同伍以下各減二等謀殺人已傷及殺部曲奴婢比竊盜不告科之部內犯罪不糺舉伍保知犯不舉諸監臨主司知所部有犯法不舉劾者減罪人罪三等糺彈之官減二等卽同伍保內在家有犯知而不糺者死罪徒一年流罪杖一百徒罪杖七十其家惟有婦女及男年十五以下者皆勿論【疏】諸監臨主司知所部有犯法不舉劾者減罪人罪三等糺彈之官減二等【議曰】監臨謂統攝之官主司謂掌領之事及里正村正坊正以上知所部之人有違犯法令格式之事不舉劾者減罪人罪三等假有人犯徒一年不舉劾者得杖八十之類糺彈之官惟減二等謂職當糺彈者其金吾當檢校之處知有犯法不舉劾者亦同減罪人罪二等小錄事不合糺彈又云卽同伍保內在家有犯知而不糺者死罪徒一年流罪杖一百徒罪杖七十其家惟有婦女及男年十五以下者皆勿論【議曰】卽同伍保內謂依令伍家相保之內在家有犯知死罪不糺得徒一年知流罪不糺杖一百知徒罪不糺杖七十犯百杖以下保人不糺無罪其伍保之家惟有婦女及男年十五以下不堪告事𨿽知不糺亦皆勿論𨿽是伍保之內所犯不在家中知而不糺不合科罪卷二十五詐僞律【十門】律條二十七並疏令敕條五起請條一僞造寶印符節詐爲制書及增減盜用寶印符節對制及上書詐詐爲官文書及增減詐假官詐承襲詐稱官捕人詐欺官私取財妄認良賤詐除去死免官戶奴婢詐爲瑞應詐教誘人犯法詐乘驛馬詐自復除及詐死詐疾病詐療病以取財物父母死不解官及詐言父母及夫死檢驗病死傷不實詐陷人至死傷保任乖狀證人譯人不實官司知詐冒聽行與同罪僞造寶印符節詐爲制書及增減盜用寶印符節對制及上書詐詐爲官文書及增減諸僞造皇帝八寶者斬太皇太后皇太后皇后皇太子寶者絞皇太子妃寶流三千里僞造不錄所用但造卽坐【疏議曰】皇帝有傳國神寶有受命寶皇帝三寶天子三寶是名八寶依公式令神寶寶而不用受命寶封禪則用之皇帝行寶報王公以下書則用之皇帝之寶慰勞王公以下書則用之皇帝信寶徵召王公以下書則用之天子行寶報番國書則用之天子之寶慰勞番國書則用之天子信寶徵召番國兵馬則用之皆以白玉爲之寶者印也印又信也以其供禦故不與印同名八寶之中有人僞造一者卽斬其太皇太后皇太后皇后皇太子寶僞造者絞皇太子妃寶僞造者流三千里太皇太后以下寶皆以金爲之並不行用注云僞造不錄所用謂寶旣金玉爲之僞造者不必皆須金玉爲之亦不問用與不用造者卽坐諸僞寫官文書印者流二千里餘印徒一年寫謂仿效而作亦不錄所用卽僞寫前代官文書印有所規求封用者徒二年因之得成官者從詐假法【疏】諸僞寫官文書印者流二千里餘印徒一年注云寫謂仿效而作亦不錄所用【議曰】上文稱僞造皇帝八寶以玉爲之故稱造此云僞寫官文書印印以銅爲之故稱寫注云寫謂仿效而作謂仿效爲之不限用泥用蠟等故云不錄所用但作成者卽流二千里餘印徒一年餘印謂諸州等封函印釋曰封函印具在公式令及畜產之印亦不錄所用上文但造寶卽坐不須堪行用此文𨿽寫印不堪行用謂不成印文及大小懸別如此之類不合流坐從下條造未成者減三等又云卽僞寫前代官文書印有所規求封用者徒二年注云因之得成官者從詐假法【議曰】依式周隋官亦聽成蔭或爭封邑之類事緣前代乃僞寫前代之印心有規求封用者徒二年稱封用者或印文書及封文簿事兼兩用故連云封用注云因之得成官者從詐假法謂僞寫封用爲舊公驗因之成官者從詐假法其僞寫未成及成而未封用依下文未施行減三等例亦減已封用三等諸僞寫宮殿門符發兵符發兵謂銅魚合符應發兵者𨿽通余用亦同余條稱發兵者皆準此傳符者絞使節及皇城京城門符者流二千里餘符徒二年餘符謂禁苑門及交巡魚符之類【疏】諸僞寫宮殿門符發兵符注云發兵謂銅魚合符應發兵者𨿽通余用亦同余條稱發兵者皆準此又云傳符者絞【議曰】宮殿門符謂非時開宮殿門皆須勘魚符合然始得開僞寫此符及僞寫發兵符注云發兵謂銅魚合符依公式令下左符進內右符付州府等應有差科徵發皆並敕符與銅魚同封行下勘符合然後承用故稱銅魚合符應發兵𨿽通余用亦同謂其符通雜徵發人事及有所用度若除授替代州府長官及差行追禁並用此符故稱𨿽通余用亦同謂同發兵符罪余條稱發兵者謂擅興律應給發兵符而不給賊盜律盜發兵符故云余條皆準此傳符者謂給驛用之僞寫及造此等符者並合絞又云使節及皇城京城門符者流二千里餘符徒二年注云餘符謂禁苑門及交巡魚符之類【議曰】使節者周禮有掌節之司注云道路用旌節然大使擁節而行是名使節其皇城京城諸門僞作此等符及節者流二千里餘符徒二年注云餘符謂禁苑及交巡魚符之類禁苑諸門有符開閉守衛交兵之處皆有交符巡更警夜之所並執巡魚符勘過據擅興律凡言餘符者契亦同卽契應發兵者同發兵符法此條云之類者卽是諸契非發兵僞造者並同餘符之罪各合徒二年諸以僞寶印符節及得亡寶印符節假人若出賣及所假若買者封用各以僞造寫論卽以僞印印文書施行若假與人及受假者施行亦與僞寫同未施行及僞寫印符節未成者各減三等【疏】諸以僞寶印符節及得亡寶印符節假人若出賣及所假若買者封用各以僞造寫論【議曰】以僞造寶印符節及得亡寶印符節釋曰亡猶失也假與他人若出賣與他人及所假所買之人𨿽非身自造寫若將封用各依僞造僞寫法科之又云卽以僞印印文書施行若假與人及受假者施行亦與僞寫同未施行及僞寫印符節未成者各減三等【議曰】上文謂僞造寫及得亡寶印符節假人及賣買等罪此文欲論以僞印文書施行謂以僞印印文書自將行用若以僞印文書假與他人及有受得僞文書行用並謂已入官司者其罪各依僞造寫法未施行謂僞文書未將行用及僞寫印符節未成者各減已施行及已成罪三等【問曰】有人得亡寶印符節假賣與人其所假買者未將行用未知假賣之人亦合得依未施行法減罪以否【答曰】準依律文本防行用故云若假人若出賣及所假若買者封用各以僞造寫論封用之文承賣買之下若已封用俱得全罪如未行用並合依未施行減三等下條盜寶印符節及假賣與人其假買未封用並合依此減法其假買僞印文書未施行假賣人亦同減例【又問】二人共造僞印印文牒從者刀將施行未知二人合有首從以否【答曰】依名例律共犯罪以造意爲首隨從者減一等僞印旣非劫盜止合造意爲首從者𨿽復行用止依從法減科諸盜寶印符節封用謂意在詐僞不關由所主卽所主者盜封用及以假人若出賣所假及買者封用各以僞造寫論主司不覺人盜封用者各減封用罪五等印又減二等卽事直及避稽而盜用印者各杖一百事𨿽不直本法應用印而封用者加一等主司不覺笞五十故縱者各與同罪【疏】諸盜寶印符節封用注云謂意在詐僞不關由所主又云卽所主者盜封用及以假人若出賣所假及買者封用各以僞造寫論【議曰】盜寶印符節封用注云謂意在詐僞不關由所主謂盜用官印等不由所掌之人或執印等主司私盜封用及所主者將印假與他人若將出賣與人並所假買之人若將封用各以僞造寫論並依自造之法【問曰】有人身爲案主受人請求乃爲盜印印僞文牒旣非掌印合作首從以否【答曰】一人須印行用一人盜印與之卽是共犯須論首從盜者𨿽爲案主非掌印之人便是共犯合爲首從又云主司不覺人盜封用者各減封用罪五等印又減二等卽事直及避稽而盜用印者各杖一百事𨿽不直本法應用印而封用者加一等主司不覺笞五十故縱者各與同罪【議曰】掌寶及符節主司不覺有人盜用者減盜用人罪五等印又減二等謂不覺用寶及符應死者死上減五等徒一年半不覺用符節應流流上減五等徒一年不覺用餘符徒二年上減五等杖八十不覺用印流上減七等合杖九十卽文書正直及避文案稽遲而盜用印者各杖一百事𨿽不直本法應用印謂事𨿽枉曲本法應封用印者終須申答而盜封用印者加一等合徒一年若不直罪重卽從重斷主司不覺笞五十謂從事直及避稽以下不覺各笞五十故縱者各與同罪【準】唐開元二年八月六日敕詐僞制敕及僞寫官文書印並造意與句合頭首者斬若轉將僞印行用及主典盜並欺罔用印成僞文書者絞並爲頭首不在赦限仍先決一百其從並依律以僞造寫論與僞寫同並配長流嶺南遠惡處並知情容止造僞人仍各先決杖六十𨿽會恩免罪百日見在不首者並依前科決其印文古字人難辧識縱大小微差點畫欠剩但堪亂俗卽坐【準】唐天寶五載十一月九日敕畫印與刻印𨿽殊造意與行用無別論名小異議罪合同若稍掛輕條便成惠惡其畫印宜同刻印例處分仍永爲例程諸詐爲制書及增減者絞口詐傳及口增減亦是未施行者減一等施行謂中書覆奏及已入所司者𨿽不關由所司而詐傳增減前人已承受者亦爲施行余條施行準此其收捕謀叛以上不容先聞而矯制有功者奏裁無功者流二千里【疏】諸詐爲制書及增減者絞注云口詐傳及口增減亦是又云未施行者減一等注云施行謂中書覆奏及已入所司者𨿽不關由所司而詐傳增減前人已承受者亦爲施行余條施行準此【議曰】詐爲制書謂意在詐僞而妄爲制敕及因制敕成文而增減其字者絞注云口詐傳及口增減亦是謂詐傳敕語及奉敕宣傳口中詐有增減動事者並與增減制書同未施行減一等謂詐爲制敕及詐增減已訖而未施行減一等注云施行謂中書覆奏此謂詐爲敕語及𨿽奉制敕處分就中增減中書承受已覆奏訖若其不須覆奏者卽據已入所司或有詐爲中書宣出制敕文書已入所在曹司應承受施行及起請行判曹司者並爲已施行𨿽不關由所司謂所宣制敕及增減不入曹司徑卽詐向規求之所其前人已承受者亦爲施行假有甲詐宣制敕向乙索物乙已承受不要得物釋曰不要得物謂不在得物承受之者此類卽是施行余條施行準此余條謂以僞印文書施行及下條詐爲官文書施行如此諸條已施行及未施行皆準此又云其收捕謀叛以上不容先聞而矯制有功者奏裁無功者流二千里【議曰】其收捕謀叛以上謂所在收捕謀反逆叛不容先聞謂不容先得奏聞恐其滋蔓或致逃逸而矯行制敕務速收掩有功者奏裁無功者流二千里以其矯行制書無功可錄免其死罪宥以流刑諸對制及奏事上書詐不以實者徒二年非密而妄言有密者加一等對制謂親見被問奏事謂面陳若附奏亦是上書謂書奏特逹詐謂知而隱欺及有所求避之類若別制下問案推無罪名謂之問未有告言謂之案已有告言謂之推報上不以實者徒一年其事關由所司承以奏聞而不實者罪亦如之未奏者各減一等【疏】諸對制及奏事上書詐不以實者徒二年非密而妄言有密者加一等注云對制謂親見被問奏事謂面陳若附奏亦是上書謂書奏特逹詐謂知而隱欺及有所求避之類【議曰】對制謂親被顧問奏事謂面陳事由若附他人而奏亦同自奏之法上書謂特逹禦所此等若有詐不以實者徒二年非密而妄言有密謂非謀反逆叛應密之事而妄言有密加一等謂加對制不實一等徒二年半注文以如上解詐謂知而隱欺謂知事不實故爲隱欺及有所求避或妄求功賞或回避罪戾之類若被官司責罰情在咆哮或有因斗忿爭欲相恐迫口𨿽告密問卽不承旣無文牒入司坐當不應爲重其有已陳文牒問始承虛或口稱有密下辯仍執於後承妄者並同未奏減一等徒二年又云若別制下問案推注云無罪名謂之問未有告言謂之案已有告言謂之推又云報上不以實者徒一年其事關由所司承以奏聞而不實者罪亦如之未奏者各減一等【議曰】若別制下問謂不緣曹司特奉制敕遣使就問注云無罪名謂之問謂問百姓疾苦丰儉水旱之類案者謂風聞官人有罪未有告言之狀而奉制案問推者謂事發遣推已有告言之者而乃報上不以實者各徒一年其事關曹司承以奏聞而有不實亦得徒一年未奏者各減一等謂承前人上書詐不以實若非密及下問案推報上不實事關所司承以聞奏申報不實未奏者各減一等並謂被問被推之人報答不實者各獲此罪諸詐爲官文書及增減者杖一百準所規避徒罪以上各加本罪二等未施行各減一等卽主司自有所避違式造立及增減文案杖罪以下杖一百徒罪以上各加所避罪一等造立卽坐若增減以避稽者杖八十【疏】諸詐爲官文書及增減者杖一百準所規避徒罪以上各加本罪二等未施行各減一等【議曰】詐爲官文書謂詐爲文案及符移解牒鈔券之類或增減以動事者杖一百準所規避之事當徒罪以上事發者各加本罪二等未發卽依二罪之法從重科之規避者假有於法不應爲官詐求得官者徒二年又詐爲官文書及增減而規官不解加本罪二等合徒三年避者或有本犯徒三年詐爲增減以避此罪者合加二等流二千五百里卽詐爲官文書及增減訖事未施行各減一等杖罪以下杖上減徒罪以上各從徒流上減又云卽主司自有所避違式造立及增減文案杖罪以下杖一百徒罪以上各加所避罪一等注云造立卽坐又云若增減以避稽者杖八十【議曰】謂主司欲避身罪違式造立文案或於舊案增減者杖罪以下謂笞十以上卽前罪之外得杖一百或避徒罪以上事發者卽就所避徒上各加所避罪一等注云造立卽坐謂不必避得前罪但造立及增減卽坐若增減以避文案稽違並於本罪之外加杖八十未發者從二罪法【問曰】主司自有所避違式造立文案徒罪以上加所避罪一等加罪有公有私若用官當合並滿以否【答曰】主司若避公罪有所增減造立卽坐本罪依公坐加罪爲私罪若應以官當者須以私並公通所加私罪爲公坐當法其於負殿者釋曰負殿具在考令各依公私兩論詐假官詐承襲詐稱官捕人諸詐假官假與人官及受假者流二千里謂僞奏擬及詐爲省司判補或得他人告身施用之類其於法不應爲官謂有罪讉未合仕之類而詐求得官者徒二年若詐增減功過年限而預選舉因之以得官者徒一年流外官各減一等求而未得者又各減二等下條準此【疏】諸詐假官假與人官及受假者流二千里注云謂僞奏擬及詐爲省司判補或得他人告身施用之類【議曰】詐假官謂虛僞詐假以得官若虛假授與人官及受詐假官者並流二千里注云謂僞奏擬但流內九品以上官皆注訖奏擬及詐爲省司判補視品流內等官或得他人正授告身或同姓字或攺易己名妄冒官司以居職任稱之類者亦有己之告身應合追毀私自盜得而假詐之者若詐申聞及增減重者從重法又云其於法不應爲官注云謂有罪譴未合仕之類又云而詐求得官者徒二年【議曰】其於法不應爲官謂有罪譴未合仕之類假如除名者六載後聽敍免官者三載後聽敍免所居官者周年聽敍若有此等年限未滿而詐求得官者徒二年稱之類者謂犯罪應用髙官而詐用卑官及流人未滿六載之類又云若詐增減功過年限而預選舉因之以得官者徒一年流外官各減一等求而未得者又各減二等注云下條準此【議曰】若詐增減功過年限謂詐增功勞考第或減其負殿及下考年限而預選及舉因之以得官者徒一年又依選舉令官人身及同居大功以上親自執工商家專其業者不得仕其舊經職任因此解黜後能修攺必有事業者三年以後聽仕其三年外仍不修攺者追毀告身卽依庶人例其有官及無官之人依令不得仕而詐求得官及未滿三年隱狀選得官者並同增減功過年限預選得官合徒一年其三年外仍不修攺若方便不輸告身依舊爲官者亦同不應爲官之坐若追納之後卻盜及私贖得以爲官者依上條詐假官論流外官減一等謂從詐假官以下並依流內官當色輕重上減一等故云各減一等求而未得又各減二等若詐假官未得流上減二等合徒二年半流外官又減一等徒二年於法不應爲官求而未得減二等徒一年流外官又減一等杖一百詐增減功過年限而預選舉求而未得減二等杖九十流外官又減一等杖八十注云下條準此謂下條非正嫡詐承襲未得亦各減三等【準】唐天寶九載九月十六日敕選人冒名接腳實紊紀綱比𨿽堤防未全折中如有此色量決六十長流嶺南惡處【準】唐應順元年三月二十日敕節文如有賣官買官人等並準長興四年三月二十七日斷魏欽緒犯買官罪決重杖一頓處死敕處分其詐假官及冒名接腳等罪並準律文及天寶九載九月十六日敕指揮諸非正嫡不應襲爵而詐承襲者徒二年非子孫而詐承襲者從詐假官法若無官蔭詐承他蔭而得官者徒三年非流內及求贖杖罪以下各杖一百徒罪以上各加一等【疏議曰】依封爵令王公侯伯子男皆子孫承嫡者傳襲以次承襲具在令文其有不合襲爵而詐承襲者合徒二年非子孫謂子孫之外詐云是嫡而妄承襲者從詐假官法合流二千里若無官蔭詐妄承取他人官蔭而得官者徒三年非流內謂假蔭得學生及七品邑若勛品以下及求贖杖罪以下本罪之外各合杖一百徒罪以上加一等謂於百杖上加一等合徒一年此是犯罪已發而更爲者重其事從詐承襲以下求而未得各減二等【問曰】取蔭求贖杖罪杖一百徒罪加一等其官司知而故縱未知從下條承詐知而聽行與同罪爲復依斷獄律斷罪應決配之而聽收贖減本罪故失一等而科【答曰】旣稱知而故縱卽是知而聽行理從同罪而科【準】封爵令諸王公以下無子孫以兄弟子爲後生經侍養者聽承襲贈爵者亦準此若死王事𨿽不生經侍養者亦聽承襲諸詐爲官及稱官所遣而捕人者流二千里爲人所犯害犯其身及家人親屬財物等而詐稱官捕及詐追攝人者徒一年未執縛者各減三等其應捕攝無官及官卑詐稱髙官者杖八十卽詐稱官及冒官人姓字權有所求爲者罪亦如之【疏】諸詐爲官及稱官所遣而捕人者流二千里爲人所犯害注云犯其身及家人親屬財物等又云而詐稱官捕及詐追攝人者徒一年注云未執縛者各減三等【議曰】詐爲官謂身自詐作官人及詐稱官司遣捕人者並流二千里若爲人侵犯其身或犯家人親屬或侵奪身及家人親屬財物等乃詐稱官司遣捕或稱官司遣追攝者並徒一年𨿽詐有追攝及捕而未執縛者各減三等稱名者捕人未縛流上減三等合徒二年爲人所犯害詐稱官捕及詐追攝人未縛徒一年上減三等合杖八十【問曰】捕亡律被人毆擊折傷以上若盜及彊奸𨿽旁人皆得捕系其旁人𨿽合捕攝乃詐稱官遣而捕系之合科何罪【答曰】此條注云犯其身及家人親屬財物等謂非折傷以上盜及彊奸之色而詐稱官捕合徒一年若前人本法合捕𨿽旁人詐稱官捕止從下文其應捕攝杖八十又云其應捕攝無官及官卑詐稱髙官者杖八十卽詐稱官及冒官人姓字權有所求爲者罪亦如之【議曰】謂毆人折傷以上或彊奸及盜此等應須捕攝其捕攝之人或無官詐稱有官或官卑詐稱髙官者杖八十卽詐稱是官及冒承官人姓名權有所求爲者或經過之處權有所求或出入公門心規禮待非有捕攝者情是詐欺之類亦合杖八十故云亦如之【問曰】前人不合捕攝乃詐稱官捕因而殺傷前人或拒毆傷殺捕者各合何罪【答曰】詐捕攝人已成凶狡更加毆打傷殺情狀彌所難原前人旣不相干卽當故殺傷法若前人拒毆殺傷捕者名例云本應輕者聽從本旣不合捕橫被執持𨿽有殺傷止同鬥殺詐欺官私取財妄認良賤詐除去死免官戶奴婢諸詐欺官私以取財物者準盜論詐欺百端皆是若監主詐取者自從盜法未得者減二等下條準此知情而取者坐贓論知而買者減一等知而爲藏者減二等【疏】諸詐斯官私以取財物者準盜論注云詐欺百端皆是若監主詐取者自從盜法未得者減二等下條準此【議曰】詐謂詭誑欺謂誣罔或官或私以取財物者一準盜法科罪惟不在除免倍贓加役流之例罪止流三千里注云詐欺百端皆是謂詐欺之狀不止一途若監主詐取謂監臨主守詐取所監臨主守之物自從盜法加凡盜二等有官者除名未得者減二等謂已設詐端誣罔規財物猶未得者皆準贓減罪二等其非監主詐欺未得者自從盜不得財之法下條準此謂下條詐爲官私文書及增減欺妄求物未得者監主之人亦減二等故云下條準此又云知情而取者坐贓論知而買者減一等知而爲藏者減二等【議曰】知情而取者謂知前人詐欺得物而乞取者坐贓論一尺笞二十一匹加一等十匹徒一年詐欺之人𨿽是監主凡人知情取者止得坐贓之罪知而買者減一等謂於坐贓上亦減一等知而爲藏謂知詐欺而得故爲隱藏亦於坐贓上減二等臣等參詳應詐欺贓數過五十匹者奏取敕裁其監主詐欺不在此限諸詐爲官私文書及增減文書謂券抄及簿帳之類欺妄以求財賞及避沒入備償者準盜論贓輕者從詐爲官文書法若私文書止從所欺妄爲坐【疏議曰】詐爲官私文書及增減謂詐爲官私券抄及增減簿帳故注云文書謂券抄及簿帳之類稱之類者謂符牒抄案等欺妄以求錢財或求賞物及緣坐資財及犯禁之物合沒官而避沒入或損失官私器物而避備償如此之類增減詐爲方便規避者計所欺得之贓準竊盜科斷贓輕者從詐爲官文書法謂計贓得罪輕於杖一百者從詐爲官文書法有印者自從重論注云若私文書止從所欺妄爲坐謂詐爲私文契及受領券付抄帖以求避罪或攺年月日限之類止從所欺妄求物之罪不同官文書之坐諸妄認良人爲奴婢部曲妻妾子孫者以略人論減一等妄認部曲者又減一等妄認奴婢及財物者準盜論減一等【疏議曰】妄認良人爲奴婢部曲者謂本知是良人妄認爲妻妾子孫者謂知非己妻妾子孫而故妄認者以略人論減一等賊盜律略人爲奴婢者絞減一等合流三千里略人爲部曲流三千里減一等合徒三年略人爲妻妾子孫合徒三年減一等合徒二年半是爲以略人論減一等妄認部曲又減一等者賊盜律略他人部曲減良人一等卽是略部曲爲奴合流三千里妄認部曲爲奴減一等合徒三年略部曲爲部曲合徒三年妄認部曲爲部曲減一等合徒二年半略部曲客女爲妻妾子孫合徒二年半妄認部曲客女爲妻妾子孫減一等合徒二年是爲部曲又減一等其妄認他人奴婢及財物者準盜論減一等若監主妄認未得亦準上條各減二等其非監主妄認未得財多者從錯認未得論釋曰錯認在第二十六雜律條【問曰】妄認良人爲隨身妄認隨身爲部曲合得何罪【答曰】依別格隨身與他人相犯並同部曲法卽是妄認良人爲部曲之法其妄認隨身爲部曲者隨身之與部曲色目略同亦同妄認部曲之罪諸詐除去死免官戶奴婢及私相博易者徒二年卽博易贓重者從貿易官物法其匿脫者徒一年產子不言爲匿典吏不附爲脫主司不覺匿脫者依里正不覺脫漏法【疏】諸詐除去死免官戶奴婢及私相博易者徒二年卽博易贓重者從貿易官物法【議曰】官戶奴婢各有簿帳除者謂詐言給賜去者謂去其名簿死者謂詐言身死免者謂加年入六十及廢疾各得免本色之類及私相博易謂將私奴婢博易官奴婢者各徒二年博易贓重者從貿易官物法【問曰】有人將私部曲博換官奴得以轉事衣食之直準折官奴價否【答曰】奴婢有價部曲轉事無估故盜誘部曲並不計贓今以部曲替奴乃是壓爲賤色取官奴入已者自從盜論以部曲替奴理依壓部曲爲奴之法須爲二罪各從重科又云其匿脫者徒一年注云產子不言爲匿典吏不附爲脫又云主司不覺匿脫者依里正不覺脫漏法【議曰】匿者謂產子隱匿不言脫者謂典吏知情故不附帳不言不附者各徒一年故注云產子不言爲匿典吏不附爲脫主司不覺匿脫依里正不覺脫漏法依戶婚律里正不覺脫漏增減者一口笞四十三口加一等過杖一百十口加一等罪止徒三年知情者各同家長法旣同里正之罪主司止坐所由若父母匿子其數更多亦準戶律家長故隱口之法一口徒一年二口加一等未堪入役者四口爲一口罪此是當條𨿽有罪名所爲重者自從重其典吏及主司匿脫多者依律旣準里正脫漏合從累科主司知情者各同父母故匿之罪知與不知罪名不等者依脫漏之法並滿科之許爲瑞應諸詐爲瑞應者徒二年若災祥之類而史官不以實對者加二等【疏議曰】瑞應者陸賈云瑞者寶也信也天以寶爲信應人之徳故曰瑞其瑞應條疏具在禮部之式有大瑞有上中下瑞今云詐爲瑞應卽明不限大小但詐爲者卽徒二年若詐言麟鳳龜龍無可案驗者從上書詐不以實亦徒二年若災祥之類災謂祲沴祥謂休徵史官不以實對者謂應凶言吉應吉言凶加二等徒三年稱之類者此外有善惡之事敕問而史官不以實對者亦加二等詐教誘人犯法諸詐教誘人使犯法犯者不知而犯之及和令人犯法謂共知所犯有罪卽捕若告或令人捕告欲求購賞及有憎嫌欲令入罪皆與犯法者同坐【疏議曰】鄙俚之人不閒法式姦詐之輩故相教誘或教盜人財物或教越度關津之類犯禁者不知有罪教令者故相墜陷故注云犯者不知而犯之及和令人犯法謂和教人奴婢逃走或將禁物度關外示和同內爲私計故注云謂共知所犯有罪卽捕若告謂卽自捕告或令他人捕告欲求購賞及有憎惡前人教誘令其人入罪者皆與身自犯法者同罪詐乘驛馬諸詐乘驛馬加役流驛關等知情與同罪不知情減二等關謂應檢問之處有符券者不坐謂盜得眞符券及僞作不可覺知者其未應乘驛馬而輒乘者徒一年輒乘謂有當乘之理未得符券者【疏】諸詐乘驛馬加役流驛關等知情與同罪不知情減二等注云關謂應檢問之處又云有符券者不坐注云謂盜得眞符券及僞作不可覺知者【議曰】郵驛本備軍速其馬所擬尢重但是詐乘無問馬數及已行遠近卽合加役流給馬之驛及所由之關知其詐乘之情者亦加役流不知情減二等謂驛與關司全不勘檢又不知情合減二等猶徒二年半故注云關謂應檢問之處有符券者不坐注云謂盜得眞符券及僞作不可覺知者謂僞作符券及盜得眞紙券等檢驗不可覺知者驛及關並不同坐又云其未應乘驛馬而輒乘者徒一年注云輒乘謂有當乘之理未得符券者【議曰】其未應乘驛馬謂差爲驛使而未得符券輒卽乘者徒一年注云輒乘謂有當乘之理未得符券者謂銜命有實未得符券而乘者驛關等知情聽之準上文亦合同罪不知情者徒一年上減二等詐自復除及詐死詐疾病詐療病以取財物諸詐自復除若詐死及詐去工樂雜戶名者徒二年卽所詐得復役使者徒一年其見供作使而許自脫及脫之者杖六十計所詐庸重者各坐贓論【疏】諸詐自復除若詐死及詐去工樂雜戶名者徒二年【議曰】詐自復除復除之條備在格令謂詐云落蕃新還或詐云放賤之類以得復除若詐作死狀及詐去工樂及雜戶等名字者徒二年其太常音聲人州縣有貫許去音聲人名者亦同工樂之罪又云卽所詐得復役使者徒一年其見供作使而詐自脫及脫之者杖六十計所詐庸重者各坐贓論【議曰】謂詐爲雜任之類而得復免役使者徒一年其見供作使謂權充雜役而詐自脫及知情脫之者各杖六十計其詐庸重者各坐贓論諸詐疾病有所避者杖一百若故自傷殘者徒一年半有避無避等𨿽不足爲疾殘而臨時避事者皆是其受雇倩爲人傷殘者與同罪以故致死者減鬥殺罪一等【疏】諸詐疾病有所避者杖一百若故自傷殘者徒一年半注云有避無避等𨿽不足爲疾殘而臨時避事者皆是【議曰】詐疾病以避使役求假之類杖一百若故自傷殘徒一年半但傷殘者有避無避得罪皆同卽無所避而故自傷不成殘疾以上者從不應爲重故注云有避無避等𨿽不足爲疾殘而臨時避事者皆是又云其受雇倩爲人傷殘者與同罪以故致死者減鬥殺罪一等【議曰】謂有受雇或被倩爲人傷殘者與自傷殘人同罪各合徒一年半以此傷殘之故因而致死者被雇倩之人不限尊卑貴賤皆減鬥殺一等若爲祖父母父母遣之傷殘因致死者同過失之法諸醫違方詐療病而取財物者以盜論【疏議曰】醫師違背本方詐療疾病率情增損以取財物者計贓以盜論監臨之與凡人各依本法父母死不解官及詐言父母及夫死諸父母死應解官詐言余喪不解者徒二年半若詐稱祖父母父母及夫死以求假及有所避者徒三年伯叔父母姑兄姊徒一年餘親減一等若先死詐稱始死及患者各減三等【疏議曰】父母之喪解官居服而有心貪榮任詐言余喪不解者徒二年半爲其已經發哀故輕於聞喪不舉之罪若祖父母父母及夫見存或稱求假及有所避而詐妄稱死者各徒三年伯叔父母姑兄姊徒一年餘親減一等謂緦麻以上從徒一年上減一等杖一百若先死詐稱始死及妄云疾病以求假及有所避者各減三等謂詐稱祖父母父母及夫始死及患徒三年上減三等合徒一年半伯叔父母姑兄姊徒一年上減三等杖八十餘親杖一百上減三等合杖七十【問曰】有人嫌惡前人妄告父母身死其妄告之人合科何罪【答曰】父母云亡在身罔極忽有妄告欲令舉哀若論告者之情爲過不淺律令𨿽無正法宜從不應重科檢驗病死傷不實詐陷人至死傷保任乖狀證人譯人不實諸有詐病及死傷受使檢驗不實者各依所欺減一等若實病死及傷不以實驗者以故入人罪論【疏議曰】有詐病及死若傷受使檢驗不以實各依所欺減一等卽上條詐疾病者杖一百檢驗不實同詐妄減一等杖九十傷殘徒一年半減一等徒一年若詐死徒二年上減一等處徒一年半之類若實病及傷謂非詐病及詐傷使者檢云無病及傷便是故入人徒杖之罪若實死檢云不死卽是妄入二年徒坐使人枉入杖者得杖罪枉入徒者得徒坐各依前人入罪法未決者減一等諸詐陷人至死及傷者以鬥殺傷論謂知津河深濘橋船朽敗誑人令渡之類【疏議曰】謂津濟之所或有深濘若橋船朽漏不堪渡人而詐云津河平淺船橋牢固令人過渡因致死傷者以鬥殺傷論謂令人溺死者絞折一支徒三年之類故注云謂知津河深濘橋船朽敗誑人令渡之類稱之類者謂知有坑穽機槍之屬誑人而致死傷者亦以鬥殺傷論其有尊卑貴賤各依鬥殺傷本法【問曰】詐陷人渡朽敗橋梁溺之甚困不傷不死律條無文合得何罪又人𨿽免難溺殺畜產又若爲科【答曰】律云詐陷人至死及傷但論重法略其輕坐不可備言別有舉重明輕及不應爲罪若誑陷令溺𨿽不傷死猶同毆人不傷論陷殺傷畜產者準坐坑穽例償其減價諸保任不如所任減所任罪二等卽保贓重於竊盜從竊盜減若虛假人名爲保者笞五十【疏議曰】保任之人皆相委悉所保旣乖本狀卽是不如所任減所任之罪二等其有保贓重於竊盜從竊盜減謂保彊盜枉法及恐喝等贓本條得罪重於竊盜並從竊盜上減二等不從重贓減者以其元不同情保贓不保罪故也若虛假人名爲保者謂假用人名或妄上他人姓字以充保者並笞五十旣五人同保一事此卽先共謀計須以造意爲首余爲從坐當頭自保者罪無首從諸證不言情及譯人詐僞致罪有出入者證人減二等譯人與同罪謂夷人有罪譯傳其對者【疏議曰】證不言情謂應議請減七十以上十五以下及廢疾並據眾證定罪證人不吐情實遂令罪有增減及傳譯番人之語令其罪有出入者證人減二等謂減所出入罪二等譯人與同罪若夷人承徒一年譯人云承徒二年卽譯人得所加一年徒坐或夷人承流譯者云徒二年卽譯者得所減二年徒之類故注云謂夷人有罪譯傳其對者律稱致罪有出入卽明據證及譯以定刑名若刑名未定而知證譯不實者止當不應爲法證譯徒罪以上從重杖罪以下從輕官司知詐冒聽行與同罪諸詐冒官司以有所求爲而主司承詐知而聽行與同罪至死者減一等不知者不坐謂此篇於條內無主司罪名者【疏議曰】詐冒官司謂詐僞及罔冒官司欲有所求爲官司知詐冒之情而聽行者並與詐冒人同罪至死減一等不知情者不坐注云謂此篇於條內無主司罪名者卽此條爲當篇主司生文不爲余篇立例此篇無主司罪名者上條詐稱祖父母父母及夫死及詐疾病若詐假官或承襲此等知情與同罪不知者不坐卷二十六雜律【十四門】律條三十四並疏令格敕條十七起請條一坐贓國忌私忌私鑄錢走車馬傷殺人彈射傷殺人施槍作坑穽傷殺人醫藥故誤傷殺人丁匠防人疾病請給醫藥受寄財物輒費用公私債負官吏放債錯認良人爲奴婢子孫博戲賭財物營造捨宅車服違令侵巷街阡陌占固山野之利犯夜徵行出使疾病身死剩給傳送不應入驛而入諸色犯姦良賤相姦所生男女校斗秤不平器物絹布行濫短狹市價不平私作斗秤賣買不和而較固取者買畜產不立市券坐贓諸坐贓致罪者一尺笞二十一匹加一等十匹徒一年十匹加一等罪止徒三年謂非監臨主司而因事受財者與者減五等【疏議曰】贓罪正名其數有六謂受財枉法不枉法受所監臨彊盜竊盜並坐贓然坐贓者謂非監臨主司因事受財而罪由此贓故名坐贓致罪犯者一尺笞二十一匹加一等十匹徒一年十匹加一等罪止徒三年假如被人侵損備償之外因而受財之類兩和取與於法並違故與者減取人五等卽是彼此俱罪其贓沒官國忌私忌諸國忌廢務日作樂者杖一百私忌減二等【疏議曰】國忌謂在令廢務日若輒有作樂者杖一百私家忌日作樂者減二等合杖八十【準】唐大和七年二月二十三日敕準令國忌日惟禁飲酒舉樂至於秤罰人吏都無明文但緣其日不合釐釋曰釐猶治也務官曹卽不得決斷刑獄其小小笞責在禮律固無所妨起令以後縱有此類臺府更不要舉奏私鑄錢諸私鑄錢者流三千里作具已備未鑄者徒二年作具未備者杖一百若磨錯成錢令薄小取銅以求利者徒一年【疏】諸私鑄錢者流三千里作具已備未鑄者徒二年作具未備者杖一百【議曰】私鑄錢者合流三千里其作具已備謂鑄錢作具並已周備而未鑄者徒二年若作具未備謂有所欠少未堪鑄錢者杖一百若私鑄金銀等錢不通時用者不坐又云若磨錯成錢令薄小取銅以求利者徒一年【議曰】時用之錢厚薄大小並依官樣輒有磨錯成錢令至薄小而取其銅以求利潤者徒一年【準】刑部格敕私鑄錢及造意人及句合頭首者並處絞仍先決杖一百從及居停主人加役流仍各先決杖六十若家人共犯坐其家長若老弱殘疾不坐者則歸罪其以次家長其鑄錢處鄰保配徒一年里正坊正村正各決杖六十若有糺告者卽以所鑄錢毀破並銅物等賞糺人同犯自首告者免罪依例酬賞【準】唐長興二年三月十八日敕節文先降指揮諸道州府不得使鐵鑞錢或陌內捉到一兩文所使錢數不計多少並納入官如有衷私鑄寫鐵鑞錢及將銅錢銷鑄別造物色捉獲勘鞫不虛並依格敕處斷走車馬傷殺人彈射傷殺人施槍作坑穽傷殺人諸於城內街巷及人眾中無故走車馬者笞五十以故殺傷人者減鬥殺傷一等殺傷畜產者償所減價余條稱減鬥殺傷一等者有殺傷畜產並準此若有公私要速而走者不坐以故殺傷人者以過失論其因驚駭不可禁止而殺傷人者減過失二等【疏】諸於城內街巷及人眾中無故走車馬者笞五十以故殺傷人者減鬥殺傷一等注云殺傷畜產者償所減價余條稱減鬥殺傷一等者有殺傷畜產並準此【議曰】有人於城內街衢巷衖之所若人眾之中眾謂三人以上無要速事故走車馬者笞五十以走車馬唐突殺傷人者減鬥殺傷一等注云殺傷畜產者償所減價余條稱減鬥殺傷一等者有殺傷畜產並準此謂下條向城及官私宅若道徑射放彈及投瓦石施機槍作坑穽殺傷人者減鬥殺傷一等若以故殺傷畜產並償減價之類又云若有公私要速而走者不坐以故殺傷人者以過失論其因驚駭不可禁止而殺傷人者減過失二等【議曰】公私要速者公謂公事要速及乘郵驛並奉敕使之輩私謂吉凶疾病之類須求醫藥並急追人而走車馬者不坐𨿽有公私要急而走車馬因有殺傷人者並依過失收贖之法其因驚駭力不能制而殺傷人者減過失二等聽贖其銅各入被傷殺家若殺傷祖父母父母並同名例律過失殺傷祖父母父母法因驚駭不可禁止得減二等者亦同減例諸向城及官私宅若道徑射者杖六十放彈及投瓦石者笞四十因而殺傷人者各減鬥殺傷一等若故令入城及宅中殺傷人者各以鬥殺傷論至死者加役流【疏】諸向城及官私宅若道徑射者杖六十放彈及投瓦石者笞四十因而殺傷人者各減鬥殺傷一等【議曰】向城謂城中有人及官私宅亦謂宅中有人住若道徑射者杖六十放彈及投瓦石者笞四十卽因射若彈及投瓦石而殺傷人者各減鬥殺傷罪一等又云若故令入城及宅中殺傷人者各以鬥殺傷論至死者加役流【議曰】卽射彈投瓦石之人故令箭等入城宅之中殺傷人者各以鬥殺傷論尊卑長幼貴賤並同鬥殺傷之法準罪至死者加役流其有射及放彈投瓦石不向所親尊長並貴人之宅而非意殺傷者卽依名例律本應重而犯時不知者得依凡論本應輕者聽從本諸施機槍作坑穽者杖一百以故殺傷人者減鬥殺傷一等若有標幟者又減一等其深山迥澤及有猛獸犯暴之處而施作者聽仍立標幟不立者笞四十以故傷殺人者減鬥殺傷罪三等【疏】諸施機槍作坑穽者杖一百以故殺傷人者減鬥殺傷一等若有標幟者又減一等【議曰】有人施機槍及穿坑穽不在山澤擬捕禽獸者合杖一百以施槍等故而殺傷人者減鬥殺傷罪一等若於機槍坑穽之處而安標幟欲使人知而人誤犯致死傷者又減一等謂總減鬥殺傷罪二等若不殺傷人從杖一百減一等各杖九十又云其深山迥澤及有猛獸犯暴之處而施作者聽仍立標幟不立者笞四十以故殺傷人者減鬥殺傷罪三等【議曰】深山迥澤謂非人常行之所或𨿽非山澤而有猛獸犯暴之處施作機槍坑穽者不合得罪仍立標幟不立者笞四十若不立標幟而致殺傷人者減鬥殺傷罪三等若立標幟仍有殺傷此由行人自犯施機槍坑穽者不坐醫藥故誤傷殺人丁匠防人疾病請給醫藥諸醫爲人合藥及題疏鍼刺誤不如本方殺人者徒二年半其故不如本方殺傷人者以故殺傷論𨿽不傷人杖六十卽賣藥不如本方殺傷人者亦如之【疏】諸醫爲人合藥及題疏鍼刺誤不如本方殺人者徒二年半【議曰】醫師爲人合和湯藥其藥有君臣分兩題疏藥名或注冷熱遲駛疏吏反並鍼刺等錯誤不如本方者謂不如今古藥方及本艸以故殺人者醫合徒二年半若殺傷親屬尊長得罪輕於過失者各依過失殺傷論其有殺不至徒二年半者亦從殺罪減三等假如誤不如本方殺舊奴婢徒二年減三等杖一百之類傷者各同過失法又云其故不如本方殺傷人者以故殺傷論𨿽不傷人杖六十卽賣藥不如本方殺傷人者亦如之【議曰】其故不如本方謂故增減本方不依舊法殺傷人者以故殺傷論尊長卑幼貴賤並依故殺傷之律𨿽不傷人謂故不如本方於人無損猶杖六十於尊長及官人亦同毆而不傷之法卽賣藥不如本方謂非指的爲人療患尋常賣藥故不如本方𨿽未損人杖六十已有殺傷者亦依故殺傷法故云亦如之諸丁匠在役及防人在防若官戶奴婢疾病主司不爲請給醫藥救療者笞四十以故致死者徒一年【疏議曰】丁匠在作役之所防人在鎭守之處若官戶奴婢在本司上者而有疾病所管主司不爲請𨿽請而主醫藥官司不給闕於救療者笞四十以故致死者謂不請給醫藥救療以故致死者各徒一年受寄財物輒費用公私債負官吏放債諸受寄財物而輒費用者坐贓論減一等詐言死失者以詐欺取財物論減一等【疏議曰】受人寄付財物而輒私費用者坐贓論減一等一尺笞十一匹加一等十匹杖一百罪止徒二年半詐言死失者謂六畜財物之類私費用而詐言死及失者以詐欺取財物論減一等謂一尺笞五十一匹加一等五匹杖一百五匹加一等【問曰】受人寄付財物實死失合償以否又監臨受寄詐言死失合得何罪【答曰】下條云亡失官私器物各備償被彊盜者不償卽失非彊盜仍合償之以理死者不合備償非理死者準廏牧令合償減價若監臨主司受寄詐言死失者以詐欺取財物減一等科之諸負債違契不償一匹以上違二十日笞二十二十日加一等罪止杖六十三十匹加二等百匹又加三等各令備償【疏議曰】負債者謂非出舉之物依令合理者或欠負公私財物乃違約乖期不償者一匹以上違二十日笞二十二十日加一等罪止杖六十三十匹加二等謂負三十匹物違二十日笞四十百日不償合杖八十百匹又加三等謂負百匹之物違契滿二十日杖七十百日不償合徒一年各令備償若更延日及經恩不償者皆依判斷及恩後之日科罪如初諸負債不告官司而彊牽財物過本契者坐贓論【疏議曰】謂公私債負違契不償應牽掣者皆告官司聽斷若不告官司而彊牽掣財物若奴婢畜產過本契者坐贓論若監臨官共所部交關彊牽過本契者計過剩之物準於所部彊市有剩利之法【準】雜令諸家長在在謂三百里內非隔閡者而子孫弟侄等不得輒以奴婢六畜田宅及餘財物私自質舉及賣田宅無質而舉者亦準此其有質舉賣者皆得本司文牒然後聽之若不相本問違而輒與及買者物卽還主錢沒不追新起請在第十三典賣物業條內又條諸公私以財物出舉者任依私契官不爲理每月取利不得過六分積日𨿽多不得過一倍若官物及公廨本利停訖每計過五十日不送盡者余本生利如初不得更過一倍家資盡者役身折酬役通取戶內男口又不得回利爲本其放財物爲粟麥者亦不得回利爲本及過一倍若違法積利契外掣奪及非出息之債者官爲理收質者非對物主不得輒賣若計利過本不贖聽告市司對賣有剩還之如負債者逃保人代償又條諸以粟麥出舉還爲粟麥者任依私契官不爲理仍以一年爲斷不得因舊本更令生利又不得回利爲本又條諸出舉兩情和同私契取利過正條者任人糺告本及利物並入糺人【準】戶部格敕天下私舉質宜四分收利官本五分生利又條敕州縣官寄附部人興易及部內放債等並宜禁斷臣等參詳今後監臨官於部內放債者請計利以受所監臨財物論過一百匹者奏取敕裁【準】唐元和五年十一月六日敕節文應諸色人中身是卑幼不告家長私舉公私錢物等多有此色子弟凶惡徒黨因之交結便與作保舉諸司及形要家錢物同爲非道破用家有尊長都不知委及徵收本利舉者便東西保人等卽稱舉錢主見有家宅莊業請便收納喧訴相次實擾府縣今後如有此色舉錢無尊者同署文契推問得實其舉錢主在與不在其保人等並請先決二十其本利仍令均攤塡納冀絕姦計【準】唐長慶二年八月十五日敕節文或有祖父分析多時田園產業各別疏遠子弟行義無良妄舉官錢指爲舊業及徵納之際無物可還卽通狀請收稱未曾分析諸司諸使諸軍等不詳事由領人管領或依投無處轉徙至多事涉甚冤恐須釐革伏請應有此色並牒府縣推尋若房分多時妄有指注卽請散徵牙保代納官錢其所舉官錢妄指莊園等人及保人各決重杖二十縱屬諸軍諸使亦請準百姓例若是本分合得莊園卽任塡還官債亦須府縣推勘取實如未經府縣推勘請不在收限【準】唐長慶四年三月三日制節文契不分明爭端斯起況年歲寖遠案驗無由莫能辯明祗取煩獘百姓所經臺府州縣論理遠年債負事在三十年以前而主保經逃亡無證據空有契書者一切不須爲理【準】唐開成二年八月二日敕節文今後應有舉放又將產業等上契取錢並勒依官法不得五分以上生利如未辯計會其利止於一倍不得虛立倍契及計會未足抑令翻契回利爲本如有違越一任取錢人經府縣陳論追勘得實其放錢人請決脊杖二十枷項令眾一月日如屬諸軍諸使亦準百姓例科處諸妄以良人爲奴婢用質債者各減自相賣罪三等知情而取者又減一等仍計庸以當債直【疏議曰】虛妄用良人爲奴婢將質債者各減自相賣罪三等謂以凡人質債從流上減三等若以親戚卑幼妄質債者各依本條減賣罪三等知情而取謂知是良人而取爲奴婢受質債者又減一等謂又減質良人罪一等仍計庸以當債直謂計一日三尺之庸累折酬其債直不知情者不坐亦不計庸以折債直錯認良人爲奴婢子孫諸錯認良人爲奴婢者徒二年爲部曲者減一等錯認部曲爲奴者杖一百錯認奴婢及財物者計贓一匹笞十五匹加一等罪止杖一百未得者各減二等【疏】諸錯認良人爲奴婢者徒二年爲部曲者減一等錯認部曲爲奴者杖一百【議曰】良人之與奴婢種類自殊若錯認者徒二年爲部曲者減一等徒一年半若錯認部曲爲奴者杖一百若部曲妻𨿽取良人女爲亦依部曲之坐又云錯認奴婢及財物者計贓一匹笞十五匹加一等罪止杖一百未得者各減二等【議曰】錯認他人奴婢及財物者計贓一匹笞十五匹加一等罪止杖一百未得者各減二等謂從錯認良人以下未得者並減二等其錯認良人以下爲子孫律旣無文量情依不應爲輕若錯認他人妻妾及女爲己妻妾者情理俱重依不應爲重科若已認得妻妾將去者多涉姦情卽同姦法博戲賭財物諸博戲賭財物者各杖一百舉博爲例余戲皆是贓重者各依已分準盜論輸者亦依已分爲從坐其停止主人及出玖若和合者各如之賭飲食者不坐【疏】諸博戲賭財物者各杖一百注云舉博爲例余戲皆是又云贓重者各依已分準盜論注云輸者亦依已分爲從坐【議曰】共爲博戲而賭財物不滿五匹以下各杖一百注云舉博爲例余戲皆是謂舉博爲名總爲雜戲之例弓射旣習武藝𨿽賭物亦無罪名余戲計贓得罪重於杖一百者各依已分準盜論謂賭得五匹之物合徒一年注云輸者亦依已分爲從坐謂輸五匹之物爲徒一年從坐合杖一百贓多者各準盜法加罪若贏眾人之物亦須累而倍論輸眾人物者依已分倍爲從坐若倍不重一人之贓卽各從一人重斷又云其停止主人及出玖若和合者各如之賭飲食者不坐【議曰】停止主人謂停止博戲賭物者主人及出玖之人亦舉玖爲例不限取利多少若和合人令戲者不得財杖一百若得利入己並計贓準盜論眾人上得者亦準上例倍論故云各如之賭飲食者不坐謂卽𨿽賭錢盡用爲飲食者亦不合罪營造捨宅車服違令侵巷街阡陌占固山野之利諸營造捨宅車服器物及墳塋石獸之屬於令有違者杖一百𨿽會赦皆令攺去之墳則不攺其物可賣者聽賣若經赦後百日不攺去及不賣者論如律【疏】諸營造捨宅車服器物及墳塋石獸之屬於令有違者杖一百𨿽會赦皆令攺去之注云墳則不攺【議曰】營造捨宅者依營繕令王公已下凡有捨屋不得施重栱藻井車者儀制令一品靑油纁通幰虛偃服者衣服令一品衮冕二品鷩冕器物者一品以下食器不得用純金純玉墳塋者一品方九十步墳髙一丈八尺石獸者三品以上六五品以上四此等之類具在令文若有違者各杖一百𨿽會赦皆令除去惟墳不攺稱之屬者碑碣等是釋曰墳塋石獸具喪葬令若有犯者並同此坐又云其物可賣者聽賣若經赦後百日不攺去及不賣者論如律【議曰】捨宅以下違犯制度堪賣者須賣不堪賣者攺去之若赦後百日不攺及不賣者還杖一百故云論如律諸侵巷街阡陌者杖七十若種植墾食者笞五十各令復故𨿽種植無所妨廢者不坐其穿垣出穢汗者杖六十出水者勿論主司不禁與同罪【疏】諸侵巷街阡陌者杖七十若種植墾食者笞五十各令復故𨿽種植無所妨廢者不坐【議曰】侵巷街阡陌謂公行之所若許私侵便有所廢故杖七十若種植墾食謂於巷街阡陌種物及墾食者笞五十各令依舊若巷陌寛閒𨿽有種植無所妨廢者不坐又云其穿垣出穢污者杖六十出水者勿論主司不禁與同罪【議曰】其有穿穴垣墻以出穢污之物於街巷杖六十直出水者無罪主司不禁與同罪謂侵巷街以下主司並合禁約不禁者與犯罪人同坐諸占固山野陂湖之利者杖六十【疏議曰】山澤陂湖物產所植所有利潤與眾共之其有占固者杖六十已施功取者不追犯夜諸犯夜者笞二十有故者不坐閉門鼓後開門鼓前行者皆爲犯夜故謂公事急速及吉凶疾病之類其直宿坊街若應聽行而不聽及不應聽行而聽者笞三十卽所直時有賊盜經過而不覺者笞五十【疏】諸犯夜者笞二十有故者不坐注云閉門鼓後開門鼓前行者皆爲犯夜故謂公事急速及吉凶疾病之類【議曰】宮衛令五更三籌正衙門擊鼓聽人行晝漏盡正衙門擊鼓四百搥訖閉門後更擊六百搥坊門皆閉禁人行違者笞二十故注云閉門鼓後開門鼓前有行者皆爲犯夜故謂公事急速但公家之事須行及私家吉凶疾病之類皆須得本縣或本坊文牒然始合行若不得公驗𨿽復無罪街鋪之人不合許過旣云閉門鼓後開門鼓前禁行明禁出坊外者若坊內行者不拘此律又云其直宿坊街若應聽行而不聽及不應聽行而聽者笞三十卽所直時有賊盜經過而不覺者笞五十【議曰】謂諸坊應閉之門諸街守衛之所有當直宿應合聽行而不聽及不應聽行而聽者笞三十若分更當直之時有賊盜經過所直之處而宿直者不覺笞五十若覺而聽行自當主司故縱之罪【準】唐至徳二載正月十二日敕自今後犯夜人其有品命者奏聽進止自餘一切準式科決徵行出使疾病身死諸從徵及從行公使於所在身死依令應送還本鄕違而不送者杖一百若傷病而醫食有闕者杖六十因而致死者徒一年卽卒官家無手力不能勝致者仰部送還鄕違而不送者亦杖一百【疏】諸從徵及從行公使於所在身死依令應送還本鄕違而不送者杖一百若傷病而醫食有闕者杖六十因而致死者徒一年【議曰】從徵謂從軍徵討及從行謂從車駕行及從東宮行並公事充使於所在身死依令應送還本鄕者軍防令徵行衛士以上身死行軍具錄隨身資財及屍付本府人將還無本府人者付隨近州縣遞送喪葬令使人所在身喪皆給殯殮調度遞送至家從行準兵部式從行身死折衝贈物三十段果毅二十段別將十段並造靈轝遞送還府隊副以上各給絹兩匹衛士給絹一匹充殮衣仍並給棺令遞送還家自余無別文者卽同公使之例應送不送者各杖一百若傷病謂徵行人等或病或傷須醫藥救療飲食供給而醫食有闕者杖六十因而致死謂以醫食不如法致死者徒一年又云卽卒官家無手力不能勝致者仰部送還鄕違而不送者亦杖一百【議曰】官人在任以理身死家道旣貧先無手力不能自相運致以還故鄕者卒官之所部送還鄕稱部送者差人部領遞送還鄕依令去官家口累弱尙得送還況乃身亡明須準給手力部送違而不送者亦杖一百剩給傳送不應入驛而入諸應給傳送而限外剩取者笞四十計庸重者坐贓論罪止徒二年若不應給而取者加罪二等彊取者各加一等主司給與者各與同罪【疏】諸應給傳送而限外剩取者笞四十計庸重者坐贓論罪止徒二年【議曰】應給傳送依廏牧令官爵一品給馬八匹嗣王郡王及二品以上給馬六匹三品以下各有等差若過令限數外剩取者笞四十計庸重者坐贓論馬庸一日爲絹三尺坐贓一尺笞二十一匹加一等三匹一尺笞五十卽是得罪重於笞四十須從坐贓論計庸罪止徒二年又云若不應給而取者加罪二等彊取者各加一等主司給與者各與同罪【議曰】上文並據應給而剩取之若不應給而取者謂本無傳送之理而取之加二等謂贓輕者杖六十贓重者加坐贓之罪二等罪止徒三年彊取者各加一等謂應得傳送而剩彊取者笞五十贓重者於坐贓上加一等不應給傳送而彊取者杖七十贓重者坐贓上加三等是各加一等主司給與者各與同罪稱各者彊取而主司給與亦與彊者同罪諸不應入驛而入者笞四十輒受供給者杖一百計贓重者準盜論𨿽應入驛不合受供給而受者罪亦如之【疏議曰】不應入驛而入者笞四十雜令私行人職事五品以上散官二品以上爵國公以上欲投驛止宿者聽之邊遠及無村店之處九品以上勛官五品以上及爵遇屯驛止宿亦聽並不得輒受供給謂私引人不應入驛而入者笞四十輒受供給準贓少皆杖一百計贓得罪重於杖一百者準盜論𨿽應入驛準令不合受供給而受亦與不應入驛人同罪彊者各加二等諸色犯姦良賤相姦所生男女諸姦者徒一年半有夫者徒二年部曲雜戶官戶姦良人者各加一等卽姦官私婢者杖九十奴姦婢亦同姦他人部曲妻雜戶官戶婦女者杖一百彊者各加一等折傷者各加斗折傷罪一等【疏】諸姦者徒一年半有夫者徒二年部曲雜戶官戶姦良人者各加一等卽姦官私婢者杖九十注云奴姦婢亦同【議曰】和姦者男女各徒一年半有夫者徒二年妻妾罪等部曲雜戶官戶而姦良人者並加良人相姦罪一等卽良人姦官私婢者杖九十注云奴姦婢亦同杖九十又云姦他人部曲妻雜戶官戶婦女者杖一百彊者各加一等折傷者各加斗折傷罪一等【議曰】姦他人部曲妻明姦己家部曲妻及客女各不坐若姦雜戶官戶婦女者杖一百彊者加一等自姦良人以下彊者各加一等折傷者謂折齒或折指以上各加斗折傷一等謂良人從凡斗上加官戶雜戶他人部曲妻官私奴婢各從本斗罪上加與彊奸爲二罪從重而科諸姦緦麻以上親及緦麻以上親之妻若妻前夫之女及同母異父姊妹者徒三年彊者流二千里折傷者絞妾減一等餘條姦妾準此【疏議曰】姦緦麻以上親謂內外有服者及緦麻以上親之妻亦謂有服者妻若妻前夫之女謂妻前家所生者各徒三年彊者流二千里因彊奸而折傷者絞得罪已重故妾減一等謂減妻罪一等其於媵罪與妾同注云余條姦妾準此謂余條五服內及主之緦麻以上親直有姦名而無妾罪者並準此條減妻一等其奴及部曲姦主之妾及主周親之妾亦從減一等之例諸姦從祖祖母姑從祖伯叔母姑從父姊妹從母及兄弟妻兄弟子妻者流二千里彊者絞【疏議曰】從祖祖母姑謂祖之兄弟妻若祖之姊妹從祖伯叔母姑謂父之堂兄弟妻及父之堂姊妹從父姊妹謂己之堂姊妹從母謂母之姊妹及兄弟之妻兄弟子妻與之姦者並流二千里彊者絞諸姦父祖妾謂曾經有父祖子者伯叔母姑姊妹子孫之婦兄弟之女者絞卽姦父祖所幸婢減二等【疏議曰】姦父祖妾卽曾髙妾亦同注云謂曾經有父祖子者其無子者卽準上文妾減一等姦伯叔母姑姊妹子孫婦曾玄孫婦亦同兄弟之女者絞卽姦父祖所幸婢減二等合徒三年不限有子無子得罪並同【問曰】父祖之妾曾經有子父祖亡歿攺嫁餘人而子孫姦之得同凡姦以否【答曰】婦人尊卑緣夫立制子孫於父祖之妾在禮全無服紀父祖亡歿攺適他人子孫姦者理同凡姦之法律有曾爲袒免親妻妾而嫁娶著別立罪名至於和姦律無加罪諸奴姦良人者徒二年半彊者流折傷者絞其部曲及奴姦主及主之周親若周親之妻者絞婦女減一等彊者斬卽姦主之緦麻以上親及緦麻以上親之妻者流彊者絞【疏】諸奴姦良人者徒二年半彊者流折傷者絞【議曰】奴姦良人婦女徒二年半彊者流折傷者絞𨿽有夫亦同折傷謂因姦折傷者又云其部曲及奴姦主及主之周親若周親之妻者絞婦女減一等彊者斬卽姦主之緦麻以上親及緦麻以上親之妻者流彊者絞【議曰】其部曲及奴和姦主及姦主之周親若周親之妻部曲及奴合絞婦女減一等彊者斬謂奴等合斬婦女不坐卽姦主之緦麻以上親及緦麻以上親之妻者流婦女合流二千里彊者奴等絞若姦妾者自主以下準上例並減妻一等卽妾子見爲家主其母亦與子不殊𨿽出亦同諸和姦本條無婦女罪名者與男子同彊者婦女不坐其媒合姦通減姦者罪一等罪名不同者從重減【疏議曰】和姦謂彼此和同者本條無婦女罪名與男子同謂上條奴姦良人者徒二年半此卽和姦不立婦女罪名良人婦女亦徒二年半之類並與男子同彊者婦女不坐謂上條姦主周親彊者斬旣無婦女罪名其婦女不坐但是彊奸者婦女皆悉無罪其媒合姦通之人減姦罪一等假如和姦者徒一年半媒合者徒一年之類注云罪名不同從重減假有俗人媒合姦女冠男子徒一年半女冠徒二年半媒合姦通者猶徒二年之類是爲從重減諸監臨主守於所監守內姦者謂犯艮人加姦罪一等卽居父母及夫喪若道士女冠姦者各又加一等婦女以凡姦論【疏議曰】監臨主守之人於所監守內姦良人加凡姦一等故注云謂犯良人若姦無夫婦女徒二年姦有夫婦女徒二年半卽居父母喪男女同夫喪者妻妾同若道士女冠僧尼同姦者各又加監臨姦一等卽加凡姦罪二等故云各又加一等假有監臨主守若道士及僧並男子在父母喪姦者婦女以凡姦論卽女居父母喪婦人居夫喪及女冠尼姦者並加姦罪二等男子亦以凡姦論其有尊卑及貴賤者各從本法加罪【準】戶令諸良人相姦所生男女隨父若姦雜戶官戶他人部曲妻客女及官私婢並同類相姦所生男女並隨母卽雜戶官戶部曲姦良人者所生男女各聽爲良其部曲及奴姦主緦麻以上親之妻者若奴姦良人者所生男女各合沒官【準】周廣順三年二月三日敕節文應有夫婦人被彊奸者男子決殺婦人不坐罪其犯和姦及諸色犯姦並準律處分【準】周顯徳二年五月七日敕節文今後僧尼中有犯盜竊姦私賭錢物醉及蠹害欺詐等罪並依法科刑仍勒還俗罪至死者準法處分本寺三綱知事僧尼知而不糺舉者等第科斷校斗秤不平器物絹布行濫短狹市價不平私作斗秤賣買不和而較固取者買畜產不立市券諸校斛斗秤度不平杖七十監校者不覺減一等知情與同罪【疏議曰】校斛斗秤度依關市令每年八月詣太府寺平校不在京者詣所在州縣官校並印署然後聽用其校法雜令量以北方秬黍中者容一千二百爲鑰十鑰爲合十合爲升十升爲斗三斗爲大鬥一鬥十斗爲斛秤權衡以秬黍中者百黍之重爲銖二十四銖爲兩三兩爲大兩一兩十六兩爲斤度以秬黍中者一黍之廣爲分十分爲寸十寸爲尺一尺二寸爲大尺一尺十尺爲丈有校勘不平者杖七十監校官司不覺減校者罪一等合杖六十知情與同罪諸造器用之物及絹布之屬有行濫短狹而賣者各杖六十不牢謂之行不眞謂之濫卽造橫刀及箭鏃用柔鐵者亦爲濫得利贓重者計利準盜論販賣者亦如之市及州縣官司知情各與同罪不覺者減二等【疏】諸造器用之物及絹布之屬有行濫短狹而賣者各杖六十注云不牢謂之行不眞謂之濫卽造橫刀及箭鏃用柔鐵者亦爲濫【議曰】凡造器用之物謂供公私用及絹布綾綺之屬行濫謂器用之物不牢不眞短狹謂絹匹不充四十尺布端不滿五十尺幅闊不充一尺八寸之屬而賣各杖六十故禮云物勒工名以考其誠功有不當必行其罪其行濫之物沒官短狹之物還主又云得利贓重者計利準盜論販賣者亦如之市及州縣官司知情各與同罪不覺者減二等【議曰】得利贓重者謂賣行濫短狹等物計本之外剩得利者計贓重於杖六十者準盜論謂準盜罪一尺杖六十一匹加一等計得利一匹一尺以上卽從重科計贓累而倍並販賣者亦如之謂不自造作轉買而賣求利得罪並同自造之者市及州縣官司知行濫情各與造賣者同罪檢察不覺者減二等官司知情及不覺物主旣別各須累而倍論其州縣官不管市不坐諸市司評物價不平者計所貴賤坐贓論入己者以盜論其爲罪人評贓不實致罪有出入者以出入人罪論【疏議曰】謂公私市易若官司遣評物價或貴或賤令價不平計所加減之價坐贓論入己者謂因評物價令有貴賤而得財物入己者以盜論並依眞盜除免倍贓之法其爲罪人評贓不實亦謂增減其價致罪有出入者假有評盜贓應直上絹五匹乃加作十匹應直十匹減作五匹是出入半年徒罪市司還得半年徒坐故云以出入人罪論若應直五匹評作九匹或直九匹評作五匹於罪旣無加減止從貴賤不實坐贓之法諸私作斛斗秤度不平而在市執用者笞五十因有增減者計所增減準盜論卽用斛斗秤度出入官物而不平令有增減者坐贓論入己者以盜論其在市用斛斗秤度𨿽平而不經官司印者笞四十【疏】諸私作斛斗秤度不平而在市執用者笞五十因有增減者計所增減準盜論【議曰】依令斛斗秤度等所司每年量校印署充用其有私家自作致有不平而在市執用者笞五十因有增減贓重者計所增減準盜論又云卽用斛斗秤度出入官物而不平令有增減者坐贓論入己者以盜論其在市用斛斗秤度𨿽乎而不經官司印者笞四十【議曰】卽用斛斗秤度出入官物增減不平計所增減坐贓論入己者以盜論因其增減得物入己以盜論除免倍贓依上例其在市用斛斗秤度𨿽平謂校勘訖而不經官司印者笞四十諸賣買不和而較固取者較謂專略其利固謂障固其市及更出開閉共限一價謂賣物以賤爲貴買物以貴爲賤若參市謂人有所賣買在旁髙下其價以相惑亂而規自入者杖八十已得贓重者計利準盜論【疏】諸賣買不和而較固取者注云較謂專略其利固謂障固其市又云及更出開閉共限一價注云謂賣物以賤爲貴買物以貴爲賤【議曰】賣物及買物人兩不和同而較固取者謂彊執而市不許外人買故注云較謂專略其利固謂障固其市及更出開閉謂販鬻之徒共爲姦計自賣物者以賤爲貴買人物者以貴爲賤更出開閉之言其物共限一價望使前人迷謬以將入己又云若參市注云謂人有所賣買在旁髙下其價以相惑亂又云而規自入者杖八十己得贓重者計利準盜論【議曰】參市謂負販之徒共相表裹參合貴賤惑亂外人故注云謂人有所賣買在旁髙下其價以相惑亂而規賣買之利入己者並杖八十己得利物計贓重於杖八十者計利準盜論謂得三匹一尺以上合杖九十是名贓重其贓旣準盜利卽合徵還本主諸買奴婢馬牛駞騾驢已過價不立市券過三日笞三十賣者減一等立券之後有舊病者三日內聽悔無病欺者市如法違者笞四十卽賣買已訖而市司不時過券者一日笞三十一日加一等罪止杖一百【疏】諸買奴婢馬牛駞騾驢已過價不立市券過三日笞三十賣者減一等立券之後有舊病者三日內聽悔無病欺者市如法違者笞四十【議曰】買奴婢馬牛駞騾驢等依令並立市券兩和市賣已過價訖若不立券過三日買者笞三十賣者減一等若立券之後有舊病而買時不知立券後始知者三日內聽悔三日外無疾病故相欺罔而欲悔者市如法違者笞四十若有病斯不受悔者亦笞四十令無私契之文不準私券之限又云卽賣買已訖而市司不時過券者一日笞三十一日加一等罪止杖一百【議曰】賣買奴婢及牛馬之類過價已訖市司當時不卽出券者一日笞三十所由官司依公坐節級得罪釋曰節級猶等級也其挾私者以首從論一日加一等罪止杖一百卷二十七雜律【十二門】律條二十八並疏令式敕條八起請條二市眾中故相驚動不修堤防盜決堤防官船私載物行船茹船不如法失火倉庫內不得然火非時燒田野故燒公私捨宅蠶簇五榖財物積聚見火不告不救水火有所損敗棄毀大祀神禦物及丘壇棄毀寶符節印制書私發官文書印封主守官物亡失簿書食官私瓜果棄毀官私器物樹木毀人碑碣廟主停畱軍器不輸棄毀亡失備償地內得宿藏物得闌遺物違令及不應得爲而爲市眾中故相驚動諸在市及人眾中故相驚動令擾亂者杖八十以故殺傷人者減故殺傷一等因失財物者坐贓論其誤驚殺傷人者從過失法【疏議曰】有人在市內及眾聚之處故相驚動謂誑言有猛獸之類令擾亂者杖八十若因擾亂之際而失財物坐贓論如是眾人之物累並倍論並倍不加重於一人失財物者卽從重論因其擾亂而殺傷人者減故殺傷一等驚人致死減一等流三千里折一支減一等徒三年之類其有誤驚因而殺傷人者從過失法收贖銅入被傷殺之家不修堤防盜決堤防

諸不修堤防及修而失時者主司杖七十毀害人家漂失財物者坐贓論減五等以故殺傷人者減鬥殺傷罪三等謂水流漂害於人卽人自涉而死者非卽水雨過常非人力所防者勿論其津濟之處應造橋航及應置船栰而不造置及擅移橋濟者杖七十停廢行人者杖一百【疏】諸不修堤防及修而失時者主司杖七十毀害人家漂失財物者坐贓論減五等以故殺傷人者減鬥殺傷罪三等注雲謂水流漂害於人卽人自涉而死者非又雲卽水雨過常非人力所防者勿論【議曰】依營繕令近河及大水有堤防之處刺史縣令以時檢校若須修理每秋收訖量功多少差人夫修理若暴水泛溢損壞堤防交爲人患者先卽修營不拘時限若有損壞當時不卽修補或修而失時者主司杖七十毀害人家謂因不修補及修而失時爲水毀害人家漂失財物者坐贓論減五等謂失十匹杖六十罪止杖一百若失眾人之物亦合倍論以故殺傷人著減鬥殺傷罪三等謂殺人者徒二年半折一支者徒一年半之類注雲謂水流漂害於人謂由不修理堤防而損害人家及行旅被水漂流而致死傷者卽人自涉而死者非所司不坐卽水雨過常非人力所防者無罪又云其津濟之處應造橋航及應置船栰而不造置及擅移橋濟者杖七十停廢行人者杖一百【議曰】津濟之處應造橋航謂河津濟渡之處應造橋及航者編舟作栰及應置舟船及須以竹木爲栰以渡行人而不造置及擅移橋梁濟渡之所者各杖七十停廢行人謂不造橋航及不置船栰並擅移橋濟停廢行人者杖一百諸盜決堤防者杖一百謂盜水以供私用若爲官檢校𨿽供官用亦是若毀害人家及漂失財物贓重者坐贓論以故殺傷人者減鬥殺傷罪一等若通水入人家致毀害者亦如之其故決堤防者徒三年漂失贓重者準盜論以故殺傷人者以故殺傷論【疏】諸盜決堤防者杖一百注云謂盜水以供私用若爲官檢校𨿽供官用亦是又云若毀害人家及漂失財物贓重者坐贓論以故殺傷人者減鬥殺傷罪一等若通水入人家致毀害者亦如之【議曰】有人盜決堤防取水供用無問公私各杖一百故注云謂盜水以供私用若爲官檢校𨿽供官用亦同水若爲官卽是公坐若毀害人家謂因盜水泛溢以害人家漂失財物計贓罪重於杖一百者卽計所失財物坐贓論謂十匹徒一年十匹加一等以故殺傷人謂以決水之故殺傷者減鬥殺傷罪一等若通水入人家致毀害殺傷者一同盜決之罪故云亦如之又云其故決堤防者徒三年漂失贓重者準盜論以故殺傷人者以故殺傷論【議曰】上文盜水因有殺傷此云故決堤防者謂非因盜水或挾嫌隙或恐水漂流自損之類而故決之者徒三年漂失之贓重於徒三年謂漂失人三十匹贓者準盜論合流二千里若失眾人之物亦合倍論以決堤防之故而殺傷人者以故殺傷論謂殺人者合斬折人一支流二千里之類上例殺傷人減鬥殺傷罪一等有殺傷畜產償減價余條準此今以故殺傷論其殺傷畜產明償減價下條水火損敗故犯者徵償臣等參詳今後盜決堤防致漂溺殺人或衝注卻捨屋田苗積聚之物害及一十家以上者頭首處死從減一等溺殺三人或害及百家上者以元謀人及同行人並處死如是盜決水小堤堰不足以害眾及被驅率者準律處分官船私載物行船茹船不如法諸應乘官船者聽載衣糧二百斤違限私載若受寄及寄之者五十斤及一人各笞五十一百斤及二人各杖一百但載卽坐若家人隨從者勿論每一百斤及二人各加一等罪止徒二年從軍徵討者各加二等監當主司知而聽之與同罪空船者不用此律【疏】諸應乘官船者聽載衣糧二百斤違限私載若受寄及寄之者五十斤及一人各笞五十一百斤及二人各杖一百注云但載卽坐若家人隨從者勿論又云每一百斤及二人各加一等罪止徒二年【議曰】應乘官船之人聽載隨身衣糧二百斤若二百斤外更載若受人寄物及寄物之人物滿五十斤及一人者各笞五十一百斤及二人各杖一百稱各者謂人之與物得罪各等亦不限所載遠近故注云但載卽坐若將家人隨從者皆不坐每一百斤及二人各加一等罪止徒二年又雲從軍徵討者各加二等監當主司知而聽之與同罪空船者不用此律【議曰】從軍徵討者謂以船轉運軍資而私自載物若受寄及寄之者各加二等謂五十斤及一人各杖七十一百斤及二人各徒一年半每一百斤及二人各加一等罪止徒三年監當主司知而聽之謂監船官司知乘船人私載受寄者與寄之者罪同故云與同罪若是空船𨿽私載受寄準行程無違者並悉無罪故云不用此律諸船人行船茹船寫漏安標宿止不如法者若船栰應回避而不回避者笞五十以故損失官私財物者坐贓論減五等殺傷人者減鬥殺傷三等其於湍磧尢難之處致有損害者又減二等監當主司各加一等卒遇風浪者勿論【疏】諸船人行船茹船寫漏安標宿止不如法者若船栰應回避而不回避者笞五十以故損失官私財物者坐贓論減五等殺傷人者減鬥殺傷三等【議曰】船人謂公私行船之人茹船謂茹塞船縫寫漏謂寫去漏水安標宿止謂行船宿泊之所須在浦島之內仍卽安標使來者候望違者是不如法若船栰應回避者或沿溯相逢釋曰沿謂順水溯謂逆水或在洲嶼險處不相回避覆溺者多須準行船之法各相回避若湍磧之處卽溯上者避沿流之類違者各笞五十以不茹寫回避之故損失官私財物者坐贓論減五等謂十匹杖六十十匹加一等罪止杖一百殺傷人者減鬥殺傷罪三等殺人者徒二年半折人一支者徒一年半之類又云其於湍磧尢難之處致有損害者又減二等監當主司各減一等卒遇風浪者勿論【議曰】激水爲湍積石爲磧謂湍磧險難之所其有損失財物或殺傷人者又減二等謂失財物於坐贓上減七等殺傷人者減鬥殺傷五等監當主司各減一等謂各減行船人罪一等卒遇暴風巨浪而損失財物及殺傷人者並不坐失火倉庫內不得然火非時燒田野故燒公私捨宅蠶簇積聚見火不告不救水火有所損敗諸於山陵兆域內失火者徒二年延燒林木者流二千里殺傷人者減鬥殺傷一等其在外失火而延燒者各減一等餘條在外失火準此【疏議曰】山陵前已釋訖兆域者鄧展云除地爲塋將有形兆韋昭曰兆域也起土爲塋域孝經曰卜其宅兆而安厝之然山陵兆域之所皆有宿衛之人而於此內失火者徒二年延燒兆域內林木者流二千里殺傷人者減鬥殺傷一等其在外失火謂於兆域外失火延燒兆域內及林木者名減一等謂廷燒兆域內徒二年上減一等若延燒林木者流二千里上減一等注云余條在外失火準此余條謂庫藏以下諸條因在外失火延燒者各減於內失火一等諸庫藏及倉內皆不得然火違者徒一年【疏議曰】凡官庫藏及敖倉內有捨者皆不得然火違者徒一年諸失火及非時燒田野者笞五十非時謂二月一日以後十月三十日以前若鄕土異宜者依鄕法延燒人捨宅及財物者杖八十贓重者坐贓論減三等殺傷人者減鬥殺傷二等其行道然火不滅而致延燒者各減一等【疏】諸失火及非時燒田野者笞五十注云非時謂二月一日以後十月三十日以前若鄕土異宜者依鄕法又云延燒人捨宅及財物者杖八十贓重者坐贓論減三等殺傷人者減鬥殺傷二等【議曰】失火謂失火有所燒及不依令文節制而非時燒田野者笞五十其於當家之內失火者皆罪失火之人注云非時謂二月一日以後十月三十日以前若鄕土異宜者依鄕法謂北地霜早南土晚寒風土亦旣異宜各須收獲總了放火時節不可一準令文故云各依鄕法延燒人捨宅及財物者各杖八十贓重者謂計贓得罪重於杖八十坐贓論減三等準贓二十匹以上卽從贓科殺傷人者減鬥殺傷罪二等謂燒殺人者失火及燒田之人減死二等合徒三年不合償死者從本殺傷罪減其贓若損眾家之物者並累亦倍論又云其行道然火不滅而致延燒者各減一等【議曰】人在行路之上或須然火事了發去皆須滅之若不撲滅而致延燒他人林木捨宅財物或殺傷人者各減上文罪一等謂延燒贓少者杖八十上減一等贓重者坐贓上減四等罪止徒一年殺傷人者減鬥殺傷三等故云各減一等【準】戶部式諸荒田有桑棗之處皆不得放火諸於官府廨院及倉庫內失火者徒二年在宮內加二等廟社內亦同損害贓重者坐贓論殺傷人者減鬥殺傷一等延燒廟及宮闕者絞社減一等【疏議曰】若有人於內外官府公廨院宇之中及倉庫內失火者徒二年宮內加二等宮內謂殿門外有禁門其內並是若失火者徒三年注云廟社內亦同謂於宗廟及太社院內失火亦徒三年損害贓重者謂因失火延燒有所損害財物計贓重於徒二年者卽準坐贓科之謂燒官府廨內財物計贓五十匹合徒三年若因火有殺傷人者減鬥殺傷罪一等謂殺人者流三千里傷人折二支徒三年若殺傷畜產不合從上條稱減鬥殺傷一等償減價自從水火損敗誤失不償延燒廟及宮闕者絞社減一等流三千里諸故燒官府廨捨及私家捨宅若財物者徒三年贓滿五匹流二千里十匹絞殺傷人者以故殺傷論【疏議曰】凡官府廨宇及私家捨宅無問捨宇大小並及財物多少但故燒者徒三年計贓滿五匹流二千里贓滿十匹者絞殺傷人者以故殺傷論謂因放火而殺人者斬傷人折一支者流二千里之類若對主故燒非積聚延燒之物只同棄毀人財物論【準】唐元和三年五月四日敕失火燒﹖子及屋一閒兩閒並柴艸等不至驚動者請不科責燒屋三閒以上及燒鄰家失火人常行杖當處決十五放其合受科決人如有品秩及應官請決家人如百姓老小家人病患小弱不堪科決並品秩及應官無家人作人者並請量事科罰或讎嫌潛肆燒﹖有情狀巨蠹推問得實所燒捨屋不限多少請決痛杖一頓處死第十九亦有故燒人屋舍財物條臣等參詳今後有故燒人屋舍蠶簇及五榖財物積聚者首處死隨從者決脊杖二十諸見火起應告不告應救不救減失火罪二等謂從本失罪減其守衛宮殿倉庫及掌囚者皆不得離所守救火違者杖一百【疏議曰】見火起燒公私廨宇捨宅財物者並須告見在及鄰近之人共救若不告不救減失火罪二等謂若於官府廨宇內及倉庫從徒二年上減二等合徒一年若於宮及廟社內從徒三年上減二等徒二年若於私家從笞五十上減二等笞三十故注雲從本失罪減明卽不從延燒減之其守衛宮殿倉庫及掌囚者𨿽見火起並不得離所守救火違者杖一百𨿽見火起不告亦不合罪諸水火有所損敗故犯者徵償誤失者不償【疏議曰】水火有所損敗謂上諸條稱水火損敗得罪之處故犯者徵償若故決堤防通水入人家若故燒官府廨捨及私家捨宅財物有所損敗之類各徵償其稱失火之處及不修堤防而致損害之類各不償棄毀大祀神禦物及丘壇棄毀寶符節印制書諸棄毀大祀神禦之物若禦寶乘輿服禦物及非服而禦者各以盜論亡失及誤毀者準盜論減二等【疏議曰】棄毀大祀神禦之物祠令天地宗廟神州等爲大祀神禦謂供神所禦之物若禦寶謂皇帝八寶太皇太后皇太后皇后寶以稱禦者三後亦同乘輿服禦物謂皇帝服禦之物及非服而禦謂帷帳幾杖之屬非服而供禦者以上義名例及職制並具釋訖有棄毀者各以盜論盜律盜大祀神禦之物乘輿服禦物者流二千五百里非服而禦之物徒一年半贓重者計贓各加凡盜一等盜禦寶者絞稱以盜論者與眞盜同入十惡非服而禦之物等不入十惡據盜律其擬供神禦及供而廢闕若饗薦之具已饌呈者徒二年未饌呈者徒一年半又盜禦寶條擬供服禦等亦並徒二年今此條上言棄毀大祀下稱非服而禦以盜論準非服而禦徒一年半舉下明上卽棄毀擬供服禦準罪徒一年半以上亦各以盜論亡失及誤毀者準盜論減二等並各從準盜罪上減二等準盜論不在除免倍贓監主加罪加役流之例棄毀中祀神禦之物減大祀二等棄毀小祀神禦之物又減二等中祀以下不入十惡諸大祀丘壇將行事有守衛而毀者流二千里非行事日徒一年壝門名減二等【疏議曰】大祀丘壇謂祀天於圓丘祭地於方丘五時迎气祀五方上帝並各有壇此等將行祭祀各有守衛此時有損壞丘壇者流二千里非行事日謂非祭祀之日而毀者徒一年壝門各減二等壝門謂丘壇之外擁土爲門毀壝門者將行事之日徒二年半非行事日杖九十故云各減二等毀中小祀各遞減二等諸棄毀符節印及門鑰者各準盜論亡失及誤毀者各減二等【疏議曰】棄毀符節印及門鑰者各準盜法論罪盜律盜宮殿門符發兵符傳符流二千里使節及皇城京城門符徒三年餘符徒一年門鑰各減三等盜官文書印徒二年餘印杖一百其亡失符節印以下誤毀者各減二等謂各減棄毀之罪二等諸棄毀制書及官文書者準盜論亡失及誤毀者各減二等毀須失文字若欲動事者從詐增減法其誤毀失符移解牒者杖六十謂未入所司而有本案者【疏議曰】棄毀制書棄毀不相須毀者須失文字制書敕及奏鈔亦同官文書謂曹司所行公案及符移解牒之類準盜論謂各準盜法得罪盜律盜制書者徒二年官文書杖一百亡失謂不覺遺落及被盜誤毀謂誤致毀損破失文字各減二等故注云毀須失文字謂制敕奏鈔徒一年官文書杖八十若盜毀欲動事者自從增減法制敕及奏鈔合死官文書卽依詐僞律詐爲官文書及增減法主司自有所避卽從違式造立科罪杖罪以下杖一百徒罪以上加一等誤毀符移解牒者杖六十注云謂未入所司而有本案者謂未入曹司之閒而卽誤致毀者關刺律𨿽無文亦與符移同罪【疏議曰】官司行下文書多有封印而有私發印封視書者杖六十視制書杖八十若密事各依漏泄坐減二等職制律漏泄大事應密者絞減二等徒三年非大事應密徒一年半減二等杖一百誤發視者各減二等謂誤發因視制書杖六十官文書笞四十大事應密視者徒三年上減二等徒二年應密非大事視者杖一百上減二等杖八十不視者不坐謂初𨿽誤發終犯翼祖廟諱攺爲終不視書者無罪主守官物亡失簿書諸主守官物而亡失簿書致數有乖錯者計所錯數以主守不覺盜論其主典替代者文案皆立正案分付後人違者杖一百並去官不免【疏】諸主守官物而亡失簿書致數有乖錯者計所錯數以主守不覺盜論【議曰】凡是官物皆立簿書主守之人亡失簿書爲失簿書之故遂令物數乖錯者計所錯之數依不覺盜論廏庫律主司不覺盜者五匹笞二十十匹加一等過杖一百二十匹加一等罪止徒二年又云其主典替代者文案皆立正案分付後人違者杖一百注云並去官不免【議曰】謂主典替代所有文案皆須立正案分付承後人違而不付者合杖一百縱𨿽去官不同名例免法故注云並去官不免食官私瓜果諸於官私田園輒食瓜果之類坐贓論棄毀者亦如之卽持去者準盜論主司給與者加一等彊持去者以盜論主司卽言者不坐非應食官酒食而食者亦準此【疏】諸於官私田園輒食瓜果之類坐贓論棄毀者亦如之卽持去者準盜論【議曰】稱瓜果之類卽雜蔬菜等皆是若於官私田園之內而輒私食者坐贓論其有棄毀之者計所棄毀亦同輒食之罪故云亦如之持將去者計贓準盜論並徵所費之贓各還官主又云主司給與者加一等彊持去者以盜論主司卽言者不坐非應食官酒食而食者亦準此【議曰】當園主司將瓜果之屬給與人食者加坐贓罪一等謂一尺笞三十一匹加一等給與將去者準盜上加一等一尺杖七十一匹加一等彊持去者謂以威若力彊持將去者以盜論計贓同眞盜之法其贓倍徵贓滿五匹者免官若監臨主司自彊取者加凡盜罪二等除名倍贓並依常律主司當卽言告者主司不坐非應食官酒食而輒食者亦準此謂輒食者坐贓論棄毀者亦同持去者準盜論彊持去者以竊盜論若主司私持去者並同監主盜法若非主司不因食次而持去者以盜論彊者依彊盜法棄毀官私器物樹木毀人碑碣廟主諸棄毀官私器物及毀伐樹木稼穡者準盜論卽亡失及誤毀官物者各減三等【疏議曰】棄毀官私器物謂是雜器財物輒有棄擲毀壞及毀伐樹木稼穡者種之曰稼斂之曰穡麥禾之類各計贓準盜論卽亡失及誤毀謂亡失及誤毀官私器物樹木稼穡者各減故犯三等謂其贓並備償若誤毀失私物依下條例償而不坐【準】周顯徳五年七月七日敕條如有因依讎嫌心生蠹害剝人桑樹致枯死者至三功絞不滿三功及不致枯死者等第科斷諸毀人碑碣及石獸者徒一年卽毀人廟主者加一等其有用功修造之物而故損毀者計庸坐贓論各令修立誤損毀者但令修之不坐【疏議曰】喪葬令五品以上聽立碑七品以上立碣塋域之內亦有石獸其有毀人碑碣及石獸者徒一年卽毀人廟主者加一等徒一年半其有用功修造之物謂樓觀垣壍之類而故損毀者計修造功庸坐贓論謂十匹徒一年十匹加一等仍令依舊修立若誤毀損者但令修立不坐停畱軍器不輸棄毀亡失備償諸請受軍器事訖停畱不輸者釋曰輸猶納也十日杖六十十日加一等百日徒一年過百日不送者減私有罪二等其棄毀者準盜論若亡失及誤毀傷者以十分論亡失一分毀傷二分杖六十亡失二分毀傷四分杖八十亡失三分毀傷六分杖一百卽不滿十分者一當一分論其經戰陣而有損失者不坐儀杖各減二等【疏】諸請受軍器事訖停畱不輸者十日杖六十十日加一等百日徒一年過百日不送者減私有罪二等其棄毀者準盜論【議曰】請受軍器謂鍪甲矟弩弓箭之類徵戍事訖停畱不輸者十日杖六十十日加一等百日徒一年過百日不送者減私有罪二等擅興律私有甲一領流上減二等徒二年半之類其有或棄或毀者準盜論各依盜律盜甲弩者流二千里禁兵器徒二年如此之類並名盜法又云若亡失及誤毀傷者以十分論亡失一分毀傷二分杖六十亡失二分毀傷四分杖八十亡失三分毀傷六分杖一百卽不滿十分者一當一分論其經戰陣而有損失者不坐儀仗各減二等【議曰】請官器仗若亡失及誤毀傷者以十分論謂請百事十事爲一分之類若亡失一分或毀傷二分假有請百事亡失十事或毀傷二十事各杖六十若亡失二分毀傷四分杖八十亡失三分毀傷六分杖一百其分數各與上解義同罪止杖一百卽不滿十分者一當一分論謂請九事爲九分之類亦依亡失毀傷準分爲罪仍依令備償其經戰陣而損失者不坐不償儀仗各減二等儀仗謂非兵器若有亡失毀傷罪名不等者卽以重法並滿輕法諸棄毀亡失及誤毀官私器物者各備償謂非在倉庫而別持守者若被彊盜者各不坐不償卽𨿽在倉庫故棄毀者徵償如法其非可償者坐而不備謂符印門鑰官文書之類【疏議曰】官私器物其有故棄毀或亡失及誤毀者各備償注云謂非在倉庫而別持守者謂倉庫之外別處持守而有棄毀亡失及誤毀官私器物始合備償若被彊盜各不坐不償𨿽在倉庫之內若有故棄毀徵償如法其非可償者止坐其罪不合徵償故注云謂符印門鑰官文書稱之類者寶節木契制敕並是諸亡失器物符印之類應坐者皆聽三十日求訪不得然後決罪若限內能自訪得及他人得者免其罪限後得者追減三等官文書制書程限內求訪得者亦如之卽𨿽故棄擲限內訪得聽減一等【疏】諸亡失器物符印之類應坐者皆聽三十日求訪不得然後決罪若限內能自訪得及他人得者免其罪限後得者追減三等【議曰】若亡失器物符印之類寶及門鑰亦同爲亡失應合罪者未得卽決皆聽三十日求訪限滿不得然後決罪若三十日內自訪得及他人得者免其亡失之罪三十日限外得者追減三等若已經奏決不合追減又云官文書制書程限內求訪得者亦如之【議曰】官文書及制書程限內求訪得者謂曹司執行案各有程限公式令小事五日程中事十日程大事二十日程徒罪以上獄案辯定後三十日程其制敕皆當日行下若行下處多事須鈔寫依公式令滿二百紙以下限二日程每二百紙以上加一日程所加多者不得過五日赦書不得過三日若有亡失各於此限內訪得者亦得免罪限外得者坐如法然制敕事重程限一日如有稽廢得罪不輕若許以三旬追訪稽者皆須注失所以不與亡失器物同例若官文書制書事已行訖無程者亦依三十日爲限又云卽𨿽故棄擲限內訪得聽減一等【議曰】器物符印之類以下𨿽有規避而故棄擲限內訪得者聽減本失罪一等地內得宿藏物得闌遺物諸於他人地內得宿藏物隱而不送者計合還主之分坐贓論減三等若得古器形制異而不送官者罪亦如之【疏議曰】謂凡人於他人地內得宿藏物者依令合與地主中分若有隱而不送計應合還主之分坐贓論減三等罪止徒一年半注云若得古器形制異而不送官者謂得古器鍾鼎之類形制異於常者依令送官酬直隱而不送者卽準所得之器坐贓論減三等故云罪亦如之【問曰】官田宅私家借得令人佃食或私田宅有人借得亦令人佃作人於中得宿藏各合若爲分財【答曰】藏在地中非可預見其借得官田宅者以見住見佃人爲主若作人及耕犁人得者合與佃住之主中分其私田宅各有本主借者不施功力而作人得者合與本主中分借得之人旣非本主又不施功不合得分諸得闌遺物滿五日不送官者各以亡失罪論贓重者坐贓論私物坐贓減二等【疏議曰】得闌遺之物者謂得寶印符節及雜物之類卽須送官滿五日不送者各得亡失之罪贓重者謂計贓重於亡失者坐贓論罪止徒三年私物坐贓論減二等罪止徒二年其物各還官主【準】捕亡令諸得闌遺物皆送隨近縣在市得者送市司其金吾各在兩京巡察得者送金吾衛所得之物皆懸於門外有主識認者檢驗記責保還之𨿽未有案記但證據灼然可驗者亦準此其經三十日無主識認者收掌仍錄物色目牓村坊門經一周年無人認者沒官錄帳申省聽處分沒入之後物猶見在主來識認證據分明者還之【準】廏牧令諸官私闌遺馬駞騾牛驢羊等直有官印更無私記者送官牧若無官印及𨿽有官印復有私記者經一年無主識認卽印入官勿破本印並送隨近牧別羣牧放若有失雜畜者令赴牧識認檢實印作還字付主其諸州鎭等所得闌遺畜亦仰當界內訪主若經二季無主識認者並當處出賣先賣充傳驛得價入官後有主識認勘當知實還其價【準】雜令諸公私竹木爲暴水漂失有能接得者並積於岸上明立標牓於隨近官司申牒有主識認者江河五分賞二分餘水五分賞一分限三十日無主認者入所得人【準】軍防令諸闌遺得甲杖皆卽輸官【準】軍部式諸收獲破賊及闌遺器仗等並申省隨狀處分納近便庫如有不堪用者卽須毀卻任充當處修理軍器用違令及不應得爲而爲諸違令者笞五十謂令有禁制而律無罪名者別式減一等【疏議曰】令有禁制謂儀制令行路賤避貴去避來之類此是令有禁制律無罪名違者得笞五十別式減一等謂禮部式三品以上服紫五品以上服朱之類違式文而著服式者笞四十是名別式減一等物仍沒官諸不應得爲而爲之者笞四十謂律令無條理不可爲者事理重者杖八十【疏議曰】雜犯輕罪觸類尢犯宣祖上一字廟諱攺爲尢多金科玉條包羅難盡其有在律在令無有正條若不輕重相明無文可以比附臨時處斷量情爲罪庶補遺闕故立此條情輕者笞四十事理重者杖八十卷二十八捕亡律【五門】律條十八並疏令敕條三將吏追捕罪人旁人捕送道路人助捕被彊盜鄰里不救助徵人防人逃亡流徒囚人逃亡宿衛人逃亡丁夫雜匠工樂雜戶逃亡非逃亡浮浪他所官戶奴婢逃亡在官無故逃亡被囚禁拒捍官司而走主守不覺失囚部內容止逃亡知情藏匿罪人將吏追捕罪人旁人捕送道路人助捕諸罪人逃亡將吏已受使追捕而不行及逗畱謂故方便之者𨿽行與亡者相遇人仗足敵不鬥而退者減罪人罪一等斗而退者減二等卽人仗不敵不鬥而退者減三等斗而退者不坐卽非將吏臨時差遣者各減將吏一等三十日內能自捕得罪人獲半以上𨿽不得半但所獲者最重皆除其罪𨿽一人捕得餘人亦同若罪人已死及自首各盡者亦從免法不盡者止以不盡人爲坐限外若配贖以後能自捕得者各追減三等卽爲人捕得及罪人已死若自首各追減二等已經奏決者不在追減之例余條追減準此【疏】諸罪人逃亡將吏已受使追捕而不行及逗畱注云謂故方便之者又云𨿽行與亡者相遇人仗足敵不鬥而退者減罪人罪一等斗而退者減二等卽人仗不敵不鬥而退者減三等斗而退者不坐【議曰】依捕亡令囚及徵人防人流人移鄕人逃亡及欲入寇賊若有賊盜及被傷殺並須追捕其罪人逃亡謂犯罪事發而亡囚與未囚並是將吏已受使追捕者謂見任武官爲將文官爲吏已受使追捕罪人而不行及逗畱謂故作回避逗畱及詐爲疾患不去之類𨿽行與亡者相遇人兵器仗足得相敵不戰鬥而退者各減罪人罪一等謂罪人合死將吏處流三千里之類斗而退者謂人仗足敵鬥而退者減二等若罪人應死將吏合徒三年卽人仗不敵謂賊多兵少或器仗不敵不鬥而退者減三等罪人應死將吏徒二年半斗而退者不坐謂人仗不敵計盡力窮知難而退者不坐又云卽非將吏臨時差遣者各減將吏一等三十日內能自捕得罪人獲半以上𨿽不得半但所獲者最重皆除其罪𨿽一人捕得餘人亦同若罪人已死及自首各盡者亦從免法不盡者止以不盡人爲坐【議曰】卽非將吏謂非見任文武官卽停家職資釋曰停家職資謂前職前官及勛官之類臨時州縣差遣領人追捕者各減將吏罪一等𨿽非將吏奉敕差行者亦同將吏之法不在減一等之限三十日內自捕得罪人獲半以上謂十人逃亡獲得五六者𨿽不得半但所獲者最重假有徒流死囚一時逃走捕得死罪一人𨿽不得徒流九人仍除其罪𨿽是一人捕得眾共失囚之人並同免法若罪人已死謂自死及被他人殺若能歸首十人俱盡者亦從免法若罪人自首不盡止以不盡之人準罪爲坐又云限外若配贖以後能自捕得者各追減三等卽爲人捕得及罪人已死若自首各追減二等注云已經奏決者不在追減之例余條追減準此【議曰】失罪人經三十日追捕不得無官蔭者或配徒流有官蔭者或已徵贖此後能自捕得罪人各追減前所斷罪三等卽他人捕得及罪人身死訖若罪人自首各得追減二等注云已經奏決者不在追減之例謂將吏以下失罪人其罪已經奏決徒流笞杖之類不在追減之例余條追減準此謂亡失寶印及不覺失囚等稱追減者若事經奏決亦不在追減之例故云余條準此諸捕罪人而罪人持仗拒捍其捕者格殺之及走逐而殺走者持仗空手等若迫窘而自殺者皆勿論卽空手拒捍而殺者徒二年已就拘執及不拒捍而殺或折傷之各以鬥殺傷論用刃者從故殺傷法罪人本犯應死而殺者加役流卽拒毆捕者加本罪一等傷者加斗傷二等殺者斬【疏】諸捕罪人而罪人持仗拒捍其捕者格殺之及走逐而殺注雲走者持仗空手等釋曰等猶同也又云若迫窘而自殺者皆勿論【議曰】捕罪人謂上條將吏以下捕罪人而罪人乃持仗拒捍仗謂兵器及杵棒之屬其捕者以其拒捍因而格殺之及罪人逃走捕者逐而殺之注雲走者持仗空手等慮其走失故𨿽空手亦許殺之若迫窘而自殺謂罪人被捕逼迫窮窘或自殺或落坑穽而死之類皆悉勿論又云卽空手拒捍而殺者徒二年已就拘執及不拒捍而殺或折傷之各以鬥殺傷論用刃者從故殺傷法【議曰】謂罪人空手𨿽相拒捍不能爲害而格殺之者徒二年若罪人已被拘執及元無拒捍之心而殺或折傷之各依鬥訟律以鬥殺傷論用刃者從故殺傷法又云罪人本犯應死而殺者加役流卽拒毆捕者加本罪一等傷者加斗傷二等殺者斬【議曰】謂罪人本犯合死已就拘執及不拒捍而捕殺之者加役流卽拒毆捕者加本罪一等假有罪人本犯徒三年而拒毆捕人流二千里傷者加斗傷二等假有拒毆捕者折一齒加凡斗二等合徒二年之類殺捕人者斬捕人不限貴賤殺者合斬諸被人毆擊折傷以上若盜及彊奸𨿽旁人皆得捕系以送官司捕格法準上條卽姦同籍內𨿽和聽從捕格法若余犯不言請而輒捕系者笞三十殺傷人者以故殺傷論本犯應死而殺者加役流【疏】諸被人毆擊折傷以上若盜及彊奸𨿽旁人皆得捕系以送官司注云捕格法準上條卽姦同籍內𨿽和聽從捕格法【議曰】有人毆擊他人折齒折指以上若盜及彊奸𨿽非被傷被盜被姦家人及所親但是旁人皆得捕系以送官司捕格法準上條持仗拒捍其捕者得格殺之持仗及空手而走者亦得殺之其拒捕不拒捕並同上條捕格之法卽姦同籍內言同籍之內明是不限良賤親疏𨿽和姦亦聽從上條捕格之法【問曰】親戚共外人和姦若捕送官司卽於親有罪律許捕格未知捕者得告親罪以否【答曰】若男女俱是本親合相容隱旣兩俱有罪不合捕格告言若所親共他人姦他人卽合有罪於親𨿽合容隱非是故相告言因捕罪人事相連及其於捕者不合有罪和姦之人兩依律斷又云若余犯不言請而輒捕系者笞三十殺傷人者以故殺傷論本犯應死而殺者加役流【議曰】若余犯不言請謂非毆擊人折傷以上若盜及彊奸或和姦同籍內此外有犯須言請官司不得輒加捕系如捕系者笞三十因而殺傷人者以故殺傷論本犯應死謂余犯合死捕而殺者合加役流諸追捕罪人而力不能制告道路行人其行人力能助之而不助者杖八十勢不得助者勿論勢不得助者謂隔險難及馳驛之類【疏議曰】追捕罪人謂將吏以下據法追捕及在律文聽私捕系而力不能拘制告道路行人其行人力能助之謂行者人仗堪制罪人而不救助者行人合杖八十勢不得助者謂隔川谷垣籬壍柵之類不可踰越過者及馳驛之類稱之類者官有急事及私家救疾赴哀情事急速亦各無罪諸捕罪人有漏露其事令得逃亡者減罪人罪一等罪人有數罪者但以所收捕罪爲坐未斷之閒能自捕得除其罪相容隱者爲捕得亦同余條相容隱爲捕得準此卽他人捕得若罪人已死及自首又各減一等【疏】諸捕罪人有漏露其事令得逃亡者減罪人罪一等注云罪人有數罪但以所收捕罪爲坐【議曰】捕罪人謂上條將吏以下受使追捕而有漏露應捕之事令使罪人逃避者漏露之人減罪人罪一等注云罪人有數罪者假有一人或行彊盜兼復殺人又欲謀叛若爲謀叛而捕漏露者惟從謀叛減一等若爲賊盜或殺人而捕漏露者卽從贓盜殺人上減一等不論謀叛故云但以所收捕罪爲坐又云未斷之閒能自捕得除其罪相容隱者爲捕得亦同注云余條相容隱爲捕得準此又云卽他人捕得若罪人已死及自首又各減一等【議曰】未斷之閒謂漏露之罪未經斷定能自捕得罪人者除其失囚之罪相容隱者爲捕得謂同居及大功以上親外祖父母外孫若孫之婦夫之兄弟及兄弟妻奴婢部曲爲主捕得並同身自捕獲皆除其罪注云余條相容隱爲捕得準此假如上條將吏受使追捕罪人致失者相容隱捕得亦與自捕得同故云亦準此卽他人捕得若罪人已死謂自死及被他人殺者皆同及自首又各於罪人上更減一等總減罪人罪二等【準】捕亡令糺捉盜賊者所徵倍贓皆賞糺捉之人家貧無財可徵及依法不合徵倍贓者並計得正贓準五分與二分賞糺捉人若正贓費盡者官出一分以賞捉人卽官人非因檢校而別糺捉並共盜及知情主人首告者亦依賞例被彊盜鄰里不救助諸鄰里被彊盜及殺人告而不救助者杖一百聞而不救助者減一等力勢不能赴救者速告隨近官司若不告者亦以不救助論其官司不卽救助者徒一年竊盜者各減二等【疏議曰】依禮五家爲鄰五鄰爲裏旣同邑落鄰居接續而被彊盜及殺人者皆須遞告卽救助之若告而不救助者杖一百𨿽不承告聲響相聞而不救助者減一等杖九十力勢不能赴救者謂賊彊人少或老小羸弱不能赴救者速告隨近官司若不告者亦以不救助罪科之其官司不卽救助者依捕亡令有盜賊及傷殺者卽告隨近官司村坊屯驛聞告之處率隨近軍人及夫從發處追捕若其所在官司知而不卽救助者徒一年竊盜各減二等謂鄰里被竊盜承告而不救助者從杖一百上減聞而不救助者從杖九十上減官司承告不卽救助者從徒一年上減徵人防人逃亡流徒囚人逃亡宿衛人逃亡丁夫雜匠工樂雜戶逃亡非逃亡浮浪他所官戶奴婢逃亡在官無故逃亡諸徵名已定及從軍徵討而亡者一日徒一年一日加一等十五日絞臨對寇賊而亡者斬主司故縱者與同罪下條準此軍還而先歸者各減五等其逃亡者同在家逃亡法【疏】諸徵名已定及從軍徵討而亡者一日徒一年一日加一等十五日絞臨對寇賊而亡者斬主司故縱與同罪注云下條準此【議曰】徵名已定謂衛士及募人徵名已定訖及從軍徵討而亡者一日徒一年一日加一等八日流三千里十五日絞若臨對寇賊謂壁壘相對矢石將交而亡者斬亦據應戰之人主司故縱與同罪謂主司知情容其亡避各與亡者罪同亡者合斬主司合絞注云下條準此謂下條向防及在防未滿而亡者主司故縱亦各同罪其臨對寇賊而有亡者但亡卽坐不計日數及行遠近其有從軍徵討而亡未滿十五日軍還者未還以前依徵亡之法徵還之後從軍還亡罪而斷將未還之日並滿軍還之日累科又云軍還而先歸者各減五等其逃亡者同在家逃亡法【議曰】軍𨿽凱還須依部伍若不隨團隊而輒先歸者各減軍亡罪五等其逃亡者同在家逃亡法謂一日笞四十十日加一等罪止流二千里若軍還先歸一日徒一年上減五等合杖六十罪止徒一年半日若少從先歸日科日若多從有軍名亡法諸防人向防及在防未滿而亡者鎭人亦同一日杖八十三日加一等【疏議曰】防人向防謂上道訖逃走及在防年限未滿而亡者鎭人亦同一日杖八十三日加一等旣無罪止之文加至流三千里亡日未到罪止鎭防日已滿者計應還之日同在家亡法累並爲罪諸流徒囚役限內而亡者犯流徒應配及移鄕人未到配所而亡者亦同一日笞四十三日加一等過杖一百五日加一等主守不覺失囚減囚罪三等卽不滿半年徒者一人笞三十三人加一等罪止杖一百監當官司又減三等故縱者與同罪【疏】諸流徒囚役限內而亡者注云犯流徒應配及移鄕人未到配所而亡者亦同又云一日笞四十三日加一等過杖一百五日加一等【議曰】流徒囚謂或流或徒者各在其役限內而亡者注云犯流徒應配及移鄕人未到配所而逃亡者各與流徒囚役限內而亡罪同一日笞四十三日加一等十九日合杖一百過杖一百五日加一等五十九日流三千里又云主守不覺失囚減囚罪三等卽不滿半年徒者一人笞三十三人加一等罪止杖一百監當官司又減三等故縱者各與同罪【議曰】主守謂主守囚徒之人及部領流移人等不覺囚亡減囚罪三等謂從囚本罪上減三等不從逃坐減之卽不滿半年徒者謂徒役將滿餘日不滿半年徒而有逃亡者不計逃日而科惟據亡人之數爲罪一人笞三十三人加一等謂四人亡合笞四十不覺二十二人亡卽至罪止合杖一百監當官司又減三等謂減主守罪三等不覺二十二人亡者罪止杖七十故縱者各與同罪稱各者謂監當官司及主守各與亡囚本犯罪同諸宿衛人在直而亡者一日杖一百二日加一等卽從駕行而亡者加一等【疏議曰】宿衛人謂諸衛大將軍以下當番衛士以上在直番限內而有逃亡者一日杖一百二日加一等計一十七日流三千里直滿以後卽同在家亡法卽從駕行者以其陪從事重故加宿衛一等之坐亡者一日徒一年二日加一等十五日流三千里【問曰】衛士於宮城外守衛或於京城諸司守當或被配於王府上番如此之徒而有逃亡者合科何罪【答曰】宮城之外兼及皇城京城若有逃亡罪亦與宿衛不別若其準減三等之例卽太輕於在家而亡是知守當雜犯有減三等之科逃亡之辜得罪與宿衛不異諸丁夫雜匠在役及工樂雜戶亡者太常音聲人亦同一日笞三十十日加一等罪止徒三年主司不覺亡者一人笞二十五人加一等罪止杖一百故縱者各與同罪卽人有課役全戶亡者亦如之若有軍名而亡者加一等其人無課役及非全戶亡者減二等卽女戶亡者又減三等其里正及監臨主司故縱戶口亡者各與同罪不知情者不坐【疏】諸丁夫雜匠在役及工樂雜戶亡者注云太常音聲人亦同又云一日笞三十十日加一等罪止徒三年主司不覺亡者一人笞二十五人加一等罪止杖一百故縱者各與同罪【議曰】丁謂正役夫謂雜徭及雜色巧匠諸司工樂雜戶注云太常音聲人亦同丁夫雜匠並據在役逃亡工樂以下在家亡者亦是一日笞三十十日加一等罪止徒三年主司謂監當主司不覺逃亡者計人數坐之一人笞二十五人加一等四十一人逃亡卽至罪止杖一百主司故縱者各與逃亡者同罪又云卽人有課役全戶亡者亦如之若有軍名而亡者加一等其人無課役及非全戶亡者減二等卽女戶亡者又減三等其里正及監臨主司故縱戶口亡者各與同罪不知情者不坐【議曰】人有課役謂或有課無役或有役無課而全戶亡者亦如丁夫在役逃罪一日笞三十十日加一等罪止徒三年若有軍名而亡謂衛士掌閒駕士幕士之類名屬軍府者總是有軍名其幕士屬衛尉駕士屬太僕之類不隸軍府者卽不同軍名之例有軍名而亡者𨿽非全戶加一等合流二千里其人無課役謂全戶亡者其有課役謂非全戶亡者各減有課役全戶亡罪二等罪止徙二年若其人無課役又非全戶亡者又減二等罪止徒一年卽女戶亡亦謂全戶而亡者又減三等總減有課役亡者五等罪止杖一百婦女非全戶亡又減二等合杖八十其里正及監臨主司折衝府於軍人亦同監臨之例故縱戶口軍人亡者各與亡者同罪不知情者不坐【問曰】有軍名而亡於他處附貫課役如法惟無軍名合當何罪【答曰】逃亡之罪多據闕課無課之輩責其浮游亦旣編戶見存課役如法準式仍徵賦役附處復有課輸於官課役無違惟免軍名合罪依例逃亡自首減罪二等坐之仍勒還本所諸非亡而浮浪他所者十日笞十二十日加一等罪止杖一百卽有官事在他所事了畱住不還者亦如之若營求資財及學宧者各勿論闕賦役者各依亡法【疏議曰】非亡謂非避事逃亡而流宕他所者十日笞十二十日加一等一百九十日罪止杖一百卽有官事已了畱住忘歸者亦同浮浪之罪若營求資財者謂貿遷有無遠求利潤及學宦者或負笈從師或棄繻求仕各遂其業故並勿論闕賦役者各依亡法謂因此不歸致闕賦役各準逃亡之法依狀科罪若全戶者罪止徒三年非全戶者減二等諸官戶官奴婢亡者一日杖六十三日加一等部曲私奴婢亦同主司不覺亡者一口笞三十五口加一等罪止杖一百故縱官戶亡者與同罪奴婢準盜論卽誘導官私奴婢亡者準盜論仍令備償【疏議曰】官戶及官奴婢逃亡者一日杖六十三日加一等注云部曲私奴婢亦同部曲𨿽取良人之女其妻若逃亡罪同部曲主司不覺謂不覺官戶官奴婢亡者一口笞三十五口加一等三十六口罪止杖一百故縱官戶亡者同官戶逃亡之罪罪止流準加杖二百之法故縱官奴婢亡者準盜論謂計贓五匹徒一年五匹加一等卽誘導官私奴婢亡者謂不將入己導引令亡者並準盜論五匹徒一年五匹加一等仍令備償故縱亡者得罪不償若誘導官戶部曲亡者律無正文當不應得爲從重杖八十與同行者同過致資給之罪諸在官無故亡者一日笞五十三日加一等過杖一百五日加一等邊要之官加一等【疏議曰】在官謂在令式有員見在官者無故私逃者一日笞五十三日加一等過杖一百五日加一等五十六日流三千里邊要之官戶部式靈勝等五十九州島爲邊州此乃居邊爲要亡者加罪一等謂品官以上一日杖六十三日加一等被囚禁拒捍官司而走主守不覺失囚諸被囚禁拒捍官司而走者流二千里傷人者加役流殺人者斬從者絞若私竊逃亡以徒亡論事發未囚而亡者亦同【疏議曰】被囚禁不限有罪無罪但據狀應禁者散禁亦同拒捍官司而彊走者流二千里傷人者謂因拒捍傷主司及捕捉之人者加役流殺人者斬從者絞不至死者依首從法若私竊逃亡謂被囚禁而私逃者從上條流徒囚役限內而亡一日笞四十三日加一等過杖一百五日加一等此是事發更爲合重其坐注云事發未囚謂罪人事發被追拒捍官司逃走及私竊逃亡亦與在禁逃亡罪同【問曰】有人據狀不合禁身被官人枉禁拒捍官司逃走合得何罪【答曰】本罪不合囚禁枉被官人禁畱𨿽卽逃亡不合與囚亡之罪若有拒捍殺傷止同故殺傷法私竊逃亡同在家逃亡之罪若判案禁者𨿽本無罪亦同囚例諸主守不覺失囚者減囚罪二等若因拒捍而走者又減二等皆聽一百日追捕限內能自捕得及他人捕得若囚已死及自首除其罪卽限外捕得及囚已死若自首者各又追減一等監當之官各減主守三等故縱者不給捕限卽以其罪罪之未斷決閒能自捕得及他人捕得若囚已死及自首各減一等謂此篇內監臨主司應坐當條不立捕訪限及不覺故縱者並準此法【疏】諸主守不覺失囚者減囚罪二等若因拒捍而走者又減二等皆聽一百日追捕限內能自捕得及他人捕得若囚已死及自首除其罪卽限外捕得及囚已死若自首者各又追減一等【議曰】主守者謂專當守囚之人典獄之類不覺失囚者減囚罪二等假失死囚合徒三年之類若囚拒捍彊走力不能制又減二等皆聽一百日追捕限內能自捕得及他人捕得者不限親疏若囚已死及自歸首並除失囚之罪卽百日限外捕得及囚已死若囚自首各又追減失囚本罪一等稱追減者謂失囚之罪已經斷訖者仍更追減若已奏決者不在追減之例又云監當之官各減主守三等故縱者不給捕限卽以其罪罪之未斷決閒能自捕得及他人捕得若囚已死及自首各減一等【議曰】監當之官謂檢校專知囚者卽當直官人在直時其判官準令合還而失囚者罪在當直之官各減主守三等謂減囚罪五竽囚若拒捍而走得減囚罪七等之類故縱者不給捕限謂主守及監當之官故縱囚逃亡者並不給限捕訪卽以其罪罪之者謂縱死囚得死罪縱流徒囚得流徒罪之類未斷決閒謂官當收贖者未斷死及笞杖者未決能自捕得及他人捕得若囚已死及自首各減一等注云謂此篇內監臨主司應坐當條不立捕訪限及不覺故縱者並準此法【議曰】上條徵人逃亡者主司故縱與同罪及流徒囚限內而亡監當官司不立捕限及不覺故縱如此之類並準此條爲法【準】周顯徳五年七月七日敕條若主守監當不覺失囚自捕得及親屬捕得者卽請免失囚之罪卽他人捕得若囚已死及囚自首者亦請坐主守監當失囚之罪減二等部內容止逃亡知情藏匿罪人諸部內容止他界逃亡浮浪者一人里正笞四十謂經十五日以上者坊正村正同里正之罪若將家口逃亡浮浪者一戶同一人爲罪四人加一等縣內五人笞四十十人加一等州隨所管縣通計爲罪皆以長官爲首佐職爲從各罪止徒二年其官戶部曲奴婢亦同若在軍役有犯者隊正以上折衝以下各準部內有盜賊之法【疏】諸部內容止他界逃亡浮浪者一人里正笞四十注云謂經十五日以上者坊正村正同里正之罪若將家口逃亡浮浪者一戶同一人爲罪又云四人加一等縣內五人笞四十十人加一等州隨所管縣通計爲罪注云皆以官長爲首佐職爲從又云各罪止徒二年其官戶部曲奴婢亦同【議曰】部內謂部界之內容止他界逃亡浮浪者一人里正笞四十謂容止經十五日以上始科里正之罪坊正村正部內容止逃亡亦同里正之罪若將家口逃亡浮浪者家口不限多少一戶同一人爲罪四人加一等卽五人逃亡及以浮浪笞五十二十五人杖一百三十七人徒二年縣內五人笞四十十人加一等九十五人合徒二年州隨所管縣通計爲罪謂州管二縣者十人笞四十一百九十人徒二年管縣更多準此通計爲坐皆以長官爲首佐職爲從旣無以下之文卽明不及主典各罪止徒二年其容止官戶部曲奴婢亦同良人之法又云若在軍役有犯者隊正以上折衝以下各準部內有盜賊之法【議曰】稱軍役有犯者謂於行軍徵役之所容止逃亡浮浪卽準州縣以下得罪隊正隊副同里正校尉旅帥減隊正一等折衝果毅隨所管校尉多少爲罪故云隊正以上折衝以下各準部內有盜賊之法諸知情藏匿罪人若過致資給謂事發被迫及亡叛之類令得隱避者各減罪人罪一等藏匿無日限過致資給亦同若卑幼藏隱匿狀已成尊長知而聽之獨坐卑幼部曲奴婢首匿主後知者與同罪卽尊長匿罪人尊長死後卑幼仍匿者減五等尊長死後𨿽經匿但已遣去而事發及匿得相容隱者之侶並不坐小功以下亦同減例若赦前藏匿罪人而罪人不合赦免赦後匿如故不知人有罪容寄之後知而匿者皆坐如律其展轉相使而匿罪人知情者皆坐不知情者勿論罪人有數罪者止坐所知【疏】諸知情藏匿罪人若過致資給注云謂事發被追及亡叛之類又云令得隱避者各減罪人罪一等【議曰】知情藏匿謂知罪人之情主人爲相藏隱過致資給者謂指授道途送過險處助其運致並資給衣糧遂使凶人潛隱他所注云謂事發被追若非事發未是罪人故須事發被追始辯知情之狀及亡叛之類謂逃亡或叛國𨿽未追攝行卽可知過致資給令隱避者減罪人罪一等合流三千里之類稱之類者或有亡命山澤不從追喚皆是注雲藏匿無日限過致資給亦同若卑幼藏隱匿狀已成尊長知而聽之獨坐卑幼部曲奴婢首匿主後知者與同罪【議曰】藏匿無日限者謂不限日之多少但藏匿卽坐過致資給亦無日限若卑幼藏隱匿狀旣成以其同居得相容隱故尊長知而聽之獨坐卑幼尊長不坐部曲奴婢作首隱匿罪人主後知者與同罪謂同部曲奴婢各減罪人罪一等以主不爲部曲奴婢隱故也注云卽尊長匿罪人尊長死後卑幼仍匿者減五等尊長死後𨿽經匿但已遣去而事發及匿得相容隱者之侶並不坐小功以下亦同減例【議曰】謂尊長在日自匿罪人容其相隱尊長死後卑幼匿之如故亦不限日之多少減尊長罪五等總減罪人罪六等尊長死後𨿽經匿但發遣去後罪始發覺及匿得兼容隱者之徒侶假有大功之親共人行盜事發被追俱來藏匿若糺其徒侶親罪卽彰恐相連累故並不與罪小功以下亦同減例卽例云小功以下相容隱減凡人三等今匿小功緦麻親之侶亦準此例減之總減罪人罪四等故云亦同減例注云若赦前藏匿罪人而罪人不合赦免赦後匿如故不知人有罪容寄之後知而匿者皆坐如律【議曰】赦前藏匿罪人而罪人不合赦免假有匿十惡人會赦十惡不合赦免赦後匿如故及不知人有罪容寄之後知而匿者並依藏匿之罪科之注云其展轉相使而匿罪人知情者皆坐不知者勿論又云罪人有數罪者止坐所知【議曰】展轉相使匿罪人者假有甲知情匿罪人又囑付乙令匿乙又囑丙遣匿如此展轉相使匿者乙丙知是罪人得藏匿之罪不知情者無罪故云勿論罪人有數罪謂或殺人或姦盜止坐所知者謂於所知之罪上減一等之類【問曰】有奴婢首匿一流囚主後知之主合得何罪【答曰】有奴婢首匿流囚罪合減一等徒三年加杖二百主後知者與奴婢同科亦準奴婢之罪合杖二百其應例減收贖各準其主本法仍於二百上減贖若奴婢死後主匿如卽得自匿之罪不合準奴婢爲坐【準】捕亡令諸囚及徵防流移人逃亡及入寇賊者經隨近官司申牒卽移亡者之家居所屬及亡處比州比釋曰比猶近也縣追捕承告之處下其鄕裏村保令加訪捉若未卽擒獲者仰本屬錄亡者年紀形貌可驗之狀更移比部切訪捉得之日移送本司科斷其失處得處並申尙書省若追捕經三年不獲者停卷二十九斷獄律【七門】律條十四並疏令式格敕條二十二起請條三應囚禁枷鏁杻枷杻式樣有官品及有邑號犯罪合禁推就問並申奏取裁令錄非贓犯不得妄有禁系與囚金刃等令自殺及得解脫者死罪囚雇倩人殺受囚財教導令翻異囚應請給醫藥衣食減囚食囚病矜卹囚人不合拷訊者取眾證爲定老疾不得身自論對囚攀引人訊囚拷囚鞫獄移推決罰不如法應囚禁枷鏁杻枷杻式樣有官品及有邑號犯罪合禁推就問並申奏取裁令錄非贓犯不得妄有禁系諸囚應禁而不禁應枷鏁杻而不枷鏁杻及脫去者杖罪笞三十徒罪以上遞加一等回易所著者各減一等卽囚自脫去及回易所著者罪亦如之若不應禁而禁及不應枷鏁杻而枷鏁杻者杖六十【疏】諸囚應禁而不禁應枷鏁杻而不枷鏁杻及脫去者杖罪笞三十徒罪以上遞加一等回易所著者各減一等【議曰】獄官令禁囚死罪枷杻婦人及流以下去杻其杖罪散禁又條應議請減者犯流以上若除免官當並鏁禁卽是犯笞者不合禁杖罪以上始合禁推其有犯杖罪不禁應枷鏁杻而不枷鏁杻及脫去者杖罪笞三十徒罪不禁及不枷鏁若脫去者笞四十流罪不禁及不枷鏁若脫去者笞五十死罪不禁及不枷鏁杻若脫去者杖六十是名遞加一等回易所著者各減一等謂應枷而鏁應鏁而枷是名回易所著徒罪者笞三十流罪笞四十死罪笞五十又云卽囚自脫去及回易所著者罪亦如之若不應禁而禁及不應枷鏁杻而枷鏁杻者杖六十【議曰】卽囚自擅脫去枷鏁杻者徒罪笞四十流罪以上遞加一等卽囚自回易所著者各減一等故云亦如之若不應禁而禁及不應枷鏁杻而枷鏁杻並謂據令不合者各杖六十【準】獄官令諸枷長五尺以上六尺以下頰長二尺五寸以上六寸以下共闊一尺四寸以上六寸以下徑三寸杻長一尺六寸以上二尺以下廣三寸厚一寸鉗重八兩以上一斤以下長一尺以上一尺五寸以下鏁長八寸以上一尺二寸以下又條諸禁囚死罪枷杻婦人及流罪以下去杻其杖罪散禁年八十及十歲並廢疾釋曰廢疾具在第十二丁中老小疾條懷孕侏儒之類𨿽犯死罪亦散禁應議請減者犯流罪以上除免官當並鏁禁公坐流私罪徒並謂非官當者責保參對其九品以上及無官應贖者犯徒以上若除免官當者枷禁公罪徒並散禁不脫巾帶款定皆聽在外參對又條諸職事官五品以上散官二品以上犯罪合禁在京者皆先奏若犯死罪及在外者先禁後奏其職事官及散官三品以上有罪敕令禁推者所推之司皆覆奏然後禁推【準】刑部格敕官人有被告者不須卽收禁待知的實然後依常法【準】刑部式諸文武職事散官三品以上及母妻並婦人身有五品以上邑號犯公坐徒以上及私罪杖以下推勘之司送問目就問【準】唐大中六年六月二十四日敕禦史臺奏應推勘諸色刑獄關連朝官合取文狀自今以後如尙書省四品以上官諸司三品以上官並宜先奏取進止如取諸色官狀卽申中書門下取裁【準】唐天成二年二月二日敕自此以後錄事參軍縣令若是分明有贓犯及因喜怒無名行刑致有論訟卽仰所在長吏禁身勘責若爲公事科刑致來論理不得妄有禁系與囚金刃等令自殺及得解脫者諸以金刃及他物可以自殺及解脫而與囚者杖一百若囚以故逃亡及自傷傷人者徒一年自殺殺人者徒二年若囚本犯流罪以上因得逃亡𨿽無傷殺亦準此卽囚因逃亡未斷之閒能自捕得及他人捕得若囚自首及已死各減一等卽子孫以可解脫之物與祖父母父母部曲奴婢與主者罪亦同【疏】諸以金刃及他物可以自殺及解脫而與囚者杖一百若囚以故逃亡及自傷傷人者徒一年自殺殺人者徒二年若囚本犯流罪以上因得逃亡𨿽無傷殺亦準此【議曰】金刃謂錐刀之屬他物謂繩鋸之類可以自殺及解脫枷鏁杻𨿽囚之親屬及他人與者物𨿽未用與者卽杖一百若以得金刃等故因得逃亡或自傷害或傷他人與物者徒一年若囚自殺或殺他人與物者徒二年若囚本犯流罪以上因得金刃等物而得逃亡者𨿽無傷殺與物者亦徒二年又云卽囚因逃亡未斷之閒能自捕得及他人捕得若囚自首及已死各減一等卽子孫以可解脫之物與祖父母父母部曲奴婢與主者罪亦同【議曰】謂囚因得金刃及他物之故以自解脫而得逃走與物人罪未斷之閒能自捕得及他人捕得若囚自來歸首及囚自死或他人殺之者亦同各減一等謂徒以下囚逃者一年徒上減流死囚逃者二年徒上減卽子孫以可解脫之物謂稱孫者曾玄同而與祖父母父母或部曲奴婢與主者並與凡人罪同亦不合輒自捕捉若官司遣捕而送者無罪自捕送官者同告法若有傷殺而逃亡者後能捕獲與物之人各依前傷殺之罪不合減科死罪囚雇倩人殺諸死罪囚辭窮盡犯翼祖廟諱攺爲盡以下攺盡字處同此而囚之親故爲囚所遣雇倩人殺之及殺之者各依本殺罪減二等囚若不遣雇倩及辭未窮盡而殺各以鬥殺傷論至死者加役流辭𨿽窮盡而子孫於祖父母父母部曲奴婢於主者皆以故殺罪論【疏】諸死罪囚辭窮盡而囚之親故爲囚所遣雇倩人殺之及殺之者各依本殺罪減二等囚若不遣雇倩及辭未窮盡而殺各以鬥殺傷論至死者加役流【議曰】謂犯死罪囚辭狀窮盡而囚之緦麻以上親及故舊爲囚所遣或雇人倩人而殺訖者其所遣雇倩之人及受雇倩殺者各依尊卑貴賤本殺罪上減二等科之囚若不遣親知雇倩人殺及囚𨿽遣雇倩人殺而辭狀未窮盡而殺者其所遣之人及受雇倩者各依尊卑貴賤以鬥殺罪論至死者加役流【問曰】其囚本犯死罪辭未窮盡又不遣人雇倩殺之而囚之親故雇倩人殺及殺之者合得何罪【答曰】辭𨿽窮盡不遣雇倩人殺之𨿽遣雇倩殺之辭未窮盡此等二事各依鬥殺爲罪至死者加役流若辭未窮盡復不遣雇倩殺之而輒殺者各同鬥殺之法至死者並皆處死不合加役流又云辭𨿽窮盡而子孫於祖父母父母部曲奴婢於主者皆以故殺罪論【議曰】辭𨿽窮盡謂死罪辯定訖而子孫於祖父母父母部曲奴婢於主𨿽被祖父母父母及主所遣而輒殺者及雇人倩人殺者其子孫及部曲奴婢皆以故殺罪論子孫仍入惡逆部曲奴婢經赦不原其被雇倩之人仍同上解減鬥殺罪二等受囚財教導令翻異諸主守受囚財物導令翻異及與通傳言語有所增減者以枉法論十五匹加役流三十匹絞贓輕及不受財者減故出入人罪一等無所增減者笞五十受財者以受所監臨財物論其非主守而犯者各減主守一等【疏】諸主守受囚財物導令翻異及與通傳言語有所增減者以枉法論十五匹加役流三十匹絞【議曰】主守謂專當掌囚典獄之屬受囚財物導引其囚令翻異文辯及得官司若支證外人言語爲報告通傳有所增減其罪者以枉法論依無祿枉法受財一尺杖九十一匹加一等十五匹加役流三十匹絞又云贓輕及不受財者減故出入人罪一等無所增減者笞五十受財者以受所監臨財物論其非主守而犯者各減主守一等【議曰】贓輕謂受贓得罪輕於減囚罪一等者及不受財惟通言語減故出入罪一等謂導令翻異及通傳言語出入囚死罪者處流三千里出入流罪以下各減本罪一等之類𨿽卽教導及通傳言語於囚罪無所增減者笞五十若無增減而受財者以受所監臨財物論一尺笞四十一匹加一等八匹徒一年其非主守而犯者謂非監當囚人而有外人導囚翻異有所增減各減主守罪一等若受財於主守贓上減一等若不受財者於囚罪上減二等𨿽通言語無所增減笞四十囚應請給醫藥衣食減囚食囚病矜卹囚人諸囚應請給衣食醫藥而不請給及應聽家人入視而不聽應脫去枷鎖杻而不脫去者杖六十以故致死者徒一年卽減竊囚食笞五十以故致死者絞【疏議曰】準獄官令囚去家懸遠絕餉者官給衣糧家人至日依數徵納囚有疾病主司陳牒請給醫藥救療此等應合請給而主司不爲請給及主司不卽給準令病重聽家人入視而不聽及應脫去枷鏁杻而所司不爲脫去者所由官司合杖六十以故致死者謂不爲請及𨿽請不卽爲給衣糧醫藥病重不許家人入視及不脫去枷鏁杻由此致死者所由官司徒一年卽減竊囚食者不限多少笞五十若由減竊囚食其囚以故致死者減竊之人合絞【準】獄官令諸獄囚有疾病主司陳牒長官親驗知實給醫藥救療病重者脫去枷鏁杻仍聽家內一人入禁看侍其有死者若有他故隨狀推斷又條諸獄皆厚鋪席薦夏月置漿水其囚每月一沐其紙筆及酒金刃錢物杵棒之類並不得入【準】刑部式諸獄囚應給薦席醫藥及湯沐並須枷鏁鉗杻釘鐷者皆以贓贖物充不足者用官物【準】唐長興二年四月二日敕節文諸道州府各置病囚院或有病囚當時差人診候治療瘥後據所犯輕重決斷如敢故違致病囚負屈身亡本官吏並加嚴斷兼每年自夏初至八月末以來五日一度差人洗刷枷匣【準】周顯徳二年四月五日敕節文應諸道見禁罪人無家人供備喫食者每日逐人破官米二升不得信任獄子節級減削罪人口食仍令不住供給水漿掃灑獄內每五日一度洗渫枷杻如有疾病者畫時差人看承醫療臣等參詳兩京軍巡及諸州府獄囚請今後勒逐州府輪差曹官每半月一度徧到諸獄依上件諸條檢校不如法者具狀申舉科罪不合拷訊者取眾證爲定老疾不得身自論對囚攀引人訊囚拷囚鞫獄移囚移推諸應議請減若年七十以上十五以下及廢疾者並不合拷訊皆據眾證定罪違者以故失論若證不足告者不反坐其於律得兼容隱者卽年八十以上十歲以下及篤疾皆不得令其爲證違者減罪人罪三等【疏】諸應議請減若年七十以上十五以下及廢疾者並不合拷訊皆據眾證定罪違者以故失論若證不足告者不反坐【議曰】應議謂在名例八議人請謂應議者周以上親及孫若官爵五品以上者減謂七品以上之官及五品以上之祖父母父母兄弟姊妹妻子孫者若年七十以上十五以下及廢疾依令一支廢腰脊折癡瘂侏儒等並不合拷訊皆據眾證定罪稱眾者三人以上明證其事始合定罪違者以故失論謂不合拷訊而故拷訊致罪有出入者卽依下條故出入人及失出入人罪法其罪𨿽無出入而枉拷者依前人不合捶拷法以鬥殺傷論至死者加役流卽以鬥殺傷爲故失若證不滿三人告者不反坐被告之人亦不合入罪【問曰】所告之事證有二人一人證是一人證非證旣不足合科疑罪以否【答曰】律云據眾證定罪稱眾者三人以上若證不足告者不反坐察驗難明二人證實猶故不合入罪況一實一虛被告之人全不合坐其於告者亦得免科若全無證人自須審察虛實以狀斷之若三人證實三人證虛是名疑罪此解並據應議請減以下及廢疾以上除此色外自合拷取實情拷滿不服反拷告人不合從眾證科斷又云其於律得兼容隱卽年八十以上十歲以下及篤疾皆不得令其爲證違者減罪人罪三等【議曰】其於律得兼容隱謂同居若大功以上親及外祖父母外孫若孫之婦夫之兄弟及兄弟妻及部曲奴婢得爲主隱其八十以上十歲以下及篤疾以其不堪加刑故並不許爲證若違律遣證減罪人罪三等謂遣證徒一年所司合杖八十之類【準】唐長興二年閏五月十八日敕節文凡所爭論如是悼耄篤疾不勝刑責者不得身自論對臣等參詳或慮有悼耄篤疾之人同居更無骨肉被人侵損須至理訴者請今後官司亦須受理其家有骨肉並情涉無賴卽準敕文處分諸囚在禁妄引人爲徒侶者以誣告罪論卽本犯𨿽死仍準流徒加杖及贖法【疏議曰】囚在禁妄引人爲徒侶者謂盜發者妄引人爲同盜殺人者妄引人爲同行之類以誣告罪論謂依鬥訟律誣告人者各反坐卽本犯應死不可累加故準流徒加杖法其應贖者卽準流徒贖之諸應訊囚者必先以情審察辭理反復參驗猶未能決事須訊問者立案同判然後拷訊違者杖六十若贓狀露驗理不可疑𨿽不承引卽據狀斷之若事已經赦𨿽須追究並不合拷謂會赦移鄕及除免之類【疏】諸應訊囚者必先以情審察辭理反復參驗猶未能決事須訊問者立案同判然後拷訊違者杖六十【議曰】依獄官令察獄之官先備五聽又驗諸證信事狀疑似猶不首實者然後拷掠故拷囚之義先察以情審其辭理反復案狀參驗是非猶未能決謂事不明辯未能斷決事須訊問者立案取見在長官同判然後拷訊若充使推勘及無官同判者得自別拷若不以情審察及反復參驗而輒拷者合杖又云若贓狀露驗理不可疑𨿽不承引卽據狀斷之若事已經赦𨿽須追究並不合拷注云謂會赦移鄕及除免之類【議曰】若贓狀露驗謂計贓者見獲眞贓殺人者檢得實狀贓狀明白理不可疑問𨿽不承聽據狀科斷若事已經赦者𨿽須更有追究並不合拷注云謂會赦移鄕及除免之類謂殺人會赦仍合移鄕犯十惡故殺人反逆緣坐會赦猶除名監臨主守於監守犯姦盜略人若受財而枉法會赦仍合免所居官稱之類謂會赦免死猶流及盜詐枉法猶徵正贓故云之類【準】獄官令諸訊囚非親典主司皆不得至囚所聽聞消息其拷囚及行罰者皆不得中易人又條諸鞫獄官與被鞫人有五服內親及大功以上婚姻之家並受業師經爲本部都督刺史縣令及有讎嫌者皆須聽換推經爲府佐國官於府主亦同又條諸察獄之官先備五聽案周禮云以五聲聽獄訟求人情一曰辭聽觀其出言不直則煩二曰色聽觀其顏色不直則赧然三曰气聽觀其气息不直則喘四曰耳聽觀其聽聆不直則惑五曰目聽觀其瞻視不直則眊然釋曰眊音冒少精光之義又條諸問囚皆判官親問辭定令自書款若不解書主典依口寫訖對判官讀示諸拷囚不得過三度數總不得過二百杖罪以下不得過所犯之數拷滿不承取保放之若拷過三度及杖外以他法拷掠者杖一百數過者反坐所剩以故致死者徒二年卽有瘡病不待差而拷者亦杖一百若決杖笞者笞五十以故致死者徒一年半若依法拷決邂逅致死者勿論仍令長官等勘驗違者杖六十拷決之失立案不立案等【疏】諸拷囚不得過三度數總不得過二百杖罪以下不得過所犯之數拷滿不承取保放之【議曰】依獄官令拷囚每訊相去二十日若拷未畢更移他司仍須拷鞫卽通計前訊以充三度故此條拷囚不得過三度杖數總不得過二百杖罪以下謂本犯杖罪以下笞十以上推問不承若欲須拷不得過所犯笞杖之數謂本犯一百杖拷一百不承取保放免之類若本犯𨿽徒一年應拷者亦得拷滿二百拷滿不承取保放之又云若拷過三度及杖外以他法拷掠者杖一百杖數過者反坐所剩以故致死者徒二年【議曰】拷過三度謂𨿽二百杖不得拷過三度及杖外以他法拷掠謂拷囚於法杖之外或以繩懸縛或用棒拷打但應行杖外悉爲他法犯者合杖一百杖數過者反坐所剩謂囚本犯杖一百乃拷二百官司得一百剩罪之類以故致死者謂拷過三度或用他法及杖數有過而致死者徒二年又云卽有瘡病不待差而拷者亦杖一百若決杖笞者笞五十以故致死者徒一年半若依法拷決而邂逅至死者勿論仍令長官等勘驗違者杖六十注云拷決之失立案不立案等【議曰】拷𨿽依法囚身有瘡若病不待差而拷者杖一百若決杖笞者笞五十若囚瘡病未差而拷及決杖笞致死者徒一年半若依法用杖依數拷決而囚邂逅致死者勿論邂逅謂不期致死而死詩云邂逅相遇言不期而遇仍長官以下並親自檢勘知無他故具爲文案若長官等不卽勘檢者杖六十注云拷決之失謂訊囚及決杖笞於法有失者立案不立案等釋曰等猶同也其有失者依職制律失者聽減三等諸拷囚限滿而不首者反拷告人其被殺被盜及家人親屬告者不反拷被水火損敗者亦同拷滿不首取保並放違者以故失論【疏議曰】囚拷經三度杖數滿二百而不首反拷告人謂還準前人拷數反拷告人拷滿復不首取保釋放其被殺被盜之家若家人及親屬告者所訴盜殺之人被拷滿不首者各不反拷告人以殺盜事重例多隱匿反拷告者或不敢言若被人決水入家放火燒宅之類家人及親屬告言者亦不反拷告人拷滿不首取保並放違者以故失論違謂若應反拷而不反拷及不應反拷而反拷者若故依故出入法失者依失出入論其本法不合拷而拷者依前人不合捶拷法亦以故失論其應取保放而不放者從不應禁而禁不取保放者於律有違當不應得爲流以上從重徒罪以下從輕【問曰】律云拷滿不首反拷告人其告人是應議請減人旣不合反拷其事若爲與奪【答曰】律稱反拷告人明須準前人杖數反拷若前人被拷罪不首告者亦反拷若前人止拷一百不首告者亦反拷一百是名反拷告人其應議請減人不合反拷須準前人拷杖數徵銅【準】刑部格敕節文其有挾情托法枉打殺人者宜科故殺罪【準】唐應順元年三月二十日禦史中丞龍敏等詳定敕節文伏以長興二年四月二十六日敕大理正劇可久奏盜賊未見本贓推勘因而致死者有故以故殺論無故者減一等臣等參詳恐未平允今後如或有故者以故殺論無故者或景迹顯然支證不謬堅恃姦惡不招本情以此致死請減故殺罪三等其或妄被攀引終是平人以此致死者請減故殺罪一等所貴不陷無辜得懲姦獘【準】建隆三年十二月六日敕節文宜令諸道州府指揮推司官吏凡有賊盜刑獄並須用心推鞫勘問宿食行止月日去處如無差互及未見爲惡蹝緒卽須別設法取情多方辯聽不得便行鞭拷如是勘到宿食行止與元通詞款異同或卽支證分明及贓驗見在公然拒抗不招情欵者方得依法拷掠仍須先申取本處長吏指揮余從前後制敕處分諸鞫獄官停囚待對問者𨿽職不相管皆聽直牒追攝𨿽下司亦聽牒至不卽遣者笞五十三日以上杖一百【疏議曰】鞫獄官謂推鞫主司停囚待對問謂囚徒侶見在他所須追對問者𨿽職不相管皆聽直牒稱直牒者謂不緣所管上司直牒所管追攝注云𨿽下司亦聽假如大理及州縣官須追省臺之人皆得直牒追攝牒至皆須卽遣不卽遣者笞五十三日以上杖一百諸鞫獄者皆須依所告狀鞫之若於本狀之外別求他罪者以故入人罪論【疏議曰】鞫獄者謂推鞫之官皆須依所告本狀推之若於本狀之外傍更推問別求得笞杖徒流及死罪者同故入人罪之類若因其告狀或應掩捕搜檢因而檢得別罪者亦得推之其監臨主司於所部告狀之外知有別罪者卽須舉牒別更糺論不得因前告狀而輒推鞫若非監臨之官亦不得狀外別舉推勘諸鞫獄官囚徒伴在他所者聽移送先系處並論之謂輕從重若輕重等少從多多少等後從先若禁處相去百里外者各從事發處斷之違者杖一百若違法移囚卽令當處受而推之申所管屬推劾若囚至不受及受而不申者亦與移囚罪同【疏】諸鞫獄官囚徒伴在他所者聽移送先系處並論之注云謂輕從重若輕重等少從多多少等後從先若禁處相去百里外者各從事發處斷之又云違者杖一百【議曰】鞫獄官囚徒伴在他所者假有諸縣相去各百里內東縣先有系囚西縣囚復事發其事相連應須對鞫聽移後發之囚送先系之處並論之注云謂輕從重謂輕罪發𨿽在先仍移輕以就重若輕重等少從多謂兩縣之囚罪名輕重等者少處發𨿽在先仍移就多處若多少等卽移後系囚從先系處若禁囚之所相去百里外者各從事發處斷之旣恐失脫囚徒又慮漏泄情狀故令當處斷之違者各杖一百又云若違法移囚卽令當處受而推之申所管屬推劾若囚至不受及受而不申者亦與移囚罪同【議曰】違法移囚謂移重就輕或移多就少之類卽令當處受而推之謂囚至之處卽合受推仍申所管之州推劾謂兩縣囚申州兩州囚申省並依狀推劾囚至不肯爲受或受囚不申管屬與擅移囚罪同亦杖一百卽擅移囚縣各隸別州者卽受囚之縣申所管之州轉牒送囚之州依法推劾此等移囚並謂兩處事發若是一處事發者不限遠近皆須直牒追攝如有違者自從上法【準】唐長慶元年十一月五日敕節文應犯諸罪臨決稱冤已經三度斷結不在重推限自今以後有此色不問臺及府縣並外州縣但通計都經三度推勘每度推官不同囚徒皆有伏款及經三度結斷者更有論訴一切不在重推問限其中縱有進狀敕下如是已經三度結斷者亦請受敕處聞奏執論如是告本推官典受賄賂推勘不平及有稱冤事狀言訖便可立驗者卽請與重推如所告及稱冤無理者除本犯是死刑外餘罪請於本條外更加一等科罪如官典取受有實者亦請於本罪外加罪一等如囚徒冤屈不虛者其第三度推事官典伏請本法外更加一等貶責其第二第一度官典亦請節級科處釋曰節級猶等級也【準】唐天成三年七月十七日敕節文諸道州府凡有推鞫囚獄案成後逐處委觀察防禦團練軍事判官引所勘囚人面前錄問如有異同卽移司別勘若見本情其前推勘官吏量罪科責如無異同卽於案後別連一狀云所錄問囚人與案欵同轉上本處觀察團練使刺史如有案牘未經錄問過不得便令詳斷決罰不如法諸決罰不如法者笞三十以故致死徒一年卽杖麤細長短不依法者罪亦如之【疏議曰】依獄官令決笞者腿臀分受決杖者背腿臀分受須數等拷訊者亦同笞以下願背腿分受者聽決罰不依此條是不如法合笞三十以此決罰不如法而致死者徒一年依令杖皆削去節目長三尺五寸訊囚杖大頭徑三分二釐小頭二分二釐常行杖大頭二分七釐小頭一分七釐笞杖大頭二分小頭一分半謂杖長短麤細不依令者笞三十以故致死者徒一年故云亦如之卷三十斷獄律【十門】律條二十並疏令式格敕條二十三起請條一監臨官捶迫人致死斷罪引律令格式應言上待報官司出入人罪赦前斷罪輕重不當遇赦不原知有赦故犯徒以上呼囚告家屬罪名緣坐應沒官不沒官徒流人配送稽畱應備輸沒入違限不輸推斷懷孕婦人決死罪諸州斷遣死罪申奏避事不便斷獄斷罪不當役徒應役不役及病愈不陪日縱死囚逃亡疑獄監臨官捶迫人致死諸監臨之官因公事自以杖捶人致死及恐迫人致死者各從過失殺人法若以大杖及手足毆擊折傷以上減鬥殺傷罪二等𨿽是監臨主司於法不合行罰及前人不合捶拷而捶拷者以鬥殺傷論至死者加役流卽用刃者各從鬥殺傷法【疏】諸監臨之官因公事自以杖捶人致死及恐迫人致死者各從過失殺人法若以大杖及手足毆擊折傷以上減鬥殺傷罪二等【議曰】謂臨統案驗之官情不挾私因公事前人合杖笞自以杖捶人致死及恐迫人致死謂因公事欲求其情或恐喝或迫脇前人怕懼而自致死者各依過失殺人法各徵銅一百二十斤入死家若前人是卑賤罪不至死者各依本殺法徵銅若以大杖及手足毆擊折傷以上者自擊使人擊等減鬥殺傷罪二等謂其應償死者合徒三年之類又云𨿽是監臨主司於法不合行罰及前人不合捶拷而捶拷者以鬥殺傷論至死者加役流卽用刃者各從鬥殺傷法【議曰】𨿽是監臨主司於法不合行罰謂非判事之官及非專當督領者不得輒行捶罰假有人犯徒以上罪合送法司不送法司當曹卽自行決罰之類及前人不合捶拷謂前人無罪或𨿽有罪應合官當收贖之類而輒捶拷者以鬥殺傷論謂傷與不傷並依他物鬥毆之法其因捶拷而致死者加役流用刃者謂監臨之官自以杖捶人致死以下有用刃殺傷者各依鬥訟律用刃殺者斬用兵刃殺者同故殺法【問曰】里正坊正村正及主典因公事行罰前人致死合得何罪【答曰】里正坊正村正等惟掌追呼催督不合輒加笞杖其有因公事相毆擊者理同凡斗而科主典檢請是司理非行罰之職因公事捶人者亦與里正等同斷罪引律令格式應言上待報諸斷罪皆須具引律令格式正文違者笞三十若數事共條止引所犯罪者聽【疏議曰】犯罪之人皆有條制斷獄之法須憑正文若不具引或致乖謬違而不具引者笞三十若數事共條謂依名例律二罪以上俱發以重者論卽以贓致罪頻犯者並累科假有人𨿽犯二罪並不因贓而斷事官人止引二罪俱發以重者論不引以贓致罪之類者聽諸斷罪應言上而不言上應待報而不待報輒自決斷者各減故失三等【疏議曰】依獄官令杖罪以下縣決之徒以上縣斷定送州覆審訖徒罪及流應決杖笞若應贖者卽決配徵贖其大理寺及開封河南府斷徒及官人罪並後有雪減並申省省司覆審無失速卽下知如有不當者亦隨事駁正若大理寺及諸州斷流以上若除免官當者皆連寫案狀申省大理寺及開封河南府卽封案送若駕行幸卽準諸州例案覆理盡申奏若不依此令是應言上而不言上其有事申上合待報下而不待報輒自決斷者各減故失三等謂故不申上故不待報者於所斷之罪減三等若失不申上失不待報者於職制律公事失上各又減三等卽死罪不待報輒自決者依下文流二千里諸制敕斷罪臨時處分不爲永格者不得引爲後比若輒引致罪有出入者以故失論【疏議曰】事有時宜故人主權斷制敕量情處分不爲永格者不得引爲後比若有輒引致罪有出入者以故失論謂故引有出入各得下條故出入之罪其失引者亦準下條失出入罪論自今以後不得更然【準】唐廣徳元年七月十一日敕節文天下刑獄皆須大理寺正斷刑部詳覆不得中書門下便卽處分【準】唐建中二年十一月十三日敕節文刑部法直應覆大理及諸州府獄案據獄官令長官以外皆爲佐職法直官是佐職以下官但合據所覆犯由錄出科條至於引條判斷合在曹官法直仍開擅有與奪因循自久殊乖典禮自今以後不得更然其諸司及外州府並宜準此【準】唐長慶三年十二月二十三日敕節文禦史臺奏伏緣後敕合破前格自今以後兩司檢詳文法一切取最向後敕爲定敕旨宜依【準】開成格大理寺斷獄及刑部詳覆其有疑似比附不能決者卽須於程限內並具事理牒送都省大理寺本斷習官刑部本覆郎官各將法直就都省十日內辯定斷結其有引證分明堪爲典則者便錄奏聞編爲例程【準】唐長興二年八月十一日敕節文今後凡有刑獄宜據所犯罪名須具引律令格式逐色有無正文然後檢詳後敕須是名目條件同卽以後敕定罪後敕內無正條卽以格文定罪格內又無正條卽以律文定罪律格及後敕內並無正條卽比附定刑亦先自後敕爲比事實無疑方得定罪慮恐不中錄奏取裁官司出入人罪赦前斷罪輕重不當諸官司入人罪者謂故增減情狀足以動事者若聞知有恩赦而故論決及示導令失實辭之類若入全罪以全罪論𨿽入罪但本應收贖及加杖者止從收贖加杖之法從輕入重以所剩論刑名易者從笞入杖從徒入流亦以所剩論從徒入流者三流同比徒一年爲剩卽從近流而入遠流者同比徒半年爲剩若入加役流者各計加役年爲剩從笞杖入徒流從徒流入死罪亦以全罪論其出罪者各如之卽斷罪失於入者各減三等失於出者各減五等若未決放及放而還獲若囚自死各聽減一等卽別使推事通狀失情者各又減二等所司已承誤斷訖卽從失出入法𨿽有出入於決罰不異者勿論【疏】諸官司入人罪者注云謂故增減情狀足以動事者若聞知有恩赦而故論決及示導令失實辭之類又云若入全罪以全罪論【議曰】官司入人罪者謂或虛立證據或妄構異端捨法用情鍛煉成罪故注云謂故增減情狀足以動事者若聞知國家將有恩赦而故論決囚罪及示導教令而使詞狀乖異稱之類者或𨿽非恩赦而有格式攺動或非示導而恐喝攺詞情狀旣多故云之類若入全罪謂前人本無負犯虛構成罪還以虛構枉入全罪科之注云𨿽人罪但本應收贖及加杖者止從收贖加杖之法【議曰】假有入官蔭人及癈疾釋曰廢疾篤疾具在第十二丁中老小疾條流罪前人合贖入者亦以贖論或入官戶部曲奴婢並單丁之人前人合加杖者亦依加杖之法收贖不用官當及配流役身之例此是官司入人罪與誣告之法不同又雲從輕入重以所剩論刑名易者從笞入杖從徒入流亦以所剩論注雲從徒入流者三流同比徒一年爲剩卽從近流而入遠流者同比徒半年爲剩若入加役流者各計加役年爲剩又雲從笞杖入徒流從徒流入死罪亦以全罪論其出罪者各如之【議曰】從輕入重以所剩論假有從笞十入三十卽剩入笞二十從徒一年入一年半卽剩入半年徒所入官司各得笞二十及半年徒之類刑名易者從笞入杖從徒入流亦得所剩之罪從徒入流者注云三流同比徒一年爲剩謂從徒三年入流二千里或流二千五百里或流三千里遠近𨿽異俱曰流刑至於配所役身三流同有一年居作故從徒入流三流同比徒一年爲剩卽從近流二千里入至二千五百里或入至三千里者同比徒半年爲剩若從三流入至加役流者各計加役年爲剩但入加役流者加常役流二年將加役二年以爲剩罪從笞杖入徒流從徒流入死罪假有從百杖入徒一年卽是全入一年徒坐從徒流入死罪謂從一年徒以上至三千里流而入死刑者亦依全入死罪之法故云亦以全罪論其出罪者謂增減情狀之徒足以動事之類或從重出輕依所減之罪科斷從死出至徒流從徒流出至笞杖各同出全罪之法故云出罪者各如之假有囚犯一年徒坐官司故入至加役流卽從一年至三年是剩入二年徒罪從徒三年入至三流卽三流同比徒一年爲剩加役流復剩二年卽是剩五年徒坐官司從加役流出至徒一年亦準此又云卽斷罪失於入者各減三等失於出者各減五等若未決放及放而還獲若囚自死各聽減一等【議曰】卽斷罪失於入者上文故入者各以全罪論失於入者各減三等假有從笞失入百杖於所剩罪上減三等若入至徒一年卽同入全罪之法於徒上減三等合杖八十之類失於出者各減五等假有失出死罪者減五等合徒一年半失出加役流亦準此三流同爲一減減五等合徒一年之類若未決放者謂故入及失入死罪及杖罪未決其故出及失出死罪以下未放及已放而更獲若囚自死但使囚死不問死由各聽減一等謂於故出入及失出入上各聽減一等又云卽別使推事通狀失情者各又減二等所司已承誤斷訖卽從失出入法𨿽有出入於決罰不異者勿論【議曰】別使推事謂充使別推覆者通狀失情謂不得本情或出或入各又減二等失入者於失入減三等上又減二等若失出者於失出減五等上又減二等所司已承誤斷訖謂曹司承誤通之狀已依斷訖卽從失出入法謂皆從在曹司出入法科之並同減五等三等之例若未決放及放而還獲若囚自死各聽減一等其所司承誤已斷訖者曹司同余官案省不覺法𨿽有出入於決罰不異假有官戶部曲官私奴婢本犯合徒三年斷入流罪或從三流之法科徒三年各止加杖二百刑名𨿽有出入加杖數卽不殊者無罪故云於決罰不異者勿論【問曰】有人本犯加役流出爲一年徒坐放而還獲減一等合得何罪【答曰】全出加役流官司合得全罪放而還獲減一等合徒五年今從加役流出爲一年徒坐計有五年剩罪放而還獲減一等若依徒法減一等仍合四年半徒旣是剩罪不可重於全出之坐舉重明輕止合三年徒罪諸赦前斷罪不當者若處輕爲重宜攺從輕處重爲輕卽依輕法其常赦所不免者依常律常赦所不免者謂𨿽會赦猶處死及流若除名免所居官及移鄕者卽赦書定罪名合從輕者又不得引律比附入重違者各以故失論【疏】諸赦前斷罪不當者若處輕爲重宜攺從輕處重爲輕卽依輕法【議曰】處斷刑名或有出入不當本罪其事又在恩前恐判官執非不移故明從輕坐之法若處輕爲重宜攺從輕假有鬥殺堂兄當時作親兄斷爲惡逆會赦之後攺從堂兄坐當不睦赦若十惡亦原處流二千里以常赦不免故仍處流坐又如鬥殺凡人斷爲殺緦麻尊長會赦十惡不免攺爲雜犯免死移鄕此並仍有輕罪又有受所監臨五十匹斷爲枉法處死會赦攺爲受所監臨不在徵贓之例又有犯近流科作遠流或止合一官當徒斷用二官以上若奏畫訖及流至配所會赦者攺從本犯近流及還所枉告身若未奏畫及流人未到流所會赦者卽從赦原若應徵銅而處輕爲重其銅或在限外未輸或在限內納訖會赦者並攺從輕法其剩納者卻還未送者依輕罪數徵納若限內未納會赦者從赦並免稱輕者全免亦是故令云犯罪未斷決逢格攺者格重聽依犯時格輕聽從輕法卽總全無罪亦名輕法其處重爲輕卽依輕法假令犯十惡非常赦所不免者當時斷爲輕罪及全放並依赦前斷定又云其常赦所不免者依常律注云常赦所不免者謂𨿽會赦猶處死及流若除名免所居官及移鄕者【議曰】常赦所不免者赦書云罪無輕重皆赦除之不言常赦所不免者亦不在免限故云依常律卽犯惡逆仍處死反逆及殺從父兄姊小功尊屬造畜蠱毒仍流十惡故殺人反逆緣坐獄成者猶除名監守內姦盜略人受財枉法獄成會赦免所居官殺人應死會赦移鄕等是又云卽赦書定罪名合從輕者又不得引律此附入重違者各以故失論【議曰】赦書定罪名合從輕者假如貞觀九年三月十六日赦大辟罪以下並免其常赦所不免十惡祆言惑眾謀叛已上道等並不在赦例據赦十惡之罪赦書不免謀叛卽當十惡未上道者赦特從原叛罪𨿽重赦書定罪名合從輕不得引律科斷若比附入重違者以故失論遇赦不原知有赦故犯徒以上呼囚告家屬罪名諸聞知有恩赦而故犯及犯惡逆若部曲奴婢毆及謀殺若彊奸主者皆不得以赦原卽殺小功尊屬從父兄姊及謀反大逆者身𨿽會赦猶流二千里【疏議曰】聞知有恩赦而故犯謂赦書未出私自聞知而故犯罪者及犯惡逆謂毆及謀殺祖父母父母殺伯叔父母姑兄姊外祖父母夫夫之祖父母父母此名惡逆若部曲客女亦同並奴婢毆及謀殺若彊奸主者皆不得以赦原卽殺小功尊屬從父兄姊及謀反大逆者此等𨿽會赦免死猶流二千里諸獄結正犯翼祖廟諱攺爲正下同徒以上各呼囚及其家屬具告罪名仍取囚服辯若不服者聽其自理更爲審詳違者笞五十死罪杖一百【疏議曰】獄結正謂徒以上刑名長官同斷案已判訖徒流及死罪各呼囚及其家屬具告所斷之罪名仍取囚服辯其家人親屬惟止告示罪名不須問其服否囚若不服聽其自理依不服之狀更爲審詳若不告家屬罪名或不取囚服辯及不爲審詳流徒罪並笞五十死罪杖一百緣坐應沒官不沒官徒流人配送稽畱應備輪沒入違限不輸諸緣坐應沒官而放之及非應沒官而沒之者各以流罪故失論【疏議曰】賊盜律謀反及大逆人子年十五以下及母女妻妾子妻妾亦同若祖孫兄弟姊妹並沒官男夫年八十及篤疾婦人年六十及廢疾並免出養入道及聘妻未成者並不追坐若應沒而放應放而沒各依流罪以故失論謂反逆緣坐流三千里沒官罪重須用三千里流法若故同故出入三千里流若失同失出入三千里流稱放者應沒遣流與全放無別應流遣沒得罪亦同諸徒流應送配所而稽畱不送者一日笞三十三日加一等過杖一百十日加一等罪止徒二年不得過罪人之罪【疏議曰】徒流應送配所謂徒罪斷訖卽應役身準獄官令犯徒應配居作在京送將作監在外州者供當處官役案成卽送而稽畱不送其流人準令季別一遣若符在季末三十日內至者聽與後季人同遣違而不送者一日笞三十三日加一等過杖一百十日加一等五十二日罪止徒二年注云不得過罪人之罪謂罪人應徒一年者稽畱官司亦罪止徒一年之類諸應輸備贖沒入之物及欠負應徵違限不送者一日笞十五日加一等罪止杖一百若除免官當應追告身違限不送者亦如之【疏議曰】應輸備贖沒入之物備謂亡失官私器物各備償贖謂犯法之人應徵銅贖沒謂彼此俱罪之贓及犯禁之物沒官入者謂得闌遺之物限滿無人識認者入官及應入私之類又依獄官令贖死刑八十日流六十日徒五十日杖四十日笞三十日若應徵官物者準直五十匹以上一百日三十匹以上五十日二十匹以上三十日不滿二十匹以下二十日其失有欠負應徵違限不送者並準令文依限送納違者一日笞十五日加一等罪止杖一百若除免官當謂犯罪斷除名免官免所居官及官當應追告身不送者亦一日笞十五日加一等罪止杖一百推斷懷孕婦人諸婦人犯死罪懷孕當決者聽產後一百日乃行刑若未產而決者徒二年產訖限未滿而決者徒一年失者各減二等其過限不決者依奏報不決法【疏議曰】婦人犯死罪懷孕當應行決者聽產後一百日乃行刑若未產而決者徒二年產訖未滿百日而決者徒一年失者各減二等未產而決徒一年產訖限未滿而決者杖九十卽過限不決者依奏報不決法謂依下條卽過限不決者違一日杖一百二日加一等諸婦人懷孕犯罪應拷及決杖笞若未產而拷決者杖一百傷重者依前人不合捶拷法產後未滿百日而拷決者減一等失者各減二等【疏議曰】婦人懷孕犯罪應拷及決杖笞皆待產後一百日然後拷決若未產而拷及決杖笞者杖一百傷重者謂傷損之罪重於杖二百者依前人不合捶拷法謂依上條監臨之官前人不合捶拷而捶拷者以鬥殺傷論若墮胎者合徒二年婦人因而致死者加役流限未滿而拷決者減一等謂減未產拷決之罪一等失者各減二等謂未產而失拷決於杖一百上減二等傷重於斗傷上減二等若產後限未滿而拷決者於杖九十上減二等傷重者於斗傷上減三等決死罪諸州斷遣死罪申奏諸立春以後秋分以前決死刑者徒一年其所犯𨿽不待時若於斷屠月及禁殺日而決者各杖六十待時而違者加二等【疏議曰】依獄官令從立春至秋分不得奏決死刑違者徒一年若犯惡逆以上及奴婢部曲殺主者不拘此令其大祭祀及致齋朔望上下弦二十四气雨未晴夜未明斷屠日月及假日並不得奏決死刑其所犯𨿽不待時若於斷屠月謂正月五月九月及禁殺日謂每月十直日月一日八日十四日十五日十八日二十三日二十四日二十八日二十九日三十日𨿽不待時於此月日亦不得決死刑違而決者各杖六十待時而違者謂秋分以前立春以後正月五月九月及十直日不得行刑故違時日者加二等合杖八十其正月五月九月有閏者令文但云正月五月九月斷屠卽有閏者各同正月亦不得奏決死刑【準】獄官令諸決大辟罪官爵五品以上在京者大理正監決在外者上佐監決其餘並判官監決又條諸決大辟罪經宿所司卽爲薶瘞若有親故亦任收葬又條諸囚死無親戚者皆給棺於官地內權殯若犯惡逆以上不給棺【準】唐元和六年三月二十七日敕決囚準令以未後者不得過申時如敕到府及諸司已至未後者卽至來日仍勒本司官準舊例與禦史同監引決【準】唐會昌元年九月五日敕節文刑部奏犯贓五品以上合抵死刑請準獄官令賜自盡於家敕旨依奏【準】唐天成三年閏八月二十三日敕在京或遇行極法日宜不舉樂朕減常膳天下諸州府或遇行極法日宜逐處不舉聲樂

【準】晉天福七年十一月二十九日敕節文兩京諸道州府應決大辟罪起今後遇大祭祀正冬寒食立春立夏雨雪未晴以上日並不得行極刑如有已斷下文案可取次日及雨雪定後施行諸死罪囚不待覆奏報下而決者流二千里卽奏報應決者聽三日乃行刑若限未滿而行刑者徒一年卽過限違一日杖一百二日加一等【疏議曰】死罪囚謂奏畫已訖應行刑者皆三覆奏訖然始下決若不待覆奏報下而輒行決者流二千里卽奏報應決者謂奏訖報下應行決者聽三日乃行刑稱日者以百刻須以符到三日乃行刑若限未滿三日而行刑者徒一年卽過限違一日杖一百二日加一等在外旣無漏刻但取日周晬子對反時爲限【準】獄官令諸決大辟罪若犯惡逆以上及部曲奴婢殺主者惟一覆奏【準】唐建中三年十一月十四日敕節文應決大辟罪自今以後在京者宜令行決之司三覆奏決日一覆在外者所司兩覆奏仍每覆不得過三日余依令式【準】唐開成二年十一月八日敕節文諸道以下闕

