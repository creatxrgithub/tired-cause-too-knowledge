

欽定四庫全書

史部十三

荒政業書目錄

政書類三【邦計之屬】卷一

董煟救荒全法

卷二

林希元荒政叢言

卷三

屠隆荒政考

卷四

周孔教荒政議

卷五

鐘忠惠公賑豫紀略

卷六

劉世教荒箸略

卷七

魏禧救荒策

卷八

兪森常平考

卷九

兪森義倉考

卷十【上下】

兪森社倉考

【臣】等謹案荒政叢書十卷

國朝兪森撰森號存齋錢塘人由貢生歷官至湖廣布政司防議是書成於康熙庚午輯古人救荒之法於宋取董煟於明以來取林希元屠隆周孔教鐘化民劉世教魏禧凡七家之言又自作常平義倉社倉三考溯其源使知所法復究其獘使知所戒蓋其官河南僉事時所撰也末附鄖襄賑濟事宜及捕蝗集要則其官分守荊南道時所撰也救荒之策古人言之已詳至積儲尢爲救荒之本森旣取昔人良規班班具列而於三考尢極詳晰登之梨棗俾司牧者便於簡閱亦可云念切民瘼者矣乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

荒政叢書原序

古稱救荒無奇防非無奇防也預爲之𨿽尋常行事自有神明莫測之妙臨時倉卒爲之𨿽古人已見之效亦祗具文而已於生民曽何與焉所以荒政不可不詳欲求其詳不得不預爲之備森嘗觀古今救荒事宜若干捲無不綱舉目張施行井井久矣防萃成帙藏之篋中玆當

皇上憂民之切中外諸鉅公無不亟亟焉惟荒政是問森𨿽承乏河員敢謂賑濟之事非職所宜盡乎爰取向所藏本登之棗梨期與各屬相爲講究而亟圖之或可措置一二庶足以仰承

宵旰之深衷亦不負子恵元元之素志蓋深有望於斯世云康熈庚午上元節巡理河南通省河道提刑按察使司僉事加四級錢塘兪森謹序

欽定四庫全書

荒政叢書卷一

湖廣布政司參議兪森撰

宋董煟救荒全法

救荒之法不一而大致有五常平以賑糶義倉以賑濟不足則勸分於有力之家又遏糴有禁抑價有禁能行五者庶乎其可矣至於簡旱也減租也貸種也遣使也弛禁也鬻爵也度僧也優農也治盜也捕蝗也和糶也存卹流民勸種二麥通融有無借貸內庫之類又在隨宜而施蓋有大饑有中饑有小饑饑荒不同救之亦異臨政者辧別而行之故又以預講荒政雜記條畫終焉

常平

常平之法専爲凶荒賑糶穀賤則增價而糴使不傷農谷貴則減價而糶使不病民謂之常平者此也比年州縣率多移用差官覈實文具而已自乾道間給降防子一百萬道兌起諸路常平錢一百萬貫而郡縣遂多侵用義倉後𨿽許用防子措置和糴其間未免抑配當時甚患之然則平糴之法遂不可行乎曰不然但官司糴時不可籍數定價須視嵗上中下熟一依民間實直寕每升髙於時價一二文以誘其來何患人之不競售哉蓋官司措置惟欲救民之病財用非所較若以私家理財規模處之則失其所以爲常平之意矣

常平本法無嵗不糴無嵗不糶上熟糴三而捨一中熟糴二下熟糴一此無嵗不糴也小饑則髮小熟之斂中饑則發中熟之斂大饑則發大熟之斂此無嵗不糶也近來熟無所糴饑無所糶常閉爲埃塵耳何謂常平常平錢物不許移用謂他費不許移用至於救荒正所當用若必待報則事無及矣今遇災傷去處用常平錢於丰熟處循環收糴以濟饑民俟結局日以糴本撥還常平可也

常平賑糶其在於不能徧及鄕村委官監視類多文具宜仿富弼靑州監散之法將米豆就鄕村分置所苦水腳搬運之費無出不知饑荒之年人患無米不患無錢較官中所定之價毎升增一文以充上件靡費何患賑糶之米不能徧及村落哉但當逐保給歷零賣以防頓買興販之

陳龍正曰令貧民搬運因而給之以食卽是賑饑一道何愁虛費腳價耶

昔蘓軾奏臣在浙中二年親行荒政只用出糶常平米一事更不施行餘策若欲抄札饑貧不惟所費浩大有出無收而此聲一布饑民雲集盜賊疾疫客主俱斃惟將常平米出糶卽官司簡便不勞抄札勘防給納煩費但得數萬石在市自然壓下物價境內百姓人人受賜古今之法莫良於此然蘇軾之法止及城市若使鄕村通行方爲良法也況賑濟自有義倉並行不悖乎陳龍正曰官米多則可握市價之權固也然此僅救中饑中戶之一事耳大饑之年下戶無錢在手𨿽減價不能糴是常平之米止及中戶偏遺下戶也況鄕村之民逺望城市卽中戶得糴者亦少救荒各隨其時隨其地尢當隨其人以子瞻之慧乃欲執一已當日所爲而盡廢諸法不已疎乎董煟謂止及城市又云賑濟自有義倉蓋亦善其論常平之意而譏其不能通於常平之外也

荒年常平無米則如之何曰元祐元年王巖叟言淮南旱甚本路監司殊不畱意詔發運司截畱上供米一十萬石比市價量減出糶與闕米人戶每戶不得過三石其糶到錢起發上京又何患無米也

陳龍正曰此卽攺折之活法蓋京儲有餘京中米價顧低於外故可行若六宮百官萬民倚命於上供米則此法窮矣故爲天下以足食爲本而足京儲必以治畿輔之田疇爲本上不寄命於逺方則逺方有急更可待命於上

義倉

義倉者民間儲蓄以備水旱也一遇凶歉直當給以還民唐太宗曰義倉爲百姓先作儲貯以備凶年亦非橫斂下令王公以下墾田畆稅六升天寶八年天下義倉六千萬餘石至五代漸廢宋景祐間王琪言唐稅太重當酌輕法以行之於夏秋正稅之外每二斗納一升取一中郡計之以正稅十萬石爲率則義倉嵗得五千石矣於是詔天下立義倉今之州縣因仍旣久忘其爲斯民所寄之物矣

義倉合於民間散貯逐都擇人掌之不當輸於州縣蓋憔悴之民多在鄕村於城郭頗少諸處州軍多將義倉米隨冬苗輸納州倉一有饑饉人民豈能委棄廬舍逺赴州郡請求今應每遇凶年相度諸縣饑之大小撥還義倉原米其水腳之需亦於米內量地裏逺近銷縣之於鄕亦然如此則山谷之民皆防其惠

義米入縣倉悉爲官吏移用縣倉於民猶近自令上三等戶皆輸郡倉於是轉充軍食或資煩費不復還民故遇荒年無以救民之死今若以常嵗所取義米令諸鄕各建倉貯之縣籍其數主以有年徳之輩遇饑饉還以賑民且不勞逺致豈不勝於科抑賑糶乎檢準令文州縣嵗於十月初差官抄檢內外老疾貧乏不能自存之人十一月起支每人日支一升七嵗以下減半每五日一次並支至次年三月止【遇閏及本土收成早晚者官司相度給散時月但通給百五十日止】今江浙水田種麥不廣冬間民未困之其因乏多在靑黃未接之時爲政者所宜知也

賑濟之如麻抄札之時里正乞覓彊梁者得之善弱者不得也附近者得之逺僻者不得也胥吏里正之所厚者得之鰥寡孤獨疾病無告者未必得也帳成已是深冬官司疑之又令覆實使饑者自備裹糧數赴防集空手而歸困踣於風霜凜冽之時甚非古人視民如傷之意今縣令宜每鄕委請一上戶平時信義爲鄕裏推服官員一名爲提督賑濟官令其逐都擇一二有聲譽行止公幹之人爲監視每月送米麥防心錢縣道委令監里正分團抄札不許邀阻乞覓如有乞覓可徑於提督官司狀申縣斷治如更抑遏可自於本縣或佐官防陳訴當痛懲一二以勵其餘其發米賑糶亦如之若此庶乎其少革耳

救饑者多以支米爲便然不系沿流及產米去處搬運費力往往夫腳與米價相等更有在路減竊拌和之若大荒年分穀米絕無民間艱食不容不措置移運若不是十分荒歉米斛流通則以支錢爲省便小民得錢可以抽贖典過斛斗或是一斗米錢可買二斗雜料以三二升拌和菜茹煮以爲食則是二斗之雜料可供一家五七口數日之費然恐純支錢亦有減克之或錢米兼支則爲兩便

陳龍正曰隋社倉唐宋義倉一事而異其名也隋唐畆賦六升民困極矣宋於正賦外二十加一庶防得中然其大病總在收貯於官假如遇饑饉悉以還民猶多此一納一出況未必還乎設賑給時果盡免諸貧民猶苦奔走領況不及貧民乎古之王者使民各蓄其有餘而後世必欲取諸民而代爲之蓄古之王者自節其餘以春補秋助而後世加取於正賦之外而彊半更畱以自肥如之何農不饑死朝與野不相胥以俱貧也惟朱子於崇安因嵗凶起事仍隋社倉之名而黙變其官貯之法隋唐粃政返爲純王損下轉而益下矣然當時亦但令民間自添社倉未嘗革去官府義倉須令民間社倉旣多官府義倉一槪不用然後全利而無害耳董煟義倉數條惟合於民間散貯一句道盡本朝監隋唐以來之失罷義倉惟立預備倉倉谷罰有罪者出之最爲得中惜近年多空之饑嵗無所賴

勸分

民戶有米得價而糶何待官勸只緣官司以戶等髙下一例科配且不時到塲檢防故人戶憂恐深藏貧人反無告糴之所是假勸分之美名欺罔上司以圖觀美不知實以病民也卽謂上戶固所當勸顧今之鄕落上戶不多中下之戶凶荒之餘所入未能供所出安能有餘以賑糶哉人之常情勸之出米則愈不肻出惟以不勸勸之莫若令上戶及富商巨賈俾之出錢官差牙吏於丰熟處販米各歸鄕裏轉糶結局日以本錢還之村落無巨賈處許十餘家率錢共販或不願以錢輸官而願自糴販者聽官不抑價利之所在自然樂趨富室亦恐後時爭先發廩則米不期而自出矣山路不通舟楫處又有抄札賑給就食散錢之法

吳遵路知通州時淮甸災傷民多流轉遵路勸誘富家得錢萬貫遣牙吏二十六次和賃海船往蘇秀收糴米豆歸本處依元價出糶使通州災荒之地常與蘇秀米價不殊時範仲淹乞宣付史館

天下有有田而富之民每嵗輸官固借苗利一遇饑饉自能出其餘以濟佃客有無田而富之民平時射利緩急之際可不出力斡旋以救饑民爲異時根本之地哉勸誘此曹使出錢糶販初非重困又況救荒乃暫時之役耶

勸分者以富室儲積旣多勸之賑發以濟鄕裏近來州縣乃有不問有無只以戶等髙下科定數目俾出備賑糶於是吏乘爲姦至有人戶名系上等家實貧窘至鬻田糴米以應期限而豪民得以計免者反乘中戶之急濟其姦利宜下諸路漕臣嚴戒所部如仍前用等則科糴卽許按劾仍聽人戶越訴重治

凶年糶粟以活鄕裏可以結恩惠可以消盜賊亦於大姓有補倘使小民轉死流移大姓占田何暇自耕所損不少況又有甚於此者乎止緣小民有謂官司抑配我所當得不知感謝以致大姓不甘爲令者宜以此意曉諭

禁遏糴

嘉祐四年諫官吳及言春秋之時諸侯相傾竊地専封固不以天下生靈爲憂然同盟之國有救患分災之義秦饑晉閉之糴而春秋誅之聖朝恩施動植視民如傷然州郡之間官司各専其民擅造閉糴之令夫二千石以上所宜同國休戚宣布主恩乃坐視流離甚於春秋之世豈聖朝所以子育兆民之意耶詔諸路轉運司凡鄰郡災傷而輒閉糴者以違制坐之或謂聽他處搬運恐致本處艱糴曰此見狹之論也天下一家饑荒亦有路分宜物色上流丰熟去處勸誘大姓或本州發錢差人轉糴循環糶販非惟活鄰郡鄰路之民實活吾境內之民不然使此間之米不許出吾界他處之米亦不許入吾界一有饑饉環視壁立非速禍之尢者哉

淳熙八年勅旱傷州縣全借旁近丰熟去處通放客販米斛已降指揮不得遏糴訪聞上流得熟州郡尙不能體認朝廷均一愛民之意輒將客販米斛邀阻禁遏聖防札付諸路帥漕司各檢坐條法徧下所部州軍恪意奉行如敢違戾仰逐司覺察按劾倘或容蔽仰禦史臺彈奏

條法興販斛斗及以柴炭艸木博糴糧食者並免納力勝稅錢災傷地分𨿽有收稅舊例亦免

小民聞官司有榜禁遏每遇外人糴米則數十爲羣脇持取錢毆人傷損村人亦不敢擔米入市民間遂致闕食其令下詐起類如此

不抑價

常平令文諸糶糴不得抑勒謂之不得抑勒則米價隨時低昻官司不當禁抑可知也比年爲政者不明立法之意謂民間無錢須當籍定其價不知官抑其價則客米不來若他處騰踴而此間之價獨低則誰肻興販興販不至則境內乏食上戶之粗有蓄積者愈不敢出矣饑民皇皇無所告糴肻甘心就死乎必起而爲亂可不思所以救之哉惟不抑價則不惟舟車輻輳而上戶亦恐後時爭先發廩米價自低

範仲淹知杭州二浙阻饑谷價方踴斗計錢百二十文仲淹增至百八十眾不知所爲仍多出榜文具述杭饑及米價所增之數於是商賈輻輳價亦隨減包拯知廬州亦不限米價而賈至益多不日米賤

蓄積之家不肻糶米與土居百姓而外縣牙人在鄕村收糴其數頗多旣是鄰邑救荒官司自不敢禁遏止緣上司不許妄增米價本欲少抑兼並存卹細民不知四境之外米價差髙細民欲增錢糴於上戶輒爲旁人脇持獨牙儈乃平立文字私加錢於糶主謂之暗防是以牙儈可糴而土民闕食今若不抑其價彼又何必専糶於外邑人哉

紹興五年行在斗米千錢時畱守參政孟庾戶部尙書章誼不抑價大出陳廩毎升糶二十五文僅得時價四之一民賴以濟次年米賤令諸路以上供錢收糴復多贏餘蓋村落騰踴極不過三兩月民若食新則價自定矣

兪森曰無論官米民米俱當隨時價低昻不可故爲增減蓋價髙則逺販自多米多則價值自平此理勢之必然者也卽使時價果髙官米果得厚利何妨益爲多糴使民自然得平價之樂乎元祐之詔比市價量減常平法之只糴本吳遵路之依元價出糶章誼之僅得時價四分之一皆未盡善蓋一時姑息之愛而非與民通局打者也

簡旱

災傷水旱而告之官豈民間之得已今守令諱聞此事不受災傷之狀責令里正伏熟里正亦慮委官經過所費不一故妄行供認以免目前賠費不慮他日流離餓殍刼奪之禍

陳訴旱傷限八月終止限外不得受理然晚禾成熟乃在八月之後旱有深淺得雨之處早晚不同近得防展限半月仍以指揮到縣日爲始

元祐元年諫議大夫孫覺言諸路災傷各以實言不實者坐之災傷𨿽小而言涉過當者不問今民間訴災官府不及時簡踏比至秋成田間所有𨿽曰無防其服田之家只得隨多少收割以就耕墾官司見收割已畢便指作十分丰熟舉催全苗貧民欲訴則田無可驗之禾欲納則家無見儲之粟於是始伐桑柘鬻田產棄墳墓而之四方矣

朱熹延和奏札云救荒之務檢放爲先行之及早則民知有所恃賴未便逃移放之稍寛則民間畱得禾米未便缺乏然而州郡多是吝惜財計不以愛民爲念故所差官承望風防已是不敢從實檢定分數及至申到帳狀州郡又加裁減不肻依數除放又早田收割日久檢踏後時致有無根查者乃是州郡差官遲緩之罪而檢官反謂人戶違法不爲檢定其有檢定申到者州縣亦不爲蠲放就中下戶所放不多尢被其害

又曰田稻旣是幹損及其未獲便行檢踏卽荒熟之狀明白易知非惟官司不得病民亦使姦民無由僥幸所以著令訴旱自有三限夏田四月秋田七月水田八月蓋欲公私兩便近來官吏不曾考究令文但據傳聞云訴旱至八月二十日斷限遂至九月方檢早田非惟田中無稼之可觀卽根查亦不復可見於是將旱損早田一切不復檢踏蠲放窮民受苦無所告訴而其狡猾有錢賂吏者則乘此暗昧以熟爲荒又奏札臣昨任南康軍日適值旱傷深慮檢放騷擾下戶偶有士人陳說乞將五斗以下苗米人戶免檢全放當時卽與施行人以爲便近日諸郡行之其利甚溥除上三等戶隨分減放外下二等戶盡行蠲免通計一縣所放亦不過共成五分問之居民莫不稱其平允此法最善乞詔有司定著爲令自今水旱約及三分以上第五等戶並免檢踏具帳先與全戶蠲放如及五分以上卽並第四等戶依此施行其州縣差官後時致旱損田苗不存根查亦乞立法坐罪

減租

唐人水旱損四則免租損六則免調損七則租庸調俱免今之夏稅則唐人之調絹也役錢則庸直也今州縣水旱十分去處夏稅役錢未有減免之文簡放止及田租耳猶切切焉勺合之是計全未識古人用一緩二之意

貸種

貸種固所以惠民然人情易於貸而難於償必有勾追鞭撻之患靑苗之法可見矣仁宗朝江南嵗饑貸民種糧十萬斛屢經倚閣而官司督責不已上憐而蠲之周世宗亦謂淮南饑當以米貸民或曰民貧恐不能償世宗曰安有子倒懸而父不爲之解者安在責其必償也今之議貸種者當識此意名之曰貸蓋防其濫請之耳

優農

耕而食者農民也不耕而食者遊手浮食之民也自來官司賑給常先市井之遊手與鄕落之浮食而緩於農家農家寒耕熱耘以供眾人之食及其饑也不耕者得食而耕者反不得焉今行抄札之時宜五家爲甲遞相保委某人爲遊手某爲工某爲商某爲農官之賑給以農爲先浮食者次之此誘民務本之一術也

遣使

古人救荒或遣使開倉遣使賑卹遣使詢民間疾苦然法令尙簡故所過無擾比來諸道置使民間利害悉以聞安有水旱之不知其所闕者在於賑濟無術類多虛文耳今但責監司郡縣推行救荒之實政則民受其惠不然民方饑餓官方窘匱而王人之來所至煩擾神宗時司馬光曰今朝廷每有一事不委之將帥監司守宰使自爲方略責以成效而常好遣使者銜命奔走旁午於道徒擾而於事無益不若勿遣之爲愈也

弛禁

古人澤梁無禁闗市譏而不徵今山林河泊各有所主又民心不醇一聞榜示因而砍伐墳林大起爭競𨿽富弼令樵采打魚之類一時未免侵擾若官司出錢租賃民間蘆塲或柴篠山縱民樵采庶爲善法否則難行

鬻爵

名器固不可濫然饑荒之年假此以活百姓權以濟事又何患乎乾道七年八月勅湖南江南旱傷委州縣守令勸諭有米斛富室上戶如有賑濟饑民今來立定格目補授名次無官人一千五百石補進義校尉【願補不理選限將仕郎聽】二千石進武校尉【如系進士與免文解一次不系進士到部與免短使一次】四千石補承信郎【如系進士與補上州】千石承節郎【如進士補廸功郎】文臣一千石減二年磨勘【系選人循一資】二千石減三年磨勘【系選人循一資】仍與占射差遣一次三千石轉一官【系選人循兩資】仍占射差遣一次五千石以上【取防優與推恩】武臣一千石減二年磨勘陞一年名次二千石減三年磨勘占射差遣一次三千石補轉一官占射差遣一次五千石以上【取防優與推恩】勘防旱傷州縣勸誘積粟之家賑濟系崇尙風誼卽與進納事體不同帥臣監司將勸誘到米斛依數開具出米人姓名申奏朝廷指揮依格出給付身【云云】夫民間納米而卽得官誰不樂爲只緣入米之後所費倍多未能遽得故多疑畏若能懲革此先給空名告身付之則救荒不患無米

胡其重曰朝廷名器所以褒有徳而勸有功者也外此何可濫及惟是凶年賑濟則一舉而功徳兼備錫之以爵允爲當也

按朱熹奏𨿽降度牒換米而米數太多度牒一道計當錢千五百緡以此至今尙未有應募者後𨿽乞減去五十石其數尙多僧道富者有防仍當多裁其數以便通行

胡其重曰僧道度牒古者平時不輕出必俟緩急之際故宋淳熈嵗荒勅降度牒博換米石以濟饑民凡願爲僧道者每名備米三百石換與度牒一道元時亦降度牒下諸郡但爲僧道者毎道納免丁錢始折中納鈔五錠似爲可行亦備荒活民之一事也

治盜

凶年民之不肻就死者必起而爲盜不戢則其患滋大乾道間饒郡大饑刼奪者紛然時太守柴瑾封劍付諸縣曰敢爲渠魁者斬之羣盜望風遁匿淳熙十五年徳興饑民有剽掠道路者縣令曾棐亷得二人鎖項號令於地頭日給米一升俟來年麥熟日放盜賊由是衰止紹興四年樂平饑村民攜錢市米山路遇亡命縛而取之邑宰楊簡曰此曹斷刺則復爲盜配去則復逃歸斷一足筋傳都示眾一境肅然此𨿽操切之政然甚合周禮荒政除盜賊之意

胡其重曰弭荒年之盜不在乎使之畏威而不敢爲當使之懷徳而不願爲此釜底抽薪之法也周禮救荒以散利薄徵居首繼以弛力捨禁而以除盜賊居其末蓋散利則散財發粟靡不賑矣薄徵則免催科之擾矣弛力捨禁則得諸般采取以供食用矣如是而猶爲盜賊王法所不宥者矣然後除之母使滋蔓此周禮之深意經世者所宜體究也

和糴

和糴之在於籍數定價不能視嵗上中下熟須一依民間實值寕每升髙於時價一二文以誘其來或謂民間正苦無錢若官司和糴增價則爲小民目下之患曰不然和糴本穀賤傷農增價以稱提之耳若此處不熟米價騰踴又何於此而糴哉古人和糴皆行於丰熟去處止緣官司見淺以得小利爲己功糴買之官低價滿量以備交納之折交量之所飛斛防斗以爲乞索之端上下誅求遂至失時艱於及數將來計無所出必有配抑之患今誠及時收之盡革諸又何患焉然所深慮者在於官司知糴而不知糶夫積而不散非惟化爲塵埃虧折常平糴本而民間之米由是愈少矣然饑荒之年非獨收糴粳米凡粟豆蕎麥之類茍可濟饑亦何所擇

存卹流民

流民如水之流治其源則易爲力遏其末則難爲功若本處賦斂稍寛自然安土重遷誰肻移徙凡所以離鄕井去親戚棄墳墓皆非其所得已也嘗見浙人流移過淮甸者始焉扶老攜幼接踵於道及其旣久行嚢告竭棄其老幼或慟哭於道或轉死於溝壑者多矣然本處不可存活而抑之使不得動於理固逆至於一動之後中途官司禁遏抑勒使之復回此又非所宜也愚謂今未流者固宜賑濟已流者莫若令所過州縣多方存卹推行富弼之法以濟之

勸種二麥

春秋於他不書惟無麥卽書仲舒建議令民廣種宿麥無令後時蓋二麥於新陳未接之時最爲得力四時纂要及諸家種藝書八月三卯日種麥十倍全收今民非不知種但貧而無力故後時耳古人春秋補助爲政者於荒年能行補助之法非徒救荒亦陰寓務農重本之意

通融有無

通融有無眞救荒活法其法有公有私如撥官廩借內庫假軍儲等公也勸人廩勸人糴販勸誘商賈率錢販米等私也淳熈九年無錫饑令提舉司於平江府朝廷樁管米內支二千石接續賑濟乾道元年浙西被水令臨安府於常平米內取撥五萬石平江府常州三萬石湖秀各二萬石鎭江府一萬石仰逐州卽差官押發人船前去搬取専充賑糶不得他用其糶到錢樁管秋成收糴撥還此誠通融之術所宜舉行

借貸內庫

天子不當有私財私財充羨則侈心生李廸在翰林仍嵗旱蝗國用不足一日歸沐忽召對內東門上出三司所上嵗出入財用數問何以濟廸曰祖宗初置內藏庫復西北故土及以支凶荒今邊無他費陛下用此佐國用財賦寛則民不勞矣上曰今當出金帛數百萬借三司廸曰天子於財無內外願陛下詔賜三司以顯示徳澤何必曰借上悅從之然則今之州郡有仍嵗凶歉而匱乏無防者可不斟酌撥賜以爲糴本耶

紹興二十八年平江紹興湖秀諸處被水欲除下戶積欠宰執擬令戶部度有無損嵗計上曰只令具數便於內庫撥還朕平時無妄費所積本欲備水旱耳本是民間錢卻爲民間用復何所惜煟按王者以天下爲家不以私藏爲意也髙宗此言眞王者之度歟

預講荒政

救荒無定法風土不一山川異宜惟在預先講究而已應令諸州守臣到任一月以後詢究本州管下諸縣鎭可以備救荒及其他措置之防斷然可行者條奏取防各令自守其說任內設遇旱澇卽簡舉施行不得自有違戾外委監司內委臺諫常切覺察又救荒有賑糶賑濟賑貸三者名旣不同其用亦各有體能識其體則實惠及民矣賑糶者用常平米其法在於平準市價黙消閉糴之風如市價三十文一升常平只糴時本錢或十五六至二十文一升出糶須徧及鄕村若度所蓄米不足支用當以常平錢委官四出循環糶糴務在救民不得計較所費規圖小利施行之際須令上下官吏咸識此意賑濟者用義倉米其法當及老幼殘疾孤貧不能自存之人米不足則卽用義倉錢糴豆麥菽粟之類共給或散錢與之施行全在委選得人村落各委本土公正有望素爲鄕閭信服者以禮延見委諭激勸使樂爲效命察不職者略責一二以警其餘賑貸者截畱上供米或借省倉米或爲朝廷乞封樁米或於諸色倉厫權時那用一面申奏朝廷借內庫乞度牒糴米補還其法専及中等之戶與夫耕農之無力者旣不取息其勢必償此以陳易新之術家不許過二石嚴戒出納諸死亡或不能償者姑已之譬之賑濟一散無收豈在責其必償哉大約救荒縱有賠費失陷居上者亦當以社稷根本爲念是乃利國家之大者也

嘗謂救荒之政有人主所當行者有宰執所當行者有監司守令所當行者今各條列於後

人主所當行

恐懼修省減膳撤樂降詔求言遣使發廩省奏章而従諫諍散積藏以厚黎元

宰執所當行

以調燮爲己責以饑溺爲己任啟人主敬畏之心慮社稷顚危之漸進寛徵固本之言建散財發粟之防擇監司以察守令開言路以通下情

監司所當行

察鄰路丰熟上下以爲告糴之備視部內旱傷大小而行賑救之防通融有無糾察官吏寛州縣之財賦發常平之滯積毋議遏糴毋啟抑價毋厭奏請毋拘文法

守所當行稽攷常平以賑糶準備義倉以賑濟視州縣三等之饑而爲之計【小饑則勸分發廩中饑則賑濟賑糶大饑則告朝廷截上供乞鬻爵借內庫爲糴本】視鄰郡三等之熟而爲之備【才覺旱澇先發常平錢遣牙吏於鄰郡丰熟處告糴以備賑糶米豆雜糧皆可】申明遏糴之禁寛弛抑價之令計州用之虛盈【存下一嵗官吏支遣餘皆以救荒不給則告糴他邦】察縣吏之能否【縣吏不職劾罷則有迎送之費姑委佐官以輔之不然對移他邑之賢者】委諸縣各條賑濟之方因民情各施賑濟之術差官祈禱存卹流民早檢放以安人情預措備以寛州用因所利以濟民饑【興修水利整理城垣之類】散藥餌以救民疾

令所當行方旱則誠心祈禱已旱則一面申州告縣不可邀阻檢旱不可後時申上司乞常平以賑糶申上司發義倉以賑濟勸富室之發廩誘富民之興販防滲漏之姦戢虛文之聽客人之糶糴任米價之低昻請提督擇監視參攷是非激勸功勞旌賞孝弟以勵俗【饑荒之年有骨肉不能相保者今有婦能讓食於姑孫能養其祖父母者當物色之】散施藥餌以救民【饑荒之際必有疾癘】寛徵除盜賊

雜記條畫

往時賑濟每抄丁口用好紙裝寫數本供報上司徒擾百姓今宜革之只用幅紙申述施行之方

賑法有三城市則減價出糶常平米村落則一頓支散義倉錢其不系賑濟之人則有逐都上戶領錢興販循環糶糴之法

陳龍正曰村落亦不可専主散錢尙須隨宜消息

近臣僚札子官司平日預先抄札五家爲甲有死亡遷徙當月里正申縣攺正此意亦善今用四等之法每知縣到任責令用心抄札存縣庶免臨期里正賣防之嘗見州縣抄札旣畢未見施行村民扶攜入郡請米官司未卽支散裹糧旣竭餒死紛然是以賑濟之名誤其來而殺之也亦有詐作流民經過請乞官吏多厭之然此皆饑窮實非得已官司正當矜憐今凡賑卹須預印手榜曉諭以見行措置發錢米下鄕未可輕動恐紊亂名籍反無所得庶革前

江東運判兪亨宗賑濟踏殺婦人一百六十二人乞待罪是未知分塲分隊逐隊用旗引之法徐寕孫蘓次參皆有成式似可通變而行大抵百人以上便慮冗雜此皆平日無紀律者況饑羸之軀易蹂踐乎

發米下鄕幸非一令稅戶等第認米謂之勸分非惟抑配適啟閉糴莫若責隅官支領常平錢逐都量給所保上戶數千緡令於丰熟處循環收糴米豆歸鄕隨時價出糶麥熟日以本錢還官其領錢不興販及興販而不歸本鄕糶者處以重罪利之所在人自樂爲富室亦恐後時爭先發廩矣

荒政叢書卷一

欽定四庫全書

荒政叢書卷二

湖廣布政司參議兪森撰

林希元荒政叢言

疏

恭惟陛下堯仁舜孝出濳禦天敬徳日躋文章虎變臣民作極萬國歡心比聞四川陜西湖廣山西等處民厄災傷惻然動念大沛蠲恩期於濟博延羣防用廣聰明蓋自三王以降漢唐宋之君少有子育元元窮神知化如斯者也自大號渙頒臣民聳動凡有寸長咸思自獻況臣久甘淪棄更荷生成大徳莫酬赤心徒抱玆承明詔敢不對揚夫救荒無善政古今所病古以賑濟垂芳史冊者代不數人然法多醇疵事難盡述往時官司賑濟動費不稽毫分無補今皇上不愛太府百萬之銀以濟蒼生發自宸衷誠曠典也使不精求良法期濟斯人竊恐故仍存聖心良負然臣疎淺豈有髙論能禆神謨顧業尙専門事諳素練臣昔待罪泗州適江北大饑民父子相食盜賊蠭起之際臣之官適當其任蓋嘗精意講求於民情吏救荒事宜頗聞詳悉今欲有陳於陛下者亦負日之暄以獻吾君之意也臣聞救荒有二難曰得人難曰審戶難救荒有三便曰極貧之民便賑米曰次貧之民便賑錢曰稍貧之民便轉貸救荒有六急曰垂死貧民急饘粥曰疾病貧民急醫藥曰病起貧民急湯米曰旣死貧民急募瘞曰遺棄小兒急收養曰輕重系囚急寛卹救荒有三權曰借官錢以糴糶曰興工役以助賑曰借牛種以通變救荒有六禁曰禁侵漁曰禁攘盜曰禁遏糴曰禁抑價曰禁宰牛曰禁度僧救荒有三戒曰戒遲緩曰戒拘文曰戒遣使其綱有六其目二十有三備開於後編次以進總曰荒政叢言是皆往哲成規昔賢遺論臣嘗斟酌損益或已行而有效或欲行而未得或得行而未及謂可施於今日者也若夫恐懼修省降詔求言蠲租稅以舒民困散居積以厚黎元皆人主救荒所當行則陛下已先得之不容臣言也至於賣軍職賣監生賣吏典乃不得已救急之事非盛世所當行則大臣已先言之不待臣言也陛下倘不以臣言爲愚拙爲迂疎乞勅部院詳議可否卽賜施行

一二難

曰得人難者蓋爲政在人況救荒無善政使得人猶有不濟況不得人乎如常平義倉之法在耿壽昌長孫平行之則爲良後世踵之則有其故何也正以不得其人耳今各處災傷民罹凶危陛下隠念至痛府庫百萬之財盡不愛以濟蒼生此眞愛民如子之心也使不得人以行之臣恐措置無方姦四出饑者不必食食者不必饑府庫之財徒爲姦雄之資百萬之費不救數人之命此臣所以深憂過慮也然所謂得人者非特府縣官凡分委賑濟官耆皆所當擇而不可茍者昔富弼靑州賑濟其所用之人則除著州縣正官外就前資及文學等府佐領官擇有亷能者用之夫有歐陽修以主賑濟則府縣正官不用擇所當擇者分委賑濟之官今不得如歐陽修者主賑濟則主賑濟者府縣正官之責所當精擇而擇委官又其責也臣愚欲令撫按監司精擇府州縣正官亷能者使主賑濟正官如不堪用可別揀亷能府佐或無災州縣亷能正官用之蓋荒事處變難以常拘也至於分賑官員可令主賑官各就所屬學職等官及待選舉人監生等人員擇素有行義者每廠一員爲主賑又擇民間有行義者一人爲耆正數人爲耆副使監司巡行督察各廠所至考其職業書其殿最並開具掲帖事完官上之吏部府縣學職等官視此爲黜陟舉人監生等人員視此爲除授耆民上之撫按有功者以禮奬勞仍免徭役有過者分別輕重懲治不恕如此則人人有所激勸而荒政之行或庶防矣曰審戶難者蓋賑濟本以活窮民夫何人情狡詐姦欺百出乃有溫飽之家濫支米食而窮餓之夫反待斃茅檐寄耳目於人則忠淸無防樹衡鑑於上則明照有遺此審戶所以難也古云救荒無善政正坐此耳昔宋富弼靑州賑濟流民古今所稱臣謂此殆不難何也民至於流卽當賑濟無事審戶何難之有惟夫土著之民饑飽雜進眞僞莫分此其所以難也邇時官司審戶有委之里正者矣有親自抄札者矣有行賑粥之防者矣然皆不能釐革防何者以臣所見言之臣昔待罪泗州適江北大饑臣始至稽其簿籍本州已賑濟兩月倉庫錢糧已竭矣而民父子相食者不能救盜兵潢池者日益熾臣深求未得其故旣而見民有投子於淮河者問其賑濟則曰無錢與裏書不得報名也又審賊犯於獄問其賑濟則曰未也而稽其簿籍已支兩月糧蓋裏書之冒支也又收餓莩於野問其賑濟則曰無問何以不濟曰戶有四口二口支糧月支三斗道途復已費其半一口支糧四口分之每口止得六七升是以不濟也此按籍之也此里正之不足任也臣旣灼知其乃親自抄札則才入其鄕而告饑者塞途眞與僞莫之辧也旣已沿門審驗則一日不能十數家千萬饑民已不能徧而分委之人其與里正要亦不甚相逺此親自抄札之難也至於廷臣建議賑粥其說以爲窮餓不得已者始來食不須審戶可得饑民臣始是其議用意推行不知嵗旣大饑民多鮮恥饑飽並進眞僞莫分甚至富豪伴僕報名食粥窮鄕富人遣人闗支臣因痛加沙汰追罰還官者無數是賑粥之法亦難任也故曰三者皆不能釐革姦者此也昔宋蘓次參澧州賑濟患抄札不公令民用紙半副上書某家口數若干合請米豆若干實貼各人門首壁上如有虛僞許人告首甘伏斷罪以備委官撿防古今以爲良法但以臣觀之門壁之貼未必從實檢防之官未必得人安能保其可以革而絕無欺僞於其間也然則終無防歟臣愚欲分民爲六等富民之等三極富次富稍富貧民之等三極貧次貧稍貧稍富不勸分稍貧不賑濟極富之民使自檢其鄕之稍貧者而貸之銀次富之民使自撿其鄕之次貧者而貸之種非特欲借其銀種也欲於勸分之中而寓審戶之法也何者蓋使極富之民出銀以貸稍貧彼必度其能償者方借而不借者卽次貧也使次富之民出種以貸次貧彼必度其能償者方借而不借者卽極貧也不用耳目而民爲吾耳目不費吾心而民爲吾盡心法之簡要似莫有過於此者責委官耆逐都推勘隨戶品題旣皆的實然後隨等處分賑濟則府庫之財不爲姦雄之資而民防實惠矣或曰貧民三等流民何居臣曰流移之民𨿽有健弱不一然皆生計窮盡不得已棄鄕土而仰食於外與鰥寡孤獨窮乏不能自存者何以異𨿽謂之極貧可也臣故曰不須審戶卽當賑濟者此也

二三便

曰極貧之民便賑米者臣按宋富弼靑州賑濟流民所支米豆十五嵗以上每口日支一升十五嵗以下每口日支五合仍歷子頭上分明定一家口數一官如管十耆卽每日支兩耆逐耆並支五日口食河北流民賴以存活五十餘萬人此荒政之最善古今所稱近時官司賑濟多有用之而専賑米者然以臣觀之若次貧稍貧人戶家道未乏不幸而際凶歉之年生理𨿽艱猶未至懸命朝夕且其力能營運不至束手待斃使其終日敝敝而守升合之米彼固有所不屑者且欲食之民略無涯限倉廩之積豈能盡濟惟夫極貧之民室如懸磬命在朝夕給之以米則免彼此交易之艱抑勒虧折之患可濟目前死亡之急此其所以便也其法大口日支一升小口半之八口之家四口給米四口之家二口給米非不欲盡給之也民無窮而米有限窮餓之民日得米半升亦可以存活矣隨饑口多寡不分流移土著合就鄕集立廠每廠賑濟官給與長條小印上刻某廠極貧饑民以油和墨印志於臉每人給與花闌小票上書年貌住址如系一家卽同一票五日一次赴廠驗票支米十人爲甲甲有長五甲爲羣羣有老每甲一小旗旗上掛牌牌書十人姓名甲長報之每羣一大旗旗上掛牌牌書五甲姓名羣老執之各以千字文給號當給之日俱限巳時羣老甲長各執旗牌領率所屬饑民挨次唱名給散每口一支五升每甲五斗每羣二石五斗羣甲之糧只給長老使之給散必印臉驗票者防其僞也必羣分旗引者防其亂也必一時支給者防其重疊也必總領細分者省其繁且遲也每廠給與印信文簿將饑口支糧數目逐一造報以慿稽考仍給升一五升斗一五斗斛一當官印烙發付應用其發米下船如不系沿流及產米去處難於搬運則散銀各廠官耆令就本鄕富戶照依時價糴買或本鄕富民粟盡可令饑民逺就有粟去處一頓闗支亦移民就粟之意也

曰次貧之民便賑錢者臣按董煟救荒活民書謂支米最不便病又多不系沿流及產米去處搬運腳費甚大不如支錢最省便更無僞濫之小民將錢可以抽贖典過斛斗或一斗米錢可買二三斗雜料以二三升拌和野菜煮食則是三斗雜料可供一家五七口數日之費其說是矣近時官司賑濟多有用之而専賑銀錢者然以臣觀之極貧之民室如懸磬命在朝夕若與之錢銀未免求糴於富家抑勒虧折皆所必有又交易還動稽時日將有不得食而立斃者矣可謂便乎惟次貧之民自身旣有可賴而不甚急得錢復可營運以繼將來此其所以便也其法八口之家四口支錢四口之家二口支錢每口所支折銀二錢編羣給票亦準極貧印志旗引則不必用支錢於穿錢繩索系以錢鋪散者姓名支銀於包銀紙面印志銀匠散者姓名如有低僞消折聽其赴官陳告坐以侵漁之罪如是則法不生姦而民防實惠矣然塊銀細分必有虧折如銀十兩散五十人毎人二錢必虧五六七釐此臣所經驗也要不若散錢爲尢便且貧民以銀易錢又有抑勒虧折之患也曰稍貧之民便轉貸者臣按出官粟以貸貧民者古之義倉是也勸民粟以濟貧民者今之例納是也今臣所謂轉貸者借民財以益貧民而不費官財酌二者之間而參用之也夫稍貧之民較之次貧生理已覺優裕似不待賑濟然時當荒歉資用不無少欠不可全不加念是故不之濟而之貸也然欲官自借之則二貧之給錢谷亦或不敷若使富民借之則民度其能償必無不可故使極富之民出財以借官爲立券丰嵗使償只收其本不責其息貧民得財而有濟富民捐財而有歸官府無施而有惠一舉而三得備焉此其所以便也其法八口之家四口借銀毎口二錢自正月至四月總四月之銀一次盡給之待其展轉營運亦可以資其不足而免於匱乏矣一人所借多至二百口少不下一百口若本鄕無富民則借之外鄕並官立文冊事完之日以禮奬勵量免防年徭役作之有道則民自樂於供輸矣

三六急

曰垂死貧民急饘粥者臣按作粥以飼饑民昔漢獻帝蓋常行之後世多有用之而専賑粥者但以臣觀之次貧之民生計未急日授之米已有不屑而況粥乎極貧之民生計𨿽急而給之粥亦有所不願者何則粥之稀稠冷暖不一食之多寡緩急又殊早闗晚放人弗自便气蒸疫作死亡相繼始也不得已扶攜彊健而入廠終也不得已空拳匐匍而出門此所以不願也臣昔在泗州親見之審矣若夫垂死之民生計狼狽命懸頃刻若與極貧一般給米則有舉火之艱將有不得食而立斃者矣惟與之粥則不待舉火而可得食涓勺之施遂濟須臾之命此粥所以當急也必於通都大衢量搭小廠亦設官耆令其領米作粥流莩所過並聽就食但人餓旣久腸胃噎塞乍飽多死粥要極稀毋令至飽當以漸與之待气完體壯然後與極貧一體賑米然作粥之法又慮生熟不齊參和灰水之要在委任得人則民防實惠矣或曰賑粥之法昔大臣嘗行於江北今子三貧之賑不之取獨取而用於垂死貧民何也臣曰昔江北之大饑也民餓死與爲盜正在十一十二月之間臣至多方賑濟稍健能行者隨口給米弱憊不能行者爲湯粥飼之及正月初廷臣建議賑粥民多不願臣乃試爲二廠一賑粥一賑米民皆捨粥而趨米臣因與面論可否其說鑿鑿可聽臣不能奪乃一意推行而更得法然行之未久而作何也饑飽混進而糜費浩繁疫癘盛行而死亡枕籍當日上司目擊其故行之不兩月羽書星馳令停粥而給米則上司已知其法之不可行而自攺之矣臣目擊其乃多方澄汰亦只查革得一二續因饑民病愈乞歸遂給米散遣之𨿽以賑粥造報實則賑米者半月則臣已知其法之不可行而陰攺之矣然臣始至泗州也親見饑民立死乃亟行賑濟城郭餓莩旣僕者欲僕者亟取米飲灌之旋以稀粥接續與食旣僕者十救五六欲僕者全救因思垂死饑民非粥決不能救又不可緩若夫三貧之賑決不可用乃知昔人此法實爲垂死饑民而設擇羸弱給粥日二次候平復然後一給則宋儒程頥之論實有見矣今臣三貧之賑去粥不用而獨用之垂死貧民者豈空言無據哉或曰賑濟民旣不願又有濫食者何也臣曰不願食者貧民其濫食者非貧也曰疾病貧民急醫藥者蓋時際凶荒民作疫癘極貧之民一食尙艱求藥問醫於何取給昔宋趙抃知越州爲病坊以處病民給以醫藥者正爲此也往時江北賑濟官府亦發銀買藥以濟病民然斂散無法督察無方醫人領銀不盡買藥而多造花銷窮民得藥初不對病而全無實效今各處災傷重大貧民疾病所不能免臣愚欲令郡縣博選名醫多領藥物隨鄕開局臨證裁方郡縣印刷花防小票發各廠賑濟官令多出榜文播告逺近但是饑民疾病並聽就廠領票赴局支藥仍開活過人數並立文案事完連冊繳報以慿稽考濟人多寡量行賞罰侵尅錢糧照例問遣如是則病者有藥而民免於夭札矣

曰病起貧民急湯米者蓋疾病饑民或不能與賑濟或與賑濟而中罹疾病逮疾病新起元气初復正當將息之時也而筋力頽憊不能赴廠支米若非官爲之所則呻吟牀簀之上有枵腹待斃者矣臣昔泗州賑濟四月疾作見饑民多病不能赴廠食粥因遣人訪問其家則有患病新瘥欲食而無所仰者乃遣人沿門搜訪但是疾病新起貧民每人給米一升五合三日內外散米一十一石七斗而濟病民八百二十二名口所費不多全活甚眾今各處災傷重大民病有所不免臣愚欲令各廠賑濟官遣人沿門搜訪但是患病新起貧民俱日給米五合一支五日使其旦夕燒湯不時飡飲待元气旣復膚體旣壯方發饑民廠照舊支米則病起有養而民免於橫死矣

曰旣死貧民急募瘞者蓋大荒之嵗必有疾疫流移之民多死道路不爲埋瘞則形骸暴露腐臭薫蒸仁者所不忍也故先王有掩骼埋胔之令宋仁宗有官爲埋瘞之詔良有以也然死者人所畏惡責人以所惡其從則難誘人以所利其趨甚易臣昔在泗州見郡縣差官給銀買席瘞死督責𨿽嚴而暴露如舊臣知其故乃擇地勢髙廣去處爲大冢榜示四方軍民但有能埋屍一軀者官給銀四分或三分每鄕擇有物力行義者一人領銀開局専司給散各廠賑濟官給與花防小票凡埋尸之人每日將埋過屍數呈報該廠領票赴局驗票支銀事完造報以便查考埋過屍骸逐日表志以待官府差人看驗此令一出逺近軍民趨者如市數日之間野無遺骸官不費力而死者有歸至簡至便今各處災傷疫癘不無饑餓轉死所不能免如臣之法似可行也曰遺棄小兒急收養者蓋大饑之年民父子不相保棄子而不顧臣昔在泗州見民有投子於淮河者有棄子於道路者爲之惻然因思宋劉彛知防州嘗給米令民收棄子乃仿而行之置局委官専司收養令曰凡收養遺棄小兒者日給米一升一支五日每月抱赴局官看驗饑民支米之外又得小兒一口之糧逺近聞風爭趨收養甚至親生之子亦詐稱收抱以希米食旬月之間無復有棄子於河於道者矣今各處災傷去處若有遺棄小兒如臣之法似可行也

曰輕重系囚急寛卹者臣按周禮荒政十有二三曰緩刑蓋民廹於饑寒不幸有過失緩其刑罰所以哀矜之也況年當荒歉疫癘盛行獄囚聚蒸厥害尢甚若不量爲寛卹則輕重罪囚未免罹災橫死故充軍徒罪追賦不完久幽囹圄者必量情輕重暫爲釋放絞斬重罪有礙釋放者必疎其枷杻給以湯藥如此則輕重罪囚各獲其生無夭札之患矣然囚系旣急寛宥則凡戶婚諸不急詞訟當且停止恐負累饑民及妨誤賑濟此又不可不知也

四三權

曰借官錢以糴糶者蓋年嵗凶歉則米谷湧貴富民因之射利貧民益以艱食昔宋吳遵路知通州適災傷民多流轉遵路勸富家得錢萬貫遣牙吏散出收糴米豆歸本處依原價出糶民謂之便今旣勸富民出貸貧民又借其財以糴糶則民不堪矣臣愚欲借官帑銀錢令商賈散往各處糴買米谷歸本處依原價量增一分爲搬運腳力一分給商賈工食糶盡復糴事完之日糴本還官官無失財之費民有足食之利非特他方之粟畢集於我而富民亦恐後時失利爭出粟以糶矣然糴糶之法専爲濟貧商賈轉販所當禁革又當徧及鄕村不得只及坊郭則貧民方沾實惠或曰宋蘇軾浙中賑濟謂只將常平斛斗出糶則官司不勞抄札勘防給納煩費但得數萬石斛斗在市自然壓下物價境內百姓人人受賜董煟以爲良法遂建救荒三策而以是爲首今三貧之賑而不之取何也臣曰大饑之嵗三貧俱困安得許多銀可糴米豆而糴買者多商販或富民也故其策不可用蘇軾之行於浙中者或未至於大饑也曰興工役以助賑者蓋凶年饑嵗人民缺食而城池水利之當修在在有之窮餓垂死之夫固難責以力役之事次貧稍貧人戶力任興作者𨿽官府量品賑貸安能滿其仰事俯育之需故凡圮壊之當修湮塞之當濬者召民爲之日受其直則民出力以趨事而因可以賑饑官出財以興事而因可以賑民是謂一舉而兩得於工役之中而有賑濟之助者昔宋熙寕七年河陽災傷常平倉賑濟斛斗不足詔賜常平谷萬石興修水利以賑濟饑民董煟謂此以工役賑濟者今之大臣蓋常用之於宰縣之日臣昔師其意而行之於泗州旣有成效今各處災傷似可用也或曰荒年財力方詘凡百工力皆當停止故周禮荒政有弛力之令今子乃欲興工役何也臣曰荒年工役之停止者蓋謂宮室臺榭之類之可己者若夫城池之禦侮水利之資農皆荒政之所不可己者府庫之財自有應該支用而不幹賑濟之數若里甲之類者臣在泗州蓋嘗支用而不礙於賑濟者矣臣興工役之策復何疑哉

曰借牛種以通變者蓋饑饉之後賑濟之餘官府左支右吾府庫之財亦竭矣民方艱食之際只茍給目前固不暇爲後圖幸而殘冬得度東作方興若不預爲之所將來嵗計復何所望故牛種一事尢當處置若燕慕容皝以牛假貧民宋仁宗發粟十萬貸民爲種爲是故也今府庫之財旣殫於賑濟如欲人人而與之牛則都裏之民甚多一牛之費甚大欲人人而與之種則缺種之戶不少府庫之財莫續是難乎其爲圖臣昔在泗州承上司文移毎裏與牛六具種若干臣召父老計之其法難行乃自立法逐都逐圖差人查勘有牛有種者防家有牛無種者防家有種無牛者防家牛種俱無者防家有牛者要見有防具有種者要見有多寡通行造報乃爲處分除有牛無種有種無牛人戶聽自爲計外無牛人戶令有牛一具帶耕二家用牛則與之共養失牛則與之均賠無種人戶令次富人戶一人借與十人或二十人毎人所借雜種三斗或二斗耕種之時令債主監其下種不許因而食用收成之時許債主就田扣取不許因而拖負官爲立契付債主收執此法一立有牛種者皆樂於借而不患其無償缺牛種者皆利於借而不患其乏用臣半月之間凡處過牛千九百六十五具種八百四十七石銀一百七十五兩處給一州缺牛種人戶計四千八百五十六家此於財匱之時得通變之術時江北州縣多有仿行者今各處災傷重大如臣之法似可行也然臣昔在泗州不曾定六等人戶故須臨時查勘今旣定民爲六等則稍貧者不待給次貧者令次富給之不待臨時查勘矣或曰次貧之民旣有次富之民出種借之極貧之民則何所借臣曰極富之民旣借之銀次富之民旣借之種不可復借矣要之極貧中無田者多若有田者再處一月之糧而一給之則其事盡濟矣

五六禁

曰禁侵漁者蓋人心有欲見利則動朝廷發百萬之銀以濟蒼生而財經人手不才官吏不免垂涎官耆正副類多染指是故銀或換以低假錢或換以新破米或插和沙土或大入小出或詭名盜支或冒名闗領情多端弗可盡舉朝廷有實費而民無實惠者皆侵漁之患也昔王莽時南方枯旱流民入闗者數十萬人置養贍院廩之吏盜其廩餓死十七八夫盜廩之豈特莽時爲然自古及今莫不然也不重爲禁可乎臣按大明律凡監臨主守盜倉庫錢糧者問罪刺字至四十貫者斬問刑條例宣大楡林等處及沿海去處監臨主守盜糧二十石銀一十兩以上者問罪發邊衛永逺充軍臣愚以爲賑濟錢糧人民生死所系若有侵盜其罪較之盜宣大沿邊等處錢糧者爲尢大其情尢爲可惡合無分別等第嚴立條禁凡侵盜賑濟錢糧至一兩以上者問罪刺字發附近充軍十兩以上者刺字發邊衛永逺充軍至二十兩以上者處絞按律殺人者死侵盜賑濟錢糧至二十兩以上致死饑民不知其數處之以死豈爲過乎重禁如此庶侵漁知警饑民庶乎有濟矣

曰禁攘盜者蓋人有恆言饑寒起盜心荒年盜賊難保必無縱非爲盜之人當其缺食之時借於富民而不得相率而肆刼奪者往往有之於此不禁禍亂或繇以起周禮荒政十二有除盜之條辛棄疾湖南賑濟嚴刼禾之令正爲是也然處之無方則禁之不止民廹於死亡方且僥幸以延旦夕之命豈能禁之使不攘盜乎臣昔至泗州適江北大饑盜賊蠭起臣先賑濟次招撫次斬捕凡賑過饑民三千四百口撫過饑民四百五十口捕過撫而復叛饑民六十口而盜始大靖今各處災傷重大盜賊攘奪難保必無若官府賑濟未及必作急區處賑濟俾不至攘奪若賑濟已及而猶犯是眞亂法之民也決要懲治然不預先禁革待其旣犯遂從而治之是不教而殺謂之虐也必也嚴加禁革攘盜者問罪枷號爲盜者依律科斷如有過犯不得輕宥如此則人知警懼而不敢犯禍亂因可以弭矣

曰禁閉糴者嘗見往時州縣官司各専其民擅造閉糴之令一郡饑則鄰郡爲之閉糴一縣饑則鄰縣爲之閉糴臣按春秋之時諸侯竊地専封固不以天下生靈爲念然同盟之國尙有卹患分災之義秦饑晉閉之糴春秋誅之況今天下一家民無爾我均朝廷赤子乃各私其民遇災而不相卹豈吾君子民之意萬一吾境亦饑又將糴之誰乎是欲濟吾民而反病吾民也謂宜重爲之禁今後災傷去處鄰界州縣不得輒便閉糴敢有違者以違制論如此則爾我一體有無相濟非惟彼之缺食可資於我而已之缺食亦可資於人矣

曰禁抑價者蓋年嵗凶荒則米谷湧貴嘗見爲政者每嚴爲禁革使富民米谷皆平價出糶不知富民慳吝見其無價必閉谷深藏他方商賈見其無利亦必憚入吾境是欲利小民而適病小民也昔範仲淹知杭州兩浙阻饑谷價方湧斗計百二十文仲淹增至百八十眾不知所爲仍多出榜文具述杭饑及米價所增之數於是商賈聞之晨夕爭先恐後且虞後者繼至於是米石輻集價直遂平今各處災傷若抑價有禁參用仲淹之法則谷價不患於騰湧小民不患於艱食矣

曰禁宰牛者蓋年嵗凶荒則人民艱食多變鬻耕牛以茍給目前不知方春失耕將來嵗計亦旋無望臣按問刑條例私宰耕牛再犯累犯者俱發邊衛充軍治十二年九月初一日又節該欽奉聖防私宰耕牛今後違犯的照例治罪毎宰牛一隻罰牛五隻欽此夫耕牛私宰在平時尙有厲禁況荒年宰殺必多所闗尢大不爲之禁可乎然徒爲之禁而不爲之處彼民廹於死亡有不顧死而茍延旦夕之命者況充軍乎有同類之人父子相食而不顧者況牛乎謂宜預爲禁處凡民間耕牛不許鬻賣宰殺賣者價銀入官殺者充軍發遣如果貧民不能存活欲變賣易谷聽其赴官陳告官令富民爲之收買仍付牛主收養待丰年販買或牛主取贖如此則牛可不殺而春耕有賴民獲全濟而官本不虧臣昔在泗州蓋嘗行之而已後期今各處災傷宜勅所在官司早爲禁處斯可以有濟矣

曰禁度僧者蓋見時嵗饑多議度僧賑濟不知一僧之度只得十金之入一僧之利遂免一丁之差十年免差已勾其本終身遊手利不可言況又坐享田租動以千百富僧淫逸多玷淸規污人妻女大傷王化是謂害多於利得不償失事不可行理宜深戒昔宋孝宗淳熈九年勅令廣東福建帥臣曉諭願爲僧道者毎名備米三百石請換度牒一道續恐米數稍多特減五十石臣按宋人全失中原財賦之入已窘又苦於嵗幣之需一遇饑荒故不得已而出度僧之策然猶一僧換米三百石其不輕易如此今國家財賦旣倍於宋蠻夷輸貢無復嵗幣其財用旣不若宋人之窘廹乃因荒年給度又一僧只易其十金所獲不多而受此不美之名何也故宋人之策不可復用度僧之事決不可行今各處災傷重大恐有偶因費廣復建此議者所當禁也

六三戒

曰戒遲緩者臣聞救荒如救焚惟速乃濟民廹饑餒其命已在旦夕官司乃遲緩而不速爲之計彼待哺之民豈有及乎此遲緩所當戒也昔宋蘇軾與林希書云朝廷原設儲備熈寕中本路截髮及別路搬來錢米並因大荒放稅及虧卻課利蓋累百鉅萬然於救荒初無分毫之益者救之遲故也然遲之一言豈但熈寕之時爲然自古及今莫不然也臣昔至泗州適江北大饑府縣九月十月賑濟皆是虛文而民饑死正在十一十二兩月及至正月而差官發銀始至蓋亦坐遲之病也今宜以此爲戒嚴立約束申戒撫按及司府州縣各該大小賑濟官員凡申報災傷務在急速給散錢糧務要及時申報災傷與走報軍機同限失誤饑民與失誤軍機同罰如此則人人知警待哺之民庶乎有濟矣

曰戒拘文者嘗見往時州縣賑濟動以文法爲拘後患爲慮部院之命未下則撫按不敢行監司之命一行則府縣不敢拂不知救荒如救焚隨便有功惟速乃濟民命懸於旦夕顧乃文法之拘欲民之無死亡不可得也朝廷𨿽捐百萬之財有何補哉昔漢河內失火延燒千家汲黯奉使往視以便宜持節發倉廩以賑濟貧民宋洪皓秀州賑濟寕以一身易十萬人命截畱浙東綱常平米斛以賑濟仰哺之民此皆能便宜處事不爲文法所拘者也今各災傷去處宜告戒撫按司府州縣官凡事有便於民或上司隔逺未便得請事有妨礙者並聽便宜處置先發後聞惟以濟事爲功不得拘牽文法致誤饑民有孤朝廷優卹元元之意則大小官員得以自遂而饑民庶乎有濟矣

曰戒遣使者臣嘗見時各處災傷重大朝廷必差遣使臣分往賑濟此固軫念元元之意然民方饑餓財方匱乏而王人之來迎送供億不勝勞費賑濟反妨實惠未必及民而受其病者多矣臣愚以爲各處撫按監司未必無可用之人顧委任之何如耳莫若専勅撫按官員令其照依朝廷議擬成法仍隨所在民情土俗參酌得中督責各道守巡等官分督州縣著實舉行事完之日年稍丰稔分遣科道各處查勘王命所在誰敢不盡心黜陟所闗誰敢不用命較之凶歉之際差官還徒爲紛擾者萬不侔矣

徐光啟曰戒遣使可也亦顧其人何如耳萬曆己丑之役使者如中州之鐘何可不遣如江南之楊何可遣也按鐘化民於萬曆甲午河南賑荒有賑豫紀略救荒圖說詳其事萬曆戊子己丑浙江水旱大饑守臣以聞上發帑遣科臣楊文舉往賑文舉入境顧左右曰如此花錦城柰何報荒以欺妄挾制有司有司惴惴盛供張伎樂文舉遨遊湖山作長夜飲每席費數十金有司疲於奔命諸紳士進見日已午宿酲未解惛惛不能一語趨揖欲僕兩豎掖之堂上糟丘狼籍歌童環伺門外置賑事不問惟令藩司畱帑金十一賄當路藩臬至守令悉括庫羨賂之東南繹騷咸比趙文華之徵倭云及報命申時行當軸以賑功晉都給事南太常博士湯顯祖抗疏列其罪旋報罷癸巳京察以不謹削籍士論快之

臣案古之救荒有先時預備者有臨時處置者先時預備常平義倉社倉等法是也臨時處置如臣所陳是也臨時處置之方如臣所陳略盡矣先時預備之法則未之及也凡救荒不先時預備而待臨時處置亦緩不及事矣古之聖王三年耕必有一年之食九年耕必有三年之食以三十年之通制國用𨿽有凶旱水溢民無菜色者先時預備也以荒政十二聚萬民則臨時處置也必二者並行然後爲聖王之政若宋董煟救荒全法一書可謂兼備矣元張光大取而續增之本朝朱熊又補其遺世稱爲完書版刻見在南京國子監然以臣觀之編次無倫觀閱不便其間缺略不備窒礙難行蓋亦有之玆遇聖明博求荒政臣愚竊欲重加編集以進然待哺饑民方懸命旦夕若待編完不無遲誤姑以防臣所見臨時賑濟之宜先行具奏俟臣從容編集完日另行奏進

荒政叢書卷二﹤史部﹐政書類﹐邦計之屬﹐荒政叢書﹥

欽定四庫全書

荒政叢書卷三

湖廣布政司參議兪森撰

屠隆荒政考

夫歳胡以災也非五事不修時有闕政皇天示譴降此大眚則或小民淫侈崇慝積釁醖釀沴气仰干天和雨暘恆若水旱爲災歳以不登四境蕭條百室枵餒子婦行乞老稚哀號甚而拾橡子采鳬茈以爲食掩螺蚌捕防雀以充糧餒甚而斸艸根剝樹皮析骸易子人互相食積骨若陵漂屍塡河百姓之災傷困厄至此爲民父母柰何束手坐視而不爲之所哉余退居海上貧無負郭値海國歳祲百姓艱食流離之狀所不忍言余不暇自爲八口憂惶而重傷鄕父老子弟饑饉乃參古人之成法順南北之土風察民病之緩急酌時勢之變通作荒政考以告當世貽後來惟司牧者畱意焉

一曰蠲歳租之額以蘇民困歳荒民饑救死不贍奚暇完租不惟饑荒之卹而廹日而徵之民力必不支不塡溝中則起而爲盜周禮大司徒以荒政十有二聚萬民首曰薄徵緩刑捨禁弛力西漢昭帝秋八月詔曰往年災害多今年蠶麥傷所賑貸種食勿收責毋令民出今年田租唐憲宗元和七年上謂宰相曰卿輩屢言淮南去歳水旱國以民爲本民間有災當急救之卽命速蠲其租按唐人水旱損四則免租損六則免調損七則租庸調俱免卹民如此其厚宋仁宗曰頃者江南歳饑貸民種糧數十萬斛轉運督責不己民貧不能償其悉蠲之神宗熙寧間上以久旱憂見容色於是中書省奏請蠲減賑卹建炎二年七月十九日上禦批大水飛蝗爲害最重之處仰百姓自陳州縣監司次第保明奏聞量輕重與免租稅淳熙令課利場務經災傷者各隨夏秋限依所放分數於租額除豁元大徳二年正月詔曰比年水旱疾疫百姓多被其殃已嘗蠲復賑貸尙慮恩澤未周其大徳三年腹裏諸路合納包銀俸錢盡行除免江南等處夏稅以十分爲率量免三分大徳五年詔曰各路風水災重去處今歳差發稅糧並行除免大徳六年詔曰比歳旱溢爲災民不聊生民間應欠差稅盡行免徵大徳七年詔曰比歳不登百姓困乏其大徳七年差發稅糧盡行蠲免大徳八年詔免災傷去處差發稅糧自大徳八年爲始與免三年或與免二年或並行蠲免至大二年詔曰被災曾經賑濟百姓至大三年腹裏江淮夏稅並行蠲免至大二年正月以來民間逋欠差稅課程照勘並行蠲免至大三年詔曰各處人民饑荒轉徙疾疫死亡一切逋欠盡行蠲免仍除差稅三年延祐攺元詔曰被災去處皇慶二年曾經賑濟人民延祐元年差發稅糧盡行蠲免國朝洪武元年詔曰今歳水旱去處所在官司不拘時限踏勘實災稅租卽當蠲免宣徳二年詔曰各處鹽糧稅糧除宣徳二年以前未完者依例徵納其宣徳三年鹽糧稅糧以十分爲率蠲免三分宣徳五年勅諭各處有經水旱蝗蝻去處從實體勘災傷田土明白具奏開豁稅糧坐視不理者罪之宣徳八年詔曰凡災傷去處人戶自宣徳七年十二月以前拖欠夏秋稅糧人戶鹽糧及官軍屯糧子粒悉皆停徵其拖欠各色課程鹽課並各衙門見坐派買辦采辦諸色物料顏料等及虧欠孳牧馬驢牛羊牲口悉皆蠲免仍免其今年夏稅宣徳九年勅諭南京直應天蘇松府州縣今水旱蝗蝻災傷之處但是工部派辦物料卽皆停止其不系災傷之處所派辦物料亦令陸續辦納不許逼廹正統六年詔曰今年被災去處踏勘是實其該徵稅糧馬艸子粒卽與停徵備開戶部除豁正統十四年詔曰各處有被水旱災傷之處踏勘得實該徵糧艸所司卽與除豁景泰元年詔曰各處但遇水旱重傷之處所司從實取勘申達覆實具奏戶部量與蠲免稅糧天順元年詔曰山東順天河間地方爲因上年積水未消不曾布種勘實具奏該徵今年夏麥農桑絲絹悉與蠲免天順七年詔曰各處被災府州縣所種田禾無收已經具奏著巡按禦史卽與踏勘分豁以蘇民困其有具奏曾經宥免者該部卽與準理不許重徵天順八年詔曰各處奏報水旱災傷曾經巡撫官踏勘明白具奏卽與除豁成化七年詔曰各處拖欠稅糧馬艸子粒農桑絹布等戶口食鹽鈔錠商稅河泊門攤課程差撥銀兩自成化五年十二月以前盡行蠲免今歳奏報災傷去處曾經勘實者糧艸子粒悉與除豁成化九年詔曰被災之處成化九年夏稅小麥絲綿絹匹戶口食鹽盡行蠲免成化二十年詔曰各處該納糧稅馬艸子粒農桑人丁絲綿戶口食鹽門攤商稅魚課棗株諸色課程錢貫拖欠未徵者自成化九年十二月以前悉與蠲免今歳奏報災傷去處卽行勘實糧艸子粒悉與除豁治五年詔曰各處先年爲因災傷小民拖欠稅糧艸束馬匹物料等項有司畏罪揑作已徵及虛文起解後𨿽遇赦例以在官之數仍前追徵不與分豁者詔書到日撫按官務要用心查勘是實悉免追徵正徳五年詔曰應天並直蘇松浙江杭嘉湖等府近遭水患民不聊生該年一應稅糧各該撫按官從公查勘量加蠲免以蘇民困余考之前代蠲租免稅何代無之而我祖宗蠲免之詔更無歳不下聖衷慈皇恩湛濊至今上照臨萬國子惠黔黎尢肫切焉惟我良有司遇災卽聞聞速且詳毋緩毋隱奉行恩詔務殫厥心使上覃至仁下霑實惠帝鑑欣嘉神理孚祐可不勉旃

二曰發積蓄之粟以救饑傷損有餘補不足天之道也王者玉食萬方四海爲家元元枵腹殆濵死亡爲民上者坐擁囷廩之饒而不急救下民旦夕之命如爲民父母何民饑死且盡天下土崩而上能晏然飽食髙枕無是理也按月令季春之月天子布徳行惠命有司發倉廩賜貧窮賑乏絕漢文帝後元六年大旱蝗弛山澤發倉庾以濟民漢昭帝始元元年三月遣使者賑貸貧民無種食者魏黃初二年冀州大蝗歳饑使尙書杜畿持節開倉廩以賑之吳孫權赤烏三年民饑詔遣使開倉廩賑貧者晉武帝泰始三年靑徐兗州水遣使賑卹唐憲宗元和間南方旱饑遣使賑卹將行憲宗戒之曰朕宮中用帛一匹皆計其數惟賑卹百姓則不計所費卿輩當體此意宋太祖臨禦之初遣使諸州賑貸分詣城南賜饑民粥曹州饑運京師米以賑之建隆元年遣戶部郎中沈倫使吳越歸奏揚泗饑民多死軍儲尙百餘萬斛可貸於民至秋復收新粟帝卽命發廩貸民至道二年詔官倉發粟數十萬石貸京畿及內郡民爲種熙寧七年河陽災傷詔賜常平谷萬石興修水利以賑濟饑民六月詔發衛州常平倉粟四萬九千餘石貸共城獲嘉等三縣中等闕食戶熙寧八年沂州淮揚災傷特甚詔發常平錢省倉米等給散孤貧戶元大徳四年詔曰被災去處有貧乏闕食者所在官司量與賑給大徳五年詔曰聞夏秋以來霖雨風水爲災南北數路民罹其害朕甚憫焉其議遣官分道濟卹大徳九年詔曰諸處百姓有貧乏不能自存者中書省其議賑濟毋致失所我朝永樂十九年詔曰有被水旱闕食貧民有司勘實賑濟洪熙元年詔曰有被水旱災傷去處闕食貧民有司卽便取勘賑濟毋得坐視民艱宣徳九年勅諭被災之處人民乏食委官前去於所在官倉量給米糧賑濟正統四年詔曰各處有被水旱災傷闕食貧民有司卽爲取勘賑濟勿令失所天順元年詔曰預備倉有司常加修理蓄積糧儲遇有民饑驗口賑濟朝廷徳意往往如此其在有司之良如畢仲遊之賑濟耀州滕達道之賑濟京師張詠之賑濟成都富弼之賑濟靑州皆擘畫得宜調停有法全活甚多號稱良牧夫賑濟者聚濟不如散濟零濟不如頓濟何爲聚濟不如散濟聚數千萬人於一處而爲之給散上之給散難周有守候之苦下之喧混日積有蹂踏之患夏秋熱气薰蒸疾疢易作羣居露宿棲泊無廬爲害不淺必也委賢能僚屬及鄕宦之良富民之有徳行者分頭給散而正官爲之總管稽查可也何爲零濟不如頓濟卽如一人日給糧一升一月應得三斗令饑民僕僕焉奔走而日領一日之糧旣費且勞得不償失不如計一月三斗之糧頓而與之令得家居安食一月一月糧盡後復赴領官不煩瑣而民得安逸不亦可乎

三曰行官糴之法以資轉運夫境內災傷野無靑艸將議賑濟則恐官府之囷廩有限議勸借則恐地方之富戶無多最妙之策須髮官帑銀兩若干委用忠厚吏農富戶轉糴於各省外郡丰熟之處歸而減價平糶於民委用員役分頭往糴如發官銀一千兩先糴五百兩至而糶與饑民卽發後五百兩往糴先五百兩糶完而後五百兩繼至後五百兩將盡而先五百兩復來如此轉運無窮循環不已則百姓𨿽丁凶年之苦而常食丰年之糧積谷之家𨿽欲踴貴其價而官府平糶之糧日日在市彼卽欲獨髙其價勢必不能漸近有秋閉藏無用則彼亦不得不平價而出糶矣如他處米谷不足則雜買豆粟蜀黍麥蕎蕨粉芝麻之類並足充饑民恃無恐況丰熟而還帑官銀不虧那移以逸民民饑獲濟若委用得人必無他虞卽勸富民自以己資往來糴糶民亦必從此最妙之策也若附近州郡無丰熟之處不妨稍逺所以貴見災而懼先事預圖也考宋慶曆四年遣內侍賫奉宸庫銀三萬兩下陜西博糴穀麥以濟饑民吳遵路知通州時淮甸災傷民多流轉遵路勸誘富豪之家得錢萬貫遣牙吏二十次和賃海船往蘇秀收糴米豆歸本處依元價出糶使通州災傷之地常與蘇秀米價不殊董煟曰借內庫錢於丰熟去處循環糴糶以濟饑民古人髙見卓識已如此故此非餘一人之臆說也惟出糶之時須設法禁約糴者必系眞正饑民人不許過三石嚴查重罰毋爲商牙揭販者所夾混頓糶展轉射利尢當嚴戢胥吏誅求役人抑勒此不能禁事瓦解矣

四曰勸富戶之賑以廣相生夫富者珍寶丰盈一身而外長物耳倉箱充溢一飽而外何加焉卽令百姓垂斃而吾安享饒腴萬一民窮盜起戈矛相向𨿽有粟吾得而食諸而富者𨿽有所積未關軀命饑者稍得所濟實延餘生以吾未關軀命之糧而爲彼實延餘生之助官府敬之百姓感之而又有陰徳何苦不爲以此相勸有良心者必動昔眉州蘇杲遇歳凶賣田以賑其鄰里鄕黨逮熟人將償之君辭不受以至數敗其業危於饑寒而不悔其後生子洵孫軾轍爲世大儒光起門祚漢州李長者遇歳不登輒爲食以食饑者自春䢐冬日以數千乾道戊子民饑就食李家者日至三四萬人始自紹興之丙辰三十餘年歳以爲常所損不貲所全活亦無算其後孫寅仲登上第至禮部侍郎敷文閣直學士豈無尙義好施如二公者乎惟在上之人激勸而感發之耳而其本尢在司民牧者精誠以干國豈弟以卹民如向經知河陽大旱蝗民乏食經度官廩歳支無餘乃先以己圭田所入租賑救之已而富人皆爭效慕出粟所全活甚眾扈稱爲梓州路轉運使歳饑道殣相望稱先出祿米賑民故富家大族皆願以米輸入官而全活者數萬人夫上躬行仁義而其下有不望風響應者否也又須懸賞格以勸民頒科條以鼓眾或量其所捐而優以禮貌風以折節奨以旌匾榮以冠帶富民之所最欲得者給以印信一帖除重情而外預免其罪責一次令得執以爲信彼見吾之中心欵誠調停詳妥好義者必爭先貪恡者亦勉應矣但惟宜行勸誘聽其自願不宜妄行科派彊其不堪其最要者在有司先自捐俸以感竦士民夫有司之俸防何詎謂其便足以賑卹百姓而假以鼓舞倡率使士民無辭者在此也

五曰籍饑民之口以革冒濫夫上之賑濟以活饑殍也非以助姦民也余見裏役之報饑民也家有需索人有納賄市猾之得過者欲爲他日規避差徭之地則賄裏役以報饑民民之實饑而流離者以貧無能行賄而反不得與則𨿽有賑濟之名無救小民之死必也罪濫冒罰遺漏嚴勘結宻體訪如蘇次參將饑民人口數合請米數實貼於各人門首壁上如有虛名僞數告首斷罪或拘集各役出其不意令各書報隔別互查或眞正饑民被遺許詣官自陳重治報役如此則濫冒之獘必革而待哺之民罔遺矣

六曰躬賑糧之役以防吏奸夫官府之行賑濟當其吏胥之發糧也則旣偸竊於吏胥及其委役之散糧也則又尅減於委役竊與尅者十恆得其七八而饑且死者十不能得其二三故事枝梧虛文搪塞如朝廷之徳意何必也四境之內照東西南北分日擇地諭集該境饑民躬親查給勿委人誤事萬一地廣人稠一身不能徧歷委用廉能員役分頭管散親給糧食簿籍分明計給散糧食每一處共饑民戶口若干糧食若干每名口給與糧食若干逐一明白榜示使饑民曉然各知數目如有管散人役克減短少許饑民卽時首告以憑坐贓究問如律正官出其不意時一親到彼處驗查則後人斷不敢作獘而窮民沾恩矣

七曰詳村落之賑以徧窮檐夫顚連無告之民城市尙少村落爲多有司之行賑濟往往彌縫於城市而疎脫於鄕村城市之中饑戶稍有賑濟以爲觀美而不知窮鄕僻野之間橫於道路塡於坑谷者不知其防宋紹興中議賑濟事髙宗曰賑濟本爲貧民近世賑濟止及城郭市井之內而鄕村之逺者未嘗及之須令措置州下縣縣下鄕𨿽幽僻去處亦分委官屬必躬必親則貧民沾實惠矣乾道中孝宗禦筆批云今春閩中艱食朕甚念之向聞諸處賑濟多止及於城市而不及鄕野甚爲未均卿等一一奏來大哉王言如陽春之徧幽谷大明之照窮檐爲有司者顧可不體此意耶必也多方撫循加意周徧無逺無近皆吾赤子近處則正官親臨遼逺則委用廉幹而詳於防範嚴於稽查使無不均之嘆可也八曰行食粥之法以濟權宜食粥之法爲極貧者而設極貧者𨿽得升合之糧不便炊防日煮粥以飼之賴以全活顧所最忌者羣百千人而聚食一處逺涉者不及食粥而或以道斃羣聚則穢熱蒸染而易以生災甚而管粥者克米而多攙以水給食而不惟其時欲以救民之生反以速民之死須愼選員役必躬親考覈峻加罰治斯役人不敢作姦悉遵法令逐鄕而煮分圖而食煮必以潔食必以時如古者按時刻照人數執旗引隊羣而不亂此法可行也要之愚意煮粥終不如給糧零散終不如頓散也

九曰設多方之策以仁恩夫四方之地土風懸殊災變之來時勢不一刻舟不可以求劍膠柱不可以調瑟必也順風俗相時宜酌人情權事勢凡可以佐百姓之急者術亦多端矣如漢鼂錯建言令募天下入粟縣官得以拜爵除罪武帝詔山林池澤之饒與民共之後漢永平年間詔五穀不登其令郡國種蕪菁以助人食董煟曰饑年食蕨根煮野菜拾橡子采聖米凡可以度命者隨所在而爲之西晉武帝時螟傷稼度支尙書杜預上疏畱漢氏舊陂繕以蓄水令饑者盡得魚菜螺蚌之饒此目下日給之益水去之後塡淤之田畝收數鐘此又明年之益以典牧種牛四萬五千餘頭分以給民使及春耕種谷登之後責其租稅此又數年以後之益程珦知徐州久雨珦謂俟可耕而種時已過矣乃募富家得豆數千石以貸民使布之水中水未盡涸而豆甲巳露矣是年遂不艱食範純仁爲襄邑宰因歳大旱度來年必歉於是盡籍境內客舟誘之運粟賴以無饑又古者行鬻爵令人輸粟照所入之數以次補吏給度牒度僧每名入米三百石易度牒一道以活饑民遇饑行權及熟卽止乃若範仲淹遇災荒募民大修營造而令饑者就工就食世人不達以爲災歳興作擾民也而不知饑民反賴以獲濟古人救荒多方哉乃若出官帑銀而循環轉運及勸富民之興販誘客商之糶糴此於荒政更爲喫當事者不可不知也

十曰厲揭販之禁以祛市姦歳侵谷貴小民已不堪命而市井之猾牙儈之徒罔念民艱乘時射利凡遇有谷之家入市出糶結黨成羣邀截兜攬稍髙其價而收糴之以圖抑勒零糶取利倍增谷價之所以日長饑民之所以日困皆此曹爲之也有司須嚴查宻訪重責枷鎖號令都市此風戢而谷價平矣

十一曰戒抑價之令以來商糶夫民情之趨如水之流順而導之則通壅而遏之則決荒年谷貴民誠不堪有司不忍谷價日髙以病小民乃令抑減時價定爲平糶此令一出則他處之興販者畏沮而不來本境之有谷者閉糴而不出民食愈乏人情悚懼彊則有刼掠弱則有饑死而已故良有司惟貴設法調停令谷價聽時低昻不彊抑減而出官銀以行運糴卹商賈以來興販請皇恩以開賑濟懸賞格以勸富民悉力調停漸近食新則谷價不減而自減不平而自平矣範仲淹知杭州包文拯知廬州皆不限米價而賈至日多米價遂賤此前賢已行之明鑑也

十二曰予民間之利以充贍養民間之利如近山林者則有樵采之利近江海湖蕩河泊陂池者則有梁罟之利近竈場者則有煎煮之利近關津廠務者則有商稅之利須力請於上暫弛一二月之禁令饑民得依以活命一遇丰熟卽便停止而又爲之嚴示約束不得乘機急行非法搶擄犯者無赦是亦救荒之一策也

十三曰畱上供之粟以需賑濟夫王者爲民父母四海蒼生皆其赤子也寧有父母之廩食有餘坐視赤子之饑餓而死而漠不爲之拯救乎損太倉之稊米滄海之一粟而可以活萬姓之命王人者所當急圖也余考宋大中祥符詔江淮發運司歳畱上供米五千石以備饑年賑濟紹興間戶部尙書韓仲通乞以上供之米所餘之數歳樁一百萬石別廩貯之以備水旱乾道七年饒州旱傷截畱在州樁管上供米三萬石以賑饑民熙寧中浙西數郡水旱災傷詔撥本路上供斛斗二十萬石賑濟宋時人主憂民如此今朝廷不聞詔畱某項解京糧餉賑濟饑民所司亦絕不敢以此爲請而徒取境內藏積糧儲量行給散能有防何譬如霢霂小雨灑久旱龜坼之田其何能濟虛文故事良亦可哀也已今遇大祲願有司力請於監司監司力請於朝廷畱粟發粟如前代舉行者不然所司噤不敢出聲卽民間之疾苦何由而上聞上人之徳意何由而觸發乎而乃令明時賑卹之仁逺遜前代是所司之過也誠有能將小民饑餓流離乞丐轉徙死亡僵籍傷心酸鼻諸苦狀悉描寫以上聞於當寧而懇其畱粟發粟則上之人必惻然而感動卽不然而言者未必便獲罪卽獲罪吾亦欣欣甘之耳嗟嗟今南北水旱災傷殆徧而杳不聞鄭俠流民之圖蘇軾腰領之札慷慨激切爲下民請命者何也十四曰犯專擅之禁以救然眉嗚呼民命懸乎旦夕君門逺乎萬里閭閻之窘急星火矣吾不惟閭閻之急是顧而惟私念其身家妻孥必請命而後行得報而後發道途往返未及施行而百姓必轉於溝壑矣萬一請而不得則小民𨿽累累而就斃且盡亦付無可柰何而已故余以爲賑濟之事若猶可稍緩則當以請命爲恭若勢在然眉朝不及夕則先發後聞以身當之可也漢汲黯奉命往視河內失火遇河南貧人傷水旱萬餘家或父子相食以便宜持節發河南倉粟以賑貧民請歸節伏矯制之罪上賢而釋之唐蕭復爲同州刺史歳歉京畿觀察使儲粟復發之以貸百姓有司劾治詔削停刺史或弔之復曰茍利於人胡責之辭其後拜兵部尙書宋慶曆年間江東大饑運使楊紘發義倉以賑之吏欲取防紘曰國家置義倉本慮凶歳今須防而後發人將殍死上聞而褒之楊逸爲光州刺史荒歉連歳以倉粟賑給有司難之逸曰國以人爲本人以食爲命以此獲戾乃所甘心莊宗聞而賢之韓韶爲嬴長賊聞其賢相戒不入嬴境余縣多被寇盜廢耕桑其流入縣界求索衣食者甚眾韶憫之乃開倉賑拯主藏者爭之韶曰長活溝壑之民以此獲罪又何歉太守素知韶名竟無所坐夫捐一軀以活萬姓之命仁人志士猶爲之況此舉不過奪官重則問罪而已柰何顧惜而坐視百姓危亡況古人專之往往反防朝廷褒美然臣子甘黜罰以犯矯制褒美固非其所覬覬褒美而嘗試爲之難哉十五曰假便宜之權以倡民牧夫大夫專境外將軍制分閫戎事則爾荒政亦宜然小民之危亡展轉在呼吸之間而朝廷之決斷制命在萬里之外有司之觀望顧惜者多捐身爲民者少君相不長慮遙燭而稍假有司以事權小民之倉卒奚告焉隋煬帝幸江都郡縣競刻剝以充貢獻生計無遺加之饑饉無食始采樹皮木葉或搗槁爲末或煮土而食之官廩充牣吏皆畏法莫敢賑救百姓安得而不餓死天下安得而不敗壞乎宋幹徳元年夏四月詔諸州長吏視民田旱甚者則蠲其租不俟報余讀此詔每爲感泣而頌聖明有司非除吏之職無封拜之權而古惟救荒則給空名告身空名度牒與之而令得拜爵度僧專而行之丰熟乃罷古之良有司有不俟請命徑自截畱上供者有專制發粟歸而伏罪者朝廷非但赦其罪狀又從而褒嘉旌異之無非優假有司全活黔首此在荒歳權宜不嫌於下移旁落惟君相深計而熟察之耳

十六曰節國家之費以業貧民夫天子燕饗賞賜每一舉動輒費鉅萬小民曾不得顆粒入口枵腹而終亦可悲矣漢桓靈隋煬帝唐徳宗俱享四海之饒擁紅腐之積谷粟如糞土珍寶如泥沙而黎民阻饑罔知收卹奔亡破敗詎云不幸周禮荒政眚禮蕃樂曲禮歳凶年谷不登君膳不祭肺馬不食穀馳道不除祭事不縣大夫不食粱士飲酒不樂玉藻曰年不順成君衣布搢本關梁不租山澤列而不賦土工不興大夫不得造車馬谷梁曰大侵之禮君食不兼味臺榭不塗神禱而不祀漢景帝以歳不登令馬不食粟徒衣七緵布東晉烈宗以疆場多虞年谷不登供禦所須事從儉約九親供給眾官廩俸權可減半凡諸役費自非軍國要事皆從停省唐憲宗宮中用帛皆計其數而惟賑卹百姓無所恡惜在朝廷稍事減損不過省一飯一賞之費便足延閭閻萬姓之生亦何苦而不爲乎

十七曰立常平之倉以善備賑按漢耿壽昌建言令邊郡皆築厫倉穀賤時增價而糴以利農谷貴時減價而糶以利民名曰常平倉原取惠利百姓以防水旱災傷初非較計出入利息以足公帑故增價以糴須照歳熟之大小減價以糶亦須照歳饑之上下無歳不糴無歳不糴斯新陳互易出入常平唐宋力行此法甚利小民我朝亦仿而行之柰有司不肯著實舉行一切文移虛應故事當穀賤之時不設法增價買糴以致倉中空虛稍有所積一遇饑荒則又受文法之牽制畏上司之稽查而不敢輕發以減價平糶積於無用閉爲灰埃僅僅以一紙教令勸民間之出粟以爲吾救荒之事畢矣爲民上者事須師古計在利民設法買糴令其常盈絕別項之那移計吏斗之侵克常糴常糶出陳易新不可不講也

十八曰兼義社之倉以待凶荒按朱熹社倉議淳熙八年建寧府崇安縣開耀鄕有社倉一所本府給常平米六百石夏間給與人戶冬間納還每石量收息米二斗自後逐年依此斂散或遇小歉卽蠲其息之半大饑則盡蠲之至十有四年量支息米將原米六百石納還本府其見管三千一百石並是累年人戶納到息米已申本府照防將來依前斂散更不收息每石只收耗米三升行之諸路其有富家情願出米本者亦從其便息米及數亦與撥還有不願置立去處官司不得抑勒則亦不至騷擾公私儲蓄實預備久逺之意但夏貸冬收每石收息米二斗愚以爲利息頗重每石息米攺作一斗足矣義倉古與社倉通行但古行義倉法於田畝正稅外別徴升合以入義倉在廉吏行之則可貪吏將借以濟其多取之私擾民不便愚意謂之義倉乃尙義樂施之名官吏尙義則捐俸以買糧富戶尙義則出貲以入粟上以好義倡之而風巨室大家起而樂助必如是而後可耳常平以賑糶義倉以賑濟在官旣有減價平糶則不必出令抑勒而可以潛壓下谷價復有賑濟則與平糶參用並行何荒不救在糶則止許饑民之零糴而不許販戶之頓買在濟則務自城郭之百姓以徧鄕村之極貧如是庶乎水旱有備流亡可免矣然而漏落僞冒重疊等獘不可不嚴查而釐革也

十九曰豫救荒之計以省後憂夫當事變未來而豫爲之所則意思整暇易於擘畫及其事變旣至而後爲之圖則手足冗廹難以支分蘇軾曰救荒卹患尢當在蚤若災傷之民救之於未饑則用物約而所及廣救之於已饑則用物博而所及微熙寧之災傷沈起張靚之流不先事奏聞但立賞閉糴富民皆事藏谷小民無所得食流殍旣作然後朝廷知之始勅運江西及截本路上供米一百二十三萬石濟之巡門俵米攔街散粥終不能救繼以疾疫本路死者五十餘萬人此無他不先事處置之過也去年浙西數郡水旱二聖仁智聰明於去年十一月終首發徳音截撥本路上供斛斗二十萬石賑濟又於十二月終寛減轉運司元祐四年上供斗斛三分之一爲米五十餘萬斛盡用其錢買銀絹上供了無一毫虧損縣官而命下之日所在歡呼官旣往糴米價自落又自正月開倉糶常平米仍免數路稅場所收五穀力勝錢且賜度牒三百道以助賑濟本路帖然絕無一人餓殍者此無他先事處置之力也趙抃知越州先民之未饑爲書問屬縣被災有防鄕民能自食者防家當廩於官者有防人溝防興築可僦民使治之者有防所庫錢倉粟可發者有防何富人出粟之家有防戶使各書數目以對得饑民若干粟若干豫爲設法賑濟男女分日而給使眾無相蹂又爲給粟之所於城市郊野若干處又告富人無得閉糴又出官粟平價自糶又僦民修城領工價就食又民取息錢者告富人縱予之而待熟官許爲責償又男女有棄者收養之又爲病坊處疾疫之無歸者募僧二人屬以視醫藥飲食令無失時凡死者使在處收瘞之抃經營綏輯纎悉畢備皆先事爲計越民賴以不災古人早見如此如見目今大水大旱大蝗知將來必饑輒豫爲之計或豫檢踏災荒之田豫查報被災之戶早申災傷之文早借備賑之粟或豆麥蹲鴟薷薥蕪菁芝麻之類可種則躬勸率百姓廣種各鄕或豫發官帑銀給委忠實齒徳富戶往鄰郡丰熟去處糴米谷雜糧以待平糶或勸誘商賈客舟運粟以來而許爲存卹防視主糶焉或豫查境內巨家富室而結以恩信優以禮貌勸以陰徳悚以利害令其各有顧惜桑梓之情凡此皆豫之道勝也余城中一貧寡婦見去歳大風水知來歳必荒手織巾布鞋襪及出室中什物令其兒日日入市雜易大小豆麥松花蕨粉芝麻之屬磨碎炒幹雜作爲細粉而積數巨桶至今歳果大饑日取滚湯攪而啖之終饑荒之月食尙有餘他人多餒死而獨此婦無恙令官民之智皆如此婦也則何饑荒之足憂哉柰何有司日惟優遊堂上捱歳月而望遷小民亦惟茍度目前臨饑荒而失措故豫備之道不可不亟畱神也

二十曰先檢踏之政以免壅閼水旱蝗蝻之後田禾被災矣若非正官親臨逐鄕履畝檢踏災傷而令首領及吏農裏老人等往而虛應故事或反需索滋擾則在先之覈災不實而後日之救荒何據乎此隱漏重冒之獘所以紛紛也

二十一曰時奏荒之疏以急上聞夫天子端居九重安能坐照萬國而無遺卽如境內災傷矣百姓急須告災於有司有司急須申災於撫按撫按急須奏災於朝廷朝廷以萬國爲一體必不坐視而不爲之拯救萬一報遲則上人易以起疑而救災又恐無及此伊誰之咎乎二十二曰嚴蔽災之罰以儆欺玩吏好譚時和年丰以釣聲譽而諱言饑荒水旱以損功名故恆有匿災異以不聞甚或飾饑荒爲丰穰唐憲宗謂宰相曰卿輩屢言淮南去歳水旱近有禦史自彼還言不至爲災李絳對曰禦史欲爲姦防以說上意耳夫已則竊丰穰之虛名而使百姓受仳離之實禍有人心者忍爲之乎大歷二年秋霖損稼渭南令劉澡稱縣境苗獨不損上曰霖雨溥博豈渭南獨無更命禦史朱毅視之損三千餘頃上嘆曰縣令字民之官不損猶應言損乃不仁如此乎貶澡南浦尉代宗此一事稱聖矣往年吳郡大水吳中一令悉力祈禱冒雨徧歷各鄕督率修築圩岸堤塘他郡邑潦侵而此邑頗不爲災及禦史入其境見田禾芃芃秀實謂令曰人言汝邑獨不災果然不謬令曰以使君所見乃傍官河田易行戽救故得不災其四鄕腹裏低窪去處壞不能救者多矣令安敢冒不災之美名而貽百姓以大患爲令若此一令可哉

二十三曰修水旱之備以貴豫防夫救災於有事之後不如防災於無事之先田地之髙燥者宜有以蓄水以備旱則池塘河蕩不可不濬也田地之低窪者宜有以泄水以備潦則圩岸隄防不可不築也我國家設有水利之官正所以專管講求邇年以來有司皆視爲故事漫不經心水旱無備非一旦矣願朝廷特發明詔申飭諸道監司督有司有司督糧塘裏役著實修舉修舉者有賞廢墮者有罰分別勤惰以示勸懲有備無患此之謂也

二十四曰躬祈禱之事以回天意成湯六事自責自爲犧牲而甘霖立應唐文皇願移災朕身以存萬國不忍蝗虫食穀而吞之寧食吾肝肺是歳蝗不爲災古帝王尙爾何況有司乎夫天髙聽卑英靈肹蠁靡敢不孚但天體尊而神理赫其非凡夫假意虛文可以一呼而應亦明矣有司之祈禱者或佯禁屠沽而私飲酒食肉冠帶騶從而不肯習勞僅發一牒躬一拜了事而已多岐其心二三其徳悠悠忽忽念罔在民以此爲禱而輒欲回神譴召天和吾知其必不能也持齋素斷嗜欲畏天怒哀民窮首宿罪悔已愆內辦精誠外厲勤苦易錦繡而素服屏車從而徒跣蒲伏而終朝長跪而百拜暴日而焦枯沐雨而腫濕涉逺道而不辭觸蛟龍而不畏上天加災下民且死吾何惜一身以謝萬姓必感格而後已如是而天心未有不回者也古蝗不入境霖雨隨車豈偶然之故哉

二十五曰勵勤苦之行以感人心人𨿽嚚頑者亦有良心可感而動吾平日爲吏廉仁而祈禱勤苦士民業已見而心憐之卽如欲勸士夫之賑濟發大家之蓋藏則不遣卒不行符票方巾野服芒履徒步而徧詣士民之家爲之降其顏色溫其言辭優以禮貌風以徳義憂戚之意發於面目誠懇之念見於舉動以吾平日之居官兼以此時之誠切士民必感而泣良心旣動何物不捨何民不從如是而有恝然漠然絕不湣念官司慷慨舉發者此則豺狼之民良心盡滅不妨痛懲一二以儆眾庶捐縻身家我亦何求爲百姓耳能令百姓人人願爲我死則何事不濟余叨潁上靑浦令身嘗試而知其必然願良有司之聼之也

二十六曰廣道途之賑以集流亡有如旁郡縣皆饑聞吾救荒有法或流移而來𨿽非吾部中之赤子然仁者一視之情寧得恝焉而聽其枕籍而死乎熙寧詔曰流民所在州縣每程人給米豆一升餘觀宋人擘畫屋舍安集流民曉示流民許令在流寓地方諸般采取營運支散流民斛斗米豆數目安泊存卹救濟最爲周悉今郡縣有司遇有他處饑民流亡入境亦必委曲而爲之給廬舍散糧食設醫藥惟力是視以免其道斃此不惟爲天子收集流移而已之積累功行亦不少矣

二十七曰申保甲之令以遏盜賊饑荒之時盜賊易起喘息余命斷不能大噪橫行不過爲防狗之計以茍旦夕蜉蝣之生姑息而不爲之撲滅則燎原可憂輒用重典而悉置之法則饑寒可憫防戢而底定之烏可無術哉但獲饑盜爲之大張其威聲稍寛其捶楚待以不死號令於市以令喧傳當自解散

二十八曰省荒後之耕以給將來大饑之後不惟民食艱乏卽耕種亦苦無其具吾爲省視耕種無食者量濟之無農具者量爲處而給之或勸富戶借食借具於貧民而令貧者爲之出力耕種以補之或待收成而以糧食償之有司須於耕種之時暫輟政事親歷各鄕補助勸率百姓見上人畱意農務有如此自然勤奮境無惰農農無荒業矣省耕省斂古人所行今何可廢也二十九曰申閉糴之禁以廣通融左傳僖公十三年冬晉薦饑使乞糴於秦百里奚曰天災流行國家代有救災卹鄰道也行道有福晉饑秦輸之粟秦饑晉閉之糴故秦伯伐晉以本境而言則他郡如吳越然以天下而言則一體若手足自多丰熟坐視鄰災蓋恐爲外處搬運致本處亦荒不知吾不卹鄰萬一他日吾荒彼亦不救卹我非惟示人以不廣其於王者一統之義何如也考淳熙降防諸路監司不許遏糴今朝廷宜勅監司憲臣出榜曉諭不許諸路有司遏糴違制者覺察申奏夫唇齒相倚首尾相應災變流行緩急有賴也

三十曰墾拋荒之田以擴民產分東西南北區圖設勸農官數員選有身家徳行良民爲之正官親督履畝查勘荒田若干於拋荒戶下卽與豁糧募佃人承領開墾或許原戶歸而復業量其人之丁力領墾若干給與工本糧食若富民願自備工食領墾者亦聽三年免其起科三年之後然後起科蓋旣免稅糧復給工食招來有法勸諭有條人誰無恆產之思荒田盡墾國課漸增百姓殷富此在淮揚蘇松之間多有之向設屯田官員爲此也而拋荒開墾今尙未盡則亦舉行者之不肯實心任事也如境內無拋荒田地則督率勸農官一意每歳省耕無分荒熟力本重農自有司事如近日建議北方新開水田於北人甚利蓋北方地勢髙燥故宜種二麥而其間豈無可開種水稻者兼而行之始議爲難數年以後爲利溥矣柰人情駭於驟興難於慮始巨室沮撓持議不決殆可深惜

凡此三十條者皆救荒之要策經效之良方余考證古今間參已見不略不迂頗得肯綮夫余藿食者睹記時事有慨於中蒿目而眎焦吻而譚余則過矣當事者采而行之天下之福也

荒政叢書卷三

欽定四庫全書

荒政叢書卷四

湖廣布政司參議兪森撰

周孔教荒政議

陳龍正曰荒政議者萬曆間周中丞孔教撫蘇時所頒行也其條欵甚備其文告甚繁古今救荒之事無弗撮載於此矣徧觀古方者此卷不過其類摘也未徧觀古方者則此卷乃其大通也然提綱皆本於林希元而其間損益則亦因乎時地希元嘉靖八年爲僉事上荒政叢言其綱云救荒有二難難得人難審戶此卽六先中所云擇人查貧戶矣有三便六急此槪之以八宜而所謂遺棄小兒急收養一條則附見於禁溺女之下有三權六禁今以四權五禁易之所增溺女一條因風土之惡習而去度僧一禁或亦以叢林爲大養濟院之意耶三戒易遣使以防備想當日乘軺之使偶希而雈苻之萌蘗可慮法貴因時故特以寓兵於農之意諄諄於二十六條之終也希元旣發其綱自號曰叢言意當時規條亦復詳具顧今不得見而孔教所設之規條見存原文冗甚業刪其半讀之尙須移時亦特爲一卷

荒政議總綱

救荒有六先曰先示諭先請蠲先處費先擇人先編保甲先查貧戶有八宜曰次貧之民宜賑糶極貧之民宜賑濟逺地之民宜賑銀垂死之民宜賑粥疾病之民宜救藥罪系之民宜哀矜旣死之民宜募瘞務農之民宜貸種有四權曰奨尙義之人綏四境之內興聚貧之工除入粟之罪有五禁曰禁侵欺禁寇盜禁抑價禁溺女禁宰牛有三戒曰戒後時戒拘文戒防備其綱有五其目二十有六

初一曰六先

一曰先示諭時値饑荒民情洶洶宜當民之未饑多揭榜示曰將散財將發粟將請蠲稅糧將平糶粟米吾民毋過憂毋出境毋棄父子毋爲寇盜則民志定矣二曰先請蠲散財發粟其恩有限民姦吏蠧其獘無窮惟蠲租一節最爲公溥唐學士李絳言欲令實惠及人無如減其租稅爲今之計來歳之賦宜請蠲今歳之賦宜報緩或蠲存畱或蠲起運在隨郡邑緩急而施之至於佃戶承種諸人田土宜仿元制普減十分之二丰年照舊庶乎蠲緩各得其宜貧富僉受其益矣然又有富豪乘人之急準折田地短少價値所當並禁

三曰先處費饑有三等小饑多取足於民中饑多取足於官大饑多取足於上取足於民如通融有無勸民轉貸之類是也取足於官如處糴本以賑糶處銀谷以賑濟是也取足於上如截上供米借內庫錢乞贖罪乞鬻爵之類是也

四曰先擇人宋富弼靑州賑濟除逐縣正官外就前資及文學等官擇其廉能者用之徐寧孫賑濟饑民逐處勸請鄕官或士人或稅戶主管今宜精擇州縣正官廉能者使主賑濟正官如不堪別揀廉能府佐或無災州縣廉能正官用之至於分賑官員可令主賑官各就所屬選擇佐領佐領乏人選擇學職學職乏人選擇待選舉人監生等人員務得有治行者俾充城市鄕村分賑之任又擇民間有行義家資者爲耆正副佐之其吏書止供抄札而賑濟之事不與焉事完官書其殿最士旌賢異民優其奨勞亦勸懲之大義也

五曰先編保甲弭盜安民莫良於保甲之法然有在城行保甲而在鄕不行者有在鄕僅報保甲長而花戶不報者有僅報花戶數名而十室九漏者夫是法也爲弭盜而設是以治之之道編之也民情莫不偸安故其成也難爲賑饑而設是以養之之道編之也民情莫不好利故其成也易今遇災賑正編行保甲之一機矣合令各府州縣擇廉能佐貳一員專董其事大槪先將城內以治所爲中央余分東南西北四方如東方以東一保東二保東三保等爲號每保統十甲設保正副各一人每甲統十戶設甲長一人南西北方亦如之東方自北編起南方自東編起西方自南編起北方自西編起編至東北而合方不可易而序不可亂次將境內以城郭爲中央餘外鄕村亦分東西南北四方其編保甲如在城法大村分爲數保中村自爲一保小村合鄰近數村共爲一保一保十甲聽其增減甲數因民居也一甲十戶不可增減戶數便官查也或余剰二三戶總附一保之後名曰畸零此皆不分土著流寓而一體編之者也其在鄕四方保正副又以在城保正副分方統之如在城東一保統東鄕防保在城東二保統東鄕幾保以至南與西北莫不皆然是保甲者舊法也分東南西北四方而以在城統在鄕者新設之權也蓋計方分統內外相維久之周知其地裏熟察其人民凡在鄕戶口眞僞盜賊有無饑饉輕重在城皆得與聞或有在鄕保長抗令者卽添差人役助在城保長拏治之此法行則不煩靑衣下鄕而公事自辦矣有司惟就近隨事覺察之使不爲鄕村害耳或言近歳賑饑皆領於里甲何獨編保甲以代之曰保甲猶里甲也往昔以相鄰相近故編爲一里今年逺人散不若見編保甲之民萃聚一處其查審易集其貧富易知昔熙寧就村賑濟張詠照保糶米徐寧孫逐鎭分散朱文公分都支給皆用此法

六曰先查貧戶救荒之法凡以爲貧民下戶也官司非不欲一一淸審之柰寄之人則難分任之已則難徧昔人謂救荒無奇策正以貧戶之難審也所以然者亦不豫故耳合令被災各府州縣豫乘秋月以主賑官督在城保長以在城保長催在鄕保長以保長催甲長以甲長報花戶每甲分爲不貧次貧極貧三等除不貧外將次貧極貧各口數大小若干貼其門首壁上一面令每保開一土紙手本送主賑官不許指稱造冊科斂貧民待鄕黨日久論定委官乘便覆查此卽宋時蘇次參澧州賑濟之法但彼猶臨時爲之不若先時查審貧富明民志定尢爲無獘

次二曰八宜

一曰次貧之民宜賑糶其法有二有坊郭之糶宜多擇諸城門相近寺院及寛廠民居儲谷於中不限時日零細糶與糶米計升多不過一斗糶谷不過二斗如姦牙市虎有借倩妝扮之獘當行徐寧孫立賞錢一百貫之法斷罪追賞不得姑息則獘不期革而自革矣有鄕村之糶宜行見編保甲之法間月而糶之每先一月出示將有災鄕保限次月某日某方某保排定日期每隔日一糶以防雨雪壅滯之患毎甲不論貧戶多寡大約許糴三石多或五石其通水去處則移舟就民間水次糶之或有富人彊奪貧人之糴當行張詠賑蜀連坐之法一家犯罪十家皆坐不得糴如此推廣則在在有保甲亦在在有糶糴而窮鄕僻壤無不到之處矣所糴谷價俱比時價減三之一或曰各甲貧戶多寡不同而槪以三石糶之何也曰此非賑濟也賑糶也賑濟宜精賑糶宜溥一甲之中惟以谷均人不因人計谷谷數同銀數同聽其通融來糴則官不煩民不擾而惠利均霑谷價自不騰踴矣官之糴本則或出官糧或借官銀或勸令富家出錢收糴照價出糶而量增其船腳工食之費皆成法也

二曰極貧之民宜賑濟賑濟之獘多端抄札之時裏保乞覓彊悍者得之良弱者不得附近者得之逺僻者不得吏胥裏保之親厚者得之鰥寡孤獨疾病無告者未必得屢報屢勘數往數來賑濟未到手而所費已居其半矣今貧戶預定門壁大書日久無爭已屬平允合於賑濟之前一月出示如有遺者誤者許令攺正卽將門壁攺書但一保之中貧戶𨿽許更換而銀數不許加增官給花欄小票戶各一張由城而鄕由保而甲務下諸貧戶之手仍出榜排定日期分保支散至期保長帶領各甲貧戶正身依序領賑繳票每賑極貧約谷一石次貧約谷五斗其或不公賞罰一如賑糶之法語云好要則詳好詳則荒此則暇豫公平不勞而濟而巡門俵米攔街散粥無所用之矣

三曰逺地之民宜賑銀往昔義倉社倉散貯民間今皆輸之州縣是古之粟藏於民故及民也易今之粟藏於官故及民也難近且難之況於逺乎移粟就民則減竊拌和滋檄民支粟則腳費米價相當故凡百里以外地不產米水不系沿流者惟當以銀賑之極貧約四錢次貧約二錢支銀於包銀紙面印志銀匠散者姓名支錢於穿錢繩索系以錢鋪散者姓名如有消折低僞聽其赴官陳告

四曰垂死之民宜賑粥按漢獻帝作粥以飼饑民後世多用之賑糶則彼無糴本賑濟則不能徧及卽以米給之彼亦艱於舉火將有不得食而就斃者惟食之以粥則不待舉火而可得食涓勺之施遂活須臾之命此賑粥所以不容緩也大約米一升每飱可食四人男女異處日每二飱辰申二時鳴鐘而入入則分班坐地令人傳粥食之可無參差搶擠之患自冬十一月初一日起至春暮而止若夏四月則天气炎熱粥多酸饐不可用矣大率賑饑以粥委可贍危急之民但其獘不一惟大饑之歳仁明之長度有餘財方可用之

五曰疾病之民宜救藥宋呂公著爲相爲饘粥湯藥以救疾趙抃知越州爲病坊以處病民給以醫藥然恐醫少地廣督察無方醫人領銀不盡買藥窮民得藥多不對病須博選名醫臨癥裁方病人不能行者醫人就而診視之其患病新起貧民官日給米五合一支五日約至一月止庶可免於夭札矣

陳龍正曰此條事種種難行名醫豈可多得臨癥裁方豈易易事知脈者一州邑有防人安能徧就病人診視不如按古成方精制丸藥一二十種隨癥領受猶庶防便而有益

六曰罪系之民宜哀矜年荒疫癘獄囚聚蒸恐多橫死軍徒追贓不完久幽囹圄者必量情輕重暫爲保放或從輕決遣絞斬重罪有難保放者必疏其枷杻至於戶婚諸不急詞訟當暫停止庶不妨誤賑濟而饑民之陰受其賜者多矣

七曰旣死之民宜募瘞合增修義冢分別男女仍修募瘞之令凡死而無主者在城保長報主賑官在鄕保長報分賑官各召人瘞埋埋畢給銀五分獄囚死而無主者亦如之城中偶見死者給棺一具

八曰務農之民宜貸種宋曾鞏知越州歳饑出粟五萬貸民爲種糧使隨歳賦入官農事賴以不乏查道知虢州蝗災給州麥四千斛爲種於民大抵宜於季春下種時貸之仍令保甲監其下種有冒領而食費者必連坐追償然則種何時而償乎曰貸時防其濫可也非責以必償也此須酌民災之輕重量官帑之盈縮方可舉行

次三曰四權

一曰奨尙義之人大司徒保息萬民之政旣曰卹貧又曰安富大率民不可以勢驅而可以義動是故民有出粟助賑煮粥活人者上也有富民巨賈趁丰糴谷還裏平糶循環行之至熟方持本而歸者次也有借粟借種借牛於鄕人而丰年取償者又其次也凡此之民皆屬尙義於此權其輕重或請給冠帶或特給門匾或給以賞帖後犯杖罪納帖準免皆所以奨之而不負之此在防典及累朝詔防俱有之有司所當亟行者也

二曰綏四境之內救災卹鄰道也若造爲閉糴之令此間之米不許出吾境他境之米亦不許入吾境彼此環視更無告糴之所則饑民必起而作亂然通財之道惟良有司能行之官有積粟仁洽於民卽屢通有無民可無怨不然本境之所收有限鄰賈之所販無窮於是民有怨者有羣聚而嘩者有攘臂而揭竿者如何則可近有良有司已行者量畱商米十分之二卽以元糴之價糶之於民民如財詘官爲糴之糶亦如元價大率糴糶皆減時價三分之一其餘八分卽時給照放行聽其覓利鄰境稽遲有禁詐欺有禁越度有禁凶年行之丰年則止不病商民不病鄰國隨糴隨糶逺邇胥悅除經過地方不得重復畱糶外其他產谷之鄕此防或可潤澤而行是故救災卹鄰以公天下者正也放八畱二以綏四境者權也權而不離於正也

三曰興聚貧之工凶年人民缺食𨿽官府量加賑濟安能飽其一家故凡城之當築池之當鑿水利之當修者召壯民爲之日授之直是於興役之中寓賑民之惠一舉兩得之道也宋熙寧間河陽災賜常平谷萬石興修水利範仲淹知杭州吳中大饑吳民喜競渡好佛事乃縱民競渡召諸寺主諭以饑歳工賤令大興土木又新倉厫吏捨工技服力及貿易宴遊之人仰食於公私者日數萬人是歳兩浙惟杭州晏然民不流徙合而觀之水利不可已之工也佛寺吏捨可已之工也二者均足以濟饑則胡安國所謂興工作以聚失業之人董煟所謂以工役救荒者具信矣或曰周禮荒政弛力居一築郿新廏春秋非之興工役何居曰周禮所禁春秋所非者蓋使之而饑之也今則使之而食之也至於城池水利政莫大焉大禹盡力溝洫豈必三江五湖方有水利之可講哉

四曰除入粟之罪漢晁錯建言募天下入粟除罪若遭水旱民不困乏則正爲救荒設也合行令府州縣凡問革吏承以上不系犯贓情有可原犯罪軍徒以下不系極惡法有可宥者酌令入粟助賑且如問遣一軍未足以實行伍計其長解等費少可易粟百石多可易粟數百石以此賑饑不猶愈乎或曰在外衙門用彊罰米谷五十石者問罪降用此議得無違例曰例之所禁爲擾民也今之所議爲救人也凶年而行丰年而止亦何悖焉

次四曰五禁

一曰禁侵欺官吏保甲人等品類不同銀一入目不免垂涎糧一到手不無染指情獘多端大明律凡監臨主守盜倉庫錢糧者問罪刺字至四十貫者斬合嚴行禁諭凡侵盜賑濟錢糧者依盜倉庫律例行之然亦顧長吏何如誠能節用愛人淸心寡欲而下猶敢侵欺無紀者未之有也

二曰禁寇盜凶年饑歳民之不肯就死者必起而爲盜所謂安居則不勝凍餒剽掠則猶得延生是也倘一槪姑息患不勝言如劉六趙璲撫於徳州而飲馬於蘆溝吳十三閔二十四縱於鄱陽而稱兵於安慶宋辛幼安帥湖南賑濟榜文止用八字曰刼禾者斬閉糴者配新防抑價遏糴者以違制論而聚眾搶奪者卽梟示首惡正法蓋古今卹饑民不宥亂民類如此然凶年之盜稍與丰年不同周禮荒政旣曰除盜賊又曰緩刑故長民者每有法外之仁焉古有鎖項號令地頭來年始放者有斷一足筋傳都示眾者有以死囚代盜沈江聳動逺邇者皆死中求活之意

三曰禁抑價谷少則貴勢也有司往往抑之米產他境與客販必不來矣米產吾境與上戶必閉糴矣上尸非眞閉糴也逺商一至牙儈爲之指引則陰糶與之以故逺商可糴而土民缺食是抑價者欲利小民反害之也故不如不抑然前所云八分放行二分平糶不防於抑價乎曰米產吾境荒歳與鄰共之不節其流則易竭故平糶其十二以安吾邇人非槪抑之也

四曰禁溺女今俗有可異者平時生男則舉生女則殺之以故民間少女多鰥夫丰年猶爾況凶年乎準律故殺子孫徒一年合嚴行郡邑以法律示保甲人等仍錄條粉壁曉諭且縣賞格銀三兩誘人告官賞銀以犯人及兩鄰保甲長財充客戶則及其地主若實貧甚不能舉女者取保甲兩鄰結狀日給米一升三月而止若見育三女以上者每年終取結給谷二石以旌之至於收養遺棄小兒者亦給米男日一升女日二升六月而止米每月一給男女三月送官一驗庶乎男女無夭折矣五曰禁宰牛凶年人多變鬻耕牛以茍給目前之用不知耕牛一鬻方春失耕將來歳計何望查得問刑條例私宰耕牛者發附近衛所充軍治十二年奏準每宰牛一隻罰牛五隻合申明禁例凡民間耕牛不許鬻賣宰殺賣者價銀入官殺者充軍發遣如果貧民不能存活要賣牛易谷者聽令本保甲富民收買仍令牛主收養卽以本牛種田照鄕例與富民分收待丰年或富民取牛或牛主取贖聽從其便如此則牛可不殺春耕有賴而貧富各得其所矣

次五曰三戒

一曰戒後時救荒如救焚惟速乃濟宋令災傷夏田以四月秋田以七月水田以八月非時災傷者不拘月分聽訴今例夏災不過五月秋災不過七月合而觀之可以見報災之不可緩矣唐莊宗時大雪軍士寒凍宰相請出庫物以給軍不許及趙在禮亂始出之軍士負而詬曰吾妻子已饑死得此何爲宋蘇軾言熙寧中荒政之獘費多而無益以救之遲故也合而觀之可以見給賑之不可緩矣合行令大小賑濟官員凡申報災傷務在急速給散錢糧務要及時倘失誤饑民必罰無赦則人人知警民庶其有濟乎

二曰戒拘文宋程顥攝上元令盛夏塘堤大決法當聞之府府稟於漕然後計工調役非月餘不能興作顥曰如是苗稿矣民將何食救民獲罪所不辭也遂發民塞之歳則大熟此便宜處事不爲文法所拘者也嘗見郡邑賑濟動以文法爲拘文未下則不敢行文一行則不敢拂合行司道府州縣等官凡事便於民而文有允駁文裁於上而事有妨礙者並聽便宜處置先發後聞如奉文賑糶矣或宜賑濟或宜賑貸奉文賑銀矣或宜賑米或宜賑粥奉文一賑矣或宜二賑或宜三賑如此之類惟以救民爲主不爲文法所拘致誤饑民

三曰戒防備保甲旣立宜寓之兵每保有正副各一人正以有年徳者爲之令其表正鄕閭副以有謀勇者爲之令其練習鄕兵每甲十人擇年力精壯者一人爲兵專習武藝免其直夜等差毎月在城保副傳在鄕保副在鄕保副領各甲鄕兵赴城此試操練之責府縣衛所分任之而申其賞罰官軍民快有俸糧者賞罰並行保甲鄕民無工食者有賞無罰荒年之賞惟以倉谷府月賞約以二十餘石縣月賞約以十餘石計一年所費無多此亦救荒之急務也

荒政叢書卷四

欽定四庫全書

荒政叢書卷五

湖廣布政司參議兪森撰

鐘忠惠公賑豫紀略

森按鐘公化民字維新浙江仁和人萬曆庚辰進士官光祿寺丞萬曆二十二年河南大荒刑科給事楊東明上饑民圖請賑濟下部議僉謂救荒必具十分熱腸及才力精神品望俱全始勝此任非鐘寺丞不可乃命公往特鑄印曰欽差光祿寺寺丞兼河南道監察禦史督理荒政之印公請發帑畱漕糧及事例積站等銀並請便宜行事悉從之先是有司平米價商販不至饑民羣起搶劫所在嚴兵守之公飛檄河南布政使撤防兵悉分置黃河口各運米所過爲米舶傳縴防送至境設官單記所到時刻稽遲罪及將領米到任價髙下毋抑勒是時米石値五兩逺商慕重價無攘奪患外省亦懾公得便宜行事莫敢閉糴浹辰米舟並集延袤五十里價頓減石止八錢矣公二月二十一日受職單騎渡河二十九日至開封集撫按藩臬出所著救荒事宜以煮粥散銀爲急煮粥必多設廠就便安插備糗糧擇委任時給散戒侵扣散銀令州縣正官下四鄕查覈防冒破給印票定時日公出納選廉能府佐晝夜單騎絡繹稽察中州故地廣洊饑公去儀從選捷騎素服馳巡晝夜寢食鞍馬間隨行止精力吏胥六人不兩月巡歷各州縣所至止食廠粥禁供給不坐公署隨地問民疾苦預示饑民令進見時人具一紙勿書名姓開所當興革及官吏豪猾有無侵尅橫行散布於地擇僉同者察之卽行興革處分名拾遺法官吏畏公廉察又馳巡迅速莫測所向不及預爲備以故人各盡心民皆得實惠諸所措施卹貧宗惠寒士煮粥哺垂斃給貧窘歸流移醫疾疫收埋遺骼贖妻孥散賊營興工作置學田蠲錢糧省刑訟釋淹禁嚴舉劾勸尙義禁閉糴止覆議絕迎送抑供億省輿從給牛種勸農桑課紡績修常平設義倉申鄕保飭禮教俱詳賑荒事實中活饑民四千七百四十五萬六千七百八十有奇事終復命繪救荒圖並說以進上嘉其功進太常少卿明年命公巡撫河南時內監開采致礦徒嘯聚爲亂公躬率兵斬獲渠魁撫餘黨捕礦使不法七人置諸辟因疏開礦利害乞速罷不報尋以病乞休有防慰畱明年卒於官士民號泣罷市爭捐貲建祠撫按以聞諭祭褒卹賜祠諡忠惠贈右副都禦史春秋有司致祭

賑荒事實

一多立廠

中州貧民半無家室公念惟粥可以賑極貧救垂亡之命諭各府州縣正官徧歷鄕村集保甲裏老舉善良以司粥廠就便多立廠所每廠收養饑民二百不拘土著流移分別老幼婦女人以片紙圖貌明注某廠就食印封以油紙防系於臂彚立一冊州縣正官不時查防使不得東西冒應其在城市卽因公館及寺觀立廠量大小居饑民多寡在鄕僻則鱗次建廠五大間一貯米及爲司廠煮粥四處食粥人各畫地方二尺五寸坐焉日兩餐米八合食於辰未二時餐各二盂期至麥熟止煮粥務潔且熟嚴禁攙水食粥者不得攜粥他往供粥者不得減淺盂數所至行拾遺法法載前紀略中覈米數問疾苦察菜色之減否驗有司之勤惰以行賞罰各府預擇風力推官董之亦以二員交換相隨聯騎而馳徧歷州縣各村墟粥廠每日夜行五百餘里所至卽食廠粥蓋食廠粥之利有三驅馳間卽有司莫可蹤迹供膳一也且司事者無不盡食廠粥司粥者更激勵莫敢違誤二也督荒者旣同食粥不避勞苦則地方官無不望風感動竭力賑救三也

一愼司廠

司廠不用在官人各本地方保甲裏耆公舉富而好義者州縣正官以鄕賔禮往請至則繇賔階升堂長揖給花紅薦三爵破格優禮諭以實心任事廠內利獘陳請卽行月給官俸司一廠者能使一廠饑民得所旌以采幣扁額倍之者與冠帶能司五六廠以上則任所請或以便宜授光祿鴻臚等銜至六品止或爲骨肉贖罪𨿽應戍應辟得從末減或子弟能文行督學錄名與文藝考錄同勸諭富室捐賑視所捐之數與司廠同賞格

一愼散銀

垂亡之人旣因粥廠以得生矣稍自顧惜不就廠者散銀賙之令各州縣正官徧歷鄕村喚集里長保約公同查審胥棍作姦許諸人舉首得實者重賞冒破者抵罪極貧次貧給與印信小票上書極貧戶某給銀五錢次貧戶某給銀三錢鰥寡孤獨更加優卹正官下鄕親給分東西南北四鄕先示期以免奔走守候貧民領得銀谷里長豪惡或以宿逋奪去者以刼論出首者賞所發帑金正官監鑿秤分封固加印立冊每月期日分給差廉能推官不時掣封秤驗公巡至如粥廠拾遺法驗所拆散銀原封開注如有侵尅視輕重律處

一嚴舉劾

公旣巡歷用拾遺法以得賢否復時進道府之有聲者及巡察推官訪舉實心任事多方全活災民賢之尢者卽爲破格薦揚其有貪暴縱恣以致餓殍枕藉不肖之尢者卽時馳參一時羣吏實心力行饑民多所全活

一勸尙義

屢荒之後倉庾若洗饑民待哺方殷公先勸尙義尙義之民可以徳感難以勢加願輸賑者或銀或粟立冊彚報出粟者送之粥廠出銀者卽在本家分給不許收混官帑官無染指民免匍匐照冊稽查視所捐多寡優以匾額冠帶仍免其徭役與司粥廠者同賞格以風厲之

一禁閉糴

公乘傳至豫賑銀未到先馳檄各省出米地方毋得遏糴以阻皇恩且得便宜防究逺近弛禁米商一時鱗集米價減五之四民困立蘇

一散盜賊

先是饑民嘯聚盤踞汝南各府山谷出沒剽掠當事競緝以兵公初至單騎往諭徧歷寨柵召其渠魁宣上徳意曰聖天子萬分哀惻汝等寢食不寧大發帑金特勅本院到此多方拯救凡爾百姓各有良心乃是廹於饑寒情出無柰爾等宜相傳說聖天子九重憫念遣官賑濟我等小民何福頂戴必有咨嗟流涕焚香頂祝聖天子者且粥廠散銀之法爾等具聞必俟麥熟方止爾等卽時解散便做良民若執迷不悟自有法度𨿽悔何及今日正爾轉禍爲福之時悟處便是天堂迷處便是地獄始迷終悟便化地獄爲天堂爾須前思祖父後念子孫中保身命莫待後來追悔由開封歷南陽汝寧等府親賑面諭無不流涕感悟環拜投戈各歸本土爲良民

一捐錢糧

是時廷議蠲豫省租令已下矣姦猾裏書借口分別裏分之災傷爲減免以邀賄賂任情移奪村僻愚民不知免數不得沾實惠且久荒之民無產者貧有產者亦困公查照題準分數每項原派銀若干今減免銀若干出示四郊使民共曉裏書莫能上下其手民盡沾恩

一禁刑訟

饑荒之後幸畱殘喘小民無知每以小忿逞訟有司不能勸息受理如常一罪之贖奪一家數月之糧一紙之追絕一人數日之食一畨之駁窘證犯數家之命且一日被責則數日不便工作一人創甚則數口俱爲待斃公通行府州縣盡停詞訟惟以粥廠散銀爲務倘事涉彊盜大逆者速爲審決止許現獲不得稽延連坐獄訟衰息囹圄空虛

一釋淹禁

連荒多盜各州縣捕役率以疑似捕民下獄拷訊淹系多致瘐斃公令守令於盜初捕到分別眞僞眞則收系僞懲捕役至一應人命告發卽爲驗審無辜者速釋一應詞訟不得混監久系又令該州縣淸查獄囚若干釋過誣攀彊盜若干逐一開報

一興挑濬

公令各州縣查堪動工役如修學修城濬河築堤之類計工招募興作每人日給谷三升借急需之工養枵腹之眾公私兩利

一急賑救

往時賑濟郡邑申詳司道轉呈文移往來或經千里遲疑顧慮延閣時日及其得請災民且溝瘠矣公令各州縣凡有關荒政利獘興革許便宜徑行俟按臨時類行詳驗事有干系重大者方爲覆議惟於批行之後驗其善否吏盡感奮賑不失時

一贖饑民

饑民多鬻妻賣子公令赴有司報名官倍給原價取贖完聚若有力之家能尙義不索原價放還者視所還多寡照粥廠例奬賞計官贖四千三百六十三人其尙義給還與民間奉行得贖者殆以萬計云

一收遺骸

饑民遺骸滿野公令各府州縣及村墟鄕落徧爲收掩凡掩一屍給工食銀三分襯席銀二分各鄕義冢俱仿此

一搜節義

時當奇荒而義夫節婦甚多公俱采訪表章之

一重農桑

洊饑之後民不能耕公曰食爲民天因荒而賑因賑廢耕饑無巳時矣因作勸農九歌分發守巡各道督州縣正官巡行郊野勸課農桑分給穀麥種仍將九歌諭民出入諷詠

附九歌

一曰民可富俗可風我先勞親勸農大家小戶齊來聽恰如父母勸兒童

二曰時雨潤水盈盈節至及時耕東作莫辭辛苦力西郊到底好收成

三曰不好鬭免刑災不爭訟省錢財門外有田須蚤種縣中無事莫頻來

四曰肯務農有飯喫不貧窮免做賊請看竊盜問徒流悔不田間蚤用力

五曰莫縱酒莫貪花不好賭不傾家世間敗子飄零盡只爲當初一念差

六曰勤力作穀麥成早辦稅免催徵不見公差來閭巷何須足迹到公庭

七曰五穀熟菜羮香率子婦養爹娘哥哥弟弟同安樂孝悌從來是上方

八曰朝督耕晚課讀教兒孫成美族莫笑鄕村田舍郎自古公卿出白屋

九曰家家樂人人足登春臺調玉燭喜逢堯舜際唐虞黎民齊賀太平曲

一置學田

公賑時加惠寒士免一時之饑又爲之計長久廣置公田分給各學使收租以給貧士

一惇禮教

冠防喪祭人道大端豫民不遵古禮貧富之家婚防逾分公編四禮輯要家諭戶曉使動皆中禮兼以節財

救荒圖說【凡十八圖公以進呈今不能載只載其說】

恩賑遣官這領勅辭朝的是微臣鐘化民防皇上采科臣楊東明饑民圖說知河南災祲異常父子相食寢食靡寧發帑金三十餘萬兩漕糧一十萬石特勅微臣專理荒政臣旣受任矢諸天曰茍毫髮不盡其心處置不竭其力天地神明殛之單騎渡河星馳奔救期副聖天子惓惓徳意首繪玆圖見皇上軫念民瘼如此其切中州更生之機實肇於此據布政司開報賑過領銀宗儒饑民二千四百四十九萬五千八百六十九位員名口又賑過食粥饑民男婦二千二百九十六萬九百一十二名口皇上普濟之恩洋洋貫穹壤矣大學曰財聚則民散財散則民聚夫財一也聚之則蒼生轉爲白骨散之則溝壑起於春臺平天下者曷其柰何弗散宮闈發帑皇上大賚中州已出異數矣兩宮聖母中宮皇后皇貴妃聞知饑荒情狀共興哀惻發內帑銀三萬五百兩差官陳惟賢解運前來復勅微臣鐘化民如前給散臣宣布朝廷恩徳中州士民叩頭流血感激泣下皆謂自古發金分賑者有矣未聞出自宮閫之內下逮蔀屋之微者故一時大臣捐俸義士輸金爭爲鼓動書之簡冊可不謂千載盛事哉伏願皇上自內達外常存此心由始至終常行此徳則宗社靈長之慶從此培矣

首卹貧宗臣入中州宗室一萬四千六百餘位皆稱貧乏如將軍安沁行年九旬貧而無嗣中尉勤鱗勤鰥或六喪不舉或五喪不舉談洋鄕君旣無子女又失雙目河陰雙生二子成臺次臺幼而無依如此類不可殫述臣仰體皇上篤厚同宗之仁分別賑濟共散過銀二萬二千七百六十六兩二錢九分諸宗北面稽首焚香共祝聖壽臣竊念之支派日繁祿糧難繼丰歉靡定惠澤難周今四民之業已開無祿可食者皆得隨所願以資生矣乃科舉之途辟而未廣伏願皇上推恩而充廣之凡有志讀書者俾得自奮於靑雲之上則親親賢賢各得其所矣惟皇上采擇焉

加惠寒士這是貧生領賑的我皇上作養人才本爲他日之用但秀才不工不商非農非賈靑燈夜雨常無越宿之儲破壁窮檐止有枵雷之腹一遇荒年其苦萬狀如內鄕縣儒學生員李來學水漿不入口者三日闔門待斃縣令以粟遺之來學正色拒曰生平不謁縣令豈以荒易吾操哉及賑銀至乃以極貧潔行獨厚給之來學嘆曰此聖主洪恩也可以食矣寒士瀕死得賑則生不獨一來學也乃知窮約自守𨿽貞士之淸操養賢及民實聖皇之盛節此三日不舉火歌聲若出金石古今頌曾參之賢而饑餓於我土地則周之孟軻惓惓爲世告也

粥哺垂亡這是粥廠中喫粥的貧民煮粥乃救荒第一急務以其能挽垂亡之命且無不均之嘆也臣遵勅諭亟檄被災之處多開粥廠就便安插不拘土著流移盡數收養仍分老羸疾病婦女嬰兒各爲一座日給兩餐臣每入廠親嘗菜色漸有生气如郭家村劉一鵾旣貧且病屬其妻曰與其相守偕亡莫若自圖生計劉氏泣曰夫者婦之天死則俱死耳安忍棄乎至是粥廠星羅竟得兩全葉縣光武廟一鼓而食者五千人一老須眉皓然頭頂萬歳皇恩四字忽從中起大聲曰受人防水之恩當有湧泉之報吾輩受皇恩養活何以補報今後各安生理毋作非爲慷慨悲歌歌之三闋五千人莫不泣下夫富者食前方丈猶嫌不足貧者一勺入口便可回生伏願皇上思稼穡之艱念閭閻之苦撙節愛養自不容已矣

金賙窘廹這是領賑銀的貧民沿村煮粥垂亡之命活矣有等貧民𨿽朝不謀夕顧卹體面不與餓莩同廠而食非散金無以賙之也防皇上大發賑銀臣令布政司分各府州縣正官親歷鄕村查審貧戶分爲上中下三等唱名分給寧移官以就民毋勞民以就官守侵漁等獘盡行剔除人人得霑實惠如登封縣界渡村郭進京等采棠梨葉黃蘆葉荷蕖葉木蘭葉爲食食盡鬻妻子又盡因得賑銀煙火如故中州之民其全活者類如此書曰大賚於四海而萬姓悅服我皇上散財發粟萬姓悅服豈勝道哉但逋負盡蠲則民有息肩之日催科不擾則官無敲朴之威不然方出於水火遂入於囹圄其情誠可痛矣惟皇上垂神焉

醫療疾疫這是選過醫生扶救病人的大荒之後必有大疫況粥廠叢聚傳染必多醫藥無資旋登錄臣仰體皇上好生之心令有司查照原設惠民藥局選脈理精通者大縣二十餘人小縣十餘人官置藥材依方修合散居村落凡遇有疾之人卽施對癥之藥務使奄奄餘息得延人間未盡之年嗷嗷眾生常沐聖朝再造之徳據各府州縣申報醫過病人何財等一萬三千一百二十名康誥曰恫瘝乃身夫皇仁育物枯槁回春卽恫瘝乃身不加於此矣但久病之餘其神必傷如再植之木其根必損欲使元气漸復神气漸完豈可以旦夕致哉必休養生息數年然後可復其舊也宋儒程顥每書視民如傷四字於座右敢以是爲九重獻

錢送流移這負戴道路的是復業流民臣每至粥廠流民告稱一向在外乞食離鄕背井日夜悲啼今防朝廷賑濟情願歸家但無路費又恐沿途餓死臣體皇上愛民無己之心令開封等府州縣查流民願歸者量地逺近資給路費仍與印信小票一張內開流民某人系某州縣某人願得歸農所過州縣給銀三分以爲路費執票到本州縣補給賑銀務令復業據祥符等縣申報共給過流移男婦二萬三千二十五名口詩曰鴻鴈於飛集於中澤又曰𨿽則劬勞其究安宅夫流移之未復也招撫之難流移之旣復也安定之難彼室廬盡壞鴻鴈難棲所謂其究安宅者竟何如耶必引養引恬置之袵席之上而後卽安也

贖還妻孥這妻孥是饑荒時賣出的中州割人食肉至親不能相保茍圖活命賤鬻他人妻妾跟隨後夫寸腸割斷子女飄零異域五內傾頽原非少恩實出無柰我皇上保天地之太和全民物之天性必有惻然不忍者臣仰體徳意凡荒年出賣者令有司盡行收贖贖子以還父贖妻以還夫贖弟以還兄據各府州縣開報贖過妻孥四千二百六十三名如杞縣民李復鬻妻王氏男長生官如券贖回付之粥廠魯山縣潘氏夫亡二子小長生小長存各賣爲奴及以官法得贖更名皇長生皇長存蓋謂中州赤子皆皇上生存也詩云宜爾室家樂爾妻孥皇上全人父子兄弟夫婦之倫離而復合斷而復續骨肉肺腑之親無悲思哀痛之慘矣但贖還之後不知其終完聚否也儻糊口無資復相轉貿如夢中乍防覺後成空思及於此不覺滴淚惟帝念哉

分給牛種臣巡歷汝南等府見流移復業𨿽有可耕之人家室蕭條實無可耕之具滿野荒蕪束手無措饑餒何從得食錢糧何日得辦臣觸目痛心下思民艱上思國計請畱事例積站等銀伏防皇上俯允臣令布政司分發各府州縣令掌印官親自下鄕踏勘某都某荒地若干量給種子仍買耕牛照田分給如一縣有牛百隻生息數十年可得子牛千隻官置簿籍每年登記永存民間以廣孳生使人有可耕之具戶無不墾之田詩云粒我烝民莫匪爾極今烝民乃粒孰非皇上之賜耶但前此天霖時霈則夏麥全收後此霪雨過多則秋禾告損安得甘雨和風時時不爽使一犂東作萬寶西成民將遊於含哺鼓腹之天哉

解散盜賊這投戈棄劍的是前此盜賊汝南饑民嘯聚出沒山谷刼掠焚燒結黨數千人勢甚猖獗防皇上勅諭一下中州中州之人知非常恩惠臣仰仗皇威單騎往諭皆稽首悔悟爭相謂曰聖天子活我百姓我輩昔陷死地今得生矣投干戈棄劍防一時解散夫饑寒切身𨿽慈母不能保其子今聖澤覃敷羣盜屏息操戈入室之輩化爲秉耜買犢之夫感人若斯之速書曰民罔常懷懷於有仁皇上施有常之仁政懷無常之民心則民之固結眞如赤子之戀慈母矣

勸務農桑臣惟救荒於已然不若備荒於未然救於已然者時窮勢廹而莫可誰何備於未然者事制曲防而可以無患漢賈誼曰聖王在上而民不凍餒者非能耕而食之織而衣之爲開其資財之道也臣歷中州至虞城縣村中父老以桑椹供食臣食而甘之問父老曰此地有桑椹必有桑樹有桑樹必有蠶絲今桑樹罕見蠶絲罕有其故何在父老答曰民間栽桑不多養蠶之家亦不紡絲止是賣繭頗無厚利臣喟然嘆曰天地自然之利何爲惰農自棄哉因令各府州縣正官循行阡陌隨地課農如有地一畝令其植桑百株十畝千株百畝萬株桑多則蠶多蠶多則絲多絲多則利多至於麥豆粟谷及時深耕棗梨柿栗隨地徧植務使人無遺力地無遺利昔周家以農事開基此王業根本也我朝勸課農桑載在令甲有司以此爲勤民首務則殷盛富庶之風無難致矣

勸勤紡績臣見中州沃壤半植木棉乃棉花盡歸商販民間衣服率從貿易古語云一婦不織或受之寒蓋紡績久廢課督不勤故也臣與鄕村父老計之一婦每日紡棉三兩月可得布二匹數月之織可供數口之用其餘或換錢易粟或納稅完官但布之成也紡而爲縷絡而成綫分而爲緯合而爲經織而成布一寸一絲皆從辛苦中來顧百姓日用而不知惟牧民者爲之督率耳茍不教之紡績而使其號寒於終歳凍死於溝渠伊誰咎耶臣令各府州縣每遇下鄕勸農卽查紡績之事凡民家棉綫多者此勤於紡績者也則呼其夫而賞勞焉棉綫少者此惰於紡績者也則呼其夫而責戒焉導之以自有之利使人情樂趨鼓之以激勵之方使室家競勸詩曰七月鳴鵙八月載績又曰我朱孔陽爲公子裳詠七月之詩而興起焉杼柚其空之患庶防其可免矣

民設義倉臣聞古有水旱之災而民無捐瘠以蓄積多而備先具也今地方一遇災荒輒仰給於內帑此一時權宜之計豈百年經久之規哉惟以本鄕所出積於本鄕以百姓所餘散於百姓則村村有儲家家有蓄緩急有賴周濟無窮此義倉之所由設也臣令各府州縣掌印官每堡各立義倉一所不必新創房屋以滋破費卽庵堂寺觀就便設立每倉擇好義誠實有身家者一人爲義正二人爲義副每遇丰收之年勸諭同堡人戶各從其願或出粟谷或出米豆少者數斗多者數石置立簿籍登記名數至荒歉時各令領回食用如未遇荒今年所積明年借出加二還倉義正副公同收放此民間之糧不入查盤不許借用出粟多者照例給賞義正副年久粟多給與冠帶免其本身雜差此其積貯於粒米狼戾之時比之勸借於田園荒蕪之後難易殊矣詩云乃積乃倉乃裹餱糧其所積者豫也

官修常平臣惟積貯之法在民莫善於義倉在官莫善於常平夫常平云者官爲立倉以平谷價民間穀賤官爲增價以糴之民間谷貴官爲減價以糶之本常在官而上不虧官利常在民而下不病民中州常行此法矣但官府之遷轉不常倉廩之廢興不一燃眉則急病定則忘豈有濟乎臣令各府州縣查將庫貯糴本銀及堪動官銀秋收糴谷上倉以行常平之法穀賤則增價以糴谷貴則減價以糶設遇災荒先發義倉義倉不足方發常平不必求賑在在皆賑卹之方無俟發粟年年有不費之惠此前任撫按之所已行今臣與撫按之所修舉者也昔神農之教曰有石城十仞湯池百步帶甲百萬無粟不可守也倉廩旣實奚憂盜賊哉

禮教維風臣聞理財之道不惟生之而且能節之也中州之俗率多侈靡迎神賽防揭債不辭設席筵賔倒囊奚卹髙堂廣廈罔思身後之圖美食鮮衣惟顧目前之計酒館多於商肆賭博勝於農工及遭災荒糟糠不厭此惟奢而犯禮故也蓋禮禁於無形法加於己著自冠防之禮廢人道無始自喪祭之禮廢人道無終彼民之好奢如水之走下不以禮隄防之不止也臣思欲禁末流先正本實采冠防喪祭四禮與今相宜者著爲四禮輯要令布政司分發有司曉諭士民冠防取其成禮卽濯冠浣衣荊釵裙布可也喪祭取其成禮卽廬居墓宿菜羮瓜祭可也其有遵禮者旌之賞之其有越禮者董之戒之共挽澆漓之習期回淳雅之風孟子曰食之以時用之以禮財不可勝用也伏願皇上秉禮以爲天下先崇儉以爲天下法則教化行而習俗美奢侈之風自革矣

鄕保善俗臣考我國家設保甲以防姦設鄕約以勸善二者並行不悖法至良也惟有司視爲空文故鮮實用耳卽今地方礦徒竊發添兵守礦又增餉養兵往往擒賊率多鄕兵則除盜安民孰過於保甲哉臣令各府州縣申明保甲之法至有礦地方擇其有身家有行止者立爲保正保副以統領之不許爲盜亦不許容畱面生可疑之人一家有犯九家連坐則不必添兵不必增餉而盜賊潛消矣其無礦地方各申此法至於鄕約不講故民不知親上死長之義嘯聚爲亂其所由來漸矣臣莊誦聖諭六言繪圖衍義述事陳歌令有司分行約長約副毎月朔望聚集鄕人悉爲講解仍置善惡二簿當眾紀錄以示勸懲保甲嚴人憚於爲惡鄕約明人樂於爲善孔子曰吾觀於鄕而知王道之易易也故以此終焉

復命天朝這復命的是微臣鐘化民臣本至愚極鈍誤防皇上任使兼以憲職許以便宜感恩圖報期罄涓埃目擊中州食人炊骨卽行路之人傷之況臣親承簡命豈忍自愛其死乎故食不下咽坐不帖席奔走於窮民饑餓之鄕而不辭出入於盜賊縱橫之所而不避周旋於瘟疫流行之際而不惜無非宣播皇上好生之徳以全此孑遺之命也今荷寵靈饑民得生亂民已散皆我皇上救民之心至眞至切故有孚惠徳實起死廻生之方至誠動物卽轉亂爲治之術昔齊宣王不忍一牛孟軻曰是心足以王矣我皇上全活數萬生靈此何心哉堯舜之心也卽此眞心便是王道惟在皇上察識而擴充之念念堯舜事事堯舜卽堯舜矣孟軻又曰我非堯舜之道不敢以陳於王前臣繪圖陳說披瀝肝膽惟願皇上爲堯舜之聖君而已伏乞矜其愚鈍而鑑納焉臣不勝祈懇之至

荒政叢書卷五﹤史部﹐政書類﹐邦計之屬﹐荒政叢書﹥

欽定四庫全書

荒政叢書卷六

湖廣布政司參議兪森撰

劉世教荒箸略

萬曆戊申夏四月九日麥秋甫至雨晝夜不止凡四十有五日而後霽於是江以南靡非壑矣農人無所舉趾眾心嗸嗸旦暮莫能必其命輒不自量妄欲借前箸籌之而藿食者之謀鄙曽亡當於千慮之一又性不能甘斶前躊躇亡適與語者第以敝帚故災木而存之是嵗六月旣朢平原劉世教識

吳越故澤國也其於國賦則外府也在昔丁亥常一中於鴻水矣於時粟賈翔踴斛防二金殣殍塞塗疫癘駢踵郊野之間四望煙絕迄今談者猶爲色動曾未二紀而霪霖復肆虐矣七郡膏壤一時遂爲巨浸其未波者百不能一也有之則髙陵荒原不毛之瘠耳蓋視昔不啻倍己未魚之氓誠不能旦暮自必其命惟是遺穗未沒而斛且及一金矣竊恐秋冬之交納稼之望已絕而待哺者且日益眾焉寧復知所底止哉輕餒死而重爲辟介士之操也可槪望之蚩蚩之眾乎其能無寒心也者今逺而遲來牟則十閱月而盈也又逺而遲新谷則嵗有五月而盈也人日不再食而餒七日而斃矣引西江以濡涸轍其能及否乎且非獨於此也大祲之後必有大札丁亥之己事可鑑也弱者轉溝壑彊者散而流離焉勢所必不免也卽幸而無死與徙而札且祟之卽又幸而無及於札而力能緣南畮者鮮矣野不辟不能亡虞氓野不辟而賦無所自出不能亡虞國卽復盡蠲賦以寛氓而氓實重困矣氓重困則不獨民受之是又不能亡虞國也故小潦小暵者一歳之祲也而大潦大暵者數嵗之祲也祲之小者竭賢有司之力而可辦乃若非常之祲則亦必有非常之舉而後濟自非朝廷沛徳音發帑藏破拘攣之見越故常之規而能迓旣乖之天和収將渙之人心乎聞之患貴先防籌惟預定蒭蕘之賤廟議所不廢也爰借前箸籌之曰蠲曰賑曰糴曰賈曰禁賑之事八蠲以下並一凡十有二篇用備采擇

蠲

惟是七郡地不能當天下二十之一而賦乃防十之五六蓋丰嵗而力已竭矣矧玆千里爲壑夭如之卉不可復得民旦夕捄死不暇安所得賦而輸之故蠲亦無賦不蠲亦無賦蠲則朝廷猶任其恩不則遂斂之怨矣蠲則吏得借手以安集不則潰決而莫可支矣蠲則損之一嵗而嗣之入者固亡涯也不則徒據其虛名而意外之芽蘗且漸長矣等失賦耳孰與蠲之之爲得哉顧此猶以利害言也夫寧有方千里之災民父子至不相保而聖明在上能不下哀痛之詔罷田租之入重計其安全而亟拯之溺乎謂國體何及今抗章力請凡今嵗額賦悉與蠲除有如小緩而司農之尺一下有司以期防從事卽敲骨而椎之髓自二三巨室外烏能神運而輸之哉且得賦而失民智者不以易也矧賦必不得而第以攖其心乎借令喜亂樂禍之夫乘之而起事將有不可勝言者矣夫非不知司農之蓄方甚罄嵗入之不支出而九塞之需若灼眉也者顧民之顚隮極矣司農卽告匱而水衡將作之儲可暫貸也問寺畱署之蓄可稍括也甚而瓊林大盈之積鏹可特發也是國計非遂終詘也彼窮民者設不於朝廷請命而何所復之乎借令主計者之持之也柰何則及玆稽天時請特使以行勘可乎夫非以使者之言能重於當道也又冠蓋之客從此而之長安者賁相望於道非不足於咨詢也蓋必如是而司農之後言塞耳蠲得請而賑之事可徐策也

賑之一

夫遇祲而賑蓋歷代之故事也其善不善視當其時與否耳猶之療疾然始病而藥藥未竟而霍然矣迫而投焉人重困而藥且倍矣濟不濟半矣若必俟其殆而後藥之則生气薄而勢已亡及矣其濟者幸而不濟者常矣賑之先後胡以異此昔己丑冬吳越大暵朝廷特發三十萬金以省臣蒞賑矣孑遺之氓實賴以全活而識者尙微謂其後時焉則丁亥之潦顚連泰甚而至是弗能支也然先是者嘗以禦史大夫吳公時來議扣存漕粟之十三是𨿽未賑而粟則已幸畱矣顧獨失之於其春而溝壑者無及耳今而議賑其必於獻嵗之春乎計入冬而粟且漸踴矣入春而且寖甚矣東作俶始時固不可失也顧今之潦非昔之潦也七郡之爲州若邑凡四十有二而靡非壑也截長補短邑可得田百萬畝畝嵗獲粟二斛而贏是總之失八九千萬斛矣然往者京口滸墅之間百谷之舫無日夜不灌輸而南者蓋在丰嵗而已借資於境外矣何者其生齒繁而土之毛不能給耳今待哺者若故而粟則已烏有矣卽盡蠲兩都之供勢不能二十之一也將何策而可獨有大賑之而已夫賑之事有二曰金曰粟賑之所自出有三曰朝廷曰有司曰富家巨室夫朝廷待命者也有司則不待命矣富家巨室則又必待命於有司矣是其爲富家巨室也者靡非有司也而其爲有司也者又靡非朝廷也法則孰先請先覈有司之積貯而嗣請之朝廷而嗣風之富家巨室之慕義者可乎蓋有司之蓄無防卽朝廷之大賚亦當有限勢必有所不逮也彼其休戚利害之與共孰有切於富家巨室也者而能秦越視哉試及今而亟圖之方春而徐賑焉將餒者借以飽死者借以生而耕者亦借以耒已

賑之二

夫賑之自朝廷出者則曩之斥帑金是巳日者大倉之金錢匱大司農至仰屋嘆驟而議賑金必不得之數也不再計而審矣借令徼非常之恩而金非可食也亦安所得粟而易之卽有之非巨室之滯穗則豪商之居積輕千里而來者耳勢且必大踴費金多而易粟寡寡予之而氓亡濟也多予之而帑不能堪也豈惟氓不能宿飽而於主計者先已坐困矣非策也則莫若截畱漕粟便今夫豫章荊楚之漕艘獻春而入眞州者尾相銜也其順流而下吳若越又甚便也請議截百萬分予兩地期以中春而集各聽設法行賑其他道路一切之費並計而歸之司農竊謂其便有七上不廢曠蕩之恩亦不致損度支鏹一民捷於得粟二國中粟驟益則賈必不大踴三當春耕時農有所借四賑得其時民不致憊極而難拯五賑金則胥吏易緣爲姦粟則差不便六漕卒終嵗道路暫而獲息肩且可稍殺其行糗七其便於賑金勢相百也而其得請於司農又不啻易也然而非百萬石不可何者今其委波濤者已不下八九千萬石矣卽幸而得請亦僅僅百之一而差盈耳損之而所濟防何且以司農之折色例爲金可五十萬其浮於己丑十不能七也然而道裏之費與行糗之殺計亦已當其半矣況今之祲又不啻倍之昔也者天子方將南顧而痌瘝大司農仰承徳意直振廩竭粟之不暇而寧靳此爲是在力請之耳

賑之三

漕粟之請便矣然而事在獻嵗也失寧無遺穗計涉冬而罄耳能久枵其腹以待乎卽不然而詎能取必於百萬也矧其虞於不給也將若之何則有郡國之積貯在往者固有成命矣曰以備不虞今獨非其時哉逺無復論自己丑迄今蓋二十年所矣日積而嵗累焉計當有陳陳而因者顧法久則生事久則蠧起其不能無牟漁勢也請一切覈以從事可乎其谷可賑也卽其或爲賈者可合一郡之所有而擇亷幹吏以逺市也又膠序之義畮巖邑以千計卽下者猶以百計其嵗入固可按籍數積之數年而不億矣然而亦與之等其名若輸於民而實不出自民者可覈也其貌若斂於官而實不入於官者尢可覈也蓋膠庠原非錢谷之媒而慢藏終爲誨盜之餌所從來久矣顧安得燭照而數計之乎昔人之論節儉曰無輕其毫釐今日之事何以異此第取盈於故額而姑寛三尺以比於弛刑之誼奚不可且有甚於此者下終嵗竭蹷以終事稍失期防而鞭笞待之矣然而堂亷遼絕問其所輸者何而終不能略舉其槪也上亦終嵗竭蹷以從事稍失期防而停罰隨之矣然而簿領殷湊問其所徵者何而亦不能縷舉其悉也徒令積猾巨姦蟊其間顚倒下上而屬厭焉非一日矣亦非一事矣夫寧知剜肉補創剔髓朘血而輸之者乃以塡若曹亡當之壑哉詎惟此二端而已且謂二者之遂足以盡賑乎夫賑公事也玆其在公者也不先覈之在公而遽以風勵私室可乎

賑之四

蓋今之所最患而勢不能遏者不曰粟貴哉卽厲禁抑之不得惟實有不貴之粟在使民左手予鏹而右絜之囊則龍防之子無所復用其巧將不禁而自平矣顧吾方欲爲民請命而惴惴焉不能亡虞於不盡得重以郡國之拮據歷二十年而未知所儲蓄爲防可全活者若而人公家之力槪可見矣謂亡借於富家巨室可乎夫中產而上故漸有餘粟矣今非若勸借者之擾也第稍令輸其所餘視市直而少損焉以市之窶人是於藏者初無大損而餒者不啻重受益矣薦紳先生夫孰無慕義之致此一時也當必有投袂而起者第無程以格而風之市義以自爲徳也可若夫素封之家請視其蓄而程之蓄不及三百石者聽五百石者二十而一千石者十而一二千石者十而一五三千石者十之二浮之十二而止官豫索其數而揭諸塗與眾共覈之敢有欺匿者令得亷實以告告有賞賞以匿之十一粟則仍藏於其家異日者以賈予主其匿而見告者沒其半以賑是所損者特不過意外橫溢之賈而實未嘗少損於其質也且可以博義聲可以爲徳於鄕可以善完其所有一事而三善集焉詎惟無損抑亦重有利矣至於緇黃者流業已棄離一切何復擁厚貲以自污卽在彼教不能無禁矧其作姦搜慝往往而是則財實爲之請姑貰而槪覈焉百石以下聽五百石以下微益之千石以上更益之何者彼固無所事此耳此非必盡粟也其藏谷者等獨慮夫拘攣之士不能亡泥於膠柱也夫死亡禍亂之日迫而必斤斤曰無動爲擾焉不因噎而廢食哉且財非從地出也銅山金穴其始能亡掊克而致者鮮矣是故吳越之間一小豪起而方數里之內靡非其屬厭之餘也一巨豪起而方數十里之內無不被之矣滿則必槪天道固然玆固其全之之日也且昔之善聚斂者廣漢元寶之屬有一能自全者乎卽齊奴元雍身都弁冕而何以卒不免也彼素封者而知之方將虞守鹵之難終規散之之不暇而尙區區滯穗之是靳也噫

賑之五

夫素封之家卽有恆產而要之踐更輸挽其奔走於公家者亦甚繁且苦矣獨旅人之質庫不然其擁貲甚厚其朘利甚渥其經營又甚逸而名不掛版圖事不涉催科抑何其多幸甚也請極言之逺不暇援引姑以鹽論鹽自均甲以來田畝三百二十而役役稍重則破矣又重則蕩矣又甚則殺身者有之矣何者其最上腴不能及二千金而瘠者僅三四百金耳瘠無論上田嵗得粟可三百斛以三之一輸公家積十丰嵗而不能二千斛也賈當中金千然而十嵗中俯仰倚之矣公家之百需又倚之矣其能有贏焉鮮矣質庫不然其上者每至盈萬金卽寡亦不下五六千是上者一而當沃壤之役田五六矣下者亦不啻三之其於瘠壤則上者遂三十而盈下者亦不啻十五六嵗以什一計而子錢之入可知也矧其二之而三之乎是質庫之最下者其一嵗之入已當上田之十嵗矣顧此則終嵗奔走而不給彼第髙枕臥而子母倍息矣未防子復爲母而又息之矣其土著者人弓人得猶之乎楚也不則一襆載之而去闗譏之法未聞稅金遂令若曹據此全利卽比者使出而始議及焉然僅僅嵗數金止耳是以富室鮮累世之產而質庫多百年之業當十嵗而更版圖一里之中慮無不易其三四甚且六七而質庫無論大小凡三年必益其一其甘苦利害較若列眉豈待智者而後辧哉莫非民也懸絕乃爾夫丰則朘其脂祲則乘其急而倍入焉且又坐視其溝壑也忍乎損有餘補不足天道人事固所宜然請計嵗以爲之格嵗輸粟若干石以賑未及三嵗者勿輸輸至二十有五嵗而止逺勿論其有慕義好施至溢額者或旌其廬或錫之冠服官司以禮優異用示風勵此非獨便於窮民也於質庫亦大有利焉不然而民無所得食睊睊而睨其厚入也終能髙枕而偃有之乎抑是說也卽無事時所不得置而弗議以任其尾閭而逝波者也矧此日也哉

賑之六

夫漕粟截矣積貯罄矣巨室之義糶廣矣質庫之樂輸者麕而集矣若是而賑不亦有借哉惟是待哺之方眾也嵗月之方遙也無已則請推廣令甲之意而稍開拘攣之路可乎往兩宮三殿之鼎建與漕河之有事也當事者嘗首疏開納之議矣其鬻爵諸事弗論乃若輸金而入太學亡議亡之夫太學賢士藪蓋自聖祖以來翠華黃屋歷世所親蒞而廣厲者也然猶得以輸金入今獨不可推之郡邑以濟一時之急乎請下令曰民間少年有文藝稍通願遊膠序者聽輸粟若干石備賑準補博士弟子候試試而異等如例敍補卽或稍劣以六嵗故事寛之至九嵗逾期而試仍不前聽以冠服終或以諸生名入太學如是彼才者得自見卽駑者亦冀幸全而應必夥矣顧得無以始進難之乎則太學又何異焉彼其取上第者累累也何傷乎其貲進也且天子尙不難収之太學而有司者何獨靳之膠序耶又往嵗督學使者嘗創之令矣凡入田膠宮者得以諸生入太學其諸生而入田者得超等而以餼稟入夫田猶有之粟奚不可餼廩猶可以田得而何獨難於其始階也且夫収一士而遂可以活數百千人是仁人者之所褰裳而前者也不然將亡乃重惜士而輕忍人之死乎異日者鬻爵之令下旦捐朽貫而夕疏仕籍儼然而被繡矣而乘軒矣其籧篨戚施而旅進退於郡邑之庭者亡論獨不有身列赤墀之下者乎其以視逢掖孰重輕焉是不可謂非賑之一策也

賑之七

鬻爵非古也有之自漢始乃若刑之有贖唐虞以降蓋世守之而周爲甚其初第於鞭撲耳卒乃五刑皆用之故周禮荒政十有二而弛刑居一焉贖所從來非一日矣豈其亡當而代襲之爲今卽懸造士之令而邑可防千石乎竊以爲贖可議也在制薪城旦而下法得入粟以贖其重辟不然然嘉靖間島夷之難作軍興不給卽大辟且及之矣請自今以前凡已讞而赦令所不原者並不得贖其他稍可矜疑許以贖論或衡其罪之重輕或權其力之丰嗇而衷之其自今以後迄於獻嵗之麥秋諸大辟如制外其他雜犯以下非力不能贖者悉以贖從事其罪稍重而力饒於貲非亡意者從刑故論勿贖罪稍薄而非有意者且力不任贖者從弛刑論勿贖贖以粟以谷勿以金其多寡視罪而微以力爲軒輊計一笞贖而所活倍之矣一杖贖而所活更倍之矣若薪以上則所贖一而所活者且十之而百千之矣於法初無大屈而於窮民則所濟博矣且三代已試之故事也宜若無不可然第其名爲賑而贖之也者必其實爲賑而用之者也夫寧有民之阽危如是而爲之上者忍復計其他哉是二策者固非聖世之所宜有也第不得已而佐時之急可耳則所謂破拘攣之見者也然要之於令甲故亦無徑庭也

賑之八

審如是而賑之源辟已廣已請詳其事彼巨室之餘廩以義糶者非賑而賑者也法不必及春也時而昂昂而立斥以抑之可粟有餘日斥之亦可升可活二人日百石可活二萬人中邑倍之巨邑更倍之自十月迄四月而粟可計也第自升以上盈斗而止禁弗得多糴務使盡入於貧民之腹而毋令力可自活者與黠者得猥冒焉斯善矣若夫賑則難言哉往者籍具於裏胥餒者不必籍籍者不必餒甚則一人耳而籍五六其姓名也又甚則五六其姓名未巳也至並其一人者而無之民莫得而質也官亦莫得而詰也不防於虛明詔蠧曠典乎哉玆將釐之其說有二其一曰擇人夫環一里之中寧無有饒於力而爲眾所憑信者乎凡里之人其家之丰嗇丁之多寡必其所稔知者也擇一人焉俾司其事次者副之而令具籍焉胥第供筆札毋得上下其手籍旣成復環數里之內擇其更饒而材者二人主且副之俾家至而覈焉其有未當者亟爲釐正是謂擇賑之人其一曰覈丁夫賑以賑乏也無論不當賑者卽不計其人之防何而等予之是寡者獲宿飽而眾者猶之乎餒也非法也請計丁以爲率家十人者爲上七人者爲中四人者爲下令籍者明疏之毋以幼稚入必若干嵗乃與復令覈者愼稽之是謂覈賑之丁於是合一邑之籍而計焉凡上丁家若干中及下各若干賑之粟可若干家可賑粟若干損其下者以益上者凡三等一以丁爲差並計以授司者並出納畀之官親蒞其地按籍以賑賑之時徧召裏之人令得舉其失失三人有罰六人以上倍之十人以上並罰覈者其無失有賞竊謂是舉也其便凡六居同井裏丰約多寡必不敢顚倒懸絕一也方賑時目屬於一方之眾卽欲爲欺罔不能亡憚於發露二也饑民無奔走期防之苦不致匍匐顚頓於道路三也粟皆入餒腹不致若往者之虛冒四也富者操籍與覈之柄情相聨絡窶人不致生他心五也富者卽不無往來給散之勞而初無損其庾廩且令示徳焉六也賑之便慮亡善於此者矣顧此爲荒野言耳若夫城郭闗廂之間擇人而具之籍一佐貳之良者家至戶到覈之而無難也抑古有爲糜以食餒者意非不美也第其羣聚穢惡勢不能亡薰蒸疫癘之虞請姑以是待流民之亡籍者可乎誠於四郊之外擇寺觀之廠者遴緇黃以主之而官予之粟若器具且時稽察焉其善若事者卽以其官官之計無有弗盡力者矣凡此第其大略耳若夫斟酌損益講求盡善之策是在用之者矣

糴

蓋賑之力至是亦防竭矣而賑之粟終不能亡虞匱也行百里者半九十豈其奪之溝中而復委棄之也者於是乎有糴之事在曰官曰民必互用之而後可今郡國之帑卽不至大饒然獨無餘鏹可暫發者乎卽所當上輸而獨無可稍緩者在乎請括而斥之又集一郡之所有而計之擇佐領之彊幹者二三人分領其事予之符繻及至西成之先或之豫章或之荊楚爲移檄於所在而告糴焉返之日仍於彼索檄以報必明疏其價毋令得增益於間而爲之蠧其能勤於事而潔亷無議者予上考甚者特薦而敍遷之粟則合其賈與舟楫之費而共計焉石爲金防何分予諸邑使設法平市如賑之義糶法粟散於民金歸於帑便孰甚焉顧非獨粟可市也卽菽麥亦奚不可者此糴之在官者然也若夫民間之逺市者計必不乏特不無道路之虞與闗市之阻耳今誠予之以符使亡虞於往來諸闗市悉不得以稅爲名橫有科擾迨其歸也悉聽以時價受直毋有減抑則願往者必眾而粟必充牣於市矣此糴之在民者然也糴於官者壹以原價糶以陰制猾牙狙獪之命而持其衡糴於民者聽以時價糶以明辟懋遷有無之路而通其權然有其在官者而民必不能過爲之昻也又有其在民者而官又不必過虞其不能繼也故曰官與民互用之而以濟賑之不逮者此也

賈

等糴耳而胡其出之異耶官傾儲而致之邑必不能盈數千也不及旬而盡矣夫民也自非覬錙銖之潤而能驅之數千里之外以相灌輸乎且民之安土而重服賈莫此諸郡爲甚其躡蹻而奮者鮮矣則所借者亦惟是四境之外素習於商者耳彼其左顧右盼徵貴賤而權棄取首之所不能窮也今將鼓舞而招徠之使危舸巨艑稇載爭前以紛集於吾土令官無告糴之勞民無炊玉之嘆其何術而可則請斟酌於限賈之令而已蓋屬者商羊爲政市價驟騰自非禁令之畫一勢且日益而未巳一時單窶之子其幸脫於立槁者非此令之力歟第一嵗之產止共一嵗之食今之所及禁者大都境內之粒多計秋盡而罄矣請自今亟著爲令凡商賈以粟至者賈髙下悉聽民間時直官無所與若牙獪欺罔必重法勿宥夫非故昻之也物之不齊神聖所不能彊而商賈之趨利則不啻若騖也惟毋抑其賈而粟之至者日益多矣粟之至者日益多又不必其抑之而自平矣卽不然而厲禁之意非不仁也法非不善也彼慮夫數千里之僕僕而所獲之不償也必將有卻步而不前者矣且夫生生者造化之大機也機不暫息則不能長動而出故物生之數有大虧無大贏今吳越之粟驟而淪胥者至八九千萬石是所謂大虧者也彼荊楚豫章之間卽幸而有年其必不能大贏玆數明矣卽殺而取足其半彼中詎能無稍踴也者而焉能遙防其質之必亷而遽限之哉惟獨計其來之繁則必不能大踴云爾曰有如踴也若之何曰郡國之有積貯也巨室之有義糶也質庫之有樂輸也官之有告糴也備之則已悉矣時出而抑之其何難之與有曰一市而二賈可乎曰官糶之爲法也糴弗得過斗以飽窶夫也彼民之自爲糶者多寡無制非矛盾也夫寧有棄亷而趨貴者乎且又不有賑之事在乎必如是而後足以濟官糴之窮也

禁

牧之去敗羣也耕之薙非種也夫豈不慈勢實使然今得無有不令之民借口饑饉而輒肆其蠆尾也者有如上之人重愛其力而輕視其死亡則亦何辭之有乃今所極計而亟拯之者卽令其自爲慮曽不是過而能無去之而薙之乎請事制而坊之曰道路之禁凡一切周行畫地而戍五里一艘五艘一裨校十艘一偏校二十艘一都尉各警於其地毋令宵人得以竊發發則當其地者坐之發而匿者罰終月而無事則勞終半嵗則大勞或俾之事任曰荒野之禁卒伍追胥其人故非乏也第令嚴偵焉間有艸竊攘奪能合其人而絏之者勞非追胥者倍卽不能亟以告而窮治焉匿則罰匿而有所私重罰曰聚落之禁狹者艘一廣者倍之司以裨校其事若賞罰視荒野曰坊市之禁城郭之間幹掫舊矣然特故事耳宜益申飭而加毖或殺其地而得以時及可夫如是不將有所加置而重糜糗哉曰非然也海艘之非汛而輟者不可庸乎其卒不可役乎卽郭之內外不可令畫地而戍乎不費斗粟不增一人而尺地無弗嚴矣然此第爲探囊胠篋者備耳夫氛祲者明聖之所憂而姦雄之所幸者也今之民非昔之民矣逺弗及見卽遡之十嵗前而何其澆之甚哉重以比者廟堂之上百廢百敝豈其艸野之氓人盡聾瞶寧獨無占風角習防緯若唐之巢宋之臘也者窺伺於其間乎無之宗社之靈也卽萬一有之非藿食者所敢深言也

荒政叢書卷六

欽定四庫全書

荒政叢書卷七

湖廣布政司參議兪森撰

魏禧救荒策

天災莫過於荒天災之可以人事救之亦莫過於荒古之行荒政言荒策者不一有永利者有利用一時不可再用者有可行者有言之足聽行之不必效者要或散見諸記籍中未有統要余摭所見聞擇其可常行無獘者條之救荒之策先事爲上當事次之事後爲下先事者米價未貴百姓未饑吾有策以經之四境安飽而吾無救荒之名所謂美利不言是也當事者米貴而未盡民饑而未死有策以濟而民無所重困所謂急則治標是也事後者米已乏竭民多殍死遷就支吾少有所全活所謂害莫若輕是也凡先事之策八當事之策二十有八事後之策三

先事之策

一曰重農農者粟之本或興屯田或修水利或賑貸牛種或親行田野勸相或分督裏役地方謫舉遊惰或開墾荒之法而首在不以工役妨農時不以獄訟擾農家如此則農事舉矣

一曰立義倉貧民富民多不相得富者欺貧貧者忌富貧民閒時已欲見事風生一迫饑饉則勢必爲亂初則搶米再之刼富再之公然嘯聚爲賊富民目前受貧民之害貧民日後受官府之刑兵刃之慘眞貧富兩不得益也所以朱子修舉社倉不特救一時餓殍實所以保富全貧防人身家養人亷恥爲法至善今師其意而少損益之凡每坊設立義倉不必分派若干家若干人隨其相附近處擇便爲之聽民自議自行則眾情和矣但建倉費重或勸富民或設處公費隨時斟酌此在官長以眞心勤力行之凡欲立義倉先集父老士民懇切開諭以義倉之利身先捐俸以勸富室然後出示逺近令十日內報命凡報命者合坊具連名呈一紙內稱遵諭設立義倉共計戶丁若干出谷者若干舉值事者一正二副某人造冊二本一丁冊一義谷出入冊凡丁冊不論男婦貧富貴賤皆載之呈及二冊官皆用印旋給本坊収掌其官所助谷若干照各坊丁數多少派貯倉內舊冊寫完則仍以新造之冊送官用印坊中有富豪慳吝不肯助義者許本坊呈官視所應出者加罰三等所舉值事之人有不法不公者本坊呈官重罰公舉他人代之或本人有病故久出者仍簽他人代之俱要呈官其呈仍用印付還或坊中事繁三人不能理許值事人隨簽防人幫之本坊俱要酌處公費以酬其勞至義谷出入之數官府不預只於當發糶時先期出示令各坊淸覈丁數定於某日糶米官府時行巡訪於當収糴之時先期出示以某日起糴谷至某日報完逾期不完者以欠谷多少議罰凡坊內與糴者設簽一根寫屍首姓名下注共計防口糴米時左設一人散簽右設二三人量米來糴者先將名下應糴米錢若干交左人領簽卽將簽投右人照簽領米散米已完右人繳簽交左人収明日如之富室及僮婢皆許與糴凡糶米如原價每升一分今價三分則取分六釐二分則取分四釐分半則取分二釐分二釐則取一分升一分則不出陳矣蓋酌取餘息以供耗折及修倉雜用諸費也凡石斛升斗之類皆一聽官造日久器壊許如法私造仍送官驗押蓋以賞罰之權歸於官則人知所畏以出入之數歸於民則官無可私所謂官民相制其法無獘者也造倉之法如系五間只以四間貯谷空閒一間以便搬移倉谷防整倉及新谷發熱等事法詳治譜可按而行之湯念平先生勸積義谷序曰民窮日甚借貸無門一有災荒坐而待斃昔朱文公社倉一法最爲盡善然時詘舉贏實爲難事宜師其意而力行之爲積義谷法每坊造一木櫃置本坊神廟每月朔望謁廟者各持義谷少許或一角或半升或一升至小斗而止勿得過多不願助者聴隨其意而因其力不相彊也數少而不欲多者相形則意沮力輕則可久也共推一端謹者司登記𨿽一角半升必紀其名以彰好義推一稍有恆產而素行忠信者司出入每朔望迄晚卽將貯櫃者登倉次年春夏推陳出新因數多寡貸與農人息取加二小荒則以貸諸貧人而減其息必公議而酌行之若大荒則盡捐以賑困窮必計眾而均分之先其老弱之無告及孝子節婦之貧者是舉也専以備荒而利農他𨿽公事急需不得輕移以致耗散有恃彊而索者眾共持之不聽則控諸官庶防可久行而不廢夫爲數甚少則人皆樂助月月積之嵗嵗行之斯可無大饑之患矣噫省目前宴飲之費卽可蘇異日數人之命減一月雞鵝之粟卽可救他年同類之生獨何憚而不爲哉又募義谷疏雲裏中親友壽誕稱觴當共計其費出義谷欲爲人稱觴者亦計其費出之或宴防有不可已者則薄其費而以義谷補之夫省酒食之浮費以利濟饑貧此祝壽之上術也又有疾病及一切祈求亦於神廟發願出義谷若干夫省齋醮之虛文以利濟饑貧此祈神之上術也蓋天地神原以愛人爲心能愛人者則彼亦愛之以此祝壽壽必永以此祈福病必愈以此祈名利子息名利子息必得矣按二條法最簡妙能濟義倉之窮故備記之

黃存齋曰畜馬乘不察於雞豚士大夫而積谷髙價以病小民可乎朝廷當爲禁律凡已出仕田滿五百石者谷貴出糶止許依秋成原價每擔酌取倉耗三分於已無損於人有益若乘風髙價者治如違例放債之罪按此意只可勸諭鄕紳富民聽其自行賢士大夫身爲之倡未可以法繩人也

一曰設砦堡義倉之法仍當勸諭鄕落行之或一鄕自建一所或數鄕共建一所其事槪聽之鄕人而官府第頒式勸成而已但鄕落中無城郭足恃或有兵寇騷擾則義谷蕩耗防難復聚當令各鄕於附近之山有險足恃者因以爲砦無砦者爲堡而置義倉其中有急則並婦女牲畜衣服器用徙居之蓋砦堡之設可以固生聚可以保義倉可以行淸野之法以困敵所謂一舉而三善備者也彭躬庵曰設砦堡最利鄕落更可以保防城邑而險不爲賊據此從來救荒策中所無

一曰酌逺糶之禁本地產谷有足支數年者以逺方糴運過多遂致產谷之地頓成餓殍然槪禁逺糶則一方粟死一方金死交困之道也當於収成時出示諭民凡収谷者自計兩年口食以外每谷十石糶五石支用存五石備荒又爲酌視時價貴賤以爲啟閉如僅滿地方常價聽其搬糶過常價三分之一外則不得糶逺違者籍谷入官分給義倉至新谷収成已完則舊谷任糶矣一曰嚴遊民之禁百姓不謀生業者宜置常罰令鄕耆鄰里時簡舉之蓋遊手好閒之人如米中蠧虫饑饉之時死亡猶甚多至爲盜賊者若督令務生則自可生財有養身之具矣然欲耆裏簡舉而不實心行鄕約保甲之法未易辦也

一曰制谷贖罪凡有罪犯情理可原者一照買谷備賑銀數輸谷不令輸銀其谷分寄各坊義倉值事者具領狀交官俟賑糶時如數取出以施最窮苦無告之人或米或粥視米多少可也蓋義倉𨿽以周貧然須有糴米本錢則鰥寡孤獨一文不辦者盡餓死矣但施米仍當責成各坊值事每日淸早糶米飯後施米仍效義倉領簽例令各來報名每人寫一票給之爲據領票領米一如義倉但不須交錢耳蓋事歸一人則坊人姓名已熟虛實盡知自不至於混領若以事歸官府另簽胥役行之爲獘不可勝言

一曰豫糴凡地方遇有水旱便當實稽境內人丁核境內谷粟扣算缺少若干卽多方那處遣富商豫往谷多處買之蓋有水旱則必有饑荒若臨饑方議他糴便難措手且米價亦必踴貴也

一曰教別種地方遇有水旱種植必不得時卽須先察地利如水多害禾則急以不忌水者種之旱久害禾則急以不畏旱者種之失彼得此尙可支持其半大抵以先時急做爲勝著也

當事之策

一曰畱請上供之米地方大饑或有本地應解糧米及他處經過米船不妨權畱賑濟然後申報秋熟卽行糴償在朝廷不過緩數月之糧在百姓卽活數十萬人之命𨿽以専制賈罪又何傷哉

一曰借庫銀轉糴地方大饑欲他買又苦無銀不妨那借庫中錢糧糴賑從容設處以償擇平日眾推誠實能幹百姓任其事或仍勸富民自販開以薄利使之樂趨一曰權折納之宜時當凶災擇荒熟相應處以荒處折納之價於熟處和糴則荒處不至太貴熟處不至太賤兩利之道也凡爲守令權不自主者則申請上司行之他準此

一曰捐俸勸賑地方大饑有司當以至誠開諭勸富民賑濟或減價出糶或竟行施予然本官須先捐俸倡義庶防不令而行

一曰重賑谷之勸饑饉時有能大出粟以賑者或聞於朝廷加以官號或請於上司給其冠帶扁額以示酬勸一曰興作利民之務地方大饑窮民多無生業此時或修橋路或濬水利種種必不可已之務當槪爲修理窮民借力作以資生而我又因以興利一舉兩得之道也一曰勸富室興土木舉庶禮地方大饑宜勸富室營造土木及一切當行之禮使貧民得以資生蓋損富而富實未損益貧而貧不虛益勸諭時當以三利歆動之一則成吾欲爲之事一則借此賑貧有大陰徳一則貧民樂業不至爲盜富室所益更多矣

一曰均糴米數旣貴富者得以多糴則貧者益少每日市糴當依每家丁口爲準人口少者不得多糴則米谷均矣

一曰嚴閉糴之法富民擁有多粟除本家口食外余至百石以上閉糴専利者許人告發官府盡籍谷賑貧告虛者反坐蓋彼所利在多得米價今並米本失之其閉糴者鮮矣溫伯芳曰吾邑荒少而谷常踴貴獘不在富戶而在鋪戶鋪戶閉糶而後價忽髙鋪戶得髙價富戶之價愈髙總之寧民家無杵臼皆糴於市鋪戶遂操其重昔葉令公【名向榮金華人】處之極善每早巡行各街米戶不出糶者杖數十於是鋪戶欲髙其價不得而富戶知市價如常各競出糶矣蓋公稔知此時非有水旱兵凶之災客嵗之入如常何以來嵗之供不足不過雨暘偶愆何至舊谷頓盡至於閉市乎按此須實知境內谷多乃可行不可執爲定法

一曰重彊糴之刑時方大饑民易生亂若縱其彊糴則有谷者愈不肯糶四方客粟聞風不來立饑死矣且彊糴不禁勢必搶奪搶奪勢必擄殺當著爲令曰有不依時價彊糴一升者卽行梟首蓋彼原欲少取便宜今並身命而亡之其彊糴者鮮矣或謂閉糴自百石以上彊糴自一升以上閉糴者止於籍谷而彊糴者遂至殺身輕重不太懸乎曰閉糴之人𨿽不仁猶不過専自有之利彊糴則是妄取他人罪自不同況閉糴者少彊糴者多乎彭躬庵曰此法須不動聲色使百姓曉然知殺一人乃可以生眾人始不激變

一曰不降米谷之價米方大貴有司樂於市恩動輒降減米價以博小民一時歡心不知米價減則富戶不樂糶而四方客米亦不來矣惟當聽民間自消自長粟貴金賤人爭趨金米價不降自減也或謂古人有遇饑輒增米價而米賤者其法可行乎曰此非一定可行之法也萬一我增米價而客米一時不來彼貧民能當許久重價乎大抵地方富饒所欠止在於食則不妨增價以招客粟若地多貧民此法恐不可行止一不降米價尙爲穏著

一曰覈戶口時當饑荒須先詳覈戶口若干扣算賑糴之谷若干賑濟之谷若干每丁應得若干先有定局則無不均之患而設處之方可早謀矣

一曰無失期不論賑糶賑施俱當先期四處張示的於某時舉行不可遲悞失期有辜人心且虛勞小民奔走一曰定鄕城分給之法凡賑糶賑施每日一給則太煩而小民易荒生業至鄕落尢難行矣當先定爲令曰凡城市每給五日鄕落三十里內者每給十日三十里外者每給半月或謂鄕落路逺當每給兩月曰每給兩月爲數太多小民不知逺計多谷在手便不撙節甚至以易酒肉者有之到甕盡杯幹時不束手待斃又邪思生亂矣或謂貧民無資必待每日生理方可得糴此條只可行於賑施不可行於賑糴當酌其無獘可也一曰多置給米之地給米須多設處所派定某闗某處給某闗某處給則不至捱擠失序

一曰編戶丁牌領米最易爭擠多至混數若仿義倉領簽又人多難行當照戶編牌如考試例循次領給則諸獘俱無矣其牌每戶止寫丁首一人

一曰愼擇給米之人主管給米最要得人須平日實訪其人公平亷能者方可屬事每處擇一善耆主之又聽其各擇一二人爲副必不可令衙役與事也

一曰不時巡訪任縱得人未必一一皆當有司於給米時當不時出訪或東或西或詳或略或隨手取米以驗美惡或隨喚領米人驗克減與否至於出訪或輕車或緩步不可盛列騶從使人得爲備

一曰別賞罰不時巡訪則任事者之賢否見而賞罰可行矣有公平亷能者則重賞之或優以冠帶或旌以財帛隨其功之大小可也有姦貪私克者則重罰之或加刑或罰谷隨其罪之輕重可也至於無他罪犯止是才力不濟不能處分條理者則無賞無罰下次不復簽用而已

一曰暫省衙門役期時方大饑衙役工食多不足贍此時當減其半役使之營生如舊例一月供役十日今止取五日

一曰淸獄饑饉時平民已難治生獄囚死者八九矣淸獄宜分三等輕者竟釋之次者限親鄰保結俟谷熟時拘大罪重犯囚而少賑之

一曰禁訟大荒之時治生不暇況治訟乎凡除人命賊情搶虜外一切財產防姻等訟槪不準告已告者槪停不行

一曰弛稅禁山澤市貨等利法有禁者此時宜暫弛稅弛禁廣其營生之路至谷熟時復舊

一曰修街道街道污穢易生疾病荒疫相因尢不可不愼故當修潔街道以防其漸

一曰収棄子饑民有棄置子女道路者許人収養凡収養者具呈至官云某年某月某日於某處収得子女防人歸家撫養官爲用印給之太平長大一聽収主照管本生父母不得爭執其収主願贖者聽或能収養自防人以上者官府爲立賞格勸之

一曰贖重罪重罪無贖之理然能多出谷救荒則𨿽枉法以生一人而實救數千百人之死亦權道也當分別重罪如泛常人命事則許贖若刼殺眞賊及人倫大變之犯則不可贖更舊冬以前人命可贖本年所犯則不可贖恐富人乘機報復故也

一曰収買民間艸薪衣服器用饑荒之時貧民多賣衣服器用以給食而富民乘人之急甚至損價十之九者此時官府宜那移錢糧設人収買使貧民不至大虧則謀生之路寛矣秋冬間仍行發賣便可補數至於艸薪之類亦當於此時収買俟寒雨賣之仍可得利此古人已行之效

一曰多置空所以處流民而嚴其法大荒之時有他郡流民走徙就食者若處之不得其道則流民立死且或生亂有司當擇寺觀公廨一切空所分別安插每處設一人管其事立法以繩之諸如臥所有定出入有時領米有敍若亂法者初犯三日不給糧再犯逐出境外其有休養壯健者則令執工役之事或雇募民間便不許坐食矣

事後之策

一曰施粥饑荒已極不能賑米當設法施粥施粥須因裏設廠若勞其逺行恐半塗僕斃又須立人監理令饑民至者隨其先後來一人則坐一人後至者坐先至之下已坐者不許再起一行坐盡又坐一行以面相對以背相倚空其中路可令擔粥人行走坐至正午擊梆一通髙唱給第一次食令人次序輪散有速食先畢者不得混與一次散訖然後擊梆二通髙唱給第二次食如前法共三次卽止蓋久饑之人腸胃枯細驟飽卽死惟饑民中稱有父母妻子臥病在家者量行給與攜歸處分已訖方令散去散去之法令後至坐外者先行挨次出廠庶不擁擠踐踏又多人羣聚易於穢染生病須多置蒼術醋碗薰燒以逐瘟气又不時察驗嚴禁管粥者克米將生水攙稀食者暴死其碗箸各令饑民自備按米多亦不得施飯久饑食飯有立死者

一曰施藥賑粥或不能多服藥亦可免死當多合救饑丸以周給之亦不得己之極思也諸經驗奇方另載一曰葬殍餓殍載塗穢戾之气易生病疾當隨時収葬或爲大坑叢埋亦補救之一端也

魏禧曰古稱救荒無奇策要凡天下之策未有奇者因時制事世人不能行而獨行之則謂之奇耳是編多輯古人成法間以意損益之然一人耳目有盡心思有所不及又或自擬良法行之不能無獘者增美去惡以成萬世萬民之利是在後之君子矣

荒政叢書卷七﹤史部﹐政書類﹐邦計之屬﹐荒政叢書﹥

欽定四庫全書

荒政叢書卷八

湖廣布政司參議兪森撰

常平倉考

齊管仲相桓公通輕重之權曰嵗有凶穰故谷有貴賤令有緩急故物有輕重人君不理則蓄賈遊於市乘民之不給百倍其本矣萬乘之國必有萬金之賈千乘之國必有千金之賈者利有所並也國多失利則臣不盡忠士不盡死矣計本量委則足矣然而民有饑餓者谷有所藏也民有餘則輕之故人君斂之以輕不足則重之故人君散之以重凡輕重斂散之以時卽準平守準平使萬家之邑必有萬鐘之藏藏鏹千萬千室之邑必有千鐘之藏藏鏹百萬春以奉耕夏以奉耘耒耜器械種饟糧食必取贍焉故大賈蓄家不得豪奪吾民矣桓公問於管仲曰終身有天下而勿失爲之有道乎對曰國之廣狹壤之肥磽有數終嵗食餘有數守國者守谷而已故善爲天下者謹守重流而天下不吾泄矣請以令發師置屯籍農國貧而用不足以價取之則積藏囷窌之粟皆歸於君矣是故天下有兵則積藏之粟足以備其糧天下無兵則以賜貧甿若此則內守國財而外固天下矣

呂祖謙曰古之荒政以三十年之通制國用則有九年之畜遇嵗有不登爲人主者則貶損減省喪荒之式見於小行人之官札喪凶荒厄窮爲一書當時天下各自有廩藏所遇凶荒則賑發濟民而已當時斂散輕重之式未嘗講到春秋一不登則乞糴於鄰國所謂九年之制已敗壊管子輕重一篇不過君民互相攘奪已非君道到後來斂散之權又不能操姦民幸凶年以害民至五代括民粟不出粟者死與斂散之法又殆數等矣

李悝爲魏文侯作盡地力之教以爲地方百里提封九萬頃除山澤邑居三分去一爲田六百萬畆治田勤謹則畆益三斗不勤則損亦如之地方百里之增減輒爲粟百八十萬碩矣又曰糴甚貴傷人甚賤傷農人傷則離散農傷則國貧故甚貴與甚賤其傷一也善爲國者使人無傷而農益勸今一夫挾五口治田百畆嵗収畆一碩半爲粟百五十碩除十一之稅十五碩餘百三十五碩食人月一碩半五人終嵗爲粟九十碩余有四十五碩碩三十爲錢千三百五十除社閭嘗新春秋之祠用錢三百餘千五十衣人率用錢三百五人終嵗用千五百不足四百五十不幸疾病死喪之費及上賦斂又未與此此農夫所以常困有不勸耕之心而令糴至於甚貴者也是故善平糴者必謹觀嵗有上中下熟上熟其収自四餘四百碩【平嵗収百五十石大熟収四倍有六百石除食用二百石則餘四百石】中熟自三餘三百碩下熟自倍餘百碩小饑則収百碩中饑七十碩大饑三十碩故大熟則上糴三而捨一中熟則糴二下熟則糴一使人適足價平則止小饑則髮小熟之所斂中饑則發中熟之所斂大饑則發大熟之所斂而糶之【約如其數發之非謂小熟之所斂必待小饑而發大熟之所斂必待大饑而後發也】故𨿽遇饑饉水旱糴不貴而人不散取有餘以補不足也行之魏國國以富彊

馬端臨曰管仲之意兼主於富國李悝之意専主於濟民管仲言人君不理則畜賈遊於市乘民之不給百倍其本此則桑孔以來所謂理財之道大率皆宗此說然山海天地之藏闗市物貨之聚而豪彊擅之則取以富國可也至於農人服田力穡之贏餘上之人爲制其輕重時其斂散使不以甚貴甚賤爲患乃仁者之用心若諉曰國家不取必爲兼並所取遂斂而不復散而資以富國誤矣

董煟曰今之和糴其獘在於籍數定價且不能視上中下熟故民不樂與官爲市最患者胥吏爲姦交納之際必有誅求稍不滿欲量折監賠之患紛紛而起故糴買之官不得不低價滿量豪奪於民以逃曠責是其爲糴也烏得謂之和哉至於巳糴之後又不能以新易陳馴致積爲埃塵而民間之米愈少也

漢宣帝時嵗數丰穰谷至石五錢農人少利大司農耿壽昌言故事嵗漕闗東谷四百萬斛以給京師用卒六萬人宜糴三輔農河東上黨太原郡谷足供京師可省闗中漕卒過半又令邊郡皆築倉以穀賤時增其價而糴以利農谷貴時減價而糶以利民名曰常平倉民便之

董煟曰漢常平止立於北邊李唐之世亦不及江淮以南惟宋常平法徧天下

丘濬曰常平法非不善然年之丰歉不常谷之種類不一或連嵗皆歉或此種熟而彼種不収茍其斂散之際非斟酌而上下之其法將有時而不平者矣惟今江北之地地可窖藏雜種五穀宜仿此法於要害處立常平司専差戶部屬官往蒞其事隨其熟而収其物不必専其地因其時而予之價不必定於官視年丰歉隨時糶糴立倉用壽昌之名斂散用李悝之法庶乎其可也

陳龍正曰百物之值以米爲主常平不惟能平米價米價平諸食貨之價槪不過昻過昻則人不食之矣米不得不食而他物可以不食故常平倉者兼平百物者也羊作平準欲平百物而愈不得平惟平米谷則他物自平本末異操也利上與利下異心也人臣主於利民國之寶也主於利國國之賊也羊者李悝之罪人也

蔡懋徳曰或嫌官與民爲市必當減價以糶不知減價之名徒致爭哄孰若稍収防息多儲新米米多則價自減糶平則人不爭爲更便乎蓋貴設法使米有餘不在減省錙銖見徳也

元帝初天下大水闗東諸郡尢甚二年齊地饑谷石三百餘民多餓死瑯琊郡人相食在位諸儒多言鹽鐵官及北假田官常平倉可罷毋與民爭利上從之

陳龍正曰常平原以平糴乃紳縮其權以利民非爭民利也元帝聴諸儒議因荒嵗罷之豈嵗荒因設常平之所致乎恐此後民饑益失所賴矣唐趙贊云自軍興而常平廢三十年民遇荒輒斃頃兩京置常平𨿽遭水旱米不騰貴徳宗遂令天下皆修復之觀此則常平不惟盛時宜建卽荒迫中稍有隙暇餘資便應料理惟在上人節縮浮費以爲糴本耳何漢儒之愚乎

應防謙曰谷石三百人至相食常平倉何在不過吏以爲市龍防漁利耳此其所以可罷也

後漢作常滿倉立粟市於城東粟斛直錢三十府廩環積旣欲置常平倉議者多以爲便劉般言常平外有利民之名而內實侵刻百姓豪右因緣爲姦小民不得其平置之不便

馬端臨曰般所言卽後世常平之獘常平起於孝宣時蓋至東漢而獘已如此矣

晉武帝時穀賤而布帛貴立平糴法用布帛市谷以爲糧儲泰始二年詔曰古人權量國用取贏散滯有輕重平糴之法理財鈞施惠而不費政之善者也然此事廢久天下希習其宜加以官蓄未廣言者異同未能逺通其制更令國寶散於穰嵗而上不収貧弱困於荒年而國無備豪人富商挾輕貲蘊重積以筦其利故農夫苦其業而末作不可禁也

北魏孝文帝時祕書丞李彪上封事曰記云國無三年之儲謂國非其國光武以一畆不實罪及牧守聖人之憂世重谷殷勤如彼明君之卹人勸農而相切若此頃年山東饑去嵗京師儉內外人庶出入就丰旣廢營產疲困乃加又於國體實有虛損若先多積谷安而給之豈有驅督老弱糊口千里之外以今況古誠可懼也臣以爲宜析州郡常調九分之二京師度支嵗用之餘各立官司年丰糴積於倉時儉則減私之十二糶之於人如此人必事田以買官絹又務貯財以取官粟年登則常積嵗凶則直給又別立農官取州郡戶十分之一以爲屯人相水陸之宜料頃田之數以賍贖雜物餘財市牛給科令其肆力一夫之田嵗責三十斛蠲其正課並徵戍雜役行此二事數年之中則谷積而人足𨿽災不害隋開皇間衛州置黎陽倉陜州置常平倉華州置廣通倉轉相灌注漕闗東及汾晉之粟以給京師置常平監開皇三年置常平倉粟藏九年米藏五年下濕之地

粟藏五年米藏三年著爲令

董煟曰今之常平義倉多藏米而少藏粟故積久不發化爲埃塵非但支移之獘而已

唐開元中第五琦請天下常平倉皆置庫以蓄本錢代宗時劉晏爲轉運使時兵火之餘百費皆倚辦於晏晏常以厚直募善走者置遞相望覘報四方物價𨿽逺方不數日皆達使食貨輕重之權悉在握入賤出貴國家獲利四方無甚貴甚賤之病【晏鹽充軍國之用以爲官多則民擾故罷鹽官立常平鹽法】徳宗時趙贊言自軍興以來常平倉廢今京城已置常平倉請推而廣之諸道兼儲布帛絲麻諸道津防置吏閱商賈錢每緡稅二十竹木茶漆十之一以贍常平本錢

董煟曰常平和糴救荒實政然嘗觀憲宗卽位之初有司以嵗丰請畿內和糴當時府縣配戶督限迫蹙鞭撻甚於賦稅號爲和糴其實害民今之和糴者可不鑑懲此獘乎

元和間孟簡言天下常平義倉請準舊例減估出糶但以石數奏申有司更不収管州縣得専以利百姓太和間以天下回殘錢置常平義倉本嵗增市之非遇水旱不增者判官罰俸以枉法論

宋淳化三年京畿大穰分遣使臣於四城門置塲增價以糴景徳初詔京東西河北東陜西江南淮南兩浙皆立常平倉計戶多寡量畱上供錢嵗夏秋視市價貴賤量增減糴糶三年以上不糶卽回充糧廩易以新粟其後荊湖川陜廣南悉置焉惟沿邊州郡不置數年常平積有餘而兵食不足乃命司農寺出常平錢百萬緡助三司給軍費久之數移用畜藏無幾自景祐慶曆中數以賑貸詔不復取常平之積不厚亦以出多入少故耳宋初常平領於司農寺景祐初詔諸路轉運使與州長吏舉所部官専主常平錢粟仁宗初卽位幹興元年十二月以京城谷價翔貴出常平倉米分十四塲賤糶以濟貧民慶曆元年十一月以京師谷貴發廩一百萬石減價出糶四年正月詔陜西谷貴其令轉運司出常平倉米減價以糶皇祐三年十二月詔天下常平倉依原糴價糶以濟貧民毋得収余利以希恩賞

景祐二年禦史中丞杜衍乞詳定常平制度疏略曰國家列郡置常平倉所以利農民備饑嵗也然而有名無實者制度不立耳臣以爲立制度在乎量州郡之逺邇計戶口之眾寡取賤出貴差別其饑熟信賞必罰責課於官吏出納無壅增減有制本息之數勿假以供軍斂導之時禁其爭利至於蜀漢狹境交廣寛鄕或通川易地之殊或邊郡巖邑之異各立條教以節盈虛限回易之嵗時虞其損敗制立典之侵刻督以嚴科則瘠瘦可充饑饉有備也

韓琦論自來常平倉遇年嵗不稔物價稍髙合減元價出糶出糶之時令諸縣取逐鄕近下等第戶姓名印給闗子令収執付倉毎戶糶與三石或兩石惟是坊郭則每日零細糶與浮居之人或五升或一斗故民受實惠未曽見坊郭有物業人戶乃來零糴常平斛斗者慶曆二年餘靖疏天下無常安之勢無常勝之兵無常足之民無常丰之嵗由是古先聖王守之有道制之有術倘有緩急不可無備伏覩眞宗皇帝景徳中詔天下以逐州戶口多少量畱上供錢起置常平倉付司農寺系帳三司不問出入每年夏秋兩熟準市價加錢収糴其出息本利錢只委司農寺主掌三司轉運司不得支撥自後每遇災傷賑貸使國有儲蓄民免流散者用此術也前三司使姚仲孫今春以來於京東等處借支司農常平錢以給和買𨿽然借支官錢以充官用循常視之似無妨害若於經逺之謀深所未便臣竊惟眞宗皇帝聖慮深逺臣敢梗槪言之當今天下金穀之數諸路州軍年支之外悉充上供及別路經費見在倉庫更無餘羨所畱常平本錢及斛防等若以賑濟饑荒此固常所及矣萬一不幸方隅小有緩急賞給資糧倉卒可備豈非先皇暗以數百萬之資蓄於四方者乎今若先爲三司所支則天下儲蓄盡矣伏乞特降指揮三司先借支常平本錢去處並仰疾速撥還今後不得更支撥並依景徳元降勅命施行

熙寧初王安石新法行以常平錢谷一千四百萬貫石盡散作靑苗本錢諸路各置提舉一員以朝官爲之勾管一員京官爲之右諫議大夫司馬光言常平倉者乃三代聖王遺法非獨李悝耿壽昌能爲之也穀賤不傷農谷貴不傷民民賴其食而官収其利法之善者無過於此比來所以隳廢者由官吏不得其人非法之失也今聞條例司盡以常平倉錢爲靑苗錢又以其谷換轉運司錢是欲盡壊常平専行靑苗也國家每遇凶年供軍倉自不能足用固無羨余以濟饑民所賴者只有常平錢谷耳今一旦盡作靑苗錢散之向去若有丰年將以何錢平糴若有凶年將以何谷賙贍乎臣竊聞先帝嘗出內藏庫錢一百萬緡助天下常平倉作糴本前日天下常平倉錢谷共約一千餘萬貫石今無故盡散之他日若思常平之法復欲収聚何時得及此數乎臣以謂散靑苗錢之害猶小而壊常平倉之害尢大也元祐初詔提舉官累年積蓄錢谷財物盡樁作常平錢立給斂出息之法下諸路申嚴州縣抑配之禁

司馬光言常平之法此乃三代良法也向者有州縣缺常平糴本𨿽遇丰年無錢収糴又有官吏怠慢厭糴糶之煩𨿽遇丰嵗不肯収糴又有官吏不能察知在市斛斗實價只信憑行人與蓄積之家通同作獘當収成之時農人要錢急糶故意小估價例令官中収糴不得盡入蓄積之家直至過時蓄積之家倉廩盈滿方始頓添價中糶入官是以農夫糶谷止得賤價官中糴谷常用貴價厚利皆歸蓄積之家又有官吏𨿽欲趂時収糴而縣申州州申提防刑獄提防刑獄申司農寺取候指揮比至回報動涉累月已是失時谷價倍貴是故州縣常平倉斛斗有經隔多年在市價例終不及元糴之價出糶不行堆積腐爛者此乃法因人壊非法之不善也董煟曰常平錢物不許移用謂他費不許移用至於救荒正所當用若必待報則事無及矣今遇災傷去處用常平錢於丰熟處循環収糴以濟饑民俟結局日以糴本撥還常平可也

蘇軾奏臣在浙江二年親行荒政只用出糶常平米一事更不施行餘策若欲抄札饑貧不惟所費浩大有出無収而此聲一布饑民雲集盜賊疾疫客主俱斃惟有依條將常平斛斗出糶卽官司簡便不勞抄札勘防給納煩費但得數萬石斛斗在市自然壓下物價境內百姓人人受賜古今之法莫良於此

董煟曰軾之法止及城市若使鄕村通行方爲良法也況賑濟自有義倉並行不悖乎

顏茂猷曰若流民已至則不可執此惟未至餓莩流離時用此最妙

陳龍正曰官米多則可握市價之權固也然此僅救中饑中戶之一事耳大饑之年下戶無錢在手𨿽減價不能糴是常平之米止及中戶偏遺下戶也況鄕村之民逺望城市卽中戶得糴者亦少救荒各隨其時隨其地尢當隨其人以子瞻之慧乃欲執一已當日所爲而盡廢諸法不已疎乎董煟謂止及城市又云賑濟自有義倉蓋亦善其論常平之意而譏其不能通於常平之外也

李覯論平糴古人有言曰谷甚賤則傷農貴則傷末爲農常糶而末常糴也此一切之論也愚以爲賤則傷農貴亦傷農賤則利末貴亦利末蓋農不常糶有時而糴也末不常糴有時而糶也以一嵗之中論之大抵斂時多賤而種時多貴矣夫農勞於作劇於病也愛其谷甚於生也不得已而糶者則有由焉小則具服器大則營昬防公有賦役之令私有稱貸之責故一谷始熟腰鎌才解而日輸於市焉糶者旣多其價不得不賤賤則賈人乘勢而罔之輕其幣而大其量不然不售矣故曰斂時多賤賤則傷農而利末也農人倉廩旣不盈竇窖旣不實多或數月少或旬時而用度竭矣土將生而或無種也耒將執而或無食也於是乎日取於市焉糴者旣多其價不得不貴貴則賈人乘勢而閉之重其幣而小其量不然則不予矣故曰種時多貴貴亦傷農而利末也農之糶也或闔頃而収連車而出不能以足用及其糴也或倍稱賤賣毀室伐樹不能以足食而坐賈常規人之餘幸人之不足所爲甚逸而所得甚饒此農所以困窮而末所以兼恣也易系辭曰何以聚人曰財理財正辭禁民爲非曰義財者君之所理也君不理則蓄賈専行而制民命矣上之澤於是不下流而民無聊矣此平糴之法有爲而作也管仲行於齊李悝行於魏耿壽昌行於漢國不失實人獲其利自晉及隋時或興廢厥聞未昭唐天寶中天下平糴殆五百萬斛玆全盛之事也大宋受命將百年矣谷入之藏所在山積平糴之法行之久矣蓋平糴之法行則農人秋糶不甚賤春糴不甚貴大賈蓄家不得豪奪之矣而官之出息常什一二民旣不困國且有利玆古聖賢之用心也然其所未至則有三焉數少也道逺也吏姦也一郡之糴不數千萬其餘畢入於賈人至春出糶寡出之則不足於饑也多出之則計日而盡也於是賈人深藏而待其盡盡則權歸於賈人矣是數少之獘也倉儲之建皆在郡治縣之逺者或數百里其貧民多糴則無資少糴則非可朝行而暮歸也故終弗得而食之矣是道逺之獘也舉掌之人政或以賄槪量不均行濫時有及其出也或減焉或雜焉名曰裁價實則貴矣是吏姦之獘也今若廣置本泉增其糴數則蓄賈無所専利矣倉儲之建各於其縣則逺民可以得食矣申命州部必使亷能則姦吏無以侵刻矣如此利國便人事可經久是謂通輕重之權不可不察也

孝宗乾道間知長沙王師愈論和糴之獘疏曰和糴之法本欲利民而足用湖南行之乃大不然其名則美其實則重爲民害始也無見錢以爲糴本或給官告度牒或給三合同闗子或給乳香茶引令州縣變轉現錢不免彊敷之於民甚者撥有名不可催之積欠從而追擾其爲害一也次則以本錢不足或低估價值或多量升斗出納之際加以官吏欺獘其爲害二也終則裝發綱運顧船水腳之費無所支破又從而取之於民若運至荊襄間溯流而上江路遼逺水淺灘多動經年嵗所費又倍之其爲害三也是故民之所憂者水旱所喜者丰年今則丰年之憂乃甚於水旱以三害若此耳臣又聞每嵗諸路漕運自可足一嵗之用只陷折至百餘萬石遂和糴以補其缺誠能措置漕運不致陷折𨿽免和糴可也縱不能全免或不得已而爲之明撥本錢及支破起綱之費庶防事舉而民不被害

理宗時黃幹知漢陽上奏略曰今之守令爲救荒之策者不過曰勸分曰通商而已勸分通商不聽其自爲低昻則客旅稅戶不肯出粟若聽其自爲低昻則人心無厭數倍其價小民當丰穰之嵗必父子竭作然後可易一飽迨至凶荒𨿽有技藝已無所售安得有數倍之錢可以糴米亦有相與枕藉死耳夫事固有若老生常談而確然不可議者廣儲蓄是也然人皆知其不可易而不爲者病在因循而已本軍每嵗苗米不過二千餘石僅足以解總所給大軍而本軍官兵之請給皆旋行収糴素未嘗蓄積也自前知軍孫礿首糴萬石知軍王從繼之亦糴萬石今嵗大旱偶米價未大貴之日臣急發郡帑借貸緡錢糴客舟稅戶米三萬餘石漢川縣亦糴萬石自六月以來米價頓貴借此六萬餘石之米發以賑糶每戶數石則亦可以及萬餘之眾日食賤米而無慮以是推之則積貯者信其爲天下之大命也

金世宗語戶部曰隨處時有賑濟往往近地無糧取於他處往返旣逺人愈難之何不隨處起倉年丰則多糴以備賑濟設有緩急亦豈不易辦乎而徒使錢充府庫將安用之章宗時省臣言舊制丰年增市價十之二以糴儉嵗減市價十之一以糶所以然者恐物賤傷農物貴傷民增之減之以平粟價故謂常平非謂使天下之民専仰給於此也今天下生齒至眾如欲計口使餘一年之儲則不惟數多難辦又慮出不以時而致腐敗也況復有有司抑配之獘殊非經久之計如計諸郡縣驗戶口例以月支三斗爲率每口但儲三月已及千萬數亦足以平物價救荒凶矣

元監察禦史建言國以民爲本民以食爲天漢賈誼言於帝曰世之饑天之行也禹湯被之矣今不幸有方二三千里之旱胡以相卹文帝大感誼言詔開籍田親耕以率天下爲蓄積預備之道西漢之末太學生劉陶亦嘗獻議民可百年無貨不可一朝有饑迨乎東晉元興之間三年大饑至於臨海永嘉富室皆衣羅紈懷金玉閉門相守而餓死以此言之金玉何用哉此古人所以蓄積糧儲以爲當代之急務而斯須不可去於是義倉之所由起也常平之設始於漢耿壽昌建言創有此舉自後隋唐襲而行之事行之後以其公私富贍水旱無憂誠爲萬世愛民之良法自唐宋到今所以爲不易之政也且常平之舉我聖朝每形於詔防蓋所司奉行有所未至而未效其事豈非國用浩繁糴糧之本未暇及與且天災流行誠不可測卽今中外諸路每嵗所収糧斛僅了銷用比至嵗終倉如懸罄倘如古人所言忽有堯水湯旱之災百慮千思不悟弭饑之術卑職管見國家建立臺憲糾察姦邪本以爲民其追到大小官吏賍罰𨿽是取與不應之賍原其所自皆朘剝民之膏脂合無將三臺追到賍罰各隨所屬撥爲常平倉本丰年米賤比照市直兩平収糴歉嵗谷艱價依原鈔開倉出糶立法闗防禁絕抑配詭名冒糴如此庶防官本不失民受大惠公私之際一舉兩成豈惟折富豪趨利遏糴之姦萌實安小民妻小流離之大患爲國之大政捨此無先

張光大常平倉論常平者荒歉之預備無傷於農有益於民穀賤時增價而糴谷貴時減價而糶故遇水旱霜蝗之變民無菜色不至於流離餓殍之患此古治民之良法也夫豪家巨室爲富不仁惟望荒年饑嵗閉糴圖利誰肯以仁徳濟人若常平一行可以遏塞富豪趨利之心而米價自然平矣旣平則諸物價直無復髙矣又常平出糶之際無抄札戶口之煩饑民湊集之擾此其所以爲良也聖朝屢頒明詔而當言路者亦已嘗建言文非不明意非不善也蓋爲有司奉行不至視爲文具原其所自亦糴本之未立耳若以禦史所言將三臺追到賍罰各隨所屬撥爲常平糴本此亦返本還原仁民之良策又僧道度牒古者平時不輕出必俟緩急之際故宋淳熙嵗荒給降度牒博換米谷以濟饑民亦備荒救民之活法矧今朝廷亦降度牒發下諸郡但爲僧道者每道納免丁錢至元折中納鈔五錠莫若酌古準今申明朝廷將所降度牒免丁錢攺擬願爲僧道者每度牒一道以免丁錢約量出米若干永著爲令在城者輸之於路倉屬縣者輸之於縣廩方許簪剃如此儹積以爲常平之本又復將三臺賍罰斟酌多寡均分路府州縣一依常平古法視嵗上中下熟収糴相參収貯無嵗不糴如遇凶荒發糶盡絕則又將所糶價錢於有米去處収糴依彼中糴價登答水腳盤費錢數循環糶糴以濟饑民二者兼行則常平糴本立矣而施惠之策又在當人何患乎米有限而不能徧及村落哉但當端本澄源若本源不淸則獘生滋蔓民受其害謂如収糴之時若驗稅科糴增損價值則有司官吏因緣爲市糶者亦不甘心如能照依鄕原市價依法収糴或每升增答分文價錢劃便支付不致尅落以誘其來則人心亦樂願糶矣又須於糶糴之際革其監臨者附歷批號之需及髙量削刻斛斗之病如有近上人戶勢要公吏只候人等詭名冒糴頓買者事發到官量擬科防仍將所糴米糧倍徵還官價錢防沒如此則姦貪有所儆畏細民均沾其惠方可爲復古之良法茍或不然反爲民病爲政君子果能深味常平之意實能行之則可以固邦本結民心甚爲萬世之長策也

明治【闕二字】年【闕三字】請復常平疏臣聞古無常丰之嵗而民不患於不給無他積之有預也夫民司命者官而恃以爲命者谷谷不積民有衣寶玉而死者矣故預備之計於民最急今江西所屬預備倉谷湖口縣不及六千石彭澤縣不及六百石石城縣僅二千有奇泰和大縣亦僅八千有奇其餘積蓄俱少臣竊憂之夫凶則散丰則斂官府常規散則樂斂則怨人情大致詭名冒領適長市道之姦抵斗追還竟諧裏老之計公催稍急則交扇互搖巧呈哀訴只得停止以致數縮於官有出而無入約爽於民有借而無還出非原泉運非神伊何能繼今欲公私兩便惟有常平可復而已查得近例一里約積谷一千五百石江西衛所姑未槪論試以有司言之六十九縣總計一萬一百四十五里谷以一里千石計之尙該一千一十四萬五千石見在所積十未及一約少九百萬石每谷五石作銀一兩該銀一百八十萬兩盡括司府庫藏不盡一十萬兩糴本羞澁力難求濟是外非重罰罪囚則勒勸大戶取彼與此仁者不爲況今法日以難開勸罰之門義日以衰難求輸助之戶若棄是不務則今年直小荒耳待哺嗸嗸聚羣搶谷南康起九江起饒州又起熄之而復炎痛之而無畏萬一大荒其無尢甚者乎是正謀國所當預處者也宋仁宗時嘗出內庫百萬緡以助糴本今日內庫臣未敢知若承差吏典納銀之例又妨正體彼善之法冠帶尙義猶可行耳伏望聖明軫念江西爲控扼楚蜀閩廣擁防金陵要地人民凋瘵之餘仁加卹特勅該部計議奏行布政司招納義民官一千名除問革官吏外不拘本省別省客商軍民捨余老疾監生廩增附學吏典及子孫追榮父祖各聽納銀七十兩者授正七品官五十兩者正八品四十兩者正九品各散官二十兩者冠帶榮身監生減十之三廩膳減十之二陸續塡給収完銀兩分俵各縣以資糴本各該冠帶𨿽不免其差役亦用加之禮貌毋妄黜罰毋輕差遣使絕陵轢樂於順從其不願冠帶願立表義牌坊者出谷二百石亦容蓋樹不限不停以補官乏臣又見凡問口外爲民邊逺充軍囚或逃而不去或去而卽逃徒名治姦無益事實乞勅法司計議除情重外如扛幫誣告彊盜人命不實誣告十人以上因事忿爭執操凶器誤傷傍人勢豪不納錢糧原情稍輕不系巨惡參審得過之家願納谷一千石或七八百五六百石容其自贖免擬發遣其誣告負累平人致死律𨿽不摘情實猶重並窩藏彊盜資引逃走抗拒官府不服拘捕本罪之外量其家道罰谷自五百石一百石以警刁豪俱由撫按參詳無容司屬専濫臣仍與巡按督並二司専責守令於囚犯紙米並應追賍罰工價逐旋存積務取數足爲期不容分外科罰如縣一十里則積一萬石二十里則積二萬石糴本精選該縣行檢富戶量力領買上上六百石次四百石次三百石又次二百石不許市民公役冒領侵費専厫収受名曰常平如秋成穀賤六石糴入春夏谷貴五石四斗糶出秋成五石糴入春夏四石五斗糶出每石明扣一斗以備耗存積俱令社長社正開報貧戶每丁止買二斗以杜兼利前項銀兩當令前該富戶領給秋成照價糴入谷貴依前糶循環如常若穀賤年分不必發糶仍引查治十四十五十六三年放過饑民稻穀量追一半如借一石者追五斗另厫収受審實極貧倍加賤糶如時一錢四斗則與六鬥果甚孤獨無歸委難自糴方與賑濟不必追還若得過冒領問罪之外每谷一石罰谷十石衛所常平亦依此法衛一萬石所二千石爲則各該掌印有司考滿參定殿最軍職管事酌取去畱所貴上下相資人法並任同心逺大之圖用復常平之政臣再勸社民各立義倉與義學義冢例置名曰阜俗三義盡一義者書一義之門二義三義稱是義倉之略社中富民任其出谷六百石或四百石別處一倉極貧利一分次貧利二分春借秋還轉相賙助民樂表義似亦有從若常平旣復社倉又行則饑饉有備而地方可保無虞此預備至計子民至急而江西今日尢爲急者伏惟聖慈畱意

呂坤積貯條件曰谷積在倉第一怕地濕房漏第二怕雀入鼠穿此其防禦不在人力乎大凡建倉擇於城中最髙處所院中地基務須背院墻水道務須多畱凡鄰倉庾居民不許挑坑聚水違者罰修倉厫一倉屋根基須掘地實築有石者石爲根腳無石者用熟透大磚磨邊對縫務極嚴匝厚須三尺丁橫俱用交磚做成一家以防地震房須寛寛則積不蒸須髙髙則气得泄仰覆瓦須用白礬水浸𨿽連陰彌月亦不滲漏梁棟椽柱務極粗大應費十金者費十五二十金一時無處固利茍完數年卽更實貽之倍費故善事者一勞永逸一費永省究竟較多寡一費之所省爲多也以室家視倉厫者當細思之一風窻本爲積熱壊谷而不知雀之爲害也旣耗我谷又遺之糞食之甚不宜人今擬風窻之內障以竹篾編孔僅可容指則雀不能入倉墻成後洞開風窻過秋始得幹透其地先鋪煤灰五寸加鋪麥糠五寸上墁大磚一重糯米雜信浸和石灰稠黏對合磚縫如木有餘再加木板一周缺木處所釘蓆一周可也一假如倉厫五間東西稍間各用板隔防與門楣齊谷止積於四間畱板隔東一間如常閒空值六七月久陰气濕或新収谷石生性未除倘不發泄必生內熱州縣官責令管倉人役將谷自東第二間起倒入東一間閒空之處一間倒一間是滿倉翻轉一徧熱气盡泄本味自全何紅腐之有【陳龍正曰米力難久積必用谷北地髙燥可窖東南必藏之秭中築基髙圍艸厚十餘年後味彌佳】一倉斛依洪武年間鐵樣用木造成邊角以鐵葉固之以防開縫仍用印烙其四里以防剜穵但有不系官烙自作矮身闊口及小出大入者坐賍重究一太倉禁用燈火不許積柴安竈官吏以下飯食外面喫來不得已者送飯如違重治

朱健國朝貯糴論古之積貯者藏富於民而今之積貯者藏富於國古之積貯者導利於下而今之積貯者専利於上在下則民自足而君有賑卹之恩在上則君有餘而民無周匱之望是以唐虞盛時𨿽有九年之水而未始無倉廩府庫之充觀耕田鑿井帝力何有於我可徵也成周盛世𨿽有軍國之需而未始無三年九年之積觀水旱凶荒民無菜色可徵也厥後管仲之在齊也通輕重之權立聚散之法似矣而乃陰爲富國之謀李悝之在魏也量丰凶之節制糴糶之政美矣而何救於地利之盡無已則賈誼晁錯耿壽昌之策乎誼欲驅民以歸農畆而抑末技此上策也誼之說行當無一夫耕而十人食之者矣錯欲使民入粟塞下以開鬻爵贖罪之路此中策也錯之說行當無千里餽糧士有饑色者矣壽昌欲立常平倉使穀賤則增價以糴谷貴則減價以糶此下策也壽昌之說行當無官常有餘民常不足之嘆矣唐宋以來𨿽有義倉社倉之說大率皆常平遺意自熙寧以後散爲靑苗之本南渡以來取爲軍國之需不能救民而且害民矣自今觀之蓋莫善於常平莫不善於義倉義倉之法凶年則散之丰年則斂之其初未嘗不善也然官與民償貸其獘易生方其貸也寄之於裏胥而詐冒之名多迨其償也責之於裏胥而徵求之獘作及其獘也裏胥必詐與貧民通而訐爲詭詞貧民必甘與裏胥市而覬爲滅迹前者獲利後者效尢將斂散之粟與存者無防矣其獘又有借止一石或償至十數石而不足借止一年或徵至十數年而未休下戶細民有寧賣子女甘流徙而不肯窺倉廩之門見官吏之面者以故粟竭於官有出無入約爽於民有貸無還其勢必盡廢而後已此義倉之獘也常平則不然丰年穀賤則增價而糴以爲備凶嵗谷貴則減價而糶以濟饑願糴者與之而無所彊受糶者去之而無所追其利常周其本不僕故公私兩便今宜因義倉之舊更以常平之法量民數多寡以貯粟酌道裏逺近以立倉每丰而糴委之於富民而計其數時凶而糶臨之以亷吏而主其衡糴不出一人人不過一石而又善爲之處嚴爲之法使所糴皆貧民而富者無所侵焉斯可矣或曰義倉之行饑者可徒手而得粟常平之設必轉貸糴本而粟始可得也其轉貸之際安知富人之不畱難而徵取之時又安知富人之不侵漁乎答曰天下無不獘之法爲治者但當酌其獘之輕重而審處之常平立於漢義倉立於隋而用常平者常多用義倉者常寡常平每廢而猶存義倉暫起而卽廢至宋於常平特置提舉之官而義倉無聞焉亦足明其法之善矣𨿽然亦在行之者何如耳國朝於所在州郡立預備倉則常平之法也嘉靖間議令每鄕立社防以貧富出粟有差凶札則散之則義倉之意也夫玆二法者業已備之矣然或始詳而末獘或乍剏而旋隳者何哉守法者偸取一切以便上而法不信奉法者營私自便而法不行也今預備倉具在民之以貲賜爵及補胥吏者有不以金錢乎諸公田租稅有升龠入者乎城旦者必以粟贖乎卽有之能十而一乎則上固未嘗貴粟矣州郡贖鍰行省余羨貪吏以潤其槖而亷者則每借以行其徳使誠寛然少有奇余緩急猶或可濟今且盡籠而輸之上有司庫藏自惟正外固已若洗卒遇大祲𨿽有愷悌之長斂手而已矣竭閭閻以實公藏竭州縣以實太倉竭太倉以實內帑流愈上而下愈耗則上固以輕民命矣且平日稱爲備者旣無義輸及補吏諸入又不取之罪贖當出者徒以法外橫加箕斂投一訟牒輒計有力無力耳非大較曲直也爰書已定復加以罰及所罰則非谷也所入又非倉也民當丰嵗而吏能凶之況暇言備卽或有勸令富家出粟廩貧民者捐瘠滿壑啼呼滿路吏非獨無睹聽而所斂者又非粟也所廩者又非貧民也民之體在澤谷而其膏血在吏筐槖矣蓋天下有救荒之吏無救荒之法救法無常而備法有常今當俟嵗少丰之後飭廢舉墜而重督之無新議爲也夫積粟如積水然非有通川大河環之卽溝澮不足恃然汪洋演漾者在數里之外而桔橰浸灌取之數步之內勢不相及也則溝澮陂池擅其利矣州郡之倉通川也瀦多而漑博里社之倉陂池也利近而救速兩置則可以相灌而交濟請於預備倉所入循先朝舊制入貲贖罪悉輸粟如例春夏谷稍貴暫聽輸價所司俟秋時易米儲之有不中程者罰無赦貴出賤入舊出新入母出子入期以平價而已勿得輕以貸民懼貸而責取之擾也蓋常平者上捐金以爲母而令上不費一錢母之入無盡而子之出愈無盡不過三四年所在皆滿矣而又修社防之制一如嘉靖中令令因余而取之因地而藏之因人而長之其藏之裏也猶藏之家也嵗不足視其不足而假之視尢者而賑之民坐而取食於裏也猶取食於家也社倉以賑急縣倉以繼社居丰多糴以泄輕故農不傷遇災多散而廣惠故嵗不病爲今時之計實無出於此兩者若謂出納之際吏緣爲姦積儲民間侵牟易耗則奉法者事也柱後惠文彈治之孰敢不懲

汪道亨分陜常平倉議一貴糴賤糶此常平法也與社倉公廩不同蓋社倉聽里社居民斂散公廩聽有司積貯備賑而常平法可以補二倉之所未備者今止責之各郡昔漢宣帝常曰庶民所以安其田裏而亡嘆息愁怨之聲者政平訟理也與我共此者其惟良二千石乎以爲太守吏民之本也以故此倉約法悉聽各郡守隨宜處置務在便民而銀谷之成數每年只憑府冊循環查考更不另行州縣以滋煩擾一繕修倉厫較勘斗斛諸法悉照公廩議行但社倉公廩或春放秋收或分給賑濟或量行取息出陳易新悉從里社州縣隨時酌處若常平則只用糴糶一法穀賤依時價量增以利農人谷貴依時價量減以利貧民此外不必逐什一權子母致難勾稽簿書重煩収放糴則銀出谷入糶則谷去銀還兩者循環直截行之庶爲省便一全陜府州収入不同價值難一當此糴谷之時宜令斗行人等每日從實報價消長谷有髙下價有低昂一憑時估而量爲增之不拘谷粟各從其類収貯但要幹圓潔淨能耐久儲不許攙和濕粃倉庾務須髙爽堅固脫遇年嵗屢丰不便糶賣就使一二年貯之不動或量加翻曬免致紅腐斯爲得策一各府州屬収獲有丰歉不同或於丰収地方糴買運入府倉或量糴粟登簿収貯州縣倉俟明春靑黃不接照時價量減以糶悉聽各府隨時酌處但吏胥獘竇多端如預備倉糧聞官府於出陳易新之時行令小民闗支而猾吏作姦輒曰小民不願久之自不得不聽吏胥積猾詭名冒領矣此防蔽之爲害也今惟現銀出糶自無欺誑每年亦宜斟酌年嵗丰歉而調劑之如遇丰年小民不甚乏食或十石或五七石聽民間時估糴買荒年米谷騰貴其時減價出糶各府官當選委亷能務要著實稽查嚴禁只許貧民不拘升斗陸續買糴多亦不許過五斗或一石如有衙門積猾市肆牙行及富豪之家希覬價減暗行假名収買盡法懲治谷𨿽糶而非賑而暗減其值是亦不賑之賑也其極貧之家無銀赴市者又聽社倉公廩分賑之而此倉一糴一糶出入銀谷之數須防計明白凡遇出糶事畢除扣下糴本已足常平舊管原額外但有餘剩銀兩一一登之簿籍另作常平新収項下下次又爲糴本以後再用以糴再糶以還悉依此例行又或大荒之年計算米粟若干只依時估出糶若干已足原額糴本而其餘谷粟卽用以分賑極貧之人亦無不可其出入升斗等秤須勘較畫一不許擅用私置或虐取鄕民或虧短糧石或冒費官銀或僞增虛數如承委各官容隠輕縱漫不稽查者聽該府從重防究行之得法眾口稱平者重加優異轉報各院另行薦奬庶勸懲之中寓鼓舞之意而良法不致湮廢矣一鄕民有上納錢糧缺銀者以干潔谷粟或車輛推挽或挑負不拘多寡徑赴倉所比市增價若干委官用平斗隨到隨収不許類集致令鄕民等候以遏其再來每日辰時委官到倉不許衙役恐喝刁難量谷見數卽時登簿某人谷若干該價若干注於本人名下逐名按數平準包封給散如有折耗開明官認願卽領銀者登時支給不許類數總放致有豪彊作獘而柔善者反不得實數以阻其出糶之意如谷多者或作數次零運登記簿冊總記若干石一起領銀者亦從其便如市糴則照依時估嚴禁牙行街棍詐稱官糴愚弄鄕民此在委官用心訪察以剔其獘一每遇春二三月靑黃不接之時減價出糶倉谷不必上市惟出示曉諭明寫谷每石折米若干市價若干今減若干俱要從實作數不許有名無實凡鄕民願糴者以作色銀兩自一錢起至二三兩止不分多寡於每日天明時候赴該倉委官亦於此時到倉用較定平等平準稱銀不許加重分釐委官挨次収受包封登簿某人銀若干該谷若干給以圖書印票聽其支谷収銀畢開厫放谷用準斗準斛行槪不得用手抹量致有髙下之獘每日辰時委官入倉至午未時止収銀一次放谷一次倘人多谷多或委一官収銀一官支谷不許耽悞農工尢爲便益如無絲銀卽以成色銀折算以免傾銷銀匠暗竊虧折之獘若鄕民糴谷出倉嚴禁宗室富家街市豪右衙役裏排務主歇家人等敢有指稱欠債逋糧工食差糧截賠酒錢等項邀奪質當及市肆龍防每日更名換人多糴過十石以上營利者訪出或訐發拿究問罪完日枷號一月宗室家人一體從事訐稟人役賞谷一石作數開銷不得市恩姑息其中事宜開載未盡者聽該府隨時斟酌施行一重糴本以永久本司自受事以來淸查織造工料等項實省在庫銀及本司贖羨銀共一萬五千八百有奇除量酌分發八府一州趁時糴谷入常平倉各宜置底簿二扇一注糴本銀一注糴糶谷石用府州印鈐首開某年某月奉本司發前項銀共若干今平時估米每石價若干該算谷若干計銀若干官糴每石增價若干共出銀若干入谷若干完日務要明白塡入循環報查次年春二三月靑黃不接糶谷之時務要查訪時估的確每米一斗值銀若干約用谷若干該價若干官糶比市減價若干定數出示通行出谷若干入銀若干除原糴本銀若干增出時估銀若干又陸續収到詞訟銀若干収貯至秋八九十月仍將以前銀兩糴谷俱如前例載簿出銀若干入谷若干除春糶若干石增谷若干以後隨時糶糴仿此例行之每年秋冬出銀糴谷一次春夏出谷入銀一次凡舊管新収並開除實在四柱明白塡報本司循環以憑轉報兩院

張朝瑞建常平倉厫議伏覩大明防典洪武初令天下縣分各立預備四倉官爲糴谷収貯以備賑濟就責本地年髙篤實人民管理蓋次災則賑糶其費小極災則賑濟其費大曰賑濟則賑糶在其中矣賑糶卽常平法也柰何嵗久法湮各州縣僅存城內預備一倉其餘鄕社盡亡之矣看得天災流行國家代有則救荒之政誠當亟講顧旣荒而賑救之也難未荒而預備之也易今之言荒政者不越二端曰義倉曰社倉此預備而斂散者也曰平糶曰常平此預備而糶糴者也昔李悝平糶耿壽昌常平先後所見略同萬世理荒上策在是矣今欲爲生民長久之計則常平倉防乎當復者玆欲令各屬縣備查四鄕有倉者因之有而廢者修之無者各於東西南北適中水陸通達人煙輳集髙阜去處官爲各立寛大堅固常平倉一所倉基約四畆合用工料本道查發賍罰並該府縣查處無得銀輳合陸續備辦建造每嵗將守巡道及府縣所理罪犯紙贖實將一半糴谷入倉或查有廢寺田產及無礙官銀聽其隨宜糴買又或民願納谷者一如祖宗已行之法一千五百石請勅奬爲義民三百石以上勒石題名或如近日救荒之令二百石以上給與冠帶五十石以上給與旌扁大約每鄕一倉上縣糴谷五千石中縣糴谷四千石下縣糴谷三千石各實之但不許逼抑科擾平民各擇近倉殷富篤實居民二名掌管免其雜差準其開耗每収谷一百石待後發糶之時每名準與平糶三石二名共糶六石以酬其勞糶完卽換掌管勿使重役城中預備倉照常造送查盤四鄕常平倉免送查盤止於年終各倉經管居民將舊管新収開除實在總撒數目用竹紙小冊開報該縣縣將四倉類冊申送各院並布政司及道府查考凡収糶俱該縣掌印官或委賢能佐貳官監督不許濫委滋獘谷到用該縣原發較勘平準斛斗収量明白暫貯別所積至百石以上方許稟官一収如有臨収畱難及未収虛出倉収旣収侵盜私用冒借虧欠等獘查究追足各縣徑自從輕發落其有侵冒至百石者通詳定奪每嵗秋冬之交本道或該府掌印管糧官單車間一巡視以防掌印官之治名而不治實者每除無饑小饑之年不糶外或值中饑大饑四鄕管倉人役稟官監糶另委富民數名用官較平等収銀其出糶一節當與四鄰保甲之法並行如該鄕谷多卽糶谷一日保甲一周谷少則糶谷分爲二三日或四五日保甲一周務使該鄕積貯之谷數可待饑民冬春之糴數方善四鄕不能盡同各宜審量行之大率賑糶與賑濟不同不必每甲尋貧民而審別之以多寡其谷數如一甲應糴五斗或一石或二石則甲甲皆同惟以谷攤人不因人增谷糴銀每甲一封亦可庶乎易簡不擾或甲中十家輪糴則每日每甲糴不過二人每人糴不過二斗此荒年賑糶之大較也每鄕除無災都保不開外先期將有災保甲派定次序分定月日某日糶某保某甲某日糶某保某甲明白出令保正副公舉貧民至期令其持價糴買如富者混買連坐保甲仍行張詠賑蜀之法一家犯罪十家皆坐不得糴中饑糶倉谷之半大饑糶倉谷之全俱照原糴價銀出糶不可加增寧減之大約減荒年市價三分之一方可壓下谷價不至騰踴或倉谷糶盡而民饑未巳則愼選員役持所糶谷本赴有収去處循環糴糶源源而來民自無饑救荒有功員役分別奬賞此蓋儲用社倉之法而糶用常平之意者也四鄕糶完卽將谷價送官聽掌印官於秋成之日就近各選殷實人戶領銀盡數照時價糴谷其牙腳等費曬揚等耗與造冊紙張工食等項俱準開銷其谷曬揚幹潔官監上倉如法安置仍總計糴谷正銀並牙腳折耗等費每石約共銀若干報官注冊以爲日後出糶張本官不得將銀貯庫過冬致髙谷價難買如穀賤不糴責有所歸是倉不設於空僻去處者恐荒年盜起是賫之糧也谷不於臺使查盤者恐委盤問罪是遺之害也行平糶之法而不用稱貸取息之法者恐出納追呼蹈靑苗之擾民也蓋社倉之法立則以時斂散富者不得取重息而貧民霑惠於一嵗之中常平之法立則減價糶賣富者不得騰髙價而貧民受賜於數十年後大饑之日蓋不費之惠其惠易徧弗損之益其益無方誠救荒之良策也一定倉基凡倉基俱南向以四畆爲率或地不足四畆者聴其隨地建造前後左右段落務要酌量停勻毋使偏邪甚有基地不足三畆者聽其將社學及看倉住房從便另造於別地不造入倉內亦可然地基窄狹者正防房門可小而兩倉房間架決不可少以其每間盛谷原約四百石有餘小則難容也各倉基址必擇髙阜之處以避水濕侵谷若地有不平者須塡補方正平坦方可興工四面水道必開濬歸一不得聽其二三漫流各縣先將四倉四至丈尺畆數坐落地名與應建倉厫防捨間數每倉畫圖一張貼說明白並應給買民基價數一一勘處停妥申送該道府防查覈

一定倉式保民實政簿開各縣立四鄕倉每縣積谷務期萬石爲率州縣大者倍之則大縣當儲二萬石中縣一萬五千石小縣萬石矣今議倉式頭門一座約髙一丈三尺八寸中闊一丈入深連檐一丈七尺六寸兩傍耳房每間闊八尺以便住看倉人役頂上用大竹箯覆之蓋瓦大門二扇每扇闊三尺東西厫房大縣共該貯谷五千石每邊應造厫房七間中縣約共四千石每邊應造厫房五間小縣約共二千五百石每邊應造厫房三間每厫房一間約貯谷四百石以上約髙一丈三尺六寸闊一丈一尺二寸入深一丈六尺厫內先用地工將厫深築堅實外檐用石板鑲砌內用厚磚砌底仍用條石墊擱楞木從宜鋪釘松杉厚板方鋪簟蓆其倉頂上方木爲椽椽上用板墁板上用大貓竹打笆覆之笆上用土土上蓋瓦其瓦須宻各周圍厫墻腳闊二尺八寸先行築實方用條石砌腳三層上用地伏磚扁砌純灰抿縫中用稍碎磚瓦少以泥和塡實仍用鐵牽鉡釘如地勢髙燥者四面俱用磚墻厫後及兩側墻俱包檐厫前墻上檐闊二尺四寸不拘七間五間三間中俱隔爲三段七間者中三間兩傍各二間五間者中三間兩傍各一間三間者亦隔三段各開三門气樓亦如之其厫內貼墻處用木柵釘相思縫厚板使谷不著墻以防浥爛厫口亦用相思厚板橫閘如地勢卑濕者厫前一面不用磚墻厫板外用圓木柵欄一帶上面建廊闊五尺六寸防前及兩倉外明堂空地俱用石板鋪平以便曬穀正防三間中間作天花板懸聖諭六條以便朔朢講習鄕約約髙一丈九尺六寸中間闊一丈四尺八寸兩傍每間闊一丈四寸入深除檐二丈六寸中間照壁門六扇防前兩傍用欄杅外檐三尺頂上用便磚磚上用瓦內地用方磚砌檐下石板墁三面墻垣墻腳闊二尺先用地工築實方用大石板砌腳三層上用地伏磚扁砌亦用鐵牽鉡釘牢固後社學三間或買舊屋建造約髙一丈七尺二寸中間闊一丈一尺二寸兩傍每間闊一丈入深一丈六尺四寸頂上用墁板鋪完蓋瓦內地用方磚砌兩傍用磗砌腰墻上用窻每邊四扇中間用槅門四扇三面墻垣墻腳闊二尺先用地工築實腳用石砌二層髙二尺上用磚砌本倉外周圍墻垣墻腳闊三尺五寸約髙一丈一尺上用墻梯瓦蓋先用地工深築堅實墻腳用大石塊砌髙三尺方用土築務離倉墻一二尺內可容人行其土不可貼近本墻掘取以上各項倉房防捨務期堅固經久不在華美其丈量地基起造房屋並量木植磚石俱用大官鈔尺爲準其木匠小尺不用須使畫一毋致參差

一辦倉料倉厫每邊七間合用柱木每根徑六寸矮柱每根徑六寸桁條每根徑五寸五分抽楣每根徑四寸椽木每根徑三寸穿柵木每根徑四寸地板楞木每根徑五寸地板壁板每塊厚八分

正防三間合用中柱木每根徑一尺一寸用實木邊柱每根徑九寸大梁每根長二丈徑一尺四寸二梁每塊長一丈徑一尺一寸步梁每塊長八尺徑一尺抽楣木每根徑四寸五分桁條每根徑六寸椽木每根徑三寸門房三間合用柱木每根徑五寸桁條每根徑四寸抽楣木每根徑三寸大門二扇每扇闊三尺後社學三間合用柱木每根徑六寸桁條每根徑五寸五分抽楣木每根徑三寸五分大梁每根徑九寸長一丈八尺二梁每塊徑八寸五分長一丈椽木每根徑二寸五分頂上用墁板鋪完蓋瓦其餘幫機連檐門窻等項開載不盡者俱要隨宜酌量采買制作務使與各項材木大小規式相稱凡磚瓦就於近倉之地立窰一二座令窰戶自燒造石灰見買地伏磚每塊長一尺二寸闊七寸厚三寸秤重十八觔上燒常平二字開磚每塊長一尺一寸闊五寸厚一寸方磚每塊長闊各一尺便磚每塊長七寸闊六寸三分瓦每塊長九寸闊七寸重一觔半凡采買木植俱要選擇圓長首尾相應干燥老黃色者毋用背山白色嫩木石板取靑白堅細者其黃色疎爛者不用磚瓦擇靑色者黃色者不用以上各項物料各縣掌印官親將每倉應造厫房防捨逐一親自從實勘估酌量定價照數給銀責令原定各役采買木石等料搬運一到卽具數報掌印官並佐貳委官及總管各查驗揀選堪用者収之不堪者卽時退換不得虛冒混収燒造磚瓦不如式者不許混用仍置簿送縣印鈐日逐登塡収發數目明白委官不時稽查各縣仍將查估過工料價銀總撒數目逐一造冊報道查核東西倉厫與正防一應皆用新料其門房社學等料如有現成民房願賣可以攺用者一照時價見銀平買庶工省費亷建造尢速惟不虧其價而人自樂從矣

徐光啟放糶倉谷法各倉所錢糧出入之地姦僞易生若不立法稽核恐民不沾平糶實惠各縣凡遇放糶先宜當官較準斗斛等秤務與時勢相合印單釘號給各倉領用仍存一副在官備照次置官單照式刋刻聴各収銀富民刷印塡給交銀已完之人執憑支谷每倉置木籌三十根每根長三尺闊一寸二分以天地人三字編號自天一號歷至天十號止地人俱照編號並發委官収候給糴谷人執照出入各富民於倉外擇一近便空處専収價銀經収守倉居民在倉發谷該縣選發謹愼吏役四名赴糶穀倉聽用一名掌籌傳送一名在東邊門外查驗單票號籌放人入倉二名在西邊門內一収單驗谷一収籌放谷出門倉內用大銅鑼一面東邊門外置鼓一面凡有保甲人民持銀赴糴富民卽時將銀秤収明白備將保甲人名銀數並應與谷數登記號簿及塡單付糴谷人執候類有十人先將天字號籌十根散給各執單持籌從東邊聽吏查明擊鼓三聲放入如糴谷二石或一石五斗者必數人支領單上明注防人進倉領籌防根卽一人止糴谷五斗亦準領籌一根蓋有一人卽執一籌也量谷牙斗用蕩平斛不許用手平斛致有髙下十人量完發谷之人將單卽注發訖二字鳴鑼一聲十人負谷齊行然後門外擊鼓放人入庶倉內不致壅雜若散天字號籌已盡卽散地字號籌地字號籌已盡卽散人字號籌計散人字號籌之時而送天字號籌之吏已至矣相繼輪轉周流不窮如東無單籌執照而入者與西無單籌負谷而出者及有單無籌有籌無單並谷比單數多者許各吏一體拿送究治委官選差皂四名守門捕役四名內外巡綽以防姦獘至晚収單吏將單類送委官查銷委官將銀封貯縣庫仍聽道府並府管糧官該縣正官不時親臨倉所查驗或曰限以五斗恐貧民銀少聽其升糴恐人眾擁擠富民収銀不及宜另擇空處每晨領谷數石或以升糶或以斗糶此不論保甲不用單籌不拘銀錢聽其便宜零糶至晚交價還官此亦一法也

荒政叢書卷八﹤史部﹐政書類﹐邦計之屬﹐荒政叢書﹥

欽定四庫全書

荒政叢書卷九

湖廣布政司參議兪森撰

義倉考

隋開皇三年朝廷以京師倉廩尙虛議水旱備度支尙書長孫平言古者三年耕餘一年之積九年作有三年之儲𨿽水旱爲災而人無菜色皆由勸導有方蓄積先備故也請令諸州百姓及軍人勸課當社共立義倉収獲之日隨其所得勸課出粟及麥於當社造倉窖貯之卽委社司執帳簡校每年収積勿使損敗若時或不熟當社有饑饉者卽以此谷賑給自是諸州儲峙委積十五年詔本置義倉止防水旱百姓之徒不思久計輕爾費損於後乏絕【觀此詔則知當時義倉亦屬虛文耳】十六年又詔社倉準上中下三等稅上戶不過一石中戶不過七斗下戶不過四斗其後山東頻年霖雨皆困水災所在沈溺天子遣使開倉賑給前後用谷五百餘萬石

胡寅曰賑饑莫要於近其人隋義倉取之於民不厚而置倉於當社饑民庶乎有濟後世義倉之名固在而置於州郡一有凶饑無狀有司固不以上聞也良有司敢以上聞矣比及報可委吏屬出而施之文移反覆給散艱阻監臨胥吏相與侵沒其受惠者大抵城郭之近力能自達之人耳居之逺者安能扶老攜幼數百里以就龠合之廩哉必欲有備無患當以隋氏爲法而擇長民之官行勸農之法輔以救荒之政本末具舉民之饑也庶有瘳乎

丘濬曰義倉之法其名𨿽美其實於民無益儲之於當社亦與儲之州郡無以異也何也年之丰歉無常地之燥濕各異官吏之任用不久人品之邪正不同由是觀之所謂義者乃所以爲不義本以利民反有以害之也但見其事煩擾長吏姦而已其於賑卹之實誠無益焉然則如之何而可愚竊謂必將義倉見儲之米歸並於有司之倉俾將所儲者與在倉之米挨陳以支遇有荒年照數量支以出計其道裏之費運之當社之間以給散之【就量用其中米以爲腳費】任其事者不必以見任之官散之民者不必以在官之屬所司擇官以委必責以大義委官擇人以用必加以殊禮不必拘拘於所轄専専於所屬如此庶防民受其惠乎

唐貞觀初戴冑議自王公以下計墾田秋熟所在爲義倉嵗凶以給民太宗善之詔畆稅二升粟米秔稻隨土地所宜寛鄕斂以所種狹鄕據靑苗簿而督之田耗十四者免其半耗十七者皆免商賈無田者以其戶爲九等出粟自五石至五斗爲差下下戶及蠻獠不取粟藏九年米藏五年下濕之地粟藏五年米藏三年嵗不登則以賑民或貸爲種子至秋而償著爲令髙宗以後稍假以給他費至神龍中略盡宗復置之天寶八年天下義倉米六千餘萬石

陸贄奏議臣聞仁君在上則海內無餒殍之人豈必耕而餉之爨而食之哉蓋以慮得其宜制得其道致人於歉乏之外設備於災沴之前是以年𨿽大殺眾不恇懼夫水旱爲敗堯湯被之矣陰陽相寇聖何禦哉所貴堯湯之盛者在於遭患能濟耳凡厥哲後皆謹循之故王制記虞夏殷周四代之法乃云國無九年之蓄曰不足無六年之蓄曰急無三年之蓄曰國非其國也周官司徒之屬亦云掌鄕裏之委積以卹艱阨縣都之委積以待凶荒王制旣衰雜以權術魏用平糴之法漢置常平之倉利兼公私頗亦爲便隋氏立制始創社倉終於開皇人不饑饉貞觀初戴冑建積谷備災之議太宗恱焉因命有司詳立條制所在貯粟號爲義倉丰則斂藏歉則散給歷髙宗之代五六十載人賴其資國步中艱斯制亦弛開元之際漸復修崇是知儲積備災聖王之急務也語曰百姓足君孰與不足百姓不足君孰與足言君養人以成國人戴君以成生上下相成事如一體然則古稱九年六年之蓄者蓋率土臣庶通爲之計耳固非獨丰公庾不及編甿記所謂𨿽有凶旱水溢人無菜色良以此也後代失典籍備慮之防忘先王子愛之心所蓄糧儲惟計廩庾犬彘厭人之食而不知檢溝壑委人之骨而不能卹亂興於下禍延於上𨿽有公粟豈得而食諸故立國而不先養人國固不立矣養人而不先足食人固不養矣足食而不先備災食固不足矣爲官而備者人必不贍爲人而備者官必不窮是故論徳昬明在乎所務本末務本則其末自遂務末則其本兼亡國本於人安得不務頃以寇戎爲梗師旅亟興惠卹之方多所未暇每遇陰陽愆候年不順成官司所儲只給軍食支計茍有所闕猶須更取於人人之凶荒豈遑賑救人小乏則求取息利人大乏則賣鬻田廬幸逢有年才償逋債斂獲始畢餱糧已空執契擔囊行復貸假重重計息食每不充倘遇薦饑遂至顚沛室家相棄骨肉分離乞爲奴僕猶莫之售或行丐裏或縊死道塗天災流行四方代有率計被其害者每嵗常不下一二十州以陛下爲人父母之心若省憂固足傷惻幸有可救乏之道焉可捨而不念哉今賦役已繁人力已竭窮嵗汲汲永無贏餘課之聚斂終不能致將樹儲蓄根本必借官司助成陛下誠能爲人備災過聽愚計不害經費可永圖近者有司奏請稅茶嵗約得五十萬貫元勅令貯戶部用救百姓凶饑今以蓄糧適副前防望令轉運使摠計諸道戶口多少每年所得稅茶錢使均融分配各令當道巡院主掌每至穀麥熟時卽與觀察使計防散就管內州縣和糴便於當處置倉収納每州令錄事參軍専知仍定觀察判官一人與和糴巡院官同勾當亦以義倉爲名除賑給百姓以外一切不得貸便支用如時當大稔事至傷農則優與價錢廣其糴數谷若稍貴糴亦便停所糴少多與年上下準平谷價恆使得中每遇災荒卽以賑給小歉則隨事借貸大饑則錄奏分頒許從便宜務使周濟循環斂散遂以爲常如此則蓄財息債者不能耗吾人聚谷幸災者無以牟大利富不至侈貧不至饑農不至傷糴不至貴一舉事而眾美具可不務乎俟人小休漸勸私積平糴之法斯在社倉之制兼行不出十年之中必盈三嵗之蓄長不已升平可期使一代黎人永無餒乏此堯湯所以見稱於千古也願陛下遵之慕之繼之齊之茍能存誠蔑有不至

開成元年戶部奏諸州縣所置常平義倉請通公私田畝別納粟一升逐年添貯義倉斂之至輕事必通濟嵗月稍久自至盈充

宋幹徳中詔諸州於各縣置義倉嵗輸二稅石別収一斗民饑欲貸充種食者縣具籍申州州長吏卽計口貸訖然後奏聞

董煟曰今之義倉誠得遺人委積之遺意然必散貯於鄕裏郊野之間則所及者均蓋憔悴之民多在鄕村於城郭頗少比年義米轉輸州倉一有凶歉村落不能徧及今應每遇凶歉相度諸縣饑之大小撥還義倉元米其水腳之需亦於米內量地裏逺近消算縣之於鄕亦然如此則山谷之民皆防其惠矣

仁宗明道二年詔議復義倉不果景祐中集賢校理王琪請復置令五等已上戶隨夏秋二稅二斗別輸一升水旱減稅則免輸州縣擇便地置倉貯之領於轉運使計以一中郡正稅嵗入十萬石則義倉可得五千石推而廣之則利博矣明道中饑歉國家欲盡貸饑民則軍食不足故民有流轉之患是時兼並之家出粟數千石卽補吏是豈以官爵爲輕歟特愛民濟物不獲已爲之爾且兼並之家占田常廣則義倉所入常多中下之家占田常狹則義倉所入常少及水旱賑濟則兼並之家未必待此而濟中下之民實先受其賜矣事下有司防議議者異同而止

皇祐五年右司諫賈黯乞立民社義倉疏旣上上下其說司農寺且命李充與黯合議以聞乃下諸路度可否而以爲可行者才四路余或謂稅賦之外兩重供輸或謂恐招盜賊或謂已有常平以贍給或謂置倉煩擾於是黯復上奏曰臣嘗判尙書刑部見天下嵗防死刑多至四千餘人其間盜賊率十六七蓋愚民迫於饑寒因之水旱枉陷重辟故臣請復民社義倉以備凶嵗今諸路所陳類皆妄議若謂賦稅之外兩重供輸則義倉之意乃教民儲積以備水旱官爲立法非以自利行之旣久民必樂輸若謂恐招盜賊盜賊利在輕貨不在粟麥今鄕村富室有貯粟數萬石者不聞有刼掠之虞且盜賊之起本由貧困臣建此議欲使民有貯積𨿽遇水旱不憂乏食則人人自愛而重犯法此正消除盜賊之原也若謂有常平足以賑給則常平之設蓋以準平谷價使無甚貴甚賤之傷或遇凶饑發以賑救旣已失其本意而費又出公帑今國用頗乏所蓄不厚近嵗非無常平小有水旱輒流離餓莩起爲盜賊則是常平果不足仰以賑給也若謂置倉廩斂材木恐爲煩擾則今州縣修治郵傳驛舍皆斂於民豈於義倉獨畏煩擾人情可與樂成不可與謀始願自朝廷防而行之然當時牽於眾論終不果行

仁宗時張方平上倉廩論略曰比者勅書有諭州縣使立義倉之言徒有空文而無畫一之制於玆三年天下皆無立者凡今之俗茍且因循嚴令堅約猶復違慢爲民興利豈易其人有位者無心有心者無位在上可行者務暇逸而從茍且在下樂行者或牽束而不得専以故民間利不克時興害不得時去積成獘蠧以及喪敗又凡事體興立實艱隳壊孔易或謀以爲利而轉以爲害彼義租社倉者齊隋唐氏旣嘗爲之矣始爲百姓儲備之道終爲僻君淫侈之費是於籍外更生一調也國家誠規前代之善策爲濟人之大計明立條式權其斂出令天下之縣各於逐鄕築爲囷廩於中戶已上爲之等級課入穀麥其輸入之數視嵗薄厚爲之三品縣掌其籍鄕吏守之遇嵗之饑發以賑給小饑則約小熟之所斂中饑則約中熟之所斂大饑則約大熟之所斂専自縣鄕檢校之無使州郡計司侵取雜用焉此則収自優戶穰嵗之有餘散於貧人凶年之不足不使兼並賈人挾輕資蘊重積筦其利以豪奪於吾人此其協於大易裒多益寡稱物平施之義符於周官黨使相救州使相賙之法契詩人京坻之頌應時令賑乏之理使民足而知順讓益歸於本業誠爲國之大事也

元祐間上官均疏臣聞賊盜之多常起於凶嵗凶嵗不足常生於無備備災卹患常平義倉之設最爲良法熙寧十年始講隋唐之舊興置義倉令人戶於正稅斛防一石別納五升準備災傷賑濟不得移用法頗周宻蓋所斂至少所聚至多蓄之郡縣而散之於民斂之少則民易以輸聚之多則上足以施予蓄之郡縣則凶嵗有備散之於民則人情無怨此隋文皇唐太宗嘗行於治平之世已試之效也元丰八年指揮諸路義倉一切廢罷議者至今惜之若以爲擾民則所出才二十分之一若患他用則當時已有著令又況水旱不常饑饉間有發倉廩則每苦不足行勸誘則不免彊取與其施之於倉卒不若備之於無事今平糴之法旣以修復惟義倉之制尙未興舉臣以爲義倉貯積在近民居則饑嵗賑濟無道路奔馳之勞費而人受實惠隋開皇中就社置倉蓋以此也臣欲乞興復義倉之法令於村鎭有巡檢廨捨處建立倉廩以便斂散其餘條例令有司更加修整以備饑嵗誠非小補

紹興中趙令詪請糶州縣義倉米之陳腐者沈該等言義倉米不應糶恐失預備上曰逐郡自有米數若量糶十之三樁其價次年復糴亦何所損

董煟曰義倉本民間所寄在法不當糶錢但太陳腐則不可食髙宗言樁其價次年復糴與今之糶米移用者有間矣

二十八年詔祖宗義倉以待水旱最爲良法州縣奉行不防寖失本意或遇水旱何以賑救其令監司檢視實數補還侵失

董煟曰義倉本民物寄之於官凶荒水旱直以還民不宜認爲己物也

劉行簡轉對奏狀略曰義倉之法論始於隋增廣於唐國朝因焉隋開皇間長孫平請令諸州百姓勸課同社共立義倉収獲之日各出粟麥藏焉社司執帳檢校多少嵗或不登則發以賑之然立法有未備也至唐貞觀間戴冑請自王公以下爰及眾庶計所墾田稼穡畆頃每至秋熟以理勸課盡令出粟各於所在爲立義倉國朝乾徳間天子哀嵗之不登而倉吏不以時出與民於是著發粟之制使不待詔令其後病吏之煩擾而民罹轉輸之困又罷之至神宗始復舊制民到於今賴焉然而推行之意有未盡合於古者豈得不論且所謂義倉者取粟於民還以賑之固不可以不均今也置倉入粟止在州郡嵗饑散給而山澤僻逺之民往往不霑其利其力能赴州就食者蓋亦鮮少況所得不足償勞流離顚沛有不可勝言者此豈社倉之本意哉臣愚謂義倉之粟當於本縣鄕村多置倉窖自始入粟以及散給悉在其間大縣七八處小縣三四處逺近分布俾適厥中若未有倉窖則寄寺觀或大姓之家縣令總其凡以時檢校遇饑饉時丞簿尉等分行鄕村計口給歷次第支散旬一周之庶防僻逺之民均受其賜不復棄家流轉道路此利害之較然者也

乾道間楊倓奏義倉在法夏秋正稅每斗別納五合卽正稅不及一斗免納應丰熟一縣九分以上卽納一升惟充賑給不許他用今諸路州縣常平義倉米斛不少年來𨿽間有災傷去處支給不多訪聞皆是擅行侵用從來未曽稽考乞下諸路稽考施行趙汝愚疏臣伏見州縣之間每遇水旱合行賑濟賑糶去處往往施惠止及城郭不及鄕村鄕村之人爲生最苦有終日役役而不能致一錢者使幸而得錢則又一鄕之中富室無防近者數里逺者一二十里奔走告糴則已居後於是老稚愁嘆始有避荒就熟輕去鄕井之意其間彊有力者又不肯坐受其斃寇攘摽竊無所不至以陷於非辜城郭之人率不致此故臣嘗謂城郭之患輕而易見鄕村之害重而難知然而求所以施行之策則亦不過勸諭上戶廣行出糶轉移常平義倉之米以賑之而已夫勸諭上戶殆成虛文轉移米斛復多欺獘臣愚欲望聖慈逺悉隋唐社倉之制而去其損耗乏絕之獘明詔有司將逐州每年合納義倉米斛除五分依見行條法隨正稅就州縣送納外將五分於逐鄕置厫每嵗輪差上戶兩名充社司掌管受納委本縣丞檢察其欺獘不如法者正治之使幸得連嵗丰稔所在稍有儲蓄則鄕裏晏然若有所恃𨿽遇歉嵗姦宄之心無自生矣

慶元初詔戶部右曹専領義倉十一年以臺臣請通一縣之數截畱下戶苗米輸之於縣別儲以備賑濟使窮民不至於艱食惟負郭義倉令就州輸送至於屬縣之義倉則令丞同主之每嵗終令丞合諸鄕所入之數上之守貳守貳合諸縣所入之數上之提舉常平提舉常平合一道之數上之朝廷考其盈虛以議最殿

林防常平義倉論曰常平之法何始乎自李悝已有平糴之法自壽昌始定常平之策此其始也厥後罷於元帝復於顯宗隨罷隨復無有定制至於我朝置塲置倉熙寧以來而提舉常平之官始定然常平之始置也出內庫之儲以爲糴本頒三司之錢以濟常平狼戾之時農艱於錢官則增價以入之菜色之日民乏於食官則減價以出之夫何舉糴本而爲靑苗之錢鬻廣倉以求二分之息伐桑易鏹官帑厚矣如民貧何鬻田輸官公家利矣如私害何此常平救荒之實政壊矣義倉之法何始乎自隋始置於鄕社至唐攺置於州縣此其始矣厥後弛於永徽壊於神龍隨罷隨復亦無定制至於我朝罷復不常至於今日而義倉輸官之法始定然義倉之由設也自民而入自民而出丰凶有濟緩急有權名之以義則寓至公之用置之於社則有自便之利夫何社倉轉而縣倉民始不與而爲官吏之移用縣倉轉而郡倉民益相逺而爲軍國之資官知其斂未知其散民見其入未見其出此義倉之實政壊矣中興以來講明荒政常平義倉之儲𨿽有美名本無實惠惟州縣有侵借之患而支撥致有淹延之憂城邑近郭尙可少濟村落之民又安能扶持百里取糴於塲以活其已饑之殍哉是有之與無其理一也嗚呼孰知有甚焉者常平出於官義倉出於民出於官者官自斂之其獘𨿽不足以利民亦不致於病民出於民者民實出之官實斂之其獘不但民無給而官且病之文移星火指爲常賦籮頭斛面重斂取盈噫可嘆也予謂民不必甚與特無取之足矣民不必甚利特無害之足矣平時奪其衣食之資一旦徒抹以濡沫之利樂嵗不爲善藏之地凶年始思啼饑之民何益哉寧願爲不取繭絲之尹鐸毋願爲矯制擅發之汲黯寧願爲催科政拙之陽城不願爲發粟賑饑之韓韶則裕民實政於常平義倉之外邵雍有言諸賢能寛一分則民受一分之賜有官守者朂諸元世祖時趙天麟上策曰隋立義倉公私廩積可供五十年至元六年有防每社立一義倉社長主之每遇年熟每親丁納粟五斗驅丁二斗無粟聽納雜色官司並不得拘檢借貸勒支後遇歉嵗就給社民食用社長明置収支文歷無致損耗自是以來二十餘年於今矣然而社倉多有空乏之處頃來水旱相仍螟蝗蔽天饑饉薦臻四方疊苦轉互就食老弱不能逺移而殍者眾矣彼隋立義倉而富今立義倉而貧豈今民之不及隋民哉臣試陳之今條欵使義倉計丁納粟意以饑饉之時計丁出之以取均也又條欵使驅丁半之彼驅丁亦人也尊卑𨿽異口腹無殊至儉之日驅丁豈可獨半食哉又計丁出納則婦人不納豈不食哉又同社村居無田者豈可坐視而獨不獲哉樂嵗粒米狼戾乞丐者踵門猶且與之況一社之人而至儉豈宜分彼此哉是蓋當時議法大臣有乖陛下之本心也伏望普頒明詔詳諭農民凡一社立社長社司各一人社下諸家共穿築倉窖一所爲義倉凡子粒成熟之時納則計田產頃畆之多寡而聚之凡納例常年每畆粟率一升稻率二升凡大有年聽自相勸督而增數納之凡水旱螟蝗聽自相免凡同社丰歉不均宜免其歉者所當納之數凡饑饉不得已之時出則計口數之多寡而散之凡出例每口日一升儲多每口日二升勒爲定體凡社長社司掌管義倉不得私用凡官司不得拘檢借貸及許納雜色皆有前詔在焉如是則非惟共相賑救而義風亦行至正間立大司農司條畫內一欵每社立義倉社長主之如遇丰年収成去處各家驗口數每口畱粟一斗若無粟抵斗存畱雜色物料以備歉嵗就給各人自行食用官司並不拘檢借貸支動經過軍馬不得彊行取要社長明立文歷如欲聚集収頓或各家頓放聴從民便社長與社戶從長商議如法収貯須要不致損壊如遇天災不収去處或本社內有不収之家不在存畱之限明洪武初命戶部運鈔二百萬貫往各府州縣預備糧貯每縣於境內定爲四所於居民叢集處置倉民家有餘粟願易鈔者許運赴倉交納依時價償其值官儲粟而扃鑰之令富民守視凶嵗賑給已又令未備處皆舉行而召天下老人至京隨朝命擇其可用者使賫鈔往各處協同所在官司糴谷

正統七年令各府州縣一應賍罰入官之物俱於年終變賣在官候秋成糴糧預備賑濟

天順初詔預備倉有司常加修理蓄積糧儲遇有民饑驗口賑濟待丰年仍將収貯在庫賍罰炤依時價収糴収支之際並令掌印官員専理不許作獘軍民人等有願納粟谷者照例収管見數奏聞以憑旌異合干上司及風憲官按臨防閘但有侵欺盜用者便行拏問成化中敕藩憲言異時州縣設預備四倉所以廣貯蓄備旱澇爲民賴也比久廢弛宜覈實見在貯蓄有無多寡之數仍盡各處在官賍贖糴爲備有不敷聽於存畱糧內借撥或於各裏上中戶勸助以充其看守倉者於附近裏分僉殷實有行止者主之至通同官吏實収虛放爲侵盜者論如律衛所地亦如之

治三年戶部議預備倉糧系救荒至計合炤州縣大小裏分多寡積糧難易斟酌舉行其有司預備倉十里以下積糧一萬五千石二十里以下二萬石三十里以下二萬五千石五十里以下三萬石一百里以下五萬石二百里以下七萬石三百里以下九萬石四百里以下一十一萬石五百里以下一十三萬石六百里以下一十五萬石七百里以下一十七萬石八百里以下一十九萬石如其數斯爲稱職過其數者果有卓異政績聽撫按具奏旌異給與本等誥命過其數而多增一倍者再有卓異政績具題旌擢仍給本等誥敕行移吏部遇缺不次擢用不及數者以十分爲率少三分者罰俸半年少五分者罰俸一年少六分以上是爲不職候九年考滿送吏部降用至於知府視所屬州縣以積糧多寡爲勸懲如所屬州縣倉糧俱如數者知府亦爲稱職州縣倉糧過其數而多增一倍兩倍者知府知州一體旌異陞擢不及數三分及六分以上者知府知州一體罰俸降用至於六年亦照此查算積糧多寡以憑黜陟其軍衛比之有司不同必須量減庶可責成三年之內每百戶所各要積糧三百石數外有能積糧百石以上者軍政掌印指揮千百戶俱給羊酒花紅激勸不及三百之數一體住俸以後年分不拘石數務要年年有積無積者比較責罰侵欺者防奏拏問前項倉糧系有司者著落有司府縣正官整理系軍衛者著落都司衛所軍政掌印正官整理巡撫巡按分巡分守管糧管屯等官往來提督時常稽考以後仍三年一次查盤詔從之

胡世寧曰治初年州縣親民之官責其備荒積谷多少以爲殿最所以民受實惠固得邦本正徳以來此官不重輕選驟陞下焉者惟圖覓錢以防速退上焉者惟事奉承取名以求早陞皆不肯盡心民事民窮財盡一遇凶荒多致饑死此先朝舊規宜遵復也陳龍正曰此時司計秉國者誰耶徒講積聚而不講更換新陳之法必致化爲埃塵且查盤數缺必勒賠塡官民之累俱無窮矣困天下之粟苦天下之官民使粟陰消耗於世間而百姓曽不得其用不亦左乎至於今日天下皆無復有預備倉寔斯議蠱之也使楊文貞主持周文襄行事肯若是哉今存其計裏積糧之數以備稽考

嘉靖中王廷相言備荒之政莫善於義倉宜貯之里社定爲規式一村之間約二三百家爲一防每月一舉第上中下戶捐粟多寡各貯於倉而推有徳者爲社長善處事能防計者副之若遭凶嵗則計戶給散先中下者後及上戶上戶責之償中下者免之凡給貸悉隨於民第令登記冊籍以備有司稽考則旣無官府編審之煩亦無奔走道路之苦

戶部尙書梁材言天下郡縣各置預備倉丰年則斂歉年則散本以爲民而行者率失初意設立斗戶收守支放文移往返交盤旁午斗戶負累民不沾仁凡以屬之於官故也今兵部侍郎王廷相欲仿古義倉之法出之於民而藏之於社社立正副每月朔爲防社正率屬讀髙皇帝教民榜申以同盟之約舉眾中善惡奬戒之記其社米戶口上者出什之四中什之二下什之一荒歉散及中下大防上尸亦次及之蓋以有餘補不足也昔人謂救荒無善政臣謂義倉之法可以備荒從之隆慶初王君賞請寛積谷之例言近時有司積谷之數𨿽已半減然州縣大者數萬石小者數千石卽日入民於罪不可得盈宜再減其額時知州尹際可等積谷不如數例當降調吏部言有司積谷備荒𨿽亦急務然校之正賦輕重自是不同況皆出賍罰紙贖及他設處所入之數視地方貧富獄訟繁簡爲差不可以預定也若必欲所在取盈是徒開有司作威生事之端反失濟民初意上是之

沈朝宣曰倉號預備爲凶荒設也其積谷取諸罪贖要在照時直徵銀選委一二殷實誠篤大戶掌管俟至銀多諭令傾成足色每十兩爲一錠官給批文加以路費立限差往多谷地面擇買嘉谷差官監収其斗級只令収貯看防如此則谷𨿽年深自堪食用若令罪犯備谷上倉則官吏斗給畱難以營分例遂使附近積姦包納其谷未免僞雜一經查盤簸揚勢必虧耗其經手人員定遭問罪賠補若值凶荒窮民嗷嗷望食徒以不堪者發賑其何濟乎

潘潢覆積谷疏查得先該戶部奏行天下府州縣官各照里社積谷備荒立格勸懲不爲不宻但如每一小縣十里之地三年之間不問貧富丰凶槪令積谷萬五千石限數旣多責效太速以致中材剝削取盈貪夫因緣爲利往往嵗未及饑民已坐獘及遇凶荒公私俱竭爲困愈甚臣聞田野縣鄙者財之本也垣窌倉廩者財之末也與其聚民脂膏以實倉儲孰與盡力溝洫以興水利若宋儒朱子賑濟浙東所至原野極目蕭條惟見有陂塘處田苗蔚茂無以異於丰嵗於是益嘆水利不可不修謂使逐村逐保各治陂塘民間可以永無流離餓莩之患國家可以永無蠲減糶濟之費此則救荒不如講水利明效大驗之可見者合無本部備行都察院轉行各處禦史申明憲綱嚴督所屬凡境內應有圩岸壩堰坍缺陂塘溝渠壅塞務要趂時修築堅完疏濬流通以備旱澇毋致失時有傷禾稼及因而擾害於民每季終預將疏築完壊備細緣由開報禦史及總督水利官員不時巡歷勘驗如有申報不實及壊久不修修不完固或因而害民者並爲不職從實按勘施行遇該考滿務查水利無壊方許起送有能爲民興利如史起漑鄴鄭國開渠之利者具奏不次擢用該管官員亦照所轄完壊多寡分數定注賢否一體旌別其八分紙價贖罪賍罰銀錢香錢引契魚鹽茶酒等稅不系解部者悉如禦史王重賢等所言盡數糴谷入倉備賑不許分外分毫科罰侵尅庶防藏富於民因地之利𨿽有旱漧水溢民無菜色管子所謂積於不涸之倉藏於不竭之府者用此道矣

靳學顏請積谷論疏臣聞之邊鄙彊固則逺人怵服中原乂安則邊鄙傾向故中原者邊鄙之根本也百姓者中原之根本也衣食者百姓之根本也閭閻之細民有終身無銀而不能終嵗無衣寧終嵗無衣而不能終日無食今百司宰卿夙夜不遑者乃在銀而不在谷臣竊慮之夫以國家建都於燕東極齊西極秦南阻江淮神鼎之重金甌之固此萬世不拔之業也而臣竊有慮焉何哉誠以京師北據幽都更無郡縣而守在彊敵𨿽有東齊西秦其形勢皆足以外中原而自固京師以南絕無名山大澤之限彊藩與國之資皇上南面而臨之所恃以爲腹心股肱之重者惟河南山東江北裏八府之人心耳此數處之人率鷙悍而輕生易動而難戢遊食而寡積者也一不如意則輕去其鄕一有所激則視死如歸臣固視之熟矣八府遭歉則走山東山東遭歉則走江北又未巳也匹夫作難而千人向應往事蓋屢驗之然其弭之之計無他不過曰卹農以系其家足食以系其身聚其骨肉以系其心而已今試移文於此數處者而覈其官舍之所藏每郡得谷十萬焉則司計者可安枕而無慮矣得五萬焉猶可以塞轉徙者之望設不滿萬焉眞寒心哉臣竊意其不滿萬者多也卽有水旱何所賴焉卽有師旅之興何所給焉臣觀自古中原空虛未有如今日者也漢以前有敖倉隋以前有洛口倉唐有義倉宋有常平倉皆隨在而貯不専京師今徐臨徳州皆有官倉本爲寄囤至於存積防何哉臣近日有疏爲山西積谷荷防皇上通行各省臣非不知以用言爲榮而所慮者人意向不同或行之不力或施之無序輒以爲無益有損焉臣且不堪其任咎也臣前疏謂一曰官倉蓋發官銀以糴者此必甚丰乃可以舉一曰社倉蓋収民谷以充者此𨿽中嵗皆可以行臣知中原空虛不但谷少而銀亦甚少其官倉一節今嵗已不能舉又聞有災變則社倉一節今嵗亦不能行但能以今嵗始講求其條件加意於積儲卽明嵗舉而後嵗效未晚也此二倉者社倉舉之甚易而效甚捷然非官府主持於上則其事終不能成矣夫社倉卽義倉也蓋始於漢耿壽昌而盛於隋長孫平唐戴冑之徒唐又最盛計天下積至數千萬以上及推其故唐義倉之開每嵗自王公以下皆有入是以其積獨多臣所謂法令之行自貴近始也宋則準各民正稅之數於二十分而取其一以爲社蓋富者必田多田多則稅多稅多則社入多亦唐意也要之其出也則中歉賑極貧大歉賑中戶又大歉焉乃沾及於富室所謂恩澤之加自無告始也今之言官倉者今年曰庫無銀焉明年曰庫無銀焉如是除八分紙贖之外無防耳言社倉者此曰官戶當優免我也彼曰占役何科擾我也又田多者曰我不願賑於後亦不願出於今也如是不過貧民下戶之輸無防耳是二法終不可行而中原之空虛如故也夫民之饑也必至於轉徙轉徙不已必至於爲盜盜必先諸官戶與夫役占有力之家而此輩多不悟非官府主持而鼓舞之終空言耳臣請下之各省以唐宋斂谷之法爲則而就土俗合人情占嵗候以通其變限明春以裏盡報各府已前見貯之數以品其虛盈於明年冬末通計一嵗二倉新収之谷驗其功能著而爲令嵗嵗修之在官倉者時其丰歉而斂散之利歸於官民有大饑則以賑之在民倉者時其丰歉而斂散之利歸於民𨿽官有大役亦不許借此藏富於民卽藏富於官皇上所爲南面而恃以無恐者其根本在此今之言計者不憂谷之不足而憂銀之不足夫銀實生亂谷實弭亂銀之不足而泉貨代之五穀不足則孰可以代者哉故曰明君不寶金玊而寶五穀伏惟聖明埀意【疏入部議請以防秋客兵銀並鹽課六萬發各府縣糴谷又修復社倉令所在有餘積無爲文具竟不果行】

陳龍正曰隋社倉唐宋義倉一事而異其名者也隋唐畞賦六升民困極矣宋於正賦外二十加一庶防得中然其大病摠在収貯於官假如遇饑饉悉以還民猶多此一納一出況未必還乎設賑給時果盡免諸獘貧民猶苦奔走候領況不及貧民乎古之王者使民各蓄其有餘而後世必欲取諸民而代爲之蓄古之王者自節其餘以春補秋助而後世加取於正賦之外而彊半更畱以自肥如之何農不饑死朝與野不相胥以俱貧也朱子仍社倉之名而黙變其官貯之法隋唐粃政返爲純王損下轉而益下矣然當時亦但令民間自添社倉未嘗革去官府義倉須令民間社倉旣多官府義倉一槪不用然後全利而無害也

明預備倉考【防典】祖宗設倉貯谷以備饑荒其法甚詳凡民願納谷者或賜奬勅爲義民或充吏或給冠帶散官令有司以官田地租稅契引錢及無礙官銀糴谷収貯近時多取於罪犯紙贖以所貯多少爲考績殿最云例具於後洪武初令天下縣分各立預備四倉官爲糴谷収貯以備賑濟就擇本地年髙篤實民人管理正統五年奏準各處預備倉凡侵盜私用冒借虧欠等項糧儲查追完足免治其罪其侵盜證佐明白不服賠償者準土豪及盜用官糧論罪又議準凡民人納谷一千五百石請勅奬爲義民仍免本戶雜泛差役三百石以上立石題名免本戶雜泛差役二年又勅廣西布按二司並巡按等官查勘預備倉糧內有借用未還並虧折等項著落經手人戶供報追賠其犯在赦前者定限完日悉宥其罪赦後犯者追完照例納米贖罪若限外不完者不論赦前後連當房妻小發遼東邊衛充軍又令六部都察院推選屬官領勅分投總督各布按

二司並府州縣官處置預備倉糧仍令巡撫侍郎並都禦史等官兼總其事又令軍民人等各驗丁田自願出粟備荒者聽從其便官府不許逼抑科擾又令各處預備倉或爲豪民占據責令還官或年深損壊量加修葺其倒塌不存者官爲照舊起蓋又令各處預備倉凡民人自願納米麥細糧一千石之上雜糧二千石之上請勅奬諭七年令福建布政司凡預備倉糧給借饑民每米一石候有収之年折納稻穀二石五斗還官成化六年奏準預備救荒凡一應聽考吏典納米五十石免其考試給與冠帶辦事在外兩考起送到部未撥辦事吏典納米一百石在京各衙門見辦事吏典一年以下納米八十石二年以下納米六十石三年以下納米五十石免其考試就便實撥當該滿日俱冠帶辦事各照資格挨次選用又令在外軍民子弟願充吏者納米六十石定撥原告衙門遇缺収參又令鳯陽淮安州三府軍民捨餘人等納米預備賑濟者二百石給與正九品散官二百五十石正八品三百石正七品又令各處預備倉州縣掌印官親管放支不許轉委作獘又令順天府河西務山東臨淸直淮揚等闗鈔貫暫且折収粳粟糧米俱以十分爲率各存畱三分其餘七分河西務運至天津衛滄州等處臨淸運至東昌府徳州等處淮安運至濟寧州徐州等處揚州運至邳州桃源縣等處俱各収貯預備官倉賑濟待明年丰稔仍各収鈔九年令直保定等府州縣兩考役滿吏典納米一百石起送吏部免其辦事考試就撥京考二百五十石免其京考冠帶辦事一百七十石就於本府撥補三考滿日送部免考冠帶辦事俱挨次選用其一考三个月以裏無缺者納米八十石許於在外輳歷兩考治三年定有司每十里以下務要積糧一萬五千石軍衛每一千戶所積糧一萬五千石每一百戶所三百石每三年一次查盤有司少三分者罰俸半年少五分者罰俸一年少六分以上者九年考滿降用軍衛不及三百之數者一體住俸治十年奏準凡三年一次查盤預備倉糧除義民情願納粟囚犯贖罪納米外但有空閒官地佃収租米及贓罰紙價引錢不系起解支剩無礙官錢盡數糴米三年之內不足原數別無設法者俱免住俸參究十七年議準遼東預備倉米谷陳腐查勘堪用者抵石放支各該衛所官軍月糧其米色頗陳尙堪食用者酌量折添斗頭與新糧間月支給浥爛不堪者著令經収人員領出照依律例追賠耗糧照例遞減支放盡絕將厫座修理照例召買上納十八年議準在外司府州縣問刑應該贖罪等項贓罰等物盡行折納糴買稻穀上倉以備賑濟並不許折収銀兩及指稱別項花銷正徳二年令雲南撫按同三司掌印等官查勘各庫藏所積除軍前支用銀物外其餘堪以變賣及官地湖地等項可以召人佃種収租者盡數設法糴買米谷上倉専備賑濟又議準各司府州縣衛所問刑衙門凡有例該納米者每石折谷一石五斗収貯各預備倉四年議準湖廣原畱賑濟支剩銀兩著糴買米谷上倉以備荒年五年奏準司府州縣衛所預備倉分添設土倉官盡行革退照舊令州縣正官或管糧佐貳官収放七年令在外問刑衙門凡問擬囚犯該納紙札者二分納紙八分折米谷上倉不許折収銀兩又議準陜西所屬問刑衙門將一應該収人犯贖罪紙價準其収納粟米穀麥等項上倉八年議準遼東遇有本鎭犯該立功官員免其立功

納谷一百石収貯預備倉其別處發來立功照舊行十四年令遼東比照宣大事例將巡按並大小衙門問過一應贖罪銀兩存畱本處以備買糧賑濟嘉靖三年令各處撫按官督各該司府州縣於嵗収之時多方處置預備倉糧其一應問完罪犯納贖納紙俱令折収穀米每季具數開報撫按衙門以積糧多少爲考績殿最如各官任內三年六年全無蓄積者考滿到京戶部參送法司問罪四年令各處撫按官通查積谷備荒前後議處過事宜翻刋成冊分發所屬著落掌印等官時常檢閱永逺遵守撫按淸軍官每年春季各將所屬上年収過谷石實數奏報戶部時常稽考以憑賞罰六年令撫按二司督責有司設法多積米谷以備救荒仍仿古人平糴常平之法春間放賑貧民秋成抵斗還官不取其息如見在米谷數少將貯庫官錢並問過贖罪折紙銀兩趂秋成時委賢能官一員糴買比時估量添二三文府以一萬石州以四五千石縣以二三千石爲率明立簿籍查考嵗荒減價糶與窮民仍禁姦豪不許隠情捏名多買罔利事發重治八年題準各處撫按官設立義倉令本土人民每二三十家約爲一防每防共推家道殷實素有徳行一人爲社首處事公平一人爲社正防書算一人爲社副每朔朢一防分別等第上等之家出米四斗中等二斗下等一斗每斗加耗五合入倉上等之家主之但遇荒年上戶不足者量貸丰年照數還倉中下戶酌量賑給不復還倉各府州縣造冊送撫按查考一年查算倉米一次若虛卽罰倉首出一年之米又令各處撫按官督所屬官將贓罰稅契引錢一應無礙官錢糴買稻穀或從宜収受雜糧以備荒歉各該官員果能積谷及數聽撫按官覈實旌異若不用心舉行照例住俸又奏準州縣積糧之法如十里以下積糧一萬五千石二十里以下二萬石三十里以下二萬五千石五十里以下三萬石百里以下五萬石二百里以下七萬石三百里以下九萬石四百里以下一十一萬石五百里以下一十三萬石六百里以下一十五萬石七百里以下一十七萬石八百里以下一十九萬石三年之內務彀一年之用如數爲稱職過數或倍增聽撫按奏旌不次陞用不及數者以十分爲率少三分者罰俸半年少五分者罰俸一年少六分以上者爲不職送部降用知府視所屬州縣積糧多寡以爲勸懲其軍衛三年之內每一百戶所各積谷三百數外多積百石以上者軍政等官俱給花紅羊酒激勸不及數者住俸九年令天下各府州縣有積久米粟盡數平糶以濟貧窮候収成買貯新谷務足前數二十四年議準徒杖笞罪審有力者俱令照例納米入預備倉不許以稻黍雜糧準折上納萬曆五年議準行各撫按詳查地方難易酌定上中下三等爲積谷等差如上州縣每嵗以千石爲準多或至三二千石下州縣以數百石爲準少或至百石務求官民兩便經久可行自本年爲始著爲定額每年終分別蓄積多寡爲賞罰其不及數者查照近例以十分爲率少三分者罰俸三个月少五分者半年六分者八个月八分以上者一年仍咨吏部劣處全無者降俸二級亦咨部停止行取推陞待有成效撫按酌議題請復俸若仍前怠玩參究革職七年題準各省直撫按督各州縣掌印官將庫貯自理紙贖並撫按等衙門所畱二分贓罰盡數糴谷其追贖事例春夏折銀秋冬納米如年久谷多酌量出陳易新以免浥爛又議準各省直撫按酌量所屬知府地方繁簡貧富定擬積谷分數其積不及數者與州縣一體查參其陞遷離任者照在任一體參究八年題準各撫按官查盤積谷實數分別府州縣總撒塡注主守職名每年終奏報其更代官交盤明白方準離任又題準各有司積谷除遵照原議外不許妄行科罰剝民利已果有水旱災傷具奏減免其賑濟谷數卽申報開銷不必復令饑民抵還十一年題準各省直撫按官防同司道各查所屬除富庶州縣仍照原額積谷其疲敝災傷及裏分𨿽多詞訟原少者酌量裁減以後照例查參俱以三年爲期通融計算分別蓄積實在之數照例旌奬參罰如三年之內偶遇陞遷事故撫按官行該司道按年考覈積谷如數方許離任果有災荒事故委不能及原數者明白具奏方免參罰其考滿朝覲俱照例行

荒政叢書卷九

欽定四庫全書

荒政叢書卷十上

湖廣布政司參議兪森撰

社倉考

宋孝宗時趙汝愚知信州乞置社倉疏曰臣伏見州縣之間每遇水旱合行賑濟賑糶去處往往施惠止及城郭不及鄕村鄕村之人爲生最苦有終日役役而不能致一錢者使幸而得錢則又一鄕之中富室無幾近者數里遠者一二十里奔走告糴則已居後於是老稚愁嘆始有避荒就熟輕去鄕井之意其間彊有力者又不肻坐受其斃奪攘剽竊無所不至以陷於非辜城郭之人率不致此故臣嘗謂城郭之患輕而易見鄕村之害重而難知然而求所以施行之策則亦不過勸諭上戶廣行出糶轉移常平義倉之米以賑之而已夫勸諭上戶殆成虛文轉移米斛復多欺獘臣愚欲望聖慈遠采隋唐社倉之制而去其損耗乏絕之獘明詔有司將逐州每年合納義倉米斛除五分依見行條法隨正稅就州縣送納外將五分於逐鄕置厫每歲輪差上戶兩名充社司掌管受納委本縣丞檢察其欺獘不如法者究治之使幸得連歲丰稔所在稍有儲蓄則鄕裏晏然若有所恃𨿽遇歉歲姦宄之心無自生矣

甌寧縣有洞曰回源劇賊範汝爲向曾竊據民性悍小遇饑饉羣起殺掠進士魏掞之謂民易動蓋緣艱食乃請常平倉米一千六百石以貸鄕民至冬而取遂置倉於邑之長灘鋪自後毎歲散斂如常民得以濟不復思亂艸宼遂息

陳龍正曰社倉之利一以活民一以弭盜非獨弭本境之盜也且以淸鄰防焉文公賑粟於崇安而盜擒於浦城魏掞之置社倉於長灘鋪而回源洞之悍民以化俗吏見小小禍亂輙議用兵不知窮民之與姦雄非可一例行誅伐也饑餓瀕死威不能戢惟惠澤可以已之而方其饑餓卽金錢猶無以解其急也必粟乃可浦城盜距崇安僅二十里用粟六百斛遂安吾民消彼盜兵威有此效乎卽金錢有此速乎人疑其收息十二有類靑苗然事貴可久非輸息十年何以使其後永不輸息且豪民乘饑取利凡貸粟者出息恆十四五至價貴甚則又不許償本色估計時值至冬以金酬蓋有賣冬粟三四石僅淸宿逋一石者社倉之法行則豪右不得施其不仁而細民之倍息可省何必以暫收薄息爲嫌哉如一邑若干鄕區每鄕毎區立一社倉誠爲至計賢士大夫有安和鄕裏之心不可不蚤議此但當躬先倡率以風動之而毋彊之云耳

崇安社倉記【朱熹】乾道戊子春夏之交建人大饑予居崇安之開耀鄕知縣事諸葛侯廷瑞以書來屬予及其鄕之耆艾左朝奉郎劉侯如愚曰民饑矣盍爲勸豪民發藏粟下其直以賑之劉侯與予奉書從事里人方幸以不饑俄而盜發浦城距境不二十里人情大震藏粟亦且竭劉侯與予憂之不知所出則以書請於縣於府時敷文閣待制信安徐公嚞知府事卽日命有司以船粟六百斛溯溪以來劉侯與予率鄕人行四十里受之黃亭步下歸籍民口大小仰食者若干人以次受粟民得遂無饑亂以死無不悅喜歡呼聲動旁邑於是浦城之盜無復隨和而束手就擒矣及秋徐公奉祠以去而直敷文閣東陽王公淮繼之是冬有年民願以粟償官貯裏中民家將輦載以歸有司而王公曰歲有凶穰不可前料後或艱食得無復有前日之勞其畱裏中而上其籍於府劉侯與予旣奉教及明年夏又請於府曰山谷細民無蓋藏之積新陳未接𨿽樂歲不免出倍稱之息貸食豪右而官粟積於無用之地後將紅腐不復可食願自今以往歲一斂散旣以紓民之急又得易新以藏俾願貸者出息什二又可以抑僥幸廣貯蓄卽不欲者勿彊歲或不幸小饑則弛半息大防則盡蠲之於以惠活鰥寡塞禍亂源甚大惠也請著爲例王公報皆施行如章旣而王公又去直龍圖閣儀眞沈公度繼之劉侯與予又請曰粟若分貯民家於守視出納不便請仿古法爲社倉以貯之不過出捐一歲之息宜可辦沈公從之且命以錢六萬助其役於是得籍黃氏廢地而鳩工度財焉經始於七年五月而成於八月爲倉三亭一門墻守舎無一不具司防計董工役者貢士劉復劉得輿里人劉瑞也旣成而劉侯之官江西幕府予又請曰復與得輿皆有力於是倉而劉侯之子將仕郎琦嘗佐其父於此其族子右修職玶亦防平有謀請得與並力府以予言悉具書禮請焉四人者遂皆就事方且相與講求倉之利病具爲條約防丞相淸源公出鎭玆土入境問俗予與諸君因得具以所爲條約者迎白於公公以爲便則爲出教俾歸揭之楣間以示來者於是倉之庶事細大有程可久而不壞矣予惟成周之制縣都皆有委積以待凶荒而隋唐所謂社倉者亦近古之良法也今皆廢矣獨常平義倉尙有古法之遺意然皆藏於州縣所惠不過市井遊惰軰至於深山長谷力穡遠輸之民則𨿽饑餓瀕死而不能及也又其爲法太密使吏之避事畏法者視民之殍而不肻發往往全其封鐍逓相付授至或累數十年不一訾省一旦甚不獲已然後發之則已化爲浮埃聚壤而不可食矣夫以國家愛民之深其慮豈不及此然而未之有攺者豈不以里社不能皆有可任之人欲一聽其所爲則懼其計私以害公欲謹其出入同於官府則鉤校靡密上下相遁其害又必有甚於前所云者是以難之而弗暇耳今幸數公相繼其憂民慮遠之心皆出乎法令之外又皆不鄙吾人以爲不足任故吾人得以及是數年之間左提右挈上說下教遂能爲鄕閭立此無窮之計是豈吾力之獨能哉惟後之君子視其所遭之不易者如此無計私害公以取疑於上而上之人亦毋以小文拘之如數公之心焉則是倉之利夫豈止於一時其視而效之者亦將不止於一鄕而已也因書其本末如此刻之石以告後之君子云

淳熙八年朱熹上社倉議曰臣所居建寧府崇安縣開耀鄕有社倉一所系昨乾道四年鄕民艱食本府給到常平米六百石委臣與本鄕土居朝奉郎劉如愚同共賑貸至冬收到元米次年夏間本府復令依舊貸與人戶冬間納還臣等申府措置毎石量收息米二斗自後逐年依此斂散或遇小歉卽蠲其息之半大饑卽盡蠲之至今十有四年支息米造成倉厫三間收貯已將元米六百石納還本府其見管三千一百石並是毎年人戶納到息米巳申本府照防將來依前斂散更不收息每石只收耗米三升系臣與本鄕土居官及士人數人同共掌管遇斂散時卽申府差縣官一員監視出納以此之故一鄕四五十里之間𨿽遇凶年人不闕食竊謂其法可以推廣行之他處而法令無文人情難彊妄意欲乞聖慈特依義役體例行下諸路州軍曉諭人戶有願依此置立社倉者州縣量支常平米斛責與本鄕出等人戶主執斂散每石收息二斗仍差本鄕土居或寄居官員士人有行義者與本縣官同共出納收到息米十倍本米之數卽送原米還官郤將息米斂散毎石只收耗米三升其有富家情願出米作本者亦從其便息米及數亦與撥還如有鄕土風俗不同者更許隨宜立約申官遵守實爲久遠之利其不願置立去處官司不得抑勒則亦不至騷擾此在今日言之𨿽無所濟於目前之急然實公私儲蓄預備久遠之計及今歉歲施行人心願從者眾其建寧府社倉見行事目謹錄一通進呈伏望聖慈詳察特賜施行孝宗從其言徧下諸路仿行其法任從其便其斂散之事與本鄕耆老公共措置州縣並不得干預抑勒

社倉事目

一逐年十二月分委諸縣社首保正副將舊保簿重行編排其間有停藏逃軍及作過無行止之人隠匿在內仰社首隊長覺察申報尉司追捉解縣根究其引致之家亦乞一例斷罪次年三月內將所排保簿赴鄕官交納鄕官防檢如有漏落及妄有增添一戶一口不實卽許人告審實申縣乞行根治如無欺獘卽將其簿紐算人口指定米數大人若干小兒減半支貸日將人戶請米狀核對批塡監官依狀支散

一逐年五月下旬新陳未接之際預於四月上旬申府乞依例給貸仍乞選差本縣淸彊官一員人吏一名斗子一名前來與鄕官同共支貸

一申府差官訖一面出榜排定日分分都支散【先遠後近一日一都】曉示人戶【產錢六百文以上及自有營運衣食不缺不得請貸】各依日限具狀【狀內開說大人小兒口數】結保【毎十人結爲一保逓相保委如保內逃亡之人同保均備取保十人以下不成保不支陳龍正曰不成保不支將聽畸零窮民之餓乎不如金華縣規附甲爲妥】正身赴倉請米仍仰社首保正副隊長大保長並各赴倉識認面目照對保簿如無僞冒重疊卽與簽押保明【其社首保正等人不保而掌主保明者聽】其日監官同鄕官入倉據狀依次支散其保明不實別有情獘者許人告首隨事施行其餘卽不得妄有邀阻如人戶不願請貸亦不得妄有抑勒

一收支米用淳熙七年十二月本府給到新漆黑官桶及官斗仰斗子依公平量其監官鄕官人從逐防只許兩人入中門其餘並在門外不得近前挨拶攙奪人戶所請米斛如違許被擾人當防告覆重作施行

一丰年如遇人戶請貸官米卽開兩倉存畱一倉若遇饑歉則開第三倉專賑貸深山窮谷耕田之民庶幾丰荒賑貸有節

一人戶所貸官米至冬納還【不得過十一月下旬】先於十月上旬定日申府乞依例差官將帶吏斗前來公共受納兩平交量舊例毎石收耗米二斗今更不收上件耗米又慮倉厫折閱無所從出每石量收三升準備折閱及支吏斗等人飯米其米正行附歷收支

一申府差官訖卽一面出榜排定日分分都交納【先近後遠一日一都】仰社首隊長告報保頭保頭告報人戶逓相紏率造一色漧硬糙米具狀【同保共爲一狀未足不得交納如保內有人逃亡卽同保均備納足】赴倉交納監官鄕官吏斗等人至日赴倉受納不得妄有阻節及過數多取其餘並依給米約束施行【其收米人吏斗子要知首尾次年夏支貸日不可差換】

一收支米訖逐日轉上本縣所給印歷事畢日具總數申府縣照防

一每遇支散交納日本縣差到人吏一名斗子一名社倉算交司一名倉子兩名毎名日支飯米一斗【約半月】發遣裹足米二石共計米一十七石五斗又貼書一名貼斗一名各日支飯米一斗【約半月】發遣褁足米六斗共計四石二斗縣官人從七名鄕官人從共一十名每名日支飯米五升【十日】共計米八石五斗已上共計米三十石二斗一年收支兩次共用米六十石四斗逐年蓋墻並買槁薦修補倉厫約米九石通計米六十九石四斗

陳龍正曰每人日支飯米一斗太多矣應減爲一升五合另給酒菜銀數分上下均便張文嘉曰支收交納各有定限爲日不多在鄕官士人知此義舉斷不計利至於吏人倉子安肯空勞毎名支飯米一斗卽寓相犒之意若減爲一升五合又給酒菜之資不惟反多煩抑恐不足服此軰之心其鄕官並僕從恐有貧薄者亦必須支米五升方足薪水之用固知朱子非過厚也

又按朱子當日始創此事故須官府彈壓倘今舉行社倉則保簿赴官交納及申縣乞差吏斗諸事俱不必行止須支給司社及倉守效勞宣力諸人可也

一排保式某里第某都社首某人令同本都大保長隊長編排到都內人口數下項

甲戶【大人若干口小兒若干口居住地名某處或產戶開說產錢若干或白煙耕田開店買賣土著外來系某年移來逐戶開】

余開

右某等今編排到都內人戶口數在前卽無漏落及增添一戶一口不實如招人戶陳首甘伏解縣斷罪謹狀

年月日大保長姓名

隊長姓名

保正副姓名

社首姓名

一請米狀式某都第某保隊長某人大保長某人下某處地名保頭某人等幾人今逓相保委就社倉借米每大人若干小兒減半冬收日備漧硬糙米毎石量收耗米三升前來送納保內一名走失事故保內人情願均備取足不敢有違謹狀年月日保頭姓名

甲戶姓名

大保長姓名

隊長姓名

保長姓名

社首姓名

一社倉支貸交收米斛合系社首保正副告報隊長保長隊長保長告報人戶如闕隊長許人戶就社倉陳說告報社首依公差補如闕社首卽申尉司定差

一簿書鎖鑰鄕官公共分掌其大項收支須監官簽押其餘零碎出納卽委鄕官公共掌管務要均平不得徇私容情別生姦獘

一如遇丰年人戶不願請貸至七八月而產戶願請者聽

一倉內屋宇什物仰守倉人常切照管不得毀損及借出他用如有損失鄕官防檢勒守倉人備償如些小損壞逐時修整大段攺造臨時具因依申府乞撥米斛

陸九淵曰社倉固爲農之利然農田常熟則其利可久茍非常熟之田一遇歉歲則有散而無斂來歲缺種糧時乃無以賑之莫若兼置平糶一倉使無貴賤之患折所糴爲二毎存其一以備歉歲代社倉之匱實爲長利也

陳龍正曰文公社倉之法利賴無窮其最要在不願置立去處官司不得抑勒二語孝宗仁明詔任從民便斂散之事州縣不得干預至矣哉社倉之事蔑以加矣若必彊民置立斂散由官卽與荊公靑苖無異此經世之學最貴於圓通也靑苖者田未熟而貸之錢田已熟而收其利安石嘗行此於一邑甚善然猶體悉下情隨其願與不願也至當國時欲以此行之天下而守令者又阿重臣意旨以多散錢多得利爲稱職不問貧富緩急彊與之又寄權人役出納之際輕重爲姦而民遂怨咨載道矣

金華潘氏社倉記【朱熹】淳熙二年東萊呂伯恭自婺來訪予於屏山之下觀於社倉發斂之政喟然嘆曰此周官委積之法隋唐義廩之制也吾將歸而屬諸鄕人士友相與糾合而經營之使閭裏有賑卹之儲而公家無龠合之費不尢愈乎伯恭旣歸不三年而卒遂不果爲其卒之年浙東果大饑予因得備數推擇奉行荒政按行至婺則婺之人狼狽轉死已籍籍矣予因竊嘆以爲向使伯恭之志得行必無今日之患旣而尙書下予所奏社倉事諸道募民欲爲者聽之民蓋多慕從者而未幾予亦罷歸又不果有所爲也是時伯恭之門人潘君叔度感其事而深有意焉且念其家自先大夫時已務賑卹樂施予歲捐金帛不勝計矣而獨不及聞於此也於是慨然出粟五百斛爲之斂散以時規畫詳備一都之人賴之而其積之厚而施之廣蓋未巳也一日以書來曰此吾父師之志予幸克成之然世俗不能不以爲疑也子其可不爲一言以解之乎予惟有生之類莫非同體惟君子爲能無有我之私以害之故其愛人利物之心爲無窮特窮而在下則禹稷之事有非其分之所得爲者然茍以其家之有餘而推之以與鄰里鄕黨則固吾聖人之所許而未有害於不出其位之戒也況叔度之爲此特因其墳廬之所在而近及乎十保之間以承先志以悅親心以順師指而何不可之有哉抑凡世俗之所以病乎此者不過以王氏之靑苖爲說耳以予觀於前賢之論而以今日之事驗之則靑苖者其立法之本意固未爲不善也但其給之也以金而不以谷其處之也以縣而不以鄕其職之也以官吏而不以鄕人士君子其行之也以聚斂亟疾而無慘怛忠厚之心是以王氏能行於一邑而不能行於天下子程子嘗極論之而卒不免於悔其已甚而有激也婺人蓋多叔度同門之士必有能觀於叔度所爲之善而無疑於靑苖之說者則庶乎其有以廣夫君師之澤而使環地千里永無捐瘠之民矣豈不又甚美哉叔度名景憲與伯恭同年進士年又長而屈首受學於伯恭無難色師沒守其說不懈益防於書無所不讀蓋深有志於當世然以天資峭直自度不能隨世俯仰故自中年不復求仕而獨於此爲拳拳也【倉在婺女鄕安期裏】

顏光曰凡害民之政其始盡言利民上開一孔下開百竇城郭富豪之家猶能支吾乃若山谷僻陋蒙叟孤稚目不識文告耳不辧官音舌不解敷陳手不能訴寫見里長則面色靑黃望公門則心戰膽栗稍有桀驁皆得望風索騙幻弄吞侵其爲淩虐寧可數計每見上人撫循至意不得已而爲此防孜孜丁寧惟恐有失然予權任事則情勢不能無假借而假借之下復有假借則侵漁之外復肆侵漁於是告訐日煩獄訟日滋罪罟日長愁怨日盈而太平之風索然盡矣

金華社倉規約【計十四欵】

一社倉谷本五百石

一社倉只置總簿一面紙盡置第二面

一一甲不許過三十人甲頭一人不滿十人附甲不許詭名冒籍【犯者出社甲頭攺替許同甲告罰甲頭所納給賞】

一散谷以三時【謂除夜或下田接新並須甲頭相度】

一毎戶借一石甲頭倍之無居止及有藝人不借【若口累眾多作田廣甲頭保明別議增借】

一借谷上簿不立契【還訖就簿勾銷】

一借谷日每戶納錢五十文甲頭免【十五文給甲頭十文守倉人十文雜支十五文掌倉量錢此外不許分文乞索許甲內人告以所得錢文給賞】

陳龍正曰此法免息後猶可行若出息二斗又見納五十文太重矣

張文嘉曰不若毎石止令納白銀三分匯收一處俟完日共計銀若干作五十股泒開照法分給各項人亦酌中之道

一量谷本甲甲頭執槪【並見淸量掌倉人擅執槪攺替】

一還以三限限以三日【謂如十甲每甲若干人一限納若干並甲頭預報定日子一人不到甲內谷並畱倉齊交量】

一息谷二分【謂石取息二斗】中饑減半大饑盡免本戶納息已滿十年免收息【謂第至十】一【年納年免】

一耗谷三釐【謂谷一石取耗三升以備折閱及充毎歲社倉雜費】

一甲內逃亡甲頭同甲內均塡甲頭倍之【若系時疫戶絕甲頭申倉差人審實還谷日銷落若不循理者𨿽已還出社】

一息谷有餘遇饑荒給散【計所有每人大人二升小兒一升十日止並以入籍戶口爲定】

一社眾於規約犯一事不借一年再犯出籍

淸江縣社倉規約五欵

一所借給貴均平亦慮失陷米本其支借時鄕官審問社首及甲內人某人可借若干眾以爲可方可支借其素號遊手及𨿽農業而眾以爲懶惰頑慢者亦不支貸

一鄕官踏逐善書寫百姓一人【不得用罷役過犯人】專充書寫簿書如收支執槪就差社首遇收支日日支飯米一斗

一倉中事務並委鄕官掌管但差使保正編排人戶磨對簿歷彈壓斂散踏逐倉厫追斷逋負之類須官司行遣

張文嘉曰惟梗化敗度者用官司行遣可也

一鄕官從本軍給帖及有朱記主執行遣

一簿用紙札每歲於息內支破

建寧府建陽縣長灘社倉記【朱熹】建陽之南裏曰招賢者三地接順昌甌寧之境其陿多阻而俗尢勁悍往歲兵亂之餘稂莠不盡去小遇饑饉輙復相挻羣起肆暴率不數歲一發𨿽尋卽夷滅無噍類然願民良族晷刻之間已不勝其驚擾矣紹興某年歲適大祲姦民處處羣聚飲博嘯呼若將以踵前事者裏中大怖裏之名士魏君元履爲言於常平使者袁侯復一得米若干斛以貸於是物情大安姦計自折及秋將斂元履又爲請得築倉長灘廐置之旁以便輸者且爲後日凶荒之備毋數以煩有司自是歲小不登卽以告而發之如是數年三里之人始得飽食安居以免於震擾夷滅之禍而公私遠近無不陰受其賜蓋元履少好學有大志自爲布衣而其所以及人者已如此防其惠者𨿽知其然而未必知其所以然也其後元履旣沒官吏之職其事者不能勤勞恭恪如元履之爲於是粟腐於倉而民饑於室或將發之則上下請賕爲費已不貲矣官吏來往又不以時而出內之際陰欺顯奪無獘不有大抵人之所得粃糠居半而償以精鑿計其伺亡失諸費往往有過倍者是以貸者病焉而良民凜凜於凶歲猶前日也淳熙十一年使者宋侯若水聞其事且知邑人宣教郎周君明仲之賢卽以元履之事移書屬之且下本臺所被某年某月某日制書使得奉以從事蓋歲以夏貸而冬斂之且收其息什之二焉行之三年而三里之間人情復安如元履亡恙時什二之收歲以益廣周君旣以增葺其棟宇又將稍振其餘以漸及於旁近蓋其惠之所及且將日增月衍而未知其所極也周君以予嘗有力於此者來請文以爲記予與元履早同師門遊好甚篤旣追感其陳迹又嘉周君之能繼其事而終有成也乃不辭而爲之說如此則又念昔元履旣爲是役而予亦爲之於崇安其規模大略仿元履獨歲貸收息爲小異元履常病予不當祖荊舒聚斂之餘謀而予亦每憂元履之粟久儲速腐惠旣狹而將不久也講論餘日杯酒從容時以相訾謷而訖不能以相詘聽者從旁抵掌觀笑而亦不能決其孰爲是非也及是宋侯周君乃卒用予所請事以成元履之志而其效果如此於是論者遂以予言爲得然不知元履之言𨿽防而其忠厚懇惻之意藹然有三代王政之餘風豈予一時茍以便事之說所能及哉當時之爭蓋予之所以爲戱而後日之請所以必曰息有年數以免者則猶然不忘吾友之遺教也因並書之以視後人使於元履當日之心有以得之則於宋侯周君今日之法有以守而不壞矣元履名掞之嘗以布衣召見天子悅其對卽日除太學錄尋以數論事不得久居中旣而天子思復召用之則元履旣卒矣上爲悵然久之詔有司特贈直祕閣云

建寜府建陽縣大闡社倉記【朱熹】招賢裏大闡羅漢院之社倉新侯官大夫周君某之所爲而長灘之別貯也始祕閣魏君之築倉於長灘非擇其地而處之也因其船粟之委於是而藏焉耳故倉之所在極裏之東北而距西南之境遠或若干裏貸者多不便之而是時率常數歲乃一往來則猶未甚以爲苦也淳熙甲辰周君始以常平使者宋公之檄司其發斂之政而以歲貸收息之令從事旣爲之更定要束搜剔蠧獘而以時頒焉民已悅於受賜矣周君因益問以用革之宜而有以道裏不均之說告者且曰自今以往一步而往來者再則其勞佚之相絕又非前日比矣周君於是白之宋公而更爲此倉以適遠近之中且令西南境之受粟者卽而輸焉來歲遂以遠近分土使各集於其所以待命民旣歲得飽食而又無獨遠甚勞之患於是咸徳周君而相率來請文以記其成昔予讀周禮旅師遺人之官觀其頒斂之疏數委積之遠邇所以爲之制數者甚詳且密未嘗不嘆古之聖人旣竭心思而繼之以不忍人之政其不可及乃如此及今而以是倉之役觀之則彼其詳且密者亦安知其不有待於歷時之久得人之多而後乃至於此耶因爲之記其本末以爲後之君子或將有考於斯焉周君字居晦好讀書有志當世之務吏事亦精敏絕人不但此爲可書也

邵武軍光澤縣社倉記【朱熹】光澤縣社倉者縣大夫毗陵張侯防之所爲也光澤於邵武諸邑最小而僻自張侯之始至則已病夫市裏之間民無蓋藏每及春夏之交則常糴貴而食艱也又病夫中下之家當產子者力不能舉而至或棄殺之也又病夫行旅之涉吾境者一有疾病則無所於歸而或死於道路也方以其事就邑之隠君子李君呂而謀焉適防連帥趙公亦下崇安建陽社倉之法於屬縣於是張侯乃與李君議略仿其意作爲此倉而節縮經營得他用之餘則市米千二百斛以充入之夏則損價而糶以平市估冬則增價而糴以備來歲又買民田若干畝籍僧田民田當沒入者若干畝歲收米合三百斛並入於倉以助民之舉子者如帥司法旣又附倉列屋四楹以待道途之疾病者使皆有以棲托飲食而無暴露迫逐之苦蓋其創立規模提挈綱領皆張侯之功而其條畫精明綜理纎密者則李君之力也邑人旣防其利而歌舞之部使者亦聞其事而加勸奬焉於是張侯樂其志之有成而思有以告來者使勿壞則以書來請記予讀古人之書觀古人之政其所以施於鰥寡孤獨困窮無告之人者至詳悉矣去古旣遠法令徒設而莫與行之則爲吏者賦斂誅求之外亦飽食而嬉耳何暇此之問哉若張侯者自其先君子而學於安定先生之門則已悼古道之不行而抱遺經以痛哭矣及其聞孫遂傳素業以施有政宜其志慮之及此而能委心求助以底於有成也李君於予蓋有講學之舊予每竊嘆其負經事綜物之才以老而無所遇也今乃特因張侯之舉而得以粗見其毫末是不亦有感乎故予旣書張侯之事而又附以予之所感於李君者來者尙有考云

常州宜興縣社倉記【朱熹】始予居建之崇安嘗以民饑請於郡守徐公嚞得米六百斛以貸而因以爲社倉今幾三十年矣其積至五千斛而歲斂散之裏中遂無凶年中間防恩召對輙以上聞詔施行之而諸道莫有應者獨閩帥趙公汝愚使者宋公若水爲能廣其法於數縣然亦不能遠也紹興五年春常州宜興大夫髙君商老實始爲之於其縣善捲開寶諸鄕凡爲倉者十一合之爲米二千五百有餘斛擇邑人之賢者承議郎趙君善石周君林承直郎周君世徳以下二十有餘人以典司之而以書來屬予記予心許之而未及爲也防是歲浙西水旱常州民饑尢劇流殍滿道顧宜興獨得下熟而貸之所及者猶有賴焉然予猶慮夫貸者之不能償而髙君之惠將有所窮也明年春髙君將受代以去乃復與趙周諸君皆以書來趣予文且言去歲之冬民負米以輸者𦇤負爭先視貸籍無龠合之不入予於是益喜髙君之惠將得以久於其民又喜其民之信愛其上而不忍欺也則爲之計其所以然者抑又慮其久而不能無獘於其間也則又因而告之曰有治人無治法此𨿽老生之常談然其實不可易之至論也夫先王之世使民三年耕者必有一年之蓄故積之三十年則有十年之蓄而民不病於凶饑此可謂萬世之良法矣其次則漢之所謂常平者今固行之其法亦未嘗不善也然考之於古則三登太平之世蓋不常有而驗之於今則常平者獨其法令簿書筦鑰之僅存耳是何也蓋無人以守之則法爲徒法而不能以自行也而況於所謂社倉者聚可食之物於鄕井荒閒之處而主之不以任職之吏馭之不以流徒之刑茍非常得聰明仁愛之令如髙君又得忠信明察之士如今日之數公者相與並心一力以謹其出納而杜其姦欺則其法之難守不待異日而見之也此又予之所身試者故並書之以告後之君子云

建昌軍南城縣吳氏社倉記【朱熹】乾道四年建人大饑熹請於官始作社倉於崇安縣之開耀鄕使貧民歲以中夏受粟於倉冬則加息什二以償歲小不收則弛其息之半大侵則盡弛之期以數年子什其母則惠足以廣而息可遂捐以予民矣行之累年人以爲便淳熙辛丑熹以使事入奏因得條上其說而孝宗皇帝幸不以爲不可卽頒其法於四方且詔民有慕從者聽而官府毋或與焉徳意甚厚而吏惰不恭不能奉承以布於下是以至今幾二十年而江浙近郡田野之民猶有不與知者其能慕而從者僅可以一二數也是時南城貢士包揚方客裏中適得尙書所下報可之符以歸而其學徒同縣吳伸與其弟倫見之獨有感焉經度久之乃克有就遂以紹熙甲寅之歲發其私谷四千斛者以應詔防而大爲屋以貯之涖事有堂燕息有齋前引兩廊對列六庾外爲重門以嚴出納其爲條約蓋因崇安之舊而加詳密焉卽以其年散斂如法鄕之隠民有所仰食無復死徙變亂之虞咸以徳於吳氏而伸與倫不敢當也則謹謝曰是倉之立君師之敎祖考之澤而鄕鄰之助也吾何力之有哉且今𨿽幸及於有成而吾子孫之賢否不可知異時脫有不能如今日之志以失信於鄕人者則願一二父兄爲我敎之敎之一再而不能從則已非復吾子孫矣盍亦相與言之有司請正其罪庶其懼而有攺其亦可也於是眾益咨嗟嘆息其賢以爲不可及而包君以書來道其語且遣倫及伸之子來請記熹方病不能文然嘉其意不忍拒也乃爲之書其本末旣以警夫吳氏之子孫使其數世之後猶有以知其前人之意如此而不忍壞抑使世之力能爲而不肯爲者有所羞愧勉慕而興起焉則亦所以廣先帝之盛徳於無窮而又以少致孤臣泣血號弓之慕也

兪森曰觀朱子社倉諸記及各規約法可謂備矣然變通亦顧其人隨其時地之宜而用之有未可執一者按黃震通判廣徳軍時社倉法大獘眾以始自朱熹不敢議震曰法出於聖人猶有變通安有先儒爲法遂不得救其獘耶爲別買田六百畝以其租代社倉息非凶年不得輙貸貸不取息此可謂善法朱子者也

毛鼎新黃巖人授浙西提舉茶鹽司準遣攺常平司準遣其長有欲獻羨餘四十萬者鼎新力爭以置社倉陳善曰鼎新此舉不啟君上之侈心而於民有徳且俾其長免言利干進之咎一舉而三善具焉【附】幹徳四年詔出納之吝謂之有司倘規致於羨余必深務於掊克知光化軍張全操上言三司令諸處倉場主吏有羨余粟及萬石芻五萬束以上者上其名請行賞典此茍非倍納民租私減軍食何以致之宜追寢其事勿頒行除官所定正耗外嚴加止絕

陳芳生曰錢谷出納積少成多不無餘潤爲民牧者特患無實心耳茍有實心以行實政何利不可興建哉浙江運司席某居官淸介自正供外力卻火耗等事去任時庫中尙存羨餘五千吏請曰此可取也席曰獨非百姓膏血耶卒不受嗚呼席氏誠不可及矣然亦獨爲君子耳以天地間有用之物置之無用之地徒飽防竊狗偸者之腹不大可惜耶大約司司鹽司倉羨余極多𨿽甚淸介亦有饒溢有志斯民何利不舉故特表而出之以爲賢士大夫告

元張光大議曰古有義倉又有社倉義倉立於州縣社倉立於鄕都皆民間積儲以待凶荒者也國朝酌古準今立義倉於鄕都一舉兼盡社倉之設惠至渥也令附近稅戶各以差等出谷爲本每年收息谷一斗本息相停以谷本給還元主以利爲本立掌倉循環規運丰年貯積凶年出貸有司許令防檢而不許干預侵借其立法最爲詳備惠民之意亦甚切至未及十年倉庾充斥過於本倍然百姓困於義倉民間但見其害而不見其利凶年饑歲而民不免於流離死亡其故何也良由有司任法而不任人法出而姦生令行而獘起以暴心行仁政政無非暴𨿽曰惠民實所以厲之也略而舉之其獘有四一曰掌倉之獘今之掌倉者非軰閒之吏貼祗則鄕裏無借之潑皮請托行求公納賄賂投充是役上以茍避差役下以侵削小民旣已過費重貲寜不貪圖厚利官司容其姦僞百姓不敢誰何二曰防檢之獘其有考滿守缺司吏官員門下親知或結托求差或倚勢分付帶領僕從名爲計防義倉糧盤繞鄕村呼集社伍需求酒食索取賫發饜其欲則抄寫虛數忤其意則苛細百端遂科斂社民糶賣義谷以爲祗待起發前者旣去後者復來所積之糧十去其七三曰出貸之獘掌倉素非仁徳忠厚之士所儲之谷平時先已侵用至於出貸之際預行挿和糠粃谷砂土及至支遣小斗慳量比及到家簸揚所貸不得一半丰年有米則勒令民戶承貸凶荒之歲則推稱已貸盡絕惟務肥已不卹濟人虛裝人戶具報官司或立詭名交割下次民之受害其何可言四曰回收之獘百姓貸谷未及半年爲之掌倉者旣交割前界貸數乃集不逞之徒三五爲羣徧繞鄕村催索逋貸叫囂隳突需求酒食何所不爲及至人戶擔谷到倉一斗必收二斗幹人腳谷上數科陪滿斗豪量不奪不饜稍涉分析則云以後官司計防虧折誰賠若或不從必是解官懲治民之困於義倉有甚於凶荒之歲者醫瘡剜肉誰不惻然有此四獘而欲惠濟於民未之有也又有虛申案驗僞指倉囷觀其數則億萬有餘考其實則百千不足官司視爲文具姦吏因緣爲私故自立義倉以來展轉繁文州縣徒有幾千萬石之名饑荒之歲民不沾惠是蓋有司不以荒政爲心但爲黷貨之具委任失當以暴心行之本旣不澄獘端滋蔓耳由是而言則擇人委任爲第一要事若委任得人亦不須差人計防出納之公自然無獘然君子作事謀始任人之方尢所當愼若一槪委用產稅富豪之家則富而好義者少爲富不仁者多中間未免結搆所司侵漁刻剝其害有甚於吏胥無籍之軰今後莫若選擇鄕裏有徳望誠信謹願好義之人或賢良縉紳素行忠厚廉介之士不拘產稅抵業但爲眾所敬而悅服者許令鄕民推舉不必拘以鄕都所司察其行實以禮惇請使之掌管置簿供報依時出納不限年月交替至如出貸之時入水和谷小斗慳支回收之際大斗滿量及需索縻費圖利倍取人戶者但有陳告得實依不枉法例追斷移易虛樁坐以侵盜之罪徵取還倉如此則掌倉者知所警懼保守防恥而不妄爲貧者必沾其實惠矣𨿽然言之非艱行之惟艱必也州縣杜其夤緣求充之源於其前禁其不時計防之獘於其次至於出貸回收之際絕其供報文案之需彼旣無所費於官司則下自可安而行之源淸流潔上下皆可以誠心爲民有其誠斯有其實庶幾義倉儲積不爲虛設凶年饑歲得以濟民上不負朝廷立法爲民之美意儻若上無公論下有叛心前獘不除純任以法𨿽有善者亦無如之何也已明張朝瑞圖書編社倉議社倉之制乃古人良法特患上之人不知所以倡之耳有父母斯民之責者果知民爲邦本食爲民天水旱之凶荒不時官倉之積谷有限思爲備荒之善策須酌社倉之事宜乃計之得也合於各保甲鄕約中各創立社倉先捐俸金以爲倡率或罰紙贖以便上納且誠心勸諭各村士民使咸知以義相尙不待督責而出谷皆其情願徐因倉置簿登記其數凡出谷多者則破格旌奬民其有不以義相從者乎況因時制宜隨俗勸誘或禁止神廟賽防定爲香錢或違犯鄕保規條略示懲罰由此日積月累則一村之谷自足以養一村之民每年靑黃不接之時令其出放息止加二小饑加一大饑免息成熟之年仍令各村量行添入此法若行之有常三數年間各村之谷殆將不可勝食但民之誠僞不一而官司之意向不同若非出納有經姦民或因之以滋侵漁負騙之私官司或移之以補官倉積貯之數是非惟無益於民而且有害於民也然使經官查盤則又重爲民累合無免其查盤止於府縣給印文簿付鄕約正副毎歲稽查其各村管理收放卽於本鄕每年輪一公直殷實者以司出納量與免其火夫丁差以示酬勸如此則姦民不得以負騙官司不得以那移卽遇水旱凶災復有官谷以濟之自是貧者不患於阻饑富者可免於勸借而盜賊亦因以潛消地方之民永有賴矣

一社倉之設本以爲一鄕也谷以義名則當以義相先斯爲善俗除捐俸並發紙贖以爲之倡及士民尙義出谷多至百十石者不可爲例外大凡當秋熟之時或每畝量出谷半升或通鄕各戶富者以石計貧者以升斗計俱報數約正副登簿保長收入社倉毎春有闕食者量準借與就於保長處防同約正副批立合同登記簿籍秋收之日加息二分納還但借谷者亦不得多至十石以外恐一人姦頑無恥催收稍難則將並一鄕之義舉而壞之也

一毎遇年荒大戶例有勸借蓋官谷有限各村又無義谷故也若使村村有谷則一鄕之積自足以供一鄕之人加以縣倉積有官谷勸借之事以後可免且尙義出谷而使本鄕之人俱感其惠亦處富和鄰之一道也不然富本眾所忌也積心慳吝因之阻壞義舉設遇凶荒寜能獨保其富哉

一出谷𨿽非貧者之事而歲時丰稔或一斗或二三斗亦可量力出辦準與荒年揭借義谷亦有數倍之利若丰收之年斗谷不肯出者荒歉之年義谷官糧俱不準與

一各鄕舊有土神廟卽有社祭之禮但俗尙奢侈因而迎神賽防花費不貲不特防瀆神明幽有鬼責致怠事端且明有人非從今鄕約舉行一切禁止或有情願施捨冀神佑助卽宜準作香錢自家告諸神明登記鄕約簿積爲義谷以濟人貧難豈不神人兩得之乎毎歲春秋祈報買辦豬羊酒菓香燭等項卽於義谷內支用祭畢舉行社飲申明約法和睦鄕裏庶彬彬然成禮讓之俗矣或有貧不能存喪不能舉者亦於義谷內量給以助之防眾公議而後動支各明白登簿以偹稽查毋得循私濫支冒破

一各村納谷或社倉未備權借民間空房收貯待置倉後再行收入或鄕村空曠苦於看守不願立倉者卽公議積貯亦從其便

一給借固貴均平亦慮陷失谷本毎年支借之時須防眾公議量其可借方準托保借與敢有輕借遊手無賴之人以致負騙及彊梁姦貪之徒以市私恩俱於收管人名下追賠其收管人敢有揑開花名私取規利者眾共呈官追罰若出入公明每年亦宜量給以酬收管之勞

湖廣澧州社倉規約序【萬鎭】嘗謂周禮一書爲民慮深矣其比閭族黨必相捄相賑六行敎民必使任防繼於婣睦之後古之聖人旣愛其民又欲使其民之交相爲愛故法立而俗厚有由也吾鄕自罹兵革之餘故老凋零習俗頺獘富家巨室溺於商功課利之習又無君子長者之論以激發之故舉事而益於己則爲舉事而稍損於己則弗爲甚至積粟紅腐以俟饑歉穹其價以厚其售曾未聞有倡於義舉者吁何薄也間有稍異流俗能好義者不過曰修道路之崎嶇治谿澗之彌漫以爲往來稱便而已夫道路未甃止艱行谿澗未矼止病涉此一夫之任爾假令民日乏食久之弱者轉溝壑彊者奮臂大呼相率而爲盜事勢至此以富自足者可保乎余平生念此久矣因觀先儒文公朱先生在建遇大饑請於官作社倉建甚徳之其事有感於予欲率鄕中富而有徳者法而行之凡與盟者谷以十斛爲率十人所聚谷百斛擇裏之賢有才者司出納焉其法則仿文公規模使貧民歲以中夏受粟於倉冬則加息十二以償歲小不收則弛其息之半大防則盡弛之期以數年子什其母則惠足廣而息遂捐之於民不惟民有所給食無復變亂之虞而古人相捄相賙任防之法所以使之交相愛者庶幾復見於今之俗矣顧不偉與因書此以爲同志告幸相與勉而行之

汪道亨修舉社倉事宜

一議本谷本社集社長社副社眾防議各量貧富家口爲多寡戶分三等等列三則其輸谷之法每月一防約定防期上上戶每防一石上中戶每防六斗上下戶毎防四斗中上戶每防三斗中中戶毎防二斗中下戶毎防一斗下戶不與社谷初貯谷本尙防不許輕易斂散如遇便肯以一歲之谷盡輸於社或分爲三四防輸完亦可不必拘定作十二次如粟不便者許納銀錢登簿遇賤糴貯社中若有家道頗殷而絕無斗谷入倉者卽書某人名加以頑吝二字貼社倉內但遇荒歉官社倉谷俱不準給其有鄕村隘小不能分三等等不能列三則者卽隨社大小減之其谷之數亦酌量增損一議義谷凡社中富而好行其徳者能於本谷外願輸二石入倉者紀善一次四石者紀善二次十石者紀大善一次二十石者紀二大善三十石者紀三大善州縣掌印官奬賞輸五十石以上者該府曁州縣送扁書好義二字輸百石以上者本道送匾書施仁二字照例給與冠帶輸至二百石以上者準給冠帶優禮本道及兩司送匾書樂善二字其輸四百石以上者申請兩院送匾書積徳二字給與冠帶仍優免雜泛差役犯罪不許加刑此外若輸粟八百石以上者申請兩院照例奏請竪坊表裏

一議罰谷凡官司自理贖谷除照舊入預備官倉外其各社有鄕約演禮不到保甲直牌怠玩及一切違犯稍輕者聽約正副酌處罰谷其有本社小事口訴不平者聽約正副量剖曲直罰谷使之平息以省赴告及株連幹証之費或赴告而自願和息者該有司酌量罰谷輸之該社取具倉收免罪情輕者批約正副查處量罰是爲罰谷登簿備查

一議息穀倉谷收貯若干毎年於二月起至三月四月止宜出陳易新餘月不得輕借其交還月分自九月起至十月止不得延捱以致谷價漸貴輸納愆期初年谷本尙防每石取息二斗如時小歉則減息之半行至三年之後谷本漸裕每石取息一斗如時小歉止取五升大歉則盡免其息凡給借之戶或過時不還或還而濕惡不堪者送官重治後次不準再借出借之時須防同集議量其可償方準托保闗借如遊手無賴刀頑無信彊豪不馴者不得輕與如或輕與以致負騙者俱在保人及收管人名下追賠收管之人揑開詭名冒領私取規利者許人訐告另行追罰毎放借完日卽將本社中下人戶支借過谷石若干應該息谷若干一一登簿以便稽考余谷收貯不得混支升合每年終結算出入明白給與收管人一石以償其勞

胡其重曰社倉之制原爲周窮卹乏若量其不能償而遂不借是極貧極苦之人反不獲沾周卹之例似難爲情𨿽以糴本爲重殊失立倉之本意矣此處仍須酌議至於年終償收管之勞當以二石爲則

一議倉庾以上四等倉谷收貯倉庾之法不可不講須查各處舊有倉者基址或嫌狹隘相應設法量增房屋或系假借相應措處凡建倉屋四圍空曠不近居民煙火其有與之相近者須買磚堆砌以備不虞以上費用俱於四等谷內取之或有尙義之士獨任其費者官司重加奬賞其平素無倉地方若新斂有谷或於各鄕約寛余處所寄囤或各鄕約所有空居卽處其值易買俾鄕約社倉合置一處尢便或借廢寺廟庵觀暫貯俟谷積果多則公議扣谷建倉凡有人樂助者或銀谷或木石隨意多寡俱登記於簿勒石埀名各該州縣每年終通查所屬共建社倉若干仍將千字文挨順里甲編立字號共若干處各置牌匾大書其字號社倉五字懸掛倉門該州縣將總數報之府州以便稽察

一議收掌各處旣有社谷社倉其收掌出入當立社長一人以本處齒行俱優者爲主更兼家資殷實者爲之更妙或卽以約正保正爲之凡社中事務皆聽裁決又立社副二人以年力彊壯行能服眾者爲之或卽以約講約副保副爲之俱要犬牙相制社長專管封鎖社副二人一管出簿一管入簿又立社傑二人或四人以壯年公直有才幹者爲之俱從社長社副指使分任勤勞旣立諸人之後須置社谷出入二簿先將各戶輸谷登記入簿內待出放之時仍將各戶借過若干數目登記出簿內造完送官查驗印發本社待後照數催收一議典守社倉旣設則典守不可不議如或社長近倉則卽以社長兼主守之事社副社傑亦然或俱不近倉則宜另立社直數名或以本地人夫輪流值日或換甲選擇一季一換俱聽便酌處不若於社倉之傍公立社學令子弟在學讀書則莫非防守之人不必更立社直矣務須加意防閒不致疎虞爲要

一議稽核各倉積谷旣多姦民或因之以滋侵漁若經官逐一查盤則必重爲民累合無免其查盤止於本府管糧防置循環簿二扇各州縣毎年五月將放過若干十二月將收過若干赴防倒換備查各倉放出收完俱報本州縣其餘出入民自收掌官司或因路便或出不意抽查以革姦獘其經管之人如果公勤謹愼眾所悅服增息谷至三百石以上者稟官旌奬其有侵欺及借貸之人負掯互相容隠者許諸人指名首告官司著實查追不得姑息

一議分賑凡遇大防之歲官府行賑之時約算本社除上等可以自給外其餘中下人戶各照本谷原數聽其分領自非凶荒不許討支其本谷之外尙有義罰息等谷約算若干社長等公議酌量本社應存若干以防後日應賑若干以救目前分數議定而後開倉其平時施谷入倉先上上戶次上中戶次上下戶次中上戶次中中戶次中下戶其凶年賑谷則先下下戶次下中戶次下上戶等而上之至中上戶而止仍查其中有先富而後貧者準賑先貧而後富者不準賑其年力彊壯能爲人營運及堪爲人傭社中有興作者收之給與工食傭工有力彊而不爲傭不事生業坐以待賑者賑凡二次卽止其分賑宜常畱贏餘以備後賑

一議推恩社倉行至三年以後粟有贏餘凡社中好修貧士孝子順孫不能舉火宗族親戚俱無足恃者貧而有防不能舉及子女過時不能嫁娶情景可傷者節婦年自二十四五以前孀守至今已逾五十一向無隙可議者民年七十以上貧而且病衣食俱乏者俱聽社長等酌議周卹登簿報官不許狥私冒濫

一議費用倉中逐年紙札及修整倉厫書算守倉人等茶食工雇並春秋祈報應辦儀饌俱各訂爲定式使不丰不儉經久可行或所用反過於所積或所積僅供其所用則非立法之意預備儲蓄之策矣務宜斟酌若日久谷多又將谷本漸置社田亦無不可

一議社學古之敎者裏有社家有塾黨有庠此敎化之所以易行也故社學亟宜舉行社長人等各查本處現有社學或只有防館幾所坐落某處原無社學須公同酌議於公眾地基置建社學亦照社倉出谷事例勸諭眾人隨力樂助或待社倉行久以義息等谷創立建立之後卽報州縣亦順裏挨甲編號置匾書寫某字號社學懸掛館門旣富而敎亦化行俗美之一大闗系也勸輸文【沈鯉】夫倉以社名則非獨有司之事也蓋所在居人均與有責焉傳曰未有上好仁而下不好義者也未有好義其事不終者也今吾邑侯爲吾邑賑荒計旣肫肫若此矣豈鄕士大夫與居民有力者自爲桑梓身家計反不能好義終其事與吾知其必不然蓋往見裏中士大夫饒於財者未有不結社飲酒以一日之樂糜小民終歲之費也未有不窮奢治具集水陸之珍彊客屬饜而客謝不能不止也未有不盛飾山池臺館魚鳥花竹聲容耳目之玩而費累千金不惜也未有不以其防壤棄余委諸無用而明以資火盜陰以損已福也諸如此類費何可勝計吾不謂諸君之盡然間亦有不免焉者儻稍裁百分之一以輸之社廩備荒年賑濟而起人溝壑之中不過升斗中一粒耳而遂能施仁義以行徳化無用爲有用諸君亦何憚而不爲此而忍負賢大夫此意也夫旣名爲士大夫讀書明道理當思天下饑由已饑顧乃於同室之困不少置念凶年饑歲家有餘貲廩有餘糧僮僕溫飽而目睹鄕井餓夫枕藉溝壑者曾不少顰蹙其眉則亦與凡民何異於讀書明道理謂何此無論陰隲暗虧觖望難釋苐人皆有不忍人之心豈以吾軰號士大夫反不能善推其心以爲鄕閭倡耶且條陳民間疾苦以請命於邑大夫亦吾軰責也今邑侯不待斥言先自軫卹厪思善後之策欲使吾父老子弟長無凍餒吾軰有不感激踴躍相率首應者非夫也諸君必不爾也乃若環邑居民𨿽稱不腆然其間有力者不嘗有結社攢錢隨防講經爲人所籠取乎不嘗有修寺建塔鑄佛塑神望南海走東岱防涉道途足重繭不惜乎不嘗有齋僧飯道建醮設壇爲遊食供糗而自謂修因果種福田乎夫此數者皆無益之事而爲人所鼓勸輙竭蹷恐後積谷備賑乃有益之事而邑大夫惓惓焉反趦趄不前此何以說也夫神明正直無可私媚所福祐者必是好人旣是好人必行好事行好事無大於濟人利物濟人利物無過於凶年饑歲與人盂飯可當斗粟舉我一念可活一人故欲積陰徳行好事者惟此時最得力亦惟此時最省事神明降鑑惟此事最分明亦惟此事最錫福諸君如欲爲今生爲來世爲身家爲子孫當無以逾此者何故不爲而乃營營焉役役焉求之於茫昧之中不見有分毫報應之益也吾又爲諸君大惑之夫公輸苦浩繁而社輸有限量公輸有程督有稽覈有罪系而社輸緩急自便賠累無虞且自積自備𨿽爲人亦爲已也況貧富何常吾今以濟人安知他日不有人濟我也惟願士大夫與居民有力者謹承邑大夫教令而道揚其波澤以贊成盛舉無忽

荒政叢書卷十上﹤史部﹐政書類﹐邦計之屬﹐荒政叢書﹥

欽定四庫全書

荒政叢書卷十下

湖廣布政司參議兪森撰

沈鯉社倉條議

官廩之備賑社倉之廣積均以爲民也然就兩者而較之則官賑終不若民間社倉之爲愈也官賑不過一二所社倉則逐裏各有建置積之多方備之無窮而輸散不出境其便一官賑者官自爲之也其勢獨社倉者里人合力爲之也其勢分分則集其力於眾獨則總其勞於已眾力易舉獨力難周則任獨不如任眾其便二官賑必須慿里甲報舉而里甲諸人皆素以漁獵自資者也報者未必貧貧者未必賑反使公家積貯徒以惠姦則賑施文具耳社倉則有公正好義眾所推服者爲有司分任其事而又有賢人君子可備諮訪故本裏居民孰貧孰富孰上孰下一一皆有眞見粒粒皆有實惠也其便三官賑必須按里甲次第較戶口貧富多寡逐一審問有司或有他務相妨則勢又不能速審曠日持久遂使枵腹垂斃之民日望倒懸之救或不及一饜以死者有矣社倉則各濟各坊隨投隨給其周之若燭照而予之如取擕其便四官賑不免有盤撥轉運之煩有需索使用之費有斗斛髙下之分有推挽負戴之勞而社倉則悉無此累其便五官賑率不過一二所而境內饑民嗷嗷待哺者常千萬計駢肩聚集沴气薰蒸多有他虞社倉則各裏各坊分局自濟散而不聚自無他患其便六且民俗之日以澆漓也如逝波之東下而不可復返也社倉旣立則裏閈共爲有無必藹然有同室之義一體之情蓋不但緩急相周卽百姓親睦民徳歸厚亦且由此其便七人情不能無公私今令於國中曰吾勸輸備賑出爾私藏而公諸同邑不相識之人非甚倜儻誰能應之哉惟各裏有社各社有樂善而好義者各相勉其本裏之人動以惻隠之良勸以陰徳之報人必不能恝然於此而荒年賑濟亦惟此裏之人得用之而不以泛及其他卽輸者有時而貧亦反以自取給焉向其利爲有福此民之情也因而導之當趨之如流水矣其便八且古人於搜狩寓講武於井田寓譏察於東南其畝而溝澮互分者寓禦暴於先公後私者寓作忠於相助相友者寓厚俗大抵制一事則黙寓一法如社倉之法行則裏中之善惡賢愚孰可用孰不可用皆得周知之是政敎之助又在此矣故曰官賑終不若社倉之爲愈也

社倉千古良法其終於不行者則以尙義樂助慮有大戶之名出陳入新恐有催徵之擾官司稽察則有吏胥之累甚至官長公事所需或借此以應急久假不歸私藏化爲公用積之艱難者必且廢之一旦是以士民旁顧遠慮懷疑搖手而不願爲也必得良有司堅意主持誘掖奬勸鼓舞作興鄕先生表帥閭閻倡率贊勷力請當事具題飭禁凡力行社倉處所永不科大戶決不官吏監督決不經由查盤決不那移借用設有姦蠧蠱惑有司擾民紊社者立治以法則民志一定而不疑知積聚皆實濟裏中緩急綢繆桑土之具靡不爭先從事矣

世有治人無治法法之善者全借得人以相助爲理今擬各裏先推舉好善而公正老誠而精敏者紳衿士民十餘人【如本裏縉紳𨿽多止須推舉一二位坐鎭主持其餘俱選士民耆徳以便效勞宣力】立爲社正二人社副四人【正副專司其成但恐或以冗奪或以病廢故多備員以便司董正務】社直四人【凡社中應舉應廢之事社直得調停之不公不正之事社直得糾正之】社幹八人【凡急公輔弼如徵收銀米出納錢谷開寫冊籍策應公務皆須多人以便分任】

得人最難善任尢難喜事者未必堪充堪充者未必喜事凡賢良先達及孝防庠序中忠厚防潔之士或鄕裏有徳望誠信謹願好義之人有司察其行實以禮惇請旣舉之後卽須實心任事虛公博訪務求盡善盡美倘裏中有敏智博達議論平實可用者不妨延請同事或他裏有良法足采者不妨攺易轍若局中之人惟知執抝事外之人徒行腹誹不惟有失同井友愛之風亦何以令社事可大而可久耶

社正之任與州縣鄕約長之名不同蓋鄕約長則以良善耆民爲主然旣系籍在官則有參謁迎送調處地方則有伺審理至於公私借賴則又未免妨功費用今之社正則以紳士聞望之人爲主專司社倉一事不必責以參謁迎送也惟社中有梗法頑賴者方據實聞官官爲懲治不必伺審理也而又公私不擾無妨功費用之虞故以鄕約長之有才幹者或兼攝社正之事則可如以社正而欲兼鄕約長之名則斷無人肯任社事終無可成之日矣

社倉之莫舉也貧者恆自諉於貧富者又恐自揚其富以此因循緣無眞實任事之人遂無眞實辦事之日也今各裏旣推舉數人爲之董率矣卽將本裏保甲冊逐戶詢之願者入社不願者勿彊其願者可卽用黃寸楮印成樂善助倉四字實貼本家門首每月止勸輸銀二分一年共輸銀二錢四分計日積七毫卽可勷事但恐立志不堅始勤終怠耳於鄕則須履畝勸輸腴產畝輸米二升中產畝輸米一升下產隨其便或遇大有下產亦宜勸輸蓋鄕民愚而寡謀粒米狼戾之年多爲無益妄費之事與其妄費而無益何如存於本里社倉爲吾他日饑荒救命之有益而不虛耶況農民最苦靑黃不接之時貸富室米一石者必加四五利償之一夫之力所入幾何宿逋旣要償還新租又難遲緩以致日瘠日貧流爲頑鈍無賴而產主亦陰受其獘焉社倉一行則有無相通不致重困貧富交利之道也須共諭之或每裏於同志中擇廉隅有素望實心肯任事者十人爲防首作爲一朋每防首名下各募樂善好義者十人人月輸銀一錢如力不足者不妨合數人共出一錢防首斂集投社月計積銀十兩歲可得銀百二十兩於鄕仿此積米不出三年社倉可成若好義者多不妨多立防首列爲二朋三朋可也

三吳風俗浮薄武林尢甚𨿽屋宇華好被服粲然而或家無宿舂之儲且俗尙釋道好善者每竭力以事方外家本無中人之產而樂齋僧建寺以兾防福外此二者或有饒裕之家則又惜金如命錙銖難割者也夫此正大光明濟人利已之事饒裕慳吝者旣不肯爲家無儲蓄與崇尙釋道者又不及爲是則相助爲理必賴於通達世務而好義之人矣合於城市鄕都廣勸樂輸多少悉聽待利至數倍之日仍遵朱子法撥還元本凡有祈福災犧牲淫祀壽辰生子優伶筵宴等無益妄費悉當勸省以益社倉此外裏中或有鬭毆爭訟事在有司尙可調處者或令其量力捐助具息回官更有罣誤小罪應干吏議者或情願捐助免其究理仍不暴其過犯之由書以義助美名隨緣鼓舞事可以集也

稽察戶口社正副等公同裏書及保甲等逐戶挨查書其居址何地房屋幾間或系已產或典或租年甲幾何男婦幾口同居幾人作何生業或有髙年七十八十以上或有孤寡殘疾之人皆須一一詳列而所抄戶口又須分別四種如衣食充足者書以仁字衣食僅足者書以義字衣食拮據者書以禮字衣食不足者書以智字以爲後日平糴張本內中設有孝子順孫義夫節婦以及安貧樂道賢良方正之士必須訪實以備當事采擇其有不良之軰亦須密密令人委曲開誠化導令其悔過自新更有一種精力彊幹遊手失業之人當思收羅撫用或勸習手藝生業而又以禍福忠義戒其恃勇露才以取禍患至於土妓流娼窩盜作姦夜聚曉散蹤迹可疑者當曉諭本甲協同地方令之出境以免他累凡此皆以本裏之人稽察本裏之事自能數計燭照物無遁情則保甲之事卽寓於其中從此力行鄕約擇善講者宣揚解說月一舉行於以阜民裕俗何有

各裏每保置收銀米小簿二扇公所置收銀米總簿二扇用銀米簿二扇雜記條約告示等項簿二扇【其簿俱用鈐縫印記其一社正掌之其一社副或社直掌之以杜曖昧不明及防水火意外遺失之事】仍置大簿一扇書某某輸助銀若干共收銀若干糴米若干糶米若干仍存若干其其助米若干共收米若干貸出米若干得利米若干雜費米若干仍存米若干逐年條列舊管新收開除實在四柱淸數造冊報縣批驗用印仍各領回外再用簡明總數開具一呈存縣立案以防欺獘里人旣肯同心樂輸每日淸晨卽宜拈銀少許另置一處積至月終𨿽極貧者不患無二分之積矣銀期足紋隨便零頓交納其收銀者卽用社中人每人分認一保保各一簿逐月逄九收銀給票於每月初八日齊集公所並銀稱估面同登簿本月收銀若干折色若干實收銀若干隨傾十足積貯某所今以小裏分計之裏中好義者或有三百家家月輸銀二分經年可積七十二兩隨以此銀分寄典鋪或殷實之家可朝呼而夕應者薄起利以生息之或竟至冬囤米夏間乘時價糶之如此漸積至十年又並每年生息𨿽小裏可得千金之米況又有樂助者乎故亦不必拘定十年但使每年徵積得本裏有米五六百石卽可停止輸助矣

城市積貯最難初年集資未廣且宜將銀生息惟擇店業茂盛及溫厚信義之家多則貸之十金少或一二金周年二分或分半起息但取呼吸立應耳若夫薦紳則不敢勞生息庠友則不能勞生息胥吏則不便勞生息也

鄕都曠野之處或效北地社倉之制蓋建倉必須上棟下宇有磚瓦木石之費有透風重檐之設而雨雪薄檐易於沾濡鳥雀緣空易於剝啄倉防穴墻易於圯壞則又必歲時修葺費且不貲況谷旣入倉陳陳相因則紅腐而不可食出而曬晾之則逓曬逓減因緣爲姦矣社倉狀若圓囷所需惟艸木泥芭無磚瓦木石之費日色易透則不煩曬晾無重檐則鳥雀難入四周時有人迹則防不爲耗誠便利也

城市多流寓遷徙不常若槪用朱子加息之法倘貸米者一旦遷去則社本化爲烏有矣城中社倉斷宜兼用平糶一法每歲五六月間先算積貯幾何石裏中貧者幾何家通盤打約可平糴幾何審其戶口量減時價給票赴糴先盡最貧後及次貧此爲谷貴設也若是冬米糴價一兩至夏米糶價亦止一兩則折耗無償似不必逐戶平糶但照時價總糶之爲推陳致新之計可也若冬米一兩夏米一兩二錢除去折耗亦獲息僅十之一止可積爲荒年平糶與賑濟之用本年亦不能減價糶也

朱子社倉法諸路有願依此置立社倉者州縣量支常平米責於本都出等人戶主執斂散每石收息米二斗收到息米十倍本米之數卽送原米還官卻將息米斂散每石只收耗米三升其有富家願出米本者亦從其便息米及數亦與撥還今議州縣常平空虛勢須裏中自輸自積如銀米積至十倍本等之日其城市之人除遷徙別裏者未及還外其原居本裏者仍總其本銀之數一一扣還至於鄕都之人亦總其本米之數皆一一扣還由此言之每年積之零星十餘年後卻能收之整頓在貧者旣可抵正務之需而在富者亦足爲髙深之助是猶藏之外府耳而又有好義樂助之名人亦何憚而不爲耶

朱子法將息米斂散每石只收耗米三升蓋朱子有遇饑蠲息之議初無賑濟之事也今當稍更其法待息米斂散之日每石仍取利一斗另記一冊號曰倉餘一以備荒年賑濟之需一以備常年勸善之用如禮髙年卹孤寡立義學拯疾病禍患之屬是也

社倉𨿽聽民間措置有司並不干預抑勒但事成之日必須呈明上臺設有侵欺等獘或暗敗公事者許諸人直陳其姦官司立行處分務使懲一而警百以杜亂法之萌可也

小饑固蠲息矣設遇奇荒不妨並免其本待後陸續帶徵徐圖如前措本可也

按以上社倉條議系歸徳沈鯉所作後爲杭人張文嘉所增刻本不復分別今並錄之不及辧也

倪元璐翼富倉敍歲大防民多死徙公私上下皆以成周委積之義爲當求其當事大夫規經遠惄然聚而謀其大者以求儲於官元璐繭存城曲以拘墟之見退而與其鄕之士大夫訾然謀其小者以求儲於社乃稽古社倉自隋及唐參之伍之要皆有未協者以其資計威敎悉仰朝廷蓋非鄕之自爲功者也鄕之自爲功者古今惟考亭一法然在考亭自爲之則良他人行之或敝繼此眞文忠行之武安亦良其後人踵爲之日益敝考亭不曰里社不皆可任之人乎所謂可任之人者能人義人愼人信人廉人天下茍不得是數者之人昔之碧血今爲冷風悲哉法之倚人行也元璐之法因時制冝欲使𨿽不得數者之人而亦可不害者則有五道焉曰托卑托卑者何也夫托尊於官卽廢興由官官𨿽賢三年而權盡崇安之法之所以不復者亦以其後舉倉歸官耳今以士人世其事以中壽量之極其身三十年其子若孫親見其事習其所持各人三十年是則百年常在望也百年之法以官守之須三十人以土人守之父子孫三人而已家無繁令而安裏有多言而憚此爲𨿽不得能人亦可不害者一也曰居約居約者何也千人之聚有田者常數十人若以王戴之法畝責輸升是使數十人共執倉命也此數十人者必有數鵂焉必有數蟊焉今約之五人則尊爼揖讓定縱堂皇者五人耳其千人常在階下其數十人常在壁上謀靜而專志咸則鋭此爲𨿽不得義人亦可不害者二也曰絕累絕累者何也劉晏以假貸非福靑苖直以貸禍卽崇安良法後人敗之拘催不堪咸以咎貸是故以粟貸民求息則粟有再死民亦有再死民頑不時歸粟粟小死歲大饑問諸鳩殣粟大死以法治民頑民小死春散秋斂五六月間價踴求粟不得民大死今就糴徵利以平爲功金粟疊處不離其據此爲𨿽不得愼人亦可不害者三也曰制欺制欺者何也大嚼者咋斷其舌左手持鍖右指惕血一身不可相信而況於人乎故鳴鼓𨿽公不救往過要鼎𨿽薄不形來愆今質入谷出以鐘易石是使受者不私私者不負驥駑同橛不見驥亦不見駑夷蹠並居不患夷亦不患跖蚨飛去來倚枕聽之周鄭交質之謀而有邃古結繩之化此爲𨿽不得信人亦可不害者四也曰藏富藏富者何也過府而防指者希不有盜心執炙終日寧當不知其味乎寢處京坻而我無與焉不及十年庸人皆倦矣今以爲其家之肥期而歸子旬而歸母后乃盡子囷子凡谷六千石受息千二百石計土田歲入谷五石千二百石則爲腴田二百四十畆是則五家子孫世世之業也富此五家而千家乃不饑食五家於倉而倉乃足千家之食自抱其珠誰得脫者此爲𨿽不得防人亦可不害者五也凡此五者皆古所未嘗謀自元璐以意創爲之妄計𨿽甚淺疏斷可百年而上因著爲說以諗同人今饑民習賑等於驕子更一年不登誅求富者必立盡此云翼富是爲富者策救使不得貧耳至所寓意保甲鄕兵云然者安知是倉不爲武庫耶或疑此法終難行者固也當考亭始議社倉時呂東萊規以任所難任恐不成功朱呂且然何況今日𨿽然請自隗始

翼富倉條例

一每坊村各建義倉一所度可容六千石者或初年物力不敷暫借同防中私囷貯之俟後資集補建充拓可也

一倉以防盜備火爲要

一防侶以少爲貴五家足矣內有資計不足集兩爲朋者其出名任事惟只一人意防敗羣此爲切著更少至三家兩家或一人獨任尢妙

一千石五百石各隨其便

一倉分運定二號運倉以供春夏平糴轉輸於秋成之前者也定之爲言停也畱之秋成之後以防臨獲忽荒如萬曆戊子大稔將收忽大風落穗遂成奇荒故須八月萬寶告成然後發糶凡新谷入時人爭貴陳米礲淨出糶較新米可贏息三分少亦一分五釐卽時回糴新谷以一本一利還倉

一每年入谷以蚤谷方旺晚谷將升之時爲度其出糶初年谷少恐太蚤猝遇米貴無以爲救須六月中旬以後幾及秋成之時方可出倉其後谷數漸增惟權饑口扣畱平糴百日之資爲備其餘不妨隨時徵貴糶之地方又初年每五百石量畱百石至新谷旣升以陳谷發糶亦防意外此因定倉無谷而然其後定倉谷入至五百石以上運倉卽不必更畱余谷遲糶矣或當五六月時大水亢旱荒徵己見卽應悉畱停糶以備非常蓋大饑極歉非畱經歲之糧不足以濟也

一每年以七月十五日交盤運倉糶出本利銀兩以九月初一日交盤定倉及遲糶陳谷本利銀兩承領者必先輸質物田屋照活賣貨物照典當以十抵六仍集眾公驗由票眞僞產業虛實器物佳惡計谷本利萬全無失就冊開寫明白交下肩收執方準承領其次年下肩領到本利不欠方準發還原質如少欠畱質勒補多欠卽以所質物當之此爲經久之計不容不愼且相稽相察一彼一此不須拘嫌違約者罰

一谷息運倉以二分定倉以一分五釐爲率浮者悉入定倉充修倉犒丁及抵補等費縮者於所給五家剰息內扣抵如又不足明於冊內開載本年少利若干俟後贏年補足

一每年交盤之際上首知防定期次及者陳戒牲醴集諸家於闗聖及本境土谷啟焚誓文隨具散福小飯公同交割承領

一每年糴谷旣集司防具五簋小飯集諸家驗過仍將糶數及價登載冊內至出糶平糴之時俱各知防諸家集議而行不得專擅徑遂違者議罰

一平糴查淸戶口分爲上中下極四等上戶不聽糴中戶六日一糴下極戶三日一糴極戶仍減平糴價什之二每口日五合初年谷少或只三合給票驗發往年凶米價騰時坊分二等次貧平糴極貧給賑今有社倉歲歲平糴則無凶年矣故不分糴賑惟減價示優若有非常又非此論

一坊各管坊本坊平糶所餘發糶他邨坊者一準時價一糶價賤與糴等卽免科利亦不分給五家或糶賤於糴虧折原本五家仍斂資補足如數俟贏年補足五家

一定倉谷隨用隨補取之五家分息一年不足則以兩年三年完之務如原數而止

一五家先而收息旣而還本久而徒手得利日久益充此爲藏富於社猝遇大饑大賑倉所不足此五家者卽責之傾貲以應其何辭之與有

一谷以極燥入倉自然不耗升合耗卽始入不愼之故司防自行賠補

一日後谷盈或上官以公事勒借他方以缺糴告通者皆須死爭不應不得則率一方之眾操引誓條婉切陳曉事必當止若畏禍狥情以致虧廢者具如誓言難逃神斧

一每常平糶之時懼有他方起而彊糴者預選本坊壯丁自十人漸增至五十人【初年物力未敷只可十人或二十人以後漸充則漸益至五十人而止】署曰防糶鄕丁每一次平糶輪十人防防有事則紏眾遏禦每一次值班十人各給谷六升秋收新谷旣入統給各丁人谷一石【俟後谷充漸可加厚秋給歲以爲常日給不遇平糶卽除】自初年選定人數姓名年貎登載丁冊永永用之不堪則革遇缺卽補以寓保甲鄕兵之意云

一助罰等谷皆入定倉

一建倉之費五家各出糴谷之費取之糴本惟修倉及防丁工食司防借發取償公息先扣後分本年或無可扣明年補之【倉或間歲或三年一修】

一給賑無告𨿽丰年亦然然且索之十年之外者惟因初年資薄尙難廣捐要在仁人豈能等待因時起義隨所用心爾

一置冊八扇共一套運倉出納冊一扇定倉出納冊一扇贏息出納冊一扇交盤冊一扇納質冊一扇雜費冊一扇助罰谷冊一扇防丁冊一扇

誓文某年歲次某干支某月某日某干支某坊鄕司社某某等昭告於某神之靈曰循古之制如何得饑常平制公崇安制私私之扶公譬轂輻持爾坊我鄕則各有司積貯大命閭黨連枝同道爲朋主善爲師道存救患善在因時非若靑苖貸之督之以濟取利如艸春滋乃倉乃箱千斯萬斯菜不著色珠不入炊堯不怒鯀湯不畏凡若此者皆神之爲以饗以祀敬歌楚茨冀神有靈明昭孔時水火盜賊屏諸四裔並形彰癉閒邪禁欺或有不率具如誓詞

一侵沒三百石以上承上誓二百石以下五十石以上承中誓五十石以下承下誓【變賣所質不失原數許於完日牲酒告神懴釋】

一欺隠贏息及飾贏爲虧者承中誓

一旣分倉息而遇倉缺乏應斂資分吝不應者承下誓

一以僞由物質者承上誓

一官借民借不能力爭以致虧廢者承上誓予受皆然

一一切費用妄報浮濫者五十石以上承中誓上誓奪算祿俱盡身無可奪則及子孫

中誓奪算一紀

身無可奪則及子孫

下誓奪算三年

蔡懋徳修復社倉議從來救荒無奇要在平時預備如古人常平倉義倉皆可行而朱子社倉之制爲最善近見臺臣申飭天下守令乘時積谷一疏此皆備於未荒老成憂時深慮則凡可推廣徳意與軫卹氓艱者似不妨權宜變通況良法亡獘成規可遵如社倉者乎但法須簡便著實其中事宜僣陳六則於左

一定倉制朱子社倉法初建之崇安開耀鄕請於本府得常平米六百石夏間賑貸至冬納還每石量收息米二斗自後隨年斂散歉則蠲其息之半大饑則盡蠲之凡十有四年得息米造倉三間及以元數六百石還府見儲米三千一百石在倉不復收息每石止收耗米三升一鄕四五十里𨿽遇凶年人不缺食其有富家願出米作本者亦從其便息米及數亦與撥還此社倉之制朱子請於朝通行天下者也今宜仿其意而消息之卽附鄕約保甲而行每鄕有約每約有倉以本裏之蓄濟本裏之饑權丰歲之贏救歉歲之乏緩急相通不出同井子母相生總利吾儕此鄕中人何苦而不樂從哉曩時社倉難舉易廢者以士民一輸谷入倉卽爲官物封貯不動有耗無增人安得常樂施廩安得有餘積蓋襲社倉之美名而失社倉之妙用所以間行而不能經久也今一如朱子隨時斂散加息減蠲之法而更因時變通於其間則法可久行而澤徧郡邑矣

一因倉基建倉工費此時必難卽辦旣奉憲行鄕約必有約所在寛廠寺觀卽於寺觀內擇堅固空房一間或三間量裏蕃寡以爲增減杭地梵宇甚多不難設法修攺其他預備常平之剩厫空閒公署之餘屋亦可隨宜酌用總求因便以省營造之費

一裕倉本昔朱子請府米六百石爲本今議每鄕置倉難盡請給於官矣欲勸民間義助恐杭地鮮蓄兵火加之餘未必樂輸響應今奉明防四積之法中可斟酌推行如納粟援例事闗達部而本鄕絕產爲姦裏影占者可淸出卽充本社谷本也金作贖刑部文除大辟外照例準贖所括甚廣然恐開富室便門而罪外批加刑責及例重情輕者可量納谷本社從輕宥免也時𨿽詘而尙義有人卽於講約中委曲勸諭賢士大夫畱心桑梓身先爲倡並如朱子法息米足時撥還原本其樂善義士必有風行雲輳者而又通以憲頒約保旌善懲惡之意如一約中人戶富而好義者量力輸谷若干石與孝子悌弟軰一體載紀善簿其犯罪應記懲釘扁而知悔攺者願輸谷若干石姑免載懲惡簿再犯不悛然後載簿釘扁其門總在本鄕中隨方設法鼓舞流通而倉本不患爲無米之炊矣

一推倉長社倉旣附約所卽用選舉有家有行約正約副司之夏散冬收聽在本約通融權貸仍量議防守折耗之費縣正官印簿二扇一存縣一存倉止報出入時日數目以慿不時淸查官府不必另委查盤滋擾一發倉儲凡倉谷賑貸無法則姦猾占賴彊梁擠奪而貧弱仍無實惠須編保甲時立法精詳如一甲十戶預先分別上中下最下戶等次開列在簿與給掛牌符合無於靑黃不接時出貸至冬收納量加息耗一如朱子法其間權歲有大荒小歉計戶有極貧次貧而減免有差及節婦孤寒火災病患情尢可矜者亦可公議減免如有頑戶年丰力充故意拖頑者稟官追谷仍不許再貸總以裒富益貧酌盈濟歉政不必避加息之名要足備一鄕之緩急而已

一釐倉蠧凡約正約副筦倉務要斂散公平登報淸覈爲裏中服從三年官給扁奬賞並優免雜差以示勸厲如不稱者許講約時裏眾公稟選換甚有武斷生事欺侵倉谷者按法治罪【右社倉法附約保而行𨿽有限蓄儲未能供無窮食指而鄕有倉倉有積猝遇災警少覺有備亦足安輯人情卽平時同裏相周不失惇讓風俗是在因時而力行之將古人不專美於前而疲黎庶幾有起色乎】

蔡懋徳通積備荒議

一實在官廩往時收貯積谷多系倉吏圖便折亁挪移營運凡遇查盤歲覈或以折價貯庫秋成補糴爲辭或因廹限督催彊糴不堪充數年年減耗有損無增以致倉廩日虛有司畱心者非不嚴飭而積習一時未掃今後凡追應納倉谷務要卽糴本色上倉如果靑黃不接或仍折銀初冬實糴或卽照谷計算納米以杜姦胥折亁侵蝕其米谷亦須設法出陳易新每歲夏季給借冬初收納不得數年久貯致滋浥爛耗減庶倉廩非空名而備賑有實益矣給借倉谷市民舂杵不便合聽鄕裏願領十人同具一劵收時量加息谷以補耗減

一勸民間自積杭不產米又俗尙趨末家鮮蓋藏貧民無力可積雜作諸色力能隨時趂食而不事積富厚之家多開典租房收絲蓄貨以取利而不肯積一遇饑饉束手無策甚有愚民遊棍家無擔石外競奢華年丰視粟如土交易定銀錢曾不思荒歉之日鄰封遏糴始而價湧繼且持錢擠無處可糴嗷嗷待哺圖救然眉𨿽有奇策無如何矣今後合無通行曉諭保甲牌上懇切申明此意除貧窘小民不計外稍足之家毋論縉紳士民在城在鄕常思此際之艱各乘秋成時隨力糴積其富戶積至千石保甲公舉覈實報官官爲勸奬卽遇凶荒發糶仍照時價官司勿與定價姦民不得彊糴其平時一應民間貿易許令銀米均用使民間自爲積貯之圖而隨予以疏通之法官不擾而民樂勸有益無損之術也更有一法民間積米百石以上者許令報官驗實府縣給與樂積良民印票奬勵遇有詞訟當杖責者執票量爲輕重豁免注銷似亦不費之惠

一鼓典鋪樂積使典鋪積米而責令官糶勉應一時勢難久遵欲使人人樂積莫若亦許其時價發糶爲便非爲典鋪省數金之貲也蓋官價之名甚美苐行之目前徒添姦棍擠搶之擾而訛傳遠方復阻米商趣赴之期況典商算析錙銖惟知營利積米旣奉官法發米不虧私本又何憚而不多積乎更有一法許令民間以物質米以銀取質悉照時價銀米通融蓋窮民質銀仍多糴米過活或全要米或半用銀一聽民便如此則所積之米陸續散出民受接濟之惠而積米之貲還得花息商獲儲峙之利而官府曾無益此厲彼之令但積糴之時務要領批往遠處產米地方販歸實數著同保正具呈甘結以虛數妄報者罪以貪便近揭者罪法在必行彼保身家自知遵守不必另托衙官查覈以滋搔擾如是而典鋪仍藐玩不遵者卽繩以三尺亦復何辭況彼自鼓舞樂赴也

一通行商遠米所云通者欲其舟車飛挽如水流而不止也昔盧坦爲宣歙觀察使歲饑或有請抑谷價者坦曰宣歙谷少仰借四方若價賤則商船不來益貴矣因每石量加十許錢四方聞之爭相輻輳價遂日減此通商之利也商賈徵貴徵賤趨利如鶩別無招之之法惟不抑市價無損其利則不招自集矣又有一獘每緣姦牙猾鋪空手斛其米貨負價任意遷延是以外商束手耽誤望風畏縮阻於中道隨地發賣米船鮮至米價不得其平也今後務宜公舉誠實有身家者一人爲牙首許其稽察各牙不系無本之人方許開行接商凡商船一空卽行交足米價令其卽行不致久滯如有侵用久拖者許本商呈官定爲追給又請憲臺備行各經由闗凡糧食重載悉蠲其稅查驗明白船到卽發毋久掯畱或有米商夾帶別貨希圖漏稅者三尺自在不得慮噎而廢飱也又通行曉諭凡屬米船另行優卹決無裝兵雜運之差勒石各處要津以垂永久如此則外商聞風四集𨿽欲遏之而不可得米貸迸輳米價自平矣一檄鄰封弛禁遏糴之令列國時已知不善況今率土王民乃忍秦越視乎彼固曰吾以自保其民耳不知遏令一下姦賈偸行徒飽巡役之壑姦民鼓眾挾制囷積之家致扄鑰善藏本地之米不出截畱彊糴行商之米不通饑民嗷嗷羣情洶洶如今歲蘇常諸郡邑產米自富一經嚴禁而米價反髙打搶屢屢見告遏糴不特病鄰而還以自病此明鑑也至於杭郡上仰食於紹金新秈下俯給於嘉湖晚粳而蘇常以及湖廣實爲四時不匱之源吳中遏糴甚且截畱楚米是米源已涸武林處坐槁之勢安得不驟然騰沸日增三價乎今議合於平時先請三臺嚴督所轄守令不許禁阻並移檄湖廣應天撫按轉諭各屬盡弛遏禁糧食時時疏通商民兩聽其便庶無米之地自受疏通之利矣

一勸棧房接濟夫塘棲四面水鄕各省直米豆與諸貨物輻輳縉紳及富厚之家皆於此置造棧房或自積營利或召貯取租其來久矣大抵米粟出產有限積囤無窮秋成穀賤則收次夏絲齊則發換易之利積計每至數倍合無因其棧房之便積囤之利勸令隨力加積據實報數在縣或置一簿聽各棧戶認塡余積米若干石除五月間換絲髮變外務照原認米數於靑黃時督令湖墅發糶接濟省下饑荒仍照時價不虧原本彼則總之取利我則借以濟荒又或官有帑銀卽令塘棲積米之家領批附糴其人起家鬥斛糠粃之間計算必精駕輕就熟其從必勇而又得借官批庇其私米所利亦不少舳艫銜尾因公及私此誠兩便也

一通常平遺法以廣儲蓄昔朱紫陽以常平倉米六百石計歲盈歉貸民行之數年以原數六百石還府所羨至三千餘石夫貸則有給借之煩有拖欠追呼之患今第卽借今歲所發三千金及查帑庫餘金爲本每歲於產米價賤時委廉幹丞簿收積至來歲照時價糶之必有防息逐歲漸增以備荒歉或嫌官與民市而必欲減價以糶不知減價之名徒致哄爭孰若稍收防息多儲新米米多則價自減糶平則人不爭爲更便乎蓋地不產米惟貴設法使米有餘不在減省錙銖見徳也但今公帑告乏此銀或難久懸更在當事者設處移借耳一復社義倉以惇風俗昔隋長孫平令民間每秋家出粟麥一石以下貧富爲差儲之當社以備凶年其意甚善顧今富民耗於侈靡貧民疲於徵求自贍不給誰復肯出一粒以備荒者然亦未有以作興之耳杭俗崇釋每建宇修剎禮僧放生爭捐鏹金立成勝果如鄕約講畢申諭之曰爾軰同裏同甲生斯育斯出入相友守望相助何等情誼倘遇荒警目擊餓莩寧忍秦越相視夫建宇修剎何如每裏修厫積粟禮僧放生何如同裏賑助防乏其每裏推賢士夫爲倡或有司稍捐羨贖以興起之令各富戶隨力捐貲修建社倉漸次積貯仍於裏中擇一家殷行篤者爲主置一簿聞於有司而平時出入則聽民間通融權貸出陳易新如遇凶荒或煮粥或賑米總之還周一里之急此際所救饑民必眞所活生命必眾卽是目前眞實功徳其視捐金布施徼福防防奚啻萬倍哉蓋卽借彼習尙施吾轉移不特備濟凶荒亦可惇厚風俗矣

湯來賀勸設義倉序昔紫陽夫子特舉社倉西山先生設爲義廩皆以萬物一體之心居安而慮危先事而夙防也丙子吾鄕歲歉吾家與姻友皆施米家大人曰小惠勿徧何如夙設義倉之爲愈也賀心志斯訓久矣邇來數遇水旱舊歲稍愈亦非大有年也然而谷值愈廉者何哉人懲丁亥之饑耕者竭力而戶多陳積也且家窘戶乏購物無貲而皆以谷爲市也戶多陳積故擔薪可易斗米小民不見有饑似可茍安於目前矣然以谷市物則可貯日少非如丁亥已前之廣積也家窘戶乏則無可稱貸非如丁亥之荒猶有族黨親鄰可以相救援也假令一旦有荒則載道饑民望屋而食𨿽或自擁倉箱豈得而獨享哉今春吾邑大姓倉庾悉空矣春夏之交谷值𨿽廉而時聞饑殍幸秋霖優渥差可補救而食猶未足也玆遵家大人夙訓徧懇有仁心者互相鼓勵各設義倉以防饑饉在城居者或設倉於祠堂以賙宗族或設倉於近境以濟鄰人在鄕居者或各堡創設之或一都合力爲之每歲秋成各出谷輸倉或拾餘石或數石或數斗隨其心量其力委曲勸勉而不彊人以所難𨿽所積無多而荒年得此猶愈於未設也每歲初夏必出陳易新則無積久成塵之患矣擇本地與宗族之誠恪者司其散斂每歲輪流則可無侵用之獘矣小荒則減價以利農大荒則商於眾而酌給之先給孝子順孫義夫節婦之窘乏者次則老羸之無告者次則良農之缺食者惟不孝不友敗常亂俗事確名著及遊食不事生業之人咸勿給焉此倉一舉可以免溝壑可以杜爭奪可以睦鄕鄰可以維風化利莫大焉繇此推之則凡慶壽者求嗣者禱病者何不出谷以酬所願則轉無益爲有用化虛文爲實利不亦善乎王文成曰爲善之人非特宗族親戚悅之鄕黨鄰里敬之𨿽鬼神亦陰相之夫所謂爲善孰有大於賑人之饑救人之命哉今慶壽者若能以濟人爲稱觴之祝則自求多福知必壽考且寧也求嗣者若能以救荒爲續後之謀則天監在下知必子孫千億也禱病者若能以賙人之饑爲悔過遷善之圖則神聽和平知必勿藥有喜也移請客數宵之費師巫一夕之貲於以救數命不充然有餘哉昔楊旬每遇荒年輙貴糴賤糶以賑貧民後其子楊椿遂魁天下陳天福平糶濟人而子孫咸登顯要遂爲湘湖世家昔人有云予舊館於當湖陸氏見其堂中一軸文乃先世兩代出粟賑饑而人贈之者文中歷敍古先濟饑之人子孫皆膺髙位謂陸氏他日必有顯者今日東濵公而下三代皆爲九卿其言若左劵矣來賀讀家譜先祖民悅公月軒公父子賑饑不遺餘力而讓能今子孫數世亦著文名矣夫楊陳諸君子豈有心於求福哉然不求福而福自至亦足徵爲善之顯報矣吾鄕親友嘗思六月大旱情形則不忍不爲之豫備況師紫陽西山咸以萬物一體爲心則不因無報而不爲惻然亦豈因有報而始爲躍然也哉

一每歲將秋成卽委曲相勸稍有衣食者各出谷輸倉隨心量力不得相彊以致嫌隙

一本村有孝子順孫義夫節婦聞其眞確者若屬家貧每歲將谷送與其人每家各幾石秋成免還若小荒各奉谷若干大荒各奉谷若干就所積之多少爲所饋之厚薄急宜行此以見勵俗維風至意

一地方或有不孝不悌著名者及犯倫傷化逐出祠外者及遊手好閒不事生理者縱貧亦不得給借縱荒亦不得賑濟必須嚴拒以端風化以警遊惰

一谷久必亁且有防耗每十石必算折數四斗以免賠累

一凡生日或子爲父母慶壽或孫爲祖父母慶壽其尊人好靜不喜飲酒請客則爲子孫者隨力隨意入谷義倉以祈神祝壽此實福也親朋送禮而主人不肯受者亦不妨隨分入谷代爲祈福古人有放鵲縱魚以祝永年者況活人之命乎竊見鄕間糶谷以買禮儀何不卽以谷送較殽儀侈費省錢省力所益更多

一凡求嗣許願者卽於福神前拜謁倘得生子卽入谷若干於義倉畱爲賑濟以謝神祐及生子後卽以湯餅之費糴谷入倉或請客情不可缺卽減其酒肉之半以助義倉於是神前焚一防文以酬願信可也卽親朋以谷當賀儀亦有裨於實用

一凡有病祈禱者卽於神前發願拜許病痊之後入谷若干於義倉畱爲賑濟以謝神祐及病愈身安卽於神前焚防入谷以酬願信只隨心量力不拘多少此實實功徳較之建醮演戱功徳不啻十倍

一義倉每年拈輪管算淸量過上手傳下手接管必須素行忠信又稍有身家之人方許承管若家力甚貧縱有忠信者恐其急時那散不得狥情與之輪管庶無侵用而事可久行

沈蘭先社倉議每裏各設鄕約取私剏寺院攺造裏中推年髙有徳誼者一二人主之或老鄕貢耆儒老諸生皆可月朔則召民講諭讀法敎子弟以孝弟廉讓卽於其後爲倉房髙其墻垣每遇收獲時聽有田者各捐米一石以上至於十石封貯之多寡從人不以相彊此不過省數日宴防之資無益之費卽可救異日數人之命近多見士紳廣施僧尼益造佛殿不若貯倉粟爲救荒備功甚大也裏中貧富髙下戶戶幾人作何生業立爲冊籍以時稽察其子弟馴良及無賴者皆如燭照有不肖者訓飭之召其父兄俾董正之必不可敎者署爲兵亦可弭盜戶有籍則姦宄無所容又卽寓保甲之意遇凶年則按籍而稽其極貧戶若干次貧戶若干在本裏所熟悉其稍有體者月致米若干下戶貧不堪者人給米日一升按冊三日總發男子一人領之不須扶老挈幼而至如此亦可省挨擠之苦凡社倉每裏一鄕約則一社倉倉粟賑其本裏之人或本裏貧而積少旁裏積多遇凶年則以富裏所積分賑之務期公同協於義毋私所有鄕邨慮盜刼則大戶家撥一人守之許備木棍剛義之類人多吝於私財不肻捐積不知當荒亂時盜賊蠭起劫而去之則私財亦非其有然則社倉正以保富非獨安貧也其有豪富慳吝不樂爲義者裏中共糾之罰令出粟倍於常格每鄕約立約正一人【或二人】副二人倉谷出入悉聽正副冊籍用約正鈐記此法徧行當無流民卽有流移以官府之常平賑之天下無餓莩矣但恐今日不能遽行此事別爲酌法如左

欲立社倉必先立鄕約講明徳義人皆樂輸又爲法簡便易行如鄕約未能立仍須勸置大凡勉彊之事一時卽或奉行久之終歸廢壞社倉之舉願入者書其名不願從者聽倘官設印簿使裏逓沿門勒書則與科斂民財等不可行也今先就數里樂行者任募於一里之內設爲一倉或兼數里之眾統立一社收者散者持籌者糴糶者各俾自便官不與焉鄕間願入社者行每畆出米二升之法城市無田有業願入社者則可行每月出銀二分之法其好義自肯多出數十百倍者任之尢多者里人言於官官爲給奬嘗謂民間醵錢斂分嬉戱其無益之費不少惟玆社倉才減百分之一以輸之當社設遇凶荒卽以備本裏賑濟而起人溝壑之中不過出平日升斗中一粒耳且仍以本裏之米應本裏之需積之數十年之久俾吾父老子弟永無凍餒流離其爲利賴無窮矣社倉之法人不樂行者有故總在收貯於官設遇饑饉以還民猶費上納之苦況當賑濟小民未必實沾其惠卽如文公遺法始行甚美其後行之不終額定報數無異正供之徵收歸官督催頓失大賢初意以至徵募之先人不樂有大戶之名恐將來本裏有事得指名妄報𨿽有仁心廢然自沮積蓄之後又恐官府那借將農夫手足胼胝民間錙銖積累者一朝烏有則遵行之念又息若能斟酌可否因事制宜使通行於今日無貽害於將來則大善矣

朱子社倉初行時貸常平米六百石今使倉本仍貸於官恐日後操縱亦聽於官而流爲民害總之行於官府者則爲常平不必下渉於民行之民間者則爲社倉不必上經於官宜聽民間自爲積散所煩憲禁具題者凡力行社倉處永不科大戶決不官吏監督決不經由查盤而又官司不得借貸支動經過軍馬不得彊行占取更或姦蠧蠱惑有司擾民紊社者定以某法某例則積之艱難者不至罄奪於一旦民志旣定自不視爲上官苦我之事而各爲桑梓身家計矣有田者當極荒之歲亦多艱於舉粒設使平時舉所有以入社倉荒年但以散之他人而已則坐視無有未有不嘆社倉之法厲已矣今更酌爲融通之法平時所納幾何具有冊籍設遇奇荒之歲中等之家仰貸無資者照數撥還社倉原積至丰年如常量行入粟永守社倉良法旣經此一凶荒一周接人家親受其益有不樂行者乎無有也其不願領歸原積者聽存貯本社以濟本裏極貧之民及惠孤卹寡之用此社倉一法猶之民間結防積錢或三五十文或千百文貯之一所及歲終始出而瓜分之亦各如所輸數還歸之則出之最少而力且易爲得之頗多而更適於用頌言其利而無害自然鼓舞樂行也每見丰穰之時人家得米多便不珍惜或以飼鵞鶩或飽食而棄其餘暴殄者必有天殛何如積之倉者爲有益乎社倉之行全賴得人爲理但里社不能皆有可任之人喜事者未必堪充而堪充者未必喜事若使經官開報遂爲官身每有守謁見之勞而無復優待之禮有品望者自不樂爲此必同裏自相推舉始爲無獘賢鄕紳主之於前素行忠厚老成廉潔者佐之於後並心同力謹其出納以杜姦欺則社倉可行矣

社倉旣立其有仁孝節烈孤寡無依者裏中時行周給不待凶年

後數條卽前一條意也稍異者鄕約之立不立及每裏一倉法耳然鄕約之行易於社倉必舉鄕約其美始全鄕約舉則每里社倉亦舉矣通前後法酌而行之庶有益乎

荒政叢書卷十下

欽定四庫全書

荒政叢書附錄上

湖廣布政司參議兪森撰

鄖襄賑濟事宜

示諭饑民

爲曉諭饑民事照得汝等饑民因本籍災荒遠來襄境自夏迄今日見其多昨閱各州縣造送淸冊比夏間多至十數倍而又有日日續到未及上冊之人本道不勝慘然總由此處不忍驅逐以致來者日多念夏秋之時田禾在野農工正興汝軰雇工覓食資生頗易及至今日田禾收了農功完了無工可傭有食難覓柰何柰何且襄陽地方田地荒多熟少米谷出產有限每年只勾本地喫用今年𨿽然有收但添了汝等往來居住每日約萬餘人口糧又兼河南陜西地方米貴販戶多來收買襄陽總不禁止以致去者愈多市價日貴夏秋之際每石只賣三錢如今貴至六錢七錢若使饑民來者不止販戶買者頻來不但汝等沒飯喫連襄陽人也沒飯喫了柰何柰何汝等在本籍受饑餓愁死亡是你本籍官府的事今在襄陽是襄陽官府的責任如今意欲賑濟官府並無此等無礙米谷意欲勸賑襄陽地方沒有富戶除非指望官府柰官府之俸俱系除荒我本道每年止得俸銀三十餘兩其餘官府可知又無俸可捐矣本道爲汝等再四躊躕日不安坐夜不安眠細細思量要在無可賑濟之中再商救濟之法只有借動常平倉糧一法但此倉糧不但本道不能作主連督撫大老爺也不便擅發一有動用部議必不肯依處分立至賠累不免今本道盡力救濟汝等懇懇切切詳請兩院咨部題本畢竟要那動賑濟以活汝等此系本道一片切實心腸汝等須要仰體安心靜守將就度日卽使一時不能接濟一頓分作兩頓喫一日分作兩日用等得批允下來便是汝等造化也完本道一片苦心本道又聞府城之外一二十里地方天色昏黑孤客獨行多遭悶棍𨿽未必確系饑民所爲但從前無此等事今忽有之焉得不疑及汝等汝等千萬謹飭毋作非爲要要本道昨又防見報上

皇上已發二十餘萬帑銀向陜西賑濟大人小人計口散米又且蠲免錢糧汝等若不離家此時正好安穏過日何消本道爲汝等焦勞今汝等已來在此處也無可柰何但該傳語同鄕人等願在此者安心耐守如願回鄕者趂此早回其行走在途者勸他回去未曾出境者寄信阻他不來又且襄陽地面居住太多米貴人窮彼此受累又須散處各境方可資生總之做官的人未有不愛百姓的見汝等這般光景未有不動心的只是事體煩難勞心喫力汝等未必得知故示須至示者

詳請賑濟流民

爲饑民之流來日多窮黎之凍餒堪憐謹陳憲鑑亟施拯救事據襄陽府呈詳到道據此本道查防得襄陽一郡北連豫省西通秦晉誠南北之要衝也今年秦晉災荒流民轉徙盡到襄陽而豫省之來者亦有其人夏間始來入秋而盛至冬而多其所以盛且多者緣他處皆嚴於驅逐而襄陽聽其居處加以安挿所以聞聲而來盛且多也本道自流民初來之始以及於今時時飭令有司撫卹稽察挨查造冊除冊報憲臺者約萬餘人造冊後續來者又萬餘人至若每日稽察則有暫住數日另投他所者有暫過止宿明早卽行者以是而計則每日不下數百人矣本道細思此等流民𨿽非襄陽之赤子要屬

朝廷之赤子原籍無以爲生故投之他所今至他所而仍無以生之則惟有轉死溝壑而已矣轉死溝壑而在本籍本籍官吏之罪也在他所則他所官吏之罪也爲朝廷之官不卹

朝廷之赤子可乎但夏秋之時饑民之來猶少也襄陽之米價猶賤也且農務方殷需人力作傭工覓食猶可分給也則其安頓也猶易今則來者日眾矣市上之米各省搬運義切救鄰全無遏糴出產有限米谷漸空而米價倍增矣農功已畢歲晚務閒傭工覓食之路又絕矣如此而安頓之則難將欲開倉乎無無礙之米谷也將欲捐賑乎襄陽土瘠居鮮富民官於此者俸悉除荒以本道而計每年止有俸三十兩而府縣各官可知矣此卽盡捐之何足以當流民數日之饘粥耶再四思維惟有兩府屬重農積粟等事米谷三千一百三十石零及積貯天下本計等事案內米谷十萬五百石零積貯倉可以動給但山僻遠水窮苦地方不便動支外惟襄陽府襄陽棗陽宜城光化谷城均州並襄陽衛八處重農積粟案內共谷一千七百八十石零九斗四升積貯天下本計案內共米一千三百六十石谷七萬八千一百八十石可以就近動支然思此案之米谷固爲本地賑濟之需者也現奉憲行稽查有無虧折浥爛又奉部文有加謹收貯之行者也本道一思之以爲可動矣轉思之而覺其不可也再思之又以爲可動矣展轉思之而愈覺其不可也正在躊躕而饑民之號呼於各州縣者累累矣縣詳府府詳道而所可議者亦惟此兩案之倉谷矣夫人情當危廹之際瀕死之餘見有立於其前者𨿽甚不闗切之人莫不號呼而望救而況於官乎此饑民之所以哀控也不哀控則死亡矣凡人之見其危廹瀕死而求救者𨿽不闗切亦莫不痛心疾首而思救之而況於官乎此各州縣之所以申詳也不申詳則惟有視其死亡矣方今

皇上仁過堯舜匹夫匹婦無不欲其安全得所憲臺如傷念切訪民疾苦而噢咻之乃使有流民數萬濵於死亡諒非盛世之所忍也縣已詳府府已詳道而以其事之難行不爲轉請則是萬餘流民之濵於死亡非州縣之罪非府之罪而本道之咎也且本道細爲籌畫合應遵照陜西賑濟新例每大口米三合若賑谷應給六合凡流民萬人每日應給谷六合每萬人每日需谷六十石十日六百石一月一千八百石計自歲內賑發至明年三月盡農功旣興民可傭工可覓食而止約費谷七千二百石耳卽多至四萬人亦不過二萬八千八百石以谷二萬八千八百石救流民四萬人頌

皇仁而仰憲徳豈淺鮮哉今若惜此谷石則此軰流民必至死亡是國家失民四萬人矣況此四萬人之中有狡獪者有剽悍者不安於死亡小之刼奪大之嘯聚是又豈止失四萬餘人哉故自其後觀之則費此二萬八千八百石者乃所以爲

朝廷愛惜錢糧萬萬保防生民萬萬而自今日觀之則惟見其費此二萬八千八百石幹部議罹處分而已矣革職追賠而已矣伏惟憲臺念生民之危苦審

國家之大計爲先事之圖不貽後日之患於本道詳到迅賜批行迅賜咨題準其動給倉貯谷石以贍饑民則饑民幸甚地方幸甚國計幸甚倘慮部議以此案谷石旣動本地饑荒反無以備則又請憲臺咨明動支之後準於楚北各州縣量其積谷之多路通舟楫者分撥幾處谷石以補之官爲捐備水腳以運之總屬

朝廷谷石裒多益寡總爲生民何分彼此若必謂不可通融或請於襄陽暫開外省生俊援納之例不及百人卽可補額是𨿽動二萬八千八百石仍如未動也此亦何憚而不爲哉本道目擊情形不能緘黙故敢冒昧倘憲臺親臨此地聞此呼號其疾首蹙額中夜徬徨者又不知若何矣今本道旣經繕詳之後恐憲批不能緩待擬卽一面開倉宣揚

聖天子仁恩憲臺徳意照人數給發以慰眾望其或有應委曲周詳審愼立法以期惠澤必周者又望憲臺立刻賜示古人云救焚拯溺情實似之耳事闗請賑饑民言長句冗除應行事宜尙在細酌再報外合先備敍未敢擅便伏候憲裁

再詳賑濟流民

爲急廣

皇恩以救垂死避荒饑民事竊惟堯九年水湯七年旱自古聖王之世水旱之災亦時有之今逢

堯湯之王在上綏邦屢丰遐方異域

皇仁所被無遠弗屆凡有水旱小災外吏每每未及奏聞水旱之形未見

皇上無不先事豫圖屢免直省錢糧發帑發粟幾無虛日

欽差賑濟不絕於路上有

堯舜之主則百姓盡皆堯舜之民一夫不獲其所時勤聖主之憂爲臣子者敢不曲體

宸衷恪盡厥職今年山陜河北饑饉又楚省鄖襄兩郡夏秋之間旱蝗已成本道督率屬員修葺塘堰防誠祈禱幸時雨忽降枯苖立生飛蝗蔽天立卽盡斃變荒爲丰年稱大有米麥頗賤以致山陜之民聞風而來者日多一日竊念鄖襄爲湖南北之上游實陜蜀豫之門戶萬山險峻地瘠民貧兵燹之餘人稀土廣丰年僅可糊口防歲難保流離本道身膺兩郡重寄日夕憂懼手輯農政荒政二書嚴檄兩郡州縣大講水利招徠開墾務使水旱有備可免災祲而外來就食饑民一一安挿力能墾荒者擇地任種貧不能存立者勸土著之民令其收養皆具保結存案以便稽察其願往他所依傍親識者量給錢米聽其自便但地方旣窮官民又窮來者無盡捄濟有限普天之下盡屬

朝廷赤子何敢作秦越之視糧食一任陜豫糴買不忍禁遏除兩屬薄收僅可自給此外惟襄棗宜三邑有收而爲數無幾鄰省駝運車盤晝夜不絕糧價踴貴今已五倍襄民自食將盡旣無以應外省之販買尙安有餘粒以濟寄食數萬之流民耶本道計無他出惟有不顧一已之身命仰體

皇上軫卹赤子之徳意將現儲倉谷暫行給散救垂死之流民全本土之黎庶靜聽處分實亦無悔謹具末議開列於後

一現在安挿之流民急宜救濟也除暫居今去者二萬餘口不計外並續到未曾冊報者不便懸擬其現在入冊者約萬口本道照陜西賑濟新例大口米三合每口先給一月除小口不算外計谷一斗八升約應共給一千八百石

一續到之流民急宜安全也外省流移不便安挿城內止宜散之村鎭民居艸屋實無閒房可以彊令牧畱借住況現在安挿於僧舎者俱已盈滿驅逐不可收養無地露處豈是長防棚屋無力捐蓋惟有按日計程約略賑谷令其他往

一安挿流民宜審地勢也鄖襄兩屬惟襄陽光化棗陽宜城四邑可以安挿其餘山邑險隘不便安挿並宜嚴禁防守不許流民入山

一安挿流民宜散不宜聚也本道所轄地方止襄光宜棗四邑稍可安挿其餘別府屬必求憲臺裁示某府某州某縣可以安挿若干本道擬於均光境上出示曉諭委員稽查給票赴襄驗明人數濟以口糧應安挿某州某縣者換票令其前往到彼安挿一面具單報憲一面具單申道倘中途或有疾病死亡所在給棺掩埋標記如此施行則流民無失所之虞𨿽有姦宄逃盜亦無潛蹤之所賑過人數亦無所容其浮冒矣

一單式宜詳且明也某官爲查驗事本年某月某日查有某省某府某州某縣某里人某某年若干歲父某母某氏兄某弟某妻某氏子某女某各若干歲共幾人於本年某月某日由陸路自某處來歷某府州縣到此驗明合行給票前往某處查驗換給刻板印塡最爲簡便一沿途大路於往來必經之處該州縣委一勤員查驗給票隨到隨行不得稽阻

一隨地分挿不過一時權宜之策殊非經久善全之道陜西避荒之民惟臨潼爲最甚本道逐細詳詢有一生員惠古慟哭陳情云本地顆粒無收旱荒已極不止一次

皇上發帑賑濟官府率皆按籍給散某戶納一丁錢糧者止賑一丁而已若給銀五錢止好買糧食一斗生員一妻四子共計六口一斗之糧四日便了此外何以支吾富者有銀無處買糧貧者無以存立十分之中已逃七分田地拋荒家業盡棄本道聞之湥爲駭嘆徧問多人如出一口眞僞或不可盡信但恐逃亡旣多耕種人少耕種旣少安得丰收無收何以有年無年則逃亡者何時還歸故土故土旣未可歸異鄕豈可久處本道剴切呈詳卽求憲恩入告

皇上大沛恩膏開倉發粟然賑濟不過數月數月之後何以接濟必須故土盡招來之術使逃亡可以速歸長途有糊口之糧庶不致父子離散

一饑民之來每日動計數百少亦不下數十驅逐安挿惟有兩策若任其自然聽其所之此掩耳盜鈴之說姦吏舞文欺飾憲聽耳夫流民饑無食寒無衣散入山谷則所憂甚大伏匿荒僻則行旅維艱小則防竊大則夥盜勢所必然故勤幹通逹之吏熟悉地形事勢計防慮遠安挿不能容畱不可乃不得已而從事於驅逐使出他境則本州縣無他虞矣其塌茸聾瞶者土木形骸痛癢不闗不行驅逐自謂安靜實亦無毀無譽苐恐相率效尢禍機隠伏本道所轄兩屬共計十三州縣率皆湥山邃谷勢旣不可任其所之法尢不容使之驅逐苐無米之炊如何措手今安挿已多無地可容矣鄰封競糴流民充塞谷日貴糧日少矣貴者日貴少者日少無柰來者日多不肯他去號啼徧野慘不忍聞此皆

朝廷赤子何忍坐視其死而不救乎惟是冒罪發倉粟以賑濟爲數無多無以爲繼且賑濟一開畱者久畱去者不去來者益來不可窮極是救一時之餓殍實釀無盡之禍胎斷須剴切入告動計萬全速令各歸鄕井官民兩便

一饑民之逃亡宜重懲有司也無雨則旱久雨則澇事須預籌有備無患百姓逃亡守令之罪也流亡之民隔省遠徙非工於驅逐卽視等越秦嗣後將荒不能預籌已荒百姓流亡者流亡之民鄰近地方不卽分任安挿使之越州過府者痛加處分盡心安挿者優其陞擢則賢者益鼓舞而不肖者亦知儆惕百姓實受其福矣一本郡捐納之例斷不可泥也地有遠近肥瘠民有多寡富貧豈可一槪定例肥邑則民富本地捐納有司掯勒索使費拜門生有禮送旗送匾有禮煩費浮於谷價獘一地瘠則民貧民貧則糊口不充誰來捐納卽以鄖陽一府而論捐納者寥寥無幾按冊而稽率皆外省外省旣停捐者絕響此地瘠民貧之明驗也獘二天下州縣若鄖陽者恐復不少此必須仍開外省捐納之例庶幾倉谷廣儲倘遇荒歲賑濟有資伏乞裁奪

一饑民之妻子宜嚴禁沿途販賣也流民救死不暇賣妻鬻子愚人以爲兩全之道不知骨肉分散慘動天地富貴之人利其賤值而買之姦徒賤貨而貴售嗟乎傷哉爲民父母離者尙欲使之合散者尙欲使之聚今每日車載騾防不知凡幾幼穉子女動輙數十此皆堯舜之民也宜題明嚴禁痛加處分

一計流民每口給谷六合一人先給一月計谷一斗八升百人用谷一十八石千人一百八十石萬人一千八百石呈詳批發便須一月具題

防便須兩月必須預籌三月之谷方可茍延殘喘但流民急宜分挿立望批示

以上數條皆因目擊流移之慘效其一得但智識淺短思慮未周未必足供采擇相應備敍恭憲裁

三詳賑濟流民

爲移明防通糧路以救災黎事本年十二月十二日奉總督巡撫部院憲牌準川陜總督部院葛咨開陜省地方今歲荒歉秋禾失望明歲麥苖枯稿將盡防防百姓全賴鄰省接壤州縣往來糴販以有易無在秦中饑民可借以生楚豫居民以此獲利實屬兩有裨益近聞楚省鄰秦州縣不許秦民糴販以致秦民資生無策相應咨請轉飭所屬鄰近陜省州縣各官如遇秦民來彼糴買糧石令其照常行走公平交易不許盤禁阻撓使陜省災民得免饑餒之虞等因準此爲照各省百姓均系

朝廷赤子凡值歲時荒歉自應聽鄰省災民往來糶糴以濟時艱無容姦民遏糴借端阻撓今準前因合行出示曉諭示仰督屬軍民人等知悉嗣後如遇秦民來楚糴買米谷聽其照常往來公平交易不許生端盤禁及髙擡時價刀掯阻撓敢有故違許被掯之人赴該管地方官陳稟查拏解防以凴重處各宜凜遵毋違等因除出示曉諭外合並嚴飭爲此牌仰該道官吏照牌事理卽將發下告示照抄多張轉發所屬徧貼通衢曉諭仍令各具遵依徑報查考毋違防此防得不許楚省遏糴使陜西饑民乏食此實川陜督院爲民至意然不知本道爲民苦心今年襄陽仰賴

皇上洪福兩憲鴻慈變防爲丰時雨立霈枯苖飛蝗入境卽死幸而有秋以致陜西河南紛紛赴襄糴販車載騾防驢運人負駱駝百十爲羣晝夜不絕於道府縣職司民牧未有不爲自己地方起見此亦良有司之苦心也但念天下之民盡屬

朝廷赤子何忍閉糴阻饑本道多方勸諭出示布告令其毋逐利以忘本謀出有餘以濟不足數月以來襄陽之粟流通三省且三省之民就食於楚過襄不畱者不可勝計其暫住及久住者亦不下三四萬人襄屬地廣人稀山多土少稍有收者止襄陽棗陽宜城三邑以三邑荒薄之收旣供三省之販運又食數萬之流民襄民蓋藏幾何只顧目前蠅頭防利忘卻糊口本謀不獨官不忍禁卽禁亦不能止也今流民就食益眾饑疲之民男婦老穉千里防渉枵腹徒步無不羸尫投襄卽止非不欲他往也足力實亦有不能舉動者矣來日益多粟日益少價日益增粟日且盡昔不忍於外省之民饑今深憂夫本境之民餒矣本道愚昧無知心力已竭憂深慮遠食不知味夜不成寐欲奮不顧身擅發倉谷自顧赤貧向在河工二十年捐築髙郵城南三十決口代賠大工窮夫逋帑鄰工堤潰黃水灌淤本道新挑運河七千餘丈又復獨力重桃負累親知家徒四壁空拳赤手粉骨難賠又渉市恩沽名且恐一發難繼遠近聞風來者益眾古諺有之善不可爲蓋謂是與然畏首畏尾瞻顧因循釀饑坐斃與其不可救藥於後何如深思熟計於先絜輕校重害少利多本道計惟有哀懇兩憲俯念垂斃之流民將困之襄屬大發鴻慈廣勸輸助除鄖襄兩府官民窮苦無力輸外其餘悉力輸助保襄民實以保流民寧襄境實以寧全楚也一面卽求憲示將續來者速檄別州縣分頭安挿毋使偏聚一方一面本道先借倉谷稍給十五日之糧茍延饑民殘喘俟輸助到日補償並憲示到日再行續給一面再準本道將各屬邑倉谷酌量發出平價糶賣銀收在官俟來年麥熟米熟照數買補還倉一轉移間不獨可保襄民流民之困且可以稍蘇鄰省之乞糴矣伏乞迅賜批示以便遵行

稟覆督院

某身在鄖襄凡一切巨細之事無不切實料理而饑民一事尢闗重大何敢膜置計自夏間流民初入境卽諄諄告誡有司安頓存畱勸諭本地居民加意矜卹又曉諭流民安心棲止文告案牘不一而足其時以爲不過數百流民力爲安挿使無失所足矣何敢以小事而張皇何敢以防恩而沽名又何敢以襄地撫防流移而使他省有人民逃散之咎故爾未凟憲案旣而九月間自省歸流民漸多焦心益甚飭令各屬淸查流民多寡之數商量賑救流民米谷之所出早夜攢眉檄催如雨無柰各屬遼濶流民星散冊籍一時不齊不知多寡其賑救之數不能遽定米谷所出無可指實又以大計遠赴防城遂致遲遲未得轉報及十二月初二自省回襄流民愈眾寢食不寧親自延問流民細訊逃來之由與今居處情狀每聞哀訴涕淚交橫又復飭安頓飭淸查星催火促襄屬之冊甫到而鄖屬任催不至𨿽地方之遼遠亦郡守之怠緩不暇齊隨卽攢造送憲案矣旣得流民約略之數苦恩力索始得借動常平之策而郡縣詳至隨卽星飛請憲示矣某又展轉思維計深慮遠細分條例不徒務虛文而求實濟不徒博善名而銷禍萌不徒慮目前而計久遠亦不徒爲一方奠生民而爲天下講吏治又已差投憲轅苐未識芻蕘足當采擇否又念郡城情形洞然可見各邑之安頓與否得所與否又或驅逐與否不能盡知於本月十八日親歷光化一帶問民疾苦務得實情以圖救濟擬卽先動倉谷賑濟半月俟憲批示再行正在巡歷憲使適至仰見憲臺軫卹民艱𨿽遠彌切一使之來流民感動此眞如傷念切已饑已溺爲心者矣但某數月焦勞惟此流民一事前此未經仰凟恐終難逹憲前或者勤事而人言以爲玩忽安挿而人言以爲驅逐亦未可定謹將流民一事除近日具詳數案外其從前文告繕錄一本呈電至其確實情形與未盡事宜俱悉憲使口稟某惟有仰體憲意切實奉行以盡厥職而上慰憲慮耳鄖屬惟竹谿縣有冊續到諸邑冊齊再報合並聲明

上兩院稟

前以計典在省時親憲慈飲食教誨感激之深銘諸肺腑星夜回襄已是臘月初二日繼以新鎭初到酬應兩日其爲人明爽透徹相與共論地方情形事宜種種應心不啻水乳鄖襄重險

皇上簡畀得人憲臺臂指有賴地方之幸亦某之幸也襄鎭二十長行某恐其

陛見或防

皇上問及是以星馳至光詳細陳述某遵奉憲指施行廿四旋襄新將軍亦止宿郡城瞻其色笑和平溫厚眞地方大慶也秦省流民久檄各屬安挿得所勤幹者隨到隨行鄖屬則竹谿房縣鄖縣襄屬則均州光化宜城眞翹楚也某拘於程墨不得不齊彚報而鄖守尙無一字回覆某分檄各縣令其兩申道府是以流民冊子先將襄屬呈報而鄖屬續到不及齊無柰積疲之餘一時難以速振也饑民自初秋卽來楚境率皆過而不畱畱亦稀少旋令具結以杜姦宄此皆職守常分無庸申稟後某自省旋襄隆冬生計乏絕秦省民旣流移而催科未緩貧者旣行富亦隨之臨潼一邑十走七八某時赴襄邑大路要口團山鋪陳家營等處坐於道旁逐一細問無不慟哭陳情如出一口他邑皆然臨潼特甚後至流民訪前至者覓主收畱前至流民招後至者來此覓食地界相鄰來者日眾某職在分守旣不忍其流離失所尢不敢以安挿賑濟虛名集眾釀禍慮前憂後寢食俱廢今秦民來者無窮襄米去者將盡土著無以資生流民何以度日此號呼求賑之所自來也某策騎親歷鄕鎭集民路衢勸諭備至以秦民來楚卽爲吾民不可異視楚民家稍溫飽果有餘糧可至麥熟者量力收畱令其傭工耕種挑水擔柴或有空屋薄取租金廣行方便蓋秦民向來居此貿易原多是以親友識認者望門投止安挿稍易保結不難新至者恃久住者以自安土著者恃久住者以取信嚴其禁約不使土著欺侮流民尢不許新來者恃彊撒潑安分則樂業玆地爲非則出諸境外可以自食其力者將就度日茍免死亡如饑寒廹身朝不謀夕者地方據實報明備述

皇恩憲徳給谷賑濟復將遠糴米石來此以備秦省轉運嚴行各屬正印雜職佐貳分頭曉諭分別查明散給錢谷數日以來民心大定無復哀號者矣但安挿在境者逐名給散固易卽給後稽考亦不難若信宿卽行過而不畱者若不賑濟似非一視之仁賑之則去來莫定多寡虛實無從覆核徒開虛冒無有實濟似此之類每多愼重某矢諸天日並諭各縣凡一切處分賠累俱本道一身獨任不累汝等絲毫惟望竭力盡心毋沽名毋浮冒毋短少毋任胥役眞如自己饑餓一般倘假借一粒神明不佑各令亦皆歡欣鼓舞而均州光化尢爲勤愼俟其確散畢報某必須徧歷親查分別勤惰誠僞報憲勸懲大要分別確實所給亦自無多有食者不給則絕妄覬之心無食者霑恩則免死亡之懼此則襄屬各邑賑濟之大略也至鄖陽各屬地險山深稽察不易而地亦貧瘠無以資生流民非親交因緣不至其地至亦不畱故凡流民之在鄖境者皆可茍延性命若一倡賑濟之聲恐其轉相號召𦇤負而來接踵而至所集愈眾資生愈難賑不能徧兼不能繼崎嶇險阻移粟不能貧餒聚處解散無術爲憂方大某遠慮未敢輕舉憲臺視遠惟明神謨畢照惟望指示導其不知教所未逮庶得斟酌妥當次第舉行某束髮授書今年已五十讀聖賢書所學何事敢不盡心以報憲知以慰民望耶前見事勢廹切憂深慮遠剴切敷詳今復確得情形細加酌量嗣後或有所陳容再繕錄呈電

與襄陽王鎭臺書

山陜河南饑民流入襄境自八月至今過而不畱以及各縣安挿本道勸襄民收畱安居者有數萬餘人山邑不便安挿恐生他患襄𨿽薄收僅可自食土皆

皇土民皆

皇民如何可分彼此自秋至今三省糴販不絕於路買去糧食不可勝數饑民就食又多襄屬糧食將盡米價騰貴小米已賣至七八九錢矣計至麥熟尙有四月不但流民乏食襄民亦乏食矣豈不大可慮哉今隆冬歲暮流民嗷嗷待哺號呼徧地慘不忍聞本道見邸抄中皇上發帑賑濟陜西夫陜西在家之民猶可支吾其逃出者苦且十倍今仰體

皇恩擅動倉谷先賑一月徧諭饑民此皆出自

皇恩數萬人感頂

皇仁歡聲動地然必須給至麥熟或多給些有資生之防可以歸還故土方是長防老鎭臺與本道同守此地痛癢相闗今入覲

天顏恐

皇上一時垂問伏望老鎭臺啟奏使陜西在外流民與在家者一體霑恩再給路費使可還裏陜楚生靈受福無量矣

嚴行保甲

爲嚴保甲以申憲令事竊照保甲之法奉憲飭行久矣柰官民視爲故事全不實心遵行今外省饑民流寓道屬甚多合再嚴飭爲此牌仰該府卽便轉飭屬邑令於在城在鄕處所家給一牌十家爲甲立一甲長給以十家總牌一紙十甲爲保立一保長給以總牌十紙十保爲裏令其造具淸冊二本一存家一送縣縣造二冊一送府一送道甲保里長皆須誠實公正者爲之止稽造本甲內流寓饑民逐一塡明該縣預給單式小封凡續到者卽日具單徑行傳送本縣倘本甲有容畱來歷不明及遊手無業之人左右鄰察出卽報甲長照前申報如此力行則官民不擾地方寧靜流民得所賑濟周徧矣務期實心遵行毋得怠忽並速出示曉諭定限三日造冊申送毋遲

禁宰耕牛

爲禁宰耕牛以重農本事照得本道所屬郡邑民間耕種全資牛力去歲牛疫死將殆盡國以民爲本民以食爲本牛少則不能多墾矣合行嚴禁爲此示仰道屬軍民人等知悉如有宰牛者鄰佑舉報保甲保甲卽報該縣立拿解道治以重罪仍罰十牛散給窮民之無牛者如不舉報訪出鄰佑保甲一體治罰決不姑貸此系爲爾等百姓籌畫至意非苛刻也倘有借稱牛病不能耕賣以另買不知病牛之肉食之殺人牛爲爾家力耕致病賣而殺之神必降殃爾等宜知又回回除禁忌外可食之物頗多何必食牛若私自宰賣鄰佑保甲舉報如前俱一律治罰斷不姑寛愼之

曉諭饑民

爲曉諭事照得鄖襄地廣人稀荒土居多邇來外省饑民流離至此不下數萬又陜西河南山西搬運者絡繹不絕普天赤子皆屬我

皇上之百姓豈忍異視半載以來本道所轄地方並無遏糴之禁而川陜督院移文本省督撫兩院嚴檄不許遏糴無非過慮爲饑民計生全耳但督撫大老爺旣愛外省百姓尢愛本省百姓本道仰遵憲行自當安上全下爾百姓須自已思算家有幾口人每日喫多少糧食計至麥熟時尙有多少日子足用則把多餘糧食糶賣不足用則當自己畱著不可因目前價貴貪利亂賣不可因一時急用前去後空今春麥子收成不知如何糧食日少一日糧價日貴一日今日賤賣後日貴買非計也後日價貴糧盡本地無糧可買爾窮民將何以自全乎外省遠販之人皆富商大賈乘機射利非窮民自販也本道不便違憲禁糴又恐愚民失算特行布告至於流來饑民多有手藝吾民有溫飽之家乘此修造屋宇量力興舉召募力作一舉兩得本地工匠擅稱舊主雇覇住不令饑民做工者嚴拿究治又荒地甚多業主不能開墾有力之家報官竟行開墾官給印照開成之後卽爲已業照例六年陞科原業主不得爭訟乘此流民甚多雇工甚賤盡力速速多開便爲子孫世守恆產亦一舉兩得之事也又流寓饑民願歸故土者願住本境者俱各聽從其便有力開荒者亦如前例無力願墾者向保甲長說明出具保結赴縣借貸牛種子粒本道與各屬一一措給開成之後照依定例六年起科永爲已業倘欲還鄕任其轉賣如有原業主爭執者定卽重懲痛處決無絲毫干累合行一並示諭

荒政叢書附錄上

欽定四庫全書

荒政叢書附錄下

湖廣布政司參議兪森撰

捕蝗集要

一王禎農書言蝗不食芋桑與水中菱芡或言不食菉豆豌豆豇豆大麻麻芝麻薯蕷吳遵路知蝗不食豆苗廣收豌豆敎民種植次年三四月民大獲其利

一飛蝗見樹木成行或旌旗森列每翔而不下農家多用長竿掛紅白衣裙羣逐之亦不下也又畏金聲炮聲聞之遠舉鳥銃入鐵砂或稻米擊其前行前行驚奮後者隨之去矣

一用稈艸灰石灰等分細末篩羅禾稻之上蝗卽不食一蝗最難死初生如蟻之時用竹作搭非惟擊之不死且易損壞宜用舊皮鞋底或艸鞋舊鞋之類蹲地摑搭應手而斃且狹小不傷損苖種一張牛皮可裁數十枚散與甲頭復收之

一蝗在麥田禾稼深艸中者每日侵晨盡聚艸梢食露體重不能飛躍宜用筲箕栲栳之屬左右抄掠傾入布袋蒸焙泡煮隨便或掘坑焚火傾入其中若只瘞埋隔宿多能穴地而出

一蝗有在光地者宜掘坑於前長濶爲佳兩旁用板及門扇接連八字擺列集眾發喊推門捍逐入坑又於對坑用掃帚十數把見其跳躍而上者盡行掃入覆以亁艸發火焚之然其下終是不死須以土壓之過宿方死

一燒蝗法掘一坑深廣約五尺長倍之下用亁茅艸發火正炎將袋中蝗傾入坑中一經火气無能跳躍詩云秉畀炎火是也

一捕蝗不可差官下鄕一行人從蠶食里正里正又只取之民戶未見捕蝗之利先被捕蝗之擾蹂踐田舎民不聊生然小民多愚愚者必惰非官督率不能踴躍且必彼村此集合力驅捕一人惰則眾勤者皆阻故必遣官董事惟以亷謹者充選

一附郭鄕村卽印刷捕蝗法作手榜告示每米一升換蝗一斗不問婦人小兒攜到卽時交支如此則回環數十里內者可盡捕得蝗種一升者給米一升則捕蝗種者多後之生而爲害者必少矣又萬曆四十四年禦史過庭訓山東賑饑防捕蝗男婦皆饑餓之人如一面捕蝗一面歸家喫飯未免稽遲時遂向市上買現成麺做餅擔至有蝗去處不論遠近大小男婦但能捉得蝗虫與蝗子一升者換餅三十个又查得崮山鄰近兩廠領糧饑民一千二百名可乘機撥用卽傳告示云朝廷自去年十一月養爾等饑民使免於逃死當知報效今蝗虫生發正爾等報效之日也自今以後能將近地蝗虫或虫子捕得半升者方給米麺一升爲五日之糧如無不許準給

一嚴督保甲使知不可不捕然其要法只在不惜常平義倉穀米博換蝗虫𨿽不驅之使捕而四遠自輻輳矣倘或尅減邀勒則捕者气阻

一元仁宗皇慶二年復申秋耕之令蓋秋耕之利掩陽气於地中蝗蝻遺種翻覆壞盡次年所種必盛於常禾

一蝗災之時最盛於夏秋之間與百谷長養成熟之時正相值也故爲害最廣小民遇此乏絕最甚若二三月蝗者是去歲之種蝗非蟄蝗也聞之老農言蝗初生如粟米數日旋大如蠅能跳躍羣行是名爲蝻又數日卽羣飛是名爲蝗所止之處喙不停嚙又數日孕子於地矣地下之子十八日復爲蝻蝻復爲蝗如是傳生害之所以廣也秋月下子者則依附艸木枵然枯朽非能蟄藏過冬也然秋月下子者十有八九而災於冬春者百止一二則三冬之雨雪所摧損滅者多矣其自四月以後而爲災者皆本歲之初蝗非遺種也故詳其所自生與其所自滅可得殄絕之法矣

一蝗有蒸變而生者有延及而生者故蝗生之地必於大澤之涯然洞庭彭蠡具區之旁終古無蝗也必也驟盈驟涸之處如幽涿以南長淮以北靑兗以西梁宋以東諸郡之地湖漅廣衍暵溢無常謂之涸澤蝗則生之故徐光啟以爲蝦子江以南多大水而無蝗蓋湖漅積瀦水艸生之南方水艸農家多取以壅田就不其然而湖水常盈艸在水蝦子附之則復爲蝦而已北方之湖盈則四溢艸隨水上迨其旣涸艸畱涯際蝦子附於艸間旣不得水春夏鬱蒸乘濕熱之气變爲蝗蝻其勢然也故知蝗生於蝦蝦子之爲蝗則因於水艸之積也故宜令凡地方有湖蕩窪積水之處遇霜降水落之後卽親臨勘視本年潦水所至到今水涯有水艸存積卽多集夫眾侵水芟刈斂置髙處風戾日曝待其亁燥以供薪燎如不堪用就地焚燒務求淨盡春夏之月居民於湖中捕得子蝦一石減蝗百石亁蝦一石減蝗千石但令民通知此理當自爲之不煩告戒矣光啟又言見傍湖居民言蝗初生時最易撲治宿昔變異便成蝻子散漫跳躍勢不可遏治之者宜於每年十月州縣官巡視境內有蝗虫遺子之地多方設法除之蓋蝗虫遺子必擇堅垎黑土髙亢之處用尾栽入土中下子深不及一寸仍畱孔竅且同生而羣飛羣食其下子必同時同地勢如蜂窼易尋覓也一蝗所下十餘形如豆粒中止白汁漸次充實因而分顆一粒中卽有細子百餘或云一生九十九子不然也夏月之子易成八月內遇雨則爛壊否則至十八日生蝻矣冬月之子難成至春而後生蝻故遇臘雪春雨則爛壊不成亦非能入地千尺也此種傳生一石可至千石故冬月掘除尢爲急務且農力方閒可以從容搜索官司卽以數石粟易一石子猶不足惜苐得子有難易受粟宜有等差且念其衝冒嚴寒尢應厚給使民樂趨其事可矣

一捕蝗宜重其事嚴其法昔宋淳熙勅諸虫蝗初生若飛落地主鄰人隠蔽不言保不卽時申舉撲除者各杖一百許人告報當職官承報不受理及受理而不卽親臨撲除或撲除未盡而妄申盡淨者各加二等諸官司荒田牧地經飛蝗住落處令佐應差募人取掘虫子而取不盡因致次年生發者杖一百諸蝗虫生發飛落及遺子而撲掘不盡致再生發者地主保各杖一百諸給散捕取虫蝗谷而減尅者論如吏人鄕書手攬納稅受乞財物法諸系工人因撲掘虫蝗乞取人戶財物者論如重祿工人因職受乞法諸令佐遇有虫蝗生發𨿽已差出而不離本界者若緣虫蝗論罪並在任法又詔因穿掘打撲損苗種者除其稅仍計價官給地主錢數母過一頃此外復有二法一曰以粟易蝗晉天福七年命百姓捕蝗一斗以粟一斗償之此類是也一曰食蝗唐貞元元年夏蝗民蒸蝗暴亁颺去翅足而食之如此則蝗𨿽遺種不致發生卽發生或延及亦不患蔓衍矣

荒政叢書附錄下

