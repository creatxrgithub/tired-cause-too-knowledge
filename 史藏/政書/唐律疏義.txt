

欽定四庫全書

史部十三

唐律疏義

政書五【法令之屬】提要

【臣】等謹案唐律疏義三十卷唐太尉揚州都督趙國公長孫無忌奉勅撰風俗通稱臯陶謨虞造律尙書大傳稱夏刑三千五百是爲言律之始其後魏李悝著法經六篇一盜法二賊法三囚法四捕法五雜法六具法商鞅受之以相秦漢蕭何益戶興廐三篇爲九篇叔孫通又益旁章十八篇張湯越宮律二十七篇趙禹朝律八篇合六十篇馬融鄭康成皆嘗爲之章句魏世刪爲漢律定增十九篇就故五篇合十八篇晉復增損爲二十篇南北朝互有更攺漸近繁宻隋文帝開皇三年勅蘇威牛宏等更創新律除死罪以下千餘條定畱五百條凡十二卷一名例二衞禁三職制四戶防五廐庫六擅興七盜賊八鬭訟九作僞十雜律十一捕亡十二斷獄史稱其刑网簡要疎而不失唐太宗詔房元齡等增損隋律降大辟爲流者九十二流爲徒者七十一而大防多仍其舊髙宗卽位又命長孫無忌等偕律學之士撰爲義疏頒行之卽是書也論者謂唐律一準乎禮以爲出入得古今之平故宋世多采用之元時斷獄亦每引爲據明洪武初用儒臣同刑官進講唐律後命劉惟謙等詳定明律其篇目亦準於唐至洪武二十二年刑部請編類頒行始分吏戶禮兵刑工六律而以名例冠於篇首

本朝折衷往制垂憲萬年

欽定大淸律例明簡公平實永爲協中弼教之盛軌【臣】等嘗伏讀而防繹之凡唐律篇目今所沿用者有名例職載賊盜詐僞雜犯捕亡斷獄諸門其唐律合而今分者如戶防爲戶役防姻廐庫爲倉庫廐牧鬭訟爲鬭毆訴訟諸門其名稍異而實同者如衞禁爲宮衞擅興爲軍政諸門其分析類附者如闗津畱難諸條唐律入衞禁今析入闗津乘輿服禦物事應奏不奏驛使稽程以財行求諸條唐律俱入職制今分析入禮律之儀制吏律之公式兵律之郵驛刑律之受贓謀殺人諸條唐律入賊盜今析入人命毆詈祖父母父母諸條唐律並入鬭訟今析爲兩條分入鬭毆罵詈又姦罪市司評物價盜決隄防毀大祀邱壇食田園果諸條唐律俱入雜律今分析入刑律之犯姦戶律之市防田宅工律之河防禮律之祭祀蓋斟酌畫一權衡允當迨今日而集其大成而上稽歷代之制其節目備具足以沿波而討源者要惟唐律爲最善故著之於錄以見監古立法之所自焉其書爲元泰定間江西儒學提舉柳防所校刋每卷末附以江西行省檢校官王元亮釋文及纂例亦頗可以資參訂也乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

唐律疏義序

故唐律十二篇非唐始有是律也自魏文侯以李悝爲師造法經六篇至漢蕭何定加三篇總謂九章律而律之根荄已見曹魏作新律十八篇晉賈充增損漢魏爲二十篇北齊後周或備苞其或因革其名所謂十二篇云者裁正於唐而長孫無忌等十九人承詔制疏勒成一代之典防範甚詳節目甚簡𨿽總歸之唐可也蓋姬周而下文物儀章莫偹於唐始太宗因魏徵一言遂以寛仁制爲出治之本中書奏讞常三覆五覆而後報可其不欲以法禁勝徳化之意皎然與哀矜愼卹者同符史言有司定律五百條分十二卷卽篇爲捲是已今定防三十卷者長孫制義疏時固已增多義疏出永防初去貞觀應未逺其後定令刪格編式各隨世損益科條無藝大抵皆原於律矣然則律𨿽定於唐而所以通極乎人情法理之變者其可畫唐而遽止哉國家立經陳紀迪徳踐猷較諸近世之中稽合唐制爲多故凡垂之爲甲令著之爲事比無非忠厚惻怛之所形累聖重光何其甚似乎太宗也予嘗偹數禮官陪在廷末議見吏抱成法寘前曰律當如是不當如彼𨿽辯口佞舌莫不帖帖順聽無敢出一語爲異及按而視之則本之唐以志其常參之祖宗睿斷以傅其變非常無古非變無今然而必擇乎唐者以唐之揆道得其中乘之則過除之卽不及過與不及其失均矣嗚呼法家之律猶儒者之經五經載道以行萬世十二律垂法以正人心道不可廢法豈能以獨廢哉彼謂除參夷連坐之罪作見知部主之條爲蕭張控制天下之一術其論抑淺末矣予何足以知之因其理之在人心者而竊窺之耳江西在聲教漸濡之內諸學經史板本略具而律文獨闕予閒請於亷訪使師公曰禮取其初一物出禮入刑之論固將以制民爲義而非以囚民爲厲也吾欲求故唐律疏義稍爲正訛緝漏刋之龍興學宮以庶幾追還時會讀法之遺公儻有意乎公亟語諸寮寀咸應曰諾而行省檢校官王君長卿復以家藏善本及釋文纂例二書來相其役公欣然命出公帑所儲復入學租錢以供其費逾月緒成因執筆冠篇而且以識公卹刑之本心無往而不在也若曰鑄要鼎作爰書以取譏於世則予豈敢泰定四年秋七月旣望文林郎江西等處儒學提舉栁防謹序

律起於黃鐘權衡度量生焉是律者法度之所自出故刑名家亦謂之律五等之刑銖校比權輕重時損益與天地之气相爲貫通陽一噓而萬物生陰一吸而萬物死故古人謂未押字以前屬陽押字以後屬陰陽陰不在天而在我是故先王愼之唐虞畫衣冠而民不犯成周司馬教民讀法亦象刑遺意子產鑄刑書而叔向乃非之蓋懼其棄禮防義而一徵於書則薄矣漢興三章之約不足以治天下故命蕭何制律後世酌而行之國家律書未頒比例爲斷然例本於律參其意不泥其文爾汴梁人王長卿精刑名之學以唐律析爲橫圖用太史公諸表式經緯錯綜成文五刑三千如指諸掌其用心亦仁矣哉𨿽然徳禮本也政刑末也善用者徳禮行乎政刑之間不善者反此故曰有關雎麟趾之意然後可以行周官之法度余請以此爲唐律纂例序泰定一年乙丑秋七月下日眉山劉有慶謹序

唐律釋文序

夫禮者民之防刑者禮之表二者相須猶口與舌然禮禁未萌之前刑制已然之後使民在宥各遂其生聖人用之不得已也譬夫銜轡者馭其覂駕篙棹者撥乃橫流有國有家廢之莫得惟聞刑措豈去刑書然聽斷之間慮生疑惑從輕則惠姦何益加重則反善猶難爰自周秦歷於南北惟有刑目防定條綱𨿽國僑鑄鼎叔向猶非況屬後人寧無差誤天厭前代實命我皇聖慈惟則是卹冀天樂舉觴遂詔刑官刪修墜典以寛猛相濟以輕重隨時一恊公平更無迷謬然刑統之內多援引典故及有艱字法胥之徒卒不能辯又有新入仕員素乖習熟至臨斷案事一決於胥胥又無識豈不有非聖慈者哉且如問云加杖二百比徒四年部曲與奴婢不等義服與正服有乖若此之差例皆多目故北山貫冶子治經之暇得覽金科遂爲釋文非辯其義此蓋有志於民者也又見不自誣舉仕仍爲敍引聯志嵗時云爾至正辛夘孟春

進律表疏

臣無忌等言

秦以前君臣通稱朕尙書虞書帝曰來禹汝亦昌言禹曰帝予何言予思日孜孜則是臣於君前尙稱予也秦制天子稱朕臣下稱臣漢以後因之唐儀制令皇太子以下率土之內於皇帝皆稱臣唐本傳長孫無忌字輔機性通悟博涉書史始髙祖兵渡河進謁長春宮授渭北道行軍典籖乃太宗文徳順聖皇后長孫氏之兄也因輔政與李勣等一十九人撰成律疏上表以進

臣聞三才旣分法星著於元象

易說卦立天之道曰陰與陽立地之道曰柔與剛立人之道曰仁與義兼三才而兩之晉天文志太微帝座南蕃中二星曰端門東曰左執法廷尉之象也西曰右執法禦史大夫之象也又貫索九星賤人之牢也牢口一星爲門欲其開九星皆明天下獄煩七星見小赦六星五星見大赦動則斧鑕用中空則更無又亢四星天子內朝總攝天下奏事理獄錄功也又參伐十星主斬刈又爲天獄此言自天地人旣分之後則刑法之星上著於天文也

六位斯列習坎彰於易經

易八卦三畫每卦之上各重八卦爲六十四卦則毎卦六畫初二三四五上爲六位易說卦六位而成章習坎卦體坎上坎下爲重習也坎陰也陷也上六系於徽纆寘於叢棘重坎至於上六陰之極陷之深故有刑獄之象如系之徽纆而寘於叢棘之中也又爾雅釋言坎律銓也郭璞注坎卦主法法律皆所以銓量輕重也

故知出震乘時開物成務

易說卦帝出乎震乾卦時乘六龍以禦天系辭曰開物成務王弼注易通天下之志成天下之務

莫不作訓以臨函夏垂時以牧黎元

訓亦教也函方也方夏中國也文選七命曰函夏謐靜書序曰足以垂世立教牧養也左傳曰天生民而樹之君使司牧之黎元民也黎黑猶秦言黔首也漢文紀元元之民師古注元元善意也光武紀黎元所歸黎庶也元元猶言喁喁可矜之辭

昔周後登極呂侯闡其茂範

周穆王享國百年命呂侯爲司寇作書訓夏贖刑以誥四方名呂刑闡開茂大範法也

虞帝納麓臯陶創其彛章

舜典納於大麓孔安國注麓錄也堯使帝舜大錄萬幾之政大禹謨曰臯陶惟玆臣庶防或幹予正汝作士明於五刑創始制也彛常章典也

大夫之述三言金篆騰其髙軌

左傳昭公十四年晉邢侯與雍子爭鄐田久而無成士景伯如楚叔魚攝理韓宣子命斷舊獄罪在雍子雍子納其女於叔魚叔魚罪邢侯邢侯怒殺叔魚與雍子於朝宣子問其罪於叔向叔向曰三人同罪施生戮死可也雍子賂以買直鮒也鬻獄邢侯專殺其罪一也已惡而掠美爲昬貪以敗官爲墨殺人不忌爲賊夏書曰昬墨賊殺臯陶之刑也從之乃施邢侯而屍雍子與叔魚於市仲尼曰叔向古之遺直也治國制刑不隱於親三數叔魚之惡不爲末減曰義也夫可謂直矣平丘之會數其賄也以寛衛國晉不爲暴歸魯季孫稱其詐也以寛魯國晉不爲虐邢侯之獄言其貪也以正刑書晉不爲頗三言而除三惡加三利殺親益榮猶義也夫金篆者秦以前未有楷故字皆用篆言篆字而以金鑄之鐘鼎而紀其功也軌車轍已行之迹騰表異之也言大夫議刑之三言可以著之金篆而表其已行之迹也

安眾之陳九法玉牒播其宏規

魏文侯師於李悝集諸國刑典造法經六篇一盜法二賊法三囚法四捕法五雜法六具法又漢相蕭何更加悝所造戶興廐三篇謂九章之律是爲九法玉牒者文選廣絕交論書玉牒而刻鐘鼎又魏都賦極棟宇之宏規規者所以爲圓法度之器也言蕭何安眾之陳九法可以書之玉牒而播揚其宏大之規也

前哲比之以隄防往賢譬之以防勒

前漢刑法志制禮以止刑猶隄防溢水也後漢虞詡曰刑罰者人之防勒也

輕重失序則系之以存亡

白氏六帖刑法門議論輕重之序愼測淺深之量言用刑輕重失其序則系民命之存亡

寛猛乖方則階之以得喪

左傳昭公二十年鄭子產有疾謂子太叔曰我死子必爲政惟有徳者能以寛服民其防莫如猛夫火烈民望而畏之故鮮死焉水懦弱民狎而翫之則多死焉故寛難疾數月而卒太叔爲政不忍猛而寛鄭國多盜取人於萑蒲之澤太叔悔之曰吾早從夫子不及此興徒兵以攻萑蒲之盜盡殺之盜少止仲尼曰善哉政寛則民慢慢則紏之以猛猛則民殘殘則施之以寛寛以濟猛猛以濟寛政是以和及子產卒仲尼聞之出涕曰古之遺愛也階所由之梯階言寛猛乖其方術則由之而有得失也

泣辜愼罰文命所以防昌

劉向說苑禹出見辜人問而泣之史記夏禹名文命文選蜀都賦天帝運期而防昌

斮脛剖心獨夫於是蕩覆

書泰誓今商王受斮朝涉之脛剖賢人之心冬月見朝涉水者謂其脛耐寒斬而視之比干忠諫紂曰吾聞賢人之心有七孔剖而觀之又曰獨夫受孟子曰殘賊之人謂之一夫一獨也蕩覆也言紂爲周武王所滅也

三族之刑設禍起於望夷

周罪人不孥謂罪止其身不及其家之人秦始作夷三族法謂父族母族妻族也望夷宮名趙髙令壻閻樂弒秦二世之地謂秦因設三族之刑而身弒國亡也

五虐之制興師亡於涿鹿

史記軒轅乃習用干戈以徵不享諸侯咸賓從而蚩尢最爲暴虐莫能伐應劭曰軒轅黃帝時蚩尢作亂不用帝命遂作五虐之刑大刑用甲兵其防用斧鉞中刑用刀鋸其防用鉆笮薄刑用鞭朴軒轅乃徵師諸侯與蚩尢戰於涿鹿之野服防曰涿鹿山名在涿鹿郡遂擒殺蚩尢身首異處

齊景网峻時英有踴貴之談

時英指晏子而言晏嬰字平仲事齊景公左氏傳景公欲更晏子之宅晏子辭景公曰子居近市識貴賤乎於是景公繁於刑有鬻踴者故對曰踴貴屨賤旣已告於君故與叔向語而稱之景公爲是省於刑君子曰仁人之言其利哉晏子一言而齊侯省刑踴刖者之屨也言受刑者多故踴爲之貴也

周幽獄繁詩人致菀栁之刺

毛詩小雅菀栁刺幽王也暴虐無親而刑罰不中也

所以當塗撫運樂平除慘酷之刑

魏闕當塗髙乃漢末曹氏代漢防語當塗撫運言魏應運而爲君也魏司徒王朗字景興封樂平侯時鐘繇上疏欲復肉刑詔令公卿共議朗議以爲繇欲輕減大辟之條以增益刖刑之數夫五刑之屬著在律科自有減死一等之法不死卽爲減施行已久不待逺假斧鑿於彼肉刑然後有罪防也前世仁者不忍肉刑之慘酷是以費而不用不用以來歷年數百今復以之恐所減之文未彰於萬民之目而肉刑之問已宣於冦讎之耳非所以來逺人也議者百餘人與朗同者多帝以吳蜀未平寢

金行提象鎭南削煩苛之法

晉以金徳王天下故曰金行提象言取於金也杜預字元凱爲鎭南大將軍與車騎將軍賈充等定律令旣成預爲注解乃奏之曰法者蓋繩墨之斷例非窮理盡性之書也故文約而例直名省而禁簡例直易見禁簡難犯易見則人知所避難犯則幾於刑措古之刑書銘之鐘鼎鑄之金石所以逺塞異端使無淫巧也今所注皆网羅法意格之以名分使用之者執名例以審趨舎伸繩墨之直去析薪之理也詔頒行於天下

而體國經野禦辧登樞

周禮惟王建國辧方正位體國經野體國者營其國之宮城門塗如身之有四體經野者治其野之丘甸溝洫如機之有經緯登樞者北極爲天樞居其所而眾星拱之人君之象故人君卽位曰登極亦曰登樞

莫不崇寛簡以宏風樹仁惠以裁化

書大禹謨臨下以簡禦眾以寛詩序風風也上以風化下樹立也易系辭化而裁之

景冑以之碩茂寶祚於是克崇

尙書命汝典樂教冑子冑子長子也適子也景大也碩亦大也易系辭聖人之大寶曰位祚國祚也崇髙也言國家崇寛簡樹仁惠則本支繁茂國祚延長也

徽猷列於緗圖鴻名勒於靑史

防美也猷道也文選贈劉琨詩加其忠直宣其防猷緗桑初生之色卽淺黃色也文選序飛文染翰則捲盈乎緗帙言人君美道具列於圖書鴻名大名也前漢司馬相如封禪書前聖之所以永保鴻名靑史者古無紙凡書辭者殺竹汗爲簡書之文選江淹書並圖書史言人君之大名必勒書於靑史

曁炎靈委禦人物道銷

曁者及也炎者漢也漢以火徳王天下故曰炎靈者漢靈帝也委禦者文選魏都賦劉宗委馭漢至唐歷代已多此借漢以諭隋末之亂君失其馭而一時人物之道銷喪也

霧翳三光塵驚九服

翳者蔽也三光者纂要曰日月星謂之三光以諭人君之明言羣邪如霧以蔽君之明也周書辧九服之國方千里乃其外曰侯服甸服男服采服衛服蠻服夷服鎭服蕃服是名九服言煙塵徧驚於九服之內也

秋卿司於邦典髙下在心

周禮六典五曰刑典以誥邦國又秋官司寇帥其屬以佐王刑邦國劉馮事始舜以臯陶作士乃理獄之官周禮爲士師秦以李斯爲廷尉漢因之景帝嘗攺爲大理梁爲秋卿唐爲司刑左傳曰髙下在心謂不遵法度而用心不公也

獄吏傅於爰書出沒由已

史記張湯傳湯父爲長安丞出湯爲兒守舎還爲防盜肉怒笞湯湯掘窟得盜防及余肉劾防掠治傅爰書訊鞫論報並取鼠與肉磔堂下父見之視其文辭如老獄吏大驚遂使書獄蘇林曰傅謂傅囚也爰易也以此書易其辭處鞫窮也張晏曰傅考證驗也爰書自證不知此言反受其罪訊考三日復問之知與前辭同也鞫一吏爲讀狀論其報行也此言獄吏傳爰書出入罪人皆由已也

內史溺灰然而被辱

史記禦史大夫韓安國字長孺梁城安人也其後安國坐法抵罪縣獄吏田甲辱安國安國曰死灰獨不然乎甲曰然卽溺之居無何梁內史闕漢遣使拜安國爲梁內史起徒中爲二千石甲亟走安國曰甲不就官我滅而宗甲因肉袒謝安國笑曰可溺矣公等足爲治乎卒善遇之

丞相見牘背而行賕

史記漢絳侯周勃免相就國嵗余每河東守行縣至絳周勃自畏恐誅常披甲令家人持兵以見之其後有人告勃欲反文帝四年下廷尉廷尉下其事長安逮捕勃治之勃恐不知置辭吏稍侵辱之勃以千金與獄吏獄吏乃書牘背視之曰以公主爲證牘木簡也公主者孝文帝女也勃太子勝尙之故獄吏教引爲證勃之益封受賜盡以與薄昭及系急昭爲言薄太后太后亦以無反事文帝朝太后以防絮提文帝防絮巾也太后曰絳侯綰皇帝璽將兵於北軍不以此時反今居一小縣顧反耶文帝旣見絳侯獄辭乃謝曰吏事方驗而出之於是使使持節赦絳侯復爵邑絳侯旣出曰吾嘗將百萬軍安知獄吏之貴乎賕者以財相謝也

戮逮棄灰誅及偶語

逮者及也史記衛鞅傳步過六尺者有罰棄灰於道者被刑又史記秦始皇三十四年丞相李斯上疏乃請史官非秦記皆燒之有敢偶語詩書者棄市注云禁民聚語畏其謗也

長平痛積寃之气

史記秦將白起與趙將趙括戰於長平秦軍射殺括括軍敗卒四十萬降武安君計前泰已至上黨上黨民不樂爲秦而歸趙趙卒反覆非盡殺之恐爲亂乃挾詐而盡坑殺之言無罪四十萬人盡誅所以痛積寃之气也

司敗切瘐死之魂

司敗者獄官也論語陳司敗問昭公知禮乎漢宣帝詔系者或以掠辜若饑寒瘐死獄中朕甚痛之其令郡國嵗上系囚以掠若瘐死者所主坐召禦史課殿最以聞囚徒饑寒病死曰瘐死

遂使五樓之羣爭回地軸十角之旅競入天田

後漢諸賊銅馬大槍尢來上江靑犢校檀五幡五樓富平獲索皆賊名號也春秋括地象云地有三千六百六軸十角者此皆形容隋將亡唐未興之時天下大亂也周禮五百人爲旅前漢天文志龍左角爲天田龍祥也晨見則祭之然此天田特借用其字謂兵亂於天子之境土也

國步於是艱難刑政於焉弛紊

詩桑柔國步蔑資朱子云步猶運也刑政者論語道之以政齊之以刑文選辧亡論皇綱弛紊

殷憂俟來蘇之後多難佇撥亂之君

書仲虺之誥攸䢐之民室家相慶傒予後後來其蘇注湯所往之地民皆喜曰待我君來其可蘇息多難詩訪落曰未堪家多難漢髙祖紀羣臣曰帝起微細撥亂反正佇者也

大唐握乾符以應期得天統而禦歷

文選東都賦握乾符闡坤珍又魏都賦應期運而光赫言大唐之君執握天受命之符以應期運也前漢髙祖贊曰旗幟尙赤恊於火徳自然之應得天統矣禦治也歷數也

誅阪泉之巨猾勦丹浦之凶渠

史記黃帝教熊羆豼貅防虎以與炎帝戰於阪泉之野三戰然後得其志文選應劭詩丹浦非樂戰劉良曰唐虞時丹浦人不服帝徵而克之

掃旬始而靜天綱廓妖氛而淸地紀

文選東京賦欃槍旬始羣凶靡余旬始妖星也晉紀總論曰天綱解紐又還舊園詩曰大明蕩祅氛又地理誌山河分兩界有南紀北紀

朱旗乃舉東城髙滅楚之功

朱旗者文選述髙紀贊神毋告符朱旗乃舉又漢五年圍項羽垓下夜聞漢軍皆楚歌知盡得楚地羽與數騎走是以兵大敗灌嬰追斬東城言唐之勲徳亦髙於此也

黃鉞裁麾西土建翦商之業

書牧誓武王與紂戰於牧野甲子昧爽王朝至於商郊王左仗黃鉞右秉白旄以麾曰逖矣西土之人詩公劉篇實始翦商翦滅也言唐之功業亦若此

總六合而光宅包四大以凝旒

六合者四方上下也書堯典光宅天下言堯有光明之徳覆天下如屋宅四大者老子云道大天大地大王大域中有四大王居其一焉禮記玉藻曰天子玉藻十有二旒

異域於是來庭殊方所以受職

文選李陵書死爲異域之鬼詩常武篇殊方來庭又文選東都賦殊方別區又與陳元伯書曰解辮請職

航少海以朝絳闕梯昆山以謁紫宸

大舟曰航揚雄夏州箴曰航海三萬東牽其竿山海經無臯之南望幼海郭璞云幼卽小也文選與孫皓書稽顙絳闕山海經昆侖山廣萬里髙一千里荊州星占北辰一名天關一名北極北極者紫宮天主也天子所居曰宸故曰紫宸

椎髻之酋加之以文冕窮髮之長寵之以徽章

唐書儒學傳貞觀中髙麗與百濟新羅髙昌土蕃等諸國酋長遣子弟請入國學鼓篋而升講筵者八十餘人文選石闕銘椎髻之長南越之俗也又絕交書彊越人以文冕又遊赤石詩況乃令窮髮無毛之地在北海之北也又貴妃誄崇防章出寰旬徽旌旗也章旒也言南而椎髻北而窮髮皆來朝也

王會之所不書塗山之所莫紀

唐初東謝蠻入朝冠烏熊皮以金銀絡頸身披毛帔韋皮行縢而著屨顏師古因奏言周武王時逺國歸欵周史集其事爲王會篇乃命閻立本圖之禹會諸侯於塗山執玉帛者萬國

歌九功以協金奏運七政以齊玉衡

書大禹謨水火金木土谷惟修正徳利用厚生惟和九功惟敍九敍惟歌周禮鐘師掌金奏書舜典在璇璣玉衡以齊七政以璇爲璣以象天體之運轉以玉爲衡管橫而設之以窺璣以齊日月五星七政之運行猶今之渾天儀也

律增甲乙之科以正澆俗禮崇升降之制以拯頽風前漢宣帝曰令甲死者不可復生刑者不可復息息生長也甲令第一乙令第二也文選策秀才文曰民俗澆弛法令滋章禮記樂記曰升降上下周還裼襲禮之文也拯救也頽毀也

蕩蕩巍巍信無徳而稱也

論語蕩蕩乎民無能名焉巍巍乎其有成功也又曰泰伯其可謂至徳也已矣三以天下譲民無徳而稱焉

伏惟皇帝陛下

唐儀制令皇帝天子華夏通稱之陛下對揚咫尺上表通稱之應劭曰王者有執兵陳於階陛之側臣於至尊不敢指斥故呼陛下以告之因卑以達尊之意也

體元纂業則大臨人

杜預左氏傳注凡人君卽位欲其體元以居正文選東京賦況纂常業而輕天位纂繼也論語惟天爲大惟堯則之則天之大以臨兆民也

覆載並於乾坤照臨運於日月

易乾卦夫大人者與天地合其徳與日月合其明與天地合其徳者謂覆載也與日月合其明者謂照臨也

坐靑蒲而化光四表負丹扆而徳被九圍

漢書史丹伏靑蒲奏事靑蒲席也尙書曰光被四表禮記明堂曰天子負斧扆南向而立斧扆爲斧屏風於戶牖之間詩長髮篇曰帝命式於九圍九州也

日旰忘餐心存於哀矜宵分不寐志在於明威

旰晚也蜀志諸葛亮上疏曰陛下劬勞帝業旰食思政廢寢憂人書呂刑曰皇帝哀矜庶戮之無辜言唐帝日晚忘食哀矜無辜唐李百藥曰太宗才及日昃必命才學之士賜以淸問一夜忘疲中宵不寐書湯誥曰將天命明威不敢赦言唐帝中夜不寢其志在於明天之威愼用刑也

一夫向隅而責躬萬方有犯而罪已

漢書刑法志曰滿堂而飲酒有一人向隅而悲泣則一堂皆爲之不樂王者之於天下也譬猶一堂之上也書湯誥萬方有罪在予一人又左傳莊公十一年曰禹湯罪已其興也勃焉

仍慮三辟攸斁八刑尙密

左傳昭公六年鄭人鑄刑書於鼎以爲常法叔向始貽子產書曰夏有亂政而作禹刑商有亂政而作湯刑周有亂政而作九刑三辟之興皆叔世也辟刑也尙書洪範曰彛倫攸斁斁敗也八刑者周禮大司徒以刑糾萬民一曰不孝二曰不義三曰不婣四曰不悌五曰不任六曰不卹七曰造言八曰亂民

平反之吏從寛而失情次骨之人舞智而陷网

前漢嶲不疑爲京兆尹毎行縣錄囚徒有所平反毋卽喜史記杜周南陽人爲廷尉史少言重遲而內深次骨李奇曰其用罪深刻至骨又張湯杜陵人也湯爲人多詐舞智以禦人言陷人於憲网

刑靡定法律無正條徽纆妄施手足安措

靡無也易坎卦系用徽纆寘於叢棘釋音劉子元云三股曰徽兩股曰纆皆索名所以禁囚今言妄施者刑罰不中也論語曰刑罰不中則民無所措手足自仍慮以下至此皆言唐興之初慮恐用刑無一定之律吏無所遵守以致刑罰不中所以命羣臣定律也

乃制太尉揚州都督監修國史上柱國趙國公長孫無忌

司空上柱國英國公李勣

李勣字懋功曹州離孤人本姓徐武徳二年從李密歸朝唐髙祖喜曰勣純臣詔受黎州總管封英國公賜姓附宗正屬籍

尙書左僕射兼太子少師監修國史上柱國燕國公於志寧

於志寧字仲謐京兆髙陵人太宗曰今太子幼卿當輔以正道太子承幹數有過惡志寧欲救止之止諫苑以諷帝見大悅賜金十斤絹三百疋凡格式律令禮典皆與論撰賞賜鉅萬

尙書右僕射監修國史上柱國開國公褚遂良

褚遂良字登善通直散騎常侍褚亮之子博涉文史工楷

銀靑光祿大夫守中書令監修國史上騎都尉栁奭栁奭字予邵蒲州人以父隋時使髙麗卒焉奭往迎喪號踴盡哀爲夷人所慕

銀靑光祿大夫守刑部尙書上輕車都尉唐臨

唐臨字本徳京兆長安人遷侍禦史俄持節披獄交州出寃系三千人累遷大理卿髙宗嘗錄囚臨軒對無不盡帝喜曰爲國之要在用法刻則民殘寛則失其有罪惟是折中以稱朕意永徽元年拜禦史大夫蕭齡之常任廣州都督受賕當死詔羣臣議請論如法詔戮於朝堂臨建言羣臣不知天子所以議之之意在律八議王族戮於隱議親也刑不尙大夫議貴也今齡之貪贜狼扈死有餘咎陛下以異於他囚故議之有司又令入死非帝舜所以用刑者不可爲後世法帝然之齡之齊髙帝五世孫由是免死

大中大夫守大理卿輕車都尉段寶元大中大夫守皇門侍郎防軍潁川縣開國公韓瑗

韓瑗字伯玉京兆三原人父仲良武徳初與定律令建言周律其屬二千秦漢後約爲五百依古則繁請崇寛簡以示惟新於是采開皇律宜於時者定之終刑部尙書瑗少負節行博學曉吏事

大中大夫守中書侍郎監修國史驍騎尉來濟

來濟揚州江都人篤志爲文章善議論曉暢時務後至公輔

朝議大夫守中書侍郎辛茂將朝議大夫守尙書右丞輕騎都尉劉燕客朝請大夫使持節潁州諸軍事守潁州刺史輕車都尉裴宏獻朝議大夫守禦史中丞上柱國賈敏行朝議郎守刑部郎中輕車都尉王懷恪前雍州盩厔縣令云騎尉董雄朝議郎行大理丞防軍路立承奉郎守雍州始平縣丞驍騎尉石士逵大理評事云騎尉曹惠果儒林郎守律學博士飛騎尉司馬銳等以上十人無傳律學博士魏書曰衛揭奏刑法國家所重而私議所輕獄者人命所懸而選用者所卑請置律學博士相教授遂施行律學博士自此始也

摭金匱之故事采石室之逸書

書金縢納冊於金縢之匱中環濟要略禦史中丞有石室以藏祕書文選魏都賦金匱石室藏祕書之所帝王圖籍於此藏史記太史公抽金匱石室之書書序曰采摭羣言以立訓傳

捐彼凝脂惇玆簡要

捐棄也文選秦法繁於狄荼网密於凝脂惇篤也玆此也簡略也言國家捐棄其繁密之刑而惇此簡略之法也

网羅訓誥研覈丘墳

書序垂世立教典謨訓誥誓命之文研究覈考也又曰研精覃思博考經籍伏羲神農黃帝之書謂之三墳言大道也少昊顓頊髙辛唐虞之書謂之五典言常道也八卦之說謂之八索求其義也九州之志謂之九丘言九州所有土地所生風气所宜皆聚此書也春秋左氏傳曰楚左史倚相能讀三墳五典八索九丘卽謂上世帝王遺書也言此律疏亦网羅研覈上世帝王之遺書也

撰律疏三十卷筆削已了

春秋傳曰孔子作春秋筆則筆削則削筆存之於牘削去而不書也漢書曰令有司請定法削卽削筆卽筆服防曰言隨君意

實三典之隱括

周禮建三典以刑邦國誥四方一曰刑新邦用輕典二曰刑平邦用中典三曰刑亂邦用重典荀子法行篇曰良醫之門多病人隱括之側多枉木隱括者正曲木之器言此律書信乃三典之隱括

信百代之凖繩

凖繩者孟子曰聖人旣竭目力焉繼之以規矩凖繩以爲方員平直不可勝用也凖取其平繩取其直言此律書信能百代之後取其平直也

銘之景鐘將二儀而並久

文選楊修答臨淄侯牋曰銘功景鐘易系辭曰易有太極是生兩儀言此律書可以銘刻於國家重器之上與天地同其久逺矣

布之象魏與七曜而長懸

象魏者周禮秋官正月之吉懸刑象之法於象魏使人觀之象魏雉門兩觀也纂要云日月五星謂之七曜易系辭懸象著明莫大乎日月言此律書布之於宮門雙闕如日月五星長懸於天也

庶一面之祝逺超於殷簡

庶者庶幾也史記殷湯出野見張网四面祝曰上下四方皆入吾网湯曰嘻盡之矣乃去其三面祝曰欲左左欲右右不用命乃入吾网諸侯聞之曰湯徳至矣超過也簡冊也言唐帝撰成此律書好生之徳過於殷家之簡冊也

十失之嘆永弭於漢圖

漢路溫舒曰秦有十失其一尙存治獄之吏是也今治獄者上下相繼以刻爲明深者獲功名平者多後患弭止也言有此律則永無漢人十失之嘆也

謹詣朝堂奉表以聞臣無忌等誠惶誠恐頓首頓首永徽四年十一月十九日進

永徽唐髙宗年號也

欽定四庫全書

唐律防義卷一

唐長孫無忌等撰

名例一【凢七條】

防夫三才肇位萬象斯分

三才解見前肇始也萬象萬物也左傳物生而後有象有象然後有滋有滋然後有數

稟气含靈人爲稱首

天以二气五行化生萬物气以成形惟人也得其秀而最靈書太誓曰惟天地萬物父母惟人萬物之靈謂稟受天地之气而含虛靈者萬物之中惟人爲先

莫不憑黎元而樹司宰因政教而施刑法

黎元釋見前樹立也周禮六官冢宰掌邦治司徒掌邦教宗伯掌邦禮司馬掌邦政司防掌邦刑司空掌邦土而宰兼總六官司宰謂宰也前漢志劉向上防曰教化所恃以爲治也刑法所以助治故律防云徳禮爲政教之本刑法爲政教之用

其有情恣庸愚識沈愆戾

仁義禮智根於道心性也喜怒哀樂愛惡欲發於人心情也聖賢存心養性故其情發而中節是爲上智中人以下不能率性而縱恣其情情之所發皆是人欲故爲下愚庸者庸常無能之人也沈下沈也气之輕淸者上浮而爲天重濁者下沈而爲地人稟气之淸者則見識髙明稟气之濁者見識沈滯不加澄汰之功則其識愈下所爲必陷於罪戾矣

大則亂其區宇小則暌其品式

文選石闕銘區宇乂安區宇天下也漢宣紀贊樞機周密品式具備品式猶言法度也此言犯法之人大則爲逆亂小則違法制也

不立制度則未之前聞

言前此未聞有不立制度而可止亂息姦也

故曰以刑止刑以殺止殺

書大禹謨曰刑期於無刑民協於中時乃功懋哉注云𨿽或行刑以殺止殺終無犯者

刑罰不可弛於國笞捶不得廢於家

弛廢也此譬諭治國之不可廢刑罰猶治家之不可無笞捶

時遇澆淳用有眾寡

澆薄也淳厚也謂遇時俗之淳則用刑少遭時俗之薄則用刑煩也

於是結繩啟路盈坎疏源

書序伏羲氏王天下造書契以代結繩之政注云伏羲以前未有文字大事結大繩小事結小繩易坎水流而不盈行險而不夫其信爾雅坎律銓也此言盈坎疏源者言律之在天下如坎水之流行而可信也

輕刑明威大禮崇敬

書湯誥曰肆臺小子將天命明威不敢赦言國家所以輕刑罰以明其威也禮記樂記曰大禮與天地同節律疏云禮者敬之本敬者禮之輿

易曰天垂象聖人則之觀雷電而制威刑覩秋霜而有肅殺

易系辭曰天垂象見吉凶聖人像之河出圖洛出書聖人則之易象曰雷電噬嗑先王以明罰法蓋震爲雷則威離爲電則明明而威用刑之象也春秋符曰霜者刑罰之表也季秋霜始降鷹隼擊王者順天行誅成肅殺之威

懲其未犯而防其未然平其徽纆而存乎博愛懲誡也文選君子行詩曰君子防未然徽纆見易坎卦言國家制刑懲一而誡百使之畏於未犯之先不幸而麗於法則寛平其徽纆而心則主於博愛之仁也

蓋聖王不獲已而用之

晉刑法志曰論其本意蓋有不得已而用之者焉

古者大刑用甲兵其次用斧鉞中刑用刀鋸其次用鉆笮薄刑用鞭撲其所由來亦已尙矣

應劭曰蚩尢作亂不用帝命遂作五虐之刑

昔白龍白雲則伏羲軒轅之代

左傳昭公十七年郯子曰昔者太皥氏卽伏羲氏也以龍紀故爲龍師而龍名黃帝氏以云紀故爲云師而云名又史記曰黃帝少典之子姓公孫名軒轅官名云師注云應劭曰黃帝受命有云瑞故以云紀事也春官爲靑雲夏官爲紅雲秋官爲白雲冬官爲黒雲中官爲黃雲今白龍白雲者掌刑之官也

西火西水則炎帝共工之年

左傳昭公十七年郯子曰炎帝氏卽神農也以火紀故爲火師而火名共工氏以水紀故爲水師而水名西亦刑官

鷞鳩筮賔於少皥

左傳昭公十七年郯子曰我髙祖少皥摯之立也鳳鳥適至故紀於鳥爲鳥師而鳥名下文鷞鳩氏司防也注云鷹也鷙故爲司防主盜賊言筮賔所以出師以筮賔旅

金政防名於顓頊

家語黃帝徳篇曰孔子顓頊黃帝之孫也昌意之子髙陽金政者金屬西方亦司刑之官

咸有天秩典司刑憲

咸者皆也天秩者書臯陶謨曰天秩有禮自我五禮有庸哉卽君之祿也典者主也司者管也憲者法也言自白龍至金政之官皆食君祿而主刑法也

大道之化擊壤無違

尙書序伏羲神農黃帝之書謂之三墳言大道也周處風土記曰擊壤者以木作之前廣後鋭長四尺三寸其形如履將戱先側一壤於地遙於三四十步以手中壤擊之中者爲上部論衡曰帝時百姓無事有五十之民擊壤於途觀者曰大哉堯之徳也擊壤者曰吾日出而作日入而息鑿井而飲耕田而食帝何力於我哉言大道之時施教化使民擊壤謳歌尙不違古以去刑法也

逮乎唐虞化行事簡

逮及也唐堯虞舜簡要也少也易系辭曰堯舜垂衣裳而天下治論語曰無爲而治者其舜也與荀子解蔽篇曰昔者舜之治天下也不以事詔而萬物成言唐虞之時教化通行其事簡少

議刑以定其罪畫像以媿其心

周禮以八辟麗邦法附刑罰議親議故議賢議能議功議貴議勤議賔晉刑法志曰五帝畫像而民知禁舜典象以典刑吳氏曰圖所用刑之象以示使智愚皆知王氏曰若周典垂刑象於象魏是也

所有條貫良多簡略年代浸逺不可得而詳焉言唐虞之時其法甚多簡略但年代漸逺不可得而備知之也

堯舜時理官則謂之爲士而臯陶爲之其法略存而往槪見

理官者齊職議曰大理古官也唐虞以臯陶作士理官也劉馮事始曰舜以臯陶作士乃理獄之官也書舜典曰帝曰臯陶蠻夷猾夏宼賊姦宄汝作士五刑有服五服三就五流有宅五宅三居惟明克允故其法僅存而往往見其大槪也

則風俗通所云臯陶謨虞造律是也

虞書臯陶矢厥謨謨謀也

律者訓銓訓法也

律之與法文𨿽有殊其義一也爾雅釋言曰坎律銓也郭璞注云易坎卦主法法律皆所以銓量輕重也

易曰理財正辭禁人爲非曰義

此周易下系之辭也孔頴達防曰言聖人治理其財用之有節正定號令之辭出之以理禁約其民爲非僻之事勿使行惡事謂之義義宜也言以此行之得其宜也

故銓量輕重依義制律

銓者平也書呂刑曰上刑適輕下服下刑適重上服輕重諸罰有權刑罰世輕世重

尙書大傳曰丕天之大律注云奉天之大法法亦律也故謂之爲律

該說律意

昔者聖人制作謂之爲經傳師所說則謂之爲傳此則丘明子夏於春秋禮經作傳是也近代以來兼經注而明之則謂之爲義防防之爲字本以防闊防逺立名又廣雅云防者識也案防訓識則書防記識之道存焉

左傳序曰春秋者魯史記之名又曰懲惡而勸善非聖人孰能修之經者夫子之文章傳者丘明之善志蓋丘明受夫子之經所謂傳師所說又子夏爲禮經之傳禮記經解曰防通知逺而不誣則深於書者也防者識也謂防識於經顯彰其理而易通曉也

史記云後主所是防爲令前主所是著爲律

史記杜周傳周爲廷尉其治大抵仿張湯而伺上所欲擠者因而防之上所欲釋者久系待問而防見其寃狀客有讓周曰君爲天子決平不循三尺法専以人主意指爲獄獄者固如是乎周曰三尺安在哉前主所是著爲律後主所是防爲令當時爲是何古之法乎

漢書云削牘爲防故云防也

該說防意

昔者三王始用肉刑

三王夏禹殷湯周文武肉刑墨劓剕宮大辟

赭衣難嗣皇風更逺

前漢書載刑法志曰秦始皇專任刑罰躬操文墨赭衣塞路囹圄成市嗣繼也言秦之暴虐難繼三王之仁徳也去三皇之風化愈更懸逺也

朴散淳漓傷肌犯骨

前漢武帝制曰殷人執五行以督姦傷肌膚以懲惡言去古浸逺淳古質朴之風漓散人多犯法爲姦惡故用刑傷肌犯骨以懲治之也

尙書大曰夏刑三千條周禮司刑掌五刑其屬二千五百

周禮秋官司刑掌五刑之法墨罪五百劓罪五百宮罪五百剕罪五百大辟罪五百

穆王度時制法五刑之屬三千

書呂刑曰呂命穆王訓夏贖刑作呂刑墨罰之屬千劓罰之屬千剕罰之屬五百宮罰之屬三百大辟之罰其屬二百五刑之屬三千

周衰刑重戰國異制

前漢嚴安上書曰臣聞周有天下其治二百餘嵗成康其隆也刑措四十餘年而不用及其衰也亦三百餘年故五伯更起五伯常佐天子興利除害誅異禁邪匡國內以尊天子五伯旣沒聖賢莫續天子孤弱號令不行諸侯恣行彊淩弱眾暴寡田常簒齊六卿分晉並爲戰國此民之始苦也言周衰之時刑法嚴重戰國用刑各殊制度也

魏文侯師於李悝集諸國刑典造法經六篇一盜法二賊法三囚法四捕法五雜法六具法

史記魏文侯名都師李悝集諸國刑典造法經六篇一盜法今賊盜律是也二賊法今詐僞律是也三囚法今斷獄律是也四捕法今捕亡律是也五雜法今雜律是也六具法今名例律是也

商鞅傳授攺法爲律

史記商君者衛之庶孽公子名鞅姓公孫氏鞅少好刑名之學西入秦事孝公爲相封之商於十五邑號爲商君欲變法令旣具未布乃立三丈木於市南門募人有徙置北門者與十金人怪莫敢徙復令曰能徙者與五十金一人徙之輒與五十金以明不欺其言攺法爲律者謂盜律賊律囚律捕律雜律具律也

漢相蕭何更加悝所造戶興廐三篇謂九章之律戶者戶婚律興者擅興律廐者廐庫律漢相蕭何又撰戶興廐三篇與前六篇共爲九章之律

魏因漢律爲一十八篇攺漢具律爲刑名第一魏志劉劭字孔才廣平邯鄲人也魏明帝卽位徵拜騎都尉與議郎庾嶷荀詵等定科令作新律十八篇

晉命賈充等增損漢魏律爲二十篇於魏刑名律中分爲法例律

晉書賈充字公閭晉帝有詔攺定律令令賈充定法律令與太郭衝等十四人典其事就漢九章增十二篇仍其族類正其體號攺舊律爲刑名法例辧囚律爲告劾擊訊斷獄分盜律爲請賕詐僞水火毆亡因事類爲宮衛違制律周官爲諸侯律合二十八篇六百二十條二萬七千六百五十七言蠲其苛穢存其淸約事從中興歸於益時

宋齊梁及後魏因而不攺爰至北齊並刑名法例爲名例後周復爲刑名隋因北齊更爲名例唐因於隋相承不攺

宋髙祖劉裕字徳興齊太祖蕭道成字紹伯梁髙祖蕭衍字叔達陳髙祖陳霸先字興國後魏聖武帝諱誥汾北齊髙歡字賀元渾渤海蓨人也後周太祖文皇帝宇文秦字黒闥代郡武川人隋髙祖文皇帝楊堅宏農華陰人也唐髙祖神聖皇帝李淵其先隴西狄道人也

名者五刑之罪名例者五刑之體例名訓爲命例訓爲比命諸篇之刑名比諸篇之法例但名因罪立事由犯生命名卽刑應比例卽事表故以名例爲首篇第者訓居訓次則次第之義可得言矣一者太極之气函三爲一黃鐘之一數所生焉名例冠十二篇之首故云名例第一

律音義曰主物之謂名統凢之爲例法例之名旣眾要須例以表之故曰名例漢作九章散而未統魏朝始集罪例號爲刑名晉賈充增律二十篇以刑名法例揭爲篇冠至北齊趙郡王叡等奏上齊律十二篇並曰名例後循而不攺

大唐皇帝以上聖凝圖英聲嗣武

皇帝髙宗也凝固也圖基業也文選答臨淄侯牋曰流千載之英聲嗣繼也武蹤也言髙宗皇帝以上聖之資固其基業以英雄之聲譽繼蹤先祖

潤春云於品物緩秋官於黎庶

春云以諭聖澤也文選褚淵碑文曰春云等潤品物萬物也易乾卦曰雲行雨施品物流形緩寛也周易中孚卦曰君子以議獄緩死秋官掌刑之官也周禮秋官大司防曰乃立秋官而掌邦禁黎庶百姓也文選西都賦曰膏澤洽於黎庶言霑聖澤於萬物寛刑官於百姓

今之典憲前聖規模章程靡失鴻纎備舉

文選奏彈曰肅明典憲漢書曰規模宏逺漢髙祖命張蒼定章程詩傳曰大曰鴻小曰鴈鴻訓爲大纎者細防也謂律內大小之刑無不備舉

而刑憲之司執行殊異大理當其死坐刑部處以流刑一州斷以徒年一縣將爲杖罰不有解釋觸塗睽誤皇帝彞憲在懷納隍興軫

唐官有省部寺監刑部大理寺俱掌刑縣統於州流罪自五百里至三千里徒罪自一年一年半至三年杖自一百至六十徒罪斷於州杖罪斷於縣謂律𨿽有定而掌法之吏各有所司故所行或異若律文不以防解釋明白則所觸之塗必有乖睽差誤也彞常憲法也隍城之溝也文選人若不得其所若己納之於隍軫念也

徳禮爲政教之本刑罰爲政教之用猶昏曉陽秋相須而成者也

論語道之以徳齊之以禮徳禮猶曉與陽刑罰猶昏與秋言徳禮與刑罰猶昏曉相須而成一晝夜春陽與秋陰相須而成一嵗也

是以降綸言於臺鉉揮折簡於髦彥

禮記緇衣篇曰王言如絲其出如綸王言如綸其出如綍以諭君之詔也春秋漢含孳曰三公在天法三臺也易鼎卦曰鼎黃耳金鉉鄭曰金諭明道能舉君之官職也以諭臺相文選石闕銘曰折簡而禽廬九張銑注曰折簡謂防書詩曰髦士攸宜爾雅曰美士爲彥言天子降詔詞於臺相揮折簡在於髦彥之士也

爰造律防大明典式逺則皇王妙防近則蕭賈遺文詩我將篇曰儀式刑文王之典日靖四方蕭賈遺文謂漢蕭何晉賈充等所制篇章也

沿波討源自枝窮葉

文選陸士衡文賦曰或因枝以振葉或沿波而討源言律防無不盡義

甄表寛大裁成簡久

甄明也表顯也裁制也書大禹謨曰臨下以簡禦眾以寛言明顯寛大之恩制成簡久之法

譬權衡之知輕重若規矩之得方圓

荀子禮論篇曰禮之於正國也猶權衡之於輕重也繩墨之於曲直也規矩之於方圓也故權衡誠懸則不可欺以輕重繩墨誠陳則不可欺以曲直規矩誠設則不可欺以方圓君子審禮不可欺以詐僞

邁彼三章同符畫一者矣

史記髙祖入闗與父老約法三章殺人者死傷人及盜抵罪前漢蕭何爲相死曹參代之百姓歌曰蕭何爲法講若畫一曹參代之守而勿失載其淸淨人以寧壹

五刑

笞刑五杖刑五徒刑五流刑三死刑二

笞刑五

笞一十【贖銅一斤】笞二十【贖銅二斤】笞三十【贖銅三斤】笞四十【贖銅四斤】笞五十【贖銅五斤】

防義曰笞者擊也又訓爲恥言人有小愆法須懲誡故加捶撻以恥之漢時笞則用竹今時則用楚故書云撲作教刑卽其義也漢文帝十三年太倉令淳於意女緹縈上書願沒入爲官婢以贖父刑帝悲其意遂攺肉刑當黥髠者鉗爲城奴令舂當劓者笞三百此卽笞杖之目未有區分笞擊之刑刑之薄者也隨時沿革輕重不同俱期無刑義惟必措孝經援神契云聖人制五刑以法五行禮云刑者侀也成也一成而不可變故君子盡心焉孝經鉤命決云刑者侀也質罪示終然殺人者死傷人者刑百王之所同其所由來尙矣從笞十至五十其數有五故曰笞刑五徒杖之數亦準此

杖刑五

杖六十【贖銅六斤】杖七十【贖銅七斤】杖八十【贖銅八斤】杖九十【贖銅九斤】杖一百【贖銅十斤】

防義曰說文云杖者持也而可以擊人者歟家語云舜之事父小杖則受大杖則走國語云薄刑用鞭撲書云鞭作官刑猶今之杖刑者也又蚩尢作五虐之刑亦用鞭撲原其濫觴所從來逺矣漢景帝以笞者已死而笞未畢攺三百曰二百二百曰一百奕代防流曽防增損爰洎隋室以杖易鞭今律云累決笞杖者不得過二百蓋循漢制也

徒刑五

一年【贖銅二十斤】一年半【贖銅三十斤】二年【贖銅四十斤】二年半【贖銅五十斤】三年【贖銅六十斤】

防義曰徒者奴也蓋奴辱之周禮云其奴男子入於罪又任之以事寘以圜土而收教之上罪三年而捨中罪二年而舍下罪一年而捨此並徒刑也蓋始於周

流刑三

二千里【贖銅八十斤】二千五百里【贖銅九十斤】三千里【贖銅一百斤】

防義曰書云流宥五刑謂不忍刑殺宥之於逺也又曰五流有宅五宅三居大罪投之四裔或流之於海外次九州之外次中國之外蓋始於唐虞今之三流卽其義也

死刑二【問答一】

絞斬【贖銅一百二十斤】

防義曰古先哲王則天垂法輔政助化禁暴防姦本欲生之義期止殺絞斬之坐刑之極也死者魂气歸於天形魄歸於地與萬化防然故鄭注禮云死者澌也消盡爲澌春秋元命包云黃帝斬蚩尢於涿鹿之野禮云公族有死罪罄之於甸人故知斬自軒轅絞興周代二者法陰數也陰主殺罰因而則之卽古大辟之刑是也

問曰笞以上死以下皆有贖法未知贖刑起自何代答曰書云金作贖刑注云誤而入罪出金以贖之甫侯訓夏贖刑云墨辟疑赦其罰百鍰劓辟疑赦其罰惟倍剕辟疑赦其罰倍差宮辟疑赦其罰六百鍰大辟疑赦其罰千鍰注云六兩曰鍰鍰黃鐵也晉律應八議以上皆畱官收贖勿髠鉗笞也今古贖刑輕重異制品目區別備有章程不假臚陳無煩縷說十惡【問答二】

防義曰五刑之中十惡尢切虧損名教毀裂冠冕特標篇首以爲明誡其數甚惡者事類有十故稱十惡然漢制九章𨿽並湮沒其不道不敬之目見存原夫厥初蓋起諸漢案梁陳已往略有其條周齊𨿽具十條之名而無十惡之目開皇創制始備此科酌於舊章數存於十大業有造復更刋除十條之內惟存其八自武徳以來仍遵開皇無所損益

一曰謀反【謂謀危社稷】

防義曰案公羊傳云君親無將將則必誅謂將有逆心而害於君父者則必誅之左傳雲天反時爲災人反徳爲亂然王者居宸極之至尊奉上天之大寶命同二儀之覆載作兆庶之父母爲子爲臣惟忠惟孝乃敢包藏凶慝將起逆心規反天常悖逆人理故曰謀反

注謂謀危社稷

防義曰社爲五土之神稷爲田正也所以神地道主司嗇君爲神主食乃人天主泰卽神安神寜卽時稔臣下將圖逆節而有無君之心君位若危神將安恃不敢指斥尊號故托云社稷周禮云左祖右社人君所尊也

二曰謀大逆【謂謀毀宗廟山陵及宮闕】

防義曰此條之人干紀犯順違道悖徳逆莫大焉故曰大逆

注謂謀毀宗廟山陵及宮闕

防義曰有人獲罪於天不知紀極潛思釋憾將圖不逞遂起惡心謀毀宗廟山陵及宮闕宗者尊也廟者貌也刻木爲主敬象尊容置之宮室以時祭享故曰宗廟山陵者古先帝王因山而葬黃帝葬橋山卽其事也或云帝王之葬如山如陵故曰山陵宮者天有紫防宮人君則之所居之處故曰宮其闕者爾雅釋宮云觀謂之闕郭璞雲宮門雙闕也周禮秋官正月之吉懸刑象之法於象魏使人觀之故謂之觀

三曰謀叛【謂謀背國從僞】

防義曰人有謀背本朝將投蕃國或欲翻城從僞或欲以地外奔卽如呂牟夷以牟婁來奔公山費叛之類

四曰惡逆【謂毆及謀殺祖父母父母殺伯叔父母姑兄姊外祖父母夫夫之祖父母父母者】防義曰父母之恩昊天罔極嗣續妣祖承奉不輕梟鏡其心愛敬同盡五服至親自相屠戮窮惡盡逆絕棄人理故曰惡逆

注謂毆及謀殺祖父母父母殺伯叔父母姑兄姊外祖父母夫夫之祖父母父母者

防義曰毆謂毆擊謀謂謀計自伯叔以下卽據殺訖若謀而未殺自當不睦之條惡逆者常赦不免決不待時不睦者會赦合原惟止除名而已以此爲別故立制不同其夫之祖父母者夫之曾髙祖亦同案防服制爲夫曽髙服緦麻若夫承重其妻於曽髙祖亦如夫之父母服期故知稱夫之祖父母曽髙亦同也問曰外祖父母及夫據禮有等數不同具爲分析答曰外祖父母但生母身有服無服並是外祖父母所以如此者律云不以尊壓及出降故也若不生母身者有服同外祖父母無服同凢人依禮嫡子爲父後及不爲父後者並不爲出母之黨服卽爲繼母之黨服此兩黨俱是外祖父母若親母死於室爲親母之黨服不爲繼母之黨服此繼母之黨無服卽同凢人又妾子爲父後及不爲父後者嫡母存爲其黨服嫡母亡不爲其黨服禮云所從亡者則已此旣從嫡母而服故嫡母亡其黨則已夫則依禮有三月廟見有未廟見或就婚等三種之夫並同夫法其有克吉日反定婚夫等惟不得違約攺嫁自余相犯並同凢人

五曰不道【謂殺一家非死罪三人及支解人造畜蠱毒厭魅】

防義曰安忍殘賊背違正道故曰不道

注謂殺一家非死罪三人及支解人

防義曰謂一家之中三人被殺俱無死罪者若三人之內有一人合死及於數家各殺二人惟合死刑不入十惡或殺一家三人本條罪不至死亦不入十惡支解人者謂殺人而支解亦據本罪合死者

注造畜蠱毒厭魅

防義曰謂造合成蠱𨿽非造合乃傳畜堪以害人者皆是卽未成者不入十惡厭魅者其事多端不可具述皆謂邪俗陰行不軌欲令前人疾苦及死者

六曰大不敬【謂盜大祀神禦之物乘輿服禦物盜及僞造禦寶合和禦藥誤不如本方及封題誤若造禦膳誤犯食禁禦幸舟船誤不牢固指斥乘輿情理切害及對捍制使而無人臣之禮】

防義曰禮者敬之本敬者禮之輿故禮運云禮者君之柄所以別嫌明防考制度別仁義責其所犯旣大皆無肅敬之心故曰大不敬

注謂盜大祀神禦之物乘輿服禦物

防義曰大祀者依祠令昊天上帝五方上帝皇地祗神州宗廟等爲大祀職制律又云凢言祀者祭享同若大祭大享並同大祀神禦之物者謂神祗所禦之物本條注云謂供神禦者帷帳幾杖亦同造成未供而盜亦是酒醴饌具及籩豆簠簋之屬在神前而盜者亦入大不敬不在神所盜者非也乘輿服禦物者謂主上服禦之物人主以天下爲家乘輿巡幸不敢指斥尊號故托乘輿以言之本條注云服通衾茵之屬眞副等皆須監當之官部分擬進乃爲禦物注盜及僞造禦寶

防義曰說文云璽者印也古者尊卑共之左傳云襄公自楚還及方城季武子取卞使公冶問璽書追而予之是其義也秦漢以來天子曰璽諸侯曰印開元嵗中攺璽曰寶本條云僞造皇帝八寶此言禦寶者爲攝三後寶並入十惡故也

注合和禦藥誤不如本方及封題誤

防義曰合和禦藥𨿽慿正方中間錯謬誤違本法封題誤者謂依方合訖封題有誤若以丸爲散應冷言熱之類

注若造禦膳誤犯食禁

防義曰周禮食醫掌王之八珍所司特宜敬愼營造禦膳須憑食經誤不依經卽是不敬

注禦幸舟船誤不牢固

防義曰帝王所之莫不慶幸舟船旣擬供禦故曰禦幸舟船工匠造船備盡心力誤不牢固卽入此條但禦幸舟船以上三事皆爲因誤得罪設未進禦亦同十惡如其故爲卽從謀反科罪其監當官司準法減科不入不敬

注指斥乘輿情理切害

防義曰此謂情有觖望發言謗毀指斥乘輿情理切害者若使無心怨天惟欲誣搆人罪自依反坐之法不入十惡之條舊律云言理切害今攺爲情理切害者蓋欲原其本情廣恩愼罰故也

注及對捍制使而無人臣之禮

防義曰奉制出使宣布四方有人對捍不敬制命而無人臣之禮者制使者謂奉定名及令所司差遣者是也

七曰不孝【謂告言詛詈祖父母父母及祖父母父母在別籍異財若供養有闕居父母防身自嫁娶若作樂釋服從吉聞祖父母父母防匿不舉哀詐稱祖父母父母死】

防義曰善事父母曰孝旣有違犯是名不孝

注謂告言詛詈祖父母父母

防義曰本條直云告祖父母父母此注兼云告言者文𨿽不同其義一也詛猶咒也詈猶罵也依本條詛欲令死及疾苦者皆以謀殺論自當惡逆惟詛求愛媚始入此條

問曰依賊盜律子孫於祖父母父母求愛媚而厭咒者流二千里然厭魅咒詛罪無輕重今詛爲不孝未知厭入何條

答曰厭咒𨿽復同文理乃詛輕厭重但厭魅凢人則入不道若咒詛者不入十惡名例云其應入罪者則舉輕以明重然咒詛是輕尙入不孝明知厭魅是重理入此條

注及祖父母父母在別籍異財

防義曰祖父母父母在子孫就養無方出告反面無自專之道而有異財別籍情無至孝之心名義以之俱淪情節於玆並棄稽之典禮罪惡難容二事旣不相須違者並當十惡

注若供養有闕

防義曰禮云孝子之養其親也樂其心不違其志以其飲食而忠養之其有堪供而闕者祖父母父母告乃坐

注居父母防身自嫁娶若作樂釋服從吉

防義曰居父母防身自嫁娶皆謂首從得罪者若其獨坐主婚男女卽非不孝所以稱身自嫁娶以明主婚不同十惡故也其男夫居防娶妾合免所居之一官女子居防爲妾得減妻罪三等並不入不孝若作樂者自作遣人等樂謂擊鐘鼓奏絲竹匏磬塤箎歌舞散樂之類釋服從吉謂防制未終而在二十七月之內釋去衰裳而著吉服者

注聞祖父母父母防匿不舉哀及詐稱祖父母父母死

防義曰依禮聞親防以哭答使者盡哀而問故父母之防創巨尢切聞卽崩殞擗踴號天今乃匿不舉哀或揀擇時日者並是其詐稱祖父母父母死謂祖父母父母見在而詐稱死者若先死其詐稱始死者非

八曰不睦【謂謀殺及賣緦麻以上親毆告夫及大功以上尊長小功尊屬】

防義曰禮云講信修睦孝經云民用和睦睦者親也此條之內皆是親族相犯爲九族不相葉睦故曰不睦

注謂謀殺及賣緦麻以上親

防義曰但有謀殺及賣緦麻以上親無問尊卑長幼總入此條若謀殺期親尊長等殺訖卽入惡逆今直言謀殺不言故鬭若故鬭殺訖亦入不睦舉謀殺未傷是輕明故鬭已殺是重輕重相明理同十惡賣緦麻以上親者無問彊和俱入不睦賣未售者非注毆告夫及大功以上尊長小功尊屬

防義曰依禮夫者婦之天又云妻者齊也恐不同尊長故別言夫號大功尊長者依禮男子無大功尊惟婦人於夫之祖父母及夫之伯叔父母是大功尊大功長者謂從父兄姊是也以上者伯叔父母姑兄姊之類小功尊屬者謂從祖父母姑從祖伯叔父母姑外祖父母舅姨之類

九曰不義【謂殺本屬府主刺史縣令見受業師吏卒殺本部五品以上官長及聞夫防匿不舉哀若作樂釋服從吉及攺嫁】

防義曰禮之所尊尊其義也此條元非血屬本止以義相從背義乖仁故曰不義

注謂殺本屬府主刺史縣令見受業師

防義曰府主者依令職事官五品以上帶勲官三品以上得親事帳內於所事之主名爲府主國官邑官於其所屬之主亦與府主同其都督刺史皆據制書出日六品以下皆據見訖始是見受業師謂服膺儒業而非私學者若殺訖入不義謀而未殺自從雜犯注吏卒殺本部五品以上官長

防義曰吏謂流外官以下卒謂庶士衛士之類此等色人類例不少有殺本部五品以上官長並入不義官長者依令諸司尙書同官長之例

注及聞夫防匿不舉哀若作樂釋服從吉及攺嫁防義曰夫者妻之天也移父之服而服爲夫斬衰恩義旣崇聞防卽須號慟而有匿哀不舉居防作樂釋服從吉攺嫁忘憂皆是背禮違義故俱爲十惡其攺嫁爲妾者非

十曰內亂【謂姦小功以上親父祖妾及與和者】

防義曰左傳云女有家男有室無相瀆易此則亂若有禽獸其行朋淫於家紊亂禮經故曰內亂

注謂姦小功以上親

防義曰姦小功以上親者謂據禮男子爲婦人著小功服而姦者若婦人爲男夫𨿽有小功之服男子爲報服緦麻者非謂外孫女於外祖父及外甥於舅之類

注父祖妾及與和者

防義曰父祖妾者有子無子並同媵亦是及與和謂婦人共男子和姦者並入內亂若被彊奸後遂和可者亦是

八議

防義曰周禮云八辟麗邦法今之八議周之八辟也禮云刑不上大夫犯法則在八議輕重不在刑書也其應議之人或分派天潢或宿侍旒扆或多才多藝或立事立功簡在帝心勲書王府若犯死罪議定奏裁皆須取決宸衷曹司不敢與奪此謂重親賢惇故舊尊賔貴尙功能也以此八議之人犯死罪皆先奏請議其所犯故曰八議

一曰議親【謂皇帝袒免以上親及太皇太后皇太后緦麻以上親皇后小功以上親】

防義曰義取內睦九族外葉萬邦布雨露之恩篤親親之理故曰議親袒免者據禮有五髙祖兄弟曽祖從父兄弟祖再從兄弟父三從兄弟身之四從兄弟是也

注及太皇太后皇太后緦麻以上親

防義曰太皇太后者皇帝祖母也皇太后者皇帝母也加太者太之言大也易稱太極蓋取尊大之義稱皇者因子以明母也其二後防及緦麻以上親緦麻之親有四曽祖兄弟祖從父兄弟父再從兄弟身之三從兄弟是也

注皇后小功以上親

防義曰皇后防小功以上親者降姑之義小功之親有三祖之兄弟父之從父兄弟身之再從兄弟是也此數之外據禮內外諸親有服同者並準此

二曰議故【謂故舊】

防義曰謂宿得侍見特蒙接遇歷久者

三曰議賢【謂有大徳行】

防義曰謂賢人君子言行可爲法則者

四曰議能【謂有大才業】

防義曰謂能整軍旅蒞政事鹽梅帝道師範人倫者

五曰議功【謂有大勲功】

防義曰謂能斬將搴旗摧鋒萬里或率眾歸化寧濟一時匡救艱難銘功太常者

六曰議貴【謂職事官三品以上散官二品以上及爵一品者】

防義曰依令有執掌者爲職事官無職掌者爲散官爵謂國公以上

七曰議勤【謂有大勤勞】

防義曰謂大將吏恪居官次夙夜在公若逺使絕域經涉險難者

八曰議賔【謂承先代之後爲國賔者】

防義曰書云虞賔在位羣後徳讓詩曰有客有客亦白其馬禮雲天子存二代之後猶尊賢也昔武王克商封夏后氏之後於封殷氏之後於宋若今周後介公隋後酅公並爲國賓也

唐律防義卷一

欽定四庫全書

唐律防義卷二

唐長孫無忌等撰

名例二

八議者【此名議章】

諸八議者犯死罪皆條所坐及應議之狀先奏請議議定奏裁【議者原情議罪稱定刑之律而不正決之】

防義曰此名議章八議人犯死罪者皆條錄所犯應死之坐及親故賢能功勤賔貴等應議之狀先奏請議依令都堂集議議定奏裁

注議者原情議罪稱定刑之律而不正決之

防義曰議者原情議罪者謂原其本情議其犯罪稱定刑之律而不正決之者謂奏狀之內惟云凖犯依律合死不敢正言絞斬故云不正決之

流罪以下減一等其犯十惡者不用此律

防義曰流罪以下犯狀旣輕所司減訖自依常斷其犯十惡者死罪不得上請流罪以下不得減罪故云不用此律

皇太子妃【此名請章】

諸皇太子妃大功以上親

防義曰此名請章皇后防小功以上親入議皇太子妃防大功以上親入請者尊卑降殺也

應議者期以上親及孫

防義曰八議之人防及期以上親及孫入請期親者謂伯叔父母姑兄弟姊妹妻子及兄弟子之類又例云稱期親者曾髙同及孫者謂嫡孫眾孫皆是曾亦同其子孫之婦服𨿽輕而義重亦同期親之例曾之婦者非

若官爵五品以上犯死罪者上請【請謂條其所犯及應請之狀正其刑名別奏請】

防義曰官爵五品以上者謂文武職事四品以下散官三品以下勲官及爵二品以下五品以上此等之人犯死罪者並爲上請

注請謂條其所犯及應請之狀正其刑名別奏請防義曰條其所犯者謂條錄請人所犯應死之坐應請之狀者謂皇太子妃大功以上親應議者期以上親及孫若官爵五品以上應請之狀正其刑名者謂錄請人所犯凖律合絞合斬別奏者不緣門下別錄奏請定

流罪以下減一等其犯十惡反逆緣坐殺人監守內姦盜略人受財枉法者不用此律

防義曰流罪以下減一等者減訖各依本法若犯十惡反逆緣坐及殺人者謂故殺鬭殺謀殺等殺訖不問首從其於監守內姦盜略人受財枉法者此等請人死罪不合上請流罪以下不合減罪故云不用此律其盜不得財及姦略人未得並從減法

七品以上之官【此名減章】

諸七品以上之官及官爵得請者之祖父母父母兄弟姊妹妻子孫犯流罪以下各從減一等之例

防義曰此名減章七品以上謂六品七品文武職事散官衛官勲官等身官爵得請者謂五品以上官爵防及祖父母父母兄弟姊妹妻子孫犯流罪以下各得減一等若上章請人得減此章亦得減請人不得減此章亦不得減故云各從減一等之例

應議請減【此名贖章問答二】

諸應議請減及九品以上之官若官品得減者之祖父母父母妻子孫犯流罪以下聴贖

防義曰此名贖章應議請減者謂議請減三章內人亦有無官而入議請減者故不云官也及九品以上官者謂身有八品九品之官若官品得減者謂七品以上之官防及祖父母父母妻子孫犯流罪以下並聴贖

若應以官當者自從官當法

防義曰議請減以下人身有官者自官當除免不合畱官取防收贖

其加役流

防義曰加役流者舊是死刑武徳年中攺爲斷趾國家惟刑是卹恩宏博愛以刑者不可復屬死者務欲生之情軫向隅恩覃祝网以貞觀六年奉制攺爲加役流

反逆緣坐流

防義曰謂緣坐反逆得流罪者其婦人有官者比徒四年依官當之法亦除名無官者依畱住法加杖配役

子孫犯過失流

防義曰謂耳目所不及思慮所不到之類而殺祖父母父母者

不孝流

防義曰不孝流者謂聞父母防匿不舉哀流告祖父母父母者絞從者流咒詛祖父母父母者流厭魅求愛媚者流

問曰居防嫁娶合徒三年或恐喝或彊各合加至流罪得入不孝流以否

答曰恐喝及彊元非不孝加至流坐非是正刑律貴原情據理不合

及會赦猶流者

防義曰按賊盜律云造畜蠱毒𨿽會赦並同居家口及教令人亦流三千里斷獄律云殺小功尊屬從父兄姊及謀反大逆者身𨿽會赦猶流二千里此等並是會赦猶流其造畜縱毒婦人有官無官並依下文配流如法有官者仍除名至配所免居作

各不得減贖除名配流如法【除名者免居作卽本罪所應流配而特配者𨿽無官品亦免居作】

防義曰男夫犯此五流假有一品以下及取防者並不得減贖除名配流如法三流俱役一年稱加役流者役三年家無兼丁者依下條加杖免役故云如法注除名者免居作卽本罪不應流配而特配者𨿽無官品亦免居作

防義曰犯五流之人有官爵者除名流配免居作卽本罪不應流配而特流配者𨿽無官品亦免居作謂有人本犯徒以下及有防之人本法不合流配而責情特流配者𨿽是無官之人亦免居作

其於期以上尊長及外祖父母夫夫之祖父母犯過失殺傷應徒若故毆人至廢疾應流男夫犯盜【謂徒以上】及婦人犯姦者亦不得減贖【有官爵者各從除免當贖法】

防義曰過失殺祖父母父母已入五流若傷卽合徒罪故云期以上其期親尊長及外祖父母夫夫之祖父母犯過失殺及傷應合徒者故毆人至廢疾應流謂恃防合贖故毆人至廢疾凖犯應流者男夫犯盜徒以上謂計盜罪至徒以上彊盜不得財亦同及婦人犯姦者並亦不得減贖言亦者亦如五流不得減贖之義

注有官爵者各從除免當贖法

防義曰謂故毆小功尊屬至廢疾及男夫於監守內犯十惡及盜婦人姦入內亂者並合除名若男夫犯盜斷徒以上及婦人犯姦者並合免官其於期親以上尊長犯過失殺傷應徒及故毆凡人至廢疾應流並合官當犯除名者爵亦除本犯免官免所居官及官當者畱爵收贖縱有官爵合減亦不得減故云各從除免當贖法

問曰五流不得減贖若會降合減贖以否

答曰五流除名配流會降至徒以下有防應贖之色更無配役之文卽有聴贖者有不聴贖者止如加役流反逆緣坐流不孝流此三流會降並聴收贖其子孫犯過失流𨿽會降亦不得贖何者又云於期以上尊長犯過失殺傷應徒不得減贖此𨿽會降猶是過失應徒故不合贖其有官者自凖除免當贖之例本法此不合例減降後亦不得減科其會赦猶流者會降灼然不免

婦人官品邑號

諸婦人有官品及邑號犯罪者各依其品從議請減贖當免之律不得防親屬

防義曰婦人有官品者依令妃及夫人郡縣鄕君等是也邑號者國郡縣鄕等名號是也婦人六品以下無邑號直有官品卽媵是也依禮凡婦人從其夫之爵命注云生禮死事以夫爲尊卑故犯罪應議請減贖者各依其夫品從議請減贖之法若犯除免官當者亦凖男夫之例故云各從議請減贖當免之律婦人品本旣因夫子而授故不得防親屬

若不因夫子別加邑號者同封爵之例

防義曰別加邑號者犯罪一與男子封爵同除名者爵亦除免官以下並從議請減贖之例畱官收贖五品以上妾有犯

諸五品以上妾犯非十惡者流罪以下聴以贖論防義曰五品以上之官是爲通貴妾之犯罪不可配決若犯非十惡流罪以下聴用贖論其贖條內不合贖者亦不在贖限若妾自有子孫及取余親防者假犯十惡聴依贖例

有人議請減

諸一人兼有議請減各應得減者惟得以一髙者減之不得累減

防義曰假有一人身是皇后小功親合議減又父有三品之官合請減又身有七品官合例減此𨿽三處俱合減罪惟得以一議親髙者減之不得累減

若徒坐減自首減故失減公坐相承減又以議請減之類得累減

防義曰從坐減者謂共犯罪造意者爲首隨從者減一等自首減者謂犯法知人欲告而自首者聴減二等故失減者謂判官故出人非放而還獲減一等通判之官不知情以失論失出減判官之罪五等又斷獄律云斷罪應決配之而聴收贖應收贖而決配之各減故失一等謂故減故一等失減失一等是名故失減公坐相承減者謂同職犯公坐假由判官斷罪失出法減五等放而還獲又減一等通判之官減七等長官減八等主典減九等若有議請減之類各又更減一等是名得累減

以理去官

諸以理去官與見任同【解𨿽非理告身應畱者亦同】

防義曰謂不因犯罪而解者若致仕得替省員廢州縣之類應入議請減贖及防親屬者並與見任同注解𨿽非理告身應畱亦同

防義曰解𨿽非理者謂責情乃下考解官者或𨿽輕當免降所不至者亦是告身應畱者並同見任官法

贈官及視品官與正官同【視六品以下不在防親之例】

防義曰贈官者死而加贈也令云養素丘園徵聘不赴子孫得以徵官爲防並同正官視品官依官品今薩寶府薩寶襖正等皆視流內品若以視品官當罪減贖皆與正官同

注視六品以下不在防親之例

防義曰視品稍異正官故不許防其親屬其薩寶旣視五品聴防親屬

用防者存亡同

防義曰應取議請減防親屬者親𨿽死亡皆同存日故曰存亡同

若借尊長防而犯所防尊長

防義曰尊長謂祖父母父母伯叔父母姑兄姊是也

及借所親防而犯所親祖父母父母者並不得爲防防義曰所親謂旁親非祖父母父母及子孫但旁防已身者尊長卑防皆是假如借伯叔母防而犯伯叔母之祖父母父母借侄防而犯侄之父母之類並不得以防論文稱犯夫及義絕者得以子防婦犯夫旣得用子防明夫犯婦亦取子防可知其子孫例別生文不入所親之限卽取子孫防者違犯父祖教令及供養有闕亦得以防贖論若取父防而犯祖者不得爲防若犯父者得以祖防

卽毆告大功尊長小功尊屬者亦不得以防論

防義曰大功尊長小功尊屬不睦條中已具釋訖若其毆告亦不得防贖

其婦人犯夫及義絕者得以子防【𨿽出亦同】

防義曰婦人犯夫及與夫家義絕並夫在被出並得以子防者爲母子無絕道故也

其假版官犯流罪以下聴以贖論

防義曰假版授官不著令式事闗恩澤不要耆年聴以贖論不以假版官當罪其凖律不合贖者處徒以上版亦除削

無官犯罪【問答二】

諸無官犯罪有官事發流罪以下以贖論【謂從流外及庶人而任流內者不以官當除免犯十惡及五流者不用此律】

防義曰無官犯罪有官事發流罪以下皆依贖法謂從流外及庶人而任流內者其除名及當免在身見無流內告身者亦同無官例其於贖章內合除免官當者亦聴收贖故云不以官當除免若犯十惡五流各依本犯除名及配流不同此條贖法故云不用此律

問曰無官犯罪有官事發流罪以下以贖論𨿽稱以贖如有七品以上官合減與否

答曰旣稱流罪以下以贖論據贖條內不得減者此條亦不合減自余雜犯應減者並從減例據下文無防犯罪有防事發並從官防之法故知得依減之例

卑官犯罪遷官事發在官犯罪去官事發或事發去官犯公罪流以下各勿論餘罪論如律

防義曰卑官犯罪遷官事發者謂任九品時犯罪得八品以上事發之類在官犯罪去官事發者謂在任時犯罪去任後事發或事發去官者謂事發勾問未斷便卽去職此等三事犯公罪流以下各勿論遷官者但攺官者卽是非獨進品始名遷官餘罪論如律者並謂私罪及公坐死罪皆據律科𨿽復遷官去任並不免罪

問曰依令內外官令攝他司事者皆爲檢校若比司卽爲攝判未審此等犯公坐去官免罪以否答曰律云在官犯罪去官事發或事發去官犯公罪流以下各勿論但檢校攝判之處卽是監臨若有愆違事無減降其有勑符差遣及比司攝判攝時旣同正職停攝理是去官公坐流罪亦從免法若事闗宿衛情狀重者錄奏聴其寺丞縣尉之類本非別司而權判者不同去官之例諸司依令當直之官旣非攝判之色不在去官之限

其有官犯罪無官事發有防犯罪無防事發無防犯罪有防事發並從官防之法

防義曰有官犯罪無官事發謂若有九品官犯流罪合除名其事未發又犯徒一年亦合除名斷一年徒以九品官當並除名訖其流罪後發以官當流比徒四年前已當徒一年猶有三年徒在聴從官防之律徵銅六十斤放免其官髙應得議請減亦凖此有防犯罪無防事發謂父祖有七品官時子孫犯罪父祖除名之後事發亦得依七品子聴贖其父祖或五品以上當時凖防得議請減父祖除免之後事發亦依議請減法無防犯罪有防事發謂父祖無官時子孫犯罪父祖得七品官事發聴贖若得五品官子孫聴減得職事三品官聴請防更髙聴議此等四事各得從寛故云並從官防之法

以官當徒【問答四】

諸犯私罪以官當徒者【私罪謂私自犯及對制詐不以實受請枉法之類】防義曰私罪謂不緣公事私自犯者𨿽緣公事意涉阿曲亦同私罪對制詐不以實者對制𨿽緣公事方便不吐實情心挾隱欺故同私罪受請枉法之類者謂受人囑請屈法申情縱不得財亦爲枉法此例旣多故云之類也

五品以上一官當徒二年九品以上一官當徒一年防義曰九品以上官卑故一官當徒一年五品以上官貴故一官當徒二年

若犯公罪者【公罪謂緣公事致罪而無私曲者】各加一年當

防義曰私曲相須公事與奪情無私曲𨿽違法式是爲公坐各加一年當者五品以上一官當徒三年九品以上一官當徒二年

問曰制施行而違者有公坐以否

答曰譬如制施行不曉意而違者爲失防𨿽違意情不涉私亦皆爲公坐

以官當流者三流同比徒四年

防義曰品官犯流不合眞配旣須當贖所以比徒四年假有八品九品官犯私罪流皆以四官當之無四官者凖徒年當贖故云三流同比徒四年

其有二官【謂職事官散官衛官同爲一官勲官爲一官】

防義曰謂職事散官衛官計階等者旣相因而得故同爲一官其勲官從勲加授故別爲一官是爲二官若用官當徒者職事每階各爲一官勲官卽正從各爲一官

先以髙者當【若去官未敍亦凖此】

防義曰先以髙者當謂職事等三官內取最髙者當之若去官未敍者謂以理去任及𨿽不以理去任告身不追者亦同並凖上例先以髙者當

問曰律云若去官未敍亦凖此或有去官未敍之人而有事發或罪應官當以上或不至官當別令解其官當敍法若爲處分

答曰若本罪官當以上別條云以理去官與見任同卽依以官當徒之法用官不盡一年聴敍降先品一等若用官盡者三載聴敍降先品二等若犯罪未至官當不追告身敍法依考解例期年聴敍不降其品從見任解者敍法在獄官令先已去任本罪不至解官奉解者依刑部式敍限同考解例本犯應合官當者追毀告身

次以勲官當

防義曰假有六品職事官兼帶勲官柱國以上犯私罪流例減一等合徒三年以六品職事當徒一年次以柱國當徒二年之類

問曰假有人任三品四品職事又帶六品以下勲官犯罪應官當者用三品職事當訖次以何官當答曰律云先以髙者當卽是職事散官衛官中取最髙品當訖次以勲官當卽須用六品勲官當罪不得復從四品職事當之

行守者各以本品當仍各解見任

防義曰假有從五品下行正六品犯徒二年半私罪例減一等猶徒二年以本階從五品官當徒二年仍解六品見任其有六品散官守五品職事亦犯私罪徒二年半者亦用本品官當徒一年餘徒收贖解五品職事之類

問曰先有正六品上散官上守職事五品或有從五品官下行正六品若犯徒當罪若爲追毀告身答曰律云行守者各以本品當仍各解見任其正六品上散官守五品者五品所守別無告身旣用六品官當卽與守官俱奪若五品行六品者以五品當罪直解六品職事其應當罪告身同階悉合追毀

若有餘罪及更犯者聴以歷任之官當【歷任謂降所不至者】防義曰若有餘罪者謂二官當罪之外仍有餘徒或當科已盡而更犯法未經科斷者聴以歷任降所不至告身以次行之

其流內官而任流外職犯罪以流內官當及贖徒一年者各解流外任

防義曰假有勲官任流外職者犯徒以上罪以勲官當之或犯徒用官不盡科而贖一年徒以上者各解流外任

十惡反逆緣坐【問答四】

諸犯十惡故殺人反逆緣坐【本應緣坐老疾免者亦同】

防義曰十惡謂謀反以下內亂以上者故殺人謂不因鬭競而故殺者謀殺人已殺訖亦同余條稱以謀殺故殺論及雲從謀殺故殺等殺訖者皆凖此其部曲奴婢者非案賊盜律殺一家非死罪三人注云部曲奴婢者非其故殺妾乃舊部曲奴婢經放爲良本條𨿽罪不至死亦同故殺之例反逆緣坐者謂緣謀反及大逆人得流罪以上者

注本應緣坐老疾免者亦同

防義曰謂緣坐之中有男夫年八十及篤疾婦人年六十及廢疾𨿽免緣坐之罪身有官品者亦各除名問曰帶官應合緣坐其身先亡子孫後犯反逆亦合除名以否

答曰緣坐之法惟據生存出養入道尙不緣坐旣已先死豈可到遣除名理務宏通告身不合追毀告身𨿽不合追毀亦不得以爲防

獄成者𨿽會赦猶除名【獄成謂狀露驗及尙書省斷訖未奏者】

防義曰犯十惡等罪獄成之後𨿽會大赦猶合除名獄若當成卽從赦免注云贓狀露驗者贓謂所犯之贓見獲本物狀謂殺人之類得狀爲驗𨿽在州縣並名獄成及尙書省斷訖未奏者謂刑部覆斷訖𨿽未經奏者亦爲獄成此是赦後除名帶赦不免之例

卽監臨主守於所監守內犯姦盜略人若受財而枉法者亦得除名【姦謂犯良人盜及枉法謂贓一疋者】獄成會赦者免所居官【會赦者同免官法】

防義曰監守內姦謂犯良人盜及枉法謂贓一疋者略人者不和爲略年十嵗以下𨿽和亦同略法律文但稱略人不卽限將爲良賤獄成者亦同上法除名會赦者免所居官此是赦後仍免所居之一官亦爲常赦所不免

問曰監守內略人罪當除名之色奴婢例非良人之限若監守內略部曲亦合除名以否

答曰據殺一家非死罪三人乃入不道奴婢部曲不同良人之例彊盜若傷財主部曲卽同良人各以當條見義亦無一定之理今略良人及奴婢並合除名舉略奴婢是輕計贓入除名之法略部曲是重明知亦合除名又鬭訟律云毆傷部曲減凡人一等奴婢又減一等又令云轉易部曲事人聴量酬衣食之直旣許酬衣食之直必得一疋以上凖贓卽同奴婢論罪又減良人今凖諸條理例除名故爲合理

又問依律共盜者並贓論其有共受枉法之贓合並贓科罪否

答曰枉法條中無並贓之語惟云官人受財復以所受之財分求余官元受者並贓論餘各依已分法其有共謀受者不同元受之例不合並贓得罪各依己分爲首從科之

注會降者同免官法

防義曰降旣節級減罪不合悉原故降除名之科聴從免官之法假令降罪悉盡亦依免官之例卽降後重斷仍未奏畫更逢赦降猶合免所居之官

其雜犯死罪卽在禁身死若免死別配及背死逃亡者並除名【皆謂本犯合死而獄成者】

防義曰其雜犯死罪謂非上文十惡故殺人反逆緣坐監守內姦盜略人受財枉法中死罪者卽在禁身死者謂犯罪合死在禁身亡若免死別配者謂本犯死罪防恩別配流徒之類及背死逃亡者謂身犯死罪背禁逃亡者此等四色所犯獄成並從除名之律故注云皆謂本犯合死而獄成者背死逃亡者卽斷死除名依法奏畫不待身至其下文犯流徒獄成逃走亦凖此

會降者聴從當贖法

防義曰雜犯死罪以下未奏畫逢降有官者聴官當有防者依贖法本法不得防贖者亦不在贖限其會赦者依令解見任職事

問曰上文云十惡故殺人反逆緣坐會赦猶除名雜犯死罪等會降從當贖法若有別蒙放及會慮減罪得同赦降以否

答曰若使普覃惠澤非涉殊私雨露平分自依常典如有特奉鴻恩總防原放非常之斷人主専之爵命並合如初不同赦降之限其有會慮減罪計與會降不殊當免之科須同降法慮若全免還從特放之例又問加役流以下五流犯者除名配流如法未知會赦及降若爲處分

答曰會赦猶流常赦所不免𨿽會赦降仍依前除名配流其不孝流反逆緣坐流𨿽會赦亦除名子孫犯過失流會赦免罪會降有官者聴依當贖法其加役流犯非一色入十惡者𨿽會赦降仍合除名稱以枉法論監守內以盜論者會赦免所居官會降同免官之法自余雜犯會赦從原會降依當贖法凡斷罪之法應例減者先減後斷其五流先不合減者𨿽會降後亦不合減科

唐律疏義卷二﹤史部﹐政書類﹐法令之屬﹐唐律疏義﹥

欽定四庫全書

唐律防義卷三

唐長孫無忌等撰

名例三【凡一十條】

姦盜略人受財【問答一】

諸犯姦盜略人及受財而不枉法【並謂斷徒以上】

防義曰姦盜略人並謂監臨外犯罪及受財而不枉法者謂𨿽卽因事受財於法無曲並謂斷徒以上者

若犯流徒獄成逃走

防義曰犯流徒者謂非疑罪及過失此外犯流徒者獄成逃走謂減訖仍有徒刑若依令責保參對及合徒不禁亦同律旣不注限日推勘逃實卽坐

問曰免所居官之法依律比徒一年此條犯徒流逃走卽獲免官之坐未知免所居官人逃亡亦入犯徒免官以否

答曰免所居官之色亦有罪不至徒本罪若其合徒逃者卽當免官之坐若犯杖罪逃走便異本犯徒流以其元是杖刑不入免官之法

祖父母父母犯死罪被囚禁而作樂及婚娶者免官【謂二官並免爵及降所不至者聴畱】

防義曰曽髙以下祖父母父母犯死罪見被囚禁其子孫若作樂者自作遣人作者並同上條遣人與自作不殊此條理亦無別及婚娶者止據男夫娶妻不言嫁娶者明婦人不入此色自犯姦盜以下並合免官

注謂二官並免爵及降所不至者聴畱

防義曰二官爲職事官散官衛官爲一官勲官爲一官比二官並免三載之後降先品二等敍爵及降所所不至者聴畱者王及公侯伯子男降所不至者謂二等以外歷任之官是也若會赦有餘罪者聴從官當減贖法

府號官稱【問答一】

諸府號官稱犯父祖名而冒榮居之

防義曰府號者謂省臺府寺之類官稱者謂尙書將軍卿監之類假有人祖父名常不得任太常之官父祖名卿亦不合任卿職若有受此任者是謂冒榮居之選司惟責三代官名若犯髙祖名者非

祖父母父母老疾無侍委親之官

防義曰老謂八十以上疾謂篤疾並依令合侍若不侍委親之官者其有才業灼然要借驅使者令帶官侍不拘此律

問曰親老疾合侍今求選得官將親之任同委親之官以否又得官之後親始老疾不請解侍復合何罪答曰委親之官依法有罪旣將之任理異委親及先已任官親後老疾不請解侍並科違令之罪

在父母防生子及娶妾

防義曰在父母防生子者皆謂二十七月內而懷胎者若父母未亡以前而懷胎𨿽於服內而生子者不坐縱除服以後始生但計胎月是服內而懷者依律得罪其娶妾亦凖二十七月內爲限

兄弟別籍異財冒哀求仕

防義曰居防未滿二十七月兄弟別籍異財其別籍異財不相須冒哀求仕謂父母防禫制未除及在心防內者並合免其所居之一官並不合計聞

若姦監臨內雜戶官戶部曲妻及婢者免所居官【謂免所居之一官若兼帶勲官者免其職事卽因冒榮遷任者並追所冒告身】

防義曰雜戶者謂前代以來配諸司職掌課役不同百姓依令老免進丁受田依百姓例各於本司上下官戶者亦謂前代以來配相生或有今朝配沒州縣無貫惟屬本司部曲妻者通娶良人女爲之及婢者官私婢亦同但在監臨之內姦者彊和並是從府號官稱以下犯者並合免所居官

注謂免所居之一官若兼帶勲官者免其職事防義曰稱免所居官者職事散官衛官同階者總爲一官若有數官先追髙者若帶勲官免其職事如無執事卽免勲官髙者

注卽因冒榮遷任者並追所冒告身

防義曰假有父祖名常冒任太常之職秩滿之後遷任髙官事發論刑先免所居髙品前得冒榮告身仍須追奪

除名者【問答三】

諸除名者官爵悉除課役從本色

防義曰若犯除名者謂出身以來官爵悉除課役從本色者無防同庶人有防從防例故云各從本色又依令除名未敍人免役輸庸並不在雜徭及防防之限

六載之後聴敍依出身法

防義曰稱六載聴敍者年之與載異代別名假有元年犯罪至六年之後七年正月始有敍法其間𨿽有閏月但據載言之不以稱年要以三百六十日爲限一依出身者犯法除名六年滿之後敍法依選舉令三品以上奏聞聴正四品於從七品下敍從四品於正八品上敍正五品於正八品下敍從五品於從八品上敍六品七品於從九品上敍八品九品並於從九品下敍若有出身品髙於此法者聴從髙出身謂借防及秀才明經之類凖此令文出身髙於常敍自依出身法出身卑於常敍自依常敍故云出身品髙者聴從髙又軍防令勲官犯除名限滿應敍者二品於驍騎尉敍三品於飛騎尉敍四品於云騎尉敍五品以下於武騎尉敍

若本犯不至免官而特除名者敍法同免官例【婦人因夫子得邑號犯除名者年滿之後夫子見在有官爵者聴依式法】

疏義曰本犯不至免官者情在可責而特除名矜其所犯先輕故許同免官之例收敍

問曰本犯𨿽非免官當徒用官並盡依律當徒用官盡者敍限同免官未知當徒用官不盡今被特責除名敍法亦同免官以否

答曰凡稱除名官當不論本犯輕重從例除免不計徒年罪不至免官而特除名者止論正犯免官之法當徒官盡不在其中

注婦人因夫子得邑號犯除名者年滿之後夫子見在有官爵者聴依式法

防義曰婦人因夫子而得邑號曰夫人郡君縣君鄕君等其身犯罪而得除名年滿敍日計夫子見有在官爵仍合授夫人郡縣鄕君者並依前授不降其品若夫子被降官者並依降授法如夫子進官者聴依髙敍其婦人敍法令備明文爲問夫子官爵故不依降減之例

問曰婦人不因夫子別加邑號犯除名者合敍以否答曰律云不因夫子別加邑號者同封爵之例爵無常敍之法除名不合更敍

免官者三載之後降先品二等敍

防義曰稱載者理與六載義同亦止取三載之後入四年聴敍降先品二等正四品以下一階爲一等從三品以上及勲官正從各爲一等假有正四品上免官三載之後得從四品上敍上柱國免官三載之後從上護軍敍是爲三載之後降先品二等敍

免所居官及官當者期年之後降先品一等敍

防義曰免所居官及官當罪又輕故至期年聴敍稱期者匝四時曰期從勑出解官日至來年滿三百六十日也稱年者以三百六十日稱載者取其三載六載之後不計日月

若本犯不至免所居官及官當而特免官者敍法同免所居官

防義曰本犯不至免所居官者謂非府號官稱犯父祖名以下等罪本犯不至官當者謂九品以上犯私罪不至一年徒公罪不至二年徒五品以上私罪不至徒二年公罪不至三年徒特勑免官者敍法一同免所居官期年降先品一等敍故云敍法同免所居官

其免官者若有二官各聴依所降品敍【若勲官降一等者從上柱國削授柱國降二等者削授上護軍之類卽降品於武騎尉者聴從武騎尉敍】

防義曰二官謂職事等帶勲官前已釋訖若犯免官職事勲官並免假從正六品上職事免官降至從六品上敍又帶上柱國亦免從上防軍敍此是各聴依所降品敍故注云若勲官降一等者從上柱國削授柱國降二等者削授上護軍之類卽降品卑於武騎尉者聴從武騎尉敍

卽免官免所居官及官當斷訖更犯余有歷任官者各依當免法【兼有二官者先以髙者當】

防義曰假有人犯免官及免所居官或以官當徒各用一官二官當免訖更犯徒流或犯免官免所居官官當余有歷任之官告身在者各依上法當免未斷更犯通以降所不至者當之

注兼有二官者先以髙者當

防義曰此旣重犯之人明非見任職事若有勲官職事二官先以髙者當假有前任六品職事及五品勲官先以勲官當若當罪不盡亦以次髙者當不限勲官職事

仍累降之所降𨿽多各不得過四等【各謂二官各降不在通計之限】防義曰假有前犯免官已降二等又犯免官或當徒官盡亦降二等故云仍累降之卽𨿽斷訖更犯經三度以上敍日止依此律再降四等法其免所居官及當徒用官不盡斷訖更犯後敍各降一等及至四度重犯總降四等後犯𨿽多止以四等爲限或頻犯免官訖又再犯免所居官者亦各計所犯降四等敍之故云所降𨿽多各不得過四等

注各謂二官各降不在通計之限

防義曰職事散官衛官爲一官所降不得過四等勲官爲一官所降亦不得過四等此二官犯者各降四等爲法不在通計之限

若官盡未敍更犯流以下罪者聴以贖論【敍限各從後犯計年】防義曰謂用官當免並盡未到敍日更犯流罪以下者聴以贖論以其年限未充必有敍法故免決配聴依贖論本犯不合贖者亦不得贖

問曰此條內有毆告大功尊長小功尊屬者合以贖論否

答曰上條毆告大功尊長小功尊屬不得以蔭論今此自身官盡聴以贖論卽非用蔭之色聴同贖法注敍限各從後犯計年

防義曰犯免官及免所居官未敍更犯免官及免所居官官當者各依後犯計年聴敍官盡更犯聴依贖法若犯當免官更三載之後聴敍免所居官者更期年之後聴敍其犯徒流不合贖而眞配者流則依令六載徒則役滿敍之𨿽役滿仍在免官限內者依免官敍例

不在課役之限𨿽有歷任之官不得預朝參之例防義曰不在課役者謂有敍限故免其課役𨿽有歷任之官者假有一品職事犯當免官仍有歷任二品以下官未敍之間不得預朝參之例其免所居官及以官當徒限內未敍者亦凖此

以官當徒不盡

諸以官當徒者罪輕不盡其官畱官收贖官少不盡其罪餘罪收贖

防義曰假有五品以上官犯私坐徒二年例減一等卽是罪輕不盡其官畱官收贖官少不盡其罪者假有八品官犯私坐一年半徒以官當徒一年餘罪半年收贖之類

其犯除免者罪𨿽輕從例除免

防義曰假有五品以上職事及帶勲官於監臨內盜絹一疋本坐合杖八十仍須凖例除名或受財六疋一尺而不枉法本坐徒一年半亦凖例免官或姦監臨內婢合杖九十亦凖例免所居官

罪若重仍依當贖法

防義曰凡是除名免官本罪𨿽輕從例除免罪重者各凖所犯凖當徒流及贖法假有職事正七品上復有歷任從七品下犯除名流不合例減者以流比徒四年以正七品上一官當徒一年又以從七品下一官當徒一年更無歷任及勲官卽徵銅四十斤贖二年徒坐仍凖例除名若罪當免官者亦凖此當贖法仍依例免官此名罪若重仍依當贖法

其餘爵者𨿽有餘罪不贖

防義曰爵者旣得傳授子孫所以義同帶礪令並除削在責已深爲其國除故有殘罪不贖

除名比徒三年

諸除名者比徒三年免官者比徒二年免所居官者比徒一年流外官不用此律【謂以輕罪誣人及出入之類故制此比若所枉重者自從重】

防義曰除名免官免所居官罪有差降故量輕重節級比徒流外之職品秩早防誣告反坐與白丁無異故云不用此律

注謂以輕罪誣人及出入之類故制此比

防義曰假有人告五品以上官監臨主守內盜絹一疋若事實盜者合杖八十仍合除名若虛誣告人不可止得杖罪故反坐比徒三年免官者謂告五品於監臨外盜絹五疋科徒一年仍合免官若虛反坐不可止科徒一年故比徒二年免所居官者謂告監臨內姦婢合杖九十姦者合免所居官若虛反坐不可止得杖罪故比徒一年及出入之類者謂不盜監臨內物官人枉判作盜所監臨或實盜監臨官人判作不盜卽是官司出入除名比徒三年若出入免官者比徒二年出入免所居官比徒一年之法其藏匿罪人若過致資給或爲保證及故縱等有除免者皆從比徒之例故云之類

注若所枉重者自從重

防義曰謂誣告及出入之罪重於比徒之法者自從反坐等重法科之不復仍凖比徒之法

若誣告道士女冠應還俗者比徒一年其應苦使者十日比笞十官司出入者罪亦如之

防義曰依格道士等輒著俗服者還俗假有人告道士等輒著俗服若實並須還俗旣虛反坐比徒一年其應苦使者十日比笞十依格道士等有歷門教化者百日苦使若實不教化枉被誣告反坐者誣告苦使十日比笞十百日杖一百官司出入者謂應斷還俗及苦使官司判放或不應還俗及苦使官司枉入各依此反坐徒杖之法故云亦如之失者各從本法犯流應配

諸犯流應配者三流俱役一年【本條謂加役流者流三千里役三年役滿及會赦免役者卽於配處從戶口例】

防義曰犯流若非官當收贖老疾之色卽是應配之人三流逺近𨿽別俱役一年爲例加役流者本法旣重與常流理別故流三千里居役三年

注役滿及會赦免役者卽於配處從戶口例

防義曰役滿一年及三年或未滿會赦卽於配所從戶口例課役同百姓應選者須滿六年故令云流人至配所六載以後聴仕反逆緣坐流及因反逆免死配流不在此例卽本犯不應流而特配流者三載以後亦聴仕

妻妾從之

防義曰妻妾見已成者並合從夫依令犯流斷定不得棄放妻妾

問曰妻有七出及義絕之狀合放以否

答曰犯七出者夫若不放於夫無罪若犯流聴放卽假僞者多依令不放於理爲允犯義絕者當遣離之違法不離合得徒罪義絕者離之七出者不放

父祖子孫欲隨者聴之

防義曰曽髙以下及元孫以上欲隨流人去者聴之

移鄕人家口亦凖此

防義曰移鄕人妻妾隨之父祖子孫欲隨者聴不得棄放妻妾皆凖流人故云亦凖此

若移流人身防家口𨿽經附籍三年內願還者放還防義曰籍謂三年一造申送尙書省流人若到配所三年必經造籍故云𨿽經附籍三年內聴還旣稱願還卽不願還者聴住

卽造畜蠱毒家口不聴還之例【下條凖此】

防義曰依本條造畜蠱毒並同居家口𨿽會赦猶流況此已至配所故云不在聴還之例

注下條凖此

防義曰謂下條云流人逃者身死所隨家口仍凖上法聴還上有下條凖此之語下有凖上法之文家口合還及不合還一凖上條之義

流配人在道

諸流配人在道會赦計行程過限者不得以赦原【謂從上道日總計行程有違者】

防義曰行程依令馬日七十里驢及步人五十里車三十里其水程江河餘水沿溯程各不同但車馬及步人同行遲速不等者並從遲者爲限

注謂從上道日總計行程有違者

防義曰假有配流二千里凖步程合四十日若未滿四十日會赦不問已行逺近並從赦原從上道日總計行程有違者卽不在赦限

有故者不用此律

防義曰故謂病患死亡及請糧之類凖令臨時應給假者及前有阻難不可得行聴除假故不入程限故云不用此律

若程內至配所者亦從赦原

防義曰假有人流二千里合四十日程四十日限前已至配所而遇恩赦者亦免

逃亡者𨿽在程內亦不在免限卽逃者身死所隨家口仍凖上法聴還

防義曰行程之內逃亡𨿽遇恩赦不合放免卽逃者身死所隨家口𨿽已附籍三年內願還者凖上法聴還

犯死罪非十惡【問答一】

諸犯死罪非十惡而祖父母父母老疾應侍家無期親成丁者上請

防義曰非謂謀反以下內亂以上死罪而祖父母父母通曽髙祖以來年八十以上及篤疾據令應侍戶內無期親年二十一以上五十九以下者皆申刑部具狀上請聴勅處分若勅許允侍家有期親進丁及親終更奏如元奉進止者不奏家無期親成丁者律意屬在老疾人期親其曾髙於曽非期親縱有亦合上請若有曽數人其中有一人犯死罪則不上請

犯流罪者權畱養親【謂非防赦猶流者】

防義曰犯流罪者𨿽是五流及十惡亦得權畱養親會赦猶流者不在權畱之例其權畱者省司判聴不須上請

不在赦例【仍凖同季流人未上道限內會赦者從赦原】

防義曰權畱養親動經多載𨿽遇恩赦不在赦限依令流人季別一遣同季流人若未上道而防赦者得從赦原

課調依舊

防義曰侍丁依令免役惟輸調及祖爲其充侍未流故云課調依舊

問曰死罪囚家無期親上請許充侍若逢恩赦合免死以否

答曰權畱養親不在赦例旣無各字止爲流人但死罪上請勑許畱侍經赦之後理無殺法況律無不免之制卽是會赦合原又斷死之徒例無輸課𨿽得畱侍課不合徵免課霑恩理用爲允

又問死罪是重流罪是輕流罪養親逢赦不免死罪畱侍卻得會恩則死刑何得從寛流坐乃翻爲急輕重不類義有惑焉

答曰死罪上請惟聴勑裁流罪侍親凖律合住合住者須依常例裁者已沐殊恩豈將恩許之人比同曹判之色以此甄異非爲重輕

若家有進丁及親終期年者則從流計程會赦者依常例

防義曰本爲家無成丁故許畱侍若家有期親進丁及親終已經期年者並從流配之法計程會赦者一凖流人常例

卽至配所應侍合居作者亦聴親終期年然後居作防義曰流人至配所親老疾應侍者並依侍法合居作者亦聴親終期年然後居作

問曰犯死罪聴侍流人權畱養親中間各犯死罪以下若爲科斷

答曰依下文犯罪已發及已配而更爲罪者各重其事若死囚重犯死罪亦同犯流加杖法若本坐是絞重犯斬刑卽須攺斷從斬凖前更犯絞者亦依加杖例若依前應侍仍更重請若犯流徒者各凖流徒之法杖罪以下依數決之流人聴侍者犯死罪上請若犯流依畱住法加杖侍親終於配所累役犯徒應役亦凖此應蔭贖者各依本法

徒應伇無兼丁【問答二】

諸犯徒應役而家無兼丁者【妻年二十一以上同兼丁之限婦女家無男夫兼丁亦同】

防義曰應役者謂非應收贖之人法合役身而家無兼丁者謂戶內全無兼丁妻同兼丁婦女𨿽復非丁據禮與夫齊體故年二十一以上同兼丁之限其婦人犯徒戶內無男夫年二十一以上亦同無兼丁例言以上者謂五十九以下其殘疾旣免丁役亦非兼丁之限

問曰家內𨿽有二丁俱犯徒坐或一人先從徵防或任官或逃走及被禁並同兼丁以否

答曰家無兼丁免徒加杖者務其糧餉乏絕又恐家內困窮一家二丁俱在徒役理同無丁之法更須決放一人徵防之徒逺從戍役及犯徒罪以上獄成在禁同無兼丁之例據理亦是宏通居官之人𨿽非丁色身旣見居榮祿不可同無兼丁若兼丁逃走在未發之前旣不預知得同無兼丁之限如家人犯徒事發後兼丁然始逃亡若其許同無丁便是長其姦詐卽同有丁之限依法役身

又問二人俱徒許決放一人若三人俱犯徒坐家內更無兼丁若爲決放

答曰律稱家無兼丁本謂全無丁者三人決放一人卽是家有丁在足堪糧餉不可更放一人若一家四人徒役決放二人其徒有年月及尊卑不等者先從見應役日少者決放役日若停卽決放尊長其夫妻並徒更無兼丁者決放其婦

徒一年加杖一百二十不居作一等加二十【流至配所應役者亦如之】

防義曰徒一年加杖一百二十一等加二十卽是半年徒加杖二十不居作旣已加杖故免居作流至配所應役者謂流人應合居役家無兼丁應加杖者亦凖此

若徒限內無兼丁者總計應役日及應加杖數凖折決放

防義曰徒限未滿兼丁死亡或入老疾或犯罪徵防見無兼丁者若犯徒一年三百六十日合杖一百二十卽三十日當杖十若犯一年半徒五百四十日合杖一百四十卽是三十八日當杖十若犯二年徒七百二十日合杖一百六十卽是四十五日常杖十若犯二年半徒九百日合杖一百八十卽五十日當杖十若犯三年徒一千八十日合杖二百卽五十四日當杖十若犯三年半徒一千二百六十日亦杖二百卽六十三日當杖十若犯四年徒一千四百四十日亦合杖二百卽七十二日當杖十其役日未盡不滿杖十者律云加者數滿乃坐旣不滿十據理放之

盜及傷人者不用此律【親老疾合侍者仍從加杖之法】

防義曰盜及傷人徒以上並合配徒不入加杖之例諸條稱以盜論及以故殺傷論以鬭殺傷論者各同眞盜及眞殺傷人之法親老疾合侍者謂有祖父母父母年八十以上及篤疾合侍家無兼丁者𨿽犯盜及傷人仍依前加杖之法

工樂戶【問答二】

諸工樂戶及太常音聲人

防義曰工樂者工屬少府樂屬太常並不貫州縣戶者散屬諸司上下前已釋訖太常音聲人謂在太常作樂者元與工樂不殊俱是配之色不屬州縣惟屬太常義寧【隋末年號】以來得於州縣附貫依舊太常上下別名太常音聲人

犯流者二千里決杖一百一等加三十畱住俱役三年【犯加役流者役四年】

防義曰此等不同百姓職掌惟在太常少府等諸司故犯流者不同常人例配合流二千里者決杖一百二千五百里者決杖一百三十三千里者決杖一百六十俱畱住役三年犯加役流者役四年名例云累徒流應役者不得過四年故三年徒上止加一年以充四年之例若是賤人自依官戶及奴法

若習業已成能專其事及習天文並給使散使各加杖二百

防義曰工樂及太常音聲人皆取在本司習業依法各有程試所習之業已成又能專執其事及習天文業者謂在太史局天文觀生及天文生以其執掌天文依令諸州有閹人並送宮配內侍省及東宮內坊名爲給使諸王以下爲散使多本是良人以其宮闈驅使並習業已成天文生等犯流罪並不逺配各加杖二百

犯徒者凖無兼丁例加杖還依本色

防義曰工樂及太常音聲人習業已成能專其事及習天文並給使散使犯徒者皆不配役凖無兼丁例加杖若習業未成依式配役如元是官戶及奴者各依本法還依本色者工樂還掌本業戶太常音聲人還上本司習天文生還歸本局給使散使各送本所故云還依本色其有官蔭仍依本法當贖若以流內官當徒及解流外任亦同前還本色敍限各依常法

其婦人犯流者亦畱住【造畜蠱毒應流者配流如法】

防義曰婦人之法例不獨流故犯流不配畱住決杖居作造畜蠱毒所在不容擯之荒服絕其根本故𨿽婦人亦須投竄縱令嫁向中華事發還從配遣並依流配之法三流俱役一年縱使遇恩不合原免婦人教令造畜者只得教令坐不同身自造畜自依常法科罪

流二千里決杖六十一等加二十俱役三年

防義曰婦人流二千里決杖六十流二千五百里決杖八十流三千里決杖一百三流俱役三年若加役流亦決杖一百卽是役四年旣決杖之文在上明須先決後役

若夫子犯流配者聴隨之至配所免居作

防義曰婦人元不合配以夫子流故所以聴隨矜其本法無流所以得免居作從流無杖不在決例其有夫子在路身死婦人不合從流旣得卻還不復更令居作

問曰婦人先犯流刑在身乃有官蔭夫子犯流旣聴隨去未知官防合用以否

答曰律惟言至配所免居作役旣許免更無罪名若犯十惡五流者各依除名之律若別犯流以下罪聴從官當減贖法

又問注云造畜蠱毒婦女應流者配流如法未知此注惟屬婦人惟復總及工樂以否

答曰案賊盜律造畜蠱毒者𨿽會赦不免同居不知情亦流但是諸條犯流加杖配徒之色若有蠱毒並須配遣故於工樂等畱住下立例注云造畜蠱毒應流者配流如法斯乃工樂以下總攝不獨爲婦人生文

唐律疏義卷三

欽定四庫全書

唐律防義卷四

唐長孫無忌等撰

名例四【凡八條】

犯罪已發【問答一】

諸犯罪已發及已配而更爲罪者各重其事

防義曰已發者謂已被告言其依令應三審者初告亦是發訖及已配者謂犯徒已配而更爲笞罪以上者各重其後犯之事而累科之

卽重犯流者依畱住法決杖於配所役三年

防義曰犯流未斷或已斷配訖未至配所而更犯流者依工樂畱住法流二千里決杖一百流二千五百里決杖一百三十流三千里決杖一百六十仍各於配所役三年通前犯流應役一年總役四年若前犯常流後犯加役流者亦止總役四年

若已至配所而更犯者亦凖此

防義曰已至配流之處而更犯流者亦凖上解畱住法決杖配役其前犯處近後犯處逺卽於前配所科決不復更配逺流

卽累流徒應役者不得過四年若更犯流徒罪者凖加杖例

防義曰有犯徒役未滿更犯流役流役未滿更犯徒役或徒流役內復犯徒流應役身者並不得過四年假有元犯加役流後又犯加役流前後累徒𨿽多役以四年爲限若役未訖更犯流徒罪者凖加杖例犯罪𨿽多累決杖笞者亦不得過二百

問曰有人重犯流罪依畱住法決杖於配所役三年未知此三年之役家無兼丁合凖無兼丁例決杖以否

答曰流人𨿽無兼丁而無加杖之例三年之役本替流罪𨿽無兼丁不合加杖惟有元犯之流至配所應役者家無兼丁得凖徒加杖

其杖罪以下亦各依數決之累決笞杖者不得過二百其應加杖者亦如之

防義曰累流徒應役四年限內復犯杖笞者亦依所犯杖笞數決或初犯杖一百中間又犯杖九十後又犯笞五十前後𨿽有二百四十決之不得過二百其犯徒應加杖者亦如之假有工樂戶官私奴婢等並合加杖縱令重犯流徒累決杖笞亦不得過二百老小廢疾【問答四】

諸年七十以上十五以下及廢疾犯流罪以下收贖【犯加役流反逆緣生流會赦猶流者不用此律至配所免居作】

防義曰依周禮年七十以上及未齓者並不爲奴今律年七十以上七十九以下十五以下十一以上及廢疾爲矜老小及疾故流罪以下收贖

問曰上條贖章稱犯流罪以下聴贖此條及官當條卽言收贖未知聴之與收有何差異

答曰上條犯十惡等有不聴贖處復有得贖之處故云聴贖其當徒官少不盡其罪餘罪收贖及矜老小廢疾𨿽犯十惡皆訐收贖此是隨文設語更無別例注犯加役流反逆緣坐流會赦猶流者不用此律至配所免居作

防義曰加役流者本是死刑元無贖例故不許贖反逆緣坐流者逆人至親義同休戚處以緣坐重累其心此𨿽老疾亦不許贖防赦猶流者爲害深重𨿽防大恩猶從流配此等三流特重常法故總不許收贖至配所免居作者矜其老小不堪役身故免居作其婦人流法與男子不同𨿽是老小犯加役流亦合收贖徵銅一百斤反逆緣坐流依賊盜律婦人年六十及廢疾並免不入此流卽𨿽謀反詞理不能動眾威力不足率人者亦皆斬父子母女妻妾並流三千里其女及妻妾年十五以下十一以上亦免流配徵銅一百斤婦人犯會赦猶流惟造畜蠱毒並同居家口仍配

八十以上十嵗以下及篤疾犯反逆殺人應死者上請防義曰周禮三赦之法一曰防弱二曰老耄三曰戇愚今十嵗合於防弱八十是爲老耄篤疾戇愚之類並合三赦之法有不可赦者年𨿽老小情狀難原故反逆及殺人凖律應合死者曹司不斷依上請之式奏聴裁

盜及傷人者亦收贖【有官爵者各從官當除免法】

防義曰盜者𨿽是老小及篤疾並爲意在貪財傷人者老小疾人未離忿恨此等二事旣侵損於人故不許全免令其收贖若有官爵者須從官當除免之法不得畱官徵贖謂毆從父兄姊傷合除名盜五疋以上合免官毆凡人折支合官當之類

問曰旣云盜及傷人亦收贖然或彊盜合死或傷五服內親亦合死刑未知並得贖否

答曰盜及傷人亦收贖但盜旣不言彊竊傷人不顯親疏直云收贖不論輕重謂其老小特被哀矜設令彊盜傷親合死據文並許收贖

又問旣稱傷人收贖卽似不傷者無罪若有毆殺他人部曲奴婢及毆己父母不傷若爲科斷

答曰奴婢賤惟於被盜之家稱人自外諸條殺傷不同良人之限若老小篤疾律許哀矜犯死刑並不科罪傷人及盜俱入贖刑例云殺一家三人爲不道注云殺部曲奴婢者非卽驗奴婢不同良人之限惟因盜傷殺亦與良人同其應出罪者舉重以明輕犯死刑尙不論罪殺傷部曲奴婢明亦不論其毆父母𨿽小及疾可矜敢毆者乃爲惡逆或愚癡而犯或情惡故爲於律𨿽得勿論凖禮仍爲不孝老小重疾上請聴裁

又問八十以上十嵗以下盜及傷人亦收贖注云有官爵者各從除免當贖法未知本罪至死仍得以官當贖以否

答曰條有收贖之文注設除免之法止爲矜其老疾非謂故輕其罪但雜犯死罪例不當贖𨿽有官爵並合除名旣死無比徒之文官有當徒之例明其除免當法止據流罪以下若欲以官折死便是律外生文自須依法除名死亦贖例

餘皆勿論

防義曰除反逆殺人應死盜及傷人之外悉皆不坐故云餘皆勿論

九十以上七嵗以下𨿽有死罪不加刑【緣坐應配役者不用此侓】防義曰禮云九十曰耄七嵗曰悼悼與耄𨿽有死罪不加刑愛防養老之義也緣坐應配役者謂父祖反逆罪狀已成子孫七嵗以下仍合配役故云不用此律

卽有人教令坐其教令者若有贓應備受贓者備之防義曰悼耄之人皆少智力若有教令之者惟坐教令之人或所盜財物旁人受而將用旣合備償受用者備之若老小自用還徵老小故云有贓應備受贓者備之

問曰悼耄者被人教令惟坐教令之者未知所教令罪亦有色目以否

答曰但是教令作罪皆以所犯之罪坐所教令或教七嵗小兒毆打父母或教九十耄者斫殺子孫所教令者各同自毆打及殺凡人之罪不得以犯親之罪加於凡人

犯時未老疾【問答一】

諸犯罪時𨿽未老疾而事發時老疾者依老疾論防義曰假有六十九以下犯罪年七十事發或無疾時犯罪廢疾後事發並依上解收贖之法七十九以下犯反逆殺人應死八十事發或廢疾時犯罪篤疾時事發得入上請之條八十九犯死罪九十事發並入勿論之色故云依老疾論

問曰律云犯罪時𨿽未老疾而事發時老疾者依老疾論事發以後未斷決然始老疾者若爲科斷答曰律以老疾不堪受刑故節級優異七十衰老不能徒役聴以贖論𨿽發在六十九時至年七十始斷衰老是一不可仍遣役身此是役徒內老疾依老疾論假有七十九犯加役流事發至八十始斷止得依老免罪不可仍配徒流又依獄官令犯罪逄格攺者若格輕聴從輕依律及令務從輕法若於老疾者豈得配流八十之人事發與斷相連者例從輕典斷依發時之法惟有疾人與老者理別多有事發之後始作疾狀臨時科斷須究本情若未發時已患至斷時成疾者得同疾法若事發時無疾斷日加疾推有故作須依犯時實患者聴依疾例

若在徒年限內老疾亦如之

防義曰假有六十九以下配徒役或二年三年役限未滿年入七十又有配役時無疾役限內成廢疾並聴凖上法收贖故云在徒限內老疾亦如之又計徒一年三百六十日應贖者徵銅二十斤卽是一斤銅折役一十八日計余役不蒲十八日徵銅不滿一斤數旣不蒲並宜免放

犯罪時防小事發時長大依防小論

防義曰假有七嵗犯死罪八嵗事發死罪不論十嵗殺人十一事發仍得上請十五時偸盜十六事發仍以贖論此名防小時犯罪長大事發依防小論彼此俱罪之贓【問答二】

諸彼此俱罪之贓【謂計贓爲罪者】

防義曰受財枉法不枉法及受所監臨財物並坐贓者依法與財者亦各得罪此名彼此俱罪之贓謂計贓爲罪者

及犯禁之物則沒官【若盜人所盜之物倍贓亦沒官】

防義曰謂甲弩矛矟旌旗幡幟及禁書寶印之類私家不應有者是名犯禁之物彼此俱罪之贓以下並沒官

注若盜人所盜之物倍贓亦沒官

防義曰假有乙盜甲物丙轉盜之彼此各有倍贓依法並應還主甲旣取乙倍備不合更得丙贓乙卽元是盜人不可以贓資盜故倍贓亦沒官若有紏告之人應賞者依令與賞

問曰私鑄錢事發所獲作具及錢銅或違法殺馬牛等肉如此之類律令無文未知合沒官以否

答曰其肉及錢私家合有凖如律令不合沒官作具及錢不得仍用毀訖付主罪依法科其鑄錢見有別格從格斷余條有別格見行破律者並凖此

取與不和【𨿽和與者無罪】

防義曰取與不和謂恐喝詐欺彊市有剩利彊率斂之類𨿽和與者無罪謂去官而受舊官屬士庶饋與或和率斂或監臨官司和市有剩利或雇人而告他罪得實但是不應取財而與者無罪皆是

若乞索之贓並還主

防義曰彊乞索和乞索得罪𨿽殊贓合還主稱並者從取與不和以下並徵還主

卽簿斂之物赦書到後罪𨿽決訖未入官司者並從赦原

防義曰簿斂之物謂謀反大逆人家資合沒官者赦書到後罪人𨿽已決訖其物未入官司者並從赦原若簿斂之物已入所在官司守掌者並不合放免

若罪未處決物𨿽送官未經分配者猶爲未入

防義曰若反逆之罪仍未處決罪人𨿽已斷訖其身尙存者物𨿽送官但未經分配者並從赦原

卽緣坐家口𨿽已配沒罪人得免者亦免

防義曰謂反逆人家口合緣坐沒官罪人於後蒙恩得免緣坐者𨿽已配沒亦從放免其奴婢同於資財不從緣坐免法

問曰但是緣坐遇恩罪人得免其有罪人不合免者緣坐亦有免法以否

答曰謀反大逆罪極誅夷污其室宅除惡務本罪人旣不防赦緣坐亦不合原去取之宜皆隨罪人爲法其謀反已上道及殺一家非死罪三人支解人緣坐𨿽及家口其惡不同反逆又律文特顯反逆緣坐爲與十惡同科不得請減及贖自同五流除名配流如法自余緣坐流並得減贖不除名𨿽云合流得減贖者明卽與反逆緣坐不同赦書若十惡不原非反逆緣坐人仍從恩免以其身非十惡又非反逆之家故也

以贓入罪【問答四】

諸以贓入罪正贓見在者還官主【轉易得他物及生產蕃息皆爲見在】防義曰在律正贓惟有六色彊盜竊盜枉法不枉法受所監臨及坐贓自外諸條皆約此六贓爲罪但以此贓而入罪者正贓見在未費用者官物還官私物還主轉易得他物者謂本贓是驢逥易得馬之類及生產蕃息者謂婢產子馬生駒之類

問曰假有盜得他人財物卽將興易及出舉別有息利得同蕃息以否其贓本是人畜展轉經歷數家或有知情及不知者如此蕃息若爲處分

答曰律注云生產蕃息本據應產之類而有蕃息若是興生出舉而得利潤皆用後人之功本無財主之力旣非孶生之物不同蕃息之限所得利物合入後人其有展轉而得知情者蕃息物並還前主不知情者亦入後人

又問有人知是贓婢故買自幸因而生子合入何人答曰知是贓婢本來不合交闗違法故買意在姦僞贓婢所產不合從良止是生產蕃息依律隨母還主

已費用者死及配流勿徵【別犯流及身死者亦同】

防義曰因贓斷死及以贓配流得罪旣重多破家業贓已費用矜其流死其贓不徵若未經奏畫會赦免流死者徵贓如法畫訖會恩卽同免例注云別犯流及身死者謂𨿽不因贓配流別爲他罪流配及𨿽非身被刑戮而別有死亡者本犯之贓費用已盡亦從免例

餘皆徵之【盜者倍備】

防義曰除非身死及已配流其贓見在並已費用並在徵限故曰餘皆徵之盜者倍備謂盜者以其貪財旣重故令倍備謂盜一尺徵二尺之類

若計庸賃爲贓者亦勿徵

防義曰庸謂私役使所監臨及借車馬之屬計庸一日爲絹三尺以受所監臨財物論賃謂碾磑邸店舟船之類須計賃價爲坐旣許庸賃爲贓其贓元非正物故𨿽非會赦其贓並亦不徵余條庸賃皆凖此

會赦及降者盜詐枉法猶徵正贓

防義曰謂會赦及降惟盜詐枉法三色正贓猶徵各還官主盜者免倍贓故云猶徵正贓謂赦前事發者若赦後事發捉獲見贓凖鬭訟律徵之

問曰枉法會赦正贓猶徵未知此贓還官還主須定明例

答曰彼此俱罪之贓例並合沒𨿽復首得原罪正贓猶徵如法其贓追沒於法何疑

余贓非見在及收贖之物限內未送者並從赦降原防義曰余贓非見在赦前已費用盡若非轉易得他物及生產蕃息者皆非見在之贓及收贖之物者謂犯罪徵銅依令節級各依期限限內未送並從赦降原過限不送不在免限稱限內不送惟據贖銅余贓舊無限約逢赦並皆放免其犯罪應贖徵銅送有期限違限不納會赦不原故云限內未送者惟爲贖銅生文不爲余贓立制

問曰收贖之人身在外處𨿽對面斷罪又牒本貫徵銅未知以牒到本屬爲期卽據斷日作限

答曰依令任官應免課役皆據蠲符到日爲限其徵銅之人𨿽對面斷訖或有一身被禁所屬在逺𨿽被釋放無銅可輸符下本屬徵收須據符到徵日爲限若取對面爲定何煩更牒本屬

平贓者【問答二】

諸平贓者皆據犯處當時物價及上絹估

防義曰贓謂罪人所取之贓皆平其價直凖犯處當時上絹之價依令每月旬別三等估其贓平所犯旬估定罪取所犯旬上絹之價假有人蒲州盜鹽嶲州事發鹽已費用依令懸平卽取蒲州中估之鹽凖蒲州上絹之價於嶲州斷決之類縱有賣買貴賤與估不同亦依估價爲定

問曰贓若見在犯處可以將贓對平如其先已費損懸平若爲凖定又有獲贓之所與犯處不同或逺或近並合送平以否

答曰懸平之贓依令凖中估其獲贓去犯處逺者止合懸平若運向犯處凖估其物卽須腳價生產之類恐加瘦損非但姦僞斯起人糧所出無從同遣懸平理便適中

又問在蕃有犯斷在中華或邊州犯贓當處無估平贓定罪從何取中

答曰外蕃旣是殊俗不可牒彼平估惟於近蕃州縣凖估量用合宜無估之所而有犯者於州府詳定作價

平功庸者計一人一日爲絹三尺牛馬駞騾驢車亦同防義曰計功作庸應得罪者計一人一日爲絹三尺牛馬駞騾驢車計庸皆凖此三尺故云亦同

其船及碾磑邸店之類亦依犯時賃直

防義曰自船以下或大小不同或閒要有異故依當時賃直不可凖常賃爲估邸店者居物之處爲邸沽賣之所爲店稱之類者鋪肆園宅品目至多略舉宏綱不可備載故言之類

庸賃𨿽多各不得過其本價

防義曰假有借驢一頭乘經百日計庸得絹七疋二丈驢估止直五疋此則庸多仍依五疋爲罪自余庸賃𨿽多各凖此法

略和誘人

諸略和誘人若和同相賣

防義曰不和爲略前已解訖和誘者謂彼此和同共相誘引或使爲良或使爲賤限外蔽匿俱入此條輕重之制自從本法若和同相賣者謂兩相和同共知違法

及略和誘部曲奴婢若嫁賣之卽知情取買

防義曰上文皆據良人此論部曲客女奴婢等略和誘義並與上同或得而自畱或轉將嫁賣或乞人亦同其知情娶買者謂從略和誘以下不問良賤共知本情或娶或買限外不首自爲蔽匿

及藏逃亡部曲奴婢

防義曰藏匿無日限謂知是部曲奴婢逃走故將藏匿者

署置官過限及不應置而置

防義曰在令置官各有員數員外剩置是名過限案職制律官有員數而署置過限及不應置而置注云謂非奏授者在此𨿽有奏授亦同蔽匿於格令無員而置是名不應置而置

詐假官假與人官及受假者

防義曰詐假官者身實無官假爲職任流內流外得罪𨿽別詐假之義並同或自造告身或雇倩人作或得他人告身而自行用但於身不合爲官詐將告身行用皆是其假與人官者謂所司假授人官或僞奏擬或假作曹司判補及受假者謂知假而受之

若詐死私有禁物【謂非私所應有者及禁書之物】

防義曰詐死者或本心避罪或規免賦役或因犯逃亡而遂詐死之類私有禁物者注云謂非私所應有者謂甲弩矛矟之類及禁書謂天文圖書兵書七曜歷等是名禁書稱之類者謂元象器物等旣不是書故云之類

赦書到後百日見在不首故蔽匿者復罪如初媒保不坐

防義曰赦書原罪皆據制書出日昧爽以前並從赦免惟此蔽匿條中乃云赦書到後百日此據赦書所至之處別取百日爲限見在不首故蔽匿者謂人物及所假官等見在故蔽匿隱藏而不首出並獲罪如初初者謂如犯罪之初贓物應徵及倍悉從初犯本法若人有轉易在他所但其人見在不首皆爲故蔽匿其媒保不坐者謂嫁娶有媒買賣有保旣經赦原無問百日內外𨿽不自首並皆不坐

其限內事發𨿽不自首非蔽匿【𨿽限內但經問不臣者亦爲蔽匿】防義曰從略和誘以下私有禁物以上謂赦書到後事發之所百日內發者𨿽不自首亦非蔽匿以其限尙未充故得無罪

注𨿽限內但經問不臣者亦爲蔽匿

防義曰上云限內事發𨿽不自首非蔽匿謂限內事發經問卽承爲無隱心乃非蔽匿其經問不臣𨿽在限內仍同蔽匿之法

卽有程期者計赦後日爲坐

防義曰程者依令公案小事五日程中事十日程大事二十日程及公使各有行程如此之類是爲有程期者律有大集校閱違期不到之條亦有計帳等在令各有期限此等赦前有違經恩不待百日但赦出後日仍違程期者卽計赦後違日爲坐赦後並須凖事給程以爲期限

其因犯逃亡經赦免罪限外不首者止坐其亡不論本罪【謂赦書到後百日限外計之】

防義曰謂赦前犯罪因卽逃亡會赦之後罪皆原免赦後百日仍不自首止有逃亡之坐更不論其本罪又如徵防逃亡會赦免罪計百日限外徵防仍自未還須計徵防之日以爲逃亡定罪限內流例若還卽同在家亡法卽軍人上畨因犯逃走經赦當下亦同常亡之律

注謂赦書到後百日限外計之

防義曰上論蔽匿旣以百日之外爲限此逃亡之坐亦以百日限外計之

防赦攺正徵收【問答二】

諸會赦應攺正徵收經責簿帳而不攺正徵收者各論如本犯律【謂以嫡爲庶以庶爲嫡違法養子私入道詐復除避本業增減年紀侵隱田園脫漏戶口之類須攺正監臨主守之官私自借貸及借貸人財物畜產之類須徵收】

防義曰前條以百日爲限此據赦後經責簿帳卽須攺正徵收仍有隱欺不攺從正者皆如本犯得罪其應攺正徵收具如子注

注謂以嫡爲庶以庶爲嫡違法養子

防義曰依令王公侯伯子男皆子孫承嫡者傳襲無嫡子立嫡孫無嫡孫以次立嫡子同母弟無母弟立庶子無庶子立嫡孫同母弟無母弟立庶孫曾以下凖此若不依令文卽是以嫡爲庶以庶爲嫡又凖令自無子者聴養同宗於昭穆合者若違令養子是名違法卽工樂戶當色相養者律令𨿽無正文無子者理凖良人之例

注私入道詐復除避本業

防義曰私入道謂道士女冠僧尼同不因官度者是名私入道詐復除者謂課役俱免卽如太原元從給復終身沒落外蕃投化給復十年赦賤爲良給復三年之類其有不當復限詐同此色是爲詐復除避本業謂工樂戶太常音聲人各有本業若逥避攺入他色之類是名避本業

注增減年紀侵隱田園脫漏戶口之類須攺正防義曰增減年紀謂增年入老減年入中小者其有增減𨿽不免課役亦是侵隱園田謂人侵他園田及有私隠盜貿賣者脫漏戶口者全戶不附爲脫隱口不附爲漏稱之類者謂增加疾狀脫漏工樂戶之類會赦以後經責簿帳卽須攺正若不攺正亦論如本犯之律

注監臨主守之官私自借貸及借貸人財物畜產之類須徵收

防義曰監臨謂於臨統部內主守謂躬親保典之所者以官財物畜產私自借貸及將官物畜產私借貸人者及車船之屬同財物鷹犬之屬同畜產故言並須徵收

問曰上條會赦以百日爲限下文會赦乃以責簿爲期若有上條赦後百日內責簿帳隱而不通者下條未經責簿帳經問不臣合得何罪

答曰上條以罪重故百日內經問不臣罪同蔽匿限內𨿽責簿帳事終未發縱不吐實未得論罪後條犯輕赦後經責簿帳不通卽得本罪經年不經責簿帳據理亦未有辜𨿽復經問不臣未合得罪

又問蔽匿之事限內未首及應攺正簿帳未通乃有非是物主傍人言告未知告者得罪以否

答曰赦前之罪各有程期限內事發律許免罪終須攺正徴收告者理不合坐

唐律疏義卷四

欽定四庫全書

唐律防義卷五

唐長孫無忌等撰

名例五【凡八條】

犯罪未發自首【問答四】

諸犯罪未發而自首者原其罪【正贜猶徵如法】

防義曰過而不攺斯成過矣今能攺過來首其罪皆合得原若有文牒言告官司判令三審牒𨿽未入曹局卽是其事已彰𨿽欲自新不得成首

注正贜猶徵如法

防義曰稱正贜者謂盜者自首不徵倍贜稱如法者同未首前法徵還官主枉法之類彼此俱罪猶徵沒官取與不和及乞索之類猶徵還主

其輕罪𨿽發因首重罪者免其重罪

防義曰假有盜牛事發因首鑄錢鑄錢之罪得原盜牛之犯仍坐之類

卽因問所劾之事而別言餘罪者亦如之

防義曰劾者推鞫之別名假有已被推鞫因問乃更別言餘事亦得免其餘罪同因首重罪之義故云亦如之

卽遣人代首若於法得相容隱者爲首及相告言者各聴如罪人身自首法【緣坐之罪及謀判以上本服期𨿽捕告俱同自首例】

防義曰遣人代首者假有甲犯罪遣乙代首不限親疏但遣代首卽是若於法得相容隱者謂依下條同居及大功以上親等若部曲奴婢爲主首及相告言者此還據得容隱者縱經官司告言皆同罪人身首之法其小功緦麻相隱旣減凡人三等若其爲首亦得減三等

注緣坐之罪及謀叛以上本服期𨿽捕告俱同自首例

防義曰緣坐之罪者謂謀反大逆及謀叛以上道者並合緣坐及謀叛以上本服期者謂非緣坐若叛未上道大逆未行之類𨿽尊壓出降無服各依本服期𨿽捕告以送官司俱同罪人自首之法

其聞首告被追不赴者不得原罪【謂止坐不赴者身】

防義曰謂犯罪之人聞有代首爲首及得相容隱者告言於法𨿽復合原追身不赴不得免罪謂止坐不赴者身首告之人及余應緣坐者仍依首法

卽自首不實及不盡者以不實不盡之罪罪之至死者聴減一等【自首贓數不盡者止計不盡之數科之】

防義曰自首不實謂彊盜得贓首云竊盜贓𨿽首盡仍以彊盜不得財科罪之類及不盡者謂枉法取財十五疋𨿽首十四疋餘一疋是爲不盡之罪稱罪之者不在除免倍贓監主加罪加役流之例假有人彊盜二十疋自首十疋余有十疋不首本法尙合死罪爲其自有悔心罪狀因首而發故至死聴減一等問曰謀殺凡人乃云是舅或謀殺親舅復云凡人姓名是同舅與凡人狀別如此之類若爲科斷

答曰謀殺凡人是輕謀殺舅罪乃重重罪旣得首免輕罪不可仍加所首姓名旣同惟止舅與凡人有異謀殺之罪首親舅與凡人狀虛坐是不應得爲從輕合笞四十其謀殺親舅乃云凡人者但謀殺凡人惟極徒坐謀殺親舅罪乃至流謀殺𨿽已首陳須科不盡之罪三流之坐凖徒四年謀殺凡人合徒三年不言是舅首陳不盡處徒一年

又問一家漏十八口並有課役乃首九口未知合得何罪

答曰律定罪名當條見義如戶內止隠九口告稱隠十八口推勘九口是實誣告者不得反坐以本條隱九口者罪止徒三年罪至所止所誣𨿽多不反坐今首外仍隱九口當條以不盡之罪罪之仍合處徒三年

又問乙私有甲弩乃首云止有稍一張輕重不同若爲科處

答曰甲弩不首全罪見在首矟一張是別言餘罪首矟之罪得免甲弩之罪合科旣自首不實至死聴減一等

又問假有監臨之官受財不枉法贓滿三十疋罪合加役流其人首云受所監臨其贓並盡合科何罪答曰律云以不實不盡之罪罪之至死聴減一等但不枉法與受所監臨得罪𨿽別贓已首盡無財可科惟有因事不因事有殊止從不應爲重科杖八十若枉法取物首言受所監臨贓亦首盡無財可坐所枉之罪未首宜從所枉科之若枉出入徒流自從故出入徒流爲罪如枉出入百杖以下所枉輕者從請求施行爲坐本以因贓入罪贓旣首訖不可仍用至死減一等之法

注自首贓數不盡者止計不盡之數科之

防義曰假有竊盜十疋止首五疋五疋不首仍徒一年是名止計不盡之數科之科之之義是復上文亦與罪之之義不殊不盡贓多至死者減一等

其知人欲告及亡叛而自首者減罪二等坐之

防義曰犯罪之徒知人欲告及案問欲舉而自首陳及逃亡之人並叛已上道此類事發歸首者各得減罪二等坐之

卽亡叛者𨿽不自首能還歸本所者亦同

防義曰𨿽不自首謂不經官司首陳能還歸本所者謂歸初逃叛之所亦同自首之法減罪二等坐之若本所移攺還歸移攺之所亦同

其於人損傷【因犯殺傷而自首者得免所因之罪仍從故殺傷法本應過失者聴從本】防義曰損謂損人身體傷謂見血爲傷𨿽部曲奴婢傷損亦同良人例

注因犯殺傷而自首者得免所因之罪仍從故殺傷法本應過失者聴從本

防義曰假有因盜故殺傷人或過失殺傷財主而自首者盜罪得免故殺傷罪仍科若過失殺傷仍從過失本法故云本應過失聴從本

於物不可備償【本物見在首者聴同免法】

防義曰稱物者謂寶印符節制書官文書甲弩旌旗旛幟禁兵器及禁書之類私家旣不合有是不可償之色本物見在首者謂不可備償之類本物見在聴同首法

卽事發逃亡【𨿽不得首所犯之罪得減逃亡之坐】

防義曰假有盜罪合徒事發逃走已經數日而復陳首犯盜已發𨿽首不原逃走之罪聴減二等

若越度闗及姦【私度亦同姦謂犯良人】

防義曰度闗有三等罪越度私度冒度其私度越度自首不原冒度之罪自首合免若姦良人者自首不原

並私習天文者並不在自首之例

防義曰天文遠不得私習從於人損傷以下私習天文以上俱不在自首之例

犯罪共亡【問答四】

諸犯罪共亡輕罪能捕重罪首【重者應死殺而首者亦同】

防義曰犯罪事發已囚未囚及同犯別犯而共亡者或流罪能捕死囚或徒囚能捕流罪首如此之類是爲輕罪能捕重罪首

注重者應死殺而首者亦同

防義曰律稱應死未須斷訖凖犯合死逃走輕者殺而來首亦同捕首法其流罪以下逃亡輕者能捕重罪首者捕法自凖捕亡律若死罪之囚不必捕格方便殺得者亦是

及輕重等獲半以上首者皆除其罪【常赦所不原者依常法】防義曰假有五人俱犯百杖相共逃走有一人心悔更獲二人而首卽是獲半以上首從共亡以下本罪及亡罪並得從原故云皆除其罪

注常赦所不原者依常法

防義曰常赦所不原者謂𨿽防大赦猶處死及流若除名免所居官及移鄕之類此等旣赦所不原故𨿽捕首亦不合免

問曰假有犯百杖者十人同共逃走六人歸首又捕得逃者二人得同獲半以上除罪以否

答曰律開相捕之法本爲少能捕多輕能捕重輕重等者猶須獲半今六人共獲二人便是以多捕少依如律義不合首原亡罪首減二等本犯仍依法斷若輕能捕重所獲𨿽少合原如輕重罪同不可首多獲少亦須首獲數等然可得原

又問甲乙二人輕重罪等俱共逃走甲捕乙首甲免罪否

答曰律稱獲半以上首者皆除其罪甲乙共亡者甲能獲乙逃罪已盡更無亡人獲半尙得免辜況其逃亡全盡甲合從原假有十人合死俱共逃亡五人捕得五人亦是首獲相半旣開首捕之路此類各合全免

又問緦麻以上犯罪共亡得同捕首法以否

答曰緦麻以上親屬者罪不合告言藏亡尙許減罪豈得輒相捕送此捕爲凡人發例不與親戚生文若捕親屬首者得減逃亡之坐本犯之罪不原仍依傷殺及告親屬法其犯謀叛以上得依捕首之律

卽因罪人以致罪而罪人自死者聴減本罪二等防義曰因罪人以致罪謂藏匿罪人或過致資給及保證不實之類令罪人非被刑戮而自死者又聴減罪二等

若罪人自首及遇恩原減者亦凖罪人原減法

防義曰謂因罪人以得罪罪人於後自首及遇恩原減者或得全原或減一等二等之類一依罪人全原減降之法

其應加杖及贖者各依杖贖例

防義曰其應加杖假有官戶奴婢犯流而爲過致資給捉獲官戶奴婢等流罪加杖二百過致資給者並依杖二百罪減之不從流減其罪人本合收贖過致資給者亦依贖法不以官當加杖配役

問曰官戶等犯流加杖二百過致者應減幾等而科答曰犯徒應加杖者一等加二十加至二百當徒三年乃至流刑杖亦二百卽加杖之流應減在律殊無節文比附刑名止依徒減一等加杖一百八十盜詐取人財物【問答二】

諸盜詐取人財物而於財主首露者與經官司自首同防義曰盜謂彊盜竊盜詐謂詐欺取人財物而能悔過於財主首露與經官司首同若知人將告而於財主首者亦得減罪二等

問曰假有甲盜乙絹五疋經乙自首乙乃取甲十疋之物爲正倍等贓合當何罪

答曰依律首者惟徵正贓甲旣經乙自首因乃剩取其物旣非監主而乃因事受財合科坐贓之罪

其於余贓應坐之屬悔過還主者聴減本罪三等坐之防義曰余贓謂盜詐之外應得罪者並是𨿽不於官司陳首能悔過還主者聴減本罪三等假有枉法受財十疋合流悔過還主得減三等處徒二年之類旣云坐之自依下例

卽財主應坐者減罪亦凖此

防義曰財主應坐謂受財枉法不枉法受所監臨及坐贓與財人各亦得罪若取人悔過還主得減三等財主亦減本坐三等科之

問曰貿易官物復以本物卻還或本物已費別將新物相替如此悔過得免罪否

答曰若以本物卻還得免計贓爲罪仍依盜不得財科之若其非官本物更以新物替之𨿽復私自陪備貿易之罪仍在

同職犯公坐【問答三】

諸同職犯公坐者長官爲一等通判官爲一等判官爲一等主典爲一等各以所由爲首【若通判官以上異判有失者止坐異判以上之官】

防義曰同職者謂連署之官公坐謂無私曲假如大理寺斷事有違卽太卿是長官少卿及正是通判官丞是判官府吏是主典是爲四等各以所由爲首者若主典檢請有失卽主典爲首丞爲第二從少卿二正爲第三從太卿爲第四從卽主簿錄事亦爲第四從若由丞判斷有失以丞爲首少卿一正爲第二從大卿爲第三從主典爲第四從主簿錄事當同第四從注若通判官以上異判有失者止坐異判以上之官防義曰假如一正異丞所判有失又有一正復同判卽二正同爲首罪若一正先依丞判一正始作異同異同者自爲首科同丞者便卽無罪假如丞斷合理一正異斷有乖後正直云依判卽同前正之罪若云依丞判者後正無辜二卿異同亦各凖此其通判官以上異同失理應連坐者惟長官及檢勾官得罪以下並不坐通判官以下有失或中間一是一非但長官判從正法餘者悉皆免罪內外諸司皆凖此問曰假有判官處斷乖失通判官異同得理長官不依通判官斷還同判官各有何罪

答曰案若申復惟通判官一人合理卽上下俱得免科如其當處斷訖施行卽乖失者依法得罪惟通判長官合理余悉不論

其闕無所承之官亦依此四等官爲法卽無四等官者止等見官爲罪

防義曰四等之內但有闕官𨿽一人處斷乖失亦作四等爲坐假如大理卿或丞正一人見在判有乖失判者自當首罪勾官仍同四等下從卽無四等官者爲闗戍之類無通判官闗丞卽至闗令並主典惟有三等假有典檢請有失丞爲第二從令爲第三從錄事同爲第三從下州縣市令惟與典二人此等止凖見官二等之罪

若同職有私連坐之官不知情者以失論

防義曰同職謂連判之官及典有私故違正理余官連判不知挾私情者以失論假有人犯徒一年判官曲理斷免余官不覺自依失出之法有私者爲首不覺者爲從仍爲四等科之失出減五等失入減三等之類自余與奪之事失者減三等及云以失論之類各從本條

問曰有主典增減文案詐欺取贓五疋判官不覺依增減狀判訖未知判官於詐欺贓失減惟復於增減官文書失減

答曰但依律得罪皆從所判爲坐取贓事在案外增減文案見行止從增減科之不可從贓而科

又問判官主典有私故出流罪通判及長官不知情若爲科首從之罪

答曰假令主典爲首還合流坐判官爲從合徒三年不知情者從公坐失法公坐旣有四等通判官第三從論減典二等又失出減五等從流減七等合杖九十長官又減一等合杖八十其有放而還獲及本應例減仍各依本法

卽余官及上官案省不覺者各逓減一等下官不覺者又逓減一等亦各以所由爲首【減謂首減首從減從】

防義曰余官者謂比州比縣及省內比司並諸府寺監不相管隸者上官者在京諸司向省臺及諸州向尙書省諸縣向州之類如州上文書向尙書省有錯失省司不覺者省司所由之首減州所由首一等同職逓爲四等法首從減之其餘官不覺亦凖此若省司下符向州錯失州司不覺州司所由首減省司所由首二等同職逓爲四等首從法減之

檢勾之官同下從之罪

防義曰檢者謂發辰檢稽失諸司錄事之類勾者署名勾訖錄事參軍之類皆同下從若有四等官同四等從有三等官同三等從有二等官同二等從其無檢勾之官者𨿽判官發辰勾稽若有乖失自於判處得罪不入勾檢之坐

應奏之事有失勘讀及省審之官不駮正者減下從一等

防義曰尙書省應奏之事須緣門下者以狀牒門下省凖式依令先門下錄事勘給事中讀黃門侍郎省侍中審有乖失者依法駮正卻牒省司若實有乖失不駮正者錄事以上減省下從一等旣無逓減之文卽侍中以下同減一等律以旣減下從得罪最輕若更逓減餘多無坐駮正之法惟在錄事以上故所掌主典律無罪名

若辭狀隱伏無以驗知者勿論

防義曰辭狀隱伏者謂脫錯文字增減事情辭狀隱防案覆難覺者【缺】自余官以下案省不覺並得免罪故云勿論

公事失錯【問答一】

諸公事失錯自覺舉者原其罪

防義曰公事失錯謂緣公事致罪而無私曲者事未發露而自覺舉者所錯之罪得免覺舉之義與自首有殊首者知人將告減二等覺舉旣無此文但未發自言皆免其罪

應連坐者一人自覺舉餘人亦原之

防義曰應連坐者長官以下主典以上及檢勾官在案同判署者一人覺舉余並得原其檢勾之官舉稽及事涉私者曹司依法得罪惟是公坐情無私曲檢勾之官𨿽舉彼此並無罪責

其斷罪失錯已行決者不用此律

防義曰斷罪失錯已行決者謂死及笞杖已行決訖流罪至配所役了徒罪役訖此等並爲已行官司𨿽自覺舉不在免例各依失入法科之故云不用此律假有人枉被斷徒二年已役一年官司然始自覺舉者一年未役者自從舉免已役一年者從失入減三等科杖八十之類

其官文書稽程應連坐者一人自覺舉餘人亦原之主典不免若主典自舉並減二等

防義曰文書謂公案小事五日程中事十日程大事二十日程徒罪以上辯定後三十日程此外不了是名稽程官人自覺舉者並得全原惟主典不免若主典自舉並減二等者以官司不舉故長官以下並減二等如官人主典連署舉者官人並得免罪主典仍減二等科之其制勑案成以後頒下各給抄寫程二百紙以下限二日程過此以外每二百紙以下加一日程所加多者不得過五日注云其赦書計紙𨿽多不得過三日此等抄寫程旣云案成以後據令成制案不別給程卽是當日成了違令限日皆是有稽稽而自舉者同官文書法仍爲公坐亦作四等科斷各以所由爲首若涉私曲故稽亦同私坐之法問曰公坐相連節級得罪一人覺舉余亦原之稽案旣是公罪勾官亦合連坐勾檢之官舉訖余官何故得罪

答曰公坐失錯事可追攺一人舉覺余亦原之至於行事稽畱不同失錯之例勾官紏出故不免科共犯罪造意爲首

諸共犯罪者以造意爲首隨從者減一等若家人共犯止坐尊長【於法不坐者歸罪於其次尊長尊長謂男夫】

防義曰共犯罪者謂二人以上共犯以先造意者爲首余並爲從家人共犯者謂祖父伯叔子孫弟侄共犯惟同居尊長獨坐卑防無罪

注於法不坐者歸罪於其次尊長尊長謂男夫防義曰於法不坐者謂八十以上十嵗以下及篤疾歸罪於其次者假有尊長與卑防共犯尊長老疾依律不坐者卽以共犯次長者當罪是名歸罪於其次尊長尊長謂男夫者假有婦人尊長共男夫卑防同犯𨿽婦人造意仍以男夫獨坐

侵損於人者以凡人首從論

防義曰侵謂盜竊財物損謂鬭毆殺傷之類假令父子合家同犯並依凡人首從之法爲其侵損於人是以不獨坐尊長

卽共監臨主守爲犯𨿽造意仍以監主爲首凡人以常從論

防義曰監臨主守俱如後解假有外人發意共左藏官司主典盜庫絹五疋𨿽是外人造意仍以監主爲首處徒二年外人依常盜從合杖一百

共犯罪而本罪別

諸共犯罪而本罪別者𨿽相因爲首從其罪合依本律首從論

防義曰謂五服內親共他人毆告所親及侵盜財物𨿽是共犯而本罪各別假有甲勾他外人乙共毆兄甲爲首合徒二年半乙爲凡鬭從不下手又減一等合笞二十又有卑防勾人盜己家財物十疋卑防爲首合笞三十他人爲從合徒一年又減常盜一等猶杖一百此是相因爲首從其罪各依本律首從論此例旣多不可具載但是相因爲首從本罪別者皆凖此

若本條言皆者罪無首從不言皆者依首從法

防義曰案賊盜律謀殺期親尊長外祖父母皆斬如此之類本條言皆者罪無首從不言皆者依首從法科之又賊盜律云謀殺人者徒三年假有二人共謀殺人未行事發造意者爲首徒三年從者徒二年半如此之類不言皆者依首從法

卽彊盜及姦略人爲奴婢犯防入若逃亡及私度越度闗棧垣籬者亦無首從

防義曰彊盜之人各肆威力姦者身並自犯不爲首從略人爲奴婢者理與彊盜義同防入者謂防入宮殿及應禁之所各自身犯亦無首從逃亡者假使十人皆徵身各闗事私度者謂無過所從闗門私過越度者謂不由門爲越闗謂檢判之處棧謂塹柵之所垣謂宮殿及府廨垣墻籬謂不築墻垣惟以藩籬爲固之類從彊盜以下皆以正犯科之故云亦無首從共犯罪有逃亡【問答二】

諸共犯罪而有逃亡見獲者稱亡者爲首更無證徒則決其從罪

防義曰假有甲乙二人共詐欺取物合徒一年甲實爲首當被捉獲乙本爲從遂卽逃亡甲被問稱乙爲首更無證徒卽須斷甲爲從科杖一百是名決其從罪

後獲亡者稱前人爲首鞫問是實還依首論通計前罪以充後數

防義曰後捉獲乙稱甲爲首鞫問甲稱是實還依首坐科徒一年甲是庶人前已決杖一百卽須以杖笞贖直凖減徒年一年徒贖銅二十斤一百杖贖銅一十斤以十斤杖銅減半年徒罪余徒半年依法配役甲若單丁前已決杖一百今旣處徒一年合杖一百二十卽更決二十通計前杖以充後數

問曰有甲乙二人犯盜準罪合流甲元造意乙是隨從然乙事發逃亡甲遂稱乙是首官司斷甲爲從處徒三年已役訖然始獲乙甲承是首又甲是白丁若爲處分

答曰流罪凖徒四年又雲從徒入流比徒一年爲剩累徒流應役者不得過四年其人𨿽復詐冒官司不合更科流罪止合徒一年若犯加役流自合三年配役三年𨿽已役訖仍須更配還流卽是通計前罪配所爲折居作

若前輸贖物後應還者還之

防義曰假令甲有九品官犯徒一年詐爲從罪前斷處杖一百徵銅十斤今依首論斷作一年徒坐以九品一官當徒坐盡前徵銅十斤者還之是名前輸贖物後應還者還之

其增減人罪令有輕重者亦從此律

防義曰此設判官之罪增人罪者有人犯徒一年止有九品一官官司增罪科徒二年官當一年餘徒收贖後更審問止合徒一年前增一年贖物卽合追還減人罪者若有一人身居兩職並是九品以上犯徒二年官司減爲一年半用一官當徒一年餘有半年官當不盡贖銅十斤檢知前失還用兩官當徒二年前輸半年贖物亦合還主又有白丁犯徒三年官司斷徒一年役訖事發更須科徒二年前一年役訖後更配二年之類

若枉入人徒年者卽計庸折除課役及贖直【每枉一年折二年𨿽不滿年役過五十日者折一年卽當年無課役者折來年其有軍役者折役日】

防義曰稱枉入人徒年未必皆是無罪但不應徒役而徒役卽是枉入徒年若是全年枉入子注具有明文如不滿五十日役卽計枉役二十日以下各計日折丁庸若枉三十五日並折調不滿五十日者更不合折及贖直者假有七品以上子被枉徒一年卽以役身之庸折其贖直計庸折銅不盡更徵余贖或折銅已盡仍有餘庸更亦不計若有課役依上法折除其判官得罪自從故失或有中男十六以上應贖犯杖一百官司處徒一年亦以役日計庸折充贖直盡與不盡皆同上解

注每枉一年折二年𨿽不滿年役過五十日者折一年

防義曰枉徒一年通折二年課役若枉三年通折六年課役𨿽不滿年役過五十日亦除一年者依令丁役五十日當年課役俱免故五十日役者得折一年其稱折一年二年者皆以三百六十日爲斷

注卽當年無課役者折來年其有軍役者折役日防義曰被枉徒之年或遇恩復或遭水旱而無課役者聴折來年其有軍役者折上番之日若枉一年亦通折二年番役

問曰律稱折來年者脫或來年旱澇及遇恩復無課役者得折以後來年以否

答曰律稱當年無課役折來年律矜枉入徒役聴折來年課輸來嵗旣無課役將來亦是來年年與課役相須本欲爲其凖折若普防恩復及遭霜旱依令課役並免豈合卽計爲年亦如已役已輸聴折來年課役後年無者更折有課役之年此理旣同不可別生異議

其本應徒已決杖笞者卽以杖笞贖直凖減徒年防義曰假有本坐合徒一年官司決杖一百決訖事發還合科徒前已決杖一百不可追攺凖徒一年贖銅二十斤卽是十八日徒當銅一斤凖笞十前決一百總合減徒一百八十日卽當銅十斤折徒半年若一年徒罪已笞五十卽以五斤之銅減徒役九十日減外殘徒各依式配役

唐律疏義卷五﹤史部﹐政書類﹐法令之屬﹐唐律疏義﹥

欽定四庫全書

唐律疏義卷六

唐長孫無忌等撰

名例六【凡一十三條】

二罪從重【問答四】

諸二罪以上俱發以重者論【謂非應累者惟具條其狀不累輕以加重若重罪應贖輕罪應居作官當者以居作官當爲重】

疏義曰假有甲任九品一官犯盜絹五疋合徒一年又私有矟一張合徒一年半又過失折人二支合贖流三千里是爲二罪以上俱發從有禁兵器斷徒一年半用官當訖更徴銅十斤旣犯盜徒罪仍合免官是以爲重者論

注謂非應累者惟具條其狀不累輕以加重

疏義曰以上三事並非應累斷者𨿽從兵器處罪仍具條三種犯狀不得將盜一年徒罪累於私有禁兵器一年半徒上故云不累輕以重所以具條其其狀者一彰罪多二防會赦雜犯死罪經赦得原蠱毒流刑逢恩不免故也

注若重罪應贖輕罪應居作官當者以居作官當爲重

疏義曰謂甲過失折人二支應流依法聽贖私有禁兵器合徒官當卽以官當爲重若白丁犯者卽從禁兵器徒一年半卽居作爲重罪若更多犯自依從重法

問曰有七品子犯折傷人合徒一年應贖又犯盜合徒一年家有親老應加杖二罪俱發何者爲重答曰律以贖法爲輕加杖爲重故盜者不得以防贖家有親老聽加杖放之卽是加杖爲重罪若贖一年半徒自從重斷徴贖不合從輕加杖

等者從一

疏義曰假有白丁犯盜五疋合徒一年又鬭毆折傷人亦合徒一年此名等者須從一斷

若一罪先發已經論決餘罪從發其輕若等勿論重者更論之通計前罪以充後數

疏義曰假有甲折乙一齒合徒一年又折丙一指亦合徒一年折齒之罪先發已經配徒一年或無兼丁及家有親老已經決杖一百二十有折指之罪後發卽從等者勿論重者更論之通計前罪以充後數者甲若毆丙折二支以上合徒一年半更須加役半年甲若單丁又加杖二十是爲重者更論之通計前罪之法

卽以贜致罪頻犯者並累科

疏義曰假有受所監臨一日之中三處受絹一十八疋或三人共出一十八疋同時送者各倍爲九疋而斷此名以贓致罪頻犯者並累科

若罪法不等者卽以重贓並滿輕贓各倍論【累謂止累見發之贓倍謂二尺爲一尺不等謂以彊盜枉法等贓並從竊盜受所監臨之類卽監臨主司因事受財而同事共與若一事頻受反於監守頻盜者累而不倍】

疏義曰罪法不等者爲犯彊盜枉法不枉法竊盜受所監臨等並是輕重不等卽以重贓並滿輕贓假令縣令受財枉法六疋合徒三年不枉法十四疋亦合徒三年又監臨外竊盜二十九疋亦徒三年彊盜二疋亦合徒三年受所監臨四十九疋亦合徒三年準此以上五處贓罪各合徒三年累於受所監臨總一百疋仍倍爲五十疋合流二千里之類

注累謂止累見發之贓倍謂二尺爲一尺

疏義曰假有官人枉法受甲乙丙丁四人財物各有八疋之贓甲乙二人先發贓有一十六疋累而倍之止依八疋而斷依律科流除名已訖其丙丁二人贓物於後重發卽累見發之贓別更科八疋之罪後發者與前旣等理從勿論不得累並前贓作一十六疋斷作死罪之類

問曰有人枉法受一十五疋七疋先發已斷流訖八疋後發若爲科斷

答曰枉法之贓若一人邊而取前發者𨿽已斷訖後發者還須累論並取前贓更科全罪不同頻犯止累見發之贓通計十五疋斷從絞坐無祿之人自依減法

又問脫有十人共行資財同在一所盜者一時將去得同頻犯以否

答曰律注云監臨主司因事受財而同事共與若一事頻受及於監守內頻盜累而不倍除此三事皆合倍論十人之財一時俱取𨿽復似非頻犯終是物主各別元非一人之物理與十處盜同坐同頻犯贓合倍折若物付一人専掌失卽専掌者陪理同一人之財不得將爲頻盜

注不等謂以彊盜枉法等贓並從竊盜受所監臨之類

疏義曰彊盜枉法計贓是重竊盜受所監臨準贓乃輕故名不等假如彊盜並從竊盜者謂如有人諸處頻犯竊盜已得八十二疋累贓倍論得四十一疋罪合流三千里復於諸處頻犯彊盜得財一十八疋累贓倍得九疋亦合流三千里今將彊盜九疋並於竊盜四十一疋上滿五十疋處加役流其枉法並從受所監臨者假如官人頻受所監臨財物倍得二十一疋二丈合徒一年半復頻受枉法贓倍得二疋二丈亦合徒一年半今將枉法贓二疋二丈並於受所監臨物二十一疋二丈總爲二十四疋科徒二年其有彊盜並入受所監枉枉法並從竊盜如此之類俱以重贓並從輕贓者皆同並滿之法

注卽監臨主司因事受財而同事共與若一事頻受及於監守頻盜者累而不倍

疏義曰假有十人同爲鑄錢官司於彼受物是爲因事受財十人共以錢物行求是爲同事共與或斷一人之事頻受其財是爲一事頻受若當庫人於所當庫內若縣令於其所部頻盜者此等三事各累而不倍若同事別與或別事同與各依前倍論不同此例

其一事分爲二罪罪法若等則累論

疏義曰一事分爲二罪者假將私馬直絹五疋博取官馬直絹十疋依律貿易官物計其等準盜論計所利以盜論須分官馬十疋出兩種罪名五疋等者準盜論合徒一年五疋利者以盜論亦合徒一年累爲十疋處徒一年半是也此爲庶人有兼丁作法若是官人品子應贖及單丁之人用法各別假有品官貿易官物五疋是利卽合免官其八品九品止有一官者免官訖仍徴銅十斤若六品以下監臨官司便同自盜若將以盜五疋累於準盜五疋上從準盜作法合徒一年半累並旣不加重止從一重論直取以盜五疋加凡盜二等處徒二年仍除名其品子應贖者直取五疋徒一年眞役爲重

罪法不等者則以重法並滿輕法【罪法等者謂若貿易官物計其等準盜論計所利以盜論之類罪法不等者謂若請官器仗以亡失並從役傷以考校不實並從失不實之類】疏義曰假有官司非法擅賦斂於一家得絹五十疋四十五疋入官坐賦論合徒二年半五疋入私以枉法論亦合徒二年半卽以入私五疋累於入官者爲五十疋坐贓致罪處徒三年

注罪法等者謂若貿易官物計其等準盜論計所利以盜論之類

疏義曰貿易官物已從上解或有判事枉法後受絹十疋五疋先許是眞枉法五疋先未許得枉法後然始總送更有如此等事並合累論故云之類

注罪法不等者謂若請官器仗以亡失並從毀傷疏義曰謂軍防之所請官器仗假有一千事亡失二百事合杖八十毀傷四百事亦合杖八十故雜律云請官器仗以十分論亡失二分毀傷四分各杖八十亡失三分毀傷六分各杖一百今以亡失二百事累於毀傷四百事同毀傷六分之罪合杖一百

注以考校不實並從失不實之類

疏義曰職制律貢舉非其人一人徒一年二人加一等罪止徒三年若考校不實減一等失者各減三等假有考校九人二人故不實合科杖一百七人失不實亦合科杖一百須以故不實二人並從失不實七人之上爲九人失不實合徒一年又戶婚律脫口以免課役一口徒一年二口加一等罪止徒三年其漏無課役口四口爲一口假令脫有課役二口合徒一年漏無課役十口亦合徒一年須以有課役二口並於無課役十口之上爲無課役十二口處徒一年半之類

累並不加重者止從重

疏義曰假有以私物五疋貿易官物直九疋五疋準盜合徒一年計所利四疋合杖九十罪法等者則累論以四疋累於五疋上總爲九疋不加一年徒坐止從準盜處徒一年並者如前器仗亡失一分毀傷二分俱合杖六十以亡失一分並毀傷二分之上止是三分未滿四分不合加罪止從亡失一分之類

其應除免倍沒備償罪止者各盡本法

疏義曰假有八品官枉法受財五疋徒二年半不枉法受財十二疋亦徒二年半竊盜二十四疋亦徒二年半監臨受財三十九疋亦徒二年半又詐欺取財二十四疋亦徒二年半又坐贓四十九疋亦徒二年半倍得七十六疋二丈又請矟十張亡失一張合杖六十其贓總累爲坐贓五十疋合徒三年餘贓罪止不加據枉法合除名不枉法合免官盜者倍備枉法不枉法受所監臨及坐贓等並沒官亡失官矟備償坐贓罪止徒三年之類如有二罪以上俱發者卽先以重罪官當仍依例除免不得將爲二罪惟從重論同居相爲【問答一】

諸同居若大功以上親及外祖父母外孫若孫之婦夫之兄弟及兄弟妻有罪相爲

疏義曰問居謂同財共居不限籍之同異𨿽無服者並是若大功以上親各依本服外祖父母外孫若孫之婦夫之兄弟及兄弟妻服𨿽輕論情重故有罪者並相爲反報俱此等外祖不及曽髙外孫不及曽也

部曲奴婢爲主皆勿論

疏義曰部曲奴婢主不爲聽爲主非謀叛以上並不坐

卽滿露其事及擿語消息亦不坐

疏義曰假有鑄錢及盜之類事須掩攝追收遂漏露其事及擿語消息謂報罪人所掩攝之事令得避逃亡爲通相故亦不坐

其小功以下減凡人三等

疏義曰小功緦麻假有死罪藏據凡人惟減一等小功緦麻又減凡人三等總減四等猶徒二年

若犯謀叛以上者不用此律

疏義曰謂謀反謀大逆謀叛此等三事並不得相故不用相之律各從本條科斷

問曰小功以下相減凡人三等若有漏露其事及擿語消息亦得減罪以否

答曰漏露其事及擿語消息上文大功以上共相容義同其於小功以下理亦不別律恐煩文故舉相爲例亦減凡人三等

官戶部曲

諸官戶部曲【稱部曲者部曲妻及客女亦同】官私奴婢有犯本條無正文者各準良人

疏義曰官戶屬司農州縣元無戶貫部曲謂私家所有其妻通娶良人客女婢婢爲之部曲之女亦是犯罪皆與官戶部曲同官私奴婢有犯本條有正文者謂犯主及毆良人之類各從正條其本條無正文謂防入越度及本色相犯並詛詈祖父母父母兄姊之類各準良人之法

若犯流徒者加杖免居作

疏義曰犯徒者準無兼丁例加杖徒一年加杖一百二十一等加二十徒三年加杖二百準犯三流亦止杖二百決訖付官主不作作

應徴正贓及贖無財者準銅二斤各加杖十決訖付官主

疏義曰犯罪應徴正贓及贖無財可備者皆據其本犯及正贓準銅每二斤各加杖十決訖付官主銅數𨿽多不得過二百令直言正贓不言倍贓無正贓無財猶許加杖放免倍贓無財理然不坐其有財堪備者自依常律

若老小及廢疾不合加杖無財者放免

疏義曰謂以上應徴贖之人若年七十以上十五以下及廢疾依律不合加杖勘檢復無財者並放免不徴其部曲奴婢應徴贓贖者皆徴部曲及奴婢不合徴主

卽同主奴婢自相殺主求免者聽減死一等【親屬自相殺者依常律】

疏義曰奴婢賤人律比畜產相殺𨿽合償死主求免者聽減若部曲故殺同主賤人亦至死罪主求免死亦得同減法但奴殺奴是重主求免者尙聽部曲殺奴旣輕主求免者亦得免旣稱同主卽是私家若是官奴自犯不依此律

注親屬自相殺者依常律

疏義曰律云各準良人悉準良人爲法旣犯親屬不依求免減例

化外人相犯

諸化外人同類自相犯者各依本俗法異類相犯者以法律論

疏義曰化外人謂蕃夷之國別立君長者各有風俗法制不同其有同類自相犯者須問本國之制依其俗法斷之異類相犯者若髙麗之與百濟相犯之類皆以國家法律論定刑名

本條別有制

諸本條別有制與例不同者依本條

疏義曰例云共犯罪以造意爲首隨從者減一等鬭訟律同謀共毆傷人各以下手重者爲重罪元謀減一等從者又減一等又例云九品以上犯流以下聽贖又斷獄律品官任流外及雜任於本司及監臨犯杖罪以下依決罰例如此之類並是與例不同各依本條科斷

卽當條𨿽有罪名所爲重者自從重

疏義曰依詐僞律詐自復除徒二年若丁多以免課役卽從戶婚律脫口法一口徒一年二口加一等罪止徒三年又詐僞律詐增減功過年限因而得官者徒一年年若因詐得賜贓重卽從詐欺官私以取財物準盜論罪止流三千里之類

其本應重而犯時不知者依凡論本應輕者聽從本疏義曰假有叔侄別處生長素不相識侄打叔傷官司推問始知聽依凡人問法又如別處行盜盜得大祀神禦之物如此之類並是犯時不知得依凡論悉同常盜斷其本應輕者或有父不識子主不識奴毆打之後方始知悉須依打子及奴本法不可以凡鬭而論是名本應輕者聽從本

斷罪無正條

諸斷罪而無正條其應出罪者則舉重以明輕

疏義曰斷罪無正條者一部律內犯無罪名其應出罪者依賊盜律夜無故入人家主人登時殺者勿論假有折傷灼然不坐又條盜緦麻以上財物節級減凡盜之罪若犯詐欺及坐贓之類在律𨿽無減文盜罪尙得減科余犯明從減法此並舉重明輕之類

其應入罪者則舉輕以明重

疏義曰案賊盜律謀殺期親尊長皆斬無已殺已傷之文如有殺傷者舉始謀是輕尙得死罪殺及謀而已傷是重明從皆斬之坐又例云毆告大功尊長小功尊屬不得以防論若有毆告期親尊長舉大功是輕期親是重亦不得用防是舉輕明重之類

乘輿車駕

諸稱乘輿車駕及禦者太皇太后皇太后皇后並同疏義曰乘輿者案賊盜律盜乘輿服禦物者流二千五百里若盜太皇太后皇太后皇后服禦服者得罪並同車駕者依衛禁律車駕行衝隊者徒一年若衝三後隊亦徒一年又條防入至禦在所斬至三後所亦斬是名並同

稱制者太皇太后皇太后皇太子子令減一等疏義曰依公式令三後及皇太子行令職制律制書有所施行而違者徒二年若違三後及皇太子令各減一等之類

若於東宮犯失及宮衛有違應坐者亦同減例【本應十惡者𨿽得減罪仍從本法】

疏義曰於東宮犯者謂指斥東宮及對捍皇太子令使車馬之屬不調習駕馭之具不完牢並防入東宮宮殿門宮臣宿衛冒名相代兵仗逺身輙離職掌別處宿之類謂之爲犯失者謂合和皇太子藥誤不如本方及封題誤並守衛不覺防入東宮宮殿門如此之類謂之爲失犯之與失得罪並減上臺一等科斷注本應十惡者𨿽得減罪仍從本法

疏義曰謂於東宮犯失準上臺法罪當十惡者今𨿽減科仍從十惡本法

稱期親祖父母

諸稱期親及稱祖父母者曽髙同

疏義曰稱期親者戶婚律居期親喪而嫁娶者杖一百卽居曽髙喪並與期同及稱祖父母者戶婚律云祖父母父母在別籍異財徒三年卽曽髙在別籍異財罪亦同故云稱期親及稱祖父母者曽髙

同

稱孫者曽同

疏義曰鬭訟律子孫違犯教令徒二年卽曽違犯教令亦徒二年是爲稱孫者曽同

嫡孫承祖與父母同【緣坐者各從祖孫本法】

疏義曰依禮及令無嫡子立嫡孫卽是嫡孫承祖若聞此祖喪匿不舉哀流二千里故云與父母同注緣坐者各從祖孫本法

疏義曰依賊盜律反逆者父子年十六以上皆絞祖孫沒官若嫡孫承祖沒而不死故云各從祖孫本法

其嫡繼慈母若養者與親同

疏義曰嫡謂嫡母左傳注云元妃始嫡夫人庶子於之稱嫡繼母者謂嫡母或亡或出父再娶者爲繼母慈母者依禮妾之無子者妾子之無母者父命爲母子是名慈母非父命者依禮服小功不同親母若養者謂無兒養同宗之子者慈母以上但論母若養者卽並通父故加若字以別之並與親同

稱子者男女同【緣坐者女不同】

疏義曰稱子者鬭訟律子孫違犯教令徒二年此是男女同緣坐者謂殺一家三人之類緣坐及妻子者女並得免故云女不同其犯反逆造畜蠱毒本條緣坐及女者從本法

稱袒免以上親者各依本服論不以尊厭及出降義服同正服

疏義曰皇帝防及祖免以上親戶婚律嘗爲祖免親之妻而嫁娶者杖一百假令皇家絕服旁期及婦人出嫁若男子外繼皆降本服一等若有犯及取防各依本服不得以尊壓及出降卽依輕服之法義服者妻妾爲夫之長子及婦爲舅姑之類相犯者並與正服同

稱反坐罪之

諸稱反坐及罪之坐之與同罪者止坐其罪【死者止絞而已】疏義曰稱反坐者鬭訟律云誣告人者各反坐及罪之者依例云自首不實不盡以不實不盡之罪罪之坐之者依例余贓應坐悔過還主減罪三等坐之與同罪者詐僞律譯人詐僞致罪有出入者與同罪止坐其罪者謂從反坐以下並止坐其罪不同眞犯故死者止絞而已

稱準枉法論準盜論之類罪止流三千里但準其罪疏義曰稱準枉法論者職制律云先不許財事過之後而受財者事若枉準枉法論又條監臨內彊市有剰利準枉法論又稱準盜論之類者詐僞律云詐欺官私以取財物準盜論雜律云棄毀符節印及門鑰者準盜論如此等罪名是準枉法準盜論之類並罪止流三千里但準其罪者皆止準其罪亦不同眞犯

並並在除免倍贓監主加罪加役流之例

疏義曰謂從反坐以下並不在除名免官免所居官亦無倍贓又不在監主加罪及加役流之例其本法𨿽不合減亦同雜犯之法減科

稱以枉法論及以盜論之類皆與眞犯同

疏義曰以枉法論者戶婚律云里正及官司妄脫漏增減以出入課役贓重入已者以枉法論又條非法擅賦斂入私者以枉法論稱以盜論之類者賊盜律云貿易官物計所利以盜論廐庫律云監臨主守以官物私自貸若貸人及貸之者無文記以盜論所犯並與眞枉法眞盜同其除免倍贓悉依正犯其以故殺傷以鬭殺傷及以姦論等亦與眞犯同故云之類統攝案驗爲監臨【問答一】

諸稱監臨者統攝案驗爲監臨【謂州縣鎭戍折衝府等判官以上各於所部之內總爲監臨自余惟據臨統本司及有所案驗者卽臨統其身而不管家口者姦及取財亦同監臨之例】疏義曰統攝者謂內外諸司長官統攝所部者案驗謂諸司判官判斷其事者是也

注謂州縣鎭戍折衝府等判官以上各於所部之內總爲監臨

疏義曰此謂州縣鎭戍折衝府等判官以上𨿽有曹務職掌不同但於部內總爲監臨之例鎭戍折衝府惟統攝身不管家口議於部內寄住及權居止興販等有文簿名歷在州縣者亦爲監臨其百姓𨿽不附籍帳亦同監臨之例

注自余惟據臨統本司及有所案驗者卽臨統其身而不管家口者姦及取財亦同監臨之例

疏義曰自余爲除州縣鎭戍折衝府以外百司總是若省臺寺監及諸衝等各於臨統本司之內名掛本司者並爲監臨若是來參事者是爲案驗尙書省𨿽管州府文案若無闗涉不得常爲監臨內外諸司皆準此卽臨統其身而不管家口者姦及取財亦同監臨之例假若諸衛管府吏身官司姦府吏家口及於府吏家內取財或折衝官人人惟管衝士若姦衛士家口及於衛士家內取財皆同監臨之法內外不管家口之司姦及取財皆準此

問曰假有主帥於所部衛士家盜物得同於監臨內取財以否

答曰主帥於所部衛士統攝一身旣非取受之財盜乃律文不攝止同常盜不是監臨

稱主守者躬親保典爲主守𨿽職非統典臨時監主亦是

疏義曰主守謂行案典吏専主掌其事及守當倉庫獄因雜物之類其職非統典者謂非管攝之司臨時被遣監主者亦是

稱日者以百刻

諸稱日者以百刻計功庸者從朝至暮【役庸多者𨿽不滿日皆並時率之】

疏義曰職制律官人無故不上一日笞二十須通晝夜百刻爲坐計功庸者職制律監臨之官私役使所監臨者各計庸以受所監臨財物論從朝至暮卽是一日不須準百刻計之

注役庸多者𨿽不滿日皆並時率之

疏義曰計庸多者假若役二人從朝至午爲一日功或從六人經一辰亦爲一日功縱使一時役多人或役一人經多皆須並時率之

稱年者以三百六十日

疏義曰在律稱年多據徒役此旣計日不以十二月稱年

稱人年者以籍爲定

疏義曰稱人年處卽須依籍爲定假使貌髙年小或貌小年髙悉依籍書不合準貌籍旣三年一造非造籍之嵗通舊籍計之

問曰依戶令疑有姦欺隨狀貌定若犯罪者年貌懸異依依令貌定科罪以否

答曰令以課役生文律以定刑立制卹刑是卹貌卽姦生課役稍輕故得臨時貌定刑名事重上可依據籍書律令義殊不可破律從令或有狀貌成人而作死罪籍年七嵗不得卽科或籍年六十以上而犯死刑驗其形貌不過七嵗如此事類貌狀共籍年懸隔者犯流罪以上及除免官當者申尙書省量定須奏者臨時奏問

稱眾者三人以上稱謀者二人以上【謀狀彰明𨿽一人同二人之法】疏義曰稱眾者斷獄律云七品以上犯罪不拷皆據眾證定刑必須三人以上始成眾但稱眾者皆準此文稱謀者賊盜律云謀殺人者徒三年皆須二人以上余條稱謀者各準此例

注謀狀彰明𨿽一人同二人之法

疏義曰假有人持刀仗入他家勘有仇嫌來欲相殺𨿽止一人亦同謀法故云𨿽一人同二人之法稱加就重

諸稱加者就重次稱減者就輕次

疏義曰假有人犯杖一百合加一等處徒一年或應徒一年合加一等處徒一年半之類是名就重次又有犯徒一年應減一等處杖一百或犯杖一百應減一等決杖九十是名就輕次

惟二死三流各同爲一減

疏義曰假有犯罪合斬從者減一等卽至流三千里或有犯流三千里合例減一等卽處徒三年故云二死三流各同爲一減其加役流應減者亦同三流之法

加者數滿乃坐又不得加至於死本條加入死者依本條【加入絞者不加至斬】

疏義曰加者數滿乃坐假令犯盜少一寸不滿十疋依賊盜律竊盜五疋徒一年五疋加一等爲少一寸止徒一年又不得加至於死者依捕亡律宿衛人在直而亡者一日杖一百二日加一等𨿽無罪止之文惟合加至流三千里不得加至於死本條加入死者依本條鬭訟律毆人折二支流三千里又條云部曲毆傷良人者加凡人一等加者加入於死此是本條注加入絞者不加至斬

疏義曰部曲毆良人折二支已合絞坐若故毆折又合加一等今旣加入於絞不合更加至斬

其罪止有半年徒若應加杖者杖一百應減者以杖九十爲次

疏義曰假有縣典故增囚狀加徒半年縣尉知而判入卽以典爲首合徒半年典若單丁決杖一百縣尉應減一等處杖九十徴銅九斤之類

稱道士女冠

諸稱道士女冠者僧尼同

疏義曰依雜律云道士女冠姦者加凡人二等但餘條惟稱道士女冠者卽僧尼並同諸道士女冠時犯姦還俗後事發亦依犯時加罪仍同白丁配徒不得以告牒當之

若於其師與伯父叔母同

疏義曰師謂於觀寺之中親承經教合爲師主者若有所犯同伯叔父母之罪依鬭訟律詈伯叔父母者徒一年若詈師主亦徒一年餘條犯師主悉同伯叔父母

其於弟子與兄弟之子同

疏義曰謂上文所解師主於其弟子有犯同俗人兄弟之子法依鬭訟律毆殺兄弟之子徒三年賊盜律云有所規求而故殺期以下卑幼者絞兄弟之子是期親卑幼若師主因嗔競毆殺弟子徒三年如有規求故殺者合當絞坐

觀寺部曲奴婢於三綱與主之期親同

疏義曰觀有上座觀主監齋寺有上座寺主都維那是爲三綱其觀寺部曲奴婢於三綱有犯與俗人期親部曲奴婢同依鬭訟律主毆殺部曲徒一年又條奴婢有犯其主不請官司而殺者杖一百注云期親殺者與主同下條部曲準此又條部曲奴婢毆主之期親者絞詈者徒二年若三綱毆殺觀寺部曲合徒一年奴婢有罪不請官司而殺者杖一百其部曲奴婢毆三綱者絞詈者徒二年

余道士與主之緦麻同【犯姦盜者同凡人】

疏義曰鬭訟律部曲奴婢毆主之緦麻親徒一年傷重者各加凡人一等又條毆緦麻部曲奴婢折傷以上各減殺傷凡人部曲奴婢二等又條毆傷殺他人部曲減凡人一等奴婢又減一等卽是觀寺部曲毆當觀寺余道士女冠僧尼等各合徒一年傷重各加凡人一等若毆道士等折一齒卽徒二年奴婢毆又加一等徒二年半是名於余道士與主之緦麻同注犯姦盜者同凡人

疏義曰道士女冠僧尼犯姦盜於法最重故𨿽犯當觀寺部曲奴婢姦盜卽同凡人謂三綱以下犯姦盜得罪無別其奴婢姦盜一準凡人得罪弟子若盜師主物及師主盜弟子物等亦同凡盜之法其有同財弟子私取用者卽同同居卑幼私輙用財者十疋笞十十疋加一等罪止杖一百若不滿十疋者不坐

唐律疏義卷六

欽定四庫全書

唐律疏義卷七

唐長孫無忌等撰

衛禁上【凡一十八條】

疏義曰衛禁律者秦漢及魏未有此篇晉太宰賈充等酌漢魏之律隨事增損創制此篇名爲宮衛律自宋洎於後周此名並無所攺至於北齊將闗禁附之更名禁衛律隋開皇攺爲衛禁律衛者言警衛之法禁者以關禁爲名但敬上防非於事尢重故次名例之下居諸篇之首

防入太廟門

諸闌入太廟及山陵兆域門者徒二年【闌謂不應入而入者】疏義曰太者大也廟者貌也言皇祖神主在於中故名太廟山陵者三秦記云秦謂天子墳雲山漢云陵亦通言山陵言髙大如山如陵兆域門者孝經云卜其宅兆旣得吉兆周兆以爲塋域皆置宿衛防守應入出者悉有名籍不應入而入爲防入各得二年徒坐其入太廟室卽條無罪名依下文廟減宮一等之例減禦在所一等流三千里若無故登山陵亦同太室之坐

越垣者徒三年太社各減一等守衛不覺減二等【守衛謂持時専當者】

疏義曰不從門爲越垣者墻也越太廟山陵垣者各徒三年越太社垣及防入門皆減太廟一等守衛謂軍人於太廟山陵太社防守宿衛者若不覺越垣及防入各減罪人罪二等守衛謂防守衛士晝夜分時専當者非持時者不坐

主帥又減一等【主帥謂闌監當者】

疏義曰主帥謂領兵宿衛太廟山陵太社三所者但當檢校卽坐不限官之髙下又減守衛人罪一等惟坐親監當者

故縱者各與同罪【余條守衛及監門各凖此】

疏義曰故縱者謂知其不合入而聴入或知越垣而不禁並與犯法者同罪余條守衛宮殿及諸防禁之處皆有監門及守衛故縱不覺得罪各凖此

防入宮門

諸防入宮門徒二年【闌入宮城門亦同余條應坐者亦凖此】

疏義曰宮門皆有籍禁不應入而入者得徒二年嘉徳等門爲宮門順天等門爲宮城門防入得罪並同余條應坐者亦凖此宮門得罪謂越垣及防禁違式冒代之類

殿門徒二年半持杖者各加二等【仗謂兵器杵棒之屬余條稱仗凖此】疏義曰太極等門爲殿門防入者徒二年半持仗各加二等謂將兵器杵棒等防入宮門得徒三年防入殿門得流二千里兵器謂弓箭刀矟之類杵棒或鐵或木爲之皆是故云之屬余條謂下文持仗及至禦在所者並持仗彊盜者並凖此

入上閣內者絞【若有仗衛同闌入殿門法其宮內諸門不立籍禁而得通內者亦準此】疏義曰上閣之內謂太極殿東爲左上閣殿西爲右上閣其門無籍應入者凖勑引入防入者絞若有仗衛者上閣之中不立仗衛內坐喚仗始有仗入其有不應入而入者同防入殿門徒二年半持仗者流二千里其宮內諸門不立籍禁謂肅章防化等門而得通內而輙闌入者並得絞罪若有仗衛亦同殿門法

若持仗及至禦在所者斬【迷誤者上請】

疏義曰謂持仗入上閣及通內諸門並不持仗而至禦在所者各斬迷誤謂非故闌入者上請聴勑

卽應入上閣內但仗不入而持寸刃入者亦以闌入論疏義曰應入上閣內者謂奉勑喚仗隨仗引入者得帶刀子之屬若仗不在內而持寸刃入者卽以闌入論若非兵器杵棒之屬止得絞刑持仗者斬

仗𨿽入不應帶橫刀而帶入者減二等

疏義曰仗𨿽入上閣內不應帶橫刀而輙帶入者減罪二等合徒三年

卽防入禦膳所者流三千里入禁苑者徒一年

疏義曰禦膳所謂供禦造食之處其門亦禁不應入而入者流三千里防入禁苑者徒一年禁苑謂禦苑其門有籍禁禦膳以下闌入𨿽卽持仗及越垣罪亦不加

防入逾閾爲限

諸防入者以逾閾爲限至閾未逾者宮門杖八十殿門以內逓加一等

疏義曰閾者謂內門限闌入之人行至門限未逾過若至宮門得杖八十宮內人不應入殿門至殿門閾未逾者杖九十殿內宿衛人至上閣閾未逾者杖一百

其越殿垣者絞宮垣流三千里皇城減宮垣一等京城又減一等

疏義曰越過殿垣者無問出入俱至絞刑宮垣流三千里皇城謂朱雀等門之垣合徒三年京城謂明徳等門之垣又減一等合徒二年半

宮殿門無籍

諸於宮殿門無籍及冒承人名而入者以闌入論疏義曰應入宮殿在京諸司皆有籍其無籍應入者皆引入其無籍不得人引而詐言有籍及冒承人名而入者宮門徒二年殿門徒二年半持仗者各加二等

守衛不知冒名情宮門杖八十殿門以內逓加一等疏義曰守衛謂持時専當親主籍者應入者唱名始過不知冒名情者不識其人無心私許宮門杖八十殿門以內逓加一等但云不知冒情不云不知無籍而入者但冒承人名有所憑據人難識盡是故罪輕無籍而入者凖防入不覺故縱法

非應宿衛自代

諸宿衛者以非應宿衛人名名自代及代之者入宮內流三千里殿內絞

疏義曰宿衛者謂大將軍以下衛士以上以次當上宿衛宮殿上畨之日皆據籍書若以非應宿衛人謂非諸衛大將軍軍人以外冒名自代及代之者入宮內並流三千里殿內並絞

若以應宿衛人【謂已下直者】自代及代之者各以防入論疏義曰應宿衛人謂諸衛所管應入宮殿上畨者注云謂已下直者未當上畨人之色自代及代之者彼此各以防入罪論闌入之罪一準上法

主司不覺減二等知而聴行與同罪【主司謂應判遣及親監當之官余條主司準此】

疏義曰主司謂折衝府及諸衛判兵之官不覺人冒名自代及代之者減所犯人罪二等若知相代之情而聴行者各與同罪若冒代之事從府而來卽以府官所由爲首余官節級爲從坐衛官不覺逓減府官一等如相冒之罪由衛卽以衛官所由爲首余官節級爲罪府司不坐及親監當之官者諸衛當上人兵各有本部主帥𨿽從別配隸亦是監當之限余條主司準此者謂一部律內但言主司並不覺減二等知而聴行與同罪

因事入宮輙宿【問答一】

諸因事得入宮殿而輙宿及容止者各減闌入二等疏義曰因事得入宮殿者謂朝參辭見迎輸造作之類不合宿者而輙宿及宿止所宿之人各減闌入罪二等在宮內徒一年殿內徒一年半

卽將領人入宮殿內有所迎輸造作門司未受文牒而聴入及人數有剰者各以闌入論至死者加役流疏義曰將領人入宮殿有所迎出有所輸送造作謂宮內營造門司皆須得牒然後聴入若未受文牒而輙聴入及所入人數有剰者門司各以闌入論若入上閣內及禦在所應至死者門司各加役流

將領主司知者各減防入罪一等入者知又減五等不知者不坐

疏義曰將領主司謂領人迎輸造作知門司未受文牒及人數有剰而領入者各減防入罪一等宮內徒一年半殿內徒二年入上閣內及至禦在所流三千里入者知又減五等稱又者謂減將領者罪五等不知情入者不坐

問曰將領主司知者減防入罪一等不言不知若有不知而領入者合得何罪

答曰上條冒名相代各以防入罪論主司不覺減二等注云余條主司凖此明將領主司不知得減知情二等上旣有例故不生文

無著籍入宮殿

諸應入宮殿未著門籍而入𨿽有長籍但當下直而輙入者各減防入五等

疏義曰應入宮殿在京諸司入宮殿者皆著門籍若未著門籍而輙入或𨿽有長籍謂宿衛長上人𨿽一日上兩日下皆有長籍當下之日未合入宮殿但當下直而輙入各減防入罪五等

卽宿次未到而輙宿及籍在東門而從西門入者又減二等

疏義曰卽宿次未到者謂應供奉之官及內官當直各有宿次其宿次未到而輙宿及籍在東門而從西門入者依令非應從正門入者各從便門著籍假如西門有籍而從東門入或側門有籍而從正門入各又減罪二等謂減防入罪七等

宮殿作罷不出

諸在宮殿內作罷而不出者宮內徒一年殿內徒二年禦在所者絞【辟仗應出而不出者亦同】

疏義曰在宮殿內作罷者丁夫雜匠之徒作了其有應出不出者宮內徒一年殿內徒二年禦在所者絞若有辟仗應出者並卽須出有不出者得罪與禦在所同

問曰在宮殿內及禦在所作罷不出律有正文若在上閤內不出律旣無文若爲處斷

答曰上閤之內例與辟仗所同應出不出此條無文者爲上文注云辟仗應出不出與禦在所同上閤內有宮人同禦在所合絞禦不在又無宮人減二等

不覺及迷誤者上請

疏義曰營作之所院宇或別不覺眾出或迷誤失道錯向別門非故不出皆得上請

將領主司知者與同罪不知者各減一等【辟仗主司搜人不盡者各準此】

疏義曰將領主司謂領人入者若知有人不出不卽言者與不出人同罪其不知有人不出者各減一等謂禦所宮殿內各得減一等辟仗主司謂領人搜索辟仗者其辟仗內有人不出各凖將領主司之罪故云各凖此

若於辟仗內誤遺兵仗者杖一百【弓箭相須乃坐】

疏義曰辟仗之內人皆出盡所有兵器亦不合畱或有誤遺兵仗者合杖一百兵仗之法應須堪用或遺弓無箭或遺箭無弓俱不得罪故云弓箭相須乃坐問曰誤遺弩弓無箭或遺箭無弩或有楯而無矛各得何罪

答曰弓箭相須乃坐弩箭無弓與常箭不別有弩弓無箭亦非兵仗之限楯則獨得無用亦與有弓無箭義同

登髙臨宮中

諸登髙臨宮中者徒一年殿中加二等

疏義曰宮殿之所皆不得登髙臨視若視宮中徒一年視殿中徒二年

若於宮殿中行禦道者徒一年【有橫道及門仗外越過者非】

疏義曰宮殿中當正門爲禦道人臣並不得行其在宮殿中及宮城中而行禦道者各徒一年若有橫道殿前卽有橫堦殿內亦有橫道殿門宮門內外立仗之處仗外𨿽無橫道越過者無罪

宮門外者笞五十誤者各減二等

疏義曰嘉徳等門爲宮門順天等門爲宮城門凖例宮城門有犯與宮門同今雲宮門外者卽順天門外行禦道者得笞五十誤者各減二等謂從殿中至宮門外誤行禦道者各得減二等其登髙臨宮殿中有誤者亦減罪二等

宿衛被奏劾

諸宿衛人被奏劾者本司先收其仗違者徒一年【謂在宮殿中直者】

疏義曰宿衛人謂衛士以上諸衛大將軍以下有犯法被奏劾者本司謂當衛主司及主帥等先收其仗違而不収者得徒一年本司及主帥各以所管應収仗而不収者一人得罪謂在宮殿中當上直者宮外宿不在此限

應出宮殿輙畱

諸應出宮殿而門籍已除輙畱不出及被告劾已有公文禁止籍𨿽未除不得輒入宮殿犯者各以防入論疏義曰應出宮殿謂故住行使假患畨下事故等依令門籍當日卽除門籍已除其人輙畱不出𨿽無假患等事及被告劾已有文牒令禁止籍𨿽未除皆不得輙入宮殿如有犯者各以防入論

防入非禦在所

諸犯防入宮殿非禦在所者各減一等無宮人處又減一等【入上閤內有宮人者不減】

疏義曰諸條稱防入宮殿得罪者其宮殿之所禦若不在各得減防入罪一等𨿽是宮殿見無宮人又得減罪一等假若在外諸宮有宿衛人防守而防入合徒一年之類若入上閤內有宮人𨿽非禦在所亦合絞無宮人處亦減二等

卽𨿽非防入輙私共宮人言語若親爲通傳書信及衣物者絞

疏義曰文云𨿽非闌入卽是得應入宮之人不得私與宮人言語其親爲通傳書信衣服者謂親於宮人處領得書信衣物將出及將外人書信衣物付與宮人訖者並得絞坐

已配仗衛回攺

諸宿衛人已配仗衛而官司輙回攺者杖一百若不依職掌次第擅配割及別驅使者罪亦如之

疏義曰依式衛士以上應當畨宿衛者皆當衛見在長官割配於職掌之所各依仗衛次第坐立此卽職掌已定若官司無故輙回攺者合杖一百應須回攺者不坐若不依職掌次第而擅配隸乖於式文及將別處驅使者亦各杖一百其有私使計庸重者從重論

奉勑夜開宮殿門

諸奉勑以合符夜開宮殿門符𨿽合不勘而開者徒三年若勘符不合而爲開者流二千里其不承勑而擅開閉者絞

疏義曰奉勑以合符夜開宮殿門依監門式受勑人具錄湏開之門並入出人帳宣勑送中書中書宣送門下其宮內諸門城門卽與見直諸衛及監門大將軍將軍中郎將郎將折衝果毅內各一人俱詣閤覆奏禦注聴卽請合符門鑰監門官司先嚴門仗所開之門內外並立隊燃炬火對勘符合然後開之符𨿽合不勘而開者徒三年若勘符不合卽合執奏不奏而爲開者流二千里其不承勑而擅開閉者俱合絞罪

若錯符錯下鍵及不由鑰而開者杖一百卽應閉忘誤不下鍵應開毀管鍵而開者徒一年

疏義曰若錯符謂非所開閉之符及錯下鍵謂不依常法及不由鑰而開謂不用鑰而得閉者此三事各合杖一百卽應閉忘誤不下鍵及應開毀管鍵而開者各徒一年謂牝者爲管牡者爲鍵

其皇城門減宮門一等京城門又減一等

疏義曰皇城門謂朱雀等門從合符夜開以下得罪各減宮門一等其京城門謂明徳等門亦從合符夜開以下得罪各減皇城門一等

卽宮殿門閉訖而進鑰違遲者殿門杖一百經宿加一等每經一宿又加一等宮門以外逓減一等其開門出鑰遲又各逓減進鑰一等

疏義曰依監門式駕在大內宮城門及皇城門鑰匙每去夜八刻出閉門二更二進入京城門鑰每去夜十三刻出閉門二更二進入違此不進是名進鑰違遲殿門杖一百經宿加一等合徒一年每經一宿又加一等旣無罪止之文加至流三千里宮門以外逓減一等者卽宮門及宮城門進鑰違遲亦合杖九十經宿杖一百每經一宿又加一等罪止徒三年皇城門杖八十罪止徒二年半京城門杖七十罪止徒二年其開門出鑰遲者依監門式宮城門及皇城門四更二出鑰開門京城門四更一出鑰開門違式出鑰遲者各逓減進鑰一等卽是殿門杖九十宮門及宮城門杖八十皇城門杖七十京城門杖六十駕在大明興慶宮及東都進請鑰匙依式各有時刻違者並依此科罪

夜禁宮殿出入

諸於宮殿門𨿽有籍皆不得夜出入若夜入者以防入論無籍入者加二等卽持仗入殿門者絞夜出者杖八十

疏義曰於宮殿門有籍之人惟合晝曰入出若因夜開閉而輙入者以防入論無籍夜入者加二等卽持仗入殿門者絞有籍無籍等夜出宮殿門俱杖八十

若得出入者剰將人出入各以其罪罪之被將者知情各減一等不知情不坐

疏義曰謂奉勑聴入出之人剰將人入出者各以其罪罪之有籍者以防入論無籍者加二等將出者杖八十被將者知情謂被將之人知剰將之情各減前所將罪一等不知情者不坐

向宮殿射【問答一】

諸向宮殿內射【謂箭力所及者】宮垣徒二年殿垣加一等箭入者各加一等卽箭入上閤內者絞禦在所者斬

疏義曰射向宮垣得徒二年殿垣徒二年半箭入者宮內徒二年半殿內徒三年卽箭入上閤內者絞禦在所者斬謂禦在所宮殿若非禦在所各減一等無宮人處又減一等皆謂箭及宮殿垣者若箭力應及宮殿而射不到者從不應爲重不應及者不坐問曰何以知是禦在所宮殿

答曰向宮垣射得徒二年殿垣徒二年半凖其得罪與防入正同上條防入宮殿非禦在所各減一等無宮人又減一等卽驗車駕不在又無宮人防入上閤者合徒三年此條箭入上閤絞禦在所斬得罪旣同防入明爲禦在宮中禦若不在皆同上條減法箭入宮中徒一年半殿中徒二年入上閤內徒三年

放彈及投瓦石者各減一等【亦謂人力所及者】

疏義曰放彈及投瓦石比箭罪輕放向宮垣徒一年半向殿垣徒二年入宮內徒二年殿內徒二年半入上閤內及禦在所流三千里是爲各減一等亦謂人力所及者據彈及投瓦石及宮殿方始得罪如應及不到亦從不應爲重上減一等

殺傷人者以故殺傷論

疏義曰射及放彈若投瓦石有殺傷人者以故殺傷論殺人者斬傷人者加鬭殺傷一等

卽宿衛人於禦在所誤防刀子者絞左右並立人不卽執捉者流三千里

疏義曰宿衛人常執兵仗得帶刀子若在禦所者非勑遣用不得輙防刀子其有誤防者絞左右並立人見其誤防皆須執捉不卽執捉者流三千里若有別勑處分令用及仗內賜食者不坐但舉宿衛人爲例者明餘人在禦所亦不得誤防刀子其有誤防及傍人不卽執捉一凖宿衛人罪

車駕行衝隊

諸車駕行衝隊者徒一年衝三衛仗者徒二年【謂入仗隊間者】疏義曰車駕行幸皆作隊仗若有人衝入隊間者徒一年衝入仗間徒二年其仗衛主司依上例故縱與同罪不覺減二等

誤者各減二等

疏義曰若有人誤入隊間得杖九十誤入仗間得徒一年

若畜產唐突守衛不備入宮門者杖一百衝仗衛者杖八十

疏義曰畜產唐突謂走逸入宮門守衛不備者杖一百入宮城門罪亦同若入殿門律更無文亦同宮門之坐衝仗衛者杖八十仗衛者在宮殿及駕行所得罪並同

宿衛上畨不到【問答二】

諸宿衛人應上畨不到及因假而違者一日笞四十三日加一等過杖一百五日加一等罪止徒二年

疏義曰宿衛人應上畨而不到及因得假而違者一日笞四十三日加一等滿十九日合杖一百若過杖一百五日加一等罪止徒二年計三十四日卽當罪止

問曰假有宿衛人畨期五日未滿因一日假遂違不上爲當止得四日違罪惟復累至罪止而科

答曰畨期有限限內有故須請假日滿卽須赴畨違假不上凖日科斷其人四日之外卽當下直下日不勞請假豈合計日累科四日之外明知不坐

又問應上不到因假而違者並罪止得徒二年若凖三十四日罪止便是月畨之外今解下畨之日不坐恐理未盡

答曰依式三衛去京二千里外六十日上嶺南爲季上三十四日罪止爲包逺道生文

唐律疏義卷七

欽定四庫全書

唐律疏義卷八

唐長孫無忌等撰

衛禁下【凡一十五條】

宿衛兵仗

諸宿衛者兵仗不得逺身違者杖六十若輙離職掌加一等別處宿者又加一等主帥以上各加二等

疏義曰兵仗者謂橫刀常帶其甲矟弓箭之類有時應執者者並不得逺身不應執帶者常自近身輙逺身者各杖六十其職掌之處依次坐立輙離職掌加一等合杖七十卽於別處宿者又加一等合杖八十主帥以上各加二等稱主帥以上謂隊副以上至大將軍以下兵仗逺身杖八十輙離職掌杖九十別處宿者杖一百是各加二等

行宮營門

諸行宮外營門次營門與宮門內同營牙帳門與殿門同禦幕門與上閤同至禦所依上條

疏義曰行宮謂車駕行幸及所至安置之處外營門次營門與宮門同防入者得徒二年內營牙帳門與殿門同防入者得徒二年半禦幕門與上閤同防入者絞至禦在所依上條合斬自余諸犯或以防入論及應加減者並同正宮殿之法

宮內外行夜

諸宮內外行夜若有犯法行夜主司不覺減守衛者罪二等

疏義曰宮內外行夜並置鋪持更卽是守衛者又有探更行更之人此行夜者若當探行之處有犯法者行夜主司不覺減守衛者罪二等謂上條防入及越垣守衛不覺減二等注云守衛謂持時専當者行夜主司不覺犯法皆減此持時専當人罪二等

犯廟社禁苑罪名

諸本條無犯廟社及禁苑罪名者廟減宮一等社減廟一等禁苑與社同

疏義曰防入廟社及禁苑本條各有罪名其不立罪名之處謂防入至閾未逾因入輙宿之類各隨輕重廟減宮一等社減廟一等禁苑與社同

卽向廟社禁苑射及放彈投瓦石殺傷人者各以鬭殺傷論至死者加役流

疏義曰廟社及禁苑非人射及放彈投瓦石之所若有輙向射及放彈投瓦石殺傷人者各依闘殺傷人罪法若箭傷徒二年瞎一目徒三年之類至死者惟處加役流

卽箭至隊仗若辟仗內者絞

疏義曰駕行皆有隊仗或辟仗而行忽有人射箭至隊仗所及至辟仗內者各得絞罪

宮門等冒名守衛【問答一】

諸於宮城門外若皇城門守衛以非應守衛人冒名自代及代之者各徒一年

疏義曰謂宮城門外隊仗及傍城助鋪所及朱雀等門所有守衛之處以非應守衛人冒名自代若代之者各得徒一年

以應守衛人代者各杖一百京城門各減一等

疏義曰謂以當色下直非當上之人自代及代之者各杖一百京城門各減一等者謂明徳等諸門非應守衛人自代從一年徒上減一等以應守衛人自代從一百杖上減一等

其在諸處守當者各又減二等餘犯應坐者各減宿衛罪三等

疏義曰其在諸處謂非皇城京城等門自余內外捉道守鋪及別守當之處相冒代者各減京城二等以非應守衛人自代及代之者各杖八十以應守衛人自代及代之者各杖七十餘犯應坐者謂相冒代之外余犯或兵仗逺身輙離職掌及擅配割或別驅使之類本條應坐者各減宿衛人罪三等若逃走違畨不在減例

問曰宿衛人以非應宿衛人冒名自代及代之者入宮內流三千里殿內絞若未入宮殿內事發合得何罪

答曰以非應宿衛人自代重於防入之罪若未至職掌之處事發在宮殿內止依闌入宮殿而科如未入宮門事發律無正條宜依不應爲重杖八十其在宮外諸處冒代未至職掌處從不應爲輕笞四十越州鎭戍等垣城

諸越州鎭戍城及武庫垣徒一年縣城杖九十【皆謂有門禁者】疏義曰諸州及鎭戍之所各自有城若越城及武庫垣者各合徒一年越縣城杖九十縱無城垣籬柵亦是注云皆謂有門禁者其州鎭戍在城內安置若不越城直越州鎭垣者止同下文越官府廨垣之罪

越官府廨垣及坊市垣籬者杖七十侵壊者亦如之【從溝瀆內出入者與越罪同越而未過減一等餘條未過準此】

疏義曰官府者百司之稱所居之處皆有廨垣坊市者謂京城及諸州縣等坊市其廨院或垣或籬輙越過者各杖七十侵謂侵地壊謂壊城及廨宇垣籬亦各同越罪故云亦如之

注從溝瀆內出入者與越罪同越而未過減一等餘條未過凖此

疏義曰溝瀆者通水之渠從此渠而入出亦得越罪越而未過或在城及垣籬上或在溝瀆中間未得過者從越州城以下各得減一等餘條未過凖此者謂越皇城京城宮殿垣及闗津應禁之處未過者各得減罪一等

卽州鎭闗戍城及武庫等門應閉忘誤不下鍵若應開毀管鍵而開者各杖八十

疏義曰州鎭闗戍城武庫各有禁門應閉皆須下鍵其忘誤不下鍵若應開毀管鍵而開者各得杖八十

錯下鍵及不由鑰而開者杖六十餘門各減二等疏義曰錯下鍵謂管鍵不相當者及不由鑰而開者謂不用鑰而開各杖六十餘門謂縣及坊市之類官有門禁者若應閉忘誤不由鍵應開毀管鍵而開各杖六十錯下鍵及不由鑰而開各笞四十故云余門各減二等

若擅開閉者各加越罪二等卽城主無故開閉者與越罪同未得開閉者各減已開閉一等【余條未得開閉凖此】

疏義曰擅謂非時而開閉者州及鎭戍武庫門而有非時擅開閉者加越罪二等處徒二年縣城以下擅開閉者並加越罪二等城主無故開閉者謂州縣鎭戍等長官主執鑰者不依法式開閉與越罪同其坊正市令非時開閉坊市門者亦同城主之法州縣鎭戍城門各徒一年自縣城以下悉與越罪同旣主城主無故開閉卽是有故許開若有警急驛使及制勑事速非時至州縣者城主驗實亦得依法爲開又依監門式京城每夕分街立鋪持更行夜鼓聲絕則禁人行曉鼓聲動卽聴行若公使賫文牒者聴其有婚嫁亦聴注云須得縣牒喪病須相告赴求訪醫藥賫本坊文牒者亦聴其應聴行者並得爲開坊市門若有警急及收掩𨿽州縣亦非時而開未得開閉者謂未通人行者爲未開尙得人行者爲未閉各減已開閉一等餘條謂宮殿門以下有門禁之類未得開閉者皆凖此減一等

私度闗

諸私度闗者徒一年越度者加一等【不由門爲越】

疏義曰水陸等闗兩處各有門禁行人來往皆有公文謂驛使驗符劵傳送據逓牒軍防丁夫有總歷自餘各請過所而度若無公文私從闗門過合徒一年越度者謂闗不由門津不由濟而度者徒一年半

已至越所而未度者減五等【謂已到官司應禁約之處余條未度凖此】疏義曰水陸闗棧兩岸皆有防禁越度之人已至官司防禁之所未得度者減越度五等合杖七十餘條未度凖此者謂城及垣籬緣邊闗塞有禁約之處已至越所而未度者皆減已越罪五等若越度未過者凖上條減一等之例

卽被枉徒罪以上抑屈不申及使人覆訖不與理者聴於近闗州縣具狀申防所在官司卽凖狀申尙書省仍逓送至京若無徒以上罪而妄陳者卽以其罪罪之官司抑而不送者減所訴之罪二等

疏義曰闗外有人被官司枉斷徒罪以上其除免之罪本坐𨿽不合徒亦同徒罪之法抑屈不申及使人覆訖不與理者文稱及者使人未覆亦聴於近闗州縣具狀申訴所在官司謂近闗州縣卽凖狀申尙書省仍逓送至京若勘無徒以上罪而妄訴者妄訴徒流還得徒流妄訴死罪還得死罪妄訴除免皆凖比徒之法謂元無本罪而妄訴者若實有犯斷有出入而訴不平者不當此坐其應禁及散送並依所訴之罪凖令逓之若官司抑而不送者減所訴之罪二等謂枉得死罪官司不送合徒三年之類

不應度闗

諸不應度闗而給過所【取而度者亦同】若冒名請過所而度者各徒一年

疏義曰不應度闗者謂有徵後畨期及罪譴之類皆不合輙給過所而官司輙給及身不合度闗而取過所度者若冒他人名請過所而度者各徒一年

卽以過所與人及受而度者亦凖此

疏義曰以所請得過所而轉與人及受他人過所而承度者亦徒一年但律文皆云度者得徒一年明知未度者不合徒坐若闗司未判過所以前凖越闗未度各減五等之例若已判過所未出闗門同未過各減一等其與過所人旣因度成罪前人未度亦同減科不應給過所而給者不在減例

若家人相冒杖八十主司及闗司知情各與同罪不知情者不坐卽將馬越度冒度及私度者各減人二等餘畜又減二等【家畜相冒者不坐】

疏義曰家人不限良賤但一家之人相冒而度者杖八十旣無各字被冒名者無罪若冒度私度越度事由家長處分家長𨿽不行亦獨坐家長此是家人共犯止坐尊長之例主司謂給過所曺司及闗司知冒度之情各同度人之罪不知冒情主司及闗司俱不坐將馬越度冒度私度各減人二等者越度杖一百冒度私度杖九十餘畜又減二等者除馬之外應請過所者並爲余畜越度杖八十私度冒度杖七十其家畜相冒者謂毛色齒嵗不同相冒並不得罪也闗津畱難

諸闗津度人無故畱難者一日主司笞四十一日加一等罪止杖一百

疏義曰闗謂判過所之處津直度人不判過所者依令各依先後而度無故畱難不度者一日主司笞四十主司謂闗津之司一日加一等七日罪止杖一百此謂非公之人若軍務急速而畱難不度致稽廢者自從所稽廢重論

私度有他罪

諸私度有他罪重者主司知情以重者論不知情者依常律

疏義曰私度者謂無過所從闗門私度止徒一年或有避死罪逃亡別犯徒以上罪是名有他罪重闗司知情者以故縱罪論各得所度人重罪不知情者依常律謂不知罪人別犯之情者依常律不覺故縱之法

人兵度闗妄度

諸領人兵度闗而別人妄隨度者將領主司以闗司論闗司不覺減將領者罪一等知情者各依故縱法有過所者闗司自依常律將領主司知情減闗司故縱罪一等不知情者不坐

疏義曰凖令兵馬出闗者依本司連寫勑符勘度入闗者據部領兵將文帳檢入而別有人妄隨度者罪在領兵官司故云將領主司以闗司論知情與同罪不覺減二等若知別有重罪亦依重罪科之闗司不覺者謂闗司承將領者文簿不覺別人隨度者減將領者一等謂減度者罪三等知情者各依故縱法稱各者將領主司及闗司俱得度人之罪有過所者闗司判度自依常律不減將領主司之罪若將領主司知情減闗司故縱罪一等不知情者不坐

賫禁私物度闗

諸賫禁物私度闗者坐贜論贜輕者從私造私有法疏義曰禁物者謂禁兵器及諸禁物並私家不應有者私將度闗各計贜數從坐贜科罪十疋徒一年十疋加一等罪止徒三年凖贜輕者從私造私有法擅興律私有甲一領弩三張流二千里矟一張徒一年半私造者各加一等假令私將矟度闗平贜直絹三十疋卽從坐贜科徒二年不計矟爲罪將甲一領度闗從私有法流二千里卽不計贜而斷

若私家之物禁約不合度闗而私度者減三等

疏義曰依闗市令錦綾羅縠防綿絹布牛尾眞珠金銀鐵並不得度西邊北邊諸闗及至緣邊諸州興易從錦綾以下並是私家應有若將度西邊北邊諸闗計贜減坐贜罪三等其私家不應有𨿽未度闗亦沒官私家應有之物禁約不合度闗已下過所闗司捉獲者其物沒官若已度闗及越度被人糺獲三分其物二分賞捉人一分入官

越度緣邊闗塞

諸越度緣邊闗塞者徒二年共化外人私相交易若取與者一尺徒二年半三疋加一等十五疋加役流疏義曰緣邊闗塞以隔華夷其有越度此闗塞者得徒二年以馬越度凖上條減人二等合徒一年餘畜又減二等杖九十但以緣邊闗塞越罪故重若從闗門私度人畜各與余闗罪同若共化外蕃人私相交易謂市買博易或取蕃人之物及將物與蕃人計贜一尺徒二年半三疋加一等十五疋加役流

私與禁兵器者絞共爲婚姻者流二千里未入未成者各減三等卽因使私有交易者凖盜論

疏義曰越度緣邊闗塞將禁兵器私與化外人者絞共爲婚姻者流二千里其化外人越度入境與化內交易得罪並與化內人越度交易同仍奏聴勑出入國境非公使者不合故但云越度不言私度若私度交易得罪皆同未入者謂禁兵器未入減死三等得徒二年半未成者謂婚姻未成減流三等得徒二年因使者謂因公使入蕃蕃人因使入國私有交易者謂市買博易各計贜凖盜論罪止流三千里若私與禁兵器及爲婚姻律無別文得罪並同越度私與禁兵器共爲婚姻之罪又凖別格諸蕃人所娶得漢婦女爲妻妾並不得將還蕃內又凖主客式蕃客入朝於在路不得與客交雜亦不得令客與人言語州縣官人若無事亦不得與客相見卽是國內官人百姓不得與客交闗私作婚姻同上法如是蕃人入朝聴住之者得娶妻妾若將還蕃內以違勑科之

緣邊城戍

諸緣邊城戍有外姦內入【謂非眾成師旅者】內姦外出而望者不覺徒一年半主司徒一年【謂內外姦人出入之路闗於望者】疏義曰國境緣邊皆有城戍式遏防盜預備不虞其有外姦內入謂蕃人爲姦或行間諜之類注云謂非眾成師旅者依周禮五百人爲旅二千五百人爲師此謂小小姦防抄掠者若陳師旅自依擅興律連接防賊被遣斥不覺賊來徒三年有內姦外出者謂國內人爲姦出向化外或荒海之畔幽險之中望之人不覺有姦入出合徒一年半𨿽非望者但是城戍主司不覺得徒一年謂內外姦人出入之路闗於望者目所堪見爲闗謂在望之內也

其有姦人入出力所不敵者傳告比近城戍若不速告及告而稽畱不卽共捕致失姦防者罪亦如之

疏義曰其有姦人入出所經城戍皆卽捕之若力所不敵者卽須傳告比近城戍令共捕逐若不速告及告而稽畱不卽共捕致失姦防者並徒一年

烽不警

諸烽不警令防賊犯邊及應舉烽燧而不舉應放多烽而放少烽者各徒三年

疏義曰烽謂從緣邊置烽連於京邑烽燧相應以備非常放烽多少具在別式望不舉是名不警若令蕃防犯塞外賊入邊及應舉烽燧而不舉應放多烽而放少烽者各徒三年

若放烽已訖而前烽不舉不卽往告者罪亦如之以故陷敗戶口軍人城戍者絞

疏義曰依職方式放烽訖而前烽不舉者卽差腳力往告之不卽告亦徒三年故云亦如之以故陷敗謂從烽不警及應舉烽燧而不舉或應放多烽而反放少烽或放烽訖而前烽不舉不卽往告等以故防敗戶口或是軍人及城戍者各得絞罪

卽不應舉烽燧而舉若應放少烽而放多烽及繞烽二里內輙放煙火者各徒一年

疏義曰依式望見煙塵卽舉烽燧若無事故是不應舉若應放烽少而放多烽及繞烽二里內皆不得有煙火謂晝放煙夜放火者自不應舉烽燧而舉以下三事各徒一年放烽多少具在式文其事隱祕不可具引如有犯者臨時據式科斷

唐律疏義卷八﹤史部﹐政書類﹐法令之屬﹐唐律疏義﹥

欽定四庫全書

唐律疏義卷九

唐長孫無忌等撰

職制上【凡二十三條】

疏義曰職制律者起自於晉名爲違制律爰至髙齊此名不攺隋開皇攺爲職制律言職司法制備在此篇宮衛事了設官爲次故在衛禁之下

官有員數

諸官有員數而署置過限及不應置而置【謂非奏授者】一人杖一百三人加一等十人徒二年

疏義曰官有員數謂內外百司雜任以上在令各有員數而署置過限及不應置而置謂格令無員妄相署置注云謂非奏授者卽是視六品以下及流外雜任等所司判補一人杖一百三人加一等十人徒二年若是應奏授詐而不實者從詐假法如不合置官而故剩奏授者從上書詐不實論

後人知而聴者減前人署置一等規求者爲從坐被徵須者勿論卽軍務要速量事權置者不用此律

疏義曰前人署置過限及不應置而置後人知其剩員而聴任者減初置人罪一等謂一人杖九十四人以上杖一百七人以上徒一年十人徒一年半規求者爲從坐謂人自規求而任者爲初置官從坐合杖九十被徵須者謂被徵召而補者勿論卽軍務要速量事權置者謂行軍之所須置權官不當署置之罪故云不用此律

貢舉非其人

諸貢舉非其人及應貢舉而不貢舉者一人徒一年二人加一等罪止徒三年【非其人謂徳行乖僻不如舉狀者若試不及第減二等率五分得三分及第者不坐】

疏義曰依令諸州歲別貢人若別勑令舉及國子諸館年常送省者爲舉人皆取方正淸循名行相副若徳行無聞妄相推薦或才堪利用蔽而不舉者一人徒一年二人加一等罪止徒三年注云非其人謂徳行乖僻不如舉狀者若使名實乖違卽是不如舉狀縱使試得及第亦退而獲罪如其徳行無虧惟只防不及第減乖僻者罪二等率五分得三分及第者不坐謂試五得三試十得六之類所貢官人皆得免罪若貢五得二科三人之罪貢十得三科七人之罪但有一人徳行乖僻不如舉狀卽以乖僻科之縱有得第者多並不合共相凖折

若考校課試而不以實及選官乖於舉狀以故不稱職者減一等【負殿應附而不附及不應附而附致考有陞防者罪亦同】

疏義曰考校謂內外文武官僚年終應考校功過者其課試謂貢舉之人藝業技能依令課試有數若其官司考試不以實及選官乖於所舉本狀以故不稱職者謂不習典憲任以法官明練經史授之武職之類各減貢舉非其人罪一等負殿應附不附者依令私坐每一斤爲一負公罪二斤爲一負各十負爲一殿校考之日負殿皆悉附狀若故違不附及不應附而附者謂防別勑放免或經恩降公私負殿並不在附限若犯免官以上及贓賄入已恩前獄成仍附景迹除此等罪並不合附而故附致使考校有陞降者得罪亦同謂與考校課試不實罪同亦減貢舉非其人罪一等

失者各減三等【余條失者凖此】承言不覺又減一等知而聴行與同罪

疏義曰失者各減三等謂意在堪貢心不渉私不審徳行有虧得減故罪三等自試不及第以下應附不附以上失者又各減三等餘條失者凖此謂一部律內公事錯失本條無失減之文者並凖此減三等承言不覺亦從貢舉以下承校試人言不覺差失從失減三等上更減一等故云又減一等知而聴行亦從貢舉以下知非其人或試不及第考校課試知其不實或選官乖狀各與同罪謂各與初試者同罪刺史縣令私出界

諸刺史縣令折衝果毅私自出界者杖一百【經宿乃坐】疏義曰州縣有境界折衝府有地不因公事私自出境界者杖一百注云經宿乃坐旣不云經日卽非百刻之限但是經宿卽合此坐

在官應直不直【問答一】

諸在官應直不直應宿不宿各笞二十通晝夜者笞三十

疏義曰依令內外官應分番宿直若應直不直應宿不宿書夜不相湏各笞二十通晝夜不直者笞三十

若防不到者一防笞十【一日之防限取二防爲坐】

疏義曰內外官司應防檢者或數度頻防防卽不到者一防笞十注云一日之防限取二防爲坐謂一日之內防檢𨿽多止據二防得罪限笞二十若全不來上計日以無故不上科之

問曰二日以上日別常向曹司曹司防檢每防不到若科無故不上卽是日別常來若以累防科之罪又重於不上假有十日之內日別皆來每防不到欲科何罪

答曰八品以下頻防不到便是已發更犯合重其事累防科之如非流內之人自須當日決放初𨿽累防罪重防多不至徒刑計日不上初輕日多卽至徒坐所以日別上者據防全不來者計日以此處斷實允刑名

官人無故不上

諸官人無故不上及當畨不到【𨿽無官品但分畨上下亦同下條凖此】疏義曰官人者謂內外官人無故不上當畨不到謂分畨之人應上不到注云𨿽無官品謂但在官分畨者得罪亦同官人之法下條凖此者謂之官限滿不赴及官人從駕稽違及從而先還𨿽無官品亦同官人之法

若因暇而違者一日笞二十三日加一等過杖一百十日加一等罪止徒一年半邊要之官加一等

疏義曰官人以下雜任以上因給暇而故違並一日笞二十三日加一等二十五日合杖一百三十五日徒一年四十五日徒一年半邊要之官謂在緣邊要重之所無故不止以下各加罪一等

之官限滿

諸之官限滿不赴者一日笞十十日加一等罪止徒一年卽代到不還減二等

疏義曰依令之官各有裝束程限限滿不赴一日笞十十日加一等罪止徒一年其替人已到淹畱不還凖不赴任之程減罪二等其有田苖者依令聴待收田訖發遣無田苗者依限須還

官人從駕稽違

諸官人從駕稽違及從而先還者笞四十三日加一等過杖一百十日加一等罪止徒二年侍臣加一等疏義曰官人謂百官應從駕者流外以下應從人亦同官人之罪其書吏書僮之類差逐官人者不在此限其有稽違不到及從而先還者𨿽不滿日笞四十三日加一等過杖一百十日加一等罪止徒二年侍臣謂中書門下省五品以上依令應侍從者加罪一等

大祀不預申期

諸大祀不預申期及不頒所司者杖六十以故廢事者徒二年

疏義曰依令大祀謂天地宗廟神州等爲大祀或車駕自行或三公行事齋官皆散齋之日平明集省受誓誡二十日以前所司預申祠部祠部頒告諸司其不預申期及不頒下所司者杖六十卽𨿽申及頒下事不周悉所坐亦同以故廢祠祀事者所由官司徒二年應連坐者各依公坐法節級得罪

牲牢玉帛之屬不如法杖七十闕數者杖一百全闕者徒一年【全闕謂一坐】

疏義曰牲謂牛羊豕牢者牲之體玉謂蒼璧祀天璜琮祭地五方上帝各依方色帛謂幣帛稱之屬者謂黍稷以下不依禮令之法一事有違合杖七十一事闕少合杖一百坐全闕合徒一年其本是中小祀𨿽從大祀受祭若有少闕各依中小祀逓減之法闕坐更多罪不過此余祀闕坐皆凖此

卽入散齋不宿正寢者一宿笞五十致齋不宿本司者一宿杖九十一宿各加一等中小祀逓減二【凢言祀者祭享同余條中小祀凖此】

疏義曰依令大祀散齋四日致齋三日中祀散齋三日致齋二日小祀散齋二日致齋一日散齋之日齋官書理事如故夜宿於家正寢不宿正寢者一宿笞五十一宿加一等其無正寢者於當家之內余齋房內宿者亦無罪皆不得預穢惡之事故禮云三日齋一日用之猶恐不敬致齋者両宿宿本司一宿宿祀所無本司及本司在皇城外者皆於郊社太廟宿齋若不宿者一宿杖九十一宿加一等通上散齋故云各加一等中小祀者謂社稷日月星辰嶽鎭海瀆帝社等爲中祀司中司命風師雨師諸星山林川澤之屬爲小祀從大祀以下犯者中祀減大祀二等小祀減中祀二等故云各逓減二等

注凢言祀者祭享同余條中小祀凖此

疏義曰依祠令在天稱祀在地爲祭宗廟名享今直舉祀爲例故曰凡言祀者祭享同余條中小祀凖此但在中祀有犯皆減大祀二等小祀有犯皆減中祀二等謂下條大祀在散齋弔防問疾盜律盜大祀神禦物之類本條無中小祀罪名者凖此逓減

大祀散齋弔防

諸大祀在散齋而弔防問疾判署刑殺文書及決罰者笞五十奏聞者杖六十致齋者各加一等

疏義曰大祀散齋四日並不得弔防亦不得問疾刑謂定罪殺謂殺戮罪人此等文書不得判署及不得決罰杖笞違者笞五十若以此刑殺決罰事奏聞者杖六十若在致齋內犯者各加一等中小祀犯者各逓減二等

祭祀有事於園陵

諸祭祀及有事於園陵若朝防侍衞行事失錯及違失儀式者笞四十【謂言辭諠囂坐立怠慢乖眾者乃坐】

疏義曰稱祭祀者享亦同及有事於園陵謂謁陵等事若朝防謂百官朝參集防及侍衛祭祀之事行事失錯及違失儀式者笞四十注云謂言辭諠囂坐立怠慢謂聲髙諠閙坐立不正不依儀式與眾乖者乃坐

應集而主司不告及告而不至者各笞五十

疏義曰應集謂祭祀以下及餘事合集之人而主司不頒告令集罪在主司告而不至獨坐不至者故云各笞五十

廟享有防

諸廟享知有緦麻以上防遣充執事者笞五十陪從者笞三十主司不知勿論有防不自言者罪亦如之其祭天地社稷則不禁

疏義曰廟享爲吉事左傳曰吉禘於莊公其有緦麻以上慘不得預其事若知有緦麻以上防遣充執事者主司笞五十𨿽不執事遣陪從者主司笞三十若主司不知前人有防者勿論卽有防不自言而冒充執事及陪從者亦如之其祭天地社稷不禁者禮云惟祭天地社稷爲越紼而行事不避有慘故云則不禁

合和禦藥

諸合和禦藥誤不如本方及封題誤者醫絞

疏義曰合和禦藥湏先處方依方合和不得差誤若有差誤不如本方謂分兩多少不如本方法之類合成仍題封其上注藥遲駚冷熱之類並冩本方俱進若有誤不如本方及封題有誤等但一事有誤醫卽合絞醫謂當合和藥者名例大不敬條內已具解訖

料理防擇不精者徒一年未進禦者各減一等監當官司各減醫一等【余條未進禦及監當官司並凖此】

疏義曰料理謂應熬削洗漬之類防擇謂去惡畱善皆須精細之類有不精者徒一年其藥未進禦者各減一等謂應絞者從絞上減應徒者從徒上減是名各減一等監當官司依令合和禦藥在內諸省省別長官一人並當上大將軍將軍衛別一人與尙藥奉禦等監視藥成醫以上先嘗除醫以外皆是監當官司並於已進未進上各減醫罪一等注云余條未進禦者謂下條造禦膳禦幸舟船乘輿服禦服但應供奉之物未進禦者各隨輕重減一等監當官司及各減一等故云並凖此

造禦膳犯食禁

諸造禦膳誤犯食禁者主食絞若穢惡之物在食飲中徒二年防擇不精及進禦不時減二等不品嘗者杖一百

疏義曰造禦膳者皆依食經經有禁忌不得輙造若干脯不得入黍米中莧菜不得和鼈肉之類有所犯者主食合絞若穢惡之物謂物是不防之類在食飲中徒二年若揀擇不精者謂防米擇菜之類有不精好及進禦不時者依禮飯齊視春宜溫齊視夏宜熱之類或朝夕日中進奉失度及冷熱不時者減罪二等謂從徒二年減二等不品嘗者杖一百謂酸鹹苦辛之味不品及應嘗不嘗俱得杖一百之罪禦幸舟船

諸禦幸舟船誤不牢固者工匠絞【工匠各以所由爲首】

疏義曰禦幸舟船者皇帝所幸舟船謂造作莊嚴不甚牢固可以敗壊者工匠合絞注云各以所由爲首明造作之人皆以當時所由人爲首

若不整飾及闕少者徒二

疏義曰其舟船若不整頓修飾及在船篙棹之屬所須者有所闕少得徒二年此亦以所由爲首監當官司各減一等

乘輿服禦物

諸乘輿服禦物持防修整不如法者杖八十若進禦乖失者杖一百其車馬之屬不調習駕馭之具不完牢徒二年未進禦減三等

疏義曰乘輿所服用之物皆有所司執持修整自有常法不如法者杖八十若進禦乖失者依禮授立不跪授坐不立之類各依禮法如有乖失違法者合杖一百其車馬之屬不調習駕馭之具不完牢者車謂輅車馬謂禦馬稱之屬謂羊車及輦等升車則馬動馬動則鑾鳴之類是爲調習若不如此或禦馬驚駭車轝及鞍轡之屬有損壊各徒二年𨿽不如法未將進禦者減三等

應供奉之物闕乏者徒一年其雜供有闕笞五十疏義曰應供奉之物謂衣服飲食之類但是應供奉者皆須預備有闕乏者卽徒一年雜供有闕者謂非尋常應供奉之物可供而闕者笞五十

主司借服禦物

諸主司私借乘輿服禦物若借人及借之者徒三年非服而禦之物徒一年在司服用者各減一等【非服而禦謂帷帳幾杖之屬】

疏義曰乘輿服禦物主司持防修整常湏如法若有私借或將借人及借之者各徒三年非服而禦之物謂除服禦物之外應供禦所用者得徒一年𨿽非自借及借人在司服用者各減罪一等服禦物徒三年上減非服而禦徒一年上減是爲各減一等

注非服而禦謂帷帳幾杖之屬

疏義曰帷帳幾杖之屬者謂筆硯書史器玩等是應供禦所須非服用之物色類旣多故云之屬

監當主食有犯

諸監當官司及主食之人誤將雜藥至禦膳所者絞【所謂監當之人應到之處】

疏義曰禦廚造膳從造至進皆有監當官司依令主食升階進食但是雜藥誤將至禦膳所者絞雜藥謂合和爲藥堪服餌者若有毒性𨿽不合和亦爲雜藥百官外膳

諸外膳【謂供百官】犯食禁者供膳杖七十若穢惡之物在食飲中及揀擇不淨者笞五十誤者各減二等

疏義曰百官常食以上皆官廚所營名爲外膳故注云謂供百官犯食禁者食禁已上解訖若有犯者所由供膳杖七十穢惡之物謂不淨物之類在食飲中及揀擇有不淨其所由者得笞五十若有誤失者各減二等誤犯食禁者笞五十誤揀不淨笞三十漏泄大事

諸漏泄大事應宻者絞【大事謂潛謀討襲及收捕謀叛之類】

疏義曰依闘訟律知謀反及大逆者宻告隨近官司其知謀反大逆謀叛皆合宻告或掩襲冦賊此等是大事應宻不合人知輙漏泄者絞注云大事謂潛謀討襲者討謂命將誓師潛謀徵討襲謂不聲鐘鼓掩其不備者旣有潛謀討襲之事及收捕反逆之徒故云謀叛之類

非大事應宻者徒一年半漏泄於蕃國使者加一等仍以初傳者爲首傳至者爲從卽轉傳大事者杖八十非大事勿論

疏義曰非大事應宻謂依令仰觀見風雲气色有異宻封奏聞之類有漏泄者是非大事應宻合徒一年半國家之事不欲蕃國聞知若漏泄於蕃國使者加一等合徒二年其大事縱漏泄於蕃國使亦不加至所漏泄之事以初傳者爲首首謂初漏泄者傳至者爲從謂傳至罪人及蕃使者其間展轉相傳大事者杖八十非大事者勿論非大事𨿽應宻而轉傳之人並不坐

象器物

諸象器物天文圖書防書兵書七曜歷太乙雷公式私家不得有違者徒二年【私習天文者亦同】其緯候及論語防不在禁限

疏義曰象者天也謂象天爲器其以經星之文及日月所之道轉之以觀時變易曰象著明莫大於日月故天垂象聖人則之尙書云在璇璣玉衡以齊七政天文者史記天官書雲天文日月五星二十八宿等故易曰仰則觀於天文圖書者河出圖洛出書是也防書者先代聖賢所記未來徵祥之書兵書謂太公六韜黃石公三略之類七曜歷謂日月五星之歷太乙雷公式者並是式名以占吉凶者私家皆不得有違者徒二年若將傳用言渉不順者自從造祅言之法私習天文者謂非自有書轉相習學者亦得二年徒坐緯候及防者五經緯尙書中候論語防並不在禁限

稽緩制書

諸稽緩制書者一日笞五十【騰制勅符移之類皆是】一日加一等十日徒一年

疏義曰制書在令無有程限成案皆云卽日行下稱卽日者謂百刻內也冩程通計符移關牒滿二百紙以下給二日程過此以外每二百紙以下加一日程所加多者總不得過五日其赦書計紙𨿽多不得過三日軍務急速皆當日並了成案及計紙程外仍停者是爲稽緩一日笞五十注云騰制勑符移之類謂奉正制勑更騰已出符移關解刺牒皆是故言之類一日加一等計六日杖一百十日徒一年卽是罪止

其官文書稽程者一日笞十三日加一等罪止杖八十疏義曰官文書謂在曹常行非制勑奉抄者依令小事五日程中事十日程大事二十日程徒以上獄案辯定須斷者三十日程其通判及勾經三人以下者給一日程經四人以上給二日程大事各加一日程若有機速不在此例機速謂軍機急速不必要凖案程應了不了亦凖稽程法除此之外皆凖事稽程者一日笞十三日加一等罪止杖八十

放制書施行違者【問答一】

諸被制書有所施行而違者徒二年失錯者杖一百【失錯謂失其防】

疏義曰被制書謂奉制有所施行而違者徒二年若非故違而失錯防意者杖一百

問曰條云被制書施行而違者徒二年未知勑及奏抄得罪同否

答曰上條稽緩制書注云騰制勑符移之類皆是卽明制勑之義輕重不殊其奏抄禦親畫聞制則承防宣用禦畫不輕承防理與制書義同

受制妄誤

諸受制忘誤及冩制書誤者事若未失笞五十已失杖七十轉受者減一等

疏義曰謂承制之人忘誤其事及冩制書脫剩文字並文字錯失事若未失者謂未失制書之意合笞五十已失謂已失事意而施行合杖七十轉受者減一等若宣制忘誤及冩制失錯轉受者𨿽自錯誤爲非親承制勑故減一等未失其事合笞四十事若已失合杖六十故云轉受者減一等

唐律疏義卷九

欽定四庫全書

唐律疏義卷十

唐長孫無忌等撰

職制中【凢一十九條】

制書誤輒攺定

諸制書有誤不卽奏聞輒攺定者杖八十官文書誤不請官司而攺定者笞四十知誤不奏請而行者亦如之輒飾文者各加二等

疏義曰制書有誤謂防意參差或脫剰文字於理有失者皆合覆奏然後攺正施行不卽奏聞輒自攺定者杖八十官文書謂常行文書有誤於事攺動者皆須請當司長官然後攺正若有不請自攺定者笞四十知制書誤不奏知官文書誤不請依錯施行亦如之制書誤得杖八十官文書誤得笞四十依公式令下制勑宣行文字脫誤於事理無攺勲者勘檢本案分明可知卽攺從正不湏覆奏其官文書脫誤者諮長官攺正輒飾文字者各加二等謂非動事修飾其文制書合杖一百官文書合杖六十若動事自從詐增減法

上書奏事犯諱

諸上書若奏事誤犯宗廟諱者杖八十口誤及余文書誤犯者笞五十

疏義曰上書若奏事皆須避宗廟諱有誤犯者杖八十若奏事口誤及余文書誤犯者各笞五十

卽爲名字觸犯者徒三年若嫌名及二名偏犯者不坐【嫌名謂若禹與雨丘與區二名謂言徴不言在言在不言徵之類】

疏義曰普天率土莫匪王臣制字立名輒犯宗廟諱者合徒三年若嫌名者則禮云禹與雨謂聲嫌而字理殊丘與區意嫌而理不別及二名偏犯者謂復名而單犯並不坐謂孔子母名徵在孔子云季孫之憂不在顓臾卽不言徵又云杞不足徵卽不言在此色旣多故云之類

上書奏事誤

諸上書若奏事而誤杖六十口誤減二等【口誤不失事者勿論】疏義曰上書謂書奏特達奏事謂面陳有誤者杖六十若口誤減二等合笞四十若口奏𨿽誤事意無失者不坐

上尙書省而誤笞四十餘文書誤笞三十【誤謂脫剰文字反錯失者】疏義曰上尙書省而誤者謂內外百司應申尙書省而有文字脫剩及錯失者合笞四十餘文書誤者謂非上尙書省凢是官文書誤者合笞三十

卽誤有害者各加三等【有害謂當言勿原而言原之當言千疋而言十疋之類】疏義曰上書奏事誤有害者合杖九十上尙書省誤有害者合杖七十餘文書誤有害者合杖六十是名各加三等注云有害謂當言勿原而言原之當言千疋而言十疋之類稱之類者自湏以類求之類例旣多事非一端假有犯罪當言原之而勿原當言勿原而言原之承誤已行決及原放訖者此卽當條𨿽有罪名所爲重者自從失出入論不可直從有害加三等

若誤可行非上書奏事者勿論【可行謂案省可知不容有異議當言甲申而言甲申之類】

疏義曰上尙書省以下𨿽誤案驗可行者皆不坐可行者謂案驗其狀省察是非不容更有別議當言甲申之日而言甲申之日如此之類是案省可知𨿽誤皆不合罪

事應奏而不奏

諸事應奏而不奏不應奏而奏者杖八十應言上而不言上【𨿽奏上不待報而行亦同】不應言上而言上及不由所管而越言上應行下而不行下及不應行下而行下者各杖六十

疏義曰應奏而不奏者謂依律令及式事應合奏而不奏或格令式無合奏之文及事理不湏聞奏者是不應奏而奏並合杖八十應言上者謂合申上而不言上注云𨿽奏上不待報而行亦同謂事合奏及己申上應合待報者皆須待報而行若不待報而輙行者亦同不奏不申之罪若據文且奏且行或申奏知不須待報者不當此坐不應言上者依律令及格式不遣言上而輙言上及不由所管而越言上者假謂州管縣都督管州州縣事須上省皆須先申所管州府不申而越言上者並事應行下而不行下不應行下而行下者謂應出符移關牒刺而不出行下不應出符移關牒刺而出行下者各杖六十

事直代判署

諸公文有本案事直而代官司署者杖八十代判者徒一年亡失案而代者各加一等

疏義曰公文謂在官文書有本案事直惟湏依行或奏狀及符移關解刺牒等其有非應判署之人代官司署案及署應行文書者杖八十若代判者徒一年其亡失案而代者各加一等代署者杖九十代判者徒一年半此皆謂事直而代者若有增減出入罪重者卽從重科依令授五品以上畫可六品以下畫聞代畫者卽同增減制書其有制可字侍中所注止當代判之罪

受制出使不返

諸受制出使不返制命輙幹他事者徒一年半以故有所廢闕者徒三年餘使妄干他事者杖九十以故有所廢闕者徒一年越司侵職者杖七十

疏義曰受制勅出使事訖皆湏返命奏聞若不返命更干預他事者徒一年半以故有所廢闕者徒三年餘使謂非制使妄干他事者杖九十以故有所廢闕者徒一年越司侵職者謂設官分職各有司存越其本局侵人職掌杖七十其受三後及皇太子令出使不返命得罪依減制勑一等

匿父母夫防【問答二】

諸聞父母若夫之防匿不舉哀者流二千里防制未終釋服從吉若忘哀作樂【自作遣人等】徒三年雜戱徒一年卽遇樂而聴及參預吉席者各杖一百

疏義曰父母之恩昊天莫報荼毒之極豈若聞防婦人以夫爲天哀吁父母聞防卽須哭泣豈得擇日待時若匿而不卽舉哀者流二千里其嫡孫承祖者與父母同防制未終謂父母及夫防二十七月內釋服從吉若忘哀作樂注云自作遣人等徒三年其父卒母嫁及爲祖後者祖在爲祖母若出妻之子並居心防之內未合從吉若忘哀作樂自作遣人等亦徒三年雜戱徒一年樂謂金石絲竹笙歌鼓舞之類雜戱謂摴蒲雙陸彈碁象博之屬卽遇樂而聴謂因逢奏樂而遂聴者參預吉席謂遇逢禮晏之席參預其中者各杖一百

聞期親尊長防匿不舉哀者徒一年防制未終釋服從吉杖一百大功以下尊長各逓減二等卑幼各減一等疏義曰期親尊長謂祖父母曽髙父母亦同伯叔父母姑兄姊夫之父母妾爲女君此等聞防卽須舉發若匿不舉哀者徒一年防制未終謂未逾期月釋服從吉者杖一百大功尊長匿不舉哀杖九十未逾九月釋服從吉杖八十小功尊長匿不舉哀杖七十未逾五月釋服從吉杖六十緦麻尊長匿不舉哀笞五十未逾三月釋服從吉笞四十其於卑幼匿不舉哀及釋服從吉各減當色尊長一等出降者謂姑姊妹本服期出嫁九月若於九月內釋服從吉者罪同期親尊長科之其服數止凖大功之月餘親出降凖此若有殤降爲七月之類亦凖所降之月爲服數之限罪依本服科之其妻旣非尊長又殊卑防在禮及詩此爲兄弟卽是妻同於防

問曰聞防不卽舉哀於後擇日舉訖事發合得何罪答曰依禮斬衰之哭往而不返齊衰之哭若往而返大功之哭三曲而偯小功緦麻哀容可也凖斯禮制輕重有殊聞防𨿽同情有降殺期親以上不卽舉哀後𨿽舉訖不可無罪期以上從不應得爲重若大功從不應得爲輕小功以下哀容可也不合科罪若未舉事發者各從不舉之坐

又問居期防作樂及遣人作律條無文合得何罪答曰禮云大功將至辟琴瑟鄭注云亦所以助哀又云小功將至不絕樂防服云古者有死於室中者卽三月爲之不舉樂況乎身服期功心忘哀戚或遣人作樂或自奏管弦旣玷大猷湏加懲誠律𨿽無文不合無罪從不應爲之坐期防從重杖八十大功以下從輕笞四十緦麻卑防不可重於釋服之罪

府號官稱犯名

諸府號官稱犯祖父名而冒榮居之祖父母父母老疾無侍委親之官卽妄增年狀以求入侍及冒哀求仕者徒一年【謂父母防禫制未除及在心防內者】

疏義曰府有正號官有名稱府號者假若父名衛不得於諸衛任官或祖名安不得任長安縣職之類官稱者或父名軍不得作將軍或祖名卿不得居卿任之類皆須自言不得輙受其有貪榮昧進冒居此官祖父母父母老疾委親之官謂年八十以上或篤疾依法合侍見無人侍乃委置其親而之任所妄增年狀以求入侍者或未年八十及本非篤疾乃妄增年八十及篤疾之狀及冒哀求仕者謂父母之防二十五月大祥後未滿二十七月而預選求仕從各府號官稱以下合處徒一年注云謂父母防禫制未除但父母之防法合二十七月二十五月內是正防若釋服求仕卽當不孝合徒三年其二十五月外二十七月內是禫制未除此中求仕名爲冒哀合徒一年若釋去禫服而求仕自從釋服從吉之法及在心防內者謂妾子及出妻之子合降其服皆二十五月內爲心防

若祖父母父母及夫犯死罪被囚禁而作樂者徒一年半

疏義曰祖父母父母及夫犯死罪被囚禁而子孫及妻妾作樂者以其不孝不義虧斁特深故各徒一年半

指斥乘輿

諸指斥乘輿情理切害者斬【言議政事乖失干涉乘輿者上詣】非切害者徒二年

疏義曰指斥謂言議乘輿原情及理俱有切害者斬注云言議政事乖失而因渉乘輿者上請謂論國家法式言議是非而因渉乘輿者與指斥乘輿情理稍異故律不定刑名臨時上請非切害者徒二年謂語𨿽指斥乘輿而情理非切害者處徒二年

對捍制使而無人臣之禮者絞【因私事闘競者非】

疏義曰謂奉制勑使人有所宣告對使拒捍不依人臣之禮旣不承制命又出拒捍之言者合絞注云因私事闘競者非謂不渉制勑別因他事私自闘競或𨿽因公事論競不干預制勑者並從毆詈本法驛使稽程

諸驛使稽程者一日杖八十二日加一等罪止徒二年疏義曰依令給驛者給銅龍傳符無傳符處爲紙劵量事緩急注驛數於符契上據此驛數以爲行程稽此程者一日杖八十二日加一等罪止徒二年

若軍務要速加三等有所廢闕者違一日加役流以故陷敗戶口軍人城戍者絞

疏義曰軍務要速謂是徵討掩襲報告外境消息及告賊之類稽一日徒一年十一日流二千里是爲加三等有所廢闕者謂稽遲廢闕經略掩襲告報之類違一日加役流稱日者湏滿百刻爲由驛使稽遲遂陷敗戶口軍人衛士募人防人一人以上及諸城戍者絞若臨軍對冦告報稽期者自從乏軍興之法驛使以書寄人

諸驛使無故以書寄人行之及受寄者徒一年若致稽程以行者爲首驛使爲從卽爲軍事警急而稽畱者以驛使爲首行者爲從【有所廢闕者從前條】其非專使之書而便寄者勿論

疏義曰有軍務要速或追徵報告如此之類遣專使乘驛賫送文書無故謂非身患及父母防者以所賫文書別寄他人送之及受寄文書者各徒一年若致稽程謂行不充驛數計程重於徒一年者卽以受書行者爲首驛使爲從此謂常行驛使而立罪名卽爲軍事警急報告徵討掩襲救援及境外消息之類而稽畱罪在驛使故以驛使爲首行者爲從注云有所廢闕者從前條謂違一日加役流以故防敗戶口軍人城戍者絞其非專使之書謂非故遣專使所賫之書因而附之其使人及受寄人並勿論

文書應遣驛

諸文書應遣驛而不遣驛及不應遣驛而遣驛者杖一百若依式應須遣使詣闕而不遣者罪亦如之

疏義曰依公式令在京諸司有事須乘驛及諸州有急速大事皆合遣驛而所司乃不遣驛非應遣驛而所司乃遣驛若違者各杖一百又依儀制令皇帝踐阼及加元服皇太后加號皇后皇太子立及赦元日刺史若京官五品以上在外者並奉表疏賀州遣使余附表此卽應遣使詣闕而不違者亦合杖一百故云罪亦如之

驛使不依題署

諸驛使受書不依題署誤詣他所者隨所稽畱以行書稽程論減二等若由題署者誤坐其題署者

疏義曰文書行下各有所詣應封題署者具注所詣州府使人乃不依題署誤詣他所因此稽程者隨所稽畱凖上條行書稽畱之程減二等謂違一日杖六十二日加一等罪止徒一年若有軍務要速者加三等有所廢闕者從加役流上減二等徒二年半以故有所陷敗亦從絞上減二等徒三年若由題署者誤謂元題署者錯誤卽罪其題署之人驛使不坐增乘驛馬

諸增乘驛馬者一疋徒一年一疋加一等【應乘驛驢而乘馬者減一等】主司知情與同罪不知情者勿論【余條驛司凖此】

疏義曰依公式令給驛職事三品以上若王四疋四品及國公以上三疋五品及爵三品以上二疋散官前官各逓減職事官一疋余官爵及無品人各一疋皆數外別給驛子此外湏將典吏者臨時量給此是令文本數數外剩取是曰增乘一疋徒一年一疋加一等應乘驛驢而乘驛馬者又凖駕部式六品以下前官散官衛官省司差使急速者給馬使廽及余使並給驢卽是應乘驢之人而乘馬各減增乘馬罪一等主司知情與同罪者謂驛馬主司知增乘驛馬及知應乘驢而乘馬等情者皆與乘者同罪不知情者勿論余條驛司凖此者謂枉道及越過賫私物之類乘驛馬枉道【問答一】

諸乘驛馬輙枉道者一里杖一百五里加一等罪止徒二年越至他所者各加一等【謂越過所詣之處】經驛不換馬杖八十【無馬者不坐】

疏義曰乘驛馬者皆依驛路而向前驛若不依驛路別行是爲枉道越至他所者注云謂越過所詣之處假如從京使向洛州無故輙過洛州以東卽計裏加枉道一等經驛不換馬至所經之驛如不換馬者杖八十因而致死依廐牧令乘官畜產非理致死者備償無馬者不坐謂在驛無馬越過者無罪因而致死者不償

問曰假有使人乘驛馬枉道五里經過反覆往來便經十里如此犯者從何科斷

答曰律注枉道本慮馬勞又恐行遲於事稽廢旣有往來之理亦計十里科論

乘驛馬賫私物

諸乘驛馬賫私物【謂非隨身衣仗者】一斤杖六十十斤加一等罪止徒一年驛驢減二等【余條驛驢凖此】

疏義曰乘驢馬者惟得賫隨身所須衣仗衣謂衣被之屬仗謂弓刀之類除此之外輙賫行者一斤杖六十十斤加一等罪止徒一年驛驢減二等謂一斤笞四十罪止杖九十餘條驛驢凖此者謂稽程枉道之類諸條驛驢得罪皆凖馬減二等

長官使人有犯

諸在外長官及使人於使處有犯者所部屬官等不得卽推皆須申上聴裁若犯當死罪畱身待報違者各減所犯罪四等

疏義曰在外長官謂都督刺史折衝果毅鎭將縣令關監等長官及諸使人於使處有犯者所部次官以下及使人所詣之司官屬並不得輙卽推鞫若無長官次官執魚印者亦同長官皆湏先申上司聴裁若犯當死罪謂據紏告之狀合死者散畱其身待上報下違者各減所犯罪四等畱身者印及管鑰付知事次官其銅魚仍畱擬勘勑符𨿽復畱身未合進納用符節事訖

諸用符節事訖應輸納而稽畱者一日笞五十二日加一等十日徒一年

疏義曰依令用符節並由門下省其符以銅爲之左符進內右符在外應執符人有事行勘皆奏出左符以合右符所在承用事訖使人將左符還其使若向他處五日內無使次者所在差專使送門下省輸納其節大使出卽執之使還亦卽送納應輸納而稽畱者一日笞五十二日加一等十日徒一年𨿽更違日罪亦不加其傳符通用紙作乘驛使人所至之處事𨿽未訖且納所司事了欲還然後更請至門下送輸旣無限日行至卽納違日者旣非銅魚之符不可依此科斷自依紙劵加官文書稽罪一等其禁苑門符及交巡魚符若木契等於余條得減罪二等輸納稽遲者凖例亦減二等若本契應發兵者同上符節之罪公事應行稽畱

諸公事應行而稽畱及事有期防而違者一日笞三十三日加一等過杖一百十日加一等罪止徒一年半疏義曰凢公事應行者謂有所部送不限有品無品而輙稽畱及事有期防謂若朝集使及計帳使之類依令各有期防而違不到者一日笞三十三日加一等過杖一百十日加一等罪止徒一年半但事有期限者以違限日爲坐無限者以付文書及部領物後計行程爲罪

卽公事有限主司符下乖期者罪亦如之若誤不依題署及題署誤以致稽程者各減二等

疏義曰公事有限與上文事有期防義同上文謂在下有違此文謂主司下符乖期者罪亦如之並同違期防之罪若使人不依題署錯詣他所及由曹司題署有誤而致稽程者各減二等謂違一日笞三十減二等笞十罪止徒一年半減二等各合杖一百唐律疏義卷十

欽定四庫全書

唐律疏義卷十一

唐長孫無忌等撰

職制下【凢一十七條】

奉使部送顧寄人

諸奉使有所部送而顧人寄人者杖一百闕事者徒一年受寄顧者減一等

疏義曰奉使有所部送謂差爲綱典部送官物及囚徒畜產之屬而使者不行乃顧人寄人而領送者使人合杖一百闕事者謂於前事有所廢闕合徒一年其受寄及受顧者不闕事杖九十闕事杖一百故云減一等

卽綱典自相放代者笞五十取財者坐贓論闕事者依寄顧闕事法仍以綱爲首典爲從

疏義曰或綱獨部送而放典不行或典自領行而畱綱不去此爲自相放代笞五十受財者坐贓論其闕事及不闕事並受財輸財者皆以綱爲首典爲從假有兩綱兩典一綱一典取財代行一綱一典與財得住與財者坐贓論減五等縱典發意亦以綱爲首典爲從取財者坐贓論其贓旣足彼此俱罪仍合沒官其受顧者已減使罪一等不合計贓科罪其贓不徵若監臨官司將所部典行放取物者並同監臨受財之法不同綱典之罪卽𨿽監臨元止一典放住代行者亦同綱典之例

長吏輙立碑

諸在官長吏實無政迹輙立碑者徒一年若遣人妄稱已善申請於上者杖一百有贓重者坐贓論受遣者各減一等【𨿽有政迹而自遣者亦同】

疏義曰在官長吏謂內外百司長官以下臨統所部者未能導徳齊禮移風易俗實無政迹妄述已功崇飾虛辭諷諭所部輙立碑頌者徒一年所部爲其立碑頌者爲從坐若遣人妄稱已善申請於上者杖一百若虛狀上表者從上書詐不實徒二年有贓重者坐贓論謂計贓重於本罪者從贓而斷受遣者各減一等各謂立碑者徒一年上減申請於上者杖一百上減若官人不遣立碑百姓自立及妄申請者從不應爲重科杖八十其碑除毀

注𨿽有政迹而自遣者亦同

疏義曰官人𨿽有政迹而自遣所部立碑或遣申請者官人亦依前科罪若所部自立及自申上不知不遣者不坐

有所請求

諸有所請求者笞五十【謂從主司求曲法之事卽爲人請者與自請同】主司許者與同罪【主司不許及請求者皆不坐】已施行者各杖一百

疏義曰凡是公事各依正理輙有請求規爲曲法者笞五十卽爲人請求𨿽非已事與自請同亦笞五十主司許者謂然其所請亦笞五十故云與同罪若主司不許及請求之人皆不坐已施行謂曲法之事已行主司及諸求之者各杖一百本罪仍坐

所枉罪重者主司以出入人罪論他人及親屬爲請求者減主司罪三等自請求者加本罪一等

疏義曰所枉重者謂所司得囑請枉曲斷事重於一百杖者主司得出入人罪論假如先是一年徒罪囑請免徒主司得出入徒罪還得一年徒坐他人及親屬爲請求者減主司罪三等惟合杖八十此則減罪輕於已施行杖一百如此之類皆依杖一百科之若他人親屬等囑請徒二年半罪主司曲爲斷免者他人等減三等仍合徒一年如此之類減罪重於杖一百者皆從減科若身自請求而得枉法者各加所請求罪一等科之

卽監臨勢要【勢要者𨿽官卑亦同】爲人囑請者杖一百所枉重者罪與主司同至死者減一等

疏義曰監臨者謂統攝案驗之官勢要者謂除監臨以外但是官人不限階品髙下惟據主司畏懼不敢乖違者𨿽官卑亦同爲人囑請曲法者無問行與不行許與不許但囑卽合杖一百主司許者笞五十所枉重於杖一百與主司出入坐同主司據法合死者監臨勢要合減死一等

受人財請求

諸受人財而爲請求者坐贓論加二等監臨勢要凖枉法論與財者坐贓論減三等

疏義曰受人財而爲請求者謂非監臨之官坐贓論加二等卽一尺以上笞四十一疋加一等罪止流二千五百里監臨勢要凖枉法論卽一尺以上杖一百一疋加一等罪止流三千里無祿者減一等與財者坐贓論減三等罪止徒一年半若受他人之財許爲囑請未囑事發者止從坐贓之罪若無心囑請詭妄受財自依詐欺科斷取者𨿽是詐欺與人終是求請其贓亦合追沒其受所監臨之財爲他司囑請律無別文止從坐贓加二等罪止流二千五百里卽重於受所監臨若未囑事發止同受所監臨財物法

若官人以所受之財分求余官元受者並贓論餘各依已分法

疏義曰謂有官之人初受有事家財物後減所受之物轉求余官初受者並贓論余官各依已分法假有判官受得枉法贓十疋更有兩官連判各分二疋與之判官得十疋之罪余官各得二疋之坐二人仍並爲二疋之從其有共謀受財分贓入已者亦各依已分爲首從之法其中𨿽有造意及以預謀不受財者事若枉法止依曲法首從論不合據贓爲罪如曲法罪輕從知所部有犯法不舉劾減罪人罪三等科之有事以財行求

諸有事以財行求得枉法者坐贓論不枉法者減二等卽同事共與者首則並贓論從者各依已分法

疏義曰有事之人用財行求而得枉法者坐贓論不枉法者謂𨿽以財行求官人不爲曲判者減坐贓二等卽同事共與者謂數人同犯一事斂財共與元謀斂者並贓爲首仍倍論其從而出財者各依已分爲從

監主受財枉法

諸監臨主司受財而枉法者一尺杖一百一疋加一等十五疋絞

疏義曰監臨主司謂統攝案驗及行案主典之類受有事人財而曲法處斷者一尺杖一百一疋加一等十五疋絞

不枉法者一尺杖九十二疋加一等三十疋加役流疏義曰𨿽受有事人財判斷不爲曲法一尺杖九十二疋加一等三十疋加役流

無祿者各減一等枉法者二十疋絞不枉法者四十疋加役流

疏義曰應食祿者具在祿令若令文不載者並是無祿之官受財者各減有祿一等枉法者二十疋絞不枉法者四十疋加役流

有事先不許財

諸有事先不許財事過之後而受財者事若枉凖枉法論事不枉者以受所監臨財物論

疏義曰官司推劾之時有事者先不許物事了之後而受財者事若曲法凖前條枉法科罪旣稱凖枉法不在除免加役流之例若當時處斷不違正理事過之後而與之財者卽以受所監臨財物論

受所監臨財物

諸監臨之官受所監臨財物者一尺笞四十一疋加一等八疋徒一年八疋加一等五十疋流二千里與者減五等罪止杖一百

疏義曰監臨之官不因公事而受監臨內財物者計贓一尺以上笞四十一疋加一等八疋徒一年八疋加一等五十疋流二千里與財之人減監臨罪五等罪止杖一百

乞取者加一等彊乞取者凖枉法論

疏義曰乞取者加一等謂非財主自與而官人從乞者加受所監臨罪一等以威若力彊乞取者凖枉法論有祿無祿各依本法其因得相送而更彊乞取者旣是一事分爲二罪以重法並滿輕法若是頻犯及二人以上之物仍合累並倍論

因使受送饋

諸官人因使於使所受送饋及乞取者與監臨同經過處取者減一等【紏彈之官不減】卽彊乞取者各與監臨罪同疏義曰官人因使於所使之處受送饋財物或自乞取者計贓凖罪與監臨官同經過處取者謂非所詣之處因使經歷之所而取財者減一等紏彈之官不減者謂職合紏彈之官人所畏懼𨿽經過之處受送遺乞取及彊乞取者各與監臨罪同

貸所監臨財物【問答一】

諸貸所監臨財物者坐贓論【後訖未上亦同余條取受及相犯並凖此】若百日不還以受所監臨財物論彊者各加二等【余條彊者凖此】疏義曰監臨之官於所部貸財物者坐贓論注云授訖未上者若五品以上據制出日六品以下據晝訖並同已上之法余條取受及相犯謂受所監臨及毆詈之類故言凖此若百日不還爲其淹日不償以受所監臨財物論若以威力而彊貸者各加二等謂百日內坐贓論加二等滿百日外從受所監臨財物上加二等注云余條彊者凖此謂如下條私役使及借駞騾驢馬之類彊者各加二等但一部律內本條無彊取罪名並加二等故於此立例所貸之物元非擬將入已𨿽經恩免罪物尙徵還縱不經恩償訖事發亦不合罪爲貸時本許酬償不同悔過還主故也若取受之贓悔過還主仍減三等恩前費用凖法不徵貸者赦後仍徵償訖故聴免罪

若賣買有剰利者計利以乞取監臨財物論彊市者笞五十有剰利者計利凖枉法論

疏義曰官人於所部賣物及買物計時估有剰利者計利以乞取監臨財物論彊市者笞五十謂以威若力彊買物𨿽當價猶笞五十有剰利者計利凖枉法論

問曰官人遣人或市司而爲市易所遣之人及市司爲官人賣買有剰利官人不知情及知情各有何罪答曰依律犯時不知依凢論官人不知剰利之情據律不合得罪所爲市者𨿽不入已旣有剰利或彊賣買不得無罪從不應爲凖官人應坐之罪百杖以下所市之人從不應爲輕笞四十徒罪以上從不應爲重杖八十仍不得重於官人應得之罪若市易已訖官人知情凖家人所犯知情之法

卽斷契有數違負不還過五十日者以受所監臨財物論卽借衣服器翫之屬經三十日不還者坐贓論罪止徒一年

疏義曰官人於所部市易斷契有數仍有欠物違負不還五十日以下依雜律科負債違契不償之罪滿五十一日以受所監臨財物論卽借衣服器翫之屬者但衣服器物品類至多不可具舉故云之屬借經三十日不還者坐贓論罪止徒一年所借之物各還主

役使所監臨

諸監臨之官私役使所監臨及借奴婢牛馬駞騾驢車船碾磑邸店之類各計庸賃以受所監臨財物論疏義曰監臨之官私役使所部之人及從所部借奴婢牛馬駞騾驢車船碾磑邸店之類稱奴婢者部曲客女亦同各計庸賃之價人畜車計庸船以下凖賃以受所監臨財物論彊者加二等其借使人功計庸一日絹三尺人有彊弱力役不同若年十六以上六十九以下犯罪徒役其身庸依丁例其十五以下七十以上及廢疾旣不任徒役庸力合減正丁宜凖當鄕庸作之價若凖價不充絹三尺卽依減價計贓科罪其價不減者還依丁例

卽役使非供已者【非供已謂流外官及雜任應供官事者】計庸坐贓論罪止杖一百其應供已驅使而收庸直者罪亦如之【供已求輸庸直者不坐】

疏義曰非供已謂流外官者謂諸司令史以下有流外告身者雜任謂在官供事無流外品爲其合在公家驅使故得罪輕於凢人不合供官人之身計庸坐贓致罪一尺笞二十一疋加一等罪止杖一百其應供已驅使者謂執衣白直之類止合供身驅使據法不合收庸而收庸直亦坐贓論罪止杖一百故云亦如之注云供已求輸庸直謂有公案者不坐別格聴收庸直者不拘此例

若有吉凶借使所監臨者不得過二十人人不得過五日其於親屬𨿽過限及受饋乞貸皆勿論【親屬謂緦麻以上及大功以上婚姻之家余條親屬皆凖此】

疏義曰吉謂冠婚或祭享家廟凶謂防葬或舉哀及殯殮之類聴許借使監臨部內所使總數不得過二十人毎人不得過五日其於親屬𨿽過限謂親屬別於數限外驅使及受饋餉財物飲食或有乞貸皆勿論親屬謂本服緦麻以上親及大功以上親共爲婚姻之家並通受饋餉借貸役使依法無罪余條親屬凖此者謂一部律內稱親屬處悉防本服內外緦麻以上及大功以上共爲婚姻之家故云凖此

營公廨借使者計庸賃坐贓論減二等卽因市易剩利及懸欠者亦如之

疏義曰借使所監臨奴婢牛馬車船碾磑邸店之類爲營公廨使者各計庸賃坐贓論減二等卽爲公廨市易剩利及懸欠其價不還者亦計所剰及懸欠坐贓論減二等故云亦如之

監臨受供饋

諸監臨之官受豬羊供饋【謂非生者】坐贓論彊者依彊取監臨財物法

疏義曰監臨之官於所部內受豬羊供饋者卽是殺訖始送故注云謂非生者舉豬羊爲例自余禽獸之類皆是各計其所直坐贓論彊取者依彊取監臨財物法計贓凖枉法論其有酒食果之類而受者亦同供饋之例見在物徵還主若以畜產及米麺之屬饋餉者自從受所監臨財物法其贓沒官

率斂監臨財物

諸率斂所監臨財物饋遺人者𨿽不入已以受所監臨財物論

疏義曰率斂者謂率人斂物或以身率人以取財物饋遺人者𨿽不入已並倍以受所監臨財物論若自入者同乞取法旣是率斂之物與者不合有罪其物還主

監臨家人乞借【問答一】

諸監臨之官家人於所部有受乞借貸役使賣買有剩利之屬各減官人罪二等官人知情與同罪不知情者各減家人罪五等

疏義曰臨統案驗爲監臨注云謂州縣鎭戍折衝府等判官以上總爲監臨自余惟據臨統本司及有所案驗者此等之官家人於其部內有受財乞物借貸役使賣買有剩利之屬者各減官人身犯二等若官人知情者並與家人同罪其不知情者各減家人罪五等謂凖身自犯得減七等

其在官非監臨及家人有犯者各減監臨及監臨家人一等

疏義曰在官非監臨者謂非州縣鎭戍折衝府判官以上其諸州參軍事及小錄事於所部不得常爲監臨此爲在官非監臨若有事在手便爲有所案驗卽是監臨主司無所案驗者有所受乞借貸役使賣買及假賃有剩利之屬知情不知情各減監臨之官罪一等家人有犯亦減監臨家人罪一等

問曰州縣鎭戌折衝府判官以上於所部緫爲監臨自余惟據臨統本司及有所案驗者里正坊正旣無官品於所部內有犯得作監臨之官以否

答曰有所請求及枉法不枉法律文皆稱監臨主司明爲監統案驗之人不限有品無品但職掌其事卽名監臨主司其里正坊正職在驅催旣無官品並不同監臨之例止從在官非監臨各減監臨之官罪一等

去官受舊官屬

諸去官而受舊官屬士庻饋與若乞取借貸之屬各減在官時三等【謂家口未離本任所者】

疏義曰舊官屬謂前任所僚佐士庻謂舊所管部人受其饋送財物若乞取借貸之屬謂賣買假賃有剩利役使之類各減在官時三等並謂家人未離本任所者其家口去訖受饋餉者律無罪名若其乞索者從因官挾勢乞索之法

挾勢乞索

諸因官挾勢及豪彊之人乞索者坐贓論減一等將送者爲從坐【親故相與者勿論】

疏義曰或有因官人之威挾恃形勢及鄕閭首望豪右之人乞索財物者累倍所乞之財坐贓論減一等將送者爲從坐謂領豪右人等乞索者𨿽不將領而斂財送者並爲從坐若彊乞索者加二等注云親故相與者勿論親謂本服緦麻以上及大功以上婚姻之家故謂素是通家或欽風若舊車馬不吝縞紵相貽之類者皆勿論

稱律令式

諸稱律令式不便於事者皆須申尙書省議定奏聞若不申議輙奏攺行者徒二年卽詣闕上表者不坐疏義曰稱律令及式條內有事不便於時者皆須辯明不便之狀具申尙書省集京官七品以上於都座議定以應攺張之議奏聞若不申尙書省議輙卽奏請攺行者徒二年謂直述所見但奏攺者卽詣闕上表論律令及式不便於時者不坐若先違令式而後奏攺者亦徒二年若違重者自從重斷

唐律疏義卷十一﹤史部﹐政書類﹐法令之屬﹐唐律疏義﹥

欽定四庫全書

唐律疏義卷十二

唐長孫無忌等撰

戶婚上【凡一十四條】

疏義曰戶婚律者漢相蕭何承秦六篇律後加廐興戶三篇爲九章之律迄至後周皆名戶律北齋以婚事附之名爲婚戶律隋開皇以戶在婚前攺爲戶婚律旣論職司事訖卽戶口婚姻故次職制之下脫戶

諸脫戶者家長徒三年無課役者減二等女戶又減一二等【謂一戶俱不附貫若不由家長罪其所由卽見在沒任者𨿽脫戶及計口多者各從漏口法】疏義曰率土黔庶皆有籍書若一戶之內盡脫漏不附籍者所由家長合徒三年身及戶內並無課役者減二等徒二年若戶內並無男夫直以女人爲戶而脫者又減一二等合杖一百注云謂一戶俱不附貫此文不計人數惟據脫戶縱一身亦爲一戶不附卽依脫戶合徒三年縱有百口但一口附戶自外不附止從漏口之法若不由家長謂家長不知脫戶之情罪其所由家長不坐卽見在役任者謂身見在官驅使而戶籍無名𨿽脫戶從漏口法旣見在役任卽無課調若一身脫戶合杖六十及計口多者從漏口法漏有課口罪止徒三年漏無課口罪止徒一年半

脫口及增減年狀【謂疾老中小之類】以免課役者一口徒一年二口加一等罪止徒三年

疏義曰謂脫口及增年入老減年入中小及增狀入疾其從殘疾入廢疾從廢疾入篤疾廢疾𨿽免課役若入篤疾卽得侍人杖云之類罪止徒三年

其增減非免課役及漏無課役口者四口爲一口罪止徒一年半卽不滿四口杖六十【部曲奴婢亦同】

疏義曰口𨿽有所增減非免課役者謂增減其年不動課役其漏無課役口者謂身𨿽是丁見無課役及疾老中小若婦女四口爲一口罪止徒一年半漏四口徒一年十二口徒一年半不滿四口杖六十並謂無課役者若其戶內漏口或有課役無課役罪名不等者從並滿之法以課口累不課口科之若課口自一口至罪止或累並不加重者止從一重課之奴婢部曲亦同不課之口律稱以免課役課役理不相須一事得免卽從脫漏之法

里正不覺脫漏

諸里正不覺脫漏增減者一口笞四十三口加一等過杖一百十口加一等罪止徒三年【不覺脫戶者聴從漏口法州縣脫戶亦凖此】若知情者各同家長法

疏義曰里正之任掌按比戶口収手實造籍書不覺脫漏戶口者脫謂脫戶漏謂漏口及增減年狀一口笞四十三口加一等過杖一百十口加一等罪止徒三年里正不覺脫戶者聴從漏口法不限戶內口之多少皆計口科之州縣脫戶亦凖此計口科罪不依脫戶爲法若知脫漏增減之情者總計裏內脫漏增減之口同家長罪法州縣計口罪亦凖此其脫漏戶口之中若有知情不知情者亦依並滿之法爲罪州縣不覺脫漏

諸州縣不覺脫漏增減者縣內十口笞三十三十口加一等過杖一百五十口加一等州隨所管縣多少通計爲罪【通計謂管二縣者二十口笞三十管三縣者三十口笞三十之類計加亦凖此若脫漏增減並在一縣者得以請縣通之若止管一縣者減縣罪一等餘條通計準此】各罪止徒三年知情者各從里正法【不覺脫漏增減無文簿者官長爲首有文簿者主典爲首佐職以下節級連坐】疏義曰州縣不覺脫漏增減者與上條里正不覺脫漏增減義同十口笞三十三十口加一等卽是二百二十口杖一百過杖一百五十口加一等州隨所管縣多少通計爲罪若管二縣以上卽須通計謂管二縣者二十口笞三十管三縣者三十口笞三十之類計加亦凖此謂一縣三十口加一等卽州管二縣者六十口加一等管三縣者九十口加一等若管十縣三百口加一等若脫漏增減並在一縣謂管三縣一縣內脫漏三十口州始笞三十若管四縣一縣內脫漏四十口州亦笞三十故云得以諸縣通之若止管一縣者減縣罪一等謂縣脫三十口州得笞二十之類余條通計凖此謂一部律內州管縣監管牧折衝府管校尉應通計者得罪亦凖此各罪止徒三年知情者各同里正法其州縣知情得罪同里正法里正又同家長之法共前條家長脫漏罪同

注不覺脫漏增減無文簿者官長爲首有文簿者主典爲首佐職以下節級連坐

疏義曰不覺脫漏增減無簿帳及不附籍書宣導旣是長官事由檢察違失故以長官爲首皆同不覺脫漏增減之坐次通判官爲第二從判官爲第三從典爲第四從見有文簿致使脫漏增減者勘檢旣由案主卽用典爲首判官爲第二從通判官爲第三從長官爲第四從其間有知情之官並同家長之罪卽從私犯首從科之不知情者自依公坐之法

里正官司妄脫漏

諸里正及官司妄脫漏增減以出入課役一口徒一年二口加一等贓重入已者以枉法論至死者加役流入官者坐贓論

疏義曰里正及州縣官司各於所部之內妄爲脫漏戶口或增減年狀以出入課役一口徒一年二口加一等十五口流三千里若有因脫漏增減取其課調入已計贓得罪重於脫漏增減口罪者卽凖贓以枉法論計贓至死者加役流其贓入官者坐贓論其品官受贓𨿽輕以枉法論一疋以上卽除名不必要須贓重眾人之物亦累倍而論之

私入道

諸私入道及度之者杖一百【若由家長家長當罪】已除貫者徒一年本貫主司及觀寺三綱知情者與同罪若犯法合出觀寺經斷不還俗者從私度法卽監臨之官私輒度人者一人杖一百二人加一等

疏義曰私入道謂爲道士女冠僧尼等非是官度而私入道及度之者各杖一百注云若由家長家長當罪旣罪家長卽私入道者不坐已除貫者徒一年及度之者亦徒一年本貫主司謂私入道人所屬州縣官司所住觀寺三綱知情者各與入道人及家長同罪若犯法還俗合出觀寺官人斷訖牒觀寺知仍不還俗者從私度法斷後陳訴須著俗衣仍披法服者從私度法科杖一百卽監臨之官不依官法輒度人者一人杖一百二人加一等罪止流三千里若州縣官司所度人免課役多者當條𨿽有罪名所爲重者自從重論並依上條妄增減出入課役科之其官司私度人被度者知私度情而受度者爲從坐若不知私度情者而受度人無罪

子孫不得別籍

諸祖父母父母在而子孫別籍異財者徒三年【別籍異財不相須下條凖此】

疏義曰稱祖父母父母在則曽髙在亦同若子孫別生戶籍財產不同者子孫各徒三年

注云別籍異財不相須或籍別財同或戶同財異者各徒三年故云不相須下條凖此謂父母喪中別籍異財亦同此義

若祖父母父母令別籍及以子孫妄繼人後者徒二年子孫不坐

疏義曰若祖父母父母處分令子孫別籍及以子孫妄繼人後者得徒二年子孫不坐但云別籍不云令其異財令異財者明其無罪

居父母喪生子

諸居父母喪生子及兄弟別籍異財者徒一年

疏義曰居父母喪生子已於名例免所居官章中解訖皆謂在二十七月內而姙娠生子者及兄弟別籍異財各徒一年別籍異財不相須其服內生子事若未發自首亦原

養子捨去

諸養子所養父母無子而捨去者徒二年若自生子及本生無子欲還者聴之

疏義曰依戶令無子者聴養同宗於昭穆相當者旣収養而輙捨去徒二年若所養父母自生子及本生父母無子欲還本生者並聴卽兩家並皆無子去往亦任其情若養處自生子及𨿽無子不願畱養欲遣還本生者任其所養父母

卽養異姓男者徒一年與者笞五十其遺棄小兒年三嵗以下𨿽異姓聴収養卽從其姓

疏義曰異姓之男本非族類違法収養故徒一年違法與者得笞五十養女者不坐其小兒年三嵗以下本生父母遺棄若不聴収養卽性命將絕故𨿽異姓仍聴収養卽從其姓如是父母遺失於後來識認合還本生失兒之家量酬乳哺之直

立嫡違法

諸立嫡違法者徒一年卽嫡妻年五十以上無子者得立庶以長不以長者亦如之

疏義曰立嫡者本擬承襲嫡妻之長子爲嫡子不依此立是名違法合徒一年卽嫡妻年五十以上無子者謂婦人年五十以上不復乳育故許立庶子爲嫡皆先立長不立長者亦徒一年故云亦如之依令無嫡子及有罪疾立嫡孫無嫡孫以次立嫡子同母弟無母弟立庶子無庶子立嫡孫同母弟無母弟立庶孫曽以下凖此無後者爲戶絕

養雜戶爲子孫

諸養雜戶男爲子孫者徒一年半養女杖一百官戶各加一等與者亦如之

疏義曰雜戶者前代犯罪沒官散配諸司驅使亦附州縣戶貫賦役不同白丁若有百姓養雜戶男爲子孫者徒一年半養女者杖一百養官戶者各加一等官戶亦是配沒官惟屬諸司州縣無貫與者各與養者同罪故云亦如之𨿽防赦皆合攺正若當色自相養者同百姓養子之法雜戶養官戶或官戶養雜戶依戶令雜戶官戶皆當色爲婚據此卽是別色凖法不得相養律旣不制罪名宜依不應爲之法養男從重養女從輕若私家部曲奴婢養雜戶官戶男女者依名例律部曲奴婢有犯本條無正文者各凖良人皆同百姓科罪

若養部曲及奴爲子孫者杖一百各還正之【無主及主自養者聴從良】

疏義曰良人養部曲及奴爲子孫者杖一百各還正之謂養雜戶以下𨿽防赦皆正之各從本色注云無主謂所養部曲及奴無本主者及主自養謂主養當家部曲及奴爲子孫亦各杖一百並聴從良爲其經作子孫不可充賤故也若養客女及婢爲女者從不應爲法笞四十仍凖養子法聴從良其有還壓爲賤者並同放奴及部曲爲良還壓爲賤之法

放部曲爲良【問答二】

諸放部曲爲良已給放書而壓爲賤者徒二年若壓爲部曲及放奴婢爲良而壓爲賤者各減一等卽壓爲部曲及放爲部曲而壓爲賤者又各減一等各還正之疏義曰依戶令放奴婢爲良及部曲客女者並聴之皆由家長給手書長子以下連署仍經本屬申牒除附若放部曲客女爲良壓爲賤者徒二年若壓爲部曲者謂放部曲客女爲良還壓爲部曲客女及放奴婢爲良還壓爲賤各減一等合徒一年半卽壓爲部曲者謂放奴婢爲良壓爲部曲客女及放爲部曲者謂放奴婢爲部曲客女而壓爲賤者又各減一等合徒一年仍並攺正從其本色故云各還正之此文不言客女者名例律稱部曲者客女同故解同部曲之例

問曰放客女及婢爲良卻畱爲妾者合得何罪答曰妾者娶良人爲之據戶令自贖免賤本主不畱爲部曲者任其所樂況放客女及婢本主畱爲妾者依律無罪凖自贖免賤者例得畱爲妾

又問部曲娶良人女爲妻夫死服滿之後卽合任情去住其有欲去不放或因壓畱爲妾及更抑配與部曲及奴合得何罪

答曰服滿不放律無正文當不應爲重仍卽任去若元取當色爲婦未是良人畱充本色凖法無罪若是良人女壓畱爲妾卽是有所威逼從不應得爲重科或抑配與餘部曲同放奴婢爲良卻壓爲部曲合徒一年如配與奴同與奴娶良人女合徒一年半上籍爲婢者流三千里此等轉嫁爲妻及妾兩相情願者並不合得罪惟本是良者不得願嫁賤人

相冒合戶

諸相冒合戶者徒二年無課役者減二等【謂以疎爲親及有所規避者】主司知情與同罪

疏義曰依賦役令文武職事官三品以上若郡王期親及同居大功親五品以上及國公同居期親並免課役旣爲同居有所蠲免相冒合戶故得徒二年無課役者或借資防贖罪事旣輕於課役故減二等得徒一年注云謂以疎爲親律令所防各有等差若以疎相合卽失戶數規其資防卽失課役如斯合戶得此徒刑若蠲免更多或假防重者各依本法自從重論主司知情與同罪主司謂里正以上知冒戶情有課役無課役各與同罪

卽於法應別立戶而不聴別應合戶而不聴合者主司杖一百

疏義曰應別謂父母終亡服紀已闋兄弟欲別者應合戶謂流離失鄕父子異貫依令合戶而主司不聴者各合杖一百應別應合之類非止此條略舉爲例余並凖此

卑幼私輒用財

諸同居卑幼私輒用財者十疋笞十十疋加一等罪止杖一百卽同居應分不均平者計所侵坐贓論減一二等

疏義曰凡是同居之內必有尊長尊長旣在子孫無所自専若卑幼不由尊長私輒用當家財物者十疋笞十十疋加一等罪止杖一百卽同居應分謂凖令分別而財物不均平者凖戶令應分田宅及財物者兄弟均分妻家所得之財不在分限兄弟亡者子承父分違此令文者是爲不均平謂兄弟二人均分百疋之絹一取六十疋計所侵十疋合杖八十之類是名坐贓論減一二等

賣口分田

諸賣口分田者一畝笞十二十畝加一等罪止杖一百地還本主財沒不追卽應合賣者不用此律

疏義曰口分田謂計口受之非永業及居住園宅輒賣者禮云田裏不鬻謂受之於公不得私自鬻賣違者一畝笞十十畝加一等罪止杖一百賣一頃八十一畝卽爲罪止地還本主財沒不追卽應合賣者謂永業田家貧賣供葬及口分田賣充宅及碾磑邸店之類狹鄕樂遷就寛者凖令並許賣之其賜田欲賣者亦不在禁限其五品以上若勲官永業地亦並聴賣故云不用此律

唐律疏義卷十二

欽定四庫全書

唐律疏義卷十三

唐長孫無忌等撰

戶婚中【凡一十八條】

占田過限

諸占田過限者一畝笞十十畝加一等過杖六十二十畝加一等罪止徒一年若於寛閒之處者不坐

疏義曰王者制法農田百畝其官人永業凖品及老小寡妻受田各有等級非寛閒之鄕不得限外更占若占田過限者一畝笞十十畝加一等過杖六十二十畝加一等一頃五十一畝罪止徒一年又依令受田悉足者爲寛鄕不足者爲狹鄕若占於寛閒之處不坐謂計口受足以外仍有剰田務從墾辟庶盡地利故所占𨿽多律不與罪仍須申牒立案不申請而占者從應言上不言上之罪

盜耕種公私田

諸盜耕種公私田者一畝以下笞三十五畝加一等過杖一百十畝加一等罪止徒一年半荒田減一等彊者各加一等苗子歸官主【下條苗子凖此】

疏義曰田地不可移徙所以不同眞盜故云盜耕種公私田者一畝以下笞三十五畝加一等三十五畝有餘杖一百過杖一百十畝加一等五十五畝有餘罪止徒一年半荒田減一等謂在帳籍之內荒廢未耕種者減熟田罪一等若彊耕者各加一等熟田罪止徒二年荒田罪止徒一年半苗子各歸官主稱苗子者其子及艸並徵還官主下條苗子準此謂妄認及盜買賣侵奪私田盜耕墓地如此之類所有苗子各還官主其盜耕人田有荒有熟或竊或彊一家之中罪名不等者並依例以重法並滿輕法爲坐若盜兩家以上之田只從一家而斷並滿不加重者惟從一重科若親屬相侵得罪各依服紀準親屬盜財物法應減者節級減科若已上籍卽從下條盜貿賣之坐

妄認盜賣公私田

諸妄認公私田若盜貿賣者一畝以下笞五十五畝加一等杖過一百十畝加一等罪止徒二年

疏義曰妄認公私之田稱爲已地若私竊貿易或盜賣與人者一畝以下笞五十五畝加一等二十五畝有餘杖一百過杖一百十畝加一等五十五畝有餘罪止徒二年賊盜律云防圈之屬須絕離常處器物之屬須移徙其地𨿽有盜名立法須爲定例地旣不離常處理與財物有殊故不計贓爲罪亦無除免倍贓之例妄認者謂經理已得若未得者凖妄認奴婢財物之類未得法科之盜貿易者須易訖盜賣者須賣了依令田無文牒輒賣買者財沒不追苗子及買地之財並入地主

在官侵奪私田

諸在官侵奪私田者一畝以下杖六十三畝加一等過杖一百五畝加一等罪止徒二年半園圃加一等疏義曰律稱在官卽是居官挾勢侵奪百姓私田者一畝以下杖六十三畝加一等十二畝有餘杖一百過杖一百五畝加一等三十二畝有餘罪止徒二年半園圃謂蒔果實種菜蔬之所而有籬院者以其沃瘠不類故加一等若侵奪地及園圃罪名不等亦凖並滿之法或將職分官田貿易私家之地科斷之法一準上條貿易爲罪若得私家陪貼財物自依監主詐欺其官人兩相侵者同百姓例卽在官時侵奪貿易等去官事發科罪並凖初犯之時

盜耕人墓田

諸盜耕人墓田杖一百傷墳者徒一年卽盜葬他人田者笞五十墓田加一等仍令移葬若不識盜葬者告里正移埋不告而移笞三十卽無處移埋者聴於地主口分內埋之

疏義曰墓田廣袤令有制限盜耕不問多少卽杖一百傷墳者謂窀穸之所聚土爲墳傷者合徒一年卽將屍柩盜葬他人地中者笞五十若盜葬他人墓田中者加一等合杖六十如盜葬傷他人墳者亦同盜耕傷墳之罪仍各令移葬若不識盜葬之人告所部里正移埋不告而移慮失屍柩合笞三十卽無處移埋者謂無閒荒之地可埋聴於地主口分內埋之郊內旱澇霜雹【問答一】

諸部內有旱澇霜雹虫蝗爲害之處主司應言而不言及妄言者杖七十覆檢不以實者與同罪若致枉有所徵免贓重者坐贓論

疏義曰旱謂亢陽澇謂霖霪霜謂非時降霣雹謂損物爲災虫蝗謂螟螽蝥賊之類依令十分損四以上免租損六免租調損十以上課役俱免若桑麻損盡者各免調其應損免者皆主司合言主司謂里正以上里正須言於縣縣申州州申省多者奏聞其應言而不言及妄言者所由主司杖七十其有充使覆檢不以實者與同罪亦合杖七十若不以實言上妄有增減致枉有所徵免者謂應損而徵不應損而免計所枉徵免贓罪重於杖七十者坐贓論罪止徒三年旣是以贓致罪皆合累倍而斷

問曰有應得損免不與損免以枉徵之物或將入已或用入官各合何罪

答曰應得損免而妄徵亦凖上條妄脫漏增減之罪入官者坐贓論入私者以枉法論至死者加役流部內田疇荒蕪

諸部內田疇荒蕪者以十分論一分笞三十一分加一等罪止徒一年【州縣各以長官爲首佐職爲從】戶主犯者亦計所荒蕪五分論一分笞三十一分加一等

疏義曰部內謂州縣及里正所管田稱疇者言田之疇類或云疇地畔也不耕謂之荒不鋤謂之蕪若部內總計凖口受田十分之中一分荒蕪者笞三十假若管田百頃十頃荒蕪笞三十一分加一等謂十頃加一等九十頃荒蕪者罪止徒一年州縣各以長官爲首佐職爲從縣以令爲首丞尉爲從州卽刺史爲首長史司馬司戶爲從里正一身得罪無四等罪名者止依首從爲坐其檢勾品官爲佐職其主典律無罪名戶主犯者亦計所荒蕪五分論計戶內所受之田假有受田五十畝十畝荒蕪戶主笞三十故云一分笞三十一分加一等卽二十畝笞四十三十畝笞五十四十畝杖六十五十畝杖七十其受田多者各凖此法爲罪

里正授田課農桑

諸里正依令授人田課農桑若應授而不授應還而不収應課而不課如此事類違法者失一事笞四十【一事謂失一事於一人若於一人失數事及一事失之於數人皆累爲坐】

疏義曰依田令戶內永業田課植桑五十根以上楡棗各十根以上土地不宜者任依鄕法又條應収授之田每年起十月一日里正預校勘造簿縣令總集應退應受之人對共給授又條授田先課役後不課役先無後少先貧後富其里正皆須依令造簿通送及課農桑若應合受田而不授應合還公田而不収應合課田農而不課應課植桑棗而不植如此事類違法者每一事有失合笞四十

注一事謂失一事於一人若於一人失數事及一事失之於數人皆累爲坐

疏義曰一事謂失一事於一人者假若於一戶之上不課種桑棗爲一事合笞四十若於一人失數事謂於一人之身應受不授又不課桑棗及田疇荒蕪及一事失之於數人謂應還不収之類在於數人之上皆累而爲坐

三事加一等縣失十事笞三十二十事加一等州隨所管縣多少通計爲罪【州縣各以長官爲首佐職爲從】

疏義曰假有里正應課而不課是一事應受而不授是二事應還而不収是三事授田先不課後課是四事先少後無是五事先富後貧是六事田疇荒蕪是七事皆累爲坐其應累者每三事加一等卽失二十二事徒一年縣失者亦凖里正所失十事笞三十二十事加一等一百七十事合徒一年州隨所管縣多少通計爲罪謂管二縣者失二十事笞三十失三百四十事徒一年其管縣多者通計各凖此

各罪止徒一年故者各加二等

疏義曰州縣以刺史縣令爲首其長官闕者卽次官爲首佐職及判戶曺之司爲從各罪止徒一年謂州縣長官及里正各罪止徒一年故犯者各加二等卽是一事杖六十縣十事笞五十州管二縣者二十事笞五十計加亦凖此通計爲罪各罪止徒二年其州止管一縣者各減縣罪一等若有故失罪法不等者亦依並滿之法假如授田等失七事合杖六十又有故犯三事亦合杖六十卽以故犯三事並爲失十事科杖七十其州縣應累並者各凖此

應復除不給

諸應受復除而不給不應受而給者徒二年其小徭役者笞五十

疏義曰依令人居狹鄕樂遷就寛鄕去本居千里外復三年五百里外復二年三百里外復一年之類應給復除而所司不給不應受而所司妄給者徒二年其小徭役謂充夫及雜使凖令應免不免應役不役者合笞五十其妄給復除及應給不給凖贓重於徒二年者依上條妄脫漏增減以出入課役一口徒一年二口加一等贓重入已者以枉法論至死者加役流入官者坐贓論其不應受復除人而求請主司妄得復除者依名例若共監主爲犯𨿽造意仍以監主爲主卽是所司爲首得復者爲從若他人爲請求妄得復者自從囑請法

差科賦役違法

諸差科賦役違法及不均平杖六十

疏義曰依令凡差科先富彊後貧弱先多丁後少丁差科賦役違法及不均平謂貧富彊弱先後閒要等差科不均平者各杖六十

若非法而擅賦斂及以法賦斂而擅加益贓重入官者計所擅坐贓論入私者以枉法論至死者加役流疏義曰依賦役令毎丁租二石調絁絹二丈綿三兩布輸二丈五尺麻三斤丁役二十日此是每年以法賦斂皆行公文依數輸納若臨時別差科者自依臨時處分如有不依此法而擅有所徵斂或𨿽依格令式而擅加益入官者總計贓至六疋卽是重於杖六十皆從坐贓科之假有擅加益入官絹滿一百疋比斂眾人之物法合倍論倍爲五十疋坐贓罪止徒三年入私者以枉法論稱入私不必入已但不入官者卽爲入私官人有祿枉法一尺杖一百一疋加一等十五疋絞無祿者減一等二十疋絞令云至死者加役流並不合絞其間賦斂𨿽有入官復有入私者卽是罪名不等宜依並滿之法假有擅賦斂得一百疋九十疋入官十疋入私從入官九十疋倍爲四十五疋合徒二年半倍入私十疋爲五疋亦徒二年半不得累徒五年須以入私十疋並滿入官九十疋爲一百疋倍爲五十疋處徒三年

輸課稅物違期

諸部內輸課稅之物違期不充者以十分論一分笞四十一分加一等【州縣皆以長官爲首佐職以下節級連坐】

疏義曰輸課稅之物謂租調及庸地租雜稅之類物有頭數輸有期限而違不充者以十分論一分笞四十假有當裏之內徵百石物十斛不充笞四十每十斛加一等全違期不入徒二年州縣各以部內分數不充科罪凖此

注州縣皆以長官爲首佐職以下節級連坐

疏義曰刺史縣令宣導之首課稅違限責在長官佐職以下節級連坐旣以長官爲首通判官爲第二從判官爲第三從主典及檢勾之官爲第四從以勸導之首屬在長官故不同判事差等其里正處百戶之內事在一人旣無節級連坐惟得部內不充之罪

戶主不充者笞四十

疏義曰百姓當戶應輸課稅依期不完卽笞四十不據分數爲坐

許嫁女報婚書【問答一】

諸許嫁女已報婚書及有私約【約謂先知夫身老幼疾殘養庶之類】而輒悔者杖六十【男家自悔者不坐不追聘財】

疏義曰許嫁女已報婚書者謂男家致書禮請女氏答書許訖及有私約注雲約謂先知夫身老幼疾殘養庶之類老幼謂違本約相校倍年者疾殘謂狀當三疾支體不完養謂非已所生庶謂非嫡子及庶孽之類以其色目非一故云之類皆謂宿相諳委兩情具愜私有契約或報婚書如此之流不得輒悔悔者杖六十婚仍如約若男家自悔者無罪聘財不追問曰有私約者凖文惟言老幼疾殘養庶之類未知貧富貴賤亦入之類得爲妄冒以否

答曰老幼疾殘養庶之類此緣事不可攺故須先約然許爲婚且富貴不恆貧賤無定不入之類亦非妄冒

𨿽無許婚之書但受聘財亦是【聘財無多少之限酒食者非以財物爲酒食者亦同聘財】

疏義曰婚禮先以聘財爲信故禮云聘則爲妻𨿽無許婚之書但受聘財亦是注云聘財無多少之限卽受一尺以上並不得悔酒食非者爲供設親賓便是眾人同費所送𨿽多不同聘財之限若以財物爲酒食者謂送錢財以當酒食不限多少亦同聘財

若更許他人者杖一百已成者徒一年半後娶者知情減一等女追歸前夫前夫不娶還娉財後夫婚如法疏義曰若更許他人者謂依私約報書或受聘財而別許他人者杖一百若已成者徒一年半後娶者知己許嫁之情而娶者減女家罪一等未成者依下條減已成者五等合杖六十已成徒一年女歸前夫若前夫不娶女氏還聘財後夫婚如法

爲婚女家妄冒

諸爲婚而女家妄冒者徒一年男家妄冒者加一等未成者依本約已成者離之

疏義曰爲婚之法必有行媒男女嫡庶長幼當時理有契約女家違約妄冒者徒一年男家妄冒者加一等未成者依本約謂依初許婚契約已成者離之違約之中理有多種或以尊卑或以大小之類皆是有妻更娶【問答一】

諸有妻更娶妻者徒一年女家減一等若欺妄而娶者徒一年半女家不坐各離之

疏義曰依禮日見於甲月見於庚象夫婦之義一與之齊中饋斯重故有妻而更娶者合徒一年女家減一等爲其知情合杖一百若欺妄而娶謂有妻言無以其矯詐之故合徒一年半女家旣不知情依法不坐仍各離之稱各者謂女氏知有妻無妻皆合離異故云各離之

問曰有婦而更娶婦後娶者𨿽合離異未離之間其夫內外親戚相犯得同妻法以否

答曰一夫一婦不刋之制有妻更娶本不成妻詳求理法止同凡人之坐

以妻爲妾【問答二】

諸以妻爲妾以婢爲妾者徒二年以妾及客女爲妻以婢爲妾者徒一年半各還正之

疏義曰妻者齊也秦晉爲匹妾通賣買等數相懸婢乃賤流本非儔類若以妻爲妾以婢爲妻違別議法便虧夫婦之正道黷人倫之彛則顚倒冠履紊亂禮經犯此之人卽合二年徒罪以妾及客女爲妻客女謂部曲之女或有於他處轉得或放婢爲之以婢爲妾者皆徒一年半各還正之並從本色

問曰或以妻爲媵或以媵爲妻或以妾作媵或以媵作妾各得何罪

答曰據鬭訟律媵犯妻減妾一等妾減媵加凡人一等餘條媵無文者與妾同卽是夫犯媵皆同犯妾所問旣非妻妾與媵相犯便無加減之條夫犯媵例依犯妾卽以妻爲媵罪同以妻爲妾若以媵爲妻亦同以妾爲妻其以媵爲妾律令無文宜依不應爲重合杖八十以妾爲媵令旣有制律無罪名止科違令之罪卽因其攺換以告身與回換之人者自從假與人官法若以妾詐爲媵而冒承媵姓名始得告身者依詐僞律詐增加功狀以求得官者合徒一年

若婢有子及經放爲良者聴爲妾

疏義曰婢爲主所幸因而有子卽𨿽無子經放爲良者聴爲妾

問曰婢經放爲良聴爲妾若用爲妻復有何罪答曰妻者傳家事承祭祀旣具六禮取則二儀婢𨿽經放爲良豈堪承嫡之重律旣止聴爲妾卽是不許爲妻不可處以婢爲妻之科須從以妾爲妻之坐居父母夫喪嫁娶

諸居父母及夫喪而嫁娶者徒三年妾減三等各離之知而共爲婚姻者各減五等不知者不坐

疏義曰父母之喪終身憂戚三年從吉自爲達禮夫爲婦天尙無再醮若居父母及夫之喪謂在二十七月內若男身娶妻而妻女出嫁者各徒三年妾減三等若男夫居喪娶妾妻女作妾嫁人妾旣許以卜姓爲之其情理賤也禮數旣別得罪故輕各離之謂服內嫁娶妻妾並離知而共爲婚姻者謂壻父稱婚妻父稱姻二家相知是服制之內故爲婚姻者各減罪五等得杖一百娶妾者合杖七十不知情不坐

若居期喪而嫁娶者杖一百卑幼減二等妾不坐疏義曰若居期親之喪嫁娶謂男夫娶婦女嫁作妻各杖一百卑幼減二等𨿽是期服亡者是卑幼故減二等合杖八十妾不坐謂期服內男夫娶妾女婦作妾嫁人並不坐

父母囚禁嫁娶

諸祖父母父母被囚禁而嫁娶者死罪徒一年半流罪減一等徒罪杖一百【祖父母父母命者勿論】

疏義曰祖父母父母旣被囚禁固身囹圄子孫嫁娶名教不容若祖父母父母犯當死罪嫁娶者徒一年半流罪徒一年徒罪杖一百若娶妾及嫁爲妾者卽凖上文減三等若期親尊長主婚卽以主婚爲首男女爲從若余親主婚事由主婚主婚爲首男女爲從事由男女卽男女爲首主婚爲從其男女俱逼或男年十八以下在室之女並主婚獨坐注云祖父母父母命者勿論謂奉祖父母父母命爲親故律不加其罪依令不得晏防

居父母喪主婚

諸居父母喪與應嫁娶人主婚杖一百

疏義曰居父母喪與應合嫁娶之人主婚者杖一百若與不應嫁娶人主婚得罪重於杖一百自從重科若居夫喪而與應嫁娶人主婚者律𨿽無文從不應爲重合杖八十其父母喪內爲應嫁娶人媒合從不應爲重杖八十夫喪爲輕合笞四十

唐律疏義卷十三

欽定四庫全書

唐律疏義卷十四

唐長孫無忌等撰

戶婚下【凡一十四條】

同姓爲婚【問答一】

諸同姓爲婚者各徒二年緦麻以上以姦論

疏義曰同宗共姓皆不得爲婚違者各徒二年然古者受姓命氏因彰徳功邑居官爵事非一緒其有祖宗遷易年代寖逺流源析本罕能推詳至如魯衛文王之昭凡周公之初𨿽同族後各分封並傳國姓以爲宗本若與姬姓爲婚者不在禁例其有聲同字別音響不殊男女辧姓豈宜仇匹若陽與楊之類又如近代以來或防賜姓譜牒仍在昭穆可知今姓之與本支並不合共爲婚媾其有復姓之類一字或同受氏旣殊元非禁限若同姓緦麻以上爲婚者各依雜律姦條科罪

問曰同姓爲婚各徒二年未知同姓爲妾合得何罪答曰買妾不知其姓則卜之取決蓍本防同姓同姓之人卽嘗同祖爲妻爲妾亂法不殊戶令云娶妾仍立婚契卽驗妻妾俱名爲婚依凖禮令得罪無別

若外姻有服屬而尊卑共爲婚姻及娶同母異父姊妹若妻前夫之女者【謂妻所生者余條稱前夫之女凖此】亦各以姦論疏義曰外姻有服屬者謂外祖父母舅姨妻之父母此等若作婚姻者是名尊卑共爲婚姻及娶同母異父姊妹若妻前夫之女者注云謂妻所生者謂前夫之女後夫娶之是妻所生者如其非妻所生自從本法余條稱前夫之女者凖此據雜律姦妻前夫之女亦據妻所生者故云亦凖此各以姦論其外姻𨿽有服非尊卑者爲婚不禁

其父母之姑舅兩姨姊妹及姨若堂姨母之姑堂姑己之堂姨及再從堂姨堂外甥女女婿姊妹並不得爲婚姻違者各杖一百並離之

疏義曰父母舅姑兩姨姊妹於身無服乃是父母緦麻據身是尊故不合娶及姨又是父母小功尊若堂姨𨿽於父母無服亦是尊屬母之姑堂姑並是母之小功以上尊己之堂姨及再從姨堂外甥女亦謂堂姊妹所生者女婿姊妹於身𨿽並無服據理不可爲婚並爲尊卑混亂人倫失序違此爲婚者各杖一百自同姓爲婚以下𨿽防赦各離之

爲袒免妻嫁娶

諸甞爲袒免親之妻而嫁娶者各杖一百緦麻及舅甥妻徒一年小功以上以姦論妾各減二等並離之疏義曰髙祖親兄弟曽祖堂兄弟祖再從兄弟父三從兄弟身四從兄弟三從侄再從侄孫並緦麻絕服之外卽是袒免旣同五代之祖服制尙異他人故甞爲袒免親之妻不合復相嫁娶輒嫁娶者男女各杖一百緦麻及舅甥妻謂同姓緦麻之妻及爲舅妻若外甥妻而更相嫁娶者其夫尊卑有服嫁娶各徒一年小功以上以姦論小功之親多是本族其外姻小功者惟有外祖父母若有嫁娶一同姦法若經作袒免親妾者各杖八十緦麻親及舅甥妾各杖九十小功以上各減姦罪二等故云妾各減二等並離之姦妾本條減妻一等此條以姦論妾減二等卽是娶妾者累減三等稱以姦論者並依姦法小功之妻若寡在夫家而嫁娶者各依姦小功以上妻法其被放出或攺適他人卽於前夫服義並絕姦者依律止是凡姦若其嫁娶亦同凡姦之坐又稱妾者據元是袒免以上親之妾而娶者得減二等若是前人之妻今娶爲妾止依娶妻之罪不得以妾減之如爲前人之妾今娶爲妻亦依娶妾之罪

夫喪守志

諸夫喪服除而欲守志非女之祖父母父母而彊嫁之者徒一年期親嫁者減二等各離之女追歸前家娶者不坐

疏義曰婦人夫喪服除誓心守志惟祖父母父母得奪而嫁之非女之祖父母父母謂大功以下而輒彊嫁之者合徒一年期親嫁者謂伯叔父母姑兄弟姊妹及侄而彊嫁之者減二等杖九十各離之女追歸前家娶者不坐

娶逃亡婦女

諸娶逃亡婦女爲妻妾知情者與同罪至死者減一等離之卽無夫防恩免罪者不離

疏義曰婦女犯罪逃亡有人娶爲妻妾若知其逃亡而娶流罪以下並與同科惟婦人本犯死罪而娶者流三千里仍離之卽逃亡婦女無夫又防恩赦得免罪者不合從離其不知情而娶凖律無罪若無夫卽聴不離

監臨娶所監臨女

諸監臨之官娶所監臨女爲妾者杖一百若爲親屬娶者亦如之其在官非監臨者減一等女家不坐

疏義曰監臨之官謂職當臨統案驗者娶所部人女爲妾者杖一百爲親屬娶者亦合杖一百親屬謂本服緦麻以上親及大功以上婚姻之家旣是監臨之官爲娶親屬不坐若親屬與監臨官同情彊娶或恐喝娶者卽以本律首從科之皆以監臨爲首娶者爲從其在官非監臨者謂在所部任官而職非統攝案驗而娶所部之女及與親屬娶之各減監臨官一等女家並不合坐其職非統攝臨時監主而娶者亦同仍各離之

卽枉法娶人妻妾及女者以姦論加二等【爲親屬娶者亦同】行求者各減二等各離之

疏義曰有事之人若妻若妾而求監臨官司曲法判事娶其妻妾及女者以姦論加二等其娶者有親屬應加罪者各依本法仍加監臨姦罪二等爲親屬娶者亦同皆同自娶之坐行求者各減二等其以妻妾及女行求嫁與監臨官司得罪減監臨二等親屬知行求枉法而娶人妻妾及女者自依本法爲從坐仍各離之者謂夫自嫁妻妾及女與枉法官人兩俱離之妻妾及女理不自由故並不坐

和娶人妻

諸和娶人妻及嫁之者各徒二年妾減二等各離之卽夫自嫁者亦同【仍兩離之】

疏義曰和娶人妻及嫁之者各徒二年若和嫁娶妾減二等徒一年各離之謂妻妾俱離卽夫自嫁者亦同謂同嫁妻妾之罪二夫各離故云兩離之

尊長與卑幼定婚

諸卑幼在外尊長後爲定婚而卑幼自娶妻已成者婚如法未成者從尊長違者杖一百

疏義曰卑幼謂子孫弟侄等在外謂公私行詣之處因自娶妻其尊長後爲定婚若卑幼所娶妻已成者婚如法未成者從尊長所定違者杖一百尊長謂祖父母父母及伯叔父母姑兄姊

妻無七出【問答一】

諸妻無七出及義絕之狀而出之者徒一年半𨿽犯七出有三不去而出之者杖一百追還合若犯惡疾及姦者不用此律

疏義曰伉儷之道義期同穴一與之齊終身不攺故妻無七出及義絕之狀不合出之七出者依令一無子二淫泆三不事舅姑四口舌五盜竊六妬忌七惡疾義絕謂毆妻之祖父母父母及殺妻外祖父母伯叔父母兄弟姑姊妹若夫妻祖父母父母外祖父母伯叔父母兄弟姑姊妹自相殺及妻毆詈夫之祖父母父母殺傷夫外祖父母伯叔父母兄弟姑姊妹及與夫之緦麻以上親若妻母姦及欲害夫者𨿽防赦皆爲義絕妻𨿽未入門亦從此令若無此七出及義絕之狀輒出之者徒一年半𨿽犯七出有三不去三不去者謂一經持舅姑之喪二娶時賤後貴三有所取無所歸而出之者杖一百並追還合若犯惡疾及姦者不用此律謂惡疾及姦𨿽有三不去亦在出限故云不用此律

問曰妻無子者聴出未知幾年無子卽合出之答曰律云妻年五十以上無子聴立庶以長卽是四十九以下無子未合出之

義絕離之【問答一】

諸犯義絕者離之違者徒一年若夫妻不相安諧而和離者不坐

疏義曰夫妻義合義絕則離違而不離合得一年徒罪離者旣無名字得罪只在一人皆坐不肯離者若兩不願離卽以造意爲首隨從者爲從皆謂官司判爲義絕者方得此坐若未經官司處斷不合此科若夫妻不相安諧謂彼此情不相得兩願離者不坐

卽妻妾擅去者徒二年因而攺嫁者加二等

疏義曰婦人從夫無自専之道𨿽見兄弟送迎尙不逾閾若有心乖唱和意在分離背夫擅行有懷他志妻妾合徒二年因擅去而卽攺嫁者徒三年故云加二等室家之敬亦爲難久帷薄之內能無忿爭相嗔蹔去不同此罪

問曰妻妾擅去徒二年因而攺嫁者加二等其有父母期親等主婚若爲科斷

答曰下條嫁娶違律祖父母父母主婚者獨坐主婚若期親尊長主婚者主婚爲首男女爲從父母知女擅去理須訓以義方不送夫家違法攺嫁獨坐父母合徒三年其妻妾之身惟得擅去之罪期親主婚自依首從之法

奴娶良人爲妻

諸與奴娶良人女爲妻者徒一年半女家減一等離之其奴自娶者亦如之主知情者杖一百因而上籍爲婢者流三千里

疏義曰人各有耦色類須同良賤旣殊何宜配合與奴娶良人女爲妻者徒一年半女家減一等合徒一年仍離之謂主得徒坐奴不含科其奴自娶者亦得徒一年半主不知情者無罪主若知情杖一百因而上籍爲婢者流三千里若有爲奴娶客女爲妻者律𨿽無文卽須比例科斷名例律稱部曲者客女同鬭訟律部曲毆良人加凡人一等奴婢又加一等其良人毆部曲減凡人一等奴婢又減一等卽部曲奴婢相毆傷殺者各依部曲與良人相毆傷殺法注云余條良人部曲奴婢私自犯本條無正文者並凖此奴娶良人徒一年半卽娶客女減一等合徒一年主知情者杖九十因而上籍爲婢者徒三年其所生男女依戶令不知情者從良知情者從賤

卽妄以奴婢爲良人而與良人爲夫妻者徒二年【奴婢自妄者亦同】各還正之

疏義曰以奴若婢妄作良人嫁娶爲良人夫婦者所妄之罪合徒二年奴婢自妄嫁娶亦徒二年各還正之稱正之者𨿽防赦仍攺正之若聘財多凖罪重於徒二年者依詐欺計贓科斷

雜戶不得娶良人

諸雜戶不得與良人爲婚違者杖一百官戶娶良人女者亦如之良人娶官戶女者加二等

疏義曰雜戶配諸司不與良人同類止可當色相娶不合與良人爲婚違律爲婚杖一百官戶娶良人女者亦如之謂官戶亦諸司不屬州縣亦當色婚嫁不得輒娶良人違者亦杖一百良人娶官戶女者加二等合徒一年半官戶私嫁女與良人律無正文並須依首從例

卽奴婢私嫁女與良人爲妻妾者凖盜論知情娶者與同罪各還正之

疏義曰奴婢旣同資財卽合由主處分輒將其女私嫁與人須計婢贓凖盜論罪五疋徒一年伍疋加一等知情娶者與奴婢罪同不知情者不坐自雜戶與良人爲婚以下得罪仍各離而攺正其工樂雜戶官戶依令當色爲婚若異色相娶者律無罪名並當違令旣乖本色亦合正之太常音聲人依令婚同百姓其有雜作婚姻者並凖良人其部曲奴婢有犯本條無正文者依律各凖良人如與雜戶官戶爲婚並同良人共官戶等爲婚之法仍各正之

違律爲婚

諸違律爲婚𨿽有媒娉而恐喝娶者加本罪一條彊娶者又加一等被彊者止依未成法

疏義曰違律不許爲婚其有故爲之者是名違律爲婚假如雜戶與良人爲婚𨿽有媒娉而恐喝娶者加本罪一等本坐合杖一百加一等處徒一年彊娶者又加一等謂以威若力而彊娶之合徒一年半被彊者止依未成法下條未成者各減已成五等女家止笞五十之類

卽應爲婚𨿽已納聘期要未至而彊娶及期要至而女家故違者各杖一百

疏義曰卽應爲婚謂依律合爲婚者𨿽已納娉財元契吉日未至而男家彊娶及期要已至吉日而女家故違不許者各杖一百得罪依律不合從離

違律爲婚離正

諸違律爲婚當條稱離之正之者𨿽防赦猶離之正之定而未成亦是娉財不追女家妄冒者追還

疏義曰違律爲婚謂依律不合作婚而故違者當條稱離之謂上條男家妄冒或女家妄冒離之又正之者謂上條奴婢私嫁女與良人仍正之𨿽防大赦稱離之者猶離之稱正之者猶正之定而未成亦是假令雜戶與良人爲婚已定監臨之官娶所監臨女未成防赦之後亦合離正故云定而未成亦是男家送財已訖𨿽合離正其財不追若女家妄冒應離正者追財物還男家凡稱離之正之者赦後皆合離正名例律云防赦應攺正經責簿帳而不攺正各論如本犯律應離之輩卽是赦後須離仍不離者律無罪條猶當不應得爲從重合杖八十若判離不離自從姦法

嫁娶違律

諸嫁娶違律祖父母父母主婚者獨坐主婚【本條稱以姦論者各從本法至死者減一等】

疏義曰嫁娶違律謂於此篇內不許爲婚祖父母父母主婚者爲奉尊者教命故獨坐主婚嫁娶者無罪假令祖父母父母主婚爲子孫娶舅甥妻合徒一年惟祖父母父母得罪子孫不坐

注本條稱以姦論者各從本法至死者減一等疏義曰本條稱以姦論者謂上條緦麻以上以姦論假令父與其子娶子之從母依雜律紊從母者流二千里彊者絞卽父亦得流二千里同雜犯其子若自犯有官者仍除名此名各從本法至死減一等者若彊娶從母爲妻或婚寡伯叔母非被出及攺嫁者本條合死今減一等合流三千里

若期親尊長主婚者主婚爲首男女爲從余親主婚者事由主婚主婚爲首男女爲從事由男女男女爲首主婚爲從

疏義曰期親尊長次於父母故主婚爲首男女爲從余親主婚者余親謂期親卑幼及大功以下主婚卽各以所由爲首事由主婚主婚爲首男女爲從事由男女男女爲首主婚爲從𨿽以首從科之稱以姦論者男女各從姦法應除名者亦除名

其男女被逼若男年十八以下及在室之女亦主婚獨坐

疏義曰男女被逼謂主婚以威若力男女理不自由𨿽是長男及寡女亦不合得罪若男年十八以下及在室之女亦主婚獨坐男女勿論

未成者各減已成五等媒人各減首罪二等

疏義曰未成者謂違律爲婚當條合得罪定而未成者減已成五等假有同姓爲婚合徒二年未成卽杖八十此是名減五等其媒人猶徒一年未成者杖六十是名各減首罪二等各凖當條輕重依律減之略舉同姓爲例餘皆仿此凡違律爲婚稱彊者各加本罪二等稱以姦論有彊者止加一等媒人各減姦罪一等

唐律疏義卷十四

欽定四庫全書

唐律疏義卷十五

唐長孫無忌等撰

廐庫【凡二十八條】

疏義曰廏庫律者漢制九章創加廏律魏以廏事散入諸太和年名牧產律至正始年復名廏牧律曆北齊後周更無攺作隋開皇以庫事附之更名廏庫律廏者鳩聚也馬牛之所聚庫者捨也兵甲財帛之所藏故齊魯謂庫爲捨戶事旣終廏庫爲次故在戶婚之下

牧畜產課不充

諸牧畜產凖所除外死失及課不充者一牧長及牧子笞三十三加一等過杖一百十加一等罪止徒三年羊減三等【余條羊凖此】

疏義曰廐牧令諸牧雜畜死耗者每年率一百頭論駞除七頭騾除六頭馬牛驢羖羊除十白羊除十五從外蕃新來者馬牛驢羖羊皆聴除二十第二年除十五駞除十四第二年除十騾除十二第二年除九白羊除二十五第二年除二十第三年皆與舊同凖率百頭以下除數此是年別所除之數不合更有死失及課不充者應課者凖令牝馬一百疋牝牛驢各一百頭每年課駒犢各六十騾駒減半馬從外蕃新來者課駒四十第二年五十第三年同舊課牝駞一百頭三年內課駒七十白羊一百口每年課羔七十口羖羊一百口課羔八十口凖此欠數者爲課不充除外死失及課不充者一牧長及牧子笞三十三加一等卽是欠二十二合杖一百過杖一百十加一等計欠七十二罪止徒三年羊減三等欠三以下未有罪名欠四笞十三口加一等罪止徒一年半注云余條羊凖此余條謂養飼不如法之類但餘條論畜罪名無羊者並減馬三等故云凖此

新任不滿一年而有死失者總計一年之內月別應除多少凖折爲罪若課不充遊牝之時當其檢校者凖數爲罪不當者不坐【遊牝之後而致損落者坐後人】

疏義曰新任不滿一年謂任牧尉牧長牧子未滿期年而有死失總計一年之內凖折爲罪謂若騾新從外蕃來當年聴除十二卽是月別得除一頭新任三月除三頭五月除五頭余畜一年凖當色應除數凖新任月別折除分數亦凖此若除外死失皆凖上又得罪若課不充遊牝之時當其檢校者凖數爲罪凖令牧馬駞牛驢羊牝牡常同羣其牝馬驢每年三月遊牝應収飼者至冬収飼不當遊牝之時課𨿽不充依律不坐注雲遊牝之後而至損落者坐後人謂𨿽不當遊牝之時檢校於後損落仍得其罪

系飼死者各加一等失者又加二等牧尉及監各隨所管牧多少通計爲罪仍以長官爲首佐職爲從【余官有管牧者亦凖此】

疏義曰系飼死者加一等罪謂應牧系養之者収飼理不合死故加罪一等雜畜一死笞四十罪止流二千里失者又加二等以其系飼不合失落故加二等稱又者明累加卽失一杖六十罪止流三千里系飼羊亦各減三等牧尉及監各隨所管牧尉長通計爲罪依令牧馬牛皆百二十爲羣駞騾驢各以七十頭爲羣羊六百二十口爲羣羣別置牧長一人率十五長置尉一人其監卽不限尉多少通計之義已從戶婚解訖仍以長官爲首佐職爲從者爲羣牧事重委在長官死失及課不充以監爲首副監及丞簿爲從條言佐職爲從明主典無罪注云余官有管牧者亦凖此其牧有置監管者亦有州縣官管者故云余官有管牧者亦凖此

驗畜產不實

諸驗畜產不以實者一笞四十三加一等罪止杖一百若以故價有增減贓重者計所增減坐贓論入已者以盜論

疏義曰依廐牧令府內官馬及傳送馬驢每年皆刺史折衝果毅等檢防其有老病不堪乘用者府內官馬更對州官防定京兆府管內送尙書省防隨便貨賣檢防者並須以實不以實者一笞四十三加一等罪止杖一百若以檢防不實之故令價有增減者計增減之贓重坐贓論謂驗一不實增三疋一尺及減三疋一尺各笞五十每一疋加一等十疋徒一年十疋加一等若因此增減之贓將入已者計贓以盜論仍徵倍贓監主加二等一疋以上除名其中有增減不平之贓有入已不入已者若一處犯便是一事分爲二罪罪法不等卽以重法並滿輕法須將以盜之贓累於坐贓之上科之其應除免倍贓各盡本法若驗羊不實減三等其增減贓坐贓及以盜論者並各依本條不在羊減三等之例

受官羸病畜產

諸受官羸病畜產養療不如法笞三十以故致死者一笞四十三加一等罪止杖一百

疏義曰依廐牧令官畜在道有羸病不堪前進者畱付隨近州縣養飼療救粟艸及藥官給而所在官司受之須養療依法有不如法者笞三十以故致死者謂養療不如法而致死者一笞四十三加一等罪止杖一百

乘官畜私物防

諸應乘官馬牛駞騾驢私防物不得過十斤違者一斤笞十十斤加一等罪止杖八十

疏義曰應乘官馬牛駞騾驢者謂因公得乘傅逓或是軍行但因公事而得乘官畜者私防物不得過十斤十斤之外更著者一斤笞十十斤加一等罪止杖八十

其乘車者不過三十斤違者五斤笞十二十斤加一等罪止徒一年卽從軍徵討者各加二等

疏義曰應乘官車或載官私之物載限之外私物不得過三十斤違者五斤笞十二十斤加一等罪止徒一年從軍徵討者各加二等馬牛以下車以上各加常犯二等馬牛駞騾驢七十一斤罪止杖一百車二百五斤罪止徒二年

若數人共防載者各從其限爲坐監當主司知而聴者並計所知同私防載

疏義曰若數人共防載者謂乘官畜及車應得私載物限外謂畜過十斤車過三十斤假有十人同乘官畜防私物各十斤其中五人數外各過一斤依律各笞十三人各過十一斤各笞二十二人各過八兩律云過一斤笞十今數不滿一斤依律各無罪又有十人同車載私物各三十斤其中五人數外各過五斤依律各笞十三人各過二十五斤各笞二十二人各過二斤八兩依律數不滿各無罪其監當主司知情者並計前畜總過三十九斤同私防法科合笞四十車總過一百五斤同私載法合杖六十之類若從軍徵討亦依前各加二等其有他人寄物各計一斤以上爲罪皆同私防載法主當車馬及寄物之人得罪各等亦無首從當官司知情凖上解若隨身依仗應將行者各在私物斤數之外不在計限

大祀犧牲不如法

諸供大祀犧牲養飼不如法致有瘦損者一杖六十一加一等罪止杖一百以故致死者加一等

疏義曰供大祀犧牲用犢人帝配之卽加羊豕其養牲大祀在滌九旬中祀三旬三祀一旬養飼令肥不得捶撲違者是不如法致有瘦損者一杖六十一加一等五不如法罪止杖一百以故致死者加罪一等一死杖七十五死徒一年其羊豕𨿽供人帝爲配大祀故得罪與牛皆同職制律中小祀逓減二等餘條中小祀凖此卽中祀養牲不如法各減大祀二等小祀不如法又減中祀二等

乘官畜脊破領穿

諸乘駕官畜產而脊破領穿瘡三寸笞二十五寸以上笞五十【謂圍繞爲寸者】

疏義曰乘駕官畜產謂牛馬駞騾驢乘騎者脊破駕用者領穿瘡三寸笞二十五寸以上笞五十稱以上者瘡𨿽更大罪亦不加若是別傷非乘駕所損自從傷官畜產之罪不當此坐注云謂圍繞爲寸者便是瘡圍三寸徑一寸圍五寸一分徑一寸七分𨿽或方圓凖此爲法但亷隅不定皆以圍繞爲寸

若放飼瘦者計十分爲坐一分笞二十一分加一等卽不滿十者一笞三十一加一等各罪止杖一百

疏義曰若將官畜放飼謂牧監之官及牧子以上令瘦者計十分爲坐假令一羣百疋馬十疋瘦爲一分合笞二十一分加一等九分並瘦或百疋皆瘦合杖一百卽不滿十者一笞三十一加一等謂止放八疋一瘦笞三十八疋並瘦更加七等合杖一百故云各罪止杖一百監及牧尉皆以所管通計爲罪余雜畜凖數得罪皆凖此羊減例減三等

官馬不調習

諸官馬乘用不調習者一疋笞二十五疋加一等罪止杖一百

疏義曰依太僕式在牧馬二嵗卽令調習每一尉配調習馬人十人分爲五畨上下每年三月一日上四月三十日下又令云殿中省尙乘每配習馭調馬東宮配翼馭調馬至其檢行牧馬之官聴乘官馬卽令調習故官馬乘用不調習者一疋笞二十五疋加一等卽是四十一疋罪止杖一百上臺東宮供禦馬不調習得罪重於此條卽從職制律車馬不調習本條科罪

故殺官私牛馬

諸故殺官私馬牛者徒一年半贓重及殺余畜產若傷者計減價凖盜論各償所減價價不減者笞三十【見血跪跌卽爲傷若血不限傷重處五日內致死者從殺罪】

疏義曰官私馬牛爲用處重牛爲耕稼之本馬卽致逺供軍故殺者徒一年半贓重爲計贓得罪重於一年半徒假有殺馬直十五疋絹凖盜合徒二年此名贓重及殺余畜產除馬牛之外並爲余畜若傷謂𨿽不死而有損傷自馬牛及余畜各計所減價凖盜論減價謂畜產直絹十疋殺訖惟直絹兩疋卽減八疋價或傷止直九疋是減一疋價殺減八疋償八疋傷減一疋償一疋之類其罪各凖盜八疋及一疋而斷價不減者謂元直絹十疋𨿽有殺傷評價不減仍直十疋止得笞三十罪無所陪償注云見血跪跌卽爲傷見血不限傷處多少但見血卽坐跪跌謂𨿽不見血骨節差跌亦卽爲傷若傷重謂所傷處重五日內致死者亦從殺罪及償減價

其誤殺傷者不坐但償其減價主自殺馬牛者徒一年疏義曰誤殺傷者謂目所不見心所不意或非系放畜產之所而誤傷殺或欲殺猛獸而殺傷畜產者不坐但償其減價減價同上解主自殺馬牛徒一年誤殺者不坐

官私畜毀食官私物

諸官私畜產毀食官私之物登時殺傷者各減故殺傷三等償所減價畜主備所毀【臨時専制亦爲主余條準此】

疏義曰畜產不限官私或毀食官私之物者毀謂有所唐突或觗蹹之類因其毀食物主登時卽殺傷者各減前條故殺傷罪三等若殺馬牛杖九十其傷馬牛及殺傷余畜產名計所減價計贓凖盜論減三等如所殺馬牛凖所減價當絹十五疋者徒二年上減三等合杖一百如此計贓得罪重卽從重論仍各償所減價畜主備所毀假有一牛直上絹五疋毀食人物平直上絹兩疋其物主登時傷殺此牛出賣直絹三疋計減二疋牛主償所損食絹二疋物主酬所減牛價絹亦一疋之類注云臨時専制亦爲主假如甲有馬牛借乙乘用有所毀食卽乙合當罪仍令備償余條凖此謂下條犬殺傷他人畜產及畜產觗齧人而應摽幟羈絆之類𨿽非正主皆罪在專制之人

其畜產欲觗齧人而殺傷者不坐不償【亦謂登時殺傷者卽絕時皆爲故殺傷】

疏義曰其畜產有觗齧人者若其欲來觗齧人當卽殺傷不坐不償故注云亦謂登時殺傷者其事絕之後然始殺傷者皆依故殺傷之法仍償減價畜主亦依法得罪

殺緦麻親馬牛【問答一】

諸殺緦麻以上親馬牛者與主自殺同殺余畜者坐贓論罪止杖一百各償其減價

疏義曰緦麻以上謂內外有服者相殺馬牛得罪與主自殺同合徒一年殺余畜者凖減價坐贓論罪止杖一百凖此律文緦麻以上殺畜產者不合得罪若因傷重五日內致死依上條亦同殺法並償所減價問曰誤殺及故傷緦麻以上親畜產律無罪名未知合償減價以否

答曰律云殺緦麻以上親馬牛者與主自殺同主傷馬牛及以誤殺律條無罪諸親與主同明各不坐不坐卽無備償凖例可知況律條無文卽非償限馬牛猶故不償余畜不償可知

犬傷殺畜產

諸犬自殺傷他人畜產者犬主償其減價余畜自相殺傷者償減價之半卽故放令殺傷他人畜產者各以故殺傷論

疏義曰犬性噬齧或自殺傷他人畜產犬主償其減價以犬能噬齧主須制之爲主不制故令償減價余畜除犬之外皆是自相殺傷者謂牛相觗殺馬相蹹死之類假有甲家牛觗殺乙家馬馬本直絹十疋爲觗殺估皮肉直絹兩疋卽是減八疋絹甲償乙絹四疋是名償減價之半卽故放令殺傷他人畜產者或犬性好噬豬羊其牛馬能相觗蹹而故放者責其故放各與故殺傷罪同謂同上條殺官私馬牛者徒一年半計贓應重若傷及殺余畜產者計減價凖盜論各償所減價價不減者笞三十兩主放畜產而鬭有殺傷者從不應爲重杖八十各償所減價

畜產觗蹹齧人

諸畜產及噬犬有觗蹹齧人而標幟羈絆不如法若狂犬不殺者笞四十以故殺傷人者以過失論若故放令殺傷人者減鬭殺傷一等

疏義曰依雜令畜產觗人者截兩角蹹人者絆足齧人者截兩耳此爲標幟羈絆之法若不如法並狂犬本主不殺之者各笞四十以不施標幟羈絆及狂犬不殺之故致殺傷人者以過失論過失者各依其罪從贖法律無異文總依凡法不限尊貴其贖一也若本應輕者聴從本其故放令殺傷人者謂知犬及雜畜性能觗蹹及噬齧而故放者減鬭殺傷一等其犯貴賤尊卑長幼親屬等各依本犯應加減爲罪其畜產殺傷人仍作他物傷人保辜二十日辜內死者減鬭殺一等辜外及他故死者自依以他物傷人法假令故放雜畜產觝蹹及齧殺子孫於徒一年半上減一等合徒一年餘親卑幼各依本服於鬭殺傷上減一等

卽被雇療畜產【被倩者同過失法】及無故觸之而被殺傷者畜主不坐

疏義曰有人被雇療畜產及無故觸人畜產而被殺傷者畜主不坐被雇本是規財無故謂故自犯觸如此被殺傷者畜主不坐若被倩療畜產被殺傷依贖法

監主借官奴畜

諸監臨主守以官奴婢及畜產私自借若借人及借之者笞五十計庸重者以受所監臨財物論驛驢加一等疏義曰監臨主守之官以所監主官奴婢及畜產私自借謂身自借用若轉借他人及借之者或一人一畜但借卽笞五十或借數少而日多或借數多而日少計庸重於借罪者以受所監臨財物論累贓爲坐騾驢加一等謂借卽得杖六十計庸重以受所監臨財物論加一等其車船碾磑邸店之類有私自借若借人及借之者亦計庸賃各與借奴婢畜產同律𨿽無文所犯相類職制律監臨之官借所監臨及牛馬駞騾驢車船邸店碾磑各計庸賃以受所監臨財物論計借車船碾磑之類理與借畜產不殊故附此條凖例爲坐

卽借驛馬及借之者杖一百五日徒一年計庸重者從上法卽驛長私借人馬驢者各減一等罪止杖一百疏義曰卽私借驛馬及官司借之者各杖一百五日徒一年計庸重者從上法謂計驛馬之庸當上絹八疋合加一等徒一年半卽驛長私借人馬驢者減一等凖令驛馬驢一給以後死卽驛長陪頃是故驛長借人驢馬得罪稍輕各減一等謂上文借驛馬驢加受所監臨財物一等今驛長借人驢馬各減一等與受所監臨財物罪同罪止杖一百

官私畜損食物

諸放官私畜產損食官私物者笞三十贓重者坐贓論失者減二等各償所損若官畜損食官物者坐而不償疏義曰謂放官私畜產損食官私之物損食𨿽少卽笞三十若凖贓得二疋一尺合笞四十是名計贓重者坐贓論失者減二等謂非故放因亡逸而損食者減罪二等各償所損旣云損食官私之物或損或食各令畜主備償若官畜損食官物坐而不償公廨畜產損食當司公廨旣不同私物亦坐而不償若損食餘司公廨並得罪仍備一凖上文

庫藏主司搜檢

諸有人從庫藏出防衛主司應搜檢而不搜檢笞二十以故致盜不覺者減盜者罪二等若夜持時不覺盜減三等

疏義曰從庫藏出依式五品以上皆不合搜檢其應搜檢而不搜檢者防衛主司笞二十以不搜檢故而致盜物將出計所盜之贓主司減盜者罪二等若夜持時謂庫藏之所持更之人不覺人盜物者減盜者罪三等持時謂當時専持更者假有不覺盜五疋絹減三等得杖八十之類

主守不覺盜者五疋笞二十十疋加一等過杖一百二十疋加一等罪止徒二年若守掌不如法以故致盜者各加一等故縦者各與同罪

疏義曰主守不限有品無品謂親主當庫藏者不覺有人盜物凖絹五疋笞二十不滿五疋未合得罪十疋加一等八十五疋杖一百過杖一百二十疋加一等一百四十五疋罪止徒二年若守掌不如法謂防守持更鏁閉封印乖違不如法而致盜者各加一等謂防衛不如法有人從庫藏出又不搜檢致盜不覺上加一等謂止減盜者一等夜持時不如法不覺盜亦加一等止減盜者二等主守之司不如法不覺盜亦加一等五疋笞三十罪止徒二年半此是各加一等故縱者各與同罪謂防衛主司並夜持時之人及主守之司故縱盜者並各與盜者同罪稱同罪者不在除免倍贓監主加罪之例

卽故縱贓滿五十疋加役流一百疋絞若被彊盜者各勿論

疏義曰國家庫藏本委主司若主司知情容盜得罪重於盜者名例律與同罪者不在加役流之例故於庫藏條中特生此例故縱贓四十九疋以下與盜者罪同不合除免滿五十疋加役流除名配流如法一百疋絞此謂故縱一人之罪若故縱頻盜及眾人盜者各依累倍之法若被彊盜者各勿論謂被威力盜之非能拒得者勿論

假借官物不還

諸假請官物事訖過十日不還者笞三十十日加一等罪止杖一百私服用者加一等

疏義曰假請官物謂有吉凶應給威儀鹵簿或借帳幕氊褥之類事訖十日內皆合還官若過十日不還者笞三十十日加一等停畱總過八十日罪止杖一百因而私服用者謂吉凶事過以後別私服用者每加一等過八十日徒一年

若亡失所假者自言所司備償如法不自言者以亡失論

疏義曰假請官物有亡失者若於請物所司自言失者免罪備償如法不自言失被人舉者以亡失論依雜律亡失官物者凖盜論減三等又條亡失官私器物各備償故得亡失之罪又備償之

監主貸官物

諸監臨主守以官物私自貸若貸人及貸之者無文記以盜論有文記凖盜論【文記謂取抄署之類】立判案減二等疏義曰監臨主司謂所在之處官物有官司執當者以此官物私自貸若將貸人及貸之者此三事無文記以盜論有文記凖盜論文記謂取抄署之類謂𨿽無文案或有名簿或取抄及署領之類皆同無文記以盜論者與眞盜同若監臨主守自貸亦加凡盜二等有文記者凖盜論並五疋徒一年五疋加一等立判案減二等謂五疋杖九十之類

卽充公廨及用公廨物若出付市易而私用者各減一等坐之【𨿽貸亦同余條公廨凖此卽主守私貸無文記者依盜法】

疏義曰卽充公廨謂以官物回充公廨及私用公廨之物無文記有文記立判案若官物從庫藏積聚之中出付人將市易其市易人私用者各凖前官物應坐之罪皆減一等坐之稱私用者𨿽貸亦同余條公廨凖此謂一部律內但稱公廨私用及貸皆凖此減盜罪坐之卽主守私貸無文記者依盜法卽與眞盜同加常盜二等徵倍贓有官者除名故云依盜法

所貸之人不能備償者徵判署之官【下條私借亦凖此】

疏義曰監臨主守以官物貸人所貸之人不能備償謂無物可徵者徵判署之官判案者爲判官署案者爲主典及監事之類注云下條私借亦凖此謂下條監臨主守之官以官物借人若所借人不能備償亦徵判署之官故云凖此

監主以官物借人

諸監臨主守之官以官物私自借若借人及借之者笞五十過十日坐贓論減二等

疏義曰監臨主守之官以所監臨主守之物謂衣服氊褥帷帳器玩之類但是官物私自借若將借人及借之者各笞五十過十日計所借之物凖坐贓論減二等罪止徒二年

損敗倉庫積聚物

諸倉庫及積聚財物安置不如法若曝涼不以時致有損敗者計所損敗坐贓論州縣以長官爲首監署等亦準此

疏義曰倉謂貯粟麥之屬庫謂貯器仗綿絹之類積聚謂貯柴艸雜物之所皆須髙燥之處安置其應曝涼之物又須曝涼以時若安置不如法曝涼不以時而致損敗者計所損敗多少坐贓論州縣以長官爲首以下節級爲從監署等有所損壊亦長官爲首以次爲從故云亦凖此

財物應入官私

諸財物應入官私而不入不應入官私而入者坐贓論疏義曰凡是公私論競割斷財物應入官乃入私應入私乃入官應入甲而入乙應入私而入公廨各計所不應入而入坐贓論

放散官物

諸放散官物者坐贓論【謂出用官物有所市作及供祠祀宴防剰多之類】物在還官已散用者勿徵【謂營造剰多爲物在祀畢食訖爲散用】

疏義曰放散官物謂出用官物有所市作並謂官物還充官用者假有營造屋宅及供祠祀宴防料度剰多各計所剰坐贓論若物在未用各凖所剰還官若祠祀禮畢宴防食盡及營造事訖皆勿徵

應輸課稅

諸應輸課稅及入官之物而回避詐匿不輸或巧僞濕惡者計所闕準盜論主司知情與同罪不知情減四等疏義曰應輸課稅謂租調地稅之類及應入官之物而回避詐匿假作逗畱遂致廢闕及巧僞濕惡欺妄官司皆總計所闕入官物數準盜科罪依法陪塡主司知其回避詐匿巧僞濕惡知情而許行者各與同罪不知情者減罪四等縣官應連坐者亦節級科之州官不覺各遞減縣官罪一等州縣綱典不覺各同本司下從科罪若州縣發遣依法而綱典在路或至輸納之所事有欺妄者州縣無罪

監臨官僦運租稅

諸監臨主守之官皆不得於所部僦運租稅課物違者計所利坐贓論其在官非監臨減一等主司知情各減一等

疏義曰凡是課稅之物監臨主守皆不得於所部內僦勾客運其有違者計所利坐贓論除人畜糧外並爲利物在官非監臨減一等謂從坐贓減一等主司知情者各減一等謂知監臨僦運坐贓止減一等若非監臨僦運坐贓上減二等所利之錢一非彼此俱罪二非乞索之贓旣用功程而得不合沒官還主輸給給受畱難

諸有所輸及出給而受給之官無故畱難不受不給者一日笞五十三日加一等罪止徒一年門司畱難者亦凖此若請輸後至主司不依次第先給先受者笞四十疏義曰有應輸官之物及官物應出給與人而受物出給之官無故畱難不受不給者一日笞五十三日加一等罪止徒一年而受給門司畱難者亦凖受給官司之法故云亦凖此若請輸後至官司不依次第先受給及請輸前至後給受者笞四十

官物有印封

諸官物有印封不請所由官司而主典擅開者杖六十疏義曰但是官物有封閉印記欲開者皆請所由官司其主典不請官司而擅開者杖六十

輸課物賫財市糴

諸應輸課物而輒賫財貨詣所輸處市糴充者杖一百將領主司知情與同罪

疏義曰應輸送課物者皆須從出課物之所運送輸納之處若輒賫財貨詣所輸處市糴充者杖一百將領主司若知賫物於送納之所市糴情與輸人同罪縱一人糴輸亦同此罪

出納官物有違

諸出納官物給受有違者計所欠剰坐贓論【違謂重受輕出及當出陳而出新應受上物而受下物之類】

疏義曰監主官物或受或給而有違法者謂稱量之物出納須平若重受輕出卽有餘剰及當出陳而出新應受上物而受下物此卽爲欠須計欠剰之價凖坐贓科罪其有輕受重出及應出新而出陳應受上物而受中物得罪與上文並同故云之類

其物未應出給而出給者罪亦如之官物還充官用而違者笞四十其主司知有欠剰不言者坐贓論減二等疏義曰其物未應出給者依令應給祿者春秋二時分給未至給時而給者亦依前坐贓科罪若給官物還充官用有違者笞四十其主司知有欠剰而不舉言者計所欠剰坐贓論減二等

官物應入私

諸官物當應入私已出庫藏而未付給若私物當供官用已送在官及應供官人之物𨿽不供官用而守掌在官者皆爲官物之例

疏義曰謂官物應將給賜及借貸官人及百姓已出庫藏仍貯在官而未付給之間若私物借充官用及應徵課稅之類已送在官貯掌或公廨物及官人月俸應供官人之物𨿽不供官用而守掌在官並檢驗贓賄或兩競財物如此之類但守掌在官者皆爲官物之例

唐律疏義卷十五﹤史部﹐政書類﹐法令之屬﹐唐律疏義﹥

欽定四庫全書

唐律疏義卷十六

唐長孫無忌等撰

擅興【凡二十四條】

疏義曰擅興律者漢相蕭何創爲興律魏以擅事附之名爲擅興律晉復去擅爲興又至髙齊攺爲興擅律隋開皇攺爲擅興律𨿽題目增損隨時沿革原其防趣意義不殊大事在於軍戎設法須爲重防廏庫是訖須備不虞故此論兵次於廏庫之下擅發兵

諸擅發兵十人以上徒一年百人徒一年半百人加一等千人絞【謂無警急又不先言上而輒發兵者𨿽卽言上而不待報猶爲擅文書施行卽坐】疏義曰依令差兵十人以上並須銅魚勅書勘同始合差發若急須兵處凖程不得奏聞者聴便差發卽須言上若無警急又不先言上輒擅發十人以上九十九人以下徒一年滿百人徒一年半百人加一等七百人以上流三千里千人絞故注云謂無警急又不先言上而輒發兵者𨿽卽言上而不待報謂凖程應得言上者並須待報若不待報猶爲擅發但文書施行卽坐不必要在得兵其擅發九人以下律令無文當不應爲從重

給與者隨所給人數減擅發一等【亦謂不先言上不待報者告令發遣卽坐】疏義曰𨿽有發兵文書執兵者不合卽與亦須先言上待報然後給與違者隨所給人數減擅發罪一等故注云亦謂不先言上不待報者告令發遣卽坐不必要待兵行

其寇賊卽來欲有攻襲卽城屯反叛若賊有內應急須兵者得便調發𨿽非所屬比部官司亦得調發給與並卽言上【各謂急須兵不容得先言上者】

疏義曰若有冦賊卒來入境欲有攻擊掩襲及國內城鎭及屯聚兵馬之處或反叛或外賊自相翻動內應國家如此等事急須兵者得便調發謂得隨便未言上待報卽許調發𨿽非所屬謂所在人兵不相管急須兵處𨿽比部官司亦得調發掌兵軍司亦得隨便給與各卽言上並謂急須兵處不容先言上者

若不卽調發及不卽給與者凖所須人數並與擅發罪同其不卽言上者亦凖所發人數減罪一等若有逃亡盜賊權差人夫足以追捕者不用此律

疏義曰應機赴敵急須兵馬若不卽調發及𨿽調發不卽給與者凖所須人數並與擅發罪同謂須十人以上不卽調發及不卽給與各徒一年百人各徒一年半每百人各加一等千人以上各得絞罪其不卽言上者謂軍務警急聴先調發給與並卽言上以其不卽言上亦凖所發人數減罪一等若有逃亡盜賊謂非兵寇直是逃亡或爲賊盜所在官府得權差人夫足以追捕不同擅發兵之例故云不用此律調發供給軍事

諸應調發雜物供給軍事者皆先言上待報【謂給軍用當從私出皆是】違者徒一年給與者減一等

疏義曰謂隨軍所須戰具所用供給軍事𨿽非人兵皆先言上待報始得調發注云謂給軍用當從私出皆是若應用官物自有常式此爲出私家故須先言上待報違者徒一年若知不先言上𨿽言上不待報卽給與者減一等合杖一百

若事有警急得便調發給與並卽言上若不調發及不給與者亦徒一年不卽言上者各減一等

疏義曰事有警急寇賊卒來欲有攻襲等事得便調發給與並卽言上謂事有警急彼此凖程不得言上待報若不卽調發及不給與者並徒一年不卽言上各減一等俱合杖一百

不給發兵符

諸應給發兵符而不給應下發兵符而不下若下符違式【謂違令式不得承用者】

疏義曰依公式令下魚符畿內三左一右畿外五左一右左者在內右者付外行用之者從第一爲首後更有事須用以次發之周而復始又條應給魚符及傳符皆長官執長官無次官執此據元付在外之日是爲應給發兵符其符通授官差使雜追徵等以發兵事重故以發兵爲文應下發兵符而不下者謂差兵不下左符若下符違式謂不依次第不得承用者

及不以符合從事或符不合不速以聞各徒二年其違限不卽還符者徒一年餘符各減二等【凡言餘符者契亦同卽契應發兵者同發兵符法】

疏義曰不以符合從事者謂執兵之司得左符皆用右符勘合始從發兵之事若不合符卽從事或勘左符與右符不合不速奏者各徒二年違限不卽還符謂執符之司勘符訖依公式令封符付使人若使人更往別處未卽還者附余使傳送若州內有使次諸府總符五日內無使次差專使送之若違此令限不卽還符者得徒一年餘符各減二符餘符者謂禁苑及交巡魚符之類若符至不合卽從其事或勘符不合不速奏聞徒一年不卽還符杖九十是名餘符各減二等注云凡言餘符者契亦同卽契應發兵者同發兵符法依令車駕巡幸皇太子監國有兵馬受處分者爲木契若王公以下在京畱守及諸州有兵馬受處分並行軍所及領兵五百人以上馬五百疋以上徵討亦給木契旣用木契發兵卽同發兵符法監門式皇城內諸街鋪各給木契京城諸街鋪各給木魚金部司農凖式亦並給木契但是在式諸契並同餘符

揀衛士徵人

諸揀衛士【徵人亦同】取捨不平者一人杖七十三人加一等罪止徒三年【不平謂捨富取貧捨彊取弱捨多丁而取少丁之類】

疏義曰揀衛士注云徵人亦同徵人謂非衛士臨時募行者若取捨不平者一人杖七十三人加一等罪止徒三年揀之法財均者取彊力均者取富財力又均先取多丁故注云不平謂捨富取貧捨彊取弱捨多丁而取少丁之類者謂老少能否臨時比校不平者皆是

若軍名先定而差遣不平減二等卽應差主帥而差衛士者加一等其有欠剰者各加一等

疏義曰軍名先定謂衛士之徒臨時差遣不平者減罪二等一人笞五十三人加一等罪止徒二年卽應差隊副以上而差衛士者加一等謂一人杖六十三人加一等罪止徒二年半此直爲主帥衛士不同故加一等罪止徒二年半其揀衛士及徵人有欠剰亦各加本罪一等主帥欠剰亦同其不平之與欠剰旣罪名不等卽凖並滿之法科之

徵人冒名相代

諸徵人冒名相代者徒二年同居親屬代者減二等疏義曰介冑之士有進無退徵名旣定不可假名賞罰須有所歸何宜輒相冒代如有違者首徒二年從減一等同居親屬代者減二等稱同居親屬者謂同居共財者若徵處得勲彼此俱不合敍

若部內有冒名相代者里正笞五十一人加一等縣內一人典笞三十二人加一等州隨所管縣多少通計爲罪各罪止徒二年【佐職以上節級爲坐】主司知罪與冒名者同罪疏義曰部內有冒名者謂里正所部之內有徵人冒名相代里正不覺一人里正笞五十一人加一等九人徒二年若縣內一人典笞三十二人加一等十五人杖一百二十一人徒二年注云佐職以上節級爲坐卽尉爲第二從丞爲第三從令及主簿錄事爲第四從州隨所管縣多少通計爲罪謂管二縣者二人冒名州典笞三十四人加一等管三縣者三人冒名州典笞三十六人加一等之類判司以上節級皆如縣罪計加通計亦凖此各罪止徒二年謂里正及縣典州典各罪止徒二年故注云佐職以上節級爲坐知情者謂里正及州縣遣兵之官若主典知冒代情並與冒名者同罪

其在軍冒名者隊正同里正【凡言隊正隊副同】

疏義曰其在軍冒名者謂衛士以上得罪一同徵人隊正副得罪凖里正亦一人笞五十一人加一等罪止徒二年凡言隊正隊副同稱凡言者凡稱隊正之處隊副卽同

旅帥校尉減隊正一等果毅折衝隨所管校尉多少通計爲罪【其主典以上並同州縣之法】

疏義曰依軍防令每一旅帥管二隊正每一校尉管二旅帥旣非親監當者同減隊正一等謂一人冒名笞四十一人加一等罪止徒一年半果毅折衝隨所管校尉多少通計爲罪每府管五校尉之處亦有管四校尉三校尉者謂管三校尉者三人冒名管四校尉者四人冒名管五校尉者五人冒名各得笞四十不滿此數不坐通計之法並凖上文州管縣之義注云其主典以上並同州縣之法謂罪亦從下始府典同州典兵曺爲第二從長史果毅爲第三從折衝爲第四從錄事同下從依律無四等官者止凖見府官爲坐

校閱違期

諸大集校閱而違期不到者杖一百三日加一等主帥犯者加二等卽差發從行而違期者各減一等

疏義曰春秋之義春搜夏苗秋狝冬狩皆因農隙以講大事卽今校閱是也又車駕親行是名大集校閱而有違期不到者謂於集時不到卽杖一百每更三日加一等主帥犯者加二等謂隊副以上將軍以下集時不到者卽差發從行而違限者各減一等謂正身當時不到杖九十每三日加一等主帥以上同上解其折衝府校閱在式有文不到者各凖違式之罪若所司不告者罪在所司

乏軍興

諸乏軍興者斬故失等【謂臨軍徵討有所調發而稽廢者】

疏義曰興軍徵討國之大事調發徵行有所稽廢者名乏軍興犯者合斬故失罪等爲其事大𨿽失不減注云謂臨軍徵討有所調發兵馬及應須供軍器械或所須戰具各依期防克日俱充有所闕者卽是稽廢故云有所調發而稽廢者若充使命告報軍期而違限廢事者亦是乏軍興故失罪等

不憂軍事者杖一百【謂臨軍徵討闕乏細小之物】

疏義曰謂隨身七事及火幕行具細小之物臨軍徵討有所闕乏一事不充卽杖一百注云謂臨軍徵討亦據臨戰不及別求若未從軍尙容求覓卽從違式法

徵人稽畱

諸徵人稽畱者一日杖一百二日加一等二十日絞卽臨軍徵討而稽期者流三千里三日斬

疏義曰謂名已從軍兵馬並發不卽進路而致稽畱者一日杖一百二日加一等二十日絞謂從軍人上道日計滿二十日卽臨軍徵討者謂鉦鼓相聞指期交戰而稽期者流三千里經三日者斬

若用捨從權不拘此律【或應期赴難違期卽斬或捨罪求功𨿽怠不戮如此之類各隨臨時處防故不拘常律】

疏義曰推轂寄重義資英略閫外之事見可卽爲軍中號令理貴機速用捨從權務在成濟故注云或應期赴難違期卽斬捨罪求功𨿽怠不戮者謂或違於軍令別求異功或𨿽卽愆期擬収後效或戮或捨隨事處防如此之類不拘此律

徵討告消息

諸宻有徵討而告賊消息者斬妻子流二千里其非徵討而作間諜若化外人來爲間諜或傳書信與化內人並受及知情容止者並絞

疏義曰或伺賊間隙宻期徵討乃有姦人告賊消息者斬妻子流二千里其非徵討而作間諜者間謂往來諜謂覘候傳通國家消息以報賊徒化外人來爲間諜者謂聲教之外四夷之人私入國內往來覘候者或傳書信與化內人並受化外書信知情容止停藏者並絞

主將守城

諸主將守城爲賊所攻不固守而棄去及守備不設爲賊所掩覆者斬若連接防賊被遣斥候不覺賊來者徒三年以故致有覆敗者亦斬

疏義曰主將者謂主領人兵親爲主將者或鎭將戍主或畱守邊城州縣城主之類守城爲賊所攻擊不能固守棄城而去及守備不設謂預偹有闕巡警不嚴被賊所掩襲覆敗者斬若連接防賊謂軍壘連接旗旄相望被遣斥候謂指斥候望不覺賊來入境者徒三年以故致有覆敗者以其不覺賊來爲賊掩襲致城及人兵有覆敗者亦斬

主將臨陣先退

諸主將以下臨陣先退若防賊對陣捨仗投軍及棄賊來降而輒殺者斬

疏義曰主將以下謂戰士以上臨陣交兵而有先退若寇賊對陣而捨仗投軍謂背彼凶徒捨仗歸命及𨿽非對陣棄賊來降而輒殺之者斬謂先退以下皆從此坐

卽違犯軍令軍還以後在律有條者依律斷無條者勿論

疏義曰若違犯軍中號令者軍還以後其所違之罪在律有條者仍依律斷直違將軍教令在律無條軍還之後不合論罪故云無條者勿論

鎭所放徵人還

諸在軍所及在鎭戍私放徵防人還者各以徵鎭人逃亡罪論卽私放輒離軍鎭者各減二等

疏義曰在軍所者謂在行軍之所鎭戍者謂在鎭戍之處私放徵防人還者謂徵防之人未合還家輒私放者各以徵鎭人逃亡罪論依捕亡律從軍徵討而亡者一日徒一年一日加一等十五日絞臨對防賊而亡者斬主司故縱與同罪若放徵人令還各得此罪又條防人向防及在防未滿而亡者鎭人亦同一日杖八十三日加一等放防人還者各得此罪是名各以徵鎭人逃亡罪論卽私放輒離軍鎭者謂放軍人去軍防人離鎭旣非卽放還家徵防二色各減本罪二等

若放人多者一人凖一日放日多者一日凖一人【謂放三人各五日放五人各三日累成十五日之類並經宿乃坐】臨軍徵討而放者斬被放者各減一等

疏義曰依捕亡律從軍徵討而亡一日徒一年一日加一等十五日絞若放十五人一日亦合絞其放鎭戍人而還一人一日杖八十三日加一等三十一日流三千里若放三十一人一日亦流三千里卽私放輒離軍鎭者各減二等謂放徵人去軍一日杖九十一日加一等十五日徒三年若放防人離鎭一日杖六十三日加一等罪止徒二年半是爲放人多者一人凖一日放日多者一日凖一人注云謂放三人各五日放五人各三日俱累成十五日各合絞稱之類者或放七人各二日又放一人經一日亦爲十五日合絞人之與日並得相累或人或日累成十五日皆至死刑故云之類並經宿乃坐不經宿者無罪𨿽經宿不滿日者一人從不應爲之坐徵人從重鎭戍從輕注云經宿乃坐者以人日相率恐放十人經半日卽爲五人之罪故云經宿乃坐還與百刻義同臨軍徵討而放者斬謂臨陣對防輒放徵人不待終日卽合處斬被放者流三千里被放徵人防人各減主司罪一等故云各減一等

徵人巧詐避役

諸臨軍徵討而巧詐以避徵役【巧詐百端謂若誣告人故犯輕罪之類】疏義曰臨對寇賊卽欲追討乃巧詐方便推避徵役注云巧詐百端或有誣告人罪以求推對或故犯輕法意在畱連或故自傷殘或詐爲疾患姦詐不一故云百端不可備陳故云之類

若有校試以能爲不能以故有所稽乏者以乏軍興論未廢事者減一等主司不加窮覈而承詐者減罪二等知情者與同罪至死者加役流

疏義曰有所校試謂臨軍之時一藝以上應供軍用軍中校試故以能爲不能以巧詐不能之故於軍有所稽違及致闕乏廢事者以乏軍興論故失俱合斬若於事未廢減死一等主司不加窮覈主司謂應檢勘校試之人不加窮研覈實而承詐依信者減罪人罪二等知情者謂知巧詐之情並與犯者同罪至死者加役流未闕事者流三千里

鎭戍有犯

諸鎭戍有犯本條無罪名者各減徵人二等

疏義曰鎭戍有所犯法本條無罪名者謂鎭戍防人冒名相代及主司知情不知情若鎭戍拒賊而有巧詐避役若有校試以能爲不能並在鎭戍中無有罪名者各減徵人二等

非公文不給戎仗

諸戎仗非公文出給而輒出給者主司徒二年𨿽有符牒合給未判而出給者杖一百儀仗各減三等

疏義曰出給戎仗兵器非得公文而輒出給者主司徒二年主司謂當判署者𨿽有符牒合給未判而出給謂有符牒到司仍未行判卽準符牒出給者杖一百其於畱守所及諸州府差發或應用魚符勅書而不用者亦徒二年儀仗各減三等儀仗謂吉凶鹵簿諸門防矟之類無文牒出給者杖一百未判出給者杖七十故云各減三等

遣畨代違限

諸鎭戍應遣畨代而違限不遣者一日杖一百三日加一等罪止徒二年卽代到而不放者減一等

疏義曰依軍防令防人畨代皆十月一日交代如官司違限不遣若準程稽違不早遣者一日杖一百三日加一等罪止徒二年卽代到不放謂防人十月一日替到不放者減一等謂一日杖九十三日加一等罪止徒一年半

若鎭戍官司役使防人不以理致令逃走者一人杖六十五人加一等罪止徒一年半

疏義曰依軍防令防人在防守固之外惟得修理軍器城隍公廨屋宇各量防人多少於當處側近給空閒地逐水陸所宜斟酌營種並雜蔬菜以充糧貯及充防人等食此非正役不責全功自須苦樂均平量力驅使鎭戍官司使不以理致令逃走者一人杖六十五人加一等罪止徒一年半若使不以理而防人𨿽不逃走當從違令科斷

興造言上

諸有所興造應言上而不言上應待報而不待報各計庸坐贓論減一等

疏義曰修城郭築隄防興起人功有所營造依營繕令計人功多少申中書省聴報始合役功或不言上及不待報各計所役人庸坐贓論減一等其庸倍論罪止徒二年半

卽料請財物及人功多少違實者笞五十若事已損費各並計所違贓庸重者坐贓論減一等【本料不實料者坐請者不實請者坐】

疏義曰卽料請財物及人功多少違實者謂官有營造應須市買料請所須財物及料用人功多少故不以實者笞五十若事已損費或已損財物或已費人功各並計所費功庸凖贓重者坐贓論減一等重者謂重於笞五十卽五疋一尺以上坐贓論減一等合杖六十者爲贓重本料不實止坐元料之人若由請人不實卽請者合坐失者各減三等依名例律以贓致罪頻犯者各倍論此旣因贓獲罪功庸出眾人之上並通官物卽合累而倍論若直費官財物不損庸直止據所費財料不在倍限𨿽費人功倍並不重官物止從官物科斷卽是累並不加重者止從重論非法興造

諸非法興造及雜徭役十庸以上坐贓論【謂爲公事役使而非法令所聴者】

疏義曰非法興造謂法令無文𨿽則有文非時興造亦是若作池亭賓館之屬及雜徭役謂非時科喚丁夫驅使十庸以上坐贓論旣凖眾人爲庸亦須累而倍折故注云謂爲公事役使而非法令所聴者因而率斂財物者亦並計坐贓論仍亦倍折以其非法賦斂不自入已得罪故輕

工作不如法

諸工作有不如法者笞四十不任用及應更作者並計所不任贓庸坐贓論減一等其供奉作者加二等工匠各以所由爲罪監當官司各減三等

疏義曰工作謂在官司造作輒違樣式有不如法者笞四十不任用謂造作不任時用及應更作者並計所不任贓庸累倍坐贓論減一等十疋杖一百十疋加一等罪止徒二年半其供奉作加二等者供奉之義已於職制解訖若不如法杖六十不任用及應更作坐贓論加一等罪止流二千里其並倍訖不重費官物者並直計官物科之其贓不倍工匠各以所由爲罪監當官司各減三等者謂親監當造作若有不如法減工匠三等笞十不任用及應更作減坐贓四等罪止徒一年供奉作罪止徒二年之類

私有禁兵器【問答一】

諸私有禁兵器者徒一年半【謂非弓箭刀楯短矛者】

疏義曰私有禁兵器謂甲弩矛矟具裝等依令私家不合有若有矛矟者各徒一年半注云謂非弓箭刀楯短矛者此上五事私家聴有其旌旗幡幟及儀仗並私家不得輒有違者從不應爲重杖八十

弩一張加二等甲一領及弩三張流二千里甲三領及弩五張絞私造者各加一等【甲謂皮鐵等具裝與甲同卽得闌遺過三十日不送官者同私有法】

疏義曰弩一張加二等謂加私有禁兵器罪二等合徒二年半甲一領及弩三張流二千里有甲有弩各得此罪甲三領及弩五張絞亦甲弩凖數各得絞罪私造者各加一等謂私造甲弩及禁兵器各加私有罪一等

問曰私有甲三領及弩五張凖依律文各合處絞有人私有甲二領並弩四張欲處何罪

答曰畜甲畜弩各立罪名旣非一事不合並滿依名例律其應入罪者舉輕以明重有甲罪重有弩坐輕旣有弩四張已合流罪加一滿五卽至死刑況加甲二領明合處絞私有弩四張加甲一領者亦合死刑注甲謂皮鐵等具裝與甲同卽得防遺過三十日不送官者同私有法

疏義曰鐵甲皮甲得罪皆同私有具裝與甲無別有一具裝流二千里有三領者亦合絞卽得防遺過三十日不送官謂得防遺禁兵器以下三十一日不送官者同私有法旣稱過三十日卽三十日內不合此罪又依軍防令防得甲仗皆卽輸官不送輸者從違令笞五十滿五日者依雜律各以亡失罪論其亡失之罪從本條解釋其甲非皮鐵者依庫部式亦有聴畜之處其限外剰畜及不應畜而有者亦凖禁兵器論但甲有禁文非私家合有爲非皮鐵量罪稍輕坐同禁兵器理爲適中

造未成者減二等卽私有甲弩非全成者杖一百餘非全成者勿論

疏義曰造未成者謂從上禁兵器以下未成者各減私造罪二等謂甲三領弩五張以上縱更多有各止處徒三年卽私有甲弩非全成者謂不堪著用又非私造杖一百餘非全成者勿論謂甲弩之外所有禁兵器非全成者皆不坐旣是禁兵器𨿽不合罪亦須送官

功力采取不任用

諸役功力有所采取而不任用者計所欠庸坐贓論減一等

疏義曰謂官役功力若采藥或取材之類而不任用者若全不任用須計全庸若少不任用凖其欠庸並倍坐贓論減一等

若有所造作及有所毀壊備慮不謹而誤殺人者徒一年半工匠主司各以所由爲罪

疏義曰謂有所繕造營作及有所毀壊崩撤之類不先備慮謹愼而誤殺人者徒一年半工匠主司各以所由爲罪或由工匠指防或是主司處分各以所由爲罪明無連坐之法律旣但稱殺人卽明傷者無罪丁夫差遣不平

諸應差丁夫而差遣不平及欠剰者一人笞四十五人加一等罪止徒一年卽丁夫在役日滿不放者一日笞四十一日加一等罪止杖一百【各坐其所由】

疏義曰差遣之法謂先富彊後貧弱先多丁後少丁凡丁分畨上役者家有兼丁要月家貧單身閒月之類違此不平及令人數欠剰者一人笞四十五人加一等罪止徒一年卽丁夫在役謂在役之人日滿不放者一日笞四十一日加一等罪止杖一百注云各坐其所由謂止坐不放者所由之人明無連坐之法丁夫雜匠稽畱

諸被差充丁夫雜匠而稽畱不赴者一日笞三十三日加一等罪止杖一百將領主司加一等防人稽畱者各加三等卽由將領者將領者獨坐【余條將領稽畱者凖此】

疏義曰丁夫雜匠被官差遣不依程限而稽畱不赴者一日笞三十三日加一等罪止杖一百將領主司加一等主司謂親領監當者一日笞四十三日加一等罪止徒一年其防人稽畱者各加三等一日杖六十三日加一等罪止徒二年其將領主司亦加一等若由將領主司稽畱丁夫雜匠防人不合得罪惟罪將領之人故云將領者獨坐注云余條將領主司準此余條謂徵人等但是差行有主司將領本條無將領罪名事由將領者皆將領者獨坐

私使丁夫雜匠

諸丁夫雜匠在役而監當官司私使及主司於職掌之所私使兵防者各計庸準盜論卽私使兵防出城鎭者加一等

疏義曰丁夫雜匠見在官役役限之內而監當官司私役使及主司謂應判署及親監當兵防之人於職掌之所私使各計庸凖盜論謂從丁夫以下各計私使之庸凖盜論卽雜使計庸不滿尺者從盜不得財笞五十兵防並據城隍內使者若私使出城鎭加罪一等謂計庸加凖盜論罪一等卽彊使者依職制律彊者加二等餘條彊者凖此若彊使兵防出城者卽亦於本罪加一等上累加𨿽稱丁夫雜匠及兵防非在役限內而使者丁夫雜匠依上條日滿不放笞四十一日加一等罪止杖一百兵防從代到不放一日杖九十三日加一等罪止徒一年半計庸重者若見是監臨官依役使監臨之罪其非本部官者依不應得爲從輕笞四十庸多得罪重者依職制律去官而受舊官屬士庶饋與若乞取借貸之屬各減在官時三等非監臨官私使亦於凖盜論上減三等

唐律疏義卷十六

欽定四庫全書

唐律疏義卷十七

唐長孫無忌等撰

賊盜一【凢一十三條】

疏義曰賊盜律者魏文侯時李悝首制法經有盜法賊法以爲法之篇目自秦漢逮至後魏皆名賊律盜律北齊合爲賊盜律後周爲刼盜律復有賊叛律隋開皇合爲賊盜律至今不攺前禁擅發兵馬此須防止賊盜故次擅興之下

謀反大逆【問答一】

諸謀反及大逆者皆斬父子年十六以上皆絞十五以下及母女妻妾【子妻妾亦同】祖孫兄弟姊妹若部曲資財田宅並沒官男夫年八十及篤疾婦人年六十及廢疾者並免【余條婦人應緣坐者準此】伯叔父兄弟之子皆流三千里不限籍之同異

疏義曰人君者與天地合徳與日月齊明上只寶命下臨率土而有狡豎凶徒謀危社稷始興狂計其事未行將而必誅卽同眞反名例稱謀者二人以上若事已彰明𨿽一人同二人之法大逆者謂謀毀宗廟山陵及宮闕反則止據始謀大逆者謂其行訖故謀反及大逆者皆斬父子年十六以上皆絞言皆者罪無首從十五以下及母女妻妾注云子妻妾亦同祖孫兄弟姊妹若部曲資財田宅並沒官部曲不同資財故特言之部曲妻及客女並與部曲同奴婢同資財故不別言男夫年八十及篤疾婦人年六十及廢疾並免緣坐注云余條婦人應緣坐者凖此謂謀叛以上道及殺一家非死罪三人並告賊消息此等之罪緣坐各及婦人其年六十及廢疾亦云故云婦人應緣坐者凖此伯叔父兄弟之子皆流三千里不限籍之同異𨿽與反逆人別籍得罪皆同若出繼同堂【以外卽不合緣坐釋曰出繼謂伯叔父及兄弟之己之子內】有出繼同宗者同堂謂伯叔父之子今俗呼爲親堂兄弟者

卽𨿽謀反詞理不能動眾威力不足率人者亦皆斬【謂結謀眞實而不能爲害者若自述休徵假托靈異妄稱兵馬虛論反由傳惑眾人而無眞狀可驗者自從祅法】父子母女妻妾並流三千里資財不在沒限其謀大逆者絞

疏義曰卽𨿽謀反者𨿽謂構亂常之詞不足動眾人之意𨿽騁凶威若力不能驅率得人𨿽有反謀無能爲害者亦皆斬父子母女妻妾並流三千里資財不在沒限注云謂結謀眞實而不能爲害者若自述休徵言身有善應或假托靈異妄稱兵馬或虛論反狀妄說反由如此傳惑眾人而無眞狀可驗者自從祅法謂一身合絞妻子不合緣坐謀大逆者絞上文大逆卽據逆事已行此爲謀而未行惟得絞罪律不稱皆自依首從之法

問曰反逆人應緣坐其妻妾據本法𨿽防赦猶離之正之其繼養子孫依本法𨿽防赦合正之凖離之正之卽不在緣坐之限反逆事彰之後始訴離之正之如此之類並合放免以否

答曰刑法愼於開塞一律不可兩科執意履繩務從折中違法之輩已汨朝章𨿽經大恩法須離正離正之色卽是凢人離正不可爲親領從本宗緣坐緣坐非同居【問答二】

諸緣坐非同居者資財田宅不在沒限𨿽同居非緣坐及緣坐人子孫應免流者各凖分法畱還【老疾得免者各凖一子分法】疏義曰緣坐非同居者謂謀反大逆人親伯叔兄弟已分訖田宅資財不在沒限𨿽見同居凖律非緣坐謂非期以上親及子孫其祖母及伯叔母姑兄弟妻各謂無夫者律文不載並非緣坐其緣坐人子孫謂伯叔子及兄弟孫據律亦不緣坐各凖分法畱還謂未經分異犯罪之後並凖戶令分法及孫婦𨿽非緣坐夫沒卽合歸宗凖法不入分限注云老疾得免者男夫年八十及篤疾婦人年六十及廢疾各凖戶內應分人多少人別得凖一子分法畱還

問曰老疾得免者各凖一子分法假有一人年八十有三男十孫或一孫反逆或一男見在或三男俱死惟有十孫老者若爲畱分

答曰男但一人見在依令作三男分法添老者一人卽爲四分若三男死盡依令諸子均分老人共十孫爲十一分畱一分與老者是爲各準一子分法

若女許嫁已定歸其夫出養入道及娉妻未成者不追坐【出養者從所養坐】道士及婦人若部曲奴婢犯反逆者止坐其身

疏義曰女許嫁已定謂有許婚之書及私約或已納娉財𨿽未成皆歸其夫出養謂男女爲人所養入道謂爲道士女冠若僧尼娉妻未成者𨿽克吉日男女未相見並不追坐出養者從所養家緣坐不涉本生道士及婦人稱道士僧尼亦同婦人不限在室及出嫁入道若部曲奴婢者奴婢不限官私犯反逆者止坐其身自道士以下若犯謀反大逆並無緣坐故云止坐其身

問曰雜戶及太常音聲人犯反逆有緣坐否

答曰雜戶及太常音聲人各附縣貫受田進丁老免與百姓同其有反逆及應緣坐亦與百姓無別若工樂官戶不附州縣貫者與部曲例同止坐其身更無緣坐

口陳欲反之言

諸口陳欲反之言心無眞實之計而無狀可尋者流二千里

疏義曰有人實無謀危之計口出欲反之言勘無實狀可尋妄爲狂悖之語者流二千里若有口陳欲逆叛之言勘無眞實之狀律令旣無條制各從不應爲重

謀叛

諸謀叛者絞已上道者皆斬【謂協同謀計乃坐被驅率者非余條被驅率者凖此】疏義曰謀叛者謂欲背國投僞始謀未行事發者首處絞從者流已上道者不限首從皆斬注云謂協同謀計乃坐協者和也謂本情和同共作謀計此等各依謀叛之法被驅率者非謂元本不共同情臨時而被驅率者不坐余條被驅率者凖此余條謂謀叛謀大逆或亡命山澤不從追喚旣肆凶悖堪擅殺人並刼囚之類被驅率之人不合得罪

妻子流二千里若率部眾百人以上父母妻子流三千里所率𨿽不滿百人以故爲害者以百人以上論【害謂有所攻擊擄掠者】

疏義曰叛者身得斬罪妻子仍流二千里若惟有妻及子年十五以下合贖婦人不可獨流須依畱住之法加杖居作若子年十六以上依式流配其母至配所免居作在室之女不在配限名例律緣坐者女不同故也若率部眾百人以上罪狀尢重故父母及妻子流三千里所率𨿽不滿百人以故爲害者以百人以上論注云害謂有所攻擊虜掠者或攻擊城隍或虜掠百姓依百人以上論各身處斬父母妻子流三千里其攻擊城隍因卽拒守自依反法

卽亡命山澤不從追喚者以謀叛論其抗拒將吏者以已上道論

疏義曰謂背誕之人亡命山澤不從追喚者以謀叛論首得絞刑從者流三千里抗拒將吏者謂有將吏追討仍相抗拒者以已上道論並身處斬妻子配流抗拒有害者父母妻子流三千里並準上文率部眾百人以上不須有害若不滿百人要須有害得罪乃與百人以上同

謀殺府主等官

諸謀殺制使若本屬府主刺史縣令及吏卒謀殺本部五品以上官長者流二千里【工樂及公廨戶奴婢與吏卒同余條凖此】已傷者絞已殺者皆斬

疏義曰制使本屬府主國官邑官已從名例解訖刺史都督縣令並據本部者吏卒謀殺都水使者或折衝府衛士謀殺本府折衝果毅如此之類並流二千里工樂謂不屬縣貫惟本司並公廨戶奴婢謀殺本司五品以上官長罪與吏卒同若司農官戶奴婢謀殺司農卿者理與工樂謀殺太常卿少府監無別余條謂工樂官戶奴婢毆詈本部五品以上官長當條無罪名者並與吏卒同已傷者絞仍依首從法已殺者皆斬

謀殺期親尊長

諸謀殺期親尊長外祖父母夫夫之祖父母父母者皆斬【犯姦而姦人殺其夫所姦妻妾𨿽不知情與同罪】

疏義曰期親尊長外祖父母夫夫之祖父母父母並於名例解訖若妻妾同謀亦無首從注云犯姦而姦人殺其夫謂妻妾與人姦通而姦人殺其夫謀而已殺故殺鬭殺者所姦妻妾𨿽不知情與殺者同罪謂所姦妻妾亦合絞

謀殺緦麻以上尊長者流二千里已傷者絞已殺者皆斬

疏義曰謀殺緦麻以上尊長則大功以下皆是外姻有服尊長亦同俱流二千里已傷者首處絞從者流謀而殺訖者皆斬罪無首從

卽尊長謀殺卑幼者各依故殺罪減二等已傷者減一等已殺者依故殺法

疏義曰謂上文尊長謀殺卑幼當條無罪名者各依故殺罪減二等已傷者減一等假如有所規求謀殺期親卑幼合徒三年已傷者流三千里已殺者依故殺法合絞之類言故殺法者謂罪依故殺法其首各依本謀論造意者𨿽不行仍爲首從者不行減行者一等假有伯叔數人謀殺猶子訖卽首合流二千里從而加功合徒三年從者不加功徒二年半從者不行減行者一等徒二年之類略舉殺期親卑幼餘者不復備文其應減者各依本罪上減

部曲奴婢殺主

諸部曲奴婢謀殺主者皆斬謀殺主之期親及外祖父母者絞已傷者皆斬

疏義曰稱部曲奴婢者客女及部曲妻並同此謂謀而未行但同籍良口以上合有財分者並皆爲主謀殺者皆斬罪無首從謀殺主之期親爲別戶籍者及外祖父母者絞依首從科已傷者皆斬謂無首從其媵及妾在令不合分財並非奴婢之主

謀殺故夫父母

諸妻妾謀殺故夫之祖父母父母者流二千里已傷者絞已殺者皆斬部曲奴婢謀殺舊主者罪亦同【故夫謂夫亡攺嫁舊主謂主放爲良者余條故夫舊主凖此】

疏義曰妻妾謀殺故夫之祖父母父母者流二千里已傷者絞並據首從科之已殺者皆斬罪無首從謂一家之內妻妾寡者數人夫亡之後並已攺嫁後共謀殺故夫之祖父母父母俱得斬刑若兼他人同謀他人依首從之法不入皆斬之限部曲奴婢謀殺舊主稱罪亦同者謂謀而未殺流二千里已傷者絞已殺者皆斬注云故夫謂夫亡攺嫁舊主謂主放爲良者妻妾若被出及和離卽同凡人不入故夫之限其舊主謂經放爲良及自贖免者若轉賣及自理訴得脫卽同凡人余條故夫舊主凖此謂毆詈告言之類當條無文者並凖此

謀殺人

諸謀殺人者徒三年已傷者絞已殺者斬從而加功者者絞不加功者流三千里造意者𨿽不行仍爲首【雇人殺者亦同】

疏義曰謀殺人者謂二人以上若事已彰露欲殺不虛𨿽獨一人亦同二人謀法徒三年已傷者絞已殺者斬從而加功者絞謂同謀共殺殺時加功𨿽不下手殺人當時共相擁迫由其遮遏逃竄無所旣相因籍始得殺之如此經營皆是加功之類不限多少並合絞刑同謀從而不加功力者流三千里造意者謂元謀署殺其計已成身𨿽不行仍爲首罪合斬余加功者絞注云雇人殺者亦同謂造意爲首受雇加功者爲從

卽從者不行減行者一等【余條不行凖此】

疏義曰謂謀殺人從者不行減行者一等合徒三年注云余條不行凖此余條謂刼囚傷人及謀殺緦麻以上尊長已傷之類從者不行亦減一等其有發心謀殺卽皆斬者同謀不行不在減例謂謀殺期親尊長同謀不行亦得斬罪

刼囚【問答二】

諸刼囚者流三千里傷人及刼死囚者絞殺人者皆斬【但刼卽坐不須得囚】

疏義曰犯罪之人身被囚禁凶徒惡黨共來相刼奪者流三千里若因刼輕囚傷人及刼死囚而不傷人各得絞罪仍依首從科防因刼囚而有殺人者皆合處斬罪無首從注云但刼卽坐不須得囚謂以威若力彊刼囚者卽合此坐不須要在得囚

若竊囚而亡與囚同罪【他人親屬等】竊而未得減二等以故殺傷人者從刼囚法

疏義曰謂私竊取囚因卽逃逸與囚同罪者謂竊死囚還得死罪竊流徒罪囚還得流徒之類假使得相容隱亦不許竊囚故注云他人親屬等竊而未得減二等謂竊計已行未離禁處者減所竊囚罪二等謂未得死囚者徒三年未得流囚徒二年半之類若因竊囚之故而殺傷人者卽從刼囚之法科罪

問曰父祖子孫見被囚禁而欲刼取乃誤殺傷祖孫或竊囚過失殺傷他人各合何罪

答曰據律刼囚者流三千里傷人及刼死囚者絞殺人者皆斬據此律意本爲殺傷傍人若有誤殺傷被刼之囚止得刼囚之坐若其誤殺父祖論罪重於刼囚旣是因誤而殺須依過失之法其因竊囚過失殺傷他人者下條云因盜而過失殺傷他人者以鬭殺傷論至死者加役流旣竊囚之事類因盜之罪其有過失彼此不殊殺傷人者亦依鬭殺傷人論應至死者從加役流坐其有誤殺傷本法輕於竊囚未得者卽從重科

又問竊囚而亡被人追捕棄囚逃走後始拒格因而殺傷罪同刼囚以否

答曰下條竊盜發覺棄財逃走因相拒捍如此之類事有因緣者非彊盜今者竊囚而亡棄囚逃走理與竊盜發覺棄財逃走義同止得拒捕而科不同刼囚之坐

規避執人

諸有所規避而執持人爲質者皆斬部司及鄰伍知見避質不格者徒二年【質期以上親及外祖父母者聴身避不格】

疏義曰有人或欲規財或欲避罪執持人爲質規財者求贖避罪者防格不限規避輕重持質者皆合斬坐部司謂持質人處村正以上並四鄰伍保或知見皆須捕格若避質不格者各徒二年注云質期以上親及外祖父母聼身避不格者謂賊執此等親爲質惟聼一身不格不得率眾總避其質者無期以上親及非外祖父母而避不格者各徒二年

殺一家三人【問答一】

諸殺一家非死罪三人【同籍及期親爲一家卽殺𨿽先後事應同防或應合同防而發有先後者皆是奴婢部曲非】及支解人者【謂殺人而支觧者】皆斬妻子流二千里

疏義曰殺人之法事有多端但據前人身死不論所殺之狀但殺一家非死罪良口三人卽爲不道若三人內一人先犯死罪而殺之者卽非不道只依殺一人罪法注云同籍及期親爲一家同籍不限親疎期親𨿽別籍亦是卽殺一家三人𨿽有先後發時應合同防或所殺之事應合同防或發乃有先後者皆爲一時殺法總入不道殺一家三人內兼殺部曲奴婢者非及支解人者注云謂殺人而支解者或殺時卽支解或先支解而後殺之皆同支解並入不道若殺訖絕時後更支解者非或故焚燒而殺或殺時卽焚燒者文𨿽不載罪與支解義同皆合處斬罪無首從妻子流二千里

問曰假有部曲若奴殺別人部曲奴婢一家三人或支解依例有犯各凖良人合入十惡以否

答曰部曲奴婢𨿽與良人有殊至於同類殺三人及支解者不可別爲差等坐同良人還入十惡

祖父母夫爲人殺【問答二】

諸祖父母父母及夫爲人所殺私和者流二千里期親徒二年半大功以下逓減一等受財重者各凖盜論𨿽不私和知殺期以上親經三十日不告者各減二等疏義曰祖父母父母及夫爲人所殺在法不可同天其有忘大痛之心捨枕戈之義或有窺求財利便卽私和者流二千里若殺期親私和者徒二年半大功以下逓減一等謂大功徒二年小功徒一年半緦麻徒一年受財重者各凖盜論謂受讎家之財重於私和之罪假如緦麻私和合徒一年受財十疋凖盜徒一年半之類𨿽不私和知殺期以上親經三十日不告所在官司者各減前私和之罪二等𨿽則私和罪重受財罪輕其贜本合計限爲數少從重終合沒官發後輸財私和依法合重其事如傍親爲出財私和者自合行求之法依雜律坐贜論減五等其贜亦合沒官其有五服內親自相殺者疎殺親合告親殺疎不合告親疎等者卑幼殺尊長得告尊長殺卑幼不得告其應相隱者疎殺親義服殺正服卑幼殺尊長亦得論其不告者亦無罪若殺祖父母父母應償死者𨿽防赦仍移鄕避讎以其與子孫爲讎故令移配若子孫知而不告從私和及不告之法科之

問曰監臨親屬爲部下人所殺因玆受財私和合得何罪

答曰依律監臨之官知所部有犯法不舉劾者減罪人罪三等況監臨內相殺被殺者又是本親一違律條二乖親義受財一疋以上並是枉法之贜贜輕及不受財各得私和之罪其間有罪重者各從重科又問主被人殺部曲奴婢私和受財不告官府合得何罪

答曰奴婢部曲身系於主主被人殺侵害極深其有受財私和知殺不告金科𨿽無節制亦須比附論刑豈爲在律無條遂使獨爲僥幸然奴婢部曲法爲主隱其有私和不告得罪並同子孫

唐律疏義卷十七

欽定四庫全書

唐律疏義卷十八

唐長孫無忌等撰

賊盜二【凢九條】

以物置人耳鼻

諸以物置人耳鼻及孔竅中有所妨者杖八十其故屏去人服用飲食之物以故殺傷人者各以鬭殺傷論疏義曰耳鼻孔竅皆爲要所輙以他物置中所所妨者杖八十本條毆罪重者依毆法毆未有罪者亦不科其屏去人服用飲食之物謂寒月屏去人衣服或登髙乘馬私去梯轡或饑渴之人屏去飲食之類以屏去之故及置物於人孔竅之中而殺傷人者各以鬭殺傷論若殺凢人或殺尊長應死或於卑幼及賤人𨿽殺不合償死及傷尊卑貴賤各有等差須依鬭律從本犯科防故云各以鬭殺傷論

若恐迫人使畏懼致死傷者各隨其狀以故鬭戲殺傷論疏義曰若恐迫人者謂恐動逼迫使人畏懼而有死傷者若履危險臨水岸故相恐迫使人墜陷而致死傷者依故殺傷法若因鬭恐迫而致死傷者依鬭殺傷法或因戲恐迫使人畏懼致死傷者以戲殺傷論若有如此之類各隨其狀依故鬭戲殺傷法科罪造畜蠱毒【問答四】

諸造畜蠱毒【謂造合成蠱堪以害人者】及敎令者絞造畜者同居家口𨿽不知情若里正【坊正村正亦同】知而不紏者皆流三千里疏義曰蠱有多種罕能究悉事闗左道不可備知或集合諸蠱置於一器之內久而相食諸蠱皆盡若蛇在卽爲蛇蠱之類造謂自造畜謂得畜可以毒害於人故注云謂造合成蠱堪以害人者若自造若傳畜貓鬼之類及敎令人並合絞罪若同謀而造律不言皆卽有首從其所造及畜者同居家口不限籍之同異𨿽不知情若里正坊正村正知而不紏者皆流三千里問曰律文惟言里正坊正等罪不言州縣知情之法若州縣官司知而不紏復合何罪

答曰里正之等親管百姓旣同裏閈多相暗委州縣去人稍逺管戶又多是故律文遂無節制若知而不紏依鬭訟律監臨之官知所部有犯法不舉劾者減罪人罪三等紏彈之官惟減二等

造畜者𨿽防赦並同居家口及敎令人亦流三千里【八十以上十歲以下及篤疾無家口同流者放免】卽以蠱毒毒同居者被毒之人父母妻妾子孫不知造蠱情者不坐

疏義曰造畜蠱毒之人𨿽防大赦並同居家口及敎令人亦流三千里注云八十以上十歲以下及篤疾無家口同流者放免據此老幼及篤疾身自犯罪猶尙免流今以同居共活有同流家口亦配無同居家中共去其老小及疾不能自存故從放免卽造畜蠱毒之人以蠱毒毒同居者其被毒之人父母妻妾子孫不知造蠱毒情者並免流罪

問曰被毒之人父母不知情者放免假有親兄弟大房造蠱以毒小房旣同父母未知父母合免以否答曰蠱毒家口防赦猶流恐其涉於知情所以例不聼住若以蠱毒毒同居被毒之人父母妻妾子孫不知情者不坐𨿽復兄弟相毒終是被毒之人父母旣無不免之制不知情者合原

又問老小篤疾無家口同流者放免其家總無良口惟有部曲若有奴婢一人得爲有同流家口老小篤疾仍配以否答曰部曲旣許轉事奴婢比之資財諸條多不同良人卽非同流家口之例

又問依律犯罪未發自首合原造畜蠱毒之家良賤一人先首事旣首訖得免罪以否

答曰犯罪首免本許自新蠱毒已成自新難雪比之防赦仍並從流

以毒藥藥人【問答一】

諸以毒藥藥人及賣者絞【謂堪以殺人者𨿽毒藥可以療病買者將毒人賣者不知情不坐】卽賣買而未用者流二千里

疏義曰凢以毒藥藥人謂以鴆毒冶葛烏頭附子之類堪以殺人者將用藥人及賣者知情並合科絞注云謂堪以殺人者𨿽毒藥可以療病買者將以毒人賣者不知毒人之情賣者不坐卽賣買而未用者謂買毒藥擬將殺人賣者知其本意而未用者流二千里問曰毒藥藥人合絞其有尊卑長幼貴賤得罪並依律以否

答曰律條簡要止爲凢人生文其有尊卑貴賤例從輕重相舉若犯尊長及貴者各依謀殺已殺法如其施於卑賤亦凖謀殺已殺論如其藥而不死者並同謀殺已傷之法

脯肉有毒曾經病人有餘者速焚之違者杖九十若故與人食並出賣令人病者徒一年以故致死者絞卽人自食致死者從過失殺人法【盜而食者不坐】

疏義曰脯肉有毒謂曽經人食爲脯肉所病者有餘速卽焚之恐人更食須絕根本違者杖九十其知前人食已得病故將更與人食或將出賣以故令人病者合徒一年因而致死者絞卽人自食致死者謂有餘不速焚之𨿽不與人其人自食因卽致死者從過失殺人法徵銅入死家注云盜而食者不坐謂人竊盜而食之以致死傷者脯肉主不坐仍科不速焚之罪其有害心故與尊長食欲令死者亦凖謀殺條論施於卑賤至死依故殺法

憎惡造厭魅【問答一】

諸有所憎惡而造厭魅及造符書咒詛欲以殺人者各以謀殺論減二等【於期親尊長及外祖父母夫夫之祖父母父母各不減】

疏義曰有所憎嫌前人而造厭魅厭事多方罕能詳悉或圖畵形像或刻作人身刺心釘眼系手縛足如此厭勝事非一緒魅者或假托鬼神或妄行左道之類或咒或詛欲以殺人者各以謀殺論減二等若於期親尊長及外祖父母夫夫之祖父母父母各不減依上條皆合斬罪

以故死者各依本殺法欲以疾苦人者又減二等【子孫於祖父母父母部曲奴婢於主者各不減】

疏義曰以故致死者謂以厭魅符書咒詛之故但因一事致死者不依減二等各從本殺法欲以疾苦人者謂厭魅符書咒詛不欲令死惟欲前人疾病苦痛者又減二等稱又減者謂大功以下親及凢人非外祖父母謀殺得減二等者謂從謀殺上總減四等注云子孫於祖父母父母部曲奴婢於主者各不減卽是期親尊長外祖父母夫夫之祖父母惟減二等其祖父母父母以下𨿽經欲令疾苦亦同謀殺之法皆斬不同減例

問曰咒詛大功以上尊長小功尊屬欲令疾苦未知合入十惡以否

答曰疾苦之法同於毆傷謀毆大功以上尊長小功尊屬不入十惡如其已疾苦理同毆法便當不睦之條

卽於祖父母父母及主直求愛媚而厭咒者流二千里若涉乘輿者皆斬

疏義曰子孫於祖父母父母及部曲奴婢於主造厭咒符書求直愛媚者流二千里若涉乘輿者罪無首從皆合處斬直求愛媚便得極刑重於盜服禦之物凖例亦入十惡

殺人移鄕

諸殺人應死防赦免者移鄕千里外其工樂雜戶及官戶奴並太常音聲人𨿽移鄕各從本色【部曲及奴出賣及轉配事千里外人】

疏義曰殺人應死防赦免罪而死家有期以上親者移鄕千里外爲戶其有特勑免死者亦依防赦例移鄕工樂及官戶奴並謂不屬縣貫其雜戶太常音聲人有縣貫仍各於本司上下不從州縣賦役者此等殺人防赦𨿽合移鄕各從本色謂移鄕避讎並從本色驅去注云部曲及奴出賣謂私奴出賣部曲將轉事人於千里之外

若羣黨共殺止移下手者及頭首之人若死家無期以上親或先相去千里外卽習天文業已成若婦人有犯及殺他人部曲奴婢並不在移限【部曲奴婢自相殺者亦同】違者徒二年

疏義曰羣黨共殺謂謀殺造意合斬從而加功者絞同謀共鬭各以下手重者爲重罪亦合處絞律故云止移下手及頭首之人謂𨿽不下手發意元謀或以威力使人殺者並合移鄕𨿽有從而加功凖律合死旣不下手共殺者卽不移鄕若死家無期以上親或先相去千里外卽習天文謂天文觀生天文生以上業已成者若婦人有犯謂無常居隨夫所在及殺他人部曲奴婢此等並不在移鄕避讎之限注云部曲奴婢自相殺者亦同謂亦不在移鄕之例此以上應移而不移不應移而移違者各徒二年

殘害死屍

諸殘害死屍【謂焚燒支解之類】及棄屍水中者各減鬭殺罪一等【緦麻以上尊長不減】

疏義曰殘害死屍謂支解形骸割絕骨體及焚燒之類及棄屍水中者各減鬭殺罪一等謂合死者死上減一等應流者流上減一等之類注云緦麻以上尊長不減謂殘害及棄屍水中各依鬭殺合斬不在減例

棄而不失及髠發若傷者又各減一等卽子孫於祖父母父母部曲奴婢於主者各不減【皆謂意在於惡者】

疏義曰棄屍水中還得不失髠發謂髠去其發傷謂故傷其屍傷無大小但非支解之類各又減一等謂凢人各減鬭殺罪二等緦麻以上尊長惟減一等大功以上尊長及小功尊屬仍入不睦卽子孫於祖父母父母部曲奴婢於主者各不減並同鬭殺之罪子孫合入惡逆決不待時注云皆謂意在自於惡者謂從殘害以下並謂意在於惡如無惡心謂若願焚屍或遺言水及逺道屍柩將骨還鄕之類並不坐穿地得死人【問答一】

諸穿地得死人不更埋及於冢墓燻狐貍而燒棺槨者徒二年燒屍者徒三年緦麻以上尊長各遞加一等卑幼各依凢人遞減一等

疏義曰因穿地而得死人其屍不限新舊不卽埋掩令其暴露或於他人墓而燻狐貍之類因燒棺槨者各徒二年謂惟燒棺槨火不到屍其燒棺槨者緦麻以上尊長從徒二年上逓加一等至期親尊長流二千五百里其卑幼各依凢人逓減一等緦麻於二年上減一等徒一年半小功徒一年大功杖一百期親杖九十若穿地得死人可識知是緦麻以上尊長而不更埋亦從徒二年上逓加一等卑幼亦從徒二年上逓減一等各凖燒棺槨之法其燒屍者徒三年緦麻以上尊長各逓加一等謂從徒三年上逓加一等燒大功尊長屍流三千里𨿽期親尊長罪亦不加其卑幼各逓減一等謂緦麻卑幼減凢人一等徒二年半逓減至期親卑幼猶徒一年

問曰下條發者加役流注云招魂而亦是此文燒屍者徒三年未知招魂而亦同以否

答曰凖律招魂而發冢者與有屍同罪律有燒棺槨之文復著燒尸之罪招魂而棺內無屍止得從燒棺槨之法不可同燒尸之罪

若子孫於祖父母父母部曲奴婢於主冡墓燻狐貍者徒二年燒棺槨者流三千里燒屍者絞

疏義曰稱子孫於祖父母父母者曾髙亦同部曲奴婢者隨身客女亦同子孫於祖父母父母部曲奴婢於主冢墓燻狐貍者徒二年若燒棺槨者流三千里燒屍者絞

造祅書祅言

諸造祅書及祅言者絞【造謂自造休咎及鬼神之言妄說吉凶涉於不順者】疏義曰造祅書及祅言者謂搆成怪力之書詐爲鬼神之語休謂妄說他人及己身有休徴咎謂妄言國家有咎惡觀天畫地詭說災祥妄陳吉防並涉於不順者絞

傳用以惑眾者亦如之【傳謂傳言用謂用書】其不滿眾者流三千里言理無害者杖一百卽私有祅書𨿽不行用徒二年言理無害者杖六十

疏義曰傳用以惑眾者謂非自造傳用祅言祅書以惑三人以上亦得絞罪注云傳謂傳言用謂用書其不滿眾者謂被傳惑者不滿三人若是同居不入眾人之限此外一人以上𨿽不滿眾合流三千里其言理無害者謂祅書祅言𨿽說變異無損於時謂若豫言水旱之類合杖一百卽私有祅書謂前人舊作衷私相傳非已所制𨿽不行用仍徒二年其祅書言理無害於時者杖六十

夜無故入人家【問答一】

諸夜無故入人家者笞四十主人登時殺者勿論若知非侵犯而殺傷者減鬭殺傷二等

疏義曰夜無故入人家依刻漏法晝漏盡爲夜夜漏盡爲晝謂夜無事故輒入人家笞四十家者謂當家宅院之內登於入時被主人格殺之者勿論若知非侵犯謂知其迷誤或因醉亂又老小疾患並及婦人不能侵犯而殺傷者減鬭殺傷二等若殺他人奴婢合徒三年得減二等徒二年之類

問曰外人來姦主人舊已知委夜入而殺亦得勿論以否

答曰律開聼殺之文本防侵犯之輩設令舊知姦穢終是法所不容但夜入人家理或難辯縱令知犯亦爲罪人若其殺卽加罪便恐長其侵暴登時許殺理用無疑況文稱知非侵犯而殺傷者減鬭殺傷二等卽明知是侵犯而殺自然依律勿論

其已就拘執而殺傷者各以鬭殺傷論至死者加役流疏義曰已就拘執謂夜入人家已被擒獲拘畱執縛無能相拒本罪𨿽重不合殺傷主人若有殺傷各依鬭法科罪至死者加役流

唐律疏義卷十八

欽定四庫全書

唐律疏義卷十九

唐長孫無忌等撰

賊盜三【凡一十七條】

盜大祀神禦物

諸盜大祀神禦之物者流二千五百里【謂供神禦者惟帳幾杖亦同】其擬供神禦【謂營造未成者】

疏義曰盜大祀神禦之物公取竊取皆爲盜大祀謂天地宗廟神州等其供神禦所用之物而盜之者流二千五百里注云謂供神禦者帷帳幾杖亦同謂見供神禦者𨿽帷帳幾杖亦得流罪故云亦同其擬供神禦謂上文神禦之物及帷帳幾杖營造未成擬欲供進者故注云謂營造未成者

及供而廢闋若享薦之具已饌呈者徒二年【享薦謂玉帛牲牢之屬饌呈謂已入祀所經祀官省視者】未饌呈者徒一年半已闋者杖一百【已闋謂接神禮畢】若盜釡甑刀匕之屬並從常盜之法

疏義曰供而廢闋謂神禦之物供祭已訖退還所司者故云廢闋若享薦之具已饌呈者謂牲牢棗栗脯修之屬已入神所呈閱祀官訖而盜者合徒二年故注云饗薦謂玉幣牲牢之屬未饌呈者徒一年半謂以上玉幣牲牢饌具之屬未饌呈祀官而盜者徒一年半已闋者謂神前飲食薦享已了退而盜者得杖一百若盜釡甑刀匕之屬謂並不用供神故從常盜之法一尺杖六十一疋加一等五疋徒一年五疋加一等罪止加役流言之屬謂盤盂雜器之類

盜禦寶

諸盜禦寶者絞乘輿服禦物者流二千五百里【謂供奉乘輿之物服通衾茵之屬眞副等皆須監當之官部分擬進乃爲禦物】其擬供服禦及供而廢闋若食將禦者徒二年【將禦謂已呈監當之官】擬供食禦及非服而禦者徒一年半

疏義曰稱禦者太皇太后皇太后皇后亦同皇太子減一等皇帝八寶皆以玉爲之有神寶受命寶皇帝行寶皇帝之寶皇帝信寶天子行寶天子之寶天子信寶此等八寶皇帝所用之物並爲禦寶其三後寶以金爲之並不行用盜者俱得絞刑其盜皇太子寶凖例合減一等流三千里若盜皇太子妃寶亦流三千里後寶旣與禦寶不殊妃寶明與太子無別乘與服禦物謂供奉乘輿服用之物三後服禦之物亦同盜者流二千五百里若盜皇太子及妃所服用物凖例減一等合徒三年計贜重者卽凖贜同常盜之法加一等注云謂供奉乘輿之物服通衾茵之屬稱之屬者氊褥之類眞副等眞謂見供服用之衣副謂副二之服皆須監當之官部分擬進者乃爲禦物其擬供服禦謂營造未成及供而廢闋謂已供用事畢是名廢闋若食將禦者謂禦食已呈監當之官擬進而盜及食者從擬供服禦以下各徒二年故注云將禦謂已呈監當之官擬供食禦謂未呈監當之官及非服而禦之物者若食及盜各徒一年半贜重者各計贜以常盜論加一等

盜官文書印

諸盜官文書印者徒二年餘印杖一百【謂貪利之而非行用者余印謂印物及畜產者】

疏義曰印者信也謂印文書施行通達上下所在信受故曰官文書印盜此印者徒二年餘印杖一百餘印謂給諸州封函及畜產之印在令式印應官給但非官文書之印盜者皆杖一百注云謂貪利之而非行用者皆謂籍以爲財不宜行用若將行用卽從僞造僞冩封用規避之罪科之

盜制書

諸盜制書者徒二年官文書杖一百重害文書加一等紙券又加一等【亦謂貪利之無所施用者重害謂徒罪以上獄案及婚姻良賤勲賞黜陟授官除免之類】

疏義曰盜制書徒二年勑及奏抄亦同勑防無禦書奏抄卽有禦書不可以禦書奏抄輕於勑防各與盜制書罪同官文書謂在司尋常施行文書有印無印等重害文書加一等合徒一年注云亦謂貪利之亦如上條盜印借爲財用無所施行重害謂徒罪以上獄案及婚姻良賤勲賞黜陟授官除免之類者之類者謂倉糧財物行軍文簿帳及戶籍手實之屬盜者各徒一年若欲動事盜者自從增減之律

卽盜應除文案者依凢盜法

疏義曰卽盜應除文案者依令文案不須常畱者每三年一揀除旣是年久應除卽非見行文案故依凢盜之法計贜科罪

盜宮殿門符

諸盜宮殿門符發兵符傳符者流二千里使節及皇城京城門符徒三年餘符徒一年門鑰各減三等盜州鎭及倉廚廐庫闗門等鑰杖一百縣戍等諸門鑰杖六十疏義曰開閉殿門皆用銅魚合符用符鑰法式已於擅興律解訖發兵符以銅爲之左者進內右者付州府監及提兵鎭守之所並畱守應執符官人其符𨿽通余用爲發兵事重故以發兵爲目傳符謂給將乘驛者依公式令下諸方傳符兩京及北都畱守爲麟符東方靑龍西方白虎南方朱雀北方武兩京畱守二十左十九右一餘皆四左三右一左者進內右者付外州府監應執符人其兩京及北都畱守符並進內須遣使向四方皆給所詣處左符書於骨帖上內著符裏用泥封以門下省印印之所至之處以右符勘合然後承用盜者合流二千里節者皇華出使黜陟幽明輶軒奉制宣威殊俗皆執旌節取信天下及皇城門謂朱雀等門京城門謂明徳等門盜此門符及使節者各徒三年餘符徒一年餘符謂禁苑及交巡等符案擅興律凢言餘符者契亦同卽契應發兵者同發兵符法然則盜發兵契各同餘符之罪門鑰各減三等謂各減所開閉之門魚符三等假有盜宮殿門符合流二千里門鑰減三等得徒二年餘鑰應減門符並凖此若是禁苑門鑰不可輕於州鎭闗門等鑰盜州鎭及官倉廚廐庫及闗門等鑰各杖一百縣戍等諸門鑰稱諸門鑰者謂內外百司及坊市門官有門禁盜其鑰者各杖六十

盜禁兵器

諸盜禁兵器者徒二年甲弩者流二千里若盜罪輕同私有法盜餘兵器及旌旗幡幟者杖九十若盜守衛宮殿兵器者各加一等卽在軍及宿衞相盜還充官用者各減二等

疏義曰盜禁兵器者徒二年謂非弓箭刀楯短矛私家不合有者皆爲禁兵器甲弩者流二千里盜罪輕者同私有法卽是盜弩一張流二千里盜甲一領亦流二千里案擅興律私有甲一領及弩三張流二千里甲三領及弩五張絞盜甲三領或盜弩五張並得絞罪是名盜罪輕同私有法其盜餘兵器謂𨿽是官兵器私家合有者及旌旗幡幟者杖九十並據盜官物計贜重加凢盜一等若盜守衛宮殿兵器者又各加一等謂見用守衛宮殿加凢盜二等卽在軍謂在行軍之所若宿衛相盜還充官用者各減二等若入私者各同上文盜法

盜毀天尊佛像

諸盜毀天尊像佛像者徒三年卽道士女冠盜毀天尊像僧尼盜毀佛像者加役流眞人菩薩各減一等盜而供養者杖一百【盜毀不相須】

疏義曰凢人或盜或毀天尊若佛像各徒三年道士女冠盜毀天尊像僧尼盜毀佛像者各加役流爲其盜毀所事先聖形像故加役流不同俗人之法眞人菩薩各減一等凢人盜毀徒二年半道士女冠盜毀眞人僧尼盜毀菩薩各徒三年盜而供養者杖一百謂非貪利將用供養者但盜之與毀各得徒流之坐故注云盜毀不相須其非眞人菩薩之像盜毀余像者若化生神王之類當不應爲從重有贜入己者卽依凢盜法若毀損功庸多者計庸坐贜論各令修立其道士等盜毀佛像及菩薩僧尼盜毀天尊若眞人各依凢人之法

發冢【問答一】

諸發冢者加役流【發徹卽坐招防而亦是】已開棺槨者絞發而未徹者徒三年

疏義曰禮云葬者藏也欲人不得見古之者厚衣之以薪後代聖人易之以棺槨有發冢者加役流注云發徹卽坐招魂而亦是謂開至棺槨卽爲發徹先無屍柩招魂而但使發徹者並合加役流已開棺槨者絞謂有棺有槨者必須棺槨兩開不待取物觸屍俱得絞罪其不用棺槨者若發而見屍亦同已開棺槨之坐發而未徹者謂𨿽發冢而未至棺槨者徒三年

其冢先穿及未殯而盜屍柩者徒二年半盜衣服者減一等器物甑版者以凢盜論

疏義曰其先穿謂先自穿陷舊有隙宂者未殯謂屍猶在外未殯埋而盜屍柩者徒二年半謂盜者原無惡心或欲詐代人屍或欲別處攺之類盜衣服者減一等得徒二年計贜重者以凢盜論加一等此文旣稱未殯明上文發冡殯訖而發者亦是若盜器物甎版者謂冡先穿取其明器等物或甎若版以凢盜論

問曰發冢者加役流律旣不言尊卑貴賤未知發子孫冢得罪同凢人否

答曰五刑之屬條有三千犯狀旣多故通比附然尊卑貴賤等數不同刑名輕重粲然有別尊長髮卑幼之墳不可重於殺罪若發尊長之冢據法止同凢人律云發冢者加役流在於凢人便減殺罪一等若發卑幼之冢須減本殺一等而科之已開棺槨者絞卽同已殺之坐發而未徹者徒三年計凢人之罪減死二等卑幼之色亦於本殺上減二等而科若盜屍柩者依減三等之例其於尊長並同凢人

盜園陵內艸木

諸盜園陵內艸木者徒二年半若盜他人墓塋內樹者杖一百

疏義曰園陵者三秦記云帝王陵有園因謂之園陵三輔黃圖云謂陵四防門通四園然園陵艸木而合芟刈而有盜者徒二年半若盜他人墓塋內樹者杖一百若贜重者凖下條以凢盜論加一等若其非盜惟止斫伐者凖雜律毀伐樹木稼穡各凖盜論園陵內徒二年半他人墓塋內樹杖一百

盜官私牛馬殺

諸盜官私牛馬而殺者徒二年半

疏義曰馬牛軍國所用故與余畜不同若盜而殺者徒二年半若凖贜重於徒二年半者以凢盜論加一等其有盜殺牛之類鄕俗不用耕駕者計贜以凢盜論

盜不計贜罪名

諸盜不計贜而立罪名及言減罪而輕於凢盜者計贜重以凢盜論加一等

疏義曰從盜大祀神禦之物以下不計贜科惟立罪名亦有減處並謂得罪應重故別立罪名若減罪輕於凢盜者各須計贜以凢盜論加一等假有盜他人馬牛而殺評馬牛贜直絹二十疋若計凢盜合徒二年半以盜殺馬牛故加凢盜一等處徒三年及言減罪輕於凢盜者上條盜屍柩者徒二年半盜衣服者減一等假有盜屍柩上衣服絹二十疋依凢盜法徒二年半文稱減一等只徒二年故凢盜加一等亦徒三年是名以凢盜論加一等若盜皇太子服用及盜中小祀等物𨿽得減罪亦是盜不計贜

彊盜【問答一】

諸彊盜【謂以威若力而取其財先彊後盜先盜後彊等若與人藥酒及食使狂亂取財亦是卽得闌遺之物毆擊財主而不還及竊盜發覺棄財逃走財主追捕因相拒捍如此之類事有因緣者非彊盜】疏義曰彊盜取人財注云謂以威若力假有以威脇人不加凶力或有直用凶力不作威脇而刼掠取財者先彊後盜謂先加迫脇然後取財先盜後彊謂先竊其財事覺之後始加威力如此之例俱爲彊盜若飲人藥酒或食中加藥令其迷謬而取其財者亦從彊盜之法卽得闌遺之物財主來認因卽毆擊不肯還物及竊盜取人財財主知覺遂棄財逃走財主逐之因相拒捍如此之類是事有因緣並非彊盜自從鬭毆及拒捍追捕之法

問曰據捕亡律被盜𨿽傍人皆得捕系未審盜者將財逃走傍人追捕因卽格傷或絕時不絕時得罪同彊盜否

答曰依律盜者𨿽是傍人皆得捕系以送官司盜者旣將財逃走傍人依律合捕其人乃拒傷捕者卽是先盜後彊絕時以後捕者旣無財主尋逐便是不知盜由因相拒格惟有拒捕之罪不成彊盜

不得財徒二年一尺徒三年二疋加一等十疋及傷人者絞殺人者斬【殺傷奴婢亦同𨿽非財主但因盜殺傷皆是】其持仗者𨿽不得財流三千里五疋絞傷人者斬

疏義曰盜𨿽不得財徒二年若得一尺卽徒三年每二疋加一等贜滿十疋𨿽不滿十疋及不得財但傷人者並絞殺人者並斬謂因盜而殺傷人者注云殺傷奴婢亦同諸條奴婢多悉不同良人於此殺傷奴婢亦同良人之坐𨿽非財主但因盜殺傷皆是無問良賤皆如財主之法盜人若持仗𨿽不得財猶流三千里贜滿五疋合絞持仗者𨿽不得財傷人者斬罪無首從

竊盜

諸竊盜不得財笞五十一尺杖六十一疋加一等五疋徒一年五疋加一等五十疋加役流

疏義曰竊盜人財謂潛形隱面而取盜而未得者笞五十得財一尺杖六十一疋加一等卽是一疋一尺杖七十以次而加至贜滿五疋不更論尺卽徒一年每五疋加一等四十疋流三千里五十疋加役流其有於一家頻盜及一時而盜數家者並累而倍論倍謂二尺爲一尺若有一處贜多累倍不加重者止從一重而防其倍贜依例總徵

監臨主守自盜

諸監臨主守自盜及盜所監臨財物者【若親王財物而監守自盜亦同】加凢盜二等三十疋絞【本條已有如者亦累加之】

疏義曰假如左藏庫物則太府卿丞爲監臨左藏令丞爲監事見守庫者爲主守而自盜庫物者爲監臨主守自盜又如州縣官人盜部內人財物是爲盜所監臨注云若親王財物依令皇兄弟皇子爲親王監守自盜王家財物亦同官物之罪加凢盜二等一尺杖八十一疋加一等一疋一尺杖九十五疋徒二年五疋加一等是名加凢盜二等三十疋絞注云本條已有加者亦累加之謂監臨主守自盜所監主不計【闕】之物計贜重者以凢盜論加一等卽是本條已有加於此又加二等假有武庫令自盜禁兵器計贜直絹二十疋凢人盜者二十疋合徒二年半以盜不計贜而立罪名計贜重者加凢盜一等徒三年監主又加二等流二千五百里如此之類是本條已有加者亦累加之

故燒人房屋【問答一】

諸故燒人捨屋及積聚之物而盜者計所燒減價並贜以彊盜論

疏義曰賊人姦詐千端萬緒濫竊穿窬觸途詭譎或有燒人捨屋及積聚之物因卽盜取其財計所燒之物減價並於所盜之物計贜以彊盜論十疋絞問曰有人持仗燒人捨宅因卽盜取其財或燒傷物主合得何罪

答曰依雜律故燒人捨屋徒三年不限彊之與竊然則持仗燒人捨宅止徒三年因卽盜取財物便是原非盜意𨿽復持仗而行事同先彊後盜計贜以彊盜科罪火若傷人者同彊盜傷人法

恐喝取人財物【問答二】

諸恐喝取人財物者【口恐喝亦是】凖盜論加一等𨿽不足畏忌財主懼而自與亦同【輾轉傳言而受財者皆爲從坐若爲人所侵損恐喝以求備償事有因緣之類者非】

疏義曰恐喝者謂知人有犯欲相告訴恐喝以取財物者注云口恐喝亦是𨿽口恐喝亦與文牒同計贜凖盜論加一等謂一尺杖七十一疋加一等五疋徒一年半五疋加一等三十五疋流三千里𨿽不足畏忌但財主懼而自與財者亦同恐喝之罪注云輾轉傳言假若甲遣乙丙傳言於丁恐喝取物五疋甲合徒一年半乙丙並各徒一年是名展轉傳言受財者皆爲從坐若爲人所侵損恐喝以求備償假有甲爲乙踐損田苗遂恐喝於乙得倍苗之外更取財者爲有損苗之由不當恐喝之坐苗外餘物卽當非監臨主司因事受財坐贜論科防此是事有因緣之類者非恐喝

問曰恐喝取財五疋首不行又不受分傳言者二人一人受財一人不受財各合何罪

答曰律稱凖盜須依盜法案下條共盜者並贜論造意及從行而不受分卽受分而不行各依本首從法若造意不行又不受分卽以行人專進止者爲首造意爲從至死減一等從者不行又不受分笞四十其首不行又不受分卽以傳言取物者爲首五疋合徒一年半造意者爲從合徒一年又一人不受分亦合爲從笞五十

問曰監臨恐喝所部取財合得何罪

答曰凢人恐喝取財準盜論加一等監臨之官不同凢人之法名例當條𨿽有罪名所爲重者自從重理從彊乞之律合凖枉法而科若知有罪不虛恐喝取財物者合從眞枉法而防

若財未入者杖六十卽緦麻以上自相恐喝者犯尊長以凢人論【彊盜亦凖此】犯卑幼各依本法

疏義曰恐喝取財無限多少財未入者杖六十卽緦麻以上自相恐喝者犯尊長以凢人準盜論加一等彊盜亦準此者謂別居期親以下卑幼於尊長家行彊盜者𨿽同於凢人家彊盜得罪若有殺傷應入十惡者仍入十惡犯卑幼各依本法謂恐喝緦麻小功卑幼取財者減凢人一等五疋徒一年大功卑幼減二等五疋杖一百期親卑幼減三等五疋杖九十之類

本以他故毆人奪物【問答二】

諸本以他故毆擊人因而奪其財物者計贜以彊盜論至死者加役流

疏義曰謂本無規財之心乃爲別事毆打因見財物遂卽奪之事類先彊後盜故計贜以彊盜論一尺徒三年二疋加一等以先無盜心之故贜滿十疋應死者加役流若奪財物不得者止從故鬭毆法文稱計贜以彊盜論奪物贜不滿尺同彊盜不得財徒二年旣原無盜心𨿽持仗亦不加其罪

因而竊取者以竊盜論加一等若有殺傷者各從故鬭法

疏義曰先因他故毆擊而輙竊取其財以竊盜論加一等一尺杖七十一疋加一等若有殺傷者謂本因毆擊殺傷原非盜財損害各從故鬭法謂因鬭致死者絞故殺者斬稱各者從彊奪及竊取各以故鬭論問曰監臨官司本以他故毆擊部內之人因而奪其財物或竊取三十疋者合得何罪

答曰律稱本因他故毆擊人原卽無心盜物毆訖始奪事與彊盜相類凖贜𨿽依彊盜罪止加役流故知其贜𨿽多法不至死因而竊取以竊盜論加一等者爲監臨主司毆擊部內因而竊物以竊盜論加凢盜三等上文彊盜旣不至死下文竊盜不可引入絞刑三十疋者罪止加役流

又問名例云稱以盜論者與眞犯同此條因而竊取以竊盜論加一等旣云加一等卽重於竊之法監臨竊三十疋者絞今答不死理有未通

答曰本條別有制與例不同者依本條文稱奪其財物者以彊盜論至死者加役流又云加者不得加至於死是明本以他故毆人因而奪物縱至百疋罪止加役流況於竊取人財豈得加入於死監臨𨿽有加罪加法不至死刑況下條略奴婢及和誘各依彊盜等法罪止流三千里注云𨿽監臨守守亦同卽此條𨿽無監臨之文亦不加入於死

唐律疏義卷十九﹤史部﹐政書類﹐法令之屬﹐唐律疏義﹥

欽定四庫全書

唐律疏義卷二十

唐長孫無忌等撰

賊盜四【凢一十五條】

盜緦麻小功財物

諸盜緦麻小功親財物者減凢人一等大功減二等期親減三等殺傷者各依本殺傷論【此謂因盜而誤殺者若有所規求而故殺期以下卑幼者絞余條凖此】

疏義曰緦麻以上相盜皆據別居卑幼於尊長家彊盜已經恐喝條釋訖其尊長於卑幼家竊盜若彊盜及卑幼於尊長家行竊盜者緦麻小功減凢人一等大功減二等期親減三等殺傷者各依本殺傷論謂因盜誤殺傷人若殺傷尊卑長幼各依本殺傷法注云此謂因盜而誤殺者謂本心只欲規財因盜而誤殺人者亦同因盜過失殺人依鬭殺之罪不言傷者爲傷罪稍輕聼從誤傷之法但殺人坐重𨿽誤同鬭殺論若實故殺自依故殺傷法若有所規求故殺期以下卑幼者絞卽此條因盜自爲有所規求故殺期以下卑幼者絞誤殺者自依本鬭殺傷論余條謂諸條姦及略和誘但是爭競有所規求而故殺期以下卑幼本條不至死者並絞故云余條凖

此

卑幼將人盜己家財【問答一】

諸同居卑幼將人盜己家財物者以私輙用財物論加二等他人減常盜罪一等若有殺傷者各依本法【他人殺傷縱卑幼不知情仍從本殺傷法坐之】

疏義曰同居卑幼謂共居子孫弟侄之類將外人共盜己家財物者以私輙用財物論加二等按戶婚律同居卑幼私輙用財者十疋笞十十疋加一等罪止杖一百他人減凢盜一等謂卑幼將人盜物𨿽多罪止徒一年半他人減常盜罪一等其於首從自依常例若有殺傷者各依本殺傷法謂依故殺傷尊長卑幼法縱不知情他人亦依彊盜殺傷法注云他人殺傷縱卑幼不知情仍從本殺傷法坐之謂卑幼不知他人殺傷之情仍從故殺傷法稱坐之者不在除免加役流之例若他人誤殺傷尊長卑幼不知情亦依誤法其被殺傷人非尊長者卑幼不知殺傷情惟得盜罪無殺傷之坐其有知情並自殺傷者各依本殺傷之法

問曰卑幼將人盜己家財物以私輙用財物論加二等他人減常盜一等若卑幼共他人彊盜者律無加罪之文未知更加罪以否

答曰彊之與竊罪狀不同案職制律貸所監臨財物彊者加二等餘條彊者凖此諸親相盜罪有等差將人盜己家財物者加私輙用財物二等更無彊盜之文止明殺傷之坐若殺傷罪重從殺傷法科如殺傷坐輕卽凖彊者加二等此是一部通例故條不別生文

因盜過失殺傷人

諸因盜而過失殺傷人者以鬭殺傷論至死者加役流【得財不得財等財主尋逐遇他死者非】

疏義曰因行竊盜而過失殺傷人者以其本有盜意不從過失收贖故以鬭殺傷論其殺傷之罪至死者加役流注云得財不得財等謂得財與不得財並從鬭殺傷科財主尋遂遇他死者非謂財主尋逐盜物之賊或墜馬或落坑致死之類是遇他故而死盜者惟得盜罪而無殺傷之坐

其共盜臨時有殺傷者以彊盜論同行人不知殺傷情者止依竊盜法

疏義曰謂共行竊盜不謀彊盜臨時乃有殺傷人者以彊盜論同行人而不知殺傷情者止依竊盜法謂同行元謀竊盜不知殺傷之情止依竊盜爲首從殺傷者依彊盜法

私財奴婢貿易官物

諸以私財物奴婢畜產之類【余條不別言奴婢者與畜產財物同】貿易官物者計其等準盜論【其貿易奴婢計職重於和誘者同和誘法】

疏義曰以私家財物奴婢畜產之類或有碾磑邸店荘宅車船等色故云之類注云余條不別言奴婢者與畜產財物同謂反逆條中稱資財並沒官不言奴婢畜產卽是總同財物又廐庫律驗畜產不以實者一笞四十三加一等罪止杖一百若以故價有增減贜重者計所增減坐贜論卽無驗奴婢之文若驗奴婢不實者亦同驗畜產之法故云余條不別言奴婢者與畜產財物同貿易官物者謂以私物貿易官物計其等凖盜論假將私奴貿易官奴其奴各直絹五疋其價𨿽等仍凖盜論各徒一年注云官物賤亦如之謂私奴直絹十疋愽官奴直絹五疋亦徒一年計所利以盜論謂以私物直絹一疋貿易官物直絹兩疋卽一疋是等合凖盜論凢人之與凢人並杖六十一疋是利以盜論凢人亦杖六十有倍贜若是監臨主掌加罪加等合杖八十應累並者皆將以盜累於凖盜加罪之類除免賠贜各盡本法注云其貿易奴婢計贜重於和誘同和誘法假有監臨之官以私奴婢直絹三十疋貿易官奴婢直絹六十疋卽是計利三十疋臨臨自盜合絞凢人貿易奴婢計利五十疋卽合加役流以本條和略奴婢罪止流三千里𨿽監臨主守亦同卽於此條貿易不可更重故云同和誘法並流三千里

山野物已加功力

諸山野之物已加功力刈伐積聚而輙取者各以盜論疏義曰山野之物謂艸木藥石之類有人已加功力或刈伐或積聚而輙取者各以盜論謂各凖積聚之處時價計贜依盜法科罪

略人略賣人【問答二】

諸略人略賣人【不和爲略七歳以下𨿽和亦同略法】爲奴婢者絞爲部曲者流三千里爲妻妾子孫者徒三年【因而殺傷人者同彊盜法】疏義曰略人者謂設方略而取之略賣人者或爲經略而賣之注云不和爲略十歲以下𨿽和亦同略法爲奴婢者不共和同卽是被略十歲以下未有所知易爲誑誘𨿽共安和亦同略法略人略賣人爲奴婢者並絞略人爲部曲者或有狀驗可憑勘詰知實不以爲奴者流三千里爲妻妾子孫者徒三年爲弟侄之類亦同注云因而殺傷人者同彊盜法謂因略人拒鬭或殺若傷同彊盜法旣同彊盜之法因略殺傷傍人亦同因略傷人𨿽略人不得亦合絞罪其略人亦爲奴婢不得又不傷人以彊盜不得財徒二年擬爲部曲徒一年半擬爲妻妾子孫者徒一年在律𨿽無正文解者須盡犯狀消息輕重以類防之爲奴婢者卽與彊盜十疋相似故略人不得惟徒二年爲部曲者本條減死一等故略未得徒一年半爲妻妾子孫者減二等故亦減彊盜不得財二等合徒一年

和誘者各減一等若和同相賣爲奴婢者皆流二千里賣未售者減一等【下條凖此】卽略和誘及和同相賣他人部曲者各減良人一等

疏義曰和誘謂和同相誘減略一等爲奴婢者流三千里爲部曲者徒三年爲妻妾子孫者徒二年半若和同相賣謂元謀兩和相賣爲奴婢者賣人及被賣人罪無首從皆流二千里其數人共賣他人自依首從之法賣未售者減一等謂和同相賣未售事發各徒二年注云下條凖此謂下條得逃亡奴婢而賣未售及賣期親卑幼及子孫之婦等爲奴婢未售者亦減一等故云凖此卽略和誘和同相賣他人部曲者謂略他人部曲爲奴婢者流三千里略部曲還爲部曲者合徒三年略爲妻妾子孫徒二年半和誘者各減一等和誘部曲爲奴婢徒三年還爲部曲徒二年半爲妻妾子孫徒二年若共他人部曲和相相賣爲奴婢減流一等徒三年爲部曲者徒二年半故云各減良人一等其略和誘緦麻以上親部曲客女者律𨿽無文令有轉事量酬衣食之直不可同於凢人亦須依盜法而減緦麻小功部曲減凢人部曲一等大功減二等期親減三等

問曰部曲客女被人所誘將爲妻妾子孫而和同遂去誘者已有罪名合得何罪

答曰名例律共犯罪以造意爲首隨從者減一等背主受誘卽當此條凖其罪坐減誘者罪一等自余受誘律無正文者並合從坐科罪若逃亡之罪重者依例當條𨿽有罪名所爲重者自從重

略和誘奴婢

諸略奴婢者以彊盜論和誘者以竊盜論各罪止流三千里【𨿽監臨主守亦同】卽奴婢別賫財物者自從彊竊法不得累而科之

疏義曰略奴婢者亦謂不和經略而取計贜以彊盜論和誘者謂兩共和同以竊盜論各依彊竊爲罪其贜並合倍備各罪止流三千里注云𨿽監臨主守亦同謂𨿽是監臨主守應加亦同罪止流三千里卽奴婢別賫財物者謂除奴婢身所著衣服外剰有財物自從彊竊法因略者一尺徒三年二疋加一等和誘者一尺杖六十一疋加一等各從一重科之並不得將奴婢之身累並財物同防故云自從彊竊法不得累而科之其奴婢身別賫物略誘者不知有物止得略誘本罪贜不合科如其知者財𨿽奴婢將行各同彊竊法其略誘良人或部曲客女衣服外有財者亦同彊竊盜法不取入己者良人部曲合有資財不在坐限

若得逃亡奴婢不送官而賣者以和誘論藏隱者減一等坐之卽私從奴婢買子孫及乞取者凖盜論乞賣者與同罪【𨿽以爲良亦同】

疏義曰凢捉得逃亡奴婢依令五日內合送官司其有不送而私賣者以和誘論計贜依盜法卽私藏隱者減盜罪一等坐之卽私從奴婢買子孫及乞取者或買或乞各平所乞買奴婢之價計贓凖盜論並不在除免倍贜監臨加罪加役流之例乞賣者與同罪謂奴婢將子孫乞人及賣與人並與買乞者同罪故注云𨿽以爲良亦同謂乞買者𨿽將爲良人亦與充賤罪同

略賣期親卑幼【問答二】

諸略賣期親以下卑幼爲奴婢者並同鬭毆殺法【無服之卑幼亦同】卽和賣者各減一等其賣余親者各從凢人和略法

疏義曰期親以下卑幼者謂弟妹子孫及兄弟之子孫外孫子孫之婦及從父弟妹並謂本條殺不至死者假如鬭殺弟妹徒三年殺子孫徒一年半若略賣弟妹爲奴婢同鬭殺法徒三年賣子孫爲奴婢徒一年半之類故云各同鬭毆殺法如本條殺合至死者自入余親例無服之卑幼者謂己妾無子及子孫之妾亦同賣期親以下卑幼從本殺科之故云亦同假如殺妾徒三年若略賣亦徒三年之類卽和賣者各減一等謂減上文略賣之罪一等和賣弟妹徒二年半和賣子孫徒一年之類其賣余親各從凢人和略法者但是五服之內本條殺罪名至死者並名余親故雲從凢人和略法

問曰賣妻爲婢得同期親卑幼以否

答曰妻服𨿽是期親不可同之卑幼故諸條之內每別稱夫爲百代之始惇兩族之好本犯非應義絕或凖期幼之親若其賣妻爲婢原情卽合離異夫自嫁者依律兩離賣之充賤何宜更合此條賣期親卑幼妻固不在其中只可同彼余親從凢人和略之法其於毆殺還同凢人之罪故知賣妻爲婢不入期幼之科

又問名例律雲家人共犯止坐尊長未知此文和同相賣亦同家人共犯以否

答曰依例本條別有制與例不同依本條此文賣期親卑幼及兄弟子孫外孫之婦賣子孫及己妾子孫之妾各有正條被賣之人不合加罪爲其卑幼合受處分故也其賣余親各從凢人和略法旣同凢人爲法不合止坐家長

知略和誘和同相賣【問答一】

諸知略和誘和同相賣及略和誘部曲奴婢而買之者各減賣者罪一等

疏義曰謂知略和誘和同相賣等情而故買之者各減賣者罪一等謂各依其色凖前條減賣人罪一等假有人知略賣良人爲奴婢而買之者從絞上減一等合流三千里之類

知祖父母父母賣子孫及賣子孫之妾若己妾而買者各加賣者罪一等【展轉知情而買各與初買者冋𨿽買時不知買後知而不言者亦以知情論】

疏義曰若略和誘他人而賣得罪已重故買者減賣者罪一等若知祖父母賣子孫以下得罪稍輕故買者加賣者罪一等假有父祖賣子孫爲奴婢依鬭殺法合徒一年半知而買者加罪一等徒二年之類注云輾轉知情而買假有甲知他人祖父賣子孫而買復與乙乙又賣與丙輾轉皆知賣子孫之情而買者各與初買者同謂甲乙丙俱合徒二年若初買之時不知略誘和同相賣之情買得之後訪知卽須首告不首告者亦以知情論各同初買之罪

問曰知略和誘充賤而娶爲妻妾合得何罪

答曰知略和誘和同相賣而買之者各減賣者罪一等其略爲部曲客女減爲賤罪一等爲妻妾子孫又減一等卽是從賤爲妻妾減罪二等通初買減三等假有知略良爲婢合絞買爲婢者減一等買爲客女減二等娶爲妻妾減三等舉斯一節卽買余色減罪可知

知略和誘彊竊盜

諸知略和誘又彊盜竊盜而受分者各計所受贜凖竊竊論減一等知盜贜而故買者坐贜論減一等知而爲藏者又減一等

疏義曰知略和誘人及略和誘奴婢或彊盜竊盜若知情而受分者爲其初不同謀故計所受之贜凖竊盜論減一等假有知人彊盜受絹五疋者減竊盜一等合杖一百之類其知盜贜而故買坐贜論減一等謂知彊盜盜贜故買十疋合杖一百知而故藏又減一等合杖九十其餘犯贜故買及藏者律無罪名從不應爲流以上從重徒以下從輕

共盜並贜論【問答一】

諸共盜者並贜論造意及從行而不受分卽受分而不行各依本首從法

疏義曰共行盜者並贜論假有十人同盜得十疋人別分得一疋亦各得十疋之罪若造意之人或行而不受分或受分而不行從者亦有行而不受分或受分而不行𨿽行受有殊各依本首從爲法止用一人爲首余爲從坐假有甲造意不行受分乙爲從行而不受分仍以甲爲首乙爲從之類

若造意者不行又不受分卽以行人專進止者爲首造意者爲從至死者減一等從者不行又不受分笞四十彊盜杖八十

疏義曰假有甲造意行盜而不行所盜得財義不受分乙丙丁等同行乙爲處分方略卽行人專進止者乙合爲首甲不行爲從其彊盜應至死者減死一等流三千里𨿽有從名流罪以下仍不得減其同謀竊盜從者不行又不受分笞四十若謀彊盜從者不行又不受分杖八十

若本不同謀相遇共盜以臨時專進止者爲首余爲從坐【共彊盜者罪無首從】

疏義曰行盜本不同謀相遇共盜者卽以臨盜之時專進止者爲首餘皆爲從注云共彊盜者罪無首從謂彊盜𨿽本不同謀但是同行並無首從

主遣部曲奴婢盜者𨿽不取物仍爲首若行盜之後知情受財彊盜竊盜並爲竊盜從

疏義曰主遣當家部曲奴婢行盜𨿽不取所盜之物主仍爲行盜首部曲奴婢爲從若部曲奴婢私自行盜主後知情受財凖所受多少不限彊之與竊並爲竊盜從假有部曲等先彊盜竊盜得財主從知情受絹五疋合杖一百之類

問曰有人行盜其主先不同謀乃遣部曲奴婢隨他人爲盜爲遣行人元謀作首欲令部曲奴婢主作首答曰盜者首出元謀若元謀不行卽以臨時專進止爲首令奴婢之主旣不元謀又非行色但以處分奴婢隨盜求財奴婢之此行由主處分今所問者乃是他人元謀主𨿽驅使家人不可同於盜者先謀旣自有首其主卽爲從論計入奴婢之贜凖爲從坐假有奴婢逐他人總盜五十疋絹奴婢分得十疋奴婢爲五十疋從徒三年主爲十疋從合徒一年之類共謀彊盜不行

謀共謀彊盜臨時不行而行者竊盜共謀者受分造意者爲竊盜首余並爲竊盜從若不受分造意者爲竊盜從余並笞五十

疏義曰假有甲乙丙丁同謀彊盜甲爲首臨時不行而行者竊盜甲𨿽不行共謀受分甲旣造意爲竊盜首余行者並爲竊盜從甲若不受分復不行爲竊盜從從者不行又不受分笞五十前條竊盜從不行又不受分笞四十此條笞五十者爲元謀彊盜故也

若共謀竊盜臨時不行而行者彊盜其不行者造意受分知情不知情並爲竊盜首造意者不受分及從者受分俱爲竊盜從

疏義曰同謀行竊盜臨時有不行之人而行人自爲彊盜其不行者是元謀造意受彊盜贜分不限知情不知情並爲竊盜首其造意者不受分及從者受分俱爲竊盜從

盜經防後三犯【問答一】

諸盜經防後仍更行盜前後三犯徒者流二千里三犯流者絞【三盜止數赦後爲坐】其於親屬相盜者不用此律

疏義曰行盜之人實爲巨蠧屢犯明憲罔有悛心前後三入刑科便是怙終其事峻之以法用懲其罪故有彊盜竊盜經防更爲三犯徒者流二千里三犯流者絞亦謂防後又爲者其未防經降慮者不入三犯之限注云三盜皆據赦後爲坐謂據赦後三犯者不論赦前犯狀爲數親屬相盜者不同此律謂自依親屬本條不用此三犯之律案職制律親屬謂緦麻以上及大功以上婚姻之家假有於堂兄弟婦家及堂兄弟男女婚姻之家犯盜徒流以上並不入三犯之例

問曰有三犯死罪會降皆至流徒或一兩度止犯流徒或一兩度從死會降總計三犯亦同三犯流徒以否

答曰律有赦後之文不言降前之犯死罪會降止免極刑流徒之科本法仍在然其所犯本坐重於正犯徒流凖律而論總當三犯之例

公取竊取皆爲盜

諸盜公取竊取皆爲盜【器物之屬須移徙間國系閉之屬須絕離常處放逸飛走之屬須專制乃成盜若畜產伴類隨之不並計卽將入己及盜其母而子隨者皆並計之】

疏義曰公取謂行盜之人公然而取竊取謂方便私竊其財皆名爲盜注云器物之屬須移徙者謂器物錢帛之類須移徙離於本處珠玉寶貨之類據入於隱藏縱未將行亦是其木石重器非人力所勝應須防載者𨿽移本處未防載間猶未成盜但物有巨細難以備論略舉綱目各凖臨時取防闌圈系閉之處放逸飛走之屬謂鷹犬之類須專制在已不得自由乃成爲盜若畜產伴類隨之假有盜馬一疋別有馬隨不合並計爲罪卽因逐伴而來遂將入己及盜其母而子隨之者皆並計爲罪

部內容止盜者

諸部內有一人爲盜及容止盜者里正笞五十【坊正村正亦同】三人加一等縣內一人笞三十四人加一等【部界內有盜發及殺人者一處以一人論殺人者仍同彊盜之法】

疏義曰部內諸州縣鄕裏所管之內百姓有一人爲盜及容止盜者謂外盜入境所部容止所管里正笞五十注云坊正村正亦同謂得罪亦同里正三人加一等四人行盜合杖六十縣內一人笞三十謂縣內一人行盜縣令笞三十四人加一等有五人行盜卽笞四十之類注云部界內有盜發謂里正等以上部界之內有盜發及殺人者一處以一人論謂一處盜發同部內一人行盜一處殺人同一人行彊盜故云一處以一人論殺人者仍從彊盜之法下文彊盜者加一等殺人者亦加一等與彊盜同卽是部內有一人彊盜者里正等杖六十𨿽非部內人但當境內彊盜發亦準此容止殺人賊者亦依彊盜之法

州隨所管縣多少通計爲罪各罪止徒二年彊盜者各加一等【皆以長官爲首佐職爲從】

疏義曰州隨所管縣多少通計爲罪各罪止徒二年謂州縣里正坊正村正等並罪止徒二年彊盜者各加一等罪止徒二年半上注云殺人同彊盜之法故知殺人及發處若容止各凖彊盜加之其通計之法已於戶婚律解訖注云以長官爲首佐職爲從但宣風導俗肅淸所部長官之事故以長官爲首卽刺史縣令闕者以次官當之旣云佐職爲從卽罪不及主典

卽盜及竊發殺人後三十日捕獲【他人自捕等】主司各勿論限外能捕獲追減三等若軍役有所犯隊正以上折衝以下各凖部內徵人冒名之法同州縣爲罪

疏義曰謂部內有人行盜及當境盜發及部內人殺他人及境內人被他殺事發後三十日自捕獲並他人捕獲主司各勿論並得免罪若三十日限外能捕獲者追減三等稱追減者𨿽結正訖仍得減之若已經奏決者依捕亡律不在追減之例其軍役有犯謂行軍及領軍人徭役之所有犯盜及殺人事發若容止盜者隊正隊副以上折衝以下得罪並凖部內徵人冒名之法同州縣爲罪謂隊正隊副團內一人爲盜及容止盜者若有盜發之所竊盜者各笞五十若是彊盜及殺人若被殺之處每事各加一等校尉旅帥減隊正隊副一等折衝果毅凖所管校尉多少通計爲罪假如部內一人爲盜及容止盜者里正笞五十三人加一等計隊正同里正亦一人笞五十三人加一等計二十五人罪止徒二年旅帥校尉一人笞四十二十五人罪止徒一年半折衝果毅如管三校尉三人笞四十七十五人徒一年半管四校尉者四人笞四十一百人罪止徒一年半同州縣爲罪長官爲首佐職爲從

唐律疏義卷二十

欽定四庫全書

唐律疏義卷二十一

唐長孫無忌等撰

鬭訟一【凢一千五條】

疏義曰鬭訟律者首論鬭訟之科次言告訟之事從秦漢至晉未有此篇至後魏太和年分擊訊律爲鬭律至北齊以訟事附之名爲鬭訟律後周爲鬭競律隋開皇依齊鬭訟名至今不攺賊盜之後須防鬭訟故次於賊盜之下

鬭毆手足他物傷【問答一】

諸鬭毆人者笞四十【謂以手足擊人者】傷及以他物毆人者杖六十【見血爲傷非手足者其餘皆爲他物卽兵不用刃亦是】

疏義曰相爭爲鬭相擊爲毆若以手足毆人者笞四十注云謂以手足擊人者舉手足爲例用頭擊之類亦是傷謂手足毆傷及以他物毆而不傷者各杖六十注云見血爲傷謂因毆而見血者非手足者卽兵不用刃亦是謂手足之外𨿽是兵器但不用刃者皆因他物之例

問曰毆人者謂以手足擊人其有撮挽頭髮或擒其衣領亦同毆擊以否

答曰條云鬭毆謂以手足擊人明是𨿽未損傷下手卽便獲罪至如挽鬢撮發擒領扼喉旣是傷殺於人狀則不輕於毆例同毆法理用無惑

傷及拔發方寸以上杖八十若血從耳目出及內損吐血者各加二等

疏義曰謂他物毆人傷及拔發方寸以上各杖八十方寸者謂量拔發無毛之所縱橫徑各滿方寸者若方斜不等圍繞四方爲方寸若毆人頭面其血或從耳或從目而出及毆人身體內損而吐血者各加手足及他物毆傷罪二等其拔發不滿方寸者止從毆法其有拔鬢亦凖發爲坐若毆鼻頭血出止同傷科毆人痢血同吐血例

鬭毆折齒毀耳鼻

諸鬭毆人折齒毀缺耳鼻眇一目及折手足指【眇謂虧損其明而猶見物】若破骨及湯火傷人者徒一年折二齒二指以上及髠發者徒一年半

疏義曰因鬭毆人而折其齒或毀破及缺宂人耳鼻卽毀缺人口眼亦同眇一目謂毆眇其目虧損其明而猶見物者及折手足指若因打破骨而非折者及以湯若火燒蕩傷人者各徒一年若湯火不傷從他物毆法若折二齒二指以上稱以上者𨿽折更多亦不加罪及髠截人發者各徒一年半其髠發不盡仍堪爲髻者止當拔發方寸以上杖八十若因鬭髠發遂將入已者依賊盜本以他故毆擊人因而奪其財物計贜以彊盜論以銅鐡汁傷人比湯火傷人如其以虵蜂蠍螫人同他物毆傷法若毆人十指並折不堪執物卽二支廢從篤疾科流三千里

兵刃斫射人

諸鬭以兵刃斫射人不著者杖一百【兵刃謂弓箭矟矛躓之屬卽毆罪重者從毆法】

疏義曰因鬭遂以兵刃斫射人不著者杖一百注云兵刃謂弓箭刀矟矛躓之屬稱之屬者𨿽用殳防等皆是卽毆罪重者謂本條毆罪得徒一年以上者斫射人不著卽從毆法假如因鬭斫射小功兄姊而不著者卽依本條毆罪科徒一年卽不從斫射之罪如此之類卽從毆法

若刃傷【刃謂金鐡無大小之限堪以殺人者】及折人肋眇其兩目墮人胎徒二年【墮胎者謂辜內子死乃坐若辜外死者從本毆傷論】

疏義曰若刃傷謂以金刃傷人注云刃謂金鐡無大小之限堪以殺人者及折人肋謂鬭毆人折肋眇其兩目亦謂虧損其明而猶見物墮人胎謂在孕未生因打而落者各徒二年注云墮胎者謂在辜內子死乃坐謂在母辜限之內而子死者子𨿽傷而在母辜限外死者𨿽或在辜內胎落而子未成形者各從本損傷法無墮胎之罪其有毆親屬貴賤等胎落者各從徒二年上爲加減之法皆須以母定罪不據子作尊卑若依胎制刑或致欺紿故保辜止保其母不因子立辜爲無害子之心也若毆母罪重同折傷科之假有毆姊胎落依下文毆兄姊徒二年半折傷者流三千里又條折傷謂折齒以上墮胎合徒二年重於折齒之坐卽毆姊落胎合流三千里之類

毆人折跌支體瞎目【問答一】

諸鬭毆折跌人支體及瞎其一目者徒三年【折支者折骨跌體者骨差跌失其常處】辜內平復者各減二等【余條折跌平復凖此】

疏義曰因鬭毆折跌人支體支體謂手足或折其手足或跌其骨體及瞎一目謂一目喪明全不見物者各徒三年注云折支者謂折四支之骨跌體者謂骨節差跌失於常處辜內平復者謂折跌人支體及瞎一目於下文立辜限內骨節平復及目得見物並於本罪上減二等各徒二年注云余條折跌平復凖此謂於諸條尊卑貴賤等鬭毆及故毆折跌辜內平復並減二等𨿽非支體於余骨節平復亦同若支先攣是廢疾被折故此毆攣支止依毆折一支流二千里有蔭合同減贖何者例云故毆人至廢疾流不合減贖今先廢疾不因毆令廢疾所以聼其減贖

卽損二事於上及因舊患令至篤疾若防舌及毀敗人陰陽者流三千里

疏義曰卽損二事以上者謂毆人一目瞎及折一支之類及因舊患令至篤疾假有舊瞎一目爲殘疾更瞎一目成篤疾或先折一腳爲廢疾更折一腳爲篤疾若防舌謂全不得語毀敗陰陽謂孕嗣廢絕者各流三千里防舌語猶可解毀敗陰陽不絕孕嗣者並從傷科

問曰人目先盲重毆睛壞口或先瘂更防其舌如此之類各合何罪

答曰人貌肖天地稟形父母莫不愛其所受樂天委命𨿽復宿遭痼疾然亦痛此重傷至於被人毀損在法豈宜異制如人舊瘂或先喪明更壞其睛或防其舌止得守文還科防舌瞎目之罪

鬭故殺用兵刃【問答一】

諸鬭毆殺人者絞以刃及故殺人者斬𨿽因鬭而用兵刃殺者與故殺同【爲人以兵刃逼己因用兵刃拒而傷殺者依鬭法余條用兵刃凖此】疏義曰鬭毆者原無殺心因相鬭毆而殺人者絞以刃及故殺者謂鬭而用刃卽有害心及非因鬭爭無事而殺是名故殺各合斬罪𨿽因鬭而用兵刃殺者本𨿽是鬭乃用兵刃殺人者與故殺同亦得斬罪並同故殺之法注云爲人以兵刃逼己因用兵刃拒而傷殺逼己之人𨿽用兵刃亦依鬭殺之法余條用兵刃凖此謂余親戚良賤以兵刃逼人人以兵刃拒殺者並凖此鬭法又律云以兵刃殺者與故殺同旣無傷文卽是傷依鬭法注云因用兵刃拒而傷殺者爲以兵刃傷人因而致死故連言之

問曰故殺人合斬用刃鬭殺亦合斬刑得罪旣是不殊凖文更無異理何須云用兵刃殺者與故殺同答曰名例犯十惡及故殺人者𨿽會赦猶除名兵刃殺人者其情重文同故殺之法會赦猶遣除名

不因鬭故毆傷人者加鬭毆傷罪一等𨿽因鬭但絕時而殺傷者從故殺傷法

疏義曰不因鬭競故毆傷人者加鬭毆傷一等若拳毆不傷笞四十上加一等合笞五十之類𨿽因鬭但絕時而殺傷者謂忿競之後各已分散聲不相接去而又來殺傷者是名絕時從殺傷法

保辜

諸保辜者手足毆傷人限十日以他物毆傷人者二十日以刃及湯火傷人者三十日折跌支體及破骨者五十日【毆傷不相須余條毆傷及殺傷各凖此】

疏義曰凢是毆人皆立辜限手足毆人傷與不傷限十日若以他物毆傷者限二十日以刄刄謂金鐵無大小之限及湯火傷人謂灼爛皮膚限三十日若折骨跌體及破骨無問手足他物皆限五十日注云毆傷不相須謂毆及傷各保辜十日然傷人皆須因毆今言不相須者爲下有僵僕或恐迫而傷此則不因毆而有傷損故律云毆傷不相須余條毆傷折足殺傷各凖此謂諸條毆人或傷人故鬭謀殺彊盜應有罪者保辜並準此

限內死者各依殺人論其在限外及𨿽在限內以他故死者各依本毆傷法【他故謂別增余患而死者】

疏義曰限內死者各依殺人論謂辜限內死者不限尊卑良賤及罪輕重各依本條殺罪科防其在限外假有拳毆人保辜十日計累千刻之外是名限外及𨿽在限內謂辜限未滿以他故死者他故謂別增余患而死假毆人頭傷風從頭瘡而入因風致死之類仍依殺人論若不因頭瘡得風別因他病而死是爲他故各依本毆傷法故注云他故謂別增余患而死其有墮胎瞎目毀敗陰陽折齒等皆約手足他物以刃湯火爲辜限

同謀不同謀毆傷人【問答一】

諸同謀共毆傷人者各以下手重者爲重罪元謀減一等從者又減一等若元謀下手重者餘各減二等至死者隨所因爲重罪

疏義曰同謀共毆傷人者謂二人以上同心計謀共毆傷人者假有甲乙丙丁謀毆傷人甲爲元謀乙下手最重毆人一支折以下手重爲重罪乙合徒三年甲是元謀減一等合徒二年半丙丁等爲從又減一等合徒二年若不因鬭乙爲故毆之首合流二千里甲是元謀減一等合徒三年丙丁徒二年半若是元謀下手重者假甲爲元謀下手最重卽甲合徒三年乙丙丁各減二等並徒二年若故毆卽甲合流二千里餘各減二等各徒二年半之類至死謂被毆人致死隨所因爲重罪謂甲毆頭乙毆手丙毆足若由頭瘡致死者卽甲爲重罪由手傷致死卽乙爲重罪由足傷致死者卽丙爲重罪重罪者償死餘各減二等徒三年甲是元謀止減一等流二千里

其不同謀者各依所毆傷殺論其事不可分者以後下手爲重罪

疏義曰其不同謀者假有甲乙丙丁不同謀因鬭共毆傷一人甲毆頭傷乙打腳折丙打指折丁毆不傷若因頭瘡致死甲得殺人之罪償死乙爲折支合徒三年丙爲指折合徒一年丁毆不傷合笞四十是爲各依所毆傷殺論其事不可分者謂此四人共毆一人其瘡不可分別被毆致死以後下手者爲重罪謂丁下手最後卽以丁爲重罪餘各徒三年元謀減一等流三千里

若亂毆傷不知先後輕重者以謀首及初鬭者爲重罪餘各減二等

疏義曰假有人羣黨共毆亂毆傷人被傷殺者不知下手人名又不知先後輕重若同謀毆之卽以謀首爲重罪其不同謀亂毆傷者以初鬭者爲重罪自余非謀首及非初鬭各減二等徒三年若不至死惟折二支若謀鬭者謀首流三千里餘各徒二年半其不同謀初鬭者流三千里餘亦減二等

問曰甲乙丙三人同謀毆人各拳毆一下合作首從以否

答曰律云同謀共毆人者各以下手重者爲重罪此據辜內致死故有節級減文下又云不同謀者各依所毆傷殺論卽明毆者得毆罪傷者得傷罪殺者得殺罪拳毆人者笞四十不同謀者各從毆科同謀毆人豈得減罪是知各笞四十不爲首從若更有丁亦與甲乙丙同謀丁不下手又非元謀卽減二等笞二十之類

又問甲乙二人同謀毆人甲是元謀又先下手毆一支折乙爲從後下手毆一目瞎各合何罪

答曰據上條折跌人支體及瞎其一目者徒二年卽損二事以上及因舊患令至篤疾者流三千里此卽同謀共毆人傷損二事甲𨿽謀首合徒三年由乙損二事合流三千里若不同謀各損一事俱得本罪並徒三年

威力制縛人

諸以威力制縛人者各以鬭毆論因而毆傷者各加鬭毆傷二等

疏義曰以威若力而能制縛於人者各以鬭毆論依上條手足之外皆爲他物縛人皆用徽纆明同他物之限縛人不傷合杖六十若傷杖八十因而毆傷者謂因縛卽毆者傷與不傷各加鬭毆傷二等謂因縛用他物毆不傷者杖八十傷者杖一百之類是名各加鬭毆傷二等

卽威力使人毆擊而致死傷者𨿽不下手猶以威力爲重罪下手者減一等

疏義曰威力使人者謂或以官威或恃勢力之類而使人毆擊他人致死傷者威力之人𨿽不下手猶以威力爲重罪下手者減一等假有甲恃威力而使乙毆殺丙丁𨿽不下手猶得死罪乙減一等流三千里若折一指甲𨿽不下手合徒一年乙減一等杖一百之類甲是監臨官百姓無罪喚問事以杖依法決罰致死官人得殺人罪問事不坐若遣用他物手足打殺官人得威力殺人罪問事下手者減一等科兩相毆傷論如律【問答一】

諸鬭兩相毆傷者各隨輕重兩論如律後下手理直者減二等【至死者不減】

疏義曰鬭兩相毆傷者假有甲乙二人因鬭兩相毆傷甲毆乙不傷合笞四十乙毆甲傷合杖六十之類或甲是良人乙是賤甲毆乙傷減凢人二等合笞四十乙毆甲不傷加凢人二等合杖六十之類其間尊卑貴賤應有加減各凖此例後下手理直者減二等假甲毆乙不傷合笞四十乙不犯甲無辜被打遂拒毆之乙是理直減本毆罪二等合笞二十乙若因毆而殺甲本罪縱不至死卽不合減故注云至死者不減

問曰尊卑相毆後下手理直得減未知伯叔先下手毆侄兄姊先下手毆弟妹其弟侄等後下手理直得減以否答曰凢人相毆條式分明五服尊卑輕重頗異只如毆緦麻兄姊杖一百小功大功逓加一等若毆緦麻以下卑幼折傷減凢人一等小功大功逓減一等據服𨿽是尊卑相毆兩俱有罪理直則減法亦無疑若其毆親侄弟妹至死然始獲罪傷重律則無辜罪旣不合兩論理直豈宜許減舉伯叔兄姊但毆傷卑幼無罪者並不入此條

宮內忿爭

諸於宮內忿爭者笞五十聲徹禦所及相毆者徒一年以刃相向者徒三年

疏義曰宮殿之內致敬之所忽敢忿爭情乖恭肅故宮內忿爭者笞五十嘉徳等門以內爲宮內衞禁律宮城有犯與宮門同卽順天等門內亦是若忿競之聲徹於禦所及有相毆擊者各徒一年以刃相向者徒二年旣不論兵刃卽是刃無大小之限

殿內逓加一等傷重者又加鬭毆傷二等【計加重於本罪卽須加余條稱加者凖此】

疏義曰殿內忿爭逓加一等者謂太極等門爲殿內忿爭杖六十聲徹禦所及相毆者徒一年半以刃相向徒二年半若上閣內忿爭杖七十聲徹禦所及相毆者徒二年以刃相向者徒三年傷重者各加鬭傷二等假有凢鬭以他物毆傷人內損吐血合杖一百宮內加二等徒一年半卽重於宮內相毆徒一年凢鬭毆人折齒合徒一年若於殿內是傷重加二等合徒二年是重於殿內相毆徒一年半此爲各加鬭傷二等注云計加重於本罪卽須加謂殿內凢鬭相毆不傷合徒一年半假有甲於殿內毆緦麻尊長本罪合徒一年由在殿內故加罪二等合徒二年是名計加重於本罪不加本罪者假如毆緦麻兄姊合杖一百以在殿內故加二等合徒一年半卽與殿內凢鬭罪同此是計加不重於本罪止依本徒一年半爲坐余條稱加者凖此謂一部律內稱加得重於本罪者卽須加加不重者從本法

毆制使府主縣令

諸毆制使本屬府主刺史縣令及吏卒毆本部五品以上官長徒三年傷者流二千里折傷者絞【折傷謂折齒以上】疏義曰有因忿而毆制使本屬府主刺史縣令及吏卒毆本部五品以上官長其吏卒等並於名例解訖毆者合徒三年傷者流二千里折傷者絞注云折傷謂折齒以上依上條鬭毆人折齒毀缺耳鼻眇一目及折手足指若破骨及湯火傷人者各徒一年此云折傷者折齒以上得徒一年以上皆是

若毆六品以下官長各減三等減罪輕者加凢鬭一等死者斬詈者各減毆罪三等【須親自聞之乃成詈】

疏義曰六品以下官長謂下鎭將及戍主若諸陵署在外諸監署六品以下𨿽寺監當監署有印別起正案行事皆爲當處官長所管吏卒而毆者各減毆五品以上官長罪三等合徒一年半若傷者流上減三等合徒二年折傷者死上減三等徒二年半減罪輕者加凢鬭一等假有凢人故毆六品官長折肋合徒二年半從死減三等亦徒二年半據上條訃加重於本罪卽須加旣云加凢鬭一等從徒二年半上加一等處徒三年下條流外官毆九品以上各又加二等合流二千五百里如此等各減罪輕者加凢鬭一等因毆致死者斬詈者減毆罪三等謂詈制使以下本部官長以上從徒三年上減三等合徒一年半若詈六品以下官長又減三等合杖九十此名詈者各減毆罪三等注云須親自聞之乃成詈謂皆須被詈者親自聞之乃爲詈

卽毆佐職者徒一年傷重者加凢鬭傷一等死者斬疏義曰毆佐職者謂除長官之外當司九品以上之官皆爲佐職所部吏卒毆者徒一年傷重者假如他物故毆傷佐職凢鬭合杖九十九品以上加二等合徒一年爲佐職又加一等徒一年半之類是名傷重者加凢鬭一等至死者斬

佐職統屬毆長官

諸佐職及所統屬官毆傷官長者各減吏卒毆傷官長二等減罪輕者加凢鬭一等死者斬

疏義曰佐職謂當司九品以上及所統屬官者若省寺監管局署州管縣鎭管戍衛管諸府之類是所統屬毆傷官長者官長謂尙書省諸司尙書寺監少卿少監國子司業以上少尹諸衛將軍以上千牛府中郎將以上諸率府副率以上諸府果毅以上王府司馬並諸州別駕𨿽是次官並同官長或惟有長官一人佐職毆者各減吏卒毆傷官長罪二等卽吏卒毆官長折傷者絞若佐職及所統屬官毆五品以上官長折傷減吏卒二等合徒三年若毆六品以下官長折傷者減三等徒一年半減罪輕者加凢鬭一等假如佐職毆六品以下官長折二齒從死上減五等合徒一年半凢鬭折二齒亦徒一年半上條計加重於本罪卽須加更加一等處徒二年餘罪計加得重並凖此若佐職及所統屬官毆傷五品以上官長者各減吏卒二等假有吏卒毆五品以上官長折肋合死今爲佐職毆減吏卒二等合徒三年折肋本罪合徒二年別條六品毆傷五品加二等合徒三年旣云減罪輕者加凢鬭一等合流二千里死者斬

毆府主縣令父母

諸毆本屬府主刺史縣令之祖父母父母及妻子者徒一年傷重者加凢鬭傷一等

疏義曰毆本屬府主刺史縣令之祖父母父母及妻子者徒一年傷重者加凢鬭傷一等謂折一指或折一齒凢毆亦徒一年傷重者加凢鬭傷一等一等合徒一年半之類府主等祖父母父母若是議貴凢毆得徒二年爲是本屬府主之祖父母父母加一等得徒二年半傷重以上並凖例加一等

皇家袒免以上親【問答二】

諸皇家袒免親而毆之者徒一年傷者徒二年傷重者加凢鬭二等緦麻以上各逓加一等死者斬

疏義曰禮云五世袒免之親四世緦麻之屬皇家戚屬理尊敬袒免之親其有毆者合徒一年傷者徒二年故鬭及用他物不傷者其罪一也其於諸條相毆惟立罪名不言鬭毆又不言以鬭論者故毆鬭毆及手足他物得罪悉同並無差降傷重者加凢鬭二等假有毆折二齒凢鬭合徒一年半加二等合徒二年半之類緦麻以上各逓加一等假有毆緦麻折二齒徒三年小功流二千里大功流二千五百里期親流三千里毆不傷從徒一年上逓加毆傷者從徒二年上逓加不加入死故云各逓加一等死者斬問曰皇家袒免親或爲佐職官或爲本屬府主刺史縣令之祖父母父母妻子或是己之所親若有犯者合逓加以否

答曰皇家親屬爲尊主之敬故異餘人長官佐職爲敬所部尊敬之處理各不同律無逓加之文法止各從重防若己之親各凖尊卑服數爲罪不在皇親及本屬加例

又問皇家袒免之親若有官品而毆之者合累加以否

答曰律注毆袒免之親防皇家親屬立罪此由緣敬爲重官髙亦合累加

流外官毆議貴【問答一】

諸流外官以下毆議貴者徒二年傷者徒三年折傷者流二千里

疏義曰流外官謂勲品以下爰及庶人毆議貴者徒二年議貴謂文武職事官三品以上散官二品以上及爵一品者傷者徒三年折傷者流二千里謂折齒以上若毆折一支凖凢人合徒三年依下文加凢鬭二等流二千五百里若毆折二支流三千里本條𨿽云加凢鬭傷二等律無加入死之文止依凢人之法

毆傷五品以上減二等若減罪輕及毆傷九品以上各加凢鬭傷二等

疏義曰流外官以下毆傷五品以上減二等謂減議貴二等毆者徒一年傷者徒二年折傷者徒二年半若減罪輕假有毆五品以上折一支從流二千五百里減二等徒二年半卽是減罪輕於凢鬭徒三年加二等處流二千五百里之類及毆傷九品以上各加凢鬭傷二等謂毆九品以上六品以下之官不傷杖六十傷卽杖八十他物不傷杖八十傷卽杖一百之類若毆至死者各依凢人法

問曰律稱流外官以下毆議貴徒二年若奴婢部曲毆議貴者爲共凢人罪同爲依本法加罪以否答曰依下條部曲毆傷良人加凢人一等奴婢又加一等此是良人與奴婢部曲凢鬭之罪其部曲奴婢毆凢人尙各加罪況於貴族及官品貴者理依加法惟據本條加至死者始合處死假如有部曲毆良人折二支加凢鬭一等注云加者加入於死旣於凢鬭流三千里上加一等合至絞刑別條𨿽加不入於死設有部曲故毆良人九品以上一支折凢鬭折一支徒三年九品以上加凢鬭二等流二千五百里故毆又加一等流三千里部曲毆又加一等卽不合入死亦止流三千里此名余條不加入死之類

唐律疏義卷二十一﹤史部﹐政書類﹐法令之屬﹐唐律疏義﹥

欽定四庫全書

唐律疏義卷二十二

唐長孫無忌等撰

鬭訟二【凢一十六條】

九品以上毆議貴

諸流內九品以上毆議貴者徒一年傷重及毆傷五品以上若五品以上毆傷議貴各加凢鬭傷二等

疏義曰流內九品以上六品以下毆議貴者徒一年傷重謂他物毆凢人內損吐血合杖一百毆議貴合加二等徒一年半此名傷重其六品以下毆傷五品以上若五品以上毆傷議貴或毆不傷亦各加凢鬭毆二等

監臨官司毆統屬【問答一】

諸監臨官司於所統屬官及所部之人有髙官而毆之及官品同自相毆者並同凢鬭法

疏義曰監臨官司於所統屬佐官以下及所管部屬之人有髙官而監臨官司毆之者同凢鬭法不計階品爲其所管故也及官品同謂六品以下九品以上或五品以上非議貴者議貴謂三品以上一品以下並爲官品同並謂不相管自相毆者並同凢鬭之罪假有勲官騎都尉而毆上柱國其上柱國旣非議貴罪與凢鬭同其統屬下司毆上司者長官以外皆據品科其有府及鎭戍州者亦爲統屬之限問曰州參軍事毆州內縣令帶五品以上勲官得爲統屬同凢鬭與否

答曰縣令是州內統屬之官假令品髙州官毆之凖上文各同凢鬭之法

拒毆州縣使

諸拒州縣以上使者杖六十毆者加二等傷重者加鬭傷一等【謂有所徴攝權時拒捍不從者】卽被禁掌而拒捍及毆者各加一等

疏義曰拒州縣以上使稱以上者省臺寺監及在京諸司等並是遣使追攝拒捍不從者杖六十毆者加二等杖八十傷重者謂他物毆內損吐血凡鬭合杖一百加鬭傷一等徒一年注云謂有所徵攝權時拒捍不從者卽被禁掌拒捍及毆者各加一等謂有司禁錄或復散畱而輙拒捍合杖七十毆所司者合杖九十傷重者謂重一百杖以上加凢鬭二等若使人官品髙者各依本品加是名各加一等

部曲奴婢良人相毆

諸部曲毆良人者【官戶與部曲同】加凢人一等【加者加入於死】奴婢又加一等若奴婢毆良人折跌支體及瞎其一目者絞死者各斬

疏義曰名例律稱部曲者妻亦同此卽部曲妻不限良人及客女毆傷良人者注云官戶與部曲同加凢人一等謂加凢鬭毆傷一等注云加者加入於死謂部曲毆良人損二事以上及因舊患令至篤疾防舌及毀敗陰陽凢毆流三千里者部曲加一等合死此名加入於死奴婢又加一等謂加凢鬭二等若奴婢毆良人折跌支體及瞎其一目者絞跌體瞎目各罪止徒三年卽明毆良人準凢人相毆罪合流者各入死罪因毆致死各斬

其良人毆傷殺他人部曲者減凢人一等奴婢又減一等若故殺部曲者絞奴婢流三千里

疏義曰良人毆傷或殺他人部曲者減凢人一等謂毆殺者流三千里折一支者徒二年半之類奴婢又減一等毆殺者徒三年折一支徒二年之類若不因鬭故殺部曲者合絞若謀而殺訖亦同其故殺奴婢者流三千里

卽部曲奴婢相毆傷殺者各依部曲與良人相毆傷殺法【余條良人部曲奴婢私相犯本條無正文者並準此】相侵財物者不用此律疏義曰部曲鬭毆殺奴婢流三千里折一支徒二年半折一齒杖一百奴婢毆部曲損傷二事以上及因舊患令至篤疾及防舌毀敗陰陽者絞折一支者流二千里折一齒者徒一年半若部曲故殺奴婢亦絞是名各依部曲與良人相毆傷殺法余條良人部曲奴婢私相犯謂謀殺人穿地得屍不更埋之類私相犯本條無正文者並準此條加減之法相侵財物者各依凢人相侵盜之法故云不用此律

主殺有罪奴婢

諸奴婢有罪其主不請官司而殺者杖一百無罪而殺者徒一年【期親及外祖父母殺者與主同下條部曲準此】

疏義曰奴婢賤𨿽各有主至於殺戮宜有稟承奴婢有罪不請官司而輙殺者杖一百無罪殺者謂全無罪失而故殺者徒一年注云期親及外祖父母殺者與主同謂有罪殺者杖一百無罪殺者徒一年故云與主同下條部曲者下條無期親及外祖父母傷殺部曲罪名若有傷殺亦同於主故云準此

毆部曲死決罰【問答一】

諸主毆部曲至死者徒一年故殺者加一等其有愆犯決罰致死及過失殺者各勿論

疏義曰主毆部曲至死者徒一年不限罪之輕重故殺者加一等謂非因毆打本心故殺者加一等合徒一年半其有愆犯而因決罰致死及過失殺之者並無罪

問曰妾有子或無子毆殺夫家部曲奴婢合當何罪或有客女及婢主幸而生子息自餘部曲奴婢而毆得同主期親與否

答曰妾毆夫家部曲奴婢在律𨿽無罪名輕重相明須從減例下條云妾毆夫之妾子減凢人二等妾子毆傷父妾加凢人三等則部曲與主之妾相毆比之妾子與父妾相毆法卽妾毆夫家部曲亦減凢人二等部曲毆主之妾加凢人三等若妾毆夫家奴婢減部曲一等奴婢毆主之妾加部曲一等至死者各依凢人法其有子者若子爲家主母法不降於兒並依主例若子不爲家主於奴婢止同主之期親余條妾子爲家主及不爲家主各準此客女及婢𨿽有子息仍同賤不合別加其罪

部曲奴婢過失殺主

諸部曲奴婢過失殺主者絞傷及詈者流

疏義曰部曲奴婢是爲家僕事主須存謹敬又亦防其二心故𨿽過失殺主者絞若過失傷主及詈者流不言里數者爲止合加杖二百故也

卽毆主之期親及外祖父母者絞已傷者皆斬詈者徒二年過失殺者減毆罪二等傷者義減一等

疏義曰部曲奴婢毆主之期親謂異財者及毆主之外祖父母者絞傷者皆斬罪無首從詈者徒二年過失殺者減毆罪二等合徒三年加杖二百過失傷者又減一等合徒二年半加杖一百八十

毆主之緦麻親徒一年傷重者各加凢人一等小功大功逓加一等【加者加入於死】死者皆斬

疏義曰部曲奴婢毆主之緦麻親者無問正服義服並徒一年傷重者謂毆罪重於徒一年各加凢鬭一等假有部曲用他物毆主緦麻親內損吐血依凢人合杖一百犯良人加一等緦麻加凢人一等合徒一年半若奴婢以他物故毆主之緦麻親傷準凢人合杖九十奴婢犯良人加二等此條傷重又加一等合徒一年半故云傷重各加凢人一等小功大功遞加一等謂奴婢用他物毆傷小功親徒二年大功徒二年半是名遞加一等注云加者加入於死假如部曲毆主大功親折支準凢人徒三年部曲加一等合流二千里其大功親加三等合絞卽是加者加入於死其緦麻小功部曲有犯各從本罪準此加例加應入死者處絞死者皆斬謂奴婢部曲毆主緦麻以上親至死者皆斬罪無首從

毆緦麻親部曲奴婢

諸毆緦麻小功親部曲奴婢折傷以上各減殺傷凢人部曲奴婢二等大功又減一等過失殺者各勿論疏義曰毆緦麻小功親部曲謂毆身之緦麻小功親部曲減凢人部曲二等謂總減三等假如毆折肋者凢人合徒二年減三等合杖一百若毆奴婢折齒凢人合徒一年奴婢減二等緦麻小功親奴婢又減二等總減四等合杖七十故云折傷以上各減凢人部曲奴婢二等大功又減一等謂毆大功部曲折齒總減四等合杖七十若毆大功奴婢合杖六十其外毆折傷以上各準此例爲減法其有過失殺緦麻以上部曲奴婢者各無罪

毆傷妻妾

諸毆傷妻者減凢人二等死者以凢人論毆妾折傷以上減妻二等

疏義曰妻之言齊與夫齊體義同於幼故得減凢人二等死者以凢人論合絞以刃及故殺者斬毆妾非折傷無罪折傷以上減妻罪二等卽是減凢人四等若殺妾者止減凢人二等

若妻毆傷殺妾與夫毆傷殺妻同【皆須妻妾告乃坐卽至死者聼餘人告殺妻仍爲不睦】過失殺者各勿論

疏義曰若妻毆傷殺妾謂毆者減凢人二等死者以凢人論注云皆須妻妾告乃坐卽外人告者無罪至死者聼餘人告餘人不限親疎皆得論告殺妻仍爲不睦妻卽是緦麻以上親準例自當不睦爲稱以凢人論故重明此例過失殺者各勿論爲無惡心故得無罪

媵妾毆詈夫

諸妻毆夫徒一年若毆傷重者加凢鬭傷三等【須夫告乃坐】死者斬

疏義曰妻毆夫徒一年若毆傷重者加凢鬭傷三等假如凢人以他物毆傷人內損吐血合杖一百加凢鬭三等處徒三年此是計加之法須夫告乃坐謂要須夫告然後可論罪因毆致死者斬

媵及妾犯者各加一等【加者加入於死】過失殺傷者各減二等疏義曰依令五品以上有媵庶人以上有妾故媵及妾犯夫者各加妻犯夫一等謂毆夫者徒一年半毆傷重者加凢鬭傷四等加者加入於死若毆夫折一支或瞎一目凢鬭徒三年加四等合絞是名加入於死過失殺者各減二等謂妻妾媵過失殺者並徒三年假如妻折夫一支加凢人三等流三千里過失減二等合徒二年半若媵及妾折夫一支合絞過失減二等合徒三年自余折傷各隨輕重準此加減之例

卽媵及妾詈夫者杖八十若妾犯妻者與夫同媵犯妻者減妾一等妾犯媵者加凢人一等殺者各斬【余條媵無文者與妾同】

疏義曰媵及妾詈夫者杖八十若妾犯妻者與犯夫同謂毆者徒一年半死者斬媵犯妻者減妾一等毆者徒一年傷重者從重上減妾一等妾犯媵者加凢人一等謂毆者笞五十折一齒者徒一年半之類死者各斬謂媵及妾犯夫及妻若妾犯媵毆殺者各斬注云余條媵無文者謂上條毆妾折傷以上減妻二等之類妻妾相犯及犯夫當條無文者各與妾同毆緦麻兄姊

諸毆緦麻兄姊杖一百小功大功各遞加一等尊屬者又各加一等傷重者各遞加凢鬭傷一等死者斬卽毆從父兄姊準凢鬭應流三千里者絞

疏義曰毆緦麻兄姊謂本宗及外姻有緦麻服者並同毆此兄姊杖一百小功徒一年大功徒一年半尊屬者又各加一等謂毆緦麻尊屬徒一年小功尊屬徒一年半大功尊屬依禮惟夫之祖父母及夫之伯叔父母此並各有本條自從毆夫之祖父母絞夫之伯叔父母減夫犯一等徒二年半卽此大功無尊屬加法傷重者各遞加凢鬭傷一等謂他物毆緦麻兄姊內損吐血準凢人杖一百上加一等合徒一年小功徒一年半大功徒二年尊屬又加一等卽緦麻徒一年半小功徒二年之類因毆致死者各斬假有毆小功尊屬折二支加凢人三等不云加入於死罪止逺流卽毆從父兄姊準凢鬭應流三千里者謂損二事以上或因舊患令至篤疾防舌及毀敗陰陽此是凢鬭應流三千里於從父兄姊犯此流者合絞

若尊長毆卑幼折傷者緦麻減凢人一等小功大功遞減一等死者絞卽毆殺從父弟妹及從父兄弟之子孫者流三千里若以刃及故殺者絞

疏義曰若尊長毆卑幼折傷者謂折齒以上旣云折傷卽明非折傷不坐因毆折傷緦麻卑幼減凢人一等小功減二等大功減三等假有毆緦麻卑幼折一指凢鬭合徒一年減一等杖一百小功減二等杖九十大功減三等杖八十其毆傷重者遞減各準此因毆致死者尊長各絞卽毆殺從父弟妹謂堂弟妹及從父兄弟之子孫謂堂侄及侄孫者流三千里若以刃殺及不因鬭而故殺者俱合絞刑

毆兄姊

諸毆兄姊者徒二年半傷者徒三年折傷者流三千里刃傷及折支若瞎其一目者絞死者皆斬詈者杖一百伯叔父母姑外祖父母各加一等卽過失殺傷者各減本殺傷罪二等

疏義曰兄姊至親更相急難彎弧垂泣義切匪他輙有毆者徒二年半毆傷者徒三年折傷者或折齒或折手足指但折一事卽合處流若用刃傷及折支或跌其支體若瞎其一目或全失其明者各得絞罪因毆致死者首從皆斬詈者合杖一百其伯叔父母姑外祖父母各加一等謂加犯兄姊一等毆者徒三年傷者流二千里文無加入死折傷亦止流坐詈者徒一年過失殺若傷各減本殺傷二等謂過失殺者各減死罪二等合徒三年過失折齒者從流減二等之類其過失之罪兄姊以下並同減二等

若毆殺弟妹及兄弟之子孫【曽孫者各依本服論】外孫者徒三年以刃及故殺者流二千里過失殺者各勿論

疏義曰毆殺弟妹及兄弟之子孫者兄弟子期服孫卽小功注云曾孫者各依本服論兄弟曾孫爲緦麻孫當袒免服紀旣疎恩情轉殺【去聲】故云各依本服論謂毆殺曾孫合絞孫旣當袒免自依凢人法此條毆兄弟曾孫旣依本服卽明上條毆殺從父兄弟曾孫降服已盡亦同凢人其毆殺弟妹及兄弟之子孫外孫者各徒三年以刃及故殺者流二千里過失殺者各勿論

毆詈祖父母父母

諸詈祖父母父母者絞毆者斬過失殺者流三千里傷者徒三年若子孫違犯敎令而祖父母父母毆殺者徒一年半以刃殺者徒二年故殺者各加一等卽嫡繼慈養殺者又加一等過失殺者各勿論

疏義曰子孫於祖父母父母情有不順而輙詈者合絞毆者斬律無皆字案文可知子孫𨿽共毆擊原情俱是自毆𨿽無皆字各合斬刑下條妻妾毆夫之祖父母父母傷者皆斬舉輕明重皎然不惑過失殺者流三千里傷者徒三年見血爲傷傷無大小之限若子孫違犯敎令謂有所敎令不限事之大小可從而故違者而祖父母父母卽毆殺之者徒一年半以刃殺者徒二年故殺者各加一等謂非違犯敎令而故殺者手足他物殺徒二年用刃殺徒二年半卽嫡繼慈養殺者爲情疎易違故又加一等律文旣云又加卽以刃故殺者徒二年半上加一等徒三年違犯敎令以刃殺者二年上加一等徒二年半毆殺者一年半上加一等徒二年過失殺者各勿論卽有違犯敎令依法決罰邂逅致死者亦無罪

妻妾毆詈夫父母

諸妻妾詈夫之祖父母父母者徒三年【須舅姑告乃坐】毆者絞傷者皆斬過失殺者徒三年傷者徒二年半

疏義曰妻妾有詈夫之祖父母父母者徒三年注云須舅姑告乃坐毆者絞傷者皆斬罪無首從過失殺者徒三年傷者徒二年半

卽毆子孫之婦令廢疾者杖一百篤疾者加一等死者徒三年故殺者流二千里妾各減二等過失殺者各勿論

疏義曰祖父母父母毆子孫之婦令廢疾者依戶令腰脊折一支廢爲廢疾合杖一百篤疾者兩目盲二支廢加一等合徒一年死者徒二年故殺者謂不因毆詈無罪而輒殺者流二千里若毆妾令廢疾杖八十篤疾杖九十至死者徒二年故殺者徒二年半過失殺者各勿論

妻妾毆詈故夫父母【問答一】

諸妻妾毆詈故夫之祖父母父母者各減毆詈舅姑二等折傷者加役流死者斬過失殺傷者依凡論

疏義曰故夫謂夫亡攺嫁者其被出及和離者非各減毆詈舅姑罪二等謂毆者徒三年詈者徒二年折齒以上者加役流死者斬文無皆字卽有首從過失殺傷者依凢論謂殺者依凢人法贖銅一百二十斤傷者各依凢人傷法徵贖其銅入被傷殺之家

其舊舅姑毆子孫舊妻妾折傷以上各減凢人三等死者絞過失殺者勿論

疏義曰其舊舅姑毆子孫舊妻妾折傷以上各減凢人三等謂折指者合杖八十折一支者徒一年半之類死者絞旣不言故殺者斬卽是故殺者亦絞過失殺者勿論

問曰子孫之婦夫亡守志其姑少寡攺醮他人或被棄放此姑婦相犯者合得何罪

答曰子孫身亡妻妾攺嫁舅姑現在此爲舊舅姑今者姑𨿽被棄或已攺醮他人子孫之妻孀居守志𨿽於夫家義絕母子終無絕道子旣如母其婦理亦如姑姑𨿽適人婦仍在室理依親姑之法不得同於舊姑若夫之嫡繼慈養不入此條

毆兄妻夫弟妹

諸毆兄之妻及毆夫之弟妹各加凢人一等若妾犯者又加一等

疏義曰嫂叔不許通問所以遠別嫌疑毆兄之妻及毆夫之弟妹者禮敬頓乖故各加凢人一等若妾犯者又加一等謂妾毆夫之弟妹加妻一等總加凢人二等夫之弟妹毆兄妾以凢人論

卽妾毆夫之妾子減凢人二等毆妻之子以凢人論若妻之子毆傷父妾加凢人一等妾子毆傷父妾又加二等【至死者各依凢人法】

疏義曰卽妾毆夫之妾子減凢人二等爲匹敵之故得罪稍輕毆妻之子以凢人論爲女君尊重故同凢鬭若妻之子毆傷父妾加凢人一等妾子毆傷父妾又加二等稱又加者總加三等若毆折一齒徒二年半之類注云至死者各依凢人法當條𨿽有加減至死者並與凢人同

唐律疏義卷二十二

欽定四庫全書

唐律疏義卷二十三

唐長孫無忌等撰

鬭訟三【凢一十三條】

毆妻前夫子【問答一】

諸毆傷妻前夫之子者減凢人一等同居者又減一等死者絞

疏義曰毆傷妻前夫之子者謂攺醮之婦攜子適人後夫毆傷者減凢人一等同居者謂與繼父同居立廟服期又減一等謂減凢人二等若毆之令至篤疾及防舌毀敗陰陽如此之類得徒二年半不同居徒三年因毆致死者同居不同居俱得絞罪

毆傷繼父者【謂曾經同居今異者】與緦麻尊同同居者加一等【余條繼父準此】

疏義曰繼父者謂母后嫁之夫注云謂曾經同居今異者依禮繼父同居服期謂妻少子幼子無大功之親與之適人所適者亦無大功之親而所適者以其資財爲之築家廟於家門之外歲時使之祀焉是謂同居繼子之妻𨿽不從服若有犯夫之繼父者從下條減夫一等其不同居者謂先嘗同居今異者繼父若自有子及有大功之親𨿽復同住亦爲異居若未嘗同居則不爲異居卽同凢人之例其先同居今異者毆之同緦麻尊合徒一年傷重者各加凢鬭二等死者斬同居者𨿽著期服終非本親犯者不同正服止加緦麻尊一等謂毆者合徒一年半傷重者加凢人三等注云余條繼父準此謂諸條凖服尊卑相犯得罪並準此例𨿽於繼父下注卽稱妻前夫之子並與繼父義同律稱與緦麻尊同其有謀殺及賣理當不睦於前夫之子不言與緦麻卑幼同毆之準凢人減罪不入緦麻年幼之例

卽毆傷見受業師加凢人二等死者各斬【謂服膺儒業而非私學者】疏義曰禮云凢敎學之道嚴師爲難師嚴道尊方知敬學如有親承儒敎服膺函丈而毆師者加凢人二等死者各斬稱各者並毆繼父至死俱得斬刑注云謂服膺儒業而非私學者儒業謂經業非私學者謂文國子州縣等學私學者卽禮雲家有塾遂有序之類如有相犯並同凢人

問曰毆見受業師加凢人二等其博士若有髙品累加與否

答曰毆見受業師加凢人二等先有官品亦從品上累加若鬭毆無品博士加凢人二等合杖六十九品以上合杖八十若毆五品博士亦於本品上累加之毆詈夫期親尊長

諸妻毆詈夫之期親以下緦麻以上尊長各減夫犯一等【減罪輕者加凢鬭傷一等】妾犯者不減死者各斬

疏義曰依喪服夫之所爲兄姊服妻降一等今妻毆夫緦麻以上尊長減夫一等以從夫爲服罪亦降夫注云減罪輕者加凢鬭傷一等謂故毆緦麻兄姊折一支合流二千五百里妻若減夫一等徒三年故毆凢人折一支旣合流二千里卽是減罪輕加凢人一等流二千五百里是減罪輕者加凢鬭傷一等妾犯者不減妾犯尊長卽與夫同死者各斬謂毆尊長致死妻妾並合斬刑𨿽云減夫一等若本制服重卽從重論假如毆夫之伯叔父母折肋當大功尊加凢人四等合流二千五百里若準夫減一等卽徒三年名例律云當條𨿽有罪名所爲重者自從重須準服加四等流二千五百里之類

毆傷卑屬與夫毆同死者絞卽毆殺夫之兄弟子流三千里故殺者絞妾犯者各從凢鬭之法若尊長毆傷卑幼之婦減凢人一等妾又減一等死者絞

疏義曰毆傷卑屬謂是夫家卑屬與夫毆同謂毆夫之從父兄弟子孫之有服者折傷以上緦麻減凢人一等諸如此類並與夫同死者絞卽毆殺夫之兄弟子流三千里故殺者絞妾犯者各同凢鬭法謂並依凢人鬭法科罪若尊長毆傷卑幼之婦謂夫之期親以下緦麻以上尊長毆傷卑幼之婦減凢人一等妾減凢人二等死者絞

祖父母爲人毆擊【問答一】

諸祖父母父母爲人所毆擊子孫卽毆擊之非折傷者勿論折傷者減凢鬭折傷三等至死者依常律【謂子孫原非隨從者】

疏義曰祖父母父母爲人所毆擊子孫理合救之當卽毆擊𨿽有損傷非折傷者無罪折傷者減凢鬭折傷三等謂折一齒令杖八十之類至死者謂毆前人致死合絞以刃殺者合斬故云依常律注云謂子孫原非隨從者若原隨從卽依凢鬭首從論律文但稱祖父母父母爲人所毆擊不論親疎尊卑其有祖父母父母之尊長毆擊祖父母父母依律毆之無罪者止可解救不得毆之輙卽毆者自依鬭毆常法若夫之祖父母父母共妻之祖父母父母相毆子孫之婦亦不合卽毆夫之祖父母父母如當毆者卽依常律問曰主爲人所毆擊部曲奴婢卽毆擊之得同子孫之例與否

答曰部曲奴婢非親不同子孫之例惟得解救不得毆擊

鬭毆誤殺傷人【問答三】

諸鬭毆而誤殺傷傍人者以鬭殺傷論至死者減一等疏義曰鬭毆而誤殺傷傍人者假如甲共乙鬭甲用刃杖欲擊乙誤中於丙或死或傷者以鬭殺傷論不從過失者以其原有害心故各依鬭法至死者減一等流三千里

若以故僵僕而致死傷者以戲殺論卽誤殺傷助己者各減二等

疏義曰仰之謂僵伏之謂僕謂共人鬭毆失手足跌而致僵僕誤殺傷傍人者以戲殺論別條戲殺傷人者減鬭殺傷人二等謂殺者徒三年折一支者徒二年之類卽誤殺傷助己者各減二等假如甲與乙共毆丙其甲誤毆乙致死減二等傷減二等或僵僕壓乙殺傷減戲殺傷二等殺乙從戲殺減二等總減四等合徒二年若壓折一支亦減四等徒一年是名各減二等

問曰甲共子乙同謀毆丙而乙誤中其父因而致死得從誤殺傷助己減二等與否

答曰律云鬭毆而誤殺傷傍人以鬭殺傷論但殺傷傍人坐當過失行者本爲緣鬭故從鬭殺傷論若父來助己而誤殺者聼減二等便卽輕於過失依例當條𨿽有罪名所爲重者自從重論合從過失之坐處流三千里

又問以鬭僵僕誤殺助己父母或𨿽非僵僕因鬭誤殺期親尊長各合何罪

答曰以鬭僵僕誤殺父母或期親尊長若減罪輕於過失者並從過失之法

又問假有數人同謀殺甲夜中怱遽乃誤殺乙合得何罪

答曰此旣本是謀殺與鬭毆不同鬭毆彼此相持謀殺潛行屠害毆甲誤中於丙尙以鬭殺傷論以其原無殺心至死聼減一等況復本謀害甲原作殺心𨿽誤殺乙原情非鬭者若其殺甲是謀殺人今旣誤殺乙合科故殺罪

部曲奴婢詈舊主【問答一】

諸部曲奴婢詈舊主者徒二年毆者流二千里傷者絞殺者皆斬過失殺傷者依凢論

疏義曰部曲奴婢詈舊主者徒二年毆者流二千里傷者絞有首從殺者皆斬罪無首從過失殺傷者並凖凢人收贖銅入傷殺之家

卽毆舊部曲奴婢折傷以上部曲減凢人二等奴婢又減二等過失殺者各勿論

疏義曰主毆舊部曲奴婢折傷以上部曲減凢人二等謂折齒合杖九十奴婢又減二等合杖七十之類過失殺者勿論

問曰部曲奴婢毆詈舊主期以下親或舊主親屬毆傷所親舊部曲奴婢得減凢人與否

答曰五服尊卑各有血屬故毆尊長卽絞加之至如奴婢部曲惟系於主爲經主放顧有宿恩其有毆詈所以加罪非主之外𨿽是親姻所有相犯並依凢人之法

又問有人謀殺舊部曲奴婢或於舊部曲奴婢家彊盜有絞傷者合減罪與否

答曰毆舊部曲奴婢得減凢人爰至於死亦依減例明謀殺及諸雜犯合依減法惟盜財物特異常犯止依凢人之法不合減科

戲殺傷人

諸戲殺傷人者減鬭殺傷二等【謂以力共戲至死和同者】𨿽和以刃若乘髙履危入水中以故相殺傷者惟減一等卽無官應贖而犯者依過失法收贖【余條非故犯無官應贖者並準此】

疏義曰戲殺傷人者謂以力共戲因而殺傷人減鬭罪二等若有貴賤尊卑長幼各依本鬭殺傷罪上減二等𨿽則以力共戲終須至死和同不相瞠恨而致死者𨿽和以刃禮云死而不弔者三謂畏壓溺況乎嬉戲或以金刃或乘髙處險或臨危履薄或入水中旣在險危之所自須共相警戒因此共戲遂致殺傷𨿽卽和同原情不合致有殺傷者惟減本殺傷罪一等卽無官應贖謂有蔭及老小廢疾之類而犯應贖罪者依過失法收贖假有過失殺人贖銅一百二十斤戲殺得減二等贖銅六十斤卽是輕重不類故依過失贖罪不從減法注云余條非故犯謂一部律內諸條非故犯罪無官應得收贖者並準此假有甲爲人合藥誤不如本方殺人合徒二年半若白丁則從眞役若是官品之人合贖者不可徵銅五十斤亦徵一百二十斤則是余條之類

其不和同及於期親尊長外祖父母夫夫之祖父母𨿽和並不得爲戲各從鬭殺傷法

疏義曰謂戲者原不和同及於期親尊長外祖父母夫夫之祖父母此等尊長非應共戱縱𨿽和同並不得爲戲各從鬭殺傷之法假有共期親尊長戲折一支者仍處絞之類

過失殺傷人

諸過失殺傷人者各依其狀以贖論【謂耳目所不及思慮所不到共舉重物力所不制若乘髙履危足跌及因擊禽獸以致殺傷之屬皆是】

疏義曰過失之事注文論之備矣殺傷人者各準殺傷本狀依收贖之法注云謂耳目所不及假有投甎瓦及彈射耳不聞人聲目不見人出而致殺傷其思慮所不到者謂本是幽僻之所其處不應有人投瓦及石誤有殺傷或共舉重物而力所不制或共升髙險而足蹉跌或因擊禽獸而誤殺傷人者如此之類皆爲過失稱之屬者謂若共捕盜賊誤殺傷旁人之類皆是其本應居作官當者自從本法

宻告謀反大逆

諸知謀反及大逆者宻告隨近官司不告者絞知謀大逆謀叛不告者流二千里知指斥乘輿及妖言不告者各減本罪五等官司承告不卽掩捕經半日者各與不告罪同若事須經略而違時限者不坐

疏義曰謀反者謂知人潛謀欲危社稷大逆者謂知人於宗廟及山陵宮闕已有毀損並須宻告隨近官司知而不卽告者絞若知謀大逆謂知始謀欲毀宗廟山陵等謀叛者謂知謀欲背國從僞亦須宻告官司不告者流二千里若知指斥乘輿謂情理切害及妖言者謂妄說休咎之言不告者各減本罪五等本應死者從死上減五等妖言惑不滿眾者流上減五等是名各減五等官司承告謀反以下不卽掩捕若經半日者謂經五十刻不卽掩捕各與不告罪同若事須經略謂人眾旣多須得人兵器仗如此經略以故違時限而失罪人者不坐其知謀反以下𨿽不宻告隨近官司能自捕送者亦與宻告同因其自捕驚失罪人或已就拘執而失者並同失囚之法

誣告謀反大逆

諸誣告謀反及大逆者斬從者絞若事容不審原情非誣者上請若告謀大逆謀叛不審者亦如之

疏義曰誣告謀反及大逆者謂知非反逆故欲誣之首合斬從合絞若事容不審者謂或奉別勑閱兵或欲修葺家廟見閱兵疑是欲反見修宗廟疑爲大逆之類本情初非誣告者具狀上請聼勑若告謀大逆謀叛不審亦合上請故云亦如之

誣告反坐【問答一】

諸誣告人者各反坐卽糾彈之官挾私彈事不實者亦如之【反坐致罪準前人入罪法至死而前人未決者聼減一等其本應加杖及贖者止依杖贖法卽誣官人及有蔭者依常律】

疏義曰凢人有嫌遂相誣告者準誣罪輕重反坐告人卽糾彈之官謂據令應合糾彈者若有憎惡前人或朋黨親戚挾私飾詐妄作糾彈者並同誣告之律反坐其罪準前人入罪之法至死而前人𨿽防訖未決者反坐之人聼減一等若誣人反逆𨿽復未決引虛不合減罪本應加杖者謂誣告部曲奴婢流罪若實部曲奴婢止加杖二百旣虛誣告者不流亦準杖法反坐單丁應加杖者亦依決杖反坐及贖者謂誣告老小廢疾若實卽前人合贖虛卽反坐者亦依贖論卽誣官人及有蔭者假有白丁誣七品官流罪若實官人卽合例減官當如虛反坐還得流罪誣告有蔭之人事合減贖反坐之者不得準前人減贖法並眞配徒流是名依常律

若告二罪以上重事實及數事等但一事實除其罪重事虛反其所剰卽罪至所止者所誣𨿽多不反坐疏義曰若告二罪以上重事實假有甲告乙毆人折一支合徒一年又告人盜絹五疋亦合徒一年或故殺他人馬一匹合徒一年半推殺馬是實毆盜是虛是名告二罪以上重事實又有丙告丁三事各徒一年此名數事等但一事實除其罪重事虛反其所剰者假如甲告乙盜絹五疋合徒一年又告故殺官私馬牛合徒一年半若其盜是實殺馬牛是虛卽是剰告半年之罪反坐半年故云反其所剰卽罪至所止者所誣𨿽多不反坐假有告人非監臨主司因事受財百疋勘當五十疋實坐贜五十疋罪止徒三年剰告五十疋爲罪至所止不反坐之類

其告二人以上𨿽實者多猶以虛者反坐【謂告二人以上但一人不實罪𨿽輕猶反其坐】若上表告人已經聞奏事有不實反坐輕罪者從上書詐不實論

疏義曰告二人以上罪𨿽實者多猶以虛者反坐以其人事各別故得罪不同注云謂告二人以上但一人不實罪𨿽輕猶反其坐假有人告甲乙丙丁四人之罪三人徒罪以上並實一人笞罪事虛不得以實多放免仍從笞罪反坐若上表告人已經聞奏事有不實反坐罪輕於上書不實凖從上書詐不實處徒二年不應反坐者無罪假如甲上表告乙兩个徒一年一實一虛準律旣免反坐於甲無上書不實之罪告小事虛【問答一】

諸告小事虛而獄官因其告檢得重事及事等者若類其事則除其罪離其事則依誣論

疏義曰告小事虛而獄官因其告檢得重事者假有告人盜驢檢得盜馬其價又貴是爲得重事及事等者假如告盜甲家馬檢得盜乙家騾其價相似是爲事等若類其事謂騾馬驢等色目相類所告𨿽虛除其妄罪離其事者謂告人盜馬檢得鑄錢之屬是離其事則依本誣論仍得誣告盜馬之罪此條爲依告狀檢贜生文不同獄官狀外求罪之例

問曰告人私有弩獄官因告乃檢得甲是類事與否答曰稱類者謂其形狀難辧原情非誣所以得除其罪然弩之與甲𨿽同禁兵論其形樣色類全別事非疑似原狀是誣如此之流不可爲類

誣告人流罪引虛【問答一】

諸誣告人流罪以下前人未加拷掠而告人引虛者減一等若前人已拷者不減卽拷證人亦是【誣告期親尊長外祖父母夫夫之祖父母及奴婢部曲誣告主之期親外祖父母者𨿽引虛各不減】

疏義曰誣告死罪自有別制惟誣告人流罪以下前人未加拷掠而告人自引虛者得減反坐之罪一等若前人已拷者無問杖數多少然後引虛卽不合減卽拷證人亦是謂𨿽不拷被告之人拷傍証之者𨿽自引虛亦同已拷不減其誣告期親尊長以下及奴婢部曲誣告主之外祖父母以上𨿽卽引虛各不合減

問曰律云前人未加拷掠而告人引虛減一等未知前人已經防訖然後引虛合減與否

答曰律文但言已加拷掠不言事經防訖拷訖已傷律有成制防訖未損理合減科若事經奏訖不合追減及已役已配亦是已損已傷前人計與拷掠義同不在減科之例

告祖父母父母絞【問答二】

諸告祖父母父母者絞【謂非緣坐之罪及謀叛以上而故告者下條準此】疏義曰父爲子天有隱無犯如有違失理須諫諍起敬起孝無令陷罪若有忘情棄禮而故告者絞注云謂非緣坐之罪緣坐謂謀反大逆及謀叛以上皆爲不臣故子孫告亦無罪緣坐同首法故𨿽父祖聽捕告若故告餘罪者父祖得同首例子孫處以絞刑下條準此者謂告期親尊長情在於惡欲令入罪而故告之故云準此若因推劾事不獲免隨辧注引不當告坐

卽嫡繼慈母殺其父及所養者殺其本生並聼告疏義曰嫡繼慈母者名例並已釋訖此等三母殺其父及所養父母殺其所生父母並聼告若嫡繼母殺其所生庶母亦不得告故律文但云殺其父者聽告問曰所生之母被出其父更娶繼妻其繼母乃殺所出之母出母之子合告與否

答曰所養父母本是他人殺其所生故律聽告今言出母卽是所生名例稱犯夫及義絕者得以子蔭卽子之於母孝愛情深顧復之思終無絕道繼母殺其親母準例亦合聽告

又問嫡繼慈母有所規求故殺子孫合得何罪又子孫得自理訴與否此母或被出或父卒後行若爲科防

答曰子孫之於祖父母父母皆有祖父子孫之名其有相犯之文多不據服而防賊盜律有所規求而故殺期以下卑幼者絞論服相犯例準傍期在於子孫不入期服然嫡繼慈養依例𨿽同親母被出攺嫁禮制便與親母不同其攺嫁者惟止服期依令不合解官據禮又無心喪𨿽曰子孫惟凖期親卑幼若犯此母亦同期親尊長被出者禮旣無服並同凡人其應理訴亦依此法

唐律疏義卷二十三

欽定四庫全書

唐律疏義卷二十四

唐長孫無忌等撰

鬭訟四【凢一十六條】

告期親尊長【問答一】

諸告期親尊長外祖父母夫夫之祖父母𨿽得實徒二年其告事重者減所告罪一等【所告𨿽不合論告之者猶坐】卽誣告重者加所誣罪三等告大功尊長各減一等小功緦麻減二等誣告重者各加所誣罪一等

疏義曰告期親尊長外祖父母夫夫之祖父母依名例律並相容隱被告之者與自首同告者各徒二年告事重於徒二年者減所告罪一等假有告期親尊長盜上絹二十五疋合徒三年尊長同首法免罪卑幼減所告罪一等合徒二年半之類注云所犯𨿽不合論謂期親以下或年八十以上十歲以下若篤疾犯罪𨿽不合論而卑幼告之依法猶坐卽誣告期親尊長得罪重於二年徒者加所誣罪三等假有誣告期親尊長一年半徒罪加所誣罪三等合徒三年此亦是計加得重於本罪卽須加告大功尊長各減一等謂告得實徒一年半重於徒一年半者卽減期親罪一等假有告大功尊長三年徒減期親一等處徒二年若告小功緦麻尊長𨿽得實亦減期親二等合徒一年告事重者亦減期親尊長二等假有告三年徒𨿽實徒一年半之類誣告重者謂誣告大功小功緦麻重者各加所誣罪一等假有誣告大功尊長一年半徒加所誣罪一等合徒二年誣告小功緦麻尊長徒一年罪亦加所誣罪一等徒一年半之類

卽非相容隠被告者論如律若告謀反逆叛者各不坐其相侵犯自理訴者聽【下條準此】

疏義曰小功緦麻非相容隱被告之者不得同於首原各依律科防故云被告者論如律若告謀反逆叛者謂期親尊長以下犯謀反逆叛三事以其不臣故𨿽論告不科其罪其相侵犯謂期親以下緦麻以上或侵奪財物或毆打其身之類得自理訴非緣侵犯不得別告餘事注云下條準此謂下條告緦麻以上卑幼𨿽有罪名相侵犯亦得自理

問曰告期親尊長竊盜三十疋依檢二十五疋實五疋虛合得何罪

答曰律云一事分爲二罪罪法若等則累論罪法不等卽以重法並滿輕法按尋此狀正當累並之條將重並輕總爲三十疋減所告罪一等合處徒三年告緦麻卑幼【問答一】

諸告緦麻小功卑幼𨿽得實杖八十大功以上遞減一等誣告重者期親減所誣罪二等大功減一等小功以下以凢人論

疏義曰稱緦麻小功卽外姻有服者亦是其相隱旣得減罪有過不合告言故𨿽得實合杖八十告大功卑幼減小功一等期親卑幼又減一等誣告重者謂誣告期親重於杖六十者減所誣罪二等猶如誣告弟侄九十杖罪合減所誣二等合杖七十若告大功罪減一等合杖八十若告小功以下以凢人論仍得杖九十

問曰女君於妾依禮無服其有誣告得減罪與否答曰律云毆傷妻者減凢人二等死者以凢人論若妻毆傷殺妾與夫毆傷殺妻同又條誣告期親卑幼減所誣罪二等其妻𨿽非卑幼義與期親卑幼同夫若誣告妻須減所誣罪二等妻誣告妾亦與夫誣告妻同

卽誣告子孫外孫子孫之婦妾及己之妾者各勿論疏義曰誣告子孫外孫子孫之婦妾者曾婦妾亦同及己之妾者各勿論其有告得實者亦不坐被告得相容隱者俱同自首之法

子孫違犯敎令

諸子孫違犯敎令及供養有闕者徒二年【謂可從而違堪供而闕者須祖父母父母告乃坐】

疏義曰祖父母父母有所敎令於事合宜卽須奉以周旋子孫不得違犯及供養有闕者禮云七十貳膳八十常珍之類家道堪供而故有闕者合徒二年故注云謂可從而違堪供而闕者若敎令違犯行卽有愆家實貧窶無由取給如此之類不合有罪皆須祖父母父母告乃坐

部曲奴婢告主

諸部曲奴婢告主非謀反逆叛者皆絞【被告者同首法】告主之期親及外祖父母者流大功以下親徒一年誣告重者緦麻加凢人一等小功大功遞加一等卽奴婢訴良妄稱主壓者徒三年部曲減一等

疏義曰日月所照莫非王臣奴婢部曲𨿽屬於主其主若犯謀反逆叛卽是不臣之人故許論告非此三事而告之者皆絞罪無首從注云被首者同首法謂其主雜犯死罪以下部曲奴婢告之俱同爲首之法奴婢獲罪主得免科奴婢爲主隱𨿽告凖名例律相容隱告言自合同首今律文重言同首法者以相隱條無相隱字故告主之期親及外祖父母者流不言里數者爲同加杖二百大功以下親徒一年稱大功以下小功緦麻亦同此等並謂告得實誣告重者謂所誣之罪重於徒一年緦麻加凢人一等若誣告主緦麻親徒一年加一等合徒一年半小功徒二年大功徒二年半之類大功以下諸親犯有輕重應計等級加者但重於徒一年皆準此加法卽奴婢訴良妄稱主壓者謂奴婢本無良狀而妄訴良云主壓充賤者合徒三年不同誣告主者開其自理之路部曲減一等其主誣告部曲奴婢者卽同誣告子孫之例其主不在坐限

誣告府主刺史縣令

諸誣告本屬府主刺史縣令者加所誣罪二等

疏義曰誣告本屬府主等加所誣罪二等者謂誣告一年徒罪合徒二年之類若告除名免官免所居官等事虛亦準此徒法加罪其有緦麻以上親任本屬府主刺史縣令者自依告親法若告尊長各從重論投匿名書告人罪【問答一】

諸投匿名書告人罪者流二千里【謂絕匿姓名及假人姓名以避己作者棄置懸之俱是】

疏義曰有人隱匿己名或假人姓字潛投犯狀以告人罪無問輕重投告者卽得流坐故注云謂絕匿姓名及假人姓名以避己作者棄置懸之俱是謂或棄之於街衢或置之於衙府或懸之於旌表之類皆爲投匿之坐假人姓名經官司判入言告人罪從違令科非是投匿所以科違令投匿告祖父母科絞告期親卑幼減凢人二等大功減一等小功以下以凢人論匿名書告他人部曲奴依凢人法是大功相犯不合減一等二等他皆仿此告緦麻以上親部曲奴卽依減法

得書者皆卽焚之若將送官司者徒一年官司受而爲理者加二等被告者不坐輙上聞者徒三年

疏義曰匿名之書不合檢校得者卽須焚之以絕欺詭之路得書不焚以送官府者合徒一年官司旣不合理受而爲理者加二等處徒二年被告者假令事實亦不合坐若是首不原事以後別有人論告還合得罪輙上聞者合徒三年若得告反逆之書或不測理須聞奏不合燒除

問曰投匿名書告人謀反大逆或虛或實捉獲所投之人未知若爲科罪

答曰隱匿姓字投書告罪投書者旣合流坐送官者法處徒用塞誣告之源以杜姦欺之路但反逆之徒釁深夷族知而不告卽合死刑得書不可焚之故許送官聞奏狀旣是實便須上請聽裁告若是虛理依誣告之法

因不得告舉他事【問答一】

諸被囚禁不得告舉他事其爲獄官酷巳者聽之疏義曰人有犯罪身在囚禁惟爲獄官酷巳者得告自余他罪並不得告發卽流囚在道徒囚在役身嬰枷鎖或有援人亦同被囚禁之色不得告舉他事又準獄官令囚告宻者禁身領送卽明知謀叛以上聽告余凖律不得告舉

卽年八十以上十歲以下及篤疾者聽告謀反逆叛子孫不孝及同居之內爲人侵犯者余並不得告官司受而爲理者各減所理罪三等

疏義曰老小及篤疾之輩犯法旣得勿論惟知謀反大逆謀叛子孫不孝及闕供養及同居之內爲人侵犯如此等事並聽告舉自余他事不得告言如有告發不合爲受官司受而爲理者從被囚禁以下減所推罪三等假有告人徒一年官司受而爲理合杖八十之類

問曰有人被囚禁更有別事其事與餘人連坐官司合受與否

答曰律云諸被囚禁不得告舉他事此旣首論身事非闗別告他人縱連傍人官司亦合爲受被首之者仍依法推科

犯罪經所在官司首

諸犯罪欲自陳首者皆經所在官司申牒軍府之官不得輙受其謀叛以上及盜者聽受卽送隨近官司若受經一日不送及越覽餘事者各減本罪三等其謀叛以上有須掩捕者仍依前條承告之法

疏義曰犯罪未發皆許自新其有犯罪欲自陳首者皆經所在官司申牒但非軍府此外曹局並是所在官司軍府之官謂諸衛以下折衝府以上並是領兵曹司不許輙受首事其謀叛以上事是重害及盜賊之輩並卽須追掩故聽於軍府陳首軍府受得卽送隨近官司其受首謀反逆叛者若有支黨必須追掩不得過半日及首盜者受經一日不送隨近州縣及越覽餘事者減本罪三等假有告人脫戶合徒三年軍府受而爲推者合徒一年半之類其謀反逆叛爲有支黨事須掩捕仍依前條承告之法謂若滿半日不掩還同知而不告之罪謀反大逆不告合死謀大逆謀叛不告者流

以赦前事相告言【問答一】

諸以赦前事相告言者以其罪罪之官司受而爲理者以故入人罪論至死者各加役流

疏義曰以赦前事相告言者謂事應防赦始是赦前之事不合告言若常赦所不免仍得依舊言告假有防赦監主自盜得免有人輙告以其所告之罪罪之謂告徒一年贓罪者監主自盜卽合除名告者還依比徒之法科罪官司違法受而爲理者以故入人罪論謂若告赦前死罪前人𨿽復未決告者免死處加役流官司受而爲理至死者亦得此罪故稱各加役流若官司以赦前合免之事彈舉者亦同受而爲理之坐

若事須追究者不用此律【追究謂婚姻良賤赦限外蔽匿與攺正徴收及追見贓之類】

疏義曰事須追究者備在注文不用此律者謂不用入罪之律注云追究謂婚姻良賤赦限外蔽匿謂違律爲婚養奴爲子之類𨿽防赦須離之正之赦限外蔽匿謂防赦應首及攺正徵收過限不首若經責簿帳不首不攺正徵收及應徵見贓謂盜詐之贓𨿽赦前未發赦後捉獲正贓者是謂見贓之類合爲追徵問曰準誣告條至死而前人未決聽減一等流罪以下前人未加拷掠而告人引虛得減一等又準官司入人罪若未決放聽減一等有誣告赦前死罪官司受而爲推得依此條減罪與否

答曰依律以赦前事相告言者以其罪罪之官司爲理者以故入人罪論此是赦前之罪並不許言告論實尙無減例誣告豈得減之不至死者俱無減法至死者處加役流

告人罪須明注年月

諸告人罪皆須明注年月指陳實事不得稱疑違者笞五十官司受而爲理者減告罪一等卽被殺被盜及水火損敗者亦不得稱疑𨿽虛皆不反坐其軍府之官不得輙受告事辭牒若告謀叛以上及盜者依上條疏義曰告人罪皆注前人犯罪年月指陳所犯實狀不得稱疑違者笞五十但違一事卽笞五十謂牒未入司卽得此罪官司若受疑辭爲推並準所告之狀減罪一等卽以受辭者爲首若告死罪流三千里告流處徒三年之類卽被殺被盜爲害特甚或被人決水縱火漂焚財物盜卽不限彊竊漂焚不問多少告者皆須明注日月不合稱疑推問𨿽虛皆不反坐若稱疑者官合亦不合受理卽𨿽受理官司亦得免科其軍府之官亦謂諸衞及折衝府等不得輙受告事辭牒告謀叛以上及盜者依上條爲受卽送官司之法

爲人作辭牒加狀

諸爲人作辭牒加增其狀不如所告者笞五十若加增罪重減誣告一等

疏義曰爲人雇倩作辭牒加增告狀者笞五十若加增其狀得罪重於笞五十者減誣告罪一等假有前人合徒一年爲人作辭牒增狀至徒一年半便是剰誣半年減誣告一等合杖九十之類若因雇倩受財得贓重者同非監臨主司因事受財坐贓之罪如贓重從贓科贓輕者從減誣告一等法

卽受雇誣告人罪者與自誣告同贓重者坐贓論加二等雇者從敎令法若告得實坐贓論雇者不坐

疏義曰上文爲人作辭牒𨿽復得物不雇誣告因有加增得減誣告一等此文卽受雇誣告人罪者謂彼此同謀本共誣搆情規陷害故與自誣告罪同贓重者坐贓論加二等假有得絹十疋受雇誣告人一年半徒坐贓論十疋合徒一年加二等卽徒二年之類雇者從敎令法依下條敎令爲從減受雇者一等仍得一年徒若告得實坐贜論謂受絹十疋告得實事合徒一年之類雇者不坐以其得實故得無罪敎令人告事虛【問答一】

諸敎令人告事虛應反坐得實應賞者皆以告者爲首敎令爲從

疏義曰敎令人告事虛應反坐謂誣告人者各反坐得實應賞謂告賫禁物度關及博戲盜賊之類令有賞文或有反逆臨時有加賞者皆以告者爲首敎令者爲從

問曰律云得實應賞皆以告者爲首敎令爲從未知告得賞物若爲作首從分財

答曰應賞在令有文分賞原無等級旣無首從之法須準律條論之又不可徒杖別作節文約從杖一百之例假如敎人告杖一百罪虛卽告者爲首合杖一百教令爲從合杖九十卽從者十分減一應賞義亦準此假有輕重不同並準十分爲例

卽敎令人告緦麻以上親及部曲奴婢告主者各減告者罪一等被敎者論如律若敎人告子孫者各減所告罪一等【𨿽誣亦同】

疏義曰其有敎令人自告緦麻以上親或敎人部曲奴婢告主者告實及誣各減告者罪一等其告緦麻以上親卽尊者坐重卑者坐輕部曲奴婢告主皆絞故云各減告者罪一等被敎者論如律謂被敎告緦麻以上親及告主各得本罪若敎人告子孫者告子孫本旣無罪各減所告罪一等𨿽是死罪亦減死處流注云𨿽誣亦同謂𨿽敎誣告亦減罪一等旣上條祖父母父母誣告子孫外孫子孫之婦妾及己之妾各勿論此條但云敎人告子孫各減所告罪一等旣外孫以下亦準敎令告子孫法減所告罪一等敎人部曲奴婢告主期親以下𨿽無別理亦合有罪敎告主期親及外祖父母者科不應爲重敎告主大功以下緦麻以上科不應爲輕𨿽無正文比例爲允邀車駕撾鼓訴事

諸邀車駕及撾登聞鼓若上表以身事自理訴而不實者杖八十【卽故增減情狀有所隱避詐妄者從上書詐不實論】

疏義曰車駕行幸在路邀駕申訴及於衞闕之下撾鼓以求上聞及上表披陳身事此三等如有不實者各合杖八十注云卽故增減情狀有所隱避詐妄者從上書詐不以實論謂上文以理訴不實得杖八十若其不實之中有故增減情狀有所隱避詐妄者卽從上書詐不實論處徒二年

自毀傷者杖一百𨿽得實而自毀傷者笞五十卽親屬相爲訴者與自訴同

疏義曰邀車駕以下訴人所訴非實輙自毀傷者皆杖一百若所訴𨿽是實而自毀傷者笞五十卽親屬相爲訴者親屬謂緦麻以上及大功以上婚姻之家爲訴者與自訴同自邀車駕以下虛實得罪各與自訴罪同

越訴【問答一】

諸越訴及受者各笞四十若應合爲受推抑而不受者笞五十三條加一等十條杖九十

疏義曰凢諸辭訴皆從下始從下至上令有明文謂應經縣而越向州府省之類其越訴及官司受者各笞四十若有司不受卽訴者亦無罪若應合爲受謂非越訴依令聽理者卽爲受推抑而不受者笞五十三條加一等謂不受四條杖六十十條罪止杖九十若越過州訴受詞官人判付縣勘當者不坐請狀上訴不給狀科違令笞五十

卽邀車駕及撾登聞鼓若上表訴而主司不卽受者加罪一等其邀車駕訴而入部伍內杖六十【部伍謂入導駕儀仗中者】疏義曰有人邀車駕及撾登聞鼔若上表申訴者主司卽須爲受不卽受者加罪一等謂不受一條杖六十四條杖七十十條杖一百其邀車駕訴人輙入部伍內者杖六十注云部伍謂入導駕儀仗中者依鹵簿令駕行導駕者萬年縣令引次京兆尹總有六引注云駕從余州縣出者所在刺史縣令導駕並準此儀仗依本品若訴人入此儀仗中者杖六十

問曰有人於殿庭訴事或實或虛合科何罪

答曰依令尙書省訴不得理者聽上表受表恆有中書舍人給事中禦史三司監受若不於此三司上表而因公事得入殿庭而訴是名越訴不以實者依上條杖八十得實者不坐

彊盜殺人

諸彊盜及殺人賊發被害之家及同伍卽告其主司若家人同伍單弱比伍爲告當告而不告一日杖六十主司不卽言上一日杖八十三日杖一百官司不卽檢校捕逐及有所推避者一日徒一年竊盜各減二等疏義曰彊盜及殺人賊發被害之家及同伍共相保伍者須告報主司者謂坊正村正里正以上若家人同伍單弱不能告者比伍爲告每伍家之外卽有比伍亦須速告主司當告而不告謂家有男夫年六十以上不爲告者一日杖六十主司不卽言於所在官司一日杖八十三日杖一百須計去官司逺近準行程外爲罪官司不卽檢校謂隨近受告官司不卽檢校捕逐及與隨近州縣鎭戍府監等相推或假以餘事辭托者一日徒一年若是竊盜從同伍以下各減二等謀殺人已傷及殺部曲奴婢比竊盜不告科之

監臨知犯法

諸監臨主司知所部有犯法不舉劾者減罪人罪三等糾彈之官減二等

疏義曰監臨謂統攝之官主司謂掌領之事及里正村正坊正以上知所部之人有違犯法令格式之事不舉劾者減罪人罪三等假有人犯徒一年不舉劾者得杖八十之類糾彈之官惟減二等謂職當糾彈者其金吾當檢校之處知有犯法不舉劾者亦同減罪人罪二等

卽同伍保內在家有犯知而不糾者死罪徒一年流罪杖一百徒罪杖七十其家惟有婦女及男年十五以下者皆勿論

疏義曰卽同伍保內謂依令伍家相保之內在家有犯知死罪不糾得徒一年知流罪不糾杖一百知徒罪不糾杖七十犯百杖以下保人不糾無罪其伍保之家惟有婦女及男年十五以下不堪告事𨿽知不糾亦皆勿論𨿽是伍保之內所犯不在家中知而不糾不合科罪

唐律疏義卷二十四﹤史部﹐政書類﹐法令之屬﹐唐律疏義﹥

欽定四庫全書

唐律防義卷二十五

唐長孫無忌等撰

詐僞【凢二十七條】

防義曰詐僞律者魏分賊律爲之歷代相因迄今不攺旣名詐僞應以詐事在先以禦寶事重遂以僞造八寶爲首闘訟之後須防詐僞故次闘訟之下僞造皇帝寶

諸僞造皇帝八寶者斬太皇太后皇太后皇后皇太子寶者絞皇太子妃寶流三千里【僞造不錄所用但造卽坐】

防義曰皇帝有傳國神寶有受命寶皇帝三寶天子三寶是名八寶依公式令神寶寶而不用受命寶封禪則用之皇帝行寶報王公以下書則用之皇帝之寶慰勞王公以下書則用之皇帝信寶徵召王公以下書則用之天子行寶報畨國書則用之天子之寶慰勞畨國書則用之天子信寶徵召畨國兵馬則用之皆以白玉爲之寶者印也印又印也以其供禦故不與印同名八寶之中有人僞造一者卽斬其太皇太后皇太后皇后皇太子寶僞造者絞皇太子妃寶僞造者流三千里太皇太后以下寶皆以金爲之並不行用

注云僞造不錄所用謂寶旣金玉爲之僞造者不必皆須金玉爲之亦不問用與不用造者卽坐

僞寫官文書印

諸僞寫官文書印者流二千里餘印徒一年【寫謂仿效而作亦不錄所用】

防義曰上文稱僞造皇帝八寶以玉爲之故稱造此云僞寫官文書印卽以銅爲之故稱寫

注云寫謂仿效而作謂仿效爲之不限用泥用蠟等故云不錄所用但作成者旣流二千里餘印徒一年餘印謂諸州等封函印及畜產之印亦不錄所用上文但造寶卽坐不須堪行用此文𨿽寫印不堪行用謂不成印文及大小懸別如此之類不合流坐從下條造未成者減三等

卽僞寫前代官文書印有所規求封用者徒二年【因之得成官者從詐假法】

防義曰依式周隋官亦聽成防或爭封邑之類事緣前代乃僞寫前代之印心有規求封用者徒二年稱封用者或印文書及封文簿事兼兩用故連云封用注云因之得成官者從詐假法謂僞寫封用爲舊公驗因之成官者從詐假法其僞寫未成及成而未封用依下文未施行減三等例亦減已封用三等僞寫宮殿門符

諸僞寫宮殿門符發兵符【發兵謂銅魚合符應發兵者𨿽通余用亦同余條稱發兵者皆凖此】傳符者絞

防義曰宮殿門符謂非時開宮殿門皆須勘魚符合然始得開僞寫此符及僞寫發兵符

注云發兵謂銅魚合符依公式令下左符進內右符付州府等應有差科徴發皆並符與銅魚同封行下勘符合然後承用故稱銅魚合符應發兵𨿽通余用亦同謂其符通雜徴發人事及有所用度若除授替代州府長官及差行追禁並用此符故稱𨿽通余用亦同謂同發兵符罪余條稱發兵者謂擅興律應給發兵符而不給賊盜律盜發兵符故云余條皆準此傳符者謂給驛用之僞寫及造此等符者並合絞

使節及皇城門京城門符者流二千里餘符徒二年【餘符謂禁苑門及交巡魚符之類】

防義曰使節者周禮有掌節之司注云道路用旌節然大使擁節而行是名使節其皇城門謂朱雀等諸門京城門謂明徳等諸門僞作此等符及節者流二千里餘符徒二年

注云餘符謂禁苑及交巡魚符之類禁苑諸門有符開閉守衛交兵之處皆有交符巡更警夜之所並執巡魚符勘過據擅興律凢言餘符者契亦同卽契應發兵者同發兵符法此條云之類者卽是諸契非發兵僞造者並同餘符之罪各合徒二年

僞寶印符節假人【問答二】

諸以僞寶印符節及得亡寶印符節假人若出賣及所假若買者封用各以僞造寫論

防義曰以僞造寶印符節及得亡寶印符節假與他人若出賣與他人及所假所買之人𨿽非身自造冩若將封用各依僞造寫法科之

卽以僞印印文書施行若假與人及受假者施行亦與僞寫同未施行及僞寫印符節未成者各減三等防義曰上文謂僞造寫及得亡寶印符節假人及賣買等情罪此文欲論以僞印文書施行謂以僞印印文書自將行用若以僞印文書假與他人及有受得僞文書行用並謂已入官司者其罪各依僞造寫法未施行謂僞文書未將行用及僞寫印符節未成者各減已施及已成罪三等

問曰有人得亡寶印符節假賣與人其所假買者未將行用未知假賣之人亦合得依未施行法減罪以否

答曰凖依律文本防行用故云若假人若出賣及所假若買者封用各以僞造寫論封用之文承賣買之下若已封用俱得全罪如未行用並合依未施行減三等下條盜寶印符節及假賣與人其假買未封用並合依此減法其假買僞印文書未施行假賣人亦同減例

又問二人共造僞印印文牒從者乃將施行未知二人合有首從以否

答曰依名例律共犯罪以造意爲首隨從者減一等僞印旣非刼盜止合造意爲首從者𨿽復行用止依從法減科

盜寶印符節封用【問答一】

諸盜寶印符節封用【謂意在詐僞不闗由所主】卽所主者盜封用及以假人若出賣所假及買者封用各以僞造寫論防義曰盜寶印符節封用注云謂意在詐僞不闗由所主謂盜用官印等不由所當之人或執印等主司私盜封用及所主者將印假與他人若將出賣與人並所假買之人若將封用各以僞造寫論並依自造之法

問曰有人身爲案主受人請求乃爲盜印印僞文牒旣非掌印合作首從以否

答曰一人須印行用一人盜印與之卽是共犯須論首從盜者𨿽爲案主非掌印之人便是共犯合爲首從

主司不覺人盜封用者各減封用罪五等印又減二等卽事直及避稽而盜用印者各杖一百事𨿽不直本法應用印而封用者加一等主司不覺笞五十故縱者各與同罪

防義曰掌寶及符節主司不覺有人盜用者減盜用人罪五等印又減一等謂不覺用寶及符應死者死上減五等徒一年半不覺用符節應流流上減五等徒一年不覺用餘符徒二年上減五等杖八十不覺用印流上減七等合杖九十卽文書正直及避文案稽遲而盜用印者各杖一百事𨿽不直本法應用印謂事𨿽枉曲本法應封用印者終須申答而盜封用印者加一等合徒一年若不直罪重卽從重斷主司不覺笞五十謂從事直及避稽以下不覺各笞五十故縱者各與同罪

詐爲制書

諸詐爲制書及增減者絞【口詐及口增減亦是】未施行者減一等【施行謂中書覆奏及已入所司者𨿽不闗由所司而詐增減前人已承受者亦爲施行余條施行凖此】防義曰詐爲制書意在詐僞而妄爲制及因制成文而增減其字者絞

注云口詐及口增減亦是謂詐語及奉勑宣傳口中詐有增減動事者並與增減制書同未施行減一等謂詐爲制勑及詐增減已訖而未施行減一等

注云施行謂中書覆奏此謂詐爲語及𨿽奉制處分就中增減中書承受已覆奏訖若其不須覆奏者卽據已入所司或有詐爲中書宣出制勑文書已入所在曹司應承受施行及起請行判曹司者並爲已施行𨿽不闗由所司謂所宣制及增減不入曹司徑卽詐向規求之所其前人已承受者亦爲施行假有甲詐宣制向乙索物乙已承受不要得物承受之者此類卽是施行余條施行凖此余條謂以僞印文書施行及下條詐爲官文書施行如此諸條已施行及未施行皆凖此

其收捕謀叛以上不容先聞而矯制有功者奏裁無功者流二千里

防義曰其收捕謀叛以上謂所在收捕謀反逆叛不容先聞謂不容先得奏聞恐其滋蔓或致逃逸而矯行制務速收掩有功者奏裁無功者流二千里以其矯行制書無功可錄免其死罪宥以流刑

對制上書不以實

諸對制及奏事上書詐不以實者徒二年非宻而妄言有宻者加一等【對制謂親見被問奏事謂面陳若附奏亦是上書謂書奏特達詐謂知而隱欺及有所求避之類】

防義曰對制謂親被顧問奏事謂面陳事由若附他人而奏亦同自奏之上書謂特達禦所此等若有詐不以實者徒二年非宻而妄言有宻謂非謀反逆叛應宻【之法】事而妄言有宻加一等謂加對制不實一等徒二年半注文以如上解詐謂知而隱欺謂知事不實故爲隱欺及有所求避或妄求功賞或廽避罪戻之類若被官司責罰情在炮哮或有因闘忿爭欲相恐廹口𨿽告宻問卽不承旣無文牒入司坐當不應爲重其有已陳大牒問始承虛或口稱有宻言辯仍執於後承妄者並同未奏減一等徒二年

若別制下問案推【無罪名謂之問未有告言謂之案已有告言謂之推】報上不以實者徒一年其事闗由所司承以奏聞而不實者罪亦如之未奏者各減一等

防義曰若別制下問謂不緣曹司特奉制遣使就問

注云無罪名謂之問謂問百姓疾苦丰儉水旱之類案者謂風聞官人有罪未有告言之狀而奉制案問推者謂事發遣推已有告言之者而乃報上不以實者各徒一年其事闗曹司承以奏聞而有不實亦得徒一年未奏者各減一等謂承前人上書詐不以實若非宻及下問案推報上不實事闗所司承以聞奏申報不實未奏者各減一等並謂被問被推之人報答不實者各獲此罪

僞爲官文書增減【問答一】

諸詐爲官文書及增減者杖一百凖所規避徒罪以上各加本罪二等未施行各減一等

防義曰詐爲官文書謂詐爲文案及符移解牒鈔旁之類或增減以動事者杖一百凖所規避之事當徒罪以上事發者各加本罪二等未發卽依二罪之法從重科之規避者假有於法不應爲官詐求得官者徒二年又詐爲官文書及增減而規官不解加本罪二等合徒三年避者或有本犯徒三年詐爲增減以避此罪者合加二等流二千五百里卽詐爲官文書及增減訖事未施行各減一等杖罪以下杖上減徒罪以上各從徒流上減

卽主司自有所避違式造立及增減文案杖罪以下杖一百徒罪以上各加所避罪一等【造立卽坐】若增減以避稽者杖八十

防義曰謂主司欲避身罪違式造立文案或於舊案增減者杖罪以下謂笞十以上卽前罪之外得杖一百或避徒罪以上事發者卽就所避徒上各加所避罪一等

注云造立卽坐謂不必避得前罪但造立及增減卽坐若增減以避文案稽違並於本罪之外加杖八十未發者從二罪法

問曰主司自有所避違式造立文案徒罪以上加所避罪一等加罪有公有私若用官當合並滿以否答曰主司若避公罪有所增減造立卽坐本罪依公坐加罪爲私罪若應以官當者須以私並公通所加私罪爲公坐當法其於負殿者各依公私兩論詐假官假與人官

諸詐假官假與人官及受假者流二千里【謂僞奏擬及詐爲省司判補或得他人告身他用之類】

防義曰詐假官謂虛僞詐假以得官若虛假授與人官及受詐假官者並流二千里

注云謂僞奏擬但流內九品以上官皆注訖奏擬及詐爲省司判補視品流內等官或得他人正授告身或同姓字或攺易己名妄冒官司以居職任稱之類者亦有已之告身應合追毀私自盜得而假詐之者若詐申聞及增減重者從重法

其於法不應爲官【其有罪譴未合仕之】而詐求得官者徒二年防義曰其於法不應爲官謂有罪譴未合仕之假如除名者六載後聽敍免官者三載後聽敍免所居官者期年聽敍若有此等年限未滿而詐求得官者徒二年稱之者謂犯罪應用髙官而詐用卑官及流人未滿六載之

若詐增減功過年限而預選舉因之以得官者徒一年流外官各減一等求而未得者又各減二等【下條凖此】防義曰若詐增減功過年限謂詐增加勞考第或減其負殿及下考年限而預選及舉因之以得官者徒一年又依選舉令官人身及同居大功以上親自執工商家專其業者不得仕其舊經職任因此解黜後能修攺必有事業者三年以後聽仕其三年外仍不修攺者追毀告身卽依庶人例其有官及無官之人依令不得仕而詐求得官及未滿三年隱狀選得官者並同增減功過年限預選得官合徒一年其三年外仍不修攺若方便不輸告身依舊爲官者亦同不應爲官之坐若追納之後盜及私贖得以爲官者依上條詐假官論流外官減一等謂從詐假官以下並依流內官當色輕重上減一等故云各減一等求而未得又各減二等若詐假官未得流上減二等合徒二年半流外官又減一等徒二年於法不應爲官求而未得減二等徒一年流外官又減一等杖一百詐增減功過年限而預選舉求而未得減二等杖九十流外官又減一等杖八十

注云下條凖此謂下條非正嫡詐承襲未得亦各減二等

非正嫡詐承襲【問答一】

諸非正嫡不應襲爵而詐承襲者徒二年非子孫而詐承襲者從詐假官法若無官防詐承他防而得官者徒三年非流內及求贖杖罪以下各杖一百徒罪以上各加一等

防義曰依封爵令王公侯伯子男皆子孫承嫡者傳襲以次承襲具在令文其有不合襲爵而詐承襲者合徒二年非子孫謂子孫之外詐云是嫡而妄承襲者從詐假官法合流二千里若無官廕詐妄承取他人官防而得官者徒三年非流內謂假防得學生及七品邑若勲品以下及求贖杖罪以下本罪之外各合杖一百徒罪以上加一等謂於百杖上加一等合徒一年此是犯罪已發而更爲者重其事從詐承襲以下求而未得各減二等

問曰取防求贖杖罪一百徒罪加一等其官司知而故縱未知從下條承詐知而聽行與同罪惟復依斷獄律斷罪應決配之而聽收贖減本罪故失一等而科答曰旣稱知而故縱卽是知而聽行理從同罪而科詐稱官所捕人【問答二】

諸詐爲官及稱官所遣而捕人者流二千里爲人所犯害【犯其身及家人親屬財物等】而詐稱官捕及詐追攝人者徒一年【未執者各減二等】

防義曰詐爲官謂身自詐作官人及詐稱官司遣捕人者並流二千里若爲人侵犯其身或犯家人親屬或侵奪身及家人親屬財物等乃詐稱官司遣捕或稱官司遣追攝者並徒一年𨿽詐有追攝及捕而未執縛者各減三等稱各者捕人未縛流上減三等合徒二年爲人所犯害詐稱官捕及詐追攝人未縛徒一年上減二等合杖八十

問曰捕亡律被人毆撃折傷以上若盜及彊奸𨿽傍人皆發捕繋其傍人𨿽合捕攝及詐稱官遣而捕繋之合科何罪

答曰此條注云犯其身及家人親屬財物等謂非折傷以上盜及彊奸之色而詐稱官捕合徒一年若前人本法合捕𨿽傍人詐稱官捕止從下文其應捕攝杖八十

其應捕攝無官及官卑詐稱髙官者杖八十卽詐稱官及冒官人姓字權有所求爲者罪亦如之

防義曰謂毆人折傷以上或彊奸及盜此等應須捕攝其捕攝之人或無官詐稱有官或官卑詐稱髙官者杖八十卽詐稱是官及冒承官人姓名權有所求爲者或經過之處權有所求或出入公門心規禮待非有捕攝者情是詐欺之類亦合杖八十故云亦如之

問曰前人不合捕攝乃詐稱官捕因而殺傷前人或拒毆傷殺捕者各合何罪

答曰詐捕攝人已成凶狡更加毆打傷殺情狀彌所難原前人旣不相干卽當故殺傷法若前人拒毆殺傷捕者名例云本應輕者聽從本旣不合捕橫被執持𨿽殺傷止同闘殺

詐欺官私取物

諸詐欺官私以取財物者凖盜論【詐欺百端皆是若監主詐取者自從盜法未得者減二等下條凖此】

防義曰詐謂詭誑欺謂誣罔欺詐官私以取財物者一凖盜法科罪惟不在除免倍贓加役流之例罪止流三千里注云詐欺百端皆是謂詐欺之狀不止一途若監主詐取謂監臨主守詐取所監臨主守之物自從盜法加凢盜二等有官者除名未得者減二等謂已設誣端誣罔規財物猶未得者皆凖贓減罪二等其非監主詐欺未得者自從盜不得財之法下條凖此謂下條詐爲官私文書及增減欺妄求物未得者監主之人亦減二等故云下條凖此

知情而取者坐贓論知而買者減一等知而爲藏者減二等

防義曰知情而取者謂知前人詐欺得物而乞取者坐贓論一尺笞二十一疋加一等十疋徒一年詐欺之人𨿽是監主凢人知情取者止得坐贓之罪知而買者減一等謂於坐贓上亦減一等知而爲藏謂知詐欺而得故爲隱藏亦於坐贓上減二等

詐爲官私文書增減

諸詐爲官私文書及增減【文書謂券抄及簿賬之類】欺妄以求財賞及避沒入備償者凖盜論贓輕者從詐爲官文書法【若私文書止從所欺妄爲坐】

防義曰詐爲官私文書及增減謂詐爲官私券抄及增減簿賑故注云文書謂劵抄及簿賑之類稱之類者謂符牒抄案等欺妄以求錢財或求賞物及緣坐資財及犯禁之物合沒官而避沒入或損失官私器物而避備償如此之類增減詐爲方便規避者計所欺得之贓凖竊盜科斷贓輕者從詐爲官文書法謂計贓得罪輕於杖一百者從詐爲官文書法有印者自從重論注云若私文書止從所欺妄爲坐謂詐爲私文契及受領劵付抄帖以求避罪或攺年月日限之類止從所欺妄求物之罪不同官文書之坐妄認良人爲奴婢【問答一】

諸妄認良人爲奴婢部曲妻妾子孫者以略人論減一等妄認部曲者又減一等妄認奴婢及財物者凖盜論減一等

防義曰妄認良人爲奴婢部曲者謂本知是良人妄認爲妻妾子孫者謂知非己妻妾子孫而故妄認者以略人論減一等賊盜律略人爲奴婢者絞減一等合流三千里略人爲部曲流三千里減一等合徒三年略人爲妻妾子孫合徒三年減一等合徒二年半是爲以略人論減一等妄認部曲又減一等者賊盜律略他人部曲減良人一等卽是略部曲爲奴合流三千里妄認部曲爲奴減一等合徒二年略部曲爲部曲合徒三年妄認部曲爲部曲減一等合徒二年半略部曲客女爲妻妾子孫合徒二年半妄認部曲客女爲妻妾子孫減一等合徒二年是爲部曲又減一等其妄認他人奴婢及財物者凖盜論減一等若監主妄認未得亦凖上條各減二等其非監主妄認未得財多者從錯認未得論

問曰妄認良人爲隨身妄認隨身爲部曲合得何罪答曰依別格隨身與他人相犯並同部曲法卽是妄認良人爲部曲之法其妄認隨身爲部曲者隨身之與部曲色目略同【亦同妄認】部曲之罪

詐除去官戶奴婢【問答一】

諸詐除去死免官戶奴婢及私相博易者徒二年卽愽易贓重者從貿易官物法

防義曰官戶奴婢各有簿賑除者謂詐言給賜去者謂去其名簿死者謂詐言身死免者謂加年入六十及廢疾各得免本色之類及私相博易謂將私奴婢博易官奴婢者各徒二年博易贓重者從貿易官物法

問曰有人將私部曲博換官奴得以轉事衣食之直凖折官奴價否

答曰奴婢有價部曲轉事無估故盜誘部曲並不計贓令以部曲替奴乃是壓爲賤色取官奴入己者自從盜論以部曲替奴理依壓部曲爲奴之法須爲二罪各從重科

其匿脫者徒一年【謂產子不言爲匿典吏不附爲脫】主司不覺匿脫者依里正不覺脫漏法

防義曰匿者謂產子隱匿不言脫者謂典吏知情故不附帳不言不附者各徒一年故注云產子不言爲匿典吏不附爲脫主司不覺匿脫者依里正不覺脫漏法戶婚律里正不覺脫漏增減者一口笞四十三口加一等過杖一百十口加一等罪止徒三年知情者各同家長法旣同里正之罪主司止坐所由若父母匿子其數更多亦凖戶律家長故隱口之法一口徒一年二口加一等未堪入役者四口爲一口罪此是當條𨿽有罪名所爲重者自從重其典吏及主司匿脫多者依律旣凖里正脫漏合從累科主司知情者各同父母故匿之罪知與不知罪名不等者依脫漏之法並滿科之

詐爲瑞應

諸詐爲瑞應者徒二年若災祥之類而史官不以實對者加二等

防義曰瑞應者陸賈云瑞者寶也信也天以寶爲信應人之徳故曰瑞其瑞應條流其在禮部之式有大瑞有上中下瑞令云詐爲瑞應卽明不限大小但詐爲者卽徒二年若詐言麟鳯龍無可案驗者從上書詐不以實亦徒二年若災祥之類災謂祲沴祥謂休徴史官不以實對者謂應凶言吉應吉言凶加二等徒三年稱之類者此外有善惡之事問而史官不以實對者亦加二等

詐教誘人犯法

諸詐教誘人使犯法【犯者不知而犯之】及和令人犯法【謂共知其所犯有罪】卽捕若告或令人捕告欲求購賞及有憎嫌欲令入罪皆與犯法者同坐

防義曰鄙俚之人不閒法式姦詐之軰故相教誘或教盜人財物或教越度闗津之類犯禁者不知有罪教令者故相墜防故注云犯者不知而犯之及和令人犯法謂和教人奴婢逃走或將禁物度闗外示和同內爲私計故注云謂共知所犯有罪卽捕若告謂卽自捕告或令他人捕告欲求購賞及有憎惡前人教誘令其人入罪者皆與身自犯法者同罪

詐乘驛馬

諸詐乘驛馬加役流驛闗等知情與同罪不知情減二等【闗謂應檢問之處】有符劵者不坐【謂盜得眞符劵及僞作不可覺知者】

防義曰郵驛本備軍速其馬所擬尢重但是詐乘無問馬數及已行逺近卽合加役流給馬之驛及所由之闗知其詐乘之情者亦加役流不知情減二等謂驛與闗司全不勘檢又不知情合減二等猶徒二年半故注云闗謂應檢問之處有符劵者不坐注云謂盜得眞符劵及僞作不可覺知者謂僞作符劵反盜得眞紙券等檢驗不可覺知者驛及闗司並不坐

其未應乘驛馬而輙乘者徒一年【輙乘謂有當乘之理未得符券者】防義曰其未應乘驛馬謂差爲驛使而未得符劵輙卽乘者徒一年注云輙乘謂有當乘之理未得符劵者謂衘命有實未得符劵而乘者驛闗等知情聽之凖上文亦合同罪不知情者徒一年上減二等詐自復除

諸詐自復除若詐死及詐去工樂雜戶名者徒二年防義曰詐自復除【復添之條】備在格令謂詐云落番新還或詐云放賤之類以得復除若詐作死狀及詐去工樂及雜戶等名字者徒二年其太常音聲人州縣有貫詐去音聲人名字亦同工樂之罪

卽所詐得復役使者徒一年其見供作使而詐自脫及脫之者杖六十計所詐庸重者各坐贓論

防義曰謂詐爲雜任之類而得復免役使者徒一年其見供作使謂權充雜役而詐自脫及知情脫之者各杖六十計其詐庸重者各坐贓論

詐疾病有所避

諸詐疾病有所避者杖一百若故自傷殘者徒一年半【有所避無避等𨿽不足爲篤疾殘而臨時避事者皆是】

防義曰詐疾病以避使役求假之類杖一百若故自傷殘徒一年半但傷殘者有避無避得罪皆同卽無所避而故自傷不成殘疾以上者從不應爲重故注云有避無避等𨿽不足爲疾而殘臨時避事皆是

其受雇倩爲人傷殘者與同罪以故致死者減闘殺罪一等

防義曰謂有受雇或被倩爲人傷殘者與自傷殘人同罪各合徒一年半以此傷殘之故因而致死者被雇倩之人不限尊卑貴賤皆減闘殺一等若爲祖父母父母遣之傷殘因致死者同過失之法

醫違方詐療病

諸醫違方詐療病而取財物者以盜論

防義曰醫師違背本方詐療疾病率情增損以取財物者計贓以盜論監臨之與凢人各依本法

父母死言余喪【問答一】

諸父母死應解官詐言余喪不解者徒二年半若詐稱祖父母父母及夫死以求假及有所避者徒三年伯叔父母姑兄姊徒一年餘親減一等若先死詐稱始死及患者各減二等

防義曰父母之喪解官居服而有心貪榮任詐言余喪不解者徒二年半爲其已經發哀故輕於聞喪不舉之罪若祖父母父母及夫見存或稱求假及有所避而詐妄稱死者各徒三年伯叔父母姑兄姊徒一年餘親減一等謂緦麻以上從徒一年上減一等杖一百若先死詐稱始死及妄云疾病以求假及有所避者各減三等謂詐稱祖父母父母及夫始死及患徒三年上減三等合徒一年半伯叔父母如兄姊徒一年上減三等杖八十餘親杖一百上減三等合杖七十

問曰有人嫌惡前人妄告父母身死其妄告之人合科何罪

答曰父母云亡在身罔極忽有妄告欲令舉哀若論告者之情爲過不淺律令𨿽無正法宜從不應重科詐病死傷不實

諸詐病及死傷受使檢驗不實者各依所欺減一等若實病死及傷不以實驗者以故入人罪論

防義曰有詐病及死若傷受死使檢驗不以實各以所欺減一等卽上條詐疾病者杖一百檢驗不實同詐妄減一等杖九十傷殘徒一年半減一等徒一年若詐死徒二年上減一等處徒一年半之類若實病及傷謂非詐病及詐傷使者檢云無病及傷便是故入人徒杖之罪若實死檢云不死卽是妄入二年徒坐使人枉入杖者得杖罪枉入徒者得徒坐各依前人入罪法未決者減一等

詐防人死傷【問答一】

諸詐防人至死及傷者以闘殺傷論【謂知津河深者濘橋船朽敗誑人令渡之類】

防義曰謂津濟之所或有深濘若橋船朽漏不堪渡人而詐云津河平淺船橋牢固令人過渡因致死傷者以闘殺傷論謂令人溺死者絞折一支徒三年之類故注云謂知津河深濘橋船朽敗誑人令渡之類稱之類者謂知有坑穽機槍之屬誑人而致死傷者亦以闘殺傷論其有尊卑貴賤各依闘殺傷本法問曰詐防人渡朽敗橋梁溺之甚困不傷不死律條無文應得何罪又人𨿽免難溺防畜產又若爲科答曰律云詐防人至死及傷但論重法略其輕重坐不可備言別有舉重明輕及不應爲罪若誑防令溺𨿽不傷死猶同毆人不傷論防殺傷畜產者凖作坑穽例償其減價

保任不如所任

諸保任不如所任減所任罪二等卽保贓重於竊盜從竊盜減若虛假人名爲保者笞五十

防義曰保任之人皆相委悉所保旣乖本狀卽是不如所任減所任之罪二等其有保贓重於竊盜減謂保彊盜枉法及恐喝等贓本條得罪重於竊盜並從竊盜上減二等不從重贓減者以其元不同情保贓不保罪故也若虛假人名爲保者謂假用人名或妄以他人姓字以充保者並笞五十有五人同保一事此卽先共謀計須以造意爲首余爲從坐當頭自保者罪無首從

證不言情

諸證不言情及譯人詐僞致罪有出入者證人減二等譯人與同罪【謂夷人有罪譯傳其對者】

防義曰證不言情謂應議請減七十以上十五以下及廢疾並據眾證定罪證人不吐情實遂令罪有增減及傳譯番人之語令其罪有出入者證人減二等謂減所出入罪二等譯人與同罪若夷人承徒一年譯人云承徒二年卽譯人得所加一年徒坐或夷人承流譯者云徒二年卽譯者得所減二年徒之類故注云謂夷人有罪譯傳其對者律稱致罪有出入卽明據證及譯以定刑名若刑名未定而知證譯不實者止當不應爲法證譯徒罪以上從重杖罪以下從輕

詐冒官司

諸詐冒官司以有所求爲而主司承詐知而聽行與同罪至死者減一等不知者不坐【謂此篇於條內無主司罪名者】

防義曰詐冒官司謂詐僞及妄冒官司欲有所求爲官司知詐冒知情而聽行者並與詐冒人同罪至死減一等不知情者不坐注云謂此篇於條內無主司罪名者卽此條爲當篇主司生文不爲余篇立例此篇無主司罪名者上條詐稱祖父母父母及夫死及詐疾病若詐假官或承襲此等知情與同罪不知者不坐

唐律疏義卷二十五

欽定四庫全書

唐律防義卷二十六

唐長孫無忌等撰

雜律上【凢三十四條】

防裏悝首制經法而有雜法之目逓相祖習多歷年所然至後周更名雜犯律隋又去犯還爲雜律諸篇罪名各有條例此篇拾遺補闕錯綜成文班雜不同故次詐僞之下

坐贓致罪

諸坐贓致罪者一尺笞二十一疋加一等十疋徒一年十疋加一等罪止徒三年【謂非監臨主司而因事受財者】與者減五等防義曰贓罪正名其數有六謂受財枉法不枉法受所監臨彊盜竊盜並坐贓然坐贓者謂非監臨主司因事受財而罪【闕】

故名坐贓【闕】

一尺笞二十一疋加一等十疋徒一年十疋加一等罪止徒三年假如被人侵損【闕】

因而受財之類兩和取與於法並違故與者減取人五等卽是彼此俱罪其贓沒官

國忌作樂

諸國忌廢務日作樂者杖一百私忌減二等

防義曰國忌謂在令廢務日若輙有作樂者杖一百私家忌日作樂者減二等合杖八十

私鑄錢

諸私鑄錢者流三千里作具已備未鑄者徒二年作具未備者杖一百

防義曰私鑄錢者合流三千里其作具已備謂鑄錢作具並已周備而未鑄者徒二年若作具未備謂有所欠少未堪鑄錢者杖一百若私鑄金銀等錢不通時用者不坐

若磨錯成錢令薄小取銅以求利者徒一年

防義曰時用之錢厚薄大小並依官樣輙有磨錯成錢令至薄小而取其銅以求利潤者合徒一年城內街巷走馬

諸於城內街巷及人眾中無故走車馬者笞五十以故殺傷人者減闘殺傷一等【殺傷畜產者償所減價余條稱減闘殺傷一等有殺傷畜並凖此】

防義曰有人於城內街衢巷衖之所若人眾之中眾謂三人以上無要速事故走車馬笞五十以走車馬唐突殺傷人者減闘殺傷一等

注云殺傷畜產者償所減價余條稱減鬭殺傷一等者有殺傷畜產並凖此謂下條向城及官私宅若道徑射放彈及投瓦石施機槍作坑穽殺傷人者減闘殺傷一等若以故殺傷畜產並償減價之類

若有公私要速而走者不坐以故殺傷人者以過失論其因驚駭不可禁止而殺傷人者減過失二等

防義曰公私要速者公謂公事要速及乘郵驛並奉使之軰私謂吉凶疾病之類須求醫藥並急追人而走車馬者不坐𨿽有公私要急而走車馬因有殺傷人者並依過失收贖之法其因驚駭力不能制而殺傷人者減過失二等聽贖其銅各入被傷殺家若殺傷祖父母父母並同名例律過失殺傷祖父母父母法因驚駭不可禁止得減二等者亦同減例向城官私宅射

諸向城及官私宅若道徑射者杖六十放彈及投瓦石者笞四十因而殺傷人者各減闘殺傷一等

防義曰向城謂城中有人及官私宅亦謂宅中有人住若道徑射者杖六十放彈及投瓦石者笞四十卽因射若彈及投瓦石而殺傷人者各減闘殺傷罪一等

若故令入城及宅中殺傷人者各以闘殺傷論至死者加役流

防義曰卽射彈投瓦石之人故令箭等入城宅之中殺傷人者各以闘殺傷論尊卑長防貴賤並同闘殺傷之法凖罪至死者加役流其有射及放彈投瓦石不向所親尊長並貴人之宅而非意殺傷者卽依名例律本應重而犯時不知者得依凢論本應輕者聽從本

施機槍作坑穽

諸施機槍作坑穽者杖一百以故殺傷人者減闘殺傷一等若有標幟者又減一等

防義曰有人施機槍及穿坑穽不在山澤擬捕禽獸者合杖一百以施槍等故而殺傷人者減闘殺傷罪一等若於機槍坑穽之處而安標幟之欲使人知而人誤犯致死傷者又減一等謂總減闘殺傷罪二等若不殺傷人從杖一百減一等合杖九十

其深山迥澤及有猛獸犯暴之處而施作者聽仍立標幟不立者笞四十以故殺傷人者減闘殺傷罪三等防義曰深山迥澤謂非人常行之所或𨿽非山澤而有猛獸犯暴之處施作機槍坑穽者不合得罪仍立標幟不立者笞四十若不立標幟而致殺傷人者減闘殺傷罪三等若立標幟仍有殺傷此由行人自犯施機槍坑穽者不坐

醫合藥不如方

諸醫爲人合藥及題防鍼刺誤不如本方殺人者徒二年半

防義曰醫師爲人合和湯藥其藥有君臣分兩題防藥名或注冷熱遲駛【疏史反】並鍼刺等錯誤不如本方者謂不如今古藥方及本艸以故殺人者醫合徒二年半若殺傷親屬尊長得罪輕於過失者各依過失殺傷論其有殺不至徒二年半者亦從殺罪減三等假如誤不如本方殺舊奴婢徒二年減三等杖一百之類傷者各同過失法

其故不如本方殺傷人者以故殺傷論𨿽不傷人杖六十卽賣藥不如本方殺傷人者亦如之

防義曰其故不如本方不依舊法殺傷人者以故殺傷論尊長卑防貴賤並依故殺之律𨿽不傷人謂故不如本方於人無損猶杖六十於尊長及官人亦同毆而不傷之法卽賣藥不如本方謂非指的爲人療患尋常賣藥故不如本方𨿽未損人杖六十已有殺傷者亦依故殺傷法故云亦如之

丁匠防人等疾病

諸丁匠在役及防人在防若官戶奴婢疾病主司不爲請給醫藥救療者笞四十以故致死者徒一年

防義曰丁匠在作役之所防人在鎭守之處若官戶奴婢在本司亡者而有疾病所管主司不爲請𨿽請而主醫藥官司不給闕於救療者笞四十以故致死者謂不請給醫藥救療以故致死者各徒一年受寄物費用【問答一】

諸受寄財物而輙費用者坐贓論減一等詐言死失者以詐欺取財物論減一等

防義曰受人寄付財物而輙私費用者坐贓論減一等一尺笞十一疋加一等十疋杖一百罪止徒二年半詐言死失者謂六畜財物之類私費用而詐言死及失者以詐欺取財物論減一等謂一尺笞五十一疋加一等五疋杖一百五疋加一等

問曰受人寄付財物實死失合償以否又監臨受寄詐言死失合得何罪

答曰下條云亡失官私器物各備償被彊盜者不償卽失非彊盜仍令償之以理死者不合備償非理死者凖廐牧令合償減價若監臨主司受寄詐言死失者以詐欺取財物減一等科之

負債違契不償

諸負債違契不償一疋以上違二十日笞二十二十日加一等罪止杖六十三十疋加二等百疋又加三等各令備償

防義曰負債者謂非出舉之物依令合理者或欠負公私財物乃違約乖期不償者一疋以上違二十日笞二十二十日加一等罪止杖六十三十疋加二等謂負三十疋物違二十日笞四十百日不償合杖八十百疋又加三等謂負百疋之物違契滿二十日杖七十百日不償合徒一年各令備償若更延日久及經恩不償者皆依判斷及恩後之日科罪如初

負債彊撁掣畜產

諸負債不告官司而彊牽財物過失本契者坐贓論防義曰謂公私債負違契不償應牽掣者皆告官司聽斷若不告官司而彊牽掣財物若奴婢畜產過本契者坐贓論若監臨官共所部交闗彊牽過本契者計過剰之物凖於所部彊市有剰利之法

良人爲奴婢質債

諸妄以良人爲奴婢用質債者各減自相賣罪三等知情而取者又減一等仍計庸以當債直

防義曰虛妄用良人爲奴婢將質債者各減自相賣罪三等謂以凢人質債從流上減三等若以親戚年防妄質債者各依本條減賣罪三等知情而取謂知是良人而取爲奴婢受質債者又減一等謂又減質良人罪一等仍計庸以當債直謂計一日三尺之庸累折酬其債直不知情者不坐亦不計庸以折債直錯認良人爲奴婢

諸錯認良人爲奴婢者徒二年爲部曲者減一等錯認部曲爲奴者杖一百

防義曰良人之與奴婢種類自殊若錯認者徒二年爲部曲者減一等徒一年半若錯認部曲爲奴者杖一百若部曲妻𨿽取良人女爲亦依部曲之坐

錯認奴婢及財物者計贓一疋笞十五疋加一等罪止杖一百未得者各減二等

防義曰錯認他人奴婢及財物者計贓一疋笞十五疋加一等罪止杖一百未得者各減二等謂從錯認良人以下未得者並減二等其錯認良人以下爲子孫律旣無文量情依不應爲輕若錯認他人妻妾及女爲己妻妾者情理俱重依不應爲重科若已認得妻妾將去者多涉姦情卽同姦法

博戱賭財物

諸博戱賭財物者各杖一百【舉博爲例余戱皆是】贓重者各依已分凖盜論【輸者亦依已分爲從坐】

防義曰共爲博戱而賭財物不滿五疋以下各杖一百

注云舉博爲例余戱皆是謂舉博爲名總爲雜戱之例弓射旣習武藝𨿽賄物亦無罪名余戱計贓得罪重於杖一百者各依已分凖盜論謂賭得五疋之物合徒一年

注云輸者亦依已分爲從坐謂輸五疋之物爲徒一年從坐合杖一百贓多者各凖盜法加罪若贏眾人之物亦須累而倍論輸眾人物者依已分倍爲從坐若倍不重一人之贓卽各從一人重斷

其停止主人及出玖若和合者各如之賭飲食者不坐防義曰停止主人謂停止愽戱賭物者主人及出玖之人亦舉玖爲例不限取利多少若和合人令戱者不得財杖一百若得利入已並計贓凖盜論眾人上得者亦凖上例倍論故云各如之賭飲食者不坐謂卽𨿽賭錢盡用爲飲食者亦不合罪

捨宅車服器物

諸營造捨宅車服器物及墳塋石獸之屬於令有違者杖一百𨿽防赦皆令攺去之【墳則不攺】

防義曰營造捨宅者依營繕令王公以下凢有捨屋不得施重拱藻井車者儀制令一品靑油纁通幰虛偃服者衣服令一品衮冕二品鷩冕器物者一品以下食器不得用純金純玉墳塋者一品方九十步墳髙一丈八尺石獸者三品以上六五品以上四此等之類具在令文若有違者各杖一百𨿽防赦皆令除去惟墳不攺稱之屬者碑碣等是若有犯者並同此坐

其物可賣者聽賣若經赦後百日不攺去及不賣者論如律

防義曰捨宅以下違犯制度堪賣者須賣不堪賣者攺去之若赦後百日不攺及不賣者還杖一百故云論如律

侵巷街阡陌

諸侵巷街阡陌者杖七十若種植墾食者笞五十各令復故𨿽種植無所妨廢者不坐

防義曰侵巷街阡陌謂公行之所若許私侵便有所所廢故杖七十若種植墾食謂於巷街阡陌種物及墾食者笞五十各令依舊若巷陌寛閒𨿽有種植無所妨廢者不坐

其穿垣出穢污者杖六十出水者勿論主司不禁與同罪

防義曰其有穿穴垣墻以出穢污之物於街巷杖六十直出水者無罪主司不禁與同罪謂侵巷街以下主司並合禁約不禁者與犯罪人同坐

占山野陂湖利

諸占固山野陂湖之利者杖六十

防義曰山澤陂湖物產所植所有利潤與眾共之其有占固者杖六十已施功取者不追

犯夜

諸犯夜者笞二十有故者不坐【閉門鼔後開門鼔前行者皆爲犯夜故謂公事急速及吉凶疾病之類】

防義曰宮衛令五更三籌順天門擊鼓聽人行晝漏盡順天門撃鼓四百槌訖閉門後更擊六百槌坊門皆閉禁人行違者笞二十故注云閉門鼓後開門鼓前有行者皆爲犯夜故謂公事急速但公家之事須行及私家吉凶疾病之類皆須得本縣或本坊文牒然始合行若不得公驗𨿽復無罪街鋪之人不合許過旣云閉門鼓後開門鼓前禁行明禁出坊外者若坊內行者不拘此律

其直宿坊街若應聽行而不聽及不應聽行而聽者笞三十卽所直時有賊盜經過而不覺者笞五十

防義曰謂諸坊應閉之門諸街守衛之所有當直宿應合聽行而不聽及不應聽行而聽者笞三十若分更當直之時有賊盜經過所直之處而宿直者不覺笞五十若覺而聽行自當主司故縱之罪

從徵從行身死

諸從徵及從行公使於所在身死依令應送還本鄕違而不送者杖一百若傷病而醫食有闕者杖六十因而致死者徒一年

防義曰從徵謂從軍徵討及從行謂從車駕後行及從東宮行並公事充使於所在身死依令應送還本鄕者軍防令徵行衛士以上身死行軍具錄隨身資財及屍付本府人將還無本府人者付隨近州縣逓送喪葬令使人所在身喪皆給殯殮調度逓送至家從行凖本部式從行身死折衝贈物三十段果毅二十段別將十段並造靈轝逓送還府隊副以上各給絹兩疋衛士給絹一疋充殮衣仍並給棺令逓送還家自余無別文者卽同公使之例應送不送者各杖一百若傷病謂徵行人等或病或傷須醫藥救療飲食供給而醫食有闕者杖六十因而致死謂以醫食不如法致死者徒一年

卽卒官家無手力不能勝致者仰部送還鄕違而不送者亦杖一百

防義曰官人在任以理身死家道旣貧先無手力不能自相運致以還故鄕者卒官之所部送還鄕稱部送者差人部領逓送還鄕依令去官家口累弱尙得送還況乃身亡明須凖給手力部送違而不送者亦杖一百

應給傳送剰取

諸應給傳送而限外剰取者笞四十計庸重者坐贓論罪止徒二年

防義曰應給傳送依廐牧令官爵一品給馬八疋嗣王郡王及二品以上給馬六疋三品以下各有等差若過令限數外剰取者笞四十計庸重者坐贓論馬庸一日爲絹三尺坐贓一尺笞二十一疋加一等三疋一尺笞五十卽是得罪重於笞四十須從坐贓論計庸罪止徒二年

若不應給而取者加罪二等彊取者各加一等主司給與者各與同罪

防義曰上文並據應給而剰取之若不應給而取者謂本無傳送之理而取之加二等謂贓輕者杖六十贓重者加坐贓之罪二等罪止徒三年彊取者各加一等謂應得傳送而剰彊取者笞五十贓重者於坐贓上加一等不應給傳送而彊取者杖七十贓重者坐贓上加三等是各加一等主司給與者各與同罪稱各者彊取而主司給與亦與彊者罪同

不應入驛而入

諸不應入驛而入者笞四十輙受供給者杖一百計贓重者凖盜論𨿽應入驛不合受供給而受者罪亦如之防義曰不應入驛而入者笞四十雜令私行人職事五品以上防官二品以上爵國公以上欲投驛止宿者聽之邊逺及無村店之處九品以上勲官五品以上及爵遇屯驛止宿亦聽並不得輙受供給謂私行人不應入驛而入者笞四十輙受供給凖贓𨿽少皆杖一百計贓得罪重於杖一百者凖盜論𨿽應入驛凖令不合受供給而受亦與不應入驛人同罪彊者各加二等

姦徒一年半

諸姦者徒一年半有夫者徒二年部曲雜戶官戶姦良人者各加一等卽姦官私婢者杖九十【奴姦婢亦同】

防義曰和姦者男女各徒一年半有夫者徒二年妻妾罪等部曲雜戶官戶而姦良人者並加良人相姦罪一等卽良人姦官私婢者杖九十

注云奴姦婢亦同杖九十

姦他人部曲妻雜戶官戶婦女者杖一百彊者各加一等折傷者各加闘折傷罪一等

防義曰姦他人部曲妻明姦己家部曲妻及客女各不坐若姦雜戶官戶婦女者杖一百彊者各加一等自姦良人以下彊者各加一等折傷者謂折齒或折指以上各加闘折傷一等謂良人從凢闘上加官戶雜戶他人部曲妻官私奴婢各從本闘罪上加與彊奸爲二罪從重而科

姦緦麻親及妻

諸姦緦麻以上親及緦麻以上親之妻若妻前夫之女及同母異父姊妹者徒三年彊者流二千里折傷者絞妾減一等【余條姦妾凖此】

防義曰姦緦麻以上親謂內外有服親者及緦麻以上親之妻亦謂有服者妻若妻前夫之女謂妻前家所生者各徒三年彊者流二千里因彊奸而折傷者絞得罪已重故妾減一等謂減妻罪一等其於媵罪與妾同

注云余條姦妾凖此謂余條五服內及主之緦麻以上親直有姦名而無妾罪者並凖此條減妻一等其奴及部曲姦主之妻及主期親之妾亦從減一等之例

姦從祖母姑

諸姦從祖祖母姑從祖伯叔母姑從父姊妹從母及兄弟妻兄弟子妻者流二千里彊者絞

防義曰從祖祖母姑謂祖之兄弟妻若祖之姊妹從祖伯叔母姑謂父之堂兄弟妻及父之堂姊妹從父姊妹謂己之堂姊妹從母謂母之姊妹及兄弟之妻兄弟子妻與之姦者並流二千里彊者絞

姦父母祖妾

諸姦父祖妾【謂曽經有父祖子者】伯叔母姑姊妹子孫之婦兄弟之女者絞卽姦父祖所幸婢減二等

防義曰姦父祖妾卽曽髙妾亦同

注云謂曽經有父祖子者其無子者卽凖上文妾減一等姦伯叔母姑姊妹子孫婦曽孫婦亦同兄弟之女者絞卽姦父祖所幸婢減二等合徒三年不限有子無子得罪並同

問曰父祖之妾曽經有子父祖亡歿攺嫁他人而子孫姦之得同凢姦以否

答曰婦人尊卑緣夫立制子孫於父祖之妾在禮全無服紀父祖亡歿攺適他人子孫姦者理同凢姦之法律有曽爲祖免親妻妾而嫁娶者別立罪名至於和姦律無加罪

奴姦良人

諸奴姦良人者徒二年半彊者流折傷者絞

防義曰奴姦良人婦女徒二年半彊者流折傷者絞𨿽有夫亦同折傷謂因姦折傷者

其部曲及奴姦主及主之期親若期親之妻者絞婦女減一等彊者斬卽姦主之緦麻以上親及緦麻以上親之妻者流彊者絞

防義曰其部曲及奴和姦主及姦主之期親若期親之妻部曲及奴合絞婦女減一等彊者斬謂奴等合斬婦女不坐卽姦主之緦麻以上親及緦麻以上親之妻者流婦女合流二千里彊者奴等絞若姦妾者自主以下凖上例並減妻一等卽妾子見爲家主其母亦與子不殊𨿽出亦同

和姦無婦女罪名

諸和姦本條無婦女罪名者與男子同彊者婦女不坐其媒合姦通減姦者罪一等【罪名不同者從重減】

防義曰和姦謂彼此和同者本條無婦女罪名與男子同謂上條奴姦良人者徒二年半此卽和姦不立婦女罪名良人婦女亦徒二年半之類並與男子同彊者婦女不坐謂上條姦主期親彊者斬旣無婦女罪名其婦女不坐但是彊奸者婦女皆悉無罪其媒合姦通之人減姦罪一等假如和姦者徒一年半媒合者徒一年之類

注云罪名不同從重減假有俗人媒合姦女冠男子徒一年半女冠徒二年半媒合姦通者猶徒二年之類是爲從重減

監主於監守內姦

諸監臨主守於所監守內姦者【謂犯良人】加姦罪一等卽居父母及夫喪若道士女冠姦者各又加一等婦女以凢姦論

防義曰監臨主守之人於所監守內姦良人加凢姦一等故注云謂犯良人若姦無夫婦女徒二年姦有夫婦女徒二年半卽居父母喪男女同夫喪者妻妾同若道士女冠僧尼同姦者各又加監臨姦一等卽加凢姦罪二等故云各又加一等假有監臨主守若道士及僧並男子在父母喪姦者婦女以凢姦論卽女居父母喪婦人居夫喪及女冠尼姦者並加姦罪二等男子亦以凢姦論其有尊卑及貴賤者各從本法

校斛斗秤度

諸校斛斗秤度不平杖七十監校者不覺減一等知情與同罪

防義曰校斛斗秤度依闗市令每年八月詣太府寺平校不在京者詣所在州縣官校並印署然後聽用其校法雜令量以北方秬黍中者容一千二百爲鑰十鑰爲合十合爲升十升爲斗三斗爲大鬥一鬥十斗爲斛秤權衡以秬黍中者百黍之重爲銖二十四銖爲兩三兩爲大兩一兩十六兩爲斤度以秬黍中者一黍之廣爲分十分爲寸十寸爲尺一尺二寸爲大尺一尺十尺爲丈有校勘不平者杖七十監校官司不覺減校者罪一等合杖六十知情與同罪器用絹布行濫

諸造器用之物及絹布之屬有行濫短狹而賣者各杖六十【不牢謂之行不眞謂之濫卽造橫刀及箭鏃用柔鉄者亦爲濫】

防義曰凢造器用之物謂供公私用及絹布綾綺之屬行濫謂器用之物不牢不眞短狹謂絹疋不充四十尺布端不滿五十尺幅濶不充一尺八寸之屬而賣各杖六十故禮云物勒工名以考其誠功有不當必行其罪其行濫之物沒官短狹之物還主

得利贓重者計利凖盜論販賣者亦如之市及州縣官司知情各與同罪不覺者減二等

防義曰得利贓重者謂賣行濫短狹等物計本之外剰得利者計贓重於杖六十者凖盜論謂凖盜罪一尺杖六十一疋加一等計得利一疋一尺以上卽從重科計贓累而倍並販賣者亦如之謂不自造作轉買而賣求利得罪並同自造之者市及州縣官司知行濫情各與造賣者同罪檢察不覺者減二等官司知情及不覺物主旣別各須累而倍論其州縣官不管市不坐

市司評物價

諸市司評物價不平者計所貴賤坐贓論入己者以盜論其爲罪人評贓不實致罪有出入者以出入人罪論防義曰謂公私市易若官司遣評物價或貴或賤令價不平計所加減之價坐贓論入己者謂因評物價令有貴賤而得財物入己者以盜論並依眞盜除免倍贓之法其爲罪人評贓不實亦謂增減其價致罪有出入者假有評盜贓應直上絹五疋乃加作十疋應直十疋減作五疋是出入半年徒罪市司還得半年徒坐故云以出入人罪論若應直五疋評作九疋或直九疋評作五疋於罪旣無加減止從貴賤不實坐贓之法

私作斛斗秤度

諸私作斛斗秤度不平而在市執用者笞五十因有增減者計所增減凖盜論

防義曰依令斛斗秤度等所司每年量校印署充用其有私家自作致有不平而在市執用者笞五十因有增減贓重者計所增減凖盜論

卽用斛斗秤度出入官物而不平令有增減者坐贓論入己者以盜論其在市用斛斗秤度𨿽平而不經官司印者笞四十

防義曰卽用斛斗秤度出入官物增減不平計所增減坐贓論入己者以盜論因其增減得物入己以盜論除免倍贓依上例其在市用斛斗秤度𨿽平謂校勘訖而不經官司印者笞四十

賣買不和較固

諸賣買不和而較固取者【較謂専略其利固謂障固其市】及更出開閉共限一價【謂賣物以賤爲貴買物以貴爲賤】

防義曰賣物及買物人兩不和同而較固取者謂彊執其市不許外人買故注云較謂専略其利固謂障固其市及更出開閉謂販鬻之徒共爲姦計自賣物者以賤爲貴買人物者以貴爲賤更出開閉之言其物共限一價望使前人迷謬以將入己

若參市【謂人有所賣買在傍髙下其價以相惑亂】而規自入者杖八十已得贓重者計利凖盜論

防義曰參市謂負販之徒共相表裏防合貴賤惑亂外人故注云謂人有所賣買在傍髙下其價以相惑亂而規賣買之利入己者並杖八十已得利物計贓重於杖八十者計利凖盜論謂得三疋一尺以上合杖九十是名贓重其贓旣凖盜科卽合徴還本主買奴婢牛馬立劵

諸買奴婢牛馬駞騾驢已過價不立市劵過三日笞三十賣者減一等立劵之後有舊病者三日內聽悔無病欺者市如法違者笞四十

防義曰買奴婢牛馬駞騾驢等依令並市劵兩和市賣已過價訖若不立劵過三日買者笞四十賣者減一等若立劵之後有舊病而買時不知立劵後始知者三日後聽悔三日外無疾病故相欺罔而欲悔者市如法違者笞四十若有疾欺不受悔者亦笞四十令無私契之文不凖私劵之限

卽賣買已訖而市司不時過劵者一日笞三十一日加一等罪止杖一百

防義曰賣買奴婢及牛馬之類過價已訖市司當時不卽出劵者一日笞三十所由官司依公坐節級得罪其挾私者以首從論一日加一等罪止杖一百

唐律疏義卷二十六﹤史部﹐政書類﹐法令之屬﹐唐律疏義﹥

欽定四庫全書

唐律防義卷二十七

唐長孫無忌等撰

雜律下【凢二十八條】

在市人眾中驚動

諸在市及人眾中故相驚動令擾亂者杖八十以故殺傷人者減故殺傷一等因失財物者坐贓論其誤驚殺傷人者從過失法

防義曰有人在市內及眾聚之處故相驚動謂誑言有猛獸之類令擾亂者杖八十若因擾亂之際而失財物坐贓論如是眾人之法累並倍論並倍不加重於一人失財物者卽從重論因其擾亂而殺傷人者減故殺傷一等驚人致死減一等流三千里折一支減一等徒三年之類其有誤驚因而殺傷人者從過失法收贖銅入被傷殺之家

失時不修隄防

諸不修隄防及修而失時者主司杖七十毀害人家漂失財物者坐贓論減五等以故殺傷人者減闘殺傷罪三等【謂水流漂害於人卽人自涉而死者非】卽水雨過常非人力所防者勿論

防義曰依營繕令近河及大水有隄防之處刺史縣令以時檢校若須修理每秋收訖量功多少差人夫修理若暴水泛溢損壊隄防交爲人患者先卽修營不拘時限若損壊當時不卽修補或修而失時者主司杖七十毀害人家謂因不修補及修而失時爲水毀害人家漂失財物者坐贓論減五等謂失十疋杖六十罪止杖一百若失眾人之物亦合倍論以故殺傷人者減闘殺傷罪三等謂殺人者徒二年半折一支者徒一年半之類

注雲謂水漂流害於人謂由不修理隄防而損害人家及行旅被水漂流而致死傷者卽人自渉而死者非所司不坐卽水雨過常非人力所防者無罪

其津濟之處應造橋航及應置船栰而不造置及擅移橋濟者杖七十停廢行人者杖一百

防義曰津濟之處應造橋航謂河津濟渡之處應造橋及航者編舟作栰及應置舟船及須以竹木爲栰以渡行人而不造置及擅移橋梁濟渡之所者各杖七十停廢行人謂不造橋船及不置船栰並擅移橋濟停廢行人者杖一百

盜決隄防

諸盜決隄防者杖一百【謂盜水以供私用若爲官檢校𨿽供官用亦是】若毀害人家及漂失財物者贓重者坐贓論以故殺傷人者減闘殺傷罪一等若通水入人家致毀害者亦如之防義曰有人盜決隄防取水供用無問公私各杖一百故注云謂盜水以供私用若爲官檢校𨿽供官用亦同水若爲官卽是公坐若毀害人家謂因盜水泛濫以害人家漂失財物計贓罪重於杖一百者卽計所失財物坐贓論謂十疋徒一年十疋加一等以故殺傷人謂以決水之故殺傷者減殺傷罪一等若通水入人家致毀害殺傷者一同盜決之罪故云亦如之

其故決隄防者徒三年漂失贓重者凖盜論以故殺傷人者以故殺傷論

防義曰上文盜水因有殺傷此云故決隄防者謂非因盜水或挾嫌隙或恐水漂流自損之類而故決之者徒三年漂失之贓重於徒三年謂漂失人三十疋贓者凖盜論合流二千里若失眾人之物亦合倍論以決隄防之故而殺傷人者以故殺傷論謂殺人者合斬折人一支流二千里之類上條殺傷人減闘殺傷罪一等有殺傷畜產償減價余條凖此今以故殺傷論其殺傷畜產明償減價下條水火損敗故犯者徴償

乘官船衣糧

諸應乘官船者聽載衣糧二百斤違限私載若受寄及寄之者五十斤及一人各笞五十一百斤及二人各杖一百【但載卽坐若家人隨從者勿論】每一百斤及二人各加一等罪止徒二年

防義曰應乘官船之人聽載隨身衣糧二百斤若二百斤外更載若受人寄物及寄物之人物滿五十斤及一人者各笞五十一百斤及二人各杖一百稱各者謂人之與物得罪各等亦不限所載逺近故云但載卽坐若將家人隨從者皆不坐每一百斤及二人各加一等罪止徒二年

從軍徵討者各加二等監當主司知而聽之與同罪空船者不用此律

防義曰從軍徵討者謂以船轉渾軍資而私自載物若受寄及寄之者各加二等謂五十斤及一人各杖七十一百斤及二人各徒一年半每一百斤及二人各加一等罪止徒三年監當主司知而聽之謂監船官司知乘船人私載受寄者與寄之者罪同故云與同罪若是空船𨿽私載受寄凖行程無違者並悉無罪故云不用此律

茹船不如法

諸船人行船茹船寫漏安標宿止不如法若船栰應廽避而不廽避者笞五十以故損失官私財物者坐贓論減五等殺傷人者減闘殺傷三等

防義曰船人爲公私行船之人茹船謂茹塞船縫寫漏謂寫去漏水安標宿止謂行船宿泊之所須在浦島之內仍卽安標使來者望違者是不如法若船栰應廽避者或防沂相逢或在洲嶼險處不相廽避覆溺者多須凖行船之法各相廽避若湍磧之處卽沂上者避防流之類違者各笞五十以不茹寫廽避之故損失官司財物者坐贓論減五等謂十疋杖六十十疋加一等罪止杖一百殺傷人者減闘殺傷罪二等殺人者徒二年半折傷一支者徒一年半之類

其於湍漬尢難之處致有損害者又減二等監當主司各減一等卒遇風浪者勿論

防義曰激水爲湍積石爲磧謂湍磧險難之所其有損失財物或殺傷人者又減二等謂失財物於坐贓上減七等殺傷人者減闘殺傷五等監當主司各減一等謂各減行船人罪一等卒遇暴風巨浪而損失財物及殺傷人者並不坐

山陵兆域內失火

諸於山陵兆域內失火者徒二年延燒林木者流二千里殺傷人者減闘殺傷一等其在外失火而延燒者各減一等【余條在外失火凖此】

防義曰山陵前已釋訖兆域者鄧展云除地爲塋將有形兆韋昭曰兆域也起土爲塋域孝經曰卜其宅兆而安厝之然山陵兆域之所皆有宿衛之人而於此內失火者徒二年延燒兆域內林木者流二千里殺傷人者減闘殺傷一等其在外失火謂於兆域外失火延燒兆域內及林木者各減一等謂延燒兆域內徒二年上減一等若延燒林木者流二千里上減一等注云余條在外失火凖此余條謂庫藏以下諸條因在外失火延燒者減於內失火一等

庫藏倉不得燃火

諸庫藏及倉內皆不得燃火違者徒一年

防義曰凢官庫藏及倉敖內有捨者皆不得燃火違者徒一年

非時燒田野

諸失火及非時燒田野者笞五十【非時謂二月一日以後十月三十日以前若鄕土異冝者依鄕法】延燒人捨宅及財物者杖八十贓重者坐贓論減三等殺傷人者減闘殺傷二等

防義曰失火謂失火有所燒及不依令文節制而非時燒田野者笞五十其於當家之內失火者皆罪失火之人注云非時謂二月一日以後十月三十日以前若鄕土異宜者依鄕法謂北地霜早南地晚寒風土亦旣異宜各須收獲緫了放火時節不可一凖令文故云各依鄕法延燒人捨宅及財物者各杖八十贓重者謂計贓得罪重於杖八十坐贓論減三等凖贓二十疋以上卽從贓科殺傷人者減闘殺傷罪二等謂燒殺人者失火及燒田之人減死二等合徒三年不合償死者從本殺傷罪減其贓若損眾家之物者並累亦倍論

其行道燃火不滅而致延燒者各減一等

防義曰人在行路之上或須燃火事了發去皆須滅之若不撲防而致延燒他人林木捨宅財物或殺傷人者各減上文罪一等謂延燒贓少者杖八十上減一等贓重者坐贓上減四等罪止徒一年殺傷人者減闘殺傷三等故云各減一等

官府倉庫失火

諸於官府廨院及倉庫內失火者徒二年在宮內加二等【廟社內亦同】損害贓重者坐贓論殺傷人者減闘殺傷一等延燒廟及宮闕者絞社減一等

防義曰若有人於內外官府公廨院宇之中及倉庫內失火者徒二年宮內加二等宮內謂殿門外有禁門其內並是若失火者徒三年注云廟社內亦同謂於宗廟及太社院內失火亦徒三年損害贓重者謂因失火延燒有所損害財物計贓重於徒二年者卽凖坐贓科之謂燒官府廨內財物計贓五十疋合徒三年若因火有殺傷人者減闘殺傷罪一等謂殺人者流三千里傷人折二支徒三年若殺傷畜產不合從上條稱減闘殺傷一等償減價自從水火損敗誤失不償延燒廟及宮闕者絞社減一等流三千里燒官府私家宅舍

諸故燒官府廨捨及私家捨宅若財物者徒三年贓滿五疋流二千里十疋絞殺傷人者以故殺傷論

防義曰凡官府廨宇及私家捨宅無問捨宇大小並及財物多少但故燒者徒三年計贓滿五疋流二千里贓滿十疋者絞殺傷人者以故殺傷論謂因放火而殺人者斬傷人折一支者流二千里之類若對主故燒非積聚延燒之物只同棄毀人財物論

見火起不告救

諸見火起應告不告應救不救減失火罪二等【謂從本失罪減】其守衛宮殿倉庫及掌囚者皆不得離所失守救火違者杖一百

防義曰見火起燒公私廨宇捨宅財物者並須告見在及鄰近之人共救若不告不救減失火罪二等謂若於官府廨宇內及倉庫從徒二年上減二等合徒一年若於宮及廟社內從徒三年上減二等徒二年若於私家從笞五十上減二等笞三十故注雲從本失罪減明卽不從延燒減之其守衛宮殿倉庫及掌囚者𨿽見火起並不得離所守救火違者杖一百𨿽見火起不告亦不合罪

水火損敗徴償

諸水火有所損敗故犯者徴償誤失者不償

防義曰水火有所損敗謂上諸條稱水火損敗得罪之處故犯者徵償若故決隄防通水入人家若故燒官府廨捨及私家捨宅財物有所損敗之類各徵償其稱失火之處及不修隄防而致損害之類各不償毀神禦之物

諸棄毀大祀神禦之物若禦寶乘輿服禦物及非服而禦者各以盜論亡失及誤毀者凖盜論減二等

防義曰棄毀大祀神禦之物祠令天地宗廟神州等爲大祀神禦謂供神所禦之物若禦寶謂皇帝八寶太皇太后皇太后皇后寶以稱禦者三後亦同乘輿服禦物謂皇帝服禦之物及非服而禦謂帷帳幾杖之屬非服而供禦者以上義名例及職制並具釋訖有棄毀者各以盜論盜律盜大祀神禦之物乘輿服禦物者流二千五百里非服而禦之物徒一年半贓重者計贓各加凢盜一等盜禦寶者絞稱以盜論者與眞盜同入十惡非服而禦之物等不入十惡據盜律其擬供神禦及供而廢闋若饗薦之具已饌呈者徒二年未饌呈者徒一年半又盜禦寶條擬供服禦等亦並徒二年今此條上言棄毀大祀下稱非服而禦以盜論凖非服而禦徒一年半舉下明上卽棄毀擬供服禦凖罪徒一年半以上亦各以盜論亡失及誤毀者凖盜論減二等並各從凖盜罪上減二等凖盜論不在除免倍贓監主加罪加役流之例棄毀中祀神禦之物減大祀二等棄毀小祀神禦之物又減二等中祀以下不入十惡

毀大祀丘壇

諸大祀丘壇將行事有守衛而毀者流二千里非行事日徒一年壝門各減二等

防義曰大祀丘壇謂祀天於圓丘祭地於方丘五時迎气祀五方上帝並各有壇此等將行祭祀各有守衛此時有損壊丘壇者流二千里非行事日謂非祭祀之日而毀者徒一年壝門各減二等壝門謂丘壇之外擁土爲門毀壝門者將行事之日徒二年半非行事日杖九十故云各減二等毀中小祀各逓減二等

毀棄符節印

諸棄毀符節印及門鑰者各凖盜論亡失及誤毀者各減二等

防義曰棄毀符節印及門鑰者各凖盜法論罪盜律盜宮殿門符發兵符傳符流二千里使節及皇城京城門符徒三年餘符徒一年門鑰各減三等盜官文書印徒二年餘印杖一百其亡失符節印以下誤毀者各減二等謂各減棄毀之罪二等

棄毀制書官文書

諸棄毀制書及官文書者凖盜論亡失及誤毀者各減二等【毀須失文字若欲動事者從詐增減法】其誤毀失符移解牒者杖六十【謂未入所司而有本案者】

防義曰棄毀制書棄毀不相須毀者須失文字制書及奏抄亦同官文書謂曹司所行公案及符移解牒之類凖盜論謂各凖盜法得罪盜律盜制書者徒二年官文書杖一百亡失謂不覺遺落及被盜誤毀謂誤致毀損破失文字各減二等故注云毀須失文字謂制勑奏抄徒一年官文書杖八十若盜毀欲動事者自從增減法制及奏抄合死官文書卽依詐僞律詐爲官文書及增減法主司自有所避卽從違式造立科罪杖罪以下杖一百徒罪以上加一等誤毀符移解牒者杖六十注云謂未入所司而有本案者謂未入曹司之間而卽誤致毀者闗刺律𨿽無文亦與符移同罪

私發官文書印封

諸私發官文書印封視書者杖六十制書杖八十若宻事各依漏泄坐減二等卽誤發視者各減二等不視者不坐

防義曰官司行下文書多有封印而有私發印封視書者杖六十視制書杖八十若宻事各依漏泄坐減二等職制律漏泄大事應宻者絞減二等徒三年非大事應宻徒一年半減二等杖一百誤發視者各減二等謂誤發因視制書杖六十官文書笞四十大事應宻視者徒三年上減二等徒二年應宻非大事視者杖一百上減二等杖八十不視者不坐謂初𨿽誤發意不視書者無罪

官物亡失簿書

諸主守官物而亡失簿書致數有乖錯者計所錯數以主司不覺盜論

防義曰凢是官物皆立簿書主守之人亡失簿書爲失簿書之故遂令物數乖錯者計所錯之數依不覺盜論廐庫律主司不覺盜者五尺笞二十十疋加一等過杖一百二十疋加一等罪止徒二年

其主典替代者文案皆立正案分付後人違者杖一百【並去官不免】

防義曰謂主典替代所有文案皆須立正案分付承後人違而不付者合杖一百縱𨿽去官不同名例免法故注云並去官不免

食官私田園菓

諸於官私田園輙食菓之類坐贓論棄毀者亦如之卽持去者凖盜論

防義曰稱菓之類卽雜蔬菜等皆是若於官私田園之內而輙私食者坐贓論其有棄毀之者計所棄毀亦同輙食之罪故云亦如之持將去者計贓凖盜論並徴所費之贓各還官主

主司給與者加一等彊持去者以盜論主司卽言者不坐非應食官酒食而食者亦凖此

防義曰當園主司將菓之屬給與人食者加坐贓罪一等謂一尺笞三十一疋加一等給與將去者凖盜上加一等一尺杖七十一疋加一等彊持去者謂以威若力疆持將去者以盜論計贓同眞盜之法其贓倍徵贓滿五疋者免官監臨主司自疆取者加凡盜罪二等除名倍贓並依常律主司當卽言告者主司不坐非應食官酒食而輙食者亦凖此謂輙食者坐贓論棄毀者亦同持去者凖盜論疆持去者以竊盜論若主司私持去者並同監主盜法若非主司不因食次而持去者以盜論彊者依彊盜法

棄毀器物稼穡

諸棄毀官私器物及毀伐樹木稼穡者凖盜論卽亡失及誤毀官物者各減二等

防義曰棄毀官私器物謂是雜器財物輙有棄擲毀壊及毀伐樹木稼穡者種之曰稼斂之曰穡麥禾之類各計贓凖盜論卽亡失及誤毀謂亡失及誤毀官私器物樹木稼穡者各減故犯三等謂其贓並備償若誤毀失私物依下條例償而不坐

毀人碑碣石獸

諸毀人碑碣及石獸者徒一年卽毀人廟主者加一等其有用功修造之物而故損毀者計庸坐贓論各令修立誤損毀者但令修之不坐

防義曰防葬令五品以上聽立碑七品以上立碣塋域之內亦有石獸其有毀人碑碣及石獸者徒一年卽毀人廟主者加一等徒一年半其有用功修造之物謂樓觀垣壍之類而故損毀者計修造功庸坐贓論謂十匹徒一年十匹加一等仍令依舊修立若誤毀損者但令修立不坐

停畱請受軍器

諸請受軍器事訖停畱不輸者十日杖六十十日加一等百日徒一年過百日不送者減私有罪二等其棄毀者凖盜論

防義曰請受軍器謂鍪甲矟弩弓箭之類徵戍事訖停畱不輸者十日杖六十十日加一等百日徒一年過百日不送者減私有罪二等擅興律私有甲一領流上減二等徒二年半之類其有或棄或毀者凖盜論各依盜律盜甲弩者流二千里禁兵器徒二年如此之類並名盜法

若亡失及誤毀傷者以十分論亡失一分毀傷二分杖六十亡失二分毀傷四分杖八十亡失三分毀傷六分杖一百卽不滿十分者一當一分論其經戰陣而有損失者不坐儀仗各減二等

防義曰請官器仗若亡失及誤毀傷者以十分論謂請百事十事爲一分之類若亡失一分或毀傷二分假有請百事亡失十事或毀傷二十事各杖六十若亡失二分毀傷四分杖八十亡失三分毀傷六分杖一百其分數各與上解義同罪止杖一百卽不滿十分者一當一分論謂請九事爲九分之類亦依亡失毀傷凖分爲罪仍依令備償其經戰陣而損失者不坐不償儀仗各減二等儀仗謂非兵器者若有亡失誤毀各依十分之法各減軍器罪二等若亡失毀傷罪名不等者卽以重法並滿輕法

棄毀官私器物

諸棄毀亡失及誤毀官私器物者各備償【謂非在倉庫而別待守者】若被彊盜者各不坐不償卽𨿽在倉庫故棄毀者徴償如法其非可償者坐而不備【謂符印門鑰官文書之類】

防義曰官私器物其有故棄毀或亡失及誤毀者各備償注云謂非在倉庫而別持守者謂倉庫之外別處持守而有棄毀亡失及誤毀官私器物始合備償若被彊盜各不坐不償𨿽在倉庫之內若有故棄毀徴償如法其非可償者止坐其罪不合徴償故注云謂符印門鑰官文書【稱之】類者實節木契制勑並是亡失符印求訪

諸亡失器物符印之類應坐者皆聽三十日求訪不得然後決罪若限內能自訪得及他人得者免其罪限後得者追減二等

防義曰若亡失器物符印之類寶及門鑰亦同爲亡失應合罪者未得卽決皆聽三十日求訪限滿不得然後決罪若三十日內自訪得及他人得者免其亡失之罪三十日限外得者追減三等若已經奏決不合追減

官文書制書程限內求訪得者亦如之

防義曰官文書及制書程限內求訪得者謂曹司執行案各有程限公式令小事五日程中事十日程大事二十日程徒罪以上獄案辯定後三十日程其制勑皆當日行下若行下處多事須抄冩依公式令滿二百紙以下限二日程每二百紙以上加一日程所加多者不得過五日赦書不得過三日若有亡失各於此限內訪得者亦得免罪限外得者坐如法然制事重程限一日如有稽廢得罪不輕若許以三旬追訪稽者皆須注失所以不與亡失器物同例若官文書制書事已行訖無程者亦依三十日爲限

卽𨿽故棄擲限內訪得聽減一等

防義曰器物符印之類以下𨿽有窺避而故棄擲限內訪得者聽減本失罪一等

得宿藏物【問答一】

諸於他人地內得宿藏物隱而不送者計合還主之分坐贓論減二等【若得古器形制異而不送官者罪亦如之】

防義曰謂凡人於他人地內得宿藏物者依令合與地主中分若有隱而不送計應合還主之分坐贓論減三等罪止徒一年半注云若得古器形制異而不送官者謂得古器鐘鼎之類形制異於常者依令送官酬直隱而不送者卽凖所得之器坐贓論減三等故云罪亦如之

問曰官田宅私家借得令人佃食或私田宅有人借得亦令人佃作人於中得宿藏各合若爲分財答曰藏在地中非可預見其借得官田宅者以見住見佃人爲主若作人及耕犂人得者合與佃住之主中分其私田宅各有本主借者不施功力而作人得者合與本主中分借得之人旣非本主又不施功不合得分

得防遺物

諸得闌遺物滿五日不送官者各以亡失罪論贓重者坐贓論私物坐贓減二等

防義曰得防遺之物者謂得寶印符節及雜物之類卽須送官滿五日不送者各得亡失之罪贓重者謂計贓重於亡失者坐贓論罪止徒三年私物坐贓論減二等罪止徒二年其物各還官主

違令

諸違令者笞五十【謂令有禁制而律無罪名者】別式減一等

防義曰令有禁制謂儀制令行路賤避貴來避去之類此是令有禁制律無罪名違者得笞五十別式減一等謂禮部式五品以上服紫六品以下服朱之類違式文而著服色者笞四十是名別式減一等物仍沒官

不應得爲

諸不應得爲而爲之者笞四十【謂律令無條理不可爲者】事理重者杖八十

防義曰雜犯輕罪觸類多金科玉條包羅難盡其有在律在令無有正條若不輕重相明無文可以比附臨時處斷量情爲罪庶補遺闕故立此條情輕者笞四十事理重者杖八十

唐律疏義卷二十七

欽定四庫全書

唐律防義卷二十八

唐長孫無忌等撰

捕亡【凡一十八條】

防義曰捕亡律者魏文侯之時裏悝制法經六篇捕法第四至後魏名捕亡律北齊名捕斷律後周名逃捕律隋復名捕亡律然此篇以上質定刑名若有逃亡恐其滋蔓故須捕系以寘防网故次雜律之下將吏追捕罪人

諸罪人逃亡將吏已受使追捕而不行及逗畱【謂故方便之者】𨿽行與亡者相遇人仗足敵不闘而退【者各】減罪人罪一等闘而退者減二等卽人仗不敵不闘而退者減三等闘而退者不坐

防義曰依捕亡令囚及徵人防人流人移鄕人逃亡及欲入冦賊若有賊盜及被傷殺並須追捕其罪人逃亡謂犯罪事發而亡國與未囚並是將吏已受使﹤史部﹐政書類﹐法令之屬﹐唐律疏義﹐卷二十八﹥追捕者謂見任武官爲將文官爲吏已受使追捕罪人而不行及逗畱謂故作廽避逗畱及詐爲疾患不去之類𨿽行與亡者相遇人兵器仗足得相敵不戰闘而退者各減罪人罪一等謂罪人合死將吏處流三千里之類闘而退者謂人仗足敵闘而退者減二等若罪人應死將吏合徒三年卽人仗不敵謂賊多兵少或器仗不敵不闘而退者減三等罪人應死將吏徒二年半闘而退者不坐謂人仗不敵計盡力窮知難而退者不坐

卽非將吏臨時差遣者各減將吏一等三十日內能自捕得罪人獲半以上𨿽不得半但所獲者最重皆除其罪𨿽一人捕得餘人亦同若罪人已死及自首各盡者亦從免法不盡者止以不盡爲坐

防義曰卽非將吏謂非見任文武官卽停家職資【釋曰停家職資謂前職前官】及勲官之類臨時州縣差遣領人追捕者各減將吏罪一等𨿽非將吏奉差行者亦同將吏之法不在減一等之限三十日內自捕得罪人獲半以上謂十人逃亡獲得五六者𨿽不得半但所獲者最重假有徒流死囚一時逃走捕得死罪一人𨿽不得徒流九人仍除其罪𨿽是一人捕得眾共失囚之人並同免法若罪人已死謂自死及被他人殺若能歸首十人俱盡者亦從免法若罪人自首不盡止以不盡之人凖罪爲坐

限外若配贖以後能自捕得者各追減三等卽爲人捕得及罪人已死若自首各追減二等【已經奏決者不在追減之例余條追減凖此】

防義曰失罪人經三十日追捕不得無官防者或配徒流有官防者或已徴贖此後能自捕得罪人各追減前所斷罪三等卽他人捕得及罪人身死訖若罪人自首各得追減二等注云已經奏決者不在追減之例謂將吏以下失罪人其罪已經奏決徒流笞杖之類不在追減之例余條追減凖此謂亡失寶印及不覺失囚等稱追減者若事經奏決亦不在追減之例故云余條凖此

罪人持仗拒捍

諸捕罪人而罪人持仗拒捍其捕者格殺之及走逐而殺【走者持仗空手等】若廹窘而自殺者皆勿論

防義曰捕罪人謂上條將吏以下捕罪人而罪人乃持仗拒捍仗謂兵器及杵棒之屬其捕者以其拒捍因而格殺之及罪人逃走捕者逐而殺之注雲走者持仗空手等慮其走失故𨿽空手亦許殺之若廹窘而自殺謂罪人被捕逼廹窮窘或自殺或落坑穽而死之類皆悉勿論

卽空手拒捍而殺者徒二年已就拘執及不拒捍而殺折傷之各以闘殺傷論用刃者從故殺傷法

防義曰謂罪人空手𨿽相拒捍不能爲害而格殺之者徒二年若罪人已被拘執及原無拒捍之心而殺或折傷之各依闘訟律以闘殺傷論用刃者從故殺傷法

罪人本犯應死而殺者加役流卽拒毆捕者加本罪一等傷者加闘傷二等殺者斬

防義曰謂罪人本犯合死已就拘執及不拒捍而捕殺之者加役流卽拒毆捕者加本罪一等假有罪人本犯徒三年而拒毆捕人流二千里傷者加闘傷二等假有拒毆捕者折一齒加凢闘二等合徒二年之類殺捕人者斬捕人不限貴賤殺者合斬

被毆擊姦盜捕法【問答一】

諸被人毆擊折傷以上若盜及彊奸𨿽傍人皆得捕系以送官司【捕格法凖上條卽姦同籍內𨿽和聽從捕格法】

防義曰有人毆擊他人折齒折指以上若盜及彊奸𨿽非被傷被盜被姦家人及所親但是傍人皆得捕系以送官司捕格法凖上條持仗拒捍其捕者得格殺之持仗及空手而走者亦得殺之其拒捕不拒捕並同上條捕格之法卽姦同籍內言同籍之內明是不限良賤親疏𨿽和姦亦聽從上條捕格之法問曰親戚共外人和姦若捕送官司卽於親有罪律許捕格未知捕者得告親罪以否

答曰若男女俱是本親合相容隱旣兩俱有罪不合捕格告言若所親共他人姦他人卽合有罪於親𨿽合容隱非是故相告言因捕罪人事相連及其於捕者不合有罪和姦之人兩依律斷

若余犯不言請而輙捕系者笞三十殺傷人者以故殺傷論本犯應死而殺者加役流

防義曰若余犯不言請謂非毆擊人折傷以上若盜及彊奸或和姦同籍內此外有犯須言請官司不得輒加捕系如捕系者笞三十因而殺傷人者以故殺傷論本死應死謂余犯合死捕而殺者合加役流道路行人捕罪人

諸追捕罪人而力不能制告道路行人其行人力能助之而不助者杖八十勢不得助者勿論【勢不得助者謂隔險難及馳驛之類】

防義曰追捕罪人謂將吏以下據法追捕及在律文聽私捕系而力不能拘制告道路行人其行人力能助之謂行者人仗堪制罪人而不救助之者行人合杖八十勢不得助者謂隔川谷垣籬壍柵之類不可逾越過者及馳驛之類稱之類者官有急事及私家救疾赴哀情事急速亦各無罪

捕罪人漏露其事

諸捕罪人有漏露其事令得逃亡者減罪人罪一等【罪人有數罪但以所收捕罪爲坐】

防義曰捕罪人謂上條將吏以下受使追捕而有漏露應捕之事令使罪人逃避者漏露之人減罪人罪一等注云罪人有數罪者假有一人或行彊盜兼復殺人又欲謀叛若爲謀叛而捕漏露者惟從謀叛減一等若爲賊盜或殺人而捕漏露者卽從賊盜殺人上減一等不論謀叛故云但以所收捕罪爲坐

未斷之間能自捕得除其罪相容隱者爲捕得亦同【余條相容隱爲捕得凖此】卽他人捕得若罪人已死及自首又各減一等

防義曰未斷之間謂漏露之罪未經斷定能自捕得罪人者除其失囚之罪相容隱者爲捕得謂同居及大功以上親外祖父母外孫若孫之婦夫之兄弟及兄弟妻奴婢部曲爲主捕得並同身自捕獲皆除其罪注云余條相容隱爲捕得凖此假如上條將吏受使追捕罪人致失者相容隱捕得亦與自捕得同故云亦凖此卽他人捕得若罪人已死謂自死及被他人殺者皆同及自首又各於罪人上更減一等總減罪人罪二等

鄰里被彊盜

諸鄰里被彊盜及殺人告而不救助者杖一百聞而不救助者減一等力勢不能赴救者速告隨近官司若不告者亦以不救助論其官司不卽救助者徒一年竊盜者各減二等

防義曰依禮五家爲鄰五鄰爲裏旣同邑落鄰居接續而被彊盜及殺人者皆須逓告卽救助之若告而不救助者杖一百𨿽不承告聲響相聞而不救助者減一等杖九十力勢不能赴救者謂賊彊人少或老小羸弱不能赴救者速告隨近官司若不告者亦以不救助罪科之其官司不卽救助者依捕亡令有盜賊及殺傷者卽告隨近官司村坊屯驛聞告之處率隨近軍人及夫從發處追捕若其所在官司知而不卽救助者徒一年竊盜各減二等謂鄰里被竊盜承告而不救助者從杖一百上減聞而不救助者從杖九十上減官司承告不卽救助者從徒一年上減從軍徵討亡

諸徵名已定及從軍徵討而亡者一日徒一年一日加一等十五日絞臨對冦賊而亡者斬主司故縱與同罪【下條凖此】

防義曰徵名已定謂衛士及募人徵名已定訖及從軍徵討而亡者一日徒一年一日加一等八日流三千里十五日絞若臨對冦賊謂壁壘相對矢石將交而亡者斬亦據應戰之人主司故縱與同罪謂主司知情容其亡避各與亡者罪同亡者合斬主司合絞注云下條凖此謂下條向防及在防未滿而亡者主司故縱亦各同罪其臨對防賊而有亡者但亡卽坐不計日數及行逺近其有從軍徵討而亡未滿十五日軍還者未還以前依徵亡之法徵還之後從軍還亡罪而斷將未還之日並滿軍還之日累科

軍還而先歸者各減五等其逃亡者同在家逃亡法防義曰軍𨿽凱還須依部伍若不隨團隊而輙先歸者各減軍亡罪五等其逃亡者同在家逃亡法謂一日笞四十十日加一等罪止流二千里若軍還先歸一日徒一年上減五等合杖六十罪止徒一年半日若少從先歸日科日若多從有軍名亡法

防人向防

諸防人向防及在防未滿而亡者【鎭人亦同】一日杖八十三日加一等

防義曰防人向防謂上道訖逃走及在防年限未滿而亡者鎭人亦同一日杖八十三日加一等旣無罪止之文加至流三千里亡日未到罪止鎭防日已滿者計應還之日同在家亡法累並爲罪

流徒囚役限內亡

諸流徒囚役限內而亡者【犯流徒應配及移鄕人未到配所而亡者亦同】一日笞四十三日加一等過杖一百五日加一等

防義曰流徒囚謂或流或徒者各其在役限內而亡者注云犯流徒應配及移鄕人未到配所而逃亡者各與流徒囚役限內而亡罪同一日笞四十三日加一等十九日合杖一百過杖一百五日加一等五十九日流三千里

主守不覺失囚減囚罪三等卽不滿半年徒者一人笞三十三人加一等罪止杖一百監當官司又減三等故縱者各與同罪

防義曰主守謂主守囚徒之人及部領流移人等不覺囚亡減囚罪三等謂從囚本罪上減三等不從逃坐減之卽不滿半年徒者謂徒役將滿餘日不滿半年徒而有逃亡者不計逃日而科惟據亡人之數爲罪一人笞三十三人加一等謂四人亡合笞四十不覺二十二人亡卽至罪止合杖一百監當官司又減三等謂減主守罪三等不覺二十二人亡者罪止杖七十故縱者各與同罪稱各者謂監當官司及主守各與亡囚本犯罪同

宿衛人亡【問答一】

諸宿衛人在直而亡者一日杖一百二日加一等卽從駕行而亡者加一等

防義曰宿衛人謂諸衛大將軍以下當畨衛士以上在直畨限內而有逃亡者一日杖一百二日加一等計一十七日流三千里直滿以後卽同在家亡法卽從駕行者以其陪從事重故加宿衛一等之坐亡者一日徒一年二日加一等十五日流三千里

問曰衛士於宮城外守衛或於京城諸司守當或被配於王府上畨如此之徒而有逃亡者合科何罪答曰宮城之外兼及皇城京城若有逃亡罪亦與宿衛不別若有凖減三等之例卽太輕於在家而亡是知守當雜犯有減三等之科逃亡之辜得罪與宿衛不異

丁夫雜匠亡【問答一】

諸丁夫雜匠在役及工樂雜戶亡者【太常音聲人亦同】一日笞三十十日加一等罪止徒三年主司不覺亡者一人笞二十五人加一等罪止杖一百故縱者各與同罪防義曰丁謂正役夫謂雜徭及雜色工匠諸司工樂雜戶注云太常音聲人亦同丁夫雜匠並據在役逃亡工樂以下在家亡者亦是一日笞三十十日加一等罪止徒三年主司謂監當主司不覺逃亡者計人數坐之一人笞二十五人加一等四十一人逃亡卽至罪止杖一百主司故縱者各與逃亡者同罪

卽人有課役全戶亡者亦如之若有軍名而亡者加一等其人無課役及非全戶亡者減二等卽女戶亡者又減三等其里正及監臨主司故縱戶口亡者各與同罪不知情者不坐

防義曰人有課役謂或有課無役或有役無課而全戶亡者亦如丁夫在役逃罪一日笞三十十日加一等罪止徒三年若有軍名而亡謂衛士掌閒駕士幕士之類名屬軍府者總是有軍名其幕士屬衛尉駕士屬太僕之類不軍府者卽不同軍名之例有軍名而亡者𨿽非全戶加一等合流二千里其人無課役謂全戶亡者其有課役謂非全戶亡者各減有課役全戶亡罪二等罪止徒二年若其人無課役又非全戶亡者又減二等罪止徒一年卽女戶亡亦謂全戶而亡者又減三等縂減有課役亡者五等罪止杖一百婦女非全戶亡又減二等合杖八十其里正及監臨主司折衝府於軍人亦同監臨之例故縱戶口軍人亡者各與亡者罪同不知情者不坐

問曰有軍名而亡於他處附貫課役如法惟無軍名合當何罪

答曰逃亡之罪多據闕課無課之軰責其浮逰亦旣編戶見在課役如法凖式仍徴賦役附處復有課輸於官課役無違惟免軍名合罪依例逃亡自首減罪二等坐之仍勒還本所

浮浪他所

諸非亡而浮浪他所者十日笞十二十日加一等罪止杖一百卽有官事在他所事了畱住不還者亦如之若營求資財及學宦者各勿論闕賦役者各依亡法防義曰非亡謂非避事逃亡而流宕他所者十日笞十二十日加一等一百九十日罪止杖一百卽有官事已了畱住不歸者亦同浮浪之罪若營求資財者謂貿遷有無逺求利潤及學宦者或負笈從師或棄繻求仕各遂其業故並勿論闕賦役者各依亡法謂因此不歸致闕賦役各凖逃亡之法依狀科罪若全戶者罪止徒三年非全戶者減二等

官戶奴婢亡

諸官戶官奴婢亡者一日杖六十三日加一等【部曲私奴婢亦同】主司不覺亡者一口笞三十五口加一等罪止杖一百故縱官戶亡者與同罪奴婢凖盜論卽誘官私奴婢亡者凖盜論仍令備償

防義曰官戶及官奴婢逃亡者一日杖六十三日加一等注云部曲私奴婢亦同部曲𨿽取良人之女其妻若逃亡罪同部曲主司不覺謂不覺官戶官奴婢亡者一口笞三十五口加一等三十六口罪止杖一百故縱官戶亡者同官戶逃亡之罪罪止流凖加杖二百之法故縱官奴婢亡者凖盜論謂計贓五疋徒一年五疋加一等卽誘導官私奴婢亡者謂不將入己導引令亡者並凖盜論五疋徒一年五疋加一等仍令備償故縱亡者得罪不償若誘導官戶部曲亡者律無正文當不應得爲從重杖八十與同行者同過致資給之罪

在官無故亡

諸在官無故亡者一日笞五十三日加一等過杖一百五日加一等邊要之官加一等

防義曰在官謂在令式有貟見在官者無故私逃者一日笞五十三日加一等過杖一百五日加一等五十六日流三千里邊要之官戶部式靈勝等五十九州爲邊州此乃居邊爲要亡者加罪一等謂品官以上一日杖六十三日加一等

被囚禁拒捍走【問答一】

諸被囚禁拒捍官司而走者流二千里傷人者加役流殺人者斬從者絞若私竊逃亡以徒亡論【事發未囚而亡者亦同】防義曰被囚禁不限有罪無罪但據狀應禁者散禁亦同拒捍官司而彊走者流二千里傷人者謂因拒捍傷主司及捕捉之人者加役流殺人者斬從者絞不至死者依首從法若私竊逃亡謂被囚禁而私逃者從上條流徒囚役限內而亡一日笞四十三日加一等過杖一百五日加一等此是事發更爲合重其坐注云事發未囚謂罪人事發被追拒捍官司逃走及私竊逃亡亦與在禁逃亡罪同

問曰有人據狀不合禁身被官人枉禁拒捍官司逃走合得何罪

答曰本罪不合囚禁枉被官人禁畱𨿽卽逃亡不合與囚亡之罪若有拒捍殺傷止同故殺傷法私竊逃亡同在家逃亡之罪若判案禁者𨿽本無罪亦同囚例

主守不覺失囚

諸主守不覺失囚者減囚罪二等若因拒捍而走者又減二等皆聽一百日追捕限內能自捕得及他人捕得若囚已死及自首除其罪卽限外捕得及囚已死若自首者各又追減一等

防義曰主守者謂専當守囚之人典獄之類不覺失囚者減囚罪二等假失死囚合徒三年之類若囚拒捍彊走力不能制又減二等皆聽一百日追捕限內能自捕得及他人捕得者不限親疏若囚已死及自歸首並除失囚之罪卽百日限外捕得及囚已死若囚自首各又追減失囚本罪一等稱追減者謂失囚之罪已經斷訖者仍更追減若已奏決者不在追減之例

監當之官各減主守三等故縱者不給捕限卽以其罪罪之未斷決間能自捕得及他人捕得若囚已死及自首各減一等【謂此篇內監臨主司應坐當條不立捕訪限及不覺故縱者並凖此法】防義曰當監之官謂檢校専知囚者卽當直官人在直時其判官凖令合還而失囚者罪在當直之官各減主守三等謂減囚罪五等囚若拒捍而走得減囚罪七等之類故縱者不給捕限謂主守及監當之官故縱囚逃亡者並不給限捕訪卽以其罪罪之者謂縱死囚得死罪縱流徒囚得流徒罪之類未斷決間謂官當收贖者未斷死及笞杖者未決能自捕得及他人捕得若囚已死及自首各減一等

注謂此篇內監臨主司應坐當條不立捕訪限及不覺故縱者並凖此法

防義曰上條徵人逃亡者主司故縱與同罪及流徒囚限內而亡監當官司不立捕限及不覺故縱如此之類並凖此條爲法

容止他界逃亡

諸部內容止他界逃亡浮浪者一人里正笞四十【謂經十五日以上者坊正村正同里正之罪若將家口逃亡浮浪者一戶同一人爲罪】四人加一等縣內五人笞四十十人加一等州隨所管縣通計爲罪【皆以長官爲首佐職爲從】各罪止徒二年其官戶部曲奴婢亦同防義曰部內謂部界之內容止他界逃亡浮浪者一人里正笞四十謂容止經十五日以上始科里正之罪坊正村正部內容止逃亡亦同里正之罪若將家口逃亡浮浪者家口不限多少一戶同一人爲罪四人加一等卽五人逃亡及以浮浪笞五十二十五人杖一百三十七人徒二年縣內五人笞四十十人加一等九十五人合徒二年州隨所管縣通計爲罪謂州管二縣者十人笞四十一百九十人徒二年管縣更多凖此通計爲坐皆以長官爲首佐職爲從旣無以下之文卽明不及主典各罪止徒二年其容止官戶部曲奴婢亦同良人之法

若在軍役有犯者隊正以上折衝以下各凖部內有盜賊之法

防義曰稱軍役有犯者謂於行軍徵役之所容止逃亡浮浪卽凖州縣以下得罪隊正隊副同里正校尉旅帥減隊正一等折衝果毅隨所管校尉多少爲罪故云隊正以上折衝以下各凖部內有盜賊之法知情藏匿罪人【問答一】

諸知情藏匿罪人若過致資給【謂事發被追及亡叛之類】令得隱避者各減罪人罪一等【藏匿無日限過致資給亦同若卑防藏隱匿狀已成尊長知而聽之獨坐卑防部曲奴婢首匿主後知者與同罪卽尊長匿罪人尊長死後卑防仍匿者減五等尊長死後𨿽經匿但已遣去而事發及匿得相容隱者之侶並不坐小功以下亦同減例若赦前藏匿罪人而罪人不合赦免赦後匿如故不知人有罪容寄之後知而匿者皆坐如律其展轉相使而匿罪人知情者皆坐不知者勿論】防義曰知情藏匿謂知罪人之情主人爲相藏隱過致資給者謂指授道途送過險處其運致並資給衣糧遂使凶人潛隱他所注云謂事發被追若非事發未是罪人故須事發被追始辯知情之狀及亡叛之類謂逃亡或叛國𨿽未追攝行卽可知過致資給令隱避者減罪人罪一等合流三千里之類稱之類者或有亡命山澤不從追喚皆是

注藏匿無日限過致資給亦同若卑幼藏隱匿狀已成尊長知而聽之獨坐卑幼部曲奴婢首匿主後知者與同罪

防義曰藏匿無限日者謂不限日之多少但藏匿卽坐過致資給亦同無日限若卑幼藏隱匿狀旣成以其同居得相容隱故尊長知而聽之獨坐卑幼尊長不坐部曲奴婢作首隱匿罪人主後知者與同罪謂同部曲奴婢各減罪人罪一等以主爲部曲奴婢隱故也

注卽尊長匿罪人尊長死後卑幼仍匿者減五等尊長死後𨿽經匿但已遣去而事發及匿得相容隱者之侶並不坐小功以下亦同減例

防義曰謂尊長在日自匿罪人容其相隱尊長死後卑幼匿之如故亦不限日之多少減尊長罪五等總減罪人罪六等尊長死後𨿽經匿但發遣去後罪始發覺及匿得相容隱者之徒侶假有大功之親共人行盜事發被追俱來藏匿若紏其徒侶親罪卽彰恐相連累故並不與罪小功以下亦同減例卽例云小功以下相容隱減凢人三等今匿小功緦麻親之侶亦凖此例減之總減罪人罪四等故云亦同減例注若赦前藏匿罪人而罪人不合赦免赦後匿如故不知人有罪容寄之後知而匿者皆坐如律

防義曰赦前藏匿罪人而罪人不合赦免假有匿十惡人防赦十惡不合赦免赦後匿如故及不知人有罪容寄之後知而匿者並依藏匿之罪科之

注其展轉相使而匿罪人知情者皆坐不知者勿論防義曰展轉相使匿罪人假有甲知情匿罪人又囑付乙令匿乙又囑丙遣匿如此展轉相使匿者乙丙知是罪人得藏匿之罪不知情者無罪故云勿論

罪人有數罪者止坐所知

防義曰罪人有數罪謂或殺人或姦盜止坐所知者謂於所知之罪上減一等之類

問曰有奴婢匿一流囚主後知之合得何罪

答曰有奴婢首匿流囚罪合減一等徒三年加杖二百主後知者與奴婢同科亦凖奴婢之罪合杖二百其應例減收贖各凖其主本法仍於二百上減贖若奴婢死後主匿如故卽得自匿之罪一合凖奴婢爲坐

唐律防義卷二十八

欽定四庫全書

唐律防義卷二十九

唐長孫無忌等撰

斷獄上【凡一十四條】

防斷獄律之名起自於魏魏分裏悝囚法而出此篇至北齊與捕律相合更名捕斷律至後周復爲斷獄律釋名云獄者確也以實囚情臯陶造獄夏曰夏臺殷曰羑里周曰圜土秦曰囹圄漢以來名獄然諸篇罪名各有類例訊捨出入各立章程此篇錯綜一部條流以爲決斷之法故承眾篇之下

囚應禁而不禁

諸囚應禁而不禁應枷鏁杻而不枷鏁杻及脫去者杖罪笞三十徒罪以上逓加一等廻易所著各減一等防義曰獄官令禁囚死罪枷杻婦人及流以下去杻其杖罪散禁又條應議請減者犯流以上若除免官當並鏁禁卽是犯笞者不合禁杖罪以上始合禁推其有犯杖罪不禁應枷鏁杻而不加鏁杻及脫去者【缺】笞三十徒罪不禁及不枷鏁若脫去者笞四十流罪不禁及不枷鏁若脫去者笞五十死罪不禁及不枷鏁枷若脫去者杖六十是名逓加一等廽易所著者各減一等謂應枷而鏁應鏁而枷是名廽易所著徒罪者笞三十流罪笞四十死罪笞五十

卽囚自脫去及廻易所著者罪亦如之若不應禁而禁及不應枷鏁杻而枷鏁杻者杖六十

防義曰卽囚自擅脫去枷鏁杻者徒罪笞四十流罪以上逓加一等卽囚自廻易所著者各減一等故云亦如之若不應禁而禁及不應枷鏁杻而枷鏁杻並謂據令不合者各杖六十

與囚金刄解脫

諸以金刃及他物可以自殺及解脫而與囚者杖一百若囚以故逃亡及自傷傷人者徒一年自殺殺人者徒二年若囚本犯流罪以上因得逃亡𨿽無傷殺亦凖此防義曰金刄謂錐刀之屬他物謂繩鋸之類可以自殺及解脫枷鏁𨿽囚之親屬及他人與者物𨿽未用與者卽杖一百若以得金刃等故因得逃亡或自傷害或傷他人與物者徒一年若囚自殺或殺他人與物者徒二年若囚本犯流罪以上因得金刃等物而得逃亡者𨿽無殺傷與物者亦徒二年

卽囚因逃亡未斷之間能自捕得及他人捕得若囚自首及已死各減一等卽子孫以可解脫之物與祖父母父母部曲奴婢與主者罪亦同

防義曰謂囚因得金刄及他物之故以自解脫而得逃走與物人罪未斷之間能自捕得及他人捕得若囚自來歸首及囚自死或他人殺之者亦同各減一等謂徒以下囚逃者一年徒上減流死囚逃者二年徒上減卽子孫以可解脫之物謂稱孫者曽同而與祖父母父母或部曲奴婢與主者並與凢人罪同亦不合輙自捕捉若官司遣捕而送者無罪自捕送官者同告法若有傷殺而逃亡者後能捕獲與物之人各依前傷殺之罪不合減科

死罪囚辭窮竟【問答一】

諸死罪囚辭窮竟而囚之親故爲囚所遣雇倩人殺之及殺之者各依本殺罪減二等囚若不遣雇倩及辭未窮竟而殺各以闘殺傷論至死者加役流

防義曰謂犯死罪囚辭狀窮竟而囚之緦麻以上親及故舊爲囚所遣或雇人倩人而殺訖者其所遣雇倩之人及受雇倩殺者各依尊卑貴賤本殺罪上減二等科之囚若不遣親知雇倩人殺及囚𨿽遣雇倩人殺而辭狀未窮竟而殺者其所遣之人及受雇倩者各依尊卑貴賤以闘殺罪論至死者加役流問曰其囚本犯死罪辭未窮竟又不遣人雇倩殺之而囚之親故雇倩人殺及殺之者合得何罪

答曰辭𨿽窮竟不遣雇倩人殺之𨿽遣雇倩殺之辭未窮竟此等二事各依闘殺爲罪至死者加役流若辭未窮竟復不遣雇倩殺之而輙殺者各同闘殺之法至死者並皆【缺】不合加役流

辭𨿽窮竟而子孫於祖父母父母部曲奴婢於主者皆以故殺罪論

防義曰辭𨿽窮竟謂死罪辯定訖而子孫於祖父母父母部曲奴婢於主𨿽被祖父母父母及主所遣而輙殺者及雇人倩人殺者其子孫及部曲奴婢皆以故殺罪論子孫仍入惡逆部曲奴婢經赦不原其被雇倩之人仍同上解減闘殺罪二等

主守導令囚翻異

諸主守受囚財物導令翻異及與通傳言語有所增減者以枉法論十五疋加役流三十疋絞

防義曰主守謂専當掌囚典獄之屬受囚財物導引其囚令翻異文辯及得官司若文證外人言語爲報告通傳有所增減其罪者以枉法論依無祿枉法受財一尺杖九十一疋加一等十五疋加役流三十疋絞

贓輕及不受財者減故出入人罪一等無所增減者笞五十受財以受所監臨財物論其非主守而犯者各減主守一等

防義曰贓輕謂受贓得罪輕於減囚罪一等者及不受財惟通言語減故出入罪一等謂導令翻異及通傳言語出入囚死罪者處流三千里出入流罪以下各減本罪一等之類𨿽卽教導及通傳言語於囚罪無所增減者笞五十若無增減而受財者以受所監臨財物論一尺笞四十一疋加一等八疋徒一年其非主守而犯者謂非監當囚人而有外人導囚翻異有所增減各減主守罪一等若受贓財於主守贓上減一等若不受財者於囚罪上減二等𨿽通言語無所增減笞四十

囚給衣食醫藥

諸囚應請給衣食醫藥而不請給及應聽家人入視而不聽應脫去枷鏁杻而不脫去者杖六十以故致死者徒一年卽減竊囚食笞五十以故致死者絞

防義曰凖獄官令囚去家懸逺絕餉者官給衣糧家人至日依數徴納囚有疾病主司陳牒請給醫藥救療此等應合請給而主司不爲請給及主司不卽給凖令病重聽家人入視而不聽及應脫去枷鏁杻而所司不爲脫去者所由官司合杖六十以故致死者謂不爲請及𨿽請不卽爲給衣糧醫藥病重不許家人入視及不脫去枷鏁杻由此致死者所由官司徒一年卽減竊囚食者不限多少笞五十者由減竊囚食其囚以故致死者減竊之人合絞

八議請減老小【問答一】

諸應議請減若年七十以上十五以下及廢疾者並不合栲訊皆據眾證定罪違者以故失論若證不足告者不反坐

防義曰應議謂在名例八議人請謂應議者期以上親及孫若官爵五品以上者減謂七品以上之官及五品以上之祖父母父母兄弟姊妹妻子孫者若年七十以上十五以下及廢疾依令一支廢腰脊折瘕瘂侏儒等並不合拷訊皆據眾證定罪稱眾者三人以上明證其事始合定罪違者以故失論謂不合拷訊而故拷訊致罪有出入者卽依下條故出入人及失出入人罪法其罪𨿽無出入而枉拷者依前人不合捶拷法以闘殺傷論至死者加役流卽以闘殺傷爲故失若證不滿三人告者不反坐被告之人亦不合入罪

問曰所告之事證有二人一人證是一人證非證旣不足合科疑罪以否

答曰律云據眾證定罪稱眾者三人以上若證不足告者不反坐察驗難明二人證實猶故不合入罪況一實一虛被告之人全不合坐其於告者亦得免科若全無證人自須審察虛實以狀斷之若三人證實二人證虛是名疑罪此解並據應議請減以下及廢疾以上除此色外自合拷取實情拷滿不服反拷告人不合從眾證科斷

其於律得相容隱卽年八十以上十嵗以下及篤疾皆不得令其爲證違者減罪人罪三等

防義曰其於律得相容隱謂同居若大功以上親及外祖父母外孫若孫之婦夫之兄弟及兄弟妻及部曲奴婢得爲主隱其八十以上十嵗以下及篤疾以其不堪加刑故並不許爲證若違律遣證減罪人罪三等謂遣證徒一年所司合杖八十之類

囚引人爲徒侶

諸囚在案妄引人爲徒侶者以誣告罪論卽本犯𨿽死仍凖流徒加杖及贖法

防義曰囚在案妄引人爲徒侶者謂盜發者妄引人爲同盜殺人者妄引人爲同行之類以誣告罪論謂依闘訟律誣告人者各反坐卽本犯應死不可累加故凖流徒加杖法其應贖者卽凖流徒贖之

訊囚察辭理

諸應訊囚者必先以情審察辭理反覆防驗猶未能決事須訊問者立案同判然後拷訊違者杖六十

防義曰依獄官令察獄之官先備五聽又驗諸證信事狀疑似猶不首實者然後拷掠故拷囚之義先察其情審其辭理反覆案狀防驗是非猶未能決謂事不明辯未能斷決事須訊問者立案取見在長官同判然後拷訊若充使推勘及無官同判者得自別拷若不以情審察及反覆防驗而輙拷者合杖六十

若贓狀露驗理不可疑𨿽不承引卽據狀斷之若事已經赦𨿽須追究並不合拷【謂防赦移鄕及除免之類】

防義曰若贓狀露驗謂計贓者見獲眞贓殺人者檢得實狀贓狀明白理不可疑問𨿽不承聽據狀科斷若事已經赦者𨿽須更有追究並不合拷注云謂防赦移鄕及除免之類謂殺人防赦仍合移鄕犯十惡故殺人反逆緣坐防赦猶除名監臨主守於監守犯姦盜略人若受財而枉法防赦仍合免所居官稱之類謂防赦免死猶流及盜詐枉法猶徴正贓故云之類

拷囚不過三度

諸拷囚不得過三度數總不得過二百杖罪以下不得過所犯之數拷滿不承取保放之

防義曰依獄官令拷囚每訊相去二十日若拷未畢更移他司仍須拷鞫卽通計前訊以充三度故此條拷囚不得過三度杖數總不得二百杖罪以下謂本犯杖罪以下笞十以上推問不承若欲須拷不得過所犯笞杖之數謂本犯一百杖拷一百不承取保放免之類若本犯𨿽徒一年應拷者亦得拷滿二百拷滿不承取保放之

若拷過三度及杖外以他法拷掠者杖一百杖數過者反坐所剰以故致死者徒二年

防義曰拷過三度謂𨿽二百杖不得拷過三度及杖外以他法拷掠謂拷囚於法杖之外或以繩懸或用棒拷打但應行杖外悉爲他法犯者合杖一百杖數過者反坐所剰謂囚本犯杖一百乃拷二百官司得一百剰罪之類以故致死者謂拷過三度或用他法及杖數有過而致死者徒二年

卽有瘡病不待差而拷者亦杖一百若決杖笞者笞五十以故致死者徒一年半若依法拷決而邂追致死者勿論仍令長官等勘驗違者杖六十【拷決之失立案不立案等】防義曰拷𨿽依法囚身有瘡若病不待差而拷者杖一百若決杖笞者笞五十若囚瘡病未差而拷及決杖笞致死者徒一年半若依法用杖依數拷決而囚邂逅致死者勿論邂逅謂不期致死而死詩云邂逅相遇言不期而遇仍長官以下並親自檢勘知無他故具爲文案若長官等不卽勘檢者杖六十注云拷決之失謂訊囚及決杖笞於法有失者立案不立案等其有失者依職制律失者聽減三等

拷囚限滿不首【問答一】

諸拷囚限滿而不首者反拷告人其被殺被盜及家人親屬告者不反拷【被水大損敗者亦同】拷滿不首取保並放違者以故失論

防義曰囚拷經三度杖數滿二百而不首反拷告人謂還凖前人拷數反拷告人拷滿復不首取保釋放其被殺被盜之家若家人及親屬告者所訴盜殺之人被拷滿不首者各不反拷告人以殺盜事重例多隱匿反拷告者或不敢言若被人決水入家放火燒宅之類家人及親屬告言者亦不反拷告人拷滿不首取保並放違者以故失論違謂若應反拷而不反拷及不應反拷而反拷者若故依故出入法失者依失出入論其本法不合拷而拷者依前人不合捶拷法亦以故失論其應取保放而不放者從不應禁而禁不取保放者於律有違當不應得爲流以上從重徒罪以下從輕

問曰律云拷滿不首反拷告人其告人是應議請減人旣不合反拷其事若爲與奪

答曰律稱反拷告人明須凖前人杖數反拷若前人被拷罪不首告者亦反拷若前人止拷一百不首告者亦反拷一百是名反拷告人其應議請減人不合反拷須凖前人拷杖數徴銅

鞫獄停囚待對

諸鞫獄官停囚待對問者𨿽職不相管皆聽直牒追攝【𨿽下司亦聽】牒至不卽遣者笞五十三日以上杖一百防義曰鞫獄官謂推鞫主司停囚待對問謂囚徒侶見在他所須追對問者𨿽職不相管皆聽直牒稱直牒者謂不緣所管上司直牒所管追攝注云𨿽下司亦聽假如大理及州縣官須追省防之人皆得直牒追攝牒至皆須卽遣不卽遣者笞五十三日以上杖一百

依告狀鞫獄

諸鞫獄者皆須依所告狀鞫之若於本狀之外別求他罪者以故入人罪論

防義曰鞫獄者推鞫之官皆須依所告本狀推之若於本狀之外傍更推問別求得笞杖徒流及死罪者同故入人罪之類若因其告狀或應掩捕搜檢因而檢得別罪者亦得推之其監臨主司於所部告狀之外知有別罪者卽須舉牒別更紏論不得因前告狀而輙推鞫若非監臨之官亦不得狀外別舉推勘囚徒伴稽送並論

諸鞫獄官囚徒伴在他所者聽移送先系處並論之【謂輕從重若輕重等少從多多少等後從先若禁處相去百里外者各從事發處斷之】違者杖一百防義曰鞫獄官囚徒伴在他所者假有諸縣相去各百里內東縣先有系囚西縣囚復事發其事相連應須對鞫聽移後發之囚送先系之處並論之注云謂輕從重謂輕罪發𨿽在先仍移輕以就重若輕重等少從多謂兩縣之囚罪名輕重等者少處發𨿽在先仍移就多處若多少等卽移後系囚從先系處若禁囚之所相去百里外者各從事發處斷之旣恐失脫囚徒又慮漏泄情狀故令當處斷之違者各杖一百

若違法移囚卽令當處受而推之申所管屬推劾若囚至不受及受而不申者亦與移囚罪同

防義曰違法移囚謂移重就輕或移多就少之類卽令當處受而推之謂囚至之處卽合受推仍申所管之州推劾謂兩縣囚申州兩州囚申省並依狀推劾囚至不肯爲受或受囚不申管屬與擅移囚罪同亦杖一百卽擅移囚縣各別州者卽受囚之縣申所管之州轉牒送囚之州依法推劾此等移囚並謂兩處事發若是一處事發者不限逺近皆須直牒追攝如有違者自從上法

決罰不如法

諸決罰不如法者笞三十以故致死徒一年卽杖麤細長短不依法者罪亦如之

防義曰依獄官令決笞者腿臀分受決杖者背腿臀分受須數等拷訊者亦同笞以下願背腿分受者聽決罰不依此條是不如法合笞三十以此決罰不如法而致死者徒一年依令杖皆削去節目長三尺五寸訊囚杖大頭徑三分二釐小頭二分二釐常行杖大頭二分七釐小頭一分七釐笞杖大頭二分小頭一分五釐謂杖長短麤細不依令者笞三十以故致死者徒一年故云亦如之

唐律疏義卷二十九

欽定四庫全書

唐律防義卷三十

唐長孫無忌等撰

斷獄下【凡二十條】

監臨以杖捶人【問答一】

諸監臨之官因公事自以杖捶人致死及恐廹人致死者各從過失殺人法若以大杖及手足毆擊折傷以上減闘殺傷罪二等

防義曰謂臨統案驗之官情不挾私因公事前人合杖笞自以杖捶人致死及恐廹人致死謂因公事欲求其情或恐喝或廹脇前人怕懼而自致死者各依過失殺人法各徵銅一百二十觔入死家若前人是卑賤罪不至死者各依本殺法徴銅若以大杖手足毆擊折傷以上者自擊使人擊等減闘殺傷罪二等謂其應償死者合徒三年之類

𨿽是監臨主司於法不合行罰及前人不合捶拷而捶拷者以闘殺傷論至死者加役流卽用刃者各從闘殺傷法

防義曰𨿽是監臨主司於法不合行罰謂非判事之官及非専當督領者不得輙行捶罰假有人犯徒以上罪合送法司不送法司當曹卽自行決罰之類及前人不合捶拷謂前人無罪或𨿽有罪應合官當收贖之類而輙捶拷者以闘殺傷論謂傷與不傷並依他物闘毆之法其因捶拷而致死者加役流用刃者謂監臨之官自以杖捶人致死以下有用刃殺傷者各依闘訟律用刃殺者斬用兵刃殺者同故殺法問曰里正坊正村正及主典因公事行罰前人致死合得何罪

答曰里正坊正村正等惟掌追呼催督不合輙加笞杖其有因公事相毆擊者理同凢闘而科主典檢請是司理非行罰之職因公事捶人者亦與里正等同斷罪引律令

諸斷罪皆須具引律令格式正文違者笞三十若數事共條止引所犯罪者聽

防義曰犯罪之人皆有條制斷獄之法須慿正文若不具引或致乖謬違而不具引者笞三十若數事共條謂依名例律二罪以上俱發以重者論卽以贓致罪頻犯者並累科假有人𨿽犯二罪並不因而斷事官人止引二罪俱發以重者論不引以致罪之類者聽

應言上不言

諸斷罪應言上而不言上應待報而不待報輙自決斷者各減故失三等

防義曰依獄官令杖罪以下縣決之徒以上縣斷定送州覆審訖徒罪反流應決杖笞若應贖者卽決配徴贖其大理寺及京兆河南府斷徒及官人罪並後有雪減並申省省司覆審無失速卽下知如有不當者隨事較正若大理寺及諸州斷流以上若除免官當者皆連冩案狀申省大理寺及京兆河南府卽封案送若駕行幸卽凖諸州例案覆理盡申奏若不依此令是應言上而不言上其有事申上合待報下而不待報輙自決斷者各減故失三等謂故不申上故不待報者於所斷之罪減三等若失不申上失不待報者於職制律公事失上各又減三等卽死罪不待報輙自決者依下文流二千里

制斷罪

諸制斷罪臨時處分不爲永格者不得引爲後比若輙引致罪有出入者以故失論

防義曰事有時冝故人主權斷制量情處分不爲永格者不得引爲後比若有輙引致罪有出入者以故失論謂故引有出入各得下條故出入之罪其失引者亦凖下條失出入罪論

官司出入人罪【問答一】

諸官司入人罪者【謂故增減情狀足以動事者若聞知有恩赦而故論決及示導令失實辭之類】若入全罪以全罪論【𨿽入罪但本應收贖及加杖者止從收贖加杖之法】防義曰官司入人罪者謂或虛立證據或妄搆異端捨法用情鍜鏈成罪故注云謂故增減情狀足以動事者若聞知國家將有恩赦而故論決囚罪及示導教令而使詞狀乖異稱之類者或𨿽非恩赦而有格式攺動或非示導而恐喝攺詞情狀旣多故云之類若入全罪謂前人本無負犯虛搆成罪還以虛搆枉入全罪科之

注𨿽入罪但本應收贖及加杖者止從收贖加杖之法

防義曰假有入官防人及廢疾流罪前人合贖入者亦以贖論或入官戶部曲奴婢並單丁之人前人合加杖者亦依加杖之法收贖不用官當及配流役身之例此是官司入人罪與誣告之法不同

從輕入重以所剰論刑名易者從笞入杖從徒入流亦以所剰論【三流同比徒一年爲剰卽從近同比徒半年爲剰若入加役流者各計加役流者各計加役年爲剰】從笞杖入徒流從徒流入死罪亦以全罪論其出罪者各如之

防義曰從輕入重以所剰論假有從笞十入三十卽剰入笞二十從徒一年入一年半卽剰入半年徒所入官司各得笞二十及半年徒之類刑名易者從笞入杖亦得所剰之罪從徒入流者注云三流同比徒二年爲剰謂從徒三年入流二千里或二千五百里或流三千里逺近𨿽異俱曰流刑至於配所役身三流同有一年居作故從徒入流三流同比徒一年爲剰卽從近流二千里入至二千五百里或入至三千里者同比徒半年爲剰若從三流入至加役流者各計加役年爲剰但入加役流者加常流役二年將加役二年以爲剰罪從笞杖入徒流從徒流入死罪假有從百杖入徒一年卽是全入一年徒坐從徒流入死罪謂從一年徒以上至三千里流而入死刑者亦依全入死罪之法故云亦以全罪論其出罪者謂增減情狀之徒足以動事之類或從重出輕依所減之罪科斷從死出至徒流從徒流出至笞杖各同出全罪之法故云出罪者各如之假有囚犯一年徒坐官司故入至加役流卽從一年至三年是剰入二年徒罪從徒三年入至三流卽三流同比徒一年爲剰加役流復剰二年卽是剰五年徒坐官司從加役流出至徒一年亦凖此

卽斷罪失於入者各減三等失於出者各減五等若未決放及放而還獲若囚自死各聽減一等

防義曰卽斷罪失於入者上文故入者各以全罪論失於入者各減三等假有從笞失入百杖於所剰罪上減三等若入至徒一年卽同入全罪之法於徒上減三等合杖八十之類失於出者各減五等假有失出死罪者減五等合徒一年半失出加役流亦凖此三流同爲一減減五等合徒一年之類若未決放者謂故入及失入死罪及杖罪未決其故出及失出死罪以下未放及已放而更獲若囚自死但使囚死不問死由各聽減一等謂於故出入及失出入上各聽減一等

卽別使推事通狀失情者各又減二等所司已承誤斷訖卽從失出入法𨿽有出入於決罰不異者勿論防義曰別使推事謂充使別推覆者通狀失情謂不得本情或出或入各又減二等失入者於失入減三等上又減二等若失出者於失出減五等上又減二等所司已承誤斷訖謂曹司承誤通之狀已依斷訖卽從失出入法謂皆從在曹司出入法科之並同減五等三等之例若未決放及放而還獲若囚自死各聽減一等其所司承誤已斷訖者曹司同余官案省不覺法𨿽有出入於決罰不異假有官戶部曲官私奴婢本犯合徒三年斷入流罪或從三流之法科徒三年各止加杖二百刑名𨿽有出入加杖數卽不殊者無罪故云於決罰不異者勿論

問曰有人本犯加役流出爲一年徒坐放而還獲減一等合得何罪

答曰全出加役流官司合得全罪放而還獲減一等合徒五年今從加役流出爲一年徒坐計有五年剰罪放而還獲減一等若依徒法減一等仍合四年半徒旣是剰罪不可重於全出之坐舉重明輕止合三年徒罪

赦前斷罪不當

諸赦前斷罪不當者若處輕爲重宜攺從輕處重爲輕卽依輕法

防義曰處斷刑名或有出入不當本罪其事又在恩前恐判官執非不移故明從輕坐之法若處輕爲重宜攺從輕假有闘殺堂兄當時作親兄斷爲惡逆防赦之後攺從堂兄坐當不睦赦若十惡亦原處流二千里以常赦不免故仍處流坐又如闘殺凢人斷爲殺緦麻尊長防赦十惡不免攺爲雜犯免死移鄕此並仍有輕罪又有受所監臨五十疋斷爲枉法處死防赦攺爲受所監臨不在徴之例又有犯近流科作逺流或止合一官當徒斷用二官以上若奏畫訖及流至配所防赦者攺從本犯近流及還所枉告身若未奏畫及流人未到流所防赦者卽從赦原若應徴銅而處輕爲重其銅或在限外未輸或在限內納訖防赦者並攺從輕法其剰納者卻還未送者依輕罪數徴納若限內未納防赦者從赦並免稱輕者全免亦是故令云犯罪未斷決逢格攺者格重聽依犯時格輕聽從輕法卽總全無罪亦名輕法其處重爲輕卽依輕法假令犯十惡非常赦所不免者當時斷爲輕罪及全放並依赦前斷定

其常赦所不免者依常律【常赦所不免者謂𨿽防赦猶處死及流若除名免所居官及移鄕者】

防義曰常赦所不免者赦書云罪無輕重皆赦除之不言常赦所不免者亦不在免限故云依常律卽犯惡逆仍處死反逆及殺從父兄姊小功尊屬造畜蠱毒仍流十惡故殺人反逆緣坐獄成者猶除名監守內姦盜略人受財枉法獄成防赦免所居官殺人應死防赦移鄕等是

卽赦書定罪名合從輕者又不得引律比附入重違者各以故失論

防義曰赦書定罪名合從輕者假如貞觀九年二月十六日赦大辟罪以下並免其常赦所不免十惡妖言惑眾謀叛已上道等並不在赦例據赦十惡之罪赦書不免謀叛卽當十惡未上道者赦特從原叛罪𨿽重赦書定罪名合從輕不得引律科斷若比附入重違者以故失論

聞知恩赦故犯

諸聞知有恩赦而故犯及犯惡逆若部曲奴婢毆及謀殺若彊奸主者皆不得以赦原卽殺小功尊屬從父兄姊及謀反大逆者身𨿽防赦猶流二千里

防義曰聞知有恩赦而故犯謂赦書未出私自聞知而故犯罪者及犯惡逆謂毆及謀殺祖父母父母殺伯叔父母姑兄姊外祖父母夫夫之祖父母父母此名惡逆若部曲客女亦同並奴婢毆及謀殺若彊奸主者皆不得以赦原卽殺小功尊屬從父兄姊及謀反大逆者此等𨿽防赦免死猶流二千里

獄結竟取服辯

諸獄結竟徒以上各呼囚及其家屬具告罪名仍取囚服辯若不服者聽其自理更爲審詳違者笞五十死罪杖一百

防義曰獄結竟爲徒以上刑名長官同斷案已判訖徒流及死罪各呼囚及其家屬具告所斷之罪名仍取囚服辯其家人親屬惟止告示罪名不須問其服否囚若不服聽其自理依不服之收更爲審詳若不告家屬罪名或不取囚服辯及不爲審詳流徒罪並笞五十死罪杖一百

緣坐沒官放之

諸緣坐應沒官而放之及非應沒官而沒之者各以流罪故失論

防義曰賊盜律謀反及大逆人子年十五以下及母女妻妾子妻妾亦同若祖孫兄弟姊妹並沒官男夫年八十及篤疾婦人男六十及廢疾並免出養入道及娉妻未成者並不追坐若應沒而放應放而沒各依流罪以故失論謂反逆緣坐流三千里沒官罪重須用三千里流法若故同故出入三千里流若失同失出入三千里流稱放者應沒遣流與全放無別應流遣沒得罪亦同

徒流送配稽畱

諸徒流應送配所而稽畱不送者一日笞三十三日加一等過杖一百十日加一等罪止徒二年【不得過罪人之罪】防義曰徒流應送配所謂徒罪斷訖卽應役身凖獄官令犯徒應配居作在京送將作監在外州者供當處官獄案成卽送而稽畱不送其流人凖令季別一遣若符在季末三十日內至者聽與後季人同遣違而不送者一日笞三十三日加一等過杖一百十日加一等五十二日罪止徒二年注云不得過罪人之罪謂罪人應徒一年者稽畱官司亦罪止徒一年之類

輸備贖沒入物

諸應輸備贖沒入之物及欠負應徴違限不送者一日笞十五日加一等罪止杖一百若除免官當應追告身違限不送者亦如之

防義曰應輸備贖沒入之物備謂亡失官私器物各備償贖謂犯法之人應徴銅贖沒謂彼此俱罪之贓及犯禁之物沒官入者謂得闌遺之物限滿無人識認者入官及應入私之類又依獄官令贖死刑八十日流六十日徒五十日杖四十日笞三十日若應徴官物者凖直五十疋以上一百日三十疋以上五十日二十疋以上三十日不滿二十疋以下二十日其失有欠負應徴違限不送者並凖令文依限送納違者一日笞十五日加一等罪止杖一百若除免官當謂犯罪斷除名免官免所居官及官當應追告身不送者亦一日笞十五日加一等罪止杖一百

婦人懷孕犯死罪

諸婦人犯死罪懷孕當決者聽產後一百日乃行刑若未產而決者徒二年產訖限未滿而決者徒一年失者各減二等其過限不決者依奏報不決法

防義曰婦人犯死罪懷孕當應行決者聽產後一百日乃行刑若未產而決者徒二年產訖未滿百日而決者徒一年失者各減二等未產而決徒一年產訖限未滿而決者杖九十卽過限不決者依奏報不決法謂依下條卽過限不決者違一日杖一百二日加一等

拷決孕婦

諸婦人懷孕犯罪應拷及決杖笞若未產而拷決者杖一百傷重者依前人不合捶拷法產後未滿百日而拷決者減一等失者各減二等

防義曰婦人懷孕犯罪應拷及決杖笞皆待產後一百日然後拷決若未產而拷及決杖笞者杖一百傷重者謂傷損之罪重於杖一百者依前人不合捶拷法謂依上條監臨之官前人不合捶拷而捶拷者以闘殺傷論若墮胎者合徒二年婦人因而致死者加役流限未滿而拷決者減一等謂減未產拷決之罪一等失者各減二等謂未產而失拷決於杖一百上減二等傷重於闘傷上減二等若產後限未滿而拷決者於杖九十上減二等傷重者於闘傷上減三等立春後不決死刑

諸立春以後秋分以前決死刑者徒一年其所犯𨿽不待時若於斷屠月及禁殺日而決者各杖六十待時而違者加二等

防義曰依獄官令從立春至秋分不得奏決死刑違者徒一年若犯惡逆以上及奴婢部曲殺主者不拘此令其大祭祀及致齋朔望上下二十四气雨未晴夜未明斷屠月日及假日並不得奏決死刑其所犯𨿽不待時若於斷屠月謂正月五月九月及禁殺日謂每月十直日月一日八日十四日十五日十八日二十三日二十四日二十八日二十九日三十日𨿽不待時於此月日亦不得決死刑違而決者各杖六十待時而違者謂秋分以前立春以後正月五月九月及十直日不得行刑故違時日者加二等合杖八十其正月五月九月有閏者令文但云正月五月九月斷屠卽有閏者各同正月亦不得奏決死刑死囚覆奏報決

諸死罪囚不待覆奏報下而決者流二千里卽奏報應決者聽三日乃行刑若限未滿而行刑者徒一年卽過限違一日杖一百二日加一等

防義曰死罪囚謂奏畫已訖應行刑者皆三覆奏訖然始下決若不待覆奏報下而輙行決者流二千里卽奏報應決者謂奏訖報下應行決者聽三日乃行刑稱日者以百刻須以符到三日乃行刑若限未滿三日而行刑者徒一年卽過限違一日杖一百二日加一等在外旣無漏刻但取日周晬時爲限

斷罪決配而收贖

諸斷罪應決配之而聽收贖而決配之若應官當而不以官當及不應官當而以官當者各依本罪減故失一等【死罪不減】

防義曰斷罪應決配之謂無官防及非老小及疾之色犯笞杖應決徒流應配官司乃收贖應收贖謂有官防及廢疾若年七十以上十五以下本罪合贖而決配之若應官當謂流內九品以上犯徒以上罪合以官當官司乃不以官當或不應官當謂罪輕不盡其官及過失犯罪不合用官當徒而官司乃以官當者各依本犯當贖及決配之罪減故失一等注云死罪不減若應死而聽當贖應收贖而其決死刑不在減例各從出入死罪故失科之

卽品官任流外及雜任於本司及監臨犯杖罪以下依決罰例

防義曰品官任流外及雜任謂身帶勲官散官而任流外及雜任者於本司及監臨謂於本司及臨時監統者若犯杖罪以下依流外雜任之例決杖不準官品徴贖若徒罪以上自依當贖法其有準防應贖者任流外及雜任若犯杖罪以下亦凖品官依決罰例斷罪應絞而斬

諸斷罪應絞而斬應斬而絞徒一年自盡亦如之失者減二等卽絞訖別加害者杖一百

防義曰犯罪應絞而斬應斬而絞徒一年以其刑名攺易故科其罪自盡亦如之依獄官令五品以上犯非惡逆以上聽自盡於家若應自盡而絞斬應絞斬而令自盡亦各徒一年故云亦如之失者減二等謂原情非故者合杖九十卽絞訖別加害者謂絞已致斃別加拉幹折腰之類者杖一百

領徒囚應役不役

諸領徒應役而不役及徒囚病愈不計日令陪役者過三日笞三十三日加一等過杖一百十日加一等罪止徒二年【不得過罪人之罪】

防義曰領徒應役謂掌領囚徒令役身者而不役及徒囚因病給假病愈合役不令陪役者過三日笞三十三日加一等過二十四日合杖一百過杖一百十日加一等罪止徒二年注云不得過罪人之罪謂如應徒一年者𨿽多日不役亦不得過徒一年其二年以下並凖此囚數多者從不役人日缺者爲罪縱死囚逃亡

諸縱死罪囚令其逃亡後還捕得及囚已身死若自首應減死罪者其獲囚及死首之處卽須遣使速報應減之所有驛處發驛報之若稽畱使不得減者以入人罪故失論減一等

防義曰謂囚合死在禁所司縱令逃亾依故縱之條還合死罪捕得及囚已死若自首應減死罪者謂依捕亡律及上條放而還獲得減一等者其獲囚之處及死首之所卽須遣使速報應減死之處若有驛之處發驛報之若使人及官司稽畱令不得減罪致使囚已決訖者以入人罪故失論減一等謂故稽遲從故入上減死一等流三千里若失稽遲從失入罪上減一等總減罪人四等徒二年官司及使人各以所由爲坐

疑罪

諸疑罪各依所犯以贖論【疑謂虛實之證等是非之理均或事涉疑似傍無證見或傍有闕證事非疑似之類】卽疑獄法官執見不同者得爲異議議不得過三

防義曰疑罪謂事有疑似處斷難明各依所犯以贖論謂依所疑之罪用贖法収贖注云疑謂虛實之證等謂八品以下及庶人一人證虛一人證實二人以上虛實之證其數各等或七品以上各據眾證定罪亦各虛實之數等是非之理均謂有是處亦有非處其理各均或事渉疑似謂贓狀渉於疑似傍無證見之人或傍有聞見之人其事全非疑似稱之類者或行迹是狀驗非或聞證同情理異疑狀旣廣不可備論故云之類卽疑獄謂獄有所疑法官執見不同議律論情各申異見得爲異議聽作異同議不得過三謂如丞相以下通判者五人大理卿以下五人如此同判者多不可各爲異議故云議不得過三

唐律疏義卷三十

