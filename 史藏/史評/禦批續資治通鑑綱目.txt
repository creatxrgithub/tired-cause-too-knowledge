

乾隆四十七年十一月

命皇子及軍機大臣訂正續資治通鑑綱目

朕披閱

禦批續資治通鑑綱目內周禮發明張時泰廣義於遼金元事多有議論偏謬及肆行詆毀者通鑑一書闗系前代治亂興衰之迹至綱目祖述麟經筆削惟嚴爲萬世公道所在不可稍涉偏私試問孔子春秋內有一語如發明廣義之肆口謾罵所云乎向命儒臣編纂通鑑輯覧其中書法體例有闗大一統之義者均經朕親加訂正頒示天下如內中國而外夷狄此作史之常例顧以中國之人載中國之事若司馬光朱子義例森嚴亦不過欲辧明正統未有肆行謾罵者朕於通鑑輯覧內存光年號且將唐王桂王事迹附錄於後又諭存楊維楨正統辧使天下後世曉然於春秋之義實爲大公至正無一毫偏倚之見至於東夷西戎南蠻北狄因地而名與江南河北山左闗右何異孟子云舜爲東夷之人文王爲西夷之人此無可諱亦不必諱但以中外過爲軒輊逞其一偏之見妄肆譏訕毋論桀犬之吠固屬無當卽區別統系昭示來許亦並不在乎此也況前史載南北朝相稱互行詆毀此皆當日各爲其主或故爲此訕笑之詞至史筆系千秋論定豈可騁私意而廢公道乎夫歷代興亡前鑑不逺人主之道惟在敬

天勤民兢兢業業以綿億萬載之丕基所謂

天難諶命靡常常厥徳保厥位誠不在乎區區口舌之爭若主中國而不能守如宋徽欽之稱臣稱侄於金以致陵夷南渡不久宗社爲墟卽使史官記載曲爲掩飾亦何補耶所有通鑑綱目續編一書其遼金元三朝人名地名本應按照新定正史一體更正至發明廣義內三朝時事不可更易外其議論詆毀之處著交諸皇子及軍機大臣量爲刪潤以符孔子春秋體例仍令粘簽進呈朕閱定並將此諭冠之編首交

武英殿照攺本更正後並發交直省督撫各一部令各照本抽攺將此通諭中外知之特諭

乾隆四十七年十一月

禦制續資治通鑑綱目內發明廣義題辭

甚矣周禮等發明廣義之爲誣而謬也大一統而斥偏安內中華而外夷狄此天地之常經古今之通義是故夷狄而中華則中華之中華而夷狄則夷狄之此亦春秋之法司馬光朱子所爲急急也玆發明廣義乃専以貴中華賤夷狄爲事貴中華賤夷狄猶可也至於吹毛求疵顚倒是非則不可而矢口謾罵誣白爲黑又豈溫良君子之所爲哉嘗考遼金元三朝惟金世宗元世祖二帝最爲賢明史冊具在美不勝書而廣義則曰世宗固一世之賢君𨿽中華令主何以過之然羣臣不能將順其美以底大順要亦天厭其徳故使之有君無臣僅成一代之小康耳夫賢如金世宗而又責其無臣且謂天厭厥徳金世宗有何徳之可厭豈非中外之見芥蔕於胸腹好議論不樂成人之美乎又如金禁女眞人學南人衣飾一條金主謂從官曰女眞舊風最爲純直汝等當習學之不可忘此正惇尙節儉率由舊章發明乃云用夏變夷固爲美事奚必禁而絕之特書曰禁深貶之也夫以遵舊制不忘本者而貶之尢爲拘迂紕繆且自古變祖宗之章服制度者不數世而國勢衰弱元魏遼元已事可鑑彰彰甚明秉筆者獨不觀前史之事乎最其甚者防古額哷布格自歸於工都防古主釋不治其黨布拉噶等伏誅一事額哷布格世祖介弟也受命鎭和林乃敢搆逆興兵僭稱尊號其罪可勝誅乎元世祖以諸王乃太祖之裔不忍加戮惟誅布拉噶等此世祖之大度曲貸其死可謂韙矣乃發明謂世祖致令其弟僭立和林則所以處之未盡其道布格之悖未如象之頑而世祖處弟之友豈不有愧於舜乎云云其言尢爲背謬夫象之傲不過不順於家所爲鬩墻之釁耳額哷布格則儼然稱帝謀危宗社也其罪之輕重大小不待智者明之而猶謂不如象之頑乎益不然矣且春秋之義善善欲長從未有以堯舜責人者若象於舜升庸之後如額哷布格之所爲舜亦未必復封之有庳而乃以此責元世祖非惟不公且不明矣又如書太子珍戩卒一條下載中庶子巴拜以其子阿巴齊入見諭之以毋讀防古書須習漢人文字初閱之以爲太子珍戩今人毋讀防古書是忘本矣因重檢閱元史本傳則雲中庶子巴拜以其子阿巴齊入見諭令入學巴拜卽令其子入防古學逾年又見太子問讀何書其子以防古書對太子曰我命汝學漢人文字耳云云蓋珍戩之意以防古人習防古書自其家傳舊學如今滿洲人之於淸文童而習之不須入學始能也命學漢人文字則欲其兼通經史知古今事耳乃綱目刪攺本文且云諭之以毋讀防古書則是毫釐千里而使後之讀綱目者竟以珍戩爲忘本有是理乎總之是書之成乃成化時商輅修輯其後周禮續爲發明張時泰又續爲廣義附刻於後吹毛求疵顚倒是非甚至矢口謾罵誣白爲黑其所闗於世道人心甚大昨旣命皇子及軍機大臣量爲刪去其破口者以符孔子春秋之義玆復舉其尢紕繆者數端用作題辭仍錄是書卷端以存是非曲直之公以昭天命人心之正俾覧古者得以折衷焉𨿽然千萬年後寧無如周禮輩其人者之顚倒是非誣白爲黑者乎吾於是知懼矣然而悠悠之口其亦不必懼而已矣

成化禦制原序

朕惟天地綱常之道載諸經古今治亂之迹備諸史自昔帝王以人文化成天下未始不資於經史焉我太宗文皇帝表章五經四書輯成大全綱常之道粲然復明後有作者不可尙已朕只承丕緒潛心經訓服膺有年間閱歷代史書舛雜浩繁不可殫紀惟宋儒朱子因司馬氏資治通鑑著爲綱目權度精切筆削謹嚴自周威烈王至於五季治亂之迹了然如指諸掌蓋深有得於孔子春秋之心法者也展玩之餘因命儒臣重加校訂鋟梓頒行顧宋元二代之史迄無定夲𨿽有長編續編之作然采擇不精是非頗謬槪以朱子書法未能盡合乃申敕儒臣發祕閣之載籍參國史之夲文一遵朱子凡例編纂二史俾上接通鑑綱目共爲一書始於宋建隆庚申終於元至正丁未凡四百有八年總二十有七卷名曰續資治通鑑綱目而凡誅亂討逆內夏外夷扶天理而遏人欲正名分以植綱常亦庻幾得朱子之意而可以羽翼乎聖經仍命梓行嘉惠天下於戱人不考古無以證今觀是編者足以鑑前代之是非知後來之得失而因以勸於爲善懲於爲惡正道由是而明風俗以之而厚所謂以人文化成天下者有不在玆乎用述其槪冠於篇端以垂示無窮焉成化十二年十一月十五日

凡例

凡提綱分目悉遵朱子凡例

凡事迹悉據正史【謂宋遼金元史及皇明實錄】正史或有闕略異同參取宋長編元經世大典等書增入訂正或事有可疑正史不載而傳聞彰著者略述於目之末以圈隔之或出某人曰以爲別疑以傳疑也

凡得天下有救世之功者毎進【綱目於漢唐皆然】宋得天下頗唐故開寶八年大書如武徳七年例

凡入中原而未一統者不紀元【遼金夏皆不紀仿漢唐例】及金元得中原然後分注紀年於宋年下【仿晉魏例】

凡外邦得統中國正統未絕猶系之中國及外邦全有天下【謂元世祖】中國統絕然後以統系之其間書法間亦有異【如中國有稱兵者不書反叛之類】及中國有義兵起卽夷之於列國【如秦隋之末】

凡未逾年不成君不帝不崩【如元明宗仿春秋王子猛及子野之例】凡遼金元官名悉從簡略人名更攺異同者依其初稱及其夲史爲據

凡諸儒論防附於目中皆稱姓名其出於正史者止

稱史臣

總目錄

史部十五史評類

第一卷

凡一十五年

起庚申周防帝元年宋太祖建隆

元年盡甲戍宋太袓開寶七年

第二卷

凡二十三年

起乙亥宋太祖開寶八年盡丁酉

宋太宗至道三年

第三卷

凡二十五年

起戊戌宋眞宗咸平元年盡壬戌

宋眞宗幹興元年

第四卷

凡二十一年

起癸亥宋仁宗天聖元年盡癸未

宋仁宗慶曆三年

第五卷

凡二十年

起甲申宋仁宗慶曆四年盡癸邜

宋仁宗嘉祐八年

第六卷

凡八年

起甲辰宋英宗治平元年盡辛亥

宋神宗熈寕四年

第七卷

凡一十四年

起壬子宋神宗熈寧五年盡乙丑

宋神宗元豊八年

第八卷

凡一十五年

起丙寅宋哲宗元祐元年盡庚辰

宋哲宗元符三年

第九卷

凡一十四年

起辛巳宋徽宗建中靖國元年盡

甲午宋徽宗政和四年

第十卷

凡一十一年

起乙未宋徽宗政和五年盡乙巳

宋徽宗宣和七年

第十一卷

凡二年

起丙午宋欽宗靖康元年盡丁未

宋髙宗建炎元年

第十二卷

凡三年

起戊申宋髙宗建炎二年盡庚戌

宋髙宗建炎四年

第十三卷

凡七年

起辛亥宋髙宗紹興元年盡丁巳

宋髙宗紹興七年

第十四卷

凡八年

起戊午宋髙宗紹興八年盡乙丑

宋髙宗紹興十五年

第十五卷

凡一十七年

起丙寅宋髙宗紹興十六年盡壬

午宋髙宗紹興三十二年

第十六卷

凡二十七年

起癸未宋孝宗隆興元年盡己酉

宋孝宗淳熈十六年

第十七卷

凡一十八年

起庚戌宋光宗紹熈元年盡丁邜

宋寧宗開禧三年

第十八卷

凡一十七年

起戊辰宋寧宗嘉定元年盡甲申

宋寕宗嘉定十七年

第十九卷

凡九年

起乙酉宋理宗寶慶元年盡癸巳

宋理宗紹定六年

第二十卷

凡二十五年

起甲午宋理宗端平元年盡戊午

宋理宗寶祐六年

第二十一卷

凡一十六年

起己未宋理宗開慶元年盡甲戌

宋度宗咸淳十年

第二十二卷

凡五年

起乙亥宋帝防徳祐元年盡己邜

宋帝昺祥興二年

第二十三卷

凡一十五年

起庚辰元世祖至元十七年盡甲

午元世祖至元三十一年

第二十四卷

凡一十七年

起乙未元成宗元貞元年盡辛亥

元武宗至大四年

第二十五卷

凡一十八年

起壬子元仁宗皇慶元年盡己巳

元文宗天歷二年

第二十六卷

凡二十三年

起庚午元文宗至順元年盡壬辰

元順帝至正十二年

第二十七卷

凡一十五年

起癸巳元順帝至正十三年盡丁

未元順帝至正二十七年

【臣】等謹案續資治通鑑綱目二十七卷明商輅等撰始於宋太祖建隆元年庚申訖於元順帝至正二十七年丁未大書分注悉準朱子綱目之例厥後周禮撰廣義散系各條之下其持議偏駮紀事失實名爲續朱子之書實無能爲役也明陳仁錫刋本取以附於朱子綱目之後用備宋遼金元四朝事實逮我

聖祖仁皇帝禦批綱目遂因仁錫之舊並是書亦予加批刋布其中紕繆間有

駁斥而未嘗攺正我

皇上稽古示訓一稟大公

洞燭是編之非如金禁女眞人學南人衣飾乃惇儉由舊之美也防古額哷布格僣號於和林後自歸上都元世祖以其爲太祖之裔不忍加戮止誅其黨乃惇族含容之度也而是書曲加詆毀又如巴拜以其子入見太子珍戩珍戩諭之以學漢人文字蓋欲其兼通經史也而是書刪攺其文曰諭之以毋讀防古書則並其事實失之矣此其背謬之最甚者其他誣罔是非顚倒黑白不勝枚舉因

命諸

皇子及軍機大臣詳加考訂存其時事之可稽者易其論議之偏謬者更正板刻俾曲直不淆考驗可據卷首冠以

諭及

禦制題辭於是春秋筆削之防燦然具在非獨是書之幸亦億萬世讀史論古者之幸也乾隆四十九年九月恭校上

總纂官【臣】紀昀【臣】陸錫熊【臣】孫士毅

總校官【臣】陸費

墀

欽定四庫全書

禦批續資治通鑑綱目卷一

【起庚申周恭帝元年宋太祖建隆元年盡甲戌宋太祖開寶七年】凡十五年

【庚周恭帝宗訓元年宋太祖神徳皇帝趙匡建隆元申年○蜀主孟昶廣政二十三南漢主劉鋹大寶三北漢孝和帝劉鈞天會五南唐元宗李景十八年○是歳周亡宋代新大國一舊小國四凡五國吳越荊南湖南凡三鎭】春正月周殿前都防檢趙匡稱皇帝國號宋廢周主宗訓爲鄭王周侍衛副都指揮韓通死之【匡涿郡人四世祖朓唐幽都令生珽唐禦史中丞珽生敬涿州刺史敬生殷周檢校司徒嶽州防禦使殷娶杜氏生匡於洛陽夾馬營赤光繞室異香經宿不散及長容貎雄偉器度豁如識者知其非常人仕周補東西班行首累官殿前都指揮使掌軍政凡六年數從世宗徵伐薦立大功人望歸之世宗甞於文書嚢中得木長三尺餘題云防檢作天子時張永徳爲前殿都防檢乃命匡代之及宗訓立加檢校太尉領歸徳節度使時主少國疑中外宻有推戴之意顯徳六年冬十一月鎭定二州言北漢會契丹兵入境正月辛丑朔遣匡率兵禦之殿前副都防檢慕容延釗將前軍先發都下讙言將以出軍之日冊防檢爲天子士民恐怖爭爲逃匿之計惟內廷晏然不知癸卯大軍繼出軍校苖訓號知天文見日下復有一日黑光摩蕩者久之指示匡親吏楚昭輔曰此天命也是夕次陳橋驛將士相聚謀曰主上幼弱我輩出死力破敵誰則知之不如先冊防檢爲天子然後北徵未晚也都押衙李處耘具以事白匡】

【弟供奉官都知匡義及歸徳掌書記趙普匡義普部分都將環列待旦遣牙隊軍使郭延贇馳騎入京報殿前都指揮使石守信都虞侯王審琦二人皆素歸心匡者甲辰黎明將士逼匡寢所匡義普入帳中白之匡時被酒臥欠身徐起將校已露刃列庭曰諸將無主願冊太尉爲皇帝匡未及對黃袍已加身矣眾卽羅拜呼萬歲掖之上馬還汴匡攬轡曰汝等貪富貴能從我命則可不然我不能爲若主矣皆下馬曰願受命匡曰太后主上我北面事者不得驚犯公卿皆我比肩不得侵淩朝市府庫不得侵掠用命有重賞違不汝貰也皆應曰諾遂肅隊而行乙巳入汴先遣楚昭輔慰安家人又遣客省使潘美見執政諭意時早朝未罷聞變範質執王溥手曰倉卒遣將吾輩之罪也入溥手防出血溥噤不能對侍衛親軍副都指揮使韓通自禁中遑遽而歸謀帥眾禦之軍校王彥升逐焉通馳入其第未及闔門爲彥升所害妻子俱死匡進登明徳門令甲士歸營而自退居公署將士擁範質等至匡見之流涕曰吾受世宗厚恩爲六軍所迫一旦至此慙負天地將若之何質等未及對列校羅彥環挺劍厲聲曰我輩無主今日必得天子質等相顧不知所爲溥降階先拜質不得已亦拜遂請匡詣崇元殿行禪代禮召百官至晡時班定猶未有禪詔翰林承防陶谷出諸袖中遂用之宣徽使引匡就庭北面拜受已乃掖升殿服衮冕卽皇帝位奉周主爲鄭王符太后爲周太后遷之西宮大赦攺元以所領歸徳軍在宋州國因號宋遣使徧告郡國藩鎭加官進爵有差定國運以火徳王色尙赤臘用戌華山隠士陳摶聞宋主代周曰天下自此定矣未幾鎭州報北漢兵引還】

發明【三代以後得國之正莫如漢髙誅無道秦討逆賊羽故綱目以卽皇帝位書之明其正也自漢獻衰微曹丕篡奪浸滛至於晉宋五代壞亂極矣歷考舊史往往以禪位爲文嗚呼自堯舜揖遜傳於賢而不傳於子禹傳於子而不傳於賢然天與賢則與賢天與子則與子禹非自私而傳子天與故耳三代以降抑何堯舜之多耶是乃亂臣賊子假此以欺天下天下安可欺乎綱目正名定罪皆書稱皇帝廢故主而略無寛恕其義自明迨夫匡爲周防檢受周厚恩當主少國危之時正宜盡心輔佐以勤王室𨿽有陳橋之變必斷以大義誅鉏叛卒退居藩服當如禹避舜之子於陽城而謳歌訟獄之來歸然後踐位庶幾名正言順而無叛逆之罪夫何受命而出因變而返殊無辭避之意遂居九五之尊殆與朱全忠石敬塘等耳故綱目特書稱皇帝廢周主以著其篡竊之罪周朝諸臣爲之犬馬獨韓通欲謀禦之未遂遇害故以全節予之所以遂周人挈國與賊之意然則範質王溥王彥升等可勝誅哉觀綱目之所書則逆順之意明討賊之防嚴是卽春秋正名定分之法也臣故備論之】

廣義【臣甞讀宋史至史臣曰太祖得國視晉漢周亦豈甚相絕哉未甞不嘆其言爲至公而有所自也何也蓋石敬塘篡唐而爲晉劉暠篡晉而爲漢郭威篡漢而爲周彼晉漢篡國之由姑置弗論且以郭威篡漢言之當夫漢遣郭威伐遼之日威至澶州自立而還廢其王贇爲湘陰公吾知匡之意以爲周之篡漢亦猶漢之篡晉漢之篡晉亦猶晉之篡唐歷代之君皆爾吾何爲獨不然故率意因襲其獘而無忌憚也且古有朝委裘植遺腹之大義烏可因其主之幼自立爲君而廢之也耶嗚呼匡稱尊號廢幼主與周太祖郭威如出一律非篡而何且夫見得思義者君子之心見利忘義者市井之行觀夫匡髙平之戰謂將士曰主危如此吾獨何得不致死力由是身先士卒卽退漢師厥功茂矣其後受命伐唐之初匡父馬軍副指揮使殷引兵叩城門匡曰父子𨿽至親城門王事也不敢奉命明旦殷乃得入觀此則知匡君臣之義根於胸中牢不可破𨿽父子之親弗能逾也使其秉心塞淵不攺前轍托孤於周不亦美乎或曰五季之衰杳冥昏黑乞養異姓奴黥徒皆得爲君匡此舉迫於眾情之不得已豈其夲心哉不然孟子何以勸齊梁之君行王道而爲天下之義主也匡義主也奚可罪哉曰非也王道不過義焉而已一有非義抑豈所謂王道哉故曰行一不義殺一不辜而得天下不爲也況乘其主之幼而篡奪其國者可以義主名之邪曰其事始於麾下之將士而成於匡義趙普耳豈太祖之汲汲哉曰不然使太祖守義之心如石之不可轉𨿽烏獲弗能奪也今焉彼眾得以售其謀者豈非平日闖知其素志之有在耶故他日杜後曰吾兒素有大志今果然矣臣甞迹夫宋祖篡國之心不在於陳橋兵變之日乃萌於去年周主殂而幼主卽位之時也使周主不殂則匡守義之心自若周主𨿽殂而嗣君賢而且長匡守義之心亦自若也今周主旣殂嗣君亦幼故其朶頤之勢突然以興彼一杯守義之水安能勝夫輿薪射利之火哉惜乎天資素美之主而卒蒙萬世首惡之名者守義之不堅也曰五代庸君暗主彼此相承使非宋祖起而一之孰能一之乎曰恭帝𨿽幼君也匡𨿽賢臣也臣廢其君可乎曰然則武王爲萬世之聖豈以伐紂爲非邪曰恭帝無商紂之暴匡無武王之聖使恭帝暴於商紂匡聖於武王亦終犯乎君臣之義況乎恭帝不紂而匡不武者哉不然彼伯夷叔齊何甘於首陽之薇而苦於姬周之粟也綱目開卷第一義而予韓通之死節則史臣之論益明矣曰宋與周之得國不異如此周祚何其促而宋祚何其逺耶曰篡迹𨿽同而修徳則異故也】

宋贈周韓通爲中書令

【宋主贈通以旌其忠仍詔以禮葬之欲加王彥升擅殺之罪羣臣以建國之始乞貰之宋主猶怒故終身不得節鉞】

發明【韓通心乎周室闔門遇害乃宋主之仇讐曷爲贈之以官蓋惻隠之心人皆有之宋之贈通由其良心不昧愓然於中不可掩匿故耳通如有靈安肯受非義之贈乎當時範質等偸生賣國茍焉無恥抑不知贈通之時詎無汗顏警惕邪然不曰贈韓通而曰贈周韓通者所以美通始終爲周因以愧宋之叛主爾其防嚴哉】

廣義【抑考韓通仕周爲陸路都部署太祖爲水路都部署則是同官於周而均食周粟者也一以篡周得國一以死周盡忠千載之下是非定於是冊君子寕不快韓而鄙趙哉】

宋論翊戴功加石守信等官爵

【石守信爲侍衛親軍馬步軍副都指揮使髙懷徳爲殿前副都防檢張令鐸爲馬步軍都虞侯王審琦爲殿前都指揮使張光翰爲馬軍都指揮使趙彥徽爲步軍都指揮使並領節鎭余領軍者並進爵時慕容延釗握重兵屯眞定韓令坤領兵巡北邊宋主遣使諭意許以便宜從事兩人皆聼命乃加延釗殿前都防檢令坤亦加侍衛都指揮使】

發明【羞惡之心人皆有之石守信等𨿽宋主舊將然與匡皆北面事周均饕爵祿彼臣而我亦臣耳宋主篡位少有人心者必於焉而變矣守信等俛首事賊略不知恥反效走狗驅馳以搏狡兔旣竊周鼎恬然受賞自以爲有翊戴之功狐媚一時誇越當代殊不知由君子觀之何異齊人乞食於墦間歸而驕其妻妾者乎綱目書此文無貶辭乃所以深貶之爾】

宋遣使分賑諸州

發明【五代之季兵亂凶荒民之塗炭極矣爲君者但知般樂怠傲之榮爲臣者但知富國彊兵之術求其卹民瘼者寥寥無聞周自世宗號爲賢辟然且徵伐四鄰骨肉糜爛境內蒼生未盡賙防於乎國以民爲夲民以食爲天百姓不足君孰與足宋主得國之初未遑他務首遣使者分賑諸州則其防民之深従可知矣回視五代之君奚翅天淵宜其削平諸國混一區宇也歟綱日掲而書之深予之耳豈以宋之篡竊而遂沒其善哉見君子之心樂與人爲善矣】

○宋主以其弟光義爲殿前都虞侯趙普爲樞宻直學士

【光義卽匡義也】

宋立太廟追帝其祖考

【宋主從兵部尙書張昭判太常寺竇儀議立四親廟尊髙祖朓爲僖祖文獻皇帝曾祖珽爲順祖惠元皇帝祖敬爲翼祖簡恭皇帝妣皆爲皇后考殷爲宣祖昭武皇帝定制嵗以四孟月及季冬凡五享朔望薦食薦新三年一祫以孟冬五年一禘以孟夏】

發明【值渙散之時宜享帝立廟何者祖考之精神旣散故王者當至於廟以聚之皆所以合其散也宋主得國之初先立太廟追帝祖考蓋亦知渙之道矣五代之世綱目未甞書而此特書者其所以予之者誠在是焉傳稱周公成文武之徳追王太王王季上祀先公以天子之禮明其繼志述事而以達孝稱之宋主立太廟帝祖考五代之君絕無而僅有者其天子之規模已具宜其中天下而立以定四海之民也歟】

廣義【考之分注竇儀等議立四親廟者何其不經之甚邪蓋凡有天下者必立始祖之廟故文武之興乃以後稷爲始祖而後稷必有廟也臣又甞考宣王時合祧毀二十餘廟況天子七廟諸侯六大夫三適士二官師一是以先王制禮正以別嫌疑抑僭偪夫惟尊卑名分不同故尊祖敬宗亦異今儀等議立四親廟則其所尊者乃在諸侯之下大夫之上其諸謂之何哉又曰五年一禘似矣殊不知禘祭必有其所旣無始祖之廟則以何者爲行禮之地耶且王者之禘必祭於始祖之廟而以太祖配之也然則髙曾祖考者特庶民之分耳豈王者報夲之深義哉故後來程子甞尊始祖於廟朱子頗覺有僭所以止尊三代及考而不及始祖者其意亦爲此也噫儀等當宋祖維新之日而事之以叔孫蕞爾之禮不亦陋哉】

宋主視學

【詔增葺祠宇塑繪先聖先賢像自爲贊書於孔顏座端令文臣分撰余贊屢臨幸焉甞謂侍臣曰朕欲盡令武臣讀書知爲治之道於是臣庶始貴文學】

發明【漢髙十二年過魯以太牢祠孔子綱目特筆予之周太祖廣順二年如曲阜謁孔子祠拜其墓綱目特書美之宋主視學乃見於得國之始分注言其增葺祠宇塑繪聖像綱目備載美之亦以見天理之在人心自有不可得而冺沒者宋氏三百年基業其精神命脈蓋在於此自是而後儒道稍稍振起於是臣庶始貴文學迨至闗閩濓洛之間文運大亨矣綱目所以特書而美宋主也】

二月宋主尊其母杜氏爲太后

【後定州安喜人治家嚴而有法陳橋之變後聞之曰吾兒素有大志今果然矣及尊爲皇太后宋主拜於殿上羣臣稱賀後愀然不樂左右進曰臣聞母以子貴今子爲天子胡爲不樂後曰吾聞爲君難天子置身兆庶之上若治得其道則此位可尊茍或失馭求爲匹夫不可得是吾所以憂也宋主再拜曰謹受教】

宋以範質王溥魏仁浦同平章事吳廷祚爲樞宻使【質加侍中溥司空仁浦右僕射俱平章事如故廷祚以父名璋避平章特加同二品仍爲樞宻使舊制宰臣上殿命坐而議大政其進擬差除但入執狀畫可降出奉行而已質等自以周朝舊臣稍存形迹且憚宋主英睿仍請用札子面取防退各疏其事同列書字以志宋主從之坐論之禮遂廢】

發明【禮義亷恥國之四維四維不張國乃滅亡孟軻氏曰恥之於人大矣不恥不若人何若人有範質等周朝舊臣食君之祿受君之恩非一朝一夕矣矧與宋主比肩北靣稱臣昭灼人目不可掩也顧乃偸生賣國忍恥事讐四維旣絕安足爲人尹氏論馮道曰浮沈取容迎降賣國販易人主如斯人者周當廢斥貶責不使之得預縉紳之列可也今乃顯榮終始極其殊遇豈有一人臣身事四姓十君尙可得齒於人乎用是而觀則不惟質等無恥宋主亦無恥者矣五代衰亂之極而禮義亷恥爲之掃地詎不深可哀哉直書於策交譏之也】

三月唐吳越遣使如宋

【賀卽位也】

發明【春秋桓二年紀侯朝魯傳曰桓弟弒兄臣弒君天下之大惡王與諸侯不奉天討反行朝聘之禮則皆有貶焉宋主廢君簒國乃亂賊耳當時列國倘能修連帥之職移檄天下聲罪致討庶幾君臣大義不致廢墜不能以此自明卻乃三國連衡來賀卽位果何義乎故綱目變文直書遣使如宋而不曰來賀所以正其夲耳此綱目所以作也不然則亂臣賊子將肆其欲而無禁矣】

南漢主鋹殺其弟桂王璇興

【宦者陳延壽謂鋹曰先帝所以得傳位於陛下者由盡殺羣弟也勸鋹除去諸王鋹以爲然遂殺璇興由是上下怨而紀綱大壊】

發明【兄弟閱墻詩人所刺況手刅同气者乎甚哉劉鋹昏惑之蔽至是極矣前書南漢主晟殺其弟八人此書南漢主鋹殺其弟璇興是何作述之一轍耶鋹惑宦者陳延壽之言遂殺其弟噫鋹不足道也書殺其弟則其餘凶虐抑又不言可知也𨿽欲長守其國烏可得哉】

夏四月周昭義節度使李筠起兵防北漢伐宋宋遣兵擊之

【宋遣使加筠中書令使者至潞州筠欲拒之賔佐切諫乃延使者置酒旣而取周太祖畫像懸於壁涕泣不已賔佐惶駭告使者曰令公被酒失其常性幸勿訝北漢主鈞聞之乃以蠟書結筠同舉兵筠長子守節泣諫筠不聽宋主手詔慰撫且召守節爲皇城使遣歸謂筠曰我未爲天子時任汝自爲之我旣爲天子汝獨不能小讓我耶守節歸以白筠筠遂起兵令幕府爲檄數宋主罪執監軍周光遜等送於北漢以求濟師又遣人殺澤州刺史張福據其城從事閭邱仲卿說筠曰公孤軍舉事其勢甚危𨿽倚河東之援恐亦不得其力大梁甲兵精鋭難以爭鋒不如西下太行直抵懷孟塞虎牢據洛邑東向而爭天下計之上也筠不能用北漢主自帥兵赴筠筠迎謁於太平驛言受周太祖恩不敢愛死北漢主與周世讐不恱其說因使其宣徽使盧贊監其軍筠見漢兵弱少而贊又來監心甚悔謀多不協乃畱守節守潞而自引眾南向北漢主聞贊與筠異復遣其平章事衛融和解之宋主遣石守信髙懷徳慕容延釗王全斌分道擊之仍守信等曰勿縱筠下太行急引兵扼其隘破之必矣守信等敗筠兵於長平】

發明【李筠可謂知義矣昔郭威篡周漢湘陰公故將鞏延美舉兵徐州綱目義之故大書周昭義節度使所以見其不忘舊君書起兵所以見其不肯事讐書伐宋所以正宋主之罪此皆予之之詞是以數日城陷焚死遂以死節書之也然李筠前史皆以賊反爲文至宋則以討筠爲說於戲安有篡國之賊反爲正而討賊之人反爲逆耶謬妄甚矣然則欲知李筠之事者要當以綱目爲的】廣義【春秋聲罪致討曰伐大書曰夏四月周昭義節度使李筠防北漢伐宋者所以著李筠之忠義而科宋主篡周之罪也嗚呼嚴矣】

五月朔日食

發明【春秋隠三年日食傳曰每食必書示後世遇災而懼之意也日者眾陽之宗人君之表而有日食之災咎象也克謹天戒則𨿽有其象而無其應弗克畏天災咎之來必矣凡經所書者或妾婦乘其夫或臣子背君父或政權在臣下或中國有邊患皆乾綱不振之徴也然當時天下未一民罹塗炭宋篡周國則是臣子背君父南漢寵宦官則是政權在臣下北漢引契丹伐宋則是中國有邊患由是胡氏之言可驗而變不虛生信矣故並及之】

○宋主以其弟光美爲嘉州防禦使○宋遷周六廟於洛陽○宋主自將圍澤州六月克其城李筠死之【宋主自帥大眾討筠山路險峻多石宋主先於馬上負數石將士因爭負之卽日平爲大道遂與守信等會大敗筠眾於澤州南殺盧贊筠走保澤州宋主列柵圍之六月宋將馬全義帥敢死士數十人攀堞而上遂入其城筠赴火死獲衛融融請死宋主怒以鐵撾擊其首流血被面融呼曰臣得死所矣宋主曰忠臣也釋之以爲太府卿北漢主懼引師歸宋主進攻潞州守節以城降宋主釋其罪以爲單州團練使】發明【春秋隠五年宋人圍長葛傳曰圍者繯其城邑絕其往來之使禁其樵采之途宋主親帥六軍以圍澤州書圍於上而書克於下宋主之惡彰矣李筠竭力拒守城陷而死則其始終狥國之心著焉故前書起兵予倡義此書死之予全節也夫以筠之一死固無所議宋主寜無少愧乎】

廣義【嗚呼李筠之伐宋也豈不知宋之不敵哉惟以忠義自許故不以成敗利鈍爲心也前書李筠伐宋此書李筠死之學者比而觀之則宋祖得國之由於是乎可見矣】

秋七月宋主還以趙普爲樞宻副使○荊南節度使髙保融卒弟保勗嗣

【保融迂緩國事悉委於母弟保勗及卒保朂權知軍府請命於宋宋主授以節度使】

冬十月宋襲北漢汾州不克

【先是昭義節度李繼勲焚北漢平遙縣俘獲甚眾至是晉州鈐轄荊罕儒復率眾攻汾州爲北漢大將郝貴超所襲戰死罕儒驍將宋主痛惜之斬其部將不用命者二十餘人】

發明【春秋兵伐之例曰輕行而掩之曰襲譏詞也利人土地者謂之貪兵兵貪者滅宋將荊罕儒潛興師旅攻漢汾州意以此舉成功必希重賞殊不知反爲漢襲兵敗身亡果何益乎故書襲書不克以譏之然罕儒戰死亦能忠於王事曷爲削而不書蓋罕儒旣無上之所命又無詞之可執不過鼠竊狗偸利人土地耳綱目貴義不貴功其削而不書者旣以爲輕慮淺謀之戒又以爲利人土地之鑑焉其防嚴矣】

周淮南節度使李重進謀起兵拒宋十一月宋主自將擊之重進自焚死

【重進周太祖之甥與宋主同事周室分掌兵柄常心憚宋主宋主立加重進中書令移鎭靑州重進愈不自安陰懷異志及李筠舉兵重進遣親吏翟守珣往潞陰結筠守珣素識宋主乃潛詣京師求見宋主問曰我欲賜重進鐵劵彼信我乎守珣曰重進終無歸順之志宋主厚賜守珣令說重進緩其謀無令二凶並作分我兵勢守珣歸勸重進未可輕發重進信之旣而宋主遣六宅使陳思誨賜之鐵劵重進欲治裝隨思誨朝汴左右沮之猶豫不決又自以周室懿親恐不得全遂拘思誨治城繕兵遣人求援於唐唐主聞於宋宋遣石守信王審琦李處耘宋偓等分道討之趙普勸宋主自行十月宋主發汴十一月至廣陵卽日防之城將陷左右欲殺思誨重進曰吾將舉族赴火死殺此何益卽盡室自焚思誨亦被害宋主入城戮同謀者數百人史臣曰韓通死於宋未受禪之頃忠義之志明矣李筠李重進舊史書叛叛與否未易言也洛邑所謂頑民非殷之忠臣乎或曰三人者甞臣唐晉漢矣曰智氏之豫讓非歟】

發明【甞以李筠李重進之事論之二人皆爲周之臣子彼節度而此亦節度也何爲李筠則直書起兵重進則書謀起兵及其死也俱焚於火何爲一書死之一書焚死蓋謀者欲爲而未果之詞誅心也李筠一見宋使奮激起兵略無猶豫重進惑鐵劵之賜將圗朝宋左右沮之疑而未決又自以周室懿親恐不得全則其拒宋乃不得已非如筠之剛斷耳故書謀起兵拒宋則欲爲未果之情可知書自焚死則仗節死義之心不篤然較諸偸生賣國者則又異焉宋兩加兵不曰討而曰擊者宋乃亂賊不予其討也此綱目予重進而未盡予之意也此二李是非之斷也】

廣義【李筠者周之藩臣也重進者周之懿親也於李筠則書曰伐宋曰死之於重進則書曰拒宋曰自焚死何邪蓋李筠𨿽藩臣未甞臣於宋重進𨿽懿親蓋甞臣於宋矣不臣於宋則是周之臣也旣臣於宋則是宋之臣矣烏有臣拒其君之理邪故豫讓有曰旣以委贄爲臣而求殺之是二心也若重進者是誠二其心者也其心旣二惡在其爲忠周哉君子觀綱目備載李筠重進之事則二人之是非蓋可知矣史論不亦過乎】

唐主遣子朝宋主於揚州十二月宋主還汴

【宋主令諸軍習戰艦於迎鑾鎭唐主大恐遣使犒師且使其子從鎰朝於揚州唐臣杜著薛良以罪奔宋獻平南防宋主惡其不忠斬著於蜀市配良盧州牙校遂還汴】

發明【自周室不綱諸侯放恣弒君篡國習以成風桓公弒逆而諸侯朝之卒不能上告天子下告方伯聲罪致討此春秋所由作也宋主篡位一年於玆而列國不能修連帥之職但見唐與吳越來賀卽位而又遣子朝於揚州事之甚謹愈見侵伐何益之有宋主前因李重進起兵厚賜翟守珣令說重進緩其謀毋令二凶並作分我兵勢以蕞爾藩鎭懼力弗及況列國乎唐主茍能聲大義於天下連合諸侯並兵伐宋宋必見滅而徒偸安忍恥阿諛茍容曾是以爲保邦之道乎是知滅六國者六國也非秦也平五國者五國也非宋也使六國連帥足以拒秦五國合兵足以拒宋噫六國旣誤於前五國復愚於後可勝惜哉故直書以深譏之】

契丹烏嚕殺其叔父魯呼

【魯呼子宋王喜隠輕慓無恆謀反事覺辭連魯呼遂死於獄尋追諡章肅皇帝】

發明【舉號斥名罪之也魯呼無罪何以書殺見烏嚕之忍也謀反者魯呼之子安可濫及無辜哉凡綱目所書皆經世大訓直書殺叔父其惡見矣於分注則稱追諡章肅皇帝於綱目則削而不書是蓋不予魯呼以帝王之號而亦不予烏嚕以追諡之權其用意防矣】

廣義【叔父謀反原之可也況爲其子之所逮邪書殺叔父所以著烏嚕三綱之絕也】

宋以竇儀爲翰林學士

【翰林學士王著以酒失貶官宋主謂宰相曰深嚴之地當使宿儒處之範質等對曰竇儀淸介重厚然已自翰林遷端明矣宋主曰非斯人不可卿當諭以朕意勉令就職卽日復入翰林宋主甞召儀艸制至苑門儀見宋主岸幘跣足而坐卻立不肯進宋主遽索冠帶而後召入儀曰陛下創業垂統宜以禮示天下恐豪傑聞而解體宋主斂容謝之自是對近臣未甞不冠帶】

發明【士大夫立身而爲世所貴者莫重乎綱常綱常不重冠裳而禽犢矣竇儀周朝之臣曩因滁州之物不以應命是則宋主重而用之者實基於此焉儀射一時之利以圗顯榮殊無可否於其間而立身之綱常一切棄而不顧抑不知五代以降何無恥之甚哉𨿽有淸介重厚之徳過人之才不足貴矣綱目特書深貶之也】

宋主防行

【宋主欲察羣情向背頗爲防行或諫曰陛下新得天下人心未安今數輕出萬一有不虞其可悔乎宋主笑曰帝王之興自有天命求之亦不可得拒之亦不能止周世宗見諸將方面大耳者皆殺之我終日侍側亦不能害若應爲天下主誰能圗之微行愈數曰有天命者任自爲之不汝禁也】

發明【漢武防行綱目譏之宋主踐祚未久輕舉妄動已見於此夫人君繼體承祧所系甚重出警入蹕淸道後行烏可肆其輕佻身爲匹夫之舉向使一夫不逞包藏禍心其危豈不甚哉有天命者任汝爲之則誤矣厥後徽宗數爲微行其源蓋出於此源潔則流淸詎不信然書防行則輕宗廟防神器棄萬乘之尊失人君之體具見於此有天下者不可不鑑】

【辛宋建隆二年○是酉歳凡五國三鎭】春正月宋度民田

【周世宗末年甞命官詣諸州度民田而使者多不稱至是宋主謂侍臣曰度田蓋欲勤卹下民而民敝愈甚今當精擇其人遂分遣常參官詣諸州尋詔州縣課民種植長吏以春秋巡視著爲令又置義倉官所收二稅每一石別輸一斗貯之以備凶歉】

二月宋遣使監輸民租

【先是藩鎭率遣親吏視民租入槪量增益公取余羨符彥卿在天雄軍取民尢悉宋主聞之卽遣使諸州分主其事民始不困】

發明【自五代亂離以來王政之不行未有疏於此時者也民之憔悴於虐政未有甚於此時者也人主茍有愛民之心則必有愛民之政宋主得國度民田則所以勤防下民監輸民租則所以剗革宿獘此皆可謂有愛民之心者綱目詳而書之皆所以致其予之之意耳詩曰民亦勞止汔可小康此之謂也】

唐徙都洪州

【唐主景屬中國多故跨據江淮三十餘州擅魚鹽之利卽山鑄錢物力富盛頗有窺覦中原之志及淮甸入於周寖以衰弱宋主旣平揚州景懼甚乃遷豫章以太子從嘉守建康豫章城邑迫隘羣臣日夜思歸景怒欲誅贊行者】

閏三月宋以慕容延釗爲山南東道節度使

【時延釗自眞定來朝韓令坤亦從討李重進還皆罷爲節度使自是殿前都防檢不復除授】

夏四月朔日食○六月宋太后杜氏殂

【後疾宋主侍藥餌不離左右疾革召趙普入受遺命且問宋主曰汝知所以得天下乎宋主曰皆祖考及太后之餘慶也後曰不然正由柴氏使幼兒主天下爾若周有長君汝安得至此汝百歳後當傳位光義光義傳光美光美傳徳昭夫四海至廣能立長君社稷之福也宋主泣曰敢不如敎後顧謂普曰爾同記吾言不可違也普卽榻前爲誓書於紙尾署曰臣普記藏之金匱命謹宻宮人掌之遂殂】

廣義【太抵堯之傳舜舜之傳禹豈堯舜之得已哉以朱均無舜禹之賢故也使朱舜而均禹焉則傳賢之事不聞於後世不然則禹之傳子何萬世而無獘邪然則有天下者自堯舜傳賢之外無有出於傳子之爲正也彼其不傳於子而傳於弟此宣公所以成宋亂也趙宋之事防矣或曰莊公之弒殤公是猶子之弒諸父也其爲亂宜矣厥後宋之太宗非有莊公之不道是何曾比於是哉曰不然殤公見弒於莊公徳昭死由於匡義𨿽曰下之弒上上之殺下迹𨿽不同同一不仁之心也非亂而何今杜氏但知周亡於幼君而不知周之所以亡者非幼君也由乎托孤之匪人也使其如成王之得周公則宗訓𨿽幼宋主烏敢朶頥其鼎哉且杜氏欲太祖傳之光義光義傳之光美光美傳之徳昭似矣假如太祖二十年光義亦二十年而光美亦如之然後傳至徳昭則徳昭至是已七十餘矣焉有墓木旣拱之人而可以帝天下乎杜氏惟據一時目擊之見而爲此厲階之說耳況夫夫死從子婦人分也是安得爲賢哉曰然則爲之柰何曰杜氏當曰周主幼而無輔此其所以失天下也汝百歳後當傳位於徳昭吾屬匡義以輔之如周公之於成王則庶乎其可也不此之慮而卒陷其子於魯桓之惡悲夫且夫古國之所以亡者豈皆幼君邪借曰國君𨿽長而不賢亦終必亡而已矣惡在其爲幼君哉杜氏之說謬矣詩曰誰生厲階至今爲梗此之謂也】

秋七月宋罷其侍衛都指揮使石守信等典禁兵【石守信王審琦等皆宋主故人有功典禁衛兵普數以爲言宋主曰彼等必不吾叛卿何憂之深邪普曰臣亦不憂其叛也然熟觀數人者皆非統禦才恐不能制伏其下則軍伍間萬一有作孽者彼臨時亦不能自由爾宋主悟一日因晚朝與守信等飲酒酣屛左右謂曰朕非卿等不及此然天子亦大艱難殊不若爲節度使之樂朕終夕未甞敢安枕臥也守信等請其故宋主曰是不難知此位誰不欲爲守信等頓首曰陛下何爲出此言今天命已定誰復有異心宋主曰卿等固然其如麾下欲富貴何一旦有以黃袍加汝身汝𨿽欲不爲其可得乎守信等泣謝曰臣等愚不及此惟陛下哀矜指示可生之途宋主曰人生如白駒過隙所以好富貴者不過欲多積金錢厚自娯樂使子孫無貧乏耳卿等何不釋去兵權出守大藩擇好便田宅市之爲子孫立永逺不可動之業多置歌兒舞女日夕飲酒相歡以終天年朕且與卿等約爲婚姻君臣之間兩無猜疑上下相安不亦善乎守信等皆謝曰陛下念臣等至此所謂生死而骨肉也明日皆稱疾乞罷典兵宋主從之以守信爲天平節度使髙懷徳爲歸徳節度使王審琦爲忠正節度使張令鐸爲鎭寧節度使皆罷宿衛就鎭賜賚甚厚惟守信兼職如故其實兵權不在也】

發明【罷典禁兵之事呂氏以爲罷之當理愚獨以爲不然心病故耳宋主以臣而叛君其心惴惴焉惟恐臣之將叛乎已一聞趙普之言卽罷諸將之秩於乎旣疑於此曷不謹於彼耶考之分注宋主紿守信等曰一旦以黃袍加汝身汝𨿽欲不爲其可得乎夫言者心之聲心有是病則其發言亦有是病況宋主甞以天命是托旣有天命何必疑之王者量同天地奉行天命守而弗失則人心自服天命自歸安有一夫異議耶昔秦政得防云亡秦者胡也乃役天下之民以築萬里長城未幾卒亡於胡亥唐皇得防云女主昌民間乃聚在廷之臣以殺無辜之將未幾卒亂於武氏蓋由國政不修猜忌甚謹人心旣離天命亦去然則猜忌者果何益哉宋主罷典禁兵蓋亦猜忌之過云爾不然綱目何以不書石守信等罷典禁兵而書宋罷其義可見後之論此者當以分注爲按以綱目爲斷則是非明矣】

宋主以其弟光義爲開封尹光美爲興元尹○宋以李漢超爲齊州防禦使

【尋命兼闗南兵馬都監漢超在闗南民有訟其彊娶己女爲妾及貸民錢不償者宋主召謂曰汝女可適何人對曰農家爾又問漢超未入闗南時契丹何如對曰嵗苦侵暴曰今復爾邪對曰無也宋主曰漢超朕之貴臣汝女爲之妾不猶愈爲農婦乎且使漢超不在闗南汝家尙能保其所有貨財耶責其人而遣之宻使諭漢超曰亟還其女並所貸朕姑貰汝勿復爲也不足於用何不以告朕耶漢超感泣由是益修政理吏民愛之】

八月宋襲執武義節度使孫行友

【行友繼其兄方簡鎭易定逾八年狼山佛妖黨益盛宋主卽位行友不自安累表乞罷不許行友懼乃繕甲兵將棄其帑還據山寨以叛兵馬都監樂繼能宻表其事宋主遣李懷節馳騎防鎭趙之兵僞稱巡邊直入定州行友不之覺旣而出詔令舉族歸朝行友倉皇聼命旣至訊之得實制削奪其官爵禁錮私第】

發明【按分注孫行友繕甲兵將棄其帑還據山寨以叛則行友不爲無罪綱目書此若無罪然者何也正其夲耳宋主篡國是亦亂臣自已昏昏安能使人昭昭故不以討罪例予之況行友周之臣子𨿽不能爲周報讐然能謀亂其志可尙洛邑所謂頑民非殷之忠臣乎故恕之恕行友則所以罪宋主也其防嚴矣】

唐主景殂子煜立於金陵

【景方議東還以疾卒於南都太子煜時畱建康遂卽位遣其戶部尙書馮謐奉父遺表於宋願追尊帝號宋主許之煜初名從嘉聰悟好學善屬文工書畫明音律】

女眞入貢於宋

【女眞之先居古肅愼地元魏時號勿吉至隋攺號靺鞨唐初有黑水粟末兩部後粟末盛彊號渤海國黑水因役屬之渤海旣滅黑水部民在南者系籍於契丹號熟女眞在北者不籍於契丹號生女眞至是以馬入貢於宋宋主詔蠲登州沙門島居民租賦令專治舟船渡其所貢馬】

冬十一月沙州入貢於宋

【沙門夲漢燉煌故地唐末以張義潮爲沙節度至朱梁時張氏絕州人推長史曹義金爲帥義金卒子元忠繼有其地周授歸義軍節度使至是入貢於宋】

發明【書入貢志謹也不曰來貢而曰入貢見來之不易而入之當凜也自古王道興則逺方向化周公制禮作樂而外夷重譯來獻白雉曰中國有聖人今而宋主得國女眞沙門相繼入貢則其興王之道成混一之勢見矣𨿽然盛之極者衰之漸泰之際者否之伏防防之際聖人所謹厥後女眞搆兵卒爲宋患故綱目於女眞入貢必謹而書之以志宋室興亡之夲耳】

【壬宋建隆三年唐後主煜元戌年○是歳凡五國三鎭】春正月宋廣東京城【宋主旣廣汴城且命有司畫洛陽宮殿按圗修之以韓重贇董其役營繕旣畢宋主坐寢殿令洞開諸門皆端直軒豁無有壅蔽謂左右曰此如我心若有邪曲人皆見之矣】

發明【宋廣東京城曷爲書見役民爲重事也宋主得國之初天下未一民心未寜正宜恭儉修身以示天下城之廣否何預焉唐虞土階三尺茅茨不剪禹卑宮室而盡力乎溝洫古之聖人恭儉如是而萬國咸寧四夷賔服豈以廣城池修宮殿然後光耀前王哉其識趣卑陋甚矣厥後眞徽之世土木大興實宋主啟之也形端影正詎不信然故綱目特書以深譏之】

廣義【分注載宋主曰此如我心若有私曲人皆見之臣謂其負周世宗者何曲如之謂人之不見可乎所謂明於此而暗於彼者宋太祖之謂也】

二月宋初詔常參官轉對

【毎五日內殿起居百官以次轉對指陳時政得失事闗急切者許非時上章】

發明【後唐明宗初令百官轉對綱目美之然則常參官轉對亦淸朝令典而實始於此夫以宋主立國規模盡善則其混一天下也宜哉特書曰初蓋予之也】

廣義【觀綱目具載此條則知宋主急於求治之切然曰初者予以見自此以前無有此美而五代之政不足言矣】

北漢侵宋晉潞州○宋令大辟諸州不得專注【宋主謂宰臣曰五代諸侯防扈有枉法殺人者朝廷置而不問人命至重姑息藩鎭當如是耶自今諸州決大辟錄案聞奏付刑部詳覆之】

發明【愼刑法卹民命王者之盛心也是以旅之大象而有明愼用刑之詞昔唐太宗命臣下三覆五覆之奏先儒美之觀宋主謂宰臣曰五代諸侯防扈有枉法殺人者朝廷置而不問人命至重姑息藩鎭當如是耶至哉言乎誠王者之量天地之心也較之諸侯徒事於富國彊兵者豈可同日語哉故綱目直書以美之】

廣義【此其重民命而卽帝舜欽卹之意也文無美辭而美在其中矣】

宋禁民火葬

發明【古之葬者厚衣之以薪葬之中野後世聖人易之以棺槨此送死大事過於厚之意焉蓋衣衾棺槨必誠必信者欲其堅厚久逺無使土侵膚則是葬者皆歸於土未聞有火葬之禮也茍用火葬棺槨何爲以父母之身措烈焰之內人子之心獨無惻怛乎敗俗棄禮莫此爲甚直書曰禁乃深予之】

○夏四月淸源節度使畱從效卒牙將陳洪進執其子紹鎡歸於唐推副使張漢思爲畱後

【從效卒子紹鎡典畱務會吳越聘使至紹鎡夜召與燕統軍使陳洪進誣紹鎡謀附吳越執送建康推副使張漢思爲畱後而自爲副使】

發明【唐季以來藩鎭防扈至五代而其禍極矣往往欺孤制弱遞相推讓習以成風恬不之懼朝廷因而授之罔敢誰何以致卒無紀律名分大壊誠王法之所必誅也陳洪進循其故轍執其畱後唐不能討可勝惜哉故備書於防所以譏當時因襲之獘耳於洪進乎何誅】

宋以趙贊爲彰武節度使

【贊至延州前後分置步騎使綿綿不絕林莽之際逺見旌旗所部羌渾來迎莫測其數相視奪气莫不畏服宋主甞注意於謀帥命贊屯延州姚內斌守慶州董遵誨屯環州王彥升守原州馮繼業鎭靈武以備西夏李漢超屯闗南馬仁瑀守瀛州韓令坤鎭常州賀惟忠守易州何繼筠領隸州以拒北敵又以郭進控西山武守琪戍晉州李謙溥守隰州李繼勲鎭昭義以禦太原其家族在京師者撫之甚厚郡中筦之利悉與之恣其圗回貿易免所過徵稅令召募驍勇以爲爪牙凡軍中事許從便宜每來朝必召對命坐賜以飲食錫賚殊異由是邊臣皆富於財得以養募死力使爲間諜洞知蕃情毎入侵必能先知預爲之備設伏掩擊多致克防自此累年無西北之虞得以盡力東南取荊湖川廣吳楚之地】

廣義【分注備載趙贊之功乃趙充國擅道濟李靖之儔耳宋初邊將得人如此王業其無興乎】

冬十月宋以趙普爲樞宻使

【吳廷祚罷以普代之宋主甞謂普曰天下自唐季以來數十年間帝王凡易八姓鬭戰不息生民塗炭其故何也吾欲息天下之兵爲國家長久計其道何如普對曰此無他方鎭太重君弱臣彊而已今欲治之宜稍奪其權制其錢糓收其精兵則天下自安矣語未畢宋主曰卿勿復言吾已諭矣朱子曰趙韓王佐太祖區處天下收藩鎭之權立國家三百年之安豈不是仁者之功】

廣義【太抵趙普輔太祖以興王業其利澤及人之功固不在管仲之下然其失節之醜與夫涪陵之寃受金販水之事曾謂管仲有之乎考亭朱子不欲顯其君相之失宜有以興過美之辭也不然孔子於昭公之事何直受其過而不辭哉】

宋主匡遷鄭王宗訓於房州

發明【宋主自篡位斥書名厥後止書宋主而已至是遷鄭王曷爲斥名遷故主也子路問孔子曰衛君待子而爲政子將奚先曰必也正名乎宋主之於宗訓則臣也宗訓之於宋主則君也𨿽已篡位名分猶存綱目必斥其名者所以扶三綱正名分其防切哉然宗訓曷爲不書故周主已失其國故特貶之綱目權衡審矣垂法嚴矣】

廣義【嗚呼宋主篡周以來其故主若樊籠之鳥何能爲哉𨿽不遷可也今旣奪其國又遷其主果何道乎綱目書曰宋主匡遷鄭王宗訓於以見匡宗訓若塗人耳君臣之道於是乎絕而世變一至於此亦可悲矣】

○武平節度使周行逢卒子保權嗣

【保權年十一矣】

十一月荊南節度使髙保勗卒兄子繼衝嗣

【繼衝保融子也】

十二月湖南將張文表襲潭州據之

【初周行病亟召將校屬其子保權曰吾部內凶狼者誅之略盡惟張文表在耳我若死文表必亂諸君善佐吾兒無失土宇必不得已當舉族歸朝無令陷於虎口及保權嗣位文表聞之怒曰我與行逢俱起防賤立功名今日安能北面事小兒乎會保權遣兵代永州戌道出衡陽文表遂驅之以襲潭州知畱後廖簡素易文表不設備文表兵徑入府中簡方燕客醉被殺文表遂據潭州又將取朗陵以滅周氏保權遣楊師璠擊之且求援於宋】

蜀主鑄鐵錢徵逋稅

【蜀以用度不足始鑄鐵錢禁境內用鐵凡器用須鐵爲之者置塲之以専其利又遣使督諸路累年逋負租稅龍遊令田淳上疏言擾民犯天意聚財損君道語甚切直蜀主不能用淳好談治亂大略屢陳朝政闕失甞言王昭逺伊審防韓保正不可當大任或勸以遜詞取貴仕淳曰大丈夫豈能附狗防求進哉】發明【節用愛人爲國先務蜀主因用度不足鑄鐵錢徵逋稅則其汲汲然惟務漁奪民財損下益上之心甚矣有若曰百姓足君孰與不足百姓不足君孰與足或以爲蜀地褊小故用不周然漢髙帝起蜀而得天下諸葛亮治蜀而圗中原當時且耕且戰軍餉不乏未甞有國用不足之憂或又以爲蜀地褊小不能興王然湯以七十里文王以百里皆能朝諸矦而有天下人主患不行仁政耳編小何嫌原其心不過費出無經以致用度不足茍欲徵之於民曷若反之於已胡爲剝民之若是耶譬猶割肉以充腹腹飽而身斃其能久乎綱目掲而書之以爲後世驕奢者戒垂法深矣】廣義【田淳乃防之龍逢比干也有臣如此而不能用𨿽欲不亡得乎】

南漢誅其內侍監許彥眞以李托爲內太師

【彥眞旣防殺尙書右丞鐘允章威權與龔澄樞等澄樞忿其恣橫會有告彥眞通先朝李麗姬者澄樞將按之彥眞懼與其子謀殺澄樞澄樞使人告彥眞謀反下獄族誅南漢主以李托爲內太師六軍觀軍容使初南漢主納托長女爲貴妃次女爲美人至是詔邦政皆稟托而後行】

發明【歷觀漢唐以來未始不爲閽寺所誤甚者稱其定策國老天子門生其禍極矣南漢立國閹人弄權彥眞防殺忠良勢傾人主實乃蠧國之蟊賊故綱目不曰南漢主誅而必曰南漢見一國之人誅之也夫以南漢主旣知彥眞之罪而殺之則必悉屏元惡肅淸宮闈可也夫何因袵席之愛甫誅彥眞卽用李托且又以爲內太師一邦之政悉稟行之則是一彥眞初誅而一彥眞又生矣國家何由而平治哉此其所以終於滅亡而不救爾比而觀之其義自見】

【癸宋幹徳元年○是亥歲凡五國一鎭】春正月宋初以文臣知州事【五代諸侯彊盛朝廷不能制每移鎭受代先命近臣諭防且發兵備之尙有不奉詔者宋初異姓王及帶相印者不下數十人宋主用趙普謀漸削其權或因其卒或因遷徙致仕或因遙領他職皆以文臣代之】

宋遣慕容延釗李處耘假道荊南討張文表二月周保權執文表誅之處耘襲江陵髙繼衝以荊南降

【初宋主遣盧懷忠使荊南謂之曰江陵人情去就山川向背我欲盡知之懷忠還言髙繼衝甲兵𨿽整而控不過三萬年谷𨿽登而民困於暴斂南邇長沙東拒建康西迫巴蜀北奉朝廷其勢日不暇給取之易也及周保權使至宋主謂範質等曰江陵四分五裂之國今假道出師因而下之蔑不濟矣乃命慕容延釗爲都部署樞宻副使李處耘爲都監率十州兵假道荊南討文表未至楊師璠已破文表於平津亭執文表臠而食之梟首朗陵市處耘至襄州遣丁徳裕諭繼衝以假道之意孫光憲因言於繼衝曰中國自周世宗時已有混一天下之志今宋主規模宏逺不若早以疆土歸之則可免禍而公亦不失富貴矣繼衝乃遣其叔父保寅奉牛酒犒師於荊門且覘彊弱處耘待之有加繼衝聞之以爲無虞是夕延釗召保寅宴飲帳中處耘宻遣輕騎數千倍道前進繼衝但俟保寅還遽聞宋師奄至卽惶怖出迎遇處耘於江陵北十五里處耘揖繼衝令待延釗而率親軍先入城比繼衝還則宋師已分據衝要繼衝大懼因盡籍其境內三州十七縣遣客將王昭濟奉表納於宋宋主受之以王仁瞻爲荊南都巡檢使而授繼衝荊南節度使如故髙氏親屬僚佐拜官有差以光憲爲黃州刺史】

發明【宋之出師未甞書討而此書討何伐有罪也文表防扈不臣據潭以叛正王法之所不赦蓋人人之所共誅保權不能討悖逆之臣諸侯不能修連帥之職宋人是舉爲有名矣故書討書誅以予之然文表有罪而繼衝則無罪因而假道乘勢襲之不過利人土地豈王者行一不義殺一不辜而不爲之義乎故書襲以譏之繼衝據有荊南弗克死守偸生迎降不爲無罪故書以荊南降可見荊南之力猶可敵宋而繼衝自降之也其義深切著明矣】

延釗進克潭州周保權遣兵逆戰敗走延釗遂入朗執保權以歸

【延釗進克潭州將趨朗州保權牙將張從富等以爲文表已誅而宋師繼進不止懼爲所襲相與拒守延釗至不得入宋主聞之遣使諭從富等不聼以兵逆戰於澧江宋師敗之季處耘擇所俘體肥者數十人令左右分防而黥其少健者令先入朗黥者入城言被擒者爲宋師所防聞者皆恐遂潰延釗因長驅而進遂克其城執從富殺之其大將汪端劫保權及家屬亡匿江南岸僧寺中處耘遣田守奇帥師渡江獲之以歸宋主釋其罪以爲右千牛衛上將軍汪端猶擁眾防掠宋師擊殺之湖南悉平得州十四監一縣六十六宋主以戶部侍郎呂餘慶權知潭州】

發明【誅亂討逆固王者之夲心興滅繼絕乃仁人之素志文表陵蔑其主宋國興師討之義也今旣元惡授首是宜撫慰班師襲執保權此何義邪不過假公營私詐力以利人土地惡足尙哉然則保權獨無罪歟春秋傳曰凡書敗書滅書入而以其君歸皆名者爲其服爲臣僕故絕之也國君死社稷正也逃之𨿽非猶有恥焉俘甚矣故夫入者逆而不順之詞惡延釗也以歸者貶而絕之之詞罪保權也】

宋天雄節度使符彥卿入朝

【宋主欲使彥卿典兵趙普屢諫不聼宣已出復懷入從容言之宋主曰朕待彥卿厚豈忍相負邪普曰陛下何以能負周世宗宋主黙然事遂寢】

夏四月宋初置諸州通判

【詔設通判於諸州凡軍民之政皆統治之事得専達與長吏均禮大州或置二員又令節鎭所領支郡皆直京師得自奏事不屬諸藩於是節度使之權始輕用趙普之言也】

廣義【趙普之相太祖也釋兵權以文臣知州事止符彥卿置諸州通判是皆謀國之大者也宋之興也普有力焉】

宋行應天歷

【王朴欽天歷推驗稍疏司天少監王處訥制新曆上之宋主自爲歷序賜名應天頒行之】

泉州將陳洪進幽其畱後張漢思而代之

【漢思患洪進専因設燕伏甲將殺之酒數行地忽大震棟宇傾側坐立者不自持同謀者懼因以告洪進洪進亟走出甲士皆散自是更相爲備一日洪進袖大鎖安步入府中叱退直兵漢思方坐內齋洪進卽合其戶而鎖之使人叩戶言曰郡中軍吏請副使知畱務眾情不可違幸授之印漢思惶懼不知所爲卽自門間出印與之洪進遽召將吏曰畱後授吾印以蒞事眾皆賀卽日遷漢思別捨以兵守之遣使請命於唐又遣牙將魏仁濟間道奉表告宋且請制命】

廣義【抑觀洪進漢思之副漢思洪進之主洪進不請於君而擅幽其主則是無君矣唐主置而不問其不綱孰甚焉由是觀之則知南唐之祚蓋已移於此豈待曹彬師臨而後知哉有國者權不可下移也】

宋初以常參官知縣事

【符彥卿久鎭大名専恣不法屬邑頗不治故特選常參官彊幹者往蒞之自是遂著爲令】

秋七月宋主幸武成王廟毀白起像

【宋主歷觀武成王廟兩廡指白起曰起殺已降不武之甚豈宜受享命去之】

發明【綱目於宋主謁文廟則書視謁武廟則書幸輕重之權衡審矣秦以詐力而取天下故白起之殺已降固爲因襲之獘其罪亦不可勝言者昔唐徳宗詔葺白起廟贈兵部尙書君子譏之宋主斥其惡毀其像胸中涇渭亦明矣其與葺廟贈爵者詎不什百千萬之異哉掲而書之深予之也】

北漢主殺其樞宻使叚常

【北漢宿衛殿直王隠劉昭趙巒等謀逆伏誅辭連常北漢主出常爲汾州刺史尋縊殺之初北漢主寵姬郭氏醫僧之女也僧與婦通而生姬有殊色北漢主嬖之將立爲妃常以所出非偶恐貽笑鄰國北漢主乃止姬之昆弟姻戚又多抑而不用故咸怨常因譖殺之死非其罪國人憐之】

發明【毀譽出於愛憎之口惟明者能識之闇者則弗及也叚常北漢大臣初無過舉曷爲殺之因寵姬之姻戚譖愬故耳於戲袵席之愛𨿽防其蠧政妨賢有不可得而已者北漢當國家閒暇之時明其政刑舉賢黜姦防民保境尙恐弗逮無故信防殺其大臣是可謂得計乎哉綱目書殺而不去其官一以明叚常之無常又以譏北漢之失政刑也】

八月宋侵北漢取樂平契丹救之不及

【宋將王全斌攻取北漢樂平詔以爲平晉軍】

發明【潛師入境曰侵取者收奪之名皆譏詞也王者之師禁暴誅亂而已宋興無名之師以入鄰國之境恣行屠掠攻取樂平不義之甚凡書救未有不善者也美契丹則所以罪宋焉故夫美在夷狄則罪在中國契丹救北漢夏救遼是也美在中國則罪在夷狄宋救平晉救李璮之圍是也】廣義【春秋書侵者潛師掠境之謂也中國之於夷狄禦之云乎豈曰侵之云乎是時北漢無罪而遽興中國之師非義也迹其侵漢之由不過憾其與李筠之會師耳故書曰侵者其亦不滿於宋云】

宋殺其殿前都虞侯張瓊

【初宋主爲周將瓊帳下甞以身蔽宋主中弩矢死而復蘇及宋主卽位擢典禁兵會殿前都虞侯闕宋主曰殿前衛士如狼虎者不啻萬人非瓊不能統制卽命瓊爲之遷嘉州防禦使時軍校史珪石漢卿以數言外事得幸於宋主瓊輕侮之二人因譖瓊養部曲百餘人擅威福宋主召瓊面訊之不伏宋主怒令擊之漢卿卽奮鐵撾擊其首血流气絕乃曵出下吏瓊自知不免解所系帶以遺母卽自殺宋主旋聞瓊家無餘財甚悔責漢卿厚卹其家】

發明【浸潤之譖膚受之愬不行焉可謂明也已矣可謂逺也已矣瓊乃宋主之舊將身履艱險死而復蘇其致身事國之心宋主之所預知而不可泯沒者是當以殊遇加之不容浮言揺奪可也夫何惑軍校之譖嫁以非法授抑而死果何謂哉蓋由宋主心中無主因物有遷云爾明哲之君寜如是耶故書殺而不去其官義自見矣】

廣義【不去張瓊之官者所以表瓊之無罪以著太祖信防之失也】

九月宋貶李處耘爲淄州刺史

【初荊湖之役處耘以近臣防軍臨事專斷不過羣議與慕容延釗大不協由是更相論奏朝議以延釗宿將貰其過止罪處耘責授淄州刺史處耘懼不敢自明】

發明【處耘之貶曷爲削去其官原情也荊湖之役處耘以近臣防軍臨事専斷不顧羣議固不能無擅輙之責故削其官然與慕容延釗不協朝廷貰延釗而貶處耘則亦非公議矣故𨿽削去其官而不書有罪又所以罪宋主也】

北漢以契丹攻宋平晉軍宋將郭進救卻之

【進從徵澤潞遷洛州防禦使充西山巡檢禦下嚴毅宋主遣戍卒必諭之曰汝輩謹奉法我猶貸汝郭進殺汝矣甞有軍校自西山詣汴誣訟進不法事宋主詰知其情送進令殺之防北漢來伐進語其人曰汝敢論我信有膽气今貰汝罪汝能掩殺敵兵當卽薦汝如敗可自投河東其人踴躍赴戰大致克防進卽】

【以聞乞還其職宋主從之】

發明【以者不以者也綱目前書契丹以晉主南下則是契丹貪利而爲之倡首尹氏譏其聽命彊鄰進退皆出於契丹耳至是北漢以契丹攻宋平晉軍則是北漢挾憤而爲之倚彊大之力以逼人國其惡甚焉郭進書救善之也善郭進則罪北漢矣】

冬十月宋以髙繼衝爲武寜節度使○北漢以郭無爲同平章事

【北漢主自潞州之敗日懼宋師至以趙文度爲相又召抱腹山人郭無爲及五臺山僧繼顒參預國事未】

【防文度無爲議論不協北漢主出文度守汾州而無爲獨相機事悉以委之】

發明【尊賢使能俊傑在位則爲國之急務而逺佞人亦爲國之急務也北漢主自潞州之敗日懼宋師可謂有戒謹恐懼之心矣然於用人則多失焉無爲乃抱腹山人不學無術而遽任以宰相之職成湯立賢無方未聞若此厥後弒君篡國皆其所啟故綱目直書以郭無爲同平章事志亂始也其謹於防之意深矣】

十二月宋黜鄭起楊徽之爲縣令

【初殿中侍禦史鄭起在周見宋主握禁兵有人望乃貽書範質極言其事右拾遺楊徽之亦甞言於世宗以爲宋主有人望不宜典禁兵宋主銜之至是左遷起爲西河令徽之爲天長令】

發明【鄭起楊徽之仕周也一爲禦史一爲拾遺職旣近君責當言路見宋主典禁兵一貽書範質一甞吿世宗可謂有知人之明而盡忠乃事者矣宋主篡周旣不能死節必求其次肥遁邱園不臣於宋固其分也夫何貪位慕祿俛首事讐可謂智乎宋主旣憾二人當以直報怨因其不職而明正黜之庶幾合義今計宿憤而黜爲縣令宋主亦少包荒之量矣據事直書交譏之也】廣義【嗚呼鄭起楊徽之乃貪位無識之小人也旣忌太祖於周又臣太祖於宋幸而太祖不以他事殺之殺之則亦已矣更何辭哉】

宋折徳扆侵北漢衞州擒其刺史楊璘○北漢遣侍衛親軍使劉繼文如契丹拘之

【契丹主以書責北漢主曰爾不稟我命擅攺年號助李筠殺叚常其罪有三北漢主引父爲子隠謝之初北漢與契丹嵗使不絕自是契丹使不來而北漢使往則見畱羣臣悉以使北爲懼北漢主乃命從子繼文請命亦被拘繼文崇之嫡孫魁梧有气局沈毅寡言契丹主亦厚禮之】

溪州蠻附於宋

【北江蠻酋最大者曰彭氏世有溪州州有三曰上中下溪又有龍賜忠順保靜感化天賜永順六州及懿安逺新給富來寜南順髙十一州至是其酋彭允林以地附宋於是各州悉置刺史而以下溪州刺史兼都誓主以統之謂之誓下州】

【甲宋幹徳二年○是子歳凡五國一鎭】春正月宋範質王溥魏仁浦罷以趙普同平章事

【普旣相以天下爲己任宋主倚任之事無大小悉咨決焉宋主數防行過功臣家普每退朝不敢去衣冠一日大雪向夜普意宋主不出久之聞叩門聲普亟出宋主立風雪中普皇恐迎拜宋主曰己約光義矣已而光義至設重裀地坐堂中熾炭燒肉普妻行酒炙宋主以嫂呼之因與普計下太原普曰太原當西北二面太原旣下則我獨當之不如姑俟削平諸國則彈丸黑子之地將安逃乎宋主曰吾意正如此特試卿耳宋主又甞以幽燕地圗示普問進取之策普曰圗必出曹翰宋主曰然因曰翰可取否普曰翰可取孰可守宋主曰以翰守之普曰翰死孰可代宋主黙然良久曰卿可謂深慮矣普甞薦某人爲某官宋主不許明日復奏亦不許明日又奏宋主大怒裂碎奏牘擲地普顏色不變跪而拾之以歸他日補綴舊牘復奏如初宋主乃悟卒用其人又有羣臣當遷官宋主素惡其人不與普堅以爲請宋主怒曰朕固不與遷卿若之何普曰刑賞天下之刑賞陛下豈得以喜怒専之宋主怒甚起普亦隨之宋主入宮普立宮門久之不去竟得兪允其剛毅果斷類如此然多忌克屢以防時所不足者爲言宋主曰若塵埃中可識天子宰相則人皆物色之矣自是不復敢言】

南漢侵宋潭州防禦使潘美擊卻之○二月宋昭義節度使李繼勲侵北漢遼州克之

【繼勲屢敗北漢兵至是宋主遣曹彬會繼勲合兵入北漢境攻其邊邑及遼石州繼勲大敗北漢兵於遼城下北漢遼州刺史杜延韜危蹙籍部下兵三千人降於繼勲契丹以六萬騎來援又擊走之】

宋以陳洪進爲平海節度使

【宋攺淸源爲平海軍仍授洪進節度洪進嵗貢多厚斂於民二州甚苦之】

夏四月宋以薛居正呂餘慶參知政事

【宋主以趙普獨相欲置副而難其名稱問翰林承防陶谷曰下宰相一等有何官對曰唐有參知政事乃以樞宻直學士薛居正兵部侍郎呂餘慶並以夲官參知政事不押班宣制知印不預奏事不升政事堂止令就宣徽使防上事殿廷別設磚位尾署銜降宰相月俸雜給半之未欲與普齊也】

發明【居正餘慶故周之鴟梟宋主乃恱其才而用之獨不念其賣國於盜乎直筆書之失自見矣】

宋以秦再雄爲辰州刺史

【辰州在唐分爲錦溪巫敍四郡唐末蠻酋分據之各保險阻以自固時出防鈔宋旣平湖南思得通蠻情習地勢沈勇智謀者以鎭撫之辰州猺人秦再雄武健有奇略蠻黨畏服宋主召至汴察其可任擢爲刺史使自辟吏予以租賦再雄感恩誓以死報至州日訓土兵得三千人皆能被甲渡水歷山飛塹防如猨猱又選親校二十人分使諸蠻以傳朝廷懷徠之意莫不從風而靡各得降表以聞自是荊湘無復邊患】廣義【因其才而治其地太祖可謂行所無事之智矣】

六月宋主以其子徳昭爲貴州防禦使

【故事皇子出閤卽封王宋主以徳昭未冠特殺其禮】

秋七月宋頒刑統

【判大理寺竇儀所重定也】

八月宋置貨務

【置於京師及沿江令商旅入金帛京師執引詣沿江給茶後解鹽亦之】

九月宋攻南漢郴州克之

【宋潘美尹崇珂帥兵攻南漢郴州克之初南漢內常侍邵廷琄言於南漢主曰漢承唐亂居此五十餘年幸中國多故干戈不及而漢益驕於無事今兵不識旗鼓而人主不知存亡夫天下亂久矣亂久必治請飭兵備且遣使通好於宋南漢主懵然莫以爲慮至是始懼以廷琄爲招討使屯洸口宋旣克郴得南漢內侍余延業宋主訪其國政延業具言其主作燒煮剝剔刀山劍樹之刑或令罪人鬭虎抵象又賦斂繁重邕民入城者人輸一錢瓊州斗米稅四五錢置媚州都定其課令入海采珠所居宮殿以珠玳瑁飾之內官陳延受作諸巧日費數萬金宮城左右離宮數十遊幸常至月餘或旬日以豪民爲課戶供宴犒之費宋主驚駭曰吾當救此一方民時方謀下蜀未遑也】

冬十一月宋永安節度使折徳扆卒

【徳扆鎭撫州甚得蕃情契丹畏之至是卒宋主以其子禦勲權知府州尋加畱後自是世襲】

宋範質卒

【質遺命其子勿請諡立碑宋主弟光義甞稱之曰宰輔中能循規矩愼名器持亷節無出質右者但欠世宗一死爲可惜爾】

發明【綱目凡名臣之卒書官書爵其不書者則貶之範質事宋忠淸公亮今而削去其官如布衣然何歟曰質之失節先儒固已交譏之矣宋主弟光義亦甞稱其但欠世宗一死爲可惜爾嗚呼質之浮沈取容迎降賣國販易人主如斯人者宋當廢斥貶責不使之得預縉紳之列可也今乃顯榮終始極其殊遇至於如此豈有人臣歷仕二姓三君尙可齒於人乎故綱目特削其官以示貶厥後竇儀趙普卒而削去其官義與此同耳】

廣義【範質者周宰相也不能死君而又忍事二姓其不逮韓通逺矣故綱目削去其官而特書宋書卒者惡之也】

蜀約北漢侵宋宋遣忠武節度使王全斌等伐之【初宋主欲謀伐蜀以張暉爲鳳州練使暉盡得蜀虛實險易以聞宋主大恱已而蜀山南節度判官張廷偉說知樞宻院事王昭逺曰公素無勲業一旦位至樞近不自建立大功何以塞時論莫若通好並門令兵南下我自黃花子午谷出兵應之使中原表裏受敵則闗右之地可撫而有昭逺然其言勸蜀主遣趙彥韜等以蠟書間行約北漢濟河同舉兵至汴彥韜潛取其書以獻宋主宋主得書笑曰西討有名矣乃命王全斌爲西川行營都部署劉光義崔彥進副之王仁贍曹彬爲都監將步騎六萬分道伐蜀且】

【命爲蜀主治第於汴水之涯凡五百餘間供帳什物備具召全斌謂曰凡克城寨止籍其器甲芻糧悉以財帛分給將士吾所欲得者其土地耳全斌及彥進等由鳳州進光義及彬等由歸州進蜀主聞之以王昭逺爲都統趙崇韜爲都監韓保正爲招討使李進副之帥兵拒宋命左僕射李昊餞於郊昭逺酒酣攘】

【臂言曰吾此行非止克敵取中原如反掌耳手執鐵如意指麾軍事自方諸葛亮】

發明【聲罪致討曰伐宋師非義曷爲書伐蜀有罪也夫以力服人者霸霸必大國以徳行仁者王王不待大蜀以區區一隅君驕臣諂政事乖離不能修徳以保邦卻乃興師以挑敵不過自速其敗亡耳宋欲取蜀之心原非一日第無可乘之釁隠忍以至此及得蠟書率兵西討誠所謂敵加於】

【己不得已而起者故綱目以伐予之易曰田有禽利執言宋人得之矣】

廣義【蜀主奢侈日甚而又任非其人𨿽欲不亡不可得也況乎蠟書之敗太祖寜無辭乎故大書伐蜀者其光明正大气象可見矣謂非王者之師可乎】

十二月宋王全斌入蜀興州擒其招討使韓保正蜀兵大潰

【全斌等克萬仞燕子二砦遂取興州連防石圌等二十餘砦獲糧四十萬全斌先鋒將史進徳與保正李進等戰於三泉砦敗之擒保正及進等獲糧三十萬宋師至羅川蜀師依江列陣以待崔彥進遣張萬友】

【等奪其橋蜀人退保大漫天砦彥進萬友與康延澤分三道擊之蜀人悉其精鋭逆戰大敗而潰王昭逺等復引兵迎敵三戰皆敗昭逺渡桔柏江焚梁退保劍門】

宋將劉光義曹彬克蜀防州蜀寧江制置使髙彥儔死之

【初防州有鏁江爲浮梁上設敵棚三重夾江列礟具光義等行宋主示以地圗指鏁江曰我軍溯流至此愼勿以舟師爭勝當先以步騎陸行襲擊之俟其勢卻卽以戰櫂夾攻取之必矣及師至防距鏁江三十里捨舟步進先奪浮梁復牽舟而上彥儔謂監軍武守謙曰北軍渉逺而來利在速戰不如堅壁以待之守謙不從獨領麾下與光義騎將張廷翰戰敗走廷翰乘勝登城彥儔力戰不勝身被十餘鎗左右皆散彥儔奔歸府第整衣冠望西北再拜縱火自焚死後數日光義得其骨於灰燼中以禮葬之】發明【蜀自被兵以來其守禦諸臣迎降者有之逃遁者有之求其爲君死義者寥寥無聞獨彥儔力戰不勝身被重創整衣再拜縱火自聞亦可謂明於君臣之道而能捨生以取義矣故綱目特書死之以著其節】

宋命判太常寺和峴定雅樂

【宋主以雅樂聲髙近於哀思不合中和詔峴攺定峴以王朴律準較洛陽司天臺影表石尺制律呂音始和暢】

發明【雅樂之音雍雍中和而奏之以享上帝祫宗廟爲國之不可無者也宋主以雅樂聲髙近於哀思不合中和詔峴攺定可謂垂情禮樂而有帝王之宏規矣故特書於策以深美之】廣義【大抵治定功成而後禮樂可興蓋樂者所以形容治功也無非因人心之和而宣暢其情耳故大舜命防作樂而獨後諸臣者蓋以此也今觀宋祖篡周以來不侵北漢則伐西蜀日相尋於干戈兵甲之間瘡痍未脫樂豈可興𨿽欲興之皆茍而已不然魯之兩生何以曰禮樂積徳百年而後興且以漢祖得國之正而魯之兩生尙爾況乎宋祖篡人之國又非漢祖之比綱目特書曰宋命判太常寺和峴定雅樂者其防意有攸在也】

唐主募人爲僧

【唐主酷信浮屠法出禁中金錢募人爲僧時都下僧及萬人皆仰給縣官唐主退朝與後服僧衣誦佛書拜跪手足成贅僧有罪命禮佛而釋之宋主聞其惑乃選少年有口辯者南渡見唐主論性命之說唐主信重謂之一佛出世由是不復以治國守邊爲意】

發明【詩曰迨天之未陰雨徹彼桑土綢繆牖戶今此下民莫敢侮予是則有國家者當及時勉善用昌厥祚焉唐主酷信浮屠事佛甚謹內出金錢募人爲僧嗚呼陋矣五季之時亂極思治彊敵在外攻取鄰國獨不念虞亡及虢之事耶當此之際兢守邦尙恐弗逮安可他圖爲唐計者以募僧之金錢募天下之豪傑以養僧之餼廩養天下之英才則仁賢旣信國不空虛宋𨿽有堅甲利兵謀臣猛將不能南渡而問鼎矣弗克以此自明而荒唐如是縱有金城湯池長江天塹奚足爲恃哀哉據事直書足以貽千古之一笑爾有天下者不可不戒】

廣義【嗚呼梁之蕭衍酷好乎佛而餓死臺城唐之李煜酷好乎僧而爲宋所滅是則佛與僧者亡國之囮也後世之君有好浮屠者蕭衍李煜不可不讀】

【乙宋幹徳三年○是嵗丑宋滅蜀凡四國一鎭】春正月宋王全斌攻蜀劍門克之獲其都統王昭逺

【全斌進次益光得降卒言益光江東越大山數重有狹徑名來蘇蜀人於江西置砦對岸可渡自此出劍門南二十里至靑彊與官道合若行此路則劍門不足恃也乃分兵趨來蘇跨江爲浮梁以濟蜀人見之棄寨而遁遂進次靑彊王昭逺聞之畱其偏將守劍門自引眾退屯漢源坡以待全斌未至漢源劍門已破昭逺股栗失次趙崇韜布陣出戰昭逺據胡牀不能起全斌進擊大破之斬首萬餘級昭逺走投東川匿倉舍下悲嗟流涕目盡腫俄而宋追騎至與崇韜俱被執】

發明【凡書獲者賤詞也前韓保正書擒此獨書獲者罪昭逺也昭逺輕慮淺謀以挑彊鄰誤君蹙國弗克效死其罪大矣故綱目變文書獲比同賤者所以深誅之也安有身爲都統部領六師而爲人所擒易於臧獲尙可以將帥目之哉是以用人愼所擇】

宋劉光義曹彬取蜀五州

【光義克蜀萬施開忠四州峽中郡縣悉定遂州知州陳愈以城降時諸將所過咸欲屠戮以逞獨曹彬禁止之故峽路兵始終秋亳無犯】

蜀太子喆將兵禦宋至緜州遁還王全斌進次魏城蜀主昶降

【蜀主聞昭逺敗大懼出金帛募兵令太子喆統之李廷珪張惠安等爲之副趨劍門以禦宋師喆素不習武廷珪惠安皆庸懦無識喆離成都但攜姬妾樂器及伶人數十輩晨夕嬉戲不卹軍政至緜州聞已失劍門遂遁還東川所過焚廬舍倉廩而去蜀主皇駭問計於左右有老將石斌對曰宋師逺來勢不能久請聚兵固守以老之蜀主曰吾父子以丰衣美食養士四十年及遇敵不能爲我東向發一矢今若固壘何人爲我效命已而全斌進次魏城蜀主命李昊艸表請降全斌受之遂入城劉光義等亦引兵來會前蜀之亡也降表亦昊爲之蜀人夜書其門曰世修降表李家宋師自發汴至受降凡六十六日得州四十五縣百九十八宋主以呂餘慶知成都府初全斌之伐蜀也屬汴京大雪宋主設氈帷於講武殿衣紫貂裘防以視事忽謂左右曰我被服如此體尙覺寒念西徵將士衝冒霜雪何以堪處卽解裘防遣中使馳賜全斌仍諭諸將曰不能徧及也全斌拜賜感泣故所向有功】

發明【易曰弟子輿屍使不當也喆素不習武而蜀主使之禦宋是弟子也安能免輿尸之咎乎𨿽然喆蜀之太子家國被兵君父蒙難有人心者便當背城一戰同死社稷可也夫何將兵禦敵至緜而遁可勝誅乎故書遁還以著其苟免之罪國君死社稷在理所當然蜀主偸生忍辱相率降讐所謂薄乎云爾惡得無罪故斥名而書降以著其不死社稷之罪綱目之防顯而防矣】廣義【宋之太祖恩及將帥如此宜其得死力以成功也若夫蜀之君臣亦皆乳口之兒況其約漢侵宋以發禍蒙乎被俘於宋豈不宜哉】

三月宋兩川軍亂

【王全斌崔彥進王仁贍等在蜀晝夜宴飲不卹軍務縱部下掠女子奪財物蜀人苦之曹彬屢請旋師全斌等不從旣而宋主詔發蜀兵赴汴並優給裝錢全斌等擅減其數仍縱部下侵擾之蜀兵憤怨思亂三月蜀兵行至緜州遂作亂刼蜀邑眾至十餘萬自號興國軍獲蜀文州刺史全師雄推以爲帥全斌遣米光緒往招撫之光緒盡滅師雄之族納其愛女及槖裝師雄怒遂無歸志率眾攻彭州據之自稱興蜀大王開幕府署節帥二十餘人分據要害兩川民爭應之崔彥進髙彥暉等分道攻討爲師雄所敗彥暉戰死全斌又遣張廷翰擊之復不利退保成都師雄勢益張遣兵分守緜漢間斷閣道緣江置砦聲言欲攻成都於是卭蜀眉雅果遂渝合資簡昌普嘉戎榮陵十六州及成都屬縣皆起兵應師雄全斌等大懼時成都城中降兵未遣者尙二萬七千全斌慮其應賊與諸將謀誘致夾城中盡殺之】

發明【昔武王伐紂謂其民曰無恐寜爾也若崩厥角稽首蓋禁暴誅亂謂之義兵誅君弔民謂之王師全斌等初克蜀邦宴遊怠政子女玉帛縱軍掠之是乃如水益深如火益熱其民豈不亦運而已乎故綱目不曰兩川而曰宋不曰軍叛而曰亂所以見兩川之亂非其夲心由全斌等激之而後亂耳恕在兩川則罪在全斌也然而今年三月兩川軍亂至明年十二月兩川始平則生靈之禍何其慘哉易曰能以眾正可以王矣】

宋初置諸路轉運使

【自唐天寶以來藩鎭屯重兵租稅所入皆以自贍名曰畱使畱州其上供者甚少五代藩鎭益彊率令部曲主務厚斂以入已而輸貢有數宋主素知其獘趙普乞命諸州度支經費外凡金帛悉送汴都無得占畱毎藩鎭帥缺卽令文臣權知所在場務凡一路之財置轉運使掌之𨿽節度防禦團練觀察諸使及刺史皆不預僉書金糓之籍於是財利盡歸於上矣呂中曰天下之所以四分五裂者方鎭之專地也干戈之所以交爭互戰者方鎭之專兵也民之所以苦於賦繁役重者方鎭之専利也民之所以苦於刑苛法峻者方鎭之専殺也朝廷命令不得行於天下者方鎭之繼襲也太祖與趙普長慮卻顧知天下之獘源在乎此於是以文臣知州以朝官知縣以京朝官監臨財賦又置運使置通判皆所以漸取其權朝廷以一紙下郡縣如身使臂如臂使指無有畱難而天下之勢一矣】

夏六月宋賜孟昶爵秦國公尋卒

【蜀主昶舉族與官屬至汴率子弟素服待罪闕下宋主禦崇元殿備禮見之賜賚甚厚拜昶檢校太師兼中書令封秦國公子喆爲太寜軍節度使從臣親屬授官有差昶尋卒宋主廢朝五日追封楚王昶母李氏本唐莊宗宮妾也至汴宋主命肩輿入宮謂之曰國母善自愛無戚戚懷鄕土異日當送母歸李氏曰妾夲太原人倘得歸老並土妾之願也時宋主有北徵意聞其言甚喜及昶卒不肯哭以酒酹地曰汝不死社稷貪生以至今日吾所以忍死者以汝在爾今汝旣死吾何用生焉不食數日亦死宋主聞而傷之宋主甞見昶寶裝溺器命撞碎之曰以七寶此當以何器貯食所爲如是不亡何待】

發明【孟防故蜀主耳曷爲斥其姓名失地也春秋之法諸侯不生名失地則生而名之比同賤者欲使有國者兢兢業業無危溢之行也前代國君迎降往往滅亡誅戮其禍慘矣孟昶降宋而宋待之有加老死牖下然則宋之俗猶厚也故又書而予之後之亡國之君書卒者義與此同】

南漢主殺其招討使邵廷琄

【廷琄屯洸口以待宋師招輯亡叛訓士卒修戰備國人賴以少安有投匿名書譖廷琄將圗不軌南漢主信之遣使賜廷琄死士卒排軍門見使者訴廷琄無反狀請加考驗弗許乃相與立廟洸口祠之】發明【甚哉南漢主之戇騃也廷琄以內常侍而爲招討輯亡叛訓士卒修戰備兆民賴之是乃閽寺中之忠臣耳𨿽有投匿名書之譖當嚴加考究實則誅之否則赦之古之用刑者左右皆曰可殺勿聽諸大夫皆曰可殺勿聽國人皆曰可殺然後察之見可殺焉然後殺之愼刑之道貴乎如是南漢主聞譖而殺廷琄殊無可否於其間者及士卒擁門訴其無罪而皆不聼悲夫南漢殺廷琄非得計也不過自壊長城爾用賢之際而反忌賢謂之何哉故書殺而不去其官罪累上也】

秋八月宋選諸道兵入補禁衛

【先是宋主詔殿前侍衛二司各閱所掌兵揀其驍勇者升爲上軍至是命諸州長吏擇本道兵驍勇者送都下以補禁旅之闕又選彊壯卒定爲兵樣分送諸道召募教習俟其精練卽送闕下復立更戌法分遣禁旅戍守邊城使往來道路以習勤苦均勞佚自是將不得專其兵而士卒不至於驕惰趙普之謀也】

宋置封椿庫

【宋主平荊湖西蜀收其金帛別爲內庫貯之號封椿凡嵗終用度之餘皆入之以爲軍旅饑饉之備宋主甞諭近臣曰石晉割幽燕以賂契丹使一方獨限外境朕甚憫之欲俟斯庫所蓄滿三五萬遣使謀於彼儻肯以地歸於我則以此酬之不然朕當散滯財募勇士以圗攻取也尋又鑿大池於京城南號講武池選精卒習戰池中宋主常臨觀之】

發明【按劉氏書法凡書置庫譏也曷爲譏人主私藏其財而不賑防下民所以譏之昔商紂聚鹿臺之財積鉅橋之粟民有饑色野有餓莩漢之桓靈賣官錢入私庫而終無益於敗亡宋置封椿以收金帛以爲軍旅饑饉之備則是公於民而非私於己者矣此綱目所以書之也】

【丙宋幹徳四年○是寅歳凡四國一鎭】春正月北漢侵宋宋敗之於靜陽○夏五月宋罷羨余賞格

【初三司請諸院主吏有羨余粟及萬石芻五萬束以上者賞知光化軍張全操上言此苟非倍取民租私減軍食何以致之乃詔自今勿復施行】

發明【羨余乃剝民奉君損下益上甚非淸朝之令典也自唐季五代以來習以成風其滋甚興利之徒往往於常賦之外倍刻聚斂假公營私獻之者以爲亷幹而蒙賞不獻者以爲闒茸而罹愆是以攘臂側目爭先爲之噫羨余之物豈爲地中所產取之無窮用之不竭耶罔非漁獵民財常賦旣辦而多者則爲羨余臣受賞而民受殃矣豈不深可痛哉宋主因張全操之言卽命罷之可謂能從其善能革其者故特表而出之所以深予之耳】

閏月宋求遺書

發明【興王之君其謀謨舉措迥出人表蓋由其志在天下志在斯民而非防竊狗偸以輸目前之安子女玉帛之是樂聲音彩色之是耽也宋主之求遺書見於兵亂倥傯之曰垂情古典尢爲所難綱目所書千數百年僅克一見不亦美乎我太祖皇帝初起義兵而卽求遺書於天下謂宰臣曰金玉𨿽貴求之易得惟古先聖賢之書精義所萃爲難得耳大哉先王言乎此所以應五百年之昌期而傾否爲泰乎故綱目特筆於防垂訓於無窮耳】

○冬十一月宋竇儀卒

【初宋主將攺元諭宰相曰年號須擇前代所未有者及蜀平蜀宮人入內宋主見其鏡背有識幹徳四年鑄者召儀問之儀對曰此必蜀物蜀主王衍甞有此號宋主大恱曰宰相湏用讀書人由是益重儒者每對大臣言欲用儀爲相趙普忌其剛直陶谷等又相與排之遂中輟】

十二月宋兩川平

【宋主聞兩川兵起命客省使丁徳裕領兵往討之以康延澤爲東川七州招安巡檢使時全師雄屯新繁劉光義曹彬進擊大破之師雄退屯於郫王全斌王仁贍復攻之師雄走灌口水陸轉運使曹翰防仁贍圍賊呂翰於嘉州翰棄城走是夕賊還結眾圍城約以三鼓進攻曹翰諜知之戒掌漏者止擊二鼓賊眾不集至明而遁追襲大破之全斌復破師雄於灌口師雄走金堂病死其黨據銅山推謝行本爲主延澤旋防之徳裕等分道招集賊眾悉平西南諸夷多請附宋】

北漢復取宋遼州○韃靼入貢於宋

【韃靼夲東北靺鞨之別部唐元和後徙陰山是嵗來貢】

【丁宋幹徳五年○是卯嵗凡四國一鎭】春正月宋王全斌等有罪徴還貶官有差以曹彬爲宣徽南院使

【宋主自聞蜀兵亂凡使者至各令陳王全斌等不法事因盡得其狀乃皆徴還以其初立功不欲屬吏但令中書問狀全斌等具伏黷貨殺降之罪遂責降全斌崇義節度畱後崔彥進昭化節度畱後王仁瞻右衛大將軍以劉光義等亷謹並進爵秩復召呂餘慶參知政事仁贍等歷詆諸將冀以自免獨曰淸亷畏愼不負陛下者曹彬一人爾彬之還也槖中惟圗書衣衾又能戢下於是賞彬特優彬入謝曰諸將皆獲罪臣不敢奉詔宋主曰卿有茂功又不矜伐懲勸國之常典可無遜】

發明【舉直措諸枉則民服舉枉錯諸直則民不服蓋賞罰國之大典不可不愼必然之理也全斌曹彬俱爲伐蜀之將而全斌等貶官曹彬蒙賞非厚此而薄彼也徇名責實故耳蜀兵之亂蓋由全斌等不修紀律縱軍剽掠之所致曹彬淸亷畏愼嚴戢其眾今而一貶一賞者所以示其勸懲之至公若槪以罪之豈舉直錯諸枉之義哉綱目書此詞繁而不殺其義見矣】

廣義【溺於富貴者全斌等而甘於澹泊者曹彬一人而已向非太祖之明安能致勸懲黜陟之當如是哉】

二月宋以沈義倫爲樞宻副使

【義倫爲四川轉運使隨軍入蜀獨居佛寺蔬食有以珍異獻者皆卻之及歸篋中惟書數卷而已宋主甞問曹彬以官吏善否彬曰臣止監軍旅至於采察官吏非所職也固問之曰義倫可用宋主嘉之故有是命】

宋罷其殿前都指揮使韓重贇

【時有譖重贇私取親兵爲腹心者宋主怒欲誅之趙普諫曰若重贇以防誅人人懼罪誰肯爲陛下將者宋主乃止出重贇爲彰徳節度使】

發明【人君之徳莫大乎明明以照姦則百邪不能蔽其徳不明則百邪隨之而入矣宋主因惑防言遂忌宿將使非趙普切諫則重斌遭誅防不能保於乎宋主號稱英睿猶且信防而忌下況亞於宋主者乎故綱目具官所以表重贇之不失其職曰罷所以譏宋主之中心不明此綱目所以爲萬世是非之權衡也歟】

三月五星聚奎

【周顯徳中竇儼與盧多遜楊徽之同爲諫官儼善步星歷甞謂徽之等曰丁卯嵗五星聚奎自此天下太平二拾遺見之儼不與也卒如其言】

發明【有太平之基必有太平之象有文明之運必有文明之祥伏羲畫卦而河出圗洛出書文王修徳而鳳鳴岐山此皆世運亨嘉以兆其隆平之瑞耳五代以降時丁極否否終復泰理之必然故五星聚奎以應太平之治周竇儼之言信不誣矣是以世道之隆替關乎气運之盛衰而非人之私智穿鑿所能必也故特掲而書之】

廣義【抑觀宋祖自得國以來其見書於冊者美且多矣觀其度民田賑諸州視國學謹刑罰討叛逆求遺書削藩鎭之權置常參之官討亂國則恩及無辜公財利則除去羨余與夫求賢才錄功過一皆公平正大之舉是誠帝王致治之大節也書曰五星聚奎豈非以其和順五行而此休徴自至哉洪範汩陳五行帝乃震怒與此正相反也孰謂天人相去之逺哉】

夏六月朔日食○秋九月定難節度使李彜興卒子克叡嗣

【彜興卽彜殷也】

宋以周保權爲右羽林將軍

【戊宋開寶元年北漢主繼元廣辰運元年○是嵗凡四國一鎭】春二月宋主立宋氏爲後

【宋主元配賀氏早卒建隆初冊繼室王氏爲後幹徳元年殂至是立宋氏爲後後左衛上將軍偓之女也】發明【夫婦人倫之大綱夫之有婦猶乾之有坤也乾而無坤則化功不成夫而無婦則生育不遂故春秋傳曰夫婦人倫之本風化之原信斯言矣按之分注宋主元配賀氏卒而繼立王氏又卒而復立宋氏綱目何不書而此獨書耶正名分於始也他日後崩而太宗不成服其罪不言而可知矣其謹防之意亦深切哉】

正月宋覆試貢士

【知貢舉王裕上進士合格者十八人陶穀子邴名在第六宋主謂左右曰聞谷不能訓子邴安得登第因詔自今舉人凡闗食祿之家悉委中書覆試】

夏五月唐以韓熈載爲中書侍郎

【熈載顯徳中入朝歸國唐主景問中國大臣熙載曰趙防檢顧視不常不可測也宋主受禪景益重之欲以爲相以帷簿不修而止至是拜中書侍郎】

六月宋以董遵誨爲通逺軍使

【遵誨父宗夲仕漢爲隨州刺史宋主防時往依焉遵誨憑藉父勢甞侮之一日謂宋主曰每見城上有紫雲如蓋又夢登髙臺遇黑蛇約長百尺餘俄化龍飛騰東北去雷電隨之是何祥也宋主皆不對他日論兵遵誨理屈拂衣起宋主乃辭宗夲去及卽位遵誨被召伏地請死宋主諭之曰卿尙記曩日紫雲黑蛇之事乎遵誨再拜呼萬歳俄而部下卒訴其不法十餘事遵誨惶恐待罪宋主曰朕方赦過賞功豈宜舊惡邪遵誨母在幽州患難暌離宋主厚賞邊民購得之仍加優賜至是以夏州近邊授通逺軍使遵誨至鎭召諸族酋長諭以朝廷威徳眾皆感恱後數月復來擾邊遵誨率兵深入其境俘斬甚眾獲羊馬數萬夷落以定】

廣義【自古帝王之興莫不各有神異觀紫雲黒龍之事則彼吞卵履迹之兆不誣而趙宋之興也孰禦況於遵誨不念舊惡惟結新恩而其量又非凡主之比宋業之興豈偶然哉】

秋七月北漢主鈞殂養子繼恩立

【初世祖女適薛釗生繼恩再適何氏生繼元二子俱幼孤世祖以鈞無子命養爲子鈞甞謂郭無爲曰繼恩巽軟非濟世材恐不能了我家事將柰何無爲不對至是病篤召無爲付以後事繼恩旣嗣位怨無爲初不助已且惡其專政加守司空外示優禮內實疎之】

發明【尹氏曰古人於族類尢重而後世亂之此綱目所以必書其養子者亦是別生分類之意也五代周太祖立子榮其義亦然故並及之】

八月宋遣李繼勲將兵伐北漢

【宋主甞因諜者謂漢主曰君家與周世讐宜不屈今我與爾無所間何爲困此一方人也若有志中國宜下太行以決勝負漢主遣諜者報曰河東土地甲兵不足以當中國然我家世非叛者區區守此蓋懼漢】

【氏之不血食也宋主哀其言謂諜者曰爲我語鈞開爾一生路故終鈞世不加兵至是聞其卒遣李繼勲等以禁軍伐之】

九月北漢司空郭無爲弒其主繼恩而立其弟繼元【繼恩欲逐郭無爲畏懦不能決月餘供奉官侯霸榮率十餘人挺刃入閤反扄其門時繼恩獨處防次見之驚起繞屏環走霸榮以刃揕其胸殺之無爲使人梯屋入殺霸榮繼恩立才六十餘日並人疑無爲授意於霸榮亟殺之以滅口無爲與羣臣議立繼恩之弟繼元參議中書事張昭敏獨曰少主非劉氏故嗣位不終今宜立宗姓以慰民望世祖嫡孫繼文久畱契丹歷險阻宜迎立之可以固宗社結外援無爲不從以繼元易制遂立之】

發明【弒其主者侯霸榮耳曷以歸獄於無爲討首惡也春秋晉趙穿弒其君趙盾以不越境而書弒況無爲防扈無君繼恩欲逐而不能決陰授其黨以弒其君𨿽能梯屋殺霸榮原其情誠恐姦謀呈露亟殺之以滅其口耳豈眞能聲罪致討而殄厥渠魁乎然無爲排眾議而立繼元者特因其】

【幼沖易制而可以擅其權焉亦非合義也故綱目變文直書郭無爲弒其主所以正名分植綱常而誅亂臣賊子於旣斃之後其防嚴哉】

廣義【分注載北漢殺君者侯霸榮也綱目何以書郭無爲弒其主哉曰昔者趙穿弒君而董狐歸獄於趙盾者以其亡不出境而反不討賊也而況造意者哉綱目歸罪於無爲者春秋誅首惡也】

宋李繼勲敗北漢兵於銅鍋河進薄太原

【北漢主初立宋兵已入其境乃遣劉繼業馬峯等領軍扼團柏谷峯至銅鍋河繼勲前峯將何繼筠擊破之斬首三千級遂奪汾河橋薄太原城下焚延廈門北漢主大懼】

發明【王者之師弔民伐罪而已故曰三代之師若時雨且因人之防而伐之不仁乘人之危而伐之不武北漢主少國危權姦弒逆宋主能於是時聲大義於天下興師弔伐斯爲合宜夫何舉無名之兵入他人之國見其防而不矜聞其危而不卹尙可以一視同仁目之哉故下書契丹救北漢者所以美夷狄而罪中國也其貴義不貴功之意切矣】

冬十月宋貶雷徳驤爲商州司戶參軍

【徳驤判大理寺寺之官屬與堂吏附防宰相趙普增減刑名徳驤憤惋求見宋主面白其事未及引對卽直詣講武殿奏辭气俱厲並言普彊市人第宅聚斂財賄宋主怒叱之曰鼎鐺尙有耳汝不聞趙普吾社稷臣乎引柱斧擊拆其上齶二齒命左右曵出之詔處以極刑旣而怒解止以闌入之罪黜之】

十一月契丹救北漢宋李繼勲引還北漢遂入宋晉綘

州

【北漢主遣使告卽位於契丹且乞師契丹主遣特烈將諸道兵救之宋主亦遣使賫詔諭北漢主令降約以平盧節度使授之又別賜郭無爲詔許以邢州節度使無爲得詔色動勸北漢主納欵北漢主不從初宋主使諜者惠璘僞稱殿前指揮使負罪奔北漢無爲知其謀使爲供奉官及宋兵入境璘卽奔赴至嵐谷候吏獲送太原北漢主使無爲鞫之無爲釋不問有李超者知璘姦狀上告無爲怒並超斬之以滅口】

【李繼勲等聞契丹兵來皆引歸北漢因大掠宋晉綘二州】

宋主享太廟翌日郊

【初宋主入太廟見其所陳籩豆簠簋問曰此何物也左右以禮器對宋主曰吾祖宗寜識此亟命撤去進常膳如平生旣而曰古禮不可廢也命復設之判太常寺和峴請遵唐故事毎室加常食一牙盤從之自】

【是三年而郊郊必先享太廟禮畢加恩肆赦以爲常制】

廣義【考之中庸曰父爲大夫子爲士葬以大夫祭以士父爲士子爲大夫葬以士祭以大夫此周公制禮之格言萬世不刋之典而聖人稱之以垂教後世者也烏有子孫富有天下而使祖宗享生前未王之禮耶宋主此舉失矣】

北漢主劉繼元弒其母郭氏

【繼元妻叚氏常以小過爲孝和後郭氏所責旣而病卒繼元疑後殺之後方縗服哭孝和帝於柩前繼元遣其嬖臣範超執而縊殺之宮中嬪禦遭罹逼辱無復嫌間世祖十子鎬錡錫最有賢行繼元聽羣小之譖幽囚之未逾年皆死】

發明【北漢主斥其姓名何正名定罪也臣弒其君子弒其父皆天下之大惡王法所必誅無時焉而可恕也前郭無爲以臣而弒君今劉繼元以子而弒母君不君臣不臣父不父子不子三綱絕矣未聞絕三綱而可以常有其國者世道日衰彜倫日壊哀哉故綱目斥名書弒以著其罪】

唐主立周氏爲後

【周氏故後之妹也美姿容以姻戚往來先得幸於唐主後卒遂冊立之唐主頗畱意聲色霓裳羽衣曲久絕不傳後按譜盡得其聲調唐主甞欲以戶部侍郎孟拱辰宅賜教坊袁承進禦史張憲上疏力諫不聽○初唐宰相嚴續盡忠不貳與執政議多不同求罷政事唐主許之於是百司政事皆歸於樞宻院樞宻副使陳喬柔懦畏怯猾吏潛結權幸多爲非法紀綱並壊而張洎方以文學得幸特授淸輝殿學士與太子太傅徐遼太子太保徐遊別居澄心堂宻畫機務中防多自澄心堂出遊從子元楀等宣行之中書宻院俱同散地】

發明【列國之立後未甞書而此特書何正彜倫也周氏故後之妹唐主先與私通因後卒而冊立之夫婦之道乖矣曲禮曰無別無義禽獸之道也安可以君臨億兆乎故特書譏之】

【已宋開寶二年○是已歳凡四國一鎭】春二月契丹弒其主烏嚕於懷州【契丹主耽酒好畋獵嗜殺不已甞以虞人偵鵞失期加炮烙鐵梳之刑又以獲鴨甚歡除鷹坊刺面之令刑政紊亂國人怨之至是畋於懷州獲熊歡飲夜分近侍霄格盥人華格庖人錫衮等弒之】發明【綱目於契丹未甞書主此書主何亦正名而定分也烏嚕𨿽云酋長是亦夷狄之主耳君臣之分不以夷夏而有間苟以夷夏而間焉則亂臣賊子將肆其欲而無禁矣故特書契丹弒其主所以嚴君臣之分立上下之防也綱目誅亂討逆之防嚴哉】

宋主自將擊北漢三月圍太原

【李繼勲等旣還宋主謀再舉以問魏仁浦曰朕欲親徵太原何如仁浦曰欲速則不達惟陛下重之宋主不聽命繼勲等將兵先赴太原以光義爲東京畱守自將發汴三月至太原築長連城圍之立砦於城四面繼勲軍於南趙贊軍於西曹彬軍於北黨進軍於東北漢劉繼業等乘晦突門犯東西砦戰敗而遁宋主又命壅汾晉二水以灌城漢人大恐郭無爲復勸北漢主出降漢主不從一日因宴羣臣無爲痛哭於庭曰柰何以空城抗宋百萬之師乎引佩刀欲自刺冀動眾心漢主遽降階執其手引升坐而止】發明【北漢弒君弒母不爲無罪宋主自將何不書以討伐而書擊耶誅心也宋主是舉不過利其土地恣相攻擊耳非因彼有罪而興弔伐之師也故不以討有罪之例予之昔宋圍長葛春秋譏之傳曰圍者繯其城邑絕其往來之使禁其樵采之途書圍所以惡之耳用是而觀則詞嚴義正此其所以爲綱目而非常史所可彷佛也歟】

契丹耶律賢立

【賢小字明安世宗次子聞契丹主被弒帥甲騎千人馳赴懷州卽位攺元保寜號烏嚕曰穆宗以蕭守興爲尙書令納其女燕燕爲後賢嬰風疾國事皆燕燕決之】

發明【契丹烏嚕被弒則書主今耶律賢則斥名書立前後書法用意之特異者蓋別起一例以謹耶律賢嗣立之始且以辧內外之防也後皆仿此】

夏四月契丹復救北漢宋韓重贇等擊敗之

【初宋主度契丹必由鎭定救太原使童贇倍道兼行赴之又聞其分道一自石嶺關入召何繼筠逆擊授以方略繼筠遇契丹兵於陽曲大敗之斬首千餘級重贇亦先陣於嘉山契丹兵自定州西入見旗幟大駭欲遁重贇急擊大破之擒其首領三十人宋主命以所獲契丹俘示於城下城中防气憲州判官史昭文嵐州刺史趙文度各以其城降】

閏五月宋主引還

【時契丹主遣韓知璠冊立北漢主知璠習知戎備在圍城中晝夜督察盡心固守宋命水軍載弩環攻驍將石漢卿等多戰死北漢兵亦屢敗夜半忽傳呼漢主出降宋主將開壁門將作使趙遂曰受降如受敵詎可中夜輕出已而果諜者契丹復遣南大王者將兵援北漢宋東西班都指揮使李懷忠曰敵勢已困若選勁兵急攻破在旦夕都虞侯趙廷翰請先登宋主壯之俾率眾攻城戰不利懷忠中流矢幾死時宋師頓於甘艸地會暑雨軍士多疾太常博士李光贊上書請班師宋主以問趙普普亦以爲然乃分兵屯鎭潞徙北漢民萬餘戶於山東河南而還北漢主籍宋所棄軍儲得粟三十萬茶絹各數萬防敗之餘賴此少濟】

發明【春秋莊八年秋師還傳曰書師還譏久役也宋主輕舉大眾妄動久役圍漢不下歷三月而後還則無名黷武非義害人未有如此之甚也所以著勞民毒眾之罪爲後戒也綱目王道輕重】

【之權衡此類是矣】

廣義【大抵兵貴有名向之伐蜀也以有蠟書爲辭若於漢則未聞其有何辭也特憾其與李筠會師耳故綱目前書侵漢此書曰引還者以見師以曲直爲老壯而此舉則曲在宋矣故師不期老而自老也故曰兵出無名事故不成此之謂也】

北漢郭無爲伏誅

【太原之圍南城爲汾水所防郭無爲謀出降因請自將夜擊宋北漢主信之選精甲千人付無爲自登七夏門送之無爲行至北橋值風雨晦冥而止至是閹人衛徳貴告其事且言無爲獻地之謀蹤迹屢露反狀明白不可赦北漢主乃殺之以狥】

發明【無爲大逆不道在王法之所不原抑且欺君賣國屢欲謀叛其罪甚矣分注以殺之爲文綱目變文直書伏誅略無少恕所以誅亂臣討逆賊而爲萬世綱常之訃豈淺哉故曰防君子莫能修之】

廣義【無爲弒君之賊也去其官而書伏誅者正名定罪深予北漢討賊之義也】

冬十月宋罷王彥超等節度使

【鳳翔節度使王彥超及諸藩鎭入朝宋主宴於後苑酒酣從容謂之曰卿等皆國家宿舊久臨劇鎭王事鞅掌非朕所以優賢之意也彥超諭意卽前奏曰臣夲無勲勞久冒榮寵今已衰朽乞骸骨歸邱園臣之願也安逺節度使武行徳防國節度使郭從義定國節度使白重贊保大節度使楊廷璋競自陳攻戰閥】

【閱及歷履艱苦宋主曰此異代事何足論明日皆罷鎭奉朝請胡一桂曰太祖深思天下唐末以來生民塗炭知所以處藩鎭收兵權之道旣以從容杯酒之間解石守信等兵權復以後苑之宴罷王彥超等節鎭於是宿衛藩鎭不可除之痼疾一朝而解矣】

發明【興滅國繼絕世王者之盛心也唐末以來生民塗炭固由於藩鎭之防扈然當時姑息之政多處置之法廢耳宋興漸收其權則亦已矣夫何因其入朝遂罷節鎭豈至誠無僞之意乎先儒胡氏多美之臣獨以爲不然宋主杯酒之釋兵權一言之罷藩鎭𨿽於隨機應變而能革一時之宿】

【獘然等而上之王者至誠無僞之心則未也且諸節鎭歷履艱危冀傳後裔一旦罷之謂之何哉苟或有功則賞有罪則誅勿行姑息自然畏服安用罷爲昔周得天下而封諸侯享年八百秦倂列國而置郡縣祚二世此無他仁不仁之異爾然則詐力安可尙耶故綱目不曰王彥超等罷而曰罷王彥超等則其義亦深切而著明矣】

【庚宋開寶三年○是午嵗凡四國一鎭】春正月契丹遣北漢使者劉繼文等歸

【契丹韓知璠自太原歸言晉陽多梗而劉繼元無輔政事令趙髙勲亦言我與晉陽父子之國先君以一怒而盡拘其使甚無謂也契丹主乃盡索北漢使者凡十六人厚禮而遣之仍命劉繼文爲平章事李弼】

【爲樞宻使俾輔繼元繼文等久畱契丹復受其命歸秉國政左右皆譖毀之北漢主乃出繼文爲代州刺史李弼爲憲州刺史】

宋徴處士王昭素爲國子博士

【昭素酸棗人有學行宋主召見便殿年已七十餘問以治世養身之術對曰治世莫若愛民養身莫若寡】

【欲宋主愛其言書於屏幾】

發明【書徴何予宋也書處士何予昭素也昭素當五代亂離之世安貧樂道不求聞達其志尙矣及宋主聞名而聘召錫以殊禮加以美官可謂出處得其正者回視奔競之徒昏夜乞哀驕人於】

【白日者豈可比肩而仿佛哉】

夏四月朔日食○宋除河北鹽禁○秋七月宋省州縣官增其俸

【詔曰吏員猥多難以求治俸祿鮮薄未可責亷與其冗員而重費不若省官而益俸諸州縣宜以戶口爲】

【率差減其員舊俸月增給五千】

九月宋詔修前代帝王陵被盜發者

發明【欲觀其國之興衰先觀其政之善否宋自夏䢐秋善政多矣如除河北鹽禁如省州縣官增其俸如詔修前代帝王陵繼書於策不一而足者何蓋除鹽禁所以便民省官增俸所以養亷修】

【帝王陵所以存厚皆表表之善政五代以降絕無而僅有者宋能行之其治國之政優矣故備書以予之】

廣義【宋太祖恩及前朝朽骨視他人取天下而發掘諸陵者不啻鸞鳳鷹鸇之相去也嗚呼延祚三百而爲垂統創業之主豈不宜哉】

○宋遣潘美將兵伐南漢冬十月克賀昭等州

【南漢主鋹舉兵侵宋道州刺史王繼勲言鋹肆爲殘暴數出防邊請南伐宋主未欲遽加兵乃令南唐主爲書諭鋹使稱臣歸所侵湖南舊地鋹因唐使而驛書答唐主言甚不遜唐主上其書宋主乃以潘美爲桂州道行營都部署尹從珂爲副以伐之時南漢舊將多以防構誅死宗室剪滅殆盡掌兵者惟宦官數輩自南漢主晟以來耽於遊宴城壁濠隍多餙爲宮館池沼樓檻皆毀兵器及腐及聞有宋師內外震恐乃遣龔澄樞馳往賀州畫守禦防宋前鋒至芳林澄樞遁還宋遂圍賀州南漢諸文臣皆請起故將潘崇徹南漢主不從遣伍彥柔將兵援賀潘美聞彥柔至潛以奇兵伏南鄕岸彥柔夜泊南鄕艤舟岸側遲明挾彈登岸踞胡牀指揮而宋伏兵卒起彥柔眾大亂死者十七八擒彥柔斬之梟其首以示城中城遂破美督戰艦聲言順流趨廣州南漢主憂迫計無所出乃以潘崇徹爲都統領眾三萬屯賀江會美徑趨昭州崇徹但擁眾自保而已美乘勝克昭州進防桂連二州南漢主聞之謂左右曰昭桂連賀夲屬湖南今】

【北師取之足矣吾知不復南也】

廣義【或曰宋於蜀曰伐於北漢曰侵則固聞命矣若於南漢則未甞見其有辭而書曰伐者何哉曰南漢之罪不容誅矣何謂無辭觀其窮奢極欲殺人如艸菅此固天吏之所當伐者也況宋主徳政大修正於時之天吏也且其答書唐主言甚不恭其可伐之罪亦甚明矣書曰伐者此固書法之當也夫何疑哉】

十一月契丹入宋定州宋將田欽祚戰卻之

【契丹以六萬騎入定州宋主命田欽祚領兵三千禦之欽祚與敵戰蒲城敵騎少卻乘勝至遂城敵圍之數日欽祚度城中糧少整兵開南門突圍一角出其兵至保塞軍中不亡一矢宋主喜謂左右曰敵數犯邊塞以二十匹絹購一敵人首其精兵不過十萬人止費我二百萬匹絹則敵盡矣自是益修邊備】

十二月南漢將李承渥帥兵拒宋潘美進擊大敗之遂防韶州

【南漢主以李承渥爲都統將兵十餘萬陣於蓮花峯下南漢人教象爲陣每象載十數人皆執兵仗凡戰】

【必致陣前以壯軍威潘美集勁弩射之象奔踶乘者皆墜反踐承渥軍軍遂大敗承渥僅以身免美進防韶州韶漢之北門也鋹聞韶破窮蹙不知爲計始令塹廣州東壕顧諸將無可使者宮媼梁鸞眞薦其養子郭崇嶽可用南漢主以爲招討使與大將植廷曉統軍六萬屯馬逕以禦宋師崇嶽無謀勇惟日禱於鬼神而已】

發明【欲觀國之治亂當於人才用捨觀之方是之時劉鋹昏庸羣小用事龔澄樞以欺誕而寵擢潘崇徹以忠正而廢棄邵廷琄以直亮而誅夷李承渥以柔佞而進用然猶未也伍彥柔以巽懦爲將帥郭崇嶽以庸才爲統軍劉鋹進退人才𨿽不止此而其大要亦無不然是以政事安得而不】

【紊國家安得而不亡故綱目於宋興師而曰伐所以罪漢而予宋也其垂戒後世之意切矣】

北漢以僧繼顒爲太師兼中書令

【繼顒夲劉氏孽子以宗姓授鴻臚卿甞遊華嚴見地有寶气乃於團柏谷置銀募民鑿山官收十之四繼顒自督所獲卽倍於民時北漢主多內寵繼顒獻首數百副北漢主大喜遂有是命】

發明【昔後唐用伶人爲刺史綱目譏之蓋成湯立賢無方固亦有焉未聞無借孽子爲大臣者也掲而書之所以志北漢亡國之夲】

【辛宋開寶四年○是嵗宋滅南未漢唐攺號江南凡三國一鎭】春二月宋潘美大破南漢兵於馬逕遂克廣州南漢主鋹降

【潘美克英雄二州潘崇徹以其眾降美進次隴頭漢主遣使請和且求緩師美不許進兵馬逕去廣城十里砦於雙女山下漢主聞之取舶船十餘載金寶妃嬪欲入海未及發宦者樂範與衛兵千餘盜舶船走漢主懼遣其左僕射蕭防奉表詣軍門乞降美卽令人送防赴汴漢主欲遣其弟保興率百官出迎郭崇嶽止之乃復爲扞禦之備又遣保興率國內兵拒宋植廷曉謂崇嶽曰北軍乘席捲之勢其鋒不可當吾士旅𨿽眾然皆傷疲之餘今不驅防而前亦坐受其斃矣廷曉乃領前軍據水而陣令崇嶽殿後旣而宋師濟水廷曉力戰不勝死於陣崇嶽奔還其柵潘美謂諸將曰彼編竹木爲柵若篝火焚之必擾亂因而夾擊之此萬全之防也遂分遣丁夫人持二炬間道造其柵會暮夜萬炬俱發天大風煙埃紛起南漢軍大敗崇嶽死於亂兵龔澄樞李托相與謀曰北軍之來利吾國中珍寶爾今盡焚之使得空城必不能久駐也乃縱火焚府庫宮殿一夕皆盡明日鋹出降美入城俘其宗室官屬送汴有宦者百餘輩盛服請見美曰是椓人多矣吾奉詔伐罪正爲此等悉斬之凡得州六十縣二百四十】

發明【宋自用兵以來克賀昭防韶州克廣州勢如破竹無與敵者南漢之無人可知矣及宋師臨境南漢君臣不能背城一戰同死社稷而乃相率迎降恬然無恥於乎遷國以圗存者權也守正而效死者義也縱不能遷國以圖存獨不能守正而效死乎夫何偸生苟免服爲臣僕使社稷爲墟】

【生民塗炭豈不深可惜哉若鋹者難乎免於春秋之責矣】

宋加潘美山南東道節度使○夏六月宋誅南漢宦者龔澄樞李托賜劉鋹爵恩赦侯

【鋹至汴宋主遣呂餘慶問鋹反覆及焚府庫之罪鋹歸罪龔澄樞李托明日有司以帛系鋹及其官僚獻於廟社宋主禦明徳門遣刑部尙書盧多遜宣詔責鋹鋹對曰臣年十六僣位澄樞等皆先臣舊人毎事臣不得專在國時臣是臣下澄樞是國主遂伏地待罪宋主命大理卿髙繼申引澄樞托斬於千秋門外】

【釋鋹罪賜襲衣冠帶器幣鞍馬授檢校太保右千牛衞大將軍封恩赦侯鋹體質丰碩眉目俱竦有口辧性絕巧甞以珠結鞍勒爲戲龍之狀極其精妙以獻宋主謂左右曰鋹好工巧習以成性儻能移於治國】

【豈至滅亡哉鋹在國時多置酖毒臣下一日從宋主幸講武池從官未集鋹先至賜以巵酒鋹疑有毒泣曰臣承祖父基業違拒朝廷勞王師致討罪固當誅陛下旣待臣以不死願爲大梁布衣觀太平之盛未】

【敢飲此酒宋主笑曰朕推赤心於人腹中安有此事命取鋹酒自飲而別酌以賜鋹鋹大慙謝】發眀【甞觀易之噬嗑初九屨校滅趾旡咎聖人發其義於繋辭以小懲大誡爲小人之福至於上九荷校滅耳凶聖人復發其義以爲惡積而不可掩罪大而不可解是以荷校而滅沒其耳爲凶之極南漢宦官之禍不幸類是妨賢病國欺君虐民南漢茍有英明之主治之於防而如屨校滅趾可也夫何其勢浸盛凶熖爍人以至社稷爲墟生民塗炭正所謂惡積而不可掩罪大而不可解者尙何說之有哉宦官恣橫漢不能誅而宋誅之鋹獨無愧於心耶故綱目直書宋誅南漢宦者其所以泄天地神人之憤垂戒深矣疾惡嚴矣】

廣義【觀分注載宋主待鋹之事則知其豁達大度出於天性然也所謂帝王自有眞其美可勝言哉】

宋禦史中丞劉溫叟卒

【溫叟爲中丞十二年屢求解職宋主難其代不許至是卒溫叟重厚淸介好古執禮一日晚過明徳門西闗前宋主方與中黃門數人登樓溫叟知之令傳呼依常而過翌日請對且言人主非時登樓則下必希望恩賞臣所以呵道而過欲示眾以陛下非時不登樓也宋主善之】

冬十月朔日食○十一月唐貶國號曰江南遣使朝宋【唐主事宋甚謹每聞宋有嘉慶吉凶之事必遣人貢獻弔賀外示畏服內實修備及南漢亡懼甚使其弟從善上表於宋乞去國號攺印文爲江南國主且請賜詔呼名宋主許之唐主乃貶損制度下書稱教攺】

【中書門下省爲左右內史府尙書省爲司防府其餘官稱多所更定先是唐主以銀五萬兩遺趙普普以白宋主宋主曰此不可不受但以書答謝少賂其使者可也普辭宋主曰大國之體不可自爲削弱當使之弗測及従善來朝常賜外宻賚白金如遺普之數唐君臣皆震駭服宋主之偉度】

發明【凡綱目所書皆經世大訓此何以書罪唐也爲國者當自彊貶號與否何預焉不知守國自貶以求媚於人其防王爵卑先祖甚矣書唐貶國號曰江南甚惡之也其與戰國衛貶號侯貶號君其義同耳觀者詳之】

廣義【史稱唐主遺普白金太祖以爲可受及従善來朝常賜外宻賚白金如遺普之數唐之君臣皆服其偉度臣則以爲不然宻賚者正欲使普聞之適足以愧其心如漢文之於張武是也不然何其所賚者如遺普之數焉噫唐之君臣但知太祖之偉度焉足以知太祖之所以待普者哉方當有事於唐而不顯普之失者太祖善處之術也】

河決澶州

【東滙於鄆濮壊民田廬宋主怒官吏不卽以聞通判姚恕坐棄市恕初爲開封判官謁趙普閽者不卽爲通恕怒而去普由是憾之竟坐法誅投其屍於河】

發明【和气致祥乖气致異乃理勢之必然也故豕立伯有之事偏見於春秋之世山崩川竭之應毎生於戰國之時值斯之際天下未一生民未寜災異之來必矣然澶州乃宋地曷不書宋河決澶州而槪書河決澶州災在天下也若止書宋則是天之警省豈止於宋而已哉綱目之爲斯世惜亦深切爾如春秋書梁山崩同意】

【壬宋開寶五年○是申歳凡三國一鎭】春二月江南主殺其南都畱守林仁肇

【初仁肇宻陳淮南戍兵少宋前已滅蜀今又取嶺南道逺師疲願假臣兵數萬自壽春徑渡復江北舊境彼縱來援臣據淮禦之勢不能敵兵起日請以臣叛聞於北朝事成國享其利敗則族臣家明陛下無二心江南主不聽又沿江巡檢盧綘募亡命習水戰屢破吳越兵於海門亦甞說江南主曰吳越仇讐也他日必爲北朝犄角臣請詐以宣歙叛陛下聲言討臣且乞兵吳越至則躡而攻之其國可取江南主亦不用宋忌仁肇威名賂其侍者竊取仁肇畫像懸別室引江南使者觀之問何人使者曰林仁肇也曰仁肇將來降先持此爲信又指空館曰將以此賜仁肇使者歸白江南主江南主不知其間鴆殺仁肇】發明【唐主可謂下愚不移者矣旣畏宋之侵伐貶號稱臣事之甚謹殊不知徒示削弱何益之有茍偸目前之安曷若自彊其國春秋吳信防而殺伍員戰國趙被間而殺李牧楚項羽被間而不用範增南史宋被間而殺檀道濟此皆昏君闇主之通患不旋踵而國爲他人所滅矣仁肇乃江南之人傑觀其深謀逺慮迥出人表茍或用之則土地開拓而國未遽亡夫何因宋之間遂鴆殺之於】

【乎抑不知宋之所憚者仁肇耳仁肇旣誅則江南長城已壊𨿽欲久有其國烏可得哉殺非以罪故書殺而不去其官】

廣義【李煜之有仁肇項羽之有範增也太祖之間李煜陳平之間項羽也項羽亡於漢髙李煜亡於宋祖一轍矣】

夏五月大雨河決宋主出宮人

發明【災異頻仍董子以爲天心之仁愛故逆賊風雨足以致黃龍之治平景星慶雲足以致開元之稅駕能修其徳化災爲祥不能修徳災異之來必矣綱目自庚申至於壬申十有三年而書日食六河決二大雨一當時之君未甞見其有省已責躬之實惟此書大雨河決而宋出宮人較諸列國則宋亦庶防焉耳故特書以予之】

○秋九月朔日食○宋以辛仲甫爲四川兵馬都監【宋主問趙普以文臣有武幹者普以左補闕辛仲甫對宋主遂用之因謂普曰五代方鎭殘虐民受其禍朕今用儒臣幹事者百餘人分治大藩縱皆貪濁亦未及武臣一也】

【癸宋開寶六年○是酉歲凡三國一鎭】春三月鄭王郭宗訓卒宋人葬之諡曰周恭帝

【鄭王卒宋主素服發哀輟朝十日諡曰周恭帝還葬慶陵之側號曰順陵】

發明【綱目於宗訓恆書名此書姓何罪之也不能自彊挈國授人故斥其姓名比同賤者絕之之詞也然書卒何予存厚也自廢至是十四年矣書宋人葬之何予宋人也綱目予存厚苟有禮於先代必以國書之書諡恭帝何所以重予宋也此固書法之深意學者所當詳察焉】

廣義【書曰人者惡之也】

宋初殿試貢士

【翰林學士李昉知貢舉有進士徐士亷訴昉用情取捨宋主乃擇終塲下第並已舉者親禦講武殿給紙筆別試得進士諸科百二十五人皆賜及第且賜錢二十萬以張宴會責昉爲太常少卿殿試遂爲永制】發明【欲得乎眞才須精於遴選宋主前命覆試貢士此命殿試貢士則其惓惓於求賢之意切矣豈不曠古而僅見者哉特書曰初蓋予之也】

廣義【分注備載宋主覆試之事其英特蓋可見矣宋之得人豈無自哉】

夏五月宋行開寶通禮

【初宋主命李昉劉溫叟重定開元禮附以國朝制度損益爲書二百卷號通禮至是行之】

交州丁璉入貢於宋宋封璉爲交阯郡王

【梁末交州士豪曲承美乘中國之亂據有十二州之地南漢遣將李知順攻承美執之置交阯節度使幹徳初節度使吳昌文死其參謀吳處玶等爭立攝讙州刺史丁部領擊敗處玶等自領交州帥號大勝王署其子璉爲節度使尋遜璉位漢旣亡璉入貢於宋宋授璉靜海軍節度使加封爵】

發明【古人於取捨之際甚明而後人則惑之孟子曰可以取可以無取取傷亷可以與可以無與與傷惠交州中國之地不幸而陷於逆竪之籍逓相推據僣號稱王誠天討之所宜加也玆因入貢遽錫封爵則是可以取而不取不當與而與之均失之矣遂使中華故地流入蠻荒迄於今而未復可勝惜哉綱目據事直書交譏之也】

宋武寧節度使髙繼衝卒○秋八月宋趙普免

【普獨相十年爲政頗専甞以私怨誣馮瓉李美李檝以贓論死廷臣多忌之宋主甞幸其弟防吳越遣使致書於普及海物十瓶置於廡下未及發而宋主至倉卒不暇屏宋主顧問何物普以實對宋主曰海物必佳卽命啟之皆子金也普皇恐謝曰臣未發書實不知宋主曰第受之彼謂國家事皆由汝書生耳時官禁私販秦隴大木普遣親吏詣市屋材聨巨筏至汴治第吏因之竊貨大木冒稱普市貨鬻都下三司使趙玭以聞宋主大怒卽欲逐普王溥力爲救解得止盧多遜與普不協數因入對短普宋主滋不恱初雷徳驤之貶商州也知州奚希普意奏徳驤怨望坐削籍流靈武其子有鄰意普害之擊登聞鼔訴中書不法事宋主怒悉下禦史獄鞫實始疑普詔呂餘慶薛居正與普更知印押班奏事以分其權普不自安求罷政遂出爲河陽三城節度使以有鄰爲祕書省正字召徳驤爲祕書丞普至河陽上表自訴曰外人謂臣輕議皇弟開封尹皇弟忠孝全徳豈有間然矧昭憲皇太后大漸之際臣實預聞顧命知臣者君願賜昭鑑宋主手封其表藏之金匱○時呂餘慶以疾解職宋主以薛居正沈義倫同平章事餘慶宋主霸府元僚趙普李處耘先進用餘慶恬然不以介意及處耘與普得罪餘慶悉爲明辧時稱長者】發明【按劉氏書法凡免官而書某人免者可免者也普以可免書原情也蓋宰相代天理物宜以平心處之公爾忘私國爾忘家庶幾不愧是職也普獨相十年得君如彼其專行政如彼其久然而擅權自恣挾怨妨賢好利而陰受吳越間金假公而私市秦隴大木則是失爲相之道慙徳多矣故綱目直書普免以著其罪】

廣義【抑考趙普周之滁州判官也及事太祖謀謨贊畫言聽計從他人卒未之及夫何不自揣量受贓無恥卒至於敗果何心哉噫士之守節猶女之守身也女之失身者𨿽潔不足以爲潔況不潔哉士之失節者𨿽亷不足以爲亷況不亷哉易曰勿用取女見金夫不有躬無攸利其普之謂乎】

宋主封其弟光義爲晉王班宰相上

【又以弟光美兼侍中子徳昭同平章事】

冬十二月宋起復盧多遜參知政事

【多遜敏給任數謀多奇中以翰林學士判史館宋主好讀書每取書館中多遜預戒吏令必白已知所取書因通夕閱覽及召對宋主問書中事應答無滯同列皆服拜參知政事未幾以父防去位詔起復之多遜父億有髙識惡其子所爲曰趙普元勲也而小子毀之我得早死不見其敗幸也】

發明【唐徳宗貞元十三年起復張茂宗綱目譏之尹氏曰苫塊不可以處內縗絰不可以吉服躃踴哭泣不可以歌笑燕樂歠粥飲水不可以觴酒豆肉有人心者宜於此焉變矣書起復盧多遜】

【參知政事不惟瀆亂防服之制而亦防人於罪逆不孝之地宋主乖僻若此尙可與論人道乎】

北漢主殺其大內都防檢劉繼欽

【初北漢主爲大內都防檢父鈞以其幼弱命繼欽副之委以禁衛北漢主立親舊多所誅放繼欽遂謝病請罷北漢主曰繼欽但事先帝豈肯爲我盡力耶乃黜居交城尋遣人殺之北漢主性殘忍凡臣下有忤意必族其家自宋主親徵及遣將攻伐因之殺傷不可勝紀大將張崇訓鄭進衞儔故相張昭敏樞宻使髙仲曦等先後俱以防見殺】

發明【凡書殺殺無罪也北漢主以私憤而殺繼欽其惡甚矣故書殺而不去其官所以罪北漢失政刑也】

【甲宋開寶七年○是戌歲凡三國一鎭】春二月朔日食○夏五月江南遣使如宋

【江南主天性友愛弟從善使宋被畱江南主悲戀不已嵗時宴會皆罷作登髙文以見意至是遣常州刺】

【史陸昭符入貢奉手疏求從善歸國宋主不許】

秋九月宋遣曹彬將兵伐江南

【宋主欲伐江南而無名遣知制誥李穆諭江南主入朝江南主將從之其門下侍郎陳喬曰臣與陛下俱受元宗顧命今往必見畱其若社稷何臣𨿽死無以見元宗於九泉矣內史舍人張洎亦勸其主無入朝】

【時喬與洎掌機宻江南主信之遂稱疾固辭且言謹事大朝冀全濟也今若此有死而已穆曰朝與否國主自處之然朝廷甲兵精銳物力富雄恐不易當也宜熟思之無貽後悔江南主不從而遣使求封冊宋主不許命梁迥復使諷之入朝江南主不答迥還宋主乃命曹彬爲西南路行營都部署潘美爲都監曹】

【翰爲先鋒將兵十萬以伐之自王全斌平蜀多殺降卒宋主毎恨之至是彬等入辭宋主誡彬曰江南之事一以委卿切勿暴掠生民務廣威信使自歸順不煩急撃也又曰城陷之日愼無殺戮設若困闘則李煜一門不可加害且以劍授彬曰副將而下不用命者斬之潘美等皆失色彬自荊南發戰艦東下江南屯戍皆謂每嵗宋所遣巡兵但閉壁自守奉牛酒犒師尋覺異於他日池州將戈彥棄城走彬入池州敗江南兵於銅陵進次采石磯】

發明【易曰長子帥師弟子輿屍貞凶然則行師之道貴乎老成之人否則必致輿尸之凶矣宋主以曹彬亷愼命徵江南可謂師之長子其攻戰圗取不嗜殺人之心見焉然江南何以書伐宋諭】

【入朝而不從有詞之可執也故又書伐以予之】

廣義【江南無罪書曰伐者尊中國也】

冬十月宋加吳越王俶升州東南行營招撫制置使【先是俶使判官黃夷簡入貢於宋宋主謂之曰江南彊掘不朝我將討之元帥當助我無惑人言云皮之不存毛將安附尋宻告以師期至是加俶招撫制置使】

十一月宋潘美渡江江南將鄭彥華等拒戰敗走【初江南池州人樊若水舉進士不第因謀歸宋乃漁釣於采石江上乘小舟載絲繩其中維南岸疾櫂抵北岸凡十數往返得其江之廣狹因詣汴上書言江南可取狀請造浮梁以濟師宋主然之以爲右贊善大夫遣使往荊湖造黃黑龍船數千艘又以大艦載巨竹絙自荊渚而下或謂江濶水深古未有浮梁而濟者乃先試於石牌口移置采石三日而成不差尺寸潘美因帥步兵渡江若履平地時江南久不用兵老將皆沒主兵者多新進以功名自負聞兵興踴躍言利害者日數十人江南主以鎭海節度使同平章事鄭彥華督水軍萬人都虞侯杜眞領步軍萬人同逆宋師將行江南主誡之曰兩軍水陸相濟無不防矣彥華以戰艦鳴鼔溯流而上急趨浮梁潘美麾兵擊敗之眞以所部接戰彥華不能救亦敗金陵始戒嚴下令去開寶之號益募民爲兵民以財粟獻者官爵之】

發明【江南危如壘卵正當選將練兵以決勝負夫何用浮薄新進以禦宋師其亡必矣直書敗走交之也】

宋始修日曆

【史館修撰扈蒙請修日曆宋主從之命宰輔日錄時政送史館仍以盧多遜専其職】

廣義【分注云命宰輔日錄時政送史館嗚呼所處若此其心可謂公矣視彼自觀國史者豈不多哉】

禦批續資治通鑑綱目卷一﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷二

【起乙亥宋太祖開寶八年盡丁酉宋太宗至道三年】凡二十三年

【乙亥】宋太祖神徳皇帝開寶八年【是嵗江南亡惟北漢至太平興國四年乃亡】春二月曹彬大敗江南兵於秦淮進圍金陵

【彬連破江南兵於白鷺洲新林港遣田欽祚攻溧水江南統軍使李雄謂諸子曰吾必死於國難爾曹勉之父子八人皆沒於陳欽祚遂克溧水彬大軍進次秦淮江南兵水陸十萬陳於城下時舟楫未具潘美率兵先赴令曰美提驍果數萬人戰勝攻取豈限此一衣帶水而不徑渡乎遂渉水大軍隨之江南兵大敗馬軍都虞侯李漢瓊率所部取巨艦實以葭葦乘風縱火防其城南水寨又防關城守陴者爭遁溺死千計】

發明【宋建隆初曷爲分注其年號而此大書何天下未一宋亦列國耳故細書之今此大書者按凡例宋得天下頗唐故開寶八年大書如武徳七年例是亦史外傳心之要法也】

江南誅其將皇甫繼勲

【初陳喬張洎爲江南主謀請所在堅壁以老宋師江南主弗憂也日於後苑引僧及道士誦經講易髙談不卹政事軍書告急非徐元楀等莫得通宋師駐城下累月江南主猶不知時兵事皆屬神衛統軍都指揮使皇甫繼勲繼勲責貴驕初無效死意但欲其主速降而口不敢每與眾言輙云北軍彊勁誰能敵之聞兵敗則喜曰吾固知其不勝也偏裨有募死士欲夜出邀宋師者繼勲必杖其背拘囚之一日江南主自出巡城見宋師列柵旌旗滿野知爲左右所蔽始驚懼收繼勲付獄殺之遣使召神衛軍都虞候朱令贇以上江兵入援】

發明【春秋衛人殺州吁傳曰伐稱人責詞也殺州吁稱人眾詞也其殺州吁則石碏謀之而使右宰醜蒞也變文稱人則是人人皆有欲討之心亦夫人之所得討也繼勲職専統軍不能捍禦欺君蒙蔽縱敵圍城其罪甚矣然殺之者江南主之綱目取法春秋變文書江南誅其將皇甫繼勲則是人人欲討見一國之人誅之也其討亂賊之防嚴哉】

廣義【皇甫繼勲書曰誅者正其賣國之罪也𨿽噬臍無及矣】

三月契丹遣使來通好

【契丹涿州刺史耶律琮貽書宋知雄州孫全興請通好全興以聞宋主命答書許之契丹乃遣使詣宋復遣人告北漢以通好於宋無妄侵伐北漢主聞命慟哭謀出兵攻契丹宣徽使馬峯固諫乃止】

夏四月吳越王俶取江南常州

【俶旣受宋命以沈承禮權知軍務而自率兵五萬攻常州丞相沈虎子諫曰江南國之藩蔽今大王自撤其藩蔽將何以衛社稷乎不聽進兵防其關城又敗其軍於北界遣兵攻江陰宜興皆下之遂防常州江南主貽俶書曰今日無我明日豈有君一旦明天子易地酬勲王亦大梁一布衣耳俶不答以書上宋宋主優詔褒之】

發明【取者收奪之名聲罪伐人而彊奪其土地者也錢俶是舉可謂不思之甚矣秦始皇欲滅六國厚賂齊王與之結好齊信之而不出兵以救五國𨿽偸安四十餘年厥後五國甫滅而齊亦爲所虜矣江南吳越之藩蔽共爲唇齒之邦宋之先江南者譬猶蠶食自近以及逺然而結好吳越非誠心也恐其連師拒宋勢弗能支故耳江南旣亡吳越孤立唇亡則齒豈有不寒者乎俶誠有愧於沈虎子之言矣故書取江南常州非所以予之實所以譏之也此與春秋書虞師滅下陽同意】

彗星見東方○秋七月朔日食

發明【嚴恭寅畏所以興商夙夜畏威所以隆周太祖祗懼天戒無愧古人然而天變之屢形者兵戈未息民瘼未寜故也星日示變天之告戒勤矣其如天下未一何被弒而終國嗣未絕天亦莫如之何也已書之亦所以哀之也】

○遣使如契丹

【呂中曰和非中國得已之計也然和出於彼則和可堅和出於我則和易敗太祖專任邊將來則拒之去則禦之且未甞遣一騎出境亦未甞命一使通和必待其邊臣貽書而後命邊臣以答之必待其來聘有】

【禮而後遣通和之使以報之得中國之體矣】

發明【前書契丹遣使來通好則是契丹求通於中國也古之王者待逺邦必持大體侵軼則示之以威畏服則接之以禮苟求通而不答之則是失撫綏之道曲在中國耳故太祖因其求通而遣使以往得中國之體矣書以予之宜也】

冬十月江南主使徐來乞緩師不許

【江南都虞候劉澄以潤州降江南主危迫遣學士承防徐鉉求緩師至言於宋主曰李煜無罪陛下兵出無名煜以小事大如子事父未有過失柰何見伐宋主曰爾謂父子爲兩家可乎不能對而還逾月江南主復遣乞緩師以全一邦之命見宋主論辧不已宋主按劍怒曰不須多言江南亦有何罪但天下一家臥榻之側豈容他人鼾睡邪皇恐辭歸】

發明【乞者卑屈請求之謂江南此舉誠技窮矣所謂竈突炎上燕雀顏不變不知禍之將及已也時宋削平諸國旣及江南勢如破竹師焉肯緩正猶盜竊人財而謂之姑徐徐云爾盜豈捨之而他適哉據事直書失自見矣】

廣義【昔者孔子謂子貢曰不辱君命可謂士矣今徐如子事父之言可謂辱君之命者也惟其辱君之命此所以來父子無兩家之說耳當是時也唐之國勢危如一發之引千鈞諛宋亦亡不諛亦亡爲者則當曰我主無罪陛下兵出無名以小事大從古爲然非今獨爾今陛下興無名之師伐無罪之國後世必謂陛下利人土地將不得爲令主也且興師問罪必有其辭昔管仲以包茅不入貢責楚其辭可謂當矣然曰昭王南徵不返此所以致楚人之不服也今陛下加兵江南不知江南何罪陛下何辭若使江南罪狀昭彰陛下伐之又何辭焉若陛下無故伐人之國又決意不肯班師則臣死於君君死社稷乃其分也今小國且欲與陛下定是非於萬世奚暇計一朝之彊弱哉如此則宋主之語必爲之塞而其師之還否非所計焉惜乎鉉不及此而遽有如子事父之言見其卑矣】

曹彬將王明大破江南兵於皖口獲其都虞候朱令贇【朱令贇自湖口入援眾號十五萬順流而下將焚采石浮梁彬聞之遣戰櫂都部署王明宻令人樹長木於洲渚間若帆檣之狀令贇望見疑有伏逗撓不敢進明因移檄諸將犄角襲之令贇乘大航建大將旗鼓至皖口明合步軍將劉遇急攻之令贇勢促因縱火拒戰會北風甚火反及之遂大潰遂擒令贇金陵獨恃此援由是孤城愈危蹙矣】

發明【獲者賤詞也曷爲賤之罪令贇也時江南危迫獨恃此援當委身拒戰麾眾爭先以救君父之難可也夫何輕慮淺謀爲彼所襲則令贇安能逃其失律之罪乎】

十一月曹彬克金陵江南主煜降門下侍郎陳喬死之【彬遣人謂江南主曰事勢如此所惜者一城生聚耳若能歸命防之上也某日城必破宜早爲之所江南主不聽一日彬忽稱疾不視事諸將皆來問疾彬曰余之疾非藥石所能愈惟須諸君誠心自誓以克城之日不妄殺一人則自愈矣諸將許諾共焚香爲誓明日彬卽稱愈又明日城陷初陳喬張洎約同死社稷然洎實無死志至是喬徑入白江南主曰今日國亡願加顯戮以謝國人江南主曰此乃歷數卿死無益也喬曰縱不殺臣臣何面目以見士人乎遂自經死勤政殿學士鐘倩朝服坐於家兵及門亦舉族死之江南主率臣僚詣軍門請罪彬慰安之待以賔禮請煜入宮治裝彬以數騎待宮門外左右宻謂彬曰煜入或不測柰何彬笑曰煜素愞無斷旣已降必不能自引決煜治裝畢遂與其宰相湯悅等四十五人赴汴京彬自出師至凱旋士眾畏服無敢輕肆克城之日兵不血刃凡得州十九軍三縣一百八十防至】

【羣臣稱賀宋主泣曰宇縣分割民受其禍攻城之際必有橫罹鋒刃者實可哀也命出米十萬賑防之徐一防曰蘇軾有云正統者猶云有天下云爾宋太祖旣受周禪平荊湖蜀漢江南吳越恐悚待命所未臣者獨河東一彈丸地可以謂之有天下矣朱子乃曰如以正統則秦晉隋初未可當必並六國滅吳陳而後歸之如夲朝亦必並河東而後可據朱子之說而以當時大勢度之六國之眾可以敵秦初之秦吳陳帝有江南可以敵晉初之晉隋初之隋區區河東而欲敵宋初之宋以一敵九小大不敵昭然可見此蓋一時答問云然非其終身不易之定論也】

發明【國君死社稷在禮所當然春秋之法諸侯不生名失地則生而名之比同賤者絕之之詞也李煜坐致困憊不能一決金陵旣破率眾迎降可愧之甚江南諸臣無一死節獨陳喬斷以大義】

【從容就死蓋亦難焉觀其對主之言曰今日國亡願加顯戮以謝國人至今凜凜猶有生气煜獨無愧於心乎蜀之亡而死節者髙彥儔江南之亡而死節者陳喬皆亡國之善詞也故綱目以全節予之垂法深爾】

廣義【陳喬之死國君子固多其義焉臣則以爲喬之死無益於國也歷觀李煜之嗣唐信浮屠逆忠良縱奢侈隳政事嬖近習五者乃亡國之大端煜皆溺而不止當是時也陳喬何不諭之於道而使煜爲令主耶昔者孫皓暴虐晉將伐之張華以爲恐吳人更立令主江南未可圗也幸而李煜聽喬之諫而攺易轍宋豈易圗哉諫而不從自當行已之志以盡大臣之道考之於冊未甞見喬進一諫疏出一忠言至此而死則亦徒死而已果何益哉昔豫讓之死智氏似矣君子謂智伯貪地】

【不已讓無一言以止之而徒爲之報仇亦非忠智之士況喬乎臣故於綱目予喬之死姑廣其義以與識者道豈喬之死而不足以激勸人心也哉】

【丙子】九年【十二月太宗皇帝太平興國元年】春正月曹彬振旅而還詔賜李煜爵違命侯

【彬俘江南主李煜還汴帝禦明徳門以煜甞奉正朔命勿宣露布止令煜君臣白衣紗防至樓下待罪詔並釋之賜冠帶器幣鞍馬有差授煜檢校太傅右千牛衛上將軍封違命侯子姓從官皆錄用之因赦天下帝責張洎曰汝教煜不降使至今日因出洎所艸召上江援兵蠟丸書示之洎謝曰書實臣所爲犬吠】

【非其主此其一耳他尙多今得死臣之分也帝奇之以爲太子中允史臣曰張洎初勸李煜勿降旣而不能死之犬吠非主之對徒以辧舌僥幸得免厥後揣摩百端讒毀正直利口之士鮮不爲反覆小人也】發明【書軍還多矣未有書振旅而還者書振旅而還特筆也其特筆何嘉全師也彬還師不亡一鏃所謂萬全之師矣特筆於策深嘉曹彬也】

二月以曹彬爲樞宻使

【初彬之伐江南也帝謂曰俟克李煜當以卿爲使相潘美預以爲賀彬曰不然夫是行也仗天威遵廟謨乃能成事吾何功哉況使相極品乎美曰何謂也彬曰太原未平耳及還帝謂曰夲授卿使相然劉繼恩未下姑少待之美視彬防笑帝詰之美以實對帝亦大笑乃賜彬錢五十萬彬退曰人生何必使相好官不過多得錢耳未幾乃拜樞宻使】

廣義【分注載彬曰人生何必使相好官不過多得錢耳是言也所謂前言戲之耳亦非名教中之說觀者以意逆志可也曾謂彬之廉而有是乎哉】

吳越王俶來朝

【帝謂吳越使者曰元帥克毘陵有大功竢平江南可暫來與朕一相見以慰延想卽當復還朕三執圭幣以見上帝豈食言乎至是俶與妻孫氏子惟濬入朝帝賜禮賢宅以居親幸宴之賞賚甚厚賜俶劍履上殿書詔不名命與晉王敍昆弟之禮俶固辭乃止畱兩月遣還賜以一黃袱封識甚固戒俶曰途中宜密】

【觀及啟之則皆羣臣乞畱俶章疏也俶益感懼】

發明【春秋桓七年谷伯綏來朝鄧侯吾離來朝傳曰春秋之法諸侯不生名谷伯鄧侯何以名桓天下之大惡執之者無禁殺之者無罪谷鄧越國逾境相繼而來朝卽大惡之黨故特貶而書名】

【與失地滅同姓者比焉錢俶輕棄社稷來朝宋邦幾致拘執若俶者難乎免於春秋之責矣】廣義【觀宋祖待俶如此蓋可以知其度之宏矣】

三月以子徳芳爲貴州團練使○帝如西京夏四月郊

大赦

【帝以江表底定方內大同欲西幸以行郊禮三月如西京次鞏縣遂拜安陵賜河南今年田租之半奉陵戶復一年至洛陽四月祭天地於南郊都民垂白者相謂曰我輩少經亂離不圗今日復觀太平天子儀衛有泣下者祭畢大赦宴賜親王羣臣有差】

還宮

【帝欲畱都洛陽羣臣咸諫弗聽晉王光義言其非便帝曰遷河南未已終當居長安耳光義問其故帝曰吾欲西遷據山河之勝以去冗兵循周漢故事以安天下也光義曰在徳不在險力請還汴帝不得已從之因嘆曰不出百年天下民力殫矣】

曹翰屠江州殺江南守將胡則

【江南州郡皆降獨江州指揮使胡則殺刺史謝彥實集眾固守曹翰圍之四月餘則力屈被執翰殺之因縱兵悉取貲財而屠其民】

發明【天之生人均稟同賦惻隱之心人皆有之故見孺子入井尙有怵惻隱之心況屠戮千萬人乎胡則固守江州四月不下乃其臣職之當然耳翰旣克城於胡則厚禮而釋之於百姓撫慰而安之斯爲王者之師仁人之心也夫何甫得江州逞其私憤殺胡則屠百姓而元元生靈靡有孑遺江州之民奚罪焉嗚呼旣亡惻隱安得爲人厥後子孫丐乞於市此蓋天道之昭報爾故綱目據事直書以著其殘暴之罪】

秋八月遣侍衛都指揮使黨進率兵伐漢九月敗漢兵於太原契丹救之

【帝命黨進潘美楊光美牛思進米文義率兵分五道以攻太原又遣郭進等分攻忻代汾沁遼石等州諸將所向克防進敗北漢兵於太原城北漢主急求救於契丹契丹主遣其相耶律沙救之】

帝幸晉王光義第

【帝友愛光義數幸其第恩禮甚厚光義甞有疾親爲灼艾光義覺痛帝亦取艾自炙毎對近臣言光義龍行虎步他日必爲太平天子福徳非吾所及也】

冬十月帝崩晉王光義卽位

【癸丑帝崩甲寅晉王卽位號宋後爲開寶皇后遷之西宮○李燾云上不豫夜召晉王屬以後事左右皆不得聞但遙見燭影下晉王時或離席若有所遜避之狀旣而上引柱斧戳地大聲謂晉王曰好爲之已】

【而帝崩顧命大事也實錄正史皆不能記惜哉○帝享年五十性孝友節儉質任自然不事矯餙一日罷朝坐便殿不樂者久之左右請其故曰爾謂天子容易爲邪早作乘快誤決一事故不樂耳宮中葦簾緣用靑布常服之衣澣濯至再永康公主甞衣貼繡鋪翠襦帝曰汝服此眾必相效禁之主一日勸帝以黃金餙肩輿帝曰我以四海之富宮殿餙以金銀力亦可辦但念我爲天下守財耳豈可妄用初頗好獵一日逐兔馬蹶墜地因引佩刀刺馬殺之旣而悔曰吾爲天下主輕事田獵又何罪馬哉自是不復獵尢注】

【意刑辟甞讀二典嘆曰堯舜之罪四凶止從投竄何近代法网之宻邪故定爲折杖法以逓減流徒杖笞之刑自開寶以來犯大辟非情理深害者多得貸死惟贓吏棄市則未甞貰史臣曰太祖得國視晉漢周亦豈甚相絕哉及其發號施令名藩大將俯首聽命四方列國次第削平建隆以來釋藩鎭兵權繩贓吏重法以塞禍亂之源州郡司牧下至幕職躬自引對務農興學愼罰薄斂與世休息迄於丕平治定功成】

【制禮作樂傳之子孫世有典則遂使三代而降考論聲名文物之治道徳仁義之風無讓於漢唐規模可謂逺矣】

發明【顧命之是非論者多矣然宋史及通鑑皆備載之至綱目一切削去止存李燾之說又按凡例或事有可疑正史不載而傳聞彰著者略述於目之末以圈隔之此疑以傳疑也然顧命大事而實錄正史皆不能記是必當時諱之也胡爲綱目亦不敢正名其事耶夫使太祖有疾則太子諸王與用事大臣皆當入侍萬一帝崩而傳位則大臣亦當相率同列稱領遺詔推戴晉王則是眞僞】

【了然在目而授受明矣旣不能然乃悉聽羣閹所爲果何謂耶且顧命天下之大事也以顧命大事尙莫能明則天下之事更有大於此者乎不然綱目何不書傳位而書之若此春秋隠弒鐘巫而桓】

【立禮之正也而傳且曰桓公與聞乎故而書卽位著其弒立之罪深絕之也美惡不嫌同詞用是而觀則𨿽信傳信而疑傳疑按以春秋之法則晉王不能逃桓公之責矣此綱目是非之斷也】廣義【臣甞以宋太祖傳弟之事失有三人焉一失於杜後之不公二失於太祖之不明三失於太宗之不義何也蓋位者天之位非人之所得私也茍以人而不以天必將起釁召禍蓋有不可勝言者矣尙何以安厥位爲望哉觀夫杜後有曰國有長君社稷之福也斯言也杜氏閔周之亡於幼主故也使其不賢其如長何信斯言也則古人委裘遺腹之事謬矣至若太祖承母之訓似矣獨不思夫自傳賢之後必以傳子爲正間有不於子而傳於弟者未聞其有不亂也況婦人無專夫死從子乃其職也太祖何獨昧於此哉及夫太宗則又不顧禮義而爲之耳當夫兄之禪已也盍曰徳昭嫡長且賢未聞其有過也況陛下創業垂統傳子爲宜臣何功徳而敢冒居此位乎𨿽違母后之】

【言正所以蓋其愆也至於甚不得已則掉臂而爲泰伯夷齊之事不亦可乎嗚呼杜氏以患得患失之心而保天位太祖以曲謹小廉而傳天位太宗以褊急姦貪而攘天位天位一壊於三人之手其】

【不幸孰甚焉大抵以天下與人天下之大事也彼其傳子之常法尙有顧命大臣而爲之證佐況傳弟之異事邪噫傳子而有顧命之臣者豈古人之得已哉無非謹天位而除厲階塞禍源立此樞機周宻之法耳今而普𨿽出守豈無一二顧命大臣邪無顧命之臣而獨召晉王者是太祖有其弟而不有其子也使太祖誠有其弟矣安知後日光義能庇徳昭不乎使太祖不有其子矣又安知徳昭能無觖望之心以生亂乎誠使太祖知有其弟可傳而其子之不可傳一以公天下爲心又孰若不欺人孤寡以取天下爲美乎然權其輕重而論之則杜氏之失爲最太祖之失次之而太宗之失爲不足道也】

以弟廷美爲開封尹封齊王兄子徳昭封武功郡王徳芳爲興元尹

【廷美卽光美也尋詔太祖廷美子女並稱皇子皇女以示一體】

以盧多遜同平章事楚昭輔爲樞宻使○十一月進封劉鋹衛國公李煜隴西郡公○十二月大赦攺元發明【逾年攺元乃古今不易之常禮茍或不幸而遇篡弒之事邊陲之警如漢之光武晉之元帝則不逾年攺元所以示中國之統未絕以安天下億兆之心此蓋應變非常道也今太宗於十二月攺元肆赦又非漢光晉元之比姑徐一月是爲明年何汲汲以殘年爲元年大赦於天下其忍心害理莫此爲甚原其心欲誇示海內以爲太平我之所啟興國我之所基其無兄之心於斯見矣故綱目特書十二月大赦攺元不惟譏之而實有以誅其心也】

廣義【抑考宋太祖崩於開寶九年十月壬子夜甫甲寅而太宗遂卽位況才二月而遽攺元且不過一月則是明年丁丑矣於丁丑而攺元無乃不可乎今於十二月而攺元則是上冒太祖開寶九年而爲太平興國之元年也何忍爲之語曰是可忍也孰不可忍也且崩年攺元亂世事也太宗何甘心而不顧邪蓋太宗急於得國譬則饑者甘食渇者甘飲故於飲食𨿽失其正而不暇擇也由】

【是觀之則其授受之是非蓋不待辧而自明矣】

○詔羣臣論列者卽時引對

【富弼曰太宗求治之切故詔羣臣論事欲靣奏者卽時引對此言路所以無壅也自後臣僚非差遣合上】

【殿者不得對亦有朝臣乞上殿敷奏邊事逾月不得報邊事尙拘常例況邊事乎】

發明【治天下者莫病於上情不能下達下情不能上通是故乾上坤下天地不交則爲否坤上干下天地相交則爲泰舜好問好察禹拜昌言良以此也太宗詔羣臣論列者卽時引對則下情上達言路庶幾無壅也太宗求治之切何其至哉故綱目掲而書之所以不沒其善耳】

初詔諸道轉運使紏察官吏○罷河東兵

發明【察官吏則勸懲之法行罷河東兵則撫字之道著皆爲國之善政也故備書予之】

【丁丑】太宗皇帝太平興國二年春二月賜禮部進士呂蒙正等及第

【初太祖幸洛陽張齊賢以布衣獻策條陳十事內四說稱防齊賢堅執其餘防皆善太祖怒令武士拽出之及還語帝曰我幸西都惟得一張齊賢我不欲爵之以官異時可使輔汝爲相也是時齊賢亦在選中有司失於掄擇寘於下第帝不恱故一榜自呂蒙正以下盡賜及第】

發明【按書法綱目非元年不書號此二年也曷爲書之攺元於去年也去年分注甞細書太宗皇帝太平興國元年矣而此復書太平興國二年旣正其始復誅其心也唐文宗太和二年綱目書親防制舉人而不言所得之人示其不滿之意今而直書其所得之人所以美太宗求才而得實用耳夫豈文宗棄其才而不用者哉此綱目進士書人之意也後皆仿此】

二月帝更名炅○夏四月葬永昌陵

【契丹遣耶律敞防葬尋遣辛仲甫報謝之契丹主問曰聞中朝有黨進者眞驍將仲甫曰名將甚多如進鷹犬之材何可勝數契丹主頗欲畱之仲甫曰信以成命義不可畱有死而已契丹主厚禮遣還】

秋九月容州初貢珠

【初南漢置媚川都令人入海五百尺采珠無日不溺死者嶺南平太祖詔廢之仍禁民采珠未幾官復自采容州海渚亦產珠置官掌之至是始貢珠百斤賜負擔者銀帶衣服】

冬十月初酒酤

發明【凡善政書初美創始也獘政書初譏作俑也古之帝王不貴異物不作無益不邇聲色不殖貨利故恭已南靣垂衣裳而天下治昔唐文宗禁獻奇巧綱目予之矧帝號爲英明之主受貢珠榷酒酤繼書於防則其貽厥孫謀豈不卑且陋哉特書曰初深譏之也】

○十一月朔日食旣

發明【春秋桓三年壬辰朔日有食之旣谷梁曰旣盡也言日言朔食正朔也胡傳曰日者眾陽之宗人君之象而有食之旣則其變大矣先儒以爲荊楚僣號鄭拒王師之應然當時四年宋伐契丹師徒撓敗則其應迨與春秋無異矣故並及之】

【戊寅】三年春二月立崇文院

【初置三館於長慶門北謂之西館帝臨幸惡其陋命有司於升龍門東北剏立三館至是成賜名崇文院遷西館書貯焉凡八萬卷】

夏四月陳洪進獻漳泉二州以洪進爲武寜節度使【洪進來朝因獻漳泉二州縣十四詔授洪進武寜節度使同平章事畱之汴京諸子皆授要郡遣之官】

五月吳越王俶以其地來歸詔封俶爲淮海國王【俶朝於汴會陳洪進納土而懼上表乞罷所封吳越國王及解天下兵馬大元帥並書詔不名之命歸其兵甲求還帝不許其臣崔仁冀曰朝廷意可知矣大王不速納土禍且至俶左右爭言不可仁冀厲聲曰今已在人掌握且去國千里惟有羽翼乃能飛去耳俶遂決防上表獻其境內十三州一軍八十六縣俶朝退將吏始知之皆慟哭曰吾王不歸矣詔封俶爲淮海國王授俶弟儀信並觀察使俶子惟濬惟治並節度使惟演惟灝及族屬僚佐授官有差又授其將校孫承祐沈承禮崔仁冀並爲節度使賜賚待遇冠】

【絕當時尋令兩浙發俶緦麻以上親及管內官吏悉至汴京凡千四十四艘以範旻權知兩浙諸州軍事旻上言俶在國日徭賦繁苛乞盡蠲其獘從之】

發明【孟子有曰子噲不得與人燕子之不得受燕於子噲蓋以土地受之天命傳之先君𨿽尺寸不可擅以與人故死社稷國君之正禮洪進錢俶相率獻地其惡甚矣昔者俶奉宋命攻取江南其主貽書曰今日無我明日豈有君一旦明天子易地酬勲王亦大梁一布衣耳今破唐未幾防其】

【所有豈非有愧於李煜乎或以爲天下旣一洪進錢俶蕞爾之地勢不可敵安得不降於戲與其偸生而降曷若守地而死茍力不及而失之亦當同死社稷庶幾無愧何況宋人未有徵伐之心二國遽懷獻地之策耶春秋之法諸侯失地則絕之矧獻地者哉故直書以著其罪】

定難節度使李克叡卒子繼筠嗣○秋七月隴西公李煜卒

【初曹彬令煜治裝煜方以亡國爲念不及多取畱汴貧不自給帝命增給月俸仍賜錢三百餘萬至是卒追封吳王】

以孔宜襲封文宣公

【宜知星子縣回獻所爲文帝召問孔子世嗣遂命襲封宜因言歷代以聖人之後不預庸調周顯徳中遣使均田遂抑爲編戶詔特復其家】

發明【尊事黃耉周家所以師賢崇祀先哲唐家所以師聖夫子刪詩書定禮樂贊周易修春秋爲天地立心爲生民立極爲往聖繼絕學爲萬世開太平誠百王之師表也夫子𨿽沒子孫猶存太宗特召孔宜襲封爵革編戶其尊崇先聖之後可謂至矣厥後文運大亨眞儒繼出𨿽垂亡之際敵人咸以衣冠禮義之國稱之豈非祖宗之遺澤有以及之也歟大書於冊深予之也】

廣義【周之亡也編大聖之後宋之興也復之而又有襲封後昆之美𨿽然編之復之固無加損於聖道然而尊奉之者非奉聖人也奉天也非奉天也奉乎理也故曰順天者昌逆天者亡豈不信】

【哉】

冬十月置內藏庫

【帝幸左藏庫語薛居正曰此金帛如山用何能盡先帝每焦心勞慮以經費爲念何其過也詔攺爲內藏庫並以封椿庫屬焉】

【己卯】四年春正月以潘美爲北路都招討使

【帝議伐漢薛居正等多以爲不可惟曹彬力贊之帝意遂決乃以潘美爲北路都招討使帥崔彥進李漢瓊劉遇曹翰米信田重進軍分四靣攻太原城又以郭進爲太原石嶺闗都部署以斷燕薊援師契丹遣塔瑪長壽來言曰何名而伐漢也帝曰河東逆命所當問罪若北朝不援和約如故不然惟有戰耳】

初以石熈載僉書樞宻院事○新渾儀成

【司天監生張思訓夲唐李淳風梁令瓉之法創式以獻制於禁中日月行度成於自然不假人運比舊制尢爲精妙命置文明殿東南鼓樓擢思訓爲渾儀丞】

二月帝自將伐漢

【帝欲以齊王廷美掌畱務開封判官呂端言於廷美曰上櫛風沭雨以申弔伐王地處親賢當表率扈從若掌畱務非所宜也廷美遂請行帝許之以沈倫爲東京畱守王仁贍爲大內都部署】

發明【利用行師以徵不服𨿽三代盛時有不可免者然爲天子而自將以伐人則非禮矣故直書以譏之】

三月契丹救漢都部署郭進邀擊於白馬嶺大敗之【漢求救於契丹契丹遣耶律沙爲都統廸裏爲監軍帥師赴之至白馬嶺與郭進遇沙欲阻澗以待後軍】

【廸裏不從渡澗迎戰未成列進薄之契丹大敗廸裏等皆死會耶律色珍兵至進引師退沙得免田欽祚護石嶺屯軍恣爲姦利進不能禁屢形於言欽祚憾之進武人剛烈戰功髙欽祚數加陵侮進不能堪遂縊而死欽祚以卒中風聞帝悼惜良久贈安國節度使左右皆知而無敢言者尋詔以牛思進代之】

夏四月行營都監折禦卿取漢苛嵐軍

【禦卿分兵攻苛嵐軍下之遂取嵐州】

發明【救者善之之詞取者收奪之名宋人恃彊伐漢久役大眾取非所有其罪著矣漢人土地祖宗所有先君所傳不能保有而失之而漢亦無君也故契丹書救以善之善契丹則所以罪宋人矣】

以石熈載爲樞宻副使○漢城隆州威勝軍使解暉等攻破之

【漢人於隆州依險築城以拒帝遣解暉折彥贇等先發兵圍之繼遣尹勲往城遂防】

帝至太原督諸軍圍城五月漢主繼元降詔賜爵彭城郡公

【潘美等屢敗漢兵進築長連城圍太原矢石交下如雨漢外援不至餉道又絕城中大懼帝至督戰益急城無完堞帝慮城陷殺傷者眾詔諭繼元降使者至城守陴者不納帝親督諸將士進薄城下列陣於前蹲甲交射矢集城上如蝟毛五月漢指揮使郭萬超逾城出降繼元親信之臣多亡城中危急帝復詔諭繼元速降當保終始貴富詔𨿽入城而諸將銳攻不可遏帝猶慮城陷害良民麾兵少卻繼元乃夜遣客省使李勲奉表乞降詔許之因至城北張樂宴從臣於城臺明日繼元率官屬縞衣紗防待罪臺下帝釋之賜襲衣玉帶召使升臺繼元叩首謝罪詔授特進檢校太師右衛上將軍封彭城郡公賜賚甚厚命劉保勛知太原府凡得州十軍一縣四十一帝作平晉詩命從臣和又授漢相李揮以下官有差】

徙太原民於並州

【詔毀太原舊城攺爲平晉縣以楡次縣爲並州遣使分部徙太原民居之縱火焚太原廬舍老幼趨城門不及焚死者甚眾】

發明【徙者不宜徙也蓋安土重遷民情之常太原旣下則當反其旄倪止其重器命官以撫之發粟以賑之使其民歸市者不變耕者不止斯爲王者弔伐之師也今而徙民並州焚死甚眾則是殺其父兄系累其子弟毀其宗廟遷其重器非所以慰安億兆之意矣漢氏不競宗社邱墟而君臣方以偸生茍免爲榮豈不深可嘆哉直書於冊交譏之也】

漢劉繼文奔契丹封爲彭城郡王

發明【秦始皇滅韓國而張良奮復讐之心趙襄子殺智伯而豫讓秉全忠之志繼文漢室之冑英名素著縱不能號召豪傑恢復舊疆獨不能捨生取義同死社稷如漢之北地王諶乎卻乃奉頭防竄奔歸契丹詩曰伐木丁丁鳥鳴嚶嚶出自幽谷遷於喬木未聞下喬木而入於幽谷者於乎若繼文者亦可謂不知義命之匹夫矣故特書奔以深絕之】

○帝發太原六月遂伐契丹圍幽州秋七月與契丹耶律休格大戰於髙梁河敗績乃還

【帝旣滅漢欲乘勝取幽薊諸將以師罷餉匱不欲行崔翰獨曰所當乘者勢也不可失者時也取之易帝意決遂發太原六月次東易州契丹刺史劉宇以城降畱千兵守之涿州判官劉原徳亦以城降進次幽州城南契丹將耶律希達軍於城北帝攻走之命宋渥崔彥進劉遇孟喆分兵四面攻城圍之三周以潘美知幽州行府事契丹將多降七月契丹順州薊州皆降耶律學古時守燕悉力禦之不能支城中大懼契丹遣耶律休格救燕時帝與契丹將耶律沙大戰於髙梁河沙敗將遁休格兵適至與耶律色珍分】

【左右翼以進復戰帝大敗死者萬餘人帝引師南還休格追至涿州帝急乘驢車走免防資械不可勝計乃命孟喆屯定州崔彥進屯闗南劉廷翰李漢瓊屯眞定而還以石守信劉遇從徵失律貶之自是契丹之好遂絕】

發明【五代周伐契丹綱目予之宋太宗可謂英武之君矣伐北漢伐契丹皆親履行陣俱有成功至是薄伐玁狁取涿易州有如反掌使宋主果能自彊則幽燕之地可以坐復惜乎不勝而遽止此固盛衰之大機也綱目於此書伐契丹圍幽州旣致其喜之之意書大戰髙梁敗績乃還又致其惜之之意然則綱目之情蓋可見矣】

廣義【昔者光武甞曰人苦不自足得隴復望蜀至今以爲名言況遼素號勍敵又非子陽之比今太宗以罷師勞卒而攻遼豈知所謂天道惡盈而滿之招損哉涿州之追其危也已】

定難畱後李繼筠卒弟繼捧嗣○八月皇子武功王徳昭自殺

【初徳昭從帝徵幽州軍中甞夜驚不知帝所在有謀立徳昭者帝聞不恱及還以徵北不利久不行太原之賞徳昭以爲言帝大怒曰待汝自爲之賞未晚也徳昭退而自刎帝聞之驚悔往抱其屍哭曰癡兒何至此耶追封魏王諡曰懿】

發明【自殺未有不書故者不書故何無故也無故曷爲書自殺必有任其責者矣徳昭從徵幽州帝聞有謀立之事心滋不恱而嫌疑之意迄今未釋及徳昭請太原之賞而太宗以非語詰之抑鬰弗伸捐生自刎然則太宗安能逃其責哉以誅心之法論之太宗可謂上負其母下負其兄者耳】廣義【觀太祖甞曰有天命者任自爲之不汝禁也何其心之公邪今太宗一聞徳昭之事不問眞僞遽爾不恱因以不行功賞何其心之私邪在他人且不可況皇侄乎然則以怒而激徳昭之死其有負於太祖也深矣】

九月契丹宼鎭州都鈐轄劉廷翰等合擊大破之【契丹遣南京畱守韓匡嗣與耶律沙耶律休格侵鎭州報圍燕之役軍於滿城西方陣官軍詐降匡嗣欲納之休格曰彼气甚銳疑誘我也可整眾待之匡嗣不聼俄而劉廷翰陣於前崔彥進潛師躡其後李漢瓊崔翰趙延進兵繼至合擊之契丹軍大潰追至遂城斬獲萬計匡嗣棄旗鼔遁去獨休格整兵而退】

以楊業爲代州刺史

【業夲漢建雄節度使劉繼業帝克太原聞其勇召見復楊姓以其老於邊事拜代州刺史業善戰號楊無敵】

冬十月進封齊王廷美爲秦王

【論平漢功也文武諸臣進秩有差】

【庚辰】五年春二月定差役法

【太祖因前代之制以衙前主官物以里正戶長鄕書手課督賦稅以耆長工手壯丁逐捕盜賊以承符人力手散從官給使令後有貧富隨時升降至是從京西轉運使程能請定諸州戶爲九等上四等充役下五等免之】

三月魏公劉鋹卒

【鋹有口辯帝之將伐北漢也宴近臣於禁中鋹進言曰朝廷威靈及逺四方僭僞之主今日盡在坐中旦夕平太原劉繼元又至臣率先來朝願得執梃爲諸國降王長帝大笑至是卒追封南越王】廣義【分注載劉鋹之言則知鋹之在國其飾非拒諫之事何所不有然卒至於亡國者非不幸也孟子曰人不可以無恥無恥之恥無恥矣鋹其有昧焉】

楊業敗契丹於鴈門殺其將蕭卓琳

【契丹兵十萬抵鴈門業領麾下數百騎自西徑出至鴈門北口南向擊之契丹兵大敗殺其節度使駙馬侍中蕭卓琳自是契丹畏業每望見旌旗卽引去主將多嫉之或潛上謗書帝皆不問封其書付業】發明【爲臣莫難於得君之專爲君莫難於任將之篤得君専則浮言不奪任將篤則大事可成此古今之通論也楊業之守代州出奇設伏屢敗契丹太宗之用楊業委任責成謗書封付可謂得君專而任將篤矣邊鄙何由而不寧哉備書於冊交予之也】

交州亂秋七月命蘭州團練使孫全興等將兵討之【交州丁部領及其子璉相繼死璉弟璿權行軍府事年尙幼大將黎桓幽璿別館而代領其眾時知邕州侯仁寶趙普女弟之夫也盧多遜與普有隙出仁寶於邕九年不代仁寶恐因循死嶺外乃上言交州亂可以偏師取之願乘傳詣闕而陳其狀帝喜將驛召仁寶多遜遽奏曰交州內擾此實天亡之秋但先召仁寶其謀必泄蠻宼預爲之備未易取也不如宻令仁寶經度其事發兵長驅勢必萬全帝以爲然以仁】

【寶爲交州水陸轉運使孫全興劉澄賈湜等並爲部署將兵討之全興等由邕州澄湜等由亷州進桓聞乃遣使爲璿上表求襲位帝不許】

冬十月契丹侵瓦橋闗十一月帝自將禦之次於大名契丹軍退乃還

【契丹主賢圍瓦橋闗耶律休格帥精騎渡水而戰官軍大敗休格追至莫州十一月帝自將禦之時闗南諸將已破契丹帝次大名諸將復戰於莫州敗績會契丹主引去帝欲遂取幽州李昉力陳其未可乃詔曹翰部署諸將而還帝旣還京議者皆言宜速取幽薊張齊賢上疏曰聖人舉事動在萬全百戰百勝不若不戰而勝自古疆之難非盡由外侮亦多邊吏擾而致之若緣邊諸軍撫禦得人但使峻壘深溝畜力養銳以逸自處則邊鄙寕而河北之民獲休息矣臣又聞家六合者以天下爲心豈止爭尺寸之土角】

【勝負之勢而已是故聖人先夲而後末安內以養外堯舜王道無他廣推恩於天下之民爾民旣安利則逺人斂袵而至矣呂中曰齊賢之論其知夲矣然徒知遼未可伐而不知燕薊在所當取豈惟齊賢𨿽趙普田錫王禹偁亦不之知也蓋燕薊之所當取者有二一則中國之民防其故土一則中國之險以資敵人燕薊不收則河北之地不固河北不固則河南不可髙枕而臥也特太宗時未有其機耳】發明【漢文十四年匈奴入防遣兵擊之出塞而還綱目美之去年書契丹宼鎭州劉廷翰等敗之楊業又敗於鴈門是年書防瓦橋闗帝自將禦之契丹軍退乃還殆與薄伐玁狁至於太原者如】

【出一轍夫侵邊犯境乃敵情之常耳出師禦之盡境而止此盛徳事也窮兵黷武犂庭掃穴果何謂哉特筆於防蓋美之也】

十二月契丹以耶律休格爲裕恱

【裕恱契丹至貴之職也休格智略宏逺料敵如神每戰勝讓功諸將故士卒樂爲之用】

【辛巳】六年春三月皇子興元尹徳芳卒

【贈中書令岐王】

罷交州兵徴孫全興棄市

【交州行營破賊於白藤江口獲戰艦二百於是知邕州侯仁寶率軍先進全興等頓兵不行仁寶戰死會炎暑軍士多死轉運使許仲宣以聞詔班師斬劉澄賈湜於軍徴全興棄市】

發明【凡書棄市者罪詞也全興受命徵討頓兵不行不爲無罪故削其官然頓兵不行不過逗撓之責耳初非叛逆也貶其秩足矣遽以棄市政刑濫焉故又不著其罪此綱目是非之斷案也】

夏六月薛居正卒

【居正輔相十八年寛簡不苛察眾論賢之因服丹砂遇毒方奏事疾作輿歸遂卒帝親臨其防爲之流涕居正子惟吉素無行帝存問其家因曰不肖子安在頗攺節否不克負荷先業柰何惟吉伏防側懼赧不敢起自是盡革故態讀書親賢士修飭爲善其後帝數委以大藩所至稱治】

秋七月遣使如渤海

【渤海夲髙麗之別種契丹甞取扶余城爲都木達府帝將大舉伐契丹遣使賜其王詔書令發兵以應約滅遼之日幽薊土宇復歸中朝朔漢之外悉與渤海然渤海竟無至者】

九月朔日食○罷左拾遺田錫

【時盧多遜專政羣臣章奏必先白多遜然後敢通又必於閤門署狀云不敢妄陳利便希望恩榮錫貽書多遜乞免署狀多遜不恱出錫爲河北南路轉運副使錫因入辭直進封事言朝廷大體者四其一乞修徳以來逺宜罷交州屯兵其二言今諫官不聞廷諍給事中不聞封駁左右史不聞升陛記言動禦史不敢彈奏中書舍人未甞訪以政事集賢院𨿽有書籍而無職官祕書省𨿽有職官而無圗籍願擇才任之】

【使各司其局其三言邇者防縣平寜京師富庶軍營馬監靡不恢崇佛寺道宮悉皆輪奐又辟西苑廣禦池而尙書省湫隘郎官無夲局尙書無聽事九寺三監寓天街之兩廊貢院就武成王廟是豈太平之制度邪願別修省寺用列職官其四言按獄官令枷杻鉗鎖皆有定式今以鐵爲枷於法所無去之可也帝覽疏優詔褒答賜錢五十萬】

發明【君子爲政必喜同己而惡異己小人爲政亦喜同己而惡異己然君子之同己者君子異己者小人小人之同己者小人異己者君子在乎人君察之何如耳時盧多遜專政田錫忤之因而罷出是君子小人之不容並立也及錫入辭備陳時政帝知其賢而縱之出外謂之何哉太宗剛明之君尙不能察況中材之主其能免小人之惑者防希田錫𨿽多遜所罷而綱目書之若太宗罷者責有所歸矣】

以趙普爲司徒兼侍中

【普奉朝請累年盧多遜益毀之謂普初無立上意普鬱鬱不得志會晉邸舊僚柴禹錫趙鎔楊守一吿秦王廷美驕恣將有陰謀竊發帝疑以問普普因言願備樞軸以察姦變且自陳曰臣忝舊臣爲權幸所沮遂備道預聞昭憲太后顧命及前朝上表自訴等事帝發金匱得誓書及覽普前表因召見謂曰人誰無過朕不待五十已知四十九年非矣乃拜普司徒兼侍中封梁國公】

置京朝官差遣院

【舊制京朝官屬吏部國初以來皆出中書至是詔京朝官奉使從政於外受代而歸者並令中書舍人考校勞績品量材器以中書所下闕員引對而授之謂之差遣院】

以石熙載爲樞宻使冬十一月楚昭輔罷○女眞遣使

來貢

【帝欲伐契丹乃以詔賜定安國王令張犄角之勢定安夲馬韓之族也其王烏明亦怨契丹侵侮不已欲依中國以攄宿憤得詔大喜因女眞遣使朝貢道出定安附表來上帝優詔答之付女眞使者令賫以賜焉】

【壬午】七年春三月朔日食○罷秦王廷美爲西京畱守夏四月以柴禹錫爲樞宻副使

【或又告廷美欲因帝幸西池爲亂遂罷廷美開封尹以上變進禹錫樞宻副使楊守一樞宻都承防趙鎔東上閣門使初昭憲太后遺命太祖傳位於帝意欲帝傳之廷美以及徳昭故帝卽位之初命廷美尹開封而徳昭徳恭等皆稱皇子及徳昭不得其死徳芳相繼夭沒廷美始不自安他日帝以傳國意訪之趙】

【普普對曰太祖已誤陛下豈容再誤廷美遂得罪】

發明【春秋比事之書韓愈稱其筆削謹嚴先儒稱韓愈深得春秋之防廷美爲羣姦所譖無故而罷綱目何不書秦王廷美罷而書罷秦王廷美一以明廷美之無辜二以誅帝之心也蓋至親厚者莫如兄弟今太宗於一弟尙不能容於所厚者薄無所不薄矣原太宗之情初無踐金匱之盟故一聞流言更不加察卽罷廷美其意可見然上譖者柴禹錫耳綱目上書罷廷美下書以禹錫爲樞】

【宻副使則其義不待辧說而自明矣】

廣義【嗚呼太宗傳子之意𨿽萌而實決於趙普之一言也夫趙普始爲周滁州判官而受知於太祖卒至富貴之極名𨿽君臣情猶兄弟其曰太祖已誤則是明知其誤矣夫何阿諛茍容不肯出一言以正救其背恩忘義何人似焉若普者眞憸人也烏可以負乘相位哉書曰國則防有立政用憸人有天下者不可不愼】

以竇偁郭防參知政事

【初帝尹開封偁爲判官以推官賈琰佞諛於坐叱之曰賈氏子巧言令色豈不愧於心哉眾皆失色帝因】

【重偁之直至是謂偁曰賞卿之叱賈琰也】

勒秦王廷美就第流盧多遜於崖州

【趙普復相多遜不自安普屢諷令引退而多遜貪固權位不能決會普廉得多遜交通秦王事帝大怒責授兵部尙書越二日下禦史獄命翰林承防李昉等雜治之多遜具狀累遣中書守當官趙白以機事宻告廷美且云願宮車晏駕盡力事大王廷美亦遣小吏樊徳明報多遜云承防言正會我意因遺之弓箭多遜受之獄上詔文武集議王浦等奏廷美多遜詛咒顧望大逆不道宜正刑章詔削奪多遜官爵流崖州並徙其家屬期親於逺裔趙白樊徳明等悉斬於都門外廷美勒歸私第復其子爲皇侄女落皇女公主之號】

廣義【秦王之寃多遜之逐皆趙普懷姦肆謟之所致也厥後京惇秦檜侂冑彌逺之徒排斥忠良操戈王室者謂非普之作俑不可也】

沈倫罷

【坐與盧多遜同列不能覺察降授工部尙書倫淸介謹厚每車駕出必令居守然爲相十餘年無所建明縉紳少之】

五月貶秦王廷美爲涪陵縣公安置房州

【趙普又以廷美居西京非便諷知開封府李符上言廷美不悔過而怨望乞徙逺郡以防他變詔降封廷美爲涪陵縣公房州安置以閻彥進知房州袁廓通判州事以伺察之普又恐符言泄乃坐符他事貶寜國司馬】

發明【鄭伯克叚春秋譏之秦王太宗之弟太宗秦王之兄遽惑姦言屢爲貶謫果何謂哉前書罷爲西京畱守次書勒就第此書貶爲涪陵縣公其所厚者薄而其所薄者厚未之有也太宗於一】

【弟尙不能容則天下之事安能容之者耶然綱目一書再書而不言有罪則其權衡審矣】廣義【趙普之於秦王必欲置諸死地而後已抑不知秦王何負於普而普忍爲若是哉噫普之此謀爲身也非爲國也是可忍也孰不可忍也嗚呼秦王之事君子奚可獨咎普哉杜後太祖失之】

【於初也末流之獘至於兄之得以殺弟況可以傳位望之邪人謂宋朝家法過漢唐臣不信也】

定難畱後李繼捧入朝獻銀夏綏宥四州六月繼捧弟繼遷叛走地斤澤

【夏州自李思恭以來未甞親朝中國至是繼捧率其族入朝帝嘉之賜賚甚厚繼捧陳其諸父昆弟多相懟怨乞納其境內夏綏銀宥四州畱京居之帝爲遣使如夏州防緦麻已上親赴闕以曹光實爲四州都巡檢使時繼捧族弟定難軍都知蕃落使繼遷畱居銀州聞使至乃詐言乳母死出葬於郊遂與其黨數十人奔入地斤澤出其祖像以示戎人戎人拜泣從者日眾澤距夏州東北三百里】

發明【觀此可以知宋室邊患之始也何者宋並列國天下一統中國之地所未復者闗北之幽燕闗西之銀夏耳幸而繼捧仗義入朝獻地繼遷防扈逃匿窮荒厥後浸彊而不可制遂爲子孫西顧之憂詎不深可惜哉故綱目於繼捧則書入朝繼遷則書叛走逆順之情見矣褒貶之法嚴矣𨿽然自繼遷叛走而釀成西夏之禍是亦气數之適然夫豈人謀也邪綱目書此亦謹防之意云】

秋九月契丹耶律賢死子隆緒立

【契丹主賢幸云州至焦山有疾命韓徳讓耶律色珍受遺詔立長子梁王隆緒而卒隆緒小字文珠努生十二年矣旣嗣位諡賢曰孝成皇帝廟號景宗尊母蕭氏爲太后專國事復國號曰大契丹攺元統和後】

【以徳讓爲政事令兼樞宻使總宿衛兵巴固濟總領山西諸州事耶律休格爲南面行軍都統】發明【周衰吳楚僭號稱王春秋因變文起例於其卒則不書其葬者避其號也綱目凡四夷君長皆從其國俗之號至其死則書死者蓋吳楚以諸侯而僭王者也契丹各君其國非僭王可比故生前從其國俗之號易世則據事直書之耳】

冬十月竇偁卒○十一月以李繼捧爲彰徳節度使【帝甞問繼捧曰汝在夏州用何道以制諸部對曰人鷙悍但覊縻而已非能制也】

十二月朔日食

【癸未】八年春正月罷樞宻使曹彬以王顯弭徳超爲樞宻副使

【酒坊使弭徳超有寵於帝覬代曹彬之位乃自鎭州乘傳以急變聞曰彬秉政久得士心將爲不利且誣以事爲徴帝信之郭贄極言救解不聽遂出彬爲天平節度使而以顯徳超並爲副使】發明【甚矣君子之正道難明小人之邪言易惑也曹彬開國元勲忠厚亷愼而太宗之所目擊者玆因弭徳超之誣遽信而罷出𨿽郭贄極言救解剛愎不聽何哉蓋由其中心無主蔽固已深弗克加察焉耳安有開國元勲一旦信防罷出有如廝役者尙可與論治道乎他日徳超事敗太宗始悟曹彬之誣嗚呼晚矣觀綱目之所書則其義爲可見】

廣義【曹彬不能居寵思危太宗又能嬖暱信防均之爲失也】

二月朔日食○以宋琪參知政事○三月宴進士於瓊林苑

【帝親試禮部貢士於講武殿始分三甲錫宴於瓊林苑寵之以詩遂爲定制】

夏四月弭徳超有罪流瓊州

【徳超以不得樞宻使怨望居常怏怏一日詬王顯柴禹錫曰我言國家大事有安社稷功止得綫許大官汝等何人反在吾上我實恥之言頗侵帝顯奏之詔鞫問徳超具伏遂奪官秩禁錮瓊州而死帝始悟曹彬之誣待之加厚徳超始因李符薦得事上符貶寕國司馬徳超屢稱其寃徳超貶帝惡其朋黨令徙符嶺表初盧多遜之貶崖州也符白趙普曰瓊州𨿽近至者必死不若令多遜處之普不答至是以處符嵗餘卒】

發明【小人之心殊無厭足其未得之也患得之旣得之患失之茍患失之無所不至矣徳超前欲代彬位而譖罷之此不得樞使而怨望之此固小人患得患失之常態在太宗無知人之明而使之得售其姦耳故綱目削其官而直書有罪所以深貶之也】

廣義【分注云帝悟曹彬之被誣惡徳超之朋黨則可以知邪正之未甞無所別也大易無妄之九五曰無妄之疾勿藥有喜其曹彬之謂也至於剝之上九曰小人剝廬其徳超之謂乎】

五月河決滑州

【河大決滑州之韓村泛澶濮曹濟諸州壊民田廬東南流至彭城入於淮詔發丁夫十餘萬塞之】

六月以王顯爲樞宻使

【帝語顯曰卿世家夲儒少遭兵亂失學今典機務無暇博覽羣書能熟讀軍戒三篇亦可免於面墻因取賜之】

秋七月大水

【江河漢睢谷洛澗水溢溺死者以萬計】

發明【和气𨿽不能致祥而祥自生乖气𨿽不能致異而異自至非緣气數實乃人爲帝自卽位八年於玆而日食河決大水繼書於防然帝徳英明又非昏庸之比所以致災異者蓋由兄弟叔侄之間慙徳頗多君子小人之際不能盡別西夏叛賊萌蘗已形薄伐契丹王師敗績得非此之應歟是以人君兢兢業業欽崇天道永保天命而無危溢之行也】

郭贄免以李昉參知政事

【贄甞因論事奏曰臣遭不次之遇誓以愚直上報帝曰愚直何益於事贄對曰𨿽然猶勝姦邪至是以入對宿酲未解出知荊南府】

八月石熈載罷○冬十月以姚坦爲益王府翊善【王帝第五子元傑也甞爲假山召僚屬置酒眾皆褒美坦獨俛首王彊使視之坦曰但見血山安得假山王驚問故坦曰坦在田舍時見州縣督稅上下相急父子兄弟鞭笞苦楚血流滿身此假山皆民租所出非血山而何時帝亦爲假山未成聞之亟毀焉王每有過失坦輙盡言規正左右教王稱疾帝憂甚召乳母問狀乳母曰王夲無疾徒以姚坦檢束不得自便耳帝怒曰吾選端士輔王爲善今乃欲使我逐正人】

【王年少豈解此也必爾輩教之杖乳母於後園召坦慰諭之】

發明【王府翊善未甞書此何以書錄賢也姚坦忠良正直略無隠諱擢爲翊善得其宜矣故書】

趙普罷

【普罷爲武勝軍節度使帝作詩餞之賜宴長春殿普奉詩泣曰陛下賜臣詩當刻石與臣朽骨同葬泉下帝爲之動容翌日帝謂宰相曰普有功國家朕昔與遊今齒髮衰矣不欲煩以樞務擇善地處之因詩以導意普感激泣下朕亦爲之墮淚宋琪對曰昨普至中書執禦詩涕泣謂臣曰此生餘年無階上答庶希來世得效犬馬力臣昨聞普言今復聞宣諭君臣始終可謂兩全】

廣義【趙普輔相兩朝可謂君臣相遇者矣然以失節之醜而防君於不義其大惡蓋自可見而其功過有不足言矣綱目於其罷而去其官者惡之也】

十一月以宋琪李昉同平章事李穆呂蒙正李至參知政事張齊賢王沔僉書樞宻院事

【昉初與盧多遜善多遜屢譖昉人或以告昉曰盧與我厚不當爾帝嘗語及多遜事昉頗爲解釋帝曰多遜居常毀卿不直一錢昉始悟帝由此益重之遂與琪並相帝又謂蒙正曰古所謂君臣道合者情無間耳凡士未達見當世之務戾於理者則怏怏於心及列於位得以獻可替否當盡其所蘊言或未中亦當僉議而更之俾協於道朕固不以崇髙自恃使人不敢言也蒙正初入朝堂有朝士指之曰此子亦參政耶蒙正徉爲不聞而過之同列不能平詰其姓名蒙正遽止之曰若一知其姓名則終身不能忘不若弗知之爲愈時人服其量】

廣義【觀綱目備載此條則太宗得人之盛可見矣其泰之初九乎】

以呂文仲爲翰林侍讀王著爲侍書

【帝勤於讀書自已至申然後釋卷詔史館修太平禦覽一千卷日進三卷宋琪以勞瘁諫帝曰開卷有益不爲勞也朕欲周嵗讀徧是書耳每暇日則問文仲以經義著以筆法】

【甲申】雍熙元年春正月求遺書

【時三館所貯遺帙尙多乃詔募中外有以書來上及三百卷當議甄錄酬奬余第卷帙之數等級優賜不願送官者借其夲寫之由是四方之書間出矣】

發明【行政之善否在人君之一心君心溺乎聲色玩好則所求於天下者皆聲色玩好之事君心樂乎賢才典籍則所求於天下者皆賢才典籍之圗太宗以三館之書遺帙尙多乃詔募中外定賞營求可謂垂情古典而好學之心篤矣然求書之事一見於太祖再見於太宗誠繼志述事者也綱目於二帝之篇大書於防所以深美之耳】

涪陵公廷美以憂卒

【廷美至房州憂悸成疾薨年三十八追封涪王諡曰悼以其子徳恭徳隆爲刺史】

發明【天子天下之父母四海之攸尊崇髙其富貴也大寶其爵位也發號施令人必欽之動作舉措史必記之是以兢兢業業罔敢怠遑焉豈有尊爲天子而背倫棄禮者乎何則天倫之中兄弟爲重怡怡友愛禮之當然假使兄居富貴弟處貧窮其如心之惻隠何其如義之虧歉何縱有怒怨亦不藏宿古之人有行之者吾於大舜見之矣孟子曰仁人之於弟也不藏怒焉不宿怨焉親愛之】

【而已矣親之欲其貴也愛之欲其富也封之有庳富貴之也身爲天子弟爲匹夫可謂親愛之乎用是而觀象之常欲殺舜舜處之如此矧廷美未有殺兄之心而太宗何待弟之若是哉故綱目因廷美之卒特書以憂所以著其不滿之意而深罪於太宗也則其扶天理於將亡遏人欲於旣肆而背倫棄禮者始無駐足之地矣故曰麟經絕筆而綱目作】

廣義【趙普死秦王於涪州則陛下豈容再誤之言踐矣噫普其忍人也哉】

李穆卒

【帝臨其防哭謂侍臣曰穆操履純正眞不易得朕方倚用遽爾淪沒非穆之不幸乃朕之不幸也】

夏四月羣臣請封禪許之五月乾元文明殿災六月詔求直言罷封禪

【帝旣詔以十一月有事於泰山命翰林學士扈蒙等詳定儀注矣五月乾元文明二殿災詔求直言遣使按察淮浙蜀廣獄遂罷封禪知睦州田錫上疏略曰給事中不得其人左右補遺不舉其職致陛下有朝】

【令夕攺捨近謀逺之事又言時久升平天下混一故左取右奉致陛下以功業自多然臨禦九年四方𨿽寧而刑罰未甚措水旱未甚調陛下謂之太平誰敢不謂之太平陛下謂之至理誰敢不謂之至理又言宰相不得用人而委員外差遣近臣不專受責而求令錄封章又言聽用太廣則條制必繁條制旣繁則依從者少自今凡有奏陳當令大臣議而行之毋使垂之空言示之寡信又言宰相若賢當信而用之宰相非賢當擇而任之何以置之爲具臣而疑之若眾人也】

發明【封禪非淸朝之令典乃衰世之妄爲堯舜禹湯之時治隆俗美天下寧謐然未聞其封禪而致是也漢晉隋唐之世生民塗炭四海未安然未聞其不封禪而致是也太宗繼體天下小康而羣臣遽有封禪之請可謂逢君之惡者矣迨夫乾元文明相繼被災乃始求言而寢前詔則帝之心庶防不惑焉耳故書羣臣請封禪所以惡其佞書許之所以著其惑書乾元文明殿災以見天變之告戒書詔求直言罷封禪以美太宗之警省詳書於防美惡自見】

冬十月華山隠士陳摶入朝

【帝之卽位也召摶入見待之甚厚至是復至帝謂宰臣曰摶獨善其身不幹勢利方外之士也遣中使送至中書宋琪等從容問曰先生得黙修養之道可以教人乎摶曰摶山野之人於時無用亦不知神仙黃白之事吐納養生之理非有方術可傳假令白日上升亦何益於世今聖上龍顏秀異有天日之表博達古今深究治亂眞有道神聖之主也正君臣協心同徳興化致治之秋勤行修煉無出於此琪等以聞帝益重之賜號希夷先生還華山尋卒】

發明【摶非僞沽譽爲仕宦防徑者故特以華山士書之觀其對宋琪等之言深切義理是誠抱道自樂不求聞達者乎】

知夏州尹憲襲李繼遷破走之

【憲與曹光實襲繼遷於地斤澤大破之斬首五百級焚四百餘帳繼遷與其弟繼衝遁免其母妻而還】

十二月立妃李氏爲皇后

【後淄州刺史處耘之女】

賜京師大酺三日

發明【綱目凡書賜酺譏也其曰賜京師大酺三日則甚譏之諸武侯曰治世以大徳不以小惠賜酺與否何預焉然則治天下者仁以結民心義以固民志所欲與聚所惡勿施其或嵗之饑饉必倉以賑之民之窮困必薄稅斂以防之則惠之所及者眾而徳之所感者深賜酺京師烏可徧及天下耶】

○封陳洪進爲岐國公

【乙酉】二年春二月李繼遷誘殺都巡檢使曹光實遂襲銀州據之

【繼遷自地斤澤敗轉徙無常漸以彊大西人以李氏世著恩徳多歸之於是率眾攻麟州使人紿都巡檢曹光實曰我數奔北窘願講甥舅之禮期日防於葭蘆川納降光實信之且欲擅其功故不與人謀至期繼遷設伏止領數十人近城迎光實光實從百赴之繼遷前導北行至其地忽舉手揮鞭伏兵盡起光實被害遂襲據銀州】

發明【繼遷之叛朝廷初無弔伐之舉尹憲之知夏州光實之爲巡檢保境防民訓兵禦防乃其分也今乃擅兵生事違命邀功果何爲者故前書襲李繼遷襲者輕行掩之之詞譏不正也光實輕信妄動墮賊計中執而殺之如獵狐兔致使銀州之城復爲賊有𨿽建寸功得不償失豈不深可惜哉故綱目不書死之而書殺所以深罪之也識者可以觀矣】

禁增置寺觀

【京城外有僧積薪將自焚帝聞之惡其惑眾令配流惡處仍毀其所居因謂宰相曰近多請建置寺觀屋才十數間輙求名額大抵誑惑閭閻藏姦獘耳詔天下寺觀非籍所存無得建置】

廣義【僧之害人家國先儒論之詳矣然能不顧流俗而毅然鏟除者元魏周世宗而已其他則未聞焉今也宋之太宗新服厥命此舉當矣然而去艸而存其根者曾謂良農有是乎】

遣知秦州田仁朗等將兵討李繼遷○夏四月江南饑【遣使賑之】

發明【谷不熟曰饑志災也古者三年耕必有一年之蓄九年耕必有三年之蓄故民無菜色國以富饒綱目不書其地而槪曰江南則是江南諸郡皆饑者也民之憔悴益甚矣然帝能遣使賑之亦可謂遇災而懼勤卹民隠之心著焉較之恝然不顧者豈可同日而語哉故分注存之以備考也】

宴羣臣於後苑

【先是帝召宰相近臣賞花於後苑謂之曰春風暄和萬物暢茂四方無事朕以天下之樂爲樂宜令侍從詞臣賦詩至是召輔臣三司使翰林樞宻直學士尙書省四品兩省五品以上三館學士宴於後苑賞花釣魚命羣臣賦詩因習射水心殿賞花曲宴自此始】

發明【按劉氏書法凡書宴譏也然君臣同樂固云美矣太宗以四海底寧縱酒爲樂不亦過乎是時江南饑饉民不聊生西夏用師殆無虛日宋之君臣正當嚴恭寅畏講求治理尙慮弗及而太宗以四方無事賞花曲宴謂之何哉綱目上書江南饑下書宴羣臣於後苑其義自見矣】

徵田仁朗還五月副將王侁擊李繼遷走之銀麟夏州蕃內附

【繼遷旣殺曹光實遂圍三族砦砦將折裕勒宻殺監軍使與繼遷合仁朗行及綏州請益兵畱月餘俟報時繼遷乘勝進攻撫寧砦仁朗聞之喜曰戎人常烏合宼邊勝則進敗則走不可窮其巢穴今繼遷嘯聚數萬盡鋭以攻孤壘撫寧小而固非旬浹所能破我俟其困以大兵臨之分遣彊弩三百邀其歸路必成禽矣部署已定仁朗欲示閒暇縱酒摴蒱侁等因媒蘗之帝聞三族已防大怒徴仁朗還下禦史獄劾問請益兵及防三族狀仁朗對曰銀綏夏三州兵皆以城守爲辭不遣三族去綏州逺非元詔所救也臣已定擒繼遷防會詔至不果因言繼遷得羌戎情願優詔懷來或以厚利啖部落酋長令圗之不爾他日大爲邊患帝愈怒特貸死竄商州是月侁等出銀州北破實哩諸砦梟其代州刺史折羅裕勒麟州諸蕃請納馬贖罪助討繼遷侁遂與所部兵入濁輪川斬賊首五千級繼遷及裕勒宻遁時詔郭守文與侁同領邊事守文復與知夏州尹憲擊鹽城諸畨焚千餘帳由是銀麟夏三州畨百二十五族悉內附戶萬六千餘】

○秋九月廢楚王元佐爲庶人

【元佐帝長子少聰警貎類帝帝鐘愛之廷美遷房州元佐嘗力救及廷美死遂發狂疾至以小過操梃刄傷侍人疾少間帝爲赦天下會重九召諸王宴射苑中元佐以新瘥不預及諸王宴歸暮過元佐元佐恚曰若等侍上宴我獨不預是棄我也因發忿被酒夜縱火焚其宮帝大怒廢爲庶人均州安置宋琪率百官三上表請畱之京師帝許之行至黃山召還居於南宮】

發明【秦王之死不厭眾心𨿽五尺童子皆知其枉也元佐初無大惡特因秦王之死遂發狂疾乃秉彛好徳之良心耳太宗君徳不明而以縱火焚宮之事輙加廢黜𨿽以羣臣力諫其意稍解而終以不免故綱目不書楚王元佐廢而書廢楚王元佐所以著太宗昏蔽之失𨿽其親子尙不能隠而致廢黜云爾嗚呼儲貳之重宗祧所系近在官庭之內而曖昧若此則四海之廣匹夫之賤欲望其察情寛宥蓋亦戛戛乎其難矣宜乎書法如此譏其不明也】

廣義【元佐之廢豈其罪哉皆太宗不孝不友不慈所以致之也使太宗能念昭憲之顧命安忍處弟處子之若是耶噫趙普逢君之惡其流毒一至於此可惡也已】

右羽林統軍周保權卒○遣使如髙麗

【時議伐契丹以髙麗與之接壤數爲所侵命韓國華賫詔諭令發兵西防髙麗遷延未卽奉詔國華屢移檄督之得報發兵乃還】

冬十二月朔日食○宋琪柴禹錫免

【初詔廣宮城禹錫有別第在表識內上言願易官邸帝不恱禹錫又陰結琪爲琪請盧多遜舊第帝亦鄙之廣南轉運使王延範琪妻髙氏親也將謀不軌知廣州徐林復宻奏之帝因琪禹錫入對問延範何如人琪禹錫未知其端盛言延範彊明忠幹帝意其交通不欲暴其狀詔琪詼諧無大臣體罷守刑部尙書】

【降禹錫爲左驍衛大將軍延範及其黨與皆伏誅】

南康軍大雨雪江水冰

【雪厚三尺江水冰合可勝厚載】

發明【庚辰大雨雪春秋謹之蓋大雨雪者陰沴之發江水冰者陰气之凝不曰雨雪而必曰大雨雪言大則所以志其盛而異之也不曰水冰而必曰江水冰言江則所以舉其難而異之也陰陽】

【運動有常而無忒凡失其度人爲感之也今陽失節而陰气縱西夏之亂兆矣契丹之抗萌矣綱目災異必書𨿽不言其事應而事應具存惟明於天人相感之際響應之理則見君子所書之意矣】

【丙戍】三年春正月以曹彬田重進潘美等爲都部署將兵伐契丹

【初賀懷浦將兵屯三交好議邊事與其子知雄州令圗上言契丹主少母后専政寵幸用事請乘其釁以取燕薊帝信之以曹彬爲幽州道行營都部署崔彥進副之米信爲西北道都部署杜彥圭副之出雄州田重進爲定州路都部署出飛狐潘美爲云應朔等州都部署楊業副之出鴈門】

發明【聲罪致討曰伐契丹前拒宋師勢成逼處然且中國之地久爲割裂禮宜克復故變文而書伐下書諸將進取有功皆喜之之意也】

李至罷

【至上疏諫伐契丹因固請解機務帝許之】

二月李繼遷降契丹

【契丹以爲定難節度使都督夏州諸軍事】

三月曹彬取涿州

【彬趨涿州遣先鋒將李繼隆破契丹兵取固安新城二縣進攻涿州克之殺其相和卓敵兵復集米信獨以麾下三百人接戰被圍數重信持大刀大呼突圍而出會彬遣兵至遂敗契丹兵於新城東北】

田重進敗契丹兵於飛狐

【重進出飛狐南遇契丹兵擊破之契丹西南靣招安使大鵬翼率眾來拒重進陣於東勝負未決命部將荊嗣出其西乘暮薄崖以短兵接戰契丹兵投崖而下衂散甚眾居數日復遣騎挑戰勢頗張重進召嗣以五百騎禦之契丹兵二萬餘力不敵時譚延美屯小沼嗣請延美列隊平川別遣二百人執白幟於道側嗣以所部疾驅往鬭契丹兵見旗幟綿亙疑大軍繼至欲遁去重進乘之契丹兵奔潰生擒大鵬翼飛】

【狐靈邱皆降】

潘美取寰朔應云州

【美自西徑入與契丹兵遇追至寰州破之刺史趙彥章以城降進圍朔州節度副使趙希贊亦舉城降遂轉攻應云州皆克之】

岐公陳洪進卒○夏四月田重進取蔚州○五月曹彬引兵退與契丹耶律休格戰於岐溝敗績

【初諸將陛辭帝謂曰潘美但先趨云朔卿等以十萬眾聲言取幽州且持重緩行不得貪利敵聞大兵至必悉眾救範陽不暇援山後矣及彬等乘勝而前所至克防每防奏聞帝訝其進軍之速彬旣次涿契丹南京畱守耶律休格兵少不敢出戰夜則令輕騎掠其單弱以脇餘眾晝則以精銳張其勢又設伏林莽以絕糧道彬居涿旬日食盡退師雄州以援糧餉帝聞之曰豈有敵人在前反退軍以援芻糧失防之甚也亟遣使止彬勿前急引師緣白溝河與米信軍接潘美盡略山後地會重進東下合勢以取幽州彬部下諸將聞美重進累防恥握重兵不能有所攻取謀議蜂起彬不得已乃裹糧與米信復趨涿州休格聞之以輕兵來薄伺蓐食則擊離伍單出者由是軍士自救不暇結方陣塹地兩邊而行時方炎暑軍渇乏井漉淖而飲凡四日始得至涿士卒困乏糧又將盡會契丹主隆緒與其太后自駞羅口將大兵應援趨涿州彬信復引退休格因出兵躡之戰於岐溝闗彬信敗走無復行伍夜渡拒馬河休格引精兵追及溺】

【者不可勝計彬信南趨易州方頻沙河而防聞休格引兵復至驚潰死者過半沙河爲之不流棄戈甲如邱山休格請乘勝略地至河爲界太后不從引兵還燕封休格爲宋國王帝聞之召彬信及崔彥進等還令田重進屯定州潘美還代州徙云應朔寰四州吏民及吐谷渾部族分寘河東京西帝悔謂張齊賢等曰卿等共睹朕自今復作如此事否】

發明【宋自用兵所向克防曹彬有涿州之勝田重進有飛狐之勝潘美有寰朔之勝田重進有蔚州之勝使岐溝之師不敗則幽薊之地可指日而復也曹彬名將而有退軍援糧之失遂致王師敗衂肝腦塗地此固彬之失防然亦天數非人力所及也太宗親徵自髙梁之敗而無成功諸將弔伐因岐溝之敗而事中輟幽薊之地從玆不可復矣於乎惜哉綱目書此皆惜之之意也】廣義【中國之與夷狄自開辟以來興廢不一要皆各守其土字各保其人民者也帝中國者惟在愼固封守綏撫得宜斯邊圉寧而外患弭若自守不足彊與之爭則未獲其利先受其敝抑嘗考其所自矣其在唐虞也有曰葷粥在夏曰淳維在商曰鬼方在周曰玁狁秦曰匈奴漢曰冒頓唐曰突厥而五代及宋則曰契丹其部不異而名殊者世代別也是𨿽秦皇漢武亦無如之何矣今太宗出師屢防將以太宗屈指可殲何其用意之差別而措置之乖方哉觀其對齊賢等之語殆亦噬臍無及者矣易曰不利爲防利禦防若太宗者可謂不占者也】

契丹復陷蔚寰州

【契丹耶律色珍將兵十萬至定安西賀令圗遇之敗績南奔色珍追及戰於五臺死者數萬人明日攻防蔚州令圗與潘美帥師往救與色珍戰於飛狐又敗於是渾源應州將皆棄城走色珍乘勝入寰州殺其守城吏卒千餘】

潘美副將楊業進兵擊契丹敗績轉戰至陳家谷死之契丹復陷云應朔諸城

【潘美旣敗於飛狐議引兵防云應寰朔吏民內徙時耶律色珍已陷寰州兵勢甚盛楊業欲避其鋒但領兵出達實路直入石碣谷防軍王侁等以爲畏懦欲從鴈門北川中而往業不可侁曰君侯素號無敵今逗撓不戰得非有他志乎業曰業非避死蓋時有未利徒殺士卒而功不立今君責業以不死當爲諸公先引兵出實特廸路趨朔州將行泣謂美曰此行必不利業太原降將分當死上不之殺寵以連帥授之兵柄非縱敵不擊蓋欲伺便以立尺寸功報國家耳今諸君責業避敵尙敢自愛乎因指陳家谷口曰諸君幸於此張步兵彊弩以相援也業轉戰當至此可夾擊之不然無遺類矣美遂與侁帥麾下陣於谷口色珍聞業且至遣副部署蕭達蘭伏兵於路業至色珍擁眾爲戰勢業麾幟而進色珍佯敗伏兵四起色珍還兵前戰業大敗退趨狼牙村侁自寅至已不得業報使登托囉克臺望之無所見以爲契丹敗走欲爭其功卽領兵離谷口美不能制乃緣交河西南而進行二十里聞業敗卽麾兵卻走賀懷浦敗沒業且戰且行自午至暮果至谷口望見無人拊膺大慟再率麾下力戰身被數十創士卒殆盡猶手刄數十百人馬重傷不能進匿深林中耶律希達望見袍影射之業墮馬被擒其子廷玉死焉業因太息曰上遇我厚期討賊捍邊以報而反爲姦臣所迫致王師敗績何面目求活耶乃不食三日死業旣敗麾下尙百餘人業謂曰汝等各有父母妻子與我俱死無益也可走還報天子眾感激皆戰死無一生還者於是云應朔州及諸城將吏聞業死悉棄城走色珍復防其地事聞帝深痛惜詔贈業太尉削美三任除侁名】發明【楊業之死非戰之不善也非謀之不深也非力之不勇也所恨者以寡敵眾而爲姦臣所防耳夫以潘美之爲主將不能制一王侁去畱任意無如之何獨不記業臨行之言乎然則潘美亦不能逭其責矣使谷口之兵少駐則楊業安得而敗亡哉故綱目直書死之以著其節】

六月朔日食○以辛仲甫參知政事○秋七月貶曹彬

爲右驍衛上將軍

【治其違詔失律罪也崔彥進米信以下貶官有差初米信軍潰獨李繼隆所部成列而還田重進亦全軍不敗詔以重進爲馬步軍都虞候繼隆爲馬軍都虞候知定州】

發明【前書曹彬敗績固有罪矣然是時諸將爭功謀議蜂起使他人處此必歸罪偏裨以自解惟曹彬直任違詔之責故綱目亦正名書之若曹彬者亦可謂之賢矣如唐貶郭子儀爲左僕射其義亦同】

以張齊賢知代州

【帝以楊業死訪近臣可知代州者時齊賢以言爭頗忤帝意因請行乃命與潘美同領緣邊兵馬】

八月以王沔張宏爲樞宻副使○冬十二月契丹隆緒大舉入宼瀛州部署劉廷讓與戰敗績契丹誘執知雄

州賀令圗遂掠邢深徳州

【契丹主隆緒及蕭太后帥眾南下以耶律休格爲先鋒都統時劉廷讓帥師數萬並海而北與李敬源合兵將趨燕休格聞之以兵扼要害逆戰於君子館天方盛寒士卒皆不能彀弓弩會隆緒兵大至圍廷讓數重廷讓先分精兵屬李繼隆爲後援而繼隆退保樂壽廷讓力不敵一軍盡沒以數騎脫走李敬源楊重進皆死之先是休格諜紿賀令圗曰我獲罪夲國旦夕願歸南朝令圗信之私遺重錦十兩及廷讓敗休格宣言願見雄州賀使君令圗意其來降欲擅其功卽引數十騎逆之旣至帳下休格據胡牀罵曰汝常好經度邊事今乃送死來耶令左右殺其從騎而執之自是河朔戍兵無復闘志契丹乘勝長驅而南遂陷深邢徳三州殺官吏俘士民輦金帛而去魏博之北民尢苦焉帝聞之下詔自悔而釋敗潰將士之罪且蠲河北逋租給復三年令圗貪功生事輕而無謀初與其父懷浦首謀北伐一歳中父子皆敗天下笑之】

發明【隆緒斥名貶之之辭也入宼外之之辭也賀氏父子首謀北伐而一歳之中相繼敗沒果何益乎後之邀功生事擅開邊釁者可以鑑矣】

張齊賢敗契丹於代州

【契丹薄代州城副部署盧漢贇畏懦保壁自固齊賢選廂軍二千出禦之誓眾感慨無不一當百契丹少卻先是齊賢遣使約潘美以並師來會戰使爲契丹所執俄而美使至云師出至柏井得宻詔云東路王師敗衂並之全軍不許出戰已還州矣時契丹兵塞川齊賢曰敵知美來而不知美退乃閉美使室中夜發兵二百人持一幟負一束芻距州西南三十里列幟然芻契丹遙見火光中有旗幟意謂並師至駭而北走齊賢先伏步卒二千於土鐙砦掩擊大敗之殺其國舅詳衮塔爾噶宮使蕭達哩斬首數百獲馬二千器械無算】

發明【自南北搆兵邊郵騷擾宋之健將銳卒敗績屢矣齊賢特一書生俎豆之事則甞聞之軍旅之事未之學也乃能以微弱之兵抗方張之敵運籌帷幄決勝千里苟非以文武全才出人意表】

【者曷克臻此此太宗所以任用得人而齊賢亦能不負所托也】

廣義【齊賢之列幟虞詡之增竈也隨機應變而能臨敵取勝齊賢其智者歟】

李繼遷請婚於契丹契丹以女歸之

【繼遷率五百騎欵契丹境言願婚大國永作藩輔契丹以王子帳節度使耶律襄女號義成公主歸之】

【丁亥】四年夏四月張宏免以趙昌言爲樞宻副使

【時河朔用兵宏循黙備位而禦史中丞趙昌言數上邊事乃免宏左遷禦史中丞而以昌言代之王偁曰禦史之職在觸邪中丞之位號執法事之利害人之忠佞皆得言之其責豈不重哉而使循黙之人充其位可乎】

遣使募兵於諸州

【帝將大發兵討契丹遣使募兵於河南北四十餘郡凡八丁取一以充義軍京東轉運使李維淸曰若是天下不耕矣三上疏爭之李昉等亦相率言河南之民罔知戰鬭或慮人情揺動因而爲盜非計之得乃詔獨選河北而諸路悉罷】

發明【甲午治兵春秋譏之況募兵以報怨於逺夷乎昔唐宗募兵以禦祿山尹氏譏其武備之弛至募市人爲兵太宗此舉則異於彼何爲亦募兵於諸州乎蓋幽薊之地近接宋境固中朝之所當取然而異代之事取之不得則亦已矣爭城以戰殺人盈野豈王者之心哉曾子曰戒之戒之出乎爾者反乎爾者也故直書募兵不惟譏其武備之弛抑且譏其黷武之失】

【戊子】端拱元年春正月親耕籍田赦

發明【漢文親耕籍田綱目美之今而書親耕籍田則帝之導民務夲爲何如哉海內殷富不亦宜乎】

○二月攺補闕拾遺爲司諫正言

【舊制臺諫有名而不得行其職帝以失建官夲意故更以新名】

廣義【太宗此舉是𨿽成湯從諫弗咈髙宗輔徳納誨何以過之書之於冊美可知矣】

李昉罷

【布衣翟頴性險誕與知制誥胡旦狎旦爲作大言使頴上之且攺頴名曰馬周以爲唐馬周復出也於是】

【頴擊登聞鼓訟昉居宰相位當北方有事之時不爲邊備徒知賦詩宴樂帝由是厭昉遂罷爲右僕射昉和厚多恕在位小心醇謹每有求進用者𨿽知其材可取必正色絕之已而擢用或不足用必和顏溫語待之子弟問其故昉曰用賢人主之事若受其請是市私恩也故峻絕之使恩歸於上若不用者旣失所】

【望又無善辭取怨之道也】

以趙普爲太保兼侍中呂蒙正同平章事

【帝欲相呂蒙正以其新進籍趙普舊徳爲之表率會普以籍田入朝帝遂畱爲太保兼侍中蒙正質厚寛簡有重望以正道自持遇事敢言每論時政有未允者必固稱其不可帝嘉其無隠故與普並命普開國元老蒙正以後進歷官一紀進同相位普雅重之】

廣義【書稱知人之難太宗之相蒙正其庶幾矣】

攺封錢俶爲鄧王

【俶雍熈中攺封漢南國王未幾攺南陽俶固讓國王之封乃攺封許王至是復封鄧王】

以王沔參知政事張宏爲樞宻副使楊守一僉書樞宻院事○趙昌言有罪貶爲崇信行軍司馬

【昌言與鹽鐵副使陳象輿知制誥胡旦度支副使董儼右正言梁顥善日夕會語翟頴旣訟罷李昉與旦益相得頴益肆誕毀斥時政上書自薦且歷舉所善數十人爲公輔令昌言爲內應事覺頴流海島貶昌言爲行軍司馬象輿團練副使旦儼顥皆司戶參軍】

發明【昌言前因數上邊事而得樞副宜乎有徳者必有言而名稱其實也胡爲朋姦合計共誣善類耶𨿽然有徳者必有言而有言者未必有徳孔子曰惡利口之覆邦家者詎不於斯而益信故綱目特書有罪以深絕之因以戒後之人君謹於用人而反覆小人終不可任也】

廣義【昌言之貶厥罪當矣故削其官者所以示姦佞之戒也易所謂鳴豫者其昌言之謂與】

夏五月作祕閣

【詔就崇文院中堂建祕閣分三館書籍置其中以吏部侍郎李至兼祕書監帝謂至曰人君當淡然無欲勿使嗜好形見於外則姦佞無自入朕無他好但喜讀書多見古今成敗善者從之不善者攺之如斯而已矣至每與李昉王化基觀書閣下帝必遣使賜宴且命三館學士皆預焉】

以李繼捧爲定難節度使賜姓名趙保忠

【李繼遷侵擾日甚趙普復請命繼捧鎭夏州帝召見加賜而遣之且謂曰若繼遷歸欵當授以官也呂中曰保忠之再入夏臺故地趙普之謀也後保忠反與保吉合大爲邊患何普能知符彥卿之不可與兵權而不能知保忠之不可復歸其州邪】

發明【古人於族類最明宗法最謹故郭崇韜拜郭子儀塜妄認宗裔君子譏之歷考三代以降賜姓者絕無自漢髙西都闗中以婁敬爲郎中賜姓劉氏嗣是因襲之獘久不能攺於乎尊寵臣下懷綏逺人在乎丰其廩祿厚其忠信如斯而已矣賜其姓名奚足齒哉太宗因繼遷之叛命繼捧復鎭夏州固已失防況賜以姓名尢爲可恥厥後繼遷請降亦賜姓名則帝待李氏兄弟可謂至極宜】

【乎赤心以報帝也未幾相繼叛亡卒爲邊患太宗亦無如之何然則以天子至貴之姓而下賜叛逆之人寧不有愧於心乎及其防扈不服始命削其姓名噫亦晚矣後之君子合前後所書觀之始足以知書法之深意云】

廣義【賜姓之義𨿽本於唐虞封建之說然爲人臣者能以忠義自許𨿽異姓垂名可也不然𨿽父子兄弟反有操戈之毒烏有賜其姓之同於己而卽能使其忠於己哉太宗賜繼捧之姓曰趙者欲其爲一家之人也賜其名曰保忠者欲其保此忠而始終不渝也明年冬十月保忠降於契丹則其忠果可保乎其家果可一乎書之所以著其失也】

鄭州團練使侯莫陳利用有罪賜死

【利用以幻術得幸驕恣不法居處服禦僣擬乘輿趙普按其十罪旣命配商州普復力請誅之帝曰豈有萬乘之主不能庇一人乎普曰陛下不誅則亂天下法法可惜此一豎子何足惜哉帝不得已命誅之已而復遣使貸之使至新安馬旋濘而踣及出濘易馬至商州已磔於市矣聞者快之】

發明【利用狎邪小人其進身不正僣罔不法分注備載之矣然太宗庇一利用眷眷然而不忍捨𨿽趙普反覆曉告其心未釋此無他徳其以幻術教已也嗚呼棄君子而近小人此中材庸主之通患耳太宗不幸而類是可勝嘆哉故綱目必正名書之以示貶若曰不去其官又以譏太宗不明之失也】

秋八月鄧王錢俶卒

【俶薨輟朝七日追封秦國王諡忠懿命中使防防葬洛陽自鏐至俶世有吳越而俶任太師尙書令兼中】

【書令者四十年爲天下兵馬大元帥者三十五年旣以地歸朝四徙大國善始令終窮極富貴福履之盛近代無比】

九月楊守一卒○契丹復陷涿州冬十一月遂入祁州【契丹主隆緒攻涿州射帛書諭城中降不聽縱兵四面攻之城破乃降遂進攻長城士卒潰圍南走隆緒邀擊之殺獲殆盡因攻滿城祁州及新樂皆陷之】

廣義【太宗開邊起釁而致防師失地兵連禍結者皆賀懷浦有以導之也易曰開國承家小人勿用信哉】

【己丑】二年春正月契丹陷易州遷其民於燕

【時契丹屢侵邊詔羣臣上備戎防張洎言中國禦戎惟恃險阻今自飛狐以東皆爲契丹所有旣失地利而河朔列壁皆具城自固莫可出戰此又分兵之過也請於沿邊建三大鎭各統十萬之眾鼎峙而守仍命親王出臨魏府以控其要則契丹𨿽有精兵豈敢越而南侵制敵之方盡於此矣宋琪言國家取燕於雄霸直進非我戰地如令大軍於易州循孤山渉涿水抵桑幹河出安禮寨則東瞰燕城才及一捨此周徳威取燕之路下視孤壘浹旬必克山後八州聞薊門不守必盡歸降勢使然也然兵凶器聖人不得已而用之若選使通好弭戰息民此亦策之得也李昉王禹偁亦多以修好爲言帝嘉納之】

發明【契丹之侵逼至是極焉上書陷涿州入祁州此書陷易州遷其民恣其攻掠如蹈無人之境宋之武備誠疏略矣故綱目一書再書不惟惜之抑且譏之也】

自二月不雨至於夏五月

【詔錄系囚遣使分諸路決獄】

發明【春秋僖三年正月不雨夏四月不雨傳曰閔雨者有志乎民者也歷時而總書不憂雨者也不憂雨者無志乎民者也太宗因不雨而錄系囚決疑獄是豈弭災之道乎況內政不修外侮常作其無志乎民審矣故春夏不雨歷時而總書於策所以著其慢也綱目取例春秋故其書法如此然則較之僖公不逮逺矣】

秋七月以張齊賢爲樞密副使張遜僉書樞密院事【齊賢復入樞宻趙普薦之也】

彗星出東井八月赦

【司天言妖星爲滅契丹之象趙普上疏謂此邪佞之言不足信帝避殿減膳大赦】

作開寶寺塔

【藏佛舍利也髙三百六十尺費億萬計逾八年始成知制誥田錫甞上疏云眾謂金碧熒煌臣以爲塗膏釁血帝亦不怒】

發明【作不宜作也分注言作開寶寺塔藏佛舍利則惑佛之念蠱矣書不雨書彗出東井則忽災之意著矣太宗號爲剛果而所爲若此況前禁增寺觀而此作寺塔何朝令而夕攺耶由其聖學不講素無禮義以養心故外物皆足以移之耳凡此事末流若此躬自禁之而躬自蹈之然則有天下國家者可不戒哉分注載田錫上疏切中時獘綱目削而不書者言旣不聽書之何益此筆削之深意焉】

廣義【抑考太宗於雍熙二年禁增置寺觀其詔有曰寺觀非籍所存無得建置則是其病根未能防去也故至此詔墨未漧殆觸事而發莫之禁焉噫儒者好獵之心尙不能保況太宗乎故曰其要只在於謹獨】

都巡檢使尹繼倫襲契丹耶律休格於徐河大敗之【朝廷聞契丹復至遣李繼隆發鎭定兵萬餘防送糧餽數千乘趨威虜休格聞之帥精騎數萬邀諸途北靣都巡檢使尹繼倫適領兵徼巡路遇之休格不顧而南繼倫曰敵蔑視我耳彼防還則乘勝而驅我北去不防亦且泄怒於我將無遺類矣爲今日計當捲兵銜枚以躡之彼銳气前趨不虞我之至力戰而勝】

【足以自樹縱死猶不失爲忠義豈可泯然爲異地鬼乎眾皆憤激從命繼倫令秣馬俟夜人持短兵潛躡其後行數十里至徐河天未明休格去大軍四五里防食訖將戰繼隆方陣於前以待繼倫從後急擊殺契丹一大將眾皆驚潰休格方食失箸爲短兵中其臂創甚乘善馬先遁餘眾引去契丹爲之奪气自是不敢大入邊每相戒曰當避黑面大王以繼倫面黑故云】

發明【徐河之防或者以爲幸勝臣獨以爲不然自宋師再伐契丹屢爲挫衂敵勢益張而三軍之气久屈不伸繼倫以寡敵眾契丹奪气茍非忠於所事者曷克臻此固𨿽幸勝然亦少振懦弱委靡之習矣故特掲而書之亦予之之意也】

大旱

【自秋䢐冬不雨田錫上言此實陰陽失和調爕倒置上侵下之職而燭理未盡下知上之失而規過未能】

【入帝及宰臣皆不恱出錫知陳州不】

發明【曰旱而曰大旱志其甚也自秋䢐冬恆不雨民滋病矣是誠陰陽失和調爕倒置上侵下之職而燭理未盡下知上之失而規過未能者也太宗正宜勞心焦思訪求直言省己責躬以答天譴庶幾得矣夫何田錫上疏反遭怒黜太宗聽徳之聰亦少虧焉後之有國家者不可以災異爲玩而忽之焉耳吁庚寅普自再】

【相帝】淳化元年春正月趙普罷夏

【每優禮之免朝謁止日赴中書視事有大政則召對至是以疾力求致仕帝不得已授太保兼中書令西京畱守兢陳宜都王叔明】

四月詔貸江州義門陳兢粟發明

【之後九世同居長幼凡七百口不後九世同居長幼凡七百口不畜僕妾上下婣睦人無間言每食必羣坐廣堂未成無間言每食必羣坐廣堂未成人者別爲一席有犬百餘共一牢食一犬不至羣犬亦皆不食唐僖宗及南】

【唐時旌其門開寶初免徭役至兢子侄益眾常苦乏食知州康戩言於】

疏入【朝詔本州每歲貸粟二千石九世同居之事一見於張公藝再見於陳兢嗣是而後寥寥無聞蓋亦鮮矣世有異姓同居爭長競短分門割戶骨肉相殘者比比皆然何風俗之益偸也夫以公藝之同居忍也陳兢之同居公也忍則無嫌心公則無私意能忍而能公則治家之良法備矣其九世同居】

【復何難哉故綱目書義門所以美陳兢書貸粟所以美太宗】

廣義【嗚呼世家大族之著姓於各代者非不多也間有被籍沒者有遭兵燹者有僅盛於一二世者何也由其本不固而枝葉易凋也彼陳氏立孝弟以固其夲推信義以達其枝故自唐而五季五季而趙宋其間物故變遷者何可勝計回視同時巨室若槿花之於朝露耳曾不爲之興感耶獨陳氏嶷然不動又屢沭君貺而光昭簡冊豈非根夲固而枝葉茂哉易曰積善之家必有餘慶其陳氏之謂乎】

冬十二月詔致仕官給半俸○契丹封李繼遷爲夏王【辛卯】二年春旱蝗

【時連嵗旱蝗是年尢甚禱雩無應帝手詔宰相曰朕將自焚以答天譴翌日大雨蝗盡死】

發明【土膏初動農事方殷而連嵗旱蝗是年尢甚民之塗炭不亦甚乎太宗非昏懵之主其值此者必有舛政逆令以干天地之和者也分注言帝將自焚以答天譴翌日大雨而蝗盡死是知天心仁愛人君其災異頻數正欲其警愓而爲善耳由此觀之則天人感應之理防如影響甚可畏也後之人君忽天變者當以是爲鑑】

閏二月朔日食○辛仲甫罷○夏四月以張齊賢陳恕參知政事張遜溫仲舒宼準爲樞宻副使

【初準爲樞宻直學士甞奏事殿中語不合帝怒起準輙引帝衣請復坐事決乃退帝嘉之及旱蝗帝召近臣問以得失眾以天數對準曰洪範天人之際應若影響大旱之證蓋刑有所不平也帝怒起入禁中頃之復召準問以不平狀準曰願召二府至臣卽言之二府入準乃曰頃者祖吉王淮皆侮法受賕吉贓少乃伏誅淮以參政沔之弟盜主守財至千萬止杖之仍復其官非不平而何帝以問沔沔頓首謝於是切責沔而以準爲可大任遂有是命】

張宏罷○五月以謝泌爲左司諫

【上修正殿頗施防繪泌爲右正言因對陳其事卽日命代以赭堊賜泌金紫拜左司諫泌入謝曰陛下從】

【諫如流故臣得以盡誠如唐末孟昭圗者朝上諫疏暮不知所在如此安得不亂帝動容久之】

置諸路提刑官○六月忠武節度使韓公潘美卒

【諡武惠】

發明【自建隆以來諸臣之卒鮮有書其官爵者至是美卒而書其官爵則其予之之意蓋可見】

【矣】

秋七月李繼遷請降以爲銀州觀察使賜姓名趙保吉【先是趙保忠至夏州言繼遷悔過歸欵詔授繼遷銀州刺史然實無降心也至是與保忠戰於安慶澤繼遷中流矢遁去轉攻夏州保忠乞師禦之乃遣翟守素帥兵往援守素至繼遷歸欵奉表謝罪遂有是命且以其子徳明爲管內蕃落使行軍司馬】

發明【按分注繼遷歸欵奉表謝罪遂有是命然綱目不書奉表者繼遷夲無降意姑以是欵兵耳況前書繼遷叛遣田仁朗討之未聞舉正其罪今乃無故官之故綱目直書加官賜姓以見天討不能加威令不復振之意然繼遷實未甞請降而書請降猶爲宋人文其詞云爾如唐赦田承嗣入朝同意】

八月置審刑院

【帝慮大理刑部吏舞文巧詆乃置審刑院於禁中以李昌齡知院事置詳議官六員凡獄上奏先達院印訖付大理刑部斷覆以聞乃下院詳議申覆裁決訖以付中書省行之其未允者宰相覆以聞始命論決】發明【道之以政齊之以刑民免而無恥道之以徳齊之以禮有恥且格蓋刑以弼教不可以不用而又不可以濫用要當詳審精宻勿使有偏枉之失可焉觀此太宗重刑之意可見矣在京師則】

【有大理刑部在外郡則置提刑官今又置審刑院以革舞文巧詆之姦可謂詳審而精宻爾特書於冊蓋予之也】

九月王沔陳恕呂防正罷

【呂蒙正爲首相以寛簡居位政事多決於沔沔聰察敏辯有適時材然性苛刻少誠謁見者必防以甘言旣而進退非允人胥怨之又素與張齊賢陳恕不協及二人參知政事沔不自安慮僚屬有以中書舊事】

【告齊賢恕者防司諫王禹偁言宰相樞宻不得於夲防見客許於都堂延接以杜私請沔喜卽奏行之司諫謝泌以爲如此是疑大臣以私也疏駁之帝追還前詔沔遂罷沔見帝涕泣不願離左右未幾髮須皆白時帝怒戶部使樊知古所部不治恕聞宻以語之覬其修舉知古訴於帝帝怒恕漏言亦坐免度支判官宋沆伏閤奏疏請立太子詞意狂率帝怒貶沆而沆乃防正妻族也遂罷蒙正爲吏部尙書時三日之間連罷三相因有奏毀者帝語之曰蒙正有大臣體沔甚明敏毀者慙而止】

以李昉張齊賢同平章事賈黃中李沆參知政事【初黃中再典貢部多防寒畯及掌吏部選除擬精當沆甞侍曲宴上目送之曰風度端凝眞貴人也至是並拜】

王顯免以張遜知樞宻院事溫仲舒宼準同知院事

【知樞宻院同知樞宻院自此始】

冬十月趙保忠叛降契丹契丹封爲西平王

發明【防患於未然則事易就緒防患於已然則勞而無功故曰凡事豫則立李氏兄弟反覆之情至是見矣然綱目不曰李繼捧而曰趙保忠者所以譏帝賜姓名之失也然保忠特書叛降契丹所以著其負恩背主之罪爲萬世亂臣賊子之戒耳於保忠乎何誅綱目一字之貶其嚴矣哉】

○彭城公劉繼元卒

【追封彭城郡王】

女眞請伐契丹不許

【自是不復入貢遂屬契丹】

發明【或以太宗不許女眞之請有失綏懷逺夷之心曰是不然是時屢伐契丹王師失利正悔過責躬之時茍從其請則兵連禍結何時已乎過而不攺是謂過矣故夫書不許者所以嘉其悔過之心深予之爾若以綏懷逺夷之心疑之是豈綱目貴義不貴功之意哉𨿽然彊者弱之漸衰者盛】

【之極女眞以偏隅小國契丹以積累大邦而女眞有請伐契丹之舉則其盛彊之勢固不待宣靖而可見矣是以幾防之際聖人所謹明乎此然後可論綱目書法之深意焉】

十一月以畢士安爲翰林學士

【先是翰林學士承防蘇易簡續翰林誌二卷以獻帝嘉之賜詩二章又飛白書玉堂之署四字令榜於防額曰永爲翰林美事於是知制誥範杲獻玉堂記請備其職帝惡其躁競出知濠州乃以士安爲學士執政欲用諫議大夫張洎帝曰洎文學資任不下士安第徳行不及耳】

【壬辰】三年春二月朔日食○夏六月置常平倉於京師【先是旱大蝗詔遣使決諸州獄五月雨蝗盡殪至是京畿穀賤帝遣使增價糴貯之俟嵗饑則減價糶名曰常平倉遂爲永制】

發明【常平云者丰凶一價而無過中不及之獘也太宗閔頻年荒旱賑貸恆缺創置倉廨號曰常平年丰穀賤增價糴之嵗歉民饑減價糶之其思患豫防防民之心可見矣故綱目大書以著其善】

秋七月趙普卒

【普卒年七十一帝聞之震悼近臣曰普能斷大事盡忠國家眞社稷臣也普性深沈有岸谷少習吏事寡學術及爲相太祖勸以讀書遂手不釋卷每歸私第闔戶啟篋取書誦之竟日及次日臨政處決如流旣卒家人發篋視之則論語二十篇也史臣曰陳橋之事人謂普及太宗先知其謀理勢或然事定之後未甞以勲舊自伐及其當揆獻可替否惟義之從偃武修文愼罰薄斂以立宏規其功大矣獨廷美盧多遜之獄大爲太宗之累豈其學力有限而猶有患失之心歟君子惜焉】

發明【普卒不具官削之也曷爲削之陳橋之事普實預謀其罪一也爲政而有患得患失之心其罪二也秦王盧多遜之獄普實尸之其罪三也此所以特削其官以示貶嗚呼觀綱目書法之防則夫後之人臣亦當勉於爲善不可徒竊祿位而行名虧闕也】

廣義【嗚呼趙普見道不明者也其輔相兩朝無非從君之好尙耳史氏謂其習吏事寡學術斯言得之矣然則於其卒而不銜者何著其失節也】

召終南隠士種放不至

【放洛人沈默好學隠居終南以講習爲業從學者眾資以養母母亦能樂道薄滋味放不喜浮屠甞裂佛經以制帷帳所著有蒙書及嗣禹說轉運使宋惟干言其才行詔使召之其母恚曰甞勸汝勿聚徒講學身旣隠矣何用文爲果爲人知而不得安處我將棄汝深入窮山矣放乃稱疾不起其母盡取其筆硯焚之與放轉居窮僻人迹罕至帝嘉其節命有司時加存問】

發明【凡書隠士予之也其曰不至則尢美焉種放躬逢盛世抱道自樂重違母命終身不仕易曰不事王侯髙尙其事種放以之回視一才一藝嘵嘵自鳴奔趨於桃李之門希求進用者豈可同日語哉觀綱目之所書則其予之之意蓋可見矣】

廣義【古之隠士被召不至者其間必有所處而始終執守之堅也今太宗治朝庶可以行君臣之義而放也召猶不至然則孔孟之汲汲者非與今也放旣髙其行矣何於眞宗之世數朝京師而又晚節之不謹邪杜鎬北山移文尙誰譏之若放者沽名之士也】

【癸巳】四年春二月朔日食○置審官院

【初帝慮中外官吏淸濁混淆命官考課號磨勘院至是攺爲審官院掌審京朝官其幕職州縣官別置考課院主之】

交州黎桓入貢詔封爲交阯郡王

【桓遣使來貢並上丁璿讓表朝廷懲孫全興之敗許之以桓爲靜海節度使封交阯郡王尋進封南平王】發明【所貴乎天子者以其奉行天命誅亂討逆而已交州乃丁氏所據開寶六年丁璉入貢受命爲王則是子孫承襲禮之正也丁璉旣卒弟璿嗣位部將黎桓欺制其主遂執國政是誠亂臣賊子在王法之所必討玆因來貢亦加王爵則是交阯之王可以勢取而不可以義受也使桓之臣亦效而尢之將何以制哉於乎討伐不行則亂賊無所懲戒矣綱目上書黎桓入貢下書詔封爲王則是中國外夷均以利爲利不以義爲利也公道何由而伸乎】

靑神民王小波作亂

【初蜀亡其府庫之積悉輸汴京後任事者競起功利於常賦外更置博買務禁商賈不得私市布帛蜀地狹民稠耕稼不足以給由是小民貧困兼並者益糴賤販貴以規利靑神民王小波因聚眾爲亂且曰吾疾貧富不均今爲汝均之貧者爭附遂攻靑神掠彭山殺縣令齊元振剖其腹實之以錢惡其誅求無厭】

【也賊黨由是愈熾旁邑響應】

發明【王小波盜耳曷不書之以盜而書之以民耶原情也蓋民富則君不致獨貧民貧則君不能獨富兩川民牧競起功利橫徵暴斂民不聊生無恆產而無恆心必然之理也故綱目書曰靑神民以見民之困於重斂不得已而起之所以罪宋也然罪及於上則亂賊無所懲戒故又書作亂以】

【著其悖逆之罪此綱目輕重之權衡耳】

三月以何承矩爲河北屯田制置使

【初承矩至雄州卽建屯田之議防黃亦請於河北興水田乃以承矩爲使懋爲判官發河北諸州戌兵萬八千人給其役開塘泊種稻田民賴其利】

發明【河北屯田則且耕且守軍有餉而民安居矣是亦奠安土宇之長策也故書】

夏五月以錢若水爲翰林學士

【帝謂侍臣曰學士之職親切貴重非他官可比朕常恨不得爲之又曰士之學古入官遭時得位紆朱拖紫足以爲榮矣得不竭誠以報國乎若水對曰髙尙之士不以名位爲光寵忠正之士不以窮達易志操其或以爵祿位遇之故而效忠於上中人以下者之所爲也帝然之】

六月張齊賢罷以呂端參知政事

【殿中丞朱貽業與李沆有姻婭甞爲其同僚王延徳求補郡沆言於齊賢齊賢以聞帝以延徳甞事晉邸怒其不自陳而幹執政召見詰責延徳言未甞有請齊賢不欲援沆爲證卽自引咎遂坐免】廣義【張齊賢不欲援李沆其賢可知矣故書張齊賢罷若齊賢有罪則當書曰罷張齊賢矣餘仿此】

以向敏中張詠同知銀臺通進司

【二司舊樞宻院至是始以敏中詠同知司事門下主視章奏案牘以稽出入蓋給事中之職也】

張遜宼準免以柴禹錫知樞宻院事劉昌言同知院事【遜素與準不協一日準與溫仲舒並轡晚歸有狂民迎馬首呼萬嵗街使王賔與遜雅相厚因奏民迎準拜呼萬嵗準自辧雲實與仲舒同行而遜令賔獨奏臣因互發其私帝惡之乃左降遜爲右領軍衛將軍出準知靑州準旣罷帝念之不置語左右曰宼準在靑州樂乎左右揣帝意且復召用因對曰陛下思準不少忘聞準日縱酒未知亦念陛下否帝默然】

廣義【嗚呼宼公以無罪左遷而太宗念之不置者是亦天鑑之所在也然而卒沮於左右近習者孟子所謂泄栁申詳無人乎繆公之側則不能安其身者與】

秋八月朔日食○九月大水冬十月河決澶州

發明【春秋紀災異而不書祥瑞史外傳心之要法也太宗謀國頗臧求治頗切而日食大水河決繼書於策者言日食則陽道衰防言大水河決則陰道浸盛陰陽失常其徴可知矣夫乃西蜀擾亂夏州逆命之應】

○李昉賈黃中李沆溫仲舒罷

【自七月初雨至是不止京城廬多壊陳潁宋亳間盜賊並起商旅不行帝以陰陽愆和罪由公府切責昉等曰卿等盈車受俸豈知野有餓莩乎昉等慚懼拜伏遂並罷之】

廣義【上天示災變者所謂天心仁愛人君欲其攺過自新也太宗歸罪臣下其與致大雨退熒惑者異矣人君苟以天變罪其臣而不責諸已而求天之所福者難矣哉】

以呂防正同平章事蘇易簡趙昌言參知政事趙鎔向敏中同知樞宻院事

【防正甞因召對論及徵伐帝曰朕比年徵討蓋爲民除暴茍好功黷武則天下之人亡盡矣蒙正對曰治國之要在內修政事則逺人來歸自致安靜帝然之易簡在翰林八年帝待之若賔友舊制欲授臺輔必使天下稔其名望而後正位易簡以親老急於進用因亟言時政得失遂入政府自是帝不復有欵接】

【意但正色責吏事而已易簡悔之時西北用兵樞機之任專主謀議敏中明辧有才略遇事敏速凡二邊道路斥堠走集之所莫不周知帝器之】

閏月以陳恕爲三司總計使

【時復置三司使而罷鹽鐵戶部度支三司分天下郡縣爲十道曰河南河東闗西劍南淮南江南東西浙】

【東西廣南以京東爲左計西爲右計恕爲總計使魏羽爲左計使董儼爲右計使中分十道以焉而各道則署判官以領其事凡渉計度者三使通議之恕言官司各建政令互出難以經久帝不聽】

周太后符氏卒

發明【符氏者周太宗後也亡國之君未有書卒者此其書何美存厚也於是周亡宋興餘三十年矣然則曷爲不書殂周失天下也是故失天下之帝書卒失天下之後書卒此同諸侯大夫之列欲使有國者戰戰兢兢而無驕泰之行耳綱目一字之權輿嚴矣哉】

○十二月王小波死其黨李順防蜀卭州永康軍【西川都巡檢使張玘與小波戰於江原玘射中小波已而爲小波所殺小波亦病創死其黨推小波妻弟李順爲帥宼掠州縣眾至數十萬】

【甲午】五年春正月李順陷成都以宦者王繼恩爲兩川招安使討之

【李順攻防漢彭州乘勝攻成都轉運使樊知古知府郭載及官屬斬關出奔梓州順入城據之僭號大蜀王遣其黨四出攻刼州縣兩川大震帝議遣大臣撫諭趙昌言獨請發兵急討無使滋蔓帝從之遣繼恩等分路進討以雷有終爲陜路轉運使】

發明【唐肅宗用李輔國綱目譏之書以宦者王繼恩爲兩川招安使文無貶詞然以一宦者而爲招安之使親率六軍以行則宋室之卑從可知矣貽是禍者非太宗乎然李順悖逆法所必討故不嫌其人之美惡而以討予之綱目急於討賊之意深矣】

趙保吉宼靈州以李繼隆爲河西都部署討之

【保吉徙綏州民於平夏部將髙文岯等因眾不樂反攻敗之保吉復圍堡砦掠居民焚積聚遂攻靈州詔】

【繼隆帥師討之】

饑

【先是京西饑浙饑民相率持杖投劵富室取其粟皆坐彊盜棄市知秦州張榮獨取爲首者杖脊餘眾悉杖以其事聞帝感悟下詔褒之至是遣使十七人分詣諸道巡撫帝謂之曰彼皆平民因饑取餱糧以圗活命爾宜悉從末減不可與彊盜同科】

發明【魯宣十四年饑春秋譏之蓋古者三年耕餘一年之蓄九年耕餘三年之食𨿽有凶旱民無菜色太宗爲國務華去實虛內事外而不惇其本府庫竭矣倉廩匱矣天降饑饉亦無以振業貧乏矣綱目所以書饑以示後世爲國之不可不惇夲也】

二月李順宼劍州都監上官正大敗之

【順分遣數萬眾宼劍門正爲監門都監麾下有疲卒數百因勉激以忠義勇气百倍力戰以守會成都監軍宿翰兵至正與之合迎擊賊眾大敗之斬馘幾盡餘眾三百奔還成都順怒其驚眾盡斬之自此气沮時朝廷聞蜀盜甚盛深以棧道爲憂正以孤軍力戰破賊於是閣道無壅王師得以長驅而進】

李順圍梓州

【初知梓州張雍聞王小波起卽練士卒募彊勇爲城守計輦綿州金帛以實帑藏命官屬治戎器守械悉備至是順遣其黨帥眾二十萬圍梓城中兵才三千雍悉智力禦之凡八十日王繼恩遣石智顒來援賊兵潰去】

三月李繼隆入夏州執趙保忠赴京師

【保忠聞繼隆將至先挈其母與妻子壁野外乃上言與保吉解怨獻馬乞罷兵帝覽奏立遣中使督繼隆進軍及師壓境保吉因夜襲保忠營欲並其眾保忠方寢聞難作單騎走還城其指揮使趙光嗣閉之別室開門迎繼隆繼隆執保忠送汴保吉遁去】

夏四月削趙保吉姓名墮夏州城

【帝以夏州深在沙漠姦雄因以竊據欲墮其城呂蒙正曰自赫連築城以來頗爲闗右之患若遂廢之萬世利也乃詔墮之遷其民於綏銀】

發明【觀太宗處李氏兄弟蓋由明察有餘而剛果不足弗克謹始慮終必徴於色發於聲然後諭耳然李氏兄弟反覆之虜必非屈服於宋者太宗旣知其狀當欵誘京師禁錮終身不使之往返自如可也夫何前因保吉之叛命保忠往鎭夏州遂使兄弟連衡邊患日甚其謀亦末矣及保忠𨿽執保吉遁去厥後屢降屢叛卒爲子孫西顧之憂太宗啟之也於乎是時媒蘗已成而乃削其姓名墮其城邑曾是以爲弭盜之計耶不過逞其私忿云爾於保吉乎何預故綱目直書以著其失】

置起居院

【右諫議大夫張佖請置起居院修左右史之職爲起居注與時政記逐月終送史館以偹修日曆上嘉之乃置院於禁中命梁周翰等掌其事周翰請以所撰先進禦後付史館從之起居注進禦始此】

五月王繼恩復成都獲李順誅之其黨張余復防嘉戎諸州

【王繼恩師過綿州賊潰走追殺及溺死者甚眾遂復綿州遣曹習破賊於老溪進復閬巴蓬劍等州五月至成都破賊十萬眾斬首三萬級獲李順遂復成都其黨張余復攻防八州開州監軍秦傅序死之詔磔順等於鳳翔市降成都府爲益州】

賜趙保忠爵宥罪侯

【保忠至汴帝詰責而釋之責授右千牛衛上將軍封宥罪侯】

發明【侯乃至貴之爵而加於叛逆之人則宋之是非紊矣壊國家之名器者非太宗乎故書以譏之】

秋七月李繼遷遣使來貢

【繼遷獻馬謝罪又遣弟延信入覲言違叛事出保忠帝召見慰諭之】

髙麗請伐契丹詔諭止之

【髙麗數爲契丹侵掠請擊之帝以北邊甫寜不欲爲外夷開隙詔撫諭之自是不復入貢】

八月以王繼恩爲宣政使

【中書以繼恩討蜀宼功欲除宣徽使帝曰朕讀前代史不欲令宦官預政宣徽使執政之漸也止可授以他官宰相力言繼恩有大功非此不足以賞帝怒深責之乃命學士張洎錢若水議別立宣政使以授之】發明【繼恩宦者以之帥兵猶爲淸朝之恥縱有平宼之功但當優之以金帛而不當任之以爵位也當時宰相阿諛茍容防君不義少有人心者於焉而變矣夫何力陳繼恩之功欲除宣徽之使噫長君之惡其罪小逢君之惡其罪大必擬以春秋之法宰相其誅首歟綱目書此文無貶詞乃所以深貶之爾】

廣義【分注載太宗曰朕讀前代史不欲使宦官預政宣徽使執政之漸也止可授以他官何其言之當與旣而授以宣政使其又謂之何哉且政者正也所以正人之不正也烏有刀鋸之賤而能正人之不正邪旣拒宣徽復與宣政所謂慮盜入室而又開之以塗也噫欲求盜不入室而資之不】

【防者萬無是理也太宗其失之矣】

以張詠知益州

【王繼恩上官正宿翰等總兵討賊漸有成功頓師不進専務飲博其下恣橫剽掠余宼勢復張大詠至勉正等親行臨發舉酒屬軍校曰爾曹蒙國厚恩此行當平蕩醜類若老師曠日卽此地還爲爾死所矣正】

【由是決行深入大致克防時宼掠之際民多脇從詠諭以恩信使各歸田裏且曰前日李順脇民爲賊今日吾化賊爲民不亦可乎有諜訴者詠灼見情僞立爲判決人皆厭服其爲政恩威並用蜀民畏而愛之先是城中屯兵尙三萬人無半月之食詠知民間舊苦鹽貴而廩有餘積乃下其估聽民以米易鹽未逾月得米數十萬斛詠度有二嵗備乃奏罷陜西糧道帝聞之喜曰此人何事不能了吾無憂矣】

以趙昌言爲川峽都部署尋罷知鳳翔府

【王繼恩在蜀不能戢眾士無闘志郡縣多叛帝意頗厭兵召昌言謂曰西川夲自一國太祖平之今三十年矣昌言知帝指卽前畫攻取之策帝喜命昌言爲川峽招安行營都部署自繼恩以下並受節制昌言旣行或奏昌言有反相不宜握兵入蜀恐後難制乃詔昌言駐鳳翔時昌言已至鳳州詔追及之因畱候館不復進尋罷知鳳翔府】

發明【昌言反覆小人不宜帥蜀與其慮之於終曷若謹之於始帝因人言而卽罷可謂能從善者矣特書以予之宜也】

上官正復云安軍張余敗走

【先是賊攻防州白繼贇大敗之於西津口斬首二萬獲舟千餘艘上官正復連破賊於廣安嘉陵合州賊進攻陵州又爲知州張旦所敗至是正等大敗張余復云安軍】

九月罷酤○以襄王元侃爲開封尹進封壽王【帝在位久儲貳未立馮拯等上疏言之帝怒斥之嶺南中外無敢復言者宼準自靑州召還入見帝曰朕諸子孰可以付神器者準曰陛下爲天下擇君謀及婦人中官不可也惟陛下擇所以副天下望者帝俛首久之屏左右曰襄王可乎準曰知子莫若父聖意旣以爲可願卽決定遂以元侃爲開封尹進封壽王元侃帝第三子也呂中曰東漢李唐所以有女主宦官外戚之禍者以立天子之權盡出其手𨿽李固杜喬裴度鄭覃之徒不能正之準之一言眞萬世法也】

以宼準參知政事○冬十二月朔日食

【是日陰雪羣臣以不食稱賀】

廣義【分注云是日陰雪羣臣以不食稱賀抑觀朝廷設司天以察天象不可有毫髮之差忒況日食爲天變之大者乎故尙書曰先時者殺無赦後時者殺無赦今宋廷之臣以陰雪而遂誣日之不食其欺君孰甚焉如果不食則當書曰冬十二月朔日當食不食綱目旣正書於綱復反書於目】

【者一以著羣臣欺君之罪一以正太宗受欺之失也】

以陳恕爲鹽鐵使

【總計使果不便乃罷之復以三司兩京十道歸三部各置使以恕爲鹽鐵使時帝畱意金穀召三司吏李溥等詢以計司利害溥等上七十一事詔以四十四事付有司行之餘下恕等議賜溥等金錢悉補侍禁殿直帝語恕等曰溥等於錢谷利病自幼至長寢處其中必周知之卿等但假以顏色引令剖陳必有所益復賜三司錢百萬募吏能言夲司不便者令恕等量事大小賞之恕將立茶法召茶商數十人俾各條利害恕閱之第爲三等語副使宋太初曰吾觀下等固滅裂無取上等取利太深不可行於朝廷惟中等公私皆濟吾裁損之可以經久於是始爲三法行之貨財流通恕有心計釐去宿獘帝深器之親題殿柱曰眞鹽鐵陳恕恕每便殿奏事帝或未察至形誚讓恕踧踖退至殿壁俟帝意稍解復進慤執前論終不】

【易帝亦多從之】

【乙未】至道元年春正月帝觀燈於乾元樓

【帝以上元禦乾元門樓觀燈賜宴見京師繁盛諭近臣曰五代之際生靈凋防周太祖自鄴南歸士庶皆罹剽掠下則火光上則彗孛觀者恐栗當時謂無復太平之日矣朕躬覽庶政萬事粗理每念上天之貺致此繁盛乃知理亂在人呂防正避席曰乘輿所在士庶走集故繁盛如此臣甞見都城外不數里饑寒】

【而死者甚眾願陛下親近以及逺蒼生之幸也帝變色不言蒙正侃然復位同列咸多其伉直】發明【隠五年春公觀魚於棠傳曰隠公慢棄國政逺事逸遊是縱欲而不能自克以禮也特書觀魚譏之也太宗觀燈乾元自托太平其志陋矣饑饉相仍兵戈靡戢而太宗恬不之慮卻乃縱情逸樂粉飾太平難乎免於呂蒙正之譏也綱目直書觀深譏之耳有天下者不可不鑑】廣義【漢文帝時可謂承平富庶矣而賈傅尢有積薪厝火之憂當太宗之世蜀宼未平繼遷未殄況乎契丹方熾不許求成此何時也乃以盛滿爲言宜有以來蒙正剛直之說也噫若蒙正者可】

【謂障頽波之洪陂者歟】

劉昌言免以錢若水同知樞宻院事○契丹犯府州永安節度使折禦卿擊敗之

【契丹大將韓徳威率眾萬騎誘黨項埓裏等族自振武入邊禦卿邀擊敗之於子河埒裏等乘亂反擊徳威殺其將突厥哈里等徳威僅以身免】

廣義【契丹書曰犯者別疆域重邊防也】

二月四川都監宿翰獲張余於嘉州蜀盜平

【先是四川行營衛紹欽楊瓊屢破賊眾復蜀卭等州帝以蜀盜漸平下詔罪已略曰朕委任非當燭理不明致彼親民之官不以惠和爲政管榷之吏惟用刻削爲功撓我烝民起爲狂宼念玆失徳是務責躬永】

【鑑前非庶無貳過聞者感恱至是余攻眉州翰擊敗之餘走嘉州爲軍士所獲翰等至函余首送行營其黨悉平】

發明【自淳化四年書靑神民王小波作亂至是三年李順張余相繼而起攻防城邑殺掠民財其禍益慘然則橫徵暴斂者果何益哉𨿽然蜀盜烏合之眾縱橫兩川官軍屢敗垂三年而始平之則宋之武功不振亦可見矣故書蜀盜平旣喜之復譏之也】

夏四月呂防正柴禹錫蘇易簡罷

【帝甞欲遣人使朔方諭中書選可責以事者蒙正以名上帝不許他日三問三以其人對帝怒曰卿何執邪蒙正對曰臣非執臣不欲用媚道妄隨人主意以害國事因稱其人可使餘人不及同列竦息不敢動帝退謂左右曰蒙正气量我不如旣而卒用其人果稱職至是罷相判河南】

以呂端同平章事張洎參知政事趙鎔知樞宻院事【初帝欲相端或曰端爲人糊塗帝曰端小事糊塗大事不糊塗決意用之端持重識大體慮與宼準同列而已先正臺揆恐準不平乃請參知政事與宰相同升政事堂時同列奏對多異議惟端罕所建明一日內札戒諭自今中書事必經呂端參酌乃得聞奏端愈謙讓不敢當洎博渉經史善持論爲翰林學士帝嘗謂近臣曰張洎富有文藝至今尙苦學江東士人之冠也甚見寵遇洎初爲宼準官屬甚恭謹每爲準規畫準心伏以兄事之極薦其才遂與準同列奉之愈謹政事一決於準無所參預惟専修時政記甘言善柔而已】

契丹侵雄州何承矩禦郤之

【承矩條子河汊之防諭州民且掲於市契丹諜知媿忿將襲取承矩以雪恥夜引數千騎抵城下承矩整兵出拒遲明與契丹酣戰契丹復敗走帝聞敵入邊之由謂承矩輕脫生事失守禦體罷之】

開寶皇后宋氏崩貶翰林學士王禹偁知滁州

【後疾甚遷於故燕國長公主第崩權殯普濟佛捨諡曰孝章皇后羣臣不成服禹偁對客言後甞母儀天下當遵用舊禮帝不恱坐謗訕責知滁州禹偁立朝敢言以直躬行道爲己任不爲流俗所容故屢見斥】廣義【嗚呼太宗之於宋氏以家人言則嫂也以國人言則後也今其死也而待之薄則其未死而待之不厚也可知已夫太宗之薄宋後非薄宋後也薄太祖也歷觀太祖之於太宗無所不厚何太宗之於太祖無所不薄邪且宋後母子俱托官家之說言猶在耳太宗何忍爲哉向使太祖若唐之太宗則宋太宗尙不能保厥躬矣況望有天下乎噫宋太祖仁人也而太宗則忍人也與】

六月以李繼遷爲鄜州節度使繼遷不奉詔

【繼遷遣押衙張浦以良馬槖駞來獻帝令衛士射於後園俾浦觀之士皆拓兩石弓有餘力帝笑問浦曰羌人敢敵否對曰羌部弓弱矢短但見此長鉅人則已遁矣況敢敵乎乃以浦爲鄭州團練使畱京師遣使持詔拜繼遷鄜州節度使繼遷不受】

發明【書不奉詔著其逆命之罪也太宗因繼遷來貢不能拒之以義而乃授之以爵使朝廷名器倒行逆施輕如鴻毛豈不謬哉及加之節繼遷不受其損朝廷之威取逆豎之侮莫此爲甚矣據事直書交譏之也】

秋八月立元侃爲皇太子更名恆大赦

【自唐天祐以來中國多故立儲之禮廢及百年至是始舉而行中外胥恱太子旣立廟見還宮京師民擁道喜躍曰少年天子也帝聞之不懌召宼準謂曰人心遽屬太子欲置我何地準再拜賀曰此社稷之福也帝悟入語後嬪宮中皆前慶帝喜復出延準飲極醉而罷以李至李沆並兼太子賔客詔太子以師傅】

【禮事之太子毎見至沆必先拜至沆不敢當上表辭謝帝不許】

發明【立太子以固國夲此固當時之盛事揆之於義則未安焉蓋太宗所居之位太祖之位也所治之民太祖之民也所享之富貴太祖之富貴也太祖遵母后之命發堯舜之心慨然傳禪略無疑沮太宗得位欺心遽生誣累弟侄不得其死此固千載之遺恨也太宗茍有念兄之情曷不求兄之子孫而立之則母命兄倫兩無所歉今乃急立己子誇越天下而太宗孝友之心果安在哉春秋之法美惡不嫌同詞其義自見】

廣義【嗚呼子賢而父恱天理人情之至也分注備載太宗不恱其子之賢則其得國之非斷可識矣】

李繼遷宼淸逺軍○冬十一月召王繼恩還以上官正雷有終爲西川招安使○十二月契丹侵府州折禦卿禦之卒於軍

【契丹韓徳威諜知禦卿有疾遂帥眾攻府州以報子河汊之役禦卿力疾禦之徳威聞其至不敢進旣而疾甚母宻召之歸禦卿曰世受國恩邊患未靖禦卿罪也今臨敵安可棄士卒自便死於軍中乃其分也】

【爲白太夫人無念我忠孝豈得兩全言訖泣下翌日卒詔以其子惟正知府州事】

發明【凡書卒於軍嘉死事也禦卿心宋之誠可謂切矣前書契丹侵府州折禦卿敗之此書契丹侵府州折禦卿禦之𨿽云有疾奮不顧身觀其對母之言其君臣之義曉然矣諸葛武侯曰鞠躬盡瘁死而後已禦卿無愧焉】

廣義【凡書卒於軍者所以著死國事也】

【丙申】二年春二月以李昌齡參知政事○以太祖孫惟吉爲閬州觀察使

【惟吉魏王徳昭長子也太祖崩時惟吉裁六嵗帝卽位猶在禁中日侍中食太平興國八年始出居東宮未幾授左驍衛大將軍至是授閬州觀察使凡邸第供億車服賜與皆與諸王埒】

發明【太宗之官惟吉或者皆以存厚爲言臣獨以爲不然蓋太宗所得者太祖之天下所襲者太祖之鴻基太宗當思太祖之心以報太祖斯無歉焉彼徳昭徳芳皆太祖之子旣而夭亡無可推立幸而徳昭之長子惟吉尙在則當冊爲儲嗣不食前盟可也夫何隠而不發必待旣立己子然後舉而官之嗚呼然其以爲觀察使者固非夲心特欲鉗天下之舌意以我之不負太祖云爾殊不知人之視已如見其肺肝然則何益矣故綱目特舉太祖孫惟吉書之所以誅太祖之心深譏之也】

夏四月遣李繼隆等分道討李繼遷

【初白守榮防芻粟四十萬赴靈州李繼遷邀擊於浦洛河守榮眾潰運餉盡爲繼遷所奪帝怒命李繼隆爲環慶等州都部署將兵討之防曹粲自河西還言繼遷眾萬餘方圍靈武城中告急使爲繼遷所得則】

【頓兵不去矣呂端請發兵由麟府鄜延環慶三道以搗平夏襲其巢穴則靈武之圍解矣或云盛夏渉旱海水泉竭糧運艱辛不如靜以待之帝不聽卽部分諸將命繼隆出環丁罕出慶範廷召出延王超出夏張守恩出麟五路進討直趨平夏】

秋七月以陳靖爲京西勸農使未行而罷

【帝務興農事詔有司議均田法太常博士陳靖乞先命大臣兼屯田制置令京東西檢責荒地及逃民產籍之募民耕作賜以牛種室器俟田成然後度地均稅量田授人約井田之利爲定法頒行天下乃詔靖爲勸農使皇甫選何亮副之選等言其功難成陳恕亦以爲不可遂出靖知婺州而罷其法】廣義【此𨿽不及三代井田之制亦庶幾焉耳矣爲之不猶愈於豪彊兼並而賦無定法乎柰何選恕不能成人之美君子惜焉】

宼準免

【是嵗郊祀中外官皆進秩準素所喜者多得臺省淸要官所惡及不相知者卽序進之廣州通判馮拯上疏極陳準擅權且條上除拜不平數事帝不懌張洎揣知帝嫉準懼一旦同罷乃奏準誹謗帝益不悅會廣東轉運使康戩上言呂端張洎李昌齡皆準所引故準得以任胸臆亂經制帝怒召端等責之端對曰準性剛自任臣等不欲數爭慮傷國體因再拜請罪及準入對帝語及拯事準力爭不已又持中書簿論】

【曲直於帝前帝因嘆曰鼠雀尙知人意況人乎遂罷知鄧州】

發明【準剛直有餘而行事未必皆出於公論宜乎有以誨羣吠之紛紜也故綱目削其官而以可免例書者其亦徇名責實之意耳其亦責備賢者之意耳】

以丁惟淸知西涼府

【涼州周回二千里領姑臧神烏畨禾昌松嘉麟五縣久不內屬至是請帥從之】

八月李繼隆副將範廷召遇李繼遷於烏白池擊敗之繼隆不見敵而還

【諸將分道並進期抵烏白池繼隆遣其弟繼和馳奏以環州道迂欲自淸岡峽直趨繼遷巢穴不及援靈武上怒曰汝兄必敗吾事矣因手札切責使未至而繼隆已發兵與丁罕合行十日不見敵引軍還張守恩見敵不擊獨廷召與王超至烏白池與賊遇時敵鋭甚超持重不進其子徳用年十七爲先鋒請乘之轉戰三日敵遂卻徳用曰歸師遇險必亂乃領兵先絕要害下令曰亂行者斬一軍肅然敵見其師整不敢近廷召等大小數十戰𨿽頗克防而諸將失期士卒困乏終不能擒賊】

發明【繼隆不能無逗繞之責矣主憂臣辱主辱臣死理之必然是時繼遷防扈太宗旰食繼隆親承上命復受方略徳音在耳不可忘也爲繼隆者當勉勵諸將戮力同心直巢穴擒其亂賊則不辱君命矣夫何虛行十日不遇而還其罪可勝誅乎故書副將範廷召擊敗所以美偏禆之能立功書繼隆不見敵而還所以譏主將之違君命美在廷召則罪在繼隆矣此曲直之繩墨也】

九月秦晉諸州地震○大有年

發明【宣十六年書大有年谷梁曰五穀大熟曰大有年胡傳曰程氏謂大有年記異也旱漧水溢饑饉薦臻者災也山崩地震彗孛飛流者異也景星露醴泉芝艸百谷順成者祥也大有年上瑞矣何以爲記異乎蓋太宗享國二十二年獨此書大有年他年之歉可知也而天理不差信矣此一事也在不修綱目則爲慶祥君子筆之則爲變異綱目取法春秋故其所書如此其防深哉】

【丁酉】三年春正月張洎罷

【洎性險詖巧於將順尢善事宦官甞引唐故事奏內奉藍敏政爲學士帝曰此唐獘政朕安可踵覆轍卿言過矣洎慙而退未幾以病罷尋卒】

發明【張洎故唐之臣賣國降讐茍焉無恥況性險詖巧於將順是乃小人之魁桀也宋不能誅而復用之𨿽有文藝之末亦無足取矣故於罷而削去其官】

廣義【分注載太宗拒張洎之說可謂獨見之明者也易曰牽復吉太宗其庶防矣】

以溫仲舒王化基參知政事李惟淸同知樞宻院事○葬孝章皇后

發明【自至道元年書開寶皇后崩至是逾三年而始克葬則太宗棄禮悖義而無兄之心益著矣故特書以著其失】

○分天下州軍爲十五路

【京東京西河北河東陜西淮南江南荊湖南北兩浙福建川陜廣南東西凡十五路各置轉運使】

三月帝崩太子恆卽位

【帝不豫宣政使王繼恩忌太子英明陰與參知政事李昌齡知制誥胡旦等謀立楚王元佐帝崩皇后令繼恩召呂端端知有變卽紿繼恩入書閣鎖閉之亟入宮後問曰宮車已晏駕立嗣以長順也今將如何端曰先帝立太子正爲今日豈容更有異議後黙然乃奉太子至福寧殿卽位垂簾引見羣臣端平立殿下不拜請捲簾升殿審視然後降階率羣臣拜焉史臣曰太宗沈謀英斷儉勤自勵閔農事考治功愼刑獄納諫爭遇災知懼有過知悔故能削平海內功業炳然若夫太祖之崩不逾年而攺元涪陵武功之不得其死宋後之不成防後世不能無議焉】

廣義【端之處繼恩若獵猛獸而置諸穽天下大事不動聲色而定於頃刻之間是誠所謂大事不糊塗者也】

夏四月尊皇后爲皇太后赦○以李至李沆參知政事○五月李昌齡有罪貶忠武行軍司馬

【討謀立楚王之罪貶昌齡爲司馬降王繼恩爲右監門衛將軍均州安置胡旦除名長流尋州】發明【昌齡交結內侍將謀廢立其罪已甚茍非呂端諸賢維持調防濟艱難則姦黨之計成而儲嗣之位易矣嗚呼小人之心利於立昬者以其欲售在已之姦而擅竊威福耳故曰小人不可大受而可小知也綱目特書有罪則其貶而絕之之意深矣】

立郭氏爲皇后

【後宣徽南院使守文之女】

六月追復涪王廷美爲秦王復封兄元佐爲楚王發明【廷美之不得其死元佐之無故廢棄皆公議之不容也帝卽位之初首行此舉是亦天理人心之不可冺沒焉耳大書特書深予之也】

○錢若水請罷許之

【初太宗以劉昌言罷問左右曰昌言涕泣否及呂蒙正罷又曰望復位目穿矣若水因嘆曰上待輔臣如此蓋無秉節髙邁全進退之道以感動之者耳卽欲移疾會西邊用兵不敢言至是以母老請解樞務章再上乃罷爲集賢院學士若水入謝便殿帝問近臣可大用者若水以中書舍人王旦對帝曰此固朕所】

【屬也】

發明【書請罷嘉恬退也蓋功名之際得之爲難失之甚易是以固祿位而保令名者人心之同然求其輕富貴如浮雲視功名如敝屣急流勇退考槃山澗詠谷口之淸風釣溪邊之明月而飄然於物外者幾何人哉太宗之時劉昌言罷官而有涕泣之譏呂防正去位而有目穿之誚若水喟然發嘆惻然動心以爲上待輔臣如此蓋無秉節髙邁全進退之道以感動之者耳今以母老上章乞解樞務是誠泥塗軒冕見幾而作者矣其髙尙之心何加焉故綱目特書請罷所以深嘉而樂予者也】

秋八月趙鎔李惟淸罷以曹彬爲樞宻使向敏中夏侯嶠爲副使○冬十月葬永熙陵○十二月追尊太宗賢妃李氏爲皇太后

【帝生母也】

李繼遷請降以爲定難節度使復姓名趙保吉

【繼遷表求蕃任帝𨿽察其變詐方在諒陰姑從其請又以夏綏銀宥靜五州與之張浦亦遣還】發明【書以李繼遷爲鄜州節度使不奉詔又書宼淸逺軍又書削姓名分道進討則是繼遷叛逆之罪不可赦也書李繼隆爲都部署又書繼隆不見敵而還則是繼隆違命之罪不可逭也夫繼遷背叛旣不能討繼隆失律又不能誅此固太宗之失少帝𨿽居諒陰正宜賞罰明決玆旣繼遷復官繼隆付之不問眞宗謬政如此曾不自知玩法然則書復繼遷姓名加其官爵不知前日削之也何爲而削今日復之也何爲而復參考觀之義自見矣】

廣義【抑甞考繼遷夲中國人四世祖思忠討黃巢立功唐因以李賜姓遂有西夏之地開寶七年以定難都知蕃落使叛乍臣乍叛無如之何但賜其姓名與削耳噫削亦叛賜亦叛於賜與削果何益哉曰然則何爲而可曰於其降也則羈縻之而處以必死之方庶乎其可也豈可旣受其降而又縱之邪曰於時繼遷正倚契丹聲援朝廷邊患莫此爲甚烏能處以必死之方哉曰旣不能是但當修徳教謹守備而已惡在姓名之賜與削哉】

禦批續資治通鑑綱目卷二﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷三

【起戊戍宋眞宗咸平元年盡壬戍宋眞宗幹興元年】凡二十五年

【戊戌】眞宗皇帝咸平元年春正月彗星見詔求直言【彗出營室北呂端言應在齊魯分帝曰朕以天下爲憂豈直一方邪詔求直言避殿減膳時田錫自知集賢院出知泰州上防言李繼遷不合與夏州又不合呼之爲趙保吉乃時事舛誤之大者又言樞宻公事宰相不得預閏中書政事樞宻不得預議以致兵謀未精國計未善帝嘉納之】

發明【三皇邁徳七曜順軓蓋聖賢在位則日星爲之明潤烏有帝王建功立業之始而天變已形於上者哉是時李繼遷防扈而不能討反益之以地而復其姓名又況樞宻公事宰相不得預聞中書政事樞宻不得預議此固時事舛誤之大者使眞宗少有酌量者則無是矣書彗星見而下書詔求直言則庻防有恐懼修省之實分注言田錫上防帝能嘉納非有求言之名而無聼言之實者比矣人主觀此可不克謹天戒也哉】

夏四月遣使按諸路逋負悉除之

【除天下逋欠一千餘萬釋系獄者三千餘人用三司判官王欽若之言也呂中曰漢唐之小人易知宋朝之小人難見熈寧以後之小人易知熈寜以前之小人難識蓋自古小人之所以誤國者聚斂也嚴刑也用兵也而宋之目爲小人者自欽若丁謂始然欽若請蠲負釋系囚謂請罷兵撫蠻冦與君子之處事何】

【異惜其一入政府患得患失之心生而攺節易行矣故當時知二子之姦者王旦李沆而已】發明【咸平之初政事淸明故彗星營室隨卽詔求直言綱目已書之矣至是以除逋負等事詳列下防則其勤卹民隱之意爲何如哉大書特書皆予之也】

五月朔日食○冬十月朔日食○呂端李至溫仲舒夏侯嶠罷

【端器量寛恕知大體帝深重之每見其入對肅然拱揖不以名呼又以端姿儀瓌大宮庭陛峻特令梓人爲納陛至是以疾罷】

以張齊賢李沆同平章事向敏中參知政事楊礪宋湜爲樞宻副使

【齊賢慷慨有大略每以致君自負常爲帝言皇王之道帝曰皇王之道非有迹但庻事無撓則近之矣帝常問沆治道所宜先沆對曰不用浮薄新進喜事之人此最爲先帝問其人沆曰如梅詢曾致堯軰是矣帝又語及唐人樹黨遂使王室微弱蓋姦邪難辧耳沆曰佞言如忠姦言如信如盧防蔽徳宗李勉以爲眞姦邪是也帝曰姦邪之迹𨿽曰難辧久之自敗一夕內出手詔欲以劉美人爲貴妃沆對使者引燭焚之附奏曰但道臣沆以爲不可其議遂寢帝嘗謂沆曰人皆有密啟卿獨無何也對曰臣待罪宰相公事則公言之何用密啟夫人臣有密啟者非讒卽佞臣常惡之豈可效尢】

十一月契丹耶律休格死

【休格鎭燕十有七年省賦役卹孤寡戒戍兵無犯邊境𨿽馬牛逸於北者悉來還】

發明【休格契丹之賢將其卒曷不具官而書死以其契丹外之也其君亦然況其臣乎綱目書法綦嚴所謂惟名與器不以假人者也】

【己亥】二年春閏三月旱求直言

【轉運副使朱臺符上言略曰陛下踐祚以來彗星一見時雨再愆彗星見者兵之象也時雨愆者澤未流也宜重農以積粟簡卒以省費専將帥之任以安邊愼守令之選以惠民捨此數事𨿽有智者不能爲計矣又言無名之賞賜不急之造作他費百端動計千萬加以教化未甚行亷恥未甚立法有滋章之條吏無惻隱之實背理傷道非爲公家忠計者不可一二舉也】

發明【書曰惟徳動天無逺弗屆滿招損謙受益時乃天道眞宗踐祚以來彗星一見時雨再愆而帝初政淸明非昏懵之比其屢召災異者是亦天心之仁愛也朱臺符曰彗星見者兵之象也時雨愆者澤未流也帝前因彗而詔求直言此因旱而亦求直言可謂有幹幹惕厲之意而非玩災忽變者比矣書求直言深予之也】

夏六月樞密使兼侍中魯公曹彬卒

【彬疾帝臨問因詢以契丹事宜彬對曰太祖英武定天下猶經營和好帝曰此事朕當屈節爲天下蒼生然須執綱紀存大體卽久逺之利也又問以後事對曰臣無事可言臣子璨瑋材器皆堪爲將帝問其優劣對曰璨不如瑋及卒帝哭之慟贈中書令追封濟陽王諡武惠彬在朝廷未嘗忤防亦未嘗言人過失位兼將相不以等威自異遇士夫於途必引車避之不名下吏每白事必冠而後見居官俸入給宗族無餘積君子謂彬仁恕淸愼能保功名守法度爲宋良將第一】

發明【宋之諸將卒而具其官爵者前有潘美後有曹彬二人而已彬仁恕淸愼能保功名史稱其爲宋良將第一故於其卒而特具官爵以示褒焉】

秋七月初給外任官職田

【以官莊及逺年逃田充之】

以王顯爲樞密使○以呂文仲等爲翰林侍讀學士邢昺爲侍講學士

【初置翰林侍讀侍講學士設直廬於祕閣以楊徽之夏侯嶠及文仲爲侍讀學士昺爲侍講學士更直召對詢訪或至中夕尋詔昺與杜鎬舒雅孫奭等校定周禮儀禮公羊谷梁春秋傳孝經論語爾雅義防】

八月楊礪卒○九月朔日食○冬十月契丹隆緒入冦都部署康保裔與戰於瀛州死之十二月帝自將禦契丹次於大名

【契丹主隆緒大舉入冦攻遂城城小無備眾情危懼守將楊延昭業子也集眾登陴固守會大寒汲水灌城上旦悉爲冰堅滑不可上契丹乃引去掠祁趙邢洺州時鎭定髙陽闗都部署潛擁步騎八萬餘畏懦不進閉營自守將校請戰者則醜言詈之朝廷間道遣使督潛出兵合擊潛不聽範廷召忿詬曰公恇怯乃不如一嫗鈐轄張昭允又屢勸之潛不得已乃分騎八千付廷召仍許出師爲援廷召復求援於都部署康保裔保裔卽領兵赴之遇敵於瀛州會暮約詰旦合戰而廷召潛遁保裔不之覺遲明敵圍之數重左右請易甲以遁保裔曰臨難毋茍免正吾效死之日也遂決戰數十合殺傷甚眾兵盡矢絕而援不至保裔歿焉契丹遂自徳棣濟河掠淄齊十二月帝親禦之以李沆爲東京畱守命王超等督先鋒示以戰圖遂次大名聞保裔死優詔之贈侍中錄其二子一孫又聞諸將告急於潛潛不遣兵而有功者抑不以聞帝大怒召潛還流之房州】

發明【契丹主舉號斥名貶之也書入冦外之也保裔爲宋大將戰敗而死固其分也觀其對左右臨難無茍免之言可謂明於君臣之大義順逆之名分者死得其所宜乎以全節予之也春秋兵伐而書次以次爲善救書自將禦契丹次於大名深予之也因帝親徵敵人宵遁是知敵人之情弱則侮之勇則怯之耳於乎使繼世之君皆能如此則播遷之禍安得復見於靖康也哉】

【庚子】三年春正月契丹引還廷召追敗之

【契丹知帝親徵乃縱掠而去廷召等追敗之於莫州斬首萬餘級盡獲所掠餘皆遁出境】

發明【已去而躡之之謂追廷召此舉誠有功矣故揭而書之以示勸】

宋湜卒○益州戍卒作亂推王均爲首都巡檢使劉紹榮死之均遂防漢州詔以雷有終爲川峽招安使將兵討之

【初神衛卒戊益州以都虞候王均董褔分領之福禦眾有法所部皆優瞻均好飲博軍裝悉以給費兵馬鈐轄符昭壽亦驕恣侵虐軍士素怨之正月朔旦戍卒趙延順等八人爲亂遂殺昭壽是日益州官吏方賀正旦聞變皆奔竄知州牛冕與轉運使張適縋城而去惟都巡檢使劉紹榮冒刄格鬭眾寡不敵叛卒尙未有主欲奉紹榮紹榮攝弓矢罵曰我本燕人棄敵歸朝豈能與爾同逆耶亟見殺我終不負朝廷也監軍王澤召王均謂曰汝所部爲亂盍自往招安之叛卒見均至卽擁之爲主紹榮自經死均遂僣號大蜀攺元化順署置官稱以小校張鍇爲謀主三月均率眾攻防漢州進冦緜州不克直趨劍州爲知州李士衡所敗還保益州帝將發大名聞之以戶部使雷有終爲川峽招安使李惠石普李守倫並爲巡檢使給步騎八千往討之上官正李繼昌等皆焉】

發明【推王均爲首者均與聞乎故也故罪之惟劉紹榮冒刄格鬭眾寡不敵其曉諭賊卒之言君臣之義逆順之分明矣故書死之以著其節此綱目善惡之勸懲爾】

帝至自大名

【上之在大名也詔調丁夫十五萬修黃河監察禦史王濟以爲勞民請徐圖之乃命濟馳往經度還奏省其什六七張齊賢以河決爲憂因對並召濟入見齊賢請令濟署狀保河不決濟曰河決亦陰陽災沴所致宰相若能和陰陽弭災沴爲國家致太平河之不決臣亦可保齊賢曰若是則今非太平耶濟曰北有彊敵西有繼遷兩河闗右歳被侵擾以陛下神武英略茍用得其人可以馴致今則未也上動容獨畱濟問以邊事退而著備邊防十五條以獻未防選官判大理寺欲得剛正不回者上曰王濟近之卽以命濟】廣義【書曰帝至自大名者卽春秋公至自幹侯之意】

知蜀州楊懷忠會兵討王均

【懷忠聞王均作亂卽調鄕丁會諸州巡檢兵討之懷忠入益州焚城北門至三井橋與賊黨戰數合懷忠不利而退復檄嘉眉等七州合兵再攻益州敗之乘勝追賊至州南十五里砦於雞鳴原以俟王師均亦閉城自固】

發明【時王均作亂攻防城邑而亂臣賊子人人得而誅之當時無有奮激起義爲天下先者獨懷忠親會諸將以討叛逆其忠國之心可尙矣故夫書知蜀州楊懷忠會兵討王均所以深嘉而亟予之也綱目爲臣子狥國之勸亦多矣】

二月王顯罷以周瑩王繼英知樞宻院事王旦同知院事

【初旦爲翰林學士嘗奏事退帝目送之曰爲朕致太平者必此人也】

雷有終敗績於益州

【有終等至益州時都巡檢使張思鈞已克復漢州有終遂進壁升仙橋賊出攻砦有終擊走之一日均開城僞爲遁狀有終與上官正石普帥兵徑入分剽民財部伍不肅賊閉闗發伏布牀榻於路口官軍不得出因爲所殺有終等緣堞而墜得免李惠死之官軍退保漢州益州城中民皆奔迸四出復爲賊黨追殺或囚縶之支解族誅以恐眾又脇士民之少壯者爲兵先刺手背次髠首次黥面給軍裝令乘城與舊賊黨相閒有終署榜招之至則署其衣袂釋之日數百人】

發明【春秋書王師敗績於茅戎君子謂聖人惡周王失道故以王師自敗爲文夫長子帥師弟子輿屍𨿽正亦凶此荀林父所以有邲之敗也今雷有終之師素無紀律縱其剽掠是弟子輿屍而又不正也故綱目於此以自敗爲文若曰有終之師無有能敗之者有終自敗之云爾夫以全師入蜀無故而敗有終之罪豈不甚哉】

廣義【有終敗績不能無罪易曰師出以律否臧凶蓋言師出不以律𨿽勝亦凶也況不律乎有國者之任帥盍亦知所戒云】

三月朔日食○夏四月太子太保呂端卒

【諡正惠】

六月以向敏中爲兩河宣撫大使

【以大兵之後特命重臣巡慰河北河東訪民疾苦】

冬十月雷有終復益州王均走死

【賊由升仙橋分路襲王師有終帥兵逆擊大敗之均單騎還城遂撤橋塞門有終與石普進屯於城北分遣將校攻城三靣賊出戰屢敗然王師每薄城輙會雨城滑不能上九月有終命爲洞屋以進均亦對設敵樓以相拒有終遣卒焚之賊由是消沮復築月城以自固有終令卒蒙氊舉燧以入悉焚其望櫓機石先遣東西南砦鼓噪攻之有終普分主洞屋而前遂入城大敗之均夜與其黨二萬餘突圍而遁有終疑有伏遣人縱火城中詰朝執甞受僞署者數百人悉焚殺之時謂寃酷均旣走所過斷橋塞路焚倉庫而去有終遣楊懷忠追至富順及之大敗其眾因張旗鳴鼙入城均方在監署中與蠻酋飲其黨多醉不能枝梧均乃縊死懷忠取均首及僣僞法物旗旌甲馬甚眾擒其黨六千餘人詔進有終懷忠等秩而流牛冕儋州張適連州以翰林學士王欽若知制誥梁顥往安撫之】

十一月張齊賢免

【齊賢與李沆不相得日南至朝會齊賢被酒失儀遂坐免】

廣義【被酒失儀小過也遽免大臣大失也觀此則知李沆不容齊賢久矣特患無辭以去之故因酒失而免之耳此與氄冠之義略相似觀分注則得其意噫齊賢酒失之免文靖盛徳之累乎】

【辛丑】四年春二月詔羣臣子弟補京官者試一經○三月以呂防正向敏中同平章事○王化基罷以王旦參知政事馮拯陳堯叟同知樞宻院事○夏四月回鶻來貢【願助討李繼遷】

發明【是時繼遷逆命屢抗王師朝廷無如之何而回鶻絕域小醜尙有願助討伐之意故分注因而存之可見天理民彜不以殊俗而不具然綱目止書來貢而不書助討之事者宋無討罪之舉回鶻之請亦徒然云爾嗚呼以繼遷之梗化回鶻尙知助討而不容眞宗獨能容之何哉此所以來外夷之侮也】

以王欽若參知政事○六月汰冗吏

【天下凡汰冗吏十九萬五千八百餘人選曹爲淸】

廣義【冗吏之汰爲治之先務也綱目月之而又詳其實者其予之之意深矣】

頒九經於州縣學校

發明【汰冗吏頒九經皆爲國之善政也蓋冗吏旣汰則所以省浮費而絕姦欺九經旣頒則所以明聖道而惇實學爲國之政莫善於此故備書予之使眞宗愼終如始而不爲他技所惑則豈不爲令徳之主耶惜乎不足以語此耳吁】

○秋八月以張齊賢爲涇原諸路經略使

【帝以趙保吉𨿽入貢而鈔刼益甚乃遣齊賢行邊齊賢言靈武孤城必難固守徒使軍民六七萬防於危亡之地通判永興軍何亮復上安邊書言靈武地方千里表裏山河決不可捨之以資外國帝不能決詔羣臣議棄守之宜楊億言棄之便輔臣咸以靈州乃必爭之地茍失之則緣邊諸郡皆不可保帝惑之李沆曰保吉未死靈州非朝廷有也莫若遣使宻召州將使部分軍民空壘而歸如此則闗右之民息肩矣帝不從以王超爲西面行營都部署將步騎六萬援靈州齊賢又請募江南丁壯以益戍兵帝曰此不惟人心動揺抑使南方之人逺戍西鄙甚不便也寢其奏富弼曰戌守之兵自古以客軍爲非便蓋不諳邊事之艱苦不識山川之險易守則不固戰則多敗其數𨿽多未若土兵少而精也眞宗不從齊賢之請得守邊之防矣】

九月趙保吉反陷淸逺軍

【保吉防淸逺軍都監叚義叛降於保吉都部署楊瓊擁兵不救城遂陷保吉勢益張大復攻定州懷逺又掠輜重至唐龍鎭副都部署曹璨以蕃兵邀擊敗之】

發明【保吉未甞書反此特書反何所以罪保吉而譏眞宗也繼遷鷙悍無狀帝所親見者譬猶山雞野鶩𨿽謹其縧籠飽其飲食一時少縱則髙飛逺舉矣豈家之所能馴哉夫何加之以節復之以姓名遂使繼遷得志益輕朝廷而肆無忌憚耳自是防淸逺據靈州破西涼日以盛彊浸不能制蓋由朝廷姑息之政多處置之法少焉故曰愼厥終惟其始於乎威令不行而徒以爵祿啖彼何其謬哉李氏自太宗縱之眞宗容之仁宗又從而覊縻之其所由來者漸矣是以爲國者不可不謹之於防云】

冬十月契丹宼遂城都部署王顯敗之

【契丹謀入防朝廷聞之以王顯爲鎭定髙陽闗都部署王超副之是月顯與契丹戰於遂城大敗之戮二萬餘人契丹進次滿城而還】

【壬寅】五年春三月趙保吉陷靈州知州事裴濟死之【濟知靈州謀輯八鎭興屯田之利民甚賴之保吉大集蕃部來攻濟被圍餉絕刺指血染奏求救兵不至城遂陷濟死焉保吉以州爲西平府居之帝得報悔不用李沆之言詔王超屯永興軍】

發明【濟以孤城抗數萬之眾兵少援絕身死王事可哀也已夫以靈武西鄙之藩屏宋人無意固守𨿽濟刺血求救亦無至者則相君謀國亦疎略矣豈不深可惜哉故綱目於裴濟特書死之以】

【著其全節之實】

夏六月周罷○秋七月朔日食○九月召種放爲左司諫直昭文館

【張齊賢言放孝行純至簡朴退靜可厲風俗下詔召之放乃詣京師對於崇政殿賜坐詢以民政邊事放對曰明王之治愛民而已惟徐而化之餘皆謙讓不對卽日授左司諫直昭文館放固讓不許賜予甚厚時召對焉明年請暫還山許之遷起居舍人放旣還後數朝京師東封西祀無不預祿賜旣丰頗餙輿服置田長安彊市爭訟時議薄之王嗣宗守京兆因條上其不法事極其醜詆防赦而止杜鎬甞因宴餞賦詩誦北山移文以譏之放不之愧】

發明【種放隠士耳曷爲不書隠士而直書召種放若已出仕然者何譏之也然放祿賜旣丰頗飾輿服置田長安彊市爭訟則是不能以禮義養心而爲富貴之所滛耳若放者其可以全徳目之哉嗚呼窮此守而達亦此守者君子也窮此守而達易此守者小人也故曰仁者不以盛衰攺節智者不以存亡易心書法如此放𨿽欲辭其名不可得也】

沙州將曹宗壽殺其節度使曹延祿而代之

【宗壽延祿之從子也】

冬十月向敏中免

【薛居正孫安上不肖有詔不許貿易居第敏中質之安上嫡母柴氏無子欲攜貲產攺適張齊賢安上訴其事柴遂誣敏中甞求娶已不許以是陰芘安上帝以問敏中敏中言臣近防妻不復議婚柴又伐登聞鼓訟之遂下禦史臺按問因得敏中質宅狀鹽鐵使王嗣宗忌敏中因對復言敏宗議娶王承衍女弟帝不恱以敏中前言爲妄罷知永興軍而齊賢亦坐柴事責授太常卿分司於洛】

廣義【或曰敏中之免當乎曰未也彼王嗣宗忌敏中與王承衍協謀無疑矣眞宗不此之察而竟以坐敏中不惟深中嗣宗之計抑且不服敏中之心曰然則何爲而可曰正其違詔之罪則庶乎有以服其心也】

【癸卯】六年春二月以六谷酋長巴勒結爲朔方節度使【知鎭戎軍李繼和言巴勒結願戮力討趙保吉請授以刺史張齊賢請封爲六谷王兼招討使帝以問宰相皆曰巴勒結爲酋帥授刺史太輕未領節鎭加王爵非順招討使號不可假外夷乃授朔方節度使靈州西面都巡檢使巴勒結言感朝廷恩信憤保吉倔彊已集騎兵六萬乞會王師收復靈州帝許之】

夏四月副都部署王繼忠與契丹戰於望都敗績契丹執繼忠以去

【耶律諾衮防定州之望都髙陽闗副都部署王繼忠與大將王超桑贊等帥師赴之至康村與諾衮戰繼忠陣東偏爲敵所乘超贊皆畏縮退師繼忠獨與麾下躍馬馳赴服餙梢異契丹識之圍數十重士皆殊死戰且戰且行旁西山而北至白城力不能支遂被執帝聞之謂其已死優詔贈官繼忠見契丹主於炭山蕭太后知繼忠才賢授戶部使】

發明【是時敵入望都諸將畏避獨繼忠奮勇當先委身血戰力不支而被執其志亦可嘉矣蓋力有餘而降之者不忠職有守而降之者不義力有餘者據大鎭擁彊兵之類是也職有守者爲郡牧専城邑之類是也繼忠𨿽爲部署旣無據鎭擁兵之事又無郡牧専城之寄力屈而執旣執而降乃不得已耳故不書降而書執執者善詞也力屈而被執也所以原其情而恕之也𨿽然使王超桑贊諸人戮力同心犄角殺敵則繼忠安有被執之辱哉故綱目恕繼忠者一以罪諸將不能救援之失二以譏朝廷不能擇將之非夫以邊陲之防僅能如此則其餘之事不言而可知矣此書法之深意不得不詳辧而發明之也】

復以張詠知益州

【帝以詠前在蜀治政優異復自永興徙知益州民聞詠再至皆鼓舞相慶詠威惠並行政績益著下詔褒美且令巡撫使傳諭詠曰得卿在蜀朕無西顧之憂矣】

六月以防準爲三司使陳恕罷

【恕久領三司帝初卽位甞命條具中外錢谷恕久不進屢詔趣之恕對曰陛下富於春秋若知府庫充實恐生侈心是以不敢進也帝嘉之至是以疾固求館殿之職帝曰卿求一人可代者聽卿去恕薦準焉準至三司檢尋恕前後攺創之事類爲冊及其所出榜別用新板躬至恕第請判押恕亦不讓一一押之自是計使無不循其舊貫恕精於吏理深刻少恩人不敢幹以私掌利柄十餘年彊力幹事胥吏畏服】

秋九月呂防正罷○冬十一月有星孛於井鬼

發明【孛者惡气所生闇亂不明之貎又兵象也有孛於井鬼井鬼者乃二十八宿之惡星也禎祥妖孽隨其所感先事而後著後一月趙保吉陷西涼閱一歳而契丹大舉入防然則天之示人顯矣史之有占明矣】

○十二月右諫議大夫田錫卒

【錫居諫署直言時政得失每指斥將相備位無所籌謀封疏凡五十二奏悉焚之曰直諫臣職也豈可藏副示後以賣直邪及卒帝謂李沆曰田錫直臣也朝廷少有闕失方在思慮錫之章疏已至矣嗟惜久之】發明【田錫言事無隠則其不負諫職亦多矣故綱目因其卒而特具其官以予之】廣義【世號陽城爲直諫然激於昌黎之論若錫者無所爲而爲者也其賢於城也多矣綱目於其卒也不惟月之而又具其官者惜其死而美之也】

趙保吉陷西涼殺丁惟淸巴勒結會蕃部擊敗之保吉走死子徳明嗣

【保吉陷西涼殺丁惟淸於是巴勒結僞降保吉受之不疑巴勒結遽集六谷蕃部擊之保吉大敗中流矢創甚奔還死於靈州境上年四十二子徳明年二十三矣遣使告哀於契丹契丹贈保吉尙書令尋封徳明爲西平王環慶邊城以徳明初立乞降詔撫之帝乃詔徳明令審圗去就知鎭戎軍曹瑋上言保吉擅河南地二十年兵不解甲使中國有西顧之憂今其國危子弱不卽捕滅後更彊盛不可制矣願假臣精兵出其不意擒徳明送闕下復河南爲郡縣此其時也帝欲以恩致徳明不報】

【甲辰】景徳元年春正月京師地震

【丙申震癸夘丁未復震】

發明【正月乃一歳之首京師乃天下之夲而地震焉其異可知矣易曰地道也臣道也妻道也陽動而陰靜今旣地震則是用人弗端而賢否雜進兵戎侵擾而邊陲未寧是以書曰天難謀命靡常常厥徳保厥位人君知此當兢兢業業戒謹恐懼罔敢怠遑而無驕奢縱逸之行也所以春秋紀災異而不書祥瑞者欲後之人君知所恐懼云爾】

三月皇太后李氏崩

【諡曰明徳】

夏六月宥罪侯趙保忠卒

【保忠狀貎雄毅居環列奉朝請常怏怏不自得至是卒】

秋七月尙書右僕射同平章事李沆卒

【時西北用兵帝便殿延訪或至旰食王旦嘆曰我輩安得坐見太平優遊無事耶沆曰彊敵外患足爲警戒他日四方寧謐朝廷未必無事沆又日取四方水旱盜賊奏之旦以爲細事不足煩帝聼沆曰人主少年當使知四方艱難不然血气方剛不畱意聲色犬馬則土木甲兵禱祠之事作矣吾老不及見此參政他日之憂也丁謂與冦準善準屢薦其才於沆沆不用準問之沆曰顧其爲人可使之在人上乎準曰如謂者相公終能抑之使在人下乎沆笑曰他日當思吾言沆甞言居重位無補惟中外所陳利害一切報罷之少以報國爾朝廷防制纎悉備具或狥所陳請行一事卽所傷多矣陸象先所謂庸人擾之是已憸人茍一時之進豈念厲民耶沆甞讀論語或問之沆曰沆爲宰相如節用而愛人使民以時尙未能行聖人之言終身誦之可也沆性直諒內行修謹居位愼宻不求聲譽遵法度識大體人莫能幹以私公退終日危坐未甞跛倚治第封邱門內防事前僅容旋馬或言其太隘沆笑曰居第當傳子孫此爲宰相防事誠隘爲太祝奉禮防事則已寛矣及卒帝驚慟謂左右曰沆忠良純厚始終如一豈意不享遐壽耶贈太尉中書令諡文靖】

發明【宋僕射同平章事者多矣未有於其卒而書之者獨李沆特書於策所以表其忠勤之績以示勸耳】

廣義【文靖作人固無可議然而白璧防瑕惟在齊賢一免耳】

以畢士安參知政事○盜殺朔方節度使巴勒結【趙保吉死故黨宻巴勒儒及日布結羅丹二族亡歸結隆族欲陰圖巴勒結復讐會其黨攻結隆巴勒結率百餘騎赴援將議合擊遂爲二族戕於帳下六谷諸豪共立巴勒結弟斯多特爲首領朝廷聞之授斯多特朔方節度使】

發明【殺巴勒結者保吉故黨耳曷爲書盜貶而賊之也唐元和中盜殺武元衡綱目大書其官蓋言其無忝股肱之位故予之也自保吉叛逆干戈靡寧更歷二世制禦不得其術治之愈急則其勢愈熾必至於防師失地而後已幸而景徳之主榦剛獨斷以平賊爲事不以得失利害而沮一定之謀然而叛黨相繼而起亦可謂事變之極巴勒結六谷酋長任討賊之責觀其連衡蕃部擊殺保吉與賊爲仇誠足以當節鎭之職故𨿽身死賊手而綱目大書其官蓋言其無忝是任不失所守足爲宋之藩臣此固書法予之之意也夫忠臣義士以身許國及其成功則亦有幸不幸存焉要之不失其正則𨿽死之年猶生之日而忠肝義膽直與天地相爲終始臣恐後人或以巴勒結死於盜曲加擬議故特因綱目所書詳爲之說以告後之安於義命者云】

八月以畢士安防準同平章事王繼英爲樞宻使馮拯陳堯叟僉書樞密院事

【初士安旣拜參知政事入謝帝曰未也行且相卿因問誰可與卿同進者對曰防準兼資忠義善斷大事臣所不如帝曰聞其好剛使气對曰準忘身狥國秉道疾邪故不爲流俗所喜今天下之民𨿽防休徳涵養安佚而北戎跳梁爲邊境患若準者正宜用也帝曰然當借卿宿徳鎭之準旣相守正疾惡小人日思所以傾之士安每爲申辯帝始不疑】

廣義【防準能安其身於眞宗之側者有畢公維持調防之也不然鮮不爲張齊賢矣】

閏九月契丹隆緒大舉入防

【契丹主隆緒同其母蕭氏大舉入邊遣其統軍順國王蕭達蘭攻威虜順安軍北平砦保州皆敗乃與契丹主合眾攻定州王超拒於唐河又分兵圍岢嵐軍髙繼勲力戰禦之又攻瀛州李延渥擊敗之契丹遂駐兵陽城澱號二十萬每縱遊騎剽掠小不利輙引去倘佯無闘志防準聞之曰是狃我也請練師命將簡驍銳據要害以備之】

冬十月契丹來議和遣閤門袛侯曹利用報之

【故將王繼忠爲契丹言和好之利契丹以爲然遣李興以繼忠書及密表詣莫州部署石普議和普以聞於朝朝臣莫敢如何畢士安請覊縻之漸許其平帝曰敵悍如此恐不可保士安曰臣甞得契丹降人言其𨿽深入屢挫不得志陰欲引去又恥無名且彼寧不畏人乘虛覆其巢穴此請殆不妄於是詔諭繼忠許其通和繼忠復附奏乞先遣使帝乃遣曹利用詣契丹軍帝語之曰契丹南來不求地則邀賂爾闗南地歸中國已久不可許漢以玉帛賜單於有故事利用憤契丹色不平對曰彼若妄有所求臣不敢生還帝壯其言】

發明【甞觀中國之有外邦自開辟以來各守其土宇各保其民人固不可以盡絕在中國當處置之得宜耳處置者何堅其城壁利其甲兵示其威武固其恩信謹斥堠之戒峻出入之防彼來防則擊之彼向化則撫之自然畏服而不敢犯矣是時契丹傾國入防蓋由防閒愼密挫不得志遂有議和之舉其情狀固了然矣宋因其求和遣使答報其中國正大之气象何如哉故夫書契丹來議和所以嘉其向化之誠而進之也書遣曹利用報之所以美其戢兵之念而予之也嗚呼防矣】

置龍圗閤

【奉太宗禦制文集及典籍圖畫寶瑞之物與宗正所進屬籍並置待制學士官自是每一帝崩則置一閤】

十一月契丹進防澶州帝自將禦之

【契丹陷徳淸軍逼冀州遂抵澶州邊書告急一夕五至防準不發飲笑自如帝聞之大駭以問準對曰陛下欲了此不過五日耳因請帝幸澶州同列懼欲退準止之令候駕起帝難之欲還內準曰陛下入則臣不得見大事去矣請毋還畢士安力勸帝如準所請帝乃議親徵召羣臣問方略時以敵人深入中外震駭王欽若臨江人也請幸金陵陳堯叟閬州人也請幸成都帝以問準準心知二人謀乃陽若不知者曰誰爲陛下畫此防罪可斬也陛下神武將臣協和若大駕親徵敵當自遁不然出奇以撓其謀堅守以老其師勞佚之勢我得勝算矣柰何棄廟社欲幸楚蜀所在人心崩潰敵乘勝深入天下可復保耶帝意乃決時欲擇大臣鎭大名準薦欽若遂詔判天雄軍蓋準以欽若多智恐妄有所疑沮故出之】發明【是時敵入澶州朝廷震恐誠敵國外患臨深履薄之秋也宋廷諸臣袖手無策王欽若有請幸金陵之舉陳堯叟有請如成都之謀茍非防凖畢士安靜以鎭之毅然不惑則天下之亂不待靖康而可見也𨿽然臣有謀而君無主則亦不能成其事焉眞宗委任防準言聽計從云爾是知景徳有是君有是臣此其所以取勝靖康無是臣亦無是君此其所以取敗故夫書進防澶州罪深入也書帝自將禦之嘉明決也識者宜詳察焉】

李繼隆軍射殺契丹將蕭達蘭

【契丹圍澶州李繼隆整軍禦之會有自敵中回者言達蘭謀以遲明襲寨繼隆伏兵分據要害頃之控暴至達蘭躬出陣前督戰繼隆將張瓌守牀子弩弩撼機發射殺之達蘭有機勇所領皆銳兵旣死敵大挫衂】

發明【書射殺蕭達蘭喜之也達蘭在契丹爲統軍順國王且有機勇率鋭兵誠契丹驍將也況攻城略地爲眾所推今被李繼隆軍射之而殞敵人挫衂甚矣然射之者繼隆之將張瓌綱目變文書軍者所以外契丹而內中國也以爲繼隆之軍尙能射殺契丹之將況繼隆耶言其軍乃所以歸功繼隆也綱目之防顯而防矣】

以王旦爲東京畱守

【初帝親徵以雍王元份畱守旦等皆扈從至是元份以暴疾聞命旦馳還代之旦曰願宣防準臣有所陳凖至旦奏曰十日不防何以處之帝黙然良久曰立太子旦旣至京直入禁中下令甚嚴久無知者】

十二月朔日食○帝渡河次澶州契丹請盟而退【帝在道又有以金陵之謀告者帝意稍惑召準問之準曰陛下惟可進尺不可退寸河北諸軍日夜望鑾輿至士气百倍若回輦數步則萬眾瓦解敵乘其後金陵亦不可得至也凖出遇殿前都指揮使髙瓊曰太尉受國厚恩今日有以報乎瓊曰願效死準復入瓊立庭下凖曰陛下不以臣言爲然盍試問瓊瓊卽奏曰防凖言是凖又曰機不可失宜趣駕帝乃晨發適苦寒左右進貂裘帝卻之曰將士皆寒朕安用此帝至澶州南城望見契丹軍勢甚盛眾請駐蹕宼準固請曰陛下不過河則人心益危敵气未懾非所以取威決勝也且王超領勁兵屯中山以扼其吭李繼隆石保吉分大陣以扼其左右肘四方徵鎭赴援者日至何疑而不進髙瓊亦固以請卽麾衛士進輦帝遂渡河禦北城門樓逺近望見禦蓋踴躍呼萬嵗聲聞數十里契丹相視益怖駭帝悉以軍事付凖凖承制專決號令明肅士卒畏恱已而契丹數千騎來薄城下詔士卒迎擊斬獲大半乃引去帝還行宮畱凖居北城上徐使人視凖何爲凖方與知制誥楊億飲博歌謔歡呼帝喜曰凖如是吾復何憂契丹遣其臣韓持書與曹利用俱來請盟利用言契丹欲得闗南地帝曰所言歸地事極無名若必邀求朕當決戰若欲金帛朝廷之體固亦無傷凖不欲賂以貨財且欲邀其稱臣及獻幽薊之地因畫防以進曰如此則可保百年無事不然數十年後戎且生心矣帝曰數十年後當有扞禦之者吾不忍生靈重困姑聽其和可也凖尙未許防有譖凖幸兵以自取重者凖不得已乃許其成復遣曹利用如契丹軍議嵗幣帝曰必不得已𨿽百萬亦可凖聞之召利用至幄謂曰𨿽有敇防汝所許過三十萬吾斬汝矣利用至契丹軍蕭太后謂利用曰晉畀我闗南周世宗取之今宜見還也利用曰晉周事我朝不知若嵗求金帛以佐軍尙不知帝意可否割地之請我不敢以聞契丹政事舍人髙正始遽前曰我引眾以來圖復故地若止得金帛而歸吾愧吾國人矣利用曰子盍爲契丹熟計使契丹用子言恐連兵結釁非國利也契丹猶覬闗南遣其監門衛大將軍姚東之持書復議帝不許而去利用竟以銀十萬兩絹二十萬匹成約而還戒諸將勿出兵邀其歸路契丹遣其閤門使丁振持誓書來以兄禮事帝引兵北歸陳瓘曰當時若無防準天下分爲南北矣向使其言盡用不惟無慶曆之侮亦無靖康之禍矣】

發明【防未有書至者上書進防澶州深入也而帝六騎輕出臨城禦之固有以奪人心矣書曰謮盟而退請者何求盟在彼也與後書邀出盟者大異矣防準內舒國政外籌軍旅號令明肅契丹悚栗是誠社稷之臣也故陳瓘曰向使其言盡用不惟無慶曆之侮亦無靖康之禍也惜乎眞宗不足以語此此綱目旣所以爲宋喜又所以爲宋惜噫】

廣義【謝安以奕棊而敗苻堅投鞭斷流之眾防準以飲博而防契丹傾國入防之師同一矯情鎭物也厥功偉矣夫何晉宋之君一以偸安江左爲念一以畏憚彊敵爲心不能長顧卻慮而狃於目前之見所謂見小利則大事不成是也使能乘勝於風聲鶴唳之餘決戰於士卒讙呼之頃立定厥功以克永世豈致簒竊相仍而子姓被俘哉嗚呼晉之孝武宋之眞宗其失一也】

帝至自澶州

【乙巳】二年春正月大赦

【以契丹講和大赦天下放河北諸州彊壯歸農罷諸路行營省河北戍兵十之五緣邊三之二詔緣邊毋出境掠奪得契丹馬牛悉縱還之通互市葺城池招流亡廣儲蓄由是河北民得安業皆畢士安之謀也】發明【澶淵之盟春秋所恥夫王者無外之規威徳遐被烏可刑牲防血要質鬼神與結盟誓乎𨿽然兵乃凶器戰乃危事息兵安民亦守國之先務也宋與敵和肆赦天下似乎可醜然南北講和與民休息乃盛徳事耳故又喜而書之然不書其事而直書大赦者又惡中國納侮而諱之也】

以馬知節楊延昭等知河北諸州

【畢士安請按邊要選守將以知節知定州延昭知保州又以李允則知雄州孫全照知鎭州他所擇任悉當其才也】

置國信司

【以契丹修好則有慶弔之使乃置國信司專主之領以宦者時遣太子中允孫僅賀生辰致書自稱南朝以契丹爲北朝直史館王曽上言春秋外夷狄爵不過子今從其國號足矣何用對稱兩朝帝以爲然弗】

【果易僅隨事損益丰約中度後奉使者悉循其制時稱得體】

廣義【修好貴信書置國信者者志其謹也】

二月山南東道節度使李繼隆卒

【繼隆處耘之子嚴於馭下而賔禮儒士太宗時每徵行必委以機要帝以元舅之親不欲煩以軍旅繼隆能謙謹保身明徳太后寢疾欲靣見之帝促其往繼隆但詣萬安宮門拜牋終不入】

發明【繼隆以元舅之親屢立戰功能謙謹保身是亦宋之賢臣也故卒而具官以予之】

夏四月王欽若罷以馮拯參知政事

【欽若與防凖不協累表願解政事特置資政殿學士授之】

韃靼九部致貢於契丹○秋七月增置制舉六科【賢良方正等三科久不行至是增置爲六科曰賢良方正能直言極諫博通墳典達於教化才識兼茂明於體用詳明吏理可使從政識洞韜略運籌決勝軍謀宏逺材任邊寄凡六科詔中書門下試察其才具名聞奏臨軒親防之】

歸幣於契丹

【自是嵗以爲常】

發明【歸者彼有求而與之之辭不曰納而曰歸尊中國也或以爲譏曰是不然昔者太王居邠狄人侵之事之以皮幣不得免焉事之以珠玉不得免焉乃去邠以避之漢亦以玉帛賜單於古之帝王待夷狄但予之以若幣若帛使飽其欲而已矣不與之較也歸幣之事安足譏哉故綱目特書於冊以見息兵爲重事也】

廣義【於時君臣輯睦將相協和幣𨿽不歸契丹亦無如之何矣夫何眞宗自弱國體之若是哉厥後契丹動以不輸嵗幣爲辭皆眞宗有以啟之也】

八月有星孛於紫微

發明【書曰徳惟一動罔不吉徳二三動罔不凶惟吉凶不僣在人惟天降災祥在徳咸平六年書有星孛於井鬼此書有星孛於紫防然則眞宗之世星孛兩見得非由其浸不克終小人進而君子退之應歟綱目特書於冊者所以明天象譴告甚頻爲後世人君遇災而懼之戒也其防淵乎防矣】

○以向敏中知延州

【先是趙徳明以父有遺命遣使乞歸順詔以敏中爲緣邊安撫使受其降時帝幸澶淵賜敏中宻詔盡付西鄙許便宜從事敏中得詔藏之視政如常日邊藩以安至是以徳明誓約未定徙敏中爲都部署兼知延州委以經略】

冬十月吏部侍郎同平章事畢士安卒

【帝謂輔臣曰士安飭躬畏謹有古人之風遽此淪沒深可悼惜王旦等對曰士安官至輔相而四方無田園居第沒未終防家用已屈眞不負陛下之所知矣帝感嘆賜其家白金五千兩諡文簡】

十一月契丹遣使來聘

【自是往來不絕】

發明【莊二十三年荊人來聘春秋進之契丹自開寶八年書遣使來通好然其入宼遂以號舉者惡其侵犯邊陲故外之也至是來聘遂稱遣使者嘉其慕義自通故進之也胡傳曰朝聘者中國諸侯之事𨿽外邦而能修中國諸侯之事則不念其侵犯邊陲而遂進焉見聖人之心樂與人爲善矣春秋嚴正統之義綱目則之故其書法如此】

【丙午】三年春二月王繼英卒○罷防凖知陜州

【凖爲相用人不以次同列頗不恱他日除官同列目吏持例簿以進凖曰宰相所以進賢退不肖若用例一吏職耳自澶淵還頗矜其功帝待凖甚厚王欽若深嫉之一日會朝凖先退帝目送之欽若因進曰陛下敬凖爲其有社稷功耶帝曰然欽若曰澶淵之役陛下不以爲恥而謂有社稷功何也帝愕然曰何故故欽若曰城下之盟春秋恥之澶淵之舉以萬乘之貴而爲城下之盟何恥如之帝愀然不恱欽若曰陛下聞博乎博者輸錢欲盡乃罄所有出之謂之孤注陛下防凖之孤注也斯亦危矣由是帝顧凖寖衰竟罷爲刑部尙書出知陜州初張詠在成都聞凖入相謂僚屬曰防公奇材惜學術不足爾及凖知陜詠適自成都還凖送之郊問曰何以教凖詠徐曰霍光不可不讀也凖莫諭其意歸取其傳讀之至不學無術笑曰此張公謂我也未幾移凖知天雄軍契丹使過大名謂凖曰相公望重何故不在中書凖曰主上以朝廷無事北門鎖鑰非凖不可耳】

發明【罷凖而不書其故無故而罷也然曷爲不具官原情也凖自澶淵之還頗矜其功則不能無過易曰勞而不伐有功而不徳凖實愧焉然凖之矜功不過小疵耳澶淵之役苟無防凖則天下分爲南北矣玆因王欽若之譖出知陜州則眞宗於聽徳之聰有少虧而亦不能無過焉據事直書交譏之也】

廣義【城下之盟非凖之意眞宗意也眞宗反聽欽若之譖而疏之不亦左乎於時眞宗盍思曰向若從欽若金陵之幸則宋之爲宋未可知也一聞欽若之譖凖卽當逐欽若而褒凖何爲罷凖而顚倒是非之若是耶若凖者可親而不可疎者也至於欽若其可疎而不可親者歟不有君子其何能國識者重爲眞宗惜焉】

以王旦同平章事趙安仁參知政事

【帝謂旦曰防凖多許人官爲已恩卿當深戒之】

以王欽若陳堯叟知樞密院事韓崇訓馬知節僉書院事○置諸州常平倉

【詔京東西河北東陜西江南淮南兩浙皆立常平倉計戶多寡量畱上供錢嵗夏秋視市價賤貴量減增糶糴三年以上不糶卽回充糧廩易以新粟其後荊湖州陜廣南悉置焉】

夏五月南平王黎桓死子龍廷殺其兄龍鉞而自立【知廣州淩策言桓諸子爭立眾心離叛請發夲道兵討之帝以桓素修職貢不許遣使諭曉之】發明【龍廷驕悍簒竊骨肉相殘在王法之所必討眞宗忽淩防之言則是自絕其綱常耳夫以時者難得而易失功者難成而易敗交州中國之地不幸爲賊所乘一旦自相攻伐眾心離叛不於此時興師弔伐復其故壤而乃以素修職貢遣使曉諭謂之何哉故綱目必正色書之曰龍廷殺其兄龍不以夷狄之故而末減其罪其扶理遏欲之法嚴矣】

冬十月趙徳明請降詔以爲定難節度使

【向敏中言徳明屢表歸欵復奉誓表請藏盟府帝嘉之乃遣使授徳明檢校太師兼侍中充定難軍節度使封西平王賜賚甚厚給奉如內地因責子弟入質徳明謂非先世故事不遣惟獻駝馬謝恩而己未幾契丹亦冊徳明爲夏國王】

發明【趙保吉叛服不常眞宗討之而不能克保吉旣歿其子嗣位徳明屢表歸欵綱目特書請降至此遂詔以爲定難節度使則是聽其攺過自新以恕待人此忠厚之意也而亦綱目予之之意也】

葬明徳皇后

【丁未】四年春正月帝如西京謁諸陵作太祖神禦殿三月

還宮

【又置國子監於西京】

發明【唐懿宗歷拜十六陵綱日非之蓋宗廟之祭國典具存而偏謁諸陵此何禮也眞宗庸鄙】

【若此禮官亦無有能正之者直筆書之其失自見凡祭祀常事合禮則不書】

契丹城遼西爲中京

【遼西幅員千里多大山深谷險阻足以自固唐初置饒樂都督府至是契丹主建都於此仿臨潢置宮掖樓閣府庫城市實以漢戶號中京】

夏四月皇后郭氏崩

【諡曰莊穆】

五月朔日食○增孔子守塋戶

【凡二千戶】

六月葬莊穆皇后○冝州軍校作亂以曹利用爲廣南安撫使討平之

【初置冝州劉承規禦下嚴酷軍校陳進因眾怨鼓噪殺承規推判官盧成均爲首僣號南平王據城反陷栁州進圍象州詔利用帥兵討之至象州擊進斬之成均率其族來降進黨陷貴州利用追討悉平之】

秋七月交州黎龍廷來貢詔封爲交阯郡王賜名至忠發明【骨肉相殘古今大惡當是之時龍廷有殺兄奪位之罪使宋室有人則當窮治其惡正其弒逆之誅然後人道可立今旣不能討反乃授以爵命則是上無天子下無方伯王綱於以不明國勢於以不振矣吁眞宗自棄禮法將何以服天下哉故綱目直書以著其悖畔之失】

○八月韓崇訓罷○權三司使丁謂上景徳防計錄【自幹徳中諸州支度經費外凡金帛悉送闕下於是利歸公上而條禁文簿漸爲精宻吏不得售其姦太宗尢畱意財用淳化初詔三司每嵗具見管金銀錢帛軍儲等簿以聞至是謂權三司使著會計錄以獻因條大禮經費以備參較優詔奬之謂機敏有智謀憸狡過人在三司案牘繁委吏久難解者謂一言判之眾皆釋然】

發明【孟子曰有事君人者以事是君爲容恱者也小人之心姦憸狡僞務在得君不得乎君則熱中故凡所以恱其君者摩頂放踵茍可奉君之欲𨿽斃其身有所不惜而剝民奉君是爲常態竊其榮利於已貽其禍患於君𨿽至於殞身滅性而亦不悔是以人君宜逺而不宜近宜疎而不宜親或曰君無以辧言亂舊政臣無以寵利居成功信斯言也丁謂之上防計錄似乎盡職而得君殊不知君心之驕實基於此故下書天書見自是以後東封西祀浸不能已實謂有以啟之也所以小人爲君心之蠧耳故綱目直書以著其欺蔽之罪】

【戊申】大中祥符元年春正月有天書見於承天門大赦攺元

【帝自聞王欽若言深以澶州之盟爲辱常怏怏不樂欽若度帝厭兵因謬進曰陛下以兵取幽薊乃可滌此恥帝曰河朔生靈始免兵革朕安忍爲此可思其次欽若曰惟封禪可以鎭服四海誇示外國然自古封禪當得天瑞希世絕倫之事乃可爾旣而又曰天瑞安可必得前代蓋有以人力爲之者惟人主深信而崇奉之以明示天下則與天瑞無異也陛下謂河圖洛書果有耶聖人以神道設教耳帝沈思久之曰王旦得無不可乎欽若曰臣諭以聖意宜無不可欽若乃乘間爲旦言旦黽勉從之帝尙猶豫防幸祕閣驟問直學士杜鎬曰古所謂河出圗洛出書果何事耶鎬老儒不測上防漫應之曰此聖人以神道設教爾帝意已決遂召旦飲歡甚賜以樽酒曰歸與妻孥共之旣歸發封則皆美珠也旦悟帝防自是不敢有異議正月乙丑帝謂羣臣曰去冬十一月庚寅夜將半朕方就寢忽室中光曜見神人星冠絳衣告曰來月宜於正殿建黃籙道塲一月當降天書大中祥符三篇朕竦然起對已復無見自十二月朔卽齋戒於朝元殿建道塲以佇神貺適皇城司奏有黃帛曵左承天門南鴟尾上令中使視之帛長二丈許緘物如書卷纒以靑縷封處隠隠有字蓋神人所謂天降之耆也旦等皆再拜稱賀帝卽步至承天門瞻望再拜遣二內侍升屋奉之下旦跪進帝再拜受之親置輿中導至道塲授陳堯叟啟封帛上有文曰趙受命興於宋付於眘居其器守於正世七百九九定帝跪受復命堯叟讀之其書黃字三幅詞類洪範道徳經始言帝能以至孝至道紹世次論以淸淨簡儉終述世祚延永之意讀訖帝復跪奉韞以所緘帛盛以金匱羣臣入賀於崇政殿賜宴帝與輔臣皆蔬食遣官告天地宗廟社稷大赦攺元羣臣加恩賜京師酺五日攺左承天門爲承天祥符置天書儀衛扶侍使有大禮卽命宰執近臣兼之欽若之計旣行陳堯叟陳彭年丁謂杜鎬益以經義附和而天下爭言祥瑞矣獨龍圖閣待制孫奭言於帝日以臣愚所聞天何言哉豈有書也帝黙然】

發明【凡書有者所未甞有者也書曰有天書見於承天門深病之也天何言哉安有文字然則小人之逢迎其君眞宗之不辧其僞胥失之矣昔漢武以天瑞紀元綱目譏之尹氏曰人君卽位書元春秋諸儒論之詳矣未有建號紀元之事也自新垣平以候日再中欺文帝於是始有後元之稱景帝因之七年而攺中元又六年而攺後元至武帝遂有建元之號甚失古人卽位紀元之意今而宋之小人欺蔽其君僞造天書乃反以大中祥符爲名自後紛紛不可勝舉書曰大赦攺元非美之也正所以譏其失爾不然一札僞書豈祥符乎】

廣義【天書之醜人人得而非之故今不復詳其獘也於時王欽若揣知帝意故先以言餂之繼以欲投之所以其言易入而其事易從也然豈特欽若之可罪哉當置眞宗於首惡可也烏有堂堂中國之主而甘爲譸張爲幻之小人邪厥後徽宗有道君之稱而父子相繼歿於沙漠者謂非眞宗之作俑不可也書曰違上所命從厥攸好信哉】

三月詔議封禪夏四月以王旦兼封禪大禮使

【先是宰相王旦等率文武百官諸軍將校官吏藩夷僧道耆壽二萬四千三百餘人凡五上表請帝封禪帝意未決召丁謂問以經費謂對曰大計有餘議乃定命翰林太常詳定儀注以王旦爲大禮使王欽若等爲經度制置使丁謂等計度糧艸旣而契丹遣使請嵗幣外別假錢幣旦曰東封近彼以此探朝廷意耳帝曰何以答之旦曰止當以防物輕之乃於嵗給三十萬物內各借三萬仍諭次年額內除之契丹得之大慙呂中曰李沆之言至是驗矣封禪之議決於丁謂大計有餘之一言天書之降成於欽若神道設教之一語𨿽以王旦之碩徳重望不敢異議防凖之入亦以天書當時極言其非者惟孫奭一人而已】發明【上書詔議封禪下書以王旦兼封禪大禮使則是主是事者王旦也蓋將順其美匡救其惡此人臣事君之常道當時封禪之議決於丁謂大計有餘之一言天書之降成於欽若神道設教之一語二人皆憸邪小人固無足責王旦碩徳重望弗克諌止反率羣臣首倡是議何耶蓋由美珠之賜固結其心云爾嗚呼士君子讀聖賢之書不以仁義爲利而可壊其心術以利爲利哉詳書於】

【冊其義自見】

廣義【王旦於天書未作之前其相業不無可觀一自受賂而贊成天書之後其妄行之事如東封者心爲之而不恥人以馮道方之未也必如一鄕願人而後可春秋之責旦其首乎】

六月得天書於泰山羣臣上帝尊號

【王欽若至幹封上言泰山醴泉出錫山蒼龍見末幾木工董祚於醴泉亭北見黃帛曵林木上有字不能識言於皇城使王居正居正見其上有禦名馳告欽若欽若奉至社首跪授中使馳捧詣闕帝禦崇政殿趣召羣臣曰朕五月丙子夜復夢向者神人言來月上旬當賜天書於泰山卽宻諭欽若等凡有祥異卽上聞今果與夢協上天眷祐惟懼不稱王旦等再拜稱賀乃迎奉含芳園之正殿帝齋戒備法駕詣殿拜受之授陳堯叟啟封其文曰汝崇孝奉吾育民廣福錫爾嘉瑞黎庶咸知祕守斯言善解吾意國祚延永壽歷遐嵗讀訖復奉以升殿於是羣臣表上尊號曰崇文廣武儀天尊道寶應章感聖明仁孝皇帝未幾欽若獻芝艸八千夲趙安仁獻五色金玉丹紫芝八千七百餘夲諸州上芝艸嘉禾瑞木三脊茅等不可稱紀九月令有司勿奏大辟案以天書告於太廟】

發明【正月書有天書見是月書得天書半載之間而天書兩見者何耶夫天者理而已矣至公無我景徳以前此天也此君也祥符以後亦此天也亦此君也景徳以前何待眞宗之甚倨祥符以後何待眞宗之甚恭乎其妄矯誣不言可驗宋人至無謂者莫甚於加尊號之事然前史猶載其所上之號曰崇文廣武儀天尊道寶應章感聖明仁孝皇帝至綱目止書羣臣上帝尊號而不著其詞者正以淫名無實故特削之耳自後加尊號者皆仿此】

廣義【嗚呼上有好者下必有甚焉者矣今眞宗之好祥瑞而獻瑞之徒何其多也如其果出於天則天乃狥君之欲者耳謂之天可乎若眞宗者其欺天罔人之尢者也】

作玉淸昭應宮

【奉天書也知制誥王曾都虞候張旻皆上疏諫不聽】

冬十月帝封泰山禪社首大赦

【帝發京師以玉輅載天書先道凡十七日至泰山王欽若等獻芝艸三萬八千餘夲齋戒三日登山道經險峻降輦步進鹵簿儀衛列於山下享昊天上帝於圜臺陳天書於左以太祖太宗配命羣臣享五方帝及諸神於山下封祀壇帝飲福酒攝中書令王旦跪稱曰天賜皇帝太乙神筆周而復始永綏兆人三獻】

【畢封金玉匱王旦奉玉匱置於石防攝太尉馮拯奉金匱以降將作監領徒封防帝登圜臺閱視訖還禦幄宰相率從官稱賀明旦禪祭皇地祗於社首山如封祀儀禮畢禦壽昌殿受羣臣朝賀大赦天下文武並進秩令開封府及所過州軍考送舉人賜天下酺三日攺幹封縣爲奉符縣大宴穆淸殿又宴泰山父老於殿門】

發明【上書正月大赦此書冬十月大赦一年之內兩頒赦宥則其玩法原姦莫此爲甚焉綱目自漢元以後凡赦之無事義者皆不書而此屢書之者所以著其縱侈無度忘憂肆赦云爾】廣義【大抵封禪之昉於嬴政之狂妄初非唐虞三代之盛事也何眞宗決欲行之而不顧邪其意惟欲欺誑契丹是以不顧禮義而爲之耳孔子曰吾誰欺欺天乎眞宗天且欺矣況人乎哉且當是時朝廷與契丹通好使軺往來不絕於道未聞契丹以封禪而遣使來賀是亦契丹之不可欺也書之於冊貽笑千古】

十一月帝過曲阜謁孔子加諡聖文宣王

【帝幸曲阜縣謁孔子廟酌獻再拜近臣分奠七十二弟子遂幸孔林加諡孔子曰聖文宣王祭以太牢】

【賜錢三十萬帛三百匹又追諡齊太公望爲昭烈武成王周文公旦爲文憲王太公立廟靑州周公立廟曲阜尋復追封孔子廟配享從祀者顏回爲兗國公閔損曾參及漢儒左丘明以下爲郡公侯伯】發明【眞宗自正月以來書得天書二書議封禪一書作玉淸昭應宮一書封泰山一紛紛制作無一盡善獨此過曲阜謁孔子之事頗協輿情而帝胸中之涇渭亦明矣蓋由其天理萌動之機自有不可得而汩沒者也聖人遺範取重於萬世豈不於斯可見哉綱目特掲而書之所以不沒其善耳】

廣義【眞宗祀孔子太公追封從祀諸賢者非其夲心也蓋以天書封禪而連及之耳不然何於十月封禪而十一月遂行此禮乎噫聖賢因封禪而得享斯禮者是亦道之不幸也】

還宮

【帝還羣臣爭頌功徳惟進士孫籍獻書言封禪帝王之盛事願陛下謹於盈成不可遂自滿假知制誥周起亦上言天下之勢常患恬於安逸而忽於兢畏願毋以告成爲恃帝皆納之】

【己酉】二年春二月以方士王中正爲左武衛將軍

【先是汀州人王防言於南康遇道人姓趙氏授以丹術及小鐶神劍蓋司命眞君也是爲聖祖宦者劉承珪以聞賜防名中正得對龍圗閣旣東封加聖祖號爲司命天尊授中正以官恩遇甚厚】

發明【漢以方士欒大爲五利將軍綱目譏之蓋以方士爲左武衛將軍則非其義矣凡羣臣封爲將軍皆不書而此特書之者所以著其失也事有不待貶黜據事直書而惡自見者此類是也】廣義【自古邪不可以干正眞宗於小人無稽之言聞卽信之則其中之黯黮蓋可知矣書曰無】

【稽之言弗聽眞宗何足以知之】

三月朔日食○夏四月升州大火陜西旱蝗

發明【書曰惟上帝不常作善降之百祥作不善降之百殃爾惟徳防小萬邦惟慶爾惟不徳岡大墜厥宗眞宗東封西祀粉飾太平而日食大火旱蝗繼書於策嗚呼日食君道之虧大火旱蝗民災之甚災異疊見而反謂之太平抑不知宋世所謂災異者果何事耶宋之君臣逸豫如是尙可與論治道哉噫天變之告戒審矣綱目之垂法嚴矣】

○三司使丁謂上封禪祥瑞圗

【丁謂上封禪祥瑞圖示百官於朝堂自封禪之後士大夫爭奏符瑞獻贊頌崔立獨言水發徐兗旱連江淮無爲烈風金陵大火是天所以戒驕矜也而中外多上雲霧艸木之瑞此何足爲治道言哉不省】發明【君子可欺以其方難防以非其道是時水發徐兗旱連江淮無爲烈風金陵大火災異之多莫此爲甚眞宗所目擊者苟少有人心則於焉而變矣丁謂乃上祥瑞之圗帝復不省甘於自欺亦可謂寄生之君耳𨿽然丁謂前書上會計錄此書上祥瑞圗蓋會計之上猶可恕焉祥瑞之上其惡甚矣誅謂之心其與秦趙髙指鹿爲馬隋髙徳孺指野鳥爲鸞以欺其主者何異哉比而觀之其惡自見】

五月代州地震○冬十二月契丹隆緒母蕭氏死【蕭氏有機謀善馭大臣得其死力每入防親被甲督戰及通好亦出其謀然性殘忍多殺戮與韓徳讓通專擅國政賜徳讓性耶律攺名隆運拜大承相封晉王蕭氏死未幾徳讓亦死契丹賜地陪葬陵旁】

罷制舉諸科

【上封事者言兩漢賢良多因災變以詢訪闕政今國家受瑞建封不當復設遂詔罷制舉】

發明【制舉諸科祖宗求賢之善政宜遵而不宜罷也頃因諛臣之言詔革先朝之制此何義耶兩漢賢良固多因災變以詢訪闕政抑不知眞宗之世災變方殷闕政不少曷爲罷之當時舜詢於芻蕘禹拜昌言亦因懼災變訪闕政而若是乎此謬妄之言烏足深信分注備於下意有在矣故綱目特書曰罷以明其不宜罷也】

【庚戌】三年春二月交州將李公蘊殺其主黎至忠遣使入貢詔封公蘊爲交阯郡王

【至忠苛虐國人不附大校李公蘊爲至忠親任乃逐至忠出城而殺之其二弟明提明昶爭立公蘊又殺之自稱畱後遣使奉貢帝曰黎桓不義而得之公蘊又效尢焉甚可惡也然蠻俗何足責哉其用桓故事授以官爵賜之器幣】

發明【交州自丁氏竊據以來不數十年凡易三姓其禍慘矣黎桓以臣而篡位於丁璿公蘊亦以臣而簒位於至忠然黎氏自淳化四年受封迄今父子相繼十有八年而國亡豈非天理之昭報乎然何以不書弒而書殺蓋至忠殺兄而襲位則足以殺其軀而已矣𨿽然亂臣賊子不可不討故又書殺其主以正其罪於乎當時天下一統非春秋之世禮樂徵伐自天子出卻乃縱其亂賊不能討伐而反封之以爵殊不知三綱淪而九法斁矣賞罰何從而正哉綱目備書於冊所以交罪之爾】

贖呂端第賜其家

【端諸子多不同處舊第已質於人帝聞之出內庫錢贖還之令其聚居端長子蕃言負人息錢甚多帝別賜內庫金帛俾償之蕃弟荀與西京差遣仍令內侍省置簿爲掌僦課給其家詔樞宻院察其妄費王旦曰陛下推恩舊臣始終委曲至矣】

發明【呂端輔佐太宗有致治太平之功不幸子孫貧寠質其故廬眞宗𨿽能憫子孫之貧贖而賜之然所以錄用其後而賑卹之者殊未之聞也他時旣不可質惟有毀之而已故綱日止書贖第之事而他無可書蓋亦重爲之惜也其與唐贖魏徴第同意】

夏五月契丹伐回鶻破肅州俘其民而去

【先是契丹將蕭托云伐回鶻入甘州降其王伊囉勒至是托云復破肅州盡俘其民修土隗口故城以實之】

髙麗康肇弒其主誦立誦兄詢而相之

【契丹主隆緒謂羣臣曰康肇弒君誦而立詢因而相之大逆也宜發兵問其罪羣臣皆曰可蕭廸裏曰國家連嵗徵討士卒抗敝況陛下在諒陰年谷不登創痍未復島夷小國城壘完固勝不爲武萬一失利恐貽後悔不如遣一介之使彼問其故彼若伏罪則已不然俟服除嵗丰舉兵未晚不聼】發明【弒者下殺上之名直書弒其主誦正名定罪也立誦兄詢何歟與聞乎故也安有賊不討而亟於自立豈得末減其罪哉綱目嚴君臣之分立上下之防如此故曰防君子莫能修之】

秋旱蝗○九月內侍江守恩有罪誅

【守恩擅取民田麥穗杖殺軍士獄成抵法太常博士兪獻卿抗章論救坐貶帝甞謂輔臣曰前代內臣恃恩恣橫蠧政害物朕深以爲戒故於班秩賜予不使過分有罪未甞矜貸王旦等曰前代事迹昭然足爲】

【鑑陛下言及此社稷之福也】

發明【恃恩恣橫蠧政害物此內侍之故態也眞宗乾剛獨斷不惑羣議其亦明而有守者乎易曰荷校滅耳凶言小人惡極而不可解罪大而不可赦云爾守恩擅取民田杖殺軍士獄成抵法固】

【其宜也故綱日特書有罪誅所以深絕之權其輕重而書見君子之心得好惡之正矣】

冬十一月契丹伐髙麗執康肇誅之王詢奔平州【契丹主隆緒伐髙麗先遣髙正韓杞問詢詢奉表乞罷師不許十一月契丹軍渡鴨綠江康肇帥眾禦之戰敗退保銅州契丹進擊肇分兵爲三營肇居其中契丹耶律達魯擊破之擒肇及副將李立追亡數十里銅霍貴寧等州降契丹蕭巴雅爾等攻開京詢棄城走平州契丹遂焚開京宮室府庫民廬俱盡契丹兵還諸降城復歸髙麗】

發明【聲罪致討曰伐正其典型曰誅契丹興師曷爲予之春秋之法亂臣賊子人人得而誅之康肇弒君大惡也王詢自立大逆也君不君臣不臣三綱絕矣髙麗不能討悖逆之臣天子不能行弔伐之典亂臣賊子何以懲究契丹興有名之師討叛亂之賊故書伐書誅以予之予在契丹則罪在中國矣綱目急於討賊之意其嚴矣哉】

廣義【契丹𨿽盛終非仁義之師焚掠殆盡果何謂哉宜乎降城之復叛也國之興師可以鑑矣】

十二月夏州饑

【西夏管內饑趙徳明表求粟百萬朝議不知所出或言徳明方納欵而敢渝誓請降詔責之王旦曰第詔徳明云已敇有司具粟百萬於京師其遣眾來取徳明得詔慚曰朝廷有人】

發明【凡外災告則書夏州乃李氏所據然曷爲不書夏饑而書夏州饑不成之爲列國也夏州】

【李氏根夲之地今旣饑焉則其業亦殆矣哉綱目特書於冊所以著其窮迫之意云】

【辛亥】四年春二月帝祭后土於汾陰大赦

【先是羣臣上表請祀汾陰帝從之以王旦兼大禮使王欽若爲禮儀使陳堯叟爲經度使儀同封禪正月奉天書發京師是月出潼闗渡渭河遣近臣祀西嶽遂至寶鼎縣奉祗宮祀后土地祗大赦天下文武進秩建寶鼎縣爲慶成軍賜天下酺三日大宴羣臣於穆淸殿而還初將祀汾陰會嵗旱龍圗閣待制孫奭上疏陳不可者十有曰陛下才畢東封又議西幸非先王五年卜徵重謹之意今國家土木之功累年未息水旱作沴饑饉居多乃欲勞民事神神其饗之乎又曰今之姦臣以先帝甞停封禪故贊陛下以繼承先志先帝欲北平幽朔西取繼遷則未甞獻一謀畫一策而乃卑辭厚幣求和於契丹蹙國縻爵姑息於保吉謂主辱臣死爲空言以誣下罔上爲己任是陛下以祖宗艱難之業爲姦臣僥幸之資此臣所以長嘆痛惜也時羣臣爭奏祥瑞奭復上言方今野雕山鹿並形奏簡秋旱冬雷率皆稱賀將以欺上天則上天不可欺將以愚下民則下民不可愚將以惑後世則後世不可惑夫國將興聽於民將亡聼於神陛下何爲而不思也帝嘉其忠而不能從】

發明【眞宗此舉惑之甚矣書曰至治馨香感於神明黍稷非馨明徳惟馨眞宗內不修徳外涉】

【虛無西祀東封迄無寜嵗然而災異疊見天變屢形則其無益於事蓋昭然矣是時諂媚罔敢誰何善乎孫奭有曰將以欺上天則上天不可欺將以愚下民則下民不可愚將以惑後世則後世不可惑使其聽奭之言渙起宸斷一新政令滌其舊染可也惜乎徒嘉其忠而不能從焉綱目直書深譏之也】

廣義【孫待制一疏忠誠懇切𨿽武夫悍卒亦能感動何眞宗迷而不悟耶蓋眞宗左右前後皆非孫待制也一孫待制獨如宋王何觀此則當時王旦諸人其得罪於孫待制也多矣】

三月召陜州隠士魏野不至

【野不求聞達居陜之東郊爲詩精苦帝自汾陰還次陜州遣陜令王希召之不起命工圗其所居觀之】發明【魏野甘於恬淡不求聞達天札屢臨召之不起其浮雲富貴泥塗軒冕之心可尙矣豈與沽名僞隠以爲仕宦之防徑者比哉故直書不至所以深嘉而亟予之也】

廣義【太宗之世有種放眞宗之時有魏野皆隠流也夷考其行則野賢於放也審矣】

帝過西京遂謁諸陵夏四月還宮○太子太師呂防正卒

【諡文穆】

六月江淮大水○秋七月馮拯罷○畿內蝗鎭眉昌州地震○八月河決通利軍○冬十月以向敏中等爲五嶽奉冊使

【加上五嶽帝號帝禦朝元殿發冊命敏中等充使】

發明【詩曰敬天之怒無敢戲豫敬天之渝無敢馳驅帝自今嵗以來獘政繼作災異疊見如江淮大水畿內虫蝗鎭眉昌州地震河決通利軍並書於防則上天之怒莫此爲甚下民之災莫此爲尢而乃馳驅道路豫無常敬天之心漠然無有眞宗誠可謂下愚不移者矣故書以向敏中爲五嶽奉冊使於災異之下則其忽天變之心爲可見焉事有不待貶黜而義自見者此類是也】

【壬子】五年夏四月復以向敏中同平章事

【時舊相出鎭不以吏事爲意惟敏中盡心民事帝由是有復用之意及東封西祀皆以敏中畱守厚重鎭靜人情帖然遂復拜相】

髙麗王詢乞降於契丹

【髙麗王詢遣蔡忠順奉表如契丹乞稱臣如故契丹命詢親朝詢復以疾爲辭初契丹以鴨綠江地予髙麗髙麗甞築六城曰興鐵通龍郭州至是契丹怒詢不朝命復取六州地於是有女眞人知髙麗事者言於契丹以爲自開京東馬行七日有大砦廣若開京凡旁邑所貢珍異皆在焉其勝羅等州之南亦有二砦所積如之若大軍自女眞北渡鴨綠江並大河而上至郭州與大路會髙麗可取也】

五月賜杭州隠士林逋粟帛

【逋力學善詩不趨榮利家貧衣食不足晏如也結廬杭州西湖之孤山帝聞其名賜以粟帛】發明【逋力學善詩不趨榮利家𨿽貧寠處之晏如誠易所謂肥遁無不利者矣眞宗聞其名而賜以粟帛樂善之誠何切哉特書於策交美之也】

廣義【抑考逋甞有詩曰茂陵他日求遺稾猶喜曽無封禪書噫是詩也逋豈自髙其行哉且使天下後世皆知封禪之爲非也逋之識見超越如此豈直趙宋間人物𨿽司馬子長亦當作衙官矣】

秋八月朔日食○作防靈觀

【奉祀五嶽】

九月罷參知政事趙安仁

【初議立後安仁謂劉徳妃家世寒防不如沈才人出於相門帝不恱他日與王欽若從容論方今大臣誰爲長者欽若欲排安仁乃譽之曰無若趙安仁安仁昔爲沈倫所知常欲報之帝黙然未幾罷安仁𨿽貴簡儉若貧素喜誨誘後進時以重徳推焉】

發明【人君之徳昭如明鏡則妍悉辧自不能逃否則未免以妍作以作妍者矣安仁執徳不阿簡儉自守誠重徳之臣也見忌欽若遂毀罷之則眞宗於一念之明爲少虧焉於戲三代以後能辧霍光之忠上官桀之詐者惟漢昭帝一人而已捨此其不爲姦人所惑者幾希綱目直書罷而不去其官所以明其無罪也】

廣義【分注載王欽若計罷安仁則知小人之陷君子無所往而不用其心也君子亦末如之何矣詩曰取彼讒人投畀豺虎此之謂歟】

以王欽若陳堯叟爲樞宻使丁謂參知政事馬知節爲樞宻副使

【時天下乂安王欽若丁謂導帝以封祀眷遇日隆欽若自以深達道教多所建明而謂附會之與陳彭年劉承珪等搜講墜典大修宮觀以林特有心計使爲三司使以斡財利五人交通蹤迹詭祕時號五鬼王旦欲諫則業已同之欲去則上遇之厚追思李沆之先識嘆曰李文靖眞聖人也欽若狀貌短小項有附疣時目爲癭相性傾巧敢爲矯誕然智數過人每朝廷有興作能委曲遷就以中帝意知節以眾方競言祥瑞深不然之每言於帝曰天下𨿽安不可忘戰去兵也】

廣義【王子明嘆羨文靖而追思其言可謂昧昧我思之矣𨿽然悔將焉及然其愼終於始子明其有昧於此哉】

冬十月帝言聖祖降於延恩殿

【帝語輔臣曰朕夢神人玉皇之命云先令汝祖趙朗授汝天書今令再見汝翌日復夢神人聖祖言吾座西斜設六位以候是日卽於延恩殿設道塲五鼔一籌先聞異香頃之黃光滿殿聖祖至朕再拜殿下俄有六人至揖聖祖皆就坐聖祖命朕前曰吾人皇九人中一人也是趙之始祖再降乃軒轅黃帝後唐時復降生趙氏之族今已百年皇帝善爲撫育蒼生無怠前志卽離座乘雲而去王旦等皆再拜稱賀詔告天下肆赦加恩命丁謂等修崇奉儀注閏月上聖祖尊號曰聖祖上靈髙道九天司命保生天尊大帝聖母懿號曰元天大聖後遂加太廟六室尊號羣臣上帝尊號曰崇文廣武感天尊道應眞佑徳上聖欽明仁孝皇帝】

發明【易曰居其室出其言善則千里之外應之況其邇者乎居其室出其言不善則千里之外違之況其邇者乎言出乎身加乎民行發乎邇見乎逺言行君子之樞機樞機之發榮辱之主也言行君子之所以動天地也可不愼乎春秋系王於天其尊無對羣臣之所瞻仰四海之所依歸故兢兢業業無敢怠荒眞宗以聖祖下降宣諭羣臣則其惑世誣民莫此爲甚以萬乘之尊而效虛無之說怪誕不經殊無愧恥深可醜矣遂使徽宗效尢仍至覆國惜哉故綱目凡前史所載加號之事皆削而不書不予其妄也然不書聖祖降而必書帝言聖祖降則不惟譏帝之妄誕蓋所以明其必無是理也】

廣義【唐太宗甞曰朕以至誠治天下至今以爲明言宋之眞宗發此妖言妄語其亦異乎唐太宗之見矣殆孟子所謂妄人是也以妄人而帝中國則是黃屋中居一妄人耳安望其能立人極哉備書於冊適足以發千古之笑】

十一月以王旦兼玉淸昭應宮使

【詔建康軍鑄玉皇聖祖太祖太宗尊像以丁謂爲奉迎使奉安於玉淸昭應宮帝率百官郊謁又詔刻天書於宮以旦爲刻玉使王欽若與謂副之】

廣義【眞宗狂妄人也旣欺其天又欺乎人而又欺祖宗則是閭閻走之不若也夫閭閻走尙知天人祖宗之不可慢而況萬乘之君乎綱目備書於冊所以遺眞宗萬年之臭也】

作景靈宮

【奉聖祖也】

發明【凡書作不宜作也易曰節以制度不傷財不害民眞宗蔽固已深無益繼作前書作玉淸昭應宮又書作防靈觀此書作景靈宮竭天下之財而不卹斂天下之怨而不辭嗚呼節用愛民爲國首務以有限之財恣無窮之費豈不深可惜哉綱目書此以爲後世作無益者戒耳於宋乎何誅】

攺孔子諡

【以字犯聖祖諱攺聖爲至聖】

廣義【歷考太祖之先見諸史冊者未甞有字之名者也使果有之亦二名不偏諱何嫌乎此皆眞宗不經之說耳何以爲訓𨿽然吾夫子與天同徳惡在其爲至哉】

十二月立徳妃劉氏爲皇后

【後父通爲虎防都指揮使從徵太原道卒後在𦇤褓而孤鞠於外氏善播鞀蜀人龔美者以鍜銀爲業攜之至京師年十五入襄邸帝卽位自美人進位徳妃専寵後宮郭后崩帝欲立之翰林學士李廸言妃起於寒防不可以母天下帝不從欲得楊億艸制使丁謂諭防億難之謂曰勉爲此不憂不富貴億曰如此】

【富貴亦非所願也乃命他學士焉後旣立以無宗族更以美爲兄攺其姓爲劉聞李廸之諫大恨之後性警敏曉書史聞朝廷事能記其夲末帝退朝閱天下封奏多至中夜後皆預聞宮闈事有問輙援引故實以對帝深重之由是漸幹外政】

發明【夫子贊幹曰大哉乾元萬物資始乃統天贊坤曰至哉坤元萬物資生乃順承天是知乾非坤無以資生萬物坤非干無以資始萬物乾坤𨿽有尊卑其道相爲一體夫婦之配義若干坤故又曰有夫婦然後有父子有父子然後有君臣春秋諸侯稱薨而夫人亦稱薨明其齊也然則天子】

【立後當精遴選劉氏起於寒防安可儷體宸極母儀天下耶眞宗以偏愛而立之失禮甚矣李廸正言切諫帝不能用惜哉故綱目直書立徳妃劉氏爲皇后文無貶詞乃所以深貶之爾】廣義【觀分注載眞宗立後之事則李廸楊億丁謂人品之髙下不言可知矣】

【癸丑】六年春正月禁內臣出使干預公事

【凡有干預州縣公事所在官吏不以聞並罪之】

秋七月除農器稅

【知濵州呂夷簡請免棁河北農器帝曰務穡勸農古之道也豈獨河北哉詔諸路並除之】

發明【治國之道莫大於革獘政而卹民瘼革獘政所以肅紀綱卹民瘼所以安黎庶眞宗禁內臣干預公事除農器稅皆治國之善政也綱目特舉而書之意有在矣】

廣義【除農器稅細事也綱目記其時而月之者美其重國夲也】

冬十二月朔日食○獻天書於朝元殿

【先是帝享玉皇於朝元殿判亳州丁謂獻芝艸三萬七千夲遂詔扶持使趙安仁等奉獻天書於朝元殿】發明【上書日食下書獻天書則帝之不重天變爲可見矣詩曰我其夙夜畏天之威於時保之於乎人君所畏者天耳天不能言而災異譴告以警君心苟或人君玩其災變則是不能畏天而般樂怠敖矣眞宗自祥符以來敬天之心少虛誕之心多故𨿽災異頻仍恝然無懼豈不深可惜哉比而觀之其義自見矣】

【甲寅】七年春正月帝如亳都謁老子於太淸宮

【先是詔親謁太淸宮命王旦兼大禮使丁謂兼奉祀經度制置使陳彭年副之加號太上老君混元上徳皇帝孫奭上言陛下事事慕效唐明皇豈以明皇爲令徳之主邪帝曰東封祀汾謁陵寢享老子非始於明皇且開元禮今世所循用不可以天寶之亂而非之作解疑論以示羣臣是月奉天書發京師遂朝謁太淸宮丁謂獻白鹿一芝九萬五千夲曲赦亳州及車駕所經流以下罪升亳州爲集慶官賜酺三日】發明【取法乎上僅得乎中取法乎忠不免爲下然則人君當以唐虞三代爲法漢唐以後皆不足法也夫以良法善政行於盛帝明王者後世多不能用而驕奢縱侈之事行於昏君庸主之時者後世遵之不遺此無他義利不兩立故耳眞宗事事慕效唐之明皇而乃彊辧飾非驕矜自肆𨿽孫奭反覆曉告愎而不聽惜哉故綱目直書以著其失】

廣義【孫奭言陛下事事慕效唐明皇豈以明皇爲令徳之主耶帝曰東封祀汾謁陵寢享老子非始於明皇且開元禮今世所循用不可以天寶之亂而非之觀此則知眞宗飾非以拒乎奭者至矣爲奭者盍亦曰然則姑以東封一事言之則始於秦皇也今陛下專意東封必欲取法於秦皇矣秦皇抑豈令徳之主哉如此以告不知眞宗何辭以答奭乎惟其不爾此解疑妄論之所由作也孟子曰今之君子過則順之又從爲之辭其眞宗之謂歟】

以應天府爲南京

【國初因五代之舊以大梁爲東京開封府洛陽爲西京河南府後以太祖舊藩歸徳軍在宋州攺宋州爲】

【應天府至是建爲南京作鴻慶宮以奉太祖太宗聖像】

二月還宮大赦○夏四月沙州入貢

【曹宗壽旣殺延祿而代之至是死子賢順遣人入貢詔授歸義節度使沙州自宗壽以來通使契丹】

六月王欽若陳堯叟馬知節免

【知節素惡欽若之爲人議論未甞少屈欽若每奏事必懷數奏但出一二匿其餘退則以己意稱上防行之知節甞於帝前顧欽若曰懷中奏何不盡出之欽若不恱防瀘州都巡檢王懷信等上平蠻功欽若久不決旣而擅超擢之知節因面詆其短爭於帝前帝召王旦質之旦至欽若猶嘩不已知節流涕曰願與】

【欽若同下禦史府旦叱欽若使退帝大怒命付獄旦從容曰欽若等當黜未知坐以何罪帝曰忿爭無禮旦曰陛下奄有天下使大臣坐忿爭無禮之罪或聞外國無以威逺願至中書召欽若等宣示陛下含容之意且戒約之俟少間罷未晚也帝曰非卿言朕固難忍月餘始罷欽若知節並及堯叟】

司空張齊賢卒

【諡文定】

以防凖爲樞宻使

【王旦薦之也】

契丹伐髙麗大敗而還

【契丹連嵗遣耶律資忠使髙麗取六州舊地髙麗不從乃遣蕭廸裏討之髙麗與女眞設奇邀擊契丹大敗而還】

廣義【契丹連嵗遣使髙麗取地者此不務徳義而徒欲勝人也其何以異於智氏之貪哉智氏亡而契丹免者智氏特甚焉耳】

秋七月以王嗣宗曹利用爲樞宻副使○八月以向敏中兼景靈宮使○冬十月髙麗來貢

【自髙麗王詢立遣使入朝爲契丹所阻不通中國者累年至是詢復遣其工部侍郎尹證古入貢詔登州置館於海次以待之】

十一月玉淸昭應宮成

【初議營宮料功須十五年修宮使丁謂令以夜繼晝每繪一壁給二燭故七年而成凡二千六百一十楹制度宏麗屋宇少不中程式𨿽金碧已具劉承珪必令毀而更造有司莫敢較其費未幾帝親謁宮奉刻玉天書安於寶符閣以禦容立侍於側】

發明【凡宗廟書成漫也宮殿書成費也祥符元年書作玉淸昭應宮至是七年而始竣事檐楹繁華制度宏麗窮極華美不限財力噫財者國之元气民之命脈故取之有道用之有節眞宗土木之興彌年不息妄費如此其若之何蓋由一心之中蔽固已深云爾綱目書玉淸昭應宮成所以譏其無益妄費傷財害民之失有天下國家者不可不戒】

廣義【作此無益妄費之事文靖之言至是爲益驗矣綱目月之而備書其實者垂戒後世也】

十二月朔司天監奏日食不應

【羣臣表賀】

發明【日食不應何以書所以譏諛也蓋日食不應歷官擇術不精而失之也非可賀者也分注言羣臣表賀於乎人臣之事君勿欺也而犯之獻可替否直道不阿君徳少虧犯顏諫諍乃職分之當然耳玆因日食不應上表稱賀是乃欺其君矣則將安用彼相哉愚以爲宋庭諸臣皆婦人耳苟有丈夫之志者豈肯阿諛以欺君乎綱目於羣臣表賀削而不書所以不予其佞也】

戶部獻天下民數

【戶九百五萬五千七百二十九口二千一百九十七萬六千九百六十五】

發明【唐天寶十三載戶部奏戶九百六十一萬有畸口五千二百八十餘萬至代宗廣徳二年所奏之數戶僅二百九十餘萬口僅一千六百九十餘萬較之天寶不能三分之一宋興至是五十餘年而戶部奏戶九百五萬五千七百二十九口二千二百九十七萬六千九百六十五較之天寶三分之二擬於廣徳十多五六眞宗恃其戶口之數窮奢極欲粉飾太平殊不知比於天寶不逮逺矣人主可不以盈成爲戒哉】

【乙卯】八年春二月淮浙饑

發明【谷不熟曰饑記災也眞宗溺於妄誕營建日興用度日竭故書饑而不聞賑防之政其無意於民可知矣禮曰國無九年之蓄曰不足無六年之蓄曰急無三年之蓄曰國非其國也然則崇妄誕者果何益哉綱目書此垂戒深矣】

○加楚王元佐天策上將軍賜劍履上殿詔書不名○夏四月防準罷

【凖以三司使林特附防邪險惡之每事沮抑帝方寵特聞之不恱謂王旦曰凖剛忿如昔旦曰凖好人懷惠又欲人畏威皆大臣所當避而凖乃以爲己任此其所短也非至仁之主孰能容之凖竟以是罷初凖數短旦於帝而旦專稱凖帝謂旦曰卿𨿽稱其美凖専談卿惡旦曰理固當然臣在相位久政事缺失必多凖對陛下無隠益見其忠直此臣所以重凖也帝由是益賢旦中書有事送樞宻院違詔格凖以上聞旦被責拜謝堂吏皆坐罰不逾月樞宻有事送中書亦違詔格堂吏欣然呈旦旦令送還樞密而已凖大慙謝及罷凖托人語旦求爲使相旦驚曰將相之任豈可求耶吾不受私請也凖深憾之已而除凖武勝軍節度使同平章事判河南府凖入見謝曰非陛下知臣安能至此帝具道旦所以薦者凖愧嘆以爲不可及】

廣義【凖以使相求王旦而旦不惟深拒之而且攻發其陰私是何異於周顗之斥王導邪然伯仁受導之寃子明被凖之憾其機一也夫君子寧爲伯仁子明之爲而不願爲導與凖之所爲也𨿽】

【然伯仁子明無乃言之過歟】

以王欽若陳堯叟爲樞宻使○朝元殿火

【榮王元儼宮火延及殿閤內庫有司劾遺火事當死者眾王旦曰陛下始以罪已詔天下今乃過爲殺戮且火𨿽有迹安知非天譴也帝欣然納之減死幾百人】

發明【天火曰災人火曰火六年書獻天書於朝元殿至是年而焚之人事感於下則天變形於上眞宗崇尙虛無而火及宮殿不亦異哉朝元之火安知非天書致之不然何以直書火而不言其故乎】

廣義【眞宗之作是殿爲天帝設也天何不之監邪使天監此而有是火則是天帝之不靈也惡在其爲玉皇哉且王旦旣知此火爲天譴則是縱眞宗之作是殿爲非矣曰旣受其賂安得不縱律曰故縱者與同罪然則王旦之事眞宗可謂功不掩過者歟】

六月朔日食○秋九月吐蕃嘉勒斯賚請伐夏州不許【嘉勒斯賚吐蕃嘉勒布之苗裔也居宗噶爾城以宗噶爾僧李立遵爲倫布立遵貪而喜殺國人不附防與涇原鈐轄曹瑋戰於三都谷而敗復襲西涼府亦敗眾益怨嘉勒斯賚遂與立遵不恊徙居邈州而立遵自居宗噶爾表請嘉勒布號朝議以嘉勒布戎王也立遵居嘉勒斯賚下不宜授止命爲保順軍節度使嘉勒斯賚與夏接壤每以兵抗趙徳明希朝廷賜予至是始立文法聚眾數十萬請討平夏以自效帝以戎人多詐或生他變命周文質監涇原軍曹瑋知秦州以備之】

王嗣宗罷樞宻直學士知陳州張詠卒

【詠倜儻有大志尙气節甞曰事君者廉不言貧勤不言苦忠不言已效公不言已能斯可以事君矣故所至以政績聞帝甞稱其才任將帥以疾不盡其用臨卒上疏言不當造宮觀竭天下之財傷生民之命此皆賊臣丁謂誑惑陛下乞斬謂頭置國門以謝天下然後斬詠頭置丁氏之門以謝謂帝嘆其忠諡忠定】發明【史稱張詠倜儻有大志尙气節觀其事君者亷不言貧勤不言苦忠不言已效公不言已能之語深得守官之要法也故卒而具官以著其忠勤之節】

賜信州道士張正隨號眞靜先生

【初漢張魯子自漢中徙居信州龍虎山世以鬼道惑眾正隨其後也至是召赴闕賜號王欽若爲奏立授籙院及上淸觀蠲其田租自是凡嗣世者皆賜號】

發明【尊賢育才以彰有徳此治國之善政也正隨以鬼道惑眾誠淸朝之所惡者眞宗召之赴闕賜之以號而王欽若之徒又爲奏立宮觀蠲其田租然則君臣之間防蔽甚矣綱目大書於冊深譏之也】

廣義【考之張正隨者非有呼風致雨之術其法不過聾瞽愚民之耳目彼卓然有見者何甞被其惑邪且異端虛無寂滅之敎固無系於國家之安危君命之修短況乎天師之說朱子之綱目譏之當矣尹氏之發明攻之切矣臣故不暇論矣然而歷觀國君崇奉之者不在乎願治之君惟在庸】

【君暗主怕死求生所以旣奉其敎於暗室屋漏之中復加其號於靑天白日之下其意蓋欲非長生卽身蛻飛騰耳噫君之徼福者莫甚於眞宗而貽禍於後世子孫者亦莫甚於眞宗而彼虛無之教卒莫之救也悲夫綱目書此所以記眞宗貽禍之實也後之人君欲崇奉虛無者盍以眞宗鑑焉】

【丙辰】九年春正月以張旻爲樞宻副使

【先是旻爲馬軍副都指揮使被防選兵下令太峻兵懼謀欲爲變上召二府議之王旦曰若罪旻則自今帥臣何以禦眾捕謀者則震驚都邑今但擢旻使解兵柄反側者當自安矣帝從其言兵果無他帝語左右曰王旦善處大事眞宰相也】

契丹大敗髙麗於郭州

【耶律世良蕭庫哩與髙麗戰於郭州西破之斬首數萬獲其輜重而還】

夏六月畿內蝗

【帝遣人出郊得死蝗以獻因以示大臣明日執政遂袖死蝗進曰蝗盡死矣請示於朝率百官賀王旦曰蝗出爲災災弭幸也又何賀固稱不可後數日二府方奏事飛蝗忽蔽天帝顧旦曰使百官方賀而蝗如此豈不爲天下笑耶】

發明【蝗乃食穀之虫記災也畿內宋根夲之地而有蝗焉則其業亦殆矣帝溺於逸豫不知愛民羣臣阿諛成風罔思匡救君焉源也臣焉流也其源潔則其流淸其源濁則其流污必然之理耳君臣之間懈惰荒寧如此天之譴告亦末如之何也已矣然則有天下者可不戒諸可不謹諸】

秋八月知秦州曹瑋敗吐蕃於伏羌砦

【瑋在秦州屢請益兵帝不恱問李廸邊將誰可代瑋者廸曰瑋知嘉勒斯賚窺闗中故請益兵爲備非怯也乃詔發闗乃羨兵赴瑋未幾嘉勒斯賚與宗噶爾族入防使諜者聲言以某日下秦州會食以激怒瑋瑋勒兵不動坐俟其至大破之夷其族帳斬首千餘級自是嘉勒斯賚勢蹙保磧中不出】

廣義【曹瑋之敗吐蕃謝之衂苻堅也一則以叔安之薦一則以父彬所稱嗚呼若二子者可謂不負所舉而謝曹二公誠所謂公於所舉者哉】

九月丁謂陳堯叟免以陳彭年王曾張知白參知政事任中正爲樞宻副使

【彭年初入翰林爲學士甞謁王旦旦辭不見翌日向敏中以彭年所上文字示旦旦瞑目不覽曰是不過興建符瑞圖進取耳已而彭年附王欽若丁謂朝廷典禮無不參預詳練儀制𨿽前世未有者必推引依據以成就之帝甚寵遇及升內閤而李宗諤卒楊億罷彭年獨任事務叢委形神皆耗舉止失措至家人有不記其名者】

廣義【觀王旦之告敏中則知其非不知符瑞之爲妄也特以受賂之故是以中無所主而終不能行其志耳易曰比之無首凶書曰愼厥終惟其始子明其有愧於此哉】

罷諸營建

【李廸言陛下土木之役過甚蝗旱之災殆天意以警陛下也帝深然之至是詔禁樂罷秋宴督諸路捕蝗遂罷諸營造禁天下貢瑞物詔民能賑貧者官之未幾得雨靑州飛蝗多赴海死】

發明【先儒有言一念之善祥風和气一念之惡妖星厲鬼信斯言也眞宗無益之作彌嵗不止天怒甚矣民怨極矣而處之自如略無戒懼玆因李廸之言遂罷不急之務由是飛蝗多死雨澤適均豈非一念之善而祥風和气之應乎是以爲人君者可不夙夜祗懼聿修厥徳而永保天命也哉故綱目特掲而書之所以予其能悔也】

廣義【才罷妄費禁貢瑞物卽得雨而蝗散洪範天人之應可畏也哉】

【丁巳】天僖元年春二月陳彭年卒

【彭年敏給彊記尢好刑名之學性姦諂時號九尾狐張齊賢謂人曰彭年在位必亂國政或疑齊賢過甚後乃服其知人】

三月以王曾兼防靈觀使曾辭不受

【王欽若方抰符瑞以固寵位陰排異己者會有詔以曾爲會靈觀使曾以推欽若帝不悅謂曾曰大臣宜傅會國事何遽自異耶曾頓首曰君從諫謂明臣盡忠謂義陛下不知臣駑病使待罪宰府臣知義而已不知異也】

發明【會靈觀使非義之職也語曰無適也無莫也義之與比君子所從者義而已矣茍或非義奚可妄受時方挾符瑞以固寵而曾獨不受會靈之使可謂鐵中之錚錚者耳否則何以名之君子哉特書不受深予之也】

夏五月以王旦爲太尉侍中參決軍國重事旦固辭許之

【旦素羸多疾連年求解機務不許乃拜太尉侍中五日一赴起居入中書遇軍國重事不限時日入預參決旦愈畏避上疏固辭新命又托同列奏白帝重違其意止加封邑】

發明【凡前代柄臣或自加某官而復辭不受綱目悉書之以譏其僞若王旦辭是職可謂眞情不欺者矣書以美之非譏之也春秋之法美惡不嫌同詞】

旱蝗

【帝以頻嵗旱蝗國用不給問李廸廸請發內藏庫以佐國用則賦斂寛民不勞矣帝曰朕欲用李士衡代馬元方爲三司使俟其至當出金帛數百萬借之廸曰天子於財無內外願下詔賜之以示恩徳何必曰借帝恱】

秋七月王旦罷

【旦疾甚引對滋福殿帝曰朕方以大事托卿而卿疾如此因命皇子出拜旦皇恐走避皇子隨而拜之旦言皇子盛徳必任陛下事因薦可爲大臣者十餘人其後不至宰相惟淩策李及旦復力求避位帝憫其形瘁許之復問曰卿萬一有不諱朕以天下付之誰乎旦謝曰知臣莫若君惟明主擇之固問之旦舉笏曰以臣之愚莫如防凖帝曰凖性剛褊更思其次旦曰他人臣所不知也】

八月以王欽若同平章事

【帝久欲相欽若王旦曰欽若遭逢陛下恩禮已隆且乞畱之樞宻兩府亦均臣見祖宗朝未甞有南人當國者𨿽古稱立賢無方然須賢士乃可臣爲宰相不敢沮抑人此亦公議也乃止及旦罷欽若遂相欽若語人曰爲王子明遲我十年作宰相】

九月王曾罷

【曾旣不受會靈觀使上意不懌王欽若數譖之防曾市賀皇后家舊第其家未徙而曾令人舁土置其門賀氏訴於朝遂罷曾政事王旦在告聞之曰王君介然他日徳望勲業甚大顧予不得見爾或請其故曰王君昨讓觀使𨿽怫上防而詞直气和孑無所慴且始被進用已能若是我自任政事二十年每進對稍忤卽防蹜不能自容以是知其偉度矣】

以李廸參知政事馬知節知樞宻院事曹利用任中正周起同知院事○太尉玉淸昭應宮使王旦卒

【旦爲首相會天下無事愼守祖宗法度無所變攺帝久益信言無不從凡大臣有所奏請必問曰王旦以爲如何旦與人寡言笑及奏事羣臣異同旦徐一言以定居家賔客滿堂察可與言及素知名者數日後召與語詢訪四方利病或使疏其言而獻之以觀其所長宻籍其名薦之人未甞知諫議大夫張師徳兩詣旦門不得見意爲人所毀以告向敏中敏中從容爲旦言之旦曰旦處安得有毀人者及議知制誥旦曰可惜張師徳敏中問之旦曰師徳名家子有士行不意兩及吾門狀元及第榮進素定當靜以待之若復奔競使無階而入者當如何也薛奎發運江淮辭旦旦無他語但云東南民力竭矣奎退嘆曰眞宰相之言也內臣劉承珪以忠謹得幸旣病求節度使帝謂旦曰承珪待此以瞑目旦執不可曰他日求爲樞宻使此其階也遂止自是內臣不過畱後旦任事久有謗之者輙引咎不辧至人有過失𨿽人主盛怒可辧者辧之必得而後已至是疾篤帝臨問親調藥並薯蕷粥賜之遣內侍問者日至三四及薨痛悼不已旦遺令削髮披緇以斂蓋悔其不諫天書之失也諸子欲奉遺令楊億以爲不可乃止】

發明【前書以王旦爲太尉侍中參決軍國重事旦旣辭之矣今於其卒而盡削宰相之職僅書太尉玉淸昭應宮使何耶狥名責實也旦碩徳重望爲帝所厚任首相會天下無事愼守祖法無所更易誠賢相也白璧防瑕其美珠之賜乎東封西祀獨無一言秋旱冬雷亦隨表賀此其所短耳故綱目特削其官止書太尉玉淸昭應宮使則其受無謂之名挾符瑞之寵曉然見於書法之間矣嗚呼生不能諫天書之妄死而削髮披緇其及救乎是以君子不可不愼】

廣義【分注載王旦遺令削髮披緇以斂蓋悔其不諫天書之過也悔之何益哉且玉淸昭應宮使者異端之銜也綱目於旦卒而書其銜者著其終身之醜行也嗚呼嚴哉】

張旻罷

【戊午】二年夏閏四月馬知節罷○五月京師民訛言妖至【先是西京訛言有物如席防夜飛入人家又變爲犬狼狀能傷人民恐每夕重閉深處操兵自衛至是京師民訛言防妖至達旦叫噪詔立賞格募告爲妖者知應天府王曾令夜開裏門有倡言者卽捕之妖亦不興】

發明【漢衰時闗東訛言行籌綱目異之蓋訛言𨿽非眞有亦不祥之兆也此皆人心皇惑是以妖气乘之易於恐動耳人無釁焉妖不妄作眞宗不修國政溺於虛無訛言之事宜其起也卽綱目之所書驗當時之得失則人心世變皆可以觀矣況京師根夲之地而有訛言之恐豈不深可怪哉】

契丹以張儉爲政事令

【儉端慤不事外飾爲云州幕官契丹主獵雲中故事長吏當有所獻節度使進曰臣境無他產惟幕僚張儉一代之寶願以爲獻因召見容止朴野訪及世務占奏三十餘事由是顧遇特異】

六月以曹利用知樞密院事○彗星出北斗

發明【彗者何惡星也出北斗者斗有環域天之三辰綱紀星也天子中國紀綱彗者所以除舊布新也禎祥妖孽隨其所感先事而著眞宗惑於邪慝違道失徳紀綱紊焉故天象曉告示人之意切矣】

○秋八月立子受益爲皇太子更名禎赦

【受益司寢李氏所生皇后養以爲子與楊淑妃同撫育之祥符九年封壽春郡王就學於資善堂以張士遜崔遵度爲王友未幾進封升王至是立爲皇太子】

冬十月契丹伐髙麗十二月戰於茶陀二河大敗○張知白罷

【知白與王欽若論議多相失因稱疾辭位遂罷知天雄軍】

【己未】三年春三月朔日食○得天書於幹佑山夏六月王欽若有罪免以防凖同乎章事

【巡檢朱能挾內侍都知周懷政詐爲天書時防凖判永興軍以聞詔迎入禁中中外皆識其詐帝獨信之諭徳魯宗道言姦臣誕妄以惑聖聽知河陽孫奭言乞斬朱能以謝天下皆不聽凖由是得召用矣時欽若恩禮衰商州捕得道士譙文易畜禁書能以術使六丁六甲神欽若坐與之出入遂免以凖代相凖之始召也門生有勸凖者曰公若至河陽稱疾堅求外補此爲上策倘入見卽發幹佑天書之詐斯爲次也最下則再入中書耳凖不懌】

發明【宰相謀人之國當使中外奠安社稷鞏固百姓從風而向化四夷稽首而聽命若是則可以無負於經邦之職否則具位焉耳欽若爲相坐與妖人出入而免故特書有罪以深貶之防凖入相初無所因以分注考之乃出於天書朱能之所援引耳夫以凖之全徳元老四海具瞻豈不能力辭無謂之寵而顧隠忍於此何哉大抵宋之名臣如王旦防凖諸賢表表傑出無可擬議獨於進退辭受之際處之未盡故君子不得不爲之惜綱目上書得天書而下書以防凖同平章事又不聞有辭避之說若凖者亦難免於春秋之責矣】

廣義【抑考大中祥符元年正月天書見至六月又見至六年十二月又見至是又見則是天書凡四見矣孫待制有雲天何言哉是其一言尙不可得天何爲常秉筆以示眞宗邪何上天之不憚煩也今焉宋之君相以天爲愚物而玩戲焉其防慢之罪何可勝誅至若防公號爲剛直而亦借此以復進者其意以爲眞宗意向惟此而已其他不足以動之也是以不卹人言銳意爲而俯首聽命以就功名焉正張益州所謂不學無術者也然豈惟益州之論爲然哉至其門生之見亦防公之不若也嗚呼防公豈直有愧於益州而亦有愧於門生也由是知防公之剛特申棖之剛耳何足貴哉】

以丁謂參知政事

【謂因凖稱譽得致通顯𨿽同列而事之甚謹甞會食中書污凖須謂徐起拂之凖笑曰參政國之大臣乃爲官長拂須耶謂大慙恨遂成讎隙】

河決滑州

【泛澶濮鄆濟徐境】

秋七月羣臣上帝尊號大赦

【以天書再見也】

發明【詩曰天命降監下民有嚴不僣不濫不敢怠遑宋之君臣可謂流連荒亡者矣是時災異屢形民心皇惑而羣臣方以再得天書上帝尊號於乎臣欺主而不卹君受欺而不辭是亦偶人之類耳綱目上書河決滑州下書上帝尊號所以深著其惑】

廣義【分注以天書再見故也考之天書見於大中祥符元年正月又見於六月又見於十二月者由於王旦也至若見於幹佑山者非他人也由於丁謂防凖也遡流而源其義見矣】

八月大防釋道於天安殿

【凡萬三千八十六人】

發明【大會者集眾之詞眞宗可謂愚惑之甚矣左氏曰人君施捨可愛進退可度周旋可則容止可觀作事可法徳行可象聲气可樂動作有文言語有章以臨其下謂之有威儀也蓋人君爲天下之則故其重厚如此未聞中華天子而會道釋者是使天下臣民何所取法乎眞宗惑於他岐蔽而不悟自以爲淸朝盛典樂然行之殊不知貽笑於四海耳豈不深可惜哉故綱目直書以著其失】

京東河北水○彰徳畱後馬知節卒

【知節慷慨以方略自任所與善必一時豪傑性剛直敢言不肯少有卑屈天下稱其直甞與王欽若爭論上前退見王旦辭色猶怒甚曰知節幾欲以笏撃死之但恐驚動君相爾卒諡正惠】

冬十一月帝謁景靈宮享太廟祀天地於圜丘大赦【自是每三嵗行禮宮廟圜丘必同舉爲永制向敏中防凖並加僕射麻下帝以卽位未甞除左僕射意敏中應甚喜賀客必多使人宻覘之云敏中方謝客門闌悄然瞷其庖中亦寂無一人帝大笑曰向敏中大耐官職】

發明【凡祭祀常事合禮則不書眞宗變亂成憲宮廟圜丘必同舉事此何禮也故直書於冊以深譏之耳】

十二月以曹利用丁謂爲樞密使任中正周起爲副使【庚申】四年春正月以曹瑋僉書樞密院事

【瑋沈勇有謀馭軍嚴明自少捍禦西陲熟知羌情每以奇計用兵所向克防善撫士卒綏懷邊人羌戎畏懷之】

二月帝有疾不視朝

發明【帝有疾不視朝何以書重宗社也蓋神器不可以久虛天位不可以久曠矧天下不可一日無君以主之書有疾不視朝所以爲宗社生民之大慼也故此書有疾以致其惜之之意後書疾瘳以致其喜之之意爾】

○三月尙書左僕射同平章事兼景靈宮使向敏中卒【敏中端厚沈毅識大體善處繁劇時以重徳目之】

發明【自咸平以來宰臣之卒得書爵者僅三人李沆畢士安向敏中是也自余則止書三公之爵耳敏中在當時誠爲賢相獨有不諫天書之失君子不以小瑕掩大徳故𨿽書景靈宮使而特具其爵如此】

夏四月有兩月並見西南

發明【有者所未甞有者也此所以爲異也禮曰天子者與天地參故徳配天地兼利萬物與日月並明明照四海而不遺防小眞宗惑讒邪而不察棄厥徳而不修逆气所感而致災異宜矣綱目所書災異固多然未有書兩月並見者天無二日豈有二月之理蓋由帝徳不明違和气以致陰陽失常顚倒錯亂月乃陰魄借陽以明二月並見則是陰盛之極與陽相抗君道之虧莫明於此矣故綱目特掲而書之以爲後世不重天變者戒】

○髙麗求成於契丹○六月冦凖罷

【時帝得風疾事多決於皇后防凖李廸以爲憂一日凖請間曰皇太子人所屬望願陛下思宗廟之重傳以神器擇方正大臣羽翼之丁謂錢惟演佞人也不可以輔少主帝然之凖宻令楊億艸表請太子監國且欲援億輔政已而凖被酒漏言謂聞之曰卽日上體平朝廷何以處此李廸曰太子監國古制也何不可之有謂力譖凖請罷其政事帝不記與凖有成言竟罷爲太子太傅封萊國公】

秋七月以李廸丁謂同平章事馮拯爲樞宻使

【廸時兼太子賔客制下固辭帝不允會皇太子見帝拜曰陛下用賔客爲相敢謝帝顧謂廸曰尙可辭耶廸乃受命】

貶防凖知相州

【帝始得疾自疑不起甞臥宦者周懷政股與之謀欲命太子監國懷政東宮官也出告防凖已而事泄凖罷丁謂等因疎斥之使不得親近懷政憂懼不自安陰謀奉帝爲太上皇而傳位太子罷皇后預政殺丁謂而復相凖客省使楊崇勲等以其謀告謂謂卽防服夜乘犢車挾崇勲詣曹利用議明日以聞詔命曹瑋訊之懷政具服帝怒甚欲責及太子羣臣莫敢言李廸從容奏曰陛下有幾子乃欲如是帝悟乃止誅懷政謂與皇后謀並發朱能天書妖妄事遂貶凖爲太常卿知相州詔罷翰林學士盛度樞宻直學士王曙朝士與凖親厚者皆斥之凖之貶也帝命與小州謂輙云與逺小州廸言向者聖防無逺字二人忿爭蓋始此】

發明【甞觀君子小人之相反何也義利理欲之間而已君子所存者義與理也小人所存者利與欲也義利不兩立理欲不並行彼進則此退此存則彼亡乃必然之勢也眞宗以李廸丁謂並相此君子小人之不容並立也何異義利理欲之不容並行乎然丁謂之譖貶防凖正猶陰之剝陽自一而至二廸不識狐死兔悲之義髙逺引以避小人之難反與之較逺近一字之失不亦愚耶易曰幾事不宻則害成防凖不識幾防昧於進退不爲無過故書貶而削去其官嗚呼自一貶而至再自再貶而至三終至客處雷州郁抑而歿豈不深可惜哉綱目書此其亦爲賢者惜之也其亦不得已之意也】

廣義【詩曰衡門之下可以棲遲泌之洋洋可以樂饑斯人也豈好貧賤而惡富貴以逃之哉誠以富與貴是人之所欲也不以其道得之不處也安有得之不以其道而反以其道享之者哉是必不然者矣觀夫防公挾天書以進是其得之不以道也況乎丁謂小人宼公稱譽之者豈非慮其間已邪夫旣譽其爲人復鄙其拂須果何術哉殊不知小人投間抵隙無時無處而不用其力也況已進身之不正耶故卒按以天書妖妄事凖實無辭以辧嗚呼始以天書進終以天書敗宼公尙爾況去宼公之逺者哉易曰晉如鼫防君子戒焉】

八月以任中正王曾參知政事錢惟演爲樞宻副使周起曹瑋罷○貶防凖爲道州司馬

【時遣使捕朱能能擁眾叛未幾眾潰白殺凖坐是再貶道州旣至晨具朝服如常時對賔客言笑若初無廊廟之貴者自罷相三絀皆非帝意嵗余帝問左右曰吾目中何久不見防凖羣臣畏謂威莫敢對呂中曰至是李文靖之言驗矣當君子用事之時則常有不盡絕小人之心至小人得志之時則去其君子必盡其力而後止此凖之所以重得貶也】

廣義【大抵小人虎狼心也防凖慮謂之讒而因以稱譽之者養虎也鄙其拂須者遺患也養虎遺患防凖似焉呂中氏深罪丁謂當矣而凖也奚能免乎春秋之責防顯闡幽斯爲得矣】

九月帝疾瘳○冬十一月李廸丁謂罷翌日謂復畱視事罷翰林學士劉筠

【丁謂擅權用事至除吏不以聞廸憤然謂同列曰廸起布衣至宰相有以報國死猶不恨安能附權幸爲自安計耶會議二府皆進秩兼東宮官廸以爲不可謂又欲引林特爲樞副廸復沮之謂積怒旣而謂加門下侍郎兼太子太傅廸加尙書左丞仍加太子少傅故事宰相無兼左丞者及入對長春殿內出制書置榻前帝謂輔臣曰此卿等兼東宮官制也廸進曰東宮官屬不當增置臣不敢受命丁謂罔上弄權私林特錢惟演而嫉防凖特子殺人事寢不治凖無罪逺謫惟演以皇后姻家使預朝政曹利用馮拯相爲朋黨臣願與謂俱罷付禦史臺劾正帝怒畱制不下左遷廸知鄆州謂知河南府明日謂入謝帝詰所爭狀謂對曰非臣敢爭乃廸詈臣爾願復畱遂自出傳口詔復入中書視事時劉筠已革廸謂同罷制旣而謂復畱命艸制筠不奉詔乃更召學士晏殊艸之筠自院出遇殊殊皇愧側面不敢與揖謂旣復位益擅權專恣筠曰姦人用事安可一日居此力請補外遂知廬州筠初爲楊億所識防後遂與億齊名時號楊劉】

發明【治天下者莫大乎辧忠邪之分能辧忠邪天下治矣禮曰好賢如緇衣惡惡如巷伯則爵不瀆而民作願刑不試而民咸服眞宗彌嵗寢疾今喜疾瘳則是一日萬幾得以親覽矣丁謂擅權李廸劾奏帝旣不能分別是非罷則俱罷畱則俱畱可也夫何丁謂復畱而李廸付之不問然帝忠邪之分不能辧好惡之心不能公焉劉筠不易前制更求補外其不欲與姦人同事之心可見矣故書罷而不去其官罪累上也比而觀之其義自見】

廣義【大抵難進而易退者君子也易進而難退者小人也觀丁謂對眞宗之言曰非臣敢爭乃廸詈臣耳由是而知謂誠易進而難退之小人也小人在朝君子不幸此劉筠所以力請補外歟易曰介於石不終日詩曰旣明且哲以保其身筠其有焉】

詔太子參議朝政

【詔自今軍國大事取防如故餘皆委皇太子同宰相樞宻等參議施行太子固讓不允遂開資善堂親政皇后裁決於內而丁謂用事中外以爲憂王曾謂錢惟演曰太子幼非中宮不能立中宮非倚太子則人心亦不附後若加恩太子則太子安太子安則劉氏安矣惟演乘間言之後深納焉】

以馮拯同平章事

【辛酉】五年春正月以張士遜爲樞宻副使○秋七月朔日食○九月吐蕃嘉勒斯賚降○冬十一月貶王欽若爲司農卿分司南京

【欽若判河南有疾表乞就醫京師丁謂使人紿之曰上甚思一見君也欽若信之卽輿疾至京謂因言欽若擅去官守無人臣禮命禦史就第按問欽若惶恐伏罪故貶】

發明【欽若之姦邪其貶何以不書有罪宋貶之不以罪也夫不得乎君則熱中此固小人之常態頃聞上思之語卽爲輿疾至京功名之心何其急耶不料墮丁謂之計中乃皇恐而伏罪嗚呼小人之心欲害君子殊不知反爲同類所害是亦天理之昭報而毫釐之不差耳此綱目所以爲萬世是非之權衡】

廣義【小人之陷小人何其易耶欽若果君子歟則當曰無君命安可往也惟其不然是以速禍】

【壬戌】幹興元年春二月羣臣上帝尊號

發明【君以知人爲明臣以盡忠爲職斯可不愧是名也孟子曰欲爲君盡君道欲爲臣盡臣道二者皆法堯舜而已矣當時堯曰帝堯舜曰帝舜而未聞有尊號之稱然治隆俗美安富尊榮何后世尊號𨿽多而不逮於堯舜乎眞宗之世三上尊號綱目皆書而不削者所以深罪當時而垂戒後世也】

○帝崩遺詔皇后權處分軍國事太子禎卽位尊皇后爲皇太后赦

【王曾奉遺詔入殿廬艸制命皇后權處分軍國事輔太子聽政丁謂欲去權字曾曰皇帝衝年太后臨朝斯已國家否運稱權猶足示後且增減制書有法表則之地先欲亂之邪謂遂止太子卽位年十三矣尊皇后爲皇太后淑妃楊氏爲皇太妃兩府議太后臨朝儀曾請如東漢故事太后與帝五日一禦承明殿太后坐帝右垂簾聽政謂欲擅權不欲同列與聞機政潛結入內押班雷允恭宻請太后降手書云帝朔望見羣臣大事則太后召對輔臣決之非大事則令允恭傳奏禁中畫可以下曾曰兩宮異處而柄歸宦官禍端兆矣於是允恭恃勢専恣而謂權傾中外眾莫敢抗獨曾正色立朝時倚爲重胡一桂曰眞宗景徳以前足爲繼世之賢君祥符以後不過矯誣上天之主呂中有云景徳以前之相呂端張齊賢李沆呂蒙正畢士安防凖王旦皆君子而沆之賢爲最祥符以後王欽若陳堯叟馮拯丁謂曹利用皆小人而欽若之姦邪爲最𨿽有向敏中李廸亦不逾時去矣吁以數君子成之不足以一小人敗之有餘相道之闗於君徳如此夫】

廣義【胡氏曰眞宗景徳以前足爲繼世之賢君祥符以後不過矯誣上天之主呂氏曰景徳以前之相呂端張齊賢李沆呂防正畢士安防凖王旦皆君子而沆之賢爲最祥符以後王欽若陳堯叟馮拯丁謂曹利用皆小人而欽若之姦邪爲最以爲相道之闗於君徳者如此噫二公之論固爲當矣然亦未能探其夲也蓋當眞宗欲興妖妄之時其意以爲相臣徳髙望重者惟王旦一人而已王旦不言其非何憂乎諫垣何慮乎史氏何畏乎在廷直言之士哉此所以暗賄美珠以箝其口也旦於是時若曰君賜固不敢違君有過尢當直諫使如孫待制之言羣臣必將眾口交附而眞宗之意必爲之潛消黙奪矣獨一欽若何能爲哉夫何一受其賂而遂爲妖人之倡致使其君取笑於當時貽禍於後世遺臭於萬年者旦實爲之也嗚呼旦能輔君徳於景徳之前猶能敗君徳於祥符之後若旦者功之首罪之魁也】

夏四月貶防凖爲雷州司戶參軍李廸爲衡州團練副使

【帝臨崩惟言防凖李廸可托丁謂怨凖而太后憾廸甞諫立已遂誣以朋黨貶之連坐者甚眾曹瑋亦謫知萊州初議竄逐王曾疑責太重謂熟視曾曰居停主人恐亦未免耳蓋曾甞以第舎假凖曾遂不復爭學士呈制艸謂攺曰當醜徒干紀之際屬先帝違豫之初罹此震驚遂致沈劇且使人迫廸行或語謂曰廸若貶死公如士論何謂曰異日諸生記事不過曰天下惜之而已謂必欲令二人死遣中使賫敕就賜以錦囊貯劍掲於馬前示將誅戮狀至道州眾皆皇恐不知所爲凖方與郡官宴飲神色自若使人謂之曰朝廷若賜凖死願見勅書中使不得已乃授勅凖拜於庭升階復宴至暮乃罷】

廣義【小人之陷君子不置諸死地不已也丁謂才相卽欲殺凖者慮其復起而奪之位也故自四年七月貶凖知相州以爲相州非凖之死地故於是年八月復貶道州司馬又以爲道州亦非凖之死地故又於五年復貶雷州司戶參軍然又以雷州之貶可謂極矣凖或不死將若之何故賜劍】

【而迫其必死何其殘忍之若是耶𨿽然凖於是時將焉處之曰知謂之將用卽便投老山林角中私第口不言當世之務南山之南北山之北焉往而不得其所哉又安可俟其貶斥而至於勢不可爲也或曰凖之功業偉矣凖亦疑有罪焉曰薄乎云爾惡得無罪彼天書何等物也凖則借其復進懷政何等人也凖則聽其附巳君子立身行巳之要萊公想未之講張益州謂其不學無術其信然矣】

六月契丹遣使來弔祭

【契丹主聞帝崩集藩漢大臣舉哀遣耶律僧隠等來弔祭置帝禦靈建資福道塲百日而罷詔諸州軍不得作樂凡國中犯帝諱者悉攺之】

發明【契丹弔祭遂書遣使進之也弔祭中國禮義之事契丹能行是禮故特進之見君子樂與人爲善矣】

內侍雷允恭伏誅丁謂任中正免

【謂爲山陵使允恭爲都監判司天監邢中和言於允恭曰今山陵上百步法宜子孫類汝州秦王墳但恐下有石與水耳允恭曰上無他子若如秦王墳何不可中和曰山陵事重踏行覆按動經日月恐不及七月之期耳允恭曰第移就上穴我走馬入見太后言之允恭素貴橫人不敢違卽攺穿上穴乃入白太后】

【曰此大事何輕易如此允恭曰使先帝宜子孫何爲不可太后意不然曰出與山陵使議可否允恭出與謂言謂唯唯允恭入奏山陵使亦無異議遂命夏守恩領工徒數萬穿地土石相半繼之以水眾議日喧懼不能成功中作而罷奏請待命謂芘允恭依違不決內侍毛昌逹自陵下還以其事聞詔問謂謂始請遣使按視旣而咸請復用舊地乃詔馮拯曹利用等就謂第議遣王曾復視曾還請獨對因言謂包藏禍心令允恭移皇堂於絕地太后大驚怒甚欲並誅謂馮拯進曰謂固有罪然帝新卽位亟誅大臣駭天下】

【耳目後怒稍解遂止誅允恭等二日太后召宰相諭曰丁謂爲宰相乃與宦者交通謂前附允恭奏事皆言已與卿等定議故皆可之且營奉先帝陵寢而擅有遷易幾誤大事拯等對曰自先帝登遐政事皆謂與允恭同議稱得防禁中臣等莫敢辧虛實賴聖神察其姦此宗社之福也任中正獨進曰謂被先帝顧托𨿽有罪請如律議功曾曰謂以不忠得罪宗廟尙可議耶乃降授謂太子少保分司西京並罷中正出知鄆州故事黜宰相者降制時欲亟行止召舍人艸詞仍榜朝堂而諭天下以拯爲山陵使】發明【允恭包藏禍心擅易陵寢其惡甚矣故直書伏誅以正其罪丁謂身都宰相職使山陵不能禁遏反與通謀中正附會姦凶極言救解此皆同惡相濟厥罪惟均故書免以見其可免者也然何不著其有罪所以譏其罪重罰輕雲爾安有私通內侍擅移皇堂而僅免官而已哉此綱日書法之深意】

廣義【臣意丁謂之惡必破壊宋人之國而後已不意其罪敗露於變遷山陵之日此宋之宗廟血食未盡陰使其所爲如此耳或曰謂之黜廢恨不得其罪之正曰不然小人之廢死不當問其罪之正否譬之蒼蠅或投熱羮或被撲殺或遭淒風其死不一但得其死而快人心目卽爲幸矣又何暇深究其所以然哉】

秋七月朔日食幾盡

發明【日者眾陽之宗人君之表綱目書日食多矣未有書日食幾盡者日食幾盡則君徳之虧昭然矣是時主少國疑太后專政觀日食之應則當時政治之得失斷可識焉人事感於下天變見於上未有人事不感而天變虛生者和气致祥气致異詎不爲之益信哉】

○以王曾同平章事呂夷簡魯宗道參知政事錢惟演爲樞宻使

【曾方嚴持重每進見言利害事審而中理多所防薦尢惡僥幸帝甞問曾曰比臣僚請對多求進者曾對曰惟陛下抑奔競崇恬靜庶幾有難進易退之人矣初眞宗封岱祀汾兩過洛陽皆幸呂蒙正第問曰卿諸子孰可用蒙正對曰臣諸子皆不足用侄夷簡宰相材也夷簡由是進用累擢知開封府嚴辧有聲眞宗識其姓名於屏風將大任之不果宗道甞爲右正言論列無所畏避眞宗書殿壁曰魯直蓋思念之也】廣義【祁奚之薦祁午謝安之薦謝曹彬之薦曹瑋與夫蒙正之舉夷簡皆所謂內舉不避親者也或曰嫌疑之際非聖賢皆可避之如此則四子皆聖賢矣曰不然其心公而已矣四子之心之公獨得聖賢之公心者歟其他未之知也】

丁謂有罪貶崖州司戶參軍

【初女道士劉徳妙甞以巫師出入謂家謂敗逮繋徳妙內鞫問之徳妙具言謂甞教之曰汝所爲不過巫事不若托老君言禍福足以動人於是卽謂家設神像夜醮於園中雷允恭數至請禱及眞宗崩引入禁中又因穿地得蛇令徳妙持入內紿言出其家山洞中仍教云上卽問若所事何知爲老君第云相公非凡人當知之謂又作頌題曰混元皇帝賜徳妙語渉妖誕遂貶謂崖州司戶參軍籍其家得四方賂遺不可勝紀謂赴崖州道出雷州防凖使人以一蒸羊逆諸境上謂欲見凖凖固辭之凖聞家僮謀欲報仇乃杜門使縱博毋得出候謂行逺乃巳謂機敏有智謀憸狡過人及居崖州專事浮屠因果之說家寓西京甞爲書自克責敍國厚恩戒家人毋輙怨望遣人至於洛守劉祈付其家戒使者伺防眾僚時達之得書不敢私卽以上聞太后與帝見之感惻遂徙雷州亦出於揣摩也】

發明【小人於進用之時私意橫流天理斵防浸滛而至於惡積而不可解罪大而不可赦未有不殞身滅性者故曰惡不積不足以滅身丁謂姦邪妖妄交通女巫按問得實正名抵罪故直書有罪以深絕之昔者謂貶防凖爲雷州司戶而謂亦爲崖州司戶丁謂道出雷州防凖蒸羊相贈是則天理昭報防如影響特假手以償貶凖之罪爾後之傾陷善類者可不以是爲鑑哉】

廣義【昔者丁謂之陷防凖發朱能天書妖妄事以按之今也丁謂亦敗於徳妙老君妖誕事天之報之如出一律可怪也夫綱目於凖不書有罪而於謂書有罪者輕重之權衡也嗚呼謂之待凖何其刻凖之報謂何其恕孔子所謂觀過知仁於此可見】

八月太后同禦承明殿聽政

發明【牝雞之晨惟家之索載於六經之中者然也值斯之時眞宗崩仁宗立𨿽云幼沖然已余齠齔又非赤子無知之比古有植遺腹朝委裘而天下治者以名分素定故也仁宗豈遺腹委裘之主耶矧承明天子聽政之處非女後所當禦太后樂爲晨牝處非其據悖禮甚矣嗚呼女後臨朝漢唐陋習宋自太祖以來家法頗正逺過漢唐而至此所謂家法者寧不爲之掃地哉故綱目特掲而大書於策所以深譏當時而垂戒後世也】

○冬十月葬永定陵以天書殉

發明【天書妄誕之事乃先朝之痼疾以之殉葬夫復何說於乎無稽之言勿聽弗詢之謀勿庸且天下之事莫大乎理有是事而無是理尙不足信況無是事而無是理乎眞宗惑於邪罔沒齒而不能悟茍或繼世之君能辧其僞焚其書誅其人以正王法可也以之殉葬果何義哉故直書以著其失】

○十一月錢惟演罷

【初惟演見丁謂當國權勢薰灼因附之與爲昏婣防凖之斥惟演有力焉及序樞宻題名獨削去凖姓氏云逆凖不書禦史中丞蔡齊言於帝曰防凖忠義聞天下社稷之臣也豈可爲姦黨所誣哉帝遽令磨去之謂得罪惟演將慮及巳因擠謂以自解馮拯以是惡其爲人因言惟演以妹妻劉美乃太后姻家不可與機政以廢祖宗之法請罷之乃以保大節度使知河陽府逾年入朝意圗執政禦史鞠詠上疏論之太后遣內使持奏示惟演惟演猶顧望不行詠語右司諌劉隨曰若相惟演當取白麻庭毀之惟演始亟去惟演出於勲貴文辭淸麗名與楊億劉筠相上下於書無所不讀尢喜奬勵後進甞曰吾平生不足者惟不得於黃紙上押字耳故切切求入中書爲時議所鄙】

吐蕃李立遵來附○以張知白爲樞宻副使○給兗州學田

【判國子監孫奭上言知兗州日建立學捨以延生徒至數百人臣𨿽以俸贍之然常不給乞給田十頃爲學糧從之諸州給學田始此】

廣義【設學養士古制也學田其餼廩歟書給兗州學田者以見前此未甞有而他州亦無也辭𨿽若褒而貶實寓焉】

帝初禦經筵

【王曾以帝初卽位宜近師儒乃請禦崇政殿西閤召侍講學士孫奭直學士馮元講論語初詔雙日禦經筵自是𨿽只日亦召侍臣講讀帝在經筵或左右瞻曯及容體不正奭卽拱立不講帝爲竦然攺聴】發明【商髙宗命傅說曰來汝說臺小子舊學於甘盤旣乃遁於荒野入宅於河自河䢐亳曁厥終罔顯爾惟訓於朕志周武王訪於箕子曰於乎箕子惟天陰隲下民相協厥居我不知其彛倫攸敍古之聖王好學如此所以國祚茂隆於悠久也仁宗卽位之初首禦經筵以親文學其志誠可尙已蓋由王曾諸賢之爲相爾特書曰初深予之也】

禦批續資治通鑑綱目卷三﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷四

【起癸亥宋仁宗天聖元年盡癸未宋仁宗慶曆三年】凡二十一年

【癸亥】仁宗皇帝天聖元年春正月立計置司罷茶鹽行貼射通商法

【時承平旣久兵籍益廣吏員益眾佛老之教蠧耗益甚百姓縱侈而上下困於財三司使李諮請省浮費鹽鐵判官兪獻卿亦言天下谷帛日耗稻苗未生而和糴桑葉未吐而和買自天禧以來日甚一日宜與大臣議捄正之上納其言乃立計置司以張士遜呂夷簡魯宗道領之初陜西河北商人入芻糧者貨務給劵以茶償之又益以東南緡錢及香藥犀象爲虛實三估謂之三說至用十四錢易官錢百其法屢更不能無獘上命諮等校嵗入登耗更定之諮等言淮南十三塲茶嵗課五十萬緡天禧五年才及二十三萬緡每劵直錢十萬鬻之售錢五萬五千總爲實錢十三萬緡除九萬緡爲夲錢嵗才得息錢三萬餘緡而官吏廩給雜費不與焉是則虛數𨿽多實利殊寡請罷三說以十三塲夲息並計其數罷官給夲錢使啇人與園戶自相交易一切定爲中估而官收其息如鬻舒州羅源塲茶斤售錢伍十有六官不復給但使商人輸息錢三十有一而已然必輦茶入官隨商人所指而與之給劵爲驗以防私售謂之貼射若嵗課貼射不盡則官市之如舊商人入芻糧塞下者隨所在實估度地理逺近量增其直給劵至京一切以緡錢償之謂之見錢法諮等又以鹽之類有二解池引水而成曰顆鹽淮浙蜀廣鬻海或井或鹻而成曰末鹽皆通商貿易幹興初解鹽計二十三萬緡視天僖中數損十四萬請罷之専令兩池入中並邊芻粟上皆從之】

發明【國之所貴者財民之所寶者利國以財爲夲民以財爲命然而國之所取者民之財民之所取者物之利是以善治天下者必立至正不易之法國取於民不覺其少民輸於國不覺其多使上下通行財貨不竭所謂丰財之源節財之流良以此也仁宗因財用耗竭而立訃置司因民利不】

【便而罷榷茶鹽行貼射通商法皆所以便民而益國之事也非若熙丰新法之比矣故特謹而書之】廣義【王者與民同利者也茶鹽固與民爭利而貼射則又取息於商矣曾謂先王之政有是哉後世治不古若蓋有由耳】

秋九月馮拯罷

【拯气貎嚴重而乏風節議論多迎合上意平居自奉侈靡外示儉陋人不能知至是以疾罷】

以王欽若同平章事

【欽若再相以帝初臨政謂百官敍進皆有常法爲圗以獻然亦不能大用事如眞宗朝矣】

閏月故相防凖卒於雷州

【詔許歸葬西京史臣曰凖論建太子謂不可謀及婦人謀及中官謀及近臣澶淵之幸刀沮眾議竟成雋功古所謂大臣者於斯見之然挽衣畱諫而詆同列𨿽有直言之風而少包荒之量定策禁中不愼所與致啟懷政邪謀坐竄南裔勲葉如是而不令厥終所謂臣不宻則失身信哉】

發明【凡卒故官錄賢也然防凖前旣貶爲司戶參軍而此特書故相者凖無罪不予其貶也權其輕重而書之如此則善善之意蓋可見矣】

冬十一月禁江南巫邪

【先是洪州俗尙鬼多巫覡惑民凡已之所資假神而言無求不得知州夏竦索部中幾二千家勒令還農毀其淫祠以聞詔江浙荊湖閩廣凡挾邪術害人者悉禁絕之】

廣義【甚矣滛祠之害人也昏愚者托以免禍求福不惜貲財遊惰者借以避役養身不顧廉恥姦頑者倚以惑眾誆財不守名節是以農力耗散商旅不興無不由此甚至宼賊竊發姦宄叢生窺伺國家衰弱而起覬覦之心者率多假此故毀滛祠者實爲治之先務也仁宗新服厥命而有是舉可謂蓋前人之愆者歟綱目於此記其月而地之者其予之之意深矣】

置益州交子務

【初張詠知益州患蜀人鐵錢重不便貿易設質劑之法一交一緡以三年爲一界而換之六十五年爲二十二界謂之交子使富民主之後富民梢衰不能償所負爭訟不息轉運使薛山張若谷請置交子務以權其出入禁私造者帝從其議立務於益州界以百二十五萬六千三百緡爲額】

【甲子】二年夏五月朔司天監奏日食不應

【中書奉表稱賀】

發明【事君不患其無禮患忠之不足蓋臣之事君也恐君心之驕則導之以謙讓恐君心之侈則導之以節儉恐君心之好徵伐則導之以弭兵恐君心之崇宮室則導之以愛民事君之忠大要如此故曰惟大人者爲能格君心之非君仁莫不仁君義莫不義一正君而國定矣眞宗之朝書日食不應羣臣表賀此書日食不應中書表賀於乎宋庭大臣事君若是疑與古人格君心之非者若不相似然故綱目𨿽存分注而不書表賀者不予其佞也】

秋八月帝臨國子監謁孔子

發明【甚矣天下不可一日無孔子之功也人主亦不可一日不重孔子之學也夫禮義之所以興分守之所以立紀綱之所以張耕鑿之所以安者非孔子之功耶爲天地立心爲生民立極爲斯道維正統爲萬世開太平者又非孔子之功耶孔子功用與天地並其可不加崇重之誠乎仁宗卽位之初首臨太學謁孔子乃所以知爲國之先務而崇道之誠爲可見焉其維持國夲振作儒風不亦宜哉故綱目特表而出之深美之爾】

○冬十一月立皇后郭氏

【後平盧節度使崇之孫女時張美人有寵帝欲立之太后不可而止故後𨿽立而頗見疏】

【乙丑】三年冬十月以晏殊爲樞宻副使○十一月復茶鹽

【李諮以實錢入粟實錢售茶二者不得相爲輕重旣行而商人失厚利怨謗蠭起上疑變法之獘下詔責計置司而遣官行視諮具言新法之便會孫奭等論其煩擾遂罷貼射法官仍給夲錢市茶商人入錢售之茶法復壊解鹽亦復榷之】

王欽若卒

【帝謂輔臣曰欽若久在政府觀其所爲眞姦邪也王曾對曰欽若與丁謂林特陳彭年劉承珪同惡時人目爲五鬼姦邪憸僞誠如聖諭】

發明【欽若卒而不具官亦有說乎夫欽若私憾宼凖乃搆危語以傾之誤國殄民淊天之罪仁宗苟能按罪行辟則欽若豈容但已況其相葉無聞此皆小人所爲故綱目於其卒也削其具官以示貶耳若生而幸免死又無譏則何以爲筆削之權衡哉】

十二月以張知白同平章事張旻爲樞宻使

【太后防時甞寓旻家旻事之甚謹後徳之故自河陽召還長樞府晏殊言旻無勲勞徒以恩幸被寵天下已有非才之議柰何復用爲樞宻使也後不恱旻尋更名】

【丙寅】四年夏五月契丹伐回鶻圍甘州兵敗而還

【自是黨項凖布諸部皆叛契丹兵將多敗死】

六月大水

【京師大雨平地水數尺壊民捨壓死數百人京東西及河北江淮以南皆大水帝避殿減膳肆赦蠲民租撫流民方水之作也宰執晨朝未入有防放朝王曾附中使奏曰天變甚異乃臣等爕理無狀豈可退安私室亟請入見陳所以備禦之道同列有先歸者皆媿服焉】

發明【春秋桓元年書秋大水傳曰大水者陰逆而與怨气並之所致也桓行逆徳而致陰沴宜矣是時帝徳幼沖初無過咎而大水之應壊民廬舍壓死數百人此非小變夫乃太后顓政用人非道之徴乎變不虛生信哉】

冬十月朔日食

【丁卯】五年春正月朔帝率羣臣朝太后於會慶殿

【先是帝白太后欲元日先上太后壽乃受朝太后不可王曾奏曰陛下以孝奉母儀太后以謙全國體請如太后令帝不從】

發明【禮莫大於分分莫大於名旣不可以公義廢私恩亦不可以私恩害公義太后𨿽仁宗之母而仁宗乃太后之君夫死從子禮之必然豈可先率羣臣北面朝後然後受朝者乎此舉也太后旣不可宰臣亦不可仁宗違眾議而行之則是顚倒錯亂名分紊矣仁宗𨿽全私恩亦廢公義豈不深可惜哉綱目特掲而書之所以深譏之也】

廣義【昔伊尹之告太甲曰立愛惟親孔子曰立愛自親始教民睦也蓋欲君人者不可以言教當以身教也仁宗於元日先壽太后不亦當乎曾何所見而欲帝先受朝也噫以曾之賢尙爾況不曾者乎】

晏殊罷以夏竦爲樞宻副使

【殊從幸玉淸昭應宮從者持笏後至殊怒以笏撃之折齒爲禦史所論出知宣州尋攺應天自五代以來天下學校廢壊殊始興建爲諸州倡且延範仲淹以教生徒仲淹惇尙風節每感激論天下事殊深器之竦明敏博學文章典雅材術過人但急於進取喜交結任數傾側世以姦邪目之】

夏五月楚王元佐卒○秋九月以程琳爲禦史中丞【張知白最器琳當除命喜曰不辱吾筆琳上疏請罷諸土木營造蠲被災郡縣逋租帝嘉納之未防除知開封府王正子齊雄殺人貨其妻子使以病告蒙正聮姻太后家琳察其色詞異令有司驗之得狀太后因琳對諭之曰齊雄非殺人者乃其奴捶之琳曰奴無自專理且使令與已犯同太后黙然卒論如法】

【戊辰】六年春二月工部尙書同平章事張知白卒

【知白爲相愼名器抑徼幸每以盛滿爲戒𨿽貴顯淸約如寒士卒諡文節】

發明【宰相所以代天理物當愼惜名器杜抑徼幸恆以盛滿爲戒必以淸約爲心則庶防可以得相君之道耳知白於數事皆兼有之宜乎綱目卒而特具其官以予之也】

三月朔日食○以張士遜同平章事姜遵範雍爲樞宻副使○夏五月趙徳明使其子元昊襲回鶻甘州取之【元昊小字威哩性雄毅多大略善繪畫能創制物始圎面髙凖曉浮圗學通蕃漢文字徳明𨿽臣事中國及契丹然於夲國則稱帝至是以元昊襲破回鶻奪州遂立爲皇太子】

發明【徳明旣已稱帝而不書夏主何不以僣國予徳明也輕行而掩之曰襲取者收奪之名皆貶詞也夫李氏自繼遷謀叛徳明不恭父子相繼竊據西夏朝廷無如之何浸滛至於元昊僣號稱王肆意無憚矣故綱目因襲甘州之事特謹書之所以志其盛彊之漸云】

秋八月水

【江淮兩浙河北皆水遣使安撫】

【己巳】七年春正月曹利用罷

【時太后臨朝中人與貴戚稍能軒輊爲禍福而利用以勲舊自處不卹也凡降內恩力持不與左右多怨之太后亦嚴憚利用稱曰侍中而不名利用奏事簾前或以指爪撃帶鞓左右指示太后曰利用在先帝時何敢爾耶太后頷之會利用從子汭爲趙州兵馬監押被酒衣黃衣令人呼萬嵗事聞汭杖死內侍羅崇勲請倂罪利用後問諸執政眾顧望未有對者張士遜徐曰此獨不肖子爲之利用大臣宜不知狀後大怒王曾復爲力解後曰卿甞言利用彊橫今何解也曾曰利用素恃恩故常以理折之今加以大惡則非臣所知也後意少釋乃罷爲衛將軍知隨州】

二月參知政事魯宗道卒

【太后臨朝宗道屢有獻替後甞問唐武后何如主對曰唐之罪人也幾危社稷後黙然有小臣方仲弓請立劉氏七廟後問諸輔臣眾不敢對宗道獨進曰若立劉氏七廟如嗣君何乃止後甞與帝同幸慈孝寺欲乘輦先行宗道以夫死從子之義爭之後遽命輦後乘輿宗道剛正嫉惡遇事敢言貴戚用事者皆憚之目爲魚頭參政因其姓且言骨鯁也卒謚簡肅】

發明【宗道剛正嫉惡遇事敢言則其不負是職亦多矣故卒而具官以美之】

廣義【宗道潛銷劉氏僣偪之心不動聲色如太陽一出而羣陰自伏也非社稷之器孰能哉綱目於其卒必月之而書其官者蓋以此耳】

張士遜罷

【士遜之相曹利用薦之也利用憑寵自恣而士遜依違其間時人目之爲和鼔利用旣斥士遜亦罷】

以呂夷簡同平章事夏竦薛奎參知政事陳堯佐爲樞宻副使

【初奎知開封府時眞宗數宴大臣至有沾醉者奎諫曰今天下誠無事然宴樂無度大臣數被酒失儀非所以重朝廷也眞宗善其言及拜參政入謝帝曰先帝甞以卿可大任今用卿先帝意也他日帝諭輔臣曰臣事君鮮有堯終者奎對曰保終之道匪獨臣下然也因歷數唐開元天寶時事以聞帝然之】

安置曹利用於房州至襄陽自殺

【利用復坐私貸官錢再貶崇信節度副使宦者多惡利用必欲致之死以快志內侍楊懷敏送之至襄陽驛以語侵之利用遂投繯而死利用性悍梗少通力裁僥幸而其親舊或有因緣以進者故及於禍然居位忠藎有守終始不屈死非其罪聞者寃之】

發明【自殺未有不書故者不書故無故者也無故曷爲自殺必有任其責者矣利用忠藎有守終始不屈而爲太后宦官之所忌行至襄陽投繯而死豈不深可嘆哉書自殺而不書其故所以深責當時也】

復制舉諸科

【詔復賢良方正等六科以待京朝官之被舉及應選者增置書判防萃科以待選人之應書者髙蹈邱園沈淪艸澤茂材異等三科以待布衣之被舉者又置武舉以待方略智勇之士】

廣義【考之眞宗於祥符二年十二月罷制舉諸科者恐上封事者言天書妖妄之非也今仁宗卽位未防而遂復之其願治之心多矣】

三月給契丹流民田

【契丹饑流民至境上帝曰皆吾赤子也詔給以唐鄧州閒田仍令所過給食】

發明【孟子曰三代之得天下也以仁其失天下也以不仁契丹饑荒流民至境仁宗惻然慈愛給田賜食殊無彼此之心可謂一視同仁者矣壽年綿逺天下治平不亦宜哉卽綱目之所書驗仁宗之政事帝吾無間然矣】

夏六月玉淸昭應宮災罷王曾知兗州

【丁未夜大雨震電宮內火起至曉宮屋盡燬詔繋守衛者於禦史獄太后泣對大臣曰先帝竭力成此宮一夕延燎幾盡惟長生崇壽二小殿存爾何以稱遺防哉範雍抗言曰不若悉燔之先朝以此竭天下之力遽爲灰燼非出人意如因其所存又將葺之則民不堪命非所以祗天戒也中丞王曙亦言玉淸昭應宮之建非應經義災變之來若有警者願除其地罷諸禱祠以應天變有司諫範諷復言此天之戒告不當置獄窮治太后與帝感悟遂減守衛者罪乃下詔不復繕修以二殿爲萬壽觀罷諸宮觀使初太后受冊將禦大安殿曾執不可及長寧節上壽又執不可皆供帳便殿太后左右姻家梢通請謁曾多裁抑之太后滋不恱會玉淸昭應宮災曾以首相罷出知兗州】

發明【天火曰災眞宗竭府庫之財極土木之盛跨歷七年而始畢事況此宮非應經義不過崇尙虛無而設耳故綱目不曰火而曰災以見宋不能毀而天特毀之云爾王曾執法不阿見忤太后玆因災變而以首相罷出則罰之非其罪矣故綱目不曰王曾罷而曰罷王曾所以明其無辜也昭應官災而罷首相夫豈應變之道哉】

廣義【抑考眞宗於大中祥符七年冬十一月玉淸昭應宮成八年正月帝詣玉淸昭應宮上玉皇大天帝聖號又刻天書玉板奉安其中且又圗已之容立侍其側其尊之可謂至矣今而天反不佑而災之者何歟蓋至公無私者天也天何爲而至公乎理焉而已豈有被衮冕如人形者位於蒼蒼之上邪然以理言謂之天以主宰言謂之帝主宰云者言其善惡之應如影響若以人主宰故也𨿽曰主宰無非理之自然者耳易曰作善降祥作惡降殃書曰惠迪吉從逆凶此之謂乎今眞宗不明乎此妄假天書妄尊天帝殫竭民力以爲宮則是非眞宗之所謂天帝者必爲之震怒夫豈因眞宗擎拳曲跽而私以佑之邪若然則凡持齋謹奉者皆得爲天帝之子抑豈待眞宗圖容侍立私親之而後然邪孔子曰大哉堯之爲君也惟天爲大惟堯則之當時堯未甞上玉帝之尊號反能與之同其大羣臣亦未甞上堯之尊號後世皆稱其爲大其見於書不過曰堯曰君曰帝而至今爲萬世君天下者之首稱何歟蓋以理萃於堯之一身故也宋之眞宗得爲堯可矣何苦而欲過於堯哉綱目記其時月而書其災者所以垂後世君天下者之戒也】

秋八月朔日食○以陳堯佐王曙參知政事夏竦爲樞宻副使○契丹詳衮大延琳據遼陽反冬十月契丹將蕭孝穆討平之

【遼東自神冊附契丹榷酤鹽面之徵馮延休韓紹勲相繼爲戶部使始燕法繩之民不堪命防燕薦饑戶部副使王嘉獻計造船使其民漕粟以賑之水路艱險多至覆鞭撲搒掠民怨思亂東京錫裏軍詳衮大延琳因之爲變遂囚畱守蕭孝先及其妻南陽公主殺韓紹勲王嘉等以快眾情僣號興遼攺元天慶副畱守王道平逾城走黑嶺告變契丹主徴諸道兵命南京畱守蕭孝穆爲都統以討之賊兵屢敗延琳嬰城固守未幾孝先穴地而出賊將執延琳以降】

發明【契丹興師未甞書討此書討何延琳旣書反則是亂臣賊子法所必討茍不正其名而減其罪則其下肆其欲而無禁何所懲誡哉綱目誅亂討逆之意深矣】

京師地震○十一月出祕閣校理範仲淹通判河中【時帝每以嵗旦冬至率百官上太后壽於會寧殿遂同禦大安殿以受朝祕閣校理範仲淹上疏曰天子奉親於內自有家人禮今顧與百官同列北面而朝虧君體損主威非所以垂法後世也疏入不報晏殊初薦仲淹爲館職聞之大懼召仲淹詰以狂率邀名且將累薦者仲淹正色抗言曰仲淹繆辱公薦每懼不稱爲知巳羞不意今日反以忠直獲罪門下殊不能笞旣而又疏請太后還政亦不報遂乞補外出爲河中府通判】

發明【出者不宜出也仲淹無故曷爲出之特因上疏論事見忤太后故耳蓋人臣事君義而已國有非義當力爭之義不可黙𨿽鈇鉞之威奚畏哉考之分注帝每以嵗旦冬至率百官上太后壽遂同禦大安以受朝則失禮甚矣義當言矣仲淹言之不聽遂乞補外是有官守者不得其職則去耳故綱目具其官所以明不失所守直書出所以譏疎斥忠賢讀者試思之】

廣義【仲淹剛毅正直無罪可出故月之而書其官並地其左遷者予之也】

【庚午】八年秋八月復解鹽通商法

【上書者言解鹽官得利防而民困於轉輸詔翰林學士盛度等議更其制度上通商五利遂罷三京二十八州軍法聽商人入錢若金銀於京師榷貨務受鹽兩池而民便之自是𨿽商賈流行而歳課耗矣】

九月姜遵卒以趙稹爲樞宻副使

【時政出宮掖稹厚結劉美家婢以干進用命未下有馳告者稹問東頭西頭蓋意在中書也聞者以爲笑談】

發明【治天下者建官惟賢任事惟能惟名與器不可以假人人君之所司也故孟子曰國君進賢如不得已是時太后專權政出宮掖趙稹夤緣勢家希求進用則心術不端從可知矣以無賴小人而爲樞宻副使名器何濫耶觀其東西頭之言豈不貽笑於天下哉綱目特書於冊文無異詞以爲後世用人不審之戒耳美惡不嫌同詞其義白見】

【辛未】九年夏六月契丹隆緒死子宗眞立其母蕭訥木錦聽政

【宗眞宮人訥木錦所生齊天后蕭氏無子取而養之愛同已出宗眞立訥木錦自立爲皇太后聽政宗眞攺元景福號隆緒曰聖宗初隆緒疾革訥木錦詈皇后曰老物之寵亦有旣邪左右希其風防誣齊天后弟謀逆令鞫治之辭連及齊天后宗眞聞之曰皇后侍先帝四十年撫育朕躬當爲太后今不果何反罪之訥木錦曰此人若在恐爲後患宗眞曰皇后無子而老亦無能爲也訥木錦不從遷之上京】發明【契丹之君卒則書死外之之辭也分注言訥木錦自立爲皇太后至此斥其名者所以正其自立之罪不得齒於母后之列耳自是而後例皆仿此】

秋七月遣龍圗閣待制孔道輔等使契丹

【契丹來告哀帝遣道輔及王隨等充賀冊及弔祭等使初道輔使契丹契丹燕使者優人以文宣王爲戲道輔防然徑出敵使主客者邀還坐且令謝道輔正色曰中國與北朝通好以禮文相接今俳優之徒侮慢先聖而不之禁北朝之過也何謝爲至是益加禮重道輔孔子四十五世孫也】

廣義【嗚呼契丹之於中國風尙不同各安其習焉今旣往來通好庭列九賔安可令俳優侮光聖哉且自開辟以來未有盛於吾夫子者也故凡帝王之興罔不爭先拜謁惟恐或後者何也誠以爲國者一日而背其道則國非其國矣今也契丹待使不惟不敬而反以爲戲劇誠不知尊師重道也噫於先聖尙甘心以侮之況其他乎原其所白蓋先聖之道莫先於五倫也契丹於五倫何如邪莫重於仁義禮樂也契丹於仁義禮樂又何如邪凡吾先聖之道皆契丹之所惡者也其侮慢也不亦宜乎𨿽然契丹此舉固不足責所可責者宋人與之通使往來講和耳噫吾夫子天也天亦有囊血而射者也曾何損於天哉契丹之侮亦無損於吾夫子也】

冬十月罷翰林學士宋綬

【時太后專政而帝未始獨對羣臣綬請令羣臣對前殿非軍國大事及除拜皆前殿取防書上忤太后意出知應天府】

發明【王氏曾曰若從諫謂明臣盡職謂忠是時太后專政而仁宗未始獨對羣臣宋綬慨然上書直言切諫則盡職而忠矣太后不能容納出知應天又豈從諫而明之道哉綱目凡君罷臣而不以罪者皆書罷而不去其官不惟明臣之無罪抑以譏君之失政耳吁】

【壬申】明道元年春二月以張士遜同平章事○眞宗宸妃李氏卒

【李氏杭州人實生帝太后旣取帝爲己子與楊太妃保護之李氏黙然處先朝嬪禦中未嘗自異人畏太后亦無敢言者以是帝𨿽春秋長不自知爲李氏出也至是疾革乃自順容進位宸妃薨太后欲以宮人禮治防於外呂夷簡奏禮宜從厚太后遽引帝起有頃復獨立簾下召夷簡問曰一宮人死相公云云何也夷簡對曰臣待罪宰相事無內外皆當預也後怒曰相公欲離間吾母子耶夷簡對曰陛下不以劉氏爲念臣不敢言尙念劉氏則防禮宜從厚後悟乃以一品禮殯於洪福院夷簡又謂入內都知羅崇勲曰宸妃當以后服殮用水銀實棺異時勿謂夷簡不道及也崇勲懼馳告太后乃許之】

三月契丹蕭訥木錦弒其主母蕭氏

【訥木錦慮宗眞懷齊天后鞠育之恩因其搜於雪林遣人馳至臨潢賜後死後曰我實無辜天下共知待我浴而後就死使者退比反則後已死矣】

發明【弒者下殺上之名訥木錦以媵妾殺主母其惡甚矣厥罪大矣綱目正名定置直書殺其主母所以扶名分植綱常明妻妾之等立上下之防嚴矣律以春秋之義能不正其罪哉故曰麟經絕筆而綱目作】

秋七月王曙罷八月以晏殊參知政事楊崇勲爲樞宻副使○宮中火詔羣臣言闕失

【大內火延及八殿帝移禦延福宮百官晨朝而宮門不啟輔臣請對帝禦拱宸門追班百官拜樓下呂夷簡不拜帝使人問其故曰宮中有變羣中願一見淸光上舉簾見之乃拜有司究火所起多引宮人屬吏禦史蔣堂言火起無迹安知非天意陛下宜修徳應變有司乃欲歸咎宮人是重天譴也時促開封府具獄程琳命工圖火所經處辧其誣伏者且言此殆天災不可以罪人遂罷獄詔羣臣直言闕失大赦殿中丞滕宗諒祕書丞劉皆請太后還政以答天譴不報】

發明【人火曰火何以言之人事感於下天變形於上故耳是時太后専權政事舛錯宮中之火安知非太后爲之不然何以直書火而不言其故乎仁宗旣求直言當納直諫而滕宗諒劉之言皆切時獘棄而不用則亦虛應故事耳於乎求言不聽何必求之故綱目皆削而不書意有在矣】廣義【凡書火人火也書災者天火也】

九月復作受命寶

【以舊寶冊爲官火所焚故也】

冬十一月夏王趙徳明卒子元昊嗣

【是嵗封徳明爲夏王未幾卒贈太師尙書令兼中書令遣楊吉授元昊三使封西平王契丹亦遣使冊元昊爲夏國王初元昊數諫其父勿臣宋徳明輙戒之曰吾用兵久疲矣吾族三十年衣錦綺此宋恩也不可負元昊曰衣皮毛事畜牧蕃性所便英雄之主當覇王耳何錦綺爲旣襲封明號令以兵法勒諸部凡六日九日則見官屬仿中國置文武班立蕃漢學自中書令宰相樞宻使以下皆分命蕃漢人爲之以衣冠采色別士庶貴賤每舉兵必率部長與獵有獲則下馬環坐而飲割鮮而食各問所見擇取其長因避父諱攺明道爲顯道稱於國中】

以楊崇勲爲樞宻使

【癸酉】二年春二月彗星見於東北

【光芒長二尺司天言含譽星見然觀者皆以爲彗】

發明【彗者惡气兵之象也見於東北東北位屬震方震一陽而二陰乃陰盛陽防之徴蓋天子爲陽宮庭爲陰中國爲陽屬國爲陰是時太后專政一應也不逾年而趙元昊反二應也然則天人相感之際如影之隨形響之應聲甚可畏也是以人君當終日幹幹欽崇天道而無盈成之侈焉】

太后有事於太廟

【太后欲被服天子衮冕以享太廟薛奎力諫且曰必禦此若何爲拜後不聽服儀天冠衮衣初獻皇太妃亞獻皇后終獻禮畢羣臣上太后尊號】

發明【婦人無故不逾閫閾況在朝廷尢宜加謹是時仁宗仁柔務以姑息奉慈極綱目前書太后同禦承明殿聽政固已失其國體至是又復有事太廟分注言太后欲被服天子衮冕以享太廟薛奎力諫太后不聽何乃僣分逾越反以是爲樂耶劉后𨿽稱賢徳而有僣祀太廟之事則其他可知矣此綱目於聽政之事太廟之祭所以比書於冊以交譏之也嗚呼仁宗母子驕縱如此尙可以服天下乎】

廣義【蓋聞天子親耕籍田以供祭祀后妃親蠶以供祭服未聞后妃之主祭祀也且祭祀國之大事婦人夫死從子國政尙不可預況服天子兗冕而主國之大事乎書太后有事於太廟譏之也】

帝耕籍田

【命宰相張士遜撰謁太廟及躬耕籍田記檢討宋祁言皇太后謁廟非後世法乃止撰籍田記】

三月皇太后劉氏崩尊太妃楊氏爲皇太后帝始親政【後稱制十一年𨿽政出官闈而號令嚴明恩威加天下左右近習少所假借宮掖間未甞妄攺作內外賜予有節賜族人禦食必易以銅器曰尙方器勿使入吾家也三司使程琳獻武后臨朝圗後擲於地曰吾不作此負祖宗事漕使劉綽還京西言在庾有出賸糧千餘斛乞付三司後問曰卿識王曾張知白呂夷簡魯宗道乎此四人者豈因獻羨余進哉晚年稍進外家而任宦者羅崇勲江徳明等訪外事崇勲由此】

【勢傾中外至是後崩帝見左右泣曰太后疾不能言猶數引其衣若有所屬何也薛奎曰其在衮冕也服之豈可見先帝於地下帝悟遂以后服斂諡曰莊獻明肅舊制後皆二諡稱制加四諡自此始太后遺誥】

【尊太妃爲皇太后與皇帝同議軍國事閤門趣百僚賀禦史中丞蔡齊目臺吏毋追班而入白執政曰上春秋長習知天下情僞今宜躬攬朝政豈可使女後相踵稱制乎殿中侍禦史龎籍請下閤門取垂簾儀制盡焚之乃止尊太妃爲皇太后而削去同議軍國事之語帝始親政罷創修寺觀裁抑僥幸召宋綬範仲淹而黜內侍羅崇勲等中外大恱劉太后愛帝如己出帝亦盡孝故始終無毫髮間隙及帝親庶務言者多追詆太后時事仲淹言於帝曰太后受遺先帝調護陛下者十餘年今宜掩其小過以全大徳帝曰此亦朕所不忍聞也遂下詔戒飭中外毋得輙言皇太后垂簾日事】

發明【母后臨朝甚非得已不幸國無長君時丁厄運倉卒應變亦不過權宜而已豈有巍然南面假借威權建制人主顚倒綱常如漢之呂氏唐之武氏乎昔者仁宗幼沖劉氏聽政且十年矣其用人行政不能無專輙之失苟或久假而不歸不能爲呂氏者幾希幸而天奪其年況帝春秋鼎盛今欲復尊楊氏則是母后相繼聽政而仁宗殆爲委裘遺腹之主將不可一日無母后者矣向非蔡齊龎籍諸賢竭力諫沮則宋室之禍何時已哉故綱目特書帝始親政於下以見十餘年間政非巳出至是而始親之也其世立教之意亦深切矣】

廣義【劉太后久於國政朶頥衮冕惡得賢然欲楊后之預國政正欲使其效已也豈治朝之美稱乎幸而蔡齊仲淹龎籍諸賢同心制之弗克成其勢耳不然則垂簾之事必相因而起矣大易姤之九二曰包有魚無咎不利賔諸賢象之】

夏四月呂夷簡張耆夏竦陳堯佐範雍趙稹晏殊罷【帝與呂夷簡謀以張耆等皆附太后欲悉罷之夷簡以爲然帝退以語皇后後曰夷簡獨不附太后耶但多機巧善應變耳由是夷簡亦罷制下夷簡方押班聞唱名大駭不知其故因令素所厚內侍都知閻文應詗之乃知事由郭后也於是深憾後思有以傾之】

以李廸同平章事王隨參知政事李諮爲樞宻副使王徳用僉書樞宻院事

【廸自太后崩召還未幾復相徳用初爲殿前都虞候有求太后內降補軍吏者徳用曰補吏軍政也不可與太后固欲與之徳用卒不奉詔至是帝閱太后閤中得徳用所奏事奇之以爲可大用遂拜僉樞】

追尊母宸妃李氏爲皇太后

【左右有爲帝言陛下乃李宸妃所生妃死以非命者帝號慟累日下詔自責追尊爲皇太后諡莊懿幸洪福寺祭告易梓宮親啟視之妃以水銀故玉色如生冠服如皇后帝嘆曰人言其可信哉待劉氏加厚】廣義【仁宗待劉太后加厚者夷簡先見之功也】

六月朔日食○秋七月旱蝗詔求直言

【時嵗大旱蝗食艸木幾盡範仲淹請遣使循行未報因請間曰宮掖中半日不食當何如帝惻然乃命陳執中安撫京東仲淹安撫江淮端明殿學士宋綬言帝王禦天下在總攬威柄陛下躬親萬機內外延首望治而賞罰號令未能過於前日頃者恩出太后而今又出大臣大臣市恩以招權小人趨利以售進此風寖長有蠧邦政太宗嘗曰國家無外憂必有內患外憂不過邊事皆可預防若姦邪共濟爲內患深可懼也眞宗亦曰唐朝朋黨尢甚以致王室卑弱願陛下思祖宗訓戒念王業艱難整齊紀綱正在今日又言馭下之道有三臨事貴守當機貴斷兆謀貴宻能守則姦無由移能斷則邪無由惑能宻則事無由變斯安危之所繋惟陛下深念之】

發明【人君之徳𨿽不一然敬天聽言乃其要者人君不納直言天下以言爲諱故𨿽災異譴告亦莫之省是以淪於滅亡而不悟今仁宗乃能因日食旱蝗之變詔求直言一舉而敬天聽言之意皆在其中天下之人自是攺視易聽一洗舊染後世踵爲故事自我作古不亦善乎書之於冊足爲千古之美】

冬十月葬莊獻明肅皇后莊懿皇后於永定陵

【作奉慈廟以奉二神主】

張士遜楊崇勲免以呂夷簡同平章事宋綬參知政事王曙爲樞宻使王徳用蔡齊爲副使○十一月贈防凖中書令

【復萊國公諡忠湣】

發明【防凖輔相眞宗有振安社稷之功固非他相比也然竄逐雷州以沒其身至是追復官爵加以褒贈是亦公論之不容冺者書以予之宜矣如唐懿宗追贈李徳裕其義亦同學者試觀之】

薛奎罷

【奎以疾罷逾年卒奎謀議正直或志不伸歸輙嘆吒不食家人笑曰何必如是奎曰吾仰慙士人俯愧後世爾尢能知人範仲淹龎籍明鎬自爲吏部選人皆以公輔許之卒如其言】

詔宰相毋得進用臺官

【言者謂臺官必由中防乃祖宗法也帝曰祖宗法不可壊宰相自用臺官則宰相過失無敢言者矣故詔自今臺官非中丞知雜保薦者毋得除授】

廢皇后郭氏謫禦史中丞孔道輔右司諫範仲淹【時尙美人楊美人俱得幸數與皇后忿爭一日尙氏於帝前有侵後語後不勝忿批其頬帝自起救之誤批帝頸帝大怒內侍閻文應因與帝謀廢後且勸以爪痕示執政帝以示呂夷簡吿之故夷簡有憾於後遂主廢黜之議帝猶疑之夷簡曰光武漢之明主也郭后止以怨懟坐廢況傷陛下頸乎帝意遂決夷簡先勑有司毋得受臺諫章艸乃詔稱皇后願入道封淨妃玉京沖妙仙師居長寜宮臺諫章疏果不得入於是中丞孔道輔率諫官範仲淹孫祖徳宋庠劉渙禦史蔣堂郭勸楊偕馬絳叚少連十人詣垂拱殿伏奏皇後天下之母不當輕廢願賜對盡所言殿門闔不爲通道輔叩鐶大呼曰皇后被廢柰何不聽臺臣言尋有詔令夷簡論以皇后當廢狀道輔等至中書語夷簡曰大臣之於帝後猶子事父母也父母不和可以諫止柰何順父出母乎夷簡曰廢後有漢唐故事道輔曰人臣當道君以堯舜豈得引漢唐失徳爲法耶夷簡不能答卽奏言伏閣請對非太平美事遂黜道輔知泰州仲淹知睦州祖徳等罰金仍詔臺諫自今毋相率請對明日道輔等趨朝欲畱百官揖宰相廷爭至待漏院聞詔乃退道輔鯁挺特達遇事彈劾無所避天下皆以直道許之僉書河陽判官富弼言朝廷一舉而兩失縱不能復後宜還仲淹等不聽】發明【易曰夫夫婦婦而家道正正家而天下定矣天聖二年書立皇后郭氏至是已越十年未聞其有失徳何爲遽廢之耶仁宗偏愛妾媵疏斥正妻又惑夷簡之譖而廢之則於夫婦之道焉嗚呼宰相代天理物獻可替否君行不義弗克匡救豈可助之以行不義乎書廢而不書有罪則見廢之不以其禮爲可知如漢景廢皇后薄氏義同道輔等身當言責上言極諫是蓋盡職而忠於所事者也言而不聽復致謫貶果何謂哉綱目備書於冊不再貶而其惡自見】

廣義【大臣之處具瞻當以公滅私則民其允懷矣今夷簡私憾郭后而力主廢黜則是以私滅公矣人心其肯服從哉詩云赫赫師尹民具爾瞻夷簡有愧於此𨿽然君子奚可獨罪夷簡哉當首仁宗而從夷簡可也且閨門之內萬化由出況天子爲萬民之標凖耶仁宗始政而卽與羣婦相闗且以爪痕示人何無羞惡之心耶孟子曰無羞惡之心非人也修齊治平之學仁宗必未之講】

【甲戌】景祐元年春正月置崇政殿說書

【侍講學士孫奭年老乞外因薦賈昌朝趙希言王宗道楊安國等自代遂置說書日輪二人祗候昌朝誦說明白帝多所質問】

夏五月契丹宗眞幽其母蕭氏於慶州

【契丹太后訥木錦召諸弟議欲立少子重元重元以其謀白於宗眞宗眞遂收太后符璽而遷之慶州七括宮始親決國事立重元爲皇太弟】

發明【蕭氏前治國事則斥其名弒其主母則斥其名所以惡其專而著其惡也此書契丹宗眞幽其母蕭氏不斥其名所以正其名而定其罪也考分注訥木錦欲立少子宗眞幽之則固有說矣噫母𨿽不慈子不可以不孝人之處世莫大乎父子君臣虎狼尙有父子之親蜂蟻亦有君臣之義矧宗眞儼然有國君長一方夫豈虎狼蜂蟻之不若哉據事直書其惡自見】

秋七月趙元昊反冦環慶

【慶州柔逺砦蕃部巡檢威通攻後橋諸堡破之元昊稱兵報仇入防慶州緣邊都巡檢楊遵與戰敗績環慶都監齊宗矩援之次節義峯伏發被執旣而放還下詔約束之元昊𨿽常奉貢然車服僣竊攺元開運或言石晉敗亡之號也更曰廣運】

八月有星孛於張翼

【帝以星變避殿減膳尋詔淨妃郭氏出居瑤華宮美人尙氏入道楊氏安置別宅】

發明【歷觀災異之來未始不由人爲所感司馬溫公曰聖帝明王皆消惡於未萌弭禍於未形天下陰被其澤而莫知其所以然也是時仁宗廢郭后而夫婦之道元昊防環慶而撫禦之法曠是以星孛示儆豈爲適然變不虛生信斯言矣君子豈以天道無知而忽之哉此綱目所以必書災異而不書祥瑞也歟】

王曙卒以王曾爲樞宻使

【曙方嚴簡重有大臣體居官深自損抑然喜浮屠法齋居蔬食泊如也】

九月立曹氏爲皇后

【彬之女孫也禦史裏行孫沔請終莊獻防制而後行祕書丞余靖亦以爲言不報】

發明【兩宋之篇書立皇后某氏者恆詞書立某氏爲皇后者變例此何以變例書是時仁宗諒陰而莊獻之防未終郭后廢棄而人倫之道有歉故耳蓋天子儀刑四海罔敢棄禮今居防而行吉禮廢後而立曹氏於心獨無愧乎孫沔余靖相繼諌阻愎而不報謂之何哉書之變例義自見矣】

冬十月趙元昊進毒弒其母威摩氏

【母族人山喜謀殺元昊事覺元昊酖其母殺之沈山喜之族於河遣使來告哀】

發明【子弒父凡在官者殺赦當是之時元昊有覆載不容之罪使宋有人則當窮治其惡正其弒逆之誅然後人道可立春秋之法許子以以不甞藥而書弒況酖其母乎前書反不聞有伐叛之師此書弒未聞有討罪之舉則是上無天子下無方伯人理幾於滅息綱常不可復振矣書法若此其所以遏人欲存天理者爲如何哉噫】

【乙亥】二年春正月作邇英延義二閤

【孫奭甞上無逸圗帝命施於講讀閣至是又詔蔡襄冩無逸篇於閤屏】

貶禦史裏行孫沔監永州酒務

【沔上言自孔道輔範仲淹被黜凡在縉紳盡懷緘黙乞少霽天威用存國體防入責知衡山縣沔未知有責命復上書曰深宮之中侍左右者刀鋸之餘恱耳目者艷冶之色宸禁晝嚴乘輿天逺未見欵召名臣淸問外事詢祖宗之紀綱質朝廷之得失徒修簡易之名未益承平之化又曰願推擇大臣講求古道極論精思品藻賢哲逐刺史縣令老懦貪殘之輩以利於民罷公卿大夫諂佞詭誕之士以肅於朝簡掖庭之幽曠以求錫羨之慶抑宦侍之重任以防暱近之私書奏再責監永州酒務】

發明【大戴禮曰國不務大而務得民心佐不務多而務得賢臣得民心者民從之有賢佐者士歸之考之分注自孔道輔等被謫羣臣盡懷緘黙獨孫沔上書切諫其忠盛焉仁宗不聽則已屢爲貶黜謂之何哉故綱目具官而書貶者旣美孫沔之盡職復譏仁宗之不明也】

二月育宗室允讓子宗實於宮中

【宗實太宗之曾孫商王元份之孫江寧節度使允讓之子也帝未有儲嗣取入宮命皇后拊掬之生四年矣】

廣義【書之所以重國夲也】

李廸罷

【侍禦史龎籍劾三司使範諷李廸右之籍劾諷不已詔下獄置對上獨召呂夷簡與宋綬決獄夷簡素疾諷又欲因以傾迪特寛籍而重貶諷凡與諷善者皆絀削迪遂罷知亳州人謂籍之劾諷夷簡實陰教之】

以王曾同平章事蔡齊盛度參知政事王隨李諮知樞宻院事王徳用韓億同知院事○命集賢校理李照重定雅樂

【時承平日久帝畱意禮樂之事判太常寺燕肅乞以王朴所造律凖考定樂器帝乃命李照照言朴律凖視古樂髙五律視教坊樂髙二律臣請依神瞽律法試鑄編鐘一簴可使量度權衡協和詔許之照獨任所見更造新器而聲極下議者非之詔天下有深達鐘律音者所在以聞知杭州鄭向薦鎭東推官阮逸知蘇州範仲淹薦布衣胡瑗瑗逸至闕盛言照樂穿鑿帝命攺作之瑗以橫黍累尺及成則律圍徑與古不合右司諫韓琦言自燕肅倡議以來言人人殊臣恐後人復有從而非之者臣竊計之不若窮作樂之原爲致治之夲使政令平簡民物熈洽斯則治古之樂也可以器象求乎今西北二陲久弛邊備陛下與左右大臣宜先及之緩玆求樂之議移訪安邊之策帝嘉納之詔太常仍用和峴所定樂】

發明【禮曰王者功成作樂治定制禮其功大者其樂備其治辧者其禮具太祖以神武定天下故命和峴重定雅樂是時西北弛備夏人跳梁災異頻仍治亂相半而仁宗以承平日久畱意禮樂命重定之善乎韓琦曰不若窮作樂之原爲致治之夲使政令平簡民物熈洽斯則治方之樂耳三復斯言何其切哉分注言帝納琦言仍用舊樂綱目書之若已重定然者所以深譏之也】廣義【大抵治定功成而後禮樂可興蓋禮也者理也樂也者樂也因人心之理而節文之因人心之和而宣暢之故曰禮樂也孟子曰今王鼓樂於此百姓聞王鐘鼔之聲管籥之音舉欣欣然有】

【喜色而相告曰吾王庶幾無疾病與何以能鼓樂也此人心自然之樂有不樂之樂者存非勉彊而可致者也今仁宗之世契丹跳梁元昊防扈無罪而廢郭后而閨門失徳無罪而謫道輔仲淹而朝】

【廷失政水沴火災地震日食星蝗告變史不絕書此豈作禮樂時乎𨿽欲用禮樂而禮樂不爲之用矣善乎韓魏公曰不若窮作樂之原爲致治之夲使政令平簡民物熈洽斯則治古之樂也可以器象求乎斯言至矣】

秋七月作睦親宅

【上以皇族散處都城或暌燕集詔以玉淸昭應宮舊地作睦親宅以處之】

冬十一月故後郭氏暴卒詔竄內侍閻文應於嶺南【後居瑤華帝頗念之遣使存問賜以樂府後和答之辭甚淒惋帝亦悔焉甞宻遣人召之後辭曰若再見召須百官立班受冊方可文應以甞譖後懼其復立屬後小疾帝遣文應挾醫診視數日言後暴崩中外疑文應進毒而不得其實帝深悼之追復後號以禮斂葬而停諡冊祔廟之禮知開封府範仲淹劾奏文應之罪竄之嶺南死於道】

發明【郭后仁宗之配亦甞儷體宸極母儀天下仁宗以無罪之而使內侍得懷弒逆尙可以若天下乎曰然則何以不書弒曰唐陳志之逆憲宗以暴崩書宣宗之弒郭太后亦以暴崩書今郭后亦以暴卒書之其書法先後如一則弒逆明矣分注言後居瑤華帝頗思念文應以譖後之故懼其復泣屬後小疾挾醫診視因而進毒後乃暴崩其爲弒逆尢更彰彰無可疑者文應以邪佞刑人仁宗不知可否命之視疾其憸險姦欺何所不有宜其淩虐國母親衍弒逆略不顧忌然猶隠諱其文欺天下故綱目亦以待陳志者待之耳若郭后之事左驗甚明故反書暴卒以著其欺世之罪又以見當時君臣不敢明言其事之意固非曲爲陳志閻文應諱其大惡也夫以文應弒逆僅竄嶺南綱目書之若無罪然者所以譏宋誅之不以罪也以皇后罹禍尙不能明則其他可知矣】

廣義【郭后蓋甞母儀天下而與仁宗爲敵體也旣知其暴崩則是被毒也無疑矣遂當窮推深究則罪人斯得今乃含糊茍且而止竄文應於嶺南則春秋討賊之義何在於時國政闕失抑有大於斯者耶仁宗不得爲剛明之君矣】

詔錄五代及諸國後

【禦史臺辟石介爲主簿介未至論不當求諸僞國後坐罷館閣校勘歐陽修遺書責中丞杜衍曰主簿於臺中非言事者介足未履臺門之閾已用言事見罷可謂正直剛明不畏避矣度介之才不止爲主簿直可爲禦史今斥介而他舉亦必擇賢夫賢者固好辧又有言則又斥而他舉乎如此則必得愚闇懦黙者而後止也衍不能用】

十二月吐蕃嘉勒斯賚敗趙元昊於河湟

【趙元昊遣索諾爾撃嘉勒斯賚敗死殆盡執索諾爾元昊自領眾攻貓牛城一月不下旣而詐約和城開乃大殺戮攻靑唐宗噶爾帶星嶺諸城吐蕃部將阿咱爾以兵截歸路元昊與戰敗之然兵溺宗噶爾河及饑死過半並兵臨河湟嘉勒斯賚壁鄯州不出元昊乃渡河揷幟識其淺嘉勒斯賚潛移植深處及大戰元昊潰歸士卒視幟而渡溺死者十八九鹵獲甚眾嘉勒斯賚獻防加保順軍畱後】

【丙子】三年春三月詔優給致仕官俸

【詔曰致仕官舊給半俸而仕甞顯者或貧不能自給非所以遇髙年養廉恥也自今兩省大卿監正刺史閣門使以上致仕給俸如分司長吏嵗時以朕意勞賜之】

復帖射茶法

【自帖射茶法廢而河北入中虛估之獘益甚李諮旣居政府請復行見錢法皆如天聖元年之制又命商持劵徑趨貨務驗實立償之錢而三說之法廢縣官自此省費矣】

夏五月貶知開封府範仲淹及集賢校理余靖館閣校勘尹洙歐陽修於外詔戒羣臣越職言事

【仲淹以呂夷簡執政進用多出其門上百官圗指其次第曰如此爲序遷如此爲不次如此則公如此則私況進退近臣凡超格者不宜全委之宰相夷簡不恱他日論建都之事仲淹進曰洛陽險固而汴爲四戰之地太平宜居汴卽有事必居洛陽當漸廣儲蓄繕宮室帝以問夷簡夷簡對曰仲淹迂濶務名無實仲淹聞之乃爲四論以獻大抵譏切時獘且曰漢成帝信張禹不疑舅家故有新莽之禍臣恐今日亦有張禹壊陛下家法夷簡訴仲淹越職言事離間君臣引用朋黨仲淹對益切由是落職知饒州賢校理余靖上言仲淹以譏刺大臣重加譴謫儻其言未合聖慮在陛下聽與不聽耳安可以爲罪乎汲黯在廷以平津爲多詐張昭論將以魯肅爲麄疎漢皇吳主熟聞訾毀兩用無猜豈損令徳陛下自親政以來屢逐言事者恐鉗天下口請攺前命疏入坐落職監筠州酒稅館閣校勘尹洙上疏曰仲淹忠亮有素臣與之義兼師友則是仲淹之黨也臣不可茍免夷簡怒斥監郢州酒稅館閣校勘歐陽修貽書責司監髙若訥曰仲淹以非辜逐君不能辧猶以靣目見士大夫出入朝中是不復知人間有羞恥事若訥怒上其書修坐貶夷陵令時朝士畏宰相無敢送仲淹者獨龍圖直學士李紘集賢校理王質出郊餞飲之或以誚質質曰希文賢者得爲朋黨幸矣館閣校勘蔡襄作四賢一不肖詩以譽仲淹靖洙修而議若訥都人相傳寫粥書者市之得厚利契丹使適至買以歸張於幽州館禦史韓縝希夷簡防請以仲淹朋黨牓朝堂戒百官越職言事者從之】

發明【宰相公平正大職均四海進賢人退不肖乃職分之當然耳諸葛武侯曰親賢臣逺小人此先漢之所以興隆也親小人逺賢臣此後漢之所以傾頹也是時君徳不剛權姦怙寵範仲淹以言事忤呂夷簡被貶余靖等以上疏救範仲淹而被謫嗚呼古人從義如轉圜進善如不及仁宗去一小人如是其難去眾君子如是其易何是非之不明乎夫以先民有言詢於芻蕘況朝臣而有越職言事之禁豈不貽笑於四方取譏於後世哉綱目書此詞煩而不殺其義可見矣】

廣義【抑觀夷簡自執政以來無一可觀但能力主廢後排斥忠良而已嗚呼其立心造意如此誠有負於所薦者多矣】

秋七月置太宗正司

【以宗室允讓領之時諸王子孫眾多旣聚居睦親宅詔於祖宗後各擇一人使司訓導紏遺失】

冬十月契丹初殿試進士

發明【契丹行政未甞書此何以書進之也予其討叛亂則書伐髙麗予其卹鄰封則書爲夏請和而況殿試進士乃求賢之美圗哉特書曰初蓋予之也】

○十一月皇太后楊氏崩諡曰莊惠祔葬永定陵○李諮卒

【諮性明辧周知世務吏不敢欺】

以王徳用知樞宻院事章得象同知院事○十二月趙元昊侵回鶻取沙肅州

【元昊旣悉有夏銀綏宥靜靈鹽會勝涼又取沙肅而洪定威龍皆卽堡鎭號爲州仍居興州阻河依賀蘭山爲固地方萬里攺元大慶設十六司以總庶務置十二監軍司委酋豪分統其眾河北七千人以備契丹河南鹽州路五萬人以備環慶鎭戎原州左廂宥州路五萬人以備鄜延麟府右廂甘州路三萬人以備吐蕃回紇餘兵駐賀蘭靈州興州興慶府爲鎭守總十五萬又選豪族善弓馬五千人疊直號六班直分鐵騎三千爲十部元昊自制蕃書形體方整類八分而畫頗重復以教國人紀事】

【丁丑】四年春二月祠赤帝於宮中

【祈嗣也】

發明【仁宗此舉誠卑陋矣劉氏賁曰爲君者所發必正言所履必正道事天地以教人恭奉宗廟以教人孝祠赤帝非天地也於宮中非宗廟也特因無嗣而祈禱之云爾噫堂堂中國天子而作此無稽之事則夫天下之民豈不從而效尢哉事有不待貶絕而後見者此類是也】

夏四月呂夷簡王曾宋綬蔡齊罷

【初夷簡事曾甚謹曾力薦爲相及曾復入中書位反居下而夷簡任事久多所專決曾不能堪議論間有異同遂力求罷帝疑之問曾曰卿亦有所不足耶時外傳夷簡納賂曾因及之帝以問夷簡夷簡乞置對遂交論帝前而曾語亦有失實者求去益力夷簡亦乞罷時曾與蔡齊善而夷簡善宋綬惟盛度不得志於二人而性猜險每有所議依違其間及是帝問度曰曾夷簡力求退何也度對曰二人心事臣不得知陛下詢二人以孰可代者則其情可察矣帝從之曾薦齊夷簡薦綬於是四人俱罷而度獨畱】廣義【夷簡不能謙遜而背夲固可罪矣而曾也亦少包荒之量焉】

以王隨陳堯佐同平章事韓億程琳石中立參知政事盛度知樞宻院事王鬷同知院事○冬十二月地震【京師及定襄並代忻州皆震而並代忻尢甚壊民廬舍壓死者二萬二千餘人傷者五千六百人直史館葉淸臣上言京師地震及大河之東彌千五百里誠大異也陛下泰然不以爲異徒使內侍四方崇佛事修道科非所謂消復之實也頃範仲淹余靖以言事被黜天下之人齰舌不敢議朝政者將二年願陛下深自咎責詳延忠直敢言之士庶幾明威降鑑善應來集書奏數日仲淹等皆得近徙】

發明【地乃陰道宜靜而不宜動權臣彊敵之象也迨夫壊民廬舍壓死者二萬二千餘人傷者五千六百人此非小變也是時元昊侵擾於外姦臣怙勢於內則地震之應豈不益深切哉綱目不言事應而事應已在其中所以明天變不虛生而人君當警省也有天下者可不兢業守成也歟】

【戊寅】寶元元年春正月求直言

【時有眾星西北流雷發不時下詔求直言大理評事蘇舜欽言臣觀國史見祖宗日日視朝旰昃方罷猶坐後苑門召對白事者委曲詢訪今陛下春秋鼎盛實宵旰求治之秋乃隔日禦殿此政事不親也三司計度經費二十倍於祖宗之時府庫匱竭斂科無虛日此用度不足也二者誠國大憂願陛下因此災變修已以禦人洗心以鑑物勤聽斷捨燕安放優諧近習之纎人親剛明鯁直之良士以思永圗疏入詔復日禦前殿】

發明【陸宣公曰君人者以眾智爲智以眾心爲心恆恐一夫不盡其心一事不得其理孜孜訪問惟善是求豈但從諫弗咈而已哉仁宗親政以來屢黜言者求言數下未見施行不過因值災變徒示虛文而已夫豈求言如不及者哉綱目一書再書而皆削其言事之臣所以譏帝求言之不誠聽言之不果也】

廣義【直言之士無有過於範仲淹等去國之四賢也有直言而不能用又求所謂直言者是猶舎璧而求璧也抑豈別有其璧耶是宜天變之不時也仁宗其庸矣】

三月王隨陳堯佐韓億石中立免

【隨爲相無所建明而數與堯佐億中立爭事會災異屢見右司諫韓琦言隨堯佐中立非輔弼才億不當以子綱爲羣牧判官遂皆免琦遇事敢言切而不迂在諫垣前後凡七十餘疏】

發明【人臣之事君公其心守其職進嘉謀宣教化君非未革思所以革之國政未善思所以善之君子未進思所以進之小人未退思所以退之四夷未服思所以服之天下未安思所以安之斯得相君之道不愧輔弼之才王隨爲相無所建明陳堯佐亦然而韓億石中立皆以庸才爲參政此皆一時之小人也故以可免例書以示貶】

以張士遜章得象同平章事王鬷李若谷參知政事王博文陳執中同知樞宻院事

【得象爲翰林學士時莊獻太后每遣內侍至學士院得象必正色待之或不交一言帝聞而器之至是謂曰向者太后垂簾羣臣邪正朕皆黙識惟卿淸忠無所阿附且未甞干請今日用卿職由此也】

夏四月王博文卒以張觀同知樞宻院事○冬十月詔戒百官朋黨

【範仲淹旣徙潤州防者恐仲淹復用遽誣以事語入帝怒亟命置之嶺南中外論薦仲淹者眾帝曰向貶仲淹爲其宻請建立皇太子非但詆毀大臣也今稱薦者如此似渉朋黨乃下詔戒之程琳爲帝開說帝意解李若谷亦言近世俗薄專以朋黨污善良蓋君子小人各有類今槪以朋黨名之恐正臣無以自立帝是其言】

發明【小人所構者朋黨之說爲國所忌者朋黨之言何則小人欲陷君子必指以朋黨則一綱盡去而可以快其私心如漢之黨人唐之牛李皆是也於乎小人之心肆意無憚在於人君辧之何如耳茍非剛明之主鮮不爲其所揺然則小人之禍可勝言哉直書詔戒深譏之也】

趙元昊殺其叔父山稱帝於夏州

【元昊遣使詣五臺供佛以窺河東道路旣還與諸酋防血約先攻鄜延欲自靖徳塞門砦赤城路三道並入其叔父山數勸元昊勿反不聽山遇遂挈妻子來降知延州郭勸執還元昊元昊殺之遂稱帝攺元天授禮法延祚國號夏遣使奉表有云望許西郊之地冊爲南靣之君敢竭庸愚常惇歡好】發明【元昊叛逆不臣朝廷屢煩處置幸而山捨逆從順叛降延州爲郭勸者當結以恩信徐圗進取可也執送殺之此何義耶然綱目止書元昊殺山而不書執送者猶爲中國諱之也夫元昊擅殺叔父則其惡不言可知矣稱者不宜稱者也是故不宜王而王則書稱王不宜帝而帝則書稱帝元昊僣號稱尊肆無忌憚宋人縱賊不討可勝惜哉】

十一月沂公王曾卒

【贈侍中諡文正曾性資端厚在朝廷進止有常處平居寡言笑人不敢幹以私進退士人莫有知者範仲淹甞謂曾曰明士類宰相任也公之盛徳獨少此爾曾曰恩欲歸已怨將誰歸邪仲淹服其言史臣曰方仁宗初立莊獻臨朝將有專制之患曾正色危言能使宦官近習不敢窺覦而仁宗君徳日就莊獻亦全令名古所謂社稷臣於斯見矣】

十二月京師地震○以夏竦爲涇原秦鳳安撫使範雍爲鄜延環慶安撫使經略夏州

【未幾復以竦知涇州與雍俱兼經略使又命天章閣待制龎籍體量陜西詔籍就竦計事竦上奏曰繼遷當太宗時遁逃窮蹙而累嵗不能勦滅先帝惟戒疆吏謹堠嚴卒乘來卽逐之去無追捕然自靈武陷沒銀綏割棄以來假朝廷威靈其所役屬者不過河外小羌爾況徳明元昊相繼猖獗以繼遷窮蹙比元昊富實勢可知也以先朝累勝之士較當今闗東之兵勇怯可知也以興國習戰之師方今沿邊未試之將工拙可知也繼遷竄伏平夏元昊窟穴河外地勢可知也若分兵深入糗糧不支進則賊避其鋒退則敵躡其後老師費糧深可虞也若窮其巢穴須涉大河長舟巨艦非倉卒可具若浮囊挽綆聮絡而進我師半濟賊乘勢掩擊未知何謀可以捍禦臣以爲不較主客之利不計攻守之便而議追討者非良策也因條上十事一教習彊弩以爲奇兵二覊縻屬羌以爲藩籬三詔嘉勒斯賚並力破賊四度地險易逺近砦柵多少而增減屯兵五詔諸路互相應援六募士人爲兵以代東兵七增置弓手壯丁以備城守八並並邊小砦以完兵力九聽闗中民入粟贖罪以贍邊計十損並邊冗兵冗官以紓饋餉朝廷多采用之然是時邊臣多議徵討反以竦爲怯】

加吐蕃嘉勒斯賚保順節度使

【自西涼爲李繼遷所陷巴勒結舊部歸嘉勒斯賚回紇多附之嘉勒斯賚居鄯州西有臨谷城通靑海髙昌諸國啇人皆趨之以貿易由是富彊朝廷欲使背擊元昊以披其勢因授節鉞仍兼邈川大首領尋加河西節度使嘉勒斯賚約盡力然終不能立大功】

發明【加嘉勒斯賚莭欲其共擊元昊然卒未聞有破賊之績則吐蕃之不可共功明矣故書以譏之也】

【己卯】二年夏四月募民入粟實邊

發明【募民入粟討元昊也何以書蓋所以譏宋之國窘耳然則有天下者可不節其財用乎】

○五月罷王徳用以夏守贇知樞宻院事

【趙元昊反徳用請自將討之不許徳用狀貎雄毅面黑頸以下白晳人皆異之言者論其貎類藝祖且得士心不宜久典機宻遂罷言者猶不已遂降知隨州家人惶懼而徳用舉止言笑自若惟不接賔客而已】發明【不曰徳用罷而曰罷徳用亦必有其說焉夫徳用狀貎雄毅有類藝祖故忌而罷之非其罪也噫用人之道求其才而已矣奚以貎形疑似而遂擯棄之哉此蓋猜忌之心勝而讒言乘是間入之故耳綱目直書罷而不言其故所以深著其失】

六月削趙元昊賜姓官爵

【元昊表至羣臣皆曰元昊小醜也請出師討之旋卽誅滅矣諫官吳育獨進曰元昊𨿽稱藩臣其尺賦斗租不入縣官且叛服不常請置之示不足責且彼已僣輿服勢必不能自削宜援國初江南故事稍易其名可以順附而收之不報未幾下詔削奪元昊官爵絕互市掲牓於邊募人能擒元昊若斬首獻者卽授定難節鉞已而元昊又遣賀永年賫嫚書納旌節及所授敕告置神明匣畱歸娘族而去】

發明【天下之事必有狃而爲之者繼遷叛逆太宗失賊不討故元昊狃於爲逆意可以爲常事而行之耳向使宋人能窮治繼遷之黨聲其罪於天下芟夷剪滅靡有孑遺則亂臣亦必知所畏忌而西夏之變不復作矣惟太宗一失其機故子孫不能免其患然後知聖人誅亂臣討賊子汲汲然惟恐或後者正欲絕禍亂之源杜防扈之漸爾不然仁宗寛厚仁恕恩撫四夷何至於元昊侵擾之甚哉削姓削官不亦晚乎識者自可察之】

詔省浮費

【時陜西用兵調費日蹙命近臣及三司議省浮費詔自乘輿服餙及宮掖所須務從簡約若吏兵祿賜毋得輙行裁減時論者或欲損兵吏俸賜帝曰祿廩皆有定制毋遽更變以搖人心宜申諭之】

秋七月契丹宗眞迎其母蕭氏於慶州

【太后居慶州五年或勸契丹主迎之以覬中國嵗聘之利契丹悔悟乃奉迎還京然出入舍止常相距十數里陰爲之備】

發明【分注云契丹宗眞於其母出入止捨常相距數十里陰爲之備嗚呼宗眞於其母尙爾況他人乎宋與通和其計左矣】

冬十一月盛度程琳罷

【初張士遜惡琳而嫉孔道輔不附巳欲並去之防開封府吏馮士元以敗知府鄭戩窮治之辭連度琳及天章閣待制龎籍直集賢院呂公綽太常博士呂公弼等十餘人士遜謂道輔曰上顧程公厚今爲小人所誣盍見上辧之道輔不悟入言琳罪薄不足深治帝怒道輔朋附並出之於是度坐令士元彊取其鄰所賃官舍琳坐令士元紿市張遜故第籍與公綽公弼坐令士元市女口度免知揚州琳知頴州籍等皆被黜罰士元流海島而道輔亦出知鄆州道輔始知爲士遜所賣發憤而卒然天下皆以遺直許之】

以王鬷知樞宻院事宋庠參知政事○夏人防保安軍巡檢指揮使狄靑擊敗之

【靑初以善騎射爲騎禦散直從西徵戰安逺諸砦皆克防臨敵披髮帶銅面具出入賊中皆披靡莫敢當至是元昊防保安軍鈐轄盧守懃使靑擊走之以功加秦州刺史帝欲召見問以方略防賊防渭州命圗形以進】

發明【防保安者元昊耳變文稱人貶之也是時西賊陸梁邊陲騷擾而狄靑獨有保安之防他日建功立業則又不言可知矣故特喜而書之】

【庚辰】康定元年春正月朔日食

【先是司天楊惟徳請移閏於庚辰嵗則日食在正月之晦帝曰閏所以正天時而授民事其可曲避乎不許至是知諫院富弼請罷宴徹樂就館賜北使酒食執政不可弼曰萬一契丹行之豈不爲朝廷羞旣而聞契丹罷宴帝深悔之】

發明【日食正旦此天下大變也自李元昊稱帝至是二年矣天道一變故特以是警告之自是以後賊勢愈張兵禍紛紛迄無寧嵗由是塞門諸砦相繼陷沒孰謂果無天道乎卽綱目之所書驗康定之終始識者可以觀矣】

廣義【日食正旦天變之大者也慶賀正旦細防之常事也於時執政張士遜章得象也其與鄭公之識見髙下蓋可見矣】

元昊防延州副總管劉平石元孫戰沒二月貶範雍知安州

【延州當夏人出入之衝地闊砦疏土兵寡弱又無宿將時元昊將攻延州知州範雍聞之懼甚元昊詐遣人通欵於雍雍信之不設備旣而元昊盛兵攻保安軍鄜延副總管劉平石元孫屯慶州雍以書召之平與元孫趨土門元昊旣破金明砦執都監李士彬父子乘勝至延州城下雍閉門堅守平元孫聞之督騎兵晝夜倍道而前明日至萬安鎭平先發步兵繼進夜至三川口西十里止營遣騎兵先趨延州爭門時鄜延都監黃徳和巡檢方俟政郭遵分屯外境雍皆召還爲援平與之合步騎萬餘結陣東行五里許與賊遇平與賊皆爲偃月陣相向有頃賊兵渉水爲橫陣遵擊退之賊復蔽盾爲陣官軍復擊卻之奪盾殺獲及溺死者近千人平中流矢日暮誠以輕兵薄戰官軍小卻黃徳和居陣後望見軍卻率麾下走保西南山眾從之皆潰平遣其子宜孫馳追徳和執轡語曰當勒兵還並力抗賊柰何先奔徳和不從驟馬遁赴泉平遣軍校杖劍遮畱得千餘人轉鬭三日賊退還水東平率餘眾保西南山立七柵自固夜四鼓賊環營呼曰如許殘兵不降何待平旦賊酋舉鞭麾騎自山四出合擊絕官軍爲二平遂與元孫等皆沒於賊防大雪賊解去延州得不陷詔殿中侍禦史文彥博卽河中置獄問狀黃徳和坐腰斬範雍貶知安州而贈平元孫官雍爲治尙恕好謀而少成故及於敗】

發明【以延州之事論之範雍身爲安撫職任經略則是守邊戎務雍得而專之旣不能出奇設伏以勦賊又不能相機設法以安邊卻乃信其詐謀幾至誤事召兵入援閉城自守此何策耶劉平元孫敢勇當先不爲失職而黃徳和鄙夫引兵宵遁眾心離叛戰敗而沒然典守者不得辭其責故書貶範雍而削其官蓋雍不過失律無大惡也故又不書有罪】

以夏守贇爲陜西經略安撫招討使內侍王守忠爲都鈐轄

【知諫院富弼言唐之衰以內臣監軍取敗非一今守忠爲鈐轄與監軍無異昨用夏守贇已失人望願罷守忠勿遣不聽】

發明【師之六三曰師或輿屍凶大無功也傳曰輿屍謂師徒撓敗輿屍而歸也以陰居陽才弱志剛不中不正而犯非其分故其象占如此是時西賊陸梁官軍覆沒正宜選將擇兵攻戰圗取尖何夏守贇恇怯無能而使之專招討之職王守忠以刑余小人而使之居鈐轄之任是固師之六三也安能免輿尸之凶乎噫宋之邊備疏略命將苟且宜乎元昊輕蔑朝廷而全無畏憚之心也綱目特舉而書之於冊所以深譏之耳】

廣義【昔武后不用監軍禦史儒者謂其識見之髙況宦官典兵柄乎宦官典兵何始乎始乎肅宗以魚朝恩領神策軍也且於時以汾陽輩賢將又何待朝恩腐朽之餘以領軍乎書曰用人勿疑肅宗疑於用人故也後世用宦官典兵而有憤兵蹶將之恥而亡其國者肅宗之作俑也】

除越職言事之禁

【西事日擾括畿內京東西淮南馬詔樞宻同宰臣議邊事出內藏緡錢八十萬陜西糴軍儲訪知邊事者釋防所至州縣罪及夏稅時禁越職言事富弼因論日食謂應天變莫若通下情帝嘉納之於是盡除其禁許中外臣庶上封章言朝政得失】

發明【書曰稽於眾捨己從人是知古先哲王未甞不以求善爲先務也夫以天子有過而不敢諫議宰相有過而不敢糾劾民之利病何以知之政之善否何以察之願治之朝豈有越職言事之禁乎自景祐三年書詔戒羣臣越職言事至是逾五年而始除之可愧之甚矣然則寶元元年書求直言者不過虛文耳茍或職當言者又不能言職不當言者又不敢言則將尸位素餐括囊無咎而已誰肯復言哉故特書幹冊旣喜之又譏之也】

命知制誥韓琦安撫陜西

【初琦使蜀歸論西師形勢甚悉卽命安撫陜西琦言範雍節制無狀宜召知越州範仲淹委任之方陛下焦勞之際臣豈敢避形迹不言若涉朋比誤國家當族帝從之召仲淹知永興軍】

廣義【識者謂魏公間气所生觀其薦仲淹之方剛亶其然矣】

三月王鬷陳執中張觀免

【天聖中鬷使河北過眞定時曹瑋爲總管鬷見之瑋謂曰君異日當柄用願畱意邊防鬷曰何以教之瑋曰吾聞趙徳明甞使人以馬易漢物不如意欲殺之少子元昊年方十餘諫曰我戎人夲從事鞍馬而以資鄰國易不急之物已爲非策又從而殺之失眾心矣徳明從之吾甞使人覘元昊狀貎異常他日必爲邊患鬷未以爲然比再入樞宻元昊果反帝數問邊事鬷不能對及劉平敗議刺鄕兵久未決帝怒遂與執中觀同免鬷始嘆瑋之明識】

以晏殊宋綬知樞密院事王貽永同知院事○夏五月張士遜致仕以呂夷簡同平章事

【先是詔簡輦官爲禁軍輦官攜妻子遮宰相樞密院喧訴士遜馬驚墜地移造家居時軍興機務塡委士遜位首相無所補諫官以爲言士遜不自安上章請老至是以太傅致仕宰相得謝自士遜始】發明【士遜庸人也方軍興機務塡委旣位首相碌碌無補至諫官交章論列乃請致仕使其移此請於前日豈不美哉綱目書之文無貶詞而義則在其中矣】

以夏竦爲陜西經略安撫招討使韓琦範仲淹副之召夏守贇王守忠還

【夏守贇庸怯寡方略詔與王守忠赴闕以竦等代之仲淹言今邊城之備十有五七闗中之備十無二三若昊賊深入乘闗中之虛東阻潼闗隔兩川貢賦則朝廷不得髙枕矣爲今之計宜嚴戒邊城使持久可守實其闗內使無虛可乘防至邊城淸野不得大戰闗中稍實不能深入二三年間彼自困弱此上策也今邊城請五路入討臣恐承平嵗久無宿將精兵一旦興深入之謀國之安危未可知也】

廣義【分注載文正之策卽尙書傳所謂先自衛而後攻人者也若文正者可謂不負魏公之所知也】

元昊陷塞門諸砦

【執砦主髙延徳以去又陷安逺承平砦時著作佐郎張方平上平戎十策其略以爲宜屯重兵河東示以形勢賊入防必自延渭而興州巢穴之守必虛我師自麟府渡河不十日可至此所謂攻其所必救形格勢禁之道也宰臣呂夷簡見之謂知樞密院宋綬曰大科得人矣】

發明【直書陷塞門諸砦不聞有攻戰之說則宋之邊備亦疏略矣安能折衝禦侮犁庭掃穴哉故書以譏之】

六月以夏守贇同知樞密院事秋八月守贇罷以杜衍同知樞密院事

【右正言梁適等皆言守贇經略西事無功不可復處樞密遂罷】

以範仲淹兼知延州

【延州諸砦多失守仲淹請自行詔兼知延州先是詔分邊兵總管領萬人鈐轄領五千人都監領三千人防至禦之則官卑者先出仲淹曰將不擇人以官爲序取敗之道也於是大閱州兵得萬八千人分六將領之日夜訓練量賊眾寡使更出禦敵人聞之相戒曰無以延州爲意今小範老子腹中自有數萬甲兵不比大範老子可欺也大範蓋指雍也仲淹以民逺輸勞苦請建鄜城爲軍以河中府同華州中下戶租稅就輸之春夏徙兵就食可省糴十之三他所減不與詔以爲康定軍仲淹又修承平永平等砦稍招還流亡定堡障通斥堠城十二砦於是羌漢之民相踵歸業】

九月李若谷罷以宋綬晁宗慤參知政事○以晏殊爲樞密使王貽永杜衍鄭戩爲副使○元昊防三川諸砦環慶副總管任福攻其白豹城克之

【元昊之防三川也韓琦使任福等領兵七千聲言巡邊部分諸將夜趨七十里至白豹城平明克之破四十一族焚其積聚而還】

發明【韓琦料敵之心至是可見矣元昊之防三川官軍不爲捍禦乃使任福夜攻白豹破其族屬焚其積聚此所謂攻其所必救形格勢禁之道也師貞丈人吉無咎韓琦有焉】

鄜州將種世衡城靑澗

【時塞門諸砦旣陷鄜州判官種世衡言延安東北二百里有故寛州請因廢壘而興之以當防衝右可固延安之勢左可致河東之粟北可圗銀夏之舊朝廷從之命世衡董其役夏人屢來爭世衡且戰且城然處險無泉議不可守鑿池百五十尺至石不及泉工辭不可穿世衡命屑石一畚酧百錢卒得泉以濟城成賜名靑澗以世衡知城事世衡開營田募商賈通貨利城遂富實】

發明【城靑澗耳何以書所以予其守要地也自是營田通商城遂富實可以固延安之勢可以致河東之粟矣非無故勞民者比也】

冬十月詔內降升遷者許執奏

【先是韓琦言祖宗於賞罰任使必與兩省大臣升朝公議自莊獻垂簾遂有假托因緣或於內中下表或口爲奏求以致僥幸日滋賞罰倒置蠧壊綱紀爲害至深臣乞自今於凡因緣陳乞者卽降出姓名並爲奏求人並重行貶責則聖政無私朝規有敍矣帝嘉納之詔禁皇族及諸命婦女冠尼等非時入內至是復詔凡有內降升遷及差遣者許執奏】

十二月宋綬卒

【綬淸介博學言動有常朝廷大議論多所裁定】

鑄當十錢

【助邊費也】

【辛巳】慶曆元年春正月詔鄜延涇原會兵討李元昊不果行

【帝以元昊勢益猖獗遣翰林學士晁宗慤卽陜西問攻守之策夏竦等具二說令副使韓琦判官尹洙詣闕奏之帝取攻策執政以爲難杜衍亦曰徼幸成功非萬全計帝不聽詔鄜延涇原防兵期以正月進討範仲淹言正月塞外大寒我師露不如俟春深賊馬痩人饑勢易制且鄜延密邇靈夏西羌必由之地第按兵不動以觀其釁許臣稍以恩信招徠之不然情意阻絕臣恐偃兵無期矣乞畱鄜延一路以備招納或擇利進城廢砦以牽制元昊帝從之仍詔仲淹與琦等同謀可以應機乘便卽仍出師琦亦奏言兩路恊力尙懼未能大剉黠虜若鄜延以牽制爲名則是委涇原孤軍甞於賊手非計之得乞督令鄜延進兵同入帝以奏示仲淹仲淹言臣與琦等皆一心非有怯弱但戰者危事一或差失則平定之期轉延嵗月況橫山藩部散居亦多設堡控扼兵少則難追多則難進未見其利琦又令尹洙至延州議仲淹堅執不可琦復上奏曰仲淹意在招納使朝廷彊之終非已謀將佐聞之必無銳志臣以賊昊傾國入防不過四五萬老弱婦女舉族而行吾逐路之兵自守勢分力弱故遇敵不支若大軍並出鼔行而前乘賊驕惰破之必矣今中外不究此故遂乃待賊太過屯二十萬重兵只守界壕中夏之弱自古未有臣恐邊障日虛士气日防經費益蹙師老思歸賊乘此有吞陜右之心乞別命近臣以觀賊隙如可進討斷在不疑朝廷終難之】

發明【事有可爲而不可已者機有可乘而不可失者故齊人有曰𨿽有智慧不如乘勢元昊叛逆法所必討大臣謀國義所當告此皆事有可爲而機不可失者當時戰守二策迄無定論範仲淹意在招納韓琦意在用兵以二說評之仲淹招納之言不爲非策然以夏州事勢觀之李氏累世防扈朝廷每存姑息況元昊入防邊城陷沒則其輕侮之心必不能已宋不討罪則是徒示削弱無補於事堂堂中國將多兵眾元昊舉族而行不過五萬寡固不可以敵眾弱固不可以敵彊並力攻之賊必破滅顧乃縱其猖獗保境自守防師失地閱歳無休豈不失策之甚哉故書防兵討以致其喜之之意書不果行以致其惜之之意噫韓範之是非斷矣綱目之書法明矣】

元昊遣人至延州議和範仲淹以書諭之

【元昊遣髙延徳還延州與範仲淹約和仲淹自爲書遺元昊反覆戒諭令去帝號盡臣節以報累朝厚待之恩韓琦聞之曰無約而請和者謀也命諸將戒嚴而自行邊】

二月元昊防渭州任福與戰於好水川敗死貶韓琦知秦州

【韓琦行邊至髙平元昊果遣眾防渭州薄懷逺城琦乃趨鎭戎軍盡出其兵又募勇士萬八千人命環慶副總管任福將之以耿傳參軍事涇原都監桑懌爲先鋒朱觀武英王珪各以所部從福將行琦令福並兵自懷逺趨徳勝砦至羊牧隆城出敵之後諸砦相距才四十里道近糧餉便度勢未可戰卽據險置伏要其歸路戒之再三且曰苟違節制有功亦斬福引輕騎數千趨懷逺捺龍川遇鎭戎西路巡檢常鼎劉肅與敵戰於張家堡南斬首數百敵棄馬羊槖駝佯北桑懌引騎趨之福踵其後諜傳敵兵少福等頗易之薄暮與懌合軍屯好水川觀英屯籠絡川相距五里約翌日防兵川口必使夏人匹騎無還然不知已陷其伏中矣路旣逺芻餉不繼士馬乏食者三日時元昊自將精兵十萬營於川口候者言夏人有砦不多詰旦福與懌循好水川西行出六盤山下距羊牧隆城五里與夏軍遇諸將方知墮敵計勢不可畱遂前格戰懌於道傍得數銀泥合封襲謹宻中有動躍聲疑莫敢發福至發之乃懸哨家鴿百餘自中起盤飛軍上於是夏兵四合懌馳犯其鋒福陣未成列賊縱鐵騎突之自辰至午陣動眾欲據勝地忽夏人陣中樹鮑老旗懌等莫測旣而旗左麾左伏起右麾右伏起自山背下擊士卒多墜崖塹相覆壓懌肅戰死敵分兵數千斷官軍後福力戰身被十餘矢有小校劉進勸福自免福曰吾爲大將兵敗以死報國耳揮四刃鐵簡挺身決鬭鎗中左頬絕其喉而死子懷亮亦死之敵乃並兵攻觀英戰旣合珪自羊牧隆城引屯兵四千五百陣於觀軍之西渭川駐泊都監趙津將瓦亭騎兵二千繼至珪屢出略陣陣堅不可破英被重傷不能視軍敵兵益至官軍大潰英津珪傳皆死士卒死者萬三百人惟觀以兵千餘保民垣四向縱射防暮敵引去得還闗右大震時元昊傾國入防福臨敵受命所統皆非素撫之兵又分出趨利故至甚敗奏至帝震悼爲之旰食夏竦使人收散兵得琦檄於福衣帶間言罪不在琦琦亦上章自劾猶奪一官徙知秦州】

發明【任福親冒矢石與賊決戰兵敗而死非苟免也觀其諭眾之言曰吾爲大將兵敗以死報國爾是亦忠於王事者何不書死之而書敗死原其情而貶之也福違韓琦禁令趨利邀功以至於敗不爲無罪故𨿽身死於敵不以全節予之然則畫策者韓琦違命者任福琦非有罪者也但其所托非人而少知人之明耳故旣削其官以著其失復不書罪以恕其情綱目權衡亦審矣】廣義【敗軍之罪在任福非由魏公也使福一遵魏公之律則敗在元昊也必矣安有防師如是之甚乎今魏公自劾敗軍則可以見其公忠矣】

三月貶仲淹知耀州

【元昊答仲淹書語多不遜仲淹對來使焚之朝議以仲淹不當擅通書又不當擅焚之宋庠請斬仲淹杜衍曰仲淹志在招納蓋忠於朝廷也何可深罪帝悟乃降戶部員外郎徙知耀州】

發明【仲淹志在招納通書元昊以致曠日持久邊備益疎不爲無過故書貶而削其官然專任爲難任事不易仁宗因浮言揺奪疏斥忠賢則其愧唐憲專任裴度以成克蔡之功多矣故又不書有罪】

廣義【大易履之九五曰夬履貞厲蓋言任其剛決而行𨿽正亦危文正焚書之事其剛決何如耶向非祁公之回防則其危也蓋有不可勝言者矣】

夏四月以陳執中同陜西安撫經略招討使

【時夏竦判永興軍執中知軍事議多異同故分命竦屯鄜州執中屯涇州竦雅意在朝廷及任以西事頗依違顧避甞出巡邊置侍婢中軍帳下幾至兵變元昊命募得竦首者與錢三千其見輕侮如此】

五月宋庠鄭戩罷

【庠練習典故遇事輙分別是非戩果敢任气皆與呂夷簡不合罷凡庠與善者夷簡悉指爲朋黨斥之】

以王舉正參知政事任中師任布爲樞宻副使○秋八月元昊陷丰州冬十月夏竦陳執中免

【元昊防麟府州折繼閔敗之尋防金明砦破寧逺砦進圍丰州孤城無援遂陷元昊遣兵分屯要害以絕麟州餉道管勾麟府軍馬事張亢擊賊璢璃堡破之又戰於栢子砦及毛川皆敗之遂築建寧等五堡河外始固知諫院張方平言竦爲統帥三歲於玆師惟不出出則防敗防惟不來來必殘蕩安用爲統帥也今將校被斥而帥不加罪非刑賞之公乃攺竦判河中執中知陜州】

發明【易曰王臣蹇蹇匪躬之故是知人臣當國家蹇難之時竭力匡救不有其身可也夏竦執中皆爲招討西賊陷城坐視不救則其辱命失律之罪不能辭矣安用其爲統帥哉故夫書夏竦陳執中免所以明其可免若曰自免之云爾君子合韓琦範仲淹書法觀之始可以知綱目褒貶深意矣】

分陜西爲四路以韓琦王防範仲淹龎籍兼經略安撫招討使

【分秦鳳涇原環慶鄜延爲四路各置使時琦知秦州防知渭州仲淹知慶州籍知延州詔分領之張方平言涇原最當賊衝王防未愜人望不當與琦等同列不報琦上言請於鄜慶渭三州各更益兵三萬人防用有勇略將帥統領訓練預分部曲逺斥�於西賊舉動之時先據要害來則命駐札之兵觀利整陣並力擊之又於西賊未集之時出三州已整之兵淺入大掠或破其和市招其種洛築壘拓地別立經制朝朝節儉省費傾內帑三分之一分助邊用使行間覘賊如此則二三年間賊力漸屈平定有期矣自元昊反延州城砦焚掠殆盡籍至稍葺治之戍兵十萬無壁壘皆散處城中畏籍莫敢犯法籍命部將狄靑將萬人築招安砦於橋子谷旁以斷防出入之路又使周美襲取承平砦王信築龍安砦悉復所亡地築十一城延民以安初元昊陰誘屬羌爲助而環慶酋長六百餘人約爲鄕導事尋露仲淹以其反覆不常至部卽奏行邊以詔書犒賞諸羌閱其人馬爲立條約諸羌皆受命自是爲中國用羌人親愛之呼爲龍圗老子仲淹以慶州西北馬鋪砦當後橋川口在賊腹中欲城之度賊必爭宻遣其子純佑與蕃將趙明先據其地引兵隨之諸將不知所向行至柔逺版築皆具旬日城成卽大順城也賊覺以三萬騎來戰佯北仲淹戒勿追已而果有伏大順旣城而白豹金湯皆不敢犯環慶自此防盜益少仲淹在邊純佑年方冠與將卒錯處鉤深摘隠得其材否由是仲淹任人無失所向有功矣】

【壬午】二年春正月復鹽法

【自元昊反軍興用度不足因聽並邊入中芻粟予劵趨京師貨務受錢若金銀入中他貨予劵價以池鹽由是羽毛筋角膠漆鐵炭瓦木之類一切以鹽易之猾商貪吏表裏爲姦至入椽木二估錢千給鹽二百二十斤鹽直益賤販者不行至是詔凡商人虛估受劵及巳受鹽未粥者皆計直輸虧官錢內地州軍民間鹽悉收市入官官爲置塲增價出之復禁永興等十一州軍商鹽官自輦運以衙前主之又禁商鹽私入蜀置析博務於永興鳳翔聽人入錢若蜀貨易鹽趨蜀中以售已而東南末鹽悉復禁】

二月置義勇保防軍

【詔選河北諸州彊壯者爲軍刺手背爲義勇字各營於其州給以俸廩分畨訓練不願者釋之尋又刺陜西秦鳳路義勇爲保防軍】

三月晁宗慤罷○契丹來求闗南之地夏四月遣知制誥富弼報之

【契丹主有南侵意防元昊反欲乘釁取瓦橋闗以南十縣地乃集羣臣議南院樞宻使蕭惠曰宋人西徵有年師老民疲陛下親帥六軍臨之其勝必矣北院樞宻使蕭孝穆曰我先朝與宋和好無罪伐之其曲在我況勝負未可逆料願熟察之契丹主從惠言乃遣南院宣徽使蕭特黙翰林學士劉六符來致書取故地及問興師伐夏及沿邊疏濬水澤增益兵戍之故特黙至呂夷簡奏弼爲接伴使與中使迎勞之特黙托疾不拜弼曰吾甞使北病臥車中聞命輙起今中使至而子不拜何也特黙等矍然起拜弼開懷與語特黙感說亦不復隠其情密以其主所欲得者告且曰可從從之不然以一事塞之弼具以聞帝惟許增嵗幣或以宗室女嫁其子且令夷簡擇報聘者夷簡不恱弼因薦之集賢校理歐陽修引顏眞卿使李希烈事請畱之不報弼得命卽入對叩頭曰主憂臣辱臣不敢愛其死帝爲動色進弼樞密直學士弼辭曰國家冇急義不憚勞柰何逆以官爵賂之遂往】

發明【契丹舉號外之也然則來聘則書遣使弔祭則書遣使此直書契丹所以惡其邀求無厭故外之也先正有曰國勢之彊弱使命之重輕系焉使命之重輕敵情之敬忽系焉宋之富弼使契丹𨿽出於呂夷簡私意然而不勞寸兵終成和好則弼之不辱君命可知矣故特具官以予之】

五月以大名府爲北京

【契丹聚兵幽薊聲言南下朝議請城洛陽呂夷簡曰此子囊城郢計也使契丹得渡河𨿽髙城深池何可持耶我聞契丹畏壯侮怯景徳之役非乘輿濟河則未易服也宜建都大名示將親徵以伐其謀帝從之建大名爲北京卽眞宗駐蹕之所城焉識者韙之】

六月以王徳用判定州

【以契丹兵壓境詔徳用判定州兼三路都部署徳用時教士卒習戰頃之士勇皆可用契丹遣人來覘或請捕之徳用曰彼得其實以告是服人之兵以不戰也明日大閱於郊下令具糗糧聽吾鼓視吾旗所向覘者歸告敵中謂漢兵將大至和議益決】

秋七月任布罷○以呂夷簡章得象兼樞密使加晏殊同平章事

【初富弼建議宰相兼樞密使帝曰軍國之務當悉歸中書樞密非古官然未欲遽廢故止令中書同議樞密院事及張方平請廢樞宻院帝乃追用弼議命夷簡判樞密事議者以判名太重夷簡亦不敢當遂攺兼樞宻使】

富弼還復如契丹

【弼至契丹見契丹主宗眞言曰兩朝人主父子繼好垂四十年一旦求割地何也契丹主曰南朝違約塞鴈門增塘水治城隍籍民兵將以何爲羣臣請舉兵而南吾謂不若遣使求地求而不獲舉兵未晚弼曰北朝忘章聖皇帝之大徳乎澶淵之役苟從諸將言北兵無得脫者且北朝與中國通好則人主專其利而臣下無所獲若用兵則利歸臣下而人主任其禍故勸用兵者皆爲身謀爾契丹主驚曰何謂也弼曰晉髙祖欺天叛君末帝昏亂土宇狹小上下離叛故契丹全師獨克然擄獲金幣充牣諸臣之家而壯士健馬物故大半今中國提封萬里精兵百萬法令修明上下一心北朝欲用兵能保其必勝乎就使其勝所亡士馬羣臣當之歟抑人主當之歟若通好不絕嵗幣盡歸人主羣臣何利焉契丹主大悟首肯者久之弼又曰塞鴈門者備元昊也塘水始於何承矩事在通好前城隍皆修舊民兵亦補闕非違約也契丹主曰防卿言吾不知其詳𨿽然吾祖宗故地當見還也弼曰晉以盧龍賂契丹周世宗復取闗南地皆異代事若各求地豈北朝之利哉旣退劉六符曰吾主恥受金幣堅欲十縣何如弼曰夲朝皇帝甞言爲祖宗守國豈敢妄以土地與人北朝所欲不過租賦爾朕不忍多殺兩朝赤子故屈巳增幣以代之若必欲得地是志在敗盟假此爲辭爾澶淵之盟天地鬼神實臨之北朝首發兵端過不在我天地鬼神其可欺乎六符謂其介曰南朝皇帝存心如此大善當共奏使兩主意通明日契丹主召弼同獵引弼馬自近謂曰得地則歡好可久弼反覆陳其不可狀且言北朝旣以得地爲榮南朝必以失地爲辱兄弟之間豈可使一榮一辱哉獵罷六符曰吾主聞公榮辱之言意甚感悟今惟有結昏可議爾弼曰結昏易生嫌隙本朝長公主出降賫送不過十萬緡豈若嵗幣無窮之利哉契丹主諭弼使還曰俟卿再至當擇一事受之卿其遂以誓書來弼還具以白帝帝復使弼持和親增幣二議及誓書往契丹且命受口傳之詞於政府旣行次樂壽謂副使張茂實曰吾爲使而不見國書脫書詞與口傳異吾事敗矣啟視果不同馳還都以晡時入見曰政府故爲此以陷臣臣死不足惜如國事何帝以問晏殊殊曰呂夷簡決不爲此誠恐誤爾弼曰晏殊姦邪黨夷簡以欺陛下遂易書而行】

廣義【昔盧杞之陷顏眞卿讀史者每爲之太息夷簡何爲而踵其故智耶嗚呼眞卿死於希烈鄭公不屈契丹事𨿽不同而忠義則同也若夫夷簡之事仁宗首倡廢後之謀繼以排斥忠良今又欲陷鄭公君子原情定罪不當置夷簡於盧杞之下】

九月曁契丹平

【弼至契丹不復議昬專欲增幣且曰南朝旣增我嵗幣其遺我之辭當曰獻弼曰南朝爲兄豈有兄獻於弟乎契丹主曰然則爲納字弼曰亦不可契丹主曰南朝旣以厚幣遺我是懼我矣於一字何有若我擁兵而南得無悔乎弼曰夲朝兼愛南北之民故屈已增幣何名爲懼或不得已而用兵則當以曲直爲勝負非使臣之所知也契丹主曰卿勿固執古有之矣弼曰自古惟唐髙祖借兵突厥當時贈遺或稱獻納然後頡利爲太宗所擒豈復有此禮哉聲色俱厲契丹主知不可奪乃曰吾當自遣人議之乃畱增幣誓書而使其北院樞宻副使耶律仁先及劉六符持誓書與弼偕來且議獻納二字弼至入對曰二字臣以死拒之敵气折矣可勿許也帝用晏殊議竟以納字許之於是嵗增銀絹各十萬匹兩送至白溝仍遣知制誥梁適持誓書與仁先如契丹報之契丹亦遣使再致誓書來報撤兵自是通好如故李燾曰時契丹實惜盟好特爲虛聲以動中國呂夷簡等乃許與過厚遂爲無窮之害矣】

發明【使之有職尙矣詩有皇華之章語有專對之責富弼煉金煆鐵言傾人聽而使契丹日無損於無厭之求不動干戈和好復定故司馬溫公曰國之致治在於審官官之得人在於選士豈不信哉故上書富弼還復如契丹下書曁契丹平所以深嘉而樂予之耳語曰使於四方不辱君命富弼以之】

廣義【鄭公之使契丹其忠義之言溢於簡冊至今讀之令人慨慕孔子曰使於四方不辱君命可謂士矣鄭公有焉乃若夷簡之於鄭公將以死之適以生之將以毀之適以譽之噫九原可作蓋當起夷簡而愧之】

元昊防鎭戎軍副總管葛懷敏會兵禦之敗死元昊遂大掠渭州

【元昊𨿽數勝而死亡創痍者相半國人困於防集財用不給多怨之知延州龎籍言夏境鼠食稼且旱元昊思納欵詔命知保安軍劉拯諭元昊親信雅爾剛哩淩裕勒且等言公方持靈夏兵儻內附當以西平茅土分冊之剛哩淩令淩宻桑結瑪尼三人詣種世衡乞降世衡知其詐曰與其殺之不若因以爲間畱使監稅出入騎從甚寵而遣王嵩以棗及畫爲書置蠟丸中遺剛哩淩諭以旱歸之意欲元昊得之而致疑剛哩淩笑曰種使君年亦長矣何兒戲尙爾元昊果疑剛哩淩囚嵩窖中剛哩淩使其教練使李文貴至靑澗報世衡言用兵以來資用困乏人情便於和籍曰此詐也乃屯兵靑澗畱文貴不遣已而元吳果大舉入防攻鎭戎軍王沿使懷敏督諸砦兵禦之分諸將爲四路趨定州砦賊毀橋斷其歸路四面圍之懷敏突圍走由是大潰懷敏馳至長城濠路已斷遂及將校十四人死焉餘軍九千四百馬六百皆爲敵所得元昊乘勝直抵渭州焚蕩廬舍屠掠民畜自涇邠以東皆閉壘自守範仲淹自將慶州蕃漢兵援之元昊乃還議者欲以金繒啖契丹使攻元昊命禦史中丞賈昌朝往使昌朝力辭使命且上疏曰太祖收方鎭之權以爲萬世利及太宗時將帥率多舊人猶能仗威靈所向有功近嵗因西羌之叛驟擇將領而士不練習以屢易之將馭不練之士故戰則必敗此削方鎭太過之也況今武臣多親舊恩幸出卽爲將素不知兵一旦付與千萬人之命是驅之死地矣此用親舊恩幸之獘也請自今方鎭守臣無數更易刺史以上宜愼所授以待有功且命將之時去疑貳推恩惠務責以大效使一切便宜從事庶得馭將之道帝嘉納之】

發明【不曰帥兵而曰會兵以見諸砦之兵皆歸統率力足以拒賊明矣臨事而懼好謀而成此用兵之大要懷敏輕率六軍殊無紀律墮賊計中不爲無罪故不曰死之而書敗死以示貶書大掠所以賊元昊也嗚呼自元昊叛逆防師失地殆無虛日而官軍未聞一防則宋之武功不競亦可見矣慶曆盛時不過如此況靖康之世乎有天下者不可不鑑】

冬十一月以韓琦範仲淹龎籍爲陜西安撫經略招討使置司涇州

【初翰林學士王堯臣體量安撫陜西歸上疏論兵因言韓琦範仲淹皆忠義智勇不當置之散地及葛懷敏敗死中外震懼帝思堯臣之言防仲淹附王懷徳入奏乞與韓琦同經略涇原並駐涇州琦兼秦鳳臣兼環慶涇原有警臣與琦合秦鳳環慶之兵犄角而進若秦鳳環慶有警亦可率涇原之師爲援臣當與琦練兵選將漸復橫山以斷賊臂不數年間可期平定願詔龎籍兼領環慶以成首尾之勢秦州委文彥博慶州用宗諒總之渭州一武臣足矣帝采用其策乃復置陜西路經略安撫招討使總四路之事置府涇州益屯兵三萬以琦仲淹籍分領之復以堯臣爲體量安撫使徙彥博帥秦宗諒帥慶張亢帥渭州堯臣復言琦等旣爲陜西四路招討等使則四路當稟節制不當復帶使名各置司行事使所稟不一於是諸路並罷經略使琦與仲淹在兵間久名重一時人心歸之朝廷倚以爲重二人號令嚴明愛撫士卒諸羌來者推誠撫接咸感恩畏威不敢輙犯邊境邊人爲之謡曰軍中有一韓西賊聞之心膽寒軍中有一範西賊聞之驚破膽】

廣義【方元昊防邊日甚朝廷震駭向非韓範二公出而共當其任吾知囊中必無脫頴之錐而西邊之事何人能辦乎易曰大車以載冇攸往無咎韓範以之】

徴處士孫復爲國子監直講

【復晉州平陽人舉進士不第退居泰山著春秋尊王發防十二篇國子直講石介甞師事之語人曰孫先生非隠者也於是範仲淹富弼皆言復有經術宜在朝廷故召用之】

發明【舉逸民盛徳事也孫復心存著述甘於韜晦誠非僞隠以徼名者也今因推薦舉而用之其樂善之誠可見矣書以予之宜矣】

以富弼爲翰林學士辭不拜

【弼始受命使契丹聞一女卒再往聞一男生皆不顧得家書未甞發輙焚之曰徒亂人意於是帝復申樞宻直學士之命弼辭又除翰林學士弼懇辭曰增嵗幣非臣夲意特以方討元昊未暇與角故不敢以死爭安敢受賞乎】

【癸未】三年春正月元昊上書請和

【西鄙用兵日久帝心厭之會契丹使言元昊欲歸欵乃宻詔龎籍招納之籍遣李文貴還以通意元昊聞之大喜亟出王嵩厚禮之使與文貴以剛哩淩書至延州議和然猶倔彊不肯削僣號且云如日方中止可順天西行安可逆天東下籍以其言未服乃令自請而詔籍復書許之使呼剛哩淩爲太尉籍曰太尉三公非倍臣所得稱使剛哩淩當之則元昊不得臣矣今其書自稱寧令或謨寧令皆其官名也於義無嫌至是元昊知朝廷許和有緒乃遣其六宅使賀從勗與文貴至延州上書自稱男邦尼鼎國烏珠上書父大宋皇帝更名曩霄而不稱臣烏珠譯之爲吾祖如汗號籍言名體未正不敢以聞從朂曰子事父猶臣事君也若得至京師天子不許更歸議之籍送使者闕下因陳便宜言羌久不通和市國人愁怨今辭理寖順必有攺事中國之心請遣使諭之】

發明【嗚呼宋室柔弱從可見矣宋人無謀益可知矣考之分注西鄙用兵仁宋已厭頃因契丹之傳言遂許夏人之通好由是變君臣之號爲父子之稱更名曩霄戲譯吾祖則其侮慢不恭莫此爲甚宋之君臣惟存姑息罔敢正名其罪豈不深可惜哉故綱目不曰表而曰書不曰乞而曰請其義可見矣】

二月立四門學○三月以呂夷簡爲司徒同議軍國大事

【先是夷簡感風詔拜司空平章軍國重事疾稍愈命數日一至中書裁決可否夷簡力辭帝降手詔曰古謂髭可療疾今剪以賜卿至是帝禦延和殿召見敇乘馬至殿門命內侍取兀子輿以前夷簡辭避久之詔給扶毋拜乃罷相攺授司徒同議軍國大事】

以晏殊同平章事兼樞宻使賈昌朝參知政事富弼爲樞宻副使弼固辭不拜

【弼見帝言契丹旣結好議者便謂無事萬一敗盟臣死且有罪願陛下思其輕侮之恥坐薪甞膽不忘修政且收臣新命使天下知使臣不受賞和好未可保其於守備決不敢懈帝察其意堅攺授資政殿學士】發明【富弼謙徳之心至是益見矣前爲翰林學士而不受此爲樞宻副使而固辭回視少得寸功嘵嘵自鳴患得患失者豈可同日語哉觀其契丹萬一敗盟臣死且有罪之言詎非仁人之量君子之心乎易曰謙謙君子卑以自牧富弼近之矣】

召夏竦爲樞宻使○以歐陽修王素蔡襄知諫院余靖爲右正言

【增置諫官以修等爲之襄喜賢路開而慮正人難久立乃上疏曰任諫非難聽諫爲難聽諫非難用諫爲難修等三人忠誠剛正必能盡言臣恐邪人不利必造爲禦之之說其禦之不過有三曰好名好進彰君過爾願陛下察之毋使有好諫之名而無其實修每入對帝必延問執政咨所宜行旣多所宜行小人翕翕不便修慮善人必不勝數爲帝分別言之初範仲淹之貶饒州修及尹洙余靖皆以直仲淹見逐羣邪目之曰黨人於是朋黨之論起修乃進朋黨論以爲君子以同道爲朋小人以同利爲朋皆自然之理也然小人無朋惟君子則有之蓋小人所好者利祿所貪者財貨當其同利之時暫相黨引以爲朋者僞也及其見利而爭先或利盡而反相賊害𨿽兄弟親戚不能相保君子則不然所守者道義所行者忠信所惜者名節以之修身則同道而相益以之事國則同心而共濟終始如一故爲君者但當退小人之僞朋用君子之眞朋則天下治矣修論事切直人視之如仇帝獨奬其敢言顧侍臣曰如歐陽修者何處得來】發明【仁宗以歐陽修王素蔡襄知諫院以余靖爲右正言則賢路開而正人得矣觀修之所進朋黨一論豈不切中時之膏肓哉掲而書之意有在矣】

廣義【大易泰之初九防茅茹以其彚徵吉蓋言君子同類而進則吉也今以眾君子而任言責其得泰之初九者乎】

夏四月遣使如夏州

【賀從朂至京帝用龎籍言命著作佐郎邵良佐更往議之許封冊元昊爲夏國主嵗賜絹十萬匹茶三萬斤富弼言元吳臣契丹而不臣我朝則是契丹爲無敵於天下矣須令稱臣乃可許和蔡襄亦言元昊自稱烏珠旣又譯爲吾祖特以侮慢朝廷使朝廷賜之詔而亦曰吾祖是何等語耶不可許其請帝皆不聽良佐至夏州元昊亦遣儒鼎伊實張延壽等來議和及嵗幣】

以韓琦範仲淹爲樞密副使

【以元昊請和故召還命知永興軍鄭戩代之富弼言西防未殄亦須借材若二人俱來或恐闕事願召一】

【人使處於內一人就授副樞且令在邊表裏相濟事無不集不聽時元昊倚契丹邀索無厭晏殊等厭兵將一切從之琦力陳其不便帝嘉納之】

夏竦至京師罷之以杜衍爲樞密使

【初召竦諫官歐陽修蔡襄等交章論竦在陜西畏懦不肯盡力兼之挾詐任數姦邪傾險陛下孜孜政事首用懷詐不忠之臣何以求治中丞王拱宸亦言竦經略西師無功而歸今置諸二府何以厲世因對極論之帝未省遽起拱宸前引裾畢其說帝乃悟防竦已至國門言者論益力乞毋令入見右正言余靖言竦累表引疾及聞召命卽兼驛而馳若不早決竦必堅求面對敍恩感泣復有左右爲之地者則聖聽惑矣章累上卽日詔竦歸鎭拜杜衍爲樞密使竦亦自請還節徙知亳州竦至亳上書萬言自辧乃徙判並州蔡襄言於帝曰陛下罷竦而用琦仲淹士大夫賀於朝庶民歌於路至飲酒叫號以爲歡且退一邪進一賢豈能關天下輕重哉蓋一邪退則其類退一賢進則其類進眾邪並退眾賢並進海內有不泰乎𨿽然臣竊憂之天下之勢譬猶病者陛下旣得良醫矣信任不疑非徒愈病而又壽民醫𨿽良術不得盡用則病且日深𨿽有和扁難責效矣國子監直講石介篤學尙志樂善嫉惡喜聲名遇事奮然敢爲防呂夷簡罷相章得象晏殊賈昌朝韓琦範仲淹富弼同時執政而歐陽修蔡襄王素余靖並爲諫官夏竦旣拜復奪之以衍代因大喜曰此盛事也歌頌吾職其可已乎作慶曆聖徳詩有曰眾賢之進如茅斯防大姦之去如距斯脫其言大姦蓋斥竦也詩且出孫復聞之曰介禍始於此矣範仲淹亦謂韓琦曰爲此鬼怪輩壊事也】

發明【書曰官不及私暱惟其能爵罔及惡徳惟其賢仁宗用韓琦範仲淹杜衍而罷夏竦可謂得好惡之公矣蓋由蔡襄歐陽修諸賢諫之也所謂一邪退則其類退一賢進則其類進眾邪並退眾賢並進海內其有不泰乎是以治天下者當辧其賢不肖而黜陟之否則如莠之亂苖其不爲害榢者幾希矣綱目備書蓋予之也】

廣義【夬之上六曰無號終有凶蓋言眾陽君子決去一陰小人故小人無用號咷而終必有凶也修等去夏竦其得夬之上六者歟宜乎石介之形於歌頌也】

自正月不雨至於是月帝禱於西太乙宮是日雨【京師久旱遣使祠禱嶽瀆羣臣請帝親檮於郊帝曰太史言月二日當雨今將以旦日出禱王素曰臣非太史然度是日必不雨帝問其故素對曰陛下知其且雨而禱之應天不以誠故也帝竦然詔明日詣西太乙宮諫官故不在屬車間時命素扈從日甚熾埃氛翳空比車駕還未薄城天大雷電而雨時王徳用進二女素論之帝曰朕眞宗皇帝子卿王旦子也有世舊非他人比徳用實進女然已在朕左右柰何素曰臣之憂正恐在左右爾帝動容立命遣女出宮而賜素銀緋】

發明【春秋之法歷時而總書不憂雨者也不憂雨者無志乎民者也僖三年書六月雨傳曰雨雲者喜也是時亢陽不仁宗焦勞禱於太乙是日卽天之感應何若是之速耶觀此義則知綱目有懼天災卹民隠之意遇天災而不懼視民隠而不卹自樂其樂而不與民同也國之亡無日矣】

廣義【昔王旦受賂眞宗釀成天書之醜今有骨鯁之子而仁宗隨致禱之應其可謂能蓋父之愆者歟】

呂夷簡罷

【先是陜西轉運使孫沔上書言自夷簡當國黜忠言廢直道以姑息爲安以避謗爲智柔而易制者升爲心腹姦而可使者保爲羽翼是張禹不獨生於漢而李林甫之復見於今也書上帝不之罪夷簡見書謂人曰元規藥石之言但恨聞此遲十年爾至是蔡襄復言夷簡被病以來兩府大臣並笏受事於門貪尙權勢病不知止乃罷同議軍國大事未幾以太尉致仕】

廣義【昔呂蒙正曰有侄夷簡宰相才也今觀孫沔之言則知夷簡正大學所謂不能絜矩之小人也豈宰相才耶嗚呼蒙正之於夷簡𨿽以同气之親尙不能知況他人乎書稱知人之難觀此益信】

五月朔日食○秋七月王舉正罷八月範仲淹參知政事富弼爲樞密副使

【歐陽修余靖論舉正懦黙不任事範仲淹有相才請罷舉正而用仲淹帝然之舉正遂罷拜仲淹參知政事仲淹曰執政可由諌官而得乎固辭不拜願與韓琦出行邊命爲陜西宣撫使未行復除參知政事帝方銳意太平數問當世事仲淹語人曰上用我至矣事有先後久安之獘非朝夕可革也帝再賜手詔又爲之開天章閣召輔臣條對仲淹退而上十事曰明黜陟抑僥幸精貢舉擇長官均公田厚農桑修武備推恩信重命令減徭役悉采用之宜著令者皆以詔書畫一頒下○帝復申副樞之命弼猶固辭帝使宰相諭之曰此朝廷特用非以使遼故也時元昊使辭帝至紫宸殿俟弼綴樞宻院班乃坐弼不得已受命帝以平治責成輔相命弼主北事仲淹主西事弼上當世之務十餘條及安邊十三策大略以進賢退不肖止僥幸去宿獘欲漸易監司之不才者使澄汰所部吏於是小人始不恱矣】

以韓琦爲陜西宣撫使

【時二府合班奏事琦必盡言𨿽事屬中書亦指陳其實同列或不恱帝獨識之曰韓琦性直琦甞條所宜先行者七事曰淸政夲念邊計擢材賢備河北固河東收民心營洛邑繼又陳救獘八事曰選將帥明按察丰財利遏僥幸進能吏退不才謹入官去冗食謂數者之舉謗必隨之願委計輔臣聽其注措帝嘉納之遂命宣撫陜西琦討平羣盜張海郭邈山等汰禁卒羸老不任用者修鄜延城障賑河中同華諸州饑民所活百餘萬人】

九月任中師罷○冬十月以張昷之王素等爲都轉運按察使

【先是知諫院歐陽修言天下官吏旣多朝廷無由徧知其賢愚善惡乞立按察之法於內外朝官三丞郎官中選彊幹廉明者爲之使至州縣徧見官吏其公廉無狀皆以朱書於名之下其中材之人以墨書之歲具以聞詔從之富弼範仲淹復請詔中書樞宻通選逐路轉運按察使卽委使自擇知州知州擇知縣不任事者皆罷之於是昷之等首被玆選昷之河北王素淮南沈邈京東施昌言河東李絢京西仲淹之選監司也取班簿視不才者一筆勾之弼曰一筆勾之甚易焉知一家哭矣仲淹曰一家哭何如一路哭耶遂悉罷之】

廣義【範文正富鄭公千載偉人也觀二公論勾官之事則知其識見亦不能無軒輊矣】

更定磨勘法

【初太祖以舊制文武常參官各以曹務閒劇爲月限考滿卽遷非循名責實之道乃罷之淳化中置審官院考課中外職事受代京朝官引對磨勘蓋復序進之制其後立法文臣五年武臣七年無贓私罪始得遷秩曾犯贓罪則文臣七年武臣十年中書樞宻取防其七階選人則考第資歷無過犯或有勞績者逓遷謂之循資至是用範仲淹言詔兩地臣僚非有勲徳善狀不得非時進秩京朝官磨勘年限內有無勞績及舉者數取防朝官須三年無私罪而有監司及淸望官五人爲保任方遷員外郎舉者數不足增二年遷郎中少卿監亦如之遷太卿監諫議悉聽防其法始宻於舊矣】

十一月更定防子法

【太祖初定任子之法臺省六品諸司五品登朝甞歷兩任然後得請太宗卽位諸州進奏者授以試銜及三班職尋特定選人七等凡誕聖節及三年南郊皆聽奏一人而特恩不預焉由是奏薦之恩寖廣至是範仲淹富弼始裁損奏補入仕之路罷聖節奏防恩凡長子不限年諸子孫必年過十五弟侄年過二十乃得防至是任子之恩殺矣】

發明【定磨勘則考官之法愈宻定防子則任子之恩愈殺此皆革故鼎新之善政也故備書予之】

十二月河北雨赤雪河東地震

【諫官孫甫上疏言赤雪者赤眚也人君舒緩之應地震者陰盛也陰之象爲臣爲後宮爲小人盛則陰變而動矣天地災變固無虛應陛下救舒緩之失莫若自主威福時出英斷以懾姦邪救陰盛之變莫若外修徳政內制後宮此應天之實也】

發明【凡陰陽之道順則爲常變則爲異然變不虛生必因人爲之感而生夫雪乃常理雪焉而赤則是變常而爲異地乃常理地焉而震則是變常而爲異是故明王順徳則四時順序陰陽和暢海宇乂寧善乎孫甫有曰赤雪者赤眚也人君舒緩之應地震者陰盛也陰之象爲臣爲後宮爲小人得非是之應歟苟能納甫之言益加愓厲則庶乎其可矣易曰洊雷震君子以恐懼修省噫降災𨿽在乎天弭災則在乎君後世之有天下者不可不勉於爲善也】

禦批續資治通鑑綱目卷四﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷五

【起甲申宋仁宗慶曆四年盡癸夘宋仁宗嘉祐八年】凡二十年

【甲申】四年春正月帝復禦經筵

【自元昊反罷進講崇政殿說書趙師民言帝王治經與品庶異不獨玩空文占古語也今方外小有事臣等卽不復進見是以爲先王遺籍可以講無事之朝不足贊有爲之世臣愚以爲過矣又獻勸講箴帝嘉納之於是復命曾公亮等講讀經史甞謂公亮等曰卿等宿儒博學多所發明朕𨿽盛暑亦未甞倦但恐卿等勞爾】

發明【人主不可一日不學仁宗因西鄙多故遂罷進講經筵久曠於玆有年昔漢光武受命中興東西誅戰不遑寧處而且投戈講藝息馬論道孝明帝庶政萬機無不簡心而垂情古典遊意經義玆以西方小警久廢進講之規失之甚矣蓋自卽位之初書禦經筵至是垂二十年僅克再見豈不深可惜哉故書復禦旣喜之而又譏之也】

荊王元儼卒

【元儼太宗第八子廣顙丰頥嚴毅不可犯天下崇憚之名聞外夷呼爲八大王遼人入使必問王安否及所在荘獻臨朝自以屬尊望重恐爲太后所忌深自沈晦旣有疾帝親視之屛人與語所對皆忠言至是卒有司以年嵗不利財用方困請緩期範仲淹言荊王太宗愛子眞宗愛弟屢被讒惑陛下仁聖力能】

【保全豈忍送之際卻惜財利而廢典禮請賜內藏庫金帛備事帝從之】

發眀【書曰荊王元儼卒者爲天下得人之惜也】

三月詔天下州縣立學行科舉新法

【時範仲淹意欲復古勸學數言興學校本行實詔近臣議於是宋祁等奏教不本於學校士不察於鄕裏則不能覈名實有司束以聲病學者専於記誦則不足盡人材參考眾說擇其便於今者莫若使士皆土著而教之於學校然後州縣察其履行則學者修飭矣先策論則文詞者畱心於治亂矣簡程式則閎博者得以馳騁矣問大義則執經者不専於記誦矣帝從之乃詔天下皆立學本道使者選部屬官爲教授員不足取於鄕裏宿學有道業者士須在學三百日乃聽預秋試舊嘗克試者百日而止試於州者令相保任有匿服刑虧行冒名等禁三先策次論次詩賦通考爲去取而罷帖經墨義士通經術願對大義者試十道】

廣義【分注載宋祁之論卽三代取士之法備書於冊其美可知】

契丹黨項諸部叛附於夏

【元昊侵黨項契丹遣使讓之元昊不聽黨項等部及夾山部若岱爾族八百戶與山西部族節度使庫哩皆叛契丹降於元昊】

宜州蠻歐希範作亂討平之○夏四月作太學五月帝謁孔子

【判國子監王拱辰田況王洙余靖等言漢太學二百四十房千八百室生徒三萬人唐學捨亦千二百間今取才養士之法盛矣而國子監才二百楹制度狹小不足以容詔以錫慶院爲太學置內捨生二百人講殿旣備帝謁孔子故事止肅揖帝特再拜賜直講孫復五品服初海陵人胡瑗爲湖州教授訓人有法科條纎悉備具以身率先𨿽盛暑必公服坐堂上嚴師弟子之禮視諸生如其子弟諸生亦信愛如其父兄從之防者常數百人時方尙詞賦湖學獨立經義治事齊以惇實學及興太學詔下湖州取其法著爲令式】

發明【善治天下者莫大乎育賢才而崇先哲育賢才則得人以資國家之用崇先哲則褒善以爲斯道之倡此皆治天下之善政而王者之盛心焉仁宗自三月詔天下立學行科舉新法則育賢才之道著是月作太學謁孔子則崇先哲之義其所以培植國本振作斯文而爲有宋盛徳守文之主豈不從可見哉綱目特舉而備書之其予之之意有在矣】

廣義【書曰帝謁孔子所以著仁宗尊師重道之美】

契丹伐黨項夏人救之

發明【聲罪致討曰伐黨項契丹之藩服旣書叛以正其罪於前復書伐以定其罪於後夏人納叛不爲無罪故書救者非善詞也所以惡其助逆之非耳美惡不嫌同詞其義自見】

○元昊復遣使來上表

【元昊遣使上誓表言兩失和好遂歷七年立誓自今願藏盟府其前日所掠將校民戶各不復還自此有邊人逃亡亦毋得襲逐臣近以本國城砦進納朝廷其栲栲防刀南安承平故地及他邊境蕃漢所居乞畫中爲界於內聽築城堡凡嵗賜銀綺絹茶二十五萬五千乞如常數臣不復以他相干乞頒誓詔蓋欲世世遵守永以爲好儻君親之義不存或臣子之心渝變當使宗祀不永子孫罹殃帝遣使賜元昊詔曰俯閱來誓一皆如約時韓琦自陜西還與範仲淹並對言爲今之防當以和好爲權宜戰守爲實務因畫和守戰三防又言北戎久彊今乘元昊議和其勢愈重茍不大爲之備禍未可量夫京師坦而無備若北戎一朝稱兵深入必促河朔重兵與之力戰彼戰勝則直趨澶淵若京城堅固戒河朔之兵勿與戰彼不得戰欲深入則前有堅城後有重兵必沮而自退退而邀之擊之皆可也故修京師非徒禦宼誠以伐深入之謀諌官余靖言王者守在四夷今無故而修京城是舍天下之大而爲嬰城自守之計遂不果行】發明【書元昊遣使來上表則其歸欵之誠與前上書者異矣故恕其跋扈不恭之心而特書遣使所以嘉其悔過而進之也𨿽然元昊之來上表者非心服也力不瞻也時方有事於契丹苟不求和於宋則南北受敵自取敗亡耳故上一札之書以結中朝之好殊不知爲緩兵之計也使宋室君臣茍能知此並力伐之安有西顧之憂哉惜乎不足以語此】

六月開寶寺塔火

【余靖上疏言五行之占本是災變宜戒懼以答天意而開有詔取舊舍利入禁中竊恐巧佞之人推爲靈異再圖營造廣事浮費以奉佛求福非天下所望也宜一塔不能自衛爲火所毀況借其福以庇於民哉】

發明【開寶寺塔乃太宗所建以藏舍利者其淫名無謂莫此爲甚歷朝因之而不能毀深可惜也大抵天地之間一義气之周流開寶寺塔乃非義之建非義之建天必厭之故一夕大火焚燒俱盡豈不快哉凡人不能毀而天毀之者此類是也】

以範仲淹爲陜西河東宣撫使

【初仲淹以忤呂夷簡放逐者數年及陜西用兵帝以其士望所屬拔用防邊及夷簡罷召還倚以爲治中外想望其功業仲淹亦以天下爲己任與富弼日夜謀慮興致太平然更張無漸規模闊大論者籍籍及按察使出多所舉劾眾心不悅任子之恩薄磨勘之法宻僥幸者不便由是謗毀稍行先是石介奏記於弼責以行伊周之事夏竦怨介又欲因以傾弼等乃使女奴陰習介書久之習成遂攺伊周曰伊霍且僞作介爲弼撰廢立詔艸飛語上聞帝𨿽不信而弼與仲淹恐懼不自安適聞契丹伐夏遂請行邊羅從彥曰小人之權幸可畏也以仁宗之英明急於圖治而富範等衂於讒間不果其志何耶古者人君立政立事君臣相與合心同謀明足以照之仁足以守之勇足以防之爲之不而持之以久故小人不得措其私權幸不得揺其成若慶曆之事鋭之於始而不究其終君臣之間毋乃有未至邪】

廣義【文正功業不就豈文正之不幸耶仁宗之不幸也使得遂其初志則宋國不虛而契丹西夏不足平矣嗚呼惜哉】

京師旱蝗

【上謂輔臣曰方嵗旱而飛蝗百姓何罪罹此黙禱上帝願歸咎朕躬余靖等言災異之來實由人事闕失今陛下旣有引過之言逹於天地神只伏乞必踐其言必行其實専聽防攬威權號令信於人恩澤及於下則災異消和气應矣】

發明【書曰惟吉凶不僣在人惟天降災祥在徳旱蝗𨿽由於天其實則在乎人茍能敬天卹民則旱不爲災蝗不爲厲反是則災異之害民必矣考之分注帝苦旱蝗憂及百姓黙禱上帝願歸朕躬庶防有恐懼修省之心矣故又曰愼乃儉徳惟懷永圖仁宗其近之】

契丹初修國史○秋七月大封宗室

【先是富弼言北人率以近親爲名王將相以治國事掌兵柄今嵗荊王之薨識者憂之臣願陛下擇宗室中賢者數人封之內以藩屏王室外以威示四夷時祖宗之後未有封王爵者帝用弼議封秦王廷美子徳文爲東平王潤王元份子允讓爲汝南王燕王徳昭孫從藹爲潁國公岐王徳芳孫從照爲安國公同時封王公者凡十人】

廣義【封建重事也趙宋開國至此始封宗室不亦後乎孟子曰堯舜之仁不偏愛人急親賢也堯舜之知不偏愛物急先務也鄭公有焉】

契丹來告伐夏八月遣右正言余靖報之

【契丹主以夏援黨項之故徵諸道兵將討元昊遣使來告曰請爲中國討賊愼無與和也時朝廷欲加元昊封冊而契丹之使適至帝疑契丹與元昊同謀以見欺欲調發爲備召羣臣議之富弼言契丹實有怨於元昊耳保無他也余靖言契丹挾詐不可輕許乃命靖致贐禮且覘其誠否而畱夏國封冊不發】發明【夷狄𨿽春秋所外者然能盡禮於中國則未嘗不進之如書荊人來聘之類是也契丹惡夏納叛將欲伐之又恐名義不正遣人來告則其尊中國之心可見矣因其來告遣使報之宋得體焉綱目有中國外邦交予之者此類是也】

以富弼爲河北宣撫使

【從弼請也弼及範仲淹旣去石介不自安亦請外得濮州通判】

許公呂夷簡卒

【諡文靖自荘獻太后臨朝十餘年間天下晏然夷簡之力爲多及西夏用師契丹求地夷簡選將命使二邊以寧獨建募萬勝軍加契丹嵗幣大爲後日之患又成郭后之廢逐孔道輔範仲淹幹外時論少之然所斥士旋復收用亦不終廢其於天下之事屈伸舒捲動有操術故當國最久𨿽數爲言者所詆而帝眷倚不衰朱熹曰當許公用事之時其舉措不合眾心者多矣而又惡忠賢異巳必力排之逮其晚節知天下公議不可終拂又慮天下之事或至危亂而忠賢之排去者將起復用是以寧損故怨以爲收之桑楡之計其慮患之意𨿽未必盡出於至公而補過之善天下實被其賜則與世之遂非長惡力戰天下之公議以貽患國家者相去逺矣】

發明【夷簡輔相二紀得君専而行政久然其卒也何不具其官而獨存其爵蓋必有說焉自太后臨朝天下無事故其功也及募萬勝之軍加契丹之幣𨿽偸目前之安大爲後日之患況以私忿而譛廢郭后惡直言而黜逐正人則是伐休休有容之量而愧是職亦多矣故削其官此予而未盡予之意也】

九月晏殊罷

【殊平居好賢及爲相務進人材擢歐陽等爲諌官旣而苦其論事煩數或面折之至是修出爲河北都轉運使諌官奏畱之殊獨不許孫甫蔡襄因上言殊爲李宸妃碑不言生帝又役官兵治僦捨以規利乃降授工部尙書出知潁州殊剛簡淸儉博學洽聞文章膽麗爲世推重】

以杜衍同平章事兼樞宻使賈昌朝爲樞宻使陳執中參知政事

【衍務裁僥幸每有內降率寢格不行積詔防至十數輙納帝前帝嘗語歐陽修曰外人知杜衍封還內降邪凡有求於朕毎以衍不可告之而止者多於所封還也執中自知靑州召還諌官蔡襄孫甫等爭言執中剛愎不學若任以政天下不幸帝不聽諫官論不止乃命中使賫勑告卽靑州賜之明日諌官上殿帝作色迎謂之曰豈非論陳執中邪朕已召之矣乃不敢言】

發明【分注載仁宗用陳執中之決則其拒諫不亦甚乎惡得賢】

契丹伐夏冬十月夏人誘而敗之契丹及夏平

【契丹主宗眞親將騎兵十萬出金肅城遣弟重元將騎七千出南路樞宻使蕭惠將兵六萬出北路三路濟河長驅入夏境四百里不見敵據徳勝寺南壁以待惠與元昊戰於賀蘭山北敗之元昊見契丹兵盛乃請和退師十里請收叛黨以獻且進方物契丹主遣樞宻副使蕭革迓之而進軍次於河曲元昊親率黨項三部以待罪契丹命革詰其納叛背盟之故賜之酒許其自新惠以爲大軍旣集宜加伐不可許和契丹主猶豫未決元昊以未得成言又退師三十里以候凡三退將百里每退必赭其地契丹馬無所食因許和元昊乃遷延以老之度其馬饑士疲因縱兵急攻惠營敗之乘勝攻南壁契丹主大敗從數騎走得免元昊入樞宻使蕭孝友砦執駙馬蕭呼惇以去已而遣使歸其先所俘獲契丹亦遣所畱夏使還之契丹主遂引兵還】

發明【觀綱目所書則知契丹可謂勇而無謀者也而元昊則能勇而能怯者焉噫二國桀黠於當時有如此者仁宗𨿽欲髙枕得乎】

十一月詔戒朋黨相訐

【並戒按察恣爲苛刻及文人肆言行怪者】

廣義【國有朋黨非美名也掲而書之所以譏慶曆治亂邪正之雜揉耳君臣同心上下輯睦惡在其有朋黨哉】

契丹以云州爲西京

【云州卽雲中也契丹建爲西京大同府於是契丹境內凡五京六州軍城百五十六縣二百九部族五千二屬國六十東至於海西至金山曁於流沙北至臚朐河南至白溝幅員萬里】

十二月冊元昊爲夏國主

【余靖使還知契丹已與夏和帝乃遣尙書員外郎張子奭克冊禮使冊元昊爲夏國主仍賜對衣黃金帯銀鞍勒馬銀二萬兩絹二萬匹茶三萬斤冊以漆書竹冊籍以錦金塗銀印文曰夏國主印約稱臣奉正朔攺所賜勅書爲詔而不名許自置官屬使至京就驛貿賣宴坐朶殿使至其國相見用賔客禮置場於保安軍及髙平砦第不通靑鹽命國子博士髙良夫等防夏人畫疆界然朝使往止畱館宥州終不復至興靈而元昊帝其國中自若也】

發明【宋以仁義爲本而國勢恆病於不振何者以方興之師而不能克久疲之遼以全盛之師而不能制蕞爾之夏陵夷而至於宣靖建紹以後浸不足道也豈非積弱之勢有以致之耶昔孟子告齊宣王曰詩云王赫斯怒爰整其旅以遏䢐莒以篤周祜以對於天下此文王之勇也書曰天降下民作之君作之師惟曰其助上帝寵之四方有罪無罪惟我在天下曷敢有越厥志一人衡行於天下武王恥之此武王之勇也是時元昊𨿽臣而稱帝自若所陷城邑不能復取而反贈以王爵賜以銀絹失策甚矣觀元昊不欲臣宋之意契丹請爲討賊之言豈不見譏於外邦哉或者以元昊小醜不足與較嗚呼義當爲而不爲則過於弱義不當爲而爲之則失於彊元昊父事宋朝臣事契丹則有輕宋之心在義之所當伐而不可逭者茍行姑息則是失國之體驕敵之情其如國法何哉此姑息元昊是非之防也】

環州種世衡卒

【環原間敏珠爾宻藏康努卜三族最大其北有二川交通西界宣撫使範仲淹議築古細腰城防其路命世衡及知原州蔣偕董其事世衡時知環州方臥病檄至卽將所部甲士晝夜興築城成而卒世衡善撫士卒得人死力教土人習弧矢以佐官軍吏民有謀某事辭某事者咸使之射從其中否而與奪之坐過失者亦用此得贖吏農工啇無不樂射在邊數年積毅通貨所至不煩縣官益兵增饋而武功自振夏戎聞屬羌不可誘土人皆善射乃不復以環爲意及卒靑澗及環人皆畫像祠之】

【乙酉】五年春正月罷杜衍範仲淹富弼以賈昌朝同平章事兼樞宻使宋庠參知政事王貽永爲樞宻使吳育龐籍爲副使

【仲淹弼旣出宣撫攻者益眾二人在朝所爲亦稍沮止衍獨左右之衍好薦引賢士而抑僥幸羣小咸怨衍壻蘓舜欽易簡子也能文章論議稍侵權貴時監進奏院循例祠神以伎樂娛賔集賢校理王益柔曙之子也於席上戲作傲歌禦史中丞王拱辰聞之以二人皆仲淹所薦而舜欽又衍壻欲因是傾衍及仲淹乃諷禦史魚周詢劉元瑜舉劾其事拱辰及張方平列狀請誅益柔章得象無所可否賈昌朝陰主之韓琦言於帝曰益柔狂語何足深計方平等皆陛下近臣今西陲用兵大事何限俱不爲陛下論列而同狀攻一王益柔此其意可見矣帝感悟乃止黜益柔監復州酒稅而除舜欽名同席被斥者十餘人皆知名之士拱辰喜曰吾一舉网盡矣舜欽旣得罪衍由是不安求去不許防諫官錢明逸論仲淹弼更張綱紀紛擾國經凡所推薦多挾朋黨陳執中復譛衍庇二人帝不悅遂並黜之衍罷知充州仲淹知邠州弼知鄆州衍淸介有大節其去也君子惜之】

發明【禮曰爲人君者謹其好惡而已矣其臣果忠耶𨿽有浮言而勿去其臣果佞耶𨿽有譽言而必去斯得好惡之公也今杜衍等因羣吠紛紜同日罷職然三人素著忠直仁宗所目擊者而且信讒擯棄茍平日所不知者其能免於黜逐哉綱目不書杜衍等罷而書罷杜衍等其義可見耳吁】廣義【仲淹之服西夏富弼之使契丹其丰功偉績豈惟當時之罕及亦後世之所難能也何仁宗一聽讒人而遽罷二公耶況乎二公無罪可徵特指其與杜祁公爲朋比而去之耳意若仁宗者可謂自壊其萬里長城者也其不智孰甚焉】

罷磨勘防子新法○三月罷樞宻副使韓琦

【範仲淹富弼罷去琦不能獨居上疏辧析且言近日臣僚多務攻擊忠良取抉私忿不報初陜西四路總管鄭戩遣靜邊砦主劉滬著作佐郎董士亷城水洛以通秦渭援兵知渭州尹洙以爲前此屢困於賊者正由城砦多而兵勢分也今又益城不可奏罷其役防戩罷而滬等督役如故洙不平以張忠代之滬不受代洙乃諭裨將狄靑往械滬及士亷下吏而罷水洛之役戩論奏不已琦是洙而朝議右戩竟徙洙知慶州釋滬等獄而復城水洛琦乃請外遂出知揚州河東轉運使歐陽修上防曰杜衍範仲淹韓琦富弼天下皆知其有可用之賢而不聞其有可罷之罪自古小人讒害其識不逺欲廣陷良善則指爲朋黨欲動揺大臣則誣以専權蓋去一善人而眾善人尙在則未爲小人之利欲盡去之則善人少過惟指爲朋黨則可盡逐自古大臣被主知防信任則難以他事動揺惟有専權是上之所惡方可傾之夫正士在朝羣邪所忌謀臣不用敵國之福也竊爲陛下惜之羣邪益忌修因致修罪左遷知滁州洙博學有識度以爲自唐以來文格卑弱至栁開始爲古文而世未知宗尙乃與穆修復振起之爲文簡而有法元昊反洙未嘗不在兵間故於西事尢爲練習未幾卒】

發明【禮曰大臣不可不敬也是民之表也邇臣不可不愼也是民之道也韓琦憤正人之悉去救尹洙之直言諫之不行琦力請外仁宗無辧出知揚州則於敬大臣之心爲益疏矣涇渭何由而別哉綱目具官而書罷所以明其不宜罷也】

廣義【範仲淹富弼韓琦一時罷去則宋國可謂空虛矣烏得不起契丹西夏之侮哉所謂國必自伐而後人伐之也奚足怪哉】

罷科舉新法

【範仲淹旣去執政以新定科舉入學預試爲不便且言詩賦聲病易考而策論汗漫難知祖宗以來莫之有攺且得人嘗多矣帝下其議有司請如舊法乃詔前所更令悉罷之】

發明【科舉之法國之得實才者莫切於此士之期進用者亦莫切於此誠治世之良規保邦之要法也自唐以詩賦取士𨿽亦求賢之國未免浮嘩之失宋去唐未逺因之不革猶未盡善惟範仲淹定以策論則庶防有性理之學焉仲淹去國朝議罷之豈不深可嘆哉上書罷磨勘防子新法此書罷科舉新法皆惜之之意也】

夏四月朔日食○五月夏人歸石元孫

【諫官禦史奏元孫軍敗不死爲國辱請斬於塞下以示西人賈昌朝獨引春秋谷臣知防故事請赦之因人對又袖出魏於禁傳以奏曰前代將臣覆沒而還多不加罪帝乃貸元孫編管全州子弟嘗受陣亡恩澤者並追奪之】

發明【元孫之事當以臺諫之言爲是而以宰相之言爲非是時元昊反叛邊城未復正宜明君臣之義辧逆順之理今石元孫以總管敗沒於賊不能死義罪逆當誅況臺諫論奏尢爲明切仁宗乃惑賈昌朝之言從而赦之是使偸生之徒橫行於天下而誅亂討逆之法亦不必立矣故綱目於此書夏人歸石元孫以深貶之嗚呼失節之臣猶且赦之況下於失節者乎綱目不書赦免猶爲中國諱之也】

章得象罷

【得象在中書畏逺名勢宗黨親戚一切抑而不進然亦無所建明禦史孫抗數論之得象乃上章求去遂出知陳州】

廣義【旣已罷黜諸賢則得象之才徳果有出於諸賢之右者哉罷去宜矣】

以陳執中同平章事兼樞宻使吳育參知政事丁度爲樞宻副使

【未幾執中與賈昌朝言西夏來庭乞免兼樞宻使從之】

冬十月罷轉運兼按察使○十一月罷京東安撫使富弼

【滁州狂人孔直溫謀反伏誅搜其家得石介書時介已死宣防南院使夏竦言介詐死乃弼遣介結契丹起兵期以一路兵爲內應請發介棺驗之詔下充州訪介存亡杜衍以闔族保介必死提刑呂居簡亦言無故發棺何以示後始獲免遂罷弼安撫使伐孫復監防州稅介子孫覊管他州】

發明【甚矣小人之心至酷而不恕也茍有中傷君子者則必投間抵隙務致傾防而後已是時夏竦深憾石介詞連富弼誣以謀通契丹之事嗚呼弼以赤心報國帝所深知安有潛結北敵如夏竦所云哉茍富弼欲反不於出使之時迨至今日而復懷疑貳耶此理甚明無可疑者信讒而罷非其罪矣故書罷而不去其官】

【丙戌】六年春三月朔日食○秋八月以吳育爲樞宻副使丁度參知政事

【育在政府遇事敢言時知永靜軍何綬疑通判江中立譛巳因誣以罪迫令自殺育欲坐綬死賈昌朝不可遂爭議帝前殿中皆失色育論辯不已曰臣所辯者職也顧力不勝願罷臣職知審刑院髙若訥附昌朝議綬竟減死一等帝以昌朝故乃命育與度易位謂近臣曰吳育剛正可用第嫉惡太過耳】

【丁亥】七年春二月大旱詔求直言賈昌朝吳育免

【昌朝育議不協論者多不直昌朝時方憫雨昌朝引漢冊免三公故事乞罷禦史中丞髙若訥上言大臣喧爭爲不肅故雨不時若於是昌朝出判大名育出知許州】

發明【人君所敬者天所寶者民不能敬天而災咎之來必矣不能保民而四海之叛必矣古之善治天下者未始不以敬天勤民爲心焉吳元年六月久旱我太祖皇帝日減膳素食宮中皆然旣而大雨羣臣請復膳曰亢陽爲災實吾不徳所致今𨿽得雨然苗稼焦損必多縱肉食奚能甘味得乎民心則得乎天心今欲弭天災但謹於修巳誠以愛民庶可答天之眷大哉王言萬世之鑑仁宗因大旱詔求直言其於敬天勤民之心誠庶幾矣宰相所以燮理陰陽陰陽不和咎將誰執故書昌朝吳育免於下以明其可免者也臣故敢並及之】

以夏竦同平章事尋攺授樞宻使

【竦制下諫官禦史交章言大臣和則政事修竦前在闗中與首相陳執中論議不合今不可使共事故攺之】

以文彥博參知政事髙若訥爲樞宻副使○帝禱於西太乙宮是日雨

【帝出禱於太乙宮日方炎赫帝蓋不禦及還而雨大浹】

發明【春秋書六月雨志喜雨也上書大旱詔求直言此書帝禱於太乙宮是日雨則仁宗勤民之心益見矣是日雨者言天感應之速也是故人君不敬天則已茍或敬之而天必隨應捷如影響世豈可以常事忽天變乎直書於冊所以深美之也】

冬十一月貝州卒王則據城反以明鎬爲河北安撫使【初涿人王則以嵗饑流至貝州自賣爲人牧羊後宣毅軍爲小校貝冀俗尙妖幻相與習五龍滴淚等經及諸圖防書言釋迦佛衰謝彌勒佛當持世妖人爭信事之州吏張巒卜吉主其謀黨與連徳齊諸州約以明年正旦斷澶州浮梁作亂防其黨以書謁北京畱守賈昌朝事覺被報則故不待期亟以冬至日反時知州張得一方與官屬謁天慶觀則率其徒刼庫兵執得一囚之從通判董元亨索庫鑰元亨厲聲罵賊賊遂殺之又殺司理王奬等兵馬都監田斌以從卒巷戰不勝而出城扉闔提等刑獄田京等縋城出保南闗入驍健營撫士卒凡有欲應賊者京以計盡誅之由是營兵在外者皆懾服南闗得不陷則僣稱東平王建國曰安陽攺元得聖旗幟號令率以佛爲稱城以一樓爲一州書州名補其徒爲知州每面置一總管然縋城下者曰眾於是令民伍伍爲保一人縋余悉斬事聞以知開封府明鎬爲體量安撫使而詔貝州有能獲賊者授諸衛上將軍鎬至貝州民汪文慶等自城上系書射鎬帳約爲內應夜垂絙以引官軍入城者數百人賊覺率眾拒戰官軍不利乃與文慶等復縋而出】

廣義【觀綱目備載王則之事乃知去淫祠禁妖術實理國之要務也然以一小卒作亂尙干國慮如此況其他乎有國者當知先務云】

太子太傅致仕李廸卒

【諡文定】

【戊子】八年春正月以文彥博爲河北宣撫使明鎬副之閏月執王則檻送京師誅之彥博同平章事

【鎬以貝州城峻不可攻乃爲距闉將成爲賊所焚鎬乃卽南城爲地道日攻其北以牽制之朝廷以則未下命彥博宣撫鎬爲之副夏竦惡鎬恐其成功凡鎬所奏輒從中沮之彥博旣受命請軍事得専行許之彥博至貝鎬穿道適通遂選壯士夜半由地道入城眾登城賊縱火牛官軍以槍中牛鼻牛還攻之賊大潰開東門遁總管王信追則擒之餘眾保村捨者皆被焚死竦復言所獲恐非眞盜乃詔檻逆則京師磔於市則據城凡六十六日而敗攺貝州爲恩州張得一以降賊伏誅詔以彥博同平章事加明鎬端明殿學士封賈昌朝爲安國公侍讀學士楊偕言賊發昌朝部中至出大臣乃能平昌朝爲有罪不當賞弗聽】發明【上書以文彥博爲河北宣撫使下書執王則檻送京師旣見仁宗用人得其宜又見彥博任事得其當也據事直書義自見矣】

夏元昊卒

【年四十六子諒祚方期嵗宻藏氏所生也養於母族鄂特彭遂因以三大將分治國政諡元昊曰武烈皇帝廟號景宗尊宻藏氏爲皇太后○李燾曰元昊初娶裕勒且女雅爾氏生寧令格特愛之以爲太子旣而爲寧令格納瑪伊克氏爲妻見其美自娶之寧令格憤殺元昊不死劓其鼻而去匿鄂特彭家爲其所殺元昊因鼻創死王偁曰自徳明欵塞西鄙息肩矣元昊彊梁凶悍乃謀僣尊以天下之力臨區區一方然未嘗少挫及敗於女色禍發其子彼能叛君而子亦能殺父此天道也】

發明【元昊旣嘗稱帝今而止斥其名者不予其僣也然宋亦冊爲夏國主今卒而削之者元昊叛逆之賊宋不能討而反冊之非其義矣故不以僣國例待之若生不加誅死不示貶則亂賊何所懲戒哉】

衞士作亂伏誅

【帝將以閏月望夕復張燈皇后諌止之越三日親從官顏秀等四人謀爲亂夜入禁中越屋叩寢殿皇后方侍帝聞變遽起帝欲出後閍閤擁持趣召都知王守忠使引卒入衞賊傷宮嬪殿下聲徹帝所宦者以乳嫗毆小女子紿奏後叱之曰賊在近殺人敢妄言邪陰遣人挈水踵後賊果舉炬焚簾水隨滅之是夕所遣宦侍後皆親翦其發曰以是徵賞故爭盡死力守忠兵至賊就擒滅詔領皇城司者皆坐斥事連副都知楊懷敏夏竦與懷敏相結欲曲庇之乃請禦史與宦官同鞫於禁中丁度曰宿衛有變事闗社稷請付外臺窮治因爭於帝前帝從竦議由是懷敏止降官領內職如故】

三月詔羣臣言時政闕失

【帝幸龍圖天章閣以手詔問輔臣及禦史中丞以上時政闕失皆給筆札令卽坐以對時陳執中不學少文固辭不對宋庠亦請至中書合議條奏乃聽兩府歸而上之翰林學士張方平方鎖院艸制夜半與所條對俱上言汰冗兵退剩員愼磨勘擇將帥四事帝覽奏驚異詰旦更賜手札問詔所不及者方平復上備邊卹刑二事又言古今治亂之變只在上下之勢離合而已北來朝廷頗引輕險之人內爲言官外爲按察多發人曖昧之事議論展轉緣飾沽激天下承風靡然一變故將相以至卿大夫士一動一爲輒曰恐致人言更相姑息専避嫌疑茍且因循求免謗咎何暇展布四體爲國立事者哉願陛下深爲畱神務在通上下之情欲上下之情合惟審於聽受而已殿中侍禦史何郯上言古者人君以天下至廣非一人總明所能盡故內則公卿大夫謀於朝外采百土庶人議於下今國家設侍從之官自學士以至待制皆自文學選以備顧問公卿之才並由此出自卿相承朝廷惟以文翰待之而不責其言議臣下亦以職分當爾自安循黙以天下利害之大備言責者惟禦史諫官僅十人而欲陛下聰明無所遺政理無所失不可得矣欲乞頒詔告諭兩制臣寮自今有聞朝政闕失並許上章論列欲進用臣寮取其裨補多者用爲選首庶使親侍之臣各知責任務圖傾竭以助政化帝嘉納之】

發明【人君有求治之心則必有求治之事夫治天下之道無他其在乎行善政而已大戴禮曰政善則民悅民悅則歸之如流水親之如父母仁宗幸天章龍圖之閤以手詔問輔弼禦史之臣皆給筆札令卽坐對蓋欲聞時政之闕失則其求治之心切矣憂國之心勤矣宜乎有以享太平之治也故綱目特書以著其美】

夏四月冊諒祚爲夏國主

【夏遣使來告哀朝廷及契丹皆遣使慰奠議者請因諒祚防弱母族専國以節鉞啖其三大將使各有所部分以披其勢可以得志陜西安撫使程琳曰幸人之防非所以柔逺人不如因而撫之帝乃遣使冊諒祚爲夏國主議者深惜朝廷之失機防】

發明【冊諒祚予之乎曰非也是時元昊甫歿諒祚𦇤褓況母族専國民心皇皇此正恢復靈夏削平僣叛之時也夫何君臣優柔不防坐失機防而爲子孫終身之憂自是而後不過踵行故事耳豈不深可惜哉特書曰冊蓋譏之也】

廣義【程琳此舉乃宋防陳余之仁義也果何益於人國也哉於時卽當興師問罪則憂國立可郡縣矣不此之務而乃爲煦煦孑孑之事此議者所以深惜之也】

罷丁度爲觀文殿學士以明鎬參知政事

【度以與夏竦議事不合求觧政事乃置觀文殿學士以授之度性淳質在翰林十五年數論天下事未嘗及私帝雅重之文彥博數推鎬貝州之功且薦其才可大用帝遂以代度】

五月無雲而震夏竦免以宋庠爲樞宻使龎籍參知政事

【何郯論竦姦邪不可任樞要防京師一日無雲而震者五帝方坐便殿趣召翰林學士張方平至謂曰夏竦姦邪以致天變如此宜免之乃出知河南】

發明【胡氏曰天人一理也萬物一气也觀於陰陽寒暑之變以察其消息盈虛此制治於未亂愼於微之意也蓋天象之垂戒實人爲之所感云而震乃理之常無雲而震此理之變焉夏竦姦邪致傷和气免之誠是也故以可免例書𨿽然仁宗因何郯之言罷夏竦之職庶幾有從善之心曷亦反求諸身而已矣惜乎仁宗徒知責人而不知責已也豈不深可惜哉特書於冊其義自見】

六月明鎬卒○河北京東大水○冬十月以美人張氏爲貴妃

【初衞士之變帝以美人有扈蹕功夏竦建議欲尊之同知諫院王贄因言賊本起皇后閣前請究其事冀動揺中宮陰爲美人地上以問禦史何郯郯曰此姦人之謀不可不察上悟事遂寢然美人卒以功進貴妃】

發明【張氏一貴妃耳何以書所以譏仁宗偏愛之失也是時河北京東同時大水仁宗未聞有省已責躬之實卻乃垂情嬖媵亟立貴妃謂之何哉蓋大水者陰沴婦人者陰類以气感气自然之理耳仁宗迷而不悟悲夫識者試觀之綱目之防思過半矣】

【己丑】皇祐元年春正月朔日食○二月彗星見

發明【仁宗頻年以來災異屢矣上書河北京東大水此書正月朔日食二月彗星見然則大水者陰逆之气日食者陽道之虧彗星者惡气所積皆非善變也胡氐有曰克謹天戒則𨿽有其象而無其應弗克畏天災咎之來必矣仁宗敬天勤民初無過舉意者宮闈偏寵而金革將興歟不五月而有儂智髙之反兵連禍結災不妄作信哉是以人君當克謹天戒不敢縱逸也】

○夏五月加知靑州富弼禮部侍郎辭不受

【河北京東大水民流就食靑州富弼勸所部民出粟益以官廩得公私盧捨十餘萬區散處其人以便薪水官吏自前資待缺寄居者皆給其祿使卽民所聚選老弱病者廩之仍書其勞約他日爲奏請受賞率五日輙遣人持酒肉飯糗慰藉出於至誠人人爲盡力山林陂澤之利可資以生者聽民擅取死者爲大冢之目日叢冢及麥大熟民各以逺近受糧而歸凡活五十餘萬人募爲兵者萬計前此救災者皆聚民城郭中爲粥食之蒸爲疾疫及相蹈借或待哺數曰不得粥而僕名爲救之而實殺之自弼立法簡便周盡天下以爲式帝聞遣使褒勞加拜禮部侍郎弼曰救災守臣職也固辭不受】

發明【甞以易謙之觀之曰天道虧盈而益謙地道變盈而流謙鬼神害盈而福謙人道惡盈而好謙謙尊而光卑而不可逾君子之終也然則謙之之道乃君子之徳富弼始終勞謙其志可尙前使契丹有功加官而不受今救荒歉有功加官而固辭誠乃仁人之量君子之心乎後之頗竊寸功矜已誇人者豈不爲富弼之罪人哉直書不受深予之也】

廣義【富弼公靑州救荒至今膾炙人口況乎以功受賞古今令典鄭公辭而不受其與鰥官冒進者不啻天淵矣故記其時月而備書之者褒之也】

帝幸後苑觀刈麥

【帝禦寶岐殿觀之謂輔臣曰朕作此殿不欲植花卉而嵗以種麥庶知稼穡之不易也】

發明【綱目於兩宋之篇有書觀燈者有書觀芝者皆譏詞也此觀刈麥譏之歟曰非也觀燈觀芝皆無益之觀玩物防志不卹國政如春秋書觀魚於棠之類皆譏也人君深居九重羅八珍而列九鼎稼穡之艱漠乎其爲聞也是以瓊其宮而瑤其臺丘其糟而池其酒肆欲敗度可勝言哉仁宗之觀刈麥乃惇本之意耳非玩物防志之比焉觀其宣諭輔臣之言其務本抑末之心可見耳又豈聞蟇問糜者所能彷佛耶故綱目特書以著其美】

廣義【自古人君未有不以逸欲而亡奢侈而敗也觀於煬帝後主可見矣𨿽以成王之賢而周公尙有無逸之戒況其他乎今仁宗此舉正無逸所謂以勤而居逸者也綱目書此以昭千古之美不亦宜乎】

六月以賈昌朝爲觀文殿大學士判尙書都省

【帝以昌朝舊學特置觀文殿大學士以寵之仍兼判尙書都省詔自今非甞爲相者毋得除後昌朝以山南東道節度使同平章事入見召赴邇英閣講乾卦帝曰將相侍講天下盛事昌朝頓首謝】

秋八月陳執中罷

【執中居位無所建明但延接卜相術士言者屢攻之遂以足疾求罷出知陳州】

以宋庠同平章事髙若訥參知政事龎籍爲樞宻使梁適爲副使

【庠初執政遇事輙分別可否及再登用遂浮沈自安然天資忠厚甞曰逆詐恃明殘人矜才吾終身不爲也】

汰諸路兵

【文彥博龎籍建議省兵眾以爲不可帝以爲疑彥博籍共奏曰公私困竭正坐冗兵果有患臣請死之帝意遂決於是簡汰陜西及河北諸路羸兵爲民者六萬減廩糧之半者二萬又詔減陜西兵屯內地以省邊費】

九月廣源州蠻儂智髙反寇邕州

【儂氏自唐初卽雄於西原世爲廣源州首領唐末交趾彊盛廣源服屬之知儻猶州儂全福爲交人所殺其妻攺適商人生智髙冒姓儂氏旣壯與其母據儻猶州建國曰大歷交人攻而執之釋其罪使知廣源州智髙怨交趾乃乘間襲據安徳州僣稱南天國攺元景瑞因招納亡命貢獻中國求內附朝廷不許復奉金函書以請亦不報智髙怒與廣州進士黃師宓等謀據廣南乃數出敝衣易谷食紿言洞中饑饉部落離散知邕州陳珙信之不設備智髙一夕忽縱火焚其居因紿眾曰平生積聚今爲天火所焚生計窮矣當取邕廣以自王否則兵死眾從之遂率眾五千沿江東下攻邕州橫江寨守將張日新等戰死詔江南福建等路發兵備之】

罷武舉○契丹伐夏夏人襲敗之

【契丹北院樞宻使蕭惠帥師自河南進以伐夏戰艦糧艘綿亙數百里旣入敵境偵候不逺鎧甲載於車軍士不得乘馬諸將請備不虞惠曰諒祚必自迎車駕何暇及我無故設備徒自耳契丹主旣還惠師尙進未立營柵夏人奄至惠與麾下不及甲而走追者射之惠幾不得脫士卒死傷者不可勝計】

冬十月契丹復伐夏獲諒祚之母於賀蘭以歸

發明【復伐者已甚之辭獲諒祚之母以歸其惡矣伐人之國而虜其父母非至不仁者弗克忍爲是時契丹夏人遞相報伐殊無義戰書之於冊足以志彊暴之相淩耳】

【庚寅】二年春二月夏侵契丹○三月契丹伐夏○秋九月大享天地於明堂赦

【自太祖以來未甞親享明堂惟命有司攝事是嵗帝謂輔臣曰今年欲以季秋行大享明堂之禮夫明堂者布政之宮朝諸侯之位天子之路寢乃今大慶殿也其以大慶殿爲明堂仍詔有司詳定儀注於是新作禮神王制樂八曲九月朝享景靈宮又享太廟乃大享天地於明堂以太祖太宗眞宗配儀如圜丘大赦百官皆進秩】

發明【明堂乃布政之宮非享祭之所蓋郊祀之禮國典攸存而大享天地於明堂此何禮也凡祭祀常禮則不書此特書之者所以著其失君臣俱罪之也】

廣義【仁宗明堂之舉其義得矣然以太祖太宗眞宗配者果何見哉必如郊祀后稷以配天宗祀文王於明堂以配上帝則庶乎無矣】

冬十月夏請平於契丹契丹不許

【夏兩遣使於契丹乞依舊稱藩契丹主遣北院都監蕭伊克等使夏索黨項叛戶夏表契丹乞伐黨項權進駞馬牛羊等物而求唐隆鎭及罷所建城邑契丹主不許安置所獲曩霄妻屬於蘇州】

十一月詔外戚毋得任二府

【時張貴妃寵冠後庭堯佐其伯父也驟除宣徽節度景靈羣牧四使殿中侍禦史唐介與知諫院包拯吳塗等力爭之中丞王舉正又畱百官班廷論故有是詔且罷堯佐宣徽景靈二使】

閏月詔太子中捨致仕胡瑗定雅樂

【置局於祕閣詔太子中捨致仕胡瑗典作雅樂知制誥王洙言舊樂宮小而商大是臣彊君弱之象乃參酌鏄鐘特罄制度與瑗等更造鐘磬上之賜名大安之樂其法與李照一律由是黃鐘律短而所奏樂音髙又其鐘弇而直聲郁不發著作佐郎劉義叟曰此謂害金帝將感心腹之疾乎已而果然瑗等旣上樂議者以爲鐘磬皆不合古遂復命詳定而當議者各安所習久而不定乃命諸家作鐘律以獻而郊廟仍用舊樂益州鄕貢進士房庶甞著樂書補亡二卷其說以爲甞得古本漢志云度起於黃鐘之長以子穀秬黍中者一黍之起積一千二百黍之廣度之九十分黃鐘之長一爲一分今文脫之起積一千二百黍八字故自前世以來累黍爲尺以制律是律生於尺尺非起於黃鐘也蓋漢一爲一分者九十分之一後儒誤以一黍爲一分其法非是當以秬黍中者一千二百實管中黍盡得九十分爲黃鐘之長九寸加爲一尺則律定矣直祕閣範鎭是之時胡瑗等制樂已定故授庶校書郎而遣之惟集賢校理司馬光不以鎭言爲是數與論難然世鮮鐘律之學竟不能決矣】

發明【雅樂未易定惟能知音律之學者可定之宋世三定而迄無成功羣臣防議而卒無定論謂之何哉一書再書蓋惜之也】

廣義【音律之學自古爲難𨿽以胡安定司馬光範鎭諸賢尙不能精到況其他乎惟季通律呂新書爲考亭之所尙焉】

【辛卯】三年春正月帝幸魏國大長公主第

【公主太宗女幼不好弄貌類太宗下嫁李遵朂賔客皆一時賢士大夫毎燕集主必親視饔饎之節莊獻太后甞賜金龍小冠辭不敢服太后訪以政事多語祖宗舊事以諷遵朂守許州暴得疾主亟欲往視不待奏而行從者才五六人居夫防衰麻未嘗去身服除不復禦鮮華嘗燕禁中帝親爲簮花主辭曰自誓不復爲此久矣未防病目帝自臨視親防主目左右感泣帝亦悲慟問子孫所欲主曰豈可以母疾而邀賞邪賚白金三千兩不受至是以暴疾聞帝促駕往視未至而主卒乃卽主堂易服奠哭謚獻穆】發明【公主太宗之女仁宗之姑考之分注仁宗奉姑之心可謂至矣因主有疾親往視之因主病目親爲防之則其篤於天倫之愛豈不切哉特書於冊蓋美之也】

三月宋庠免以劉沆參知政事

【時有僞造勅牒者庠弟祁之子與遊事覺包拯等言庠不戢子弟且在政府無所建明庠遂求去出知河南府】

夏六月詔州郡勿獻瑞物

【知無爲軍茹孝標獻芝艸帝曰朕以丰年爲瑞賢臣爲寶艸木之異焉足尙哉免孝標罪而戒州郡勿復獻】

發明【仁宗踐祚閱三十年觀綱目之所書自災異分擾之外凡前人宦官女寵奢侈聚斂神仙浮屠之事一亳無有可不謂之賢哉故綱目上書詔外戚無得任二府下書詔州郡勿獻瑞物等事皆所以予之也嗚呼使仁宗有不邇聲色不殖貨利之徳而又有布昭聖武表正萬邦之才豈不爲有宋盛徳之主惜哉】

廣義【仁宗詔州郡勿復獻瑞其過於眞宗逺矣特書於冊豈溢美哉】

作隆儒殿○秋八月京東淮浙饑

【諫官吳奎言近嵗以來水不潤下盜賊橫起皆陰盛所致今內驕恣近習回撓夷狄桀鷔讒邪交傷陰盛如此寧不致大異哉且朝廷之過常在乎無事之時因循而不爲有事之後顚沛而失錯中外臣寮平時建一防主一官𨿽有可取皆抑而不行又從而媒蘗謂之生事如兩河盜賊行路之人皆已布而大臣不以爲事至執殺官吏然後倉皇移易官守不亦晚乎事將有大於此者幸陛下畱意】

發明【禮曰三年耕必有一年之食九年耕必有三年之食以三十年之通𨿽有凶旱水溢民無菜色然後天子食日以舉樂用是而觀則宋之儲蓄亦歉矣救荒亦疎矣以致京東淮浙同時饑饉豈不深可惜哉是以有國家者要當廣其儲蓄以爲凶年之資勿作無益以耗有用之財則國富而民歸矣反是則民有饑色野有餓莩𨿽有臺池鳥獸人君豈得而獨樂之哉】

冬十月以張堯佐爲宣徽南院使貶殿中侍禦史裏行唐介爲英州別駕文彥博免

【堯佐復除宣徽使知河陽命下介謂同列曰是欲與宣徽而假河陽爲名耳獨抗言之帝謂曰除擬本出中書介遂效文彥博知益州日造間金奇錦緣閹侍通宮掖以得執政今顯用堯佐益自固結請罷之而相富弼語甚切直帝怒郤其奏不視且曰將逺竄介徐讀疏畢曰臣忠憤所激鼎鑊不避何辭於謫帝急召執政示之曰介論事是其職至於彥博由妃嬪至宰相此何言也進用冢司豈應得預而乃薦弼時彥博在帝前介責之曰彥博宜自省卽有之不可彥博拜謝不已帝怒益甚梁適叱介使下殿修起居注蔡防趨進救之貶春州別駕王舉正言其太重帝亦悟明日取其疏入攺英州而罷彥博知許州吳奎亦以介黨出知宻州帝慮介或道死有殺直臣名命中使防之由是介直聲聞天下然彥博事之有無卒莫能辧王偁曰彥博𨿽有過宰相也使廷辱宰相而不問則於眷禮大臣之道有所未盡故斥介以慰彥博介𨿽訐臺諫也或偏信大臣而抑臺諫則於聽言之美爲有媿故罷彥博而行介之言使之俱無怨焉嗚呼忘巳以用人虛心而從諫後之君人者當以仁宗爲法】

發明【臣謂王偁氏之論過矣何者人君謹其好惡察其是非勿以私意而廢羣議之公勿以邪謀而妨眾情之正茍或臺諫是而宰相非則納臺諫而黜宰相茍或宰相是而臺諫非則納宰相而黜臺諫此是非之公論也人臣事君當面折廷爭宰相非是廷辱何害介以直言而貶黜彥博徇私而免官是可謂之慰彥博而行介言乎新序有曰聖賢之君不以祿私親功多者授之不以官隨愛能當者處之故曰察能而授官者或功之君也堯佐以貴妃之弟而授宣徽之職彥博以宰相之任而存阿附之容羣臣不能言介獨言之仁宗則當行介之言賞介之直罷堯佐宣徽之職降彥博從官之列斯得好惡之至公賞罰之正理夫何堯佐職任如故彥博僅克免官而唐介乃貶英州奚以見其忘己用人虛心從諫之實乎觀綱目之所書則其義自見而王氏之說不攻自破矣此法明書法之意也】

廣義【富弼有靑州之功尙辭禮部侍郎堯佐果何人斯而欲驟除宣徽邪蓋於時張貴妃冠後宮堯佐其伯父也仁宗除其官乃私也非公也宜乎子方之力爭焉然則貶子方而卒除堯佐者仁宗私勝公防也書曰官不及私暱爵罔及惡徳仁宗何足以知之】

夏竦卒

【賜謚文正同知禮院司馬光言謚之美者極於文正竦何人乃得此謚判考功劉敞言諡者有司之事竦姦邪而諡之以正不應法且侵臣官詔更諡文莊】

以龎籍同平章事髙若訥爲樞宻使梁適參知政事王堯臣爲樞宻副使

【壬辰】四年夏五月資政殿學士汝南公範仲淹卒

【贈兵部尙書諡文正仲淹爲政忠厚所至有恩邠慶二州之民與屬羌皆畫像立生祠其卒也哀號如父呂中曰先儒論本朝人物以仲淹爲第一觀其所學必忠孝爲本其所志則先天下之憂而憂後天下之樂而樂其有所爲必盡其方曰爲之自我者當如是其成與否有不在我者𨿽聖賢不能必此諸葛武侯不計成敗利鈍之誠心也仁宗晚年欲大用之而淹已卽世豈天未欲平治天下歟】

發明【仲淹立心正大爲政忠厚呂氏中論之詳矣故卒而特具官爵以予之然則剛目於夏竦姦邪則削其官仲淹忠直則具其官此所以爲筆削之權衡是非之明鑑也】

廣義【文正佐宋皆聖賢事業白璧無瑕者也故綱目於其卒也備記時月於年之下不惟書其官而又尊其爵者美之至也】

儂智髙防邕橫諸州遂圍廣川詔鈐轄陳曙等發兵討之

【智髙攻防邕州執知州陳珙等欲任司戶孔宗旦以事宗旦不屈大罵而死智髙卽州建大南國自稱仁惠皇帝攺元啟歷置官屬時天下久安廣南州郡無備智髙所向守臣輙棄城走遂防橫貴藤梧康瑞龔封八州知封州曹覲知康州趙師旦皆戰死智髙進圍廣州知州魏瓘力戰禦之知英州蘇緘搜募壯勇合數千人赴援扼賊歸路得黃師宓父斬之以狥而轉運使王罕亦自外至募民兵益修守備城得不防事聞命陳曙討之又以余靖爲廣西安撫使同提刑李樞及曙經制賊盜事復以楊畋體量安撫廣南發廣東鈴轄兵赴之】

以狄靑爲樞宻副使

【初尹洙與靑談兵善之薦於韓琦範仲淹曰此良將材也二人待之甚厚仲淹授以左氏春秋且曰將不知古今匹夫勇耳靑由是折節讀書悉通秦漢以來將帥兵法累進馬軍副都指揮使靑起行伍十餘年而顯責面涅猶存帝甞勑靑藥除之靑指其面曰陛下以功擢臣不問門地臣所以有今日由此涅耳臣願畱以勸軍中不敢奉詔帝益重之至是自知延州召拜副使臺諫王舉正等諫其不可帝不聽】

秋七月儂智髙防昭州九月以孫沔爲廣南安撫使【初以沔知秦州入見帝以秦事勉之對曰秦州不足煩聖慮陛下當以嶺南爲憂臣觀賊勢方張官軍朝夕當有敗秦旣而昭州鈐轄張忠以敗聞帝乃除沔湖南江西安撫使沔請發騎兵求武庫精甲梁適折沔曰毋張皇沔曰前日惟亡備故至此今乃欲示鎭靜邪夫實備不至而貌爲鎭靜危亡之道也乃與兵七百人沔憂賊度嶺而北乃檄湖南江西曰大兵且至其繕治營壘多具燕犒賊疑不敢北侵行至鼎州加廣南安撫使】

以狄靑爲荊湖宣撫使督諸軍討儂智髙

【智髙寇擾日甚嶺外騷動楊畋等久無功帝以爲憂智髙移書行營求邕桂節度使帝將受其降梁適曰若爾則嶺表非朝廷有矣防狄靑上表請行遂以爲宣撫使提舉廣南經制盜賊事靑入對自言曰臣起行伍非戰伐無以報國願得蕃落數百騎益以禁兵覊賊首致闕下帝壯其言時命入內都知任守忠爲靑副知諫院李兌言唐失其政以宦者觀軍容致主掣肘是不足法遂罷守忠諫官韓絳復言靑武人不宜専任帝以問龎籍籍力贊靑可用且言號令不専不如不遣乃詔嶺南諸軍皆受靑節度】廣義【或曰韓絳龎籍之言果有得失乎曰有曰何以言之曰如絳言則靑不能立功如籍言則靑必能立功籍之見乃武后去監軍禦史之識也非得而何絳之見卽仁宗用宦者監軍之左計也非失而何大臣謀國而有得失如此人主奚可不愼其所與哉】

以範祥爲陜西轉運使制置觧鹽事

【自復法兵民贊運不勝其苦並邊務誘人入中芻粟皆爲虛估騰踴至數倍大耗京師錢幣太常博士範祥闗中人也熟其利害常謂兩地之利甚博而不能少助邊計者公私浸漁之害也儻一變法嵗可省度支緡錢數十百萬乃畫防以獻遂命制置其事使推行之論者爭言其非是遣戶部使包拯馳視還言其便論者猶籍籍驛召祥至與三司雜議皆是祥所建詔從之田況請久任祥以専其事乃擢祥爲轉運使於是舊禁鹽地一切通商聽鹽入蜀罷九州軍入中芻粟令入實錢償以鹽授以要劵卽池驗劵按數而出盡弛兵民輦運之役以商所入緡錢防粟輸並邊九州軍而悉畱貸物錢幣以實中都由是防商貪古無所僥幸闗內之民得安其業公私便之】

冬十月以胡瑗爲國子監直講

【瑗旣居太學其徒至不能容取旁官舍處之禮部所得士瑗弟子十常居四五隨材髙下喜自修飭衣服容止往往相類人遇之不問可知爲瑗弟子也時與孫復同爲直講復教養不及瑗而治經過之然二人論見多不合常相避不見】

廣義【孫復胡瑗爲世通儒至於論見不合而常相避者要亦渣滓之未盡也人之全者豈得多見哉】

儂智髙防賔州復入於邕

【時交趾請出兵助討智髙余靖以便宜許之請於朝狄靑奏曰假兵於外以除內寇非我利也以一智髙橫踐二廣力不能制乃假蠻夷兵蠻夷貪得忘義因而啟亂何以禦之願罷交阯助兵帝從之】發明【自皇祐元年書智髙反至是閱四載如防邕橫圍廣州防昭州防賔州恣其攻略如防無人之境守臣戍將非死則逃罔敢與敵於乎以烏合小醜橫行嶺南卒難捕宋之武備亦甚疏略矣易曰君子以除戎器戒不虞有天下者不可不鑑】

廣義【余靖儒者也狄靑武人也靖之見不逮於靑逺矣靑豈武人也哉】

十一月朔日食○十二月狄靑勒兵賔州陳曙兵敗靑斬之以徇

【靑行軍立行伍明約束野宿皆成營柵至廣南合孫沔余靖之兵進次賔州戒諸將無得妄與賊鬭聽吾所爲廣西鈐轄陳曙承靑未至輙以步兵八千擊賊潰於昆侖闗殿直袁用等皆遁靑曰令之不齊兵所以敗晨防諸將堂上揖曙起並召用等三十二人按以敗亡狀驅出軍門斬之沔靖相顧眙諸將股栗莫敢仰視】

發明【師之初六爻曰師出以律否臧凶象曰師出以律失律凶也然則行師之道貴乎正紀律而肅號令否則未免輿尸之凶也狄靑部分諸將號令嚴明陳曙邀功無謀王師敗績茍不正法則軍令不肅人無鬭志於是按罪行誅一軍股栗攻戰圖取卒能成功𨿽然靑固能執法蓋亦朝廷委任之専耳所以任將不可不専行師不可不肅綱目不書殺而書斬蓋予靑而罪曙也】

【癸巳】五年春正月防靈觀火

發明【人火曰火歷觀宋之宮觀非義之建者未始不爲天之所毀如開寶寺塔玉淸昭應宮防靈觀皆毀於烈焰之中靡有孑遺是知人爲不善天必厭之綱目特書於冊者一以見作非義者之無益一以見逆天道者之有徵也然則人君豈可不修省以答天變乎合前後書法觀之然後可見綱目垂世立法之意深矣】

○狄靑夜度昆侖闗大敗儂智髙於邕州智髙走大理廣南平

【靑旣誅陳曙因按兵止營令軍休十日眾莫測賊覘者還言軍未卽進靑明日卽整兵自將前軍孫沔將次軍余靖爲殿夕次昆侖闗黎明整大將旗鼓諸將環立帳前待令乃發而靑已微服與先鋒度闗趣諸將防食闗外賊方覺悉出逆戰右將孫節搏賊死山下賊气鋭甚沔等懼失色靑執白旗麾蕃落騎兵從左右翼擊之縱橫開合部伍不亂賊不知所爲大敗走追奔五十里斬首數千級賊黨黃師宓儂建中等及僞官屬死者百五十七人生擒賊五百餘死者萬計智髙夜縱火燒城遁去由合江口入大理遅明靑按兵入賊獲金帛鉅萬招復老壯七千二百嘗爲賊所俘脇者慰遣之梟師宓等於城下斂屍築京觀於城北隅時賊屍有衣金龍衣者眾謂智髙已死欲以上聞靑曰安知其非詐邪寧失智髙不敢誣朝廷以貪功也廣南悉平捷至帝喜曰靑破賊龎籍之力也又曰向非梁適言南方安危未可知也詔余靖經制廣西追捕智髙而召靑沔還朝後二年靖遣都監蕭注入特磨道生獲智髙母及其弟智光子繼宗繼封又募死士使大理求智髙重譯得至防智髙已死於大理函首至京師乃誅其母及其弟子】發明【觀狄靑之用兵可謂好謀而成出人意表者矣夜度昆侖出賊不意罪人斯得廣南悉平其峻功偉績爲何如哉據事直書深予之也】

廣義【分注載秋靑之言以爲寧失智髙不敢誣朝廷以貪功其心事明白𨿽儒者何以過之噫靑𨿽起於行伍而能人之所不能此其功之所以立也𨿽然向非龎籍之贊襄必將受制於閹竪矣況望其能立功哉詩曰侯誰在矣張仲孝友此之謂也】

夏五月髙若訥罷以狄靑爲樞宻使孫沔爲副使【賞平廣南功也龎籍及臺諫朝士皆論靑不可長省府帝不聽】

以孫抃爲禦史中丞

【韓絳奏抃非紏繩才抃卽手疏曰臣觀方今士人趨進者多亷退者少以善求事爲精神以能訐人爲風采捷給者謂之有議論刻深者謂之有政事諫官所謂才者無乃謂是乎若然臣誠不能也上察其言趣令視事未防抃舉吳中復爲監察禦史抃未始識其面或問之抃曰昔人恥爲呈身禦史今豈薦識面臺官邪】

秋七月龎籍罷

【籍長於吏事持法深峭士卒畏服及爲相聲名減於治郡時】

閏月詔定內侍員

【詔自今內侍供奉至黃門以一百八十人爲額仍詔內侍省都知押班須年五十以上歷任無贓私罪者乃得爲之】

八月以陳執中梁適同平章事○九月夏及契丹平冬十月朔日食○十一月詔減畿內諸縣稅

【端明殿學士張方平言王畿賦斂之重詔開封府諸縣兩稅於元額減二分永爲定式】

發明【眞氏曰有修徳之實心然後有修徳之實事有愛民之實心然後有愛民之實事未能無是心之實而能有其事之實者也上書詔定內侍員則其革之法嚴此書詔減畿內諸縣稅則其憂民之心切豈非修徳愛民之實事乎一書再書深予之耳】

【甲午】至和元年春正月貴妃張氏卒追冊爲溫成皇后二月孫沔罷

【貴妃巧慧多智數善承迎至贈其父堯封爲郡王世父堯佐至太師婣戚莫不顯貴然帝守法度事無大小悉付外廷議凡宮禁干請𨿽已賜可或輙中郤妃嬖幸少比然終不得紊政及卒帝憂悼甚至輟朝七日禁京城舉樂一月追冊爲皇后治防皇儀殿知制誥王洙鉤摭非禮陰與內侍石全斌附防欲令孫沔讀冊宰相防帝從之沔曰陛下若以臣沔讀冊則可以樞宻副使讀冊則不可遂求罷乃知杭州時陳執中爲首相奉行惟謹且引洙爲員外翰林學士士論由是爭咎執中】

發明【觀此則仁宗溺愛之心益著矣張氏以美人進位貴妃已爲過寵今卒而追冊爲後失禮甚焉當時宰臣附防無敢可否者獨孫沔力辭讀冊遂求罷政然亦不能辧正是非較諸羣臣則彼善於此耳綱目書沔罷於冊後之下則其因是事而罷從可知矣比事而觀其義自見】廣義【五百之主尙曰無以妾爲妻何中國之主而反以妃爲後邪人謂宋朝家法過漢唐觀於此則所謂過者乃稱之過也豈眞所謂過人之過者哉此綱目所以不書罷孫沔而書曰孫沔罷者以見罷出於沔而非出於上也沔之剛正豈常人之可及哉】

京師疫

【內出犀角二令太醫和藥以療民其一通天犀也左右請畱供奉禦帝曰吾豈貴異物而賤百姓哉立命碎之】

以田況爲樞宻副使三月王貽永罷以王徳用爲樞宻使

【貽永尙眞宗女鄭國公主自以祖宗來無外婣輔政者恆懼祿過盛故在樞府十五年能逺權勢帝由是益加尊禮至是以疾罷徳用時以太子太師致仕防乾元節上壽立班廷中契丹使語譯者曰黒王相公乃復起邪帝聞之遂拜樞使】

夏四月朔日食用牲於社

發明【春秋莊二十五年辛未朔日有食之皷用牲於社傳曰諸侯用幣於社伐皷於朝退而自責皆恐懼修省以答天意而不敢忽也然則皷用牲於社何以書譏不皷於朝而皷於社又用牲則非禮矣魯以諸侯之國用牲於社春秋譏之矧堂堂中國天子不知修省而乃效尢豈不誠可惜哉綱目特掲而書之所以深譏之耳】

○秋七月以程戡參知政事○梁適免

【適曉暢法令臨事有膽量而多挾智數貪黷怙權不戢子弟禦史中丞孫抃禦史馬遵吳中復論之出知鄭州】

八月以劉沆同平章事冬十月葬溫成皇后袝其主於太廟

【劉沆克溫成皇后園陵監防使旣葬袝廟賜後閤中金器數百兩沆力辭而爲其子請試學士院遂授館職】

發明【於戲宋人是舉可謂徇私滅公全恩棄禮者矣蓋名不正則言不順張氏後宮之媵妾仁宗以溺愛之故生榮死哀追冊爲後則亦已矣相主太廟此何禮耶凡皇后之崩止書曰葬而不書袝主此特書者所以譏其溺愛不明違法悖禮之失也當時羣臣防敢正名其失者則其阿諛苟容亦可見矣劉沆袝防事得授平章可恥之甚觀綱目之所書驗當時之得失其義可見】

【乙未】二年春三月攺封孔子後世願爲衍聖公

【世願孔子四十七代孫襲封文宣公太常博士祖無擇言祖謚不可加後嗣乃詔攺封仍令世襲】廣義【按無擇所言不惟不敢黷先聖而且爲先聖衍慶澤矣美號一加而至今作式無擇其有功於聖門也多矣】

夏四月定差衙前法

【初太宗立九等差役法後承平旣久姦僞滋生而里正衙前主運官物陪償折耗役爲至重民多破產者知並州韓琦請罷其法蔡襄亦爲帝言之乃視貲產多寡差排鄕戶衙前置籍分爲五則定役輕重而罷里正衙前自是民稍休息】

以趙抃爲殿中侍禦史

【抃彈劾不避權幸聲稱凜然京師目爲鐵面禦史其言務欲朝廷別白君子小人以爲小人𨿽小過當力遏而絕之君子不幸詿誤當保全愛惜以成就其徳時吳克鞠眞卿馬遵吳中復等皆以直言居外歐陽修賈黯復求郡抃言近日正人端士紛紛引去者以正色立朝不能謟事權要傷之者眾耳由是克等悉得召還】

廣義【人君用骨鯁之臣朝廷享淸平之福淸獻公一言見用則眾陽並進而羣陰自消孔子所謂一言興邦不其諒哉】

六月陳執中免

【知諫院範鎭論執中無學術非宰相器防執中嬖妾笞小婢出外舍死孫抃趙抃等論之不報至是以旱錄囚範鎭言執中爲相不病而家居陛下欲弭災變宜速退執中以快天下之望今臺臣不以陰陽不和責宰相而捨大索小暴揚燕私若因此爲進退是因一婢逐一相非所以明等級辧堂陛也孫抃復與其屬合班論奏執中過失執中竟免然執中在中書八年人莫敢幹以私】

以文彥博富弼同平章事

【帝嘗問置相於王素素對曰惟宦官宮妾不知姓名者可充其選帝曰如是則富弼爾至是彥博與弼同召至郊詔百官迎之範鎭言曰隆之以虛禮不若推之以至誠及宣制士大夫相慶於朝帝遣小黃門覘知之語翰林學士歐陽修曰古之命相或得諸夢卜今朕用二相人情如此豈不賢於夢卜哉修頓首賀防契丹使者耶律防至王徳用與射於玉津園防曰天子以公典樞宻而用富公爲相將相皆得人矣】廣義【文富二公素望碩徳華夷著稱今特舉以爲相可謂厭天下之心矣故特書曰以文彥博富弼同平章事文無羙辭而美在其中矣】

以張昪爲禦史中丞

【昪指切時政無所避畏帝謂之曰卿孤立乃能如是昪對曰臣仰托聖主致位侍從是爲不孤今陛下之臣持祿養望者多而赤心謀國者少竊以爲陛下乃孤立耳帝爲感動】

發明【仁宗以孫抃爲禦史中丞以趙抃爲殿中侍禦史以文彥博富弼同平章事以張昪爲禦史中丞則是宰相臺諫皆得其人矣綱目備書深予之也】

秋八月契丹宗眞死子洪基立

【宗眞入秋山有疾翌日而殂廟號興宗長子燕趙國王洪基卽位以太第重元爲太叔大赦攺元淸寧尊皇太后爲太皇太后遣使來告哀宗眞性佻侻嘗因夜宴自入樂隊又數變服入酒肆寺觀尢重浮屠法僧有正拜三公三師兼政事令者其臣馬保忠嘗勸以臣下無勲勞宜序進之宗眞怫然怒曰若爾則是君不得専豈社稷之福耶自是欲有遷除必先厚賜近臣以絕其言】

冬十月知辰州宋守信擊下溪蠻不克

【下溪州自彭允林至仕義相繼爲刺史五世矣至是仕義子師寶怨父取其妻來奔辰州訴仕羲嘗殺誓下十三州將奪其印符而並其地自號如意大王補置官屬將起爲亂知辰州宋守信聞之乃以師寶爲鄕導帥兵數千深入討伐仕義遁入他洞不可得俘其孥官軍戰死者十八九守信等皆坐貶自是蠻防數入寇掠邊吏不能制矣】

發【明不曰討伐而曰擊惡黷武也自是蠻防數入寇掠邊吏不能制矣擅開邊釁者果何益乎綱目貴義不貴功其防深哉】

十二月修六塔河

【河入中國行太行西曲折山間不能爲大患旣出太岯東更平地二千餘里特以隄防爲之限夏秋霖潦百川所防不免決溢而大名鄆澶滑孟濮齊淄滄隸濵徳愽懷衞鄭等郡及開封往往受其害於是詔諸州長吏兼河隄使防塞之法甚備而決溢之患時有說者以河隨時漲落自立春後凍觧候人量水初至凡一寸則夏秋當至一尺頗爲信驗謂之信水非時暴漲謂之客水隨決隨塞瀕河苦之至是河決大名館陶殿中丞李仲昌請自澶州商胡河穿六塔渠入橫隴故道以披其勢富弼是其防詔發三十萬丁修六塔河以回河道以仲昌提舉河渠翰材學士歐陽修三上疏力諫其不可行帝不聽】

發明【唐憲元和十三年書浚龍首池綱目譏之甚矣驕侈之念未易克也災異疊見未果修爲而役民之事已駸駸乎不可遏獨不思夫廣南盜發士卒暴露攻防城邑民無寧居僅克逋誅未聞撫馭此正勞心焦思講求致理之時豈宜髙枕面肆宴安者哉等而上之正使外邦臣服河北克淸四海寧謐在聖人處此猶且兢兢業業圖惟克終況十僅一二者乎書修六塔河則慶曆之駕已稅於此矣易曰其亡其亡君子得不爲仁宗惜之】

【丙申】嘉祐元年春正月帝有疾文彥博等衛禁中二月帝疾瘳

【正月朔帝禦大慶殿受朝暴感風趣行禮而罷翌日文彥博召內侍都知史誌聰問狀對曰禁宻不敢漏言彥博叱曰爾曹出入禁闥不令宰相知天子起居欲何爲邪自今疾勢增損必以告不爾當行軍法又與劉沆富弼謀啟醮於大慶殿因畱宿殿廬志聰白無故事彥博曰此豈論故事邪因赦死罪以下令輔臣禱天地宗廟社稷知開封府王素夜叩宮門上變彥博不使入明旦有言禁卒告都虞候欲爲亂劉沆欲捕治彥博召都指揮使許懷徳問都虞候何如人懷徳稱其願可保彥博曰然則卒有怨誣之耳當亟誅之以靖眾乃請沆判狀尾斬卒於軍門北京畱守賈昌朝素惡富弼陰結內侍武繼隆令司天官二人言國家不當穿河於北方致上體不安後數日二人又上言請皇后同聽治亦繼隆所教也志聰以其狀白執政彥博視而懷之徐召二人詰之曰天文變異汝職所當言也何得輙預國家大事汝罪當族二人懼色變彥博曰觀汝直狂愚耳未忍治汝罪自今無得復然二人退乃出狀示同列同列皆憤怒曰奴敢爾僣言何不斬之彥博曰斬之則事彰灼於中宮不安眾皆曰善旣而議遣司天官定六塔方位復使二人往繼隆白請畱之彥博曰彼本不敢妄言有教之者耳繼隆黙不敢對二人至六塔恐治前罪更言六塔在東北非正北也二月帝疾愈禦延和殿彥博等還私第當是時京師業業賴彥博弼持重眾心乃安已而劉沆白帝曰陛下違豫時彥博擅斬告反者彥博以沆判呈帝乃觧】

發明【是時仁宗有疾民心遑遑謀變者眾苟非文富諸賢宿衛禁中盡心調防則帝位易矣豈不甚可畏哉故綱目特表而出之蓋予之也】

廣義【仁宗有疾中外疑之況羣邪投間抵隙者不勝其眾於時若非潞公砥柱其間則仁宗或不能保厥躬矣易曰以杞包含章有隕自天潞公有焉】

閏三月以王堯臣參知政事程戡爲樞宻副使

【戡以文彥博親故攺授副使】

以唐介知諫院

【禦史吳中復請召還唐介文彥博因言於帝曰介頃言臣事多中臣病其問𨿽有風聞之誤然當時責之太深請如中復奏乃召介知諫院時稱彥博長者】

夏四月河決六塔流殿中丞李仲昌於英州

【李仲昌等塞商胡北流入六塔河不能容是夕復決溺兵夫漂芻槁不可勝計詔三司判官沈立往行視內侍劉恢遂奏六塔之役水死者數千萬人穿土干犯忌禁且河口乃趙徵村於國姓禦名有嫌而大興鐘斸非便詔罷其役令禦史吳中復內侍鄧守恭置獄於澶劾仲昌等違詔防不俟秋冬塞北流以致決潰於是流仲昌於英州餘各被謫有差】

發明【修六塔仲昌之謀耳今而河決六塔則仲昌不爲無罪曷爲以無罪例書然謀之者仲昌主之者富弼況河決亦天變之告戒非人力所能爲當恐懼修省以答天變可也夫何君臣之間殊未見更相戒飭之意而徒流仲昌置獄犴豈應變之道哉綱目書流仲昌而不著所坐君臣交罪之也】

廣義【六塔之役富鄭公是之文忠公非之至是將四月矣竟無成功而徒損人夫國用者則二公識見亦於是可占矣】

五月罷知諫院範鎭

【帝性寛仁言事者競爲激訐鎭獨務引大體非闗朝廷安危生民利疚則未嘗言及帝暴疾文彥博因請帝建儲帝許之防疾瘳而止至是鎭奮然曰天下事尙有大於此者乎卽上疏曰置諫官者爲宗廟社稷計也諫官而不以宗廟社稷計事陛下是愛死嗜利之人臣不爲也方陛下不豫海內皇皇莫之所爲陛下獨以祖宗後裔爲念是爲宗廟社稷之慮至深且明也昔太祖捨其子而立太宗天下之大公也眞宗以周王薨養宗子於宮中天下之大慮也願以太祖之心行眞宗故事拔近屬賢者優其禮秩而試以政事俟有聖嗣復遣還邸章累上不報執政諭之曰柰何效希名於進之人鎭貽書曰比天象見變當有急兵鎭義當死職不可死亂兵之下此乃鎭擇死之時尙何顧希名干進之嫌哉因復上疏言之愈切除兼侍禦史知雜事鎭以言不從固辭執政諭之曰今間言已入爲之甚難鎭曰事當論其是非不當問其難易諸公謂今日難於前日安知異日不難於今日乎凡見帝面陳者三因泣下帝亦泣謂曰朕知卿忠當更俟二三年鎭前後章凡十九上待命百餘日須髮皆白朝廷知不可奪乃罷知諫院攺紏察在京刑獄時並州通判司馬光亦言建儲事且勸鎭以死爭之翰林學士歐陽修殿中侍禦史包拯呂景初趙知知制誥吳奎劉敞等皆上疏力請於是文彥博富弼王堯臣等相繼勸帝早定大計皆不見聽】發明【歐陽氏曰人主之善馭下者嘗欲聞難言之言然後下無隱情上無壅聽姦宄不作禍亂不生難言之言人主當聞況易言之言乎蓋建儲國家之大計不可不早爲之定仁宗春秋鼎盛儲位久曠範鎭職當言責理合備陳仁宗不聽則已罷而黜之夫豈從善之道哉故書罷知諫院範鎭則其以無故而罷諫臣之意可見矣】

廣義【建儲國之大事也大事者何大本也大本不立則懷姦蓄慝者誰無覬覦之心哉範公不顧成敗利鈍而極言其事者此仁人君子正誼明道而無謀利計功之說也復之六四曰中行獨復範公有焉】

六月大水社稷壇壞詔求直言

【京師自四月大雨水注安上門門闗折壊官私廬舍數萬區諸路言江河決溢河北尢甚至是雨壊太社太稷壇詔羣臣實封言闕失而分遣使賑防被傷者】

發明【大水者陰逆而與怨气並之所致也水壞社稷其異大矣人君行逆徳者必致陰沴仁宗無其逆徳而致陰沴何蓋太子社稷之本是時太子未建社稷未固故水壊社稷者得非此之慮歟仁宗但能詔求直言而不能反求諸心則是𨿽有求言之名而無求言之實災變何從而弭哉所謂人無釁焉妖不妄作信斯言矣】

廣義【範鎭諫立儲則凡言之直者無有直於此也至是又詔求直言是猶捨玉而求玉也奚可哉】

彗出紫防垣○秋八月朔日食○罷狄靑判陳州以韓琦爲樞宻使

【靑在樞府每出入士卒輙指目以相矜誇至壅馬足不得行又其家數有光怪防大水靑避於相國寺行止殿上人情頗疑翰林學士歐陽修言靑掌國機宻而得軍情非國家之利知制誥劉敞出知揚州陛辭亦言陛下幸愛靑不如出之以全其終帝然之乃以使相判陳州】

冬十一月王徳用罷以賈昌朝爲樞宻使

【徳用將家子習知軍中情僞善以恩撫下故多得士心𨿽屢臨邊境未嘗親矢石督攻戰而名聞四夷閭閻婦女小兒亦呼爲黑王相公】

十二月劉沆免以曽公亮參知政事

【沆初以附張貴妃得進數爲禦史論列沆深疾之因上言自慶曆後臺諫官用事朝廷命令之出事無當否悉論之必勝而後已専務決人陰私莫辧之事以中傷士大夫執政畏其言進擢尢速請行禦史遷次之格滿二嵗者與知州帝從之防禦史範師道趙抃嵗滿求補郡沆引格出之中丞張昪曰天子耳目之官而宰相挾私斥之可乎上疏極言沆遂出知應天沆長於吏事然任數善刺探權近過失陰持之以軒輊取事】

以包拯知開封府

【拯立朝剛毅貴戚宦官爲之斂手聞者皆憚之以其笑比黃河淸童穉婦女亦知其名呼曰包待制京師爲之語曰闗節不到有閻羅包老】

【丁酉】二年春二月祁公杜衍卒

【衍臨終作遺疏略曰無以久安而忽邊防無以旣富而輕財用宜早建儲副以安人心語不及私諡正獻】

以翰林學士歐陽修知貢舉

【帝切於求士進士諸科一舉而獲選者至千三百餘人士子習尙險怪奇澁之文號太學體張方平嘗言文章之變與政通邇來文格日失其舊各出新意相勝爲奇驅扇浮薄重虧雅俗非取賢斂才備治具之意𨿽下詔掲示而士習不攺翰林學士歐陽修知貢舉痛抑新體凡爲時所推譽者皆被黜榜出澆薄之士候修晨朝聚噪於馬首街司邏卒不能禁止然自是屋之習遂爲之變】

三月防國節度使同平章事狄靑卒

【靑爲人愼宻寡言其計事必審中機防而後發行師先正部伍明賞罰與士卒同饑寒勞苦𨿽敵猝犯之無一士敢先後者故數有功嘗有持狄梁公畫像及告身詣靑獻之以爲靑之逺祖靑謝之曰一時遭際安敢自附梁公厚贈其人而遣之卒諡武襄】

發明【杜衍卒而不具其官狄靑則具其官豈厚於靑而薄於衍乎徇名責實也然則靑衍之優劣叛矣綱目之予奪嚴矣】

夏四月幽州地大震

【壞城郭覆壓死者數萬人】

發明【自元年至是災異多矣如大水社稷壇壊彗出紫防垣八月朔日食幽州地大震綱目備書於冊而宋之君臣殊未見其修徳應天之實而皆視爲泛常恝不之顧可勝惜哉卽綱目之所書驗當時之得失則政治之得失從可知矣】

秋八月諸州置廣惠倉

【初天下沒入戶絕田官自粥之至是韓琦請畱勿粥募人耕而收其租別爲倉貯之以給州縣之老幼貧疾不能自存者謂之廣惠倉以提刑領其事嵗終具出納之數上三司每千戶畱田租百石以是爲差戶寡而田有餘則粥如舊】

廣義【普天之下莫非王土率土之濵莫非王臣是知田與民皆國之所有者韓魏公請置廣惠倉於諸州則是因其人之田而給養其民所謂惠而不費者也易曰弗損益之無咎貞吉利有攸往得臣無家魏公其庶幾矣】

九月契丹來聘遣翰林學士胡報之

【初契丹主宗眞來求禦容防卒乃已至是洪基復遣使來求欲成先志帝遣張昪報聘且諭之曰昔文成第也弟先面兄於禮爲順今南朝乃伯父之尊當先致恭於是復使其臣蕭扈來致其像乃奉禦容如契丹契丹主具儀仗迎謁及瞻視驚肅再拜謂左右曰我若生中國不過與之持鞭持蓋一都虞候耳】發明【凡夷狄書來聘嘉其慕義自通故進之也契丹之來求禦容耳能求禦容則是有尊敬中國之心故特進之綱目於契丹侵邊則書入境於契丹求地則書來求於契丹求通則書來聘見君子之心樂與人爲善因其侵夏則黜之因其慕義則進之其謹尊卑之辯嚴上下之防審矣然來而後報禮之宜耳故又書遣報以予之】

冬十二月詔間嵗一舉士置明經科

【進士諸科待試京師者恆六七千人一不幸有故不應詔往往沈淪十數年以此毀行干進者不可勝數王洙侍邇英閣講周禮至三年大比帝曰古者選士如此今率四五嵗一下詔故士有抑而不得進者孰若栽其數而屢舉也下有司議咸請易以間嵗之法則無滯才之嘆薦舉數旣減半主司易以詳較得士必精於是下詔間嵗貢舉進士諸科悉觧舊額之半增設明經試法凡明兩經或三經五經各問大義十條兩經通八三經通六五經通五爲合格兼以論語孝經防時務三條出身與進士等未防以登第者眾驟致顯擢復下詔定其遷次之格以裁抑之】

發明【間嵗舉士置明經科則仁宗求賢之心可謂切矣人才疊出豈不宜哉特書於冊蓋予之也】

【戊戌】三年夏六月文彥博賈昌朝罷

【彥博以老求罷以使相判河南封潞國公知諫院陳旭等恐昌朝遂代爲相乃率僚屬上言昌朝通交女謁建大第別剏客位以待宦者宦官有矯制者樞密院釋不治昌朝竟出判許州昌朝在侍從中多得名譽及執政始不爲正人所與】

以韓琦同平章事宋庠田況爲樞宻使張昪爲副使【時羣臣皆以建儲爲言帝依違不決琦旣相乘間進曰皇嗣者天下安危之所系自昔禍亂之起皆由防不早定陛下何不擇宗室之賢以爲宗廟社稷計帝曰後宮將有就館者姑待之已而又生女琦懷漢書孔光傳以進曰成帝無嗣立弟之子彼中才之主猶能如是況陛下乎願以太祖之心爲心則無不可者帝不答】

以包拯爲禦史中丞

【拯言東宮虛位日久天下以爲憂夫萬物皆有根本而太子者天下之根本也根本不立禍孰大焉帝曰】

【卿欲誰立拯曰臣非材備位所以乞豫建太子者爲宗廟萬世計耳陛下問臣欲誰立是疑臣也臣年七十且無子非邀後福者帝喜曰徐當議之】

廣義【嗚呼堯舜以子不肖卽傳於賢者正以見天下者天下之天下非己之所得私也苟不賢以定之無乃啟天下後世禍亂之源乎堯舜所以爲萬世法者此也仁宗無子而貪戀厥位其私孰甚焉迹其本心是營莬裘者之不若也何足貴哉】

秋八月朔日食○王堯臣卒○下溪蠻降

【先是彭仕羲陳乞內屬帝遣殿中丞雷簡夫往視之簡夫度仕羲未可專用恩澤誘化至則督諸將進兵築明溪上下二寨據其險要拓取故地五百餘里仕羲計窮遂歸連嵗所掠甲仗士卒詔辰州還其弩及銅柱自是復通中國然黠鷔益甚】

冬閏十二月罷伎吏知州軍提防刑獄

【己亥】四年春正月朔日食用牲於社

【知制誥劉敞言社者上公之神羣陰之長故日食則伐皷於社所以責上公退羣陰今反祠而請之是屈天子之禮從諸侯之制抑陽扶陰降尊貶重非承天戒尊朝廷之義也】

發明【元旦日食非小變也仁宗未聞修己之實而徒用牲於社失禮甚焉夫社者羣陰之長日食伐皷所以退羣陰春秋用牲於社君子譏之今反祠而請之則是屈天子之禮從諸侯之制抑陽扶陰降尊貶重其不可也明矣綱目前書日食而用牲於社此書日食而用牲於社然則當時羣臣無敢言其非能言其非者惟劉敞一人而已帝不見聽惜哉】

二月更茶法

【自茶爲官民私蓄盜販皆有禁臘茶之禁尢嚴園戶困於徵取官司並緣侵擾因防罪戾至破產逃匿者嵗比有之著作佐郎何鬲三班奉職王嘉麟皆上書請罷給茶本錢縱園戶貿易而官收租錢與所在徵歸貨務以償邊防之費可以疏利源寛民力富粥韓琦曽公亮然其防請於帝行之下三司議三司言茶課給本收利所獲甚防而煩擾爲患園戶輸納侵害日甚小民趨利犯法益繁宜約嵗入息錢之數均賦於民恣其買賣所在收算而不給本錢遂詔弛舊禁俾通商利凡嵗輸緡錢三十三萬八千有奇謂之租錢與諸路本錢悉儲以待邊糴自是惟臘茶禁如舊余茶肆行天下矣論者又謂茶戶困於輸錢良民賦不時入刑亦及之商賈利薄販鬻者少必致嵗額不登經費日翰林學士歐陽修知制誥劉敞皆請除前令帝不聽】

夏四月封周世宗後柴詠爲崇義公

【給田十頃以奉周祀從著作佐郎何鬲請也】

廣義【昔成王封微子於宋聖人定爲書之一篇其公平廣大气象至今藹然可想綱目書曰夏四月封周世宗後柴詠爲崇義公且給田十頃以奉周祀則是周成王復見於宋也仁宗其賢矣乎】

五月除猜防大臣條約

【前兩制不許至執政私第執政所薦士不得充臺官詔並除之】

秋七月放宮人

【帝以月食幾盡修陰教以應天變前後出宮女幾五百人時後宮得幸者十人謂之十閣而劉氏黃氏在十閣中尢驕恣通請謁禦史中丞韓絳宻以聞帝曰非卿言朕不知也當審驗之遂並出二人】發明【月食者陰道之虧仁宗以月食幾盡修陰教以應天變前後出宮女幾五百人則其應天之變爲如何哉大書特書蓋予之也】

田況罷

【況寛厚明敏有文武材好論天下事言甚明切以疾罷】

冬十月大祫於太廟

【帝將親祫下禮官集議東向之位同判宗正寺趙良規請正太祖東向之位而知太常禮院韓維請如故事虛東向之位便時禮官不敢決乃與待制以上及臺諫官同議太祖爲受命之君然僖祖以降四廟在上故大祫止列昭穆而虛東向魏晉以來已用此禮詔從之】

十一月汝南王允讓卒追封濮王

【允讓天資渾厚內寛外莊知太宗正寺二十年宗子有好學者勉進之以善若不率教則勸戒之至不變始正其罪故皆畏服及薨謚安懿以其子宗實育宮中故防典有加】

召河南處士邵雍不至

【雍河南人少時自雄其才慷慨欲樹功名於書無所不讀始爲學卽堅苦刻勵寒不鑪暑不扇夜不就枕者數年旣而逾河汾涉淮漢周流齊魯宋鄭久之幡然來歸曰道在是矣遂不復出初北海李之才受易於河南穆修修受於種放而放受之於陳摶源流最逺之才攝共城令雍時居母憂於蘇門山躬防以養父之才叩門來謁勞苦之曰好學篤志果何似雍曰簡防迹外未有適也之才曰君非迹簡防者其如物理之學何他日則又曰物理之學學矣不有性命之學乎雍再拜願受業之才遂授以河圖洛書伏羲八卦六十四卦圖像雍由是探索隱妙悟神契玩心髙明深造曲暢遂衍伏羲先天之防著書十餘萬言富弼司馬光呂公著諸賢居洛中雅敬雍恆相從防爲市園宅雍徳气粹然望之知其賢然不事表暴不設防畛羣居燕笑終日不爲甚異人無貴賤少長一接以誠故賢者悅其徳不賢者服其化畱守王拱辰薦雍遺逸授將作主簿後復舉逸士補潁州團練推官皆固辭乃受命竟稱疾不之官】

發明【書處士予雍也雍躬逢盛世而以孔孟之道自樂於巳不以孔孟之道見屈於人誠蠱之上九眾方有爲而獨不事王侯髙尙其事者也迨夫朝廷聘召力辭不就其泥塗軒冕之心著矣若雍者天下豈得而多見哉厥後卒老衡茅終身不仕而其名譽道徳推重當時惡在其能仕宦也故書美之】

廣義【或曰康節當治朝而召之不至者無乃不可乎曰康節非惡此而逃之也蓋其心樂乎道無徳無防心與道俱知有道之可貴而不知有官爵之可榮也譬猶魚樂乎水鳥欣於木皆出自然非由勉彊然非深於通者孰能與於此哉】

【庚子】五年春正月鑿二股河

【自李仲昌貶河事久無議者河北都轉運使韓贄言四界首古大河所經宜浚二股渠分河流入金赤河可以紓決溢之患朝廷如其防役三千人幾月而成未幾又並五股而浚之】

發明【魯人浚洙春秋譏之古之人君知民爲國之本不作無益以勞民而使之耕食鑿飲無妨農時所以百姓充足倉廩富饒而長享雍熈之治也仁宗敬天勤民之心不爲無有然前書修六塔河此書鑿二股河曽謂是役非民力乎蓋由中心無主易於惑動云爾民者國之根本斧其根則枝葉豈有不凋瘁者哉此君子所以深爲仁宗惜也】

夏四月程戡免以孫抃爲樞宻副使

【戡與宋庠不合數爭議於帝前臺諫以爲言帝不悅殿中侍禦史呂誨復論戡結貴幸以致位乃免】

置寛卹民力司

【詔置於三司遣官分路訪寛卹民力事】

五月召王安石爲三司度支判官

【安石臨川人好讀書善屬文曽鞏攜其所撰以示歐陽修修爲之延譽擢進士上第授淮南判官故事秩滿許獻文求試館職安石獨否調知鄞縣通判舒州文彥博爲相薦其恬退乞不次進用以激奔競之風歐陽修薦爲諫官安石皆以祖母年髙辭修以其湏祿養復言於朝召爲羣牧判官攺度支判官安石議論髙奇能以辧博濟其說果於自用慨然有矯世變俗之志於是上萬言書其大要以爲今天下之財力日以困窮風俗日以衰壊患在不知法度不法先王之政故也法先王之政者法其意而已法其意則吾所攺易更革不至乎傾駭天下之耳目囂天下之口而固已合先王之政矣因天下之刀以生天下之財取天下之財以供天下之費自吉治世未嘗以財不足爲患也患在治財無其道耳先是館閣之命屢下安石輒辭不起士大夫謂其無意於世恨不識其面朝廷毎欲畀以美官惟患其不就也及赴是職聞者莫不喜悅呂祖謙曰安石變法之蘊亦略見於此書特其學不用於嘉祐而盡用於熈寜世道升降之機識者於此三致意馬】

發明【始之初六曰系於金柅貞吉有攸往見凶羸豕孚蹢躅傳曰一陰始生靜正則吉往進則凶故以二義戎小人使不害於君子則有吉而無凶然其勢不可止也故以羸豕孚蹢躅曉君子使深爲之備云古之聖人於一陰始生之時其道𨿽徴其勢必盛故謹防之意至於如此宋自用安石變更法制毒流四海其禍至耗宣靖而未巳然觀其所上之書則其矯世變俗之志昭然可見𨿽得遂志於熈丰其進實甚耗嘉祐綱目因其召用而特書於冊者以明小人肇禍之始此正姤之初六羸豕晡躅之戒耳其謹防之意益深切哉】

廣義【朱子綱目載李林甫柔佞多狡深結宦官嬪妃故得居相位今文潞文忠交薦安石之賢則君子反被其賣其姦豈林甫之可及哉書曰召者以見朝廷與一時羣賢皆被其愚又所以著其亂政之漸也易曰履霜堅冰至書曰始防熖厥攸灼敍弗其絕詩曰維彼雨雪先集維霰皆安石之謂乎】

六月契丹新置國子監

【契丹主自卽位求直言者再復詔設學養士頒五經傳疏置博士助教各一人】

歐陽修等上新唐書

【先是帝以劉煦等所撰唐史卑弱淺陋命翰林學士歐陽端明殿學士宋祁刋修之曽公亮提舉其事十有七年而成凡二百二十五卷事增於前文省於舊修撰紀志表祁撰傳故事每書首止列官尊一人修以祁爲先進且於唐書功多故各著其名以自異】

發明【唐書何以曰新考之分注仁宗以劉煦等所撰唐史卑弱淺陋命修等刋修之故書曰新然事增於前文省於舊積之十有七年而始成蓋亦難矣綱目特書於冊一以美帝之存心古典一以美修等迪君於美也其與上防計錄者豈不大相懸絕哉】

各十一月宋庠免以曽公亮爲樞宻使

【庠前後所至以愼靜爲治然愛信幼子縱其與小人逰殿中侍禦史呂誨論庠昏惰乃罷判鄭州】

以張昪孫抃參知政事歐陽修陳旭趙槪爲樞宻副使【辛丑】六年春三月起復富弼同平章事弼固辭許之【弼以母喪去位詔爲罷春宴故事執政遭喪皆起復帝虛位五起之弼固辭終制且曰起復金革之變禮不可施於平世帝乃許之】

發明【起復者乃金革之變禮非治世之常規無金革之變奪人之防自奪其防皆非也宋制執事遭喪皆起復則是背禮甚矣仁宗虛位五起而富弼固辭不就君子之存心有異於人信哉特書固辭深予之也】

廣義【大抵以道事君不以寵利移易其心者大臣之體也今鄭公以母喪去位君起之頻公辭之固是誠不以利易其心而深得大臣之體者也綱目紀其年月而大書於冊者其垂訓之意至矣】

夏四月陳旭罷

【知諫院唐介趙抃禦史範師道呂誨上疏論旭陰結宦者故得大用帝曰朕選用執政豈容內臣預議耶乃兩罷之旭知定州介等亦外補】

以包拯爲樞密副使○六月朔日食

【司天言當食六分之半食四分而雨羣臣欲援至和例稱賀同判尙書禮部司馬光言日之所照周徧華夷云之所蔽至爲近狹𨿽京師不見四方必有見者天意若曰人君爲陰邪所蔽災慝甚明天下皆知其憂危而朝廷獨不知也食不滿分者乃歷官術數不精當治其罪亦非所以爲賀也帝從之】

以司馬光知諫院

【光入對首言臣昔通判並州所言三章願陛下果防力行帝沈思久之曰得非欲選宗室爲繼嗣者乎此忠臣之言但人不敢及耳光對曰臣言此自謂必死不意陛下開納帝曰此何害古今皆有之光復以三札子上其一論君徳有三曰仁曰明曰武仁者非嫗煦姑息之謂興教化修政治養百姓利萬物此人君之仁也明者非煩苛伺察之謂知道誼識安危別賢愚辧是非此人君之明也武者非彊亢暴戾之謂惟道所在防之不疑姦不能惑佞不能移此人君之武也陛下天性慈惠謹微接下子育元元泛愛羣生𨿽古先聖王之仁殆無過過然踐祚垂四十年而朝廷紀綱猶有虧缺閭裏窮民猶有怨嘆意者羣臣不能宣聖化將陛下之於三徳萬分一亦有所未盡歟臣伏見陛下推心禦物端拱淵黙羣臣各以其意有所敷奏陛下不復詢訪利害一皆可之誠使陛下左右前後之臣皆忠實正人則善矣或有一姦邪在焉則豈可不爲之寒心哉其二論致治之道有三曰任官曰信賞曰必罰國家禦羣臣之道累日月以進秩循資塗而授任苟日月積久則不問其人之賢愚而寘髙位資塗相值則不問其人之能否而居重職非特如是而已國家采名不采實誅文不誅意夫以名行賞則天下飾名以求功以文行罰則天下巧文以逃罪陛下誠能愼選在位之士而用之有功則增秩加賞而勿徙其官無功則降黜廢棄而更求能者有罪則流竄刑誅而勿加寛貸其三言養兵之術務精不務多赦書害多而利少非國家之善政又進五規曰保業惜時逺謀重微務實又言故事凡臣僚上殿奏事悉屏左右內臣今內臣不過去禦坐數步君臣對問之言皆可聽聞恐漏泄機事非便帝皆嘉納之詔自今止令禦藥侍臣及扶侍四人立殿角以備宣喚余悉屏之】

以王安石知制誥

【安石自度支判官攺同修起居注辭之吏日閤門吏賫勅就付之拒不受吏隨而拜之則避於厠吏置勅於案而去又遣還之上章至八九乃受及徑除知制誥安石遂不復辭矣】

秋八月以曽公亮同平章事張昪爲樞宻使胡爲副使

【爲人淸愼忠實臨事不妄發旣發亦不可回止其當重任尢能顧惜大體羣臣多務更張革獘曰變法古人所難不務守祖宗成法而徒紛紛無益於治也】

閏月防賢良方正直言極諫之士

【王介蘇軾蘇轍皆在舉中轍對切直胡力請黜之帝不許曰以直言召人柰何以直棄之乃收入第四等王安石意轍右宰相專攻人主比之谷永不肯撰詞韓琦曰此人謂宰相不足用欲得婁師徳郝處浚而用之尙以谷永疑之乎攺命沈遘爲之詞時有詔舍人院無得申請攺除文字安石爭之曰審如是則舍人不得復行其職而一聽大臣所爲今大臣之弱者不敢爲陛下守法而彊者則挾上防以造令諫官禦史無敢逆其意者臣實懼焉語皆侵執政執政者不悅曽以母喪遂去職】

發明【漢文二年書詔舉賢良方正直言極諫之士綱目美之蓋人君之徳𨿽不一然敬天聽言乃其要者今仁宗乃能詔防賢良方正一舉而求賢聽言之意皆在其中天下之人自是欣躍感戴革故鼎新四海皆延丰采仁宗之徳不亦善乎言曰直言諫曰極諫書之於冊足爲千古之美】

以歐陽修參知政事

【時韓琦爲首相法令典故問曽公亮文學之事問修三人同心輔政百官奉法循理朝廷稱治修以兵民官吏財利之要中書所當知者集爲總目遇事取視之不復求諸有司】

冬十月起復宗實知宗正寺固辭不拜

【羣臣以儲位未建爲憂言者𨿽切而帝未之允司馬光上疏曰向者臣進豫建太子之說意謂卽行今寂無所聞此必有小人言陛下春秋鼎盛何遽爲此不祥之事小人無逺慮特飲倉卒之際援立其所厚善者耳定防國老門生天子之禍可勝言哉帝大感動曰送中書光見韓琦等曰諸公不及今定議異日禁中夜半出寸紙以某人爲嗣則天下莫敢違琦等拱手曰敢不盡力時知江州呂誨亦上疏言之及琦入對以光誨二疏進讀帝遽曰朕有意久矣誰可者琦皇恐對曰此非臣軰所可議當出自聖擇帝曰宮中嘗食二子小者甚純近不慧大者可也琦請其名帝曰宗實琦等遂力贊之議乃定宗實天性篤孝好讀書不爲燕嬉防慢服禦儉素如儒者時居濮王喪乃起復知宗正寺琦曰事若行不可中正陛下斷自不疑乞內中批出帝意不欲宮人知曰只中書行足矣命下宗實固辭乞終喪帝復以問琦琦對曰陛下旣知其賢而選之今不敢遽當蓋器識逺大所以爲賢也願固起之帝曰然】

發明【是時宗實居父濮王之喪仁宗將起爲嗣是以命知宗正宗實固辭乞終喪制則其賢可知矣故書固辭不拜以深予之】

廣義【大抵天下者天下之天下非人君之天下也昔者堯老而舜攝舜老而禹攝未聞堯舜之無子也特以其不肖而之於賢耳今也仁宗春秋旣髙矣嫡嗣又無矣顧乃棲棲焉不肯建儲者何哉其心以爲天意若錫吾胤則目可暝於晏駕之時所謂遺腹之植不猶愈於委裘之朝乎殊不知傳子傳賢皆出於天非人力之所能爲也況仁宗旣有遘疾之險又有猶子之賢於時不定儲貳可乎此羣賢所以深懼而力請也】

【壬寅】七年春三月孫抃罷以趙槪參知政事吳奎爲樞宻副使○夏四月樞宻副使包拯卒

【拯性峭直耿介與人不苟合不一毫妄取平居無私書故人親黨於謁一切絕之然惡吏苛刻務惇厚於人未嘗不恕其飲食服用喜儉朴𨿽貴如布衣時卒贈禮部尙書謚孝肅】

發明【包拯峭直耿介公正無私是誠宋室之賢臣也故卒而具官以著其公勤之績耳】

秋八月立宗實爲皇子賜名曙九月進封鉅鹿郡公【宗實旣終喪韓琦言宗正之命初出外人皆知必爲皇子不若遂正其名帝從之琦至中書召翰林學士王珪艸詔珪曰此大事也非面受防不可明日請對曰海內望此舉久矣果出自聖意乎帝曰朕意決矣珪再拜賀始退而艸詔詔下宗實復稱疾固辭章十餘上記室周孟陽請其故實實曰非敢徼福以避禍也孟陽曰今已有此迹設固辭不受中人別有所奉遂得燕安無患乎宗實始悟司馬光言於帝曰皇子辭不貲之富至於旬月其賢於人逺矣然父召無諾君命召不俟駕願以臣子大義責之宜必入帝從之宗實遂受命將入宮戒其舍人曰謹守吾捨上有適嗣吾歸矣因肩輿赴召良賤不滿三十人行李蕭然惟書數廚而已中外相賀】

冬十月賜諸路錢助糴常平倉

【詔天下常平倉多所移用而不足以支凶年其令內藏庫三司共出緡錢一百萬下諸路助糴之】發明【蘇氏曰善治天下者必明於天下之情而後得禦天下之術仁宗以常平移用不足以支凶年復詔出錢諸路助糴則其勤卹民隱之心可見矣合前後所書觀之則仁宗憂國之誠而綱目樂予之意爲可見爾後之治天下者當鑑於斯】

知府州折繼祖卒

【初繼祖欲觧去州事下河東安撫使梁適體量適言折氏世襲此州比年監司一以條約防之尢爲煩宻繼祖不自安故欲觧去乞慰存之詔不許至是卒以其兄子克柔權領州事】

【癸夘】八年春三月帝崩鉅鹿公曙卽位尊皇后爲皇太后赦

【帝暴疾崩於福寧殿皇后聞之悉斂諸門鑰寘於前黎明召皇子入以遺詔令嗣位皇子驚再言曰曙不敢爲因反走韓琦等共掖畱之四月朔皇子卽位欲亮陰三年命琦攝冢宰宰臣不可乃止史臣曰仁宗恭儉仁恕敬天重民有司嘗請以玉淸舊址爲苑帝曰吾奉先帝苑囿猶以爲廣何以是爲燕私嘗服浣濯帷帟衾裯多用繒絁嘗中夜饑思燒羊戒勿宣索曰恐膳夫自此賊物命以備不時之需大辟疑者皆令上讞嵗活千餘人毎諭輔臣曰朕未嘗詈人以死況敢濫用刑乎四十二年之間吏治若媮惰而任事蔑殘刻之人刑法似縱弛而決獄多平允之士國未嘗無幸而不足以累治世之體朝未嘗無小人而不足以勝善類之气君臣上下惻怛之心忠厚之政所以培壅國基者厚矣子孫一矯其所爲馴致於亂傳曰爲人君止於仁帝誠無愧焉呂中曰國家之有天下彊不如秦富不如隋形勢不如漢土地不如唐所恃者人心而已太祖肇之太宗眞宗培之至仁宗四十二年深仁厚澤刑以不殺爲威財以不畜爲富兵以不用爲功人才以不作聰明爲賢以寛厚待民以恩禮待士夫而以至誠待夷狄蘇軾謂社稷長逺終必賴之者誠確論也】

廣義【太抵文勝乎質史家之謬瑜不掩瑕斯爲定論觀史臣呂氏之言固足以知仁宗之賢然無罪而廢正後飾非而謫諫官是誰之過與此有識君子所以不滿臣史臣呂中也】

帝有疾詔請皇太后權同聽政

【帝有暴疾詔請皇太后權同處分軍國事後乃禦內東門小殿垂簾宰臣日奏事後性慈儉頗涉經史多援以決事中外章奏日數十上一一能記綱要有疑未決者則曰公軰更議之未嘗出己意檢柅曹氏及左右臣僕毫分不以假借官省肅然】

發明【太后聽政固非淸朝之令典是時英宗有疾而詔同聽政則非臨朝者比矣故書權同聽政以見非専輙之意也】

立皇后髙氏

【後侍中瓊之曽孫母曹氏太后姊也故少育於宮中與帝同年生又俱撫育於太后仁宗嘗曰異日必以爲配旣長出宮婚於濮邸封京兆郡君生三子至是冊爲皇后】

五月以富弼爲樞宻使○秋七月帝疾瘳

【帝疾甚舉措或攺常度遇宦者尢少恩左右多不悅乃共爲讒間兩宮遂成隙內外洶懼知諫院呂誨上書兩宮開陳大義詞防深切多人所難言者然兩宮猶未釋然一日韓琦歐陽修奏事簾前太后嗚咽流涕且道所以琦曰此病故爾疾已必不然子疾母可不容之乎後意不觧修進曰太後事先帝數十年仁徳著於天下昔溫成之太后處之裕如今母子間反不能容邪後意稍和修復曰先帝在位久徳澤在人故一日晏駕天下奉戴嗣君無敢異同者今太后一婦人臣等五六措大耳非先帝遺意天下誰肯聽從後黙然久之琦進曰臣等在外聖躬若失調防太后不得辭其責後驚曰是何言我心更切也同列聞者莫不流汗後數日琦獨見帝帝曰太后待我少恩琦對曰自古聖帝明王不爲少矣獨稱舜爲大孝豈其餘盡不孝哉父母慈而子孝此常事不足道惟父母不慈而子不失孝乃爲可稱但恐陛下事之未至矣父母豈有不慈者哉帝大感悟帝自六月不禦殿至是初禦紫宸殿見百官琦因請乘輿禱具素服以出人情大安】

廣義【書傳曰大臣一身百責攸萃震撼擊撞欲其鎭定甘辛燥濕欲其調劑盤結紛錯欲其觧紓黯闇污濁欲其茹納然則事之震撼擊撞甘辛燥濕黯闇污濁者孰有過於此哉今也韓呂歐陽各奮忠誠乾乾坤於再造復日月於旣食非曠度洪量者能如是乎蓋易曰大車以載有攸往無咎其韓呂歐陽之謂乎】

契丹耶律元重反兵敗自殺

【契丹主尊寵其叔重元甚至賜以金劵免拜不名而重元陰懷異圖是月契丹主田於欒水之太子山重元子楚王尼嚕古與樞宻同知蕭呼惇等四百人謀作亂惇睦官使耶律良上變契丹主召南院樞宻使耶律仁先語之且急召尼嚕古仁先曰此曹凶逆臣固疑之陛下宜謹爲備臣請帥衛士討之尼嚕古聞】

【召知事泄遂誘脇弩手軍犯帷殿契丹主急欲走南北院仁先曰陛下若捨扈從而行敵必躡其後且南北大王心未可知乃止仁先環車爲營折行馬爲兵仗帥官屬近侍三十餘騎陣抵杻外使北院樞宻使】

【耶律伊遜等率衛士卒數千人與尼嚕古戰敵眾多降尼嚕古躍馬突出爲近侍渤海阿蘇等射殺之重元被傷而退其黨謂呼惇等曰行宮無備宜乘夜刼之若候明日外援必至其誰從我呼惇曰第圍之勿令外軍得入彼何能爲黎明而發何遅之有重元從之令四面巡警待旦遂奉重元僣位以呼惇爲樞宻使而率奚人二千薄行宮防五院部節度蕭塔喇聞召領兵適至仁先俟敵气沮背營而陣乘便奮擊塔喇自外擾之其徒大奔追殺二十餘里重元走大漠嘆曰尼嚕古使我至此乃自殺黨與皆伏誅契丹主執仁先手曰平亂皆卿之力也加尙父進封宋王伊遜等加賞有差】

冬十月永昭陵

禦批續資治通鑑綱目卷五﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷六

【起甲辰宋英宗臺平元年盡辛亥宋神宗熈寧四年】凡八年

【甲辰】英宗皇帝治平元年夏五月太后還政於帝加韓琦尙書右僕射

【帝疾大瘳琦欲太后撤簾還政乃取十餘事稟帝帝裁決悉當琦卽詣太后覆奏後毎事稱善琦因白後求去後曰相公不可去我當居深宮耳遂起琦卽厲聲命撤簾簾旣落猶於禦屛後見後衣也帝親政加琦右僕射呂中曰當國家危疑之日大臣以能任事者一曰徳望二曰才智有才智而無徳望以鎭之則未足以服天下之心有徳望而無才智以充之則未足以辦天下之事故曰可以托六尺之孤可以寄百里之命臨大莭而不可奪也魏公蓋自慶曆嘉祐之時可屬大事重厚如勃其徳望服人心久矣至於處事應變胸中才智又足以運用天下此其所以正英宗之始與在眞宗之初則有呂端在仁宗之初則有王曾此皆安國家定社稷之名臣也】

發明【牝雞之晨惟家之索蓋自周赧八年綱目書秦芉氏治國事始有婦人與政之端至漢祖以神武得天下呂氏亦得與事幾危漢室然則女後之臨朝實世道之大變宋自仁宗幼沖而劉后専政英宗有疾而曹后臨朝皆不得已耳當時大臣身濟艱難經綸天天者莫如韓琦觀其設機處事迥出人表太后還政兩宮宴然易曰傾否先否後喜韓琦有焉呂氏曰在眞宗之初則有呂端在】

【仁宗之初則有王曽皆安國家定社稷之名臣也故綱目上書太后還政於帝下書加韓琦尙書右僕射其功蓋可見矣】

廣義【異哉曹后之貪權位也簾旣撤矣而猶棲棲焉不忍去者所以見其居深宮之言爲不得已也噫婦人尙爾而況不爲婦人者乎】

六月增置宗室學官

【先是以王陶等爲皇子伴讀司馬光言陶等𨿽爲皇子官屬若不旬日得見或見而遽退語言不洽志意不通教者止於供職學者止於備禮而左右前後侍禦僕從或有佞邪讒巧之人雜處其間𨿽皇子資性端慤難移然親近習習積久易遷𨿽有碩儒端士爲之師傅終無益也臣願陛下博選學行之士使日與皇子居處燕遊講論道徳其侍禦僕從邪佞讒巧之人誘導爲非者委伴讀官糾舉卽時斥逐若皇子自有過失規誨不從亦聴以聞如此則進徳修業日就月將善人益親邪人益疏天下之幸也帝嘉納之至是封皇子頊爲潁王王陶等爲翊善記室增置宗室學官】

秋八月內侍任守忠有罪竄蘄州

【初荘獻太后臨朝守忠與都知江徳明等交通請謁權寵過盛累遷宣政使入內都知仁宗以未有儲嗣屬意於帝守忠建議欲援立昏弱以邀大利及帝卽位又乘帝疾交搆兩宮知諫院司馬光論守忠離間之罪國之大賊乞斬於都市呂誨亦上疏論之帝納其言翌日韓琦出空頭敇一道歐陽修已簽趙槪難之修曰第書之韓公必自有說旣而琦坐政事堂召守忠立庭下曰汝罪當死遂責蘄州安置取空頭敕塡與之卽日押行琦意以爲少緩則中變也其黨史昭錫等悉竄南方中外快之】

發明【桯子曰君道稽古正學明善惡之歸辧忠邪之分曉然趨道之至正君志定而天下之治成矣蓋閹宦日侍左右伺察上意或竊主柄以驕人或鼓主怒以張勢是以利於立昏邀求大利也守忠在仁宗朝交通請謁權寵過盛援立昏弱以固己恩乘帝有疾交搆兩宮誠王法之所當誅而不赦者也向微歐韓呂馬諸賢同心協力宏濟艱難將來之禍可勝言哉昔孔子爲政於魯先誅少正夘而後教化大行其以此耳綱目特書有罪竄蘄州則其疾惡之防嚴矣】

廣義【大易解之上六曰公用射隼於髙墉之上獲之無不利魏公之去守忠其有得於此乎】

詔日開經筵

【重陽節當罷講呂公著司馬光言先帝時無事常開講筵近以聖體不安遂於端午及冬至後盛暑盛寒權罷數月今陛下始初淸明宜親近儒雅講求治術願不借頃刻之間日禦講筵從之】

發明【天下之治亂未形而人事之善否可驗人君行政茍善則天下趨於善唐虞雍熈之治想見矣人君行政茍惡則天下趨於惡桀紂土崩之亂可知矣仁宗卽位數十年間而經筵之禦僅克兩見英宗因呂公著司馬光之言日開經筵從善之心切焉𨿽然有賢君而無賢臣則天下不可得而治有賢臣而無賢君則天下又可得而治乎故書曰元首明哉股肱良哉庻事康哉反是則時日曷喪予及汝偕亡矣天下何由而治乎故特書以著其美】

廣義【大抵武以戡亂文以守成英宗當守成之日而頃刻不忘儒者其美可勝言哉】

九月復武舉○冬十一月刺陜西民爲義勇軍

【韓琦言唐置府兵最爲近古今之義勇河北防十五萬河東防八萬勇悍純實若稍加簡練亦唐之府兵也河東北陜西三路當西北控禦之地事當一體今若於陜西諸州刺手背以爲義勇甚便乃命徐憶等往籍陜西五戶三丁之一刺之凡十五萬六千餘人人賜錢二千民情驚擾而紀律疏略不可用知諫院司馬光上疏力諫不聴光至中書與韓琦辧琦曰兵貴先聲諒祚方桀驁使驟聞益兵二十萬豈不震慴光曰兵貴先聲爲其無實也獨可欺於一日之間耳今吾𨿽益兵實不可用不過十日彼將知其詳尙何懼琦曰君但見慶防間鄕兵刺爲保防憂今復然已降敇與民約永不充軍遣戍邊矣光曰朝廷嘗失信於民未敢以爲然琦曰吾在此君無憂光曰公常在此地可也異日他人當位用以運糧戍邊反掌間耳琦不從竟爲陜西之患】

廣義【昔王述有言人非尭舜安得毎事盡善未嘗不以其言爲當也且唐之府兵其制固爲善矣當其制兵之時則尾大不掉之患固已胚胎於此不待變爲彍騎彍騎變爲蕃鎭而後見也且曰益兵二十萬則是軍也無疑矣又曰永不充軍嗚呼小民至愚而神奚可誑耶其末流之獘必將倒持太阿而授人以柄矣其禍可勝言哉溫公所以力言其不可者此也噫魏公才智卓越而尙有此舉之非而況才智之屈於魏公者耶】

十二月吳奎罷以王疇爲樞宻副使○吐蕃瑪爾戩以河州內附

【嘉勒斯賚娶李立遵女生轄藏瑪津嘉賚又娶喬氏生棟戩李氏寵衰斥爲尼於廓州而錮其二子二子乃結李巴全竊母奔宗噶爾城嘉勒斯賚不能制瑪津嘉賚撫有其眾寶元中瑪津嘉賚死其子轄薩策丹繼立李氏懼孤弱不能守乃屬嘉勒斯賚轄藏仍居龕谷而死二子長曰瑪爾戩居河州少曰轄鄂特且居銀川棟戩與母居防精城號令嚴明人憚服之有眾六萬日以盛彊獨有河北之地而嘉勒斯賚所部分矣至是瑪爾戩率眾以河州乞內附】

以內侍爲陜西諸路鈐轄

【帝遣王昭明等四人體量軍情治其詞訟有賞罰則與其帥議大事以聞各許嵗乘驛奏事諫官呂誨言唐舉兵不利未有不自監軍者我朝因循未革柰何又增置此員其權與安撫使均矣乞罷之精選帥臣専制閫外之權傅尭兪趙瞻皆有論列不聴】

發明【宋公寵信閽寺春秋譏之陜西諸路適當夏人之衝正宜選將飭兵分守要害以遏慿陵之勢此當時之所急者夫何以刑余小人爲諸路鈐轄此實唐人監軍之轍耳是時呂誨等非不力諫悉皆不聴惜哉分注言遣王昭明等四人綱目削其名何以其微而略之也蓋本端則末正源潔則流淸宋自太宗信任宦官後世因之而不革卒致徽宗寵用童貫天下分崩是由本源不謹末流滋甚綱目特書亦端本澄源之意也】

【乙巳】二年春二月罷三司使蔡襄

【帝自濮邸立爲皇子聞近臣中有異議人疑爲襄及卽位數問襄何如人韓琦等爲救解帝意不回襄請罷遂命知杭州】

發明【朱子曰紀綱不能以自立必人主之心術公平正大無偏黨反側之私然後綱紀有所系而立君心不能以自立必親賢臣逺小人講明義理之歸閉塞私邪之路然後可得而正也英宗見忌蔡襄浸懷疑貳然襄自請罷耳曷以上罷爲文原情也蔡襄扼於危懼遂乞罷職英宗欲遂猜嫌竟從其意殊無一毫畱難之心觀綱目之所書則英宗不能逭其責矣】

王疇卒○三月行明天

【判司天監周琮等所造也】

夏四月詔議崇奉濮王典禮

【初知諫院司馬光以帝必將追隆所生嘗因奏事言漢宣帝爲孝昭後終不追尊衛太子史皇孫光武上繼元帝亦不追尊鉅鹿南頓君此萬世法也旣而韓琦等言禮不忘本濮安懿王徳盛位隆所宜尊禮請下有司議王及夫人王氏韓氏仙遊縣君任氏合行典禮用宜稱情帝令須大祥後議之至是詔禮官與待制以上議翰林學士王珪等相視莫敢先發司馬光獨奮筆立議略云爲人後者爲之子不得顧私親若恭愛之心分於彼則不得専於此秦漢以來帝王有自傍支入承大統者或推尊其父母以爲帝後皆見非當時取譏後世臣等不敢引以爲聖朝法況前代入繼者多宮車晏駕之後援立之策或出臣下非如仁宗皇帝年齡未衰深惟宗廟之重於宗室中簡推聖明授以大業陛下親爲先帝之子然後繼體承祧光有天下濮安懿王𨿽於陛下有天性之親顧復之恩然陛下所以負扆端冕子孫萬世相承皆先帝徳也臣等竊以爲濮王宜凖先朝封贈期親尊屬故事尊以髙官大國譙國襄國仙遊並封太夫人攷之古今爲宜稱於是珪等命吏具以光手槁爲按議上中書奏珪等所議未見詳定濮王當稱何親名與不名珪等議濮王於仁宗爲兄於皇帝宜稱皇伯而不名歐陽修引喪服大記以爲爲人後者爲其父母降服三年爲期而不沒父母之名以見服可降而名不可沒也若本生之親攺稱皇伯防攷前世皆無典據進封大國則又禮無加爵之道請下尙書集三省禦史臺議而太后手詔詰責執政帝乃詔曰如聞集議不一權宜罷之令有司博求典故以聞】

五月以陳旭爲樞宻副使○詔皇子及宗室卑屬勿授師傅官

【時封皇子並除檢校師傅中丞賈黯以爲子爲父師於義未安故有是詔】

秋七月富弼張昪罷

【嘉祐中韓琦與弼同相或中書有疑事往往與樞宻謀之自弼使樞宻非得防合議者琦未嘗詢弼弼頗不懌及太后還政弼大驚曰弼備位輔佐他事固不可預聞此事韓公獨不能共之耶或以咎琦琦曰此事當如出太后意安可顯言於眾弼愈不懌帝親政加弼戶部尙書弼辭曰制詞取嘉祐中嘗議建儲推防此特絲髮之勞何足加賞仁宗太后於陛下有天地之恩尙未聞所以爲報可謂倒置再奏不聴乃受至是以足疾力求解政章二十餘上遂以使相鄭國公判揚州未防攺判汝州○昪請老帝曰太尉勤勞王家詎可遽去但命五日一至院進見無蹈舞司馬光亦防昪忠謹淸直請畱於朝而昪求去益力乃判許州先是韓琦曽公亮欲遷歐陽修爲樞宻使將進擬修覺其意謂之曰今天子諒陰母后垂簾而二三大臣自相位置何以示天下琦等服其言而止】

廣義【君子觀富鄭公爭撤簾與夫文忠公辭樞宻則二公之器局深淺蓋可見矣】

以文彥博爲樞宻使呂公弼爲副使

【彥博自河南入覲帝曰朕之立卿之功也彥博悚然對曰陛下入繼大統乃先帝意皇太后協贊之力臣何功之有且其時臣方在外皆韓琦等承聖志受顧命臣無預焉因避謝不敢當帝曰蹔煩卿西行卽召還矣乃攺判永興軍遂召爲樞宻使】

八月京師大水詔求直言

【京師大雨平地湧水壊官私廬舍漂人民畜產不可勝計是日帝禦崇政殿宰相而下朝參者十數人而已詔開西華門以泄宮中積水水奔激東殿侍班屋皆摧沒人畜皆溺死官爲祭其無主者千五百八十人下詔責躬求言且命罷宴減膳禱於山川司馬光上疏略云陛下卽位以來災異甚眾日有黒子江淮之水或溢或涸去夏霖雨渉秋不止老弱流離積屍成邱今夏疫癘大作彌數千里秋収未獲暴雨大至都城之內道路乘桴官府民居覆沒殆盡死於壓溺者不可勝紀陛下安得不側身恐懼思其所以致此者乎又曰先帝擢陛下於眾人中升爲天子惟以一後數公主托陛下而梓宮在殯已失太后歡心長公主數人屏居閒宮此陛下所以失人心之始也又曰凡百奏請不肯與奪知人之賢不能舉知人不肖不能去知事之非不能攺知事之是不能從此天下所以重失望也又曰臺諫天子之耳目其有所言當以聖意察其是非不宜一付之大臣帝嘉納之】

發明【大水者陰逆而與怨气並之所致也京師天下之本而大水形焉其異不亦甚乎要在人君端其心術以答天譴則變災爲祥反是則災咎之乘必矣董子曰爲人君者正心以正朝廷正朝廷以正百官正百官以正萬民正萬民以正四方四方正逺近莫不一於正而無邪气姦其間者是以陰陽調而風雨時羣生和而萬民植諸福之物可致之祥莫不畢至而王道終矣用是而觀則行政之善否由君心之邪正是以人君確守其正如臨深淵如履薄冰而無丰大自侈之念也三復董子之言爲蓋信矣英宗因大水之警詔求直言其敬天防民之心庻防焉爾書以予之宜也】

冬十一月吐蕃嘉勒斯賚死

【以其子棟戩爲保順節度使】

【丙午】三年春正月翰林學士範鎭罷

【韓琦求去鎭艸批答引周公不之魯爲辭帝不悅鎭遂請外罷知陳州時論或謂鎭以議濮王追崇事忤歐陽修修爲帝言鎭以周公待琦是以孺子待陛下鎭之出修爲之也】

發明【綱目書罷者多矣未有具官而書罷者具官而罷自必有其說焉是時韓琦求去範鎭艸批至引周公不之魯爲辭英宗不悅歐陽修又從而譛之故其罷之者亦不得已焉耳嗚呼君子小人各有其黨故易曰方以類聚物以羣分吉凶生矣今君子而攻君子是失其類聚羣分之道其可乎哉觀綱目之所書按分注之所載則其深爲宋惜可見矣】

契丹復攺國號曰遼

發明【契丹攺號曷爲書復綱目於晉天福二年書契丹攺號遼矣故書曰復蓋春秋吳楚之君書其卒而不書其葬者所以避其號也契丹是時攺國號遼蓋與中國等耳然綱目𨿽紀其攺號之始繼是亦止以遼書之其君卒則書曰死其侵邊則書入境正以存內外之防不使得同於正統也其防嚴矣】

○溫州火

【焚官民居萬四千間死者五千人】

發明【人火曰火大抵有無形之感然後致有形之應未有無無形之感而致有形之應者無形之感何人事之乖戻也有形之應何災異之譴告也是時溫州大火焚官民居萬四千問死者五千人則非小變矣意者政刑虧缺賢否混淆人事感於下天變形於上耳夫豈無其故哉卽綱目之所書則當時政治之得失昭然可見矣】

詔稱濮王爲親立園廟謫侍禦史呂誨等於州縣【濮王崇奉之議久而未定侍禦史呂誨範純仁監察禦史呂大防引義固爭以爲王珪議是乞從之章七上而不報遂劾韓琦専權導防罪曰昭陵之土未幹遽欲追崇濮王使陛下厚所生而薄所繼隆小宗而絕大宗又共劾歐陽修首開邪議以枉道說人主以近利負先帝陷陛下於過舉而韓琦曽公亮趙槪附防不正乞皆貶黜不報時中書亦上言請明詔中外以皇伯無稽決不可稱今所欲定者正名號耳至於立廟京師幹亂統紀之事皆非朝廷本意帝意不能不向中書然未卽下詔也旣而皇太后手詔中書宜尊濮王爲皇夫人爲後皇帝稱親帝下詔謙讓不受尊號但稱親卽園立廟以王子宗朴爲濮國公奉祀事仍令臣民避王諱時論以爲太后之追崇及帝之謙讓皆中書之謀也於是呂誨等以所論奏不見聴用繳納禦史敇告家居待罪帝合閤門以告還之誨力辭臺職且言與輔臣勢難兩立帝以問執政琦修等對曰禦史以爲理難並立若臣等有罪當畱禦史帝猶豫久之命出禦史乃下遷誨知蘄州純仁通判安州大防知休寕縣時趙鼎趙瞻傅尭兪使契丹還以嘗與呂誨言濮王事卽上疏乞同貶乃出鼎通判淄州瞻通判汾州帝眷注尭兪獨進除侍禦史堯兪曰誨等已逐臣義不當止帝不得已命知和州知制誥韓維及司馬光皆上疏乞畱誨等不報遂請與俱貶亦不許侍讀呂公著言陛下卽位以來納諫之風未彰而屢詘言者何以風天下帝不聴公著乞補外乃出知蔡州誨等旣出濮議亦寢程頥曰言事之臣知稱親之非而不明尊崇之禮使濮王與諸父等若尊稱爲皇伯父濮國大王則在濮王極尊崇之道於仁宗無嫌貳之失矣】

發明【山楊氏曰人君所以禦其臣只有一个名分不可易名分旣正上下自定蓋英宗𨿽濮王之子仁宗旣取之爲嗣則是天下之大匹庻之眾皆在統握旣尊濮王爲親是棄仁宗名分紊亂其不可也必矣當時司馬公曰漢宣帝爲孝昭後終不追尊衛太子史皇孫光武上繼元帝亦不追尊鉅鹿南頓君斯言是也然亦不求大義別立稱尊故使有爲親之議不過子莫之執中耳非中庸之道也必如程子曰言事之臣知稱親之非而不明尊崇之禮使濮王與諸父等若尊稱爲皇伯父濮國大王則在濮王極尊崇之道於仁宗無嫌貳之失斯言得之矣呂誨等力陳其非遂皆貶謫是豈從善之通者綱目詳書於冊所以深譏之也】

廣義【於時在廷之臣皆無定議惟明道以爲當稱皇伯父者爲有得詳見遺書】

三月彗星見西方

【如太白長文有五尺又孛於畢如月】

發明【慧者惡气所凝而又爲兵象也西方屬金而乃金革之象也此書慧見而下書夏人冦邊則其應豈不明且切防綱目不言事應而事應已在其中然則天人感應之理甚可畏也有天下國家者可不謹於持己以愼天道而無危溢之行乎】

夏四月胡宿罷以郭逵同簽書樞宻院事

【逵少範仲淹麾下防官殿前都虞遂同簽書樞宻院事知諫院趙亢等交章言祖宗朝樞府參用武臣如曹彬父子馬知節王徳用狄靑勲勞爲天下所稱則可逵黠佞小人豈堪大用不報】

夏人寇邊環慶經略使蔡挺擊走之

【先是夏主諒祚遣吳宗來賀卽位宗語不遜詔諒祚懲約宗諒祚不奉詔而出兵秦鳯涇源抄熟戶擾邊塞殺掠人畜以萬計遂冦大順城環慶經略使蔡挺使蕃官趙明擊之諒祚襄銀甲氊帽督戰挺先遣彊弩列壕外注天下射諒祚中流矢遁去徙冦柔逺挺又使副總管張玉以三千人夜出擾營賊驚潰退屯金湯聲言益發十萬騎圍大順防朝廷發嵗賜銀幣知延州陸詵曰朝廷積習姑息敵人侵擾不稍加折誚則國威不立因畱止不與移牒宥州問故諒祚遂大沮盤桓塞下因遣使謝罪言邊吏擅興兵行且誅之初諒祚入冦韓琦議停其嵗賜絕其和市遣使問罪文彥博難之舉寶元康定時事琦曰諒祚狂童也非有元昊智計而吾之邊備過當時逺甚亟詰之必服防陸詵策與琦合而諒祚果歸欵帝顧琦曰一如卿料也】

秋九月朔日食○詔宰臣舉館職

【帝謂中書曰水潦爲災言事者多言不進賢何也歐陽修曰近年進賢路狹往時進士五人以上皆得試館職第一人及第不十年卽至輔相今第一人兩任方得試而第二人以下無復得試往時大臣薦舉卽召試今止令上簿闕人乃試惟有因差遣例除者半是年勞老病之人此所進賢路狹也帝嘉納之因命韓琦等四人舉士得二十人皆令召試琦等以人多難之帝曰茍賢豈患多也乃先召試十人余須後試當時士人以登臺閣陞禁從爲顯官而不以官之遲速爲榮滯故爲之語曰寕登瀛不爲卿寕抱槧不爲監】

冬十月以郭逵爲陜西四路宣撫使

【自呂餘慶以參知政事知成都其後見任執政無守藩者至逵始以同簽書樞宻院事出鎭兼判渭州】

詔禮部三嵗一貢舉○十一月帝有疾十二月立子頊爲皇太子大赦

【時帝久疾韓琦入問起居因進言曰陛下久不視朝願早建儲以安社稷帝頷之琦請帝親筆指麾帝乃書曰立大大王爲皇太子琦曰必潁王也煩聖躬更親書之帝又批於後曰潁王頊琦卽召學士承防張方平至福寕殿艸制帝慿幾言言不可辧方平復進筆請書其名帝力疾書之太子旣立帝因然下涙文彥博退謂琦曰見上顏色否人生至此𨿽父子亦不能不動也】

發明【英宗有疾亟立太子此亦隆國本安民心之大經也非韓琦之碩徳重望竭力以匡濟之曷克臻此哉特書於冊深予之也】

【丁未】四年春正月帝崩太子卽位大赦

【帝崩年三十六史臣曰英宗以明哲之資膺繼統之命執心固讓若將終身而卒踐帝祚及其臨政必問故事與古治所宜毎裁決皆出羣臣意表𨿽以疾疢不大有所爲然使後世詠嘆至徳何其盛也彼隋晉王廣唐魏王泰窺覦神器遂啟禍原誠何心哉】

廣義【英宗讓位於受命之初是未知魚與熊掌之爲美也至其傳位於子而猶有難色者是不忍捨魚與熊掌之味也然則堯舜者是不有魚與熊掌者也故至人無欲】

尊皇太后曰太皇太后皇后曰皇太后○以吳奎爲樞宻副使○以韓琦爲司空兼侍中○二月立皇后向氏【後太尉敏中之曽孫定國畱後經之女帝爲潁王時納焉至是冊爲後】

始命公主行見舅姑禮

【英宗嘗謂帝曰舊制帝女出降輙皆升行以避舅姑之尊義甚無謂朕嘗思此寤寐不平豈可以富貴之故屈人倫長糸之序也可詔有司革之防疾不果至是始詔令公主行見舅姑禮著爲令】

發明【唐徳宗建中元年書始定公主見舅姑禮綱目予之蓋自唐太宗朝下嫁公主已異前代尙主之法然其意久而復失有宋之而不不攺則知世俗承未易遽革今神宗始定其制可謂善之善者故特書始命公主行見舅姑禮曰始則見前世未嘗行之曰見則見公主知尊舅姑神宗此舉亦可以爲後世法矣】

廣義【大抵夫婦人倫大綱也有夫婦然後有父子有父子然有君臣臣夫婦者非三綱之大者乎書曰始命者以見前此未嘗有此大綱也若神宗者可謂立大綱之主也不賢而能之乎】

三月歐陽修罷

【修旣以議濮王典禮爲呂誨所詆惟蔣之奇以修議爲是及誨等斥而修薦之奇爲禦史眾因目爲姦邪之奇患焉思所以自解防修婦弟薛良孺有憾於修誣修以帷簿不根之謗逹於中丞彭思永思永以告之奇之奇卽上章刻修修杜門請推治帝使詰所從來皆辭窮乃黜思永知黃州之奇監道州酒稅修因力求退乃以觀文殿學士知亳州】

以吳奎參知政事

【奎入謝進治說三篇又嘗言帝王所職惟在判正邪使君子常居要近小人不得以害之則自治矣帝因言尭時四凶猶在朝金曰四凶𨿽在不能惑尭之聰明聖人以天下爲度未有顯過固容包容但不可居居近要地耳帝然之】

以司馬光爲翰林學士固辭不許

【光力辭帝曰古之君子或學而不文或文而不學惟董仲舒揚雄兼之卿有文學何辭焉光對曰臣不能爲四六帝曰如兩漢制誥可也且卿能進士取髙第而云不能四六何耶光乃就職】

閏月以王安石知江寧府

【終英宗之世安石被召未嘗起韓維呂公著兄弟更稱之帝在潁邸維爲記室毎講說見稱輒曰此非維之說維友王安石之說也維遷庶子又薦安石自代帝由是想見其人及卽位召之安石不至帝謂輔臣曰安石先帝朝召不起頗以爲不恭今又不至果病耶有所要耶曽公亮曰安石眞輔相材必不欺防吳奎曰臣嘗與安石同領羣牧見其防非自用所爲迂闊萬一用之必紊綱紀帝不聴命知江寕府眾謂安石必辭及詔至卽起視事】

發明【辭受取與所系甚大聖人於其一介之取與而千駟萬鐘從可知焉是故欲知君子小人之分當觀辭受取與之頃蓋由公私之際毫釐之差耳神宗以司馬光爲學士乃固辭之以王安石知江寕府卽起視事於以見君子小人之心勢猶冰炭在乎人主熟察而審擇之果君子與則用之果小人與則擯之然後君子小人判爲二途朝廷正而天下治矣惡有鄭聲之亂雅樂哉比而觀之其義自見】

廣義【王安石之姦李師中知之韓魏公知之呂誨知之吳奎知之而唐介孫固亦知之獨韓維呂公著兄弟不知之也使其知而薦之則韓呂不惟爲諸公之罪人而且爲萬世之罪人也】

夏四月以司馬光爲禦史中丞

【中丞王陶謀欲易置大臣自規重位因刻韓琦不押文徳殿當朝班爲防扈琦閉門侍罪吳奎以陶爲過言詔陶與光兩易其任奎又言唐徳宗疑大臣信任羣小斥陸贄而以裴延齡等爲腹心天下至今稱爲至闇之主今陶排抑端良不黜無以責大臣展布陶遂言奎附宰相欺天子帝以陶過毀大臣出知陳州而奎亦罷知靑州光言陶論宰相不押班未行而罷則中丞不可復爲請俟琦押班然後就職復言吳奎名望素重於陶今與並黜恐大臣皆不自安各求引去陛下新卽位於四方觀聴非宜帝從之奎乃復還中書】

秋八月葬永厚陵○京師地震○九月召王安石爲翰林學士罷司空侍中韓琦

【琦執政三朝或言其専帝頗不悅曽公亮因力薦安石覬以間琦琦求去益力帝不得已以琦爲鎭安武勝軍莭度使司徒兼侍中判相州入對帝泣曰侍中必欲去今日已降制矣然卿去誰可屬國者王安石何如琦對曰安石爲翰林學士則有餘處輔弼之地則不足帝不答琦早有盛名識量英偉臨事喜慍不見於色居相位再決大策以安社稷當是時朝廷多故琦處危疑之際知無不爲或曰公所爲誠善萬一蹉跌豈惟身不自保恐家無所處矣琦嘆曰是何言耶人臣當盡力事君死生以之至於成敗天也豈可豫憂其不濟遂輟不爲哉聞者愧服】

發明【孔子傳姤之彖曰姤之時義大矣哉曰防防之際聖人所謹遁之彖曰遁之時義大矣哉曰陰方浸長處之爲難故其時義爲尢大也姤以一陰生生遁以二陰浸長故聖人於防陰之道其嚴如此安石自仁宗末年始見綱目乃姤之時也至是漸進用事非遁之時乎曽公亮力薦安石韓琦遂求罷政可謂得退避之義矣𨿽然神宗繼體守成之初正宜求賢輔治之日而乃棄其老成之人用其浮薄之士則其不足與有爲明矣綱目書此以爲後世冰霜之戒】

廣義【用安石罷魏公此泰之終否之初也可不愼哉】

吳奎陳升之罷

【升之舊名旭避帝嫌名以字行】

以呂公弼爲樞宻使張方平趙抃參知政事韓絳趙亢爲樞宻副使

【抃自知成都召知諫院故事近臣召自外州將大用者必更省府及命下大臣以爲疑帝曰吾賴其言耳茍欲用之無傷也及入謝帝曰聞卿匹馬入蜀以一琴一鶴自隨爲治簡易亦稱是乎遂拜參知政事抃感顧知遇朝政有未協者必宻啟聞帝嘉其忠恆褒答之】

復以司馬光爲翰林學士冬十月張方平罷

【光論張方平不協物望難居政府帝不從命徙光翰林知通進銀臺司呂公著封還除目曰光以舉職賜罷是爲有言責者不得盡其言也詔以告直付閤門公著又言制命不由門下則封駁之職因臣而廢願正臣罪乞解銀臺司不報未防方平以父喪亦罷方平慷慨有气莭平居未嘗以言徇物以色假人所至有政績然乏公輔之望】

靑澗守將種諤襲虜夏監軍嵬名山遂復綏州

【嵬名山部落在故綏州名山弟夷山請降於知靑澗城種諤諤使人因夷山以誘名山賂以金盂名山小吏李文喜受之陰許歸欵而名山未之知也諤卽以聞且欲因取河南地知延州陸詵言以眾來降情僞未可知戒諤毋妄動諤持之力詔詵召諤問狀且與轉運使薛向議納納乃共畫三策令幕府張穆之入奏穆之因受向指詭言必可成帝意詵不協力徙之秦鳯諤不待命悉起所部兵長驅而進圍名山帳名山不得已舉眾從諤而南得首領三百戶萬五千兵萬人遂城其地夏人來爭諤擊敗之詵劾諤擅興之罪欲捕治之未果而徙秦之命至西方用兵自此始】

發明【輕行而掩之曰襲譏說也遂者繼事之詞罪専也然綏州何以書復宋故地也夏人叛逆不爲無罪然自仁宗之朝元昊請和姑息旣久今而未聞犯邊諤當城守而已縱使夏人防扈亦宜請命天子聲罪致討以修連帥之職可也夫何輕慮淺謀以啟邊釁遂爲西方用兵之端然則諤之責不能免焉綱目貴義不貴功此類是矣】

十一月夏人誘殺知保安軍楊定等詔韓琦經略陜西竄種諤於隨州

【種諤旣受嵬名山降夏主諒祚乃詐爲防議誘知保安軍楊定防殺之邊釁復起朝議以諤生事欲棄綏誅諤陜西宣撫主管機宜文字趙卨言虜旣殺王官而又棄綏不守示弱已甚且名山舉族來歸當何以處又移書執政請存綏以張兵勢規度大理河川建堡畫稼穡之地三十里以處降者不從乃命琦判永興軍經略陜西琦初言綏不當取及定防被殺復言綏不可棄樞宻以初議詰之琦具論其故卒存綏州時言者交論種諤乃下吏貶其官安置隨州】

發明【種諤擅開邊釁不爲無罪曷爲書竄而不著坐坐恕之也蓋李氏宋之逆竪法固當討綏州宋之故地義所當復但其専輒爲可惡焉𨿽禾種諤啟覺爲朝廷耳豈因己利而爲之者耶當時議者欲棄綏誅諤嗚呼亦過矣此何異唐人維州之議與綏州宋之故地不幸陷於賊穴在宋之人子所必取者得而復棄謂之何哉向微韓琦排眾議而保全之則當時之是非無由可決耳吁】

十二月夏主諒祚卒子秉常立

【郭逵詗得殺楊定防首領姓名李崇貴韓道善諒祚乃錮崇貴防以獻旣而諒祚子子秉常立遣其臣薛宗道防來告哀帝問殺楊定事宗道言殺人者已執送之矣及崇貴防至言定奉使諒祚嘗拜稱臣且許以歸沿邊熟戶諒祚遺之寶劍寶鑑及金銀物初定歸時上其劍鑑而匿其金銀言諒祚可刺帝喜遂擢知保安軍旣而夏人失綏州以爲定賣己故殺之至是事露帝薄責崇貴防而削定官沒其田宅萬計遣劉航冊秉常爲夏國主遼遣使冊爲夏國王諒祚之世嘗請去蕃禮從漢儀服中國衣冠往往以漢官命其臣且數上表求九經唐史冊府元龜正旦朝賀儀仁宗以九經賜之】

【戊申】神宗皇帝熙寧元年春正月朔日食

【帝不受朝詔宰臣極言闕失帝嘗謂文彥博曰天下敝事至多不可不革彥博對曰譬如琴瑟不調必更張之韓絳曰爲政立事當有大小先後之序帝曰大抵威克厥愛乃能有濟又謂彥博曰當今理財防爲急務養兵備邊府庫不可不充大臣共宜畱意莭用因稱太宗朝有禦侍乞增俸命給十千輒差薄所賜太宗曰朕昔爲供奉官俸止十千爾敢以爲少耶遂幽囚至死以此言之事不可不勉也】

發明【日食正旦大變也神宗於攺元之初日食正旦則其異可知矣是時賢否雜進邊釁復開人事之舛錯旣形天道之變異卽見是以人君修徳則日月星辰必順其序陰陽風而各適其宜謂之日月薄蝕三辰失行山崩川竭者無有也自然天地位而萬物育吾之气正而天地之气亦正吾之气順而天地之气亦順神宗時事乖違而致天變豈偶然而已哉綱目書日食一百六十而正旦日食十有三焉則其謹天變垂後戒之意深切而著明矣】

廣義【大抵元年者人君繼統之首春者四時之長正月者嵗之首月朔日者月之首日日食於此天�嚴矣厥後神宗受制安石豈非君弱臣彊之象於玆兆乎天道昭昭可畏也已】

趙槪罷

【槪秉心和平與人無怨惡在官如不能言然陰以利物者爲多時議比之劉寛婁師徳以老求罷】

以唐介參知政事

【先是宰相省閱所進文書於待漏院同列不得聞介謂曽公亮曰身在政府而事不預知上或有所問何辭以對乃與同視後遂爲常】

夏四月詔王安石越次入對

【安石受命歷七月始至京師詔越次入對帝問爲治所先安石對曰擇術爲先帝曰唐太宗何如曰陛下當法尭舜何以太宗爲哉尭舜之道至簡而不煩至要而不迂至易而不難但末世學者不能通知以爲髙不可及耳帝曰卿可謂責難於君一日講席羣臣退帝畱安石坐因言唐太宗必得魏徴漢昭烈必得諸葛亮然後可以有爲二子誠不世出之人也安石曰陛下誠能爲尭舜則必有臯夔稷契誠能爲髙宗則必有傅說彼二子者何足道哉以天下之大常患無人可以助治者以陛下擇術未明推誠未至𨿽有臯夔稷契傅說之賢亦將爲小人所蔽捲懷而去耳帝曰何世無小人𨿽尭舜之時不能無四凶安石曰惟能辧四凶而誅之此其所以爲尭舜也若使四凶得肆其防慝則臯夔稷契亦安肯茍食其祿以終身乎】

發明【否之初六曰防茅茹以其彚貞吉亨曰三陰在下當否之時小人連類而進之象而初之惡則未形也故戒其貞則吉而亨今安石之越次入對是誠否之初六小人豈不連類而進乎綱自有特書而示褒者復以司馬光爲翰林學士是也有特書而示貶者詔王安石越次入對是也】廣義【安石以尭舜望神宗而自任以臯防稷契以商髙宗望神宗而以傅說爲己任其志可謂大矣然而此五臣者未嘗有要君之心亦未嘗以聚斂掊克事其君也惟是明刑作樂播谷敷教講學而已豈王氏所謂事其君者哉嗚呼安石駕言之美如此𨿽聰明之主亦且崇信矣況神宗乎故曰論篤是與君子者乎色荘者乎取人者當審諸此】

六月河決恩冀瀛州○秋七月以陳升之知樞宻院事【升之前與文彥博同爭楊定不可使上不聴定旣殺上思其言於是復召用之】

京師地震

【自七月至十一月京師地震者六河朔地亦大震】

八月復行崇天曆

【以月食不效詔防官雜星晷重造新防至是上之占驗亦差遂復行崇天防削奪司天少監周琮等一官】

九月初封太祖曽孫從式爲安定郡王

【帝謂創業垂統實自太祖顧無以稱乃下詔封太祖諸孫行尊者一人奉太祖祀世世勿絕同知太常禮院劉攽言禮請侯不得祖天子太祖天下於太宗繼體之君皆太祖子孫不當別爲天子置後若崇徳昭徳芳之後世世勿降爵宗廟祭祀使之在位則所以褒藝祖者著矣帝從之遂有是命從式徳芳之孫也】

發明【封太祖後則其於天理民彛不可得而泯沒者宋四世弗克舉行惟神宗行之此亦從厚之深意也書以予之宜也】

冬十一月郊

【執政以河朔旱傷國用不足乞南郊勿賜金帛詔學士議司馬光曰救災莭用當自貴近始可聴也王安石曰常衮辭堂饌時以爲衮自知不能當辭職不當辭祿且國用不足以未得善理財者故也光曰善理財者不過頭防箕斂耳安石曰不然善理財者不加賦而國用足光曰天下安有此理天地所生財貨百物不在民則在官彼設法奪民其害乃甚於加賦此蓋桑宏羊欺武帝之言太史公書之以見其不明耳爭議不已帝曰朕意與光同然姑以不允答之防安石艸制引常衮事責兩府兩府不敢復辭】發明【郊不以時春秋譏之蓋郊祀常禮不書此何以書是時恩冀有河決之災京師有地震之異河朔旱傷國用不足而南郊毎賜金帛恬不之懼𨿽執政曉告神宗弗從亦可謂迷而不悟者矣特書曰郊蓋陋之也】

廣義【孔子曰有徳者必有言觀溫公之斥安石則聖人之言益驗矣】

十二月邵亢罷

【己酉】二年春二月以富弼同平章事王安石參知政事【初弼自汝州入覲詔許肩輿至殿門令其子掖以進且命毋拜坐語從容訪以治道弼知帝果於有爲對曰人君好惡不可令人窺測可測則姦人得以傅防當如天之監人善惡皆所自取然後誅賞隨之則功罪皆得其實矣又問邊事弼對曰陛下臨禦未久當布徳恵願二十年口不言兵帝黙然至日昃乃退欲以集禧觀使畱之力辭赴郡至是召拜司空兼侍中賜甲第悉辭之乃詔以左僕射同平章事時帝以災變避殿減膳撤樂王安石言災異皆天數非關人事得失所致弼在道聞之嘆曰人君所畏者天耳若不畏天何事不可爲者此必姦人欲進邪說以揺上心使輔弼諫諍之臣無所施其力是治亂之機不可以不速救卽上書數千言力論之及入對又曰君子小人之進退系王道之消長願深加辧察勿以同異爲喜怒喜怒爲用捨陛下好使人伺察外事故姦憸得志又令中外之務漸有更張此必小人獻說於陛下也大抵小人惟喜動作生事則其間有所希覬若朝廷守靜則事有常法小人何望哉願深燭其然無使有悔帝欲用安石唐介言安石難大任帝曰文學不可任耶經術不可任耶吏事不可任耶介對曰安石好學而泥古故議論迂�若使爲政必多所更變介退謂曽公亮曰安石果大用天下必困擾諸公當自知之帝問侍讀孫固曰安石可相否固對曰安石文行甚髙處侍從獻納之職可矣宰相自有度安石狷狹少容必欲求賢相呂公著司馬光韓維其人也帝不以爲然竟以安石參知政事謂之曰人皆不能知卿以卿但知經術不曉世務安石對曰經術正所以經世務帝曰然則卿設施以何爲先安石對曰變風俗立法度正方今之所急也帝深納之】

廣義【安石懷姦以堅神宗之意久矣又非諸賢所能易也嗚呼安石天且不畏況人乎哉】

創制置三司條例司議行新法命陳升之王安石領其事【王安石言周置泉府之官以榷制兼並均濟貧乏變通天下之財後世惟桑宏羊劉晏粗合此意學者不能推明先王法意更以爲人主不當與民爭利今欲理財則當修泉府之法以収利權帝納其說安石猶恐帝不能決意任之乃復言人才難得亦難知今使十人理財其中容有一二敗事則異論乘之而起尭與羣臣共擇一人治水尙不能無敗事況所擇而使非一人豈能無失要當計利害多少不爲異論所惑帝曰有一人敗事而遂廢所圖此所以少成事也乃立制置三司條例司掌經畫邦訐議變舊法以通天下之利命升之安石領其事初泉人呂恵卿自眞州推官秩滿入都與安石論經義意多合遂定交因言於帝曰恵卿之賢𨿽前世儒者未易比也學先王之道而能用者獨恵卿而已遂以恵卿及蘇轍並爲檢詳文字事無大小安石必與恵卿謀之凡所建請章奏皆恵卿筆也又以章惇爲三司條例官曽布檢正中書五房凡有奏請朝臣以爲不便者布必上疏條析以堅帝意使専任安石以威脇眾俾毋敢言由是安石信任布亞於惠卿而農田水利靑苖均輸保甲免役市易保馬方田諸役相繼並興號爲法法頒行天下安石與劉恕友善欲引置三司條例恕以不習金穀爲辭且曰天子方屬公以大政宜恢張尭舜之道以佐明主不宜以利爲先安石遂與之絕】

發明【小人之狀言之似忠信行之似防潔人君茍不用之則已茍或用之則天下悖亂矣曰徳者本也財者末也外本內末爭民施奪又曰與其有聚斂之臣寕有盜臣安石以財利之事瞽惑神宗創條例司議行新法末流至於靖康而不止然則小人之禍可勝言哉蓋綱目書此亦不得已焉耳亦傷時之意耳】

夏人寇秦州

【夏人寇秦州陷劉溝堡殺守將範願死者不可勝計】

夏四月河決地震

廣義【神宗才用安石行新法未防河決地震此主臣下専權之應也孰謂天道之果遼邈哉】

○旱

發明【神宗卽位才二年爾京師地震二正旦日食一河決恩冀瀛州一紛紛見於史冊至是又書河決地震旱禾防果有變法之漸天下擾擾豈非有舛政逆令以干天地之和者乎賢否混淆祖法盡攺而天變若此五峯胡氏曰天道至大至正者也王者至大至正奉行天道乃可謂之天之子也神宗初無過惡特以信邪變法而災異應之防如影響然則人君一念之間所系如是觀之綱目之所書則知微之顯誠之不可揜也可不謹諸】

參知政事唐介卒

【介簡伉敢言居政府數與王安石爭辯而安石彊解帝主其說介不勝其憤遂疽發背而卒謚忠肅】發明【介簡伉敢言扼於權姦賫志以沒哀哉綱目卒而特具其官所以示其褒耳】

以薛向爲江浙荊淮發運使

【初仁宗時範祥爲制置解鹽使以鹽募商旅輸芻粟於陜西實邊公私便之祥卒以向繼領向請兼以鹽易馬王安石時領羣牧主其說請久任向至治平末向坐與種諤開邊始罷去防淮南轉運使張靖言向壊鹽法且有所欺隱帝召向與靖對錢公輔範純仁皆言向罪安石排羣議抵靖於法以向代之】

罷知開封府滕甫

【初甫同修起居注帝召問治亂之道對曰治亂之道如黒白東西所以變色易位者朋黨汩之也帝曰卿知君子小人之黨乎曰君子無黨譬諸艸木綢繆相附者必蔓艸非松栢也朝廷無朋黨𨿽中主可以濟不然𨿽上聖亦殆帝以爲名言乃以爲翰林學士知開封府甫在帝前論事如家人父子言無文飾洞見肺鬲帝知其誠藎事無巨細人無親疏輒皆問之甫隨事解答不少嫌隱王安石嘗與甫同考試語言不相能深惡甫防議新法恐甫言而帝信之因極力排甫出知鄆州】

遣使察農田水利賦役於天下

【從三司條例司之請遣劉彛謝卿材侯叔獻程顥盧秉王汝翼曽伉王廣廉八人行諸路相度農田水利稅賦科率徭役利害】

廣義【明道在當時而與其列者必有所處也惜乎不能知其所以處之之道焉】

置賣鹽塲於永興軍罷通商法

【官自鬻之從薛向之請也】

五月罷翰林學士鄭獬宣徽北院使王拱辰知制誥錢公輔

【獬權開封府不肯行新法拱辰與王安石議新法不合公輔言滕甫不宜去薛向變法當黜安石惡之出獬知杭州拱辰判應天府公輔知江寕府禦史中丞呂誨上疏言三人者無罪被黜甚非公議上出奏示執政安石曰此三人者出臣但愧不能盡理論情暴其罪狀使小人知有所憚不意言者乃更如此】

六月罷禦史中丞呂誨

【王安石旣執政士大夫多以爲得人呂誨獨言其不通時事大用之則非所宜將對學士司馬光亦將詣經筵相遇並行光宻問今日所言何事誨曰袖中彈文乃新參也光愕然曰眾喜得人柰何論之誨曰君實亦爲是言耶安石𨿽有時名然好執偏見輕信姦回喜人佞已聴其言則美施於用則疏置諸宰輔天下必受其禍且上新卽位所與圖治者二三執政而已茍非其人將敗國事此乃心腹之疾顧可緩耶上疏言大姦似忠大詐似信安石外示朴野中藏巧詐驕蹇慢上陰賊害物誠恐陛下悅其才辯久而倚毘大姦得路羣陰彚進則賢者盡去亂由是生臣究安石之迹固無逺略惟務攺作立異於人徒文言而飾非將防上而欺下臣竊憂之誤天下蒼生必斯人也疏奏帝方眷注安石還其章奏誨遂求去安石亦求去帝謂曽公亮曰若出誨恐安石不自安安石曰臣以身許國陛下處之有義臣何敢以形迹自嫌茍爲去就乃出誨知鄧州誨旣斥安石益橫光由是服誨之先見自以爲不及也誨三居言職始論陳旭次論歐陽修最後論王安石凡三見黜人推其鯁直○王安石嫌呂公弼不附己乃白用公弼弟知開封府公著爲中丞以偪之公弼果力求去帝不許公著言於帝曰惟人君去偏聴獨任之獘而不主先入之言則不爲邪說所亂矣帝善其言而不能用】

秋七月朔日食○行均輸法

【條例司言諸路上供嵗有常數年丰可以多致而不能贏餘年歉難於供億而不敢不足逺方有倍蓰之輸中都有半價之鬻徒使富商大賈乘公私之急以擅輕重斂散之權今江浙荊淮發運使實縂六路賦入宜假以錢貨資其用度凡上供之物皆得徙貴就賤因近易逺預知在京倉庫所當辧者得以便宜蓄買而制其有無庶防國用可足民財不匱詔以發運使薛向領均輸平凖専行於六路賜內蔵錢五百萬緡上供米三百萬石時議者慮其爲擾多言非便帝不聴薛向旣董其事乃請設置官屬從之蘇轍言今先設官置吏簿書廩祿爲費已厚非良不售非賄不行是官買之價比民必貴及其賣也獘復如前此錢一出恐不可復縱使其間薄有所獲而徵商之額所損必多矣帝方惑於王安石不納其言然均輸法亦迄不能就】

八月罷判國子監範純仁

【初純仁自陜西轉運副使召還帝問陜西城郭甲兵糧儲如何對曰城郭粗全甲兵粗修糧儲粗備帝愕然曰卿之才朕所倚信何爲皆言粗對曰粗者未精之辭如是足矣願陛下且無畱意邊功若邊臣觀望將貽他曰意外之患遂拜起居舍人同知諫院純仁奏言王安石變祖宗法度掊克財利民心不寕書曰怨豈在明不見是圖願陛下圖不見之怨帝曰何謂不見之怨對曰杜牧所謂不敢言而敢怒者是也帝曰卿善論事宜爲朕條陳古今治亂可爲監戒者遂作尙書解以進時帝切於求治多延見疏逖小臣咨訪闕失純仁言小人之言聴之若可采行之必有累蓋知小忘大貪近昧逺願加深察及薛向行均輸法於六路純仁言臣嘗親奉徳音欲修先王補助之政今乃使小人掊克生靈斂怨基禍安石以富國彊兵之術啟廸上心欲求近功忘其舊學鄙老成爲因循棄公論爲流俗異己者爲不肖合意者爲賢人在廷之臣方大半趨附陛下又從而驅之其將何所不至道逺者理當馴致事大者不可速成人材不可急求積不可頓革倘欲事功急就必爲憸佞所乘宜連還言者而退安石畱章不下純仁遂力求去不許未防罷諫職攺判國子監純仁去意愈確安石使諭之曰已議院知制誥矣純仁曰是以利訹我也言不用萬鐘何加焉遂錄所上章申中書安石大怒乞加重貶帝曰宜與一善地命知河中府尋徙成都轉運使以新法不便戒州縣未得遽行安石怒其沮格以事左遷知和州】

發明【值斯之際羣陰浸盛小人道長君子道消之時也夫以君子當儉徳避難不可榮以祿與然食君之祿必死君之事而去之爲不義焉君子當揚於王庭以正小人之罪與然昬曀之時難盡忠厥職而畱之爲不可焉歷觀四月以來賢臣之被黜者六人滕甫以見忌安石而罷出鄭獬王拱辰以梗新法而去官錢公輔呂誨以直言得罪範純仁以沮法而左遷嗚呼信一小人如是其専棄眾君子如是其易謂之得計乎哉綱目皆書罷而不去其官責有所歸矣】

以程顥權監察禦史裏行

【初顥舉進士再調晉城令民以事至縣者必告以孝弟忠信度鄕村逺近爲五保使之力役相助患難相卹凡孤防殘廢使無失所行旅疾病皆有所養鄕必有校暇時親至召父老與之語兒童所讀書親爲正句讀鄕民爲社防爲立科條旌其善惡在縣三年民愛之如父母去之日哭聲振野用薦者攺著作佐郎至是呂公著薦爲禦史帝素知其名數召見毎退必曰頻求對欲常常見卿一日從容咨訪報正午始趨出庭中人曰禦史不知上未食乎顥前後進說甚多大要以正心窒欲求言育才爲言務以誠意感悟人主嘗勸帝防未萌之欲及勿輕天下士帝俯躬曰當爲卿戒之】

廣義【神宗願治之心可謂至矣向非王安石蠱其心志則諸賢並進而世道必爲之泰矣又豈漢唐之君所可及哉】

定謀殺傷首原法貶判刑部劉述等六人

【初知登州許遵上州獄有婦謀殺夫傷而未死及按問遂自承法因犯殺傷而自首者得免所因之罪請從減論帝命司馬光與王安石議安石以遵言爲是光謂因他罪致殺傷者他罪得首原豈可以謀與殺分爲兩事而謂謀爲所因得以首原乎帝方意向安石而文彥博富弼防多主光議逾年不決至是詔從安石議凡謀殺已傷按問自首者減罪二防著爲令侍禦史知雜事兼判刑部劉述封還其詔執奏不已安石白帝詔開封府推官王克臣劾述罪述遂率侍禦史劉琦錢顗共上疏曰安石執政以來未逾數月中外囂然陛下置安石政府必欲致時如唐虞而反操管商權詐之術與陳升之合謀侵三司利權取爲己功開局設官分行天下驚駭物聴去年因許遵妄議按問自首之法安石任偏見而立新議陛下不察而從之遂害天下大公先朝所立制度自宜世守勿失乃事更張廢而不用姦詐専權之人豈宜處之廟堂以亂國紀願早罷逐以慰天下曽公亮畏避安石陰自結援以固寵趙抃則括囊拱手但務依違皆宜斥免疏上安石奏先貶琦監處州鹽酒務顗監衢州鹽稅殿中侍禦史孫昌齡始以附安石得進顗將出臺罵昌齡而去於是昌齡亦言王克臣阿奉當權欺蔽聰明遂黜昌齡通判蘄州安石欲置述於獄司馬光範純仁爭之乃貶知江州同判刑部丁諷審刑院詳議官王師元皆以附述忤安石諷貶通判復州師元貶監安州稅】

發明【謀殺天下之大惡王法所必誅謀殺𨿽傷而不死然原其情則不可恕也輕事首原理或宜然謀殺首原悖理甚矣安石立主此議神宗偏信安石𨿽司馬光之忠言劉述防之正議皆不悔悟是知天下之事一小人敗之爲有餘眾君子救之爲不足可勝惜哉據事直書其失自見】廣義【妻殺夫天下之大逆也夫𨿽傷而未死亦當以殺夫之罪罪之此天下之大公也安石準其首原而與常人同科則是亂天下之法也亂法者而可以秉鈞衡乎安石動以臯防稷契自�觀此則知安石之法其亦異乎臯陶之法也】

罷條例司檢詳文字蘇轍

【轍與呂恵卿論多不合防遣八使於四方求遺利轍以書抵王安石力陳其不可安石怒將加之罪陳升之止之乃以爲河南府推官】

九月行靑苗法

【初陜西轉運使李參以部內多戍兵而糧儲不足令民自隱度麥粟之贏先貸以錢俟谷熟還官號靑苗錢經數年廩有餘糧至是條例司請以諸路常平廣惠倉錢谷依陜西靑畱錢例民願預借者給之令出息二分隨夏秋稅輸納願輸錢者從其便如遇災傷許展至丰熟日納非惟足以待凶年之患民旣受貸則兼並之家不得乘新陳不接以邀倍息又常平廣恵之物収藏積滯必待年儉物貴然後出糶所及者不過城市防手之人今通一路有無貴發賤斂以廣蓄積平物價使農人有以赴時趨事而兼並不得乘其急凡此皆以爲民而公家無所利其入是亦先王散恵興利以爲耕斂補助之意也欲量諸路錢谷多寡分遣官提舉毎州選通判幕職官一員典幹轉移出納仍先自河北京東淮南三路施行俟有緒推之諸路詔曰可乃出內庫緡錢百萬糴河北常平粟而常平廣恵倉之法遂變爲靑苖矣初王安石旣與呂恵卿議定出示蘇轍防曰此靑苖法也有不便以告勿疑轍曰以錢貸民本以救民然出納之際吏緣爲姦𨿽冇法不能禁錢入民手𨿽良民不免妄用及其納錢𨿽富民不免逾限如此則恐鞭箠必用州縣之事煩矣唐劉晏掌國計未嘗有所假貸而四方丰凶貴賤知之未嘗逾時有賤必糴有貴必糶以此四方無甚貴甚賤之病今此法見在而患不修公誠能有意於此舉而行之則晏之功可立竢也安石曰君言誠有理當徐思之由是逾月不言靑苖防京東轉運使王廣淵言春農事興而民苦乏兼並之家得以乘急要利乞畱本道錢帛五十萬貸之貧民嵗可獲息二十五萬從之其事與靑苗法合安石始以爲可用召廣淵至京師與之議於是決意行焉】

發明【詩云不愆不忘率由舊章周康王爲太子成王將崩懼其不任乃命召公畢公相而立之成王崩二公率諸侯以康王見於先王廟申告以文王武王之所爲王業之不易務在莭儉毋多欲以篤信臨之遂卽位徧告諸侯宣告以文武之業以申之故成康之際天下安寕刑措不用漢明帝自臨萬防約身率禮遵奉建武制度無違海內乂安四夷賔服是皆率由乎舊章者也我太宗皇帝諭羣臣曰我皇考肇造鴻業垂法萬年其爲子孫計思慮至周比者建文承任姦回悉皆更攺使天下臣民無所遵法玆予旣承天位恪遵成憲然則明哲之君兢業守成一遵祖法防敢變易如此神宗溺愛安石創立新法𨿽忠言曉告愎不能從嗚呼靑苗法行天下困疲矣是斯世斯民之不幸也故綱目特書以著其失】

廣義【安石靑苗之法向非廣淵之啟禍防必見沮於子由矣君子於廣淵惡乎誅】

以呂恵卿爲崇政殿說書

【王安石薦恵卿爲太子中允崇政殿說書司馬光諫曰恵卿憸巧非佳士使王安石負謗於中外者皆其所爲安石賢而愎不閒世務恵卿爲之謀主而安石力行之故天下並指爲姦邪近者進擢不次大不厭眾心帝曰恵卿進對明辯亦似美才光對曰恵卿誠文學辯防然用心不正願陛下徐察之江充李訓若無才何以動人主帝黙然光又貽書安石曰諂諛之士於公今日誠有順適之快一旦失勢將必賣公自售矣安石不悅帝嘗禦邇英閣聴講光讀曹參代蕭何帝曰漢常守蕭何之法不變可乎光對曰寕獨漢也使三代之君守禹湯之武之法𨿽至今存可也漢武取髙帝約束紛更之盜賊半天下元帝攺孝宣之政漢業遂衰由此言之祖宗之法不可變也恵卿言先王之法有一年一變者正月始和布法象魏是也有五年一變者巡狩考制度是也有三十年一變者刑罰世輕世重是也光言非是其意以風朝廷耳帝問光光對曰布法象魏布舊法也諸侯變禮易樂者王巡狩則誅之不自變也刑新國用輕典亂國用重典是爲世輕世重也非變也且治天下譬如居室敝則修之非大壊不更造也公卿侍從皆在此願陛下問之三司使掌天下財不才而黜之可也不可使執政侵其事今爲制置三司條例司何也宰相以道徳佐人主安用例茍用例則胥吏矣今爲看詳中書條例司何也恵卿辭塞乃以他語抵光帝曰相與語是非耳何至是光又言靑苖之曰平民舉錢出息尙能蠶食下戶至饑寒流離況縣官督責之威乎恵卿曰靑苗法願則與不願不彊也光曰愚民知取債之利不知還債之害非獨縣官不彊富民亦不彊也太宗平河東立糴法時斗米十錢民樂與官爲市其後物貴而和糴不解遂爲河東世世患臣恐異日之靑苗亦猶是也帝曰陜西行之久民不爲病光曰臣陜西人也見其病不見其利朝廷初不許有司尙能以病民況法許之乎他日又對帝曰今天下洶洶者孫叔敖所謂國之有是眾之所惡也光曰然陛下當論其是非今條例司所爲獨安石韓絳恵卿以爲是耳陛下豈能獨與此三人共爲天下耶】

發明【旣書陳升之領新法事又書薛向爲發運使呂恵卿爲崇政殿說書是皆一時之小人也神宗無明見而所用之人若此亦由其心頗僻使此徒相繼擢用故一旦漸執大權耳況是時神宗旣信安石此曹安得不恣行其志乎書之亦所以爲戒也其與唐順宗用王伾王叔文同義】廣義【憸邪侍講君徳必爲之耗神宗之業蓋可知矣】

冬十月富弼罷

【王安石用事雅不與弼合弼度不能爭多稱疾求退章數十上帝曰卿卽去誰可代卿者弼薦文彥博帝黙然良久曰王安石何如弼亦黙然遂出判亳州弼恭儉孝敬好善嫉惡常言君子與小人並處其勢必不勝君子不勝則奉身而退樂道無悶小人不勝則交結搆扇千歧萬轍必勝而後已待其得志遂肆毒於善良求天下無亂不可得也】

以陳升之同平章事

【升之旣相帝問司馬光曰近相升之外議云何對曰閩人狡險楚人輕易今二相皆閩人二參政皆楚人必將援引鄕黨之士充塞朝廷風俗何以更得淳厚帝曰升之有才智曉民政光曰但不能臨大莭而不可奪耳故凡才智之士必得忠直之人從旁制之此明主用人之法也帝又曰王安石何如對曰人言安石姦邪則毀之太過但不曉事又執抝耳】

城綏州

【夏主秉常旣寇秦州復上誓表請納安逺塞門二砦以乞綏州詔將許之鄜延宣撫郭逵上言曰此正商於六百里之策也非先交二砦不可與綏朝議以爲然賜以誓誥夏主遣臣剛明鄂特來言欲先得綏逵命機宜文字趙卨防如夏交所納二砦且定地界剛明鄂特曰朝廷本欲得二砦地界非所約卨曰然則塞門安逺二墻墟耳安用之二砦之北舊有三十六堡且以長城嶺爲界西平王祥符之書固在也剛明鄂特語塞卨以夏人渝盟請城綏州不以易二砦從之攺名綏徳城】

發明【成九年城中城春秋譏之傳曰經世安民視道之得失不倚城郭溝池以爲固也谷梁謂城之志皆譏其說是矣宋𨿽邊備疏略致使西賊跳梁苟有令政能使民效死而不潰寇亦豈能入也城非春秋所貴亦非綱目所貴而書城綏州其爲儆守亦微矣𨿽云王公設險以守其國然天時不如地利地利不如人和徒得地利而無人和則金城湯池奚足貴哉綱目取法春秋故書法如此】

十一月命韓絳制置三司條例

【初陳升之欲傅防王安石以固其位安石亦患正論盈廷引升之爲助升之知其不可而竭力爲之用安石徳之故先使正相位升之旣相乃時爲小異陽若不與之同者因言於帝曰宰相無所不統所領職事豈可稱司請罷制置三司條例司安石曰古之六卿卽今之執政有司馬司徒司宼司空各名一職何害於理升之曰若制置百司條例則可但令制置三司一官則不可安石曰今中書支百錢以上物及轉補三司吏人皆奏得防乃行至於制置三司條例何爲不可由是二人遂判安石乃薦絳共事安石毎奏事絳必曰臣見安石所陳非一皆至當可用陛下宜省察安石亦恃以爲助】

頒農田水利約束

【自是進計者紛然數年間諸路凡得廢田萬七百九十三處二十六萬一千一百七十八頃有奇而民給役勞擾】

置諸路提舉官

【條例司上言民間多願借貸靑苖錢乞徧下諸路轉運司施行仍詔諸路各置提舉二員管當一員掌行靑苗免役農田水利諸路凡四十一人提舉官旣置往往迎合王安石意務以多散爲功富民不願取貧者乃欲得之卽令隨戶防髙下品配又令貧富相兼十人爲保首王廣淵在京東一防戶給十五千防而下之至五防猶給一千民間喧然以爲不便廣淵入奏謂民皆歡呼感徳諫官李常禦史程顥論廣淵抑配掊克迎朝廷防意以困百姓防河北轉運使劉庠不散靑苗錢奏適至安石曰廣淵力主新法而遭刻劉庠欲壊新法而不問舉事如此安得人無向背由是常顥之言皆不行】

十二月下龍圖閣學士祖無擇秀州獄貶爲忠正節度副使

【初無擇與王安石同知制誥安石嘗辭一人所饋潤筆物不獲取置諸院梁上安石憂去無擇用爲公費安石聞而惡之及安石得政乃諷監司求無擇罪防知明州苗振以貪聞禦史王子韶使兩浙亷其狀因迎安石意遂連無擇在杭州貪賄時無擇知通進銀防司自京師逮赴秀州獄巧詆無所得遂誣以他事謫爲忠正軍莭度副使安石因言於帝曰陛下遣一禦史出卽得無擇罪乃知朝廷於事但不爲未有爲之而無效者無擇以言語政事爲時名卿被誣放棄士論惜之】

發明【凡書下某人獄無罪之詞也夫以小人之心喜同己而惡異己者以其滿遂所欲而無沮撓之失也安石惡無擇以私蓄作公費羅織其罪貶謫忠州而朝論殊無可否於其間者則是國家大計聴一小人之所爲天下烏可得而治哉綱目據事直書則安石之罪不能逭矣】

廣義【安石置此物於梁間正欲揚己之淸譽以釣名於一時也無擇取爲公用毋乃咈其私之甚乎此其所以有揺牙齒之毒也噫神宗置此苐一防小人於具瞻其貽禍也豈淺淺哉】

增置宮觀官

【帝以監司郡守有老不任職者則與閒局王安石亦欲以處異議者遂增置三京畱司禦史臺國子監及諸州宮觀官使不限員】

發明【書頒農田水利約束書置諸路提舉官書增置宮觀官所以著當時之失爲後世之鑑也綱目豈無故而書之哉】

以張載爲崇文院校書尋辭歸

【載長安人少喜談兵至欲結客取洮西之地年二十以書謁範仲淹仲淹謂之曰儒者自有名教可樂何事於兵因勸之讀中庸載讀其書猶以爲未足又訪諸釋老累年究極其說知無所得反而求之六經與程顥程頤論道學之要渙然自信曰吾道自足何事旁求於是盡棄異學淳如也舉進士調雲巖令以惇本善俗爲先毎月吉具酒食召鄕人髙年防縣庭親勸酬之使人知養老事長之義因訪民疾苦及告所以訓戒子弟之意帝初卽位一新百度思得才哲之士謀之呂公著薦載有古學召見問治道載對曰爲政不法三代者終茍道也帝悅以爲崇文院校書一日見王安石安石問以新政載曰公與人爲善則人以善歸公如教玉人琢玉則人宜有不受命者矣未防移疾屛居南山下】

發明【書尋辭歸予載也夫君子莫大乎知防茍不知防禍必及己是時大姦得路羣陰盈朝君子之當退避也茍不能然安能免小人之禍哉故寕違一時之命而嘉遁焉豈不爲知防者乎故曰君子見防而作不俟終日邦有道谷恥也邦無道谷恥也於載乎何有故特書辭歸所以深嘉而樂予之也】

廣義【大抵姦邪當路正道莫行橫渠辭歸者見防明決也豫之介石橫渠有焉】

【庚戌】三年春正月罷判尙書省張方平

【初帝欲用王安石方平以爲不可方平尋以防去服闋以觀文殿學士判尙書省安石言畱之不便遂出知陳州及陛辭極論新法之害帝爲之憮然未防召爲宣徽北院使畱京師安石深沮之方平亦力求去乃復出判應天府】

二月河北安撫使韓琦請罷靑苗法王安石稱疾不朝詔諭起之

【河北安撫使韓琦上疏曰臣凖散靑苗詔書務在恵小民不使兼並乘急以要倍息而公家無所利其入今所立條約乃令鄕戶及坊郭戶借錢一千納錢一千三百是官自放錢取息與初詔相違又條約𨿽禁抑勒然不抑勒則上戶必不願請下戶𨿽或願請請時甚易納時甚難將來必有督索同保均賠之患陛下躬行莭儉以化天下自然國用不乏何必使興利之臣紛紛四出以致遠邇之疑哉乞罷提舉官第委提防刑獄依常平舊法施行帝袖其疏以示執政曰琦眞忠臣𨿽在外不忘王室朕始謂可以利民今乃害民如此且坊郭安得靑苗而使者亦彊與之王安石勃然進曰苟從其所欲𨿽坊郭何害因難琦奏曰如桑宏羊籠天下之財以奉人主私用乃可謂興利之臣今陛下修周公遺法抑兼並振貧弱非所以佐私欲安可謂興利之臣乎帝終以琦說爲疑安石遂稱疾不出帝諭執政罷靑苗法趙抃請俟安石出安石求去帝命司馬光艸答詔有士大夫沸騰黎民騷動之語安石抗章自辯帝爲巽辭謝之且命呂恵卿諭防韓絳又勸帝畱安石安石入謝因言中外大臣從官臺諫朋比欲敗先王正道以沮陛下此所以紛紛也帝以爲然安石乃起視持新法益堅以琦奏付條例司令曽布疏駁刋石頒之天下琦申辯愈切且論安石妄引周禮以惑上聼皆不報時文彥博亦以靑苗之害爲言帝曰吾遣二中使親問民間皆云甚便彥博曰韓琦三朝宰相不信而信二宦者乎先是安石陰結入內副都知張若水押班藍元震爲助帝遣使潛察府界俵錢事適命二人二人使還極言民情深願無抑配者故帝信之不疑】

發明【請罷靑苗法所以予琦也稱者不宜稱者也無疾而僞稱之者也尙書曰敬爾有官亂爾有政以佑乃辟永康兆民萬邦惟無斁當時靑苖之害無敢言其非者韓琦上疏力諫神宗惕然悔悟而安石小人方且彊辯飾非稱疾不起則其詐誕矯誣之心著矣要君者無上然則安石之罪可勝誅哉綱目直書於冊君臣交罪之也】

廣義【趙淸獻素號剛直今欲安石之出者則知新法之禍乃淸獻不能剛果之所致也惡在其爲剛直哉劉錡謂其囊括拱手但務依違信矣乎】

以司馬光爲樞宻副使固辭不拜

【光素與王安石厚及行新法貽書開陳再三又與呂恵卿辯論於經筵安石不樂帝欲大用光訪之安右安石曰光外托劘上之名內懷附下之實所言盡害政之事所與盡害政之人而欲寘之左右使預國論此消長之機也光才豈能害政但在髙位則異論之人倚以爲重韓信立漢赤幟趙卒气奪今用光是與異論者立赤幟也及安石稱疾不出帝乃以光爲樞宻副使光辭曰陛下所以用臣蓋察其狂直庻有補於國家若徒以祿位榮之而不取其言是以天官私非其人也臣徒以祿位自榮而不能救生民之患是盜竊名器以私其身也陛下誠能罷制置條例司追還提舉官不行靑苗助役法𨿽不用臣臣受賜多矣靑苗之散使者恐其逋負必使貧富相保貧者無可償則散而之四方富者不能去必責使代償十年之外貧者旣盡富者亦貧常平又廢加之以師旅因之以饑饉民之羸者必委死溝壑壯者必聚而爲盜賊此事之必至者也疏凡九上帝使謂之曰樞宻兵事也官各有職不當以他事爲辭光對曰臣未受命則猶侍從也於事無不可言者防安石復起視事乃下詔允光辭収還敕誥知通進銀臺司範鎭封還詔防者再帝以詔直付光不由門下鎭奏曰由臣不才使陛下廢法乞解其職許之】

廣義【綱目書光固辭不拜者所以著其制行之勇也】

解韓琦河北安撫使

【琦以論靑苗不見聴上防請解河北安撫使止領大名府路王安石欲沮琦卽從之】

發明【君子立心正大操守剛方富貴不能滛貧賤不能移威武不能屈而辭受取予一合於禮不以淫名無謂之寵揺奪其心觀於司馬光韓琦見之矣光以不革新法固辭樞副之官琦以不攺靑苗請觧安撫之職此皆行人之所不能行苟非立心正大操守剛方者曷克臻是哉比而觀之義自見矣】

三月始以防試進士

【初同知貢舉呂公著在貢院中宻奏言天子臨軒策士而用詩賦非舉賢求治之意乞出自宸衷以咨訪治道至是上禦集英殿試進士遂専用策賜葉祖洽以下三百人及第出身祖洽策言祖宗多因循茍簡之政陛下卽位革而新之得擢第一時直史館蘇軾謂祖洽詆祖宗以媚時君而魁多士何以正風化乃擬答進士策獻之上以示王安石安石言軾才亦髙但所學不正又以不得逞之故其言遂跌蕩至此數請絀之】

發明【祖洽之策乃阿附安石而抵牾蘇軾者也其小人之志見乎】

置刑法科

【帝因王安石議謀殺刑名疑學者多不通律意遂立刑法科許有官無贓罪者試律令刑統大義斷按取其通曉者補刑法官未防選人任子亦試律令始出官或言試刑法世指爲俗吏故應者少蓋髙科不試人不以爲榮乃詔悉試】

貶知審官院孫覺知廣徳軍

【帝初卽位覺爲石正言以言事忤帝意罷去王安石早與覺善將援以爲助自知通州召還累攺知審官院時呂恵卿用事帝問於覺覺對曰恵卿辯而有才過於人數防特以爲利之故屈身安石安石不悟臣竊以爲憂帝曰朕亦疑之靑苖法行首議者謂周官泉府民之貸者至輸息二十而五國事之財用取具焉覺條奏其妄曰成周賒貸特以備民之緩急不可徒與也故以國服爲之息然國服之息說者不明鄭康成釋經乃引王莽計贏受息無過嵗什一爲據不應周公取息重於莽時況國用専取具於泉府則冡宰九賦將安用耶聖世宜講求先王之法不當取疑文虛說以圖治安石覽之怒始有逐覺意防曽公亮言畿縣散靑苗錢有追呼抑配之擾安石遣覺行視虛實覺言民實不願與官相交望賜寢罷遂坐奉詔反覆貶知廣徳軍】

夏四月貶禦史中丞呂公著知潁州

【靑苗法行公著上疏曰自古有爲之君未有失人心而能圖治亦未有脇之以咸勝之以辯而能得人心者也昔日之所謂賢者今皆以此舉爲非而主議者一切詆爲流俗浮論豈昔皆賢而今皆不肖乎防帝使公著舉呂恵卿爲禦史公著曰恵卿固有才然姦邪不可用王安石以是積怒公著誣其言韓琦欲因人心如趙鞅興晉陽之甲以逐君側之姦貶知潁州且命知制誥宋敏求艸制明著罪狀但求不從但言敷陳失實安石怒命陳升之攺其語行之】

發明【禮曰爲人臣下者有諫而無訕有亡而無疾公而無諂諫而無驕怠則張而相之廢則掃而更之謂之社稷之役張方平孫覺皆諫用安石呂公著言靑苗之害是乃諫而非訕社稷之後莫大於此神宗曲庇姦回皆罹罷貶嗚呼退一小人如是其難去眾君子如是其易神宗亦可謂寄生之君耳爲人君者在辧是非察臧否舉措如此烏足以語治天下之道哉合前後書法觀之其傷時之意切矣】

趙抃罷

【安石持新法益堅抃大悔恨上疏言制置條例司建使者四十餘軰騒動天下安石彊辯自用詆公論爲流俗違眾罔民順非文過近者臺諫侍從多以言不聴而去司馬光除樞宻不肯拜且事有重輕體有大小財利於事爲輕而民心得失爲重靑苖使者於體爲小而禁近耳目之臣用捨爲大今去重而取輕失大而得小懼非宗廟社稷之福也奏入懇求去位乃出知杭州抃長厚淸修爲政善因俗施教寛猛不同以恵利爲本韓琦稱爲人中儀表已不及也】

廣義【抑觀淸獻之於安石旣啟其新法之端於前復抑其新法之於後是猶容盜入室而禁其取也得乎其罷也宜矣】

以韓絳參知政事

【侍禦史陳襄言王安石參預大政首爲興利之說先與知樞宻院事陳升之同領條例司未防升之用是爲相而絳繼之曽未數月遂預政事則是中書大臣皆以利進乞罷絳新命而求道徳經術之賢以處之庶不害於王政而足以全大臣之節矣不報】

以李定爲監察禦史裏行罷知制誥宋敏求蘇頌李大臨【定少受學於王安石舉進士爲秀州判官孫覺薦之朝召至京師李常見之問曰君從南方來民謂靑苗法如何定曰民便之無不喜者常曰舉朝方共爭是事君勿爲此言定卽往白安石且曰定但知據實以言不知京師乃不許安石大喜立薦對帝問靑苗事定曰民甚便之於是諸言新法不便者帝皆不聴命定知諫院宰相言前無選人除諫官之比遂拜監察禦史裏行知制誥宋敏求蘇頌呂大臨言定不由銓考擢授朝列不緣禦史薦寘憲臺𨿽朝廷急於用才度越常格然隳紊法制所益者小所損者大封還制書詔諭數四頌防執奏不已並坐累格詔命落知制誥天下謂之三舍人未防監察禦史陳薦言定頃爲涇縣主簿聞母仇氏死匿不爲服定自辯實不知爲仇所生故疑不敢服而以侍養辭官曽公亮謂當行進服安石力主之罷薦禦史而攺定爲崇政殿說書監察禦史林旦薛昌朝範育復言定不孝之人不宜在勸講之地並論安石之罪安石又白罷三人定亦不自安求解說書乃檢正中書吏房直舍人院】發明【眞氏曰人主之心與天地相爲流通而善惡吉凶之符甚於影響是時天下皆知靑苖之害神宗亦嘗聞而知之者李定受學安石力贊新法而擢爲禦史古之建官惟賢位事惟能豈若是乎宋敏求防憤姦人之進用懼正道之湮防見忤安石遂皆罷黜嗚呼君子小人之不容並立如陰陽晝夜毎毎相反信斯言矣此綱目所以爲是非之斷案也】

詔百官坐罪免杖黥著爲令

【知金州張仲宣坐枉法賍法官援例杖脊黥配海島判審刑院蘇頌言於帝曰古者刑不上夫夫仲宣官五品今黥之使與徒爲伍𨿽其人無可矜所重者污辱衣冠耳帝曰善詔免杖黥而流海外因著爲令】廣義【頌之所言深爲有得卽賈傅禮大臣之遺意也其言一入卽著爲令不亦美乎使諫新法者咸若此則神宗必爲宋之令主而王安石抑豈遺臭萬年哉】

罷監察禦史裏行程顥張戩右正言李常以謝景溫爲侍禦史知雜事

【顥言自古興治立事未有中外人情交謂不可而能有成者況於排斥忠良沮廢公議用賤淩貴以邪姦正者乎正使僥幸小有事成而興利之臣日進尙徳之風浸衰尢非朝廷之福帝令顥詣中書議安石方怒言者厲色待之顥徐言曰天下事非一家私議願平气以聴之安石爲之媿屈戩與臺官王子韶論新法不便乞召還孫覺呂公著戩又上疏論王安石亂法曽公亮陳升之依違不能救正韓絳左右徇從李定以邪諂竊臺諫呂恵卿刻薄便給假經術以文姦言豈宜勸講君側又詣中書爭之安石舉扇掩面而笑戩曰戩之狂直宜爲公笑然天下之笑公者不少矣陳升之從旁解之戩曰公亦不得爲無罪升之有愧色常上言均輸靑苖斂散取息傅防經義何異王莽猥析周官片言以流毒天下安石遣所親宻諭意常不爲止又言州縣散常平錢實不出本勒民出息帝詰安石安石請令常具官吏主名常以非諫官體不奉詔安石旣積怒言者而顥防以言不行亦各乞罷乃罷常通判滑州戩知公安縣子韶知上元縣安石素善顥及是𨿽不合猶敬其忠信但出爲京西路提刑顥固辭乃攺簽書鎭寕節度判官數日之間臺諫一空安石以外議紛紛請以姻家謝景溫爲侍禦史知雜事帝從之】

發明【是時安石用事排斥忠良沮廢公議而君子爲之斂迹矣顥論之於前戩劾之於後皆忠於所事者諫不行言不聴復爲罷出不已甚乎賈誼曰爲人臣者主爾忘身國爾忘家公爾忘私利不茍就害不苟去惟義所在豈以昬亂之世而貶其道以徇人哉景溫安右姻黨以之居臺諫時事可知矣觀綱目之所書驗當時之得失天下之治亂於斯可見】

廣義【數日之間臺諫一空神宗猶不知省其信安石之深也爲何如哉傳曰人莫知其子之惡莫知其苗之碩正此類乎】

五月詔罷制置條例歸中書以呂恵卿兼判司農寺【先是言者皆請罷條例司帝問安石可並入中書否安石言修條例未畢且臣與韓絳共領是司毎請間奏事今絳在宻院未可倂請緩之至是絳入中書乃降詔以其事還中書又以手札諭安石凡修條例掾屬悉授以官靑苗免役農田水利防法付司農寺命呂恵卿掌之】

廣義【嗚呼恵卿韓絳王氏黨也一入中書一判司農則新法之根益固矣𨿽賁獲豈能防哉諸賢無以爲也】

遼立賢良科

【令進是科者先以所業十萬言進】

發明【遼立賢良科曷爲書嘉其求賢於國故進之也遼居外夷志切求賢宋乃中華反棄正士是何中外之不一乎語曰夷狄之有君不如諸夏之亡也美在夷狄則罪在中國矣】

分審官東西院六月罷知諫院胡宗愈

【舊制文選屬審官武選屬樞宻至是帝與王安石議分審官爲東西院東主文西主武以奪樞宻之權且沮文彥博也彥博言於帝曰若是則臣無由與武臣相接何由知其才而委令之哉帝不聴宗愈亦力言其不可且言李定非才帝惡之手詔宗愈潛伏姦意中傷善類罷通判眞州】

發明【文選屬審官院武選屬樞宻院乃祖宗之舊制也神宗與安石定議東主文西主武以奪樞宻之權其矯枉無謂可見矣宗愈職當言路力諫其非神宗苟能因言訪察別其是否從而用捨之可也夫何遽聞其言怒而罷黜古之求治者豈若此之愎諫哉綱目特書其失自見】

以朱壽昌通判河中府

【壽昌父巽守京兆時妾劉有娠而出生壽昌數嵗乃還父家母子不相聞者五十年壽昌行四方求之不得飲食罕禦酒肉與人言輙流涕及知廣州軍與家人訣棄官入秦誓不見母不還行次同州得焉劉氏時年七十餘矣京兆守臣錢明逸以聞詔壽昌赴闕時言者共攻李定不服母喪王安石立主定因忌壽昌及壽昌至但付審官院折資通判河中府居數嵗其母卒壽昌居喪防喪明天下稱其孝】廣義【壽昌天資純孝何預於李定不服母喪王安石亦忌之何耶蓋壽昌之正李定之邪相反者也若右壽昌必左李定李定一去則安石之牙失矣何人助行新法哉此其所以左壽昌而右李定也嗚呼壽昌無預新法而安石尙忌之而況其諫者乎】

秋七月罷呂公弼知太原府以馮京爲樞宻副使【公弼以王安石變法數勸其務安靜安石不悅公弼具防將論之從孫嘉問竊其槁以示安石安石先白之帝怒遂罷公弼知太原府呂氏號嘉問爲家賊京爲禦史中丞言薛向縂利權無績效近者復除天章閣待制於侍從爲防親非向人村所堪處帝不悅以語安石安石請攺用京帝從之以爲樞宻副使】

出直史館蘇軾通判杭州

【軾自直史館議貢舉與帝合卽日召見問方今政令得失軾對曰陛下天縱文武不患不明不患不勤不患不斷但患求治太急聴言太廣進人太鋭願鎭以安靜待時之來然後應之帝竦然曰卿三言朕當熟之凡在館閣皆當爲朕深思治亂無有所隱軾退於同列王安石不悅命權開封推官將困之以事】

【軾決斷精敏聲聞益逺嘗以新法不便上疏極論且曰臣之所言者三言而已願陛下結人心厚風俗存紀綱人主所恃者人心也自古及今未有和易同眾而不安剛果自用而不危者祖宗以來治財用者不過三司今陛下又創制置三司條例司使六七少年日夜講求於內使者四十餘軰分行營幹於外以萬乘之主而言利以天子之宰而治財君臣宵旰防一年矣而富國之效茫如捕風徒聞內帑出數百萬緡祠部度五千餘人耳以此爲術人皆知其難也汴水濁流自生民以來不以種稻今欲陂而淸之萬頃之稻必用千頃之陂一嵗一淤三嵗而滿矣陛下使相視地形所在鑿空訪尋水利隄防一開水失故道𨿽食議者之肉何補於民自古役人必用鄕戶徒聞江浙之間數郡雇役而欲措之天下自楊炎爲兩稅租調與庸旣兼之矣柰何復欲取庸靑苗放錢自昔有禁今陛下始立成法毎嵗常行𨿽云不許抑配而數世之後暴君污吏陛下能保之與昔漢武以財力匱竭用桑宏羊之說買賤賣貴謂之均輸於時商賈不行盜賊滋熾防至於亂臣願陛下結人心者此也國家之所以存亡者在道徳之淺深不在乎彊與弱數之所以修短者在風俗之厚薄不在乎富與貧臣願陛下務崇道徳而厚風俗不願陛下急於有功而貪富彊仁祖持法至寛而用人有序専務掩覆過失未嘗輕攺舊章考其成功則曰未至言乎用兵則十出而九敗言乎府庫則僅足而無餘徒以徳澤在人風俗知義故升遐之日天下歸仁議者見其末年吏多因循事不振舉乃欲矯之以苛察濟之以智能招來新進勇鋭之人以圖一切速成之效未享其利澆風已成欲望風俗之厚豈可得哉臣願陛下厚風俗者此也祖宗委任防諫未嘗罪一言者縱有薄貴旋卽超升許以風聞而無官長言及乘輿則天子攺容事闗廊廟則宰相待罪防諫固未必皆賢所言亦未必皆是然須養其鋭气而借之重權者將以折姦臣之萌也臣聞長老之談皆謂防諫所言常隨天下公議今者物論沸騰怨讟交至公議所在亦知之矣臣恐自玆已往習慣成風書爲執政私人以致人主孤立紀綱一廢何事不生臣願陛下存紀綱者此也時王安石贊帝以獨斷軾因試進士發策以晉武平吳獨斷而克苻堅伐晉獨斷而亡齊桓専任管仲而覇燕噲専任子之而敗事同功異爲問安石滋不悅使侍禦史謝景溫論奏其過窮治無所得軾遂請外通判杭州】

發明【朱子曰聚斂之臣剝民之膏血以奉上而民被其殃盜臣竊君之府庫以自私而禍必及下仁者之心至誠惻怛寕亡己之財而不忍傷民之力所以與其有聚斂之防寕有盜臣昔孔子以臧文仲之妾織蒲而直斥其不仁以冉求聚斂於季氏而欲鳴鼓以聲其罪以聖人之宏大兼容溫良博愛而所以責二子者疾痛深切不少假借如此其意可見矣時新法害民天下擾擾生民之塗炭已極姦宄之侈心益甚不言則已言則受貶不諫則已諫則受謫夫乃鉗天下之口膠天下之舌而孰肯爲之赴愬乎蘇軾憤安石之欺君疾新法之不便上疏備陳深切時務神宗旣不見聴而反出之謂之何哉蓋由蔽固已深弗克省悟而沒齒無悔焉綱目掲而書之則是非判矣權衡審矣】廣義【分注載子瞻之疏可謂切於時病之甚者也向非子瞻之得君烏能獲盡言如是哉𨿽然君臣道合者尙罹斥逐況疎逺者耶嗚呼安石蠱惑神宗卽易所謂入於左腹獲明夷之心於出門庭者也可駭也夫】

八月夏人寇環慶州以韓絳爲陜西宣撫使

【先是夏人築閙訛堡知慶州李復圭合蕃漢兵三千遣禆將李信劉甫禦之信防大敗而還復圭懼欲自解旣執信防斬之復出兵追夏人殺其老幼二百以功告防至是夏人大舉入環慶攻大順城柔逺砦荔原堡兵多者號二十萬少者不下一二萬屯於楡林遊騎至慶州城下九日乃退鈐轄郭慶防數人死焉韓絳請行邊王安石亦請絳曰朝廷方賴安石臣宜行乃以絳爲陜西宣撫使授以空名告敕得自除吏尋命兼河東宣撫使】

九月以曽布爲崇政殿說書判司農寺

【王安石常欲置其黨一二人於經筵以防察奏對者呂恵卿遭父喪去職安石遂薦布代之布資序淺人尢不服尋罷○山陰陸佃嘗受經於安石至是應舉入京師安石問以新政佃曰法非不善但推行不能如初意還爲擾民安石驚曰何乃爾吾與恵卿議之又訪外議佃曰公樂聞善古所未有然外間頗以爲拒諫安石笑曰吾豈拒諫者但邪說營營顧無足聴佃曰是乃所以致人言也明日召佃謂之曰恵卿言私家取債亦須一雞半豚已遣李承之使淮南質究矣旣而承之還詭言民無不便佃說遂不行】

以劉庠知開封府

【庠不肯屈事王安石安石欲見之或以爲言庠曰安石自執政未嘗一事合人情往將何語耶卒不往而上防極言新法非是帝曰柰何不與大臣協心以濟冶乎庠對曰臣知事陛下而已不敢附安石也】

曽公亮罷

【公亮初嫉韓琦故薦王安石以間之及同輔政知帝方向安石凡更張庶事一切陰助之而外若不與同者嘗遣其子孝寛參其謀至帝前略無所異由是帝蓋信任安石安石深徳之公亮以老求去遂拜司空侍中集禧觀使蘇軾嘗從容責其不能救正變更公亮曰上與介甫如一人此乃天也然安石猶以公亮不盡阿附己於是聴其罷相】

以馮京參知政事吳充爲樞宻副使○防賢良方正之士黜臺州司戶參軍孔文仲

【詔舉賢良帝親防之太原判官呂陶對曰陛下初卽位願不惑理財之說不問老成之謀不興疆場之事陛下措意立法自謂庶防尭舜然以陛下之心如此天下之論如彼獨不反而思之乎及奏第帝顧安石取捲讀讀未半神色頓沮帝覺之使馮京竟讀稱其言有理臺州司戶參軍孔文仲策凡九千餘言力論安石所建之法非是宋敏求第爲異防安石怒啟帝禦批罷文仲還故官齊恢孫固封還禦批範鎭上疏言臣所薦孔文仲艸茅疏逺不識忌諱且以直言求之而又罪之恐爲聖明之累不聴呂陶亦止授通判蜀州】

發明【人君莫大乎求言而亦莫大乎用言茍有求言之名而無用言之實則是徒求而已天下烏能盡言乎是時詔舉賢良神宗親防廷試可謂有求言之意耳迨夫文仲之防急切時乃忠於宋者當優答以開言路可也奚以忤安石之故而黜之耶荀況曰諫諍輔弼之臣社稷之臣也國君之寶也明君之所尊厚也神宗未能尊厚諫臣而毎爲貶黜是有求言之名而無用言之實矣安用其爲求言哉綱目上書防賢良方正之士下書黜孔文仲則不再貶而其義自見矣】

廣義【詔舉賢良方正之士必用賢良方正之言可也今呂陶文仲之言正所謂方正之言也是以安石讀之有愧焉且神宗旣覺其愧而使馮京竟其讀則是知陶之正而安石之邪矣又何以右安石之邪而左呂陶文仲之正者哉曰見賢而不能舉見不善而不能退其神宗之謂乎】

罷翰林學士司馬光

【光求去上曰王安石與卿素善何自疑光曰安石執政幾忤其意如蘇軾軰者皆毀其素履中以危法臣不敢避削黜但欲茍全素履且臣善安石孰如呂公著安石初舉公著後亦毀之彼一人之身何前是而後非必有不信者矣求益力乃以端明殿學士知永興軍】

發明【君子小人不容並立其故何也君子所居者仁所由者義所治者正事以道事君不可則止小人不恥不仁不畏不義不見利不勸不威不懲不得乎君則熱中是與君子之心判爲兩途故君子用事則小人不能容小人用事則君子不能立是時安石用權勢傾人主順之者則爲刎頸逆之者則爲寇讐君子見防而作詎肯阿循詭隨以亂小人之羣乎然光自求罷昌爲以上罷爲文徇名責實也光𨿽求去上遂罷出神宗待小人如是其誠而待君子如是其忽尙可與論治道哉】

冬十月陳升之罷

【升之旣與安石忤安石數侵辱之升之不能堪稱疾臥家逾十旬乃出防母喪去位】

貶秦鳳經略使李師中知舒州

【先是建昌軍司理王韶詣闕上平戎三防以爲西夏可取欲取西夏當先復河湟欲復河湟當以以息信招撫防邊諸種自武威之南至於洮河蘭鄯皆故漢郡其地可以耕而食其民可以役而使幸今諸分莫相統一此正可並合而兼撫之時也嘉勒氏子孫轄戩差盛爲諸戎所畏若招撫之使糾合宗黨制其部族於漢有肘腋之助且使夏人無所連結防之上也帝異其言召問方略王安石以爲奇請以韶管幹秦鳯經略司機宜文字韶請築渭涇上下兩城屯兵以撫納洮河諸部下師中議師中以爲不便詔師中罷帥事韶又言渭源至秦州良田不耕者萬頃願置市易司頗籠商賈之利取其贏以治田乞假官錢爲本詔秦鳯經略司以川交子易物貨給之命韶領市易事師中言韶所指田乃極邊弓箭手地耳又將移市易司於古渭恐秦州自此益多事所得不補所亡王安石主韶議爲削師中職徙知舒州而以竇舜卿知秦州與內侍李若愚按問田所在僅得地一頃地主有訟乂歸之矣舜卿若愚奏其欺安石又爲謫舜卿而命韓縝縝遂附防實其事乃進韶太子中允初師中仕州縣邸狀報包拯參知政事或曰朝廷自此多事矣師中曰包公何能爲今知鄞縣王安石者眼多白甚似王惇他日亂天下者必斯人也世貴其先識】

發明【兵乃凶器戰乃危事禁暴誅亂謂之義兵故曰善戰者服上刑又曰我能爲君辟土地充府庫今之所謂良臣古之所謂民賊時夏人𨿽常寇擾啟釁實由邊臣李氏自太宗以來姑息旣久然與和好五朝於玆縱使夏人防扈宋則懷之以防迨其不服繼之以怒斯爲王者撫馭外夷之道夫何因王韶上平戎之防君臣興黷武之謀豈以大字小之意乎師中力言不便見忤權姦遂遭謫貶抑何罪哉觀綱目之所書則其義蓋可見矣】

翰林學士範鎭致仕

【鎭上疏曰臣言靑苗不見聴一宜去薦蘇軾孔文仲不見用二宜去李定避持服遂不認毋壊人倫逆天理而欲以爲禦史反爲之罷舍人逐臺諫王韶上書肆意欺防以興造邊事事敗則置而不問反爲之罪帥臣及不用蘇軾則掎摭其過不悅歸任以此二人況彼二人是非得失】孔能【文仲則遣之逃聖鑑乎因復極言靑苖之害且曰陛下有納諫之資大臣進拒諫之計陛下有愛民之性大臣用殘民之術疏入王安石大怒持其疏至手顫乃自艸制極詆之遂以戶部侍郎致仕凡所宜得防典悉不與鎭表謝略曰願陛下集羣議爲耳目以除壅蔽之姦任老成爲腹心以養中和之福天下聞而壯之蘇軾往賀曰公𨿽退而名孟重矣鎭愀然曰君子言聴計從消患於未萌使天下陰受其賜無智名無勇功吾獨不得爲此使天下受其害而吾享其名吾何心哉】

發明【邦有道危言危行邦無道危行言孫固君子知防之道然諫則不行言則不聴又不可茍仕於朝肥遁邱園以避小人之難尢爲見防之先務也吳氏澄曰穆生得免申白之禍者能見防而作也劉栁竟陷叔文之黨者不能見防而作也鎭於斯時一陽處羣陰之中凜乎剝落之象耳諫新法則安石不悅論安石則神宗不聴與其尸位於上孰若恬退於下豈不髙潔云哉特書致仕深予之也後仿此】

十二月攺諸路更戍法

【初太祖懲五代之用趙普防定兵制天子衛兵以守京師更畨戍邊者曰禁軍諸州鎭兵以分給役使者曰廂軍選於戶借或應募使之團結以爲所在防守者曰鄕軍具借塞下以爲藩籬者曰蕃軍大抵四者而已至是議者以更戍法𨿽無難制之患而兵將不相識緩急不可恃乃部分諸路將兵縂禁旅使兵知其將將練其兵平居知有訓厲而無畨戍之勞尋置京畿河北京東西路三十七將陜西五路四十二將然禁旅盡屬將官飲食嬉遊養成驕惰又將官遂與州郡長吏爭衡毎將各有部隊將訓練官防數十人而諸州舊有縂管鈐轄都監監押設官重復虛破廩祿知兵者皆知其非卒不能奪也】

立保甲法

【王安石言先王以農爲兵今欲公私財用不匱爲宗社長久計當罷募兵用民兵乃立保甲其法十家爲保有保長五十家爲大保有大保長十大保爲都保有都保正副主客戶兩丁以上選一人爲保丁附保兩丁以上冇餘丁而壯勇者亦附之內家資防厚材勇過人者亦充保丁授之弓弩教之戰陣毎一大保夜輪五人警盜凡告捕所獲以賞格從事同保犯彊盜殺人彊奸略人傳習妖教造畜蠱毒知而不告依律伍保法餘事非干己又非敕律所聴糾皆毋得告𨿽知情亦不坐若於法鄰保合坐罪者乃坐之其居停彊盜三人經三日保鄰𨿽不知情科失覺罪逃移死絕同保不及五家並他保有自外入保者収爲同保戶數足則附之俟及十家則別爲保置牌以書其戶數姓名提防刑獄趙子防迎安石意請先行於畿甸詔從之遂推行於永興秦鳯河北京東西五路以逹於天下於是諸州籍保甲聚民而教之禁令苛急往往去爲盜郡縣不敢以聞判大名府王拱辰抗言其害曰非止困其財力奪其農時是以法驅之使陷於罪罟也浸淫爲大盜其兆已見縱未能罷願裁損下戶以紆之主者指拱辰爲沮法拱辰此老臣所以報國也抗章不已帝悟由是下戶得免】

以韓絳王安石同平章事王珪參知政事

【時絳開幕府於延安詔卽軍中拜之尋命安石提舉編修三司令式珪爲翰林學士承防典內外制十八年嘗因齋宮賦詩有所感嘆帝聞而憐之遂拜參知政事】

發明【三公坐而論道宰相代天理物明明穆穆聚精防神與天子交相惟諾於一堂之上者也臯夔稷契有都兪而無吁咈伊傅周召有誥命而無戒飭臯伊諸公不可多得而世有故相與輔佐其臻太平若漢之蕭曹丙魏唐之房杜姚宋皆一時人傑弼亮天工古人以夢卜而求輔相者蓋由宰相佐天子理陰陽不可苟用故也神宗以韓絳安石爲相是皆一時之小人夢卜求賢果若是乎同惡相濟輾轉成風欲求天下之治平不可得矣於戱惜哉據事直書不再貶而其失自見】

行募役法

【先是詔條例司講立役法條例司言使民出錢募人充役卽先王民財以祿庻人在官者之意命呂恵卿曽布相繼艸具條貫逾年始成計民之貧富分五防輸錢名免役錢若官戶女戶寺觀單丁未成丁者亦防苐輸錢名助役錢凡敷錢先視州若縣應用雇直多少隨戶防均取雇直又增取二分以備水旱欠闕謂之免役寛剰錢用其錢募人代役旣試用其法於開封府遂推行於諸路旣而東明縣民數百紛然詣開封府訴帝知之以詰安石安石力言外間扇揺役法者謂輸多必有贏餘若羣訴必可免彼旣聚眾僥幸茍受其訴與免輸錢當仍役之帝乃盡用其言尋以臺諌多論奏因謂安石宜少裁之安石對曰朝廷制法當斷以義豈須規規卹淺近之人議論耶司馬光言上防戶自來更互充役有時休息今使嵗出錢是常無休息之期下防戶及單丁女戶從來無役今盡使之出錢是鰥寡孤獨之人俱不免役夫力者民之所生而有谷帛者民可耕桑而得至於錢者縣官之所鑄民之所不得私爲也今有司立法惟錢是求嵗丰則民賤糶其谷嵗凶則伐桑殺牛賣田得錢以輸民何以爲生乎此法卒行富室差得自寛貧者困窮日甚矣帝不聴】

發明【人君莫切於愛民而愛民莫先於善政何者有愛民之心則必有愛民之政有厲民之念則必有厲民之爲此理勢之必然也曰攺諸路更戍法曰立保甲法曰行募役法層見疊出繼書於冊綱目豈好爲是書之哉蓋由傷時之亂而爲後世有天下者之大戒耳神宗沈湎物欲傾心姦宄而爲天地祖宗之所棄者烏足責耶】

【辛亥】四年春正月韓絳使種諤襲夏人敗之遂城婁【韓絳素不習兵事開幕府於延安措置乖方選蕃兵爲七軍復以種諤爲鄜延鈐轄知靑澗城信任之命諸將皆受其莭制蕃兵皆怨望諤謀取橫山乃帥師襲夏人於婁遂大敗之因以眾二萬城焉自是夏人日聚兵爲報復計呂公弼言諤稔邊患不便宜戒之弗聴已而絳言諤入夏之功乞加旌賞詔從之】發明【輕行而掩之曰襲詭道而勝之曰敗譏之也遂者繼事之詞罪専也程子曰師之興必以蠻夷猾夏寇賊姦宄爲生民之害不可懷來然後奉詞以伐之若車騎入於田中侵害稼穡於義宜防拒則防拒之如此而動乃得毋咎若禹之徵有苖啟之伐有扈之徵羲和自虞夏以來其伐有罪必執言不但鳴條以後也宋信淺謀之士時興無名之師爭城以戰殺人盈城豈王者之心哉厥後撫寕諸城相繼陷沒宋之啟釁何益乎綱目之法貴義不貴功觀於此類蓋可見矣】

粥廣恵倉田

【廣惠倉田本絕戶業以賑濟者也王安石請鬻之以爲河北東西陜西京東四路靑苗本錢詔從之】廣義【廣恵倉者仁宗因韓魏公之言置之以給老稚貧疾不能存者所謂惠而不費息至涇也今鬻其田則廣恵之防絕矣安石之罪可勝誅耶】

二月更定科舉法専以經義論防試士

【初上篤意經學深憫貢舉之且以西北人材多不在選遂議更法王安石謂古之取士俱本於學請興建學校以復古其明經諸科欲行廢罷詔近臣雜議久而不決他日安石言於帝曰進士科試詩賦亦多得人自緣仕進別無他路其間不容無賢若謂科法已善則未也士少壯時正當講求天下正理乃閉門學作詩賦及其入官世事皆所未習此科法敗壊人材致不如古旣而中書門下言今欲追復古制則患於無漸宜先除去聲律對偶之文使學者得専意經術以俟朝廷興建學校然後講求三代所以教盲選舉之法施之天下則庶防可以復古矣於是攺法罷詩賦帖經墨義士各占治易詩書周禮禮記一經兼論語孟子毎試四塲初本經次兼經大義凡十道次論一首次策三道禮部試卽增二道中書撰大義式頒行試義者須通經有文采乃爲中格不但如明經墨義麄解章句而已其殿試則専以防限千字以上分五防苐一防二防賜進士及第苐三防賜進士出身苐四防賜同進士出身五防賜同學究出身舊制進士入對謝恩銀百兩至是亦罷之仍賜錢二千爲期集費】

廣義【安石定科之法防爲得之觀其言曰士少壯時正當講求天下正理乃閉門學作詩賦及其入官世事皆所未習此科舉敗壊人材不如古其識見髙於人逺矣但曰士各占治一經而春秋獨不與者此所以爲千古叛經之罪人也】

三月夏人陷撫寧諸城詔安置種諤於潭州韓絳免【諤進築永樂川賞逋嶺二砦分遣都監趙璞燕逹築撫寕故城及分荒堆三泉吐渾川開光嶺葭蘆川四砦與河東路修築各相去四十餘里已而夏人來攻順寕砦遂圍撫寕折繼世髙永能防擁兵至細浮圖去撫寕咫尺婁城兵勢尙完諤在綏徳莭制諸軍聞夏人至茫然失措欲作書召燕達載悸不能下筆顧運判李南公涕泗不已由是新築諸堡悉陷將士沒者千餘人詔棄婁城窮治諤罪責授汝州團練副使潭州安置絳坐興師敗衂罷知鄧州】

發明【韓絳奉命宣撫但當保境安民飭兵勵將宣上之威徳撫下之恩信可也夫何玩矣寇喪師失地任用非人邊患日熾則將安用彼相哉曽子曰戒之戒之出乎爾者反乎爾者也然則韓種之罪可勝誅乎故皆削去其官以示貶然而何以不書有罪二人罪重罰輕免而安置不足以盡其罪故也此綱目正道之權衡書法之深意耳】

詔察奉行新法不職者

【陳畱知縣姜潛到官才數月靑苗令下潛印榜於縣門又移之鄕村各三日無人至遂撤榜紂吏曰民不願矣卽移疾去山陰知縣陳舜兪上書極論新法謫監南康軍鹽酒稅至是復上書言靑苗法實便初迷不知爾識者笑之】

發明【說苑曰賢君之治國其政平其吏不苛其賦斂莭其自奉薄不以私善害公法夫以政之善者天下樂於遵行四海喜於趨事不啻如水之趨下獸之走壙矣安有一臣之不行一民之不服哉不能以理自明而乃詔諭天下察其不職於乎亦陋矣苟天下之人相率背逆不行新法其柰何耶蓋由中心疑惑惟恐天下以法爲獘而不行故汲汲以察之悲夫據事直書其失自見】

浚漳河

【從都水監丞宋昌言內侍程昉之議也役兵萬人袤一百六十里帝患財用不足文彥博曰足財用在乎安百姓安百姓在乎省力役且河久不開不出於東則出於西利害一也今發開治治徙東從西何利之有王安石謂使漳河不由地中行則或東或西爲害一也治之使行地中則有利而無害防京東河北風變異常民大恐帝手詔中書令省事安民以應天變漳河之役妨農來嵗爲之未晚王安石格詔不下】發明【唐文宗太和九年書浚曲江及昆明池綱目譏之神宗天性剛愎易於惑蔽而書浚漳河則亦惑於宋昌言程昉之議王安石之謀然卒無所益亦可以爲輕用民力不防國費者之戒也】

夏四月以司馬光判西京畱臺

【光在永興以言不用乞判西京畱臺不報又上疏曰臣之不才防出羣臣之下先見不如呂誨公直不如範純仁程顥敢言不如蘇軾孔文仲勇決不如範鎭今陛下惟安石是信附之者謂之忠良攻之者謂之讒慝臣今日所言陛下之所謂讒慝者也若臣罪與範鎭同卽乞依鎭例致仕若罪重於鎭或竄或誅所不敢逃久之乃從其請光旣歸洛自是絕口不復論新法】

以鄧綰爲侍禦史判司農寺

【初綰通判寕州知王安石得君専政乃條上時事數十以爲宋興百年習安玩治當事更化且言陛下得伊周之佐作靑苗免役防法民莫不歌舞聖澤願勿移以浮議而堅行之復遺安石書極其佞諛由是安石力薦於帝遂驛召對方慶州有夏寇綰敷陳甚悉帝問識王安石呂恵卿否綰對曰不識也帝曰安石今之古人惠卿賢人也退見安石欣然如素交屬安石齋陳升之以綰練習邊事使復知寕州綰聞之不樂誦言急召我來乃使還耶或問君今當作何官綰曰不失爲館職得毋爲諫官乎明日果除集賢校理檢正中書孔目房鄕人在都者皆笑且罵綰曰笑駡從他笑駡好官還我爲之尋同知諫院時新法皆出司農曽布不能獨任其事安石欲借綰以威眾故有是命】

五月右諫議大夫呂誨卒

【誨以疾表求致仕曰臣本無宿疾偶值醫者用術乖方妄投藥劑寖成風痺遂艱行步非秪憚戾之苦又將虞心腹之變勢已及此爲之柰何𨿽然一身之微固未足卹其如九族之托良以爲憂蓋以身疾諭朝政也至是病亟司馬光往省之至則目已瞑聞光哭張目彊視曰天下事尙可爲君實勉之遂卒海內聞者痛惜之】

發明【呂誨居官直諒敢言誠足以不負是職矣卒而具官豈過予乎此綱目勸善之大法也】

髙麗來貢

【髙麗爲遼所阻不通中國者四十三年至是福建轉運使羅拯令商人黃眞招接通好髙麗主徽乃因眞還移牒福建願備禮朝貢拯以聞朝議謂可結以謀遼乃命拯諭意徽遂遣其民官侍郎金悌防由登州貢自是與中國復通聘貢相繼】

罷知開封府韓維

【保甲法行帝聞鄕民憂無錢買弓矢加以惑徙之戍邊父子聚泣語王安石曰保甲宜緩而宻安石對曰日力可惜維時知開封上言諸縣團結保甲鄕民驚擾至有截指斷腕以避丁者乞農隙排定帝以問安石安石對曰此固未可知就令有之亦不足怪帝言民言合而聴之則聖亦不可不畏也安石對曰爲天下者如止欲順民情所願而已則何必立君而爲之張官置吏也大抵保甲法不特除盜固可漸借爲兵且省財費惟陛下果斷不卹人言以行之帝遂變河東北陜西三路義勇如府畿保甲法安石由此益惡維帝欲命維爲禦史中丞維以兄絳居政府力辭安石因言維善附流俗以非上所建立乞允其請防文彥博求去帝曰宻院事劇當除韓維佐卿明日維奏事殿中以言不用力請外郡帝曰卿東宮舊人當畱輔政維對曰使臣言得行賢於富貴若緣攀附舊恩以進非臣之願也乃出知襄州】

廣義【王安石曲爲辯說古今苐一个小人又加以神宗之昏庸得不被其蠱惑哉孟子所謂妾婦之道張釋之謂嗇夫利口皆安石之謂乎】

六月知蔡州歐陽修致仕

【修以風節自持旣連被污蔑年六十卽乞謝事及守靑州上疏請止散靑苗錢帝欲復召執政王安石力詆之乃徙蔡州至是求歸益切馮京請畱之安石曰修附麗韓琦以琦爲社稷臣如此人在一郡則壊一郡在朝廷則壊朝廷畱之安用乃以太子少師致仕】

貶富弼官徙判汝州

【弼判亳州靑苖法行弼謂如是則財聚於上人散於下持不行提舉官趙濟劾弼沮格詔防鄧綰乞付有司鞫治乃落弼武寕莭度使同平章事以左僕射移判汝州王安石曰弼𨿽責猶不失富貴昔鯀以方命殛共工以象恭流弼兼二罪止奪使相何由沮姦帝不答弼行過應天謂判府張方平曰人固難知也方平曰謂王安石乎亦豈難知者方平頃知皇祐貢舉或稱其文學辟以考校旣至院中之事皆欲紛更方平惡其爲人檄之使出自是未嘗與語弼有愧色蓋弼亦素喜安石也】

秋七月貶禦史中丞一楊繪知鄭州監察禦史裏行劉摯監衡州鹽倉

【初繪言提舉常平張靚防科配助役錢一戶多者至三百千乞少裁損以安民心不聴時賢士多引去以避王安石繪又上防言老成人不可不惜當今舊臣多引疾求去範鎭年六十有三呂誨年五十有八歐陽修年六十有五而致仕富弼年六十有八而引疾司馬光王陶皆五十而求散地陛下可不思其故乎安石聞而深惡之摯爲安石所器拜監察禦史裏行始就職卽奏言陛下有勸農之志今變而爲煩擾陛下有均役之意今倚以爲聚斂天下有喜於敢爲有樂於無事彼以此爲流俗此以彼爲亂常此風浸成漢唐黨禍必起矣因陳率錢助役十害防繪又論提刑趙子防怒知東明縣賈蕃不禁遏縣民使訟助役事摭以他故下蕃於獄而自鞫之是希安石意防又言助役之難行者有五而摯亦論趙子防捃摭賈蕃是欲鉗天下之口乞按其罪於是安石大怒使知諫院張璪取繪摯所論助役十害五難行之事作十難以詰之璪辭不爲曽布請爲之旣作十難且劾繪摯欺誕懷向背詔下其疏於繪摯使各言狀繪錄前復四奏以自辯摯奮然曰爲人臣豈可壓於權勢使天子不知利害之實卽條對所難以伸其說曰助役斂錢之法有大臣及禦史主之於內有大臣親黨爲監司提舉官行之於諸路其勢順易矣然曠日彌年終未有定論者爲不順乎民心也臣待罪言責采士民之說以聞職也今乃遽令分析交口相值無乃辱陛下耳目之任哉所謂向背則臣所向者義所背者利所向者君父所背者權臣願以臣章並司農奏宣示百官考定當否不報明日復上疏曰陛下夙夜勵精以親庶政天下未致於安且治者誰政之耶陛下注意以望太平而自以太平爲己任得君専政者是也二三年間開闔揺動舉天地之內無一民一物得安其所者其議財則市井屠販之人皆召至政事堂其徵利則至防日而官自鬻之推此以往不可究言輕用名器淆混賢否忠厚老成者擯之爲無能俠少儇辯者取之爲可用守道憂國者謂之流俗敗常害民者謂之通變凡政府謀議經畫除用進退獨與一掾屬曽布者論定然後落筆同列預聞反在其後故奔走乞丐之人布門如市今西夏之欵未入反側之兵未安三邊瘡痍流潰未定河北大旱諸路大水民勞財乏縣官減耗聖上憂勤念治之時而政事如此皆大臣誤陛下而大臣所用者誤大臣也疏奏王安石欲竄摯嶺外帝不許詔貶繪知鄭州謫摯監衡州鹽倉璪亦落職遣察訪使徧行諸路促成役書】發明【劉向曰賢君之治國賞賜不加於無功刑罰不施於無罪不因喜以賞不因怒以誅害民者有罪進賢舉過者有賞善言進則不善無由入矣不進善言則善無由入矣是時新法之行流毒海內韓維因論保甲法而罷黜歐陽修因論靑苗錢而致仕富弼楊繪劉摯皆梗新法救正人而貶謫於乎以有限之才恣無窮之逐正道之不行未有疎於此時者也綱目備書於冊所以深惡之耳】

八月以王雱爲崇政殿說書

【雱安石子也爲人慓悍陰刻無所顧忌性敏甚年十三時得秦卒言洮河事嘆曰此可撫而有也使西夏得之則吾敵彊而邊患博矣故安石聞王韶開熈河議因力主之未冠已著書數十萬言舉進士調旌徳尉雱气豪睥睨一世不能作小官安石執政所用多少年雱亦欲預選乃與父謀曰執政於𨿽不可預事而經筵可處安石欲帝知而自用乃以雱所作防及注道徳經鏤版鬻於市遂傳逹於帝鄧綰曽布又力薦之召見除太子中允崇政殿說書安石更張庻政雱實導之常稱商鞅爲豪傑之士且言不誅異議者則法不行安石一日與程顥語雱囚首跣足擕婦人冠以出問父所言何事曰以新法爲人所沮故與程君議之雱大言曰梟韓琦富弼之首於市則法行矣安石遽曰兒誤矣顥曰方與參政論國是子弟不可預始退雱不樂】

廣義【昔杜鵑啼天津邵子以卜南人作相今安石以臨川鼫防而壞宋人之國當時羣賢一綱打盡然猶未爲酷也又有王雱一狠竪出焉幸而宋祚未克告終而雱也早隕厥軀是亦宋之不幸中之一幸耳曽公亮以此事歸之於天斯言亦未必爲無理】

命王韶主洮河安撫司事

【時議取河湟自古渭砦接靑唐武勝軍應招納蕃部市易募人營田防事並令王韶主之韶至秦防諸將以蕃部裕勒格在靑唐大渭源與夏人皆欲羈縻之議先致討韶因按邊引數騎直抵其帳諭以成敗遂畱宿明旦兩種皆遣其豪隨韶以東裕勒格率屬十二萬口內附裕勒格歸朝自言平生聞包中丞朝廷忠臣乞賜姓包氏帝如其請賜名順】

發明【鄧綰安石之犬而使之爲侍禦史判司農寺王雱安石之子而使之爲崇政殿說書王韶安石之黨而使之主洮河安撫司事則是內外左右皆小人也觀綱目之所書是可以占時事之成敗矣】

九月粥坊塲河渡祠廟○冬十月以鮮於侁爲利州轉運副使

【初詔監司各定所部助役錢數利州路轉運使李瑜欲定四十萬侁時爲判官爭之曰利州民貧地瘠半此可矣瑜不從遂各爲奏帝是侁議諭司農曽布使頒以爲式囚黜瑜而擢侁副使兼提舉常平侁惡王安石沽激要君嘗語人曰是人若用必壞亂天下及安石用事侁乃上書論時政以爲逆治體而召民怨者不可防舉其意専指安石安石怒毀短之帝稱其有文學可用安石曰何以知之帝曰有章奏在安石乃不敢言旣爲副使部民不請靑苖錢安石遣吏詰之侁曰靑苖之法願取則與民自不願豈能彊之哉蘇軾稱侁上不害法中不廢親下不傷民以爲三難】

廣義【觀分注載侁曰願取則與民自不願豈能彊之哉此善處靑苖之法者也子瞻稱其爲三難不亦當乎】

立太學生三捨法

【初國子生以京朝七品以上子孫應防者爲之太學生以八品以下若庻人子孫之俊異者爲之試藝如進士法及帝卽位尢垂意儒學自京師至郡縣旣皆有學至是因言者論太學假錫慶院西北廊甚狹隘乃盡以錫慶院及朝集院西廡廣太學增直講爲十員率二員共講一經生員釐爲三防始入太學爲外舍定額爲七百人外舍升內舎員三百內捨升上捨員百各執一經從所講官受學月考試其業優防以次升舎上捨免發解及禮部試召試賜第其正錄學諭以上捨生爲之經各二員學行卓異者主判直講復薦之於中書除官具後增置八十齋齋三十人外舍生至二千人嵗一試補內捨生間嵗一試補上捨生彌封謄錄如貢舉法】

禦批續資治通鑑綱目卷六﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷七

【起壬子宋神宗寧五年盡乙丑宋神宗元丰八年】凡十四年

【壬子】五年春正月置京城邏卒察謗時政者

發明【虞舜謂禹曰�違汝弼汝無靣從退有後言夏禹卽天子位懸鐘鼓磬鐸鞀以待四方之士爲銘於簨簴曰教寡人以道擊鼓諭以義者擊鐘告以事者振鐸語以憂者擊磬有訟獄者揺鞀商太甲謂伊尹曰旣往背師保之訓弗克於厥初尙賴匡救之徳惟厥終髙宗命傅說曰防哉說乃言惟服乃不良於言予罔聞於行觀之古昔聖王惟慮聞言之弗及而竭誠以求之所以治隆俗美天下乂寜拒諫飾非如桀紂者國隨以滅身且不保是以有天下者當宵旰求言以匡不逮焉神宗卽位於玆五年聞善如探湯信防如飲醴去年書詔察奉行新法不職者今年書置京城邏卒察謗時政者一舉而拒諫飾非之事皆在其中能保邦於沒身而不亂者亦幸焉耳一書再書深譏之也】廣義【此卽商鞅誹謗之禁耳然則宋之所以不秦者幸也春秋傳曰諸有道守在四方況堂堂中國而致察於謗上者乎使時政皆得則四海之人皆爲君守何以察爲否則舟人皆敵國也𨿽置邏卒徧天下且不可況京城乎書之者譏之也】

二月以蔡挺爲樞密副使

【挺知渭州甲兵整習常若防至故多立功效然譎智深險在位歳久欝欝不得志寓意詞曲有玉關人老】

【之句中使至使優伶歌之傳逹禁中帝聞而湣之故有是命】

三月南平王李日尊死子幹徳嗣

【日尊公蘊之孫也旣死幹徳遣使來告哀詔封幹徳交阯郡王】

判汝州富弼致仕

【弼至汝州兩月卽上言新法臣所不曉不可以治郡願歸洛養疾許之遂請老復授司空武寧節度使致仕弼𨿽家居朝廷有大利害知無不言帝𨿽不盡用而眷禮不衰嘗因王安石有所建明卻之日富弼手防稱老臣無所告訴但仰屋竊嘆者卽當至矣其敬之如此】

發明【邦有道谷固君子之所恥邦無道谷亦君子之所恥故君有過則當諫反覆之而不聽則當去蓋君臣皆以義合義合者何諫行言聽膏澤下於民之類是也否則𨿽榮之以髙爵之以厚祿君子不能以茍食焉富弼前因論事之而貶判汝州則是諫不行而言不聽矣君子豈可以素餐乎故以老而乞致仕則於義爲當去也前書範鎭歐陽修致仕此書富弼致仕皆子其知止也子在富弼則罪在神宗矣】

行市易法

【自王韶倡爲緣邊市易之說王安石善之以爲與漢平凖法同可以制物低昻而均通之遂用艸澤魏繼宗議以內藏庫錢帛置市昜務於京師凡貨之可市及滯於民而不售者平其價市之願以昜官物者聽若次市於官者則度其田宅或金帛爲抵當而貸之錢責期使償半歳輸息十一嵗倍之過期不輸息外毎月更加罰錢以戶部判官呂嘉問爲提舉嘉問上建置十三事其一欲於律外禁兼並之家輙取利帝去之安石執不可已而帝聞其大煩碎人皆怨讟欲罷之以問安石安石對曰立法當論有害於人與否不當以煩碎廢也自是諸州上供薦席黃蘆之類六十色悉令計直從民願粥者市之以給用尋攺提舉在京市易務爲都提舉市易之司秦鳯兩浙黔州成都廣州鄆州六市易司皆焉】

廣義【大抵因民之所利而利之者乃所以爲利也蓋所謂利者義也易曰利用安身以崇徳也若爲國者不以義爲利而以利爲利則所謂私也豈利也哉然則爲人上者與民爭利而不以義處之則是出警入蹕之中奉一啇人耳其不義孰甚焉況乎桑羊平凖之法實萬年願治者之罵名安石乃瞇其目而心踵此覆轍者其意何也不過溺於功名不顧敺神宗於不可爲之地也善乎司馬公曰天地所生百物貨財止有此數不在民則在官譬如雨澤夏澇則秋旱不加賦而上用足者不過設法陰奪民利其害甚於加賦此乃桑羊欺武帝之言太史書之以見武帝之不明至其未年盜賊蜂起幾至於亂茍若武帝不悔過昭帝不變法則漢幾亡矣此眞萬世之藥石也綱目書曰行市易法而分注云置市易務於京師者以見京師爲天下之首置務於此則是神宗乃天下商賈之倡也噫以天下之君乃爲天下商賈之首不亦陋哉】

夏五月詔宗室非袒免親者許應舉

【初試黜其不成文理者余令覆試累覆試不中者亦量材擢用】

行保馬法

【王安石建保甲養馬之法文彥博吳充以爲不便安石持論益堅乃詔曾布等上其條約保甲願養馬者戶一匹物力髙願養二匹者聽皆以監牧見馬給之或官與其直令自市先於行開封府及陜西五路府界無過三千匹五路毋過五千匹襲逐盜賊外乘越三百里者有禁歳一閱其肥瘠死病者補償在府界者免體量艸二百五十束加給以錢布在五路者歳免折變緣納錢三等以上十戶爲一保四等以下十戶爲一社以待病斃逋償者保戶馬死保戶獨償社屍馬死社戶半償之其後遂徧行於諸路】發明【說苑曰聖人之於天下百姓也其猶赤子乎饑者則食之寒者則衣之將之養之育之長之惟恐其不至於大也古之聖王愛養其民大率類此是以民之親君有不啻子弟之衛父兄手足之捍頭目也神宗惑於安石之邪說制作紛紛無一中禮上書行市易法此書行保馬法皆剝民奉君損下益上之事譬猶割肉以充腹飽而身斃其及救乎茍非元祐之政一新舊染則宋室之亂不不俟宣靖而可見也然則小人之禍可勝言哉故備書惡之】

王安石求去位帝不許

【先是樞密都承防李評喜論事帝多從其言又嘗極言助役不便安石惡之防評妾奏罷閤門官吏安石言其作威福必欲罪之帝亦謂評有罪然未始罪評也明日安石入見乞東南一郡帝曰自古君臣如鄕與朕相知極少朕鄙鈍初未有知自卿在翰林始聞道徳之說心稍開悟天下事方有緒卿何去安石固請帝曰卿得非以李評事謂朕有疑心朕自知制誥知卿屬以天下事如呂誨比卿少正卯盧朕不爲惑豈更有人能惑朕者未幾安石復自賫表入請帝不視以表授安石固令就職】

發明【嘗觀神宗之待安石可謂過於厚安石之報神宗可謂過於薄因其稱疾則諭起之因其求去則不許之言聽計從心孚意契𨿽稷契臯防之得君不過如此說苑曰王者知所以臨下而禦眾則羣臣服矣知所以聽言受事則不蔽欺矣知所以安利萬民則海內必定矣安石爲政妨賢病國無一而非失人心之事竊寵祿於一己貽禍患於國家豈非報神宗若是其薄乎𨿽然蓋由神宗無知人之明耳茍有知人之明如說苑所云者烏能爲小人所惑哉於戱此宋所以終於宋不能進而爲三代之宋也故綱目直書以交罪之】

秋閏七月以章惇爲湖北察訪使

【時帝思用兵以威四方湖北提防刑獄趙鼎上言峽州峒酋刻剝無度蠻眾願內附辰州布衣張翹亦上書言南北江利害遂詔中書檢正官章惇察訪荊湖北路經制蠻事】

八月王韶擊吐蕃敗之遂城武勝

【秦鳯駐泊都監張守約請名古渭砦爲軍以根本隴右詔從之遂建爲通逺軍使王韶知軍事以圖武勝韶引兵築乞神平堡而蕃酋瑪爾結日巴等族入境韶率兵度竹牛嶺逼之斬首百餘級焚其廬帳洮西震動瑪爾戩渡河來援瑪爾依其聲勢保集瑪爾本山知徳順軍景思立以涇原兵出南路分遣諸將擊瑪爾於納木嘉勒撃瑪爾戩於古淩城制二酋不得動韶將大軍從東谷徑趨武勝未至數里敵迎戰敗還追至其城首領轄裕勒棄城遁眾出降遂城武勝建爲鎭洮軍時瑪爾戩亦敗於古淩城初韶言措置洮河只用回易息錢未嘗輙費官本文彥博曰工師造屋初必小計冀人易於動工及旣興作知不可已乃方增多帝曰屋壊豈可不修王安石曰主者善計自有忖度豈爲工師所欺也彥博不復敢言由是韶進討敢肆欺誕朝廷不與計財】

發明【天子討而不伐其日擊者譏黷武也說苑曰上不玩兵下不廢武聖人之治天下也先文徳而後武力凡武之興爲不服也文化不攺然後加徵王韶竭天下之財力較勝負於外方罪不容於誅矣𨿽其功蓋世烏足尙哉綱目於黷武者毎書擊而不書討則其不貴功之意爲可見爾後之不修文徳而専尙武力者要當以神宗爲鑑】

廣義【分注載王安石文彥博論邊事則知神宗之與安石牢不可破者以其心徳之一也𨿽使潞公如聖人則亦未如之何矣故曾公亮嘗曰介甫與帝如一人豈非天乎信哉使神宗移任介甫者以任潞公則貽謀必善而子孫亦未必有如金人之禍有天下者於任人之術不可不愼】

觀文殿學士致仕歐陽修卒

【是歳有詔求修所撰五代史而修卒矣修天資剛勁見義勇爲平生與人盡言無隠奬引後進如恐不及賞識之下率爲聞人及在政府士大夫有所干請輙靣諭可否𨿽臺諌論事亦必以是非詰之怨誹益眾自五代以來文體卑弱修遊隨州得唐韓愈遺槁讀而心慕之苦心探賾至忘寢食遂以文章名冠天下學者翕然師尊之謚文忠】

發明【修以文章徳行髙一世見忌防邪弗果大用誠可惜也故卒而具官特書致仕者所以明賢人處於散地則其不滿當時之意爲可見矣】

貶唐坰爲潮州別駕

【坰以父任得官嘗上書言秦二世制於趙髙乃失之弱非失之彊帝悅其言又言靑苗法不行宜斬大臣異議如韓琦者數人王安石尢喜之薦使對賜進士出身爲崇文校書安石復令鄧綰舉爲禦史遂除太子中允將用爲諌官書安石疑其輕脫將背已立名不除軄以本官同知諫院非故事也坰果怒安石易已凡奏二幹防論時事皆畱中不出坰乃因百官起居日扣陛請對帝令諭以他日坰伏地不起遂召升殿坰至禦座前進曰臣所言皆大臣不法請對陛下一一陳之乃搢笏展防目安石曰王安石近禦座聽札子安石遲遲坰訶曰陛下前猶敢如此在外可知安石竦然而進坰大聲宣讀凡六十條大抵言安石専作威福曾布表裏擅權天下但知憚安石不復知有陛下彥博馮京知而不敢言王珪曲事安石無異廝僕且讀且目珪珪慙懼俯首先降又言薛向陳繹安石頥指气使無異家奴張璪李定爲安石爪牙張商英乃安石鷹犬逆意者𨿽賢爲不肖附己者𨿽不肖爲賢至詆安石爲李林甫盧帝屢止之坰慷慨自若略不退懾讀已下殿再拜而退侍臣衛士相顧失色閤門紏其凟亂朝儀貶潮州別駕】

發明【唐坰言事而貶曷爲削去其官誅心也坰初附安石神宗悅而用之然其心冀得美軄耳迨夫授官不恊遂背安石是亦反覆之小人也故特削去其官𨿽然過則必憚攺聖人之格言坰能力劾安石不懼艱險是蓋小人變爲君子則能以愛君爲念而不計其私矣觀其六十餘條之奏靣折廷爭其志爲可矜耳故又嘉其悔悟而不書有罪此綱目筆削之至公褒貶之深意凡若此類非君子莫能修之】

廣義【分注載唐坰劾安石似乎剛且直矣然而綱目不書其官者惡其私也】

頒方田均稅法

【帝惠田賦不均詔司農重定方田及均稅法頒之天下方田之法以東西南北各千步當四十一頃六十六畆一百六十步爲一方歳以九月縣委令佐分地計量隨陂原平澤而定其地因赤淤黒壚而辧其色方量畢以地及色參定肥瘠而分五等以定其稅則至明年三月異揭以示民一季無訟卽書戶帖連莊】

【帳付之以爲地符均稅之法縣各以其租額稅數爲限舊嘗收蹙奇零如米不及十合而收爲升絹不滿十分而收爲寸之類今不得用其數均攤增展致溢舊額凡越額增數皆禁若瘠鹵不毛及眾所食利山林陂塘溝路墳墓皆不立稅凡田方之角立士爲峯植其野之所宜木以封表之有方帳有莊帳有甲帳有戶帖其分煙析產典賣割移官給契縣置簿皆以今所方之田爲正令旣具乃以鉅野縣尉王防爲指教官先自京東路行之諸路仿焉】

廣義【神宗紛紛謬舉黷於簡冊至於方田均稅之法粗爲可觀然亦不見其所謂什一也綱目特書之者猶爲彼善於此】

九月少華山崩

【其下地裂防居民數百戶】

發明【朱子曰自古衰亂之世所以病乎中和者多矣天地之位萬物之育豈以是而失其常耶曰三辰失行山崩川竭則不必天翻地覆然後爲不位矣兵亂凶荒胎防卵殈則不必人消物盡然】

【後爲不育矣凡若此者豈非不中不和之所致而又安可誣哉神宗惑於邪僻而行逆徳其中和之气斵喪旣久故少華山崩防民數百而地道爲之不位焉是知人君一心天鑑所系君心靡正天變應之而不可須防之怠荒也山崩𨿽防災異甚大故綱目必揭而書之則其重天變垂後戒亦深切而著明矣】

冬十月置熈河路以王韶爲經略安撫使

【置熈河路領熈河洮岷州通逺軍升鎭洮軍爲熈州以韶爲經略安撫使兼知熈州然河洮岷三州猶未能復也】

十一月章惇招降梅山峒蠻置安化縣

【梅山峒蠻蘇氏舊不通中國其地東接潭南接邵西接辰北接鼎灃章惇招降之籍其民萬四千八百餘戶其田二十六萬四百餘畆均定其稅使歳一輸築武陽開峽二城置安化縣邵州】

十二月以陳升之爲樞宻使

【癸丑】六年春二月王韶克河州

【獲瑪爾戩妻子】

以沈起知桂州

【自王安石用事始求邊功知邕州蕭注喜言兵羨王韶等獲髙位乃上防言交趾𨿽奉朝貫實包禍心失今不取必爲後憂防交人爲占城所敗或言其餘眾不滿萬取之易詔卽以注知桂州經略之注入朝帝問攻取之防注復以爲難度支判官沈起言南交小醜無不可取之理乃以起代注起受防於安石遂一意事攻擾交阯始貳】

三月置經義局

【訓詩書周禮義以王安石提舉呂惠卿王雱同修撰帝欲召程顥預其事安石不可】

夏四月朔日食

【先是司天奏四月朔日當食帝自三月卽避殿減膳降天下罪囚一等至是云陰日不見王安石等進賀】

【以爲聖徳所感乞禦殿復膳從之】

文彥愽罷

【彥博久居樞宻以王安石多變舊典言於帝曰朝廷行事務合人心宜兼采眾論以靜重爲先陛下勵精求治而人心未安蓋更張之過也祖宗法未必皆不可行但有偏而不舉之爾安石知爲己發奮然排之曰求去民害何爲不可若萬事隳脞乃西晉之風何益於治及市易司立至果實亦官監賣彥博以爲損國體斂民怨致華嶽山崩爲帝極言之安石曰華山變殆天意爲小人發市易之起自爲細民久困以抑兼並爾於官何利焉彥慱求去益力遂以司空河東節度使判河陽徒大名府身𨿽在外而帝眷有加】

置律學

【詔士之蒞官以法從事今所習非所學宜置律學命官舉人皆得入學習律令】

以範子淵提舉濬河司

【河溢北京夏津帝語執政聞京東調夫修河有壊產者且河決不過占一河之地或西或東利害無所校聽其所趨如何王安石曰北流不塞占公私田至多又水散漫久復澱塞昨修二股費至少而公私田皆出向之瀉鹵俱爲沃壊庸非利乎況調夫已減於去嵗若復葺理隄防則夫愈減矣帝從之乃始置防濬黃河司先有選人李公義者獻鐡龍爪泥車法以濬河其法用鐡爲爪形系舟尾乘流相繼而下一再過水深數尺宦官黃懷信以爲可用而患其太輕安石請令懷信公義同議增損乃別置濬川杷其法以巨木長八尺齒長一尺列於木下如杷狀以石壓之兩傍系大船各用滑車絞之撓蕩泥沙或謂水深則杷不及底淺則齒礙泥沙人皆知不可用惟安石善其法乃賞懷信而命公義官以杷法下大名令都大提舉河隄範子淵與通判知縣共試之皆言不可用防子淵以事至京師安石問其故子淵意附防遽曰法誠善苐同官議不合爾安石大悅及置濬河司將自衛州濬至海口差子淵都大提舉公議爲之屬】

五月以熊本爲梓防察訪使

【瀘人叛詔遣中書檢正官熊本察訪梓防得以便宜措置諸瀘事】

六月置軍器監

【王雱言今天下甲冑弓弩以千萬計而無一堅利者莫若更置其法斂數州之所作而聚以爲一若今錢監之比擇知工事之臣使典其職且募良工爲匠師帝頗采雱說置軍器監縂內外軍器之政以呂惠卿判監事】

知南康軍周惇頥卒

【惇頥道州營道人初因舅鄭向任爲分寧主簿有獄久不決惇頥至一訊立辯邑人驚曰老吏不如也調南安司理有囚法當不死轉運使王逵欲深治之惇頥力與辯逵不聽惇頥委手板將棄官去曰如此尙可仕乎殺人以媚人吾不爲也逵悟囚得釋調桂陽令攺知南昌富家大姓黠吏惡少惴惴焉不獨以得罪爲憂而又以污穢善政爲恥歷知南康軍年五十七而卒惇頥愽學力行著太極圖易通明天理之根原究萬物之終始言約而道大文質而義精得孔孟之本原大有功於學者爲南安司理時通判程珦以其爲學知道使二子顥頥往受業惇頥毎令尋孔顏樂處所樂何事顥嘗曰自再見周茂叔後吟風弄月以歸有吾與防也之意侯師聖學於程頥未悟因見惇頥惇頥畱與對榻夜談越三日乃還程頥驚異之曰非從周茂叔來邪其善開發人類此旣至南康卽築室於蓮花峯下前有溪合於湓江取營道所居濓溪以名之學者稱爲濓溪先生】

發明【周子得孔孟之本原大有功於學者誠當代之大儒也神宗親小人逺賢人而使之僅處南康弗爲大用以終其身豈不深可嘆哉故卒而具其官者不惟美周子乃所以譏神宗也】廣義【蓋嘗論之神宗之於濓溪當如成湯之於伊尹武丁之於說先主之於孔明置諸左右近其人以學之不可頃刻之或捨可也今則煩之以州縣未聞其一日之在廷然則神宗之朝尙可謂之有人哉及觀與神宗之相遇者不過王安石等憸邪之軰而已一時忠良擯斥殆盡況賢如濓溪者奚能見用邪𨿽然濓溪樂天知命安土惇仁使神宗得以大用於濂溪乎何加不用於濓溪乎何損嗚呼在濓溪固無所加損而神宗棄賢之罪不能免焉大易旣濟之六二有曰婦喪其茀勿逐七日得之臣敢以爲濓溪頌焉】

大蝗

發明【蝗食穀之虫蝗曰大蝗其災甚矣然不言其地者爲天下記異故耳夫以蝗之傷稼其爲害大矣宋人察之以聞於朝宋史異之以書於冊何也蓋蝗陰物也是時神宗上不能修徳格天下又不能庇其民陽淑消而陰慝長矣此惡气之應然也綱目書物象應欲人主愼所感也其防深哉】

秋九月初防武舉之士

【凡武舉試義防於祕閣武藝於殿前司及殿試則又試騎射及防於庭防武藝俱優爲右班殿直武藝次優爲三班奉軄又次借軄末等三班差役初樞宻院修武舉法不能答防者答兵書墨義王安石曰武舉而試墨義何異學究誦書不曉理者無補於事先王収勇力之士皆屬於車右者欲以備禦侮之用記誦何所施帝從之至是始防武舉之士】

發明【說苑曰夫有文無武無以威下有武無文民畏不親文武俱行威徳乃成旣成威徳民親乃服用是而觀則知有天下者文武之道可以並用而不可以相無者也宋世未嘗防武舉之士至神宗而始防之其庻幾不忘武事者矣特書曰初蓋予之也】

吐蕃瑪爾戩復入河州王韶破之遂取岷宕洮疊四城帝禦殿受賀

【韶旣復河州降羌復入韶趨擊之瑪爾戩以其間據河州韶進破格納木藏城穿露骨山南入洮州境道陿隘釋馬徒行日至六七瑪爾戩畱其黨守河州自將防官軍韶力戰破走之河州復平岷州首領摩琳沁以城降韶入之於是宕洮疊三州羌酋皆以城附韶軍行五十四日涉千八百里得州五斬首數千級獲牛羊馬以萬計防書至帝禦紫宸殿受羣臣賀觧所服玉帶賜王安石進韶左諌議大夫端明殿學士】發明【入者逆而不順之詞存中國也取者收奪之名聲罪伐人而彊奪其土地者也魯取汶陽春秋所罪況非其有而取之乎宋恃大國之兵力非義奪人之土地誠春秋之所恥也神宗驕侈喜功禦殿受賀其樂於自欺輕佻滿足之心見矣夫王者以天地之心爲心行一不義殺一不辜而得天下有所不爲何有恃其兵力彊奪土地驕矜肆大而可以君臨天下哉直書於冊不再貶而其失自見】

廣義【王韶此防神宗喜而受賀由君子觀之惡乎取蓋羌夷之屬地無賦稅居無宮室所得者不過牛羊駝馬而已抑不知朝廷軍費可償否乎故孟子有曰善戰者服上刑辟艸萊任土地者次之或曰羌情不義動犯邊陲何以處之曰備禦之而已何以伐爲用宣王之於獫狁逐之出塞未聞其興師動眾也趙充國之於西羌屯田守備未聞其窮兵黷武也今韶之舉乃安石生事之謀暫得一幸神宗卽有賜帶之喜然不知嗜欲一耽而元气索矣何其見之淺而慮之短邪易曰或之鞶帶終朝三禠之此其安石之謂乎】

收免行錢

【先是京師百物有行官司所須俱以責辦下逮貧民浮販類有陪折呂嘉問請約諸行利入厚薄令納錢以賦吏祿與免行戶祗應而禁中賣買百貨並下雜買塲務仍置市司估物低昻凡內外官司欲占物價則取辦焉至是行之】

冬十月開直河

【時河北流閉已久水或橫決散漫常虞壅遏外都水監丞王令圖獻議於大名第四第五埽等處開修直河使大河還二股故道王安石主其議言於帝曰開直河則水勢分其不可開者以近河每開數尺卽見水不容施功爾今苐見水卽以濬川杷濬之茍置數千杷則諸河淺澱皆非所患歳可省開濬之費幾百千萬帝曰果爾甚善乃命範子淵領其事開直河深八尺凡退背魚肋河則塞之】

發明【大戴禮曰上之親下也如腹心則下之親上也如赤子之見慈母也上下之相親如此然後令則從施則行神宗愛民之心一毫無有疲民之事相繼而興行新法則囿民以歸於水火矣事徵伐則驅民以防於鋒鏑矣開直河則率民以入於塗炭矣國以民爲本茍傷其本則枝葉凋瘁𨿽有金城湯池孰與爲守堅甲利兵孰與爲敵乎自古迷而不悟者未有甚於神宗焉綱目凡有所興作而必書於冊者見勞民爲重事示後世治天下之大法也】

章惇擊南江蠻平之置沅州

【湖北蠻向永晤舒光銀各以其地降惇獨田氏有元猛者頗桀鷔惇遣左侍禁李資招諭之被殺因進兵破懿州南江州峒悉平遂置沅州以懿州新城爲治所後城徽州蠻酋楊光富亦率其族姓二十三州峒歸附因置靖州】

行折二錢

【自王安石爲政始罷銅禁姦民日銷錢爲器邊關海舶不復譏錢之出國錢日耗張方平因對極論其害請詰問安石舉累朝令典一旦削而除之其意安在安石深惡之至是行折二錢除在京及府界外諸路並通行】

【甲寅】七年春正月熊本討瀘夷降之

【本嘗通判戎州習夷中俗及至部以爲彼能擾邊者介十二村豪爲鄕導爾乃以計致百餘入梟之瀘川其徒股栗願矢死自贖獨柯陰一酋不至本合晏州千九姓之眾發黔南義軍彊弩遣大將王宣等帥以進討瀘悉力旅拒宣敗之黃葛下追奔深入柯陰窘迫乞降本受之盡籍丁口土田及其重寶善馬歸之官以其酋个怒知歸徠州其子乞弟爲畨部巡檢於是淯井長寧烏蠻羅氏鬼主諸夷皆願世爲漢官本帝勞之曰卿不傷財不害民一旦去百年之患至於檄奏詳明近時鮮儷擢集賢殿修撰賜三品服西南用兵自此始】

發明【宋自用兵以來未嘗書討此書討者瀘夷久臣中國一旦不朝正王法之所必討而不原者其餘窮兵黷武大不侔矣故變文而書討所以予其伐有罪也綱目之修循名責實而已】廣義【熊本開邊生事者王韶導之也】

二月知河州景思立與吐蕃別將戰於踏白城敗死三月瑪爾戩冦岷州刺史髙遵裕擊走之

【瑪爾戩屢破屢敗而棟戩別將靑宜結果莊之眾復數擾河州屬蕃時王韶入朝思立與戰於踏白城敗死瑪爾戩勢復熾冦岷州遵裕遣包順擊走之】

發明【思立死於王事何不書死之而書敗死蓋內書與則主是戰者思立內爲曲而外爲直也故恕吐蕃而罪思立是以不以全節予之而直書敗死以示貶不然綱目何不書吐蕃冦河州而特書知何州景思立與吐蕃別將戰於踏白城其義蓋可見矣茍不求其實而槪以全節予之則是非無別何以謂之綱目哉此防顯闡幽之意也】

遼使人來議疆事遣太常少卿劉忱報之

【遼以河東路沿邊增修戍壘起鋪捨侵八蔚應朔三州界內使林牙蕭禧來言乞行毀撤別立界至禧歸帝靣諭以三州地界俟遣官與北朝官卽境上議之遂詔忱如遼遼遣樞宻副使蕭素防忱於代州境上詔下樞宻院議且手詔判相州韓琦司空富弼判河南府文彥博判永興軍曽公亮條代北事宜以聞琦言臣觀近年朝廷舉事似不以大敵爲防彼見形生疑必謂我有復燕之意故引先發制人之說造爲釁端所以致疑其事有七招髙麗朝貢一也取吐蕃之地建熈河二也植楡柳於西山以制蕃騎三也剏保甲四也築河北城池五也置都作院頒弓矢新式六也置河北三十七將七也契丹素爲敵國因事起疑不得不然臣嘗竊計始爲陛下謀者必曰治國之本當先聚財積谷募兵於農則可以鞭笞四夷故防靑苗錢爲免役法置市易務次第取錢新制日下更攺無常而監司督責以刻爲明今農怨於畎畆商嘆於道路長吏不安其軄陛下不盡知也夫欲攘斥四夷以興太平而先使邦本困揺眾心離怨此則爲陛下始謀者大誤也臣今爲陛下計宜遣報使具言向來興作乃修備之常疆土素定悉如舊境不可持此造端以隳累世之好可疑之形如將官之類因而罷去益養民愛力選賢任能使天下悅服邊備日充若其果自敗盟則可一振威武恢復故疆攄累朝之宿憤矣弼彥愽公亮亦皆有言大抵度上以敵爲憂故深指時事云】

大旱詔求直言夏四月權罷新法雨

【自去秋七月不兩至夏四月帝憂形於色欲盡罷法度之不善者王安石曰水旱常數堯湯所不免伹當修人事以應之帝曰朕所以恐懼者正爲人事之未修爾今取免行錢大重人情咨怨自近臣以至後族無不言其害者馮京曰臣亦聞之安石曰士大夫不逞者以京爲歸故京獨聞此言臣未之聞也翰林學士韓維言陛下損膳殿乃舉行故事恐不足以應變當痛自責已廣求直言帝卽命韓維艸詔行之初光州司法參軍鄭俠爲安石所奬防感其知已思欲盡忠及滿秩入京安石問以所聞俠曰靑苖免役保甲市易數事與邊鄙用兵在俠心不能無區區也安石不答久之監安上門防歳饑徵斂苛急東北流民毎風沙霾曀扶攜塞道羸疾愁苦身無完衣或茹木實艸根至身被鎖械而負瓦掲木賣以償官累累不絕乃繪所見爲圖奏防詣閤門不納遂假稱宻急發馬逓上之銀臺司且云旱由安石所致去安石十日不雨卽乞斬臣宣徳門外以正欺君之罪防奏帝反覆觀圖長吁數四防以入內是夕寢不能寐翌日遂命開封體放免行錢三司察市易司農發常平倉三衛具熈河所用兵諸路上民物流散之故靑苖免役權息追呼方田保甲並罷凡十有八事民問讙呼相賀是日果大雨逺近沾洽】

發明【國之所寶者民天之所愛者君民有疾苦君不能防怨气交並天必降災以警君故曰天視自我民視天聽自我民聽信斯言也是時新法害民天怒旣久大旱之來是誠逆气之所致也神宗能求直言胸中之惻隠頗萌矣迨夫權罷新法卽日大雨則天人感應之理安可誣哉然不曰罷而曰權所以譏其偶值天變姑且罷之非眞能革者去也嗚呼吾誰欺欺天乎卽綱目所書觀之則人心天道可以觀而政治得失可以見是卽王道之權衡爾】

下監安上門鄭俠獄復行新法

【輔臣入賀雨帝示以俠所進圖狀且責之皆再拜安石上章求去外間始知所行之由羣姦切齒遂以俠付禦史治其擅發馬逓罪呂恵卿鄧綰言於帝曰陛下數年忘寢與食成此美政天下方被其賜一旦用狂夫之言罷廢殆盡豈不惜哉相與環泣於帝前於是新法一切如故惟方田蹔罷】

發明【甚矣神宗易惑而難曉也天子深居九重生民休戚固難悉知幸而鄭俠繪圖以進時方大旱攺法卽雨驗諸天時人事新法果便民歟抑病民歟茍新法便民則人心必不咨嗟天意必不譴告耳不能以此自思而乃惑羣姦之言下鄭俠於獄噫神宗何信善言之難而用邪言之易耶蓋由其素無禮義以養心因物有遷易於恐動云爾神宗所爲如此則其欺天防人於斯益見不足與有爲審矣是以君子深爲神宗惜也】

廣義【新法之害朝士後族皆所不免況細民乎是以天人共怒卒不可觧神宗非不知之特信安石之深而不能斷然罷去之耳今因大旱詔求直言嗚呼向來諌新法者其言直久矣但神宗蔽固已深而不能用豈其言之不直而別有所謂直者耶今以鄭俠一圖而權罷新法天亦爲之果雨況實罷哉觀此則知天之不雨者特以新法之故陰陽爲之不和耳一罷新法是日卽雨天人之際何其影響之若是邪借曰雨於明日無乃滋人之惑矣使神宗由此而不復新法其爲宋朝之福也豈淺哉夫何一聽狗防之軰悲號揺尾而遽復之君子爲之長太息也】

吐蕃瑪爾戩圍河州王韶擊降之

【瑪爾戩冦河州圍之勢方盛韶自京師還至興平聞之乃與李憲日夜馳至熈州熈方城守韶命撤之選兵得二萬人諸將欲趨河州韶曰賊所以圍城者恃有外援也攻其所恃則圍自解乃直趨定羌城破西蕃結河川族斷夏國通路進臨寧河分命偏將入南山瑪爾戩援絕防柵去韶還熈州以兵循西山繞踏白城後焚賊八千帳斬首七千餘級瑪爾戩乃率酋長八十餘人詣軍門乞降韶受之送瑪爾戩赴京初思立之覆師也羌勢復熾朝議欲棄熈河帝爲之旰食數下詔戒韶持重勿出及是帝大喜授瑪爾戩營州團練使賜姓名趙思忠】

王安石免以韓絳同平章事呂惠卿參知政事

【安石執政六年更法度開邊疆老成正士廢黜殆盡獧慧少年超進用事天下怨之而帝倚任益專太皇太后嘗乘問語帝曰祖宗法度不宜輕攺吾聞民間甚苦靑苗助役宜罷之帝曰此以利民非若之也後又曰安石誠有才學然怨之者甚眾欲保全之不若蹔出之於外帝曰羣臣惟安石爲國家當事時帝弟岐王顥在側因進曰太后言至言也不可不思帝怒曰是我敗壊天下邪汝自爲之顥泣曰何至是邪皆不樂而罷久之太后流涕謂帝曰安石亂天下柰何帝始疑之及鄭俠防進安石不自安遂求去位帝再四勉畱安石請益堅乃以觀文殿大學士知江寧府呂惠卿使其黨變姓名日投匭畱之安石感其意因乞韓絳代已而惠卿佐之帝從其請二人守其成規不少失時號絳爲法沙門惠卿爲防法善神惠卿懼中外有議新法者乃作書徧遺監司郡守使陳利害又從容白帝下詔言終不以吏違法之故爲之廢法故安石所建無所更攺】

發明【左氏傳曰爲國家者見惡如農夫之務去其艸焉芟夷蘊崇之絕其本根勿使能殖則善者信矣安石病國虐民滔天之罪神宗因太后之言不能貶黜以正王法而僅免其官果何謂哉矧韓絳惠卿安石之黨免安石而用韓呂則是安石實未嘗免也天下之痼疾何由而愈君側之蛇蠍何由而屏乎若神宗者眞可爲寄生之君焉綱目書此文無貶詞乃所以深貶之耳】

廣義【太后與岐王於神宗爲天合王安石於神宗爲人合夫何神宗薄其所厚而厚其所薄哉嗚呼若神宗之昏庸闇弱當以赧獻桓靈目之宋之未亡特幸焉耳】

初防蜀茶

【王韶建開河湟之防遣三司幹當公事李入蜀經盡買茶於秦鳯熈河愽馬以著作佐郎蒲宗閔同領其事初蜀之茶園皆民兩稅地不植五穀惟宜種茶賦稅一例折輸稅額緫三十萬杞乃卽蜀諸州剏設官更嚴私交易之令知彭州呂陶言市易司籠制百貨歳出息錢不過十之二今茶埸司盡民茶取息十之三茶戶被害不可勝窮詔止收息十之一而陶亦以是得罪未幾以李稷都大提舉茶埸稷與宗閔務浚利刻急一年之間通課利及舊界息稅七十六萬七千餘緡稷又辟陸師閔幹當公事以自輔】發明【尹氏曰凡良法美意行於盛帝明王之世者後世皆廢不舉至於刻剝掊斂之政出於暴君污吏之手者後世則踵而行之又從而增益推廣之如鹽鐡酤之類是也茶之法前此未有神宗始創而行之自此遂爲不可易之法書初蜀茶蓋亦志作俑之端謹其始耳嗚呼民生口腹之物自是悉出於官矣】

五月罷制科

【自孔文仲對防忤王安石意因言於帝曰進士試防則是制科何必復置是邪帝然之呂恵卿執政復言制舉止於記誦非義理之學遂詔罷之】

三司使曾布提舉市易司呂嘉問免

【先是呂嘉問提舉市易連以羨課受賞帝聞其擾民以語王安石安石對曰嘉問奉法在公以是媒怨帝曰免行錢所收細市易鬻及果實冰炭太傷國體安石力辧至譏帝爲叢脞不知帝王大略帝曰卽如是士大夫何故以爲不便安石請言者姓名令嘉問條析及帝以旱故命韓維孫永集市人問之減坐賈錢千萬安石遂持嘉問條析奏曰朝廷所以許民輸錢免行者蓋人情安於樂業厭於追擾若一切罷去則無人只承又吏胥防廩薄勢不得不求於民非重法莫禁以薄廩申重法則法有時而屈今取於民鮮而吏知自重此臣等推行之本意也議者乃欲除去是殆不然民未嘗不畏吏方其以行役觸罪𨿽欲出錢亦不可得今吏之祿可謂厚矣然未及昔日取民所得之半也時市易三司嘉問恃勢陵使薛向出其上及曽布代向懷不能平防帝出手札詢布布訪於魏繼宗具上嘉問多收息干賞挾官府而爲兼並之事帝將委布考之安石言二人有私忿於是詔布與呂惠卿同治惠卿故憾布脇繼宗使誣布繼宗不從布言惠卿不可共事帝欲聽之安石不可帝遂詔中書曰朝廷設市易本爲平凖以便民若周官泉府者今顧使中人之家失業若此吾民安得防然也宜釐定其制布見帝言曰臣毎聞徳音欲以王道治天下今市易之爲虐駸駸乎間架除陌之事矣如此之政書於牘不獨唐虞三代所無歷觀秦漢以來衰亂之世恐未之有也嘉問又請販鹽鬻帛豈不貽笑四方帝領之事未決安石去位嘉問持之以泣安石勞之曰吾已薦惠卿矣及惠卿執政遂治前獄刻布沮新法出知饒州嘉問亦出知常州以章惇爲三司使】

六月作渾儀浮漏成

【時日官皆市井庸販法象圖器俱不能知乃以太常丞沈括提舉司天監括博學洽聞於天文方誌律曆醫藥卜算無所不通皆有所論著始制渾儀景表五壺浮漏招衛朴造新曆募天下上太史占書雜用士人分方伎科爲五至是渾儀浮漏成以括爲右正言】

秋七月立手實法

【時免役出錢或未均呂惠卿用其弟曲陽縣尉和卿計創手實法其法官爲定立物價使民各以田畆屋宅資貨畜產隨價自占凡居錢五當蕃息之錢一非用器食粟而輙隱落者許告有實以三分之一充賞預具式示民令依式爲狀縣受而籍之以其價列定髙下分爲五等旣該見一縣之民物產錢數乃參防通縣役錢本額而定所當輸錢詔從其言於是民家尺椽寸土檢括無遺至於雞豚亦徧抄之民不聊生初惠卿制是法然猶災傷五分以上不預荊湖察訪使蒲宗孟上言此天下良法使民自供初無所擾何待丰歲願詔有司勿以時丰凶弛張其法從之民於是益因矣】

九月三司火

【焚屋千八十楹案牘殆盡詔諸路熈寧五年文帳悉封上防其因火爲姦也】

發明【春秋之法人火曰火三司防計之所安石用事聚財瘠民民之銜怨久矣天之震怒深矣故上書立手實下書三司火則天意之於人心蓋可見焉詩云小心翼翼昭事上帝聿懷多福厥徳不回以受方國神宗敬天勤民之心一毫無有宜乎天怒民怨而災異頻仍也分注言焚屋千八十楹案牘殆盡此非小變焉綱目遇災必書所以爲後世人君忽天變者之戒耳】

冬十月置三司會計司

【初帝嘗患增置官司費財王安石謂增置官司所以省費帝曰古者什一而稅今取財百端安石謂古非特什一而已安石又欲盡祿天下之吏帝未之許而三司上新增吏祿歳至緡錢百十一萬有奇主新法者皆謂吏祿旣厚則人知自重不敢冒法可以省刑然良吏實寡賕取如故往往防重辟議者不以爲善詔三司帳司防計是歳天下財用出入之數以聞令宰相提舉其事至是韓絳請選官置司以天下戶口人丁稅賦務坑冶河渡房園之類租額年課及一路錢谷出入之數去其重復歳比較增虧廢置及羨余橫費計贏闕之處使有無相通而以任職能否爲黜陟則國計大綱可以省察三司使章惇亦以爲言乃詔置三司防計司以絳提舉】

十二月以王韶爲樞宻副使○遼女眞部節度使阿庫納死

【五國佛寧部節度使巴哩美入遼遼將致討阿庫納襲而擒之獻於遼主遼主召見燕賜加等以爲生女眞部節度使始有官屬紀綱漸立然不肯受印系遼籍其部內舊無鐡鄰國有以甲胃往粥者以厚價售之得鐡旣多因以修弓矢備器械兵勢稍振前後願附者眾至是五國穆延部捨音貝勒復入遼阿庫納伐之舍音敗走阿庫納將見遼邊將自陳敗捨音之功行次拉林水有疾而卒子和哩布嗣】

【乙邜】八年春正月蔡挺罷○竄鄭俠於英州罷參知政事馮京放祕閣校理王安國於田裏

【俠上防論呂惠卿朋姦壅蔽仍取唐魏徴姚崇宋璟李林甫盧杞爲兩軸題曰正直君子邪曲小人事業圖迹在位之臣與之暗合者各以其類復爲書獻之且薦馮京可相並言禁中有人被甲登殿詬罵等事惠卿奏爲謗訕令中丞鄧綰知制誥鄧潤甫治之遂編管俠於汀州禦史臺吏楊忠信謁俠曰禦史緘黙不言而君上書不已是言責在監門而臺中無人也取懷中名臣諌防二帙授俠曰以此爲正人京在政府嘗與惠卿爭辧而王安石弟安國素與俠善侍禦史張璪承惠卿防劾京與俠交通有迹時俠已行惠卿遂令奉禮郎舒亶往捕遇於陳州搜其篋得所錄名臣諌防有言新法事及親朋書尺悉按姓名治之獄成惠卿欲致俠以死帝曰俠所言非爲身也忠誠亦可嘉豈宜深罪但徒英州京罷政出知毫州安國奪祕閣校理放歸田裏判檢院丁諷鹽鐡副使王堯臣等皆得罪俠至英得僧屋將壓者居之英人無貧賤富貴皆加敬爭遣子弟從學爲築室遷居之初安國任西京國子教授秩滿至京師帝以安石故特召對問曰漢文帝何如主安國對曰三代以後未有也帝曰但恨其才不能立法更制耳安國對曰文帝自代來入未央宮定變故我頃呼吸間恐無才者不能至用賈誼言待羣臣有節専務以徳化民海內興於禮義幾致刑措則文帝加有才一等矣帝曰王猛佐苻堅以蕞爾國而令必行今朕以天下之大不能使人何也曰猛教堅以峻刑法殺人致秦祚不世今刻薄小人必有以是誤陛下者願専以堯舜三代爲法則下豈有不從者乎帝又問卿兄秉政外論謂何安國對曰恨知人不明聚斂太急爾帝不悅由是正授崇文院校書尋攺祕閣校理安國屢以新法之力諫安石又嘗以各佞人目惠卿故惠卿銜之】發明【春秋之法詞煩而不殺必有美惡存焉新序有曰臣事君猶子事父也子爲父死無所恨守節不移𨿽有鈇湯鑊之誅而不懼也尊官顯位而不榮也鄭俠論呂惠卿而爲羣姦所嫉竄逐英州馮京安國特立不阿而爲羣姦所誣罷放別郡皆非其罪也噫神宗於小人則信之如蓍於君子則疾之如芒刺蓋由心術不端而邪气乘間以入耳觀綱目之所書則其傷時之意可見】廣義【昔漢元帝知蕭望之之賢而不能用知恭石顯之姦而不能退今神宗知鄭俠之忠而不能用知安石之姦而不能退二君之昏庸合轍矣夫何神宗愚不知量反謂文帝不能立法更制及聞安國之對不識亦有愧於心否乎且安國者安石之弟也然其論安石之非在他人容或有傷於好惡而難以深信者人情然也至於人之親弟大非其兄之惡安敢輕議以傷天合人倫之重哉神宗於安國之論尙不悅況他人乎如是則向來諸賢之說宜其如水之沃石也吁若神宗者是誠亡宋之根柢也歟】

二月復以王安石同平章事

【初呂惠卿迎合安石建立新法安石故力援引驟至執政惠卿旣得志忌安石復用遂欲逆閉其途凡可以害安石者無所不用其智安石聞而怨之時韓絳顓處中書事多稽畱不決且數與惠卿爭論度不能制宻請帝復用安石帝從之安石承命卽倍道而進七日至汴京】

發明【復以王安石同平章事貳過之辭也神宗旣知其過免未逾年至此復相者蓋由左右前後皆安石之黨以常情論之患得患失乃小人之素心蠅營狗茍亦小人之故態韓絳與惠卿不合請用安石安石承朝廷之命七日至汴何汲汲也小人之情狀豈不於斯而可見乎特書於防深譏之也】

廣義【抑觀安石始欲要君之大用故君命屢及屢辭遷延顧盼不肯就道者若出於中心之誠也及乎人君求之之切大臣薦之之勤其心以爲此正吾舞姦弄佞之秋也於是翻然而起其起也必合意者陟之咈意者黜之姦佞彚徵忠良喪茀欺天罔人而絕無忌憚之心及其被黜又薦惠卿而預爲起復之地柰何其主昬庸果欲召之卽倍道而進無復一毫如向之遷延顧盼不肯就道者之心也噫安石於始也假君子之行以要君於終也逞小人之志以欺君要君欺君厥罪無律君子於安石乎何誅】

三月遼人復來議疆事遣知制誥沈括報之

【劉忱等與蕭素防於大黃平三議不能決遼初指蔚朔應三州分水嶺土壠爲界及忱與之行視無土壠乃但云以分水嶺爲界凡山皆有分水遼意至時可以罔取也相持久之至是遼主復遣蕭禧來致圖書以忱等遷延爲言乃命韓縝代忱等與遼使議縝與禧爭辧或至夜分禧執分水嶺之說不變畱館不肯辭曰必得請而後反帝不得已先遣知制誥沈括報聘括詣樞宻院閱故牘得頃嵗所議疆地書指石長城爲分界今所爭乃黃嵬山相逺三十餘里表論之帝喜曰大臣殊不究本末幾誤國事乃賜括白金千兩使行括至遼遼相楊益戒與議不能屈謾曰數里之地不忍而輕絕好乎括曰師直爲壯曲爲老今北朝棄先君之大信以威用其民非我朝不之利也凡六防竟不可奪乃還括在道圖其山川險易迂直風俗淳龎人情向背爲使契丹圖上之】

夏四月以吳克爲樞宻使○閠月陳升之罷

【升之深狡多數善傅防以取富貴初附安石及拜相卽求觧條例司世以是議之號爲筌相】

六月王安石上三經新義詔頒於學官

【王安石等以所訓釋詩書周禮三經上進帝謂之曰今談經者人人殊何以一道徳卿所著經其以頒行使學者歸一遂頒於學官號曰三經新義加安石左僕射呂惠卿給事中王雱龍圗閣直學士雱辭新命惠卿勸帝許之由是王呂之怨益深新義旣頒一時學者無敢不習主司純用以取士先儒注一切廢而不用又黜春秋之書不列學官至詆之爲斷爛朝報安石又以字學久不講後罷居金陵作字說二十四卷以進多穿鑿附防其流入於佛老】

發明【嘗觀安石存心詭譎爲學偏僻其自防有矯世變俗之志而設施罔非矯世變俗之爲前行新法而害民此上新義而誤士蓋可見矣夫以安石所釋詩書周禮三經上進先儒注一切廢棄而以春秋爲斷爛不列於學官新義旣頒天下習主司以之而取士學者以之而進身其惑世誣民充塞正道何異洪水禽獸之害乎說苑曰有國者不可不學春秋蓋春秋聖人筆削之書寓一王之大法存褒貶之至公安石棄而不用者特以誅辭討逆而心常厭惡云爾經曰非聖人者無法其罪可勝誅哉他日又作字說穿鑿附防流於佛老是乃援儒入墨非特當世之罪人實萬世之罪人也𨿽然浮雲蔽日不能損其眞明聖賢之道昭著於上下貫徹乎古今又豈安石鄙夫所能損益耶防事直書而貶在其中者蓋此類是矣】

司徒侍中魏公韓琦卒

【琦卒前一夕大星隕州治櫪馬皆驚帝自爲碑文載琦大節篆其首曰兩朝顧命定防元勲贈尙書令諡忠獻後追封魏王史臣曰琦相三朝立二帝厥功大矣當治平危疑之際兩宮幾成嫌隙琦處之裕如卒安社稷人服其量歐陽修稱其臨大事決大議垂紳正笏不動聲色措天下於防山之安可謂社稷之臣豈不信哉】

秋七月詔韓縝如何東割地以畀遼

【遼使爭議疆事不決帝問於安石安石勸帝曰將欲取之必姑與之於是詔於分水嶺爲界禧乃去至是遣天章閣待制韓縝如河東割新疆與之凡東西失地七百里遂爲異日興兵之端】

發明【孟子曰諸所寶者三土地人民政事蓋三事皆國之寶而土地爲先何則土地者受之天命傳之先君子孫當以世守決不輕易與人此貞常之理也仁宗之朝契丹求地當時富弼諸賢僅克增其歳不勞寸兵卒成和好此固外邦無厭之求宜遏而不宜縱也自去年至今契丹議疆兩見綱目而割地之謀朝議未許迨夫惑安石姑以與之之言棄東西七百餘里於乎幽薊之地未復尙爲中華之恥矧以中華之地復割以賂外邦乎蓋由小人之必知有己而不知有人己之物則寶之如珠玉人之物則輕之如瓦礫云爾殊不知損今日之疆界爲異日之爭端然則小人之禍不獨貽之於一時而且貽之於後世豈不惜哉直書割地不再貶而其惡自見】

廣義【安石以祖宗之地輕以與人則後之權姦誤國得以效尢矣是以汴宋之未有檜賊南宋亡之有賈賊焉一皆割地與人而略無顧惜之心者皆安石之作偏也詩曰誰生厲階於今爲梗信矣哉】

八月朔日食○韓絳免

【先是絳與王安石議事不合防有劉佐者坐法免安石欲收佐用之絳執不可議於帝前不決絳卽再拜求去帝驚曰此小事何必爾絳對曰小事尙不伸況大事乎帝爲逐佐至是以疾求罷出知許州而三司防計司亦罷絳臨事果敢故韓琦以爲有公輔器而薦用之特以素黨安石爲淸議所少】

冬十月呂惠卿有罪免

【禦史蔡承禧論惠卿姦惡惠卿居家俟命中丞鄧綰亦欲彌縫前附惠卿之迹以媚安石安石子雱復深憾惠卿遂諷綰髮惠卿兄弟彊借秀州華亭富民錢五百萬與知華亭縣張若濟買田共爲姦利事置獄鞫之惠卿竟罷出知陳州綰又論三司使章惇恊濟惠卿之姦出知湖州】

發明【按劉氏書法凡免官書某免者可免者也著所坐者有罪者也韓絳惠卿皆安石之黨然何以一書免而一書有罪免原情定罪也絳𨿽黨於安石然遇事輙爭非甚阿謏惠卿黨於安石頥指气使罔敢異同考之分注參之書法則可知矣豈以小人之故而遂不別其涇渭哉綱目一字之褒美於華衮一字之貶感於鉄此之謂也】

彗星見詔求直言罷手實法

【彗出軫帝以災異數見避殿減膳詔求直言赦天下詢政事之未恊於民者王安石率同列上防言晉武帝五年彗出軫十年又有孛而其在位二十八年與乙巳占所期不合蓋天道逺先王𨿽有官占而所信者人事而已禆竈言火而驗欲禳之國僑不聽鄭亦不火有如禆竈未免妄誕況今星工哉竊聞兩宮以此爲憂望以臣等所言力行開慰帝曰聞民間殊苦新法安石對曰祁寒暑雨民猶怨咨此無庸卹帝曰豈若並祁寒暑兩之怨亦無邪安石不悅退而屬疾臥帝慰勉起之其黨謀曰今不取上素所不喜者暴進用之則權輕將有窺人間隙者安石是其防帝喜其出凡所進用悉從之鄧綰言凡民養生之具日用而家有之今欲盡令防實則家有告訐之憂人懷隠匿之慮啇賈通殖貨利交易有無或春有之而夏已蕩析或秋貯之而冬已散亡公家簿書何由拘錄其勢安得不犯徒使嚚訟者趨賞報怨畏怯者守死忍困而已詔罷手實法】

發明【西山眞氏曰君徳無愧則天爲之喜而祥瑞生焉君徳有闕則天示之譴而災異形焉災祥𨿽異所以勉其爲善一也天之愛君如此爲人君者其可不以天之心爲心乎日者人君之表彗者逆气所並上書曰食下書彗見則其變甚矣神宗詔求直言罷手實法則庻幾有恐懼之心耳茍能自此而擴充之悉逺佞人盡革政則天意可回而人心可得惜乎神宗�固已深終莫能悟可深嘆哉是以弭災之道莫如弭心心正則物無不正而災不爲害民不爲厲矣】

廣義【手實之法始於惠卿當惠卿得志之日曽無一人論其非者及其免黜鄧綰小人乃乘其敗而奏免之然罷手實之法當矣夫何綱目止書曰罷手實法若不預綰然者蓋罷之者非綰之本心也特擠之以井上石耳此固春秋誅心之法也此綱目之深意也】

十一月交阯大舉入防防欽亷州

【初廣西屯北兵二十指揮以備邊交人畏之防沈起坐邊議罷以知處州劉彛代之彛至奏罷正兵而用槍仗手分戍聽偏校言以爲安南可取乃大治戈船交人來互市率皆遏絕表防上訴亦不得逹至是遂分三道入防一自廣府一自欽州一自昆崘關連防欽亷二州殺土丁八千人事聞起坐貶安置郢州而】

【除彛名】

熊夲擊渝州獠降之置南平軍

【渝州南川獠木斗叛詔本安撫之本進營銅佛埧破其眾木斗舉秦州地五百里來歸爲四砦九保建銅佛埧爲南平軍召本還知制誥本欲取媚安石因上防曰天下之治有因有革期於趣時適治而已陛下出大號發大政可謂極因革之理然攺制之始安常習故之羣交讙合噪或諍於廷或謗於市或投劾引】

【去者不可勝數陛下燭見至理獨立不奪今𨿽少定彼將伺隙而逞願陛下深念之勿使彼有以窺其間而終萬世難就之業天下幸甚】

遼耶律洪基殺其妻蕭氏

【蕭氏姿容冠絕工詩善談論好音樂立爲後生太子濬時北院樞宻使耶律伊遜專政勢傾一國而忌後明敏於是官婢單登等誣後與伶官趙惟一私通伊遜以聞詔伊遜劾狀遂族誅惟一而後賜自盡歸其屍於家後追諡宣懿】

發明【易曰夫夫婦婦而家道正正家而天下定矣有夫婦然後有父子有父子然後有君臣是以夫婦之道誠人倫之大綱而不可忽者洪基惑權姦之譛遂殺其妻則其惡亦甚焉綱目特斥姓名而書殺所以惡而絕之也則其植人倫之本至深切矣】

十二月以元絳參知政事曾孝寛簽書樞宻院事【絳在翰林謟事王安石而安石嘗徳曾公亮之助已欲引公亮子孝寛於政地以報之由是二人同升】

罷直學士院陳襄

【襄福州侯官人舉進士歷知仙居河陽縣畱意教化進縣之弟於學或防之於判府富弼謂其誘邑子以資過客弼疑焉人勸襄毀學捨以塞謗襄不從而講說不少解弼由是益奇之及弼相薦諸朝累擢侍禦史上防論靑苖之害曰臣觀制置司所議莫非引經以爲言而其實則稱貸以取利是特管夷吾啇鞅之術望貶斥王安石呂惠卿以謝天下罷韓絳以杜大臣爭利而進者不聼乃請外帝惜其去畱修起居注安石屢欲出之帝不許三遷直學士院帝嘗訪人材之可用者襄以司馬光韓維呂公著蘇頌範純仁蘇軾等三十三人對安石益惡之擿其書詔小失諷禦史劾之遂知陳州】

發明【書曰無輕民事惟難無安厥位惟危愼終於始有言逆於汝心必求諸道有言遜於汝志必求諸非道古之聖王治天下者其兢業如此尙何有怠荒之失乎陳喪因論新法初無大過言而不聽優容答之不當罷黜也神宗自變法以來諫者屢遭貶謫略無少恕噫茍親法便民則人必不言之矣何其防疾忌醫寧沒其身而不悟哉後之拒諫餙非者當以神宗爲鑑】

更定解池鹽鈔法

【自薛向立鹽鈔本其後多虛鈔而鹽益輕至是多言官賣不便乞通商王安石主提舉張景溫之言至課民買官鹽隨貧富作業爲多少之差買賣私鹽聽人告以犯人家財給之買官鹽食不盡畱經宿者同私鹽法於是民間騷怨鹽鈔舊法毎席六緍至是三緍有餘商不入粟邊儲失備】

【丙辰】九年春正月交阯防邕州知州事蘇緘死之

【交人圍邕知州蘇防悉力拒守外援不至城遂防緘義不死賊手命其家三十六人皆先死藏屍於坎乃縱火自焚城中人感緘之義無一人從賊者於是交人盡屠其民凡五萬八千餘口事聞詔贈緘奉國節度使諡曰忠勇】

發明【見危授命君子本心殺身成仁賢者素志是時交人圍邕蘇緘拒守外援不至城防而亡則其大節凜乎不撓矣肥義曰貞臣也難至而節見忠臣也累至而行明茍不以忠貞自守確乎不防而臨難不偸生茍免者幾希𨿽然人臣受爵祿於無事之時而不效死於有事之日尙何犬馬之足齒乎故綱目以全節予緘者所以爲後世人臣狥國之一勸耳】

廣義【蘇緘死難始於王韶之開邊蕭注慕其功而釀成交阯之釁也旡妄之六三有曰或系之牛行人之得邑人之災此之謂與】

章惇招降五溪蠻遂城下溪州

【章惇使湖北提刑李平招納下溪州刺史彭師晏誓下州峒蠻張景謂彭徳儒向永勝覃丈猛覃彥覇各以其地歸版籍師晏遂降詔築下溪州城賜名防溪戍以兵辰州出租賦如漢民遣師晏詣闕授禮賔副使自是五溪皆平】

二月以郭逵爲安南招討使

【王安石聞欽亷防不悅防得交人露布言中國作靑苖助役之法窮困生民今出兵欲相拯濟安石怒自革勅牓詆之而以天章閣待制趙卨爲招討使宦者嘉州防禦使李憲爲副將兵討之憲久在西北邊好論兵王韶之開熈河憲與有勞故用之旣而卨與李憲議事不合帝因問卨孰可代憲卨言逵老於邊事願以爲使而已副之帝從其言仍詔占城占臘合擊交阯】

吐蕃果莊冦五牟谷以種諤知岷州○秋七月禦史中丞鄧綰有罪免

【呂惠卿旣出守陳而張若濟之獄久不成王雱令門下客嘉問練亨甫共取鄧綰所列惠卿事雜他書之下制獄王安石不知也省吏告惠卿於陳惠卿以狀聞且訟安石盡棄所學隆尙縱橫之末數方命矯令罔上要君帝以狀示安石安石謝無有歸以問雱雱言其情安石咎之雱忿患疽發背死帝頗厭安石所爲綰慮安石去失勢乃上書言宜錄安石子及壻仍賜第京師帝以語安石安石曰綰爲國司直而爲宰臣乞恩澤極傷國體當黜之帝以綰操心頗僻賦性姦回論事薦人不循分守斥知號州】

發明【呂惠卿書有罪免則削其官此具其官何綰旣當言責綱紀所司而乃爲安石乞恩失軄之甚此固小人之羽翼耳故特具其官具官正所以著其罪也其疾惡之防嚴矣】

廣義【自古小人比而不周觧克有終當惠卿秩滿赴京之時卽與安石定交其同聲相和者豈有一事之出於天理之公事事人欲之私也譬諸盜焉謀起於穿窬之初投機如膠漆贓分於負版之日反目如仇讐及其敗露則自相責讓今觀安石父子何以異於是哉後之謀國不臧者可以鑑矣】

八月罷粥祠廟

【司農粥祠廟於民應天府閼伯微子廟皆在粥中判官劉摯嘆曰一至於此往見判府張平曰獨不能爲朝廷言之邪方平矍然托摯爲奏曰閼伯遷商事丘主祀炎火爲國家盛徳所乘微子宋始封之君開國此地亦本朝受命建號所因又有雙廟乃唐張巡許逺孤城死敗能捍大患今若令承買小人規利冗防瀆慢何所不爲歳收微細實損國體乞畱此三廟以慰邦人崇奉之意防上帝大震怒批牘尾曰慢神辱國無甚於斯於是天下祠廟皆得罷粥】

廣義【蓋聞所當去者淫祠耳未聞在祀典者得以去之也旣不當去必尊敬奉承所謂以承上下神祗是也豈有粥之之理邪噫神宗於神尙敢慢之其於民也何有今於方平之奏罷粥乃爾其於未奏之前何爲者邪】

冬十月王安石免以吳充王珪同平章事馮京知樞宻院事

【安石之再相也屢謝病求去及子雱死尢悲傷不堪力請解機務帝益厭之乃以使相判江寧府尋攺集禧觀使安石旣退處金陵往往冩福建子三字蓋深悔爲呂惠卿所誤也充子安持𨿽娶安石女而充心不善安石所爲數爲帝言新法不便帝察充中立無與及安石免遂相之充欲有所變革乞召還司馬光呂公著韓維蘇頌及薦孫覺李常程顥等數十人光自洛貽書充曰自新法之行中外洶洶民困於煩苛迫於誅斂�怨流離轉死溝壑日夜引領冀朝廷覺悟一變敝法今日救天下之急當罷靑苖免役保甲市易而息徵伐之謀欲去此五者必先別利害開言路以悟人主之心今病𨿽已深猶未至膏肓失今不治遂爲痼疾矣充不能用呂惠卿告安石罪發其私書有無使上知及勿令齊年知之語京與安石同年生故云帝以安石爲欺而賢京故召用之】

廣義【人心之有天理猶天之有日月天理爲人欲所蔽猶日月爲陰霾雲霧翳之也然人血气旣衰則人欲漸消天理爲之發見天地間陰雲之气將散則日月爲之漸明其理一也今安石當國】

【旣久心爲惡朝士發言盈廷小民怨讟騰口自知向日所爲被人所誤覺今是而昨非矣𨿽曰深悔悔將焉及曾子曰人之將死其言也善信哉】

十二月郭逵敗交阯兵於富良江李幹徳降

【逵次長沙先遣將復邕亷而自將西進至富良江蠻以精兵乘船逆戰官軍不能濟趙卨分遣將吏伐木治攻具機石如兩蠻船皆壞因設伏擊之斬首數千殺其僞太子洪眞李幹徳懼遣使奉表詣門軍納欵時官兵八萬人冒暑渉瘴地死者過半富良江去其國不逺逵不敢渡得其原州門州思浪州蘇茂州桄榔縣而還羣有臣稱賀詔以廣源爲順州赦幹徳罪治劉彛沈起開釁之罪安置隨秀州】

詔宦者李憲節制秦鳯熈河諸軍

【時棟戩將果莊聚兵珧岷脇新附羌多叛歸之帝遣內侍押班李憲乘驛往秦鳯熈河措置邊事詔諸將皆受節制禦史彭汝礪等極論其不可且言果莊之患小用憲之患大憲功不成其患小功成其患大章再上不聽】

發明【嗚呼宦者之蠧至是深矣宦者之權至是極矣書以李憲節制熈河秦鳯諸軍是舉秦鳯熈河之大皆制於一閹宦之手使之措置邊事使之節制諸將合數鎭之兵權而歸之他時徽宗用貫卒覆天下是豈一朝一夕之故哉大書於冊爲後鑑也】

【丁巳】十年春二月王韶免

【韶與王安石有隙且以勤兵逺略歸曲朝廷帝亦不悅數以母老乞歸乃出知洪州韶鑿空開邊驟躋政地然用兵有機略臨出師召諸將授以指不復更問毎戰必防嘗夜臥帳中前部遇敵矢石已及呼聲振山谷侍者股栗而韶鼻息自如人服其量】

秋七月河決澶州

【自開直河水勢增漲田廬益壊外都水監丞程昉以不白水災憂死至是大決於澶州曹村北流斷絕河道南徙東匯於梁山張澤濼分爲二一合南淸河入於淮一合北淸河入於海凡灌郡縣四十五而濮齊鄆徐尢甚壊田逾三十萬頃遣使修閉判大名府文彥博言溺勢變移四散漫流兩岸俱被水患而都水止固防東流北岸希省費之賞未嘗增修隄岸今者之決溢非天災實人力不至也逾年決口塞詔攺曹村埽日靈平】

發明【河決者陰逆而與怨气交並之所致也變不虛生必俟人爲之感而生災不妄見必俟人爲之感而見故曰嚴恭寅畏小心翼翼時朝廷所用者皆小人天下所行者皆獘政民之所怨者非一日天之所警者非一事宋之君臣玩安忽危恬無戒懼悲夫尙書曰天聰明自我民聰明天明畏自我民明畏逹於上下敬哉有土古先哲王之治天下惟恐一念之惡或貽天怒故必如臨深淵如履薄冰求其無過而後已詎敢縱欲無度而不知所警哉】

九月河南邵雍卒

【雍天性髙邁迥出千古而坦夷溫厚不見圭角時新法行吏牽廹不可爲或投劾去雍門生故友居州縣者或貽書訪之雍曰此賢者所當盡力之時新法固嚴能寛一分則民受一分之賜矣投劾何益邪程顥嘗與雍議論終日退而嘆曰堯夫內聖外王之學也雍知慮絕人遇事能前知程頥嘗曰其心虛明自能知之及疾病司馬光張載顥頥晨夕之卒年六十七顥爲銘墓稱雍之學純一不雜汪洋浩大就其所至而論之可謂安且成矣所著皇極經世觀物內外篇漁樵問對傳於世元祐中賜諡康節】發明【雍未嘗出仕乃布衣耳何以書錄賢也然何爲特書河南而不曰處士蓋雍著書立言抱道自樂𨿽躬逄盛世而無一毫富貴之心天性髙邁迥出千古而程子稱其純一不雜汪洋浩大就其所至而論之可謂安且成矣是誠豪傑之才聖賢之學耳豈他處士者之可比哉綱目書曰河南處士則不足以盡其美必曰河南邵雍卒表其爲河南之人豪無出其右者其予之深矣此皆綱目之特筆也】

廣義【康節先生道徳學行備本傳萬世學之者仰如山斗固非後生末學所可容喙然竊觀其語貽書者之言於以見其徳气溫厚如陽春可掬以至授之以官皆固辭乃受命旣而竟稱疾不之官者感防聲之驗故也然一則不廢詔命一則能行己志敬君行己可謂兩得矣非深於道者孰能與於此哉先儒以復之六四贊朱子臣亦以此頌邵子云】

冬十一月遼魏王耶律伊遜殺其君之子濬

【濬防好學善騎射旣立爲太子兼北南院樞宻使時耶律伊遜擅政搆害宣懿皇后而立其黨蕭黙之妹爲後遂欲害濬防防衛蕭和克知伊遜姦狀伏橋下欲殺之適值暴雨橋壊所謀不遂乃下獄濬亦以母故有憂色副防檢蕭鍚沙謂伊遜曰臣民心屬太子一旦若立吾軰措身何地伊遜然之乃謀搆濬以罪陰令防衛耶律札喇誣告都宮使耶律薩喇及和克等謀廢立按驗無狀而罷旣而伊遜復令蕭額都溫等誣首札喇前告非妄臣實與謀欲殺伊遜然後立太子臣若不言恐事覺連坐遼主信之遂命伊遜及耶律孝傑等鞫治薩喇等誣伏皆殺之而幽濬於別室濬具陳枉狀謂耶律延格曰吾爲儲副尙何所求公當爲我辧之延格伊遜之黨也因易其言爲欵伏遼主大怒乃廢濬爲庻人徙於上京濬將出曰我何罪至此蕭鍚沙叱使登車命衛士闔其所而去伊遜與耶律孝傑謀遣其私人蕭達和克等夜引力士入囚室紿以有赦召濬出殺之函首以還詐云疾薨遼主命有司葬於龍門山旣而伊遜復陰遣人殺濬妃蕭氏遼主後知其寃悔恨無及追諡濬曰昭懷太子】

發明【伊遜之惡至是極矣前因私忿而譛殺君後此因妬忌而譛殺君儲是蓋亂臣賊子積惡於有素其心以爲吾君易欺而恣意忘誕吾君之子立焉必將正其罪而誅之故姦謀詭計浸潤之譛必欲害之而後已觸類而長則𨿽弒父與君亦何所憚而不爲乎是以亂臣賊子要當謹之於防其防不謹其勢必盛迨至養成亂階則浸不能制矣易曰臣弒其君子弒其父非一朝一夕之故其所由來者漸矣由辧之不早辧也履霜堅冰至蓋言愼也故綱目斥名直書殺其君之子濬正名定罪其防嚴哉】

同知太常禮院張載卒

【載自崇文歸終日危坐一室左右簡編俯而讀仰而思有得則識之或中夜起坐取以燭書其志道精思未嘗須臾息也敝衣防食與諸生講學毎告以知禮成性變化气質之道學必如聖人而後已以爲知人而不知天求爲賢人而不求爲聖人此防漢以來學者大也故其學以易爲宗以中庸爲體以孔孟爲法黜怪妄辧鬼神其家婚喪祭率用先王之意而傅以今禮又論定井田學校之法皆欲條理成書使可舉而措諸事業呂大防薦之召同知太常禮院以疾歸而卒世稱橫渠先生所著正防西銘行於世程頥言西銘明理一而分殊擴前聖所未發與孟子性善養气之論同功】

發明【橫渠之學以易爲宗以中庸爲體以孔孟爲法是深得乎道統之傳者也卒而具官蓋予之耳】

廣義【邵子未嘗實歷其官故於其卒也識其地而不衛之張子嘗實歷其官故於其卒也銜之而不識其地綱目參酌二賢之巓末此書法之所以異焉】

【戊午】元丰元年春閏正月曾孝寛罷以孫固同知樞宻院事

【初固與王安石議新法不合出知眞定至是帝思其先見召用之】

夏六月朔日食○秋九月交阯來貢

【李幹徳遣使來貢表求所失州縣詔不許未防幹徳歸所掠民乃以順州賜之其後定交阯界復還其六縣二峒】

以呂公著薛向同知樞宻院事

【公著在翰林帝嘗以釋老之事語之公著問曰堯舜知此道乎帝曰堯舜豈不知公著曰堯舜𨿽知此而惟以知人安民爲難所以爲堯舜也帝黙然向幹局絕人尢善商財計算無遺防爲陜西轉運副使八年攺三司使洮河用兵資用浩繁向未嘗乏供給用心至到然不能不病民王安石方尙功利從中主之𨿽禦史有言不聽也故益得展奮由文俗吏得大用】

議復肉刑

【帝初卽位韓絳曾布建議復肉刑至是復詔輔臣議呂公著曰後世禮教未備而刑獄繁肉刑不可復將有踴貴屨賤之譏王珪欲取死囚試劓刖之公著曰不可刖而不死則此法遂行矣議遂寢】

冬十一月罷文武官功臣號○十二月復置大理獄【帝以國初廢大理獄非是又開封囚猥多乃命復置】

發明【刑以止邪不可不用然而國有常典奚必過求蓋禮教未備則刑獄繁未聞禮教旣備而刑獄繁者神宗議復肉刑置大理獄噫宋之刑獄不爲不備奚屑屑以更張乎語曰善人教民七年亦可以勝殘去殺矣茍能以禮教服民則民親其上死其長自有刑措之風焉不能反本徒事於末民心何所適從哉故又曰道之以政齊之以刑民免而無恥道之以徳齊之以禮有恥且格】

【己未】二年春二月召程顥判武學旣而罷之

【顥自知扶溝縣召判武學命下數日李定何正臣劾其學術迂闊趨向僻異且新法之初首爲異論復罷之呂公著上防言方朝廷修攺法度之初凡在朝野孰無論議陛下兼包豈悉記錄而小人賊害指目未已如顥者陛下早自知之其立身行己素有本末昔在言路時有論列皆辭意忠厚不失臣子之體兼所除武學亦未爲仕宦要津而小人防斷必以爲不可者直欲深梗正路其所措意非特一二人而已防奏不納顥竟歸故官】

發明【曰旣而罷之譏不果也傅曰見賢而不能舉舉而不能先慢也時天下洶洶民思善政神宗知安石之姦而罷黜知程顥之賢而召還胸中之涇渭庻幾少明矣柰何羣吠紛紜遂棄而勿用嗚呼此皆生民之大幾也呂公著上防切諫恝然不納抑不知神宗何信防之昜而樂善之難耶良由心中無主隨惑而隨遷云爾豈有明哲之君斷之以義而浮言安能揺奪哉善乎古人有曰用賢不難用賢不疑爲難斯言信之矣綱目書此始焉喜之終焉惜之也】

夏五月元絳罷以蔡確參知政事

【確善觀人主意與時上下以王安石薦再調監察禦史因爲之用知帝已厭安石卽論安石乘焉入宣徳門與衛士競以賈直文彥博言濬川杷非濬河之具帝遣知制誥熊本行視以文彥博言爲是確遂論本附彥博本坐罷確因代其軄攺知諌院判司農事覬欲得臺端因論中丞鄧潤甫禦史上官均按獄失實潤甫均皆罷而確得中丞猶領司農凡常平免役之法皆成其手防太學生虞蕃訟博士受賄確深探其獄連引朝士自翰林學士許將及元絳子耆寧以下皆逮系令獄卒與同寢處飲食旋混共一室設大盆於前凡胾飯餅舉投其中以杓混攪分飼之如犬豕久系不問幸而得問無一事不承遂劾絳爲子有所屬請出知亳州確遂代其位確自諌院爲參知政事皆以起獄奪人位而居之士大夫交口叱罵而確自以爲得計也吳充數爲帝言新法不便欲稍去甚者確曰曹參與蕭何有隙至代爲相一遵何約束今陛下所自建立豈容一人挾怨而壞之法遂不變絳工於文辭而無特操仕已顯猶謂遲晚時論鄙之】廣義【蔡確一出而奪人之位如拾芥折枝耳何其易邪然觀其排擠之術未免論疏進於神宗而後施行神宗何不審其情僞之一二乎若神宗者誠蔡確股掌中之物也於時呂公著以知人安民之語告之而神宗黙焉者不亦冝乎】

秋八月許二史直前奏事

【修起居注王存乞復唐貞觀二史之軄執筆隨宰相入殿帝是其言又故事左右史𨿽日侍立而欲奏事必稟中書俟防存與同修起居注王安禮因對及之乃詔許直前著爲令】

冬十月立水居戶賦役法

【詔求水居船戶五戶至十戶爲一甲以輸賦役】

太皇太后曹氏崩

【帝事太后極誠孝後亦慈愛天至故事外家男子毋得入謁帝以後春秋髙數請召弟佾入見久之乃許及見少頃後謂佾曰此非汝所當得畱輙遣出焉帝嘗有意於燕薊已與大臣定議乃詣太后白其事後曰儲蓄賜予備乎鎧仗士卒精乎帝曰固已辦之矣後曰事體至大吉凶悔吝生乎動得之不過南面受賀而已萬一不諧則生靈所系未易以言茍可取之太祖太宗收復久矣何待今日帝曰敢不受教】廣義【太皇太后者仁宗之後太尉彬之孫也觀其訓神宗之言宛然乃祖不嗜殺人之仁也當時仁宗廢郭后而立太皇則太尉之徳蓋可見矣𨿽然要亦杜太后作則於其始也厥後英宗之後髙氏史稱爲女中堯舜神宗之後向氏哲宗之後孟氏皆有賢徳著稱豈非以其源流之深長也哉】

下知湖州蘇軾獄貶爲黃州團練副使

【軾自徐徙湖上表以謝又以事不便民者不敢言以詩托諷庶有益於國中丞李定禦史舒亶擿其語以爲侮慢因論軾自熈寧以來作爲文章怨謗君父交通戚裏逮軾赴臺獄詔定與知諫院張璪禦史何正臣舒亶等雜治之定等媒糵以爲誹謗時事鍛錬久之且多引名士欲寘之死太皇太后曹氏違豫中聞之謂帝曰嘗憶仁宗以制科得軾兄弟喜曰吾爲子孫得兩宰相今聞軾以作詩系獄得非仇人中傷之乎捃至於詩其過微矣宜熟察之帝曰謹受教吳充申救甚力帝亦憐之會同修起居注王安禮從容白帝曰自古大度之君不以言語罪人軾以才自奮謂爵祿可立取顧錄錄如此其心不能無觖望今一旦致於理恐後世謂陛下不能容才帝曰朕固不深譴也行爲卿貰之第去勿漏言軾方賈怨於眾恐言者緣以害卿也王珪復舉軾詠檜詩曰根到九泉無曲處世間惟有蟄龍知以爲不臣帝曰彼自詠檜爾何預朕事軾遂得輕比舒亶又言駙馬都尉王詵輩公爲朋比如盛僑周邠固不足論若司馬光張方平範鎭陳襄劉摯皆略能誦說先王之言而所懷如此可置而不誅乎帝不從但貶軾黃州團練副使本州安置弟轍及詵皆坐謫貶張方平司馬光範鎭等二十二人俱罰銅初鮮於侁爲京東轉運使以王安石呂惠卿當國正人不得立朝嘆曰吾有薦舉之權而所列非賢恥也遂舉劉摯李常蘓軾蘓轍劉攽範祖禹等及知揚州會軾自湖赴獄親朋皆絕與交道出廣陵侁往見之臺吏不許通或曰公與軾相知久其所往來文字書問宜焚之勿畱不然且獲罪侁曰欺君負友吾不忍爲以忠義分譴則所願也至是以舉吏累謫主管西京禦史臺】

發明【甚矣小人之桀黠也茍欲中傷善類無所不至軾以詩諷政𨿽云小疵未爲大咎而李定舒亶之徒摘其警詞以爲侮慢嗟夫君子和而不同小人同而不和正邪相反賢否殊塗是以君子少有微瑕卽爲小人羅織在乎人君辧之何如耳茍不能辧而爲小人所蔽則善善惡惡不公天下亦不可得而治矣綱目於軾以無罪例書則其權衡亦審焉】

【庚申】三年春正月遼出耶律伊遜於興中府

【伊遜又欲害太子濬之子延禧因言宋魏王和羅噶之子淳可爲儲嗣羣臣畏伊遜莫敢言北院宣徽使蕭烏納伊勒希巴蕭托輝曰舎嫡不立是以國與人也遼主猶豫不決防獵於黒山見扈從官屬多隨乙辛後始惡其專遂攺伊遜知南院大王事伊遜入謝遼主卽日出之興中府其黨多黜遂封延禧梁王爲設旗鼓蘇拉六人以防衛之生六年矣】

發明【伊遜之惡已著曷爲不書有罪遼治之不以罪也惡而不治則惡日長伊遜譛殺君後誣害君儲在王法之所不原遼主旣知其姦不能明正其罪是以欲蓋彌張浸不能已而又欲害太子之子其惡益甚矣玆因臣諌僅出興中傳曰見不善而不能退退而不能逺過也旣不能肆諸市朝又不能投諸荒昩則亂臣賊子何所懲戒乎綱目書此非爲遼之亂臣賊子慮爲天下後世之亂臣賊子慮也故夫書遼出耶律伊遜若無罪焉者所以深斥遼之失政刑也】

以章惇參知政事三月吳充罷

【充欲有所爲每爲王珪蔡確所沮至是諌官張璪論充與郭逵書止其進兵故安南無功充旣遭同列困毀素病癅積憂畏疾益侵遂罷爲西太乙宮使逾月卒充爲相務安靜心正而力不足知不可爲而不能勇退爲世所譏】

塟慈聖光獻皇后○夏四月詔忠州團練使韓存寶經制瀘夷

【先是渝州獠冦南州其酋阿訛奔个恕熊本重賞檄斬之阿訛桀黠習知邊隙个恕匿不殺會个恕老以兵屬其子乞弟遂與阿訛侵諸部時羅茍夷叛犯納溪提刑穆珦言羅茍起端不加誅則烏蠻觀望爲害不細乃詔韓存寶擊之存寶召乞弟犄角討蕩五十六村十三囤蠻乞降承租賦乃罷兵至是乞弟率步騎六千至江安城下責平羅茍之賞數日乃引去知瀘州喬敍遣梓防都監王宣以兵二千守江安而以賄招乞弟與盟於納溪蠻以爲畏己益悖慢盟五日遂率眾圍熟夷羅个牟族宣救之一軍皆沒事遂張驛召存寶授方略統三將兵萬八千趨東川存寶怯懦不敢進乞弟送款紿降存寶信之遂休兵於綿梓遂資間】

六月詔中書詳定官制

【國初承唐制三省無專職臺省寺監亦無定員類以他官主判三省長官不預朝政六曹不釐本務給舎不領本職諌議無言責起居不記注司諌正言非特旨供軄亦不任諫諍其官人受授之別有官有職有差遣凡任者以登臺閣升禁從爲顯宦而不以官之遲速爲榮滯以差遣要劇爲貴途而不以階勲爵邑有無爲輕重議者多以正名爲請帝慨然欲更其制乃置詳定官制局於中書命翰林學士張璪樞宻副承旨張誠一領之】

詔祕書監劉幾等定雅樂

【帝自卽位於禮樂之事未遑制作至是將有事於明堂知禮院楊傑條上舊樂之失遂召致仕祕書監劉幾侍郎範鎭與傑參議幾傑請遵祖訓一切下王朴樂二律用仁宗時所制編鐘追考成周分樂之序辧正二舞容節而鎭欲求一桴二米眞黍以律生尺攺修鐘量廢四淸聲詔悉從幾傑議樂成第加恩賚鎭謝曰此劉幾樂也臣何預焉復上疏論之不報】

發明【制禮作樂固天子之當爲然必功成作樂治定制禮未有功不成治不定而妄作禮樂者是時沿邊之塗炭未消天下之瘡痍未愈老弱轉乎溝壑壯者散於四方功之不成未有疎於此時者也治之不定未有甚於此時者也賈誼曰建久安之勢成長治之業以承祖廟以奉六親至孝也以幸天下以育羣生至仁也不能以此自明而遑遑汲汲惟以禮樂爲事而生民之榮瘁置之度外是豈治天下者之心哉抑末也本之則無如之何此固謬妄焉耳直書定樂深譏之也】

秋七月彗出太微垣詔羣臣直言闕失

【王安石弟安禮應詔上疏曰人事失於下變象見於上陛下有仁民愛物之心而澤不下究意者左右大臣是非好惡不遵諸道乘權射利者用力殫於溝瘠取利究於圍夫足以干陰陽而召星變願察親近之行杜邪枉之門至於祈禳小數貶損舊章恐非所以應天者帝覽疏嘉嘆諭之曰王珪欲使卿條具朕嘗謂不應沮格人言以自壅障今以一指蔽目𨿽泰華在前勿之見近習蔽其君何以異此卿當益自信遂進翰林學士知開封府】

發明【神宗之世彗星兩見而此出太防垣其異尢甚然前書彗見而詔求直言此書彗出而詔言闕失則其於敬天求言之心庶幾少盡然卒不能見諸行事者由君心之蠧未除耳君心之蠧未除天變之來難遏君心之蠧者小人也是時小人盈朝疊興疊防君心之蠧牢不可防人事失於下變象見於上豈有人事不失而致變象者然則天心之與君心相爲一體君心不臧天心垂戒董子仁愛之言至是益信矣後世人君其可不正其心術哉】

九月定百官寄祿格

【官制成下詔行之凡領空名者一切罷去而易之以階因以寄祿議者又欲罷樞宻院歸兵部帝曰祖宗不以兵柄歸有司故專命官以綂之互相維制何可廢也遂止帝嘗謂執政曰官制將行欲新舊人兩用指禦史大夫曰非司馬光不可王珪蔡確相顧失色珪憂甚不知所出確日上久欲收靈武公能任責則相位可保也珪喜謝之因薦兪充帥慶使上平西夏策其意以爲旣用兵深入必不召光𨿽召將不至已而光果不召】

以馮京爲樞宻使薛向孫固呂公著爲副使向尋免【向旣在政地養威持重同列質以西北事多黙不對防詔民畜馬向旣奉命旋知民不便欲攺議禦史舒亶論其反覆無大臣體斥知潁州】

冬十一月朔日食

【辛酉】四年春正月馮京罷以孫固知樞宻院事呂公著韓縝同知院事

【京再執政初與王安石不合後爲呂惠卿所傾中立不倚人服其操宋進士自鄕舉至廷試皆第一者才三人王曽宋庠爲名宰相京爲名執政不愧科名云】

廣義【小人之在朝勢必不容於君子書曰若苗之有莠若粟之有粃必見鋤治簸揚弗至於罷去不已也𨿽然安石惠卿不能容京於當時而千萬世士君子之公論自能容京也曽何損於京哉】

三月章惇有罪免以張璪參知政事

【朱服爲禦史惇宻使客達意於服爲服所白惇父兪又彊占民田民遮訴惇惇系之開封事並聞遂免知蔡州】

夏四月築河隄自大名至於瀛州

【河復大決澶州小吳掃詔都水監丞李立之經畫以聞帝謂輔臣曰河之爲患久矣後世以事治水故常有礙夫水之趨下乃其性也如能順水所向遷徙城邑以避之復有何患已而立之言河流自幹寧軍至劈地口入海宜自北京至瀛州分立東西隄五十九掃詔從之立之在熈寧初已主立隄今竟行其言大抵熈寧專欲導河東流閉北流元丰以後因河決而北議者始欲復禹故迹帝愛惜民力思順水性而水官難其人王安石力主程昉範子淵二人尢以河事自任然糜費財用卒無成功】

發明【河決之患𨿽因隄防不固然亦天變所致爲神宗計者但當修政令明賞罰革事崇天道自然天意可回河不爲害蓋君心無形之隄防人力有形之隄防無形之隄防旣修有形之隄防自固茍忽無形之隄防惟事有形之隄防則𨿽糜費財用何足恃乎故綱目據事直書非所以予之實所以譏之也】

五月立晉程嬰公孫杵臼廟於絳州

【報其存趙孤也追封嬰成信侯杵臼忠智侯】

發明【程嬰杵臼一存孤一死節是誠晉之義士也蓋褒一善所以勸千萬人之不善者貶一惡所以戒千萬人之爲惡者國語曰夫聖王之制祀也法施於民則祀之以死勤事則祀之以勞定國則祀之能禦大災則祀之能捍大患則祀之非是族也不在祀典神宗憫其忠節贈爵立廟可謂得其正矣神宗紛紛制作無一中禮獨此舉差恊輿情故特表而出之所以深予之爾】

廣義【嗚呼自開辟以來忠義之士不爲不少然能如二公之能以死生忠義把握如掌中之物千停萬當無毫髮爽者蓋於二公之外不多見焉夫何自漢魏晉唐以來未聞其有封報之典至是忽有此舉不亦偉哉況乎所封之銜旣明且切之於冊足以見神宗激勸忠義之典嗚呼休哉】

夏人幽其主秉常秋七月詔李憲防陜西河東五路之師討之

【知慶州兪充知帝有用兵意屢請西伐又言諜報云夏將李淸本秦人說秉常以河南地來歸秉常母梁氏知之遂誅淸奪秉常政而幽之宜興師問罪此千載一時也帝然之遂詔熈河經制李憲等大舉徵夏而召鄜延副總管種諤入對諤至大言曰夏國無人秉常儒子往持其臂以來耳帝壯之乃決意西伐方議出師孫固諫曰舉兵易解禍難不可帝曰夏有釁不取則爲遼人所有不可失也固曰必不得已請聲其罪薄伐之分裂其地使其酋長自守帝笑曰此眞酈生之說爾時執政有言便當直渡河不可畱行固曰然則孰爲陛下任此者帝曰朕已屬李憲固曰伐國大事而使宦者爲之則士大夫孰肯爲用帝不悅他日固又曰今五路進師而無大帥就使成功兵必爲亂帝諭以無其人呂公著進曰問罪之師當先擇帥旣無其人曷若已之固曰公著言是也帝不聽竟命李憲出熈河種諤出鄜延髙遵裕出環慶劉昌祚出涇原王中正出河東分道並進又詔吐蕃首領棟戩集兵防伐】

發明【春秋之法凡亂臣賊子鄰國不能討則罪鄰國天子不能討則罪天子外邦不能討則罪外邦所以然者無非急欲討賊爲天下法耳秉常不能立國而爲母氏所幽禁暴誅亂王者義兵神宗能詔討之則天子之軄全矣故特以討予之然伐國大事而使宦者主之甚失國體此荀林父所以有邲之敗也綱目變文書討者以見師出有名故不計其人之美惡而亦予焉所以見君子之心急於討賊云爾至於以宦者爲將夫豈無其失哉】

詔定選格

【太祖設官分職多襲五代之制凡入仕有貢舉奏防攝署流外從軍五等吏部銓惟注擬州縣官幕職帝自卽位欲更制度詔內外官司舉官悉罷又用判吏部蘇頌議凡文武銓注之法悉歸選部分左右曹掌之初中書有堂選百司羣縣有奏舉皆不於有司王安石以中書總庶務選徒畱滯不能精擇言於帝欲罷堂選曾公亮執不可而止至是旣罷內外長吏舉官法堂選亦廢】

韓存寶棄市步軍都虞侯林廣撃瀘夷破之

【存寶坐逗𨖻無功斬於瀘州以廣代將乞弟復送欵帝以其反覆無降意督廣進兵廣遂敗乞弟於納江破樂共城斬首二千級乞弟遁廣帥兵深入自發納江卽入叢箐無日不雪兵夫疾病死亡不可勝計往往取僵屍臠割食之過鴉飛不到山至歸徠州竟不得乞弟而還時朝廷懲安南無功方大舉伐夏故誅存寶以令諸將】

發明【凡書棄市罪詞也存寶旣承王命逗𨖻無功誠有罪矣故直書棄市以深絕之然何以不書有罪神宗喜事邊功無故擅興師旅經制瀘夷則其窮兵黷武之過不能無矣故不書有罪恕存寶也恕存寶乃所以責神宗也不然何以下書林廣擊瀘夷破之而不曰討乎權其輕重而書之於冊此綱目所以爲是非之防案也】

九月李憲復蘭州

【憲總熈秦七軍及棟戩兵三萬敗夏人於西市新城復襲女遮谷破之遂復古蘭州城之請建爲帥府】

種諤克米脂城

【諤率鄜延兵出綏徳城以攻米脂夏人八萬來救諤與戰於無定川敗之遂克米脂】

冬十月髙遵裕復淸遠軍○內侍王中正以河東兵入宥州

【中正帥兵出麟州度無定河循水北行地皆沙濕士馬多防沒糗糧不能繼又恥無功遂入於宥州時夏人棄城走河北城中遺民百餘家中正遂屠之掠其牛馬以充食】

發明【春秋之法以者不以者也入者逆而不順之詞然前皆書復書克而此特書入者徇名責實也能以眾正可爲王師中正旣入宥州屠民掠貨是亦盜賊而已矣非王者問罪之師也是以行師之道當得老成之人茍使君子用事而又使小人參之𨿽貞亦凶矣曰入宥州貶而爲盜也然特書內侍者所以見閽寺之不足任因以譏神宗用人之非耳變文直書爲後戒也】

十一月朔日食○髙遵裕等兵潰李憲不至靈州而還【劉昌祚率番漢兵五萬受遵裕節制令兩路合軍以進入境而慶兵不至昌祚次瑪伊克隘遇夏眾十萬扼險大破之遂薄靈州城兵幾入門遵裕嫉其功馳使止之昌祚按甲不敢進遵裕至圍城十八日不能下夏人決黃河七級渠以灌營復鈔絕餉道士卒凍溺死遂潰而還餘軍才萬三千而已夏人躡之復敗焉昌祚亦還涇原種諤畱千人守米脂而自帥大眾進攻銀石夏州遂破石堡城進至夏州駐軍索家平防大校劉歸仁以眾潰而軍食又乏復值大雪乃引還死者不可勝計入塞者僅三萬人王中正自宥州行至柰王井糧盡士卒死者二萬人亦引退初詔憲帥五路兵直趨興靈憲總師東上營於天都山下焚夏之南牟內殿幷其館庫追其統軍日木多淩丹敗之次於葫蘆河遂班師時五路兵皆至靈州獨憲不至】

發明【昔程頥子傳易之詞曰任將授師之道當以長子帥師二在下而爲師之主長子也若以弟子眾主之則所爲𨿽正亦凶也自古任將不專而主覆敗者如晉荀林父邲之戰唐郭子儀相州之敗是也遵裕等妬功無策李憲等因人成事皆有罪也故書髙遵裕等兵潰言兵不能潰乃遵裕等自潰之耳是時諸將皆至靈州獨憲不至故又書李憲不至靈州而還深罪之也此輕重之權衡耳】

以吳居厚爲京東都轉運使

【居厚初爲武安節度椎官奉行新法盡力核閒田以均給梅山徭計勞得補司農官屬轉提舉河北常平遂擢京東轉運副使時方興鹽鐵居厚精心計籠絡鉤稽收羨息錢數百萬卽萊蕪利國二冶官自鑄錢以能擢都轉運使議行河北鹽法搜剔無遺居厚起州縣凡流徒以言利得幸由是嗜進之士從風而靡】

【壬戌】五年春正月貶髙遵裕等官以李憲爲涇原經略安撫制置使

【初夏人聞朝廷大舉母梁氏問策於廷諸將少者盡請戰一老將獨曰但堅壁淸野縱其深入聚勁兵於靈夏而遣輕騎抄絕其餽連可不戰而困也梁氏從之師卒無功而還帝曰朕始以孫固言爲迂今悔無及矣至是計敗師罪髙遵裕責授郢州團練副使本州安置種諤王中正劉昌祚並降官憲欲以開蘭防邀功弭責孫固曰兵法後期者斬況諸路皆至而憲獨不行不可赦帝以憲有功但令詰其擅還之由憲以餽餉不接爲辭釋勿誅憲復上再舉之策詔以爲涇原經略安撫制置使知蘭州】

發明【荀況曰公生明偏生闇王者之論無徳不貴無能不官無功不賞無罪不罰朝無幸臣民無幸生遵裕等失律無功法固當黜然李憲旣爲首將眾至靈州違命不往推原其心厥罪已甚而反置之不問不惟不問而又加之以官則是神宗知有李憲而不知有國法也憲乃無知刑人而使之經略使之安撫使之制置涇原之事在其掌握是豈建官惟賢之義哉據事詳書其失自見】廣義【李文靖嘗以土木甲兵之事爲憂至是驗矣使神宗早從孫固之言必無今日之悔秦誓曰尙猷詢玆黃髮則罔所愆爲國者可以鑑矣】

夏四月朔日食○禦史中丞舒亶有罪免

【亶舉劾多私气焰薰灼見者側目至是坐詐爲錄目奪兩秩勒停遠近稱快】

發明【禦史中丞乃天子耳目之司激濁淸固其職也說苑曰人臣之術順從而復命無所敢專義不茍合位不茍尊必有益於國必有補於君亶舉劾多私气焰薰灼是亦小人之流耳今坐詐僞奪秩勒停不亦宜乎故綱目具官而書有罪深絕之也】

以王珪爲尙書左僕射兼門下侍郎蔡確爲尙書右僕射兼中書侍郎章惇爲門下侍郎張璪爲中書侍郎蒲宗孟爲尙書左丞王安禮爲尙書右丞

【官制成攺同中書門下平章事爲左右僕射參知政事爲門下中書侍郎尙書左右丞初議官制蓋仿唐六典事無大小並中書取旨門下審覆尙書受而行之三省分班奏事並歸中書確說珪曰公久在相位必得中書令珪信不疑確乃言於帝曰三省長官位髙不須置令但令左右僕射分兼兩省侍郎足矣帝以爲然故確名爲次相實顓大政珪以左僕射兼門下拱手而已帝𨿽以次敍相珪確然不加禮重屢因微失罰金每罰輙門謝宰相罰金門謝前此未有人皆恥之確旣相屢興羅織之獄縉紳士大夫重足而立富弼在洛上書確小人不宜大用帝不從帝嘗語輔臣有無人才之嘆宗孟率爾對曰人才半爲司馬光邪說所壞帝不語直視久之曰蒲宗孟乃不取司馬光邪未論別事只辭樞宻一節朕自卽位以來惟見此一人他人則𨿽廹之使去亦不肯矣宗孟慚懼無以爲容時李憲乞再舉伐夏帝以訪輔臣王珪對曰向所患者用不足朝廷今捐錢鈔五百萬緡以供軍食有餘矣安禮曰鈔不可噉必變而爲錢錢又變爲芻粟今距出徵之期才兩月安能集事帝曰李憲以爲已有備彼宦者能如是卿等獨無意乎唐平淮蔡惟裴度謀議與主同今乃不出公卿而出於閹寺朕甚恥之安禮曰淮西三州爾有裴度之謀李光顏李愬之將然猶引天下之兵力歷嵗而後定今夏氏之彊非淮蔡比憲才非度匹諸將非有光顏愬輩臣懼無以副聖志也】

發明【王珪蔡確皆姦險之徒而使爲宰相章惇張璪皆邪佞之黨而使爲參政蒲宗孟之徒頑鈍無恥亦居執政之官可謂極一時之遴選者矣天下何由而不亂乎君心何由而不蠧乎書曰元首叢脞哉股肱惰哉萬事墮哉者是已神宗卽位一十五載其所退者皆一時之君子所進者皆一時之小人浸淫而至於哲徽二世壞亂極矣豈非端本澄源之大幾耶大書特書深譏之耳】廣義【此正小人彚徵之時也安禮獨如宋王何】

以曾鞏爲中書舎人

【鞏能文章爲歐陽修所重帝深知其才命充史館修撰專典史事至是命爲中書舎人時自三省百職事選授一新除書日至十數人人舉其職於訓辭典約而盡未幾卒呂公著嘗言於帝曰鞏爲人行義不如政事政事不如文章以是不大用】

呂公著罷○秋八月詔嵗以四孟月朝獻景靈宮【帝以先朝禦容多寓寺觀乃作十一殿於景靈宮凡神禦皆迎入累朝文臣執政官武臣節度使以上並圖形於兩廡凡執政官除拜赴宮恭謝其後南郊先詣宮行薦享禮並如太廟】

廣義【春祀夏禴秋嘗冬蒸與夫大禘之禮自有太廟常典神宗此舉其諸謂之何哉書曰黷於祭祀時謂勿欽其神宗之謂乎】

給事中徐禧防兵城永樂

【種諤西討不能如志知延州沈括欲盡城橫山下瞰平夏使虜不得絕磧爲冦諤遂上其防於朝且言興功當自銀州始帝以爲然遣給事中徐禧內侍李舜舉往鄜延議之舜舉退詣執政王珪迎謂曰朝廷以邊事屬押班及李畱後無西顧之憂矣舜舉曰四郊多壘卿大夫之辱也相公當國而以邊事屬二內臣可乎內臣止冝供禁廷灑掃之職爾豈可當將帥之任耶聞者代珪發慙禧至鄜延上言銀州𨿽據明堂川無定河之會而故城東南已爲河水所吞其西北又阻天塹不如永樂之形勢險阨請先城永樂永樂依山無水泉種諤極言其不可帝從禧議乃詔禧防諸將往城之而命括移府並塞總兵爲援陜西轉運判官李稷主餽銄禧以諤跋扈奏畱諤守延州自率諸將往築十四日而成距故銀州治二十五里賜名銀州砦禧等退還米脂以兵萬人屬曲珍守之】

發明【凡書城者完舊也築者創始也城者禦暴保民之所而城有制役有時魯嘗城費城郈城中邱城郎春秋譏之神宗惑徐禧之妄議防兵城之尋又失焉則亦何益之有況城以秋而收斂之時廢財妨農務而非時矣失其時制妄興大作無愛養斯民之意者其罪之輕重見矣】

九月夏人陷永樂徐禧等敗死

【禧等旣城去九日夏人以數千騎來攻曲珍使報禧禧遂與李舜舉李稷往援之畱沈括守米脂比抵永樂夏人傾國而至大將髙永能請及其未陳擊之禧曰爾何知王師不鼔不成列執刀自率士卒拒戰夏人益眾進薄城下珍兵陳於水際將士皆有懼色珍白禧曰今眾心已搖不可戰戰必敗請收兵入城禧曰君爲大將柰何遇敵先自退耶乃以七萬人陳於城下夏人縱鐵騎渡河珍曰此鐵鷂子軍也當其半濟擊之乃可以逞得地則其鋒不可當也禧不從鐵騎旣濟震蕩衝突大眾繼之珍銳卒敗奔還蹂後陳夏人乘之珍眾大潰珍收餘眾入城夏人圍之厚數里且據其水砦珍士卒晝夜血戰城中乏水已數日掘井不及泉渴死者十六七括與李憲援兵及饋餉皆爲夏人所隔不得前種諤怨禧不遣救師城中大急防夜半大雨夏人環城急攻城遂陷禧舜舉稷永能皆爲亂兵所害惟珍裸跣走免將校死者數百人喪士卒役夫二十餘萬夏人耀兵米脂城下而還自熈寧以來用兵得夏葭蘆吳保義合米脂浮圖塞門六堡而靈州永樂之役官軍熟羌義保死者六十萬人錢谷銀絹不可勝計事聞帝臨朝痛悼爲之不食贈禧等官而貶括爲均州團練副使隨州安置降珍爲皇城使自靈武之敗秦晉困棘天下企望息兵而括諤進攻取之策禧素以邊事自任狂謀輕敵遂致覆敗自是帝始知邊臣不可倚信深自悔咎無意於西伐而夏人亦困敝矣初帝之遣禧也王安禮諫曰禧志大才疎必誤國事帝不聽及敗帝曰安禮毎勸朕勿用兵少置獄蓋爲是也】

發明【不書死之而直書敗死貶之也師之六四曰師左次無咎未失常也春秋師次於郎次於召陵是已徐禧恃才妄作不能料敵卒以取敗遂使喪師失地身且不保是乃匹夫匹婦之爲諒自經於溝瀆而英知之者矣茍信曲珍之謀全師入城徐圖進取則夏人必不如此猖獗王師必不如此挫衂焉孔子曰必也臨事而懼好謀而成詎不信哉禧死而不得以全節書者其以此耳】廣義【抑觀築永樂城者徐禧也陷永樂城者亦徐禧也今徐禧不度夏人來爭之勢惟邀築城永樂之功昔者子城郢尙爾取敗況永樂之懸居邊塞者乎嗚呼城永樂者是猶置羊牢於虎穴之傍也焉往而不被其吞陷哉神宗於禧輕信過聽而致喪師辱國之醜可謂噬臍無及矣故綱目書曰九月夏人陷永樂徐禧等敗死者以見永樂之城成於八月而九月卽陷矣而徐禧敗死又所以見其敗其死冝也不然則當書曰徐禧死之此書法之所當辧也比而觀之其義見矣】

【癸亥】六年春二月夏人冦蘭州貶李憲爲熈河都總管【夏人數十萬圍蘭州已奪兩闋門鈐轄王文郁夜集死士七百餘人縋城擊走之未幾夏人復分道入冦亦多爲諸路所敗中丞劉摯言熈河經略使李憲貪功生事一出欺罔避興靈防師之期頓兵以城蘭州遺患至今詔貶憲爲熈河安撫經略都總管】

夏四月遼大雪

【平地丈餘馬死者十六七】

發明【凡外災告則書所謂災者害及民物如水火兵戎之冦是也然此大雪耳何以書時當孟夏而大雪隨降則其異尢甚而與水火兵戎何殊焉天子於外夷有卹病救急之義則告爲得禮而不可以不弔春秋四鄰同災許人不弔君子是以知許之先亡也凡志災見綱目有謹天戒卹民隠之心王者之事也與春秋書宋大水同義】

閏六月夏人復來修貢

【夏人亦敝於兵西南都統昴星嵬名濟移書示涇原劉昌祚乞通好如初昌祚以聞帝諭昌祚答之及入冦屢敗國用益竭乃遣謨个咩迷乞遇來上表帝許之復詔陜西河東經略司其新復城砦徼循毋出二三里夏之歳賜悉如其舊未幾夏主上書乞還侵疆帝不許】

司徒韓公富弼卒

【遺表大略云陛下卽位之初邪臣納說上誤聰明浸成禍患今上自輔臣下及多士畏禍圖利習成敝風去年永樂之役兵民死亡者數十萬今久戍未解百姓困窮豈悔過恥敗不思救禍之時乎天地至仁寧與羌夷校勝負願休兵息民使關陜之間稍遂生理兼陜西再團保甲州縣奉行勢侔星火人情惶駭不苦寢罷以綏懷之臣之所陳急於濟事若夫要道則在聖心所存與所用之人君子小人之辧爾弼早有公輔之望名聞夷狄遼使每至必問其出處安否臨事周悉不萬全不發當其敢言奮不顧身忠義之性老而彌篤家居一紀斯須未嘗忘朝廷訃聞贈太尉諡文忠】

發明【弼歷仕三朝委身干國忠義之性老而彌篤觀其所上遺表則爲國憂民之心可見矣故卒而具其官爵者所以深嘉而亟予之也】

秋七月孫固罷以韓縝知樞宻院事安燾同知院事○八月蒲宗孟免以王安禮李淸臣爲尙書左右丞【禦史論宗孟荒於酒色及繕治府舎過制故免】

九月朔日食○冬十月遼耶律伊遜伏誅

【伊遜在興中府坐以禁物鬻人外國減死幽於萊州其黨耶律仁傑削爵爲民至是伊遜復謀來奔及私藏兵甲事覺防誅】

十一月太師文彥博致仕

【彥博自河南入朝帝嘉其輔立英宗而不伐其功加兩鎭節度使將行賜燕瓊林苑兩遣中使遺詩祖道當世榮之至是請老以太師致仕彥博之在河南也與冨弼等用白居易故事就弼第置酒相樂尙齒不尙官洛陽多名園古剎諸老須眉皓白衣冠甚偉都人常隨觀之已而圖形妙覺僧舎謂之洛陽耆英會司馬光年未六十以狄兼謩故事與焉】

發明【凡書致仕予知止也彥博歷仕三朝老於王事値斯之時弗克大用茍不致仕而去則不惟禍將及身抑且素飡之恥矣君子其可不知幾乎特書致仕蓋予之也】

以陸師閔提舉成都茶場

【李稷旣死以師閔代其任利尢刻稅息倍於稷】

十二月戶部獻今嵗民數

【時天下凡二十三路東南際海西盡巴僰北極三關東西六千四百八十五里南北萬一千六百二十里天下主客戶一千七百二十一萬一千七百一十三】

發明【大中祥符七年戶部奏戶九百五萬五千七百二十九口二千一百九十七萬六千九百六十五至是所奏之數戶僅一千七百二十一萬一千七百一十三而口不與焉然自甲寅至癸亥一百十五年而所增者一萬九千四十一戶神宗恃其戶口之數窮奢極欲自謂長享太平不料禍出目前生民塗炭較諸天寶不能三分之二然則有天下者豈可不知所戒哉】

【甲子】七年春正月夏人大舉冦蘭州

【初李憲以夏人數至蘭州河外而翺翔不進意必大舉乃增城守之備至是果大舉入冦步騎號八十萬圍蘭州意在必取督眾急攻矢如雨雹雲梯革洞百道並進凡十盡夜不充糧盡引去尋復冦延州順徳軍定西城及熈河諸砦】

夏五月詔以孟軻配食孔子

【先是判國子監常秩請立孟軻楊雄像於廟庭仍賜爵號又請追尊孔子爲帝下兩制禮官詳議以爲非是而止知鄆州曾孝寛復請加封孟子乃詔封爲鄒國公至是復詔孟子與顏子並配孔子又追封荀況爲蘭陵伯揚雄爲成都伯韓愈爲昌黎伯從祀廟庭】

發明【揚雄曰古者楊墨塞路孟子辭而辟之廓如也夫楊墨行正道廢孟子𨿽賢聖不得位空言無施𨿽切何補然賴其言而今之學者尙知宗孔氏崇仁義貴王賤霸而已然向無孟氏則皆服左衽而言侏離矣故韓愈嘗推尊孟氏以爲功不在禹下者爲此也自孔子旣沒天生孟氏以續斯道之傳斯民之類不至糜爛絕防者孟氏之功用也神宗惑於邪慝所爲不正其視儒道不啻枘鑿之不相入然以孟軻配食孔子乃見於獘政倥傯之日故綱目特筆予之亦以見天理之在人心自有不可得而冺沒者神宗紛紛制作獨此爲美故特表而出之所以不沒其善也】

廣義【嗚呼孟軻配享其舉當矣然封荀況揚雄無乃不可乎彼荀況嘗曰亂天下者必孟子子思也其於孟氏之道同乎否乎揚雄賦反騷以詆屈原作美新以頌王莽是皆叛孔孟而反正道者也以二子從祀孔廟不亦謬乎】

秋七月王安禮罷○冬十二月端明殿學士司馬光上資治通鑑

【初光約戰國至秦二世如左氏體爲通誌以進英宗悅之命續其事就崇文殿開局許自選官屬得借龍圖天章三館祕閣書籍給禦府筆墨繒帛及禦前錢以供果餌以內臣爲承受光遂與劉攽劉恕範祖禹及子康編集帝卽位賜名資治通鑑制序文賜之會光出知永興軍以衰病乞閒乃差判西京畱司禦史】

【臺及提舉崇福宮前後六任聽以書局自隨光於是徧閱舊史旁采小說抉摘幽隠較計毫釐上起周威烈王二十三年下終五代又略舉事目年經國緯以備檢尋爲目錄又參考羣書評其同異俾歸一塗爲考異合三百五十四卷歷十九年而成至是上之詔以光爲資政殿學士降詔奬諭】

發明【治鑑乃光等之自修總三百五十四卷歷十九年而成事非不備而功非不久亦所以寓一王之法存褒貶之功誠有天下者之所宜閱也光以是上之則庶幾有愛君之心耳其與上防計錄祥瑞圖者豈不異哉故綱目直書以著其美】

【乙丑】八年春正月帝有疾三月詔立延安郡王傭爲皇太子賜名煦皇太后權同聽政

【帝疾甚羣臣請立皇太子及請皇太后髙氏權同聽政許之三月甲午朔立傭爲皇太子賜名煦先是岐王顥嘉王頵日問起居太后旣垂簾命二王毋輙入且陰敇中人梁惟簡妻制十嵗兒一黃袍懷以來蓋宻爲踐祚倉卒備也初太子之未立也職方員外郎邢恕與蔡確成謀宻語太后之侄髙公繪公紀曰上疾不可諱延安糼衝宜早有定論岐嘉皆賢王也公繪驚曰此何言君欲禍吾家邪恕知計不行反宣言太后屬意岐王而與王珪表裏導確約珪入問疾陽鉤致珪語使知開封府蔡京伏劍士於外須珪小持異則執而誅之旣而珪言上自有子定議立延安恕益無所施及太子已立猶與確自謂有定策功傳播其語於朝】

發明【是時神宗寢疾羣姦謀變向非哲後在內維持調防則儲位易矣是以有天下者當亟立太子以正國本國本正而天下罔不正矣故綱目特書於策所以深幸之也】

帝崩太子卽位赦

【帝崩年三十八太子卽位生十年矣史臣曰神宗孝友謙抑敬畏輔相不事遊幸勵精圖治將大有爲未幾王安石入相安石爲人悻悻自信知祖宗志吞幽薊而數敗兵帝奮然將雪數世之恥未有所當遂以偏見曲學起而乘之天下洶洶騷動帝終不覺悟方斷然廢逐元老擯斥諫士致祖宗之良法美意變壞幾盡自是邪佞日進人心日離禍亂日起惜哉】

尊皇太后曰太皇太后皇后曰皇太后徳妃朱氏曰皇太妃

【徳妃帝生母也太皇太后旣聽政散遣修京城役夫止造軍器及禁庭工技出近侍尢無狀者戒中外無苛斂寛民間保戶馬事由中防王珪等弗預知也蔡確恩求媚於太后以自固太后從父髙遵裕坐西徵失律抵罪因上言乞復遵裕官後曰遵裕靈武之役塗炭百萬先帝中夜得報起環榻而行徹旦不能寐自是驚悸馴致大故禍由遵裕得免刑誅幸矣先帝肉未冷吾何敢顧私恩而違天下公議乎確悚栗而退】

廣義【髙遵裕太皇太后從父至親也觀其拒蔡確之請非其心之至公至明者能之乎且垂簾之始政事一新俱有可觀而神宗之不逮逺矣史稱其女中堯舜信哉此亦宋之大幸也】

罷京城邏卒及免行錢廢濬河司蠲逋賦

【尋詔寛民力有司或致廢格者監司禦史紏劾之】

司馬光自洛入臨夏五月詔求直言

【光居洛十五年天下以爲眞宰相田夫野老皆號爲司馬相公婦人女子亦知其爲君實也神宗崩光欲入臨避嫌不敢時程顥在洛勸光行乃從之衛士見光皆以手加額曰此司馬相公也所至民遮道聚觀馬至不得行曰公無歸洛畱相天子活百姓光懼亟還太后遣內侍梁惟簡勞光問爲政所當先光請開言路詔榜朝堂而大臣有不悅者設六語云若陰有所懷犯非其分或扇搖機事之重或迎合已行之令上以僥幸希進下以惑流俗若此者罰無赦後復命示光光曰此非求諫乃拒諫也人臣惟不言言則入六事矣乃具論其情攺詔行之於是上封事者千數】

發明【衰之極者盛之漸否之甚者泰之基易曰有命無咎疇離祉此之謂也時民苦政天下疲勞其曰罷京城邏卒罷免行錢廢濬河司蠲逋賦求直言皆當時之所急者今玆一舉而卹民求言之意已在其中誠傾否爲泰撥亂反正之宏綱耳其後新法漸革正人漸用生民旣瘁而復蘇天下已傷而復愈蓋由太后之爲母也故特詳書以著其美焉】

召程顥爲宗正寺丞未至卒

【顥嘗曰新法之行乃吾黨激成之當時自愧不能以誠感上心遂致今日之禍豈可獨罪王安石也至是召爲宗正丞未行而卒年五十四顥自十五六時與弟頥聞汝南周惇頥論道遂厭科舉之業慨然有求道之志未知其要泛濫於諸家出入於老釋者幾十年返求諸六經而後得之資性過人充養有道純粹之气盎於面背門人交友從之嵗久未嘗見其忿厲之容遇事優爲𨿽當倉卒不動聲色深有意經濟方召用遽卒士大夫識與不識莫不哀傷焉文彥博采眾論題其墓曰明道先生弟頥序之曰周公沒聖人之道不行孟軻死聖人之學不傳道不行百世無善治學不傳千載無眞儒無善治士猶得以明夫善治之道以淑諸人以傳諸後無眞儒則天下貿貿焉莫知所之人欲肆而天理防矣先生生乎千百年之後得不傳之學於遺經以興起斯文爲己任辯異端辟邪說使聖人之道煥然復明於世蓋自孟子之後一人而已然學者於道不知所向則孰知斯人之爲功不知所至則孰知斯名之稱情也哉】

發明【書召程顥喜之也書未至卒惜之也蓋自周公沒聖人之道不行孟軻死聖人之學不傳程子得不傳之學於遺經以興起斯文爲己任辯異端辟邪說使聖人之道煥然復明於世蓋自孟子之後一人而已顥於神宗之朝弗果大用時方知其名而召用之而顥已告終矣豈非斯世斯民之大幾乎使天假之以年則其道大行而民被其澤不致邪說誣民充塞仁義焉是以君子深爲顥惜而又爲斯世惜也悲夫】

廣義【書曰未至卒者傷吾道之不幸也】

吳居厚有罪貶知廬州

【居厚在京東最苛刻劇盜王衝因民怨聚眾數千欲乘其行部至徐簒取投諸鐵冶中居厚聞之間道遁去至是以言者論降知廬州尋謫爲成州團練使黃州安置】

王珪卒

【珪以文學見推流輩然自執政至宰相凡十六年無所建明率道諛將順當時目爲三旨相公以其上殿進呈云取聖旨上可否訖云領聖旨退諭稟事者云已得聖防也】

發明【王珪爲相無所建明率道諛將順而已豈非小人之魁桀乎故卒而削去其官以示貶】

以蔡確韓縝爲尙書左右僕射兼門下中書侍郎章惇知樞宻院事○以司馬光爲門下侍郎

【詔起光知陳州過闕畱爲門下侍郎旣而蘇軾自登州召還緣道人相聚號呼曰寄謝司馬相公毋去朝廷厚自愛以活我是時天下之民引領拭目以觀新政而議者猶謂三年無攺於父之道光曰先帝之法其善者𨿽百世不可變也若王安石呂惠卿所建爲天下害者攺之當如救焚拯溺況太皇太后以母攺子非子攺父也於是眾議少止羅從彥曰孔子曰三年無攺於父之道此孝子居喪志存父在之道不必主事而言也況當易危爲安易亂爲治之時速則濟緩則不及攺之乃所以爲孝也天子之孝在於保天下光不卽理言之乃曰以母攺子非子攺父以此遏眾議則失之矣其後至紹聖時排陷忠良以害於治豈亦光有以召之邪】

六月賜楚州孝子徐積粟帛

【積事親孝旦夕必冠帶定省從胡瑗學所居一室寒一裘啜粟飲水𨿽瑗遺以食亦不受以父名石至終身不用石器行遇石則避而不踐中年屏居窮裏而四方事無不知嘗借人書經夕還之借者紿言書中有金葉積賣衣償之不與辯後以近臣薦授楚州教授每升堂訓諸生曰諸生欲爲君子而使勞己之力費己之財如此而不爲君子猶可也不勞己之力不費己之財諸君何不爲君子鄕人賤之父母惡之如此而不爲君子猶可也鄕人榮之父母欲之諸君何不爲君子聞者敬服及卒賜諡節孝】

發明【治天下者褒忠臣所以勸民忠褒孝子所以勸民孝褒義士所以勸民義褒節婦所以勸民節此皆爲國之善政風化之大閒不可不講求之也徐積事親誠孝人無間言今能賜以粟帛則其褒孝之心極其切矣天下之人豈不觀感而興起於孝乎大書特書深予之也】

廣義【徐積仕者也何不銜之而稱其孝子乎曰銜之不足貴也稱孝子者乃所以貴之也學者味之其義得矣】

秋七月以呂公著爲尙書左丞

【公著知揚州被召侍讀太后遣使迎問所欲言公著曰先帝本意以寛省民力爲先而建議者以變法侵民爲務與己異者一切斥去故日久而獘愈深法行而民愈困誠得中正之士講求天下之利病協力而爲之冝不難矣旣至拜左丞公著旣居政府與司馬光同心輔政推本先帝之志凡欲革而未暇與革而未定者一一舉行之民懽呼鼓舞稱便】

罷保甲法

【先是司馬光言於太后曰兵出民間𨿽云古法然古者八百家才出甲士三人步卒七十二人閒民甚多三時務農一時講武不妨稼穡自兩司馬以上皆選賢士大夫爲之無侵漁之患故卒乘輯睦動則有功今籍鄕村之民二丁取一授以弓弩教之戰陳農民半爲兵也三四年來又令三路置都教場無問四時毎五日一教一丁在閱一丁供送𨿽云五日而保正長以泥堋除艸爲名聚之教場得賂則縱否則畱之是三路耕耘收獲稼穡之事幾盡廢也至是復力言其公私勞擾有害無益遂詔罷之】廣義【溫公之罷新法所謂拯溺救焚不足以諭其快人心也使公之誠未信於上又何以致上】

【之聽信如此哉易曰未占有孚溫公有焉】

冬十一月復以鮮於侁爲京東轉運使

【熈寧末侁已嘗爲京東轉運使至是居厚貶復用之司馬光語人曰今復以子駿爲轉運使誠非所冝然朝廷欲救東土之敝非子駿不可此一路福星也安得百子駿布在天下乎侁旣至奏罷萊蕪利國兩鐵】

【冶又奏海鹽依河北通商民大悅】

葬永裕陵○罷方田法○十二月罷市易法貶呂嘉問知淮陽軍

【言者交論市易之患被於天下本錢無慮千二百萬緡率二分其息十有五年之間子本當數倍今乃僅】

【足本錢蓋買物入官未轉售而先計息取償至於物貨苦惡上下相防虧折日多空有虛名而已監察禦史韓川論市易以爲𨿽曰平均物直而其實不免貨交取利就使有獲尙不可爲況所獲不如所亡願趣罷其法於是詔罷市易而削前提舉市易光祿卿呂嘉問三秩貶知淮陽軍其黨皆降黜】

罷保馬法

發明【於戱民之憔悴於虐政可謂極其至矣今能於保甲方田市易保馬之法次第而罷之其革故鼎新爲可見焉殆見天下之疾首蹙額者皆變爲含哺鼔腹之俗耳茍或哲宗不攺賢母之政一遵祖宗之法天下何由而亂耶惜乎哲宗不足以語此易曰山下有風蠱君子以振民育徳此之謂也綱目備書皆喜而予之之詞耳】

起居舎人邢恕有罪貶知隨州

【恕博貫經籍能文章從程頥學司馬光呂公著王安石吳充皆重之然天資詭詐冒進與蔡確謀立岐王顥事旣不成防王珪卒恕與確及章惇宣言太皇太后及吳充有異議賴確擁防而止自以爲功至是復爲髙公繪艸奏乞尊崇朱太妃爲髙氏異日計太后怒黜知隨州】

發明【直書有罪貶惡而絕之之詞也前書吳居厚有罪貶者居厚之在東京最爲苛刻邢恕之在朝廷最爲詭詐皆憸邪之小人也觀綱目之所書則其疾惡之防嚴矣】

廣義【抑觀髙後聽政之初起司馬光呂公著程顥貶嘉問邢恕罷保甲團教方田市易養馬諸法皆所以合天心而協人意者也孰謂女後當國而無足稱者哉】

禦批續資治通鑑綱目卷七﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷八

【起丙寅宋哲宗元祐元年盡庚辰宋哲宗元符三年】凡十五年

【丙寅】哲宗皇帝元祐元年春閏二月蔡確有罪免【右司諫王覿上防言國家安危冶亂系於大臣今執政八人而姦邪居半使一二元老何以行其志哉因極論蔡確章惇韓縝張璪朋邪害正章數十上防右諫議大夫孫覺侍禦史劉摯左司諫蘇轍禦史王巖叟朱光庭上官均等連江論確罪且言確在熈丰時寃獄苛政首尾預其間及至今日稍語於人曰當時確豈敢言此其意欲固竊名位反歸曲於先帝也司馬光呂公著進用蠲除煩苛確言皆己所建白於是公論亦不容太后不忍斥之但罷政出之陳州】

以司馬光爲尙書左僕射兼門下侍郎

【時光已得疾而靑苖免役將官之法猶在西戎之議未決光嘆曰四害未除吾死不瞑目矣折簡與呂公著曰光以身付醫以家事付愚子惟國事未有所托今以屬公旣而詔免朝覲許乘肩輿三日一入省光不敢當曰不見君不可以視事詔令子康扶入對遼人聞之敕其邊吏曰中國相司馬矣母輕生事開邊隙】

發明【舜有天下選於眾舉臯陶則不仁者逺矣湯有天下選於眾舉伊尹則不仁者逺矣蔡確姦邪而宋黜之則黜之得其宜也司馬光正直而宋相之則相之得其宜也治天下者愛賢如愛寶】

【惡惡如惡臭然後君子得行其志小人亦斂其姦茍不能然則賢否混淆而治亂靡定矣故綱目上書蔡確有罪免所以予其黜小人下書以司馬光爲尙書左僕射所以予其用君子綱目非厚光而薄確也得好惡之正云爾下書章惇範純仁同意】

廣義【哲宗初政卽罷蔡確相司馬可謂知所先務矣書曰任賢勿貳去邪勿疑哲宗其庶防矣】

以呂公著爲門下侍郎李淸臣呂大防爲尙書左右丞【元丰官制行三省並建而中書獨爲取詣之地門下尙書奉行而已至是公著以爲言乃詔事干三省者執政並同取防而各行之仍著爲令】

以李常爲戶部尙書

【司馬光言戶部尙書舊三司使之任其所管財谷事有散在五曹及寺監者並歸戶部詔從之尋以常爲尙書或疑其少幹局慮不勝任光曰用常主邦計則人知朝廷不急於徵利聚斂少息矣】

章惇有罪免以範純仁同知樞密院事

【言者論惇讒賊狠戾防上蔽明不忠之罪與蔡確等惇不自安及確罷論者益力防與司馬光爭辧役法於太后簾前其語甚悖太后怒斥知汝州以安燾代惇知樞密院事範純仁同知院事命旣下給事中王巖叟侍禦史劉摯等交章論燾附惇不當躐遷至封還誥命燾亦力辭乃詔仍同知院事】

罷靑苖法

【復常平舊法累年積蓄錢谷財物盡委提防刑獄交管罷諸州常平新法提舉管勾官】

三月罷免役法

【司馬光請悉罷免役錢諸色役人皆如舊制其見在役錢撥充州縣常平本錢於是詔修定役書凡役錢惟元定額及額外寛剰二分已下許著爲準余並除之若寛剰元不及二分者自如舊則尋詔耆戶長壯丁皆仍舊募人供役保正甲頭承帖人並罷侍禦史劉摯乞並用祖宗差法監察禦史王巖叟請立諸役相助法中書舎人蘇軾請行熈寧給田募役法因列其五利王巖叟言五利難信而有十獘軾議遂格司馬光復言免役之法其害有五上戶舊充役固有陪備而得畨休今出錢比舊費特多年年無休息下戶舊不充役今例使出錢舊所差皆土著良民今皆浮浪之人恣爲姦欺又農民出錢難於出力凶年則賣莊田牛具以錢納官又提舉司惟務多斂役錢廣積寛剰以爲功此五害也今莫若直降敕命委縣令佐掲簿定差其人不願身自供役許擇可任者雇代惟衙前一役最號重難今仍行差法陪備旣少當不至破家若猶矜其力難獨任卽乞如舊於官戶寺觀單丁女戶有屋產莊田者隨貧富以差出助役錢尙慮役人利害四方不能齊同乞許監司守令審其可否可則亟行如未防盡縣五日具措畫上之州州一月上轉運司以聞朝廷委執政審定隨一路一州各爲之敕務要曲盡章惇取光所奏疏略未盡者駁奏之呂公著言惇專欲求勝不顧命令大體望選差近臣詳定於是資政殿大學士韓維及範純仁呂大防孫永等詳定以聞蘇軾言於光曰差役免役各有利害免役之害聚斂於上而下有錢荒之患差役之害民不得力農而吏胥緣以爲姦此二害輕重略等矣光曰於君何如軾曰法相因則事易成事有漸則民不驚三代之法兵農爲一至秦始分爲二及唐中葉盡變府兵爲長徵卒自是農出谷帛以養兵兵出性命以衛農天下便之𨿽聖人復起不能易也今免役之法實大類此公欲驟罷免役而行差役正如罷長徵而復民兵蓋未易也光不以爲然軾又陳於政事堂光色忿然軾曰昔韓魏公刺陜西義勇公爲諫官爭之甚力韓公不樂公亦不顧軾昔聞公道其詳豈今日作相不許軾盡言邪光謝之自是役人悉用見數爲額惟衙前用坊場河渡錢雇募余悉定差仍罷官戶寺觀單丁女戶尋以衙前不皆有雇直遂攺雇募爲招募純仁謂光曰差役當熟講緩行不然滋爲民病願虛心以延眾論不必謀自己出謀自己出則謟諛得乘間迎合矣役議或難回則可先行之一路以觀其防竟光不從持之益堅純仁曰是使人不得言爾若欲媚公以爲容悅何如少年合安石以速富貴哉光深謝之初差役之復爲期五日同列病其太廹知開封府蔡京獨如約悉攺畿縣雇役無一違者詣政事堂白光光喜曰使人人奉法如君何不可行之有】

發明【罷靑苖法而復常平罷免役法而仍舊制是皆滌其舊染之污致其維新之意也彼君子不用則已苟用君子則其設施措置迥出人表是以行於朝廷者皆公平正大之事達於天下者皆和柔防順之風革之上六曰君子豹變小人革靣傳曰革道已成君子如豹之變小人亦革靣以聽從矣三復斯言豈不爲世之明驗乎比而觀之其義自見】

廣義【昔王安石有忤意者中心藏之不至罷斥不已也今溫公一聞蘇軾純仁之論而卽謝之可謂攺過不吝而爲萬世學者之師也】

範子淵有罪貶知峽州

【子淵在熈丰間提舉修堤開河糜費巨萬而功用卒不成防堤壓埽之人溺死無算至是禦史呂陶劾其罪黜知峽州中書舎人蘇軾艸制詞有曰汝以有限之財興必不可成之役驅無辜之民置之必死之地時以爲至言】

置訴理所

【許熈寧以來得罪者自言】

夏四月罷熈河經制財用司○召程頥爲崇政殿說書【頥顥弟也年十八上書仁宗欲黜世俗之論以王道爲心治平元丰間大臣屢薦皆不起至是司馬光呂公著共防其行義曰伏見河南處士程頥力學好古安貧守節言必忠信動遵禮法年逾五十不求仕進眞儒者之髙蹈聖世之逸民望擢以不次使士類有所矜式詔以爲西京國子監教授力辭尋召爲祕書郎及入對攺崇政殿說書頥卽上防言習與智長化與心成陛下春秋方富𨿽睿聖得於天資而輔養之道不可不至大率一日之中接賢士大夫之時多親寺人宮女之時少則气質變化自然而成願選名儒入侍勸講講罷畱之分直以備訪問或有小失隨事獻防嵗月積久必能養成聖徳】

廣義【哲宗以啟沃之任待伊川伊川以聖賢之學輔哲宗可謂君臣相遇者矣使哲宗惟和惟一勿有間之吾見武丁傅說不足專羙於前矣夫何行道未防明年遂遭蘇軾之侮而反成黨禍惜哉𨿽然此亦不足爲伊川損益有無也然其道在萬世軾安得而侮邪綱目書曰召程頥爲崇政殿說書𨿽其文無羙辭實足以見哲宗崇儒重道之意學者味之義自見矣】

韓縝免

【禦史中丞劉摯殿中侍禦史呂陶諫官孫覺蘇轍王覿朱光庭等連章論縝才鄙望輕在先朝奉使割地七百里以遺契丹邊人怨之切骨不可居相位遂出知潁昌縝外事莊重所至以嚴稱𨿽出入將相而寂無功烈厚自奉養世以比晉何曾】

王安石卒

【安石性彊忮遇事無可否自信所見執意不回然議論奇髙能以辧博濟其說慨然有矯世變俗之志故神宗排眾論力倚任之及議變法在廷交執不可安石傅經義出己意辧論輙數百言眾不能詘甚者謂天變不足畏祖宗不足法人言不足卹以是怨議紛起終神宗世不復召凡八年安石每聞朝廷變其法夷然不以爲意及聞罷助役復差役愕然失聲曰亦罷至此乎良久曰此法終不可罷又嘗曰新法始終以爲可行者曾子宣也始終以爲不可行者司馬君實也朱熹曰安石以文章節行髙一世而尢以道徳經濟爲己任被遇神宗致位宰相世方仰其有爲庻防復見二帝三王之盛而安石乃汲汲以財利兵革爲先務引用凶邪排擯忠直躁廹彊戾使天下之人囂然防其樂生之心卒之羣姦嗣虐流毒四海至於崇宣之際而禍亂極矣又曰學以知道爲本知道則學純心正見於行事發於言語亦無往不得其正如安石者其始學也蓋欲陵跨韓掩迹顏孟初亦豈遽有邪心哉特以不能知道故其學不純而設心造事遂流入於邪又自以爲是而大爲穿鑿附會以文之此其所以重得罪於聖人之門也】

發明【神宗宰相書卒者僅二人王珪王安石王珪不書爵珪不足道也若安石者亦有說乎夫宰相代天理物當以平心處之故伊尹謂之阿衡而周官冡宰職均四海皆公平無私之意今安石私憾司馬光等乃援引姦邪以傾之新法害民欺君誤國神宗茍能按罪行辟則安石豈容但已況其相業無聞此皆小人所爲故綱目於其卒也削去其官以示貶耳若生而幸免死又無譏則何以爲筆削之權衡哉是以後之爲人臣者觀此當加警省云】

廣義【荊公以文學名世而際遇神宗可謂遭時得君之甚者矣夫何執拗不情全無顧忌不肯安常處順而務以生事爲心以是爲非以曲爲直始則要君之用遲遲其行終則揮而不去惟患失之卒致凶徒效尢姦人竊醜由是二蔡兩惇檜賊侂冑似道之徒扇熖揺毒而致宋室不可爲者未必非荊公之作俑也故綱目於其卒而不書其官者惡之也】

以呂公著爲尙書右僕射兼中書侍郎○詔起文彥博平章軍國重事

【彥博致仕居洛司馬光言其宿徳元老宜起以自輔太后將用爲三省長官言者以爲不可乃命平章軍國重事六日一朝一月兩赴經筵班宰相上恩禮甚渥彥博年八十一矣】

黜內侍李憲等於外

【中丞劉摯言陛下臨禦以來分別邪正而元惡大憝猶有漏网宦者李憲貪功生事漁斂生民膏血興靈之役首違師期乃頓兵城蘭州遺患今日王中正將兵二十萬出河東逗𨖻違詔精兵勁騎死亡殆盡宋用臣董大功役侵陵官司誅求小民奪其衣食之路石得一領皇城司縱遣伺者飛書朝上則暮入狴犴朝士都民相顧以目者殆十年是四人者權勢烽熖張灼中外幸而先帝神武足以鎭壓不然其爲禍豈減漢唐宦者哉侍禦史林旦亦以爲言詔並降官憲中正得一提舉宮觀用臣監太平州稅務】發明【欲革君心之宿獘先淸君側之匪人蓋人君一心虛靈不昧具眾理應萬事不啻如明鏡之無塵止水之無波茍爲物欲所蔽惡人所欺則顚倒錯亂是非無別鏡塵而水波矣是以欲革君心之宿獘先淸君側之惡人者其以此耳說苑曰人君之道淸淨無爲務在博愛趨在任賢廣開耳目以察萬方今能以呂公著爲尙書右僕射以文彥博平章軍國重事則所用者皆君子矣黜內侍李憲等則所退者皆小人矣玆非天下之大防斯民之大幸而革獘淸惡之一端乎惜其紹聖以後浸不克終也觀綱目之所書則其予之之意隱然見於書法之間爾識者當自思之】

詔舉經明行修之士

【司馬光請立經明行修科嵗委升朝文臣各舉所知以勉勵天下使惇士行以示不專取文學之意若所舉人違犯名教必坐舉主毋赦則自不敢妄舉而士之居鄕居家者惟懼玷缺外聞不待學官日訓月察立賞告訏而士行自羙矣於是詔自今凡遇科舉令升朝官各舉經明行修之士一人俟登第日用以升甲】

發明【徳行本也文藝末也有徳行而無文藝是爲有質無文固不可也有文藝而無徳行是爲有文無質亦不可也必如文質彬彬然後謂之君子今而舉經明行修之士則其旣明經而又行修是乃本末之兼全舉而用之不亦宜乎是故欲知朝廷之治亂先觀用人之賢否欲知用人之賢否先觀政治之得失時司馬光爲相而請立是科茍或上不能用是爲徒請何補於事耶今下能請之上能行之君臣之間兩無所歉矣綱目特書交予之也】

五月以韓維爲門下侍郎

【神宗崩維自提舉嵩山崇福宮入臨太后手詔勞問維對曰人情貧則思富苦則思樂困則思息鬰則思通誠能常以利民爲本則民富常以憂民爲心則民樂賦役非人力所堪者去之則勞困息法禁非人情所便者蠲之則鬰塞通推此而廣之盡誠而行之則子孫觀陛下之徳不待教而成矣未防起知陳州召爲資政殿大學士兼侍讀至是拜門下侍郎】

命程頥等修定學制

【太學自蔡確起大獄連引朝士有司緣此造爲法禁煩苛凝宻博士諸生禁不相見教諭無所施禦史中丞劉摯以爲言至是命程頥孫覺顧臨同太學長貳看詳修定條制頥大槪以爲學校禮義相先之地而月使之爭殊非教養之道請攺試爲課有所未至則學官召而教之更不考定髙下置尊賢堂以延天下道徳之士鐫觧額以去利誘省繁文以專委任勵行檢以厚風教及置待賔吏師齊立觀光法如是者亦數十條】

六月放鄧綰李定於滁州○置春秋博士○呂惠卿有罪建州安置

【惠卿見正人彚進知不容於時懇求散地右司諫蘇軾王覿歷數其姦請投畀四裔以禦魑魅中丞劉摯復列其五罪於是貶光祿卿分司南京再貶建寧軍節度副使建州安置時惠卿章惇呂嘉問鄧綰李定蒲宗孟範子淵等皆已斥外言者論之不已範純仁言於太后曰錄人之過不宜太深後然之乃詔前朝希合附防之人一無所問言者勿復彈劾惠卿黨稍安或謂公著曰今除惡不盡將貽後患公著曰治道去太甚耳文景之世网漏吞舟且人材實難宜使自新豈宜使自棄邪】

發明【陰極陽生自然之理故易曰復其見天地之心乎是時所用皆正人所黜皆邪黨天下旣危而復安朝廷已衰而復盛王吉曰宣徳流化必自近始朝廷不修難以言治左右不正難以化逺鄧綰李定狐媚狗趨而惠卿爲尢甚今而一放逐一安置而不容駐足於朝堂此蓋激濁揚淸好善惡惡之至公耳豈不爲輿論之一快哉故備書予之】

廣義【大抵新法之禍𨿽起於荊公之執拗實成於惠卿之迎合故綱目旣削去其官復書其有罪去其官者以見官非其官爵罔及惡徳也書其罪者以見罪所當罪天討所必加也況乎自知己罪見正人彚徵不容於時懇求散地則亦無如之何矣易曰無號終有凶其惠卿之謂乎】

秋七月罷成都茶場貶陸師閔官

【劉摯蘇轍論師閔增場榷茶其害過於市易乃貶師閔而遣戶部郎中黃亷使蜀按察亷請熈秦茶勿攺而罷成都茶場許東路通商禁南茶毋入陜西以利蜀貨定博馬嵗額爲萬八千匹朝廷從之】

立十科舉士法

【舊制銓注有格槪拘以法法可以制平而不可以擇才故令內外官皆得薦舉其後被舉者旣多除吏愈難神宗卽位乃革去奏舉而槪以定格於是內外舉官法皆罷但令吏部審官院參議選格及帝卽位左司諫王巖叟言其不便司馬光奏曰爲政得人則治然人之才或長於此而短於彼𨿽臯防稷契各守一官中人安可求備若指瑕掩善則朝無可用之人茍隨器授任則世無可棄之士臣備位宰相職當選官若專引知識則嫌於私若止循資序未必皆才乞設行義純固可爲師表節操方正可備獻納知勇過人可備將帥公正聰明可備監司經術精通可備講讀學問該博可備顧問文章典麗可備著述善聽獄訟盡公得實善治財賦公私俱便練習法令能斷請讞凡十科舉士應侍從以上每嵗於十科舉三人中書置籍記之有事須材執政按籍視其所舉科隨事試之有勞又著之籍內外官闕取嘗試有效者隨科授職所賜告命仍具所舉官姓名其人任官無狀坐以繆舉之罪詔從之】

廣義【周成王曰舉能其官惟爾之能稱匪其人爾惟不任蓋欲大臣以得人爲務也今司馬公旣以兼收並蓄爲心又以稱舉匪人爲慮蓋其心卽古人事君之心也大易防之九二曰包防吉納婦吉子克家其溫公之謂乎】

夏主秉常卒子幹順立

【帝初卽位秉常遣阿拉雅求蘭州米脂等五砦司馬光言此乃邊鄙安危之機不可不察靈夏之役本由我起今旣許其內附若靳而不與彼必以爲防順無益不若以武力取之小則上書悖慢大則攻防新城當此之時不得已而與之其爲國家恥無乃甚於今日乎羣臣見小忘大守近遺逺惜此無用之地使兵連不觧願決聖心爲兆民計文彥博與光合太后將許之光又欲並棄熈河安燾固爭之邢恕亦言此非細事當訪之邊人光乃召前通判河州孫路問之路挾輿地圗示光曰自通逺至熈州才通一徑熈之北已接夏境今自北闗瀕大河城蘭州然後可以扜蔽若捐以予敵一道危矣光乃止防秉常卒遣使來告哀詔自元丰四年用兵所得城砦待歸我永樂防執民當畫以給還遂遣穆衍往弔祭尋遣使封幹順爲夏國主】

九月尙書左僕射兼門下侍郎河內公司馬光卒【時兩宮虛已以聽光爲政光亦自見言行計從欲以身狥社稷躬親庻務不舎晝夜賔客見其體羸舉諸葛亮食少事煩以爲戒光曰死生命也爲之益力病革諄諄語如夢中皆朝廷天下事也及薨太后哭之慟與帝臨其喪贈太師溫國公諡文正年六十八京師人爲之罷市往弔及如陜葬送者如哭私親嶺南封州父老亦相率具祭都中四方皆畫像以祀飲食必祝焉子康居防因寢地得腹疾召醫李積於兗鄕民聞之告積曰百姓受司馬公恩深今其子病願速往也積至則康疾不可爲矣光孝友忠信恭儉正直居處有法動作有禮自少至老語未嘗妄自言吾無過人者但生平所爲未嘗有不可對人言者耳誠心自然天下敬信陜洛間皆化其徳有不善曰君實得無知之乎光於物澹然無所好於學無所不通惟不喜釋老曰其微言不能出吾書其誕吾不信也及居政府凡王安石呂惠卿所建新法爲民害者剗革略盡或謂光曰熈丰舊臣多憸巧小人他日有以父子之義間上則禍作矣光正色曰天若祚宋必無此事遂攺之不疑史臣曰熈寧新法病民者將二十年一旦光起而爲政毅然以天下自任開言路進賢才凡新法之害民者次第取而更張之海內之民歡忻鼓舞甚於更生一變而爲元祐治平之治君子稱其有旋乾轉坤之功而光已老且病不克終治惜哉】

發明【卒而具其官爵乃綱目之深予神宗之相王珪王安石卒而削其官譏不人道也光公平正大憂國庇民熈寧新法剗革殆盡一變而爲元祐治平之治君子稱其有旋乾轉坤之功𨿽古之良弼不過如此嗚呼漢業未復而武侯早卒秦基未固而王猛先殂詎不深可惜哉使天假之以年則不惟無紹聖之禍亦且無崇寧之禍耳故綱目書其官全其爵所以深予之也】

廣義【臣嘗莊誦先正溫公傳而知其平生立心行己事君交友以至凡百所爲推之無不凖動之無不化者蓋不過一誠而已所謂至誠無不動者是也易曰咸其脢無悔書曰至誠感神此之謂與】

以蘇軾爲翰林學士

【軾自登州召還十月之間三遷淸要尋兼侍讀每經筵進讀未嘗不反覆開導覬有所啟悟嘗鎖宿禁中召見便殿太后問曰卿前年爲何官對曰常州團練副使曰今爲何官對曰待罪翰林學士曰何以遽至此對曰遭遇太皇太后皇帝陛下曰非也對曰豈大臣論薦乎曰亦非也軾驚曰臣𨿽無狀不敢自他途進曰此先帝意也先帝每誦卿文章必嘆曰奇才奇才但未及進用卿耳軾不覺哭失聲太后與帝亦泣左右皆感涕已而命坐賜茶撤禦前金蓮燭送歸院軾在翰林頗以言語文章規切時政衛尉丞畢仲遊憂其及禍貽書戒之曰君官非諫官職非禦史而好非是人危身觸諱以遊其間殆猶抱石而救溺也軾不能從】

張璪免

【諫官王覿禦史呂陶上官均等連防言璪姦邪便佞善窺主意隨勢所在而依附之往往以危機防人深交舒亶數起大獄天下共知其爲大姦小人而在髙位徳之賊也劉摯亦言璪初奉安石旋附惠卿隨王珪黨章惇謟蔡確數人之性不同而能探情變節左右順從各得其歡心今過惡旣彰不可不速去之防入皆不報至是罷知鄭州】

冬十月攺封孔子後爲奉聖公

【鴻臚卿孔宗翰言孔子後世襲公爵本爲侍祠今乃兼領他官不在故郡於名爲不正乞自今襲封之人使終身在鄕裏詔攺衍聖公爲奉聖公不預他職添給田百頃供祭祀外許均贍族人賜國子監書立學官以誨其子弟宗翰道輔子也】

十一月以呂大防爲中書侍劉摯爲尙書右丞【摯爲中丞數月彈劾多所貶黜百僚敬憚時人以比呂誨包拯嘗與同列奏事論及人才摯曰人才難得能否不一性忠實而才識有餘上也才識不逮而忠實有餘次也有才而難保可借以集事又其次也懷邪觀望隨時攺變此小人也太后及帝曰卿常能如此用人則國家何憂】

【丁卯】二年春正月禁科舉用王氏經義字說

【時科舉罷詞賦專用王安石經義且雜以釋氏之說凡士子自一語以上非安石新義不得用學者至不誦正經惟竊安石之書以干進精熟者輙上第故科舉益獘呂公著當國始請禁主司不得以老莊書命題舉子不得以申韓佛書爲學經義參用古今諸儒說毋得專取王氏尋又禁毋得引用王氏字說】發明【安石之禍貽害不細近而朝廷逺而天下上而經史中而人心罔不爲其揺奪而更張之原情定罪則不特爲當世之罪人是乃後世之罪人也孟子曰楊墨之道不息孔子之道不著是邪說誣民充塞仁義也仁義充塞則率獸食人人將相食吾爲此懼閒先聖之道距楊墨放滛詞邪說者不得作作於其心害於其事作於其事害於其政安石經義字說不惟附防穿鑿抑且流入釋老當時主司用以取士學者資以進身則何異楊墨滛詞之害乎久而成習浸不知非茍不作於其心害於其事作於其事害於其政者防希今而於科舉之中旣能革罷則可以泄天地神人之憤矣故特書予之】

廣義【前此以是取科所謂學者貿貿焉者也今呂公毅然禁止邪說若棄羌轉而得蘇合也當時學者一何幸焉】

夏四月詔文彥博十日一議事都堂

【彥博累表乞致仕故也】

以處士陳師道爲徐州教授

【師道髙介有節安貧樂道博學善文家貧或經日不炊晏如也熈寧中王氏經學盛行師道心非其說遂絕意進取至是以蘇軾薦授是軄】

復制科○李淸臣免

【時釐正熈丰之政淸臣固爭以爲不可遂罷知河陽府】

五月以劉摯王存爲尙書左右丞○六月以安燾知樞宻院事○秋七月朔日食○罷門下侍郎韓維

【維處東省逾年有忌之者宻爲讒愬詔分司南京王存抗聲簾前曰韓維得罪莫知其端臣切爲朝廷惜之乃還維資政殿大學士知鄧州】

八月罷崇政殿說書程頥

【頥在經筵以禮法自持每進講色甚莊繼以諷諌蘇軾謂其不近人情深嫉之每加玩侮於是頥門人右司諌賈易左正言朱光庭等積不能平劾軾試館職防問謗訕殿中侍禦史呂陶言臺諌當狥至公不可假借事權以報私隙右司諫王覿言軾命辭失輕重其事小不足考若悉考同異深究嫌疑則兩岐遂分使士大夫有朋黨之名大患也太后然之範純仁亦言軾無罪遂置不問防帝患瘡疹不出頥詣宰臣問知否且曰上不禦殿太后不當獨坐人主有疾而大臣可不知乎翌日宰臣以頥言問疾由是大臣亦多不悅禦史中丞胡中愈左諫議大夫孔文仲給事中顧臨遂連章力詆頥不宜在經筵乃罷頥出管勾西京國子監時呂公著獨當國羣賢咸在朝不能不以類相從遂有洛黨蜀黨朔黨之語洛黨以頥爲首而朱光庭賈易爲輔蜀黨以蘇軾爲首而呂陶等爲輔朔黨以劉摯梁燾王巖叟劉安世爲首而輔之者尢眾是時熈丰用事之臣退休散地怨入骨髓陰伺間隙而諸賢不悟各爲黨比以相訾議惟呂大防秦人戅直無黨範祖禹師司馬光不立黨旣而帝聞之以問胡宗愈宗愈對曰君子指小人爲姦則小人指君子爲黨陛下能擇中立之士而用之則黨禍熄矣因著君子無黨論以進】

發明【臣嘗以元祐之事觀之哲後在上而言聽計從賢人在下而協心輔治此正太平有爲之時也然而韓維以讒愬罷程頥以嫌隙黜何也蓋頥在經筵以禮法自持進講色莊繼以諷諫蘇軾以不近人情而嫉胡宗愈等以不宜在經筵而譛此皆君子之類自相攻訐求其不罹小人之禍蓋亦難矣君子和而不同寧肯少貶以狥人哉觀於此可以占世道之升降耳直書於冊深惜之也】廣義【夫禮也者天理之節文人事之儀則也用之於家而家齊用之於國而國治用之於天下而天下平況乎朝廷之上有君焉以相臨有臣焉以相事發號施令諫爭納誨都兪吁咈於一堂之上豈可一日而非禮邪不然則狎侮之心生防慢之意起君不君臣不臣其患蓋有不可勝言者矣蘇軾以其不近人情豈知伊川之禮正所以合乎人情者哉故曰道也者不可須臾離也可離非道也軾爲此語是誠齊東之言矣孰謂軾爲知道者哉綱目書曰罷崇政殿說書程頥者以見伊川無罪可罷而罷之所以著當時君相之失也嗚呼元祐元年三月召伊川爲崇政殿說書至是罷之僅一年有畸耳伊川得君行道之日何其促之若是邪是知伊川之罷非伊川之不幸乃哲宗之不幸也】

吐蕃阿里庫誘果莊使防洮以叛岷州將種誼執之檻送京師

【棟戩旣死養子阿里庫嗣爲邈川首領逼果莊使帥其眾防洮河岷州行營將種誼等帥師執果莊檻送京師尋赦之遣居秦州招其子嘉勒斡磋及部屬以自贖阿里庫懼乃上表謝罪】

罷右司諫賈易

【時程頥蘇軾交惡其黨互相攻訐易因劾呂陶黨軾兄弟語侵文彥博範純仁太后怒欲峻責易呂公著言易言頗直惟詆大臣太甚不可處諫列耳乃止罷知懷州公著退語同列曰諫官所言未論得失顧主上方富於春秋異時有導諛惑上心者正賴左右力諫不可使人主輕厭言者呂大防劉摯王存私顧而嘆曰呂公可謂仁者之勇】

發明【陸贄曰君天下者必以天下之心爲心而不私其心以天下之耳目爲耳目而不私其耳目故能通天下之志盡天下之情是時程頥蘇軾浸成疑貳洛蜀二黨互相攻訐則是君子自爲矛盾矣賈易軄當言責理宜防愆言而不聽復爲黜罷謂之何哉噫人君莫大乎聽言而罷司諫之臣其失已甚故書罷賈易而不去其官傷時之意亦深切矣】

【戊辰】三年春正月復置廣惠倉

廣義【廣恵倉田韓魏公義起者也神宗熈寧四年王安石請粥之則是廣惠之恩絕於民之老防貧疾不能存者久矣至是始復之所以見哲宗恩及無告所謂有志於民者也直書於冊羙自見矣】

夏四月以呂公著爲司空同平章軍國事

【公著以老懇辭位乃拜司空同平章軍國事詔建第於東府之南啟北扉以便執政防議凡三省樞宻院之軄皆得總理間日一朝因至都堂其出不以時蓋異禮也國初以來宰相以三公平章軍國事者四人而公著與父夷簡居其二世羨其榮時熈丰用事之臣𨿽去其黨分布中外起私說以揺時政鴻臚丞常安民貽公著書曰善觀天下之勢猶良醫之視疾方安寧無事之時語人曰其後必將有大憂則眾必駭笑惟識微見防之士然後能逆知其漸故不憂於可憂而憂之於無足憂者至憂也今日天下之勢可爲大憂𨿽登進忠良而不能搜致海內之英才使皆萃於朝以勝小人恐端人正士未得安枕而臥也故去小人爲不難而勝小人爲難陳蕃竇武恊心同力選用名賢天下相望太平然卒死曹節之手遂成黨錮之禍張柬之五王中興唐室以謂慶流萬世及武三思一得志至於竄移淪沒凡此者皆前世已然之禍也今怨忿已積一發其害必大可不爲大憂乎公著得書黙然】

以呂大防範純仁爲尙書左右僕射兼門下中書侍郎孫固劉摯爲門下中書侍郎王存胡宗愈爲尙書左右丞趙瞻簽書樞宻院事

【大防朴厚惷直純仁務以慱大開上意忠厚革士風二人同心戮力以相王室太后復盡心委之故元祐之治比隆嘉祐時黨論方起純仁慮之會右諫議大夫王覿以胡宗愈進君子無黨論惡之因防宗愈不可執政太后大怒純仁與文彥呂公著辧於簾前太后意未觧純仁曰朝臣本無黨但善惡邪正各以類分彥慱公著皆累朝舊人豈容雷同罔上昔先臣與韓琦富弼同慶曆柄任各舉所知當時飛語指爲朋黨三人相繼補外造謗者共相慶曰一网打盡矣此事未逺願陛下戒之因極言前世朋黨之禍並錄歐陽修朋黨論上之然竟出覿知潤州而宗愈居位如故】

冬閠十二月蜀公範鎭卒

【初起鎭提舉中太乙宮兼侍讀且欲以爲門下侍郎鎭雅不欲起從孫祖禹亦勸止之遂固辭不拜以銀靑光祿大夫再致仕卒諡忠文鎭淸白坦夷恭儉愼黙篤於行義口不言人過臨大節決大議色和而語莊常欲繼之以死𨿽在萬乘前無所屈其學本六經口不道佛老申韓之說契丹髙麗皆傳誦其文熈寧元丰之際天下賢士大夫望以爲相者鎭與司馬光二人至稱之曰景仁君實不敢有所軒輊】

【己巳】四年春二月東平公呂公著卒

【公著薨年七十二太皇太后見輔臣泣曰邦國不幸司馬相公旣亡呂司空復逝帝亦悲感卽詣其家臨奠贈太師封申國公諡正獻公著自少講學卽以治心養性爲本平居無疾言遽色於聲利紛華泊然無所好簡重淸淨蓋天稟然其識慮深敏量宏而學粹遇事善決茍便於國不以利害動其心與人交出於至誠好徳樂善見士大夫以人物爲意者必問其所知與其所聞參互考實以達於上每議政事博采眾善以爲善至所當守則毅然不可回奪神宗嘗言其於人材不欺如權衡之稱物尢能避逺聲迹不以知人自處王安石愽辧騁辭人莫敢與亢公著獨以精識約言服之安石嘗曰疵吝每不自勝一詣長者卽廢其敬服如此】

發明【司馬光呂公著均爲宰相勲業炳然光卒而具其官爵公著卒而不具其官則二人之賢否優劣亦略可見矣此綱目書法之深意也】

三月胡宗愈免

【中丞孫覺右正言劉安世等論之也】

夏四月分經義詩賦爲兩科試士罷明法科

【尙書省請復詩賦與經義兼行解經通用先儒傳注及己說又言舊明法最爲下科今中者卽除司法敍名反在及第進士上非是乃詔立經義詩賦兩科罷試律義凡詩賦進士習一經試本經論孟義及詩賦論防凡四場經義進士習兩經試本經論盂義及論防亦四場兩科通定髙下而取觧額中分之各占其半專經者以經義定取舎兼詩賦者以詩賦爲去畱其名次髙下則於防論參之初司馬光言取士之道當先徳行後文學就文學言之經術又當先於詞章神宗專用經義論防取士此乃復先王令典百王不易之法但王安石不當以一家私學欲蓋先儒令天下師生講觧至於律令皆當官所須使爲士者果能知道義自與法律合何必置明法一科習爲刻薄非所以長育人材惇厚風俗也至是遂罷之未防詔禦試舉人仍試賦詩論三題】

發明【明法者欲士之習於刑名也涑水司馬氏曰取士之道當先徳行而後文學至於律令皆當官所須使爲士者果能知道義自與法令合何必置明法一科習爲刻薄非所以長肓人才惇厚風俗也嗚呼以之設科取士豈不大壊學者之心術哉特書罷明法科則其予之之意蓋可見矣】廣義【人材者致治之利噐經義乃造就人材之公噐也以公噐而成就人材譬之用防矩防墨以正梓材也焉往而不可哉乃若安石以私學而取士則是棄防矩防墨而求其材之成也又焉往而可哉中庸曰愚而好自用賤而好自專生乎今之世反古之道災及其身者也其安石之謂乎】

五月以範祖禹爲右諫議大夫兼侍講

【祖禹初從司馬光修資治通鑑在洛十五年不事進取王安石尢愛重之祖禹終不往謁帝卽位擢右正言以婦翁呂公著當國引嫌辭職再攺著作卽兼侍講防夏暑權罷講筵祖禹上言陛下今日之學與不學系他日治亂如好學則天下君子欣慕願立於朝以直道事陛下輔佐徳業而致太平不學則小人皆動其心務爲邪謟以竊富貴且凡人之進學莫不於少時今聖質日長數年之後恐不得如今日之專竊爲陛下惜也公著薨始除右諫議大夫尋加禮部侍郎聞禁中覓乳媼以帝年十四非近女色之時與左諫議大夫劉安世上防勸進徳愛身又乞太皇太后保防聖躬言甚切至太后謂曰乳媼之說外間虛傳也祖禹對曰外議𨿽虛亦足爲先事之戒凡事言於未然則誠爲過及其已然則又無所及言之何益陛下寧受未然之言勿使臣等有無及之悔太后深嘉之】

廣義【諫軄講官乃天下治亂君徳修否之所系者也書曰以範祖禹爲右諫議大夫兼侍講𨿽曰文無羙辭而其得人之羙自在其中矣】

安置蔡確於新州

【確失勢日久遂懷怨望在安州嘗遊車蓋亭賦詩十章知漢陽軍吳處厚與確有隙上之以爲皆渉譏訕其用郝處俊上元間諫髙宗欲傳位武後事以斥東朝語尢切害於是臺諫言確怨謗乞正其罪詔確具析確自辧甚悉右正言劉安世等又言確罪狀著明何待具析此乃大臣委曲爲之地耳乃貶確光祿卿分司南京臺諫論之不置而諌議大夫範祖禹亦言確之罪惡天下不容尙以列卿分務畱都未厭眾論執政議寘確於法範純仁王存獨以爲不可力爭之文彥博欲貶確嶺嶠純仁聞之謂呂大防曰此路自幹興以來荊棘近七十年吾軰開之恐自不免大防遂不敢言越六日再貶確英州別駕新州安置純仁又言於太后曰聖朝宜務寛厚不可以語言文字之間曖昧不明之過竄誅大臣今舉動宜爲將來法此事甚不可開端也且以重刑除惡如以猛藥治病其過也不能無損焉不聽時中丞李常中書舎人彭汝礪侍禦史盛陶皆諫不可罪確悉貶逺州確至新州未防卒初確之具析未上也梁燾自潞州召爲諫議大夫過河陽邢恕極論確有防立勲燾至奏之太后諭三省曰帝是先帝長子子繼父業其分當然確有何防立勲耶若使確他日復來欺罔上下豈不爲朝廷害恐帝年少制禦不得故今因其自敗如此行遣蓋爲社稷也】

發明【確固小人前旣貶黜玆因吳處厚之私忿遂復安置新州夫以曖昧不明之過竄誅大臣亦失忠厚之道矣故書安置而不著所坐宋謫之不以罪也】

廣義【竄逐姦邪當以安世之言爲正易曰公用射隼於髙墉之上書曰去邪勿疑若純仁軰者其有昧於此哉】

六月範純仁王存罷

【呂大防言蔡確黨盛不可不治純仁靣諫朋黨難辧恐誤及善人司諫吳安詩正言劉安世因論純仁黨確純仁亦力求罷政乃出知頴昌府存確所舉也故亦出知蔡州】

以趙瞻同知樞宻院事韓忠彥許將爲尙書左右丞【忠彥琦之子也】

秋七月安燾罷

【以母防去位也】

冬十一月以孫固知樞宻院事劉摯傅堯兪爲門下中書侍郎

【庚午】五月春二月夏人來歸永樂之俘詔以米脂等四砦畀之

【夏人來歸永樂所獲吏士百四十九人遂詔以米脂葭蘆浮圗安疆四砦還之夏得地益驕】發明【來歸者夏人心服而歸之也因其歸俘畀之四砦則其綏懷逺人之心至矣宋人恃甲兵之力百戰而得四砦則其不義從可知焉今夏人慕義來歸永樂之俘不因此而畀之四砦則兵連禍結何以服來降之心哉故詳書予之其與春秋書齊人來歸鄆讙陰田同義】

文彥博致仕

【彥博復居政府無嵗不求去防殿中侍禦史賈易言彥博至和建儲之議不可信太后命付史館彥博益求罷乃以太師充防國軍山南西道節度等使致仕令有司備禮冊命宴餞於玉津園先是遼使耶律永昌來聘蘇軾館之與永昌入覲見彥博於殿門外卻立攺容曰此潞公也邪問其年曰何壯也軾曰使者見其容未聞其語其總理庻務𨿽精練少年有不如其貫穿古今𨿽專門名家有不逮永昌拱手曰天下異人也】

廣義【抑考潞公於元丰六年十一月以太師致仕後於哲宗元祐元年四月復詔起平章軍國重事班宰相上則人臣之位極矣朝廷之恩篤矣然而潞公無嵗不求去者蓋其心卽伊尹罔以寵利居成功之心也若夫安石要君而患得患失者其賢不肖何如邪】

三月趙瞻卒以韓忠彥同知樞宻院事蘇頌爲尙書左丞

【忠彥嘗與傅堯兪許將論事不合俱求罷政殿中侍禦史上官均言大臣之任同國休戚廟堂之上當務恊諧使中外之人冺然不知有同異之迹若悻悻然辧論不顧事體何以觀視百僚堯兪等𨿽有辧論之失然事皆緣公無顯惡大過望令就軄太后從之】

夏四月孫固卒

【固宅心誠粹不喜矯亢與人居久而益信故更歷夷險而不爲人所疾害傳堯兪言司馬公之淸節孫公之淳徳蓋所謂不言而信者也世以爲確論】

秋八月召鄧潤甫爲翰林學士承防罷禦史中丞梁燾諫議大夫劉安世朱光庭

【初潤甫以母防終制除吏部尙書梁燾權給事中駁之攺知亳州至是復以承旨召燾爲中丞與左諫議大夫劉安世右諫議大夫朱光庭交章論潤甫出入王呂黨中始終反覆今之進用實系君子小人消長之機又言潤甫嘗爲蔡確制稱確有定策之功以欺惑天下乞行罷黜累防不報燾等因力請外乃出燾知鄭州光庭知亳州安世提舉崇宮時劉摯上防請請暫出潤甫畱燾等蘇轍亦三防論之皆不報自司馬光卒後王安石之徒多爲飛語以揺在位大臣爲自全計呂大防範純仁二相尢畏之欲用其黨以平舊怨謂之調停太后疑不決轍復上防曰先帝疾頺靡之俗將以綱紀四方而臣下不能將順造作諸法上逆天意下失民心今二聖因民所願取而更之上下忻慰前者用事之臣不加斥逐宥之於外蓋已厚矣而議者惑於眾說乃欲招而納之與之共事此軰若返豈肯但已哉必將戕害眾人以快私忿人臣被禍蓋不足言臣所惜者祖宗朝廷也防入太后曰轍疑吾君臣兼用邪正其言極中理諸臣從而和之調停之說遂已】

發明【古之聖賢不戒於羣陰盛長之際而戒於一陰方生之時其故何歟然一陰𨿽微其勢必盛與其慮之於終曷若謹之於始非慮其一陰之進慮其羣陰連類而進耳故易曰馴致其道至堅冰也潤甫乃王呂之黨其心非端謹之徒今而召用實系君子小人消長之機宗社生民休戚之寄是以梁燾等交章切諫則其防微杜漸之意深矣不惟不聽而又罷之是蓋用一小人退眾君子抑何可以服天下哉綱目上書召鄧潤甫下書罷梁燾等則不再貶而其義自見】

冬十二月許將卒

【辛未】六年春二月以劉摯爲尙書右僕射兼中書侍郎蘇轍爲尙書右丞王巖叟簽書樞宻院事

【轍除命旣下右司諫楊康國奏曰轍之兄弟謂其無文學則非也蹈道則未也其學乃學爲儀秦者也其文率務馳騁好作爲縱橫捭闔無安靜理陛下若悅蘇轍文學而用之不疑是又用一安石也轍以文學自負而剛狠好勝則與安石無異不報巖叟居言軄五年正諫無隱及拜簽樞宻謝因進曰太后聽政以來納諫從善務合人心所以朝廷淸明天下安靜願信之勿疑守之勿失復進言於帝曰陛下今日聖學當深辧邪正正人在朝則朝廷安邪人一進便有不安之象非謂一夫能然蓋其類應之者眾上下蔽防不覺養成禍胎爾又曰或聞有以君子小人參用之說告陛下者不知果有之否此乃深誤陛下也自古君子小人無參用之理聖人但云君子在內小人在外則泰君子在外小人在內則否小人旣進君子必引類而去若君子與小人競進則危亡之基也兩宮深然之】

夏五月朔日食○六月浙西水

【杭州死者五十萬蘇州死者三十萬詔賜米百萬石錢二十萬緡賑之】

發明【日者人君之表水者陰沴之形是皆陰盛陽微之象政事舛錯之徴是時剗革故獘朝廷淸明而災異疊見者何也意者君子小人疊爲消長而天心仁愛特爲譴告焉耳君天下者茍能因此而警懼之峻小人出入之防嚴政事興衰之路然後天變可弭人心可格天下可治矣惜乎哲宗不足以語此】

翰林學士承防蘇軾罷

【初軾以論事爲眾所忌趙挺之王覿攻之遂出之杭州未防召還侍禦史賈易復劾軾元丰末在揚州聞先帝厭代作詩及艸呂惠卿制皆誹怨先帝無人臣禮禦史中丞趙君錫亦繼言之太后怒罷易知宣州君錫知鄭州呂大防請並軾兩罷乃出軾知潁州尋攺知揚州】

秋七月復制置解鹽使

【詔觧鹽復許通商】

冬十一月罷劉摯知鄆州

【摯性峭直有气節不爲利誘威怵自初輔政至爲相修嚴憲法辧白邪正專以人物處心孤立一意不受請謁與呂大防同位國家大事多決於大防惟進退士大夫實執其柄然持心少恕勇於去惡竟爲朋讒奇中遂與大防有隙先是蔡確之貶邢恕亦謫監永州酒稅以書抵摯摯故與恕善答其書有永州佳處第往以俟休復之語排岸官茹東濟得其書陰錄以示中丞鄭雍殿中侍禦史楊畏二人方附呂大防因箋釋其語上之曰休復者語出周易以俟休復者俟他日太皇太后復子明辟也又章惇諸子故與摯子遊摯亦間與之接雍畏謂延見接納爲牢籠之計以覬後福且論王巖叟梁燾劉安世朱光庭等三十人皆其死友太后於是靣諭摯曰言者謂卿交通匪人爲異日地卿當一心王室若章惇者𨿽以宰相處之未必樂也摯惶恐退上章自辧而梁燾王巖叟果上防論救之太后曰垂簾之初摯斥排姦邪實爲忠直但此二事非所當爲也遂罷知鄆州給事中朱光庭駁之曰摯忠義自奮朝廷擢之大位一旦以疑而罷天下不見其過言者以光庭爲黨亦罷知亳州】

廣義【劉摯之罷實大防爲之也若大防者其於包荒之量有愧焉】

中書侍郎傅堯兪卒

【堯兪重厚寡言遇人不設城府人不忍欺論事君前略無回隱退與人言不復有驚異色素與王安石善熈寧初自知廬州入京時方行新法安石謂之曰舉朝紛紛俟君來久矣將以待制諫院處君堯兪曰新法世以爲不便誠如是當極論之安石怒遂不用司馬光嘗謂邵雍曰淸直勇三徳人所難兼吾於欽之畏焉雍曰欽之淸而不耀直不不激勇而能溫是爲難耳欽之堯兪字也及卒太后謂輔臣曰傅侍郎淸直一節始終不變金玉君子也方倚以爲相遽至是乎諡獻肅】

發明【堯兪重厚寡言論事略無回隱太后稱其淸直一節始終不變誠賢臣也故卒而具官所以深予之耳】

【壬申】七年春三月以程頥直祕閣判西京國子監旣而罷之

【頥服闋三省擬除館職判檢院蘇轍進曰頥入朝恐不肯靜太后納之遂差管勾崇福宮頥亦懇辭訖不就職範祖禹言頥經術行義天下共知司馬光呂公著豈欺罔者邪但艸茅之人未習朝廷事體則有之寧有他故如言者所指哉乞召勸講必有補聖明不聽】

發明【甚矣君子之道難行而小人之姦易售也昔者頥在經筵而蘇軾以不近人情譛玆者頥直祕閣而蘇轍以恐不肯靜沮則是蘇氏兄弟相繼擯頥何也蓋由程子剛正不阿羣而不黨是先有以見絕於人云爾殊不知以君子而遇君子則道同志合其利斷金心孚意契矣小人而遇君子則心背神馳疾如芒刺勢猶冰炭矣故夫書旣而罷之所以致其惜之之意焉】

廣義【向之君子小人一防固足以見子由之正今則詆毀伊川亦足以見子由之邪嗚呼人心操舎無常可不畏哉𨿽然伊川不遇哲宗天也蘇氏之子焉能使伊川不遇哉】

夏四月始備六禮立皇后孟氏

【後洺州人馬軍都虞侯元之孫帝年益壯太皇太后歷選世家女百餘入宮後年十六太皇太后及太后皆愛之教以女儀至是太皇太后諭執政曰孟氏女能執婦禮宜正位中宮命學士艸制又以近世禮儀簡略詔翰林臺諫給舎與禮官議冊後六禮以進遂命呂大防兼六禮使韓忠彥充奉迎使蘇頌王巖叟充發冊使蘇轍趙宗景充告期使髙宻郡王宗晟範百祿充納成使王存劉奉世充納吉使梁燾鄭雍充納采問名使帝禦文徳殿冊爲皇后太皇太后語帝曰得賢內助非細事也旣而嘆曰斯人賢淑惜福薄耳異日國有事變必此人當之】

發明【夫婦人倫之大綱皇後天下之共母其禮至重固不可忽古者六禮備然後醮六禮者何也蓋發冊告期納成納吉納采問名是也太后以六禮而立孟後其亦自我作古者矣故特書曰始以見宋世未嘗舉行至是而始行之也𨿽然綱目書之非惟正孟後之始亦宜正孟後之終而哲宗他日亦不可得而擅廢云耳其謹防之意深焉】

五月王巖叟罷

【言者論巖叟捄劉摯爲朋黨出知鄭州】

遼女眞部節度使和哩布死

【和哩布疾篤呼弟英格謂曰烏雅舒柔善若辧集契丹事阿古達能之遂卒母弟頗拉淑襲爲節度使和哩布嚴重多智每戰未嘗被甲襲位之初內外潰叛和哩布乃因敗爲功變弱爲彊破和諾克薩塔烏春烏木罕基業始大初建官屬統諸部其官之長皆稱貝勒焉和哩布有子十一人烏雅舒其長阿古達其次也】

六月以蘇頌爲尙書右僕射兼中書侍郎蘇轍爲門下侍郎範百祿爲中書侍郎梁燾鄭雍爲尙書左右丞韓忠彥知樞宻院事劉奉世簽書院事○秋八月陜西地震

【永興軍蘭州鎭戎軍環州地皆震】

發明【地震而必書記大異也地不能自震必逆气交並然後爲之震動耳時小人進長之機已萌誠泰將極而否欲來之時也故災異之發先爲譴告焉朱子曰王者知有天而畏之言行必信政教必立喜怒必公用舎必當黜陟必明賞罰必行而兢業畏天可也茍不畏天肆意無厭則天怒民怨天下亦不能善保矣又安能望其民之歸從哉綱目遇異必書謹天變之意於斯可見】

九月召蘇軾爲兵部尙書兼侍讀

【軾自揚州召爲兵部尙書兼侍讀尋又遷禮部兼端明侍讀二學士禦史董惇逸黃慶基言軾爲中書舎人時艸呂惠卿制詞指斥先帝其弟轍相爲表裏以紊朝政呂大防奏曰先帝欲富彊中國鞭撻四夷而一時羣臣將順太過故事或失當太皇太后與皇帝臨禦因民所欲隨時捄攺蓋理之當然比來言官用此以中傷士人兼欲揺動朝廷意極不善轍亦爲其兄辧所撰惠卿謫詞其言及先帝者有曰始以帝堯之仁姑試伯鯀終焉孔子之聖不信宰子初非謗誹先帝太后曰先帝追悔往事至於泣下大防曰先帝一時過舉非其本意太后曰此事官家宜深知於是罷惇逸慶基爲湖北福建路轉運判官未防軾亦罷知定州】

【癸酉】八年春三月蘇頌範百祿罷

【先是侍禦史賈易坐言事出旣復監司更赦除知蘇州頌謂易在禦史名敢言不宜下遷於簾前爭之時殿中侍禦史楊畏來之卲附呂大防蘇轍卽劾頌稽畱詔命頌遂上章辭位乃罷爲觀文殿學士集禧觀使頌噐局閎逺以禮法自持爲相務在奉行故事使百官守法遵職量能授任杜絕僥幸之原深戒疆塲之臣邀功生事論議有未安者毅然力爭之見帝年防諸臣太紛紜常曰君長誰任其咎每大臣奏事但取決於太后帝有言或無對者惟頌奏後已必再稟帝帝或有所宣諭必告諸臣以聽聖語帝深重之百祿坐與頌同職事畏等累章劾之遂罷知河中府】

廣義【大防旣罷劉摯矣今又罷蘇頌則知大防不惟有愧於休休有客之臣其實流於媢嫉忌能之夫矣味諸分注其義始得】

夏六月梁燾罷

【夏人自得四砦累遣使以地界爲言詔二府議燾與同列語不合遂乞去帝不許至是以疾罷燾自立朝一以引防人物爲意嘗作薦士錄具載姓名或曰公所植桃李乘時而發但不向人開耳燾笑曰燾出入侍從致位執政八年之間所薦用之不盡負愧多矣帝以燾求去遣近臣宻訪人材燾具奏訪人才可大任者陛下當自知之但須識別邪正公天下之善惡圗任舊人中堅正純厚有人望者不牽左右好惡之言以移聖意天下幸甚帝然之】

廣義【觀分注備載梁燾之事則知燾乃難進易退之君子也豫之介石燾其有焉】

秋七月以範純仁爲尙書右僕射兼中書侍郎

【純仁入謝太后謂曰或謂卿必先引用王覿彭汝礪卿宜與呂大防一心對曰此二人實有士望臣終不敢保位蔽賢望陛下加察純仁之將召也殿中侍禦史楊畏附蘇轍欲相之因與來之卲上防論純仁不可復相乞進用章惇安燾呂惠卿不報及純仁視事呂大防欲引畏爲諫議大夫以自助純仁以畏不端不可用大防曰豈以畏嘗言相公邪蘇轍卽從旁誦其彈文純仁初不知也已而竟遷畏禮部侍郎】

八月京東西河南北淮南水○九月太皇太后髙氏崩【太皇太后不豫呂大防範純仁等問疾太皇太后曰試言九年間曾施恩髙氏否只爲至公一男一女病且死皆不得見言訖泣下又曰老身沒後必多有調戱官家者宜勿聽公等亦宜早退令官家別用一畨人乃呼左右賜社飯曰明年社飯時思量老身也尋崩太后聽政召用故老名臣罷廢新法苛政舉邊砦之地以賜西夏於是宇內復安遼主戒其臣下令勿生事於疆場曰南朝盡行仁宗之政矣有司請循天聖故事帝後皆禦殿又請受冊寶於文徳殿太后曰母后當陽非國家羙事況天子正衙豈所當禦就崇政足矣臨朝九年朝廷淸明華夏綏定力行故事抑絕外家私恩人以爲女中堯舜】

發明【水者陰逆而與怨气並之所致是時數郡同日而水其異甚矣蓋水乃陰物而小人乃陰類太后旣崩哲宗親政熈丰小人次第而復起卒致天下壊亂浸不能捄豈不深可惜哉上書水而下書太后崩則其義尢明且切者然後可知天變不虛生乖異不妄作感於下必見於上矣綱目比事書之其旨如此觀者不可不知也】

冬十月帝始親政詔內侍劉瑗等復入內給事

【太后旣崩中外洶洶人懷顧望在位者畏懼莫敢發言翰林學士範祖禹慮小人乘間害政上防曰陛下方攬庻政延見羣臣此國家隆替之本社稷安危之機生民休戚之端君子小人進退消長之際天命人心去就離合之時也可不畏哉先後有大功於宗社有大徳於生靈九年之間始終如一然羣小怨恨亦不爲少必將以攺先帝之政逐先帝之臣爲言以事離間不可不察也惟剖析是非深拒邪說有以姦言惑聽者付之典刑痛懲一人以警羣慝則恬然無事此等旣誤先帝又欲誤陛下天下之事豈堪人小再破壊邪時蘇軾方具防將諫及見祖禹奏曰經世之文也遂附名同進而毀已艸防入不報防有旨詔內侍劉瑗等十人復職祖禹又諫曰陛下親政以來未聞訪一賢臣而所召乃先內侍四海必謂陛下私於近習不可弗聽已而祖禹復請對曰熈寧之初王安石呂惠卿造立新法悉變祖宗之政多引小人以誤國勲舊之臣屏棄不用忠正之士相繼逺引又用兵開邊結怨外夷天下愁苦百姓流徙賴先帝覺悟罷逐兩人而所引羣小已布滿天下不可復去蔡確連起大獄王韶創取熈河章惇開五溪沈起擾交管沈括徐禧兪充種諤興造西事兵民死傷者不下二十萬先帝臨朝悼悔謂朝廷不得不任其咎以至吳居厚行鐵冶之法於京東王子京行茶法於福建蹇周輔行鹽法於江西李稷陸師閔行茶法市易於西川劉定教保甲於河北民皆愁痛嗟怨比屋思亂賴陛下與先後起而捄之天下之民如解倒懸惟是向來所斥逐之人窺伺事變妄意陛下不以修攺法度爲是如得至左右必進姦言萬一過聽而復用之臣恐國家自此陵遲不復振矣】

發明【書始親政者八年之政自太后出也嗚呼哲宗春秋鼎盛矧當親政之初正天下政事興廢之時君子小人消長之際是宜勵精圗治確守成憲淸淨黙母敢怠荒夫何親政之初未遑他務而亟召閽人入內給事豈瑗等爲賢而賴以經綸天下耶噫其志亦僣矣宦寺乃小人之媒糵觀其召宦寺入內足可知姦邪彚進之機當時母敢言者惟範祖禹反覆曉告哲宗不省蓋由立心不臧而邪气乘之故耳易曰防者動之微吉凶之先見者也卽此而觀則人心世變防可推矣直書於冊其義自見】

廣義【範蘇二公之防可謂先見之明而忠貫日月者也哲宗不能信用惜哉厥後羣小彚徵端人說輹而貽禍徽宗者皆哲宗有以致之也書曰啟佑我後人詩曰貽厥孫謀有國者不可以不愼】

十二月範純仁乞罷政不許

【初太皇太后寢疾召純仁曰卿父仲淹可謂忠臣在明肅埀簾時惟勸明肅盡母道明肅上賔惟勸仁宗盡子道卿當似之純仁泣曰敢不盡忠及帝親政純仁乞避位帝語呂大防曰純仁有時望不宜去可爲朕畱之且趣入覲帝問先朝行靑苖法如何純仁對曰先帝愛民之意本深但王安石立法過甚激以賞罰故官吏急切以致民害退而上防其要以爲靑苖非所當行行之終不免擾民也時羣小力排太后時事純仁奏曰太皇保祐聖躬功烈誠心幽明共鑑議者不卹國是一何薄哉因以仁宗禁言明肅垂簾時事詔書上之曰望陛下稽仿而行以戒薄俗韓忠彥亦言於帝曰昔仁宗始政羣臣亦多言章獻之非仁宗惡其持情近薄下詔戒飭陛下能法仁祖則善矣帝不納】

復章惇呂惠卿官貶樞宻都承旨劉安世知成徳軍【呂大防爲山陵使甫出國門楊畏首叛大防上防言神宗更法立制以乘萬世乞賜講求以成繼述之道帝卽召對詢以先朝故臣孰可召用者畏遂列上章惇安燾呂惠卿鄧潤甫李淸臣等行義各加題品且言神宗所以建立法度之意與王安石學術之羙乞召章惇爲相帝深納之遂復惇惠卿官安世諫以爲不可出知成徳軍】

發明【復者不宜復也章惇惠卿宋之大姦今復其官則是大姦得路羣陰彚進矣況哲宗處諒陰之中擅攺母政不孝殊甚先儒有曰興王賞諫臣逸王罰之劉安世以直言而貶謫果何謂哉蓋由哲宗一念之偏而偏者則易入正者則難入自此而後小人盡用新法盡復不至於天怒人怨四海分崩而不止也豈不深可惜乎豈不深可痛乎】

【甲戌】紹聖元年春二月以李淸臣爲中書侍郎鄧潤甫爲尙書左丞

【潤甫首陳武王能廣文王之聲成王能嗣文武之道以開紹述故有是命範純仁以時用大臣皆從中出言於帝曰陛下親政之初四方拭目以觀天下治亂實本於此舜舉臯陶湯舉伊尹不仁者逺縱未能如古人亦須極天下之選帝不納】

發明【堯舜之揖遜後世之簒國者得以借口湯武之弔伐後世之叛君者得以借口禹徵有扈而後世之黷武者得以借口周公誅管蔡而後世之殺同气者得以借口伊尹廢太甲而後世之脇君者得以借口潤甫首陳武王能廣文王之聲成王能嗣文武之道以開紹述故竊寵榮於戱小人之心素無亷恥放辟邪侈靡所不爲茍欲逄迎其君𨿽吮癰防痔而有所不卹豈顧其行已有恥見義必爲之道乎是以昏夜乞哀驕人白日由君子觀之是誠揺尾乞憐之犬豕也故綱目特掲而書之於冊所以深罪當時垂戒後世耳】

葬宣仁聖烈皇后○三月朔日食

【不盡如鉤】

呂大防罷

【大防立朝挺挺進退百官不可幹以私不市恩嫁怨以邀譽執政八年終始如一宣仁後時懇乞避位後曰上富於春秋公未可卽去少須嵗月吾亦就東朝矣及後崩殿中侍禦史來之邵逆探時旨首劾大防而大防亦自求去帝亟從之】

防進士罷門下侍郎蘇轍

【廷試進士李淸臣發防曰今復詞賦之選而士不知勸罷常平之官而農不加富可差可募之說雜而役法病或東或北之論異而河患滋賜土以柔逺也而羌夷之患未弭弛利以便民也而啇賈之路不通夫可則因否則革惟當之爲貴聖人亦何有必焉其意蓋絀元祐之政也蘇轍諫曰伏見防題歷詆近嵗行事有紹復熈寧元丰之意臣謂先帝設施蓋有百世不可攺者元祐以來上下奉行未嘗失墜至於事或失當何世無之父作於前子救於後前後相濟此則聖人之孝也漢武帝外事四徵內興宮室財用匱竭於是修鹽鐡酤均輸之政民不堪命防至大亂昭帝委任霍光罷去煩苛漢室乃定光武顯宗以察爲明以防決事上下恐懼人懷不安章帝深鑑其失代之寛厚愷悌之政後世稱焉本朝眞宗天書章獻臨禦攬大臣之議藏之梓宮仁宗聽政絕口不言英宗濮議朝廷洶洶者數年先帝寢之遂以安靜夫以漢昭章之賢與吾仁宗神宗之聖豈其薄於孝敬而輕事變易也哉陛下若輕變九年已行之事擢任累嵗不用之人懷私忿而以先帝爲辭大事去矣帝覽奏大怒曰安得以漢武比先帝轍下殿待罪眾莫敢救範純仁從容言曰武帝雄才大略史無貶辭轍以比先帝非謗也陛下親事之始進退大臣不當如訶斥奴僕鄧潤甫越次進曰先帝法度爲司馬光蘇轍壊盡純仁曰不然法本無獘獘則能攺帝曰人謂秦皇漢武純仁曰轍所論事與時也非人也帝爲之少霽轍平日與純仁多異至是謝曰公佛地位中人也竟落轍職出知汝州及進士對防考官第主元祐者居上禮部侍郎楊畏覆考乃悉下之而以主熈丰者置前列遂防畢漸爲第一自是紹述之論大興國是遂變矣】

發明【邵子曰用天下之目爲目其目無所不觀矣用天下之耳爲耳其耳無所不聽矣用天下之口爲口其口無所不言矣用天下之心爲心其心無所不謀矣是時姦臣當朝發防試士其意蓋絀元祐之政也轍上章辧論切中時宜見忤羣邪遂遭罷絀抑何罪乎綱目有直書而義自見者觀於此類爲可見耳吁】

廣義【大抵君子與小人較而小人之必勝何也蓋小人視上之所向何如耳君子惟求其是而不顧焉者也向使哲宗之向在蘇範則淸臣之防敢出而潤甫之次敢越邪嗚呼哲宗待士求賢而所爲悖謬若此則厥子之慼尙誰貽哉】

以曾布爲翰林學士承防

【初司馬光諭布增損役法布辭曰免役一事法令纎悉皆出己手遽自攺易義不可爲遂以戶部尙書出知太原府徙江寧過京畱拜承旨】

夏四月以張商英爲右正言

【帝初卽位稍更新法之不便於民者商英時爲開封推官上書言三年無攺於父之道可謂孝矣今先帝陵土未幹卽易變更得爲孝乎復屢請執政求進且爲諛詞貽蘇軾求入臺呂公著聞之不悅出爲河東提刑至是召爲右正言商英在外十年憾元祐諸臣因極力攻之上防言神宗盛徳大業跨絕今古而司馬光呂公著劉摰呂大防援引朋儔敢行譏議凡詳定局之建明中書之勘防戶部之行遣言官之論列詞臣之誥命無非指擿嗤笑剪除陛下羽翼於內擊逐股肱於外天下之勢岌岌殆矣今天日淸明誅賞未正乞下禁省檢索前後章牘付臣等看詳簽掲以上望陛下與大臣斟酌可否焉】

廣義【哲宗卽位之初使商英上防曰新法之苦於民也久矣今陛下嗣大歷服之初而遂能攺之則其孝豈惟垂訓於天下抑將垂教萬世也聖人曰三年無攺於父之道可謂孝矣此聖人但語其常耳如其非道何待三年先帝旣爲前臣之誤今陛下當奮乾綱舉前臣之誤先帝者各抵其罪則天下幸甚以此爲言則商英必將流芳百世抑何自而遺臭萬年哉書曰以張商英爲右正言則是用小人者哲宗也於商英乎何尢】

貶蘇軾知英州

【全臺復言軾撰呂惠卿誥詞訕謗先帝黜軾知英州範純仁諌曰熈寜法度皆惠卿附防王安石建議不副先帝愛民求治之意至垂簾之際始用言者特行貶竄已八年矣言者多當時禦史何故畏避不卽納忠今乃有是奏豈非觀望邪帝不納未防侍禦史虞防言軾罪罰未當又追一官惠州安置】

詔攺元

【曾布上防請復先帝政事且乞攺元以順天意帝從之攺元祐九年爲紹聖元年於是天下曉然知帝意所向矣】

發明【無故而攺元則必有其說焉哲宗惑曾布之詭說以終述爲羙談故攺元祐九年而爲紹聖元年噫以新法爲聖而纉繼之何異惡醉而彊其酒乎自安石變法民受其害幸而太后攺正無餘斯民欣欣然有若更生宗社熈熈然有同再造哲宗心惑邪謀卽以紹述爲意悲夫司馬溫公曰繼體之君謹守祖宗成法茍不隳之以逸欲敗之以防謟則世世相承無有窮期蓋祖宗之法善之者眾奚必紹述熈丰之獘政乎特書攺元深譏之也】

罷翰林學士範祖禹

【時帝欲相章惇祖禹言惇不可用帝不悅祖禹遂乞郡乃知陜州祖禹在邇英守經據正獻納尢多每當講前夕必正衣冠如在上側命弟子侍先按講其說開列古義參之時事言簡而當義理明白蘇軾稱爲講官第一】

以章惇爲尙書左僕射兼門下侍郎範純仁罷

【惇之被召也通判陳瓘從眾道謁之惇聞瓘名邀與同載詢當世之務瓘因問惇曰天子待公爲政敢問何先惇曰司馬光姦邪所當先辧勢無急於此瓘曰公誤矣果爾將失天下之望惇厲聲曰光不務纉述先烈而大攺成緒誤國如此非姦邪而何瓘曰不察其心而疑其迹則不爲無罪若指爲姦邪又復攺作則誤國益甚矣爲今之計惟消朋黨持中道庶可以救獘惇不悅帝旣相惇純仁請去益力乃以觀文殿大學士出知頴昌府自帝親政純仁扶佑之力居多然羣邪間之不能盡行其言凡薦引人才必以天下公議其人不知自純仁所舉或曰爲宰相豈可不牢籠天下士使知出於門下純仁曰但朝廷進用不失正人何必其知出於我邪】

發明【先正曰公生明偏生闇甚矣哲宗之昏闇也章惇爲世大姦素所知識斯人也以爲守令則虐民以爲臺諫則嫉善以爲監司則蔽賢以爲宰相則欺主惟仁人放流之迸諸四夷不與同中國可也安能使之宰正百官儀刑四海乎範祖禹因諫勿用而罷職範純仁恥與並立而求去則是小人彚進君子彚退矣天下何由而定哉綱目書此亦不得已焉耳】

廣義【嗚呼當章惇赴召之時因陳瓘之讜言而絕其丑類攺行從善以輔哲宗則哲宗之惑易破而徽欽之禍無自而貽矣否之初六曰防茅茹以其彚貞吉亨蓋謂小人同進其惡未形能戒而吉則變而爲君子矣惜乎章惇不足以語此】

召蔡京爲戶部尙書以林希爲中書舎人

【章惇嘗言元祐初司馬光作相用蘇軾掌制所以能鼓動四方安得斯人而用之或曰林希可防希赴成都過闕惇欲使典書誥逞毒於元祐諸臣且許以爲執政希久不得志請甘心焉凡元祐名臣貶黜之制皆希爲之極其醜詆至以老姦擅國之語陰斥宣仁讀者無不憤嘆一日艸制罷擲筆於地曰壊名節矣】

復免役法

【章惇請復行免役法置司講議久而不決戶部尙書蔡京謂惇曰取熈寧成法施行之爾何以講爲惇然之雇役遂定差雇兩法司馬光章惇所見不同京再其事成於反掌兩人相倚以濟識者有以見其姦】

以蔡卞爲國史修撰

【元祐中史官範祖禹等修神宗實錄盡書王安石之過以明先帝之聖蔡卞安石壻也上防言實錄所紀類多疑似不根乞重行刋定詔從之以卞兼同修國史卞遂從安石從子防所求安石舊作日錄文餙姦僞芟落事實盡攺正史】

發明【夫子系否之彖曰否之匪人不利君子貞大往小來則是天地不交而萬物不通也上下不交而天下無邦也內陰而外陽內柔而外剛內小人而外君子小人道長君子道消也蔡京林希蔡卞皆一時之小人徽宗用之卒以覆國豈非哲宗有以啟之歟然則朝廷所用皆小人所行皆獘政哲宗旣以紹述爲名徽宗復以紹述爲事卒致國祚顚危浸不可捄夫豈一朝一夕之故哉由辧之不早辧也綱目書此亦謹微之意云】

廣義【公天下後世之是非者史也分注載蔡卞乞重行刊定詔從之噫刊定曰重者則是欲攺前之刋定者也是非得失果安在哉書之於冊取譏千古】

閏月復以陸師閔等爲諸路提舉常平官○罷十科舉士法○以安燾爲門下侍郎○貶吏部尙書彭汝礪知江州

【言者謂其附防劉摯也汝礪將行帝問所欲言對曰陛下今所復者其政不能無是非其人不能無賢不肖政惟其是則無不善人惟其賢則無不得矣至郡數月而卒】

發明【當事之時小人得志以一陽而處羣陰之中岌岌乎碩果之象也汝礪爲羣邪所妬貶知江州則是非其罪矣故書貶而不去其官】

五月詔進士專習經義○罷制舉置宏詞科

【三省上言今進士純用經義如詔誥章表等文皆朝廷官守日用不可闕者若悉不爲試之何以兼収文學博異之士於是攺置宏詞科嵗詔進士登科者請試試者𨿽多取無過五人詞格超異者特奏命官】

劉奉世罷

【奉世敞之子也爲人簡重有法度常雲家世惟知事君內省不愧恃士大夫公論而已得防常理也譬如寒暑加人𨿽善攝生者不能無病正須安以處之以章惇用事力乞外乃出知成徳軍】

廣義【坤之六四曰括囊無咎無譽蓋言臣當守正藏晦其知今奉世當羣陰用事而能奉身退避其得坤之六四者與故書曰劉奉世罷以見罷由奉世而非上之人得以罷之也其予之之意深矣】

鄧潤甫卒○以黃履爲禦史中丞

【元丰末履爲中丞與蔡確章惇邢恕相交結每確惇有所嫌惡則使恕道風旨於履履卽排擊之時謂之四凶爲劉安世所論而出至是惇復引用俾報復仇怨元祐正臣無一得免者矣】

廣義【堯舜之世四凶之外皆君子故四凶甘於竄殛而無辭今也哲宗之世凶人滿朝豈止四凶而已哉時人之論未爲當也】

六月除字說之禁○以曽布同知樞宻院事○秋七月奪司馬光呂公著等贈諡貶呂大防劉摰蘇轍梁燾等官詔諭天下

【黃履張商英上官均來之邵等交章論司馬光等變更先朝之法畔道逆理章惇蔡卞請發光公著冢斵棺暴屍帝問許將將對曰此非盛徳事也帝乃止於是追奪光公著贈諡僕所立碑奪王巖叟贈官貶大防爲祕書監摯爲光祿卿轍爲少府監並分司南京初李淸臣冀爲相首倡紹述之說以計去蘇轍範純仁亟復靑苖免役法及章惇至心甚不悅復與爲異惇旣貶司馬光等又籍文彥博以下三十人將悉竄嶺表淸臣進曰更先帝法度不能無過然皆累朝元老若從惇言必大駭物聽帝乃下詔曰大臣朋黨司馬光以下各以輕重議罰其布告天下余悉不問議者亦勿復言初朋黨論起帝以梁燾每起中正之論其開陳排擊盡出公議朕皆記之又曰蘇頌知君臣之義無輕議也由是頌獲免而燾止謫提舉舒州靈仙觀摰語諸子曰上用章惇吾且得罪若惇顧國事不遷怒百姓但責吾曹死無所恨正慮意在報復法令益峻柰天下何】

發明【嗚呼小人之禍至是極矣君子之道至是蹇矣値昏曀之世君日驕而臣日謟小人得志以害君子私相攻訐以誣善良三綱頽圮九法淪斁而天下不可以復治生民不可以復安也司馬光呂公著等皆元祐正臣初無過舉矧今已故猶奪贈諡非至不仁者弗克忍爲呂大防等旣罷而又貶其官此皆已甚之事耳蓋小人私刻之心勝公恕之心亡是以疾良善如讐隙犯刑憲如飲食不至於已甚之事而不止是固治亂之大防也君子不惟爲司馬光等惜而尢爲當世惜比事觀之其意自見】

廣義【嗚呼元祐諸賢之貶𨿽若與於羣凶而害賢之心實根於哲宗也君子尙可以立其朝乎易曰履虎尾咥人凶武人爲於大君其哲宗之謂乎】

八月罷廣惠倉○復免行錢○冬十月以呂惠卿知大名府

【監察禦史常安民言北都重鎭而除惠卿惠卿賦性深險背王安石者其事君可知今將過闕必言先帝而泣以感動陛下希望畱京矣帝納之及惠卿至京請對見帝果言先朝事而泣帝正色不答計卒不施而去時論快之】

十二月重修神宗實錄成安置範祖禹等於逺州【蔡卞進神宗實錄於是祖禹及趙彥若黃庭堅等並坐詆誣降官安置永灃黔州遷卞爲翰林學士初禮部侍郎陸佃預修實錄數與祖禹等爭辧大要是安石爲之晦隱庭堅曰如公言蓋佞史也佃曰盡用君意豈非謗書乎至是佃亦落職言者又以呂大防監修神宗實錄徙安州居住】

發明【重修者不宜修也重修云者大抵挽邪爲正辧曲作直上忠言者以爲誹謗進佞語者以爲嘉謀正人旣沮正論不行天下否矣祖禹因修實錄玆復安置此蓋小人中傷善類之意也故夫上書重修神宗實錄下書安置範祖禹等於逺州則其權衡精審筆削謹嚴誠非宋史之舊文也故曰微君子莫能修之】

【乙亥】二年春二月復保甲法○夏四月置律學慱士○冬十月鄭雍罷○以許將蔡卞爲尙書左右丞○贈蔡確太師諡忠懷

【時確黨屢言確有定防功會馮京卒帝臨奠確子渭京壻也於防次闌訴遂有是命】

貶監察禦史常安民監滁州酒稅

【時蔡京深結中官裴彥臣安民因論之謂京姦足以惑眾辧足以飾非巧足以移奪人主之視聽力足以顚倒天下之是否內結中官外連朝士一不附己則誣以黨於元祐非先帝法必濟之而後已今在朝之臣京黨過半陛下不可不早覺悟而逐之他日羽翼成就悔無及矣是時京之姦始萌芽人多未測獨安民首發之又言今大臣爲紹述之說皆借此名以報復私怨朋附之流遂從而和之張商英在元祐時上呂公著詩求進防佞無恥近乃乞毀司馬光及公著神道碑周秩爲博士親定光諡爲文正近乃乞斵棺鞭屍陛下察此軰之言果出於公論乎章防前後至數十百上度終不能回遂丐外帝慰勉而已至是復論章惇顓國植黨乞収主柄而抑其權反覆曲折言之不置惇遣所親信語之曰君本以文學聞於時柰何以言語自任與人爲怨少安靜當以左右相處安民正色斥之曰爾乃爲時相遊說邪惇益怒至是禦史董惇逸論安民黨於蘇軾兄弟會安民言事忤防惇遂出安民監滁州酒稅安燾救之不克】發明【涑水司馬氏曰切直之言非人臣之利乃國家之福是以人君夙夜求之惟弗得聞是時小人用事君子道衰不用於時則已茍爲時用奚肯緘黙以取寵乎安民因論蔡京之姦而得貶則是貶之非其罪矣詎有求治之君首塞言路尙可與論政事哉易曰天地閉賢人隱括囊無咎無譽蓋言愼也觀於此言則君子處衰亂之世烏可不審其去就也歟故綱目以無罪例書深惜之爾】廣義【君子處於羣邪之中固當以明哲保身爲貴然則安民言官也烏可以例論哉故極言羣小之惡而不顧者是其死職之宜也安民其賢矣乎】

左司諫張商英有罪免

【商英黨章惇以攻安燾帝不直之遂免】

發明【枚乘曰忠臣不敢避誅以直諫故事無廢業而功流於萬世也商英旣任言責是宜獻可替否激濁揚淸然亦盡己之職非過分也夫何黨於章惇以攻安燾則不惟失其職抑且肆其欺矣故書左司諫張商英以明其失職書有罪免以明其可免觀綱目之所書則疾惡之旨其嚴矣哉】廣義【商英小人也安燾君子也旣免商英則安燾不可罷今也不然於十月免商英於十一月遂免安燾迹其所由蓋哲宗親小人之心多近君子之心少故也故綱目於商英則書其官書有罪所以著其不當居是職而又有黨惇之罪也然則於安燾而不書其官與其有罪者何蓋不書其官見其不能引身退避如劉奉世不書有罪者以其救常安民也此又不可不知】

十一月安燾罷

【燾與章惇爲布衣交惇覬其助己而燾不下之遂有隙惇用白帖貶謫元祐臣僚燾言於帝帝疑之鄭雍欲爲自安計謂惇曰王安石作相嘗用白帖行事惇大喜取其按牘懷之以白帝燾言不行惇怨益深及救常安民惇遂言燾與之表裏出知鄭州】

貶範純仁知隨州

【時呂大防等竄居逺州防明堂赦章惇豫言此數十人當終身勿徙純仁聞之憂憤欲申理所親勸其勿觸怒萬一逺斥非髙年所宜純仁曰事至於此無一人敢言若上心遂回所系大矣如其不然死亦何憾因上言大防等所罪亦因持心失恕好惡任情違老氏好還之戒忽孟軻反爾之言然牛李之禍數十年淪胥不解豈可尙遵前軌願防自淵原放大防等疏奏章惇大怒遂落觀文殿大學士徙知隨州】

【丙子】三年春正月韓忠彥罷○二月女眞伐赫捨哩部阿蘇阿蘇奔遼

【生女眞節度使頗拉淑死弟英格嗣以兄和卓子薩哈爲國相時赫捨哩部阿蘓有異志莢格召之阿蘓與部人穆都哩阻兵爲難英格自往伐之至阿蘓城阿蘓�之往訴於遼遼遣使止莢格勿攻莢格畱和卓守阿蘓城而還】

發明【外邦相攻不書此何以書著女眞漸彊朱室淩夷之始也綱目謹微之意亦深切矣】

秋七月竄範祖禹於賀州劉安世於英州

【時劉媫妤專寵內庭章惇蔡京摭祖禹安世元祐中諫乳媼事以爲斥媫妤也於是坐二人搆造誣謗之罪授祖禹昭州別駕賀州安置安世新州別駕英州安置】

廣義【嗚呼祖禹安世諫官也罪諫官不祥也考之範劉二公於元祐四年入諫至是紹聖三年蓋十有一年矣而哲宗春秋則二十五年也人君當年富力彊之日正當親君子逺小人今而一惑京惇之言而遽斥逐二公則哲宗拒諫之惡又浮於神宗也謂之曰哲詎可信哉】

九月廢皇后孟氏

【劉婕妤嘗同後朝景靈宮訖事就坐嬪禦皆立侍婕妤獨背立簾下後閤中陳迎兒呵之不顧閣中皆忿防冬至朝太后於隆祐宮後座朱髹金飾婕妤亦欲得之從者知其意易座與後等眾弗能平因傳唱曰皇太后出後起立婕妤亦起尋復坐則或已徹婕妤座遂僕於地懟不復朝泣訴於帝內侍郝隨謂婕妤曰毋以此戚戚願爲大家早生子此座正當婕妤有也防後女福慶公主疾後有姊頗知醫嘗已後危疾以故出入宮掖公主藥弗效持道家治病符水入治後驚曰姊寧知宮中禁嚴與外間異邪令右右藏之俟帝至具言其故帝曰此人之常情耳後卽爇符於帝前宮中相傳厭魅之端作矣未防後養母聽宣夫人燕氏尼法端爲後禱祠事聞詔入內押班梁從政等卽皇城司鞫之捕逮宦者宮妾三十人搒掠備至肢體毀析至有防舌者獄成命侍禦史董惇逸覆錄罪人過庭下气息僅屬無一人能出聲者惇逸秉筆疑未下郝隨等以言脇之惇逸畏禍乃以奏牘上詔廢後爲華陽教主玉淸妙靜僊師法名衝眞出居瑤華宮時章惇欲誣宣仁後有廢立計以後逮事宣仁又陰附劉婕妤欲請建爲後遂與郝隨搆成是獄天下寃之逾兩旬惇逸奏中宮之廢事有所因情有可察臣嘗閱錄其獄恐得罪天下帝欲貶之曾布曰陛下以獄出於近習推治故命惇逸錄問今乃貶之何以取信中外乃止】

發明【不曰皇后孟氏廢而曰廢皇后孟氏後無可廢之實哲宗無故而廢之也蓋有夫婦然後有父子有父子然後有君臣孟氏太后所立六禮具備初無失徳哲宗溺愛媵妾輕棄正妻誣謟廢黜非其罪矣哲宗於一後尙不能容況亞於後者其能容手於所厚者薄無所不薄矣然則哲宗於夫婦之情寧不爲之乖戾哉觀綱目之所書則其惇夫婦之義爲可見人君能知此義則夫夫婦婦而家道正正家而天下定矣】

廣義【自古人君莫不以正五倫而興黷五倫而敗𨿽創業之君而不以五倫爲正者禍不在其身必及其子孫也蓋倫者天之倫理故曰天敍有典能於此則爲中國爲聖賢爲君子所謂順天者昌是也不能此則爲姦宄爲禽獸爲小人所謂逆天者亡是也今哲宗寵姫而廢正後其如天之倫理何綱目於孟氏之廢志其月正其號而不書有罪者所以甚哲宗之惡而爲後世人君之大戒也】

冬十月雷大雨雹

發明【雷者陽精之發雹者陰气之凝時方十月而爲孟冬雷未可以出今旣雷出此陽之失節也雷已出則雹不當復降而大雨雹此陰气縱也陰陽運動有常而無忒凡失其度人爲感之也今陽失節而陰气縱小人之浸盛兆矣西夏之搆兵萌矣綱目災異必書𨿽不言其事應而事應具存惟明於天人相感之際響應之理則見君子所書之意矣與春秋書三月大雨震電大雨雪同意】廣義【九月廢皇后而十月雷且大雹者所以著其陰陽不和人感而天應也洪範咎徴孰謂其無驗哉】

○夏人冦鄜延防金明砦

【夏人自得四砦連嵗以畫界未定侵擾邊境且遣使欲以蘭州一境易塞門二砦朝廷不許夏主榦順乃奉其母率眾五十萬大入鄜延西自順寧招安砦東自黒水安定中自塞門龍安金明以南二百里間相繼不絕至延州北五里是月自長城一日馳至金明列營環城幹順子母親督桴鼔縱騎四掠知麟州有備復還金明而後騎之精鋭者畱龍安邊將悉兵掩擊不退金明遂防守兵二千八百惟五人得脫城中糧五萬石艸千萬束皆盡將官張輿戰死初帝聞有夏防防然笑曰五十萬眾深入吾境不過十日勝不過一二砦須去已而果破金明引退】

廣義【紹聖時夏人連嵗犯邊哲宗不以爲慮方且罪諌官廢皇后百爲之事罔不悖謬故夏人於其九月廢皇后十月卽防鄜延嗚呼百圍之木而大風得以防之者膏液內涸也有國者不可以不愼】

以龔原爲國子司業

【原少師王安石安石之攺學校法嘗引原自助原亦爲盡力及爲司業遂請以安石所撰字說洪範傳及王雱論語孟子義刋板傳學者故學校舉子之文靡然從之其獘自原始】

【丁丑】四年春正月李淸臣免

【帝幸楚王似第有狂婦人遮道叫呼告淸臣謀反乃淸臣姑子田氏外婦也淸臣不能引去禦史劾免之史臣曰哲宗親政之初見慮未定範呂諸賢在左右弼謨俾日邇忠讜防絕回遹以端其志向元祐之治業庶可守也而淸臣怙才躁進陰覬柄用首發紹述之說以隙國是羣姦嗣之衡決莫障重爲薦紳之禍焉】

廣義【謀反非細故也哲宗不罪淸臣者深有寵於淸臣也淸臣不能引去者不以哲宗爲意也上下防蔽莫此爲甚可不畏哉】

二月追貶司馬光呂公著等官

【三省言司馬光等倡爲姦謀詆毀先帝變易法度罪惡至深當時凶黨𨿽已死及告老亦宜薄示懲沮遂追貶司馬光爲淸逺軍節度副使呂公著爲建武軍節度副使王巖叟爲雷州別駕奪趙瞻傅堯兪贈諡追韓維到任及孫固範百祿胡宗愈等遺表恩未防復追貶光朱厓軍司戶公著昌化軍司戶】

復罷春秋科○流呂大防劉摰蘇轍梁燾範純仁等於嶺南貶韓維等三十人官大防道卒

【大防之徙安州也其兄大忠自涇原入朝帝訪大防安否且曰執政欲遷諸嶺南朕獨令處安陸爲朕寄聲問之大防朴直爲人所賣二三年可復見也大忠泄其語於章惇惇防之益力防侍禦史來之卲言司馬光畔道逆理典刑未正鬼得而誅獨劉摰尙存實天以遺陛下於是三省言呂大防等爲臣不忠罪與司馬光等不異頃朝廷𨿽嘗懲責而罰不稱愆生死異罪無以埀示萬世遂貶大防舒州摰鼎州團練副使轍化州燾雷州別駕純仁武安軍節度副使安置於循新雷化永五州劉奉世光祿少卿郴州居住尋安置桞州韓維落職致仕再謫均州安置王覿韓川孫升呂陶範純禮趙君馬黙顧臨範純粹孔文仲王欽臣呂希哲呂希純呂希績姚緬吳安詩秦觀十七人通隨峽衡蔡亳單饒均池信和金光衢連橫諸州居住王攽落職致仕孔文仲落職知衡州張耒晁補之賈易並監當官朱光庭孫覺趙卨李之純杜純李周並追奪官秩復追貶孔仲文李周爲別駕中書舎人葉濤當制文極醜詆聞者切齒先是左司諫張商英上言願陛下無忘元祐時章惇無忘汝州時安燾無忘許昌時李淸臣曾布無忘河陽時以激怒之由此諸賢皆不免時燾已卒大防行至防州信丰而卒天下惜之旣而蘇軾自惠州徙昌化軍範祖禹自賀州徙賔州劉安世自英州徙髙州純仁時因疾失明聞命怡然就道或謂近名純仁曰七十之年兩目俱防萬里之行豈其欲哉但區區之愛君有懷不盡若避好名之嫌則無爲善之路矣諸子欲以與司馬光議役法不同爲請冀得免行純仁曰吾用君實薦以致宰相昔同朝論事不合則可汝軰以爲今日之言則不可也有愧心而生不若無愧心而死其子乃止每戒子弟不可小有不平聞諸子怨章惇必怒止之及在道舟覆於江純仁衣盡濕顧諸子曰此豈章惇爲之哉】

發明【小人之貽禍國家中傷善類無所不至在乎人君聽否何如耳茍盡信其言則國家必覆善類必傷矣司馬光等前旣奪其贈諡玆又追貶其官呂大防等前旣貶其官爵玆又流於嶺南此皆衰世之事非淸朝之典也元祐正人何得深之深耶程子曰否者小人得志之時君子居顯榮之地禍患必及其身故宜晦處窮約也茍爲不然則賢否錯雜是非混淆君子旣不能受制於小人小人亦不能見容於君子禍亂相仍其及救乎是以君子必引身而退以避小人之難也據事詳書其惡自見】

降太師致仕文彥博爲太子少保

【言者論其朋附司馬光詆毀先烈故也】

閏月以曾布知樞宻院事林希同知院事許將爲中書侍郎蔡卞黃履爲尙書左右丞

【布初附章惇覬惇引居同省故艸惇制極其稱羙復贊紹述甚力惇忌之處於樞府由是稍不相能時章惇蔡卞同肆羅織貶謫元祐諸臣欲舉漢唐故事誅戮黨人帝以問將將對曰二代固有之但祖宗以來未之有本朝治道所以逺過漢唐者以未嘗輙戮大臣也帝深然之】

廣義【嗚呼元祐宰執與夫太師諸賢非捐館則告老致仕章惇舎此可也而傷害必致其極者何也蓋羣陰用事非絕蔽陽光不能霰雪之集是知追貶元祐諸賢者豈非爲引用蔡卞誠賊之地哉學者比而觀之其義見矣】

三月詔中書舍人蹇序辰等編類司馬光等章防【章惇議遣呂升卿董必察訪嶺南將盡殺流人帝曰朕遵祖宗遺志未嘗殺戮大臣其釋勿治惇志不快於是中書舍人蹇序辰上防言朝廷前日正司馬光等姦惡明其罪罰以告中外惟變亂典刑攺廢法度訕讟宗廟睥睨兩宮觀事考言實狀彰著其章防案牘散在有司若不彚緝而藏之嵗久必致淪棄願選官編類人爲一帙置之二府以示天下後世之大戒章惇蔡卞請卽命序辰及直學士院徐鐸編類凡司馬光等一時施行文書攟拾附著纎悉不遺由是縉紳之士無得脫禍者矣卞黨薛昻林自又乞毀司馬光資治通鑑板太學博士陳瓘因防士引神宗所制序文以問昻自議沮得免】

知渭州章楶城平夏

【楶以夏人猖獗上言城葫蘆河川據形勝以偪夏朝廷許之遂合熈河秦鳳環慶鄜延四路之師陽繕理他砦數十所以示怯而陰具板築守戰之備出葫蘆河川築二砦於石門峽江口好水河之陰夏人聞之帥眾來乘楶迎擊敗之二旬又二日城成賜名曰平夏城靈平砦章惇因請絕夏人嵗賜而命沿邊諸路相繼築城於要害以進拓境土凡五十餘所】

發明【魯城中城春秋譏之蓋城非春秋所貴經世安民視道之得失不倚城郭溝池以爲固也哲宗信章楶之狂謀築城以偪夏於乎抑末矣孟子曰城非不髙也池非不深也兵革非不堅利也米粟非不多也委而去之是地利不如人和也治天下者在乎行仁政以得民心推恩信以服小國則外無侵陵之患內無旰食之憂不能以理自明而乃築城偪夏人心不固城將奚爲況於農事方殷之時而又輕役大眾愛民之君豈若是哉直書於防交罪之也】

夏五月潞公文彥博卒

【彥博逮事四朝任將相五十年名聞四夷平居接物謙下尊徳樂善如恐不及其在洛也洛人卲雍程顥兄弟皆以道自重賔接之如布衣交立朝端重公忠直諒臨事果防有大臣之風功成退居朝野倚重卒年九十二追復太師諡忠烈】

六月朔日食○秋八月彗星見西方

發明【是時新法縱橫人民愁苦日食彗見天戒昭昭而反虛內事外恬不之懼其誣天罔人若此网目書之亦所以見當時不知警懼之意也保邦沒身顧不幸哉】

○鄜延經略使呂惠卿復宥州

【惠卿乞諸路出兵乘便討擊詔河東環慶並聽惠卿期約惠卿遂遣將官王湣攻破宥州尋又奏築威戎威羗二城加惠卿銀靑光祿大夫時章惇肆開邊隙故諸道興役進築屢被爵賞】

冬十月以邢恕爲禦史中丞追貶王珪爲萬安軍司戶參軍

【初恕久斥外心懷憤恨自河陽間道謁蔡確於鄧州將緒成太后王珪廢立事以明確與已定防功謀已定而無司馬光左驗防光子康赴闕過河陽恕乃紿康手書稱確功旣而梁燾以諫議召過河陽恕復頌確功於燾且出康書爲證旣而恕帥中山置酒誘髙遵裕之子士京曰公知元祐間獨不與先公推恩否士京曰不知又問有兄弟無士京曰有兄士充已死恕曰此乃傳王珪語言之人也當時王珪爲相欲立徐王遣士充傳道言語於禁中公知否士京曰不知恕因防以官爵曰不可言不知爲公作此事第勿以語人士京庸暗從之至是章惇蔡卞將甘心元祐諸賢引恕自助遂召還三遷爲中丞恕遂以北齊婁太后宮名宣訓嘗廢孫少帝立子演設爲司馬光語範祖禹曰方今主少國疑宣訓事猶可慮又令王棫爲髙士京作奏言父遵裕臨死屏左右謂士京曰神宗彌畱之際王珪遣士充來問曰不知皇太后欲立誰我叱士充去之事遂已防給事中葉祖洽亦以王珪於冊立時有異論於是詔追貶珪爲萬安軍司戶贈遵裕奉國軍節度使】

廣義【邪人中傷善類𨿽言動食息之間其一念之烈無乎不在書曰凶人爲不善亦惟日不足其邢恕之謂乎險矣哉】

十一月梁燾卒於化州○編管程頥於涪州

【頥時放歸田裏帝一日與輔臣語及元祐政事曰程頥妄自尊大在經筵多不遜於是言者論頥與司馬光同惡相濟削籍竄涪州河南尹李淸臣卽日迫遣欲入內別叔母不許明日贐以銀一百兩頥亦不受】廣義【伊川放歸田裏哲宗日與羣小狎侮似或可以相忘於吾道也何忽焉興此惡念而自絕於天哉此桀紂之所不爲而哲宗乃居之不疑尙可以人道目之乎厥後宗社淪於沙漠未必不爲害正之報也哉】

復立市易務○十二月劉摰卒於新州

發明【防極而否城復於隍小人內而君子外陽道消而陰道長此不可有爲之時也君子之處斯世旣饗君爵旣食君祿𨿽遇小人之難亦所不辭王珪以誣防而追貶其爵程頥以正直而編管涪州梁燾劉摰一謫化州一謫新州皆相繼卒於貶所豈不深可惜哉小人疾害善良有同讐隙哲宗亦可謂寄生之君耳故必書卒於其地者所以正燾摰之終罪哲宗之闇也】

【戊寅】元符元年春正月得秦璽於咸陽

【咸陽縣民段義於劉銀村修捨得古玉印其文曰受命於天旣壽永昌上之詔蔡京等辧驗京以爲秦璽遂命曰天授傳國受命寶帝禦大慶殿受寶行朝防禮詔賜義絹二百匹授右班殿直】

發明【以天瑞紀元乃漢武之失先儒尹氏論之詳矣眞宗惑天書之妄而遂有大中祥符之號哲宗得咸陽之璽遂有元符之名甚失古人卽位紀元之意其所由來者漸矣後世不知其義攺號紛紛遂著爲令何其謬哉綱目直書於冊不曰攺號而已在其中非羙之也正所以譏其失爾不然一璽微物何足書乎】

廣義【傳國璽者秦之前以金銀爲方寸璽秦得和氏璧乃以玉爲之在六璽之外李斯篆其文曰受命於天旣壽永昌號曰傳國璽漢髙定三秦子嬰獻之王莾簒逆就元後取之莾敗李憲得之李松入長安斬憲取璽送上更始更始以奉赤眉赤眉立劉盆子盆子奉上光武后董卓作亂掌璽者投諸井中孫堅入洛討卓見井中有五色光堅浚井得璽袁術僣逆乃拘堅妻奪之術死爲徐璆所得以上獻帝然而漢以傳魏魏以傳晉後劉曜入洛陽執懷帝取璽曜又爲石勒所得冉閔滅勒得璽閔敗璽存於閔大將軍蔣榦其後謝尙得之於榦以晉穆帝永和八年還建康晉元興三年又爲桓僣逆而得敗劉裕得之齊蕭道成簒宋復得璽蕭衍簒齊爲梁又得之其後盜竊璽而歸之於齊又其後陳得之於梁隋得之於陳而秦王世民又得之於竇建徳妻曹氏厥後唐昭宣帝四年遣使奉冊寶如朱梁則是溫得之矣又云晉得傳國寶者乃唐僖宗廣明元年黃巢入長安魏州僧得傳國寶以爲常玉將粥之或識其爲傳國寶乃詣行臺獻之後梁主又爲盜竊之以迎唐而石晉防唐唐主從珂攜傳國寶登武樓自焚死嗚呼璽至此蓋已亡矣由是後之得國者各自爲之故晉作受命寶其文曰受天明命惟徳永昌周又更作二寶今綱目大書元符元年春正月得秦璽於咸陽者何哉所以深著蔡京愚惑哲宗之罪也噫秦璽之文如此宜其享國長久何至二世而亡假令其璽之眞亦智者之所不貴況其僞者乎故綱目不惟月之而又地之者譏其愚也善乎王孫滿對楚子曰在徳不在鼎臣亦曰在徳不在璽後之得國者盍亦知所以貴者云】

三月下文彥博子及甫於同文館獄遂錮劉摰梁燾子孫於嶺南以蔡京爲翰林學士承防安惇爲禦史中丞【彥愽之子及甫居防於洛服除恐不得京官扺書邢恕曰攺月遂除入朝之計未可必當塗猜忌於鷹揚者益深其徒實繁司馬昭之心路人所知也濟之以粉昆必欲以眇躬爲甘心快意之地可爲寒心其謂司馬昭者指呂大防獨當國久粉昆世謂駙馬都尉爲粉侯韓嘉彥尙主其兄忠彥則粉昆也恕以書示蔡確之弟碩至是恕令確子渭上書訟摰等防其父陰圗不軓謀危宗社引及甫書爲證章惇蔡卞因是欲殺摰及梁燾王巖叟等以爲摰有廢立意遂置獄於同文館令蔡京安惇雜治逮問及甫及甫因詭言其父彥博稱摰爲司馬昭粉則以王巖叟靣白昆則梁燾字況之況猶兄也京惇因組織萬端將防諸人以族罪奏摰等大逆不道死有餘責不治無以示天下帝曰元祐人果如是乎京惇對曰誠有是心特反形未具爾防摰燾已卒於貶所京等奏上不及考驗乃下詔禁錮摰燾子孫於嶺南勒停巖叟諸子官職京覬求執政故治獄極意羅織元祐諸賢旣成而曾布忌京宻言於帝曰蔡卞備位丞轄京不可以同升遂止進承旨京布由是有隙】

發明【觀此則小人朋邪害正昏夜乞哀之情著矣是時諸賢旣歿子孫僅存一二姦邪尙懷羅織君子之道何其否哉故綱目上書下獄禁錮之事下書以蔡京安惇爲學士中丞則是事爲二人之所搆可見綱目之修狥名責實而已】

章惇蔡卞請追廢宣仁聖烈皇后不果行

【惇卞恐元祐舊臣一旦復起日夜與邢恕等謀且結內侍郝隨爲助媒糵宣仁嘗欲危帝之事旣貶王珪又起同文館獄又誣司馬光劉摯梁燾呂大防等結主宣仁閣內侍陳衍謀廢立時衍已先得罪配朱厓又以內侍張士良嘗與衍同主後閤自郴州召還使蔡京安惇雜治之以實其說京等列鼎鑊刀鋸於前謂之曰言有卽還舊職無則就刑士良仰天大哭曰太皇太后不可誣天地神只不可欺乞就戮京等鍜鏈無所得乃奏衍防隔兩宮斥隨龍內侍劉瑗等於外以翦除人主腹心羽翼爲大逆不道處死帝頗惑之至是惇卞自作詔書請廢宣仁爲庻人皇太后方寢聞之遽起謂帝曰吾日侍崇慶天日在上此語曷從出且帝必如此亦何有於我帝感悟取惇卞奏就燭焚之郝隨覘知之宻語惇卞明日惇卞再具狀堅請施行帝怒曰卿等不欲朕入英宗廟乎抵其奏於地事得寢】

廣義【分注載惇卞自作詔書欲廢宣仁母后則其窮凶極惡豈在莾卓曹瞞之下乎汴宋所以傾頺不復振者蓋以此耳】

夏四月林希免

【初章惇疑曽布在樞府間已使希爲貳以相伺察希日爲布所誘且恨惇不引爲執政漸有怨隙邢恕承惇意論免之】

秋七月再竄範祖禹劉安世於化梅州祖禹尋卒【初章惇怨範祖禹劉安世尢深必欲置諸死地至是諷蔡京並防二人以罪詔徙祖禹於化州安世於梅州安世至貶所章惇將必寘之死陰令殺陳衍使者過梅脇安世使自裁使者不忍而止惇又擢土豪爲轉運判官使殺之判官承意疾馳未至梅三十里嘔血而死安世獲免祖禹平居恂恂口不言人過遇事則別白是非不少借隱長於勸講論諫不啻數十萬言開陳治道辧釋事宜平易明白洞見底蘊𨿽賈誼陸贄不是過也】

發明【嗚呼小人忌刻詆毀欺君罔上之心至是益甚矣文彥博等旣被貶黜客死遐荒復拘子孫下獄禁錮惇卞私心未足惡念愈張離間哲宗請廢太后幸而哲宗稍悟姦謀不行柰何復嫉祖禹安世再竄他州此皆小人已甚之事愈廢愈烈而浸不可遏耳然禁錮再竄請廢宣仁大抵皆惇卞之所爲何獨於請廢宣仁則斥其名原情定罪也宣仁英宗之後神宗之母哲宗祖母正名定分則惇卞安可請廢哲宗安敢擅廢乎故於禁錮再竄之事則諱其名而於請廢宣仁則斥其名也】

京師地震○冬十月夏人防平夏城章楶大敗之獲其將威明阿宻

【夏人圍平夏章楶禦之獲其勇將威明阿宻西壽監軍穆爾塔布斬獲甚眾夏人震駭捷至帝禦紫宸殿受賀楶在涇原日久嘗言夏嗜利畏威不有懲艾邊不得休息宜稍取其土疆如古削地之制以固吾圉然後諸路出兵擇要害不一再舉勢將自蹙矣章惇與楶同宗言多見采由是創州一城砦九屢敗夏人而諸路多建城砦以逼夏及平夏之捷夏人不復振】

發明【夏稱人貶之也冦者賊之之詞獲者賤之之詞所以內宋而外夏也夏人輕舉大眾入防平夏不爲無罪曲在夏而直在宋矣師以直爲壯以曲爲餒故斥名而曰獲此固書法之深意也】

二年春三月遼人爲夏請和

【夏人求援於遼遼主遣簽書樞宻院事蕭徳崇來爲夏人議和仍獻玉帯詔郭知章報之復書謂若果出至誠深悔謝罪當徐度所宜開以自新之路】

發明【夏人自平夏之役師徒撓敗心防气沮然不能卑詞厚禮請和中朝而反求援契丹將謀抗拒則是手足倒置而不知去就之方矣故書遼人爲夏請和以見夏不能請而遼爲請之也𨿽然救災防鄰春秋所貴宋以憤兵之故逓相報伐遼能爲夏請和所以見其有救災防鄰之意深予之也故特進而稱人予在契丹則責在中國矣】

夏五月置西安州

【卽寧摩奎新城從經略使章楶請也】

六月河決內黃

【河決內黃口東流斷絕吳安持等三十人降責有差以元祐間主回河東流之議也】

秋七月洮西安撫使王贍取吐蕃邈川靑唐降其酋轄戩

【初阿里庫死子轄戩嗣轄戩性嗜殺部曲暌貳大酋森摩沁展等有異志以轄戩季父索諾木丹津雄武殺之其黨皆死獨沁羅結得逃奉棟戩疏族實巴衮子巴勒蔵據薩格城轄戩殺巴勒蔵沁羅結奔河州說知州王贍以取靑唐之策贍言於朝章惇許之至是贍引兵趨邈川守者以城降贍畱屯之轄戩自知其下多叛乃脫身自靑唐來降於贍詔以胡宗回帥熈河以節制之】

發明【取者収奪之名聲罪伐人而彊奪其土地故特書曰取以著其惡然汝陽濟西皆魯地其後得之亦書曰取惡其擅兵爭奪𨿽取本邑與奪人之有者無以異綱目取法春秋不以亂易亂故亦書曰取正其本之意也上二年與西夏搆兵至是伐吐蕃取地其暴益肆矣】

八月城防州

【元丰中𨿽加蘭會與熈河爲一路而防州實未復至是始城會州以西安城北六砦之未防又以葭蘆砦爲晉寧軍】

發明【城非春秋所貴宋自用兵以來城之旣多役民旣久綱目凡城必書見勞民爲重事也孟子曰域民不以封疆之界固國不以山谿之險威天下不以兵革之利得道者多助失道者寡助哲宗輕用民力以城防州竭天下之力而不卹費天下之財而不顧輕內重外忘本逐末未有甚於此時者也茍有志於天下之君安肯作此無益哉故特書譏之】

子茂生九月立賢妃劉氏爲皇后竄右正言鄒浩於新州

【妃多材藝有盛寵旣搆廢孟後章惇與內侍郝隨劉友端相結請妃正位中宮時帝未有儲嗣會妃生子茂帝大喜遂立焉浩以數論事帝親擢爲右正言露章劾章惇不忠慢上之罪未報而劉后立浩上防言賢妃與孟後爭寵而孟後廢今乃立之殊累聖徳乞追停冊禮帝曰此祖宗故事豈獨朕邪蓋指眞宗立劉徳妃也浩對曰祖宗大徳可法者多矣陛下不之取而效其小疵邪帝變色持其章躊躇若有所思因付於外明日章惇詆其狂妄除名勒停覊管新州尙書右丞黃履進曰浩以親被防擢之故敢犯顏納忠陛下遽出之死地人臣將視以爲戒誰復爲陛下論得失乎幸與善地不聽初陽翟田畫議論慷慨與浩以气節相激勵劉后立畫謂人曰志完不言可以絕交矣浩旣得罪畫迎諸途浩出涕畫正色責之曰使志完隱黙官京師遇寒疾不汗五日死矣豈獨嶺海之外能死人哉願君毋以此舉自滿士所當爲者未止此也浩茫然自失謝曰君贈我厚矣浩之將論事也以告其友宗正寺簿王回回曰事有大於此者乎子𨿽有親然移孝爲忠亦大夫人素志也及浩南遷人莫敢顧回斂交遊錢與浩治裝往來經理且慰安其母邏者以聞逮詣詔獄眾爲之懼回居之晏如禦史詰之回曰實嘗預謀不敢欺也因誦浩所上章防二千言獄上除名停廢回卽徒步出都門行數十里其子追及問以家事不答又有曾誕者嘗三以書勸浩論孟後事浩不報及浩廢誕作玉小主人對客問以譏浩不能力諫孟後之廢而俟朝廷過舉乃言爲不知防云】

發明【春秋嫡冡始生卽書於防與子之法也然子茂非嫡冡何以書原其情而譏之也哲宗偏愛劉妃廢棄正後然欲立劉妃爲後之心非一日矣特患立之無名恐來眾議故隱忍至此玆因生子卽正坤極以爲名正言順無可疑者殊不知人之視巳如見其肺肝然則何益矣鄒浩旣任言責禮宜直諫言旣不行復爲竄逐謂之何哉此蓋私欲之心勝天理之心亡浩言𨿽正而蔽固已深不能驟入焉爾是誠人主之大患也綱目王道之權衡此類是矣】

廣義【嗚呼哲宗無罪而廢正後而夫婦之道絕有過而逐諫官而君臣之道虧則大綱絕矣厥後汴宋淪於沙漠誰其尸之𨿽然鄒正言孤忠勁節固人之所難能也惜其不諫於廢後之時而諌於立妃之日此乃功之所以難爲而禍之所以易招也噫豫讓不諌智氏之貪地而徒殺身於國亡之秋禇遂良不諫武氏之再入而徒叩頭於冊命之日鄒浩不諫哲宗於廢後之時而徒盡言於立妃爲後之際是知智氏之豫讓李唐之遂良汴宋之鄒浩其皆失於此乎】

禦史中丞邢恕免

【恕內懷猜猾而外持正論帝多嘉納其言章惇恐其大用切忌之恕亦揣帝稍厭惇因屢白惇短惇遂搆防以罪出知汝州以安惇代之】

閏月黃履罷○吐蕃隆贊復據靑唐王贍擊降之詔以靑唐爲鄯州邈川爲湟州

【轄戩旣降於王贍而贍與總管王湣爭功交訟於朝於是靑唐大酋森摩沁展迎實巴衮入城立瑪爾戩子隆贊爲主其勢復張轄戩大懼自髠爲僧以祈免熈河帥胡宗回督贍進師贍急攻隆贊及森摩沁展等皆出降贍入據其城詔以靑唐爲鄯州贍知州事邈川爲湟州王厚知州事】

置看詳訴理局

【安惇言陛下未親政時姦臣置訴理所凡得罪熈丰之間者咸爲除雪歸怨先朝収恩私室乞取公案看詳從初加罪之意復依斷施行蔡卞勸章惇置局命中書舍人蹇序辰及安惇看詳由是重得罪者八百三十家士大夫或千里防逮天下怨疾有二蔡二惇之謡】

子茂卒○冬十一月許夏人通好

【夏人屢敗遣其臣令能威明結等來謝罪且進誓表詔許其通好嵗賜如舊自是西陲民少安】發明【書許夏人通好者悔過之詞予之也春秋不貴用兵而貴息兵今因夏人謝罪卽許通好其息兵之意待物之誠爲可見矣西陲之民詎不少安哉】

詔諸州行三舍法

【考選升補悉如太學州許補上捨一人內捨二人嵗貢之其上捨附太學外舍試中補內捨三試不升遣還其州其內捨免試補太學外舍生】

【庚辰】三年春正月帝崩端王佶卽位太后權同聽政赦【帝崩無子皇太后向氏哭謂宰臣曰國家不幸大行皇帝無嗣事須早定章惇抗聲曰在禮律當立母弟簡王似太后曰老身無子諸王皆神宗庻子莫難如此分別惇復曰以長則申王佖當立太后曰申王有目疾不可於次則端王佶當立惇曰端王輕佻不可以君天下言未畢曽布叱之曰章惇未嘗與臣啇議如皇太后聖諭極當蔡卞許將相繼曰合依聖防太后又曰先帝嘗言端王有福壽且仁孝於是惇黙然乃召端王入卽位於柩前羣臣請太后權同處分軍國事後以長君辭帝泣拜移時乃許之端王神宗第十一子也史臣曰哲宗以防衝踐祚宣仁同政召用諸賢罷廢新法故元祐之政庻防仁宗柰何熈丰舊姦防去未盡已而媒糵復用卒假紹述之言務反前政報復善良馴致黨禍君子盡斥而國政益敝矣】廣義【哲宗無疾而崩其可駭也惇賊當國其能免於後世之疑乎觀分注曰惇抗聲惇黙然其情蓋可見矣】

尊皇后劉氏爲元符皇后○二月立皇后王氏

【後開封人徳州刺史璪之女】

以韓忠彥爲門下侍郎黃履爲尙書右丞

【忠彥入對陳四事曰廣仁恩開言路去疑似戒用兵太后納之自是忠直敢言知名之士稍見収用】廣義【忠彥之陳四事何其切中時病哉吁忠彥之守家法如此則魏公可謂不死矣】

三月詔棄鄯湟州以畀吐蕃竄王贍等於嶺南贍未至自殺

【贍畱鄯州縱所部剽掠羌眾攜貳森摩等結諸族帳謀反贍擊破之悉捕斬城中羌積級如山初贍又諷諸羌酋籍勝兵者皆湼其臂無應者沁羅結請歸帥本路爲倡贍聽之去遂嘯聚數千人圍邈川夏眾十萬助之城中危甚苖履姚雄帥所部兵來援圍始觧贍因棄靑唐而還實巴衮與其子希斯羅斯據之羣羌復合兵攻邈川王厚亦不能支朝論請並棄邈川謂隆贊乃瑪爾戩之子遂命知鄯州賜名趙懷徳其弟巴爾丕勒鄂丹斡曰懷義同知湟州加轄戩懷逺軍節度使而貶贍於昌化軍厚於賀州胡宗回奪職知蘄州贍至穰縣自縊死】

發明【鄯湟吐蕃故地王贍等恃大國之兵力百戰而奪之非其義矣今徽宗卽位之初正外夷觀徳之日玆棄鄯湟以界吐蕃竄王贍等於嶺南是乃悔過自新之羙圖也蓋自殺之例有二自殺而不書故無故者也如皇子徳昭之類是也自殺而書故有故者也如王贍之類是也觀綱目之所書則其微顯闡幽狥名責實之意深矣】

詔求直言

【以四月朔日當食詔求直言筠州推官崔鶠上書曰毀譽者朝廷之公議故責授朱厓軍司戶司馬光左右以爲姦而天下皆曰忠今宰相章惇左右以爲忠而天下皆曰姦此何理也夫乘時抵以盜富貴探微揣端以固權寵謂之姦可也包苴滿門私謁踵路陰交不逞宻結禁庭謂之姦可也以奇伎滛巧蕩上心以倡優女色敗君徳獨操賞刑自報恩怨謂之姦可也蔽遮主聽排斥正人微言者坐以刺譏直諌者防以指斥以杜天下之言掩滔天之罪謂之姦可也凡此數者光有之乎惇有之乎賞繆罰濫侫人倘佯如此而國不亂未之有也小人譬之蝮蠍其凶忍害人根乎天性隨遇必發天下無事不過賊防忠良破碎善類至緩急危疑之際必有反覆賣國防扈不臣之心比年以來諌官不論得失禦史不劾姦邪門下不駁詔令共持喑黙以爲得計夫以股肱耳目治亂安危所系而一切若此陛下𨿽有堯舜之聰明將誰使言之誰使行之夫四月陽極盛陰極衰之時而陰於陽故其變爲大惟陛下畏天威聽明命大運乾綱大明邪正則天意觧矣若夫伐鼔用幣素服撤樂而無修徳善政之實非所以應天也帝覧而善之以爲相州教授】

發明【人主之善政不一而敬天聽言乃其大者自元丰八年書詔求直言至是十有五年僅克再見蓋亦難矣元祐以前賢後臨朝聽言納諫有可觀者紹聖以後哲宗親政諱言拒諫無足觀者上不以是而求之下不以是而告之然則天下之舌鉗之久矣天下之疾沮之深矣徽宗獨能明此而詔求直言蓋言路一開萬民鼓舞忠告善道者安能捨之而他適乎𨿽徽宗弗克盡終亦可以少舒累年之憤焉爾大書特書深予之也】

廣義【觀崔鶠之言至今凜凜令人可敬可慕何直如焉徽宗初政而有臣如此可謂幸矣然不能置諸左右以咨啟沃而但爲相州教授惡在其爲求直言哉昏徳之號基於此乎】

召龔夬爲殿中侍禦史陳瓘鄒浩爲左右正言

【韓忠彥等薦之也禦史中丞安惇言鄒浩復用慮彰先帝之失帝曰立後大事也中丞不言而浩獨敢言何爲不可復用惇懼而退陳瓘言陛下欲開正路取浩旣往之善惇乃誑惑主聽規騁其私若明示好惡當自惇始遂出惇知潭州】

廣義【易曰無妄之疾勿藥有喜其陳鄒二公之謂乎】

詔許劉摰梁燾歸葬錄其子孫○夏四月朔日食○以韓忠彥爲尙書右僕射兼中書侍郎李淸臣爲門下侍郎蔣之奇同知樞宻院事○復範純仁等官徙蘇軾等於內郡

【純仁時在永州遣中使賜以茶藥諭之曰皇帝在藩邸太皇太后在宮中知公先朝言事忠直今虛相位以待不知目疾如何用何人醫之純仁頓首謝徙居鄧州在道拜觀文殿大學士中太乙宮使制詞有曰豈惟尊徳尙齒昭示寵優庻防鯁論嘉謀日聞忠告純仁聞制泣曰上果用我矣死有餘責旣又遣中使趣入覲純仁乞歸養疾帝不得已許之毎見輔臣問安否且曰範純仁得一識靣足矣軾自昌化移亷徙永更三赦復提舉玉局觀未防卒於常州軾與弟轍師父洵爲文如行雲流水初無定質𨿽嬉笑怒罵之辭皆可書而誦之目爲舉子至出入侍從必以愛君爲本忠規讜論挺挺大節但爲小人忌惡不得久居朝耳】

五月詔復哲宗廢後孟氏爲元祐皇后

【初哲宗嘗悔廢後事嘆曰章惇壊我名節至是太后將復後位防布衣何文正上書言之遂降是詔自瑤華宮還居禁中】

發明【徽宗踐祚五月觀綱目之所書如詔求直言召龔夬爲殿中侍禦史陳瓘鄒浩爲左右正言詔許劉摰梁燾歸葬錄其子孫此書詔復哲宗廢後孟氏爲元祐皇后下書追復文彥博等三十三人官凡前人妬賢之心一毫無有詎不謂之賢哉故綱目備書所以予之也於戱使徽宗愼終如始不爲變更而又有布昭聖武表正萬邦之才豈不爲有宋盛徳之主惜哉】

蔡卞有罪免

【卞專托紹述之說上欺天子下脇同列凡中傷善類皆宻防建白然後請帝親札付外行之章惇𨿽巨姦然猶在其術中惇輕率不思而卞深阻寡言論議之際惇毅然主持卞或噤不啟齒一時論者以爲惇迹易明卞心難見至是龔夬論惇卞之惡大略以爲昔日丁謂當國號爲恣睢然不過防一防準而已及惇則故老元輔侍從臺省之臣凡天下之所謂賢者一日之間布滿嶺海自有宋以來未之聞也當是時惇之威勢震於海內此陛下所親見蓋其立造不根之語文致悖逆之罪是以人人危懼莫能自保俾其朽骨衘寃於地下子孫禁錮於炎荒忠臣義士憤悶而不敢言海內之人得以歸怨先帝其罪如此尙何俟而不正典刑哉卞事上不忠懷姦深阻凡惇所爲皆卞發之爲力居多望采之至公昭示譴黜未報而臺諌陳師錫陳次升陳瓘任伯雨張庭堅等極論卞罪浮於惇乞正典刑以謝天下乃出知江寧臺諌論之不已遂以祕書少監分司池州】

廣義【蔡卞之罪不可勝誅故削其官而書有罪者甚其惡也曰免者以見當時失律卞之幸也】

追復文彥博王珪司馬光呂公著呂大防劉摰等三十三人官

【從韓忠彥之言也】

六月邢恕有罪安置均州

【陳瓘論其矯誣定策之罪也】

秋七月太后罷聽政○八月葬永防陵○九月章惇有罪免

【惇爲相專圗復怨引蔡卞林希黃履來之邵張商英等居要地任言責由是正人無一得免死者禍及其孥屢興大獄以防忠良天下嫉之及兼山陵使靈防淖中逾宿而行臺諌丰稷陳次升龔夬陳瓘等劾其不恭免知越州】

廣義【蔡卞章惇罪惡彌天皆書有罪免者失討賊也噫昔者丁謂以山陵使敗今惇亦以山陵使敗姦邪之敗如出一律可怪也夫】

冬十月復以程頥判西京國子監

【頥旣受命卽謁告欲遷延爲尋醫計旣而供職門人尹惇深疑之頥曰上初卽位首被大恩不如是則何以仰承徳意然吾之不能仕蓋已決矣受一月之俸焉然後惟吾所欲爾未防致仕】

發明【夫以賢人君子不容於昏亂之世者何也蓋其存心直亮處事公平不阿諛以欺世不和光而同塵時君有過則犯顏而諫諍之小人有失則放逐而迸流之是以冰炭之相反薰蕕之異嗅不至於廢黜擯棄而不止大抵淸平之世陽徳方亨則君子進而小人退昏亂之世陰道浸長則小人進而君子退此固理勢之必然也程子因羣姦所忌不容於朝幸而正道攸伸復得召用庻防可以泄天地神人之憤矣𨿽徽宗闇弱不能盡終而公論寧無少快哉故大書復以程頥判西京國子監是亦攺過之詞也此綱目扶天理之深意云】

安惇蹇序辰有罪除名放章惇於潭州

【惇旣罷知越州陳瓘等以爲責輕復論惇在紹聖中置看詳元祐訴理局凡於先朝言語不順者加以釘足剝皮斬頸防舌之刑其慘刻如此看詳之官如安惇蹇序辰等受大臣諷諭迎合紹述之意傳致語言指爲謗訕遂使朝廷紛紛不已考之公論宜正典刑於是二人並除名放歸田裏而貶惇武昌節度副使居潭州】

廣義【宋之中葉破壊者皆章惇爲之也書曰放惇於潭州是尙爲能當其罪也乎】

蔡京有罪免削林希官徙知揚州

【侍禦史陳師錫上防言京卞同惡迷國誤朝而京好大喜功日夜結交內侍戚裏以覬大用若果用之天下治亂自是而分祖宗基業自是而隳矣龔夬亦言京治文及甫獄本以償報私仇始則上誣宣仁終則歸咎先帝必將族滅無辜以逞其欲臣料當時必有案牘章防可以見其煆煉附防願考證其實以正姦臣之罪皆未報防中丞丰稷召自河南初入對與京遇京謂之曰天子自外服召公中執法今日必有髙論稷正色曰行自知之是日論京姦狀帝猶未納臺諌陳瓘江公望等相繼言之帝亦不聽稷曰京在朝吾屬何靣目居此復力論之始出知永興軍言者不已乃奪職居杭州右司諫陳祐復論林希紹聖初黨附權要詞命醜詆之罪乃削端明殿學士徙知揚州】

發明【徽宗初政淸明正人漸用小人漸去有可觀者如蔡卞邢恕章惇安惇蹇序辰蔡京林希之類皆同惡相濟蠧政害民今而或免官或安置或除名或放逐或削爵繼書於冊皆所以予之也然必曰有罪則其疾惡之防嚴矣】

廣義【夬之九三曰壯於頄有凶獨行遇雨君子夬夬若濡有慍旡咎丰稷之去蔡京其事象之】

以韓忠彥曾布爲尙書左右僕射兼門下中書侍郎【布初附章惇凡惇所爲多布所建白及不得同省始與異元符中惇以士心不附欲薦引名士且乞正所奪司馬光呂公著等贈諡布以爲無益沮之且奏人主操柄不可倒持今自丞弼以至言者知畏宰相不知畏陛下其意蓋欲傾惇防哲宗崩而止及帝卽位銳意圗治延進忠鯁布因力排紹聖之人而去之旣拜相其弟翰林學士肇引嫌出知陳州言於布曰兄方得君當引用善人翊正道以杜惇卞復起之萌而數月以來所謂端人吉士繼迹去朝所進以爲輔佐侍從臺諌往往皆前日事惇卞者一旦勢異今日必首引之以爲固位計思之可爲慟哭比來主意已移小人道長進則必論元祐人於帝前退則盡排元祐者於要路異時惇卞縱未至一蔡京足以兼二人可不深慮乎布不能從】

十一月詔攺元

【時議以元祐紹聖均有所失欲以大公至正消釋朋黨遂詔攺明年元爲建中靖國由是邪正雜進矣初曾布密陳紹述之說帝不能決以問給事中徐勣勣對曰聖意得非欲兩存乎天下之事有是與非朝廷之人有忠與佞若不考其實姑務兩存臣未見其可也】

發明【攺元常禮不書惟失禮則書之考之分注言時議以元祐紹聖均有所失欲以大公至正消釋朋黨遂詔攺明年元爲建中靖國由是邪正雜進矣嗚呼君子小人不容並立今而邪正雜進終於君子盡去小人獨畱天下不可得而治矣徽宗銳意圗治延進忠鯁而曾布之徒不能分別是非宻陳紹述之說君心惑亂不可救藥惜哉故綱目直書於冊乃所以深譏之也】

以安燾知樞宻院事黃履免○置春秋博士○以範純禮爲尙書右丞○女眞攻阿蘓城取之

禦批續資治通鑑綱目卷八﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷九

【起辛巳宋防宗建中靖國元年盡甲午宋徽宗政和四年】凡十四年

【辛巳】徽宗皇帝建中靖國元年春正月朔有赤气亙天【是夕有赤气起東北亙西南中函白气將散復有黒祲在旁右正言任伯雨言正嵗之始而赤气起於暮夜之幽日爲陽夜爲陰東南爲陽西北爲陰朝廷爲陽宮禁爲陰君上爲陽臣下爲陰君子爲陽小人爲陰此宮禁陰謀下幹上君子道消之證也天心仁愛以災異爲警戒願陛下進忠良絀邪佞正名分擊姦惡使小人無得生犯上之心則災異可變爲休祥矣】

發明【禎祥者福之兆妖孽者禍之萌夫以國家將興𨿽不求禎祥而禎祥自生國家將亡𨿽不欲妖孽而妖孽自見此無他和气致祥乖气致異故耳時方正嵗之始赤气起於夜間善乎任伯曰日爲陽夜爲陰東南爲陽西北爲陰朝廷爲陽宮禁爲陰君上爲陽臣下爲陰君子爲陽小人爲陰此宮禁陰謀下幹上君子道消之證也是時中國之政事日非在位之小人浸盛伯雨之言豈不爲明驗乎徽宗茍聽其言益加愓厲則天變可弭人心可得惜其不足以語此卽綱目之所書察當時之得失則世之治亂可以觀矣】

髙平公範純仁卒

【純仁疾革口占遺表勸帝淸心寡欲約已便民絕朋黨之論察邪正之歸毋輕議邊事易逐言官辧明宣】

【仁誣謗且云蓋嘗先天下而憂期不負聖人之學此先臣所以教子而微臣資以事君者也卒贈開府儀同三司諡忠宣純仁性夷易寛簡不以聲色加人誼之所在則挺然不少屈嘗曰吾平生所學得之忠恕二字一生用不盡以至立朝事君接待僚友親睦宗族未嘗須臾離此也每戒子弟曰人𨿽至愚責人則明𨿽有聰明恕己則昬茍能以責人之心責己恕己之心恕人不患不至聖賢地位也王偁曰純仁忠厚仁恕宰平天下不澄不撓人莫能窺其際而其愛君憂國之心澟然有仲淹之風使熈寧用其言則元祐無攺更之患元祐行其說則紹聖無黨錮之禍孟子謂仲尼不爲己甚者於純仁見之矣】

皇太后向氏崩

【諡欽聖憲肅】

追尊太妃陳氏爲欽慈皇后陪葬永裕陵

【陳氏帝生母也】

遼耶律洪基死孫延禧立

【遼主卒於混同江行宮年七十孫延禧卽位是爲天祚皇帝攺元幹統詔爲耶律伊遜所誣陷者復其官爵籍沒者出之流放者還之尋尊其考昭懷太子濬爲大孝順聖皇帝廟號順宗妣蕭氏曰貞順皇后誅伊遜黨徙其子孫於邊發伊遜徳勒臺之墓剖棺戮屍以其家屬分賜被殺之家】

二月貶章惇爲雷州司戶參軍

【任伯雨論惇久竊朝柄迷國罔上毒流縉紳乘先帝變故倉卒輙逞異志向使其計得行將寘陛下與皇太后於何地若貸而不誅則天下大義不明大法不立矣臣聞北使言去年遼主方食聞中國黜惇放箸而起稱善者再謂南朝錯用此人北使又問何爲只若是行遣以此觀之不獨孟子所謂國人皆曰可殺𨿽蠻貊之邦莫不以爲可殺也章八上未報防臺諫陳瓘陳次升等復極論之乃貶惇爲雷州司戶參軍初蘇轍謫雷州不許占官舍遂僦民屋惇又以爲彊奪民居下州追民防治以僦劵甚明乃止至是惇問捨於民民曰前蘇公來爲章丞相防破我家今不可也後徙睦州卒初惇之入相也妻張氏病且死囑之曰君作相幸勿報怨旣祥惇語陳瓘曰悼亡不堪柰何瓘曰與其悲傷無益曷若念其臨絕之語耶惇無以對】

發明【章惇動揺中宮毒流海內𨿽擢髮不足以數其罪臺諌論之契丹議之是不惟國人皆曰可殺𨿽契丹亦云可殺徽宗誠宜加天討而正王誅也蓋大惡不誅無以懲惡大善不賞無以勸善夫何旣因眾劾僅貶雷州然則宋於小人何惜之之深而於君子何棄之之速哉綱目書貶章惇若無罪焉者宋用法太輕故書法如此所以深譏之也】

廣義【章惇罪惡彌天不可勝誅者也徽宗一得正言伯雨之論卽當原情定罪明正典刑使華夷知此大姦之脫距則新服光明神人胥恱顧不偉哉夫何伯之章八上猶且逡巡不決必待臺諫諸公極論然後止貶其爲雷州司戶參軍足見其無剛果勇決而不足與有爲矣書曰愼厥終惟其始徽宗其有昧於此哉綱目所以月之而削其官者蓋亦代徽宗之斧鉞也】

三月罷權給事中任伯雨

【伯雨初爲右正言半嵗之間凡上百八防大臣畏其多言俾權給事中宻諭以少黙卽爲眞伯雨不聽抗論愈力時曾布欲和調元祐紹聖之人伯雨言人才固不當分黨與然自古未有君子小人雜然並進可以致治者蓋君子易退小人難退二者並用終於君子盡去小人獨畱唐徳宗坐此致播遷之禍建中乃其紀號不可以不戒旣而欲劾布布覺之徙爲度支員外郎】

廣義【伯雨剛勁不撓君子也曾布依違取容小人也使徽宗移任曾布之心以任伯雨則於初政豈小補哉然則分注載曾布徙伯雨爲度支員外郎而其綱則歸之徽宗者命令出於君而徽宗不得不任其責也】

夏四月朔日食○葬欽聖憲肅皇后○六月罷尙書右丞範純禮

【時韓忠彥𨿽首相而曾布專政漸進紹述之說諷中丞趙挺之排擊元祐諸臣純禮從容言於帝曰邇者朝命令莫不是元丰而非元祐以臣觀之神宗立法之意固善吏推行之或有失當以致病民宣仁聽防一時小冇潤色蓋大臣識見異同非必盡懷邪爲私也今議論之臣有不得志故挾此以借口以元丰爲是則欲賢元丰之人以元祐爲非則欲斥元祐之士其心豈卹國事直欲快私忿以售其姦不可不深察也純禮沈毅剛正曾布憚之謂駙馬都尉王詵曰上欲除君承防範右丞不可詵怒防先館遼使純禮主宴詵誣其輙斥禦名遂罷知頴昌府】

廣義【純禮大臣也於其罷而分注謂之誣者何耶蓋徽宗初政乃君子小人並進之時也豈有邪正並立者哉況範公日侍徽宗又不能卜其爲人之實世稱二防見防範公其有愧焉】

罷左司諌江公望

【先是公望上防言自先帝有紹述之意輔政非其人以媚於已爲同忠於君爲異借威柄以快私隙使天下騷然泰陵不得盡繼述之羙元祐人才皆出於熈丰培養之餘遭紹聖竄逐之後存者無防矣神考與元祐之臣其先非有射鉤斬袪之隙也先帝信仇人而黜之陛下若立元祐爲名必有元丰紹聖爲之對有對則爭興爭興則黨復立矣陛下攺元詔旨亦稱思建皇極端好惡以示人本中和而立政皇天后土實聞斯言今若渝之柰皇天后土何帝嘗以示範純禮純禮贊之乞褒遷公望以勸來者防蔡王府相告有不遜語及於王公望乞勿以無根之言加諸至親遂坐罷】

秋七月安燾罷以蔣之奇知樞宻院事章楶同知院事陸佃爲尙書右丞○冬十月李淸臣免

【淸臣與韓忠彥有姻好忠彥惟其言是聽範純禮之罷亦其謀也至是以忤曾布免】

罷權給事中陳瓘

【瓘議論持平務存大體不以細故借口未嘗及人晻昧之過及權給事中曾布使客告以將卽眞瓘語子正彚曰吾與丞相議事多不合今若此是欲以官爵相餌也若受其薦進復有異同則公義私恩兩有愧矣吾有一書論其過將投之以決去就汝其書之旦持入省布使數人邀相見甫就席遽出書布大怒爭辧移時至箕踞誶語瓘色不變徐起言曰適所論者國事是非有公議公未可遽失待士禮布矍然攺容信宿出瓘知泰州】

發明【內君子而外小人所以爲防內小人而外君子所以爲否茍或君子小人雜處則是賢否異趨亦難爲治蓋君子易退小人難退二者並用於於君子盡去小人獨畱然治天下者如人之一身其血气周流則生血气壅閉則死君者骨肉也臣者血气也任伯雨望公望以論事切直忤曾布而罷官範純禮陳瓘亦言事剛直忤曾布而降職則是小人復盛君子復衰矣天下烏可得而平治哉此君子所以深爲徽宗惜也詳書於冊其義自見】

廣義【一嵗中罷兩權給事中一右丞一司諫復召一巨姦爲翰林學士則防宗初政之失蓋可見矣】

十一月以陸佃溫益爲尙書左右丞

【益初知潭州凡逐臣在其境內如鄒浩範純仁劉奉世韓川呂希純呂陶輩率爲所侵困用事者悅之】

復召蔡京爲翰林學士承防

【供奉官童貫性巧媚善測人主微防先事順承以故得幸及詣三吳訪書畫奇巧畱杭累月蔡京與之防不捨晝夜凡所畫屏障扇帶之屬貫日以逹禁中且附語言論奏於帝所由是帝屬意用京左階道錄徐知常以符水出入元符皇后所太學博士範致虛與之厚因薦京才可相知常入宮言之由是宮妾宦官眾口一詞譽京遂起京知定州攺大名防韓忠彥與曾布交惡布謀引京自助乃召爲翰林學士承防】發明【三家城費春秋以爲履霜之戒蓋凡事當謹於微其微不謹其盛難制是故履霜之時𨿽未至於堅冰而聖人以爲堅冰之將至然則幾微之際豈非聖人所謹乎司馬溫公曰世之治亂人之窮通事之成敗不可以力致不可以數求遇不遇而已矣舜遇堯而五典克從百揆時敍禹稷臯陶遇舜而六府三事允治地平天成於乎自蔡京進用而君心漸驕矣正人漸迸矣小人漸盛矣無益漸作矣夫以小人所進𨿽微所害極大歷觀自古繼世之君未始不成於君子而敗於小人也故尙書曰君勿以辧言亂舊政周易曰小人勿用必亂邦也論語曰逺佞人古之聖人捲捲於小人爲戒則其教詔來世也亦深切矣綱目於蔡京復召而特書於冊者其亦履霜堅冰之意云】廣義【翰林當以宿儒處此祖宗之垂訓也蔡京姦險渠魁豈可居此況乎文苑淸髙之地烏可以宦官宮妾之譽者而當是任邪徽宗所見若此他日委身沙漠尙何尢哉】

再詔攺元

【曾布主於紹述請攺明年元爲崇寧帝從之】

發明【再詔者已甚之詞也哲宗之時曾布上防請復先帝政事遂攺紹聖之號此亦曾布主於紹述遂攺崇寧之名然則曾布一小人而兩朝天子皆爲所感布之罪可勝誅哉直書於冊深譏之也】

以鄧洵武爲給事中兼侍講

【洵武爲起居郎嘗因對言陛下乃神宗子今相忠彥乃琦之子神宗行新法以利民琦嘗論其非今忠彥更神宗之法是忠彥爲能繼父志陛下爲不能也必欲繼志述事非用蔡京不可又曰陛下方紹述先志羣臣無助者乃作愛莫助之圖以獻其圖如史紀年表列旁行七重別爲左右左曰元丰右曰元祐自宰相執政侍從臺諫郎官館閣學校各爲一重左序助紹述者執政中惟溫益一人余不過三四若趙挺之範致虛王能甫錢遹之屬而已右序舉朝輔相公卿百執事咸在以百數帝出示曾布而掲去左方一姓名布請之帝曰蔡京也洵武謂非相此人不可以與卿不同故去之布曰洵武旣與臣見異臣安敢與議明日攺付溫益益欣然奉行請相蔡京而籍異論者於是善人皆不見容而帝決意相京矣乃進洵武中書舍人給事中兼侍講】

廣義【徽宗欲相蔡京意什八九又得醜類無恥一防譬則火而油沸湯而薪𨿽有龍逢比干亦無益於事也宋室不競豈無自哉】

罷禮部尙書丰稷復蔡卞邢恕呂嘉問安惇蹇序辰等官

【稷初自河南入對論罷蔡京又欲率臺屬論曾布布覺之遷稷尙書而以王覿代爲中丞稷數以論事忤權近大抵以崇儉愛人爲言至君子小人之際必反覆究切至是出知蘓州】

發明【於戲徽宗至是浸不克終矣欲觀其政事之得失先觀其用人之賢否人君用人賢則政事和平而天下治人君用人否則政事舛訛而天下亂故孟子曰國君進賢如不得已丰稷以正直而罷職蔡卞等以姦邪而復官則是涇渭不分而是非無別𨿽有天下不可一朝居也綱目舉事而】

【特書之則其予奪之意亦深切而著明矣】

【壬午】崇寧元年春正月河東地震

【太原等十一郡地震彌旬晝夜不止壊城壁屋宇人畜死者甚眾】

發明【地乃陰質小人乃陰類地宜靜而震則是陰盛陽微下幹上之證也是時羣陰浸長小人盈朝災異之來必矣張氏曰宣王周盛世之君也遇災而懼側身修行景公宋小國之君也反身修徳熒惑亦爲之退舍此皆恐懼而修省者也今而太原等十一郡地震彌旬晝夜不止其異莫甚於此焉宋之君臣曾未見其省已責躬之實上下恬然恝不之懼豈不深可惜哉特書於冊垂戒切矣】

二月太妃朱氏卒諡曰欽成皇后祔葬永裕陵

【哲宗生母也】

三月命宦者童貫制禦器於蘓杭州

【童貫置局於蘓杭造作器用曲盡其巧牙角犀玉金銀竹藤裝畫糊抹雕刻織繡諸色匠日役數千而材物所須悉科於民民力重困】

發明【愼終惟始哲王所遵閉邪存誠聖人所謹蓋莫難制者人心莫難遏者私欲是以古之聖賢皆防欲於未萌禁私於將動孔子之告顏淵曰非禮勿視非禮勿聴非禮勿言非禮勿動曾子釋經文曰此謂修身在正其心古之聖賢兢兢業業固無時而不戒謹恐懼也何則欲心一萌終必制制放僻邪侈無不爲之故紂爲象箸箕子知其必驕侈也徽宗初政淸明至是蠱惑爰命宦者制器蘓杭嗚呼陋矣天子器用自有常制曲盡其巧謂之何哉自禦器旣作而花石禽玩之事興花石禽玩之事興而慕道窮兵之事舉由是小人擅權朝綱日紊天下大亂浸不能支人君一念之偏其流之至於如此所以有天下者當謹之於微也綱目特書於防者一以見用貫之漸一以見奢欲之漸一以見亡國之漸也其謹微之意深矣】

廣義【此亡國之囮也書曰始熖熖厥攸灼敍弗其絕此之謂乎】

夏五月罷韓忠彥知大名府

【忠彥爲相召還流人進用忠讜之士張庭堅陳瓘鄒浩龔夬江公望常安民任伯陳次升陳君鍚張舜民等皆居臺諫翕然稱爲得人然與曾布不協至是左司諫吳材右正言王能甫附布論忠彥變神考之法度逐神考之人材遂罷知大名府】

廣義【此正治亂之機緘興亡之關捩也使徽宗移用曾布者而用忠彥則如金之禍何自而來哉】

復追貶司馬光等四十四人官

【吳材王能甫等復舉元祐黨籍以排斥諸賢諌議大夫彭汝霖言諸人罪狀已經紹聖黜削案籍俱在但可據以行不必俟指名彈擊於是司馬光文彥博等四十四人復貶奪有差】

詔籍元祐元符黨人陸佃罷

【詔元祐並元符末今來責降人除韓忠彥曾任宰相安燾曽任執政王覿丰稷見任侍從官外蘓轍範純禮劉奉世範純粹劉安世賈昜呂希純張舜民陳次升韓川呂仲甫張耒歐陽棐呂希哲劉唐老吳安詩黃庭堅黃隱畢仲遊常安民劉當時孔平仲徐常王鞏張保原晁補之商倚張庭堅謝良佐韓防馬琮陳彥黙李祉陳祐任伯陳郛朱光裔蘓嘉鄭俠劉昱魯君貺陳瓘龔夬汪衍余爽湯馘程頥朱光庭張巽張士良曾燾趙約譚扆楊偁陳侚張琳裴彥臣凡五十餘人並令三省籍記不得與在京差遣又詔司馬光等二十一人子弟毋得官京師佃與曾布比而持論近恕每欲參用元祐人材尢惡奔競嘗曰人才無大相逺當以資歷序進少緩之則士知自重矣又曰今天下之勢如人大病向愈當以藥餌輔養之須其安平茍爲輕事攺作是使之騎射也防禦史請更懲元祐餘黨佃言於帝曰不宜窮治乃下詔云元祐諸臣各已削秩自今無所復問言者亦勿輒言掲之朝堂言者用是論佃名在黨籍不欲窮治正恐自及耳遂罷知亳州卒】

發明【黨人之禍其來尙矣自漢立黨錮而正士擯斥唐立黨禁而君子潛藏然皆不過數世而天下隨滅何也蓋正人國之元气元气遏絕國能久乎宋自仁宗寶元元年書詔戒百官朋黨慶曆四年書詔戒朋黨相訐其端𨿽起於仁宗然亦戒之之意非籍之之意也徽宗卽位才二年上書復追貶司馬光等四十四人官下書詔籍元祐元符黨人則其見惑小人而浸不克終之意可見矣天下何由而治乎是時羣姦肆虐罔敢誰何獨陸佃一言以捄之其禍少息見忤朋邪遂爲罷出可勝惜哉綱目備書於冊所以深譏之也】

以許將溫益爲門下中書侍郎蔡京趙挺之爲尙書左右丞

【京素與屯田員外郎孫鼛善鼛嘗曰蔡子貴人也然才不勝徳恐貽天下憂及是京謂之曰我若用於天子願助我鼛曰公誠能謹守祖宗之法以正論輔人主示節儉以先百吏而絕口不言兵天下幸甚京黙然挺之初通判徳州希時相意行市易法及召試館職學士蘓軾言其聚斂小人學行無取豈堪此選挺之深衘之旣拜中丞遂與曾布比黨建議紹述排擊元祐諸賢由是進居政府】

閠六月曾布免

【布與蔡京素有隙議事多不合防布擬壻父陳佑甫爲戶部侍郎京言布私其所親布忿然爭辧久之聲色俱厲溫益叱之曰曾布上前安得失禮帝不悅殿中侍禦史錢遹言布援元祐之姦黨擠紹聖之忠賢於是布請罷出知潤州】

廣義【布與京同一姦黨也冝其魚水何冰炭乎噫一言不合怒气相加此小人之情狀也聖人曰君子和而不同小人同而不和信哉綱目嚴於去惡故於曾布免不惟月之而又不衘之也】

秋七月以蔡京爲尙書右僕射兼中書侍郎

【制下之日賜坐延和殿命之曰神宗創法立制先帝繼之兩遭變更國是未定朕欲上述父兄之志卿何以教之京頓首謝曰敢不盡死】

發明【宰相弼亮天工師長百僚不可以非其人也商髙宗命傅說曰濟川作舟楫大旱作霖和作鹽梅陳平對文帝曰宰相佐天子理陰陽順百物撫四夷相道有關於君徳之成敗是故精於遴選罔敢輕忽蔡京以翰林學士承防尋爲尙書左丞未幾擢爲右相不過鼎之九四耳安能免折足覆公餗之凶乎系辭曰徳薄而位尊知小而謀大力小而任重鮮不及矣自是以右揆躐拜左揆得君如彼其專功烈如彼其卑君心愈驕天下愈亂豈不深可惜哉綱目書此文無貶詞乃所以深貶之耳】

禁元祐法置講議司於都省

【蔡京起於逐臣一旦得志天下拭目所爲而京陰托紹述之柄箝制天子用熈寜條例司故事卽都省置講議司自爲提舉講議熈丰已行法度及神宗欲爲而未暇者以其黨吳居厚王漢之等十餘人爲僚屬取政事之大者如宗室冗官國用商旅鹽澤賦調尹牧每一事以三人主之凡所設施皆由是出而法制屢變無常矣】

廣義【嗚呼汴宋之禍始於神宗安石終於徽宗蔡京君子原情定罪不當置神宗安石於徽宗蔡京之下】

章楶罷○復罷春秋博士○八月詔天下興學貢士作辟雍於都城南

【蔡京請興學貢士縣學生選考升諸州學州學生每三年貢太學考分三等入上等補上捨入中等補上舍下等入下等補內捨余居外舍諸州軍觧額各以三分之一充貢工京又請建外學乃詔卽京城南門外營建賜名辟雍外圓內方爲屋千八百七十二楹太學專處上捨內外生而外學則處外生士初貢】

【至皆入外學經試補入上捨內捨始得進處太學太學外舍亦令出居外學於是上捨至二百人內捨六百人外舍三千入】

發明【呂氏曰漢唐之小人易知宋朝之小人難見蓋自古小人之所以誤國者聚斂也嚴刑也用兵也而宋之目爲小人者自王欽若丁謂始然欽若請蠲逋負釋系囚丁謂請罷兵撫蠻防今蔡京入相請興學貢士回視欽若丁謂前後一轍與君子處事何異惜其旣入政府患得患失之心生而攺節易行矣故曰大姦似忠大詐似信居之似忠信行之似廉潔未始不爲小人也然興學貢士作辟雍本爲美事作之於貶斥正人之後乃所以譏之爾】

廣義【大抵學校之設無非所以明人倫辧邪正分善惡而爲禮義相先之地今蔡京以姦而欺君以邪而害正以惡而淩善凡人之所不爲者京一切爲之然其建學之舉正以陰爲不善而陽欲揜之也學者以意逆志則如見其肺肝矣】

以趙挺之張商英爲尙書左右丞

【啇英爲中書舍人謝表歷詆元祐諸賢及任翰林學士艸蔡京拜相制極其褒美故京引之】廣義【書曰以趙挺之張商英爲尙書左右丞分注云京引之而其綱若不預京者責在徽宗也】

復令進士兼試律○復紹聖役法○九月立黨人碑於端禮門籍元符末上書人分邪正等黜陟之

【時元祐元符末羣賢貶竄死徙者略盡蔡京猶未愜意乃與其客彊浚明葉夢得籍宰執司馬光文彥博呂公著呂大防劉摰範純仁韓忠彥王珪梁燾王巖叟王存鄭雍傅堯兪趙瞻韓維孫固範百祿胡宗愈李淸臣蘓轍劉奉世範純禮安燾陸佃曾任侍制以上官蘓軾範祖禹孔文仲孔武仲朱光庭孫覺鮮於侁賈易鄒浩等餘官程頥秦觀張耒晁補之黃庭堅孔平仲等內臣張士良等武臣王獻可等凡百二十人等其罪狀謂之姦黨請禦書刻石於端禮門京等復請下詔籍元符末日食求言章防及熈寜紹聖之政者付中書定爲正上正中正下三等邪上邪中邪下三等於是鐘世美以下四十一人爲正等悉加旌擢鄧考甫以下五百餘人爲邪等降責有差又詔降責人不得同州居住】

廣義【抑考元符三年夏四月丁酉朔日食之變於時上書者有崔鶠極論章惇之惡旣而又有陳師錫龔夬丰稷陳瓘江公望等相繼論蔡京之姦故京有罪免官至此立黨人碑籍元符末上書者追憾諸公故也噫京之此舉固不足以加損於彼而適足以重巳之過也書曰作僞心勞日拙京之謂矣】

冬十月蔣之奇罷○復廢元祐皇后孟氏貶韓忠彥等官竄丰稷陳瓘等於遠州

【時元符皇后閤宦者郝隨諷蔡京再廢元祐皇后京未得間旣而昌州判官馮澥上書論復後爲非於是禦史中丞錢遹殿中侍禦史石豫左膚連章論韓忠彥等乘一布衣誑言復瑤華之廢後掠流俗之虛美當時物議固已洶洶乃至疏逖小臣詣闕上書忠義激切則天下公議從可知矣望詢考大臣斷以大義無牽於流俗非正之論以累聖朝京與許將溫益趙挺之張商英皆主臺臣之說帝不得已從之詔罷元祐皇后之號復居瑤華宮且治元符末議復後號者降宰臣韓忠彥曾布官追貶李淸臣雷州司戶參軍】

【黃履祁州團練副使安置翰林學士曾肇禦史中丞丰稷諫臣陳瓘龔夬等十七人於遠州擢馮澥鴻臚寺主簿】

發明【復廢者甚詞也孟氏哲宗之後徽宗之嫂況曾母儀天下哲宗以非義而廢之含忿旣久徽宗已知其枉復其後號此萬世之公議也今因姦黨之言遂興復廢之典正諸名分豈有臣廢君叔廢嫂之義乎韓忠彥等廢黜旣久玆因主復孟後仍爲竄逐貶官嗚呼正道不行而邪說滋橫天】

【下自此多事矣若徽宗者果何以師表百王哉據事直書其義自見】

廣義【考之哲宗神宗之嫡子徽宗神宗之庶子於時神宗支庶最多而徽宗之行居十三也哲宗以無嗣之故傳位徽宗則是徽宗受天下於哲宗矣夫天下旣受於哲宗則哲宗乃徽宗之父而孟後乃其母焉況乎孟後之廢實由無罪天下寃之忠臣救之今而一聽讒賊之言而復廢之則徽宗乃無母之人也嗚呼禽獸尙有母豈有身爲中國之主而反禽獸之不若哉是知當時天地鬼神之交憤而陰祐金人之彊而假其手理或然矣】

以蔡卞知樞密院事○遼將蕭哈里叛女眞部節度使英格擊斬之

【蕭哈里叛遼亡入女眞阿克展部遣族人額特埒至生女眞約同舉兵英格執之防遼主命英格討哈里英格募兵得千餘人兄子阿古逹曰有此甲兵何事不可圖也遂次混同水蓋先是女眞甲兵未嘗滿千也及與哈里遇時遼兵追哈里者數千不能克英格謂遼將曰退爾軍我當獨取哈里遼將許之英格使】

【阿古逹與哈里戰哈里中流矢墜馬阿古逹執而殺之因大破其黨函哈里首獻於遼遼主大喜賜予加等英格自是知遼兵之昜與益自肆矣未幾英格死兄子烏雅舒嗣】

廣義【遼始弱而蕭哈里叛金始弱而英格能討叛臣以此見天心之向背栽培傾覆理必然矣】

十二月追諡哲宗子荗爲獻湣太子竄鄒浩於昭州【初鄒浩召自新州入對帝首及諫立後事奬嘆再三詢諌艸安在對曰已焚之矣退告陳瓘瓘曰禍其在此乎異時姦人妄出一緘則不可辧矣蔡京用事乃使其黨僞爲浩疏有劉后殺卓氏而奪其子以爲已出欺人可也詎可以欺天乎之語帝詔暴其事遂追冊荗爲太子而竄浩於昭州】

發明【甚矣小人之愚弄其君也當時之正人獻可替否一切指爲邪說毫髮之事莫不畢舉以誣善良其禍慘矣鄒浩諌立劉后在理當然蔡京惡浩僞爲造疏羅織其罪乃竄昭州然則一飯之徳必報睚眥之怒必償小人之故態也今以蔡京防鄒浩之事觀之爲益信焉直書於冊不再貶而其義自見】

廣義【小人投間抵隙以中傷善類其心無時而不在也京賊之防文忠果如陳瓘所料吁可畏哉君子之防小人計亦不可疏矣】

【癸未】二年春正月安置任伯等十二人於遠州

【蔡京蔡卞怨元符末臺諫之論已悉防以黨事同日貶竄任伯昌化軍陳瓘廉州龔夬化州陳次升循】

【州陳師錫郴州陳祐澧州李深復州江公望南安軍常安民溫州張舜民啇州馬涓吉州丰稷臺州初蔡京帥蜀張庭堅在其幕府及入相欲引以自助庭堅不從京恨之至是亦編管於象州】

發明【安置未有不書故者不書故無故者也考之分注蔡京蔡卞怨元符末臺諫之論已悉防黨事同日貶竄謂之何哉朱子曰小人爲惡千條萬端其可惡者不但媢嫉一事而已仁人不深惡乎彼而獨深惡於此者以其有惡於善人使民不得被其澤而其流禍之長及於後世而未巳也當時之正人恣其羅織悉防於罪相繼貶竄死亡略盡悲夫卒致天下大亂勢不能支伊誰之過歟小人之過也故綱目一書再書蓋亦傷時之意焉耳】

誠徽二州蠻納土加舒亶龍圖閣待制

【舒亶知南康軍辰溪蠻叛蔡京使知荊南以開拓邊土至是亶奏知誠徽州楊晟臻等二千餘人並納土詔加亶待制羣臣表賀未幾曲赦兩路攺誠爲靖州徽爲蒔竹縣】

發明【蠻夷納土舒亶加官則徽宗好勝喜功之心可見安得久而不亂乎綱目特書蓋陋之也】

溫益卒

【益仕宦從微至顯無片善可紀至其狡譎傳合蓋天性也】

以蔡京爲尙書左僕射兼門下侍郎○二月尊元符皇后劉氏爲皇太后

【宮名崇恩】

復茶法

【茶自嘉祐通商熈寜中李稷提舉成都茶場稍復法而利復歸於官至是蔡京請荊湖江淮兩浙福建七路所產茶悉仍舊禁官買勿復科民卽產茶州郡隨所置場申商人園戶私昜之禁詔從之】

三月詔黨人子弟毋得至闕下

【其應緣趨附黨人罷任在外指射差遣及得罪停替臣僚亦如之尋又詔元符末上書進士充三捨生者罷歸以元祐學術聚徒傳授者監司覺察必罰無赦元祐上書邪等人亦毋得至京師】

廣義【分注云禁元祐學術蓋元祐學術有兒童走卒皆知者有先帝誦其文章而擢用之者有爲講官而欲人主親賢士大夫而逺宦官宮妾者凡若此類皆其學術之正是以施諸政事無往不善特忤安石之姦故各罹竄逐耳噫元祐學術豈直善於宋哉有王者起必來取法是數君子者何負於宋而鋤治簸揚之若是邪觀其禁元祐學術則凡非元祐學術之公平正大者一切用之而恣情極欲靡所不至矣徽宗終於播遷其亦自貽厥禍也哉】

防進士於集英殿

【時李階爲禮部進士第一階深之子而陳瓘之甥也特奏名安忱對防言使黨人之子階魁南宮多士無以示天下遂奪階出身而賜忱第忱惇兄也又黃定等十八人皆上書邪等上臨軒召謂之曰卿等攻朕短可也神宗哲宗何負於卿等亦並黜之】

發明【書防進士而不言所得之人當時中選如李階黃定等十八人亦一時之士而皆不書者則亦以上書邪等棄而不取是以餘人付之以不足錄示其不滿之意耳嗚呼防士以待非常之才而非常之才反由此而擯黜策士若是果何取哉吁】

廣義【蓋聞眾者公論之所在也於時廷試則羣賢畢至國論豈有公於此者乎然旣賜其及第矣而蔡京復追日上書之正與邪者黜陟之何哉迹其心術無非欲新進者之附乎已也嗚呼京𨿽售姦計於一時萬世公論京其能逃乎】

夏四月詔毀司馬光等景靈宮繪像

【司馬光及呂公著呂大防範純仁劉摯範百祿梁燾鄭雍趙瞻王巖叟凡十人時又詔毀範祖禹唐鑑及三蘇黃庭堅秦觀文集】

廣義【文章之用於世猶元气之運於天地間也彼陰霾妖氛𨿽欲蔽之得乎蔡京當國未幾而詔毀諸賢文集者其意蓋欲諸賢蹤磨迹滅聲銷影沈而後已吁使其文章果無系於世教則蔡京奚能媢嫉之若是哉然則京於諸賢其所以毀之者適所以譽之也京能毀於當時其能毀於後世邪實足以自毀之耳】

以趙挺之爲中書侍郎張商英吳居厚爲尙書左右丞安惇同知樞密院事

廣義【考之蔡京嘗爲翰林承防於哲宗之世眾論其姦而落職矣京也正當痛懲前日之非變惡爲善幸而當國非京薦賢之時乎彼之受其薦者𨿽以趙挺之之輩而彚徵矣然其惡未形能相成而善則變而爲君子矣豈不美哉易曰拔茅茹以其彚徵吉亨惜乎京之才識不足以及此】

○除故直祕閣程頥名

【言者希蔡京意論頥學術頗僻素行譎怪專以詭異聾瞽愚俗乃追毀頥出身文字其所著書令監司嚴加覺察範致虛又言頥以邪說詖行惑亂眾聼而尹焞張繹爲之羽翼乞下河南盡逐學徒頥於是遷居龍門之南止四方學者曰尊所聞行所知可矣不必及吾門也】

發明【按劉氏書法除名例有二書除某名者無罪者也某除名者有罪者也夫以河南程子接孟氏不之緒爲當代儒者宗師而羣姦論其學術頗僻素行譎怪則邪說誣民可勝誅哉𨿽然孔子大聖而有叔孫武叔之毀孟子大賢而有嬖人臧倉之沮此皆斯世隆替之大機也聖賢樂天之誠抑何爲而不豫乎綱目特以無罪例書則其深疾當世之意隱然見於書法之間矣】廣義【伊川旣致仕若無預於宋事矣今亦除其名者何哉蓋蔡京旣進羣小則陰類眾矣況乎伊川名尊污世正猶剝之碩果也碩果不食則眾心願戴於君子宋事或可爲也今京於碩果猶且食之則是通天地間而閉塞焉者也讀史者至此寧不爲之三嘆】

更鹽鈔法

【蔡京欲囊括四方之錢實中都以誇富彊而固恩寵俾商人先輸錢於榷貨務請鈔赴產鹽州郡授鹽而舊鈔悉不用商人凡三輸錢始獲一直之貨因無貲更鈔已輸錢悉幹沒於是有賫數十萬券一旦廢棄者朝爲豪商夕儕流丐有赴水投繯而死者商賈不通邊儲失備提防淮東刑獄章繹見而哀之奏攺法誤民京怒奪繹官】

廣義【自古姦人誤國未有不攺作成憲者也況當時跳梁跋扈者莫甚於西陲足於邊用者莫甚於鹽法蔡京欲固君寵而不顧國脈之促其爲計甚於鴆毒也可不畏哉】

詔童貫監洮西軍六月貫及安撫王厚復湟州貶韓忠彥等官有差

【蔡京復開邊還王厚前秩會羌人都爾伯奉希斯羅斯謀復國趙懷徳畏偪奔河南種落更挾之以令諸部朝廷患眾羌扇結遂命王厚安撫洮西合兵十萬討之京又與內客省使童貫善因言貫嘗使陜右審悉五路事宜與諸將之能否請以貫用李憲故事監其軍帝從之貫至湟州適禁中火帝下手札驛止貫毋西兵貫發視遽納鞾中厚問故貫曰上趣成功耳遂行都爾伯知王師且至集眾以拒厚聲言駐兵而陰戒行羌備益弛乃與偏將髙永年異道而進都爾伯三子以數萬人分據險要厚擊殺其二子惟少子阿穆爾中矢去道遇都爾伯與俱遁厚遂拔湟州防聞進蔡京官三等蔡卞以下二等降徳音於熙河蘭防路論棄湟州罪貶忠彥爲磁州團練副使安燾爲祁州團練副使曽布爲賀州別駕範純禮爲靜江軍節度副使奪蔣之奇三秩凡預議者貶黜有差】

發明【春秋宋公寵信閹寺殺世適座君子譏之況使之監軍者乎童貫逢迎其主輕佻開邊卒以覆國刑人之能敗國亡家亦何甚矣胡氏曰前有任趙髙以亡秦信防顯十常侍以亡漢寵王守澄田令孜以亡唐徽宗不知鑑覆車之轍不亦悲夫凡此類直書而義自見矣】

秋八月張商英罷

【商英復與蔡京議政不合數詆京身爲輔相志在逢君禦史以爲非所宜言且取商英所作元祚嘉禾頌及祭司馬光文斥其反復罷知亳州詔入元祐黨籍】

廣義【小人相處決無終合之理譬諸二陰相輳常欲凝滯豈能和順而長養萬物哉觀諸商英蔡京可見矣】

九月始定選人階官

【吏部侍郎鄧洵武言神宗稽古建官旣正省臺寺監之職而以寄祿階易空名矣今選人七階自兩使判官至主簿尉有帶知安州云夢縣而爲河東幹當公事者有河中府司錄參軍而監楚州鹽場者有瀛州軍事推官充濮州教授者殽亂紛錯莫甚於此宜造爲新名因而制祿詔悉更之乃攺畱守節察判官爲承直郎書記支使防團判官爲儒林郎畱守節察推官軍監判官爲文林郎防團推官爲從事郎令錄爲通仕郎知令錄爲登仕郎判司簿尉爲將仕郎後攺通仕爲從政登仕爲修職將仕爲廸功】廣義【人君設官分職莫要於名實之相稱名實不稱其爲治也皆苟而已書曰始定選人階官者以見前此未嘗定而此始定之也孰謂洵武小人而無是見乎所謂能動人主正此類也】

令州縣立黨人碑

【蔡京又自書姦黨爲大碑頒於郡縣令監司長吏防皆刻石有長安石工安民當鐫字辭曰臣愚人固不知立碑之意但如司馬相公者海內稱其正直今謂之姦邪民不忍刻也府官怒欲加之罪民泣曰被役不敢辭乞免鐫安民二字於石末恐得罪後世聞者愧之】

發明【於乎小人之疾忌至是極矣徽宗之昏庸至是甚矣朱子曰於天下之事有可否則防以公道而勿牽於內顧偏聴之私於天下之議有從違則開以誠心而勿誤以陽開陰闔之計則庶乎徳業盛大表裏光明中外遠邇心恱誠服前書立黨人碑於端禮門又書詔黨人子弟毋得至闕下此書令州縣立黨人碑略無一毫矜恕之意黨人何負於國而疾之深耶分注載石工之言深合道義矧得時行道出於安民萬萬者而反蠧害善良哉宜乎分注備載以表之也一書再書深惡之耳】廣義【安民一石工也尙知國事之非則當時食祿於徽宗者皆懵焉無識可知已觀其得罪於後世之言非有卓然之見能之乎安民剛正如此使徽宗知而舉於防賤之中則有識者皆彈冠願仕矣又奚翅免如金之禍將見回宋狂瀾於旣倒不難矣噫人才之生無處無之特顧人主所尙何如耳孟子曰國君進賢如不得已可不愼哉】

髙麗與女眞通好

【女眞𨿽舊屬髙麗不相通者久矣防髙麗醫者至女眞還言於髙麗王曰女眞居黒水者部族日彊兵益精悍其王乃通使於女眞自是來往不阻】

冬十月置都大軍器所

【初知渭州邢恕建兵車之議下諸路創造凡數千乘及是蔡碩又請制河北五十萬兵器及兵車萬乘於京師置官以領之】

十一月遼封耶律淳爲越王

【淳興宗之孫也篤好文章昭懷太子之得罪也道宗嘗欲立淳爲太子羣臣不可而止遼主卽位寵待加厚號其父和囉噶爲大叔封淳越王畱守京東】

【甲申】三年春正月鑄當十大錢

【自太祖以來諸路置監鑄錢有折二折三當五隨時立制未嘗鑄當十也至是蔡京將以利惑人主始請鑄於諸路與小平錢通行於時】

發明【立法亡其尙多立法有其滋甚宋興以來錢法屢變則有折二折三當五然皆隨時立制未嘗鑄當十也蔡京將以利惑人主始請鑄於諸路噫錢法屢更民不知遵守矣小人欺蔽之禍可勝言哉故綱目特書以著其失】

命方士魏漢津定樂鑄九鼎

【帝鋭意制作以文太平蔡京復毎爲帝言方今泉幣所積嬴五千萬和足以廣樂富足以備禮帝惑其說而制作營築之事興矣至是京客劉昺爲大司樂引蜀方士魏漢津見帝獻樂議破先儒累黍之非用夏禹以身爲度之文取帝指三節三寸爲度定黃鐘之律請先鑄九鼎以備百物之象然後均裁管爲一代之樂制帝從之漢津本剩員兵士自云居蜀師事唐仙人李良授鼎樂之法皇祐中與房庻俱被召至京而黍律己成不得伸所學而退或謂漢津嘗執役於範鎭窺見其制作因掠取之蔡京神其說托之於李良云然漢津曉陰陽數術多奇中嘗語所知曰不三十年天下亂矣人未之信也】

發明【古之聖王珍禽奇獸不足以爲嘉祥而時和年丰方謂之嘉祥景星慶雲不足以謂太平而民康物阜方謂之太平是時災異頻仍獘政繼作斯民之憔悴益甚天下之瘡痍未安徽宗方且鋭意制作以文太平蔡京鄙夫逢迎君意蓋禮樂之事待人後行漢津蜀之方士耳謬舉於朝定樂鑄鼎豈不貽笑夷狄取譏天下乎直書而義自見者此類是矣】

廣義【徽宗信蔡京引方士鑄鼎以作樂謬矣孔子曰人而不仁如禮何人而不仁如樂何今徽宗當君臣昏徳之李而欲作禮樂則禮樂抑豈爲之用哉】

三月令天下坑冶金銀悉輸內藏

發明【武王踐阼之初受師尙父丹書之戒曰敬勝怠者吉怠勝敬者滅義勝欲者從欲勝義者凶古先哲王戒飭如此所以終無危溢之行也傳曰仁者散財以得民不仁者亡身以殖貨天子無私蓄量入爲出節以制度不傷財不害民徽宗侈心一動浸不克終以爲國之常儲不足復令天下坑冶金銀悉輸內藏恃其富實而土木金革之事興矣土木金革之事興暴斂橫徵之事復作則民不堪命天下豈不從而殆哉直書於冊其義見矣】

廣義【金銀天地自然之利所以養民者也烏可輸之內藏而不與民同哉噫商財無鹿臺之積而必無牧野之誅徳宗無瓊林之富而必無奉天之幸徽宗無內藏之輸亦未必有如金之禍傳曰不仁者以身發財此之謂歟】

○三月大內災○髙麗侵女眞女眞敗之

【髙麗旣與生女眞通好防烏雅舒遣碩碩歡以兵徇海蘭甸之地下其七城髙麗恐不利於己使人請議事碩碩歡使博囉往而海蘭甸亦使二詳衮如髙麗髙麗執二詳衮而拒博囉不納於是五水之民皆附髙麗執女眞團練使十四人進攻女眞碩碩歡連破之及必勒騰水逐其殘眾逾境髙麗王懼遣還所俘請和由是使好復通】

夏四月罷講議司

【詔諸州見行新法文字許直達尙書省其講議司官屬依制置三司條例司例推恩自張康國以下遷官者幾四十人尙書省復言追復先朝法度以來無慮千百數尙懼講求未盡乞令諸路官司有未興復者各具以聞從之】

廣義【蔡京得志之初欲箝制天子卽置講議司於都省至是罷之者何哉蓋司以講議名則凡曰公曰私皆得而議之也今京所爲皆私而議之者或出於公則必與京矛盾矣噫置此司者蔡京也罷此司者亦蔡京也大臣之秉鈞衡不出於公則不無亡人之國矣有天下者可不戒哉】

王厚復鄯廓州五月封蔡京爲嘉國公以厚爲武勝節度畱後

【厚帥大軍次於湟命髙永年將左軍別將張誠將右軍自將中軍約宗噶爾川置陣臨宗水倚北山希斯羅斯張黃屋建大斾乘髙指呼望中軍旗鼔爭赴之厚麾遊騎登山攻其北親帥彊弩迎射羌退走右軍濟水擊之大風沙翳目不得視遂大敗斬首四千三百餘級俘三千餘人羅斯以一騎馳去其母玆公主與諸酋開城門以降厚計羅斯必且走靑唐將夜追之童貫以爲不能及遂止師下靑唐知羅斯畱一宿去貫始悔之厚將大軍趨廓州羌酋喇實鈞淩結以眾降遂入廓州詔加京司空封爵而超拜厚武勝軍節度觀察畱後史臣曰吐蕃之裔守防西塞爲不侵之臣固甞宣力王家奮擊夏虜而王安石主王韶章惇主王贍蔡京主王厚三用師其國嘉勒氏子孫無罪而就覆亡功𨿽訖成邊患不息及金人得秦隴乃能求其後而續其血食不較勝於宋哉】

廣義【姦臣固寵榮身未始不以僥幸邊功爲事殊不知功𨿽成而國用隨困譬猶刲股充饑饑𨿽充而身亦隕其爲身謀也愚矣哉】

置京西北路交子所

【蔡京請置京西北路專切管幹通行交子所仿川峽路立僞造法通情轉用並鄰人不告者皆罪之私造交子紙者罪以徒配已而令諸路更用錢引凖新樣印制四川如舊法惟閩浙湖廣不行錢引趙挺之以爲閩乃京鄕裏故得免焉】

六月圗熙寧元丰功臣於顯謨閣

廣義【抑觀功臣圖形於閣有自來矣在兩漢則有宣帝之麒麟明帝之雲臺在李唐則有太宗之淩煙嗚呼功臣得預於是者豈偶然哉非攻城略地則謀猷贊畫是皆有不世之功無前之績故人君思念不忘所以圗之於旣往而勉之於方來也今也徽宗作此顯謨一閣而圖畫熙寧元丰功臣者意安在邪豈不曰熙丰間有功之臣莫加於王安石呂惠卿章惇蔡確之輩彼司馬二蘇歐陽韓富周程張載之徒無足多者以是有功之臣而繪之於閣正欲使我後嗣子孫皆得恪守成憲國日以富兵日以彊而傳之萬世不替矣噫徽宗用心若此宜乎嫓美漢唐之君而輝耀今古夫何漢唐之君生榮死哀而有宗制之稱徽宗委身沙漠而有昏徳之號蓋漢唐之所圖者興王之業徽宗之所圖者亡國之事此成敗之所以不同也】

○以王安石配享孔子

【辟雍初成詔荊國公王安石孟軻以來一人而已其以配享孔子位次孟軻吏部尙書何執中請開學殿使都人縱觀】

發明【嗚呼時丁否運正學不明上有陰柔之主下有陰柔之臣正如大易系詞丰之上六曰丰其屋蔀其家闚其戶其無人三歳不覿凶曰以陰柔居丰極處動終明極而反暗者也故爲丰大其屋而反以自蔽之象無人不覿亦言障蔽之深其凶甚矣安石以天變不足畏祖宗不足法人言不足惜愚誑人主又以春秋爲防爛不列於學官其欺天罔人莫此爲甚擢發不足以數其罪也豈非聖門之讐隙乎𨿽以之配享魑魅猶爲不宜況我夫子在天之靈安肯與邪僻小人防於一堂之上而享此非禮之祭哉綱目書以王安石配享孔子乃所以深貶之耳】

廣義【嗚呼吾夫子徳侔天地道貫古今納污藏疾無所不容自古帝王莫不由之而興背之而亡所謂順天者昌逆天者亡是也特以有徳無位故得專二百四十二年春秋之權觀夫春秋一經斷自聖心起自特筆如化工之妙隨物付形隨事立義此其志也彼左氏浮誇公谷想象紛紛先儒之說皆未能造其蘊奧其大要則周子所謂春秋正王道明大法爲後世王者而修也信乎爲世之要典經世之大法有天下者不可不崇信此經也夫何以荊公執抝之偏處己以妾婦之道要君及乎當國則違眾聖經貢舉不以取士庠序不以設官經筵不以進講其叛此經而讐於吾夫子也甚矣噫豈惟是哉吾夫子迅雷風烈必變安石則曰天變不足畏吾夫子以武王周公善繼善述安石則曰祖宗不足法吾夫子以聖言爲可畏安石則曰人言不足惜凡若此者安往而不悖吾夫子之道哉今徽宗以安石配享孔子則於孔子固無所玷而於王氏亦無所榮而徽宗則徒遺萬年之臭也此又讀史者之所當知】

置書畫算學

【書學習篆艸三體明說文字說爾雅博雅方言說文則令書篆字著音訓余書皆設問答以所解義觀其能通書意與否畫學以不放前人而物之情態形色俱若自然筆韻簡髙爲工算學以九章周髀及假設疑數爲算問仍並歷算三式天文書爲本科其生皆占經以試其取士法略如太學上捨三等推恩以通仕登仕將仕郎爲次】

廣義【蓋聞人君之學以修身爲本以齊治爲末本末具舉則爲君之能事畢矣未聞以書畫算學爲急務也使是學爲致治之本則唐虞三代不世出之君當先爲之矣又何待於宋之徽宗乎特書於冊所以譏徽宗用意之失也】

重定黨人刻石朝堂

【詔重定元祐元符黨人及上書邪等者合爲一籍通三百九人刻石於朝堂余並出籍自今毋得復彈奏戶部尙書劉拯言漢唐失政皆自朋黨始今日指前日之人爲黨焉知後日不以今日爲黨乎大抵人之過惡自有公論何必悉拘於籍而禁錮之哉蔡京大不懌風臺臣劾之出知蘄州】

發明【重定者不宜定也惡已甚也宋之所謂黨人者皆一時之君子旣非有蠧政害民之事又非有挾私報怨之愆何以謂之黨人而疾之之深耶蓋君子有朋而無黨小人有黨而無朋然反以君子爲黨者非公平正大之事也良由小人之心欲防君子而難其名必目之爲黨人則濟濟多士皆羅网中而小人之私意方遂耳殊不知正人天地之紀伐天地之紀則國未有不敗亡者徽宗茍能知此悔過自新可也夫何沈溺於豫弗克稍悟惜哉客死五國夫乃非天報乎一書再書深譏之也】

廣義【小人之害君子直欲其聲銷影沈沒世無聞然後已然而諸賢流芳百世蔡京遺臭萬年者其皆出於此乎嗚呼君子小人義利之間學者不可不辧之早而決之力也】

秋七月復行方田法○八月許將罷

【將居政府十年不能有所建明中丞朱諤收將舊謝章表析文句以爲謗且謂將在元祐則盡更元丰之所守居紹聖則陰匿元祐之所爲遂罷知河南府諤蔡京之黨也】

邦潘疊三州蕃落來降

【秦鳯招納司言階州生蕃納土得邦潘疊三州計二千五百里大小首領一百二十人詔本路經略胡宗回加樞宻直學士渭州郭景修爲西上閤門使然所奏皆誕妄】

九月以趙挺之吳居厚爲門下中書侍郎張康國鄧洵武爲尙書左右丞

【紹聖中蔡京治役法薦康國爲屬及京當國定黨籍議紹述康國皆預宻謀故京引援之甚力自福建轉運判官不三嵗入翰林爲承防遂拜左丞】

以胡師文爲戶部侍郎

【初東南六路糧斛自江浙起綱至於淮甸以及眞楚泗爲倉七以聚蓄軍儲復自楚泗置汴綱般運上京以江淮發運使董之故常有六百萬石以供京師而諸倉常有數年之積州郡告歉則折上價謂之額斛計本州嵗額以倉儲代輸京師謂之代發復於丰熟以中價收糴穀賤則官糴不至傷農饑歉則令民納錢民以爲便本錢嵗增兵食有餘其法良善及蔡京當國始求羨財以供侈費於是以其姻家胡師文爲發運使以糴本數百萬緡充貢入爲戶部侍郎自是繼者效無時冇進獻而本錢竭矣本竭則不能增糴儲積空而輸般之法瓌矣】

廣義【安石變法以羨財而民以貧蔡京變法以羨財而國以困姦臣誤國如出一律爲人君者盍亦致謹於大學理財云】

罷科舉法

【時𨿽設辟雍太學以待士之升貢者然州縣猶以科舉貢士蔡京以爲言遂詔天下取士悉由學校升貢其州郡發解凡試禮部法並罷而每嵗試上捨生則差知舉如禮部法云】

冬十二月復封孔子後爲衍聖公

廣義【徽宗復封孔子之後爲衍聖公者何也無非尊敬之也蓋其意以爲尊敬聖人不若使聖人之後綿長與天地相爲悠久不亦善乎噫徽宗尊敬聖人可謂至矣獨不思尊敬聖人者止欲行其道也苟不能行其道則與不尊不敬者等耳惡在其爲尊敬哉厥後身亡金人者非不尊敬也不行其道故也】

○是歲大蝗

發明【曰大蝗言其甚也不舉其地爲天下記災也人謀不感召天變徽宗以災爲玩粉飾太平豈不惜哉蓋畏天災重民命見王者之心矣忽天災而不懼輕民命而不圖國之亡無日矣何足與論治道乎綱目所以謹而書之也】

○安惇卒

廣義【安惇以小人致位通顯故於其卒而不銜之也不衘貶之也】

○以陶節夫經制陜西河東五路

【初蔡京任節夫帥鄜延節夫誕妄特甚毎進築一城寨卽奏云此西人要害必爭之地未一年自常調遷至樞宻直學士然未嘗遣一騎一卒出塞蓋與敵戰則有勝負獨進築則無虞又皆遠靈武數百里之地敵所不爭故皆得就功論賞而京力主之奏使經制五路】

【乙酉】四年春正月蔡卞罷

【卞居心傾邪一意婦翁王安石所行爲至當以兄京晚達而位在上致已不得相故二府政事時有不合至是京請以童貫爲制置使卞言不宜用宦者必誤邊計京於帝前詆卞卞求去遂出知河南府】

以童貫爲熙河蘭湟秦鳯路經略安撫制置使

發明【童貫前旣命監洮西軍今又以爲熙河蘭湟秦鳯路經略安撫制置使則是邊將大柄皆一宦者專之也直筆書之宋室爲無人矣豈不甚可媿哉】

廣義【考之汴宋中葉之患莫甚於西邊曩有韓範二公所以西憂爲之少弭然其才識少有不及二公者固不足以當此又況刑余腐身菽麥不分者乎昔晉文公得原問守於勃鞮尙貽識者之笑今徽宗用童貫爲諸路安撫使則又甚於晉文之問勃鞮也宜乎見鄙於君子以爲千古之嗤】

○二月以張康國知樞密院事劉逵同知院事何執中爲尙書左丞○閏月鑄夾錫鐵錢

【自太祖以來閩蜀陜西多用鐵錢每十文當銅錢一文至是河東轉運判官洪中孚言遼夏以鐵錢爲兵器若雜以鉛錫則脆而不可用請攺鑄之乃詔置陜西河東河北京西十八監鑄當二夾鐵錢】廣義【錢之通於民者便民之用也以銅爲之者欲其堅久也雜以鉛銕者脆而不可用也徽宗此舉爲遼夏設也非便中國之民也綱目書此所以著其意邊功也】

三月以趙挺之爲尙書石僕射兼中書侍郎○黎峒王江蠻內附

【時蔡京開邊知桂州王祖道欲乘時邀利乃誘王江酋楊晟免等使納土誇言向慕者百二十峒五千九百家十餘萬口】

廣義【徽宗一好開邊其臣王祖道卽能投其所好以邀功然則爲人上者烏可不謹其所好哉】

復銀州○竄知慶州曽孝序於嶺南

【初孝序察訪湖北過闕蔡京畏孝序見帝言舒亶事密遣客以美官啖之孝序不從又與京論講議司事曰天下之財貴於通流取民膏血以聚京師恐非太平法京銜之遂出知慶州至是京行結糴俵糴之法盡括民財充數孝序上疏曰民力殫矣一有逃移誰與守邦京益怒遣禦史宋聖寵劾其私事追逮其家人鍜鏈無所得但言約日出師防誤軍期除名竄嶺表】

發明【賈山曰天子之尊立輔弼之臣者恐驕也賞直諫之士者恐不得聞其過也學問至於芻蕘者求善無饜也商人庶人誹謗已而攺之從善無不聽也曽孝序以言事切直見忤蔡京遂遭竄逐則是當時黜陟之權盡歸蔡京徽宗不過拱手而已豈不深可惜哉然而善言沮抑諛言日聞天下其不至於亂者防希矣故書竄孝序而以無罪例書其義可見】

夏人寇涇陽遂誘吐蕃圍宣威城執知鄯州髙永年殺之詔貶王厚爲郢州防禦使

【蔡京使王厚招夏綽羅右監軍曰木多保忠厚言保忠𨿽有歸意而下無附者章數上京責厚愈急厚乃遣弟詣保忠還爲夏邏者所獲遂追保忠赴牙帳厚以保忠縱不爲夏所殺亦不能復領軍政使得之一匹夫耳何益於事京怒必令以金帛招致之夏乃防兵延渭慶三路各數千騎出沒聲言假兵於遼而朝廷用京計又命西邊能招致夏人者毋問首從賞同斬級令陶節夫在延安大加招誘夏主遣使巽請皆拒之又令殺其放牧者夏人遂入鎭戎略數萬口與羌酋希斯羅斯合兵逼宣威城知鄯州髙永年出禦】

【之行三十里爲羌人所執都爾伯謂其下曰此人奪我國使吾宗族漂落無處所遂殺之探其心肝食焉已而羌眾復焚大通河橋以叛新疆大震事聞帝怒親書五路將帥劉仲武等十八人姓名敕禦史侯蒙往秦州逮治蒙至秦仲武等囚服聽命蒙諭之曰君軰皆侯伯無庸辱獄吏第以實對獄旣具蒙奏言漢武帝殺王恢不如秦穆公赦孟明子玉縊而晉侯喜孔明亡而蜀國輕今羌殺吾一都防而使十八將由之以死是自戕其肢體也欲身不病得乎帝悟釋不治惟王厚坐逗𨖻降授郢州防禦使】廣義【未防夏人遂報鄯州之役開邊果何益哉此綱目所以辭繁而不殺也】

置議禮局

【初太祖命聶崇義重集三禮圖劉溫叟等撰開元通禮景祐中賈昌朝撰太常新禮及祀儀皇祐中文彥博撰大享明堂記嘉祐中歐陽修撰太常因革禮元丰中宋敏求詳定朝防儀注祈禳蕃國喪葬禮總百六十三卷帝以爲未備置議禮局於尙書省命詳議官具禮本末議定請防以給事中劉昺領其事】廣義【蓋禮者天理之節文人事之儀則所以辧上下而定民志也非天子曷敢議哉綱目特書之而備詳其目者亦足以見禮樂自天子出也使凡徽宗所用之心若此何咎】

夏四月遼人來聘遣翰林學士林攄報之

【遼爲夏人求還侵地及退兵也】

發明【遼來聘而遂稱人者嘉其慕義自通故進之也遼之來爲夏求還侵地及退兵則是有救災卹鄰之意求通中國之心而能修諸侯之職者矣故不念其舊惡而遂進焉然因遼來聘遣使報之此乃中國之正體耳綱目尙輯和之義意深逺哉】

夏人入防鄜延將劉延慶等敗之○五月除黨人父兄子弟之禁○六月趙挺之罷

【初帝以蔡京獨相謀置右輔京力薦挺之及旣相與京爭權屢陳京姦惡且請去位以避之遂罷】

秋七月置四輔郡

【右司諫姚祐請置輔郡以拱大畿詔以潁昌府爲南輔升襄邑縣爲拱州爲東輔鄭州爲西輔澶州爲北輔各屯兵二萬重其資給蓋蔡京欲兵權歸已故也】

廣義【四輔之制其來尙矣周漢皆然然其所輔者皆碩徳良佐爲上爲徳爲下爲民者也夫豈以屯兵爲戍守之計哉蔡京竊四輔之美名售一己之姦計其愚弄徽宗也孰甚律曰倚法爲姦京之謂乎】

還上書流人○八月以王祖道提舉溪峒司

【祖道言王江山川形勢據諸峒要防宜開建城邑置溪峒司主之詔從之於王口砦置懷逺軍尋分其地置允格二州又析黎峒地爲庭孚二州】

新樂及九鼎成九月帝受賀於大慶殿

【九鼎成奉安於九成宮以蔡京爲定鼎禮儀司帝幸宮行酌獻禮鼎各一殿周以垣墻上施埤堄墁如方色外築垣環之中央曰帝鼎北曰寶鼎東曰牡鼎東北曰蒼鼎東南曰岡鼎南曰彤鼎西南曰阜鼎西曰皛鼎西北曰魁鼎又鑄帝坐大鐘及二十四气鐘時制新樂亦成賜名大晟置大晟府建官屬九月帝受賀於大慶殿加號魏漢津虛和衝顯寶應先生帝之幸九成宮也酌獻至北方寶鼎鼎忽破水流溢於外或者以爲北方致亂之兆】

發明【人君當以道徳爲麗以仁義爲威以賢才壯國以恩信結民則不必制禮作樂而天下自服不必驕矜侈肆而天下自尊徽宗旣命漢津定樂鑄鼎至是甫成禦殿受賀則其矜己傲物之心可見矣以方士所定之樂以方士所鑄之鼎果何足取而侈大之若是哉分注言帝幸九成宮酌獻至北方寶鼎鼎忽破水流溢於外此非小變也意者北方致亂之兆詎不信然徽宗茍能悟此益加砥礪則宣靖之禍或未深見也故書以深譏之】

廣義【九鼎何始乎始乎禹禹除水患分別九州任土作貢井田封建以盡養民之道所以卽其成功鑄於九鼎以爲萬世之凖故後世欲功業於悠久者亦必以鼎焉未聞以此爲聲樂之本也漢津欲欺徽宗故以大禹聲律身度爲作樂之本言欲作樂必先鑄禹之九鼎是欲以徽宗方之大禹也噫大禹聖人也徽宗愚人也蔡京以方士蠱惑君心厥罪曷可勝誅】

詔徙元祐黨人於近地

【惟不得至畿甸】

廣義【書詔徙元祐黨人於近地是亦京賊天理暫明自惡其姦之所發也然猶止於近地而不得至畿甸者又恐眾皆崇信諸賢攻己之惡京賊之作僞也味諸綱目義自見矣】

冬十一月林攄還自遼

【攄之使遼也蔡京使其激怒以啟釁攄遂恣情不遜遼人大怒空客館絕煙火三日乃遣還凡饔餼祖犒皆廢歸復命議者以爲怒鄰生事猶除禮部尙書遼人以失禮來言始出知潁州】

廣義【林攄以四月如遼報聘通好也況古者交鄰之道有徳則如湯文否則謹夫守禦而已烏可激其怒以起釁哉觀京使攄所爲則直在遼而曲在宋矣曰京之心何心也曰其心蓋欲遼殺宋使然後可以興師問罪而已得立邊功也岌岌乎險哉然則林攄何以削其官惡其從京也】

以朱勔領蘇杭應奉局及花石綱

【先是蘇州人有朱衝者及其子勔俱給事蔡京所京竄其父子名姓於童貫軍籍中皆得官帝頗埀意花石京諷衝密取浙中珍異以進初致黃楊三本帝嘉之後歲歲增加舳艫相銜於淮汴號花石綱乃命勔領應奉局及綱事勔指取內帑如囊中物每取以數十百萬計於是搜巖剔藪幽隱不置幾士庶之家一石一木稍堪玩者卽領健卒直入其家用黃封表識使防視之防不謹卽被以大不恭罪及發行必撤屋抉墻以出人不幸有一物小異共指爲不祥惟恐芟夷之不速民預是役者中家破產或粥賣子女以供其湏斸山輦石程督慘刻𨿽在江湖不測之淵百計取之必得乃止至截諸道糧餉綱旁羅商船揭所貢暴其上篙工柁師倚勢貪橫淩轢州縣道路以目】

發明【嗚呼自應奉花石之事興而天下大亂矣書曰不寶逺物則逺人格所寶惟賢則邇人安徽宗不寶賢人而寶逺物自是一艸一木一禽一獸凡可玩者漁獵於民𨿽在江湖不測之淵百計取之必得乃止民之預是役則破產粥子以供其湏而民不堪命從可知矣蓋節儉保邦之本驕奢喪國之媒徽宗惟思適已而不思害民天下壊亂其柰何哉自古之君未有長傲縱欲而不亡社稷者後之有天下國家之責者當以是爲鑑焉】

廣義【徽宗任市井丐兒爲此縱欲逆天之事其與隋煬帝陳後主一律也然煬帝之頸斫於宇文化及之手後主之身隕於臺城辱井之中徽宗之命歿於金人沙漠之地天豈有意肆毒於三君哉無乃自取之也書曰內作色荒外作禽荒甘酒嗜音峻宇雕墻有一於此未或不亡況三君兼有者乎觀於此則有國者不可不預建太子而使端人導之也】

方士魏漢津死賜號嘉成侯

【漢津年九十死於京師賜號嘉成侯詔於鑄鼎之地作寶成宮置殿以祀黃帝夏禹周成王周公旦召公奭置堂以祀唐李良及漢津】

發明【漢津𨿽爲方士然前加虛和衝顯寶應先生今復賜號嘉成侯故前史皆書曰卒而綱目特筆曰死何哉彼以鄙賤之民奉虛無之教固當從貶削之例也綱目之示貶削𨿽膺封號亦皆書死況漢津乃方士乎】

【丙戌】五年春正月彗出西方長竟天

發明【三皇邁徳七曜順軌此固聖賢在位而日星爲之明潤也烏有帝王修政立事而天變屢形於上者哉是時徽宗繼統使其果足以任代天子民之職則無是矣書彗出西方長竟天而不聞有恐懼修省之實未防政大作終於不悟海內愈亂不可救止人主觀此可不克謹天戒也哉】廣義【四年冬用朱勔領應奉局及花石綱於蘇杭州其逆理違天也甚矣故五年春正月彗出西方長竟天嗚呼天道之應防於影響可畏哉】

○以吳居厚爲門下侍郎劉逵爲中書侍郎○詔求直言毀黨人碑復謫者仕籍

【帝以星變避殿損膳劉逵請碎元祐黨人碑寛上書邪籍之禁帝從之夜半遣黃門至朝堂毀石刻翌日蔡京見之厲聲曰石可毀名不可滅也尋以太白晝見赦除黨人一切之禁權罷方田之法及諸州歲貢供奉物詔崇寧以來左降者無問存沒稍復其官盡還諸徙者】

發明【徽宗因星變而能詔求直言毀黨人碑則庻防有敬天聽言之意矣故夫上書除黨人父子兄弟之禁書還上書流人書詔徙元祐黨人於近地書毀黨人碑皆所以予其悔悟之心也古之聖賢不貴無過而貴攺過者其以此耳徽宗茍能自是一新舊染遷善戒惡則何天變不消而民心不得哉惜其求言未防而罷求直言戒心未形而邪侈復作此其所以終於悖亂而不救也噫】廣義【直言以詔求因星變也毀碑以半夜畏蔡京也嗚呼婦制其夫則家道不可成臣制其君則國體不可立易曰輿說輹夫妻反目此之謂歟】

二月蔡京有罪免

【京懷姦植黨威福在其手托紹述之名紛更法制貶斥羣賢增修財利之政務以侈靡惑人主動以周官惟王不防爲說每及前朝惜財省費者必以爲陋至於土木營造率欲度前規而侈後觀時天下久平吏員冗濫節度使至八十餘員畱後觀察下及遙郡刺史多至數千員學士待制中外百五十員京因覩帑庾盈溢遂倡爲丰亨豫大之說視官爵財物如糞土累朝所儲掃地矣帝嘗大宴出玉琖玉巵示輔臣曰欲用此恐人以爲太華京曰臣昔使契丹持玉盤琖誇臣謂石晉時物南朝無此今用之上壽於禮無嫌帝曰先帝作一小臺上封事者甚眾朕畏其言此器已就久矣儻人言復興久當莫辧京曰事茍當於理多言不足畏也陛下當享天下之奉區區玉器何足計哉帝恱其言乃置應奉司禦前生活所營繕所蘇杭造作局其名雜出大率爭以奇巧爲功而花石綱之害爲尢甚及彗星見帝悟其姦凡所建置一切罷之而免京爲中太乙宮使畱京師言者論不已中丞吳執中言於帝曰進退大臣當全體貌帝爲京下詔戒飭言者乃已】

發明【蔡京總權罔上誤國殄民觀其所爲無一而非違天理失人心之事故因免而特書有罪所以深貶之也見君子之心得惡惡之公矣】

廣義【徽宗因天變而悟蔡京之姦可謂幸矣故綱目於京之免書二月者記其去惡之時也書有罪者正其爲惡之實也然猶謂之免者失討賊之義也】

以趙挺之爲尙書右僕射兼中書侍郎

【蔡京旣免帝召見挺之曰京所爲一如卿言復拜右相挺之與劉逵同心輔政凡京所行悖理虐民之事稍稍澄正之然挺之多知慮後患每建白務開其端而使逵畢其說逵亦欲自以爲功直情不顧初蔡京興邊事用兵累年至是帝臨朝語大臣曰朝廷不可與四夷生隙釁端一開兵連禍結生民肝腦塗地豈人主愛民之意哉挺之退謂同列曰上志在息兵吾曹所宜將順時執政皆京黨但惟笑而已】廣義【蔡京窮凶極惡無所顧忌趙挺之深姦極詐依違取容一月之間退一小人進一小人則是進退具瞻皆小人也安望所謂輔導正救之益哉噫徽宗孤立於上羣邪交攻於下譬諸顚木被風而求其不僕者鮮矣】

三月罷求直言

【尋復方田諸法及諸州歲貢供奉物】

廣義【二月拜趙挺之爲相三月罷求直言則知罷求直言者𨿽由徽宗要亦挺之逢迎之所致也然則正月因天變而詔求直言三月卽罷之如是是誠天變不足畏矣意直言旣罷則邪說交攻宋之狂瀾吾知其不可回矣】

許夏人平

【廢銀州爲銀川城罷五路經制使徙陶節夫知洪州】

廣義【按春秋觧仇釋怨曰平此曰平何惡宋也蓋宋不能撫馭外夷常欲致怨起釁而又無如之何然則曰許者其亦因彼之所求歟學者察之義自見矣】

夏五月行紀元歷

【劉昺所造也】

秋七月朔日當食不虧

廣義【日者眾陽之精人君之象當時徽宗猶能置議禮局毀黨人碑復謫者籍封太祖之後釋外夷之怨封聖人之裔退蔡京之姦行紀元之歷數事可觀天道卽爲之應綱目特書其有以也】

○冬十二月朔日當食不虧羣臣稱賀

發明【凡書稱者不宜稱也日當食不虧者歷官擇術不精失於詳究耳宜慰而不宜賀也說苑曰人臣之術虛心白意進善通道勉主以禮義諭主以長防將順其美匡救其惡乃其職也夫何因日不虧相率稱賀茍有丈夫之志者必於焉而變矣綱目兩書日食不虧者所以著其從侈無度阿諛謟佞云爾夫豈無故而書之哉】

○劉逵罷

【蔡京令其黨進言於帝曰京之攺法度皆稟上防非私爲之今一切皆罷恐非紹述之意帝惑其說復有用京之心然羣臣未有覺者鄭居中往來鄭妃父紳所知之卽入見言陛下所建立皆學校禮樂居養安濟等法乃厚下裕民何所逆天而致威譴乃更張邪帝恱居中退語禮部侍郎劉正夫正夫因請對語與居中合帝遂疑逵擅政於是京黨禦史余深石公弼論逵專恣反覆陵蔑同列引用邪黨出知亳州】

【丁亥】大觀元年春正月以蔡京爲尙書左僕射兼門下侍郎

發明【小人患得患失之心至是益見矣是以欲知君子小人之分當於進退取與之際君子之事君言聽計從則就之少有拂逆則去之𨿽終身勿用略無忿患之意小人之事君夤緣攀附以進之逢迎阿諛以恱之𨿽昬夜乞哀殊無羞惡之心蔡京乞罷相位憂心衝衝潛令其黨進言京師尋復召用則其姦險之心豈不從可知哉𨿽然徽宗旣識其姦而免復因人言而用則徽宗之心卒無定見矣直書於冊交譏之耳】

廣義【去年春三月徽宗旣悟蔡京之姦凡京所建置一切罷之而以有罪免則徽宗自當進用君子蔡京自當羞愧隱遁如是則朝廷淸明庻政惟和今以攺元正月復用蔡京爲相則徽宗乃羣姦之首而蔡京不復知有人間羞愧事者也且元年正月爲王政之始尙書僕射爲百僚之綱發政之初而復用巨姦則宋事之不濟可知已】

○吳居厚罷以何執中爲中書侍郎鄧洵武梁子美爲尙書左右丞

【子美初爲河北轉運使傾漕計以奉上至損緡錢三百萬市北珠以進由是諸路漕臣效尢爭進羨余矣北珠出於女眞子美市於遼遼嗜其利虐女眞捕海東靑以求珠女眞深怨之而子美用是顯】廣義【蔡京旣相則所進者皆其類也比而觀之其義見矣】

三月趙挺之罷以何執中鄧洵武爲門下中書侍郎梁子美朱諤爲尙書左右丞○以鄭居中同知樞密院事尋罷

【初居中直學士院自言爲鄭貴妃従兄弟妃家世防亦倚爲重及居中入樞府妃時已貴重於居中無所賴乃用宦者黃經臣計以親嫌爲請攺授中太乙宮使居中不懌蔡京爲言宥府本兵之地非三省執政用親無嫌經臣沮之於是居中疑京援已不力稍怨之】

以蔡攸爲龍圖閤學士兼侍讀

【攸京長子也元符中監在京裁造院帝時爲端王每退朝攸適趨局遇諸塗必下馬拱立王問知爲攸心善之及卽位遂有寵自鴻臚丞賜進士出身拜祕書郎歷官集賢修撰京再入相遂進學士】發明【蔡攸京之長子不學無術以父勢而驟得學士是誠借父兄之勢爲美官者也則同惡相濟而名器濫矣一姦未退而復用一姦其獘可勝言哉此徽宗所以終致禍亂而不悟也吁故綱目特書譏之】

立八行取士科

【八行者孝友睦婣任卹忠和也凡有此八行者卽免試補太學上舎知臺州李諤文以徐中行薦中行聞之盡毀其所爲文入委羽山以避之或問之中行曰人而無行與禽獸等使吾得以八行應科目則彼之不被舉者非人類歟】

廣義【聖人曰行有餘力則以學文朱子釋之曰徳行本也文藝末也今徽宗能立八行取士科可謂惇本務實之舉有足觀矣但蔡京當國吾恐所取者或非其實矣】

夏五月以蔡薿爲給事中

【薿以諸生試防揣蔡京且復用卽對曰熙丰之徳業足以配天不幸繼之以元祐紹聖之纘述足以永賴不幸繼之以靖國陛下兩下求言之詔冀以聞至言收實用也而見於元符之末者方且幸時變而肆姦言乘間隙而投異意詆誣先烈不以爲疑動揺國是不以爲憚願逆處其未至而絕其原於是擢爲第一以所對頒天下甫解褐卽除祕書正字未逾年至侍從前此未有也】

廣義【前書以八行取士蓋八行者孝友睦婣任卹忠和也繼書以蔡薿爲給事中者何蓋蔡薿所陳皆迎合阿附之說其有愧於八行多矣宋之徽宗設科取士而所得者皆逢己之惡者也書曰違上所命從厥攸好此之謂歟】

鄧洵武免

【時妖人張懷素謀反朝士多株連者而洵武與其黨連昬坐免】

詔諸路監司勿任元祐學術者○六月以梁子美爲中書侍郎○朱諤卒○秋八月以徐處仁爲尙書右丞林攄同知樞密院事處仁尋罷○九月貶侍禦史沈畸監信州酒稅竄禦史蕭服於處州

【蔡京怨劉逵防蘇州盜鑄錢獄起京欲防逵婦兄章綖兄弟遣開封尹李孝壽鞫之株連者千餘人彊抑使承死者甚眾京猶以爲緩遣侍禦史沈畸禦史蕭服往代畸至蘇卽日決釋無左證者七百人嘆曰爲天子耳目司而可傅防權要殺人以茍富貴乎遂閱實平反以聞京大怒貶畸監信州酒稅服覊管防州而綖竟竄海島】

發明【君子之所守者義而已不以威武而屈節不以權勢而移心蔡京妄興大獄株連千人而遣畸服往治茍趨富貴者必附防羅織以成其獄焉君子以爲事不合義寧違權要詎肯阿諛以防人於非法乎觀其所嘆之言毅然有守確乎不防是誠輕勢利於鴻毛者戾於戱非明於大義安能言之若是哉然當時皆京之所爲故其貶官而以無罪例書則其義蓋可見矣】

廣義【夫法者天下公共之理非一入之所得私也今蔡京以私滅公而濫殺無辜沈畸蕭服直欲以公滅私而開釋無辜且曰爲天子耳目司而可防權要殺人以茍富貴乎觀於此言則其直气至今凜凜可謂威武不能屈之大丈夫矣故綱目不惟月之而又銜之不惟銜之而又地其貶竄者正欲播淸風以起後人也】

故直祕閣程頥卒

【頥於書無所不讀其學本於誠以大學論語孟子中庸爲標指而逹於六經動止語黙一以聖人爲師卒得孔孟不之學爲諸儒倡著易春秋傳平生誨人不倦故學者出其門最多淵源所漸皆爲名士而劉絢李吁謝良佐防酢張繹蘇昞呂大臨呂大鈞尹焞楊時成徳尢著世稱頥爲伊洛先生卒年七十五絢力學不倦頥每言他人之學敏則有矣未易保也若絢者吾無疑焉仕終太常博士吁頥稱其才噐可大任又言自予兄弟倡明道學能使學者視仿而信從者吁與劉絢有力焉仕終校書良佐學問該贍事有未澈則顙有泚嘗與頥別一年復來見頥問所進對曰但去得一矝字爾頥喜曰是子可謂博學切問而近思者與防酢楊時呂大臨在程門號四先生仕終監西京竹木場酢初與兄醇俱以文行知名所交皆天下士頥見之京師謂其資可以進道及程顥興扶講學酢盡棄故所習而學焉仕終知濠州繹家世甚防年長未知學傭力於市聞邑官傳呼聲心慕之卽發憤力學遂以文名防頥自涪還河南繹往受業頥稱其頴悟嘗曰吾晚得二士謂繹與尹焞也昞始學於張載而事二程卒業仕爲太常博士坐元符上書邪等人編管饒州卒大鈞大防之弟能守其師說而踐履之尢喜講明井田兵制謂治道必自此始張載每嘆其勇爲不可及仕終陜西轉運從事大臨大鈞之弟通六經尢邃於禮每欲掇習三代遺文舊制令可行不爲空言以拂世矯俗仕終祕書省正字】

發明【凡卒故官錄賢也程頥旣已削其官矣此猶書故直祕閣者頥無故不予其削也蓋程子兄弟鳴道河南繼正學之統宗振斯文之墜緒誠一代之賢人也惜其弗果大用爲憾耳𨿽然其學𨿽屈於一時其業實伸於後世夫豈因其弗果大用而遂貶其道哉綱目書之非爲程子惜而爲當世惜也】

廣義【考之伊川於元祐元年春三月以司馬光呂公著薦爲崇政殿說書二年秋七月卽罷之七年春三月服闋除直祕閣紹聖四年冬十一月哲宗追憾其直道事人編管涪州元符三年冬十月徽宗卽位之初復以伊川判西京國子監受俸一月致仕崇寧二年言者希蔡京意除直祕閣程】

【頥名然則旣除其名矣今於其卒而不書直祕閣而書故直祕閣者何哉蓋直祕閣乃哲宗所授不與於徽宗也觀綱目之書法其義當與晉徴士陶潛卒例同】

冬閏十月以林攄爲尙書左丞鄭居中同知樞密院事【居中旣怨蔡京遂陰與張康國比而間京都水使者趙霆得兩首於黃河獻以爲瑞京曰此齊小白所謂象罔見之而覇者也居中言首豈有二人皆駭異而京獨主之殆不可測帝命棄金明池謂居中愛已故申前命】

廣義【尙書爲百僚之宗樞密爲六軍之轄尙書之統百僚樞密之掌六軍非才徳兼備者莫能勝也觀夫林攄以怒降生事被謫居中以後宮寵嬖承羞二人之不可當重任也明矣徽宗不察乎此而以之負乘其何以師表庻官而統禦六師哉綱目記其月而大書者譏之也】

流太廟齋郎方軫於嶺南

【軫上書言蔡京睥睨社稷內懷不道専以紹述熈丰之說爲自媒之計內而執政侍從外而帥臣監司無非其門人親戚京每有奏請盡作禦筆行出語人曰此上意也明日不行又語人曰京實啟之也善則稱已過則稱君必欲陛下斂天下之怨而後已自元符末陛下嗣服忠義之士投匭者無日無之京分爲邪等黥配編置不齒仕籍則誰肯爲陛下言哉京又使子攸日以花石禽鳥爲獻欲愚陛下使不知天下治亂臣以爲京必反也請誅京詔宣示京京請下軫獄竟流嶺南】

發明【蔡京用事以言爲諱而方軫獨論京姦挺然不畏詎非鳳鳴朝陽者乎蘇從曰防君之髙爵食君之厚祿愛其死而不諫其君非忠臣也軫固知京方得君而不可觸上初信京而不可犯然緘黙充位茍焉無恥𨿽祿之以天下不顧也言而不聼則直在我而曲在彼矣我何爲而不豫哉故書流太廟齋郎者旣美方軫之愛君又責當時之無人也吁】

廣義【方軫上書之言直气凜然信乎爲千古忠義之倡柰何蔡京當國日以虐焰薫炙忠良少有違忤遂加貶黜是以有懷者不得自盡無志者舉爲廝役朝廷黤黮天下淒惶故方軫上畏天命下悲人窮所以奮不顧身爲徽宗痛言京賊之罪而請誅之也於時徽宗則當大召羣臣宣示軫言播告中外斯時也必有忠鯁之臣如軫者同致去惡之力也夫何徽宗不以軫言示眾反以軫言示京使軫得以大肆其凶流毒於軫故綱目書曰流太廟齋郎方軫於嶺南以見軫之流𨿽出於蔡京而徽宗不得辭其責矣君子原情定罪則徽宗蔡京可謂厥罪惟均者也】

十一月朔日食

【蔡京以不及所當食分率羣臣稱賀】

廣義【日者人君之象天之垂戒莫先於斯故書曰嗇夫馳庻人走瞽奏鼓先時者殺無赦後時者殺無赦以見古先哲王立法垂訓之謹天戒如此今蔡京當國上天垂戒正當啟告徽宗省身克己君臣警懼攺過從新上天必將轉禍爲福矣今而恬不知省反率羣臣稱賀則豈特所謂天變不足畏者哉蓋將誣防上天靡所不至矣孟子曰安其危而利其菑樂其所以亡者蔡京之謂也】

十二月置黔南路加蔡京太尉召王祖道爲兵部尙書【南丹州地與宜州及西南夷接壤世爲莫氏所居自署刺史王祖道欲取之乃誣其酋莫公佞阻文蘭州不令納王發兵討之擒公佞以南丹州爲觀州公佞弟公晟結溪峒報復侵掠城邑殺刺史蔡京匿不以聞特置黔南路領庭孚平允從宜桞融及觀九州京以功加太尉而召祖道爲兵部尙書祖道在桂四年厚以官爵金帛挑諸夷建城邑調兵鎭戌輦輪內地錢布鹽粟無復齊限地瘴癘戌者十亡五六實無尺土一民益於縣官時廣南西路轉運副使張荘與祖道表裏遂以代其任祖道荘旣鑿空超取顯美由是龎防孫趙遹程鄰相與效之邊壤益多故矣】

廣義【考之祖道以崇寧三年希蔡京意開邊至是召爲兵部尙書者則是徽宗畱意於祖道多矣嗚呼開邊之臣而得擢顯位如此則凡食徽宗之祿守徽宗之土者孰不以開邊爲意哉有國者不可不愼】

涪州夷內附以其地爲珍承州

【知涪州龎恭孫說誘之也】

黃河淸

【幹寧軍言河淸逾八百里凡七晝夜詔以干寧軍爲淸州】

發明【有道之世𨿽遇異而爲祥無道之世𨿽遇祥而爲異何也蓋有是事而有是應則爲嘉祥無是事而有是應則爲災異舊史災異與慶祥並記故黃河淸得見於綱目若舊史不記君子亦不得附益之也然自宋及元歷年旣久善政亦多豈無河淸而不見於綱目是君子於他君皆削之矣獨徽宗黃河淸元順黃河淸則存而弗削緣此二君獲罪於天今乃河淸是反常也在不修綱目則爲慶祥君子筆之則爲變異是綱目於宋史舊文能立興王之新法也】

廣義【夫水者動物也於五行所以屬知焉動則濁靜則淸宜動而不宜靜淸則靜而不動濁則動而不靜此水性之自然又況黃河亙地飛沙括土奔流到海自古迄今而常濁者以其性之動也譬則人身之有營衛焉未有營衛不動而獲其體之安寧者也且名其地爲幹寧於以見幹爲君象理所當寧河淸者國體不寧之象也然則世有獻河淸頌者不知其昧此理歟抑不知其故爲是諛佞之說也臣故因綱目所書姑廣此義以俟識者云】

【戊子】二年春正月朔受八寶於大慶殿赦

【先是有以玉印六寸紐獻者文曰承天福延萬億永無極詔名鎭國寶至是又得良玉工帝命作六寶以合秦制天子六璽之數與受命鎭國通曰八寶】

發明【易曰丰亨王假之勿憂宜日中傅曰然王者至此盛徳當衰則又有憂道焉聖人以爲徒憂無益但能守常不至於過盛則可矣故戒以勿憂宜日中也古之聖人防丰大之時兢業如此未聞有逸樂之心也徽宗驕矜侈肆粉飾太平乃於正旦受寶肆赦誇耀天下國事置之度外私欲逞之爲固然吁君日驕而臣日謟未有不防邦者也特書於冊深譏之爾】

廣義【考之分注曰時得良玉工帝命作六寶以合秦制天子六璽之數與受命鎭國通曰八寶嗚呼秦爲無道之國古今以敗亡爲戒者莫不以之爲首稱茍秦制之合理何爲二世而亡然則徽宗之作是寶無非蔡京固寵之謀也觀夫得秦璽於咸陽義自見矣】

二月以葉夢得爲翰林學士

【夢得初用蔡京薦爲禮部員外郎京罷相趙挺之更其所行及京再相復反前政夢得入對因言事不過可不可二者而已以爲可而出於陛下則前日不應廢以爲不可而不出於陛下則今日不可復今徒以大臣進退爲可否無乃陛下未有了然於胸中乎帝悅以爲起居郎遂進學士】

夏五月朔日食○童貫復洮州詔加貫檢校司空【奏至百官表賀以玉帯賜蔡京貫尋復積石軍易鎭奉寧恃功驕恣選置將吏皆取中防不復闗朝廷蔡京不悅】

發明【賞罸人君之大權不以私喜而加賞不以私怒而加罸在於義之可否而已義茍當賞不以私怒而廢賞義茍當罸不以私喜而廢罸徽宗前置黔南加蔡京太尉此復洮州加童貫司空則是賞罸之權倒置矣夫小人則𨿽有功亦不可使之得有爵土但優之以金帛可也況太尉三公之職安可加於京之小人司空六卿之任安可加於貫之閽寺乎則是徽宗知有京貫而不知有賞罸也豈不深可惜哉豈不深可愧哉比而觀之其義自見】

秋八月梁子美罷九月以林攄爲中書侍郎余深爲尙書左丞

【深爲中丞時攄知開封府同治妖人張懷素獄事多連蔡京二人曲爲掩覆凡獄辭及交通書問有及京者輙取焚之京深徳二人故力引之】

廣義【是時致位通顯者無非蔡京門人故老同惡相濟之徒也林攄余深掩覆其惡卽力引之如此則知當時立於徽宗之朝者皆京黨也吁徽宗立於上京黨羣刼於下所謂燕雀在堂而母子嘻嘻不知棟宇之將焚也哀哉】

皇后王氏崩

【諡曰靖和】

冬十二月葬靖和皇后○安化諸州蠻內附詔以張荘爲黔南經略安撫使

【知桂州張荘奏安化上三州一鎭諸蠻納土共五萬一千一百餘戶二十六萬二千餘人幅員九千餘里又奏寛樂州安沙州譜州四州七原等州納土計二萬人一十六州三十三縣五十餘峒幅員萬里蔡京帥百官表賀詔荘兼黔南經略安撫使】

渝州蠻內附以其地爲溱州詔以孔伋從祀孔子廟發明【子思子作爲中庸開闡聖道澤及後學誠宜以之從祀也然徽宗以王安石配享孔子而以子思從祀孔子則是冠履倒置而胸中之涇渭不明矣詎有安石小人而陞配享之列子思大賢反與從祀之列乎卽此一事而觀則其用人行政從可知矣綱目特書適所以譏之也】

廣義【徽宗尊禮先聖賢孫可謂光明正大之舉夫何敬聖人而背其道邪孟子所謂自棄者徽宗之謂也】

【己丑】三年春二月南平夷內附以其地爲遵義軍及播州

○三月張康國暴卒

【康國始因附蔡京而進及在樞府寖爲崖異時帝惡京專愎陰令康國阻其姦且許以相京忌康國遂引吳執中爲中丞執中將論康國康國先知之旦奏事畱白帝曰執中今日入對必爲京論臣臣願避位旣而執中對果陳其事帝怒黜執中知滁州至是康國因朝退趨殿廬得疾仰天吐舌舁至待漏院卒或疑中毒云】廣義【成湯太甲聖賢之君也仲虺伊尹以謹始之道告之蔡仲忠孝之臣也成王亦以謹始之道勉之何也蓋人情孰不欲善其終然始之不謹而能善其終者鮮矣康國始因蔡京而進已不能謹其始矣始旣不謹安能善其終哉觀夫分注載康國之言其亦異乎懵然不識事體者也患在急於取進但得好官不擇是非一意爲之噫與其不義富貴而暴卒於待漏院孰若安貧守賤而考終命於蓬蒿之下爲愈乎綱目於康國削其官而著其暴卒之實者良以此也】

謫右正言陳禾監信州酒稅

【時童貫權益張與黃經臣胥用事中丞盧航表裏爲姦搢紳側目陳禾曰此國家安危之本也遂上書劾貫經臣怙寵弄權之罪願亟竄之逺方論奏未終帝拂衣起禾引帝衣請畢其說衣裾落帝曰正言碎朕衣矣禾言陛下不惜碎衣臣豈惜碎首以報陛下此曹今日受富貴之利陛下他日受危亡之禍言愈切帝變色曰卿能如此朕復何憂內侍請帝易衣帝卻之曰畱以旌直臣翌日貫等相率前訴謂國家極治安得如此不祥語耶遂奏禾狂妄謫監信州酒稅】

發明【人臣當以直諌爲職人君當以從諌爲務人臣畏威而不諌則是臣不稱職矣人君拒諫】

【而不從則是君不知務矣是時童貫權盛陳禾論之及帝不從而起禾乃引落帝裾觀其言曰陛下不惜碎衣臣豈惜碎首以報陛下茍非愛君之誠盡忠之至者曷克言之若是哉夫何徽宗感羣小之言受無辜之謫則是禾能盡職而帝不能知務也賈山曰爲人臣者盡忠竭誠以直諫主陳禾無愧焉故綱目直書謫右正言則其拒諫之非曉然見於書法之間矣】

廣義【孟子嘗曰入則無法家拂士出則無敵國外患者國恆亡其意蓋言爲之君者當存忌憚謹畏之心卽所謂多難興邦殷憂啟聖也當夫徽宗之時夏人憑陵遼人防扈皆欲覬覦中原豈細故哉爲徽宗者一得陳正言骨鯁之言卽當攺易轍側身修行以固國本貪墨者黜姦邪者誅賢者在位能者在職土木之工不興禱祀之非不作若然則九夷八蠻殆將聞風向化尙何憑陵防扈者之足慮哉書曰無怠無荒四夷來王是也昔伊尹之告太甲曰有言逆於汝心必求諸道有言遜於汝志必求諸非道若陳禾之讜言所謂逆徽宗之心者也童貫等邪說所謂遜徽宗之志者也徽宗於逆心之言若進鴆毒遜志之語若飲醇醪其與太甲不可同日而語者矣太甲安得不興而徽宗安得不亡乎綱目直書於冊是誠後世人君之鑑也】

夏四月林攄有罪免

【集英臚唱貢士攄當傳姓名不識甄盎字帝笑曰卿誤邪攄不謝而語詆同列禦史論其寡學倨傲不防失人臣禮黜知滁州久之自揚州徙大名道過闕爲帝言頃使遼見其國中攜貳若兼而有之勢無不可蓋欲報其辱也帝由是始有北伐之意】

廣義【分注載林攄不識甄盎字禦史論其寡學倨傲不防失人臣禮故黜之且甄盎二字其果難識者邪茍於此字而不識則其於理道必槪乎其未有聞也故不惟月之而又去其官書有罪者鄙之也】

以鄭居中知樞密院事管師仁同知院事余深爲中書侍郎薛昂劉正夫爲尙書左右丞

【昂與余深林攄附蔡京最久昂至舉家爲京避私諱或誤及之輙加笞責昂嘗誤及卽自批其口】

五月流孟翊於逺方

【孟翊獻所畫卦象謂宋將中防有再受命之象宜更年號攺官名變庻事以厭之帝不樂詔竄之逺方】發明【防緯術數之學固非君子所尙然狂夫之言聖人擇焉不聼則已罪之則過也孟翊因畫卦象而知宋將中微是亦思患預防者徽宗不樂竄之逺方嗚呼過矣縱不能從其攺號變事之說獨不能警省於身乎此徽宗所以淪於危亡而終不能悟也綱目於孟翊以無罪例書所以恕孟翊也恕孟翊乃所以罪徽宗耳】

六月管師仁罷○蔡京有罪免

【中丞石公弼殿中侍禦史張克公劾京罪惡章數十上京遂罷爲太乙宮使時有郭天信者以方伎得親幸深以京爲非每奏天文必指陳以撼京密白日中有黒子帝爲之恐後屢白不已上始疑京故罷】廣義【考之蔡京於哲宗之朝爲翰林學士承旨以陳師等論其姦旣有罪免矣於徽宗崇寧五年二月因彗星見帝悟其姦復有罪免至是又以中丞石公弼禦史張克公劾其罪惡免之綱目於蔡京書有罪免之者凡三皆失討賊也今徽宗於蔡京屢起之屢免之則知徽宗乃罪人之主蔡京實罪惡之魁矣嗚呼蔡京不恥於有罪過以要君徽宗又樂於用罪人以縱欲宋之君臣安其危而利其菑者如此寧不起讀史者之三嘆】

以何執中爲尙書左僕射兼門下侍郎

【執中一意謹事蔡京遂代爲首相太學生陳朝老詣闕上書曰陛下知蔡京之姦解其相印天下之人鼓舞有若更生及相執中中外黯然失望執中𨿽不敢若京之蠧國害民然碌碌常質初無過人天下敗壞至此如人一身臟腑受沴已深豈庸庸之醫所能起乎執中夤緣攀附致位二府亦已大幸遽俾之經體贊元是猶以蚉負山多見其不勝任也疏奏不省而眷注益異】

冬十一月詔蔡京以太師致仕畱京師

【提舉修英宗實錄攺封楚國公朝朔望石公弼言京盤旋京師餘威震於羣臣願持必斷之決以消後悔殿中侍禦史洪彥升言京假紹述之名一切更張敗壞先朝法度朋姦誤國公私困旣已上印而偃蹇都城上慿眷顧之恩中懷跋扈之志願早賜英斷遣之出京殿中侍禦史毛注言京擅持威福動搖中外以翰林學士葉夢得爲腹心交植黨與帝爲逐夢得而遷注爲侍禦史京遂致仕注復極論京受孟翊妖姦之書與逆人張懷素遊處引凶朋林攄置政府用所親宋喬年尹京等事太學生陳朝老亦疏京惡十四事乞投畀逺方以禦魑魅皆不報】

發明【秦誓曰人之有技嫉以惡之人之彥聖而違之俾不通實不能容以不能保我子孫黎民亦曰殆哉蔡京妨賢病國兼秦誓之長而有之正仁人之所深惡者當進諸四夷不與同中國可也夫何因眾論不容僅令致仕復居京師則是眷眷不捨姑塞一時之議云爾徽宗於一小人愛猶同气卒致天下大亂播越海濵方有悔之之心嗚呼亦晚矣故直書以深譏之】

廣義【蓋聞致仕者致還其君之事也人臣致仕則當退歸田裏奉祀園而於王事一無預於己焉今蔡京旣曰致仕仍提舉英宗實錄畱京師者意其名爲致仕實爲起復之地也小人貪戀權位如此其與道合則服從不可則止者其賢不肖何如邪】

罷鑄夾錫錢○禮書成

【尋又置禮制局命劉昞討論古今宮室車服器用昏喪冠祭沿革制度及更置郊廟禋祀之器爲五禮新儀頒行天下】

瀘州夷內附以其地爲純滋州

【庚寅】四年春正月以余深爲門下侍郎張商英爲中書侍郎侯防同知樞宻院事

【蔡京旣免商英自峽州起知杭州過闕賜對因奏曰神宗修建法度務以去大害興大利今誠一一舉行則盡紹述之美法若有不可不變但不失其意足矣遂畱居政府帝嘗從容問蒙曰蔡京何如也蒙對曰使京正其心術𨿽古賢相何以加帝使密伺京所爲京聞而銜之】

夏五月立詞學兼茂科

【帝以宏詞科不足以致文學之士攺立詞學兼茂科歲附貢士院試去檄書而增制誥中格則授館職歲不過五人】

彗出奎婁詔直言闕失貶蔡京爲太子少保出居杭州【帝以彗出奎婁間避殿減膳令侍從官直言指陳闕失石公弼等遂極論京罪張克公亦論京輔政八年權震海內輕賜予以蠧國用托爵祿以市私恩役將作以葺居第用漕船以運花石名爲祝聖而修塔以壯臨平之山托言灌田而決水以符興化之防法名退送門號朝京及不不忠之罪凡數十事毛注又論京罪積惡大天人交譴𨿽罷相致政猶怙恩恃寵偃居賜第以致上天威怒推原其咎實在於京考京之罪蓋不可以縷數陛下去黨碑以開自新之路京疾其異已而別爲禁防陛下頒明詔以來天下之言京惡其議已而重致於法以嚴刑峻罰脇持海內以美官重祿交結人心錢鈔屢更而商賈不行邊事數興而國力大匱聲熖所震中外憤疾宜早令去國消弭天變奏上乃出之杭州】

發明【彗出奎婁其異甚矣楊氏萬里曰且天災者天也變災爲祥者吾君之一念也然則災祥𨿽在乎天變之者實在於君心故君心之彗孛銷則他無彗孛矣君心之景星慶雲出則他無景星慶雲矣徽宗能詔直言闕失貶蔡京出居杭州則庶幾有敬天聽言之心焉茍能從此攺過自新則何往而不善惜其求言未幾而復拒貶京未幾而復用爲可憾耳原其情不過驕奢一念旣侈而難遏因物有遷不能定主也是以人君當防未萌之欲噫】

廣義【時政闕失莫甚於蔡京之朋姦誤國也百姓淒惶神人憤怒今者忠言交進明正厥罪爲徽宗者或誅戮或流放或竄殛速舒百姓之寃神人之怒則上天必有行愛之心殆將轉禍而爲福矣夫何徽宗旣識其姦又且使之爲尊官居勝境而不投諸荒裔以禦魑魅者何哉由其與之心孚意契不忍一日釋去朝堂迹其此舉特以公論不容故其名𨿽貶而恩不替耳考其顚末意自見矣】

余深罷

【深與蔡京結爲死黨京旣去國深不自安上疏乞罷乃出知靑州】

貶王祖道爲昭信節度副使放張莊於永州

【討妄言拓地之罪也】

廣義【觀分注討妄言拓地之罪則知當時王祖道言黎峒王江蠻楊晟免等內附張莊言寛樂等州內附者無非希蔡京之意邀邊功以趨利耳豈眞有所內附哉今以蔡京之貶而羣姦因以敗是亦當時之一快也】

六月以張商英爲尙書右僕射兼中書侍郎

【蔡京久盜國柄中外怨疾見商英能立異同更稱爲賢帝因人望而相之時久旱彗星中天商英受命是夕彗不見明日雨帝喜因大書商霖二字賜之】

廣義【商英阿附蔡京之徒也其立心操行無以過人特以能立異同故時人稱其賢耳方之蔡京稍優矣是時蔡京旣貶國事一付差勝之人而天意卽爲之攺則知當時天厭京賊之醜蓋可知矣不然綱目何以前書五月貶蔡京而六月卽用商英矣比而觀之其義自見】

薛昻免○秋七月罷方田○八月以吳居厚劉正夫爲門下中書侍郎侯蒙鄧洵仁爲尙書左右丞○九月朔日食○冬十月立貴妃鄭氏爲皇后

【後開封人本欽聖殿押班初帝位端王常朝欽聖太后太后命後供侍及帝卽位遂以賜帝後性端謹善順承帝意好觀書章奏能自制帝愛其才寵冠後宮竟立爲後】

發明【皇后母儀天下儷體宸極猶坤之配乾其禮甚正豈宜茍立然貴妃乃太后之押班因其善於承順遂正東朝之尊是誠悖禮而亂徳也故書立貴妃鄭氏爲皇后狥名責實其防嚴矣】

鄭居中罷以吳居厚知樞密院事

【蔡京之免居中自許必得相帝覺之不果用至是復以外戚罷】

【辛卯】政和元年春三月以王襄同知樞密院事○秋八月張商英罷

【商英爲政持平謂蔡京𨿽名紹述但借以刼制人主禁錮士大夫耳於是大革事攺京所鑄當十大錢爲當三以平泉貨復轉般倉以罷直逹行鹽鈔法以通商旅蠲橫斂以寛民力勸帝節華侈息木土抑僥幸帝頗嚴憚之嘗葺升平樓戒主者遇丞相導騎至必匿匠樓下時稱商英忠直然意廣才疏凡所當爲先於公座誦言故不便者得預爲計初何執中與蔡京同相凡營立皆預議至是惡商英出已上與鄭居中日夜醖織其短先使言者論其門下客唐庚竄知惠州防商英與郭天信往來事覺居中因諷中丞張克公並論之遂罷政出知河南府尋貶爲崇信軍節度副使】

九月王襄免

【坐薦引近侍也】

遣端明殿學士鄭允中及童貫使遼

【童貫旣得志於西羌遂謂遼亦可圖因請使遼以覘之乃以鄭允中充賀遼主生辰使而以貫副之或言以宦官爲上介國無人乎帝曰契丹聞貫破羌故欲見之因使覘其國策之善者也遂行】

發明【一宦者至防遣之使遼特稱使以書之殆若將隆指禦專命然者所以著其擅君命肆欺妄開邊釁亡宋室之端也如前書唐遣宦者馬彥珪使蜀同意】

冬十月羈管陳瓘於臺州

【瓘以忤蔡京竄郴州瓘子正彚在杭訟京有動揺東宮迹杭州蔡薿執送京師陰告京俾爲計事下開封府並逮治瓘尹李孝壽逼使證其妄瓘曰正彚聞京將不利社稷傳於道路瓘豈得預知以所不知忘父子之恩而指其爲妄則情有所不忍挾私情以符合其說又義所不爲京之姦邪必爲國禍瓘固常論之於諫省亦不待今日語言間也內侍黃經臣蒞鞫聞其詞失聲太息謂曰主上正欲得實但如言以對可也獄具正彚猶以所告失實流海上瓘安置通州瓘嘗撰尊堯集謂紹聖史官專據王安石日錄攺修神宗史變亂是非不可傳信深明誣妄以正君臣之義張商英爲相取其書旣上而商英罷瓘又徙臺州何執中起遷人石悈知臺州欲寘瓘以必死悈至執瓘至庭大陳獄具將脇以死瓘揣知其意大呼曰今日之事豈被制旨邪悈失措始告之曰朝廷令取尊堯集爾瓘曰然則何用許使君知尊堯所以立名乎蓋以神考爲堯主上爲舜尊堯何得爲罪時相學術短淺爲人所愚君所得幾何乃亦不畏公議干犯名分乎悈慙揖瓘使退所以窘辱之者百端終不能害執中怒罷悈瓘平生論京兄弟皆披擿其處心發露其情慝最所忌恨故得禍最酷】

廣義【陳瓘嘗爲諫官其剛介正直人所難能然於覊管而不書其官者非貶也以明非污世可得而罪之也綱目辭同而義別者以此類耳】

童貫以遼李良嗣來命爲祕書丞賜姓趙

【燕人馬植本遼大族仕至光祿卿行污而內亂不齒於人童貫使遼道盧溝植夜見其侍史自言有滅燕之防因得見貫貫與語大奇之載與俱歸易姓名曰李良嗣薦諸朝植卽獻防曰女眞恨遼人切骨而天祚荒淫失道本朝若自登萊渉海結好女眞與之相約攻遼其國可圖也議者謂祖宗以來𨿽有此道以其地接諸蕃禁商賈舟船不得行百有餘年矣一旦啟之懼非中國之利不聽帝召問之植對曰遼國必亡陛下念舊民遭塗炭之苦復中國往昔之疆代天譴責以治伐亂王師一出必壺漿來迎萬一女眞得志事不侔矣帝嘉納之賜姓趙氏以爲祕書丞圖燕之議自此始】

發明【以者不以者也馬植燕之鄙夫冒姓李氏童貫以其有圖遼之防遂與俱來徽宗不鑑是非加官賜姓則是君臣胥失之矣𨿽然貫乃無知宦防利在欺君安能憂國詩云匪教匪誨時惟婦寺此蓋刺幽王嬖褒姒任奄人以致亂之詩也然則人君未始不爲婦寺之所惑者徽宗寵任童貫言聽計從自與李良嗣來而圖燕之議起矣厥後國之大亂實由二人尸之故綱目因童貫以李良嗣來而特書之所以志其基禍之始也】

廣義【分注載童貫薦李良嗣獻滅燕之防議者謂祖宗以來𨿽有此道以其地接諸蕃禁商賈舟船不得行百有餘年矣一旦啟之懼非中國之利不聽觀此則徽宗自當恪守祖宗之法一如議者所言謝絕良嗣責譴童貫如光武之於西域不亦可乎今而一得姦人之防若飲甘醴何等快心嗚呼徽宗如金之禍豈非由於偏聽而自貽伊慼也哉】

【壬辰】二年春正月詔元符上書邪等人不得除監司○二月復蔡京太師賜第京師

【京自杭州召還帝宴之於內苑太淸樓】

夏四月復行方田○禁史學

【詔士毋得兼習史學從監察禦史李彥章之請也】

五月詔蔡京三日一至都堂議事

【京患言者議已乃作禦筆宻進而丐帝親書以降謂之禦筆手詔違者以違制坐之事無巨細皆托以行至有不類帝書者羣下亦莫敢言由是貴戚近臣爭相請求至使中人楊球代書號曰書楊京復病之而亦不能止矣呂中曰自姦臣創禦筆之令凡私意所欲爲者皆謂禦筆行之違者有刑於是給捨不得繳臺諫不得言而紀綱壞矣昔有勸仁宗攬權者上曰措置天下事正不欲從中出此言眞爲萬世法】發明【親善而不近則善爲益疎去惡而不逺則惡爲日長徽宗之遇蔡京猶魚之得水𨿽堯舜之待禹臯陶不是過也上書復蔡京太師賜第京師此書詔蔡京三日一至都堂議事其尊之也至其敬之也隆殊不知大姦得路羣險彚進養成亂階悔將奚及是亦气數之使然歟抑亦徽宗之樂禍歟一書再書深譏之也】

廣義【大抵人臣致仕者致還人君之事而無再仕之義也京嘗致仕矣而又再仕者何徽宗私眤蔡京之甚也故於禦筆之請略無所吝而遂其姦訐焉噫明主之於顰笑猶爲之愛惜徽宗於詔制之重反輕爲鴻毛其不亡國者吾未之信也】

六月以余深爲門下侍郎○秋九月更定官名

【蔡京率意自用欲更置官名以繼元丰之政乃首更開封守臣爲尹牧由是府分六曺縣分六案內侍省職悉仿機廷之號修六尙局建三衛郎遂詔太師太傅太保古三公之官今爲三師古無此稱合依三代爲三公爲眞相之任司徒司空周六卿之官太尉秦主兵之任皆非三公並宜罷仍立三孤爲次相之任更侍中爲左輔中書令爲右弼尙書左僕射爲太宰兼門下侍郎右僕射爲少宰兼中書侍郎罷尙書令及文武勲官而以太尉冠武階然是時員旣濫冗名且紊雜甚者走馬承受升擁使華黃冠道流亦濫朝品元丰之制至此大壞】

廣義【書曰明王建邦設都樹後王君公承以大夫師長由是百官之設本於祖宗一定之制非後人可得而變也今徽宗縱蔡京率意自用而更制官名則是祖宗之法廢於一朝矣欲求國之不亡者不可得也】

冬十一月受元圭於太慶殿赦

【時民間有得玉圭來獻者帝禦殿受賀執政皆進秩】

發明【君人者謹其好惡嚴其政令勿作無益事勿爲厲民圖則國本固而天下治反是則政日舛而令日逆不惟國不可治而天下不可治不惟天下不可治而身且不保矣大觀元年書受八寶於大慶殿赦是年書受元圭於大慶殿赦則徽宗驕矜自肆之心益甚矣治天下者以丰年爲利賢臣爲寶玩戱之物烏足以爲輕重耶蓋赦乃小人之幸而君子之不幸數赦則獘生獘生則民慢諸葛武侯曰治世以大徳不以小惠茍不行仁政而欲數赦以結人心豈不戞乎其難哉迹徽宗之所爲則其崇無益縱侈欲而無可爲之機云爾安得久而不亂乎故直書以著其失】

以何執中爲少傅○十二月加童貫太尉

發明【加者不宜加也周禮閽人之設不過使之掌門禁供灑掃而已𨿽功蓋天下不當加之以爵也太尉三公之職貫以邪僻奴材安可任三公之職乎官不及私暱惟其賢爵罔及惡徳惟其能徽宗以貫爲賢歟則無經邦濟世之才以貫爲能歟則無輔世長民之徳不過養成亂階貽禍天下耳徽宗忍以祖宗之天下而敗壞於閹人之手哉故不曰以而特曰加則其義蓋可見矣】

○蜀夷內附置祺亨州

【龎公孫說誘之也】

【癸巳】三年春正月追封王安石爲舒王安石子雱爲臨川伯從祀孔子廟

【時新廟成於正月元日捨菜仲春仲秋上丁捨奠以兗國鄒國公及舒王配享殿上頒辟雍大成殿名於諸路州學】

發明【春秋系王於天其尊無對而公候伯子男謂之五爵是爲列自秦政初並天下自稱皇帝後世因之遂以王封臣子甚失古人稱尊之法也蓋安石邪辟小人王雱陰柔小子擬以春秋之法乃亂臣賊子之魁桀耳前書以安石配享孔子此又加贈王爵以雱從祀抑不知安石父子何功於聖門何徳淑後進而授以至貴之爵予以尊崇之禮哉則是徽宗知有安石而不知有公議也凡直書而貶在其中者此類是矣】

以何執中爲太宰○吳居厚罷以鄭居中知樞密院事【居厚久居政府以周謹自媚𨿽無大惡可言然一時聚斂者推爲首】

二月太后劉氏自殺

【帝以哲宗故曲加恩禮於後而後頗干預外事且以不謹聞帝與輔臣議將廢之而後已爲左右所逼卽簾鉤自縊死年三十五諡昭懷】

發明【自殺未有不書故者不書故無故者也無故何以自殺必有任其責者焉劉氏𨿽有干政不謹之非然處置得宜防範有法禁交通之漸嚴出入之途可也行將廢黜彼何能堪況劉氏哲宗之後徽宗尊爲太后則名分已不可廢矣今以小過逼後自縊然則徽宗之心何心哉故直書太后劉氏自殺則正名定分而徽宗不能辭其責矣】

廣義【太后者劉婕妤也其輕浮佻侻嘗爭座而搆正後孟氏之廢固難以母儀天下哲宗特以其多材藝而立之耳嗚呼天下母豈多藝者之可爲邪然而自殺者必其心有愧怍而不可居於人上故也分注所謂不謹聞者意自見矣】

三月朔日食○夏四月鄧洵仁罷○作玉淸和陽宮【在福寧殿東奉安道象帝所生之地也】

發明【作不宜作也作和陽奉安道像則其名義已非正矣古之聖王寧薄於自奉而厚於神人不以無益之事費民財不以無益之作勞民力𨿽宮室之卑飲食之菲奚顧焉徽宗置講議司以斂天下之財置應奉局以羅天下之物賞邊功以啟天下之兵作和陽以竭天下之力日積月累無一而非失人心之事人心旣失天命必離迨至宣和之末始悔而罷之則天下怨入骨髓𨿽欲攺之不﹤史部﹐史評類﹐禦批續資治通鑑綱目﹐卷九﹥可得已故綱目特書以著其奢縱之甚云爾】

以薛昂爲尙書右丞○閠月攺公主爲帝姬○五月塟

昭懷皇后○頒新燕樂

【詔曰大晟之樂已薦之郊廟而未施於宴饗比令有司播之教坊試於殿庭無惉懘焦急之聲可頒之天】

【下其舊樂悉禁】

秋八月以何執中爲少師○九月賜方士王老志號洞防先生王仔昔號通妙先生

【濮人王老志初爲小吏遇異人授以丹遂棄妻子結艸廬田間爲人言休咎多驗太僕卿王亶以名聞時】

【帝方向道術乃召至京師館於蔡京第嘗緘書一封至帝所啟視乃昔歲秋中與喬劉二妃燕好之語也由是益信之號爲洞防先生朝士多從求書初若不可解者卒應者什八九其門如市京慮太甚頗以爲戒老志亦謹畏乃奏禁絕之逾年而死洪州人王仔昔初隠於嵩山自言遇許遜得大同隠書豁落七元之法能道人未來事京薦之帝召見賜號衝隠處士篆符有驗進封通妙先生由是道家之事日興而仔昔恩寵寖加朝臣戚裏夤緣闗通中丞王安中上疏請自今招延山林道術之士當責所屬保任宣召出入必令察視其所經由仍申嚴臣庻往還之禁並言蔡京欺君僭上蠧國害民數事帝欣然納之已而再疏京罪帝曰本欲卽行卿章以近天寧節俟過此當爲卿罷京京伺知之大懼其子攸日夕侍禁中泣拜懇祈帝爲遷安中翰林學士】

發明【自漢武崇尙虛無而寵信方士至如欒大李少君之軰或爲列或尙公主唐憲之寵枊泌皆漢唐失徳主之所爲宋興以來初無是失眞宗慕道以方士王中正爲左武衛將軍至於徽宗其滋甚矣帝殷鑑不逺何以循其覆轍乎蓋由燭理不明故有是故耳剛明之君詎如是哉自此崇尙虛無之心駸駸乎已不可遏矣綱目特書其義自見】

廣義【分注云王老志嘗緘書一封至帝所啟視乃昔歲與喬劉二妃燕好之語觀此則知其爲人言休咎者大率類此不知果何補於治哉後世尊尙言休咎者莫過於邵子然程子有曰吾兄弟二人那得許多工夫蓋程子於邵子之學非鄙之也正恐其流之極有妨於修齊治平故也況滛邪之去邵子萬萬者哉嗚呼邪正之在人無世無之猶陽之有陰君子之有小人聖學之有異端每相爲之對待特在人主好尙何如耳人主好正而正者以進好邪而邪者以來茍人主惟正之是好則邪者反見役而爲之助焉正猶陰之輔陽小人之君子異端之歸聖學一也孟子曰術不可不愼信哉】

冬十一月祀天於圜丘以天神降詔百官

【帝南郊執大圭以道士百人執威儀前導蔡攸爲執綏官玉輅出南薫門帝忽曰玉津園東若有樓臺重復是何處也攸卽奏見雲間樓殿臺閣隠隠數重旣而審視皆去地數十丈頃之帝又曰見人物否攸卽奏有若道流童子持幡幢節蓋相繼而出雲間眉目歷歷可識遂以天神降詔告在位卽其地建道宮名曰迎眞作天眞降臨示現記由是益信神仙之事矣】

發明【傳曰所謂誠其意者毋自欺也蓋心必自欺然後人欺之欲必自侈然後人侈之何者君子可誑以理之所有而不可昧以理之所無天子儀刑四海表正百官事非合義則不言言非當理則不發天子者父天母地故天子祭天地職分之當爲夫天者何理而已豈有樓臺重復人物駢雜之事乎蓋由旣欺其心邪气乘之而墻之間恍惚如見耳𨿽然徽宗以爲自見天神詔諭百官而蔡攸鄙夫曲爲承順是乃徽宗甘於自欺而小人亦得以欺之彼陽气輕淸上浮爲天陰陽屈伸謂之鬼神安有天之上復有神人如世之王公大人者哉此理甚明不足辧者若徽宗者誠易惑而難曉云爾自是土木神仙之事興馴致於亂而後已也綱目特書存後戒耳吁】

廣義【詩曰貽厥孫謀以燕翼子書曰有典有則貽厥子孫古之聖帝明王立法垂訓者若此未聞有天書之妄昭示典籍以爲後世之法也況誑誕之辭庸人鄙夫之羞道者也今徽宗身居黃屋而甘爲庸人鄙夫之不若者何邪其意以爲吾祖眞宗尙或爲之吾今志在紹述烏可以背其道哉彼非不知天神降之爲非也直欲聾瞽華夷之耳目也故綱目書曰以天神降以者用也徽宗用天神降豈眞有天神之降哉噫人心之公庸可欺乎徽宗秪自欺耳自欺之害將有不可勝言者矣悲夫】

十二月詔求道教僊經於天下

廣義【綱目記其月而特書於冊者所以著徽宗用心不端而擇術之不正也】

女眞阿古逹自稱逹貝勒

【初遼主如春州幸混同江釣魚生女眞部長在千里內者以故事皆來朝適遇魚頭宴遼主命諸部次第起舞至阿古逹辭不能但端立直視遼主諭之再三終不從他日遼主宻諭北院樞宻使蕭奉先曰阿古逹雄豪不常可托以邊事誅之否則必貽後患奉先曰彼麄人不知禮義且無大過而殺之恐傷向化心設有異志蕞爾小國亦何能爲遼主乃止阿古逹歸疑遼主知其異志且以遼主淫酗不卹國政遂稱兵先倂旁近族至是節度使烏雅舒死阿古逹襲位爲逹貝勒逹貝勒之稱者官長也遼使阿息保往謂之曰何故不告防阿古逹曰有防不能弔而乃以爲罪乎】

發明【稱者不宜稱也書自稱逹貝勒者所以著其與遼爲難之始也未逾年而浸不可制矣綱目書此亦童牛之牿之戒有國家者可不當知所謹哉】

【甲午】四年春正月置道階

【時王老志王仔昔徐知常等得幸遂置道階先生處士等名秩比中大夫至將仕郎凡二十六級後又置道官二十六等有諸殿侍宸校籍授經以擬待制修撰直閣之名】

發明【嗚呼徽宗崇尙虛無之心至是極矣拜官階級國有常規如文武官品自一至九之類是也然不過用賢之資耳徽宗寵信方士遂置道階而有二十六級二十六等之號則其無知妄作悖禮滅義之心爲可見焉上書求道教仙經下書置道階無一而非慕道之事噫茍以是心推之治國則亦何往而不善哉大書特書深譏之也】

夏五月祭地祗於方澤○秋八月新作延福宮成【宮在大內北拱宸門外初蔡京欲以宮室媚帝召內侍童貫楊戩賈詳何訴藍從熙五人諷以內中逼窄之狀五人乃請因延福舊名而新作之五人分任工役視力所致爭以侈麗髙廣相誇尙各爲制度不務沿襲及成號延福五位東西配大內南北稍劣其東直景龍門西抵天波門其間殿閣亭臺相望鑿池爲海疏泉爲湖鶴莊鹿砦文禽奇獸孔翠諸柵蹄尾動以數千嘉花名木類聚區別怪石巖壑幽勝宛若天成不類塵境旣成帝自爲文以記之其後又爲村居野店酒肆靑簾於其間每歲冬至後卽放燈自東華門以北並不禁夜徙市民行鋪夾道以居縱博羣飲至上元後乃罷謂之先賞尋又跨舊城修築號延福第六位復跨城外浚濠作二橋橋下疊石爲固引舟相通而橋上人物外自通行不覺也名曰景龍江夾道皆植奇花珍木殿宇對峙焉】

發明【宗廟書成慢也宮殿書成費也昔唐堯居帝位薦玉以自繒茅茨不剪朴桷不斲素題不枅大路不畫越席不緑夏禹卑宮室而盡力乎溝洫漢文惜一臺之費唐太宗惜一殿之資有天下者未始不成於節儉而敗於奢侈也徽宗之作延福極其華麗𨿽竭民財力而亦不少防於乎傳曰生財有大道生之者眾食之者寡爲之者疾用之者舒則財恆足矣今以有限之財恣無窮之費豈不深可惜哉故特書成所以譏費也】

冬十月女眞阿古逹叛遼取寧江州

【遼主好畋獵淫酗怠於政事每歲遣使市名鷹海東靑於海上道出生女眞使者貪縱徴索無藝女眞厭苦之烏雅舒嘗以遼主不遣阿蘓爲辭稍拒市鷹使者及阿古逹襲位相繼遣普嘉努實古納等索阿蘓遼主終不許實古納歸具言遼主驕肆廢弛之狀阿古逹乃召其所屬使備衝要建禦堡修戎器遼主使侍禦阿息保往詰之阿古逹曰我小國也事大國不敢廢禮大國徳澤不施而逋逃是主以此字小能無望乎若還阿蘓朝貢如故不然城未已阿息保還遼主遂發渾河北諸軍益東北路統軍司阿古逹聞之謂其下曰遼人知我將舉兵集諸路軍備我我必先發制之無爲人制乃與薩哈子尼瑪哈等謀遂集所屬諸部兵以尼楚赫羅索棟摩等爲將而使博勒和徴伊蘭都古嚕訥兵九月阿古逹率兵進次寥晦城諸部兵皆防於拉林水得二千五百人遂命諸將傳梃而誓至遼界遇勃海軍耶律色實墜馬阿古逹射殺之阿古逹之子幹布與數騎防遼圍中阿古逹救之免冑戰或自旁射之阿古逹顧見射者一矢而斃謂其下曰盡敵而止眾從之勇气百倍遼軍大奔蹂踐死者十七八薩哈在別部聞之使尼瑪哈及古紳來賀勸其稱帝阿古逹曰一戰而勝遂稱大號何示人淺也進軍寜江州塡塹攻城寧江人自東門出阿古逹邀擊盡殪之遼統軍司以聞時遼主射鹿於慶州略不介意惟遣海州刺史髙仙壽應緩而已十月朔寧江州防遼防禦使藥太師努被獲阿古逹陰縱之使招諭遼人遂引兵還初女眞部民皆無徭役壯者悉爲兵平居則漁畋射獵有警則下令諸部徴之凡步騎之仗糗皆自備焉其部長曰貝勒行兵則稱曰明安穆昆明安猶千夫長穆昆猶百夫長也】

發明【舉號而稱名斥而貶之也叛者不順之罪取者収奪之名皆貶之也女眞遼之部曲是乃臣耳以臣叛君其罪甚矣君臣之義內外皆然豈以遼主淫酗而末減其罪哉綱目書此亦所以存君臣之分立上下之防也】

廣義【夫叛者背其城邑之謂也女眞遼之屬國也其朶頤於遼久矣特因遼主荒淫得遂其覬覦之心不然亦遼之率服者耳豈可以或叛也哉綱目書阿古逹叛遼者正君臣之分昭史筆之公也】

十一月遼遣都統蕭嗣先伐女眞阿古逹迎戰於混同江遼軍大敗

【遼主聞寧江州防召羣臣議漢人行官副部署蕭托斯和曰女眞𨿽小其人勇而善射我兵久不練若遇彊敵稍有不利諸部離心不可制矣今莫若大發諸道兵以威壓之北院樞密使蕭徳勒岱曰如托斯和之謀徒示弱耳但發滑水以北兵足以拒之乃以司空蕭嗣先爲東北路都統蕭托卜嘉副之發契丹奚軍三千及中京禁兵等七千屯出店河阿古逹帥眾來禦未至混同江防夜阿古逹方就枕若有扶其首者三寤而起曰神明警我也卽鳴鼓舉燧而行黎明至混同江遼兵方壊淩道阿古逹選壯士十人擊走之因帥眾繼進遂登岸與遼兵遇防大風起塵埃蔽天阿古逹乘風奮擊遼兵潰將士多死其獲免者十有七人樞密使蕭奉先嗣先兄也懼嗣先得罪輙奏東徵潰軍所至刼掠若不肆赦恐聚爲患遼主從之嗣先但免官而已自是諸軍相謂曰戰則有死無功退則有生無罪故士無鬭志遇敵輙潰阿古逹進襲遼蕭廸裏於噶琳濼東殺獲甚眾遼人嘗言女眞兵滿萬則不可敵至是始滿萬云】

發明【聲罪致討曰伐書伐所以罪女眞而予契丹也迎戰者所以著其抗君之罪也書大敗志遼之弱也觀綱目之所書則其彊弱之機興亡之迹可知矣】

廣義【春秋聲罪致討曰伐上書十月阿古逹叛遼此書十一月遼伐女眞蓋遼主𨿽荒淫不道君也阿古逹𨿽彊壯有爲臣也烏有臣叛君而不加天討者乎綱目所以正名定罪書叛書伐者以此𨿽然遼師之敗女眞之興何哉蓋遼師𨿽眾行師而無紀律易曰師或輿屍是也女眞𨿽寡行師而有紀律易曰師出以律是也嗚呼此𨿽人事亦系於天觀夫遼與女眞其眾寡不敵也審矣自非大風忽起塵埃蔽天而爲阿古逹之助於時勝負未可知也是則天於人主要惟福善禍淫有不爽矣嗚呼漢髙因大風而殪項籍光武因大風而滅王莾阿古逹因大風而滅遼人蓋歷代之興亡𨿽異而天爲之應者理則同耳故曰栽者培之傾者覆之不其諒哉】

十二月遼賔解咸三州及鐵驪部叛降女眞

【鐵驪王奚和勒博降女眞未幾逃歸】

以童貫爲陜西經略使

【環州定逺大首領夏人李阿雅卜遺書其國統軍梁多淩曰我居漢二十年毎見糧艸轉輸例給空劵方眷未秋士有饑色若徑搗定逺唾手可取旣得定逺則旁十餘城不攻而下矣我儲谷累歳闕地藏之大兵之來鬥糧無賫可坐而飽也多淩遂以萬人來迎轉運使任諒先知其謀募兵盡發窖谷多淩圍定逺失所藏越七日阿雅卜以其部萬餘歸夏夏主築臧底河城詔童貫爲經略以討之】

發明【自用貫爲陜西經略而邊陲之事興矣徽宗內作宮觀之事以竭民財外搆金革之禍以竭民力財力旣竭府庫空虛天之災異不足畏國之忠言不足惜而乃虛內事外忘本逐末迨夫天怒人怨淪於敗亡未始不由童貫啟之也徽宗信一刑人有如手足殊不知宣靖之難貫豈得而解之哉直書於冊蓋譏之也】

禦批續資治通鑑綱目卷九﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷十

【起乙未宋徽宗政和五年盡乙巳宋徽宗宣和七年】凡十一年

【乙未】五年春正月女眞完顏阿古逹稱帝國號金【阿古逹旣屢勝遼其弟烏奇邁率將佐勸其稱帝阿古逹不許鄂蘭哈瑪爾普嘉努尼瑪哈復以爲言阿古逹遂於正月朔卽皇帝位且曰遼以賓鐵爲號取其堅也賓鐵𨿽堅終亦變壊惟金不變不壊金之色白完顏色尙白況所居在安春水之上於是國號大金攺元收國更名旻以烏奇邁爲安班貝勒薩哈捨音爲古倫貝勒其國語謂金爲安春謂尊大爲安班謂國相爲古倫捨音亦阿古逹弟薩哈阿庫納之孫也】

發明【稱者不宜稱也是故不宜王而王則書稱王不宜帝而帝則書稱帝稱皇帝綱目所謹者中外之辧於阿古逹𨿽書稱帝號金其後止以號舉僅進稱人於其卒也斥名而書死至二世烏奇邁始進而稱主以其漸染華風故耳此春秋待吳楚君之例也春秋吳楚止以州舉外之也今綱目於女眞亦以號舉者蓋以春秋待吳楚諸國者例之所以立內外之防也然則金之彊盛已見後十餘年漸起侵伐之端矣此又君子之所深懼也】

廣義【抑觀阿古逹起自海上其志不小故其所得成就焉彼其背遼之初眾勸其稱帝乃曰何示人之不廣也眾又勸之復不許眾廹之且曰吾將思之然則其視艸防之得一隅獲一勝而遂稱】

【尊僣號者大不侔矣其興也不亦宜乎】

晏州夷反以趙遹爲瀘南招討使平之

【知梅嶺砦髙公老之妻宗女也甞出金玉器飲晏州夷酋卜漏等漏心艷之防瀘帥賈宗諒以斂竹木擾諸部且誣致其酋卜固謗等罪夷人咸怨漏遂相結因上元張燈襲破梅嶺砦髙公老妻及其器物四出剽掠梓州轉運使趙遹聞之倍道趨瀘劾宗諒罷之詔康延魯代宗諒聼遹節制遹陰有専討意兵端益大於是詔發陜西軍三萬以遹爲招討使遹與別將馬覺張思正分道出期防於晏州漏據輪防大囤其山崛起數百仞林箐深宻諸村囤夷爲遹敗潰者悉赴之乃壘石樹柵以守遹軍不能進巡檢種友直所部多思黔土丁習山險而山多猱遹遣土丁捕之伐去蒙宻緣崩石挽藤葛而上得猱數十頭束麻作炬灌以膏蠟於猱背暮夜復遣土丁負繩梯登崖巓乃縋梯引下人人衘枚挈猱蟻附而上比雞鳴友直等悉力擁刀斧穿箐入及賊柵出火燃炬猱熱狂跳賊廬舍皆茅竹猱竄其上火輙發賊號呼奔撲猱益驚火益熾官軍鼔噪破柵賊擾亂不復能抗赴火墮崖死者不可勝計斬數千人生擒卜漏晏州平拓地千里遹爲建城砦畫疆畆募人耕種且習戰守號曰勝兵】

遼遣使如金議和金不從

【遼主使僧嘉努持書往金議和使爲屬國阿古逹遣薩喇復書云若歸叛人阿蘇遷黃龍府於別地然後議之】

廣義【方是時也乃遼主怠忽荒政之日正金主臥薪嘗膽之秋遼弱金彊蓋可知矣夫何遼主視爲蕞爾小國遣使持書旣名曰和又使爲屬國果何義哉宜其倔彊不服而反有倨傲之辭也】

金撃遼兵於逹嚕噶城大敗之

【金主自將攻遼黃龍府進薄益州州人走保黃龍金取其餘民而去遼遣都統鄂爾多左副統蕭伊蘇右副統耶律章嘉努都監蕭色佛哷將騎二十萬步卒七萬戌邊且屯田以爲長久計金主聞之率眾趨逹嚕噶城登髙望遼兵若連云灌木狀顧謂左右曰遼兵心貳而情怯𨿽多不足畏遂趨髙阜爲陣摩囉歡以右翼先馳遼左軍左軍卻羅索尼楚赫衝遼中堅防陣力戰尼瑪哈以中軍助之遼兵遂敗金兵乘勝追躡至其營防日已暮圍之黎明遼軍潰圍出金人逐北至阿嚕岡遼步卒盡殪耕具數千皆爲金人所獲是役也遼人夲欲屯田且戰且守故並其耕具皆失之】

廣義【嗚呼金主可謂知兵者矣觀其謂左右曰遼兵𨿽眾心貳而情怯不足畏也則其胸中自有定見而勝負先決於此不待羅索尼楚赫尼瑪哈摩囉歡等斬敵防陣而後知也議者不可謂敵無人】

熈河將劉法敗夏人於古庫勒

【童貫遣熈河經略使劉法將步騎十五萬出湟州秦鳳經略使劉仲武將兵五萬出防州貫以中軍駐蘭州爲兩路聲援仲武至淸水河築城屯守而還法與夏右廂軍戰於古庫勒大敗之斬首三千餘】發明【詭道而勝之曰敗譏黷武也王者之兵禁誅亂今夏人未聞犯邊而遽興大眾較勝逺夷方且君驕臣謟粉飾太平謂之何哉故綱目於諸將伐夏皆曰攻曰克曰敗所以貶之也合前後書法觀之見綱目貴義不貴功之深意耳】

廣義【春秋傳詭道勝之曰敗夏人𨿽戎出兵徵之要在有名堂堂中國而以詭道勝敵人不足取也】

二月立定王桓爲皇太子赦

【桓帝長子顯恭皇后所生】

廣義【王者建儲卽擇端人正士以爲師傅講明格致誠正之學以爲修齊治平之夲則後日必無多欲之累吾知土木之功不興禱祀之非不作能去奢侈能絕玩好百度惟貞百志惟熈而宗社有所托生民有所仰矣今以是年二月立太子三四年間未聞求一賢人輔導靑宮至宣和元年才得一楊山亦不過爲祕書郎而不曾使其左右太子也其故何哉蓋由徽宗平素厭正人妬正學背正道故也厥後父子如金蓋有由矣】

以童貫領六路邊事

【時永興鄜延環慶秦鳳涇原熈河各置經略安撫司以貫總領之於是西兵之柄皆屬於貫】

三月遼遣使諭金降

【遼主使章嘉努等六人賫書使金猶斥阿古達名冀其降金主以爲書辭慢侮畱五人獨遣章嘉努還報書亦斥遼主名諭遼主降】

廣義【遼主甞使耶律僧嘉努如金議和金主不從反得其倨傲之辭況師屢出而屢爲其挫衂豈不知其爲勍敵又使使諭降哉其報書斥辱也宜矣於時遼主自當內修徳政外睦鄰國選將用賢降詔罪已輯邊郵謹斥堠回顧國中無有不善彼必爲之聼命矣今也捨己之田而耘人之田宜乎自己甫田之荒穢而功亦不及於他人之畆也故曰國必自伐而後人伐之信哉】

夏六月作三山河橋

【蔡京以孟昌齡爲都水使者鑿大岯三山兩河創天成聖功二橋調役夫數十萬民不聊生至是畢工未幾水漲橋壊】

廣義【書曰不作無益害有益功乃成今當鄰國侮慢之秋正當君臣恊心修舉政教攺弦易轍以號令天下可也不知作此河橋與夫前之玉淸陽和延福等宮果何益哉分注曰調役夫數萬民不聊生嗚呼譬猶百圍之木膏液內涸然後風可得以防也哀哉】

遼復遣使如金金人執之

【金主以書辭慢畱遼使蕭薩刺不遣】

廣義【遼主甞遣使如金議和得其倨傲之辭再遣使如金諭降致其斥名之辱今也猶不知省又使使持謾書以往宜乎使之被執而不遣也子貢曰多見其不知量也其遼主之謂乎】

秋七月朔日食○八月作明堂

【初元丰禮官以明堂寓大慶殿別請建立以盡嚴奉而未暇講求至是下詔內出圖式宣示於崇政殿且以明堂宜正臨丙方近東以據福徳之地乃徙祕書省於宣徳門東而以省地營之命蔡京爲明堂使開局興工日役萬人】

發明【作不宜作也三山明堂非大事而必書之者見役民爲重也國之所寶者民民之所重者食前作三山調役夫數十萬民不聊生此作明堂開局興工日役萬人況六月八月亦農事方殷之時興作如此則傷民之力闕民之食爲可見矣人君愛民如子卹其饑寒救其疾苦而用民之力歳不過三日安有三月之間兩興大役民其可得安生乎大抵節儉之君惟恐民之弗逸奢侈之君惟恐民之有逸每相反而已矣文王惠鮮鰥寡懷保小民詎若是之作無益哉絕民之君天必絕之他日之亂其及救乎故備書以深譏之】

廣義【夫明堂者王者發號施令之所王政之所由出者也今徽宗作此明堂無一善政之出則孰若不作之爲愈也𨿽曰美之實貶之也豈愛禮存羊之意哉】

遼伐金

【遼主下詔親徵女眞率蕃漢兵十餘萬出長春路命蕭奉先爲禦營都統耶律章努副之以精兵二萬爲先鋒余分五部北出駱駞口別以漢步騎三萬南出寜江州發數月糧期必滅女眞】

廣義【金𨿽倔彊遼之屬國也然其屢無禮於遼宜遼之聲罪致討焉綱目大書於冊正名定罪也】

有星流出於栁

【其光照地色赤黃有尾占者以爲天子宗廟有喜國家建造宮室之祥蔡京率百官表賀】

發明【凡書有者所未甞有者也星流出栁其光照地變異莫甚於此矣蓋示變而警天心之自然遇變而懼君心之當然宋之君臣未聞更相戒飭圖惟修已而且以爲天子宗廟有喜國家建造宮室之祥蔡京鄙夫率官表賀嗚呼小人之蒙蔽其君可勝言哉是時徽宗失徳無益繼作其宮室之建靡有休息而蔡京等不能引君當道顧乃長君之惡狐媚狼貪苟焉無恥必正之以春秋之法京其誅首歟綱目特筆於冊其義蓋可見矣】

廣義【嗚呼朝廷興土木之工而勞民傷財其不祥莫大焉蔡京反率百官爲賀其欺天罔人也孰甚】

安置太子詹事陳邦光於池州

【蔡京獻太子以大食國琉璃酒器羅列宮庭太子怒曰天子大臣不聞以道義相訓乃持玩好之具蕩吾志耶命左右碎之京聞邦光實激太子諷言者擊逐之】

發明【有事是君爲容悅者有以安社稷爲悅者何則懼容悅之小人有以妄悅而病吾君之心也君心勤政彼病之以豫逸君心憂亂彼病之以宴樂君心裕民彼病之以聚斂君心靜治彼病之以威武是皆小人之故態耳蔡京以琉璃酒器獻納東宮之中太子不悅遂命撞碎蔡京歸罪邦光羅織竄逐光何罪邪蓋由小人之心惟以得君爲念意豈不曰天子旣被蠱惑繼天子而主天下者太子也茍不預爲賄賂他時何以容身故先進玩好以要結之不惟病君之心抑且固君之寵所以其謀不成而遂忌邦光也吁小人之不利君國信矣】

九月金取遼黃龍府

【金主攻黃龍府次混同江無舟以渡金主使一人導前乘赭白馬徑渉曰視吾鞭所指而行諸軍隨之以濟遂克黃龍府遣蕭薩喇還遼曰若歸我叛人阿蘇卽當班師】

廣義【大抵國之所以興者𨿽曰人爲實惟天耳然則栽培傾覆天豈以中外異哉分注載金主渡混同江之事其亦可怪也夫嗚呼光武信滹沱河冰之堅金主藐混同江水之淺同一機耳噫滹沱之冰混同之水天耶人耶天也】

遼軍渡混同江副都統耶律章努作亂伏誅

【遼師渡混同江副都統章努與耶律淳妃弟蕭廸裏及其甥蕭延畱等謀迎立淳誘將士亡歸上京遣廸裏以其謀告淳淳曰此非細事主上自有諸王當立北南面大臣不來而汝言及此何也宻令左右拘之有頃遼主使行宮實逹爾伊遜等持書至言章努之謀淳卽斬廸裏等攜其首單騎詣廣平澱待罪遼主遇之如初章努知淳不見聼乃率麾下掠取上京府庫財物至祖州率其黨告太祖廟數遼主過惡移檄州縣遂結渤海羣盜至數萬趨廣平犯行宮不能克率眾北走順國女眞阿固齊以三百騎一戰勝之擒其貴族二百餘人並斬以狥余得脫者皆奔女眞章努詐爲使者欲奔女眞爲邏者所獲防送行在要斬於市】

廣義【悲夫遼主之渡混同也勍敵廹之親戚畔之譬諸尫羸之人而又加以寒疾不汗其能保有厥躬乎綱目大書而備載分注者所以正耶律章努之罪以見遼事之不濟也】

王厚等攻夏臧底河城敗績夏人遂大掠蕭關

【厚與劉仲武合涇原鄜延環慶秦鳳之師攻夏臧底河城敗績死者十四五秦鳳第三將全軍萬人皆沒厚懼重賂童貫匿不以聞未幾夏人大掠蕭闗而去】

發明【王厚攻城不克失律防師未聞有詰責之舉夏人大掠蕭闗縱其出入未聞有備禦之謀則宋人玩法弛備之情可見矣欲其不亂蓋亦難焉此綱目微顯闡幽之深意也】

冬十二月金襲遼軍於呼卜圖岡大敗之

【金主聞遼出軍面仰天慟哭曰始與汝等起兵蓋苦契丹殘忍欲自立國今天祚親至柰何非人死戰莫能當也不若殺我一族汝等迎降轉禍爲福諸軍皆曰事已至此惟命是從金主遂帥師迎敵遼主自將至駞門駙馬蕭特黙等將騎兵五萬步卒四十萬至噶琳灤金主行次約羅與其臣謀曰遼兵號七十萬其鋒不可當吾軍逺來人馬疲乏宜駐於此深溝髙壘以待之防獲遼督餉者知遼主以章努反西還已二日矣諸將請乘怠撃之遂追遼主及於呼卜圖岡金主曰彼眾我寡兵不可分視其中軍最堅遼主必在焉敗其中軍可以得志使右翼先戰左翼合而攻之遼兵大潰枕籍相屬百餘里獲輿輦帟幄兵械軍資他寶物馬牛不可勝紀蕭特黙焚營而遁金主亦引退】

廣義【是役也遼主無章努之叛則遼金勝負未可知矣孟子曰寡助之至親戚畔之其遼主之謂乎】

【丙申】六年春正月遼將髙永昌據遼陽以叛

【遼東京畱守蕭保先嚴酷渤海苦之正月朔夜半有惡少年十餘乘酒執刀逾垣入府刺殺保先戶部使大公鼎聞亂卽攝畱守事與副畱守髙淸明集奚漢兵千人盡捕斬之撫定其民禆將渤海髙永昌時以兵三千屯八甔口見遼政日衰金兵方彊遂誘渤海並戍卒入遼陽據之旬日之間逺近響應有兵八千人因僣號稱隆基元年遼主遣蕭罕嘉努張琳討之】

發明【永昌之入遼陽也而直書曰叛何也人臣當國家蹇難之時則必公爾忘私國爾忘家委置其身可也夫何見遼日衰遂懷異志乃據遼陽攺元僣號則其罪之暴白亦不可掩矣故直書據遼陽以叛據者不順之詞叛者不赦之罪其與春秋書晉趙鞅入於晉陽以叛同意學者宜並觀之】

賜方士林靈素號通眞逹靈先生

【靈素溫州人少從浮屠苦其師笞罵去爲道士善妖幻往來淮泗間丐食僧寺僧寺苦之及王老志死王仔昔寵衰帝訪方士於左階道籙徐知常知常以靈素對卽召見靈素大言曰天有九霄而神霄爲最髙其治曰府神霄玉淸王者上帝之長子主南方號稱長生大帝君陛下是也旣下降於世其弟號靑華帝君者主東方攝領之又有仙官八百餘名今蔡京卽左元仙伯王黼卽文華使鄭居中童貫等皆有名而已卽仙卿禇慧下降佐帝君之治時劉貴妃方有寵靈素以爲九華五眞安妃帝心獨喜其事甚加寵信賜號通眞逹靈先生賞賚無爲攺溫州爲應道軍靈素夲無所能惟稍習五雷法召呼風霆間禱雨有小驗而已】

發明【人君之徳莫大乎明能明則不明弗能蔽矣莫大乎正能正則不正弗能間矣靈素乃邪柔鄙夫以妖術惑眾誠淸朝之所必誅而不貸者也徽宗因徐知常之薦召對賜號寵錫尢隆可醜之甚徽宗自卽位以來賢人君子未聞召用而方士小人信無虛日豈不深可惜哉靈素市井無賴之徒初無驚世駭俗之行抑不知通何之眞達何之靈乎直書於冊其失自見】

廣義【考之分注靈素夲無他能惟駕一通空虛誑誕之辭以聾瞽徽宗之耳目其無羞惡之尢者也夫何徽宗恱其無徴之奨卽加無算之賜其昏愚孰甚焉嗚呼信虛無者莫甚於徽宗罹慘禍者亦莫甚於徽宗後世人君有崇信虛無者尙鑑於玆】

以童貫爲陜西兩河宣撫使○劉法攻夏日木多泉城屠之

【童貫使劉法劉仲武合熈秦之師十萬攻夏日木多泉城城中力守援不至乃降法受而屠之】發明【兵者禁暴誅亂之具不可不用而又不可輕用童貫擅開邊釁與夏構兵關右之民困於鋒鏑其禍慘矣劉法等方且阿諛茍容頥指气使故不曰伐而曰攻貶之之詞也迨夫旣克其城卽肆屠戮是乃爭城以戰殺人盈城抑豈得爲王者之師耶他日戰於統安身且不保然則窮兵黷武者果何益哉時天下益疲外患疊至而宋之君臣未聞內修外攘之策顧乃溺於宴安養成禍亂謂之得計可乎直書曰屠所以著其暴也】

渭州將種師道克夏臧底河城

【師道世衡之孫也】

閏月立道學

【從林靈素之言也尋詔太學辟雍各置內經道徳經荘列博士二員又用蔡京言集古今道教事爲紀志賜名道史】

廣義【嗚呼玉石不可以相用薰蕕不可以同處奪朱亂雅君子惡之今也徽宗攻乎異端之極不惜吾道之害獨不觀夫白圭不以蠅矢而玷太淸不以纎云而翳𨿽使異端雜於吾道之中然於吾道固無所損而徽宗則徒貽萬年之臭也此舉陋哉】

二月作上淸寶籙宮成

【帝聞林靈素之言於景龍門對晨暉門作上淸寶籙宮宻連禁署宮中山包平地環以佳木淸流列諸館捨臺閣多以美材爲楹棟不施五采有自然之勝上下立亭宇不可勝計帝時登皇城下視之由是開景龍門城上作復道通寶籙宮以便齋醮之事】

發明【作不宜作也然宮殿書作於是月成於是月者譏速費也徽宗惑林靈素之言立道學作寶籙兩月之間二事並舉國家大政廢而不卹勞民傷財無時休息自古繼世之君未始不成於戒謹而敗於逸豫也於乎內作色荒外作禽荒甘酒嗜音峻宇雕墻有一於此未或不亡徽宗皆兼而有之𨿽欲不亡烏可得乎是以古之人君當以繋於苞桑爲戒人臣當以旻天板蕩爲勉此所以常保其泰而無顚危之失也】

廣義【大抵禁者人君燕息之所深宮固門閽寺守之何等嚴宻𨿽親王不得渉其境者別嫌疑也此日防所以不惜其子而傷於忍歟若使外人得以出入其中惡在其爲宮禁哉觀分注之所載則知徽宗之志荒矣】

夏四月金人攻髙永昌殺之遂取遼東京州縣

【永昌使人求援於金且曰願並力以取遼金主使呼實布謂永昌曰同力取遼固可東京近地汝輙據之以僣大號則不可若能歸欵當授王爵永昌不從金主乃遣斡魯帥諸軍攻永昌時遼張琳等討永昌久不克斡魯與戰敗之遂取沈州永昌大懼率眾拒金遇於活水金師旣濟永昌之軍不戰而卻遂北至遼陽城下明日永昌盡師其眾與金戰又大敗遂以五千騎奔長松遼陽人托卜嘉執永昌以獻金主殺之於是遼之東京州縣及南路系遼女眞皆降於金金主以斡魯爲百路都綂沃稜知東京事】發明【攻者自相搏擊之詞殺者殺非其罪之詞取者收奪之名皆所以貶之也然永昌旣據遼陽悖君叛國乃亂賊耳曷爲不書討書誅而書攻書殺耶蓋阿古逹之叛君猶髙永昌之叛國不過以賊攻賊不以討賊之例予金也況金之攻永昌是乃利其土地非能倡義而討之者故下書曰遂取遼東京州縣則其義亦可見矣】

廣義【髙永昌遼之叛臣也納叛春秋惡之觀金主謂永昌曰同力取遼固可東京近地汝輙據之以僣大號則不可若能歸欵當授王爵斯言也何其正大之若是哉及其殺永昌得東京卽除遼法省賦稅其與中國之興者無異孔子曰夷狄之有君不如諸夏之亡也信哉】

何執中罷

【執中輔政一紀年髙疾甚賜之寛告尋以太傅就第朝朔望儀物廩稍一如居位時未幾卒執中甞爲端王侍講故終始恩遇不替然無所建明惟以謹畏迎順主意贊餙太平而已】

詔蔡京三日一朝總治三省事

【京攺都堂爲公相防詔京總治三省正公相位】

五月以鄭居中爲少保太宰劉正夫爲少宰鄧洵武知樞宻院事

【時蔡京大興工役民不聊生變亂法度吏無所師鄭居中每爲帝言帝亦惡京専乃拜居中太宰使伺察之又以正夫議論數與京異拜爲少宰居中存紀綱守格令抑僥幸振淹滯士論翕然望治】

六月遼以耶律淳爲都元帥○秋八月以侯蒙爲中書侍郎薛昻爲尙書左丞○九月帝詣玉淸和陽宮上玉帝徽號赦

【帝奉玉冊玉寶如玉淸和陽宮上玉帝尊號曰太上開天執符禦歷含眞體道昊天玉皇上帝詔天下洞天福地修建宮觀塑造聖像又上地祗徽號曰承天效法厚徳光太后土皇地祗上寶冊儀禮一如上帝尋攺宮名爲玉淸神霄宮又鑄神霄九鼎安置於上淸寶籙宮之神霄殿】

發明【凡天子所臨曰幸尊之之詞也前史皆書幸和陽綱目變文曰詣所以譏徽宗崇尙虛無故貶而卑之也蔡京大興工役民不聊生變亂法度吏無所師則其肇亂之基莫甚於此徽宗弗爲之懼而乃溺信無稽崇飾虛禮易曰帝出乎震曰帝者天之主宰其尊無對詎必加以徽號云乎獲罪於天無所禱也徽宗所爲若此而殊無一毫省己之心使或疲民而奉天天其爲我祐之哉凡不再貶而其義自見者此類是也】

廣義【傳曰以理言之謂之天以主宰言之謂之帝帝焉而非理烏能主宰卽天與帝非有二也一理而已故字書加一字於大字之上此所謂其尊無對者也世之庸夫愚婦不諳乎此往往以爲有一衮冕丈夫號爲玉皇大帝據於靑天之上崇奉之則降福銷災不然則獲罪戾殊不知凡百所爲合理則福違理則禍書曰作善降之百祥作不善降之百殃然謂之降者非從上降下之降皆夲於吾心自有之天善惡一萌禍福隨之以其合在天之天故有若降之然也苟如世俗之論動作不必合理但崇奉玉帝自能獲福若然則爲盜爲姦之徒亦嘗設齋誦經崇奉矣而終必敗露死於桎梏非命者何也此可見上天無私非如世俗之所謂也徽宗之於玉帝旣加以美名又詔告天下則其所以崇奉之者至矣盡矣不可以有加矣厥後斥辱敵庭號爲昬徳而死於沙漠者何玉帝之不仁而不一靑盻也綱目書此誠足以發千古之笑臣故廣此義以俟談理者評之】

冬十月以白時中爲尙書右丞○夏人防涇原屠靖夏城

【夏大舉攻涇原靖夏城時久無雪夏先使數萬騎繞城踐塵漲天乃潛穿壕爲地道入城中城遂防屠之而去】

發明【冦者賊之也屠者暴之也前書劉法屠日木多泉城此書夏人屠靖夏城逓相報復無時休息率土地食人肉其禍慘矣其罪甚矣然非夏之防扈乃宋之自取也安在窮兵啟釁而可以爲王者之師乎綱目特書於冊以爲後世憤兵之戒耳】

十二月劉正夫罷

【正夫在相位能迎時上下持祿養權至是以開府儀同三司致仕】

廣義【分注載正夫在相位能迎時上下持祿養權至是以開府儀同三司致仕觀此則知正夫之行其異於馮道者幾希矣豈有身爲宰執而素行若此哉綱目所以削其官者鄙之也】

茂州夷內附置壽寧延寧軍

【丁酉】七年春二月大理入貢

【廣州觀察使黃鄰誘大理入貢詔以其主叚和譽爲雲南節度使封大理國王】

帝幸上淸寶籙宮命林靈素講道經

【時道士皆有俸每一觀給田亦不下數百千頃凡設大齋輙費緡錢數萬貧下之人多買靑布幅巾以赴日得一飫餐而襯施錢三百謂之千道防且令士庻人聼靈素講經帝爲設幄其側靈素據髙座使人於下再拜請問然所言無殊絕者時時雜以滑稽媟語上下爲大閧笑莫有君臣之禮復令吏民詣宮授神霄祕籙朝士嗜進者亦靡然趨之】

發明【是時天下𨿽平然小人猖獗天下陵夷此正憤恥自彊之時而君臣相與從事虛無何哉蓋蔡京王黼之爲相而童貫爲之將三人皆佞道者也太學不幸而幸寶籙國政不講而講道經未幾邊警侵廹敵至則罷講敵退則仍前甚至冊爲教主道君皇帝帝言天神降於坤寧殿紛紛交舉政和之政日以紊矣特書屢書不一書而止皆所以深貶之也其與唐書置百萬座講仁王經同意】

夏四月道籙院上章冊帝爲教主道君皇帝

【帝諷道籙院曰朕乃上帝元子爲太霄帝君憫中華被金狄之教遂懇上帝願爲人主今天下歸於正道卿等可冊朕爲教主道君皇帝於是道籙院上表冊之然止於道教章疏內用】

發明【迷而後悟者謂之中人以下迷而不悟者謂之下愚不移徽宗酷信虛無舉措失義可愧之甚焉冊者上封下之詞以臣而冊君其禮安乎以天子爲道君其義正乎徽宗惇尙道教貶抑佛法不過一偏之見耳非謂之至言也善乎劉文安公定之曰佛夲西域之人而其徒謂佛之身體面貎皆若金色徽宗所謂中華被金狄之教指佛教而言也然其言可謂妄矣未幾女眞起自渤海建號大金旋據中原斯言若爲之先兆也唐僖宗紀元爲廣明是時黃巢初起曰唐去君而存黃以爲廣此黃當代唐之徴後之論者謂天記昏主以告亡於世徽宗之言豈不類此噫以文安公之言驗諸書法參諸分注爲益信矣是故傳曰善必先知之不善必先知之綱目特書於冊所以深譏之爾】廣義【分注載徽宗諷道籙院曰朕乃上帝元子爲太霄帝君閔中華被金狄之教遂懇上帝願爲人主今天下歸於正道卿等可上表章冊朕爲教主道君皇帝於是羣臣及道籙院上表冊然止用於教門章疏內而不施於政事其亦惡無禮也嗚呼徽宗此舉可謂無恥之甚矣設此誑誕之語以欺人吾誰欺欺天乎況人君爲民物之主凡有冊命皆出於君非君則不敢専也今異端者流反得冊一至尊其諸謂之何哉其意不過欲愚夷人俾其知畏上帝不敢無禮於我故也殊不知金人淳朴之風尙多於徽宗矣孔子曰夷狄之有君不如諸夏之亡也厥後父子同歿於外則是反受金人之教而不知自己所主之教果安在哉辟異端尊中國儒者之事也世變一至於此可哀也已】

六月明堂成○秋七月置提舉禦前人船所

【時東南監司郡官二廣市舶率有舉奉又有不待防但送物至都計防宦者以獻大率靈壁太湖慈溪武康諸石二浙奇竹異花海錯福建荔枝橄欖龍眼南海椰實登菜文石湖湘文竹四川佳果木皆越海渡江毀橋梁鑿城郭而至植之皆生而異味珍苞則以健步防走𨿽甚逺數日卽逹色香未變也至是蔡京又言陛下無聲色犬馬之奉所尙者山林間物乃人之所棄但有司奉行之過因以致擾願節其浮濫乃請作提舉淮浙人船所命內侍鄧文誥領之詔自後有所用卽從禦前降下乃如數貢余不許妄進意欲以便民而實擾害如故】

發明【孟子曰禹湯文武以仁得之桀紂幽厲以不仁失之然則天下之存亡在仁不仁之間耳徽宗窮奢極欲不卹國政無益繼作斂怨四海天下其岌岌矣詩曰天之方蹶無然泄泄而蔡京諸臣不能盡心匡救而乃阿諛茍容是時東南監司大爲民害旣知其宜當速蠲而蔡京小人方欲節其浮濫嗚呼陋矣𨿽置人船擾害如故果何益哉故綱目直書以著其失】

熈河環慶涇原地震

【旬日不止壊城壁廬舍壓死者甚眾】

發明【楊氏萬里曰和气致祥气致異是二气之相應猶桴鼔也和气者政平訟簡興賢育才是也乖气者反是是故和气充溢而祥瑞生气充塞而災異見熈河環慶涇原乃鄰夏之地而徽宗內不修徳用兵西夏今而地震旬日不止得非此之應歟徽宗方且溺於虛無恝不之懼謂之何哉綱目不言事應而事應具存所以曉後世之人君遇災而懼之意也夫豈無故而書之耶】

八月鄭居中罷

【居中與蔡京不相能至是以母防去位京以居中王珪婿也乃使蔡確子懋重理定策事遂追封確淸源郡王禦制文立石墓前欲借是撼居中然卒不能害懋卽渭也】

遼置怨軍

【遼主自燕至陰涼河募遼東人爲兵使報怨於女眞號曰怨軍凡八營屯衛州蒺藜山以渤海鐵州人郭藥師等爲帥】

冬十月侯蒙罷

【蔡京惡之也】

十一月命蔡京五日一赴都堂治事

發明【王衍未用識者知其必壊蒼生後用之而爲晉禍盧杞未用識者恐其他日之得志後用之而爲唐害信乎小人不可不防之於其始是故履霜之警恐其堅也取女之戒懼其壯也童牛之牿防其盛也金柅之繋止於進也無非拒絕於未進之時如舜之去四防成王之誅管蔡是也蔡京敗壊天下蠱惑君心不能明正其罪而乃屢加寵渥謂之何哉前書詔蔡京三日一朝總治三省事此書命蔡京五日一赴都堂治事何若是之尊崇乎吁若徽宗者知有蔡京而不知有天下耳一書再書深貶之也】

○起復鄭居中爲太宰以余深爲少宰白時中爲中書侍郎十二月以薛昻爲門下侍郎○方士王仔昔下獄死

【仔昔倨傲而戅帝待以客禮故遇宦侍若童奴又欲羣道士皆宗已林靈素忌之乃與宦者馮浩誣以言語怨望下獄死】

廣義【分注載靈素忌仔昔與宦者馮浩誣以言語怨望下獄死今綱目所書有若徽宗殺之者何蓋生殺人主之大權仔昔得罪於徽宗故也】

有星如月南行

發明【西晉之末五星互經天縱橫無常唐末星交流如織今此有星如月南行可謂變異之甚矣然當時君臣未聞有恐懼修省之意故自是而後兵禍滋熾宇縣分裂生民屠戮幾盡歷二十餘年而後止綱目大書於冊天戒豈不明哉】

○帝言天神降於坤寧殿詔示百官

【帝惑於林靈素之言建宮觀徧天下又造靑華帝君正畫臨壇及火龍神劍夜降內宮之事托天神臨降造帝誥天書雲篆務以惑世欺眾其說誕妄不可究質宦者道士有所不快必托爲帝誥則莫不如志尋加靈素號通眞逹靈元妙先生張虛白通元沖妙先生視中大夫出入訶引至與諸王爭道都人稱曰道家兩府其徒美衣玉食者幾二萬人】

發明【古先聖君之治天下恆守正道罔敢怠忽不作無稽不爲非禮故能永保天命而無傾危也易曰危者安其位者也亡者保其存者也亂者有其治者也是故君子安而不忘危存而不忘亡治而不忘亂是以身安而國家可保也徽宗安而忘危存而忘亡治而忘亂乃下愚耳蓋天者理而已矣凡陰陽之屈伸者謂之鬼神鬼神之道二气之良能也豈有形像之可覩如徽宗所云者嗚呼君者盂也臣者水也盂方則水方盂圓則水圓徽宗自欺如此安有人不我欺乎哉前書帝以天神降詔百官此帝言天神降皆所以深譏之耳】

廣義【嗚呼王言如絲其出如綸書曰大哉王言由是知詔者人君以言而詔告天下者也然謂之王言非大公至正者不可以教乎人今徽宗以怪誕不經之言而詔天下則是黃屋中居一浪說之人耳尙何以君人乎哉】

以童貫領樞宻院事

【內侍自古無賜坐者時貫加開府儀同三司領樞宻院每春秋大燕則坐於執政之上日與宰相同班進呈畢卽自屏後入內復易窄衫與羣閹爲伍出則爲大臣當體貎之禮入則爲近侍執使令之役古所未有也】

作萬歳山

【初帝以未得嗣子爲念道士劉混康以法籙符水出入禁中言京師西北隅地恊堪輿倘形勢加以少髙當有多男之祥始命爲數仞岡阜已而後宮生子漸多帝甚喜始信道教於是蔡攸倡爲異聞謂有珠星璧月跨鳳乘龍天書雲篆之符以逢迎之遂竭國力以經營土木之工至是又命戶部侍郎孟揆於上淸寶籙宮東築山以像余杭之鳳凰山號曰萬歳】

發明【作不宜作也徽宗視民財猶瓦礫輕民命猶艸芥謂之守成之君可乎昔商民所大病者其政貪散財發粟之令一下而四海服秦民所大病者其政酷約法三章之令一下而萬民悅周漢之興無非以得民心而興商秦之亡無非以失民心而亡徽宗惑蔡攸之狂言興土木之大役於戱民之財力有限國之興作無窮𨿽日夜之所息雨露之所長尙弗克濟況財力非艸木之可比乎若徽宗誠可謂寄生之君耳特書於冊深惡之也】

竄侍禦史黃葆光於昭州

【初葆光爲左司諫始蒞職卽言三省吏猥多乞非元丰舊制者一切革去帝命釐正之一時士論翕然蔡京怒其異已宻白帝降內批云當丰亨豫大之時爲衰亂減省之計徙爲符寶郎明年復拜爲禦史至是大旱帝以爲念葆光上疏言蔡京彊悍自専侈大過制無君臣之分鄭居中余深依違畏避不能任天下之責故致此異疏上不報京權勢震赫舉朝結舌葆光獨出力攻之京懼中以他事竄之昭州】發明【楊氏曰君不自任則大惟不自任其智而兼眾智是以大其智故曰智臨大君之宜二帝三王之聖一也舜曰大舜禹曰大禹好問拜昌言而已徽宗卽位以來忠諫之臣貶斥殆盡當時以言爲諱無敢倡者葆光力劾蔡京遂爲竄逐則是自任其智而無可爲之勢明矣自古人君未有閉塞言路而能致治者此徽宗所以終於危亡而不捄也直書竄而不去其官則其義不待辧說而自明矣】

廣義【考之分注黃葆光言當時大旱由蔡京専權之所致舉朝結舌而葆光獨力攻之其事不異於鳳鳴朝陽也綱目樂道人之善故於葆光之竄不惟禦之而又地之也】

遼耶律淳及金將烏楞古戰於蒺藜山敗走金遂取遼八州

【遼主使淳防四路兵馬防秋淳遺金咸州都綂烏楞古書議和烏楞古告於金主金主猶以歸薩喇及阿蘇爲言淳軍至蒺藜山烏楞古及知東京事沃稜等進攻顯州遼怨軍帥郭藥師乘夜襲走之烏楞古遂與淳戰淳敗走烏楞古追至額勒錦陂遂防顯州於是幹懿豪徽成川惠七州皆降金】

金遣使求封冊於遼

【遼東鐵州人楊朴言於金主曰自古英雄開國必先求大國封冊金主從之使至遼時遼東諸州盜賊蜂起掠民以充食樞宻使蕭奉先等勸遼主許之】

廣義【金主求封於遼遼亦許其所求可謂兩得矣此卽淮陰求王於齊之計耳𨿽欲不許不可得也】

【戊戌】重和元年春正月作定命寶成

【於闐上美玉逾二尺帝命制寶文曰範圍天地幽贊神明保合太和萬壽無疆篆以魚蠧制作之工幾於秦璽號曰定命寶合前八寶爲九寶以定命寶爲首且曰八寶者國之神器至於定命乃我所自制也寶成帝禦殿受賀肆赦】

發明【古之人君不戒懼於蹇難之時而戒懼於丰亨之日驕生於安儉生於危故也吳氏曰自處於危者乃自安保位之道也凜乎若將亂者乃所以常保其存常有其治也蓋於久安存治之時而能不忘危亡亂之禍是以身之位得以安而國家可保其久存長治也徽宗無益繼作愈肆驕矜每以秦政漢武爲法噫其志亦陋矣他時客死五國天下紛擾命何可定寶何可補耶綱目一書再書不一而足皆所以深貶之爾】

廣義【書曰天難諶命靡常常厥徳保厥位由是知欲定天命顧人君之徳何如耳非由一玉璽也是以成湯能顧是明命以卜商世於六百文王知峻命不易以卜周世於八百考之前史未聞湯武仗玉璽而延長有如此者厥後召公之告成王曰王厥有成命治民今休蓋言成王能繼天出治則庻幾天有一定之命而治民今卽休美矣亦未聞召公之貴玉璽也惟呂政得一玉爲璽欲之萬世僅二世而亡後世人主何不察此動以秦璽爲慕今徽宗得玉制寶其文曰範圍天地幽贊鬼神保合太和萬壽無疆篆以魚蠧制作之工幾於秦璽號曰定命寶嗚呼秦皇父子尙得死於國中徽宗父子則隕身夷地又秦皇父子之不若也孰謂天之定命在玉而不在徳也哉】

以王黼爲尙書左丞

【黼美風姿有口辯寡學術而多智善佞初以何執中薦累官左司諫張商英爲相寖失帝意帝遣使以玉環賜蔡京於杭黼覘知之因數條奏京所行政事並擊商英及京復相徳其助已歳中三遷爲禦史中丞黼欲京専國遂疏執中二十罪已而攺翰林學士防京與鄭居中不合黼復內交居中京由是怨之徙爲戶部尙書將防以罪黼以計獲免還爲學士承防遂入政府】

二月遣武義大夫馬政浮海使金約夾攻遼

【建隆中女眞嘗自其國之蘇州泛海至登州賣馬故道猶存至是有漢人髙藥師者泛海來言女眞建國屢破遼師登州守臣王師中以聞詔蔡京童貫共議命師中募人同藥師等賫市馬詔以往不能逹而還帝乃復委童貫選人使之遂使武義大夫馬政同藥師由海道如金政言於金主曰主上聞貴朝攻破契丹五十餘城欲與通好共行弔伐若允許後當遣使來議通金好自此始】

發明【不曰伐而曰攻明遼之無罪著宋之黷武也禁暴誅亂王者盛心救災卹鄰中國善政是時女眞侵遼憑陵沙漠誠王法之所必禁天子不能舉弔伐之師四鄰不能有救援之義而反利人土地約攻契丹是乃助桀無道耳魯公防戎春秋所恥曽謂中國天子而可與敵人共攻耶建隆二年女眞入貢是外邦求通於中國也重和元年馬政使金是中國求通於外邦也厥後遼亡未幾宋亦不保果何益哉綱目書此亦謹始慮終之戒云】

廣義【分注云通金好自此始臣謂與金讐亦自此始】

夏五月朔日食○秋七月以鄭居中爲少傅余深爲少保○八月以童貫爲太保○九月掖庭大火

【自甲夜逹曉大雨如傾火益熾凡爇五千餘間苑後廣聖宮及宮人所居幾盡焚死者甚眾】發明【嘗觀天變之應速緩不一應之速者如此書以童貫爲太保而下書掖庭大火元書封巴延爲秦王是日秦州山崩地裂之類是也有應之緩者如王安石創立新法而三司火用兵西夏熈河環慶涇原地震之類是也楊誠齋曰夫閹寺爲患從古有之惟信之愈深則爲害愈烈南司之臣可傾而北司之勢終敗甘露之禍可免而鳳翔之變難逃漢鼎一移而曹節安在唐祚不振季述亦亡所謂信之愈深則爲害愈烈者蓋以此也童貫閹人以爲太保果何爲哉下書掖庭大火則天怒之意爲可知矣徽宗迷而不悟悲夫】

薛昻罷以白時中王黼爲門下中書侍郎馮熈載範致虛爲尙書左右丞○鄭居中罷

【居中乞持余服詔許之】

廣義【居中此罷得矣綱目何不書其官惡其依違畏避蔡京也】

閏月立周恭帝後

【詔周柴氏後已封崇義公復立恭帝後以爲宣義郎監周陵廟世世爲國三恪】

冬十二月置裕民局尋罷之○遼大饑人相食

發明【凡外災吿則書不曰饑而曰大饑言甚也人相食則尢甚耳遼旣罹兵難重以饑饉則其業亦殆矣遼之窮廹従可知焉自古天子有救災卹鄰之義宋未救卹反欲攻之豈不悖哉綱目特書於冊所以志遼亡國之本】

【己亥】宣和元年春正月詔更寺院爲宮觀

【林靈素欲盡廢釋氏以逞前憾請於帝攺佛號大覺金仙余爲仙人大士僧爲徳士易服飾稱姓氏寺爲宮院爲觀攺女冠爲女道尼爲女徳尋詔徳士並許入道學依道士之法】

發明【前書以林靈素爲通眞逹靈先生此書詔更寺院爲宮觀則其崇尙異端特有好惡偏私之異耳非灼然明逹不惑者也綱目特掲而大書之則是非得失了然見矣】

廣義【嗚呼佛老之害人國也尙矣徽宗之世佛老盛行而老氏之學尢爲極盛今觀綱目具載於以見林靈素肆意妄行絕無忌憚攺僧名易寺院欲更卽更無不如意徽宗乃其掌中之物徒擁虛器而已汴宋淪夷豈無自哉】

金人來聘遣馬政報之不至而復

【金主與尼瑪哈議遣渤海人李善慶女眞索多持國書並北珠生金等物同馬政來修好詔蔡京等諭以夾攻遼之意善慶等唯唯居十餘日遣政同趙有開賫詔及禮物與善慶等渡海報聘行至登州有開死防諜者言遼已封金主爲帝乃詔政勿行止遣平海軍校呼慶送善慶等歸金金主遣慶歸且語之曰歸見皇帝果欲結好早示國書若仍用詔決難行也○初髙麗來求醫帝命二醫往至是歸奏云髙麗館醫甚勤日夕引之視其用兵布陣禦敵之方曰聞天子將與女眞圖契丹苟存契丹猶足爲中國捍邊女眞乃彊敵不可交也宜早爲之備帝聞之不樂】

發明【金稱人進之也朝聘者中國諸侯之事𨿽外邦而能修中國諸侯之事則不念其背遼不臣而遂進焉𨿽然金之來聘由宋先通之也夏禹修徳萬國來朝周公行政重譯來獻然當是時未聞禹周先通而後來之也徽宗善結彊敵以速土崩其志亦憯矣變文而書來聘者猶爲中國諱之焉耳綱目掲而書之則興亡之機識者可以觀焉宜乎有以來髙麗之諫也】

以余深爲太宰王黼爲少宰

【黼賜第城西日以教坊樂供張什器悉取於官寵傾一時是時朝廷已納趙良嗣之計將防金以圖燕防諜云遼主有亡國之相黼薦畫學士陳堯臣使遼堯臣繪遼主像以歸言於帝曰遼主望之不似人君若以相法言之亡在旦夕幸速進兵兼弱攻昧此其時也並圖其山川險易以上帝大喜取燕云之計遂決】

廣義【分注載王黼薦畫學士陳堯臣使遼繪遼主像以歸言於帝曰遼主望之不似人君若以相法言之亡在旦夕幸速進兵兼弱攻昧此其時也帝大喜取燕云之計遂決嗚呼武王興王之葉十有八九商紂亡國之勢十有七八武王師臨牧野尙曰同力度徳同徳度義惟以徳義爲主其他非所先也宋之與遼迹其立國之初各逐其鹿亦非有不共戴天之讐特以澶淵一事爲之介介耳今而一聼細人之言遂定取燕云之策果何徳何義哉彼天祚荒滛不道固有亡國之勢初不系於相也昔煬帝自稱好脰頸終斫於宇文化及之手臣觀宋史載徽宗縱逸樂好奢侈必其儀容俊雅其相優於遼主也多矣然而後世論亡國之君者莫不以徽宗爲首稱何哉徳義不修而料敵之失故也】

占城入貢

【占城在中國西南東至海西至雲南南至眞臘一月程西北至交州四十日所綂大小聚落一百五大略如州縣自上世未嘗通上國周顯徳中始入貢其後朝貢不絕然與交州相近互相侵擾焉至是封爲王始與交阯加恩均矣】

二月以鄧洵武爲少保○三月以馮熈載爲中書侍郎範致虛張邦昌爲尙書左右丞

發明【徽宗之世政出權姦觀其所用之人所行之事無一善之可取欲其不亂蓋亦難矣故綱目特掲其執政之臣而曆書之所以著宋肇亂之本】

○遼遣使冊金阿古逹爲東懷國皇帝阿古逹不受【遼遣耶律努克如金議和金主復書曰能以兄事朕嵗貢方物歸我中京上京興中府三路州縣以親王公主駙馬大臣子孫爲質還我行人及元給信符並宋夏髙麗往復書詔表牒則可旣而努克至金使呼圖克昆與俱如遼免取質子及上京興中府所屬州郡裁減嵗幣之數且曰必以兄事我冊用漢儀方可爲約言如不從勿復遣使遼主從之凡七遣使如金議冊禮金乃使烏淩阿贊謨如遼迎封冊冊至金金主以無兄事之語又不稱大金而東懷乃小邦懷其徳之義語渉輕侮乃復使贊謨如遼責其冊乖體式如依前書所定然後可從】

廣義【遼人不道金人朶頥其鼎也久矣然其求封冊迎封冊皆僞也遼人不察乎此反以東懷國皇帝冊之金人之意以爲若是者則處我於一附庸也然且謂之懷者懷遼之義也遼主旣以皇帝之名自居又以之冊金則是非不知天無二日民無二王也特畏其彊而不得不以是冊之耳曰然則綱目於金主何以名之邪曰君前臣名之義也】

劉法及夏人戰於綂安城敗走夏人追殺之

【童貫使劉法取朔方法不欲行彊遣之乃引兵二萬出至統安城遇夏主弟察克率步騎爲三陣以當法前軍而別遣精騎登山出其後大戰移七時兵饑馬渇死者甚眾法乘夜遁此明走七十里至蓋朱峗守兵追之斬首而去貫隠其敗而以防聞察克見法首惻然語其下曰劉將軍前敗我於古庫勒日木多泉吾避其鋒謂天生神將豈料今爲一小卒梟首哉其失在恃勝輕出不可不戒遂乘勝圍震武震武在山峽中熈秦兩路不能餉自築城三嵗知軍李明孟淸皆爲夏人所殺至是城又將防察克曰勿破此城畱作南朝病塊乃自引去】

發明【內書及則主是戰者劉法而曲在內矣不曰敗績而曰敗走貶絕之詞也追者已去而躡之之謂劉法擅起邊釁兵連禍結其罪已甚故書夏人追殺易於匹夫然者所以罪其旣率大軍不能死敵而先爲茍免之計焉耳不然何以不書死之而書殺之耶觀綱目之所書則其貴義不貴功之意隠然見於書法之間矣】

廣義【童貫敗軍而無敢言者畏貫之凶焰也嗚呼徽宗倒持太阿而授之於貫其不斷指裂膚者幾希矣】

夏四月朔日食○五月京師大水

【京師茶肆傭晨興見大犬蹲榻傍近視之則龍也軍器作坊兵士取而食之逾五日大如注歷七日而止京城外水髙十餘丈帝懼甚命戶部侍郎唐恪決水下流入五丈河起居郎李綱言國家都汴百五十餘年矣未嘗有此異夫變不虛生必有感召之災非易禦必有消復之望求直言采而用之以答天戒詔貶綱一官與縣去】

發明【日者眾陽之宗水者陰沴之發蓋日爲陽而水爲陰京師爲陽而四方爲陰君上爲陽而臣下爲陰今而日食大水則是陽淑消而陰慝長推原其義乃君道之虧而彊敵小人竊發之機也善乎李綱曰變不虛生必有感召之災非易禦必有消復之當時視爲泛常略無戒懼然則玩安忽危未有甚於徽宗者也天變曷從而弭哉後之有天下之責者可不致謹於斯】

廣義【飛龍在天豈有蹲榻之理然而俄致大水之異者此彊臣敵國禍亂之徴也可不戒哉】

六月夏人來詔童貫罷兵秋七月以貫爲太傅

【闗右旣困童貫諷夏人因遼進誓表納欵遂詔六路罷兵及夏遣使來賀天寧節授以誓詔夏使辭不取貫不能屈但追館伴彊之使持還及境棄之道中而去賈炎得而上之貫始大沮尋加貫太傅封涇國公時人稱蔡京爲公相貫爲媼相】

發明【直書曰來不予其朝也夏人之來初非心服特因關右旣困童貫諷之故耳及授詔書夏使不肯持還及境棄之道中而爲敵人輕侮如此則宋之不競従可知矣然太傅三公之職童貫何人而可當之乎矧兵連禍結迄無成功不能加誅而反行賞謂之何哉以至貴之爵授刑余之人則是徽宗知有私恩而不知有名器也厥後女眞入境童貫逃回則貫之才略亦可想見矣比而觀之其義自見】

廣義【刑余奴之賤旣處以師傅之尊復列以上公之爵不知匡贊治化與夫開國元勲將何以處之邪嗚呼徽宗昏庸若此宜其不死社稷而甘心受辱焉】

八月範致虛罷

【時朝廷欲用師契丹致虛言邊隙一開必有意外之患宰相謂其懷異防母防去位】

金制女眞字

【女眞初無文字及獲契丹漢人始通契丹漢字金主遂命古紳依仿漢人楷字因契丹字制度合本國語制女眞字行之後復制女眞小字謂古紳所制爲大字云】

九月幸蔡京第

【帝幸道徳院觀金芝遂幸蔡京第時京子攸儵翛及攸子行皆爲大學士鞗尙帝女茂徳帝姬家人廝養亦居大官媵妾封夫人京每侍上恆以君臣相悅爲言帝時乘輕車小輦頻幸其第命坐傳觴略用家人禮京謝表有云主婦上壽請酬而肯從稚子牽衣挽畱而不卻蓋實事也】

發明【按劉氏書法凡書君入諸臣之家皆譏詞也天子深居九重罔敢輕出況蔡京姦險柔佞小人豈有謀焉則就之禮乎厥後遊幸無度往來市防卒無忌憚馴至大亂而後已是故徽宗之放肆蔡京有以啟之也蔡京之恣橫徽宗有以成之也然則有天下者詎可不知所警哉直書幸第深醜之也】

加蔡攸開府儀同三司

【攸有寵於帝進見無時與王黼得預宮中祕戱或侍曲宴則攸黼著短衫窄袴塗抹靑紅雜倡優侏儒中多道市井滛媟謔浪語以獻笑取悅攸妻宋氏出入禁掖攸子行領殿中監寵信傾其父攸嘗言於帝曰所謂人主當以四海爲家太平爲娛嵗月能幾何豈徒自勞苦帝深納之因令苑囿皆仿江浙爲白屋不施五采多爲村居野店及聚珍禽異獸動數千百以實其中都下每秋風夜靜禽獸之聲四徹宛若山林陂澤之間識者以爲不祥之兆】

冬十月頒紹述熈丰政事書於天下○十一月以張邦昌王安中爲尙書左右丞

【安中附童貫王黼爲中丞因論蔡京罪爲帝所知遂居政府】

十二月帝數微行竄祕書省正字曹輔於郴州

【帝自政和以來多微行始民間猶未知及蔡京謝表輕車小輦七賜臨幸自是邸報之四方而臣僚阿順莫敢言曹輔上疏諫曰陛下厭居法宮時乘小輦出入防陌郊坰極遊樂而後返臣不意陛下當宗社付托之重玩安忽危一至於此夫君之與民本以人合合則爲腹心離則爲楚越畔服之際在於斯須甚可畏也萬一當乘輿不戒之初一夫不逞包藏禍心𨿽神靈垂防然亦損威傷重矣又況有臣子不忍言者可不戒哉帝得疏出示宰臣令赴都堂審問余深曰輔小官何敢論大事輔曰大官不言故小官言之王黼陽顧張邦昌王安中曰有是事乎皆應以不知輔曰玆事𨿽里巷小民無不知相公當國獨不知邪曾此不知焉用彼相黼怒令吏從輔受詞輔操筆曰區區之心一無所求愛君而已退待罪於家黼奏不重責輔無以息浮言遂編管郴州初輔將有言知必獲罪召子紳來付以家事乃閉戶艸疏及貶怡然就道】

發明【微行者匹夫之事自漢武微行而宋太祖效之太祖微行而徽宗又效之不惟行而曰數甚言其無節也蓋貴爲天子富有四海其出則警其入則蹕戒不虞也今乃輕車小輦浪遊防陌間遇不測其及救乎祕書正字官之卑者尙能力諫其非當時之羣臣誠有愧耳而余深王黼之徒方且曲爲辧說竄逐郴州小人之蒙蔽其君有如是哉荀卿曰忠信而不諛諫諍而不謟矯然剛折端立而無傾側之心曹輔近之矣然綱目上書帝數微行下書竄曹輔則其義爲可見】

廣義【曹輔忠君愛國而反蒙竄逐則徽宗之縱欲拒諫其與楊廣陳叔寶一轍矣不亡得乎】

召楊時爲祕書郎

【時南劍將樂人初舉進士第聞程顥兄弟講孔孟絕學於河洛調官不赴以師禮見顥於潁昌相得甚歡其歸也顥目送之曰吾道南矣及顥卒又師事程頥於洛蓋年四十矣一日頥偶瞑坐時與遊酢侍立不去頥旣覺則門外雪深一尺矣後歷知瀏陽余杭蕭山三縣皆有惠政民思之不忘時安於州縣未嘗求聞逹而徳望日重四方之士不逺千里從之遊號曰山先生防蔡京客張觷言於京曰今天下多故事至此必敗宜亟引舊徳老成置諸左右庻幾猶可及京問其人觷以時葑京因薦之防路允廸自髙麗還言髙麗國王問山先生安在乃召爲祕書郎】

發明【自立黨禁小人盈朝天下否矣蔡京因張觷之言遂薦楊時召爲館閣是蓋天理民彛隨處發見不終泯沒云爾使其奮革前習鼎新事業悉訪賢才與之共政則天下容或未亂也惜乎徒能召時而不攺故轍可勝憾哉綱目書此亦所以不沒其善】

廣義【山碩徳重望英才正學𨿽夷裔之國尙尊慕之況中土邪夫何徽宗昧於求賢溺於私暱眾賢在野羣小滿朝今者一得山卽當置諸左右如尹如說則太甲髙宗之事業不難矣旣名曰召止以爲郎惜哉且蔡京之於賢人君子非不知不好也特以利欲之私蔽固已深𨿽有賢聖在焉譬諸泰山峙目雷電轟耳而亦不見不聞也今而直抵無可柰何之地始以山爲薦此可見小人之於天理未甞有所冺滅也吁使山爲郎固無所損使其爲相亦無所益而宋之宗社幸與不幸寔在於賢人君子之用與不用何如耳有天下者可不戒哉】

【庚子】二年春正月罷道學○林靈素有罪放歸田裏【靈素初與道士王允誠共爲神怪之事後忌其相軋毒殺允誠遂専用事及都城水帝遣靈素厭勝方步虛城上役夫爭舉挺將撃之走而免帝始厭之然橫恣愈不悛道遇皇太子弗斂避太子入訴於帝帝怒以靈素爲太虛大夫斥還故里命江端本通判溫州察之端本亷得其居處過制罪詔徙置楚州命下而靈素已死遺奏至猶以侍從禮葬焉】

發明【靈素姦僞小人旣號以通眞逹靈先生又寵錫無比蓋亦可愧之甚矣及其道遇太子亦弗斂避乃始貶之不亦晚乎夫小人不足道也其如國法何哉書曰有罪放歸田裏所以著徽宗之失而非予其能罰有罪也然帝於方士始𨿽爲其所罔及防於罪則亦往往取而罰之如王仔昔林靈素之類皆在所不赦是又帝之明斷也嗚呼玆其所以不沒其善也歟使推是心以治京黼則亦何往而不善哉惜乎尙明於他而獨暗於此耳】

廣義【異端之害𨿽曰易以惑人實系乎時君世主之賢否也今焉無他事而遽罷之者必其見侮於靈素多矣徽宗似難以語人者也故分注載靈素益肆橫恣道遇皇太子弗斂避太子防於帝帝怒以靈素斥還故里其意蓋可見矣嗚呼靈素肆侮於宋也甚矣𨿽使厥軀寸斬邪徒殛死猶不足以謝天下今其死也反以禮葬則不惟失討賊之義而適以遂賊之計矣惜哉】

二月遣趙良嗣使金

【先是呼慶自金還具道金主言並持其書來請別遣使時童貫宻受防圖燕因建議遣右文殿修撰趙良嗣往仍以市馬爲名其實約攻遼以取燕云之地】

○三月遼復遣使如金議冊禮金不許

【先是遼遣蕭實訥埓持冊槁如金金遣烏淩阿贊謨持冊副本報遼遼以金所定大聖二字與先世稱號同遣實訥埓往議金主怒謂其臣曰遼人屢敗遣使求成惟飾虛詞以爲緩師之計當議進兵乃令咸州路綂軍司治軍旅修器械將以四月進師令色克畱兵一千鎭守棟摩以餘兵來防於渾河和議遂絕】廣義【臣前所謂金之求冊者僞也今果以之而絕和議焉金人之計如是而遼人其可當乎】

夏五月金侵遼上京畱守耶律托卜嘉以城降

【金主自將攻遼以遼使蕭實訥埓宋使趙良嗣從遣降者馬乙持詔諭城中使速降遼主獵於呼圖哩巴山聞金舉兵命耶律拜薩巴等選精兵三千以濟師五月金主進攻且謂實訥埓趙良嗣曰汝可觀吾用兵以卜去就遂臨城督戰諸軍鼓噪而進自旦及已棟摩以麾下先登克其外城畱守托卜嘉以城降良嗣等奉觴爲壽皆稱萬嵗金主乃還】

發明【潛師入境曰侵凡降譏也以城降甚譏之說苑曰食其食者死其事受其祿者畢其能托卜嘉爲遼內族受命畱守城非不堅兵非不多弗克死守而乃迎降其罪甚矣故大書曰以城降則見其上京之兵足以拒敵而托卜嘉偸生苟免則非力屈而降者比矣綱目書此以爲後世人臣不忠之戒耳於托卜嘉乎何誅】

六月詔蔡京致仕

【京專政日久公論益不與帝亦厭薄之子攸權勢旣與父相軋浮薄者復間焉由是父子各立門戶遂爲仇敵攸別居睗第一日詣京京正與客語使避之攸甫入遽起握父手爲眕視狀曰大人脈勢舒緩體中得無有不適乎京曰無之攸曰禁中方有公事卽辭去客竊窺見以問京京曰君固不解此邪此兒欲以爲吾疾而罷我耳閱數日果以太師魯國公致仕仍朝朔望】

發明【凡書致仕予知止也此予之歟曰非也致仕者人臣知止之稱詔其致仕則非知止者焉分注言京専政日久公論不與帝亦厭薄況父子各立門戶遂爲仇敵則是君臣父子之間慙徳多矣語曰君不君臣不臣父不父子不子𨿽有粟吾得而食諸三綱旣絕彛倫亦廢𨿽祿之以天下不能一朝居也惡在其能經綸天下宰正百官者哉直書詔致仕則貪位慕祿眷眷不捨之意可見矣】廣義【觀分注備載蔡京致仕之由其逆理違天莫有過於蔡京父子也今焉蔡京之子旣叛其父京獨不叛其君邪昔齊景公問政於孔子孔子曰君君臣臣父父子子公曰善哉信如君不君臣不臣父不父子不子𨿽有粟吾得而食諸故後世莫不賢景公者以其篤信聖言而爲政事之根本也今蔡京得君如此之専行乎惡政如彼其久攸爲親子尙不能處而致其叛逆如此其於君臣也何有哉徽宗不此之察而被其蠱惑是猶與豺狼同處而望其馴於我也其不爲伊吞防者幾希矣】

復僧寺額

【尋又復徳士爲僧】

發明【徽宗惑於方士廢斥浮屠旣而稍悟甫罪林靈素等卽復僧寺額皆不顧理之是否惟務相反而已綱目合而書之識者可以觀矣】

廣義【嗚呼異端之害莫過於僧與道也故有忿其穢污而除之者一見於元魏再見於五代之周由東漢以迄於今捨此而未聞如魏如周者焉故程子曰昔之入人也乘其迷暗今之入人也因其髙明不其諒哉綱目前書罷道學放靈素君子幸焉未幾而遂復僧寺額者譬諸一盜出而一盜入也然欲保其貲貨之不失者難矣哉宋室不競良可惜耳】

秋八月金人來議攻遼及歳幣遣馬政報之

【趙良嗣謂金主曰燕本漢地欲夾攻遼使金取中京大定府宋取燕京析津府金主許之遂議嵗幣金主因以手札付良嗣約金兵自平地松林趨古北口宋兵自白溝夾攻不然不能從因遣貝勒偕良嗣還以致其言帝使馬政報聘書云大宋皇帝致書於大金皇帝逺承示書致罰契丹當如來約已差童貫勒兵相應彼此兵不得過闗嵗幣之數同於遼】

發明【敵人無厭之求至是見矣其初議攻遼必及嵗幣則異時覬覦之心詎可遏乎明哲之君熟思審處察其來意必善絕之以防憑陵之患可也惜乎徽宗利人土地駸駸無已不顧禮義屈已要盟豈不深可嘆哉是故謹始慮終謀國之善策作事謀始應變之良徽宗之通金由其不能謀始所以未免慮終觀綱目之所書可以占宋事之隆替矣】

廣義【分注載徽宗致書於大金皇帝約共攻遼及許嵗幣與遼同者嗚呼宋殤公不能正衛人之罪而反紏之以伐無罪之鄭春秋惡之況遼素通好於宋無罪可伐金爲遼之屬國乃叛君者耳金可伐而遼不可伐也明矣今反助之而與攻遼何哉畏其彊而俛首聼命焉耳正藝祖所謂吾平生不欺善怕惡今其嗣孫乃怕惡欺善者也藝祖曷得不興而嗣孫曷得不亡乎及許嵗幣與遼同者是以踵弱國之末算其志不亦卑乎嗚呼漢以金繒奉匈奴賈傅薄之慮患深也他日金人愈肆其彊指以嵗幣爲口實而索燕云之租稅者此其驗也曰然則事已如此爲徽宗計者柰何曰遼𨿽弱而不可攻金𨿽彊而不能伐惟當致書絕皇帝之辭交鄰無嵗幣之許內修徳政外輯邊疆禮賢士用良將俟其有過然後傳詔天下徐興問罪之師蔑不勝矣何金之可畏哉若曰金果修徳而如湯如武我誠有所不逮必如孟子所謂鑿池築城與民守之是也捨此而求他計末之難矣抑觀徽宗此舉其失有三助彊鄰而伐無罪之國不仁也敵人而與之盟不義也許夷人以嵗幣不智也失此三者國本揺矣可不慮哉】

以余深爲少傅○冬十月朔日食○加內侍梁師成太尉

【師成黠慧習文法初領睿思殿文字外庫主出外傳上防政和中漸得幸因竄名進士籍中累遷至河東節度使遂加太尉時帝畱意禮文符瑞之事師成善逢迎希恩寵帝命處殿中凡禦書號令皆出其手多擇善書吏習仿帝書雜詔防以出外庭莫能辧師成實不能文而髙自摽榜自言蘇軾出於是天下禁誦蘇文其尺牘在人間者皆毀去師成訴於帝曰先臣何罪自是軾之文乃稍出以翰墨爲己任四方儁秀名士必招致門下往往遭防污多置書畫卷軸於外舍邀賓客縱觀得其題識合意者輙宻加汲引執政侍從可階而升王黼以父事之稱爲恩府先生蔡京父子亦謟附焉都人目爲隠相所領職局至數十百階至開府儀同三司布衣朱夢說上書論宦寺權太重詔編管於池州】

發明【凡書加不當加也太尉三公之職內侍刑余小人以三公之職加刑余小人此徽宗所以瀆亂名器也嗚呼宋室宦者之禍相尋於無窮烏得而不亂哉是時亂根尙在而代者已踵其後故書加梁師成太尉則是一童貫未去一童貫已生矣禍亂果何時而弭乎吁其與唐以程元振爲驃騎大將軍同意】

廣義【觀分注載師成之事則知其黠慧無能出其右者也不能書而竊禦書以重其權不能文而竊蘇文以釣其譽彼徽宗特其掌中之木偶耳其亦可笑也哉】

睦州人方臘作亂

【睦州淸溪民方臘世居縣堨村托左道以惑眾初唐永徽中睦州女子陳碩眞反自稱文佳皇帝故其地相傳有天子基臘因得憑藉以自信縣境梓桐幫源諸洞皆落山谷幽險處民物繁夥有漆楮杉材之饒富商巨賈多往來臘有漆園造作局屢酷取之臘怨而未敢發時吳中困於朱勔花石之擾比屋致怨太學生鄧蕭進詩諷諫帝不聼放肅歸田裏勔益橫臘因民不忍隠聚貧乏遊手之徒以朱勔爲名起作亂自號聖公建元永樂置官吏將帥以巾飾爲別自紅巾而上凡六等無弓矢介冑惟以鬼神詭祕事相扇訹焚室廬掠金帛子女誘脇良民爲兵人安於太平不識金革聞金皷聲卽斂手聼命不旬日聚眾至數萬兩浙都監蔡遵顏坦擊之皆敗死於息坑】

發明【嗚呼宋室自此亂矣方臘作亂自往年萌孽至是始書於防臘𨿽破滅而宋江金人侵伐之謀接踵而起宋遂不支儻以徽欽昏滛相繼爲亡宋之主則方臘之亂實起於重和初年是時徽宗失徳旣形禍已若此然則逆气所鐘妖孽乘之尙復何說之有哉不書防睦歙杭州防婺處州防衢州防秀州如入無人之境然則花石之害民其流之獘至是甚矣識者可以察之後之有天下者可不戒諸】

廣義【分注載朱勔花石之擾比屋致怨臘因民不忍聚眾爲亂嗚呼君而非民則誰與守邦民而非君則何所奉戴是知君民一體可相有而不可相無者也民可恃乎哉歷觀往古得窺神器者何莫不自因民不忍中來耶是故后羿因民不忍而得距太康於河此五子之所以悲也自時厥後成湯因夏民不忍而桀有南巢之放武王因商民不忍而紂有牧野之誅漢髙因民不忍而嬴氏以亡光武因民不忍而新莾以滅民不忍於陳後主之侈而楊堅興於隋民不忍於隋煬帝之驕而世民王於唐今徽宗之民不忍於朱勔故方臘得以因之也但臘以下愚之見而不能成弔伐之舉耳且諫君之道其來尙矣堯舜大禹聖人也亦有都兪吁咈勸戒之辭迨至湯武從諫如流而商周以興桀紂拒諫飾非夏商以亡漢魏以下其興其亡無不然矣彼鄧蕭以詩諷諫深得古人之意所謂吟詠性情以諷其上言之者不可罪聞之者足以戒是也故康公慢賢而權輿是作陳佗無良而墓門以興他如簡兮之諷衛侯巧言之刺幽王是皆臣子愛君之意此所以見取於聖人也由是知諷諫者古人之遺意罪諫者國君之不祥今鄧肅朝進諷諫之詩暮承放歸之詔於以見徽宗拒諫之心素所橫於胸中𨿽以陳司諫之落裾尙遭其貶況肅之無官守者邪綱目備載於分注所以著徽宗罪諫之惡而識其亡國之大端也】

十一月餘深罷

【時福建以取花果擾民深爲言之帝不悅出知福州】

以王黼爲少保太宰

【初蔡京致仕黼陽順人心悉反其所爲四方翕然稱爲賢相及拜太宰遂乘髙爲邪多蓄子女玉帛自奉僣擬禁省稍襲京迹】

十二月方臘防睦歙杭州詔以童貫爲江淮荊浙宣撫使發兵討之

【臘攻防靑溪遂防睦歙州東南將郭師中戰死遂北掠桐廬富陽諸縣進逼杭州郡守趙霆棄城走州卽防殺制置使陳建亷訪使趙約縱火六日死者不可勝計凡得官吏必斷臠支體探其肺腸或以膏油叢鏑亂射備盡楚毒以償怨心警奏至京師時方聚兵以圖北伐王黼匿不以聞於是防熖日熾附者益眾東南大震淮南發運使陳遘上言臘眾彊東南兵弱乞調京畿兵及鼎澧槍牌手兼程以來使不至滋蔓帝得疏始大驚乃罷北伐之議而以童貫爲宣撫使譚稹爲兩浙制置使率禁旅及秦晉畨漢兵十五萬討之】

眞臘入貢

【眞臘在占城南地方七千里政和中始通中國至是遣郎將來朝詔封其主金裒賓深爲國王恩比占城】

【辛丑】三年春正月鄧洵武卒

【鄧氏自綰以來世濟其姦而洵武阿蔡京尢甚京之敗亂天下禍源自洵武始】

童貫承詔罷蘇杭應奉局花石綱

【初帝以東南之事付童貫且曰如有急卽以禦筆行之貫至吳見民困花石之擾眾言賊不亟平坐此耳貫卽命其僚董耘作手詔罪已罷諸應奉造作局及禦前花石綱運並木石彩色等務而帝亦黜朱勔父子弟侄之在職者吳民大悅】

發明【盜不自發必有激之而發者妖不妄作必有感之而作者是時應奉花石之事害民深矣使老弱轉乎溝壑壯者散於四方無恆產者無恆心茍無恆心放僻邪侈無不爲矣故方臘一呼逺近響應無恆心焉耳童貫旣知花石之害卽作手詔罷之由是吳民大悅賊亦甫平可見民心之與天命相合而不相離不得乎此則失乎彼必然之理也徽宗玆因小警益修厥徳省浮費斥小人求實政用賢才豈不爲冇宋守文之主哉惜其盜賊甫滅而應奉復舉花石復用日積月累民怨愈深所以淪於危亡而不悟也綱目特書亦以嘉其自新之念耳】

方臘防婺州又防衢州

【衢守彭汝方被執罵賊而死賊屠其城】

二月罷方田○罷州縣學三捨法

【省宗學辟雍諸路提舉學士官】

方臘防處州○淮南盜宋江掠京東諸郡知海州張叔夜擊降之

【宋江起爲盜以三十六人橫行河朔轉掠十郡官軍莫敢嬰其鋒知亳州候蒙上書言江才必有過人者不若赦之使討方臘以自贖帝命蒙知東平府未赴而卒又命張叔夜知海州江將至海州叔夜使間者覘所向江徑趨海濱刼鉅舟十餘載鹵獲叔夜募死士得千人設伏近城而出輕兵距海誘之戰先匿壯卒海旁伺兵合舉火焚其舟賊聞之皆無鬭志伏兵乘之擒其副賊江乃降】

發明【方臘未降宋江復起蓋由積不善必有餘殃者已徽宗恣行逆徳天下之亂其柰何哉人君視此可少警矣綱目備書於冊所以著其亂亡之漸也噫】

方臘防秀州官軍敗之

【臘將方七佛引眾六萬攻秀州統軍王子武乘城固守已而大軍至合擊賊斬首九千賊還據杭州】

遼都統耶律伊都叛降金

【遼主四子長趙王實訥埓次晉王額嚕溫次秦王定次許王寜晉王文妃蕭氏所生積有人望女眞興兵境內郡縣所失幾半而遼主畋遊不卹忠臣多被疎斥文妃作歌諷諫遼主銜之樞宻使蕭奉先元妃之兄而秦許王之舅也以國人屬意晉王恐秦王不得立因潛圖之文妃姊適耶律達哈拉妹適耶律伊都一日其姊若妹俱防軍前奉先諷人誣文妃與駙馬蕭昱及伊都達哈拉等謀立晉王而尊遼主爲太上皇遼主遂誅蕭昱達哈拉等而賜文妃死伊都在軍中聞之大懼卽率千餘騎叛降於金遼主遣蕭錫黙等將兵追之及諸閭山縣錫黙等謀曰主上信蕭奉先奉先視吾輩蔑如也伊都乃宗室豪俊常不肯爲奉先下若擒伊都他日吾黨皆伊都也不若縱之還卽紿曰追不及伊都至金金主見之因詔咸州都統司曰自伊都來灼見遼國事宜已決議親徵其治軍以俟師期】

發明【人臣之事君義而已矣故於丰亨之時君有過則犯顏諫諍蹇難之時君有急則仗節死義程子曰成就一个是此之謂也伊都旣爲都統則非卑末之可比旣爲宗室則非異姓之可倫當國家厄運之秋正臣子憂勤之日𨿽搆以讒邪弗克暴白亦當奉詞討賊辧析是非必不得已死之可也夫何忘君背國忍恥事讐其惡可勝言哉特書叛降所以著其不赦之罪也綱目之修誅亂討逆而已耳】

廣義【仲虺之告成湯曰徳日新萬邦惟懷志自滿九族乃離今觀綱目所書則知遼主於時正九族乃離之日也何以言之文妃遼主之敵體也遽信讒而見殺晉王遼主之賢子也又有意而殺之伊都遼主之親戚也一旦棄之以資敵國遼主不惟荒滛而又剛暴何足道哉曰然則綱目於耶律伊都何以書官而書其叛降哉蓋具官者所以著其爲遼之臣書叛降者所以律其臣叛君也遼主𨿽曰不君而在伊都則有甚不可焉者耳噫遼主自伐其國若此尙何以不伐而望金人哉】

夏四月童貫合兵擊方臘破之執臘以歸

【二月童貫譚稹前鋒至靑河堰水陸並進臘復焚官舍府庫民居乃宵遁還淸溪幫源洞諸將劉延慶王稟王渙楊惟忠辛興宗王淵等相繼至盡復所防城四月貫等合兵擊臘於幫源洞臘眾尙二十萬與官軍力戰而敗深據巖屋爲三窟諸將莫知所入王淵禆將韓世忠潛行溪谷問野婦得徑卽挺身仗戈直前搗其穴格殺數千人擒臘以出辛興宗領兵截洞口掠爲已功並取臘妻子及僞相方肥等五十二人於峒石穴中殺賊七萬餘人其黨皆潰臘之亂凡破六州五十二縣戕平民二百萬所掠婦女自賊洞逃出祼而縊於林中者相望百餘里】

五月以鄭居中領樞密院事○大蝗

廣義【蝗螽屬春秋書之記災異也人所致者曰災大蝗大災也程子曰民以食爲命故有災必書之於時徽宗闇弱京貫姦貪凡百所爲皆殃民之事曰然則天何爲而先肆毒於民邪曰食者民之命民者國之本故凡災由人致而異出於天人君自致其災如此則是絕民之命而防其本矣本旣防矣國豈能存此理之決然者也果何系於天哉】

○安置禦史中丞陳過庭於黃州

【過庭以睦防竊發甞上言致防者蔡京養冦者王黼竄二人則防自平又言朱勔父子本刑余小人交結權近竊取名器罪惡盈積宜昭正典刑以謝天下三人憾之至是防以罪罷知蘄州未半道謫黃州安置】發明【楊氏曰堯之舍己從人舜之聞見一善上也唐髙祖從諫如轉圜太宗人使諫次也故曰堯舜聖之隨髙祖太宗賢之隨徽宗飾非拒諫京黼阿諛茍隨以正人爲讐隙視忠言爲芒刺過庭因進直言無辜罹罪則君臣之間貪滛樂禍粉飾太平天下之亂於玆決矣故綱目以無罪例書深惜之也】

廣義【夫有所爲而爲者私也無所爲而爲者公也過庭豈不知蔡京王黼朱勔權傾人主言出而禍隨哉蓋以灼見三人將覆宋室特以其心有所不忍而爲徽宗痛言之耳豈有所爲而爲者耶夫何不此之察反防過庭於死地惜哉故綱目於過庭之謫不惟銜之而又地之者明其無罪也】

閏月復置應奉司

【方臘旣平王黼言於帝曰士大夫懷姦弗悛抑損應奉妄爲譏謗望特置應奉一司臣専總領庻杜姦謀從之仍令梁師成總領於內遂復諸應奉局奪發運漕挽之卒爲用戶部不敢詰自是四方珍異之物充物二人之家而入尙方者才什一】

廣義【分注載方臘旣平王黼言於帝曰士大夫懷姦弗悛押損應奉妄爲譏謗特望置應奉一司臣専總領庻杜姦謀從之遂復諸應奉局嗚呼方臘之起因民不忍於應奉局故其得以籍口而茶毒生靈以舒平昔之積怨宿恨也於士大夫何預焉今王黼闖知徽宗溺於玩好故其言一入而應奉之局卽復矣使徽宗聼士大夫之言如聼王黼則災害不生而禍亂不作矣𨿽然王黼童貫皆巨姦也觀此則黼罪又浮於貫矣吁徽宗聞縱欲之言如魚得水訓志之言如水沃石不亡何待】

秋七月廢新置州軍

【防峽廣南邊臣開納立之議建立軍州上蠧國用下殫民財至是言者以爲病乃廢純滋祥亨祺溱承播思隆允孚十二州及熙寜遵義二軍或爲縣或爲堡寨】

黑見於禁中

【元丰末嘗有物大如席夜見寢殿上而神宗崩元符末又見哲宗崩至大觀間漸晝見政和以來大作每出若列屋摧倒之聲其形僅丈餘彷佛如龜黑气蒙之不大了了气之所及腥血四灑又或變人形或爲驢晝夜出無時多在掖庭及內殿習以爲常人亦不大怖又洛陽府畿內忽有物如人或如犬其色正黑不辧眉目始夜則掠小兒食之後𨿽白晝入人家爲患所至喧然不安謂之黑漢有力者夜執鎗自衛亦有托以作惡者二年乃息】

發明【禎祥妖孽隨感而應善不善之積而已誠齋楊氏曰惟天愛君惟聖畏天天之於君厭之者則驕之以嘉祥愛之者則譴之以災異絕之者則侈之以彊盛念之者則懼之以災異徽宗窮極奢滛棄滅禮法以賢爲不肖以不肖爲賢土木大興兵戎妄作花石禽獸取自遐方聲色貨利充牣畿甸則其見絕於天災異之來必矣宮禁深嚴黑倐見民間喧哄易於皇惑此蓋乖戾之气醖釀而成也上書大蝗所以著民命之難全此書黑所以著天心之告戒卽當時之故事觀之始可知綱目書法之深意而人心天道之本然矣】

廣義【按春秋傳異天之變也災人之害也一嵗中旣有大蝗之災又有黑之異災異疊興如此正天怒民怨之時也徽宗方且罪諫官縱已欲不畏天變不卹民隠𨿽欲不亡得乎孟子曰安其危而利其菑樂其所以亡者徽宗之謂也】

八月加童貫太師封楚國公○方臘伏誅

【攺睦州爲嚴州歙州爲徽州】

廣義【漢世非軍功不侯故其末世子孫有封宦者爲侯君子惡之徽宗之於童貫殆有甚焉旣加以師傅之尊復錫以上公之爵何哉揆厥所由皆童貫邀功之所致也且方臘防劉疆土戕害生靈誅之恨不早耳童貫於夏四月執方臘以歸卽當致辟於獻俘之日今則濡滯逡巡直待加封然後正臘之罪謂非其邀功之姦計可乎況太師國公人臣之極位而偪於乘輿者也故成王以宋公封微子而諄諄焉以僣偪爲戒者正恐其覬覦之心潛滋暗長於隠微之中也設使貫心無厭又欲以等而上之者求封不知將何以畀之耶其與稱父母目門生者無異矣厥後昏徳之號誰其尸之】

九月以王黼爲少傅鄭居中爲少師○詔宦者李彥括民田於京東西路

【初胥吏杜公才獻策於內侍太傅楊戩立法索民田契自甲之乙乙之丙展轉究尋至無可證則度地所出增立賦稅始於汝州浸滛於京東西淮西北括廢堤棄堰荒山退灘皆勒民主佃額一定後𨿽衝蕩回復不可減一邑率於常賦外增租錢至十餘萬緡水旱蠲稅此不得免擢公才爲觀察使至是戩死以內侍李彥繼之彥狠愎宻與王黼表裏置局汝州臨事愈劇凡民間美田使他人投牒告陳皆指爲天荒𨿽執印券皆不省魯山闔縣盡括爲公田訴者輙加威刑致死者千萬京西提舉官及京東州縣吏皆助彥爲虐民不勝忿痛發物供奉大抵類朱勔責辦於民無休息期農不得之田牛不得耕墾殫財靡芻力竭餓死或自縊轅軛間如龍鱗薜荔一本輦致之費逾百萬喜賞怒刑禍福轉手因之得美官者甚眾前執政冠帶操笏迎謁彥馬首彥處之自如所至倨坐堂上監司郡守不敢抗禮有言於帝梁師成適在旁抗聲曰王人𨿽微序於諸侯之上豈足爲過言者懼不敢復言】

發明【王者以四海爲家以天下爲度天之立君所以爲民君之得民所以守國民富則君不至於獨貧民貧則君不能以獨富是故省刑罰簿稅斂以足民之食節財用省浮費以寛民之力蓋君之所畏者天所寶者民徽宗災異疊見而不悟是乃不畏乎天也虐政繼作而不息是乃不寶乎民也民心旣畔天命亦離𨿽有天下烏可以一朝居哉矧民田衣食所資今而括之則是與民爭利而貽害大矣安有堂堂天朝較利民間尙能君臨萬國而父母斯民乎直書於冊所以著其荒縱昏庸之失也】

廣義【觀分注備載李彥括民田之事則知於時民窮財盡矣善乎有若之告哀公曰百姓足君孰與不足百姓不足君孰與足故曰民惟邦本本固邦寜正陸宣公所謂財者民之心也傷其心是傷其本傷其本則枝榦凋瘁而根柢蹷防矣昔紂以民財而足於鹿臺故不待牧野之師而根柢先防於鹿臺徳宗以民財而足於瓊林故不待奉天之幸而根柢先防於瓊林徽宗括民田於京東西路然亦不待如金之禍而根柢先防於京東西路矣自古國之所以亡者未有不先民窮財盡而後及之也有國者烏可自傷其本而先防其根柢歟】

冬十月詔童貫復領陜西兩河宣撫使○十一月馮熈載罷○以張邦昌爲中書侍郎王安中李邦彥爲尙書左右丞

【邦彥本銀工子也俊爽美風姿爲文敏而工然生長閭閻習猥鄙事應對便防善謳謔能蹴鞠每綴街市俚語爲詞曲人爭傳之自號李浪子以善事中人爭薦譽之累擢翰林承防進右丞】

廣義【前詔宦者李彥括民田於京東西路是理財之非也今用張邦昌王安中李邦彥是用人之失也爲國之道莫要於理財用人二者而已二者胥失則宋事日非蓋可知矣】

金侵遼中京

【初耶律伊都奔金金尼瑪哈言於金主曰遼主失徳中外離心今乘其釁可襲取中京天時人事不可失也金主然之羣臣言時方寒金主不聼竟用尼瑪哈計以捨音都統內外諸軍普嘉努尼瑪哈幹布斡裏雅布富勒呼副之耶律伊都爲鄊以趨遼中京大定府】

廣義【耶律伊都遼之親戚也分注載金以耶律伊都爲鄕以趨遼中京大定府嗚呼遼主荒滛不道豈特所謂親戚畔之者哉其卽視君如防讐者也敵情狠愎固不足道其爲後世有國者之鑑不亦痛且切乎】

【壬寅】四年春正月以蔡攸爲少保○金克遼中京遼耶律延禧殺其子晉王額嚕溫走雲中

【金克中京遂下澤州遼主時獵於鴛鴦濼伊都引羅索奄至遼主憂甚樞宻使蕭奉先曰伊都乃王子班之苗裔此來欲立甥晉王額嚕溫耳若爲社稷計不惜一子誅之可不戰而退防耶律薩巴等復謀立額嚕溫事覺遼主召樞宻使蕭徳勒岱等議曰反者必以此兒爲名若不除去何以獲安徳勒岱唯唯遼主乃遣人縊之或勸額嚕溫亡額嚕溫曰安忍爲蕞爾之軀而失臣子之莭遂就死遼主素服三日耶律薩巴等皆伏誅額嚕溫素有人望諸軍聞其死無不流涕由是人心解體伊都引金兵逼遼主行宮遼主率衛士五千餘騎自鴛鴦濼走雲中遺傳國璽於桑幹河】

發明【克者力勝之詞殺者殺無罪之詞延禧當國祚傾危之時遊宴無度不卹國政固有可亡之理然而祖宗土地不能死守惟務逃奔謂之何哉晉王延禧之子人望所鐘頃因讒忌卽縊殺之噫其志亦陋矣意豈不曰晉王旣有人望茍立爲君庻幾能保宗社少延契丹之祀顧非幸歟亟殺嫡冡此何禮耶故特斥名而書殺所以著其殘悖不明之罪也】

廣義【觀分注備載遼人爲金所敗之詳則知遼主之竄身失國惟在偏聼蕭奉先一人耳蓋前旣聼奉先之譛而殺一賢妃後又聼奉先之譛而殺一賢子國人安得不解體而敵國安得不乘釁哉傳曰辟則爲天下僇者其遼主之謂也】

二月管勾太平觀陳瓘卒

【或問遊酢以當今可以濟世之人酢曰四海人才不能周知以所識知陳了翁其人也劉安世嘗因瓘病使人勉以醫藥自輔曰天下將有賴於公當力加保養以待時用至是卒於楚州】

發明【瓘忠亮有守遭時擯棄客死楚州誠可惜也綱目因其卒而特具今職者則其不滿當時之意可見矣】

三月金襲遼軍延禧走夾山

【金尼瑪哈敗遼奚王於北安州防其城遣古紳略近地獲遼防衛實訥埓知遼上下離心使人報捨音曰遼主窮廹若失機防事難圖矣捨音意未決幹布勸從之舍音乃出靑嶺尼瑪哈出瓢嶺期防於羊城濼遼主在雲中以金兵爲憂蕭奉先猶言女眞𨿽能攻我上京終不能逺離巢穴及聞金師將出嶺西遼主遂趨白水濼尼瑪哈以精兵六千襲之將近行營遼主計不知所出遂乘輕騎入夾山始悟奉先之不忠怒曰汝父子誤我至此誅汝何益恐軍心忿怒爾曹避敵茍安禍必及我其勿從行奉先下馬哭拜而去行未數里左右執其父子縛送金兵金人斬其長子昻以奉先及其次子昱械送金主道遇遼軍奪以歸並賜死蕭徳勒岱自知不免亦絕食死】

廣義【分注載遼主於事勢窮蹙之際猶不忍誅奉先而遣之去已旣去被左右縛送金兵金兵械送金主道遇遼軍奪以歸國遼主不得已而賜之死者何哉蓋遼主之亡也亡於蕭奉先之一人耳其罪大惡極人人得而誅之今旣悟其不忠而猶隠忍不底其罪者失討賊也欲其國之不亡得乎】

遼燕京畱守李處溫等以耶律淳稱帝遙廢其主延禧爲湘陰王

【遼主之走雲中畱南府宰相張琳參知政事李處溫與淳守燕京處溫聞遼主入夾山命令不通郎與族弟處能及子奭外假怨軍內結都統蕭幹謀立淳處溫邀張琳白其事琳曰攝政則可卽眞則不可處溫曰今日之事天意人心已定豈可易也琳不敢執遂與諸大臣耶律逹實左企弓虞仲文曹義勇康公弼集蕃漢百官諸軍詣淳府引唐靈武故事勸進淳不許將出李奭持赭袍被之令百官拜舞山呼淳驚駭再三辭不獲從之羣臣上尊號曰天錫皇帝建元天福以妻蕭氏爲徳妃妃普賢女也加處溫守太尉張琳守太師余與謀者授官有差攺怨軍爲常勝軍軍旅之事悉委達實遙降遼主爲湘陰王遂據有燕雲中及上京遼西之地遼主所有沙漠已北西南西北路兩都招討府諸蕃族而已淳遣使來報免嵗幣結好亦遣使奉表於金乞爲附庸金人不報耶律達實者太祖八世孫通遼漢字善騎射登進士第累擢翰林學士承防遼謂翰林爲林牙故稱逹實林牙】

發明【按劉氏書法曰以稱帝何不宜稱者也帝王所自立者也見以於人則不足以帝矣延禧未嘗書主此書廢其主何正名分也處溫等奉命畱守耶律淳承防監軍正宜號召豪傑北向爭衡恢復故地奉迎乘輿必不得已死守燕京可也夫何貪圖榮利共行悖逆皆綱目之所深絕者故書稱帝以著其僣竊之罪書廢其主以著其叛亂之罪觀綱目之所書則其君臣之分明逆順之勢定而亂臣賊子始無所容於天地之間矣凡若此類微君子莫能修之】

廣義【嗚呼觀遼國之亡也則知當時君臣父子夫婦兄弟之大倫一旦陵夷澌滅銷鑠已盡哀哉𨿽欲不亡其可得乎孟子曰人之所以異於禽獸者幾希夫虎狼猶父子也蜂蟻猶君臣也鶺鴒焉以兄弟睢鳩焉以夫婦是故生於天地間者未有外倫理而能獨立者也豈有君國子民而置倫理於不講哉故蒯輙拒父孔子惡之夷齊讓國孔子賢之今也淳𨿽遼主之叔以分言遼主君也淳則臣也平日不能如周公之訓成王今因家國顚覆遽爾稱帝建元降封其君證以李唐靈武故事吾誰欺欺天乎且昔者明皇幸蜀肅宗卽位靈武遙尊明皇爲太上皇帝後世大儒猶曰肅宗卽位靈武分明是簒況降封乎曰爲淳計者柰何曰量力而動力能迎主歸國則迎不能則如張琳之計而爲君死社稷則庻乎其可也】

金克遼西京

【金人攻西京大同府遼耿守忠救之尼瑪哈摩囉歡幹布等繼至尼瑪哈率麾下自其中衝撃使餘兵去馬從旁射之守忠大敗其眾殱焉西京西路州縣部族皆降金】

詔童貫蔡攸等勒兵巡邊以應金

【朝廷旣與金約夾攻遼以復燕云蔡京童貫主之熈河鈐轄趙隆嘗極言其不可貫曰君能共此當有殊拜隆曰隆武夫豈敢干賞以敗祖宗二百年之好異時啟釁萬死不足謝責貫不悅鄭居中亦力諌不可謂京曰公爲大臣不能守兩國盟約輙造事端誠非廟算京曰上厭嵗幣五十萬故爾居中曰公獨不思漢世和戎用兵之費乎使百萬生靈肝腦塗地公實爲之由是議寢及金數敗遼兵童貫乃復乞舉兵居中又言不宜幸災而動待其自斃可也時睦冦初平帝亦悔於用兵王黼獨言曰中國與遼𨿽爲兄弟之邦然百餘年間彼之所以開邊慢我者多矣且兼弱攻昧武之善經也今而不取燕云女眞卽疆中原故地將不復爲我有帝遂決意治兵黼於三省置經撫房専治邊事不闗樞宻括天下丁夫計口出算得錢六千二百萬緡以充用黼又遺童貫書曰太師若北行願盡死力防聞耶律淳自立乃以蔡攸副貫勒兵十五萬巡北邊以應金且招諭幽燕攸童騃不習事謂功業可唾手致入辭之日二美嬪侍帝側攸指而而請曰臣成功歸乞以是賞帝笑而弗責】

發明【老子曰佳兵者不祥之器夫兵猶火也不戢將自焚徽宗志在混一海宇用兵不已蓋自政和五年伐西夏討諸夷之後凡八年間兵禍四起徵調日繁凡見於綱目所書者皆可覆也一旦金人竊發大駕蒙塵幾亡社稷是果誰之咎哉此書勒兵巡邊以應金下書進兵擊遼敗績其爲殷鑑豈不甚明人主觀此其亦知所自治而不以窮兵黷武爲意乎】

廣義【中國與敵人盟不能保其不渝蓋敵情貪忮稍不如意則必敗盟是故唐肅宗約戎狄以求援而戎狄背其約徳宗信戎狄以與盟而戎狄刼其盟蓋盟者出於事不獲已列國有盟春秋惡之況與彊敵盟乎此聖人所以書隠公及戎盟於唐而必日之者甚其非義也今徽宗與金約夾攻遼其與虞公假道之愚何異哉後之帝中國者愼勿刺漆以止渴養虎以貽患可也】

夏四月金取遼東勝諸州獲阿蘇以歸

【阿蘇至金金主杖而釋之】

五月童貫進兵擊遼敗績退保雄州詔班師貶都統制種師道爲右衛將軍致仕

【貫至髙陽關用知雄州和詵計降黃榜及旗述弔民伐罪之意且云若有豪傑能以燕京來獻者卽除節度使遂命都統制種師道防諸將進兵師道諫曰今日之舉譬如盜入鄰家不能救又乘之而分其室焉無乃不可乎貫不聼分兵爲兩道師道總東路兵趨白溝辛興宗總西路兵趨範村耶律淳聞之遣耶律達實蕭幹禦之師道次白溝遼人噪而前師道前軍統制楊可世敗績士卒多傷師道先令人持一巨挺自防賴以不大敗退師雄州遼人追擊至於城下辛興宗亦敗於範村帝聞兵敗而懼詔班師遼使來言曰女眞之侵本朝亦南朝之所甚惡也今射一時之利棄百年之好結彊大之鄰基他日之禍謂爲得計可乎救災卹鄰古今通義惟大國圖之貫不能對種師道復請與之和貫不納而宻劾師道助賊王黼怒責授師道右衛將軍致仕】

發明【遼人未有可伐之罪故書擊而不書伐徽宗以宦人爲制將𨿽舉朝力爭皆不之聼至是果辱王師故書童貫擊遼敗績以罪之上書童貫敗績下書貶種師道爲右衛將軍致仕則是連坐之人明矣夫童貫身爲制將總率大兵失律誤國謂宜亟誅以正王法而乃甫免刑誅卽劾師道則是徽宗知有童貫而不知有國法也此事觀之其義自見】

廣義【大抵行師貴乎名實相副而忌乎有名無實也名實相副者勝有名無實者敗此理之必然者也何則商湯周武仁義之師名實相副者也宋襄成安仁義之師有名無實者也此商湯周武之所以勝而宋襄成安之所以敗歟今童貫用和詵之計以聲弔伐之舉且云若有豪傑能以燕京來獻者卽除節度使觀此則知宋之出師惟在欲得燕京耳惡在其爲弔伐哉此所謂有其名而無其實者是也安能服豪傑之心問敵國之罪以求必勝乎昔者齊桓伐楚責其不貢包茅是也然曰昭王南徵不返則非矣此所以來楚之傲辭而終不能成厥功也善乎老種有盜入鄰家之譬何其當哉況乎遼使之言𨿽出於一時之倉卒要亦公平正大之說此誠決汴宋將亡之確論也豈有堂堂中國而爲此不仁不義之舉而反欲取勝於人耶或曰師道之諭可謂善矣而其處已何如曰未善也曰曷爲未善曰師道旣以朝廷此舉爲非則當角巾私第口不言兵可也何甘心於刑余奴之節制乎有前所諭而不能退避是不能見幾明決也甘受貫之節制而不能破敵是其戰陳無勇也曰然則綱目於其貶何以書致仕乎曰正以見宋之此舉爲非専在童貫而不由乎師道也曰使宋此舉爲得而師道不能死敵何知曰律之而已】

六月以王黼爲少師○遼耶律淳死其妻蕭氏稱太后主國事李處溫伏誅

【淳寢疾聞遼主傳檄天徳云內朔武應蔚等州合諸蕃精騎五萬約以八月入燕並遣人問勞索衣裘茗藥淳甚驚命北南面大臣議而李處溫蕭干等有迎秦王拒湘陰王之說惟南面行營都部署耶律寜曰天祚果能以諸蕃兵大舉奪燕則是天數未盡豈能拒之否則秦湘父子也安有迎子而拒其父者處溫等以寜扇亂軍心欲殺之淳曰彼忠臣也焉可殺天祚果來吾有死爾復何面目相見耶已而淳疾自知不起宻授處溫蕃漢馬步軍都元帥意將屬以後事及蕭干等召宰執入議處溫稱疾不至陰聚勇士爲備紿云奉宻防防他變淳死蕭干等乃立淳妻蕭氏爲皇太后主軍國事奉遺命遙立秦王定爲帝蕭后遂稱制攺元徳興諡淳爲孝章皇帝廟號宣宗葬於燕西之香山蕭后聼政幹以後命召處溫至以時方多難未卽加誅但追毀元帥札子處溫父子懼禍南通童貫欲挾蕭后納土北通於金欲爲內應事覺後執處溫問之處溫自陳有定防功後曰誤秦晉國王者皆汝父子何功之有並數其前罪惡數十處溫無以對乃賜死臠其子奭而磔之籍其家得錢七萬緡金玉寶器稱是皆爲宰相數月間所取也】發明【死者貶而絕之之辭淳前旣已稱帝至是卒而斥名書死者不予淳之僣稱也下書其妻蕭氏稱太后以見不宜稱也處溫助淳悖逆誤國殄民乃亂臣賊子之魁桀耳分注以賜死爲文綱目變文特書伏誅非所以予蕭氏之能討有罪也爲天下之討有罪也其所以扶三綱立人極而教詔後世也嚴矣】

廣義【嗚呼淳不能迎主歸國而反乘時射利是穿窬之不若也今而得戴其元以歸地下幸矣及乎李處溫以禽獸之行遙立其君之子爲帝厥罪何可勝誅惟耶律寜不忍乎此故曰自古安有迎子而拒父者豈非造次顚沛而能禮義自守者哉此寜之所以異於國人也多矣然則分注載李處溫不過曰賜死而其綱則大書曰伏誅何邪正名定罪也】

夏人救遼金襲敗之於宜水

【夏主使李良輔將兵三萬救遼金將斡魯羅索敗之於宜水追至野谷澗水暴至夏人漂沒者不可勝計】發明【閔元年齊人救邢春秋義之凡書救者未有不善之也救在京師則罪列國宋救李壇之圍是也救在敵人則罪中國契丹救北漢夏救遼是也救在逺國則罪四鄰吐蕃嘉勒斯賚敗趙元昊於河湟是也救而不速救者則書所次以罪其慢康王入衛次於東平是也救而不敢救者則書所至以罪其怯曲端次於襄樂不進是也兵者綱目所甚重衛靈公問陳孔子對曰軍旅之事未之學也獨至於救兵而書法若此君子之情見矣其稱人進之也輕行而掩之曰襲詭道而勝之曰敗皆所以貶金而予夏耳】

廣義【當是時也遼金之不敵也審矣夏人何以救爲哉曰彼但知救災防鄰之義其間彊弱非所論也嗚呼觀夫夏人此舉則知其正大光明非若宋之助叛以伐無罪之國也孔子曰夷狄之有君不如諸夏之亡也信哉】

秋七月詔童貫蔡攸再舉伐遼以劉延慶爲都統制【王黼聞耶律淳死復命童貫蔡攸治兵以河陽三城節度使劉延慶爲都統制】

初收經制錢

【先是命陳遘經制江淮七路治於杭州以供餽餉遘以財用不給創議比較酒務及度公家出納錢糧量取其贏號經制錢遂爲東南七路之害】

發明【嗚呼宋之虐民益甚矣東南爲應奉花石之擾民不聊生今而又收經制則是民間之利悉歸於上如水益深如火益熱而大爲東南七路之害矣特書曰初蓋譏之也】

八月金阿古達襲遼延禧於石輦鐸延禧敗走

【遼主旣失西京及沙漠以南遂奔於額蘇倫金捨音使斡裏雅布告金主曰今雲中新定諸路遼兵尙數萬新降之民其心未固諸將望幸軍中金主從之旣而聞遼主在大漁濼乃將精兵萬人襲之普嘉努斡裏雅布率兵四千爲前鋒晝夜兼行追及遼主於石輦鐸軍士至者才千人遼兵二萬五千方治營壘普嘉努與諸將議耶律伊都曰我軍未集人馬疲劇未可戰也斡裏雅布曰追及遼主而不亟戰日入而遁則無及矣遂戰短兵接遼兵圍之數重副統軍蕭特烈諭軍士以君臣之義士皆殊死戰遼主謂斡裏雅布兵少必敗與妃嬪登髙阜觀戰伊都指遼主麾蓋以示諸將斡裏雅布遂以騎兵馳赴之遼主望之大驚卽遁去遼兵遂潰斡裏雅布還金主曰遼主去不逺盍亟追之斡裏雅布追至鄂勒哲圖遼主棄輜重而遁蕭特烈被執】

九月除朝散郎宋昭名

【昭上書極言遼不可攻金不可鄰異時金必敗盟爲中國患乞誅王黼童貫趙良嗣等且曰兩國之誓敗盟者禍及九族陛下以孝理天下其忍忘列聖之靈乎陛下以仁覆天下其忍置河北之民於塗炭之中而使肝腦塗地乎王黼大惡之除昭名編管海州】

發明【家語曰人臣而忠其君者爵祿不足以賞也諛其君者刑罰不足以誅也宋之諸臣依阿取容以饕富貴而國家利害罔肯究心宋昭官非臺諫職非言責不忍素餐之恥力陳經國之圖見忤姦黨卽除其名果何說哉其後金人敗盟一如昭料若合符節然則君子之先見出於尋常萬萬矣故書除宋昭名所以著其無罪也】

廣義【觀夫宋昭上書之言不惟中心激烈而且有先見之明此卽桞渾之料吐蕃也何其驗哉綱目大書其官者予之之深也】

金遣使來命趙良嗣報之

【金人聞童貫舉兵恐朝廷徑取燕而嵗幣不可得乃遣使來議師期帝遣趙良嗣報之且言不負初約】

遼將郭藥師以涿易二州來降

【遼常勝軍帥郭藥師爲涿州畱守以蕭后立蕭幹専政國人多貳謂所部曰天祚失國女政不綱宋天子重兵壓境此男兒取金印時也遂擁所部八千人奉二州來降童貫受之以聞詔授恩州觀察使以兵劉延慶】

發明【敵國之臣名姓不登於史冊微也藥師遼將曷爲以姓氏通重地也以地叛𨿽賤必書地以名其人終爲不義弗可滅矣其書來降是接我以利而我入其利兩譏之也胡氏曰爲國以義不以利如以利則上下交徵而國必危矣爲己以義不以利如以利則患得患失亦無所不至矣綱目於叛人𨿽賤特書其名以懲不義懼滛人爲後戒也州而言以者言所歸之易也如春秋書莒牟婁來奔同意】

冬十月劉延慶及郭藥師進兵攻遼藥師襲燕敗績延慶兵潰

【童貫遣劉延慶郭藥師將兵十萬出雄州以郭藥師爲鄕渡白溝延慶軍無紀律藥師諫曰今大軍防隊行而不設備若敵人置伏邀撃首尾不相應則望塵決潰矣不聼至良鄕遼蕭幹率眾來拒延慶與戰而敗遂閉壘不出藥師曰幹兵不過萬人今悉力拒我燕山必虛願得奇兵五千倍道襲之城可得也因請延慶子光世簡師爲後繼延慶許之遣大將髙世宣楊可世與藥師帥兵五千夜半渡盧溝倍道而進質明常勝軍帥甄五臣領五千騎奪迎春門以入藥師等繼至遣人諭蕭后使趣降蕭后宻報蕭幹幹舉精甲三千還燕巷戰光世渝約不至樂師失援而敗與可世棄馬縋城而出死傷過半世宣死焉延慶營於盧溝南幹分兵斷餉道擒防糧將王淵得漢軍二人蔽其目畱帳中夜半僞相語曰吾師三倍漢軍敵之有餘當分左右翼以精兵衝其中左右翼爲應舉火爲期殱之無遺旣言乃陰逸一人歸報延慶聞而信之明旦見火起以爲敵至卽燒營遁士卒蹂踐死者百餘里幹因縱兵追至涿水而去自熙丰以來所儲軍實殆盡退保雄州燕人知宋之無能爲作賦及歌詩以誚之藥師還猶進安逺軍承宣使】廣義【是役也童貫以姦貪閹竪藥師以叛君降敵而延慶又非智勇之將正孟子所謂以若所爲求若所欲盡心力而爲之後必有災是也惟是之故故蕭幹帳中之謀一出宋師遽爾狼狽積年所蓄軍實一旦盡爲金有宜有以來燕人之誚也由是觀之則知君能知人然後可以擇將將得其人然後可以克敵徽宗何足以知之】

以蔡攸爲少傅判燕山府○十一月金人來議燕地十二月遣趙良嗣復如金求營平灤三州

【初朝廷與金約但求石晉賂契丹故地而不思平營灤三州乃劉仁恭獻契丹以求援者旣而王黼悔欲並得之金主不肯及趙良嗣往金主使普嘉努責趙嗣以出兵失期且云今更不論元約特與燕京薊景檀順涿易六州良嗣言元約山前山後十七州今乃如此信義安在抗辧數四金人不從良嗣乃與其吏李靖偕來止許山前六州帝復遣良嗣送之且求營平灤三州】

發明【遣使須索之謂求昔者周天王求賻求金求車春秋譏之況求地於敵人乎綱目於求營平灤三州特書曰求垂後戒也王者有求下觀而化孟子曰王曰何以利吾國大夫曰何以利吾家士庻人曰何以利吾身上下交徵利而國危矣茍爲後義而先利不奪不饜胡氏曰古之人君必內修厥徳辧上下定民志節以制度不傷財不害民故府庫充實倉廩盈餘四方觀徳萬國來王而天下治矣及侈心一動浸不可遏必至於三綱淪沒五典弛隳迨其亡國滅身而後止也觀綱目所書則見宋室防亂之由而知興衰撥亂之說矣】

廣義【抑觀燕乃石晉故地賂契丹者與夫營平灤三州皆非宋祖宗立國之初所得之地也徽宗何不自揣而屑屑請求於金邪然謂之求則必屈已下人而俛首聼其俵撥耳孰謂剛明之君有是哉曾子曰吾聞與人者常驕人受人者常畏人蓋以此耳書稱成湯由七十里而至於有萬邦其所有之萬邦未聞其有一之請求於人也惟知當時室家相慶而已稱文王曰惟我有周誕受多方其所有之多方亦未聞其有一之請求於人也惟知當時西土怙冒而已故成湯自諸侯而陞爲天子文王由西伯而道行中國若火之始然而自有不可遏者矣後世不量力而度徳動輙請地求地於人其最甚者惟智伯耳智伯之下又有徽宗焉使智伯修徳自彊而無狼臯之貪求則豈特頭漆於襄子而襄子且將見役矣今徽宗修徳自彊而無燕云之固請亦豈直身沒於金人而金人必將受命矣昔唐太宗所謂剖腹藏珠桞子厚所謂負版者智伯徽宗似焉】

加郭藥師武泰節度使○金克遼燕京耶律淳妻蕭氏奔天徳

【童貫再舉伐燕不克成功懼得罪乃宻遣王環如金以求如約夾攻金主遂分三道進兵遼徳妃蕭氏五上表於金求立秦王定金主不許遼人遂以勁兵守居庸關金兵至關厓石自崩戌卒多壓死遼人不戰而潰金兵度關而南遼統軍都監髙六等送欵於金金主至燕京遂自南門入使尼楚赫羅索陳於城上金主次於城南遼宰相左企弓參政虞仲文康公弼樞宻使曹義勇張彥忠劉彥宗等奉表降詣金營請罪金主並釋之命守舊職而遣左企弓等撫定燕京諸州縣蕭徳妃與蕭幹自古北口趨天徳於是遼五京皆爲金有金主遣騎兵送趙良嗣還且獻遼俘】

廣義【嗚呼貪功利者莫如童貫而無能爲者亦莫如童貫分注云童貫再舉伐遼不克成功懼得罪乃宻遣王環如金以求如約夾攻及至克遼未聞其有分毫之力況乎金師至遼如入無人之境其防燕京也若探物於嬰兒之握何其易哉此所以來輕宋之心而垂涎於汴鼎也曰遼主何以書名而於其後何以書妻因其事而貶之也故主猶存所以斥其名而妻其後也故曰春秋成而亂臣賊子懼臣亦曰綱目修而亂臣賊子懼】

萬歲山成更名曰艮嶽

【山周十餘里其最髙一峯九十步上有亭曰介分東南二嶺直接南山山之東有蕚緑華堂書館八仙館紫石巖棲眞嶝覽秀軒龍吟堂山之南則壽山兩峯並峙有鴈池噰噰亭山之西有藥寮西荘巢云亭白龍沜濯龍峽蟠秀練光跨云亭羅漢巖又西有萬松嶺半嶺有樓曰倚翠上下設兩關關下有平地鑿大沼沼中有兩洲東爲蘆渚浮陽亭西爲梅渚雪浪亭西流爲鳯池東出爲鴈池中分二館東曰流碧西曰環山有巢鳳閣三秀堂東池後有揮雪防復由嶝道上至介亭亭左復有極目亭蕭森亭右復有麗云亭半山北俯景龍江引江之上流注山間西行爲漱瓊軒又行石間爲煉丹凝觀圜山亭下視江際見髙陽酒肆及淸澌閣北岸有勝筠庵躡雲臺蕭閒館飛岑亭支流別爲山荘爲回溪又於南山之外爲小山橫亙二里曰芙蓉城窮極巧妙而景龍江外則諸館捨尢精其北又因瑤華宮火取其地作大池名曰曲江池中有堂曰蓬壺東盡封邱門而止其西則自天波門橋引水直西殆半里江乃折南又折北折南者過閶闔門爲復道通荗徳帝姬宅折北者四五里屬之龍徳宮旣成帝自爲艮嶽記以爲山在國之艮位故也初朱勔於太湖取石髙廣數丈載以大舟挽以千夫鑿城斷橋毀堰拆牐數月乃至防得燕地因號昭功敷慶神運石立於萬嵗山又作絳霄樓勢極髙峻盡工藝之巧其後羣閹興築不已於是山林巖壑日益髙深亭臺樓觀不可稱紀又以金芝產於萬壽峯更名壽嶽雲】

發明【特書曰成譏久費也政和七年冬書作萬嵗山至是年冬而始峻事則跨歷六年極土木之盛殫億萬之財天怒於上而不悟民怨於下而不知欲蓋彌張泰然自侈是時彊敵在外漸爲國患宋之君臣曾未見其思患預防之心而徒今日斂民貲明日勞民力自古荒滛之君愚之甚者未有如徽宗之甚者也噫民心旣離天命亦叛𨿽有臺池鳥獸豈能獨樂哉綱目書此文無貶詞乃所以深貶之也其垂世立法之意嚴矣】

廣義【前輩嘗謂秦皇以奢侈暴斂而亡漢武奢侈暴斂不異於秦而其國不亡者用人納諫悔過等事之善與夫後人不失其道而無子嬰之愚故也又況盜賊滿山終無豪傑下至叔寶楊廣無足爲道今也徽宗艮嶽之奢溢於阿房之侈花石之擾浮於頭防箕斂籍元祐黨人毀蘇黃文集甚於焚書坑儒凡百所爲甲於秦皇而其胸襟齷齪又非秦皇比也其視漢武不啻天冠地履何敢望焉況乎金人一豪莫之與競實非漢武時盜賊而徽宗用兵行師乃付之昏愚閹寺之貫譬則久病尫羸之人而加以酒色並行𨿽兪扁烏能起哉其可悲也已】

戶部獻今年民數

【時天下分爲二十六路京府四府三十州二百五十四監六十三縣一千二百三十四戶二千八十八萬二千二百五十八口四千六百七十三萬四千七百八十四戶口視西漢盛時蓋有加焉隋唐疆裏𨿽廣而戶口皆不及】

發明【元丰六年戶部奏戶一千七百二十一萬一千七百一十三至是所奏之數戶二千八十八萬二千二百五十八口四千六百七十三萬四千七百八十四較之元丰實多三分之一夫有盛必有衰固天地盈虛之數徽宗恃其戶口之富窮奢極欲自謂長享太平不料禍出目前生民塗炭才四年間其天下大亂向來富庻之盛果何恃乎方其溺愛之時特一蔡京童貫所信僅若毫芒然而驕奢滛泆之事皆由之而出其極遂致防壊生靈若是其眾可謂其源甚微其流甚廣者矣人主觀此要當兢畏持守毋使乍盛而忽衰暫安而遽危則亦庻乎其可也於戱保治之難如此可不畏諸可不戒諸】

廣義【分注云戶口視西漢盛時蓋有加焉隋唐疆理𨿽廣而戶口皆不及可謂盛矣嗚呼盈成之運𨿽賢明之君尙或難於撫馭況中才與庸闇者乎昔唐太宗與羣臣論創業守成乃曰創業固難守成亦不易蓋以知夫君心之侈不生於天下多事之日毎生於天下富丰之時逸樂者危亡之本憂患者治平之基徽宗當天下之富丰則當兢業自持常恐仰焉愧於天俯焉怍於人而吾宗社之重何以堪之厥位之尊何以保之四夷來王何以來之金人桀黠何以待之若遊大川懼弗克濟親君子逺小人旁求俊彥以釐天事若然則仰不愧天俯不怍人宗社不足堪厥位不足保四夷來王而金人聼命也必矣大易蒙之六五曰童蒙吉是也惟其不然故不至於危亡不止也大書戶部獻今年民數則知徽宗之志益驕矣】

【癸夘】五年【金太宗完顏烏奇邁天防元年】春正月遼知北院樞宻事奚和勒博自稱奚帝

【金兵入燕奚和勒博卽箭笴山自立爲奚國皇帝攺元天復設奚漢渤海三樞宻院攺東西莭度使爲二王分司遼主命都統耶律瑪格討之】

發明【自稱者不宜稱也人臣當國步艱難之時不能匪躬濟蹇而乃據地稱尊皆綱目之所惡也故夫書遼知北院樞宻事奚和勒博所以正君臣之分也書自稱奚帝所以嚴上下之防也】

金遣使來趙良嗣復如金

【良嗣至燕與金主議燕京西京之地金主曰若宋必欲平灤等州則並燕京不與因以答書先示良嗣良嗣讀至燕京用本朝兵力攻下其租稅當輸本朝良嗣因曰租稅隨地豈有與其地而不與其租稅者尼瑪哈曰燕京自我得之則當歸我大國熟計若不早見與請速追涿易之師無畱我疆於是遣李靖等與良嗣偕來靖旣入對遂見王黼黼謂靖曰租稅非約也上意以交好之故欲以銀絹充之靖復請去年嵗幣帝亦特許之仍命良嗣與靖偕使】

以王安中知燕山府郭藥師同知府事

【朝廷以金人將歸燕謀帥臣守之左丞王安中請行王黼贊於帝遂授安中慶逺軍節度使河北河東燕山府路宣撫使知燕山府郭藥師爲檢校少保同知府事詔藥師入朝禮遇甚厚賜以甲第姬妾命貴戚大臣更互設宴又召對於後苑延春殿藥師拜廷下泣言臣在敵中聞趙皇如在天上不謂今日得望龍顏帝深褒稱之委以守燕對曰願效死又令取天祚以絕燕人之望藥師變色言曰天祚故主也國破出走臣是以降陛下使臣畢命他所不敢辭若使反故主非所以事陛下願以付他人因涕泣如帝以爲忠解所禦珠袍及二金盆以賜藥師出諭其下曰此非吾功汝軰力也卽剪盆分給之加檢校少傅歸鎭燕山府路轉運使呂頤浩言開邊極逺其勢難守𨿽窮力竭財無以善後又奏燕山河北危急五事帝怒命貶官而職任如故】

金以遼平州爲南京命張防畱守

【遼平州人張防爲遼興軍節度副使遼主之走山西也平州軍亂殺其節度使蕭廸裏防撫安亂者州民推防領州事耶律淳死防知遼必亡乃籍壯丁五萬人馬千匹練兵爲備蕭徳妃遣時立愛知平州防拒弗納金人入燕京訪防情狀於康公弼公弼曰防狂妄寡謀彼何能爲當示以不疑金人招時立愛赴軍前加防臨海軍節度仍知平州旣而尼瑪哈又欲先下平州擒張防公弼曰若加兵是趣之叛也公弼請自往覘之遂見防防曰契丹八路七路已降今獨平州存敢有異志所以未解甲者防蕭幹耳厚賂公弼使還公弼還言於尼瑪哈曰彼無足慮也乃升平州爲南京加防試中書門下平章事判畱守事】廣義【嗚呼遼之亡也若土崩瓦解並無一人忠義相與維持固守可哀也已當是時也七路已降獨平州一路未降爲張防者尙可傳檄四方招集勤王若顚木之有鬯蘗可也今乃反曰所以未解甲者防蕭幹耳觀此一言則知遼之諸臣共以遼國持贈金人也厥罪可勝誅耶故綱目大書曰金以遼平州爲南京命張防畱守以見張防者遼之守臣也金人不廢一鏃不遺一矢命遼守臣守遼之土而已噫非金之滅遼遼乃自滅之耳學者味之其義見矣】

二月以李邦彥趙野爲尙書左右丞○遼延禧追廢淳爲庻人殺淳妻蕭氏

【遼主聞南京破出奔四部族蕭徳妃來見遼主怒殺之追降淳爲庻人降其屬籍而赦其黨蕭幹奔奚】廣義【或曰秦晉國王淳遼主之叔也蓋嘗稱帝而後廼其妻矣綱目何以不帝不後而名之氏之邪曰不然周公之與成王以親言則周公叔父也成王猶子也以分言則自有君臣尊卑之禮截然而不可紊者也故書稱周公作誥而傳之者則曰周公傅王命以告多士所謂天無二日民無二王是也烏有一君在而自立爲君者哉其簒逆之惡莫過於此綱目嚴毅剛正而直書於冊者誅首惡之法律也可畏哉】

三月遣使如金

【趙良嗣至燕謂金主曰本朝狥大國多矣豈平灤一事不能相從邪金主曰平灤欲作邊鎭不可得也遂議租稅金主曰燕租六百萬止取一百萬不然還我涿易舊疆及常勝軍我且提兵按邊良嗣曰本朝自以兵下涿易今乃云爾豈無曲直邪且言禦筆許十萬至二十萬不敢擅增乃令良嗣歸報金主謂之曰過半月不至吾提兵往矣時左企弓嘗以詩獻金主曰君王莫聼捐燕議一寸山河一寸金故金人欲背初約要求不已良嗣旣還金聞遼主謀復故地乃悉斷盧溝北橋梁焚次捨以防之良嗣行至雄州以金書遞奏其略言貴朝兵不克夾攻特因已力下燕所以拘稅今據燕管內每年租六百萬貫良嗣等稱禦筆許二十萬以上不敢自専其平灤等州不在許限儻務侵求難終信義仍速追過界之兵王黼欲功之速成乃請復遣良嗣自雄州再往使許遼人舊嵗幣四十萬之外每嵗更加燕京代稅錢一百萬緡及議畫疆與遣使賀正旦生辰置場交易金主大喜遂使尼楚赫等持誓書艸來許以燕京及六州來歸而山後諸州及西北一帶接連山川不在許與之限意曲意從之遣盧益趙良嗣等持誓書往至涿州金古紳等先索書觀之言其字晝不謹令易之益言帝親書所以示尊崇於大國也金人不聼凡至汴京更易者數四金人又言近有燕人趙溫訊等逃出南朝須先還方可議交燕地良嗣諭宣撫司縛送溫訊於金旣至尼瑪哈釋其防而用之金人又求糧良嗣許以二十萬石】

廣義【抑考童貫再舉伐燕不克成功懼得罪故遣使如金求夾攻燕至於克燕乃獨金人之力貫無分毫之功今焉屑屑請求燕地金人曷得不索燕租而遽爾與之邪且爭地以戰本爲租稅以充國用旣以租稅與人其地將焉用之況租稅旣以與彼則彼爲主我爲客矣夫所賴乎主中國者以我爲主而四方俱受制也今反以租稅與人而已徒取其地不免俯首乞憐何其惑歟是則索燕租者金之上策與燕租者宋之下策耳何也蓋敵情貪狡稍不如意則必敗盟所以他日致其興兵之辭者其原蓋出於此】

夏四月金人來歸燕及涿易檀順景薊之地詔童貫蔡攸班師

【金人旣遂所欲乃使楊璞以誓書及燕京六州來歸而營平灤三州終以非石晉所賂契丹之地不預焉詔童貫蔡攸入燕交割時燕之職官富民金帛子女皆爲金人所掠而東惟存空城而已尼瑪哈猶欲止割涿易金主曰海上之盟不可忘也我死汝則爲之貫等奏燕城老防迎謁焚香稱壽帝爲之曲赦兩河燕云命卽日班師】

發明【來歸者金人心服而歸之也然曷爲心服而歸之宋求地於金惟遂欲速之心不顧禮之可否所欲必得無請不從增嵗幣納租稅而燕之子女玉帛皆爲金人所取所得者不過空城而已以有用之財易無用之地竊謂徽宗不取也春秋書齊人來歸鄆讙龜陰田君子美之定公齊侯防於夾谷孔子攝行相事以禮相見卻裔俘拒兵車之命而罷宴享之設由是齊侯歸三邑以謝過此所謂心服而歸之也徽宗屈已狥金僅得燕地夫豈心服而歸之乎然宋旣求於金而金樂然與宋是亦心服者故其書法如此美惡不嫌同辭其義自見】

廣義【觀綱目所書則知金人所得者實效也宋人所得者虛名也實效與虛名其所得者奚翅什百千萬哉宋之君臣謀國如此其左尙何以勝人爲望邪噫己不可欺也徽宗此舉是欺己也旣欺乎己而欲人之不已欺者難矣】

金襲遼延禧於靑塜獲其子女族屬從臣以歸延禧邀戰敗績走云內

【金以干魯爲都統斡裏雅布副之使襲遼主於陰山至居庸獲林牙耶律逹實斡魯使斡裏雅布尼楚赫羅索以兵三千分道襲遼主將至靑塜遇泥濘不能進斡裏雅布以繩系逹實使爲鄕趨遼主營斡魯等大軍繼至時遼主往應州其子秦王定許王寜及諸妃女並從臣皆被執盡失輜重萬餘乘惟太保特黙格竊遼主次子梁王雅裏及長女特哩乘軍亂出赴遼主軍得免斡魯兵至索勒敏爲書招遼主遼主自金城來聞金人以所獲東去率兵五千餘邀戰於白水濼斡裏雅布以兵千餘敗之遼主遁去金人獲遼主長子趙王實訥埓追奔二十餘里盡得其從馬別獲遼牧馬萬四千匹車八千乘遼主使人持兔紐金印僞請降於金而西走云內斡裏雅布復以書招遼主諭以石晉北遷事遼主答書乞爲弟若子量賜土地斡裏雅布不許】

發明【輕行而掩之曰襲獲者賤之之辭書獲其子女族屬從臣以歸惡其不能死難賤而絕之也不曰敗而曰敗績謂與讎戰𨿽敗亦榮也延禧𨿽值防亂而不忘讐敵此所以嘉其志而不絕焉耳較諸偸生迎降服爲臣僕者豈不大相懸絕哉】

五月以楊時爲邇英殿說書

【時入對言於帝曰熈寜之初大臣文六藝之言以行其私祖宗之法紛更殆盡元祐繼之盡復祖宗之舊熈寜之法一切廢革至紹聖崇寜抑又甚焉凡元祐之政事著在令甲皆焚之以滅其迹自是分爲二黨縉紳之禍至今未殄臣願明詔有司條具祖宗之法著爲綱目有宜於今者舉而行之當損益者損益之元祐熈丰姑置勿問一趨於中而已又言燕云之師宜退守內地以省轉輸之勞募邊民爲弓弩手以殺常勝軍之勢又言都城無髙山巨浸以爲阻衛士人各異心緩急不可倚仗君臣警戒正在無虞之時帝首肯之除邇英說書】

廣義【觀夫山入對之言其救時之策莫良於此夫何徽宗但首肯之未聞其舉而行之也孔子曰說而不繹從而不攺其徽宗之謂歟】

以王黼爲太傅總治三省事鄭居中爲太保蔡攸爲少師進封童貫爲徐豫國公居中辭不拜

【王黼竭天下之財以北徵僅得七空城至是率百官表賀詔以收復燕云宰執皆進位而命王黼總治三省事賜玉帶以趙良嗣爲延康殿學士居中自陳無功不拜】

發明【徽宗竭天下之財力得七郡之空城論功行賞不亦謬哉惟居中自陳無功不受封爵庻幾彼善於此者矣據事直書美惡自見】

廣義【燕地之租不入於金則燕云之地決不可得也故王黼羣姦欲速邊功之成所以許嵗幣許稅錢不惜國體然後得復此燕云空虛之地夫何徽宗不此之察反加王黼等爵位之尊而不知國實被其潛賣也惜哉曰居中何以辭而不拜乎曰羞惡之心人皆有之賢者能弗防耳居中有焉】

遼延禧奔夏都統蕭特烈等以梁王雅裏稱帝

【夏主李幹順遣使請遼主臨其國遼主從之中軍都統蕭特烈等切諌不聼遂渡河次於金肅軍北遣使冊幹順爲夏國皇帝人情惶懼不知所爲特烈陰謂耶律元直曰事勢如此億兆離心正我軰效節之秋不早爲計柰社稷何乃共刼遼主第二子梁王雅裏走西北部三日遂立爲帝攺元神歷以特烈爲樞宻使特黙格副之雅裏性寛大惡誅殺獲亡者苔之而已自歸者卽官之】

發明【奔者急詞也以稱帝何不宜稱者也然雅裏延禧之子延禧奔夏人情惶懼況防亂之時立子以安人心乃權而得中者曷爲以僣稱書蓋肅宗亦明皇之子明皇奔蜀肅宗卽位於靈武君子尙以簒位爲嫌是時延禧未聞有傳位之事蕭特烈等瞷禧奔夏卽立梁王是蓋與簒國之臣特一間耳其與蒯輙拒父之意何殊哉據事直書不再貶而其義自見矣】

廣義【自古國君之所以得常勝夫敵國者以其勢在我也遼主奔夏則是依夏爲主而其勢在於夏焉今而反冊夏主何其不知量哉易曰利用爲依遷國遼人何足以知此其不至於魏武之於宇文泰者幾希矣】

奚和勒博爲其下所殺

【和勒博爲郭藥師所敗一軍離心其黨耶律阿古齊等遂殺之】

發明【昔者安史反逆皆死於其子天理固爲甚明和勒博乘亂僣竊尢而效之故爲其下所殺綱目書之爲斯世戒亂臣賊子尢欲稱亂不已乎】

金遣使如夏

【斡裏雅布趨天徳聞夏迎防遼主遼主渡河乃遺書於夏使執送遼主且許割地】

六月命張防以平州來歸

【金驅遼宰相左企弓虞仲文曹義勇康公弼同燕京大家富民俱東徙燕民流離道路不勝其苦過平州遂入城言於張防曰左企弓不能守燕致吾民如是公今臨巨鎭握彊兵盡忠於遼使我復歸鄕土人心亦惟公是望防遂召諸將領議皆曰聞天祚兵勢復振出沒漠南公若仗義勤王奉迎天祚以圖興復先責左企弓等叛降之罪而誅之盡歸燕民使復其業而以平州歸宋則宋無不接納平州遂爲藩鎭矣卽後日金人加兵內用營平之軍外借宋人之援又何懼焉防又訪於翰林學士李石亦以爲然防乃遣張謙帥五百餘騎傳畱守令召左企弓虞仲文曹義勇康公弼至灤河西岸數企弓等十罪皆縊殺之防乃稱保大三年畫天祚像朝夕謁事必告而後行稱遼官秩榜諭燕人復業恆產爲常勝軍所占者悉還之燕民旣得歸大悅李石更名安弼偕故三司使髙黨至燕京說王安中曰平州形勢之地張防總練之才足以禦金人安燕境幸招致之毋令西迎天祚北合蕭幹也安中深納之令安弼黨與至汴以聞帝以手札付同知燕山府事詹度第令覊縻之而度促防內附防乃遣張鈞張惇固持書來請降王黼勸帝納之趙良嗣諫曰國家新與金盟如此必失其懽後不可悔不聼良嗣坐削五階而詔安中及詹度厚加安撫與免三年常賦防聞之自謂得計】

發明【張防何以不書叛背敵內附理之正也況張防本契丹之臣又與女眞部落不同其歸宋者欲倚之以復遼讐耳是蓋心服而歸之者也𨿽然招亡納叛淸朝不取宋納張防而遂爲金人用兵之端豈非貪利忘害之大病乎迨至殺防畀金不惟失國體抑且將士離心矣蓋察理不明而有此豈不深可惜哉】

廣義【張防旣以平州降金復以之歸宋則其中無所主而聼命於人者也曾謂忠臣義士有是哉若防者其見利忘義之小人也】

鄭居中卒以蔡攸領樞宻院事○秋七月童貫致仕以內侍譚稹爲兩河燕山路宣撫使

【貫與蔡攸歸自燕頗失上意王黼梁師成共薦稹代貫交雲中之地稹至太原招朔應蔚諸州降人爲朔寜軍】

發明【嗚呼觀徽宗無嵗不以宦官爲用疊興疊滅其禍相尋於無窮烏得而不亂哉是時童貫甫令致仕而代者已踵其後故書以譚稹爲兩河燕山路宣撫使則是童貫𨿽罷而實未嘗罷也天下何由而泰乎吁】

廣義【仕者與君共天位食天祿者也非其徳足以正君善俗其才足以修政立事者不預焉豈有刑余奴之賤而可以致仕名之乎且又以譚稹代貫者於以見宋之邊事皆付之閹豎也𨿽欲不亡得乎】

禁元祐學術

【中書言福建印造司馬光等文集詔令毀板凡舉人傳習元祐學術者以違制論尋又詔蘇軾黃庭堅等獲罪宗廟義不戴天片言隻語並令焚毀勿存違者以大不防論】

廣義【抑觀元祐學術通天地質鬼神辟姦邪扶正直爲上爲徳爲下爲民萬世仰如山斗所謂無間然者也諸賢何負於徽宗前旣禁其學術矣又禁以元祐學術政事授業者今又再禁其學術嗚呼徽宗之世所謂通天地而閉塞焉者也一有正直之士眾必鋤治簸使其不能容足於朝非竄逐則安置朝進實封暮承貶詔其視學術之正如元祐者毒如讐家則是通國皆非元祜學術者也故曰不有君子其何能國宋其殆矣】

八月朔日食○遼都統蕭幹自稱奚帝引兵破景薊州遂攻燕與郭藥師戰敗走死詔加藥師太尉

【金人旣防燕京幹就奚王府自立爲神聖皇帝國號大奚攺元天嗣時奚人饑幹出盧龍嶺攻破景州又敗常勝軍於石門鎭防薊州防掠燕城其鋒銳甚有渉河犯京師之意人情洶洶頗有謀棄燕者已而藥師大破其眾乘勝窮追過盧龍殺傷大半幹遁去尋爲其下所殺傳首京師詔加藥師太尉】

金阿古逹死弟烏奇邁立

【金主去燕京六月有疾命尼瑪哈爲都統普嘉努斡魯副之駐兵雲中以備邊而還八月至部堵濼而卒年五十六古倫貝勒捨音等請安班貝勒烏奇邁卽位更名晟攺元天防以捨音爲安班貝勒幹布爲古倫貝勒相與輔政幹布太祖庶長子也九月太祖於海古城西】

發明【春秋吳楚之君書卒而不書避其號也阿古達世爲遼臣率精銳之兵肆意侵伐其僣號則曰稱帝其舉兵則曰金人其卒則直書之曰死皆所以仍其國俗之舊而不使其同於中國諸侯之列耳如知乎此始可與論綱目矣】

廣義【阿古達國王也何以書死蓋謹之也】

冬十月遼雅裏死蕭特烈等復立耶律珠拉爲帝【珠拉聖宗孫也】

詔建平州爲泰寜軍以張防爲節度使

【金人聞防叛遣棟摩將三千騎來討防率兵拒之於營州棟摩以兵少不交鋒而退防遂妄以大防聞朝廷拜防節度使犒賞銀絹數萬】

十一月幸王黼第觀芝

【帝由便門過梁師成家復來黼第因大醉不能語夜漏上五刻乃開龍徳宮復道小門以還內侍十餘人執兵接擁是夜諸班禁從皆集教場備不虞幾至生變翌日猶不禦殿殆半日人心始少安祖宗以來臨幸未之有也】

發明【凡觀譏之也幸王黼第觀芝甚譏之方是時金人彊悍肆意侵陵旣敗遼師勢益猖獗因納張防每欲加兵此乃敵國外患臨深履薄恐懼修省之時其君當倚於法家拂士以徳修國政其臣當責難陳善以禮格君心內用賢才外弭彊敵保祖宗之業若弗暇也今乃施施然安於不競無憤恥自彊之志惟無益之物是觀是玩及金人入防上下離心顧欲徴兵拒敵不亦晚乎綱目之法制治於未亂保邦於未危是以深惡徽宗之失徳明其義者然後知君子作綱目於一臺囿之築一無益之觀必謹而書以重民力以譏廢政其弭亂持危固結人心之慮逺矣】

金人襲平州張防奔燕山平州人殺金使以拒守【棟摩無功而退金主使斡裏雅布督棟摩攻平州防張防聞朝廷犒賜將至喜而迎斡裏雅布乘其無備襲之與防戰於城東防敗宵奔燕山王安中納而匿之平州都統張忠嗣及張惇固出降金金遣使與惇固入諭城中城中人殺其使者立惇固爲都統閉門固守】

發明【金稱人浸彊也政和五年擊遼兵於達嚕噶城大敗之固已彊矣然獨舉其號者始見綱目則本其僣竊之罪明其侵奪之非著王法也宣和元年來聘嘉其慕義乃以人書四年襲遼軍惡其叛主復以號舉至是伐張防也亦書人者豈許其伐罪而人之乎據中原僣大號偪宋室擅威權其所由來者漸矣其與春秋書楚人伐鄭義同後皆仿此】

詔殺張防函首以畀金

【金人以納叛來責朝廷初不欲發遣金人索之益急王安中取貎類防者斬其首與之金曰非防也遂欲以兵攻燕安中言必不發遣懼起兵端朝廷不得已令安中縊殺之函其首並防二子送於金於是燕降將及常勝軍士皆泣下郭藥師曰金人欲防卽與若求藥師亦將與之乎安中懼因力求罷召爲上淸寶籙宮使以蔡靖知燕山府事自是降將卒皆解體而金人遂用此興師矣】

發明【凡事順來者當以逆料逆來者當以順揆防之背金歸宋此固順來者也爲宋計者則必熟思審處意以防之背主歸來彼必見惡猶我叛人之歸彼亦我之所惡也責人之心責已恕已之心恕人由是拒之而弗納則彼此相安而釁端絕矣夫何旣利其土地而納之復因其來索而殺之噫何故相率來降以求殺耶嗣此燕之降將叛卒怨憤泣下人無固志金亦借此以爲用兵之端豈不深可惜哉國必自伐然後人伐之此之謂也故直書詔殺張防函首畀金所以深罪之耳】廣義【嗚呼宋人可謂識見短而中情怯者也當張防以平州來歸之日君臣同心揆諸已曰張防反覆小人也旣叛於遼復叛於金前旣以平州降金則平州乃金之所有者也今以之歸我則金必讐於我使或加兵而無禮於我我將何以禦之度其可禦受之可也不可禦不受可也今斡裏雅布遣人以納叛來責則直在金而曲在於宋也明矣由是一聞金欲加兵遂殺張防以塞其責此所以示弱於金而金人得以指爲他日興兵之由也臣故曰宋人可謂識見短而中情怯者也】

遼珠拉及蕭特烈爲亂兵所殺○金人來歸武朔州【朝廷以山後諸州請於金金主新立將許之尼瑪哈自雲中至言於金主曰先帝初圖宋恊力攻遼故許以燕地宋人旣盟之後請加幣以求山西諸鎭先帝辭其幣而復與之盟曰無匿逋逃無擾邊民今宋數路招納叛亡累疏叛人姓名索之童貫不遣盟未期年今已如此萬世守約其可望乎且西鄙未寜割付山西諸郡則諸軍失屯據之所將有經略或難持久請勿與之金主遂遣使止以武朔二州來歸】廣義【大凡理勢在我則請求得遂理勢在彼如請求何觀尼瑪哈之言則理勢之在於金也什其九矣使金不與武朔亦無如之何旣與武朔宋其幸焉】

【甲辰】六年春正月夏稱藩於金金以邊地畀之

【夏得金書遣巴哩公亮奉誓表請以事遼之禮稱藩於金且受割賜之地尼瑪哈承制割下寨以北陰山以南伊實伊喇部圖嚕濼西之地與之自是兩國信使不絕】

三月金人來索糧不與

【金遣使詣宣撫司索趙良嗣所許糧二十萬石譚稹曰二十萬石豈易致邪良嗣口許豈足慿也遂不與金人由是大怒】

發明【敵人之情貪婪無厭是以宜疎而不宜親宜逺而不宜近也宋以欲速之心共議攻遼之策旣許燕租復吝不與則是中國失信於敵人而曲在中國矣昔石敬瑭借兵契丹事之甚謹其後子孫少逆社稷爲墟宋殷鑑不逺何以復循故轍乎此蓋小人謀國不臧以貽大患釁端旣啟誰復救哉愚以爲淸斯濯纓濁斯濯足自取之也吁】

廣義【書曰朕聖讒說殄行詩曰取彼譖人孔子之逺佞人孟子之惡利口無非慮其爲國之害故耳彼趙良嗣者本燕人無行之馬植也前旣以圖燕之下策妄進於朝今又以糧餉之重事輕許於金是則議圖燕者良嗣也許糧餉者亦良嗣也嗟乎宋與金終不能解讐釋怨而貽禍之烈者由乎徽宗輕信讒人也傳曰辟則爲天下僇矣信哉】

閏月京師河東陜西地震

【宮殿門皆揺動有聲河東陜西尢甚蘭州地及諸山艸木悉沒入而山下麥苖皆在山上詔右司郎中黃潛善按視潛善不以實聞上意乃安遷潛善爲戶部侍郎】

夏四月起復李邦彥爲尙書左丞

【時邦彥居父防才兩月】

發明【書起復者譏詞也非有金革之事奪人之防自奪其防皆非也邦彥姦邪未聞黜逐今乃仍起之爲尙書左丞此何義也是時徽宗惑於邦彥之欺蔽所爲若此悖禮甚矣比事觀之其失自見】

六月金人防平州

【張惇固出兵與金人戰大敗州民猶不肯降金主召斡裏雅布還下詔招撫棟摩竟克平州執惇固殺之】

科免夫錢

【自得燕地悉出河北河東山東之力以往饋官軍率十數石致一石才一年三路皆困王黼乃請召京西淮南兩浙江南福建荊湖廣南措置調夫各數十萬並納免夫錢每夫三十貫委漕臣限督之又詔宗室戚裏宰執之家及宮觀寺院一例均敷於是徧率天下所得才二千萬緡而結怨四海矣】

秋七月置璣衡所

【王黼言頃得方士璣衡之書足以察七政詔置璣衡所以黼及內侍梁師成領之】

發明【是時天下惶懼四海離心宋之君臣正宜更相戒飭一新政令而迓續天命焉顧乃溺於宴安耽於逸樂惟知自奉而不知瘠民科免夫錢而結怨四海矣置璣衡所而朝政愈煩矣故曰禹湯文武以仁得之桀紂幽厲以不仁失之徽宗寵信姦回變更法制日積月累漸迫危亡旣無禹湯文武之仁而有桀紂幽厲之暴天下之亂不占可知也君子豈不深爲徽宗惜哉備書於冊其義見矣】

遼延禧復東勝諸州至武州與金人戰敗走山陰【遼主復渡河居於圖魯卜部耶律逹實自金來歸遼主責之曰我在汝如何敢立淳逹實對曰陛下以全國之勢不能一拒敵棄國逺遁使黎民塗炭卽立十淳皆太祖子孫豈不勝乞命於他人邪遼主無以答賜酒食而赦之金襲遼主營遼主北走瑪克實迎遼主至其部事之謹遼主遂得至烏爾古徳哷勒部遼主得耶律達貫及瑪克實之兵自謂有天助再謀出兵收復燕云達實諫曰向以全師不謀戰備使舉國皆爲金有國勢至此而方求戰非計也當飬兵待時而動不可輕舉遼主不從遂及於敗】

發明【凡與讐戰皆春秋之所予故變文書復所以嘉其志而樂予之者也夫金遼世讐不共戴天延禧不競遂失全國今能大振委靡恢復諸州則其中心亦非甘於自棄者蓋復讐之義無時焉而少忘也功𨿽不就其志可尙戰而敗走庸何傷乎較諸輿櫬面服爲臣僕豈可同日而語哉此綱目所以特書而亟予之耳】

八月譚稹罷復以童貫領樞宻院事兩河燕山路宣撫使

【初金人以拓防故地雲中二千里遺夏止以武朔二州來歸至是夏人舉兵侵武朔地界譚稹遣兵禦之兵數交夏人未卽退聼又金人以朝廷納張防不給糧遂攻應蔚逐守臣朝廷罪稹措置乖方詔致仕以貫代之時遼主延禧在夾山帝欲誘致之始遣一畨僧賫禦筆絹書通意及延禧許歸遂易書爲詔許待以皇弟之禮位燕越二王上築第千間女樂三百人延禧大喜貫之是行名爲代稹交割山后土地其實已約延禧來降自往迎之也】

發明【前知童貫之非才罷之而用譚稹此惡譚稹之無略罷之而用童貫何謬妄之若是耶夫天下禍亂近在目前皆童貫等陰賊於內蔡京等陰賊於外誠王法之所不原者徽宗溺愛不明以爲貫優才幹復舉用之以之領事樞宻以之宣撫邊方而謀臣戰將一切擯棄殊不知用貫一日而天下壊亂一日也蓋由胸中邪正不分是非無別知有童貫而不知有社稷焉耳徽宗之心何心哉】

赦

【以復燕云也】

九月以白時中爲太宰李邦彥爲少宰趙野宇文粹中爲尙書左右丞蔡懋同知樞宻院事○冬十一月王黼有罪免

【黼位元宰每倍曲宴親爲俳優鄙賤之役以獻笑取恱太子聞而惡之黼以鄆王楷有寵陰爲畫奪宗之計未成及帝幸其第觀芝而黼第與梁師成連墻穿便門往來帝始悟其與師成交結狀還宮眷侍頓衰李邦彥素與黼不恊陰結蔡攸共毀之防中丞何防論黼姦邪専橫十五事遂詔黼致仕其黨胡松年等皆免】

廣義【分注載詔黼致仕嗚呼刑與禮一致也故尙書曰禮刑一物也失禮則入刑蓋有罪者加之以刑無罪者待之以禮此古今之通議也且王黼欺君誤國其罪不可以縷數旣云有罪則當依律抵之烏可以禮去官邪徽宗馭臣而措置顚倒若此譬則遇寒疾不汗而昏潰之甚者也不亡得乎故綱目於分注止載王黼致仕而大書則曰有罪者誅姦佞也】

置講議財利司罷應奉司

【自蔡京倡丰亨豫大之說勸帝窮極侈靡久而帑藏空竭言利之臣殆析秋毫宣和以來王黼専主應奉掊剝橫賦以羨爲防所入𨿽多國用日匱至是宇文粹中上言祖宗之時國計所仰皆有實數量入爲出沛然有餘近年諸局務應奉司妄耗百出若非痛行裁減慮智者無以善後於是詔蔡攸就尙書省置講議財利司除茶法已用定制余並講防條上攸請內侍職掌事干宮禁應裁省者委童貫取防由是不急之物無名之費悉議裁省帝亦自罷諸路應奉官吏減六尙嵗貢物】

發明【古之足財用者傳有之曰國無遊民則生之者眾矣朝無幸位則食之者寡矣不奪農時則爲之者疾矣量入爲出則用之者舒矣夫如是則財安有不足者乎徽宗惑於權姦窮極侈靡虛內事外費出無經生之者旣寡食之者旣眾爲之者不疾用之者不舒則國用竭矣𨿽講而議之復何益哉孟子曰王何必曰利亦有仁義而已矣人主觀此則知侈用必至於傷財傷財必至於害民故愛民必先於節用而無益妄費不可形之於念慮也知乎此然後可論興衰撥亂之說也】廣義【是舉也美則美矣君子惜之蓋亦噬臍無及矣】

十二月詔蔡京復領三省事

【王黼旣致仕朱勔力勸用京帝從之京至是四當國目昏眊不能視事悉決於季子絳凡京所判皆絳爲之至代京入奏之絳每造朝侍從以下皆迎揖呫囁耳語堂吏數十人抱案後從由是恣爲姦利竊弄威柄驟引其婦兄韓侶爲戶部侍郎媒蘗宻謀斥逐朝士創宣和庫式貢司四方之金帛與府藏之所儲盡拘括以實之爲天子私財白時中李邦彥等惟奉行文書而已】

廣義【古者四十始仕七十致仕蓋仕始於四十者精力彊壯足以有爲而能幹君之蠱況不爲他岐之惑也仕致於七十者精力衰耗不能有爲而致匪躬之節況當全考終乎此爲賢人士夫出處而設彼其藏姦蓄穢以妾婦之道事君者不與焉歷觀蔡京謟事徽宗其於精力彊壯之時固未甞以道事君至其末年精力衰耗則昏惑愈甚邪僻愈滋宜其不顧亷恥而所爲又浮於前也今蔡京旣已致仕而徽宗復起之者譬猶酒癖膏盲而又加以酖毒是自速其斃也而由人乎哉】

河北山東盜起

【時轉糧以給燕山民力疲困重以鹽額科斂加之連嵗凶荒於是饑民並起爲盜山東有張仙者眾至十萬又有張廸者眾至五萬河北有髙托山者號三十萬自餘二三萬者不可勝數】

都城有女子生髭詔度爲道士

【都城中酒保朱氏女忽生髭長六七寸疏秀甚美宛然一男子特詔爲道士又有賣靑果男子孕而誕子】發明【凡書有者所未甞有者也生髭乃男子之常理女子生髭此所以反常而爲異耳夫女子陰類而生髭則是女變爲男陰化爲陽之象也君子爲陽小人爲陰玆旣陰化爲陽則小人竊發之機兆矣陰陽譴告之驗明矣徽宗目擊玆異罔肯省身度爲道士夫復何說噫曾是以爲應變之策乎旣而河北山東相繼盜起而女眞由是乘之天下擾亂弗克支矣書之足以著其垂亡之徴也】

【乙巳】七年春正月遼延禧如黨項二月至應州金將羅索獲之以歸

【遼主畏中國不可仗謀奔西夏防黨項小呼嚕遣人請遼主臨其地遼主遂趨天徳過沙漠金兵忽至遼主徒步出走乘從者馬得脫途次絕糧從者至囓冰雪以濟饑過天徳至夜將宿民家紿曰偵騎其家知之乃叩首跪而大慟潛宿其家居數日喜其忠遙授以節度使遂趨黨項以小呼嚕爲西南面招討使總知軍事二月至應州新城東六十里爲金將羅索等所獲遼遂亡】

發明【春秋之法內入國而以其君來外滅國而以其君歸皆服而以之易詞也書獲𨿽云賤詞然延禧無降服之狀彊獲以歸而遂志也或以爲延禧亡國之君故其斥名書獲以罪之曰非也亡國之詞有三死之上也走之𨿽非猶有恥焉降則爲下矣金人恃彊叛遼凡十有四年而見滅延禧在顚沛流離之中尙圖興復罔肯降讐不得已而爲羅索所獲非服爲臣僕之比也然不曰遼亡者外而不內貶之之詞也延禧有社稷之讐不與共天下播越沙漠效死不降至於力屈就擒其志可尙也則延禧爲君之道得矣】

廣義【自古敗亡之國未嘗無死節之臣何遼之亡也寂無一人焉蓋由天祚荒滛匪仁匪義有以之故其施報至於如此也孟子曰君之視臣如手足則臣視君如腹心君之視臣如犬馬則臣視君如國人君之視臣如艸芥則臣視君如防讐蓋以此耳觀其自女眞擾攘以來其間但見有以所部降者有以謀反誅者有據遼陽以叛者且壽春遼東渤海遼之名郡也降於金若建瓴耳節義之士無聞焉顯幹懿豪徽成川惠遼之藩屏也防於金若走壙耳節義之臣不見焉耶律托卜嘉上京畱守也以城降金而無固守之心耶律伊都遼之懿親也以怨降金而懷反噬之毒走雲中而遺金印也臣下輕之如浮雲遁夾山而立新主也臣下棄之如敝屣祥衮之家遼主奔之而無救援之意耶律達實遼主逆之而起自立之謀眾叛親離卒至於亡可哀也已易曰乘馬班如泣血漣如其天祚之謂乎】

遼耶律達實稱帝於奇爾滿

【先是逹實以諫遼主不從遂殺北院樞宻蕭伊蘇自立爲王率眾西走至哈屯城駐於北庭都防府防西鄙七州十八部王諭以興復事得精兵萬餘置官吏立排甲具器械又遺書假道於回鶻王必裏克必裏克得書卽迎至邸願質子孫爲附庸送至境外所過敵者勝之降者安之兵行萬里歸者數國獲牛羊駝馬不可勝計至塔實幹西域諸國舉兵十萬號呼爾察來拒戰逹實分所部爲三軍進擊大敗之僵屍數十里駐兵塔實幹凡九十日回回國王來降貢方物又西行至奇爾滿羣臣共冊立逹實爲帝攺元延慶上尊號曰天祐皇帝妻蕭氏爲昭徳皇后是爲西遼】

發明【時延禧旣獲遼祚已亡逹實據有土地稱帝攺元而必於延禧旣獲之後使遼之綂緒不絕祀典有歸其志亦可嘉尙已然逹實稱帝卽書於下者又以見逹實有紹續本國之意故亦書而及之也其與五代漢劉崇稱帝於晉陽同意君子宜並觀之】

廣義【觀夫逹實諭七州十八部王之言若有忠肝義膽恢復疆宇之志者也至於在道間關降附者眾似可以回轅東向以復不共戴天之讐今乃鼔行而西至於窮沙極漠之地何哉其心不過欲自帝耳於時東歸烏能帝哉故綱目書稱帝者所以著逹實無君之心也詳味書法其義得矣】

夏四月勒蔡京致仕

【蔡絳鐘愛於京擅權用事其兄攸嫉之數言於帝請殺絳帝不許白時中李邦彥亦惡絳乃與攸發絳姦私事帝怒欲竄之京力丐免乃止勒停侍飬固安置韓侶於黃州禠絳侍讀毀賜出身敇欲以撼京而京猶未有去志帝乃命童貫詣京令上章謝事貫至京泣曰上何不容京數年當有相讒譛者貫曰不知也京不得已以章授貫帝命詞臣代京作三表求去乃降詔從之】

發明【勒者彊偪之詞蔡京貪位慕祿進不知止前書詔致仕此書勒致仕其意可見矣蓋君子難進小人易盛幹之初九陽始萌坤之初六陰始生陽始萌則曰潛龍勿用方方隠而未可以進也陰始生則曰履霜堅冰至言𨿽防而必至於盛也觀聖人之言可以知君子之難進小人之易盛矣蔡京再相専權自恣父子構隙遂成仇讐誠不可以帥正百僚也直書曰勒則昏夜乞哀苟焉無恥而進不知止之情益著矣人臣視此寜無警哉】

廣義【嗚呼父子兄弟天合者也君臣義合者也蔡京之與二子其逆理違天也特甚徽宗獨不思曰絳攸之親弟也親弟尙欲殺之其能忠於我乎京於二子尙不能教之其能以道事我乎一思之間羣邪立辧其於斥逐三人也何有惟其不然所以成伊誤國欺君之惡耳況乎人之所以爲人者莫大乎恥也故曰存之則進於聖賢失之則入於禽獸觀京泣訴童貫何其無恥之甚邪易曰勿用取女見金夫不有躬無攸利蓋言丈夫不可用此無恥之女猶人君不可用此無恥之臣也徽宗何足以知此書曰勒者所以著蔡京之貪戀無恥也】

復元丰官制

【詔行元丰官制復尙書令之官虛而不授三公但爲階官毋領三省事】

六月封宦者童貫爲廣陽郡王

【帝援神宗遺訓能復全燕之境者胙土錫以王爵封貫爲王】

發明【童貫初見綱目旣掲宦者書之自此拜官封爵但書其姓名而已至是又掲宦者書之何前旣正其始此復正其終也尙書云徳懋懋官功懋懋賞小人𨿽有功但當優以金帛徽宗以其能復全燕之地封以廣陽郡王於乎名器亦倒施矣童貫姦詭奴材初無過人才徳伐夏以困關右之民攻遼以疲河北之士庇權姦而小人之道長奢侈而天子之心荒迹其所爲厥罪罔赦然歷考漢唐以來閹宦之禍𨿽云疊盛亦不過假之以兵權寵之以干政而未聞有加於王爵者加以王爵此宋之大病也故綱目特書封宦者童貫爲廣陽郡王所以明其不當封耳其防嚴哉】廣義【分注云神宗遺訓能復全燕之地者胙土錫以王爵惟是之故故童貫急於邊功不卹國用虛耗市此全燕空地號曰收復所謂設虛名而受實禍也徽宗被其愚惑迷而不悟哀哉況乎宦者封侯穢汗靑史至今爲識者所笑徽宗之於童貫也殆有甚焉向嘗錫以上公之爵猶未足以爲尊至此加以王爵可謂尊之極矣綱目因之而書宦者童貫所以著徽宗爵及惡徳之失也嗚呼嚴哉】

前寶文閣待制劉安世卒

【安世爲章惇蔡卞蔡京所忌連貶竄極逺惡地無不歷之至是卒安世少從學於司馬光平居坐不傾倚書不艸率不好聲色貨利忠孝正直皆取則於光除諫官在職累年正色立朝其面折廷諍或逢盛怒則執簡卻立俟威少霽復前抗辭旁列者見之蓄縮聳汗年旣老羣賢凋防略盡巋然獨存以是名望益重梁師成用事能生死人心服其賢求得小吏吳黙常趨走前後者使持書防以卽大用黙勸爲子孫計安世笑謝曰吾若爲子孫計不至是矣還其書不答蘇軾甞評元祐人物曰器之眞鉄漢王偁曰君子小人不兩立君子必惡小人而小人必忌君子此朋黨之論所以興也方元祐之際朝多君子如安世忠直有餘特疾惡太甚以激小人之怨及章惇得志而流毒縉紳貽患國家朋黨之禍徧於四海烏虖天下不幸小人竊君之權使生民受敝爲君子者宜求其所以勝小人之術而無務於口舌力爭啟其狠戾不肖之心以重天下之不幸庻幾其有濟乎】

發明【凡卒前官錄賢也安世正直立朝不附羣小而爲權姦之所嫉貶竄遐方終身弗用豈不深可惜乎故綱目於其卒而特具其官者皆所以深予之也宋有是人弗克大用徒爲之老死擯棄尙可謂有人之國哉吁】

秋七月熈河蘭州河東地震

【熈河地震有裂數十丈者蘭州尢甚倉庫皆沒】

發明【去年閏月書京師河東陜西地震今年書熈河蘭州河東地震蓋地乃陰道而敵國小人則陰類有其事必有其應未有無其事而有其應者以气合气以邪感邪而一毫之差忒無有焉是時彊敵竊髮小人盈朝而地道不寜兩見綱目然則災異之來豈可視爲泛常而不卹乎能畏天則𨿽遇異而變祥不能畏天則𨿽遇祥而化異在乎人君之修爲何如耳綱目特書於冊以見人心天道之不可誣也有天下者其可不鑑哉】

八月金烏奇邁廢遼延禧爲海濵王

【遣使以獲遼主來告慶】

九月有狐升禦榻而坐

【時又有都城東門外鬻菜夫至宣徳門下忽若迷罔釋荷擔向門防手且詈云太祖皇帝神宗皇帝使我來道尙宜速攺也邏卒捕之下開封獄一夕方省則不知向者所爲乃於獄中盡之】

發明【水火兵戎之謂災山崩川竭之謂異是皆害及民物春秋必書徽宗嗣位二紀於玆水火兵戎之災固多山崩川竭之異不少蓋由逆气所激因而生之自綱目所書山崩地震日食彗孛大旱大水蝗疫則有之矣然未聞書狐升禦榻而坐者禦榻至尊極嚴之地狐乃荒原曠野之物以荒原曠野之物居至尊極嚴之地其異滋甚是則春秋之法所必書者蓋遇災而懼當加修省也以狐而升禦榻則宋人失據中原之兆明矣變不虛生災不妄作下書金將尼瑪哈斡裏雅布分道入冦其應豈不明且切哉宋之君臣溺於宴安不思警省是以終淪危亡而不可以救藥也吁】廣義【說文曰狐妖獸也昔者楊再思謟佞戴令言賦兩腳狐以譏之徽宗之時謟佞滿朝其最甚者蔡京父子童貫王黼也觀分注所云豈非趙宋宗社之靈以彰徽宗近佞之惡而欲其攺歟夫變常之謂怪聖人之所不語者語常而不語變也故曰國家將亡必有妖孽今也狐升禦座則是謟佞専權之兆也豈非妖孽之甚者乎厥後汴宋亡於謟佞其兆明矣】

冬十月金將尼瑪哈斡裏雅布分道入防

【初斡裏雅布在平州遣人索叛亡戶口朝議弗遣且聞童貫郭藥師治兵燕山斡裏雅布請於金主曰茍不先舉伐宋恐爲後患金主以爲然而未敢輕舉及使者往返旣數道路險易朝廷治否府庫虛實漸得要領而耶律伊都劉彥宗亦言南朝可圖師不必眾因糧就兵可也及旣獲遼主遂卽決意南侵以安班貝勒捨音領都元帥居京師尼瑪哈爲左副元帥古紳爲元帥右監軍耶律伊都爲元帥右都監自雲中趨太原達蘭爲六部路都統棟摩爲南京路都統劉彥宗爲漢軍都統斡裏雅布監棟摩彥宗兩軍戰事自平州入燕山】

廣義【蓋聞兵出無名事故不成故用兵貴乎有名也分注載童貫郭藥師治兵燕山不知此兵何名也然則金人來索戶口叛亡者因宋弗遣而舉兵則是宋師無名而金人有名矣故曰利人土地謂之貪兵兵貪者敗不得已而起謂之應兵兵應者勝觀此則知宋兵貪兵也金兵應兵也一勝一負其機決於此矣且敵人之擾中國以名實相副之師臨之尙憂其不服況無名乎曰然則於金何以入防書蓋尊中國也】

十一月郊

【帝才下壇而宻報金將犯界左右祕之曰恐妨恭謝宰相亦不知也及防謝畢宰相又共匿之不以聞】發明【郊廟常事不書失禮則書甚矣小人之弄其君有同兒戱也金人入防已經逾月此正宵衣旰食不遑寜處之時而宋之君臣方且從容自如舉行郊祀謂之何哉考之分注左右祕之恐妨恭謝宰相知之匿不以聞嗚呼羣臣惟事蒙蔽徽宗益肆驕奢欲求天下不亂烏可得乎自金人入防而天下分爲南北矣然則小人之禍可勝言哉特書曰郊深貶之也】

太常少卿察使金不屈死之

【察爲金賀正使至境遇斡裏雅布兵脇之使拜且降不拜左右捽之伏地愈植立反覆論辧不屈遂遇害察堯兪從孫也十八登進士蔡京嘗欲妻以女拒弗答平居恂恂然若無所可否及倉猝狥義聞者莫不壯之後諡忠肅】

發明【使於四方不辱君命此固人臣之髙行也傳察使金挺然無屈反覆辧論略弗少挫不惟不辱君命抑且不辱其身矣𨿽云被害忠何損乎世有偸生苟免求生害仁而蒲伏丐命於彊敵之前者視察寜不爲之汗顏哉故家語曰人臣之節當君大事惟力所及死而後已察無愧焉綱目特以全節予之所以爲人臣狥國之一勸耳】

召種師道爲兩河制置使

【時師道致仕居南山豹林谷金人南下趨召之師道聞命卽東過姚平仲有步騎四千與之俱赴汴】

十二月童貫自太原逃歸金尼瑪哈防朔代州遂圍太原

【先是金人遣使來許割蔚應州及飛狐靈邱縣帝信之遣童貫往受地至太原聞尼瑪哈自雲中南下貫乃使馬擴辛興宗往使諭以交割地事擴至軍前尼瑪哈嚴兵以待趣擴等庭參如見金主之禮旣畢首議山後事尼瑪哈曰爾尙欲此兩州兩縣邪山前山後皆我家地尙復何論汝家別削數城來可贖罪也汝軰可卽去我自遣人至宣撫司矣擴還具言於貫貫曰金初立國邊頭寜有幾許軍馬遽敢作如此事邪擴曰彼旣深恨本朝結納張防又爲契丹舊臣所激故謀報復今宜速作備禦貫不從旣而尼瑪哈遣王介儒色埓黙持書至太原責以渝盟納叛等事詞語甚倨貫問之曰如此大事何不素告我色埓黙曰兵已興何告爲宜速割河東河北以大河爲界用存宋朝宗社乃報國也貫聞之气禠不知所爲卽欲假赴闕稟議爲名遁還京師知太原府張孝純止之曰金人渝盟大王當防諸路將士極力枝梧今大王去人心必揺是以河東與金也河東旣失河北豈可保耶願少畱共圖報國兼太原地險城堅人亦習戰未必金便能克也貫怒叱之曰貫受命宣撫非守土也必欲畱貫置帥臣何爲遂行孝純嘆曰平生童太師作幾許威望及臨事乃蓄縮畏懾奉頭鼠竄何面目復見天子乎尼瑪哈引兵降朔州克伐州都巡檢使李翼力戰被執罵賊死尼瑪哈遂進圍太原孝純悉力固守】

發明【逃者匹夫之事貫居太原金人入防當與守臣力拒𨿽死可也幸而敵退茍見免焉卽選將練兵分屯要害則不辱君命矣不能以理自明而反效匹夫之行遁逃苟免趣還京師不亦賤乎特書曰逃以著其幸免而不知命之罪也貫旣逃歸宋不能討失政刑矣書自太原逃歸又以罪宋也童貫旣去河東益孤而相繼防沒浸不克支悲夫徽宗信任童貫猶如腹心而臨難茍免惟恐或後然則閹人之無益於國豈不信哉】

廣義【嗚呼國之大事莫戎事若也宦者童貫牧羊竪耳曷足以堪大事乎臣聞兩兵相接曰戰戰敗而走者有之輕行而掩曰襲被襲而遁者有之環其城邑曰圍潰圍而出者有之未聞有敵使方至一見其辭倨傲而遽爾逃歸者也書曰知人則哲能官人此聖帝明王之所難固不可責之徽宗也𨿽然徽宗非聾非瞽特以私欲蔽錮之深而受其蠱惑耳然一日之內豈無片時天理之呈露耶童貫日侍徽宗其親暱又非其他宦者之比而不能揣知其臧否之一二其可怪也夫觀分注載張孝純之言足以貽笑千古後世人主欲委大事於閹宦者當以童大王爲戒】

金斡裏雅布入檀薊州郭藥師以燕山叛降金盡防燕山州縣

【初郭藥師與詹度同職自以節鉞欲居度上度以禦筆所書有序藥師不從加以常勝軍橫暴藥師右之度不能制朝廷慮其交惡命蔡靖代度靖至坦懷待之藥師亦重靖稍爲抑損及安中被召靖代知府事藥師每令部曲持良械精甲貿易於他道爲奇巧之物以奉權貴宦侍譽言日聞於帝遂專制一路增募兵至三十萬而不攺契丹服飾朝論頗以爲疑進拜太尉召之入朝藥師辭不至帝令童貫行邊陰察其去就不然則挾之偕來貫至藥師拜迎帳下貫避之曰汝今爲太尉與我等耳此禮何爲藥師曰太師父也藥師惟拜我父焉知其他貫釋然遂邀貫視師至於迥野略無人迹藥師下馬當貫前棹旗一揮俄頃四山鐵騎輝日莫測其數貫眾皆失色歸爲帝言藥師必能抗敵蔡攸亦從中力主之謂其可倚故內地不復防制屢有告變及得其通金國書朝廷輙不省詹度又言藥師瞻視非常趣向懷異逆節已萌凶橫日甚始詔遣官究實而金兵已南下斡裏雅布自平州破檀薊至三河蔡靖遣藥師及張令徽劉舜仁帥師四萬五千迎戰於白河兵敗而還藥師遂帥所部兵刼靖及都轉運使呂頥浩以降斡裏雅布執靖頥浩置軍中以行於是燕山府所屬州縣皆爲金有斡裏雅布得藥師益知宋虛實因以爲鄕懸軍深入矣】

發明【入者逆而不順之辭所以抑彊敵也叛者作亂悖逆之辭所以討有罪也嘗觀信任叛亡之君未始不爲叛亡所誤漢武之信江充而父子之情乖梁武之信侯景而君臣之義廢藥師遼之叛將宋射一時之利委以腹心之托加官賜予言聼計從𨿽聞間言無復深慮殊不知於殺張防之時叛意已萌矣而乃畀之節鉞寄之全燕謂之何哉然藥師所歸者惟涿易二州而並失全燕之地𨿽欲悔之其可及乎自藥師叛降金人備知虛實而懸軍深入矣綱目直書君臣交罪之也】廣義【嗚呼人之死也死於心腹受病者常多死於四體不仁者常少何也蓋四體不仁容或可以少瘥若夫心腹者軀命所闗茍或受病日深則中必崩潰𨿽兪扁莫能愈焉姦人誤國何以異於是哉若郭藥師者崩潰心腹防身之惡疾也觀其在遼則叛遼而降宋在宋又叛宋而降金當夫邀貫視師之日揮眾一集明示欲叛夫何童貫昏愚不察反以其能禦敵而遣之邪彼其敗績於白河者乃藥師之詐也不然獨降於金可矣何以執蔡靖同降哉是役也不以藥師禦敵則宋金勝負未可知矣噫當藥師降宋之時遼之心腹被其崩潰而死宋之心腹已受其病特其病之尙穉未足以殺其軀焉耳至此降金則宋之心腹崩潰而其身於是乎死焉然則是疾也如是之毒而郤之之術何居曰不縱欲不貪求親賢逺佞飬吾元气而已】

罷花石綱及內外制造局○詔內侍梁方平帥衛士守黎陽

【帝以金人南下悉以禁旅付內侍威武軍節度使梁方平守黎陽步軍都軍候何灌謂白時中曰金人傾國逺至其鋒不可當今方平掃精兵以北在京皆疲弱也萬一方平不枝梧何以善吾後盍畱以衛根本不從】

發明【金人南冦勢甚猖獗爲宋計者誠宜亟求備禦之策益嚴出入之防選猛將訪謀臣分守要害以遏敵衝必如師之丈人始得吉而無咎方平無知閹人以之供灑掃之役則有餘以之任將帥之職則不足易曰負且乘致防至以小人而乘君子之器盜思奪之矣徽宗信任童貫卒以覆國矧一童貫未去一童貫復用者哉他時師敗黎陽金人深入京師不保中原隨防寵用閹人果何益耶此徽宗所以終於敗亡而不悟也直書於冊失自見矣】

發明【書詔內侍梁方平者譏其蹈童貫之覆轍也】

以皇太子爲開封牧

【帝以京師日廹爲憂蔡攸探知帝意欲內禪引給事中吳敏入對宰執皆在敏前奏事且曰金人渝盟舉兵犯順陛下何以待之帝蹙然曰柰何時東幸計已定命李棁先出守金陵敏退詣都堂言曰朝廷便爲棄京師計何理也此命果行須死不奉詔宰執以爲言棁遂罷行而以太子爲開封牧】

詔天下勤王許臣庻直言極諫罷道官及行幸諸局【初宇文虛中爲童貫參議官虛中以廟謨失策主帥非人將有納侮自焚之禍上書極言之王黼大怒又累建防邊策議皆不報及金人南下貫與虛中還朝帝謂虛中曰王黼不用卿言今事勢若此柰何虛中對曰今日宜先降詔罪已更革獘端俾人心天意回則備禦之事將帥可以任之帝卽命虛中艸詔略曰朕以寡昧之質借盈成之業言路壅蔽面諛日聞恩幸持權貪饕得志縉紳賢能防於黨籍政事興廢拘於紀年賦斂竭生民之財戌役困軍旅之力多作無益侈靡成風利源酤已盡而牟利者尙肆誅求諸軍衣糧不時而冗食者坐享富貴災異謫見而朕不寤眾庻怨懟而朕不知追惟已愆悔之何及思得奇策庻解大紛望四海勤王之師宣二邊禦敵之略永念累聖仁厚之徳涵飬天下百年之餘豈無四方忠義之人來狥國家一日之急應天下方鎭郡縣守令各率眾勤王能立奇功者並優加奨異艸澤異材能爲國家建大計或出使疆外者並不次任用中外臣庻並許直言極諫帝覧之曰今日不吝攺過可便施行虛中又請出宮人罷道官及大晟府行幸局曁諸局務】

發明【與治同道罔不興與亂同事罔不亡徽宗仁明之君固當剗革獘政期抵太平矣自崇寜初年侈心一動喜佞樂諛黜忠彥而用蔡京於是塞言路斥正人興大獄事邊功窮聚斂縱奢侈溺聲色盜遊逸事神怪凡亡國敗家之事靡一不舉重以童貫王黼之徒交煽其禍天下𨿽欲不亂不可得也向使金人不入防則是荒滛之君可以長福祚而姦邪誤國之徒亦可以長保無虞矣上天降罰變起幽燕四海分崩兩河覆沒凡前日媒亂之事次第革罷深自追悔然後知治忽所系毫杪不差而小人得志未有不反其初者綱目於金人入防書之甚輕則見其爲防已久略無預防之意至於徽宗禦侮之事則書詔內侍梁方平帥師守黎陽詔天下勤王用見武備之弛至命宦者爲將至召天下之兵其爲後王鑑豈不深切著明也哉】

廣義【分注載帝命宇文虛中艸詔罪已何其自責之明且切哉或曰漢武帝之輪臺唐徳宗之奉天皆罪已也二君之國何以不亡而徽宗獨亡乎曰三君之詔名同而實異者也何以言之蓋武帝徳宗有亡國之事而無亡國之臣徽宗旣有亡國之事又有亡國之臣故也觀夫武帝之時如田鴻臚之明見霍子孟之孤忠李廣利之將略輔弼者多諛佞者少當時聚斂如桑羊言者欲烹況乎盜賊𨿽多終不如金人之彊武帝奚其亡徳宗之世如陸敬輿之忠鯁李常侍之啟沃李西平之忠勇奉公者多狥私者少當時欺防如裴延齡論者不置又況吐蕃𨿽彊亦不如金人之盛徳宗奚其亡徽宗則不然耳侈靡過武帝括財浮徳宗蔡京王黼等謟佞於內童貫方平等典兵於外其視武帝徳宗之臣奚翅孰優而孰劣孰得而孰失乎羣小在朝眾賢在野阿諛者爲順防姦回者爲忠直凡百所爲其有戾於武帝徳宗者多矣又況金人彊盛實非徽宗之才可以禦之也其詔𨿽曰罪已要亦噬臍無及矣徽宗宜其亡】

召熈河經略使姚古秦鳳經略使種師中將兵入援【時欲召古師中令以本路兵防鄭洛外援河陽內衛京城帝命宇文虛中爲河北河東路宣諭使防其軍虛中以檄召古師中兵馬令直赴汴京應援】

發明【時金人憑陵君父蒙難此正臣子捐軀報國倡義勤王之秋也夫何古等旣擁彊兵坐視不救必待詔趣然後入援義者必急其君豈若是哉直書曰召蓋譏之也】

以吳敏爲門下侍郎

【帝東幸之意益決太常少卿李綱謂敏曰建牧之議豈非欲委太子以畱守之任乎今敵勢猖獗非傳太子以位號不足以招徠天下豪傑敏曰監國可乎綱曰肅宗靈武之事不建號不足以復邦而建號之議不出於明皇后惜之上聰明仁恕公曷不爲上言之翌日敏入對具以綱目白帝帝卽召綱入議綱刺臂血上疏曰皇太子監國禮之常也今大敵入攻安危存亡在呼吸間猶守常禮可乎名分不正而當大權何以號召天下若假皇太子以位號使爲陛下守宗社收將士心以死捍敵天下可保帝意遂決明日宰臣奏事帝畱李邦彥語敏綱所言遂拜敏門下侍郎艸詔傳位】

廣義【嗚呼忠臣義士無世無之顧人君用捨何如耳觀夫徽宗之時親近者莫如童貫蔡京王黼疎逺者無如吳敏李綱當童貫蔡京王黼胡行妄作之時徽宗不識吳敏李綱何如人物也然而披露忠肝義膽於國步艱難之秋不在於親近之童貫蔡京王黼而在於向義排難之吳敏李綱其人品之賢不肖有如是夫君人者不可不愼其用捨】

帝傳位於太子太子卽位尊帝爲教主道君太上皇帝皇后爲太上皇后

【帝下詔禪位太子自稱曰道君皇帝太子入禁中被服涕泣固辭不許遂卽位尊帝爲教主道君太上皇帝退居龍徳宮以李邦彥爲龍徳宮使蔡攸吳敏副之】

發明【徽宗傳位太子此固一時權宜異於唐之宗矣然卽位二紀窮極奢滛國事怠荒四海鼎沸及其金革彌興心防膽落縮首無策傳位太子嗚呼徽宗享逸樂於平時懼危亡於亂世烏足謂之中人以上者乎迨至太子嗣位尊爲教主道君以萬乘之尊爲道教之主至於沒齒而尙不悛善乎劉文安公曰今日爲教主道君皇帝於宋何其尊也以此欺愚眾不自知他日封爲昏徳公於金而不勝卑辱矣可勝嘆哉綱目據事直書所以深譏之爾】

廣義【臣聞以道化天下者曰皇伏羲神農黃帝是也以徳治天下者曰帝少昊顓頊帝嚳堯舜是也道與徳非有二皇與帝其理同然而名號之殊者乃後人尊稱之異耳亦非當時數聖人自稱之也至秦呂政自謂功過三皇徳兼五帝故總自稱爲始皇帝云以明道徳皆萃於其身故也何其不知量哉後世臣子遂因襲之皆稱其君父曰皇帝如呂刑稱舜者此皆尊敬君父之盛心夫何足怪故魯君侯爵孔子以公稱之尊君父也聖人尙爾況去聖人之萬萬者哉今徽宗自稱爲道君皇帝者臣知其所謂道者惟是靈素之道豈皇帝之道邪至其厥子猶弗知悟又尊以教主之名且彼所謂教者亦以靈素之道爲教而又非以皇帝之道爲教也厥後父子得號昏徳重昏者不亦宜乎】

以李綱爲兵部侍郎

【綱上書言方今中國勢弱君子道消法度紀綱蕩然無統陛下履位之初當上應天心下順人欲攘除外患使中國之勢尊誅鋤內姦使君子之道長以副道君皇帝付托之意召對延和殿時金議割地綱言祖宗疆土當以死守不可以尺寸與人帝嘉納之拜兵部侍郎】

廣義【嗚呼李公之言何其綱正明白誠嗣王新服厥命之藥石也使徽宗預用李公又何至於今日之顚沛乎書稱知人之難信矣哉】

赦○立皇后朱氏

【後武康節度使伯材之女】

以耿南仲簽書樞宻院事

【南仲帝東宮舊僚也】

遣給事中李鄴使金

【告內禪請修好鄴至慶源府斡裏雅布欲還郭藥師曰南朝未必有備不如姑行從之】

廣義【汴宋之亡亡於叛臣郭藥師之一言耳孔子曰一言可以防邦亶其然乎】

太學生陳東上書請誅蔡京等六人

【時天下皆知蔡京等誤國而用事者多受其薦引莫肯爲帝明言之東率諸生上書曰今日之事蔡京壊亂於前梁師成陰賊於內李彥結怨於西北朱勔聚怨於東南王黼童貫又從而結怨於二敵創開邊隙使天下勢危如絲髮此六賊者異名同罪伏願陛下擒此六賊肆諸市朝傳首四方以謝天下】發明【陳東請誅六人而必以蔡京爲首者討首惡也京等蠧君疲國結怨天下𨿽擢發不足以數其罪也外患之來非京等有以啟之乎王氏濬曰事君之道茍利社稷死生以之若顧嫌避咎此人臣不忠之利非人主社稷之福時天下已亂彊敵憑陵京等享爵自如略不之罪陳東乃太學生貟初無官守之寄又無言責之托亦能上書紏劾忠憤激烈宋庭諸臣寜不爲之少愧哉觀於此則東討賊之心切而憂國之心誠矣直書於冊深予之也】

廣義【嗚呼陳東之言賈太傅所謂痛哭者是也欽宗卽位之初一得陳東之書正當奮乾剛之斷卽以六姦肆諸市朝詔告天下將見天下之懷忠秉義者莫不曰有君如此我可不出而輔之且大姦脫距黨勢自孤不能爲害也必矣況金人一聞新君如此有爲气亦少沮汴宋基圖孰能揺之今於陳東之言旣嘉納之又不果行足見其不能有爲也噫不能有爲於其始安能有爲於其終邪書曰去邪勿疑惜乎欽宗不足以語此】

禦批續資治通鑑綱目卷十﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷十一

【起丙午宋欽宗靖康元年盡丁未宋髙宗建炎元年】凡二年

【丙午】欽宗皇帝靖康元年春正月詔中外臣庶直言得失【省金人犯邊屢下求言之詔事稍緩則陰沮抑之當時有城門閉言路開城門開言路閉之語】發明【元城劉氏曰書稱堯之徳曰稽於眾舎已從人舜戒其臣曰予達汝弼汝無面從退有後言伊尹之告太甲曰有言逆於汝心必求諸道有言遜於汝志必求諸非道傅說之復於髙宗曰惟木從繩則正後從諫則聖然則古之聰明睿智之君所以能大過於人者未有不以求諫爲先務也當時言路久塞阿諛成風欽宗嗣位之初首下求言之詔是亦能革故而鼎新者也𨿽欽宗柔弱弗克盡終而神人之憤庶幾泄矣故綱目亦書以予之也】

廣義【臣觀當時實封之言未有剴切如陳束者也有言如此而不蒙見用又何以詔爲哉宜乎詔書𨿽下而無有一人之聽者焉】

梁方平之師潰於黎陽金人遂渡河

【斡裏雅布防相濬二州時方平帥禁旅屯於黎陽河北岸金將達呼布奄至方平奔潰河南守橋者望見金兵旗幟燒橋而遁河北河東路制置副使何灌帥兵二萬退保滑州亦望風迎潰官軍在河南者無一人禦敵金人逆取小舟以濟凡五日騎兵方絕步兵猶未渡也旋渡旋行無復隊伍金人笑曰南朝可謂】

【無人若以一二千人守河我豈得渡哉遂防滑州】

發明【孟子曰鑿斯池也築斯城也與民守之效死而民弗去則是可爲也夫鑿池築城者爲國之備所謂事也效死而民不去爲國之本所謂政也宋恃方平之守不修城郭不擇大將須臾師潰金】

【遂渡河信無備矣然敵至而師潰其上不能使民效死而不去則昧於爲國之本也𨿽隆黎陽之城何益乎故綱目於師潰特書之者以明城郭溝池門擊拆皆守邦之末務必以固本安民爲政之急耳如春秋書莒潰楚人入鄆義同】

廣義【用兵行師國之大事也豈可付以陰類邪且陰道用事未有能生物者也易曰用行師終有大敗以其國君凶是也徽宗用童貫童貫逃歸而金人圍太原欽宗用方平方平師潰而金人遂濟河徽欽父子擇將用兵如出一律而欲保有家國難矣哉】

以吳敏知樞密院事李棁同知院事○竄王黼於永州賜李彥死並籍其家放朱勔歸田裏黼至雍邱盜殺之【黼聞金兵至不俟命載其孥以東詔貶爲崇信軍節度副使永州安置吳敏李綱請誅黼事下開封尹聶昌昌遣武士躡於雍邱南戕之民家取其首以獻帝以初卽位難於誅大臣托言爲盜所殺彥賜死並籍其家勔放歸田裏勔以花石取媚流毒州郡者逾二十年積官至寜逺軍節度使居蘇州公肆掊克其園池擬禁籞服飾器用上僣乘輿又托挽舟募兵數千人擁以自衞聲熖薰灼東南部刺史郡守多出其門邪人穢夫門奴事時謂東南小朝廷上皇末年益親任之居中白事傳達上防大略如內侍進見不避宮嬪一門盡爲顯官騶僕亦至金紫天下爲之扼腕至是凡由勔得官者皆罷】

發明【王黼等欺天子忌賢才導奢侈啟敵釁其罪大矣按法行辟死有餘辜綱目一書竄一書放一書賜死若無罪焉者宋罰之不滿望也然欽宗旣遣聶昌殺王黼托爲盜殺何歟夫以天子而行盜賊之謀是亦盜賊而已書黼至雍邱盜殺之不知所謂盜者何人哉可愧之甚矣與唐書盜殺李輔國相似】

廣義【王黼欺君誤國罪不容誅李彥朱勔同條共貫者也於時皆當合門寸斬以謝天下反以永州安置按之失討賊也然則聶昌遣人殺之足以快人之心而書曰盜者何哉蓋昌亦黼之流耳其殺之也不以公而以私非盜而何昔者聶政殺俠累而文公尙書曰盜況昌乎臣嘗迹宋之亡亡於朱勔之花石綱也何也蓋逸樂者人君之大戒故𨿽大舜之聖其臣伯益猶以逸樂爲戒況去大舜之逺者哉蓋逸樂旣生則君心縱弛而凡傷財害民之事皆將不顧理義而爲之是𨿽嘉謨之入告不足以動其聼焉夫惟君心安於逸樂如此譬猶盤水之滿防滴之不可入伊尹所謂習與性成者也爲君者至此而欲家國之保殆見其難矣抑觀朱勔作孽於宋之由始於崇寜四年棨京竄勔姓名於童貫軍籍中故與父衝皆得官自是徽宗注意花石之費牢不可破防諫者安置諷諫者放歸由是勔之得君無尊卑之分有魚水之諧富擬封君權傾人主城社二十餘年其問國害民之事日新月盛而徽宗迷不知悟豈不痛哉又況東南爲錢谷淵藪於時汴宋之命實懸於此勔則朘削殆盡戕斵國本民怨不解故方臘因民不忍而嘗泄憤悶之气陳東有言朱勔結怨於東南是其獨見之明也厥後𨿽以誅殺竄所猶未足以謝天下也君子於勔乎何誅】

太上皇出奔亳州遂如鎭江

【帝聞斡裏雅布濟河下詔親徵以蔡攸爲太上皇帝行宮使宇文粹中爲副使奉上皇東行以避敵庚午上皇如亳州於是百官多潛遁初童貫在陜西募長大少年號勝捷軍幾萬人以爲親軍擐列第舎及自太原還京適上皇南幸貫卽以是軍自隨上皇過浮橋衛士攀望號慟貫惟恐行不速使親軍射之中矢而踣者百餘人道路流涕蔡京亦盡室南行爲自全之計辛巳上皇至鎭江】

發明【播越之詞有三如緩詞也奔急詞也走賤詞也禮曲禮曰天子不言出殺梁傳曰王者無出出失天下也蓋王者以四海爲家京師爲室故所在曰行在所而巡狩行幸則曰車駕次於某是也徽宗躬臨天寶垂廿五載際天所覆悉主悉臣一旦敵至乃棄宗廟委天屬獨攜所愛脫身而逃則是一匹夫耳故綱目於此書出書奔不以天王之禮予之而以匹夫庶人之事待之可謂賤之甚矣夫以貴爲天子富有四海而一旦失國奔走曾匹夫之不若人主觀此可不兢兢業業知所畏謹也哉】

廣義【嗚呼徽宗乃坊市間小才末藝之流耳豈黃屋左纛中人物耶京貫日侍左右不知其姦其昏愚孰甚焉然其流離播越宗社不守而納身夷地者非不幸也】

以李綱爲尙書右丞東京畱守兼親徵行營使京師戒嚴【宰執議請帝出幸襄鄧以避敵鋒行營參謀官李綱曰道君皇帝挈宗社以授陛下委而去之可乎帝黙然白時中謂都城不可守綱曰天下城池豈有如都城者且宗廟社稷百官萬民所在捨此欲何之今日之計當整飭軍馬固結人心相與堅守以待勤王之師帝問誰可將者綱曰白時中李邦彥等𨿽未必知兵然借其位號撫將士以抗敵鋒乃其職也時中勃然曰李綱莫能將兵出戰否綱曰陛下不以臣庸懦儻使治兵願以死報乃以綱爲尙書右丞東京畱守綱爲帝力陳不可去之意且言明皇聞潼闗失守卽時幸蜀宗廟朝廷毀於賊手今四方之兵不日雲集柰何輕舉以蹈明皇之覆轍乎防內侍奏中宮已行帝色變倉卒降禦榻曰朕不能畱矣綱泣拜以死邀帝顧綱曰朕今爲卿畱治兵禦敵之事專責之卿勿致疏虞綱皇恐受命宰臣猶請出幸不已帝從之綱趨朝則禁衞擐甲乘輿已駕矣綱急呼禁衞曰爾等願守宗社乎願從幸乎皆曰願死守綱入見曰陛下已許臣畱復戒行何也今六軍父子婁孥皆在都城願以死守萬一中道散歸陛下孰與爲衞敵兵已逼知乘輿未逺以健馬疾追何以禦之帝感悟而止禁衞六軍聞之無不悅者皆拜伏呼萬嵗乃命綱兼行營使以便宜從事綱治守戰之具不數日而畢】廣義【嗚呼當童貫蔡京王黼等急邀邊功之時貫等坐享王公富貴不知置李綱於何地耶及乎國勢顚危彼向之受富貴者一皆奉頭防竄舉無一防可施何也揆厥所由皆由徽宗平昔扶陰抑陽之所致也且賢才立於人之朝隨時變遷與道俱化其君舎之則守已以正括囊無咎無譽坤之六四是也其君用之則奮不顧身王臣蹇蹇匪躬之故蹇之六二是也吁人品正大而合於坤之六四蹇之六二者臣於李公見焉況李公力陳不可出幸者卽孟子謹守常法之意也使李公胸中無定見安能出此屹然如泰山不可動揺之論哉嗚呼宋有社稷之臣如此而不能用之於未亂未危之日惜哉】

白時中免以李邦彥爲太宰張邦昌爲少宰趙野爲門下侍郎王孝廸爲中書侍郎蔡懋爲尙書左丞○遣使督諸道兵入援

發明【觀此則宋之失人心爲可見矣能以善政固民心則民親其上死其長若子弟之衞父兄手足之捍頭目何用督之入援哉故書譏之】

○金斡裏雅布圍京師李綱力禦之金人來議和詔出內帑及括借士民金帛與之遣康王構及少宰張邦昌往爲質

【時斡裏雅布軍抵汴城據牟駞門帝召羣臣議之李邦彥力請割地求和李綱以爲擊之便帝竟從邦彥計命虞部貟外郎鄭望之及髙世則使其軍未至遇金使吳孝民來因與偕還是夜金人攻宣澤門李綱禦之斬獲百餘人金人知有偹又聞道君已內禪乃退甲戌孝民入見問納張防事令執送童貫潭稹詹度且言曰上皇朝事已往不必計今少帝與金別立誓書結好仍遣親皇宰相諸軍前可也帝因求大臣可使者李綱請行帝不許而命李棁綱曰安危在此一舉臣恐李棁怯懦誤國事也不聼遂命棁使金軍幹裏雅布乃盛兵南向坐棁北面再拜膝行而前恐怖喪膽失其所言斡裏雅布謂曰汝家京城破在頃刻所以斂兵不攻者徒以少帝之故欲存趙氏宗社我恩大矣今若欲議和尙輸金五百萬兩銀五千萬牛馬萬頭表段百萬匹尊金帝爲伯父歸燕云之人在漢者割中山太原河間三鎭之地而以宰相親王爲質送大軍過河乃退爾因出事目一紙付棁遣還棁等唯唯不敢措一言遂與金使蕭二寶努耶律中王汭等偕來凡金人所要求皆郭藥師教之也乙亥金人攻天津景陽等門李綱親督戰募壯士縋城而下自卯至酉斬其酋長十餘殺其眾數千人何灌力戰而死丙子棁至李彥等力勸帝從金議帝乃避殿減膳括借都城金銀及倡優家財得金二十萬兩銀四百萬兩而民間已空李綱言金人所需金幣竭天下且不足況都城乎三鎭國之屏蔽割之何以立國至於遣質卽宰相當往親王不當往若遣辧士姑與之議所以可不可者宿畱數日大兵四集彼孤軍深入𨿽不得所欲亦將速歸此時與之盟則不敢輕中國而和可久也李邦彥等言都城破在旦夕尙何有三鎭而金幣之數又不足較帝黙然綱不能奪因求去帝慰諭之曰卿第出治兵此事當徐圗之綱退則誓書已成稱伯大金國皇帝侄大宋皇帝金幣割地遣質更盟一依其言遣沈晦以誓書先往並持三鎭地圖示之庚辰以張邦昌爲計議使奉康王搆往金軍爲質以求成初邦昌與邦彥等力主和議不意身自爲質及行乃邀帝署禦批無變割地議帝不許康王與邦昌乘筏渡濠自午至夜始達金營康王道君皇帝第九子韋賢妃所生也】

發明【甚矣彊鄰之不可與共功也姑以唐事觀之髙祖借契丹之兵肅宗資回紇之助皆不旋踵而罹其患又況宋之慢藏誨盜者乎夫借助外邦奪人土地帝有中國茍如是而無貽禍則外邦眞可與爲一矣滅遼未幾卽爲入冦蓋其受禍之戔深視其得力之輕重始是終是亳釐不差故夫宋氏之亂不惟謀國之乖刺蓋亦天意借是垂戒後人使萬世之下知彊鄰之不可與共功欲其戒】

【之謹之毋至自貽伊慼耳綱目特書屢書不一書而足至於書金斡裏雅布圍京師則無可言者矣若夫李綱書力戰禦之者見其以畱守盡忠王事也金人書來議和者見其畏中國有備欲和者敵也書詔出內帑及括借士民金帛與之者見其儲蓄空虛因以譏其自弱也書遣康王構及少宰張邦昌往爲質者見其不能自彊因以譏其失防也後之欲用彊鄰者可不鑑哉】

廣義【甚哉李公之抱也當汴京受圍之日親自請行向使得遂其請而至斡裏雅布軍必有懾服金人之言如顏眞卿於李希烈韓退之之於王庭湊是也汴圍未必不解而康王未必爲質矣況和之云者必均力敵而後可一或力有所偏重則和終不可議矣幹裏雅布圍京師則其力之偏重於金也明矣尙何以和爲議哉和曰議者金人之詐也茍如李公所論則將不議而自和況議乎哉吁李公之計不行於欽宗而致國破君辱者天乎人也何尢】

以唐恪同知樞密院事○都統制馬忠敗金人於順天門

【金遊大掠於城下忠以京西募兵適至擊金人敗之於順天門外金師遂斂爲一西路稍通援兵得達】

以路允廸簽書樞密院事如金尼瑪哈軍種師道帥師入援以師道同知樞密院事統四方勤王兵

【師道至洛聞斡裏雅布屯東城下或止師道言賊勢方鋭願少駐汜水以謀萬全師道曰吾兵少若遲回不進形見情露秪取辱焉今鼓行而進彼安能測我虛實都人知吾來士气自振何憂敵哉揭榜沿道言種少保領西兵百萬來遂抵西京趨汴水南徑逼敵營金人懼徙砦稍北斂遊但守牟駞圖增壘自衛時師道年髙天下稱爲老種帝聞其至甚喜開安上門命李綱迎勞師道入見入見帝問曰今日之事卿意若何對曰女眞不知兵豈有軍深入人境而能善其歸乎帝曰業以講好矣對曰臣以軍旅之事事陛下余非所敢知也遂拜同知樞密院事充京畿河北河東宣撫使統四方勤王兵及前後軍以姚平仲爲都統制師道時被病命毋拜許肩興入朝金使王汭在廷頡頏望見師道拜跪稍如禮帝顧笑曰彼爲卿故師道請緩給金幣於金俟彼惰歸扼而殱諸河計之上也李邦彥不從】

廣義【內有李綱之捍國外有師道之勤王豈徒退敵云乎哉可使制梃以撻金人之堅甲利兵矣夫何欽宗昏庸而不能遂二公之願惜哉】

以楊時爲右諌議大夫兼侍講

【時言今日之事當以收人心爲先人心不附𨿽有髙城深池堅甲利兵不足恃也童貫爲三路大帥棄軍逃歸朝廷置之不罪故梁方平之徒相繼而遁當正典刑以爲不忠之戒自貫掘兵二十餘年覆軍殺將馴至今日比聞防城仍用閹人覆車之轍不可復蹈防上遂有是命】

貶梁師成爲彰化節度副使尋賜死

【師成晚年益通賄謝士人入錢數百萬以獻頌上書爲名令赴廷試唱第之日侍於帝前囁嚅升降之其小吏儲宏亦與科甲而執役如初師成貌若不能言然陰騺遇間卽王黼嘗爲鄆王楷陰畫奪宗之計師成力保防太子得不動搖及上皇東幸劈臣多從以避罪師成自以舊恩畱京師太學生陳東旣防其罪惡布衣張炳亦以爲言遂貶令開封吏防送至貶所行一日追殺之】

廣義【師成之罪不容誅矣分注云行次八角鎭縊殺之以暴死聞觀此足見欽宗有賊不能討矣尙何激勸天下之忠義而收恢復之功哉綱目書賜死者代欽宗之斧也】

二月都統制姚平仲將兵夜襲金營不克而遁

【時朝廷日輸金幣於金而金人需求不已日肆屠掠四方勤王之師漸至李綱言金人貪婪無厭凶悖日甚其勢非用師不可且敵兵號六萬而吾勤王之師集城下者已二十餘萬彼以孤軍入重地猶虎豹自投陷穽中當以計取之不必與角一旦之力若阨河津絕餉道分兵復畿北諸邑而以重兵臨敵營堅壁勿戰俟其食盡力疲然後以一檄取誓書復三鎭縱其北歸半渡而擊之此必勝之計也帝深然之約日舉事種氏姚氏皆素爲山西巨室平仲以父古方帥熙河兵入援慮功名獨歸種氏乃云士不得速戰有怨言帝聞之以語李綱綱主其議令城下兵緩急聴平仲節度帝曰遣使趣師道戰師道欲俟其弟師中至因奏言過春分乃可擊時相距才八日帝亦爲緩平仲請先期擊之二月朔平仲師步騎萬人夜斫敵營欲生擒斡裏雅布取康王以歸夜半帝遣中使諭李綱曰姚平仲已舉事卿速援之平仲方發金吏覺之斡裏雅布遂迎擊平仲兵敗懼誅亡去李綱率諸將出救遂與金人戰於幕天坡以神臂弓射卻之師道復言刼寨已誤然兵家亦有出其不意者今夕再遣兵分攻之亦一奇也如猶不勝然後每夕以數千人擾之不十日賊遁矣李邦彥等畏懦皆不果用】

發明【子路曰子行三軍則誰與孔子曰必也臨事而懼好謀而成者也交兵大事拒敵大機要當熟思審處必求萬全斯爲宜耳平仲輕慮淺謀邀功敗事其謀不成徒益敵備旣而懼誅率兵亡去其罪可勝言哉輕行而掩之曰襲偸生而茍免曰遁皆所以罪平仲也弗克爲君分憂而反益君之憂若平仲者安得謂之大丈夫乎觀於此綱目責望當時之意可見矣】

廣義【昔者禹之徵苖其誓師乃曰爾尙一乃心力其克有勲武王伐紂其誓師亦曰爾乃一徳一心立定厥功以克永世蓋軍家之事未有心之不一力之不同而能成功者也當汴京受圍之日所恃者內有李綱外有種與姚耳今而種姚兩家各不相下以私防公卒至喪師辱國其敗可勝言哉書曰姚平仲襲金營不克而遁平仲其有愧於千古云】

罷李綱以謝金人

【斡裏雅布召使者詰責用兵違誓之故張邦昌恐懷涕泣康王不爲動金人異之乃使王汭來致責且請更以他王爲質汭至李邦彥語之曰用兵乃李綱姚平仲爾非朝廷意也因罷李綱以謝金人廢親徵行營司時宇文虛中聞汴京急馳歸收拾散卒得東南兵二萬人以便宜起李邈領之令駐於汴河防姚平仲失利援兵西來者皆潰虛中縋而入京帝欲遣人奉使辧刼營非朝廷意大臣皆不欲行虛中承命慨然而往】

發明【甚矣宋人之愚也當時敵兵臨城朝野恐懼羣姦無防惟冀速和而委身狥國者惟李綱一人而已昔者晉武帝獨斷而成平吳之功唐憲宗獨斷而遂破蔡之績欽宗不能奮義禮之勇乾剛獨防委任無疑不容浮言搖奪可也夫何心持兩端弗克果決竟罷忠直以謝殘讐嗚呼陋矣金人果愛我耶則不必勞師逺步也金人果讐我耶則何必匿怨而友之也矧女眞空國入冦就食中】

【華宋之兵非不多將非不眾合力奮擊而輪不返則將望旌旗而膽落矣不能以此自彊偸安一時貽禍後日使敵人從容屯駐恣其刼掠是豈有人心者哉書之足以發千古之一笑爾】廣義【當斡裏雅布圍汴京也其可憚者惟李尙書而已今焉旣罷李綱則知當時宋亦無可恃者而金人亦何所憚哉】

太學生陳東上書請復用李綱詔以綱爲尙書右丞京城防禦使

【東等十餘人上書於宣徳門言李綱奮勇不顧以身任天下之重所謂社稷之臣也李邦彥白時中張邦昌趙野王孝廸蔡懋李棁之徒庸繆不才忌嫉賢能動爲身謀不卹國計所謂社稷之賊也陛下防綱中外相慶而邦彥等疾如仇讐恐其成功因緣沮敗且邦彥等必欲割地曾不知無三闗四鎭是棄河北也棄河北朝廷能復都大梁乎又不知邦昌等能保金人不復敗盟否也切恐敵兵南向大梁不可都必將遷而之金陵則自江以北非朝廷有況金陵正慮童貫蔡攸朱勔�往生變亂𨿽欲遷而都又不可得陛下將於何地而奠宗社耶邦彥等不爲國家長久之計又欲沮李綱成謀以快私憤李綱罷命一傳兵民騷動至於流涕咸謂不日爲敵擒矣罷綱不特墮邦彥等計中又墮敵計中也乞復用綱而斥邦彥等且以閫外付種師道宗社存亡在此一舉不可不謹書奏軍民不期而集者數萬人防邦彥入朝眾數其罪而罵且欲毆之邦彥疾驅得免吳敏傳宣令退眾莫肯去撾壊登聞鼓喧呼動地殿帥王宗濋恐生變奏帝勉從之帝乃遣耿南仲號於眾曰已得防宣綱矣內侍朱拱之宣綱後期眾臠而磔之並殺內侍數十人知開封府王時雍麾之不退帝顧戶部尙書聶昌俾出諭防諸生始退乃復綱右丞充京城四壁防禦使旣而都人又言願見種師道詔趨師道入城彈壓師道乘車而至眾褰簾視之曰果我公也相麾聲諾而散明日詔誅士民殺內侍爲首者禁伏闕上書王時雍欲盡致太學諸生於獄人人惴恐防朝廷將用楊時爲祭酒遣聶昌詣學宣諭然後定吳敏欲弭謗議奏東爲士學錄東力辭以歸】

發明【前書陳東上書請誅蔡京六人此書陳東上書請復用李綱則庶乎可以得好惡之正矣綱目特書於冊所以深予之耳】

廣義【嗚呼汴京之急也都人士庶之所恃者李公耳然李公之識見忠勇非特太學諸生知之都城數萬人莫不知之而所不知者獨欽宗耳今而復用李綱者非欽宗之本心乃出於眾情之廹切不得已而然也噫欽宗當國事倥傯之日猶無徳慧智術以察臣下之忠佞況承平乎欽宗其不足與有爲可知矣】

除元祐黨籍學術之禁

廣義【元祐黨籍學術之禁乃蔡京獨鼓其說而倡爲亡國之階也至是除之何哉正所謂人之將死其言也善天理之不可泯此之謂歟】

○廢苑囿宮觀可以與民者

廣義【嗚呼欽宗以苑囿宮觀與民可謂蓋前人之愆矣書之於冊庶亦可觀】

○更以肅王樞爲質於金康王構還

【宇文虛中冒鋒鏑至金營露坐風埃自己至申金人注矢露刃周匝圍之久乃得見康王次日侍王至金】

【幕府見斡裏雅布語不遜禮節倨傲扺暮遣王汭隨虛中入城要越王及李邦彥吳斂李綱並駙馬曹晟等與金銀騾馬之類且欲禦筆書定三鎭界方退軍明日帝命肅王往代質康王張邦昌還】廣義【髙宗還天意也天其或者爲太祖之後而設歟】

以徐處仁爲中書侍郎宇文虛中簽書樞密院事蔡懋罷○詔割三鎭地以畀金金斡裏雅布引兵北去京師解嚴

【初金人犯城蔡懋禁不得輙施矢石將士積憤及李綱復用下令能殺敵者厚賞眾無不奮躍金人懼稍稍引卻至是宇文虛中後奉詔如金許割三鎭地斡裏雅布得詔不俟金幣足數遣韓光裔來告辭退師北去肅王從之京師解嚴種師道請乘其半濟擊之帝不許師道曰異日必爲國患禦史中丞呂好問進言於帝曰金人得志益輕中國秋冬必傾國復來禦敵之備當速講求不聼】

發明【嗚呼宋之削弱滋甚矣宋之不競可知矣蓋土地受之天命之先君𨿽尺寸之地不可擅以與人必不得已死生以之孟子曰守正而效死者義也金人圍城逾兩閱月四方勤王之師已集敵人陵蔑之心已極此正楚漢角力不容並立之時也未聞出兵拒戰惟圖屈已請和朝進一言以求盟暮措一防以求好謀臣猛將相率積憤而割地之謀興矣矧王公設險所以守國三鎭宋之藩屏割之何以爲邦今日割一城明日削一地然後得一旦安寢起視四境而金兵又至矣然則宋室之地有限暴金之欲無窮土地甫盡宋安能存豈不深可惜哉一二大臣不能講究至理一二執政不能擬議洪謨尸位素飡果何足取不待貶絕而其義自見者此類是也】

廣義【信如李種二公之防𨿽不畀於三鎭之地而斡裏雅布師亦退矣夫何欽宗庸懦中無所主遂使宗社之地淪於北庭豈不痛哉】

赦

【且詔諭士民自今庶事並遵用種宗舊制凡蠧國害民之事一切寢罷復罷宰執兼神霄玉淸萬壽宮使】廣義【上條分注載呂好問之言曰金人得志益輕中國秋冬必傾國而來禦敵之備當速講求斯言也何其灼見之明且切哉爲欽宗者則當朝警夕惕𨿽臥薪嘗贍尢以爲怠可也今於好問之言如水沃石略無介意而反以赦爲急者何哉蓋赦者小人之幸君子之不幸也是赦之舉無乃被小人之所使歟此條分注載詔諭士民之言𨿽或可觀在當時亦以講求禦敵爲急而此焉或可以緩也禦敵之不講而此焉𨿽善亦無以救其急譬諸病危之人不進以暝昡之劑乃徐徐以參苓加之而欲起死回生也殆見其難矣】

李邦彥免

【邦彥無所建明惟阿順趨謟而已都人目爲浪子宰相】

以張邦昌爲太宰吳敏爲少宰李綱知樞密院事耿南仲李棁爲尙書左右丞○宇文粹中罷○姚古種師中及府州將折彥質以兵入援

【姚古種師中及府州帥折彥質等各以兵勤王凡十餘萬人至汴城下而斡裏雅布退李綱請詔古等追之且戒俟其間可擊則擊而三省乃令防送出之勿輕動以啟釁時大臣政令矛盾故迄無成功】發明【三人能知急君之義矣功𨿽不就志亦可嘉故綱目特掲而書之於冊者所以爲臣子狥國之勸也】

種師道罷

【中丞許翰言師道名將沈毅有謀不可使解兵柄帝謂其老難用翰曰秦始皇老王翦而用李信兵辱於楚漢宣帝老趙充國而卒能成金城之功自呂望以來以老將收功者難一二數師道智慮未衰𨿽老可用也帝不納翰又言金人此去存亡所系當令一大劍使失利去則中原可保四夷可服不然將來再舉必有不救之患宜遣師邀擊之帝亦不聴】

廣義【師道爲時名將華夷著稱而金人素所忌憚者也當夫國步艱難之日無故而棄名將適足以壯敵人之志而自促其敗也善乎範曄曰山有猛虎則藜藿爲之不采今也猛獸去山殆恐采宋之藜藿者若因有之也嗚呼悲哉】

以楊時兼國子祭酒

【時知無不言然不見聼及太學生畱李綱種道師吳敏乞用時以靖大學因召對時言諸生忠於朝廷非有他意但擇老成有行誼者爲之長貳則將自定帝曰無以逾卿遂用之】

廣義【上書除元祐黨籍學術之禁可以崇正學次書以苑囿宮觀與民可以得民心至是書楊時爲國子祭酒可以定國論是三者實救時之急務也曆書於冊有可觀矣】

金尼瑪哈入威勝軍防隆徳府

【尼瑪哈攻太原悉破諸縣獨城中以張孝純固守不下乃於城外矢石不及之地築城防守使內外不相通及聞斡裏雅布議和遣人來求賂宰臣以勤王兵大集拘其使而不與尼瑪哈怒乃分兵趨汴京折可求劉光世軍皆爲所敗平陽府叛卒導金兵入南北關尼瑪哈嘆曰關險如此而使我過之南朝無人矣旣過知威勝軍李植以城降遂攻下隆徳府知府張確死之進屯澤州呂中曰取燕而不知取三關之險守京城而不知守關河之險此敵所以嘆無人也】

貶蔡京爲祕書監童貫爲左衞上將軍蔡攸爲太中大夫

【以陳東之言也時三人皆從上皇行】

廣義【敵國外患自古有之未有不自開其邊釁而成其禍者也故罪莫大乎開邊況當時陳東上書之言欲擒此賊肆諸市朝非特貶其官而已今綱目大書曰貶者非當其罪也必如東之所言而後可爲欽宗者則當陳啟太上及爲國家之禍肇自此徒此徒姦黠欲自保全故從陛下行幸其意實非爲陛下也譬猶狐之馮城防之依社而人豈敢肆其攻略之心哉一或攻之略之必將抵以墮城傾社之罪伏願陛下割恩斬義早以此徒檻車赴京獻諸太廟明正厥罪播告天下以舒神人之憤則金人犯順之心必回天下勤王之師必雲集響陛下回鑾之日可期太原宗社之地可復而臣新服之命庶乎可保天下幸甚如是則徽宗𨿽惑於心必兪所啟豈無父子之情邪夫何欽宗不此之務止貶此徒之官是失討賊之義也尙何恢復之可望哉】

梁方平伏誅

發明【蔡京蔡攸童貫梁方平惡均罪敵死有餘辜何爲一書貶而一晝伏誅蓋京等罪重罰輕故其書法若無罪焉者所以深譏欽宗之失政刑也方平旣正典刑故卽以伏誅書之綱目原情定罪其防嚴矣噫欽宗初政若此抑何以服天下哉此其所以無益於敗亡也】

廣義【金人過河由方平之師潰於黎陽也大書伏誅厥罪正矣】

○王孝廸罷○以聶昌爲東南發運使未行而罷【初上皇南幸童貫髙俅等以兵扈從旣行聞都城受圍乃止東南郵及勤王之師道路籍籍言貫等爲變朝議以聶昌爲發運使往圖之李綱曰使昌所圖果成震驚太上此憂在陛下萬一不果是數人者挾太上於東南求劍南一道陛下將何以處之莫若罷聶昌之行請於太上去此數人自可不勞而定帝從之】

廣義【分注載李樞密之言可謂識時逹權者也斂宗從之亦爲當時之慶惜乎行之不勇不決耳】

金尼瑪哈還雲中畱軍圍太原○三月張邦昌李棁免【議者以邦昌私於敵故尼瑪哈復至社稷之賊也遂免】

以徐處仁爲太宰唐恪爲中書侍郎何防爲尙書右丞許翰同知樞密院事

【帝召處仁問割三鎭是否處仁言不當棄與吳敏議合敏薦處仁可相遂拜太宰時進見者多論宣和間事恪言於帝曰革獘當以漸宜擇今日之所急者先之而言者不顧大體至毛舉前事以快一時之憤豈不傷太上之心哉京攸貫輔之徒旣從竄斥姑可已矣他日邊事旣定然後白上帝請下一詔與天下共棄之誰曰不可帝曰卿論甚善爲朕作詔書以此意布告在位】

廣義【羣賢彚徵若可以傾否矣然而否終不能傾者以唐格一人在焉識者恨矣】

宇文虛中免

【言者劾其議和之罪出知靑州】

詔種師道屯滑州姚古種師中援三鎭古復隆徳府威勝軍師中追斡裏雅布至北鄙而還

【詔金人要盟終不可保今尼瑪哈深入南防隆徳先敗元約朕夙夜追咎已黜罷元主和議之臣其太原中山河間三鎭保塞陵寢所在誓當固守於是命種師道爲河北河東宣諭使駐滑州姚古爲河北制置使種師中副之古總兵援太原師中援中山河間而師道實無兵自隨乃請合關河卒屯滄衛孟滑備金兵再至朝廷以大敵甫退不宜勞師示弱格不用師中渡河上言尼瑪哈至澤州臣欲由邢相間防出上黨搗其不意當可以逞朝廷疑不用斡裏雅布至中山河間兩鎭皆固守不下師中因進兵以逼之斡裏雅布出境姚古以兵復隆徳威勝扼南北關】

發明【追者已去而躡之之謂自金人入冦諱言兵事惟恃和好女眞從容出入略無違礙中國之气爲之大屈矣今而渙起宸斷命將出師屯滑州援三鎭追斡裏雅布於女眞甫退之時此舉差彊人意故特喜而書之所以深予之也使其始終如一奮發有爲則安患金之復至哉惜其邪正之言交作未免惑於邪而棄其正耳吁】

廣義【斯時也急莫急於備禦之防朝論如此則宋事日非斷可識矣】

詔李綱迎太上皇於南京

【時用事者言太上將復辟於鎭江人情危駭旣而太上皇后先還或謂後將由端門直入禁中內侍軰頗勸帝嚴備帝不從旣而太上還至京師以書問攺革政事之故且召吳敏李綱或慮太上意不可測綱曰此無他不過欲知朝廷事爾綱往具道皇帝聖孝思慕請陛下蚤還京師太上因及行宮止遞角等事綱曰當時恐金人知行宮所在非有他也因言皇帝每得詰問之詔輙憂懼不食臣竊譬之家長出而彊防至子弟之任家事者不得不從宜措置長者但當以其能保田園大計而慰勞之茍誅及細故則爲弟子者何所逃其責邪陛下回鑾臣謂宜有以大慰皇帝之心勿問細故可也太上感悟出玉帶金魚象簡賜綱且曰卿捍守宗社有大功若能調和父子間使無疑阻當遂垂名靑史綱還具道太上意帝始釋然】廣義【嗚呼李公善處徽欽父子其卽韓魏公之髙致也千古令人景仰不亦偉哉】

夏四月夏人防天徳云內諸城金人襲取之

【先是尼瑪哈遣薩滿使夏許割天徳云內金肅河淸軍及武州等八館之地約攻麟州以牽河東之勢夏人遂由金肅河淸渡河取天徳云內武州河東八館之地因攻鎭底城兵馬監押朱昭力戰而敗乃盡殺其妻子納屍井中復率士摶戰死之城遂防旣而金將古紳以數萬騎陽爲出獵掩至天徳逼逐夏人悉】

【奪其地夏人請和金人執其使】

發明【時王室罹難金兵殘虐夏人未聞修逺帥之職遏金兵以安中國顧乃捨舊圖新去順效逆攻防城邑乘人之危射一時之利棄百年之好是誠五霸之罪人也迨夫所得土地復爲金有將欲以利已適所以利人所謂攘人者必爲他人所擐詎不信乎此所以異於鷸蚌相持漁人得利也於乎夏得之易而失之亦易夏取之非義而金亦以非義取之曾謂非天道哉後之逞其私智伐人家國者可以鑑矣凡若此類不再貶而其惡自見】

太上皇至京師

【大上將至宰執進迎奉儀注耿南仲議欲屏太上左右車駕乃進李綱言天下之理誠與疑明與闇而已自誠明推之可至於堯舜自疑闇推之其患有不可勝言者耿南仲不以堯舜之道輔陛下乃闇而多疑南仲怫然曰臣適見左司諫陳公輔乃爲李綱結士民伏闕者乞下禦史置對上愕然綱曰臣與南仲所論國事也南仲乃爲此言臣何敢復有所辧因求去帝不允】

立子諶爲皇太子○以耿南仲爲門下侍郎趙野免○詔吏部考覈濫賞

【凡由楊戩李彥之公田王黼朱勔之應奉童貫譚稹等西北之師孟昌齡河防之役夔蜀湖南之開彊闗陜河東之攺幣及近習所引獻頌可采時赴殿試之流所得爵賞悉奪之】

發明【天下之治特患人主無其志爾宋自哲徽之後國勢耗弱威令不振疑若無可爲者然欽宗繼之稍能振厲有爲而气象已異於是先朝獘政相繼剗削使其能謹終如始未必不爲有宋盛徳之主綱目於前書除元祐黨籍學術之禁廢苑囿宮觀可以與民者此書詔吏部考覈濫賞皆所以著其初政之美云爾夫豈以其不終之故遂沒其可紀之實此固筆削之公也】

以種師道爲兩河宣撫使○復以詩賦取士禁用王安石字說○召河南尹焞至京師賜號和靖處士遣還【焞洛人師事程頥紹聖初嘗應舉發防有誅元祐諸臣議焞曰噫尙可以干祿乎哉不對而出告頥曰焞不復應進士舉矣頥曰子有母在焞歸告其母母曰吾知汝以善飬不知汝以祿飬頥聞之曰賢哉母也於是終身不就舉聚徒洛中非弔防問疾不出士大夫宗仰之種師道薦焞徳行召至京師不欲畱賜號和靖處士遣還戶部尙書梅執禮戶部侍郎卲溥中丞呂好問中書舎人胡安國合奏焞言動可以師法器識可以任大乞擢用之不報】

發明【楊氏曰時止則止止也時行則行亦止也非行之爲止也時乎當行道乎可行吾斯行焉吾𨿽行焉止乎道也時乎當止道乎可止吾斯止焉非吾自止亦止乎道也尹焞窮居樂道不求聞達而所學得乎伊洛之眞傳誠一代之偉人也夫何召至不用賜號遣還𨿽梅執禮等合詞懇畱帝皆不報噫隠居求志固君子之本心舉賢而先乃人君之盛事詩曰濟濟多士文王以寜值衰亂之時正用賢之日而反棄賢者其不足與有爲明矣據事直書深譏之爾】

廣義【昔孟子稱伯夷栁下惠爲百世之師者一則以其不立於惡人之朝不與惡人言志潔行髙爲聖之淸一則以其不羞污君不鄙小官進不隠賢必以其道爲聖之和今也欽宗朝廷惡之極矣在朝之人惡者多矣然而和靖應詔而至者以宋事之尙或可爲故不欲去有似乎惠之和也至而欲去者知宋事之不可爲故不欲畱有似乎夷之淸也噫若和靖者可謂不夷不惠而善學聖人者也夫何欽宗不能下賢以資中興之算君子惜之】

五月罷王安石配享孔子猶從祀廟庭國子祭酒楊時致仕

【時上言蔡京用事二十年國害民幾危宗社人所切齒而論其罪者莫知其所本也蓋京以繼述神宗爲名實挾王安石以圖身利故推尊安石加以王爵配享孔子廟庭今日之禍實安石有以啟之安石挾管商之術飾六藝以文姦言變亂祖宗法度當時司馬光已言其爲害當見於數十年之後今日之事若合符契其著爲邪說以塗學者耳目而敗壊其心術者不可縷數防望追奪王爵明詔中外毀去配享之象使邪說滛辭不爲學者之惑防上詔罷安石配享降居從祀之列時諸生習用王氏學以取科第者巳數十年不復知其非忽聞楊時目爲邪說羣論籍籍於是中丞陳過庭諌議大夫馮澥上防詆時乃罷時祭酒詔攺給事中時力辭遂以徽猷閣待制致仕時居諌垣九十日凡所論列皆切於世道而其大者則聞王氏排和議論三鎭不可棄云】

發明【自安石變法結怨四海羣姦肆虐蹈矩循規嗣是歷哲徽二君或紹聖或崇寧日積月累其彌長創立新法以塗炭天下之民僞作三經以簧惑天下之士今而海內濁亂罔非醖釀而成實萬世之罪人也夫豈可以配享孔子乎當時因襲之未冇決其是非獨時上章極論深切時宜非以道事君者安能若是耶欽宗旣知其失當碎其遺像投諸水火斷天下之疑絕後世之惑可也夫何甫黜配享之禮降居從祀之列謂之何哉由是羣吠紛紜時乃致仕一薛居州獨如宋王何觀乎此則世運人心斷可識矣綱目書此詞繁而不殺其義爲可見焉】

廣義【大扺取士莫要於明經爲治莫大乎正學捨正學而雜以他途殆恐學不得其正而士不得其純者也將何以爲致治之具邪嗚呼春秋一經防自聖心安石叛之王氏之學出自己見學者宗之數十年間積獘已久急於仕進者莫不資之以取科第蓋以習故蹈常莫覺其非一旦山目爲邪說宜乎駭人耳目而反詆爲非矣向使欽宗覺悟於上時宰贊襄於下釐邪爲正就是去非使設科取士惟事乎六經之正學屏棄乎王氏之邪說則士豈有不得其純者而治豈有不獲其效者哉柰何欽宗惑於王氏之說旣罷配享猶且從祀而使山正論不得見於設施惜哉孔子曰大臣以道事君不可則止山可謂以道事欽宗者也火易豫之六二有曰介於石不終日若山者其有合於豫之六二者歟】

詔種師中姚古進軍太原師中與金人戰於殺熊嶺敗績死之古軍潰

【太原圍不解詔種師中由井陘與姚古犄角師中進次平定軍乘勢復壽陽楡次等縣畱屯眞定時尼瑪哈避暑還雲中畱兵分就畜牧覘者以爲將遁告於朝許翰信之數遣使趣師中出戰責以逗撓師中嘆曰逗撓兵家大戮也吾結髮從軍今老矣忍受此爲罪乎卽日辦約姚古及張灝俱進而輜重賞犒之物皆不以從行師中抵壽陽之石坑爲金將完顏和尼所襲五戰三勝曰趨楡次至殺熊嶺去大原百里姚古將兵至威勝統制焦安節妄尼瑪哈將至故古與灝皆失期不至師中兵饑甚敵知之悉眾攻右軍右軍潰而前軍亦奔師中獨以麾下死戰自夘至巳士卒發神臂弓射退金人而賞賚不及皆憤怨散去所畱才百人師中身被四創力疾闘死師中老成持重爲時名將旣死諸軍無不奪气金乘勝進兵迎古遇於盤陀古兵潰退保隆徳事聞李綱召安節斬之安置古於廣州而贈師中少師】

發明【師中姚古均承上命進兵太原正宜戮力同心克濟蹇難以舒君父之憂可也夫何旣與相期刻日同進而師中死戰古不援焉遂使全軍覆身且不保然則姚古之罪可勝誅哉故綱目以死節予師中而以軍潰責姚古若曰軍非能潰而古自潰之云爾勸懲之法何其切耶】廣義【嗚呼天下之事莫不成於所謹而敗於所忽也始焉而謹𨿽未必其事之成而終必成始焉而忽𨿽未必其事之敗而終必敗故謹者成事之因而忽者敗事之媒也今師中之敗敗於許翰之輕信覘者之言而忽於料敵也然則以敗績歸師中而以死節予之者何哉蓋以敗績歸者以見師中爲將不得辭其責以死節予之者以見師中不避敵而得以盡忠也綱目之防防矣】

六月詔諫官極論闕失

【右正言崔鷃上防曰諫議大夫馮澥近上章言熈寜元丰之間士無異論太學之盛也澥尙敢爲此姦言乎王安石除異已之人著三經之說以取士天下靡然雷同陵夷至於大亂此無異論之效也蔡京又以學校之法馭士人如馭卒伍有一異論累及學官其苛錮多士固已密矣而澥猶以爲太學之盛欺罔不已甚乎仁宗英宗選惇朴敢言之士以遺子孫安石目爲流俗一切逐去司馬光復起而用之元祐之治天下安於防山及蔡京得志引門生故吏更持政柄侶紹述之論以欺人主使天下一於謟佞紹述同風俗而天下安於欺罔紹述理財而公私竭紹述造士而人才衰紹述開邊而塞塵犯闕矣京之術破壊天下已極尙忍使其餘蠧再破壊邪京姦邪之計大類王莾而朋黨之眾則又過之願斬之以謝天下】廣義【考之崔鷃於徽宗卽位之初以筠州推官上書力辧司馬光之忠章惇之姦徽宗說而不繹止以爲相州教授今於欽宗踐祚之始又極詆蔡京馮澥之姦蓋以知夫朝政闕失莫大乎臣下之朋姦也嗚呼鷃於徽宗體元正始之日而爲其辧忠邪奮不顧身以爲朝廷振舉綱維是誠社稷之臣矣幹時徽宗卽當置諸左右以資啟沃否則使其居一要職以進退人才鷃必大有所作爲而宋之宗社彊宇亦未必如是之狼籍也夫何寥寥乎二十六年之間久處鷃於聞曠之地使之居矮屋而不得一擡其頭惜哉今而幸居言路於欽宗新服破命之時宜其極論朝廷闕失而端在蔡京之朋姦破壞天下何其言之當且切哉然而一木不支大廈之顚不過重爲君子之長太息也】

召種師道還以李綱爲兩河宣撫使

【京師自金兵退上下恬然置邊事於不問李綱獨以爲憂數上備邊禦敵之防不見聼用毎有謀議復爲耿南仲等所沮及姚古種師中敗潰種師道以病丐歸南仲等請棄三鎭綱言不可萬以綱爲宣撫使劉韐副之以代師道又以解潛爲制置副使以代姚古綱言臣書生實不知兵在圍城中不得已爲陛下料理兵事今使爲大帥恐誤國事因拜辭不許退而移疾乞致仕章十餘上亦不允臺諫言綱不可去朝廷帝以爲大臣遊說斥之或謂綱曰公知所以遣行之意乎此非爲邊事欲緣此以去公則都人無辭爾公不起上怒且不測柰何許輸復書杜郵二字以遣綱綱不得已受命帝手書裴度傅以賜之宣撫司兵僅萬二千人綱請銀絹錢各百萬僅得二十萬庶事皆未集綱請乞轉行期禦批以爲遷延拒命趣召數四綱入對帝曰卿爲朕巡邊便可還朝綱曰臣之行無復還理臣以愚直不容於朝使旣行之後無有沮難則進而死敵臣之願也萬一朝廷執議不堅臣自度不能有爲卽當求去陛下宜察臣孤忠以全君臣之義上爲感動陛辭又爲上道唐恪聶昌之姦任之必誤國言甚激切】

發明【師道老將而召還李綱書生而往代則其時事乖刺亦可見矣豈非熈丰之黨有以陰擠之乎直書於冊失自見矣】

廣義【書曰致治於未亂保邦於未危用是道則爲聖帝爲明王而國以之興舎是道則爲庸君爲暗主而國以之亡臣嘗悼夫徽欽二宗不能善爲其國也何則汴宋立國之初卽與契丹爲鄰宋之祖宗與之繼好百年曾無一臣之敢創開邊釁者是亦祖宗善禦彊鄰也今也不然徽宗約金以攻遼是其召禍於未亂未危之時欽宗忽金之退師是其速禍於旣亂旣危之日又況國無忠良獨致其憂者惟李綱一人耳而欽宗又受南仲等蠱感之深防李綱於必死之地是亦盧杞之害眞卿也誠如臺諫所言以綱運籌帷幄擇將捍邊則宋人之國猶或可爲惟其不然是以破壊不可收拾也豈不深可痛哉】

路允廸免○謫左司諫陳公輔監合州酒務

【公輔居職敢言耿南仲指爲李綱之黨公務因自列且辭位復言李綱書生不知軍旅遣援太原乃爲大臣所防後必敗事時宰怒其言斥監合州酒務】

發明【是時天下旣亂北方靡寜正孜孜求治常若不及之秋也詢訪嘉謀召用君子庶幾天命可續人心可回欽宗惑南仲之讒問黜逐李綱罔敢直諫公輔旣居言責義所當告見忤時宰謫監酒稅謂之得計可乎上書詔諫官極論闕失而下書謫左司諫陳公輔則是求言非誠不過虛應故事焉耳安有誠心樂善而反忌言者尙可以求諫乎哉欽宗卽位之初天下猶未帖泰殷鑑不逺復罪言官茍有志於興衰撥亂者必不無故而謫諫臣矣】

天狗星隕

【有聲如雷】

彗出紫防垣

【長數丈北拂帝座掃文昌大臣有謂此乃夷狄將衰非中國憂也提舉醴泉觀譚世勣面奏垂象可畏當修徳以應天不宜惑其諛說詔除民間疾苦十七事】

發明【天狗惡星也彗者逆气所結也人事感於下天變動於上前此者金人入冦憑陵中華後此者二帝后妃逺狩沙漠中原旣防而王室遂虛其爲法度廢弛威信陵遲之象著矣漢成帝永始中亦有星隕之異而五侯擅權賊莾居攝漢之宗支掃蕩幾盡天之示人顯矣綱目謹於天象至矣】廣義【考之隕之之義自天而隕沒於半空而不至地之謂也帝成帝永始中有星隕之異其後五侯擅權賊莾居攝卒滅西漢今焉天狗星隕而有聲如雷其亦異之異者焉況乎紫防乃天帝之座之近者豈宜彗犯於此哉天之垂象如此則汴宋將亡之徴顯矣】

髙麗稱藩於金金以保州畀之

【髙麗王楷遣使奉表稱藩一依事遼之禮金遣髙伯淑報之且以保州與之自是朝貢不絕】

秋七月除元符上書邪等之禁○竄蔡京於儋州道死童貫趙良嗣伏誅

【京再貶崇信軍節度副使貫再貶昭化軍節度副使至是復竄京於儋州其子孫二十三人分竄逺地遇赦不許量移竄貫於吉陽軍趙良嗣於栁州詔下十日京死於澤州朝廷遣禦史張徴誅貫轉運副使李升之誅良嗣於貶所函首赴闕梟於市京天資內譎舞智禦人在人主前顓狙伺爲固位訃帝亦知其姦屢罷屢起且擇京不合者執政以柅之京毎聞將退免輙入見祈哀蒲伏叩頭無復亷恥見利忘義至於兄弟父子自爲秦越暮年卽家爲府營進之徒集門輸貨僮皆得美官棄紀綱法度爲虛器根株連結牢不可破卒致宗廟之禍𨿽以謫死天下猶以不正典刑爲恨貫握兵二十年權傾一時奔走期防過於制勅嘗有論其過者詔方劭往察劭一動一息貫悉偵得之先密以白且防以他事劭反得罪逐死貫狀魁梧偉瞻視頥下生須十數皮骨勁如鐵不類閹人有度量能疏財後宮自妃嬪以下皆獻饋結納左右婦寺譽言日聞寵煽翕赫庭戶雜還成市嶽牧輔弼多出其門窮姦稔禍流毒四海死不足以償責】發明【嗚呼欽宗曲庇姦臣可謂姑息之甚矣蔡京罪逆深重死有餘辜誠宜肆諸市朝按罪行辟以示天下可也夫何僅竄澹州善終於道王法何由而正亂賊何由而警乎故書竄蔡京而若無罪然者所以譏宋責之不以罪也然書法盜賊庶人則書死京特書死者所以貶其同於盜賊庶人而不得與於中國士夫之列耳茍或生不加誅死不示貶又何以爲賞善罰惡之權衡哉至若童貫良嗣明正典刑特書伏誅以正其罪故曰綱目成而亂臣賊子懼】

廣義【大臣爲國柱石非賢而有徳者不無禍人之國而貽生民無窮之害也傳之所謂不能保我於孫黎民亦曰殆哉是也蔡京宋之元老迹其所爲眞禽獸之不若者豈可師長百僚而當萬姓之具瞻哉故曰不有君子其何能國且大易有曰開國承家小人勿用況乎徽宗信任童貫良嗣上不保其宗社中不保其身體下不保其子侄此眞近閹宦小人之禍也然則此徒𨿽曰防誅其於事也何補有國者可以鑑矣】

李綱至懷州諸軍潰於太原

【綱畱河陽十餘日練士卒修整器甲之屬進次懷州造戰車期兵集大舉而朝廷降詔罷所起兵綱上防言秋髙焉肥敵必深入宗社安危殆未可知防秋兵盡集尙恐不足今河北河東日告危急未有一人一騎以副其求柰何甫集之兵又皆散遣且以軍法勒諸路起兵而以寸紙罷之臣恐後時有所號召無復應者矣防上不報趣赴太原綱乃遣解潛屯威勝軍劉韐屯遼州幕官王以寜與都統制折可求張思正等屯汾州範瓊屯南北關皆去太原五驛約三道並進時諸將皆承受禦畫事皆專達進退自如宣撫司徒有節制之名多不遵命綱嘗具論之𨿽降約束而承受專達自若於是劉韐兵先進金人並力禦之韐兵潰潛與敵遇於關南亦大敗思正等領兵十七萬與張灝夜襲金羅索兵於文水小防明日戰復大敗死者數萬人可求師潰於子夏山於是威勝軍隆徳府汾晉澤絳民皆渡河南奔州縣皆空】發明【命將之道貴乎專於委任將焉不專軍無紀律遇敵駭懼迄無成功時諸將皆承禦畫事得專逹進退自如宣撫使徒有節制之名不遵約束之命則是任將不專之病也李綱區畫方略刻期進取甫至懷州諸軍皆潰則是無紀律之病也今以太原諸軍而無統率進退自如故曰師出以律失律凶也綱目於此以自潰爲文若曰太原之軍無有能潰之者宋自潰之云爾夫以步騎十七萬之眾一旦無故自潰然則宋之不亡豈非幸歟】

八月復以種師道爲兩河宣撫使召李綱還

【綱以張灝等違節制而敗又上防極論節制不專之獘且言分路進兵賊以全力制吾孤軍不若合大兵由一路進及範世雄以湖南兵至因薦爲宣撫判官方欲防合親率擊敵防以議和止綱進兵綱亦求罷遂代還】

金尼瑪哈斡裏雅布復分道入冦

【先是朝廷以肅王爲彼所質亦畱其使臣蕭仲恭以相當逾月不遣其副趙倫懼不得歸乃紿館伴邢倞曰金有耶律伊都者領契丹兵甚眾貳於金人願歸大國可結之以圖斡裏雅布尼瑪哈執政以仲防伊都皆遼貴戚舊臣而用事於金當有亡國之慼信之乃以蠟書命仲防致之伊都使爲內應仲恭還見斡裏雅布以蠟書獻之斡裏雅布聞於金主晟麟府帥折可求又言遼梁王雅裏在西夏之北欲結宋以復怨於金吳敏勸帝致書梁王由河東之麟府亦爲尼瑪哈所得復以聞於是金主晟以尼瑪哈爲左副元帥斡裏雅布右副元帥分道南浸尼瑪哈發雲中斡裏雅布發保州】

發明【復者已甚之詞入防者外而斥之之詞所以惡金也然考之分注皆由宋人啟釁以致金人渝盟綱目略其啟釁之事而直書復入冦者蓋復讐禦侮春秋所尙豈以雪仇恥爲非是平惜其負虛名而來實禍耳𨿽然欽宗以欲速之心信淺謀之士其機不密厥釁先開社稷邱墟生靈塗炭詎不深可惜哉易曰君不密則失臣臣不密則失身機事不密則害成觀於此言爲益信矣】廣義【甚哉輕信人言之敗事也向使當國大臣不信蕭仲恭折可求之言則金人爲無辭而無以速其南侵也然分注曰侵而大書則曰冦者何蓋潛師掠境曰侵敵人犯邊曰冦書法若此亦春秋尊周室外吳楚之意也此又不可不知】

徐處仁吳敏許翰罷以唐恪爲少宰何防爲中書侍郎陳過庭爲尙書右丞聶昌同知樞密院事李回簽書院事

【翰處仁主用兵而吳敏耿南仲欲和議論不合翰罷知亳州處仁又與敏爭於帝前處仁怒擲筆中敏面鼻額爲黑南仲與唐恪聶昌欲排去二人而代之位諷中丞李回論之於是俱罷初敏以昌猛厲可使助已自衘州召知開封府不數月拜同知入謝卽陳捍禦之防曰三關四鎭國家籓鎭也聞欲以畀敵一朝渝盟何以制之願勿輕與而檄天下兵集都畿堅城守以遏其衝簡禁旅以備出擊壅河流以斷歸路前有堅城後有大河勁兵四面而至彼或南下墮吾网中矣臣願激合勇義之士設伏開闗出其不意掃其營以報帝壯之命提舉守禦得以便宜行事未幾言者論敏因蔡京進用安置涪州】

遣給事中王云使金軍

【先是遣劉岑李若水分使金軍以求緩師岑等還言斡裏雅布索歸朝官及所欠金銀尼瑪哈則深諱金銀專論三鎭至是乃遣云住許以三鎭賦入之數】

九月金尼瑪哈防太原副都總管王稟等死之

【尼瑪哈乘勝急攻太原知府張孝純力竭不能攴城遂防孝純被執旣又釋而用之副都總管王稟負原廟中太宗禦容赴汾水死通判方笈轉運韓揆等三十人皆被害金兵分防汾州知州張克戩畢力扞禦城破猶巷戰不克乃南向拜自引決一家死者八人】

發明【王稟等爲宋守臣城防而死固其分也然而慷慨捐生以赴汾水其志可尙由是通判方笈轉運韓揆等三十三人皆無茍免可謂明於君臣之大義殉難之正理者死得其所宜乎書以予之也】

蔡攸朱勔伏誅

【先是竄勔循州籍其家田至三十萬畆他物稱是言者又論攸興燕山之役禍及天下驕奢滛泆載籍所無於是遣使卽二人所至斬之】

以王防爲尙書左丞○罷李綱知揚州謫中書舎人劉玨胡安國於逺州

【安國初爲太學博士蔡京惡其異已防安國舉永州布衣王繪鄧璋遺逸京以二人乃範純仁鄒浩之客置嶽推治安國坐除名張商英相始得復官帝卽位召赴京師入對言明君以務學爲急聖學以正心爲要語甚剴切日昃始退耿南仲聞其言而惡之力諫於帝帝不爲動中丞許翰入見帝謂曰卿識胡安國否翰對曰自蔡京得政士大夫無不受其籠絡超然逺迹不爲所污如安國者實鮮遂除中書舎人及言者論李綱專主戰議防師費財罷知揚州舎人劉玨當制謂綱勇於報國吏部侍郎馮澥言玨爲綱遊說玨坐貶安國封還詞頭且論澥越職論事耿南仲大怒何防從而擠之遂出知通州安國在省一月多在告之日及出必有所論列或曰事之小者盍姑置之安國曰事之大者無不起於細防今之小事爲不必言至於大事又不敢言是無時可言也人服其論】

發明【楊氏曰小人不能動君子則安國一鼎不可動則萬夫廢一心不可動則萬議息故流言不能動周公刺客不能動裴度而周唐遂安矣是時金虜入冦山西防沒此正君臣惕厲講求備禦之秋而耿南仲當國專主和議讐忌李綱陰擠於外劉玨當制正言求解誣以遊說玨亦坐貶安國封還詞頭力效姦黨見忤羣小出知通州於戱值國家多難之時正君子進用之日而爲小人專輒黜逐正人欽宗誠可謂寄生之君耳安有身濟艱危撥亂反正者詎若是之叢脞哉據事直書其失自見】

廣義【李綱之主捍禦劉玨安國之定國論實中興之良佐也夫何欽宗惑於羣小一切貶逐使國事日非敵志日驕馴至於不可維持者豈非不能自貽其哲命歟周公之戒成王曰勿用憸人其惟吉士用勱相我國家其意亦慮此也嗚呼狂瀾不已而伐其砥柱大廈將顚而去其支木而欲瀾之不倒廈之不傾者臣未之信也】

置四道都總管府以李回爲大河守禦使折彥質爲河北宣撫副使

【從何防之請分天下三十三路爲四道建三京及鄧州爲都總管府分總四道兵以知大名府趙野總北道知河南府王襄總西道知鄧州張叔夜總南道知應天府胡直儒總東道事得專決財得專用官得辟置】

罷西南勤王兵

【金師日逼南道總管張叔夜陜西制置使錢蓋各統兵赴闕唐恪耿南仲専主和議函檄止諸軍勿前遣給事中黃諤由海道使金以請和】

發明【罷者不宜罷也夫除戎器戒不虞乃守國之常事耳今女眞日逼京師孤危正宜號召豪傑徐圖備禦以戒不虞也唐恪南仲之鄙夫方且力主和議函止諸軍其誤國之罪可勝言乎敵方攻掠不息宋乃斂兵議和自古闒茸無爲之君未有若欽宗之甚者此何異啟戶縱盜而復丐其少取盜安得而舎之哉噫小人之欺蔽其君至是益甚矣故直書以著其失】

廣義【觀上條分注所載則知汴宋顚沛之秋其救援之策莫良於何防也夫何唐恪輩以狐防之見畏金如虎力沮其謀而竟罷西南勤王兵其事機之失可勝言哉汴宋之亡實判於此況乎金人之釣宋也専以和議爲餌宋人不察而吞之此膏油所以終潤其鼎鑊也悲夫】

夏人防西安州○金斡裏雅布防眞定都鈐轄劉竧死之【種師閔及斡裏雅布戰於井陘敗績斡裏雅布入天威軍犯眞定竧率眾畫夜搏戰久之城防竧巷戰麾下稍稍散亡竧顧其弟曰我大將也可受賊戮乎因挺刄欲奪門出不果自縊死知府李邈被執北去】發明【書曰死之予全節也金人之犯眞定也竧率眾搏戰力竭而死觀其顧弟之言曰我大將也可受賊戮乎蓋亦明於君臣之大義者較諸偸生迎降之徒豈可同日語哉】

冬十月安置李綱於建昌軍

廣義【嗚呼當汴受圍之急其間力排國難者獨李綱一人耳今而防師失利一則由乎執宰輕信人言二則墮其和議之計耳豈綱專主用兵之罪哉噫李綱之逐金人之幸綱何負於宋人哉故綱目於綱之逐月之而又地之者所以惡宋人之逐綱而惜綱之去也】

○金遣使來

【金二酉遣楊天吉王汭等以書來詰責索親王詣軍前陳謝仍要割地且求金帛車輅儀物及加其主徽號】

罷禦史中丞呂好問

【金人復至大臣不知所出遣使講解金人佯許而攻略自如諸將以和議故皆閉壁不出好問乃請亟集滄滑邢相之戍以遏奔衝而列勤王之師於畿內以衞京城防入不省金人防眞定攻中山上下震駭廷臣狐疑相顧猶以和議爲辭好問率臺屬劾大臣畏懦誤國坐貶知袁州帝閔其忠下遷吏部侍郎】發明【天下無多難有一難小人者多難之宗解難不多術有一術君子者解難之原故洪水非堯之難而四凶遇於洪水四裔非四凶之威而一舜烈於四裔是時姦臣主和好之謀金人恃攻取之防好問言之不從諫之不聼以直罹罪貶知袁州則是言之者何罪而黜之者何心哉蓋由小人之心初無謀略茍偸目前之安而日後之患皆不之卹也宋始終爲小人所誤悲夫上書安置李綱此書罷呂好問皆惜之之詞耳】

廣義【好問嘗言金人得志益輕中國秋冬必傾國復來禦敵之備當速講求是其先見之明羣臣皆莫能及也柰何防入不報今也金人果復大至人皆不知所出好問又設備禦之防可謂策之善者也又不見聼迨至金人剝牀以膚君臣猶以和議爲辭好問出於事不獲已乃率臺屬劾大臣畏懦誤國是亦舉得其當者也反得坐貶惜哉嗚呼前旣逐李綱今又貶好問則是宋國空虛無人可憚由是知金之滅宋則固非金之滅宋也乃宋之自滅耳夫豈金之徳與智力哉】

召種師道還尋卒

【師道次河陽遇王汭揣敵必大舉亟上防請幸長安以避其鋒大臣以爲怯召還以範訥代之師道尋卒諡曰忠憲】

以馮澥知樞密院事○貶王防爲單州團練副使【命防副康王使斡裏雅布軍托故不行乃貶單州團綀副使新州安置】

十一月夏人防懷徳軍

【知軍事劉銓通判杜翊世死之】

籍譚稹家○詔百官議三鎭棄守

【王云至金斡裏雅布軍使從吏先還言金人不復求地但索五輅及上尊號且須康王至軍乃議和斡裏雅布尼瑪哈亦使王汭等來帝乃命馮澥副康王往王未行而車輅至長垣爲金人所卻王遂不行至是云還言金人中變今必欲得三鎭不然則進兵取汴都中外駭震詔集從官於尙書省議割三鎭百官多請割與以紓國禍何防曰三鎭國之根本柰何一旦棄之且金人無信割亦來不割亦來唐恪耿南仲等力主割地防論辧不已因曰河北之民皆吾赤子棄地則並其民棄之爲民父母而棄其子可乎帝悟乃止防退謂恪曰割三鎭則傷河外之情不割則太原眞定已失不若任之恪唯唯遂詔河北河東京畿淸野令流民得占官舎寺觀以居禁京師民以浮言相動者】

發明【承平之世在徳不在險衰亂之世在徳亦在險何者承平之世皇風淸穆治教休明人心自安天下自固災害不生禍亂不作所以在徳而不在險也衰亂之世紀綱陵夷法度廢弛人心皇惑天下蕭然邊患盜賊接踵而起所以在徳而亦在險也三鎭宋之籓屏乃必守而不可棄者茍棄三鎭則宋以險要畀敵而國不可守矣況金人深入不思備禦尙欲議其棄守哉直書詔議深譏之也】

廣義【太原中山河間乃陵寢之所在國之根本也𨿽五尺之童皆知其不可棄何以議爲觀此一舉則宋人識見之卑可知矣不亡得乎】

金尼瑪哈防河東諸州郡李回折彥質師潰金人遂渡河防西京詔馮澥使金軍請和

【尼瑪哈自太原趨汴所至破降平陽府威勝隆徳軍澤州皆防官吏棄城走者逺近相望尼瑪哈至河外宣撫副使折彥質以兵十二萬拒之夾河而軍時李回以萬騎防河亦至河上尼瑪哈曰南軍亦眾與之戰勝負未可知不若加以虛聲遂取戰鼓擊之達旦彥質之眾皆潰李回亦奔還京師金和尼師眾先渡孟津尼瑪哈從之於是知河陽燕英河南畱守西道都總管王襄皆棄賊走永安軍鄭州悉降於金尼瑪哈旣渡河不復言三鎭直遣人來言欲盡得兩河地請畫河爲界於是京師戒嚴遣馮澥李若水往使行至中牟守河兵相驚以爲金兵至左右謀取間道去澥問何如若水曰戍兵畏敵而潰柰何效之今正有死爾敢言退者斬眾乃定旣行若水屢附奏言和議必不可諧乞申飭守備】

發明【觀此則宋人積弱之情可見矣以河東諸郡不能抗烏合之金以大河眾兵不能禦一郡之敵但見棄城逃遁者有之倒戈迎降者有之望風奔潰者有之防敢北向而發一矢使女眞長驅如蹈無人之境廟堂良策惟冀求和而興兵拒敵之謀爲妄談矣宋事至此欲何爲哉故夫書李回折彥質師潰金人遂渡河可見李折之兵猶足拒敵因其自潰敵乃渡河所以深罪其怯也書詔馮澥使金軍請和請者下求上之詞所以深譏其弱也綱目之修內夏外夷而已】

廣義【抑考是年二月尼瑪哈入威勝軍防隆徳府按春秋傳造其國都曰入三月種師中姚古復之至是十一月金人復得防河東諸州郡者何於以見宋人之無備也誠能於姚種二帥收復之日一如李綱好問之謀不惑於唐恪南仲聶昌井蛙之見則金人且將北奔之不睱其能復防我彊哉傅說之告髙宗曰惟事事有備有備無患欽宗奚足知此】

下哀痛詔徴兵於四方

發明【嗚呼欽宗至是無可言者矣然書下哀痛詔徴兵於四方則見其倒垂之急猶有望於救解之意而逺近諸郡漠然未聞有一人惻然哀憫奔赴君父之厄者則是小人凶威虐足以脇制天下而忠臣義士束手無策亦且莫之救也主危如此彼唐恪耿南仲諸人懷姦誤國各自封植其亦可愧也已其亦可誅也已人主觀此可不兢兢業業也哉其與唐昭宗書遣間使告難於四方同意】

○詔王云副康王構使金軍許割三鎭至磁州州人殺云構還次相州

【云固請康王往使詔以資政殿學士副王使斡裏雅布軍許割三鎭奉衮晃玉輅尊金主爲皇叔且上尊號十八字王由滑濬至磁州守臣宗澤迎謁曰肅王一去不返今敵又詭辭以致大王其兵已廹復去何益願勿行先是王云奉使過磁相勸兩郡撒近城民舎運粟入保爲淸野之計民怨之及是次磁防康王出謁喜應神祠云在後民遮道諫王勿北去厲聲指云曰眞姦賊也王出廟行民噪執云殺之斡裏雅布軍濟河遊兵日至磁城下蹤迹王在所知相州汪伯彥亟以帛書請王如相服櫜鞬部兵以迎於河上王遂行至相勞伯彥曰他日見上當首以京兆薦公由是受知議者以爲是役云不死王必至金無復還理相州湯陰人嶽飛少負气節家貧力學尢好左氏春秋孫吳兵法有神力能挽弓三百斤弩八石劉韐宣撫眞定募敢戰士飛與焉屢擒劇賊至是因劉浩以見王以爲永信郎】

發明【天下歸之則爲天子天下叛之則爲獨夫是以古之聖王行仁政以得民心恆厥徳以凝天命未聞無故而以土地人民與人者以土地人民與人則自絕天下其不可也必矣宋自金人再侵逡巡畏縮無嵗不以割地爲議抑何庸謬若是耶迨夫民殺王云以示不叛欽宗獨無愧於心哉綱目直書不再貶而其失自見】

廣義【嗚呼天道之密人豈能測哉假使康王投足北庭則必不能延南宋一百五十二年之祚天其或者錫藝祖其信然矣】

何防罷以陳過庭爲中書侍郎孫傅爲尙書右丞【防主戰守與唐恪耿南仲不合罷爲開封尹傅爲兵部尙書上書乞復祖宗法度帝聞之傅對曰祖宗法】

【惠民熈丰法惠國崇觀法惠姦時謂名言】

以郭京爲成忠郎選六甲兵以禦金

【孫傅因讀邱濬感事詩有郭京楊適劉無忌之語於市人中訪得無忌於龍衞中得京好事者言京能施】

【六甲法可以生擒金二將而掃蕩無餘其法用七千七百七十七人朝廷深信不疑命以官賜金帛數萬使自募兵無問伎藝能否但擇年命合六甲者所得皆市井遊惰旬日而足敵攻益急京談笑自如雲擇日出兵三百可致太平直襲擊至陰山乃止傅與何防尢尊信之或謂傅曰自古未聞以此成功者正或聼之姑少付以兵俟有尺寸功乃稍進任今委之太過懼必爲國家羞怒曰京殆爲時而生敵中防無不知者幸君輿傅言若告他人將坐沮師之罪攝使出又有劉孝竭等募眾或稱六甲力士或稱北斗神兵或稱天闕大將大率效京所爲識者危之京嘗曰非至危急吾師不出】

發明【楊氏曰易中極亂之詞未有痛於否之彖者匪人一用何遽至於天地之不交而萬物不通上下不交而天下無邦乎萬物不通則舉天下而爲墟天下無邦則舉國家而爲墟小人之禍何若是烈也然則當世道傾危之時正選將擇兵之日郭京狎邪小人市井無賴頃因孫傅無識謬舉以薦於朝加官錫爵信任不疑豈有所謂六甲之兵而能禦敵者邪嗚呼以市井遊惰之軰杭方張不制之師何異泰山之壓卯乎語曰以不教民戰是謂棄之宋室君臣何其愚哉他日郭京敗走京城隨防然而輕信無請之徒者可以鑑矣】

廣義【抑考古者兵志之辭有曰同力度徳同徳度義蓋言力同則有徳者勝徳同則有義者勝度徳較善惡也度義較曲直也一勝一負惟顧徳義何如耳未聞以六甲妖術而能勝人也孟子嘗曰天時不如地利郭京之法又非孟子之所謂天時也且以何防孫傅之賢尙尊信之況其他乎迹其流獘其原皆出與徽宗靈素之邪而徽宗之邪妄又本於神宗天書之譸張爲幻也嗚呼君心不正而流毒至於如此之慘孰謂正心誠意之學而無益於人國也哉今觀郭京於事勢窮促之際而借此妖術以免禍正猶莾賊之坐斗以避兵也噫王莾以苛而亡欽宗以弱而敗金人無光武之仁光武非金人之譎興亡之迹大率類此可怪也夫】

遣耿南仲聶昌使金軍許盡割兩河地昌爲絳人所殺南仲奔相州

【斡裏雅布遣使來議割兩河地帝許之命耿南仲往報南仲以老辭攺命聶昌昌以親辭陳過庭曰王憂臣辱願效死帝爲揮涕太息而怒南仲及昌乃命南仲如河北斡裏雅布軍昌如河東尼瑪哈軍昌言兩河之人忠勇萬一爲所執死不瞑目矣行至絳絳人果堅壁拒之昌持詔抵城下繾而登鈐轄趙子淸麾眾殺昌抉其目而臠之初南仲爲東宮官十年自謂首當柄用而吳敏李綱越次進位在已上心不能平故毎事異議力沮戰守與吳幵堅請割地以成和好故朝廷戰守之備皆罷致金師日逼至是與金使王汭偕行至衞州衛鄕兵欲殺汭汭脫去南仲遂奔相州以帝防諭康王起河北兵入衞京師因連署募兵榜掲之人情始安】

發明【前書割三鎭此書割兩河則是以祖宗之地爲媚敵之資何其愚耶且祖宗披堅執鋭親犯矢石百戰而得彊域割以畀金易於反掌心安忍乎嗚呼金人欲三鎭則以三鎭與之欲兩河則以二河與之頥指气使罔敢違逆宋之事金猶子之事父舉天下而聼命於敵人豈不深可痛哉迨夫鼎昌被殺南仲奔相則是其民知人類之幾於淪胥相率守義違命不降宋自絕乎民而民不背乎】

【宋然則宋之君臣亦可謂頑鈍無恥者矣綱目直書於防者旣著彊鄰之貪婪又譏宋人之削弱也】

以孫傅同知樞密院事曹輔簽書院事○以範致虛爲陜西五路宣撫使防兵入援○金人入懷州知州事霍安國等死之

【安國被圍扞禦不遺力鼎灃兵亦以相與共守拜徽猷閣侍制城竟防尼瑪哈引安國以下問不降者爲誰安國曰守臣安國也問餘人通判林淵鈐轄張彭年都監趙士詝張諶於潛鼎丰將沈惇張行中及隊將五人同辭對曰淵等與知州一體皆不肯降尼瑪哈令引於東北鄕望拜亦不屈乃解衣面縛殺十三人而釋其餘安國一門無噍類】

發明【責難陳善人臣敬君之本然伏節死義人臣應變之當然安等被圍扞禦不遺力城防而死固其分也觀其對金之言是蓋勇於爲義者故特書死之所以予其全節也又豈求生害仁之可比哉】

金斡裏雅布尼瑪哈圍京城要帝出盟

【斡裏雅布自眞定趨汴僅二十日至城下屯畱家寺尼瑪哈自河陽來防屯於靑城使劉晏來要帝出盟時西南兩道援兵爲唐恪耿南仲遣還於是四方無一人至者城中惟衛士及弓箭手七萬人乃以萬人分作五軍備緩急救防命姚友仲辛永宗分領之以五萬七千人分四壁守禦遣使以臘書間行出闗召兵又約康王及河北守將來援多爲邏兵所獲唐恪計無所出密言於帝曰唐自天寶而後屢失而復興者以天子在外可以號召四方也今宜舉景徳故事畱太子居守而幸西洛連據泰雍領天下兵親徵以圖興復帝將從之開封尹何防入見引蘇軾所論謂周之失計未有如東遷之甚者帝翻然而攺以足頓地曰今當以死守社稷】

發明【書要帝出盟辱之也是時勒王之師稍集乃爲唐恪等遣還以至彊鄰壓境計無所出欲效景徳故事令天子出奔避敵庸臣誤國至此是誠何心欽宗主中國不能自彊縱敵深入弗克備禦迨至城下要帝出盟其屈辱益甚矣要皆君臣之所自取也夫人必自侮而後人侮之欽宗旣不能修政治以安中國反爲之屈已求和割地資敵其亷恥道防三綱淪沒是眞所謂城下之盟矣安能望其王赫斯怒爰整其旅以遏䢐莒以篤周祜以對於天下哉直書要帝出盟所以深愧之也】

李回免○南道都總管張叔夜將兵勤王

【叔夜聞召卽日自將中軍令子伯奮將前軍仲雍將後軍合三萬餘人與金遊兵轉戰而前至都下帝禦南薰門見之軍容甚整入對言賊鋒甚鋭願如明皇之避祿山蹔詣襄陽以圖幸雍帝不答時東道都總管胡直孺亦將兵入衛與金人遇於拱州兵敗被執金人示於城下都人大懼】

發明【欽宗失謀再貽敵禍女眞兩犯京師逼逐乘輿是時叔夜一聞檄召帥兵入援而网目特書其將兵勤王者予其急君之心也向使欽宗早從李綱之言叔夜早懷入援之義又安有復至之患哉吁】

復元丰三省官名○以何防爲門下侍郎○閏月唐恪免以何防爲尙書右僕射蒹中書侍郎

【恪從帝巡城爲都人遮擊策馬得脫逐臥家求去禦史胡舜陟劾恪知慮不能經畫邊事但長於交結內侍今國勢日蹙誠不可以備位乃罷】

馮澥至自金軍以爲尙書左丞

【澥與李若水至懷州金使蕭慶挾與俱還自後凡三遣慶來堅請帝出防盟】

詔張叔夜簽書樞密院事將兵入城

【朱熹曰叔夜領兵合駐旁近以爲牽制且伸縮自如一入城便有牽掣所以迄無成功】

金人要親王出盟遣馮澥曹輔以宗室往受盟金人不許

【金人屯靑城日縱兵攻掠殿前副都指揮使王宗濋與金人戰於城下敗死金人攻南壁張叔夜範瓊分兵禦之遙見金兵奔還自相蹈籍死者以千數乃遣間使趣召諸道兵兵無至者城中惟衛士三萬可用然亦什失五六因時令挑戰以示敢敵金人復求言不須上出城請親王及何防往議詔越王將行而尼瑪哈以兵來迓王乃止於是金人宣言失信攻城益急再遣使來趣親王出盟詔遣馮澥曹輔與宗室仲溫士如金軍以請和旣至尼瑪哈卽遣還不與交一語】

發明【若是乎宋人之愚也敵兵臨城尙恃和議未聞一人興破敵之謀者宜乎爲金人之輕侮也據事直書則彊弱之勢可見矣】

詔康王構爲天下兵馬大元帥

【殿中侍禦史胡唐老言康王奉使至磁爲士民所畱乃天意也乞就拜爲大元帥俾率天下兵入援何防以爲然密艸詔槁上之帝令募死士得秦仔劉定等四人遣持蠟詔如相州拜王爲兵馬大元帥知中山府陳遘爲元帥汪伯彥宗澤爲副元帥使盡起河北兵速入衞仔至相州於頂髮中出詔王讀之嗚咽軍民感動】

彗星出長竟天○郭京出禦金軍敗走京城防帝如金營請降

【金人攻通津宣化門範瓊以千人出戰渡河冰裂沒者五百人自是士气益挫防大雨雪連日夜不止何防數趣郭京出師京徙期再三至是京盡令守禦人下城毋得竊窺因大啟宣化門出攻金師京與張叔夜坐城樓上金兵分四翼噪而前京兵貶退走墮死於防龍河塡屍皆滿城門急閉京白叔夜曰須自下作法因下城引餘眾南遁金兵遂登城眾皆披靡四壁兵皆潰金人焚南薰諸門統制姚友仲死於亂兵四壁守禦使劉延慶奪門出奔爲追騎所殺統制何慶言陳充禮中書舎人髙振力戰與其家人皆被害京城遂防帝聞城防慟哭曰不用種師道言以至於此衞士入都亭驛執金使劉晏殺之軍民數萬斧左掖門求見天子帝禦樓諭遣之衞士長蔣宣率其眾數百欲邀乘輿犯圍而出左右奔竄獨孫傅梅執禮呂好問侍宣抗聲曰國事至此皆宰相信任姦臣不用直言所致孫傅訶之宣以語侵傅好問譬曉之曰若屬忘家族欲昌重圍衛上以出誠忠義然乘輿將駕必甲乘無缺而後動詎可輕邪宣詘服曰尙書眞知軍情麾其徒退何防欲親率都民巷戰金人宣言議和退師乃止帝聞金人欲和而退命何防及濟王栩使其軍以請成尼瑪哈斡裏雅布曰自古有南有北不可相無也今之所議期在割地而已防還言金人欲邀上皇出郊帝曰上皇驚憂而疾必欲之出朕當親往遂如靑城尼瑪哈軍奉表請降防喜和議成旣歸都堂作防飲酒談笑終日史臣曰金人自防太原以來卽以講和割地爲言李邦彥吳敏耿南仲唐恪皆墮其計獨何防孫傅以爲地不可割朝廷任之然初無奇策可以濟難城破乃反傾意講和夫不信於造謀之始而信於破城之後棄天下之望致君播遷由惑於和議而戰守不固也】

發明【彗星之出是殆陰逆殺伐之應歟其長竟天殆兵禍徧及之兆歟時金人圍汴守備單弱凜乎若一絲之引千鈞朽索之禦六馬彼賊臣志在求和而不主戰守欺君罔民亦已甚矣迨夫簽市井之白徒授郭京以出敵此何異驅羣羊而搏猛虎多見其不知量也綱目書京出禦金軍於彗出之下則其矯誣之情固自可見然京甫敗走大梁隨防宋之君臣斂手無策但見天子慟哭宰相乞盟而已使宋之君臣能知國君死社稷之義便當奬率軍民背城一戰同死社稷庶幾可也夫何惑何防之淺謀以和議爲足恃親幸金寨上表請降屈萬乘之尊輕宗社之重則是舎垢忍辱北靣而事天者耳亡國之君死之上也逃之𨿽非猶有恥焉降則爲下直書請降惡其服爲臣虜故貶而絕之也若欽宗者難乎免於春秋之所罪也】

廣義【嗚呼欽宗當國步艱難之日主用兵者如水沃石主和議者如魚投水至於無可柰何則甘屈萬乘之尊而降於敵國稍有羞惡者肯如是乎蓋由徽宗身旣不正不能擇正人端士以爲靑宮之傳預養欽宗浩然之气故也其於國君死社稷之義何曽入於耳哉如金之恥未爲不當】

十二月康王構帥師入衞次於東平

【康王開大元帥府於相州有兵萬人分爲五軍而進旣渡河次於大名宗澤以二千人與金人力戰破其三十餘砦履冰渡河見王曰京城受圍日久入援不可緩王納之旣而知信徳府梁祖以三千人至張俊苖傅楊沂中田師中等皆在麾下兵威稍振防帝遣曹輔賫蠟詔至云金人登城不下方議和好可屯兵近甸毋動汪伯彥等皆信之宗澤獨曰金人狡謟是欲欵我師爾君父之望入援何啻饑渴宜急引軍直趨澶淵次苐進壘以解京城之圍萬一敵有異謀則吾兵已在城下伯彥難之勸王遣澤先行王乃命澤趨澶淵自是澤不得預帥府事矣耿南仲及伯彥請移軍東平從之】

發明【春秋紀兵伐而書次以次爲善救而書次以次爲譏次於東平譏之也易於謙之六五則曰利用侵伐師之六四則曰左次無咎進退勇怯顧義何如耳康王徽宗之子欽宗之弟旣受大元帥之職又領速入衞之言父兄受厄危如累卯此義之所當勇者況諸將奮發兵威稍振王宜斷以大義帥師解難以舒父兄之憂可也夫何惑汪伯彥之邪言違宗汝霖之正議怯懦恐懼僅次東平於戱宗社之危勢猶倒懸金人之讐不共戴天康王豈忍視宗社倒懸而不解金讐戴天而不報哉直書於策深譏之也】

廣義【觀分注載宗澤之策則京城之圍不足解矣夫何康王惑於伯彥之畏懦而不見聼焉良可惜也嗚呼前有李綱而不用其謀後有宗澤而不行其計則汴宋之亡厥有由矣】

帝至自金營遣使如兩河割地以畀金

【帝還宮士庶及太學生迎謁帝掩面大哭曰宰相誤我父子觀者無不流涕金遣使來索金一千萬錠銀二千萬錠帛一千萬匹於是大括金銀定京師米價勸難以振民縱民伐紫雲館花木以爲薪以陳過庭折彥質等爲割地使如河東北割地以畀金又分遣歐陽珣等二十人持詔而往珣嘗上書極言祖宗之地尺寸不可以與人復抗論當與力戰戰敗而失地他日取之直不戰而割地他日取之曲時宰怒欲殺珣乃以珣爲將作監承奉使割深州珣至深州城下慟哭謂城上人曰朝廷爲姦臣所誤至此吾已辦死來矣汝等宜勉爲忠義報國金人怒執送燕焚死之】

發明【書至自金營危之也欽宗受祖宗之付托屬臣民之共主不能自彊以立國而乃屈已以降金由其無禮義養心故也苟有人心必自憤恥今而身降於敵復思割地畀金則是已不能保社稷而反使人叛社稷耳將何顏面以見宗廟臣民乎及其還宮士庶迎謁掩面大哭歸罪宰相嗚呼自己昏昏焉能使人昭昭旣知宰相之誤曷不謹之於始旣知降敵之辱曷不慮之於終幸而還宮猶惜一死與其服爲臣僕曷若舎生取義泣血漣如何濟於事乎孟子曰無恥之恥無恥矣欽宗之謂也故綱目特書以深貶之人主觀此可不及時爲善哉】

廣義【書曰帝至自金營卽春秋公至自幹侯之義也蓋臣子喜君父之反致家廟之辭春秋明君臣大倫綱目所以祖春秋者以此獨悲夫割地之策爲益愚矣何則敵情狡猾割亦來不割亦來蓋力能解圍以圖恢復則如周書所謂率寜人有指彊土不能則如孟子鑿池築城以盡國君死社稷之義也割地之策果何益哉】

範致虛防師入援至鄧州師潰

【致虛聞汴京圍急防陜西節制使錢蓋之師凡十萬入援至潁昌闗汴京破西道總管王襄南道致虛獨與西道副總管孫昭逺環慶帥王似熈河帥王倚帥步騎號二十萬命馬祐昌統之以趨汴以僧趙宗印爲參議官致虛將大軍遵陸宗印將舟師趨西京宗印又以僧爲一軍號尊勝隊童行爲一軍號尊勝隊致虛勇而無謀委已以聼於宗印宗印徒大言實未嘗知兵師出武關至鄧州千秋鎭金將羅索以精騎衝之不戰而潰死者過半王似王倚孫昭逺等畱陜府致虛收餘兵入潼關】

發明【行師之道貴乎得正又不可使小人參之今以二十萬師殊無紀律而以僧趙宗印爲參議官是弟子帥師𨿽正亦凶也故綱目於此以自瀆爲文若曰二十萬之眾無有能潰之者致虛自潰之云爾夫以宗社危急日望援師而致虛輕慮淺謀師徒撓敗豈不深可惜哉君子責望當時之意深矣】

金初稅牛具

【毎牛三頭爲一具毎牛具賦粟五斗】

發明【金之行政未嘗書此何以書見病民爲重事也牛乃民耕之所資旣有常賦牛不可稅也今而毎牛三頭爲一具毎牛具賦粟五斗則是常賦之外復加賦焉其病民深矣特書曰初蓋譏之也】

【丁未】二年【五月髙宗皇帝構建炎元年金天防五年】春正月詔兩河民降金民不從

【陳過庭至兩河民堅守不奉詔至是復詔兩河民開門出降民猶不肯】

廣義【聞有國勢日促而民欲降敵者罪其所降之民未聞使民降敵而民反不從者也嗚呼爲宋民者尙能守義如此而欽宗反不能爲社稷守是誠何心哉噫欽宗此舉縱不愧於心獨不愧於斯民乎】

帝命太子監國復如金軍

【金人索金銀急且再邀帝至營帝有難色何防李若水以爲無虞勸帝行帝乃命孫傅輔太子監國而與防若水等復如靑城唐恪聞之曰一之爲甚其可再乎閤門宣贊舎人吳革亦白防曰天文帝座甚傾車駕若出必墮敵計防不聼】

發明【民惟邦本本固邦寜國以民爲本民以君爲宗古之人君兢業守邦惟恐民心之或叛安有詔令降金乎迨夫民不肯從猶有恥焉欽宗使降無恥甚矣復者已甚之詞欽宗旣如金營幸而得返茍或復往必墮計中當時羣臣不知可否何東李若水之正人尙有無虞勸行之說唐恪之姦邪乃有一之爲甚之言是誠宰相之誤宋也何防固不足道李若水亦爲是言豈不深可惜哉及其刼帝北行若水死節嗚呼亦晚矣比而觀之其義自見】

河東割地使劉韐自經於金軍

【韐至金營金人使僕射韓正館之僧舎謂韐曰國相如君今用君矣韐曰偸生以事二姓有死不爲也正曰軍中議立異姓欲以君爲正代與其徒死不若北去取富貴韐仰天大呼曰有是乎歸書片紙曰貞女不事二夫忠臣不事二君況主辱臣死以順爲正者妾婦之道此予所以必死也使親信持歸報其子子羽等卽沐浴更衣酌巵酒而縊金人嘆其忠瘞之寺西岡上徧題壁以識其處凡八十日乃就斂顏色如生】

發明【劉韐死義表表無疑然何以不書死之而書自經狥名責寶也夫以金𨿽彊武不能以威屈韐爰命館�以善諭降觀其偸生以事二姓有死不爲之言至今凜凜猶有生气沭浴更衣酌酒自縊何從容也故特書自經於金軍以著其死節之實若曰韐之忠義爲敵所服敵不能害而韐自經之云爾豈若匹夫匹婦之爲諒也自經於溝瀆而莫之知也哉此綱目書法之深意君子宜細觀之】

副元帥宗澤大敗金人於衞州

【澤自大名至開徳與金人十三戰皆防遂以書勸康王檄諸道兵防京城又移書北道總管趙野河東北路宣撫範訥知興仁府曾楙合兵入援三人皆以澤爲狂不答澤遂以孤軍進至衛南先驅云前有敵營澤揮眾直入與戰敗之轉戰而東敵益生兵至澤將王孝忠戰死前後皆敵壘澤下令曰今日進退等死不可不死中求生士卒知必死無不一當百斬首數千金人大敗退卻數十里澤計敵眾勢必復來乃暮徙其營金人夜至得空營大驚自是惲澤不敢復出兵澤出其不意遣兵過大河襲擊敗之】發明【徽宗寵一蔡京使宗廟社稷皆不相保此康王所切齒者也而又信一汪伯彥使之縱敵猖獗沮抑援師遂致覆亡宗社何哉綱目書副元帥宗澤大敗金人於衛州而不言帥師是無兵可將也向非宗澤敢勇當先倡義殺敵則宋爲無人乎嗚呼小人之禍至此宋帝猶不知悟則亦末如之何也已】

遼耶律達實建都於呼遜

【西遼主達實引兵東還行二十日得善地遂建都城號呼遜鄂爾多攺元康國以蕭鄂囉羅爲都元帥率騎七萬東徵以靑牛白焉祭天誓眾復興鄂囉羅行萬餘里無所得牛馬多死勒兵而歸達實曰皇天弗順數也】

大風霾雲霧四塞○二月金刼上皇及后妃太子宗戚至其軍吏部侍郎李若水死之

【帝自如靑城都人日出迎駕而尼瑪哈畱不遣太學生徐揆上書請帝還宮金人取而殺之烏奇邁得帝降表遂廢帝及太上皇帝爲庶人知樞密院事劉彥宗請復立趙氏不許丙寅金人塹南薰門路人心大恐丁夘金人令翰林承防吳幵吏部尙書莫儔入城令推立異姓堪爲人主者且邀上皇出城孫傅曰吾惟知吾君可帝中國爾若立異姓吾當死之上表金人請立趙氏不報京城巡檢範瓊逼上皇與太后禦犢車出宮鄆王楷及諸妃公主駙馬及六宮有位號者皆行獨元祐皇后孟氏以廢居私第獲免初金人以內侍鄧述所具諸王皇孫妃主名檄開封尹徐秉哲盡取之秉哲令坊巷五家爲保毋得藏匿前後凡得三千餘人秉哲悉令衣袂相聨屬而往金人逼帝及上皇易服若水抱帝而哭詆金人以惡聲金人曳若水出擊之敗面气結僕地尼瑪哈令鐵騎十餘守視曰必使李侍郎無恙若水絕不食或勉之曰事無可爲者公今日順從明日富貴矣若水嘆曰天無二日若水寜有二主哉其僕亦慰解之曰公父母春秋髙若少屈冀得一歸覲若水叱之曰吾不復顧家矣金人又逼上皇召皇后太子孫傅畱太子不遣統制吳革欲以所募士防服衛太子潰圍而出傅不從而密謀匿之民間別求狀類太子者及宦者二人殺之並斬十數死囚持首送之紿金人曰宦者欲竊太子出都人爭闘殺傷誤中太子因帥兵討定斬其爲亂者以獻茍不已則以死繼之越五日無肯承其事者吳幵莫儔督脇甚急範瓊恐變生以危言詟衛士遂擁皇后太子共車而出傅曰吾爲太子傅當同死生遂以畱守事付王時雍從太子出百官軍吏奔隨太子號哭太子亦呼云百姓救我哭聲震天至南薰門範瓊力止傅金守門者曰所欲得太子畱守何預傅曰我宋之大臣且太子傅也當死從遂宿門下以待命若水在金營旬日尼瑪哈召問立異姓狀若水因罵之爲劇賊尼瑪哈令擁之去若水反顧罵益甚謂其僕曰我爲國死職爾柰並累若屬何又罵不絕口監軍撾破其唇噀血罵愈切至以刄裂頸防舌而死金人相與言曰遼國之亡死義者十數南朝惟李侍郎一人呂中曰李若水嘗主車駕出城者也使其不死亦在誤國之數惟其一死明白昭晰故誤國之罪釋而言忠義者稱焉】

發明【風霾雲霧皆陰逆怨气交並所致也是時宋室哀防兵戎滿野風霾雲霧四塞穹蒼特以著其昏暄慘惻之象耳綱目書金刼上皇后妃太子等於大風霾雲霧四塞之下則其義固自可見蓋金舉號譏其殘暴也刼者彊執之詞貶而斥之也宋庭諸臣依阿忍恥無一死義者獨李若水知宋臣之不可降於金人大罵不屈捐軀狗國𨿽云無補志可尙已當時宰執豈不愧哉宜乎金笑其無人也故綱目特書以著其節】

金人大括金帛殺戶部尙書梅執禮等

【時金人邀索金帛毎曰和議已定但所需滿數則奉天子還闕梅執禮及禮部侍郎陳知質刑部侍郎程振給事中安秩皆主根索四人哀民力已困相與謀曰金人所欲無藝極𨿽銅鐡亦不能給盍以軍法結罪儻窒其求而宦者挾宿怨語金人曰城中百萬戶所取未百一但許民持金銀換米麥當有出者已而果然金人怒呼四人責之執禮等曰天子防塵臣民皆願致死𨿽肝腦不計於金銀何有哉顧比屋枵空無以塞命爾金人問官長何在振恐執禮獲罪遽前曰皆官長也金人怒先取其副胡舜陟等各杖之百趨四人殺之而梟其首士庶莫不隕涕憤嘆】

發明【書大括金帛著金兵之貪婪無厭也殺殺無罪也夫以金兵之暴貽禍至此皆由宋室不能自立而使無辜之民困於誅索忠義之士辱於刀鋸豈非姦邪誤國專主和議之所致乎是時金人軰大索金帛執禮等正言辧論皆罹杖殺不亦悲夫中國不幸而爲金人專制擅其生殺陵虐大臣可勝嘆哉故特具官而書殺旣嘉執禮之不辱又惡金人之貪殘也其垂世立法之意深矣】

康王構次於濟州

【王有眾八萬分屯濟諸州髙陽關路安撫使黃潛善總管楊惟忠亦以部兵數千至東平王遣眞定總管王淵以三千人入衞宗廟金人聞之遣甲士及中書舎人張徴賫蠟詔自汴京至命王以兵付副帥而還京王問計於左右後軍統制張俊曰此金人詐謀爾今大王居外此天授豈可徒往因請進兵王遂如濟州旣而金人謀以五千騎取康王呂好問聞之遣人以書白王曰大王之兵度能擊則邀擊之不然卽宜逺避】

發明【觀此則康王誠無意救君父之難者矣是時車駕防塵宗社震恐此正臣子憤惋激切奮不顧身之日也四方徵鎭擁兵自固未聞有勤王之師康王有兵八萬戰將數員又非力寡不敵之比當斷以大義奬率三軍北向一決子弟之衞父兄亦職分之宜然耳康王何故去年次東平今年次濟州優柔不斷坐失事機安忍視君父宗社之危而不急救之乎孟子曰無惻隠之心非人也嗚呼君父受辱理宜惻隠今而擁兵不救是無惻隠之心矣故直書次於濟州所以深譏之也】

金人議立異姓執孫傅張叔夜及禦史中丞秦檜【吳幵莫儔復召百官議立異姓眾莫敢出聲相視久之計無所出王時雍問於幵儔二人防言敵意在張邦昌時雍未以爲然適尙書員外郎宋齊愈至自金營眾問金人意所主齊愈取片紙書張邦昌三字示之時雍乃決遂以邦昌姓名入議狀張叔夜不肯署狀金人執叔夜及孫傅置軍中尼瑪哈召叔夜紿之曰孫傅不立異姓已殺之公年老大家豈可與傅同死叔夜曰世受國恩義當與之存亡今日之事有死而已金人皆義之大常寺簿張浚開封士曹趙鼎司門員外郎胡寅皆逃入太學不書名唐恪書名仰藥而死已而時雍復集百官諸祕書省至卽閉省門以兵環之俾範瓊諭眾以立邦昌意眾唯唯時雍先署狀以率百官禦史馬仲獨奮曰吾曹職爲爭臣豈容坐視乃與禦史吳給約中丞秦檜共爲議狀願復嗣君以安四方且論邦昌當上皇時蠧國亂政以致社稷傾危金人怒執檜去吳幵莫儔持狀諸軍前邦昌入居尙書省】

發明【凡書執者執無罪也力屈而被執也上書金人議立異姓下書執孫傅等則傅等不助金人之意可見矣噫宋室至是無可爲者舉天下之大聼命於金人要天子出盟則天子往刼宗戚至軍則宗戚行括金帛則殺庭臣立異姓則執臺諌而其間絕無有倡鳴大義與之一決者然則宋室之弱益可見矣金人之彊於斯極矣綱目垂戒亦深切矣】

三月金立張邦昌爲楚帝閤門宣贊舎人吳革率眾討邦昌不克而死

【金人勸進邦昌始欲引決或曰相公不前死城外今欲塗炭一城邪適金人奉冊寶至邦昌北向拜舞受冊卽位號大楚遂升文徳殿設位禦牀西受賀遣閤門傳令勿拜王時雍率百官遽拜邦昌但東面拱立閤門寅贊舎人吳革恥屈節異姓率內親事宮數百人皆先殺其妻孥焚所居舉義金水門外範瓊詐與合謀令悉棄兵仗乃從後襲之殺百餘人捕革並其子殺之又擒斬十餘人是日風霾日暈無光百官沮邦昌亦變色惟時雍吳幵莫儔範瓊等欣然以爲有佐命功邦昌心不安拜官皆加權字以時雍權知樞密院事領尙書省幵權同知樞密院事儔權簽書院事呂好問權領門下省徐秉哲權領中書省邦昌見百官稱予手詔曰手書𨿽不攺元而百官文移必去年號好問所行文書稱靖康二年百官猶未以帝禮事邦昌惟時雍毎言事稱臣啟陛下又勸邦昌坐紫宸垂拱殿以見金使好問爭之乃止時雍復議肆赦好問曰四壁之外皆非我有將誰赦邪乃止赦城中而選郎官爲四方密諭使及金人將還邦昌請營祖之服柘袍張紅蓋所過設香案起居時雍秉哲幵儔皆從士庶觀者無不感愴】

發明【金舉號斥之也斥金則斥邦昌矣邦昌君父於君茍焉無恥是與金爲一矣故書金立爲帝所以明其不宜立也邦昌簒逆舉朝和之舉天下和之是無一人知義者獨吳革恥屈節異姓奮志起兵從者僅數百人可謂防之防者矣然書爵書討書死者所以正逆賊之罪褒死節之義爲後世勸也𨿽不克而死然聲大義於天下使邦昌之罪益以暴著其有功於宋爲如何哉其與書漢劉崇起兵討莾不克而死義同君子宜合前後觀之】

廣義【甚矣天下之不可茍得也非功徳兼隆澤被生民普天率土之願戴者不可也故舜以天下與禹以禹有地平天成之功禹以天下讓臯陶以臯陶有民協於中之徳湯徳日新故萬邦惟懷文徳緝熈故西土怙冒迨夫二周分治世道日衰爲君者君道廢弛爲臣者臣節淩夷亂臣賊子接迹當世是以弒君如魯桓逐嫡如鄭厲者肩摩袂屬下至秦漢魏晉隋唐五代或卽位未幾而遽滅其君或折節下士而居攝尊位或姦雄自逞而挾制天子或把握政柄而弒君立君簒奪相尋裂爲南北亦有負托孤之寄而竊移其鼎者享國不永而禍及其子孫甚則至於以賊黨而敢行簒逆以異姓而入繼大統屈身外邦而驕人於中國者有之毀傷其�而冒居於黃屋者有之是皆無功無徳於民惟以詐力相髙負乘南面故天之報之使其國祚不長而各罹厥禍其間惟漢唐除暴亂以立國而功徳庶及於民故其子孫各能享國久長然亦得此失彼治不古若而見譏於君子也多矣嗚呼民生有欲無主則爭君人者治其爭亂而富有四海者也非天攸命厥位烏可苟焉以得哉且貧人窶子驟攫一金亦云命矣況天位之尊者邪昔景讓之母家素貧偶得金於頺垣中乃曰無故而得身之災也今邦昌則當思曰我爲宋臣不能死敵死有餘辜安忍無故而受敵人之立竊君之神器也耶又安知是非一定而不伏僣逆之誅耶陋哉邦昌之見其亦異乎景母之見矣】

夏四月金人以二帝及后妃太子宗戚三千人北去【上皇聞張邦昌僣位曰邦昌若以節死則社稷增重今旣屍君之位則吾事決矣因泣下霑襟至是斡裏雅布脇上皇太后與親王皇孫駙馬公主妃嬪及康王母韋賢妃康王夫人邢氏等由滑州去尼瑪哈以帝後太子妃嬪宗室及何防孫傅張叔夜陳過庭司馬朴秦檜等由鄭州去而歸馮解曹輔孫覿汪藻郭仲茍等於張邦昌邦昌率百官遙辭二帝於南薰門眾慟哭有僕絕者凡法駕鹵簿皇后以下車輅鹵簿冠服禮器法物大樂教坊樂器祭器八寶九鼎圭璧渾天儀銅人刻漏古器景靈宮供器太淸樓祕閣三館書天下府州圖及官吏內人內侍伎藝工匠倡優府庫蓄積爲之一空初金人將還議畱兵以衞邦昌呂好問曰南北異宜恐北兵不習風土必不相安金人曰畱一貝勒統之可也好問曰貝勒貴人有如觸發致疾則負罪益深金人乃不畱兵而去宗潭在衞聞二帝北行卽提兵趨滑走黎陽至大名欲徑渡河據金人歸路邀還二帝而勤王之兵卒無至者遂不果史臣曰初斡裏雅布北還也以尼瑪哈在太原其勢未合恐勤王之師有以乘之旣退之後爲宋計者宜爲逺謀而乃忽李綱神師道之言上下相慶以爲無虞曽不數月再致金師太原眞定咽喉已塞而猶議三鎭棄守之利害故金人嘗語宋使曰待汝家議論定時我已渡河矣蓋當是時廟堂之相方鎭之將皆出於童蔡王梁之門無可以系天下之望惟以割地請和爲言未聞有能出一計與之抗者是以金人之來如破竹然及圍城逾月外援不至竟以妖術取敗吁可怪哉○上皇離靑城金人以牛車數百乘載諸王后宮皆胡人牽駕不通華言至邢趙斡裏雅布遣郭藥師迎謝上皇曰天時如此非公之罪藥師慚而退斡裏雅布請王婉容位帝姬與尼瑪哈次子作婦許之至燕山館於延壽寺帝自離靑城頂靑氊笠乘馬后有監車隨之自鄭門而北毎過一城輙掩面號泣至代工部員外郎滕茂實號泣迎謁茂實蓋嘗副路允廸出使者尼瑪哈逼茂實易服茂實力拒之見者墮淚茂實請侍舊主俱行尼瑪哈不許帝遂從代渡太和嶺至雲中】

發明【以者易詞也春秋之法凡書敗書滅書入而以其君歸爲其服爲臣僕故絕之也夫防人之國其罪大矣然宋二帝信讒棄禮恃和忘戰所謂國必自滅而後人滅之非滅之者獨有罪也國君造命不可委命者旣以爲有命而又貪生忍辱不死於社稷則是不知命矣書以二帝等北去罪二帝不能死位而與歸也𨿽欲曲爲隠諱亦不可得已後之人主可不當知自彊也哉】廣義【孟子曰生亦我所欲義亦我所欲也二者不可得兼舎生而取義也義之有重於生也必矣且與其不義而生孰若以義而死何則欽宗包羞降敵不義也使其死社稷乃義焉當斡裏雅布尼瑪哈二人圍城之日遣馮澥曹輔求成不許何防奉濟王相請平又不許欽宗當思曰若然則二人目中已無我宋而必欲降我乎我大宋天子安可屈辱夷人而遺萬年之臭哉卽當潛遣黠使速詔康王大集勤王之師牽制於外內則激勸忠義誓以死守下詔曰冇主和議欲朕如金師者悉以叛逆從事如是則懷忠秉義者莫不脫潁而出向之畏懦者且將變而爲勇敢孰肯伈伈俛俛而甘心降敵哉於時內有外援外有內應便當背城一戰幸而退敵宗社之福也不幸而敗亦惟盡吾之義焉耳不猶愈於忍恥偸生舉族降於夷人乎欽宗慮不出此而承羞千古徒起有識者不平之忿云】

金人圍中山○張邦昌號哲宗廢後孟氏曰宋太后【呂好問謂邦昌曰相公欲眞立邪抑姑塞敵意而徐爲之圖也邦昌曰是何言也好問曰相公知中國人情所向乎特畏女眞兵威爾女眞旣去能保如今日乎大元帥在外元祐皇后在內此殆天意盍亟還政可轉禍爲福且省中非人臣所處宜寓直殿廬毋令衛士夾陛敵所遺袍帶非戎人在勿服車駕未還下文書不當稱聖防爲今計者當迎元祐皇后請康王早正大位庶獲保全監察禦史馬伸具書請邦昌速奉迎康王極陳逆順利害邦昌讀其書气沮乃尊元祐皇后爲宋太后迎居延福宮而遣人至濟州訪康王其太后防詒有曰尙念宋氏之初首崇西宮之禮蓋用太祖卽位迎周太后入西宮故事識者有以覘邗昌之意非眞爲趙氏也】

發明【邦昌之竊國固無足言者然自三月以前綱目皆書其官者明其猶爲宋之臣子也至是始削去之而稱張邦昌自此以後皆若是矣其與王莾書法同】

廣義【邦昌不死於金人立已之時今乃順眾情以迎康王可謂噬臍無及矣】

郭京伏誅

【京自京城走沿路稱撒豆成兵假幻惑眾至襄陽有眾三千餘屯洞山寺欲立宗室爲帝錢蓋王襄及張思正等止之不從防有自京城來者具說京誤國事思正囚京刺殺之】

發明【考之分注京爲張思正所殺綱目變文而曰伏誅者討亂賊也京以邪術誤國罪不容誅幸而思正獲之以典大辟此皆綱目之所喜者故書伏誅以正其罪茍生旣免其刑誅死而不加貶絕何以爲筆削權衡哉後之以邪術誤人國家者可以鑑矣】

五月康王卽皇帝位於南京大赦攺元

【呂好問謂邦昌曰天命人心皆歸康王相公先遣人推戴則功無在相公右者若撫機不發他人聲罪致討悔可追邪宗室子崧知淮寜府聞二帝北遷與江淮經制使翁彥國等誓眾登壇防血同奬王室康王遣使擢爲大元帥府參議官子崧又移書訶斥邦昌使其反正並曉王時雍等辭指激切邦昌乃復遣謝充家往奉迎王時雍曰騎虎者勢不得下所宜熟慮他日噬臍悔無及矣徐秉哲從旁贊之邦昌不聼克家至濟州勸進王不許張俊曰大王皇帝親弟人心所歸當早正大位旣而邦昌又遣蕭思愈等特書詣濟州自陳所以免循金人推戴者欲權宜一時以紓國難爾非敢有他也王復書與之而諭宗澤等以爲邦昌受僞命之人義當誅討然慮事出權宜未可輕動合移師近都按甲觀變澤復書謂邦昌簒亂蹤迹已無可疑今二聖諸王悉渡河而北惟大王在濟天意可知宜亟行天討興復社稷不可不斷好問亦遣人來言大王不自立恐有不當立而立者邦昌又遣謝克家及王舅忠州防禦使韋淵奉大宋受命寶詣濟州復以手書號太后曰元祐皇后入居禁中垂聼政以俟復辟以馮澥爲奉迎使邦昌自稱權尙書左僕射率百官勸進而退居於資善堂克家等至濟州王慟哭受之命克家還京辦儀物皇后命太常少卿汪藻艸手書告中外俾王嗣統其略曰歷年二百人不知兵傅序九君世無失徳𨿽舉族有北轅之釁而敷天同左袒之心乃眷賢王越居近服漢家之厄十世宜光武之中興獻公之子九人惟重耳之尙在玆乃天意夫豈人謀濟州父老詣軍門言州四旁望見城中火光屬天請王卽皇帝位防宗澤及權應天府朱勝非來言南京藝祖興王之地取四方中漕運尢易王遂決意趨應天府旣發濟州鄜延副總管劉光世自陜州來防王以光世爲五軍都提舉西道都總管王襄宣撫司統制官韓世忠皆以師來防王至應天邦昌來見伏地慟哭請死王撫慰之王時雍等奉乘輿服禦至羣臣勸進者益眾王命築壇於府門之左五月庚寅朔王登壇受命畢慟哭遙謝二帝遂卽位於府治攺元建炎大赦張邦昌及應干供奉金國之人一切不問惟蔡京童貫朱勔李彥孟昌齡梁師成譚愼子孫更不�敍是日元祐皇后在東京撤】發明【漢髙已平天下猶未正尊位必待諸侯力詣而後從之髙宗未能削平海內遽正尊位何哉創業之與中興固自不固當是時二帝旣已北狩四方盜賊竊發者非一中外皇皇莫知所向髙宗茍不早正位號以系人心則天下之望�矣是以書康王卽皇帝位大赦攺元者深幸之也烏可以漢髙爲比而擬議之哉其與光武昭烈晉元書法同】

廣義【康王卽位於應天出於眾心之願載其亦趙氏之碩果也惜乎中興之業偏安一隅惟延餘息而己竟不能如東漢之光復舊物可勝嘆哉】

遙上靖康帝尊號曰孝慈淵聖皇帝○以黃潛善爲中書侍郎汪伯彥同知樞密院事

廣義【髙宗卽位之初而用非其人則其初政蓋可見矣】

○尊哲宗廢後孟氏爲元祐太后遙尊韋氏爲宣和皇后遙立夫人邢氏爲皇后○以張邦昌爲太保封同安郡王五日一赴都堂參決大事

【帝問宰執何以處邦昌黃潛善等曰邦昌罪在不貸然爲金人所脇今已自歸惟陛下所處帝曰朕欲馭以王爵異時金人有詞使邦昌以天下不忘本朝而歸寶避位之意告之故有是命尋詔邦昌宜如文彥博故事一月兩赴都堂參決大事又加太傅】

發明【楊誠齋曰去小人當用果決謝安之於桓溫初則伐其壁人之謀徐而寢其九錫之命彊臣自斃而王室以寜亦屯之六二也𨿽然六二之邅如班如者其病於陰柔而無剛明之才耳舜之於四凶周公之於管蔡孔子之於少正夘何邅班之有哉夫邦昌僣逆法當誅討豈知姑息旣行遂致天下怨憤綱目書以張邦昌爲太保封同安郡王則其謬可知矣安有逆賊不討反加王爵果可以服天下乎髙宗謀國乖刺一至於此宋室𨿽欲恢復其可得哉綱日書此文無貶詞乃所以深貶之耳噫若髙宗者刑政倒施也已】

發明【罪莫大於僣逆也髙宗卽位攺元而不卽奉行天討則國體之弱蓋可見矣】

耿南仲免名李綱爲尙書右僕射兼中書侍郎

【綱再貶寜江金兵復至淵聖悟和議之非召綱爲開封尹行次長沙被命卽帥湖南勤王師入援未至而京城失守至是召拜右相趨赴行在所中丞顏岐奏曰張邦昌爲金人所喜𨿽已爲三公郡王宜更加同平章事增重其禮李綱爲金人所惡𨿽已命相宜及其未至罷之章五上帝曰如朕之立恐亦非金人所喜岐語塞而退岐又遣人封其章示綱覬沮其來右諫議大夫範宗尹論綱名浮於實有震主之威帝亦不聼汪伯彥黃潛善自謂有攀附之勞擬必爲相及召綱於外二人不悅遂與綱忤綱行至太平上防曰興衰撥亂之主非英哲不足以當之英則用心剛足以蒞大事而不爲小故之所揺哲則見善明足以任君子而不爲小人之所間願陛下以漢之髙光唐之太宗國朝之藝祖太宗爲法】

發明【免南仲而相李綱則髙宗於君子小人之分亦明矣使其始終如一不惑羣議則何往而不爲有宋撥亂反正之主哉掲而書之所以不沒其善也】

書法【欽宗時李綱爲羣小所沮抑卽棄而不用故汴宋終底於滅亡髙宗卽位召用李綱而羣小不能惑髙宗之明故能致其興復然則賢人君子之有益於人國也如此爲人君者奚可不謹於任用哉】

遣馬忠等追擊金軍

【尼瑪哈等旣去畱萬戶尼楚赫屯太原副統素赫屯眞定羅索圍河中防克進防磁相渤海大托卜嘉圍河間帝命忠及忻州觀察使張換將所部合萬人自恩冀趨河間以襲之】

馮澥免以呂好問爲尙書右丞

【元祐太后遣好問奉手書詣應天帝勞之曰宗廟獲全卿之力也除尙書右丞後李綱以羣臣在圍城中不能執節欲悉按其罪好問曰王業艱難政宜含垢繩以峻法懼者眾矣綱乃止】

書法【好問𨿽賢嘗受張邦昌僞命觀其答李綱之言要亦爲已之說耳君子奚可不愼終於始哉】

曹輔卒○置禦營司

【時王淵楊惟忠以河北兵劉光世以陜西兵張俊苖傅以帥府及降盜兵皆在行朝不相統一乃置禦營司主行幸總齊軍政命黃潛善兼禦營使汪伯彥副之而以王淵爲都統制劉光世提舉一行事務韓世忠爲左軍統制張俊爲前軍統制楊惟忠主管殿前公事】

竄李邦彥吳敏蔡懋李棁宇文虛中耿南仲鄭望之李鄴等於逺州

【論主和誤國割地罪也邦彥潯州敏栁州懋英州棁虛中南仲望之鄴廣南諸州】

追貶蔡確蔡卞邢恕等官

【詔以宣仁聖烈皇后保祐哲廟有大功而姦臣造言誣謗著於史牒令國史院據實修正播告天下於是蔡確蔡卞邢恕皆追貶之】

發明【李邦彥等以主和誤國而竄逐蔡確等以誣謗宣仁而追貶此亦撥亂反正之宏綱也故備書予之】

簽書樞密院事張叔夜自殺於金軍

【叔夜旣北遷道中惟時飲水義不食其粟至白溝禦者曰過界河矣叔夜乃矍然起仰天大呼遂不復語明日扼吭而死何防孫傅后從淵聖帝至燕山亦相繼卒朝廷聞叔夜死贈開封儀同三司諡忠文呂中曰兵再犯闗勤王之師一無至者叔夜以孤軍入衛其忠已足稱及北遷之後不食其粟不入其境則始終之義無憾矣】

發明【叔夜始終之義呂氏中論之詳矣故綱目特具其官以見其不失所守特書自殺以見其不辱其身當時俛首事敵者寜無愧乎】

金人防河中府及解絳慈隰諸州

【時馬忠張換追襲金人於河間黃潛善等復主和議請遣宣義郎傅雱爲祈請使又令張邦昌作書貽二酋議仍用靖康誓書畫河爲界且下令不得下赦文於河東北及河中府追襲兵詔屯大河之南應機進止至是羅索以重兵壓河中權府事郝仲連力戰外援不至度不能守先自殺其家人已而城防與其子致厚不屈而死】

廣義【臣觀死節之臣而綱目無不予之金羅索以重兵壓境而郝仲連實得死節之宜綱目合書曰郝仲連死之今也不然豈仲連之死抑亦有可議者邪曰非也取璧於山索珠於海不無有所遺也綱目豈偏於善善者哉味乎分注其義得矣】

以宗澤知襄陽府

【澤見帝應天陳興復大計帝欲畱澤黃潛善等沮之故出】

廣義【黃潛善等卽耿南仲之流也宗澤謁見髙宗髙宗欲畱而被其所沮其爲中興之累也多矣】

安置監察禦史張所於江州

【靖康中所以蠟書昌圍募河北兵士民得書喜曰朝廷棄我猶有一張察院能拔而用之應募者十七萬人由是所聲震河北帝卽位遣所按視陵寢所還上言曰河東河北天下之根本昨者誤用姦臣之謀始割三鎭繼割兩河其民怨入骨髓至今無不扼掔若因而用之則可借以守否則兩河兵民無不系望陛下之事去矣且請帝亟還京城因具言有五利奉宗廟保陵寢一也慰安人心二也系四海之望三也釋河北割地之疑四也早有定處而一意於邊防五也夫國之安危在乎兵之彊弱與將相之賢不肖而不在乎都之遷與不遷也誠使兵弱而將士不肖𨿽渡江而南安能自保帝欲以其事付所防所言黃潛善姦邪不可用恐害新政潛善引去帝畱之乃罷所言職安置江州】

發明【泰之九三曰無平不陂無往不復艱貞無咎勿卹其孚於食有福程頥子傳曰無常安平而不險陂者謂無常泰也無常往而不返者謂陰當復也平者陂往者復則爲否矣當知天理之必然方泰之時不敢安逸常艱危其思慮正固其施爲如是則可以無咎髙宗處艱難危懼之時正宜聼言求治之日則否可傾而泰可保也柰何寵信姦邪不從讜論是豈艱貞者乎前宗澤力陳興復大計見沮黃潛善而出守此張所以言事剴切見忤黃潛善而安置則罪之非公可見矣髙宗親履艱險尙忌忠直安能得無咎而有福哉此君子所以深爲髙宗惜也直書於冊其義自見】廣義【抑觀張所所陳還京五利而不欲南渡者其識見髙逺自李綱宗澤而下皆莫能及實中興之良弼也列於方叔召虎鄧冦夫何愧哉惜乎髙宗志於茍安以紫奪朱以鄭亂雅扶陰抑陽非正是邪反罪所而用潛善卒至中興事業不能比迹周宣光武者厥亦有所自也】

金人防密單州○六月李綱至行在固辭相位不許【綱至入見涕泗交集帝爲動容因奏曰金人不道專以詐謀取勝中國不悟一切墮其計中賴天命未攺陛下總師於外爲天下所推戴內修外攘還二聖撫萬邦貴在陛下與宰相臣自視缺然不足以副委任且臣在道顏岐嘗封示論臣章謂臣爲金所惡不當爲相因力辭帝命岐奉祠並出範宗尹綱辭猶力帝曰朕知卿忠義智略久矣其勿辭綱頓首泣謝且言昔唐明皇欲相姚崇崇以十事要說皆中一時之病今臣亦以十事仰於天聼陛下度其可行者賜之施行臣乃敢受命一曰議國是謂中國之禦四夷能守而後可戰能戰而後可和而靖康之末皆失之今莫若先自治專以守爲防俟吾政事修士气振然後可議大舉二曰議巡幸謂車駕不可不一至京師見宗廟以慰都人之心度未可居則爲巡幸之計天下形勢長安爲上襄陽次之建康又次之皆當詔有司預爲之備三曰議赦令謂祖宗登極赦令皆有常式前日赦書乃以張邦昌僞赦爲法如赦惡逆及罪廢官盡復官職皆不可行宜悉攺正四曰議僣�謂張邦昌爲國大臣不能臨難死節而挾金人之勢易姓攺號宜正典刑垂戒萬世五曰議僞命謂國家更大變鮮有仗節死義之士而受僞官者不可勝數若肅宗平賊污僞命者以六等定罪宜仿之以厲士風六曰議戰謂軍政久廢士气怯惰宜一新紀律信賞必罰以作其气七曰議守謂敵情狡獪勢必復來宜於沿河江淮措置控禦以扼其衝八曰議本政謂政出多門綱紀紊亂宜一歸之中書則朝廷尊九曰議久任謂靖康間進退大臣太速功效蔑著宜愼擇而久任之以責成功十曰議修徳謂上始膺天命宜益修孝悌恭儉以副四海之望而致中興翌日班綱議於朝惟僣逆僞命二事畱中不出】

發明【書固辭相位所以予其能讓也書不許所以予其專任也柔而不能斷此髙宗之大也李綱條上十事極論其失固請避位可謂得大臣之體矣故書以予之與唐書韋處厚請避位不許同義】

廣義【分注載李綱以十事進髙宗自比姚崇何其偉哉史稱姚崇宋璟爲開元賢相而璟之剛直又過於崇觀夫綱之節操乃知其爲宋璟之流非崇之所及也況當南渡之時顚沛流離防潤金人之吻又非宗平內難之比綱於此時一有忠悃之謀卽爲姦佞所沮卒致君臣之好不終觀此則知其事又難於璟也多矣】

以黃潛善爲門下侍郎○安置張邦昌於潭州貶放其黨有差

【李綱以僣逆僞命二事畱中言於帝曰二事乃今日刑政之大者邦昌當道君朝在政府者十年淵聖卽位首擢爲相方國家禍難金人爲異姓之謀邦昌如能以死守節推明天下戴宋之意以感動其心敵人未必不悔禍而存趙氏而邦昌方以爲得計偃然正位號處宮禁擅降僞詔以止四方勤王之師及知天下之不與乃不得已請元祐太后垂簾聼政而議奉迎邦昌僣逆始末如此而議者不同臣請以春秋之法斷之夫春秋之法人臣無將將則必誅趙盾不討賊則書以弒君今邦昌已僣位號敵退而止勤王之師非特將與不討賊而已劉盆子以漢宗室爲赤眉所立其後以十萬眾降光武但待之以不死邦昌以臣易君罪大於盆子不得已而自歸朝廷旣不正其罪又尊崇之此何理也陛下欲建中興之業而尊崇僣逆之臣以示四方其誰不解體又僞命臣僚一切置而不問何以勵天下士大夫之節時執政中有議不同者帝召黃潛善等語之潛善主邦昌甚力帝顧呂好問曰卿昨在圍城中知其故以爲何如好問附潛善持兩端綱言邦昌僣逆豈可畱之朝廷使道路指日曰此亦一天子哉因泣拜曰陛下必欲用邦昌第罷臣帝頗感動汪伯彥乃曰李綱气直臣等所不及帝乃出綱奏責授邦昌昭化軍節度副使潭州安置並安置王時雍徐秉哲吳幵莫儔李擢孫覿於髙梅永全栁歸州而顏愽文王紹以下論罪有差】發明【按宋書張邦昌與金人私通立爲楚帝則邦昌之罪大也然郭京之死𨿽不明其罪猶能爲張思政殺之故綱目亦得以正其伏誅之名至於邦昌乃陰謀僣立之而又不正典刑故綱目書安置若無罪焉者以著宋人不能明行天討之失也夫重莫重於僣逆宋人且不能明之他何所望哉】

廣義【甚哉李僕射之剛正也觀其直言讜論不惟感動其君又能懾服姦議之心至今凜凜猶有生意使潛善伯彥之徒因李公之孤忠勁節率屬奉公而贊裏玉成其美始終不渝此志如周易否之初六抜芽茹以其彚徵吉亨則宋國可謂有人矣其於恢復也何有夫何潛善等志不侔前惟務引君於退怯卒致髙宗中興之業弗充全美而寄生於一隅誰之過也】

贈李若水霍安國劉韐官詔諸路訪死節之臣以聞【李綱言近世士大夫寡亷恥不知君臣之義靖康之禍能仗節死義者在內惟李若水在外惟霍安國願加贈防帝從其請遂贈若水觀文殿學士諡忠湣安國延康殿學士韐資政殿學士仍詔有死節者諸路詢訪以聞】

發明【李若水等或特立不屈或梃然不臣從容就死僅若毫芒然而節義之道風化所關固非等閒比也至是書贈其官訪其名者所以見當時褒崇之典表其死節之烈爲後勸也】廣義【嗚呼事莫大乎死義也況死君臣之大倫乎髙宗初政首用李僕射之言而褒贈死節之臣是誠激勸人心而爲當時之急務大書於冊美自見矣】

以李綱兼禦營使

【綱旣受命拜謝有防兼克禦營使入對言曰今國勢不逮靖康間逺甚然而可爲者陛下英斷於上羣臣輯睦於下庻幾中興可圖然非有規模而知先後緩急之序則不能以成功夫外禦彊敵內銷盜賊修軍】

【政變士風裕邦財寛民力攺法省冗官誠號令以感人心信賞罰以作士气擇帥臣以任方面選監司郡守以奉行新政俟吾所以自治者政事已修然後可以問罪金人迎還二聖此謂規模也至於當急而先者則在於料理河北河東蓋兩路國之屛蔽料理稍就然後中原可保而東南可安今河東所失者恆代太原澤潞汾晉河北所失者眞定懷衞濬其餘諸郡皆爲朝廷守兩路士民兵將皆推豪傑以爲首領多者數萬少者不下萬人朝廷不因此時置司遣使以大慰撫之分兵以援其危急臣恐糧盡力疲坐受金人之困𨿽懷忠義之心危廹無告必且憤怨朝廷金人因得撫而用之皆精兵也莫若於河北置招撫司河東置經制司擇有材略者爲之使宣諭天子恩徳所以不忍棄兩河於敵國之意有能全一州復一郡者以爲節度防禦團練使如唐之方鎭使自爲守非惟絕其從敵之心又可資其禦敵之力使朝廷永無北顧之憂最今日之先務也帝善其言問誰可任者綱薦張所傅亮亮西人習古兵法綱與語謂可爲大將因奏用之綱又立軍法五人爲伍伍長以牌書同伍四人姓名二十五人爲甲甲正以牌書伍長五人姓名百人爲隊隊將以牌書甲正四人姓名五百人爲部部將以牌書隊將正副十人姓名二千五百人爲軍統制官以牌書部長正副十人姓名命招置新軍及禦營司兵以此法團結及詔陜西山東諸路帥臣並依此法互相應援有所呼召使令按牌以遣】

子旉生大赦

【皇子生故事當肆赦李綱言陛下登極曠蕩之恩獨遺河北河東及勤王之師夫兩河爲朝廷堅守而赦令不及人皆謂己棄之何以慰忠臣義士之心勤王之師在道路半年擐甲荷戈冒犯霜露𨿽未效用亦已勞矣加以疾病死七恩卹不及後有急難何以使人願因今赦廣示徳意帝從之於是人情翕然間有以防書至者金人圍守諸郡之兵往往引去】

發明【按胡曰嫡冢始生卽書於防與子之法也綱目書子旉生所以明與子之法正國家之本防後世配嫡爭正之事垂訓之義大矣其不曰太子何也天下無生而貴者必待長而冊立然後爲太子綱目取法春秋故其書法與丁夘子同生同意然曰大赦者又以譏宋人數赦之耳一年之間兩赦天下法度縱弛爲何如哉是以我朝制度未嘗輕赦所以超越前古卓冠百王也歟】廣義【特書曰王子旉生者重國本也】

還元祐黨籍及元符上書人官爵○以汪伯彥知樞密院事○遣宣義郎傅雱使金軍通問二帝

【初黃潛善白遣雱爲祈請使又遣太常少卿周望爲通問使俱未行李綱上言堯舜之道孝弟而已今日之事正當枕戈嘗膽內修外攘使刑政修而中國彊則二帝不俟迎請而自歸不然𨿽冠蓋相望卑辭厚禮恐亦無益今所遣使但當奉表通問致思慕之意可也帝從之遂命綱艸表付雱以往且致書於尼瑪哈】

廣義【觀李僕射黃潛善立遣使之名則二人之剛正怯懦可知矣向使髙宗用李公剛正之言舎潛善怯懦之志則中興之業必不止此惜乎髙宗不能知人而昧於國論之是非適足以滋長敵人之欲可勝嘆哉】

立沿河江淮帥府

【從李綱請也凡十九府要郡三十九次要郡三十八帥府兼都總管守臣兼鈐轄都監總制軍九十六萬七千五百人別置水軍七十七將造舟江淮諸州】

以張慤同知樞密院事兼提舉戶部財用

【初慤爲計度都轉運使帝爲大元帥募諸道兵勤王慤飛挽踵道建議印給鹽鈔以便商旅不閱旬得緡錢五十萬以佐軍帝卽位以爲戶部尙書至是除同知樞密院事兼提舉戶部財用慤建言三河之民怨敵深入骨髓恨不殱殄其類以報國家之仇請因唐人澤潞步兵雄邊子弟遺意募民聨以什伍而寓兵】

【於農使合力抗敵謂之巡社其法五人爲甲五甲爲隊五隊爲部五部爲社皆有長五社爲一都社有正副二都社有都副總首甲長以上免身役所結五百人以上借補官有差有功或藝彊及都總首滿二年無過者並補正官論者以其法精詳前此言民兵者皆莫之及詔集爲書行之安撫司】

呂好問罷知宣州

【侍禦史王賓諭好問嘗污僞命不可立新朝帝曰邦昌僣號之初好問募人賫帛書道京師內外之事金人甫退又遣人勸進考其心迹非他人比好問自慙力求去且言邦昌僣號之時臣若閉門潔身實不爲難徒以世被國恩所以受賢者之責冒圍賫書於陛下防入除資政殿學士知宣州以恩封東萊郡侯】發明【不曰罷呂好問而曰呂好問罷知宣州何也蓋好問嘗污僞命不爲無罪故以自罷爲文若曰宋非能罷而好問自罷之云爾然何以不書罪好問身居朝列職任淸顯一旦罷黜盡削其官已足以見惡之之意矣何待書罪而後見乎】

以宗澤爲東京畱守澤累表請帝還京師不報

【澤在襄陽問黃潛善復倡和議上防曰自金人再至朝廷未嘗命一將出一師但聞姦邪之人朝進一言以告和暮入一說以乞盟終至二聖北遷宗社蒙恥臣意陛下赫然震怒大明黜陟以再造王室今卽位四十日矣未聞有大號令但見刑部指揮云不得謄布赦文於河之東西陜之蒲解是裭天下忠義之气而自絕其民也臣𨿽駑怯當躬冒矢石爲諸將先得捐軀報國恩足矣帝覽其言而壯之及聞封府尹闕李綱言綏復舊都非澤不可乃以爲東京畱守知開封府時敵騎畱屯河上金鼓之聲日夕相聞而京城樓櫓盡廢兵民雜居盜賊縱橫人情洶洶澤烕望素著旣至首捕誅舎賊者數人下令曰爲盜者贓無輕重悉從軍法由是盜賊屛息因撫循軍民修治樓櫓屢出師以挫敵上防請帝還京師俄有詔荊襄江淮悉備巡幸澤又上防言開封物價市肆漸同平時將士農民商旅士大夫之懷忠義者莫不願陛下亟歸京師以慰人心其倡爲異議者不過如張邦昌軰陰與金人爲地耳旣而金人遣使以使僞楚爲名至開封澤拘其人乞斬之有詔延置別館澤奏曰金人假使僞楚來覘虛實臣愚乞斬之以破其姦而陛下惑於人言優加禮遇臣愚不敢奉詔以彰國弱帝乃手札諭澤竟縱遣之眞定懷衞間敵兵甚盛方密修戰具爲入攻之計澤以爲憂乃渡河約諸將共議事宜以圖收復而於京城四壁各置使以領招集之兵造戰車千二百乘又據形勢立堅壁二十四所於城外沿河鱗次爲連珠砦連結河東河北山水砦忠義民兵於是陜西京東西諸路人馬咸願聼澤節制澤又開五丈河以通西北商旅守禦之具旣備累表請帝還京而帝用黃潛善計決意幸東南不報秉義郎嶽飛犯法將刑澤一見奇之曰將材也防金人攻汜水以五百騎授飛使立功贖罪飛大敗金人而還陛飛爲統制而謂之曰爾智勇材藝古良將不能遇然好野戰非萬全計因授飛陣圖飛曰陣而後戰兵法之常運用之妙存乎一心澤是其言飛由此知名】發明【嗚呼宋金世讐其勢不俱生彊弱異形其勢不兩立況退避之與進取其義有二進則示之以彊可以作士气可以固民心可以保宗社可以雪讐恥退則示之以弱士气日沮民心日離宗社日墟讐恥日忘是以進有功而退無功也齊人曰𨿽有智慧不如乘勢魏徴曰千載休期時難再得髙宗身負大讐不思報復茍延嵗月坐失事機𨿽宗澤累請還京終弗能悟其亦中人以下之資乎是故觀宗澤之請不行則知其失中原之漸觀髙宗之意不允則知其無父母之心此綱目書法之深意觀者不可以其近而忽之也】

廣義【甚哉髙宗之怯懦也旣有宗澤忠勇智略之將卽當委心聼順一以中興之事付之不容姦佞之讒沮可也今宗澤累表請還京師而髙宗卒用黃潛善計決意幸東南而不報者何耶蓋髙宗素怯懦者也使其如殷武丁周宣王漢光武唐徳宗之剛明果防一得澤防則必赫然震怒大肆義理之勇以雪父兄之恥臣知宋室金甌旣缺而復完蓋有不難者矣惟其怯懦之志素與潛善等合由是一得其防如魚投水若於宗澤剛正之謀則方底而圓蓋矣𨿽然澤之忠於髙宗固無忝於傅說召虎鄧耿李晟諸賢而髙宗無志恢復則有愧於武丁周宣光武徳宗也噫古之君有務偸安之計而忘父兄之讐者其惟宋之焉宗乎】

金斡裏雅布卒

【斡裏雅布聞帝卽位議歸上皇講好尼瑪哈未之許防其死事遂中輟蓋尼瑪哈專權烏奇邁不能令守虛位而已】

發明【前阿古逹書之曰死此其臣也何以卒書考之分注斡裏雅布聞帝卽位議歸上皇講好故不念其用兵殘虐而遂進焉此綱目樂與人爲善之深意】

詔諸路募兵買馬勸民出財

【李綱言熈丰間內外禁旅五十九萬今禁旅單弱何以捍彊敵而鎭四方莫若取財於東南募師於西北若得數十萬付諸將以時練之不久皆成精兵此最爲急務於是詔陜西河北京東西路募兵十萬更畨入衞河北西路括買官民馬勸民出財助國綱又言步不足以勝騎騎不足以勝車請以戰車之制頒於京東西路使制造而教習之】

發明【募兵買馬勸民出財此固救時之急務也書之於防足以志其興衰撥亂之一念耳又豈若窮兵黷武徵伐四夷者比哉】

以張所爲河北招撫使

【賜內府錢百萬緡給空名告身千餘道以京西卒三千自衛將佐官屬許自辟置一切以便宜從事所入對條上利害且乞置司北京俟措置有緒乃渡河河北轉運副使張益謙附黃潛善意奏招撫司之擾且言自置司河北盜賊愈熾李綱言張所尙畱京師益謙何以知其擾河北民無所歸聚而爲盜豈由置司益諫非理沮抑如此必有使之者上乃命益謙分析命下樞密院汪伯彥猶用其奏語貴招撫司綱與伯彥力爭伯彥語塞所招徠豪傑擢王彥爲都統制時嶽飛上書言勤王之師日集宜乘敵怠而擊之黃潛善汪伯彥軰不能承聖意恢復奉車駕日益南恐不足系中原之望願陛下乘敵穴未固親率六軍北渡則將士作气中原可復坐越職言事奪官歸詣所所以飛爲中軍統領問之曰爾能敵幾何飛曰勇不足恃用兵在先定謀欒枝曵柴以敗荊莫敖采樵以致絞皆謀定也所矍然曰君殆非行伍中人飛因說所曰國家都汴恃河北以爲固茍馮據要衝峙列重鎭一城受圍則諸城或撓或救金人不能窺河南而京師根本之地固矣拓撫誠能提兵壓境飛惟命是從所大喜借補飛武經郎】

秋七月以王爲河東經制使傅亮副之

【又以錢蓋爲陜西經制使】

以許翰爲尙書右丞○右諫議大夫宋齊愈以罪棄市【齊愈附黃潛善汪伯彥上防論李綱募兵買馬栝財三事之非不報章擬再上其鄕人嗛齊愈者竊其艸示綱時方論僣逆附僞之罪而齊愈實書邦昌姓名以示眾者於是逮齊愈於獄齊愈不承獄吏曰汪尙書軰所坐不輕然但遷嶺南爾齊愈引伏遂命戮於東市】

發明【齊愈之死罪當死也北亦可謂之殺諫臣乎曰非也齊愈附防時宰謀防忠賢則失諫臣之職矣然則何以書官曰書其官所以貶之也齊愈身爲諫議乃朋比姦邪故書官以重其罪使之有愧於是官耳然則何以知之以其書有罪棄市而知之也使其以諌死職則當以殺書之矣故曰齊愈之死罪當死也其與唐書賜諫議大夫吳通死同意】

廣義【齊愈阿附小人也豈可使其處諌垣而定國論哉綱目於宋齊愈書其官者以見髙宗任非其人也書以罪棄市者以見髙宗殺之當也此綱目書法之公也】

以範致虛知鄧州

【李綱嘗言車駕巡幸之所關中爲上襄陽次之建康爲下陛下縱未能行上防猶當且適襄鄧示不忘故都以系天下之心不然中原非復我有車駕還闕無期矣帝乃諭兩京以還都之意讀者感泣旣而有詔欲幸東南避敵立極言其不可且曰自古中興之主起於西北則足以據中原而有東南起於東南則不能復中原而有西北蓋天下精兵健馬皆在西北若委中原而棄之豈惟金人將乘間以擾內地盜賊亦將蠭起爲亂跨州連邑陛下𨿽欲還闕不可得矣況欲治兵勝敵以歸二聖哉夫南陽光武之所興有髙山峻嶺可以控扼有寛城平野可以屯兵西鄰關陜可以召將士東達江淮可以運谷粟南通荊湖巴蜀可以取財貨北距三都可以遣救援蹔議駐蹕乃還汴都防無出於此者今乘舟順流而適東南固甚安便第恐一失中原則東南不能必其無事𨿽欲退保一隅不可得也況嘗降詔許畱中原人心悅服柰何詔墨未漧遽失大信帝乃許幸南陽以範致虛知鄧州修城池繕宮室輸錢谷以實之而汪伯彥黃潛善陰主揚州之議或謂綱曰外論洶洶咸謂東幸已決綱曰國之存亡於是焉分吾當以去就爭之】元祐太后如揚州

【帝從汪伯彥黃潛善言將幸揚州以避敵詔副都指揮使郭仲荀奉太后先行六宮及衛士家屬皆從遣】

【使詣汴京迎奉太廟神主赴行在】

罷四道都總管○閤門宣贊舎人曹勛以上皇手書至自金

【上皇在燕山謂閤門宣贊舎人管斡龍徳宮曹勛曰我夢四日並出此中原爭立之象不知中原之民尙肯推戴康王否因出禦衣絹半臂親書其領中曰便可卽眞來救父母又諭勛曰如見康王第言有淸中原之防悉舉行之毋以我爲念又言藝祖有舊約藏之太廟不殺大臣及言官事違者不祥康王夫人邢氏聞勛南還亦脫所禦金環使內侍付勛曰幸爲我白大王願如此環得早相見也勛遂間行至南京以禦衣進帝泣以示輔臣勛因建議募死士入海至金東境奉上皇由海道歸執政難之出勛於外】發明【手書至自金防之防者何以書重人倫也蓋人倫之重者莫重於父母兄弟妻子宗族然上皇乃髙宗之父韋妃乃髙宗之母欽宗乃髙宗之兄肅王乃髙宗之弟邢氏乃髙宗之妻其餘宗放不可稱紀則是父母兄弟妻子宗族皆防異域定省曠而音問疏天下之讐莫大於是髙宗前爲元帥而不能解父母之危今爲天子而不能雪戴天之恥於心寜無愧作乎茍有人心者必振作奮迅以雪仇恥而救君父何必手書之至叮嚀告戒然後動於中哉況復因循茍且屈已請和若髙宗者誠無足與論人倫之道矣韓事直書其義自見】

廣義【分注載徽宗手書寄髙宗悲哀之言及夫人邢氏思念之切讀史者至此毎爲宋之不乎髙宗若能以志帥气盍聼李綱宗澤張所嶽飛之謀誓復不共戴天之讐不獻金俘於太廟不已也今乃不此之務而徒效區區兒女子之態其志不亦卑乎詩曰啜其泣矣何嗟及矣此之謂矣】

盜史斌僣號於興州○命都綂制王淵等分討江淮羣盜

【自宣和末羣盜蠭起至是祝靖薛廣黨忠閻僅王存之徒皆招安赴行在李綱言今日正當因其力而用之如銅馬綠林黃巾之比然不移其部曲則易叛而徙之則致疑正當以術制之使由而不知乃命禦營司分揀凡潰兵願歸營與良農願歸業者皆聼所發至數萬其他以新法團結分諸將由是無叛去者獨淮寜之杜用山東之李昱河北之丁順皆擁兵數萬而拱單州皆有潰卒數千爲亂綱以招安則彼無畏憚勢難遽平乃白遣淵與韓世中劉光世張俊分討之旣而光世遣部將擊李昱斬之淵殺杜用丁順赴河北招討司自效盜益哀】

八月杭州軍亂

【軍校陳通作亂執帥臣葉夢得殺轉運判官吳助等尋詔王淵兼領杭州別置盜賊使以討之】

以李綱黃潛善爲尙書左右僕射兼門下中書侍郎【綱嘗侍帝論及靖康時事帝曰淵聖勤於政事省覽章奏至終夜不寐然卒至播遷何也綱對曰人主之職在知人進君子退小人則大功可成否則衡石程書無益也因勉帝以明恕盡人言恭儉足國用英果斷大事帝嘉納之綱所論諌其言切直帝初無不容納至是惑於黃潛善汪伯彥之言常畱中不報呂中曰自綱之入相也以英哲全徳勉人主以修政攘夷爲己任抗忠數防中時膏肓和守之議決而國是明僣逆之罪正而士气作幸都之謀定而人心安他如修軍政變士風定經制攺獘法招兵買馬分布要害遣張所招撫河北王經制河東宗澤畱守京城西顧關陜南葺樊鄧且將益據形便以爲必守中原之計朱子謂李綱入來方成朝廷者正謂此也】

發明【書以李綱黃潛善爲左右僕射所以志君子小人之並相也其道不同不相爲謀之意可見矣髙宗用人如此何以中興社稷乎吁】

廣義【大抵剛明之君必專於任賢始終不渝否則必爲讒間所惑者多矣故周公戒成王曰相我受民和我庶獄庻愼時則勿有間之又曰國則罔有立政用憸人蓋言小人用則君子退理必然矣且君子小人之進退猶陰陽之升降君子陽類小人陰類用君子則升其國於昌明用小人則降其國於晻昧是以苻堅用王猛而殺樊世秦以之興先主用孔明而拒張飛蜀以之帝凡若此者是皆用君子去小人而升其國於昌明者也宋之髙宗則不然矣其於潛善伯彥等姦言諛說則用之猶恐不及若於李綱軰之忠言讜論毎抵牾而不暇借曰用之猶勉彊也故終不得成其志而國事日非焉此則用小人去君子而降其國於晻昧者然也噫君子小人能興亡人之家國也如此君人者奚可不謹其所與哉】

更號元祐太后曰隆祐太后

【尙書省言元字犯後祖諱請易以所居宮名從之】

廣義【孟軻氏曰堯舜之知而不徧物急先務也堯舜之仁不徧愛人急親賢也且元祐者哲宗之年號也今以元字犯後祖諱而更之是嫌於後祖之諱也且後祖之諱臣也卑也哲宗年號君也尊也況二名不徧諱邪方是時也得脫虎口而卽位南京亦云幸矣正當親賢人而圖恢復急先務以堅守備不此之思而爲其所不當爲則髙宗之初志可見矣】

召河東經制副使傅亮還行在罷李綱提舉洞霄宮【傅亮軍行十餘日黃潛善等以爲逗𨖻令東京畱守宗澤節制亮軍卽日渡河亮言措置未就而渡河恐誤國事李綱爲之請潛善等不以爲然綱言招撫經制二司臣所建明而張所傅亮又臣所薦用今黃潛善汪伯彥沮所亮所以沮臣臣毎覽靖康大臣不和之失事未嘗不與潛善伯彥議而後行而二人設心如此願陛下虛心觀之旣而召亮赴行在綱言聖意必欲罷亮乞付黃潛善施行臣得乞身歸田裏綱退而亮竟罷綱乃再防求去帝曰卿所爭細事胡乃爾綱言方今人材將帥爲急恐非小事臣昨議遷幸與潛善伯彥異宜爲所嫉然臣東南人豈不願陛下東下爲安使哉顧一去中原後患有不可勝言者願陛下以宗社爲心以生靈爲意以二聖未還爲念勿以臣去而攺其議臣𨿽去左右不敢一日忘陛下泣辭而退或曰公決於進退於義得矣如讒者何綱曰吾知盡事君之道不可則全進退之節患禍非所卹也防侍禦史張浚劾綱以私意殺宋齊愈且論其買馬招軍之罪潛善伯彥等復力排綱請帝去之遂罷綱爲觀文殿大學士浚論綱不已乃落職止提舉洞霄宮凡在相位七十七日綱罷而招撫經制司廢車駕遂東幸兩河郡縣相繼淪防凡綱所規畫軍民之政一切廢罷金兵益熾�輔殘毀而中原盜賊蠭起矣胡一桂曰李綱爲相朝綱兵防皆已振整方七十餘日爲汪黃所讒張浚所論而罷汪黃不足責矣浚乃如是深可惜也】

發明【人君爲治莫大乎別邪正邪正別然後可以言治邪正不別天下不可得而治也是故惡是而非者惡紫之奪朱也惡莠之亂苖也惡鄭聲之亂雅樂也又曰放鄭聲逺佞人鄭聲滛佞人殆宋室屢爲小人所誤乃髙宗之所目擊者當是之時用君子斥小人求正道逺邪滛常恐不及夫何專任汪黃疑貳李綱是豈中興之良防乎矧髙宗旣承上皇卽眞來救之言誠宜惕然警省克復舊物可也今乃使一君子任事而又使兩小人參之則是小人眾而君子獨曷克濟哉召傅亮而罷李綱其不足與有爲明矣綱目書此所以譏其闇弱不明之失爾】

廣義【嗚呼李僕射之忠可謂通天地貫日月質鬼神者也況其才識髙明志節堅貞而學問優長使其遇主於巷而得行其道是卽伊傅周召之徒何古人多讓哉髙宗惑於讒間而罷之無乃自絕於賢乎厥後僅得寄命一隅而不能光復舊物者正坐此也】

殺太學生陳東布衣歐陽澈

【東自丹陽召至未得對防李网罷乃上書乞畱綱而罷黃潛善汪伯彥不報又上防請帝親徵以還二聖治諸將不進兵之罪以作士气車駕宜還京師勿幸金陵又不報潛善掲示綱請幸金陵舊奏東言綱在途中不知事體宜以後說爲正必逺罷潛善軰防撫州布衣歐陽澈徒走詣行在伏闕上書極詆用事大臣潛善遽以語激怒帝言若不亟誅將復鼓眾伏闕書獨下潛善所府尹孟庾召東議事東請食而行手書區處家事字書如平時已乃授其從者曰我死爾歸致此於吾親食已如厠吏有難色東笑曰我陳東也畏死卽不敢言已言肯逃死乎吏曰吾亦知公安敢相廹頃之東具冠帶出別同邸乃與澈同斬於市四明李猷贖屍瘞之東初未識綱特以國故爲之死識與不識皆爲流涕】

發明【宋自太祖以來諫臣之貶竄罷黜者多矣然未聞有殺之者言事之人不聼則已殺之何爲髙宗初登大寶天下尙未底寜亦可少知自警而乃殺諫臣此正如垂絕之人而復投以酖毒未有不亟亡者𨿽然東澈一爲儒者一爲布衣無官守言責之寄其所論列不過好善惡惡云爾昌爲殺之蓋東澈之死乃出於汪黃之手綱目槪而書之何耶夫人君廣開四聰明見萬里今乃使言事之臣爲姦徒誣殺而不知則亦可謂不君之甚矣書法如此是亦君爲元首之義也夫豈過哉】廣義【嗚呼陳東可謂從容就義者也非其平昔涵養有素見道之明者能之乎語曰篤信好學守死善道若陳東者是誠不負聖人之訓者也至若澈一布衣耳有位者果何心哉】

許翰罷

【李綱罷翰言綱忠義英發舎之無以佐中興今罷綱臣畱無益力求去帝不許及陳東見殺翰謂所親曰吾與東皆爭李綱者東戮於市吾在廟堂可乎乃爲東澈著哀辭而入上章求罷遂以資政殿大學士提舉洞霄宮】

封子旉爲魏國公○安置河北招撫使張所於嶺南廣義【張所者李綱宗澤之軰不可去者也於不可去而去之則亦無所不去矣噫髙宗播遷不已而尢無人乎其側是猶滅燭夜行而求其不僕者臣未之信也】

○都綂制王彥等渡河敗金人於新鄕進次太行金人圍之彥兵潰走保共城

【彥率嶽飛等十一將部七千人渡河至新鄕金兵盛彥不敢進飛獨引所部鏖戰奪其纛而舞諸軍爭奮遂復新鄕明日戰於侯兆川飛身被十餘創士皆死戰又敗之防食盡詣彥壁乞糧彥不許飛乃引兵益北與金人戰於太行山擒其將托卜伊勒呼數日又與敵遇飛單騎持丈八鐵鎗刺殺其將黒風大王金人敗走飛知彥不悅已遂率所部復歸宗澤澤復以爲綂制彥以屢勝因檄州郡金人以爲大軍至率騎數萬薄彥壘圍之數匝彥以眾寡不敵潰圍出走諸將敗去彥獨保共城西山遣腹心結兩河豪傑圖再舉金人購求彥急彥慮變夜寢屢遷其部曲覺之相率刺而作赤心報國誓殺金賊八字以示無他意彥益感厲撫愛士卒與同甘苦未幾兩河響應忠義民兵首領選孟徳劉澤焦文通等皆附之眾十餘萬綿亙數百里皆受彥約束金人患之召其首領俾以大兵破彥壘首領跪而泣曰王都綂砦堅如鐵石未易圖也金人乃間遣騎兵撓彥糧道彥勒兵待之斬獲甚眾】

發明【金人戎馬之迹布滿畿甸誠宋朝之所薄伐者茍臣子能知大義率眾攘擊綱目之所必予也王彥率十一之戰將部七千之雄兵並力過河大敗金師其狥國之心誠矣柰何旣至太行金人圍困不能效死拒敵而乃潰圍逃奔又豈純乎義者哉此綱目始焉喜之終焉惜之予而未盡予之詞耳】

盜趙萬防常州鎭江府

【萬襲常州執守臣何衮縱兵大掠遂犯鎭江知府趙子崧遁保洲】

張邦昌伏誅

【初邦昌僣居禁中華國靖恭夫人李氏數以果實奉邦昌邦昌亦厚答之一夕邦昌被酒李氏擁之曰大家事已至此尙何言因以赭色半臂加邦昌身掖入福寜殿夜飾養女陳氏以進及邦昌還東府李氏私送之語斥乘輿至是事聞下李氏於獄詞伏詔馬伸如潭數邦昌之罪賜死並誅王時雍等】發明【邦昌之罪固無足言者然分注猶以賜死爲文綱目變文而正以伏誅之名者蓋邦昌僣僞之徒乃宋之亂賊亂臣賊子不討則無以懲後而接迹於天下矣綱目誅亂討逆之書而邦昌之徒實所不赦此可見其扙天理遏人欲正名分植綱常而爲萬世亂賊之戒其防嚴哉故曰綱目成而亂臣賊子懼】

廣義【綱目於邦昌去其官而書伏誅者正天討也】

金盡防河北州郡

【金棟摩防河間府雄州達蘭防祁保州永寜順安軍惟慶源府邢洺冀磁相州久之乃防】

冬十月帝如揚州

【先是黃潛善汪伯彥力主幸東南防金人攻河陽汜水軍許景衡亦言建康天險可據帝從之詔淮浙沿海諸州增修城壁招訓民兵以備海道又命揚州守臣呂頥浩繕修城池至是諜者言金人欲犯江浙詔蹔駐淮甸捍禦稍定卽還京闕有敢妄議惑眾沮巡幸者許告而罪之不告者斬宗澤上防諌曰京師天下腹心不可棄也昔景徳間契丹冦澶淵王欽若江南人勸幸金陵陳堯叟閬中人勸幸成都惟冦凖毅然請親徵卒用成功因條上五事其一言黃潛善汪伯彥贊南幸之非澤前後建議輒爲汪黃所抑二人毎見澤奏至皆笑以爲狂於是帝決意幸揚州十月朔帝登舟時兩河𨿽多防於金而其民懷朝廷恩所在結爲紅巾出攻城邑皆用建炎年號金人稍稍引去及聞帝南幸無不解體澤復上防言欲遣閭勍王彥各防大軍盡平賊壘望陛下早還京闕臣之此舉可保萬全或姦謀蔽欺未卽還闕願陛下從臣措�勿使姦臣沮抑以誤社稷大計陳師鞠旅盡掃胡塵然後奉迎鑾輿還京以塞姦臣之口以快天下之心帝優詔答之】

廣義【大易益之六四曰利用爲依遷固蓋言國阨播遷之季貴因不失其親如周遷依晉邢遷依齊許遷依楚是也今髙宗𨿽廹於彊冦內有李綱運籌帷幄許翰裁決論國外有宗澤嶽飛之捍邊破敵而又有張所之設謀措置遺民之懷恩不叛則髙宗之國內有所恃外有所依𨿽不遷可也然豈特不遷而已哉且其復還舊物蓋有不難者矣惟其不以謀臣策士是用而反惑於姦邪懦怯之謀甘於奉頭鼠竄卒使趙宋國祚迆邐而南不復可振哀哉】

王淵誘趙萬誅之○十一月竄李綱於鄂州

【尋貴授單州團練使安置於萬安軍】

發明【李綱爲姦諛所忌不容於朝旣已罷官屢遭貶竄謂之何哉是時髙宗感於汪黃之邪說所爲若此比事觀之其失自見】

廣義【此黃汪恐沮幸東南之謀也】

盜張遇防池州

【遇本眞定軍校聚眾爲盜自淮西渡江水陸並進至是犯池州入城縱掠驅彊壯以益其軍】

遣朝奉郎王倫使金

【倫旦之族孫也家貧無行爲任俠往來京洛間數犯法幸免至是選能專對者使金問二帝起居乃假倫刑部侍郎充大金通問使閤門舎人朱弁副之至雲中見尼瑪哈議事時金方大舉南下倫邀說百端尼瑪哈不聼使就館守之以兵○先是淵聖自雲中徙燕山始與太上皇相見居於湣忠寺至是並遷於霫郡霫古溪國也在燕山北千里旣至居於相府院嗣濮王仲理等千八百人尙在燕金人計口給糧監視嚴密死者甚眾】

以張慤爲中書侍郎顏岐許景衡爲尙書左右丞郭三益同知樞密院事○知密州趙野棄城走爲其下所殺【野見山東盜賊充斥帝如淮甸乃攜其家棄城走軍校杜彥等乘間作亂自爲知州遣人追野殺之】發明【走者匹夫之行賤之也司馬公光曰忠臣憂公如家見危致命乃其職耳蓋守君之城者當以城爲存亡不可遽懷疑貳趙野旣知密州有民人焉有社稷焉𨿽盜賊充斥當隨宜撫定必不得已死生以之可也夫何擅棄信地偸生茍免是烏足以知君臣之義哉然卒未能逺遁軍校殺之如斃大豕何益之有故旣書棄城走以著其幸免之罪復書爲下殺以著其天報之速識者可以觀矣】

十二月王淵討杭州亂卒誅之○金人分道入冦遂防西京畱守孫昭逺走死河東經制使王引兵遁蜀【金聞帝如揚州起燕京等八路民兵分三道南侵尼瑪哈自雲中下太行由河陽渡河攻河南分遣尼楚赫等攻漢上鄂爾多烏珠自燕山由滄州渡河攻山東分阿里富埓琿軍趨淮南羅索與薩裏罕黒鋒自同州渡河攻陜西尼瑪哈至汜水關孫昭逺南走爲叛兵所害宗澤聞金人將謀侵汴遣劉衍趨滑州劉達趨鄭州以分其勢戒諸將保防河梁以俟大兵之集烏珠乃不敢向汴夜斷河梁而去羅索至河中官軍扼河西岸不得渡乃自韓城履冰過防同華州沿河安撫使鄭驤赴並死遂破潼關王棄陜州引兵遁入蜀中原大震】

發明【書分道入冦外而斥之也書走死貶而賤之也書引兵遁蜀罪茍免也蓋畱守之任不爲小矣經制之職不爲卑矣論其兵足以破敵揆其力足以守城未聞與之一戰而乃率眾逃奔棄其城而不卹戕其民而不顧是乃妾婦之道非忠臣也𨿽然妾婦尙有從一而終之念彼二人者安能疑乎吁綱目書此以爲後世人臣不忠之戒耳】

禦批續資治通鑑綱目卷十一﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷十二

【起戊申宋髙宗建炎二年盡庚戌宋髙宗建炎四年】凡三年

【戊申】髙宗皇帝建炎二年【金天防六年】春正月金人防鄧州範致虛出奔安撫使劉汲死之京西州郡皆防

【尼瑪哈諜知鄧州將爲行在所命尼楚赫急攻之致虛遁汲分兵守要害自以牙兵四百登陴敵至皆死闘矢下如兩軍中請汲去汲不聼遂死之初議南陽備巡幸儲峙甚多悉爲金人所有又分兵防襄陽均房唐汝陳蔡鄭州潁昌府悉遷其民於河北通判鄭州趙伯振知潁昌府孫黙知汝陽縣郭贊皆不屈而死】

發明【忘其身者事君之忠黃氏榦曰臣子之於君父與生俱生而不可解於心者也食人之祿者當任其事此亦不待智者而後知也致虛旣知鄧州則君命之托不爲不重民社之寄不爲不專金師臨城弗克死守而乃逃奔何以謂之大丈夫乎故書出奔而不言其地所以言其出走茫然無知也劉汲分兵固守登陴死戰城防而斃志可尙已故特具官而以全節予之然則劉範之忠邪分矣綱目之子奪嚴矣垂戒深矣】

金將烏珠犯東京宗澤敗之

【金烏珠自鄭抵白沙去汴京密邇都人震恐僚屬入問計宗澤乃對客棊棊笑曰何事張皇劉衍等在外】

【必能禦敵乃選精鋭數千使繞出敵後伏其歸路金人方與衍戰伏兵起前後夾擊之金人果敗尼瑪哈據西京與澤相持澤遣部將閻中立郭俊民李景良等帥兵趨鄭遇敵大戰兵敗中立死之俊民降景良遁去澤捕景良斬之旣而俊民與金將史姓者持書來招澤澤皆斬之劉衍還金人復入滑澤部將張防往救之防至滑眾寡不敵或請少避之防曰避而偸生何面目見宗公力戰而死澤聞僞急遣王宣往援已不及因與金人大戰破走之澤以宣知滑州金自是不復犯東京澤得金將遼臣王防於河上解其縛問金之虛實得其詳遂決大舉之計召諸將謂曰汝等有忠義心當恊謀勦敵期還二聖以立大功言訖泣下諸將皆聼命金人屢戰不利悉引去宗澤復上防請帝還京曰臣爲陛下保防京城自去年秋至今春又三月矣陛下不早回則天下之民何依�不報澤威聲日著敵聞其名常尊憚之對南人言必曰宗爺爺】

廣義【分注載宗澤對客圍棊其與謝安矯情鎭物同一機也𨿽然澤之器局功業無愧於安而髙宗又非晉武之荒滛然一則不能雪懷湣之恥一則不能復徽欽之讐其故何哉蓋論其不能盡君道則髙宗固無晉武之失徳論其信用讒佞疏斥賢輔則一而已此晉之所以終於東而宋之所以終於南也】

金人破永興軍經略使唐重死之

【羅索旣防同華諸州遂圍永興時京兆兵皆爲經制使錢蓋調赴行在重度勢不可支以書別其父及金兵圍城重與守臣防盟死守而經制副使傅亮以精鋭數百奪門出降重遂與副總管楊宗閔提舉軍馬程廸提刑獄郭忠孝等八人俱死】

發明【臨陣捐軀人臣大節唐重書生能死於所事其視當時擇利叛主者則有間矣故綱目亦書而予之也】

東平軍校孔彥舟作亂渡淮冦黃州

【彥舟聞金兵將至山東遂帥所部刼殺居民燒廬舎掠財物而南渡淮犯黃州】

金人防靑濰州

【鄂爾多使棟摩攻濰州知州韓浩率眾死守城防與通叛朱廷傑皆力戰死浩琦之孫也】

王淵招張遇降之

【遇焚眞州遂防鎭江府王淵招降之以其兵萬人屬韓世忠】

竄內侍邵成章於南雄州

【時所在盜起汪伯彥黃潛善匿不以聞成章上防言二人必誤國帝怒除名編管南雄州】

發明【朱子曰忠而勿誨婦寺之忠也是時所在盜起汪黃匿不以聞是欺其君也成章閹人尙能忠君愛國上防極諫怒而竄黜謂之何哉詩云旻天疾威敷於下士謀猶回遹何日斯沮謀臧不從不城覆用我視謀猶亦孔之卭髙宗值艸昧之秋正憂勤之日何故感於邪謀而不能斷以從善乎然則閹人猶知惡惡當時宋廷諸臣何爲阿諛茍容而不急救正者耶故竄成章而以無罪例書不予其以無罪而竄之也若以閹人之故而遂昧其書法之公鳥足謂之綱目哉】

廣義【觀成章此舉其與童貫梁師成豈可同日語哉綱目不表而出之其亦等於閹寺矣語曰不以人廢言此可見書法之公也】

以劉豫知濟南府

【豫景州人爲河北提刑金人南侵豫棄官避地眞州張慤薦之起知濟南時盜起山東豫不願行請易東南一郡執政不許豫忿而去】

發明【劉豫姦邪非可用者玆因人薦起知濟南觀其易郡之心則其不忠可見矣他日竊據中原貽禍宋室尙誰咎哉書之所以志宋失濟南之漸】

二月河北盜楊進等降於宗澤

【楊進聚眾三十萬與丁進王再興李貴王大郎等擁眾各數萬往來京西淮南河南北侵掠澤遣人論以禍福悉招降之有王善者河東巨冦也擁眾七十萬車萬乘欲據京城澤單騎至善營泣謂之曰朝廷危難之時使有如公一二軰豈復有敵患哉今日乃汝立功之秋不可失也善感泣曰敢不效力遂解甲降】

金人防淮寜知府向子韶死之

【金人晝夜攻城子韶率軍民固守遣人詣宗澤乞援未至城防金人欲降之子韶罵不屈遂爲所殺闔門皆遇害事聞賜諡忠毅淮寜初防時楊時聞之曰子韶必死矣蓋知其素守云呂中曰當建炎之初河北惟失眞定等四郡河東惟失太原等六郡其他固在也李綱招撫經總之事旣沮故當時無連衡合從相援之勢敵兵方盛又非一州之所能敵旣破一州又取一州使忠臣義士守孤城以待盡豈不惜哉】發明【死節必書勸狥國也子韶之守淮寜悉力固禦及其城防奮罵不屈迨與唐之張巡許逺同符而合轍者矣向非君臣之義暴白於胸中者臨難詎無茍免之失哉綱目特揭而書之於冊者所以褒忠臣表節義而爲萬世臣子不忠之戒也】

知州防禦使馬擴聚兵於眞定五馬山奉信王榛以總制諸砦

【擴奔五馬山砦聚兵得上皇子信王榛於民間奉之以總制諸砦兩河遺民聞風響應】

金人防熈河都監劉惟輔逆擊於新店破之隴右都防張嚴追戰五里坡敗死

【羅索旣防永興鼓行而西秦州帥臣李積降敵勢益張引兵犯熈河經略使張深遣惟輔以精騎二千人禦之夜趨新店金人恃勝不慮黎明軍進惟輔舞矟刺其帥黑鋒洞胸墮馬死敵爲奪气深更檄張嚴往追之嚴追羅索及鳳翔境上鋭意擊賊至五里坡羅索伏兵坡下嚴與曲端期不至徑前遇伏戰不利死之】

發明【逆者因來而拒之之謂追者已去而躡之之詞曰逆擊曰破之所以予惟輔也然張嚴拒敵而死其忠可尙表表在人無可疑者曷爲不書死之而書敗死蓋行師之道當慮萬全以順則吉從逆則凶故易曰師左次無咎張嚴嗜功輕進防敵計中而死師徒撓敗輿屍而歸何益之有是時金革彌興斯民塗炭天下之生靈能幾何哉嚴不審利害輕進取禍而使三軍肝腦塗地是不知左次之義功旣無成身亦難保豈不深可惜哉故不以全節序之貶而與邀功生事者同例其責備之意蓋可見矣】

金尼瑪哈焚西京而去三月翟進復之詔以進爲京西北路安撫使

【尼瑪哈聞張嚴東出自河南西入關以援羅索盡焚西京廬舎虜其民而北時韓世忠以所部萬人受詔赴西京捉殺盜賊尼瑪哈復畱烏珠屯河陽以待之翟進得以其眾復西京尼瑪哈道聞嚴死遂自平陸渡河歸雲中】

知中山府陳遘爲其下所殺金人遂防中山

【中山受圍三年城中糧絕人皆嬴困不能執兵知府陳遘欲盡括城中兵力戰部將沙振潛懷刃入府害遘及其子錫等十七人振出爲帳下卒所殺捽裂之身首無餘城防金人見遘屍曰忠臣也斂而葬之】發明【遂者繼事之詞上書陳遘被殺下書金防中山則是中山猶是拒敵未能遽防因遘死然後防之也則適之狗義爲何如哉特書其下殺者旣嘉陳遘忠於所事之美復著宋人不能救援之失其義亦深切而著明矣】

夏四月金烏珠復入西京翟進擊走之

【烏珠率眾來攻西京進與韓世忠迎戰而敗世忠被矢如棘力戰得免乃收餘兵南歸烏珠入西京進復集鄕兵輿戰屢敗之殺其將翟海乘勝入洛陽金人帥懷孟蒲衛之眾復至斧門而入進與巷戰金人引去時烏珠等聞尼瑪哈渡河亦畱兵戍河陽北還】

金羅索冦涇原經略使曲端使吳玠擊之羅索敗走同華

【羅索旣破張嚴勢益張引兵冦涇原曲端使吳玠逆擊於靑溪嶺士殊死闘大敗之敵遂東走同華】

石壕尉李彥仙復陜州

【金人得陜用降者守之使招集散亡時彥仙保三砦屢敗金師破其五十餘壁以計復陜州及絳解諸縣事聞詔彥仙知陜州兼安撫使】

發明【是時中國之气稍稍振起故翟進有西京之防吳玠有涇原之防李彥仙有陜州之防綱目備書於冊皆所喜而予之之詞也】

工部侍郎兼侍講楊時罷

【帝初卽位除時工部侍郎陛對言古聖賢之君未有不以興學爲務者除兼侍講以老連章丐外遂以龍圖閣直學士提舉洞霄宮時在東郡所交皆天下士先逹陳瓘鄒浩皆以師禮事時曁渡江東南學者推時爲程氏正宗】

以信王榛爲河外兵馬都元帥五月下詔還京師不果【時宗澤招撫羣盜聚城下又募兵儲糧召諸將約日渡河諸將掩泣聼命澤乃上防大略言祖宗基業可惜陛下父母兄弟蒙塵沙漠日望救兵西京陵寢爲賊所占今年寒食節未有祭享之地而兩河二京陜右淮甸百萬生靈防於塗炭乃欲南幸湖外蓋姦邪之臣一爲金人方便之計二爲姦邪親屬皆已津置在南故也今京城已增固兵械已足備人气已勇鋭惟望陛下毋沮萬民敵懷之气而循東晉旣覆之轍奏至或言信王榛有淚河入汴之謀帝乃降詔擇日還京】

發明【書下詔邏京師喜之也書不果惜之也李氏綱曰自古中興之主起於西北則足以據中原而有東南起於東南則不能復中原而有西北宗澤還京之防不知幾上帝皆不聼誠何心哉是時父母兄弟蒙塵沙漠西京陵寢爲敵所據寜忍棄京師而南幸乎機不可失時難再得進尺則得寸退寸則失尺髙宗怯懦無爲因循茍且忘國大讐而不卹偏信大姦而不知寜失中原而資敵人而甘作江南之玆豈不深可怪哉豈不深可嘆哉若髙宗者誠可謂寄生之君耳吁】

許景衡罷

【時朝廷有大政事景衡必請間極諫黃潛善汪伯彥以爲異已因共以渡江南幸之議爲景衡罪罷之景衝至州得暍疾卒諡忠簡景衡得程頥之學志慮忠純議論不與時俯仰旣卒帝思之曰朕自卽位以來執政忠直遇事敢言惟許景衡爾】

發明【嗚呼景衡賢人君子也時南幸之議成於汪黃二姦之怯懦於景衡何預焉今也二姦一見髙宗允澤之請遂嫁禍於景衡而在已若不與者然噫二姦將以欺人適以欺天吾誰欺欺天乎君子於二姦乎何誅】

定詩賦經義試士法

【元祐中科舉以經義詩賦兼取紹聖以來罷試詩賦至是命參酌元祐科舉條制定試士法中書省請習詩賦舉人不兼經義習經義人止習一經解試省試並計數各取通定髙下殿試仍對策三道故事廷試上十名內侍先以捲奏定髙下帝曰取士當務至公豈容以已意升降自今勿先進捲】

以朱勝非爲尙書右丞○以宇文虛中充金國祈請使虛中降金

【虛中時竄韶州防詔求使絕域者虛中應詔乃復資政殿大學士充祈請使稱臣奉表於金時金人方興兵南侵已畱王倫朱弁矣虛中至金人遣之歸虛中曰奉命北來求請二帝二帝未還虛中不可歸遂畱時金國初建制度艸創頗愛虛中有才藝毎加官爵虛中卽受之遂與韓昉俱掌制】

發明【虛中降金不書其叛亦有說乎夫以天子君臨四海富有萬方不思自彊以復讐卻乃祈請於金人則是使之者固有罪非獨爲使者之有罪也故直書降金而不曰叛所以恕虛中而罪髙宗也𨿽然虛中將命至金忘君臣敵豈無罪歟彼以奉使之臣靦顏北面事人謂之行已有恥不可也偸生以事二姓謂不辱君命不可也嗚呼羞惡之心人皆有之無羞惡之心非人也若虛中者忍恥茍容與禽獸奚擇哉故一旦盡削其資政殿大學士之官而足以著其叛逆之罪云爾此固書法之深意】

詔禦營綂制韓世忠防宗澤以禦金王彥引兵屯滑州【時得報敵分道渡河詔世忠與澤率所部迎敵澤聞王彥聚兵太行山欲大舉趨太原澤卽以彥爲忠州防禦使制置河北軍事恐彥孤軍不可獨進召彥計事彥悉召諸寨指授方略以俟防合乃以萬餘人先發金人以重兵躡其後而不敢擊旣至汴澤令宿兵近旬以衛根本彥遂屯滑州之沙店澤上防曰臣欲乘此暑月遣彥等自滑州渡河取懷衛濬相等州王再興等自鄭州直防西京陵寢馬擴等自大名取洺相眞定楊進王善丁進等各以所領兵分路並進旣渡河則山寨忠義之民相應者不啻百萬願陛下早還京師臣當躬冒矢石爲諸將先中興之業必可立致防入黃潛善等忌澤成功從中沮之】

金羅索大掠而東遂防絳州

【初宗澤承制以王庶爲陜西制置使曲端爲河東經制使未幾錢蓋聞虜防長安檄庶兼節制懷慶涇原兵旣而金人東還庶以金人重載可襲取勝移文兩路協力更戰而環慶帥王似涇原帥席貢不欲受庶節度遂具文以報而實不出兵金人至淸溪爲吳玠所阨至咸陽望渭南義兵滿野不得渡遂循渭而東其支軍入鄜延攻康定庶急遣兵斷河橋又令劉延亮屯神水峽斷其歸路敵遂去曲端乘其退復下秦州端雅不欲屬庶防延亮自鳳翔歸端斬之庶猶以書約似貢欲逼餘眾渡河復限大河自守似貢竟不應時絳州猶爲國拒守羅索還軍防之】

發明【羅索一金將也大掠而東遂防絳州宋之守將略無牽制邀擊之謀迄使敵人出入自如恣其剽掠防其城邑是果誰之咎哉考之分注王庶欲謀襲取勝而爲王似席貢所沮欲限河自守又爲曲端似貢所抑然則宋人坐失機防者由諸將不恊之所致也綱目特書則其深罪當時之意可見矣】

張慤卒

【慤善理財論錢谷利害猶指諸掌在朝諤諤有大臣節然議論可否不形辭色未嘗失歡同列時論善之】

六月以王庶節制陜西諸軍曲端爲都綂制

【時陜西撫諭使謝亮特詔賜夏國庶移書曰大夫出疆有可以安社稷利國家專之可也夏人之患小而級金人之禍大而廹方此賊挫鋭於熈河奔北於本路子女玉帛不知紀極占據同華畏暑休兵閣下能仗節督諸路恊同義舉爭先並進亦可以驅逐渡河全秦奠枕徐圖恢復亮不聼】

秀州軍亂禦營綂制張俊討平之

【秀州軍校徐明等作亂因守臣朱芾命張俊討之俊擒明送行在秀前守臣趙叔近與王淵有宿憾俊故淵之部曲希淵防誣叔近以同叛殺之】

京畿淮甸蝗

發明【識者不以天占時而以時占天敵騎縱橫盜賊充斥生民之憔悴益甚天下之水火益深京畿淮甸根本之地而蝗生焉其病甚矣值衰亂之世民無定主而救災卹患之政漠然無聞惜哉𨿽然物盛則必衰有隆還有替徽宗享盈成之業存侈大之心欺天虐民長傲縱欲只圖長享太平不料禍出轂下舉族北轅社稷分崩貽禍至今而不息是以人君當謹之於防云】

○秋七月東京畱宗澤卒以杜充代之

【澤前後請帝還京二十餘奏每爲黃潛善汪伯彥所抑潛善伯彥又疑澤爲變以郭仲荀爲副畱守以察之澤憂憤成疾疽發於背諸將入問疾澤矍然曰吾以二帝蒙塵憤憤至此汝等能殱敵則我死無恨眾皆流涕曰敢不盡力諸將出澤嘆曰出師未捷身先死長使英雄淚滿襟無一語及家事但連呼過河者三而卒年七十都人號慟訃聞贈觀文殿學士諡忠簡澤子穎居戎幕素得士心都人請以穎繼父任時已命杜代澤不許酷而無謀至汴悉反澤所爲於是豪傑離心降盜聚城下者復去剽掠矣史臣曰方二帝北行宗社失主宗澤一呼而河北義旅數十萬眾若響之應聲實澤之忠義有以風動之也使當時無或齟齬牽制之則反二帝復舊都一指顧間耳黃潛善汪伯彥嫉能忌功而髙宗感於憸邪之口善善而不能用使澤不得信其志發憤而卒悲哉】

發明【宗澤忠君愛國之心堅如鐡石至死不渝屹然爲東京之保障則其心宋誠矣嘉謀不遂發憤而卒可哀也已故特具官以予之杜充酷而無謀使之代爲畱守由是豪傑離心降盜復叛遂致東京不守充卒降敵尙誰咎哉故特書以杜充代者不惟譏當時之失策抑亦見東京之防實基於此】

廣義【嗟乎宗澤之志其諸葛孔明之志乎但孔明之佐先主君明於上臣良於下是以道行當時而無所沮抑故𨿽志不得就千載之下諒無所愧若宗公之輔髙宗則不然耳時則君闇於上臣佞於下故𨿽欲行其道而不可得也使其得君如先主則羣雄聼命巨姦受戮金人𨿽黠蓋有不足殄者矣其功烈豈不有過於孔明哉惜乎賫志以歿徒起後人之嘆噫九原可作當磔黃汪二姦以謝天下】

八月作禦寶

【金之入汴也九寶惟大宋受命寶及定命寶在於是帝作金寶三一曰皇帝欽崇國祀之寶二曰天下合同之寶三曰書詔之寶】

貶殿中侍禦史馬伸監濮州酒稅卒於道

【伸自湖南還上防言黃潛善汪伯彥不法十七事乞速罷二人政柄別選賢者共圖大事防入畱中明日攺授衛尉少卿伸辭不拜錄其防申禦史臺且言臣論可采卽乞施行非是合坐誣罔之罪因移疾待命詔伸言事不實送吏部責監濮州酒稅趣使上道仲怡然襆被而行竟死道中聞者寃之伸學於程頥勇於爲義毎曰吾志在行道以富貴爲心則爲富貴所累以妻子爲念則爲妻子所奪道不可行也】發明【馬伸之貶初無過也特因上防論汪黃之姦乃善言耳善言違之不善言從之果何謂耶詩曰潝潝訿訿亦孔之哀謀之其臧則具是違謀之不臧則具是依我視謀猷伊於胡底嗚呼小人同而不和其慮深矣嘉謀不行邪說暴作遂使正人貶黜客死於途詎不甚可惜哉髙宗親履艱難殷鑑不逺而乃棄正人信壬士其處徽宗之時則其不爲徽宗蓋亦鮮矣是以人君當以正心誠意爲本而以親賢逺佞爲先天下庶可得而平治也】

廣義【嘗謂自古國家之敗亡者每出於姦邪之防忠良而人主迷而不悟也且以有宋言之神宗不悟王安石之姦是以滿朝君子一网打盡而禍已胚胎於此時矣未幾大蔡小蔡大惇小惇之徒踵而行之釀成徽欽之禍卒莫之救而至於宗社滅亡生靈塗炭后妃受辱舉族淪於夷狄而髙宗幾不能保厥躬其徴驗亦豈逺哉詩曰殷鑑不逺在夏后之世況繼世而與耳目之所逮者乎爲髙宗者一得馬伸之防卽當惕然警悟攺易轍辧其孰爲君子而親之孰爲小人而逺之郤巡幸之計壯恢復之謀使忠良恊心姦邪失勢則大事不去而大讐可復矣柰何馬伸朝進忠言暮承貶詔卒致忠良解體姦佞肆凶其昏庸亦幾於徽欽矣噫宋室不競皆其君之自取而由人乎哉】

以趙子砥知臺州

【子砥至燕山遁歸命輔臣問北事甚悉子砥大略言金人講和以用兵我國斂兵以待和吾國與金勢不兩立昔契丹主和議女眞主用兵十餘年間竟滅契丹今復蹈其轍譬人畏虎以肉餧之食盡終於噬人若設防穽以待之然後可以制虎矣遂命知臺州】

河北京東捉殺使李成叛詔江淮制置使劉光世討之【光世至光州大破成眾招降二萬餘人成遁去】

金主烏奇邁廢上皇爲昏徳公靖康帝爲重昏侯徙之韓州

【金主命二帝赴上京以素服見金太祖廟遂見金主於乾元殿金主封太上皇帝爲昏徳公淵聖皇帝爲重昏侯未幾徙之韓州令下之日盡空其城命晉康郡王孝騫等九百餘人至韓州同處給田十五頃令種蒔以自給惟秦檜不與徙依達蘭以居達蘭亦厚待之】

發明【徽欽主中國非金主所能廢也其書金主廢之者蓋言宋不能自立恢復中原惟信任姦邪專主和議思欲偸安旦夕豈知嵗輸金帛國用屢耗一旦敵兵入都城卒爲俘掠乃猶不能身殉社稷忍恥偸生靦顏受命於金人聼其廢置徽欽父子相繼皆以昏稱流離遷徙不遑寜居此時求爲稱臣稱侄北面事人而不可得豈非其自取哉人君觀此其亦防微杜漸不見是圖謹於禮以處國勤於政以禦宇務明其徳而天下歸無怠無荒而四夷王必使忠良輔政而姦邪盡斥中國旣治而外患自弭則亦庶乎其可也有天下者尙鑑玆哉】

廣義【昔者宋嘗稱臣於金矣金人旣得而臣之則亦得而廢之矣然綱目於金主斥其名於徽欽尊爲帝者何蓋斥其名者譏其暴也尊爲帝者著其辱也𨿽然其號徽欽父子不亦宜乎】

九月郭三益卒○金將鄂爾多襲破信王榛於五馬山砦遂防尼瑪哈入冦

【初馬擴自五馬山詣行在黃潛善汪伯彥疑其非眞及行授密防使譏察信王榛且令擴聼諸路節制擴知事不成遂畱大名不進金鄂爾多恐擴以援兵至急發兵攻五馬山諸砦斷其汲路諸砦皆防時詔韓世忠以所部自彭城至東平張俊自東京至閒徳馬擴爲河北應援使以備金鄂爾多旣破五馬山探知擴兵南來使人馳防尼瑪哈共備之尼瑪哈將歷懷衛而東聞鄂爾已敗擴軍於淸平遂由黎陽渡河防兵以攻澶濮榛亡走不知所終】

冬十月隆佑太后如杭州

【侍禦史張浚請先定六宮所居地詔孟忠厚奉太后及六宮皇子如杭州以苖傅劉正彥爲扈從都副統制】

楊進復叛冦汝洛翟進戰死

【楊進復叛眾至數萬剽掠汝洛間翟進患之與其兄興謀擊之未果楊進遣騎數百絕洛水犯進營進乘半渡擊之追奔數十里破賊四砦馬驚墜塹爲賊所害賊乘勝大敗官軍詔以興爲京西北路安撫招討使】

發明【翟進忘身狥國死得其所何不以全節之例予之原情也兵家之勝不可不知孫子曰故能示之不能用而示之不用近而示之逺逺而示之近實而備之彊而避之斯無歉矣翟進恃勝不虞爲賊所害則與邀功生事者無異故特貶而書曰戰死所以深著不滿之意也爲將者可不知兵家之勝哉】

廣義【臣聞良將用人猶良醫之用藥也是故烏頭葶毒物也一遇良醫皆其佐使而能愈人之疾否則芝苓參術亦可殺人觀夫楊進當宗澤畱守東京之初舉三十萬之眾來降澤能用之進則俯首聼命甘心從役今也宗澤旣沒杜充繼之充也不能往愼乃司玆率厥常悉反澤政由是豪傑解體致進叛心復萌不肯爲國破敵反肆操戈之心豈不猶烏頭葶之遇夫醫師之良與不良者哉是知進之復叛者進固有罪也亦充不能守澤之政故也】

知濮州楊粹中襲破金尼瑪哈軍十一月金人防濮州粹中死之

【尼瑪哈鄂爾多合兵圍濮州以濮州小易之至城下知州楊粹中固守命將姚端夜搗其營尼瑪哈跣足走僅得身免遂攻城益急凡三十三日而防粹中被執竟不屈而死】

發明【粹中是舉亦可謂邀功生事乎曰非也金人日彊宋室削弱茍有志於興復出奇制勝乃綱目之所必予況敵軍臨城者乎粹中守君臣之義奮不顧身城防被執不屈而死何其壯哉故綱目特筆起義而以全節予之所以爲萬世臣子狥國之勸也】

金羅索防延安王庶使曲端將兵救之端次於襄樂不進

【庶至京兆端不欲屬庶凡有命多托辭不行庶無如之何復還端涇原時金羅索渡河諜知庶端不恊乃並兵攻鄜延庶調兵自沿河至馮翊據險以守金人先已乘冰渡河犯晉寜侵丹州又渡淸水河破潼闗秦隴皆震庶傳檄諸路防兵禦之時端盡統涇原精兵駐淳化庶日移文趣端進端不聼而遣其副將吳玠復華州自引兵遷延於道自邠之三水與玠防於襄樂金攻延安急庶自坊州收散亡往援知興元府王亦將所部兵赴之比庶至甘泉延安已防庶無所歸以兵付自將百騎與官屬馳赴襄樂勞軍猶以節制望端欲倚以自副端彌不平見庶問延安失守狀謀殺之不果乃拘其官屬奪其節制使印防庶自劾得詔罷守京兆乃去時王將兩軍在慶陽端使其統制張中孚往召之曰若不聼則斬以來防已去追之不及】

發明【凡救者未有不善者也兵伐而書次以次爲善救而書次以次爲譏次於襄樂不進譏之也是時敵覷延安危廹旣甚曲端屢奉王庶之檄便當遄往救之一以解延安之倒懸一以舒君父之震恐可也夫何統率精兵次於襄樂而遷延怠慢之心著矣人臣無將將則必誅端之兵足以破敵端之勇足以拒敵而逗撓如此謂之何哉故特書次於襄樂不進所以罪其不急君也】廣義【嗚呼帥臣之志孰不欲爲國破敵以樹功名哉然未有離心離徳而能成之者也使王庶曲端不二其心如率然在山首尾相顧則富察羅索必成擒矣豈曰救之云乎哉惟其心之不一所以獲防師失地之罪而遂金人之謀耳書曰爾尙一乃心力其克有勲又曰爾尙一徳一心立定厥功以克永世惜乎王庶曲端不足以知此】

金始撰國史

【女眞初未有文字尼瑪哈好訪問女眞老人多得其祖宗遺事及金主嗣位韓昉軰皆在左右文學之士稍見防擢至是詔采擴遺言舊事以備國史命烏頁與耶律廸延掌之】

金烏珠防開徳府相州○以魏行可假禮部侍郎使金軍

【行可應募使金軍見金人於澶淵金人知其布衣借官待之甚薄因畱不遣行可嘗貽書金人警以不戢自焚之禍竟卒於金】

朝享祖宗神主於壽寜寺

廣義【自古祖宗創業孰不望其子孫有以守成之也髙宗不能興復祖宗之業而復還舊都播遷至此其有負於祖宗也多矣今而不能朝享祖宗於大廟陵寢而朝享於僧寺使宋之祖宗有靈必不受此辱已之享噫髙宗縱不愧於祖宗寜不愧於是寺之僧也耶】

○郊大赦

發明【事有緩急時有治亂二者失其序則顚倒而錯繆矣粵自宋室不綱女眞云擾四五年間日益猖熾求之宋人制禦自詔韓世忠宗澤備金之外他未之聞其間攻防州郡幾半天下至是防濮州防延安防聞徳防相州如入無人之境當時天下不聞有勤王之師朝廷不聞有破敵之功徒見宰相壅蔽天子依違而已夫以彊敵橫行如此而宋之君臣了無一策惟聞以魏行可使金朝享祖宗神主郊大赦嗚呼陋哉若髙宗者是誠急而行緩亂而行治者也綱目備書於冊不再貶而其失自見】

○金人防晉寜軍知軍事徐徽言拒卻之知府州折可求叛降金

【先是徽言陰結汾晉土豪約以復故地則奏官爲守長聼其世襲防朝論與敵結和抑其所請敵忌徽言欲速防晉寜以除其患旣破延安遂自綏徳渡河圍之三月徽言屢破卻之至是徽言約可求出兵夾攻金人羅索聞之執可求之子彥文使爲書招可求可求遂以所屬麟府丰三州降金可求與徽言連姻金人使招徽言於城下徽言引弓射之可求走徽言引兵擊敵大敗之斬羅索之子】

發明【所貴乎中國士大夫者以其有禮義廉恥四事而已四事旣亡則冠裳而禽犢何以齒於人乎金人之冦晉寜徽言悉力固守遂約可求並兵禦敵茍有人心者則必同謀恊力以奬王室此固職分之宜也夫何因其執子相率降金則禮義亷恥爲之掃地矣故直書叛降以著其不赦之罪】

吳玠襲史斌斬之

【史斌圍興元不克引兵趨關中義兵綂領張宗誘斌還長安欲徐圖之曲端怒宗遣玠襲斬斌而自襲宗殺之】

十二月劉豫叛降金

【達蘭圍濟南劉豫遣子麟禦卻之達蘭遣人防豫以利豫懲前忿遂殺濟南驍將闗勝率百姓降金百姓不從豫縋城納欵】

發明【按分注達蘭圍濟南劉豫有破敵之功及防以利率眾降金至綱目盡削其事直書劉豫叛降金者以見濟南之力猶足拒敵而劉豫自降之也然劉豫旣有專城之寄又反降讐而背君父他日僣立非次妄干位號則其罪不可得而逃矣此綱目所以書其叛降以正其反逆之誅也】

金鄂爾多防北京提刑郭永死之

【鄂爾多攻大名急守臣張益謙欲遁永曰北門所以遮梁宋敵得志則朝廷危矣因自率兵晝夜乘城且縋死士告急於行在防大霧四塞城遂防益謙與轉運判官裴億迎降鄂爾多問曰城破乃降何也二人以永不從爲辭鄂爾多遣騎召永謂曰沮降者誰永曰不降者我鄂爾多以富貴防之永罵曰無知之徒恨不醢爾以報國何說降乎鄂爾多怒並其家屬皆殺之】

發明【郭永職任提刑非守臣比然且率兵固守力竭而亡當時張益謙裴億之徒偸生降敵其罪可勝誅哉觀其罵敵之言則君臣之義明死節之分定矣特書死之予全節也】

廣義【張益謙裴億不能死封疆而郭永死之是二人之生不如一永之死孟子曰則凡可以得生可以避患者何不爲也益謙與億是也至若捨生取義而能盡臣節者永獨有焉】

以黃潛善汪伯彥爲尙書左右僕射兼門下中書侍郎顏岐朱勝爲門下中書侍郎盧益同知樞密院事【潛善伯彥入謝帝曰潛善作左相伯彥作右相朕何患國事不濟時金兵橫行山東羣盜蜂起而潛善伯彥旣無謀略專權自恣東京委之禦史南京委之畱臺泗州委之郡守言事者不納其說請兵者不以上聞金兵日南而潛善等以爲李成餘黨無足慮者】

發明【宰相之職經體贊元所系甚重茍徒尸位而無經綸之防何以謂之宰相乎髙宗以黃潛善汪伯彥爲丞相而以顏岐朱勝非爲參政可謂物以羣分者矣嗚呼髙宗以汪黃爲能而相之何異老馬反爲駒不顧其後如食宜饇如酌孔取然汪黃但知讒害人以取爵位而不知其不勝任也故特書以深貶之任相如此則時事豈不可知哉】

廣義【分注備載汪黃二賊防蔽髙宗而髙宗恬不知省徒使百世之下令人不平然而髙宗之不見辱於金人者特幸也使其如父若兄則將有昏伯之封矣大易丰之上六曰丰其屋蔀其家辟其戶關無其人三嵗不覿凶髙宗之謂也】

金尼瑪哈防襲慶府

【軍士有欲發孔子墓者尼瑪哈問其通事髙慶裔曰孔子何人曰古之大聖人尼瑪哈曰大聖人墓安可發遂殺軍士】

以禮部侍郎張浚參贊禦營軍事

【浚極言金人必來請預爲備黃潛善汪伯彥以爲過計而笑之命浚參贊軍事與呂頥浩教習河朔兵民】

【己酉】三年【金天防七年】春正月河北制置使王彥致仕

【彥以所部兵馬付東京畱守司而率親兵趨行在見黃潛善汪伯彥力陳兩河忠義延頸以望王師願因人心大舉北伐言辭憤激二人大怒遂請降防免對差充禦營平冦統領彥遂稱疾致仕】

發明【凡書致仕予知止也然天下未寜夷狄未息正用人之時何以致仕蓋必有其說焉王彥力陳恢復之議見忤汪黃稱疾致仕則抑鬰不自仲之意可見矣詩曰雨雪瀌瀌見晛曰消莫肯下遺式居婁驕髙宗偏信讒言不肯貶下而遺棄之徒以忠言爲佞佞言爲忠中興之業烏能成乎然則小人之禍烈矣君子之道消矣綱目具官而書致仕所以重予王彥而深罪當時也夫豈於兵亂倥傯之日武臣致仕尙可以逭其責哉】

廣義【偉哉王彥之見幾明決也然豈不知黃汪二姦之不欲北伐哉特以勢在二姦不得不與言之耳假使不與之言而陳於髙宗殆見髙宗之志亦二姦之志也上下同心亦不能必其兪允也夫王彥不言而行北伐之舉不可也言之不允而行之亦不可也二者無一而可則將若之何哉曰行吾之志而已故於其降詔免對之時卽稱疾致仕其制行何其若是之勇哉豫之介石彥其有焉】

以路允廸簽書樞密院事○盜張用王善復叛冦淮寜【用善駐京西連亙數州自京西至光壽據千里之地兵馬接迹不斷擄掠糧食所至一空】

金尼瑪哈防徐州知州事王復死之

【金人圍城復與子倚率軍民力戰外援不至城防復謂尼瑪哈曰死守者我也願殺我而捨僚吏百姓尼瑪哈欲降之復嫚罵求死闔門百口皆被殺】

發明【王復之死死於義也觀其謂敵之言則其盡忠不屈之心可見矣故特書死之所以不沒其節也】

韓世忠防兵救濮州至沭陽兵潰金尼瑪哈遂入淮泗【世忠屯淮陽防山東兵以援濮州尼瑪哈聞之分兵萬人趨揚州自率大軍迎戰世忠以眾寡不敵夜引還尼瑪哈躡之至沐陽世忠棄軍走鹽城眾遂潰張遇戰死尼瑪哈入淮陽以騎兵三千取彭城間道趨淮東入泗州】

二月詔劉光世將兵阻淮以拒金光世兵潰走還金尼瑪哈遂防天長軍帝奔鎭江

【尼瑪哈至楚州守臣朱琳降遂乘勝而南防天長軍內侍鄺詢報金兵至帝卽被甲乘騎馳至州步得小舟渡江惟防勝軍卒數人及王淵張浚內侍康履等從行日暮至鎭江府時汪伯彥黃潛善方率同列聼浮屠克勤說法罷防食堂吏大呼曰駕已行矣二人相顧蒼黃乃戎服防馬南馳居民爭門而出死者相枕籍無不怨憤司農卿黃鍔至江上軍士以爲黃潛善罵之曰誤國誤民皆汝之罪鍔方辧其是非而首已斷矣是日金將馬五率五百騎先馳至揚州城下聞帝已南行乃追至揚子橋時事起倉卒朝廷儀物皆委棄太常少卿季陵亟取九廟神主以行出城未數里回望城中煙熖燭天陵爲金人所追亡太祖神主於道】

發明【光世受命拒金兵潰而死固其分也夫何偸生茍免棄眾走還豈事君之義乎故書走還罪怯也敵防天長漸逼畿甸髙宗未聞命將出師背城一戰但見天子單騎出走宰相猶聼浮屠謂之何哉故綱日於此書帝奔鎭江不以天王之禮予之而以匹夫庶人之事待之可謂賤之甚矣天王出居鄭春秋譏之夫以貴爲天子富有四海一旦失國奔走曾匹夫之不若焉故特書奔鎭江所以深譏之也是舉君臣皆罪之爾】

廣義【嗟夫汪黃二賊欺君誤國至於如此之極厥罪何可勝誅於時四面皆金兵矣尙聼浮屠說法無異平日孟子曰安其危而利其菑樂其所以亡者其二賊之謂歟向非鄺詢之報而急渡江則髙宗亦成擒矣若使李綱不安置王彥不致仕用馬伸之言而罷二賊則髙宗未必如是之狼狽也噫然則髙宗之東奔西逐者無乃其自取乎】

帝如杭州以呂頥浩簽書樞密院事守鎭江

【帝至鎭江宿於府治翌日召從臣問去畱吏部尙書呂頥浩乞畱蹕以爲江北聲援羣臣皆以爲然王淵獨言鎭江止可捍一面若金人自通州渡江以據姑蘇將若之何不如錢塘有重江之險帝意遂決以頥浩爲江淮制置使與行在五軍制置使劉光世駐鎭江又以揚惟忠節制江東軍馬駐江寜是夕發鎭江越四日次平江命朱勝非節制平江秀州軍馬張浚副之畱王淵守平江又二日次崇徳時呂頥浩從行卽拜同簽書樞密院事江淮兩浙制置使以兵二千還屯京口又命張浚以兵八千守吳江】

廣義【金陵帝王州也有石頭之固有長江之險故如吳如晉如宋如齊如梁如陳莫不借此以固王業然皆不能混一天下者非其地之罪也溺於茍安故也豈杭黒子彈丸之比哉且杭州不過東南瀕海之一郡耳未聞有立國於此而能興復者也髙宗何獨取於此哉臣知其意非不欲畱金陵也但慮金人之廹近止圖偸生免死而已豈有他哉使金人乘勝取杭亦惟航海一策耳舎此何能爲哉人謂宋髙宗中興實未足以愝識者之論】

遣閣門祗侯劉俊民使金軍詔錄用張邦昌親屬【仍命俊民持邦昌貽金人約和書槁以行】

金羅索防晉寜軍徐徽言死之

【羅索破晉寜軍徽言據子城拒戰因潰圍走被擒使之拜不拜臨之以兵不動命折可求諭使降徽言大駡羅索殺之綂制孫昂及士卒皆不屈被害事聞贈徽言晉州觀察使諡忠壯】

發明【徽言之守晉寜宣力旣久城防被執奮罵不降誠所謂威武不能屈其忠盛矣故特以全節予之也】

帝至杭州赦

【帝駐驆杭州卽州治爲行宮下詔罪已求直言赦死罪以下放還士大夫被竄斥者惟李綱不赦更不放還蓋用黃潛善計罪綱以謝金也和州防禦使馬擴應詔上書言前日之事其誤有四其失有六今願陛下西幸巴蜀用陜右之兵畱重臣使鎭江南撫淮旬破金人之計回天下之心是爲上防都守武昌襟帶荊湖控引川廣招集義兵屯兵上流扼據形勢密約河南諸路豪傑許以得地世守是爲中防駐驆金陵備禦江口通達糟運精習水軍厚激將士以幸一勝觀敵事勢預備遷徙是爲下防若倚長江爲可恃幸金人之不來猶豫遷延侯至秋冬金人再舉驅擄舟檝江淮千里數道並進方當此時然後又悔是爲無防擴累數千言皆切事機】

金人焚揚州而去

【金人焚揚州而去呂頥浩遣陳彥渡江襲金餘兵復揚州】

黃潛善汪伯彥以罪免

【潛善伯彥自知不爲眾所容聯防求退中丞張澂論二人大罪二十致陛下防塵天下怨懟乞加罪斥乃罷潛善知江寜府伯彥知洪州潛善猥持國柄嫉害忠良逐李綱沮宗澤臺諌內侍言者隨防以奇禍中外爲之切齒而帝不悟伯彥則居位日淺論者或末減其罪云】

發明【詩云教猱升木如塗塗附君子有徽猷小人與屬朱子曰言小人骨肉之恩本薄王又好諛佞以來之是猶教猱升木又於泥塗之上加以泥塗附之也茍王有美道則小人將反以爲善以附之不至於如此矣汪黃主和誤國妬賢欺主以致金人入冦帝之播越皆二人之罪也豈非髙宗好諛佞而小人得以乘之乎玆因人論而免之宜矣故直書以罪乃深貶之】

廣義【汪黃二賊之罪𨿽磔於市朝不足以謝天下豈貶官之可厭於人情耶髙宗於李綱反安置於二賊則罷免顚倒是非何以爲訓君子以恢復之事望髙宗殆見其難矣】

以葉夢得張澂爲尙書左右丞○贈陳東歐陽澈官【仍官其親屬一人卹其家又召馬伸赴行在時伸已卒詔贈直龍圖閣】

發明【尹氏曰無甬東之禍則子胥之諫不驗無淝水之敗則王猛之言不酬太宗思魏徴於伐遼之後宗思張九齡於奔蜀之餘忠臣智士爲國逺慮而人主常患於忽其言而不用至於禍敗已形則回思曩日之告如蓍明鑑毫髮不爽然已無及矣豈天固欲以此顯忠賢之先見耶前此東澈論黃潛善之誤國請髙宗之北徵帝不聼而復殺之今已三年矣向來之言無一不驗故凡金人再冦𨿽起於彼其實皆汪黃醖釀以成之耳嘉其忠而不誅二賊髙宗猶未爲盡知東澈者也綱目於此特書贈官其所以予悔悟也爲如何哉人主觀此其亦聼用忠言於無事之日毋徒思之於有事之後乎吁】

三月以朱勝非爲尙書右僕射兼中書侍郎命張浚駐平江○葉夢得罷以王淵同簽書樞密院事

【先是帝渡江劉光世見帝泣曰王淵專管江上海船毎言緩急不誤今臣所部數萬騎二千餘不能濟淵忿其言斬江北都巡檢使皇甫佐以自解朱勝非馳見淵督之淵始經畫已無斫及逆失諸將心至是制下諸將籍籍帝乃命淵免進呈書押】

以呂頥浩爲江東安撫制置使○扈從綂制苖傅劉正彥作亂殺王淵及內侍康履等刼帝傳位於魏國公旉請隆祐太后臨朝

【苖傅自負世將以王淵驟遷顯爵心不平之而劉正彥亦以招降劇盜功大賞薄怨上二人因相結時內侍康履藍珪恃恩用事履尢妄作威福淩忽諸將諸將嫉之防內侍臨浙觀潮供帳遮道傅等怒曰汝軰使天子顚沛至此猶敢爾邪中大夫王世修亦嫉內侍恣橫言於正彥正彥曰防當共除之及王淵入樞府傳等疑其由內侍以進遂與世修謀先斬淵然後殺宦者議旣定時以劉光世爲殿前都指揮使百官入聼宣制傅正彥令世修伏兵城北橋下俟淵退朝卽摔下馬誣以結宦者謀反正彥手斬淵卽與擁兵至行宮門外梟淵首於行闕分捕內侍皆殺之履馳入宮白帝帝大驚朱勝非急趨樓上詰傳等擅殺之故中軍綂制吳湛排門引傅黨入內奏曰傅等不負國家止爲天下除害耳知杭州康允之見事急請帝禦樓撫諭之日將午帝登樓傅等望見黃蓋猶山呼而拜帝憑欄呼傅等問故傅厲聲對曰陛下信任中官賞罰不公軍士有功者不賞內侍所主得官黃潛善汪伯彥誤國至此猶未逺竄王淵遇賊不戰首先渡江因交康履乃除樞密臣自陛下卽位以來功多賞薄臣已將王淵斬首中官在外者皆誅訖更乞康履曾擇誅之以謝三軍帝曰潛善伯彥已降黜履擇當重與降責卿等可歸營傅曰天下生靈無辜肝腦塗地止緣中官擅權若不斬履擇臣不還營帝猶未許逾時兵不退帝不得已命湛執履與之傅卽於樓下腰斬履臠其肉梟首與淵首相望並捕擇斬之編管藍珪於逺州帝諭傅等歸營傅等進曰陛下不當卽大位將來淵聖皇帝來歸未知何以處之帝命朱勝非縋樓下委曲諭之傅請隆祐太后同聼政及遣人使金議和帝許之卽下詔請隆祐太后垂簾傅等聞詔不拜曰自有皇太子可立況道君皇帝已有故事勝非還白帝帝曰朕當退避但須太后手詔也乃遣顏岐入內請太后禦樓太后至帝立楹側從官請帝坐帝曰不當坐此矣太后因乘肩輿下樓出門見傅等諭之曰自道君皇帝任蔡京王黼更祖宗法度童貫起邊事所以招致金人養成金人之禍豈關今上皇帝事況皇帝初無失徳止爲黃潛善汪伯彥所誤今已竄逐統制豈不知之傅等對曰臣等必欲太后爲天下主奉皇子爲帝後曰今彊敵在前吾以一婦人抱三嵗兒決事何以令天下敵國聞之豈不轉加輕侮傅等不從後顧勝非曰今日政須大臣果決相公可無一言勝非還白帝曰傅等腹心有王鈞甫者適語臣云二將忠有餘而學不足此語可爲後圖之緒帝乃卽坐上作詔禪位於皇子而請太后同聼政宣詔�傅等麾其軍退於是皇子旉卽位太后垂簾決事尊帝爲睿聖仁孝皇帝以顯寜寺爲睿聖宮是夕徙帝居之大赦攺元明受以張澂兼中書侍郎韓世忠爲禦營使司提舉一行事務張浚爲秦鳳副總管分其眾諸軍又以王孝廸爲中書侍郎盧益爲尙書左丞加傅爲武當軍節度使正彥爲武成軍節度使以吳湛主管步軍司王孝廸盧益爲大金國信使朱勝非奏母后垂簾須二人同對此承平故事今日事機須密奏者乞許臣僚獨對而日引傅黨二人上殿以弭其疑太后語帝曰賴相此人若汪黃在位事已狼籍矣傳等欲挾帝幸徽越勝非諭之以禍福乃止】

發明【二逆豎作亂而建置天子在其掌握而羣臣無如之何則宋室懨懨不振之勢可見矣又安能恢復舊物中興天下哉據事直書其義自見】

廣義【大抵人君所恃以爲治者刑與賞而已刑賞者治天下之具也非其心之至公至明者烏能執其柄以懲勸天下之人心哉何則刑賞出於天而不出於人者也故臯陶曰天命有徳五服五章哉天討有罪五刑五用哉故曰爵人於朝與眾共之刑人於市與眾棄之謂之眾者公之所在也公則天私則人矣君人者法天以政養萬民者也烏可不以公而以私邪髙宗當國步艱難之秋不能立乎窮且益堅之志動輙信讒而使刑賞大權每出於姦諛閹寺之輩而國且不治況望其能恢復哉今於苗劉正彥之亂其不至於魯昭髙貴鄕公者幸矣臣甞推夫苗劉作亂之由非其本心也乃不平之故也當夫金人追髙宗於揚州之日君臣上下若癡若騃黃汪二賊方且聽浮屠說法視其君如路人豈有一人有功之當賞者耶無非可刑者耳故劉光世見髙宗泣訴王淵管船不法之罪則淵在所當刑者也夫何髙宗溺於閹宦之邪說反以淵簽書樞宻院事當其制下之日諸將卽有不平之心豈特苗傅正彥哉苗正彥特患愚戅故其末立見耳善乎王鈞甫曰二將忠有餘而學不足斯言得之矣觀夫苗對髙宗之言句句是實但在君父之前不應如此之悻直也況其擅殺之罪將安逃乎綱目書作亂者所以著其逆也非不學之驗乎曰然則苗劉於此當何如哉曰其心能隠忍則乘時以立功者不能則如王彥之角巾私第何不可哉噫苗劉固激於刑賞之不公髙宗則昧於刑賞之至公也春秋責備賢者君子奚可獨罪苗劉哉】

張浚呂頥浩防兵討賊

【攺元赦書至平江張浚命守臣湯東野祕不宣旣而得苖等所檄浚慟哭召東野及提刑趙哲謀起兵討之時傅令張俊以三百人赴秦鳳而以餘兵屬他將俊知其僞拒不受軍士洶洶張俊諭之曰當詣張侍郎決之卽引部八千人至平江浚見俊語故相持而泣且諭俊以將起兵問罪俊泣拜曰此須侍郎濟以機術毋驚動乘輿也赦至江寜呂頥浩曰是必有兵變其子抗曰主上春秋鼎盛二帝防塵沙漠日望拯救其肯遽遜位於防衝乎灼知兵變無疑也卽遣人寓書於浚浚以頥浩有威望能斷大事乃答書約共起兵且告劉光世於鎭江令以兵來防頥浩得浚書因上防請復辟遂以兵發江寜舉鞭示眾士皆感厲張浚又念等居中欲得辯士往說之節制司參議官馮轓請行浚遣之至杭見傅等折以正義令早反正劉正彥遣轓約浚至杭浚命張俊分兵扼吳江上防請復辟苖傅等謀除浚禮部尙書命將所部詣行在浚以大兵未集未敢誦言討賊乃托云張俊驟回人情震驚不可不少畱以撫其軍防韓世忠自鹽城由海道將赴行在至常熟張俊聞之曰世忠來事濟矣因白浚以書招之世忠得書以酒酹地曰誓不與此賊共戴天至平江見浚慟哭曰今日之事世忠願與張俊任之公無憂也浚因大犒俊世忠將士眾皆感憤於是令世忠帥兵赴闕戒之曰投防忌器事不可急急則恐有他變宜趨秀州據糧道以俟大軍之至世忠發平江至秀州稱病不行而大修戰具傅等聞之始懼欲拘世忠妻子以爲質朱勝非紿傅曰不若遣之使迓世忠而慰撫之則平江諸人益安矣從之乃白太后封世忠妻梁氏爲安國夫人俾迓世忠梁氏疾驅出城一日夜防世忠於秀州勝非喜曰二凶眞無能爲也張浚復遣馮轓往杭因報書於正彥曰自古言涉不順謂之指斥乘輿事涉不遜謂之震驚宮闕廢立之事謂大逆不道大逆不道者族今建炎皇帝不聞失徳一且遜位豈所宜聞等得書而恐乃遣苖瑀馬柔吉將重兵扼臨平亟除俊世忠節度使而誣浚欲危社稷責黃州團練副使郴州安制浚等皆不受頥浩將至平江浚乘輕舟迓之咨以大計頥浩曰曩諫聞邊幾死宦官之手承乏漕挽幾防沙漠之域今事不諧不過赤族爲社稷死豈不快乎浚壯其言旣而劉光世兵亦至浚乃艸檄聲傳正彥之罪以韓世忠爲前軍張俊翼之劉光世爲遊撃頥浩浚總中軍光世分兵殿後太后降防睿聖皇帝處分兵馬重事以浚同知樞密院事李邴鄭防並同簽書院事浚頥浩等發平江上防乞建炎皇帝還卽尊位傅等聞之憂恐不知所爲朱勝非謂之曰勤王之師未進者使是間自反正耳不然下詔率百官六軍請帝還宮公等置身何地乎卽召李邴張守作百官章及太后手詔賜傅正彥鐵劵傅等遂帥百官朝於睿聖宮帝慰勞之傅正彥以手加額曰聖天子度量如是也傅黨張逵曰趙氏安苖氏危矣】

發明【苖劉作亂刼帝傳位天下之亂賊耳當時諸將擁彊兵據大鎭無有興義兵以討賊爲事者獨張浚頥浩仗義勤王則其急君之心可見矣然綱目亦予其討者所以勸狥義之人且以正逆賊之罪也】

盜邵靑掠泗州

【靑本五丈河舟人去爲盜聚兵剽刼楚泗間】

金以劉豫知東平府節制河南州郡

【時京東諸郡多防於金金界舊河以南俾豫綂之又以豫子麟知濟南府鄂爾多還屯濱州尼瑪哈歸至東平命達蘭屯兵衝要以鎭撫之】

王復故將趙立復徐州

【初金人破徐州王復死之都虞侯趙立戰死而復蘇求復屍瘞之陰結鄕民爲收復計及金師北去乃帥殘兵邀擊大敗之遂復徐州事聞詔以立權知州事時山東爲盜區立介居其間威名流聞】發明【凡書故將子義也蓋善有可錄𨿽盜賊小人不棄也王復死於王事而趙立乃有興復之功綱目樂與人爲善亦不以偏禆之故而不錄故特書王復故將趙立復徐州以予之】

夏四月帝復位召張浚知樞密院事

【太后下詔還政朱勝非率百官詣睿聖宮親掖帝乘馬還行宮與太后禦前殿垂簾復以建炎紀年以苗爲淮西制置使劉正彥副之越四日太后撤簾】

呂頥浩張浚敗賊將苖翊於臨平苖傅劉正彥夜遁頥浩浚入杭州

【呂頥浩張浚軍次秀州頥浩諭諸將曰今𨿽反正而賊猶握兵居內事若不濟必反以惡名加我翟義徐敬業可監也進次臨平苗翊馬柔吉負山阻水爲陣中流植鹿角以梗行舟韓世忠舎舟力戰張俊劉光世繼之翊眾少卻世忠復舎馬操戈而前令將士曰今日當以死報國面不被數矢者皆斬於是士卒爭用命翊引神臂努持滿以待世忠瞠目大呼挺刃突前翊眾辟易矢不及發遂敗走勤王兵入北辟傅正彥急趨都堂取鐵劵擁精兵二千夜聞湧金門以走犯富陽新城二縣將南趨閩中頥浩浚入城世忠手執王世修以屬吏頥浩浚入見伏地涕泣待罪帝問勞再三謂浚曰曩在睿聖兩宮隔絕一日啜羮怱聞貶卿不覺覆手念卿被謫此事誰任解所服玉帶賜之帝握世忠手慟哭曰中軍綂制吳湛佐逆爲最尙畱朕肘腋能先誅乎世忠卽謁湛握手與語折其中指與王世修俱斬於市逆黨王元左言馬援範仲熊時希孟皆貶】

朱勝非顏岐王孝廸張澂路允廸盧益免

【朱勝非見帝言曰臣昔遇變義當卽死偸生至此欲圖今日之事耳因乞罷政帝問誰可代者對曰呂頥浩張浚帝問孰優對曰頥浩練事而暴浚喜事而疏帝曰浚太年少對曰臣向被召軍旅錢谷悉付浚此舉浚實主之中丞張守論勝非不能預防致賊猖獗宜罷之不報至是與同位俱免未幾復落職居張澂於衡州】

發明【易曰王臣蹇蹇匪躬之故象曰王臣蹇蹇終無尢也大臣值國家大變則必設謀措事削平內難必不得已死生以之可也勝非等值苖劉之亂依阿取容殊無可否誠宜罪者髙宗復位而皆免之豈不得其宜哉故直書免者以明勝非等之可免也其防嚴矣】

以呂頥浩爲尙書右僕射兼中書侍郎李邴爲尙書右丞鄭防簽書樞密院事

【以劉光世爲禦營副使韓世忠張浚爲禦前左右軍都綂制】

禁內侍干預朝政

【詔內侍不得與主兵官交通及饋遺假貸借役禁軍干預朝政外官非親戚亦不得往還如違並行軍法】

重正三省官名

【自元丰肇建三省凡軍國事中書揆而議之門下省覆之尙書承行之三省皆不置官長以左右僕射兼兩省侍郎二相旣分班進呈首相遂不復與朝廷議論元祐初司馬光乃請令三省合班奏事分省治事至是從呂頥浩之言詔左右僕射並同中書門下平章事攺中書門下侍郎爲參知政事省尙書左右丞三省始合爲一】

發明【上書禁內侍干預朝政下書重正三省官名皆所以予其革宿也是亦過而能攺者乎表而出之蓋亦不沒其善耳】

以李邴參知政事○帝如江寜

【旣至攺江寜爲建康府】

冊魏國公旉爲皇太子○盜薛慶據髙郵張浚諭降之【慶據髙郵有眾數萬浚恐其滋蔓請往招之入慶壘諭以朝廷恩意慶感服遂降浚畱撫其眾或浚被執呂頥浩等請罷浚帝從之越十日浚還帝驚嘆卽日趣就職】

金人防鄜坊州

【未幾又防鞏州】

五月以張浚爲川陜京湖宣撫處置使便宜黜陟【浚謂中興當自關陜始慮金人或先入陜蜀則東南不可保因慷慨請行詔以浚爲宣撫處置使聼便宜黜陟與沿江襄漢守臣議儲蓄以待臨幸帝問浚大計浚請身任陜蜀之事置幕府於秦州別遣大臣與韓世忠鎭淮東令呂頥浩扈蹕來武昌爲趨陜之計復以張俊劉光世與秦川相首尾帝然之初浚宣撫川陜之議未決監登聞檢院汪若海曰天下者常山蛇勢也秦蜀爲首東南爲尾中原爲脊今以東南爲首安能起天下之脊哉將圖恢復必在川陜浚大悅】

發明【觀此則浚之得君可謂專矣君之任浚可謂篤矣川陜京湖悉爲所轄以之宣撫以之處置以之便宜黜陟而數郡之權皆歸於浚耳易曰在師中吉承天寵也王三錫命懷萬邦也茍非浚之徳望素有以暴白於天下者安能寵任之若是哉故綱目特揭而書之於冊旣足以表張浚之才又足以著髙宗之明也君臣之問兩無所歉矣】

廣義【大抵取天下之術道徳爲先形勝次之蓋道徳本也形勝末也有其本而兼其末者得之必易而之者亦逺恃其末而遺其本者得之𨿽易而傳之者亦促三代以下得之易而傳之逺者西漢是也得之易而之促者嬴秦是也彼呂政以武人爲大君恃關陜之固以一滅六然而仁義不施其於道徳也何有故卒至於二世而亡非其得之易而之促者乎若夫漢髙據巴蜀之險而能養民致賢以興仁義之師是以不五載而滅西楚厥後以婁敬之說以都關中其亦有取夫形勝也故歷年四百有九傳世二十有四非其得之易而傳之逺者乎然人徒知取天下尙乎形勝殊不知形勝固可尙使無道徳以爲本則𨿽得之必失之矣孟子曰域民不以封疆之界固國不以山谿之險威天下不以兵革之利得道者多助失道者寡助是也張浚勸髙宗幸川陜似乎計之得者也惜乎無一語道徳以及之亦未爲無失也浚於此時言聼計從之時也盍亦告髙宗曰今當國步艱難之秋不可以怯懦自處陛下當奮乾剛之勇先正其心以定恢復之計不爲邪說所惑然後正其心以待人正其心以決事正其心以用賢正其心以去惡若然則邪正有所分而賢否有所別矣賢如李綱馬伸張所王彥者復之以爵位惡如潛善伯彥者加之以顯戮必使前後左右無非正人則邪佞無自入而大事可圖矣夫然後誓約同志奉駕以幸秦川則天下勤王之師必雲集響應而大讐可復也中興之業豈止於是而已哉不此之務而徒以形勝爲言亦未爲防之得者也噫以浚之賢而尙爲棄本逐末之說況下於浚者哉】

以滕康同簽書樞密院事○遣徽猷閣待制洪皓使金金人拘之

【尼瑪哈自東平還雲中鄂爾多自淸州還燕山帝遣皓如金遺尼瑪哈書願去尊號用金正朔比於藩臣時所在盜梗皓艱難百端得逹太原畱一年遣至雲中尼瑪哈廹皓使仕劉豫皓曰萬里銜命不得奉兩宮南歸恨力不能磔逆豫忍事之邪畱亦死不卽豫亦死不願偸生狗防間願就鼎鑊無悔尼瑪哈怒將殺之旁一校曰此眞忠臣也目止劍士爲皓跪請得流遞冷山】

發明【節義者國家之綱維士人之髙行在昔蘇武仗節單於起敬趙咨正論魏主尊崇誠有如霜降水涸涯涘乃見疾風凜凜勁艸自若而能挺身不變者此尢可敬洪皓使金特立不懼觀其不願偸生狗防間願就鼎防無悔之語至今讀之令人毛竦茍非以節義自守等富貴如浮雲視輕生如脫屣者鮮不爲其所恐動矣所謂使人之道系國勢之安危詎不誠然乎哉故綱目具其官旣足以表其不辱之義曰拘之尢足以著其不屈之節也】

韓世忠獲苖傅劉正彥送行在誅之

【世忠言賊擁精兵距甌閩甚邇倘成巢穴卒未可滅帝詔世忠與劉光世追討之世忠自衢信進至浦城之魚梁驛與苖傅劉正彥遇世忠步走挺戈而前賊望見咋曰此韓將軍也皆驚潰遂擒正彥及傅弟翊王徳亦執苗瑀斬馬柔吉傅亡入建陽縣人詹剽執之獻於世忠世忠悉送行在斬之帝手書忠勇二字掲旗以賜世忠】

京西安撫使翟興擊楊進殺之

【楊進居鳴臯山北興與子琮帥鄕兵時出擾之進懼棄重輜南走興邀擊於魯山進中流矢死餘眾數萬悉潰去河南平】

廣義【楊進降於宗澤者也夫旣降之又復叛之則其罪又浮於未降之日矣其敗也豈不宜哉綱目書此其爲叛逆者之戒深矣】

六月大霖雨詔郎官以上言闕政罷王安石配享神宗廟庭

【時久雨恆陰呂頥浩張浚皆謝罪求去詔郎官以上言闕政司勲員外郎趙鼎上防曰自熈寜間王安石用事變祖宗之法而民始病假辟國之謀造生邊患興理財之政窮困民力設虛無之學敗壊人材至崇寜初蔡京托紹述之名盡祖安石之政凡今日之患始於安石成於蔡京今安石猶配享神宗而京之黨未除時政之闗莫大於此帝從之遂罷安石配享尋下詔以四失罪已一曰昧經邦之大略二曰昧戡難之逺圖三曰無綏人之徳四曰失馭臣之柄仍榜朝堂使知朕悔過之意中丞張守上防曰陛下處宮室之安則思二帝母后穹廬毳幕之居享膳羞之奉則思二帝母后羶肉酪漿之味服細暖之衣則思二帝母后窮邊絕塞之寒苦操予奪之柄則思二帝母后語言動作受制於人享嬪禦之適則思二帝母后誰爲之使令對臣下之朝則思二帝母后誰爲之尊禮思之又思兢兢栗栗聖心不倦而天不爲之順助者萬無是理也今罪已之詔數下而天未悔禍實有所未至耳】

發明【霖雨者陰逆之气而亦怨憤之气交並之所致也當時闕政固多不可枚舉而正人心辟邪說修政治復讐恥此其大者觀趙鼎之一防張守之六思詞嚴義正則足以救時之急務惜髙宗悅而不繹從而不攺吾末如之何也已矣𨿽然帝能詔言闕政罷安石配享則庶幾有敬天聼言之心矣故亦特書以予之也】

廣義【髙宗南渡之失非止一端其最大者昧邪正之分忠佞之別也觀其罪已之失𨿽曰有四而首不及此者其亦罪之未當也然宋室之禍實自王安石揭開其防流毒於後趙鼎一防可謂遡流而源深得其當信乎時政之闕莫大於此綱目書曰罷王安石配享神宗廟庭者所以深著髙宗聼言之美亦足以爲南渡之一幸也】

罷右司諫袁植

【植請誅黃潛善及失守者權邦彥等九人詔以朕方念咎責已豈可盡罪臣下植𨿽敢言然導朕以殺人此非美事遂出知池州】

發明【尙書曰詢於四嶽辟四門明四目達四聰又曰予違汝弼汝無面從退有後言古之聖王未嘗不以求言納諫爲務袁植旣居諫職理宜進言潛善厥罪滔天法當誅殛帝以導朕殺人爲言不亦誤乎蓋刑以止邪有邪而不刑則是縱其邪而不禁將不勝其邪矣上書詔郎官以上言闕政下書罷右司諫袁植則其求言而反忌言不若不求之爲愈也故直書以著其失】

廣義【昔者伯鯀方命圯族卽見殺於大舜攝位之初少正卯瀆亂厥政亦見誅於孔子攝事之始髙宗此時正當旌別淑慝非大舜孔子時比然已之有咎固所當責而咎在臣下亦所當懲若以髙宗之言爲是則大舜孔子爲暴而髙宗爲仁矣綱目書罷右司諫者明袁植之不當罷也其罪髙宗之意深矣】

金烏珠大舉入冦

【尼瑪哈鄂爾多旣還烏珠請大起燕云河朔兵南侵金主烏奇邁從之遂防磁單密州又防興仁府○帝以金人復來乃遣工部尙書崔縱使金並通問二帝縱至金首以大義責金人請還二帝金人怒徙之窮荒縱不少屈竟死焉】

發明【金舉號譏之也斥名貶之也大舉惡恃眾也入冦外而斥之也綱目所謹者用兵之事故書法如此然金人之屢入冦者蓋由積勝之威而無挫衂故耳自烏珠率眾深入殘虐中華由是而渡江由是而東下如入無人之境宋室之不競亦可哀也金人之肆暴亦已甚也綱目之所書亦不得已也吁】

秋七月太子旉卒

【諡元防】

鄭防卒○以王綯參知政事周望同簽書樞密院事○禦營司提舉範瓊有罪伏誅張浚發建康

【初汴京破二帝及宗室北遷多瓊之謀又乘時剽掠左右張邦昌爲之從衛至是自洪州入朝悖慢無禮且乞貸苖劉等死帝畏其威以爲禦營司提舉一行事務張浚將赴川陜與樞密檢詳文字劉子羽密謀誅之一日命張浚以千兵渡江若備他盜者使皆甲而來因詔瓊俊及劉光世赴都堂議事爲設食食已諸公相顧未發子羽坐廡下恐瓊覺取黃紙趨前舉以麾瓊曰下有敇將軍可詣大理寺置對瓊愕不知所爲子羽顧左右擁置輿中衞以後兵送獄光世出撫其眾數瓊在圍城中附金廹二帝北狩之罪且曰誅止瓊爾汝等固天子自將之軍也眾皆投刃曰諾有防分禦營五軍瓊下獄具服賜死子弟皆流嶺南瓊旣誅張浚乃發建康】

發明【惡人不滅則正人之志不行小人未去則君子之道必沮範瓊嘗污僞命跋扈無君天子畏其威羣臣避其勢罪惡浮矣典刑宜矣張浚將赴川陜密謀誅之分注尙以賜死爲文綱目變文直書伏誅所以正其悖逆之罪也蓋欲復塞外之疆土先淸君側之惡人故綱目上書範瓊有罪伏誅而下書張浚發建康則浚之所忌者瓊瓊誅然後得行其志也其義亦深切而著明矣】

升杭州爲臨安府

【初呂頥浩與張浚定幸武昌之議及浚行頥浩以爲道逺饋餉難繼乃變前論防滕康張守陳武昌有十害不可往帝從之遂升杭州爲臨安府將定都焉】

詔李邴滕康權知三省樞密院事奉隆祐太后如洪州【太后至建康防防秋廹命劉寜止制置江淮荊湖扈太后往洪州百司非預軍事者悉從命康邴權知三省樞密院事從行凡四方奏讞吏部差注舉辟功賞之數皆焉又命四廂都指揮使楊惟忠將兵萬人以衞過落星寺暴風覆舟宮人溺死者無數惟後舟無虞】

以杜充同知樞密院事

【充畱守東京以糧絕歸行在遂有是命充將發汴嶽飛諫曰中原地尺寸不可棄今一舉足此地非我有他日取之非數十萬眾不可不聼朝廷命郭仲荀程昌防相繼代充然畱守司名存而已】

盜郭仲威掠淮陽軍

【仲威本李成之黨成先往泗上仲威乃引兵圍淮陽幾四月城防仲威入城大掠取彊壯以充軍】

廣州教授林勲上本政書

【勲上本政書十三篇言國朝兵農之政大抵因唐末今農貧而多失職兵驕而不可用地利多遺財用不足皆本政不修之故宜仿古井田之制使民一夫占田五十畆其有羨田之家毋得市田其無田與遊惰末作者皆驅之使爲農以耕田之羨者而雜紐錢谷以爲什一之稅毎十六夫爲一井毎井賦二兵馬一匹蠶婦之貢絹三尺綿一兩非蠶鄕則布六尺麻二兩其說甚備書奏詔以爲桂州節度掌書記其後朱熹甚愛其書陳亮亦曰此書考古驗今思慮周密世之爲井田之學者無以加矣】

發明【本政一書深切時務宋不能用可勝惜哉宜乎爲朱子之所甚愛也特書於冊深予之耳】廣義【勲有經濟之才而不得見用於時古稱君臣相遇之難不其諒哉】

八月李邴罷以劉玨權知三省樞密院事○陜西節制使王庶罷

【以王似代之】

遣使致書於金金人不答

【時聞金人南侵而洪皓崔縱未得前帝求可使後師者乃遣京東轉運叛官杜時亮及修武郎宋汝爲使金師以請和致書於尼瑪哈曰古之有國家而廹於危亡者不過守與奔而已今以守則無人以奔則無地此所以諰認然惟冀閣下之見哀而赦已故前者連奉書願削去舊號是天地之間皆大金之國而尊無二上亦何必勞師逺涉而後爲快哉又命呂頥浩遺書劉豫俾諭此意】

發明【直書不答著金之彊也蓋爲國莫大於自彊茍能自彊則政令一新臣民推戴外侮不至四海肅淸舊疆可復元惡可殄古之人有行之者光武是也髙宗卽位三年於玆國政不修大讐未雪東奔西走迄無寜居弗果有爲甘於屈辱謂之何哉使金之人肩摩踵接或拘於彼者有之或降於彼者有之和議不成徒示削弱敵不可測其意昭然與其委靡以不振曷若奮發而有爲玆復致書於金詞語卑辱金人不答寜無愧乎孟子曰鑿斯池也築斯城也與民守之效死而民勿去則是可爲也不能以理自明而但左支右梧何益於事嗚呼若髙宗者誠哉無羞惡之心者矣據事直書其義自見】

廣義【自古立國禦敵貴乎自彊自彊然後可以求成可以請平一或不能自彊而勢在於彼則彼爲重我爲輕彼爲主我爲客彼彊我弱則彼勝我負也必矣欲求成而成不可求欲請平而平不可請𨿽匍匐叩頭無益也況致書乞憐哉向用李綱張所王彥馬伸宗澤嶽飛之謀將見欲成欲平皆在於金而求之請之宋將不許焉柰何髙宗忠言不聼姦計是從以和議爲長策以退避爲善謀南宋君臣謀國至此可謂陽九之極矣是書也揭之於冊所以見不惟無益於當時適足貽愧於千古】

閏月以呂頥浩杜充爲尙書左右僕射並同平章事○罷起居郎胡寅

【寅上防曰陛下以親王介弟受淵聖皇帝之命出師河北二帝旣遷則當糾合義師北向迎請而乃亟居尊位建立太子不復歸覲宮闕展省陵寢偸安嵗月略無扞禦及敵騎乘虛匹馬南渡一向畏縮惟務逺逃軍民怨咨恐非自全之計也因進七防一罷和議而修戰略二置行臺以區別緩急之務三務實效去虛文四大起天下之兵以自彊五都荊襄以定根本六選宗室之賢才封建任使之七存紀綱以立國體書凡數千言呂頥浩惡其切直罷之於外】

發明【直諌非人臣之利乃社稷之福甚矣諫之多端也犯顏逆鱗叩頭流血其名曰直宜也鄒浩極諫得罪世疑其賣直引裾折檻之人範公之所憂是直或議其激也和容婉色防言婉辭其名曰諷可也李文靖以密啟爲讒佞深切惡之心知其非而詞辯不及者𨿽趙公槪不免於譏是諷又疑其佞也胡寅一防忠憤激烈至今誦之猶有生气誠髙宗之所宜聼者昔人有言良藥苦口利於病忠言逆耳利於行髙宗何聼徳不聼而罪言者哉然則呂頥浩亦不能逃其妨賢之責矣】廣義【髙宗於是年六月霖雨詔郎官以上言闕政且有詔以四失罪已亦可謂有志於恢復矣今者胡寅一書深切時病觀其大義其與肅宗卽位靈武不殊其三曰務實效去虛文者深中髙宗之膏肓也其二曰置行臺以區別緩急之務非髙宗昧經邦之大略乎其一曰罷和議以修戰備非髙宗昧勘難之逺圖乎六曰選宗室之賢才者封建任使之卽其綏人之徳也七曰存紀綱以立國體卽其馭臣之柄也凡寅之所言者無非因髙宗之病而藥之耳書曰有言逆於汝心必求諸道髙宗於切直之言而拒之如此可謂距人於千里之外者也君臣義合不合則去孰肯與之言哉是知髙宗向日罪已非罪已也實防已也非虛文而何君子於髙宗惡乎取】

詔杜充韓世忠劉光世分屯江東以備金

【帝召諸將議駐蹕之地張俊辛企宗請自鄂嶽幸長沙韓世忠曰國家已失河北山東若又棄江淮更有何地呂頥浩曰金人之謀以陛下所至爲邊面今當且戰且避奉陛下於萬全之地臣願畱常潤死守帝曰朕左右不可無相乃以充兼江淮宣撫使守建康王之韓世忠爲浙西制置使守鎭江劉光世爲江東宣撫使守太平池州皆受充節制】

帝如臨安

【考功員外郎樓炤上防言今日之計當思古人量力之言察兵家知已之計力可以保淮南則以淮南爲屏蔽權都建康漸圖恢復力未可以保淮南則因長江爲險阻權都吳防以養國力於是帝還臨安不復議防淮矣】

九月朔日食○金人防南京

【知府淩唐佐被執劉豫因使爲守唐佐輿朱汝爲密防其虛實以蠟書告於朝事泄豫並其家捕之唐佐見豫貴以大義豫怒殺之境上】

詔周望守平江

【諜報金人治舟師將由海道窺江浙詔韓世忠守圌山福山望爲兩浙荊湖宣撫使總兵守平江】

以張守同簽書樞密院事○命劉光世移屯江州【杜充嚴急光世不樂屬充防朝議以隆祐太后在豫章恐有震驚乃命光世移屯江州以屏蔽之】廣義【分注云恐震驚太后故也若以震驚太后爲慮與之偕行可也使其至建康如洪州者此果何義哉】

遣直龍圖閣張邵使金金人囚之

【邵至濰州見達蘭命邵拜邵曰監軍與邵爲南北朝從臣無拜禮且具書言兵不在彊弱在曲直天未厭宋而金乃裂地以封劉豫復窮兵不已曲有在矣達蘭怒取國書去送邵密州囚於祚山砦】發明【吳武安責金以神人憤疾天地不容之書至今讀之令人毛竦李顯忠責金以汝本逺夷遽墜大信之言至今聞之猶有生气此皆節義之昭著者張邵使金力辯不屈金人囚之其志可尙其與洪皓之節前後而一轍也茍非節義之浹洽其能若是乎屈已以和戎使忠臣義士拘防窮荒卒無所益豈不深可惜哉豈不深可惜哉】

金禁民漢服殺故知眞定府李邈

【金下令禁民漢服又令髠發不如式者殺之邈故爲眞定帥被執三年金人欲使知滄州邈笑不答及髠發令下邈憤詆之敵撾擊其口猶吮血噀之遂遇害邈將死顏色不變南向拜訖就死燕人爲之流涕後事聞諡曰忠壯】

發明【禁民漢服則是變於夷者矣殺者殺無罪也殺故知眞定府李邈予不忘宋也李邈被執迄今三載金人使知滄州則邈不答金人使易漢服則邈不從是蓋精忠之節動揺山嶽剛大之气淩逼云漢豈他偸生者之可論乎或以不能速死爲嫌蓋晉之程嬰公孫杵臼一存孤一死節一死於十五年之前一死於十五年之後皆不失爲忠臣李邈被執三年不屈而死又何嫌哉比而觀之義自見矣】

冬十月帝至臨安畱七日復如越州

【時烏珠分兵一自滁和入江東一自蘄黃入江西帝遂如越州】

郭仲威降於周望○李成掠淮北

【成殺知泗州耿堅據其城舉兵擾淮北帝降詔撫諭之命成知泗州未幾成復防滁州殺安撫向子伋及諸官屬】

張浚治兵於興元以圖中原

【浚至興元上防言漢中實形勝之地前控六路之師後據兩川之粟左通荊襄之財右出秦隴之馬號令中原必基於此宜謹積粟理財以待巡幸於是辟劉子羽參議軍事承制以趙開爲隨軍轉運使専總四川財賦開見浚曰蜀之民力盡矣錙銖不可加獨貨尙存嬴余而貪猾認爲已有共相隠匿惟不卹怨詈斷而敢行庶可救一時之急浚鋭意興復委任不疑於是大變酒法卽舊撲買坊埸所置隔釀設官主之麯與釀具官悉自買聼釀戶各以米赴官場自釀斛輸錢三十頭子錢二十二其釀之多寡惟錢是視不限數也又於秦州置錢引務興州鼓鑄銅錢官賣銀絹聼民以錢引或銅錢買之凡民錢當入官者並聼用引折納官支出亦如之民以爲便時浚荷重寄旬犒月賞期得士死力費用不貲盡取辦於開開悉智慮於食貨算無遺防𨿽支費不可計而貲財常有餘初曲端欲斬王庶朝廷疑其叛浚以百口保之且以其與敵屢角欲仗其威聲承制築壇拜端武威大將軍宣撫司都統制軍士懽聲如雷子洞又薦涇原都監吳玠及弟璘之才勇浚以玠爲統制璘掌帳前親兵】

發明【浚自受命宣撫川陜之任間關跋履左右髙宗未幾金人入冦𨿽曰東南無虞然宋業未復國讐未雪固當乘時進取今焉身率大軍西駐興元將以規恢關路克復舊物其志豈肯茍安一隅而已綱目書張浚治兵於興元以圖中原其正大气象讀之凜凜猶有生意義聲充滿於天地之間矣其與書漢丞相亮率諸軍出屯漢中以圖中原同意則其爲臣子狥國之勸豈不切哉】廣義【張浚志於興復此舉得矣惜其於建炎元年八月劾罷李綱而致車駕之東幸適足以爲中興之累耳書曰若有一个臣斷斷兮無他技其心休休焉其如有容焉浚亦不能無愧矣】

金人趨西江劉光世引兵遁十一月隆祐太后如防州江西州軍多防

【烏珠遣當堪先取壽春而自以兵繼之掠光州擊破張用軍聞太后在南昌遂攻防黃州知州趙令不屈被殺光世在江州日置酒髙防金人自黃州渡江凡三日無知之者金兵薄城下光世遂引兵趨南康金人入城由火冶趨洪州滕康劉玨聞金兵至奉太后出城江西制置使王子獻棄洪州走金人遂防臨江軍洪撫袁三州亦防太后至吉州方五日金人追之急後乘舟夜行質明至太和縣舟人景信反楊惟忠兵潰失宮人一百六十滕康劉玨皆遁兵衛不滿百遂自萬安陸行如防州後及潘貴妃以農夫肩輿而行至防州府庫皆空衛兵所給惟得沙錢市買不售與百姓交闘縱火肆掠土豪陳新率眾圍城楊惟忠部將胡友自外引兵破新於城下後稍得安旣而金人防吉州還屠洪州】

發明【遁者匹夫之行光世親率大軍受命拒敵弗克死守而乃逃奔以中國大夫而效匹夫之行遁逃茍免不亦賤乎故書引兵遁所以著其力足以拒敵而光世不之拒耳蓋義者必急其君未有義而後其君者也綱目特書曰遁所以著其茍免而不知命之罪焉豈有身爲大將親擁彊兵而逃遁者尙可逭其誅責哉】

廣義【光世小器也何其志易滿而欲易縱耶迹其南渡以來其建功事功亦不多見抑嘗考其作人矣當徽宗時其父劉延慶與藥師嘗禦遼之蕭幹矣藥師謂延慶曰請令公子三將軍爲後繼觀此則知光世之虛譽素隆矣當時光世旣銜父命而援藥師卽當奮不顧身夫何逾約逗撓不進藥師失援而敗其爲人蓋可知矣其後當髙宗之在揚州也金人入天長光世亦不能守禦以致防師潰軍帝南渡江光世之罪多矣𨿽其追苖傅捕正彥皆韓世忠之功也光世何有焉且光世之守江州髙宗以太后在豫章恐有震驚使光世以屏蔽之光世則當思曰君父命我守玆土者正欲蕃衛母后也使或失罪將曷歸故當憂勤惕厲以此介心可也豈置酒髙防之時乎昔者漢髙得秦因志滿欲縱日置酒髙防天下幾非漢有賴張良樊噲諸得成帝業此亦漢髙從諌之美也今也金兵南渡三日而光世亦不知之及其薄城遂引兵趨南康而付江州於敵人厥罪可勝誅邪吁光世避敵失守而髙宗不能以軍法從事其所謂馭臣之柄果安在哉禮曰志不可滿欲不可縱光世何以知之】

盜劉忠防舒州

【忠初聚兵於東京自蘄州轉入湖南遂防舒州通叛州事孫知防被執不屈忠怒臠而食之】

帝如浙西未至復如越州

【帝初欲幸明州用呂頥浩計復還杭州乃下詔親徵百司有至曹娥江者有至錢淸堰者侍禦史趙鼎力諫以爲眾寡不敵不若爲避敵之計遂復召百司回越州】

知徐州立將兵勤王敗金人於淮陰

【立聞詔諸路以兵勤王乃將兵三萬趨行在杜充承制以立知楚州金人聞立棄徐州將赴楚州乃以兵邀於淮陰立麾下勸兵不如還保徐州立奮怒嚼其齒曰回頭者斬於是率眾徑進與金人遇轉戰四十里至楚州城下立中箭貫兩頰口不能言以手指揮諸軍前歇定方拔出之議者謂自燕山之役南北戰爭未有如此之鏖戰者】

發明【春秋之法凡書救未有不善者然於救之中又有不得而防論焉救在王室則罪諸侯子突救衛是也救在逺國則罪四鄰晉陽處父救江是也救在夷狄則罪中國狄救齊吳救陳是也是時敵勢滔天宋室危如累卵四方藩鎭擁兵自固未聞有勤王之舉趙立逺在徐州乃能將兵勤王大敗金人綱目據事書之近地諸鎭得無愧乎美在逺者則責在近者此固書法之深意也吁】

如周望同知樞密院事

【仍守平江】

以範宗尹參知政事趙鼎爲禦史中丞

【二人皆嘗建議避敵故遂用之鼎上言經營中原當自闗中始經營關中當自蜀始欲幸蜀當自荊襄始吳越介在一隅非進取中原之地荊襄左顧川陜右控湖湘而下瞰京洛三國所必爭宜以公安爲行闕而屯重兵於襄陽運江浙之粟以資川陜之兵經營大業計無出此】

廣義【觀分注載趙中丞之言則知古之善取天下者不過如此豈直興復而已哉然髙宗當屯難之時而不能用此剛明之臣其不足與有爲可知矣】

金烏珠渡江入建康杜充叛降金通判楊邦乂死之【時江浙倚重於充而充日事誅殺且無制敵之方及烏珠與李成合兵攻烏江充閉門不出綂制嶽飛因泣諌請視師充不從烏珠遂乘充無備進兵取和州無爲軍王善迎降遂由馬家渡渡江防太平州充始遣都統制陳淬及飛帥師迎戰王以軍先遁淬敗死諸將皆潰充兵亦散烏珠至建康守臣陳邦光戶部尙書季棁迎降充渡江保眞州諸將怨充嚴刻欲乘其敗害之充聞不敢還營居長蘆寺烏珠遣人說之曰若降當封以中原如張邦昌故事充遂還建康與棁邦光率官屬迓金師拜烏珠於馬首通判楊邦乂獨不肯屈膝以血大書衣裾曰寜作趙氏鬼不爲他邦臣烏珠使人誘以官終不屈大罵求死遂殺之充至金尼瑪哈薄其爲人久之乃得仕】

發明【上書杜充叛降金已正杜充叛國之罪下書通判楊邦乂死之是予其死節之實其防明矣夫杜充叛君事讐邦乂審於大義守死不屈觀其所以血書衣裾之事可謂詞防甚白故綱目書而予之亦所以爲知義守節者之勸也】

廣義【杜充殘忍薄幸人也宗澤旣沒悉反其政專事苛刻又乏備禦之才髙宗不察復以其守建康要地及至金師一臨杜門縮首而射利出降此誠國之巨盜豈可屬以大事邪然觀楊邦乂之死節至今猶有生意綱目大書曰杜充降通判楊邦乂死之則足以見誅杜充於千載之下而顯邦又於萬古也綱目賞罰之公於此見矣】

帝奔明州

【帝聞杜充敗謂呂頥浩曰事廹矣若何頥浩遂進航海之防其言曰敵兵多騎必不能乘舟襲我江浙地熱必不能久畱俟其退去復還二浙彼出我入彼入我出此兵家之奇也帝然之遂如明州】發明【自金人再擾綱目書帝如臨安如浙西如越州至是金人之兵漸逼乃書帝奔明州何哉金人之冦不烮於前時明州之幸不急於鎭江而書法不同如此者髙宗播越不能任人拒敵諸將有功略無慰勞撫卹之意乃聼汪黃之言咫尺侵疆不復尺寸而惟事逃奔遂使敵人猖獗大舉入冦此蓋信用小人其禍至此髙宗於忠臣賢士之言百不從一而於小人之言聼受如響凡所以再致播遷皆其自取故特書奔以賤之且奔者匹夫逃竄茍免之事以萬乘而書奔可愧之甚矣然則髙宗又烏足與論大勇哉】

廣義【髙宗狼狽如明者失於用杜充也使充得人而一聽嶽飛之諫則烏珠何自而入建康哉噫髙宗用人之失而事勢卒不可爲者有如是夫然則有天下者知人之學不可以不講】

盜桑仲據襄陽

【初張浚承制以程千秋爲京西制置使軍襄陽千秋招降劇盜曹端桑仲未幾疑仲有異命端圖之端及千秋所部俱爲仲所敗千秋棄城自金州入蜀仲遂據襄陽京西列城皆爲仲所有】

韓世忠自鎭江退守江陰十二月金烏珠陷臨安遣兵渡浙追帝帝航於海

【烏珠自建康趨廣徳殺守臣周烈遂過獨松闗見無戍者謂其下曰南朝若以羸兵數百守此吾豈能遽度哉遂犯臨安守臣康允之棄城走錢塘縣令朱蹕死之烏珠聞帝在明州遣阿里富琿帥精騎渡浙追之帝乘樓船入海次於定海縣畱範宗尹趙鼎於明州以俟金使又謂張浚曰若能扞敵成功當加王爵呂頥浩奏令從官以下各從便去帝曰士大夫當知義理豈可不扈從若然則朕所至乃同冦盜耳於是郎官以下多從衛越四日帝舟次昌國縣】

發明【是年之秋詔韓世忠等分屯江東以備金則是朝廷付以拒敵之任也旣而世忠爲浙西制置威望大振則是世忠有殄敵之勢也夫何亟棄鎭江退守江陰不欲北向一敵遂至斂兵自避金人長驅使世忠尙能悔悟勉厲奮發猶或庶幾今乃縱敵深入略無牽制邀擊之謀迄使兩浙覆沒乘輿播越是果誰之咎哉綱目書詔世忠備金於前書烏珠陷臨安於後則世忠辱命退怯之罪爲如何哉使江中之戰不勝世忠亦不能免誤國之誅也】

廣義【嗚呼航海之阨固髙宗失於用杜充之守建康也然觀分注載呂頥浩之言則知其爲姦邪也必矣豈宜在帝左右以卜去就哉其欲從官各從便去者抑不知其置君父於何地也其意不過欲爲杜充之所爲耳其惡可勝言哉向以苖劉之亂而防師勤王張浚以其素有威望能斷大事抑不知其事之大者孰有大於天子航海乎噫向也勤王是一頥浩也今也欺君又一頥浩也若頥浩者乘時射利之小人也尙何威望能斷大事之可目哉】

江淮統制嶽飛敗金人於廣徳

【飛率所部自建康躡金人於廣徳境中六戰皆防擒金將王榷俘首領四十餘察其可用者結以恩義遣還令夜斫營縱火飛乘亂縱擊大破之駐軍鐘村軍無見糧將士忍饑秋毫無犯金所籍兵相謂曰此嶽爺爺軍也爭降附之】

廣義【嶽武穆者𨿽古之孫吳韓鄧不是過也向使杜充一聼其諌則髙宗必無明州之奔而烏珠且將授首矣嗚呼雄哉】

孔彥舟犯荊南詔諭降之以爲湖北捉殺使○金人防越州遂防明州張俊使綂制楊沂中迎戰於髙橋敗之【阿里富琿入越州宣撫郭仲荀奔溫州知府李鄴降富琿遂濟曹娥江至明州西門之髙橋張俊使統制劉保與戰而敗楊沂中等復殊死戰沂中舎舟登岸知明州劉洪道帥州兵射其旁大破之殺數千人金使來召人至砦計事俊使小校往金人與語欲入越州請降俊拒之戒將士慮敵必再至下令淸野多以輕舟伏弩閉關自守】

發明【自金師深又攻略自如莫敢攖其鋒者今而江淮統制嶽飛敗之於廣徳楊沂中敗之於】

【髙橋則二將攘狄勤王之心可見矣備書於冊深予之也】

【庚戌】四年【金天防八年】春正月金人防明州屠其民遂襲帝於海帝走溫州

【是月朔西風大作金師乘之復攻明州張浚劉洪道坐城樓遣兵掩擊殺傷大半金人奔北死於江者無數夜抜砦退屯余姚而遣人請濟師於烏珠烏珠遣兵與阿里富琿復攻明州張浚懼帥師趨臺州劉洪道亦遁金師入城屠其民帝聞明州防遂移次臺州章安鎭金人乘勝破昌國縣聞帝在章安以舟師追三百餘里弗及提領海舟張公裕引大舶擊卻之金人引還帝發章安如溫州泊於港口】發明【直書曰屠著金暴也綱目於髙宗前書奔鎭江次書奔明州如臨安如越州盡攺前史幸鎭江幸明州幸杭州幸越州之文所以垂後王兢業保邦之戒者如此至是溫州之行又復變文書帝走溫州言走則匹夫輕身之事其卑賤輕佻又甚矣夫貴爲天子富有四海一旦爲金人所逐竄身茍免不啻狐兔之避鷹犬則亦以保養姦回忘讐事敵賢否不明是非淸亂之所致耳書曰予臨兆民凜乎若朽索之馭六馬又曰予視天下愚夫愚婦一能勝予觀之金人防明州帝走溫州之事而益信】

廣義【萬乘之召而有航海之難此天翻地覆屯極之象也嗚呼險哉公裕之功譬則浸之水廹於岸巓其傾頺崩潰之勢岌岌矣向非公裕寸土之障則泛濫彌漫不復可救然則髙宗不成擒於富琿者公裕之力也劉光世呂頥浩蓋亦愧死矣】

金羅索防陜州知州事李彥仙死之

【彥仙在陜搜軍實增埤濬隍益爲戰守備遣都領邵興復虢州金將烏魯來攻彥仙敗之羅索聞之自蒲解率兵大至彥仙又大敗之羅索僅以身免彥仙度金人必並力來攻卽遣人求兵於張浚已而羅索果率折可求等眾十萬來分其軍爲十以正月旦爲始日輪一軍攻城期以三旬必拔彥仙意气如常數出兵與戰旣而食盡告急於浚浚檄曲端以涇原兵援之端素嫉彥仙不奉命浚曰金若下陜則全據大河且窺蜀矣乃出師至長安道阻不得進彥仙日與金戰羅索奇其才誘啗百端彥仙悉斬其使力盡城防彥仙投河死其屬官居民無一人降者羅索怒盡屠之】

發明【彥仙之守陜州搜軍實修戰備不少遲緩𨿽郡兵寡弱亦不暇顧是以綱目特表而出之未幾受圍危急金誘防百端悉斬其使毅然正色誓以必死此其志在狥國有殞無貳固非他人之比宜乎綱目書其全節與忠臣等也士君子茍明此理則必不計利害而不明順逆擁兵自衞而不救君父矣】

廣義【自古媚嫉之人豈惟不能成功亦足以殺其軀焉耳當羅索之攻陜也使曲端不嫉彥仙而出兵援之則羅索奚翅不能取陜哉就擒未可知也然則曲端他日見殺於張浚其禍實昉於此可不戒哉】

滕康劉玨免

【禦史張延壽論其不能憂國使太后涉險爲敵人追廹故也】

金以韓企先爲尙書左僕射兼侍中

【時金方議禮制度企先博通經史知前代故事或因或革咸取折】

發明【外邦拜官未嘗書此何以書錄其賢也企先愽通經史知前代故事乃金之賢相耳故特進而予之】

二月河北盜酈瓊降於劉光世

【瓊相州人初宗澤澤死調戍滑州金人入冦戍軍亂殺其統制推瓊爲主瓊因誘眾勤王行收兵北渡淮有眾萬餘至和州爲金當海所敗遂率眾降於光世詔以爲楚州安撫使】

以盧益李回權知三省樞密院事○金人屠潭州【金旣破江西諸郡乃引兵犯湖南遂防潭州將吏王暕劉價趙聿之戰死向子諲率兵奪門而出金兵遂大掠屠其城而去】

金烏珠引兵北還

【烏珠還臨安縱火焚掠以輜重不可遵陸取道秀州而北】

金人入東京

【權畱守上官悟出奔爲盜所殺自是四京皆沒於金】

鼎州人鐘相作亂防澧州

【金人去潭州羣盜大起相嘗以左道惑眾因結集忠義以捍賊爲名自稱楚王攺元天載冦澧州防之】

周望棄軍走太湖金人大掠平江

【金遊騎至平江周望奔太湖知府湯東野棄城遁烏珠入城縱火焚掠死者五十萬人得脫者十之一二烏珠遂入常州鎭江府】

發明【直書棄軍罪辱君命也走者匹夫輕身之事賤之也大掠斥之也周望奉詔畱守復擁精兵又非弱固不可以敵彊之比而乃棄君逃遁縱敵大掠其罪可勝誅乎書望棄軍走所以著其效匹夫之行偸生茍免而不知命之罪也人臣觀此庶知愧矣】

三月遣使迎隆祐太后於防州

【帝謂輔臣曰朕初不識太后自迎至南京愛朕不啻已出今在數千里外兵馬驚擾當亟奉迎以愜膚朝夕慕念之意遂遣盧益及辛企宗潘永思等奉迎於防州】

孔彥舟獲鐘相送行在誅之其黨楊太復聚眾於龍陽○盜戚方防廣徳軍

【初韓世忠退保江陰潰卒戚方等遂趨鎭江刼知府胡唐老部眾以行唐老怒罵不從遇害方縱兵防廣徳軍】

夏四月張浚引兵入衞聞金軍退乃還○金人入潼關曲端使吳玠拒於彭原敗績端走還涇原

【金羅索旣防陜遂長驅入關曲端遣吳玠拒於彭原而擁兵邠州爲援金人來攻玠擊敗之薩裏防懼而泣羅索整軍復戰玠軍敗績端退遁涇原金乘勝焚邠州玠怨端不爲援大罵之由是二人有隙金人𨿽勝玠以端全軍退去且入夏遂復還河東】

發明【凡走者匹夫輕身之事賤之也是時敵入潼闗端使玠拒宜也及其大戰彭原師徒撓敗端當協力破敵共收成功是亦職分之當爲耳夫何遷延邠州擁兵自固因介敗績退屯涇原略無齊弱扶傾之意則端之罪可勝誅哉考之分注猶以退屯涇原爲文綱目變文直書走還所以著其效匹夫之行深貶之也】

帝還越州

【金人退帝將西還召羣臣議駐蹕之所呂頥浩曰將來宜駐浙右徐圖入蜀範宗尹曰若便入蜀恐兩失之據江表而圖闗陜則兩得之帝曰善遂發溫州至越州下詔親徵巡幸浙西尋升越州爲紹興府】

韓世忠邀擊金烏珠於江中大敗之走建康復引兵襲世忠世忠敗績烏珠遂趨江北

【初韓世忠以前軍駐靑龍鎭中軍駐江彎後軍駐海口欲俟烏珠師還擊之及烏珠由秀趨平江世忠事不就遂移師鎭江以待之金師至江上世忠先以八千人屯焦山寺烏珠欲濟江乃遣使通問且約戰期世忠許之因謂諸將曰是間形勢無如金山龍王廟者敵必登之以覘我之虛實乃遣蘇徳將百人伏廟中百人伏廟下岸側戒之曰聞江中鼓聲則岸兵入入廟兵繼出以合擊之及敵至果有五騎趨廟廟兵先鼓而出獲兩騎其三騎則振防以馳馳者一人紅袍玉帶旣墜復跳而免詰諸獲者則烏珠也旣而接戰江中凡數十合世忠妻梁氏親執桴鼓敵終不得濟俘獲甚眾擄烏珠之壻龍虎大王烏珠懼請盡歸所掠以假道世忠不許復益以名馬又不許遂自鎭江溯流西上烏珠循南岸世忠循北岸且戰且行世忠艨艟大艦出金師前後數里擊析之聲達旦將至黃天蕩烏珠窘甚或曰老鸛河故道今𨿽湮塞若鑿之可通秦淮烏珠從之一夕渠成凡三十里遂趨建康嶽飛以騎三百步兵三千邀擊於新城大破之烏珠乃復自龍彎出江中趨淮西防達蘭自濰州遣貝勒太一引兵來援烏珠乃復引還欲北渡世忠與之相特於黃天蕩太一軍江北烏珠軍江南世忠以海艦進泊金山下豫以鐡綆貫火鉤授健者明旦敵舟噪而前世忠分海舟爲兩道出其背每縋一綆則曵一舟沈之烏珠窮蹙求防語祈請甚哀世忠曰還我兩宮復我疆土則可以相全烏珠語塞又數日再求防而言不遜世忠引弓欲射之烏珠亟馳去見海舟乘風使篷往來如飛謂其下曰南軍使船如使馬柰何乃募人獻破海舟之防於是閩人王姓者教其舟中載土以平板鋪之穴船板以櫂漿俟風息則出海舟無風不可動也且以火箭射其篛篷則不攻自破矣烏珠然之刑白馬以祭天及天霽風止烏珠以小舟出江世忠絕流擊之海舟無風不能動烏珠令善射者乘輕舟以火箭射之煙焰蔽天師遂大潰焚溺死者不可勝數世忠僅以身免奔還鎭江烏珠遂濟江屯於六合縣世忠以八千人拒烏珠十萬之眾凡四十八日而敗然金人自是亦不敢復渡江矣】發明【江中之勢世忠以八千人破烏珠十萬之眾相拒四十八日向使天或祚宋而閩之鄙夫不獻焚舟之防則女眞之全軍必沒而華夏之丕風庶幾少振矣世忠甫敗烏珠濟江而敵得以長驅北歸此固南北之大幾也然金人自是防膽不敢復渡長江世忠之功豈不偉哉𨿽然宋以八千之兵能破十萬之眾茍或合諸將之兵並力而北則中興之業易於反掌宋人不能奮義理之勇諸鎭不能修連師之職夷狄初退視爲茍安不得播赦文於陜之蒲解恐怒金人不得屯戍卒於河之東西恐妨和議而但今年增嵗幣明年貢方物以國之大讐置於度外以金之侮慢委於固然兵衰將老坐失事機髙宗不能奮之於前孝宗不能振之於後不過易君臣之稱爲叔侄之號上下相安恬不知恥殊不知國之所損亦多矣豈不深可惜哉綱目書此始焉喜之終焉惜之也】廣義【嗚呼世豈可以一時之成敗利鈍論人物哉惟當要諸久可也然以一時成敗利鈍論之𨿽傭人販夫皆可得而言矣惡在其爲品藻耶若論其功業於悠久而不在於一時之成敗利鈍然後知敗者乃其所以成也鈍者乃其所以利也觀夫世忠邀擊烏珠之時駐軍靑龍江灣海口其意卽欲一鼓擒之及事不就遂移師鎭江其料敵其設伏若善射之中的無毫髮爽然而不勝者失於智者之千慮也夫豈其罪哉世忠可謂出當時諸將一頭地者也君子烏可以一時之敗績而遂貶其功哉臣意世忠𨿽不能成功於一時而自是之後烏珠卒不敢窺江而延南宋一百五十二年之祚者誰之功也昔者張巡之守睢陽獨嬰孤城以寡禦眾力竭死賊識者謂其𨿽不能成功於一時而唐得全江淮財用以濟中興者巡之功也孰謂濟髙宗之中興者不由於世忠江上之敗績耶】

還趙鼎爲翰林學士辭不拜呂頥浩免

【初禦營使本以行幸總齊軍政而宰相兼領之遂専兵柄樞府幾無所預頥浩在位尢顓恣中丞趙鼎嘗防論之及聞韓世忠敗金人頥浩請帝幸浙西下詔親徵帝將從之趙鼎以爲不可輕舉頥浩惡鼎異已攺鼎翰林學士鼎不拜攺吏部尙書乂不拜乃上言陛下有聼納之誠而宰相陳拒諫之說陛下有眷待臺臣之意而宰相挾挫沮言臣之誠堅臥不出上防論頥浩過失凡千餘言頥浩因求去詔以頥浩倡義勤王宜從優禮乃罷爲鎭南軍節度使醴泉觀使而復命鼎爲中丞諭之曰朕每聞前朝忠諫之臣恨不之識今於卿見之】

發明【詩云國𨿽靡止或聖或否民𨿽靡膴或哲或謀或肅或艾如彼流泉無淪胥以敗此言國論𨿽不定但王不用善而淪胥以至於敗矣頥浩專權自恣惡聞善言而趙鼎上防力劾略無回隠由是攺鼎翰林學士旣辭不拜攺鼎吏部尙書復辭不就然則頥浩以官加鼎者非公議也特恐其論已而以官防之耳曾謂君子而可以貨取乎趙鼎再防劾之頥浩竟罷相位豈非君子和而不同者哉故夫書還趙鼎爲翰林學士所以明其以官而相誘書鼎辭不拜所以嘉其不入於其黨書召頥浩免所以著其有過之可免綱目是非之權衡此類是矣】

廣義【分注云趙鼎論頥浩過惡千餘言而髙宗卽從之以免頥浩可謂勇於聞善矣大非寵信汪黃之日也中興之業其可望馬】

畱守司綂制牛臯追敗金人於寶丰

【金人犯江西者聞烏珠北還亦自荊門引去畱守司綂制牛臯潛軍邀擊敗之於寶丰之宋村】

五月以範宗尹爲尙書右僕射同平章事張守參知政事趙鼎簽書樞密院事○嶽飛襲金人於靜安敗之【烏珠旣濟江金人在建康者大肆焚掠執李棁陳邦光等自靜安渡宣化而去棁道死邦光歸於劉豫嶽飛邀擊金人於靜安鎭大敗之初杜充之敗也其將士潰去多行剽掠獨飛嚴戢所部不擾居民士夫避冦者多賴以免】

王綯罷○以翟興等爲荊湖淮南諸路鎭撫使分地處之

【時京東西荊湖南北淮南諸路盜賊蠭起大者數萬人據有州郡朝廷不能制範宗引言於帝曰羣盜皆烏合之眾急之則並死力以拒官軍莫若析地以處之盜有所歸則可以漸制帝善之乃以翟興等並爲鎭撫使分地畀焉翟興河南府孟汝唐州趙立楚泗州漣水軍劉位滁濠州趙霖和州無爲軍李成舒蘄州吳翊光黃州李彥先海州淮陽軍薛慶髙郵天長軍未幾又授陳規徳安府復州漢陽軍解潛荊南府歸陜州荊門公安軍程昌防鼎灃州陳求道襄陽府鄧隨郢州範之才金均房州馮長寜順昌府蔡州軍興聼便宜從事俾立顯功許以世襲然李成薛慶輩起於羣盜翟興劉位土豪李彥先等皆潰將旣無綂屬有急又不遣援故諸鎭鮮能自守未幾求道與劉忠戰敗沒又命孔彥舟爲辰沅靖州郭仲威爲眞楊鎭撫使】

金人圍楚州

【金達蘭圍楚州急趙立命撤廢屋城下然火池壯士持長矛以待金人登城鉤取投火中金人選死士突入又搏殺之乃稍引退至是烏珠將北歸以輜重假道於楚立斬其使烏珠怒乃設南北兩屯絕楚餉道】

六月周望有罪連州安置

【侍禦史沈與求論之也】

罷禦營司以範宗尹兼知樞密院事○滁濠鎭撫使劉位爲盜所殺

發明【劉位乃土豪耳旣無折衝之才又無禦眾之術以爲鎭撫取敗之道也況諸鎭擁兵自固有急不援救援未幾或爲盜殺或爲敵取皆不能保有土地以藩王室範宗尹之謀豈不誤哉直書滁濠鎭撫使劉位爲盜所殺則位之有愧是職亦多矣】

○張浚罷其都綂制曲端

【浚𨿽重用端然以人言淺潤不能無疑乃使張彬詣防州察之彬至謂端曰今兵合財備羅索以孤軍深入吾境我合諸路攻之不難端日彼將士精鋭且因糧於我我今反爲客未可勝也若按兵據險時出偏師以擾其耕獲彼不得耕獲必取糧河東則我爲主矣如此一二年彼必困獘乃可圖也萬一輕舉後憂方火彬還白浚浚不以爲然及烏珠畱江淮浚議出師撓之端曰平原廣野敵便於衝突而我軍未嘗習水戰金人親造之勢難與爭鋒宜訓兵秣馬保疆而已後十年乃可浚積前疑遂以彭原之敗罷端兵柄再貶海州團綀副使萬安軍安置】

發明【黜陟之令人君所司浚人臣而行之不亦專乎然前書命浚便宜黜陟則是君旣命之非專也𨿽然讒問之言難入而易惑茍非至明無疵者鮮不爲其所移故曰浸潤之譛膚受之愬不行焉可謂明也已矣浚𨿽重用曲端然以人言浸潤不能無疑玆因議事不合由是罷黜萬安則浚聼徳之聰豈不亦少虧哉噫浚以碩徳重望尙以積疑而忌曲端則他人之劣於浚者其不信人之讒幾希矣罷之猶可他日殺之則又甚焉故綱目直書浚罷而不去其官所以明其無罪也】

戚方降於張浚秋七月以嶽飛爲通泰州鎭撫使【諸將討戚方飛與戰數十合皆防方遂降於張浚浚還盛言飛可用乃以爲通泰鎭撫知泰州飛辭乞淮東一重難任使收復本路州郡乘機漸進使山東河北河東京幾等路次苐而復不聼】

發明【戚方降於張浚曷爲加官嶽飛蓋浚歸功於飛且因以薦之也𨿽然今日薦飛者浚也他日忌飛者亦浚也是何好惡之不倫乎然今日之薦飛者公義也他日之害飛者私意也蕭何始薦韓信而終妬韓信此小人之心始薦之者已之位尙髙於彼也終妬之者已之位反卑於彼也位卑則讒忌之心生讒忌之心生則謀害之意作是以君子小人之不容並立焉耳綱目特書於冊其所以謹防之意亦深切著明矣】

金烏珠引兵趨陜西

【時張浚以金兵萃淮上懼其復擾東南謀牽制之欲出兵分道由同州鄜延以搗其虛烏珠聞之遂自六合引兵趨陜西金主亦以羅索專攻陜西所下城邑旋復拒守因其請益兵命鄂爾多往監其軍】

張浚遣兵復陜西軍州

【趙哲復鄜州吳玠復永興軍其餘州縣多迎降】

金徙二帝於五國城

【金將立劉豫乃徙二帝於五國城去上京東北千里徙此逾月太上皇后鄭氏崩洪浩自雲中密遣人奏書以桃梨栗面等獻二帝始知帝卽位之實】

發明【前已書金廢上皇爲昏徳公靖康帝爲重昏侯而此不書者不欲重言以諱內惡也然二帝獨無罪乎二帝服爲臣虜偸生忍辱其罪已不言而可知矣綱目書法如此猶爲中國諱之耳】

建人範汝爲作亂

【時方艱食民從之者甚眾州遣兵出戰爲所敗賊勢滋盛綂制李捧捕之官軍大潰而遁詔福建安撫使程邁防兵進討時汝爲已破建陽乃移命神武副軍綂制辛企宗討之】

八月以謝克家參知政事○隆祐太后至越州○承州鎭撫使薛慶與金人戰於揚州敗死○盧益罷○以桑仲爲襄鄧隨郢鎭撫使

【範宗尹念鄕國被禍請赦仲罪而授以官從之】

九月金立劉豫爲齊帝

【初金主聞帝如東南遣尼瑪哈南伐諭之曰俟宋平當援立藩輔如張邦昌者及烏珠北還眾議折可求劉豫皆可立豫以重寶賂達蘭請立已達蘭許之乃言於尼瑪哈未之許髙慶裔說之曰吾家舉兵只欲取兩河故汴京旣得則立張邦昌今河南州郡官制不易者豈非欲循邦昌故事邪元帥盍不早建議而使恩歸他人也尼瑪哈從之乃遣使卽豫所部咨軍民所宜立者眾未及對豫鄕人張浹請立豫議遂定達蘭以聞於是金乃遣慶裔及知制誥韓昉備璽綬寶冊立豫爲大齊皇帝世修子禮奉金正朔置丞相以下官九月豫卽位都大名府以張孝純爲丞相李孝揚爲左丞張東爲右丞鄭億年爲工部侍郎李儔爲監察禦史王瓊爲汴京畱守子麟爲提領諸路兵馬兼知濟南府弟益爲北京畱守冊其母翟氏爲皇太后妾錢氏爲皇后攺明年爲阜昌元年朝廷聞之凡僞仕於豫而其家屬在東南者悉厚加撫防】發明【立者不宜立也金舉號斥之也斥金則斥劉豫矣豫叛君背國君父於金茍焉無恥𨿽得天下不能一朝居也況區區河南數郡而又爲金立者乎豫之僣立固無足言者自是而後削去其僞齊之號而稱劉豫所以不予其爲僣國也綱目誅亂討逆之防嚴矣】

廣義【劉豫宋臣也其叛逆之罪固不可勝誅矣然而金人立豫者不過分裂宋之土地而與之亦非分已之所有也夫地取於人恩歸於已金人之黠有如是夫】

光黃鎭撫使吳翊棄城走

【以李成兼領光黃】

詔劉光世督諸軍救楚州光世不進鎭撫使趙立死之楚州防

【楚州被圍久立遣人告急趙鼎欲遣張俊救之俊辭不行乃命劉光世督淮南諸鎭救楚海州李彥先首以兵至淮河扼不得進揚州郭仲威按兵天長陰懷顧望光世將王徳酈瓊多不用命惟嶽飛僅能爲援而眾寡不敵帝覽立奏以書趣光世防者五光迄不行金人知外援絕進攻東城立登磴道以觀飛礟中其首左右馳救之立曰我進不能爲國殄敵矣言訖而絕金人疑立詐死不敢動越旬餘城始防立爲人本彊不知書忠義出天性仇視金人所俘磔以示眾未嘗獻馘也事間贈奉國節度使諡忠烈】發明【書不進罪不急君也楚州受圍五月糧盡援絕其危甚矣光世受命救楚譬猶拯溺救焚疾之可也夫何頻兵不進遷延坐視其逆命不忠之罪著矣故書不進以深貶之趙立之守孤城竭力備禦中礟而死可哀也已苟天假之以年則楚州安得而遽防乎立乃武人目不知書前書起兵復徐州又書將兵勤王此書死之則其始終心宋切矣故綱目特以全節予之噫一武夫尙能全節如此矧當時士大夫之叛逆者寜無愧乎此綱目褒貶之八公書法之深意耳】

張浚使都綂制劉錫帥五路之兵與金羅索大戰於富平敗績浚退軍秦州

【浚聞烏珠將至檄召熈河劉錫秦鳳孫偓涇原劉錡環慶趙哲四經略及吳玠之兵合四十萬人馬七萬匹以錫爲統制迎敵決戰王彥諫曰陜西兵將上下之情未通若不利則五路俱失不若且屯利闐興萍以固根本敵入境則檄五路之兵來援萬一不防未大失也浚不從劉子羽亦力言未可浚曰吾寜不知此顧東南事方急不得不爲是耳吳玠郭浩皆曰敵鋒方鋭宜各守要害須其獘而乘之亦不從遂行次於富平縣劉錫防諸將議戰玠曰兵以利動今地勢不利未見其可宜擇髙阜據之使不可勝諸將皆曰我眾彼寡又前阻葦澤敵有騎不得施何用他徙已而羅索引兵驟至輿柴囊土籍淖平行進薄諸營錫等與之力戰劉騎身率將士薄敵陳殺獲頗多勝負未分而敵鐡騎直擊趙哲軍他將不及援哲因離所部其將校望見塵起遂驚遁諸將皆潰敵乘勝而進關陜大震浚時駐邠州督戰旣敗退保秦州召趙哲斬之而置劉錫於合州令諸將各還本路上書待罪帝手慰勉之自是關陜不可復論者罪浚之輕師失律焉】

發明【春秋莊九年書及齊師戰於幹時我師敗績曰內不言敗此言敗者爲與讐戰𨿽敗亦榮也張浚是舉𨿽違眾議而有輕師失律之愆然以復讐舉事則此戰爲義戰𨿽云敗績而其義聲充滿於天地之間矣前書治兵興元以圖中原此書帥五路之兵與金大戰則其復讐之義狥國之心表表然者夫豈因其功之不成而遂少貶之哉使天或祚宋其志得行華夏之气寜不由是大伸乎觀綱目之所書則其予之之意蓋可見矣】

廣義【孔子曰臨事而懼好謀而成此千古用兵之格言也張浚興復之志可謂鋭矣惜其不講於此而卒以取敗夫金人之善用兵者莫過於烏珠是誠勍敵也當其將至之日諸將皆曰未可輕舉者必其鋒之未易當也然凡事本乎人情通乎物理則用力少而成功多況行師之大事乎今也張浚平生興復之志在此一舉實國家之命脈生民休戚之所關也柰何執拗褊見不聼偏裨之說而致變起不虞反以敗衂之罪歸諸他人而使興復之志不得伸者其悔可勝言邪故曰有文事者必有武備然則爲將者文事不可以不講】

淮揚鎭撫使李彥先引兵救楚州不及敗死○冬十月金人縱秦檜還

【檜從二帝至燕金主以檜賜達蘭爲其任用達蘭信之及南侵以爲參謀軍事又以爲隨軍轉運使違蘭攻楚州檜與妻王氏自軍中趨漣水軍自言殺金人監已者奪舟而來欲赴行在遂航海至越州帝命先見宰執檜首言欲天下無事須是南自南北自北朝士多疑其與何防孫傅等同被拘執而檜獨還又自燕至楚二千八百里逾河越海豈無譏訶之者安得殺監而南就令從軍達蘭金人縱之必質妻屬安得與王氏偕惟範宗醜李回二人素與榛善盡破羣疑力薦其忠檜入對首奏所艸與達蘭求和書帝謂輔臣曰檜朴忠過人朕得之喜而不寐旣聞二帝母后消息又得一佳士也遂拜禮部尙書先是朝廷𨿽數遣使於金但且守且和而専意與敵解仇息兵則自檜始蓋檜首倡和議故達蘭陰縱之使還也】發明【秦檜之還前史皆書秦檜歸自金爲文綱目特書金人縱秦檜還者循名貴實也蓋秦檜執於金守衞甚嚴況自燕至楚二千餘里逾河越隘關津旣多檜之夫妻寜能髙飛逺舉駕空慿虛而歸之歟此由賊檜陰主和議見悅女眞而佯縱之還耳故綱目變文直書金人縱秦檜還不以小人陰謀之故而遂與之曲諱原情誅意其防嚴矣當是時朝廷𨿽數遣使於金但且守且和而專意與敵解仇息兵則自檜始也故綱目於檜之還特書於冊者其謹於防之意深矣】

廣義【金人以和議愚宋而秦檜首倡之故悅其說之合而陰縱其還也爲此計者豈非金人欲堅其議乎髙宗不察而反以檜忠朴過人惜哉】

以李回同知樞密院事○淮寜鎭橅使馮長寜叛附劉豫○十一月趙鼎罷

【上欲以副都綂辛企宗爲節度使鼎言企宗非軍功持不下帝不樂遂罷鼎提舉洞霄宮欲申企宗前命謝克家曰如此是使鼎得名企宗得利而陛下獨負謗於天下後世也】

廣義【髙宗當厄難之際以一言忤防而罷國家柱石之賢臣可謂不知務者哉】

以富直柔簽書樞密院事○金人復防涇原諸州軍【金人旣防涇原遂取渭州鎭戎軍環慶叛將慕洧復引金兵防環慶】

日南至帝率百官遙拜二帝

【自渡江至是始有此禮其後正旦亦然】

發明【長至之節遙賀二帝則髙宗於天性之恩亦非恝然罔念者然卒致二帝不還侵疆不復大讐不報王業偏安何耶蓋由茍免之心勝姑息之政多而無憤悱自彊之志耳茍有人心者必思父兄妻子防溺窮荒冬至令辰弗克相防嗣是宵衣旰食臥薪嘗膽積粟聚兵以圖恢復斯可謂之大孝也今而隆之以虛禮餙之以虛文則亦何益之有哉據事直書不再貶而其義自見】

以王彥爲金均房州鎭撫使

【時所在盜起加以饑饉無所資食惟蜀富饒巨盜往往窺覬桑仲旣防均房遂乘勢直搗金州白土關眾號三十萬仲彥舊部曲也以申牘請於彥曰仲於公無敢犯願假道入蜀就食耳彥遣統領閔立爲先鋒擊之賊鋭甚立戰死將士失色或請避之彥叱曰樞相張公方有事關陜若仲越金而至梁洋則腹背受敵大事去矣敢言避者斬卽勒兵趨長沙平沮水據山設伏以待仲見官軍少蟻附搏戰彥執幟一麾士殊死闘仲敗走彥休士進擊追奔至白磧遂復房州張浚以彥爲金均房州鎭撫使】

張浚軍興州遣吳玠守和尙原以拒金

【浚聞金人入徳順軍乃退保興州時輜重焚棄將土散亡惟親兵千餘自隨人情大沮或請徒治防州參軍事劉子羽叱之曰孺子可斬也四川全盛敵欲入冦久矣直以川口有鐵山棧道之險未敢遽窺耳今不堅守縱使深入而吾僻處防峽遂與關中聲援不相聞進退失計悔將何及今幸敵方肆掠未逼近郡宣司但當畱駐興州外系關中之望內安全蜀之心急遣官屬出闗呼召諸將收集散亡分布隘險堅壁固壘觀釁而動庶幾可以補前愆耳浚然其言而諸參佐無敢行者子羽請卽奉命乃單騎至秦州召諸亡將時諸侯不知宣司所在及聞命大喜悉以其眾來防凡十餘萬人軍勢復振子羽因請遣吳玠聚兵阨險於鳳翔大散關東之和尙原以斷敵來路關師古等聚熈河兵於岷州大潭孫偓賈世方等聚涇原鳳翔兵於階成鳳三州以因蜀口金人知有備遂引去】

十二月金人冦熈河副總管劉惟輔死之金羅索卒【金人掠熈河惟輔擊敗之殺五千餘人已而復至惟輔顧熈河尙有積粟恐金人因之以守急出焚之爲金人所執捽以去惟輔大呼曰斬卽斬吾頭豈汝捽也顧坐上客曰國家不負汝一旦遽降敵邪卽閉口不言而死所部亦多不屈被殺】

發明【金人之冦熈河惟輔竭力守禦及其被執捽之以去觀其大呼而曰斬卽斬吾頭豈汝捽也凜凜然忠義之气死而猶生其志可尙故綱目以全節予之至若羅索之卒卽書於下者所以明天道昭然特假手以償好殺之罪耳謂天道之逺而可忽邪後之伐人家國者可以鑑矣吁】

定差役法

【帝在河朔親見閭閻之苦嘗嘆知縣不得其人一充役次卽至破家及卽位深加講議乃定差役法以二十五家爲一保十大保爲一都內選才力髙富者二人充都保主一都盜賊煙火之事其次有保長若品官則一品限田五十頃至九品五頃免差子孫防盡則同編戶太學生及得解經省試者許募人充役軍丁女戶及孤弱悉免】

金人大索客戶拘殺之

【金密諭諸路令同日大索兩河之民及拘行旅於道凡三日而罷應客戶並籍入官刺其耳爲官字鎖之雲中及散養民間立價鬻之或驅之於韃靼諸國以易馬蓋旣立僞齊以舊河爲界恐防敵者逃歸豫地故爾樂壽縣得客戶六十八人誤作六百八人以報尼瑪哈必貴其數縣官執窮民以足之被掠歸雲中者不令出城無以自活士大夫往往乞食於途尼瑪哈見其多恐或生事聚三千餘人坑之】發明【孟子曰惻隠之心人皆有之無惻隠之心非人也殺者殺無罪之詞客戶者皆兩河之民不幸宋室陵夷淪沒外域又從而拘殺之抑何義乎民吾同胞物吾與也金𨿽敵國是亦當念胞與之義而愛之何乃驅兩河之平民肆無辜之殺戮耶是乃無惻隠之心安得謂之仁哉此其終於割據而不能爲一統之主也綱目不曰索而曰大索不曰殺而曰拘殺所以直著其暴耳】

禦批續資治通鑑綱目卷十二﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷十三

【起辛亥宋髙宗紹興元年盡丁巳宋髙宗紹興七年】凡七年

【辛亥】紹興元年【金天防九年】春正月以張俊爲江淮招討使嶽飛副之

【時孔彥舟據武陵張用據襄漢李成據江淮湖湘十餘郡尢悍彊連兵數萬有席捲東南之意多造符防幻惑中外久圍江州朝廷患之以俊爲招討使俊請嶽飛同討許之】

李成陷江州

【未幾復陷筠州】

謝克家罷○二月以秦檜參知政事

發明【孔子曰作易者其知盜乎易曰負且乘致冦至負也者小人之事也乘也者君子之器也小人而乘君子之器盜思奪之矣上慢而下暴盜思伐之矣秦檜狎邪小人初無過人之徳因主和議敵縱之還其罪固不可原者頃因髙宗無識擢爲參知政事蓋參政宰相之漸檜何人而宜居是任乎是乃以小人而乘君子之器者矣其不覆人之家國者幾希自是而爲參政自是而爲宰相自是而主和議自是而沮戰功然則貽禍不亦大哉由辧之不早辧也綱目書此其亦履霜之意云】

○三月張俊嶽飛大敗李成於樓子莊羣盜皆遁【俊聞李成將馬進在筠州以豫章介江筠之間遂急趨之旣入城喜曰我已得洪破賊決矣及進犯洪州連營西山俊斂兵若無人者居月餘進以大書牒索戰俊以細書狀報之進以俊爲怯俊諜知賊怠乃議戰嶽飛曰賊貪而不慮後若以騎兵自上流絕生米渡出其不意破之必矣因請自爲先鋒俊大喜乃令楊沂中絕生米渡飛重鎧躍馬潛出賊右突其陣所部從之進大敗走筠州飛抵東城進出城布陣飛設伏以紅羅爲幟上刺嶽字選騎二百隨幟而前賊易其少薄之伏發進大敗走飛使人呼曰不從賊者坐吾不汝殺坐而降者八萬人俊與沂中復前後夾擊賊大潰進以餘卒奔南康飛夜引兵至朱家山又斬其將趙萬成聞進敗自引兵十餘萬俊與飛遇成於棲子莊大破之遂復筠州成復以十萬眾與俊夾河而營沂中夜衘枚渡河與俊夾攻成又大敗俊乘勝追至江州成勢迫絕江而去因呼俊爲張鐵山遂復江州已而興國軍等處羣盜皆遁】

發明【兵不貴多而貴在於得民心將不貴勇而貴在於得賢人茍不得民心則𨿽貔貅百萬而前途爲之倒戈茍不得賢人則𨿽猛將千員而血流爲之漂杵上書以張俊爲江淮招討使嶽飛副之下書張俊嶽飛大敗李成則可見髙宗付托得人而俊飛不辱君命矣據事直書而宋之君臣皆致其美焉此綱目不沒人善之深意也】

金人陷鞏洮諸州

【烏珠陷鞏洮河樂蘭廓積石西寕州自是涇原熙河二路皆爲金有】

武功大夫張榮擊敗金兵於興化達蘭北遁

【榮本梁山濼漁人聚舟數百以刼掠金人杜充時嘗借補武功大夫金人南侵攻之不克及金兵退榮襲據通州聯舟入興化縮頭湖作水寨以守金達蘭在秦州謀再渡江欲先破榮寨榮率舟師與之遇見金戰艦不多餘皆小舟時水退隔泥淖不能前乃捨舟登岸大呼而擊之金人不得騁舟中自亂溺水及陷泥淖者不可勝計俘馘五千餘人逹蘭収餘眾奔還楚州退屯宿遷尋北去榮告防於朝遂以榮知泰州】發明【善有可錄𨿽盜賊小人不棄此公天下之大法也榮乃漁人微之微者武功大夫職之小者而能以寡敵眾擊敗金人俘馘五千餘人顧不偉哉書之足以見中國之遺烈𨿽徵而賤者尙有忠君愛國之心而能破敵數萬之眾逹蘭爲之北遁焉其禦敵人安中國之義蓋亦表表者矣故特書以予之】

張浚軍閬州分諸將守川陜

【金人破福津蹂同谷以迫興州浚遂退保閬州而以張深爲四川制置使與劉子羽趨益昌王庶爲利防制置使節制陜西諸路知興元府】

夏四月隆祐皇太后孟氏崩

【年五十九諡曰昭慈獻烈】

金襲西遼和勒端城不克

【金聞耶律達實在和州之域恐與夏人合遣使索之夏國報以境土不相接亦不知達實所往尼瑪哈以耶律伊都遼之近族必知其巢穴以畨漢及女眞軍萬人付伊都使攻達實軍於和勒端城臨行質其妻子仍起燕云河東夫運餉和勒端去雲中三千餘里是行也三路之夫死者不可勝計】

劉光世復楚州五月光世使都統制王徳襲揚州擒郭仲威送行在斬之

【時仲威謀據淮南以通劉豫故也】

作大宋中興玉寶

發明【作不宜作也所謂中興者統緒旣絕而能克復舊物功光祖宗業埀後世如商之髙宗漢之光武斯無愧於中興之名也帝乃徽宗之子乘亂卽位天下猶未盡失非如光武兄弟𨿽爲宗室崛起艸萊之比況嗣統至是已經五年播越海濵境土日蹙又非如光武之能規恢先業不過如晉之元帝耳烏足謂之中興哉今而作中興玉寶寕無愧於心耶用是而觀則其自足茍且之意隠然見於書法之間矣特書於冊深譏之也】

廣義【髙宗此舉足以聳動人心而遏絕亂略也可謂舉得其當者矣綱目特書於冊爲宋幸焉】

○張俊追敗李成於黃梅成奔劉豫嶽飛招張用降之【俊引兵渡江追成至蘄州黃梅縣大敗之其眾數萬皆潰馬進爲追兵所殺成北走降劉豫張用復冦江西嶽飛與用俱相人以書諭之曰吾與汝同裏欲戰則出不戰則降用得書遂帥眾降江淮悉平張俊奏飛功第一詔進飛右軍都統制屯洪州彈壓盜賊】

廣義【分注載江淮諸郡悉平嶽飛功第一嗚呼使髙宗悉以中興之事付飛而不爲讒聞所沮則金人不足平矣豈特江淮諸郡哉】

六月攢昭慈獻烈皇后於越州

【詔權攢於防稽縣之上皇村俟軍事寕歸葬哲宗園陵】

張浚以吳玠爲陜西諸路都統制

【時關隴六路盡陷於金止余階成岷鳳洮五州及鳯翔之和尙原隴州之方山原而已】

劉豫置招受司於宿州

【豫置招受司誘宋逋逃】

秋七月封太祖後令話爲安定郡王

【先是下詔曰太祖創業統徳被萬世神宗初封子孫一人爲安定郡王今其封久不舉有司其上應襲封者至是以徳昭孫令話爲安定郡王自後襲封不絕】

廣義【宋之太祖𨿽襲五代之獘而簒周其徳澤入人之深誠有過焉彼傳位於太宗也𨿽以母后之命非其一念友於之仁安能若此哉綱目大書於冊而分注備載其實者於以見天俾髙宗斡旋舊彊遺土以延太祖之後也嗚呼太宗𨿽負若兄而天其肯負於太祖邪】

範宗尹免

【宗尹有才智年三十爲相毅然以國事自任然爲政多私屢爲言者所詆秦檜從而擠之帝亦惡其爲人防侍禦史沈與求奏其罪狀遂落職】

八月張浚殺前威武大將軍曲端

【浚旣敗於富平乃思端言召之還稍復其官徙閬州將復用之吳玠憾端因言端再起必不利於公王庶又從而間之玠復書曲端謀反四字於手以示浚庶又言端嘗作詩題柱曰不向關中興事業卻來江上泛漁舟謂其指斥乘輿浚乃送端於恭州獄有武臣康隨者嘗以事忤端端鞭其背隨深憾之及浚以隨提防防路刑獄端聞之曰吾其死矣隨至命獄吏縶維端以紙糊其口熁之以火端幹渇求飲與之酒九竅流血而死陜西士大夫莫不痛惜之軍士悵恨有叛去者】

發明【殺殺無罪也浚前以讒問而貶曲端此以讒問而殺曲端則其專輙無君之心著矣用刑之道當循至公當殺而不殺則其政刑爲有虧不當殺而殺之則其政刑爲有濫曲端無罪何故殺之蓋由積忌之心勝則其政刑爲逆施前旣貶而黜之矣此復執而殺之抑可謂之公議乎噫魏公忠義之心確乎不防無可擬議獨殺端一事甚累盛徳豈非君子時有不仁者哉書殺曲端而不去其官旣以明端之無罪又以著浚之擅殺也其防深矣】

廣義【大抵老成謀事之言不取信於事始之日每見信於事畢之時觀夫曲端爲都統制而告浚曰平原曠野敵便於衝突而我軍未嘗習水戰金人新造之勢難與爭鋒宜訓兵秣馬保疆而已後十年乃可斯言也何其老成而善於料敵耶可謂以全取勝之術也夫何浚積前疑承制貶端至其喪師富平乃思端言不啻契劵之符然而召還復其官固爲當矣柰以中無所見聼讒殺端果何理哉綱目於張浚不衘而於端則書其官者所以不與浚殺之也𨿽然端亦不能無罪也建炎二年十一月羅索陷延安何其急也端與王庶不協而逗撓不進其有愧於亷藺賈冦也多矣此眾讒得以間之而足以殺其軀也】

以汪伯彥爲江東安撫大使旣而罷之張守免

【時黃潛善已死張守復薦用伯彥侍禦史沈與求論劾之詔伯彥復禠新職守亦引疾辭去】發明【伯彥朋姦誤國罪不容誅玆旣貶黜甫免典刑幸也復薦用之豈其宜哉張守以正直存心而其薦賢僅若此類則識趣卑陋甚矣使非沈與求之紏劾髙宗之悔悟則小人之禍未巳也故夫書旣而罷之嘉能悔也書張守免著可免也吁】

以李回參知政事富直柔同知樞密院事○以秦檜爲尙書右僕射同平章事兼知樞密院事

【範宗尹旣去檜欲得其位因揚言曰我有二策可聳動天下或問何不言檜曰今無相不可行也帝聞乃有是命】

廣義【髙宗旣相秦檜則中興之業自此喪矣】

詔贈程頥直龍圖閣

【制詞略曰周衰聖人之道不得其傳世之學者其欲聞仁義道徳之說孰從而求之亦孰從而聽之爾頥潛心大業髙明自得之學可信不疑而浮僞之徒自知學問文采不足表見於世乃竊借名以自售外示恬黙中實奔競使天下之士聞其名而疾之是重不幸馬朕所以振耀褒顯之者以明上之所與在此而不在彼也】

發明【程頥子倡明道學有繼續孟氏之功固非士之隨世就功名者比也然而終於擯棄以沒其身至是詔贈官爵加以褒稱是亦公論之不容冺者書以予之宜矣】

以呂頥浩爲尙書左僕射同平章事兼知樞密院事

【頥浩入對首言先平內防然後可禦外侮今李成摧破江淮惟張琪邵靑兩防不久可平惟閩中之冦不一而孔彥舟據鄂馬友據潭曹成等在湖南江西之間而南雄英韶諸郡賊兵多寡不一然閩冦最急廣防次之蓋閩中去行在不逺二廣不經殘破若非速除爲害不細帝深然之】

復修日曆

【翰林學士汪藻言本朝宰相皆兼史官故書榻前議論之詞則有時政記柱下見聞之實則有起居注謂之日曆所以備言垂一世之典茍曠三十年之久漫無一字何以示來世帝從之卽以命藻】

長星見詔求直言

發明【是時盜賊縱橫邊患日至長星之見天戒昭昭綱目𨿽書其詔求直言而分注略不見其言事之臣此必當時虛應故事無聴言之實故綱目亦不得而存之耳書此亦所以見當時不知警懼之意也𨿽欲中興其可得哉】

○冬十一月李回罷○王徳殱邵靑之眾於崇明沙獲靑送行在

【靑防宣州進圍太平劉光世招降之尋復叛去聚其黨於崇明沙將犯江陰光世令王徳討之徳執旗麾兵防柵以入靑眾大潰翌日餘黨復索戰諜言賊將用火牛徳笑曰此古法也可一不可再命合軍持滿陣始交萬矢齊發牛皆返奔賊眾殱焉靑自防請命徳獻諸行在餘黨悉平】

發明【殱盡之也如春秋齊人殱於遂之殱言盡殺其眾也蓋誅亂討逆王者之師不嗜殺人王者之將彼悖逆之罪𨿽大不過誅其首惡撫其餘眾而已何必逞忿盡殺然後爲快乎漢之鄧禹宋之曹彬皆稱仁義之將者由其不嗜殺人故耳王徳驅其生靈陷於鋒鏑惻隱之心安在哉故直書殱邵靑之眾以著其暴】

以孟庾參知政事○金烏珠防和尙原吳玠及其弟璘大敗之烏珠遁

【玠自富平之敗收防卒保和尙原積粟繕兵列柵爲死守計或謂玠宜退屯漢中扼蜀口以安人心玠曰我保此敵決不敢越我而進是所以保蜀也玠在原上鳳翔民感其遺惠相與夜輸芻粟助之玠償以銀帛民益喜輸者益多金人怒伏兵渭河邀殺之且令保伍連坐民冒禁如故金將摩哩自鳯翔敖拉紮哈自階成出防關約日防和尙原敖拉孔哈先期至陣北山索戰玠命諸將堅陣待之更戰疊休金人大敗遁去摩哩方攻箭筈關玠復遣將擊破之兩軍終不得合金人自起海角狃於常勝及與玠戰輙敗憤甚謀必取玠於是烏珠防諸帥兵十餘萬造浮梁跨渭自寶雞結連珠營壘石爲城夾澗與官軍相拒進薄和尙原玠與弟璘選勁弩命諸將分畨疊射號駐隊矢連發不絕繁如雨注敵稍卻則以騎兵旁擊絕其糧道度其困且走設伏於神岔以待之敵至伏發遂大亂玠因縱兵夜擊大敗之烏珠中二流矢僅以身免亟鬀其須髯而遁初金人之至也玠與璘以防卒數千駐原上朝問隔絕人無固志有謀刼玠之兄弟北降者玠知之召諸將防血盟勉以忠義皆感泣願盡死力故能成功】

廣義【川蜀富饒金人朶頥久矣向非吳玠一戰勝金則蜀必爲之吞矣蜀旣失矣則臨安豈得不揺哉吳玠厥功不細此舉可知】

初置見錢關子

【時命張浚屯婺州有司請椿辦合用錢而路不通舟錢重難致乃造關子付婺州召啇人中以給軍食商人執關子於貨務請錢願得茶鹽香貨鈔引者聽於是舟縣以關子充糴本未免抑配而貨務又止以日輸三分之一償之人皆嗟怨】

發明【徽宗之時東南困應奉之擾民不聊生以致天下大亂防不能支髙宗中興鑑前事之失正收人心之時也今以椿辦合用而置見錢關子州縣以關子充糴本未免抑配而貨務又止以日輸三分之一償之自是人皆嗟怨江左沸騰噫欲收人心之時而行失人心之事其可謂之善理財者乎直書曰初蓋譏之也】

十一月以孟庾爲福建江西荊湖宣撫使韓世忠副之【辛企宗討範汝爲不克其勢益熾乃命庾爲宣撫使世忠副之發大軍由溫臺路入閩汝爲聞大軍將至亟入據建州】

富直柔罷○十二月盜曹成陷道州

【成初陷漢陽鄂州屯攸縣湖東安撫向子諲招之成聽命子諲遣兵扼衡陽欲圖之而援兵不至成忿子諲扼已卽擁眾而南官軍悉潰成大掠執子諲而去】

金以陜西地畀劉豫

【於是中原盡屬於豫】

廣義【逆豫所爲不過踵石晉之醜行耳君子於豫乎何誅】

【壬子】二年【金天防十年】春正月復賢良方正直言極諫科○韓世忠防建州範汝爲自焚死

【世忠聞汝爲入建州曰建居閩嶺上流賊沿流而下七郡皆血肉矣亟率步卒三萬水陸並進直抵鳯凰山五日破之汝爲自焚死斬其二弟嶽吉以狥擒其謀主謝向施逵及禆將陸必彊等五百餘人世忠初欲盡誅建民李綱自福州馳見世宗曰建民多無辜世忠乃令軍士駐城上聽民自相別農給牛谷商賈弛徵禁脇從者汰遣獨取附賊者誅之民感更生家爲立祠捷聞帝曰𨿽古名將何以加世忠因進討江西湖廣諸盜】

帝如臨安

【從呂頥浩之請也】

二月以李綱爲湖廣宣撫使○置禦前忠鋭軍

【分降盜崔增邵靑趙延壽徐文等所部兵爲七將名禦前忠鋭軍步軍司非樞密奉旨不許調遣】廣義【分注云以降盜崔增等爲之蓋增等𨿽降恩信未深況其狼子野心乎於時秦檜又知樞宻倘觸事而發爲禍不小此舉失矣】

帝初禦講殿

【自巡幸以來經筵久輟至是復之】

發明【胡氏曰明君以務學爲急聖學以正心爲要又曰帝王之徳莫不本於格物致知以誠其意正心修身以齊其家若夫正朝廷正百官以正萬民則自是而推之矣帝自巡幸以來經筵久輟玆能初禦講殿是亦投戈講藝息馬論道之意也髙宗於兵亂倥傯之日而能不忘講學之功蓋亦知所本者人君而不好學則天下之事皆無足言者矣特書曰初深予之也】

三月桑仲請合諸鎭兵復中原許之知郢州霍明襲殺仲仲將李橫擊明走之

【仲上疏願協力收復京師乞朝廷舉兵爲聲援呂頥浩信之乃命仲節制應援京城軍馬復劉豫所陷州郡仍命河南翟興荊南解潛金房王彥徳安陳規蘄黃孔彥舟盧壽王亨諸鎭撫使相爲應援仲至郢州調兵知郢州霍明誘而殺之襄統制李橫擊走明復其州】

河南鎭撫使翟興爲其下所殺詔以其子琮代之【劉豫將遷汴以興屯伊陽山憚之遣蔣頥恃書誘興以王爵興斬頥而焚其書豫復陰啗興禆將楊偉以利偉遂殺興攜其首奔豫興在河南累年軍少食乏而能激以忠義士莫不自奮金人畏之諸陵得不侵犯詔以其子琮嗣職】

夏四月以翟汝文參知政事

【初汝文知密州秦檜爲州文學汝文薦其才故檜引以輔政】

曹成陷賀州○詔呂頥浩都統江淮荊浙諸軍事開府鎭江

【頥浩信桑仲之言屢請出師身自督軍北向秦檜因諷人言周宣王內修外攘故能中興今二相分任內外於是帝諭頥浩及檜曰頥浩冶軍旅檜理庶務如種蠡分職可也乃命頥浩開府鎭江頥浩辟文武士七十餘人以神武後軍及禦前忠鋭崔增趙延壽二軍從行韓世忠張俊劉光世嶽飛王楊沂中等皆焉帝嘗謂給事中程瑀曰頥浩熟於軍事在外總諸將檜在朝廷庶防內外相應然檜誠實但太執耳瑀對曰如求機警能順旨者極不難得但不誠實則終不可倚帝然之】

劉豫徙居汴

【豫至汴尊其祖考爲帝置於宋太廟是日暴風捲旂屋瓦皆振士民大懼時河淮山東陜西皆屯金軍劉麟籍鄕兵十餘萬爲皇太子府軍分置河南汴京洶沙官兩京冡墓發掘殆盡賦斂煩苛民不聊生】發明【豫旣立爲齊帝綱日止斥其姓名者不予其爲僣國也豫旣遷都汴京綱日止書其徙居者不予其都汴京也書法如此然後君臣之分明逆順之勢定而上下之防嚴矣】

廣義【逆豫臣事仇敵竊據中原罪不容誅矣況汴京實祖宗興王之地今其後嗣不綱𨿽失舊物天亦未厭其徳方且延其祚於南渡夫何逆豫昏狂不自惴度乃竊尊其祖考盜置祖主於宋廟欲與太祖比肩何其不知量耶且太祖以唐明宗所祝應期所生則知天鑑厥徳付托不淺𨿽曰簒周然其修徳行仁澤潤生民豈妾婦狐防軰之可擬哉今天動威以彰逆豫之惡正所以明祚宋之意也孰謂天人相去之逆而可忽哉後之欲竊人土地而私其所尊者盡亦鑑此】

嶽飛追曹成大敗之成走邵州

【成擁眾十餘萬由冮西曆湖湘據道賀二州命嶽飛權荊湖東路安撫都總管付金字牌黃旗招成成聞飛至驚曰嶽家軍來矣卽逅飛追至賀州力戰大破之成乃自桂嶺置砦至北藏嶺連控隘道以眾十餘萬守蓬頭嶺飛部才八千人一鼓登嶺破其眾成奔連州飛謂部將張憲徐慶王貴曰成黨防去追而殺之則脇從者可憫縱之則復聚爲盜今遣若等誅其首而撫其眾愼勿妄殺累上保民之仁於是憲自賀連慶自邵道貴自郴桂招降者二萬與飛防連州進討成走入邵州】

金以尼瑪哈爲都元帥烏珠副之○五月以權邦彥簽書樞密院事

【邦彥獻圖中興十議遂有是命】

育太祖後子偁之子伯琮於宮中賜名瑗

【元懿太子卒帝未有後範宗尹嘗造膝請建太子帝曰太祖以神武定天下子孫不得享之遭時多艱零落可憫朕若不法仁宗爲天下計何以慰在天之靈於是詔知南外宗正事令廣選太祖後將育宮中防上虞縣丞婁寅亮上書曰先正有言太祖捨其子而立弟此天下之大公周王薨章聖取宗室育之宮中此天下之大慮仁宗感悟其說呂英宗入繼大統文子文孫宜君宜王遭罹變故不斷如帯今有天下者獨陛下一人而已屬者椒寢未繁前星不耀孤立無助有識寒心天其或者深戒陛下追念祖宗公心長慮之所及乎崇寕以來諛臣進說獨推濮王子孫以爲近屬餘皆謂之同姓遂使昌陵之後寂寥無聞僅同民庶藝祖在上莫肯顧歆此金人所以未悔禍也望陛下於伯字行內選太祖諸孫有賢徳者視秩親王俾牧九州以待皇嗣之生退處藩服庶幾上慰在天之靈下系人心之望書奏帝讀之大感嘆至是選秦王徳芳五世孫左朝奉大夫子偁之子伯琮入宮命張婕好鞠之生六年矣其後吳才人亦請於帝乃復取秉義郎子彥之子伯玖命才人鞠之皆太祖後也尋以伯琮爲和州防禦使賜名瑗】

發明【天下者太祖之天下太祖遵杜後之命捨子而立太宗萬世之公義也仁宗感章聖之言割思而立英宗天下之正法也嗣是而後漠乎無聞使太祖在天之靈安能慰乎劉文安公有言金尼雅滿生而腹下有瘢類太祖殂時之狀後尼雅滿入汴悉取太宗子孫以去疑太祖復生以報寃也此其引野史之詞𨿽云誣罔亦足爲證今髙宗納婁寅亮之言卽選太祖之後育之宮中詎非公天下之大法哉故綱目特掲而書之所以予其存厚也】

廣義【孝宗之立實天使之然也上天之眷實太祖有以致之也孰謂人君修徳不可以延國祚耶書曰非商求於上天惟天祐於一徳此之謂歟】

呂頥浩前軍將趙延壽叛頥浩次於常州王徳追延壽至建平誅之

【頥浩至常州趙延壽兵叛於呂城鎭犯金壇殺知縣胡思忠頥浩間桑仲死已悔出師及延壽叛遂稱疾不進尋召還行在】

廣義【趙延壽降盜也豈懷仁秉義者哉書曰叛曰誅者正名定罪也曰頥浩亦有罪乎曰輕信人言惡得無罪但薄乎云爾而已】

張浚以劉子羽知興元府○韓世忠招曹成降之【世忠旣平範汝爲旋師永嘉若將休息者忽由處信徑至豫章連營江濱數十里羣賊不虞其至大驚世忠因使董収招成成方爲嶽飛所追乃率眾降得戰士八萬遣詣行在】

六月以李橫爲襄郢鎭撫使○頒戒石銘於州縣【以黃庭堅所書戒石銘頒於州縣令刻石文曰爾俸爾祿民膏民脂下民易虐上天難欺】

翟汝文罷

【汝文𨿽爲檜所薦然性剛不爲檜屈至對案相詬目檜爲金人姦細故不得久居位】

廣義【不書曰罷翟汝文而書曰翟汝文罷者明罷由汝文以見其非檜黨也其予之之意深矣】

孔彥舟叛降劉豫

【彥舟暴橫不奉法朝廷將以兵執之遂以所部叛去】

秋八月召朱勝非兼侍讀罷給事中胡安國及程瑀等二十人

【帝初卽位召安國爲給事中黃潛善惡之遂罷潛善去復召爲中書舍人兼侍講安國因上時政論二十一篇其言以爲保國必先定計定計必先建都建都擇地必先設險分土必先制國制國以守必先卹民夫國之有民猶人之有元气不可不卹也除亂賊選縣令輕賦斂更法省官吏皆卹民事也而行此有道必先立政立政有經必先覈實而後賞罸當賞罸當而後號令行人心順從惟上所命以守則固以戰則勝以攻則服天下定矣然欲致此亦顧人主之志尙如何耳尙志所以立夲也正心所以決事也養气所以制敵也宏度所以用人也寛隱所以明徳也具此五者帝王之能事畢矣論入攺給事中入對帝曰聞卿大名渇於相見何爲累召不至安國辭謝居旬日再見以疾力求去帝曰聞卿深於春秋方欲講論遂以左氏傳付安國句正音安國言春秋經世大典見諸行事非空言比方今思濟艱難左氏繁碎不宜虛費光陰耽翫文采莫若潛心聖經帝然之命兼侍讀專講春秋先是秦檜欲傾呂頥浩而專政乃多引知名士布列淸要以自助安國嘗聞遊酢論檜人材可方荀文若故力言檜賢於張浚諸人及頥浩自常州還憾檜欲去之問計於席益益曰目爲黨可也今黨胡安國在闥宜先去之防頥浩薦知紹興府朱勝非代已都督帝從之命下安國奏勝非與黃潛善汪伯彥同在政府緘黙附會馴致渡江尊用張邦昌結好金人淪滅三綱天下憤郁及正位司苗劉肆逆貪生茍容辱逮君父今彊敵慿陵叛臣不忌用人得失系國安危深恐勝非上誤大計帝爲罷都督之命攺兼侍讀安國復持錄黃不卞頥浩特命檢正黃年書行安國言有官守者不得其職則去臣今待罪無補旣失其職當去甚明況勝非旣臣論列之人今朝廷乃稱勝非處苗劉之變能調防聖躬昔公羊氏言祭仲廢君爲行權先儒力排其說蓋權宜廢置非所施於君父春秋大法尢謹於此建炎之失節者今𨿽特釋而不問又加進擢習俗旣成大非君父之利臣以春秋入侍而與勝非爲列有違經訓遂臥家不出頥浩勸帝降防曰安國屢召蹇不至今始造朝又數有請初非勝非不可同都督及攺命經筵又以爲非豈不以時艱不肯盡瘁乃欲求微罪而去其自爲謀則善如國計何落職提舉仙都觀秦檜三上章畱之不報侍禦史江躋左司諌吳表臣論勝非不可用安國不當責於是與張燾程瑀胡世將劉一止林待聘樓炤等二十餘人皆坐檜黨並落職罷官臺省爲之一空】

發明【詩云不敢暴虎不敢馮河人知其一莫知其他戰戰兢兢如臨深淵如履薄冰蓋勝非狎邪小人汪黃餘孽眾人之慮但知暴虎馮河爲可避而不知喪國亡家爲可憂安國等極言其姦以明勿用而呂頥浩方且曲爲隠蔽指爲黨類同日貶黜臺省一空嗚呼當亂離之時正用賢之日而乃進一小人退眾君子果何謂乎宋室誠猶厭厭垂絕之人加之以盧扁尙恐弗愈矧又飲之酖毒烏能久哉此由髙宗中心無主樂於欺已知有頥浩勝非而不知有安國程瑀也若髙宗者誠亦可謂寄生之君耳比事而觀其義自見】

廣義【姦人用意之深豈易測哉書稱知人之難信矣秦檜以金達蘭陰縱其還朝士固多疑之然亦不能闖知其實自是厥後惟以言貌欺人故髙宗信其忠朴其初安國輕信遊酢方其爲荀文若況文若乃巨姦之輔其出處已非正矣就使檜如文若亦何所取文若之死漢室是亦天理終不可冺安國豈能必檜如文若之死漢室哉噫安國明於春秋而力言檜賢如此則知人信乎其難矣惜乎安國之賢而不能知秦檜之姦固宜綱目書法之異於翟汝文也】

以孟庾同都督江淮荊浙諸軍事○秦檜免榜其罪於朝堂【先是起居郎王居正與秦檜善及檜執政與居正論天下事甚鋭旣相所言皆不酬居正疾其詭言於帝曰秦檜嘗語臣中國之人惟當著衣啗飯共圖中興臣時心服其言檜又自謂爲相數月必聳動天下今爲相設施止是願陛下以臣所言問檜所行檜聞而憾之出居正知婺州及胡安國罷檜畱之不報遂求去呂頥浩諷侍禦史黃年劾檜專主和議沮止國家恢復逺圖且植黨專權漸不可長乃罷檜相仍榜朝堂示不復用初檜所陳二防欲以河北人還金中原人還劉豫帝曰檜言南人歸南北人歸北朕北入將安歸檜語乃塞至是帝召直學士院綦崈禮語以是事及居正所言崈禮卽以帝意載於制辭播告中外人始知檜之姦】發明【甚矣小人之詐也以便佞爲車以邪說爲途以似忠似信而沽名以僞言僞行而欺世心術反覆險如山川智謀陰密詭如鬼神噫可畏哉秦檜包藏禍心人無知者𨿽賢如遊酢尙稱其有才正如胡安國亦論其可用獨王居正甚言其非抑亦先覺者乎王衍未用或者知其必壊蒼生後用之而爲晉禍盧杞未用識者恐其他日之得志後用之而爲唐害信乎小人不可不妨於其始帝能旣免其官仍榜其罪可謂得好惡之公矣未防而復以之爲相者蓋由髙宗之心初無定見因物有遷云爾茍使檜之此罷而終身不用則中興之業豈不爲可成哉惜其不足以知此也此綱目惡惡之深意】

廣義【分注備載檜賊姦狀固無深識逺見方之李林甫盧杞殆不能及其胸中之防不過主和議以定南北耳髙宗以南北人一言折倒蓋可知矣書曰秦檜免榜其罪於朝堂其亦著髙宗之幸焉】

彗星見赦求直言

發明【前書長星見詔求直言此書彗星見赦求直言則帝之敬天警省之心庶幾無愧耳然而兩書求言卒未見其言事之臣聴言之實則髙宗虛應故事從可知焉於戱天之災變本爲愛君君之遇變貴】

【乎修已髙宗忽天變而不顧輕人言而不卹視災異而爲玩略無一毫省已責躬之實則天亦末如之何也已矣後之有天下者其可不以天變爲警而以人事爲責哉】

○九月韓世忠大敗劉忠於蘄陽忠走降劉豫

【世忠自豫章移師長沙劉忠有眾數萬據白面山營柵相望世忠至與賊對壘奕棋張飲堅壁不動眾莫能測一夕與蘇格聫騎穿賊營者訶問世忠先得賊軍號隨聲應之周覧以出喜曰此天賜也夜伏精兵二千於山下與諸將防營而進賊方迎戰伏兵已馳入中軍奪望樓植旗蓋傳呼如雷賊回頋驚潰世忠麾將士夾擊大破之忠走降豫】

王倫還自金

【倫旣被畱久之尼瑪哈使烏淩阿思謀見倫語契丹時事倫久困懷歸乃倡爲和議謂思謀曰海上之盟兩國約爲兄弟萬世無變雲中之役我實饋師贊成厥功上國之臣嘗欲稱兵南來先大聖惠顧盟好不許厥後舉兵以禍吾國果先大聖意乎況亙古自分南北主上防勤英俊並用期必復古蓋思久遠之謀歸我二帝太母復我土疆使南北赤子無致塗炭亦足以慰先大聖之靈幸執事贊之思謀沈思曰君言是也歸當盡達之已而尼瑪哈至曰比上國遣使來問其意指多不能對思謀傳侍郎語欲議和決非江南情實特侍郎自爲此言耳倫曰使事有指不然來何爲哉人定者勝天天定者亦能勝人惟元帥察之尼瑪哈不答及是尼瑪哈忽至館中與倫議和縱之歸報倫至入對言金人情僞甚悉帝優奬之時方議討劉豫和議中格久之乃以潘致堯爲通問使復如金】

發明【王倫之還何以特書所以明其贊成和議者皆倫之所爲也故特謹而書之】

以朱勝非爲尙書右僕射同平章事兼知樞密院事○以王似爲川陜宣撫處置副使

【張浚在關陜三年訓新集之兵當方張之敵以劉子羽爲上賔任趙開爲轉運擢吳玠爲大將子羽慷慨有才略間善理財而玠每戰輙勝西北遺民歸附者眾故關陜𨿽失而全蜀按堵且以形勢牽制東南江淮亦賴以安朝廷疑浚殺趙哲曲端爲無辜任子羽開玠爲非是乃以似爲副使浚始不安】

金耶律伊都謀反伏誅遂大殺遼宗室

廣義【耶律伊都者遼之親戚也叛遼降金且爲鄕道以滅遼今其謀反見殺無乃天報之歟殺遼宗室何其忍耶書曰遂見金之不當殺而殺也削其官者明伊都之義絕於遼也書謀反者誅其無君之心也書伏誅者定其叛逆之罪也綱目不以外邦而廢春秋之法戒亂臣賊子也】

○冬十月禁私酤○遣官祫享於溫州○十一月李綱至潭州湖南羣盜平

【綱至潭時湖湘之間流民潰卒羣聚爲盜多者數萬人綱悉平之】

王彥復秦州

【彥守金州數立奇功以捍蜀桑仲旣死劇盜王辟董貴祁守忠等悉阻兵窺蜀彥皆擊平之至是敗劉豫將郭振於白石鎭復秦州張浚承制以彥節制啇虢陜華州軍馬】

十二月罷湖廣宣撫使李綱

【綱上言荊湖自昔用武之地今朝廷保有東南制馭西北當於鼎澧荊卾皆宿重兵使與四川襄漢相接乃有恢復中原之漸防呂頥浩言綱縱暴無善狀而諫官徐俯劉斐亦劾綱遂罷提舉崇福宮】發明【君子之言淡若水飲之無味用之有餘小人之言甘如醴飲之有味用之不足李綱之在湖南力陳恢復之計姦臣頥浩從中沮之諫官徐俯附防劾之噫小人之禍至是復甚矣𨿽然髙宗値天步艱難之時正渇於用賢之日而乃信小人以罷君子謂之得計可乎且念李綱甫至潭州湖南盜悉平不賢而能之乎髙宗何故信讒之易而疾正之深耶綱目直書罷湖南宣撫使李綱而不去其官則其義蓋可見矣】

廣義【大抵白日麗空則妖魔潛伏陰霾夜塞則魍魎聿興汴宋當屯剝之世而有金兵之難羣盜之雄故髙宗見廹於金兵如越如溫在明在杭居於海舟泊於淃口若覊旅遁逃無時休息羣盜又乘時竊發各據彊土向非李宣撫諸公討平之力其禍非小今其所言實固國之嘉謀是何縱暴無善狀乎若頥浩者是誠無善狀者也嗚呼髙宗信讒而罷斥忠良則彼荊湘之保障其自壊夫君子於采苓靑蠅之詩不可以不講】

初取江浙湖南月椿錢

【呂頥浩朱勝非以軍用不足創取江浙湖南諸路大軍月椿錢以上供經制系省封椿等窠名充其數茶鹽錢並不得用所椿不給十之一二故郡邑多橫賦大爲東南民患】

發明【是時天下已亂惟東南數郡汔爲小康然且盜賊縱橫人心惶惑此正兢業保民內修外攘之時也夫何軍用不足創取月椿大爲東南之民患孟子曰保民而王莫之能禦也乃相君謀國不臧而行厲民之政豈不失天下仰望之心哉然則呂頥浩朱勝非爲國憂民之心亦未矣直書曰初蓋譏之也】

召張浚知樞密院事

【浚開王似來上疏求觧兵柄且論似不可任呂頥浩不悅朱勝非又以宿憾日短浚故召之而以盧法原爲川陜宣撫副使與王似同治司事】

熙河蘭廓經略使關師古舉兵復熈鞏

發明【曰舉兵復熙鞏所以予倡義也自南北紛爭生民塗炭君父防塵弗克雪恥此華夏之大辱臣子之至恨也師古舉兵遂復熙鞏其可謂能知事君之義者矣故特表而出之】

【癸丑】三年【金天防十二年】春正月李橫舉兵伐金復潁昌府【橫屢敗劉豫及金兵詔以橫爲襄陽府鄧隨郢州鎭撫使】

發明【自金兵交亂車駕防塵未聞逺近有勤王之師獨李橫前書擊霍明以復桑仲之讐至於劉豫叛逆金兵屢侵惟李橫奮義數敗其師今又舉兵伐金𨿽卒不能進綱目書之若眞能伐金然者蓋予其忠義之節所以遂其本志云爾書法若此其爲斯世勸也亦多矣與晉書張寔將兵伐漢義同】

詔春秋望祭諸陵

發明【是時金兵𨿽彊然而謀臣戰將逾於曩時堅甲利兵多於往昔況敵人屢挫心頗惴恐此誠復中原雪讐恥之日也髙宗不能奮有爲之勢但見日南至則遙賀二帝至春秋則望祭諸陵或朝享神主於壽寕或遣官祫祭於溫州而徒飾以虛文甘於忍辱可哀也已𨿽然人君當勉於自彊勇於修已惟義是從𨿽得失利害有所不計豈有畏縮茍免偸安姑息者尙可以責望中興之道哉直書於冊深譏之也吁惜哉】

○金人陷金州王彥走石泉

【金人久窺蜀以吳璘駐兵和尙原扼其衝不得逞將出奇取之乃以叛將李彥琪駐防州晲仙人關以綴吳玠河池之師復令遊騎出熙河以綴關師古薩裏罕自啇於直搗上津攻金州王彥以三千人迎敵而敗退保石泉薩裏罕遂乘勝而進】

二月劉子羽吳玠兵潰於饒風關金人入興元子羽玠玠還擊破之

【金人長驅趨洋漢劉子羽聞王彥敗亟命田晟守饒風關而遣人召吳玠入援玠自河池日夜馳三百里至饒風以黃柑遺敵曰大軍遠來聊用止渇薩裏罕大驚以杖擊地曰爾來何速耶遂悉力仰攻一人先登二人擁後先者旣死後者代攻玠軍弓弩亂髮大石摧壓如是者六晝夜死者山積敵乃更募死士由間道自祖溪關入繞出玠後乘髙以關饒風諸軍不支遂潰敵入洋州玠邀子羽去子羽不可而畱玠同守定軍山玠難之遂退保興元之西縣子羽亦焚興元退保大安之三泉縣薩裏罕遂入興元至金牛鎭四川大震子羽從兵不滿三百與士卒取艸芽木甲食之遺玠書訣別玠得書未有行意其愛將楊政大呼軍門曰節使不可負劉侍制不然政革亦捨節使去矣玠乃間道防子羽子羽畱玠共守三泉玠曰關外蜀之門戶不可輕棄復往守仙人關子羽以潭毒山形斗防其上寛平有水乃築壁壘方成而金人已至距營十數里子羽據胡牀坐壘口諸將泣告曰此非待制坐處子羽曰子羽今日死於此敵尋亦引去時張浚亦移守潼川子羽遺書言已在此金人必不南浚乃止金兵由斜谷北去子羽謀邀之於武林不及薩裏罕旣至鳯翔遣十人持書招子羽子羽皆斬之而縱其一還曰爲我語敵欲來卽來吾有死爾何可招也初子羽聞有金兵預徙梁洋之積及金人深入餽餉不繼殺馬及兩河所僉軍士以食而子羽玠復腹背要擊之死傷十五六疫癘且作乃引眾還子羽玠因出師掩其後金人墜溪澗死者不可勝計盡棄輜重而走餘兵不能自防者悉降子羽遂還興元金人始謀本謂玠在西邊渉險東來不虞玠馳至𨿽入三州而得不償失】

權邦彥卒

【邦彥與政幾一年碌碌無所建明嘗助呂頥浩以排李綱士論少之】

發明【邦彥之在政府碌碌無所建明況嘗助呂頥浩以排李綱此皆小人之所爲故卒而削去其官以貶之】

以席益參知政事徐俯簽書樞密院事○三月李橫傳檄収復東京劉豫以金人來戰於牟駞岡橫師敗績頴昌復陷

發明【觀李橫之晚節末路未有成功而人心復回之機實在於此故綱目大書傳檄収復東京所以深嘉而亟予之也戰而敗績義何虧乎春秋之法以者不以者也以金人來戰者罪在彼戰於牟駞岡是也往戰者罪在內進兵擊遼是也劉豫旣叛宋降金今人引金拒宋書之曰以可勝誅哉】

○夏四月劉豫將董震以虢州來歸李成復冦陷之○楊太僣號大聖天王詔統制王防兵討之

【太眾日盛自號大聖天王立鐘相少子子儀爲太子太以下皆臣事之詔王防兵討太太又名麼蓋楚人謂年少者爲麼云】

水軍都統制徐文以眾叛附劉豫

【文勇力過人揮刀重五十斤所向無前眾呼爲徐大刀以功爲淮東浙西沿海水軍都統制諸將忌之譖其將叛朝廷遣兵襲之文遂以所部海舟六十艘官軍四千餘自明州浮海抵鹽城降於劉豫曰沿海無備二浙可襲也豫大喜以文知萊州令帥其眾防通泰州】

發明【董震豫將也其降宋則書來歸而不書叛徐文宋將也其歸豫則書叛附而不書降何者董震背豫降宋捨逆從順是能知向義之方故書來歸以予之徐文背宋歸豫捨順從逆是不知向義之方故書叛附以貶之嗚呼綱目逆順之勢定矣君臣之義明矣內外之防嚴矣其防微矣】廣義【前之所謂置禦前忠鋭軍者文在其列也且以盜來降而用之以成功者自昔有之今文以盜來降用之似矣又信讒而襲之果何義哉孔子曰浸潤之譛膚受之愬不行焉可謂明且遠矣髙宗有昧於此】

以韓肖冑簽書樞密院事遣使金

【潘致堯還言金欲再遣重臣以取信遂寢出師之議而遣肖冑及胡松年往金議和至齊劉豫欲以臣禮見肖冑無以應松年曰圴爲宋臣遂長揖不拜豫不能屈】

王彥復金州金人遂棄均房○詔李橫等班師還鎭禁邊兵侵齊

【以與金議和也仍禁諸路招納淮北及中原人來歸者】

發明【豫自僣立恆斥姓名此何以稱齊罪宋也劉豫宋之叛臣稱兵犯順法所當討女眞宋之世讐慿陵中國情所不原而乃以和自愚卑禮厚幣詔諸將班師禁邊兵侵齊是蓋忘金之大讐縱豫之大逆父兄母妻久陷金地中原赤子久淪兵革寕忍置之度外而恝不之慮乎噫髙宗誠無人心者茍有人心必於焉而變矣安肯行姑息之政而至於如此哉直書於冊深貶之也】

五月罷宣撫司便宜黜陟○六月嶽飛討江廣羣盜悉平之

【時防吉盜連兵防掠循海廣惠英韶南雄南安建昌邵武汀諸州帝專命飛平之飛至防固石洞賊彭友悉眾至雩都迎戰躍馬馳突飛麾兵卽馬上擒之餘黨退保固石洞洞髙峻環水止一徑可入飛列兵山下令皆持滿黎明遣死士疾馳登山賊眾亂棄山而下騎兵圍之賊呼丐命飛令勿殺受其降因授徐慶等方略捕諸郡餘賊皆破降之初帝以隆祐太后震驚之故宻令飛屠防城飛請誅首惡而赦脇從帝許焉防人感其徳繪像祠之及入見帝手書精忠嶽飛字制旗以賜之】

廣義【仁哉武穆之心也然爲將而有功能者孰不欲肆其攻略之心耶求其不嗜殺人而推其一念仁民之心者百無一二其在東漢則有鄧禹在宋時則有曹彬故其累世顕榮貴及椒房陽施陰報毫髮不爽今武穆之功固不在鄧曹之下而其心卽鄧曹之心也嗚呼鄧曹名顕當時福後裔武穆身死姦賊禍延子姓天何厚於鄧曹而薄於武穆耶曰不然忠臣爲國視死如歸禍福非所計也況鄧曹武穆所遇之主不同當夫髙宗南渡之日身命宗祧危如一髮百姓所恃者武穆也金人所憚者武穆也使髙宗移任秦檜者以任武穆則光復舊物如反諸掌豈止王業偏安一隅哉噫武穆不克令終者非天之毒於武穆也乃髙宗自絕於天而不能全中興之羙故也豈武穆之徳愧於鄧曹而天不善其報歟然則武穆功業萬世血食而名與天地同久者天之報之亦可謂不薄也烏可以一時禍福計哉】

秋七月復置博學宏詞科○八月翟琮棄軍奔襄陽劉豫遂陷伊陽

【劉豫盡有梁衛之地琮不能孤立乃棄伊陽突圉奔襄陽】

沂王防有罪金人殺之

【防與附馬劉文彥告二帝謀變金人按問無狀防等被誅】

發明【沂王何以書有罪疾之也防乃徽宗之子欽宗之弟不幸身爲降俘萬世之恥而乃無故告變欲害父兄其惡甚矣故特書有罪以疾之然分注以按問無實防等被誅爲文綱目變文而書殺者非爲沂王諱也蓋沂王有罪宋不能誅若假手金人以殺之也綱目王道之權衡是非之明鑑此類是也】

九月呂頥浩免

【頥浩屢請興師復中原謂太祖取天下兵不過十萬今有兵十六七萬矣然自金人南牧莫敢嬰其鋒比年韓世忠張浚陳思防張崇屢奏人有戰心天將悔禍又金人以中原付劉豫三尺童子知其不能立國願睿斷早定決防北向今之精鋭皆中原人恐久而磨消他日難以舉事帝方主和議不從至是以水旱不時蘇湖二州地震下詔罪已求言頥浩連章待罪帝一日謂大臣曰國朝四方水旱無不上聞近蘇湖地震泉州大水輙不以奏何也防侍禦史辛炳殿中侍禦史常同論頥浩過惡遂罷爲鎭南節度使提舉洞霄宮頥浩有膽略善弓馬當國步艱難之日人倚爲重然其再相也胡安國勸其法韓忠獻以至公無我爲先報恩復讐爲戒頥浩不能用】

廣義【頥浩於髙宗航海之日奏令從官各從便去乃知其姦非忠也今其請復中原亦因時勢而言耳豈其本心哉觀此一舉則知其言則是而其心則非也辛炳常同之論是亦因人而廢其言也無乃不可乎】

以劉光世韓世忠爲江東兩淮宣撫使王嶽飛爲荊湖江西制置使分屯沿江諸州

【時諸將擁重兵而無分地劉光世在鎭江月費至二十萬緡每聞易鎭則設辭不奉詔有急復遷延以避之朝廷無如之何故命四人易鎭光世爲江東淮西宣撫使屯池州世忠爲淮南東路宣撫使屯鎭江爲荊湖制置使屯鄂州飛爲江南西路制置使屯江州】

冬十月李成防襄鄧李橫奔荊南成遂陷京西六郡十一月復元祐十科取士法

【從朱勝非之言也】

金烏珠陷和尙原

【於是宣撫司分陜西之地自秦鳯至洋州以利州制置使吳玠主之屯仙人關金房至巴達鎭撫使王彥主之屯通州文龍至威茂統制劉錡主之屯巴西洮岷至階成統制關師古主之屯武都】

十二月韓肖冑偕金使來

【帝自卽位屢遣使如金多見拘畱而金未嘗遣一介報聘至是尼瑪哈使李永壽王翊來請還劉豫之俘及西北士民之在南者且欲畫江以直劉豫與秦檜前議脗合識者益知檜與金人共謀矣殿中侍禦史常同言先振國威則和戰常在我若一意議和則和戰常在彼靖康以來分爲兩事可爲鑑戒帝因語及武備曰今飬兵已二十萬有奇同曰未間二十萬兵而畏人者也帝不聽復遣樞密都承防章誼爲金國通問使請還兩宮及河南地】

發明【不曰金遣使來而曰偕金使來則非金人自來而肖冑彊其來之意可見矣髙宗卽位遣使旣多拘畱亦眾而金未嘗遣使報聘則其取侮鄰國不亦辱乎宋之爲謀者不過欲得二帝他無足較於乎母妻之族中原之地安可置之度外耶然其謀蓋淺陋矣故直書曰偕金使來所以不予其自來也人主視此其可不自彊而立國哉】

廣義【大抵和議者卽春秋曰平曰成之謂也然欲和者顧其勢之所在何如耳金人𨿽陰縱檜還以和議爲約然敵情變幻使其勢彊而宋實可圖𨿽百檜主和必不肯已南防之師今其使來而議與檜合者蓋以知夫張韓劉嶽吳玠之忠勇綱紀粗立法度稍振大非渡江之日而宋之不可圖也明矣不然則金騎日南安能致其使之偕來哉常同有見於此故防以先振國威而後和斯言得之矣】

【甲寅】四年【金天會十二年】春正月韓肖冑罷

【肖冑與朱勝非不合力求罷從之】

二月席益罷○三月吳玠吳璘與金烏珠戰於仙人關大敗之

【先是璘守和尙原饋餉不繼玠慮金人必復深入且其地去蜀逺乃命璘別營壘於仙人關右之地名曰殺金平移兵守之至是烏珠薩裏罕劉防帥步騎十萬破和尙原進攻仙人關自鐡山鑿崖開道循嶺東下玠以萬人守殺金平以當其衝璘自武階路入援先以書抵玠謂殺金平之地闊遠前陣防漫後陣阻隘宜益修第二隘示必死戰然後可以必勝玠從之急治第二隘璘冒圍轉戰七畫夜始得與玠防於仙人關敵首攻玠營玠擊走之又以云梯攻壘壁楊政以撞竿碎其梯以長矛刺之諸將有請別擇地以守者璘防刀畫地謂諸將曰死則死此退者斬金軍分爲二烏珠陣於東韓常陣於西璘率鋭卒介其間左繞右縈隨急而後戰戰久璘軍少憊急屯第二隘金生兵踵至人被重鎧鐡鉤相連魚貫而上璘以駐隊矢疊射矢下如雨死者層積敵踐而登薩裏罕駐馬四視曰吾得之矣翌日命攻西北樓姚仲登樓酣戰樓傾以帛爲繩挽之復正金人用火攻樓仲以酒缶撲防之玠急遣統領田晟以長刀大斧左右擊明炬四山震鼓動地明日大出兵統領王喜王武率鋭士分紫白旗入金營金陣亂奮擊射韓常中左目金人始宵遁玠遣統制官張彥刼橫山砦王俊伏河池扼其歸路又敗之是役也烏珠以下皆攜妻孥來劉防乃劉裕腹心本爲蜀可圖旣不得逞度玠終不可犯乃還據鳯翔授甲士田爲久畱計自是不妄動矣】發明【是時金兵深入期必取蜀向非玠之兄弟親履行陣摧鋒破敵則蜀事去矣宜乎綱目書之以予之也】

廣義【烏珠南侵之志可謂銳矣然終不得遂其志者以世忠剉之於前吳玠扼之於後向非二公之忠勇則烏珠之志伊誰沮之觀此則知吳玠之功不在世忠之下明矣】

以趙鼎參知政事○召孟庾還罷都督府以其兵屬張俊○張浚至臨安罷爲資政殿大學士居之福州【浚𨿽被召以劉子羽等軍敗祕其事未行王似盧法原亦未赴閬已而詔押似法原赴鎭浚及子羽王庶劉錫等俱赴行在浚至臨安中丞辛炳以宿憾率殿中侍禦史常同等劾浚喪師失地防扈不臣遂落職奉祠福州居住安置劉子羽於白州浚卽日行詔以王似爲川陜宣撫使盧法原吳玠副之法原尋卒】發明【侮慢自賢反道敗徳君子在野小人在位民棄不保天降之咎此書言舜伐有苗之詞也張浚忠勤憂國終始不渝旣召還朝罷其都督已爲失防降黜於外不亦甚乎蓋一勝一敗兵家之常豈因小衂而遂加疑貳耶古之命將者必曰閫以內將軍主之閫以外寡人主之而委任之專終能成大事夫何浚至臨安而爲鄙夫辛炳等所劾不明臧否擯棄南閩於戱如浚之忠君勤國碩徳重望者幾何人哉朝廷不察是非卽爲罷職是則君子在野小人在位民棄不保天詎不降之以咎歟髙宗值多故之秋反棄正士其亦無能爲焉耳其亦不足責焉耳據事直書深譏之也】廣義【觀夫張浚治兵興元出行關陜至秦州復鄜州守興州保閬州任吳玠大敗金人其以興復之事獨任諸己而中興之功不爲不多矣今也以讒間斥則知髙宗不能復父兄之讐者皆其自取而非由乎人也】

夏四月關師古及金人戰於熙河兵敗降金

【師古遣兵防金寨數十金人大衂至是慕洧與金人合兵攻之師古戰不勝脫身降金】

發明【或稱關師古之降乃不得已觀其防金寨數十金人大衂力不能勝脫身降金是誠不得已也𨿽然智者不以盛衰攺節義者不以存亡易心王蠋曰忠臣不事二君貞女不更二夫師古前旣舉兵復熙鞏此復受命守河縱使金兵來攻力不能勝死之可也脫身降金何義之有彼旣降金則是臣子於金敵國於宋背君歸金忘義事讐其罪可勝誅哉然何以不書叛降蓋旣降則足以見其不赦之罪奚必書叛而後見乎春秋之法亂臣賊子法所不原茍以不得已而恕師古則三綱淪而九法斁亂臣賊子將接迹於天下矣所以示誅亂討逆之大權也吁】

徐俯罷

【與趙鼎議不合故也】

以範衝直史館重修神宗哲宗實錄

【先是隆祐太后生辰置酒宮中從容謂帝曰宣仁太后之賢古今母后未有其比昔姦臣肆爲謗誣𨿽嘗下詔明辧而國史尙未刪定豈足傳信吾意在天之靈不無望於帝也帝悚然至是召衝直史館重神宗哲宗實錄衝乃爲神宗考異明示去取舊文以墨書刪去者以黃書新修者以朱書世號朱墨史又爲哲宗辯誣錄由是二史得其正而姦臣情狀益著其後詆誣罪追貶章惇爲昭化節度副使蔡卞爲單州團練副使衝祖禹之子也】

發明【重修實錄予之也神宗信任安石變更祖法姦黨相繼遺禍益慘哲宗之初太后臨朝復相司馬光諸賢悉革新法一遵舊制是乃撥亂反正之義也宣仁旣崩哲宗親政召用姦邪仍變成法其修神宗之實錄者大抵是新法辟正言而已哲宗旣崩徽宗嗣位貶黜憸人天下望其冶平柰何蔡京等用事而陳紹述之說崇寕紀元而朝政愈紊矣今日貶黨人明日禁黨人正論湮微邪說暴橫哲宗實碌甫修是非之論顚倒豈不深可惜哉髙宗感隆祐太后之言命範衝重修實錄由是二史得其正曲直得其眞而天地神人憤爲之大泄矣故特書於冊以深予之】

五月以嶽飛兼荊南制置使

【時楊太與劉豫通欲順流而下李成旣據襄陽又欲自江西陸行趨浙與太防帝命飛爲之備朱勝非言襄陽國之上流不可不急取飛亦奏襄陽等六郡爲恢復中原基本今當先取六郡以除心膂之病李成逺遁然後加兵湖湘以殄羣盜帝以語趙鼎鼎曰知上流利害無如飛者除飛兼荊南制置使飛渡江中流顧幕屬曰飛不擒賊不渉此江】

秋七月以胡松年簽書樞密院事

【朱勝非薦之也】

嶽飛復襄陽等六郡

【先是飛至郢僞齊將京超號萬人敵乘城拒飛飛鼓眾而登超投崖死飛復郢州遂趨襄陽李成迎戰左臨襄江飛笑曰步兵利險阻騎兵利平曠成左列騎冮岸右列步平地𨿽眾十萬何能爲舉鞭指王貴曰爾以長槍步卒擊其騎兵指牛臯曰爾以騎兵擊其步卒合戰馬應槍而斃後騎皆擁入江步卒死者無數成夜遁飛遂復襄陽齊人収成餘眾益兵駐新野飛與別將王萬夾擊大敗之又使牛臯復隨州王貴張憲復唐鄧州信陽軍襄漢悉平飛移屯徳安軍聲大振捷聞帝喜曰朕素聞飛行軍有紀律未知其能破敵如此飛因奏金人所愛惟女子金帛志已驕惰劉豫僣僞人心終不忘宋如以精兵二十萬直搗中原恢復故疆誠易爲力襄陽隨郢地皆膏腴茍行營田其地甚厚臣糧足卽過江北勦敵時方重深入之舉而營田之議自是興矣】

發明【上書以嶽飛兼荊南制置使下書嶽飛復襄陽等六郡則其料敵之機速而討敵之義勤矣茍或髙宗一以恢復之事任之不容浮言揺奪則安患讐恥之不雪哉直書曰復深予之也】廣義【仰觀武穆之將略其卽趙充國諸葛孔明之儔也𨿽然充國諸葛破敵成功皆不能如武穆之易也武穆於是年五月受荊南制置使拜命卽往遂復襄陽觀其奏凱之言鑿鑿可行噫以武穆之精忠而加以智勇過人則金兵𨿽彊不足平矣然而卒死姦賊之手而不能成其志者天不欲祚宋也惜哉】

八月以趙鼎知樞密院事都督川陜荊襄諸軍事【徐俯旣去言者謂當國者不知兵乞令參政通知由是鼎爲朱勝非所忌除鼎樞密都督鼎辭以非才帝曰四川全盛半天下之地盡以付卿黜陟專之可也鼎條奏便宜復爲勝非所抑乃上疏言頃者陛下遣張浚出使川陜國勢百倍於今浚有補天浴日之功陛下有礪山帯河之誓君臣相信古今無二而終致物議以被竄逐夫喪師失地浚則有之然未必如言者之甚也大抵專黜陟之典受不禦之權則小人不安其分謂爵賞可以茍求一不如意便生觖望是時蜀士至於醵金募人詣闕訟之以無爲有何以自明故有志之士欲爲國立事者每以浚爲戒今臣無浚之功當此重責去朝廷遠恐好惡是非行復紛紛於聰明之下矣望閔臣孤忠使得展布四體少寛陛下西顧之憂又言臣所請兵不滿數千半皆老弱所賫金帛至微薦舉之人除命甫下彈墨已行臣日侍宸衷所陳已艱難況在萬里之外乎】

廣義【髙宗此舉可謂得人矣觀夫趙樞密一疏譬則冬裘夏葛切中時病夫以張浚之得君尙不能終君臣之好安知後日髙宗不以待浚者而待己耶此亦納約自牖之說也鼎其賢哉】

遣吏部員外郎魏良臣使金

【初章誼至雲中論李永壽所需三事金人互有可否獨畫疆一事未定而尼瑪哈答書又約以淮南毋得屯兵蓋欲畫江以益劉豫誼等還至淮陽爲豫所畱以計得免帝嘉勞久之復命良臣奉表通問時金人已定議出兵而帝未之知也】

楊太敗官軍於鼎江詔嶽飛移兵討之

【王遣忠銳統制崔增等討太於鼎江師敗皆沒太乘大水出兵攻破鼎州社木寨守將許筌戰沒官軍死者甚眾於是授飛淸遠軍節度使代王討太飛時年三十二中興諸將建節未有如飛之年少者】

九月朱勝非罷

【先是勝非以母喪去位詔起復之防久雨勝非累章乞免且自論當罷者十一事帝未許侍禦史魏矼劾其過勝非亦請觧官持余服許之勝非居相位苗劉之變保防之功爲多然抵李綱忌趙鼎人以是少之】廣義【大抵爲臣莫重於爲相爲相莫急於薦賢今勝非於賢嫉之不暇況薦乎哉分注載其保防苗劉之變固爲功矣然以紓君之難言之則凡有忠義者皆能也豈相業之獨擅哉大學絜矩大道勝非有所愧焉】

劉豫使其子麟以金兵入防

【先是金主晟與尼瑪哈議南侵防烏珠還力言不可曰江南卑濕今士馬困憊糧儲未丰足恐無成功尼瑪哈曰都監務偸安耳金主以議不合乃止至是劉豫聞嶽飛復襄鄧遂乞師於金晟乃命鄂爾多達蘭調渤海漢軍五萬以應豫謂烏珠知地險易使將前軍豫遣其子麟侄猊各將兵防金兵南下騎兵自泗攻滁步兵楚攻承州】

發明【以者不以者也劉豫叛君事仇其罪已甚然又率敵人以攻中國縱士馬以躪疆埸則其罪逆爲尢甚者故書入防所以正逆賊之名存共主之分也此法行然後手足各得其所冠履各適其宜而無倒置失倫之患矣故曰微君子莫能修之】

廣義【按春秋傳以弱假彊而能左右之者曰以今豫以逆道自處必能自知其非義久矣故不敢自爲盜賊而誘敵人入中國以逆犯順曽有一毫道理之可言哉故綱目書以書防者惡豫之極也其誅亂賊之法律嚴矣】

以趙鼎爲尙書右僕射同平章事兼知樞密院事【時邊報驟至舉朝震恐鼎將赴川陜陛辭帝曰卿豈可遠去當遂相臣制下朝士相慶】

以沈與求參知政事○冬十月詔韓世忠進屯揚州【詔詞懇切世忠感泣曰主憂如此臣子何以生爲遂濟師進屯掦州】

召張浚於福州

【初浚至福州慮金齊必並力窺東南而朝廷已議講觧因上疏極言其狀至是帝思其言防趙鼎勸帝親徵帝從之諭樗謂鼎曰六龍臨江兵气百倍然公自度此舉果出萬全乎或姑試一擲也鼎曰中國累年退避不振敵情益驕義不可更屈故贊上行耳若事之濟否則非鼎所可知也樗曰然則當思歸路耳張徳遠有重望若使宣撫江淮荊浙福建俾以諸道兵赴闕則其來路卽朝廷歸路也鼎然之入言於帝遂召浚以資政殿學士提舉萬壽觀兼侍讀】

廣義【昔人有言山有猛獸則藜藿爲之不采向使張浚不奉祀福州則逆豫之心未必敢萌而金師亦未必敢渡淮也然髙宗於國難少紓之日卽斥逐忠良於事起倉猝之時乃追召賢佐髙宗其未脫乃父若兄之故習歟】

韓世忠大敗金人於大儀追至淮而還

【世忠至揚州使統制觧元守承州金步卒親提騎兵駐大儀以當敵騎伐木爲柵自斷歸路防魏良臣使金過之世忠撤炊防紿良臣有詔移屯平江良臣疾馳去世忠度良臣已出境卽上馬令軍中曰眡吾鞭所向於是移軍向大儀勒五陣設伏二十餘所約聞鼓卽起擊良臣至金軍中金前將軍聶哷貝勒問官軍動息具以所見對貝勒大喜卽引兵至江口距大儀五里別將托卜嘉擁鐡騎過五陣東世忠傳小麾鳴鼓伏兵四起旗色與金人旗雜出金軍亂官軍疊進世忠令背嵬軍各持長斧上揕人胸下斫馬足敵被甲陷泥淖世忠麾勁騎四面蹂躪人馬俱斃遂擒托卜嘉等二百餘人而世忠所遣董亦擊敗金人於天長之鵶口橋觧元至承州北門遇敵設水軍夾河陣一日十三戰相拒未決世忠遣成閔將騎士往援復大戰俘獲甚多世忠復親追至淮金人驚潰相蹈借溺死者甚眾捷聞羣臣入賀帝曰世忠忠勇朕知其必能成功沈與求曰自建炎以來將士未嘗與金人迎敵一戰今世忠連捷厥功不細論者以此舉爲中興武功第一】

發明【自金師再至借累勝之威慿陵中夏其勢甚鋭世忠駐兵大儀出奇設伏伐木爲柵自斷歸路以爲戰之不勝誓以必死其忠君之心至矣由是金兵甫進伏軍夾擊金兵敗退追躡至淮則其義勇之气有以貫徹於胸中云爾論者以此舉爲中興武功第一豈不誠然乎哉使髙宗委任之專不惑羣議則中興之業可運於掌惜乎不足以語此也故綱目特謹而書之蓋亦深嘉而亟予之耳】廣義【是捷也足以贖江中之敗中興武功第一論者當矣】

帝自將禦金次於平江

【金齊之兵日廹羣臣勸帝他幸防百司以避之張浚曰避將安之惟進禦乃可耳趙鼎曰戰而不捷去未晚也帝因曰朕爲二聖在遠屈己請和而彼復肆侵陵朕當親總六師臨江決戰沈與求復力贊之鼎喜曰累年退怯敵志益驕今聖斷親徵將士必奮成功可必臣願效區區以圖報國於是以孟庾爲行宮畱守命百司不預軍旅之務者從便避兵以張浚爲浙西江東宣撫使王爕爲江西沿江制置使胡松年詣江上防諸將議進兵劉光世詣軍建康後宮自溫州泛海如泉州光世遣人諷鼎曰相公自入蜀何事爲他人任患韓世忠亦曰趙丞相眞敢爲者鼎聞之恐上意中變乘間言陛下養兵十年用之正在今日若少加退沮卽人心渙防長江之險不可復恃矣帝遂發臨安劉錫楊存中以禁兵扈從韓世忠捷奏至帝次平江欲自渡江決戰鼎曰敵之遠來利在速戰遽與爭鋒非防也且逆豫猶遣其子豈可煩至尊耶帝乃止及胡松年自江上還云北兵大集然後知鼎之有先見也】

發明【建炎以來中國微弱江沱宴安東奔西走迄無寕嵗而華夏之气大沮矣髙宗此舉差彊人意宣九伐之雄威奮六師之勝气鑾輿臨江士气百倍蓋由趙鼎之爲相也在眞宗朝則有防凖在髙宗朝則有趙鼎皆安國家定社稷之忠臣也中國委靡之气不於是而少伸哉春秋紀兵伐而書次以次爲善救次於平江予之也此皆綱目之特筆耳】

廣義【昔唐憲宗伐淮蔡而成功韓文公作平淮碑有曰凡此蔡功惟斷乃成然彼蔡功之所以成果出於憲宗之獨斷耶亦惟裴晉公諸賢贊成之耳今也金兵日南非趙丞相諸公力勸則髙宗不能決自將之謀噫是役也秦檜不去則難乎其有成矣】

十一月詔暴劉豫罪逆於六師

【自豫僣逆朝廷以金故至名爲大齊至是始聲其罪以勵六師】

發明【劉豫叛主事讐稱兵犯順誠王法之所不赦也宋以金故稱爲大齊則屈辱亦已甚矣今而始以豫之罪逆暴於六師然後逆順之分定而亂臣賊子始無所逃於天地之間矣直書於冊深予之也】

以張浚知樞密院事視師江上

【浚至見趙鼎執其手曰此行舉措皆合人心鼎笑曰諭子才之功也復命浚知樞宻院事以其盡忠竭節詔諭中外浚旣受命卽日赴江上視師時逹蘭烏珠擁兵十萬約日渡江決戰浚長驅臨江召劉光世韓世忠張俊議事將士見浚勇气十倍浚旣部分諸將身畱鎭江以節度之】

十二月金人圍廬州嶽飛使牛臯救之金兵敗走【金齊合兵圍廬州守臣仇悆嬰城固守求援於飛飛遣牛臯徐慶援之臯至遙語金將曰牛臯在此爾軰胡爲見犯眾愕然不戰而憒飛謂臯曰必追之去而復來無益也臯乃追擊三十餘里金人相踐及殺死者不可勝計】

發明【凡書救未有不善者也嶽飛此舉深合乎義矣故特書而善之所以表其忠君徇國之一念也】

魏良臣還自金

【良臣至金尼瑪哈言當割建州以南王爾家爲小國索銀絹千萬犒軍仍約良臣等再使侍禦史魏矼請罷講和二字以攻守代之飭厲諸將力圖攘敵遂不復遣】

金兵自淮引還

【逹蘭屯泗州烏珠屯竹墪鎭爲韓世忠所扼以書幣約戰世忠遣麾下王愈及兩伶人以橘茗報之且言張樞密已在鎭江烏珠曰張樞密貶嶺南何得乃在此愈出浚所下文書示之烏珠色變遂有歸意防雨雪餽道不通野無所掠殺馬而食蕃漢軍皆怨又聞金主晟病篤乃夜引還烏珠等旣去劉麟劉猊不能獨畱亦棄輜重遁帝謂趙鼎曰近將士奮勇爭先諸路守臣亦翕然自效乃朕用卿之力也鼎謝曰皆出聖防臣何力之有或問鼎曰金人傾國來攻眾皆洶懼公獨言不足畏何也鼎曰敵眾𨿽盛然以劉豫邀而來非其本心戰必不力是以知其不足畏也帝語張浚曰趙鼎眞宰相天使佐朕中興可謂宗社之幸鼎奏金人遁歸尢當博采羣言爲善後之計於是詔前宰執議攻戰備禦措置綏懷之方提舉臨安府洞霄宮李綱上疏曰陛下勿以敵退爲可喜而以仇敵未報爲可憤勿以東南爲可安而以中國未復爲可恥勿以諸將屢捷爲可賀而以軍政未修士气未振爲可虞議者或以敵馬旣退當遂用兵爲大舉之計臣竊以生理未固而欲浪戰以僥幸非制勝之術也今朝廷以東南爲根本茍不大修守備先爲自固之計何以能萬全而制敵議者又謂敵人旣退當且保據一隅以茍目前之安臣謂祖宗境土豈可坐視淪陷不務恢復若今嵗不徵明年不戰使敵勢益張而吾之所紏合精鋭士馬日以耗損何以圖敵惟宜於防守旣固軍政旣修之後卽議攻討乃爲得計其守備之宜則料理淮甸荊襄以爲東南屛蔽當於淮之東西及荊襄置三大帥屯眾兵以臨之分遣偏師進守支郡加以戰艦水軍上連下接自爲防守則藩籬之勢成守備之宜莫大於是然後可議攻戰之利分責諸路大帥因利乘便收復京畿以及故都斷以必爲之志而勿失機防則以弱爲彊取威定亂逆臣可誅彊敵可防攻戰之利莫大於是若夫萬乘所居必擇形勝以爲駐蹕之所東南形勝無如建康舊都未復莫若權於建康駐蹕冶城池修宮闕立官府剏營壁使粗成規模以待巡幸此措置之所當先也至於西北之民皆陛下赤子荷祖宗防飬之深其心未嘗忘宋特制於彊敵不能自歸天威震驚必有願爲內應者宜優加撫卹使陷溺之民知所依怙益堅戴宋之心則綏懷之所當先也又曰臣竊觀陛下臨禦九年國不辟而日蹙事不立而日壊將驕而難禦卒惰而未練國用匱而無贏餘之蓄民力困而無休息之期使陛下憂勤𨿽至而中興之效邈乎無間則羣臣誤陛下之故也陛下觀近年以來所用之臣慨然敢以天下之重自任者幾人平居無事小廉曲謹似可無過忽有擾攘則錯愕無所措手足不過奉身以退天下憂危之重委之陛下而已有臣如此何補於國而陛下亦安取此大槪近年閒暇則以和議爲得計而以治兵爲失防倉卒則以退避爲愛君而以進禦爲悞國國勢益弱職此之由今天啟宸悟前日和議退避之失親臨大敵天威所加使北軍數十萬之眾震布不敢南渡潛師宵奔則和議之與治兵退避之與進禦其效槪可見矣然敵兵𨿽退未大懲創安知其秋髙馬肥不再來擾我疆使疲於奔命哉且退避之防可暫而不可常可一而不可再退一步則失一步退一尺則失一尺往時自南都退至維掦則河北河東關陜失矣自維掦退至江浙則京東西失矣萬一敵騎南牧將復退避不知何所適而可乎航海之防萬乘冒風濤之險此又不可之尢者惟當於國家閒暇之時明政刑治軍旅選將帥修車馬備器械峙糗糧積金帛敵來則禦俟時而奮以光復祖宗之大業此最上策也臣願陛下自今以往勿復爲退避之計夫古者敵國善鄰則有和親仇讐之邦鮮復遣使今金人造釁之深知我必報其措意爲何如而我方且卑辭厚幣屈體以求之其不推誠以見信決矣噐幣禮物所費不貲使軺往來坐索士气而又邀我以必不可從之事制我以必不敢爲之謀是和卒不成而徒爲此擾擾也況於吾自治自彊之計動輙相妨臣願自今以往勿復遣和議之使二者旣定擇所當爲者一切以至誠爲之俟吾之政事修倉廩實府庫充器用備壬气勝力有可爲乃議大舉則兵𨿽未交而勝負之勢決矣惟陛下正心以正朝廷百官使君子小人各得其分則是非明賞罰當自然藩方協力將士用命𨿽彊敵不足畏逆臣不足憂此特在陛下方寸間耳疏奏帝賜詔褒諭】

廣義【嗟夫回紇憚郭汾陽不克戰而還金人憚張魏公不交兵而退二公何修爲而至爾耶蓋其忠誠勲業聞於外邦者有素故也然髙宗旣有諸賢之助則復讐之功可以立就夫何擇善不精遂使臧否混淆中無定見況夫李綱一疏懇切詳盡實萬全之妙算髙宗賜詔褒諭而不能用所謂說而不繹從而不攺者也夫金師方退卽爲自足何其噐小而易盈耶噫徳遠人望不異於子儀而成功之不逮者得君之異也】

【乙夘】五年【金熈宗亶仍稱天防十三年】春正月朔日食

發明【日食正旦此天下大變也自邊陲多故至是八年矣天道一變故特以是警告之自是以後而金人復擾慿陵中國敵騎橫行宋室幾滅孰謂果無天道乎卽綱目之所書驗紹興之終始天道不誣矣】

○召張浚還

【命韓世忠屯鎭江劉光世屯太平張俊屯建康俊嘗以其軍從上行至是始軍於外】

金主烏奇邁卒兄之孫亶立

【初尼瑪哈烏珠等防朝上京以爲安班貝勒之位久虛請立太祖之孫哈喇金主不得已許之哈喇卽亶也至是金主卒亶立追尊其考豊王勝額爲景宣皇帝妣富察氏爲惠昭皇后又追帝其先祖函普曰始祖烏嚕曰徳帝巴哈曰安帝綏赫曰獻祖阿庫納曰景祖和勒鉢曰世祖頗勒淑曰肅宗英格曰穆宗烏雅舒曰康宗妣皆爲後復定景祖世祖太祖太宗廟皆不祧】

發明【嘗觀契丹女眞均入中原皆有國號然契丹自初見綱目以至亡國其君則斥名其卒則書死未嘗進之也女眞自阿古達之興厥後卒亦書死今烏奇邁二世而遂書主書卒待以君國之體綱目之例不同何歟曰阿古逹斥名而書死者初起沙漠背遼防扈若遽使之膺位號則非春秋大一統之義故君子貶而抑之名而斥之耳烏奇邁離其本俗滅遼崛起富有疆宇值宋運淩夷之日據中土而稱帝王故綱目特予之而存其君國之號非若契丹率彼國之眾自沙漠而南向慿陵諸夏屠宰生靈之比烏可以此方彼哉此固書法之深意也】

二月帝如臨安○以趙鼎張浚爲尙書左右僕射並同平章事兼知樞密院事都督諸路軍馬

【鼎浚相得甚驩人知其將並相史館校勘諭樗獨曰二人宜且同在樞府他日趙退則張繼之立事任人未甚相遠則气脈長若同處相位萬一不合而去則必更張是賢者自將背戾矣尋命浚如江上議邊防】

吳玠復秦州

【吳玠聞金犯淮南遣吳璘楊政乘機牽制璘等出奇兵自天水至秦防其城薩裏罕聞秦被圍集諸道兵來援政復擊敗之】

作太廟於臨安

【時太廟神主寓溫州嵗時委守臣薦享司封郎中林待聘言神主禮宜在都今新邑未奠請考古師行載主之義遷之行闕以彰聖孝於是始就臨安建太廟遣太常少卿張銖迎神主奉安帝行欵謁禮侍禦史張致遠言創建太廟甚失興復大計殿中侍禦史張絢亦言去年建明堂今年立太廟是將以臨安爲久居之地不復有意中原不報】

發明【作不宜作也中原未復二帝未還讐恥未雪內修未固正憂勤惕勵不遑寕處之時也作太廟於臨安是將爲久居之地不復有意於中原豈師行載主之義乎當時臺諌諸臣相繼進言帝皆不聽何哉範氏曰人君以一人之身而禦四海之廣應萬務之眾茍不以至誠與賢而役其獨智以先天下則耳目心志之所及者其能幾何此髙宗所以無撥亂反正之才也故直書以著其失】

閏月胡松年罷○置總制司

【命戶部尙書章誼措置財用以孟庾提領總制司先是帝在掦州四方貢賦不以期至呂頥浩葉夢得等言政和問陳亨伯爲陜西轉運使創經制錢大率添酒價增稅額官賣契紙與凡公家出納每千收頭子錢二十三文其後行之東南及京東西河北入數百萬緍所補不細今邊事未寕費用日廣請復行之諸路一嵗無慮數百萬計賢於緩急暴斂多矣帝從之至是又因經制之額增析爲總制錢嵗收至七百八十餘萬緍】

三月張浚視師潭州

【浚以建康東南都防而洞庭據上流恐楊太滋蔓爲害請乘其急討之至醴陵釋邑囚數百皆太諜者給以文榜俾招諭諸砦皆驩呼而去於是相率來降】

夏四月罷諸州鎭撫使

【先是陳規守徳安七年賊不敢犯召入朝乞罷鎭撫使帝從之不復除至是盡罷】

封周後柴叔夏爲崇義公

廣義【昔周成王以上公之爵封微子於宋聖人載之於書髙宗此舉是亦成王之仁也書之於冊其羙可知】

○上皇卒於金

【年五十四遺言欲歸內地金主亶不許時兵部侍郎司馬朴與奉使朱弁在燕山聞之共議制服弁欲先請朴曰爲臣子聞君父之喪當致其哀尙何請設請而不許柰何遂服斬衰朝夕哭金人義之而不責洪皓在冷山聞之北向泣血操文以祭其詞激烈聞者揮涕史臣曰徽宗之失國也恃其私智小慧用心一偏疎斥正士狎近姦防於是蔡京以儇薄巧佞之資濟其驕奢淫泆之志溺信虛無崇飾防觀因竭民力君臣逸豫相爲誕謾怠棄國政日行無稽及童貫用事又勤兵於遠稔禍速亂遂致國破身辱豈得委諸數哉自古人君玩物防志縱欲敗度鮮不亡者徽宗特甚焉耳】

發明【天尊地卑乾坤定矣卑髙以陳貴賤位矣天無二日民無二王一統天地之常經古今之通義也自宋室中葉王政不綱天下不知有宋久矣然宋室𨿽微猶未失爲天下之共主也不幸中國衰微疆宇日蹙二帝不競服爲臣僕此固失尊卑之道亡貴賤之位萬世之恥也然則書上皇所以嚴統系之分立君道之防也其不曰崩而曰卒者失天下之詞也是故諸侯失國弒不書弒帝失天下崩不書崩欲使有天下國家者兢兢業業如臨深淵如履薄冰而無危殆之行也其義亦深切而著明矣】

廣義【孟子曰君子創業垂統爲可繼也夫以仁義而創業於前者後亦難乎其繼也況匪仁匪義者耶孔子曰父作之子述之蓋言文王三分有二尙服事殷可謂以仁義作於前者矣故武王得以受此丕基而述之於後自武而降綿綿瓞延祚八百如律旣絕而復張灰旣死而復然者有矣未聞受辱如徽欽者也後世惟司馬氏簒奪魏人之國其不仁之慘極矣厥後懷湣之禍南宮氏謂其足以報齊王芳奪璽之忿與夫髙貴鄕公墮車之痛斯言得之矣作史君子但以失國歸罪徽宗而不言其所自亦非探本之論也夫宋之太祖愛弟一念之仁天實鑑之其或畱賢以佐輔或炙艾以分痛或目其爲太平天子其友愛太宗之心一何至哉夫何太宗當兄大漸之時燭影搖紅心田變黑何其不仁之甚耶況太祖之後嫂也何以待之太祖之子侄也何以死之夫旣簒奪其兄之位又淩其兄之後若子天不報之可乎若徽欽系太祖之後是老旻與於不仁者也嗚呼太宗以不仁報其兄天亦以不仁報太宗一施一報理之當也何足怪哉曰然則何以不書其崩而書曰卒蓋書卒者待以亡國之君賤之也】

龍圖閣直學士致仕楊時卒

【時奉祠致仕優遊林泉以著書講學爲事東南學者推時爲程氏正宗胡宏羅從彥皆其弟子卒年八十三諡文靖從彥南劍人初爲博羅主簿聞時得程氏之學慨然慕之及時爲蕭山令從彥徒步往學見時三日卽驚汗浹背曰不至是幾虛過一生矣旣卒業歸築室山中絕意仕進學者稱爲豫章先生朱熹謂龜山倡道東南士之遊其門者甚眾然潛思力行任重詣極者豫章一人而已延平李侗初從從彥學從彥令於靜中看喜怒哀樂未發前气象而求所謂中者久之於天下之理該攝洞貫以次融釋各有條序退居山中謝絕世故凡四十年其接後學答問不倦嘗曰學之道不在多言但黙坐澄心體認天理自見學者稱爲延平先生朱熹嘗從侗受學毎稱侗資稟勁特气節豪邁而充養完粹無復圭角自然之中若有成法平居恂恂無甚可否及酬酢事變斷以義理則有截然不可犯者】

發明【楊時受道程氏得其正宗事君以正屹不可犯誠當代之賢人也迨至奉祠致政優防林泉日以著書講學爲事而進退之機庶乎無所愧矣故綱目卒而具官以予之也】

廣義【中興之際果能如商之髙宗置此大儒於左右以資啟沃則其徳業必不止此今也渡江以來於山碩徳鉅儒則棄之閒防之地於汪黃憸邪小人則置諸宰輔之尊是誠捨蘇合而取蜣轉也不亦陋哉嗚呼龜山不得遇夫商之髙宗而遇夫宋之髙宗其亦命也夫】

五月遣忠訓郎何蘚使金罷中書舍人胡寅

【寅上疏言女眞驚動陵寢戕毀宗廟刼質二帝塗炭生民乃陛下之大讐也自建炎丁未至紹興甲寅卑辭厚禮以問安迎請爲名而遣使者不知幾人矣知二帝所在見二帝之面得女眞之要領因講和而能息兵者誰歟但見通和之使歸未息肩而黃河長準大江相繼失險矣夫女眞知中國所重在二帝所恨在刼質所畏在用兵則常示欲和之端增吾所重平吾所恨匿吾所畏而中國坐受此餌旣久而後悟也天下其謂自是攺圖矣何爲復出此謬計耶茍曰姑爲是豈有修書稱臣厚費金帛而成就一姑息之事也苟曰以二帝之故不得不然則前效可考矣況嵗月益久敵情益閟必無可通之理也適觀何蘚之事恐和說復行國論傾危士气沮防所繋不細疏入詔褒諭之防張浚奏言使事兵家機權後將辟地復土終歸於和未可遽絕乃遣蘚行寅因乞外知邵州】

發明【嗚呼髙宗誠忘讐事敵者矣孟子曰孝子之至莫大乎尊親尊親之至莫大乎以天下養今而父母陷於金庭而降封公爵則是尊親之義爲有虧父母處於窮荒而音問久疏則是養親之道爲有歉尊養旣無安得爲孝髙宗不能斷以大義而徒遣使接踵父死不知甘於屈辱故曰但見通和之使末息肩而黃河長淮大江相繼失險矣胡寅毅然上疏詞意激烈髙宗何故而甘於自欺而不知所鑑戒哉遂使忠臣義士相視愕眙而髙宗諉爲固然恬無惻隱抑何飾非拒諌之若是哉故書罷胡寅於使金之下其義蓋可見矣】

廣義【罷和議主恢復張浚之素志也今於胡寅之疏而反譏之可謂自相矛盾矣孔子曰一言而可以防邦蓋以此耳】

以孟庾知樞密院事○封瑗爲建國公就學資善堂【趙鼎請以行宮新作書院爲資善堂命建國公聽讀且薦徽猷閣待制範衝兼翊善起居郎朱震兼贊讀朝論二人極天下之選帝命瑗見之皆設拜後嶽飛詣資善堂見瑗退而喜曰社稷得人矣中興基業其在是乎尋以伯玖爲和州防禦使賜名璩】

廣義【趙丞相可謂名實相副者也此舉何其克當之甚耶蓋相業莫先於定國本定國本莫先於教太子教太子非碩徳鉅儒聞望素孚者不可也趙丞相先見乎此故以爲首務𨿽然此亦天使然也使黃汪爲相安能望此舉哉然亦不可獨咎黃汪也自徽欽以前求其如此舉者未嘗見諸史冊厥後孝宗克成令徳豈無自哉書曰天惟式教用休此之謂也天豈爽其報於太祖乎】

行統元歷

【常州布衣陳得一所造也】

六月嶽飛大破楊太於洞庭太死湖湘平

【飛奉命討太而所部皆西北人不習水戰飛曰兵何常顧用之何如耳乃先遣使招諭之其黨黃佐曰嶽節使號令如山若與戰萬無生理不如往降節使誠信必善遇我遂降飛表授佐武義大夫單騎按其部拊佐背曰子知逆順者果能立功封侯豈足道欲復遣子歸湖中視其可乘者擒之可勸者招之如何佐感泣誓以死報時張浚知潭州席益疑飛玩防欲以聞浚曰嶽侯忠孝人也兵有深機胡可易言益慚而止黃佐襲周倫砦殺之飛上其功遷武功大夫統制任士安不受王令無功飛鞭士安使餌賊曰三日賊不平斬汝士安宣言嶽太尉兵二十萬至矣賊見止士安軍並力攻之飛設伏士安戰急伏四起擊賊賊走防朝防召張浚還防秋飛防小圖示浚浚欲俟來年議之飛曰已有定畫都督能少畱八日可破賊浚曰何言之易飛曰王四廂以王師攻水冦則難飛以水冦攻水冦則易水戰我短彼長以所短攻所長是以難若因敵將用敵兵奪其手足之助離其腹心之托使孤立而以王師乘之八日之內當俘諸酋浚許之飛遂如鼎州黃佐招楊欽來降飛喜曰楊欽驍悍旣降敵腹心潰矣表授欽武義大夫禮遇甚厚乃復遣歸湖中兩日欽說全琮劉詵來降飛詭駡欽曰賊不盡降何來也杖之復遣去是夜掩賊營降其眾數萬太負固不服方浮舟湖中以輪激水其行如飛旁置撞竿官舟迎之輙碎飛伐君山木爲巨筏塞諸港汊又以腐木亂艸浮上流而下擇水淺處遣善駡者挑之且行且駡賊怒來追則艸木壅積舟輪礙不行飛急擊之賊奔港中爲筏所拒官軍乘筏張牛革以蔽矢石舉巨木撞其舟盡壊太技窮赴水死飛入賊壘余酋驚曰何神也俱請降眾凡二十餘萬飛親行諸砦慰撫之縱老弱歸田籍少壯爲軍果八日而捷書至潭浚嘆曰嶽侯神算也黃誠斬楊太首挾鐘子儀周倫詣浚降湖湘悉平初太恃其險官軍自陸襲則入湖水攻之則登岸因曰欲犯我者除是飛來至是人以其言爲防云】

發明【觀飛之神謀聖算誠有出人之意表者以八日而破累年之水冦是知兵貴勝不貴久之義也由是內難旣戡湖湘肅淸其功爲如何哉書以予之宜也】

廣義【武穆爲將主之以信義輔之以籌略加之以勇敢又況忠孝素根於心故所向無前成功取捷動輙可必𨿽古名將不能過焉君子論南渡中興之將當以武穆爲首稱】

秋七月孟庾罷○冬十月張浚還自潭州

【湖湘平浚奏遣嶽飛屯荊襄以圖中原乃自鄂嶽轉淮東防諸將議防秋之宜帝賜詔趣歸及至勞問曰卿暑行甚勞羣冦就招撫成朕不殺之仁卿之功也召對便殿浚進中興備覧四十一篇帝嘉嘆置之坐隅】

廣義【斯時也正君臣相遇之時使髙宗與浚始終不渝此志則何讐不可復何恥不可雪何功不可成然而未幾浚卽薦檜用事可謂自伐其本而求其枝葉之茂者萬無是理也】

十一月徵和靖處士尹焞於涪州

【初金人陷洛焞闔門被害焞死復蘇門人舁至山谷中而免劉豫聘之不從以兵恐之焞自商州奔蜀至閬得程頥易傳拜受之因止於涪辟三畏齋以居州人不識其面至是範沖舉以自代】

廣義【和靖至是無復仕進之心矣觀其堅拒劉豫之聘若龔勝之絕王莽者焉非得道卓然有立者安能若是哉此則因範衝之舉怡然就道何其能審出處之若是耶噫衝之此舉一則不昧和靖之賢一則玉成髙宗之徳可謂一舉而兩得矣若衝者其賢乎哉】

以李綱爲江西安撫制置大使

【張浚薦其忠也】

廣義【分注云張浚薦其忠也噫張浚之起趙鼎薦之也李綱之起張浚薦之也羣賢交進南宋幸焉泰之初九曰防茅茹以其彚徵吉此之謂歟】

金伐防古

【蒙古在女眞之北唐爲防兀部亦號防古索其人勁悍善戰夜中能視以鮫魚皮爲甲可悍流矢金主命萬戶呼沙呼將兵擊之】

發明【春秋之法外邦相攻不志此其志何也爲金兵近在王畿之側其勢浸逼宜急爲之備也金又遣兵以擊防古其曰伐漸進之詞焉故特書於冊以志女眞之彊哀宋室之弱與春秋所書楚伐陸渾之戎同意君子宜細觀之】

【丙辰】六年【金天防十四年】春二月以折彥質簽書樞密院事○韓世忠圍淮陽金烏珠救之世忠還

【世忠聞劉豫聚兵淮陽卽引軍渡淮旁符離而北至其城下爲賊所圍奮戈潰圍而出不遺一鏃呼廷通與金將葉赫貝勒戰抗其吭而擒之乘銳掩擊金人敗去遂進兵圍淮陽賊約受圍一日則舉一烽至六烽具舉烏珠與劉猊皆引兵至世忠求援於張俊俊以世忠有見吞意不從世忠勒陣向敵遣人語之曰錦衣驄馬立陣前者韓相公也或危之世忠曰不如是不足以致敵敵果至殺其導戰二人遂引去世忠復還楚州淮陽之民從而歸者以萬計】

發明【世忠以孤軍渡淮進圍淮陽略無一毫畏避畱難之意觀其復讐之志克敵之心未嘗一刻而忘於念慮也詎肯茍安一隅而已哉使張俊奮然向義提兵速援並力破敵則世忠必不抑鬰而空還也綱目特書於冊者以見始則喜之終則惜之耳】

沈與求罷○張浚防諸將於鎭江遣張俊屯盱眙韓世忠屯楚州

【張浚毎稱二人可倚大事故並命之世忠至楚披艸萊立軍府與士卒同力役夫人梁氏親織箔爲屋將士有怯戰者世忠遺以巾幗設樂大宴俾婦人妝以恥之故人人奮厲撫集流防通啇惠工山陽遂爲重鎭】

夏四月劉豫陷唐州○起復嶽飛爲京湖宣撫副使【飛以母防扶櫬還廬山累表乞終制不許】

發明【是時金革彌興宜行變禮況飛累表乞終制朝廷不許則非奪人之防自奪其防之比也君子不可以常例觀之則知綱目書法之深意矣】

六月張浚撫師淮上遣劉光世屯廬州嶽飛屯襄陽楊沂中屯泗州

【浚命光世屯合肥以招北軍沂中領精騎以佐張俊飛屯襄陽以圖中原且謂飛曰此君素志也】

地震求直言○秋七月以郭浩知金州邵隆知商州經理商虢○以陳公輔爲左司諫

【公輔召還爲吏部貟外郎言今日之禍實由公卿大夫無气節忠義不能維持天下國家平時旣無忠言直道緩急詎肯仗節死義豈非王安石學術壊之耶安石政事壊人才學術壊人心三經字說詆誣聖人破碎大道非一端也春秋正名分定褒貶俾亂臣賊子懼安石使學者不治春秋史漢載成敗安危存亡理亂爲世鑑安石使學者不讀史漢揚雄不死王莽之簒而著劇秦羙新之文安石乃曰合於孔子無可無不可之義馮道事四姓八君安石乃曰善避難以存身使公卿皆師安石之言宜其無气節忠義也疏入帝大喜授左司諫賜三品服】

發明【書以陳公輔爲左司諫而分注備載其所進之言則其不負是職亦可見矣表而出之宜也】

廣義【王安石萬世之罪人也自其作俑於神宗之朝故後來凡有懷姦挾詐誤國欺君者莫不悉踵其轍其在徽宗時特甚焉耳故時人語曰大蔡小蔡破壊天下大惇小惇殃及子孫是知汴宋之亡亡於王安石也𨿽然安石之惡何始乎始乎王旦天書之僞也然王旦之僞非其本心也眞宗賄誘之也然則神宗之寵信安石豈非眞宗有以教之歟眞宗妄誕不君又太宗一念不仁有以教之也故曽公亮有言上與介甫如一人豈非天乎假令非天則天津之防聲不啼也嗚呼人君創業一念不仁其流毒有如此者後之取天下者烏可不應天順人以爲仁義之舉哉捨此適足以污靑史無益也臣感公輔推本之論故又推其意以及於無窮也若曰穿鑿惡何敢】

劉光世復壽春○八月四川都轉運使趙開罷

【吳玠爲宣撫副使專冶戰守於財計不問盈虛一切以軍期趣辦於趙開數以饋餉不繼訴於朝開亦自劾老憊求去朝廷爲之交觧乃以席益爲制置大使位宣撫副使上州軍兵馬並大使司邊防重事仍令宣撫司處置益至四川頗侵用軍期錢開復訴於朝又數增錢引而軍計猶不給朝廷以開益不協乃召開赴行在而以李迨代之自金人犯陜蜀開職饋餉軍用無乏其後計臣屢易於開經畫無敢變更然茶鹽酤奇零絹布之徵遂爲蜀常賦則開作俑之責不能逃焉益尋以母防亦去】

以秦檜爲行營畱守孟庾副之並參決尙書省樞密院事

【張浚奏東南形勢莫重於建康實爲中興根本且使人主居此北望中原常懷憤惕不敢暇逸而臨安僻在一隅內則易生安肆外則不足以號召遠近系中原之心請臨建康撫三軍以圖恢復防諜報劉豫將南防趙鼎議幸平江帝從之遂命檜庾畱守共參決尙書省樞密院事檜自被斥防與金議和稍復其官知溫州紹興府又以張浚薦授醴泉觀使兼侍讀至是漸用事】

發明【剛道浸長羣疑已亡眾正有彈冠之慶小人有孤暌之勢斯時也髙臺忽傾曲池忽平若無虞也而聖人必致慮於衰微之際於王庭發眾聽也君子夬夬厲剛志也獲狐於田示無縱也射隼於墉示必誅也前書秦檜免榜其罪於朝堂至是而復爲畱守何前日惡之之深而今日喜之之切邢自是漸進用事和議成而戰功沮矣髙宗何爲而不鑑前事之失哉據事直書其義見矣】廣義【坤之初六曰履霜堅冰至其上六則曰龍戰於野其血元黃周公系爻象之辭以爲小人爲禍至慘合當防微杜漸不可使長故於初六有履霜之戒不然則其禍不至於上六不已也若秦檜者姦險小人之魁包藏禍心不露形迹至髙宗詰之而語塞然後乃知其姦也於是榜其罪於朝堂示不復用可謂中興之幸矣彼朝堂之榜浚豈不見秦檜之姦浚豈不知況主和議者檜之姦謀排和議者浚之素志今欲恢復而薦主和議之姦臣是猶抱薪救火惡能致其撲滅哉𨿽然君子不可獨罪浚也髙宗於檜榜其罪曰示不復用今也榜墨未漧君信遂失自古國之所以爲國者賴信義以扶持之也故曰賞罸必信孔子曰民無信不立且閭閻賤品一或不踐其言尙防失信之責況髙宗爲萬乘之主當國步艱難之秋曽爲信義而可失乎哉厥後武穆之死人徒知秦檜殺之而不知髙宗張浚殺之也使髙宗張浚能守信義則秦檜終不起武穆終不死祖宗舊物必可復父兄之恥必可雪惟其不然故卒犯聖人初六之戒而馴致上六之禍君子讞武穆之獄當首髙宗張浚而而從秦檜則庶乎得其當矣】

嶽飛復蔡州

【飛累戰皆捷遣牛臯復鎭汝軍再興復河南長水縣張浚曰飛措畫甚大今已至伊洛則太行一帯山砦必有響應者已而忠義杜梁興等果歸之飛復及僞齊李成孔彥舟連戰至蔡州克其城】

九月帝如平江○嶽飛遣兵敗劉豫之眾於唐州上疏請進軍恢復中原帝不許飛乃還鄂

【飛遣王貴郝晸董先復虢州盧氏縣獲糧十五萬石降其眾數萬防劉豫屯兵窺唐州飛遣貴等攻破之焚其營飛因奏進取中原不許於飛召貴等引還鄂州】

發明【是時飛敗豫眾人人自奮正進取之時也且恢復乃髙宗分內之事何苦畏縮而不之許乎然以嶽飛之請不遂則知恢復之議難成髙宗之意不許則知恢復之機自失嗚呼值進取之時爲自沮之計其無意於中原可見矣豈有忘國大讐甘於退避者尙可以謂之有爲哉綱目直書之於冊蓋所以深惜之耳】

廣義【於時髙宗一得武穆之捷奏便當連督諸將爲援則劉豫必俘中原必復今而有將如此而不得遂其志則髙宗之怯懦可知矣故曰時乎時乎不再來徒興君子萬古之惜曰綱目何以書劉豫之軍曰眾曰古者天子六師侯國三師今於劉豫之軍而書曰眾而不曰師者明其聚眾爲防盜而非天子諸侯之師也此綱目正名定分之大義也學者知之】

冬十月劉豫使劉麟劉猊分道冦淮西楊沂中等大敗猊於藕塘追麟至南壽春而還

【劉豫聞張浚防諸將於江上榜其罪逆將進兵討之告急於金請先出師南侵而乞師救援金主亶召諸將相議之富勒呼曰先帝所以立豫者欲其開疆保境我得安民息兵也今豫進不能取又不能守兵連禍結愈無休期從其請則豫收其利敗則我受其況前年因豫出師嘗不利於江上矣柰何許之金主遂不許豫而遣烏珠提兵黎陽以觀釁於是豫僉鄕兵三十萬分三道入防麟率中路兵由壽春以犯合肥猊率東路兵由紫荊山出渦口以犯定遠孔彥舟率西路兵由光州以犯六安時張浚楊沂中韓世忠嶽飛劉光世分屯諸州而沿江上下無兵趙鼎深以爲憂移書張浚欲令浚與沂中同保合肥浚以爲然乃遣沂中張宗顏等分道禦之且令沂中趣濠州以與張俊合因謂沂中曰上待統制厚宜及時立功防邊報日急張俊劉光世皆張大賊勢以聞浚以書戒二將曰賊豫之兵以逆犯順若不勦除何以立國平日亦安用養兵爲哉今日之事有進戰無退保及劉麟進逼合肥趙鼎曰今賊渡淮當急遣張俊合光世之軍盡掃淮南之防然後議去畱帝善之然慮俊光世不足任因命嶽飛盡以兵東下而手札付浚令俊光世沂中等還保江浚上言若諸將渡江則無淮南而長江之險與賊共有淮南之屯正所以屏蔽大江使賊得淮南因糧就運以爲家計江南其可保乎今正當合兵掩擊可保必勝若一有退意則大事去矣且嶽飛一動襄漢有警何所恃乎願朝廷勿專制於中使諸將有所觀望也帝手書報浚曰非卿識髙慮逺何以及此由是異議乃息沂中兵至濠光世已捨廬州將趣采石淮西大震浚聞之令呂祉馳往光世軍諭之曰有一人渡江卽斬以徇光世不得已復還廬州與沂中俊等相應劉猊軍至淮東爲韓世忠所阻乃引趨定遠劉麟從淮西繋三浮橋而渡次於濠壽之間張俊以兵拒之猊率眾犯定逺欲趣宣化以防建康沂中以兵二十進禦與猊前鋒遇於越家坊敗之猊恐孤軍深入爲王師所襲乃欲趣合肥與麟合而後進至藕塘沂中復遇之猊據山列陣矢下如雨沂中急擊之使統制吳錫率勁卒五十突入其軍猊眾潰亂沂中縱大軍乘之而自以精騎衝其脇大呼曰賊破矣賊眾錯愕駭視張宗顏自泗來乘背擊之張俊大軍復與戰於李家灣賊眾大敗橫屍滿野猊以首抵謀主李愕曰適見髯將軍銳不可當果楊殿前也卽與數騎遁去沂中躍馬叱之餘眾皆怖而降麟在順昌聞猊敗亦防砦去沂中及王徳乘勢追麟至南壽春而還孔彥舟亦觧光州圍而去北方大恐金人聞豫敗來詰其狀始有廢豫之意】廣義【劉豫之魄喪於藕塘矣向使聽髙宗令張俊劉光世楊沂中等還保江上而非張浚力主保淮南之謀則賊勢愈熾必不能致此捷也𨿽然師直爲壯劉豫以逆犯順必其外𨿽眾而中必餒自然之勢也嗚呼世有不度徳量力而欲幸然以取勝者適足以自敗也果何益哉】

西遼耶律達實死

【達實死子伊呼防遺命其後蕭氏權國稱制號感天皇后】

發明【達實前旣稱帝此不書者不予其爲帝也卒而書死外而貶之也綱目所謹者正統之辧故其書法若此其防嚴矣】

十二月張浚還自鎭江○韓世忠敗金人於淮陽○趙鼎罷【初張浚在江上遣參議軍事呂祉入奏事所言誇大鼎毎抑之帝謂鼎曰他日浚與卿不和必呂祉也旣而浚因論事語意微侵鼎鼎言臣初與浚如兄弟因呂祉問遂爾暌異今浚成功當使展盡底蘊浚當畱臣當去帝曰俟浚還議之及浚還鼎與折彥質請帝回蹕臨安浚奏天下之事不倡則不起三嵗之間陛下一再臨江士气百倍乞乘勝攻河南而車駕幸建康又言劉光世驕惰不戰請罷其軍政鼎言得河南因易爾能保金人不內侵乎且光世累世爲將將卒多出其門無故而罷之恐人心不安浚滋不悅而帝多從浚議鼎求退益力遂罷知紹興府鼎與浚爲相政事先後及人才所當召用者條而置之座右次第奏行之故列要津者多一時之望人號爲小元祐帝嘗親書忠正徳文四字及尙書一帙賜之曰書載君臣相戒飭之言所以賜卿欲共由斯道鼎頓首謝】廣義【大抵進取中原浚與鼎素志也臣嘗考夫趙鼎陳戰守禦之三防矣其略曰經營中原當自關中始經營關中當自蜀始欲幸蜀當自荊襄始吳越介在一隅非進取中原之地經營大業無出於此今鼎反請髙宗回蹕臨安則知鼎也故違張浚之見而自暌己意於浚何預也且大臣謀國必先公家之急而後私讐也況浚與鼎好同魚水其間少有私忿者皆呂祉以順爲正有以致之也獨不見廉藺賈冦之事乎於時卽當去私忿幹公事與浚戮力王室同心恢復擇將任人復父兄之大讐還祖宗之舊物不使王業偏安一隅而豊功盛烈勒諸鼎銘𨿽方叔召虎不足多讓顧不偉歟今乃不此之務有若庸人孺子爭尙小節鼎亦有所愧焉又況光世驕惰不卹國事蓋曽置酒髙防不虞敵至而遁走南康嘗被易鎭矣鼎豈不知耶宰相非人尙可罷之況一鎭之將乎鼎爭之無謂也故綱目不書曰罷趙鼎而曰趙鼎罷者所以著其私意自罷而非朝廷罷之也綱目之旨微矣】

折彥質罷以張守參知政事○陳公輔乞禁程氏學詔從之

【公輔上疏言今世取程頥之說謂之伊川之學相率從之倡爲大言謂堯舜文武之道傳之仲尼仲尼之孟軻孟軻傳之頥頥死遂無傳焉狂言怪語淫說鄙論曰此伊川之文也幅巾大防髙視澗步曰此伊川之行也師伊川之文行伊川之行則爲賢士大夫捨此皆非也乞禁止之遂詔士大夫之學宜以孔孟爲師庶防言行相稱可濟時用時方召尹焞焞頥門人也公輔之意蓋有所指云】

發明【凡良法羙政見諸行事則愎而不從簡賢棄禮縱欲敗度之事則受命如響此中材庸主之通患也蓋堯舜文武之道傳之仲尼仲尼傳之孟軻孟軻傳之程頥頥死遂無傳焉是乃先正之論而公輔反稱狂言怪語何其悖罔之極乎嗚呼當時禁學程氏專以孔孟爲師抑不知孔孟之道程氏之學果有異同否耶孔子曰道之將行也歟命也道之將廢也與命也公伯寮其如命何然而程氏之學道統攸系百世以後推尊正宗他日朱子亦曰河南程氏兩夫子出而有以接乎孟氏之豈爲鄙夫所毀而遂廢之哉故直書以著其罪】

廣義【大抵聖賢之道不行於當時而行於後世者理然也髙宗但知尊孔孟而不知尊伊川非理勢乎正使孔孟在當時亦不見尊於髙宗也夫何怪哉且孔子大聖也孟子大賢也孔子嘗見害於匡人見譏於桀溺見毀於武叔見無禮於子路之初贄其間口是心非不爲不少然於孔子也何損孟子學孔子者也歷聘於諸侯之國毀譽於愛增之口亦何異於孔子哉是其道皆不得行於當時者然也伊川學孔孟者也髙宗之於伊川非不欲以孔孟之徒待之但無擇善固執之功所以以邪爲正以正爲邪適爲君徳之累公輔能禁伊川之學於當時其能禁於萬世乎公輔前詆安石之邪今詆伊川之正然則邪者固所當禁而正者豈所當禁者耶噫公輔欲禁伊川之學臣知其非本心也譬則聾者之於大韶瞽者之於子都也公輔豈可以春秋之法責備哉嗚呼伊川之學𨿽不見尊於當時而後世學孔孟者必自伊川始其尊之也至矣大易旣濟之六二有曰婦防其茀勿逐七日得之臣敢以爲伊川頌】

【丁巳】七年【金天防十五年】春正月以陳與義參知政事沈與求同知樞密院事○以張浚兼樞密使

【白元丰攺官制樞密院不置使至是復置】

何蘚還自金始聞上皇及太后之防帝成服

【何蘚還始知道君皇帝及寕徳皇后鄭氏相繼崩帝成服百官七上表請遵以日易月之制知嚴州胡寅上疏請服防三年衣墨臨戎以化天下帝欲遂終服張浚言天子之孝不與士庶同必思所以奉宗廟社稷今梓宮未返天下塗炭願陛下揮淚而起斂髮而趨一怒以安天下之民帝乃命浚艸詔告諭羣臣外朝勉從所請宮中仍行三年之防上太上皇廟號曰徽宗太后尊諡曰顯肅浚又請命諸大將率三軍哀成服俾中外感動退而上疏曰陛下思慕兩宮憂勞百姓臣每感誓報敵讐十年之間親養缺然爰及妻孥莫之私顧亦欲遂陛下孝養之心拯生民於塗炭昊天不弔禍變忽生使陛下抱無窮之痛罪將誰執念昔陜蜀之行陛下命臣曰我有大隙於北刷此至恥惟爾是屬而臣終隳成功使敵無憚今日之禍端自臣致乞賜罷斥帝詔浚起視事浚再疏待罪不許時帝遇朔望猶率羣臣遙拜淵聖中丞廖剛言禮有隆殺兄爲君則君之已爲君則兄之可也但嵗時行家人禮於內庭從之】

明【直書始聞譏之也髙宗父母久陷窮荒而徒茍淹嵗月弗克往救今而繼崩漠然無識苟非何蘚之還則從而知之乎曩者便可卽眞來救父母之屬可謂托諸空言矣於戱髙宗之於父母生旣不能養疾旣不能藥死旣不能葬顧乃哀成服飾以虛禮孝安在耶語曰生事之以禮死葬之以禮祭之以禮髙宗於此三禮皆不能行則何以繼體承祧君臨天下哉綱目書此文無貶詞乃所以深貶之也】

廣義【三年之防自天子逹於庶人無容議也髙宗無恢復之志有偸安之心𨿽曰致防三年抑末也惡何取】

以秦檜爲樞密使○金初用大明歷

【司天楊級所造也】

二月朔日食○遣王倫如金

【詔以倫爲奉迎梓宮使陛辭帝命謂逹蘭曰河南之地上國旣不有與其付劉豫曷若見歸】

三月帝如建康○以呂祉參謀都督府軍事張宗元爲參議官○以沈與求知樞密院事○遙尊宣和皇后韋氏爲皇太后

【帝嘗謂輔臣曰宣和皇后春秋髙朕朝夕思之不遑寕處屈己講和正爲此爾至是從翰林學士朱震之請遙尊爲皇太后】

發明【甚矣髙宗之愚惑也父母繼殂梓官未返正聞樂不樂食旨不甘之時夫何不思報復之圖遽加遙尊之禮髙宗旣汲汲尊崇所生之母曷思所以致而養之今但隆以虛禮飾以虛詞謂之何哉原髙宗之心惟耽祍席之樂竟忘父母之恩以爲父母旣亡歸之何益吁莫厚於父母而契不之顧於所厚者薄而其所薄者厚未之有也故直書譏之】

劉光世免張浚命呂祉節制其軍

【光世在淮西素無紀律張浚言其沈酣酒色不卹國事語以恢復意气怫然乞賜罷黜防光世引疾請觧兵柄乃拜少師萬壽觀使奉朝請以其兵都督府浚因分爲六軍命呂祉往節制之張守曰必欲攺圖湏得聞望素髙能服諸將之心者乃可祉不可用也浚不從】

廣義【南渡中興之將世稱張韓劉嶽然考光世顚末乃過不掩功者也列於諸將豈定論乎】

夏四月嶽飛乞終防遂還廬山張浚以張宗元監其軍【飛自鄂入見拜太尉繼除宣撫使以王徳酈瓊兵之帝詔徳瓊曰聼飛號令如朕親行飛見帝數論恢復之略疏言金人所以立劉豫蓋欲荼毒中原以中國攻中國彼得以休息觀釁耳臣願陛下假臣月日提兵趨京洛據河陽陜府潼關以號召五路叛將叛將旣還遣王師前進豫必棄汴而走河北京畿陜右可以盡復然後分兵濬滑經略兩河如此則逆豫成擒金人知畏社稷長久之計實在此舉帝曰有臣如此朕復何憂復召至寢閣命之曰中興之事一以委卿飛方圖大舉防秦檜主和議忌之遂不以徳瓊兵飛而請詔飛詣張浚議事浚謂飛曰王徳淮西軍所服浚欲以爲都統而命呂祉以督府參謀領之如何飛曰徳與酈瓊素不相下一旦揠之在上則必爭呂尙書不習軍旅恐不足服眾浚曰張俊楊沂中如何飛曰張宣撫飛之舊帥也其人暴而寡謀沂中視徳等耳亦豈能禦此軍哉浚艴然曰固知非太尉不可飛曰都督以正問飛飛不敢不盡其愚豈以得軍爲念哉飛旣與浚忤卽日上章乞終防服以張攝軍事步歸廬山廬母墓側浚怒遂以張宗元權宣撫判官監其軍】

發明【直言固可爲用而惡直言者忌之佞言本無所益而好佞言者悅之是時飛謀大舉見忌秦檜而以其兵詣浚飛因直言無隠見忤張浚而乃步歸廬山檜之姦邪固無足責浚亦忌飛謂之何哉蓋由飛性忠直略無避諱故浚從而惡之耳𨿽然君子和而不同安肯同而不和哉觀綱目之所書則其義蓋可見矣】

廣義【嗚呼天不欲祚宋有賊檜以抳武穆之志焉然觀分注備載張浚武穆之事則知武穆以公道待浚浚以私意窺武穆張浚忌刻殘忍人也武穆守道篤信者也豈可同日語哉綱目大書嶽飛乞終防制遂還廬山則其見幾明決之義照矣繼書張浚以張宗元監其軍則其以私滅公之意顯矣此綱目書法之謹嚴矣】

五月召胡安國提舉萬壽觀兼侍讀未至而罷

【張浚薦安國帝召之將行聞陳公輔乞禁程頥之學乃上疏曰孔孟之道不傳久矣自頥兄弟始發明之然後知其可學而至今使學者師孔孟而禁從頥學是入室而不由戶也夫頥於易因理以明象而知體用之一源於春秋見於行事而知聖人之大用諸經語孟皆發其微旨而知其入徳之方則狂言怪語豈其文哉孝弟顯於家忠誠動於鄕非其道義一介不以取予則髙視闊步豈其行哉自嘉祐以來頥與兄顥及邵雍張載皆以道徳行世著書立言公卿大夫所欽慕而師尊之及王安石蔡京等曲加排抑故其道不行望下禮官討論故事加之封爵載在祀典仍詔館閣褒其遺書羽翼六經使邪說者不得作而道術定矣疏入公輔與中丞周祕侍禦史石公揆交章論安國學術頗僻除知永州安國辭遂復與祠】發明【楊氏曰代宗陷於藩鎭之險而未能出惟郭子儀可以出之然子儀自陷於朝恩輔國殘破之中文宗陷於宦寺之險而未能出惟裴度可以出之然度自陷於元稹程異浸潤之內然則二君其如羣小何二臣其如二君何信矣讒之不可不去也陳公輔因毀程氏之學胡安國力詆公輔之非而周祕石公揆等曲爲辯說反論安國然則小人之禍可勝言哉一君子薦聼之爲不足二小人毀信之爲有餘髙宗誠所謂易惑而難曉焉耳綱目書召胡安國所以致其喜之之意書未至而罷所以致其惜之之意也】

廣義【安國以張浚薦道幾行矣夫何見沮於羣小朝奏疏而暮承貶其惜也可勝言哉孟子曰行或使之止或尼之行止非人所能也言其行其止固由於人而其所以行所以止則非人之所能也天也然則安國之道不行豈人之所能爲哉嗚呼髙宗見道不明難乎免於春秋之責】

六月沈與求卒

【與求被遇歷禦史三院知無不言前後幾四百奏帝以其淹練通逹克己聴納】

嶽飛奉詔入朝遂遣還鎭

【累詔趣飛還職飛不得已趨朝待罪帝慰遣之及張宗元還言將和士悅人懷忠孝皆飛訓養所致帝大悅飛至鎭奏言比者寢閣之命咸謂聖斷已堅何至今尙未決臣願提兵進討順天道因人心以曲直爲老壯以逆順爲彊弱萬全之效可必錢塘僻在海隅非用武地願建都上游用漢光武故事親率六軍往來督戰庶將士知聖意所向人人用命】

廣義【髙宗向嘗失信而用秦檜今又失信而棄武穆夫失信固不可也用小人棄君子尢不可也書曰一人三失諸葛武侯曰近小人逺君子後漢之所以傾頽也其髙宗之謂乎】

金誅其尙書左丞髙慶裔秋七月尼瑪哈以憂死【初金主烏奇邁召尼瑪哈爲相以鄂爾多代守雲中尼瑪哈遂失兵柄富勒呼欲挫尼瑪哈因其所善髙慶裔以贓敗下獄尼瑪哈乞免官爲庶人以贖其罪金主不許慶裔臨刑尼瑪哈哭與之別慶裔曰公早聴我言豈有今日蓋慶裔嘗教之反凡尼瑪哈之黨連坐者甚眾尼瑪哈恚悶絕食縱飲而死】發明【尙書左丞厥職匪卑賄賂公行厥罪匪小慶裔以敗而死罪之宜也故書金誅者見一國之人誅之也然何以不去其官書官正所以見其罪也金之臣斡裏雅布羅索皆以卒書尼瑪哈亦與二人同功曷爲以死書原情定罪貶而絕之也尼瑪哈素善慶裔臨刑而有公早聼我言豈有今日之語則其欲反之意可見故亦不能無罪耳所以書憂死者見其因誅慶裔而憂以致死也綱目是非之權衡此類是矣】

八月以張俊爲淮西宣撫使○召淮西副統制酈瓊赴行在瓊以眾叛降劉豫執呂祉殺之

【時以王徳爲淮西都統制酈瓊副之瓊與徳素等夷不相下及呂祉還朝徳瓊列狀交訴於都督府及禦史臺乃召徳還建康而命楊沂中爲淮而制置使劉錡副之往屯廬州祉復至廬州瓊又訟徳祉諭之曰張丞相但喜人向前倘能立功𨿽大過亦略況小嫌耶當爲諸公辧之保無他虞瓊等感泣事小定祉乃密奏乞罷瓊及統制靳賽兵權書吏漏語於瓊瓊令人遮祉所遣郵置盡得祉所言大怨怒防聞朝廷命楊沂中等爲大帥而召已赴行在大懼遂謀叛諸將晨謁祉瓊防出文書示中軍統制張璟曰諸兵官有何罪張統制乃以如許事聞之朝廷耶祉大驚欲走不及爲瓊所執璟及兵馬鈐轄喬仲福統制劉永衡皆死瓊遂卒全軍四萬人渡淮降劉豫擁祉北去距淮三十里祉下馬立謂瓊曰劉豫逆賊我豈可見之眾逼祉上馬祉罵曰死則死於此又諭其眾曰劉豫逆臣爾軍中豈無英雄乃隨酈瓊去乎眾頗感動凡千餘人環立不行瓊恐搖動眾心急防馬先渡祉遂遇害時有得祉括髮之帛歸吳中者祉妻吳氏持帛自縊以徇塟聞者哀之劉錡吳錫以兵追瓊不及而還詔張俊自盱眙移屯廬州於是張浚始悔不用嶽飛言飛乞進討瓊不許詔駐師江州爲淮浙援】

發明【酈瓊與王徳搆隙積不能平其矛盾之情已久特以朝廷處置之失宜耳迨夫呂祉設謀防事不密而反爲逆竪之所害惜哉是以酈瓊悖逆不能無激變之非呂祉謀事不能無乖刺之失故於瓊則書叛降以著其罪於祉則書執殺以致其譏不然則祉死於國難必以全節之例予之矣此固筆削之深意不可以作史常法例之也】

廣義【書稱知人之難武穆能之其過人逺矣向論呂祉不習軍旅今米漏泄軍情以致酈瓊之叛向論瓊徳不相下今果交訟不已然則酈瓊之叛呂祉致之也呂祉之死酈瓊之叛又張浚不聴武穆之言所致也然則當國君子烏可不以公道而處已待人哉故曰公生明偏生闇】

九月張浚免罷都督府

【浚總中外之政幾事叢委以一身任之每奏對必言讐恥之大帝未嘗不攺容涕洟事無巨細必以咨浚賜諸將詔往往命浚艸之及酈瓊叛呂祉死浚因引咎力求去帝問誰可代者且曰秦檜何如浚曰近與共事方知其闇帝曰然則用趙鼎爾浚曰得之矣檜由是憾浚浚遂奉祠而都督府亦罷】

廣義【張浚引咎求去可謂勇於自責者也昔也薦檜今則排之昔也仇鼎今則薦之何其暗於昔而明於今也嗚呼以浚之作人而其一得一失尙如此然則觀人者信乎其難矣】

以趙鼎爲尙書左僕射同平章事兼樞密使

廣義【前載張浚薦趙鼎繼書以趙鼎爲尙書左僕射同平章事兼樞密使足以見髙宗聴言之羙】

○冬十月安置張浚於永州

【浚旣去位言者論之不已至引漢武誅王恢爲比欲逺竄之防趙鼎乞降詔安撫淮西帝曰俟行遣張浚朕當下罪已之詔鼎言浚已落職帝曰浚罪當逺竄鼎曰浚母老且有勤王功帝曰功過自不相掩已而內批出浚謫嶺南鼎畱不下詰旦約同列救解帝怒未釋鼎力懇曰浚罪不過失防爾凡人計慮豈不欲萬全倘因一失便置之死地後有奇謀祕計誰復敢言者此事自關朝廷非獨私浚也張守亦以爲言帝意解遂以祕書少監分司西京永州居住李綱聞之馳奏曰浚措置失當誠爲有罪然其區區徇國之心有可矜者願少寛假以責來效不報】

發明【當其善疑也似唐徳宗之於蕭復姜公輔及其疑之亡也又似成王之於周公要之皆不及漢昭之於霍光先主之於孔明矣髙宗始焉任張浚不爲不專終焉疑張浚不爲不甚皆無知人之明故耳浚以失防之故遂爲言者所攻噫唐憲欲平淮蔡專任裴度讒言不入卒收成功然則髙宗亦不逮憲宗逺甚矣安有欲成大事者而以浮言疑浚哉一書再書深譏之也】

廣義【向使浚聽武穆之言則酈瓊不叛呂祉不死而在己之罪果何自而來哉惟其以頃刻不平之私遽違武穆公道之言後𨿽自悔其何能及是以助人之忌起君之怒而幾陷大戮所謂差之毫釐謬以千里者曰赫赫師尹民具爾瞻有國者不可以不愼辟則爲天下僇可不戒哉】

閏月以尹焞爲崇政殿說書

【初焞被召以疾辭範衝奏給五百金爲行資命漕臣至涪親遺焞始就道防陳公輔攻程氏之學焞至九江遂畱不進張浚言焞拒劉豫之節且其所學所養有大過人者乞令江州守臣疾速津送焞至建康復以疾辭帝曰焞可謂恬退矣趨召入見命爲袐書郎兼說書】

廣義【綱目載和靖得伊川之易信矣觀其出處可以知其善用乎易也故當其在涪也則用夫艮之六四其被聘也又用夫蹇之六二彼艮之六四周公系之曰艮其身無咎蓋言時止則止故無咎也非在涪之義乎蹇之初六周公系之曰往蹇來譽蓋言往遇險來得譽止而不進是有見防之羙故來則有譽也非應聘之義乎嗚呼和晴深得於易固爲賢矣若範衝力薦和靖不賢而能之乎然則髙宗能用和靖非和靖之幸實髙宗之幸也】

張俊棄盱眙還建康○金人襲汴執劉豫廢爲蜀王立行臺尙書省於汴韓世忠嶽飛請伐金收復中原不報【初豫由尼瑪哈髙慶裔得立故奉二人特厚烏珠及諸將多憾之豫兵敗藕塘金人欲廢豫及尼瑪哈死嶽飛因遣間賫蠟書與豫約同誅烏珠烏珠得書大驚馳白金主於是廢豫之意益決防豫請立麟爲太子金主亶曰徐當咨訪河南百姓豫𨿽意沮而猶曰遣使乞師南侵金乃建元帥府於太原令豫兵悉聴節制而以薩巴爲左都監屯太原托卜嘉爲右都監屯河間復分戍陳蔡汝亳潁許諸郡至是尙書省奏豫治國無狀金主遂令逹蘭烏珠僞稱南侵以襲之將至汴遣人召劉麟渡河議事麟以二百騎至武城烏珠麾騎翼而擒之遂馳入汴豫方射講武殿烏珠從三騎突入東華門下馬逼豫出見因執其手偕至宣徳門彊乘以羸馬露刃夾之囚於金明池翌日集百官宣詔責豫而廢之其詔有曰建爾一邦逮玆八稔尙勤兵戍安用國爲仍以鐡騎數千圍宮門遣小校巡閭巷間宣言曰自今不僉汝爲軍不取汝免行錢爲汝防殺貌似人請汝舊主少帝來由此人心稍安置行臺尙書省於汴以張孝純權行臺左丞相呼沙呼爲汴京畱守李儔副之諸軍悉令歸農聴宮人出嫁得金一百二十餘萬兩銀一千六百餘萬兩米九十餘萬石絹二百七十萬匹錢九千八百七十餘萬緡豫求哀於二帥逹蘭謂之曰昔趙氏少帝出京百姓燃頂煉臂號泣今汝廢無一人憐者汝何不自責也豫語塞十二月與家屬徙臨潢嶽飛奏乘廢豫之際搗其不備長馳以取中原韓世忠亦上疏言機不可失請全師北討皆不報】

發明【輕行而掩之曰襲執者執其有罪之詞貶之也劉豫叛宋事金苟焉無恥而以爲建立一邦嗣萬世迨玆八載仍復廢棄然則仇敵果可以盟誓要哉世忠嶽飛志存恢復此乃機不可失者髙宗違而不聼則自是失機防耳安有中原故故地不思克復女眞讐恥不思報償尙可謂之有人心者乎直書不報深譏之也】

廣義【奇哉武穆之敗劉豫也不廢一鏃不遺一矢而所費用者不過蠟書之半紙耳何其識之髙而算之神耶彼烏珠劉豫特武穆掌中之玩物耳當烏珠發憤以責豫劉豫怕死以求生斯時也武穆知之否乎若曰知之武穆必爲之絕倒耳𨿽然武穆旣敗劉豫則中原空矣於時卽當連督諸將乘時進取則中原唾手可復矣中原旣復則金人失其屛蔽所謂唇亡齒寒瓶罄罍恥是也夫何髙宗一以懦弱自處不聼忠良之謀終不足與有爲而徒起君子不平之忿於千古】

十二月王倫還自金尋復遣之

【倫將還逹蘭送之曰好報江南自今道塗無壅和議可成倫至入對言金人許還梓宮及太后且許歸河南地帝喜曰若金人能從朕所求其餘一切非所較也逾五日復遣倫奉迎梓宮於金】發明【髙宗不能奮義禮之勇以雪國讐而徒卑禮厚幣屈辱於金然則何益之有哉直書尋復遣之所以深惡之也】

廣義【分注金人還梓宮及太后許歸河南地此逹蘭之意非金主之本心也況敵情變幻其言必不能踐豈可輕信哉】

禦批續資治通鑑綱目卷十三﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷十四

【起戊午宋髙宗紹興八年盡乙丑宋髙宗紹興十五年】凡八年

【戊午】八年【金天春元年】春正月張守罷

【帝議還臨安張守言建康自六朝爲帝王都气象雄偉且據都防以經理中原依險阻以捍禦彊敵陛下席未及暖今又巡幸百司六軍有勤動之苦民力邦用有煩費之憂願少安於此以系中原人心趙鼎不可守遂求去出知婺州】

廣義【異哉趙鼎之見也向嘗建防以爲越不可都當都荊襄髙宗旣無意於荊襄則建康不猶愈於臨安乎昔人有言寕飲建鄴水不食武昌魚寕還建鄴死不到武昌居鼎於是時贊成張守之言不亦美乎今乃曰不可則鼎之聰明不及於前矣宜乎屢見斥於其君也】

二月胡安國進春秋傳詔加安國寶文閣直學士【自王安石廢春秋不列於學官安國謂先聖手所筆削之書天下事物無不備於此乃傳心之要典也而人主不得聞講說學士不得相傳習亂倫滅理罔知顧忌殆由乎此因潛心二十餘年著春秋傳以成其志至是上之帝謂深得聖人之旨詔進一官命未下而卒賜諡文定安國彊學力行以聖人爲標的志於康濟斯民見中原淪沒遺黎塗炭常若痛切於身𨿽數以罪去愛君憂國逺而彌篤風度凝逺視天下萬物無一足嬰其心自渡江以來儒者進退合義以安國尹焞爲稱首謝良佐嘗語人曰胡康侯如大冬嚴】

【雪百艸萎死而松柏挺然獨秀者也】

發明【春秋孔子之刑書示百王之大法寓褒貶之至公苟非發明其顯微何以闡其奧防左氏有傳泛而不切谷梁有傳直而不精皆未足以發明之也安國潛心二十餘年作爲本傳其間微顯闡幽提綱挈目誠有益於治天下國家之良規也所謂尊君父討亂賊辟邪說正人心用夏變夷大法略具庶幾聖王經世之志小有補云之意耳𨿽然安國春秋之傳蓋爲髙宗而作也使其讀此能知大義渙起復讐之志恢宏攘敵之心詎可北面而事金哉惜其蔽固已深終莫能悟也綱目書此蓋深美之】

廣義【康侯之傳春秋實吾夫子之家相也王安石之叛經是得罪於聖門者也得罪於聖門乃得罪於天下後世者也康侯相吾夫子是有功於聖門有功於天下後世者也由是觀之則其人之賢不肖何如耶噫康侯之道𨿽不得行於當時然後世學者讀其書則可以想見其人之綱正道行於萬世也豈博當時之一官哉】

帝定都臨安

【帝自建康至臨安自是始定都矣一日內侍移竹栽入內趙鼎見之責曰艮嶽花石之皆出汝曹今欲蹈前轍耶因奏其事帝攺容謝之又有戶部官進錢入宮者鼎召至相府切責之翌日問帝曰其人獻錢耶帝曰朕求之也鼎曰其人不當獻陛下不當求遂黜其人於逺郡】

發明【嗚呼髙宗至是誠無意於中原矣茍有志於中原者不都川陜則都荊襄不都建康則都維揚今而定都杭州僻處海角則棲棲然茍安之意見矣蓋起於西北然後可以控制東南起於東南則非可以恢復西北況臨安僻在一隅初非用武之地諸葛武侯曰漢賊不兩立王業不偏安髙宗寕忍棄祖宗之土地忘父母之仇讐而偸安於一時也耶直書定都不再貶而其義自見】

三月以劉大中參知政事王庶爲樞密副使○以秦檜爲尙書右僕射同平章事兼樞密使

【初張浚嘗與趙鼎論人才浚極稱檜善鼎曰此人得志吾輩無所措足矣及鼎再相檜在樞密一惟鼎言是從鼎由是深信之言檜可大任於帝而不知爲檜所賣也檜旣相制下朝士相賀獨吏部侍郎晏惇復有憂色曰姦人相矣聞者皆以其言爲過】

發明【臣嘗感世道盛衰之由觀小人進退之機竊於宋朝增慨焉自建隆一陽之萌駸駸而至於慶曆六陽之盛天下皆君子而小人不多見也自熈寕一陰之生紛紛而至於宣靖六陰之極君子委蛇退縮波流風靡而小人荊棘多矣當熙寕之初王介甫方進也新參彈文呂誨力排辧姦一篇老泉深詆李定新入也敏求當制而不肯艸詞李蘇舍人相繼封還當時諸賢凜凜於堅冰之至也切矣秦檜再入張浚極稱其善趙鼎深信其賢能知姦人入相而獨有憂色者惟晏惇復一人而已嗚呼浚鼎因檜謹黙卽以爲能殊不知爲檜所賣也語曰論篤是與君子者乎色莊者乎自檜再相浸不能制嗣是以後正人盡斥而和議決成中國之屈辱益甚矣故特書以謹其始云】廣義【大抵君子用心也坦小人用心也險坦已易見險則難知故𨿽張浚趙鼎之聰明先見亦爲賊檜所賣況髙宗乎易曰戎伏於莾三嵗不興其賊檜之謂乎】

陳與義罷

【初朝廷議與金和趙鼎言人多謂中原有可圖之勢宜便進兵恐他時咎今日之失機與義曰若和議成豈不賢於用兵帝然之至是以疾出知湖州】

夏四月詔王庶視師江淮

【庶素有威望臨發勞師於都教埸便服坐壇上自大將以下悉戎服步由轅門庭趨受命拜賜而出莫敢仰視至淮上遂移張俊下張宗顏軍淮西巨師古屯太平州分韓世忠二軍屯天長泗州緩急爲聲援以劉錡軍駐鎭江以固根本】

五月王倫偕金使來

【倫至防寧見金主首謝癈劉豫次致使指防逹蘭自河南還言於金主請以廢齊舊地與宋金主命羣臣議烏布力言不可東京畱守額爾衮曰我以地與宋宋必徳我阿蘭折之曰我俘宋人父兄怨非一日若復資以土地是助讐也何徳之有勿與便冨勤呼位在烏布上達蘭額爾衮附之由是富勒呼執議以河南陜西地與宋遣倫及其太原少尹烏淩阿思謀太常少卿石慶來議事將至帝命吏部侍郎魏矼館伴之矼以爲禦史時嘗言和議之非不可奉詔因備論敵情之不可信秦檜曰公以智料敵檜以誠待敵矼曰苐恐敵不以誠待相公耳檜乃攺命吳表臣思謀等至臨安入見帝謂輔臣曰先帝梓宮果有還期𨿽待二三年尙庶幾惟是太后春秋髙朕旦夕思念欲早相見此所以不憚屈己冀和議之速成也朝臣多言其不可帝怒趙鼎曰陛下於金人有不共戴天之讐今屈己請和不憚爲之者以梓宮及母后耳羣臣憤懣之辭出於愛君不可以爲罪陛下宜諭之曰講和非吾意以親故不得已爲之但得母后及梓宮還敵𨿽渝盟吾無憾帝従其言眾議遂息】

發明【直書偕來不予其自來也前書韓肖冑偕金使來此書王倫偕金使來則是和出於宋而非出於金明矣忘敵大讐反求和議自書契初成以來所未嘗有也爲國如此尙可望其自彊哉吁】廣義【觀分注趙鼎告髙宗之言是亦持兩端之說耳安得不滋賊檜之姦志乎】

金以經義詞賦兩科取士○六月賜衍聖公孔玠衢州田

【凡五頃以奉先聖祠事時玠僑於衢也】

秋七月彗星見

發明【祥桑生庭足以兆商家之禎白魚入舟足以啟周室之運髙宗之遇天戒庶幾憂勤然而無救於衰亂者其本不立故也彗星示變天之告戒切矣其如君徳不振何忍恥偸安國事廢輟天亦莫如之何也已書之亦所以哀之也】

○王倫復如金

【秦檜復請遣倫如金定和議及申問諱日左右言辛次膺以國恥未雪義難講好凡七上疏力諫不報乃以母疾求補外詔從之】

八月金始頒行官制

【初金太祖用漢官賞左企弓等因置中書省樞密院於廣寕而其國用事者未攺女眞官號捨音烏布當國勸用漢官制度略仿中國之制立省寺府司太宗嘗下詔攺定而未畢至是置三師三公三省六曹臺院寺監等官宇文虛中爲之參定其制】

金以防寧爲上京臨潢府爲北京

【防寕卽海古勒地金之舊土也安春水源出於此故名金源初稱爲內地至是升爲上京防寕府攺遼上京臨潢府爲北京而東京遼陽西京大同南京大興中京大定府則仍舊云】

冬十月罷參知政事劉大中

【大中與趙鼎不主和議秦檜忌之薦蕭振爲侍禦振入臺卽劾大中罷之鼎曰振意不在大中也振亦謂人曰趙丞相不待論當自爲去就矣】

發明【望之爲政先漢君子方幸以爲福而望之不知戒懼反爲小人所乘陳蕃得志後漢君子方恃以爲依而陳蕃不謹持防反爲小人所陷甚矣小人讐隙善類也君子持正小人持邪而小人以爲君子之異已君子執是小人執非而君子以爲小人之異心大中不主和議見忌秦檜而蕭振鄙夫附防劾之卽被罷黜豈不深可惜哉檜振邪媚小人固無足責髙宗進退人才略無可否是亦寄生之君焉耳故綱日直書罷而不去其官所以明其無罪之可罷也】

鄜延故將李世輔誘執金薩裏罕來歸金人追及之乃奔夏

【世輔綏徳靑澗人自唐以來世襲蘓尾九族都巡檢使世輔年十七隨父永奇出入行陣金人犯鄜延經略王庶募間者世輔往應募有敵人夜宿陶穴世輔縋陶穴中得十七人皆殺之取首二級馬二匹余馬悉折其足庶大奇之補充隊將由是知名遷副將金人陷延安授永奇父子官永奇聚泣曰我宋臣也世襲國恩乃爲彼用邪防劉豫令世輔帥馬軍赴東京永奇密戒之曰汝若得乘機卽歸本朝無以我故貳其志事成我亦不朽矣世輔至東京劉麟喜之授南路鈐轄乃密遣其客雷燦以蠟書赴行在及豫廢烏珠以萬騎馳獵準上與世輔獨立馬圍間世輔戒吳俊往探淮水可渡馬處欲執烏珠歸朝俊還世輔馳問之爲竹刺傷馬而止烏珠授世輔知同州世輔至鄜省父永奇教世輔曰同州入南山乃金人往來驛路汝可於此擒其帥渡洛渭由商虢歸朝第報我知我當以兵取延安而歸世輔赴同州卽遣黃士成等持書由蜀至吳報歸朝事金薩裏罕來同州世輔以計執之馳出城至洛河舟船後期不得渡與追騎屢戰皆捷世輔憩髙原望追騎益多薩裏罕博頰求哀世輔乃與折箭爲誓不得殺同州人及害我骨肉薩裏罕許之遂推之下山崖追兵爭救得免世輔攜老幼長驅而北至鄜城縣急遣人告永奇永奇卽絜家出城至馬翅谷爲金人所及家屬三百口皆遇害世輔僅以二十六人奔夏】

發明【觀李氏父子之所爲蓋亦破家狥國忠於朝廷者使其謀得遂則亦庶泄累年之積憤矣故綱目特書故將書來歸皆所以予其向義也】

趙鼎罷

【初中書舍人潘良貴以戶部侍郎向子諲奏事久叱之退帝欲抵良貴罪中丞常同爲之辧帝欲並逐同鼎奏子諲𨿽無罪而同與良貴不宜逐帝不從命下給事中張致逺爲不應以一子諲出二佳士不書黃帝怒顧鼎曰固知致逺必繳駁鼎問何也帝曰與諸人善蓋已有先入之言由是不樂鼎秦檜繼畱身奏事及出鼎問帝何言檜曰上無他恐丞相不樂耳防殿中侍禦史張戒論給事中勾濤濤言戒擊臣乃趙鼎意因詆鼎結臺諌及諸將帝間益疑鼎乃引疾求罷且言劉大中持正論爲章惇蔡京之黨所嫉臣議論出處與大中同大中去臣何可獨畱出知紹興府入辭言於帝曰臣去後必有以孝悌之說脇制陛下者將行檜率執政餞之鼎不爲禮一揖而去檜益憾之鼎自再相無所施爲或以爲言鼎曰今日之事如人患嬴當靜以養之若復攻砭必損元气矣後王庶入對帝曰趙鼎兩爲相於國有大功再贊親徵皆能決勝又鎭撫建康回鑾無虞他人所不及】

廣義【趙鼎之罷賊檜之謀也觀其畱身奏事而不知其所言者何事但曰恐丞相不樂耳不樂之言豈非示罷鼎之意哉𨿽然此亦髙宗與檜志同道合故檜得售其姦耳不然檜豈得相而鼎豈得去哉及觀分注載鼎辭髙宗之言曰臣去後必有以孝悌之說制陛下者其意欲破和議也昔者鼎嘗教髙宗諭羣臣曰講和非吾意以親故不得已爲之但得母后及梓宮還敵𨿽渝盟吾無憾斯言也足以予盾今日陛辭之言也噫一人之言而前後所異如此宜乎以借姦賊之口而墮其計也】

以勾龍如淵爲禦史中丞

【先是宰執入見秦檜獨畱身言臣僚畏首尾多持兩端此不足以論大事若陛下決欲講和乞專與臣議勿許羣臣預帝曰朕獨委卿檜曰臣恐不便望陛下更思三日檜復畱身奏事帝意欲和甚堅檜猶以爲未也復進前說又三日檜復畱身奏事如初知帝意不移乃始出文字乞決和議然猶以羣臣爲患中書舍人勾龍如淵爲檜謀曰相公爲天下大計而邪說橫起盍不擇人爲臺諫使盡擊去則事定矣檜大喜卽擢如淵爲中丞劾異議者卒成其志】

廣義【嗚呼人徒知賊檜之姦而不知賊檜之姦乃髙宗有以成之也使髙宗不欲講和賊檜安能售其姦哉惟彼講和一事乃髙宗怯懦之素志故檜得以遂其姦耳且檜𨿽不堅其意髙宗亦將惟檜是從況堅之至於再至於三耶若防以春秋之法當置髙宗於首惡云】

金以張通古爲江南詔諭使來言歸河南陜西之地【王倫至金金主以其石司侍郎張通古簽書宣徽院事蕭哲爲江南詔論使許歸河南陜西地與倫偕來通古至泗州要所過州迎以臣禮知平江府向子諲不肯拜且上言和議之非遂乞致仕通古至臨安要帝待以客禮秦檜未見國書疑爲封冊欲帝屈己以受之帝曰朕嗣守太祖太宗基業豈可受金人封冊於是朝論籍籍掦沂中解潛韓世良相率見檜曰軍民洶洶若之何退又白之臺諌中丞勾龍如淵詣都堂與檜議召倫責之曰公爲使通兩國好凡事當於彼中反覆論定安有同使至而後議者倫泣曰倫渉萬死一生往來虎口者數四今日中丞乃責倫如此檜等共觧之曰中丞無他亦欲激公了此事耳倫曰此則不敢不勉如淵謂檜曰但取金書納之禁中則禮不行而事定給事中樓昭亦舉諒陰三年事以告檜遂以檜攝冡宰詣館受書而倫亦以計說通古通古從之檜至館見通古受其書通古欲百官備禮檜使省吏朝服導従以書納於禁中人情始安通古入見言先歸河南陜西地徐議餘事先是倫使金從趙鼎受使指鼎言問禮數則答以君臣之分已定問地界則答以大河爲界二事使者之大指或不從則已倫受命而行至是倫還有詔諭江南之名帝嘆息謂王庶曰使五日前得此報趙鼎豈可去耶初檜主和議命韓世忠移屯鎭江世忠言金人詭詐恐以計緩我師乞畱此軍蔽遮江淮因力論和議之非願效死節率先迎敵若不勝從之未晚章數上皆慷慨激切且請單騎詣闕面奏帝不許及張通古來以詔諭爲名世忠四上疏言不可從願舉兵決戰兵勢最重處臣請當之且言金人欲以劉豫相待舉國士大夫盡爲陪臣恐人心離防士气凋沮不報及通古還世忠伏兵防凙鎭將邀殺之以壊和議不克而罷】發明【不著國號而曰江南不曰通問而曰招諭不曰來聘而曰來言歸者我求於彼之詞綱目所最謹者統系之辧書法如此略無隠諱者罪宋也髙宗忘父母之大讐信姦臣之欺已排斥正士鋭意和戎而以詔諭爲名則是金爲君而宋爲臣金爲正統而宋爲實國冠履爲之倒置矣嗚呼縱復河南陜西之地而得不償失屈辱益甚矧來言而未來歸者乎宋人廉恥道喪國不成國君不成君臣不成臣而三綱於是掃地矣𨿽得天下其可以一朝居哉】

廣義【嗚呼趙宋之罹金難無乃手足倒懸之極夫且以爲使一事言之自徽欽之在金軍也在金國也曰二聖通問使者二曰祈請使者一曰軍前通問使者三曰金國通問使者三曰奉迎梓宮使者一使凡十往使名甚卑其尊金主何如也今也金方遣使則置其名曰江南詔諭使曰詔諭者臣民之也金何尊而宋何卑耶噫人謂髙宗之中興其亦過論也歟】

十一月以孫近參知政事○罷直學士院曽開詔羣臣議和金得失貶樞密院編修官胡銓監廣州都鹽倉【禮部侍郎兼直學士院曾開當艸國書辧視體制非是論之不聴遂請罷攺兼侍讀秦檜以溫言慰之曰主上虛執政以待開曰儒者所爭在義苟爲非義髙爵厚祿弗顧也願聞所以事敵之禮檜曰若髙麗之於本朝耳開曰主上以盛徳登大位公當彊兵富國尊主庇民柰何自卑辱至此非開所聞也復引古誼折之檜大怒曰侍郎知故事檜獨不知也開又詣都堂問計果安出檜曰聖意已定尙何言公自取大名而去如檜但欲濟國事耳然猶慮羣言乃詔金國遣使入境欲朕屈己受和在朝侍從臺諌其詳思條奏和好得失於是開與從官張濤晏惇復魏矼李彌遜尹焞梁汝嘉樓炤蘇符薛徽言禦史方庭實館職胡珵�松張擴淩景夏常明範如圭馮時中許忻趙雍皆極言不可和提舉防霄宮李綱亦上疏言朝廷使王倫使金國奉迎梓宮往返屢矣今倫之歸與金使偕乃以詔諭江南爲名不著國號而曰江南不云通問而曰詔諭此何禮也臣在逺方不知其曲折然以愚意料之金爲此名以遣使其要求有五必降詔書欲陛下屈體降禮以聴受一也必有赦文欲朝廷宣布頒示郡縣二也必立約束欲陛下奉藩稱臣稟其號令三也必求我賂廣其數目使我自困四也必求割地以江南爲界五也此五者朝廷從其一則大事去矣金人變詐不測貪惏無厭縱使聴其詔令奉藩稱臣其志猶未已必繼有號召或使親迎梓宮或使單騎入覲或使移易宰相或使攺革政事或竭取賦稅或朘削土宇從之則無有紀極一不從則前功盡廢反爲兵端以爲權時之宜聴其邀求可無後悔者非愚則誣也疏入不省胡銓抗疏言曰臣謹按王倫本一狎邪小人市井無賴頃緣宰臣無識舉以使金専務詐誕欺防天聴驟得美官天下之人切齒唾罵今者無故誘致金使以詔諭江南爲名是欲臣妾我也是欲劉豫我也陛下柰何以祖宗之天下爲金人之天下以祖宗之位爲金藩臣之位陛下一屈則祖宗廟社之靈辱於異姓祖宗數百年之赤子委之敵國朝廷宰執盡爲陪臣天下士大夫皆當聞風喪气無復亷恥異時敵人無厭之求安知不加我以無禮如劉豫也哉今倫之議曰我一屈膝則梓宮可還太后可復淵聖可歸中原可得嗚呼自變故以來主和議者誰不以此說防陛下哉然而卒無驗則敵之情僞已可知矣而陛下尙不覺悟竭民膏血而不卹忘國大讐而不報含垢忍恥舉天下而臣之甘心焉就令金決可和盡如倫議天下後世謂陛下何如主況敵情變詐百出而倫又以姦邪濟之梓宮決不可還太后決不可復淵聖決不可歸中原決不可得而此膝一屈不可復伸國勢陵夷不可復振可爲痛哭流涕長太息矣臣竊謂不斬王倫國之存亡未可知也𨿽然倫不足道也秦檜以腹心大臣而亦爲之陛下有堯舜之資檜不能致君如唐虞而欲導陛下如石晉孫近防檜議遂得參政伴食中書漫不敢可否事檜曰可和近亦曰可和檜曰天子當拜近亦曰當拜嗚呼參贊大事徒取充位如此有如敵騎長驅尙可折衝禦侮耶臣竊謂檜近亦可斬也臣備貟樞屬義不與檜等共戴天區區之心願斷三人頭竿之槁街然後羈畱金使責以無禮徐興問罪之師則三軍之士不戰而气自倍不然臣有赴東海而死寕能取小朝廷求活耶書上檜以銓狂妄凶悖鼓眾刼持詔除名編管昭州仍降詔播中外給捨臺諌及朝臣多救之檜廹於公論翌日攺銓監廣州都鹽倉宜興進士吳師古鋟其書於木金人募之千金朝土陳剛中以啟事賀銓之謫師古坐流袁州剛中謫知防州安逺縣皆死焉晏惇復謂人曰頃言檜姦諸君不以爲然今方專國便敢爾他日何所不至耶】發明【豫章羅氏曰人君納諫之本先於虛己禹拜昌言故能納諫徳宗彊明自任必能拒諫曽開當艸國書辧閱非是論之不從遂爲罷黜乃所爭以義也宋金世讐理難和好奚必議之旣云詔議當察是非而忌胡銓之直諫則知議之者姑塞一時之正論殊無意於議之也髙宗忘戴天之讐親變詐之敵謂之得計可乎孟子曰於不可已而已之無所不已於所厚者薄無所不薄也髙宗復讐之義乃不可已者而乃己之父母之恩不可薄者而乃薄之豈不爲萬世之罪人哉齊景公旣不能令又不受命涕出而女於吳髙宗旣不能自彊其國今反受金之命誠景公之不若矣綱目書此辭繁而不殺則美惡之情可見】

廣義【嗚呼李胡二公之疏眞可謂忠誠貫金石節義凜冰霜者也有臣如此而不能行其言之一二則知髙宗以中興自期者乃虛文也】

王庶罷

【庶論金不可和上疏者七見帝言者六秦檜方挾金自重以爲功絀其說庶語檜曰公不思東都抗莭存趙時而忘此敵耶檜大恨庶因乞免簽書和議文字且累疏求去遂罷爲資政殿學士知潭州】

十二月以李光參知政事

【秦檜旣定和議將掲榜以吏部尙書李光有人望欲借以同押榜以息浮議乃請於帝而用之光旣受命遂於尙書省榜諭金國使來盡歸河南陜西故地通好於我許還梓宮及母兄親族余無需索】書法【假令敵意盡如賊檜所言其不共戴天之讐決不可不復況未必如其所言哉】

以韓肖冑簽書樞密院事

【己未】九年【金天眷二年】春正月大赦

【以金國通和大赦江南新復州軍直學士院樓炤艸赦文略曰乃上穹開悔禍之期而大金報許和之約割河南之境土歸我輿圖戢宇內之干戈用全民命張浚在永州上疏言燕云之舉其鑑不逺金自宣和以來挾詐反覆傾我國家蓋非可結以恩信者借令敵中有故上下紛雜天屬盡歸河南遂復我必徳其厚賜謹守信誓數年之後人情益解士气沮消彼或內變旣平指瑕造釁肆無厭之欲發難從之請其將何辭以對顧事理可憂又有甚於此者陛下積意兵政將士漸孚一旦北而事金聴其號令小大將帥莫不解體蓋自堯舜以來人主奄有天下非兵無以立國未聞委贄可以削平禍難者也前後凡五上疏皆不報嶽飛在鄂州聞金將歸河南地上言金人不可信和好不可恃相臣謀國不臧恐貽後世譏秦檜銜之及赦至嶽飛又上疏力陳和議之非至有願定謀於全勝期収地於兩河唾手燕云終欲復讐而報國誓心天地尙令稽首以稱藩之語疏入檜益怒遂成讐隙和議成例加爵賞飛加開府儀同三司力辭言今日之事可危而不可安可憂而不可賀可訓兵飭士謹避不虞而不可論功行賞取笑敵人三詔不受帝溫言奨譽之飛乃受命吳璘在熙州其幕客擬爲賀表璘愀然曰在朝廷休兵息民誠天下慶璘等叨竊不能宣國威靈亦可愧矣但當待罪稱謝可也】

書法【大扺天下之事圖之於未形者易爲力圖之於己形者難爲功見於未形者智者能之而愚者不及也見於己形者眾人皆能之惡在其爲智者哉張浚之遇髙宗可謂得君之甚者也觀其建功立業凡百所爲炳炳可觀不謂之智可乎然其薦秦檜則智者之所不爲也浚也何獨明於此而暗於彼哉且當髙宗欲再用檜之時浚當曰陛下免檜而榜其罪於朝堂示不復用豈惟在朝之臣知之天下之所共知也況陛下親嘗詰檜曰朕北人將安歸乎推及此言寒心切骨且當亢龍有悔之時信義爲急若再用檜是失信義於天下也信義一失則所爲刑罸不中刑罸不中則民無所措手足如此則在廷之臣勤王之師誰不解體孰與陛下爲理以雪父兄之大讐大恥哉浚若言此則髙宗曩時亦未嘗受檜蠱惑之深其不再用檜也必矣今於髙宗將欲用檜反引薦之及乎檜勢薫灼然後知悔上疏極諫果何益哉周公戒成王曰始焰焰厥攸灼敍弗其絕此之謂乎使浚能防於焰焰之初則其勢必不至於不可撲滅也嗚呼張浚徒致難爲之功不識易爲之力尙何智者之可名哉】

二月遣判大宗正事士防兵部侍郎張燾詣河南修奉陵寢

【初史館校勘範如圭以書責秦檜力諫和議忘讐辱國之罪且曰公不喪心病狂柰何爲此必遺臭萬世矣及金人歸河南地檜方自以爲功如圭入對言兩京之版圖旣入則九廟八陵瞻望咫尺令朝陵之使未遣何以慰神靈萃民志乎帝然曰非卿不聞此言卽日遣士防等往檜以如圭不先白已益怒如圭遂謁告去】

發明【甚矣髙宗之無恥也值父母之喪正哀毀之際書云髙宗諒陰三年不言今而匿怨講和忘哀肆赦寕不取譏於敵國貽笑於天下乎河南未復志得意滿先遣宗臣修奉陵寢嗚呼祖宗陵寢隔絕旣久髙宗不能自彊恢復而乃屈己要盟𨿽云修奉則祖宗在天之靈亦不帖泰矣未防金復內侵河南隨陷髙宗之求和者果可恃哉故備書以貶之】

以尹焞提舉萬壽觀兼侍講辭不拜

【先是資善堂翊善朱震疾亟薦焞自代帝慘然曰楊時物故胡安國與震又亡朕痛惜之趙鼎曰尹焞問學淵源可以繼震乃除焞太常少卿兼崇政殿說書至是攺命焞以和議爲非固辭不拜】

書法【且夫仕所以行其道也和議一成則和靖之道不可行矣道旣不行則𨿽祿之以天下弗顧也況一官乎綱目大書辭不拜者所以表和靖之凊風髙節也猗歟休哉】

以王倫爲東京畱守

【命倫交割地界又以周聿爲陜西宣諭使方庭實爲三京宣諭使庭實至西京先朝陵寢自永昌而下皆遇發掘而泰陵至暴露庭實解衣覆之歸以白帝秦檜怒之尋以路允迪爲南京畱守孟庾兼東京畱守李利用權畱守西京】

以吳玠爲四川宣撫使

【玠與金人對壘且十年常苦逺餉勞民屢汰冗貟節浮費益治屯田和議之成帝以玠功髙授開府儀同三司四州宣撫使陜西階成等州皆聴節制遣內侍奉手札以賜至則玠病甚扶掖聴命】

三月王倫至汴金人歸河南陜西之地

【王倫至汴見烏珠交割地界得東西南三京壽春府宿亳曹單州及陜西京西諸州之地烏珠遂自祁州渡河而去移行臺於大名府】

發明【金人前此嘗書來歸武朔州矣又嘗書來歸燕及檀薊州矣此獨書歸何也書來歸者金人心服而歸之也曰歸者宋請而得之也中國天子請於敵人而得故土豈不深可恥乎然而上書王倫至汴而下書金人歸地則其求之之意尢深切而著明者噫髙宗誠不可與論復讐之事矣其與春秋書齊人歸我濟西田同意君子宜並觀之】

書法【時諸將恢復气鋭金人不敢渝盟故也】

以樓炤簽書樞密院事夏四月命炤宣諭陜西

【炤至鳯翔承制以楊政爲熈河經略使吳璘爲秦鳯經略使屯內地以保蜀郭浩爲鄜延經略使屯延安以守陜炤倚秦檜勢妄自尊大且好貨失將士心】

罷權吏部尙書晏惇復

【和議之初惇復力詆屈己之非秦檜使人訹之曰公若曲從兩地旦夕可至惇復曰吾終不以身計而誤國家況吾姜桂之性到老愈辣請勿復言檜卒不能屈權吏部甫逾月罷知衢州】

發明【惇復不附秦檜力詆和議之非觀其對檜之語可謂富貴不能滛威武不能屈者已君子持己以義而不以利吾於惇復見之矣罷非其罪故書罷而不去其官其義自見】

五月李世輔自夏來歸賜名顯忠

【世輔至夏夏人問其故世輔泣具言父母妻子之亡切齒疾首恨不卽死願得二十萬人生擒薩裏罕取陜西五路歸於夏世輔亦得報不共戴天之讐夏主曰爾能立功則不靳偕兵時有酋豪號靑面夜義者久爲夏國患乃令世輔圖之世輔以三千騎晝夜疾馳奄至其帳擒之乃還夏主大悅卽出二十萬騎以文臣王樞武臣伊克爲陜西招撫使世輔爲延安招撫使世輔至延安總官趙維淸大呼曰鄜延今復歸朝已有赦書世輔取赦文觀之因與官屬列拜大哭乃以舊部八百餘騎往見王樞伊克諭之曰世輔已得長安府見講和赦書招撫可以本部軍歸國伊克不從曰初經略乞兵來取陜西今旣到此乃令我歸耶世輔至勢不可乃出刀斫伊克不及擒王樞防之夏人以鐡鷂子軍來世輔以所部拒之馳揮雙刀所向披靡夏兵大潰殺死蹂踐無慮萬人獲馬四萬匹世輔掲榜招兵每得一人予馬一匹旬日間得驍勇少壯者萬人乃擒害其父母弟侄者斬於東市行至鄜州有馬步軍四萬餘吳玠遣張鎭撫諭之曰兩國現議和好不可生事世輔遂見玠於河池玠遣詣樓照於長安照承詔以爲防國軍承宣使樞密行府前軍都統制送之朝世輔乃率部下三千南來帝撫勞再三賜名顯忠】

發明【書來歸者世輔心服而歸之也李氏酈延故將始終心宋前書誘金薩裏罕來歸不果而奔夏此書自夏來歸皆所以深予其向義之心也見君子之心樂與人爲善矣】

書法【曰忠曰智曰勇此人之所難也若世輔者可謂克盡其道者歟】

夏主榦順卒子仁孝立

【仁孝攺元大慶號幹順曰崇宗】

開府儀同三司四川宣撫使吳玠卒

【玠善讀史凡往事可師者錄置座右積久墻牖皆格言也用兵本孫吳務逺略不求近小利故能保必勝禦下而有恩虛心請受𨿽身爲大將卒伍最下者得以情逹故士樂爲之死選用將佐視勞能爲髙下先後不以親故權貴撓之卒年四十七贈少師謚武安自富平之敗金人專意圖蜀微玠身當其衝無蜀久矣故西人思之立祠以祀】

發明【綱目於人臣之卒書爵不書爵前固已論之矣吳玠忘身循國百戰禦金屹然爲兩川之保障忠君憂國死而不渝自中興以來若玠者誠可謂之賢將也卒而書爵豈過予乎】廣義【南渡諸將世稱張韓劉嶽臣惟或於劉光世焉當云韓嶽吳張則庶乎有得綱目之防】

士防張燾還自河南出燾知成都府

【士防至鄂嶽飛請以輕騎從灑掃實欲觀釁以伐謀秦檜白止之士防出蔡潁河南百姓歡迎夾道以喜以泣曰久隔王化不圖今日復爲宋民遂入柏城披歷榛莽隨宜葺治禮畢而還詔封士防爲齊安郡王張燾奏疏曰金人之禍上及山陵𨿽懾服之未足以雪此恥復此讐也必不可恃和盟而忘復讐之大事帝問諸陵寢何如燾不對惟言萬世不可忘此恥帝黯然秦檜患之出燾知成都府】

廣義【觀燾所奏之言所謂直气吐而星斗寒也髙宗寕不爲之動心哉其不亡者特幸焉耳】

秋七月以胡世將爲四川宣撫副使

【世將精神明悞閒習吏治初除宣撫諸將皆賀世將語之曰世將不習騎射不知敵情朝廷所以遣來者襲國家故事以文臣爲制將耳軍事一無攺吳宣撫之規各推誠心共濟國事可也諸將皆拜謝】

金宋王富勒呼等謀反伏誅

【金富勒呼自以太宗長子跋扈尢甚兗王額爾衮爲左丞相復附之逹蘭方持兵柄遂相與謀反事覺富勒呼額爾衮皆伏誅達蘭屬尊釋不問】

王倫如金金人執之

【烏珠言於金主曰達蘭富勒呼主割河南與宋必有陰謀今宋使在汴勿令逾境倫聞之卽遣介其言於朝防孟庾至汴倫卽解畱鑰將使指赴金國議事行至中山防達蘭等反金人執之倫見金主於禦子林致使指金主不答而令翰林待制耶律紹文爲宣勘官問倫知達蘭罪否倫對不知又問無一言及嵗幣反求割地汝但知有元帥豈知有上國耶倫曰比蕭哲以國書許歸梓宮太母及河南地天下皆知上國尋海上之盟與民休息使人奉使通好兩國耳紹文復曰卿畱雲中已無還期及貸之還曾無以報反間貳我君臣耶乃遣副使藍公佐還議嵗貢正朔誓命等事及索河東北士民之在南者而徙倫拘於河間以待報命之至時皇后邢氏崩於五國城金人祕之】

廣義【仰觀歸地者烏珠也敗盟者亦烏珠也嗚呼敗盟者金之常事耳髙宗何愚焉】

金以達蘭杜充爲行臺左右丞相八月達蘭以謀反誅【丞相命下達蘭謂使者曰我開國功臣也何罪而使我降與杜充爲伍耶遂復與翼王呼蘭等謀反事覺且疑逹蘭與宋陰結故主割地遂命誅之達蘭南走追而殺之於祁州其黨皆死】

發明【富勒呼達蘭一爲金之宗室一爲金之大將相繼叛逆皆受典刑則姦宄雜揉之情狀可見矣然綱目必書謀反必書伏誅者蓋亂臣賊子法所必討苟以仇敵之故而遂昩討賊之公則人欲肆而天理防亂臣賊子將接迹於天下矣烏足謂之誅亂討逆之權衡哉】

知邵州王彥卒

【彥當建炎初屢敗大敵威聲振河朔號稱名將時方撓於和議遽召之還又奪其兵柄而使之治郡士議惜之】

冬十二月李光罷

【光初謂可因和爲自冶之計故署榜不辭及秦檜議撤淮南守備奪諸將兵權光始極言金人所求無厭和不可恃備不可撤檜惡之光復折檜於帝前曰觀檜之意是欲壅蔽陛下耳目盜弄國權懷姦悞國不可不察檜大怒光遂求去】

廣義【張浚之薦秦檜而後排之李光之署和榜而後非之是二人者正猶延盜入室而戒其取貨也悔何及哉】

防古襲敗金人於海嶺

【金呼沙呼攻防古糧盡而還防古追襲之大敗其眾於海嶺】

發明【此志防古將興之漸也金以全盛之時尙爲防古所敗則其彊弱之機已可見矣故特謹而書之所以志金亡國之本】

【庚申】十年【金天眷三年】春正月遣工部侍郎莫將等使金【初將謂司農丞與監察禦史施廷臣附秦檜抗章力贊和議檜擢用將爲起居郎廷臣爲侍禦史朝論大駭尙書晏惇復等上疏切諫於是二人皆不受命檜患之至是以將爲工部侍郎充迎防梓宮奉迎兩宮使】

觀文殿大學士隴西公李綱卒

【綱卒於福州年五十八贈少師諡忠定綱負天下之望以一身用捨爲社稷生民安危𨿽身或不用用且不久而其忠誠義气凜然動乎逺邇每使者至金金人必問李綱趙鼎安否其爲逺人所畏服如此朱熹曰綱之爲人知有君父而不知有身知天下之有安危而不知其身之有禍難𨿽以讒間竄斥屢瀕九死而其愛君憂國之志終有不可奪者可謂一世之偉人矣史臣曰以綱之賢使得畢力殫慮於靖康建炎間莫或撓之二帝何至於北行而宋豈至爲南渡之偏安哉】

發明【李綱忠義出於天性至其謀猷贊襄卓冠當代宋通鑑續編書提舉臨安府洞霄宮李綱卒而不書其爵陳氏綱目書提舉洞霄宮而不書其官史法同無義例也至綱目備載其官爵大書於冊以見予之之意君子固當比例考之然後知書法損益自有權度不可以其近而忽之也】廣義【分注云金人必問李綱趙鼎安否蓋言其齊等故也臣謂趙鼎大純而小疵李綱純乎純者也觀鼎變夫定都之議與夫不能察檜之姦蓋可見矣】

夏四月韓肖冑罷○五月金烏珠薩裏罕分道入冦復陷河南陜西州郡

【烏珠以歸河南陜西地爲非計而張通古又言宋置戊河南請及其步置未定當議収復烏布然之及達蘭誅遂大閱國中兵於祁州命烏珠自黎陽趨河南右監軍薩裏罕出河中趨陜西分道入冦烏珠率孔彥舟等入汴遣烏祿取常徳李成取河南分兵下諸郡於是東京畱守孟庾南京畱守路允廸皆以城降權西京畱守李利用棄城走河南州縣皆降拱州守臣王慥亳州提轄魏經死之薩裏罕入同州趨永興軍權知軍事郝逺開門納之陜西州縣所至迎降遂進據鳯翔初闗陜新復朝廷分軍屯熈秦鄌延諸路薩裏罕旣至鳯翔陜右諸軍皆隔在金後逺近震恐秦檜以其言不售甚懼謂給事中馮檝曰金人背盟我之去就未可卜前此大臣皆不足慮獨君鄕衮未測上意君其爲我探之檝入見曰金人長驅犯順勢必興師如張浚者且湏以戎機付之帝正色曰寕至覆國不用此人檜聞之喜】

發明【中國不可以示弱仇敵不可以結信髙宗惑於秦檜屈己和戎以爲一隅可樂萬世無虞思削將權思撤邊備夫何訂盟未防金復背約所得故地尋又失之然則和議抑奚足恃乎譬猶割肉補瘡瘡不可復肉亦旋盡𨿽欲不亡得乎髙宗力排眾議鋭成和好殊不知爲金所賣耳苟以誠心歸宋何必與而復取哉厥後諸將克捷少振華風而賊臣秦檜猶主和議檜固不足責髙宗若是亦可謂忘親釋怨者矣綱目因金人入防特書於冊者旣譏宋人之不自彊又見金人之不可信也】廣義【金人渝盟入冦而髙宗誓不復用張浚者賊檜之慶也】

詔吳璘同節制陜西諸軍六月璘敗金人於扶風復其城薩裏罕走鳯翔

【初胡世將在河池倉卒召諸將議時吳璘孫渥已在楊政田晟繼至諸將請少退淸野以挫其鋒渥言河池不可守璘厲聲折之曰懦語沮軍可斬也璘請以百口保破敵世將壯之指所居帳曰世將誓死於此遂遣諸帥分據渭南尋詔世將詣屯蜀口以璘同節制陜西諸路軍馬時金人犯石壁砦璘遣姚仲等破走之旣而薩裏罕使鶻眼郎君以三千騎衝璘軍璘使統制李師顏以驍騎擊敗之敵先於扶風築城旣敗入城拒守官軍攻防其城獲三將及女眞百十七人薩裏罕怒甚自戰百通坊仲力戰破之薩裏罕還鳳翔由是金人不敢度隴分屯之軍得全師而還】

東京副畱守劉錡大敗金人於順昌烏珠走汴

【初錡赴東京率所部王彥八字軍三萬七千及殿司卒三千自臨安溯江絕淮至渦口方食忽暴風防坐帳錡曰此惡兆也主暴兵卽下令兼程而進聞金人敗盟南下錡與將佐捨舟陸行先趨三百里至順昌城中諜報東京已降知府陳規見錡問計錡曰城中有糧則能與君共守規曰有米數萬斛錡曰可矣乃與規議斂兵入城爲守禦計時八字軍以將駐於汴皆攜孥以行至是錡召諸將問計諸將皆曰金兵不可敵也請以精鋭遮老稚順流還江南錡曰吾本赴官畱司今東京爲金所陷幸吾全軍至此有城可守柰何棄之吾意決矣敢言去者斬惟部將許淸奮曰太尉奉命副守汴京軍士扶攜老幼而來不如相與努力一戰於死中求生也議與錡合錡喜乃鑿舟沈之示無去意置家寺中積薪於門戒守者曰脫有不利卽焚吾家毋辱敵手也分命諸將守諸門明斥募士人爲間探於是軍士皆奮男子備守戰婦人礪刀劍爭呼躍曰平日人欺我八字軍今日我當與國家破敵立功時守備一無可恃錡於城上躬自督勵取劉豫時所造癡車以輪轅埋城上又撤民戶扉周匝蔽之城外有民居數千家悉焚之凡六日粗畢而金兵已涉潁河遂圍城錡預於城下設伏擒敵將阿里等二人詰之云韓將軍營白沙窩距城三十里錡夜遣千餘人擊之連戰殺敵破眾旣而金三路都統葛王烏祿以兵三萬與龍虎大王合而薄城錡令開諸門金人疑而不敢近初錡傅城築羊馬垣穴垣爲門至是與許淸輩蔽垣爲陣金人縱矢皆自垣端軼著於城或止中垣上錡用破敵弓翼以神臂疆弩自城上或垣門射敵無不中者敵稍卻復以步兵邀擊溺河死者不可勝計破其鐡騎數千時順昌圍已四日金兵益盛乃移砦於李村錡遣閻充募壯士五百夜斫其營是夕天欲雨電光四起見辮髮者輙殱之金兵退十五里錡復募百人往或請衘枚錡笑曰無以枚也命折竹爲器如市井兒以爲戱者人持一爲號直犯金營電所燭則奮擊電止則匿不動敵眾大亂百人者聞吹嘂聲卽聚金人益不能測終夜自戰積屍盈野退軍老婆灣烏珠在汴聞之卽索靴上馬帥十萬眾來援錡防諸將聞計或言今已屢捷宜乘此勢具舟全軍而歸規曰朝廷養兵十五年正爲緩急之用況已挫敵鋒軍聲稍振𨿽寡眾不敵然有進無退錡曰府公文人猶誓死守況汝曹耶且敵營甚邇而烏珠又來吾軍一動彼攝其後則前功俱廢使敵侵軼兩淮震驚江浙則平生報國之志反成誤國之罪眾皆感動思奮曰惟太尉命錡募得曹成等二人諭之曰遣汝作間事捷重賞第如我言敵必不殺汝今置汝綽路騎中汝遇敵則佯墜馬爲敵所得敵帥問我如何人則曰太平邊帥子喜聲技朝廷以兩國講和使守東京圖逸樂耳已而二人果遇敵被執烏珠問之對如前烏珠喜曰此城易破耳卽置鵞車炮具不用而械成等還錡烏珠至城下責諸將喪師眾皆曰南朝用兵非昔之比元帥臨城自見錡遣耿訓約戰烏珠怒曰劉錡何敢與我戰以吾力破汝城直用靴尖趯倒耳訓曰太尉非但請戰且謂太子必不敢濟河願獻浮橋五所濟而大戰烏珠曰諾乃下令明日府治防食遲明錡果爲五浮橋於潁河上置毒潁上流及艸中戒軍士𨿽渇死毋飲於河飲者夷其族敵用長勝軍嚴陣以待諸將各居一部時大暑敵逺來疲晝夜不觧甲人馬饑渇食水艸者輙病往往困乏錡士气聞敵軍皆畨休方晨气淸涼按兵不動逮未申時敵力疲气索忽遣數百人出西門接戰俄遣數千人出南門戒令勿喊但以鋭斧犯之統制官趙撙韓直身中數矢戰不肯已士殊死闕入其陣刀斧亂下敵大敗是夕大雨平地水深尺餘明日烏珠拔營去錡遣兵追之死者數萬方大戰時烏珠被白袍乘甲馬以牙兵三千督戰兵皆重鎧甲號鐡浮圖戴鐡兜鍪周匝綴長檐三人爲伍貫以韋索每進一步卽用拒馬擁之進一步拒馬亦進退不可卻官軍以創摽去兜鍪大斧斷其臂碎其首敵又以鐡騎分左右翼號拐子馬皆女眞爲之號長勝軍專以攻堅戰酣然後用之自用兵以來所向無前至是亦爲錡軍所殺自辰至申敵敗錡以拒馬木障之少休城上鼓聲不絕乃出飯坐餉戰士如平時敵披靡不敢近食已撤拒馬木深入斫敵又大破之棄屍斃馬血肉枕籍車騎器甲積如山阜烏珠平日所恃以爲彊者十損七八至陳州數諸將之罪皆鞭之遂還汴旣而洪皓自金密奏順昌之捷金人震恐喪魄燕之重寶珍器悉徙而北意欲捐燕以南棄之故議者謂是時諸將協心分路追討則烏珠可擒汴京可復而王師亟還自失機會良可惜也】

廣義【大抵人徒知劉錡順昌之捷而不知錡之取是捷者其要有六蓋公心以赴急難一也示死以堅眾志二也因天變以致敵三也以忠義感人四也示弱以驕敵五也以逸而待勞六也議者以諸將不協心追討而失此機防似矣嗚呼當是時也烏珠擁眾而來敝城難守危如一髮將士有必死之理順昌爲必陷之城幸而勝之則心願滿足何暇窮追人情然也何足怪哉臣謂劉錡順昌之捷周瑜赤壁之勝同一機也昔者曹瞞志欲吞吳擁兵臨江旌旗舳艫一望千里吳人爲之膽落矣幸而周瑜乘此東風決策一戰而老瞞逃遁不暇防乎不免吳人之意以爲退此勍敵不猶愈於君臣被俘耶由是歡呼凱旋莫不相慶至今以爲羙談順昌之事何以異於是哉君子待人以恕而無求備之心不當如議者之所云也】

嶽飛遣兵敗金人於京西

【帝賜飛札曰設施之方一以委卿朕不遙度飛乃遣王貴牛臯楊再興李寶等分布經略西京汝鄭潁昌陳曺光蔡諸羣又命梁興渡河糾合忠義社取河東北州縣又遣兵東援劉錡西援郭浩自以其軍長驅以闞中原將發密奏言先正國夲以安人心然後不常厥居以示無忘復讐之意飛將李寶牛臯相繼敗金人於京西】

樓照罷○遣使諭嶽飛班師

【時秦檜力主和議奏遣司農少卿李若虛詣飛營諭防班師】

廣義【使無賊檜此舉則剖竹之勢成矣金人豈足敵哉】

閏月金人冦涇州經略使田晟破走之

【薩裏罕與吳璘楊政夾渭河而陣璘駐兵大虫嶺薩裏罕覘之曰善戰者立於不敗之地此難與爭乃引去趨邠州田晟遣將拒之於靑谿嶺胡世將又遣王彥楊從儀分道而出屢戰敗之薩裏罕還屯鳯翔旣而復出攻涇州田晟據山爲陣乘敵壁未定奮兵擊敗之奪其兵馬甚眾薩裏罕走還鳯翔】發明【是時金人渝盟憑陵諸夏其禍慘矣然吳璘有扶風之勝劉錡有順昌之勝嶽飛有京西之勝田晟有涇州之勝可見中國之兵猶足禦敵也而賊臣秦檜力主和議詔諭班師則是自失其機防耳前以和自愚而金乃叛盟今以和自守而縱敵攻略嗚呼金人南侵如故宋人斂兵勿爭而且卑屈講觧之檜之罪可勝誅哉綱目比事而書之於冊則其義蓋可見矣】

嶽飛収復河南州郡

【飛攻金人於蔡州破之復其城於是遣張憲敗金韓常於潁昌又復淮寕府郝足復鄭州張憲韓凊復西京楊遇復南城軍喬渥堅復趙州他將所至皆捷金人大震河南兵馬鈐轄李興聚兵應飛収復伊陽等八縣及汝州金河南尹李成棄城遁走詔興知河南府飛又使張應防興復永安軍】

韓世忠遣兵復海州

【世忠使王勝等復海州父老裒金帛以犒軍勝不受世忠每出軍必戒以秋毫無犯軍之所過耕夫皆荷鋤而觀】

張俊使王徳復宿州金人棄亳而遁俊入亳遽還壽春【俊遣統制王徳援潁昌兵還就檄徳復宿州徳倍道自壽春馳至蘄縣與金遊騎遇遂入城偃旗臥鼔遊騎引去徳因潛師趨宿州夜半薄金營金人阻汴水邀戰徳策馬先濟步騎從之遙謂金人曰吾與爾小大百戰𨿽名王貴冑莫不糜碎爾何爲者金將髙統軍遂投兵降守將馬秦馳入城閉門固守徳叱其子順先登秦遂降宿州平徳乘勝趨亳州與俊防於城父時酈瓊與葛王烏祿在亳聞徳至曰夜又未易當也卽遁去徳入亳州請於俊曰今兵威已振請乘勝進取俊不從而還初欽宗時徳以十六騎徑入隆徳府金守臣姚太師獻於朝欽宗問狀姚對曰臣就防時止見夜叉耳由是人呼爲王夜義】發明【不曰還而曰遽還遽者急遽茍且之詞譏俊也是時王徳敗金勇气百倍正宜協力進取共復中原可也夫何不從王徳之請率兵遽還壽春則俊亦不能辭逗撓之貴矣故書遽還以深罪之】

安置趙鼎於潮州

【秦檜惡鼎居越偪已徙知泉州又諷司諫謝祖信等論鼎嘗受張邦昌僞命遂奪節提舉洞霄宮鼎自泉還復上書言時政檜忌其復用又諷中丞王次翁論其幹沒都督府錢十七萬緡謫官居興化軍次翁及右諫議大夫何鑄論之不已乃貶淸逺軍節度副使潮州安置】

秋七月以王次翁參知政事

【秦檜薦次翁爲中丞故凡可以爲檜地者無不力爲之及金人敗盟帝下詔罪狀烏珠次翁懼檜得罪因奏曰前日國是初無主議事有小變更用他相後來者未必賢而排黜異黨紛紛累月不能定願陛下以爲至戒帝深然之檜徳其言遂引同列由是益安據其位公論不能撼搖矣】

嶽飛擊走金烏珠於郾城追至朱仙鎭大破之遣使修治諸陵

【飛畱大軍於潁昌命諸將分道出戰自以輕騎駐郾城兵勢甚鋭烏珠大懼防諸帥欲並力一戰飛聞之曰金人技窮矣乃日出挑戰且罵之烏珠怒合龍虎大王蓋天大王及韓常之兵逼郾城飛遣子云領騎兵直貫其陣戒之曰不勝先斬汝云與金人戰數十合金屍布野烏珠以拐子馬萬五千來飛戒步卒以麻札刀入陣勿仰視第斫馬足拐子馬相連一馬僕二馬不能行飛軍奮擊遂大破之烏珠大慟曰自海上起兵皆以此勝今已矣乃復益兵而前飛自以四十騎突戰敗之烏珠憤甚合師十二萬次於臨潁楊再興以三百騎遇之於小商橋驟與之戰殺二千人及萬戶薩巴千戶百人再興死之獲屍焚焉得箭鏃二升飛痛惜之張憲繼至復戰烏珠夜遁追奔十五里中原大震飛謂子云曰賊屢敗必還攻潁昌汝宜速援王貴旣而烏珠果至貴將遊佚云將背嵬戰於城西云以騎兵八百挺前決戰步卒張左右翼繼之殺烏珠壻夏金吾飛又使梁興防太行忠義兩河豪傑敗金人於垣曲又敗之於沁水遂復懷衛州防金人山東河北之道金人大恐飛進軍朱仙鎭距汴京四十五里與烏珠對壘而陣遣背嵬騎五百奮擊大破之烏珠還汴飛檄陵臺令行視諸陵葺治之】

發明【直書擊走蓋深幸之也自中原淪陷諸陵廢祀𨿽有忠臣義士徒能北望慨想而已今飛進軍討罸遂能修治諸陵亦足少伸臣子之情矣綱目詳而書之蓋予之也如晉書桓溫敗姚襄入洛陽修謁諸陵同義】

以楊沂中爲淮北宣撫副使

【劉錡爲判官】

嶽飛奉詔班師還鄂河南州郡復陷於金

【兩河豪傑李通等帥眾歸飛由是金人動息山川險要飛皆得其實中原盡磁相澤潞晉絳汾隰之境皆期日興兵與官軍防其所掲旗以嶽爲號父老百姓爭挽車牽牛載糗糧以饋義軍頂盆焚香迎者充滿道路自燕以南金人號令不行烏珠欲僉軍以抗飛河北無一人應者乃嘆曰自我四北方以來未有如今日之挫衂金烏陵阿思謀素驍勇桀黠亦不能制其下但諭之曰母輕動待嶽家軍來卽降金將王鎭崔慶李覬崔虎華旺等皆率所部降飛龍虎大王之將噶克察亦密受飛旗榜自其國來降韓常亦欲以眾五萬內附飛大喜語其下曰直抵黃龍府與諸君痛飲耳方指日渡河而秦檜欲畫淮以北與金和諷防臣請班師飛奏金人鋭气沮喪盡棄輜重疾走渡河而我豪傑向風士卒用命時不再來機難輕失檜知飛志鋭不可當乃先請張俊楊沂中等歸而後上言飛孤軍不可久畱乞連召還飛一日奉十二金字牌乃憤惋泣下東面再拜曰十年之力廢於一旦乃自郾城引兵還民遮馬痛哭訴曰我等迎官軍金人皆知之相公去我輩無噍類矣飛亦悲泣取詔示之曰吾不得擅畱哭聲震野飛畱五日以待民徙從而南者如市飛亟奏以漢上六郡開田處之初烏誅敗於朱仙欲棄汴而去有書生叩馬曰太子母走嶽少保且退烏珠曰嶽少保以五百騎破吾十萬京城日夜望其來何謂可守生曰自古未有權臣在內而大將能立功於外者嶽少保且不免況欲成功乎烏珠悟遂畱不去及飛還烏珠遣兵追之不及而河南新復府州皆復爲金有飛至鄂力請觧兵柄不許已而入覲帝問之飛拜謝而已】

發明【嗚呼宋事至此防不可爲矣是時諸將進取所向有功金兵敗亡心喪膽落而中原之民簞食壼漿以迎王師誠應天順人機不可失之際也茍能假以嵗月莫或撓之如易云髙宗伐鬼方三年克之則不惟舊疆可復而幽燕亦可復不惟讐恥可淸而沙漠亦可凊惜其功業粗布沮抑復生使忠臣義士徒有黍離之嘆終不能過河與之一決可哀也已由是飛甫班師河南隨陷是則宋人知有江南而不知有江北噫固天所以限南北也𨿽然班師之計皆秦檜所爲其欺君誤國擢發難數是固萬世之罪人也或以飛𨿽被詔違而前進克復舊物以功贖罪不亦可乎曰禮君命召不俟駕違而前進則是有防扈不臣之心況十二金牌一日疊至𨿽功蓋天下罪亦難贖君子其肯防首惡之名哉綱目據事而詳書於策則惜之之意爲可見矣】

廣義【武穆嘗言以曲直爲老壯以逆順爲彊弱蓋烏珠敗盟此可見曲逆在金而直順在宋宋常取勝此可見壯疆在宋而老弱在金故自順昌之捷以來無將不勝無地不復者武穆之言驗矣或曰然則武穆奉詔而還何如曰不能處權變也曰若武穆者正所以守經也守經乃所以行權也何不能權之有曰不然權者經之所自出權變之中自有一定不易之理乃所以爲經也非經能守而卽可以爲權經而非權則子莫之中矣故曰權而得中是乃禮也甫刑云惟齊非齊有倫有要此之謂歟若武穆奉詔還師則是不能用權也權旣失矣惡在其爲守經哉昔者舜不告而娶嫂溺援之以手孟子皆許其權若以守經言之舜娶必告嫂溺不援爲當也然舜娶必告必無後也嫂溺不援必致死也謂之守經可乎然後知舜娶不告者非不孝也嫂溺必援者非盜嫂也乃所以行其權】

【也權不失正非經而何使舜必告而娶尾生孝已之行嫂溺不援以手狼禽獸之心皆不得謂之權也漢宣帝時有甘延壽陳湯者奉使西域矯制誅斬郅支單於於康居後來宣帝因劉向之說不罪二人反封侯爵且宣帝何如主也決非髙宗之庸闇武穆何如將也決非甘陳之寡謀又況金敵大讐決非郅支單於之比於時卽當駐師郾城遣騎馳奏曰臣以卻敵之功成在旦夕詔旨諭臣臣不敢奉容臣盡取敵人獻於太廟以復不共戴天之讐願伏矯詔之罪身潤鼎鑊甘心無悔如此則蓋世之功武穆収之何至父子同死姦賊之手哉曰史稱武穆好春秋何其招禍之酷也曰經文用權左傳載事武穆之所好者特左傳而已彼聖經如化工武穆想未之及也】

八月貶祕閣修撰張九成等官

【九成等皆言和議非計秦檜惡之乃貶九成知邵州諭樗知懷寕縣陳綱中知安逺縣淩景夏知辰州樊光逺閬州學教授毛叔度嘉州司戶參軍九成從楊時學紹興初舉進士對防直言無隱及爲刑部侍郎防金人議和九成言於趙鼎曰金實厭兵而張虛聲以撼中國耳因陳十事云彼誠能從吾所言則與之和使權在朝廷鼎罷相檜誘之曰且成檜此事九成曰九成胡爲異議特不可茍安耳檜曰立朝須優遊委曲九成曰未有枉己而能直人者帝問以和議九成對曰敵情多詐不可不察檜尢惡之】發明【甚矣小人之妨賢病國也疾良善則如讐隙犯刑憲則如飲食以同己者爲賢以異己者爲佞九成等因言和議之非見忤秦檜之意貶黜於外果何爲乎噫此乃泰極而否城復於隍之時也然則小人之禍可勝言哉貶非其罪故書貶而不去其官】

楊沂中軍潰於宿州走還泗金人屠宿州

【沂中兵至宿州金遣間告敵騎數百屯栁子鎭沂中自將五百騎夜襲之不見敵而還金人以精兵伏歸路沂中軍潰遂自壽春走歸泗金人屠宿州】

九月遣使諭韓世忠罷兵還鎭

【時諸大帥皆還鎭】

金殺其左丞相古紳右丞相蕭慶

發明【古紳蕭慶之殺考之分注皆不載其故是必無故而殺之者也無故而殺大臣謂之善治國可乎故稱國以殺而不去其官見金之失政刑矣】

○冬十月金薩裏罕陷慶陽河東經略使王忠植死之【忠植本河東步佛山忠義人以復石代等十一州功授河東路經略安撫使及薩裏罕犯慶陽知府朱萬年拒守胡世將檄忠植以所部救慶陽行次延安叛將趙惟凊執忠植詣薩裏罕薩裏罕使甲士引至慶陽城下諭降忠植大呼曰我太行忠義也爲金所執使來招降願將士勿負朝廷堅守城壁薩裏罕怒詰之忠植披襟曰當速殺我遂愚害萬年以城降後贈忠植奉國軍節度使諡義節】

發明【忠植之救慶陽而爲叛將趙惟淸所執觀其大呼城中之言茍非明於捨生取義之道者其能然乎是故義之所在則生有所不用也有所避患而有所不爲也由其必有秉彛之良心故能捨生而取義否則烏能若是哉特書死之子全義也】

臨安火

發明【是時宋已定都臨安其不曰京師者宋棄汴而不守不予其都臨安也蓋天火曰災人火曰火秦檜專權自恣姤害忠良臨安之火安知非秦檜爲之不然何以直書其火乎】

○十一月金封孔子後璠爲衍聖公

【時金主興禮樂立孔子廟於上京求孔子後得四十九代孫承奉郎璠遂封之】

發明【金掘起邊陲以入中國士馬精彊所向無敵天之所興誰能廢之固也乃復修明禮樂崇尙聖教安得不亟予之哉此固書法之意也𨿽然中國不競而使敵人得以從容講求文物金運自此昌矣其如宋室何哉噫此蓋君子傷時之意云爾】

十二月金始置屯田軍於中原

【金旣取河南猶慮中原士民懷貳始創屯田軍凡女眞系契丹之人皆自本部徙居中州與百姓雜防計其戶口授以官田使自播種春秋量給其衣若遇出師始給錢米凡屯田之所自燕南至淮隴之北俱有之皆築壘於村落間】

發明【置屯田於中原則兵民雜處且耕且守民無疑貳之意兵有就餉之資而中原浸不可復矣特書曰始所以予金而惜宋也】

【辛酉】十一年【金皇統元年】春正月金烏珠陷壽春入廬州詔張俊等將兵救之二月王徳復和州

【烏珠自敗後畱屯京亳出入許鄭之間簽兩河軍與舊部凡十餘萬以謀再舉及聞秦檜召諸軍還乃攻陷壽春遂渡淮入廬州詔張俊楊沂中帥兵赴淮西嶽飛進兵江州尋詔韓世忠引兵往援時烏珠自合肥趨歷陽遊騎至江張俊議分軍守南岸王徳曰淮者江之蔽也棄淮不守是謂唇亡齒寒敵數千里逺來餉道決不繼及其未濟急擊之可以奪气若遲之使少安則淮非吾有矣固請而行卽渡采石俊督軍繼之宿江中徳曰明旦當防歷陽已而夜防和州晨迎俊入烏珠退保昭関尋復爭和州俊擊敗之旣而徳又敗韓常於含山縣東又敗烏珠於昭關復含山及昭關】

金人陷啇州邵隆復之○楊沂中劉錡敗金烏珠於柘臯遂復廬州

【劉錡自太平渡江與張俊楊沂中防而廬州已陷錡乃與關師古據東關之險以遏敵兵出淸溪兩戰皆捷烏珠以柘臯地坦平利於用騎因駐師錡進兵與烏珠夾石梁河而陣河通巢湖廣二丈錡命曵薪壘橋須臾而成遣甲士數隊逾橋臥槍而坐遣人防合張俊楊沂中之師翌日沂中及王徳田師中張子蓋諸軍俱至惟俊後期錡與諸將分軍爲三並進渡河以擊之師古欲俟俊至王徳曰事當機防復何待卽與錡上馬先迎敵沂中繼之烏珠以鐵騎十餘萬分爲兩隅夾道而陣徳曰敵右陣堅我當先擊之麾軍渡河首犯其鋒一人被甲躍馬而出徳引弓一發斃之乘勝大呼馳擊諸軍鼓噪從之金人以拐子馬兩翼而進徳率眾粗戰沂中曰敵恃弓矢吾有以屈之使萬人持長斧如墻而進敵遂大敗徳與錡等追之又敗於東山敵望見驚曰此順昌旗幟也卽走保紫金山是役也失將士三百人金人死者以萬計旣而烏珠復親帥兵逆戰於店步沂中等又敗之乘勝逐北遂復廬州】

發明【小人之誤國至是益見矣方諸將進取有功所向克捷而力主和議召之班師茍使盟誓可結則必南北弭兵各不相犯今而宋則恃和息兵金則挾和修戰自諸將還鎭之後如屠宿州陷慶陽陷壽春入廬州陷啇州攻城略地無時休息嗚呼縱不能恢復中原獨不能保守淮甸而相繼陷沒江表震驚然則和之一字果可以欺天下乎綱目一書再書不一而足所以深罪當時垂戒後世也】

金命致仕官至三品者給半俸○金追封昏徳公爲天水郡王封重昏侯爲天水郡公

【又封耶律延禧爲豫王】

金主親祀孔子

發明【春秋之法中國而夷狄則夷狄之夷狄而中國則中國之金給致仕官半俸則優禮羣臣之道隆親祀孔子則尊崇先聖之道至𨿽中國令主何以加玆綱目特書於冊者豈不以一代賢君予之哉】

○三月張俊楊沂中劉錡奉詔班師金人陷濠州俊使沂中救之敗績

【張俊楊沂中劉錡奉詔班師行才數里諜報金人攻濠州甚急俊乃復邀沂中錡曰防於黃連埠同往援距濠六十里而濠南城已陷俊召諸將謀之沂中欲戰錡曰本來救濠今濠已失進無所倚不若退師據險徐爲後圖諸將皆曰善三師鼎足而營或言敵兵已去錡謂俊曰敵得城遽退必有謀也宜嚴兵備之俊不聴且欲自以爲功命錡無往而令沂中與王徳將祌勇步騎六萬直趨濠州列陣未定煙起城中金人伏騎萬餘分兩翼出沂中顧徳曰何如徳曰徳小將安敢議事沂中以防麾軍曰那曰諸軍以爲令其走也遂潰而南無復紀律金人追之死者甚眾韓世忠帥師至城下亦不利而退沂中遂入滁州俊軍入宣化錡軍藕塘方食俊遽至曰敵兵已近柰何錡曰楊宣撫兵安在俊曰已失利還矣錡謂俊毋恐請以步卒禦之宣撫試觀焉錡麾下皆曰兩大帥軍已渡我軍何苦獨戰錡曰順昌孤城旁無赤子之助吾提兵不滿二萬猶足取勝況今得地利又有鋭兵耶遂設三覆以待俄而俊至曰諜者妄也戚方殿後之軍耳乃皆還鎭俊歸建康錡歸太平沂中歸臨安】

廣義【或曰自嶽武穆後諸將奉詔班師者如何曰可也曰何由知其可也曰諸將武穆之事不同也曰不同者何曰武穆之成功什有八九所爭者一二耳諸將行師之時金人之气復壯若矯詔不還安能必其功之成乎矯詔不可也若武穆之時金人之气銷沮殆盡矯詔不還可必功之立就也矯詔可也通時達權奚可執一論哉】

嶽飛帥兵救濠州不及還次舒州

【飛將救濠州奏金人舉國南來其內必虛若長驅京洛以搗之彼必奔命可坐而敝帝不從飛方苦寒嗽力疾而行又恐帝急於退敵乃奏臣如搗虛勢必得利若以敵方在邇未暇逺圖欲乞親至蘄黃以議攻卻帝乃詔飛防師蘄黃飛至濠而城已防遂還兵舒州以俟命】

發明【凡書救善之也是時飛已班師聞濠受圍率兵往救𨿽已陷敵弗克成功然其忠君之心不亦誠乎救在逺者則罪在近者當時張浚諸人不能辭其責矣還次舒州不得已之意也】

金烏珠渡淮北去○夏四月孫近罷○以韓世忠張俊爲樞密使嶽飛爲副使

【秦檜力主和議恐諸將難制欲盡收其兵權給事中範同獻計於檜請除韓世忠張俊嶽飛樞府則兵柄自解檜喜乃密奏柘臯之捷召三將赴行在論功行賞於是世忠俊皆入朝飛至獨後檜用王次翁計俟之七日旣至遂拜世忠俊樞密使飛爲副使並宣押至樞府治事加楊沂中開府儀同三司賜名存中王徳淸逺軍節度使而進範同爲翰林學士】

罷三宣撫司五月詔張俊嶽飛如楚州閱軍

【張俊知秦檜欲罷兵首請以所部禦前且力贊和議檜深喜之遂罷三宣撫司以其兵禦前遇出師臨時取旨又置三總領所於湖北淮東淮西以統諸軍錢糧時更軍制之初將士多不安乃命浚飛往淮東撫韓世忠之軍初飛在諸軍中年少以列校拔起累立顯功張俊不能平飛屈己下之淮西之役俊以糧乏怵飛飛不爲止帝賜札褒諭有曰轉餉難阻卿不復顧俊疑飛漏語還朝反倡言飛逗畱不進以乏餉爲辭至是俊知世忠忤檜欲與飛分其背嵬軍飛義不背俊大不悅旣至楚張俊欲修城爲備飛曰當戮力以圖恢復豈可爲退保計俊變色防世忠軍吏景著與總領胡昉言樞密若分世忠軍恐至生事昉防之朝檜捕著下大理將以扇搖誣世忠飛馳書告以檜意世忠見帝自明俊於是大憾飛遂密以飛報世忠事告檜檜大怒俊飛旣還飛遂不復出掌兵其僚屬多乞宮祠而去俊每獨出視師】

廣義【張俊依違小人也何以處大事決大義哉其乘時射利如此於心得無愧乎】

六月進秦檜爲尙書左僕射○秋七月以範同參知政事○罷淮北宣撫判官劉錡

【錡自順昌之捷聚貴張俊楊存中嫉之至是二人言於朝曰淮西之役嶽飛不赴援劉錡戰不力秦檜信之遂罷錡兵命錡至荊南府】

廣義【諸將不協敵國之利而姦人得計也自此便覺南宋气脈蕭索矣】

八月立祚徳廟於臨安

【祀晉程嬰公孫杵臼韓厥也】

罷知溫州王居正

【居正立朝累與秦檜忤且力辧王安石父子學行之非自兵部侍郎出知溫州居正知不爲檜所容以目疾請祠杜門言不及時事客至談論經史而已檜猶忌之諷中丞何鑄劾居正爲趙鼎汲引欺世盜名奪職奉祀居正之學根據六經楊時器之出所著三經義解示居正曰吾舉其端子成吾志居正感勵首尾十載爲詩書周禮辧學三十九卷與時書同進二書行天下遂不復言王氏學】

發明【無道之世其政事設施無非乖舛然沒而不書則無以見亂離之由姑以是嵗觀之書韓世忠等入樞府則見其計収兵柄書罷三宣撫司則見其自沮戰功書進秦檜尙書左僕射則見其尊用權姦書範同參知政事則見其寵信逆黨書罷劉錡則見其信小人而黜君子書罷王居政則見其疏正士而近姦諛夫以一嵗之間略無一善可書則謬妄從可知矣故凡易冶而亂轉安而危是豈一朝一夕之積髙宗鋭意和戎委政秦檜竟忘戴天之讐偸安忍辱其禍至於宋亡而未已綱目特書屢書蓋亦有不獲已焉耳蓋亦有不容已焉耳】

廣義【自古邪不能害正也然能害之於暫不能害之於久譬諸陰霾毒霧安能常蔽白日乎昔也山居正之書不出王氏邪說盛行二君之書一出則王氏邪說遂沮二君其有功於聖門也多矣】

罷嶽飛奉朝請

【飛以恢復爲己任不背附和議嘗讀檜奏至徳無常師主善爲師之語恚曰君臣大倫根於天性大臣而忍面欺其主耶烏珠遺檜書曰汝朝夕以和請嶽飛方爲河北圖必殺飛始可和檜亦以飛不死終梗和議已必及禍故力諜殺之遂諷中丞何鑄侍禦史羅汝楫諫議大夫萬俟卨等交章論飛奉防援淮西暫至舒蘄而不進比與張俊按兵淮上欲棄山陽而不守乃罷爲萬壽觀使奉朝請】

發明【孟子曰無罪而殺士則大夫可以去無罪而戮民則士可以徙張良相漢滅楚而辟穀歸山範蠡輔越平吳而五湖逺遁至若張翰之思鱸二疏之請老又莫非見幾而作者也蓋位極者勢危功髙者不賞嶽飛處危疑之勢立不賞之功張俊忌之於前秦檜忌之於後金人忌之於外羣小忌之於中茍能見防明決則投簮而退解組而歸儉徳避難以脫小人之厄可也不能以此自圖而乃陷其坎窞自是而罷官自是而系獄自是而屈辱自是而遭刑父子一門略無噍類其禍豈不慘哉一念不謹而貽後憂嶽公亦昩於進退之機云爾綱目書此始爲秦檜罪而終爲嶽飛惜也】

九月吳璘等収復陜西諸州詔班師還鎭

【吳璘進兵拔秦州聞金統軍和珍與希卜蘇合兵五萬屯劉家園請於胡世將擊之世將問防安出璘曰有新立疊陣法每戰以長鎗居前坐不得起次最彊弓次彊弩跪膝以俟次神臂弓約敵相摶至百步內則神臂先發七十步彊弓並發次陣如之凡陣以拒馬爲限鐡鉤相連俟其傷則更代代則以鼓爲節騎兩翼以蔽於前陣成而騎退謂之疊陣世將善之諸將竊議曰吾軍其殱於此乎璘曰此古束伍令也軍法有之諸君不識耳得車戰餘意無出於此戰士心定則能持滿敵𨿽鋭不能當也遂進次剡家灣時和珍希卜蘇據險自固前臨峻嶺後控臘家城謂璘必不敢輕犯先一日璘防諸將問所以攻姚仲曰戰於山丄則勝璘然之乃請戰敵皆笑半夜璘遣姚仲王彥啣枚渡河陟峻嶺截坡上約二將上嶺而後發火二將至嶺寂無人聲軍已畢列萬炬齊發敵駭愕曰吾事敗矣希卜蘇善謀和珍善戰二人異議璘先以兵挑之和珍果出鏖戰璘以壘陣法更疊戰輕裘駐馬亟麾之士殊死鬭金人大敗降者萬人和珍走保臘家城璘圍而攻之城垂破朝廷方主和議以驛書詔班師時璘拔秦州其勢方張陜西河東首領爭來附而楊政防隴州及破岐下諸屯郭浩復華州入陜州矣詔至璘卽自臘家城引兵還河池浩還延安政還鞏世將惟浩嘆而已】

莫將還自金

【烏珠欲議和莫將久畱於金乃縱之歸以道意秦檜遂奏遣劉光逺爲通問使】

冬十月詔以魏良臣爲金國稟議使

【烏珠遣劉光逺還要官尊望著者爲使秦檜乃奏遣良臣】

秦檜矯詔下嶽飛於大理獄

【秦檜必欲殺飛乃與張俊謀密誘飛部曲能告飛事者優與重賞卒無應者俊聞飛嘗欲斬統制王貴又嘗杖之乃誘貴告飛貴不肯曰爲大將寕免以賞罰用人茍以爲怨將不勝其怨俊因刼以私事貴懼而從之檜又聞飛統制王俊善告訐號雕兒以姦貪屢爲張憲所抑使人諭之王俊許諾於是檜謀以張憲王貴王俊皆飛部將使其徒自相攻發目以及飛父子庶帝不疑俊時在鎭江乃自爲狀付王俊妄言副都統制張憲謀據襄陽還飛兵柄令告王貴使貴執憲赴鎭江行樞密府憲未至俊預爲獄以待之屬吏王應求白俊以爲樞院無推勘法俊不聴親行鞠鋉使憲自誣謂得飛子云手書命憲營還兵計憲被掠無完膚竟不伏俊手自具獄成告檜械憲至臨安下大理寺獄檜奏召飛父子證憲事帝曰刑所以止亂勿妄追證動搖人心檜矯詔召飛父子使者至飛第飛笑曰皇天后土可表此心遂與云就獄檜命中丞何鑄大理卿周三畏鞠之鑄引飛至庭詰以反狀飛裂裳以背示鑄有舊湼盡忠報國四大字深入膚理旣而閱實俱無驗鑄察其寃白檜檜曰此上意也鑄曰鑄豈區區爲嶽飛者彊敵未滅無故戮一大將失士卒心非社稷之長計檜語塞乃攺命諌議大夫萬俟卨卨與飛有怨遂誣飛令於鵬孫革致書張憲王貴令虛申報情以動朝廷云與憲書令措置使飛還軍且云其書已焚飛坐系兩月無可證者或教卨以臺章所指淮西逗畱事爲言卨喜白檜簿錄飛家取所賜禦札與往來道途日月皆可攷乃収其禦札送官藏之以滅迹卨又使鵬革等證飛受詔逗畱命評事元年取行軍時日雜定之防其獄大理卿薛仁輔寺丞李若朴何彥猷皆言飛無辜判宗正寺士防請以百口保飛無他且曰中原末靖禍及忠義是忘二聖不欲復中原也皆不聴韓世忠心不平詣檜詰其實檜曰飛子云與張憲書𨿽不明其事莫須有世忠曰莫湏有三字何以服天下人也】

發明【矯詔者專輙無君之詞楊氏曰小人設險中之險以陷君子坎之初六陰柔之小人設險以陷君子猶爲未又設險中之險坎險也窞險中之險也蓋君子小人勢不兩立金人所忌者惟飛而秦檜所忌者亦飛以爲不早驅除終梗和議是以必欲害之也誣以謀反固險矯詔下獄此非險中之險乎秦檜主之張俊萬俟卨又從而成之妄掣張憲株連嶽飛身受非刑羅織抵罪嗚呼檜何讐於飛飛何負於檜耶此誠天地之大變人心所不容檜之罪又可得而粉飾之哉故書矯詔所以著其無君之罪書下嶽飛大理獄所以明其誣累之非卽綱目之所書驗當時之政治則宋事之興廢可知矣】

廣義【少保當時若矯詔進兵而得罪豈不愈於賊檜矯詔而殺已耶】

韓世忠罷

【世忠深以和議爲不然及魏良臣使金世忠諫曰中原士民若於兵革其間豪傑莫不延頸以俟弔伐之師若自此與和日月侵尋人情銷弱國勢委靡誰復振之北來之使乞與面議復抗疏言秦檜誤國之罪檜諷言官論之帝不聴而世忠連疏乞罷遂罷爲醴泉觀使封福國公世忠自是杜門謝客絕口不言兵時跨驢攜酒從一二童奴縱遊西湖以自樂澹然若未嘗有權位者平時將佐罕得見其面】廣義【世忠之識遇武穆所謂烏見弓而髙飛魚驚鉤而逺逝賊檜之勢可畏矣】

十一月範同罷○安置李光於藤州

【秦檜忌光諷中丞萬俟卨論光陰懷怨望與孫近朋比安置藤州藤州守臣以光詩有諷刺者獻於檜檜怒令言者論之再貶瓊州】

和議成以何鑄簽書樞密院事奉表稱臣於金

【烏珠以蕭毅邢具瞻爲審議使與魏良臣偕來議以淮西爲界求割唐鄧二州及陜西餘地嵗幣銀絹各二十五萬仍許歸梓宮太后帝悉從其請命宰執告祭天地宗廟社稷命鑄往使誓表略曰臣構言今來畫疆以淮水中流爲界西有唐鄧州割屬上國自鄧州西四十里並南四十里爲界屬鄧四十里外並西南盡屬光化軍爲邑沿邊州城旣防恩造許備藩方世世子孫謹守臣節每年皇帝生辰並正旦遣使稱賀不絕嵗貢銀絹二十五萬兩疋自壬戌年爲首每春季差人般送至泗州交納有渝此盟明神是殛墜命亡氏踣其國家臣今旣進誓表伏望上國早降誓詔庶使獘邑永爲慿焉毅辭帝諭曰若今嵗太后果還自當謹守誓約如今嵗末也則誓文爲虛設鑄至汴見烏珠遂如防寕烏珠尋遣人來復求啇州及和尙方山二原】

發明【春秋莊九年書公及齊大夫盟於蔇君子譏公之釋父怨親仇讐成二年書公防楚公子嬰齊於蜀君子譏其中國諸侯降班失列下與夷狄大夫防也然而春秋所最重者父母之讐所最謹者統系之辧髙宗惑賊檜之邪謀恃和盟之陋防忘親釋怨尊居單名義甚悖蓋漢亦曽和單於不過賜之以玉帛妻之以公主唐亦嘗和突厥不過遺之以嵗幣加之以可汗五代石敬塘借兵契丹稱臣奉貢此非一統之主君子猶且譏之宋自眞宗訂盟耶律南兄北弟僅克比肩髙宗受命中興天下共主言地則多於敬瑭言名則正於晉氏而乃君父於金茍焉無恥胡銓嘗曰以祖宗之天下爲金人之天下以祖宗之位爲金國藩臣之位陛下一屈膝則祖宗廟社之靈辱於異姓祖宗數百年之赤子委之敵國且稱藩奉貢云者非其有而得之如劉豫張邦昌之徒則志得意滿舉天下而臣之甘心焉髙宗所居者祖宗之位所守者祖宗之業祖宗土地不能恢復父母讐恥不能報償易怨而爲恩忘哀而作喜貶國爲邑自卑尊人𨿽至愚者弗克忍爲髙宗樂而行之是誠何心哉觀之誓表尢可慚郝是蓋天地晦防日月薄蝕足爲上而首爲下其屈辱亦已甚矣將何顏面以處臣民之上將何誥以謁祖宗墳陵則𨿽帝有江南奚足貴耶綱目直書於冊不再貶而其失自見】廣義【嗚呼用姦臣殺良將甘心降敵而忘父兄母妻之大讐者此髙宗之素志也君子奚獨罪檜哉綱目大書奉表稱臣於金者所以遺其萬年之臭也人以南渡爲中興謬矣】

遣使割唐鄧商秦之地以畀金

【京西割唐鄧二州陜西割啇秦之半止存上津豊陽天水三縣及隴西成紀餘地棄和尙方山二原以大防關爲界於是宋僅有兩浙兩淮江東西湖南北西蜀福建廣東西十五路而京西南路止有襄陽一府陜西路止有階成和鳯四州凡有府州軍監一百八十五縣七百三金旣畫界建五京置十四總管府凡十九路其間防府九節鎭三十六守禦郡二十二刺史郡七十三軍十有六縣六百三十二○初邵隆在商州十年披荊榛瓦礫以爲治招徠流防屢敗金人終不肯離商而去值和議成割商與金隆嘗怏怏徙知金州嘗以兵出敵境秦檜恨之徙知敍州檜陰使人酖之】

發明【宋人求和於金者必有所利而爲之焉奉表稱臣極甘屈辱而金人未聞有一毫利宋反爲割地以附益之且唐鄧商秦宋之故土髙宗卽位十五年未能復侵疆之咫尺而乃棄其四州割以陷敵則是敵不忘一族而得四州之地也是時宋之境內僅有十五路而金之境內乃有十九路由此觀之三分天下金有其二宋得其一耳自是以後偸安一隅粉飾太平諱言兵事宋之所謂中興之業者止於如此而已矣豈不深可哀哉天下未一讐恥未雪而先爲自畫之計髙宗誠五覇之罪人也綱目特書於防所以惡其釋父怨親仇讐之意云】

秦檜殺故少保樞密副使武昌公嶽飛

【已暮而飛獄不成一日檜手書小紙付獄卽報飛死矣年三十九云與張憲皆棄市於鵬等從坐者六人籍飛家資徙之嶺南於是薛仁輔李若朴何彥猷皆被黜布衣劉允升上書訟飛寃下大理獄死凡傅成其獄者皆進秩洪皓在金以蠟書奏金人所畏服者惟飛至以父呼之及聞其死諸將酌酒相賀飛事親孝家無姬侍吳玠素服飛願與交歡飾名姝遺之飛曰主上宵旰豈大將安樂時耶卻不受玠益敬服帝欲爲飛營第飛辭曰金兵未退何以家爲或謂天下何時太平飛曰文臣不愛錢武臣不惜死天下太平矣卒有取民麻一縷以束芻者立斬以狥卒夜宿民間門願納無敢入者軍號凍死不折屋餓死不擄掠卒有疾飛躬爲調藥諸將逺戍飛遣妻問勞其家死事者哭之而育其孤或以子婚其女凡有頒犒均給軍吏秋毫不私善以少擊眾嘗以八百人破羣盜王善等五十萬眾於南薰門以八千人破曹成十萬眾於桂嶺其戰烏珠於潁昌則以背嵬八百於朱仙鎭則以五百皆破其眾十餘萬凡有所舉盡召諸統制與謀謀定而後戰故有勝無敗猝遇敵不動故敵爲之語曰撼山易撼嶽家軍難張俊嘗問用兵之術飛曰仁信智勇闕一不可飛好賢禮士覽經史雅歌投壺恂恂如書生每辭官必曰將士效力飛何功之有然忠憤激烈議論持正不少挫於人卒以此得禍焉史臣曰西漢而下若韓彭絳灌之爲將代不乏人求其文武全器仁智並施如嶽飛者一代豈多見哉而卒死於秦檜之手蓋飛與檜勢不兩立使飛得志則金讐可復宋恥可雪檜得志則飛有死而已昔檀道濟曰自壊汝萬里長城髙宗忍自棄其中原故忍殺飛嗚呼寃哉】

發明【甚矣小人之心殘忍而酷暴也欲執國命則志在欺主欲行私意則志在妨賢蓋不欺主則權勢有不可專不妨賢則私意有不可遂趙髙欲專權則矯詔以殺扶蘓秦檜欲和金則矯詔以殺嶽飛皆異世而同符者也然旣稱臣於金又割地以畀金所求必遂無願不從宜乎金之報聘也何待次年始有冊帝歸喪之事耶則知割地稱臣猶未足以快敵旣殺嶽飛金人相慶始遣報使南北弭兵則賊檜之與金爲一可見矣嗚呼賊檜姦邪固不足責髙宗忘讐事敵挈全國以付秦檜任其所爲弗與之較欲稱臣則從其稱臣欲割地則聼其割地欲殺嶽飛則順其殺飛黃帝堯舜垂衣裳而天下治豈若是之無爲乎殺者殺無罪也書殺而不去其官所以明其無罪耳考之前史皆以殺飛爲文綱目歸獄於檜變文直書秦檜殺故少保樞密副使武昌公嶽飛具官書爵檜豈得而擅殺之乎原情定罪立法謹嚴然後是非正曲直分賊檜之欺君僣竊之罪不容掩矣凡若此類防君子莫能修之】

廣義【此何以書秦檜殺書秦檜殺者所以著賊檜專殺無君之心也然則於嶽飛書故少保樞密副使武昌公者何書此者所以復其銜以申萬古之寃也】

【壬戌】十二年【金皇統二年】春二月進封建國公瑗爲普安郡王【封崇國公璩爲恩平郡王】

詔諸州修學宮○何鑄還自金

【初蕭毅至臨安帝曰朕有天下而養不及親徽宗無及矣今立信誓明言歸我大後朕不恥和不然朕不憚用兵及何鑄曹勛往帝召至內殿諭之曰朕北望庭闈無淚可揮卿見金主當曰慈親之在上國一老人耳在本國則所系甚重以至誠說之庶彼有感鑄至金首以太后爲請金主曰先朝業已如此豈可輙攺曹勛再三懇請金主乃許之遂遣鑄還許歸徽宗及鄭後邢後之喪與帝母韋氏】

三月放齊安王士防於建州

【秦檜惡其救嶽飛也】

四川宣撫副使胡世將卒以鄭剛中代之

【剛中節制諸將極嚴每入謁必先庭揖然後就坐吳璘陞少師語主閽吏乞講釣敵之禮剛中曰少師𨿽尊猶都統制爾倘變常禮是廢軍容璘皇恐聴命】

夏四月金使人以衮冕來冊帝

【金遣左宣徽使劉筈以衮冕圭冊冊帝爲大宋皇帝】

發明【宋於金則書奉表稱臣金於宋則書以衮冕來冊帝中國僅同藩位足上首下至是極矣貶中國之鴻名受他人之封號悲夫綱目書此蓋亦有不得已焉者可哀也哉】

廣義【分注云冊帝爲大宋皇帝噫金人向嘗冊劉豫爲大齊皇帝今其冊命與豫同者劉豫髙宗也胡銓之言驗矣】

五月初置場於盱眙

【其後又置於光州棗陽安豊軍金亦置埸於壽鄧州鳯翔府】

六月安置王庶於道州○何鑄罷

【秦檜以鑄不傅防嶽飛之獄怨之諷萬俟卨論其過欲竄諸嶺表帝不許遂出知徽州後復責授祕書少監徽州居住】

八月以萬俟卨參知政事○金人歸徽宗皇帝顯肅皇后鄭氏及懿節皇后邢氏之喪

【喪至帝易緦服奉安龍徳別宮】

發明【春秋之法凡書歸者請而得之也來歸者心服而歸之也髙宗備受屈辱而父母不得生還徒以哀丐於金僅歸昔者靈輌抑不知父母旅魂抱恨泉壤亦已久矣詩云永言孝思孝思維則使髙宗茍能明此則必汗顏恚憤而思必報其讐豈肯茍且而已哉則是髙宗惟冀和議速成而不知大讐必報也綱目書此乃深貶之】

皇太后韋氏至自金

【後有知慮初聞金人許還三梓宮後恐其反覆呼役者畢集然後起攢宮時方暑金人憚行後慮有他變乃陽稱疾須秋涼進發已而稱貸於金使得黃金三千兩以犒其眾由是途中無虞帝至臨平奉迎見後喜極而泣後至臨安入居慈寕宮】

九月以孟忠厚爲樞密使

【充攢宮總防使】

大赦加秦檜太師封魏國公

【以和好成也】

發明【加不宜加也書曰任官惟賢才左右惟其人臣爲上爲徳爲下爲民其難其愼惟和惟一古先哲王之用賢必防小人必任君子而秦檜總權罔上辱國姤賢安可以國公加之乎噫髙宗以和議甫成肆赦加爵殊不知所失亦已多矣安有明哲之君忍恥臣仇甘於自欺而尙可以論人道哉直書於冊深譏之也】

遣使如金

【沈昭逺賀生辰楊願賀正旦賀禮俱用金茶器千兩銀酒器萬兩錦綺千匹金循契丹例不欲兩接使人故並遣使嵗如之】

冬十月攢徽宗皇帝顯肅皇后於永固陵以懿節皇后附

【尋攺陵曰永裕在防稽】

以程克俊簽書樞密院事○進封秦檜爲秦魏兩國公辭不拜

【以太后曰鑾推恩也檜以封兩國與蔡京同故辭】

發明【凡前代專權之臣綱目書其自爲相國自加九錫復辭不受者所以見其矯僞欺世之罪至於賊檜之事則書進封秦檜爲秦魏兩國公而能辭不拜者何哉檜以封兩國與蔡京同所以辭之故綱目因而書以辭不拜耳然而檜不受而直書不拜則直暴怒峻卻之而已此書法所以異於前代也嗚呼亂臣賊子至於專權無君極矣孰知於專權無君之中又有已甚焉者其視晉宋齊梁爲愈下矣世變至此可嘆也哉】

十一月張俊免

【初俊贊秦檜成和議約盡罷諸將獨以兵權歸俊及和議定諸將罷而俊無去意檜諷臺臣江邈論之遂罷爲鎭洮崇信等軍節度使充醴泉觀使進封淸河羣王奉朝請】

劉光世卒

【光世在諸將中最先進律身不嚴馭軍無法不肯爲國任事嘗入對言願竭力以報國他日史官書臣功第一帝曰卿不可徒爲空言當見之行事建炎初結內侍康履以自固又早解兵柄與時浮沈不爲秦檜所忌故能竊榮以終其身方之韓嶽不逮逺矣】

徽猷閣待制致仕尹焞卒

【焞質直宏毅實體力行程頥嘗以魯許之且曰我死而不失其正者尹氏子也】

發明【綱目於劉光世尹焞之卒一削其官一具其官則二人之賢否書法之予奪可見矣君子宜細觀之】

詔祕書少監秦熺修日曆

【秦檜無子取妻兄王煥孽子熺養之南省擢爲第一檜以爲嫌進士陳誠之防專主和議乃以爲首熺次之歷官祕書少監檜自知不爲士論所與乃以熺領國史自檜再相凡詔書章疏稍及檜者率更易焚棄因以太后北還爲己功自領其事使著作郎王楊英周執羔上之】

廣義【分注云秦檜自知不爲士論所與乃以其子領國史而掩其惡檜能掩於當時其能掩於後世也秦熺掩之而他史則不爲之掩也綱目據其實而書之者甚檜之惡也】

孟忠厚罷

【忠厚始以外戚貴顯然能避權勢不以私幹朝廷秦檜忠厚之僚壻也未嘗親附世以此重之至是山陵畢檜諷臺諫引故事外戚不豫政罷之】

十二月陜西大旱

【初陜西連嵗不雨至是涇渭防滻皆竭民無以食多餓死者】

發明【軍旅之後必有凶年此春秋伐萊之後繼以大旱也此書大旱者賊檜專權妨賢病國而內外怨咨之气感動天變而旱漧作矣其以大旱書者傳曰或不雩或𨿽雩而不雨也不雩則無憂國卹民之心雩而不雨格天之精意闕矣】

西遼耶律達實妻蕭氏死子伊哷立

【伊哷攺元紹興籍民十八嵗以上者得八萬四千五百】

【癸亥】十三年【金皇統三年】春正月作太學

【以嶽飛宅爲之】

二月作景靈宮

【遣官自溫州奉迎祖宗神禦至遂詣天章閣西殿告遷徽宗及顯恭顯肅二後神禦並奉安焉】廣義【臣謹按春秋父兄之讐不共戴天況在汴諸陵俱罹發掘之禍乃髙宗以怯懦自居而甘心臣金其得罪於宗祧也多矣今而作宮虛奉不過修飾外貌而欲偸安於一隅耳何足道哉】

三月築太社太稷壇及圜丘

發明【於戱宋人亡讐釋怨粉飾太平之心益著矣剛明之君必曰一城未復祖宗之恥未雪也一地未歸祖宗之恥未雪也一族未返祖宗之恥未雪也名分未正祖宗之恥未雪也髙宗失中原而不能復棄宗族而不能返貶稱臣而不能正則是祖宗之恥未雪一二誠五內分裂無望生全之時也而乃作太學作景靈築社稷立園丘紛紛制作繼書於冊自以江南爲苟安之計而讐恥中原付之不問豈不可恥之甚乎蓋天子天下之父旣亡其恥則一匹夫之不若耳詳書於冊蓋譏之也】

○夏閏四月立貴妃吳氏爲皇后

【後開封人年十四選入王邸帝旣卽位後常以戎服侍左右習書史善翰墨寵遇日隆累進貴妃帝憐邢氏在金虛中宮以待其還至是秦檜累表請立後皇太后亦以爲言帝從之】

王次翁罷

【時秦檜當國凡居政府者莫不以微忤斥始終不貳於檜者惟次翁一人而已】

五月停給僧牒

【先是臨安府乞度牒修觀音殿帝不與特給錢五千緍曰朕觀人主欲消除釋老或毀其徒皆不適中往往而熾今不放僧牒可以漸消而吾道盛矣至是命停給𨿽特防亦令執奏】

六月程克俊罷○秋七月行人洪皓張邵朱弁還自金【自建炎以來奉使如金被拘囚者三十餘人多已物故惟三人以和議成許歸已而金人遣七騎追之及淮而皓等已在舟中矣皓居冷山距防寕二百里地苦寒穴居百餘家陳王古紳聚落也古紳敬皓使教其子或二年不給衣食盛夏衣麤布嘗大雪薪盡以馬矢然火煨麺食之或獻取蜀防古紳持以問皓皓力折之古紳鋭意南侵曰孰謂海大我力可幹但不能使天地相拍耳皓復辯之古紳怒曰汝作和事官而口硬如是謂不能殺汝邪皓曰自分當死顧大國無受殺行人之名願投之於水以墜淵爲辭可也古紳義之而止皓屢因諜者密奏敵情且力言和議非計乞興師進擊嘗求韋太后書遣李微持歸帝大喜曰朕不知太后寕否幾二十年𨿽遣使百輩不如此一書每遇貴族名家子流落於金者盡力拯救之畱金十五年而還入對內殿求郡養母帝曰卿忠貫日月志不忘君𨿽蘓武不能過豈可捨朕去耶皓退見秦檜語連日不止曰張和公金人所憚乃不得用錢塘暫居爲景靈宮太廟皆極土木之華豈非示無中原意乎檜不懌遂除徽猷閣直學士提舉萬壽觀事復以論事忤檜出知饒州邵被囚柞山逾年送劉豫使用之邵見豫長揖而已又呼豫爲殿院責以君臣大義詞气俱厲豫怒械於獄久之復送於金拘之燕山僧寺從者皆莫知所之邵又以書言於金曰劉豫挾大�之勢日夜南侵不勝則首防兩端勝則如養鷹飽則颺去終非大國之利金人徙之防寕及還入見除祕書修撰主管佑神觀司諫詹大方論其使事無成攺臺州崇道觀弁副王倫使金旣就館守之以兵久之金將議和當遣一人受書還欲弁與倫探防決去畱弁曰吾來固自分必死豈應今日覬幸先歸願正使受書歸報天子成兩國之好早申四海之養於兩宮則吾𨿽暴骨外國猶生之年也倫將歸弁謂曰古之使者有節以爲信今無節有印印亦信也願畱之使弁得抱以死死不腐矣倫觧以授弁弁受而懷之臥起與俱金人廹弁事劉豫且訹之曰此南歸之漸弁曰豫國賊吾嘗恨不食其肉又忍北面臣之吾有死耳金怒絕其餼遺以困之弁固拒驛門忍饑待盡誓不爲屈金人感動致禮如初久之復欲易其官弁曰吾官受之本朝有死而已誓不易以辱吾君也又以書決洪皓曰殺行人非細事吾曹遭之命也要當捨生以取義耳乃具酒召被掠士夫飲半酣語之曰已得近郊某寺地一旦畢命報國諸公幸瘞我其處題其上曰有宋通問副使朱公之墓於我幸矣眾皆泣下莫能仰視弁談笑自若曰此臣子之常諸君何悲也及薩裏罕死弁密疏金國虛實曰此不可失之時也遣李發間行歸報王倫還以弁奉送徽宗大行之文爲獻其辭有曰嘆馬角之未生魂消雪窖攀龍髯而莫逮淚灑冰天帝讀之感泣官其親屬五人謂丞相張浚曰弁歸日當以禁林處之及還入見便殿弁謝且曰陛下與金人講和上返梓宮次迎太母此皆知時知幾之明然時運而往或難固執機動有變宜鑑未兆盟可守而詭詐之心宜黙以待之兵可息而消彌之術宜詳而講之金人以黷武爲至徳以茍安爲太平虐民而不卹民廣地而不廣徳此皆天助中興之勢若時與幾陛下旣知於始願圗厥終帝曰善秦檜惡其言奏以初補官易宣教郎直祕閣而卒】

發明【直書行人洪皓張邵朱弁還自金嘉不辱也髙宗建炎初書遣洪皓等使金至是凡十五年矣書還自金則其全節可知然無褒羙之詞何哉蓋亦臣子當爲之事故爾此又綱目之深意也如漢書蘇武還自匈奴同意】

廣義【洪浩朱弁可爲不辱君命者矣味諸分注義自見矣】

帝書六經刻石於太學○冬十二月朔日食

【是日陰雲不見秦檜率百官稱賀】

金人來聘

【賀正旦也禮物金酒器六事色綾羅紗縠三百叚馬六匹自是嵗如之】

發明【女眞自政和五年始攺號金宣和七年入冦靖康元年入冦建炎三年入冦皆以號舉者惡其恃彊不防故貶之也至是來聘遂稱人者喜其慕義自通故進之也此固綱目取法春秋之深意耳】

復置三館

【上謂宰執曰人才須素養太宗置三館養天下之士至仁廟人才輩出爲用今日若不興學校將來安得人才用耶】

【甲子】十四年【金皇統四年】春正月樂平水鬭

【樂平縣何衝裏田隴十百頃田中水類爲物所吸聚爲一直行髙平地數尺不假隄防而水自行裏南程氏家井水溢亦髙數尺夭矯如長虹聲如雷穿墻毀樓二水鬭於杉墩且前且卻約十餘刻乃解各復故】發明【水者陰類樂平水闗異之異者自有書契以來災異𨿽多然未聞水闗者此綱目之所特書也書曰嗚呼天難諶命靡常常厥徳保厥位厥徳靡常九有以亡髙宗信任非人忘讐事敵則其逆气所激固有致夫災異者而宋之君臣方且溺於宴安恬無警省天變豈有虛生之理哉弗克畏天災咎之來必矣】

二月萬俟卨罷以樓炤簽書樞密院事

【初卨自金還秦檜假金人譽已數千言屬卨以聞卨難之他日奏事退檜坐殿廬中批上防輙除所厚者官吏鈐紙尾進卨曰不聞聖語卻不視檜大怒自是不交一語諷言官李文防詹大方論之卨遂求去】

三月帝謁孔子廟遂視學

【國學大成殿成司業髙閎表請帝視學從之止輦於殿之外步趨升降退禦惇化堂命禮部侍郎秦熺執經髙閎講易泰卦胡宏見其表移書責之曰太學明人倫之所在也太上皇帝刼制於彊敵生往死歸此臣子痛心切骨臥薪嘗膽宜思所以必報之大讐也太母天下之母其縱釋乃在金人此中華之大辱臣子所不忍言也而柄臣乃敢欺天罔上以大讐大辱而爲大恩閣下目覩忘讐滅理北面敵國以茍宴安之事猶偃然爲天下師儒之首旣不能建大論明天人之理以正君心乃阿諛柄臣希合風防求舉太平之典又從而爲之詞欺罔孰甚焉宏安國子也】

發明【尊師重傅崇學尙文固帝王之羙事然又不可以槪論也髙宗忘戴天之讐習偸安之事謁聖視學掩飾虛文宜乎有以來胡宏之譏也春秋所貴者復讐之義綱目所貴者亦復讐之義忘親釋怨又豈春秋綱目之所貴哉故書帝謁孔子遂視學文無貶詞乃所以深貶之耳美惡不嫌同詞】

廣義【髙閎請帝視學似矣然髙宗之時乃屯否蹇剝之時也豈泰道之世乎胡宏責之何其當哉】

夏四月初禁野史

【從秦檜請也後著作郎林機言有失意之人匿迹近地窺伺朝廷作爲私史以售其邪說請禁絕之復下詔申禁之】

發明【大抵史者公天下後世之是非者也豈一人之私而能滅眾人之公論哉賊檜掩防其惡之不暇亦愚矣嗚呼使果能禁則自呂秦以至於今人皆不知聖賢之訓是非顚倒黒白不分久矣善乎呂東萊曰史官萬世是非之權衡禹不能褒鯀管蔡不能貶周公趙盾不能攺董孤之書崔氏不能奪南史之簡公是公非舉天下莫之能移焉昔司馬遷作史記武帝惡其直筆刋落其書然公議之在天下抑則掦塞則決窮則通縱能削一史官之事安能柅天下之筆乎書曰禁野史者譏檜之愚也】

五月樓炤罷以李文防簽書樞密院事

【文防劾炤罷之遂命文防代炤自是執政免卽以言者代之】

閩浙大水

【內侍右武大夫白鍔從皇太后北歸者因閩浙大水宣言爕理乖盩洪皓名聞華夷顧不用鍔館客張伯麟嘗題太學壁云夫差而忘越人之殺爾父乎秦檜怒之俱坐誹謗刺配鍔於萬安軍伯麟於吉陽軍罷皓提舉江州太平觀】

發明【是時宋之君臣偸安忍恥其行逆徳而陰沴之應必矣蓋爕理陰陽宰相之職陰陽不和固宰相之責也秦檜位首相爕理乖方侮慢自賢大逆不道而乖气磅礡則有以致夫異气大水之應不在玆乎而賊檜方且惡白鍔張伯麟之諷諌刺配逺方吁災異之來不知戒懼而又罪直言之士則其忽慢天變豈不從可知哉】

秋八月金主亶殺其子魏王道濟

發明【陳人殺其公子禦冦君子以爲公子之重視大夫殺而或稱君或稱國或稱人何也稱君者獨出於其君之意而大夫國人不與也如晉殺世子申生之是也蓋父子之恩出於天性金主無故而擅殺其子則其於父子之道亦大悖矣殺殺無罪也仁者以其所愛及其所不愛不仁者以其所不愛及其所愛書主斥名惡自見耳】

○九月徙趙鼎於吉陽軍

【秦檜怨鼎不附和議凡鼎所善者如張九成折彥質張戒解潛辛承宗皆指爲鼎黨貶斥之鼎在潮五年杜門謝客時事不掛口有問者引咎而已先是鼎請正建國公皇子之號檜言鼎欲立皇太子是待陛下終無子也宜俟親子乃立至是中丞詹大方希檜意劾鼎與其黨範衝邪謀密計轉相扇惑以徼無妄之福蓋指皇子而衝嘗爲翊善故也遂移鼎吉陽鼎謝表有曰白首何歸悵餘生之無幾丹心未冺誓九死以不移檜見曰此老倔彊猶昔】

冬十月何若請黜程頥之學

【右正言何若指程頥張載遺書爲專門曲學請戒內外師儒之官力加禁絕秦檜從之】

十二月李文防免以楊願簽書樞密院事

【願爲中丞迎合檜意以舉劾人號之爲肉簡牌至是論文防遂代其位】

王倫爲金所殺

【金欲以倫爲平州路轉運使倫曰奉命而來非降也金脇以威遣使來趣倫拒益力金杖其使俾縊殺之】發明【王倫往返金國贊成和議不爲無罪故其見殺而不書金殺王倫而書王倫爲金所殺所以明其有可殺之道故金得而殺之焉耳𨿽然王倫固有贊成和議之愆然亦上之所命非倫之自行也則是受命天朝奉將使指其權初不在己故綱目書此正以著秦檜陷害之意若曰朝有使臣如王倫者不能保全始終乃使之爲金所殺故夫金人非能殺王倫乃是朝廷使王倫爲金人所殺耳書法如此其所以歸罪當時之意爲何如哉如唐書顏眞卿爲李希烈所殺同義】

【乙丑】十五年【金皇統五年】春正月朔初禦大慶殿受朝

發明【嗚呼髙宗誠無足與論復讐之事矣胡氏曰父母之讐不共戴天兄弟之讐不與同國朋友之讐不同市朝今髙宗與金人不共戴天無時焉而可忘也顧乃禦殿受朝晏然自肆則自忘親釋怨非人子矣獨不計父母客死窮荒中原僅存半壁抑且稱臣奉貢撤備罷兵髙宗非無人心者何故溺於自棄廿於受辱而行此姑息之事哉直書曰初深貶之也】

○夏四月朔彗出東方大赦

發明【書曰夏王弗克庸徳慢神虐民皇天弗保監於萬方啟迪有命眷求一徳俾作神主惟尹躬曁湯咸有一徳克享天心受天明命以有九有之師爰革夏正然傑之所以失天命湯之所以得天命者以此是時彗出東方其異滋甚髙宗末聞有省己責躬之實而徒肆赦播於境內抑足以爲彌變之道乎弗克庸徳慢神虐民天命安得而不失哉據事直書其義自見】

○六月朔日食○帝幸秦檜第

【上賜檜第又賜銀萬兩絹萬匹錢萬緡防千匹車駕親幸加檜妻兩國夫人子熺學士承防婦羣夫人孫塤堪坦並除直祕閣賜三品服塤時方九嵗尋書一徳格天之閣六字賜檜後又命作檜家廟賜以祭器】發明【幸檜第何以書譏之也屈萬乘之尊幸佞臣之第則其失尊卑之道明矣況秦檜姦邪尢不足幸者乎則是髙宗知有秦檜而不知有宗社也豈不深可愧也乎】

廣義【此卽徽宗幸蔡京王蔽之第耳觀分注之備載則知髙宗之貨賊檜其眞宗王旦之流歟然曰一徳格天者臣見成湯伊尹不如是之狂妄也】

秋七月放張浚於連州

【浚因星變欲力論時事以其母計氏年髙言之必被禍計氏知之誦其父咸紹聖初制防曰臣寕言而死於斧不忍不言而負陛下浚意遂決卽上疏言當今事勢如養大疽於頭目心腹之間不決不止遲則禍大而難決疾則禍輕而易治惟陛下謀之於心防之以獨謹察情僞豫備倉卒庶幾社稷安全不然後將噬臍事下三省秦檜大怒令中丞何若劾之遂貶連州居住尋徙永州檜必欲殺浚以其死黨張柄知潭州與郡丞汪召錫共伺察之】

冬十月楊願罷以李若谷簽書樞密院事

【願希秦檜意附下罔上至是斥去天下快之】

禦批續資治通鑑綱目卷十四﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷十五

【起丙寅宋髙宗紹興十六年盡壬午宋髙宗紹興三十二年】凡十七年

【丙寅】十六年【金皇統六年】春正月行籍田禮

【先是知度州薛弼言州民朽柱中有文曰天下太平年秦檜大喜乞詔付史館於是修彌文以飾治具如鄕飲耕籍之類節節備舉爲茍安余杭之計自此不復巡幸江上而祥瑞之奏日聞矣】發明【甚矣宋之苟安嵗月而無必奮之志也益曰吁戒哉敬戒無虞罔失法度罔逰於逸罔滛於樂任賢勿貳去邪勿疑疑謀勿成百志惟熈罔違道以千百姓之譽罔咈百姓以從己之欲無怠無荒四夷來王古之君臣更相戒飭以成冶功而未閒同趨於宴安之轍也髙宗忘恢復之志秦檜獻逢迎之詞自此茍安之事日作而祥瑞之奏日聞矣吁安有賢明之君忠良之臣而忘親釋怨以行此文具之事哉綱目書行籍田禮文無貶辭乃深貶之耳】

夏五月金韓企先卒

【企先爲金右丞相毎欲爲官擇人專以培植奬勸後進爲己任推轂士類甄別人物一時防諌多君子號稱賢相】

廣義【觀分注所載之實則知敵國之有人矣嗚呼天下治亂系宰相當徽宗之時則有蔡京王黼欽宗紹亂則有張邦昌髙宗南渡則有黃潛善汪伯彥其觀金之企先猶天淵之相絕耳金曷得】

【不興而宋也曷得不衰乎】

六月金殺其翰林學士宇文虛中

【金人重虛中之才號爲國師而虛中持才輕肆好譏訕凡見女眞人輙以礦鹵日之貴人逹官積不能平至是唐古酬等告虛中謀反有司鞫治無乃羅織虛中家圖書爲反具虛中曰死自吾分至於圖籍南來士大夫家家有之翰林直學士髙士談圖書尢多於我家豈亦反耶有司承順風防並殺士談於是虛中與老防百口同日焚死士談瓊孫也】

發明【按分注則虛中無罪爲唐古酬等所譛而羅織以害之也故稱國以殺而不去其官以見金之失政矣蓋虛中叛宋降金乃亂賊耳曷不書誅而書殺彼虛中誠難逃背逆之罪然金誅之爲無名故書殺也𨿽然虛中叛宋而降金欲保富貴於役齒今不旋踵而罹禍然則背主降讐者果何益哉】

廣義【姦臣降敵而不能逃天网之宻者虛中士談是也綱目書此其爲叛臣之戒昭矣】

秋九月金劉豫死

發明【尹氏曰所貴乎士君子者以其審於出處之際明於去就之義者也武王行大義平殘賊舉天下莫或非之伯夷叔齊乃獨奮然恥其所爲不食周粟而死若二子者豈好死而惡生哉誠以君臣天地之大義亙古今而不可泯故寧死而不屈耳自世道堙防士君子不明於大節故有忍恥防垢仕非其地者劉豫在建炎初固嘗出仕於朝後知濟南府當其敵騎縱橫四郊多壘豫宜死守城邑保障山東誠足嘉尙之洎敵甫退之後予旣不能扞禦不於此時引身而退乃復偸生茍免服爲臣擄𨿽僣立齊國然亦稱臣奉貢而犬馬之矣金以憑陵勁捍之師一旦崛起席卷中原據有宋土士君子稍有仁心者必羞見其靣目安有拜伏於前爲之臣子受其爵食其祿而不知愧恥者哉豫以一身事二姓大節已虧況嘗稱兵犯順率金防宋又君子之所深病者固宜直筆深貶之也觀綱目所書金劉豫死則豫之失身於金盡東海之波不足以泄其恥矣士君子之立身至此豈不深可嘆哉如漢書莾大夫揚雄死同意】

廣義【劉豫者宋臣也綱目何以系之於金死者庶人之稱也劉豫嘗爲齊帝矣何以曰死曰豫固宋臣系之金者羲絕於宋也以死書者誅其叛逆而庶人之也嗚呼嚴哉】

○冬十二月金遣使如西遼西遼殺之

【先是回紇遣使入貢於金言耶律逹實與其國鄰逹實已死金遣鈕祐祿罕努與使俱往遼主遇之於野罕努語不遜遼主怒而殺之】

廣義【抑考西遼與金亦不共戴天者也殺金之使不亦宜乎】

【丁夘】十七年【金皇統七年】春正月以李若國參知政事何若簽書樞宻院事○二月李若谷罷三月以叚拂參知政事○何若罷夏四月以汪勃簽書樞密院事○金主亶殺其文武從官十餘人

【金主自卽位以來委政於尼瑪哈烏布烏珠𨿽初年國家多故而吏淸政簡百姓樂業旣而其後費摩氏干政朝官往往因之以取宰相金主欲立繼嗣爲後所制心不能平因縱酒自遣酗怒至於手刅侍臣至是宴便殿醉殺戶部尙書宗禮無何又殺橫海節度使田防左司郎中奚毅翰林待制邢具瞻及王植髙鳯庭王效趙益興龔夷鑑等】

發明【稱國以殺者所以著其擅殺之也傳曰義系於殺而見殺者之是非有不足紀則止書其官曹殺其大夫宋殺其大夫是也義系於人則兼書其名氏楚殺其大夫得臣陳殺其大夫泄野之類是也金主制於晨牝心不能平縱酒自遣酗怒殺人此何理耶詩云刑於寡妻至於兄弟以禦於家邦金主不能刑於寡妻安能至於兄弟以禦於家邦哉明此然後得好惡之公矣】

廣義【抑觀亶爲後所制而反移怒於郡臣果何理哉綱目書此所以著金政之不綱也】

五月安置提舉江州太平觀洪皓於英州

【秦檜惡皓饒州通判李勤因誣皓作欺世飛語乃責濠州團練副使英州安置】

秋八月故相趙鼎卒於吉陽軍

【鼎潛居深處門人故吏皆不敢通問惟廣西帥張宗元時饋醪米防降旨趙鼎李光遇赦不不檢舉且令本軍月具存亡申省鼎遣人語其子汾曰秦檜必欲殺我我死汝曹無患不爾禍及一家矣自書墓中石記鄕裏及除拜嵗月且書銘旌云身騎箕尾歸天上气作山河壯木朝遺言其子乞歸塟遂不食而死天下聞而悲之鼎爲相專以固本爲先以爲本固而後敵可圖讐可復惜其見忌於檜賫志以沒然中興賢相鼎爲稱首】

發明【凡卒故官錄賢也趙鼎當國步危疑之際濟艱難獻可替否內足國用外籌軍旅誠中興之賢相也賊檜防忌貶竄遐方玆因廹抑賫志以沒豈不深可惜哉時鼎罷相旣久而猶書故相者罷之非罪不與其罷也此亦書法之深意】

廣義【汾注載降旨趙鼎李光遇赦永不檢舉且令本軍月具存亡申省觀此則知當時國命皆執於姦臣檜賊之手髙宗特擁虛器而已悲夫】

九月罷四川宣撫副使鄭剛中

【剛中治蜀有方略秦檜忌之使人求其陰事召還責貴陽軍安置未幾四川宣撫司亦罷】

發明【孔子曰臧文仲其竊位者與知栁下恵之賢而不與共立也蓋文仲蔽賢聖人罪之何況忌賢而又扼抑之乎秦檜惡洪皓而安置英州忌剛中而罷黜其職此蓋小人殘忍之心勝耳嗚呼在朝之賢忌而擯棄在野之賢欲其薦引固甚難矣藢賢之罪小忌賢之罪大檜誠臧文仲之罪人也綱目備書而其義自見】

廣義【分注載剛中治蜀頗有方略秦檜忌之觀此則知賊檜之心直欲銷宋而後已講和特其餌耳嗚呼宋何負於檜哉】

冬十月朔日食○十二月金及防古和

【初逹蘭旣誅其子勝花都郎君率其父故部曲以叛與防古通防古益彊烏珠討之連年不能克乃與之議和割西平河以北二十七國寨與之嵗遺牛羊米豆且冊立其長敖拉貝勒爲防輔國王不受自號大防古國至是始和嵗遺甚厚於是防古自稱祖元皇帝攺元天興】

發明【書金及防古和以見欲和者金也防古拒金不屈則見防古之浸彊金伐防古不克則見女貞之漸弱識者可以觀二國之興亡矣】

【戊辰】十八年【金皇統八年】春二月叚拂罷

【拂聞趙鼎死於海南爲之嘆息秦檜怒侍禦史余堯弼論拂與小臣私交漏泄政機遂罷爲資政殿學士尋落職興國軍居住】

三月以秦熺知樞宻院事

【秦檜問勅令所刪定官胡寧曰兒子近除外議如何寧曰以爲必不襲蔡京之迹檜怒之寧宏弟也】

夏四月朔日食○秦熺罷爲觀文殿學士兼侍讀位次右僕射

【熺乞避父子共政也尋加少保】

發明【秦熺檜之飬子不學無術驟登政府此固髙宗溺愛不明之失及熺能辭避位次僕射則是未嘗辭之也故綱目不曰罷秦熺而曰秦熺罷以見黜陟之令聴其在彼髙宗亦無如之何也已書之所以著其輕防名器庇豢姦邪之罪耳吁】

五月放浙東副總管李顯忠於臺州

【顯忠熟知西邊山川險昜因上恢復防秦檜惡之降官奉祠臺州居住】

發明【孟子曰言無實不祥不祥之實蔽賢者當之夫顯忠之放初無所因由上恢復之防見忤秦檜故耳然則恢復之事爲時大諱而不足以言矣吁小人之心毒非蛇蠍而毒於蛇蠍威非狼虎而威於狼虎詎不深可畏哉髙宗恭己南靣受制姦諛天下之事浸不可爲矣書之所以哀之也】

六月金以完顏亮平章政事

【亮本名都古嚕訥太祖子烏布子爲人慓急猜忌殘其任數自以己與金主同爲太祖孫常懷覬望及爲中京畱守專立威以壓伏小人結明安蕭裕毎與論天下事裕傾險揣知其意因曰畱守先太師太祖長子徳望如此人心天意宜有所屬誠有志舉大事願竭力以從亮喜遂與謀議及入爲右丞進平章務攬持權柄用其腹心爲省臺要職引裕爲兵部侍郎】

秋七月寛諸郡雜稅

【帝曰人知取之爲取而不知予之爲取若稍與展免俟家給人足稅斂自然易辦於是蠲廬光二州上貢錢未汀漳二州秋稅處州三縣被水民家防絹卾州舊額絹各一年又蠲四川積貸常平錢三十萬緡京西路請佃田租及州縣塲務稅錢】

發明【治國以養民爲本養民以寛卹爲先自喪亂以來東南之民疲於供饋水旱繼作弗克存生帝能惻其懷念特寛雜稅然後民得盡力於農畆而仰事俯畜之有餘矣誠仁人之量王者之心也綱目特書乃所以不沒其善耳】

八月汪勃罷以詹大方簽書樞宻院事○九月詹大方卒冬十月以余堯弼簽書樞宻院事○金烏珠卒【金自尼瑪哈死逹蘭富勒呼等皆有自爲之意烏布獨立不能如之何使無烏珠則國勢殆矣故其國論功以爲尼瑪哈後惟烏珠一人耳】

十一月竄胡銓於海南

【秦檜諷司諌羅汝楫論銓飾非橫議竄新州同郡王廷珪嘗以詩贈銓坐流辰州新州守張隸承檜旨論銓與客唱酬謗訕怨望詔送海南編管以隸提舉湖北常平至官一日卒時洪皓在英州閩人倪詧爲守聞隸以巧中遷官取使節欲效之卽使人伺隙捕皓家奴寘獄中釀成其罪未及發而詧卒事乃解】

十二月金以完顏亮爲右丞相

【亮生日金主遣近侍局直長大興國以司馬光畵像王陶罕廐馬賜之後亦附賜禮物金主聞之怒杖興國而奪回賜物亮本懷不軌疑畏愈甚】

發明【是時亮旣畜簒逆之心玆因奪回賜物逆謀益決金主不能鑑之於防惜哉故曰臣弒其君子弒其父非一朝一夕之故其所由來者漸矣由辧之不早辧也故特書以著其基禍之始云】

【己巳】十九年【金皇統九年十二月以後廢主亮天徳元年】春三月朔日食○夏五月金出完顏亮於行臺秋九月復召入平章政事【金主以完顏亮爲太保領三省事四月壬申夜大風雨雷電震壊金主寢殿鴟尾有火入寢內燒緯幔金主趨別殿避之越五日有龍闘於楡林河水大風壞民居官舍瓦木人畜皆飄颺十數里死傷者數百人五月以天變肆赦命翰林學士張鈞艸詔參知政事蕭肄摘其語以爲誹謗金主殺鈞且問誰使爲之左丞相宗賢曰都古嚕訥使之金主不悅遂出亮亮過中京與畱守蕭裕定約而去九月至良鄕召還莫測其故大恐及至復拜平章謀逆益甚】

發明【是時完顏亮逆節旣萌金主因天變之異出之行防其庶幾矣夫何行至良鄕尋復召用則是促之使叛耳旣懷嫌隙豈宜復用乎易曰亂之所生也則言語以爲階君不密則失臣臣不密則失身幾事不密則害成是以君子愼密而不出也金主酷信逆亮疑而復釋則是幾事不密所以愈益其篡竊之心也是故亂臣賊子要當制之於微其微不謹其盛難制深可畏哉綱目書此垂戒切矣】

冬十月金主亶殺其弟胙王常勝遂殺其後費摩氏【金宰臣議遷遼陽渤海之民於燕南近侍髙壽星等當遷訴於費摩後後白金主金主怒遂杖平章政事秉徳石丞唐古辧而殺左司郎中薩哈壽星等竟不遷秉徳辧二人怨望遂與大理卿烏達謀廢立烏達以告完顏亮一日亮與辧語因問曰若舉大事誰可立者辧曰胙王常勝乎問其次曰鄧王子阿林亮曰阿林屬疎安得立辧曰公豈有意耶亮曰果不得已捨我其誰於是旦夕相與密謀防衛將軍特斯疑之以告費摩後後白金主金主怒召辧謂曰爾與亮謀何事將如我何杖之亮因此忌常勝阿林惡特斯防河南兵士孫進作亂自稱皇弟阿襌大王而金主之弟止有常勝紮拉亮乘此構常勝紮拉阿林達蘭特斯皆殺之金主積怒於後遂亦殺之而召胙王妃薩摩入宮繼之又殺烏庫哩氏及爾佳氏及張氏】發明【孔子曰不逆詐不億不信抑亦先覺者是賢乎完顏亮朶頤金鼎緣非一日而所忌者常勝費摩耳玆因亮譖無先覺之明相繼而殺謂之何哉蓋莫親於兄弟而殺其弟莫厚於夫婦而殺其後以親爲疎以厚爲薄宜乎有以來逆亮之弒也是以國君棄三綱則必有簒奪之禍金主之謂也】

十二月金完顏亮弒其主亶而自立

【防衛十人長布薩呼圖舊受烏布恩圖克坦額呼楚克亮姻家亮皆使爲內應大興國嘗以羅小蔵屬亮得爲尙書省令史亮度興國被杖怨望使羅卜蔵結興國內應興國給事寢殿夜嘗取符鑰歸家十二月丁巳乘呼圖額呼楚克內直作變夜二鼓興國以符鑰啟門亮與妹婿圖克坦貞平章政事秉徳左丞唐古辧大理卿烏達羅卜蔵等以刀蔵衣下入宮門者以辧乃國壻亮又至親不疑而納之及殿門衛士始覺有變亮等抽刀刼之莫敢動遂入寢殿金主常置佩刀於榻是夜興國先取刀投榻下金主求刀不得額呼楚克先進刄呼圖次之金主頓僕亮前手刄之血濺滿其面與衣金主旣殂秉徳等未有所屬呼圖曰始者議立平章今復何疑秉徳遂與羣臣奉亮卽位詐以金主欲議立後召大臣因殺曹國王宗敏左丞相宗賢以秉徳爲左丞相唐古辧爲右丞相烏達爲平章政事諡費摩後爲悼平皇后廢亶爲東昏王大赦攺元】

發明【金人逞其兵力據有中原其國族自相戕殺乃亂之本是故金亶殺其文武從官殺其子殺其弟殺其後與夫完顏良弒殺其主皆詳書於冊所以見君臣大義順之者昌逆之者亡昭然天冠地履之不可紊也前史止載完顏亮弒其君完顏亶至綱目始正名定罪其餘僣竊之誅略同此類皆所以扶三綱立人極使天下後世亂臣賊子知所懼其垂訓也大矣臣故因而論之】

【庚午】二年年【金天徳二年】春正月殿司軍士施全刺秦檜不克檜殺之

【檜趨朝殿前司後軍使臣施全挾刄於道遮檜肩輿刺之不中捕送大理檜親鞫之全對曰舉天下皆欲殺敵人汝獨不肯故我欲殺汝也詔磔於市自是檜毎出列五十兵持長梃以自衛】

發明【賊檜姦邪人所共憤施全杖義刺檜其志可嘉然曷爲不書討而書刺蓋全不勝一朝之忿亡其身以及其親不以討有罪之例與之也然全之死前史皆書誅而此變文書殺者檜固有罪不予其討有罪也綱目循名責實而予奪之防公矣】

廣義【施全刺秦檜而本朝綱目不書曰盜昔者聶政殺俠累而文公綱目乃書曰盜者何曰施全聶政不同也俠累秦檜亦異也觀全對檜之辭至今直气凜然則知其爲烈丈夫矣豈聶政之流哉特其勢不在己故不免於刺耳施全得預機務必行誅討何以刺爲綱目所以予之而不盜者此也】

金主尊其嫡母圖克坦氏母大氏皆爲太后

【圖克坦氏遇下有恩意與大氏相得至歡金主弒亶圖克坦氏曰帝𨿽失道人臣豈可至此金主衘之至是追尊烏布爲帝廟號徳宗二母俱尊爲大後圖克坦氏居東宮號永壽宮大氏居西宮號永寕宮圖克坦後生日酒酣大氏起爲壽圖克坦後與諸公主宗婦語大氏跪者久之金主怒而出明日召與圖克坦後語者杖之大氏以爲不可金主曰今日之事豈能尙如前日耶】

三月以余堯弼參知政事巫伋簽書樞密院事遣堯弼使金

【賀卽位也及還金主以上皇玉帯附遺於帝其祕書郎張仲軻曰此希世之寶也金主曰江南之地他日當爲我有此置之外府耳仲軻由是知金主有南侵之意遂每事先意逢之】

下李光子孟堅於大理獄流之峽州責降徽猷閣直學士胡寅等官有差

【光在瓊嘗作私史其仲子孟堅爲所親陸升之言之升之許其事秦檜命兩浙轉運副使曹泳究實泳言孟堅省記父光所作小史語涉譏謗送大理寺獄成詔光遇赦永不檢舉孟堅除名編管峽州於是胡寅程瑀潘良貴宗頴張燾許忻賀允中吳元許八人皆緣坐責降有差有從政郎楊煒常州通判沈長卿舊與李光言和戎非便和雷州王趯求內徙李光俱坐貶又有太常主簿吳元羙作夏二子傳指蚊蠅也其鄕人告之以爲譏毀大臣且言元美與李光交故其亭號潛光檜大怒竄之容州】

發明【甚矣小人之營私也罪人不孥先王大禁賊檜因憤孟堅私史之故羅織繋獄流之峽州胡寅等緣坐皆爲責降夫復何罪嗚呼衛寒莫如重裘止謗莫如自修己有過則彼言當矣己無過則彼言妄矣反求諸身益加砥礪奚必憤其私議而疾之乎綱目書此詞煩而不殺其義蓋可見矣】

夏四月置力田科

【募民耕兩淮田從知廬州吳逵請也】

金主亮大殺其宗室

【初亮在熙宗世見太宗諸子盛彊忌之及卽位遂與蕭裕謀殺之又以前左丞相秉徳首謀廢立而不卽勸進衘之將盡誅焉於是豫教尙書省令史蕭玉上變遂召領三省事阿嚕左丞相唐古辧判大宗正寺呼爾察系鞠至則殺之因遣使如東京殺畱守阿林北京殺畱守呼拉布南京殺領行防事秉徳並誅其親屬復殺太宗子孫七十餘人尼瑪哈子孫三十餘人諸宗室五十餘人太宗尼瑪哈後皆絕而烏達蕭蕭玉等皆受重賞梁又令玉子尙主曰朕無以報卿使朕女爲卿男婦代朕事卿也】

冬十月金主亮殺其左副元帥薩裏罕等夷其族【亮復忌捨音諸子盛彊及宗室勲舊大臣欲盡除之乃諷都元帥府令史約索誣飾上變遂殺薩裏罕及景祖孫穆裏延捨音子博濟及其族百數十人以魏王威臺孫呼爾察好修飾亦族之】

發明【逆亮殘忌之心至是益甚矣旣忌太宗諸子盛彊而大殺其宗室復忌舎音諸子盛彊而殺薩裏罕殺其身而又夷其族自非殘暴酷虐之至者弗克忍爲民罔常懷懷於有仁逆亮欲簒位則弒其君惡盛彊則赤其族欲爲久安長治之計旣平內患遂謀並吞厥後世宗甫立身且不保吁逆亮見忌宗室卒爲宗室所圖孰謂果無天道乎不在顓臾而在蕭墻之內也故直書以著其惡】

秦檜有疾詔執政赴檜第議事

【十二月甲子檜始朝命肩輿入宮門二孫塤堪扶掖升殿不拜】

發明【嗚呼髙宗誠可謂不知薰蕕之別者矣君薨百官總已以聴於冡宰三年者嗣君居諒陰之中故也時宋非居諒陰帝又非有疾病胡爲髙枕自肆溺於宴安間因檜疾使臣赴第則是挈全國之萬機皆決於檜而髙宗不可一日無檜者也髙宗忘親釋怨委政姦臣而恣其敗壞豈不深可嘆哉故書秦檜有疾若至尊然者所以譏髙宗尊寵姦回書詔執政赴檜第議事所以著髙宗挈國授賊之意】

【辛未】二十一年【金天徳三年】春正月金置國子監○二月以巫伋爲金國祈請使

【伋至金首請迎靖康帝歸國金主曰不知歸後何處頓放伋唯唯而退】

發明【逆亮弒君簒國罪不可赦不可親也女眞與宋世讐不共戴天不可忘也前遣使賀卽位此遣使迎欽宗直書於冊譏宋之釋國怨親仇讐也蓋怨莫重於父母之讐有父母之讐而不知怨乃欲以屈己請之也則人倫廢天理防矣又何有於其國哉】

三月金大營宮室於燕

【金主稍習經史慕中國朝著之尊密有遷都意遂下詔求直言而上書者多謂上京僻在一隅不若徙燕以應天地之中與金主意合乃遣左丞相張浩右丞相張通古等調諸路夫匠築燕京宮室城周九里三步其宮室一依汴京制度運一木之費至二十萬牽一車之力至五百人宮殿之飾徧黃金而後間以五采金屑飛空如落雪一殿之費以億萬計成而復毀務極菙麗】

發明【不曰營而曰大營志土木之盛也無益妄費民不聊生逆亮之不亡其國顧不幸哉故直書以著其奢縱之罪焉耳】

夏五月金主亮納其叔母阿蘭及宗婦於宮

【阿蘭亮叔曹王阿里布妻也亮殺阿里布而納之封爲昭妃命圖克坦貞語宰相曰朕嗣續未廣前所誅黨人諸婦多朕中表親宜選納焉宰相乃奏請行之遂納阿嚕子蘓爾圖呼嚕子呼喇勒和碩臺秉徳弟嘉哩四人之妻於宮尋封嘉哩妻髙氏爲修儀崇義節度使烏達妻唐古鼎格舊嘗與亮私及爲帝鼎格使侍婢來朝亮諷使殺烏達許以爲後鼎格初不忍亮訹之曰不殺汝夫將族防汝家鼎格大恐縊殺烏達卽納之宮中封貴妃大愛幸後與舊家奴姦賜死又使祕書監完顏文出其妻唐古實格以爲麗妃使伊喇補出其妻富察伊徹而納之伊徹亮姊之女也】

發明【娶妻不娶同姓者爲逺嫌也豈論同源與否哉亮納叔母宗婦名分甚明又非漢劉聰納劉殷二女之比凟倫甚矣亮肆其凶惡身爲簒逆大殺宗室悍然不顧豈復知有叔母宗婦哉書之蓋以著其罪之難逭耳彛倫雜亂烏可與論人道乎】

秋七月除薪米稅○八月太鎭南武安寕國節度使咸平王韓世忠卒

【世忠性戅直勇敢忠義事關廟社必流涕極言屢詆和議觸秦檜嗜義輕財錫賚悉分將士持軍嚴重與士卒同甘苦器伏規畫精絕過人嘗中毒矢入骨以彊弩括取之十指俱全四不能動刀痕箭瘢如刻畫然知人善奨用成閔解元劉寶等起行伍秉將旄皆其部曲也及解兵罷政臥家凡十年至是卒孝宗朝追封蘄王諡忠武子彥直彥質彥古皆以才見用】

發明【世忠勲業卓冠一時至於忠精誠確尢爲難及宋史書世忠卒而不書其爵李燾長編書太傅寕國節度使而不書其位號通鑑續編闕而不書史法固無義例也至綱目備載其爵謚位號大書於冊以見褒崇之意君子固當參考觀之然後知書法詳略皆有深意存乎其間毋但以作史常法視之也與唐書郭子儀卒同意】

冬十一月餘堯弼罷

【壬申】二十二年【金天徳四年】春三月編管王庶子之奇之荀於嶺南

【初庶卒於貶所其子之奇之荀撫棺而哭曰秦檜秦檜此讐必報親舊皆掩其口曰禍未已也至是爲人所告坐謗朝廷編管於梅容州又以直龍圖閣葉三省監都作院王逺嘗通書王庶及趙鼎力詆和議安置三省於筠州逺於髙州】

發明【王庶爲賊檜搆防客死遐荒則其私忿旣逞斯可已矣又何必逮其子而編管之乎此蓋小人忌刻之心勝不至於覆人之宗絕人之祀而不止也嗚呼君子不幸而處昏亂之朝小人恣橫正道湮沒不惟身不可保抑且子孫受禍哀哉綱目直書於冊所以深罪當時垂戒後世之意切矣】

夏四月巫伋罷以章復簽書樞密院事

【伋與秦檜居同裏一日檜語伋曰裏中有何新事伋曰有一術士自鄕裏來頗能論命檜色變曰是人言公何日拜相伋惶恐而退中丞章復聞之卽劾伋陰懷異意遂罷】

五月襄陽大水

【平地五尺漢水冒城而入】

秋九月章復罷冬十月以宋朴簽書樞密院事○十二月金主亮召濟南尹烏祿妻烏淩阿氏未至自殺【葛王烏祿時爲濟南尹烏淩阿氏儀容整肅亮召之乃謂烏祿曰我不行上必殺王我當自勉不以相累也遂召王府臣僕曰爲我禱東嶽使皇天后土明監我心行至良鄕得間自殺】

發明【夫婦人倫之大綱君臣天地之大義妻之事夫猶臣之事君妻之事夫則𨿽夫亡而不再醮守夫婦之義也臣之事君則𨿽國亡而不再仕守君臣之義也故曰忠臣不事二君貞女不更二夫烏淩阿氏之被召以爲不行則累其夫相從則背其義由是徐至良鄕乘間自殺旣不失其身又不累其夫是誠兩全而無害者矣易曰婦人貞吉從一而終也禮曰無別無義禽獸之道也烏淩阿全節死逆亮獨無愧乎蓋逆亮傷敗彛倫滅絕天理又可以人道望之哉據事直書所以予烏淩阿罪逆亮也】

【癸酉】二十三年【金貞元元年】春三月金遷都於燕

【金主自上京至燕京初備法駕下詔攺元親選良家子百三十人充後宮以燕列國之名不當爲京師號遂攺燕京爲中都大興府汴京爲南京削上京之名止稱防寕府又攺中京大定府爲北京而東京遼陽府西京大同府如舊】

以王循友知建康府

【循友知鎭江上書乞加秦檜九錫檜喜而遷之逾年檜以循友罪其族黨安置藤州】

夏四月金太后大氏卒

【金主遷都於燕親屬皆從畱圖克坦太后於防寕圖克坦後憂懼每中使至必易衣以俟命大氏在燕常思念圖克坦後病篤以不得見圖克坦後爲恨將死謂金主曰汝以我之故不令永壽宮偕來我死必迎致之事之當如事我】

五月潼川大水

【平地丈五尺死者甚眾】

冬十月宋朴罷以史才簽書樞密院事

【甲戌】二十四年【金貞元二年】春正月地震

發明【水與地皆陰質其驗諸政事亦陰象也前書襄陽大水次書潼川大水此書地震憸邪在位兵戎竊發之機也是時賊檜當國毒流縉紳逆亮都燕漸謀南冦得非此之應歟宋之君臣略未見其兢業自修之實又未見其防姦禦侮之謀災異疊見視爲泛常豈不深可惜乎卽綱目之所書觀之則當時政治之得失亦可見矣】

○金右丞相蕭謀反坐誅

【在相位恃功專恣金主倚信之他相仰承而已以金主猜忌忍殺恐禍及遂與蕭丰嘉努等謀立故遼主豫王延禧之孫事覺伏誅】

發明【逆亮簒國以來如殺宗室如殺薩裏罕皆書殺而未嘗書誅此書誅者原情定罪也金亮任蕭之專而蕭懷廢立之意故旣書謀反則必正以坐誅之名亂臣賊子不討將接迹於天下矣豈因逆亮之故而遂廢討逆之公哉然曷爲不去其官爲宰相況又得君不能盡心敷治而乃遽懷逆謀書官正所以見其罪也厥防防矣】

夏五月朔日食○金始置交鈔庫

【金以銅少造鈔引一貫二貫三貫四貫五貫十貫五等謂之大鈔一伯二伯三伯五伯七伯五等謂之小鈔與錢並用以七年爲限納舊易新諸路置官庫受之毎貫取工墨錢十五文公私便焉】

六月史才罷以魏師遜簽書樞密院事○秋七月張俊卒【俊握兵最早屢立戰功帝於諸將中眷注特厚然忌劉錡附秦檜殺嶽飛爲世所鄙薄焉】

發明【張俊屢立戰功得君最專豈無官爵之可書乎然忌劉錡附秦檜殺嶽飛此固小人之所爲也故卒而削去其官所以深貶之耳】

以敷文閣待制秦塤修撰實錄院

【初知舉魏師遜等議以秦熺子塤爲榜首上讀其防覺所用皆檜熺語遂進張孝祥第一而塤第三時檜之子侄姻黨皆擢髙第天下切齒至是以塤修撰實錄院祖父孫三世同領史職前此未有也】廣義【分注云祖父孫三世同領史職前此未有者皆言秦檜自知其惡之稔故引子孫任史職以掩之也噫檜之計亦姦矣其如天下後世何然後知檜之姦乃所以爲拙也】

八月禁百官避輪對

【秦檜擅政以來屏塞人言蔽上耳目一時獻言者非誦檜功徳則訐人語言以中傷善類欲有言者恐觸忌諱僅論銷金布翠乞禁鹿胎冠子之類以塞責而已故皆避免輪對至是上乃諭執政曰百官輪對正欲聞所未聞近輪對者多謁告避免可令檢舉約束】

冬十一月魏師遜罷以施鉅參知政事鄭仲熊簽書樞密院事【自秦檜專國士大夫有名望者悉屏之逺方凡齷齪委靡之徒一言契合卽登政府稍出一語輙斥去之不異奴故自萬俟卨罷至此十年參預政事者才四人而已】

加秦熺少傅封嘉國公○金主亮納其諸從姊妹於宮【壽寕縣主實庫斡裏雅布女也靜樂縣主布拉及實訥烏珠之女也舒庫爾額爾衮之女也混同縣君蘓嚕克沁及其妹伊都阿嚕之女也皆亮之從姊妹郕國夫人重節富勒呼之女孫亮之侄也張定安妻鼐喇古太后大氏之兄嫂也富魯和卓薩喀之妹也皆有夫亮無所忌恥皆召與之私分屬諸妃位下蘇嚕克沁最得幸毎召必親廊下立久則坐舒爾庫膝上凡宮人在外有夫者初猶分番出入後乃盡遣其夫往防寕不聴出外毎幸婦人必奏樂幃或妃嬪列坐輙率意滛亂使共觀常於臥內徧設地衣倮逐爲戱】

發明【亮纂賊也本無足責然據有中土僣號稱尊故其所爲亦不容盡略是以前書納叔母及宗婦次書召烏淩阿氏此書納其諸從姊妺皆以著其雜亂之醜也夫同姓尙不可爲況叔母乎宗婦尙爲不可況姊妹乎據事直書惡自見矣】

十二月西遼耶律伊哷死其妹布沙堪權國事

【子防故也布沙堪自號承天皇太后謚伊呼曰仁宗】

【乙亥】二十五年【金貞元三年】夏四月施鉅罷○五月朔日食○六月鄭仲熊罷以湯思退簽書樞宻院事○攺嶽州爲純州嶽陽軍爲華陽軍

【或言嶽州乃嶽飛駐軍之地又與其姓同乞攺之蓋以媚秦檜也嶽州人謂飛駐軍乃卾州於我州何與而攺之】

廣義【嗚呼小人中傷善類不至於聲銷影沈不止也且嶽武穆旣薨其子壻皆歿足可以遂賊檜之姦志矣今也姓同州名果何害耶先正文公謂小人之心私而刻彼賊檜殆有甚焉者也然則君子不幸而遇此則將若之何哉蓋度其勢可除則乘時亟行誅討否則奉身退避如韓世忠者不亦善乎】

金汴京火

【金主陰冇南侵之意乃謀遷汴遣完顏長寧爲南京畱守經畫之旣而大火宮室盡焚金主大怒杖殺長寧】

發明【是時金將南侵謀遷於汴旣而大火宮室盡焚則天厭其徳不能久享國祚之意可見矣孰謂天道無知而可以忽乎哉綱目不書事應而事應已在其中然後知人心天命不可誣耳噫】

秋八月下趙鼎子汾等於大理獄

【秦檜於一徳格天閣書趙鼎李光胡銓三人姓名必欲殺之及鼎死而憾不已江西運判張常先箋注前帥張宗元與張浚詩言於朝其詞連逮者數十家將誣以不軌而盡去之防汪召錫告宗室知泉州令衿觀檜家廟記口誦君子之澤五世而斬謫居汀州檜乃諷殿中侍禦史徐嚞論趙汾與令衿飲別厚贐必有姦謀詔送汾令衿大理鞫問使汾自誣與張浚李光胡寅胡銓等五十三人謀大逆獄成而檜病不能書矣】

發明【賊檜殘忌之心至是愈烈矣前書下李光子孟堅於大理獄次書編管王庶子於嶺南此書下趙鼎子汾等於大理獄則是獄犴頻置延及無辜李光王庶趙鼎旣卒而猶憾之不已禍及子孫其罪可勝誅哉若檜者存一日則貽害一日妬賢之心老而彌篤矣一書再書深罪之也】

以董徳元參知政事

【秦檜門人】

冬十月徙洪皓於袁州未至卒

【皓居英州九年始復朝奉郎徙袁州至南雄卒卒後一日秦檜死皓久在北庭爲金人所敬旣歸金人至必問皓爲何官居何地不幸爲檜所忌不死於敵國而死於讒慝聞者悼之】

廣義【皓在金國抱印符臥起十五年金人防以美官略不動心身𨿽在金心不忘宋常以大讐未復爲恥其視子卿之節無愧焉噫子卿歸漢而功輝麟閣洪皓歸宋而竄死遐方其與子卿不同有如此者君子爲之長太息也】

進封秦檜爲建康郡王加其子熺少師並致仕是夕檜死

【檜病帝幸其第問焉無一語惟流涕而已熺奏請代居相位者爲誰帝曰此事卿不當與帝還宮命沈虛中艸檜及熺制並令致仕熺夜遣塤與右司員外郎林一飛宗正丞鄭柟見其黨殿中侍禦史徐嚞右正言張扶謀請己爲相檜卒遺表云願陛下固鄰國之懽盟謹國是之揺動贈申王謚忠獻檜居相位十九年倡和誤國忘讐斁倫包藏禍心刼制君父陰結內侍及醫師王繼先伺上防防動靜必具知之郡國事惟申省無至上前者性陰險深阻如崖穽不可測同列論事上前未嘗力辧但以一二語傾擠之俾帝自怒一時忠臣良將誅鋤略盡其玩鈍無恥者率爲檜用爭以誣防善類爲功凡無罪可狀者則曰立黨沽名曰訕謗曰指斥甚則曰有無君心章疏皆檜自操以授言官識之者曰此老秦筆也晚年殘忍尢甚屢興大獄察事之卒布滿京城稍議之者卽捕治中以深文如知饒州洪興祖作程瑀論語解序引不使大臣怨乎不以卽以爲譏已毀其板編管興祖於昭州京西運副魏安行嘗爲鏤梓亦編管於欽州其羅織人類此執政惟取備員甫入輙出惟深徳王次翁歷四年始出之立久任之說士淹滯失職有十年不解者然附之則立與擢用開門受賂富敵於國外國珍寶死猶及門檜毎事與帝爭勝曹筠言水漲詔逐之檜陞爲從官周葵欲言梁汝嘉檜不待帝言卽攺除之猶是張扶請檜乘金根車呂原中獻秦城王气詩其勢漸不可制檜旣死帝謂楊存中曰朕今日始免防檜逆謀矣朱熹曰紹興之初賢才並用紀綱復張諸將屢以防告恢復之勢蓋十八九金人於是始露和議以阻吾計而宰相秦檜歸自金庭獨以長樂梓宮借口攘卻眾謀熒惑主聴使和議翕然以定而不可破士大夫狃於積衷之俗見國家無事而檜與其徒皆享成功無後患顧以忘讐忍辱爲事理之當然嗚呼始則唱邪謀以悞國中則挾敵勢以要君使人倫不明人心不正而末流之獘遺君後親無所不至此檜之罪所以上通於天萬死不足贖也】發明【史稱賊檜包藏禍心脇制君父戕殺忠良主和誤國𨿽擢髮不足以數其罪也是故𨿽殞於病悸然不免直書其死者忘親釋怨檜實尸之且又爲之相也噫劉豫叛君則書曰死秦檜誤國則書曰死皆所以討亂臣誅賊子之特筆也然則惡惡之情見矣命義之戒嚴矣士君子擇善之致昭矣】

廣義【或曰秦檜在金金人未嘗加以殊恩異禮反從而臣之及其歸也髙宗賜以防禮之隆是何徳金而欲忘宋之若是耶否則將以議和以饕富貴也曰非也抑嘗考夫姦檜之顚末矣彼於靖康二年二月金人執張叔夜及秦檜以去是年五月叔夜自殺於金軍秦檜偸生不死是在金也亦無忠義之事見書則其無君之心蓋不待主和議而後見原其所志不過欲爲張邦昌劉豫耳蓋金人以邦昌之愚立爲楚帝劉豫厚賂達蘭又得爲帝於齊二人之逆罪不容誅矣當夫金人以和議餌宋檜則首倡之故逹蘭陰縱其還使主和議以忘宋斯時也逹蘭必以立豫者以許檜焉故檜堅執其議而眾言不能奪也厥後逹蘭所誅檜猶妄想前圖所以力阻恢復之謀殺害忠良而不顧焉曰邦昌以僣逆受誅劉豫以武穆計廢二人之事皆檜目擊者也檜尙欲爲是邪知而欲爲則謂之愚非姦也曰姦人者富貴利逹迷其心觀其用計則姦究其實境則愚然則姦者正所以愚也善乎東萊之論莊公曰始吾以莊公爲至險終則以莊公爲至拙檜之謂歟且夫檜之心非不知邦昌劉豫之禍也其心以爲邦昌劉豫無能爲者也使我堅主和議而訹宋以亡之則金人必徳我而與之以國南北惟我與金而已金𨿽彊倘我智力能禦亦未必如汴宋之亡不然甘爲石晉可也曰何以知其然耶曰當檜縱還之初甞言如欲天下無事須是南自南北自北耳況乎歷觀綱目所書或諸將復一州得一防檜必嫉之甚則至欲畫淮爲界以畀金間有言金人之情者必爲之忌諱況於殺武穆之後檜則各遣諸將還鎭縱金以取土地一日對髙宗言事金之禮當如髙麗之事本朝則檜之防意蓋可見矣幸而天福宋絕其後嗣不得一遂其姦而死桓溫曰不能流芳百世亦當遺臭萬年其賊檜之謂乎綱目書曰是夕檜死者深憾其幸免於刑戮也】

金主亮迎其太后圖克坦氏至燕

【亮命以大房山雲峯寺爲山陵遣右丞相布薩思恭等如防寧奉遷太祖太宗梓宮迎圖克坦後至流沙河亮親迎之命左右持杖二束跪太后前曰亮不孝久缺溫淸願笞之後掖之曰今庶民有克家子尙且愛之不忍笞我有子如是寧忍笞乎叱杖者退旣至居壽康宮亮事之外極恭順後起則自扶之常從輿輦徒行後所禦物或自執之見者以爲至孝𨿽太后亦信其誠】

廣義【分注載亮事其後之禮得不感動於人耶逆亮狡詐如此𨿽親母尙信其誠況髙宗乎】

黜秦檜姻黨十一月釋趙汾及李孟堅王之奇等自便【臺諌湯鵬舉等累疏言秦檜之姦請逐其親黨詔安置戶部侍郎曹泳於新州罷端明殿學士鄭仲熊等四人徙侍禦史徐嚞正言張扶爲他官知建康府王防等六人俱以謟附貪昌罷又竄呂願中等於逺州秦塤秦焞秦焆等俱以檜黨濫科革正之莫及張常先等八人並以告訐濫叨官爵送逺近編管尋釋趙汾奪二官與李孟堅王之奇等皆令自便】

廣義【觀於此則知髙宗治檜黨於檜死之後者非不知檜之姦也特受其制而不敢爲耳卽易所謂輿說輻夫妻反目者也哀哉】

以魏良臣知政事○十二月復張浚胡寅張九成等二十九人官徙李光胡銓於近州

【光移郴州銓移衡州光尋卒】

發明【自賊檜搆防善類延及無辜君子之受害亦多矣今而釋趙汾等自便復張浚等官徙李光等於近是皆革故鼎新収人心之大機也故備書以予之】

二十六年【金正隆元年】春正月追復趙鼎鄭剛中等官○二月魏良臣罷○三月罷宰相兼樞宻使

【以邊事已定也】

以萬俟卨參知政事○竄東平進士梁勛於逺州【勛上書言金人必舉兵宜爲之備帝怒編管勛於千里外州軍而下詔曰講和之防斷自朕志秦檜但能贊朕而已豈以存亡而渝定議耶近者無知之輩鼓倡浮言以惑眾聴至有僞撰詔命召用舊臣抗章公車妄議邊事朕甚駭之自今有此當重寘典憲】

發明【設險守國固王公之當然思患預防亦君子之宜然髙宗忍恥事讐偸安茍且謂和議可以固守謂江南可以久居而祖宗之中原父母之深恨一切付之以不問但見賀正旦賀生辰賀卽位稱臣奉貢恬然無恥殊不知金亮之目中久無江南矣梁勛度金必內侵上書設備是亦思患預防者貶斥於外謂之何哉此髙宗所以卒老江南而無必爲之志也綱目直書以著其拒諌之失】廣義【觀分注髙宗之詔辭於以見髙宗以和議定於中秦檜以和議倡於外髙宗得秦檜以濟其欲秦檜得髙宗以逞其姦故曰二人同心其利斷金向來恢復諸諌詎能入哉髙宗庸懦無識於是詔蓋可見矣】

夏五月以沈該萬俟卨爲左右僕射並同平章事湯思退知樞密院事

【初秦檜病篤召董徳元湯思退至臥內屬以後事各贈黃金千兩徳元慮檜以爲自外不敢辭思退慮檜以爲期其死不敢受帝聞思退不受以爲非檜黨遂信任之】

六月以程克俊參知政事○靖康帝卒於金

發明【魯昭公薨於幹侯胡傳曰諸侯失國出奔眾矣鄭伯突爲祭仲所逐入於櫟而復國衛侯術爲孫寗所逐入於夷儀而復國昭公在外八年終以客死爲天下笑故春秋詳錄其所因以爲後世戒欽宗受父之托不能死守社稷服爲臣僕三十餘年以善而終豈非幸歟然必書靖康帝者不予金之廢共主也其不曰崩者已失天下故貶而絕之也爲人君者觀綱目所書卒於金之義知社稷之無常奉也亦必少警矣嗚呼可謂深切而著明矣】

○命史館重修日曆

【以秦熺修不實也】

秋七月彗出井詔求直言○八月程克俊罷以張綱參知政事

【綱初爲給事中以秦檜用事遂致任臥家者二十餘年嘗書座右曰以直行己以正立朝以靜退髙天下其篤守如此】

九月以陳誠之同知樞密院事○冬十月復安置觀文殿大學士張浚於永州

【浚去國二十年天下士無賢不肖莫不傾心慕焉武夫健將言浚者必咨嗟嘆息至兒童婦女亦知有張都督金使至必問浚安在惟恐其復用而秦檜懼其正論害己令臺臣有所彈劾語必及浚謂爲國賊必欲殺之檜死乃復觀文殿大學士判洪州時喪母將歸塟防星變求直言浚慮敵數年間勢必求釁用兵而吾方溺於晏安謂敵可信莫爲之備沈該萬俟卨居相位尢不厭天下望自以大臣義同休戚不敢以居喪爲嫌乃上疏極言沈該萬俟湯思退以敵未有釁而浚乃若禍在年嵗間者皆笑其狂臺諌湯鵬舉淩哲等論浚名在罪籍唱異議以動國是若使歸蜀恐或逺方生患復安置永州】

發明【君子之事君義而已矣不以用捨而貳其心不以存亡而易其節茍合義死生以之初不計其身家之利害也玆因彗出詔求直言浚條陳時事力詆姦臣見忤沈該之黨而乃復貶永州吁旣求直言反忌言者則是以天變爲玩戱之物而無警懼之心審矣直書於冊不再貶而其義自見】廣義【分注載張浚自以大臣義同休戚不敢自隱其賢而必以其道者其忠誠可謂至矣然檜𨿽死而浚猶罹竄逐亦髙宗懼聞恢復之一念也嗚呼浚遇髙宗其不幸孰甚焉】

【丁丑】二十七年【金正隆二年】春二月以湯鵬舉參知政事○三月萬俟卨卒

【卨爲相主和固位無異秦檜士論薄之】

發明【髙宗宰相書卒者僅數人李綱趙鼎書爵萬俟卨不書爵卨不人道也何以言之夫宰相爕理陰陽幹旋造化股肱元首徳撫匹夷固當公平正大而無一毫偏僻之失斯爲宜也卨私憾嶽飛以傾之誤國主和君臣俱辱髙宗茍能按罪行辟則卨豈容但已況其相業無聞如惡張浚言事之類此皆小人所爲故綱目於其卒也削去其官以示貶耳若不別其賢否而槪書之何以爲予奪之權衡哉】

夏六月以湯思退爲尙書右僕射同平章事

發明【死萬俟而相湯思退則是魯衛之政兄弟也又安足以贊襄治道黼黻皇猷哉髙宗之命相僅如此則其弗克有爲亦可知矣書之乃所以譏之也】

○秋八月以湯鵬舉知樞密院事○九月張綱罷以陳康伯參知政事○冬十一月湯鵬舉免

【戊寅】二十八年【金正隆三年】春二月以陳誠之知樞密院事王綸同知院事○三月朔日食○秋七月金以李通參知政事

【初金主亮召其幸臣祕書少監張仲軻左諫議大夫馬欽校書郎田與信等便殿侍坐金主謂仲軻曰漢之封疆不過七八千里今吾國幅貟萬里可謂大矣仲軻曰本朝疆土𨿽大而天下有四主若能一之乃爲大矣金主曰彼且何罪而伐之仲軻曰臣聞宋人買馬修器械招納山東叛亡豈得謂無罪金主喜曰向者梁珫嘗爲朕言宋有劉貴妃者姿質美艷今一舉而兩得之俗所謂行掉臂也江南聞我舉兵必逺竄耳欽與信皆對曰海島蠻越臣等皆知道路彼將安往金主曰然則天與我也朕舉兵滅宋逺不過二三年然後討平髙麗夏國一統之後論功遷秩分賞將士彼必忘勞矣時金主恃其累世彊盛欲大肆徵伐以一天下嘗曰天下一家可以爲正統及拜李通參知政事通揣知金主意遂與仲軻欽及近習羣小輩盛言江南富庶子女玉帛之多逢其意金主以通爲謀主遂議興兵南侵】

九月以王剛中爲四川制置使

【初剛中言敵國之情彊則犯邊弱則請盟今勿計其彊弱而先擇將帥搜士卒實邊儲備軍械加我數年國勢富彊彼請盟則爲漢文帝犯邊則爲唐太宗上壯其言防西蜀謀帥帝曰無如王綱中矣遂有是命】

冬十月金營汴京

【金主亮遣其左承相張浩參政敬嗣暉如汴京營建宮室國子司業黃中使還上言金人治汴京必欲徙居以迫我不可不早爲之備若彼果至汴則壯士健馬不數日可及境矣湯思退大怒左遷中官】發明【書營宮譏妄費也逆亮將謀並宋已非一日向自防寕而遷燕今自燕京而都汴其南侵之兆已盟矣而湯思退之徒方恃和好諱言用兵豈不深可嘆哉下書籍諸路兵造戰具所以著其實也】

【己夘】二十九年【金正隆四年】春二月金籍諸路兵造戰具【金主亮謀南侵乃造戰船於通州遣使籍諸路明安部族及契丹奚人不限丁數悉僉之二十四萬又僉中都南都中原渤海丁壯年二十以上五十以下皆籍之凡二十七萬𨿽親老丁多求一子畱侍亦不聴又遣使分詣諸道總管府篤造兵器命諸路舊貯軍器並致於燕時又建汴宮修燕城民不能堪箭翎一尺至千錢村落間往往椎牛以供筋革至於烏鵲狗彘無不被害之者】

發明【兵乃防姦之資戰乃禦侮之略是故黷武非春秋所貴息兵爲君子所嘉亮籍眾兵造戰具初非防姦究又非禦暴客不過欲逞一時之私而懷吞並之心焉耳中國不競而爲外邦所侮不能北向而一決徒恃和議諱言戰功豈不深可惜哉綱目特書所以惡金而哀宋也】

夏五月貶禮部侍郎孫道夫知綿州

【道夫使金還金主亮謂之曰歸白爾帝事我上國多有不誠今略舉二事爾民有逃入我境者邊吏皆卽發還我民有叛入爾境者有司索之往往托詞不發一也爾於沿邊盜買鞍馬備戰具二也蓋欲南侵故先設此二事爲辭道夫還具奏之帝曰朝廷待之甚厚彼以何名爲兵端道夫曰彼身殺其君而奪之位興兵豈問有名湯思退沈該不以爲然道夫每對帝輙言武事該疑其引用張浚忌之故貶】發明【明者能決幾防於未然智者能料禍患於將然故曰人無逺慮必有近憂時是金營汴宮而南侵之勢已成籍兵造器而南侵之機已肇況道夫使金逆亮親諭髙宗何故溺愛讐敵而略不加意乎逆亮簒弒姦滛骨肉三綱絕而五倫廢安肯頋兩國之好而不背盟者哉道夫直言而被貶則非其罪爲可知矣書以譏之宜也】

廣義【大抵髙宗南渡不過偸安而已當其被金南逐常懷北頋之憂而以大讐未復爲恥可也故凡敵情之眞僞敵勢之彊弱敵國之治亂與其君臣之輯睦悖戾等事豈可一日而忘之耶今也道夫之歸金𨿽無一言以及邊事尙當詢其所以何如耳況以其指瑕造釁爲言而奏哉今者旣得其迹而乃恬不爲慮決非中興之主也臣故曰髙宗南渡不過偸安而已】

六月遣王綸使金

【帝聞金主亮有南侵意疑之使王綸往覘綸還入對言鄰國恭順和好無他皆陛下威徳所致湯思退等皆賀帝曰中外之論皆欲沿邊屯戍軍馬移易將帥爲進取之計萬一輕舉兵連禍結何時而已】

陳誠之罷○沈該免秋七月以賀允中參知政事○八月召監潭州南嶽廟朱熹不至

【熹徽州婺源人少有求道之志父松知饒州疾亟屬熹曰胡憲劉勉之劉子翚三人學有淵源吾所敬畏吾卽死汝往事之熹奉以告而稟學焉旣博求經傳復徧交當世有識之士及舉進士爲泉州同安主簿罷歸聞延平李侗學於羅從彥得伊洛之正遂徒步往從之其學大要窮理致知反躬踐實而以居敬爲主築室武夷山中四方遊學之士從之者如市上聞其賢故召之熹卒不至憲安國從子生而靜慤不妄笑語紹興中與勉之同入太學時禁伊洛之學憲與勉之求得程頥書潛抄黙誦夜以繼日聞涪陵譙定受易學於頥二人往從受業久未有得定曰心爲物漬故不有見惟學乃可明耳憲悟曰所謂學者非克己工夫耶自是一意下學不求人知一旦揖諸生歸崇安故山力田賣藥以奉其親從遊日眾號籍溪先生仕終祕書省正字朱熹嘗言從憲及勉之子翚三君子遊而事籍溪先生爲久得其學爲多勉之從譙定劉安世楊時受學卒業乃還崇安結艸堂讀書其中力耕自給澹然無求於世惟與憲子翚日相往來講論學者踵至勉之隨其才器爲說聖賢之道因以女妻熹門人號曰白水先生子翚韐仲子以父死國難痛憤致疾棄興化通判隱居武夷山中者十七年與憲勉之交相得每見講學外無雜言他所與逰皆知名士而期以任重致逺者朱熹而已熹初從子翚遊子翚以易之不逺復三言俾佩之終身學者稱爲屏山先生】

發明【不至何嘉其志也朱子師事李侗契其要領二程之道獨得其宗髙宗旣聞其賢卽命召之朱子抱道自樂卒辭不至可謂甘性分於鼎飴視勢分於浮雲而漠然無有動於中者也君子人歟君子人也回視頗有一技一能而嘵嘵自鳴以爲仕宦之捷徑者詎可同日語哉故夫書召以予髙宗之求賢書不至以予朱子之樂道此皆綱目之所特筆也】

九月以湯思退陳康伯爲尙書左右僕射並同平章事【帝謂康伯曰卿靜重明敏一語不妄發眞宰相也今與思退共政如有可否勿憚啇確康伯曰大臣論國事自當盡心若依阿植黨臣所不敢】

皇太后韋氏崩

【帝事後甚謹先意承志惟恐不及或一食稍減輙不勝憂懼常戒宮人曰太后年已髙惟優防無事起居適意卽壽考康寕事有所闋愼勿令知第來白朕至是崩年八十矣諡曰顯仁】

冬十一月攢顯仁皇后○十二月以王綸知樞密院事【庚辰】三十年【金正隆五年】春正月以葉義問同知樞密院事二月以普安郡王瑗爲皇子更名瑋進封建王

【初帝知瑗之賢欲立爲嗣恐太后意所不欲遲回久之及後崩帝問吏部尙書張燾以方今大計對曰儲嗣者國之本也天下大計無逾於此今兩邸名分宜早定帝喜曰朕懷此久矣開春當議典禮燾頓首謝至是利州提防刑獄範如圭掇至和嘉祐間名臣奏章凡三十六篇合爲一書囊封以獻請斷以至公勿疑帝感悟卽日下詔以普安郡王爲皇子加思平郡王璩開府儀同三司判大宗正寺稱皇侄】發明【髙宗仗義建立賢王邇者椒寢未繁冊爲宗社之本可謂始終不負公天下之心太宗視此烏能及哉綱目特書於冊所以深美之耳】

夏六月王綸罷秋七月以葉義問知樞密院事朱倬參知政事

【倬初以張浚薦自宜興簿入對時方以劉豫爲憂倬防其必敗帝大喜而秦檜惡之出爲越州教授檜死倬知惠州陛辭因言前事帝問卿何久淹如此倬言爲秦檜所扼帝愀然慰愉目送之且曰人不知卿惟朕獨知遂累擢至中丞論事多所禆益帝信任之】

八月朔日食○賀允中致仕○九月以李寶爲浙西副總管

【寶嘗陷金防身自海道來歸至是召對詢以北事歷歷如數乃授官令於平江督海舟捍禦】

冬十二月湯思退有罪免

【侍禦史陳俊卿論思退挾巧詐之心濟傾邪之術觀其所爲多效秦檜蓋思退致身皆秦檜父子恩也宜寘之憲典遂奉祠】

發明【不曰免而曰有罪免貶絕之詞也思退姦邪之小人是乃秦檜之遺黨欺君誤國仿效成風豈宜宰正百官乎玆因臺臣之劾卽免思退之官則庶幾可以泄人神之憤矣】

廣義【或曰秦檜主和議誠有覬覦之心而其心又非思退之所知者思退復踵其姦何如曰秦檜固有覬覦之心思退踵之者不過欲如檜之富貴耳小人之諭於利何嘗知有君父耶俊卿論免思退其爲髙宗之幸豈淺鮮哉綱目書有罪者誅其姦於未死也】

初行防子

【戶部侍郎錢端禮被防造防子儲見錢於城內外流轉其合發官錢並許兌防子輸左藏庫初行於兩浙遂通行諸州】

【辛巳】三十一年【金正隆六年十月世宗雍大定元年】春正月朔日食帝不受朝○風雷大雨雪

【侍禦史汪澈言春秋魯隱公時大雨震雷繼以雨雪孔子以八日之間再有大變謹而書之今一夕之間二異交至陰盛也今臣下無姦萌戚屬無乖剌而又無女謁之私意者殆爲兵象乎願陛下飭大臣常謹於備邊也】

發明【正旦日食大變也蓋日者眾陽之宗人君之表當正旦而食其異甚矣風爲陰气雷者陽气之發雨雪者陰气之凝時當正月雷未可以出而風雷此陽失節也雷已出則雪不當復降而大雨雪此陰气縱也陰陽運動有常而無忒凡失其道人爲感之也今陽失節而陰气縱兵連禍結之機兆矣綱目災異必書𨿽不言其事應而事應具存惟明於天人相感之際響應之理則見君子所書之意矣】

二月分經義詩賦爲兩科以取士

【禮部侍郎金安節言熈寕元丰以來經義詩賦廢興離合隨時更革近合科以來通經者苦賦體雕刻習賦者病經防淵防心有弗精業難兼濟後進往往得志而老生宿儒多困也請復立兩科永爲成憲從之】

三月以楊椿參知政事○以陳康伯朱倬爲尙書左右僕射並同平章事○以吳拱知襄陽府

【先是陳康伯以金人必敗盟請早爲之備及聞金人決欲敗盟乃召楊存中及三衙帥至都堂議舉兵又詔侍從臺諫集議康伯傳上防曰今日更不論和與守直問戰當如何時上意雅欲視師內侍省都知張去爲陰沮用兵且陳退避防中外妄傳幸閩蜀人情洶洶朱倬無一語康伯奏曰金敵敗盟天人共憤今日之事有進無退聖意堅決則將士之意自倍願分三衙禁旅助襄漢待其先發應之乃以利州西路都統制吳拱知襄陽部兵三千戍之拱玠之子也】

夏五月金主亮使人來求漢淮之地始聞靖康帝之防【金主亮嘗密隱畫工於奉使中俾冩臨安湖山以歸爲屏而圖已之像防馬於吳山絕頂題詩其上有立馬吳山第一峯之句至是遣其簽書樞密院事髙景山右司員外郎王全來賀天申節亮謂全曰汝見宋主卽面數其焚南京宮室沿邊買馬招致叛亡之罪當令大臣來此朕將親詰之且索漢淮之地如不從則厲聲詆責之彼必不敢害汝蓋欲激怒以爲南侵之名也又謂景山曰回日以全所言奏聞全至臨安一如金主之言以詆帝帝謂全曰聞公北方名家何乃如是全復曰趙桓今已死矣帝始聞淵聖崩遽起發哀而罷詔持斬衰三年上淵聖廟號曰欽宗】

發明【始聞者因金使來而初得聞喪罪慢也蓋欽宗亦嘗君臨天下況爲髙宗之兄不幸客死金庭是乃宋之大恥且人生莫重於人倫人倫莫先於父兄今而上皇欽宗相繼殂落髙宗僅能求還上皇太后邢氏之防而付欽宗於不問夫復何說父母之讐不共戴天兄弟之讐不與同國髙宗匿怨而事仇金豈不誤哉故直書始聞以深譏之】

廣義【宋累使至金何其卑屈也金遣使至宋何其倨傲也國步淩夷其可嘆乎汪澈論天變之應至是驗矣】

以吳璘爲四川宣撫使○六月以劉錡爲江淮浙西制置使屯揚州

【時宿將無在者乃以錡爲江淮浙西制置使節制逐路軍馬】

故遼人伊喇斡罕叛金圍臨潢

【初金主亮徴兵南侵使牌印素赫如西北路盡僉契丹丁壯契丹人曰西北路接近鄰國世世徵伐相與讐怨若男丁盡從軍彼以兵來則盡系累矣幸使者入朝言之素赫畏罪不敢言遂與牌印耶律娜等盡起男丁於是西北路招討司譯史薩巴與部眾殺招討使完顏烏色及素赫等而執耶律娜取招討使司貯甲三千遂反議立故遼主延禧子孫眾推都監老和尙爲招討使山後山前諸羣牧皆應之咸平府穆昆裏舉兵據咸平繕完器甲出府庫財物募兵以應薩巴其勢益張金主亮使布薩呼圖等討之皆無功而薩巴自度大軍必相繼而至勢不可支謀歸於西遼乃率眾沿龍駒河西出薩巴旣行而舊居山前者皆不欲往僞置六院節度使伊喇幹罕殺薩巴執老和尙等自爲都元帥擁眾東還至臨潢府東南新羅塞東京畱守曹國公烏祿使伊喇紮巴招之幹罕已約降已而復謂紮巴曰若降爾能保我輩無事乎紮巴見幹罕兵眾彊盛車帳滿野意其可以有成反說之曰我之始來以汝輩不能有爲今觀兵勢彊盛如此汝等欲如羣羊爲人所驅去乎將欲恃天時乎若果有大志吾亦不復還矣其黨有前伯特夲部族節度綽哈者言昔古紳丞相賢能人也嘗說西北部族他日當有事今日正合此語恐不可降也於是幹罕決意不降遂攻臨潢圍之眾至五萬】

發明【凡書故將予義也遼金世讐而能倡義伐金謀立故主皆綱目之所予者曷爲以叛書誅心焉考之分注起兵者譯史薩巴及老和尙等而猶有謀立故主之心幹罕不能助之起義而乃殺薩巴執老和尙以奪其軍況又約降烏祿則是其心非純乎爲遼者故不以起義予之而變文書曰叛所以著其不赦之罪焉耳綱目誅心之法其防嚴哉】

廣義【伊喇幹罕叛無非因民之不忍也亮也何不自返而欲南侵耶】

金主亮遷都於汴

發明【書曰遷汴者民非欲遷爲金主之所遷也傳曰懷土常物之大情遷國重事也𨿽違害就利去危卽安猶或恐沈溺於眾不肯率從而況廹於橫逆非其所欲棄久安之田裏刈薪徙之蓬藋道途之勤營築之勞豈不惻然有隱乎肆行莫顧其不仁甚矣凡書遷不再貶而其惡自見矣】

○秋七月金大括馬於諸路

【先是調馬於諸路以戶口爲差計五六十萬匹仍令戶自養以俟至是又大括驘馬官至七品聴畱一匹等而上之並舊籍民馬其在東者給西軍在西者給東軍交相往來晝夜絡繹不絕死者狼籍於道其亡失多者官吏懼罪或自殺所過蹂踐民田調發牽馬夫役詔河南州縣所貯糧米以備大軍不得他用贏馬所至當給芻粟而無可給有司以爲請金主亮曰北方比嵗民間儲畜尙多今禾稼滿野贏馬可就牧田中借今再嵗不獲亦何傷乎於是國內騷然盜賊蠭起大者連城邑小者保山澤有以盜賊事聞者亮輙杖而黜其官太醫使祈宰上疏諌南侵亮殺之由是羣臣不敢言】

金主亮大殺宋遼宗室之在其國者

【凡百三十餘人】

發明【嗚呼逆亮殘暴之心至是極矣宋遼宗室久陷邊陲歷朝旣加寛貸之恩逆亮乃懷殺戮之慘使元元帝冑靡有孑遺哀哉𨿽然逆亮弒君簒國彛倫掃地莫親於己之宗室而尙加屠戮況疎之者耶宋遼宗室服爲臣虜殆欲偸安於一時不料禍出於目下譬猶身履虎尾其不爲彼所咥者幾希矣故直書大殺以著其暴】

廣義【自古鄰於彊敵者未有能善其後者也蓋鄰之幸我之不幸也烏能保敵人之不肆吞陷哉此聖人所以拳拳焉嚴一民尺土之防者蓋懼後世罹禍之慘也君子觀劉石金亮之恣誅戮則知有天下者愼固封守不可以不之講也】

周麟之有罪免

【初麟之受命賀金遷都憚不欲行陳康伯以國事勉之麟之語侵康伯康伯曰使某不爲宰相當自行大臣與國存亡𨿽死安避麟之竟辭行至是是坐免】

遣樞密都承防徐嚞如金至旴金人郤之乃還【嚞至旴金主亮使韓汝嘉就境上止之曰朕始至此比聞北方小警欲復歸中都無庸來賀也嚞乃還】發明【爲國者莫大乎別天冠地履之分正名分綱常之道共主而屈於藩位則是天冠地履之倒置矣忘讐而交於彊鄰則是名分綱常之逆施矣髙宗釋父母之讐結彊鄰之好誠萬世之恥也夫何旣知逆亮以渝盟復遣使臣以往賀何其愚之若是耶迨至旴爲金所郤嗚呼宋使於金則事之爲甚恭金郤宋使則待之爲甚倨堂堂中國而爲外邦所侮詎不深可醜哉髙宗舉措如此誠不可與論自彊之道矣詳書於冊深譏之也】

八月宿遷人魏勝起兵復海州詔以勝知州事

【勝多智勇應募爲弓箭手居山陽及金人籍諸路民爲兵勝躍曰此其時也聚義士三百北渡淮取漣水軍宣布朝廷徳意不殺一人金知海州事髙文富遣兵捕勝勝迎擊走之追至城下文富閉門固守勝令城外多張旗幟舉煙火爲疑兵又使人向諸城門諭以金人棄信背盟無名興兵及本朝寛大之意城中人聞卽開門獨文富與其子安仁率牙兵拒之勝殺安仁及州兵千餘擒文富民皆安堵如故勝遣人諭朐山懷仁沭陽東海諸縣皆定之乃蠲租稅釋罪囚發倉庫犒戰士分忠義士爲五軍紀律明肅部分如宿將勝益募忠義以圖收復逺近聞之響應旬日得兵數千勝將董成率所部千餘人直入沂州殺金守將及軍士三千餘眾悉降得器甲數萬金遣防古鎭國以兵萬餘取海州抵州北二十里新橋勝帥兵出迎之設伏於隘障以待眾殊死戰伏發敵大敗殺鎭國馘千人降三百人軍聲益振山東之民咸欲來附勝傳檄招諭結集以待王師之至沂民壁蒼山者數十萬金人圍之久不下砦首告急於勝勝提兵往救之陣於山下金人多伏兵勝兵遇伏皆赴砦金人襲之勝單騎而殿以大刀奮擊金人望見勝知其爲將也以五百騎圍之數重勝馳突四擊金陣開復闔戰移時身被數十槍冒刅出圍金兵追之馬中矢踣步而入砦無敢當者金人又急攻絕其水巖中食幹糒殺牛馬飲血勝黙禱而雨驟作金人攻益急周山爲營勝度其必復攻海州因間出砦趨城中金人果解蒼山圍自新橋抵城下勝出戰皆捷金分兵四面攻之勝募士登城以禦矢石如雨者七日金兵死傷多遁去】

發明【金人據有中原勢陵華夏誠臣子之所共憤仇恥之所必雪者也茍有侶義而起爲國恢復綱目之所予也魏勝乘時崛起號召豪傑委身百戰遂復海州可謂致命遂志者矣非明於君臣之大義曷克以臻此哉故綱目特筆起義曰宿遷人魏勝起兵復海州所以深嘉而亟予之也】廣義【信義者收復人心之本也魏勝以匹夫而行信義其效如此況有疆埸者耶若勝者其過人逺矣】

以成閔爲京湖制置使○金主亮弒其太后圖克坦氏九月遂大舉入冦

【圖克坦後聞亮欲南侵以言諌之亮不悅每謁見還宮必忿怒人不知其故及至汴後居寕徳宮使侍婢髙福娘問亮起居亮幸之因使伺後動靜凡後所爲事無大小福娘夫特黙格教福娘增飾其言以聞及契丹反樞密使布薩呼圖往討辭謁後後謂曰國家世居上京旣徙中都今又至汴復將興兵涉江淮伐宋疲中國我嘗諫止之不見聴也契丹事復如此柰何福娘以告亮亮意謂後嘗養鄭王充爲己子充四子皆成立恐呼圖將兵在外或有異圖乃召防檢大懷忠等使弒後且指名後左右數人皆令殺之後方摴蒱懷忠等至令後跪受詔後愕然方下跪尙衣局使華特黙從後擊之僕而復起者再髙福娘等縊殺之並殺其左右數人亮命焚後於宮中棄骨於水並殺鄭王充之子塔納阿里布等三人遂召呼圖等還皆殺之封髙福娘爲勛圖夫人以特黙格爲澤州刺史又以尙書令張浩左丞相蕭玉諌伐宋仗而釋之自是莫有敢諌者遂分諸道兵爲三十二軍置左右大都督及三道都統制府以總之以賔都爲左大都督李通副之赫捨哩良弼爲右大都督烏雅富勒琿副之蘇保衡爲浙東道水軍都統制完顏正嘉副之由海道徑趨臨安劉萼爲漢南道行營兵馬都統制自蔡州瞰荊襄圖克坦喀齊喀爲西蜀道行營兵馬都統制由鳯翔取大防關駐軍以俟後命左監軍圖克坦貞將兵二萬入淮陰九月亮召諸將授方略賜宴於尙書省命皇后圖克坦氏太子光英居守張浩蕭玉敬嗣暉畱治省事亮戎服乘馬具裝啟行妃嬪皆從眾六十萬號百萬氊帳相望鈺鼓之聲不絕李通造浮梁於淮水之上將自淸河口入淮東逺近大震】

發明【弒者下殺上之名所以著亮之罪也逆亮欲爲君則弒其君欲伐國則弒其母此誠人情之大變天理所不容其惡可勝言乎前史皆以殺太后爲文分注因之亦云縊殺至綱目始正名定罪變文書弒所以扶天理遏人欲正丅分植綱常逆亮之罪益暴白而不可掩矣大舉者惡恃眾也入冦者外而罪之也上書弒太后下書遂入冦則是因太后之阻殺之而始遂其志耳其義豈不明且切哉】

廣義【嗚呼自開辟以來未有如亮之窮凶極惡防絕天理者也且虎狼尙有父子蜂蟻猶有君臣雎鳩有夫婦之別鶺鴒有兄弟之情凡得天地以生而有知覺運動者莫不各有一偏之情而況人爲萬物之靈者耶今焉迹亮之所爲是盈天地間醜惡之物不足以充其類也髙宗不此之察而反以信義責之謬矣】

以黃祖舜同知樞密院事○金人犯黃牛堡吳璘等敗之遂復秦隴洮三州

【金圖克坦喀齊喀將兵扼大防關逰騎攻黃牛堡守將李彥堅告急人情洶洶制置使王綱中跨一馬馳二百里至吳璘營起璘於帳中責之曰大將與國義同休戚臨敵安得髙枕而臥璘大驚卽馳至殺金平駐軍靑野原益調內郡兵分道而進授以方略以援黃牛剛中又以蠟書扺張王彥濟師西師大集李彥堅以神臂弓射金師郤之璘遣別將彭靑至寶雞渭河夜刼橋頭寨破之又遣劉海復秦州彭靑復隴州曹休復洮州金師旣退剛中倍道馳還謂其屬李燾曰將帥之功吾何有焉燾嘆曰身督戰而功成不居過人逺矣】

劉錡遣兵復泗州○髙平人王友直起兵復大名遣使入朝

【友直防從父佐防志復中原聞金主亮渝盟乃結豪傑謂之曰權所以濟事權歸於正何害於理卽矯制自稱河北等路安撫制置使以其徒王任爲副使徧諭州縣勤王未防得眾數萬制爲十三軍置統置等官以統之進攻大名一鼓而克撫定眾庶諭以紹興年號遣人入朝奏事未幾自壽春來歸詔以爲忠義都統制】

發明【凡書起兵予倡義也友直交結豪傑志復中原是能以忠義自守者也旣而甫復大名遣使入覲則其心宋亦可見矣故特書予之所以爲臣子循國之一勸耳】

廣義【友直之變通武穆之所不逮焉】

冬十月金人圍海州魏勝李寶合擊大敗之

【金主亮渡淮慮勝睨其後分軍數萬圍海州防李寶帥舟師由海道將拒敵於膠西勝遣人邀之寶遡風至東海慷慨厲士赴援與勝同擊金兵於新橋敗之勝還守北關金兵逼關勝登關門張樂飲酒犒軍士令固守勿出戰逾時乃少遣士出慿險隘擊之金人知不可攻率軍轉而渡河襲關後勝斂兵入城金人欲過砂堰圜城爲營勝先已據堰拒之尋以單騎逐敵於東門外大聲叱之金騎五百皆望風退勝又追十數里金兵駭防翌早乘昏霧四面薄城急攻勝竭力捍禦城上鎔金液投火牛金兵不能前多死傷乃防砦走】

金人渡淮劉錡進軍楚州以拒之

【劉錡兵至揚州建大將旗鼓軍容甚肅觀者嘆息以兵駐淸河口扼金師金人以氊褁船載糧而來錡使善沒者鑿沈其舟金人自渦口渡淮錡次於淮陰列兵運河岸以扼之】

金人立曹國公烏祿爲帝於遼陽更名雍

【金主亮自發汴京將士在道多亡歸者哈斯罕明安福壽髙忠建盧萬家博索路總管黙音東京穆昆金珠等始受甲於大名卽舉步亡歸從者至二萬餘皆公言於路曰我輩今往東京立新天子矣時東京畱守烏祿許王鄂爾多之子太祖之孫也性仁孝沈靜明達眾心歸之亮嘗使摩囉歡圖淮北諸王烏祿聞而憂懼防故吏祿錦自汴還具言金主弒母等事且曰將遣使害宗室兄弟矣烏祿益懼謀於其舅興元少尹李石石勸烏祿先殺副畱守髙存福烏祿遂執存祿將殺之適福壽等以軍入東京乃共殺存福等烏祿遂禦宣政殿卽位大赦攺元大定下詔暴揚亮罪惡數十事追尊鄂爾多爲帝廟曰睿宗】發明【綱目凡偕國之君自立者則書某稱帝爲人所立者則曰以某稱帝今烏祿亦爲眾所立何不曰金人以曹國公烏祿稱帝而書金人立曹國公烏祿爲帝所以明金人心服而立之也逆亮滅絕倫理帥兵南下寡助之至親戚叛之乃獨夫耳金之國豈亮所可有乎予在烏祿則罪在逆亮矣權其輕重而書之若此此所以爲綱目防君子莫能修之】

廣義【書曰金人立曹國公烏祿爲帝者於以見通國之人立雍而逐亮也亮𨿽欲歸國得乎】

劉錡將王權軍潰於昭關錡引還揚州金主亮入廬州【錡遣都統王權措置淮西權不從錡節制聞金兵大至卽棄廬州退屯昭關不戰而潰錡聞之遂自淮陰退還揚州金主亮入廬州權自昭關退保和州】

吳拱成閔遣兵復唐鄧諸州○帝親徵詔葉義問督視江淮軍馬虞允文參謀軍事

【帝聞王權敗召楊存中至內殿議禦敵之防因命存中就陳康伯議欲航海避敵康伯延之入解衣置酒帝聞之已自寛明日康伯入奏曰間有勸陛下幸越趨閩者審爾大事去矣盍靜以待之一日帝忽降手詔曰如敵未退防百官康伯焚詔而後奏曰百官防主勢孤矣帝意旣堅康伯乃請下詔親徵帝從之以葉義問督視江淮軍馬中書舍人虞允文參贊軍事尋以楊存中爲禦營宿衛使】

發明【徵者上伐下之詞尊中國也自和議旣成偸安江左餘二十年矣忘讐事金委爲固然玆因逆亮搆隙陵轢中原帝能渙起宸斷率將親徵可謂稍振委靡之气矣蓋由陳康伯之爲相也在紹興初則有趙鼎在紹興末則有康伯皆能以義正君而有回天之力焉耳據事直書其義自見】廣義【康伯此舉卽寇凖澶淵之役也其獨斷之堅者豈非以金人眾叛親離也哉】

金人陷眞州統制邵宏淵逆戰敗走○詔吳璘出兵漢中璘遂復商虢州○王權退屯采石金主亮入和州【亮入和州以梁山濼水涸先所造戰船不得進命李通復造船督責苛急將士日夜不得休息壊城中民居以爲材木煮死人膏爲油用之】

發明【王權不忠之罪至是益著矣前違劉錡節制軍潰昭關而廬州旣陷此乃退屯采石略無邀擊而和州復失有臣如此安能免其誅戮乎故下書編管瓊州所以予其罸有罪也】

李寶大破金人於陳家島殺其將完顏正嘉

【寶旣解海州之闈遂與其子公佐引舟師至膠西石臼島敵舟已出海口泊陳家島相拒僅一山時北風盛寶禱於石臼神風自拖樓中來如鐘鐸聲眾咸奮引舟握刅待戰敵操舟者皆中原遺民遙見寶船紿敵兵入舟中使不知王師猝至風駛舟疾過山薄敵鼓聲震蕩海波騰躍敵大驚掣矴舉帆帆皆油纈彌亙數十里浪捲聚一隅窘束無復行次寶命火箭射之煙防隨發延燒數百艘火所不及者猶欲前拒寶叱壯士躍登其舟以短兵擊殺之降其眾三千餘人斬其帥完顏正嘉等六人擒倪詢等上於朝獲其統軍符印與文書器甲糧斛以萬計餘物眾不能舉者悉焚之火四晝夜不滅】

金人陷揚州劉錡遣兵拒於皁角林大敗之

【錡以舟渡眞掦之民於江南畱屯州金人來爭錡命步將吳超員琦王佐等拒之於阜角林錡陷重圍下馬死戰佐以步卒設伏林中金人旣入張弩俄發金人以運河岸狹非騎兵之利稍稍引去追擊大破之斬其統軍制髙景山】

十一月召張浚判建康府

【殿中侍禦史陳俊卿上疏極言浚忠蓋帝悟乃詔復官判建康浚至嶽陽買舟冒風雪而行時金兵充斥浚遇東來者云敵兵方盛焚采石煙熖張天愼毋輕進浚曰吾赴君父之急知直前求乘輿所在而已遂乘小舟徑進時長江無一舟敢行北岸者】

廣義【或曰張魏公冒險以赴君父之急固爲當矣倘有不利則身且不保其如君父之急何曰魏公惟盡其忠誠而已至於生死得防何暇計哉】

編管王權於瓊州以李顯忠代將其軍○金人侵州葉義問使中軍統制劉汜禦之敗績義問走建康【時劉錡病甚求解兵柄畱其侄中軍統制汜以千五百人塞州李橫以八千固守詔錡還鎭江專防江於是盡失兩淮之地金人攻洲汜以克敵弓射郤之葉義問至鎭江見錡病劇以李橫權錡軍遂督兵渡江眾以爲不可義問彊之汜請出戰錡不從汜拜家廟而行金人以重兵逼洲汜先退李橫以孤軍不能當亦郤失其都統制印橫左軍統制魏俊右軍統置王方死之橫汜僅以身免錡聞汜敗因憤悶疾益甚義問聞之乃遵陸趨建康市人皆媟駡之】

發明【金兵南逼蔓衍江淮正臣子奮激立功之秋也洲之戰劉錡未可而劉汜竟違之義問以促之遂使王師敗績迄無成功然則劉汜輕佻失律固無足責義問身爲都督不能捐生循國而乃奉頭防竄苟有丈夫之志者豈不愧死亡地哉分注以遵陸趨建康爲文綱目變文直書曰走所以著其效匹夫輕身之事而其罪殆不可掩矣嗚呼宋人積弱之勢於此益可見矣】

虞允文大敗金軍於采石金主亮趨揚州

【亮築防江上自披金甲登臺殺黒馬以祭天以一羊一豕投於江中召賓都等謂之曰舟揖已具可以濟江矣富勒琿曰臣觀宋舟甚大我舟小而行遲恐不可濟亮怒曰爾昔從梁王追趙搆入海島豈皆大舟耶誓明日渡江晨炊玉麟堂先濟者與黃金一両亮置黃旗紅旗於岸上以號令進止時葉義問命虞允文往蕪湖迎李顯忠交王權軍且犒師允文至采石權已去顯忠未來敵騎充斥官軍三五星防解鞍束甲坐道傍皆權敗兵也允文謂坐待顯忠則誤國事遂立召諸將勉以忠義曰金帛告命皆在此以待有功眾曰今旣有主請死戰或謂允文曰公受命犒師不受命督戰他人壌之公受其咎也允文叱之曰危及社稷吾將安避乃命諸將列大陣不動分戈船爲五其二並東西岸其一駐中流藏精兵待戰其二藏小港備不測部分甫畢敵已大呼亮操小紅旗麾數百艘絕江而來瞬息之間抵南岸者七十艘直簿官軍軍小卻允文入陣中撫統制時俊之背曰汝膽略聞四方立陣後則兒女子爾俊卽揮雙刀出士殊死戰中流官軍以海鰌船衝敵州皆平沈敵半死半戰日暮未退防冇潰卒自光州至允文授以旗鼓從山後轉出敵疑援兵至始遁允文又命勁弩尾擊追射大敗之金兵還和州凡不死於江者亮悉敲殺之防報曹國公已卽位於東京攺元大定亮拊髀嘆曰朕本欲平江南攺元大定此非天乎因出其素所書取一戎衣天下大定攺元事以示羣臣遂召諸將帥謀北遷且分兵渡江李通曰陛下親徵深入異境無功而還若眾防於前敵乘於後非萬全計若畱兵渡江車駕北還諸將亦將解體令燕北諸軍近遼陽者恐冇異志宜先發其渡江斂舟焚之絕其歸望然後陛下北遷南北皆指日而定矣亮然之允文知亮敗明當復來夜半部分諸將分海州縋上流別遣盛新以舟師截金人於揚林河口明旦敵果至因夾擊之復大敗焚其舟三百敵遣僞詔來論王權似有宿約者允文曰此反間也乃復書言權因退師已寘憲典新將李顯忠也願快戰以決雌雄亮得書大怒遂焚其龍鳯舟斬梁漢臣及造舟者二人率其軍趨揚州使符寶郎耶律摩多防神果軍扼淮渡凡自軍中還至淮上無都督府文字皆殺之】

發明【采石之戰不過敗卒數百而破敵十萬之眾以勢似力皆不可敵也允文書生獨能勝之得非其運籌決防有人大過人乎𨿽然當敵騎充斥我軍單弱允文勉以忠義士气百倍卒収成功金人大防可見天理之在人心有不可得而冺沒者允文之勝乃忠義固結人心云爾否則𨿽堅甲利兵奚足恃哉孟子曰多助之至天下順之此之謂也故特書以深予之】

廣義【或曰虞允文之敗金人也何其成功若是之速哉曰允文之識時達權嶽武穆之所不及也況亮已知雍爲國人所立自知舉國之人皆不願戴已也然其兵已出矣何可已乎譬猶人之外𨿽無病其臟腑已受疾矣是以貌𨿽欲勝而心實孤焉況亮以貪暴殘虐禦下允文以公忠信義勉人又加以決防臨陣之機此其所以成功之速也曰然則其與謝之肥水周瑜之赤壁劉錡之順昌孰優曰允文優何優乎曰謝周諭劉錡宿將也允文書生也彼皆出師禦敵此則將命犒師特以見當時事危勢廹故不頋矯制之小嫌以成退敵之大功也噫以宿將之才而勝敵於豫備者易以書生之見而勝敵於倉卒者難此允文之所以優也】

劉錡罷以成閔李顯忠吳拱爲兩淮京湖三路招討使【顯忠至采石虞允文語之曰敵入揚州必與州兵合京口無備我當往公能分兵相助乎顯忠分萬六千與之允文遂還京口時敵屯重兵滁河造三牐儲水深數尺塞洲口楊存中成閔邵宏淵諸軍皆集京口凡二十餘萬允文以戰艦數少不足用聚材攺治之命張深守滁河口扼大江之衝以苗定駐下蜀爲援且謁劉錡問疾錡執允文手曰疾何必問朝廷養兵三十年一技不施而大功乃出一儒生我輩愧死矣以疾篤召還提舉萬壽觀詔以閔等爲招討使閔準東顯忠準西拱湖北京西】

廣義【劉錡爲將無瑕可指世稱張韓劉嶽之劉謂光世也若以光世之劉爲劉錡之劉則庶乎得其當矣】

金主亮爲其下所殺

【亮至洲居於山寺虞允文與楊存中臨江按試命戰士踏車船中流上下三周金山回轉如飛敵持滿以待相顧駭愕亮笑曰紙船耳有一將跪奏南軍有備不可輕願駐掦州徐圖進取亮怒杖之五十召諸將約以三日濟江否則盡殺之驍騎髙僧欲誘其黨以亡事覺亮命眾刅剉之乃下令軍士亡者殺其富埒琿富埒琿亡者殺其穆昆穆昆亡者殺其明安明安亡者殺其總管由是軍士益危懼亮又令軍中運鴉鶻船於洲期以明日渡江敢後者死眾欲亡歸乃決計於浙西都統制耶律元宜及明安唐古烏頁且曰前阻淮渡皆成擒矣比閒遼陽新天子卽位不若共行大事然後舉軍北還元宜然之乃期詰旦衛軍番代卽行事黎明元宜等帥諸將以眾薄亮營亮聞亂意宋兵奄至攬衣遽起箭入帳中亮取視之愕然曰乃我兵也近侍大慶山曰事急矣當出避之亮曰走將安往方取弓已中箭僕地延安少尹納哈塔鄂勒博刅之手足猶動遂縊殺之軍士攘取行營服用皆盡乃取驍騎指揮使大磐衣巾褁其屍而焚之收其妃嬪及李通郭安國圖克坦永年梁珫大慶山皆殺之元宜自爲左領軍副大都督使人殺太子光英於汴退軍三十里遣人持檄詣鎭江軍議和未幾金軍在荊襄兩淮者皆防柵北還史臣曰完顏亮智足以拒諌言足以飾非欲爲君則弒其君欲圖鄰則弒其毋欲奪人之妻則使之殺其夫三綱絕矣何暇他論至於屠防宗族翦刈忠良婦姑姊妹盡入嬪禦卒之戾气感召身由惡終使天下後世稱無道主以亮爲首可不戒哉可不戒哉】

發明【逆亮以臣反君故有臣禍之報天道昭昭固已甚明綱目於此書殺而不書其殺者逆亮旣不君其君亦安能復臣其臣哉然而不書誅者則以臣下殺之故耳獨夫殘虐內外離心曽不再傳其下圖之直書曰殺亂臣賊子盍亦以是少警哉】

廣義【嗚呼亮以慘酷不仁施之天以慘酷不仁報之天网之密毫釐不爽可畏也哉曰然則何以不書曰弒而書曰殺蓋書殺者所以著亮之惡以見國人殺之不以人主待之也】

十二月成閔李顯忠收復兩淮州郡○帝如建康【張浚至建康卽具行宮儀物請車駕臨幸帝從之帝至建康張浚迎拜道左衛士見浚無不以手加額浚起復用風采隱然軍民皆倚爲重】

金主雍入燕

【壬午】三十二年【金大定二年】春正月朔日食○山東人耿京起兵復東平遣其將辛棄疾來朝

【金主亮死中原豪傑並起山東忠義耿京據東平自稱天平節度使以齊州歷城人辛棄疾掌書記棄疾勸京來歸京遣疾奉表詣行在帝大喜厚賚之以京知東平府】

金主雍遣使來聘

【金主雍下令防南徵之眾以髙忠建爲報諭宋國使且告卽位】

發明【凡書來聘者嘉其慕義自通故進之也金自紹興十三年書來聘至是餘二十年而再書蓋亦鮮耳金主雍防南徵之兵遣報諭之使是蓋慕義自通者故書予之君子不盡絕人之意可見矣】

二月以虞允文爲川陜宣諭使

【允文還朝帝慰籍嘉嘆謂陳俊卿曰允文朕之裴度及是陛辭言金亮旣主新主初立彼國方亂天相我恢復也和則海內气沮戰則海內气伸帝以爲然充文至蜀遂與吳璘經略中原】

帝還臨安

【時將祔欽宗於太廟帝還臨安謂張浚曰卿在此朕無北顧憂矣禦史吳芾言建康可以控帯襄漢經略淮甸大駕宜畱以系中原之望若還臨安則西北之勢不能相接不從】

發明【敵至則如建康敵退則還臨安是知髙宗惟以東南爲安便其無意於中原之心久矣𨿽吳芾之反覆切諫帝不兪允惜哉書還臨安乃所以譏之也】

廣義【髙宗不欲都建康者畏金兵之廹己也決意還臨安者欲偸生於一隅也其無志可知矣】

金以張浩爲尙書令

【金主雍嘗爲宰相曰進賢退不肖宰相之職也有才能髙於己者或懼其分權往往不肯引置之同列朕甚不取卿等毋以此爲心時有近侍進言欲罷科舉者金主問浩曰自古帝王有不用文學者乎浩曰有之曰誰歟浩曰秦始王金主頋近侍曰豈可使我爲秦始皇事遂寢】

廣義【分注載金主雍與羣臣問答之辭炳炳可觀其不負國人共戴之心矣】

閏月祔欽宗主於太廟○吳璘復大防關分兵守和尙原金人走寶雞

【璘遣兵復河源州及積石鎭戎軍遂復大防關】

楊椿罷○太尉威武節度使劉錡卒

【錡以劉汜敗發怒嘔血數升至是卒贈開府儀同三司謚武穆錡慷慨深毅有儒將風金主亮之南下也令有敢言劉姓名者斬枚舉南朝諸將問其下孰敢當者皆隨名姓以對其答如響至錡莫有應者亮曰吾自當之惜錡以疾不能成功賫恨而沒】

發明【錡慷慨深毅有儒將風忠義之心老而彌篤而與韓嶽齊名是誠宋之良將也玆因劉汜之敗發憤嘔血而死然則非憂國之至者能如是乎惜其爲秦檜所忌廢處防地二十餘年時方倚以爲重而錡乃告終矣詎不深可嘆哉卒而具官蓋予之也】

耿京將張安國殺京以降金辛棄疾還執安國送臨安斬之

【張安國殺京降金辛棄疾還至海州與眾謀曰我緣主帥來歸朝不期事變何以復命乃約李寶統制王世隆等徑趨金營卽帳中防安國獻於臨安斬之詔授棄疾江淮判官棄疾獻議恢復持論勁直不爲迎合眾壯之】

發明【耿京山東之豪傑仗義掘起遂復東平綱目前書起兵復東平皆所以予之也安國陰蓄異志殺京降金則其判逆之罪固無足論者棄疾痛主將之無辜憤逆賊之背國謀於諸將執送臨安其討賊之義正矣茍非明於大義奚能爾哉綱目特掲而書之於冊者皆所以深予之意焉耳】廣義【君子觀棄疾之事不可謂宋無人矣特患髙宗不能駕馭之耳使其得周宣王漢光武其功業奚止是哉】

吳璘復徳順軍及環州

【璘遣姚仲取鞏王彥屯啇虢陜華惠逢取熈河或久攻不下或旣得復失竟無成功仲捨鞏攻徳順跔四句不克璘以李師顏代之遣子挺節制軍馬挺與敵戰於瓦亭大敗之擒其千戶耶律紏堅等百三十七人金人懲其敗悉兵趨徳順璘自將往督師先壁於險且治夾河戰地璘至城下守禆者聞呼相公來觀望咨嗟矢不忍發璘按行諸屯斬不用命者先以數百騎嘗敵敵一鳴鼓鋭士空壁躍出突璘軍璘軍得先冶地無不一當百至暮璘忽傳呼某將戰不力人益奮博敵大敗遁入壁黎明師再至敵堅壁不動防大風雪金人防營去凡八日而克璘入城市不攺肆父老擁馬迎之璘又遣嚴忠取環州遂還河池時姚仲等又復蘭防熈鞏等州及永安軍】

遣起居舍人洪邁使金

【金髙忠建至臨安議遣使報聘且賀卽位工部侍郎張闡請嚴遣使之命正敵圖之禮彼或不從則有戰耳如是則中國之威可以復振帝然之遂遣洪邁充賀登極使帝謂執政曰向日講和夲謂梓宮太后𨿽屈己卑辭有所不憚今兩國之盟已絕宜正名畫境朝儀嵗幣當先定之邁乃奏接伴禮儀十有四字旣而忠建責事以臣禮以取新復州郡陳康伯以義折之乃止邁行書用敵國禮帝手札賜邁曰祖宗陵寢隔濶三十年不得以時灑掃祭祀心實痛之若彼能以河南地見歸必欲居尊如故正復屈己亦何所惜邁奏言山東之兵未解則兩國之好不成至燕金閣門見圖書不成式抑令於表中攺陪臣二字朝見之儀必欲用舊禮邁執不可金鎖使館三日水漿不通及見金人語不遜欲畱邁張浩不可乃遣還邁皓季子也】

發明【邁乃皓之季子慷慨忠烈有諸父風出使女眞正議無屈則其不愧是職亦多矣故特具官以嘉不辱也】

廣義【髙宗旣然張闌敵國之禮尙何朝儀嵗幣之當先定哉其怯懦之心猶滯於胸中也至若邁能盡使節其無愧於乃父也】

夏四月以汪澈參知政事○金人復攻海州鎭江都統張子蓋及魏勝大敗之

【金人復遣烏錦太師發諸路兵二十餘萬攻海州先遣一軍自州西南斷勝軍餉道勝擇勇悍士三千餘錡拒於石門堰金軍不能進逮夜始還畱千人備險隘金兵十萬來奪勝率眾鏖戰殺數千人餘皆遁去勝還入城無何金兵環城圍數重勝與郭蔚分兵備禦或獨出擾之使不得休息又間夜發兵刼其營或焚其攻具旣而金人並力急攻勝告急於李寶寶以聞命張子蓋往援進次石湫堰金人陳萬騎於河東子蓋率精鋭數千騎擊之統制張汜略陣中流矢死子蓋曰事急矣奮臂大呼馳入陣勝等繼之殊死戰賊大敗擁溺石湫河死者半圍遂解子蓋浚之侄也】

金追廢亮爲海陵王

【蕭玉敬嗣暉許霖等輔亮爲虐皆放歸田裏特黙格及其妻髙氏伏誅】

五月立建王瑋爲皇太子更名眘【音愼】

【初金亮南侵兩淮失守朝臣多勸帝退避建王瑋不勝其憤及帝下詔親徵瑋請率師前驅直講史浩聞之入言於瑋曰皇子不宜將兵因爲艸奏請扈蹕以供子職帝亦欲瑋徧識諸將遂命從幸金陵及還臨安帝欲遜位陳康伯密贊大議乞先正名俾天下咸知聖意遂艸立太子詔以進帝從之瑋旣立更名眘】廣義【孝宗之在藩邸而其直气凜然不可犯者其有得於範衝朱震尹焞者多矣嗚呼有天下者烏可不以端人正士而預養國夲哉】

罷三招討司

【以李顯忠主管侍衛軍馬司成閔主管殿前衙司吳拱主管侍衛步軍司顯忠陰結金都統蕭琦爲內應請出師欲自宿亳趨汴由汴京以通關陜關陜旣通則鄜延一路熟知顯忠威名必皆向應且欲起其舊部曲數萬以取河東防詔罷兵乃止】

六月追封子偁爲秀王

【詔集議子偁封爵戶部侍郎汪應辰定其稱曰太子本生之親宜入內降曰皇太子所生父可封秀王謚安僖母張氏爲王夫人】

朱倬罷○帝傳位於太子自稱太上皇帝皇后稱太上皇后太子卽位大赦

【帝降手札皇太子可卽皇帝位朕稱太上皇帝後稱太上皇后退居徳壽宮太子固譲不許遂卽位班退上皇卽駕之徳壽宮帝服袍履步出祥曦門冒雨掖輦以行及宮門弗止上皇麾謝再三且令左右扶掖以還頋謂羣臣曰付托得人吾無憾矣史臣曰髙宗恭儉仁厚以之繼體守文則有餘撥亂反正則不足當其初立因四方勤王之師內相李綱外任宗澤天下之事宜無不可爲者顧乃播遷窮僻坐失事機始惑於汪黃終制於秦檜偸安忍恥匿怨忘親以貽來世之譏悲夫】

發明【書自稱譏之也大上之號乃嗣君之所尊崇耳其曰自稱則非義焉髙宗在位三紀於玆時非不久年非不髙國不辟而日蹙事不治而日壊而徒稱臣奉貢偸安一隅中興之能事畢矣至是厭倦萬幾傳位太子則父母之讐終身不得一雪君子疾沒世而名無稱焉髙宗寕無愧怍乎綱目書此文無貶辭然其貶之之意隱然見於書法之間矣】

帝朝太上皇於徳壽宮

【帝五日一朝太上皇不許自是月四朝】

以龍大淵爲樞密副都承防防覿幹辦皇城司

【二人帝潛邸內知客也尋以大淵知閤門事覿同知閣門事】

詔中外臣庶陳時政闕失

【監南嶽廟朱熹封事首言帝王之學必先格物致知以極夫事物之變使義理所存纎悉必照則自然意誠心正而可以應天下之務次言修攘之計不時定者講和之說疑之也今金於我有不共戴天之讐則不可和也明矣願斷以義理之公參以利害之實閉關絕約任賢使能立紀綱勵風俗使吾修政禦敵之外孑然無一毫可恃爲遷延中己之資而不敢懷頃刻自安之意更相激厲以圖事功數年之外國富兵彊視吾力之彊弱觀彼釁之淺深徐起而圖之中原故地不爲吾有而將焉往次言四海利病系斯民之休戚斯民之休戚系守令之賢否監司者守令之綱朝廷者監司之本欲斯民之得所本原之地亦在朝廷而已】

發明【人君之徳𨿽不一而求言聴諫乃其大者自賊檜諱言時事天下括囊久矣孝宗嗣位而首開言路其亦知所先務焉蠱之六五曰乾父之蠱用譽象曰乾父之蠱承以徳也當時政事闕失者固多今旣詔陳之則因革修廢之道豈不從可見哉若孝宗者可謂能知求治之方耳直書於冊深予之也】

秋七月召張浚入朝以爲江淮宣撫使封魏國公【帝手書召浚入見浚至帝攺容曰久聞公名今朝廷所恃惟公因賜之坐浚從容言人主之學以心爲本一心合天何事不濟所謂天者天下之公理而已必兢業自持使淸明在躬則賞罸舉措無有不當人心自歸敵讐自服帝竦然曰當不忘公言加浚少魏國公宣撫江淮浚見帝英武力陳和議之非勸帝堅意以圖恢復欲遣舟師自海道山東命諸將出師掎角以向中原翰林學士史浩以潛邸舊臣時預樞密議欲城采石洲浚言不守兩淮而守江於是示敵以削弱怠戰守之气不若先城泗州浩不悅遂與有隙凡浚所規畫浩必沮之竟無成功】

廣義【魏公之遇孝宗可謂受知於君之深者也其恢復之功必將收之於桑楡矣然則見沮於史浩豈人力之所能哉孟子曰行或使之止或尼之行止非人所能也其魏公之謂乎】

追復嶽飛官以禮攺塟

【官其孫六人】

發明【嶽飛爲將十年有折衝禦侮之功固非他將比也然爲賊檜所陷以沒其身至是追復官爵以禮攺塟是亦公論之不容冺者書以予之宜矣】

八月以史浩參知政事九月罷川陜宣諭使虞允文【浩上言官軍西討東不可過寶雞北不可過徳順若兵宿於外去川口逺則敵必襲之朝廷遂欲棄三路允文上言恢復莫先於陜西陜西五路新復州郡又系於徳順之存亡一旦棄之則窺蜀之路愈多西和成階利害至重不可不慮於是允文罷知夔州以王之望代之明年允文入對言今日有八可戰且以笏畫地陳棄地利害帝曰此史浩誤朕也攺允文知太平】

發明【詩曰亂之初生僭始旣防亂之又生君子信讒君子如怒亂庶遄沮君子如祉亂庶遄己史浩沮恢復之計允文上恢復之圖則二人之忠邪蓋可見矣夫何偏信史浩卒罷允文則是帝信讒邪而棄正論則亂何由而可止乎孝宗嗣位之初先斥正人而悅佞士又何以望其中興也哉卽綱目所書觀之則其曲直權衡審矣】

故遼人伊哷斡罕稱帝金將布薩忠義討平之

【斡罕稱帝攺元天正兵勢大張往討者多爲所敗金主遣右副元帥黙音討之遇於長濼斡罕大敗率眾西走黙音復追敗於霧河斡罕去攻懿州金師久無功布薩忠義自請行乃以爲右副元帥代黙音忠義及赫捨哩志寕追之至梟嶺西防泉大敗之斡罕以數騎僅免收合防卒萬餘入奚部其黨多降斡罕自知勢窮北走沙陀其徒執之獻於右都監完顏思敬送中都斬之其黨悉平惟紮巴不服頗爲邊患金人苦之】

冬十月葉義問罷以張燾同知樞密院事○十一月金以布薩忠義爲都元帥赫捨哩志寕副之

【金主以宋不稱臣乃詔忠義總戎事居南京節制諸軍復令志寕駐軍淮陽忠義將行金主諭之曰宋若歸侵地貢禮如故則可罷兵忠義至汴簡閱士卒分屯要害】

十二月詔宰相復兼樞密使○詔吳璘班師

【金以重兵扼鳯翔爭吳璘新復十三州三軍璘亟馳徳順以備之已而金富察世傑率師十萬來攻璘力戰拒之時議棄三路遂詔璘班師】

發明【書詔班師譏之也是時新復三路則中興之機在此一舉矣夫何議棄三路而自沮戰功乎吁惜哉】

禦批續資治通鑑綱目卷十五﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷十六

【起癸未宋孝宗隆興元年盡己酉宋孝宗淳熙十六年】凡二十七年

【癸未】孝宗皇帝隆興元年【金大定三年】春正月置武舉十科○吳璘還河池金人遂防新復十三州軍

【璘得詔寮屬交諫曰將在軍君命有所不受此舉所系甚重柰何退師璘知朝論主和乃曰璘豈不知此顧主上初政璘握重兵在逺有詔璘何敢違退師師還河池金人�其後璘軍亡失者三萬三千部將數十人連營痛哭聲振原野於是秦風熙河永興三路新復十三州三軍皆復爲金取】

發明【嗚呼宋事至此無足言者惟知自守而不知自彊此固前人之失也孝宗嗣位猶循陋規不亦誤乎當取而不取則傷於怯唐卻維州之獻是也不當取而取之則傷於貪宋取長葛之類是也新復州軍皆宋故土不幸王室衰微敵兵長驅中原故地相繼防沒是誠中國之大辱也髙宗惟恃和議不修戰略中原之境委爲外物東南之疆視爲永圖吳璘操百戰之功復陜西之地此固恢復之大機茍能並力伐金克復舊物以雪祖宗父母之讎可也夫何召之班師新疆仍防則自失其機耳往者不可諫來者猶可追髙宗旣沒孝宗豈宜再誤哉據事直書深譏之也】

以史浩爲尙書右僕射同平章事兼樞密使○以張浚爲樞密使都督江淮軍馬開府建康

【俊薦陳浚卿爲宣撫判官先是帝召俊卿及浚子�赴行在浚附奏請帝臨幸建康以動中原之心用師淮壖以爲吳璘聲援帝見俊卿問浚動靜飲食顏貌曰朕倚魏公如長城不容浮言搖奪浚開府江淮參佐皆一時之選栻以少年內贊密謀外參庻務其所綜畫幕府諸人皆自以爲不及及入奏事因進言曰陛下上念祖宗之讐恥下閔中原之塗炭惕然於中思有以振之臣謂此心之發卽天理之所存也願益加省察而稽古親賢以自輔無使少息則今日之功可以立成帝大異之】

二月黃祖舜罷○三月金人以書來求海泗唐鄧商州之地及嵗幣

【先是金人十萬眾屯河南聲言規取兩淮朝廷震恐張浚請以大兵屯旴泗濠廬備之至是赫捨哩志寜乃以書抵浚欲凡事一依皇統以來故約不然請防兵相見且遣富察都木逹周仁屯虹縣蕭�屯靈壁積糧修城將爲南攻計】

以張燾參知政事辛次膺同知樞密院事

【初次膺爲右正言力諫和議爲秦檜所怒流落者二十年帝卽位召爲中丞次膺毎以名實爲言多所禆益帝呼其官而不名若成閔之貪饕湯思退之朋比葉義問之姦罔皆被論罷每章疏一出天下韙之渡江已後直言之臣稱次膺爲首】

廣義【分注云渡江以後直言之臣次膺爲首然孝宗呼其官而不名者厚之至也夫何任用未幾卽罷奉祀豈非有好賢之名而無好賢之實者乎】

張燾罷○夏四月張浚使李顯忠邵宏淵分道伐金【帝銳意恢復張浚入見乞卽日降詔幸建康帝以問史浩浩對曰先爲備守是謂良規議戰議和在彼不在此儻聽淺謀之士時興不教之師敵退則論賞以邀功防至則斂兵而遁迹取快一時含寃萬世及退詰浚曰帝王之兵當出萬全豈可嘗試以圖僥幸復辧論於殿上浚因內引奏浩意不可回恐失機防且謂金人至秋必爲邊患當及其未發攻之帝然其言乃議出師渡淮三省樞密院不預聞防顯忠宏淵亦獻搗虹縣靈壁之防帝命先圖二城浚乃遣顯忠出濠州趨靈壁宏淵出泗州趨虹縣】

發明【自徽欽北狩江淮宴安未聞逺近有興復之師獨張浚深明逆順之理至於見忤賊檜廢棄散地惟忠義之心守死不移今又遣將伐金𨿽卒無成功然綱目書之若眞能伐金然者蓋予其忠義之節所以遂其本志云爾書法如此其爲斯世勸也多矣】

五月史浩免

【省中忽見邵宏淵出兵狀始知不由三省徑檄語將浩語陳康伯曰吾屬俱兼右府而出兵不預聞焉用相爲哉不去何待入對因奏陳康伯欲納歸正人臣恐他日必爲子孫憂張浚銳意用兵若一失之後恐陛下不得復望中原因力丐免侍禦史王十朋論浩懷姦誤國等八罪遂罷浩知紹興府】

廣義【南渡以來而不能全中興之羙者有三大姦之作梗也夫自秦檜倡和議於前湯思退史浩踵其轍於後其間𨿽有忠臣良將奮不顧身欲復不共戴天之讐夫何謀方成而卒被其沮功將就而卒被其隳甚則至於竄徙屠戮鮮克獲免𨿽然要亦不可獨咎三姦也爲君者分受其責可也】

李顯忠復靈壁遂防邵宏淵復虹縣金將士多降【顯忠自濠梁渡淮至陡溝金右翼都統蕭琦用拐子馬來拒顯忠與之力戰遂復靈壁顯忠入城宣布徳意不戮一人於是中原歸附者接踵宏淵圖虹久不下顯忠遣靈壁降卒開諭禍福金守將富察都木逹周仁皆出降宏淵恥功不自己出防有降千戶訴宏淵之卒奪其佩刀顯忠立斬之由是二將不恊未幾蕭琦復降於顯忠】

張浚渡江李顯忠大敗金人復宿州

【顯忠兵傅州城金人來拒顯忠大敗其眾追奔二十餘里宏淵至謂顯忠曰招撫眞關西將軍也顯忠閉營休士爲攻城計宏淵等不從顯忠引麾下楊椿上城開北門不逾時防其城宏淵等殿後趣之始渡濠登城城中巷戰又斬首級數千人擒八千餘人遂復州中原震動防聞帝手書勞張浚曰近日邊報中外鼓舞十年來無此克防旣而宏淵欲發倉庫犒卒顯忠不可移軍出城止以見錢犒士士皆不恱詔以顯忠爲淮南京東河北招討使宏淵副之】

帝率羣臣詣徳壽宮上壽

【天中節也嵗以爲常】

以辛次膺參知政事洪遵同知樞密院事○李顯忠邵宏淵之師潰於符離

【赫捨哩志寜自睢陽引兵攻州李顯忠擊卻之金博索復自汴率步騎十萬來攻州晨薄城下列大陣顯忠謂宏淵並力夾攻宏淵按兵不動顯忠獨以所部力戰俄而敵大至顯忠用克敵弓射郤之宏淵顧眾曰當此盛夏搖扇於淸涼且猶不堪況烈日被甲苦戰乎人心遂揺無復闘志至夜中軍統制周宏鳴鼔大噪陽爲敵兵至與邵世雍劉侁各以所部兵遁繼而統制左師淵統領李彥孚亦遁顯忠移軍入城統制張訓通張師顏荔澤張淵等以顯忠宏淵不恊各遁去金人乘虛復來攻城顯忠竭力捍禦斬首二千餘積屍與牛馬墻平城東北角敵兵二十餘人已上百餘步顯忠取軍所執斧斫之敵始退郤顯忠嘆曰若使諸軍相與掎角自城外掩擊則敵兵可盡敵帥可擒河南之地指日可復矣宏淵又言金添生兵二十萬來儻我兵不返恐不測生變顯忠知宏淵無固志勢不可孤立嘆曰天未欲平中原邪何沮撓如此遂夜引還至符離師大潰是舉所喪軍資噐械殆盡幸而金不復南時張浚在旴顯忠往見浚納印待罪浚以劉寶爲鎭江諸軍都統制乃渡淮入泗州撫將士遂還揚州上疏自劾】

發明【春秋荀林父有邲之敗者蓋由所任之非人耳故易曰弟子輿屍使不當也是時李顯忠邵宏淵各懷疑忌不相救援而宏淵以輕佻之才臨之是弟子輿屍而又不正也故綱目於此以自潰爲文若曰二將之眾無有能潰之者宋自潰之云爾夫以孝宗鋭志恢復張浚専意弔伐而事已沮撓如此然則殆非天歟嗣是孝宗頓挫人諱言兵而和議之說又滋矣豈不深可哀哉】廣義【武王曰予有臣三千惟一心蓋出師禦敵未有心之不一而能成功者今宏淵之貳顯忠若此尙何望士卒之用命哉觀夫宏淵顧眾之言固可以識其敗矣蓋不待積屍與牛馬墻平而後見也曰然觀分注所載則此師之潰合罪宏淵何綱目書曰李顯忠邵宏淵之師潰於符離若無輕重者哉曰二將不恊罪在宏淵顯忠亦不得辭其責也彼顯忠敗蕭琦於州之日宏淵欲發倉庫以犒士是矣夫何顯忠以虹縣小忿未釋止以見錢犒士士皆不恱此所以致宏淵之不平而潰是師也學者合而觀之則綱目原情定罪之意可識矣】

六月朔日食○汪澈罷以周葵參知政事○貶張浚爲江淮宣撫使安置李顯忠於筠州

【初宿師之還士大夫主和者皆議浚之非帝賜浚書曰今日邊事倚卿爲重卿不可畏人言而懷猶豫前日舉事之初朕與卿任之今日亦須與卿終之浚乃以魏勝守海州陳敏守泗州戚方守濠州郭振守六合治髙郵巢縣兩城爲大勢修滁州闗山以扼敵衝聚水軍淮陰馬軍壽春大飾兩淮守偹帝復召浚子入奏事浚附奏曰自古有爲之君心腹之臣相與恊謀同志以成治功今臣以孤蹤動輙掣肘陛下將安用之因乞骸骨帝覽奏謂栻曰朕待魏公有加𨿽乞去之章日上朕決不許帝對近臣言必曰魏公未嘗斥其名每遣使至督府必令視浚飲食多少肥瘠如何至是帝以符離師潰乃議講和召湯思退爲醴泉觀使奉朝請而下詔罪已於是尹穡附思退劾浚遂降授浚封進樞密使充宣撫治揚州顯忠責授果州團練副使筠州安置而邵宏淵仍前建康都統制後朝廷知其故復顯忠太尉奉祠】

發明【成大功者不以小挫而貳其心謀大事者不以微嫌而介其意一勝一敗兵家之常符離之潰但當責其成功不宜與之計較如孫權獨斷而有赤壁之勝晉武獨斷而成平吳之功是也夫師潰之失乃邵宏淵之惑眾耳初非張浚顯忠之過也今而於浚顯忠則貶之於宏淵則赦之是豈賞罰之公哉故綱目以無罪例書其意蓋可見耳】

廣義【孝宗書曰朕倚魏公如長城不爲浮言揺動至是貶之者是用賢之不専也周公戒成王曰自一話一言我則末惟成徳之彥以乂我受民惜乎孝宗未之講也】

辛次膺罷

【次膺以疾祈免且奏曰王十朋𨿽上親擢天下皆知臣薦其賢湯思退召將至亦知臣嘗疏其姦遂罷奉祠陛辭帝甚惜其去次膺奏曰臣與思退理難同列帝曰有謂思退可用者次膺曰今日之事恐非思退能辦思退固不足道竊恐有悞國家爾】

廣義【次膺以直道事孝宗進賢退不肖可謂敬君之大者也孝宗禮貌次膺嘗呼其官而不名亦可謂尊賢之至者也君臣相遇非其時乎夫何孝宗五月以次膺參知政事至是僅一月而次膺卽罷去者蓋其意以孝宗徒禮貌而不能行其道故也善乎太公告武王曰舉賢而不用是有舉賢之名而不得其賢之實其孝宗之謂乎】

秋七月以湯思退爲尙書右僕射同平章事兼樞密使○八月復以張浚都督江淮軍馬

【陳俊卿以浚降秩徙治上疏曰若浚不用宜別屬賢將如欲責其後效降官示罰可也今削都督重權寘揚州死地如有奏請臺諫沮之人情解體尙何後效之圖議者但知惡浚而欲殺之不復爲宗社訃願下詔戒中外恊濟使浚自劾疏入帝悟卽復浚都督浚遂以劉實爲淮東招撫使】

金人復以書來求地及嵗幣詔淮西安撫幹辦官盧仲賢報之

【赫捨哩志寧以書貽三省密院云故疆嵗幣如舊及稱臣還中原歸正人卽止兵不然當俟農隙往戰帝以付張浚浚言金彊則來弱則止不在和與不和湯思退秦檜黨也急於求和陳康伯周葵洪遵等皆上疏謂敵意欲和則我軍民得以休息爲自治之計以待中原之變而圖之是萬全之計也工部侍郎張闡獨曰彼欲和畏我邪愛我邪直欵我耳力陳六害不可許帝意亦然姑隨宜應之乃遣盧仲賢持報書如金師雲海泗唐鄧等州乃正隆渝盟之後本朝未遣使之前得之至於嵗幣固非所較第兩淮凋瘵之餘恐未如數仲賢陛辭帝勅以勿許四郡而思退等命許之張浚奏仲賢小人多妄不可委信不聼旣而命廷臣議金師所言四事其說不一帝曰四州嵗幣可與名分歸正人不可從也】

冬十月立賢妃夏氏爲皇后

【帝初納郭直卿之女爲妃生鄧王愭慶王愷恭王惇邵王恪而薨袁州宜春人夏恊有女奇之以資納於宮中爲吳太后閣中侍禦郭妃薨太后以夏氏賜帝至是立爲後恊旣納女資匱居貧乃歸客袁之僧捨號夏翁而死後訪得其弟執中補閣門祗侯執中與其妻至京宮人諷使出之擇配貴族欲以媚侯執中不爲動他日後親爲言執中以宋語對後不能奪執中旣貴始從師學作大字頗工復善騎射帝聞其才欲召用之執中謝曰他日無累陛下保全足矣人以此益賢之】

十一月盧仲賢還有罪除名遣審議官胡昉如金軍【仲賢至州布薩忠義懼之以威仲賢皇恐言歸當稟命遂以忠義遺三省密院書來上其畫定四事一欲通書稱叔侄二欲得唐鄧海泗四州三欲嵗幣銀絹之數如舊四欲歸彼叛臣及歸正人仲賢還帝大悔張浚遣子栻入奏仲賢辱國無狀帝怒遂下大理問其擅許四州之罪奪三官尋除名竄郴州湯思退奏以王之望金國通問使龍大淵副之許割棄四州求減嵗幣之半初之望爲都督府參贊軍事不欲戰請入朝因奏人主論兵與臣下不同惟奉承天意而已竊觀天意南北之形已成未易相兼我之力可絕淮而北猶敵之不可越江而南也移攻戰之力以自守自守旣固然後隨幾制變擇利而應之思退悅其言故奏遣之防右正言陳良翰言前遣使已辱命大臣不悔前失而復遣王之望是金不折一兵而坐收四千里要害之地決不可許四郡也若嵗幣則俟得陵寢然後與庻爲有名今議未決而之望遽行恐其辱國不止於仲賢願先馳一介往俟議決然後行未晚也遂以胡昉爲金國通問所審議官張浚亦力言金未可與和請帝幸建康以圖進兵乃乃手詔王之望等並一行禮物並回待命上境而令胡昉先往諭金以四州不可割之意如必欲得四州則當進還使人罷和議矣】

廣義【於是敵勢寢弱南渡稍振𨿽不允其所需固亦無害孝宗惑耗思退姦言悔之何及無乃信任不專之所致歟】

詔庭臣集議和金得失召張浚還

【陳康伯等言金人來通和朝廷遣盧仲賢報之其所論最大者三事我所欲者削去舊禮彼亦肯從彼所欲者嵗幣如數我不深較其未決者彼欲得四州而我以祖宗陵寢欽宗梓宮爲言未之與也乞召張浚歸國特垂咨訪仍命侍從臺諫集議帝從之羣臣多欲從金人所請張浚及湖北京西宣諭使虞允文起居郎胡銓監察禦史�安中上疏力爭以爲不可與和湯思退怒曰此皆以利害不切於已大言悞國以邀羙名宗社大事豈同劇帝意遂定浚在道聞王之望行上疏力辦其失曰自秦檜主和陰懷他志卒成逆亮之禍檜之大罪未正於朝致使其黨復出爲惡臣聞立大事者以人心爲本今內外之議未決而遣使之詔已下失中原將士四海傾慕之心他日誰復爲陛下用命哉人心旣失如水之覆難以復收而況於天則不順於義則不安竊爲陛下憂之不聼】

發明【嗚呼宋人惟狃偸安之陋習而不思逺大之圖也金敵之讐暴白天下痛心扼腕無時可忘茍與之和是忘親釋怨非人子乎然則和金得失了然在目何必議乎當時羣臣議論靡定大抵臺諌之言爲是而宰相之言爲非然而竟從宰相之和議者蓋由狃偸安之陋習而不能攺也且敵不可信其理固然若謂和議可信旋卽敗盟且嵗幣曰增國用屢耗以不可必恃之空言而遽撤沿江之邊偹吁亦過矣金人慿陵略無忌憚矧帝所目撃而不容已者旣而議之未決復召張浚及浚言不聼惡在其爲能召哉直書於冊義自見矣】

以朱熹爲武學博士旣而罷之

【熹應召入對言君父之讐不與共戴天今日所當爲者非戰無以復讐非守無以制勝時相湯思退方倡和議不悅除武學博士後與洪適論不合而歸】

發明【書旣而罷之惜之之詞也蓋君子之事君忠貞而已初未嘗阿狥以爲媚竈之態也朱子召對以復讐爲言見忤權姦而復罷其職詩云悠悠旻天曰父母且無罪無辜亂如此憮昊天已威予愼無罪昊天防憮予愼無辜此蓋大夫傷於防無所控告而訴之於天也嗚呼君子小人不容並立君子得志則小人藏小人得志則君子遁當相勝而不能相同者是以用君子者必退小人而後可後之有天下者豈不知所審擇也哉】

十二月陳康伯罷以湯思退張浚爲尙書左右僕射並同平章事兼樞密俊仍都督江淮軍馬

發明【罷康伯而相思退此君子小人之不能並立也以思退張浚爲相此君子小人之不可共政也後書罷浚判福州此其驗耳賢否無別謂之何哉】

【甲申】二月【金大定定年】春正月金人執胡昉尋遣還

【昉至金金人以失信執之帝聞昉被執謂浚曰和議不成天也自此事當歸一矣詔王之望以幣還旣而布薩忠義以書進金主金主覽之曰行人何罪卽遣還邊事令元帥府從宜措畫】

三月張浚視師江淮金軍退

【初湯思退恐和議不成奏請以宗社大計奏稟上皇而後從事帝批示三省曰金無禮如此卿猶欲議和今日敵勢非秦檜時比卿議諭秦檜不若思退大駭陰謀去浚遂令王之望等驛奏兵少糧乏樓櫓器械未備人言委四萬眾以守泗州非計帝惑之防戶部侍郎錢端禮言兵者凶噐願以符離之潰爲戒早決國是爲社稷至計乃召浚行視江淮時浚所招徠山東淮北忠義之士以實建康鎭江兩軍凡萬二千人萬弩營所招淮南壯士及江西羣盜又萬餘人陳敏統之以守泗州凡要害之地皆築城堡其可因水爲險者皆積水爲匱增置江淮戰艦諸軍弓矢器械悉備金人方屯重兵爲虛聲協和有刻日決戰之語及聞浚復視師亟撤兵歸於是淮北之來歸者日不絕山東豪傑悉願受節度浚以蕭琦契丹望族沈勇有謀欲令盡領降眾且以檄諭契丹約爲應援金人益懼】

發明【張浚鋭志殄敵之事可貫金石至今以爲凜凜然非忠義素著何以得此綱目於去年夏書張浚使李顯忠邵宏淵分道伐金五月書張浚渡江李顯忠大敗金人復州至此又書張浚視師江淮金軍退皆以見連年敵人侵逼至此未嘗一與交兵自屈而去無非張浚全徳所致此則書法之意也嗚呼張浚有功於宋若此眞可謂社稷之臣矣書以美之宜哉】

夏四月罷張浚判福州

【湯思退諷右正言尹穡論浚防扈且費國不貲奏令張深守泗不受趙廓之代爲拒命復論督府參議官馮方罷之俊乃請解督府詔以錢端禮王之望宣諭兩淮而召浚還端禮入奏言兩淮名曰備守守未必備名曰治兵兵未必精蓋詆浚也浚畱平江凡八上疏乞致仕帝察浚之忠欲全其去乃命以少師保信節度使判福州左司諫陳良翰侍禦史周操言浚忠勤人望所屬不當使去國皆坐罷】

廣義【南宋之不復振者蓋有由矣髙宗時有嶽飛秦檜防之孝宗時有張浚湯思退撓之嗚呼秦湯二賊壊嶽張之功於垂成厥罪曷可勝誅𨿽然使髙孝二宗如周宣王漢光武則𨿽百檜千湯安敢貢其姦耶】

六月朔日食○秋七月洪遵罷○撤兩淮邊備

【湯思退急欲和好之成自壊邊備罷築壽春城防萬弩營兵輟修海船毀拆木匱不推軍功賞典及撤海泗唐鄧之戍】

發明【和不可恃敵不可盟蓋義可以敝秦狼仁可以蹶項虎故寧焚石勒之幣而無寧和匈奴之親寧出渭橋之師而無寧假突厥之援口血未幹秦兵又至於郊之外矣六國之地有限暴秦之欲無厭其難何如邪重門擊柝以禦暴客守闗之常理王公設險以守其國固邦之要法明於此義則張浚不可罷而邊備不可撤也譬猶啟我門墻而曰盜必不入也寧有此道乎孝宗惑權姦之言恃和戎之策匿怨而友其人尙爲聖人所恥況匿怨而和仇敵之國乎孝宗有恢復之志大臣存姑息之心詎不深可惜哉據事直書深貶之也】

八月少師保信節度使魏公張浚卒

【浚旣去朝廷遂決棄地求和之議浚猶上疏言尹穡姦邪必誤國事且勸帝務學親賢或勸浚勿復以時事爲言浚曰君臣之義無所逃於天地間吾荷兩朝厚恩久居重任今𨿽去國惟日望上心感悟茍有所見安忍弗言上如欲復用浚浚當卽日就道不敢以老疾爲辭如若等言是誠何心哉聞者聳然行次余幹得疾手書付二子栻枸曰吾嘗相國不能恢復中原雪祖宗之恥卽死不當塟我先人墓左塟我衡山足矣數日而薨贈太保後帝思浚忠加贈太師謚忠獻浚幼有大志及爲熙河幕官徧行邊壘覽觀山川形勢時時與舊戌將握手飲酒問祖宗以來守邊舊法及軍陣方略之宜故一旦起自疏逺當樞筦之任悉能通知邊事本末在京城中親見二帝北行皇族被俘生民炭誓不與敵俱存故終身不主和議時論以浚之忠大類漢諸葛亮然亮能使魏延楊議終其身不爲異同浚以吳玠故遂殺曲端亮能容法孝直浚不能容李綱趙鼎而又詆之玆所以不及亮也呂中曰浚有社稷大功者五建復辟之勲發儲嗣之議誅範瓊以立國基用吳玠以保全蜀卻劉麟以定江左世但以富平符離之役議之然曹彬岐溝之敗其喪師蹙國亦不下富平符離豈可以一眚而掩其大徳乎】

發明【南宋以來士大夫惟知息兵和敵爲良圖而以梗和攻戰爲非計知逆順之勢謹內外之防而終身不主和議者惟張浚一人而已然前忌於汪黃中忌於秦檜而此又爲湯思退所忌符離之潰防間紛紛賫志以沒詎不惜哉故綱目於浚之卒而特書其官爵所以深予之也】

廣義【嗚呼魏公可謂忠有餘而見不逮者也蓋秦檜主和議魏公主恢復其臧否固無待於論矣當夫紹興二年八月髙宗榜秦檜罪於朝堂示不復用其幸大矣且秦檜和議之非旣寢則魏公恢復之志可行矣未幾魏公反薦檜爲醴泉觀使兼侍讀則檜漸用事而和議之非復作矣故其恢復之志終見沮抑於檜也後𨿽屢陳奏疏力言恢復動則掣肘於檜被檜逺竄連州且欲肆毒如嶽武穆焉臣故曰魏公可謂忠有餘而見不逮者也】

以賀允中知樞密院事○遣宗正少卿魏杞使金【湯思退奏遣杞如金議和書稱侄大宋皇帝某再拜奉於叔大金皇帝嵗幣二十萬帝面諭杞曰今遣使一正名二退師三減嵗幣四不發歸附人杞條陳十七事擬問對帝隨事畫可陛辭奏曰臣將防出疆豈敢不勉萬一無厭願速加兵帝善之兵部侍郎胡銓言敵不可和臣恐再拜不已必至稱臣稱臣不已必至請降請降不已必至納士納士不已必至輿�輿櫬不已必至如晉帝靑衣行酒而後爲快今日舉朝之士皆婦人也不聼○錢端禮又請遣國信所大通事王抃如金師持周葵書致於布薩忠義及赫捨哩志寧】

金以完顏守道爲尙書左丞

【金主謂守道曰卿等每奏皆常事凡治國安民及朝政不便於民者未嘗及也如此則宰相之任誰不能之】

九月以王之望參知政事○詔湯思退都督江淮軍馬思退辭不行

【思退急於求和諷侍禦史尹穡言乞置獄取不肯撤備及棄地者二十餘人論罪因擢穡諫議大夫至是命思退都督江淮固辭乃以楊存中爲同都督】

發明【書辭不行罪逆命也畏縮怯弱此固小人之情也孝宗於逆命之事尙不詰責天下之事何有大於此者哉直書辭不行則峻詞拒絕防扈無君之心著矣】

廣義【都督軍事戎機之重者也思退専於求和而孝宗反以都督之任委之宜其辭而不行也𨿽然廢閣詔命人臣之大罪也於時孝宗不罪思退其不綱可見矣】

冬十月賀允中罷○詔輔臣晚對便殿

【詔曰朕每聼朝議政頃刻之際意有未盡自今執政大臣或有奏陳宜於申未間入對便殿庶可坐論得盡所聞期躋於治】

金兵復渡淮十一月魏勝拒戰於淮陽敗績死之楚州防

【湯思退以帝悔悟恐事不成陰遣孫造諭敵以重兵脇和金布薩忠義等遂議渡淮魏杞行次旴忠義遣趙房長問杞所以來之意求觀國書杞曰書禦封也見主當廷授房長馳白忠義疑國書不如式又求割商秦之地及歸正人且欲嵗幣二十萬杞以聞帝命盡依初式許割四州嵗幣亦如其數再易國書忠義猶以未如所欲遂以赫捨哩志寧分兵自淸河口以犯楚州都統制劉寶棄地遁時勝奉詔専一措置淸河口金人乘間以舟載噐甲糗糧自淸河出欲侵邊勝覘知之帥忠義士拒於河口金兵詐稱欲運糧往泗州由淸河口入淮勝欲禦之劉寶戒以方議和不可金兵軼境勝帥諸兵拒於淮陽自卯至申勝負未決圖克坦克寧帥生兵至勝與力戰矢盡依土阜爲陣謂士卒曰我當死此得脫者歸報天子乃令步卒居前騎兵爲殿至淮陰東十八里中矢墜馬死楚州遂防】

發明【甚矣宋人求和之無益也是時和戎之使未息肩而金兵渡淮矣楚州防矣滁和失矣然則湯思退之圖召釁啟侮𨿽萬死何足以償誤國之罪乎玆以和議之故諸將皆無戰心獨魏勝親帥所部拒於淮陽戰敗而死其忠盛矣茍使沿邊諸將恊力以禦敵則魏勝安至於遽亡而楚州安至於遽防哉故綱目以全節予之宜矣】

廣義【抑考魏勝起自山東勤王初非世臣食祿將種特以忠自許乃能克敵制勝所向無前始終不渝厥志至此力竭死敵故綱目以死節予之嗚呼觀魏公之節義則凡食君之祿而不死封疆者其果何人也哉】

金人入濠州

【都統制王彥棄昭關走】

以楊存中都督江淮軍馬

【時諸軍各守分地不相統一存中集諸將調防之於是始更相爲援朝議欲捨淮保江存中持不可乃已】

湯思退以罪竄永州

【言者論其主和誤國之罪遂落職永州居住太學生張觀等七十二人伏闕上書論思退及王之望尹穡姦邪誤國鉤致敵人之罪乞斬三人以謝天下並竄其黨洪適晁公武而用陳康伯胡銓陳良翰王十朋金安節虞允文王大寶陳俊卿黃中龔茂良張栻劉夙查防以濟大計思退行至信州聞之憂悸而死思退與張浚同相而始終不合浚以雪恥復讎爲志思退每借保境息民爲言而已】

廣義【大抵學校者禮義相先之地而公論之所從出者也苐觀張觀等所論人物臧否而當黜陟者何其當哉昔者鄭處春秋列國而子產不毀鄕校者其亦有見於此況乎君萬乘而帝中國者奚可偏聼獨任以廢學校之公論哉】

復以陳康伯爲尙書左僕射同平章事兼樞密使錢端禮簽書樞密院事虞允文同簽書院事

【金兵犯淮人情驚駭時張浚已卒皆望康伯復相乃自紹興召拜康伯力疾至闕下詔子安節壻文好謙掖以見減拜賜坐間日一防朝許乘肩輿至殿門給扶升殿非大事不署帝又思允文之言故並而用之】

詔王之望勞師江上閏月金人侵揚州之望有罪免【金人至揚州或請擊之楊存忠不敢渡江獨臨江固壘以自守之望與湯思退表裏専以割地啖敵爲得帝計詔督府擇利害擊金軍之望下令諸將不得妄進朝廷趣行之望言王抃旣還不可冒小利害大計言者論之逐免】

發明【上書金人侵揚州下書之望有免罪則之望坐致女眞之侵明矣之望固思退之黨表裏爲姦皆願割地啖敵偸安求和者也思退旣竄之望猶存則是未嘗竄思退也之望受命勞師而乃下令沮戰則其懷姦誤國厥罪深矣安有敵旣入境勿與交兵而恣其攻掠者乎宋自靖康以來主和議者未嘗不以此說愚宋孝宗不悟可勝惜哉故綱目特書有罪以示其貶】

廣義【湯思退王之望相繼爲惡者也故前書湯思退以罪竄永州此書王之望有罪免書法皆以罪言者所以深著二姦之惡也】

周葵罷○十二月以錢端禮參知政事虞允文同知摳密院事王剛中簽書院事

【剛中在蜀時吳璘姚仲王彥皆以大將建節雄於一方守師以文治則玩於柔而號令不行以武競則窒於暴而下情不通惟剛中檢身以法示人以禮不立崖塹恩威並行羽檄紛沓從容裁決皆中機防及去蜀士民懷之】

金以女眞字譯經史

【乙酉】乾道元年【金大定五年】春正月召楊存中還

【罷都督府以存中爲寧逺昭慶節度使又罷兩淮及陜西河東宣撫招討司】

二月陳康伯卒

【康伯以經濟自任臨事明斷帝嘗謂輔臣曰康伯有噐量其從容不迫可比晉謝安至是奏事出殿門疾作輿至第卒】

三月以虞允文參知政事王剛中同知樞密院事○魏杞還自金始正敵國禮

【金館伴張恭愈以國書稱大宋脇杞去大字杞拒之其言天子神聖才傑奮起人人有敵愾意北朝用兵能保必勝乎金君臣環聼拱竦金主許損嵗幣不發歸正人命元帥府罷兵分戌杞卒正敵國禮而還帝慰籍甚厚先是王抃自金師還得二帥報書遂赦沿邊被兵州軍詔略曰此遣王抃逺抵潁濵得其要約尋澶淵盟誓之信仿大遼書題之儀正皇帝之稱爲叔侄之國嵗幣減十萬之數地界如紹興之時憐彼此之無辜約叛亡之不遣可使歸正之時咸起寧居之心洪適所艸也論者謂前日之所貶損四方蓋未聞知今著之赦文失國體矣】

發明【始正者更新之詞宋自紹興十一年書奉表稱臣於金至是已逾三紀其屈辱亦甚矣人神旣憤挺生孝宗以復讎爲己任以正名爲己責爰革君臣之禮聊爲叔侄之稱庻幾少伸抑欝之气而差彊人意耳𨿽然宋金世讎萬世難泯孝宗徒有復讎之志而無復讎之形三四年間惟以正敵國禮爲講和之羙圖恢復雪恥付之不問遣使通賀往來不絕豈不深可嘆哉若孝宗者難免莊公之責矣此綱目予而未盡予之辭也】

廣義【杞之此行可謂不辱君命者矣使爲使者皆能如杞則所伸顧不多邪𨿽古宋使宛丘無以加杞詩云莘莘徵夫每懷靡及杞之謂歟】

夏六月王剛中卒以洪適簽書樞密院事

【適拜簽書帝謂錢端禮虞允文曰三省事可與洪適共議自是東西府始同斑奏事】

秋八月立鄧王愭爲皇太子大赦

【愭帝長子也】

虞允文罷以洪適參知政事葉顒簽書樞密院事○錢端禮罷

【時久不置相端禮以首參闚之甚急太子愭夫人端禮女也殿中侍禦史唐堯封論端禮帝姻不可任執政坐遷太常少卿館閣士相與上疏排端禮者皆被斥吏部侍郎陳俊卿言本朝不以戚屬爲相最有深意陛下所宜守帝納其言端禮憾之出俊卿知建寧及太子立端禮不得已引嫌奉祠】

九月以汪澈知樞密院事○冬十二月以洪適爲尙書右僕射同平章事兼樞密使汪澈爲樞密使葉顒參知政事

【丙戌】二年【金大定六年】春二月金左丞相布薩忠義卒

【忠義謙以接下敬儒重士與人交侃侃如也善馭將卒能得其死力爲宰輔數年知無不言故能以外戚兼任將相以功名終】

發明【凡卒敵國臣錄賢也布薩忠義謙以接下敬儒重士乃金之賢臣耳故特具官以予之是故臣之賢者則𨿽外邦與國必褒而不棄見君子之心樂與人爲善矣後皆仿此】

三月洪適罷

【適以文學聞望遭時遇主自中書舍人半嵗四遷至右相然無大建明以究其所學防霖適引咎乞免帝從之】

以魏杞同知樞密院事夏四月汪澈罷

【澈在摳府帝密訪人材澈薦百有十八人嘗奏言臣起寒逺所以報國無私不欺爾其自奉淸約賤貴弗渝】

五月修建康行宮○葉顒罷以魏杞參知政事林安宅同知樞密院事蔣芾簽書院事○秋八月林安宅免【以劾葉顒子受金失實出居筠州】

冬十一月汰冗兵○寧逺昭慶節度使楊存中卒【存中出入衛四十年忠義勇敢而寡過大小二百餘戰未嘗大衂上皇最眷念之】

發明【一字之褒羙於華衮一言之貶若撻市朝存中出入衛州十餘年忠義勇敢而寡過是亦中興之良將也卒而具官豈過予乎】

十二月以葉顒知樞密院事○以葉顒魏杞爲尙書左右僕射並同平章事兼樞密使蔣芾參知政事陳俊卿同知樞密院事

【先是帝猶鞠戲又將逰獵白石俊卿上疏力諫至引漢桓靈唐敬穆以爲戒後數日入對帝迎謂曰前日之奏備見忠讜朕決意用卿矣遂有是命】

置制國用司以宰相領之

【議者言近以宰相兼樞密使蓋欲使知兵也而不知財谷出入之源可乎且唐制宰相兼領三司使於是詔自今宰相可帯制國用使參知政事帯同知】

【丁亥】三年【金大定七年】春二月出龍大淵爲浙東總管曽覿爲福建總管

【大淵覿怙擅權周必大金安節等嘗極論之多坐斥至是中書舍人洪邁言於陳俊卿曰大淵覿言鄭閨當除右史某當除某官信乎俊卿以邁言質於帝帝怒遂出二人於外】

以虞允文知樞密院事○帝從太上皇幸玉津園【復從幸聚景園嵗以爲常】

發明【父母有過下气怡色柔聲以諫又曰父有爭子則身不防於不義從親之令𨿽爲大孝然亦有可否於其間者蓋王者貴爲天子富有四海常奉之外何者非樂奚必他幸以縱耳目之欲乎茍或太上欲幸必婉詞以諫之諫而不從孝宗亦不宜與之同幸也夫何狗小諒而忘大義與其防親於不義盍若力爭於其微嗚呼若孝宗者知盡私恩而不知天下之公義也綱目書此文無貶詞乃深貶耳】

三月秀王夫人張氏卒

【帝成服於後苑】

夏五月太傅四川宣撫使新安王吳璘卒

【璘剛勇喜大節略苛細代兄玠守蜀二十年隠然爲方面之重威聲亞於玠卒贈太師謚武順上皇嘗問勝敵之術於璘璘對曰弱者出戰彊者繼之上皇曰此孫武於三駟之法一敗而二勝也璘選諸將率以功有薦才者璘曰兵官非嘗試難知其才以小善進之則僥幸者獲志而邊人將之心怠矣尋以虞允文爲四川宣撫使】

發明【璘守西蜀二十餘年屹然爲蠶叢之保障摧破敵威名遐著蜀帥自玠之亡惟璘而已豈不爲中興之良將乎綱目卒而具其官爵所以表其忠勤之節以示勸耳】

六月皇后夏氏崩

【謚曰安恭】

秋七月太子愭卒

【謚曰莊文】

攢安恭皇后於修吉寺○冬十一月合祀天地於圜丘雷葉顒魏杞免

【帝以郊祀而雷出非時用漢制罷顒杞相顒爲人簡昜淸介與物若無忤至處大事則毅然不可奪】發明【天變不虛生必人爲之感而後生時十一月雷未可以出而雷出地奮焉則是陰陽失常此所以爲異耳夫宰相佐天子理陰陽順四時和羣庻陰陽失常宰相之責也顒杞旣爲相國�理無狀而致天變其應明矣故書葉顒魏杞免於天變之下則其坐此而免者也𨿽然孝宗因災異防免宰相宜矣然其自爲則吾不知也震不於其躬於其璘無咎冬月而雷固異祀天地而雷尢異也孝宗不能反躬自責而乃歸咎宰相傳曰有諸已而後求諸人無諸已而後非諸人所藏乎身不恕而能諭諸人者未之有也故綱目詳書於冊交貶之爾】

廣義【按歷法十一月者乃復之初爻所謂雷在地中者也其出固非時矣況合祀天地精誠感格非他事可比故曰國之大事是也於時孝宗逡巡畏縮不能奮乾剛之勇以定復讎之謀緩於祖宗之恥急於和議之成叔尊外邦侄卑中國所失莫大於此固於合祭之時而天地適彰其過也今乃不知反已而歸罪顒杞不亦謬乎】

以陳俊卿參知政事劉珙同知樞宻院事

【珙自湖南召還初入見首論獨斷𨿽英主之能事然必合眾知而質之以至公然後有以合乎天理人心之正而事無不成若棄僉謀狥私見而有獨禦區宇之心則適所以蔽四逹之明而左右私暱之臣將有乘之以干天下之公議者又論羨余和糴之帝皆嘉納之授翰林學士復上言世儒多病漢髙帝不悅學輕儒生臣以爲漢髙帝所不悅者特腐儒俗學耳使當時有以二帝三王之學吿之知其必敬信功烈不止此因陳聖王之學所以明理正心爲萬事之綱帝稱善遂拜樞副珙因薦張栻汪應辰陳良翰學行於帝】

廣義【觀分注劉珙告孝宗之言則知自漢以來知髙帝之深者無如珙也】

十二月金出富察通爲肇州防禦使

【通爲殿前右衛將軍金主惡其人出之於外臨發賜金帯諭之曰卿𨿽有才然用心多詐朕左右湏忠實人故命卿補外賜卿金帯者答卿服勞之久也因顧謂左宣徽使敬嗣暉曰如卿不可謂無才所欠者純實耳又諭宰相曰卿等舉用人才凡已所知識必使他人舉奏朕甚不喜如其果賢何必以親疏爲避忌也】

廣義【金主雍之治國也駕馭英雄搜訪賢才開誠心布公道書之於冊炳乎可觀𨿽以孝宗之賢不能過也孔子曰夷狄之有君不如諸夏之亡也信哉】

【戊子】四年【金大定八年】春二月以蔣芾爲尙書右僕射同平章事兼樞密使

【詔芾當朝贊拜不名芾辭許之】

以王炎簽書樞密院事○夏五月行乾道歷

【帝以近世歷學失傳士大夫無習之者新曆比舊特彼善於此乃不別制名只以乾道命名】

秋八月劉珙罷

【主管殿前司公事王琪奉詔按視兩淮城壁琪擅令揚州增築新城揚民言不便珙乞罷琪忤帝意遂罷琪陳俊卿言珙正直有才願畱之不聼】

廣義【抑觀王琪擅令揚州增築新城揚民言不便者則王琪之罪不待辧而明矣夫何孝宗不悅劉珙之言致其罷去而不畱耶蓋孝宗非不知劉珙言琪之罪爲當而珙亦不當去者也特發其私意之不可已耳孔子曰大臣以道事君不可則止珙其有焉若夫親君子逺小人則孝宗不能無愧矣】

冬十月起復蔣芾爲尙書左僕射以陳俊卿爲右僕射並同平章事兼樞密使芾辭許之

【芾六月以母喪去位至是起復之有密防欲大嵗大舉芾奏天時人事未至帝不悅】

大閱於茅灘

【帝親禦甲冑指授方略命三司合教爲三陣戈甲耀日旌旗蔽天六師驩呼犒賚有加】

發明【書予之也按胡傳曰周制大司馬中冬大閱教眾庻修戰法獨詳於三時爲農隙故也桓書八月不時矣先王寓軍政於四時之田訓民禦暴其備禦也懼鄭�畏齊人不因田狩而閱兵車厲農失政甚矣春秋非特以不時失禮書也乃天未陰徹彼桑土綢繆牖戶之意孝宗旣爲天子非諸侯之比以農隙而大閱欲恢復而訓武豈桓公不時非禮之擬哉綱目取法春秋故其所書如此】

十二月召建寧布衣魏掞之以爲太學錄

【掞之師胡憲與朱熹逰諸司薦其學行召赴行在入對帝曰治道以何爲要掞之奏治道以分臣下邪正爲要詔除太學錄時將釋奠孔子掞之請廢安石父子勿祀而追薦程氏兄弟使從食不聼又言太學之教宜以徳行爲先今一以空言浮說取之非是其他政事有系安危治亂之機者無不抗疏盡言至三四皆不見省遂罷爲臺州教授尋以病卒聞者惜之】

西遼布沙堪殺其夫蕭都爾本其舅鄂囉羅討誅之而立耶律珠勒呼

【權國事布沙堪與都爾本弟博古濟薩裏通出都爾本爲東平王而殺之都爾本之舅鄂囉羅以兵問罪遂殺布沙堪及慱古濟薩裏迎伊哷次子珠勒呼立之攺元天禧】

發明【外國相殺不書此何以書扶三綱也蓋都爾本夫也布沙堪妻也布沙堪與都爾本之弟私通則倫顚倒況又殺其夫天下之大惡也故其舅率兵問罪而特正討誅之名此綱目扶理遏欲之意故特書而深疾之然後三綱正天理明而亂臣賊子無所逃於天地之間矣】

【己丑】五年【金大定九年】春正月措置兩淮屯田

【陳俊卿以兩淮備禦未設民無固志萬一防至倉猝渡兵恐不及事請於揚州和州各屯三萬人預爲家計乃籍民家三丁者取其一以爲義兵授之弓弩教以戰陣農隙之曰給以兩月之食聚而教之沿江諸郡亦用其法諸將渡江則使之城守以備緩急且以陰制州兵頡頏之患其兩淮諸郡守臣但當擇才不當復論文武計資歷捐以財賦許辟官吏略其小過責其成功要使大兵屯要害必爭之地待敵至而決戰使民兵各守其城相以掎角以壯聲勢帝意亦以爲然詔卽行之然竟爲眾論所持俊卿尋亦去位不能及其成也】

二月以梁克家簽書樞密院事○罷制國用司○以王炎參知政事三月召四川宣撫使虞允文還以炎代之【陳俊卿薦允文才堪將相故也】

夏五月帝不視朝六月始視朝

【以射弩斷傷目故也陳俊卿言於帝曰陛下未能忘騎射者蓋志圖恢復耳誠能任智謀之士以爲腹心仗武猛之將以爲爪牙明賞罰以鼓士气恢信義以懷歸附則英聲義烈不出於尊爼之間而敵人固已逡巡震慴於千萬里之逺尙何待區區馳射於百步之間哉】

發明【天子富有四海一日萬機出視朝政毋敢曠廢孝宗月不視朝分注以爲射弩傷目也射弩傷目是爲有疾不言疾自是帝無疾不視朝也此見君子所書之意若仁宗英宗不視朝者必於此書帝有疾所以明其有疾之可書矣孝宗未能忘騎射者蓋志圖恢復耳茍能任賢才足財用明賞罰鼓士气恢信義懷歸附則恢復之規模庻幾可成也尙何待區區騎射於百步之間哉綱目書帝不視朝而不書其故不再貶而失自見耳】

以虞允文爲樞密使○秋七月以曾覿爲浙東總管【先是龍大淵死覿在福建帝憐欲召之劉珙奏曰此曹奴厚賜之可也引以自近而待以賓友使得預聞政事非所以增聖徳總朝綱也帝納珙言命遂寢旣而覿垂滿陳俊卿恐其人預先以浙東總管處之覿入見詔進覿一官爲觀察使俊卿及虞允文諫不可竟申浙東之命覿怏怏而去】

廣義【防覿小人也嘗與龍大淵怙寵擅權周必大金安節等嘗極論之則其志向之惡蓋可見矣或曰然則孝宗何過寵於二人至於大淵之死又欲召覿而用之邪曰孝宗以其潛邸內知客故也此焉若非劉珙等極諫則覿必爲鼫防之晉𨿽不可必其惡如秦檜湯思退然其爲孝宗之累要亦非淺噫孝宗不以昔日諸賢之論罷覿今又欲用之則其溺愛不明難乎免於春秋之責若夫劉珙等決去小人使其怏怏而去則其剛果之气𨿽以孝宗爲君亦不能奪迄今凜乎可抑大昜夬之九三壯於鳩有凶獨行遇而君子夬夬若濡有慍無咎當於劉珙諸公頌焉】

八月朔日食○以陳俊卿虞允文爲尙書左右僕射並同平章事兼樞密使

【俊卿以用人爲己任所除吏皆一時之選奬亷退抑奔競或才可用而資歷淺者則密薦於帝未嘗語人毎接朝士及牧守自逺至必問以時政得失人才賢否允文爲相亦以人才爲急嘗籍爲三等有所見聞卽記之號材館錄故所用皆知名士】

【庚寅】六年【金大定十年】夏四月罷吏部尙書汪應辰

【應辰剛方正直敢言不避在朝多革獘政中貴人皆側目上皇方甃石池以水銀浮金鳬魚於上帝過之上皇指示曰水銀正乏此買之汪尙書家帝怒曰汪應辰力言朕建房廊與民爭利乃自販水銀邪時賜發運使史正志緡錢二百萬爲均輸和糴之用應辰三上防論之遂出知平江府然水銀實非買應辰家也】

發明【朱子曰人主當務聰明之實而不可求聰明之名信任大臣日與圖事反覆辧論以求至當之歸此聰明之實也偏聼左右輕信其言此聰明之名也孝宗聞上皇水銀之說積怒應辰玆因諫事出知平江孝宗信防拒諌之心不能無也嗚呼當用人之際而反忌正人帝之心抑如何哉書罷而不去其官義自見耳】

五月陳俊卿罷

【虞允文建議遣使如金以陵寢爲請俊卿以爲未可允文請不已帝手札諭俊卿俊卿奏曰陛下痛念祖宗思復故疆然大事湏萬全俟一二年吾力稍完乃可不敢迎合意指以誤國事帝意方卿允文俊卿以論不合因力求去遂判福州陛辭猶勸帝逺佞親賢修正安民貶使不可輕遣】

廣義【允文俊卿賢者也使其恊心以相孝宗則其事業不在蕭曹房杜丙魏姚宋之下夫何俊卿不以國恥爲念而遽爾去邪借使允文之議非矣亦當忠告善道烏可自相矛盾而悻悻去爲哉然後俊卿之去而孝宗不畱者非有他也以其論罷曽覿故也君子獨咎俊卿可乎】

夏相任得敬脇其主仁孝中分其國請命於金金主不許

【初仁孝之嗣位也國內多亂任得敬抗禦有功遂相夏國専政二十餘年陰蓄異志欲圖夏國誣殺宗親大臣其勢漸逼仁孝不能制是嵗乃分西南路及靈州囉龎嶺地與得敬自爲國且上表於金爲得敬求封金主以問宰相尙書令李石等曰事系本國我何預焉不如因而許之金主曰有國之主豈肯無故分國與人此必權臣逼奪非夏主本意況夏國稱藩嵗久一旦逼於賊臣朕爲四海主寧容此邪若彼不能自正則當以兵誅之不可許也乃卻其貢物賜仁孝詔曰先業所傳亦當固守今玆請命事頗靡常未知措意之由來續當遣使以詢爾得敬始有懼心仁孝乃謀誅之】

發明【分國請命皆仁孝自爲之曷爲歸獄於得敬原情定罪故也得敬陰蓄異謀欲簒夏國勢熖薫灼浸不能制仁孝不得已而從之又可逭其僣逼之罰乎旣而丐命於金金主不許得敬姦心爲之頓挫然則金主不納叛之心其正大可想見矣徽宗中國之君尙有納叛之失若金主者豈不能知其義哉觀所賜詔書詞義凜然誠足抑僣亂之謀明上下之分也故特書不許所以深嘉而亟予之耳】

廣義【觀綱目所載得敬分國之事則知金主意在討逆具綱正之義宛然如在君子深許其能知大義也】

閏月以起居郎範成大爲金國祈請使

【求陵寢地及更定受書禮蓋泛使也紹興中金使者至捧書升殿北面立榻前跪進帝降榻受書以授內侍金主初立使者至陳康伯令伴使取書以進及湯思退當國復循紹興故事帝意悔之故令成大口以爲請成大至金密艸奏具言受書式懷之入初進國書辭气慷慨金君臣方傾聼成大忽奏曰兩國共爲叔侄而受書禮未稱臣有防搢笏出之金主大駭曰此豈獻書處邪左右以笏摽起之成大屹不動必欲書逹旣而歸館所金庭紛然其太子允恭欲殺成大或勸之曰竟得全節而歸其復書略云和好再成界河山而如舊緘音遽至指鞏洛以爲言旣云廢祀欲伸追逺之懷止可奉遷卽俟刻期之報至若未歸之旅櫬亦當並發於行塗抑聞附請之辭欲變受書之禮於尊卑之分何如顧信誓之誠安在於是二事皆無成功初議遣使祈請陵寢士大夫有憂其無備而召兵者輒斥去之起居郎張栻入對帝曰卿知敵國事乎栻對曰不知也帝曰金國饑饉連年盜賊四起栻曰金人之事臣𨿽未知境內之事則知之矣帝曰何也栻曰臣竊見比年諸道多水旱民貧日甚而國家兵弱財匱官吏誕謾不足倚賴正使彼實可圖臣懼我之未足以圖彼也帝黙然久之栻復奏曰臣竊謂陵寢隔絕誠臣子不忍言之至痛然今日未能奉辭以討之又不能正名以絕之乃欲卑辭厚禮以求於彼則於大義已爲未盡而或猶以爲憂者蓋見我未有必勝之形故也夫必勝之形當在於早正素定之時而不在於兩陣決機之日今日但當下哀痛之詔明復讎之義顯絕金人不與通使然後修徳立政用賢飬民選將練兵以內修外攘進戰退守通爲一事必治其實而不爲虛文則必勝之形隱然可見𨿽有淺陋畏怯之人亦且奮躍而爭先矣帝深納之】廣義【觀南軒告孝宗之言可謂老成謀國深切時病而事出萬全者也孝宗不此之虞而遽爾請求陵寢其失自可見矣】

以梁克家參知政事○秋八月夏任得敬伏誅○冬十月髙麗翼陽公晧廢其君晛而自立

【晧晛弟也以讓國奏於金金主曰讓國大事也必晧簒之耳郤其使而命有司詳問晧復取晛表言父遺訓傳位於晧金主乃封之】

發明【髙麗背華卽夷人神憤怒其種類自相簒奪本無足錄然而翼陽廢其主而自立特書於冊所以見君臣大義𨿽夷狄小國之中亦昭然手上足下之不可紊也前史止載晛讓國於翼陽公晧至綱目始正名罪罪直書廢其君晛而自立皆所以扶三綱立人極不以夷狄僣竊之故而廢斯義其垂訓也大矣臣故因而論之】

十一月遣中書舍人趙雄如金

【起居舍人趙雄請制局議恢復帝喜進中書舍人遣如金賀生辰別函書請陵寢及更受書之禮金主不許雄辭歸金主謂雄曰汝國何捨欽宗靈柩而請鞏洛山陵如不欲欽宗之柩我當爲爾國塟之】發明【嗚呼宋無能爲於斯益信孝宗痛念山陵遣使祈請前有範成大後有趙雄可謂有孝思之誠然卑禮懇求卒無應者是敵人不可固之以恩信也觀其謂雄之言豈不深爲宋恥乎吁欲得陵寢而不知所以得之之方徒示屈辱果何益哉孝宗號稱英武銳志恢復然其所爲不過如此則其餘蓋可見矣一書再書深貶之也】

廣義【金主一言以折趙雄而雄卽語塞者是雍之識見可謂明也宋之怯懦君子慨焉】

【辛卯】七年【金大定十一年】春正月朔上太上皇尊號

【帝尋諭輔臣曰前日奉上冊寶上皇聖意甚悅翌日過宮侍宴邦家非常之慶漢唐所無也又曰本朝家法逺過漢唐惟用兵一事未及朕以敵讎未復日不遑暇如宮中臺殿上皇時爲之朕未嘗敢增益上皇列觀徘徊周覽爲之興嘆頗訝其不餙也】

發明【所貴乎孝子者以其能承順父母之志恢祖宗之業而已帝於家人之禮亦頗盡恭抑末也然於大本則未盡焉孝宗受上皇付托之重享祖宗天地之榮大恥未雪故疆未復而徒假尊親之道起追逺之心上尊號求陵寢欲以此而成孝子之名嗚呼陋矣受禪十年封疆如故昜臣稱�肆爲羙圖然則何益之有哉直書於冊深譏之也】

金禁羣臣相饋獻

【尙書省奏汾陽節度副使牛信昌生日受饋獻法當奪官金主曰朝廷行事茍不自正何以正天下尙書省樞密院生日節辰饋獻不少此而不問小官饋獻卽加按劾豈正天下之道自今宰執樞密饋獻亦宜罷去】

帝作敬天圖

【帝謂輔臣曰無逸一篇享國長久皆本於寅畏朕近日取尙書所載敬天事編爲兩圖朝夕觀覽以自警省名曰敬天圖虞允文對云惟陛下盡躬行之實敬畏不已必有明效大驗帝深然之】

廣義【大抵人主一心莫大乎敬而敬莫大乎敬天能此則君徳日新而日進乎髙明不能此則君徳日昏而日淪於污下孝宗有見乎此故有是圖之作其在藩邸而有得於師傅之賢者於此可見】

二月立恭王惇爲皇太子大赦進封慶王愷爲魏王【莊文太子卒慶王愷以坎當立帝以恭王惇英武類已越坎立之而進封愷爲魏王判寧國府帝謂輔臣曰古人以教子爲重其事備見於文王世子湏當多置僚屬博選忠良使左右前後罔非正人不然一薛居州亦無益也尋以王十朋陳良翰爲太子詹事劉焞國子司業兼太子侍讀】

廣義【前書作敬天圖以見孝宗修身之道者繼書立太子而擇多士以薫陶之以見孝宗教子之法明修身教子兩得其道則孝宗之心庻乎無愧矣厥後光宗不能克遵父訓而以逆道自處其得罪於乃父也多矣或曰孝宗教子若此而光宗所爲若彼者要亦孝宗教子未盡其道而隆之以虛文也曰是不然也其子之賢不肖皆天也非人之所能爲也持是以論人子之賢否則堯舜其亦不善於教子者歟】

詔僧寺道觀毋免稅役○三月金葬欽宗皇帝於鞏洛之原

【以一品禮】

發明【欽宗客死穹廬歷年旣久未聞特命一使迎歸旅櫬而徒今年賀正旦明年賀生辰或更受書之禮或請鞏洛山陵玩嵗愒日忘親釋怨不亦謬乎欽宗之柩宋不能葬而金乃葬之茍有人心者必於焉而變矣顧乃偸安忍恥置於度外可勝嘆哉書金葬欽宗所以予存厚也予在金則罪在宋矣】

廣義【金主嘗曰如不欲欽宗靈柩我當爲汝國葬之至是果然獨悲夫欽宗生爲萬乘之主歿爲一品之臣旅魂飄飄葬於異土而不得一皇族之臨曠者實可哀也後世有國中土而欲安其危而利其菑者盍以欽宗戒焉】

以張說簽書樞密院事未拜而罷

【說妻吳氏太上皇后女弟也說因攀緣親屬擢拜樞府命下朝論嘩然未有敢誦言攻之者左司員外郎兼侍講張栻獨上疏切諫且詣朝堂責虞允文曰宦官執政自京黼始近習執政自相公始允文慙憤不堪栻復奏文武誠不可偏然今欲右武以均二柄而所用乃得如此之人非惟不足以服文吏之心正恐反激武臣之怒帝感悟命遂寢】

夏四月詔皇太子領臨安尹○五月起復劉珙爲荊襄宣撫使珙固辭不起

【珙凡六疏辭之引經據禮詞甚切至最後言曰三年通喪先王因人情而節文之三代以來未之有攺至於漢儒乃有金革無避之說此固以爲先王之罪人矣然尙有可諉者曰魯公伯禽有爲爲之也今以陛下威靈邊陲幸無犬吠之警臣乃冒金革之名以私利祿之實不亦又爲漢儒之罪人乎抑陛下之詔臣則有曰義當體國其敢噤無一言以塞明詔乃手疏別奏略曰天下之事有其實而不露其形者無所爲而不成無其實而先示其形者無所爲而不敗今徳未加修賢不得用賦斂日重民不聊生將帥方割削士卒以事苞苴士卒方饑寒窮苦而生怨謗凡吾所以自治而爲恢復之實者大抵闊略如此而乃外招歸正之人內移禁衛之卒規算未立手足先露其勢適足以速禍而致冦且荊襄四支也朝廷元气也誠使朝廷設施得宜元气充實則犂庭掃穴在反掌間耳何荊襄之足慮如其不然則荊襄𨿽得臣軰百人悉心經理亦何足恃哉臣恐恢復之功未昜可圖而意外立志之憂將有不可勝言者惟陛下圖之帝納其言爲寢前詔】

發明【三年之喪天下之通喪也𨿽天子之至貴以逮庻人之至賤揆之於禮莫不皆然是故奪情非令典起復非羙名茍無金革不得已之事則不可也珙能六疏辭之固執不起自非明於大義而不爲富貴之所滛者烏能力沮君命而莫或撓之乎昔宰我欲短喪孔子責之曰食夫稻衣夫錦於女安乎人子茍能明此則必不能自奪其喪以取富貴也故不曰辭而曰固辭所以深予之耳】廣義【珙嘗陳聖王之學於孝宗以明理正心爲萬事之綱今觀其手疏之言則知其才識之髙逺也非聖賢之徒其孰能之】

秋七月加王炎樞密使○冬十月金人來聘

【金使烏淩阿天錫來賀生辰要帝降榻問金主起居虞允文請帝還內命知閣門事王抃諭天錫以明日防慶節就見天鍚沮退】

金主雍幸太子宮

【金主謂太子曰朕爲汝措天下當無復有經營之事汝惟無忘祖宗純厚之風以勤修道徳爲孝明信賞罰爲治而已昔唐太宗謂髙宗曰吾伐髙麗不克終汝可繼之如此之事朕不以遺汝如遼之海濵王以國人愛其子嫉而殺之此何理也子爲眾愛愈爲羙事所爲若此安有不亡唐太宗又嘗謂髙宗曰爾於李勣無恩今以事出之我死宜卽授以僕射彼必致死力矣君人者焉用僞爲受恩於父安有忘報於子者乎朕禦臣下惟以誠實耳】

廣義【分注備載金主命其子之言句句是實且以唐太宗之言爲非何其切於理哉由是知唐太宗所謂至誠治天下者乃其僞也非誠也今也雍之所言乃出於中心之誠豈僞也哉嗚呼孝宗有敵國之君如此宜乎弗克成其志也昔張華告晉武帝曰恐吳人更立令主則江南未可圖也其信然矣】

【壬辰】八年【金大定十二年】春二月攺左右僕射爲左右丞相以虞允文梁克家爲之並兼樞密使

【尋又省侍中中書令尙書令之官以左右丞相充其位】

罷左司員外郎兼侍講張栻

【宰相陰主張說欲伸前命故出栻知袁州栻在朝僅一年召對至六七所言皆修身務學畏天卹民抑僥幸屏防諛宰相近習皆憚之】

廣義【進賢退不肖宰相之職也今允文進張說之不肖而退張栻之賢者則顚倒是非矣其如相業何嗚呼允文所行若此則有虧於向之事業矣詩云靡不有初鮮克有終君子戒焉】

復以張說簽書樞密院事罷侍禦史李衡等四人【侍禦史李衡右正言王希呂論說不可執政直學士院周必大不艸答詔給事申莫濟封還錄黃帝詔翰林學士王曮艸制權給事中姚憲書行而罷四人都人作四賢詩以紀之】

發明【建官惟賢位事惟能此人君之職也建官不賢則百事情位事不能則眾務隳張說陰柔小人擢居執政之列名噐不亦濫乎張栻前旣極論其非而罷職李衡此復力諫其失而貶官嗚呼孝宗溺愛一小人而罷黜眾君子是蓋不信仁賢則國爲之空虛矣詳書於冊其義自見】廣義【外戚用事爲禍非小況樞密爲六軍所轄豈庸才之可辦邪故西漢寵任外戚炎鼎遂爲賊莽所移向非光武建瓴之功則劉氏幾不血食矣孝宗不此之鑑前以張說簽書樞密院事因張栻論罷之今其用說之意益堅於前遂罷四賢而卒用之獨不思曰勍敵未殄大讎未復倘用說而敗國則必貽笑於天下後世矣又況人心不同如其面何兵柄之典誠非細事卽當因眾論而以義割恩可也今則違眾論之公執一己之私孝宗之失可勝言哉】

以曽懷參知政事王之奇簽書樞密院事○夏四月金右丞相赫捨哩志寧卒

【金主嘗宴羣臣於太子宮顧志寧謂太子曰天下無事吾父子今日相樂皆此人力也及卒甚悼惜之曰志寧臨敵身先士卒勇敢之气自太師梁王后未有如此人也】

秋七月以曾覿爲武防節度使○金罷保安蘭安場【金主爲宰臣曰夏國以珠玉昜我絲帛是以無用昜我有用也命罷之】

罷虞允文爲四川宣撫使

【帝命選諫官允文以李彥頴林光朝王質對三人皆鯁亮有文學爲時所推重帝不報而用曾覿所薦者允文梁克家爭之不從允文遂力求去授四川宣撫使進封雍國公陛辭帝諭以進取之方期日防河南禦正衙酌酒賜之俾卽殿門乘馬持節而出都人以爲榮】

廣義【虞允文陳俊卿張栻李衡王希呂周必大莫濟賢者也一時罷去曾覿張說不肖者也一時用之孝宗近小人遠君子如此得無愧於金主雍乎君子以恢復之事望孝宗殆恐其難矣𨿽然允文之用張說乃啟君寵幸之門也故綱目不書虞允文罷而書曰罷虞允文者其亦不滿於淸議云】

冬十一月金去金銀坑冶之稅

【不禁民采】

發明【治國者不以専利於國惟當公利於民専利於國則利國而瘠民公利於民則益民而薄國然國有常賦足供其需不必他求以附益也蓋坑冶金銀地之所產金能去其賦稅不禁民采則是有公利於民之心也大定之治不亦宜乎故特書以予之】

【癸巳】九年【金大定十三年】春正月王炎王之奇罷以張說同知樞密院事沈夏鄭聞簽書院事○夏五月朔日食○金禁女眞人譯爲漢姓○秋七月金復以防寧府爲上京○冬十月梁克家罷

【克家時獨相貴戚權幸不多假借而外濟以和至是以議金使朝見受書儀朝廷欲移文泗州示金生辰使完顏襄使正其禮克家以爲不可與張說不合遂求去出知建寧旣而金使果不從】

以曽懷爲右丞相鄭聞參知政事張說知樞密院事沈復同知院事

發明【宰相樞府國之大臣而以曽懷鄭聞張說沈復等爲之則是碌碌無所建明者政事之不治亦可知矣故備書於冊以深譏之】

○十二月沈復罷以姚憲簽書樞密院事

【甲午】淳熈元年【金大定十四年】春二月少保四川宣撫使雍公虞允文卒

【先是帝密詔趣師期允文奏軍湏未備帝不樂至是帝遣二介持禦札賜之介至而允文薨數日矣贈太傅謚忠肅命鄭聞代爲宣撫史臣曰允文采石之功宋事轉危爲安實系乎此及其罷相鎭蜀受命興復刻期而往志𨿽未就其能慷慨任重豈昜得哉】

發明【允文天性公忠逹於政事采石之戰轉危爲安爲治數年略無過舉及其罷相鎭蜀志存興復功𨿽未就則其志爲可尙已若允文者豈非爲宋室之賢相乎故卒而特具官爵以予之】

夏四月以姚憲參知政事葉衡簽書樞密院事六月憲罷以衡代之○曾懷罷秋七月復以爲右丞相兼樞密使○八月張說免

【帝亷知其欺罔也】

發明【孝宗亷知張說之姦一旦去之如脫蔽蓰則中心明決亦非甘受人之欺罔者故綱目特以可免例書所以罪說而予帝也】

廣義【孝宗早悟張說之姦南宋幸焉】

以楊倓簽書樞密院事○冬十月鄭聞卒○十一月朔日食○以龔荗良參知政事○楊倓罷○曾懷罷以葉衡爲右丞相兼樞密使

【衡有才智由小官不十年至宰相人謂出於曽覿】

十二月以李彥頴簽書樞密院事○以沈復爲四川宣撫使

【乙未】二年【金大定十五年】夏四月宴輔臣於玉津園

【帝謂葉衡等曰朝廷用人止論其賢否如何不可有黨如唐之牛李其黨相攻四十年不解皆緑主聼不明所以至此文宗乃言去河北賊昜去朝中朋黨難朕常笑之爲人主者但公是公非何緣有黨又曰近來士大夫好倡爲淸議此語一出切恐相師成風便以趨事赴功者爲猥俗以矯激沽譽者爲淸髙駸駸不已如東漢激成黨錮之風深害治體豈可不戒卿等宜書諸紳】

發明【凡書宴譏之也是時天下未一民心未寧境內粗安政事多闕中原故地未入版圖祖父深讎弗克償雪此正君臣痛心蹙額不遑寢食之秋也夫何肆宴玉津君臣同樂略無一毫憂戚不安之意則其忘哀縱侈爲何如哉】

廣義【前書孝宗亷知張說之欺罔而免之此則載其欲公心以銷朋黨之禍何其見之明而言之當哉大非前日近小人逺君子之心也傳曰如日月昏蝕一復其舊而光彩燿不其諒哉君子觀孝宗之遷善攺過則知和靖諸賢之有禆於靑宮也不少矣】

六月以沈復同知樞密院事罷四川宣撫司○秋八月以左司諫湯邦彥爲金國申議使九月葉衡罷

【帝謂執政選使求河南陵寢地葉衡奏邦彥有口辧宜使邦彥請對問所以遣知薦出於衡恨之因奏衡對客有訕上語帝大怒罷衡】

沈復罷○贈趙鼎太傅追封丰國公

【謚忠簡】

發明【趙鼎宏濟艱難忠精公亮固非他相之比不幸見忌秦檜廢棄遐方賫志以沒顧不惜哉髙宗旣知其賢而不能贈其官爵孝宗奮然惻怛舉行是典旣贈以太傅之官又追封國公之爵是蓋公議之在人心有不可得而泯沒者髙宗不能行而孝宗行之可謂行人之所不能行之事人心天理庻幾爲之暴白矣故特表而出之】

髙麗將趙位寵以四十餘城叛附金金主不受

【位寵髙麗西京畱守也以慈悲嶺至鴨緑江四十餘城叛附於金金主曰朕懷綏萬邦豈助叛臣爲虐執其使付髙麗位寵伏誅】

發明【亂臣賊子欺世盜名有逼其君而簒之位者有據其地而降之敵者皆不赦其罪也位寵髙麗之畱守食君之祿受君之恩而不能忠君之事乃以四十餘城叛附金國金主卻而不受則其正大之气爲可見矣前夏任得敬請命於金而不許此趙位寵叛附於金而不受則誠於貶惡而非矯飾以欺人者若金主者誠可與論中國之道矣故特書不受者所以重予之也】

閏月以李彥頴參知政事王淮簽書樞密院事

【丙申】三年【金大定十六年】春三月朔日食○夏四月金始命京府設學飬士

【金翰林學士圖克坦子溫進所譯史記漢書貞觀政要白氏防林金主命頒行之遂選諸路學生三十餘人令編修官溫特赫吉逹教以古書習作詩防】

發明【設學飬士治國良規金主能舉而行之可謂用夏變夷者矣綱目凡遇興學立教之事則必進而書之所以不沒其善也】

廣義【書曰始者以見前此未之能行而至雍始行之也雍其賢矣哉】

六月召朱熹爲祕書郎不至

【先是陳俊卿劉珙薦熹爲樞密院編修官累召不至梁克家奏乞褒錄之帝曰熹安貧守道亷退可嘉命主管臺州崇道觀至是龔茂良言熹操行耿介除祕書郎熹以攺官之命正以嘉其亷退顧乃昌進擢之寵是左右望而罔市利也力辭不至防復有言虛名之士不可用者遂攺主管武夷山衝佑觀史浩復薦知南康軍再再辭不許至南康值嵗不講求荒政多所全活間詣郡學引士子與之講論訪唐李�白鹿洞書院遺址奏復其舊爲學規俾守之】

發明【君子之出處必合乎時中孟子曰可以仕則仕可以止則止可以久則久可以速則速孔子也朱子具豪傑之才蘊聖賢之學安貧守道亷退自居前因陳俊卿之薦而命主崇道觀此因龔茂良之薦攺除祕書郎其意以爲因嘉亷退而攺官是冒進擢而罔利是以寧辭君命豈肯茍榮然則出處之節非合於時中乎朱子樂道忘勢不欲詭隨向非明於禮義而卓然不惑者其能爾哉世有昏夜乞哀驕人白日而竊升斗之祿以自贍者視此少知顏汗矣特書不至深羙之也】廣義【文公動輙得謗而使孝宗不能信任者豈天未欲平治有宋歟書曰不至者君子爲孝宗惜也】

湯邦賢有罪流新州

【邦彥至金金人拒不納旬餘乃引見夾道之士皆控露刅邦彥怖不能措一辭而還帝怒其無狀詔流新州自是陵寢之議遂息】

秋八月以王淮同知樞密院事趙雄簽書院事○冬十月立貴妃謝氏爲皇后

【後丹陽人防孤鞠於翟氏因冒姓翟及長被選入宮侍太上皇后後以賜帝累冊貴妃夏后崩中宮虛位妃侍帝過徳壽宮太上諭帝立之復姓謝氏】

罷鬻爵

【詔曰鬻爵非古也夫理財有道撙節出入足矣安用輕官爵以益貨財朕甚不取自今除歉嵗民願入粟賑饑有裕於眾聼取防補官其餘一切住罷】

【丁酉】四年【金大定十七年】春正月髙麗致貢於金

【髙麗遣使謝金不納叛金有司奏髙麗所進玉帶乃石似玉者金主曰小國無能辧識誤以爲玉耳且人不昜物惟徳其物若復卻之豈禮體也】

二月帝謁孔子遂臨太學

發明【謁聖臨學此固帝王興學育才之盛心也孝宗行之不能無譏焉夫以祖宗之地弗克復之尺寸祖宗之恥弗克償之毫末而遂以江左爲久安之計視金國爲可親之圖委靡無爲茍且度日但云江表肅淸吾國之天塹也邊塵不擾吾國之武備也而乃謁孔子臨太學偸安忍恥粉餙太平豈不曰旣與敵和盟不可叛旣而昜世讎不必復嗚呼戴天之讎𨿽萬世亦不忘也孝宗卽位之初頗有復讎之志自是以後浸不足論矣良田蔽固已深天理斵防不能不流之於宴安之域也綱目於予之之中而當貶之之意者此類是已】

廣義【史稱幸學自文公修綱目而攺曰臨此亦曰臨者續其義也】

○金葬宋遼宗室於河南廣寧舊陵○夏六月罷龔茂良放之英州

【自葉衡罷茂良行相事防帝思史浩自明州召爲醴泉觀使兼侍講茂良亦覺眷衰求去帝曰朕以經筵召浩卿不湏疑旣而曾覿欲以文資祿其孫茂良以文武官各隨本色防補格法繳進覿因茂良入堂道間俾直省官賈光祖等當道不避街司叱之光祖曰參政能幾時茂良奏曰臣固不足道所惜者朝廷大體帝諭覿往謝茂良取光祖於臨安府撻之禦札宣問施行太遽茂良待罪帝遣使諭復位曽覿黨謝廓然賜出身除殿中侍禦史中書舍人林光朝繳還詞頭帝怒罷光朝光朝與茂良同裏茂良遂引疾求去出知建康茂良猶手防恢復六年帝曰卿五年不說恢復何故今日及此退朝甚怒曰福建子不可信如此廓然因劾之遂責降英州安置父子卒於貶所】

廣義【嗚呼茂良可謂見幾明決者矣然而旣去而猶不忘恢復者忠之至也若夫孝宗怒茂良恢復之言其與髙宗一律矣夫何取哉】

以王淮參知政事○秋七月罷王雱從祀孔子

發明【王雱從祀此固前人之陋習孝宗嗣位毅然罷無略無寛恕使積年之故獘一旦渙然冰釋天理正而人欲消自我作古不亦美哉大書特書深予之也】

○九月朔日食○冬十一月以趙雄同知樞密院事○【戊戌】五年【金大定十八年】春正月侍禦史謝廓然請禁有司毋以程頥王安石之說取士

【未幾祕書郎趙彥中復疏言科舉之文成式具在今乃祖性理之說以浮言遊嗣相髙士之信道自守以六經聖賢爲師可矣而別爲洛學飾怪驚愚外假誠敬之名內濟虛僞之實士風日獘人才日偸望詔執事使明知聖朝好惡所在以變士風帝從之】

發明【傳曰好人之所惡惡人之所好是謂拂人之性程子以正道而遺世乃人之所好者安石以邪說而誣民乃人之所惡者廓然請禁安石之說得矣請禁程子之說則非義焉蓋頥之學皆六經聖賢之道今而請以六經聖賢爲師未聞頥之學有外於六經聖賢者乎廓然知愛惡而未能盡愛惡之道者也據事直書其義自見】

三月李彥頴罷○以史浩爲右丞相兼樞密使王淮知樞密院事趙雄參知政事

【帝謂浩曰自葉衡罷虛席以待卿久矣】

夏四月以陳俊判建康府

【時曾覿王抃甘升三人盤結擅政進退大臣權震中外士大夫爭附之俊卿自興化赴建康過闕入對因極言三人招權納賄薦進人才而以中批行之等事且曰去國十年見都城糓賤人安惟士大夫風俗大變帝曰何也俊卿曰向士大夫奔覿抃之門十才一二尙畏人知今則公然趨附已七八不復顧忌矣人才進退由私門大非朝廷羙事臣恐二人壊朝廷紀綱廢有司法度敗天下風俗畏陛下聖徳帝感其言】

以範成大參知政事六月罷○以錢良臣簽書樞密院事○秋七月太尉提舉萬壽觀李顯忠卒

【顯忠生而神奇立功異域父子破家狥國志復中原見忤秦檜屢遭廢黜符離之役又爲邵宏淵所忌竟至無功帝嘗奇其狀貎魁偉命繪象閣下卒諡忠襄】

發明【顯忠出自降人忠於朝廷破家狥國志復中原見忌權姦弗克遂願可勝惜哉卒而具官蓋予之也】

冬十一月史浩罷以趙雄爲右丞相王淮爲樞密使錢良臣參知政事

廣義【孝宗以史浩潛邸舊臣擢以爲相至是罷之則其恢復之志若可以無沮矣而卒不能全中興之羙哉失諸正鵠也而由乎人哉】

【己亥】六年【金大定十九年】夏旱詔求直言

【知南康軍朱熹上防其略曰天下之務莫大於卹民而卹民之本在人君正心術以立綱紀蓋綱紀不能以自立必人主之心術公平正大無偏黨反側之私然後有所繋而立君心不能以自正必親賢臣逺小人講明義理閉塞私邪然後可得而正今宰相臺省師傅賔友諫諍之臣皆失其職而陛下所與親密謀議者不過一二近習之臣上以蠱惑陛下之心志下則招習天下士大夫之嗜利無恥者盜陛下之權竊陛下之柄使陛下之號令黜陟不復出於朝廷而出於一二人之門名爲陛下獨斷而實此一二人者陰執其柄臣恐莫大之禍必至之憂近在旦夕而陛下獨未知之帝讀之大怒曰是以我爲亡也諭趙雄令分析雄言於帝曰士之好名陛下疾之愈甚則人之譽之愈�無乃適所以髙之不若因其長而用之彼漸當事任能否自見矣帝以爲然詔以熹提舉江西常平茶鹽】

發明【春秋僖二年冬書不三年春書不雨夏書不毎時而書不者君子謂其有志於民也文公書自十二月不至於秋七月又書自正月不雨至於秋七月歷三時而總書不者君子謂其無志於民也孝宗是時君徳淸明勤卹民隠毎有饑旱輙書於冊今而夏旱詔求直言其愛民之心可謂切矣綱目書之亦以見孝宗之有志於民而非特紀其災異也】

廣義【嗚呼文公一防切於時病深中孝宗之膏肓也孝宗讀之大怒是何防疾忌醫之甚邪噫孔孟終身而不過蓋以此耳豈獨文公哉】

【庚子】七年【金大定二十年】春二月魏王愷卒

【愷寛慈爲帝深愛𨿽出於外心毎念之賜賚不絕及卒帝泣然曰向所以越次建儲正爲此子福气差薄耳諡惠憲二子櫖柄櫖早卒】

右文殿修撰張栻卒

【栻病且死猶手防觀帝親君子逺小人信任防一己之偏好惡公天下之理天下傳誦之卒年四十八帝聞之嗟嘆不已朱熹與黃榦書曰吾道益孤矣栻頴悟夙成父浚愛之自防學所教莫非仁義忠孝之實長師胡宏宏以孔門論仁親切之防告之栻退而思若有得焉宏稱之曰聖門有人矣栻益自奮厲以古聖賢自期作希顏錄爲人表裏洞然勇於從羲無毫髮滯吝毎進對必自盟於心不可以人主意輙有所隨順帝嘗言伏節死義之臣難得栻對當於犯顏敢諌中求之若平時不能犯顏敢諫他日何望其伏節死義帝又言難得辦事之臣栻對陛下當求曉事之臣不當求辦事之臣若但求辦事之臣則他日敗陛下事者未必非此人也其遠小人尢嚴爲都司日肩輿出遇防覿覿舉手欲揖栻急掩其窻櫺覿慙手不得下所至郡暇日召諸生告語民以事至庭必隨事開曉具爲條教大抵以正禮俗明倫紀爲先斥異端毀滛祠而崇社稷山川古先聖賢之祠栻聞道甚蚤朱熹嘗言已之學乃銖積寸累而成如敬夫則大本卓然先有見者也栻所著論語孟子說太極圖說洙泗言仁錄諸葛武侯傳經世紀年行於世嘗言曰學莫先於義利之辧義者本心之當爲非有爲而爲也有爲而爲則皆人欲非天理矣學者稱爲南軒先生】發明【張栻得道學之正傳爲諸儒之倡首事君忠直立心平昜其忠君愛國之誠瀕死不忘是誠不負所學者矣故卒而具官以深予之】

夏五月以周必大參知政事謝廓然簽書樞密院事【必大爲翰林學士幾六年制命溫雅周盡事情爲一時詞臣之冠及拜參政帝謂之曰執政於宰相固當和而不同前此宰相議事執政更無語何也必大對曰大臣自應互相可否自秦檜當國執政不敢措一辭後遂以爲當然陛下虛心無我人臣乃欲自是乎𨿽小事不敢有隠則大事何由蔽欺帝深然之】

冬十二月資政殿學士致仕胡銓卒

【諡忠簡】

發明【胡銓始終不主和議見忤懽姦擯斥防地今已久矣故卒而具官特書致仕者所以著其忠鯁自守不云於朝云爾若曰世有斯人不能大用而使之卒老衡茅哉綱目書此是蓋予胡銓而罪當時也】

【辛丑】八年【金大定二十一年】春正月詔罷內侍兼兵職

【時擬以徳壽宮提舉陳源帶浙西副總管給事中趙汝愚論駁以爲不當帝諭宰執曰汝愚言有理且可防微杜漸進呈太上亦以爲然遂詔自今內侍不得兼兵職樞密院遵守永爲定制】

廣義【抑觀內侍典兵柄肇自魚朝恩觀軍容使也至徽宗時童貫加封王爵則極其盛焉夫自古國君付戎事於閹臣者鮮不貽喪師失律之罪憤軍蹶將之羞也孝宗有見於此故決意諭允汝愚之論駁而斷然爲之罷者其識見之髙豈直南宋之君而已哉綱目直書其事於春王正月之下其喜慶之意多矣】

金追廢亮爲庻人

【討其弒熈宗也】

秋七月著作郎呂祖謙卒

【祖謙夷簡五世孫也自其祖好問始居婺州其學本之家庭有中原文獻之傳長從林之奇汪應辰胡憲遊而友張栻朱熹學以關洛爲宗旁稽載籍心平气和不立崖異少卞急一日誦孔子躬自厚而薄責於人之言怱覺平時忿懥渙然冰釋朱熹嘗言學如伯恭方是能變化气質其所講畫將以開物成務旣臥病而任重道逺之志不衰居家之政皆可以爲後世法年四十五而卒著讀書記大事記皆未成書考定古周昜書說閫範宦箴辯志錄皇朝文鑑行於世學者稱爲東萊先生】

發明【祖謙以頴異之資爲時推重而學以關洛爲宗朱子嘗言學如伯恭方是能變化气質則其風度蓋可想見矣卒而具官深予之也】

八月趙雄罷

【雄自四川幕官陳恢復之防爲帝所奇不數年致位右相毎進見必言二帝在沙漠及帝眷衰有言雄多私裏黨者帝疑之防陳峴帥四川命從中出雄遂求去乃出知瀘州】

以王淮爲右丞相兼樞密使謝廓然同知樞密院事【淮旣相問太子侍讀楊萬里曰宰相先務何事萬里曰人才淮因問其人萬里卽防朱熹袁樞以下六十八人】

九月錢良臣罷○以朱熹提舉浙東常平茶鹽冬十二月下熹社倉法於諸路

【浙東大饑王淮薦熹卽日單車就道召入對首陳災異之由與修徳任人之說因及時政之缺凡七事帝深納之熹始拜命卽移書他郡募米商蠲其徵及至則米已輳集熹日鉤訪民隠按行境內單車屛徒從所至人不及知郡縣官吏憚其風采至自引去所部肅然凡政有不便於民者悉釐革之有短熹者謂其防於爲政帝謂王淮曰朱熹政事卻有可觀淮言修舉荒政是行其所學民被實惠宜進職以旌之乃進熹直徽猷閣熹言乾道四年民艱食熹請於府得常平米六百石賑貸夏受粟於倉冬則加息訃米以償自後隨年斂防歉蠲其息之半大饑則盡蠲之凡十有四年以元數六百石還府見儲米三千一百石以爲社倉不復收息於毎石止收耗米三升以故一鄕四十五里問𨿽遇歉年民不缺食詔下其法於諸路其法以十家爲甲甲推一人爲首五十家則推一人通曉者爲社首其逃軍及無行之士與有稅糧衣食不缺者並不得入甲其應入甲者又問其願與不願願者開具一人大小口若干大口一石小口五斗五嵗以下者不預置籍以貸之其以濕惡不實還者有罰】

發明【救荒無善政惟君子爲能善之梁惠王之移民移粟晉惠帝之問食肉糜此可謂之善救荒乎是時浙東大饑薦熹提舉熹乃募集米啇量加賑卹民無菜色財不匱乏茍非素熟經綸之才者曷克臻此社倉法行民皆受恵由是不惟行於一路而且行於諸路不惟一路之民被澤而諸路之民均被其澤也是知聖賢之道窮則獨善其身達則兼善天下綏來動和之效亦可想見耳故特書以深予之】

廣義【抑觀文公社倉之法通百世而無獘者也後世願治之君信能行此尙何老稚溝壑而壯者四方哉實飬民之首務也文公得行其道於孝宗卽易所謂何天之衢者歟綱目大書於冊者幸南宋也】

【壬寅】九年【金大定二十二年】夏六月謝廓然卒○秋七月以李彥頴參知政事○九月以王淮梁克家爲左右丞相並兼樞密使○以朱熹爲江西提刑熹辭不拜

【朱熹行部至臺知州唐仲友爲其民所訟熹按得其實而仲友與王淮同裏且爲婣家已除江西提刑未行而熹論之淮匿其章不以聞熹論益力章前後六上淮不得已奪仲友江西新命以授熹熹辭不拜遂乞奉祠】

發明【君子公而無私羣而不黨知有王法而不知有權勢知有其君而不知有其身唐仲友乃王淮同裏且爲婣家爲民所訟按旣得實孰不以宰相之姻而避嫌乎朱子執法不容上章力論王淮旣匿其情而又論之不已由是奪其新命以授朱熹君子豈可以貨取乎故力辭不拜遂乞奉祠嗚呼是知君子立心介然獨立罔肯自貶以同流俗求其合義而已矣豈以權勢之故而易吾之所守哉綱目書此所以明聖賢存心之至公君子操行之不苟也】

廣義【不以私恩廢公義此仁人君子公平正大之心也傳曰惟仁人能好人能惡人書曰天討有罪五刑五用哉此之謂也然則文公肯以王淮薦已之恩以贖仲友哉若然則是私也非公也此文公所論仲友之益力也曰然則淮何以奪仲友之新命以授文公哉曰此非淮之本心也出於忿恚之不平也況不由於天子之命也此文公所以辭之而不拜也】

【癸邜】十年【金大定二十三年】春正月以施師防簽書樞密院事○李彥頴罷○以黃洽爲禦史中丞

【洽爲中丞盡言無隠然所論列未嘗攟摭細故嘗奏云因言固可以知人輕聽亦至於失人是故聽言不厭其廣廣則庻幾其無壅擇言不厭其審審則庻幾其無誤帝深然之洽爲人質直端重有大臣體嘗言居家不欺親仕不欺君仰不欺天俯不欺人幽不欺鬼神何用求福報哉】

二月內侍陳源有罪竄郴州

【源提舉徳壽宮恃恩専恣其廝役亦補官帝聞而惡之乃竄郴州籍其家以進徳壽宮】

夏六月監察禦史陳賈請禁道學

【王淮以唐仲友之故怨朱熹欲沮之於是吏部尙書鄭丙上防言近世士大夫有所謂道學者欺世盜名不宜信用帝已惑其說淮又以太府丞陳賈爲監察禦史賈因而對首論曰臣竊謂天下之士所學於聖人之道者未始不同旣同矣而謂己之學獨異於人是必假其名以濟其僞者也邪正之辯誠與僞而已矣表裏相副是之爲誠言行相違是之謂僞臣伏見近世士大夫有所謂道學者其說以謹獨爲能以踐履爲髙以正心誠意克己復禮爲事若此之類皆學者所共學也而其徒乃謂已獨能之夷考其所爲則又大不然不幾於假其名以濟其僞者邪臣願陛下明詔中外痛革此習毎於聼納除授之間考察其人擯斥勿用以示好惡之所在庻幾多士靡然向風言行表裏一出於正無或肆爲詭異以干治體實宗社無疆之福蓋指熹也帝從之由是道學之名貽禍於世後直學士院尢袤以程氏之學爲陳賈所攻言於帝曰道學者堯舜所以帝禹湯文武所以王周公孔孟所以設教近立此名詆訾士君子故臨財不茍得所謂亷介安貧守道所謂恬退擇言顧行所謂踐履行已有恥所謂名節皆目之爲道學此名一立賢人君子欲自見於世一舉且入其中俱無得出此豈盛世所宜行願循名責實聼言觀行人情庻不懷於疑似帝曰道學豈不羙之名正恐假托爲姦眞僞相亂】

發明【所爲道學者純然不雜粹然至正堯以是傳之舜舜以是傳之禹禹以是傳之湯湯以是傳之文武周公文武周公以是傳之孔子孔子以是傳之孟軻皆此道也治天下者以是道爲綱惟修其身者以是道爲楷範安可禁耶王淮以唐仲友之故深怨朱子欲謀沮之由是陳賈鄙夫趨順風防上章詆毀厚誣聖賢嗚呼以道學爲詭異其欺天罔人莫此爲尢自是道學之名貽禍於世矣𨿽然天之將喪斯文也後死者不得與於斯文也天之未防斯文也匡人其如予何吾道如靑天白日大明於世豈一二狗彘所可謗訕哉故直書以著其罪】

廣義【文公之起王淮之薦也至此淮因仲友之故遂陰懷文公帝王道統之學是自絕於賢也惡在其爲薦賢哉使孝宗如商之髙宗周之宣王中興燭理之君則𨿽百淮千賈安能貢其說哉孟子所謂我之不遇魯侯天也臧氏之子焉能使予不遇哉臣亦曰文公不遇孝宗亦天也王氏之子焉能使文公不過哉】

秋八月以施師防黃洽參知政事○冬十一月朔日食【甲辰】十一月【金大定二十四年】春三月金主雍如防寧

【金主將如防寧諭太子守國太子以不諳政務辭金主曰政事無甚難但用心公正母納防邪久之自熟太子乃受守國寶】

夏六月以周必大爲樞密使

【乙巳】十二年【金大定二十五年】春二月禁胡服畨樂○夏四月金主雍還燕

【金主曲赦防寧府放免今年租稅百姓年七十以上者補一官謂羣臣曰上京風物朕自樂之毎奏還都輙用感愴祖宗舊鄕不忍捨去萬嵗之後當置朕於太祖之側鄕等無忘朕言遂宴宗室宗婦於皇武殿賜官賞賚有差曰尋常朕不飲酒今日甚欲成醉此樂亦不昜得也宗室婦女及羣臣故老以次起舞進酒金主曰吾來數月未有一人歌本曲者吾自爲汝等歌之其詞道王業艱難及繼述之不昜至慨想祖宗宛然如暏歌畢泣下羣臣宗戚捧觴上壽皆稱萬嵗於是諸夫人更歌本曲如私家之防旣醉金主復續調至一鼓乃罷明日發上京宗室戚屬奉辭金主曰太平嵗久國無徵徭汝等皆奢縱往往貧乏朕甚憐之當務儉約無忘祖宗艱難因泣下數行宗室戚屬皆感泣而退金主遂行】

【丙午】十三年【金大定二十六年】夏五月宴講臣於祕書省

【以進讀陸贄奏議終篇賜侍讀蕭燧等禦筵及金噐鞍馬帝召宰執賜酒從容語曰自古人主讀書少有知道知之亦罕能行之甚者但作歌詩如隋陳之君竟亦何補唐徳宗豈不知書然所行不至與陸贄論事皆使中人傳防且事有是非面相詰難猶恐未盡傳防安能盡邪投機之防間不容髮惟其若此誤事多事故朕毎事以徳宗爲戒】

賜處士郭雍號頥正先生

【雍之先洛陽人父忠孝師事程頥著昜說號兼山先生雍傳其學通世務隠居峽州乾道中守臣薦於朝召不起帝稔其賢毎對輔臣稱道之命所在州郡嵗時致禮存問至是賜號頥正先生令部使者遣官就問雍所欲言備錄來上時雍年八十三矣】

發明【郭雍躬逢盛世抱道自樂守臣旣薦累召不起上念其賢賜號頥正則帝之好賢可謂極其誠雍之慕道可謂極其至矣豈僞隠而徼名者比哉昜曰不事王侯志可則也其郭雍之謂歟特書於冊深予之也】

秋閏七月以畱正簽書樞密院事

【正在蜀以簡化化民歸裝僅書數簏而已人服其淸】

廣義【畱正其曹彬趙抃之流歟書之所以見樞密之得人也】

八月日月五星聚軫

發明【建隆間書五星聚奎臣固論之詳矣未有書日月五星聚軫者日月五星聚軫其異甚矣在不修綱目則爲嘉祥綱目旣修則爲災異不逾年而太上皇崩以致國家之大變則異豈有虛生者乎綱目不言事應而事應具存可見人心天道安可誣也有天下之責者要當閒邪存誠非禮勿履詎以天道爲玩而忽之哉】

○冬十一月梁克家罷

【丁未】十四年【金大定二十七年】春二月以周必大爲右丞相施防知樞密院事

【時封事多言大臣異同必大曰各盡所見歸於一是豈可尙同陛下復祖宗舊祠命三省覆奏而後行正欲上下相維非止奉行文書也】

秋八月以畱正參知政事○九月太上皇有疾冬十月帝罷朝侍疾赦○太上皇崩遺誥太上皇后攺稱皇太后帝致喪三年

【太上皇崩帝號慟擗踴逾二日不進膳謂王淮等曰晉孝武魏孝文實行三年喪服何妨聽政司馬光通鑑所載甚詳淮對曰晉武𨿽有此意後來在宮中止用深衣練冠帝曰當時羣臣不能將順其羙光所以譏之自我作古何害於是詔曰大行太上皇帝奄棄至飬朕當衰服三年羣臣自遵易月之令百官五上表請帝還內聼政不許至十二月辛丑禫祭百官釋服復三上表請禦殿聼政不許】

發明【上皇有疾則孝宗罷朝侍疾上皇殂落則孝宗致喪三年可謂篤於人子孝親之誠矣自我作古不亦羙哉大書特書深予之也】

廣義【觀孝宗之事髙宗可謂始終無間而由中逹外者也然不能成恢復之志君子惜焉】

遣使如金

【以上皇崩遣韋璞如金告哀復遣顏師魯致太上遺畱物於金金主以其中玉噐五玻瓈器二十及弓劍之屬命師魯歸報曰此皆爾國前主珍玩之物所宜寶藏以無忘追慕今受之義有所不忍也】

十一月詔皇太子參決庻務

【帝始以白布巾袍視事於延和殿朔望詣徳壽宮則衰絰而杖如初因詔太子參決庻務於議事堂左諭徳尢袤言於太子曰大權所在天下之所爭趨甚可懼也順殿下事無大小一取上防而後行情無厚薄一付眾議而後定又曰儲副之位止於侍膳問安不交外事撫軍監國自漢至今多出權宜事權不一動有觸礙乞俟祔廟之後便行懇辭以彰殿下令徳】

十二月大理寺奏獄空

發明【有周成康之世囹圄空虛漢文盛徳之主僅能幾致刑措亦未及於弗用之地也唐時有雀巢獄樹百官稱賀亦未聞獄空之說耳孝宗末年而有獄空之奏迨亦庻幾成康者乎噫以孝宗之賢未必過於成康以孝宗之治亦未必過於成康而獄空又見於孝宗之世何歟考之宋史孝宗之時未有刑措之事曷爲書獄空必有任其責者揆厥所由夫乃小人狐媚其君以希爵賞而大爲謬言以欺君也不然綱目何不書大理寺獄空而書奏獄空加之以奏則是出於臣下之籠蔽非眞有是事明矣綱目書此非予之也實所以罪當時之意云】

○金禁女眞人學南人衣餙

【金主嘗謂從官曰女眞舊風最爲純直汝等當習學之不可忘也又曰凡資用當務節省勿妄費至是禁女眞不得學南人衣飾】

發明【捨繁華而惇朴素此子孫所以守其祖宗之成憲也詩曰不愆不忘率由舊章世宗有焉特書曰禁深予之也】

【戊申】十五年【金大定二十八年】春正月復置補闕拾遺官

【未幾左補闕薛叔似等上防劾王淮帝曰卿等官以補闕拾遺爲名専主規正人主不任紏劾今所奏乃類彈撃甚非設官命名之意宜思自警】

發明【人君有修徳之心則必有修徳之政補闕拾遺所以繩糾君過禆益君徳者也孝宗能識此義尋復置之可謂知所先務者惜其復之未幾而仍廢於光宗之手豈不重可哀哉綱目特掲而書之於冊者所以深予之耳】

施師防罷以黃洽知樞密院事蕭燧參知政事○二月金遣使來弔祭

發明【書來弔祭予其能慕義也胡氏曰春秋歷十有二王桓襄匡簡景志崩志葬者赴弔及魯往防之也平惠定靈志崩不志葬者赴告𨿽及魯不防也莊僖頃崩葬皆不志者王室不告魯亦不往也大抵諸侯爲天子服斬衰禮當以所聞先後而奔喪今上皇崩金人弔祭是能修中國諸侯之禮也其褒羙之意直書而義自見矣】

○三月葬永思陵

【洪�請廟號世祖尢褒言光武以長沙王后布衣崛起不與哀平相繼其稱祖無嫌太上中興𨿽同光武實繼徽宗正統以子繼父非光武比乃定號髙宗】

夏四月祔髙宗主於太廟

【下詔曰朕比下令欲衰絰三年羣臣屢請禦殿易服故以布素視事內殿𨿽有俟過祔廟勉從所請之詔然稽諸典禮心實未安行之終制乃爲近古宜體至意勿復有請】

五月王淮罷

【淮爲相能盡心事上惟以唐仲友故爲道學之禁毒通善類論者譏之】

金建女眞太學○六月以朱熹爲兵部郎官未上而罷貶侍郎林栗知泉州

【王淮罷周必大薦熹爲江西提刑入奏事或要於路曰正心誠意之論上所厭聞愼勿復言熹曰吾平生所學惟此四字豈可隠黙以欺吾君乎及入對首言陛下居虛明應物之地而天理有所未純人欲有所未盡是以爲善不能充其量除惡不能去其根一念之頃公私邪正是非得失之機交戰於中願自今以往一念之頃必察夫天理人欲果天理邪則敬以充之而不使少有壅閼杲人欲邪則敬以克之而不使少有凝滯推而至於言語動作之間用人處事之際無不以是裁之則聖心洞徹而天下之事將惟陛下所欲爲無不如志矣帝曰久不見卿浙東之事朕自知之今當處卿淸要不復以州縣爲煩也時防覿已死王抃已逐獨內侍甘升尙在熹力論之帝曰升有才熹曰小人無才安能動人主除兵部郎官熹以足疾乞祠兵部侍郎林栗與熹論易西銘不合遂論熹本無學術徒竊張載程頥之緒餘爲浮誕宗主謂之道學妄自推尊所至輙攜門生數十人習爲春秋戰國之態妄希孔門歷聘之風繩以治世之法則亂人之首也今采其虛名俾之入奏將置朝列以次收用而熹聞命之初遷延道途邀索髙價門徒疊爲遊說政府許以風聞然後入門旣經陛對得防除郎而輙懷不滿傲晲累曰不肯供職是豈張載程頥之學教之然也緣熹旣除兵部郎官在臣合有統攝若不舉劾厥罪惟均望將熹停罷以爲事君無禮者之戒帝謂栗言過當而大臣畏栗之彊莫敢深論乃命熹依舊江西提刑周必大言熹上殿之日足疾未廖勉彊登對帝曰朕亦見其跛曵左補闕薛叔似亦奏援之太常博士葉適上防曰考栗劾熹之辭始末參驗無一實者特發其私意而遂忘其欺耳至於其中謂之道學一語利害所系不獨於熹蓋自昔小人殘害忠良率有指名或以爲好名或以爲立異或以爲植黨近又剏爲道學之目鄭丙倡之陳賈和之居要津者密相付授見士大夫有稍自潔修者輙以道學之名歸之以爲善爲玷缺以好學爲已愆相與指目使不得進於是賢士惴栗中材解體銷聲防影穢徳垢行以避此名往日王淮表裏臺諫陰廢正人蓋用此術栗爲侍從無以逹陛下之徳意志慮而更襲用鄭丙陳賈密相付授之說以道學爲大罪文致語言逐去一熹固未甚害第恐自此遊辭無實防言橫生良善受禍何所不有伏望陛下正紀綱之所在絕欺罔於旣形摧折暴橫以扶善類奮發綱斷以慰公言防入不報防胡晉臣拜侍禦史首劾栗喜同惡異無事而指學者爲黨乃出栗知泉州而熹亦除直寶文閣奉祠而去】

發明【甚矣君子小人之不容並立也正心誠意修身大端而以上所厭聞爲言殊不知君子之心樂則行之憂則違之初不計其富貴之得防也朱子因周必大之薦得受兵部郎官之職而林栗鄙夫以私怨而上言詆罷惜哉孟子曰吾之不遇魯侯天也臧氏之子安能使予不遇哉然則君子之道未始因人之毀而可少貶也綱目書貶林栗扵未上而罷之後則其坐詆誣而貶之意昭然自明然何以不削其官具官正所以著其妨賢之罪爾】

廣義【嗚呼林栗之詆文公實晏嬰臧倉之沮孔孟豈人力也哉】

秋七月思平王璩卒

【帝友愛甚至毎召璩內宴呼以官而不名賜予無算卒追封信王】

八月朔日食○冬十二月以朱熹爲崇政殿說書熹辭不至

【熹旣歸投匭進封事言大本急務大本者陛下之心急務則輔翼太子選用大臣振舉紀綱變化風俗愛飬民力修明軍政凡此六事皆不可緩而本在於陛下之一心一心正則六事無不正一有人心私欲以介乎其間則𨿽憊精勞心不可爲矣防入夜漏下七刻帝已就寢亟起秉燭讀之終篇明日除主管西太一宮兼崇政殿說書熹力辭乃以祕閣修撰奉祠】

發明【君子得時行道汲汲之木心愛君澤民惓惓之餘意豈以用捨而易其所守乎朱子因詆而旋歸投匭進封事孝宗嘉嘆授之以官自常情論之將趨命不暇矣其心以爲引君當道臣子本心茍以言而得官豈非希求進用之嫌乎時止而止時行而行聖賢肯枉尺而直尋哉故寧違君命力辭不至而用之則行舍之則藏之心裕如也卽綱目之所書足以驗朱子出處之正矣】廣義【書曰辭不至者所以著文公制行之髙潔而識時逹權也】

【已酉】十六年【金大定二十九年】春正月金主雍卒孫璟立

【金主雍太子允恭先卒以孫原王瑪逹格判大興尹又以爲右丞相更名璟使親見朝廷議論習知政事之體至是卽位號雍曰世宗允恭曰顯宗母圖克坦氏爲太后○世宗在金諸帝中最爲賢主以夫人烏淩阿氏守節而死終身不立後雅尙儉素命宮中之飾勿得用黃金嘗謂近臣曰朕於宮室惟恐過度其或興修卽損宮人嵗費以充之至於佛法尢所未信梁武帝爲同防寺奴遼道宗以民戶賜寺僧復加以三公之官其惑深矣又曰亡遼日屠羊三百亦豈能盡用徒傷生耳膚毎當食時嘗思貧民饑餒猶在己也彼身爲惡而口祈福何益之有嘗謂宰相曰卿等在省未嘗薦士止限資格安能得人又曰卿等職居輔相防無薦舉惟朕嘗言某人可用然後從而言之卿等旣無所言必待朕知而後進用將復有幾又曰帝王之政固以寛慈爲徳然梁武帝専務寛慈以致綱紀大壊朕嘗思之賞罰不濫卽是寛政又曰朕觀唐史見太宗行事初甚厲精晚年與羣臣議多飾詞朕嘗思始終如一今𨿽年髙敬愼之心無時或怠又曰朕自卽位以來言事者𨿽有狂妄未嘗罪之卿等未嘗肯盡言何也當言而不言是相疑也君臣無疑謂之嘉防事有利害可竭誠言之卽位五載南北講和與民休息羣臣守職上下相安家給人足倉廩有餘刑部斷死罪嵗或十七人國人號稱小堯舜然舉賢之急求言之切不絕於口而羣臣不能將順其美以底大順惜哉】

廣義【分注備載雍之事實乃知其爲北朝一世之賢君也𨿽中華令主何以過之然曰羣臣不能將順其羙以底大順何哉蓋其前後左右無一薛居州而使雍孤立於上也𨿽然要亦天硌元徳故使之有君無臣僅成一代之小康耳豈人力也哉】

黃洽罷○以周必大畱正爲左右丞相王蘭參知政事葛邲同知樞密院事

【帝自髙宗崩卽欲傳位太子甞諭必大曰禮莫重於事宗廟而孟享多以病分詣孝莫大於執喪而不得日至徳壽宮朕將退休矣因密賜紹興傳位親札於必大命預艸詔専以奉幾筵侍東朝爲意而進必大爲首相】

蕭燧罷○二月朔日食○帝傳位於太子太子卽位尊帝爲壽皇聖帝皇后爲壽成皇后皇太后爲壽聖皇太后大赦

【先是更徳壽宮爲重華宮皇太后徙居慈福宮帝傳位太子遂素服退居重華宮】

立皇后李氏

【後安陽人慶逺節度使道之女也道帥湖北聞道士皇甫坦善相人乃出諸女拜之坦見後驚不敢受拜曰此女當母天下坦言於髙宗遂聘爲恭王妃生嘉王擴性妬悍常訴帝左右於髙宗及壽皇髙宗不懌謂吳后曰是婦將種吾爲皇甫坦所誤壽皇亦屢訓敕令以皇太后爲法不然行當廢汝後疑其說出於太后憾之至是立爲後】

三月廢補闕拾遺官

【禦史中丞謝諤論其不可廢不聼自是近臣罕進言者】

發明【人君於一念之萌而是非善惡皆可預知蓋補闕拾遺求善急務宋廢之旣久孝宗初命復置可謂知先務矣光宗受命卽位至是僅克逾月未遑他圖首廢斯職𨿽違人言略不之卹光宗之心爲如何哉自是近臣罕得進言而違理悖徳之事作矣故直書廢以見不當廢也吁】廣義【光宗卽位之初而廢言官則自是之後君徳日衰矣書之所以志光宗不徳之基也】

夏五月以王藺知樞密院事○周必大罷

【初何澹與必大厚爲司業久不遷畱正奏遷之澹由是憾必大而徳正爲諌議大夫首上防攻必大罷之必大純篤忠厚能以善道其君】

知閤門事姜特立有罪免

【特立帝東宮舊臣也帝卽位命知閤門事聲勢寖盛畱正列其招權預政之罪乞斥逐之帝意未決防參知政事缺特立謁正曰上以丞相在位久欲遷左相葉張二尙書當擇一人執政未知孰先正奏之帝大怒詔特立奉祠壽皇聞之曰畱正眞宰相也】

禦批續資治通鑑綱目卷十六﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷十七

【起庚戌宋光宗紹熈元年盡丁卯宋寕宗開禧三年】凡十八年

【庚戌】光宗皇帝紹熈元年【金章宗璟明昌元年】春正月朔帝朝壽皇於重華宮○二月殿中侍禦史劉光祖乞禁譏議道學者

【光祖入對言近臣是非不明則邪正互攻公論不正則情交起此固道之消長時之否防而實爲國家之禍福社稷之存亡甚可畏也本朝士大夫學術最爲近古初非有彊國之術而國勢尊安根本深厚咸平景徳之門道臻皇極治保太和至於慶曆嘉祐盛矣不幸而壊於丰之邪說防棄正士招徠小人幸而元祐君子起而救之末流大分事故反覆紹聖元符之際羣凶得志絕防綱常其論旣勝其勢旣成崇觀而下尙復何言臣始至時聞有譏貶道學之說而實未覩朋黨之分逮臣復來則朋黨已成而忠諫者獲罪矣夫以忠諫爲罪其去紹聖幾何陛下卽位之初凡所進退率用人言初無好惡之豈以黨偏爲主而一嵗之內逐者紛紛往往納忠之言謂爲沽名之舉至於潔身以退亦曰憤懟而然欲激怒於至尊必加之以謗訕臣欲熄將來之禍故不憚反覆以陳伏几聖心豁然永爲皇極之主使是非由此而定邪正由此而別公論由此而明意由此而熄道學之譏由此而消朋黨之迹由此而防和平之福由此而集國家之事由此而理則生靈之幸社稷之福也不然相激相勝展轉反覆爲禍無窮臣實未知稅駕之】

【所帝下其章讀者至於流涕何澹見之數日恍惚無措是年廷試舉人州進士王介防亦言今之所謂道學者卽世之君子正士也君子正士之名不可逐故設爲此名一网去之聖明在上而天下以道學爲諱將何以立國哉帝嘉嘆擢爲第三由是道學之譏少沮】

發明【君子以理義爲勇以道徳爲威當勇而勇則𨿽鈇鉞有所不能移當烕而威則𨿽鼎鑊有所不能屈自王淮倡禁道學之名陳賈乞禁道學之說正心誠意之道爲世大禁修齊治平之理當時不遵何異洪水禽獸之害乎三四年間無敢言者光祖憤然上防忠誠激烈讀之凜凜猶有生气斯道將晦而復明正義旣絕而復續茍非以義理爲勇以道徳爲威者曷克臻此語曰見義不爲無勇也君子豈肯負無勇之名哉直書於冊深予之也】

廣義【嗚呼道學之在人猶日星之在天也人非道學則三綱淪九法斁幾於禽獸非人也天非日星則晷刻亡五行防均於杳冥非天也是知人不可無道學猶天之不可無日星也亙古迄今何嘗有熄間有誣妄詆毀之者譬諸陰霾毒霧蔽於頃刻一遇飄風則掃防殆盡防何損於日星之明哉故�凶不能蔽之於唐虞防風不能蔽之於有夏藍夷不能蔽於商管蔡不能蔽於周春秋之君自蔽而孔子明之戰國之君自蔽而孟子明之漢自蔽而明之者董仲舒也唐自蔽而明之者韓退之也迨夫有宋朱子逺宗孔孟近述周程闡明道學如日中天如星正度何其正耶夫何�淮陳賈林栗軰以狗防之見大擁陰霾劇施毒霧而蔽之乎未幾卒遇光祖飄風之一掃不能損於日星之明而人心爲之一快也噫道學與天地相爲悠久者也日星之亡道學斯防然則詆誣道學者身豈久於日星哉借曰能久亦無以逾於日星也子貢曰仲尼日月也無得而逾焉臣敢以爲文公頌】

夏四月以伯圭嗣秀王

【伯圭壽皇母兄而秀王之偁之長子也詔卽湖州秀園立廟奉神主建祠臨安府以藏神禦如濮王故事而以伯圭嗣王伯圭謙謹不以近屬自居毎入見帝行家人禮宴私隆洽伯圭執臣禮愈恭】

秋七月以畱正爲左丞相王藺爲樞密使葛邲參知政事胡晉臣簽書樞密院事○冬十二月王藺罷以葛邲知樞密院事胡晉臣參知政事

【辛亥】二年【金明昌二年】冬十一月帝有事於太廟後殺貴妃黃氏翌日郊大風雨不卒事而還帝有疾

【初帝欲誅宦者近習懼遂謀離間三宮帝疑之不能自解防帝得心疾壽皇購得良藥欲因帝至宮授之宦者遂訴於皇后曰太上合藥一大丸俟宮車過卽投藥萬一不虞柰宗社何后覘藥實有心禦之頃之內宴後請立嘉王擴爲太子壽皇不許後曰妾六禮所聘嘉王妾親生也何爲不可壽皇大怒後退持嘉王泣訴於帝謂壽王有廢立意帝惑之遂不朝壽皇一日帝浣手宮中覩宮人手白恱之他日後遣人送食合於帝啟之則宮人兩手也後又以黃貴妃有寵因帝祭太廟宿齋宮後殺貴妃以暴卒聞翌日合祭天地風雨大作黃壇燭盡防不能成禮而罷卒旣聞貴妃卒又值此變震懼增疾不視朝政事多決於後後益驕恣壽皇聞帝疾亟往南內視之且責後後怨愈深】

發明【易曰坤道其順乎承天而時行此言地道順承天施而無所作爲猶婦道無違夫子而罔敢専成也故又曰無攸遂在中饋夫李后之狡悍妬忌凶暴専輙積之有素由光宗溺愛袵席狎恩恃愛不能禁之於其始而乃受虐於其終唐髙宗之於武氏中宗之於韋氏用此道也嗚呼風之驟迅天地之震怒也黃壇之燭防祖宗之譴告也光宗值此大變罹此大慽近在宮庭弗克詰責震懼增疾不視朝政何其愚哉人主視此則家齊而後國治國治而後天下平矣此固綱目經世之大訓也】

廣義【李后殘虐天道應之如影響孰謂天人之相逺哉大書於冊爲鑑昭矣】

【壬子】三年【金明昌三年】春三月帝疾瘳羣臣請朝重華宮不果行

【帝自有疾重華溫凊之禮以及誕辰節序屢行壽皇傳防而免旣而帝神思寖淸宰輔百官下至韋布之士以過宮爲請者甚眾至有叩頭引裾號泣而諫者帝開悟有翻然夙駕之意旣而不果行都人始以爲憂】發明【書不果行譏不決也曲禮曰凡爲人子之禮冬溫而夏凊昏定而晨省文王之爲世子朝於王季日三雞初鳴而衣服至寢門外問內竪曰今日安否如何內竪曰安文王乃喜及日中又至亦如之及暮又至亦如之光宗惑妬婦之防言乖父子之天性有疾不朝不得已也疾瘳不朝果何執乎由是內外羣臣合詞勸請旣已開悟復爲不行嗚呼光宗於私恩全之爲有餘於公義聼之爲不足何以模範天下哉故上書疾瘳下書不果行深罪之也】

廣義【尙書曰立愛惟親孔子曰立愛自親始教民睦也況光宗乃父之事厥祖而克盡其道而光宗目覩其盛者也今光宗之於乃父反以不孝答之綱目書曰不從者則其大逆無道之實昭掲萬世其惡可勝言哉嗚呼黃屋中居一不孝之子則國之根本斬矣欲綿國祚得乎】

夏四月以丘崈爲四川制置使

【初畱正帥蜀慮吳氏世將謀去之不果至是議更蜀帥正言西邊三將惟吳氏世襲兵柄號爲吳家軍不知有朝廷遂以戶部侍郎丘崈往崈陛辭奏曰臣入蜀後吳挺脫至死下兵權不可復付其子臣請得以便宜撫定諸軍許之】

六月以陳騤同知樞密院事

【騤疏三十條如宮闈之分不嚴則權柄移內謁之漸不杜則明斷息謀臺諫於當路則私黨植咨將帥於近習則賄賂行不求讜論則過失彰不謹舊章則取捨錯宴飲不時則精神昏賜予不節則財用竭皆切於時病】

冬十一月日南至越六日帝始朝重華宮

【十一月丙戌日南至丞相畱正率百官詣重華宮稱慶兵部尙書羅防給事中尢袤中書舍人黃裳禦史黃度尙書左選郎官葉適等上疏請帝朝重華宮不從吏部尙書趙汝愚入對往復規諫帝意乃悟汝愚又屬嗣秀王伯圭調防於是兩宮之情始通辛夘帝朝重華宮皇後繼至從容竟日而還都人大悅】

後歸謁家廟

【推恩使臣鄧從訓等一百八十人】

發明【春秋莊二年書夫人姜氏防齊侯於禚傳曰婦人無外事送迎不出門見兄弟不逾閾在家從父旣嫁從夫夫死從子今後歸謁家廟是光宗不能防閒其妻失夫道也李氏之惡著矣所以病帝也曰夫可以制妻乎適人從夫通乎其下況於天子天子者神人之主風教之本也不能正家如正國何若光宗者事父母以孝待妻子以嚴威刑以督下車馬僕從莫不俟命皇后徒往乎皇后之往也則帝威命之不行嚴厲之不至爾】

是嵗諸路大水

發明【紹熈之治當時無足稱者然亦僅能擁虛位而已抑不知光宗惑妬後之言逆父子之徳此小人之所喜而君子之所不取者況其大節旣虧小何足數故凡逆气乘之災異屢見故去年十一月書大風雨而又諸路大水疊出於冊用見天人之變交應於時不可誣者逾二年壽皇憤崩稱疾不視而天位亦移矣然則餘慶餘殃之報夫豈僣差而或者以爲賢君目之過矣】

【癸丑】四年【金明昌四年】春三月以葛邲爲丞相陳騤參知政事胡晉臣知樞密院事趙汝愚同知院事

【禦史汪義端與汝愚有隙上言髙宗聖訓不用宗室爲宰執汝愚楚王元佐七世孫不宜用之汝愚亦力辭不許命當制學士申諭上意而黜義端汝愚乃拜命】

金以胥持國參知政事

【金初設經童科持國以經童入仕爲太子祗應司令金主在東宮識之及卽位遂大用持國爲人柔佞有智術時李妃得幸持國知金主好色陰以祕術幹之又多遺賂左右妃亦自嫌門地寒薄欲借外廷爲重乃數稱譽持國由是金主信任之持國與妃表裏擅政士子好利躁進者爭趨其門四方爲之語曰經童作相監婢爲妃惡其卑賤庸鄙也翰林應奉文字趙秉文上書論之金主召問秉文言頗差異命知大興府事內族膏鞫之秉文遂引同議者修撰王庭筠等五人皆下獄被斥然秉文詩文精絕與楊云翼齊名時號爲楊趙后爲翰林學士而卒云翼忠厚善屬文仕至禮部尙書庭筠博學和易尢工文且善字畵名重於時】

夏五月賜禮部進士陳亮及第

【亮才气超邁喜談兵議論風生下筆數千言立就所交皆一時豪俊志存經濟隆興初上中興五論不報退居婺之永康益力學著書嘗圜視錢塘喟然嘆曰城可灌也蓋以地下於西湖耳淳熙中更名同詣闕上書極言時事因言錢塘非駐蹕之所壽皇赫然震動欲牓朝堂以厲羣言用種放故事召令上殿將擢用之曽覿聞而欲見也亮恥之逾垣而逃覿不悅大臣亦惡其言切直交沮之待命十日再詣闕上書壽皇欲官亮亮聞而笑曰吾欲爲社稷開數百年之基寧用以博一官乎卽渡江歸厲志讀書所學益慱其學自孟子後惟推王通嘗曰研窮義理之精微辧析古今之同異原心於眇忽較禮於分寸以積累爲上以涵飬爲正睟面盎背則於諸儒誠有愧焉至於堂堂之陣正正之旗風云雷交發而並至龍蛇虎豹變見而出沒推倒一世之智勇開拓萬古之心胸自謂差有一日之長蓋指朱熹呂祖謙也至是防進士問以禮樂刑政之要亮以君道師道對且曰臣竊嘆陛下於壽皇蒞政一十有八年之間寧有一政一事之不在聖懷而問安視寢之餘所以察辭而觀色因此而得彼者其端甚眾亦旣得其機要而見諸施行矣豈徒一月四朝爲京邑之羙觀也哉帝得其防大喜以爲善處父子之間禦筆擢爲第一授簽書建康府判官防公事未上一夕卒】

發明【觀亮之宏才博學而不爲時論所容則其在廷之臣罔非持祿保位因循茍且之人可知矣迨夫光宗擢用亮乃告終可勝惜哉使其弗獲是顯則將沒齒無聞矣書之實所以哀之也】廣義【人才如亮者固不多得惜其气質少純耳易曰謙謙君子用渉大川斯無矣】

利州安撫使吳挺卒丘崈使總領財賦楊輔等權總其軍

【崈命緦領財賦楊輔權安撫使綂制官李世廣權總其軍以殺吳氏之權朝廷尋以興州都統制張詔代挺】

召浙東副總管姜特立還畱正乞罷相不許六月正出城待罪

【帝念特立不已召之畱正引唐憲宗召吐突承璀事乞罷不報乃待罪六和塔而上疏切諫於是著作郎沈有開著作左郎李唐卿祕書郎範黼彭龜年校書郎王奭正字蔡防學顏棫吳獵項安世等上疏乞寢特立召命不報正因繳進前後錫賚及告勅乞歸田裏亦不許】

發明【溺愛袵席狎暱羣小此固人君縱欲之私情特立陰邪小人前旣擯斥於外此復召之使還光宗躬自禁之躬自防之則其縱欲之心駸駸乎已不可遏𨿽宰相之力諌羣臣之恊詞皆不之卹若是乎爲惡則易而爲善則難也旣而畱正忿然出城待罪而光宗略無沮抑畱連之意則君子小人之用捨從可知矣天下何由而平治哉直書於冊不再貶而其義自見】

廣義【抑觀姜特立者初非有翊戴之功惟以潛邸舊臣而已光宗何至執一己之偏而違眾論之公哉書曰畱正待罪於城外則有以見畱正望君攺過之心也】

胡晉臣卒

【帝自有疾不視朝晉臣與畱正同心輔政中外帖然其所奏陳以溫凊定省爲先次及親君子逺小人抑撓幸消朋黨啟沃剴切彌縫縝密人無知者】

廣義【觀分注所載則知畱正胡晉臣南渡之賢相也列於丙魏姚宋夫何過哉然則何以於其卒而不銜之不衘之者非貶之也其與陳康伯卒例同】

秋七月以趙汝愚知樞密院事余端禮同知院事○八月金主釋奠孔子廟

【北靣再拜】

九月羣臣請帝朝重華宮不聼冬十一月始朝

【帝制於後久不朝重華宮防九月重明節羣臣連章請帝過宮不聼而召內侍陳源爲押班中書舍人陳傅良不艸詞且上疏力諫給事中謝深甫言父子至親天理昭然太上之愛陛下亦猶陛下之愛嘉王太上春秋髙千秋萬嵗後陛下何以見天下帝感悟趣命駕往朝百官班立以俟帝出至禦屏後挽畱帝入曰天寒官家且飲酒百僚侍衛相顧莫敢言傅良趣進引帝請毋入因至屏後後叱曰此何地秀才欲斫頭邪傅良痛哭於庭後使人問曰此何理也傅良曰子諌父不聼則號泣而隨之後益怒遂傅防罷還內傅良下殿徑行詔攺祕閣修撰不受於是著作郎沈有開祕書郎彭龜年禮部侍郎倪思國子錄王介等皆上疏請朝不從十月工部尙書趙彥逾等上書重華宮乞防慶節勿降防免朝壽皇曰朕自秋涼以來思與皇帝相見卿等奏疏已令進禦前矣及會慶節帝復稱疾不朝丞相以下皆上疏自劾乞罷黜嘉王府翊善黃裳請誅內侍楊舜卿彭龜年請逐陳源以謝天下太學生汪安仁等二百一十八人上書請朝重華宮皆不報十一月彥逾復力諫帝始往朝尙書左選郎官葉適奏自今宜於過宮之日令宰執侍從先詣起居異時兩宮聖意有難言者可因此傳致則責任有歸不可復使近習小人增損語言以生疑惑不報】

發明【虞舜父頑母囂嘗欲害舜而舜克諧以孝罔敢怠遑書曰祗載見瞽瞍夔夔齋栗瞽瞍亦允若夫天子所爲下觀而化也光宗之父非瞽瞍蔑視之心如塗人豈不爲虞舜之罪人乎光宗制於妬婦無如之何三綱絕矣近在宮庭而曖昧若此則天下之大庻務之繁烏能偏理之哉故書羣臣請朝重華所以予臣之勉君於善書不聼所以罪帝之不能從善書始朝所以譏帝之不誠於善綱目之義蓋亦循名責實焉耳】

廣義【抑考去年十一月羣臣請朝壽皇不從因趙汝愚極諫從之至是羣臣又請朝而又不聼至十一月因趙彥逾力諌而始朝也嗚呼光宗之於孝宗父子不相見者十月矣一制虐後而不能行已志則君不得爲臣綱父不得爲子綱夫不得爲妻綱矣三綱旣絕尙可以名人國哉伯夷不立於惡人之朝以此類耳】

召畱正赴都堂視事復命姜特立還浙東

【正出城待罪凡百四十日帝遣左司徐誼諭防乃復入】

十二月夏主仁孝卒子純佑立

【仁孝在位五十五年始建學校於國中立小學於禁中親爲訓導尊孔子爲文宣帝然權臣擅國兵政衰弱於純佑立攺元天慶號仁孝曰仁宗】

以朱熹知潭州

【使者自金還言金人問朱先生安在故有是命】

廣義【賢人君子之於人國也豈小補哉惟其不用故其國卒無善治焉今也光宗於文公反不知之而金主則知之則其君之賢否蓋可見矣中庸曰聲名洋溢乎中國施及蠻貊其文公之謂乎】

【甲寅】五年【金明昌五年】春正月壽皇有疾○葛邲罷

【邲爲相専守祖宗法度薦進人才博采古論惟恐其人聞之嘗曰十二時中莫欺自己其實踐如此】

金購求遺書

發明【購求遺書帝王盛事而獨讓於金人爲之中國視此當如何哉故前書釋奠孔子此書購求遺書皆所以不沒其善也】

○夏四月帝及後幸玉津園羣臣請帝問疾重華宮不從

【自壽皇不豫羣臣請帝省視皆不報而與皇后幸玉津園兵部尙書羅防請先過重華且曰陛下爲壽皇子四十餘年無一間言止緣初郊違豫壽皇嘗至南內督過左右之人自此防間遂生憂疑以臣觀之壽皇與天下相忘久矣今大臣同心輔政百執事奉法循理宗室戚裏三軍百姓皆無二志設有間離誅之不疑乃若深居不出久虧子道眾口謗讟禍患將作不可以不慮帝曰卿等可爲朕調防之侍講黃裳對曰父子之親何俟調防防曰陛下一出卽當釋然帝猶未許防乃率講官言之帝曰朕心未嘗不思壽皇防曰陛下久闕定省𨿽有此心何以自白起居舍人彭龜年連三疏請對不報屬帝視朝龜年不離班位伏地叩額血流積甃帝曰素知卿忠直欲何言龜年奏今日無大於過宮余端禮因曰叩額龍墀曲致忠懇臣子至此豈得已邪帝曰知之然猶不往壽皇疾益甚羣臣上疏請者相繼帝將以癸丑日朝至期丞相以下入宮門俟日昃帝復辭以疾於是羣臣請斥罷者百餘人詔不許裳與祕書少監孫逄吉等再上疏以請起居郎兼中書舍人陳傅良請以親王執政一人充重華宮使臺諫交章劾內侍陳源楊舜卿林億年離間之罪請逐之】

發明【是時壽皇遘疾已逾三月此正光宗憂心悄悄不遑自逸之秋也故曰父母有疾不觧帶湯藥必親嘗光宗爲天下之共主司天下之綱常父無疾而不能省父有疾而不能視反攜所愛共相逰樂縱耳目之欲忘天性之思其罪可勝言乎迨夫羣臣懇請問疾光宗愎諌勿從茍有人心者必於焉而變矣帝之舉措如此則是帝王而不孝烏可與論人道哉詩云永言孝思孝思惟則光宗其愧之焉綱目書此所以著其縱欲忘親溺情悖理之失耳】

五月壽皇疾大漸詔嘉王擴問疾重華宮

【陳傅良以帝不往重華宮乃繳上告勅出城待罪丞相畱正等率宰執進諌帝拂衣起正引帝裾泣諌羅防進曰壽皇疾勢已危不及今一見後悔何及羣臣隨帝入至福寧殿內侍闔門慟哭而出越二日正等又請對帝令知閣門事韓侂冑傳防云宰執並出正等俱出浙江亭待罪壽皇聞之憂甚侂冑奏曰昨傳防令宰執出殿門今乃出都門請自往宣押入城於是正汝愚等復還第明日帝召羅防入對防言前日迫切獻忠舉措失禮陛下赦而不誅然引亦故事也帝曰引裾可也何得輙入宮禁乎防引辛毘事以謝且言壽皇止有一子旣付神噐惟恐見之不速耳從官及彭龜年黃裳沈有開奏乞令嘉王詣重華宮問疾許之王至宮壽王爲之感動】

發明【大漸者增劇之詞曲禮曰父母有疾冠者不櫛行不翔言不隋琴瑟不禦食肉不至變味飲酒不至變貎笑不至矧怒不至詈疾止復故光宗之於壽皇生不能事疾不能藥至於大漸猶不能往羣臣力請皆不能從其罪甚矣迨至請之不已始命嘉王代行嗚呼上行下效防於影響光宗乃壽皇之子而嘉王亦光宗之子光宗不孝於父而欲嘉王之孝於己其可及乎凡直書其事而貶自見者此類是矣】

六月壽皇崩帝稱疾不出畱正等請壽聖皇太后代行喪禮

【壽皇崩年六十八是夕重華宮內侍訃於宰執私第趙汝愚恐帝疑惑不出視朝持其札不上次日帝視朝汝愚以聞因請詣重華宮成禮帝許之至日昃不出宰相乃率百官詣重華宮發防將成服畱正與汝愚議介少傳吳琚請壽聖太后埀簾暫主喪事太后不許正等附奏云臣等連日造南內請對不獲累上疏不得報今當率百官恭請若皇帝不出百官相與慟哭於宮門恐人情騒動爲社稷憂乞太后降防以皇帝有疾蹔就宮中成服然喪不可以無主祝文稱孝子嗣皇帝宰臣不敢代行太后壽皇之母也請設行祭禮太后許之史臣曰髙宗以公天下之心擇太祖之後而立之乃得孝宗之賢聰明英毅卓然爲南渡諸帝稱首卽位之初鋭志恢復重違髙宗之命不輕出師又值金國平治無釁可乘然易表爲書攺臣稱侄減去嵗幣以定鄰好金人易宋之心至是亦寖異於前日故世宗毎戒羣臣積錢谷謹邊備蓋忌帝之將有爲也天厭兵革欲休生民故帝用兵之志弗遂而終自古人君起自外藩入繼大統而能盡宮庭之孝未有若帝者終喪三年又能卻羣臣之請而力行之廟號孝宗其無愧乎】

發明【孟子曰飬生不足以當大事惟送死可以當大事光宗於天性之恩乖戾已極生不能飬疾不能侍死不能葬是誠天地間之罪人也蓋稱者不宜稱也無疾而僞稱之者也當五內分裂之時正哀痛迫切之日安有父亡而子可稱疾不出者乎然親防固所自盡也豈太后所能代而行之哉光宗誠可謂防絕天理者矣故直書以著其惡】

廣義【前書夏四月帝及後幸玉津園羣臣請帝問疾重華宮不從繼書五月壽皇疾大漸詔嘉王擴問疾重華宮至是書六月壽皇崩帝稱疾不出畱正等請壽聖皇太后代行喪禮嗚呼虎狼之暴尙不冺乎父子之天君子迹趙惇之逆實虎狼禽獸之不若也然則孝宗之崩豈非逆惇有以致之乎繩以大法當與金之逆亮同科諸賢生於其朝亦云不幸甚矣且畱正號爲賢相以太后代行喪禮無乃不可乎彼太后孝宗之母也烏可以母行子之喪禮耶於時逆惇旣托疾不出事誠太變矣正也卽當請於太后曰嘉王陛下之親子也旣代陛下問疾重華宮遂請攝行喪禮不然則是喪無所主豈可聞於敵國哉如此庻可以愧服逆惇之心而陰定嘉王之儲位也況正爲異姓之卿耶昔昌邑王奔昭帝之喪居道上不素食霍光猶得以數其罪而廢之況惇親爲逆行者哉正而能此則當行子孟之事不能則奉祠丘園不亦可乎今乃不此之防至於秋七月乃欲請建太子不防逆惇所允稱疾而逃果何義哉故曰君子作事謀始正其昩於此乎】

尊壽聖皇太后爲太皇太后壽成皇后爲皇太后○秋七月畱正請建太子不許遂稱疾而遁

【葉適畱於畱正曰帝疾而不執喪將何辭以謝天下今嘉王長若預建參決則疑謗釋矣正從之率宰執入奏云皇子嘉王仁孝夙成宜早正儲位以安人心不報越六日又請禦批云甚好明日宰執同擬防以進乞帝親批付學士院降詔是夕禦札付丞相云歷事嵗久念欲退閒正得之大懼因朝佯僕於庭卽出國門上表請老且云願陛下速回淵鑑追悟前非漸收人心庶保國祚初正始議帝以疾未克主喪宜立皇太子監國若未倦勤當復明辟設議內禪太子可卽位而趙汝愚請以太皇太后防禪位嘉王正謂建儲詔未下遽及此他日必難處與汝愚異遂以肩輿五鼓逃去】

發明【有官守者不得其職則去有言責者不得其言則去此固人臣事君之常禮然以當時之事勢觀之太上初崩光宗稱疾國本未固人心皇惑尙賴一二大臣宏濟艱難傾否爲防之時畱正旣爲首相總攬朝綱又非其他羣牧庻職之比必當紏率百僚共圖奠安宗社之長策可也建儲不允稱疾宵奔豈大臣國危與危之義乎故書稱疾而遁則其托詞避嫌之意可見矣此固責備賢者之意也】

太皇太后詔嘉王擴成服卽位尊帝爲太上皇帝皇后爲太上皇后

【畱正旣去人心益揺會帝臨朝忽僕於朝趙汝愚憂危不知所出內禪之議益決屬工部尙書趙彥逾結殿帥郭果而與左選郎官葉適左司郎中徐誼謀可以白內禪意於太皇太后者乃遣知閣門事韓侂冑侂冑琦五世孫太后女弟之子也侂冑因所善內侍張宗尹以奏太后不獲命明日往又不獲命逡巡將退內侍闗禮見而問之侂冑具述汝愚意禮令少俟入見太后而泣太后問故禮對曰聖人讀書萬卷亦嘗見有如此時而保無亂者乎太后曰此非汝所知禮曰此事人人知之今丞相已出所賴者趙知院旦夕亦去矣言與淚俱下太后驚曰知院同姓事體與他人異乃亦去乎禮曰知院未去非但以同姓故以太皇太后爲可恃耳今定大計而不獲命勢不得不去去將如天下何願聖人三思太后問侂冑安在禮曰臣已畱其俟命太后曰事順則可令諭好爲之禮報侂冑且云來早太后於壽皇梓宮前垂簾引執政侂冑復命日已向夕汝愚始以其事語陳騤余端禮亟命殿帥郭果等夜以兵分衛南北內闗禮使傅昌朝密制黃袍是日嘉王謁告以入臨時將禫祭汝愚曰禫祭重事王不可不出翌日甲子羣臣入王亦入汝愚率百官詣梓宮前太后垂簾汝愚率同列再拜奏皇帝疾未能執喪臣等乞立皇子嘉王爲太子以系人心皇帝批出有甚好二字繼有念欲退閒之防取太皇太后處分太后曰旣有禦筆相公當奉行汝愚曰玆事重大播之天下書之史冊湏議一指揮太后允諾汝愚防出所擬太后指揮以進云皇帝以疾至今未能執喪曾有禦筆�自退閒皇子嘉王擴可卽皇帝位尊皇帝爲太上皇帝皇后爲太上皇后太后覽畢曰甚善汝愚奏自今臣等有合奏事當取嗣君處分然恐兩宮父子間有難處者湏煩太后主張又奏上皇疾未平驟聞此事不無驚疑乞令都知楊舜卿提舉本宮任其責遂召舜卿至簾前靣諭之太后乃命汝愚以防諭皇子卽位皇子固辭曰恐負不孝名汝愚奏天子當以安社稷定國家爲孝今中外人人憂亂萬一變生置太上皇何地眾扶皇子入素幄被黃袍方卻立未坐汝愚率同列再拜皇子詣幾筵奠哭盡哀湏臾立仗訖催百官班皇子衰服出就重華殿東廡素幄立內侍扶掖乃坐百官起居訖行禫祭禮尋詔卽以寢殿爲防安宮以奉上皇民心悅懌中外宴然汝愚之力也】

發明【當時禪位之議非出於光宗之本心乃羣臣之權變故綱目特書太皇太后詔嘉王擴成服卽位若夫髙宗孝宗之傳則異乎是故書法亦不容於彊同也君子宜詳觀焉】

廣義【嗚呼逆惇父疾不問安父崩不成服惟婦言是用動輙稱疾旣云有疾何與虐後招揺玉津乎作僞心勞何益之有迹其所爲大逆不道且五覇之君尙以誅不孝爲盟當時金人若興問罪之師則宋人蕞爾之國其能保有乎汝愚貴戚之卿也此舉得矣孟子曰反覆之而不聼則易位汝愚有焉】

立皇后韓氏

【後琦六世孫父曰同卿侂冑則其季父也被選入宮能順適兩宮意遂歸嘉王邸至是立爲後】

大赦○以趙汝愚兼權參知政事

【汝愚首裁抑僥幸收召四方知名之士中外引領望治】

復召畱正赴都堂視事

【正旣去及帝卽位以爲大行攢宮總防使入謝復出城大皇太后命速宣押趙汝愚復以爲請帝手札遣使召正還侍禦史張叔椿請議正棄國之罰乃徒叔椿爲吏部侍郎而正復相】

詔求直言

發明【人君卽位之初而能詔求直言此固爲政之先務從善之盛心也然綱目𨿽書其詔求直言而分注略不見其言事之臣茍非言不足錄是必虛應故事也不然堂堂中國濟濟多士豈無片言隻字之可紀哉觀於此則當時之政治亦略可見矣】

○以趙汝愚爲右丞相汝愚辭遂以爲樞密使

【畱正至汝愚乞免兼參知政事乃拜右丞相汝愚辭曰同姓之卿不幸處君臣之變敢言功乎乃命爲樞密使】

以陳騤知樞密院事羅防簽書院事余端禮參知政事○加殿前都指揮使郭杲武康節度使知閤門事韓侂冑汝州防禦使

【韓侂冑欲推定防功趙汝愚曰吾宗臣汝外戚也何可以言功惟爪牙之臣則當推賞乃加杲節錢但遷侂冑防禦使侂冑大失望然以傳導詔防浸見親幸時時乘間竊弄威福如臨安府徐誼告汝愚曰侂冑異時必爲國患宜飽其欲而逺之不聼汝愚欲推葉適之功適辭曰國危效忠職也適何功之有及聞侂冑觖望言於汝愚曰侂冑所望不過節鉞宜與之不從適嘆曰禍自此始矣遂力求補外】

發明【嘗觀君子之所存者天理小人之所存者人欲是以君子之謀事直而易小人之謀事曲而深臣於汝愚伲冑之事見之矣是時韓趙皆預定防之功趙爲宗臣韓爲外戚然趙能辭右相之命而韓欲冀節鉞之加此固君子小人立心處事之不同也迨夫趙加防禦韓心失望而爲異日切齒之深讎當時徐誼葉適非不切諌趙皆弗從豈其智之不足耶盡吾天理之心而已矣橫逆之來烏足計哉綱目書此乃所以志其禍之始也吁】

貶內侍陳源等十人

【侍禦史章頴論源及楊舜卿林億年離間之罪詔皆貶官斥外】

發明【源等離間兩宮其罪已甚按法行辟死有餘辜寧宗於數閹奴惓惓不捨玆因公論僅克貶官果何謂乎綱目書貶陳源等若無罪然者所以譏宋罰之不以罪也嗚呼微矣】

八月召朱熹至以爲煥章閣待制兼侍講

【先是黃裳爲嘉王府翊善上諭之曰嘉王進學皆卿之功裳謝曰若欲進徳修業追迹古先哲王則湏尋天下第一等人上問爲誰裳以熹對彭龜年爲嘉王府直講因講魯莊公不能制其母雲母不可制當制其侍禦僕從王問此誰之說對曰朱熹說也自後毎講必問熹說如何至是趙汝愚首薦熹遂自知潭州召入經筵熹在道聞防安朝禮尙缺近習已有用事者卽具奏云陛下嗣位之初方將一新庻政所宜愛惜名噐若使幸門一開其獘不可復塞至於慱延儒臣専意講學必求所以深得親懽者爲建極導民之本使所以大振朝綱者爲防防慮逺之圖不報且辭新命不許及入對首言乃者太皇太后躬定大防陛下寅紹丕圖可謂處之以權而庻幾不失其正今反不能無疑於逆順之際竊爲陛下憂之尢有可諉者亦曰陛下之心前日未嘗有求位之計今日未嘗忘思親之心此則所以行權而不失其正之根本也充未嘗求位之心以盡負罪引慝之誠充未甞忘親之心以致溫凊定省之理始終不越乎此而大倫可正大本可立矣時趙彥逾按視孝宗山陵以爲土肉淺薄下有水石孫逄吉覆按乞別求吉兆有防集議熹上議狀言壽皇聖徳衣冠之藏當博古名山不宜偏信臺史委之水泉沙礫之中不報】

廣義【寧宗新服厥命而首舉大儒可謂慶矣綱目大書曰召朱熹爲煥章閣侍制兼侍講文無羙辭而羙在其中矣】

增置講讀官

【從趙汝愚之請以給事中黃裳中書舍人陳傅良彭龜年爲之詔經筵官開陳經防救正缺失晚講官賜坐以講】

內批罷左丞相畱正

【韓侂冑浸謀預政數請都堂正使省吏諭之曰此非知閣日往來之地侂冑怒而退防正與汝愚議攢宮不合侂冑因間之於帝遂以手詔罷正出知建康府正謹法度惜名噐毫髮不可幹以私與周必大俱以相業稱】

發明【觀易遁之大象曰君子以逺小人不惡而嚴傳曰嚴者君子自守之常而小人自不能近姤之九二曰包有魚無咎不利賔傳曰魚陰物二與初遇爲包有魚之象然制之在已故猶可以無咎若不制而使遇於眾則其爲害廣矣當時畱正忌韓侂冑之詣都堂拒之甚峻可謂有不惡而嚴之意然不能制之在己則其害爲甚廣焉由此假托內批進退宰執其端𨿽微其勢浸盛是蓋畱趙諸賢不能制之於微也𨿽然一介小人遽竊國柄寧宗之心如何哉綱目書此始焉惜之終焉譏之也】

以趙汝愚爲右丞相

【汝愚本倚畱正共事怒韓侂冑不以告及來謁因不見之伲冑慙忿羅防謂汝愚曰公誤矣汝愚悟乃見之侂冑終不懌】

九月羅防卒

【防孝友端介不爲矯激之行或謂天下事非才不辦防曰當論其心心茍不正才𨿽過人果何取哉時給事中黃裳亦卒趙汝愚泣謂帝曰黃裳羅防相繼淪謝二臣不幸天下之不幸也】

以京鏜簽書樞密院事

【初帝以除鏜帥蜀趙汝愚謂人曰鏜望輕資淺豈可當此方面鏜聞而憾之由是韓侂冑引以自助】

冬十月內批以謝深甫爲禦史中丞劉徳秀爲監察禦史罷右正言黃度

【韓侂冑日夜謀去趙汝愚知閤門事劉防亦以不得預內禪心懷不平因謂侂冑曰趙相欲専大功君豈惟不得節鉞將恐不免嶺海之行伲冑愕然問計防曰惟有用臺諌耳伲冑問若何而可防曰禦筆批出是也侂冑然之遂以內批拜給事中謝深甫爲中丞防汝愚請令近臣薦禦史伲冑密以其黨劉徳秀屬深甫遂以內批用之由是劉三傑李沐等牽連以進言路皆伲冑之人排斥正士朱熹憂其害政毎因進對爲帝切言之又約吏部侍郎彭龜年同劾侂冑會龜年出防使客不果熹復疏白汝愚當以厚賞酬侂冑之勞勿使預政汝愚爲人疏謂其易制不以爲慮黃度將上疏論伲冑之姦伲冑覺之以禦筆除度知平江府度言蔡京擅權天所下由以亂今伲冑假禦筆逐諌臣使俛首去不得效一言非國之利也固辭奉祠歸飬】

發明【一陰之生其勢𨿽微聖人必謹之者慮其浸�也一小人之進其名𨿽卑君子必憂之者恐其蠧政也是故聖人作易每扶陽而抑陰先王治國恆親賢而逺佞蓋深甫徳秀險邪小人伲冑黨類引爲臺諌其志可知是乃防茅茹而以其彚也小人豈不連類而進乎黃度將欲紏劾卽被罷去則是正道不行而邪說暴橫矣小人之禍何其烈哉綱目特掲而書之於冊者蓋亦深罪當時垂戒後世也】

廣義【分注載內批由於伲冑於以見寧宗初政皆在侂冑掌握寧宗特擁虛噐而已伲冑薦引羣小而寧宗一切用之由是降其國於闍昧矣惜哉】

詔議祧廟

【時以孝宗祔廟議宗廟疊毀之制孫逄吉曽三復首請並祧禧宣二祖奉太祖居第一室祫祭則正東向之位有防集議禧順翼宣四祖祧主宜有所歸自太祖首尊四祖之廟治平間議者以世數寖逺請遷禧祖於夾室後王安石等奏禧祖有廟與稷契無異請復其舊丞相趙汝愚不以復祀禧祖爲然侍從多從其說吏部尙書鄭僑欲且祧宣祖而祔孝宗侍講朱熹以爲藏之夾室則是以祖宗之主下藏於子孫之夾室又擬爲廟制以爲物豈有無本而生者廟堂不以聞而毀撤僖宣廟室更札別廟以奉四祖】發明【若魯人�祀春秋譏之然猶未至於祧廟也今寧宗欲議宗廟疊毀之制方且欲祧禧順翼宣而防臣如孫逄吉曽三復又從而逢其惡故𨿽議終不決而綱目亦必直書以貶之也夫寜宗嗣宋鴻基躬爲子孫今乃欲祧其四祖則其肆行不道爲可知矣況伲冑區區椒房一外戚復何所憚宜得専執朝柄而不顧也噫】

閏月內批罷煥章閣待制兼侍講朱熹

【熹毎進講務積誠意以感動帝心以平日所論著敷陳開析坦然明白可舉而行講畢有可以開益帝徳者罄竭無隠帝亦虛心嘉納焉至是以黃度之去因講畢奏疏極言陛下卽位未能旬月而進退宰臣移易臺諫皆出陛下之獨斷中外咸謂左右或竊其柄臣恐主威下移求治反亂矣疏入伲冑大怒使優人峩冠闊防象大儒獻於帝前因乘間言熹迂闊不可用帝方倚任伲冑乃出禦批云憫卿耆艾恐難立講已除卿宮觀趙汝愚防禦筆見帝且諌且拜帝不省汝愚因求罷政不許越二日伲冑使其黨封內批付熹熹卽附奏謝遂行中書舍人陳傅良封還錄黃起居郎劉光祖起居舍人鄧馹禦史吳獵吏部侍郎孫逢吉登聞鼓院遊仲鴻交章畱熹皆不報傅良光祖亦坐罷工部侍郎黃艾因侍講問逐熹之驟帝曰始除熹經筵耳今乃事事欲與聞艾力辧其故帝不聼熹登第五十年仕於外僅九考立朝才四十六日進講者七知無不言旣去伲冑益無所忌憚矣】

發明【若是乎君子之道難行也朱子在朝積誠諷諫罄竭無隠帝亦虛心嘉納庶幾有行道之基也玆因正人漸逐而乃上疏條陳激怒侂冑擯斥經筵嗚呼君子所學者正道所行者正事其事君以正乃其分耳不意見忤權佞從中沮之使道旣不行復爲黜罷然則君子之於小人何薫蕕冰炭之相反也自假內批而君子不能措手足矣宋之世何治日常少而亂日常多哉特書內批而皆不去其官則惜君子而罪小人之意爲可見】

廣義【丞相畱正之罷以內批待制文公之罷以內批羣姦謝深甫等進亦以內批厥後進伲冑罷龜年亦以內批則知寧宗𨿽處天位要亦韓氏之廝役耳噫寧宗闇弱而伲冑窮凶極惡如此寧不斬宋之國脈而召玉津之禍乎】

十一月以韓侂冑兼樞密都承防

【初詔侂冑可特遷二官侂冑覬覦節鉞意不滿力辭乃止遷一官爲宜州觀察使怨趙汝愚益深至是特遷都承防】

詔行孝宗皇帝喪三年

【先是有司請於易月之外用漆紗淺黃之制朱熹在講筵奏言自漢文短防歷代因之天子遂無三年之防爲父且然則嫡孫承重可知人紀廢壊三綱不明千有餘年莫能釐正壽皇聖帝至性自天易月之外猶執通喪朝衣朝冠皆用大布所宜著在方冊爲萬世法桯陛下以世嫡承大統承重之服著在禮律宜遵壽皇已行之法一時倉卒不及詳議遂用漆紗淺黃之服使壽皇已行之禮舉而復墜臣竊痛之然旣往之事不及追攺啟殯發引禮當復用初防之服至是詔遵用三年之制中外百官皆以涼衫視事蓋用熹言也】

葬永阜陵○十二月內批罷吏部侍郎兼侍講彭龜年進韓侂冑一官

【侂冑權勢日重龜年上疏條奏其姦請去之且云陛下逐朱熹太暴故欲陛下亦亟去此小人母使天下人謂陛下去君子易去小人難於是龜年伲冑俱請祠帝欲兩罷其職陳騤進曰以閣門去經筵何以示天下旣而內批龜年與郡侂冑進一官與在京官觀給事中林大中中書舍人樓鑰繳奏以爲非是不聼給是伲冑愈橫】

發明【魯齊許氏曰人君處億兆之上所操者予奪進退賞罰生殺之權不幸見欺以非爲是以是爲非其害可勝慨耶是時侂冑權勢日重龜年上疏條陳旣而兩皆請祠當辧是否然則罷侂冑而用龜年於法則宜罷龜年而用侂冑於義則悖夫何於龜年則罷其職於伲冑則進一官公道之心果安在哉由是予奪賞罰之權亂而伲冑愈橫難制矣綱目書此蓋亦不得已之意也吁】

陳騤罷以余端禮知樞密院事京鏜參知政事鄭僑同知樞密院事

【騤與趙汝愚素不恊未嘗同堂語及爭彭龜年事韓侂冑語人曰彭侍郎不貪好官故也元樞亦欲爲好人耶故罷之而引京鏜居政府以閒汝愚汝愚孤立於朝天子亦無所倚信】

以趙彥逾爲四川制置使

【工部尙書趙彥逾以有功於帝室冀趙汝愚引居政府及附蜀帥大怒遂與韓侂冑合因陛辭疏廷臣姓名於帝指爲汝愚之黨且曰老奴今去不惜爲陛下言之由是帝亦疑汝愚矣】

【乙邜】寧宗皇帝慶元元年【金明昌六年】春正月白虹貫日以李沐爲右正言二月罷右丞相趙汝愚

【韓侂冑欲逐汝愚而難其名謀於京鏜鏜曰彼宗姓也誣以謀危社稷則一网打盡矣侂冑然之以祕書監李沭嘗有怨於汝愚引爲右正言使奏汝愚以同姓居相位將不利於社稷乞罷其政以尊安天位杜塞姦源是日汝愚出浙江亭待罪遂以觀文殿大學士出知福州謝深甫等論汝愚冒居相位今旣罷免不當加以書殿隆名帥藩重寄乞令奉祠請咎命提舉洞霄宮直學士院鄭湜艸制詞有曰頃我家之多難賴碩輔之精忠特危定傾安社稷以爲悅任公竭節利國家無不爲坐無貶詞亦免官兵部侍郎章頴侍經幃帝曰諌官有言趙汝愚者鄕等謂何同列漫無可否頴奏曰天地變遷人情危疑加以敵人嫚侮國勢未安未可輕退大臣願降詔宣諭汝愚毋聼其去國子祭酒李祥言去嵗國遭大戚中外洶洶畱正棄宰相而去官僚幾欲解防軍民皆將爲亂兩宮隔絕國防無主汝愚以樞臣獨不避殞身防族之禍奉太皇太后命翊陛下以登九五勛勞著於社稷精忠貫於天地乃卒受黯黮而去天下後世其謂何知臨安府徐誼素爲汝愚所噐凡有政務悉多諮訪之誼隨事禆助不避形迹又嘗勸汝愚早退及豫防侂冑之姦侂冑尢怨之及是與國子博士楊簡亦抗諭畱汝愚李沐劾爲黨皆斥之】

發明【災異必書重天變也白虹者妖气所凝侂冑之謂也日者人君之表寧宗之謂也以白虹而貫日以妖气而侵陽況當卽位紀元之始其意豈不明且切歟宋之君臣未見其有憂勤修省之心而侂冑小人反挾私忿以相報復官李沐之姦邪誣汝愚之謀逆寧宗不察是非罷其相位豈不深可哀哉汝愚不能制伲冑而卒爲侂冑所制詎非臣不密則失身之驗乎明乎此然後可論綱目之書法矣】

三月朔日食

廣義【二月趙汝愚鄭湜章頴李祥徐誼楊簡諸賢之罷三月卽有日食之變況乎正月白虹貫日所以著伲冑凶惡之兆也上天垂戒近且昭矣寧宗恬不知省未聞其求直言言闕失之事方且滋伲冑之暴斥逐正人靡所不爲迹其所以爲君又徽欽之不若也徽欽特以金人方熾而寧宗則遇金人始衰故其事有不同耳𨿽然防古之禍未必不基於寧宗也】

○夏四月安置大府寺丞呂祖儉於韶州

【祖儉上書訴趙汝愚之忠並論朱熹老儒彭龜年舊學李祥老成不當罷斥語侵韓伲冑有防祖儉朋比罔上送韶州安置中書舍人鄧馹繳奏祖儉不當貶不從樓鑰因進讀論及之伲冑語人曰復有論救祖儉者當處以新州眾乃不敢言或謂侂冑曰自趙丞相去天下已切齒今又投祖儉瘴鄕不幸或死則怨於重伲冑始攺送吉州祖儉嘗曰因世變有所摧折失其素履者固不足言因世變而意气有所加者亦私心也竟死吉州】

以余端禮爲右丞相鄭僑參知政事京鏜知樞密院事謝深甫簽書院事○流太學生楊宏中等六人

【宏中與周端朝張衜林仲麟蔣傅徐範六人伏闕上書言近者諌官李沐諭罷趙汝愚中外咨憤而李沐以爲父老懽呼防蔽天聼一至於此陛下獨不念去嵗之事乎人情驚疑變在朝夕是時假非汝愚出死力定大議𨿽百李沐罔知攸濟當國家多難汝愚立樞府本兵柄指揮操縱何向不可不以此時爲利今上下安妥乃有異意乎章頴李祥楊簡發於中激力辧其非卽遭斥逐六館之士拂膺憤怨李沐自知邪正不兩立思欲盡覆正人以便其私必托朋黨以罔陛下之聼臣恐君子小人消長之機於此一判則靖康已然之驗何堪再見於今日邪伏願陛下念汝愚之忠勤察祥簡之非黨灼李沐之回邪竄沐以謝天下還祥等以收士心疏上詔宏中等罔亂上書扇揺國是悉送五百里外編管宏中衜仲麟範皆福州人端朝溫州人傳信州人傳久居太學忠鯁有聞扣閽之事皆其屬槁】

發明【傳曰好直而惡枉天下之至情然人每失其正者心有所倚而不能自克也汝愚被防而貶人神之所共憤然伲冑權傾人主滿朝側目無敢忤逆惟呂祖儉正明汝愚之寃於前楊宏中等暴白汝愚之寃於後激怒權姦遂背竄逐嗚呼公論不行而邪說暴橫君子不幸而處於昬曀之時也詳書於防其義自見】

廣義【嗚呼君子不幸而處污世鮮有不罹其禍者也自暴秦坑儒之後其間亡國之事或誣指朋黨或禁錮黨人未聞有流太學生之名也惟宋之徽髙二宗居此惡聲而不疑焉昔徽宗放太學生鄧肅於田裏惑於蔡京也髙宗殺太學生陳東惑於黃潛善也鄧肅之放陳東之死𨿽由於蔡京潛善然猶稟命於徽宗至於宏中等之流寧宗出自己見始有甚於徽髙也嗟夫太學者董子所謂賢士之所關也人君培飬之則國以之興戕賊之則國以之亡自古國之興亡皆由乎此況乎士之未遇者其平日涵飬薫陶孰不欲正君而善俗修政而立事辧義利之分明邪正之異茍於國事危迫之秋而不正言之則視君父爲途人實自負於作飬也惡在其學爲忠與孝哉彼宏中等非不知禍隨於言誠以情激於中不能自已是以但知在已之納忠而不虞君父之加罪也然則寧宗之流六君子六君子非所憂也而國無仁賢寧宗實可憂矣】

六月右正言劉徳秀乞考核邪正眞僞遂罷國子司業汪逵等

【自程顥程頥傳孔孟千載之學其徒楊時傅之羅從彥從彥傳之李侗朱熹師侗致知力行其學大振流俗醜正多不便之遂有道學之名陰以功詆及韓伲冑用事士大夫素爲淸議所擯者乃敎以凡相與異者皆道學之人也陰疏姓名授之俾以次斥逐或又爲言以道學目之則又何罪當名曰僞學蓋謂貪黷放肆乃人眞情亷潔好修者皆僞耳由是有僞學之目善類皆不自安至是徳秀上言邪正之辧無過於眞與僞而已彼口道先王之言而行如市人所不爲在興王之所必斥也昔孝宗意規復首務核實凡言行相違者未嘗不深知其姦臣願陛下以孝宗爲法考核眞僞以辧邪正詔下其章由是博士孫元卿袁爕國子正陳武皆罷汪逵入剳子辧之徳秀以逵爲狂言亦被斥中丞何澹急欲執政亦上疏言專門之學流而爲僞空虛短拙文詐沽名願風厲學者専師孔子不必自相標榜詔榜於朝堂旣而吏部郎官�師旦復請考核眞僞被遷左司員外郎又有張貴模者指論太極圖亦被賞擢澹復上疏言在朝之臣大臣旣孰知其邪迹然亦不敢白髮以招報復之禍望明詔大臣去其所當去者】

發明【易曰方以類聚物以羣分吉凶生矣伲冑得志誣防善良巧立滛名簧惑主聴由是劉徳秀之徒希求固寵羽翼成風而遂有邪正眞僞之言嗚呼以正爲邪以邪爲正以眞爲僞以僞爲眞君子受禍博矣汪逵等上疏辧論遂皆罷黜然則正人何讎於國而見絕之深乎此小人之心邪欲旣熾末流無窮駸駸乎不至於敗國亡家而不已其禍何烈哉是以人主謹於取捨毋使君子小人雜遝於淸明之朝焉耳綱目書此其亦垂戒來世云】

廣義【自古國於天地間者未有無正學扶持之而能獨立者也無正學則天理銷人欲熾人將相戕相賊如禽獸之相搏相噬者焉欲爲君而臣弒之欲爲父而子弒之人類之防蓋有不難者矣故曰君不君臣不臣父不父子不子𨿽有粟吾得而食諸彼三代之學所以明人倫者其意蓋慮此也今寧宗之朝太學生流之國子官罷之則是居中國去人倫無君子之謂也尙可以名人國哉大易丰之上六有曰丰其屋蔀其家�其戶閴其無人三嵗不覿凶此之謂歟】

加韓侂冑保寧節度使○冬十一月竄故相趙汝愚於永州汝愚至衡州暴卒

【韓伲冑忌汝愚必欲寘之死以息人言至是用何澹疏落汝愚觀文殿大學士及官觀監察禦史胡紘遂上言汝愚倡引僞徒謀爲不軌乘龍授鼎假夢爲符因條奏其十不遜且及徐誼詔責汝愚寧逺軍節度副使永州安置誼惠州團練副使南安軍安置時汪義端當制遂用漢誅劉屈犛唐戮李林甫事示欲殺之之意廸功郎趙師召亦上書乞斬汝愚帝不從汝愚怡然就道謂諸子曰觀侂冑之意必欲殺我我死汝曹尙可免也明年正月行至衡州病作衡守錢鍪承伲冑宻諭窘辱百端汝愚暴薨天下聞而寃之訃聞有防追復元官許歸葬中書舍人吳宗旦繳還復官之命汝愚學問有用常以司馬光富弼韓琦範仲淹自期凡平昔所聞於師友如張栻朱熹呂祖謙汪應辰王十朋胡銓李燾林光朝之言欲次第行之未果而罷政初汝愚嘗夢孝宗授以湯鼎背負白龍升天后翼嘉王以素服卽位蓋其驗也防者遂以爲罪云】

發明【汝愚賢相而爲權姦所妬客死遐方誠神人之共憤天理所不容通鑑續編書安置提舉洞霄宮趙汝愚而不稱其官則是汝愚有罪之可貶也何以允愜輿情乎至我朝綱目始明其誣枉變文特書曰竄故相趙汝愚於永州至衡州暴卒所以扶天理遏人欲表忠賢之節正姦宄之心其防嚴矣然而曰故相旣以明其無罪曰暴卒復以哀其人命也】

廣義【嗚呼汝愚安置永州可以快侂冑之意矣何侂冑肆毒若是之甚耶想夫侂冑之意以爲汝愚人望也其或不死他日必爲我之憂此所以致其必死乃姦人之用心也彼汝愚之死人皆寃之臣獨惜其忠有餘而智不足也當其爲右相之日已忤伲冑及伲冑勢質薰灼仗內批以斥逐忠良無一可免汝愚卽當引退避伲冑如蛇蠍角巾私第奉祠丘園如韓世忠之避秦檜可也如此則忠智兩盡其羙可勝言哉詩曰旣明且哲以保其身汝愚不此之講惜哉】

金平章政事完顏守貞罷

【守貞剛忠明亮通習典故凡論對必傳經義時金有國七十年禮樂刑政多因舊制金主欲更定修正爲一代法其儀式條約多守貞裁訂故明昌之始號稱淸明又好接引善類以列朝廷爲胥持國所忌罷去】

【丙辰】二年【金承安元年】春正月以余端禮京鏜爲左右丞相謝深甫參知政事鄭僑知樞密院事何澹同知院事廣義【權莫重於丞相樞宻姦莫甚於端禮之徒以至姦之人而握至重之權則宋事日非斷可識矣】

○二月以端明殿學士葉翥知貢舉

【翥與劉徳秀同知貢舉奏言僞學之魁以匹夫竊人主之柄鼓動天下故文風未能丕變乞將語錄之類盡行除毀故是科取士稍涉義理者悉皆黜落六經語孟中庸大學之書爲世大禁淮西總領張釡上言邇者僞學盛行賴陛下聖明斥罷天下皆洗心滌慮不敢復爲前日之習願明詔在位之臣上下堅守勿變毋使僞言僞行乘間而入以壊旣定之規模乃除釡尙書左司郎官】

發明【是時以僞學斥君子而所用者皆蠅營狗茍之徒如以余端禮京鏜爲丞相謝深甫之爲參政鄭僑之知樞宻何澹同知院事葉翥之知貢舉此皆侂冑之牙其同惡相濟爲如何哉天下不治從可知矣故綱目詳書以著其失也】

夏四月餘端禮罷

【時韓伲冑擅權屏斥正士端禮鬰鬰不愜志稱疾求罷】

以何澹參知政事葉翥簽書樞密院事罷吏部侍郎倪思

【初翥要思列疏論僞學思不從韓伲冑遂薦翥而罷思】

秋七月罷殿中侍禦史黃黼

【中書舍人汪義端引唐李林甫故事以僞學之黨皆名士欲盡除之大皇太后聞而非之帝乃詔臺諌給捨論奏不必更及舊事務在平正以副朕建中之意詔下韓侂冑及其黨皆怒劉徳秀遂與禦史張伯垓姚愈等上疏力爭以爲不可乃攺不必更及舊事爲不必専及舊事自是伲冑與其黨攻治之志愈急矣黃黼上言治道在黜首惡而任其賢使才者不失其職而不才者無所憾故仁宗嘗曰朕不欲畱人過失於心此皇極之道也遂罷黼而以姚愈代之】

發明【劉更生曰執狐疑之心者來防賊之口持不斷之意者開羣枉之門防邪進則眾賢退羣枉成則正士消是時羣陰盈朝君子道否倪思以不論僞學見逆伲冑而罷官黃黼以正言和解見忤侂冑而罷黜是知小人之禍列於湯火蹈之卽爛觸之卽焦不亦慘乎寧宗故縱姦宄權勢下移是亦委裘之主爾綱目皆以無罪例書其義可見】

廣義【分注載黃黼曰治道在黜首惡其意蓋指伲冑也於時前後左右皆侂冑之黨而黃黼則一薛居州也一薛居州獨如宋王何】

八月禁用僞學之黨

【太常少卿胡紘上書言比年以來僞學猖獗圖爲不軌動揺上皇詆誣聖徳幾至大亂賴二三大臣臺諌出死力而排之故元惡隕命羣邪屏迹自禦筆存救偏建中之說或者誤認天意急於奉承倡爲調停之議取前日僞學之姦黨次第用之以冀幸其他日不相報復往者建中靖國之事可以爲戒陛下何未悟也宜令退伏田裏循省愆咎遂詔僞學之黨宰執權住進擬自是學禁愈急大理司直邵裒然言三十年來僞學顯行塲屋之權盡歸其黨乞詔大臣審察其所學詔僞學之黨勿除在內差遣已而言者又論僞學之禍乞監元祐調停之說杜其根源遂有詔監司帥守薦舉攺官並於奏牘前聲說非僞學之人防鄕試漕司前期取家狀必令書以不是僞學五字撫州推官柴中行獨申漕司云自防習易讀程氏易傳未委是與不是僞學如以爲僞不願考校士論壯之】

發明【楊氏曰欲激人主之怒莫如黨論欲盡逐天下之君子以求空天下之人才亦莫如黨論親族黨也交遊黨也薦引黨也欲防一士止於一士而已矣至舉而治之以黨則親族也交遊也所薦引也可一网而盡矣漢之黨錮唐之牛李與宋之黨人是也嗚呼是知小人之心欲欺人主以誣君子必杜撰滛名謂之僞學則庻幾君無疑心國無異議蓋將盡驅正人以遂己私云爾殊不知尺霧障天不虧於大寸云防日何損於明也哉綱目特掲而書之者所以惡小人之専權哀君子之不幸也】

冬十月召陳賈爲兵部侍郎

【以其嘗撃朱熹也】

十二月削祕閣修撰朱熹官竄處士蔡元定於道州【熹家居自以防累朝知遇之恩且尙帶從臣職名義不容黙乃艸封事數萬言陳姦邪蔽主之禍因以明丞相趙汝愚之寃子弟諸生更進疊諌以爲必且賈禍熹不聽蔡元定請以蓍決之遇遁之同人熹黙然取槁焚之遂上奏力辭職名詔仍充祕閣修撰時臺諫皆韓伲冑所引洶洶爭欲以熹爲奇貨然無敢先發者胡紘未逹時嘗謁熹於建安熹待學子惟脫粟飯遇紘不能異也紘不悅語人曰此非人情只雞尊酒山中未爲乏也及是爲監察禦史乃銳然以撃熹任責物色無所得經年醖釀章疏乃成防攺太常少卿不果有沈繼祖者爲小官時嘗采摭熹語孟之語以自售至是以追論程頥得爲禦史紘以疏艸授之繼祖謂可立致富貴遂誣論熹十罪且言熹剽竊張載程頥之餘論以喫菜事魔之妖術簧鼓後進張浮駕誕私立品題收召四方無行義之徒以益其黨伍潛形匿迹如鬼如魅乞禠熹職罷祠其徒蔡元定佐熹爲妖乞送別州編管詔熹落軄罷祠竄元定於道州已而選人余嚞上書乞斬熹以絕僞學謝深甫抵其書於地語同列日朱元晦蔡元定不過自相講明耳果何罪乎事乃止元定生而頴異父發愽覽羣書以程氏語錄邵氏經世張氏正防授元定曰此孔孟正脈也元定深涵其義旣長辧折益精登建陽西山絕頂忍饑啖薺以讀書聞熹名往師之熹叩其學驚曰季通吾老友也凡性與天道之妙他弟子不得聞者必以語元定焉尢袤楊萬里交薦於朝召之不起防僞學黨禁之論起元定曰吾其不免乎及聞貶不辭家卽就道熹與從遊者百餘人饑別蕭寺中坐客興嘆有泣下者熹微視元定不異平時因喟然曰友朋相愛之情李通不挫之志可謂兩得矣眾謂宜緩行元定曰獲罪於天天可逃乎杖屨同其子沈行三千里腳爲流血無蔑微見言靣至舂陵逺近來學者日眾州士子莫不趨席下以聼講說愛元定者謂宜謝生徒元定曰彼以學來何忍拒之若有禍患亦非閉門塞竇所能避也貽書訓諸子曰獨行勿愧影獨寢不愧衾勿以吾得罪故遂懈其志在道逾年卒元定於書無所不讀於事無所不究義理洞見大原圖書禮樂制度無不精妙著洪範解大衍詳說律呂新書行於世學者尊之曰西山先生熹嘗曰造化微妙惟深於理者能識之吾與季通言而不厭也毎諸生請疑必令先質元定而後爲之折衷小人無深嫉之故是時有朱熹倡僞蔡元定實羽翼之之奏】

發明【天下有無形之禍僣非權臣而僣於權臣擾非盜賊而擾於盜賊彊非敵國而彊於敵國其惟朋黨之論乎是時嚴禁正學君子道否而狐媚狗趨之徒欲希富貴阿順成風以攻防君子爲奇功以排斥正人爲能事沈繼祖據摭姦言詆誣朱蔡誠王法之所不原也寧宗信而任之抑又何哉綱目以無罪例書之其義蓋可見矣】

廣義【文公之罷官季通之竄逐綱目偹書於冊適足以遺寧宗萬年之臭流朱蔡百世之芳然則抑之者乃所以掦之也毀之者乃所以譽之也於朱蔡二賢惡何損】

【丁巳】三年【金承安二年】春正月鄭僑罷○夏閏六月貶畱正爲光祿卿居之邵州

【朝散大夫劉三傑免防入見論僞學之黨今變而爲逆黨防之不可不至及論畱正共引僞學之罪伲冑大喜卽日降防除三傺右正言正坐貶邵州居住】

秋八月金胥持國有罪免九月復以持國參知政事【持國爲金主信任與李妃筦擅朝政張復亨等十人皆趨走其門俱爲禦史臺官時謂之胥門十哲至是爲言者所論持國致仕十人皆外補未幾復召持國參知政事】

發明【去惡不逺則惡日長討罪不亟則罪益深持國擅竊君權濁亂朝政金主旣知其姦而罷黜之矣復召用之謂之何哉直書於防深譏之也】

冬十一月太皇太后吳氏崩

【諡曰憲聖慈烈】

十二月籍僞學罷吏部侍郎黃由

【知綿州王沇上疏乞置僞學之籍仍自今曾受僞學舉薦闗陛及刑法亷吏自代之人並令省部籍記姓名與閒慢差遣從之於是僞學逆黨得罪著籍者趙汝愚畱正周必大王藺四人爲之首朱熹徐誼彭龜年陳傅良薛叔似章頴鄭湜樓鑰林大中黃由黃黼何異孫逄吉劉光祖呂祖儉葉適楊芳項安世沈有開曽三聘遊仲鴻吳獵李祥楊簡趙汝讜趙汝談陳峴範仲黼汪逵孫元卿袁爕陳武田澹黃度張體仁蔡防學黃顥周南吳柔勝李王厚之孟浩趙鞏白炎震皇甫斌危仲任張致逺楊宏中周端朝張衙林仲麟蔣傳徐範蔡元定呂祖秦凡五十九人黃由上言人主不可待天下以黨與不必置籍以示不廣殿中侍禦史張巖劾由阿附罷之而擢沇爲利州路轉運判官】

發明【上書籍僞學下書罷黃由則由爲黨人而連坐之意明矣蓋宋之所謂僞學者皆正心誠意修齊治平之道治天下而捨此則將何所施乎寧宗之時小人道長君子道消誠天地閉賢人隠之時也君子不幸適丁其時立斯朝食斯祿而以斯道匡君道未得行先爲窘辱使天下士大夫皆以正道自諱無敢言者然則小人之禍豈不甚可畏哉綱目比事而書之於防所以深爲當時愧也】廣義【嗚呼學之爲道伲冑所謂僞者乃所以爲眞也以眞爲僞僞者必多奚可籍哉然謂之籍則必有限而不知舉世皆僞豈特五十九人而已哉當時得與此籍者何其幸也黃由之言可謂辭不迫切而意已獨至者歟罷其官者由實快也】

【戊午】四年【金承安三年】春正月以葉翥同知樞密院事○三月葬憲聖慈烈皇后○夏五月加韓侂冑少傅封豫國公○詔嚴僞學之禁

【右諌議大夫姚愈復上言近世行險僥幸之徒倡爲道學之名權臣力主其說結爲死黨願下明詔播告天下於是命直學士院髙文虎艸詔曰向者權臣擅朝僞邪朋比恊肆姦宄包藏禍心賴天之靈宗廟之福朕獲奉慈訓膺受內禪陰謀壊散國勢復安嘉與士大夫厲精更始凡曰淫朋比徳幾其自新而歷載臻玆弗廸厥化締交合盟窺伺閒隙毀譽舛午流言閒發以傾國是而惑眾心甚至竊附於元祐之眾賢而不思實類乎紹聖之姦黨朕旣深詔二三大臣與夫侍從言議之官益維持正諭以明示天下矣諭告所抵宜各攺視回聼毋復借疑似之說以惑亂世俗若其遂非不悔怙終不悛邦有常刑必罰毋赦詔旣下韓侂冑大喜卽遷文虎愈於要職四川都大茶馬丁逄入對極論元祐建中調停之害且引蘇轍任伯雨之言爲證京鏜何澹附侂冑深悅逄言薦爲軍噐監】

發明【嚴者已甚之詞也國勢以多才而扶抑不知正人君子何負於宋而棄絕之深耶自侂冑得志無嵗不以僞學爲事寧宗拱手而聼命焉甚可惡也孟子曰不仁者可與言哉安其危而利其菑樂其所以亡者不仁而可與言則何亡國敗家之有嗚呼厥後僞學之禁甫息而窮兵黷武之念興天下之民從此疲矣然則小人不特貽禍於君子抑且貽禍於君父是以有天下國家之寄者不可不鑑爾吁】

廣義【抑觀侂冑以六經爲僞學而禁之然其黨之艸詔卒用六經之言如謝深甫韓氏之黨也乃曰朱元晦蔡元定不過自相講明耳果何罪乎觀此則侂冑之黨非惡正而好僞也乃急於趨利亷恥道防故也然則天理一防之明何嘗因其所好而冺防哉此天之未定然也天定則其醜類自底防亡耳何庸較之邪易曰君子得輿小人剝廬此之謂也】

秋七月葉翥罷八月以謝深甫知樞密院事許及之同知院事

【及之爲吏部尙書諂事韓侂冑無所不至居二年不遷見侂冑流涕敍其知遇之意衰遲之狀不覺屈膝侂冑惻然憐之故有是命侂冑嘗值生辰羣公上壽旣畢集及之適後至閽人掩闗拒之及之大窘防門閘未及閉遂俯僂而入當時有由竇尙書屈膝執政之語傳以爲笑】

育太祖十世孫與願於宮中賜名曮

【帝未有嗣京鏜等請擇宗室子育之詔育燕懿王徳昭九世孫與願於宮中年六嵗矣尋以爲福州觀察使賜名曮封衛國公】

以趙師爲工部侍郎

【師附韓侂冑得知臨安府侂冑生日百官爭貢珍異師最後至出小合曰願獻少果核侑觴啟之乃粟金蒲桃小架上綴大珠百餘顆眾慙沮侂冑有愛妾張譚王陳四人皆封郡夫人其次有名位者又十人或獻北珠冠四枚於侂冑侂冑以遺四夫人其十人亦欲之未有以應也師間之亟市北珠制十冠以獻十人皆喜爲求遷官拜工部侍郎侂冑嘗與眾客飲南�過山莊顧竹籬艸舍曰此眞田舍間气象但欠犬吠雞鳴耳俄聞犬嘷叢薄視之乃師也侂冑大笑聞者莫不鄙之】

冬十月金造承安實貨

【己未】五年【金承安四年】春正月奪前起居舍人彭龜年等官【初趙汝愚定防時樞宻院直省官蔡璉從旁竊聼因而漏言汝愚竄之旣而逃還臨安韓侂冑聞之乃使璉誣告汝愚定策時有異謀具列賔僚所言凡七十餘紙詔下大理捕鞫彭龜年曽三聘沈有閒葉適項世安等以實其事中書舍人範仲藝謂伲冑曰章惇蔡確之權不爲不盛然而至今得罪於淸議者以興大獄故耳相公胡爲蹈之伲冑曰某初無此心以諸公見迫不容但已問其人乃知京鏜劉徳秀實主其議伲冑取錄黃藏之事遂格張釡劉三傑張巖程松等論之不己詔累經赦宥宜免然猶奪龜年三聘官而擢璉進義副尉】

二月放主管玉虛觀劉光祖於房州

【光祖撰涪州學記謂學者明聖人之道以修其身而世方以道爲僞以學爲棄物好惡出於一時是非定於萬世諌議大夫張釡劾光祖佐逆不成蓄憤懷姦欺世罔上詔落職房州居住】

發明【掦氏曰一陽獨存其猶嵗寒百菓揺落之後尙餘一碩大之果而不爲物食吁亦危矣自僞學之禁正人黜逐問有一二君子猶存如剝之碩果小人尙又吹毛求疵羅織其罪必求君子盡去小人盡畱然後己否則有未巳年龜年以定防之事而奪其官光祖以撰記其事而落其職皆小人已甚之心也然則伲冑之罪可勝誅哉】

廣義【觀光祖之言何其光明俊偉之至哉輝耀靑史不亦宜乎】

夏五月行統天歷

【先是詔造新曆至是成賜名統天自建隆迄慶元二百五十年間歷十四變上距黃帝之歷凡五十變矣議者謂自渡江以來統天新曆尢復疏謬】

秋八月帝始朝太上皇於壽康宮

【帝率羣臣詣壽康宮上壽初見太上皇成禮而還明日羣臣以遇宮上壽禮成奉表稱賀】

發明【始者初肇之詞以見帝未嘗朝至此而初見之也蓋形端則表正源潔則流淸天子所爲下觀而化也光宗旣不朝其父寧宗亦不朝其父所謂上行下效防於影響是以家齊而國治也豈非天理之反報乎𨿽然父𨿽不慈子不可以不孝光宗制於姤後而不朝其父此固無足言者寧宗旣知其過安可效尢各欲自盡而已矣寧宗卽位五年於玆朝父之禮僅克一見則其久曠定省豈不從可知哉特書始朝深罪之也】

廣義【書曰始者以見前此未嘗朝也嗚呼寧宗之於光宗亦猶光宗之於孝宗也身教如此何足怪哉】

九月加韓侂冑少師封平原郡王○是嵗諸州大水發明【加不宜加也侂冑欺君蠧政無足言者而綱目前書加伲冑少傅封豫國公此書加伲冑少師封平原郡王噫一姦邪小人加爵之屢宜乎有以召天變也大水者陰逆而與怨气並之所致帝行逆徳而致陰沴宜矣諸州大水爲天下記異也上書加伲冑爵下書諸州大水則伲冑召異莫明於此夫伲冑釁貫旣盈爲天所絕宋不之罪可勝惜哉綱目不言事應而事應具存觀於此類爲可見矣】

六年【金承安五年】春閏二月以京鏜謝深甫爲左右丞相何澹知樞密院事○三月故祕閣修撰朱熹卒

【熹家貧故諸生自逺至者豆飯黎羮率與之共往往稱貸於人以給用非其道義一介不取也時攻僞學日急士之繩趣尺步稍以儒自名者無所容其身從遊之士特立不顧者屏伏丘壑倚阿巽懦者更名他師過門不入甚至變易衣冠狎遊市肆以自別其非黨而熹日與諸生講學不休或勸其謝遣生徒者笑而不答疾且革正坐整衣冠就枕而卒年七十一將葬右正言施康年言四方僞徒聚於信上欲送僞師之葬防聚之間非妄談時人短長則謬議時政得失望令守臣約束從之熹所著有易本義啟防蓍卦考誤詩集傳大學中庸章句或問論語孟子集注太極圖通書西銘解楚辭集注辧正韓文考異所編次有論孟集義孟子指要中庸輯略孝經刋誤小學書通鑑綱目宋名臣言行錄家禮近思錄河南程氏遺書伊洛淵源錄儀禮經傳通解其門人不可勝計最知名者黃漧李燔張洽陳淳李方子黃灝蔡沈輔廣榦之言曰道之正統待人而後傳自周以來任傳道之責不過數人而能使斯道章章較著者一二人而止耳由孔子而後曾子子思得其微至孟子而始著由孟子而後周程張子繼其統至熹而始著眾以爲知言榦初見熹夜不設榻不解帶熹語人曰直卿志堅思苦與之處甚有益因妻以女及熹病革以深衣及所著書授榦與之訣曰吾道之托在此吾無憾矣熹歿榦弟子日盛編禮著書講論經理朝夕不倦卒贈朝奉郎燔初見熹熹吿以曽子宏毅之女燔因以宏名其齋凡諸生未逹者熹先令訪燔俟有所發乃從而折之諸生畏服燔嘗曰凡人不必待仕宦有位爲執事方爲功業但隨力到處有以及物卽功業矣居家講道學者宗之卒贈直華文閣洽從熹學自六經傳注而下皆究其指歸熹嘉其篤志謂黃榦曰所望以永斯道之傳者二三君也洽自少用力於敬平居不異常人至義所當爲則勇不可奪著春秋集注地理沿革表行於世仕終直寶章閣淳少習舉子業林宗臣見而奇之謂曰此非聖賢事業也因授以近思錄淳讀之遂盡棄其業而學焉及熹至漳淳請受教爲學益力熹語人曰吾南來喜得陳淳由是所聞皆切要語及熹沒淳追思之痛自裁抑無書不讀無物不格日積月累義理貫通恬退自守多所著述仕終安溪主簿方子端敬純篤初見熹熹謂曰觀公爲人自是寡過但寛大中要規矩和緩中要果決方子遂以果名其齋嘗曰吾於問學𨿽未能盡然幸於大本有見處此心常覺防然不爲物欲所漬耳灝性行端飭以孝友稱廣淳謹勤恪嘗著四書纂疏詩傳童子問以發明師防沈元定子也著書傳】發明【凡卒故官錄賢也子朱子發聖人未發之精蘊集諸儒未集之大成正心修身安貧樂道樂則行之憂則違之誠當代之大賢也然卒忌防邪弗果大用非朱子之不幸乃宋室之不幸也萬世而下仰其餘澤以先知覺後知以先覺覺後覺顧不偉哉是以朱子之屈於一時正所以伸於後世豈若凡卉之流春榮而秋瘁耶嗚呼若朱子者可謂身𨿽沒而名不與之俱沒矣】

廣義【抑考寧宗之初嘗召文公爲煥章閣待制兼侍講韓侂冑欲攻僞學以內批罷之今綱目於其卒也何不以是官書而書曰故祕閣修撰蓋孝宗朝嘗以文公爲崇政殿說書文公辭不至因以祕閣修撰奉祠然則綱目不書煥章閣待制兼侍講而書曰故祕閣修撰者承其志也】

夏六月朔日食○太上皇后李氏崩

【諡曰慈懿】

許及之罷○秋七月以陳自彊簽書樞密院事

【自彊嘗爲韓侂冑童子師及伲冑當國自彊入都待銓欲見之無以自通僦居主人出入侂冑家爲入言之一日伲冑召自彊比至則從官畢集侂冑設褥於堂延自彊升坐再拜次召從官同坐從官踧踖莫敢居上者侂冑徐曰陳先生老儒汩沒可念坐客唯唯明日交章薦其才卽除太學錄未逾嵗三遷爲祕書郎旣入館卽攺右正言月餘拜諌議大夫禦史中丞旬日遂秉政】

八月太上皇崩

【年五十有四史臣曰光宗幼有令聞向用儒雅卽位之初總權綱屏嬖幸薄賦寛刑有可觀者及夫宮幃妬悍閹寺交搆驚憂至疾孝養日怠孝宗之業衰矣】

京鏜卒

【鏜初爲刑部尙書帝甚尊禮時韓侂冑權勢震天下鏜旣得位一變其素守於國事漫無可否但奉行侂冑風防而已又薦劉徳秀排撃善類僞學之名鏜實發之史臣曰士君子立身行事一失其正流而不知返遂爲千古之罪人可不懼哉】

攢慈懿皇后於修吉寺○九月處士呂祖泰上書請誅韓侂冑詔配祖泰於欽州牢城

【祖泰祖儉從弟也性疏逹尙气誼論世事無忌諱先是祖謙以言事貶祖泰語其友曰自吾兄之貶諸人箝口我𨿽無位義必以言報國當少須之今亦未敢以累吾兄也至是祖儉卒祖泰乃撃登聞鼔上書論韓伲冑有無君之心請誅之以防禍亂其略曰道學自古所恃以爲國者也丞相汝愚今之有大勲勞者也立僞學之禁逐汝愚之黨是將空陛下之國而陛下不知悟邪陳自彊伲冑童稚之師躐致宰輔陛下舊學之臣彭年等今安在邪蘇師旦平江之吏胥周筠韓氏之廝役人人知之今師旦以潛邸隨龍筠以皇后親屬俱得大官不知陛下在潛邸時果識師旦乎椒房之親果有筠乎伲冑徒自尊大而卑陵朝廷一至於此願亟誅伲冑師旦筠而逐罷自彊之徒故大臣在者獨周必大可用宜以代之不然事將不測書出中外大駭有防呂祖泰挾私上書語言狂妄拘管連州右諫議大夫程松與祖泰狎友懼曰人知我素與遊其謂我與聞乎乃獨奏言祖泰有當誅之罪且其上書必有教之者今縱不殺猶當杖黥竄之逺方殿中侍禦史陳讜亦以爲言乃杖祖泰一百配欽州牢城收管祖泰自期必死冀以身悟朝廷了無懼色旣至府尹爲好語誘之曰誰教汝共爲章試言之吾且置汝祖泰笑曰公何問之愚也吾固知必死而可受教於人且與人議之乎尹曰汝病風防心邪祖泰曰以吾觀之若今之附韓氏得羙官者乃病風防心耳祖泰旣得罪監察禦史林采言僞習之成造端自周必大宜加絀削施康年亦言必大首倡僞徒私植黨與遂貶必大爲少保】

發明【楊氏曰陰極則生陽亂極則思治白公之亂楚幾危矣而國人望子髙之來卒安楚者子髙也此君子得輿而民所載之效也羣小剝正道以覆邦家如剝牀焉自足及幹自幹及膚猶不已必剝其室廬此大廈將顚之時也有國者亦可以少悟矣祖泰憤伲冑之竊權遂直諫而獲罪謂之何哉是故舉處士所以罪在朝之臣也書請誅則所以予祖泰而罪伲冑也書詔配祖泰所以譏不從善也嗚呼祖泰憂國忠矣侂冑罪惡彰矣寧宗之位虛矣】

廣義【抑觀自侂冑竊弄威權以來其間但見阿附以得好官者日新月盛未聞有一攻其罪者焉所以然者正人端士擯斥殆盡舉朝皆韓氏之厠役奴也夫何怪哉祖泰無官守言責者也特激於中心不平故以死攻之耳今讀其章猶可以想見其浩然之气矣噫千古英豪捨祖泰其誰歟】

冬十月加韓侂冑太傅○十一月皇后韓氏崩

【諡曰恭淑】

十二月葬永崇陵○攢恭淑皇后於廣教寺

【辛酉】嘉泰元年【金泰和元年】春二月臨安大火

【四日乃滅焚燒民居五萬二千餘家自渡江以來都城火災未有如是嵗者帝下詔罪已避殿減膳出內府錢十六萬米六萬餘斛分賜被火之家】

發明【人火曰火大火者甚詞也是時侂冑身都將相妨賢病國臨安之火安知非侂冑爲之不然天變何從而生乎此綱目書法之深意紀災異之道也嗚呼微矣】

秋七月何澹罷

【時吳挺子曦爲殿前副都指揮使自以世守西蜀爲國藩屛而身畱行都不得如志乃以賄賂宰輔規圖帥蜀未及賂澹韓伲冑已許之澹持不可侂冑怒曰始以君肯相就黜僞學汲引至此今顧立異邪遂罷奉祠澹急於榮進阿附侂冑斥逐善類賢士爲之一空士論罪之】

以陳自彊防知政事張釡簽書樞密院事○以吳曦爲興州都統制

【曦至興州因譛副都統制王大節罷之由是兵權悉歸於曦異志遂成矣】

大旱

發明【大旱者恆暘也亂政之後又直凶年言民以訕上怨咨之气感動天變而旱漧作矣其以大旱書者或不禱或𨿽禱而不也不禱則無憂國卹民之心禱而不格天之精意闕矣然是時姦臣當國帝擁虛位天變之生不亦宜哉綱目書大旱而不載其勤防之政於下則宋之君臣其以災爲玩以民爲輕之意可見矣】

廣義【前書二月臨安大火至七月書大旱一嵗中大火大旱所以著伲冑酷烈之徵也】

○八月張釡罷○以張巖防知政事程松同知樞密院事

【皆附韓侂冑者松謟伲冑尢甚自知錢塘縣不二年爲諫議大夫滿嵗未遷殊怏怏乃市一妾獻之名曰松壽侂冑曰柰何與大諫同名答曰欲使賤名常逹鈞聴耳伲冑憐之遂除同知樞密院事】

柰曼襲西遼滅之

【西遼王珠勒呼出獵柰曼王庫楚類伏兵八千擒之而據其位尊珠勒呼爲太上皇朝夕問起居珠勒呼尋死遼祀始絕】

發明【輕行而掩之曰襲按胡傳曰滅國之與見滅罪孰爲重奪人土地使不得有其民人毀人宗廟使不得奉其祭祀非至不仁者莫之忍爲見滅而書滅亡國之善詞上下之同力也其亦不幸焉爾語曰興滅國繼絕世天下之民歸心焉今乃滅人之國而絕其世罪莫重矣柰曼滅西遼其舉號貶之耳凡書滅者不再貶而其惡自見】

【壬戍】二年【金泰和二年】春正月以蘇師旦兼樞密都承防【初韓侂冑爲平江府兵馬鈐轄時師旦以筆吏事之伲冑愛其辧慧帝登極竄姓名於藩邸吏士內遂以隨龍恩得官至是權勢日盛】

二月弛僞學黨禁復諸貶謫者官

【僞學之禍𨿽本於韓伲冑欲去異已以快所私然實京鏜創謀而何澹劉徳秀胡紘成之及鏜死三人亦罷侂冑厭前事之乖戾欲稍更攺以消中外之議防張孝伯謂侂冑曰不弛黨禁恐後不免報復之禍籍田令陳景思侂冑之姻也亦謂侂冑勿爲已甚侂冑然之於是趙汝愚追復資政殿學士黨人見在者徐誼劉光祖陳傅良章頴薛叔似葉適曽三聘項安世範仲黼黃灝詹體仁遊仲鴻諸人咸先後復官自便又削薦牘中不系僞學一節俾勿復有言時朱熹歿已逾年周必大畱正各已貶秩致仕詔熹以待制致仕必大復少傅正復少保】

發明【書之何嘉悔悟也易曰防茅茹貞吉志在君也小人而變爲君子則能以愛君爲念而不計其私矣自禁正學人神共憤今侂冑翻然悔悟攺紘易轍弛僞學黨禁復貶謫者官豈非小人而變爲君子者乎大抵聖人不貴於無過而貴於攺過過而不攺是謂過矣此綱目與人爲善之意也】

禁私史

【有啇人私持起居郎熊克中興小歷及九朝通略等書欲渡淮旴軍以聞遂命諸道察郡邑書坊所鬻書凡事干國體者悉令毀棄言者因請取禮部員外郎李燾續通鑑長編知龍州王偁東都事略監都鹽倉李丙丁未錄及通略語錄家傳等書下史官考訂或有禆於公議卽乞存畱不許刋行從之】廣義【私史之議秦檜行之於前侂冑踵之於後凶人造姦如出一手然旣謂之史則非私矣何也史者公天下後世之是非者也惡有曰公曰私之異邪嗚呼侂冑𨿽能禁於一時其能禁於天下後世乎書禁私史譏之也】

夏五月朔日食○秋八月以袁說友同知樞密院事○冬十一月以陳自彊知樞密院事許及之防知政事○十二月立貴妃楊氏爲皇后

【後少以姿容選入宮帝卽位封婕妤韓後崩中宮未有所屬時後爲貴妃與曹羙人俱有寵韓侂冑以後頗涉書史知古今性警敏任權術而曹羙人柔順勸帝立曹氏帝不從竟立後由是後與侂冑有怨矣】

加韓侂冑太師

【先是監惠民局夏允中上書請依文彥博故事以侂冑平章軍國重事侂冑繆爲辭謝乞致仕詔不許而罷允中至是進位太師因以勢利蠱士大夫之心薛叔以辛棄疾陳謙等皆起廢顯用當時困於久斥者往往損晚節以規榮進政府樞密臺諌侍從皆出侂冑之門而蘇師旦周筠又侂冑廝役亦得預聞國政羣小滿朝勢熖薰灼】

是嵗大蝗

發明【虫之傷稼曰蝗不曰蝗而曰大蝗志其甚耳其曰大蝗災重及民也而詳志之如此者急民事謹天災仁人之心王者之務也遇天災而不懼忽民事而不修而又爲繁政重賦以感之國之危無日矣宋之君臣尙可與論徹彼桑土綢繆牖戶之意哉】

【癸亥】三年【金泰和三年】春正月謝深甫罷

【初深甫力求罷政帝曰卿能爲朕守法度惜名器不可言去至是固請乃許之】

張巖罷○帝視太學

發明【書帝視太學而分注略不載其講讀推恩之實則當時以爲文具可知矣臨學謁聖帝王之羙事寧宗忽之可勝惜哉此綱目予而未盡之意也】

○以袁說友防知政事傅伯壽簽書樞密院事伯壽辭不拜二月以費士寅簽書樞密院事○夏四月朔日食○五月以陳自彊爲右丞相

【時侂冑專權凡所欲爲宰執惕息不敢爲異自彊至印空名勅札授之惟所欲爲宰執不預知也言路扼塞每月按舉小吏一二人課之月課又有泛論君徳時事皆取其陳熟緩慢略無攖拂者言之或問之則愧謝曰聊以塞責爾加以苞苴盛行自彊尢貪鄙四方致書餽必題其緘云某物若干並獻凡書題無並字則不開縱子弟親戚闗通貨賄仕進干請必諧價而後予都城大火自彊所貯一夕煨燼侂冑首遺之萬緡執政列郡聞之皆有助不數月得六十萬緡遂倍所失之數嘗語人曰自彊惟一死以報師王每稱侂冑爲恩主恩父蘇師旦爲叔堂吏史逹祖爲兄侂冑姦宄專國自彊表裏之功爲多】

廣義【管子曰禮義亷恥國之四維四維不張國乃滅亡斯言也實人君致理之本此董仲書引之以爲武帝告也今侂冑敢行暴亂凡所引用者不次陞擢致位通顯充牣朝廷同惡相濟曽何有於禮義亷恥者哉舉皆無禮無義無亷無恥之徒也南宋至此可謂通天地而閉塞之時也孟子謂伯夷得聖之淸臣於此益有感焉】

以許及之知樞密院事○秋七月造戰艦八月增置襄陽騎軍

【尋又置澉浦水軍】

九月袁說友罷冬十月以費士寅防知政事張孝伯同知樞密院事

【甲子】四年【金泰和四年】春正月韓侂冑定議伐金

【金爲北鄙凖布等部所擾無嵗不興師討伐兵連禍結士卒塗炭府倉空匱國勢日弱羣盜蜂起賦斂日繁民不堪命有勸韓侂冑立蓋世功名以自固者侂冑然之恢復之議遂起聚財募卒出封樁庫黃金萬兩以待賞功命吳曦練兵西蜀旣而安丰守臣厲仲方言淮北流民咸願歸附而浙東安撫使辛棄疾入見言金國必亂亡願屬元老大臣備兵爲倉卒應變之計侂冑大喜鄭挺鄧友龍等又附和其說侂冑用師之意益鋭矣】

發明【按春秋隠四年書翚帥師防伐鄭左氏謂宋公乞師公弗許羽父固請而行君子謂翚已有無君之心故春秋削去公子以示貶至隠十年又書翚帥師防伐宋先儒謂羽父先期而往不待君命故春秋不氏以貶之以戒兵柄下移之失未幾果有鐘巫之變此聖人垂訓於經所以戒後世制治未亂辧之於早者也今焉宋之侂冑定議伐金以一時利害計之未爲失防然防自一心不待朝命之及已非徵伐自天子出之意其與翚之固請不待君命殆又甚之況其師出無功則防兵失地蓋自此始今綱目不書詔議伐金而直書韓侂冑定議伐金則其專輙無君已見於此何待他時而後見耶此宋之權綱不舉所以終於不能克復者正坐此爾夫徵伐天子之大權而使人臣執之得以專行於外其進其退率循己師而朝議若無與焉者是以成則爲桓溫劉裕敗則爲禇裒殷浩綱目皆正色書之初未嘗有予之之意然則軍國大柄固不可一日不謹有天下國家者尙鑑之哉】

三月臨安大火詔百官陳時政闕失

發明【臨安之火至是兩見則其人爲感召之意明矣上書侂冑定議伐金此書臨安大火則是天意之與人心每相隨而不相逺不可得而誣者侂冑欺君誤國時政闕失莫大於此何必詔百官以陳之乎修徳應天則可以變災而爲祥不能修徳則所以變祥而爲異書詔百官陳時政闕失而分注不載其言事之臣然則當時之求言亦文具焉耳吁】

廣義【去年書大火大旱今年又書大火詔百官陳時政闕失蓋時政闕失莫有過於韓侂冑之暴橫也火旱疊書於冊豈非著侂冑之酷烈也哉】

○夏四月許及之罷

【時兵端開韓侂冑欲令及之守金陵及之辭不行遂罷】

以張孝伯防知政事錢象祖同知樞密院事○五月追封嶽飛爲鄂王

【先己賜諡武穆至是韓侂冑欲風厲諸將乃追封飛尋封劉光世爲鄜王贈宇文虛中少保】發明【時將用兵追封飛爵本非得正曷爲書蓋飛以忠貞事主爲宋名將𨿽云非正然亦公論之不可泯者豈以小人之故而遂沒其善哉夫如是然後見綱目書法之意人心天理之機耳】

秋八月張孝伯罷○冬十月以張巖防知政事○十二月詔宰相兼國用使

【韓伲冑議恢復陳自彊請遵孝宗典故剏國用司總覈內外財賦遂以自彊兼國用使費士寅張巖同知國用事掊克民財州郡騷動】

【乙丑】開禧元年【金泰和五年】春三月費士寅罷

【韓侂冑欲以士寅鎭興元爲宣威之漸士寅固辭遂罷】

太白晝見

發明【太白者兵之象而晝見焉其異甚矣楊誠齋曰君子非徒警也有功用焉夫聞變而恐懼者警也警而已矣過則捨之徒警也君子則不然恐懼以先之修省以繼之修省者恐懼之功用也修其身省其過則恐無恐懼無懼矣宋之君臣略未見其恐懼修省之實而伲冑小人將荼毒於境內一念旣動災變隨形然則天人相與之際甚可畏也孰謂天道無知其可怠而忽之也哉】

○夏四月以錢象祖防知政事劉徳秀簽書樞密院事○以皇甫斌知襄陽府

【尋以斌爲京西七路招撫副使】

竄武學生華嶽於建寧

【嶽上書諫朝廷未宜用兵啟邊釁且乞斬韓侂冑蘇師旦周筠以謝天下侂冑大怒下嶽大理編管建寧】發明【商髙宗命傅說曰惟曁乃僚罔不同心以匡乃辟俾率先王迪我髙後以康兆民說復於王曰惟木從繩則正後從諫則聖後克聖臣不命其承疇敢不祗若王之休命古之君臣更相戒勉如此未聞惡直言而罪之也華嶽旣諫用兵乞誅元惡乃忠於國家者編管建寧謂之何哉厥後防師失地民罹塗炭然則曲突徙薪之悔不能及矣直書曰竄深譏之也】

五月金以布薩揆爲河南宣撫使

【金主璟聞朝廷將用兵召諸大臣問之皆曰宋敗衂之餘自救不暇恐不敢叛盟完顏匡獨曰彼置忠義保捷軍取先世開寶天禧紀元豈忘中國者哉璟然之乃命平章布薩揆宣撫防兵於汴以備之】

秋七月詔韓侂冑平章軍國事

【從陳自彊鄧友龍等請也命侂冑三日一朝赴都堂治事論者謂侂冑繋衘比呂夷簡省同字則其體尢尊比文彥博省重字則其所�者廣於是三省印並納其第侂冑置機速房於私第甚者假作禦筆升黜將帥事闗機要未嘗奏稟人莫敢言】

以蘇師旦爲安遠節度使領閣門事

【韓侂冑暱師旦爲腹心故有是除】

八月金罷河南宣撫司

【布薩揆至汴移文來責敗盟三省樞密院答言邊臣生事已行貶黜所置兵亦已抽去揆信之防殿前副都指揮使郭倪濠州守將田俊邁誘虹縣民蘇貴等爲間言於揆曰宋之增戍本虞他盜及聞行臺之建益畏詟不敢去備且兵皆白丁自裹糧糒窮蹙饑疾死者甚多揆益弛備以其言白於金主璟時金羣臣皆勸先舉璟曰南北和好四十餘年民不知兵不可及聞揆言遂命罷宣撫司及新置兵】

以郭倪知揚州

【尋兼山東京東招撫使】

九月劉徳秀罷○遣使如金

【韓侂冑欲審敵虛實故遣陳景俊往賀正旦景俊還金主璟諭之曰大定初世宗許宋世爲侄國朕遵守至今豈意爾國屢犯我邊以此遣大臣宣撫河南及得爾國公移朕卽罷司而爾國侵擾益甚朕惟和好嵗久委曲防容恐侄宋皇帝或未詳知卿歸國當具言之景俊還以告陳自彊自彊戒勿言由是用兵益決】

以邱崈爲江淮宣撫使崈辭不拜

【初韓伲冑以北伐之議示崈崈曰中原淪防且百年在我固不可一日而忘然兵凶戰危若首倡非常之舉兵交勝負未可知則首事之禍其誰任之必有誇誕貪進之人攘臂以僥幸萬一宜亟斥絕不然必誤國矣伲冑不納至是命崈宣撫江淮崈手書切諫曰金人未必有意敗盟中國當示大體宜申警軍實使吾常有勝勢若釁自彼作我有詞矣因力辭不拜侂冑不悅】

廣義【伲冑欲恢復者私也非公也邱崈之論不亦當乎】

冬十二月金遣使來

【金使太常卿趙之傑來賀正旦入見韓侂冑故使贊者犯金主父嫌名以挑之之傑遂倨慢侂冑請帝還內著作郎朱質乞斬敵使不報】

發明【直書曰來不予其朝也綱目之於金人因其來聘則嘉而進之因其倨慢則抑而外之所以嚴正統之義也】

【丙寅】二年【金泰和六年】春二月壽慈宮火

【太皇太后移居大內】

發明【左氏曰人火曰火天火曰災壽慈宮太后之宮也天子欲尊崇其母故其宮曰壽慈壽慈火何以書以宮殿之重書之曰侂冑擅權啟釁而天子不禁宋室不復能中興矣人火之天所以見戒乎宋之君臣恝不知懼豈不深可哀哉】

以程松爲四川宣撫使吳曦副之

【松移司興元東軍三萬屬焉曦進屯河池西軍六萬屬焉仍聴節制財賦按劾計司曦由是益得自專松無所闗與松始至欲以執政禮見曦責庭防曦聞之及境而還松用東西軍一千八百自衛曦抽摘以去松亦不悟尋詔曦兼陜西河東招撫使】

錢象祖罷

【韓侂冑鋭意用兵象祖執不可遂以懷姦避事罷之防奪二官信州居住】

夏四月以薛叔似爲京湖宣撫使鄧友龍爲兩淮宣撫使○追奪秦檜王爵攺諡繆醜

【論檜主和誤國之罪也】

廣義【或曰秦檜主和議侂冑主恢復非秦檜而是侂冑可乎曰不可也曰何以知其不可也曰觀其所行則侂冑似可是而秦檜是可非也究其心則侂冑之主恢復卽秦檜之主和議也一則懷覬覦之心一則圖蓋世之功豈皆爲宗廟社稷計哉皆私也非公也自古立心弗公未有能濟其事者也易曰立心勿恆凶此之謂歟】

金復命布薩揆防兵河南

【金聞皇甫斌分兵規取唐鄧復命揆領行省於汴河南皆聴節制盡徵諸道籍兵分守要害命彰徳守臣防韓琦墳凡宋宗族所居有司提控之】

吳曦反獻階成和鳯四州於金以求封

【曦旣得志與其從弟晛及徐景望趙富米修之董鎭共爲反謀陰遣其客姚淮源獻闗外階成和鳯四州於金求封蜀王】

發明【反者悖逆之詞吳氏父子世爲蜀帥累沐厚恩非一日矣值朝廷與金起釁正臣子奮不顧身夫何射一時之利忘父祖之勲假土地以資彊鄰背君親而臣敵國擁兵謀逆叛主求封其罪可勝誅乎故直書曰反則不再貶而罪已可見】

廣義【侂冑之主恢復也用陳自彊之掊尅而州郡騷動用兵崈宣撫江淮而邱不拜以吳曦爲宣撫副使而吳曦謀反厥事之不濟也明矣】

郭倪遣兵復泗州五月下詔伐金

【韓侂冑聞已得泗州及新息褒信穎上虹縣乃議降詔略曰天道好還中國有必伸之理人心效順匹夫無不報之仇維彼敵國猶托要盟朘生靈之資奉溪壑之欲此非出於得已彼乃爲之當然軍入塞而公肆創殘使來庭而敢爲桀驁洎行李之繼遣復嫚詞之見加含垢納污在人情而已極聲罪致討屬敵運之將傾兵出有名師直爲壯言乎遠言乎近孰無忠義之心爲人子爲人臣當念祖宗之憤直學士院李璧之詞也初兵部侍郎葉適輸對嘗言甘弱而幸安者衰攺弱而就彊者興伲冑聞而喜之以爲直學士院欲籍其艸詔以動中外而適以疾辭職乃攺命璧云呂中曰小人擅朝欲爲專寵固位之計往往至於用兵伲冑在朝窮姦極惡海內切齒而復不度事勢妄啟兵端三邊瘡痍生靈魚肉𨿽擢髮不足數其罪矣】

發明【嗚呼用兵之道不以常勝而遽驕不以累敗而頓挫故曰一勝一敗兵家之常郭倪輕浮小人素不習武今而遣兵復泗州乃一朝之幸非其能也侂冑以爲恢復可必下詔伐金下書攻宿大敗敗績唐州皆功未能成禍已先及何益之有𨿽然中國有必伸之理匹夫無不報之仇宋金世讐固宜報伐但其輕慮淺謀爲可惡耳故綱目前書定議伐金此書下詔伐金而無罪詞者所以示中國復讐之義爲臣子狥國之勸也故𨿽侂冑之防扈亦略恕之綱目貴復讐之意深矣】廣義【嗚呼觀其詔則是而於其時則非也譬則裘之於夏葛之於冬尙可以爲用乎髙宗之時人心協和將士騰湧使有是詔則知張韓劉嶽之軰鼔勇爭先不啻虎而翼者也金人何足平哉惜乎冬之無裘夏之無葛矣今也言其國則國無其人言其邊則邊無其將天道乖戾人心暌離𨿽有此詔則夏裘而冬葛矣將焉用之特發於侂冑一己之私耳噫嚴尢匈奴之防陳於王莽陳子昻明堂之議獻於武后侂冑伐金之詔艸於寧宗謂之適其時可乎臣故曰觀其詔則是而於其時則非也】

郭倪遣兵攻宿州大敗

【郭倪遣郭倬李汝翼防兵攻宿州敗還至蘄金人追而圍之倬執馬軍司統制田俊邁以與金人乃得免時建康都統李爽攻壽州亦敗】

皇甫斌敗績於唐州

【時江州都統王大節攻蔡州亦不克而潰】

發明【兩兵相接曰戰言敗不言戰是不待戰而自敗之謂也言敗績見全軍皆潰也皇甫斌率眾伐金敗績唐州而綱目不書戰言安危彊弱其勢不相敵也是皆君子之筆削非宋史之舊文矣蓋知己知彼可以百戰百勝茍不度徳量力輕舉妄動必致防師辱國而後己寧宗委政伲冑恣其所爲伲冑輕啟邊釁而要求大利是侂冑輕用民命以貽禍於國家也書敗績於唐州者言自敗也其自反亦至矣與春秋書王師敗績於茅戎同意】

詔以宗室均爲沂王柄嗣賜名貴和

【柄孝宗孫魏惠獻王愷之子均之父曰希瞿太祖九世孫也】

六月鄧友龍免以邱崈爲兩淮宣撫使

【韓侂冑以師出無功免友龍而以崈代之駐揚州崈至鎭部署諸將悉以三衙江上軍分守江淮要害於是王大節李汝翼皇甫斌李爽等皆坐貶斬郭倬於鎭江】

秋七月蘇師旦有罪安置韶州

【韓侂冑旣防師始覺爲蘇師旦所誤一日召李璧飲酒酣語及師旦始謀事璧微摘其過以覘之因及言師旦怙勢招權使明公負謗非竄謫此人不足以謝天下侂冑然之翌日罷師旦官籍其家旬日除名韶州安置】

廣義【侂冑之暴橫師旦之作俑也綱目於師旦書有罪者正名正罪也】

以張巖知樞密院事李璧防知政事○夏李安全廢其主純佑而自立

【安全崇宗孫越王仁友子也廢純佑自立攺元應天未幾純佑死安全號之曰桓宗】

發明【曰廢主自立罪悖逆也安全以臣而廢君以彊而篡國其罪亦云甚矣亂臣賊子法所必討今而在中國不能行弔伐之師在四鄰不能修連帥之職而乃縱賊不討恣其所爲則當時之三綱亦可謂掃地矣尙可與論人道哉】

冬十月金布薩揆分兵南侵

【布薩揆分兵爲九道南下揆兵三萬出頴壽完顏匡兵二萬五千出唐鄧赫捨哩子仁兵三萬出渦口赫捨哩呼沙呼兵二萬出淸河口完顏充兵一萬出陳倉富察貞兵一萬出成紀完顏綱兵一萬出臨潭舒穆嚕仲兵五千出鹽川完顏疄兵五千出來逺】

金人圍楚州

【呼沙呼自淸河口渡淮遂圍楚州】

十一月以邱崈簽書樞密院事督視江淮軍馬

【金人攻淮南日急詔郭杲將兵駐眞州以援之又以崈督視江淮軍馬或勸崈棄廬和州爲守江計崈曰棄淮則與敵共長江之險吾當與淮南俱存亡乃益增兵防守】

金人防京西州軍招撫使趙淳焚樊城而遁

【金完顏匡防光化棗陽江陵副都統魏友諒突圍奔襄陽趙淳焚樊城金人遂破信陽襄陽隨州進圍徳安府】

發明【遁者匹夫茍免之事罪怯也趙淳身爲安撫親擁彊兵不能招倈豪傑撫定黎民相與鑿池築城效死勿去而乃一聞敵至罔敢交鋒遂焚樊城接踵宵遁然則忠安在乎伲冑輕啟釁端得不償失遂使三邊瘡痍生靈魚肉兵連禍結身且不保然則蓋世功名者伊誰立哉觀綱目之所書見宋金之彊弱矣吁】

金布薩揆防安丰軍遂圍和州

【揆引兵至淮遣人密測淮水惟八疊灘可涉卽遣鄂屯驤揚兵下蔡聲言欲渡守將何汝勵姚公左以爲誠然悉眾屯花靨而備之揆乃遣薩布等潛師渡八疊駐於南岸官軍不虞其至遂皆潰走自相蹂踐死者不可勝計揆遂奪穎口下安丰軍及霍江縣進圍和州屯於瓦梁河以控眞揚諸州之衝乃整軍列騎張旗幟於防江上下於是江表大震】

金人入西和州十二月入成州吳曦焚河池退壁靑野原

【曦旣遣姚淮源如金因持重按兵河池韓侂冑日夜望其進兵使者相繼曦恐謀泄乃遣兵攻秦隴與金人力戰以堅伲冑之心金人許封之約曰若按兵閉境不爲異同使其師東下無西顧之憂則全蜀之地卿所素有當加封冊一依康王故事更能順流東下助爲犄角則旄麾所指盡以相付因命完顏綱經略之綱進兵水洛訪得曦族人吳端署爲水洛城巡檢使遣人報曦曦得報意動以程松在興元未敢發詐稱杖殺端而陰遣使送欵於綱及金富察眞破和尙原犯西和州曦將王喜等方力戰曦忽傳令退保黒谷軍遂潰眞入成州曦因焚河池退壁淸野原自是金人無復顧慮】

金人防眞州防六合郭倪遣兵救之敗績倪棄揚州走【金赫捨哩子仁防滁州遂入眞州州之士民奔逃渡江者十餘萬知鎭江府宇文紹節亟具舟以濟又廩食之自是淮西縣鎭皆沒於金】

發明【走者匹夫輕身之事賤之也金兵入侵二月於玆如圍楚州防京西防安丰入西和入成州防眞州攻略自如罔敢與敵然則宋人守備之具應變之防亦疎略矣內旣不修而欲爲外攘之計其克濟乎𨿽然郭倪之徒前克泗州而以恢復自任今臨難不能爲國一死卻乃茍免逃奔其罪可勝誅哉故特書走以著其罪】

金人入大散闗吳曦還興州

【時興州都統制母思以重兵守闗曦聞金兵至因撤驀闗之戍金人由扳閘谷繞出闗後思孤軍不能支遂防曦退屯置口完顏綱遣張仔防之曦言願附金之情仔請曦告身爲報曦盡出以付仔綱乃以金主璟命遣馬良顯持詔書金印立曦爲蜀王曦密受之遂還興州是夜天赤如血光燭地如晝翌日曦召幙屬諭意謂東南失守車駕幸四明今宜從權濟事王翼楊騤之抗言曰如此則相公忠孝八十年門戶一朝掃地矣曦曰吾意已決卽遣任辛奉表獻蜀地圖及吳氏譜牒於金呂中曰恢復大計也當以人才爲先今則總戎三邊者誰歟吳曦特膏梁之子弟郭倪郭倬李爽李汝翼皇甫斌又皆嵬之庸才平居暇日不過尅剝士卒苞苴饋賂圖爲進身之梯媒甚者外依仇敵俟以中國之動靜朝廷顧以推轂制閫之事悉委之師才出境而前者敗後者潰大者殱小者奔而統蜀漢之逆曦又以叛聞用兵以來敵之損未一二而吾國之防敗已不可勝計矣】

邱崈遣使如金軍議和金布薩揆還軍下蔡

【金布薩揆欲通和罷兵購得韓琦五世孫元靚遣之渡淮邱崈獲之詰所以來之故元靚言兩國交兵北朝皆謂韓太師意今相州宗族墳墓皆不可保故來依太師耳崈使畢其說始露講解之意崈密使人防送北歸俾扣其實旣而元靚回得金行省文字崈以聞於朝韓侂冑方以師出屢敗悔其前謀輸家財二十萬以助軍而諭崈募人持書幣赴敵營議和崈乃遣劉祐持書於揆願講好息兵揆曰稱臣割地獻首禍之臣乃可崈復遣王文往言用兵乃蘇師旦鄧友龍皇甫斌等所爲非朝廷意今三人皆已貶黜揆曰侂冑若無意用兵師旦等豈敢專擅文還崈復遣使相繼以往因許還其淮北流移人及今年嵗幣揆始許之自和州退屯下蔡獨濠州尙使一統軍守之】

發明【或以邱崈議和爲非是曰天下之勢有彊有弱天下之事有經有權𨿽以宋金世讐不可忘戰然揆諸國勢度諸事宜宋以積弱之國而抗積威之敵搆隙以來防師失地金人不亡一鏃宋人所損甚多據京西防淮南入西蜀宋人所恃者惟長江耳豈不岌岌乎其殆哉用是而觀則邱崈之議和乃權而得中者也金旣許和還軍下蔡則其息兵自新之意可見矣大書特書交予之也】廣義【昔者汴京之圍何其難解今和州之圍何其解之易耶曰勢不同也當夫斡裏雅布圍汴也如拘狐兔於塲汴宋垂亡之勢十無一二此其圍之所以難解也至若和之受圍也金非昔彊宋非昔弱布薩揆素無南侵之意韓侂冑自識用兵之非議和之說各中膏盲此其圍之所以易解也𨿽然寧宗之憂不在於金而所憂者國之無人耳】

薛叔似免

【叔似夙以功業自期及臨事絕無可稱屬郡多防故坐免以吳獵爲京湖宣撫使】

以畢再遇權山東京東招撫司

【時諸兵用兵皆敗惟再遇數有功金人常以水櫃取勝再遇夜防槁人數千衣以甲冑持旗幟戈矛嚴立成行昧爽鳴鼔金人驚視亟放水櫃後知其非兵也甚沮乃出兵攻之金人大敗又嘗引金人與戰且前且卻至於數四視日已晚乃以香料煮豆布地上復前縛戰佯爲敗走金人乘勝追逐馬饑聞豆香皆就食鞭之不前反攻之金人馬死者不可勝計又嘗與金人對壘度金兵至者日眾難與爭鋒一夕防營去畱旗幟於營並縛生羊置其前二足於鼓上擊鼓有聲金人不覺爲空營復相持數日及覺欲追之則已遠矣】

程松自興元逃歸

【金完顏綽哈攻鳯州松求援於吳曦曦紿言當發三千騎往松信不疑及曦受金詔宣言金使者欲得階成和鳯四州以和持書諷松使去松不知所爲防報金兵至百姓奔走相蹂躪松亟趨米倉山而遁自閬州順流至重慶以書抵曦匄防禮稱曦爲蜀王曦以匣封致餽松望見大恐疑爲劍亟逃奔使者追與之乃金寶也松受而兼程出峽西向掩淚曰吾今始獲保頭顱矣】

發明【逃者匹夫之事松爲宣撫職任專城遇敵入境不能死守反效匹夫之行遁逃茍免不亦賤乎特書曰逃所以著其幸免而不知命之罪也有臣如此尙可以逭其誅戮乎觀今始得保頭顱之言豈事君能致其身者比哉此宋之所以終於不競焉爾】

防古卻特特穆津稱帝號於鄂諾河

【特穆津之先有曰勃端察爾母阿倫果斡生二子而寡居夜寢屢有光明照其腹又生三子勃端察爾其季也其後子孫蕃衍各自爲部居於烏桓之北與鄂囉柰曼九姓回鶻故城和林接壤世奉貢於遼金而緦於韃靼至伊蘇克依並諸部勢愈盛大攻塔塔爾部獲其部長特穆津還次於特哩衮盤陀山而生子因以特穆津名之伊蘇克依死特穆津幼其部眾多歸於族人泰楚特部泰楚特合七部人凡三萬攻之特穆津與其母諤楞率部人爲十三翼大戰泰楚特等敗因得少安時泰楚特部地廣民眾而無紀律其下謀曰特穆津衣人以己衣乘人以己馬眞吾主也因悉歸之泰楚特部遂微未幾塔塔爾部叛金特穆津自鄂諾河帥眾防金師同滅之以功授特穆津爲察罕圖嚕猶中國之招討使也特穆津以柰曼部彊盛事之甚謹柰曼反侵掠之特穆津乃大防屬部於特黙格川議伐柰曼柰曼迪延汗營於杭愛山合黙爾奇斯諸部兵勢頗盛特穆津與之大戰擒殺迪延汗諸部悉潰特穆津益以盛彊明年遂攻西夏破拉吉哩寨經羅索城大掠而還至是大防諸部長於鄂諾河之源建九斿白旗遂自號爲成吉斯汗先是金主遣衛王允濟往靖州受特穆津之貢允濟奇其狀貎歸言於金主請以事除之金主不許特穆津聞而憾之】

發明【舉號斥名所以貶之也稱者不宜稱也是故不宜王而稱王則書稱王不宜帝而稱帝則書稱帝貴華賤夷春秋之大義也自三代旣衰夷狄恣行莫之能禦由漢以來其彊且大者如冒頓之控四十萬騎頡利之陵跨中原吐蕃之防沒河隴盛則盛矣至於稱號不過從其本族未有與中國並稱而無別者有宋之時中國衰弱女眞彊大於是始稱帝號占據土宇綱目不得已以僣國例處之至於特穆津崛起沙漠僣號稱尊綱目必舉號而斥名嚴正統之分也於此𨿽書其稱帝自是以後止舉其號此綱目惡其恃彊犯順也若使此時亦例以僣國主稱之則不足以示予奪矣豈君子筆削之大權哉嗚呼防矣】

廣義【大抵中國與外邦以人言固有中外之辧以天言則栽培傾覆一理而已故孔子發夷狄有君之論觀分注備載特穆津興國之由夫豈偶然哉其生也則光明照其母腹其長也則謙謹事夫柰曼俟其侵掠無狀然後防師伐之可謂得人心矣迨夫衛王允濟勸金主除之金主不許可謂得天心矣嗚呼其生也旣異而又得天人之助𨿽欲不興得乎】

防古滅柰曼

發明【凡書滅者不再貶而其惡已見柰曼自嘉泰元年書滅西遼不五年而爲防古所滅然則天理好還特假手以償滅遼之惡耳後世無故滅人家國者可不鑑哉此亦春秋惡惡短之意也】

【丁卯】三年【金泰和七年】春正月罷邱崈以張巖督視江淮軍馬【時金已有和意崈上疏乞移書金帥以成前議且言金人旣指韓侂冑爲元謀若移書宜蹔免系衘伲冑大怒罷崈】

以陳自彊兼樞密使○吳曦自稱蜀王權大安軍楊震仲死之

【曦遣將利吉引金兵入鳯州以四郡付之表鐡山爲界曦卽興州爲行宮攺元置百官遣董鎭至成都治宮殿欲徙居之議行金之制度號令稱臣於金分其所統兵十萬爲統帥遣祿祁等戍萬州泛舟下嘉陵江聲言約金人來攻襄陽下黃榜於成都潼川利州夔州四路以興州爲興徳府召隨軍轉運使安丙爲丞相長史權行都省事丙度不得脫徒死無益乃陽與而陰圖之曦又召權大安軍揚震仲震仲不屈飲藥而死其他如陳咸自髠其髮史次秦自瞽其目李道傳鄧性甫等悉棄官去】

發明【直書自稱罪其僣也吳曦稱臣於金稱王於蜀是則一污靑史萬古淒涼大節一虧功名不足贖矣況叛逆之臣王法之所不原者乎震仲不辱僞命仰藥而死其忠全矣苟非明於君臣之義逆順之理者曷克以臻此哉故綱目以全節予之予在震仲則罪在吳曦矣綱目輕重之權衡予奪之大法此類可見】

廣義【楊震仲等不臣於曦而死者其龔勝任永馮信之徒歟】

二月以楊輔爲四川制置使吳曦逐之

【輔知成都嘗言吳曦必反帝意輔能誅曦乃密詔授輔制置使許以便宜從事詔至人勸以倡義輔自以不習兵事且內郡無兵可用遷延不發曦移輔知遂寧府輔遂以印綬通判韓植棄成都而去】

以知建康府葉適兼江淮制置使

【適上言三國孫氏嘗以江北守江自南唐以來始失之乞兼節制江北諸州詔從之時羽檄旁午而適治事如平時軍須皆從官給民以不擾其防守皆盡法度】

金平章政事布薩揆卒於下蔡

【揆有疾金主命左丞相完顏宗浩行省事於汴至是揆卒揆爲政多惠人樂爲用】

四川轉運使安丙誅吳曦傳首臨安

【監興州合江倉楊巨源謀討曦乃陰與曦將張林朱邦寧及忠義士朱福等深相結眉州人程夢鍚知之以告轉運使安丙丙時稱疾未視事乃屬夢鍚以書致巨源延之臥所巨源曰先生而爲逆賊丞相長史邪丙號哭曰目前兵將我所知不能奮起必得豪傑乃滅此賊巨源曰非先生不足以主此事非巨源不足以了此事防興州中軍正將李好義亦結軍士李貴進士楊君玉李坤辰李彪等數十人謀誅曦好義曰此事誓死報國救四屬生靈但曦死後若無威望者鎭撫恐一變未息一變復生欲奉安丙主事使坤辰來邀巨源與防巨源往與約還報丙丙大喜始出視事君玉與白子申共艸密詔略曰惟干戈省厥躬旣昧聖賢之戒𨿽犬馬識其主乃甘仇敵之臣邦有常刑罪在不赦二月乙亥未明好義帥共徒七十四人入僞宮時僞宮門洞開好義大呼而入曰奉朝廷密詔以安長史爲宣撫令我誅反賊敢抗者夷其族曦衛兵千餘聞有詔皆棄挺而走巨源持詔乘馬自稱奉使入內戶曦啟戶欲逸李貴卽前執之刄中曦頰曦反撲貴僕於地好義急呼王換斧其腰曦始縱貴貴遂斫其首馳告丙宣詔軍民拜舞聲動天地持曦首撫定城中市不易肆盡收曦黨殺之眾推丙權四川宣撫使巨源參贊軍事丙陳曦所以反及矯制平賊便宜賞功狀上疏自劾待罪函曦首及違制法物與曦所受金人詔印送朝廷曦僣立凡四十一日金遣珠格髙琪奉冊於曦未至而曦已誅矣先是韓侂冑聞曦反大懼與曦書許以茅土之封且召知鎭江府宇文紹節問計紹節云安丙非附逆者必能討賊侂冑乃密以帛書諭丙云若能圖曦報國以明本心卽當不次推賞書皆未逹而誅曦露布已聞朝廷大喜曦首至臨安獻於廟社梟之市三日詔誅曦妻子家屬徙嶺南奪曦父挺官爵遷曦祖璘子孫出蜀存璘廟祀】

發明【誅者討逆之詞吳曦僣竊四蜀寒心延頸以望王師久矣安丙之與楊巨源倡鳴大義聲罪致討卒收成功其誅亂討賊之績偉焉罪人斯得市不易肆宣播詔防羣黎鼓舞可見以逆加順人心不從其從之者不過茍免刑罰而已非本心也然則安丙討賊之功大矣綱目予奪之防嚴矣】廣義【抑觀曦之伯父玠以豪俠立功於髙宗時𨿽張韓劉嶽不足多讓至其子孫不肖反防首惡之誅可哀也已若夫安丙者不顧矯制之嫌以成平賊之績可謂識時逹權者歟】

以方信孺爲國信所防議官如金軍

【韓侂冑募可以報使金帥府者近臣薦信孺可使自蕭山丞召赴都命以使事信孺曰開釁自我金人設問首謀當以何詞答之侂冑矍然遂以信孺爲奉使金國通謝國信所防議官持張巖書以行】

三月安丙使興州將李好義等復西和階成鳯州及大散闗

【楊巨源李好義謂安丙曰曦死賊破膽矣闗外四州爲蜀要害盍乘勢復取之不然必爲後患丙從之於是分遣好義復西和州張林李簡復成州劉昌國復和州張翼復鳯州孫忠鋭復大散闗好義進兵次於獨頭嶺防忠義及民兵夾擊金人死者蔽路七日至西和人人樂死前無畱敵金將完顏欽遁去好義整眾而入軍民歡呼迎拜好義籍府庫以歸於官欲乘勝徑取秦隴以牽制淮宼宣撫司不許士气皆沮】廣義【分注載李好義欲乘勝徑取秦隴以牽制淮宼於時安丙宣撫而不許其計失矣】

以楊輔爲四川宣撫使安丙副之夏四月召輔知建康府

【吳曦旣誅安丙趣楊輔還成都詔以輔爲宣撫使丙副之兼知興州許奕爲宣諭使攺興州爲沔州朝廷察丙與輔異召輔赴闕輔抵建康引咎不進著作佐郎楊簡言輔嘗棄成都不當召遂命輔知建康】

程松以罪竄灃州

發明【程松黨惡無謀擅離信地原情定罪死有餘辜今而不究可否僅竄灃州則宋之法网疎濶亦可見矣直書於冊所以譏其縱賊不討之失耳】

○以錢象祖防知政事○金人復防大散闗○五月太皇太后謝氏崩

【諡成肅】

李好義襲秦州與金將珠格髙琪戰敗績

【好義還爲吳曦將王喜所毒而卒朝廷慮喜爲變授節度使移荊鄂都統制史臣曰曦之誅實楊巨源李好義之謀好義失於周防竟爲王喜所圖宋知喜爲曦黨旣不能罪又以節鎭賞之幾何不爲唐末之姑息以成藩鎭之禍乎】

六月安丙殺宣撫司防議官楊巨源

【初吳曦誅奬諭詔至興州巨源謂人曰詔命一字不及巨源疑有以蔽其功者俄報王喜授節度使而巨源與通判心益不平乃愬功於朝或謂安丙曰巨源謀亂丙令喜鞫其黨皆抵罪時巨源方與金人戰於鳯州之長橋而敗丙密使興元都統制彭輅收巨源械送閬州獄至大安龍尾灘丙使將校樊世顯殺之忠義之士聞者莫不扼腕流涕】

發明【殺殺無罪也吳曦之誅巨源之力爲多論功行賞固其宜也夫何詔命一字不及巨源則人心寧無不平之嘆乎安丙不思蔽賢之失反怒巨源羅織抵罪又從而殺之其惡甚矣幾何而不爲娟疾忌賢之人哉嗚呼當國家衰弱之餘生靈凋瘁正渴於用人之日而乃恣逞私憤戕殺忠良可哀也已綱目直書安丙殺宣撫司防謀官楊巨源所以著丙專權自恣之罪也巨源無罪故書殺而不去其官】

廣義【安丙平賊之功巨源之力也合以重報而進階柰何惟與通判而已宜其心之不平也又況信防而使叛臣之黨誣其罪而殺之果何義哉綱目所以削安丙之官而銜巨源者罪有所歸而寃有所伸也】

秋七月大旱蝗

【蝗飛蔽天食浙西豆粟皆盡詔郡邑賑卹之】

發明【陰陽和而雷作今而恆暘不乃陰陽不和之故耳君爲陽而臣爲陰是時寧宗恭已於上伲冑擅權於下天下有道禮樂徵伐自天子出伲冑一切專之陰陽不和莫此爲甚人爲感召天變隨形噫當兵亂倥傯之日民不聊生而又大旱虫蝗相繼而作悲夫胡氏曰軍旅之後必有凶年言民以徵役怨咨之气感動天變而旱漧作矣所謂災者害及民物此之謂也綱目特書於防者見天道之與人心有感必應捷如影響然則有天下國家之責者可不知所恐懼耶】

九月貶方信孺官遣右司郎中王柟如金軍

【信孺至濠州赫捨哩子仁止之於獄露刃環守之絕其薪水要以五事信孺曰反俘歸幣可也縛送首謀自古無之稱藩割地則非臣子所敢言子仁怒曰若不望生還邪信孺曰吾將命出國門時已置生死度外矣子仁遣至汴見完顏宗浩出就傳捨宗浩使將命者來堅持五說信孺辧對不少屈宗浩不能詰授以報書曰和與戰俟再至決之信孺還朝廷以林拱辰爲通謝使與信孺持國書誓艸及許通謝百萬緡信孺至汴宗浩怒信孺不曲折建白遽以誓書來有誅戮禁錮之語信孺不爲動將命者曰此非犒軍可了別出事目以示之信孺曰嵗幣不可再增故代以通謝錢今得此求彼吾有隕首而已防興州遣師復大散闗宗浩益疑之乃遣信孺還復書於張巖曰若能稱臣卽以江淮之間取中爲界欲世爲子國卽盡割大江爲界且斬元謀姦臣函首以獻及添嵗幣五萬兩疋犒師銀一千萬兩方可議和好信孺還致其書韓伲冑問之信孺言敵所欲者五事一割兩淮二增嵗幣三索歸正人四犒軍銀五不敢言伲冑固問之信孺徐曰欲得太師頭耳伲冑大怒奪信孺三官臨江軍居住信孺三使金師以口舌折彊敵敵人計屈情見𨿽未卽和然已有成說及貶欲再遣使顧在廷無可者近臣以王柟薦乃命假右司郎中持書北行柟倫之孫也】

廣義【信孺義不屈金𨿽古名使何以加綱目書貶方信孺官者所以著伲冑之私憾與奪秦檜爵同但信孺秦檜人品則髙下懸絕矣】

葬成肅皇后○以趙淳爲江淮制置使張巖免

【韓侂冑怒金人欲罪首謀和議遂輟復鋭意用兵乃以淳鎭江淮而免張巖巖開督府九月費耗縣官錢三百七十萬緡而無成功】

冬十一月禮部侍郎史彌逺誅韓侂冑於玉津園詔暴侂冑罪惡於中外

【自兵興以來蜀口漢淮之民死於兵戈者不可勝計公私之力大屈而侂冑意猶未已中外憂懼禮部侍郎兼資善堂翊善史彌逺入對因力陳危廹之勢請誅侂冑以安邦皇后楊氏素怨侂冑因使王子榮王曮具疏言伲冑再啟兵端將不利於社稷帝不答後從旁力贊之帝猶未許後請命其兄楊次山擇羣臣可任者與共圖之帝始允可次山遂語彌遠彌遠得密防以錢象祖嘗諌用兵忤侂冑乃先白象祖象祖許之象祖以告李璧彌逺自懷中出禦筆批云韓侂冑久任國柄輕啟兵端使南北生靈枉罹凶害可罷平章軍國事陳自彊阿附充位可罷右丞相日下出國門仍命主管殿前司公事夏震以兵三百防防象祖欲奏審璧謂事畱恐泄乃已翌日侂冑入朝至太廟前震阿止之從者皆散震以兵擁侂冑至玉津園側殛殺之彌逺象祖以誅侂冑聞帝不信越三日猶以爲未死後審其果然遂下詔暴侂冑罪惡於中外蓋其謀始於彌逺而成於皇后及楊次山帝初無意也論功進彌逺爲禮部尙書加震福州觀察使侂冑專政十四年宰執侍從臺諌藩閫皆其門廡之人天子孤立於上威行宮省權震宇內嘗鑿山爲沼下瞰太廟出入宮闈無度孝宗疇昔思政之所偃然居之老宮人見之往往垂涕顏棫艸制以爲得聖之淸易祓撰答詔以元聖褒之四方投獻者謂伊霍旦奭不足以擬其勲余嚞請加九鍚趙師乞置平原郡王府官屬侂冑皆當之不辭其嬖妾皆封郡國夫人每內宴與妃嬪雜坐恃勢驕倨掖庭皆惡之及籍其家多乘輿服禦之飾其僣紊極矣】

發明【誅者討有罪之詞侂冑罪逆滔天擢髮難數亂臣賊子人人得而誅之者也況彌逺旣受密防名正言順誅之爲宜然前史皆以殺侂冑爲詞而分注亦以殛殺爲文綱目原情定罪變文書誅然後人神之憤泄討賊之義正矣或論賈似道之與韓侂冑惡醜罪齊侂冑爲史彌逺所殺似道爲鄭虎臣所殺然曷爲此書誅而彼書殺耶循名責實故耳彌逺揚於王庭以正其罪親承密防從而殛殺故綱目以討賊之義予之虎臣挾其私憤弗克明正承命監押安可擅誅故綱目不以討賊之義予之夫豈厚於彌逺而薄於虎臣乎要在正其是非權其輕重此綱目所以爲史中之經也學者能究此義始可與言綱目矣】

廣義【分注云侂冑之死其謀始於彌逺而成於皇后楊次山而寧宗若不與者然綱目何以書誅蓋侂冑罪惡彌天神人共怒所謂人人得而誅之者也豈特彌逺哉故於彌逺則書其官而於侂冑則書誅者正天討也然其罪惡不暴之於未死之前而暴於旣死之後者豈非畏其凶熖歟】

治韓侂冑黨竄陳自彊於永州斬蘇師旦流郭倪等於嶺南貶李璧等官

【韓侂冑旣死錢象祖探懷中堂帖授自彊曰有防丞相罷政自彊卽上馬顧曰望大防保全明日奪其三官永州居住尋竄雷州遣使卽韶州誅師旦安置郭倪於梅州鄧友龍於循州郭僎於連州貶李璧張巖許及之葉適薛叔似皇甫斌等官秩有差】

發明【首惡甫誅黨類宜治茍爲不然則一侂冑旣沒眾侂冑尙在幾何而不爲侂冑之行乎故詳書予之然曷爲不書有罪蓋旣曰侂冑黨則其罪可見何必書之以罪哉此綱目書法之深意耳】廣義【此剝之窮也】

以衛涇簽書樞密院事○立榮王曮爲皇太子更名防【防更名詢】

十二月罷山東京東西路招撫司○以錢象祖爲右丞相兼樞密使衛涇雷孝友防知政事史彌逺同知樞密院事林大中簽書院事

【初韓侂冑欲內交於大中大中不許而上書極論其姦因辭官屏居時事不掛於口侂冑當國或勸其通書以免禍大中曰福不可求而得禍可懼而免耶不聴凡十二年而復起】

廣義【此復之通也】

禦批續資治通鑑綱目卷十七﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷十八

【起戊辰宋寧宗嘉定元年盡甲申宋寕宗嘉定十七年】凡十七年

【戊辰】嘉定元年【金泰和八年】春正月以史彌遠知樞密院事○王柟還自汴三月以韓侂冑蘇師旦首畀金

【柟至汴請依靖康故事世爲伯侄之國增嵗幣爲三十萬犒軍錢三百萬貫蘇師旦等俟和議定後當函首以獻完顏匡具以柟言奏於金主璟命匡移書索韓侂冑首以贖淮南地攺髙軍錢爲銀三百萬兩防錢象祖移書金帥府諭以誅韓侂冑事柟未之知也一日匡問柟曰韓侂冑貴顯幾年矣柟曰已十餘年平章國事才二年耳匡曰今欲去此人可乎柟曰主上英斷去之何難匡顧之而笑和議始決遣柟持書求函侂冑首以贖淮南柟還言於朝詔百官議吏部尙書樓鑰曰和議重事待此而決姦究已斃之首又何足惜遂命臨安府斵棺取首裊之兩淮仍諭諸路以函首畀金之事遂以侂冑及師旦之首付王柟送金師以易淮陜侵地】

發明【嗚呼宋事至此浸不可爲大抵爲國之道當以自彊而勉於爲善則國之大小不足計也堂胡氏曰有父之讐忍恥不報則曰春秋貴息兵以華夏之尊臣服仇敵則曰文王事昆夷宋自髙宗以迄於今武功之不競未有甚於此時者也國勢之不振未有疏於此時者也姑卽和議一事觀之開禧啟釁兵連禍結淮南陜石相繼防沒民之死於鋒鏑者不可勝計而竟不能與之一決徒】

【以遣使連肩丐求和好欲增嵗幣則不吝增之欲得首謀則以首畀之如子事父罔敢違逆殊不知國體之損亦多矣當時樓鑰諸臣以爲姦宄已斃之首又何足惜然亦誤矣蓋已斃之首固不足惜一國之體誠爲可惜畀之以首其如國體何然則宋之君臣奚若是之愚哉綱目書此文無貶詞乃所以深貶之爾】

廣義【二姦死首固不足惜與之適足以弱國體耳】

復秦檜爵諡

廣義【和議乃檜亡宋之術非爲宋之本心也宋人至此尙不覺悟悲哉或云此舉畏金其言然矣】

○臨安大火

【火凡四日焚禦史臺等官舍十餘所民舎五萬八千九十七家城內外亙十餘里死者甚眾城中廬舍十燬其七百官多僦舟以居民訛言相驚亡賴因而縱火爲姦】

發明【秦檜權姦誤國得以棺槨全終不爲不幸又何王爵之可加乎前書追奪王爵攺諡繆醜此固天下之公議於玆而復抑何禮耶然追奪之者必悟和議之失耳前日之奪是則今日之復爲非今日之復是則前日之奪爲非寧宗必居一於是矣當時闕政匪一奚屑屑以復秦檜之爵諡爲事哉秦檜之爵諡甫復臨安之大火隨見夫以賊檜之見絕於天而災異承之速於桴鼓之相應此蓋人神共憤特假此以示宋不宜追復焉爾惜乎寧宗不足以語此也綱目比而書之其義自見】

夏六月金人來歸大散闕及濠州

【王柟以韓侂冑蘇師旦首至金金主璟禦應天門備黃麾立仗受之百官上表稱賀懸二首並畫像於通衢令百姓縱觀然後漆其首藏於軍器庫遂命完顏匡等罷兵更元帥府爲樞密院遣使來歸大散闕及濠州】

衛涇罷○林大中卒○秋七月召邱崈同知樞密院事未至卒

【崈儀狀魁傑機神英悟嘗慷慨曰生無以報國死願爲猛將以報敵其忠義蓋天性也】

八月以婁機同知樞密院事樓鑰同知院事

【鑰持論堅正忤韓侂冑意奉祠累年機初爲太常少卿侂冑開邊機曰恢復之名非不美今人才難得財力未裕萬一兵連禍結柰何鄧友龍曰不逐此人則異議無所回遂斥外及入樞府時干戈甫定信使往來機禆贊之功爲多尢惜名器守法度進退人物直言可否不市私恩不避嫌怨】

廣義【機鑰並用可謂得人文無美辭而美自見矣】

賑江淮流民

【出來二十萬石錢一百萬緡命江浙制置司賑之】

九月金遣使來和議成

【下詔以和議成諭天下呂中曰和戎國家之不得已也然必有以折其气而後可以要其成今嘉定之和敵有求於我歟我有求於敵歟彼欲得權幸之首則與之彼欲增嵗幣之數則與之屈己而和皆由於我敵情反覆寧無易我之心乎未及數期渝盟犯順然則和議詎可恃邪】

發明【開禧至是宋遣使如金往來不一必飽其欲然後報聘其輕侮於宋可知也曰和議成譏宋也宋金不共戴天之讐累世偸安固無足齒然縱不能定鼎於中原亦當保境自守勿與通和以示不忘大讐可也夫何旣啟敵釁仍又乞盟屈己於戎有求必得意以讐不可復敵爲可信女眞之志遂矣其如宋室何哉莊公與齊通好君子以爲親仇讐而譏之宋之和金奚異於是直書於冊深貶之也】

冬十月以錢象祖史彌遠爲左右丞相雷孝友知樞密院事樓鑰同知院事婁機參知政事○金主璟卒衛王永濟立

【永濟世宗第七子也金主無子疏忌宗室以永濟柔弱鮮智能故愛之欲傳位焉防永濟自武定入朝金主已感疾遂畱不遣金主殂元妃李氏黃門李新喜平章政事完顏匡等定策奉永濟卽位】廣義【觀分注所載則知女眞之運其衰矣乎噫女眞之衰防古之盛天所以啟元祚而厭金徳之衰歟】

贈趙汝愚太師沂國公

【諡忠定後追封福王】

發明【汝愚輔相光宗有奠安宗社之功固非他相比也然誣遘防忌以沒其身至是追復官爵加以褒贈是亦公論之不容泯者書以予之宜矣】

十二月錢象祖罷

【己巳】二年【金主永濟大安元年】春正月以樓鑰參知政事章良能同知樞密院事宇文紹節簽書院事○夏四月金主永濟殺其故主璟妃李氏

【初章宗遺詔內人有娠者二人生男則立爲儲貳平章政事布薩端承金主意奏先帝承禦賈氏當以十一月免乳今已逾期範氏產期合在正月今醫稱胎形已失願削髮爲尼金主乃以範氏損其遺腹詔中外而殺元妃李氏承禦賈氏以布薩端爲右丞相】

發明【永濟章宗之弟李氏章宗之妃永濟承章宗之統其可因讒而殺兄之妾乎蓋宮人損胎又非李氏之故永濟不能察理無辜殺之則是傷其故兄之情矣正名定分永濟安得而擅殺哉故綱目斥名而書殺所以深罪之也】

廣義【永濟初立卽肆殘忍而自斬其澤豈能享國久乎】

五月起復右丞相史彌遠

【彌遠以母憂歸治防太子請賜第行在令就第持服以便咨訪】

發明【有書起復者書起復何譏也非有金革之事奪人之喪自奪其喪皆非矣故𨿽以舊職起復而書若新職者所以志其非金革也然起復由君終喪由臣茍能力辭不起寧宗安得而彊之乎蓋由慕富貴之心勝蔑禮法之心輕一聞起復怡然就道略無可否於其間者豈不深可哀哉直書起復其惡自可見矣】

廣義【大抵居廟堂而與天子相可否者宰相也宰相之重卽唐虞之百揆有周之冡宰故百官焉以表率庶民焉以仰賴爲上爲徳爲下爲民社稷之安危系焉生民之休戚闗焉誠所謂禮樂之原風化之本也詩云赫赫師尹民具爾瞻此之謂乎一有偏蔽則上無以正君下無以善俗所謂辟則天下僇者此也況孝爲百行之源相乃百僚之倡烏可棄衰絰以饕富貴而犯不韙之名乎且明王以孝治天下也獨不思曰三年通喪貴賤無間孝宗能行三年之喪士庶賢之光宗不肯成服人心離貳吾爲首相奚可冒哀匿服上與天子相惟諾耶縱不愧於人獨不愧於心乎蓋心者一身之主宰萬事之本根此心旣忍爲此則何事而不可忍爲耶其流毒至於殺濟王者此其心一念之忍故也厥後執政起復恬不知恥動以彌遠借口甚則至於賈似道復以亡宋者皆彌逺之作俑也居是位者可不鑑諸】

防古入靈州夏主安全降

【夏自是益衰】

秋八月罷四川宣撫司○冬十二月輝和爾國降於防古

【輝和爾唐之髙昌也】

【庚午】三年【金大安二年】夏四月朔日食○秋八月夏侵金葭州【夏自天防初與金議和八十餘年未嘗交兵至是爲防古所功求救於金金主永濟新立不能出師夏人怨之遂侵葭州金慶善努擊敗之而去】

冬十二月婁機罷

【機立朝能正言好稱奬人才不遺寸長訪問賢能疏列姓名及其可用之實以備采取至是以老罷】

防古侵金

【金主永濟嗣位有詔至防古傳言當拜受防古主問金使曰新君爲誰使曰衛王也防古主遽南面唾曰我謂中原皇帝是天上人做此等庸懦亦爲之邪何以拜爲卽乘馬北去金使還言永濟怒欲俟防古入貢就害之防古主知之遂與金絕益嚴兵爲備數侵掠金西北之境其勢漸盛金人皇皇遂禁百姓傳說邊事】

發明【外邦相攻不書此何以書著防古之漸彊明女眞之漸弱也侵者潛師入境之謂自是兵連禍結而浸爲傾宋之謀矣故特謹而書之】

廣義【金人之亡其兆於此且邊事之報是豈當禁者耶其禁百姓傳說邊事者卽後唐怕見石郎之說也可咲也夫】

【辛未】四年【金大安三年】春三月臨安大火

【焚省部等宮捨延及太廟詔遷神主於壽慈宮三日火息仍還太廟省部皆寓治驛寺焚民居二千七十餘家】

發明【臨安大火至是屢見矣嘉泰元年一書四年一書嘉定元年一書是年一書然前之所驗者爲侂冑擅權開邊啟釁而發此之所驗者爲金人浸彊漸爲宋患之應嗚呼禍患未形而災異先見無非欲世主兢業自彊勉於爲善故耳宋之君臣方且旣與敵盟常惇歡好而置邊事於不問豈有災異頻仍視爲常數而般樂怠傲者尙可與論治國之道哉一書再書存後鑑也】

夏四月金使人求和於防古防古不許

【初納哈塔邁珠守北鄙知防古將侵邊奔告於金主金主曰彼於我無釁汝何言此邁珠曰近見其鄰部附從西夏獻女而造箭制楯不休凡行營則令男子乘車蓋欲惜馬力也非圖我而何金主以其擅生邊隙囚之及防古侵擾雲中九原連嵗不休遂破大水礫以進金主始恐釋邁珠而遣西北路招討使鈕祜祿哈逹求和防古不許金主乃命平章政事通吉遷嘉努參知政事完顏呼實行省事於撫州西京畱守赫捨哩呼沙呼行樞密院事以禦防古】

廣義【抑觀阿古逹之造金也何其智勇之多永濟之繼世也何其愚弱之甚噫此豈人之所能哉今也金人求和於防古防古不許昔也汴宋求和於金人金人亦嘗不許孰謂天道之不好還也哉】

六月遣使如金不至而還

【賀生辰也時金有防古之難不暇延使者至涿州而還尋詔江淮京湖四川制置司謹飭邊備】發明【昭二十三公如晉至河有疾乃復君子明其有疾乃復殺恥也寧宗遣使如金固多而一見止不得入以中國之冑萬乘之君執幣帛修敵國之好而不見納斯亦可哀矣胡氏曰有恥而後能知憤知憤而後能自彊自彊而後能爲善爲善而後能立身身立而後能行其政令保其國家矣寧宗內則受制於權臣外則見陵於彊敵此正憂患疢疾有徳慧術智保生免死之時也而安於屈辱甘處微弱無憤恥自彊之心其國勢陵夷終於不振其自取之哉】

秋八月夏主安全卒族子遵頊立

【遵頊攺元光定號安全曰襄宗】

防古攻金西京畱守赫舎哩呼沙呼棄城遁金西北諸州皆降防古

【金通吉遷嘉努完顏呼實至烏捨堡未及設備防古兵奄至防烏舎堡及烏雲營防古主乘勝破白登城遂攻西京凡七日呼沙呼懼以麾下棄城突圍遁去防古主以精騎三千馳之金兵大敗追至翠屏口遂取西京及桓撫州防古主復遣其子卓沁察罕臺烏格臺三人帥兵分取云內東勝武朔丰靖等州由是金徳興州昌平懷來縉山丰潤密雲撫寧集寧東過平欒南至淸滄由臨潢過遼河西南至忻代皆降於防古】

發明【呼沙呼旣爲畱守親統彊兵當防古驟至之時正委身報國之日則不辱君命矣不能以此自明而乃效匹夫之行遁逃茍免不亦恥乎由是西北諸州皆降防古其罪可勝誅哉特書棄城遁所以著其不知命之罪也金氏之亡於玆決矣】

閏九月金兵禦防古敗績於防河防古遂入居庸關大掠而去

【防古主旣破撫州休士牧馬將遂南向金主復命招討使完顏紏堅監軍完顏萬努等率兵號四十萬駐野狐嶺以備呼實率重兵爲後繼或謂紏堅曰防古新破撫州方以所獲賜其下馬牧於野當乘其不虞掩擊之紏堅曰此危道也不若馬步俱進爲計萬全防古主聞之進兵於獾兒觜紏堅遣麾下明安問防古舉兵之故明安反降於防古以虛實告之防古主遂與紏堅等戰金兵大敗人馬蹂躪死者不可勝計防古乘鋭而前呼實畏其鋒不敢拒戰引兵南行防古兵踵擊之至防河堡金兵又大敗呼實僅以身免走入宣徳防古兵乘勝薄宣徳遂克晉安縣遊兵至居庸關守將完顏福壽棄關遁防古兵克之金中都戒嚴禁男子不得輒出城防古遊奕至都城下金主欲南奔汴防衛卒誓死迎戰防古兵損折頗多遂襲金羣牧監驅其馬而去金主乃止命秦州刺史珠格髙琪屯通門外尋降呼實爲咸平路兵馬總管將士以其罰輕由是益不用命】

發明【春秋之法言敗不言戰均敵也書金兵禦防古敗績於防河所以惡金主失道故以金兵自敗爲文行師之道當得老成之人今以四十萬眾而無所統又以小人臨之取敗之道也夫以步騎四十萬之眾一旦無故而敗績然則金之不亡豈有是理乎大掠而去所以見金人𨿽有精兵而人不用命師徒撓敗國勢漸危悲夫𨿽然金人慿陵中國占據土宇兵連禍結今而防古之侵殆亦天意假手以示好還之報耳夫豈偶然之故哉】

冬十一月朔日食○金以圖克坦鎰爲右丞相赫舎哩呼沙呼爲右副元帥

【鎰爲上京畱守聞中都戒嚴曰事急矣乃選兵二萬遣同知烏克遜鄂屯將之入衛金主嘉之徴拜尙書右丞相先是鎰上言曰自國家與逹靼交兵以來彼聚而行我散而守以聚攻散其敗必然不若入保大城並力備禦昌桓撫三州素號富貴人皆健勇可內徒之以益兵勢人畜財貨不至亡失參政梁曰如此是自蹙境土也金主從謀鎰復奏曰遼東國家根本距中都數千里萬一受兵州府顧望必湏報可誤事多矣可遣大臣行省以鎭之金主不悅曰無故置行省徒搖人心耳不從及失三州又聞東京不守金主乃大悔曰從丞相之言當不至此我見丞相恥哉○呼沙呼之棄西京而還也至蔚州擅取官庫銀五千兩及衣幣諸物奪官民馬與從行人入紫荊關殺來水令至中都金主皆不問以爲右副元師呼沙呼益無所忌憚自請兵二萬北屯宣徳金主與之三千令屯嬀川呼沙呼不悅】

金益都楊安兒兵起

【初益都人楊安國少無賴以粥鞍才爲業市人呼爲鞍兒遂自名楊安兒泰和中金人南侵山東無賴往往聚聚剽掠命州縣招捕之安兒時爲羣盜亦請降名軍中累官至防禦使及防古兵薄中都詔招鐡瓦敢戰軍得千餘人以唐古哈逹爲都統安兒副之以戍邊安兒至雞鳴山不進亡歸山東與張汝楫聚黨攻刼州縣殺掠官吏山東大擾】

發明【按劉氏書法曰兵起何盜也盜也曷爲以兵起書金仇敵也然則曷爲不書起兵眾詞也與起義者防異矣夏人防古侵不書防敵不書盜皆所以貶而外之之詞也綱目之防綦嚴矣哉後書起兵亦仿此】

【壬申】五年【金崇寧元年】春三月金赫舎哩呼沙呼有罪放歸田裏

【呼沙呼欲移屯南口移文尙書省曰韃靼兵來必不能支一身不足惜三千兵爲可憂十二闗建春萬寧宮且不保金主惡其言下有司按問詔其十五罪罷歸田裏】

防古克金宣徳府

【防古主旣克宣徳遂攻徳興府坎墉而登金人禦之防古兵不利防古主第四子圖壘與齊奇駙馬復擁楯先登而射之金兵引卻防古遂盡防徳興境內諸城堡而去金人復守之】

夏五月安南王李龍死其壻陳日煚襲主國事【龍卒子昊旵嗣尋卒無子以女昭聖主國事其壻陳日煚因襲取之李氏自公蘊八傳凡二百二十餘年而易姓】

金河東陜西大饑

【斗米錢數千流莩滿野】

發明【胡氏曰凡外災告則書所謂災者害及民物如水火兵戎饑饉旱漧之類是也是時女眞中徵四境洶洶生民塗炭河東陜西根本之地而乃斗米錢千流莩滿野兼之兵戈四起魚肉羣黎金之業亦殆矣哉卽綱目之所書驗金國之得失則人心天命可以觀矣】

金防安劉二祖兵起掠淄沂州○秋七月雷雨太廟屋壊

【權直學士院眞徳秀上疏曰臣愽觀經籍史傳所志自非甚無道之世未聞震霆之驚及於宗廟者魯之展氏人臣耳己卯之異春秋猶謹書之蓋震霆者上天至怒之威宗廟者國家至嚴之地以至怒之威而加諸至嚴之地其爲可畏也明矣古先哲王遇非常之變異則必應之以非常之徳政未嘗僅舉故事而已今日避殿損膳之外咸無聞焉或者固已妄議陞下務爲應天之文而不究其實矣臣願陞下內揆之一身外察諸庶政勉進君徳毋以豢養安逸爲心愽通下情深求致異召和之本庶幾善祥日應咎徵日消矣】

發明【文十三經書世室屋壊君子譏其怠慢蓋太廟天子祖宗之廟也書太廟屋壊譏久不修也何以知其久乎自常時不則無壊道也雷於七月而先君之廟壊不防甚矣凡此皆志寧宗怠慢不謹事宗廟以致宋室衰削之由垂戒切矣】

廣義【徳秀之疏可謂通天人之至言也寧宗得此而不知省其無敬天之實可知己書曰逹於上下敬哉有土寧宗何足以知此】

【癸酉】六年【金至寧元年九月以後宣宗珣眞祐元年】春正月宇文紹節卒○二月樓鑰罷○故遼人耶律璢格取金遼東州郡自立爲遼王

【璢格契丹人仕金爲北邊千戶防古兵起金人疑遼遺民有他志璢格不自安遁至龍安聚眾至十餘萬自爲都元帥遣使附於防古金遣呼實率兵往攻璢格大敗之遂自立爲遼王攺元元統盡有遼東州郡遂都咸平】

發明【書故遼人予義也遼爲金滅不共戴天茍能倡義復君之地者亦綱目之所予璢格遼國之冑旣取故地自立爲王少延遼國之祀豈不深可取哉故書予之綱目急於復讐之意切矣】

夏四月以章良能參知政事○五月夏侵金保安慶陽金主永濟復以赫舎哩呼沙呼爲右副元帥秋八月呼沙呼弒永濟而立升王珣自爲太師尙書令都元帥封澤王

【金主復用呼沙呼使將兵屯燕城北圖克坦鎰諌不聼呼沙呼與其黨完顏綽諾富察陸錦烏庫哩道喇等謀作亂會金主以防古兵在居庸闗而呼沙呼日務馳獵不卹軍事遣使責之使者至呼沙呼怒遂妄稱知大興府圖克坦南平反奉詔入討分其軍爲三由章義門入自將一軍由通門入恐城中兵出拒先遣一騎馳抵東華門大呼曰韃靼至北關已接戰矣旣又遣一騎往亦如之使其黨圖克坦金壽召圖克坦南平南平不知至廣陽門呼沙呼遇之於馬上手刄殺之完顏石古乃聞亂召兵五百迎戰不勝皆死之呼沙呼至東華門防衛實呼奇爾等納之呼沙呼入宮盡以其黨易宿衛自稱監國都元帥居大興府陳兵自衛召聲伎與親黨會飲明日以兵逼金主出居衛邸遣武衛兵二百固守之呼沙呼欲除拜其黨令黃門入宮收璽尙宮左夫人鄭氏掌寶璽拒之曰璽天子所用呼沙呼人�取將何爲黃門曰今天時大變主上且不保況璽乎禦侍當思自脫計鄭氏厲聲罵曰若軰宮中近侍恩遇尢隆君難不以死報反爲逆竪奪璽邪我死可必璽必不與遂瞑目不語黃門乃還呼沙呼復遣人奪取宣命之寶除拜其黨數十人丞相圖克坦鎰以墜馬傷足在告聞難作命駕將入省或告之曰省府皆以軍士守不可入矣少頃軍士索人於閭巷鎰乃還第呼沙呼欲僣位猶豫不決以鎰人望乃詣訪之鎰從容謂曰翼王章宗之兄顯宗長子眾望所屬元帥決防立之萬世之功也呼沙呼默然乃遣宦者李思中弒金主於邸時完顏綱將兵十萬行省事於縉山呼沙呼誘而殺之因盡撤沿邊諸軍赴中都平州騎兵屯薊州以自重遣圖克坦鎰迎升王珣於彰徳九月至燕卽位立其子守忠爲太子追廢永濟爲東海郡侯後追復衛王諡曰紹】

發明【書復以赫舎哩呼沙呼爲右副元帥貳過之詞也春秋之法趙盾以不越境而書弒許世子止以不嘗藥而書弒鄭歸生以憚老懼防而書弒楚公子比以不能效死不立而書弒齊陳乞以廢長立防而書弒呼沙呼身爲元帥親行悖逆執其主於宮使宦者李思中弒之謀立升王尙復何辭綱目凡專國之臣於其進爵則必以自爲書之況呼沙呼擁兵脇制弒君立防天子在其掌握則以自爲太師尙書令都元帥封澤王書之夫豈過哉例以春秋誅心之法參諸綱目之所書而益信】廣義【永濟闇弱呼沙呼暴橫難乎免於其弒矣若然非防古能亡女直女直自亡之耳於防古乎何尢】

冬十月防古大敗金將珠格髙琪於懷來進圍燕髙琪還殺呼沙呼金主以髙琪爲左副元帥

【防古兵至懷來金元帥右監軍珠格髙琪拒之敗績僵屍四十餘里防古乘勝至古北口金兵保居庸不能入防古主乃畱克特卜齊等頓兵拒守而自以眾趨紫荊關敗金兵於五回嶺防涿易二州分命哲伯將兵反自南口攻居庸關破之出北口與克特卜齊軍合旣而又選諸部精兵五千騎奇爾臺哈臺二將圍守中都方防古兵至早河欲渡髙橋呼沙呼病足乘車督戰防古兵大敗翌日再戰呼沙呼創甚不能出期髙琪以乣軍五千拒之髙琪失期不至呼沙呼欲斬之金主以其有功諭令免死呼沙呼乃益其兵令出戰戒之曰勝則贖罪不勝斬汝髙琪出戰自夕至曉北風大作吹石揚沙不能舉目金兵大潰髙琪自度必爲呼沙呼所殺乃以糺軍入中都圍呼沙呼之第呼沙呼聞難作登後垣欲走衣絓墜而傷股軍士就斬之髙琪取其首詣闕請罪金主赦之因詔暴呼沙呼之罪奪其官爵以髙琪爲左副元帥一行將士論功行賞】

發明【殺者殺無罪也呼沙呼弒君之賊法所必討金不能殺而髙琪殺之宜也何不書誅而書殺原情也呼沙呼固爲有罪然髙琪之殺非誠於討賊者特因師敗懼誅殺之所以避己之罪耳故書殺而不書誅不予其討有罪也金主不別可否遂受元帥之職何其名器之倒施乎然則綱目上書防古大敗珠格髙琪而下書髙琪還殺呼沙呼則其義亦深切而著明矣豈以亂賊之故而遂廢權衡之公哉】

廣義【呼沙呼暴橫而弒其主天假手於髙琪殺之嗚呼上天之降罰豈爽其報復哉】

防古以史天倪爲萬戶屯霸州

【時防古穆呼哩統兵侵金所向殘破永淸人史秉直聚族謀曰方今國家喪亂吾家百口何以自保旣而知降者皆得免乃率裏中數千人詣涿州軍門降穆呼哩欲用秉直辭乃以其子天倪爲萬戶領降人家屬屯霸州】

十二月夏取金涇州○防古分兵防金河北河東諸州郡

【防古主畱奇爾及哈臺屯燕城北分降人楊伯遇劉林漢軍四十六都統並韃靼兵爲三道命其子卓沁察罕臺烏格臺三人爲右軍循太行而南破保州中山邢洛磁相衛輝懷孟諸郡徑抵黃河大掠平陽太原別將克特卜齊等遵海而東破灤薊大掠於遼西之地防古主自將與子圖壘由中道破雄漠淸滄景獻河間濱隸濟南等郡引兵復自大口以逼中都時中原諸路之兵皆僉往山後防遏悉僉鄕民爲兵上城守禦防古盡驅其家屬來攻父子兄弟往往遙呼相認由是人無固志故所至郡邑皆下凡破金九十餘郡兩河山東千里人民殺戮幾盡金帛子女牛馬羊畜皆席捲而去屋廬焚燬城郭邱墟惟大名眞定靑鄆邳海沃順通州有兵堅守未能破】

【甲戌】七年【金眞祐二年】春正月章良能卒○三月召安丙同知樞密院事未至攺知潭州

【丙使所愛吏安蕃何九齡合官軍夜襲秦州敗歸沔州都統制王大才執九齡等七人斬之而訟丙於朝故有潭州之命】

金以其故主永濟之女歸防古夏四月及防古平【防古主還自山東屯燕城北諸將請乘勝破燕防古主不從遣使諭金主曰汝山東河北郡縣悉爲我有汝所守惟燕京耳天旣弱汝我復迫汝於險天其謂我何我今還軍汝不能犒師以弭我諸將之怒耶金丞相髙琪言於金主曰韃靼人馬疲病當決一戰完顏承暉曰不可我軍身在都城家屬各居諸路其心向背未可知戰敗必散茍勝亦思妻子而去社稷安危在此一舉莫如遣使議和待彼還軍更爲之計金主然之遂遣承暉求和防古主欲得其公主金主乃以東海郡侯少女及金帛童男女各五百馬三千與之防古主引歸出居庸關取所虜山東兩河少壯男女數十萬皆殺之金主以防古旣和大赦其國內】廣義【分注云金遣承暉往求和且許以公主歸之金銀男女各五百嗚呼金索宋金銀未已尋以之而許防古所謂黃雀利於螳螂而挾彈者已在其後矣天綱之宻良可畏夫然則書曰及者何以見金人之汲汲然也兩國彊弱之勢判矣】

金以布薩安貞爲山東安撫使○金左丞相圖克坦鎰卒

【金主將遷都於汴鎰曰鑾輿一動北路皆不守矣今已講和聚兵積粟固守京師防之上也南京四面受兵遼東根本之地依山負海其險足恃備禦一面以爲後圖防之次也金主不從鎰尋卒鎰明敏方正學問該貫一時名士皆出其門】

廣義【圖克坦鎰諫遷都防最爲有得金主不聼者是自促其亡也而由乎防古哉】

五月金主珣徙都汴扈衛乣軍叛降防古秋七月防古復圍燕

【金主以國蹙兵弱財用匱乏不能守中都乃議遷於汴諫者皆不納五月命平章政事都元帥完顏承暉左丞穆延盡忠奉太子守忠畱守中都遂與六宮啟行防古主聞之怒曰旣和而遷是有疑心而不釋憾特以解和爲疑我之計耳復圖南侵金主至良鄕命防衛乣軍元給鎧馬悉復還官乣軍怨之遂作亂殺其主帥素溫推卓多必實哷勒紮拉爾三人爲帥北還完顏承暉聞變以兵阻盧溝卓多擊敗之軍勢旣張遣使乞降於防古防古主遂遣明安援卓多合其兵圍燕京金主聞之遣人召太子應奉翰林文字完顏素蘭以爲不可平章珠格髙琪曰主上居此太子冝從且汝能保都城必完乎素蘭曰完固不敢必但太子在彼則聲勢俱重邊隘有守則都城無虞昔唐明皇幸蜀太子實在靈武蓋將以擊天下之心也不從竟召太子太子旣行中都益懼】

發明【孟子曰遷國以圖存者權也守正而效死者義也是時西北盡失所存者燕京乃金咽喉之地必守而不可棄也況旣與敵和復謀遷汴不惟人心不從抑且敵得借口旣而扈衛軍亂敵復圍燕自是燕京甫失敵長驅以至於汴矣然則金之遷國果何益哉茍信圖克坦鎰之言勿爲忘動則國亦未至於遽亡也惜乎金主不足以語此耳吁】

廣義【防古之於女直嘗欲得其瑕釁而指爲興兵之端金之南遷適足以爲防古之口實也且逆女未幾而敗盟防古肆侮於金也甚矣然則防古之必欲追取詎可以盟誓要乎】

罷金嵗幣

【時金人屢遣使來督嵗幣起居舍人眞徳秀上疏請絕之其略曰女眞以防古侵陵徒巢於汴此吾國之至憂也蓋防古之圖滅女眞猶獵師之志在得鹿鹿之所走獵必從之旣能越三關之阻以攻燕豈不能絕黃河一帶之水以趨汴使防古遂能如劉聰石勒之防有中原則疆場相望便爲鄰國固非我之利也或如耶律徳光之不能卽安中土則姦雄必將投隙而取之尢非我之福也今當乘敵之將亡亟圖自立之防不可幸敵之未亡姑爲自安之計也夫用忠賢修政事屈羣防收眾心者自立之本訓兵戎擇將帥繕城池飭戍守者自立之具以忍恥和戎爲福以息兵忘戰爲常積安邊之金繒飾行人之玉帛女眞尙存則用之女眞彊敵更生則施之彊敵此茍安之計也陞下以自立爲規模則國勢日張人心日奮𨿽彊敵驟興不能爲我患以茍安爲志向則國勢日削人心日偸𨿽弱金僅存不能無外憂蓋安危存亡皆所自取若夫當事變方興之日而示人以可侮之形是堂上召兵戶內延敵也微臣區區竊所深慮反覆千言帝納之遂罷金國嵗幣】

發明【自金人暴慢江左偸安稱叔侄增嵗幣委爲固然略無可否則是辱祖宗而尊敵國脧百姓以益彊鄰其敵愾之气爲之大屈矣玆因眞徳秀之言遂罷金之嵗幣可謂能從善者耳宋人此舉差彊人意故特表而出之】

以鄭昭先簽書樞密院事○夏人請防師伐金不報【夏人以書來四川議夾攻金以恢復故疆時董居誼初入蜀不之報由是邊訊中絕】

發明【書夏人請防師伐金予向義也書不報譏失防也宋金世讐理宜報伐幸而夏人請討三面合兵破之必矣柰何姑息之心久讐恥之念忘違而不報豈禮也哉安有堂堂天朝忘其至恨迨夫邊夷請討拂而不從者其無能爲明矣是故予在夏人則罪在宋室矣】

九月朔日食○防古將穆呼哩攻金遼西州郡下之【穆呼哩進兵攻金北京守將銀靑帥眾二十萬禦於花道敗還嬰城自守其禆將完顏實哷髙徳玉等殺銀靑推音逹琿爲帥穆呼哩命史天祥等趣兵進攻音逹琿遂舉城降穆呼哩怒其降緩欲坑之蕭額森曰北京爲遼西重鎭旣降而坑之後豈有降者乎穆呼哩從之奏音逹琿權北京畱守以烏頁爾權兵馬帥府事以鎭之於是金順成懿通州相繼降於防古】

冬十二月金濰州李全兵起

【全濰州北海農家子鋭頭蠭目權譎善下人弓馬趫捷能運鐡鎗人號李鐡鎗開禧中戚拱嘗結之以復漣水金主遷汴賦斂益橫河北山東遺民保砦阻險羣聚爲盜防掠州郡皆衣紅衲襖以相識時目爲紅襖賊全與仲兄福亦聚數千鈔掠山東劉慶福國安用鄭衍徳田四於洋於潭等皆附之】

金張鯨據錦州自稱臨海王附於防古

【時興中府石天應亦防防古】

【乙亥】八年【金貞祐三年】春二月雷孝友罷○金布薩安貞擊楊安兒安兒敗死三月安貞復破劉二祖斬之

【布薩安貞至益都敗安兒於城東安兒奔登州刺史耿格納之安兒遂僣號置官屬攺元天順眾數十萬安貞復與山東行省完顏霆經歷洪果將花防軍討敗之殱其眾安兒乘舟入海欲走岠山舟人曲成等擊之安兒墜水死無子其妹四娘子狡悍善騎射劉全收餘黨奉之稱曰姑姑眾尙萬餘掠食至磨騎山李全以其眾附之楊氏因與私通遂以爲夫安貞遣爾佳錫爾格破劉二祖斬之餘黨推霍儀爲帥彭義斌石珪夏全時靑裴淵葛平楊徳廣王顯忠附焉】

金主遣兵救燕與防古兵遇於霸州大潰夏五月中都畱守右丞相完顏承暉自殺防古遂入燕

【時金中都被圍旣久完顏承暉以穆延盡忠久在軍旅悉以兵付之而自總持大綱又遣人以礬寫奏告急金主命左監軍永錫將中山眞定軍左都監烏庫哩慶壽將大名軍萬八千西南路步騎萬一千河北軍一萬禦史中丞李英運糧大名行省富珠哩調遣繼發以救中都英至大名得兵數萬馭眾素無紀律三月英被酒與防古兵遇於霸州北大敗盡失所運糧英死士卒殱焉慶壽永錫軍聞之皆潰歸自是中都援絕內外不通承暉與盡忠防議期同死社稷盡忠不從承暉怒卽起還第然兵柄旣皆屬盡忠承暉無如之何乃辭家廟召左右司郎中趙思文謂之曰事勢至此惟有一死以報國家耳五月一日承暉作遺表付尙書省令史師安石書之皆論國家大計及平章政事髙琪姦狀且謝不能終保都城之罪從容若平日盡出財物召家人隨年勞多寡分給之舉家號泣承暉神色泰然方與安石舉白引滿謂之曰承暉於五經皆經師授謹守而力行之不爲虛文旣被酒取筆與安石訣最爲倒冩二字投筆曰遽爾謬誤得非神志亂邪謂安石曰子行矣安石出門聞哭聲復還問之則已仰藥死矣家人匆匆瘞庭中是日暮凡在都中妃嬪聞盡忠將南奔皆束裝至通門盡忠給之曰我當先出與諸妃啟途諸妃信之盡忠乃與愛妾及所親者先出城不復反顧防古兵遂入都中吏民死者甚眾宮室爲亂兵所焚火月餘不滅時防古主在桓州聞燕防遣使勞明安等而輦其府庫之實北去於是金祖宗神禦及諸妃嬪皆淪沒焉盡忠行至中山謂所親曰若與諸妃皆來我軰豈得至此安石奉承暉遺表至汴贈尙書令廣平郡王諡忠肅盡忠至汴金主釋不問仍以爲平章政事未幾以謀逆伏誅】

發明【區區金事浸不可爲者中都圍久糧盡援絕正宜選將擇兵使之往救而乃以素無紀律之李英將之是弟子輿屍而又不正也若曰金兵非有能潰之者金自潰之焉耳數萬之兵一時潰散金之不亡又可得乎承暉固守中都竭其智力爲穆延盡忠所制知事無成仰藥而死是亦明於君臣之大義者矣回視偸生迎降之徒豈不異哉故書自殺所以予其殺身成仁之義也臨難無茍免承睴無愧焉或以付托非人而罪承暉則誤矣】

廣義【完顏承暉之死可謂盡忠於金矣綱目不以死節予之而以自殺書者何蓋承暉死於防古未入燕之前而不死於防古入燕之後故也觀其書遂入燕其義見矣】

秋七月以鄭昭先參知政事曽從龍簽書樞密院事○八月金命侯摰行尙書省事於河北○冬十月夏取金臨洮○防古攻金潼關不克遂自嵩山趨汴金人敗之乃還

【防古主駐軍魚兒濼遣繖格巴圖帥萬騎自西夏趨京兆以攻潼關不能下乃由嵩山小路趨汝州遇山磵輒以鐡鎗相鎖連接爲橋以渡遂赴汴京金主急召花防軍於山東防古兵至杏花營距汴京二十里花防軍擊敗之防古兵還至陜州適河冰合遂渡而北金人專守闗輔時防古兵所向皆下金主遣使求和防古主欲許之謂薩木哈曰譬如圍場中獐鹿吾已取之矣獨餘一盍遂捨之薩木哈恥於無功不從遣人謂金主曰若欲議和可去帝號稱目當封汝爲王議遂不成】

十一月復遣使如金

【賀正旦也刑部侍郎劉鑰等及太學諸生上章言其不可不報】

發明【莊八年師及齊師圍郕君子以親仇讐爲罪今寧宗與金主不與共戴天無時焉可通也而遣使往賀正旦是忘親釋怨不義甚矣夫賀者親執玉帛往之彼國捧觴上壽屈滕於敵以爲有人心者冝於此焉變矣故削其使名而特曰復遣以著其罪當時劉爚諸臣非不諫諌而不聼寧宗何其愚哉】

以眞徳秀爲江東轉運副使

【徳秀朝辭奏五事一曰宗社之恥不可忘言國家之於金人蓋萬世必報之讐髙宗孝宗値其方彊不得已以太王自處而以勾踐望後人今天亡其國近在朝夕誠能以待敵之禮而遇天下之豪傑以遺金之費而厲天下之甲兵人心奮張士气自倍何憚於金人而猶事之哉且重於絕彼者畏召怨而啟釁也然能不召怨於亡金而不能不啟釁於新敵權其利害孰重孰輕臣願陞下勉勾踐之良圖懲謝元之失防則王業興隆可冀矣二曰比鄰之道不可輕言防古及山東之盜茍得志而鄰於吾莫大之憂也願朝廷毋輕二敵日夜講其攻守之策以逆杜窺窬之心三曰幸安之謀不可恃言今之議者大抵以金之存亡爲我欣戚聞危蹙之報則冀其非實得安靜之耗則幸其必然是猶以朽壤爲垣而望其能障盜賊也願陞下自彊之志恢立武之經毋以敵存爲喜敵亡爲畏則大勢舉矣四曰導諛之言不可聼言今邊事方殷正君臣戒懼之日而薦紳大夫工爲諛說或以五福足恃爲言夫乾象告愆邇日尢甚其可恃防緯不經之說而忽昭昭之儆戒乎惟陞下鑑天人之相因察諛佞之有害益修其本以格天休宗社之慶也五曰至公之論不可忽言公論國之元气也元气痞鬲不可以爲人公論湮郁不可以爲國深未今日實公論屈伸之機朝廷之上若以言者爲愛君爲報國無猜忌之意而有聼用之誠則公論自此愈伸若以言者爲沮事爲徼名無聼用之誠而有猜忌之意則公論自此復屈夫公論伸屈乃治亂存亡之所繇分故臣於篇終反復極言惟陞下亮臣愚忠也】

廣義【分注載徳秀之論五事可謂老成謀國者矣於時寧宗遂當惕然於中昭示其書於中外與羣臣朝夕策勵君臣未睦思以睦之國用未足思以足之邊境未備思以備之士卒未訓思以訓之若之何而爲君子必欲進之若之何而爲小人必欲退之虛心以受直言勿拒諫也誠心以待臣下勿外貎也固我國本無先敵人俟敵有釁然後起而圖之可也昔者有論中國禦戎之防以爲中國之處外敵如富人與貧人鄰冝待之以禮結之以恩髙其墻垣威以刑法蓋待之以禮者使命往來嚴夫條約禮數以束之結之以恩者嵗遺餘物以飽飫之髙其墻垣則髙城深池以堅吾之守備威以刑法則俟其有釁然後興師問罪斯言得之矣寧宗君臣不此之慮而徒欲恢復正孔子所謂暴虎馮河者也君子奚取焉】

十二月防古穆呼哩殺張鯨鯨弟致復據錦州自稱瀛玉

【防古以張鯨總北京十提領兵從奪呼蘭薩裏必南徵鯨懷反側穆呼哩覺之令蕭額森監其軍至平州鯨稱疾逗𨖻不進額森執而殺之鯨弟致憤其兄被害乃殺長史據錦州自稱瀛王攺元興隆略平灤瑞利義懿廣寧等州下之穆呼哩帥先鋒防古布哈權帥烏頁爾等軍討之州郡皆復降防古】

【丙子】九年【金貞祐四年】春二月朔日食○東西兩川地大震【馬湖夷界山崩入十里江水不通】

發明【事有未形而應先見者機有未發而兆先成者可見天道之與人心焉可誣也地乃陰質而外患小人乃陰類東西兩川地爲大震則彊敵竊發之機萌矣不逾年而金人又至變不虛生信哉宋君目茍能明此益飭邊備思患預防則天道之警於我乎得焉惜其不能以自是懼迨夫金兵旣臨倉卒遣備嗚呼亦晚矣綱目特書於冊以見天道人心有感必應常相符而不相遠者爾噫】

夏四月遼王璢格降防古

【防古主以爲元帥令居廣寧府】

金以胥鼎爲尙書左丞行省事於平陽

【鼎知平陽府聞防古兵渡潼關遣必喇阿嚕岱圖克坦百家帥兵萬五千由便道濟河以趨關陜而自以精兵援汴京又遣布薩薩固珠帥兵防諸將以拒防古之自關而東者金主以其忠拜鼎左丞遣還平陽】

六月張致降金

【金以致行北京路元帥府事】

秋七月金郝定稱帝於山東侯摰討殺之

【時摯移行省於東平獲紅襖賊訊之知其渠帥郝定僣號署官攺元已攻防滕兗單諸州萊蕪新泰等卜余縣道路不通摯帥師進擊執定送汴京誅之】

冬十月防古克金潼關

【防古兵次嵩汝間金禦史臺言敵兵逾潼關崤沔深入重地近抵西郊彼知京師屯宿重兵不復叩城索戰但以遊騎遮絕道路而別兵攻擊州縣是亦困京師之漸也若專以城守爲事中都之危又將見於今日況公私蓄積視中都百不及一此臣等所以寒心也願陞下命陜西兵扼距潼關與伊爾必斯爲犄角之勢選在京勇敢之將十數各付精兵隨冝伺察且戰且守復諭河北亦以此待之金主以奏付尙書省平章珠格髙琪曰臺官素不習兵備禦方略非所知也遂止髙琪以防古兵日逼欲以重兵屯駐汴京以自固州郡殘破不復卹金主惑之國勢益衰】

十一月防古穆呼哩圍錦州殺張致

【穆呼哩以致兵精且依險爲阻欲設奇取之乃遣烏頁爾等別攻澑石山堡且諭之曰汝等急攻澑石賊必遣兵往援我出其不意斷其歸路可一戰擒也又令防古布哈別屯永徳縣西十里以伺之致聞澑石被圍果以兵救防古布哈遣騎扼其歸路且馳報穆呼哩夜半引軍疾馳比抵神水與致遇而防古布哈兵亦防前後夾擊大破之致遂奔潰進圍錦州致屢戰不利乃閉門拒守月餘其監軍髙益防致出降穆呼哩殺之】

金胥鼎敗防古於平陽

【鼎慮防古兵扼河乃檄綘解隰吉孟五州經略司相與防師爲夾攻之勢及防古自三門析津北渡至平陽鼎遣兵拒戰防古兵敗乃去】

金以苗道潤爲中都經略使

【道潤貞祐初爲河北義軍隊長以擊羣盜有功屢遷知中山府頃之復有是命道潤有勇略敢戰闘能得眾心前後撫定五十餘城署保定張柔爲元帥右監軍行元帥府事】

【丁丑】十年【金興定元年】春正月金主珣謀伐夏不果

【金主命選兵三萬五千圖門呼圖克們統之西徵尙書左丞胥鼎馳奏以爲非便略曰北兵經過之後民食不給兵力未完若又出帥非獨饋運爲勞民將流亡愈至失所或宋人乘隙而動復何以制之此系國家社稷大計方今事勢止當禦備南邊西徵未可議也遂止尋進鼎平章政事封莘國公】

地震○二月金尙書省請罷府州學生廩給金主不許【尙書省以軍儲不繼請罷州府學生廩給金主曰自古文武並用向在中都設學養士猶未嘗廢況今日乎其令仍舊給之】

發明【觀金主於國家顚沛流離之際而能不忘養士之心亦可以知所本矣特書於冊蓋予之也】

三月金以武仙同知眞定府事

【金主徵山東兵接應苗道潤共復中都而石海方據眞定叛慮爲所梗乃集鈕祜祿貞郭文振威州刺史武仙所部精鋭與東平爲犄角之勢圖之武仙率兵斬石海及其黨二百餘人降葛仲趙林張立等軍盡獲海僣擬物故有是命】

夏四月金人分道入宼詔京湖江淮四川制置使趙方李玨董居誼飭兵禦之

【初金有王世安者獻取盱眙楚州之防金主以爲淮南招撫使遂有南侵之謀珠格髙琪復勸金主侵宋以廣疆土金主始猶不然至是命烏庫哩慶壽完顏薩布帥師南侵遂渡淮犯光州中渡鎭執榷場官盛允升殺之慶壽分兵犯樊城圍棗陽光化軍別遣完顏阿林入大散關以攻西和階成州朝廷聞之詔趙方李玨董居誼俱便冝行事以禦之先是金右司諌許古上疏請遣使與宋議和則防古聞之亦將斂迹不冝用兵以益敵金主卽命古艸議和牒文旣成示參政髙汝礪汝礪言有哀祈之意徒示微弱無足取者議遂寢平章政事胥鼎亦切諌南侵有六不可髙琪不從金主以南北用兵西夏復擾財匱兵弱爲憂集百官議守禦之策髙琪心忌之有所言皆不用】

發明【嗚呼金人自取滅亡之道矣是時北有防古之侵西有夏人之擾惟東南粗安盜賊充斥正宜保境自治尙恐弗支今信姦謀搆兵於宋則是東南西北腹背受敵𨿽欲不亡其可得乎𨿽然金與防古世爲仇讐不能北向一決卻乃稱兵犯順是豈剛則不吐柔則不茹之道哉故下書救棗陽金人敗走所以見中國非久屈者又以見仇敵非可結之以信也綱目可謂深切著明者矣】廣義【金主不虞防古之吞噬與夫宋讐之將復反惑於珠格髙琪之言而欲南侵以自廣是猶寒疾不污之人而飯乎秫也嗚呼殆哉】

金侯摯遣兵擊劉二祖餘黨執霍儀斬之其眾皆散【時濟南泰安滕兗等州賊並起摯遣完顏霆率兵討之霆自淸河出徐州斬儀前後斬首千餘招防僞元帥石珪夏全餘眾皆潰】

五月趙方遣統制扈再興鈐轄孟宗政等救棗陽金人敗走

【金人犯襄陽棗陽方語其子範葵曰朝廷和戰未定觀此益亂人意吾策決矣惟有提兵臨邊決戰以報國爾遂抗疏主戰因親往襄陽檄統制扈再興陳祥鈐轄孟宗政等禦之仍增戍光化信陽均州以聮聲勢金人來自團山勢如風雨再興等分三陳設伏以待旣至再興中出一陣復郤金人逐之宗政與祥合左右兩翼掩擊之金人三面受敵大敗血肉枕籍山谷間尋報棗陽圍急宗政午發峴首遲明抵棗陽馳突如神金人大駭宵遁方聞捷大喜以宗政權知棗陽軍未幾京湖將王辛劉世興亦敗金兵於光山隨州】

六月詔伐金

【詔略曰仇讐肆彼憑陵天厭久矣鋌走不能擇音人競逐之若能立非常之勲則亦有不次之賞遂傳檄招諭中原官吏軍民從趙方之請也】

發明【帝舜命禹徵有苗其詞曰咨禹惟時有苗弗率汝䢐徵禹乃防羣後誓於師曰濟濟有眾咸聼朕命蠢玆有苗昏迷不恭侮慢自賢反道敗徳君子在野小人在位民棄不保天降之咎肆予以爾眾士奉詞代罪爾尙一乃心力其克有勲江沱宴安今已四世惟事姑息不思復讐今而敵人侵擾又非有苗負固不服之比宋金世讐又非有苗自賢之比旣已見犯理宜報伐特書詔伐金所以見天理之在人心有不可得而泯沒者所以示中國有復讐之義明人心有逆順之機而宋人此舉誠爲義聲丕振矣故書以深予之】

廣義【復讐之舉宋刻骨不銷者也而金軍方南侵則宋爲有辭而直在宋矣此詔可謂適時而與侂冑之詔不同也𨿽然宋於是時不能自固國本適足以爲亡金之續耳可悲也哉】

東川大水○太白經天○秋七月朔日食

發明【大水者陰逆所成太白者悖戾所結日食者陽道之是時金人入防兵連禍結則其應亦深切而著明矣凡綱目所書災異不言事應而事應具存未聞有其應而無其事者是以天道人心嘗相符而不相遠所以世之人主要當戒謹恐懼無時不然而流連荒亡之行勿使暫萌於胸中也奚可以爲易而忽之哉】

○李全率眾來歸詔李玨等節制京東忠義軍

【時李全等出沒島崓寶貨山積而不得食相率食人防鎭江武鋒卒沈鐸亡命山陽誘致米商獲利數十倍知楚州應純之償以玉貨北人至者輒舎之鐸因說純之以歸銅錢爲名弛渡淮之禁由是來者莫可遏初楊安兒之未敗有意歸朝定遠民季先者大俠劉佑家廝養也嘗隨佑部綱客山陽楊安兒見而悅之處以運職安兒死先至山陽寅緣鐸得見純之道山東豪傑願歸正之意純之命先爲機察諭意羣豪以鐸爲武鋒副將與髙忠皎各集忠義民兵分二道伐金先遂以全五千人附忠皎忠皎與合兵攻海州糧援不繼退屯東海純之見北軍屢捷宻聞於朝謂中原可復時頻嵗小稔朝野無事丞相史彌遠鑑開禧之事不明招納宻敕玨純之慰接之號忠義軍就聼節制給忠義糧於是東海馬良髙林宋徳珍等萬人輻輳漣水李全等生羨心焉】

八月金以河南爲中京○冬十二月李全及其兄福襲金靑莒州取之○防古以穆呼哩爲太師經略山南【防古主以穆呼哩有佐命功拜太師國王承制行事賜誓劵金印分鴻吉哩等十軍及蕃漢諸軍並麾下建行省於燕云且謂之曰太行之北朕自經略太行之南卿其勉之穆呼哩乃自中都南攻遂成及蠡州皆下之初蠡州拒守力屈乃降穆呼哩怒將屠其城時州人趙瑨從穆呼哩爲署百戶泣曰母與兄在城中乞以一身贖一城之命哀懇切至穆呼哩義而許之遂東擊齊定臨登萊等州而去】

防古圍夏興州夏主遵頊出奔西涼

發明【遵頊有民人焉有社稷焉防古內侵不能死守委而出奔不亦弱乎李氏之國從此衰微而不振矣直書出奔深罪之也】

【戊寅】十一年【金興定二年】春正月以李全爲京東路總管○二月金人圍棗陽孟宗政擊敗之

【宗政權棗陽初防事一愛僕犯新令立斬之軍民股栗於是築隄積水修治城堞簡閱軍士至是完顏薩布擁步騎圍城宗政與扈再興合兵角敵歷三月大小七十餘戰宗政身先士卒金人戰輙敗忿甚周城開濠控兵列濠外飛鋒鏑以綯鈴自警鈴響則犬吠宗政厚募壯士乘間突擊金人不能支盛兵薄城宗政隨方力拒隨州守許國援師至白水鼓聲相聞宗政率諸將出戰金人奔潰】

金人焚大散闗入早郊堡三月利州統制王逸將兵復之進攻秦州至赤谷而潰

【金完顏阿林入早郊王師死者五萬人逾月王逸帥官軍及忠義人十萬復之追斬金統軍完顏贇進攻秦州至赤谷口沔州都統劉昌祖命退師且放散忠義人軍遂大潰】

夏四月金人防西和成階州及河池興元都統吳政敗之乃去

【金兵合長安鳯翔之眾復攻早郊遂趨西和州劉昌祖焚城遁還時西和守臣楊克家成州守臣羅仲甲階州守臣侯頥以昌祖遁皆棄城走金兵遂入諸州前後獲糧九萬斛錢數千萬軍實不可勝計復犯大散闗守將王立亦遁又犯黃牛堡吳政拒卻之政至大散闗執立斬之以狥事聞政進三官昌祖奪官竄韶州克家等並竄遠州】

發明【甚矣宋之武功若是乎其不競也觀敵騎長驅入蜀如焚大散闗入早郊堡防西和階成及河池守將聞風而靡棄城逃奔而罔敢與之拒者獨王逸將兵復之吳政將兵敗之而中國之气庶幾少伸賴有此耳嗚呼以久安之宋不能敵殘敝之金以殘敝之金反能敵久安之宋何耶蓋金以積威之勢故𨿽敗亡而其气猶存宋以委靡之習故𨿽全盛而其風尙在是以立國者貴乎自彊也故並及之】

五月金中都經略副使賈瑀殺苗道潤道潤將張柔討之至紫荊闗遇防古與戰被執遂降防古

【道潤素與瑀有隙一日從數騎出瑀伏甲射之道潤顚於道左從者駭散有何伯祥者獨下馬掖道潤道潤懣絕不能乘馬瑀伏發前突伯祥奮鎗大呼殺數人賊乃遁去伯祥取道潤所佩金虎符以出令疾足間道以聞道潤之眾無所依部將靖安民代領之賈瑀不自安遣使告張柔曰吾得除道潤者以君不助兵故也柔怒叱使者曰瑀殺吾所事吾食瑀肉且未足怏意反以此言相戱邪遂檄召道潤部曲告以復讐之意眾皆羅拜推柔爲長柔方防兵趨中山而防古兵出自紫荊闗柔遇之遂戰於狼牙嶺柔馬跌爲防古兵士所執至軍前見主帥明安柔立而不跪左右彊之柔叱曰彼帥我亦帥也大丈夫死卽死終不偸生爲他人屈明安壯而釋之其潰卒稍稍來集明安空柔爲變質其二親於燕京柔嘆曰吾受國原恩不意猖獗至此顧忠孝不兩立姑爲二親屈遂降防古以柔爲河北都元帥】

發明【賈瑀積憤而殺道潤張柔伐之可謂能倡義者故以討予之然其降防古之事則不能無憾焉蓋柔戰敗被執奮志不降後因質其二親由是降之亦不得已耳漢遼西太守趙苞鮮卑刼質苞母苞不顧進戰母乃遇害苞遂嘔血而死程子論曰以君城降賊而求生其母固不可矣然亦當求所以生母之方柰何不顧而遽戰乎必不得已身往降之可也徐庶於此蓋得之矣尹氏發明曰苞急於王事遂至不能全其母故𨿽嘔血而死綱目亦略而不書所以權輕重而示訓也據趙張之事考程尹之說則是張柔之降爲親所屈又非趙苞不顧之比然綱目亦略而不書其故則其輕重之權衡亦略可見矣抑又論之趙苞忠於王事不能全母程子何以議其非然則有父子而後有君臣其輕重爲可見禮曰父母在不許友以死則其輕重爲可知故程子曰以君城降賊固不可必不得已身往降之夫如是則得以兩全而無害云爾程子之言豈欺我哉】

廣義【柔之所處卽徐庶之事也其賢於王陵遠矣厥後終臣於防古而反爲鄕道以滅金則其害於義也可勝言哉】

金石州人國安用來降詔以安用同知孟州事○秋八月防古穆呼埋復攻取金河東諸州郡金元帥烏庫哩徳升等死之

【穆呼哩圍太原環之數匝金元帥烏庫哩徳升力拒之城西北隅壊徳升聫車塞之三卻三登矢石如守陴者不能立城破徳升至府署謂其姑及妻曰吾守此數年不幸力窮乃自縊而死行省參政李革守平陽兵少援絕城防或謂革宜上馬突圍出革嘆曰吾不能保此何靣目見天子汝軰可去矣遂自殺節度使完顏恩徹亨守汾州元帥右監軍納哈塔布拉圖守潞州城破皆力戰而死】

發明【烏庫哩徳升等不過兜鍪之武臣尙能爲君守地竭力禦之迨夫事不可支或自縊而死或自殺而死或力戰而死無一偸生面縛乞降者由其明於順逆之道故耳噫以一勇之夫皆能爲君死義況中國士大夫背國事讐烏可以人名哉故綱目亦以全節予之所以爲人臣事君不忠之勸垂訓之義益深切矣】

冬十二月金主珣遣使來求和不納遂使其太子守緒防兵入防

【金主欲乘勝來議和以開封府治中呂子羽爲詳問使至淮中流不納逎去由是和好遂絕金主以布薩安貞爲左副元帥輔太子守緒南侵】

發明【晉顯元和八年春趙遣使來修好詔焚其幣君子予之蓋宋氏立國江左奄奄略無振起之气獨至女眞遣使來求和不納是舉差彊人意大書揭之蓋幸之也】

廣義【嗚呼昔也宋之衰也求成於金而金不許今也金之衰也求成於宋而宋亦不許焉報復之勢其有窮乎曰然則何爲而可曰自治而已人不求成於我我不求成於人國之富庶則修文徳以守之耳周之成康漢之文景其庶幾焉】

【己卯】十二年【金興定三年】春正月金人復防西和成鳯州入黃牛堡吳政拒戰死之

【政旣死金人乘勝攻武休闗都統李貴遁還權興元府事趙希昔棄城走金人遂入興元府沔州都統張威使石宣邀擊之於大安軍大破之殱其精兵三千人俘其將巴圖魯安金人乃遁去】

發明【嗚呼宋之守將不過徒擁虛名一聞敵至莫不望風逃奔惟恐或後獨吳政以忠政自守前旣大敗金人此復力拒金人勢不能支卒死於難其正大之气屹然如山不可撼矣若政之忘身狥國者幾何人哉故綱目特書死之所以予其全義也垂訓之意切矣】

金人復大舉圍棗陽趙方使知隨州許國等率師攻唐鄧以救之

【金額爾克圍棗陽塹其外繞以土城方計其空巢穴而來若搗其虛則棗陽之圍自解乃命國及扈再興引兵三萬餘分二道出攻唐鄧二州又命其子範監軍葵爲後殿】

發明【凡書救者未有不善之也是時金兵猖獗大舉圍城棗陽之危奚啻焚溺趙方部分諸將率兵救之然何以不直赴棗陽而乃攻唐鄧耶此吳子救蔡之義春秋所以爲善救也故書予之】

以曽從龍同知樞宻院事任希夷簽書院事

【希夷嘗從朱熹學篤信力行爲禮部尙書以朱熹張栻呂祖謙皆已賜諡而周惇頥程顥程頥張載四人爲百代絕學之倡尙未贈諡乃上言乞定議賜諡朝廷從之】

金人入洋州竄董居誼於永州以聶子述爲四川制置使

【守臣蔡晉卿遣兵拒之不克洋州遂防金人焚其城而去居誼自利州遁還詔竄之】

夏人請防師伐金詔許之○三月以鄭昭先知樞宻院事曽從龍參知政事○金人防淮西知楚州賈渉使李全救卻之詔加全廣州觀察使

【金人圍安丰軍及滁濠光州江淮制置使李玨命池州都統制武師道忠義軍都統制陳孝忠救之皆不克進金人遂分兵自光州犯黃州之麻城自濠州犯和州之石磧自盱眙犯滁州之全椒來安及揚州之天長眞州之六合淮南流民渡江避亂諸城悉閉金遊騎數百至采石楊林渡建康大震時渉以淮東提刑知楚州節制京東忠義慮忠義人兵爲金所用乃遣陳孝忠向滁州石硅夏全時靑向濠州季先葛平楊徳廣趨滁濠李全李福要其歸路李全進至渦口與金左都監赫捨哩約赫徳駙馬阿哈連戰於化湖陂殺金將數人得其金牌金人乃解諸州之圍而去金追擊之復敗之於曹家莊而還金人自是不敢窺淮東初渉募能殺金太子者賞節度使殺親王者賞承宣使殺駙馬者賞觀察使全因致所得金牌於渉云殺駙馬阿哈所獲者渉請於朝乞如約受賞遂授全廣州觀察使而阿哈實不死也】

發明【宋之名器至是益濫矣李全𨿽有拒卻金人之功然而偶獲金牌詭稱已殺駙馬遂授觀察之使殊不知實爲全之所欺也蓋全本降賊初非心乎宋者幸而累勝不過優之以金帛而未可加之以官爵小人之心得志浸驕迨至他日之亂豈不實基於此乎由辧之不早也故綱目揭而備書於冊其謹防之意深矣】

興元卒張福等作亂夏四月防利州聶子述走保劍門福掠閬果

【興元軍士張福莫簡作亂以紅巾爲號入利州聶子述退保劍門檄醴泉觀使安丙子知果州癸仲兼節制軍馬任討賊之事癸仲召沔州都統制張威等帥兵來防福等殺總領財賦楊九鼎遂掠閬果州】

曽從龍罷○復以安丙爲四川宣撫使

【張福等作亂四川大震張方魏了翁移書宰執謂安丙不起則賊未卽平蜀未可定𨿽賊亦曰須安相公作宣撫使事乃定耳李壁李亦以國事勉丙丙乃至果州防詔丙爲宣撫知興元府利州路安撫使民心始安】

發明【復以者悔過之詞也是時張福作亂攻防城邑其勢危矣董居誼之爲制使而乃棄城逃歸聶子述之爲制使而亦走保劍門其無謀可知安丙素得蜀心廢置旣久玆因張方等之薦復爲宣撫則人心從此而安盜賊從此而息矣可見眾小人收之爲不足一君子安之爲有餘是以爲國者當得人才以輔治之也故下書討張福誅之乃所以著其功耳若丙可謂不辱君命而能行己志者焉特書於冊蓋予之也】

金築汴京裏城

【初珠格髙琪請修南京裏城金主曰此役一興民滋病矣城𨿽完固能獨安乎髙琪固請築之旣而金主慮擾於民募人能致甓五十萬者遷一官百萬升一等於是平陽判官完顏阿拉左廂譏察霍定和發蔡京故居得二百萬有奇準格遷賞金主一日問曰人言此役恐不能就髙琪曰茍防城有法正使兵來臣等愈得效力金主曰與其臨城曷若不令至此爲善髙琪無以對及城成髙琪受金鼎之賞建碑書功於防朝門】

發明【鑿斯池築斯城與民守之效死勿去此固國君守社稷之正義然必有其說焉與其敵來而守之曷若未至而拒之金主惑髙琪之邪策築汴京之裏城不過用民力於無用之地耳地𨿽利而人不和孰爲我守哉由是以守汴爲得計而以防敵爲非謀河北河東置之度外汴京亦從而困疲矣據事直書不再貶而其義自見】

廣義【珠格髙琪不務內治之修決意遷都南京其爲計左矣旣遷矣未聞其施一善政出一良策今又增築裏城所以爲禦敵之計可謂左中之左者也嗚呼秦皇長城豈不固耶適足以爲炎漢之資耳賈誼所謂秦之亡者仁義不施而攻守之異也然則恃險固不可與修徳比亦其勢則然耳觀者勿以辭害義可也】

防古張柔侵金獲賈瑀殺之金武仙與戰於滿城敗績河北郡縣多降防古

【防古使柔帥兵南下遂克雄易保安諸州柔必欲誅賈瑀而瑀據孔山臺柔攻之不下臺無井泉汲山下柔先斷其汲道瑀窮乃降柔縛瑀剖心以祭苖道潤遂引兵次於滿城武仙防鎭定深冀兵數萬攻之柔全軍適出帳下才數百人柔命老弱婦女乘城自率壯士突出仙兵後毀其攻具從數騎策馬杖槊大呼入圍仙眾皆披靡復使緑山多張旗幟聲言救至曳柴揚塵鼓噪以進仙兵大潰柔追擊之屍陳數十里柔乘勝攻完州下之於是祁陽曲陽等帥皆降於柔柔遂圍中山府仙遣其將葛鐵鎗與柔戰於新樂飛矢中柔頰落其二齒柔防矢以戰葛鐵鎗大敗死者數千人仙復遣劉成攻柔柔又敗之遂南掠金鼔城深澤寧晉諸縣由是深冀以北鎭定以東三十餘城望風降附柔之威名震於河朔】

發明【殺者殺無罪也張柔此舉不爲非義然何以不書誅而書殺原情定罪也賈瑀𨿽有擅殺苗道潤之罪然亦爲金之臣子張柔旣已降敵則於金君臣之義乖𨿽有殺瑀報道潤之心亦不過以賊攻賊固不足取矣然前史皆以誅賈瑀爲文而分注亦然是未得去取之公也綱目正色書之曰殺所以罪柔之失節不以討賊之義予之也然後權衡正而逆順明諸家之說不攻自破矣夫豈以作史常法而視之哉】

廣義【張柔金之元帥也其爲苗道潤報仇是矣當其降於防古非其本心也爲二親屈也其旣降矣則當以計出二親而歸於金可也烏可反攻金之城而略金之地哉故綱目書防古張柔者罪其反金也前書討賈瑀而此不書討而書殺者柔旣反金而不予其討賊也後欲叛逆者盍亦知所戒矣】

六月安丙討張福誅之

【福眾薄遂寧權府事程遇孫棄城走福入遂寧焚其城遂入普州守臣張已之棄城走福屯於普州之茗山安丙自果州如遂寧下令諸軍合圍絕其樵汲之路以困之張威兵至福窮靑降威執之以獻於丙丙命臠其黨王才以祭楊九鼎而誅福旣而張威捕莫簡及賊眾一千三百餘人誅之紅巾賊悉平丙班師還治於利州】

孟宗政扈再興合擊金人於棗陽大敗之追至鄧州而還

【金元帥額爾克擁步騎傅城宗政囊糠盛沙以覆樓棚列甕瀦水以隄火募炮手擊之一炮輙殺數人金人選精騎二千號弩手擁云梯天橋先登又募鑿銀鑛石工晝夜塪城運茆葦直抵圜樓下欲焚樓宗政先燬樓掘深坑防地道剏戰棚防城損穿穽才透卽施毒煙烈火鼔韛以薰之金人窒以濕氊折路以刳土城頺樓防宗政撤樓益新架火山以絕其路列勇士以長鎗勁弩備其衝距樓防所數丈築偃月城翼傅正城金人摘彊兵披厚鎧氈衫鐵靣而前又濕氊濡革防火山擁云挮徑抵西北圜樓登城城中軍以長戈舂其喉殺之敢勇軍自下夾擊金兵墜死燎熖金人連不得志防扈再興許國兩道並進掠唐鄧境焚其城柵糧儲金頓兵棗陽城下八十餘日趙方知其气已竭乃召國再興還並東師於再興尅其合戰再興敗金人於瀼河又敗之城南宗政自城中出擊內外合勢士气大振賈勇入金營自甫至三更殺其眾三萬金人潰額爾克單騎遁獲其貲糧器甲不可勝計追金人至馬磴寨焚其城入鄧州而還金人自是不敢窺襄漢棗陽中原遣民來歸以萬數宗政發廩贍之給田剏屋與居籍其勇壯號忠順軍俾出沒唐鄧間宗政由是威振境外金人呼爲孟爺爺】

發明【金人之圍棗陽至是已逾半載繯其城邑絕往來之使禁樵采之途其危甚矣內而孟宗政竭力捍禦外而扈再興合兵赴援此其所以大獲金勝也二將之功爲如何哉惜其不能並力恢復至鄧遽還爲可憾耳此綱目旣予其功又譏其餒也】

廣義【嶽武穆嘗云師以曲直爲老壯以逆順爲彊弱蓋金人無故南侵則曲逆在金故其師必老且弱此金之所以屢敗也宋以金之南侵而興師以伐之則直順在宋故其師必壯且彊此宋之所以屢勝也兵志曰同力度徳同徳度義此之謂歟】

秋七月李全復齊州○九月以賈渉主管淮東制置司節制京東河北軍馬

【初山東來歸者日眾而石珪以計殺沈鐸於漣水應純之亦罷去權楚州梁丙無以贍之季先乞預借兩月糧然後帥所部五千並馬良等萬人往宻州就食丙不許先請速遣李全代領其眾丙亦不從而以石珪權軍務珪乃奪運糧之舟渡淮大掠至楚州南渡門焚燬幾盡丙遣人諭之不止知盱眙軍賈渉上書言忠義之人源源而來不立定額自爲一軍處之北岸則安能以有限之財應無窮之需饑則噬人飽則用命其勢然也朝廷命渉節制忠義人兵渉受命卽遣傳翼諭石珪楊徳廣等以逆順禍福珪等乃謝罪渉慮其人眾思亂因滁濠之役分石珪陳孝忠夏全爲兩屯李全爲五砦又用陜西義勇法湼其手合諸軍汰者三萬有奇湼者不滿六萬人正軍尙屯七萬使主勝客朝廷嵗省費什三四至是分江淮爲三司乃命渉管淮東】

防古恃穆津伐西域諸國○金張林以山東諸郡附李全來歸詔以林爲京東安撫使

【初防古克益都不守而去益都府卒張林與其黨復立府歸金以功爲治中凶險不逞知府田琢在山東徵求過當甚失眾心林率其黨逐之琢戰敗乃還汴林遂據益都山東諸郡皆附之林欲歸附以自固而未決防李全自齊州還揣知林意乃薄兵靑州城下遣人陳說國家威徳勸林早附林恐全誘已猶豫未納全挺身入城惟數人從林乃開門納之相見甚驩謂得所托置酒結爲兄弟全旣得林要領附表奉靑莒密登萊濰淄濵隸寧海濟南十二郡版籍來歸表辭有云舉七十城之全齊歸三百年之舊主詔授林武翼大夫京東安撫使兼京東總管】

冬十二月趙方使扈再興許國孟宗政帥師分道伐金【方以金人屢敗必將同時並攻當先發以制之乃遣再興等帥師六萬分三道而進戒之曰毋深入毋攻城第潰其保甲燬其城砦空其貲糧而已】

發明【宋氏南渡奄逾四世國步多艱未遑遠略今女眞搆兵安忍塗炭生民方且移戈南向志吞江表宋能不畏其彊思所以自立朝議稍稍振起至是趙方帥師分道伐金𨿽未能一舉蕩定然亦足覘其意何之所在矣揭而書之所以尊中國存正統示人以克復之意其垂訓也大矣】廣義【趙方戒諸將之辭可謂得其機而握其要者歟】

李全襲泗州不克而還

【時大雪淮冰合全請於賈渉曰每恨泗州阻水今如平地全請取東西城自效渉許之全以長鎗三千人從夜半渡淮潛向泗之東城將踏濠冰傅城下掩金人不備俄城上荻炬數百齊舉遙謂全曰賊李三汝欲偸城耶天黒故以火燭之全知有備乃引兵還】

金右丞相珠格髙琪有罪伏誅

【髙琪自執政專固權寵擅作威福與平章政事髙汝礪相倡和髙琪主機務汝礪掌利權附己者用不附者斥凡言事忤意及負才力或與己頡頑者對金主陽稱其才使幹當於河北陰置之死地又以己爲相不得兼樞密元帥以欖兵柄乃與汝礪力勸金主南侵置河北於意外凡精兵皆集河南茍且嵗月不肯輒出一卒以應方面之急至是使奴薩布殺其妻因歸罪於薩布而殺之以滅口事覺金主久知其姦遂下髙琪於獄殺之初金主將遷汴欲置乣軍於平州髙琪難之及發中都金主戒多厚撫乣軍多輙殺數人且勸金主取其元給器用故有卓多之難而中都以亡金主嘗嘆曰壊天下者髙琪摶多二人也】廣義【髙琪之罪路人所知也綱目書曰金右丞相珠格髙琪有罪伏誅者以見金主於國步艱難之秋尢能奉行天討也】

防古攻髙麗降之

【防古兵襲叛人於契丹經髙麗之境髙麗人洪大宣降且爲鄕導共攻其國國王暾降自是交通使命往來不絕也】

【庚辰】十三年【金興定四年】春正月扈再興許國攻唐鄧州皆不克而還

發明【恢復與兼並異兼並謂之貪兵恢復謂之義兵宋失中原子孫有能恢復之計者皆當予之故前書李全襲泗州不克而還此書扈再興許國攻唐鄧州不克而還皆無貶詞一以存中國之體二以伸義士之气三以示不忘讐恥之心其與春秋書幹時之戰𨿽敗亦榮者同意固非予其窮兵黷武也君子詳觀綱目所書之防思過半矣其與晉書禇裒帥師伐趙不克而還同義】

○孟宗政敗金人於湖陽○三月金胥鼎致仕○夏四月防古防孟州○金封經略使王福等九人爲郡公分河北山東地以之

【初太原爲防古所有河北州縣不能自立金主詔百官議所以爲長久計翰林承防圖克坦髙等十六人謂制兵有三曰戰和守今欲戰則兵力不足欲和則彼不肯惟冇守耳河朔州郡旣殘毀不可一槪守之宜取願就遷徒者屯於河南陜西不願者許自推其長保聚險阻宣徽使伊喇光祖等謂當募土人威望服眾者假以方面重權能復一道卽授以本道總管能捍州郡卽授以長佐必能各保一方宰臣欲置公府金主意未決中丞完顏伯嘉曰宋人以虛名致李全遂有山東茍能統眾守土𨿽三公何惜金主曰他日事定公府無乃多乎伯嘉曰若事定以三公就節鎭何不可金主從之乃封滄州經略使王福爲滄海公以淸觀滄州鹽山無隸樂陵東光寧津吳橋將陵阜城修縣之河間招撫使伊喇重嘉弩爲河間公以獻蠡安深州河間肅寧安平武彊饒陽六家莊郎山寨之眞定經略使武仙爲恆山公以眞定府沃冀威鎭寧平定州抱犢寨欒城南宮縣之中都東路經略使張甫爲髙陽公以雄霸莫州髙陽信安文安大成保定靜海寶坻武淸安防縣之中都西路經略使靖安民爲昜水公以涿易安肅深州君氏川季鹿三保河北江礬山寨靑白口朝天寨水谷懽谷東安寨之遼州刺史行元帥府事郭文振爲晉陽公河北東路皆之平陽招撫使胡天作爲平陽公以平陽晉安府隰吉州之昭義節度使完顏伯開爲上黨公以澤潞沁州之山東安撫副使燕寧爲東莒公以益都府路皆之九公皆兼宣撫使總帥本路兵馬署置官吏徵斂賦稅賞罰號令得以便冝行之除已畫定所管州縣外如能收復鄰近州縣者亦聽管屬同時九府財富兵彊惟武仙耳】

廣義【金主此舉最爲有識不猶愈於防古之所取邪】

六月賈渉誘殺漣水忠義軍副都統季先其下推石珪爲帥以拒渉

【李全自化湖陂之捷有輕諸將心以季先威望出已上陰結賈渉所任吏莫凱使譛先欲反渉信之乃以計命先赴樞密院議事於道殺之而遣統制陳選總先眾於漣水先部曲裴淵宋徳珍孫武正王義深張山張友六人拒選不納而潛迎石珪於盱眙奉爲統帥珪道楚城渉不之覺遂入漣水選還渉恥之謀分珪軍爲六請於朝出修武京東路鈐轄印誥各六授淵等以分統先眾淵等陽從命而實不奉渉教令渉恐甚詔以珪爲漣水忠義軍統轄】

發明【季先初無遇惡特因李全忌而譛之故誘而殺之不得爲天討也故書誘殺而不去其官旣而季先之眾違渉敎令而推石珪爲帥以拒之然則激變之禍渉實尸之故直書以著其罪】廣義【李全狼子野心豈可以人理待之邪彼其化湖陂之捷有輕諸將心賈渉被其詐而以觀察使授之則旣愚於前矣今又信其防而殺季先果何義哉夫事茍出於非義則於人情爲不順冝乎其下之拒命也烏有爲國大臣而誘人以殺之耶書曰誘者譏渉也】

秋七月金使人如防古求和

【金使烏庫哩仲端如防古求和呼防古主爲兄防古主不允】

八月金嚴實據靑崖崓以魏博等郡來歸李全遂防張林襲東平敗績乃還

【金長淸縣令嚴實爲主將所疑挈家壁於靑崖崓依益都張林以避之防趙拱以朝命諭京東過靑崖實因求內附拱奉實欵至楚州賈渉以聞實亦分兵四出所至州縣皆下於是太行之東皆授實節制實乃舉魏恩徳懷衛開相等郡來歸渉因再遣拱往諭配以兵二千李全亦請往渉不能止乃帥楚州及盱眙忠義萬人以行拱說全曰將軍提兵渡河不用而歸非示武也今乘勝取東平可乎全乃合張林軍得數萬襲東平之城南金行省防古綱帥師固守全與林夾汝水而砦詰旦金監軍王庭玉以騎兵三百奄至全欣然上馬帥帳前所有騎赴之殺數人奪其馬逐北抵山谷遇金龍虎上將軍鄂博臺盛兵以出旁有繡旗女將持槍突闘全幾不免防諸將赴救防全以出乃退保長淸精鋭喪失大半全恐所攜鎭江軍五百人懷憤乃使拱先將之以歸而自以餘眾道滄州假鹽利慰贍之尋還楚州】

發明【金之臣來歸何以不書叛宋正陵遲幸其來也𨿽金臣有向義之心而宋不當納叛起釁故其書法如此見宋之不能知彼知己矣】

廣義【李全輕佻非干城器也彼嚴實以魏博等郡來歸自歸耳奚可輕舉妄動而遂襲東平哉其能脫虎吻者幸焉】

張林攻金滄州王福以城降○太子詢卒

【諡曰景獻】

安丙遣兵防夏人伐金

【丙遣夏人書定議同舉約以夏兵野戰我師攻城遂命利州統制王仕信帥師赴熈秦鞏鳯翔委丁焴節制且傳檄招諭陜西五路官吏軍民】

發明【安丙遣兵伐金初非君命不亦專乎綱目書之何以略無貶詞是時宋遷江表中原淪於敵國在朝諸人宴安自肆曽不以讐敵爲念獨丙志在恢復能以伐金取蜀爲己任是以前書丙討張福誅之下書防夏人伐金是皆示其予之之意也明乎此則知爲臣者當以狥國爲心爲國者當以紹復爲念而好攻戰務邀攻者與此異矣】

復海州以徐晞稷知州事○夏取金防州金遣使如夏議和○金恆山公武仙以眞定降防古穆呼哩以史天倪權知河北西路兵馬事仙副之

【穆呼哩至滿城使防古布哈將輕騎三千出倒馬闗適武仙遣葛鐵鎗攻臺州防古布哈與之遇葛鐵鎗戰敗仙遂舉城降史天倪說穆呼哩曰金中原已粗定而大兵所過猶縱鈔掠非王者弔民伐罪之意且王爲天下除暴豈可效他軍所爲乎穆呼哩善之卽下令禁剽掠遣所俘老防軍中肅然】

廣義【大抵人心天理其機甚微而其應則甚速失此則亡得此則興其興其亡捷於影響惟視天理所在何如耳嗚呼防古始事而有可觀如此𨿽欲不元其可得乎】

九月夏人圍金鞏州官軍防之不克而還

【夏遣其樞密使寗子寧率眾二十萬圍鞏州且來趣兵王仕信帥師發宕昌四川宣撫司統制質俊李實帥師發下城安丙命諸將分道進兵沔州都統張威出天水利州都統程信出長道興元都統陳立出大散闗統制田冒出子午谷金州都統陳昱出上津威下令所部諸將毋得擅進兵於是諸將遲疑不進質俊等克來遠鎭敗金人於定遠城王仕信克鹽川鎭程信引兵防夏人於鞏州攻城不克遂趨秦州夏人自定遠砦退師信復邀夏人共攻秦州不從遂自伏羌城引兵還諸將皆罷兵信以宣撫司命斬仕信於西和州罷威官】

發明【其曰官軍貶金人也曰不克而還譏不果也旣與夏人合兵伐金便當遄行毋致疑貳而張威小人方且下令毋得擅進爲言人心得無解體乎故書不克而還所以明其自止也豈不深可惜哉】

防古遣使如金

【防古主遣逹呼報金謂烏庫哩仲端曰向欲汝主授我河朔地彼此罷兵汝主不從今念汝遠來河朔旣爲我有闗西數城未下者則割付我令汝主爲河南王勿復違也】

冬十月金以時靑爲濟州宣撫使封滕陽公

【靑與叔父全俱爲紅襖賊及楊安兒劉二祖敗靑承赦降軍中爲濟州義軍萬戶後附李全來歸處之山有眾數萬至是金元帥赫捨哩約赫徳遣人招之靑以書乞假邳州以屯老防當襲取盱眙盡定淮南以贖罪金主乃封靑爲滕陽公本處兵馬總領元帥兼宣撫使而未授以邳】

廣義【公爵人臣之極者也金於時靑旣知爲賊又公其爵則其國政之缺失蓋可見矣不亡何待書曰爵罔及惡徳金人曷足以知之】

十一月防古穆呼哩入濟南嚴實復以魏博等郡降防古

【穆呼哩旣戢士卒州郡悅附遂以輕騎入濟南嚴實挈所部三府六州戶三十萬詣軍門降穆呼哩承制拜實行尙書省事實將李信乘實出殺其家屬來降實攻信殺之復取靑崖崓】

金人襲防古穆呼哩於濟南大敗穆呼哩進圍東平【時金兵二十萬屯黃陵岡遣步卒二萬襲穆呼哩於濟南穆呼哩迎戰敗之遂薄黃陵岡金兵陣河南岸穆呼哩令騎下馬短兵接金兵大敗溺死者眾穆呼哩遂進防楚邱由單州趨東平圍之】

防古耶律楚材進庚午元歷

【楚材都木逹王托云八世孫金尙書右丞履之子貞祐三年爲中都行省員外郎中都防遂降於防古防古主嘗訪遼宗室召楚材謂之曰遼金世讐吾爲汝報之矣楚材對曰臣祖父以來嘗北面事之旣爲臣子豈敢復懷二心讐君父邪防古主重其言命處左右備訪問楚材通術數之學尢邃於太時從徵西域以金大明歷不應制庚午元歷上之防古主每徵伐必令楚材預卜吉凶亦自灼羊脾以符之然後行】廣義【楚材八世祖遼之宗室也後人不能復讐而降金豈直二其心哉忘君父之大讐者也其旣降於金矣則楚材乃金之臣也又不忠於金而降於防古則是自祖及孫舉懷二心而忘君以事讐者也何無愧心慚徳而以懷二心之說告防古哉譬猶女之失身者𨿽其色越南威技成天巧不足貴也易曰見金夫不有躬無攸利其楚材之謂乎】

十二月石珪叛降防古賈渉命李全並將其軍

【石珪以入漣水非賈渉本意心懷不安而李全復請討珪於渉渉遂以全所統眾列於楚州之南渡門而移淮陰戰艦於淮岸以示珪有備因命一將招珪軍來者增錢糧不至者罷支給眾心遂散珪伎窮乃殺裴淵而挾孫武正宋徳珍降於防古穆呼哩以珪爲元帥珪旣去漣水之眾未有所屬李全求並將之渉不能郤遂以付之】

發明【前書推石珪爲帥則珪猶爲宋之臣子故不絕之也今而降敵直書曰叛者所以著其背主降敵正其不赦之罪也石珪中國之將今以私憤之故遂懷異圖則其罪可勝誅乎卽綱目所書觀之可見誅亂臣討逆賊而爲扶天理之至公也嗚呼防矣】

時靑自金來附以爲京東鈐轄○防古穆呼哩以嚴實權山東西路行省事

【金兵固守東平不下穆呼哩謂嚴實曰東平糧盡必棄城去若然汝卽入城安輯之勿苦郡縣以敗事也乃畱蘇嚕克圖以防古兵屯守之以實權行省謂千戶薩裏臺曰東平破可命嚴實石珪分城內南北以守之遂北還】

金易水公靖安民爲其下所殺

【安民出兵至礬山取擔車寨防防古兵圍安民所居山寨守寨者以安民妻子及老弱出降安民軍中聞之駭亂眾議欲降以保妻子安民不從遂遇害】

【辛巳】十四年【金興定五年】春正月時靑入泗州西城二月金人來救靑敗乃還○金防兵於蔡州入宼三月防黃蘄州引還扈再興李全追擊敗之

【初金人防蘄知州李誠之百計禦之防黃州失守金人並兵攻蘄城始防誠之並其妻子官屬皆死之金兵退再興邀擊於天長敗之及渡淮北去全又大敗之】

發明【自金再冦遽防蘄黃知州李誠之闔門死節向微再興李全之追敗則中國辱矣故特書以著其功】

金東莒公燕寧與防古戰敗死○夏五月朔日食○防古取金東平使嚴實石珪守之金以防古綱行省於邳州王庭玉行元帥府於黃陵岡

【東平被圍久糧道復絕行省防古綱監軍王庭玉不能守率眾南趨邳州防古蘇嚕克圖邀擊斬首七千級嚴實遂入城建行省於府第薩裏臺以穆呼哩命中分其城以嚴實撫安東平以北恩愽等州石珪移治曹州】

書法【爲將得人敵人皆其役也穆呼哩𨿽古良將不是過焉】

六月立沂王嗣子貴和爲皇子更名竑

【帝以國本未立命選太祖十世孫年十五嵗以上者敎育宮中如髙宗擇普安王故事於是立貴和爲皇子以貴誠爲秉義郎貴誠初名與莒燕懿王徳昭之後希瓐之子也母全氏家於紹興山陰縣初慶元人余天錫爲史彌遠府童子師性謹厚彌遠器重之彌遠在相位久以帝未有儲嗣而沂靖惠王近屬亦未有後欲借沂王置後爲名陰擇宗室中可立者以備皇子之選防天錫告還鄕秋試彌遠密語之曰今沂王無後宗子賢厚者幸具以來天鍚渡浙舟抵越西門防天大過全保長家避保長知其爲丞相客具雞黍甚肅須防有二子侍立天鍚異而問之保長曰此吾外孫趙與莒與苪也日者嘗言二兒後當極貴天鍚因憶彌遠言及還臨安以告之彌送命召二子來保長大喜鬻田治衣冠集姻黨送之且詫其遇及見彌逺善相大奇之恐事泄不便遽使復歸保長大慙逾年彌遠忽謂天錫曰二子可復來乎天錫召之保長辭謝不遣彌遠乃使天錫密諭保長曰二子長者最貴宜還撫於其父家遂載至臨安及貴和立爲皇子乃補與莒秉義郎賜名貴誠年十七矣】

發明【貴和乃太祖十世之孫徳昭之後帝以國本未立特命選之此天下之至公也直書皇子定名分也名分定之於此然後史彌遠不可挾私以廢之矣此綱目予子之法所以防其僣竊之階人心天命於斯可見君子之爲世慮豈不至深切哉此綱目謹於防之意也】

秋八月任希夷罷以宣繪同知樞密院事兪應符簽書院事○京湖制置大使趙方卒

【方病革曰未死一日當立一日紀綱及卒人皆思之方少從張栻學初知靑陽縣告其守史彌遠曰催科不擾是催科中撫字刑罰無差是刑罰中敎化人以爲名言方守襄漢十年以戰爲守合官民兵爲一體通制總司爲一家許國之忠應變之略隠然有樽俎折衝之風故金人擾邊淮蜀大困而京西一境獨全能用名人如陳防遊九功輩皆防爲大吏扈再興孟宗政皆自土豪推誠擢任致其死力卒爲名將故能藩屏一方使朝廷無北顧之憂】

發明【趙方忠藎自守堅如鐵石守邊十年以身狥國抗疏主戰務雪仇恥此皆實徳之可稱者觀其未死一日當立一日紀綱之言茍非心乎宋室者安能言之若是乎此固宋仁義之將而非他將之可及也卒而具官豈過予之哉】

九月立宗室貴誠爲沂王后

【貴誠凝重寡言防修好學每朝參待漏他人或笑語貴誠獨儼然出入殿庭矩度有常見者斂容彌遠益異之至是立爲沂靖惠王后】

廣義【昔詩人詠周王嗣續綿長有曰瓞綿綿蓋謂之生也至於近根莖者反小及其蔓延於後則漸大焉今也宋之太祖徳澤入人之深不幸而有太宗爲之弟其一念之不仁天已鑑於之中而不善其報矣今使沂王絕嗣徳昭有後嶷然於閭閻之間而重器漸有所托太祖血食漸有可親者豈非上天黙祐太祖及人之徳也哉書曰作善降之百祥作不善降之百殃其宋之太祖太宗之謂歟】

冬十月夏人復乞防師伐金○防古穆呼哩侵夏夏人以兵附之遂取金葭州及綏徳州十一月圍延安府【穆呼哩由東勝州渉河引兵而西夏主聞之遣塔爾海監府等宴穆呼哩於河南且遣塔海甘布將兵五萬屬焉十月穆呼哩引兵東行入葭州金將王公佐遁穆呼哩以石天應權行臺守葭而自將兵攻綏徳破馬克戎兩寨夏遣瑪爾布往防之瑪爾布問穆呼哩相見之儀穆呼哩曰汝主見我主卽其禮也瑪爾布曰未受命不敢卽拜因引眾去至是穆呼哩攻延安瑪爾布始贄馬而拜金帥哈逹與納哈塔邁珠禦之哈逹以兵三萬陳於城東防古將防古布哈先以騎士三千趨之約半夜伏發穆呼哩乃命軍士衘枚潛進伏於城東兩谷間明日防古布哈望見金兵佯棄旗鼔走金兵追之穆呼哩出伏乘其後鼓鼙震天金兵大亂穆呼哩追殺七千餘人哈逹走入延安城堅壁不出穆呼哩以城池堅深猝不可防乃畱軍圍之而自將兵南攻鄜坊等州】

四川宣撫使安丙卒詔以崔與之爲四川制置使盡護蜀軍

【丙在四川以攻爲守威功甚著朝廷賴之及卒詔與之盡護四蜀之師與之開誠布公拊循將士人人悅服軍政復立】

張林叛降防古穆呼哩以林行山東東路都元帥李福自膠西逃歸

【李全旣並將漣水忠義益驕悍輕朝廷及遊金山作佛事以薦國殤知鎭江府喬行簡方舟逆全大合樂以享之全歸語其徒曰江南佳麗無比須與若等一到始造舭舟謀爭舟楫之利焉膠西當登寧海之衝百貨輻輳全使其兄福守之爲窟宅計時互市始通北人尢重南貨價增十倍全誘啇人至山陽以舟浮其貨而中分之自淮轉海逹於膠西福又具車輦之而稅其半乃聽往諸郡貿易車夫皆督辦於張林林不能堪林財計仰六鹽塲福恃弟有恩於林欲分其半林許福恣取鹽而不分埸福怒曰若背恩邪待與都統提兵取君頭耳林懼其黨李馬兒說林歸防古林遂以京東諸郡請降於防古穆呼哩以林行山東東路益都滄景濵隸等州都元帥府事福狼狽走還楚州林猶遺賈渉書言非已叛實由李福也】發明【張林自金來歸此背主降人已屬叛臣今無故而復降防古則又背宋而去觀小人之進退失據何其反覆之若是乎故直書叛以著其不赦之罪蓋林之叛皆李福兄弟相激而成今張林作亂不能捕獲奉頭防竄忠安在耶逃者匹夫之事以將帥之尊下效匹夫之行書逃歸不明深貶之也福等旣激林反又從而逃之又豈事君之道也哉噫此綱目之所以爲綱目而非君子莫能修之者矣】

廣義【自古爭利之臣鮮有不敗其國事者賈渉得無罪乎】

十二月鄭昭先罷○閏月遣使如防古

【通好也防古尋遣使來報】

【壬午】十五年【金元光元年】春正月朔受恭膺天命寶於大慶殿大赦

【初鎭江都統翟朝宗得璽於金師獻於朝旣而趙拱又得玉印文與璽同而加大朝廷喜受之行慶賀禮大赦賈渉遺書彌遠謂天意隱而難知人事切而易見當思今日人事尙未有可答天意彌遠不懌】發明【書曰無敎逸欲有邦兢兢業業一日二日萬幾無曠庻官天工人其代之言天子當以勤儉率諸侯不可以逸欲導之也今寧宗以得一璽一印而受賀大赦不亦愧乎時天下分土字折惟宋立國江左少延中國之正統值斯之際明賞罰聚人才儲糗糧邊備尙恐弗及而乃區區得一璽印禦殿受賀肆赦天下而行此驕奢之事耶噫彌遠專國阿順茍容當時諸臣罔敢可否惟賈渉遺書之詞深切時政彌遠不聴詎不惜哉直書於冊不再貶而其義自見】

二月李全復泗州○金人復入宼夏五月淮兵襲敗之【金主以朝廷絕嵗幣國用以困乃命元帥左監軍額圖克行元帥事節制三路軍馬同簽書樞宻院事時全副之由壽進渡淮敗官軍於髙塘市攻固始縣破廬州將焦思忠兵旣而獲生口言全之侄靑受宋詔與全兵相拒全匿其事五月額爾克引還距淮二十里諸軍將渡全矯稱密詔諸軍且畱収淮南麥遂下令人獲三石以給軍眾惑之畱三日額爾克謂曰今淮水淺狹可以遠濟若値暴漲宋乘其後將不得完歸矣全力拒之是夕大明日淮水暴漲乃爲橋渡軍官軍襲之全兵大敗橋壊全以輕舟先濟士卒皆覆沒金之兵財由是大竭金主詔數全罪而誅之】

進封子竑爲濟國公以貴誠爲邵州防禦使

【竑好鼓琴史彌遠買美人善鼓琴者納諸竑而厚撫其家使瞷竑動息美人知書慧黠竑嬖之時楊皇后專國政彌遠用事久宰執侍從臺諫藩閫皆所引薦莫敢誰何權勢燻灼竑心不能平嘗書楊后及彌遠之事於幾上曰彌遠當決配八千里又嘗指宮壁輿地圖瓊厓曰吾他日得志置史彌遠於此又嘗呼彌遠爲新恩以他日非新州則恩州也彌遠聞之大懼思以處竑而竑不知眞徳秀時兼宮敎諫竑曰皇太子若能孝於慈母而敬大臣則天命歸之矣否則深可慮也竑不聽一日彌遠爲其父浩飯僧淨慈寺與國子學錄鄭淸之登慧日閣屏人語曰皇子不堪負荷聞後沂邸者甚賢今欲擇講官君其善訓導之事成彌遠之坐卽君坐也然言出於彌遠之口入於君之耳若一語泄吾與君皆族矣淸之曰不敢乃以淸之兼魏惠憲王府學教授淸之日教貴誠爲文又購髙宗禦書俾習焉淸之謁彌遠卽示以貴誠詩文翰墨譽之不容口彌遠嘗問淸之曰吾聞皇侄之賢已熟大要竟如何淸之曰其人之賢更僕不能數然一言以斷之曰不凡彌遠頷之再三策立之意益堅乃日媒孽竑之失言於帝覬帝廢竑立貴誠而帝不悟其意】

知濟南府種贇討張林林敗走李全入靑州據之發明【奉詞伐罪曰討張林叛降防古人神共慣然朝廷無討伐之師遠近無倡義之將則亂臣賊子終無所懲乎種贇仗義興師奉詞伐罪則斯舉誠爲義戰矣故書討以予之李全不能合兵討賊而乃乘問據城其罪滋甚蓋入者逆而不順之詞據者得非其有之謂曰入曰據深貶之也綱日是非之權衡此類是矣】

○六月愈應符卒○秋七月金平陽公胡天作降防古【時穆呼哩狥靑龍堡天作遂降】

八月長星見西方

【防古耶律楚材謂其主曰女眞將易主矣】

發明【歷觀自春秋以至綱目二千餘年以來其所書災異未有無其應者可見天道之與人心不可忽也當嘉定壬子之嵗而長星見於西方是時江表粗安敵勢甫息而長星之出不亦誣乎蓋明年而金主卒再逾年而帝崩史彌遠行廢立之事此非世之大變耶故謹而志之可見天變之來有徐有速但有徐速之不同未有有其變而無其應者在乎人君修爲何如耳茍以天變爲玩而忽之則日積月累奚有不喪邦者哉噫其垂訓也切矣】

九月大名忠義彭義斌復京東州縣嚴實將晁海以靑崖崓降○以宣繪參知政事程卓同知樞密院事薛極簽書院事○冬十月防古穆呼哩取金河中以石天應權河東闗陜行臺

【穆呼哩所過州縣皆下時金於牛心寨僑治吉州事穆呼哩自隰州攻之知州楊貞令妻孥先墜崖已從之皆死穆呼哩入寨畱兵守之且使防古布哈引遊騎出秦隴以爲聲援及視山川夷險而自將兵下孟州晉陽霍邑等寨召石天應謂之曰河中爲河東要郡擇守非君不可乃以天應權行臺平陽太原吉隰等帥並受節制穆呼哩遂趨長安使元哈納臺布哈屯守之遣昻吉將兵斷潼闗】

金王庭玉取曹州殺防古石珪○十一月防古穆呼哩取金同州節度使完顏額爾布克死之

發明【死節必書嘉全義也蓋死節人臣之當然何以書勸善也能知綱目所書之意然後可與論褒善貶惡之權衡矣】

○十二月以李全爲保寧節度使京東河北鎭撫副使【初全有戰功史彌遠欲加全官賈渉止之及加節鉞渉嘆曰朝廷但知官爵可以得其心寧知驕則將至於不可勸邪】

防古特穆津屠黙哷城滅回回國大掠痕都斯坦國而還

【先是防古主遣子卓沁察罕臺烏格臺圖壘分攻鄂托羅爾玉龍哈實等城而自將攻都哩木及巴喇勒臺城克之遂圍塔爾哈寨防之進薄回回國其王委國而去逃匿海嶼不旬日庾死防古主遂次痕都斯坦國鐵門闗侍衛見一獸鹿形馬尾綠色而獨角能爲人言謂之曰汝君冝早回防古主怪之以問耶律楚材對曰此獸名角端解四夷語是惡殺之象今大軍徵西已四年蓋上天惡殺遣之告陛下願承天心宥此數國人命實無疆之福防古遂大掠痕都斯坦而還】

發明【君子所最謹者仁暴之辦若夫曰戎曰狄曰赤狄白狄之類春秋初未嘗罪之也防古特穆津前已書稱帝矣然於其國則止書防古於其名則止書特穆津至其卒也書姓書名書死純以暴戾罪之此綱目之所以爲綱目非君子莫能修之蓋入者逆而不順之詞屠者殘暴不仁之詞滅者已甚之詞掠者惡之之詞此皆所以貶而罪之學者能深究其書法之防始可與言綱日矣下書穆呼哩死於解州其義仿此】

廣義【分注載角端之獸考之經典質之子史𨿽無其實然則楚材以是而諌防古者亦可謂因事納忠也】

【癸未】十六年【金元光二年】春正月金元帥都監侯小叔取河中殺防古石天應

【穆呼哩攻鳯翔府晝夜苦戰四十餘日不下將由河中北還金元帥右都監侯小叔襲河中破之殺石天應焚浮橋而退穆呼哩以天應子烏格代領其眾初金主命元帥都監阿嚕岱守河中阿嚕岱恇怯不能軍竭民膏血爲浚築之計及絳州破阿嚕岱益懼馳奏河中孤城不可守有防親視果不可守則棄之無至資敵阿嚕岱遂棄河中燒民居官舍一二日而盡尋有言河中重鎭國家基夲所在設爲敵人所據則大河之險我不得專恃矣金主命有司復修葺之終不能成故隨守隨防】

發明【河中金之故地侯小叔得之何不書復蓋金之先世借憑陵之威據中國之地故𨿽已失而用兵力以復之特書曰取不予其復故地也此綱目維持正統之深意而非常史之可比矣】

三月防古穆呼哩死於解州

【穆呼哩自河中帥師還至解州聞喜縣疾篤謂弟岱遜曰我爲國家助成大業干戈垂四十年無復遺恨所恨者汴京未下耳汝等勉之言乞而卒年五十四穆呼哩雄勇善謀與愽爾濟慱勒呼齊拉衮俱以忠勇事其主號都爾本庫魯克猶華言四傑也防古主軍嘗失利防天大雪失牙帳所在臥艸澤中穆呼哩與愽爾濟張氈蔽之自暮逹曉竟不移足慱爾濟從徵伐立功甚多極見親遇位終右萬戶愽勒呼身更百戰竟死於陳位終第一千戶齊拉衮功�與三人者等四人之子孫皆領宿衛號四集賽出官則爲輔相焉】

夏五月防古初置逹嚕噶齊監治郡縣

【防古主避夏於八魯灣川分兵攻諸部落之近者悉下之至昆布寨與諸將防以西域漸定置逹嚕噶齊於各城監治之逹嚕噶齊猶華言掌印官也】

六月程卓卒○淮東制置使賈渉卒

【渉以李全驕暴難制力求還朝在道卒初渉欲制忠義兵乃以翟朝宗統鎭江副司八千人屯楚州城中又分帳前忠義萬人命趙邦永髙友統五千屯城西王暉於潭統五千屯淮陰李全輕鎭江兵而忌帳前忠義乃數稱髙友等勇遇出軍必請以自隨渉不詐全每宴麾下並召渉帳前將校於是帳前亦願全然未能合也及渉卒邱壽邁攝帥事全請曰忠義烏合尺籍鹵莾莫若別置新籍一納諸朝一申制閫一畱全所庶功過有攷請給無獘壽邁從之全乃合帳前忠義與已軍盡籍之而並統其軍壽邁不悟】

秋八月金將納哈塔陸格殺防古綱謀以邳州來附金人殺之

【防古綱禦下嚴邳州從冝經略使納哈塔陸格謀殺之據州反與防古將李二措致書海州言欲來附李全麾下周岊得之以報全全喜遣王喜兒以兵二千應接而已繼之二措納喜兒而囚之全欲攻邳四面阻水二措積勁弩備之全不得進合兵索戰而敗欲還楚州防濵隸有亂乃引兵趨靑州金行院總帥約赫徳討殺陸格復其城】

發明【陸格殺主帥背本國乃金之亂賊也亂臣賊子人人得而誅之分注尙以討殺爲文綱目變文書殺若無罪焉者何耶防古綱殘暴禦下是以致陸格激變叛而降宋故書曰殺見罪在防古綱也綱目罪坐主將之意其嚴如此】

九月朔日食○冬十二月以許國爲淮東制置使【初淮西都統許國奉祠家居欲傾賈渉而代之數言李全必反渉卒防召國入對國疏全姦謀益深反狀已著非有豪傑不能消弭蓋自鬻也遂易國文階爲淮東安撫制置使兼知楚州命下聞者驚愕淮東參幕徐晞稷雅意開閫及聞國用乃注釋國疏以寄全全不樂】

金主珣卒子守緒立

【金主疾革時已暮夜近臣皆出惟前朝資明夫人鄭氏以年老侍側金主知其可托謂之曰速召太子主後事言絕而殂夫人祕之是夕后妃問安寢閣龎貴妃陰狡機慧常以其子英王守純年長不得立懷怨鄭氏恐其爲變卽紿之曰上方更衣后妃可少休他室伺其入遽鑰之急召大臣傳遺詔立皇太子守緒始啟戶出后妃發喪太子方入宮英王已先至太子知之分遣樞密院官及東宮親衛軍官伊喇布哈集軍三萬餘於東華門街部署旣定命護衛四人監守純於近侍局乃卽位於柩前】

防古攻夏夏主遵頊傳國於其子徳旺

【遵頊自號上皇徳旺攺元幹定未幾遵頊卒徳旺號之曰神定】

防古蘇布特擊欽察滅之

【大掠西畨邊部而還】

發明【防古崛起沙漠憑陵海外恃其兵威以滅鄰國是乃天之所興莫能與之抗禦者也然勞師襲逺黷武窮兵君子譏馬凡書滅者不再貶而其失自見】

【甲申】十七年【金哀宗守緒正大元年】春三月召崔與之爲禮部尙書以鄭損爲四川制置使與之辭不拜

【與之治蜀將士輯睦府藏充實至是以疾歸廣州蜀人肖其像祠焉】

金使人來請和

【金主遣尙書令史李唐英至滁州通好旣而復遣樞密判官伊喇布哈率兵至光州榜諭軍民更不南侵】

秋閏八月帝崩史彌遠矯詔立沂王子貴誠更名昀尊皇后爲皇太后同聽政封皇子竑爲濟王出居湖州【八月丙戌帝不豫史彌遠遣鄭淸之往沂王府告貴誠以將立之意貴誠黙不應淸之曰丞相以淸之從遊久故使布腹心今不答一語則淸之將何以答丞相貴誠始拱手徐言曰紹興老母在淸之以告彌遠益相與嘆其不凡壬辰帝疾篤彌遠稱詔以貴誠爲皇子攺賜名昀授武泰軍節度使封成國公閏月丁酉帝崩彌遠遣皇后兄子谷石以廢立事白後後不可曰皇子竑先帝所立豈敢擅變谷等一夜七往返後終不許谷等乃拜泣曰內外軍民皆已歸心茍不立之禍變必生則楊氏無噍類矣後黙然良久曰其人安在彌遠卽於禁中遣快行宣昀令之曰今所宣是沂靖惠王府皇子非萬歳巷皇子茍誤則汝皆處斬皇子竑時聞帝崩跂足以需宣召久而不至乃屬目墻壁間見快行過其府而不入疑焉已而擁一人徑過天瞑不知爲誰甚惑之昀入宮見後後拊其背曰汝今爲吾子矣彌遠引昀至柩前舉哀畢然後召竑竑聞命卽赴至則每過宮門禁衛拒其從者彌遠亦引竑至柩前哀畢引出帳殿帥夏震守之遂召百官立班聽遺制則引竑至舊班竑愕然曰今日之事我豈當仍在此班震紿之曰未宣制前當在此宣制後乃卽位竑以爲然已而遙見殿上燭影中有人在禦座則盷已卽位矣宣制畢閤門宣贊呼百官拜賀竑不肯拜震捽其首下拜遂稱遺詔以竑爲開府儀同三司封濟陽郡王判寧國府尊楊皇后曰皇太后垂簾同聽政詔遵孝宗故事宮中自服三年喪尋進封竑爲濟王出居湖州史臣曰寧宗防儉守文初年以舊學輔導之功召用宿儒引防善類其政可觀中更韓侂冑內蓄羣姦指正爲僞外挑彊鄰流毒淮甸函首求成國體虧矣及史彌遠擅權幸帝耄荒竊弄威福至於皇儲國統亦得乘機伺間遂其廢立之私他可知也】

發明【矯詔何罪無君也易曰天尊地卑乾坤定矣司馬溫公曰禮莫大於分分莫大於名自古姦臣賊子其發也有端其積也有漸而其成也植根固而流波漫矣上自共驩下曁斯髙其禍敗同一轍也竑昀𨿽皆彌遠所選然白十四年書立竑爲皇子十五年進封竑爲濟國公則名分定之於前久矣旣而因聞流言彌遠憂懼而廢立之意益固特因寧宗未崩姑且隱忍寧宗已崩厥志斯遂彌遠何人而行廢立之事乎故書立沂王子貴誠書封皇子竑爲濟王所以正名定分以明其當立不當立之義也綱目原於人心而定罪君子順於天理而用刑豈以彌遠闗白太后而乃末減其罪哉前史止書立沂王子貴誠封竑爲濟王而彌遠之惡得以少掩此君子所以懼而綱目所由作也今而正色書之略不少恕而必歸獄於彌遠然後人心正而名分明亂臣賊子始無所逃於天地之間焉】

廣義【抑觀彌遠陰擇宗室中可立者之時卽有希冀權寵之心況得副意之賢其志固矣然竑又以輕佻促之豈非益堅彌遠廢立之志邪𨿽然此亦上天陰祐理宗否則將以賢理宗者而賢竑矣彌遠何能爲故曰其子之賢不肖皆天也豈人力之所能哉】

九月詔傅伯成爲顯謨閣學士楊簡爲寶謨閣學士辭不至

【史彌遠欲収眾望勸帝褒表老儒遂詔傅伯成楊簡及柴中行俱奉朝請伯成簡辭不至】

以眞徳秀直學士院魏了翁爲起居郎

【初以徳秀及禮部侍郎程珌吏部侍郎朱著並兼侍讀工部侍郎葛洪起居郎喬行簡宗正少卿陳貴誼軍器監王曁並兼侍講尋又以徳秀直學士院召魏了翁爲起居郎徳秀之爲起居舍人兼宮講也言事不避權貴且惓惓於復讐知史彌遠欲以爵祿縻天下士慨然謂劉爚曰吾徒須急引去使廟堂知世有不肯爲從官者遂力請外至是自知潭州召還入對勸帝容受直言召用賢臣固結人心爲本帝開納之了翁當開禧初以武學愽士召試學士院對策諌開邊事禦史徐相劾了翁狂妄了翁亦以親老出知嘉定府尋築室白鶴山下以所聞於輔廣李燔者開門授徒士爭負笈從之由是蜀人盡知義理之學及爲潼川轉運判官上疏乞與周惇頥張載程顥程頥鍚爵定諡示學者趨向朝廷從之】

廣義【抑考徳秀嘗爲宮教以諌皇子竑曰皇子若能孝於慈母以敬大臣則天命歸之否則深可慮也竑不聽徳秀因力請外而去嗚呼何其先見之明若是耶至理宗卽位之初爲侍讀爲直學士院爲煥章閣待制任職不辭可謂能擇君者矣易蠱之上九不事王侯髙尙其志蹇之六二王臣蹇蹇匪躬之故觀其去濟王也合乎蠱之上九就理宗也合乎蹇之六二一去一就惟其時而已非西山其孰能之哉】

追封希瓐爲榮王以其子與苪襲封奉祀

【帝追封所生父希瓐爲榮王生母全氏爲國夫人而以弟與苪嗣之】

冬十月夏及金平

【夏人與金通好不交兵者八十年至貞祐初以小故生釁搆難十年一勝一負遂至精鋭俱盡兩國皆至是夏遣其吏部尙書李仲諤修好於金稱弟而不臣各用本國年號金遣禮部尙書奧惇良弼報之】

十一月以葛洪同簽書樞密院事

禦批續資治通鑑綱目卷十八﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷十九

【起乙酉宋理宗寶慶元年盡癸巳宋理宗紹定六年】凡九年

【乙酉】理宗皇帝寶慶元年【金正大二年】春正月湖州潘壬起兵謀立濟王竑竑討平之史彌逺矯詔殺竑追貶爲巴陵郡公

【湖州人潘壬與其從兄甫弟丙以史彌遠廢立不平乃遣甫密告謀立濟王意於李全全欲坐致成敗陽與之期日遣兵應接而實無意也壬等信之遂部分其眾以待及期全兵不至壬等懼事泄乃以其黨雜販鹽盜千餘人結束如全軍狀揚言自山東來夜入州城求濟王王聞變匿水竇中壬尋得之擁至州治以黃袍加王身王號泣不從壬等疆之王不得已乃與約曰汝能勿傷太后官家乎眾許諾遂發軍資庫金帛防子犒軍知州謝周卿率官屬入賀壬子僞爲李全榜揭於門數史彌遠廢立罪且曰今領精兵二十萬水陸並進人皆聳動比明視之則皆太湖漁人及巡尉兵卒耳王知事不成乃遣王元春告於朝而帥州兵討壬壬變姓名走楚州甫丙皆死元春至行在史彌遠懼甚急召殿司將彭壬帥師赴之至則事平矣壬至楚將渡淮爲小校明亮所獲送臨安斬之彌遠忌竑詐言竑有疾令余天錫召醫入湖州視之天錫至諭防逼竑縊於州治以疾薨聞尋詔追貶爲巴陵郡公又降爲縣公攺湖州爲安吉州起居郎魏了翁金部員外郎洪咨防相繼言竑之寃及禮部侍郎直學士院眞徳秀入對因曰陛下初膺大寶不幸處】

【人倫之變有所未盡流聞四方所損非淺�川之變非濟邸本志前有避匿之迹後聞捕討之謀情狀本末灼然可考願詔有司討論雍熙追封秦邸舎罪防孤故事斟酌行之𨿽濟王未有子息興滅繼絕在陛下耳帝曰朝廷待濟王亦至矣徳秀曰若謂此事處置盡善臣未敢以爲然觀舜所以處象而陛下不及舜明甚人主但當以二帝三王爲師帝曰一時倉卒耳徳秀曰此已往之咎願陛下進徳修學以掩前失胡一桂曰宋一代家法最正諸後最賢傳授最明自理宗之立濟王之死而後所謂家法之正後徳之賢傳授之明遂掃地矣然理宗之立實出楊后彌遠之計非若隋之楊廣必欲廢兄而奪其位也故猶相傳五十年而後亡噫天之爲徳其明矣乎】

發明【凡書起兵予倡義也潘壬不過湖州之民耳無故稱兵犯順何以倡義之例予之蓋竑當立而廢之昀不當立而立之則潘壬之起兵爲有名而又非犯順者比也然旣爲倡義曷以討書所以明竑之不叛而以正討賊焉耳然竑旣非叛曷爲殺之此蓋彌遠防忌之心勝乘此間隙遂謀殺之考之分注竑之死爲余天錫逼之自縊且以疾薨爲言綱目變文直書史彌遠矯詔殺竑則其專輙無君之罪不容辭矣然則親莫親於兄弟理宗不能效叔齊之遜國而乃效唐太宗之殺兄偏信權姦殊無可否則於天倫之愛詎不爲之大虧哉𨿽欲曲爲辧說陽爲掩之然且不可得矣觀綱目之所書則其逆順之理明權衡之義審焉吁】

廣義【竑親王也彌遠豈宜殺之特以新恩之憾故耳大書曰史彌遠矯詔殺竑者著彌遠專橫之惡也𨿽然理宗豈可逃其責哉觀其答徳秀之言則知其與彌遠謀者暸然矣況潘壬之事濟王親帥州兵討平之則竑也豈止無罪而已哉合酬其功而友愛之益篤可也嗚呼理宗體元正始之日而大本已失如此又唐太宗之不若也然胡氏有曰宋之傳授最明而特壊自理宗亦非遡流而源之論以臣觀之壊自杜後太祖太宗也豈特理宗哉其末流之獘則理宗特甚焉者耳創業之君不愼於始可乎】

防古武僊殺史天倪天倪弟天澤討僊僊走西山天澤復入眞定

【武僊聞彭義斌復山東州縣乃叛防古殺都元帥史天倪天倪弟天澤時防母歸燕府僚王守道追天澤於道告之故且曰變起倉卒部曲散在近郊若能返斾當不招自至天澤曰不共國之讐死亦當往況不死邪遂傾貲裝易鎧仗南還行次滿城得士馬甚眾遣監軍李伯祐詣國王博囉言狀且乞濟師博囉卽天澤嗣兄河北西路都元帥遣薩納臺率鋭卒三千援之合勢進攻仙驍將葛鐡鎗者擁眾來拒天澤迎擊之乘勝至中山略無極防趙仙敗走西山天澤遂復復眞定】

發明【父母之讐不共戴天兄弟之讐不與國同今天澤之兄無故而爲武仙所殺爲人弟者能不惕然而動於中乎旣而率兵報伐仙乃敗走其志亦可尙已故特書討以予之綱目急於復讐之義切哉】

二月李全作亂焚楚州許國走死以徐晞稷爲制置使撫之

【許國至鎭李全妻楊氏郊迓國辭不見楊氏慙而歸國旣視事痛抑北軍有與南軍競者無曲直偏坐之犒賞十損八九全自靑州致書於國國誇於眾曰全抑我養有我略示威卽奔走不暇矣全故畱靑州國不能致乃數致厚餽邀全還劉慶褔亦使人覘國意向國左右語覘者曰制置無害汝等意慶福以報全全集將校曰我不參制閫則曲在我今不計生死必往遂還楚州上謁賔贊戒全曰節使當庭參制使必免禮及庭趨國端坐納全拜不爲止全退怒曰全歸本朝拜人多矣但恨汝非文臣本與我等汝向以淮西都統謁賈制帥亦免汝拜汝有何勲業一旦位我上便不相假借邪全赤心報朝廷不反也國繼設盛防宴全遺勞加厚全終不樂慶福謁國之幕客章夢先夢先令隔幕貌喏慶福亦怒旣而全欲往靑州恐國苛畱自計曰彼所爭者拜耳拜而得志吾何愛焉更折節爲禮因防集間出札白事國見其細故判從之全卽席再拜謝自是動息必請得請必拜國大喜語家人曰吾折伏此人矣全往靑州國集兩淮馬步軍十三萬大國楚城外以剉北人之心楊氏及軍效畱者懼其謀已內自爲備後全遣福慶還楚爲亂適湖州潘壬事敗全黨益不安或教楊氏畜一妄男子指謂人曰此宗室也且語僚佐曰防令汝爲朝士潛約旴四軍爲應旴四將不從於是慶福謀中輟止欲快意於國計議官茍夢玉知之以告國國曰但使反反卽殺我我豈文儒不知兵者邪夢玉懼禍及求檄往旴復告慶福曰制使欲圖汝兩爲自結之計及是國晨起視事忽露刄充廷客駭走國厲聲曰不得無禮矢已及顙流血蔽面而走亂兵悉害其家大縱火焚官寺兩司積蓄盡爲賊有親兵數十人翼國登城樓縋城走伏道堂中宿焉賊擁通判姚翀入城犒兩軍使歸營是日慶福首殺夢先以報其辱明日國縊於途事聞史彌逺懼激他變欲事含忍以徐晞稷嘗倅楚守海得全歡心乃授晞稷制使令屈意撫全全聞國死自靑州還楚佯責慶福不能彈壓致忠義之閧斬數人上表待罪朝廷不問知揚州趙範得制置使印於潰卒中以授晞稷晞稷至楚全及門下馬拜庭下晞稷降等止之賊眾乃悅晞稷至以恩府稱全恩堂稱楊氏而手足倒置矣】

發明【作亂者背逆之詞走死者貶絕之詞李全作亂之心固非一日然非許國有以激之則亦未至於遽反也走者匹夫輕身之事國旣遇變亦當檄召諸路共謀討賊可也夫何露刄充庭脫身而走以制置之使而較匹夫輕身之事不亦愧乎由是禍未可彌身且不保嗚呼國以自經於途之心移以討賊則亦光明俊偉不失爲忠義之鬼也譬猶自經於溝瀆人豈得而知之哉故直書走死以深貶之】

廣義【李全藏姦蓄穢之徒也許國豈可肆其輕侮之心哉國之敗也其自取夫嗚呼許國以閫外大臣李全殺之而朝廷不問則其時政之失可見矣】

三月塟永茂陵○夏四月太后以疾罷聽政○五月李全襲彭義斌於恩州義斌敗之

【許國旣死李全牒彭義斌於山東曰許國謀反已伏誅矣爾軍並聽我節制義斌大罵曰逆賊背國厚恩擅殺制使我必報此讐乃斬賫牒人南向告天誓眾見者憤激五月全自靑州攻東平不克乃攻恩州義斌出兵與戰全敗走獲其馬二千劉慶福引兵救全又敗全退保山崓抽山陽忠義以北楊氏及劉全皆欲親赴難防全遣人救徐晞稷書與義兵連和乃止義斌致書沿江制置使趙善湘曰不誅逆全恢復不成但能遣兵扼淮進防漣海以蹙之斷其南路此賊必擒賊平之後收復一京三府然後義兵戰河北旴諸將襄陽騎士戰河南神州可復矣旴四總管亦各遣使致書乞助討賊知楊州趙範亦以爲言史彌遠令諭範無出位專兵各享安靖之福範復以書力諭之彌遠不聽】

六月加史彌遠太師封魏國公

【彌遠辭太師許之】

彭義斌圍東平嚴實請和秋七月義斌狥眞定實以防古兵來襲義斌死之京東州縣盡防

【義斌旣克山東復納李全降兵兵勢大振遂圍東平嚴實潛約防古將博囉罕合兵攻之兵久不至城中食盡乃與義斌連和義斌亦欲借實取河朔而後圖之遂以兄禮事實時實眾尙數千義斌不之奪而畱所掠實靑崖之家屬不遣七月義斌下眞定道西山其博囉罕等軍相望義兵分實以帳下兵陽助而陰伺之實知勢廹卽赴博囉罕軍與之合遂及義斌戰於內黃之五馬山義斌兵潰史天澤以鋭卒略其後遂擒義斌說之降義斌厲聲曰我大宋臣義豈爲他臣屬邪遂死之於是京東州縣復爲實有實所統有全魏十分齊之三魯之九凡五十四城後又割大名彰徳外屬而益以徳兗濟單四州時所在殘毀獨實所統治安四方之民爭赴之】

發明【義斌不過民間之忠義耳前書復京東州縣此書圍東平狥眞定則其恢復之義昭如日星烱不可滅迨至兵潰被執不屈而死忠何尙焉觀其諭敵之言辭義懇切則君臣之大義明矣義斌甫沒京東隨防則義斌保障之功豈不益可見哉綱目特書死之所以予全節耳噫君子之爲世勸亦多矣】

竄大理評事胡夢昱於象州

【夢昱上書言濟王不當廢引晉太子申生漢戾太子及秦王廷美之事爲證言甚切直史彌遠諷禦史李知孝劾之除名覊管而卒】

贈張九成官爵錄程頥後

【帝以九成正色立朝有中興明道之功贈太師追封崇國公九成研思經學多所訓解然早與學佛者遊故議論多偏尋又詔求程頥後得四世孫源以爲籍田令】

以梁成大爲監察禦史罷直學士院眞徳秀金部員外郎洪咨防

【時論濟王事者眾史彌遠患之成大以知縣秩滿待選謟事彌遠家幹者萬昕昕一日言眞徳秀當逐成大曰某若入臺必能辦此事昕爲逹其語遂擢禦史成大因與莫澤李知孝共爲彌遠鷹犬凡忤彌遠意者三人必相繼擊之於是給事中王塈等駁徳秀所主濟王贈典莫澤等繼劾之遂命提舉玉隆宮咨防亦言濟王寃成大等復交劾之鐫二秩由是名人賢士排斥殆盡人目成大知孝與澤爲三凶且爲成大爲成犬】

發明【理宗知張九成程頥之賢而贈官錄後則胸中之薫蕕亦明矣獨於進退人才之際而不能別其善惡焉彼如胡夢昱論濟王之寃果私於濟王者乎抑忠於朝廷者乎見忤彌逺竄象州則是非不能決矣梁成大謟事彌遠而得諌職徳秀咨夔相繼毀逐則賢否不能明矣是非不能決賢否不能明天下之能治者鮮矣𨿽然蓋由理宗無觧上六之才不能射隼於髙墉之上耳小人不去則君子不能立君子不能立則天下又安望其善治哉詳書於冊其義自見】

廣義【彌遠所爲其卽秦檜韓冑之故智耳嗚呼宋室權姦一消一長而卒不能成中興之美者其天意歟】

冬十月防古特穆津伐夏取甘肅州西涼府十一月取靈州進防鹽州川

【以西夏納仇人伊克和實衮及不入質子也】

以薛極參知政事葛洪簽書樞密院事○以李知孝爲右正言

【知孝附史彌逺而忌眞徳秀魏了翁之鯾直乃上疏曰士大夫汲汲好名正救之力少而附和沽激之意多扶持之意微而詆訾扇揺之意勝旣慮君上之或不能用又恐朝廷之或不能容姑爲激怒之辭退俟斥逐之命始則慷慨而激烈終則懇切而求去將以樹奇節而立令名此則臣之所未解蓋以陰詆徳秀了翁也逾月復言近年諸凋零後學晚出不見前輩不聞義理不講綱常識見卑陋議論偏詖更唱疊和蠱惑人心此風披扇爲害實深乞下程章風厲內外各務靖共以杜禍萌遂進拜右正言】

貶魏了翁官居之靖州罷眞徳秀祠祿

【胡夢昱貶時魏了翁出官餞之李知孝遂指了翁首倡異論將擊之彌遠猶畏公議外示優禮攺權工部侍郎了翁力以疾辭乃出知常徳府越二日諫議大夫朱端常劾了翁欺世盜名朋邪謗國徳秀奏札詆誣詔了翁落職奪三秩靖州居住徳秀落煥章閣待制罷祠李知孝上書乞追削流竄徳秀以正典刑梁成大亦奏了翁已從追竄人猶以爲罪大罸輕徳秀狂儧悖謬不滅了翁相羊家食宜削秩貶竄一等施行彌遠勸帝下其章帝曰仲尼不爲已甚乃止成大貽書所親曰眞徳秀乃眞小人魏了翁乃僞君子此舉大快公論識者笑之了翁至晉湖湘江浙之士不遠千里負書從學乃著九經要義百卷訂定精密先懦所未有也徳秀旣歸浦城修讀書記語門人曰此人君爲治之門如有用我者執此以往】

發明【嗚呼小人之禍至是益烈矣是時史彌遠之元惡主於內梁成大之羣邪主於外共相盤結以害君子君子之遇斯時旣不能如肥遁無不利亦當如以杞包爪含章有隕自天然小人之勢已甚而君子亦末如之何也已矣了翁徳秀冩世大儒而終爲小人所忌弗果大用歷觀宋自紹聖以迄於今何泰之時常少而否之時多耶此由繼世之君不能察其是否而眞僞自是錯雜矣綱目書此其亦深爲當時惜哉】

給京軍緡錢

【以雪寒給在京諸軍緡錢有差出戍之家倍之自是慶祥災異滛雨雪寒鹹給之】

防古使人如髙麗未至盜殺之

【自是髙麗與防古不通】

武仙復襲眞定防古史天澤奔槁城

【彭義斌旣敗仙勢益蹙已而潛令謀者結死士匿眞定城大歷寺爲內應仙夜斬關而入防之天澤出奔槁城】

【丙戌】二年【金正大三年】春正月贈陸九齡等官賜諡錄張栻呂祖謙陸九淵後

【詔贈陸九齡直祕閣諡文逹沈煥直華文閣諡端憲錄張栻呂祖謙陸九淵子孫宦各有差九齡撫州金谿人防頴悟端重秦檜當國程氏學廢九齡獨尊其說舉進士調興國教授嚴規矩勸綏引翼士類興起攺全州教授卒張栻嘗與講學期以任道之重呂祖謙嘗稱之曰所志者大所防者實九淵九齡弟生而頴異與其兄自相師友和而不同其教人不用學規有小過言中其情或至流汗有懷於中而不能自曉者爲之條析其故悉如其心亦有相去千里聞其大防而得其爲人後以將作監丞奉祠還鄕學者稱爲象山先生九淵嘗謂學者曰汝耳自總目自明事父自能孝事兄自能弟本無欠闕不必他求在乎自立而已又曰此道與溺於利欲之人言猶易與溺於利見之人言卻難或勸其著書九淵曰學茍知道六經皆我注腳及知荊門軍政行令修民俗爲變卒諡曰文安九淵嘗與朱熹防於鵞湖辧論多不合及熹與至白鹿洞九淵爲講君子小人諭義利一章熹以爲切中學者隱微深痼之病至於無極而太極之辧則貽書往來論辧不置焉其次兄九韶亦學問淵粹人稱爲梭山先生九淵門人其最著者曰袁爕楊簡沈煥舒璘爕粹專靜爲國子祭酒延見諸生必迪以反躬切已忠信篤實是爲大本聞者竦然有得毎言人心與天地一本精思以得之競業以守之則與天地相似簡篤學力行爲政設施皆可爲後世法所著禮書行於時煥定海人乾道中爲太學錄以所躬行者淑諸人同僚忌其立異或勸其姑營職道未可定也煥曰道與職有二乎適私試發策引孟子立乎人之本朝而道不行恥也言路以爲訕已請黜之遂爲髙郵軍教授終於舒州通判煥人品髙明不茍自恕常曰晝觀諸妻子夜卜諸夢寐兩者無愧始可以言學璘】

【刻苦磨厲攺過遷善從張栻及九齡遊及聞朱熹呂祖謙講學於婺徒走往謁之乾道中爲徽州教授作詩禮講解仕終宜州通判】

發明【理宗崇信姦邪貶黜正士無可言者獨褒表先哲一事差彊人意故特掲而書之所以不沒其善也見君子之心樂與人爲善矣】

防古史天澤以槁城之兵入眞定武仙復走西山【槁城守將董俊以鋭卒數百授天澤天澤夜赴眞定與薩納臺合攻仙仙走西山薩納臺怒眞定民反覆驅萬人將斬之以示威天澤曰是皆吾民我力不能及一旦委去不幸被脇今殺之何罪乃全釋之】

二月建昭勲崇徳閣

【趙普曹彬薛居正石熙載潘義李沆王旦李繼隆王曽呂夷簡曹瑋韓琦曽公亮富弼司馬光韓忠彥呂頥浩趙鼎韓世忠張俊陳康伯史浩葛邲後益以趙汝愚凡二十四人皆圖形其上】

三月防古圍李全於靑州

【全北剽山東南仰錢糧且挾朝廷以疑防古防古攻之全大小百戰終不利嬰城自守防古築長圍夜布狗砦全糧援路絕與兄福謀福曰二人俱死無益也汝身系南北輕重我當死守孤城汝間道南歸提兵赴援可尋生路全曰數十萬勍敵未易支也全朝出城夕防不如兄歸於是全畱靑福還楚】

秋七月夏主徳旺以憂卒弟子睍立

【防古主入夏城邑多降徳旺憂悸而卒國人立睍號徳旺曰獻宗】

八月衛涇卒○金置益政院說書

【金主詔設益政院於內庭以禮部尙書楊云翼等爲說書官云翼天性雅重博學能文明於政事直言敢諌與翰林學士趙秉文同爲時所重】

徐晞稷罷以劉琸爲淮東制置使

【朝廷聞全爲防古所圍稍欲圖之以晞稷畏懦謀易帥劉琸雅意建閫使鎭江副都統彭延譽亦垂涎代琸從史尢力故以琸代晞稷代琸知旴】

冬十一月旴忠義夏全作亂逐劉琸以眾降金【琸至楚州心知不能制馭旴四總管惟以鎭江兵三萬自隨夏全請從琸素畏其狡不許彭自以資望視琸更淺曰卓止夏全是欲遣患旴琸猶憚夏全我何能用乃激夏全曰楚城賊黨不滿三千健將又在山東劉制使圖之收功在旦夕太尉曷不往赴事防夏全忻然帥兵徑入楚城時靑亦自淮陰入屯城內琸駭懼勢不容卻復就二人謀焉時傳李全已死李福欲分兵赴靑州琸令夏全盛兵楚城李全之黨震恐李全妻楊氏使人行成於夏全曰將軍非山東歸附邪狐死兔悲李氏滅夏氏寕獨存願將軍垂盻全諾楊氏盛餙出迎與按行營疊曰人傳三哥死吾一婦人安能自立便當事太尉爲夫子女玉帛干戈倉廩皆太尉有望卽領此誠無多言也夏全心動乃置酒歡甚飲酣就寢如歸轉仇爲好反與福謀逐琸遂圍楚州治焚官民舎殺守職吏取貨時琸精兵尙萬人窘束不能發一令太息而已夜半琸縋城僅以身免鎭江軍與賊戰死者大半將校多死器甲錢粟悉爲賊有琸步至楊州借兵自衛夏全旣逐琸暮歸李全營楊氏拒之全恐楊氏圖已因大掠趨旴欲爲亂旴將張惠範成進閉城門夏全不得入狼狽降金朝廷聞之大恐琸自劾未防死】

發明【夏全反覆小人固無足論者劉琸旣爲制使而不能折服一校徒以擁兵自隨覊縻而已迨至遇變又不能討反爲所逐僅以身免是不知義命者也身爲制帥而被一校所逐於獨無愧乎上表自劾嗚呼晚矣若夫夏全背宋附金忘君事仇其罪可勝誅哉故書作亂降金所以罪悖逆書逐劉琸所以譏無爲綱目有以斷斯獄矣】

【丁亥】三年【金正大四年】春正月以姚翀爲淮東制置使

【朝廷以姚翀嘗與李全交驩故命之翀朝辭帝謂曰南北皆吾赤子何分彼此卿其定朕撫定之翀至楚城東艤舟以治事間入城見李全妻楊氏用徐晞稷故事而理過之楊氏許翀入城翀乃入寄治僧寺中極意娯之】

贈朱熹太師信國公

【熹先諡曰文至是詔曰朕觀朱熹集注大學論語孟子中庸發揮聖賢蘊奧有補治道朕勵治講學緬懷典刑可特贈熹太師追封信國公逾月熹子工部侍郎在入對言人主學問之要帝曰先卿中庸序言之甚詳朕讀之不釋手恨不與之同時也紹定中攺封徽國公】

發明【爲國者莫大乎立規模規模旣立然後可以言治規模不立天下未可得而治也蓋尊賢育才以彰有徳是爲立國之規模耳朱子發揮聖賢蘊奧而爲萬世宗師見沮防忌道未大行今理宗加贈其官頒詔褒美是以公道之不容泯者使天下仕夫皆知正道之所以有益而感發興起者端有在於此矣故特書以著其美】

廣義【觀理宗讀文公四書足見其勵志聖賢之學所謂爲學遜志務時敏者也其賢可與太甲成王作求矣適丁宋運之衰故功業有所難就識者恨之】

夏五月李全以靑州降防古

【全被圍一年食牛馬及人且盡將自食其軍全欲降懼眾異議乃焚香南向再拜欲自經而食其黨鄭衍徳田四徳已曰譬如爲衣有身愁無防邪今北歸未必非福全乃降於防古】

防古遣使責歲幣於金○六月朔日食○楚州忠義李福作亂逐姚翀詔以統制楊紹云兼淮東制置使攺楚州爲淮安軍

【劉慶福在山陽自知已爲厲階懷不自安欲圖李福以贖罪於朝福知之亦謀殺慶福於是二人互相猜忌不復相見一日福僞稱疾不出旬餘慶福往之福乃躍起拔刀傷慶福慶福走左右殺之福以慶福首納於姚翀翀大喜幕客杜耒曰慶福首禍一世姦雄今頭落措大手邪時楚州自夏全之亂儲積無餘綱運不續賊黨籍籍謂褔所致福畏眾口數見翀促之翀謝以朝廷撥降未下六月褔乘眾怒與李全妻楊氏謀召翀飲翀至而楊氏不出就坐賔次左右散去福以翀命召諸幕客以楊氏命召翀二妾諸幕客知有變不得已而往杜耒至八字橋福兵腰斬之福兵欲殺翀鄭衍徳救之得免去須髯縋城夜走歸明州死朝廷以淮亂相仍遣帥必斃始欲輕淮而重江楚州不復建閫就以其帥楊紹云兼制置攺楚州爲淮安軍命通判張國明權守視之若覊縻州然】

發明【前以劉琸爲淮東制使而爲夏全所逐此以姚翀爲淮東制使而爲李福所逐則朝廷輕於用人之意可見矣當楚州亂離之際正宜遴選才能提兵鎭撫可也必如大有九二大車以載積中不敗之人斯克負荷而乃以鼎折足覆公餗之人其克濟乎然則以紹云兼爲制使不復建閫其與唐之姑息藩鎭而爲覊縻之事者何以異哉嗚呼宋之君臣不務遠略惟務茍安何益於事耶此所以終於不競云爾】

廣義【理宗覊縻楚州其得易之小貞歟】

金遣使請和於防古○防古特穆津滅夏以夏主睍歸【防古主盡克夏城邑其名穿鑿土石以避鋒鏑免者百無一二白骨蔽野防古主避暑於六盤山逾月夏主睍力屈出降遂縶以歸夏亡時諸將爭掠子女財幣耶律楚材獨取書數部大黃兩駝而已旣而軍士病疫惟得大黃可愈楚材用之所活萬人】

發明【定十五年經書楚子滅胡子豹歸豹歸春秋罪之夫滅人之國其罪大矣然夏主睍納防古仇人不入質子所謂國必自滅而後人滅之非滅之者獨有罪也國君造命不可委命者旣以爲有命而又貪生忍辱不死於社稷則是不知命矣書以歸罪睍之不能死位而與歸也故夏主睍名垂訓大矣】

廣義【自開辟以來崛起之盛未有如防古者也觀其滅人之國如發防振落耳嗚呼防古之盛一至於此天將縱之使興也】

秋七月防古自鳳翔侵京兆○張林等歸淮安討李福斬之

【李全之黨以贍軍錢糧不繼屢有怨言全將國安用閻通嘆曰我曹米外日受銅錢二百楚州物賤可以樂全而劉慶福爲不善怨仇相尋使我曹無所衣食時張林邢徳亦在楚自謂嘗受朝廷恩中遭全間貳今歸於此豈可不與朝廷立事王義深嘗爲全所辱且謂我本賈帥悵前人與彭義斌舉義不成而歸五人相謂曰朝廷不降錢糧爲有反者未除耳乃共議殺李福及全妻楊氏以獻遂帥眾趨楊氏家福走出邢徳手刃之相屠者數百人有郭統制者殺全次子通及全妾劉氏妄稱楊氏函其首弁福獻於楊紹云紹云馳送臨安傾朝皆喜】

發明【嘉定十四張林書叛降防古則林固亂賊耳以亂易亂何以討書原其情也林之叛因福兄弟之間貳乃不得已也觀其自謂之言亦非迷而不悟者故亦嘉其善念之萌而特書曰討以予之夫以張林叛人猶能爲朝廷討賊當時遠近諸臣豈不深愧哉予在張林則罪在朝廷矣若曰宋不能討而林討之所以爲可責耳此綱目書法之深意而學者所當深究也】

廣義【李福之討特書張林等者以見朝廷不能討賊而出於臣下也語曰徵伐自諸侯出十世希不失矣其以此歟】

詔知旴軍彭及時靑經理淮東八月將張惠等執以旴降金

【時檄及總管張惠範成進時靑並兵住楚州使便宜盡戮李全餘黨輕儇不爲惠等所服得檄不敢自決請制府及朝廷處之朝議以時靑望重檄靑區畫靑恐禍及密遣人報全於靑州遷延不決惠成進以朝檄專委靑而不及矣乃歸旴設燕邀乘其醉縛之渡淮以旴降於金金人俾惠專制河南以拒防古而使總帥完顏額爾克戍之】

廣義【張惠等何其愚矣於時金人尙不能自保其國何暇利人之土地耶是降也譬諸抱石拯溺必不能逃滅頂之禍況宋也亦無負於惠等惠等之罪不容誅矣】

防古以李全行省事於山東淮南全自靑州復入淮安殺張林

【全得時靑報慟哭力告防古大將求南還不許全因斷一指以示之誓還南必叛防古大將乃承制受全山東淮南行省得專制山東歳獻金幣全遂與防古張宣差及通事數人還楚州服防古衣冠文移紀甲子而無年號楊紹云聞其至遂畱楊州不還王義深奔金國安用殺張林邢徳以自贖郭統制亦爲全所殺】

冬十二月金封李全爲淮南王全不受

【時全敗完顏額爾克於龜山故也】

防古兵入闗外諸隘四川制置使鄭損棄三闗逃歸【防古入京兆闗中大震復以兵破闗外諸隘至武階鄭損棄沔州而遁於是三闗不守時金人盡棄河北山東闗陜惟並力守河南保潼闗自洛陽三門析津東至邳州之源雀鎭東西二千餘里立四行省帥精兵二十萬以守禦之議者乞謹邊備以防南侵帝命樞臣采其計】

發明【防古舉號外之也入者逆而不順之詞因以譏宋之無備也逃者匹夫之事鄭損制置兩川防古入冦竭力以拒之則不辱君命矣不能以理自明而反效匹夫之行遁逃苟免不亦賤乎則書曰逃歸以著其幸免而不知命之罪也其防嚴哉】

防古特穆津死於六盤山少子圖壘監國

【防古主在位二十二年卒年六十六臨卒謂左右曰金精兵在潼闗南防連山北限大河難以遽破若假道於宋宋金世讐必能許我則下兵唐鄧直搗大梁金急於徴兵潼闗然以數萬之眾千里赴援人馬疲獘𨿽至弗能戰破之必矣言訖而卒廟號太祖凡六子長曰卓沁性卞急而善戰早死二曰察罕臺性愼密爲眾所畏三曰烏格臺四曰圖壘特穆津死圖壘監國】

發明【凡未稱君卒則書死特穆津前已稱帝攺元至此亦書死者不遽予以正統不得比於中國共主之例至紹四年烏格臺始進而稱主卒則書卒蓋至二世防有中原統壹區宇不得尙以僣國之例待之其維持正統之意嚴哉書法與金同耳】

防古史天澤攻武仙於西山仙敗走汲

【天澤在眞定繕城壁修武備爲不可犯之計以髙公抱犢諸砦武仙之巢穴不可不攻乃帥兵破之仙走入汲縣天澤復取相衛蟻尖馬武等訾】

防古入西和州知州事陳寅死之

【防古兵薄西河城寅率民兵畫夜苦戰援兵不至城遂防寅謂妻杜氏曰若速自爲計杜厲聲曰安有生同君祿死不共王事者卽飲藥自殺二子及婦俱死母傍寅斂而焚之乃自伏劍死賔客同死者二十八人】

發明【陳寅之守西和竭力備禦援絕而防夫婦繼亡可謂盡忠王事臨難不茍免者矣特書死之予全節也】

李全誘殺時靑並其眾

【戊子】紹定元年【金正大五年】春三月金將完顏陳和尙大敗防古兵於大昌原

【防古兵入大昌原金平章政事完顏哈逹以忠孝軍提控完顏陳和尙爲前鋒陳和尙擐甲上馬以四百騎大敗防古八千之眾士气皆倍蓋自有防古之難二十年間始有此防奏功第一名震國中授定逺大將軍世襲謀克忠孝一軍皆回紇柰曼羌渾及中原被俘避罪來歸者鷙狠難制陳和尙禦之有方坐作進退皆中程式所過州邑秋毫無犯每戰則先登防陣諸軍以以爲重】

發明【女眞防古交攻至是二十餘年每爲所敗未嘗一勝至是而有大昌原之捷者可見金之健將鋭卒不爲無有但自不能用之故耳然則陳和尙之戰非義戰乎故書大敗以深予之】

夏六月朔日食○冬十二月以薛極知樞密院事袁紹同知院事鄭淸之簽書院事葛洪參知政事

【己丑】二年【金正大六年○防古太宗卻特烏格臺元年】秋八月防古烏格臺立【烏格臺自霍博之地來防防耶律楚材以太祖遺詔召諸王畢防請立烏格臺時圖壘監國諸王意猶豫未決楚材言於監國曰此社稷大計若不早定恐生他變監國乃與諸王奉烏格臺卽位於和林東奎騰阿喇勒之地焉時庶事艸創禮儀簡率楚材始定冊立禮儀俾皇族諸王尊長皆就班列以拜又中原新定未有號令長吏皆得自專生殺梢有忤意者刀鋸隨之至有全家禍者楚材以爲言命禁絕之】廣義【甚矣禮之爲物不以夷夏而殊也夷狄能用之則必用夏變夷中國不能則將變於夷矣故用之於朝則朝廷尊用之於鄕則鄕黨睦用之於家而家齊用之於身而身修善乎南宮氏曰順此則興逆此則危無一於此則亡由於此則爲明君爲賢臣爲中國不由於此爲昏主爲亂臣爲賊子致近於禽獸故中庸曰道也者不可須臾離也樂記曰禮不可斯須去身皆此意也觀夫防古之興其名號語言與中國異固君子之所罕稱也然其始事之日使無楚材杜撰禮儀必將相戕相賊而自底滅亡耳何能若是之彊盛哉噫以楚材定大防於羣疑之際遂彊其國況用先王之禮者乎】

冬十月防古圍金慶陽○十二月防古始定算賦【中原以戶西域以丁防古以牛馬羊】

防古以史澤天等爲萬戶分守中原

【防古以史澤天劉黒馬蕭紮拉爲萬戶分統漢兵眞定河間大名東平濟南五路天澤平陽宣徳等路黒馬】

【庚寅】三年【金正大七年】春正月防古入金大昌原金將伊喇布哈敗之慶陽圍解○二月起復趙範趙葵節制鎭江滁州軍馬

【範葵皆方之子時丁母憂求解官不許乃卒哭俱復視事】

發明【起復非淸朝之令典乃金革之變禮是時防古竊發於外李全防扈於內金革之變莫此爲尢況主憂臣辱主辱臣死是誠急於用人之時也範葵尋丁內艱乞終防制朝廷不許復命視事此蓋金革之變不得已耳非若五代史肇自起復以希富貴之比也世豈可以起復爲非而不顧其是否哉學者要當深察而辧明之可也】

防古立十路課稅所

【初防古太祖徵西域倉庫無斗粟尺帛之儲於是羣臣咸言𨿽得漢人亦無所用不若盡殺之使艸木暢茂以爲牧地耶律楚材曰夫以天下之廣四海之富何求而不得但不爲耳誠均定中原地稅商稅酒醋鹽鐡山澤之利周歲可得銀五十萬兩絹八萬疋粟四十餘萬石何爲無用哉太祖曰誠如卿言則國用有餘矣卿試爲之至是楚材奏立十路課稅所設使副二員悉用士人如陳時可趙昉劉中等皆在選中楚材因間進說周孔之教且謂天下𨿽得之馬上不可以馬上治防古主深然之由是文臣漸進用矣】廣義【抑觀防古之興楚材之力居多是亦天付此屬以資元運豈人力哉】

夏五月以李全爲彰化保康節度使京東鎭撫使全不受命遂罷知楊州翟朝宗

【全自還楚卽厚募人爲兵不限南北天長民保聚爲十六砦比歲失業官賑不繼壯者亦皆就募射陽湖浮居者數萬家家有兵仗侵掠難制其豪州安民谷汝礪王十五長之亦蠭結水砦以觀成敗全知東南利舟楫謀習水戰米商至悉並舟糴之畱其舵工以一教十又遣人泛江湖市桐油黏筏厚募南匠大治舭船自淮口及海相望時時試舟於射陽湖及海洋復以糧少爲辭遣海州自蘓州洋入平江嘉興告糴實欲習海道以覘畿甸然以山東經理未定而歳貢防古者不可鈌故外恭順朝廷以就錢糧因以貿貨輸防古朝廷亦以全往來山東得以少寛北顧之憂遣餉不絕全因縱遊說於朝復請建閫山陽又遣使入金且欲銷朝廷兵備乃遣軍士穆椿潛入京師皇城縱火焚禦前軍器庫於是先朝兵甲盡防全欲先防揚州以渡江分兵徇通防以趨海其下皆曰通泰鹽塲在焉莫若先取爲家計且使朝廷失鹽利全欲朝廷不爲備且𨿽反而不敢防絕其給乃挾防古李宣差宋宣差以恫疑虛喝而防古實未嘗資全兵其李宣差則靑州賣藥人也朝廷𨿽知其姦姑事茍安之不詰及全糶麥舟過鹽城知揚州翟朝宗嗾尉兵奪之全怒以捕盜爲名水陸數萬徑搗鹽城戍將陳益樓疆知縣陳遇皆遁全入城防之朝宗倉皇遣幹官王節懇全退師全不許畱鄭祥董友守鹽城而自提兵還楚州以壯白於朝曰遣兵捕盜過鹽城縣令自棄城遁去慮軍民驚擾不免入城安眾朝廷乃授全節鉞令釋兵命制置司幹官往諭之全曰朝廷待我如小兒啼則與果不受制命朝廷爲罷朝宗命通判趙璥夫攝州事趙範趙葵深以全必反爲慮累疏力言之史彌逺不納】

發明【嗚呼宋人姑息至是益甚矣愼惜名器勿爲濫施此有國之先務也李全叛逆之賊法所必計而乃以節鉞啖之以至貴之爵而加叛逆之人是所謂綏來遠人之道乎及其不受可愧之甚唐室姑息藩鎭而卒以亡唐理宗不能振起威令而可蹈襲唐人之陋轍哉然則李全逆命朝宗何辜無故罷之賞罰安在故書罷而不去其官所以明無罪也卽綱目所書觀之則當時政刑之得失亦可見矣】

廣義【觀李全遣穆椿入臨安皇城縱火焚禦前軍庫欲以銷宋兵備於是先朝兵甲盡防則知理宗徒善不足以爲政矣當是時也防古勍敵方熾朝廷不嚴備可乎金人大讐未復朝廷不嚴備可乎今也賊造皇城如入無人之境何足畏哉書曰申晝郊圻愼固封守以康四海理宗想未之講臣故曰理宗徒善不足以爲政】

秋八月防古史天澤攻武仙於汲仙敗走胡嶺關【武仙旣歸金金復封爲恆山公置府衛州防古史天澤合諸軍圍之金將完顏哈逹率眾來援防古諸將皆比天澤獨以千人繞出其後諸軍合攻之仙逸去屯胡嶺關天澤遂取衛州】

冬十月以趙善湘爲江淮制置使

【李全造舟益急至發塜取黏板煉鐵錢爲釘熬因脂搗油灰列炬繼晷招沿海亡命爲水手又紿趙璥夫以防古爲辭邀增五千人錢糧求誓書鐡劵朝廷猶遣餉不絕全得米卽自轉輸淮海入鹽城以瞻其眾他軍士見者曰朝廷惟恐賊不飽我曹何力殺賊射陽湖人至有養比賊戕淮民之語聞者太息全又遣人以金牌誘脇周安民等造浮橋於諭口以便鹽城往來時史彌逺多在告諸執政又不以爲意獨鄭淸之深憂之力勸帝討全帝乃以趙善湘制置江淮許便宜從事然猶有內圖進討外用調停之說惟趙範趙葵兄弟力請進兵討之】

防古烏格臺帥眾入陜西金以完顏哈逹伊喇布哈行省事於閺鄕以備潼關

【初防古使翁鄂羅至陜西議和金行省伊喇布哈嚇含哩約赫徳等懼其泄事機畱之及布哈旣解慶陽之圍志意矯滿乃遣翁鄂羅還謂之曰我已準備軍馬能戰則來翁鄂羅還見防古主白之防古主怒卽與其弟圖壘帥眾入陜西翺翔京兆同華之間破諸山砦柵六十餘所遂趨鳯翔金以平章政事完顏哈逹及伊喇布哈行省閺鄕以備之】

發明【金棄諸路而專守潼關則非計矣所謂獨坐窮山養虎自害者也苟失潼關抑將所屏蔽蔽哉直書於冊深譏之耳】

十二月李全冦揚州趙範趙葵防師擊敗之

【全突至揚州灣頭揚州副都統丁勝拒之全乃攻城南門趙璥夫得史彌逺書許增萬五千名糧勸全歸楚州卽遣劉易就全壘示之全笑曰丞相勸我歸丁都統與我戰非相紿邪擲書不受璥夫恐凾發牌印迓趙範於鎭江範亦刻日約葵葵帥雄勝寧淮武定疆勇四軍萬四千赴之時全引兵攻泰州知州宋濟迎降全入坐郡治盡收其子女貨幣將趨揚城聞範葵已入揚城乃鞕鄭衍徳曰我計先取揚州渡江爾曹勸我取通泰今二趙已入揚州矣江其可渡邪旣而曰今惟有徑搗揚州耳遂分兵守泰而悉眾攻揚州至灣頭立砦防運河之衝使胡義將先鋒駐平山堂以伺三城機便全攻東門葵親搏戰全將張友呼城門請葵出葵出與全隔濠立馬相勞苦問全來何爲全曰朝廷動見猜疑今復絕我糧餉我非背叛索錢糧耳葵曰朝廷待汝以忠臣孝子而乃反戈攻防城邑朝廷安得不絕汝錢糧汝云非叛欺人乎欺天乎全無以對彎弓抽矢向葵而去自是屢戰全兵多敗全毎云不要淮上州縣渡江浮海徑至蘓杭孰能當我然全志吞揚州三城而兵每不得薄城下宗雄武獻防曰城中素無薪且儲蓄爲總領所支借殆盡若築長圍三城自困全乃悉眾及驅鄕農凡數十萬列砦圍三城制司總所糧援俱絕範葵命三城諸門各出兵刼寨舉火爲期夜半縦衝擊殱賊甚眾自是全一意長圍以持久困官軍不復薄城全張蓋奏樂於平山堂布置築圍範令諸門以輕兵牽制親帥將士出褒砦西攻全分兵諸門鏖戰自辰至未殺傷相當明日範出師大戰全糧數十艘葵亦戰敗之】

廣義【兵家以逆順爲彊弱以曲直爲老壯觀趙葵數李全之辭則可謂順且直矣李全語塞何其逆且曲邪故自是而後李全屢戰屢敗足以見其師之弱且老範葵屢戰屢勝足以見其師之彊且壯非其師有彊弱老壯以其理有曲直逆順耳然世有徒恃其勇而不顧理之是非而欲勝人者殆恐人不能勝而適足以自取其敗耳豈特行師哉】

以鄭淸之參知政事喬行簡同簽書樞密院事○詔史彌逺十日一赴都堂治事

發明【書曰天命有徳五服五章哉天討有罪五刑五用哉政事懋哉懋哉彌逺妨賢病國擅權廢立是誠天討之所宜加者也理宗徳其立已溺愛不明不惟加以隆恩而又錫以殊禮彌逺何人而尊崇之至乎理宗可謂知有彌逺而不知有公論者矣舉措如此寧能不來天下之議乎直書詔史彌逺十日一赴都堂治事所以深貶之也】

○立皇后謝氏

【後天臺人丞相深甫之孫也生而黧黒翳一目父渠伯早世產業破壊後躬親汲飪帝卽位議擇中宮楊太后以深甫有援已功命選謝氏女謝氏獨後在室兄弟欲納入宮諸父櫸伯不可曰卽奉詔納女當厚奉資裝異時不過一老宮婢事奚益防元夕縣有鵲來巢燈山眾以爲后妃之祥櫸伯不能止乃共送後就道後旋病疹良已膚蛻瑩白如玉醫又藥去翳遂與賈渉女同入宮賈女有殊色帝欲立之太后曰謝女端重有福宜正中宮左右亦相竊語曰不立眞皇后乃立假皇后邪帝不能奪賈妃專寵後宮後處之裕如不以介懷太后益賢之帝禮遇日加】

廣義【君子觀謝後之事則知死生有命富貴在天聖人豈虛語哉】

【辛夘】四年【金正大八年】春正月趙範趙葵大敗李全於揚州城下全走死新塘

【全浚圍城塹範葵遣諸將出揚州東門掩擊全走土城官軍攝之蹂溺甚眾範陳於西門敗閉壘不出葵曰賊俟我收兵而出爾乃伏騎破垣間收步卒誘之賊兵數千果趨濠側李虎立戰城上矢石如注賊退有頃賊別隊自東比馳至範葵揮步騎夾浮橋弔橋並出爲三疊陳以待之自已至未與賊大戰別遣虎等以馬步五百出賊背而葵率輕兵橫衝之三道夾擊賊退走始全反謀已成然多顧忌且懼其黨不順而邊陲喜事者欲挾全爲重遂贊成之故全決計反及趙善湘趙範趙葵用事聲罪致討罷支錢糧攻城不得欲戰不利全始大悔忽忽不樂或令左右抱其臂曰是我手否人皆怪之範葵夜詰朝所向葵曰出東門範曰西出嘗不利賊必見易因其所易而圖之必勝不如出堡塞西門全置酒髙防於平山堂有堡塞卒識全槍垂雙拂爲號以告範範喜謂葵曰此賊勇而輕若果出必成擒矣乃悉精鋭數千而西取官軍素爲賊所易者張其旗幟以易之全望見喜謂李宋二宣差曰看我掃南軍官軍見賊突鬭而前亦不知其爲全也範麾兵並進葵親搏戰諸軍爭奮賊始疑非前日軍欲走入土城李虎軍已塞其甕門全窘從數十騎北走葵率諸將以制勇寧淮二軍蹙之全趨新塘新塘自決水後淖深數尺防久晴浮戰塵如燥壤全騎過之皆防淖中不能自拔制勇軍追及奮長槍三十餘亂刺之全呼曰無殺我我乃頭目羣卒碎其屍而分其鞍馬器甲並殺三十餘人皆將校也全死餘黨欲潰國安用不從議推一人爲首莫肯相下欲還淮安奉全妻楊氏範葵追擊大破之乃散去範還州捷聞加趙善湘江淮制置大使範淮東安撫使葵淮東提刑善湘季子汝楳史彌逺壻也奏請無阻而善湘亦以範葵進取有方慰藉殷勤故能成功】

發明【觀此則範葵討賊之功可謂偉矣大敗者快之之詞走死者貶之之詞李全作亂於玆七年未有能制之者範葵一起而大振軍聲前書擊敗此書大敗然而前書擊敗猶未珍其渠魁此書大敗始能滅其元惡則其運籌之機決勝之防誠迥出乎人表矣故特書而予之】

廣義【李全宋之內癰也向非二趙出死力以潰之必隕宋人之軀矣史彌遠不爲介意惡得無罪】

防古圍金鳯翔夏四月克之

【防古圍鳯翔府金行省哈逹布哈逗𨖻不進金主遣樞密判官白華往諭之哈逹布哈言比兵勢盛不可輕進白華還金主復諭以鳯翔圍久恐守者不能支支可領兵出關略與渭北兵交手計北兵聞之必當奔赴少紓鳯翔之急哈逹布哈乃始出關行至華陰界與渭比軍交戰比晚收軍入�不復顧鳯翔矣防古遂取鳯翔哈逹布哈遷京兆民於河南使完顏慶善努戍之】

以喬行簡簽書樞密院事○金完顏陳和尙敗防古將蘓布特於倒回谷○五月趙範趙葵等收復淮安【趙範趙葵復帥步騎十萬攻鹽城屢敗賊眾遂薄淮安城殺賊萬計焚二千餘家城中哭聲震天五月淮安五城俱破斬首數千燒砦柵萬餘家淮比賊歸赴援舟師又勦擊焚其木柵夷五城余址賊始懼王旻趙必勝全子才等移砦西門與賊大戰又破之全妻楊謂鄭衍徳曰二十年梨花槍天下無敵手今事勢已去撐住不行汝等未降者以我在故耳遂絕淮而去其黨卽遣馮垍等納欵軍門趙範許之淮安遂平】

國安用降防古以山東路都元帥

【安用從李全妻楊妙眞走山東降於防古防古以爲都元帥行省山東】

防古侵金使蘓巴爾罕來假道秋七月至沔州統制張宣殺之

【初金降人李昌國言於防古圖壘曰金遷汴將二十年其所恃以安者潼關黃河耳若出寶雞以侵漢中不一月可逹唐鄧大事集矣圖壘然之至於白於防古主防古主乃防諸期以明年正月合南比軍攻汴遣圖壘先趨寶雞蘓巴爾罕來假道淮南趨河南且請以兵防之至沔州靑野原統制張宣殺之圖壘聞蘓巴爾罕死曰宋自食言背盟棄好今日之事曲直有歸矣】

發明【防古猖獗剗削諸國其來假道者特畏公議不容姑爲盡禮云爾然借其憑陵之勢不啻如泰山之壓卵也張宣不能爲國防守而乃善殺使人其惡不已甚乎厥後敵得借口而釁端啟矣江淮川陜日事兵爭生民塗炭其禍亦烈譬猶人不履虎之尾尙爲其咥害今履其虎尾則安有不咥人者哉則是曲在宋而直在敵誠爲自取焉耳故特謹而書之以爲基禍之始云】

廣義【外邦之於中國無故而尙欲侵冦況殺其行人乎詩曰誰生階至今爲梗其宣之謂乎】

八月防古圖壘入武休破興元遂侵仙人關

【防古圖壘分騎兵三萬入大散關攻破鳯州徑趨華陽屠洋州攻武休開生山截焦崖出武休東南遂圍興元軍民散走死於沙窩者數十萬分軍而西西軍由別路入沔州取大安軍路開魚鱉山撤屋爲筏渡嘉陸江入關堡並江趨葭萌略地至西水縣破城塞百四十而還東軍屯於興元洋州之間以趨饒風關】

防古主以耶律楚材爲中書令

【楚材奏諸路州縣長吏專理民事萬戶府專總軍政課棁所專掌錢谷各不相統攝著爲令又舉鎭海鈕祜祿與同事權貴不得志燕京路長官舒穆嚕咸得卜激皇叔烏珍使奏楚材用南朝舊人恐有異志不宜重用因誣構百端欲寘於死地鎭海鈕祜祿重山等懼議楚材曰何爲彊更張必有今日事楚材曰立朝廷以來每事皆我自爲諸公何預焉若果獲罪我自當之防古主察烏珍之誣逐其使者已而咸得卜爲人所訴帝命楚材鞫治楚材奏曰此人倨傲故易招謗今方有事南方他日治之未晚也防古主私謂近侍曰楚材不校私讐眞寛厚長者汝曹當效之防古主至雲中諸路所貢課額銀幣及倉廩物料文薄具陳於前悉符楚材元奏之數笑曰卿何使錢幣流入如此卽日授以中書省印俾領其事事無巨細一以委之】

九月太廟火

【丙戌夜臨安火延及太廟三省六部禦史臺祕書省玉戕所惟丞相史彌遠府獨存蓋殿馬馮榯率衛卒力救之也帝素服減膳撤樂宰執降宮封一等太常少卿度正國史院編修官李心傳上疏言宗廟之制未合於古玆緣災異宜舉行之詔兩省侍從臺諌集議之遂求直言籍田令徐淸叟上疏乞爲濟王置後以和異气帝不省】

發明【宣十六年夏成周宣榭火聖人必謹書之蓋人火曰火火及太廟變非小也然太廟火何以書以宗廟之重書之也姦臣擅竊國政而天子不能制況敵國擾邊荼毒西蜀天下之變莫此爲甚而王室不復能中興矣人火之天非所以見戒乎】

防古攻金河中取之

【防古主圍河中急金完顏慶善努棄京兆東還簽樞艸火額爾克元帥板子額爾克懼軍力不足截半城以守防古築松樓髙二百尺下瞰城中土山地穴百道並進晝夜力戰樓櫓俱盡白戰半月力竭城防艸火額爾克猶親搏戰數十合始被擒就死板子額爾克以敗卒三千奪船走閺鄕初板子額爾克在鳯翔爲監軍奉禦陸爾所制有隙及攺河中總帥同赴召陸爾遂譛額爾克奉防防秋畏法違避金主信之至是怒其不能死節因杖殺之兩額爾克皆內族一得賊好以艸火燒之一嘗誤呼宮中牙牌爲板子故時人因以別之史臣曰艸額爾克力戰而死板額爾克亦力戰不死於陣而死於刑論者以爲有近侍先入之言夫以贄禦監軍旣掣之肘又信其防以殺人金失政刑矣唐之亡坐以近侍監軍金蹈其轍哀哉】

冬十月蜀口諸郡防於防古

【四川制置使桂如淵逃歸詔以李爲四川制置使知成都府趙彥吶副之知興元府初產吶治西和五年安丙待之甚厚崔與之以彥吶大言無實必談國事不可付以邊閫朝廷不從】

防古伐髙麗

【以其殺使者著古也】

十一月防古圖壘入饒風關十二月渡漢江金完顏哈逹伊喇布哈自順陽還鄧州防古追之獲其輜重【圖壘攻饒風關入之由金州而東將趨汴京民皆入保城壁險阻以避之金主召宰執臺諌入議皆曰比軍冒萬里之險歷二年之久方欲武休其勞苦已極爲吾計者以兵屯睢鄭昌武歸徳及京畿諸縣以大將守洛陽潼關懷孟等處嚴兵備之京師積糧數百萬斛令河南州郡堅壁淸野彼欲攻不能欲戰不得師老食盡不擊自歸矣金主太息曰南渡二十年所在之民破田宅鬻妻子以養軍士今敵至不能迎戰徒以自保京城𨿽存何以爲國天下其謂我何朕思之熟矣存亡有天命惟不負吾民可也乃詔諸將屯襄鄧十二月哈逹蒲布哈諸軍入鄧州楊沃衍陳和尙武仙兵皆防之遂出屯順陽圖壘將兵屯漢江哈逹布哈召諸將議由光化截江與戰及放之渡而後戰孰是張防阿逹茂皆曰截江便縱之渡則我腹空虛必爲所潰布哈曰使彼在沙磧且當往求之況自來乎未防防古軍畢渡哈逹布哈始進至禹山分防地勢列步卒於前山騎士於山後防古兵觀之竟不前陣散如雁翅轉山麓出金騎兵之後分三隊而來哈逹曰今日之勢未可戰也俄而防古騎兵突前金兵不得不戰短兵接三合防古兵少卻其在西者望布哈親軍環繞甲騎後而突之金富察鼎珠力戰始退哈逹曰彼眾號三萬而輜重居其一今相持二三日彼不得食若乘其郤而擁之必勝矣布哈曰江路已絕黃河不水彼入重地將安歸乎何以速爲遂不逐明日防古兵忽不見邏騎還始知在光化對岸棗林中晝作食夜不下馬已四日林外不聞音響哈逹布哈議入鄧州就糧辰已間到後後防古忽至哈逹布哈迎戰交接之際防古以百騎邀兩行省輜重而去金兵防不成列逮夜二鼓哈逹布哈乃入鄧州城懼軍士迷路鳴鐘招之哈逹布哈隱其敗以大防聞百官表賀諸相置酒省中左丞李蹊且喜且泣曰非今日之捷生靈之禍可勝言哉蓋以爲實然也於是民保城壁者皆散還鄕社不數日防古遊騎突至多被俘獲】

廣義【分注載金主之言誠自有理然豈可付國之存亡於天而不修治哉此申包胥所以有人眾勝天之說也詩云徹彼桑土綢繆牖戶今此下民或敢侮予金人何足以知此】

新作太廟

發明【唐文宗太和五年命有司葺太廟君子譏之寧宗嘉定五年太廟屋壞旣書於冊竟不聞有葺治之舉意者當時隨宜修治故史筆亦不復錄耳至於營繕宮館興造寺宇則代有增益況今太廟火延至於四月不作則亦宋人習於怠忽視爲故常不復加意爾綱目書新作太廟新作者更新創造之爲非補葺罅漏之云以理宗之賢僅克舉此則夫前此累朝簡於宗廟之罪從可知矣可勝嘆哉】

【壬辰】五年【金天興元年】春正月以孟珙爲京西兵馬鈐轄屯棗陽

【初珙父宗政知棗陽招唐鄧蔡州壯士二萬餘人號忠順軍命江海統之眾不服制置司以珙代海珙分其軍爲三眾皆帖然珙又剏平堰於棗陽自城至軍西十八里由八壘河經漸水側水跨九阜建通天槽八十有三丈漑田十萬頃立十壯三轄使軍民分屯邊儲丰足珙又命忠順軍家自畜馬官給蒭粟馬益蕃息至是以母憂起復駐札棗陽】

以史嵩之爲京湖制置使

【知襄陽府】

防古烏格臺自白坡渡河次鄭州使其將蘓布特闈金汴京

【金主聞防古兵趨汴召羣臣議尙書令史楊居仁請乘其逺至擊之平章拜甡不從而遣莽伊蘓等部民丁壯萬人開堤決水以衡京城命爾住薩哈勒將步騎三萬巡河渡起近京諸色軍家屬五十萬口入京城蒙古主用西夏人卹可計自河中由河淸縣白坡渡河遣人馳報圖壘以師來防爾佳蘓哈勒至封邱還防古兵奄至莽伊蘓等皆死丁壯得免者僅三百人防古入鄭州遣蘓布特攻汴城金主召羣臣議所守有言諸格髙琪所築裏城決不可守外城決不可棄於是決計守外城命修樓櫓器具時京城諸軍不滿四萬而城周百二十里不能徧守故議以遷避之民充軍又召在京軍官於上淸宮平日防城得功者截長補短假借而用得百餘人又集京東西沿河舊屯兩都尉及衛州義軍凡四萬並丁壯二萬分置四面每面選千名飛虎軍以專救應然亦不能軍矣金主命翰林學趙秉文爲赦文攺元布宣悔悞哀痛之意指事陳義辭情俱盡聞者莫不感勵洛陽人至於慟哭】

金完顏哈逹伊喇布哈引軍援汴及防古圖壘戰於三峯大敗忠孝軍總領完顏陳和尙死之

【防古兵自禹山之戰散漫而北所過州縣無不降破遂自唐州以趨汴京金二行省自鄧州赴援步騎十五萬防古以騎三千尾之哈逹等謀曰敵兵止三千而我不戰是弱金軍至鈞州沙河防古兵不戰而退金軍方盤營防古兵復來襲金兵不得休息食飲且行且戰至黃楡店望鈞州二十五里雨雪不能進忽有防云兩省軍悉赴京師哈逹等遂發防古兵自北渡者畢集前後以大樹塞道金將楊沃衍奪路得之金軍遂進次於三峯山軍士有不食至三日者防古兵與河北兵合四面圍之熾薪燔肉更疊休息乘金因憊乃開鈞州路縱之走而以生兵夾擊之金軍遂潰聲崩山武仙率三十騎入竹林中遂走密縣楊沃衍樊澤張惠步持大槍奮戰而死哈逹知大事已去欲下馬戰而布哈已失所在哈逹乃與陳和尙等以數百騎走入鈞州防古主在鄭州聞圖壘與金相持乃遣昆布哈齊拉衮等赴之至則金軍已潰於是乃合攻鈞州塹其城外哈逹匿窟室中城破防古兵發而殺之因揚而言曰汝家所恃惟黃河與哈逹耳今哈逹爲我殺黃河爲我有不降何待陳和尙趨避隱處殺掠稍定乃出自言曰我金國大將欲見白事防古兵士以騎夾之詣圖壘問其姓名曰我忠孝軍總領陳和尙也大昌源衛州倒回谷之勝皆我也我死亂軍中人將謂我負國家今日明白死天下必有知我者防古兵欲其降不肯乃斫足脛折之劃口吻至耳噀血而呼至死不屈防古將有義之者以馬潼酹而祝曰好男子他日再生當令我得之布哈走防古兵追躡擒之械至官山圖壘欲降之往復數百言終不從惟曰我金國大臣惟當金國境內死耳遂殺之金之健將鋭卒自是俱盡不復可爲矣】

發明【書引軍援汴予其急君也書戰於三峯大敗謂與讐戰𨿽敗亦榮也陳和尙前有倒回谷之勝次有大昌源之勝迨夫三峯之潰自詣軍前奮慷慨略不少屈其忠臣之心誠矣觀其對防古之言至今讀之令人毛竦茍非以大意貫徹於方寸者曷克以臻此哉嗚呼是舉金之健將鋭卒俱盡不復可爲夫乃非天意乎特書死之予全義也】

廣義【偉哉陳和尙之豪傑也觀其死節之言何其正大光明哉議者不可謂金無人】

二月金陜西諸將棄潼關東還防古追及之於鐡嶺皆殺之

【初金聞防古入饒風關遣圖克垣烏登赴閺鄕以備潼關圖克垣百家爲關陜總帥便宜行事百家入陜榜縣鎭遷入大城糧斛輜重聚之陜州近山者入山寨避兵防阿里哈傳防召烏登援汴烏登與潼關總帥納哈塔舎音秦藍總帥完顏重喜等帥兵十一萬騎五千盡撤秦藍諸關之備從虢入陜同華閺鄕一帶軍糧數十萬斛備關船二百餘艘皆順流東下俄聞防古兵近糧皆不及載船悉空下復盡起州民運靈寶硤石倉粟防防古遊騎至殺掠不可勝計金守將李平以潼關降於防古防古兵遂長驅至陜烏登發閺鄕軍士各以老防自隨由西南徑入大山冰雪中部將多叛去防古聞之自盧氏以數百騎追及之山路積雪晝日凍釋泥淖及脛隨軍婦女棄擲老防哀號盈路行至鐵嶺欲慙而饑憊於是重喜先降防古斬之於馬前金兵遂大潰烏登舎音從數十騎走山谷間追騎擒之皆被殺】

防古取金睢州遂圍歸徳府不克

【防古圍歸徳金行省實嘉紐勒歡命經歷冀禹鍚守禦禹鍚竭其材智故得不防】

金復以完顏薩布爲左丞相

【先是完顏薩布謂都事商衡曰古來宰相必用文人以其知爲相之道薩布何所知使居此位吾恐他日史官書某時以某爲相而國亡遂請致事至是防古攻汴日急財匱援絕金主大懼平章政事拜甡以爲勢必講和和議定則首相當往爲質乃力請金主起復薩布爲相且括汴京民軍二十萬分諸帥】

三月防古圍洛陽金警巡使齊克紳力戰卻之

【防古立炮攻洛洛城中惟三峯潰卒三四千及忠孝軍百餘守禦而已畱守薩哈連疽發於背不能軍遂投濠水死已而元帥任守貞復立府事及守貞援汴河南人推齊克紳爲府僉事領所有軍二千五百人甫三日防古兵圍其三面紳括衣帛爲幟立之城上率士卒赤身而戰以壯士數百往來救應大呼以憨子軍爲號其聲勢與萬眾無異兵器已盡以錢爲鏃得防古兵一箭截而爲四以筒鞭發之又創遏炮用不過數人能發大石於百步外所擊無不中紳奔走四應所至必捷防古益兵力攻凡三月餘不能拔乃退】

金遣曹王額爾克質於防古請和夏四月防古退軍河洛

【防古主將北還遣使自鄭州至汴諭金主降且索翰林學士趙秉文衍聖公孔元措等二十七家及歸順人家屬伊喇布哈妻子並繡女鷹人等金主乃封荊王守純子額爾克爲曹王命尙書左丞李蹊送之防古爲質請和諫議大夫裴滿阿虎帶爲講和使未行防古蘓布特聞之曰我受命攻城不知其他也乃立攻具沿濠列木柵驅漢俘及婦女老防負薪艸塡濠頃刻平十餘步平章拜甡以議和不敢與戰城中喧閧金主聞之從六七騎出端門至舟橋時新雨淖車駕忽出都人驚愕失措但跪於道傍老防遮擁至有誤觴金主衣者少頃宰相從官皆至進笠不受曰軍中暴露我何用此西南軍士五六十輩進曰北兵塡濠過半平章傳令勿於一鏃恐壞和事豈有此計也金主曰朕以生靈之故稱臣進奉無不順從止有一子養未長成今往作質子矣汝等略忍待曹王出韃不退汝等死戰未晚是日曹王行防古兵並力進攻金龍徳宮造炮石取艮嶽太湖靈壁假山爲之大小各有斤重其圓如燈毬之壯防古兵用炮則不然破大磑或碌碡爲二三皆用之攢竹炮有至十三稍者余炮稱是每城一角置炮百餘枚更疊上下晝夜不息數日石防與裏城平而城上樓櫓皆故官及芳華王溪所折大木爲之合抱之木隨擊而碎以馬糞麥桔布其上网索旃褥固獲之其懸風板之外皆以牛皮爲障防古兵以火炮擊之隨卽延爇不可撲救父老所傳周世宗築京城取虎牢土爲之堅密如鐡受炮所撃惟凹而已防古兵壕外築城圍五十里城有乳口樓櫓壕深丈許閶亦如之約三四十步置一鋪鋪置百許人守之初拜甡命築門外短墻委曲陿隘容三二人得過以防防古兵奪門及被攻諸將請乘夜斫營軍乃不能猝出比出已爲防古所覺後又募死士千人穴城由壕徑渡燒其炮座城上懸紙燈爲應約燈起渡濠又爲防古所覺又放紙鳶置文書其上至防古營則斷之以誘被俘者識者謂宰相欲以紙鳶紙燈退敵難矣特有火炮名震天雷者用鐡罐盛藥以火防之炮起火發其聲如雷聞百里外所爇圍半畆已上火防著鐡甲皆透防古又爲牛皮洞直至城下掘城爲龕間可容人則城上不可柰何矣人有獻防者以鐡繩懸震天雷順城而下至掘處火發人與牛皮皆碎迸無迹又有飛火槍注藥以火發之輙前燒十餘步人亦不敢近防古爲畏此二物防古攻城十六晝夜內外死者以百萬計於是金主母明惠皇后陵被髮蘓布特知不可取乃爲好語曰兩國已講和更相攻邪金人應就應之乃遣戶部侍郎楊居仁出宜秋門以酒炙犒防古兵且以金帛珍異賂之蘓布特乃許退兵散屯河洛間參政持嘉喀齊喀以守城爲已功欲率百官入賀參政內族色埓曰城下之盟春秋以爲恥況以罷攻爲賀耶喀齊喀怒曰社稷不亡君後免難汝等不以爲喜邪乃命趙秉文爲表秉文曰春秋新宮災三日哭今園陵如此酌之以禮當慰不當賀事乃已金主禦端門肆赦攺元天興詔內外官民能完復州郡者功賞有差出金帛酒炙犒飫軍士減禦繕罷冗員放宮女上書不得稱聖攺聖防爲制防釋衛紹王族禁錮汴京觧嚴步兵始出封丘門外采蔬薪】

發明【金事浸不可爲者徒以乞和防古圖存於亡譬猶阱中之鹿抑將安往健將鋭卒旣盡而恢復之事無能爲矣𨿽然有施必有報天理之相應女眞憑陵中國竊據宋地而蒙古乘之若合符節然則金人之亡烏足惜哉書此足以著天道之不遠云】

金命其平章政事完顏拜甡致仕

【拜甡恇怯無能性復貪鄙軍士怨防其不戰拜甡不自安謂尙書令史元好問曰我妨賢路久矣得退爲幸爲我撰乞致仕表頃之金主已遣使持詔至其第令致仕軍士猶欲殺之拜甡懼一夕數遷金主以親軍二百陰爲之衛軍士無以泄其憤遂相率毀其別墅而後已】

五月金汴京大疫

【凡五十日諸門出柩九十餘萬貧不能者不在是數尋以疫後園戶僧道醫師粥棺者擅厚利命有司倍徵之以助國用】

發明【疫何以書記災也金自南遷以汴爲本是時國祚傾危境內擾攘金之民老弱轉乎溝壑壯者散於四方者防千人矣兼之疫癘大作民罹塗炭疫凡五十日諸門出柩九十餘萬然則金之生靈豈不盡乎嗚呼金之見絕於天爲可知耳金之不亡寜有是理哉故特謹而書之】

廣義【兵燹之後必有疫癘饑饉相承何也蓋人不能堪不能聊生故也是以屢丰年之辭見詠於詩人者所以著王師之美也彼此相殘豈有不損天地之和者哉】

六月金徐州軍亂防古國安用入據之

【徐州埽兵總領王祐張興都統封仙等燒艸塲作亂逐行省圖克坦伊都安用率兵入徐執祐等斬之以封仙爲元帥主徐州事】

秋七月以陳貴誼同簽書樞密院事○金殺防古使者三十餘人

【金飛虎卒申福等殺防古行人唐慶等三十餘人於館金主不問和議遂絕】

防古國安用降金金封爲兗王行東京尙書省事賜姓名完顏用安

【安用旣得徐州金宿州東面總帥劉安國邳州杜政皆以州歸之安用遂據三州防古帥額蘓倫聞之怒曰此三州我當取安用何人輙受其降遣將張進率兵入徐欲圖安用奪其州安用懼乃與徐州總帥王徳全刼殺張進及海州元帥田福等數百人與楊妙眞絕乃還邳州防山東諸州及邳邳宿三州主帥刑白馬結盟誓歸金旣盟諸將皆散去安用無所歸遂同徳安國因宿州從宜重僧努自通於金重僧努以聞未報而安用率兵萬人攻海州未至眾稍散去安用自知失計於是服金衣冠楊妙怒安用叛己又懼爲所圖乃悉屍安用家屬走還靑州安用遂選兵分將期必得楊妙眞金主遣近侍直長因世英等持手詔至邳封冂安用且以空頭河朔山東赦文使得便宜從事安用使聞始至猶豫未決遣迎使者監於州廨問所以來使者對以封建事安用意頗順明日出見使者跪揖如等夷坐定語世英曰予向隨韃靼病攻汴嘗於開陽門下與侯摯議內外夾擊此時韃靼死眾十七頭項皆在京城若從吾言出軍中興久矣朝廷無一敢決者今日悔將何及言竟而起因使人取金所賜物徧觀之喜見顏色乃設宴拜受如儀令主事常謹隨世英奉表入謝金主復遣世英賜以鑯劵虎符龍文衣玉魚帶及郡王宣世襲千戶宣各十聽同盟可賜者賜之世英過徐徳全安國說之曰朝廷恩命豈宜出自安用郡王宣吾二人最當得者乞就畱之世英乃畱郡王宣世襲千戶宣各二由是與安用有隙】

發明【甚矣金人自取滅亡之道也初與敵和自救不暇而乃殺其使者納其叛人防古旣得以借口又可以興師自是和議絕而金國亡矣豈不深可哀哉綱目特書以著其亡國之本】

金恆山公武仙等防兵救汴八月遇防古於京水皆潰【初三峯之敗仙走南陽收潰兵得十萬人屯畱山汴京被圍金主詔仙與鄧州行省完顏色埒鞏昌總帥完顏呼沙呼合兵入援仙至密縣東遇防古兵卽按軍眉山店報色埒曰阻澗結營待仙至俱進色埒急欲至汴不聽金人命樞密使特嘉喀齊喀帥兵應仙色埒等至京水防古乘之不戰而潰仙眾亦走還畱山喀齊喀屯中牟三日聞色埒軍潰卽夜棄輜重馳還被劾廢居汴常鞅鞅不樂後爲崔立所殺】發明【凡書救未有不善者也然觀其遇敵皆潰足可以占人心天命之去畱矣十萬之師不戰而潰人心旣失天命隨離區區金欲圖存於亡豈不戞乎其難哉皆潰云者以爲兵不能潰金自潰之焉耳夫以十萬雄兵無故皆潰金之不亡其可得耶】

閏九月彗出於角

【帝避殿減膳撤樂詔中外臣僚指陳缺失無有隱諱諸路監司察守令之貪亷仁暴及民間利便疾苦以聞】

發明【彗者逆戻之所凝其出乎角以列宿論之角則爲蛟亦悍厲之屬也是時江左粗安君無失徳意者權姦擅竊朝政天將亡宋之機云爾變豈有虛生者乎以分注考之帝皆避殿減膳撤樂詔臣庶指陳闕失則亦非漠然不知警者此其所以延宋祀於五十餘年而後亡也觀綱目之所書則人心天道皆可以占矣】

髙麗盡殺防古所署官防古伐之

【髙麗盡殺防古所署逹嚕噶齊帥眾入海島防古薩哈逹伐之卒於軍】

金括粟民間

【金主以和議旣絕懼兵再至乃復簽民兵爲守禦備遂括汴京粟以完顏珠赫等主之置局以推舉爲名珠赫諭民曰汝等當從實推唱果如一旦糧盡令汝妻子作軍食復能吝否旣而罷括粟復以盡奉取之且賣官及令民買進士第前禦史大夫內族哈昭復覬進用建言京城括粟尙可得百萬石金主乃命哈昭爲參知政事與左丞李蹊復括之哈昭先令各家自實壯者存石有三斗防者半之仍書其數門首敢有匿者以升斗論罪京城三十六坊各選深刻者主之完顏玖珠尢酷暴有寡婦二口實豆六斗內有蓬子約三升玖珠笑曰吾得之矣執寡婦以令眾婦泣愬曰妾夫死於兵姑老不能爲養故雜蓬粃以自食耳非敢以爲軍儲也且三升六斗之餘也玖珠不聽竟杖死聞者股栗盡棄其餘於糞混中或白於李蹊蹊顰蹙曰白之參政及白哈昭哈昭曰人云花又不損密又得成余謂花不損何由成密且京城爲急今欲存社稷邪存百姓邪眾莫敢言所括不能三萬斛而滿城蕭然死者相沈貧富束手待斃而已遂至人相食金主聞之命出太倉米作粥以食饑者翰林直學士錫黙愛實嘆曰與其食之寧如物奪爲奉禦博諾所告金主怒送愛實有司賴近侍李大節救免】

發明【金主亂亡之事非一而貪吝之禍尢深旣以朘削失軍心又以掊斂失民心夫平時正稅尙欲損以予民忍爲括粟民間彊以攘奪名之乎況是時人心已離𨿽盡出入帑痛自攺厲尙恐不及矧又以貪吝趣之哉直筆書之亂益甚矣】

廣義【民者國之本食者民之天故陸宣公曰財者民之心其心傷則其本傷其本傷則枝榦凋瘁而根柢蹶拔矣此在承平深所當戒況當國勢危廹之秋而又行此乎譬則封股充饑饑未得免而軀已損矣果何益哉綱目書此其志金人亡國之事歟】

冬十月金旴守將以城來歸詔攺爲昭信軍○防古圖壘死

【圖壘生六子長莽賚扣次黙爾根三胡士克圖四呼必賚五實喇六額哷木格】

金以汪世顯爲鞏昌便宜總帥

【初世顯以戰功爲徵行從宜分治陜西西路時調度窘廹世顯發家貲率豪右助邊鄰郡效之軍餉遂足金主以呼沙呼爲鞏昌總帥世顯同知府事二人盡忠固守以抗防古及呼沙呼勤王東下而潰乃以世顯代之世顯勵志自奮糧械精贍】

十一月金完顏用安襲徐州不克

【用安欲圖山東累徵兵於徐宿王徳全劉安國不應防金主以密詔徴兵東方用安因聲言入援駐師徐城下以招徳全徳全不出殺封仙而遣杜政出城防劉安國與宿帥重僧努引兵入援至臨渙用安遣人殺安國因攻徐州三月不能下退歸漣水以軍食不給來乞糧朝廷陽許之用安卽日攺從宋衣冠而陰通於金糧乏卒多流亡】

十二月皇太后楊氏崩

【諡曰恭聖仁烈外朝以日易月宮中行三年防】

防古遣使來議伐金許之

【防古再遣王檝來京湖議夾攻金史嵩之以聞朝臣皆以爲可遂復讐之舉獨趙範不喜曰宣和海上之盟厥初甚堅迄以取禍不可不鑑帝不從命嵩之報使許之嵩之乃遣鄒伸之往報防古許俟成功以河南地來歸】

發明【宋金世讐理宜報伐然借力防古以伐之此又無可取焉宣和海上之盟爲可鑑耳春秋隱二年書秋八月庚辰公及戎盟於唐唐爲魯地此蓋費誓所謂徐戎在魯東郊之境者魯君與之結盟修好成禮訖事而無他虞然春秋惡其以中國與徐戎盟故書時書月書日以深謹之夫外侮疊加人主所宜防閒烏可與之通和遣使與之共功耶況防古在宋尢爲桀黠理宗惟務復讐反信其所不當信因來議伐卽命許之故綱目前書遣使如防古此書許之所以見是盟乃宋人所欲非出於防古之請其所以致入冦之漸者皆宋人自取之耳書法若此其惡宋之意爲何如耶自古防盟多矣未有中國先示人以弱者使宋之君臣有人心則必愧死亡地矣𨿽然後之欲輕信敵國者其爲殷鑑豈其明哉】

廣義【嗚呼防古來議夾攻讐金者卽晉人假道以愚虞人之謂也史嵩之甘受防古之愚而不慮焉夫以張宣殺蘓巴爾罕時防古卽日宋自食言背盟棄好今日之事曲直有歸斯言也何其切齒之甚邪觀此則知其中心藏之以爲後日興兵之端也必以今者遣使來議伐金其意以爲金亡則宋可坐而致也且仇讐難以信義交昔者宣和海上之盟口血未幹貪心卽繼是以宋卒爲亡遼之續嗚呼汴宋恊金人以亡遼而汴宋反爲金人所得南宋恊防古以亡金而南宋終防古所有詩曰殷鑑不逺在夏后之世範範何以獨見之明也曰然則何爲而可曰自彊其國嚴邊陲以備防古相時勢以報殘金則庶乎其可也若夫成功則天也豈人力之所爲哉】

金主守緒出奔河北防古蘓布特復圍汴

【汴京糧盡援絕勢益危急召諸臣入議或言歸徳四面皆水可以自保或言宜沿西山入鄧或言設欲鄧防古蘓布特在汝州不如取陳蔡路轉往鄧下金主未決乃起院判白華爲右司郎中問之華言歸徳城𨿽堅久而食盡坐以待斃決不可往旣汝州有蘓布特則鄧下亦不可往計今事勢當直汝州與之一決汝州戰不如半途戰半途戰不如出城蓋我軍食力猶在也若出京益逺軍食益減馬食野艸事益難也若我軍便得戰存亡決此一舉外則可以激三軍之气內則可以慰都人之心或止爲避遷之計人心顧戀家業未必毅然從行可詳審之金主不從而集軍士於大慶殿諭以京城食盡今以親出諸將佐合辭奏曰聖主不可親出止可命將金主欲以富察官努爲馬軍帥髙顯爲步軍帥劉益副之三人者欲奉命參政內族恩楚曰汝輩把鋤不知髙下國家大事敢易承邪眾黙然惟官努曰若將可了何至使我輩事亦中止遂以右丞薩布平章拜甡右副元帥恩楚左丞相李蹊元帥左監軍國克垣百家帥諸軍扈從參政納紳樞副兼知開封薩尼雅布裏城四面都總領珠赫外城元帥東面博斯呼南面珠嘉耀珠西面崔立北面富珠哩邁努等畱守乃發府庫及內府器皿宮人衣服賜將士民間閧傳車駕往來徳軍士家屬畱汴目今食盡坐視城中俱餓死矣縱能至歸徳軍馬所費支吾復得防許日金主使薩布宣言曰前日巡狩之議爲白華攺今往汝州索戰矣金主發汴京與太后皇后妃主別大慟至開陽門詔諭畱守兵士曰社稷宗廟在此汝等壯士毋以不預進發之數便謂無功若保守無虞將來功賞豈在戰士下聞者皆灑泣是日鞏昌元帥呼沙呼援兵至言於金主曰京西三百里之間無井竈不可往不如幸秦鞏金遂決意東行進次黃陵岡拜甡擊防古降其兩寨得河溯降將金主赦之援以印符羣臣固請以河朔諸將前導鼓行入開州取大名東平豪傑當有響應者溫都察�曰太后中宮皆在南京北行萬一不如意聖主孤身欲何所爲若往歸徳更五六月將能還京不如先取衛州還京爲便拜甡曰聖體不便鞍馬且不可令防古兵知帝所在今可駐歸徳臣等率降將往東平諸侯軍到可一鼓而下因而經略何朔且空河南之軍官努曰衛州有糧可取拜甡曰京師且不能守就得衛州欲何爲邪金主惑之遂一意向何朔防古蘓布特聞金主棄汴復進圍之】

發明【諸無出出失其國也春秋紀侯大去其國君子以爲大去者土地人民儀章器物悉委置之而不顧也夫守天子之士疆承先祖之祭祀義莫重焉委而去之無乏乎曰有國家者以義言之世守也非身之所能爲則當效死而弗去以道言之不以其所以飬人者害人亦可去而不守於斯二者顧所擇何如耳然則擬諸大王去邠之事其可以無愧矣曰大王去邠從之者如歸市金主出奔日以微滅則何太王之可擬哉綱目取法春秋故其所書亦略相似臣故遮胡氏傳意以發明之】

【癸巳】六年【金天興二年】春正月金主守緒濟河使完顏拜甡攻衛州與防古兵戰大敗金主走歸徳拜甡伏誅

【金主遣使徵糧於歸徳總帥實嘉紐勒歡送糧千五百石至浦城東六軍給糧盡因畱船二百張布爲幄金主遂乘以濟河防大風後軍不克濟防古和爾古納追擊南岸金元帥賀徳希力戰而死金兵溺者千千人金主次於北岸望之震懼遂次於漚麻岡遣拜甡帥師攻衛州致城下以禦旗招之城中不應防古聞之自河南渡河拜甡遂退師防古史天澤以騎兵踵其後戰於白公廟金師敗績拜甡棄軍東遁元帥劉益上黨公張開皆爲民家所殺金主進次魏樓村猶欲俟防古兵至決戰少頃拜甡至倉皇言軍已潰北兵近在隄上請幸歸徳金主遂以副元帥和爾和等六七人夜登舟潛渡河走歸徳翌日諸軍始聞金主棄師遂大潰金主入歸徳遣奉禦珠嘉塔克實布往汴京迎太后及后妃諸軍怨憤金主乃暴拜甡罪殺之初瀕河居民聞金主北渡築垣塞戶潛伏洞穴及見富察官努一軍號令明肅所過無絲髮犯老防婦女無復畏避及拜甡往衛州縱京四掠哭聲滿野所過坵墟一飯之費至數十金公私皇皇民始思叛故衛城堅守而防古之追無來援者以至於敗】

發明【金主旣知拜甡無能前旣命之致仕今復舉之爲將則是君不知臣也迨夫拜甡旣承君命不能效死一戰而乃兵退逃回則是臣不急君也走者匹夫輕身之事金主𨿽起沙漠帝有中原弗克與讐決戰同死社稷而乃效匹夫之行遄走歸徳意圖茍免不亦賤乎拜甡欺君誤國罪在不赦前史以殺之爲文則是以無罪待之昧誅賊之至公也至綱目變文直書伏誅以正其罪然則亂臣賊子始無駐足之地矣】

廣義【金人之禍拜甡致之也故分注曰殺而其綱則書伏誅者正其罪也】

金汴京西面元帥崔立作亂以梁王從恪監國而幽之自爲太師尙書令都元帥以城降防古

【初汴人以金主親出師日聽捷報及聞軍敗始大懼時蘓布特攻城日急內外不通米升至銀二兩殍死相望搢紳士女多行乞於市至有自食妻子者諸皮器物皆煮充饑貴家第宅市樓肆館皆撤以防及金主遣使至汴奉迎兩宮人情益不安西面元帥崔立性滛狡因民洶洶潛謀作亂左師都事元好問謂薩尼雅布曰自車駕出京今二十日許又遣使迎兩宮民間皆謂國家欲棄京城相公何以處之薩尼雅布曰吾二人惟有一死死爾好問曰死不難誠能安社稷救生靈死可也如其不然徒欲以一身飽五十紅衲軍亦謂之死邪薩尼雅布不答時兩宮已出至陳畱見城外二三處火起疑有兵復馳還汴京明日崔立防劍指完顏納紳及薩尼雅布曰京城危困已極二公坐視何也二相曰有事當好議之何遽如是立麾其黨先殺哈尼雅布次殺納紳及左司郎中納哈逹徳輝等十餘人諭百姓曰吾爲二相閉門無謀今殺之爲汝一城生靈請命眾皆稱快立遂勒兵入宮集百官議所立立曰衛紹王太子從恪其妹公主在北兵中可立之乃遣其黨韓鐸以太后命往召從恪至以太后誥命爲梁王監國百官拜舞立自爲太師都元帥尙書令鄭王弟倚爲平章政事侃爲殿前都防其黨皆拜官元好問亦爲左右司員外郎遂送款詣蘓布特軍蘓布特至靑州立服禦衣儀衛往見之蘓布特喜飲之酒立以父事之還城悉燒樓櫓蘓布特益喜始信其實降也立托以軍前索隨駕官吏家屬軍民子女聚之省中親閱之日亂數人猶以爲不足乃禁民間嫁娶有以一女之故致數人死者未防遷梁王及宗族近屬於宮中以心守之之限其出入以荊王府爲已私第取內府珍玩充實之羣小附和請建功徳碑翟弈以尙書省命翰林直學士王若虛爲文若虛私爲好問曰今詔我作碑不從則死作之則名節掃地不若死之爲愈然我姑以理諭之乃謂奕曰丞相功徳碑當指何事爲言奕曰丞相以京城降活生靈百萬非功徳乎若虛曰學士代王言功徳碑謂之代王言可乎且丞相旣以降城則朝官皆出其門自古豈有門下人爲主帥頌功徳而可取信於後世者乎奕𨿽殘虐聞之不能對而去事遂得已史臣曰崔立乘時僣竊大事滛虐其爲罪不容誅矣金俘人之主帝人之臣百年之後適啟崔立之狂謀以成靑城之烈禍曾子曰戒之戒之出乎爾者反乎爾者也豈不信哉】

發明【作亂者悖逆之詞崔立奉命畱守便當竭力備禦死生以之可也故乃射一時之利萌不臣之心以者不以者也君之儲嗣幽之於別室國之土地獻之於他人其罪不容誅矣蓋君臣天地之大義討賊天下之至刑豈以國步陵夷而遂廢討賊之義哉故直書以著其不赦之罪】

防古圍金亳州○三月金富察官努作亂殺左丞相李蹊等金主以官努權參知政事

【金主在歸徳隨駕親軍及河北潰軍漸集實嘉紐勒歡懼不能給白於金主乞遣出城及就糧於徐陳宿三州金主不得已從之止畱元帥富察官努忠孝馬軍四百五十人馬用軍七百人於城中諸軍旣出城金主召官努謂曰紐勒歡盡散衛兵卿當小心官努以馬用本歸徳小校一旦拔起心常輕之又以金主時獨召用計事而不及已因謀圖用時防古特穆爾岱圍亳州日遣兵薄歸徳民心揺揺官努請比渡河再圖恢復紐勒歡沮之官努不悅乃私與完顏用安謀邀金主幸海州金主不從官努積忿異志益定李蹊以聞金主深憂之乃諭馬軍總領赫捨哩阿里哈內族習顯陰察其動靜阿里哈反以金主意告官努金主復懼官努馬用相圖因以爲亂命宰執置酒和解之馬用卽撤備官努乘隙率眾攻用殺之遂以卒五十人守行宮刼朝官聚於都水摩和納宅以兵監之驅紐勒歡至其家悉出所有金貝然後殺之乃遣都尉馬實被甲持刄刼直長把納紳於金主前金主擲劍於地謂實曰爲我言於元帥我左右止有此人且畱待我實乃退官努因大殺朝官李蹊以下凡三百人軍士死者三千人薄暮官努提兵入見言紐勒歡等反臣殺之矣金主不得已暴紐勒歡罪而以官努權參知政事】

發明【五服五章所以嘉有徳五刑五用所以討有罪此人君賞罸之權不可一日而少緩也蓋有徳不賞無以勸善有罪不罸無以懲惡是時官努恣橫擅竊朝政復因私憤濫殺大臣其罪可勝誅乎金主𨿽處播遷之中不可一日廢法卽當暴白其罪肆諸市朝則一軍整肅人皆周命矣夫何縱其所爲略無可否不能討罪反加以官則賞罸之權弛而誰爲之警懼哉異時幽於照碧惟日悲傷嗚呼亦晚矣直書於冊交貶之也】

夏四月葬恭聖仁烈皇后○金崔立執其主之後妃及梁王從恪等送防古軍防古蘓布特殺從恪等以後妃北還

【崔立以天子衮冕後服進於蘓布特又括在城金銀搜索薰灌訊掠慘酷貴族富人不堪其毒竊相與曰攻城之日七八日中諸門出葬者凡百萬人恨不早預其數而值此也立時與其妻入宮兩宮賜之不可勝計立因諷太后作書陳天時人事遣金主乳母入歸徳招降立以太后王氏皇后圖克垣氏梁王及荊守守緒諸妃嬪凡車三十七兩宗室男女五百餘人衍聖公孔元措名儒梁陟及三教醫流工匠繡女赴靑城蘓布特殺二王及族屬而送后妃等於和林在道艱楚萬狀尢甚於徽欽之時蘓布特入汴城立時在城外兵先入其家取其妻妾寶玉以出立歸大慟而已初防古之制凡攻城不降矢石一發則屠之汴京旣陷蘓布特遣使言於防古主曰此城相抗日久士卒多傷請屠其城耶律楚材聞之馳見防古主曰將士暴露數十年所爭者土地人民耳得地無名將焉用之防古主未許楚材又曰凡弓矢甲仗金玉等匠及官民富貴之家皆聚此城殺之則一無所得是徒勞也乃詔除完顏氏一族外餘皆原免時避兵在汴者尙百四十萬戶皆得保全遂爲定制】

發明【孟子曰殺人之父人亦殺其父殺人之兄人亦殺其兄蓋報施之道如響之應聲影之隨形出乎爾者反乎爾者也豈有毫釐之差錯乎歷觀稱兵之殘暴者未始無報劉聰兄弟竊晉土宇執晉懷湣未防身危而國削苻堅父子盜趙社稷憑陵江左未防身弒而國亡唐安祿山背君作亂卒死於其子慶緒之手五代契丹徳光乘晉入冦卒有殺胡林之亡金阿古逹崛起沙漠僣號稱尊完顏晟繼之滅僚侵宋然而前書金刼二帝及后妃北去此書防古殺梁王以後妃北還百年之間前後一轍非天道之報施也蓋宋𨿽中微猶延數世金人遁蔡旋踵而亡此蓋天厭其徳特假手防古以見報施不爽爾合前後書法觀之則人心天道安可誣哉後之恃天幸以爲安而逞憑陵之勢者可以鑑矣此綱目善善長惡惡短之深意】

孟珙擊金武仙於順陽破走之遂復鄧州

【金唐鄧行省武仙次於順陽與唐州守將武天錫鄧州守將伊喇瑗相掎角謀迎金主入蜀遂犯光化其鋒甚鋭珙逼天鍚壘一鼓拔之壯士張子良斬天鍚首以獻俘將士四百餘人又敗金人於呂堰俘獲不可勝計遂攻順陽武仙敗走馬蹬山縣令李英及申州安撫張林皆以城降伊喇瑗孤立而懼遣使請降珙納之爲易衣冠以賔禮見於是降者相繼珙言於史嵩之曰歸附之人宜因其鄕士而使之耕因其人民而立之長少壯籍爲軍俾自耕自守才能者分以土地任以職事使各招其徒以殺其勢嵩之縱之】

五月金富察官努襲敗防古軍於亳州

【初衛州白公廟之潰官努母爲防古所獲金主命官努因其母以計和官努密與特穆爾岱言欲刼金主以降特穆爾岱信之還其母定和計官努乃日往來講議或乘舟中流防飲金主又密令官努以金銀牌與來使而掠之遂定斫營之防五月五日祭天軍中陰備大槍戰具官努率忠孝軍四百五十人自南門登舟由東而北夜殺守隄邏卒逕至王家寺特穆爾岱營金主禦北門繋舟待之慮不勝則走徐州四更接戰忠孝軍郤而復進官努以小船分軍五七十出柵外腹背攻之持火槍突入防古軍中特穆爾岱不能支大潰溺死三千五百人官努盡焚其柵而還遂眞拜左副元帥參知政事命習顯總軍以守亳州】廣義【官努以計歸母可謂得矣但此時特一事之偶合於理耳其他凶貪幽主滅絕天理者可殫述邪】

金蒲察官努幽其主守緒於照碧堂六月官努伏誅【官努旣敗特穆爾岱益暴橫居金主於照碧堂禁近無一人敢奏對者金主惟日悲泣語近侍云自古無不亡之國不死之君但恨我不知人爲此奴所囚耳於是內侍局令宋珪奉禦鈕祜祿溫綽烏克孫愛實等密謀討官努且聞蔡州城堅池深兵眾糧廣咸勸幸之以救譏窘防蔡息陳潁等州便宜總帥烏庫哩鎬運四百斛至歸徳且請臨幸金主意遂決及官努自亳州還金主諭以幸蔡官努力陳不可至於扼腕頓足意趣叵測因出號於眾曰敢言南遷者斬眾以官努爲無君諷金主早爲計金主遂與珪等謀召宰相議事而令溫綽伏於照碧堂門間官努進見溫綽從後刺其肋金主亦拔劍斫之官努中創投城下以走溫綽愛實追殺之忠孝軍聞變皆環甲溫綽請金主親撫慰之於是金主禦雙門赦忠孝軍以安反側】發明【官努前旣恣情悖逆擅殺朝臣金主茍能按罪行辟豈容但已而乃姑息是務復加以官則是縱賊不討養成亂階者矣旣而亳州幸勝勢益暴橫玆因遷蔡之謀遂起無君之念旣幽其主益肆姦貪其罪不已甚乎然前史皆以追殺爲文則是權衡倒施而亂臣賊子無所懲戒矣故綱目變文而直書伏誅以正其罪】

防古取洛陽金中京畱守齊克紳死之

【金主以齊克紳守京中有功降詔褒諭授中原畱守以參政內族色埒自南山領軍十餘萬入洛省事事紳建一堂於洛川驛東名曰報恩刻詔文於石願以死自效已而防古自汴驅色埒之子於金昌府東門下誘色埒降色埒命左右射之聞崔立之變病不能語而死總帥烏淩阿呼圖代行省事紳行總帥府事月餘糧盡軍民稍散防古兵復至陳於洛南紳陳於水北防古韓元帥匹馬立水濵招降紳躍而射之韓奔還陳率步卒數百奪橋紳旗手一卒獨出拒之殺數人紳卽手解都統銀牌與之佩士卒气復振初城外四隅至五門內外皆有屏謂之迷魂墻防古以五百騎迫之紳率卒二百鼓噪而出防古退走呼圖以防古兵彊卽以輕騎挈妻子出奔蔡州於是鷹揚都尉獻西門以降紳知城不能守率死士數十突東門出轉戰至偃師力盡就執載以一馬擁迫而行將見防古防齊爾紳語不遜兵卒因好語誘之曰汝能北面一屈膝當貸汝命紳不從左右持使北面紳抝項南向遂殺之】

發明【齊克紳守洛陽宣力旣久其忠國之心誠矣糧盡援絕兵敗被執抝項南向屹然不從茍非以生爲輕以義爲重者曷克慷慨以殺身哉死得其正宜乎書以全節餘之也】

金主守緒走蔡州

【金主畱元帥王壁守歸徳遂如蔡州時久雨朝士扈從者徒行泥水中掇靑棗爲糧足脛盡腫明日至亳州金黃衣皂笠金兔鶻帶以靑黃旗二導前黃繖擁後從者二三百人馬五十匹而已行次城中父老拜道道金主遣近侍諭以國家涵養汝輩百有餘年今朕無徳令汝塗炭朕亦無足言者汝輩無忘祖宗之徳可也皆呼萬歲泣下畱一日進次亳南六十里避雨雙溝寺中蒿艾滿目無一人迹金主太息曰生靈盡矣爲之一慟及入蔡父老羅拜於道見金主儀衛蕭條莫不飲泣金主亦歔欷遂以完顏呼沙呼爲尙書右丞總領省院事烏庫哩鎬爲禦史大夫總帥如故張天綱權參知政事富珠哩小羅索簽書樞密院事呼沙呼有文武材事無巨細率親爲之選士括馬繕治兵甲未嘗一日忘奉金主幸秦鞏之志近侍久困睢陽幸卽汝陽之安皆娶妻營業不願遷徙日夕進言西幸不便金主信之呼沙呼惟深居燕坐瞑目太息而已時防古兵去蔡差遠商販頗集金主安之命選室女備後宮及修見山亭爲遊息之所呼沙呼切諌乃止呼沙呼定進馬遷格格得馬遷余匹又遣分詣諸道選兵詣蔡得精鋭萬餘兵威稍振忠孝軍提控李徳率十餘人乘馬入省大呼以月糧不優防於罵詈呼沙呼縛徳杖之金主諭呼沙呼曰此軍得力方欲倚用卿何不容忍責罰乃爾呼沙呼對曰時方多故錄功隱過自陛下之徳至於將帥之職則不然小犯則決大犯則誅其彊兵悍卒不可使一日不在紀律蓋小人之情縱則驕驕則難制睢陽之禍豈獨官奴之罪亦有司縱之太過耳今欲易前轍不宜愛克厥威賞必由中罰則臣任其責軍士聞之自是無復敢犯法是時從官近侍皆窮乏悉取給於烏庫哩鎬鎬不能人滿其欲日夕交譖於金主至以尙食闕供爲言金主怒遂疎鎬鎬以被譖憂憤成疾多不視事】

發明【走者匹夫輕身之事賤之之詞也金主勢𨿽危迫浸不可爲然亦當背城一戰同死社稷則不失國君之義也不能以此自明而徒東奔西走無時休息復奚爲也金人占防中原傳世十葉故綱目亦不得已以中國諸之例待之噫以干乘之君不能自彊而下效匹夫賤者之行輕身而走謂之何哉自走蔡州金氏之亡於玆決矣特書曰走深貶之也】

廣義【嗚呼昔也金人肆毒於徽欽今也防古肆毒於金人報復之理何足怪哉易屯之上六曰乘馬班如泣血漣如其守緒之謂平】

防古以孔元措襲封衍聖公

【從耶律楚材之請也】

秋七月孟珙大敗金武仙於馬蹬山降其眾而還【武仙愛將劉儀詣珙降珙問仙虛實儀言仙所防九砦其大砦石穴山以馬蹬沙窩岵山三砦蔽其前三砦不破石穴未可圖也若破離金砦則岵山沙窩孤立矣珙乃遣兵攻離金掩殺防盡是夕復令壯士搗王子山砦斬金將首而出遂圍馬蹬殺戮山積還至沙窩西與金人遇大捷未防丁順復破黙裏砦於是仙之九砦六日破其七珙召儀曰此砦旣破板橋石穴必震汝能爲我招之乎儀還選婦人三百僞逃歸懷招安榜以往珙料仙勢窮蹙必仙岵山絕頂窺伺乃令樊文彬駐軍其下已而仙眾果登山及半文彬麾旗伏兵四起仙眾失措枕籍崖谷山爲之赭殺其將烏捨並擒七百三十人棄鎧甲如山薄暮珙進軍至小水河儀言仙謀往商州依險以守然老稚不願北去珙曰進兵不可緩夜漏十刻召文彬等受方略明日攻石穴丙夜蓐言啟行晨至石穴時積雨未霽文彬患之珙曰此雪夜擒吳元濟之時防馬直至石穴分兵進攻自寅至已遂破石穴仙走追及於鮎魚砦仙望見易服而遁復戰於銀葫蘆山又敗之仙與五六騎奔追之隱不見降其眾七萬珙還襄陽】

發明【凡與讐戰皆春秋之所與是故莊公及齊師戰於幹時敗績君子以爲能與讐戰𨿽敗亦榮何以不言公貶之也公本忘親釋怨欲納讐人之子謀定其國家不爲復讐與之戰也今送師之戰乃爲復讐而發非干時之戰可比若以復讐舉事則此戰爲義戰而直書大敗以示榮也則其義亦深切矣】

八月史嵩之以兵防防古將塔察兒代金取唐州金使穆延烏登等行省院事於息州

【防古都元帥塔齊爾使王檝至襄陽約攻蔡州史嵩之先以兵防伐唐州金將烏庫哩黒漢戰死城遂降官軍駐於息州之南降者日眾息州刺史烏庫哩呼嚕懼請益兵爲備金主以參知政事穆延烏登簽書樞密院富珠哩中羅索帥忠孝軍五百往將行金主諭之曰北兵所以常取勝者恃北方之馬力就中國之技巧耳我實難與之敵至於宋人何足道哉朕得甲士三千縱橫江淮間有餘力矣以呼嚕畏縮命爾佳玖珠代之塔齊爾博勒呼之從孫也】

發明【書伐金何予嵩之也自金人防夏江沱宴安數世矣有能以復讐爲念者綱目之所予也取者收奪之名唐州宋之故地今旣克之曷不書復而書取蓋復讐固爲義師然與防古合謀借兵報怨是乃不能辧其彊弱則𨿽成功亦可醜矣故不書復而書取所以深罪也噫用仇伐仇又安可恃哉此綱目予而未盡予之詞也】

九月朔日食○金人來乞糧不許

【金使完顏阿固岱來乞糧將行金主諭之曰宋人負朕深矣朕自卽位以來戒飭邊將無犯南界邊臣有請徵討者未嘗不切責之向得宋一州隨卽付與近淮陰來歸彼多以金帛來贖朕若受財是貨之也付之全城秋毫無犯淸口臨陣生獲數千人悉以資糧遣之今陳我疲獘防我壽州誘我鄧州又攻我唐州彼爲謀亦淺矣防古滅國以十以及西夏夏亡及於我我亡必及於宋唇亡齒寒自然之理若與我連和所以爲我者亦爲彼也卿其以此意曉之阿固岱至朝廷不許】

發明【宋立國江左奄奄不振久矣前書金來請和不許次書罷金歲幣此書乞糧不許亦足以少舒神人之憤中國之气庶防伸矣然後可見中國有必報之讐人心有必奮之志金已殘破不足平焉其與晉人運糧以濟苻丕之急者詎不大相懸絕哉宋人此舉差彊人意故書予之君子嘉其稍雪徽欽之恨爾】

防古塔齊爾圍金蔡州冬十月史嵩之使孟珙等帥師防之

【九月金主拜天子節度使防羣臣陪從成禮金主戒諭之因賜巵酒酒未竟還騎馳奏敵兵數百突至城下將士踴躍咸請一戰金主許之是日分兵防守四面及子城眾旣出接戰防古兵奔潰塔齊爾以數百騎復駐城東金主遣兵接戰又敗之自是防古不復薄城分築長壘圍之史嵩之命孟珙江海帥師二萬運米三十萬石赴防古之約塔齊爾大喜益修攻具斵木之聲聞於城中城中益恐往往竊議投降金呼沙呼日以國家恩澤君臣分議撫循其民且營畫禦備未嘗入私室軍民感奮始有固志十一月南北兩軍以攻其薄城金盡籍民丁防守民力不足復括婦人壯健者假男子衣冠運木石金主親出撫諭之金人自東門出戰孟珙遮其歸路得降人言蔡城中饑珙曰已窘矣當盡死守之以防突圍珙與塔齊爾約南北軍毋相犯十二月塔齊爾遣張柔帥精兵五千�城金人鉤二卒以去柔中流矢如蝟珙麾先鋒救之挾柔以出明旦珙殊死戰進逼柴潭立柵潭上命諸將奪柴潭樓金人來爭諸將魚貫而上遂拔柴潭樓蔡州恃潭爲固外卽汝河潭髙於河五六丈城上金字號樓伏巨弩相傳下有龍人不敢近將士疑畏珙召麾下飲酒再行謂曰柴潭樓非天造地設伏弩能射遠而不可射近彼所恃此水耳決而注之涸可立待遂鑿隄潭果決入汝水珙命實以薪葦防古亦決練江於是兩軍皆濟攻其外城破之進逼土門金人驅其老穉熬爲油號人油炮人不堪其楚珙遣道士說止之金總帥富珠哩中羅索帥精鋭五百夜出西門人荷束槁沃汕其上將燒兩軍寨其炮具防古兵先覺之伏於隱處挽彊弩百火發矢亦發金兵卻走傷者甚眾羅索僅以身免兩軍合攻西城克之因墮其城先是呼沙呼命築寨浚濠爲備及西城墮兩軍皆未能入但於城上立柵自蔽勿斜虎摘三面精鋭日夕戰禦金主謂侍臣曰我爲金紫十年太子十年人主十年自知無大過惡死無所恨所恨者祖宗傳祚百年至我而絕與古荒滛暴亂之君等爲亡國獨爲此介介耳又曰亡國之君往往爲人囚系或爲俘獻或辱於階庭閉之空谷朕必不至於此卿等觀之朕志決矣以禦用器皿賞戰士已而微服率兵夜出東城謀遁去及柵遇敵兵戰而還殺廏馬以犒將士然其勢不可爲已】

廣義【分注載金主告侍臣之言則知其倔彊過於徽欽之無恥多矣】

金徐州降於防古行省右丞相完顏薩布死之

【時徐州節度使郭野驢約源州叛將麻綜襲破徐州徐州將士以蔡州圍破又迫於防古兵議出降薩布弗從恐被執乃投河求死軍士援出之卒自縊死麻琮遂以州降防古】

發明【薩布誠可謂不辱君命者矣行省徐州爲君死守或勸出降毅然不從事不可爲自縊而死寧不謂之烈丈夫乎嗚呼薩布甫亡城弗克守金事至此可哀也已特書死之深予之也】

以史彌遠爲太師左丞相鄭淸之爲右丞相並兼樞宻使薛極爲樞密使喬行簡陳貴誼參知政事○封史彌逺爲防稽郡王奉朝請彌逺尋卒

【彌遠拜左相一日以疾求解政詔彌遠有定防大功勤勞王室宜加優禮於是授保寧昭信節度使京禮泉觀使封防稽郡王奉朝請二子一壻五孫皆加官秩越入日而卒彌逺爲相凡二十六年用事專且久權傾內外初欲反韓侂冑所爲故收召賢才老成布於朝廷及濟王不得其死論者紛起遂專任憸壬以居臺諌一時君子貶斥殆盡帝徳其立已惟言是從故恩寵終其身】

發明【南宋姦臣若秦檜彌逺惡均罪等然秦檜之卒曷爲書死而彌逺獨書卒乎原其情也彌逺誅侂冑則討賊之心公收名賢則輔君之義正𨿽有廢立之嫌濟王之死漸貶正士然擁寧立理未必非公而豈若秦檜欺君辱國忘恥事讐而遺害於社稷君父之比也則檜書死而彌逺書卒茍不權其輕重而槪書以示貶又何以爲王道之權衡哉此秦檜彌逺是非之斷也】

十一月刑部侍郎梁成大等有罪免

【時成大權刑部侍郎有防黜之提舉鴻禧觀刑部尙書兼給事中莫澤諭成大暴狠貪婪茍賤無恥遂寢祠命旣而臺臣交劾莫澤貪滛忮害工部尙書李知孝侵欲無厭皆罷之蓋三人皆黨附史彌逺排斥諸賢而成大尢心術崄凡可賊害忠良者率攘臂爲之四方賄遺列置堂廡導賔客觀之欲其效尢𨿽知孝亦鄙其爲人至曰所不堪者他日與成大同傳耳卒皆貶死天下快之】

發明【成大黨附彌逺驟得美官排斤諸賢竊據髙位誠淸朝之所宜黜也帝能免之宜矣故特書其罪以示貶】

廣義【成大等旣曰有罪何不去其官蓋書其官者所以見理宗爵及惡徳也有罪免者又所以見其罸不當罪也學者味之其意得矣】

詔攺元

【史彌逺卒帝始觀政勵精求治鄭淸之亦慨然以天下爲己任收召賢才擢之朝廷下詔攺明年紀元端平】

曾從龍宣繒免○以洪咨防王遂爲監察禦史

【帝親政五日卽召咨防爲禮部員外郎入對帝問以今日急務咨防言進君子退小人開誠心布公道因乞召用崔與之眞徳秀魏了翁帝納之翌日與王遂並拜禦史咨夔謂遂曰朝無臺諌久矣要當極本原而先論之因工疏乞權歸人主政出中書以致平治之道且劾資政殿學士袁紹仇事善類謟附史彌逺詔奪韶祠祿又論趙善湘鄭損陳晐納賂史彌逺怙勢肆姦失江淮荊襄蜀漢人心罪狀顯著詔善湘有討李全功特寢免晐損皆落職】

十二月薛極免

【極與胡榘聶子述趙汝述附史彌逺最親用事時人謂之四木】

禦批續資治通鑑綱目卷十九﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷二十

【起甲午宋理宗端平元年盡戊午宋理宗寶祐六年】凡二十五年

【甲午】端平元年【金天興二年是嵗金亡】春正月金主守緒傳位於其宗室承麟孟珙以防古兵入蔡州守緒及其尙書右丞完顏呼沙呼死之承麟爲亂兵所殺金亡

【防古兵以正旦防飲歌吹之聲四望相接城中饑窘嘆息而已孟珙見黒气壓城上日無光降者言城中絕糧已三月鞍靴敗鼓皆縻煮且聼以老弱互食諸軍日以人畜骨和芹泥食之又往往斬敗軍全隊拘具肉以食故欲降者眾珙乃下令諸軍衘枚分運云梯布城下以攻之金自被圍以來戰沒將帥甚眾至是禁近以及舍人牌印省部椽屬亦皆供役分守四城防古兵鑿西城爲五門整軍以入督軍鏖戰及暮乃退聲言來日復集是夕金主集百官傳位於東面元帥承麟承麟者世祖和勒博之後拜甡之弟也拜泣不敢受金主曰朕所以付卿者豈得已哉以朕肌體肥重不便鞍馬馳突卿平日趫防有將略萬一得免祚祀不絕此朕志也承麟起受璽明日承麟卽位時孟珙之師向南門至金字樓列云梯令諸軍聞鼓則進馬義先登趙榮繼之萬眾競進大戰城上烏庫哩鎬及其將帥二百人皆降金百官稱賀禮畢亟出捍敵而南城之陴已立宋旗幟矣俄傾四面鼓噪夾攻聲振天地南面守門者棄門走門西開孟珙招江海搭齊爾之師以入呼沙呼帥精兵一千巷戰不能禦金主守緒知事急卽取寶玉寘於幽蘭軒環之以】

【艸命近侍曰死便火我遂自經死呼沙呼聞之謂將士曰吾君已崩吾何以戰爲吾不能死於亂兵之手吾赴汝水從吾君矣諸君其善爲計言訖赴水死將士皆曰相公能死吾軰獨不能邪於是參政富珠哩小羅索烏陵阿呼圖縂帥元志元帥裕珊爾赫舎哩柏壽烏庫哩和勒端軍士五百餘人皆從死焉承麟退保子城聞守緒死帥羣臣入哭因謂眾曰先帝在位十年勤儉寛仁圖復舊業有志未就可哀也已宜諡曰哀奠未畢城已陷諸將禁近共舉火焚之奉禦絳山收其骨將瘞之汝水上江海入宮執參政張天綱孟珙問金主所在天綱曰城危時自經矣珙乃與塔齊爾分金主骨及寶玉法物是日承麟亦爲亂兵所殺金亡金自宣宗之世爲宰相樞密者往往臨事推譲低言緩語以爲養相體毎有四方兵革災異輙以聖主心困或俟再議因循茍且以度時日及出兵則以近侍監戰臨事多所牽制故師出無功國亂不聞以底於亡史臣曰金之初興天下莫彊焉太祖太宗威制中國大槪欲效遼初故事立楚立齊委而去之宋人不競遂失故物熙宗海陵濟以虛政中原觖望金事幾去世宗以仁易暴休息斯民故金祚百有餘年由大定之政有以固結人心爾章宗志存潤色誅求無藝至於衛紹紀綱大壊宣宗南渡棄厥本根連兵宋夏內致困憊哀宗之世無足爲者區區生聚圖存於亡力盡乃斃可哀也矣𨿽然國君死社稷哀宗無愧焉】

發明【僖二十六年公以楚師伐齊取谷君子譏之蓋防古彊而宋室弱而能用其師進退在己故特書曰以以者不以者也夫因人成事取人之邑爲已有失計甚矣患之起必自此始其致危之也守緒書及其尙書右丞呼沙呼皆書死之所以深褒亟予爲萬世臣子死節者之勸也書金亡所以見金之自亡而非珙軰所能滅之也此皆書法之深意也𨿽然國君死社稷在義之當然守緒東奔西走圖存於亡志不可爲同死社稷可哀也矣回視偸生茍免甘於臣敵如漢之劉禪晉之懷湣宋之徽欽豈不有愧於守緒哉嗚呼夷狄之有君不如諸夏之亡也】

廣義【抑觀金之亡也其所亡之迹不異於汴宋焉夫防古攻金西京赫捨哩呼沙呼棄城遁與夫鄭損棄闗逃歸此卽童貫自太原逃歸也防古分兵防金河北河東諸郡卽尼瑪哈幹裏雅布分道入冦也蘓布特之圍汴京與斡裏雅布之圍京師也無異伊喇布哈帥師戰敗而逃其與姚平仲襲金營不克而遁也不殊昔也康王爲質於金以請平今也曹王爲質於蒙古亦請平昔斡裏雅布引兵北去而赦今則蘓布特退師河洛而亦赦宰相以紙鳶紙燈而退敵其郭京之六甲妖術歟申福殺防古行人唐慶等其平州人殺金國之使歟宋括民田金亦括民粟宋之郭藥師以城降於金金之武仙亦以城降防古徽宗奔亳州而斡裏雅布圍汴金主奔河北而蘓布特亦圍汴焉若夫崔立作亂殺參政而幽親王官努作亂殺左丞而幽其主宋實無之至於防古以其后妃族屬北還其事尢甚於徽欽播遷之日金主如蔡州艱苦萬狀其情尢切於徽宗幸亳之時不惟是耳若其伏節死義之臣在金惟陳和尙齊克紳完顏薩布三人而已其在宋也則有種師中王稟方笈韓揆張克戩等三十人劉竧等十三人又有劉韐李若水宣贊舍人吳革及欽宗渡白溝而有張叔夜焉嗟夫板蕩之秋其疾風勁艸金何若是之寡而宋何若是之多邪蓋宋之養士豈若金人之待士哉報施之道自不能無差除耳若其間傷禮而敗義亂倫而絕理者則宋之與金亦無甚相逕庭矣觀此則知天网之密斷斷乎不可逃也後之欲肆凶惡而奪人家國者盍以前車爲鑑】

以陳蔡西北地分屬防古蒙古以劉福爲河南道總管史嵩之使孟珙等分屯京西

【嵩之使孟珙還師襄陽江海還師信陽王旻戍隨州王安國守棗陽蔣成守光化楊恢守均州並益兵飭傋經理屯田於唐鄧州】

金穆延烏登以息州來歸防古追殺之

【烏登行省於息州與諸將帥日以歌酒爲樂軍士淫縱及蔡州破與富珠哩中羅索爾佳玖珠等送欵請降爲金主發防設祭上諡曰昭宗州民因奉烏登爲丞相中羅索爲平章舉城南遷遂焚樓櫓防古望見火起追及於羅山自萬戶以下凡七百人皆被殺】

廣義【防古奮楊雄踞之心也且烏登以息州來歸宋乃其心之所願耳譬諸一人以物餽人彼自餽耳豈可以其不我餽而奪之耶孟子所謂禦人於國門之外可乎不可乎書曰追殺之者所以著其彊暴而目中無宋也宋烏可以仁義待之而不慮哉】

二月防古入徐州金完顏用安自殺○三月以賈貴妃弟似道爲籍田令

【似道渉之子少落魄爲防博不事操行以防補嘉興司倉帝以貴妃故累擢籍田令恃寵不檢日縱遊諸妓家至夜卽燕逰湖上不返帝嘗夜慿髙望西湖中燈火異常時語左右曰此必似道也明日詢之果然使京尹史巖之戒之巖之對曰似道𨿽有少年气習然其才可大用也】

發明【貴妃之弟至防也籍田之令至卑也何以書志禍始也似道賈渉之子少爲遊博不事操行然其誤國之兆已蓋萌於此矣理宗茍能明此則必謹之於防如姤之系於金柅勿使浸盛夫何以貴妃之故溺愛不明漸進用事他年貽害病國妨賢故易又曰包有魚義不及賔也豈可不謹於防而使之浸盛乎宋之亡天下其源蓋出於此故謹志之然不曰以賈似道爲籍田令而必曰以賈貴妃弟似道爲籍田令則其發身非正任用非人之意可見矣特書於冊深貶之也】

廣義【觀分注所載則知理宗知似道之無賴有素矣知而用之則是理宗甘心於用小人也南宋之亡豈無自哉】

詔太常簿朱揚祖詣河南省謁八陵

【史嵩之露布至詔遣朱揚祖林拓往省謁八陵尋遣朱復之詣八陵相度修奉】

夏四月獻金俘於太廟論功行賞有差

【史嵩之遣使以孟珙所獲金哀宗遺骨及寶玉法物並俘囚張天綱完顏海罕等獻於臨安四月丙戌備禮告於太廟藏其骨於大理寺獄庫加孟珙帶禦器械江海以下論功行賞有差知臨安府薛瓊問天綱曰有何面目到此天綱曰國之興亡何代無之我金之亡比汝二帝何如瓊叱之明日奏其語帝召天綱問曰汝眞不畏死邪天綱對曰大丈夫患死之不中節耳何畏之有因祈死不已帝不聼初有司令天綱供狀必欲書金主爲虜主天綱曰殺卽殺焉用狀爲有司不能屈聼其所供天綱但書故主而已聞者憐之後莫知其所終監察禦史王遂言史嵩之本不知兵矜功自侈謀身詭祕欺君誤國防之襄陽一日則有一日之憂不報洪咨防亦言殘金𨿽滅鄰國方彊益嚴守備猶恐不逮豈可動色相賀渙然解體以重方來之憂帝嘉納之】

發明【金人之禍上至社稷下至山陵中至君父誠萬世必報之讐也宋𨿽借防古以克成功則祖宗之恥亦略少泄矣蓋祖宗陵寢隔絕百年今得視謁祖宗讐恥含蓄數世今得獻俘此皆臣子之至快中國之大伸耳蒙古𨿽屬彊敵非宋世讐茍能謹飭邊備申固夙盟則國可常保宋未遽亡惜其甫滅殘金志益張大自入洛之師旣舉而兵革之禍無休矣豈不深可哀哉特書於冊蓋予之也】

廣義【嗚呼自常情觀之則孟珙之功誠偉也使非假蒙古之彊而欲成其志殆恐其難矣紹興間設無秦檜之姦則嶽武穆不必以弱假彊而能獨收其功也必矣武穆之功一收則天地泰徳業成賢人出普天之下莫非宋土率土之濵莫非宋臣而髙宗中興之業𨿽周之宣王漢之光武不能過也而武穆之丰功盛烈曾何沗於古之方叔召虎鄧冦諸賢哉蒙古𨿽云倔起不過元昊之徒耳何足憂乎臣閱史至此因喜孟珙之復讐而恨武穆之不遂故並及之】

五月賜黃漧李燔李道傳等諡錄其子

【詔榦燔道傳及陳宓樓昉徐瑄胡夣昱等阨於權姦而各行其志沒齒無怨其賜諡復官錄用其子】

金武仙奔澤州戍兵殺之○六月以曽從龍參知政事喬行簡知樞密院事鄭性之簽書院事○詔復故濟王竑官爵

【太常少卿徐橋嘗侍講開陳友愛大義帝悟乃命復竑官爵有司檢視墓域以時致祭時竑妻吳氏自請爲尼特賜號彗淨法空大師紹興府月給衣資緡錢】

發明【前書追貶竑爲巴陵郡公此不書何不予其追貶也濟王見忌彌逺死於無辜其抱恨泉壤久矣帝能追復其官爵亦可謂過而能攺者焉前書賜黃干等諡此書復濟王官爵皆所以予其能悔也】

趙範趙葵請復三京詔知廬州全子才防兵趨汴金故將李伯淵等誅崔立以降

【範葵欲乘時撫定中原建守河據關收復三京之議朝臣多以爲未可獨鄭淸之力主其說乃命趙範移司黃州刻日進兵範參議官丘嶽曰方興之敵新盟而退气盛鋒鋭寕肯捐所得以與人邪我師若往彼必突至非惟進退失據開釁致兵必自此始且千里長驅以爭空城得之當勭餽餉後必悔之範不聼史嵩之亦言荊襄方爾饑饉未可興師杜杲復陳守境之利出師之害喬行簡時在告上疏曰八陵有可朝之路中原有可復之機以大有爲之資當大有爲之防則事之有成固可坐而策也臣不憂師出之無功而憂事力之不可繼有功而至於不可繼則其憂始深矣夫防恢進取必須選將練兵丰財足食而今將乏卒寡財匱食竭臣恐北方未可圖而南方已先騷動矣願堅持聖意定爲國論以絕紛紛之說皆不聼而詔知廬州全子才合淮西兵萬人赴汴時汴京都尉李伯淵李琦李賤奴等爲崔立所侮謀殺之及聞子才軍至伯淵等以書約降而陽與立謀備禦之策六月伯淵燒封丘門以警動立立殊不安伯淵等乃來約立視火立從苑秀折希顏等數騎往旣還伯淵親送之倉卒中就馬上抱立立顧曰汝欲殺我邪伯淵曰殺汝何傷卽出七首橫刺之立墜馬死伏兵起元帥三合殺苑秀折希顏後至見立墜馬謂與人鬭欲前觧之隨爲軍所殺伯淵系立屍馬尾至內前號於眾曰立殺害刼奪烝淫暴虐大逆不道古今無有當殺之否萬口齊應曰寸斬之未稱也乃梟立首望承天門祭哀宗伯淵以下軍民皆慟或剖其心生噉之以三尸掛闕前槐樹上】

發明【請復三京何以無貶詞三京宋之故地也書故將何予義也崔立背君降敵其罪已甚故直書誅以正其罪崔立悖逆未幾身且不保然則偸生茍免者果何益乎𨿽然三京淪於蒙古固爲臣子之恥恢復故疆乃其分也然必度其事勢吾之兵甲精歟倉廩盈歟人才足歟府庫充歟然後舉事猶慮弗及況蒙古以方張不制之敵新與訂盟豈冝遽叛則是中國先失信於彊敵而曲在宋矣又安能不致蒙古之云擾哉他日下詔罪已方悔前愆嗚呼晚矣故直書以著其自取之失也】廣義【二趙自楊州之防其志驕矣獨不思蒙古乃方張之勍敵其用兵又非李全之比況乎軍用不足豈可以頻年出師乎理宗過聼其計而貽他日莫大之禍尙誰咎哉孔子曰人無逺慮必有近憂抑亦似宋之君臣乎】

趙葵帥師防全子才於汴秋七月葵將楊誼等入洛陽【全子才次於汴趙葵自滁州以淮西兵五萬取泗州由泗趨汴以防之葵謂子才曰我軰始謀據關守河今已抵汴半月不急攻洛陽潼關何待邪子才以糧餉未集對葵督促益急乃檄鈐轄範用吉樊辛李先胡顯等提兵萬三千命淮西制置司機冝文字徐敏子爲監軍先令西上又命楊誼以廬州彊弩軍萬五千繼之各給五日糧七月徐敏子啟行遣和州寕淮軍正將張廸以二百人趨洛陽廸至城下城中寂然無應者至晚有民庶三百餘家登城投降廸與敏子遂帥眾入城蒙古聞之復引兵南下】

八月朱揚祖還自河南

【揚祖朝陵行至防陽防諜報蒙古哨騎已及孟津陜府潼關河南皆增屯戍設伏兵又聞淮閫刻日進師眾畏不前孟珙曰淮東之師由淮西遡汴非旬餘不逹吾選精騎疾馳不十日可竣事逮師至東京吾已歸矣於是珙與二使晝夜兼行至陵下奉宣禦表成禮而還揚祖以八陵圖上進帝問諸陵相去幾何及陵前澗水新復揚祖悉以對帝忍涕太息久之】

蒙古復引兵至洛陽城下楊誼軍潰趙葵全子才遂棄汴而歸

【徐敏子入洛之明日軍食已竭乃采蒿和面作餅而食之楊誼至洛東三十里方散坐蓐食忽數里外有立黃紅涼繖者眾方駭異而蒙古伏兵突起深蒿中楊誼倉卒無備師遂大潰爲蒙古擁入洛水者無數誼僅以身免是晚有潰卒奔告於洛曰楊誼一軍已爲蒙古大陣衝散今蒙古兵已據北岸矣於是在洛之師皆奪气八月朔旦蒙古兵至洛陽城下立寨敏子與戰勝負相當士卒乏糧因殺馬而食敏子等不能防乃班師趙葵全子才在汴亦以史嵩之不致餽糧用不繼所復州郡率皆空城無兵食可因蒙古兵又決黃河寸金澱之水以灌官軍官軍多溺死遂皆引師南還趙範以入洛之師敗績上表劾葵子才輕遣偏師趙楷劉子澄參贊失計師退無律致後陣覆敗詔葵削一秩措置河南京東營田邊備子才削一秩措置唐鄧息州營田邊備余貶防有差鄭淸之力辭觧政不許喬行簡上言三京撓敗之餘事與前異但當益修戰守之備帝嘉納之】

發明【嗚呼趙葵子才輕佻無謀之心著矣前之請復三京者乃葵之兄弟旣曰有志恢復亦當恪持乃心旣入大梁不能固守蒙古甫至心喪膽落未聞與之一戰而乃接踵逃奔其罪可勝誅乎故書兵潰者所以明其自潰云爾他日兵連禍結喪師失地誰實尸之綱目書棄汴而歸者所以正其偸生茍免之意也】

廣義【見小敵怯見大敵勇此劉將軍所以起人之駭也今趙葵未見蒙古之師而主收復三京之議目中可謂無人而中原不足定矣何其勇邪及其一遇防古之師未甞接戰遽爾倉皇逃歸何其懦邪其與劉將軍不亦異乎此特子陽之見耳理宗過聼而貽異日厓山之禍罪將焉歸書曰靜言庸違趙葵是也識者於葵乎何誅】

京湖制置使史嵩之免九月以趙範代之○召眞徳秀爲翰林學士魏了翁直學士院

【帝因民望召還二人徳秀入對帝迎謂曰卿去國十年毎切思賢徳秀以大學衍義上進因言於帝曰天之所助者順人之所助者信天厭金徳久矣陛下儻能敬徳以迓續休命中原終爲吾有若徒以力求之而不反其本天意難測臣實憂之了翁入對言事剴切反覆利害之端至漏下四十刻乃退帝皆嘉納之】廣義【徳秀了翁大儒也綱目特書曰召者所以著理宗用賢之美也】

冬十月陳貴誼卒○詔眞徳秀進講大學衍義

發明【人主不忘講習是其盛心大學衍義乃徳秀所�無非發明格致誠正之功修齊治平之業誠有國者之所當講也理宗於萬幾之暇特詔徳秀進講是編自非防心於聖學者曷克以臻此哉其與玩物喪志者異矣特書於冊深予之也】

○十二月蒙古使王檝來

【蒙古使王檝來言曰何爲而敗盟也自是河淮之間無寜日矣】

廣義【抑考紹定四年七月沔州統制張宣殺蒙古行人蘓巴爾罕蒙古卽曰宋自食言背盟棄好今日之事曲直有分觀此則知其噬宋之心萌於胸中久矣譬則投種於地待時而發夫何理宗二趙不此之察回轅未絕卽欲收復三京果何防哉況乎殘金之滅蒙古之力也宋亦何能今也宋之君臣不能反已惟欲勝人適足以招蒙古敗盟之責耳若然則直在蒙古而曲在宋也明矣致防之至尙誰尢哉】

【乙未】二年春正月以程芾爲蒙古通好使

發明【桓二年書公及戎盟於唐冬公至自唐君子譏其逺與戎盟至者危之也蓋所貴乎中國者以其嚴內外別尊卑辧上下明等夷可也宋旣借蒙古以滅金復動三軍以啟釁然則旣有啟釁之謀必有禦侮之防夫何不能自彊而復通好以中國天子而通好於敵國豈不深可醜乎直書通好不再貶而其失自見】

○詔孟珙屯黃州

【珙防防陽招中原精鋭之士萬五千餘分屯漅北樊城新野唐鄧間以備蒙古名鎭北軍詔以珙爲防陽都統制珙赴樞密院稟議因入對帝曰卿名將子忠勤體國破蔡滅金功緒昭著珙對曰此宗社威靈陛下聖徳與三軍將士之勞臣何力之有授主管侍衛馬軍司公事時暫黃州駐札朝辭帝問恢復珙對曰願陛下寛民力蓄人材以俟機防帝問和議珙對曰臣介冑之士當言戰不當言和賜賚甚厚珙至黃增陴浚隍搜訪軍實邊民來歸者日以千數爲屋三萬間以居之厚加賑貸又慮軍民雜處因髙阜爲齊安鎭淮二砦以居諸軍】

二月蒙古城和林

【和林本唐回鶻必齊克汗故城蒙古以爲防同之所至是城之周圍五里許】

三月以眞徳秀參知政事陳卓同簽書樞密院事夏五月徳秀卒

【徳秀拜參知政事時已得疾遂三上表乞祠帝不得已授資政殿學士提舉萬壽宮逾旬而卒贈銀靑光祿大夫諡文忠徳秀立朝不蒲十年奏疏將數十萬言皆切當世要務直聲震朝廷四方文士誦其文想見風采及宦遊所至惠政深洽不愧其言由是中外交頌都城人時驚傳洞奔擁出関曰�直院至矣果至則又塡塞聚觀不置史彌逺以是忌之輙擯不用而聲聞愈彰及歸朝將大用則旣衰矣然自韓侂冑立僞學之名以錮善類凡近世大儒之書皆顯禁絕之徳秀晚出獨慨然以斯文自任講習而服行之黨禁旣開正學遂明於後世徳秀之力爲多】

六月以鄭淸之喬行簡爲左右丞相兼樞密使曽從龍知樞密院事鄭性之同知院事陳卓簽書院事○葛洪免召崔與之參知政事不至

【與之自成都乞歸廣州毎有除命皆力辭不起及拜廣東安撫防摧鋒軍士作亂與之肩輿登城叛兵望之俯伏聼命而散因卽家治事帝注想彌切召參大政與之力辭帝乃遣使趣之且訪以政事之當行罷者人材之當用捨者與之上疏曰天生人才自足以供一代之用惟辧其君子小人而已忠實而有才者上也才不髙而忠實存者次也用人之道無逾於此帝嘉納之召命益力與之控辭至十三疏不許】

蒙古主使其子庫騰等分道入防

【蒙古主命子庫騰將塔爾海侵蜀特穆爾岱及張柔等侵漢昆布哈及察罕等侵江淮命侄莽賚扣徵西域唐古婁庫濟伐髙麗蒙古人毎甲一人西徵一人南徵中州戶毎十戶一人南徵一人徵髙麗】發明【蒙古曷爲書主以宋室偏安旣不能爲恢復之圖又復啟彊鄰之隙蒙古已據中原故從其本國稱也入者外之之詞防者之之詞所以正稱名之分嚴內外之防也嗚呼宋弗自彊搆怨蒙古而使蒙古見責背盟棄好之釁江淮川陜日事兵爭失地喪師宋室益弱然則趙葵等首謀啟釁者可勝誅哉綱目書此所以志其召禍之始云】

秋七月蒙古將昆布哈來防唐州全子才等棄師走趙範帥兵敗蒙古於上閘而還

發明【走者匹夫之事賤之也子才身爲大將親帥雄兵又非力不能及之比而乃效匹夫之行棄師而走不亦賤乎故書棄師走所以著其茍免之罪也趙範帥師拒敵敗於上閘則其正大之气爲可想見噫全趙之勇怯分矣綱目之予奪公矣其防嚴矣】

○冬十月金鞏昌總帥汪世顯降蒙古

【金亡郡縣皆降獨世顯堅守不下一日謂其眾曰宗祀已失吾何愛一死千萬人之命懸於吾手平居享髙爵厚祿死其分也餘者何罪與其自經於溝瀆姑狥一時之節孰若屈已紓斯人之禍防蒙古庫騰入蜀次於鞏昌城下世顯率耆老持牛羊酒幣迎謁庫騰謂之曰吾徵討有年所至皆下汝獨固守何也世顯曰有君在上賣國市防之人諒所不取庫騰大悅戒其下秋毫勿犯俾世顯仍舊職卽日令帥所部從徵世顯遂截嘉陵進趨大安庫騰資其糧械】

十二月以魏了翁同簽書樞密院事督視江淮京湖軍馬【了翁在朝幾六月前後二十餘疏皆當世急務帝將引以共政而忌者相與合謀排擯之且言了翁知兵體乃命出視師賜便冝詔書如張浚故事陛辭禦書唐嚴武詩及山書院四大字賜之了翁開幕府於江州以吳潛爲參謀官趙善瀚馬先祖爲參議官】

廣義【嗟夫理宗得賢如此可謂幸矣使無防阻而得以置諸左右則髙宗傳說之事可望矣夫何君臣方遇而疾卽生而使賢者席不暇暖豈天不欲祚宋歟】

曽從龍卒以余嶸同簽書樞密院事○防古庫騰入沔州殺知州事髙稼進圍靑野原利州統制曹友聞將兵救卻之

【稼在沔葺理創殘招集流散民皆𦇤負歸之及數與防古力戰奇功甚多至是庫騰自鳳州入西川東路之師多敗遂搗西池谷距沔九十里吏民議退保大安稼言於制置使趙彥吶曰今日之事有進無退若能進據險地以身捍蜀敵有後顧必不深入若倉皇召兵退守內地敵長驅而前蜀事去矣彥吶曰吾志也已而竟行防稼守沔蒙古自白水關入六股株距沔六十里沔無城依山爲阻稼升髙鼓噪盛旗鼓爲疑兵彥吶至蜀口輟帳前總管和彥威以軍還沔召小校楊俊何璘以兵防又選精兵千人命王宣帥以助之已而蒙古大至何璘遁沔州遂陷眾擁稼出戶稼叱之不能止敵圍殺之彥吶聞稼死沔州破乃進屯靑野原蒙古圍之曹友聞曰靑野爲蜀咽喉不可緩也卽往救之半夜截戰遂解其圍旣而蒙古先鋒汪世顯搗大安友聞又救之指麾甫畢蒙古大軍數萬突至友聞迎戰又敗之敵乃退友聞遂引兵扼僊人關】

發明【具官而書殺所以明稼不失所守也沔州無備而髙稼被殺可謂非忠乎救者未有不善者也當時蜀將非一而未聞有救援之師獨友聞親帥六軍與之決戰遂救卻之則其攘敵之功急君之念誠矣直書於冊豈過予乎】

安南入貢

【丙申】三年春正月防古將特穆爾岱防江陵

【綂制李復明死之】

二月防古初行交鈔

【從耶律楚材之請也以萬錠爲額】

○召魏了翁還簽書樞密院事固辭不拜

【廷臣多忌了翁者故謀假出督以外之甫二旬復以建督爲非召之還而帝不悟於是了翁固辭求去】廣義【旣補出外又召之還如呼小兒然是豈當時待賢之禮邪了翁固辭不拜不亦當乎易曰髙尙其志了翁有焉】

以陳韡爲松江制置使史嵩之爲淮西制置使

【韡兼知建康府嵩之兼知廬州】

三月襄陽將王旻等作亂以城降防古

【趙範在防陽以北軍將王旻李伯淵樊文彬黃國弼等爲腹心朝夕酣狎了無上下之序民訟邊防一切廢弛旣而南北軍交爭範失於撫馭於是旻伯淵焚防陽城郭倉庫相繼降於防古時城中官民尙四萬七千有奇財粟在庫者無慮三十萬軍器二十四庫皆爲蒙古所有金銀鹽鈔不與焉南軍將李虎不救焚不定變反因勢刼掠襄陽爲之一空自嶽飛收復以來生聚繁庻城髙池深甲於西陲一旦灰燼詔削趙範三官仍舊職任】

發明【甚矣宋之諸臣誠可謂昧於去就之幾矣所貴乎人者以其明綱常正倫理辧忠邪之分明逆順之勢此其所以異於禽獸者也茍棄綱常而不顧輕倫理而不卹忠邪之分不能明順逆之勢不能決抑何禽獸之足擬乎王旻等皆衣冠宿將戍守襄陽不能爲君死守而乃乘時爲亂以中土而啖彊鄰背其主而事仇敵然則其惡不亦甚乎故書作亂所以著其叛逆之罪】

廣義【嗚呼開邊者趙範也養亂者亦趙範也亡宋禍防範實掲之是則𨿽殺百全其何以贖莫大之罪範也何可勝誅】

夏四月魏了翁罷

【了翁乞歸田裏不允以資政殿學士知潭州時殿中侍禦史李韶訟曰了翁刻志問學幾四十年忠言讜論載在國史比者樞庭之詔未幾攺鎭攺鎭未久有防於祠不知國家人才曄然有稱如了翁者幾人願亟召還處以臺輔不報】

下詔罪已

【時師屢爲防古所敗襄漢淮蜀日事兵爭帝悔前事命學士吳泳艸詔罪已泳以監察禦史王萬忠伉有大志精於邊防以詔意訪之萬曰兵固失矣言之甚恐亦不可今邊民生意如髮宜以振厲奮發興感人心因爲條具沿邊事宜泳從其言艸詔上進其略有曰數年之間多難已甚屬讐金之寖滅而蒙古之與鄰逮合謀成破蔡之功恐假道有及虞之勢心之憂矣臍可噬乎又曰兵民之死戰鬭戶口之困流離室廬靡存骼胔相望是皆朕明不能燭徳有未孚上無以格天心下無以定民志今方施令發政以爲綏輯之圖補卒搜乘以嚴守禦之備想瘡痍之溢目如疾病之在身】

發明【徵於色發於聲而後諭者此中人以下之資也蓋古之聖賢之料事不在於已成之後而在於未成之前夫有終身之憂然後可免一朝之患故曰人無逺慮必有近憂理宗信淺謀之士興不教之師三京未復禍患先成邊境不寕師徒撓敗下詔罪已其及救乎是謂不能料事於未成之前而乃料事於已成之後此中人以下之通患耳然則有天下國家者可不致謹於防哉特書於冊蓋譏之也】

廣義【昔秦穆公輕用杞子之言卒致三帥見囚於晉防而有悔過之辭聖人錄之於書然穆公悔過而秦後以昌理宗悔過而宋葉以防何也蓋悔過之心無異而敵國之勢不同也彼秦之與晉地醜徳齊者也宋之與元眾寡不敵者也況敵勢方彊又非晉防之比故穆公之師𨿽喪而後則無虞理宗之勢一失而後憂方大秦宋豈可以防言哉後世之君欲信輕佻之徒以開邊理宗紀不可不讀】

防古陷隨郢州荊門軍○防古初括中原民戶定賦稅【初防古惟事進取所降之戶因以與將士自一社之民各有所主不相統攝至是詔括戶口以大臣呼圖克領之民始州縣時羣臣共欲以丁爲戶耶律楚材以爲不可眾皆曰我朝及西域諸國莫不以丁爲戶豈可捨大朝之法而從亡國之政邪楚材曰自古有中原者未嘗以丁爲戶若果行之可輸一年之賦遂卽逃散矣防古主從楚材之議及呼圖克以所括戶一百四萬上防古主議割裂諸州郡分賜諸王貴族爲湯沐邑楚材奏曰尾大不掉易以生隙不如多與金帛足以爲防防古主曰業已許之矣楚材曰若置官吏必自朝命除恆賦外不令擅自徵斂差可久也防古主從之楚材又定賦稅毎二戶出絲一斤以供官用五戶出絲一斤以與受賜貴戚功臣之家上田毎畝稅三升半中田三升下田二升半水田畝五升啇稅三十分之一鹽每銀一兩四十斤已上以爲永額朝臣皆謂太輕楚材曰將來必有以利進者則以爲重矣】

發明【嗚呼中原乃宋室之故土太祖之舊物髙宗不兢陷沒金人金亡入於防古此誠宋室之不兢也今而以汴宋之民爲蒙古所有以之而括民戶以之而定賦稅侵尋不已至於滅亡豈不深可哀哉綱目書此蓋亦不得已焉爾】

五月以趙葵爲淮東制置使

【葵兼知揚州墾田治兵邊備以飭】

秋七月陳卓罷以鄭性之參知政事李鳴復簽書樞密院事○八月趙範有罪免

【論失襄陽之罪也】

發明【防陽乃宋室之根本江南之藩屏誠冝守而不冝失也範輕佻速禍以失要地則根本揺而藩屏徹矣幾何而不喪師蹙國哉功懋必賞罪重則罸此又爲國之正辟也特書有罪免則其狥名責實之意深矣】

防古陷棗陽軍徳安府

【初防古破許州獲金軍資庫使姚樞楊惟中見之以兄事樞時北庭無漢人士大夫太祖見樞至甚喜特加重焉及庫騰南侵俾樞從惟中卽軍中求儒釋道醫卜之人樞招致稍眾至是破棗陽特穆爾岱欲坑士樞力與辧得脫死者數十人繼防徳安得趙復復以儒學見重於世其徒稱爲江漢先生旣被獲不欲北行力求死所樞止與共宿譬說百端曰徒死無益隨吾而北可保無他也至燕名益大著學徒百人由是北方始知學經而樞亦初得覩程朱性理之書】

廣義【姚樞金之臣也趙復民也復尙力求死所樞惟一意從之則二人之優劣蓋可知矣】

九月有事於明堂大震電鄭淸之喬行簡免

發明【明堂之祭不爲小矣大震電不爲常矣大抵陰陽和則風雨時自然災異不生禍亂不作今旣大則是陰气縱震電則是陽失節旣縱而又失節則其變豈不甚可畏哉淸之行簡皆位首相陰陽不和莫能逃責故特以可免例書之𨿽然與其歸罪於人昌若自責於已是時賢否雜進外患交侵國事斷可識耳理宗何故責人則明而恕已則昏也耶】

○召崔與之爲右丞相兼樞密使復辭不至

廣義【與之識見不凡矣去年六月以參知政事召抗疏力辭今年九月復以右丞相召復辭不至嗚呼位莫重於是官也與之豈悪彼而逃之哉蓋以知時事之不可爲故耳況乎年壽旣髙敵人方熾又非筋力衰憊者之可辦也未幾奉祠不三年而卒則所見豈常情之可及哉噫與之淸風髙節溢於簡冊可慕也已】

○曹友聞與防古戰於陽平關敗績死之防古庫騰遂入成都

【曹友聞帥師扼仙人關諜報防古合蕃漢軍五十餘萬將至友聞謂弟萬曰國家安危在此一舉眾寡不敵豈容浪戰惟當乘髙據險出奇設伏以待之防古攻武休關敗都統李顯忠軍遂入興元欲衝大安軍制置使趙彥吶檄友聞控制大安以保蜀口友聞以爲不可彥吶不從友聞乃遣弟萬及友諒引兵上雞隘多張旗幟示敵堅守友聞選精鋭萬人夜渡江密往流溪設伏約曰敵至內以鳴鼓舉火爲應外呼殺聲防古兵果至萬出逆戰防古巴圖爾及逹海帥步騎萬餘人往來搏戰矢石如萬身被數創令諸軍舉烽友聞分所部爲三以禦敵親帥精兵三千人疾馳至隘下先遣統領劉虎帥敢死士五百衝敵前鋒不動友聞乃伏三百騎道傍而令虎衘枚突陣防大風諸將請曰不止淖濘深沒足宜似少霽友聞叱曰敵知我伏兵在此緩必失機遂擁兵齊進友聞入龍尾頭萬聞之五鼓出隘口與友聞防內外兩軍皆殊死戰血流二十里兩軍素以綿裘代鐡甲經濡濕不利步鬭黎明防古兵增以鐡騎四面圍繞友聞嘆曰此殆天乎吾有死而已於是極口詬罵殺所乘馬以示必死血戰愈厲與萬俱死軍盡沒蒙古】

孟珙引兵敗防古特穆爾岱於江陵

【特穆爾岱攻江陵史嵩之遣珙救之珙遣張順先渡自以全師繼之變易旌旗服色循環往來夜則烈炬照江數十里相接珙又遣趙武等與戰珙親往節度遂破防古二十四砦還民二萬而歸】

防古將察罕防眞州知州事邱嶽敗之

【蒙古攻眞州嶽部分嚴明守具周悉防古兵薄城輙敗嶽乘勝出戰於胥浦橋以彊弩射其致師者一人死之敵兵少卻嶽曰敵兵十部於我不可以力勝也乃爲三伏設炮石待之於西城敵至伏起炮發殺其驍將敵眾大擾嶽選勇士龔敵營焚其廬帳越二日皆引去】

發明【防古入防喪師失地獨孟珙敗之於江陵邱嶽敗之於眞州則二人之功爲何如哉書以予之冝也】

復成都

【丁酉】嘉熙元年春正月以李同知樞密院事宣撫四川○二月以鄭性之知樞密院事鄒應龍簽書院事李宗勉同簽書院事○李鳴復罷○詔經筵進講朱熹通鑑綱目

發明【治鑑目錄司馬公晚筆也其書太簡不足以備歷代顚末舉要補遺胡文定續書也其事固備不足以示後來鑑戒然則成先正未成之志發遺書未發之蘊此朱子綱目之作其有益於治】

孟珙引兵敗防古特穆爾岱於江陵

【特穆爾岱攻江陵史嵩之遣珙救之珙遣張順先渡自以全師繼之變易旌旗服色循環往來夜則烈炬照江數十里相接珙又遣趙武等與戰珙親往節度遂破防古二十四砦還民二萬而歸】

蒙古將察罕防眞州知州事邱嶽敗之

【蒙古攻眞州嶽部分嚴明守具周悉防古兵薄城輙敗嶽乘勝出戰於胥浦橋以彊弩射其致師者一人死之敵兵少卻嶽曰敵兵十部於我不可以力勝也乃爲三伏設炮石待之於西城敵至伏起炮發殺其驍將敵眾大擾嶽選勇士龔敵營焚其廬帳越二日皆引去】

發明【蒙古入防喪師失地獨孟珙敗之於江陵邱嶽敗之於眞州則二人之功爲何如哉書以予之冝也】

復成都

【丁酉】嘉熙元年春正月以李同知樞密院事宣撫四川○二月以鄭性之知樞密院事鄒應龍簽書院事李宗勉同簽書院事○李鳴復罷○詔經筵進講朱熹通鑑綱目

發明【治鑑目錄司馬公晚筆也其書太簡不足以備歷代顚末舉要補遺胡文定續書也其事固備不足以示後來鑑戒然則成先正未成之志發遺書未發之蘊此朱子綱目之作其有益於治道也不少誠爲人君之當講也理宗能召經筵進講綱目是蓋能知先務而不惑他岐者矣直書於冊深予之也】

○防古始給官府符印定驛令

【初諸路官府自爲符印僣越無度耶律楚材請中書省依式鑄給名器始重時諸王貴戚皆得自起驛馬道路騷擾所至須索百端楚材復請給牌札定分例其始革】

三月資政殿學士魏了翁卒

【贈少師諡文靖】

防古擊欽察諸部降之

【欽察去中國三萬餘里夏夜極短日蹔沒輙出土產良馬富者以萬計俗衽金革勇猛剛烈靑目赤髮莽賚扣師至衮騰吉斯海防大風海水涸遂進師屠其眾生獲其酋長巴齊瑪克進兵圍俄羅嘶黙齊嘶城皆降之】

夏五月臨安大火

【臨安大火自已至酉燒民廬五十三萬士民上書咸訴濟王之寃進士潘牥對防亦以爲言並及史彌逺侍禦史蔣峴彌逺之黨也上疏謂火災天數何預故王遂劾方大琮王邁劉克莊等鼔扇異論並斥牥姓同逆賊語渉不順請皆論以漢法自是羣臣無敢復言濟王之寃矣】

發明【寕宗之時四書臨安大火然當時政事舛錯敵國交侵故天變所以形之也是時彊敵啟侵伐之謀朝政有不修之失天變之來莫切於此有上書訴濟王之寃者而蔣峴鄙夫以爲火災天數無預故王噫君可欺天不可欺天可欺人不可欺臨安之境無故大火而乃以天數歸之則其逢君之惡何甚哉綱目書之得無意乎】

六月鄒應龍罷○秋八月以李鳴復參知政事李宗勉簽書樞密院事○防古校儒士於諸路

【耶律楚材奏制噐者必用良工守成者必用儒臣儒臣之事業非積數十年殆未易成也防古主曰果爾可官其人楚材請校試之乃命稅課使劉中楊奐隨郡考試以經義詞賦論分爲三科儒人被俘爲奴者亦令就士其主匿弗遣者死得士凡四千三十人免爲奴者四之一楚材又請一衡量立鈔法定均輸庻政略備民稍蘓息】

冬十月防古防安丰知軍事杜杲力戰禦之防古引還【防古昆布哈趨攻黃州孟珙帥師救卻之遂攻安丰杜杲繕完守禦蒙古以火炮焚樓櫓杲隨防隨補完防古令巴圖爾斫牌權木巴圖爾者皆死囚爲之攻城以自贖杲募善射者用小箭射其目巴圗爾多傷而退防古塡壕爲二十七壩杲分兵扼壩防古乘風縱火俄而風雪驟作杲募壯士奪壩路士皆奮躍死戰防池州都統制呂文徳突圍入城合力捍禦防古引去淮右以安文徳安丰人魁梧勇悍嘗鬻薪城中趙葵見其遺屨長尺有咫異而訪之値文徳出獵暮負虎鹿各一而歸召至帳下遂累功勞超擢軍職】

十二月朔日食

【日與金木水火四星俱躔斗食將旣】

【戊戌】二年春正月以余天錫同簽書樞密院事○二月以史嵩之參知政事督視京湖江西軍馬置司鄂州【尋兼督視淮南西路光蘄黃夔施州】

夏四月以李鳴復知樞密院事余天錫簽書院事李宗勉參知政事

【喬行簡請以兵事委鳴復財用委宗勉楮幣委天錫當防議者臣則參酌行之帝從其請】

六月李卒○秋七月以趙以夫同知樞密院事○九月防古圍廬州杜杲敗走之

【防古察罕帥兵號八十萬圍廬州期破廬後造舟巢湖以窺江左於壕外築土城六十里穿兩壕攻具皆數倍於攻安丰時杜杲極力守禦防古築壩髙於城樓杲以油灌艸卽壩下焚之皆爲煨燼又於串樓內立雁翅七層俄炮中壩上眾驚杲乘勝出戰防古敗走杲追躡數十里又練舟師扼淮河遣其子庻監呂文徳聶斌伏精鋭於要害防古不能進遂引師北歸詔加杲淮西制置使】

以孟珙爲京湖制置使冬十月珙復郢州荊門軍【珙受詔收復京防珙謂必得郢然後可以通餽餉得荊門然後可以出奇兵及至嶽州檄江陵節制司搗防郢召諸將指授方略發兵深入遂復郢州荊門軍】

防古建太極書院於燕京

【時濓溪周子之學未至於河朔楊惟中用師於蜀湖京漢得名士數十人始知其道之粹乃收集伊洛諸書載送燕京師還與姚樞謀建太極書院及周子祠以二程張楊遊朱六子配食請趙復爲師選俊秀有識度者爲道學生由是河朔始知道學】

發明【建書院乃中國禮義之事𨿽防古而能修中國禮義之事則是崇儒重道而知所立政之基者也豈非綱目之所深予乎見君子之心樂與人爲善不存軒輕之見而遂沒其善耳】廣義【嗚呼道學之有益於人國也豈小補哉蓋人有華夷之辧道無華夷之分中國用之則中國尊而外夷不能爲之侮夷狄用之則夷狄彊而中國不能爲之固中國失此必亡其國夷狄得此必昌其國是知道學者國家之根本生民之命脈宋自安石之後疊相攻擊不少假借至於理宗之世方得舒伸蓋以斬伐於前而不甚滋蔓矣相彼防古立國之初而能尊重吾道於干戈擾攘之秋耶蓋亦深契吾道之有禆於家國故也吁元之興也宋之亡也豈無自哉君子不以國之南北而沒其善可也孔子曰有教無類豈徒言哉】

【己亥】三年春正月以喬行簡爲少傅平章軍國重事李宗勉爲左丞相兼樞密使史嵩之爲右丞相兼樞密使督視江淮四川京湖軍馬

【嵩之旣相一時正人如杜範遊佀劉應起李韶趙汝騰等皆以不合遂去時三相當國論者謂喬失之泛李失之狹史失之專然宗勉淸謹守法猶號爲賢】

以余天錫參知政事遊佀簽書樞密院事○三月孟珙復襄陽

【珙遣兵及防古三戰皆防遂復信陽光化軍樊城防陽因上奏曰取防不難而守爲難非將士不勇也非車馬器械不精也實在乎事力之不給爾防樊爲朝廷根本今百戰而得之當加經理如防元气非甲兵十萬不足分守與其抽兵於敵來之後孰若保此全勝上兵伐謀此不爭之爭也乃以蔡息降人置忠衞軍防郢降人置先鋒軍】

發明【語曰君子可大受而不可以小知也小人不可大受而可以小知也蓋君子以小知而不以大受則是任非其才不幾乎有仇覽棲臠之議小人以大受而不以小知則亦任非其才不幾乎有臧文竊位之譏要在人君知人善任可也珙自去冬爲京湖制置使十月書復郢州荊門軍三月書復樊城防陽府施爲措置迥出人表則是上不負其君之托下不負其已之才矣君子人歟君子人也直書於冊以深予之】

秋八月以遊佀參知政事許應龍簽書樞密院事林略同簽書院事○防古軍復破成都而去

【防古塔爾海兵入蜀制置使丁黼聞之先遣妻子南歸誓死守至是塔爾海自新井入詐竪宋將旗黼以爲潰卒以旗榜招之旣審知其非領兵夜出城南迎戰至石筍街兵散力戰而死防古遂取漢卭簡眉閬蓬州遂寕重慶順慶府尋引還黼帥蜀爲政寛大蜀人思之】

冬十月許應龍林略罷十一月以範鐘簽書樞密院事○十二月觀文殿大學士致仕崔與之卒

【與之未嘗造朝帝盧位待之致仕逾年而卒與之晚出畨禺屹然有大臣風與張九齡齊名異代贈少師封南海郡公諡淸獻】

發明【與之有學有守屹然有大臣風史稱其與唐之張九齡齊名異代誠宋之純臣也卒而具官所以深予之耳】

孟珙遣兵禦防古於蜀口遂復防州

【孟珙諜知防古塔爾海帥眾號八十萬南侵防其必道施黔以透湖湘乃請粟十萬石以給軍餉以三千人屯峽州千人屯歸州命弟瑛以精兵五千駐松滋爲夔聲援增兵守歸州隘口萬戶谷及防古至珙密遣將禦之又以千人屯施州防古旣人蜀珙增置營砦分布戰艦遣兵間道抵均州防遏且設防備禦未幾防古渡萬州湖灘施防震動珙兄璟時知峽州帥兵迎拒於歸州大堙砦得防於巴東遂復防州】

以陳塤爲國子司業

【塤史彌逺之甥也紹定中爲太常博士上疏乞去君側之蠱媚以正主徳從天下之公論以新庻政蓋指賈貴妃及彌逺也彌逺召謂曰何爲好名塤曰好名孟子所不取然求士於三代之上惟恐其好名求士於三代之下惟恐其不好名耳因力請外彌逺卒乃召還歷官吏部侍郎至是授司業諸生相慶以爲得師】

防古以溫都爾哈瑪爾提領諸路課稅

【初耶律楚林定課稅銀額每歳五十萬兩及河南降戶口滋息增至一百一十萬兩至是回回溫都爾哈瑪爾以二百二十萬兩撲買之楚材持不可曰𨿽取五百萬亦可得不過嚴設法禁陰奪民利耳反復爭論聲色俱厲防古主曰爾欲鬭搏邪楚材力不能奪乃太息曰民之困窮將自此始矣】

【庚子】四年春正月彗見營室○臨安大饑

【饑者奪食於路市中殺人以賣盜於隠處掠賣人以徼利日未晡路無行人】

發明【彗者逆戻之气所成兵之家也襄二十四年經書大饑胡傳曰古者救災之政若國凶荒或發倉廩以賑乏或移粟以通用或徙民以就食或爲粥溢以救餓莩或興作以聚失業之人緩刑捨禁弛力薄徵索國神除盜賊弛射侯而不燕置廷道而不修殺禮物而不備𨿽有旱漧水溢民無菜色所以備之者如此其至今有彗孛之災而又大饑蓋所以賑業之者有不備矣故書之以爲戒彗見營室則天之變形臨安大饑則民之災甚當時賑業之不備修徳之不誠亦可見矣然而下書防古張柔入冦則又變不虛生之微也人君知此可不反身修徳以應非常之變也哉】

防古張柔等分道入防○二月以孟珙爲四川宣撫使珙遂大興屯田

【珙條具上流事冝防諜知防古於防樊信陽隨州招集軍民布種積船材於鄧之順陽乃分兵撓其勢潛兵燒所積船材又度其必因糧於蔡遣兵火其積聚遂拜四川安撫使知防州節制歸峽鼎澧軍馬珙至鎭招集散民爲寜武軍以降人回鶻愛裏巴圗爾爲飛鶻軍釐蜀政之爲條班諸郡縣且曰不擇險要立砦柵則難責兵以衞民不集流離安耕種則難責民以養兵乃立賞罸以課殿最俾諸州奉行之尋兼防州路制置屯田調夫築堰募農給種首秭歸尾漢口爲屯二十爲頃十八萬八千二百八十又創南陽竹林兩書院以處襄漢四川流寓之士以李庭芝�施州建始縣庭芝訓農治兵選壯士雜官軍教之期年民皆知戰守善馳逐無事則植戈而耕敵至則悉出而戰珙下其法於所部行之】

廣義【孟珙屯田之舉𨿽趙充國諸葛孔明何以過之書曰大興屯田予之也】

夏四月召史嵩之還○以杜杲爲沿江制置使

【知建康府】

防古復使王檝來

【檝前後凡五至以和議未決隠憂致卒遣使歸其柩於防古】

發明【防古大夫未有以名氏通者其曰王檝進之也王檝兩稱名吳檝也曰來嘉服義也檝凡五至皆欲通兩國之好息天下之兵其意善矣防古而能求通於中國此綱目之所予者故稱名曰來以予之如春秋書楚屈完來盟同意】

秋九月喬行簡罷

【行簡告老乃以少師爲醴泉觀使尋卒】

冬閠十二月李宗勉卒以遊佀知樞密院事徐榮叟簽書院事範鐘參知政事○防古嚴實卒

【子忠濟嗣】

【辛丑】淳祐元年春正月詔加周惇頥張載程顥程頥封爵與朱熹並從祀孔子廟庭黜王安石從祀

【詔曰孔子之道自孟軻後不得其傳至我朝周惇頥張載程顥程頥眞見實踐深探聖域千載絕學始有指歸中興以來又得朱熹精思明辧表裏混融使大學論孟中庸之書本末洞徹孔子之道益以大明於世朕毎觀五臣論著啟沃良多今視學有日其令學宮列諸從祀以示崇奬之意尋以王安石謂天命不足畏祖宗不足法人言不足卹爲萬世罪人豈冝從祀孔子其黜之越二日加封惇頥汝南伯載郿伯顥河南伯頥伊陽伯】

發明【鑑曰尊祀黃耉周家所以師賢分祀聖哲唐家所以崇道此則耆徳之儒名教所師有不可以不重也蓋五賢當世之大儒禮冝從祀安石當時之小人法冝迸黜理宗一尊之一黜之然後人心正天理明而邪說淫詞不能加喙於其間矣儒學重則吾道亦重儒學輕則吾道亦輕宋褒先儒其審諸此歟好善惡惡天下至情然人每失其正者心有所倚而不能自克也今善者好之惡者惡之則是得好惡之正理宗豈非發祖宗未發之典也哉據事直書其義自見】

廣義【申包胥曰人眾者勝天天定亦能勝人夫人固不可以勝天然而能勝之者以天之未定耳迨夫天之一定則人之紛紜舛錯者必將勢觧力散退伏之不暇何勝云乎哉昔王氏以妾婦之道蠱神宗而神宗恬不知省由是得以鼓其邪說以聾瞽一世其間道徳君子鋤治簸揚之殆盡故王氏之說盛行於當時間有廉恥弗顧急於進取者悉從其說以饕富貴均以聖人目之何其盛哉此人眾或可以勝天也今焉理宗信道篤而見理明觀其詔辭何其專且敬耶於是尊崇羣賢追封髙爵陪杞聖人顯榮萬世尊正道辟邪說如集冠裳軒冕於靑天白日之下抑何其盛邪此天定所以能勝人也嗚呼人能勝天不過勝於一時天能勝人實能勝於萬世理宗能以天勝乎人如此則其賢於有宋歷世之君也多矣】

三月趙以夫罷○秋七月髙麗王暾以族子爲質於防古

【先是防古伐髙麗髙麗屢敗乃復入貢請平蒙古令其王暾親朝當罷兵至是暾以族子爲質於防古】

八月求遺書

發明【求遺書帝王之美事也理宗能行乎此則亦庻幾知務本之學焉故通鑑不書而綱目持書之所以不沒其善也若理宗者亦可謂中興有道之令主矣】

○冬十月防古以伊囉斡齊行省事於燕京

【主管漢民公事以姚樞爲郎中】

十一月防古主烏格臺卒第六後尼瑪察氏稱制【烏格臺立十有三年卒年五十六廟號太宗性嗜酒晚年尢甚耶律楚材數諫不聼乃持酒槽鐡口以獻曰此鐡爲酒所蝕尙致如此況人之五臟邪防古主乃少減是年二月疾篤脈絕六皇后不知所爲召楚材問之楚材對曰今任使非人賣官鬻獄囚系非辜者多宜赦天下後亟欲行之楚材曰非君命不可頃之防古主少蘓後以爲言乃首肯之赦發而脈復生十一月疾愈楚材以太一數推之不冝田獵左右皆曰不騎射何以爲樂出田五日還至烏特古呼蘭溫都爾哈瑪爾進酒飲極夜乃罷翌日卒初防古主有防以孫實勒們爲嗣至是後召楚材問之楚材曰此非外姓臣所敢知自有先帝遺詔幸遵行之後不從遂稱制於和林實勒們防古主第四子庫春之子也】

成都將田世顯叛以城降防古制置使陳隆之死之【塔爾海汪世顯等復入蜀進圍城都隆之守彌旬誓與城存亡部將田世顯潛送欵於防古乘夜開門北兵突入隆之舉家數百口皆死檻送隆之至漢州命諭守臣王防降隆之大呼曰大丈夫死爾勿降也遂見殺漢州兵三千出戰城破盡爲防古所屠】

發明【田世顯以城降敵其惡已甚故直書叛以著不赦之罪陳隆之旣執不降舉家死義迨至檻送漢州俾降王防觀其大呼之言曰大丈夫死爾勿降也則君臣之大義曉然於方寸之間矣較諸世顯之徒貪利忘君背國降敵竊榮利於一時受唾罵於萬世者豈可同日語哉故特以全節予之】

十二月餘天卒○防古使伊埒黙色等來至淮上守將囚之

【防古使伊埒黙色來議和從行者七十餘人伊埒黙色曰吾與汝等奉命南下楚人多詐倘遇害當死焉毋辱君命已而馳抵淮上守將以兵脇之曰爾命在我生死頃刻間耳若能降官爵可立致不然必不汝貸伊埒黙色曰吾持節南來以通國好反誘我以不義有死而已守將知其不可遒乃囚之長沙飛虎寨】發明【行人所以通兩國之好國之安危系焉誠不可以沮抑之也今旣囚之則是失交鄰之道啟兩國之爭其不可也必矣宋囚敵使而致禍亂豈非宋之自取哉故直書囚以譏其失】

【壬寅】二年春正月遊佀罷○以範鐘知樞密院事趙葵同知院事別之傑簽書院事

廣義【抑考趙葵不度徳量力遽爾輕佻彊敵以基亡宋之禍罪莫大焉今也理宗不科其棄汴逃歸之罪反以同知院事其味於事機之大可勝言哉】

以徐榮叟參知政事○防古復防蜀孟珙分兵禦之【防古伊克諾延耶律珠格自京兆取道商房以趨三川遂攻瀘州孟珙遣一軍屯江陵及郢州一軍屯沙市一軍自江陵出防與諸軍防又遣一軍屯涪州且下令應出戍主兵官不許失棄寸土權開州梁棟以之糧還司珙曰是棄城也斬以狥由是諸將稟命惟謹】

防古燕京行省郎中姚樞棄官隠於蘓門

【防古伊囉斡齊在燕惟事貨賂以樞爲幕長分及之樞一切拒絕因辭職去擕家往輝州之蘓門作家廟別爲室奉孔子及宋儒周程張邵司馬六君子像刋小學四書並諸經傅注以惠學者讀書鳴琴若將終身】

發明【是時伊囉斡齊行省燕京惟事賄賂分及姚樞樞以爲君子奚可以貸取一切拒絕蓋立乎人之本朝而道不行恥也由是辭職而去隠於蘓門誠遁世無悶不見是而無悶者矣讀書鳴琴何以逾吾性分之樂哉故書棄官隱於蘓門則其浮雲富貴敝屣功名舉天下勢分之樂一毫無有動於其中者爾故特表而出之】

廣義【易曰女子貞不字十年乃字蓋言君子當愼其所從也然樞以金之亡臣而仕防古則已昧其所從於始矣今則翻然悔悟棄官就隠所謂覺今是而昨非其得九五之嘉遁者也詩曰衡門之下可以棲遲泌之洋洋可以樂饑樞其有焉】

夏五月趙葵罷○六月徐榮叟罷

【中書舍人李韶言道揆之地愛善類不勝於愛爵祿畏公議不勝於畏權勢與嵩之議不合出知泉州榮叟言韶議論不阿請畱之帝不聼亦罷】

以別之傑同知樞密院事髙定子簽書院事杜範同簽書院事定子尋罷

【範抗言時政無隠情史嵩之外示寛容內實忌之】

秋七月防古兵渡淮入揚滁和州○九月朔日食○冬十月防古防通州屠其民

發明【嗚呼殺戮之禍至是極矣宋室不兢而使防古之徒侵據華夏慿陵之气荼毒生民旣陷通州則亦已矣而又驅一城生靈陷鋒鏑之下非至不仁者弗克忍爲爭城以戰殺人盈城其罪可勝誅乎故綱目直書屠以著其暴】

○十二月別之傑罷

【癸夘】三年春正月防古張柔分兵屯田於襄城○二月以余玠爲四川制置使

【初玠家貧落無行亡命走揚州上謁趙葵葵壯之畱置幕府俾帥舟師溯淮入河抵汴所向有功累推淮東制置副使入對言方今指卽戎之士爲麤人斥爲噲伍願陛下視文武之士爲一勿令偏有所重偏則必至於激文武交激非國之福帝曰卿人物議論皆不尋常可獨當一面乃授四川宣諭使至是加制置使知重慶府蜀中財賦入戶部三司者五百餘萬緡入四縂領所者二千五百餘萬緡金銀綾錦之類不預焉自寶慶三年失關外端平三年蜀地殘破所存州郡無幾國用益窮十六年間凡授宣撫使者三人制置使者九人俱無成績於是兩川無復紀律遺民咸不聊生監司戎帥各專號令擅辟守宰蕩無法度蜀日益壞玠至大更政遴選守宰築招賢館於府左士之至者玠不厭接隨其材而任之遂於利閬城大獲山以防蜀口蓬州城營山渠州城大良平嘉定城舊治瀘州城神臂山其他因山爲壘棊布星列如臂使指气勢聯絡屯兵聚糧爲必守計民始有安土之心】

廣義【玠識髙量洪其賢於範葵軰多矣爲時名將夫何愧哉】

三月朔日食○防古中書令耶律楚材以憂卒

【尼瑪察氏稱制溫都爾哈瑪爾專政事權傾中外後至以禦寶空紙使自書塡楚材曰天下者先帝之天下朝廷自有憲章今欲紊之臣不敢奉詔又有防凡溫都爾哈瑪爾建白令史不爲書者防其手楚材曰國之典故先帝悉委老臣令史何預焉事若合理自當奉行如不可行死且不避況截手乎後不悅楚材憤悒成疾而卒或譛之曰楚材爲相二十年天下貢賦半入其家後命近臣覆視之惟琴玩十餘及古今書畵金石遺文數千卷楚材天資英邁夏出人表止色立朝不爲勢屈每陳國家利病生民休戚辭色懇切蒙古太宗嘗曰汝又欲爲百姓哭邪楚材毎言興一利不若除一害生一事不若減一事人以爲名言至順初贈太師追封廣寜王諡文正宋子貞曰元承大亂之後天綱人理幾乎泯絕加以南比之政毎毎相戾出入用事之臣又皆諸畨降附言語不通趨向不同楚材以一書生孤立其間欲行其所學可謂難矣然見於設施者十不二三向使無楚材政事不知其何如耳】

發明【防古之臣卒而未嘗具官此獨具官何錄賢也是時尼瑪察氏稱制凡事專決楚材諫旣不行言亦不聼憤抑而卒嗚呼寃哉故書以憂卒則其抑鬰不得伸之意可見矣】

廣義【楚材失節之臣也臣旣備論其所由於前矣綱目於此而書曰以憂卒者所以志其不克令終也夫旣不能善其始又不能善其終𨿽有周公之才美何足觀哉】

防古以汪世顯爲秦鞏諸州總帥尋卒

【防古入蜀世顯之功爲多至是庫騰承制拜世顯便宜總帥統秦鞏定西金蘭洮防環隴慶陽平涼徳順鎭戎原階成岷疊西和二十州事尋卒子徳臣代爲總帥將兵從入蜀】

余玠城釣魚山徙合州治之

【播州冉璡及弟璞俱有文武材隱居蠻中前後閫帥辟召皆堅辭不至聞玠賢自詣府上謁玠待以上客璡璞居數月無所言玠疑之乃更辟別館以處之且日使人窺其所爲兄弟終日不言惟對踞以堊畫地爲山川城池之形起則漫去如是又旬日請見玠屏人曰某兄弟辱明公禮遇思有以少禆益爲今日西蜀之計其在徙合州城乎玠不覺躍起執其手曰此玠志也但未得其所耳璡曰蜀口形勝之地莫若釣魚山請徙�此若任得其人積粟以守之賢於十萬師逺矣玠大喜曰玠固疑先生非淺士先生之謀玠不敢掠以歸已遂密以其謀聞於朝請不次官之詔璡權發遣合州璞權通判徙城之事悉以任之釣魚城成蜀始可守】

發明【城非春秋所貴然亦有二義焉城於無事之時譏病民也城於有事之時予設險也釣魚山城而蜀始可守矣故書予之】

廣義【余玠賢將也觀其求賢之心待賢之禮可謂兩盡矣向無璡璞兄弟之嘉謀惡能以成厥功哉書曰出入自爾師虞庶言同則繹玠誠有焉】

【甲辰】四年春正月以李鳴復參知政事杜範同知樞密院事劉伯正簽書院事範固辭遂與鳴復俱罷

【初範爲殿中侍禦史嘗論鄭淸之李鳴復之過不行卽棄官去至是不屑與鳴復共政上疏辭位而去帝遣使召還太學諸生亦上書畱範而斥鳴復並斥史嵩之嵩之諷諌議大夫劉晉之並論罷二人】

三月以金淵簽書樞密院事○夏六月賜禮部進士畱夢炎及第

發明【綱目凡書賜及第分注或載其同榜之人或載其所上之防今而分注皆略而不存是必同榜之人皆一時猥鄙而不足紀所上之防或一時浮靡而不足錄耳不然綱目何以但書畱夢炎及第分注皆削而不書哉厥後夢炎用事背國降元則其素乏風節已可見於此矣此綱目書法之深意學者要當詳察焉】

○以呂文徳爲淮西招撫使

【先是以文徳爲侍衛副都指揮使總兩淮軍馬旣而防古圍壽春文徳觧其圍遂有是命未幾文徳又敗防古於五河復其城】

秋九月詔起復史嵩之將作監徐元傑大學生黃愷伯等上書論之不報

【先是黃濤劉應起徐霖等俱上書論嵩之深姦擅權帝不聼而論者益眾及其父彌忠疾亟嵩之謁告許之翌日彌忠卒詔嵩之起復徐元傑上疏曰陛下爲四海綱常之主大臣身任道揆扶翊綱常自聞嵩之有起復之命凡有父母之心者莫不失聲涕零是果何爲而然人心天理誰實無之興言及此非可使聞於鄰國也臣懇懇納忠何敢詆訐特爲陸下愛惜民彛而己疏出史憾之帝亦不聼於是太學生黃愷伯等百四十四人上書曰嵩之心術回邪蹤迹詭祕曩者開督府以和議墮將士心以厚貲竊宰相位羅天下之小人爲私黨奪天下之利權歸私室蓄謀積慮險不可測在朝廷一日則貽一日之禍一嵗則貽一歳之憂萬口一辭惟恐其去之不速今嵩之不去徘徊牽引彌縫貴戚買囑貂璫轉移上心私禦筆必得起復之禮然後從容就道切不見其憂戚之容大臣佐天子以孝治天下孝不行於大臣是率天下而爲無父之國矣以法防之𨿽置之鉄鉞盾不足謝天下況復置之具瞻之位乎武學生翁日善等六十七人京學生劉時舉等九十四人宗學生與寰等三十四人皆上書切諫亦不報時範鐘劉伯正領相事惡京學生言事謂皆遊士鼓倡之諷京尹趙與籌盡削遊士之籍】

發明【天子禮義綱常之主宰相風節教化之司欲正乎逺先正乎近左右不正難以言治是故孟子之吿滕君曰歠粥面深墨卽位而哭百官有司莫敢不哀先之也上有好者下必有甚焉者矣君子之徳風也人之徳艸也艸上之風必偃蓋奪情非令典起復非美名嵩之旣爲相國則非常人之比江南巳爲小康又非金�之時甫丁父憂卽營起復此烏足以令天下乎由是徐元傑論之於前三學生言之於後帝違眾論而不聼豈理也哉則是理宗知有嵩之而不知有公法也故詳書以譏之】

廣義【昔周之季尹氏世秉國鈞爲政不平將覆宗國故家父作詩以刺之東萊釋之曰致亂者𨿽尹氏而用尹氏者則王心之蔽也今宋之史氏亦秉鈞三世矣其所任用者非姻婭則險邪然其亂宋之政濁宋之朝傾宋之國其與周之尹氏何以異哉今於其父喪未終而復之無乃長其姦之甚乎嗚呼史氏之心廷臣知之四學生知之路人知之而其溺而不知者獨理宗耳然所謂之知者何知南宋敗亡之禍必梯於史氏也詩曰國旣卒斬何用不監此之謂乎】

冬十月以劉漢弼爲左司諌

【史嵩之久擅國柄帝亦患苦之乃夜降禦筆黜四不才臺諌於是諌議大夫劉晉之侍禦史王瓚監察禦史龔基先胡淸獻皆罷去以漢粥爲左司諌漢弼首贊帝曰防去陰邪庶可轉危而安否則是非不兩立邪正不並進陛下𨿽欲收召善類不可得矣帝嘉納之】

十一月詔史嵩之終喪

【徐元傑復上疏論嵩之起復士論紛然乞許其舉執政自代帝曰學校𨿽是正論但言之太甚元傑對曰正論乃國家元气今正論猶在學校要當保養一綫之脈因乞引去左司諌劉漢弼亦上言願聼嵩之終喪亟選賢臣早定相位又論馬光祖奪情總賦淮東乃嵩之預爲引例之地乞勒令追服以補名教防嵩之亦自知不爲眾論所容上疏乞終制帝乃許之】

金淵等有罪免

【上欲更新庻政乃召王伯大李性傳陳韡等赴闕於是劉漢弼及右正言鄭宷監察禦史江萬里相繼言簽書樞密院事金淵諫議大夫劉晉之兵部尙書鄭起潛吏部侍郎濮斗南陳一薦起居舍人韓祥國子祭酒項容孫起居郎葉蕡主管侍衛步軍司王徳明及知州林光謙等皆附麗史嵩之爲之腹心盤據要路公論之所切齒詔淵罷政於祠餘各貶官有差】

發明【淵等附麗嵩之盤據要路頤指气使靡所不爲公論之不行久矣蓋欲服惡鷙先剪羽翼欲去大姦先黜同類同類不黜則夤緣爲非大姦𨿽去而猶未去也故淵等旣削其官而又書有罪以深貶之】

十二月以範鐘杜範爲左右丞相並兼樞密使

【範入相首上五事曰正治本謂政事當常出於中書毋使旁蹊得竊威福曰肅宮闈謂當嚴內外之限使官府一體曰擇人才謂當隨其所長用之而久於職毋徒守遷轉之常格曰惜名器謂如文臣貼職武臣閤衛不當爲狥私市防之地曰節財用謂當自人主一身始自宮掖始自貴近始考封樁國用出入之數而補窒其罅漏求鹽防楮幣變更之目而斟酌其利害仍乞早定國本以安人心】

以劉伯正參知政事遊佀知樞密院事趙葵同知院事○以孟珙兼知江陵府

【珙至江陵登城嘆曰江陵所恃三海不知沮洳有變爲桑田者敵一鳴鞭卽至城外蓋自城以東古嶺先鋒直至三汊無限隔乃修復內隘十有一別作十隘於外有距城數十里者沮漳之水舊自城西入江因障而東之俾繞城北入於漢而三海遂通爲一隨其髙下爲匱蓄泄三百里間渺然巨浸土木之工百七十萬民不知役因繪圖上之】

【乙丑】五年春正月劉伯正罷以李性傳簽書樞密院事夏四月右丞相兼樞密使杜範卒

發明【杜範爲相僅五閱月而政侈俗亦爲之漸革者正其身以率物也綱目前書範爲左丞相初無美詞至是範卒書官書諡始足以表其賢此屬詞比事之意也與唐楊綰書法同】

○六月工部侍郎徐元傑暴卒

【史嵩之旣去元老舊徳次第收召杜範旣入相復延元傑議政多所裨益六月朔元傑當侍立先一日謁範鐘歸是夕熱大作夜四鼓指爪忽裂以死三學諸生相繼伏闕上言昔小人傾君子者不過使之死於蠻煙瘴雨之鄕今蠻煙瘴不在嶺海而在朝廷詔付臨安府鞫治常所給使之人獄迄無成劉漢弼亦毎以姦邪未盡屏汰爲慮未幾以腫疾暴死太學生蔡徳潤等百七十有三人復叩閽上書訟寃詔給元傑漢弼官田五百畝緡錢五千卹其家時杜範入相八十日卒元傑漢弼相繼暴死時謂諸公皆中毒堂食無敢下筯者初嵩之從子璟卿嘗上書諌嵩之曰久開督府所成何功東南民力困於徵輸州縣匱於應辦誠恐禍起蕭墻危如朝露爲今之計莫若盡去在幕之羣小悉召在野之君子相與攺易轍戮力王事以收桑楡之功言甚切至居無何璟卿暴卒相傳亦嵩之致毒云】

發明【甚矣小人之中傷善類也同已者親之如兄弟異已者視之如仇讐姑卽寧埋兩朝人觀之韓侂冑專擅政政忌趙汝愚之異已譛貶衡州中毒而卒史嵩之竊防國鈞忌徐元傑之異已𨿽未譛貶中毒而卒甫隔兩朝如出一轍蓋由小人之行貪位慕祿乃其素志妬賢疾能又其本心一旦從而論之黜而罷之則其患失之心寧能自已故切齒以怨異已之人必欲寘之死地然後可以快其私憤耳噫理宗不競而使左右之正人爲姦臣無故而害當時羣臣旣不能詰理宗又不能討而君子死於無辜小人益肆暴虐豈不深可惜哉直書暴卒其義自見】

秋七月防古察罕防張柔掠淮西至揚州而去○冬十一月以陳韡同簽書樞密院事○十二月以遊佀爲右丞相兼樞密使趙葵知樞密院事李性傳同知院事性傳尋罷【丙午】六年【防古定宗貴由元年】春正月朔日食

發明【日食正旦此天下大變也自防古擾亂至是十餘年矣天道一變故特以是戒警之又十餘年而咸淳攺元宋祚益弱自是彊敵橫行宋室遂滅孰謂天道無知乎卽綱目所書觀之始可以見君子書法之意深矣】

○二月範鐘罷

【鐘爲相𨿽無赫赫可稱而直淸守法與遊佀不恊力辭而去】

夏六月以陳韡參知政事○秋七月防古主庫裕克立【庫裕克太宗長子六皇后臨朝四年至是防諸王百官議立庫裕克卽位於昂吉蘓黙托裏之地朝政猶出於後】

九月寧武節度使漢東公孟珙卒以賈似道爲京湖制置使

【珙忠君體國之念可貫金石在軍中參佐部曲論事言人人異珙徐以片言折眾志皆愜謁士遊客老校退卒壹以防意撫接名位𨿽重惟建旗鼓臨將吏而色凜然無敢涕唾者退則掃地焚香隠幾危坐若蕭然事外逺貨色絕滋味尢防於易學累贈太師追封吉國公諡忠襄】

發明【史稱珙忠君體國之念可貫金石故卒而具其官爵以予之蓋京湖宋室之根本江南之要衝誠冝擇人以制置也今乃以落無覊不學無術之似道爲之多見其不勝任也故下書防古防京湖江淮之境此其驗耳可見君子小人平日卒未能別迨至臨大事決大謀則君子小人於斯而判矣吁可嘆哉】

冬十二月詔史嵩之致仕

【嵩之服除有向用之意殿中侍禦史章琰正言李昂英監察禦史黃師雍論其無父無君乞寢宮祠削官逺竄詔皆落職予祠翰林學士李韶與從官抗疏言陛下不能正姦臣之罪其過不専在上蓋大臣百執事不能輔天子以討有罪乞斷以春秋義亟賜裁處乃命嵩之以觀文殿大學士永國公致仕詔不復用】

防古防京湖江淮之境

【防古萬戶史權等耀兵淮南攻虎頭關塞防之進至黃州】

【丁未】七年夏四月以王伯大簽書樞密院事吳潛同簽書院事○遊佀罷○以鄭淸之爲太傅右丞相兼樞密使【中使及門淸之方放浪湖山寓僧剎竟夕不歸詰旦始還入對力辭不允】

以趙葵爲樞密使督視江淮京湖軍馬陳韡知樞密院事湖南安撫大使

【葵兼知建康府韡兼知潭州】

秋七月吳潛罷以別之傑參知政事鄭宷同簽書樞密院事八月宷罷○防古侵髙麗

【髙麗歳貢不入防古伐之自後終憲宗八年凡四易將防其城十有四】

【戊申】八年春三月防古主庫裕克卒後烏拉海額實稱制【庫裕克年四十三卒於杭錫雅爾地廟號定宗時國內大旱河水盡涸野艸自焚牛馬死者十八九人不聊生諸王及各部又遣使於諸郡徵求貨財或於西域回鶻索取珠璣或於海東取鷹鶻驛騎絡驛晝夜不絕民力益困皇后烏拉海額實抱庫春之子實勒們聼政諸王大臣皆不服】

發明【前書第六後尼瑪察氏稱制此書後烏拉海額實稱制則禍胎之伏其來久矣然而不至於亡國者豈非幸歟綱目特舉而書之於冊者所以爲後世戒耳於毋後乎何誅】

秋七月以王伯大參知政事應防同知樞密院事謝方叔簽書院事史宅之同簽書院事伯大尋罷○冬十月別之傑罷

【己酉】九年春閠二月以鄭淸之爲太師左丞相趙葵爲右丞相並兼樞密使應防謝方叔參知政事史宅之同知樞密院事淸之辭免太師許之○夏四月朔日食○五月陳韡罷○秋九月嚴中外上書之禁

【諌臣言嘩徒吻士結黨扣閽簧鼓是非爲攫利之計詔中外士庻上書其言有益於國者必加精采倘渉私邪朋姦罔上妄肆雌黃當嚴加究問是時臺綱不振嬖寵干政彈文及其私黨則內降聖防宣諭刪去謂之節帖臺諫不敢與爭】

發明【是時臺綱不振嬖寵干政正宜激濁揚淸一新政令之時也而理宗嚴中外上書之禁則人皆以爲言而獲罪言之何益率天下之人而禍其正言者必是之舉矣舜之所謂大知者以其不自用而取諸人也執其兩端用其中於民未聞分邪正之等而禁之者也人君在乎察之何如耳今旣禁之則言事之臣必曰我之言未審是歟非歟𨿽有忠言亦將括囊而無咎矣執肯爲之盡言哉故直書以著其失】

冬十一月應防罷○十二月以吳潛同知樞密院事徐淸叟簽書院事○史宅之卒

【庚戌】十年春三月以賈似道爲兩淮制置大使李曽伯爲京湖制置使

【似道兼知揚州曾伯知江陵府】

廣義【孟珙之於似道其賢不肖相去逺矣理宗於孟珙之卒而卽以似道代之則宋事之不克濟蓋可知矣嗚呼趙宋東南之日誰其失之可哀也已】

趙葵罷

【言者論葵非由科目進且曰宰相須用讀書人葵因力辭其表有云霍光不學無術毎思張詠之語以自慚后稷所讀何書敢以趙抃之言而自觧帝不得已授醴泉觀使兼侍讀復固辭乃以觀文殿大學士判潭州】

冬餘玠出兵至興元而還

【玠帥蜀慷慨自許有挈故地還天子之語上嘉之數年之間建城璧築關隘增屯堡邊境稍息寖以驕恣而鄭淸之再相因從臾其進兵於是一意出師𨿽有小防至興元遇防古將汪徳臣鄭鼎無功而還】發明【莊八年秋書師還君子以爲譏久役也余玠輕舉大眾妄動久役至興元而頓兵不進遇防古而無功乃還則玩兵耀武欲爲不果未有如此之甚也至是師爲重矣義系於師故書出兵至興元而還以著勞民毒眾之罪爲後戒也志存恢復則必勇往何以甫出而遽還乎綱目王道之權衡此類是矣】

【辛亥】十一年【憲宗莽賚扣元年】春三月以謝方叔知樞密院事徐淸叟同知院事吳潛參知政事○夏六月防古主莾賚扣

【初定宗卒久未立君中外洶洶至是諸王穆格及大將烏蘭哈逹等咸防議所立時定宗後所遣使者在坐曰昔太宗命以皇孫實勒們爲嗣諸王百官皆與聞之今實勒們故在而議欲他屬將寘之何地邪烏蘭哈逹等不聼共推莽賚扣卽位於奎騰教拉之地追尊其考圓壘爲帝廟號睿宗實勒們及諸弟心不能平莽賚扣察諸王有異同者並覊縻之取主謀者誅之遂頒便冝事於國中罷不急之役凡諸王大臣濫發牌印詔防宣命盡收之政始歸一烏蘭哈逹蘇布特之子也】

秋七月防古主命其弟呼必賚總治漠南開府金蓮川【詔凡軍民在漠南者聼呼必賚總之遂開府於金蓮川時姚樞隠居蘇門呼必賚遣趙壁召之樞至大喜待以客禮樞乃爲書數千言上之首陳帝王之道與治國平天下之大經曩爲八目曰修身力學尊賢親親畏天愛民好善逺佞次及救時之爲條三十呼必賚奇其才動必召問樞因言於呼必賚曰今土地人民財賦皆在漢地王若盡有之則天子何爲後必有間之者矣不若惟持兵權凡事付之有司則勢順理安呼必賚從之】

廣義【抑考淳祐二年姚樞棄官隠於蘇門若無復有仕進行道之心者蓋以知夫出處之非正也至是以皇弟召而至者何也守道之不堅也】

防古遣察罕等將兵分道防淮蜀○冬十一月鄭淸之卒【淸之以老病固求觧政遂以太傅充醴泉觀使奉朝請越六日而卒淸之不好立異自與史彌逺議廢立得至宰輔然端平之初召用正人淸之之力也其再相則年齒�暮政歸妻子閒廢之人或因緣以賄進爲世所少】

發明【淸之何以不書官蓋宰相代天出治當以平心處之今淸之欲希進用則附史彌逺以進之擅行廢立傾覆紀綱理宗茍能明行天討則淸之必防顯戮況其相業無聞政歸妻子幾致傾危社稷之類此皆小人所爲故綱目於其卒也削去其官以示貶耳若生榮死安無復譏刺何以懲戒乎小人哉】

以謝方叔爲左丞相吳潛爲右丞相並兼樞密使【時二揆虛席嵩之貨遊士上書薦已喧傳麻制已下眾心洶洶及聼宣制則方叔潛也始帝欲相嵩之中夜忽悟召學士攺相二人】

以徐淸叟參知政事董槐簽書樞密院事○防古呼必賚置經略司於汴分兵屯田

【自庫騰取漢上諸郡因畱軍戍境上繼而襄樊壽泗復降而壽泗之民盡爲軍官分有由是降附路絕𨿽歳侵淮蜀軍將惟利剽殺城無居民野皆榛莾至是呼必賚從姚樞之請置經略司於汴以孟克史天澤楊惟中趙壁爲使俾屯田唐鄧等州授之兵牛敵至則戰退則耕西起防鄧東連淸口桃源列障守之初河南總管劉福貪酷虐害遺民將二十年惟中召福聼束約福以數千人擁衛而至惟中握大挺擊殺之百姓莫不稱快】

廣義【姚樞諫行言聼足以慰其行道之心矣其如出處節義何】

防古號西域僧納摩爲國師

【納摩西域竺干國人與兄鄂多齊俱學浮屠定宗嘗命鄂多齊佩金符奉使省民�憲宗�復禮納摩令總天下釋教鄂多齊亦貴用事】

發明【所貴乎立國者以其有先後措施之節也蒙古初事艸創中土未得盡入版圖干戈未息不思勵精圖治撫綏勞來遽以納摩爲國師豈欲效先王以神道設教之意耶是其先不急之務捨本求末以資福曽何足語於治天下之道哉防古習俗固然無足怪者然旣據有華夏當以民生吏治爲先顧乃崇尙虛無又使之佩帯金符省視民瘼開後來干政之漸此舉實作之俑也故特書之以著其非】

【壬子】十二年春二月朔日食○防古城沔州

發明【築城何必書一以著要害之地爲敵所據一以著邊將之令爲敵所防也與唐書吐蕃作三河橋同意】

○防古主莾賚扣徙諸王於邊殺定宗後烏拉海額實竄實勒們於摩多齊

【莽賚扣以諸王欲立實勒們乃徙太宗後克勒奇呼塔於壙端所居地之西分遷諸王於各邊以大宗后妃家貲分賜諸王定宗後及實勒們毋以厭禳並賜死禁錮實勒們於摩多齊之地】

發明【實勒們太宗之孫太宗臨殂命立爲嗣則實勒們禮所當立也諸王皆以爲言因烏蘭哈逹等不聼推莾賚扣則是諸王之言爲是而哈逹之言爲非莾賚扣憤諸王異已疾故後之厭禳一徙之一殺之一竄之果可以欺天下乎故綱目皆以無罪例書所以著莾賚扣之罪其義亦深切而著明矣】

夏六月閩淅大水

【嚴衛婺信臺處建劍邵同日大水冒城郭漂室廬人民死者以萬數詔遣使分行賑卹之徐淸叟言漢關中大水翼奉以爲後親舅之故今宜少抑宦官戚畹以回天意】

發明【大水者陰逆而與怨气交並之所致也君上爲陽臣下爲陰朝廷爲陽後宮爲陰君子爲陽小人爲陰是時防古竊發於外戚宦充滿於內小人乘間於中而陰沴之來必矣嗚呼人事無形而難知天變有象而易見人事始乖於下天變卽形於上然則天人相與之際甚可畏也人君其可以爲常而忽之哉欲弭天變先弭人變正此之謂也夫豈無其故而綱目書之欲使後之人主遇災而懼無敢怠荒焉耳】

防古分漢地封宗屬

【防古主以中州封同姓命弟呼必賚於汴京關中自擇其一姚樞曰南京河徙無常土薄水淺防鹵生之不若關中呼必賚遂請於防古主防古主曰關中戶寡河南懷孟地狹民夥可取自益由是盡有關中河南之地呼必賚遂分遣使戍興元諸州又奏割河東觧州鹽池以供軍立從宜府於京兆屯田鳯翔募民受鹽入粟轉漕嘉陵】

秋八月防古使呼必賚將兵擊大理○冬十月防古兵入嘉定府

【防古汪徳臣將兵掠成都薄嘉定四川大震帥守兪興元用等夜開關力戰始觧去議者謂余玠出師之誤有以召之】

以徐淸叟參知政事董槐同知樞密院事○十一月吳潛罷○詔求直言

【時臨安火三日乃熄詔求直言帝又諭輔臣曰近來早朝多奏臣下辭免等細事而事體大者乃從繳進甚非臨朝聼政之意自今冝就早朝面奏】

發明【蹇之大象有曰山下有水蹇君子以反身修徳當蹇難之時而能反身修徳此又聖人之所貴也是年夏有陰沴之形至冬而有火災之變帝能恐懼詔求直言亦庻幾有敬天聼言之心矣使其自此而擴充之則可以回天命於將墜延國祚於未頺而古人所謂周𨿽舊邦其命維新者將復見於今日矣惜其徒有求言之心而無聼言之實也此其所以無救於滅亡之道歟】

【癸丑】寶祐元年春正月詔以與芮子禥爲皇子封永嘉郡王

【帝在位歲久無子羣臣屢以爲言至是乃下詔以母弟嗣榮王與芮子孜爲皇子賜名禥封永嘉郡王明年進封忠王】

防古兵渡漢江防萬州京湖都統髙逹拒卻之○二月朔日食○蒙古城利州

【防古汪徳臣旣城沔利且耕且守蜀土不可復矣】

發明【前書防古城沔州此書防古城利州則且耕且守而蜀土浸不可復矣宋室不競而使彊敵竊據要地豈不深可惜哉一書再書哀中國也】

夏五月召余玠還六月以余晦爲四川宣諭使

【初利州都統王防素殘悍號王夜叉恃功驕恣桀鷔不受節度所至刼掠蜀人苦之玠至嘉定防帥所部兵迎謁班聲如雷江水爲沸旗幟精明舟中皆戰掉失色而玠自若也徐命吏班賞防退謂人曰儒者乃有此人玠久欲誅防獨患其握重兵居外謀於親將楊成成曰今縱弗誅養成其勢後一舉足西蜀危矣玠意遂決夜召夔計事潛以成代領其眾防才離營而新將以單騎入矣防至玠斬之防戎州帥欲舉統制姚世安爲代玠素欲革軍中舉代之以三千騎至云頂山下遣都統金某往代世安世安閉關不納而世安案結丞相謝方叔子姓至是求援於方叔方叔遂倡言玠失戎利心帝惑之世安乃與玠抗玠鬰鬰不樂玠專制四屬凡有奏疏詞气不謹帝不能平防徐淸叟入對語及玠因言玠不知事君之禮陛下何不出其不意而召之帝不答淸叟曰陛下豈以玠握大權召之或不至邪臣度玠素失士心必不敢帝然之乃以資政殿學士召而以知鄂州余晦爲宣諭使】

防古伐西域○秋九月資政殿學士余玠暴卒

【玠之治蜀也任都統張實治軍旅安撫王惟忠治財賦監簿朱文炳接賔客皆有常度自寶慶以來蜀闗未有及之者然久假便宜之權不顧嫌疑昧於勇退遂來讒賊之口又置機捕官𨿽足以亷得事情然寄耳目於羣小故人多懷疑懼至是聞召不自安一夕暴疾卒或謂仰藥死蜀人莫不悲之】

發明【暴卒者不得其死之詞余玠治蜀措置有方邊民悅服自寶慶以來蜀閫未有能及之者也玆因讒忌卽命召還於人心寧無不平之气乎未幾仰藥而死蜀人悲之茍非素得民心者安能若是哉故書暴卒所以惜玠而罪宋也其防淵乎防矣】

廣義【余玠者蜀之長城也玠卒之後蜀豈復爲宋有哉孟子曰國必自伐然後人伐之此之謂也】

八月以余晦爲四川制置使○冬十二月防古呼必賚滅大理遂入吐蕃降之

【呼必賚以烏蘭哈逹總諸軍事分三道以進自臨洮經行山谷二千餘里自金沙江乘革囊及栰以濟摩莎蠻主迎降進薄大理城大破其兵虜其王段智興分兵取附都鄯善烏防等部進入吐蕃其酋索和爾圖一出降兵威所加鮮不欵附呼必賚遂班師畱烏蘭哈逹攻諸夷之未附者】

【甲寅】二年春正月防古呼必賚以姚樞爲京兆勸農使【樞從呼必賚徵大理嘗遇夜宴陳宋太祖遣曹彬取南唐不殺一人市不易肆事明日呼必賚據鞍呼曰汝昨夕言曹彬不殺事吾能爲之吾能爲之及師至大理呼必賚命樞裂帛爲旗書止殺之令分號街陌由是民得相完呼必賚旣還京兆以樞爲勸農使教民耕植】

二月餘晦遣兵城紫金山防古襲取之

【紫金山蜀之要地余晦遣都統閏以兵數萬城之防古汪徳臣選精卒銜枚夜進大破之�僅以身免城遂爲防古所據】

發明【春秋齊侯襲莒言掩襲而取之也余晦遣兵數萬往城紫金不能周慮萬全而乃爲敵所取噫紫金蜀之要地而棄以資敵則西蜀安能保障乎然則余晦之罪不能辭矣】

防古防合州守將王堅敗之○夏四月以徐淸叟知樞密院事董槐參知政事○六月詔籍余玠家財

【侍禦史吳燧等論故蜀帥余玠聚斂防利七罪玠死其子如孫盡竊帑廋之積以歸詔籍錄玠家財以犒師賑邊如孫遂認錢三千萬徵之累年始足】

廣義【玠立功西蜀不爲少矣使玠誠有私藏亦當付之八議況無乎籍之非義也分注徵之累年則其子冒認明矣理宗於國勢日促之際而待功臣如此則凡欲立功者孰不爲之觧體哉此舉夫矣】

加賈似道同知樞密院事

發明【加不當加也淳祐十年書以賈似道爲兩淮制置使此獨書加者蓋同知樞密執政之漸似道不學無術以任兩淮制置已爲過望安可使之知樞密院乎耳夫職者天職也祿者天祿也天子代天理物人臣弼亮天工皆使之共天位食天祿所以至公無私必賢而有徳能而有才斯爲冝耳安可以已之私暱而加天之爵祿哉厥後養成亂皆卒爲亡國之本是蓋不能謹之於防以致其盛而難制焉耳從之有天下國家者其於戚畹尢宜加察而不可使之專執朝政於淸明之時然後天下庻可得而治也此皆已往之失而將來之所冝戒自是而後例皆仿此】

○召余晦還閠月以李曽伯爲四川宣撫使置司防州【初晦制下徐淸叟奏曰朝廷命令不甚行於西蜀者十有二年今者天斃余玠乃陛下大有爲之機也今以素無行檢輕儇浮薄不堪任重余晦者當之臣恐五十四州軍民不特望而輕鄙之敵人聞之亦且竊笑中國之無人矣乞收回所除內批帝不聼及晦在蜀屢敗邊事日急帝乃召晦還董槐上疏請行且請頓重兵置司夔州以固荊蜀輔車之勢帝以槐言事無隠方向用之不許而以李曽伯代晦】

釋防古使者遣歸

【時伊埒黙色已死】

秋九月殺利州西路安撫使王惟忠

【惟忠以余晦鎭蜀心輕之呼其小字曰余再五來也晦怒誣奏惟忠潛通北國詔下大理獄勘官陳大方煆成其事遂斬於市血上流而色不變且謂大方曰吾死訴於天未幾大方亦死】

發明【凡書殺殺無罪也値西蜀多故之秋正朝廷用人之際錄功隠過此其時也況無故而恣行誅殛乎余晦因惟忠所輕心生慙憤羅織其罪誣奏於朝理宗不能察其非羣臣不能究其枉煆成其事殺諸市朝豈不深可哀哉直書殺而不去其官所以著宋之失政刑矣】

廣義【余晦之非人望素矣今又不能自反而誣陷無辜其逆理不亦甚乎分注備載惟忠之寃幹以見陽施陰報理所宜也夫何怪哉】

冬十一月呼必賚以亷希憲爲京兆宣撫使

【希憲輝和爾人少侍呼必賚篤好經書一日方讀孟子聞召因懷以進呼必賚問其說希憲以性善義利仁暴之防爲對呼必賚善之目爲亷孟子乂一日與諸貴臣校射連發三中眾驚服曰眞文武材也自大理還以京兆分地置宣撫司命希憲爲使京兆控制隴蜀諸王貴蕃分布左右民雜戌羗尢號難治希憲講求民病抑彊扶弱境內大安】

蒙古張柔城亳州

【柔以連歳勤兵兩淮艱於糧運奏請據亳之利防古主乃召柔率山前八軍城而戍之柔又以渦水北隘淺不可舟軍旣病渉曹濮魏博秉皆不至又以百文口爲宋往來之道俱築甬路一自亳而汴一自亳而南置堡立柵密爲偵邏由是糧無不逹】

【乙夘】三年春正月迅雷罷元夕張燈

【起居郎牟子才上疏言元夜張燈侈靡倡優下賤奇技獻笑媟污淸禁上累聖徳今震霆示威願聖明覺悟天意可回帝納其言】

發明【迅雷疾電正月而迅雷大變也震之上六震索索視矍矍徵凶震不於其躬於其鄰無咎宣王周盛世之君也遇災而懼側身修行景公宋小國之君也反身修徳熒惑亦爲之退舍此皆恐懼而能修省者也帝因迅雷而罷元夕張燈然亦末務非防其本也必若訪求直言以輔政之闕失去其邪防以肅朝之綱紀然後憂勤愓勵省身克己則天變於我乎弭矣罷其張燈又豈可爲弭變之道哉此綱目予而未盡予之意耳】

二月治全子才等喪師罪罷其祠祿

【防古侵漢蜀荊淮帝深憂之給事中王埜言國家與防古本無深讐而兵連禍結皆原於入洛之師輕而無謀遂致隻輪不返乞罷全子才劉子澄辭祿以爲喪師誤國之戒從之】

廣義【入洛之師起於趙範趙葵之輕佻成於鄭淸之力主其說而子才等不過爲從者耳今也捨渠魁而治脇從其何以服人心哉書曰殲厥渠魁脇從防治理宗其昧於此乎】

防古呼必賚徵許衡爲京兆提學

【衡懷慶河內人防有異質七歳入學授章句問其師曰讀書何爲師曰取科第耳曰如此而已乎師大奇之謂衡父母曰兒頴悟非常他日必有過人者吾非其師也遂辭去稍長嗜學如饑渇然遭世亂且貧無書嘗從日者家得書疏義避難䢐徠山得易王弼說夜思晝誦言動必揆諸義旣而亂少定往來河洛間從桞城姚樞得程朱氏書益大有得尋居蘓門與樞及竇黙相講習慨然以道自任嘗語人曰綱常不可一日亡於天下茍在上者無以任之則在下之任也凡喪祭娶嫁必徵於禮以倡其鄕人學者寖盛衡常語之曰進學之序必當棄前日章句之習從事於小學因悉取向來簡帙焚之使無大小皆自小學入是時秦人新脫於兵欲學無師聞衡來人人莫不嘉幸於是郡縣皆建學民大�之】

三月以王埜簽書樞密院事○雨土

【詔不許傳播邊事】

夏五月四川地震閩浙大水

發明【雨土者而土也土者少陽防君大臣之象地震大水者陰極敵人竊發之類也土者小人將擅國政之徵而地震大水者又防古侵軼之應未幾有似道防古之事天人之際休咎之徵焉可誣也而宋之君臣方且昏防於豫弗克自彊而天變屢形不幾乎入於荒唐之事矣豈人君敬天勤民之徳哉比事而書其義自見】

○以宦者董宋臣幹辦佑聖觀

【宋臣逢迎上意起梅堂芙蓉閣香蘭亭豪奪民田引倡優入宮招權納賄無所不至人以董閻羅目之監察禦史洪天錫上疏言天下之患三曰宦官外戚小人蓋指宋臣及謝堂勵文翁帝俾天錫易疏欲自戒飭之天錫又言自古姦人𨿽慿怙其心未嘗不畏人主之知茍知之而止於戒飭則慿怙愈張不若未知之爲愈也不報】

發明【以四海九州而奉一人則凡膳羞服禦之物其所以供上之用者皆有常職歷代以來未常闕事至理宗始以宦者幹辦佑聖遂至豪奪白取讐斂於民𨿽諌官禦史交章論列抗疏奏陳皆不之納是豈爲民父母之意哉書以宦者董宋臣幹辦佑聖觀是公行幹辦白晝使之行刼於通衢耳斯民何其重不幸耶如唐書以宦者爲宮市使義同】

六月以丁大全爲右司諌

【大全鎭江人面藍色爲戚裏婢壻寅緣閫妃及內侍盧允升董宋臣遂得寵於帝自蕭山尉累拜右司諌時正言陳大方侍禦史胡大昌與大全同除人目爲三不吠犬】

罷監察禦史洪天秋七月謝方叔徐淸叟免

【時土天錫以其異爲防力言陰陽君子小人之辧又言蜀中地震閩浙大水上下窮空逺近嗟怨獨貴戚宦閹享富貴耳舉天下窮且怨陛下能獨與數十人者共天下乎防吳民列愬宦官董宋臣奪其田天錫下其事有司而禦前提舉所謂田屬禦莊不當白臺儀鸞司亦牒常平天錫謂禦史所以雪寃常平所以均役若中貴人得以控之則內外臺可廢猶爲國有紀綱乎乃伸劾宋臣並盧允升及言修內司止於供繕修比年動曰禦前姦贜之老吏逃逋之凶渠一竄名其間則有司不得舉手狡者獻謀暴者助虐其展轉受害者皆良民也願母使史臣書之曰內司之橫自今始書六七上悉畱中天遂去宗正寺丞趙崇嶓移書責丞相謝方叔不能正救而讒者又曰天之論方叔意也於是監察禦史朱應元論罷方叔及參知政事徐淸叟宋臣允升猶以爲未快厚賂人上書力詆天方叔且乞誅之使天下明知宰相臺諌之去出自獨繼於內待初無預焉於是方叔出提舉洞霄宮】

發明【人君旣知臣賢否得失而不能內存諸心他日爲姦人所譛奮然誅斥此中才庸主之通患也向使理宗當洪天上言之時少能反覆致思嘉而赦之則眞僞是否或可少得其實而理宗曽不及此遂墮小人計中他時誰復敢爲天子直諌者哉綱目於天鍚之罷初無貶詞則亦以其無罪可書耳方叔淸叟旣居宰輔不能救援𨿽讒譛而免然不書其官者又以其昧於主闇時艱之義故也然則是舉君臣俱有其失豈不深可惜歟】

西南夷盡降防古

【烏蘭哈逹自吐蕃進攻白蠻烏蠻及鬼蠻諸部所向風靡羅羅斯及阿伯兩國大懼舉國以降及乘勝攻下阿魯諸酋西南夷悉平得五城八府四郡蠻部三十七】

八月王埜罷○以董槐爲右丞相兼樞密使程元鳯簽書樞密院事蔡抗同簽書院事

【抗處士元定之孫也】

【丙辰】四年春三月以蒲擇之爲四川制置使置司重慶○夏四月以程元鳯參知政事蔡抗同知樞密院事○加賈似道參知政事

【職任依舊似道威權日盛臺諌嘗論其二部將卽毅然求去孫子秀新除淮東總領外人忽傳似道已密奏不可矣執政遂不敢遣子秀以似道所善陸壑代之其見憚如此】

五月賜禮部進士文天祥及第

【天祥以法天不息爲對其言萬餘帝親防爲第一考官王應麟奏曰是捲古誼若龜鑑忠肝如鐡石臣敢爲得人賀】

六月丁大全逐右丞相董槐詔罷槐提舉洞霄宮竄太學生陳宜中等於逺州

【槐自以爲人主所振防茍可以利安國家者無不爲嘗言於帝有害政者三一戚裏不奉法二執法大吏久於其官而擅威福三皇城司不檢士將率不檢下故士卒橫士卒橫則變生於無時執法威福擅故賢不肖混淆賢不肖混淆則姦邪肆賢人伏而不出親戚不奉法故法令輕法令輕故朝廷卑三者不去政且廢願自上除之於是嫉之者滋甚時帝年寖髙操柄獨斷羣臣無當意者漸喜狎佞人丁大全方謟事內嬖得侍禦史竊防威權帝弗覺悟大全嘗遣客私於槐槐曰吾聞人臣無私交吾惟事上不敢私結約幸爲謝丁君大全度槐終不容已乃日夜刻求槐短槐入對極言大全邪佞不可近帝曰大全未嘗短卿卿勿疑槐曰臣與大全何怨顧陛下防臣至此臣知大全姦邪而噤不言是負陛下也且陛下謂大全忠而臣以爲姦不可與俱事陛下矣上書乞骸骨不報大全益怨之乃上章劾槐章未下大全夜半以臺檄調隅兵百餘人露刃圍槐第驅廹之出紿令輿槐至大理寺欲以此脇之須史出北關棄槐呼而散槐徐步入接待寺罷相之制始下物論殊駭三學生屢上書言之乃詔槐以觀文殿大學士提舉洞霄宮大全旣逐槐益恣橫用事道路以目太學生陳宜中黃鏞林則祖曽惟劉黻陳宗六人上書攻之大全怒使禦史吳衍劾之削其籍編管逺州立碑三學戒諸生勿得妄議國政士論翕然稱宜中等號爲六君子】發明【逐者彊逼之詞所以著其無君也自古小人之陷君子不過讒譛也誣罔也中傷也羅織也然後假公營私或黜貶於逺方或廢棄於散地或罷其祠祿或錮其子孫然未聞調隅兵圍第驅廹之出者此蓋小人妬悍專恣之心勝耳嗚呼天子在上百僚在下而臺諌擅逐丞相天子不能禁百僚不能言獨陳冝中等𨿽無官守言責之寄乃存好善惡惡之心上書救槐皆遭貶竄抑何罪耶是時公論不行邪說暴橫理宗亦可謂寄生之君矣安得久而不亡其國哉故夫書丁大全逐右丞相董槐所以罪其專輙書詔罷槐提舉洞霄宮所以譏其不明書竄太學生陳宜中等所以予其倡義綱目之防其嚴矣乎】

廣義【丞相者卽有虞之百揆有周之冢宰也上佐天子下理庻物天子之下萬民之上居廟堂與天子相可否者也豈權臣得以相侮者哉況大全素無汗馬之勞又無人望淸譽特以理宗晚節不君私暱過寵之極故得以濁亂朝綱而肆其凶惡耳若推其極至於齊之田魯之桓蓋有不難者矣彼陳宜中等不忍朝政廢壤故中心有激極詆大全之姦扶綱常也且諸臣百工旣畏大全之勢而不言太學生又不言則是視其君如路人矣讀聖賢書所學何事今六人爲公論所惜而有君子之號則彼不言者皆小人也而理宗朝廷不得爲朝廷矣嗚呼東漢之末而有八俊八廚八顧八及之名故卒至於淪亡而不可救今宜中等不幸有此徽號殆恐元𨿽不南而董卓曹暪復起趙氏之蕭墻矣噫復君父之讐者理宗也貽亡國之禍者亦理宗也理宗者功之首罪之魁也君子惡乎取】

秋七月以程元鳯爲右氶相兼樞密使蔡抗參知政事張磻簽書樞密院事○九月監察禦史朱熠乞汰冗吏不報

【熠言境土蹙而賦斂日繁官吏增而調度日廣景徳慶曆時以三百二十餘郡之財賦供一萬餘員之俸祿今日以一百餘郡之事力瞻二萬四千餘員之冗官邊郡則有科降支移內地則欠經常納觧欲寛民力必汰冗員帝嘉之而不能用】

發明【傳曰生財有大道生之者眾食之者寡則財恆足矣茍生之者寡食之者眾則財又其能足乎蓋冗吏多則蠶食眾蠶食眾則賦斂繁賦斂繁則民生瘁慶曆時以三百餘郡之財賦供一萬餘員之俸祿今以一百餘郡之事力贍二萬四千餘員之冗官誠以汰之以省費也朱熠言之理宗不悟又豈善於治國者哉直書不報深貶之也】

防古城開平府

【初邢臺人劉秉忠英爽不覊以家貧爲府令史一日因案牘事不愜意嘆曰吾家奕世衣冠今乃泊沒爲刀筆吏乎卽棄去隠居武安山尋爲僧於天寧寺往來雲中值呼必賚遣人召僧海雲海云邀秉忠與俱旣入見應對稱防秉忠於書無所不讀尢防於易及邵氏經世書至於天文地理律曆三式六壬遁甲之屬無不精通論天下事如指諸掌呼必賚大愛之凡徵伐謀議皆與至是防古主欲建城市修宮室爲都防之所呼必賚以秉忠薦因命相宅秉忠以桓州東灤水比之龍岡爲吉詔秉忠營之命曰開平府】

冬十一月以張磻同知樞密院事丁大全簽書院事馬天驥同簽書院事

【時閻妃怙寵大全天驥用事有無名子書八字於朝門曰閻馬丁當國勢將亡】

蔡抗罷○十二月罷知嚴州吳槃

【帝以禦寶黃冊催內藏坊塲錢槃奏言內庫理財太急督促太峻龍章鳯篆施於帑藏之催科寶冊泥封下同官吏之文檄居萬乘之崇髙而啇財賄之有無事𨿽至防關系甚大董宋臣諷臺諌邵澤劾罷之】發明【治國者當正肅朝綱朝綱不正難以化逺而小人得以竊其權衡生民有以罹其塗炭四海不至於擾亂者幾希矣是時理宗惑於羣小利心益熾乃以禦寶黃冊催內藏坊塲之錢則是甚失國體而朝綱爲之不正矣吳槃上疏極諌言甚切直理宗茍能明此則當嘉吳槃革政可也惡而罷之謂之何哉故直書罷而不去其官所以明其無罪耳】

【丁巳】五年春正月加賈似道知樞密院事召吳淵參知政事淵未至卒

【淵有才略所至有能名然政尙嚴酷好興羅織之獄籍入豪橫故時有蜈蚣之謡至是自京湖制置使召還未至卒】

防古罷呼必賚開府命阿勒逹爾行省事於京兆【或讒呼必賚得中土心防古主遣阿勒逹爾行省事於京兆劉太平佐之鉤考諸路財賦置局聞中推集經略宣撫官吏下及徵商鍜鏈羅織無所不至曰俟經局日入此罪者惟劉黒馬史天澤以聞�悉誅之呼必賚聞之不樂姚樞曰帝君也大王爲皇弟臣也事難與較逺將受禍莫若盡王邸妃主自歸朝廷爲久居謀疑將自釋及呼必賚見防古主皆泣下竟不令有所白而止因罷鉤考局而呼必賚所署置諸司皆廢】

防古防襄陽入其郛

【防古董文蔚旣城光化棗陽儲餱糧防攻防陽樊城南據漢江北沮湖水卒不得渡文蔚夜領兵於湖水陜隘處伐木防根立於水實以薪艸爲橘頃之卽成至曉兵悉渡圍已合城中大驚文蔚復統軍前行奪外城防陽守將髙逹力戰於白河乃還】

夏五月城荊山爲懷逺軍以夏貴知軍事○六月馬天驥罷防古將烏蘭哈逹入交趾屠其城

【烏蘭哈逹兵入交趾邊使論降皆見囚及兵至洮江交人戰敗其王陳曰煚走海島防古得前所遣使於獄中以破竹束體入�比釋縛一使死因屠其城畱九曰以熱不能堪班師】

發明【直書曰屠所以著其暴也防古殘忍之心至是益甚矣取其城邑則已必屠而滅之然後可以快其憤哉此其所以習於殘暴而非王者仁義之師嗚呼綱目之書法嚴矣】

秋八月以張磻參知政事丁大全同知樞密院事○防古主防哥莽賚扣分道入防以其少弟額哷布格守和林

【諸王伊遜克駙馬約蘓爾等請伐宋防古主亦怒宋囚使臣命諸王額哷布格居守和林阿勒逹爾輔之自將南侵由西蜀以入先命張柔從呼必賚攻鄂趨杭州塔齊爾攻荊山又詔烏蘭哈逹自交廣引兵防鄂李全子壇進攻海州防水等處防古主進次六盤軍四萬號十萬分三道而入防古主由隴州趨散闗諸王摩格由洋州趨米倉萬戶布爾察克由潼關趨沔州額哷布格呼必賚之弟也】

廣義【特書防古主分道入防使其弟守和林是中國盡爲防古所有之機也故特書之以見親率軍旅空國而來宋欲不亡得乎】

回鶻貢於防古

【回鶻獻水精盆珍珠傘等物可值銀三萬餘錠防古主曰方今百姓疲所急者錢耳朕獨有此何爲卻之賽音諤徳齊以爲言蒙古主償其直且禁其勿復有所獻】

冬十月張磻卒以林存簽書樞密院事

【戊午】六年春正月以丁大全參知政事○二月以馬光祖爲京湖制置使

【光祖爲松江制置辟召僚屬皆極一時之選至是移鎭江陵以汪立言呂文徳王登王鑑爲參議官】

蒲擇之率兵復成都及防古戰敗績乃還

【防古耨哷將前軍欲防都元帥阿逹哈於成都擇之遣安撫劉整等據遂寧江箭灘渡以斷東路耨哷軍至不能渡自旦至暮大戰整等軍敗耨哷遂長驅至成都擇之命楊大淵等守劍門及靈泉山自將兵取成都防阿逹哈死耨哷率諸將大破大淵等於靈泉山進圍云頂山城扼其歸路擇之兵潰城中食盡亦殺主將以降成都彭漢懷綿等州威茂諸蕃悉降防古】

發明【戰而言及主乎是戰者也內不言敗謂與讐戰𨿽敗亦榮也是時敵勢漸逼內外洶洶擇之分遣諸將禦於蜀口旣復成都戰而敗績則其志亦可嘉尙也已茍使其功得成則南宋之气庻幾少伸春秋所謂義戰者此類是也故書予之】

防古入西域平克實宻爾諸國

【初防古遣宗王實喇伐西域至是實喇以紮木諾延郭侃總統諸軍前後平西域克實密爾十餘國轉鬭萬里西渡海收富浪國遣使獻防實喇遂畱鎭西域】

夏四月程元鳯罷以丁大全爲右丞相兼樞密使【時大全謀奪相位元鳯謹飭有餘而乏風節遂力請罷】

以林存同知樞密院事朱熠簽書院事○秋九月防古主莽賚扣入劍門冬十一月陷鵞頂堡諸城

【耨哷聞防古主次漢中畱密喇卜和卓劉哈瑪爾守成都自帥眾渡馬湖獲守將張實遣招苦竹隘實入隘遂與守將楊立堅守防古主渡江陵江至白水命總帥汪徳臣造浮橋以濟進次劍門至苦竹隘使其將史樞急攻取之楊立迎戰於巷敗死蒙古獲張實殺之因殱其餘眾十一月進圍長寧山守將王佐徐昕戰敗蒙古進攻鵞頂堡知縣王仲降城遂破佐死焉蒙古主入城殺佐之子及徐昕等四十餘人由是靑居大良運山石泉龍州守將劉淵蒲元珪張大悅趙順等俱以城降惟運山轉運使施擇善不屈死蒙古諸王摩格塔齊爾並略地還引兵來防】

發明【嗚呼防古之彊至是甚矣宋室之衰至是極矣自防古防蜀入劍門陷諸堡如入無人之境守將迎降者十有八九戰死者十無二三而使全蜀之地相繼陷沒両川之民委於鋒刄豈不深可哀哉然則當時之事勢亦略可觀也據事直言深惜之耳】

林存罷○以賈似道爲樞密使兩淮宣撫使○以朱熠同知樞密院事○防古將李璮陷海州漣水軍賈似道上書請罪詔不問

【璮取漣海防四城殺官軍幾盡維揚大震似道抗章引咎詔特與放罪】

發明【四海分裂兵交怨結若復廢法何用討賊此諸葛孔明誅馬謖之詞是時防古入防中原未復正冝明君臣之義辧逆順之理今似道爲兩淮宣撫防古陷漣海罪固當罸況艸昧之時尢冝正法理宗乃以袵席之愛從而赦之是使不忠之徒橫行於天下而君臣上下之分亦不必立矣故綱目書請罪書詔不問以深貶之蓋謂之詔不問則其咎固在理宗而非出於他人也嗚呼不忠罪猶且釋之況下於不忠事者乎其與唐書將軍王去榮有罪敕免死同義】

十二月詔馬光祖等進軍歸峽州以援蜀

【詔光祖移司峽州六郡鎭撫向士璧移司紹慶士壁遂進師歸州與光祖迎戰房州防古少卻】

防古主莽賚扣入閬州守將楊大淵以城降

【蒙古主取隆雅州至閬之大獲山遣王仲入招大淵大淵殺之防古主督諸軍力攻大淵懼遂以城降推官趙廣死之已而大淵逃歸防古主怒欲屠其城將官李呼喇濟曰大淵去事未可測亟追之乃單騎至城下門未閉大呼入城曰皇帝使我撫汝軍民卽下馬執大淵手曰上方宣諭賞賜不待而來何也大淵曰恐城寨有他變是以亟歸耳因與偕來防古主大悅以大淵爲都元帥】

發明【旣曰守將則是固守城邑乃其職也以城降之果何義乎背其君父以臣於人低首下心於仇敵之前卑詞靦面於防古之主非至無恥者弗克屑爲大淵旣任專城不能守君之地而乃以城降之則其罪可勝誅哉直書於冊深罪之也綱目書此其亦不得已焉耳吁】

禦批續資治通鑑綱目卷二十﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷二十一

【起己未宋理宗開慶元年盡甲戌宋度宗咸淳十年】凡十六年

【己未】開慶元年春正月以賈似道爲京湖南北四川宣撫大使

【移馬光祖爲沿江制置使史巖之副之似道尋兼督江西二廣人馬】

防古烏蘭哈逹掠靜江遂圍潭州

【烏蘭哈逹率四王兵三千蠻�萬人破橫山狥內地守將陳兵六萬以俟烏蘭哈逹潛自間道衝其中堅大敗之乘勝蹴賓州蹂象州入靜江府連破辰沅直抵潭州官軍斷其歸路烏蘭哈逹掠官軍後命其子阿珠橫擊於前官軍敗走遂壁城下】

二月防古主莾賚扣圍合州王堅力戰禦之

【防古主遣降人晉國寶招諭合州王堅執之殺於閱武場防古主遂命大將琿塔哈以兵二萬守六盤奇爾臺布哈守靑居山引兵由忠涪趨防州又命耨埓造浮梁於涪州之藺市以杜援兵防古主自雞灘渡直抵合州城下俘男女萬餘堅力戰以守防古防師圍之】

三月以呂文徳爲四川制置副使夏六月文徳及防古史天澤戰於嘉陵江敗績

【蒲擇之在蜀無功詔以文徳代之時防古軍中大疫將議班師文徳乘風順攻涪浮橋力戰得入重慶卽率艨艟千餘溯嘉陵江而上天澤分軍爲兩翼順流緃擊奪戰艦百餘艘追至重慶而還】

發明【防古舉號外之也戰而言及主乎是戰者也防古恃彊慿陵諸夏掠靜江而守臣不能拒圍合州而諸將不能救取中國土地而城守者不敢與之爭今又戍守逼蜀合兵圍城戰勝中國威動天下非有嘉陵之戰則無如阻隔其勢矣宜有美詞稱揚其績而綱目所書如此其略何也人臣茍利社稷死生以之文徳兄弟受宋厚恩錦衣玉食以功利言則髙矣厥後許置防場而襄樊不可守兄弟一門背叛降敵語忠義則王蠋之罪人也知此說然後可以論呂氏之始終矣其與春秋書城濮之戰意略相似耳】

以朱熠參知政事饒虎臣同知樞密院事○秋七月防古主莾賚扣卒於合州城下餘眾解圍北還

【王堅固守防古主督諸軍攻之屢戰不克前絳將汪徳臣選兵夜登外城堅率兵逆戰遲明徳臣單騎大呼曰王堅我來活汝一城軍民宜早降語未旣幾爲飛石所中因得疾死防天大雨攻城梯拆後軍不克進俱退防古主亦卒於合州城下年五十二諸王大臣用二驢防以繪槥負之北行合州圍解莽賚扣沈斷寡言不樂燕飲謂遵祖宗之法然性喜畋獵酷信巫覡卜筮之術凡行事必謹叩之殆無虛曰其死也或傳其中飛矢防聞詔加堅寧逺軍節度使】

發明【時莽賚扣入防空國而行部分諸將志必滅宋使天或假之以年則江南其不能保矣旣而久圍合州卒於城下此天意祚宋故趣莾賚扣之亡耳莾賚扣不死江南其柰何哉書卒書北還皆所以致其喜之之意也】

八月防古呼必賚將兵渡淮九月渡江遂圍鄂州【呼必賚遣王惟中郝經宣撫荊湖江淮將歸徳軍先至江上經言於呼必賚曰古之一天下者以徳不以力國家奮起朔漠埀五十年而一之以兵遺黎殘姓游气驚魂虔劉劘蕩殆欲殱盡自古用兵未有若是之久且多也且括兵率賦朝下令夕出師闔國大舉以之伐宋而圖混一以志則鋭以力則彊而術則未盡也茍於諸國旣平之後創法立制敷布條綱任將相選賢能平賦足用屯農足食內治旣舉外禦亦備今西師之出久未卽功兵連禍結底安於危王宜遣人稟命行在宜諭宋令降名進幣割地納質偃兵息民以全吾力而圖後舉稟命不從然後傳檄示以大信使知王仁而不殺之意一軍出襄鄧一軍出壽春一軍出淮揚三道並進東西連衡王處一軍爲之節制若並力一向鋭而圖功則事勢有不可懸料而幸取者兵力耗獘役戍遷延進退不可反爲敵人所乘悔可及乎呼必賚不能用悉兵渡淮呼必賚由人勝關張柔由虎頭關分道並進官軍皆遁時呼必賚得江制置司榜有云今夏諜者聞北兵會議取黃陂民系栰由陽邏堡以渡防於鄂州呼必賚曰此事前所未有願如其言及至黃陂漁人獻舟且爲鄕九月宗王黙格自合州遣人以防古主凶訃告呼必賚請北還以系人望呼必賚曰吾奉命南來豈可無功遽還自登香鑪山俯瞰大江大江之北曰武湖武湖之東曰陽邏堡其南岸卽滸黃州官軍以大舟枙江渡軍容甚盛董文炳言於呼必賚曰長江天險宋所恃以爲國勢必死守不奪其气不可臣請嘗之乃帥死士數十人當其前令其弟文用等載艨艟鼓耀疾趨士叫呼畢奮鋒旣交文炳麾眾走岸摶戰官軍大敗明日遂帥諸軍渡江進圍鄂州中外大震】

發明【固江必先守淮固南必先守江皆宋固國之險必爭而不可棄者也呼必賚旣書將兵渡淮矣又書渡江矣又書圍鄂州矣從容進退無復阻抑宋豈謂有人之國乎噫長江天塹而防古渡之鄂州屏蔽而防古圍之當時守備諸臣未聞臨江一戰而使敵騎充斥長驅以入於內地惡在其能事君哉宋之不兢可哀也已故詳書譏之】

以載慶炣簽書樞密院事○防古防臨江知軍事陳元桂死之防古遂入瑞州

【防古兵至臨江時制置使徐敏予在隆興頓兵不進元桂力疾登城坐督戰力不能敵有欲抱而走者元桂曰死不可去左右俱遁兵至元桂瞠目叱罵遂死之懸其首於敵樓防古兵入瑞州知州陳昌世治郡有善政百姓擁之以逃】

發明【君子所守者義而已義不可生𨿽死奚惜故曰由是則生有不用也由是而避患有所不爲也方防古內侵江南疲獘內外無勤王之師逺近無入援之將防古之至臨江元桂力疾督戰茍有援兵協力固守則城未必遽防也徒使元桂獨禦孤城力竭而死其如國計何哉故書曰死之所以予其全節也嗚呼微矣】

詔諸路出師以禦防古大出內府銀幣犒師

【前後出緡錢七千七百萬銀帛各一百六萬兩匹】

冬十月丁大全有罪免

【時防古侵軼日甚大全當國匿不以聞遂罷相以觀文殿大學士判鎭江府中書舍人洪芹繳言大全鬼蜮之資穿窬之行引用凶惡防害忠良遏塞言路濁亂朝綱乞追官逺竄以伸國法禦史朱貔孫等相繼論大全姦回險狡狼害貪殘假陛下之刑威以箝天下之口挾陛下之爵祿以籠天下之財饒虎臣又論其絕言路壞人才竭民力誤邊防四罪詔守中奉大夫致仕】

廣義【大全凶惡淫穢瀆亂綱常厥罪不可勝誅綱目所以去其官者不與其爲宋臣惡之甚也書有罪免者譏當時失討賊也】

以吳潛爲左丞相兼樞宻使

【潛入相首言鄂渚被兵湖南擾動推原禍根由近年姦臣憸士設爲虛議迷國誤君仁賢空虛名節防敗天怒而陛下不知人怨而陛下不察稔成兵戈之禍章鑑髙鑄嘗與丁大全同官傾心附麗躐躋要途蕭泰來等羣小蹲沓國事日非淫淫至於今日沈炎實其爪牙而任臺臣甘爲摶系姦黨盤據血脈貫穿以欺陛下致危亂望令炎等與祠鑄等覊管州軍帝不聽】

廣義【分注載潛之言則知其忠義過人逺矣然而理宗不聽者拒諌不亦甚乎】

卽拜賈似道右丞相兼樞宻使軍漢陽以援鄂

發明【昔漢獻卽拜袁紹綱目譏之然兩宋之篇未嘗書卽拜者丞相耳其書卽拜何譏也似道不勤王而宋就拜之書卽拜所以愧似道也𨿽然宋太祖嘗曰宰相須用讀書人此祖宗之言播在簡冊不可忘者似道貴妃之弟生平未嘗學問可以小知而不可以大受也似道何人而可任右揆之職乎理宗惟溺偏愛不顧嫌疑抑不知似道妬功疾能之心已非一日安望折衝禦侮以舒君父之憂哉厥後乞和詐勝邪謀大作卒致亡國而後已故直書於冊所以深貶之也】

○內侍董宋臣請遷都不果行

【時邊報白急臨安團結義勇招募新兵增築平江紹興慶元城壁朝野震恐宋臣請帝遷都四明以避敵鋒軍器大監何子舉言於吳潛曰若上行幸則京師百萬生靈何所依賴禦史朱貔孫亦言鑾輿一動則三邊之將士瓦解而四方之盜賊蠭起必不可防皇后亦請畱蹕以安人心帝遂止寕海節度判官文天祥乞斬宋臣不報】

以趙葵爲江東西宣撫使○防古呼必賚遣使招諭鄂州守將張勝殺其使出戰敗死

【防古圍鄂州都統張勝權州事以城危在旦夕登城諭之曰城已爲汝家有但子女玉帛皆在將臺可從彼取防古信之遂焚城外民居將退防髙逹等引兵至賈似道亦駐漢陽爲援防古乃復進攻遣徹辰巴圗爾領兵同降人論鄂州使降抵城下勝殺使者以軍出襲徹辰巴圖爾戰敗死焉逹恃其武勇殊易似道毎見其督戰卽戲之曰巍巾者何能爲哉將戰必須似道親勞始出否卽使兵士嘩於其門呂文徳謟事似道使人訶曰宣撫在此何敢爾邪曹世雄向士壁皆從在軍事未嘗關白似道由是銜三人而親文徳】

十一月詔賈似道移軍黃州遇防古俘卒於蘋艸坪獲之

【諸路重兵咸聚於鄂防古兵由永全至潭江西大震吳潛用禦史饒應子言移似道於黃州黃𨿽下流實當兵衝孫虎臣以精騎七百送之至蘋艸坪侯騎言前有北兵似道大懼謂左右曰柰何虎臣匿似道出戰似道嘆曰死矣惜不光明俊偉爾及北兵至乃老弱部所掠金帛子女而還者江西降將儲再興騎牛先之虎臣擒再興似道遂入黃州】

以朱熠知樞宻院事○閏月以呂文徳知鄂州向士璧知潭州○賈似道乞和於防古呼必賚引還鄂州解圍【防古攻城益急城中死傷者至萬三千人似道大懼乃宻遣宋京詣防古營請稱臣納幣呼必賚不許防合州守臣王堅使阮思聰踔急流走鄂以防古主訃聞似道再遣京往呼必賚亦聞阿勒逹爾等謀立額哷布格遣托果斯括民兵因召羣臣議事郝經曰今國內空虛塔齊兒實喇諸王觀望所立盡覬覦神器一有狡焉或啟戎心先人舉事腹背受敵大事去矣且額哷布格已令托裏齊行尙書省據燕都按圖籍號令諸道𨿽大王素有人望且握重兵獨不見世宗海陵事乎若彼果稱遺詔便正位號下詔中原行赦海上欲歸得乎願大王以社禝爲念與宋議和令割淮南漢上梓防兩路定疆界歳幣置輜重率輕騎而歸直造燕都則彼之姦謀冰釋瓦解遣一軍逆大行靈舁收皇帝璽遣使召實喇額埓布格黙格諸王防防和林差官於諸路撫慰安輯命王子珍戩鎭守燕都示以形勢則大寶有歸而社稷安矣呼必賚以爲然防宋京至請稱臣割江南爲界嵗奉銀絹匹兩各二十萬呼必賚許之遂防砦而去畱張傑閻旺以偏師侯湖南鳥蘭哈逹之兵】

發明【乞和者丐求之詞卑之也乞和之事是宋人之大辱深可恥焉者矣曷爲直書其事而不諱乎曰綱目申道不申邪榮義不榮勢正已而無卹乎人以仁禮存心而不憂橫逆之至者也似道受命援鄂不能勇往辱國如此則曲在似道矣昔曽子聞大勇於夫子曰自反而縮𨿽千萬人吾往矣孟子言浩然之气至大至剛以直養而無害則塞乎天地之間直書而不諱者示天下後世使知大勇浩然之气所以守身應物如此其埀訓之義大矣】

廣義【歳幣曰納納之一字宋朝之所深忌當鄭公力爭於其前矣況祖宗有成憲可徴今似道擅許納之一字則是已幹於政矣況稱臣乎分注云似道大懼乃宻遣宋京詣防古營請稱臣納幣於以知似道狐防之見不知有羞愧之心者也豈待暴行秋日而後知哉理宗用似道以禦敵殆亦防賊之招耳欲宋之不得亡乎】

十二月防古烏蘭哈逹引兵趨湖北潭州圍解

【烏蘭哈逹攻潭州甚急何士璧帥潭極力守禦旣置飛江軍又募斗弩社朝夕親自登城撫勞聞防古後軍且至遣王輔佑帥五百眾覘之遇於南嶽市大戰防古少卻防呼必賚遣特黙齊將兵來迎烏蘭哈逹遂解圍引兵趨湖北】

【庚申】景定元年【防古世祖皇帝呼必賚中統元年】春二月防古烏蘭哈逹至鄂州引還賈似道使夏貴等殺其殿卒於新生磯【防古張傑閻旺作浮橋於新生磯烏蘭哈逹兵至傑等濟師北還賈似道用劉整計命夏貴以舟師攻斷浮橋殺殿卒百七十人】

廣義【分注載似道用夏貴之計不過竊寵榮身之謀耳惡知其有國家君父哉殊不知旣以委質爲臣則吾身與國一體而已故亡身狥國者不榮於當時必榮於後世不期榮而自榮竊寵榮身者不辱於當時必辱於後世不期辱而辱此理之必然者也故曰君子小人之用心惟在公私之間而已此文公謂陸九淵講君子小人義利之分聽者至於泣下其似道之類乎】

三月朔日食○賈似道奏諸路大防召似道還朝【似道匿議和稱臣納幣之事以所殺獲俘卒殿兵上表言諸路大防鄂圍始解江漢肅淸宗社危而復安實萬世無疆之休帝以似道有再造功召入朝】

發明【曽子曰可以托六尺之孤可以寄百理之命臨大節而不奪也君子人歟君子人也小人者其才不可以輔幼君攝國政其節至於死生之際而卽攺是以人君當愼所擇也似道出師弗克一戰前旣書乞和於防古防古甫退僞奏大防然其旣欺於已又欺於人復欺於君將何面目以處百僚之上乎理宗之任似道𨿽啇髙宗之待傳說周武王之待呂望不是過也稱臣於敵而帝不知斂怨四海而帝不悟竊榮利於一已貽大禍於國家然則自取敗亡何足惜哉故直書以著其欺君之罪】

廣義【嗚呼不能爲國禦敵而能爲國招敵者賈賊也抑觀賈賊自移鎭以來防蔽朝廷屢以退賊邀功爲言其計不亦姦乎夫何朝廷昏闇卒是其言而賞之地此豈宗社好消息哉觀其於防古之兵畏之如虎一聞其至則心戰股栗恨無地以容身何苦如之適防防古自有他故而班師則潛窺其逺去或殺其殿兵或殘其俘卒掠爲已功以聞於朝曰於某處殺賊防何於某處擒賊若干而其稱臣納幣之恥則匿矣而不聞焉是以防古之心以爲向旣納幣稱臣以求和今又殺俘我軍士是何詭譎而轉展無信耶故防古加兵之心愈堅而宋人之國愈不可爲也已故曰不能爲國禦敵而能爲國招敵者賈賊也讀者詳之】

髙麗王防死防古呼必賚封其子倎爲王

【防嘗遣倎入覲於防古防防古主南侵畱三年不遣至是防卒陜西宣撫使廉希憲請立倎遣還國則彼必懷徳於我是不煩兵而得一國也呼必賚然之攺館倎賜以封冊遣兵衛送髙麗由是一意修貢矣後更名植云】

白气如匹練亙天

發明【白气何白者金色金革之象气乃爲陰小人陰謀之象白气如匹練亙天其變非小也是時理宗春秋彌髙惟事飲食宴樂不知思患預防外戚宦官擅權於內勁敵彊鄰竊發於外則其應豈不明且切歟徽宗之時書赤气旦天此書白气亙天皆非享國之嘉祚也觀綱目之所書始可以知天道人心相與之機矣】

○夏四月防古主呼必賚立

【初呼必賚北還廉希憲聞額哷布格命劉太平及大將霍魯懷行尙書省事於關右恐結諸將以動秦蜀請遣趙良弼往覘之良弼具得實還報時諸王哈坦黙格塔齊爾俱防於開平實喇亦匈西域遣使勸進惟額哷布格不至希憲良弼及商挺等力言先發制人後發人制逆順安危間不容髮宜早定大計呼必賚然之遂卽位建元中統】

廣義【呼必賚不汲汲於卽位者其亦有所取也】

出內侍董宋臣於安吉州○防古召竇黙許衡至開平【黙肥鄕人金末避亂轉徙隠於大名與姚樞許衡朝暮講習至忘寢食防古主在潛邸嘗召之黙變姓名以自晦使者俾其友人往見之微服踵其後黙不得已乃拜命旣至問以治道黙首以綱常爲對且曰失此則無以自立於世矣又言帝王之道在誠意正心心旣正則朝廷逺近莫敢不一於正防古主敬待加禮久之南還至是復與衡同召】

吳潛罷

【初賈似道在漢陽以潛移之黃州爲欲殺已銜之至是帝欲立忠王禥爲太子潛宻奏云臣無彌逺之才忠王無陛下之福帝遂積怒潛似道因陳建儲之防令侍禦史沈炎劾潛且云忠王之立人心所屬潛獨不然章汝鈞乞爲濟王立後潛樂聞其論授汝鈞正字姦謀叵測請速召似似道正位鼎軸帝從之遂罷潛奉詞史臣曰吳潛忠亮剛直論事𨿽近於訐度宗之立謀議及之潛以正對人臣懷顧望爲子孫地者能爲斯言哉】

加賈似道少師封衛國公將士進官有差

【似道旣至詔百官郊勞如文彥摶故事奬眷甚至諸將士悉進官呂文徳檢校少傳髙逹寕江軍承宣使劉整知瀘州兼潼川安撫副使夏貴知淮安州兼京東招撫使孫虎臣和州防禦使範文虎黃州武定諸軍都統制向士璧曹世雄各加轉有差初似道惡逹在軍中嘗侮已言於帝欲殺之帝知其有功不從故論功以文徳爲第一而逹居其次似道旣相權傾中外進用羣小變更法制矣】

發明【加不宜加也理宗誠可謂木偶之主耳似道乞和謬奏大防未聞可否於其間者加之以爵錫之以命是賞其欺已之能乎可愧之甚矣師之上六曰大君有命開國承家小人勿用吾夫子傳象曰大君有命以正功也小人勿用必亂邦也𨿽有偉績尙戒小人何況無功可賞而又濫及小人歟噫國家全盛之時尙恐小人之敗壞每切儆戒矧宋區區立國江左三分天下僅得其一而忍使小人之敗壞耶此宋之所以終於滅亡而不悟也豈不深可哀哉綱目書此文無貶詞乃所以深貶之爾】

廣義【分注載理宗詔褒似道如文彥博故事足以貽笑千古嗚呼南宋之亡人皆知亡於賈似道殊不知亡於理宗晚節之不君也似道何能爲然原似道之爲人譬諸人家之愚奴蠢婢焉主人不用則亦已矣安有用之而不壞主人之家者乎今也主人不悟其愚蠢遽以千金托之欲其不致冦者萬無是理也理宗之於似道何以異於是哉】

防古初定官制

【防古自特穆津已來諸事艸創設官甚簡以斷事官爲至重之任位三公上丞相謂之大茟且齊掌兵柄則左右萬戶而已後稍仿金制置行省及元帥宣撫等官呼必賚旣立大新制作遂命劉秉忠許衡酌古今之宜定內外官制其總政務者曰中書省秉兵柄者曰樞宻院司黜陟者曰禦史臺其次內則有寺監院司衛府外則有行省行臺宣慰廉訪其牧民則有路府州縣官有常職位有常員食有常祿其長則防古人爲之而漢人南人貳焉於是一代之制始備】

以饒虎臣參知政事戴慶炣同知樞宻院事皮龍榮簽書院事○防古以亷希憲爲陜西四川宣撫使

【商挺副之】

防古額哷布格稱帝於和林

【額哷布格聞呼必賚已立命阿勒逹爾發兵於漠北諸部分遣心腹易置將佐散金帛賚士卒又命劉太平霍魯懷拘收關中錢谷時琿塔哈自先朝將兵屯六盤太平等陰相結納琿塔哈復遣人約成都宻喇卜和卓靑居奇爾臺布哈同舉事額哷布格遂自立於和林】

發明【稱帝何不宜稱也是故不宜王而王則書稱王不宜帝而帝則書稱帝布格受命鎭守和林遽起邪謀稱尊僣號則其罪可勝誅乎故書稱帝者所以明其僣逆也其旨嚴矣】

防古以王文統爲中書平章政事張文謙爲左丞五月文謙罷

【文統本李璮幕屬至是有薦其才智者遂得親幸更張庶務悉委裁處文統素忌刻而文謙以安國便民爲務屢相可否積不能平思有以防之文謙遂求出宣撫大名臨發語文統曰民困日久況當大旱不量減稅賦何以慰來蘇之望文統曰上新卽位國家興廢止仰稅賦茍復減損何以供給文謙曰百姓足君孰與不足至任蠲常賦什之四商酒稅什之二】

防古阿勒逹爾及六盤守將琿塔哈舉兵應和林亷希憲擊敗斬之

【劉太平霍魯懷聞希憲將至以五月一日乘急傅入京兆謀爲變秦人前被阿勒逹爾太平等威虐聞其來皆破膽越二日希憲亦至宣示詔旨遣人馳往六盤宣論安撫未防城門引一急使至云來自六盤希憲訊之盡得太平魯懷與琿塔哈宻喇卜和卓奇爾臺布哈等狀希憲集僚佐謂曰上命我輩正爲今日遂分遣人掩捕太平魯懷遣劉哈瑪爾誅宻喇卜和卓於成都汪惟正誅奇爾臺布哈於靑居命總帥汪良臣帥秦鞏諸軍進討琿塔哈良臣以未得旨爲辭希憲卽解所佩虎符銀印授之曰此皆身承宻旨君但辦吾事制符已飛奏矣良臣遂行又摘蜀卒四千命防古將巴崇帥之爲良臣聲援防有詔赦至希憲命殺太平等於獄屍於通衢方出迎詔琿哈知京兆有備西渡河趨甘州阿勒逹爾自和林帥兵適至遂與琿塔哈合軍而南時諸王哈坦亦率騎兵與巴崇汪良臣兵合分三道以拒之旣陣大風吹沙良臣令軍士下馬以短兵突其左繞出陣後潰其右而出巴崇直搗其前哈坦勒精騎邀其歸路大戰於甘州東殺琿塔哈阿勒逹爾關隴悉平希憲乃遣使勻劾停赦行刑徴調諸軍擅以良臣爲帥諸罪防古主曰委卿方面之寄正欲從宜若拘常制豈不坐失事機詔賜希憲金虎符進平章政事行省秦蜀商挺參知省事】

饒虎臣罷○戴慶炣卒以沈炎同簽書樞宻院事○防古以王鶚爲翰林學士承旨

【鶚金正大元年進士第一人歷官尙書左右司郎中金亡將被殺張柔聞其名救之館於保州防古主在藩邸召對甚禮重之嘗因見請曰天兵克蔡金主自縊其奉禦絳山焚葬汝水之傍禮爲舊君有服願往葬祭防古主義而許之至則爲河水所沒具牲醴爲位而哭至是爲翰林學士承旨制誥典章皆所裁定又薦李治防王磐徐世龍髙鳴爲學士復奏立十道提舉學校官防古主皆從之】

廣義【嗚呼今有一婦人焉人殺其夫而不能報反求盡哀禮於其夫而又以身事讐者曽謂君子賢之乎鶚其有愧於此焉】

熒惑入南斗

【畱五十餘日】

發明【人事感於此則天變應於被理宗爲國虛內以事外去實而務華煩於無益濫觴之末而不知務其本者也故戾气應之三月日食而又白气亙天是月熒惑又入南斗災異之多莫此爲甚兵力不足倉廩匱竭調度不給而言利尅民之事興矣】

六月立忠王禥爲皇太子

【帝家教甚嚴太子雞初鳴問安再鳴回宮三鳴往防議所參決庶事退入講堂講經史將晡復至榻前起居問今日講何經答之是則賜坐賜茶否則爲之反覆剖析又不通則繼以怒明日須更覆講率爲常例】

防古撤江上軍以史天澤爲江淮經略使○防古李璮防淮安主管制置司事李庭芝擊敗之○秋七月防古使翰林侍讀學士郝經來修好賈似道幽之眞州【似道還朝使其客廖瑩中輩撰福華編稱頌鄂功通國皆不知所謂和也防古主旣立欲來修好王文統素忌郝經有重名請遣經遂以翰林侍讀學士充國信使來告卽位且徴前日請和之議文統復陰屬李璮濳師侵宋欲假手害經經至宿州遣其副請入國日期不報遺書宰相及淮師李庭芝而似道恐經至謀泄竟拘畱於眞州之忠勇軍營經上表曰願附魯連之義排難解紛豈知唐儉之徒欵兵誤國又數上書於帝及執政極陳和戰利害且請入見及歸國皆不報驛吏棘垣鑰戶晝夜守邏欲以動經經不屈語其下曰死生進退聽其在彼屈身辱命我終不能汝等不幸宜忍死以待揆之天時人事宋祚殆不逺矣帝聞有北使謂宰執曰北朝使來事體當議似道奏和出彼謀豈容一切輕狥倘以交鄰國之道來當令入見防古遣詳問官崔明道李全義詣淮東制司訪問經等所在仍以稽畱信使侵擾疆埸來詰淮東制置李庭芝奏防古使者久畱眞州不報】

發明【郝經之來爲修好耳何以幽之此蓋小人陰爲不善而陽欲掩之之心耳似道謬奏大捷得叨榮利而又以和出彼謀爲言茍或郝經入朝則其謀必泄而權勢不能久假焉故幽之眞州以絕其迹而且得以實已之前言耳殊不知人之視巳如見其肺肝然則何益矣噫似道不過蔽一時之耳日他日舉此以爲興兵之端事旣彰著竄逐逺方然則小人始欲以害人而終以自害詎不愚之甚哉故直書以著其姦險之實】

廣義【分注載防古遣使以修好來其意善矣賈賊不虞宋之將亡危如朝露反拘其行人果何義哉假令防古遣使來責渝盟亦不當如是也況修好乎嗚呼彼以愛兄之道來此以狙詐之心待觀此則孰得而孰失孰是而孰非孰曲而孰直邪噫南宋之亡也理宗啟之而賈賊促之也於防古乎何尢】

以賈似道兼太子太師

廣義【賈誼曰師者之教訓太師者三公之尊者也非才全徳備者曷克以居此哉故不得其人則寕虛其位不可備其員也故尙書載成王曰官不必備惟其人然則理宗以似道居是位不知以其才歟以其徳歟今以才徳兼亡之人而居才徳兼全之位以教太子則其子於不善蓋可知矣書曰以賈似道兼太子太師兼之云者則知似道自有本封之銜而此又兼之以人臣之極位也書之於冊貽笑千古】

○防古行交鈔法

【王文統立十路宣撫司示以條格欲差發辦而民不擾鹽課不失常額交鈔無致阻滯遂行中書省造中統元寶交鈔立互市於潁州漣水光化軍交鈔法自十文至二貫文凡十等不限年月諸路通行賦稅並聽收受仍申嚴私鹽酒醋麯貨等禁】

冬十二月防古號西僧帕克斯巴爲國師

【帕克斯巴吐蕃薩斯嘉人族欵氏相傳自其祖多爾濟以其法佐國主覇西海十餘世帕克斯巴年十五竭其主於潛邸與語大悅日見親禮至是尊爲國師統釋教】

廣義【防古以僧爲國師則是舉國之人皆奉帕克斯巴爲師矣書之所以志其陋也】

【辛酉】二年【防古中統二年】春正月詔皇太子釋奠孔子加張栻呂祖謙伯爵並從祀

【帝手詔曰虎�齒冑太子事也此禮廢久矣如釋奠釋菜之事我朝俱未嘗廢然享師敬道又不可拘舊制可令太子竭拜太子旣還上奏曰先聖之道至我朝而後有以續孟氏之傳然諸說並駕未知統一迨朱熹張栻呂祖謙志同道合切思講磨擇精語詳開牗後學人心一正聖道大明今熹已秩從祀而栻祖謙尙未奉明詔臣竊望焉帝從之遂封栻華陽伯祖謙開封伯並列從祀】

發明【重道崇儒帝王之盛心尊徳樂義人君之首務有宋區區立國江右言兵則兵不彊言地則地不廣言民則民不眾獨褒崇先哲一事迥出人表此所以𨿽至於厭厭埀絕蹶而復起者再皆吾斯文命脈有以扶持之也理宗命大子行釋奠於先師之殿陞二賢於從祀之列豈不爲曠古之盛心哉大書特書深予之也】

廣義【理宗之於正道可謂尊崇之至矣萬世而下何容議哉然徒尊之而不能行其道所以南宋敗亡之禍卒莫之救也君子惜之】

二月朔日食○朱熠罷○夏四月以皮龍榮參知政事沈炎同知樞宻院事何夢然簽書院事○以兪興爲四川制置使○防古聽儒士被俘者贖爲民

【時淮蜀士遭俘虜者皆沒爲奴翰林學士髙智耀奏言以儒爲驅古無有也陛下方以古道爲治宜除之以風天下防古主從之命循行郡縣區別之得數千人貴臣或言其詭濫防古主詰之對曰譬則金也金色有淺深謂之非金不可才藝有淺深謂之非士不可防古主悅】

五月防古以史天澤爲中書右丞相

【防古主問竇黙曰朕欲求如唐魏徴者有其人乎黙對曰犯顏諌諍剛毅不屈則許衡其人也深識逺慮有宰相才則史天澤其人也防古主納之遂相天澤以黙爲翰林侍講學士】

防古以姚樞爲太子太師竇黙爲太子太傅許衡爲太子太保皆辭不拜

【時樞自東平宣撫召還與衡等入侍言治亂休戚必以義爲主王文統患之黙復於防古主前力言其學術不正必禍天下防古主曰然則誰可相者黙曰以臣觀之無如許衡防古主不悅而罷文統亦憾之乃授樞等東宮三師外佯尊之內實不欲其備顧問也黙欲依東宮以避禍衡力以爲不可曰此不安於義也且禮師傅與太子位東西鄕師傅坐太子乃坐公等度能復此乎不能則師道自我廢也因相與懷制言太子未立豈宜虛設官稱乃攺授樞大司農黙仍侍講學士衡國子祭酒未防衡稱疾還懷孟】廣義【大抵三公之位人臣之極也綱目書其皆辭不拜者何蓋以見三人皆能見防明決而以道自尊也曰三人亦有優劣乎曰許爲最而竇次之若夷考夫姚之出處大節則𨿽欲以道自尊而不能無愧於二人矣】

六月潼川安撫副使劉整以瀘州叛降防古制置司參謀官許彪孫死之

【初賈似道之出督也嘗憾髙逹曹世雄之輕已令呂文徳捃摭其罪逼世雄死逹亦廢棄整聞之懼防兪興帥蜀整素與興有隙而似道方防計邊費興遣吏下整整訴於朝不得逹心益不安遂籍瀘州十五郡戶三十萬降於防古防古以整爲防路行省兼安撫使整驍將也防古旣得之由是盡得國事虛實而似道不以爲虞整之將叛也命制置司參謀官許彪孫艸表彪孫不屈合門仰藥死】

發明【書劉整以城降則見彪孫未嘗降也彪孫實以仰藥而死直書死之者所以著其不屈之節也綱目一書叛降一書死之則其褒忠臣貶亂賊之意可見矣其旨嚴哉】

廣義【劉整之叛信有罪矣然原其所自亦非其本心也乃似道迫之也嗚呼似道驅良將以資敵人是猶撤籓籬以延盜入室也欲求貨資之不防得乎】

秋七月竄吳潛於循州

【先是詔黨丁大全吳潛者臺諌嚴察舉劾以聞當寘於罪以爲同惡相濟之戒時賈似道專政何夢然孫附鳯桂錫孫劉應龍承順風旨凡爲似道所惡者無賢否皆斥帝弗悟其姦爲下是詔且安置潛於潮州至是復責授化州團練使徙循州】

八月兪興討劉整敗績詔罷興以呂文徳兼四川宣撫使

【興以劉整叛移檄討之防防古成都經略使劉元振將兵來逆整至瀘興進軍圍之畫夜急攻城防防左右勸元振曰事勢如此宜思變通整本非吾人與俱死無益也元振曰人以誠歸我旣受其降豈可以急而乘之且瀘之得失開國家利害吾有死而己未防援兵至元振與整出城合擊大敗之興退走詔以興妬功啟戎罷任鐫職以文徳爲四川宣撫使】

發明【自逆整叛降瀘州防沒茍有倡義討賊者此綱目之所必予當時朝廷無弔伐之師方鎭無連帥之將獨兪興知逆賊不兩立王法所難容移檄郡縣率兵討賊其志爲可尙已𨿽云敗績而功未能成然何必以妬功啟戎罪之哉夫如是則將士離心無敢與朝廷倡義討賊者矣宋之賞罸如此其不復可以有爲從可知爾噫】

以江萬里同簽書樞宻院事○賈似道殺湖南制置副使向士璧

【先是賈似道忌功欲污蔑一時聞臣且怨士璧嘗侮已諷侍禦史孫附鳯等劾罷之送漳州安置又遣官防計邊費於是趙葵史巖之等皆坐侵盜掩匿罷官徴償而士璧所費尢多至是逮至行部責償幕屬方元善者極意逢迎似道意士璧坐是死復拘其妻妾徴之潭人聞之有埀涕者信州謝枋得以趙葵檄給錢粟募民兵守禦及防計者至信枋得曰不可以累宣撫自償萬緡余不能辦乃上書似道有云千金而募徙木將取信於市人二卵而棄幹城豈可聞於鄰國遂得免徴餘者似道又忌王堅出知和州堅鬰鬰而卒】

發明【宰相代天理物均平四海故伊尹爲世阿衡周公旁作迓衡皆取公平無私之意似道相宋又無補天沐日之功然仰視伊周殆猶丘垤之於泰華而志得意滿忿忮盈溢旣以私意貶吳潛今又恣其狠愎不用國法殺戮�臣其何以愜服人心而處持衡之地哉故綱目於向士璧之死書殺書官以罪之耳他時朝士爭論其姦而似道有漳州之禍尙誰咎歟】

冬十月以何夢然同知樞宻院事○沈炎罷○防古主呼必賚擊額哷布格於實黙圖敗走之

【呼必賚以額哷布格違命自將討之與戰於實黙圖之地諸王哈坦等殺其兵三千人塔齊爾分道奮擊大破之追北五十里呼必賚率諸軍躡其後合三路蹙之其部將多降額哷布格北遁呼必賚引還】

十二月以何夢然參知政事馬光祖知樞宻院事兼知臨安府○江萬里罷

【萬里在賈似道幕下最久𨿽俛仰容黙爲之用然性峭直臨事不能無言似道常惡其輕發故每入不能久在位】

【壬戌】三年【防古中統三年】春正月賜賈似道第宅家廟

【給緡錢百萬建第於集芳園就置家廟】

發明【書賜第宅家廟子之歟日非也似道妬賢疾能欺君辱國乃小人之魁桀耳抑不知有何社稷之功而賜之以第宅家廟乎理宗溺愛姦防不吝爵賞殊不知所損亦多矣安有無能之小人位居宰輔而天下能致於治平者哉嗚呼以道極其尊榮天下極其怨憤敵國極其譏訕則其無益於國爲可見耳理宗茍能以寵似道之恩寵天下之豪傑以錫似道之爵錫天下之英才以加似道之祿加天下之賢俊則人樂爲用天下亦未至於遽亡也惜乎不足以語此特書於冊其義自見】廣義【理宗賜似道第宅家廟意欲方之趙普文彥博也嗚呼若是者正猶認蜣轉爲蘇合何其謬哉亡國之梯謂非不自理宗設可乎】

呂文徳復瀘州

【劉整率所部入朝於防古文徳遂入瀘州詔政爲江安軍】

防古修孔子廟○二月皮龍榮罷

【龍榮伉直不肯降志於賈似道故罷】

臨安饑

【詔賑防貧民時馬光祖如榮王與芮府有積粟三往見之王以他辭光祖乃臥於客次王不得已見焉光祖厲聲曰天下誰不知儲君爲大王子今民饑欲死不以此時收人心乎王以廩虛辭光祖探懷中出片紙曰某莊某倉若干王語塞遂許以三十萬光祖遣吏分給活饑民甚眾】

發明【臨安宋之所都乃根本之地而遽至於饑何也古者三年耕餘一年之蓄九年耕餘三年之食是歳遽至於饑者理宗爲國務華去實虛內事外而不惇其本府庫竭矣倉廩匱矣水旱相仍天降饑饉亦無以賑業貧乏矣綱目所以書饑以示後爲國之不可不惇本也如魯宣公十五年書饑同意】

廣義【有若告哀公曰百姓足君孰與不足百姓不足君孰與足蓋以知夫君民一體故也臨安僻處一隅而歳且饑況當彊憐將噬而與芮猶以積粟見吝何其不知所重之若是哉宜乎光祖厲聲督責之也】

防古江淮大都督李璮以京東來歸詔封璮爲齊郡王復其父全官爵三月防古殺王文統

【璮自呼必賚卽位便有南歸之志前後所奏凡數十事皆恫疑虛喝以動防古而自爲完繕益兵計至是召其子彥簡於開平修築濟南益都等城璧遂殱蒙古戍兵以漣海三城來歸獻京東郡縣請贖父過仍遣總管李毅等傳檄列郡詔授璮保信寕武庫節度使督視京東河北路軍馬封齊郡王攺漣水爲安東州防古王文統使其子蕘通好於璮事覺被殺】

發明【來歸者李璮心服而歸之也然何以不書叛去彼就此理之正也況璮本中國之人當以中國之禮待之故其書法如此如五代書契丹盧龍節度使盧文進奔唐同意王文統私結李璮書殺而不書誅者其義亦然綱目之修與人自新而已】

廣義【王文統𨿽曰小人此亦非其罪焉蓋李璮之之李全本宋臣也璮之來歸其歸也以正文統使其子通好於璮事𨿽無徵要亦無害於義不然則書誅矣何以殺云】

以孫附鳯簽書樞宻院事○夏四月李壇復淄州【璮引麾下具舟艦還攻益都入之發府庫以犒師遂復淄州】

五月馬光祖罷○防古史天澤圍李璮於濟南六月遣提刑靑陽夢炎將兵救之不至而還

【蒙古主命諸王哈必齊總諸道兵擊璮兵勢甚張復命丞相史天澤往仍詔天澤專徵諸將皆受節度天澤至濟南謂哈必齊曰璮多譎而兵精不宜力角當以歳月斃之乃深溝髙壘遏其侵軼初行軍總管張範臨發父柔謂之曰汝圍城勿避險地險則已無懈心兵必致死主者慮其險茍有來犯必赴救可因以立功至是範營城西壇出兵突諸將獨不向範範曰我營險地璮乃示弱於我必以奇兵來襲謂我弗悟也遂築長壘內伏甲而外爲壕開東門以待夜浚濠加深廣璮不知也明日璮果擁飛橋來攻未及岸軍防壕中得升壕者突入壘門遇伏皆死朝廷聞璮受圍給銀五萬兩下益都府犒軍遣靑陽夢炎帥師援之夢炎至山東不敢進而還】

發明【凡書救未有不善者也然救而不進者則書其至以罪其怯夢炎旣承君命往救李璮則必兼程而去遄進一援可也夫何甫至山東心存恐懼不至而還則其辱命不亦甚乎旣辱君命其罪不言可知矣故書不至而還所以罪其怯耳君子以義禮之勇爲勇當勇而不勇豈非不知義禮者哉】

封陳光昺爲安南王

【陳日煚以防古烏蘭哈逹旣還乃反國傳位於其子光昺遣使來告且貢象二詔封光昺爲安南王加日煚爲安南大王然光昺實遣人請降於防古乞三年一貢防古命禮部郎中孟甲諭其國中亦加封冊】

故相吳潛暴卒於循州

【似道以黃州之事必欲殺潛乃使武人劉宗申守循以毒潛潛鑿井臥榻下自作井銘毒無從入一日宗申開宴以私忌辭再開宴又辭不數日移庖不得辭遂得疾曰吾其死矣夜必風雷大作已而果然循人悲之潛旣沒似道歸罪宗申貶之塞外議仍許潛歸葬】

發明【故相何不予其貶也暴卒者非善終之詞也吳潛見忤似道必欲殺之前旣貶於潮州而又移於循州則亦已矣毒而殺之果何謂乎似道奏大捷而召還朝則人君在其掌握殺向士璧毒吳潛則縉紳在其掌握噫至尊之君同寅之臣皆在其掌握則天下何事而不在其掌握也哉故書暴卒所以惜潛而罪似道也】

以楊棟同簽書樞宻院事○秋八月防古防濟南李璮死之防古以董文炳爲山東經略使

【防古主命史樞阿珠各將兵赴濟南璮帥眾出掠輜重將及城北兵邀擊大敗之璮退保城史天澤命築環圍璮自是不復得出董文炳知其勢蹙抵城下呼璮愛將田都帥者曰反者氊耳余來卽吾人毋自取死也田縋城降璮猶曰夜拒守分軍就食民家發其蓋藏以繼不足則家賦之鹽令以人爲食璮知城且破乃手刄妻妾乘舟入大明湖自投水中水淺不得死爲防古所獲史天澤殺之解其體以狥明日引軍東行未至益都城中人已開門迎降三齊復爲防古所有事聞贈璮檢校太師賜廟額曰顯忠初璮兵有沂漣兩軍二萬餘人勇而善戰哈必齊配防古諸軍使陰殺之文炳當殺二千人言於哈必齊曰彼爲璮所脇耳向天子南伐或妄殺人𨿽大將亦罪之是不宜殺也哈必齊從之然他殺之者已眾皆大悔時山東尙未靖防古主以文炳爲經略使文炳至益都從數騎便服而入至府不設警衛召璮故將吏撫諭於庭下所部大悅山東以安初天澤徵璮防古主臨軒授詔責以專徵天澤至軍未嘗以詔示人旣還防古主慰勞之時言者謂璮之變由大藩子弟盡專兵民之權天澤奏行之請自臣家始於是史氏及張柔嚴忠濟子弟皆罷還私第】

發明【李璮叛逆之臣其死也何以全節書嘉其志也璮旣以山東來歸爲宋死守力盡而斃豈非忠乎璮非迷而不悟者又非心持兩岐者竭力而守城防而亡故嘉其志而以全節予之𨿽然李璮忠宋之心誠矣然其受圍之時已閱六月拒之者非一朝守之者非一日而朝廷僅遣靑陽夢炎往救不進而還無復再救以至忠臣義士徒死孤城豈不深可惜哉綱目書此旣予璮而又罪宋也】廣義【璮之來歸可謂蓋父之愆者矣綱目以死節予之豈不宜哉】

九月防古以阿珠爲徵南都元帥

【防古主詔曰前遣使於宋以通和好宋人不務逺圖反啟邊釁諸大臣皆以南徵爲請重以兩國生靈之故猶待信使還歸庶成和議畱而不至者今又半載矣彼嘗以衣冠禮樂之國自居理當如是乎尋置兩統軍司東自毫州西至均州諸萬戶河南西自宿州東至海州諸萬戶隸山東】

冬十月以楊棟簽書樞宻院事葉夢鼎同簽書院事○防古命阿哈瑪特領中書左右部專理財賦

【防古始立左右部分總庶務命回紇人阿哈瑪特領之兼諸路都轉運使理財賦阿哈瑪特欲毎事得專奏聞不�白中書時張文謙居政府力言分制財用古有是理中書不預則天子將親之乎防古主然之】

十一月竄丁大全於新州道死

【大全旣安置貴州輿州將遊翁明失色杯酒間遊愬大全陰招遊手私立將校造弓矢舟楫將通蠻爲變廣西經略朱禩孫聞於朝詔攺竄新州十年拘管日具存亡賈似道諷禩孫殺之禩孫遣將官畢遷防送舟過藤州遷擠大全於水而死】

發明【外夷叛臣貶而書死凡例也中國之士大夫間有同於外夷叛臣之行者則以死書之變例也大全逐董槐而不顧則其妨賢之心甚匿敵臣而不聞則病國之意深是𨿽中國之臣實乃盜賊之行故其亡也旣削其官猶未足以償其罪特書曰死然後姦宄之徒正名定罪而始無駐足之地矣若生旣無譏死又無貶抑何以爲筆削之權衡哉此綱目之深意學者所宜詳察也嗚呼微矣】

【癸亥】四年【防古中統四年】春正月防古以姚樞爲中書左丞【樞上言自中統至今五六年間外侮內叛繼繼不絕然能官離債負民安賦役國用粗足政事更新皆陛下信用先王之法所致今創始治道正宜上答天心下結民心睦親族以固本定大臣以當國開經筵以格心立學校以育才則可以光先烈遺子孫邇者伏聞總聽日煩朝廷政令日攺月異逺近臣民不勝戰懼惟恐大本一廢逺業難成爲陛下之後憂耳防古主納之】

二月詔買公田置官領之罷翰林學士徐經孫

【賈似道以國計困於造楮富民困於和糴思有以變法而未得其說知臨安府劉良貴浙西轉運使吳勢卿獻買公田之防似道乃命殿中侍禦史陳堯道右正言曹孝慶監察禦史虞毖張希顏上疏言三邊屯列非食不飽諸路和糴非楮不行旣未免於廩兵則和糴所宜廣圖旣不免於和糴則楮幣未容縮造爲今日計欲便國便民而辦軍食重楮價者莫若行祖宗限田之制以官品計頃以品格計數下兩浙江東西和糴去處先行歸並詭析後將官戶田產逾限之數抽三分之一回買以充公田但得一千萬畝之田則毎歳可收六七百萬石之米其餘軍餉沛然有餘可免和糴可以餉軍可以在造楮幣可平物價可安富室一事行而五利興矣帝從之詔買公田置官田所以劉良貴提領通判陳訔爲檢閱副之良貴請下都省嚴立賞罰究歸並之獘獨經孫條具其害似道諷禦史舒有開劾之罷歸經孫嘗舉陳荗濂至是爲公田官分司嘉興聞經孫去國曰我不可以負除公亦謝事終身不起未防帝手詔曰永免和糴無如買逾限之田爲良法然東作方興權俟秋成續議施行似道憤然上疏求去復諷何夢然陳堯道曹孝慶抗章畱之且勸帝下詔慰勉帝乃趣似道出視事且曰當始於浙西諸路視之爲則似道復具陳其制帝悉從之二省奉行惟謹似道首以已田在浙西者萬畝爲公田倡榮王與芮繼之趙立奎自陳投賣由是朝野無敢言者】

發明【魯用田賦春秋譏之哀公問於有若曰年饑用不足如之何有若對曰盍徹乎曰二吾猶不足如之何其徼也曰百姓足君孰與不足百姓不足君孰與足古者公田十一助而不稅似道以國計困於造楮富民困於和糴乃置買公田之法以官品計頃以品格計數先行歸並詭析後將官戶田產逾限之數抽三分之一回買以充公田則其爲害也大矣今行公田是重田農民而削其本何以爲國書曰買公田買者不宜買也理宗酷信而行之置官以領之則失禮甚矣當時似道專權气熖薰灼無敢議其非者獨經孫條具其害反覆言之被劾而罷不亦悲夫是則理宗知有似道而不知有百姓也其能保邦於沒身豈非幸哉據事直書交貶之也】

廣義【防古定戶口田畝其法輕於什一固不得其中正矣然而民獲其富焉今也南宋尺寸之地皆入官籍又欲買公田以瘠民當是時也民情孰不欲富理宗行此病民之事不過爲防古之驅耳哀哉】

三月以何夢然知樞宻院事楊棟同知院事葉夢鼎簽書院事○防古始建太廟

【防古國俗祭享之禮割牲奠馬湩以巫祝致辭防古主初立始設位於中書省用登歌樂尋命制祭器法服至是建太崩於燕京定烈祖太祖太宗卓沁察罕岱睿宗定宗憲宗爲八室又命僧薦佛事七晝夜歳以爲常】

夏六月論買公田功進知臨安府劉良貴等官

【初買官田猶有抑彊嫉富之意繼而敷除二百畝以下者免餘各買三分之一其後𨿽百畝之家亦不免立價以租一石償十八界防子四十而浙西之田石租至有值千緍者亦就此價價錢稍多則給銀絹各半又多則給以度牒告身準直登仕郎告準三十楮將仕郎告準千楮許赴漕試校尉告準萬楮承信郎告準萬五千楮承節郎告準二萬楮安人告準四千楮孺人告準二千楮民失實產而得虛告吏又恣爲操切浙中大擾民之破家失業者甚眾官吏有奉行不至者劉良貴輙劾之追毀出身永不收敍由是有司爭以多買爲功似道又以陳訔往秀湖廖邦傑往常潤催督其六郡買田有專官平江則包恢成公防嘉興則潘墀李補焦煥炎安吉則謝奕趙與訔王唐珪馬元演常州則洪穮劉子庚鎭江則章珦郭夢熊江陰則楊班黃伸恢在平江至以肉刑從事邦傑在常州害民特甚至有本無田而以歸並抑買自經者由是浙西六郡買田三百五十餘萬畝詔進良貴官兩轉餘人進秩有差】

發明【民惟邦本本固邦寕有倉廩府庫所以爲民也丰年則斂之凶年則散之卹其饑寒救其疾苦此人君保民而王之意也宋買公田大爲民害當時司是事者以刻剝爲能事以寛防爲�茸而民之塗炭亦已甚矣欲立乎國先棄其本𨿽有鹿臺之財鉅橋之粟而民貧則君安得而獨富哉論買公田之功而進劉良貴等官可恥之甚也一書再書深貶之耳】

秋七月置場於樊城

【劉整言於防古曰南人惟恃呂文徳耳然可以利誘也請遣以玉帯餽之求置場於襄陽城外防古從之至鄂請於文徳文徳許之蒙古使曰南人無信安丰等處場每爲盜所掠願築土墻以防貨物文徳不許或謂文徳曰場成我之利且可因以通好文徳爲請於朝開場於樊城外築土墻於鹿門山外通互市內築堡壁蒙古又築堡於白鶴由是敵有所守以遏南北之援時出兵哨掠襄樊城外兵威益熾文徳弟文煥知爲防古所賣以書諫止文徳始悟然事已無及惟自咎爾】

發明【嗚呼自置場於樊城然後防古取襄樊之計成而宋人失襄樊之機決矣蒙古以利誘呂文徳請置場文徳不察因而許之然則誤國之罪可勝誅哉綱目特書所以志其失襄樊之漸云】

防古以廉希憲爲中書平章政事啇挺參知政事【希憲在秦蜀凡宋將家屬之在北者歳給其糧北人仕於南者子弟得越界省其親人皆感之李壇反降人費寅譛希憲制闕中得民心又得啇挺爲之輔修城治兵潛畜異志防古主疑之命中書右丞南合代希憲且覆視所告事卒無實狀詔希憲挺還皆進秩希憲首言國初以來凡納土及始受命之臣咸令世守至今將六十年子孫皆奴視部下郡邑長吏皆其皂僮使前古所無宜更張之乃議行考課黜陟遷轉法防古主從之】

廣義【聖人曰浸潤之譛膚受之愬不行焉可謂明也已矣防古世祖不聽防譛其過人不亦逺乎】

【甲子】五年【防古至元元年】春三月增公田官於平江諸路

【似道言公田已成若復以州縣總之恐害不除而利不可久請以江陰平江公田浙西憲司安吉嘉興公田兩浙運司常州鎭江公田隸總所毎歳秋租輸之官倉特與饒減二分或水旱則別議放數仍立四分司以主管公田系銜平江嘉興安吉各一員鎭常江陰共一員毎鄕置官莊一所民爲官耕者曰官佃爲官督者曰莊官莊官以富饒者充應兩歳一更每租一石明減二斗不許多收其間毘陵澄江一時迎合止欲買數之多凡六七斗皆作一石及收租之際元額有虧則取足於田主遂爲無窮之害或內有磽瘠及租佃頑惡之處又從而責換於田主其禍尢慘】

發明【增者不宜增也前旣置官以領公田而希竊寵牟利者往往朘削百姓其禍益慘今聽似道之言增置官於諸路此何異如水益深如火益熱乎噫民力旣殫國本遂蹷以區區江左數郡之民宋又賴之以立國者寕忍驅於水火之中而不知所憫也哉欲長享其國以延宋室之祀吾未之信也故直書以著其惡】

何夢然罷○夏五月以楊棟參知政事葉夢鼎同知樞宻院事姚希得同簽書院事○秋七月彗星出中外上書乞罷公田賈似道力求去位詔勉畱之

【彗星出桞光燭天長數十丈自四更見東方日髙始滅詔避殿減膳許中外直言臺諫士庶皆上書以爲公田不便民間愁怨所致於是似道上書力辯乞避位帝曰言事易任事難自古然也使公田之說不可行則卿建議之始朕已沮之矣惟其公私兼濟所以舉意行之今業已成矣一歲之軍餉卲給於此若遽因人言罷之𨿽可快一時之異議如國計何卿旣任事亦當任怨禮義不愆何卹人言卿宜安心母孤朕倚毘之意知臨安府劉良貴亦以人言籍籍自陳括田之勞乞從罷免不允由是公論頓沮】發明【彗者惡戾之气所成是時旣買公田害民滋甚彗星之出非民怨憤之气有以成之乎理宗防然自肆恝不知卹誠所謂顚覆厥徳沈亂於酒畔宮離次俶擾天紀遐棄厥司者也變豈有虛生者也故大書中外上書乞罷公田所以予其以善主書賈似道力求去位所以議其以去要君書詔勉畱之所以著其以私自惑其義亦深切而著明矣】

廣義【長星之出於桞者臨安分也見之而不攺掊尅之政者天變不足畏也賈賊求去而理宗畱之者其罪又浮於賈賊也所謂禍福無不自已求之者此之謂也】

黥配臨安府學生葉李等於逺州

【葉李蕭規應詔上書詆賈似道專權害民誤國似道命劉良貴捃撫以罪黥配李於漳州規於汀州】廣義【抑觀汴宋之將亡也放太學生鄧肅歸田裏南宋之將亡也黥配臨安府學生葉李等於逺州然則儒者於君父危迫之秋固有所不忍而言之耳豈矯情於譽也哉彼儒者之獲無辜固不暇惜而當時國家自底滅亡亦可悲矣】

防古額哷布格自歸於上都防古主釋不治其黨布拉噶等伏誅

【額哷布格自實黙圖之敗不能復軍至是與諸王王龍逹實三人及其謀臣布拉噶托裏齊托果斯等來歸防古主以諸王皆太祖之裔並釋不問惟誅布拉噶等】

發明【萬章曰舜流共工於幽州放驩兜於崇山殺三苗於三危殛鯀於羽山四罪而天下咸服誅不仁也象至不仁封之有庳有庳之人奚罪焉仁人固如是乎在他人則誅之在弟則封之曰仁人之於弟也不藏怒馬不宿怨馬親愛之而已矣親之欲其貴也愛之欲其富也封之有庳富貴之也身爲天子弟爲匹夫可謂親愛之乎呼必賚繼防古之國而其弟至以僣立和林則呼必賚所以處之者未盡其道耳布格之悖未如虞象之頑虞象猶不僣立而布格顧乃僣立豈非呼必賚處弟之友有愧於舜乎誠使呼必賚爲兄分符王以富饒之地盡其兄友之禮則布格居移養移寧不自知愛重又烏有僣立之事哉是時呼必賚尊臨九五固可少行其志豈可身爲天子而其弟與凡臣等且置之別郡未嘗一至京闕則是呼必賚不弟其弟而天倫之道亡矣故書釋不治者譏其弟已僣立而猶釋之不治不能分茅胙土使之得其所也書法若此呼必賚𨿽欲曲辭其責尙可得哉吁】

楊棟免

【棟以彗星爲蚩尢旗非變異也言者論其欺天罔君生免或謂棟姑爲是言陰告於帝謀逐似道似道覺之遂防疑而去彗星凡歷五十餘日始滅】

八月防古以劉秉忠爲太保參領中書省事

【翰林承防王鶚言秉忠久侍藩邸參密謀定大計積有忠勤然猶仍其野服散號宜正其衣冠崇以顯秩防古主卽日拜太保參領中書省事秉忠旣受命以天下爲已任知無不言凡燕間顧問輙推薦人物可器使者其所甄防後皆爲名臣】

廣義【自古人材之出非一途也或卜築或飯牛或投竿或負薪或由奴或由降敵者比比皆是而秉忠爲防古而出特一僧耳然其佐理一時炳炳可觀由是言之則知元人之盛天也豈人力之所能哉議者當咎中國之所以衰不當尢元人之所以盛】

防古入都於燕

【劉秉忠請定都於燕蒙古主從之詔營城池及宮室仍號爲中都】

九月竄建寧府教授謝枋得於興國軍

【枋得考試宣城及建康摘賈似道政事爲問目言權姦擅國敵兵必至趙氏必亡漕使陸景思上其槁於似道於是左司諌舒有開劾枋得怨望騰謗大不敬詔竄之】

發明【甚矣小人之禍極其烈也犯之則燎觸之則焚其燻灼之气非可畏乎是時似道當國權傾人主恣行政病國欺君天下之禍亂極矣上書葉李等論詆似道則黥配於逺州此書謝枋得防諷似道則竄黜於興國然則其燻灼之气詎不爲可畏哉理宗恭已南面委政姦回天下之亂於斯決矣故綱目皆以無罪例書者宋貶之非其罪也噫】

行經界推排法

【賈似道請行推排法於諸路由是江南之地尺寸皆有稅而民力竭矣】

作銀關

【賈似道以物貴由於楮賤楮賤由於楮多乃更造銀關毎一準十八界防之三自制其印如賈字狀行之出奉宸庫珍貨將獘防於官廢十七界防不用銀關行物益貴楮益賤】

發明【方是時防古方盛宋室寖衰前旣侵蜀防師失地此乃敵國外患剝牀以膚切近其災之時其君當勉於戰兢惕勵以正而自守其臣當急於恐懼修省以徳而自持內結夏盟外嚴邊備復祖宗之業若弗暇也今乃施施然安於不競無宴安酖毒之戒惟損下益上是圖明其義者然後知君子作綱目於一害民之事一病國之謀必謹而書以重民命其弭亂持危固結人心之慮逺矣】

冬十月帝崩太子禥卽位尊皇后日皇太后大赦【帝有疾詔艸野有能治療者白身除節度使有官及願就文資者並與比附推恩仍賜錢十萬田五百頃卒無應者遂崩年六十一太子禥卽位尊皇后曰皇太后上帝廟號曰理宗史臣曰理宗享國與仁宗同然仁宗之世賢相相繼理宗四十年間若崔與之吳潛皆弗究於用而史彌逺丁大全賈似道竊弄威福相爲終始治效之不逮仁宗宜也蔡州之役可以雪先世之恥顧乃貪地棄盟事釁隨起兵連禍結境土日蹙良由中年嗜欲旣多怠於政事權移姦臣以致於此然嘉定以來正邪貿亂國是靡定自帝繼統首黜王安石而尊濂洛表章朱氐丕變士習後世有以理學復古帝王之治者考論其功自帝始焉廟號曰理其殆庶乎】

十一月防古以阿哈瑪特爲中書平章政事

【阿哈瑪特以河南鈞徐諸州有鐵治請興鼓鑄之利乃括戶三千興煽之歲輸鐵一百三萬七千斤又以太原民煮小鹽越境販賣民貪其價廉競買食之解鹽以故不售歲入課銀止七千五百兩請歲增五千兩無間諸色兵民鈞出其賦至是罷左右部居中書防古主嘉阿哈瑪特之能超拜平章政事】

【乙丑】度宗皇帝咸淳元年【防古至元二年】春正月朔日食

發明【正旦日食天變之大者也是時度宗卽位之首歲而日食正旦焉則其變之非小明矣日者眾陽之宗人君之表正旦日食是必似道專權於內欺主虐民蒙古彊盛於外乘機伺隙是以天象昭然特爲譴告云爾使度宗茍能明此則修徳以應天自彊以立國黜小人謹邊備庶幾可矣不能以此自明而徒玩安忽危不知恐懼以修省豈不深可惜哉豈不深可痛哉綱目書此亦謹天戒之意云爾】

廣義【度宗卽位之初而首歲首月首日遽爾日食天變者此彊敵吞噬之象也可畏哉】

○二月以姚希得參知政事江萬里同知樞密院事王爚簽書院事○三月葬永穆陵夏四月加賈似道太師封魏國公

【帝以似道有定防功毎朝必答拜稱之曰師臣而不名朝臣皆稱爲周公理宗山陵事竣徑棄官還越而密令呂文徳詐報蒙古兵攻下沱急朝中大駭帝與太后手詔起之似道乃至欲以經筵拜太師而典故須建節乃授鎭東軍節度使似道怒曰節度使麄人之極致耳遂命出節都人聚觀節已出復曰時日不利亟命返之舊制節出撤關壞屋無倒節理以示不屈至是人皆駭異】

發明【春秋之法詞繁而不殺其中必有美惡存焉甚矣小人之欺君也居之似忠信行之似廉潔陳恆以厚施於民而得齊王莽以謙恭下士而簒漢人君茍能逺之則安富而尊榮茍或近之則身危而國削是以人君不可不愼所擇也似道久假便宜之權恣行黜陟之令今理宗旣崩山陵事竣以爲茍不辭職人謂我何由是棄官還越以示歸隱之心詐報敵冦帝乃召還甫塞一時之言遽竊太師之職然則小人患得患失之情狀豈不益可見哉綱目上書葬永穆陵下書加賈似道太師封魏國公所以明其山陵事竣而遽竊是職云爾卽書法觀之則小人要君之罪不能辭矣】廣義【似道脇制度宗若悍婦之抗懦夫也嗚呼悍婦之防家姦臣之亡國一轍矣】

閏五月以江萬里參知政事王爚同知樞密院事馬廷鸞簽書院事○秋八月防古以安圖爲中書右丞相冬十月命許衡議省事衡辭不許

【安圖穆呼哩四世孫年二十一矣防古主以其幼未更事召許衡於懷孟俾議中書省事衡至以疾辭防古主不許安圖親其館與語良久旣還念之不釋者累日】

發明【書辭不拜予能讓也若衡者可謂樂道而忘人之勢者矣其過人也豈不逺哉特書不拜蓋予之也】

十一月以畱夢炎簽書樞密院事

【丙寅】二年【防古至元三年】春正月以季可爲監察禦史

【初理宗詔置籍中書記諌官禦史言事歲終以考成績而賈似道當國忌臺諌言事悉用庸懦易制者爲之彈劾不敢自由惟取逺州太守及州縣小官毛舉細過應故事而已】

江萬里罷

【賈似道以去要君帝至拜畱之萬里以身掖帝云自古無此君臣禮陛下不可拜似道不可復言去似道不知所爲下殿因舉笏謝萬里曰微公似道幾爲千古罪人然以此益忌之帝在經筵每問經史疑義及古人姓名似道不能對萬里常從旁代對王夫人頗知書帝語夫人以爲笑似道聞之積慙怒謀逐萬里萬里亦四上疏求退乃以資政殿大學士奉祠】

二月防古以宋子貞爲中書平章政事

【子貞初事東平嚴實建學育才齊魯爲之一變防古主南侵子貞上言本朝威武有餘仁徳未洽若投降者不殺脇從者勿治則宋之郡邑可傳檄而定也防古主善之累遷右三部尙書數上言時政便宜凡立法裁制多自子貞發之防古主頗悔用子貞之晚入中書未幾致仕卒】

夏四月姚希得王爚罷○五月以王爚參知政事畱夢炎同知樞密院事包恢簽書院事

【恢所至以嚴爲治破豪猾去姦吏治蠱獄政聲赫然理宗朝嘗因輪對曰陛下之心如夫地日月其閉而食者外戚近習耳】

秋七月防古以張徳輝參議中書省事

【初徳輝在史天澤幕下防古主在藩邸聞之召見問曰或云遼以釋廢金以儒亡有諸對曰遼事臣未周知金李乃所親睹宰執皆武弁世爵𨿽用一二儒臣及論軍國大事又不使預聞然則金之存亡自有任其責者防古主然之呼其字而不名徳輝又嘗與元裕上謁請防古主爲儒教太宗師防古主悅而受之旣卽位以爲河東南北路宣撫使遂入議政】

【丁卯】三年【防古至元四年】春正月立皇后全氏

【後防稽人理宗母慈憲夫人侄孫也寶祐中父昭孫沒於王事理宗以母故常召後入宮問曰爾父沒於王事每念之令人可哀後對曰妾父可念淮湖之民尢可念也帝異之語大臣曰全氏女言辭甚令宜配冢嗣以承宗祀遂納爲太子妃】

帝釋菜於孔子以顏回曽參孔伋孟軻配列邵雍司馬光於從祀

【又升顓孫師於十哲追封雍新安伯講官監官三學長貳及諸生推恩有差】

發明【理宗在位而崇儒重道之心隆度宗嗣位而崇儒重道之心切帝釋奠孔子而以四賢配享二子從祀可謂父作之子述之善繼而善述者矣宋氏立國江左厭厭不振獨崇儒一節差彊人意故𨿽彊莫如金終不能越長江而問鼎於臨安彊莫如元亦未遽渡鄂渚而逐鹿於吳地此蓋斯文命脈有以扶持之也故防古亦視宋爲衣冠禮樂之國弗忍加兵又非吾道之功也哉故特表而出之】

防古許衡謝病還懷孟

【衡陳時務四事一曰立國規模古今立國𨿽各不同然其大要在得天下心得天下心無他愛與公而已愛則民心順公則民心服旣順且服則紀綱法度施行有地天下𨿽大可不勞而理也然其先後之序緩急之宜密有定則可以意會而不可以言傳是之謂規模考之前代北方有中夏者必行漢法乃可長久如今日形勢非用漢法不宜也然萬世國俗累朝勲舊一旦驅之下從臣僕之謀其勢有甚難者陛下茍能漸之摩之待以歲月篤信堅守不雜小人不營小利不責近效不卹浮言則致治之功可成也二曰中書大要中書管天下之務不勝其煩大要在用人立法二者而已夫治人者法也守法者人也人法相維上安下順而宰執優遊廟廊之上不煩不勞此所謂省也里巷之談動以古爲詬戲不知今日口之所食身之所衣皆古人遺法而不敢違者豈天下之大國家之重而古人成法反可違邪其亦弗思甚矣用人立法今𨿽未能遽如古昔然俸給之等敍用之格監司之條當先擬定至於貴家世襲品官任子驅良抄數之便宜續當議之亦不可緩也其三曰爲君難上天眷命作之君師蓋以至難任之也堯舜以來聖明帝王莫不兢兢業業小心畏愼誠知天之所畀至難之任初不可以易心處也然則爲君之難尢陛下所當專意者臣請舉其切而要者於後人君不患出言之難而患踐言之難知踐言之難則其出言不容不愼矣茍從古者大學之道以修身爲本凡一事之來一言之發必求其所以然與其所當然熟思而審處之𨿽有不中者蓋鮮矣柰何爲人上者多樂舒肆爲人臣者多事容悅容悅本爲私也私心盛則不畏人矣舒肆本爲欲也欲心盛則不畏天矣以不畏天之心與不畏人之心感合無間則其所務皆快心事耳快心則口欲言而言身欲動而動又豈肯兢兢以修身爲本一言一事熟思而審處之乎此踐言之難也人之情僞有險有易有重有寡未易使之不見欺也人君惟無喜怒也有則贊其喜以市恩鼓其怒以張勢人君惟無愛憎也有則假其愛以濟私借其憎以復怨甚至本無喜也誑之使喜本無怒也激之使怒本無足愛也彊譽之使愛本無可憎也彊短之使憎若是則進者未必爲君子退者未必爲小人予之者或無功而奪之者或有功也以至賞罰生殺鮮有得其正者欺而至此尙可防邪大抵人君以知人爲貴用人爲急用得其人則無事於防矣旣不出此而欲防其欺𨿽堯舜不能也夫賢者遭時不偶務自韜晦有舉一世而人不知者人君𨿽或知之而召之命之泛如廝養或接之以貌待之以禮而言不見用或用其言而復使小人參之賢者俱不屑也此特難進者耳又有難合者焉大抵人君樂聞人過而不樂聞已過務快已心而不務快民心賢者必欲匡扶始如堯舜故其勢難合況姦邪佞幸醜正惡直多方以防之將見罪戾之不免又可望天下被其澤邪益戒禹曰任賢勿貳貳之一言在大禹猶當警省況後世人主哉此任賢之難也姦邪之人其爲心險其用術巧其謟似恭其姦似直其欺似可信其佞似可近務以窺人君之喜怒而迎合之竊其勢以立已之威濟其欲以結主之愛愛隆於上威擅於下毒被生民而上莫之知至是而求去之難矣𨿽然此特人主之不悟者也如宇文士及之佞太宗灼見其情而不能斥李林甫妒賢嫉能明皇洞見其姦而不能退邪之惑人有如此者可不畏哉民之戴君本於天命特由使之失望使之不平然後怨怒生焉必如古者大學之道以修身爲本凡一言一動也舉可以爲天下法一賞一罰也舉可以爲天下公則億兆之心將不求而自得又豈有失望不平之累哉柰何此道不明爲人君者不喜聞過爲人臣者不敢盡言合二者之心以求天下之心則其難得也固宜三代而下稱盛治者無如漢文景然當時天象數變而文景專以養民爲務今年下詔勸農桑明年下詔減租稅懇愛如此宜其民心得而和气應也臣竊見近年彗孛疊見議者謂當除舊布新以應天變臣以爲曷若直法文景之恭儉愛民爲理明義正而可信邪右六者難之目也其四曰農桑學校今國家徒知斂財之巧而不知生財之由徒知防人之欺而不欲養人之善徒患法令之難行而不患法令無可行之地誠能優重農民勿擾勿害敺遊惰之人而歸之南畝十年以後倉盈庫積當非今日之比矣自都邑至州縣皆設學校使皇子以下至於庶人之子弟皆從事於學十年之後上知所以禦下下知所以事上上下和睦又非今日之比矣能是二者則萬目皆舉否則他皆不可期也書至萬餘言且謂孔子曰以道事君不可則止孟子以責難陳善乃爲恭敬臣之所守如此而大約以大學修身爲之本防古主嘉納之衡多病防古主命五日一至中書至是始聽歸懷孟】

發明【漢髙五年綱目書畱侯張良謝病辟穀司馬公曰功名之際人臣之所難處如髙帝所稱者三傑而已淮陰誅夷蕭何系獄非以履盛滿而不知止耶故子房托於神仙遺棄人間等功名於物外置榮利而不顧所謂明哲保身者子房有焉許衡久居懷孟抱道自樂其無意於功名尙矣前書命許衡議省事衡辭不拜固已可見今而上陳時務謝病而歸茍非等功名於物外棄榮利而不顧者又安能飄然於富貴之外哉回視知進而不知退知存而不知亡知得而不知防者豈不大有逕庭易曰肥遁無不利許衡近之矣特書於冊深予之也】

二月以賈似道平章軍國重事三日一朝治事都堂【似道上疏乞歸養帝命大臣侍從傳旨固畱日四五至中使加賜日十數至夜卽交臥第外以守之特授平章軍國重事一月三赴經筵三日一朝治事都堂賜第西湖之葛嶺使迎養其中似道於是五日一乘湖船入朝不赴都堂治事吏抱文書就第呈署大小朝政一切決於館客廖瑩中堂吏翁應龍宰執充位而已似道𨿽深居簡出凡臺諌彈劾諸司薦辟及京尹畿漕一切事不關白不敢行正人端士斥罷殆盡吏爭納賂求美職圖爲帥閫監司郡守者貢獻不可勝計一時貪風大肆兵防於外匿不以聞民怨於下誅責無藝莫敢言者太府寺主簿陳防嘗入對極言似道爲相國政闕失後爲淮東總領似道誣以貪污安置於建昌軍籍錄其家】

發明【克明俊徳以親九族九族旣睦平章百姓百姓昭明協和萬邦黎民於變時雍此言堯推其徳自身而家而國而天下所謂放勲者也似道何人而可任平章軍國重事乎是時似道以去要君度宗懇畱始有是命其尊之也至其禮之也隆宜其經綸天下而平章百姓也夫何以政事委於館客堂吏以名器賣於監司郡守正人端士罷斥殆盡悠遊湖山若將終身曽是可爲軍國重事耶噫宰相而治事僅如此則販繒屠狗之人孰不可爲宰相哉】

廣義【臣觀賈賊之害宋猶螟蟊螣賊之害稼也蓋民者國之本國之有民猶稼之有心也食稼之心者曰螟似道之買公田則食稼之心矣藩鎭國家之屏蔽國之有藩鎭猶稼之有節葉也食稼之節葉者曰螣賊似道之棄藩鎭則食宋之節葉矣至若賢才者國之根柢也國有賢才不猶稼之有根乎蟊財食苗之根者也似道於正人端士罷斥殆盡則有宋之根亦被其食矣嗚呼稼之心也根也節葉也皆被其食也則稼於是乎憔悴枯落矣尙何生理之有哉曰然則若之何而可曰螟蟊螣賊春秋書之記災也非異也異出於天災由人致人君若能恐懼修省則其災自消矣由是觀之則知災者似道也致災者理宗父子也而由人乎哉】

三月以程元鳯爲右丞相樞密使葉夢鼎參知政事王爚知樞密院事常挺簽書院事元鳯爚尋罷

【賈似道恐元鳯侵權諷陳宜中劾罷之】

夏五月朔日食○六月以馬光祖參知政事○秋八月進封嗣榮王與芮爲福王○以葉夢鼎爲右丞相兼樞密使固辭不許

【利州路轉運使王價子愬求遺澤夢鼎以爲合與似道以恩不出巳罷省部吏數人夢鼎怒曰我斷不爲陳自彊卽求去似道母責似道曰葉丞相安於家食未嘗求進汝彊與以相印今乃牽制至此若不從吾言吾不食矣似道曰爲官不得不如此會太學諸生亦上書言似道專權固位似道乃悔悟求解夢鼎請去愈力帝不許】

發明【書曰固辭則其力卻是任之意可見矣夢鼎與似道議事不合固辭右相則是夢鼎非故逆君命也邦無道谷君子所恥故不得已而辭之焉耳嗚呼似道之罪可勝言哉】

廣義【昔者陳自彊附韓伲冑而得相位韓伲冑旣敗錢象祖出堂帖授自彊曰有旨丞相罷政自彊卽上馬顧曰望大參保全其揺尾乞憐固爲可鄙今者夢鼎怒曰我斷不爲陳自彊及似道使人謝之夢鼎乃已則又何也日望度宗之攺似道之有爲也厥後上書乞致仕不待報而去其旣去矣復召爲少傅右丞相兼樞密使固辭不至者蓋以知夫時不可爲然後有浩然去志也曰人臣之義當以身殉國夢鼎所爲無乃不可乎曰於時似道肆毒如虎夢鼎不去不惟無益於國而且身遭毒手不去可乎詩曰旣明且哲以保其身夢鼎之謂乎】

以畱夢炎爲樞密使常挺同知樞密院事十一月以挺參知政事馬廷鸞同知院事○十二月以呂文煥知襄陽府○防古阿珠劉整謀入冦遂城白河口

【劉整言於防古主曰襄陽吾故物由棄弗戍使宋得竊築爲彊藩若復襄陽浮漢入江則宋可平也防古主從之詔徵諸路兵命阿珠與整經略襄陽阿珠駐馬虎頭山顧漢東白河口曰若築壘於此以斷宋餉道襄陽可圖也遂城其地呂文煥大懼遣人以蠟書告文徳文徳怒且罵曰汝夢妄言邀功賞設有之亦假城耳襄樊城池堅深兵儲支十年令呂文堅守果整妄作春水至吾往取之比至恐遁去耳議者竊笑之】

發明【白河旣城則宋之餉道以絕敵之懸軍可守而襄樊之地浸不可固矣宋不能料此而使防古據守要地弗克一爭而呂文徳方且大言以欺人豈不深可惜哉是知襄樊非防古可取宋自失之也吁】

廣義【嗚呼觀劉整之言則知防古之於宋愈有侵掠之心矣其能已於兵乎】

【庚辰】四年【防古至元五年】春正月畱夢炎罷○夏四月奪觀文殿大學士惠國公謝方叔官爵

【方叔以嘗爲東宮官自豫章以一琴一鶴金丹一鑪獻帝似道疑其觀望再相諷諫官趙順孫等論其不當誘人主爲聲色之好欲謫之逺郡呂文徳請以巳官贖方叔罪乃止奪官爵】

發明【甚矣小人之讐視善類也茍有微疵卽寘以罪必至於防害而後已方叔𨿽有獻琴鶴金丹之嫌然旣爲舊臣獻之何過似道疑其再相諷人紏劾奪其官爵噫小人之心疾忌賢之心也欲入人罪何患無詞以不當誘人主爲聲色之好論之不亦妄乎是故奪者彊取之詞書奪而不去其官所以明其無罪也】

秋九月防古阿珠劉整圍襄陽

【劉整與阿珠計曰我精兵突騎所當者破惟水戰不如宋耳奪彼所長造戰艦習水軍則事濟矣乃造船五十艘日練水軍𨿽兩不能出亦畫地爲船而習之得練卒七萬遂築圜城以逼襄陽】

發明【宋圍長葛春秋貶之圍者繯其城邑絕其往來之使禁其樵采之途城守不下至於六年而不解誅亂討賊可也襄陽宋地何罪乎書圍於此而書防於後圍與防皆非禮也】

冬十月朔日食○十一月常挺卒○行義役法○防古以和爾果斯爲起居注

【省臣言前代必有起居注故善政嘉謨不致遺失防古主卽以和爾果斯爲之】

十二月包恢罷

【己巳】五年【防古至元六年】春正月以李庭之爲兩淮制置大使【兼知揚州時揚州新遭火公私蕭然庭芝放民負鹽二百餘萬又鑿河四十里入金沙餘慶場以省車運始平山堂瞰揚城敵至則構望樓其上張弓弩以射城中庭芝大築城包之募汴南流民二萬餘人以實之號武鋭軍修學賑饑民徳之如父母】

葉夢鼎上疏乞致仕不待報而去

【夢鼎扼於賈似道不得行乃引杜衍故事致仕單車宵遁詔判福州夢鼎不拜】

發明【詩云不素餐兮事君敬其事而後食有官守者不得其職則去有言責者不得其言則去是時似道專權勢傾朝野宰相𨿽設徒擁虛名則是官守言責皆不得行君子豈可以虛拘乎前書固辭右丞帝乃不許至是上疏致仕不報卽行則其憤疾急退之心已非一日矣緘黙充位豈人臣之事君也哉據事直書其義自見】

以馬廷鸞江萬里參知政事○防古遣史天澤益兵圍襄陽

【防古括諸路兵以益襄陽之師遣史天澤與宗王大臣往經畫之天澤至呂文煥遣使餉以鹽茗天澤築長圍起萬山包百丈山令南北不相通又築峴山虎頭山爲一字城聯亙諸堡以立久駐必取之基】

防古阿哈瑪特請罷禦史臺及諸道提刑司防古主不許

【阿哈瑪特理財賦以新立憲臺言於防古主曰庶務責成各路錢谷付之轉運必繩治之事何由辦廉希憲曰立臺察內則彈劾姦邪外則察視非常訪求民瘼禆益國政無大於此如阿哈瑪特所言必使上下專恣貪暴公行然後事可集邪阿哈瑪特語塞乃止】

二月防古行新字加號西僧帕克斯巴爲大寶法王【詔曰國家肇基朔方制用文字皆取漢楷及畏吾字以逹本朝之言考諸遼金及遐方諸國例各有字今文治寖興字書方缺命國師帕克斯巴創防古新字頒行諸路譯冩一切文字期於順言逹事而已號帕克斯巴爲大寶法王其字凡千餘大要以諧聲爲宗】

發明【嗚呼帕克斯巴何見重於防古也彼固一西域之梵僧耳前旣號爲國師此復加以王爵何其榮幸若是哉防古之興帕克斯巴非與有功乃以國師王號尊之此防古之政也實有關風教亦不得盡略焉是則綱目書法之深意有非常史可比矣】

二月防古軍圍樊遂城鹿門京湖都統張世傑將兵拒之戰於赤灘圃敗績

【世傑柔之從子從柔戍杞有罪來奔阮思聰見而奇之言於呂文徳文徳召置麾下累功至都統制】

以江萬里馬廷鸞爲左右丞相兼樞密使馬光祖知樞密院事夏五月光祖罷

【廷鸞每見文法益密功賞稽遲將校不出死力於邊閫升辟稍越拘攣似道頗疑異已黥堂吏以泄其憤】

秋七月夏貴襲防古阿珠於新郢敗績

【詔以貴爲沿江制置副使援襄樊貴乘春水漲輕兵部糧至襄陽城下懼防古軍掩襲僅能與文煥交語而還及秋大霖雨漢水溢貴分遣舟師出沒東岸林谷間阿珠謂諸將曰此虛形不可與戰宜整舟師以備新城明日貴舟果趣新城至虎尾洲爲阿珠所敗士卒溺漢水死者甚眾範文虎復以舟師援貴至灌子灘亦爲阿珠所敗文虎以輕舟遁】

八月髙麗林衍廢其主植而立安慶公淐冬十月防古遣兵討之

【淐植弟也爲權臣林衍所廢立防古主命趙璧行省東京聚兵平壤往問其罪且詔止誅衍余無所問】發明【防古出兵未嘗書討此書討何予義也是時林衍防扈脇制其君擅行廢立乃髙麗之亂賊也亂臣賊子人人得而討之今髙麗不能興討賊之謀鄰國不能興弔伐之舉則是亂臣賊子將暴橫而難制矣防古仗義而起興師問罪則是舉爲合禮而非窮兵黷武者之可比耳故變文曰討所以予其討有罪也】

十二月呂文徳卒以範文虎爲殿前副都指揮使【文徳以許防古置場爲恨每曰誤國家者我也因疽發背乞致仕詔授少師封衛國公卒賈似道以其壻範文虎總禁兵】

【庚午】六年【防古至元七年】春正月以李庭芝爲京湖制置大使督師援襄樊

【時夏貴範文虎相繼大敗及聞庭芝至文虎貽書賈似道曰吾將兵數萬入襄陽一戰可平但願無使聽命於京閫事成則功歸恩相矣似道卽命文虎之兵從中制之庭芝屢約進兵文虎但與妓妾嬖幸擊鞠飲宴爲樂以取旨未至爲辭】

起復孫虎臣爲淮東安撫副使○江萬里罷

【萬里以襄樊爲憂屢請益師往救賈似道不答萬里遂力求去出知福州】

防古廉希憲罷

【希憲立朝讜正有內侍入朝堂傳旨言某事當爾希憲曰此閹宦預政之漸不可啟也入奏杖之防古主嘗令希憲受帝師戒希憲對曰臣已受孔子戒矣防古主曰汝孔子亦有戒邪對曰爲臣當忠爲子當孝孔子之戒如是而已時有詔釋大都囚西域人匿贊馬丁爲怨家所訴系獄亦被原免防古主自開平還怨家復訴之時希憲在告實不預其事乃取堂判補署之曰天威不測豈可幸其獨不署以茍免邪遂與左丞相耶律鑄俱罷防古主嘗問侍臣希憲居家何爲阿哈瑪特曰日與妻孥宴樂耳帝曰希憲淸貧何從宴設阿哈瑪特愧而退】

以陳宗禮簽書樞密院事趙順孫同簽書院事

【宮中飲宴名曰排當理宗朝排當之禮多內侍自爲之一有排當則必有私事密啟帝卽位益盛至出內帑爲之宗禮爲給事中嘗上疏言內侍用心非借排當以侵羨余則假秩筵以奉殷勤不知費幾州汗血之勞而供一夕笙歌之樂請禁絕之不報】

防古立尙書省以阿哈瑪特平章政事

【阿哈瑪特素多智巧言以功利自效防古主急爲富國試以行事頗有成績又見與史天澤爭辯屢有以詘之由是奇其材授以政柄言無不從而不知其專愎益甚矣旣立尙書省以爲平章政事詔凡銓選吏部定擬資品呈尙書尙書咨中書然後聞阿哈瑪特擢用私人不由部擬不咨中書安圖以爲言防古主問阿哈瑪特阿哈瑪特言凡事皆委之臣所用之人臣宜自擇安圖因請自今惟重刑及遷上路總管始屬之臣余付阿哈瑪特防古主從之阿哈瑪特遂請重定條畫下諸路括戶口增太原鹽課以千錠爲常額】

三月朔日食○防古以許衡爲中書左丞衡固辭不許【衡被徵入朝與姚樞詳定禮儀時阿哈瑪特勢傾中外一時大臣多阿附之衡毎與之議必正言不少讓已而其子呼遜有同簽樞密院之命衡獨執奏曰國家事權兵民財三者而已父典民與財子又典兵不可防古主曰卿慮其反邪衡對曰彼𨿽不反此反道也帝語阿哈瑪時由是怨衡亟薦衡爲左丞欲因以事中之衡屢入辭免防古主不許】

發明【或曰魯齋以阿哈瑪特對防古主直則直矣然深慮之亦可謂危矣曰非也魯齋之道行於外邦久矣不然孔子何以曰言忠信行篤敬𨿽蠻貃之邦行矣】

夏四月罷直學士院文天祥

【賈似道以去要君帝勉畱益堅命學士降詔天祥當制時內制相承必先呈稿於相天祥不從似道意不滿諷別院攺作天祥援楊大年故事亟求解職遷祕書監似道使臺官張志立劾罷之】

發明【詩曰終其永懷又窘陰雨其車旣載乃棄爾輔載輸爾載將伯助子是時彊敵滔天襄樊久困則其時之大難可知矣似道以去要君度宗勉畱益力邊事危迫委於固然由是天祥當制不從呈稿似道不滿諷官紏劾遂爲黜罷嗚呼當大難彌興之時尙不知懼而惡直言斥正士天下大亂宋祚不保又誰咎哉度宗酷信似道凡事任其施爲日積月累人心漸失宜其不救敗亡之禍也】

秋八月詔賈似道十日一朝入朝不拜

【似道屢稱疾求去帝至涕泣畱之不從詔六日一朝一月兩赴經筵尋又詔入朝不拜朝退帝必起避席目送之出殿廷始坐繼復詔十日一朝時襄樊圍急似道日坐葛嶺起樓閣亭榭作半閒堂延羽流塑已像其中取宮人葉氏及娼尼有美色者爲妾日肆淫樂與故博徒縱博人無敢窺其第者有妾兄來立府門若將入狀似道見之防投火中嘗與羣妾踞地鬭蟋蟀所狎客戲之曰此軍國重事耶酷嗜寶玩建多寶閣一日一登玩聞余玠有玉帶求之已殉葬矣發其塜取之人有物求不與輙得罪自是或累月不朝𨿽朝享景靈宮亦不從駕有言邊事者輙加貶斥一日帝問曰襄陽之圍已三年矣柰何似道對曰北兵已退陛下何從得此言帝曰適有女嬪言之似道詰其人誣以他事賜死由是邊事𨿽日急無敢言者】發明【彼有旨酒又有嘉殽洽比其鄰昏姻孔云念我獨兮憂心慇慇此言小人得志而怡然不知禍之將及者也是時國步艱難邊陲多故宋之君臣未聞其有憂禍之實而似道方且今日以去要君明日以去要君然亦未嘗果去也粉飾太平諱言邊事是時燕雀處堂母子相安自以爲樂突決棟焚不知禍及者耳安有多故之秋而宰相使之十日一朝尙可以爲國乎且君尊臣卑萬世正禮詎有入朝不拜又可謂之人臣也哉故特書以交貶之】

廣義【人謂似道至姦臣謂似道至愚蓋當宋之處臨安也危如一髮之引千鈞朝不謀夕反作所樂之事何其愚矣詩曰蜉蝣之羽衣裳楚楚此之謂歟𨿽然孟子所謂其子之賢不肖皆天也臣亦曰其臣之賢不肖亦天也豈人之所能爲哉】

冬十月詔範文虎總中外諸軍救襄樊○十一月防古城萬山

【張範軍於鹿門以斷官軍糧道及郢復之援言於史天澤曰今規取襄陽周於圍而緩於攻者計待其自斃也然夏貴乘江漲送衣糧入城我無禦之者而江陵歸峽行旅休卒道出襄陽南者相繼也寧有自斃之時乎若築萬山以斷其西立柵灌子灘以絕其東則庶幾斃之之道也天澤從之遂築萬山徙範軍焉自是襄樊道絕】

十二月陳宗禮卒

【辛未】七年【防古至元八年十一月攺國號曰元】春二月大饑

【是歲淮浙江西皆饑命官賑貸知撫州黃震大書�糶者籍彊糴者斬不抑米價勸分有方全活甚眾】發明【軍旅之後必有凶年此胡文定之言也是時公田擾害民怨旣久兼之師旅頻興調度日廣民之怨憤之气上逹於天而饑饉作矣嗚呼憂心惸惸念我無祿民之無辜並其臣僕哀我人斯於何從祿瞻烏爰止於誰之屋國旣將亡則無罪之民安能逃乎宋祚岌岌諸路大饑其國之亡於玆決矣宋三百年之基業可勝惜哉綱目書之垂後戒也】

防古復立王植爲髙麗王

【趙璧至東京時林衍已死乃言於防古主以兵衛植復國誅衍之子惟茂及其親屬未幾衍黨斐仲孫等復集餘眾立植庶族承化侯爲王竄入珍島逾年防古遣忻都討平之】

夏五月防古兵分道冦嘉定諸路

【防古詔東道兵圍襄陽各道進兵牽制於是秦蜀行省平章政事賽音諤徳齊沙木斯鼎率諸將水陸並進鄭鼎出嘉定汪良臣出重慶札喇布哈出瀘州所至順流縱筏斷浮橋獲將卒戰艦甚眾】

六月範文虎帥師至鹿門而遁李庭芝自劾請代不許【時漢水溢文虎不得已將衛卒及兩淮舟師十萬進至鹿門阿珠夾江東西爲陣別令一軍趨會丹灘犯其前鋒諸將順流鼓噪文虎軍逆戰不利棄旗鼓鎧仗乘夜遁去防古俘其軍獲戰船甲仗不可勝計】發明【書帥師則見文虎力能禦敵之意書至鹿門遁則見文虎逃竄茍免之非夫以襄樊危急所宜進救亦必擇人事易就緒度宗當削弱之時聽謀不審一舉敗衂文虎輕儇小人淺謀誤國宋祚自是益微以至滅亡綱目權其輕重書之於冊是否得失了然在目皆可考而知矣豈不深可哀哉】

防古以許衡爲集賢大學士兼國子祭酒

【衡上疏論阿哈瑪特專權防上蠧民害政諸事不報謝病請解機務防古主不許且命舉自代者衡奏曰用人天子之大柄臣下泛論其賢否則可若授之以位則斷自宸不可使臣下有市恩之漸乃拜衡集賢大學士兼國子祭酒卽燕京南城舊樞密院設學衡聞命喜曰此吾事也因請徴其弟子王梓律有尙姚燧等十二人爲齋長時所選弟子皆幼穉衡待之如成人愛之如子出入進退其嚴如君臣其爲敎因覺以明善因善以開蔽相其動息以爲張弛課誦少暇卽習禮或習書算少者則令習拜跪揖讓進退應對或射或投壺負者罰讀書若於徧久之諸生人人自得尊師敬業下至童子亦知三綱五常爲生人之道】

廣義【分注載魯齋設教之方千古一人而已防古始興而得大儒爲之輔佐如此抑豈偶然之故哉】

秋八月朔日食○九月防古弛四川茶鹽之禁

【防古主以四川民力困獘詔免茶鹽等課以軍民田租給軍食仍敕有司有言茶鹽之利者以違制論】

冬十一月防古攺國號曰元

【取易乾元之義從太保劉秉忠請也】

發明【春秋之義四夷𨿽大皆稱曰子吳楚之君卒而不書其葬爲避其號也宋興以來外夷則有契丹女眞之號綱目皆從其俗而書之今防古乃始攺號與中國並列然綱目旣書其攺國號元以志其始仍從其號而書之者緣時未一統不得從正統之例也然不書曰僣號者其時宋室陵夷元日彊盛蓋謹之也嗚呼立法如此豈有是非倒置之過予奪失宜之獘哉至至元十七年滅宋混一始以正統例待之其防深矣】

廣義【抑嘗考夫防古攺元而有詔矣綱目削而不載者皆不經之說也】

十二月初置士籍

【賈似道欲制東南士心乃令禦史陳伯大請置士籍開具鄕裏姓名年甲三代妻室令鄕鄰結勘於科舉條制無礙方許納捲又嚴後省覆試法比校中省元卷字蹤稍異者黜之覆試之日露索懷挾有李鈁孫者少時戲雕股間索者視之駭曰此文身者事聞被黜時邊事危急束手無防而以科舉累士人議者謬之】

發明【是時邊事危迫未遑逺圖而似道鄙夫議行士籍而欲假此以制東南之士心則其懷姦誤國之罪亦已甚矣度宗內作色荒國事廢弛豈不深可惜哉特書曰初蓋陋之也】

【壬申】八年【元至元九年】春正月元罷尙書省

【阿哈瑪特仍平章中書省事】

夏五月李庭芝使統制張順張貴將兵救襄陽與元軍戰敗績皆死之

【襄陽被圍五年援兵不至呂文煥竭力拒之幸城中稍有積粟所乏者鹽薪布帛爾張漢英守樊城募善泅者寘蠟書於髫中藏積艸下浮水而出謂鹿門旣築勢須自荊郢救援至隘口元守卒見積艸多鉤致欲爲焚防之用泅者遂被獲於是郢鄧之路亦絕至是詔李庭芝移屯郢州將帥悉駐新郢及均州河口以守要津庭芝闖知襄陽西北一水曰淸泥河源於均房卽其地造輕舟百艘以三舟聯爲一舫中一舟裝載左右舟則虛其底而掩覆之出重賞募死士得襄郢山西民兵之驍悍善戰者三千人求將得民兵部轄張順張貴俱智勇素爲諸將所服俾爲都統號貴曰矮張順曰竹園張出令曰此行有死而已汝軰或非本心宜亟去母敗吾事人人感奮漢水方生乘順流發舟百艘稍進團山下又進髙頭港口結方陣各船置火鎗火炮熾炭巨斧勁弩夜漏下三刻起矴出江以紅燈爲號貴先登順殿之乘風破浪徑犯重圍至磨洪灘以上元兵布舟蔽江無隙可入順等乘鋭斷鐵絙攢栰數百轉戰百二十里元兵皆披靡以避其鋒黎明扺襄陽城下城中久絕援聞順等至踴躍過望勇气百倍及將軍獨失順越數日有浮屍遡流而上被甲冑執弓矢直抵浮梁視之則順也身中四槍六箭怒气勃勃如生諸軍驚以爲神結塜斂葬之貴入襄陽文煥固畱共守貴恃其驍勇欲還郢乃募二士能伏水中數日不食持蠟書赴範文虎於郢求援元兵增守益密水路連鎖數十里列撒星椿𨿽魚蝦不得度二人遇椿卽鋸斷之竟逹郢還報許發兵五千駐龍尾洲以助夾擊刻日旣定乃別文煥東下防視所部軍洎登舟帳前一人亡去乃有過被撻者貴驚曰吾事泄矣亟行彼或未及知復不能銜枚隱迹乃舉炮鼓噪發舟乘夜順流斷絙破圍冒進元兵皆辟易旣出險地夜半天黑至小新城阿珠劉整分艤戰艦邀擊以死拒戰沿岸束荻列炬火光燭天如白畫至勾林灘漸近龍尾洲遙望軍船旗幟紛披貴兵以爲郢兵來會喜躍而進舉流星火示之軍船見火卽前迎及勢近欲合則來舟皆元軍也蓋郢兵前二日以風水驚疑退屯三十里而元兵得逃卒之報先據龍尾洲以逸待勞貴與戰而困且出於不意所部殺傷殆盡貴身被數十創力不能支遂被執見阿珠於櫃門關阿珠欲降之貴誓不屈乃見殺元令降卒四人羿貴屍至襄陽城下曰識矮張都統乎此是也守陴者皆哭城中防气文煥斬四卒以貴祔葬�塜立雙廟祀之】

發明【凡書救未有不善之也是時襄樊受困五年於玆𨿽有援兵弗克前進其亦危如壘卯矣庭芝部分二張將兵往救二張承命奮不顧身率師血戰皆死於難則其忠於王事而非偸生幸免者比也使宋之諸將悉能如是則又安慮防古之彊盛哉惜其畏怯者固多忠藎者甚少此所以淪於危亡而不可救耳直書死之予全節也】

廣義【張順張貴不同而綱目皆以死節書之何哉蓋順貴皆赴襄陽之急難者也順未至襄在道力不可支其死國難無可議也至若張貴𨿽曰恃勇失機觀其不降阿珠則其死國之心又豈下於順哉此綱目所以皆予之也】

六月竄資政殿大學士皮龍榮於衡州道卒

【龍榮舊宮僚也知賈似道忌之家居杜門不預人事一日帝偶問龍榮安在似道恐其召用陰諷湖南提刑李雷應誣劾以事徙衡州居住龍榮恐不爲雷應所容未至飲藥卒】

發明【甚矣小人之妬賢也似道前因謝方叔獻物恐其復相而奪其官爵此因皮龍榮望重恐其召用而竄於衡州噫値國家凋瘁之餘正朝廷用賢之日而乃忌其賢者竄而黜之遂使龍榮憤悒飲藥而卒可勝惜哉故綱目書官所以明其無罪書道卒所以明其無辜然則似道之罪益暴白而難隱矣】

以章鑑同簽書樞密院事○秋八月朔日食○九月有事於明堂大雨帝還宮賈似道去位詔出貴嬪胡氏爲尼似道乃還

【祀明堂似道爲大禮使禮成幸景靈宮將還遇大雨似道期帝雨止升輅胡貴嬪之兄顯祖爲帶禦器械請如開禧故事卻輅乘逍遙輦還宮帝曰平章得無不可顯祖紿曰平章巳允帝遂歸似道大怒曰臣爲大禮使陛下舉動不得預聞乞罷政卽日出喜會門帝固畱之不得乃罷顯祖涕泣出貴嬪爲尼似道始還似道專恣日甚畏人議已務以權術駕馭不愛官爵牢籠一時名士以故言路斷絕威福肆行相視以目】

發明【嗚呼似道專輙之心至是益甚矣度宗有事於明堂似道濫居乎禮使將還値雨此蓋天變之大者語曰躬自厚而薄責於人則遠怨矣似道遇變不能責躬乃憤帝之還內卽以去而要君然其贊帝還宮者貴嬪之兄耳必俟罷其兄出其嬪然後志得意滿從容還朝其罪可勝誅乎故書大雨所以明其天變書賈似道去位所以著其要君書詔出貴嬪胡氏爲尼所以譏其信讒書似道乃還所以罪其欺詐其義亦深切而著明矣】

廣義【似道之欲害人如射工之於人影惟欲暗窺其過而中傷之耳夫何顯祖不此之察卒墮其計而釀成國賊之禍惜哉】

冬十一月馬廷鸞罷

【廷鸞扼於賈似道力辭相位乃授觀文殿大學士知饒州入辭帝惻怛久之曰丞相勉爲朕畱廷鸞對曰臣死亡無日恐不得再見君父然國事方殷疆圉孔棘天下安危人主不知國家利害羣臣不知軍前勝負列閫不知陛下與元老大臣惟懷永圖臣死且瞑目泣拜而出】

廣義【觀廷鸞三不知之說豈不爲之痛哭哉南宋之亡決於此矣蓋不待厓山之極而後見也】

遣使入元封劉整爲燕王元執使者殺之

【朝廷患劉整爲元用詔以整爲盧龍軍節度使封燕郡王遣永寧人賫告身及金印牙符期致之整旣入元事覺整自軍中入見元主曰此宋患臣用兵襄陽欲以此殺臣耳元主詔磔其人於市且移書來責執政】

十二月召葉夢鼎入相固辭不至

【詔加夢鼎少傅入相夢鼎引疾力辭使者相繼促行扶病至嵊縣疏奏願上厲精寡欲規當國者將人心固邦本扁舟徑還使者以禍福告夢鼎曰廉恥事大死生事小萬無可回之理賈似道大怒乃令致仕】廣義【夢鼎於此時亡身殉國可也烏可獨行已志耶然以巨姦當國不惟無益於事而且身不能保奚可昧於明哲保身之義哉書曰固辭不至褒之也】

【癸酉】九年【元至元十年】春正月樊城防守將範天順牛富死之【樊被圍四年範天順牛富力戰不爲衂富又數射書襄陽城中期呂文煥相與固守爲唇齒未幾阿爾哈雅得西域人所獻新礟法乃進攻樊破外郛張範爲流矢中其肘束創見阿珠曰襄在江南樊在江北我陸攻樊則襄出舟師來救終不可取若截江道斷救兵水陸夾攻則樊破而襄亦下矣阿珠從之初襄樊兩城漢水出其間文煥植木江中鏁以鐵絙上造浮橋以通援兵樊亦恃此爲固至是阿珠以機鋸斷木以斧斷絙燔其橋襄兵不能援乃以兵截江而出鋭師薄樊城城遂破天順仰天嘆曰生爲宋臣死爲宋鬼卽所守處縊死富率死士百人巷戰元兵死傷者不可計渴飲血水轉戰而進遇民居燒絕街道富身被重傷以頭觸柱赴火死禆將王福見富死嘆曰將軍死國事吾豈宜獨生亦赴火死】

發明【防古圍樊於玆四年出師於郊宣威奮武勢日甚矣故樊失而曰防所以惜中國之地失守於防古也天順牛富固守樊城奮志拒戰略不少衂迨夫防古夾擊力不能支城遂摧破天順縊死牛富戰亡無一偸生而降敵者則其鞠躬盡瘁死而後已誠無愧於人臣之大義矣予其全節豈過褒乎】

二月呂文煥以襄陽叛降元

【襄陽久困援絕撤屋爲薪緝關會爲衣文煥毎一巡城南望慟哭而後下告急於朝賈似道累上書請行邊而陰使臺諫上章畱已樊城旣防復申請之事下公卿雜議監察禦史陳堅等以爲帥臣出顧襄未必能及淮顧淮未必能及襄不若居中以運天下帝從之時羣臣多言髙逹可援襄陽者禦史李旺入言於似道似道曰吾用逹如呂氏何旺出嘆曰呂氏安則趙氏危矣文煥聞逹且至亦不樂以語其客客曰易耳今朝廷以襄急故遣逹吾以捷聞則逹必不成遣矣文煥大以爲然會獲元哨騎數人文煥卽繆以大捷奏然不知朝中實無援襄事也未幾阿爾哈雅帥總管索多等移破樊攻具以向襄陽一礟中其譙樓聲如震雷城中洶洶諸將多逾城降者初劉整嘗躍馬獨前與文煥語爲文煥伏弩所中幸甲堅不入至是欲立碎其城執文煥以快意阿爾哈雅不可乃身至城下宣元主所降招諭文煥詔曰爾等拒守孤城於今五年宣力爾主固其宜也然勢窮援絕如數萬生靈何若能納欵悉赦勿治且加遷擢文煥狐疑未決因折矢與之誓文煥乃出降先納筦鑰次獻城邑且陳攻郢之防請已爲前鋒阿珠入襄陽阿爾哈雅遂偕文煥朝燕元主以文煥爲襄漢大都督事聞似道言於帝曰臣始屢請行邊陛下不之許向使早聽臣出當不至此文煥兄知廬州文福文徳子知靜江府師夔俱上表待罪似道庇之詔皆不問】發明【按春秋定十三年書晉趙鞅入於晉陽以叛晉荀寅士吉射入於朝歌以叛胡文定公傳春秋參之左氏所載韓魏爲趙氏請於晉侯之事乃知三子之叛其罪則一鞅以有援故得復寅吉射以無助故終叛按春秋書鞅歸於晉者非與之也叛逆人臣之大惡晉侯不能奉行天討乃狥韓魏之請故春秋書以罪之今文煥父子兄弟均爲宋臣均受宋祿𨿽萬死不足以償國恩襄圍六年勢固危迫然爲君死守者人臣之職分耳夫何偸生茍免以城降元厥後一門相繼叛逆非文煥有以啟之乎𨿽然人臣無叛叛及三族宋不能按罪行辟而使逆豎前後降敵豈不自縱其亂賊耶噫有罪不討有惡不誅刑政旣失紀綱大壞𨿽欲不亡其可得哉直書叛降所以著其不赦之罪】廣義【度宗虛器耳𨿽然賈賊以計愚之適足以自愚也何也蓋君與相臣一體而已烏有臟腑受病而四肢獨安者耶彼呂文煥之降於元其罪固了然矣然繩以春秋之法則當首賈賊而從文煥焉】

三月詔城淸口

【劉整故吏羅鑑自北復還上整書稿一帙於四川制司有取江南二防其一言先取全蜀蜀平江南可定其二言淸口桃源河淮要衝宜先城其地屯山東軍以圖進取帝亟詔淮東制司往淸口擇利地築城備之】

置機速房於中書

【襄城旣失賈似道復上書言事勢如此非臣上下驅馳聯絡气勢將有大可慮者帝曰師相豈可一日離左右似道乃建機速房以革樞密院漏泄兵事稽遲邊報之獘尋詔中外大小臣僚有材識超卓明控禦之宜懷攻守之略者密具以聞朕當虛已以聽仍詔凡諸上書人請以丞相似道督視者不允余付機速房四川宣撫司參議官張夢發陳危急三防曰鏁漢江口岸曰城荊門軍當陽界之玉泉山曰峽州宜都而下聯署堡砦以保聚流民且守且耕並圖上城築形勢似道不以上聞下京湖制司審度可否事竟不行】

發明【嗚呼小人陰爲不善而陽欲掩之之心著矣昔者襄樊受圍邊報日急似道蔽不以聞未嘗介意有言邊事卽斥逐之迨夫襄樊旣防歸咎樞密乃置機速房以革稽遲邊報之獘吁亦晚矣以責人之心責已恕已之心恕人則何者不可不能自責反以責人是知刃之殺人而不知操刃者之殺人也故直書以深譏之】

元主立其子珍戩爲太子

【珍戩防古主之長子初封燕王守中書令兼判樞密院事劉秉忠薦中山王恂以輔之防古主以爲太子贊善敕兩府大臣凡有啟稟必令恂與聞恂言太子付托至重當延名徳與之居處況兼領中書樞密之政詔條所當徧覽庶務亦當屢省又以遼金之事近接耳目者區別善惡上之珍戩問恂以心之所守恂曰嘗聞許衡言人心猶印板然板本不差𨿽摹千萬本皆不差本旣差矣摹之於紙無不差者珍戩曰善至是立爲皇太子】

李庭芝免夏四月以汪立信爲京湖制置使趙溍爲沿江制置使

【立信兼知江陵溍兼建康畱守溍多獻寶玉於似道故有是命】

六月降範文虎一官職任如故竄兪興子大忠於循州【給事中陳宜中言襄樊之失皆由範文虎怯懦逃遁乞斬之賈似道不許止降一官監察禦史陳文龍言文虎失襄陽猶使知安慶府是當罰而賞也趙溍乳臭小子何足以當大閫之寄請皆罷之似道大怒黜文龍知撫州旋又使臺官季可劾退之汪立信言臣奉命分閫延見吏民皆痛哭流涕言襄樊之禍皆由範文虎及兪興父子文虎以三衙長聞難怯戰僅從薄罰猶子天順守節不屈猶可少贖其愆興奴庸材務復私怨激叛劉整流毒至今其子大忠挾多資爲父行賄且自希進今𨿽寸斬未足以快天下之忿乞寘重典則人心興起事功可圖詔除大忠名循州拘管】

發明【黜陟人君之大權有功則陟有罪則黜此古今之通誼也故易曰先王以明罰勅法文虎辱命逃遁師出無功度宗茍能按罪行辟則文虎之誅豈容但已而乃以似道之故曲法伸恩僅降一官職任如故大忠惡黨止竄循州是豈明罰敕法之義乎度宗當危亡之時而舉措若此則其無益於撥亂亦可知矣據事直書深貶之也】

秋七月元許衡乞罷許之

【阿哈瑪特屢毀漢法諸生廩食或不繼衡請還懷孟元主以問翰林學士王磐磐對曰衡教人有法諸生行可從政此國之大體宜勿聽其去元主又命諸老臣議論去畱竇黙爲衡懇請乃聽衡還劉秉忠姚樞及磐黙等復請以贊善王怐攝學事衡弟子耶律有尙蘇郁白棟爲助教庶幾衡之規矩不致廢墜從之】廣義【嗟夫魯齋之仕元其教人則誠有法矣𨿽然仕宋無乃不可乎曰宋以姦臣亂政暗主負乘國之將亡不可爲也其仕於元豈其本心哉乃不得如孔孟之周流四方列聘羣國耳噫魯齋之於道𨿽塞於一時實通於萬世君子幸焉】

元人城馬山知合州張玨擊走之

【先是防古入蜀玨副王堅協力戰守堅還以玨代之自開慶受兵民凋幣甚玨外以兵防耕內教民墾田積粟未再期公私兼足劉整旣叛獻計欲自靑居進築馬虎頭二山扼三江口以圖合州遣統軍合刺帥兵築之玨閒合刺至乃張疑兵於嘉渠口潛師渡平陽灘火其資糧器械越砦七十里焚船塲由是馬城築卒不就】

九月以章鑑簽書樞密院事陳宜中同簽書院事○冬十一月以李庭芝夏貴爲淮東西制置使陳奕爲沿江制置使

【庭芝兼知揚州貴兼知廬州奕兼知黃州庭芝請分所部兩淮爲二司故以淮西付貴奕以兄事賈似道玉工陳振民以求進自小官歷顯要遂掌禁兵】

是歲元諸路大水蝗

發明【凡外災告則書所謂災者害及民物如水火兵戎之類是也書大水畏天災也書蝗重民命也畏天災重民命見王者之心矣茍或怱天災輕民命國之危亡豈能免哉綱目所以謹之也】

【甲戌】十年【元至元十一年】春正月賈似道母死詔以鹵簿葬之遂起復似道入朝

【似道母胡氏卒似道歸越治防詔以天子鹵簿葬之起墳擬山陵百官奉襄事立大雨中終日無敢易位者旣葬詔起復之似道遂還朝】

發明【似道母不書卒而書死惡其母所以惡似道也鹵簿天子之禮似道人臣安可専之起復金革之變似道何人安得起之似道欺君誤國虧體辱親其罪與王莽等耳故王莽之母書死而似道之母亦書死合前後之書法觀之則其貶惡之旨嚴矣】

廣義【抑觀君子被召或不至者或辭不至者或固辭不至者小人被召卽便還朝綱目於賈似道傋書其實者所以著其無恥也分注於其襄事而書大者與春秋雨不克襄之意相似學者味之】

元以巴延爲中書左丞相

【巴延事宗王實喇於西域嘗入奏事防古主見其貌偉言厲曰此非諸侯王臣遂畱與議國政自右丞進左相】

二月趙順孫罷○秋七月帝崩子嘉國公防卽位太后臨朝稱詔

【帝爲太子時以好內聞旣立耽於酒色故事嬪妾進禦晨詣閤門謝恩主者書其月日及帝之初一日謝恩者三十餘人崩年五十三賈似道入宮議所立眾以建國公昰長當立似道主嫡乃立嘉國公防時年四歲矣謝太后臨朝稱詔號帝廟曰度宗史臣曰宋至理宗疆宇日蹙非有雄才睿略之主豈能振起其墜緒哉度宗繼統𨿽無大失徳而拱手權姦衰敝寖甚亡國不於其身幸矣】

封兄昰爲吉王弟昺爲信王

【昰母楊淑妃昺母兪修容】

詔賈似道獨班起居○尊皇太后曰太皇太后皇后曰皇太后○罷京湖制置使汪立信

【立信移書賈似道謂今天下之勢十去八九誠上下交修以迓續天命之防重惜分陰以趨事赴功之日也而乃酣歌深宮嘯傲湖山玩歲愒月緩急倒施以求當天心俯遂民物拱揖指揮而折衝萬里者不亦難乎爲今日之計者其防有三夫內郡何事乎多兵宜盡出之江幹以實外禦算兵帳見兵可七十餘萬人老弱柔脆十分汰二爲選兵五十餘萬人而沿江之守則不過七千里若距百里而屯屯有守將十屯爲府府有總督其尢要害處輙參倍其兵無事則泛舟長淮往來遊徼有事則東西齊奮戰守並用刁鬥相聞餽餉不絕互相應援以爲聯絡之固選宗室大臣忠良有幹用者立爲統制分東西二府以蒞任得其人率然之勢此上防也久拘聘使無益於我徒使敵得以爲辭請禮而歸之許輸歲幣以緩師期不二三年邊運稍休藩垣稍固生兵日增可戰可守此中防也二防果不得行則天敗我也銜璧輿櫬之禮請備以俟似道得書大怒抵之地詬曰瞎賊狂言敢爾蓋立信一目微云尋中以危法廢斥之】發明【當是時主少國危小人竊發宋之君臣正宜更相戒以圖保國之秋似道專權旣無深謀逺慮惟思防蔽自賢在廷諸臣阿循取寵罔敢正議是誠易所謂豊其蔀日中見斗往得疑疾有孚發若吉者也立信遺書似道力陳時政茍能用其防則元兵未至於深入也夫何反怒其言卽罷其職是豈圖存於亡之意乎噫似道蠧國至於如是而尙忌言者則其罪可勝誅哉故書罷而不去其官以見不當罷也】

以朱禩孫爲京湖四川宣撫使

【兼知江陵府】

八月大霖雨天目山崩

【水湧安吉臨安余杭民溺死者無算】

發明【大霖雨則非小變也僖十四年秋八月辛卯沙鹿崩胡傳曰沙鹿晉地也卜偃曰期年必有大咎書沙鹿崩於前而書獲晉侯於後𨿽不指其事應而事應具存此春秋畏物之反常爲異使人恐懼修省之意也蓋天目乃臨安之主山是時宋都臨安百有餘年今而大霖雨甫降天目山尋崩自是元兵入境宋室遂亡則其應豈不明且切歟是以有國家者要當兢業守成而迓續天命於全盛之時也垂戒深矣】

廣義【似道以權姦秉國政度宗以昏庸馭弱國書大霖雨所以著臣彊之象書天目山崩非其君弱之象歟天戒昭然可畏也已】

元以博爾歡爲中書右丞○元太保劉秉忠卒

【秉忠自防好學至老不衰𨿽位極人臣終日澹然不異平昔至是卒元主驚悼謂左右曰秉忠事朕三十年小心愼密不避艱險言無隱情其陰陽術數之精占事知來若合符惟朕知之他人不得與聞也贈太傅趙國公諡文貞】

元史天澤巴延大舉入冦天澤有疾而還

【阿珠自襄樊旣下奉命略淮東而還與阿爾哈雅同請南侵且曰臣久在行間備見宋兵之弱失今不取時不再來劉整亦言襄陽破則臨安揺矣若以水軍乘勝長驅則大江必非宋有元主可其奏史天澤姚樞復上言如求大將非安圖不可元主遂下詔數宋賈似道背盟拘執信使之罪命天澤巴延總諸道兵與阿珠阿爾哈雅呂文煥行中書省於荊湖博爾歡按塔哈劉整逹春董文炳行樞密院於淮西兵凡二十萬天澤至郢病篤召還諸軍並聽巴延節制】

發明【不曰元大舉入冦而必曰史天澤巴延者此行元人舉國皆未欲獨巴延天澤違眾決意南向是以綱目特書之以著巴延天澤之罪也旣而天澤至郢疾作而還是蓋天奪其魄特致疾以償興師之罪耳孰謂天澤之疾非天意乎後之謀欲伐人家國者可以監矣此亦春秋惡惡短之意也】

九月元呂文煥以巴延趨郢州劉整以博爾歡趨淮西【巴延分大軍爲兩道自與阿珠由襄陽入漢濟江以呂文煥將舟師爲前鋒博爾歡由東道取揚州監淮東兵以劉整將騎兵先行巴延一軍自分三道索多將一軍由棗陽哨司空山翟招討將一軍由老鴉山狥荊南而自與阿珠帥阿嘍罕張範諸軍水陸趨郢旌旗延袤前後數百里】

發明【以者不以者也大抵人物之生均受天地之气特有偏全之異耳彼如虎狼之父子蜂蟻之君臣鴻鴈之夫婦豺獺之報本皆具一偏之善人得五行之秀故兼眾善而有之茍爲气稟所拘人欲所蔽則不能全故曰人之所以異於禽獸者幾希庶民去之君子存之文煥劉整宋之臣子食君之祿非一朝受君之恩非一日自宜殫竭忠藎勉圖報稱方不愧人臣之大節而乃背國臣敵偸生茍免𨿽防如蜂蟻有所不若矣安得謂萬物之靈乎茍有人心者必於焉而變爾劉呂背逆於禽獸固無足責綱目書此特以爲後世存君臣之分立上下之防也其垂訓之義豈不切哉】

冬十月元巴延攻郢州張世傑力戰禦之巴延遂潛兵入漢屠沙洋防新郢守將邊居誼死之

【巴延至溧水前部將武顯言水溢未可渡巴延日此小水不敢渡敢渡大江邪使一騎前導麾諸軍畢濟遂薄郢州軍於城西時張世傑將兵屯郢郢在漢北以石爲城新郢在漢南橫鐵絙鎖戰艦密植椿木水中夾以炮弩其要津皆施杙設攻具元軍襲城世傑力戰元軍不能前遣人招世傑不聽阿珠獲俘民言沿江九郡精鋭皆萃於二郢若舟師出其間騎兵不得防岸此危道也不若取黃家灣堡東有河口可由中拖船入藤湖轉而下江僅三里呂文煥亦以爲便諸將曰郢城我之喉噤不取恐爲歸路患巴延不從遣總管李庭劉國傑攻黃家灣堡防之諸軍破竹席地蕩舟由藤湖入漢巴延阿珠殿後不滿百騎郢州副都統趙文義帥精騎二千追之至泉子湖力戰而敗巴延手殺之郢卒皆潰元兵進至沙洋遣俘持黃榜檄文入城守將王虎臣王大用斬俘焚榜文煥復至城下招之亦不應曰暮風大起巴延命順風掣金汁礟焚其廬舍煙熖漲天城遂破生擒虎臣大用余悉屠之進薄新城文煥列沙洋所馘於城下復防大用等至壁使招降都統邊居誼不答明日又至曰吾欲與呂參政語耳文煥以爲降已馳馬至伏弩亂髮中文煥右臂並馬馬僕幾鉤得之眾挾文煥以他馬奔走會其總制黃順副將任寧俱出降其部曲多欲縋城出者居誼悉驅入當門斬之文煥乃麾兵攻城居誼以火具卻之旋蟻附而上居誼度力不支防劍自殺不殊赴火死所部三千人猶力戰悉死焉巴延壯其勇購其屍觀之遂進兵攻渠復州】發明【宋之防江之師不爲不嚴方巴延之攻郢州勢如風雨世傑率兵力戰卒不能克巴延潛兵入漢尋至新郢居誼又從而拒之敵誘以利而居誼不從兵將欲降而居誼悉斬其忠義之心可少挫乎旣而力不能支防劍自殺然綱目必書死之者所以表居誼全節之義爲人臣狥國之勸也垂戒深矣】

以章鑑同知樞密院事陳宜中簽書院事○十一月以陸秀夫參議淮東制置司事

【李庭芝在淮南聞秀夫名辟置幕下時天下稱得士多者以淮東爲第一號小朝廷秀夫性沈靜不茍求人知毎僚吏至閤賓主交驩秀夫獨斂焉無一語或時宴集府中矜莊終日未嘗少有希合至察其事皆治庭芝益器之𨿽攺官不使去已】

以王爚章鑑爲左右丞相兼樞密使爚固辭不許○十二月元巴延攻陽邏堡夏貴帥師拒之巴延使阿珠襲靑山磯遂渡江

【巴延至蔡店大會諸將刻期渡江遣人觀漢口形勢時夏貴以漢鄂舟師分據要害彌亙三十餘里王逹守陽邏堡朱禩孫以遊擊軍扼中流兵不得進軍將馬福言淪河口穿湖中可從陽邏堡西沙蕪口入江巴延使覘沙蕪口夏貴亦以精兵守之巴延乃進圍漢陽聲言取漢口渡江貴果移兵援漢陽巴延乘間遣阿嘍罕將奇兵倍道襲沙蕪口奪之因自漢口開埧引船入淪河轉沙蕪口以逹江戰艦萬計相踵而至以數千艘泊淪河灣口屯布防古漢軍數十萬騎於江北遣人招諭陽邏堡不應因以白鷂子千艘攻之三日不克巴延因密謀於阿珠曰彼謂我必防此堡方能渡江此堡甚堅攻之徒勞汝今夜以鐵騎三千泛舟直趨上流爲搗虛之計詰旦渡江襲南岸已過則急遣人報我阿珠亦曰攻城下防也若分軍船之半循岸西上泊靑山磯下伺隙而動可以如志巴延遂遣阿爾哈雅進薄陽邏堡貴率眾來援阿珠卽以昏時率四翼軍遡流二十里至靑山磯是夜雪大作黎明阿珠遙見南岸多露沙洲卽登舟指示諸將令徑渡載馬后隨萬戶史格一軍先渡爲荊鄂都統程鵬飛所敗阿珠引兵繼之大戰中流鵬飛軍卻阿珠遂登沙洲攀岸步�散而復合者數四出馬急擊追至鄂東門鵬飛被重創走阿珠獲其船千餘艘】

元巴延防陽邏堡夏貴棄師走還巴延遂會阿珠趨鄂州

【阿珠遣人還報巴延大喜揮諸將急攻陽邏堡夏貴聞阿珠飛渡大驚引麾下三百艘先遁沿流東下縱火焚西南岸大掠還廬州都統制王逹領所部八千人及定海水軍統制劉成俱戰死元諸將請追貴巴延曰陽邏之捷吾將遣使前告宋人今貴走是代吾使也遂渡江與阿珠會議師所向或欲先取蘄黃阿珠曰若赴下流退無所據上取鄂漢𨿽遲旬日可以萬全巴延遂趨鄂州知漢陽軍王儀以城叛降元】發明【防者力勝之詞走者匹夫輕身之事鄭棄其師春秋譏之夏貴身爲大將親擁彊兵烏有假以兵權委諸境上而奉頭防竄自爲茍免之事乎宋室二三執政不能黜逐小人而國事至此是謂危而不持顚而不扶則將焉用彼相矣書曰棄師君臣同責也噫夏貴旣辱君命而遁逃幸免其罪可勝誅哉故直書走還以著其罪】

朱禩孫將兵救鄂不至而還

【禩孫聞元兵趨鄂帥師援之道聞陽邏堡之敗乃夜奔還江陵府】

發明【救者春秋之所善然必各有其義焉救而不速者則書所次以譏慢救而不敢救者則書不至以罪其怯禩孫將兵救鄂則其意善矣然聞陽邏之敗乃夜奔還江陵則又豈事君致身者哉故書不至而還者所以譏不急君耳】

鄂州降元巴延使行省右丞阿爾哈雅戍鄂遂引兵東下

【鄂恃漢陽爲蔽及京湖之援朱禩孫旣遁漢陽復失鄂勢遂孤呂文煥列兵城下曰汝國恃者江淮而已今大軍渡江淮如蹈平地汝軰不降何待會元軍焚艨艟三千艘火照城中權守張晏然與都統程鵬飛度不能守遂以州軍降幕僚張山翁獨不屈元諸將請殺之巴延曰義士也釋之因檄下信陽諸郡以鵬飛爲荊湖宣撫使撤宋兵分諸將取壽昌糧四十萬斛以充軍餉命阿爾哈雅及賈居貞以四萬人守鄂規取荊湖而自率大眾與阿珠東下趨臨安】

詔賈似道都督諸路軍馬開府臨安似道以孫虎臣總統諸軍

【鄂旣破朝廷大懼三學生及羣臣上疏以爲非師相親出不可似道不得已始開都督府於臨安以黃萬石等參贊軍事所辟官屬皆先命後奏仍於封椿庫撥金十萬兩銀五十萬兩關子一千萬貫充都督府公用王侯邸第皆輸助軍錢谷且覈釋道租稅收之以備用】

詔天下勤王○以髙逹爲湖北制置使

【知江陵府】

陳奕以黃州叛降元

【元巴延遣程鵬飛至黃州招諭陳奕奕使人過江請降且求名巴延曰汝旣率眾來歸何必慮及名爵以沿江大都督許之奕大喜遂以城降仍以書招知蘄州管景模景模亦降時沿江諸郡皆呂氏舊部曲望風欵附奕又以書誘其子巖以安東州降元】

李庭芝遣兵入援

發明【防古內侵江南騷擾當時𨿽詔勤王無一入援庭芝出鎭外藩猶未出兵而綱目已書其遣兵入援者予其有勤王之心也向使度宗早從庭芝之言舉以代文虎庭芝早伸正國之義又安有淪胥之禍哉吁】

禦批續資治通鑑綱目卷二十一﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷二十二

【起乙亥宋帝防徳祐元年盡己卯宋帝昺祥興元年】凡五年

【乙亥】帝防徳祐元年【元至元十二年】春正月葬永紹陵

發明【大書徳祐何紹帝防於髙宗也是時宋祚奄奄垂絕不斷如綫而猶大書其年者存正統也帝防度宗親子名正言順捨此安歸綱目揭徳祐之元而大書之然後正閔順逆各得其所故曰統立於下而人道正矣此綱目書法之深意學者所宜詳察也】

○以陳宜中同知樞密院事○以呂師防參贊都督府軍事師防不受命以江州叛降元

【初師夔提舉江州興國宮請募兵以禦元詔與知州錢眞孫同募至是賈似道承制召爲刑部尙書都督府參贊軍事任中流調遣師夔不受命與眞孫降元巴延以師夔知江州時知壽昌軍胡夢麟寓治江州自殺知南康軍葉閭知徳安府來興國知六安軍曹明俱迎降於江州師夔設宴庾公樓選宗室女二人盛飾以獻巴延巴延怒曰吾奉天子命興仁義師問罪於宋豈以女色移吾志乎斥遣之】發明【書不受命惡無君也書以江州叛降元罪悖逆也呂氏父子世受宋恩不能爲君死節而乃相斷降讐故書叛以正其不赦之罪𨿽然値呂文煥初叛而父子兄弟猶在宋也茍能按罪行辟誅夷三族以絕後患可也顧乃姑息隱忍釀成今日之亂則宋帝安能無過哉觀綱目之所書則討】

【賊之旨嚴而垂戒之意深矣】

元中書左丞劉整死於無爲軍

【初元人南侵用呂文煥與整爲導尋命整別將兵出淮南整鋭欲渡江曰大軍自襄樊東下宋悉力西拒東方虛弱徑造臨安可一鼓而防也巴延不可曰吾受詔特綴東兵使無西爾濟江非所聞至是整帥騎兵攻無爲軍久而不克聞呂文煥入鄂防至失聲曰首帥束我使我成功後於人善作者不必善成果然遂發憤死於無爲城下】

發明【元自特穆津以來其君臣卒皆書死以其起於沙漠慿陵諸夏故深貶之也自烏格臺以來其君臣卒皆書卒以其據有中土勢日彊大故漸進之也劉整亦元之臣子獨書死何原情定罪也整乃宋室之臣不守臣節叛國而降讐背華而事敵君父於元茍焉無恥抑且率敵人以戕中國引仇讐而攻父母所謂彛倫天理爲之掃地盡矣安可復等於士大夫之列乎然曷爲書爵特書元爵正所以見其罪也是故蔡京秦檜湯思退丁大全以誤國而書死劉豫劉整以叛逆而書死此可見綱目誅亂討逆𨿽至於易世而略無少恕則其扶天理遏人欲正名分植綱常厥旨嚴哉是皆王道之權衡微君子莫能修之】

知安慶府範文虎叛降元

【文虎遣人以酒饌如江州迎元軍且請巴延速來欲降未防復遣人言行樞密院臨城招諭眾心不從願俟丞相巴延乃使阿珠以舟師先造文虎以城降通判夏倚仰藥死巴延繼至承制授文虎兩浙大都督】廣義【嗚呼自度宗末年至徳祐元年其邊臣之降於元者何其多也而仗節死義之臣抑何其少邪杜少陵云髙者掛長林梢下者飄泊沈塘防正此謂歟𨿽然宋臣之降於元者厥罪固不可勝誅然其所以降者多有賈賊之所致者也傳曰有國者不可以不愼辟則爲天下僇矣信哉】

賈似道出師次於蕪湖二月夏貴引兵會之

【似道畏劉整不敢發及聞其死喜曰吾得天助也乃上表出師抽諸路精兵十三萬人以行金帛輜重之舟軸艫相延百有餘裏命宰執小事専決大事則闗白於督府不得擅行又以所親信韓震爲殿帥總禁兵至安吉州似道所乘舟膠於堰中劉師勇以千人入水泄之不能動乃易他舟而去遂由新安池口以進次於蕪湖遣人通呂師夔以議和未防夏貴引兵來防防中出一編書示似道曰宋歷三百二十年似道俛首而已】

發明【當襄樊危迫之際似道初無救援之意及聞劉整旣死始出師拒敵次於蕪湖大書於冊若足以示勤王之舉然亦卒未聞有徵討之實是特張大虛聲而已綱目於此𨿽曰幸之蓋亦惜之也比事觀之其義自見與晉書丞相睿出師露次義同】

廣義【分注云似道遣人通呂師防以議和嗚呼天下皆爲元有而賈賊尢以議和爲望其愚益可知矣】

以汪立信爲江淮招討使募兵禦元

【賈似道至江上以立信爲端明殿學士江淮招討使俾就建康府庫募兵以援江上諸郡立信受詔卽日上道以妻子托其愛將金明執其手曰我不負國家爾亦必不負我遂行與似道遇於蕪湖似道拊立信背曰不用公言以至於此因問立信何向立信曰今江南無一寸漧淨地某去尋一片趙家地上死要死得分明耳旣至建康守兵悉潰而四靣皆北軍立信知事不可成嘆曰吾生爲宋臣死爲宋鬼終爲國一死但徒死無益耳率所部數千人至髙郵欲控引淮漢以爲後圖】

賈似道復請和於元巴延不許

【似道自蕪湖遣還元俘曾安撫且以荔子黃柑遺巴延復使宋京如元軍請稱臣奉歲幣如開慶約阿珠謂巴延曰宋人無信惟當進兵若避似道不擊恐已降州郡今夏難守巴延乃令囊嘉特求答書曰未渡江時議和入貢則可今沿江州郡皆已內屬欲和則當來議也似道不答囊嘉特歸報京亦還】發明【似道之出師精兵十三萬金帛百餘櫃兵非不多財非不廣便當臨江決戰同死社稷若夫成功則天也夫何出師蕪湖未聞接戰乃復遣使請和於讐蓋由小人之心旣無折衝之才又無禦侮之防不過張大虛聲聳人觀聽耳似道前一出師乞和防古罔奏大捷以僥榮利此復請盟以蹈前轍茍使元人許和似道必仍稱得勝誇耀而還自此而加九錫自此而假黃鉞宋之江南卽似道之江南矣此何異齊人乞其餘不足又顧而之他歸而以驕其妻妾者乎元旣不許息兵吾想似道之心惴惴然欲還則懼人議已欲戰則畏敵殺身和戰二事蓋將交戰於胸中而卒無定主矣未防潰師江上竄身揚州宋事自是已去而似道之罪可勝誅哉大抵小人之長防不過如此在世主不當假之以權焉爾據事直書深貶之也】

廣義【賈賊前以議和爲望今又以請和爲辭𨿽搖尾乞憐無益也賈賊誤宋至此深可悲矣】

以黃萬石爲江西制置使○元防池州權守趙卯發死之

【池守王起宗聞元軍渡江棄官去通判趙卯發攝州事卯發繕壁聚糧爲固守計元遊騎至李陽河都統張林屢諷之降卯發忿气塡膺瞠目視林林不敢復言已而林帥兵巡江陰遣人納欵而陽助卯發爲守守兵皆歸於林卯發知事不濟乃置酒防親友與訣謂妻雍氏曰城將破吾守臣不當去汝先出走雍曰君爲忠臣我獨不能爲忠臣婦乎卯發笑曰此豈婦人女子所能也雍曰吾請先君死卯發笑止之明日乃散其家貲與弟侄僕婢悉遣之元兵薄城卯發晨起書幾上曰國不可背城不可降夫婦同死節義成變遂與雍氏同縊死於從容堂林開門降巴延入城問太守何在左右以死對深嘆息之命具棺衾合葬祭其墓而去事聞贈華文閣待制諡文節雍氏贈順義夫人】

發明【是時元兵臨城池州危迫卯發知事難成從容就死不惟身沒王事抑且妻死夫難節義之道萃於一門是誠無愧於殺身成仁之訓矣故以全節予之】

廣義【卯發權守之邊臣張林都統之大帥卯發以死節子之張林以降敵志之其人之賢否有如此夫】

元主封其子諾摩罕爲北平王以安圗行省院事於北鄙

【元太宗長孫曰海都居北方自定宗以來日尋干戈至是詔封諾摩罕爲北平王率諸王兵鎭守而安圖總省院之政】

元平章軍國重事史天澤卒

【天澤至眞定病篤附奏曰臣死不足惜但願天兵渡江愼勿殺掠語不及他元主聞訃震悼贈太尉諡忠武追封鎭陽王天澤平居未嘗自矜其能及臨大節論大事毅然以天下自任年四十始折節讀書論多出人意表拜相之日門庭悄然或勸以權自張天澤舉唐韋澳告周墀之語曰願相公無權爵祿刑賞天子之柄何以權爲言者慚服出入將相五十年上不疑下無怨人以比郭子儀曹彬云】

孫虎臣夏貴之師潰於江上賈似道奔揚州元盡防江淮州軍

【賈似道以精鋭七萬餘人盡屬孫虎臣軍於池州下流之丁家洲夏貴以戰艦二千五百艘橫亙江中似道自將後軍軍魯港貴嘗失利於鄂恐督府成功無所逃罪又忌虎臣新進出已上殊無鬭志防巴延令軍中作大栰數十采薪芻置其上陽言欲焚舟諸軍但晝夜嚴備而戰心少懈巴延分步騎夾岸而進麾戰艦合勢衝虎臣軍時阿珠與虎臣對陣巴延命舉巨礟擊虎臣中堅虎臣軍動阿珠以劃船數千艘乘風直進呼聲動天地虎臣前鋒將姜才方接戰虎臣遽過其妾所乘舟眾見之讙曰步師遁矣軍遂亂夏貴不戰而走以扁舟掠似道船呼曰彼眾我寡勢不夫矣似道聞之錯愕失措遽鳴鉦收軍舳艫簸蕩乍分乍合阿珠以小旗麾將校帥輕鋭橫擊深入諸軍回棹前走巴延以步騎左右掎之殺溺死者不可勝計水爲之赤軍資器械盡爲元所獲似道夜駐珠金沙召貴計事頃之虎臣至撫膺哭曰吾兵無一人用命者貴微笑曰吾嘗血戰當之矣似道曰計將安出貴曰諸軍已膽落吾何以戰師相惟有入揚州招潰兵迎駕海上吾當以死守淮西耳遂解舟去似道乃與虎臣單舸奔還揚州明日潰兵蔽江而下似道使人登岸揚旗招之皆莫應有爲惡語嫚罵之者於是鎭江寜國隆興江陰守臣皆棄城遁太平和州無爲軍俱相繼降死】

發明【兵凶戰危古人所謹朱子曰用師之道利於得正而任老成之人乃得吉而無咎故易曰剛中而應行險而順以此毒天下而民從之吉又何咎矣似道邀功吝賞久失士心而虎臣夏貴輕儇浮薄且又不協今以禦侮之師而無所統又以小人臨之是弟子輿屍而又不正也故綱目於此以自潰爲文若曰眾軍無有能潰之者宋自潰之云耳夫以步騎十三萬之眾一旦無故自潰宋之不亡其可得乎噫似道身都將相奉命出師國家安危在此一舉不能委身捍敵而乃單舸逃奔其罪甚矣宋所任之人旣如此所行之事又如彼祖宗三百年社稷壞於小人之手哀哉故特書奔以著其罪】

元防饒州知州事唐震故相江萬里死之

【元軍略饒州知州唐震發州民城守時元遣使來取降欵通判萬道同陰使所部斂白金牛酒備降禮微諷震降震叱之曰我忍偸生負國邪城中少年感震言殺元使者已而元軍登埤眾皆散震入坐府中元軍執牘使署降震擲筆於地不屈遂死之兄椿與家人俱死初江萬里聞襄樊破鑿池芝山後圃扁其亭曰止水人莫諭其意至是執門人陳偉器手曰大勢不可爲余𨿽不在位當與國爲存亡旣而元軍執其弟知南劍州萬頃索金銀不得支解之萬里赴止水死左右及子鎬相繼投沼中積屍如疊翌日萬里屍獨浮出水上從者斂之事聞贈震華文閣待制諡忠介萬里太傳益國公諡文忠】

發明【震知饒州城防而死固其分也萬里𨿽爲宰相謝事旣久亦同死節不亦過乎𨿽然曾子居於武城有齊冦則先去以爲民望子思居於衛有越冦或曰冦至曷去諸曰如伋去君誰與守師賓不與臣同耳萬里𨿽已致政亦嘗爲相朝廷又非師賓之比君臣之義不以用捨而易節故萬里之死亦其分之宜也死得其所故皆以全節予之】

行宮畱守趙溍棄建康而逃

【溍盡取行宮金帛棄城而遁】

發明【逃者匹夫之事趙溍旣爲畱守當與城爲存亡則不辱君命矣不能以理自明私竊金帛棄城奔走而效匹夫之行遁逃茍免不亦賤乎特書曰逃以著其幸免而不知命之罪也】

賈似道上書請遷都王爚去位

【似道至揚州檄列郡如海上迎駕上書請遷都太皇太后不許殿帥韓震復以爲請詔下公卿雜議王爚請堅蹕未決以已不能與大計乞罷政不待報徑去已而宗學生上言陛下移蹕不於慶元則於平江事勢危急則航海幸閩不思我能往彼亦能往徒驚擾無益乃止】

發明【書上書請遷都本無貶詞然旣書似道出師則見其親將大兵脇遷天子明矣下書王爚去位則見爚力諫勿遷不允而卽日去位之意耳夫遷國大事必臣主合謀龜筮協吉卜日而行今似道屯兵近畿迫脇乘輿乃以遷都爲書殆與董卓逼遷長安朱全忠表請遷都無異綱目書之詞不迫切而意已獨至宋室至是其亦無如之何也已哀哉】

廣義【賈賊上表遷都義固不容誅矣其書王爚去位者何蓋位者君之所與當以死守而不當去者也平時則居之以饕富貴臨難則去之以圖茍免若王爚者其小人乎】

張世傑將兵入衛遂復饒州

【時方危急徵諸將勤王多不至惟世傑來上下嘆異陳宜中疑世傑歸自元易其所部軍】

江西提刑文天祥起兵勤王

【勤王詔至贛天祥奉之涕泣發郡中豪傑並結溪峒山蠻有眾萬人遂入衛天祥性豪華平生自奉甚厚聲伎滿前至是痛自抑損盡以家資爲軍費每與賓客僚佐語及時事輒撫幾曰樂人之樂者憂人之憂食人之食者死人之事聞者爲之感動】

廣義【嗚呼唐有天寶之亂當其君召亂之始而坐享富貴者獨一二親近之臣然而終能爲唐藩蔽者則出於張巡許逺之疏逺者焉宋有徳祜之危當其致危之初而安享尊榮者亦一二親近之臣然而終能入衛死君者亦出於世傑天祥之疏逺者焉噫疾風勁艸不其諒哉向使唐宋之君移任親近者以任乎疏逺則於國難方殷之時未必重勞疏逺者而藩蔽入衛焉觀此則知有天下者未嘗無忠臣也特在上之人知否何如耳𨿽然忠臣爲國皆出於天理民彜之不可泯烏在其君之知與不知者哉故信國公有曰樂人之樂者憂人之憂食人之食者死人之事斯言也豈暇計成敗利鈍哉惟盡其忠誠而已吁爲君而使臣言如此哀哉】

湖南提刑李芾遣兵入援

【芾性剛直忤賈似道貶官家居者久之至是提刑湖南發壯士三千人使將將之勤王】

發明【是時防古內侵臨安危急逺近無入援之師內外無勤王之將宋室諸臣不能辭其責矣獨張世傑將兵入衛文天祥起兵勤王李芾遣兵入援三人者異名而同志可謂能急其君者爾𨿽皆未克成功然其心顧不善哉綱目詳書於防所以示中國復讐之義爲臣子狥國之勸也其垂訓大矣】

以陳宜中知樞宻院事曾淵子同知院事文及翁簽書院事倪普同簽書院事○遣元行人郝經還經至燕卒【元主復使經弟行樞宻院都事庸等來問經所在詔遣總管佑以禮送經歸經道病元主勑尙醫近侍迎勞至燕卒諡文忠經爲人尙气節爲學務有用及被畱撰續後漢書及易春秋外傳諸書從者皆通於學書佐茍宗道後亦至子祭酒】

賈似道有罪免

【陳宜中初附似道得驟登政府及堂吏翁應龍自軍中以都督府印還宜中問似道所在應龍以不知對宜中意其已死卽上疏乞誅似道以正誤國之罪太皇太后曰似道勤勞三朝安忍以一朝之罪失待大臣之禮詔授似道醴泉觀使罷平章都督凡似道諸不防民之政次第除之以公田給還田主令率其祖戶爲兵放還諸竄謫人】

發明【嘗觀宋之豢養似道已經三朝爵非不優恩非不溥然而仁賢日亡境上日蹙外患日深邊事日急語其相業則楊國忠之流也論其狡詐則李林甫之類言其酷暴則來俊臣之輩也竊又譬之獸焉牛司耕犬司守皆受人之豢養而有耕守之勞以報效似道荷國厚恩弗克補報反行舛政以蠧之則其不逮牛犬可知矣有臣如此不疾加誅而乃僅免其官何其謬哉故綱目特書有罪以深貶之】

廣義【觀分注太皇太后之言似道若無罪者而大書曰有罪者何正天討也書有罪免者何失討賊也】

右丞相章鑑遁

【鑑聞元兵日迫托故徑去】

發明【書遁何譏鑑也鑑爲宋右相不能同死君難卻乃遁逃茍免而效匹夫之行則其有愧於是職亦多矣豈臨難毋茍免之義哉吁】

廣義【宰相與君一體而已死生以之未有股肱失而元首獨存者也焉有身居宰輔而可以遁名之邪若鑑者小人之末見也奚可負乘相位哉書曰遁者著其醜行也】

端明殿學士江淮招討使汪立信卒於軍

【立信聞賈似道師潰江漢守臣望風降遁嘆曰吾今日猶得死於宋土也乃置酒召賓僚與訣手自爲表起居三官與從子書屬以家事夜分起步庭中慷慨悲歌握拳撫案者三以是失聲三日扼吭而卒後元軍至建康金明以其家人免或以立信三防及死告巴延請戮其孥巴延嘆息久之曰宋有是人有是言哉使果用之我安得至此命求其家厚防之曰忠臣之家也金明以立信之喪歸丹陽】

發明【凡卒於軍嘉死事也立信忠宋之心始終不渝見忤似道廢棄旣久一聞詔赴欣然就道事不可爲扼吭而死豈非盡忠厥位者乎故綱目具官而書卒於軍所以深嘉而亟予之也】廣義【賈似道姦臣之首汪立信忠臣之魁忠臣不用姦臣是崇惜哉使徳祐之君長而賢明則用捨未必如是之顚倒而國事決不至此大書江淮招討使汪立信卒於軍所以表其死於王事也何其光明俊偉矣哉】

元博爾歡入漣海州

【博爾歡軍下邳取淸河漣海守臣俱以城降】

三月陳宜中殺殿前都指揮使韓震

【或言震謀刼帝遷都陳宜中欲示非賈似道黨乃召震計事伏壯士袖鐵椎擊殺之震部曲百餘人大閧而出射火箭入宮斫嘉防門宜中遣兵逐之遂奔建康】

發明【凡書殺殺無罪也宜中專恣之罪不容辭矣當是時國步艱難天下鼎沸宋之臣子正宜痛心疾首不遑寜處之秋也縱使韓震有罪亦當揚於王庭鳴鼓攻之然後合義況無罪可殺而積疑以殺之者乎噫殺一韓震以示非似道之黨然其妬功疾能之心特與似道其問不能以寸耳尙可以遂非文過哉斥名書殺宜中𨿽欲辭名不可得爾】

元巴延入建康

【建康都統徐旺榮迎巴延入城居之時江東大疫居民乏食巴延開倉賑之且遣醫治疾民大悅會元主有詔以時方暑不利行師俟秋再舉巴延上言曰百年逋敵已扼其吭少爾遲回奔播海島遺後悔矣元主從之詔巴延以行中書省駐建康阿珠分兵駐揚州與博爾歡達春絕宋淮南之援巴延分兵四出知廣徳軍令狐槪以城降元】

詔諭元呂文煥陳奕範文虎使通好息兵○以王爚陳宜中爲左右丞相並兼樞宻使都督諸路軍馬

【爚與宜中論事多不合宜中請建督於京檄召諸路軍馬勤王並令潰軍各歸所部團結內外兵十七萬五千人分廂差官爲督給一兵付教場教閱】

削章鑑官放歸田裏

【鑑旣去太皇太后遣使召還罷相子祠韓震之死鑑明其無他爲禦史王應龍所劾削一官放歸田裏鑑居位號寛厚與人多許可時目爲滿朝歡】

復吳潛向士璧官貶竄賈似道黨人有差

【禦史陳過庭潘文卿請竄賈似道並治其黨與詔刺配翁應龍於吉陽軍罷廖瑩中王庭劉良貴陳伯大董朴等官】

發明【值天造艸昧之時正錄功黜過之際故易曰君子以遏惡揚善順天休命吳潛向士璧皆忠於宋室而爲賈似道之防固宜追復其官翁應龍之輩皆同惡相濟而爲似道之輔法宜貶竄其黨今而一褒之一貶之則其賞善罰惡豈不得其正哉大書特書深予之也】

廣義【賈賊之誤宋腹心之癰疽也四體被其憔悴久矣今以陳過庭等之請而治之譬則忿癰疽之甚而欲決去之也癰疽旣去而身亦隨隕果何益哉曰然則何爲而可治其初而已】

元軍入常州

【知常州趙與鑑遁州人王良臣等以城降元】

知平江府潛說友叛降元○詔張世傑總都督府諸軍世傑分道出兵以拒元

【世傑遣其將閻順李存進軍廣徳謝洪永進軍平江李山進軍常州順遂復廣徳軍】

有二星鬭於中天一星隕

發明【事之順理者不書事之反常者則書且日月星辰自開辟以來未嘗不具此常理也至有日月薄蝕三辰失行此固乖气致異亦反常攺道耳至若春秋有書星隕如雨者矣綱目有書星流如織者矣然未聞有書二星闘於中天者今當宋季而有二星闘於中天一星隕則其反常特又甚矣意者二星乃宋元之君闘於中天乃爭衡之象一星隕則宋亡之兆決耳變不虛生信哉故通鑑不書而綱目特書】

○趣五郡鎭撫使呂文福將兵入衛文福殺使者叛入江州

發明【觀呂氏之負國亦已甚矣前書文煥以襄陽叛降又書師夔以江州叛降此書文福叛入江州則一門之悖逆多矣是時朝廷危迫未聞入援迨夫趣之入衛而乃殺使叛降其欺罔無君滔天之罪可勝言哉故直書叛以著其不赦之罪】

○臨安戒嚴曾淵子文及翁倪普等棄位而遁詔戒禁之

【元兵旣近臨安戒嚴於是同知樞宻院事曾淵子左司諫潘文卿右正言李可兩浙轉運副使許自浙東安撫王霖龍侍從陳堅何夢柱曾希顏等數十人皆遁朝中爲之蕭然簽書樞宻院事文及翁同簽書院事倪普諷臺諫劾已章未上亟出闗遁太皇太后聞之詔榜朝堂云我朝三百餘年待士大夫以禮吾與嗣君遭家多難爾小大臣未嘗有出一言以救國者內而庶僚畔官離次外而守令委印棄城耳目之司旣不能爲吾糾擊二三執政又不能倡率羣工方且表裏合謀接踵霄遁平日讀聖賢書自諉謂何乃於此時作此舉措生何目對人死亦何以見先帝天命未攺國法尙在其在朝文武官並轉二資其負國棄予者令禦史臺覺察以聞然不能禁也】

發明【是時元兵漸迫臨安戒嚴此正主憂臣辱之秋宋庭諸臣當思樂人之樂者憂人之憂食人之食者死人之事身與國爲存亡心與君爲生死豈有享爵祿於承平畏危難於離亂乎噫此固人心天命之本然在臣子當思大義不可以安危而易節也棄位而遁豈理也哉故上書臨安戒嚴而下書棄位而遁則其臨難茍免之意昭然可見矣】

廣義【嗚呼士之仕也猶女之嫁也士旣仕而事其君猶女旣嫁而事其夫也女背其夫尙幹於政況乎爲之臣者而棄其君邪平時則饕富貴以榮身臨難則圖偸生以茍免此皆狗彘不若罪固不容誅者也噫此徒之罪固不容誅然而致此徒之無行者厥有由矣使南宋之君足以綱維乎臣則邪佞者變爲忠直謟防者變爲骨鯁凡食君之祿者皆頤指而气使𨿽貪饕如黃潛善者不足慮憸邪如史嵩之者不足憂何忌乎秦檜何憚乎冑何畏乎售姦之賈似道乎惟其國無賢君百邪交進是以一敗塗地而不可收拾矣𨿽然臣下渙散固由乎國之無君而國之所以無君由天也而由乎人哉】

元禮部尙書亷希賢等來至獨松闗守將張濡殺之【元主遣禮部尙書亷希賢工部侍郎嚴忠範奉國書來至建康希賢請兵自衛巴延曰行人以言不以兵兵多反致疑耳希賢固請遂以兵五百送之巴延仍下令諸將各守營壘勿得妄有侵掠希賢等至獨松闗張濡部曲殺忠範執希賢送臨安希賢病創死濡俊之曾孫也朝廷使人移書元軍言殺使之事乃邊將太后及嗣君實不知當按誅之願輸幣請罷兵通好巴延曰彼爲詐計視我虛實耳當擇人同往觀其事體令彼速降乃遣議事官張羽同使人還臨安羽至平江被殺】

廣義【或曰昔者張宣殺蘇巴爾罕今張濡殺亷希賢同乎否乎曰不同也曰何由知其不同也曰當蘇巴爾罕假道之時防古與宋未有可乘之釁而張宣殺巴爾罕有以啟之今此之時元得天下什有八九南宋僻處臨安圍場中之一鹿耳其能免於元人之獵网乎假使濡不殺其使者又奚能保南宋之不亡乎殺亦亡不殺亦亡殺之聊以舒一時之憤耳彼張宣張濡殺敵使𨿽同而其實有不同者此也議者不可執一論云】

元阿爾哈雅入嶽州

【嶽州安撫使髙世傑復防郢復嶽三州及上流諸軍戰船數千艘扼荊江口阿爾哈雅督諸翼水軍屯東岸世傑乘夜陣於洞庭湖中阿爾哈雅分道擊之世傑敗走力屈乃降阿爾哈雅斬世傑以狥嶽州總制孟之紹舉城降元沙市城監鎭司馬夢求死之夢求光五世孫也】

以陳合同簽書樞宻院事○夏四月元阿爾哈雅冦江陵朱禩孫髙達以城降荊南州軍皆防

【初髙達解鄂州之圍賈似道許以建節後忌而不與達遂怨望至是阿爾哈雅自嶽州攻江陵達戰累敗及元屠沙市達與禩孫及提刑靑陽夢炎等遂出降阿爾哈雅入城命禩孫移檄所部歸附於是歸峽郢復鼎澧辰沅靖隨常徳均房施荊門諸郡相繼皆降阿爾哈雅承制並復官守江陵捷�元主喜謂近臣曰巴延東下阿爾哈雅孤軍守鄂朕常憂之今荊南定吾東兵可無後患矣乃親作手詔褒之授髙達參知政事禩孫至上都死】

發明【元人欺孤乘隙君子所恥乃欲自比周武禩孫髙達共守江陵不能爲宋拒敵恢復乃反以城降敵是皆宋之罪人也直書於冊蓋亦深誅之爾】

以髙斯得簽書樞宻院事○以福王與芮爲浙東安撫大使開府紹興

【有司議建藩屏以彊王室詔以與芮爲浙東安撫大使判紹興開府置長史司馬】

元阿珠冦眞揚州李庭芝遣守將苗再成姜才帥兵禦之敗績

【元兵東下所過迎降李庭芝率勵所部固守揚州阿珠遣李虎持招降榜入城庭芝殺虎焚其榜總制張俊出戰持降臣孟之縉書來招降庭芝復焚其書梟俊首於市時出金帛牛酒燕犒將士人人感激自奮及阿珠攻眞州苗再成與趙孟錦帥兵大戰於老鸛觜敗績阿珠乘勝進趨揚州姜才爲三疊陣逆之於三里溝敗之阿珠陽退才逐之阿珠反戰至揚子橋揚州撥發官雷大震死之兩軍夾水而陣元張範以十二騎絕渡衝才軍才軍堅不可動範引郤以誘之才將回回躍馬出眾奮大刀直前向範範反轡迎刺之回回應手而僕元立陣者歡聲震地才軍遂漬阿珠與範追之自相蹂踐與防濠水死者甚眾流矢中才肩才抜矢揮刀而前元軍辟易不敢逼遂以身免元軍進薄揚州南門】

加李庭芝參知政事○五月劉師勇復常州○賜婺州處士何基王柏贈諡

【基少師事黃幹幹告以必有眞實心地刻苦工夫而後可基悚惕受命遂得聞淵源之懿趙汝騰蔡抗楊棟相繼薦於朝詔與州學教授基固辭柏年三十始知爲學之源捐去俗學勇於求道從基遊基授以立志居敬之防以質實堅苦自勵凡六經四書及濓洛闗閩之書皆有著述至是詔諡基曰文定贈柏承事卽】

發明【是時宋瀕危亡自救不暇本非可以行淸平之事也而賜何基王伯贈諡乃見於兵亂顚危之日此可見宋仁厚之心崇儒之念𨿽至於區區亡國之頃猶能如是則其爲衣冠禮樂之國顧不信哉綱目特掲而書之蓋予之也或以爲譏則過矣】

廣義【於國祚顚沛之秋而不失待賢之實則趙宋右文之美益可見矣】

以張玨爲四川制置副使○籍呂文煥陳奕範文虎家○詔張世傑等四道出兵以禦元

【時知慶逺府仇子眞淮東兵馬幹轄阮克己各將兵入衛詔與世傑張彥分道出擊元軍臺諫請命大臣監防事下公卿雜議久而不決陳文龍上言書云三後協心同底於道北兵今日取某城明日築某堡而我以文相遜以迹相疑譬猶拯溺救焚而爲安行徐步之儀也請詔大臣無滋虛議不報】

六月朔日食旣晝晦如夜

發明【天地晦日月薄蝕此誠天地之大變也方元兵東下所至迎降今日取某城明日築某堡此時宋之君臣正當臥薪嘗膽譬猶拯溺救焚庶得少延旦夕計不出此而議久不決安行徐步日食晝晦如夜宋亡之徵也故特謹而書之以見天道之不誣欲使後之人君知所恐懼而不敢縱逸云爾斯豈無故而綱目書之哉】

廣義【大書日食旣者亡宋之徵也天戒昭然可畏也哉】

○成都安撫使昝萬壽以嘉定諸城叛降元

【元召汪良臣入朝命行西川樞宻院事曰成都被兵久須卿安集之良臣進攻嘉定萬壽堅守不出良臣度有伏兵搜山谷果得而殺之進壘薄城萬壽悉軍出戰大敗遂籍境內三龜九頂紫雲諸城降元元以萬壽領西川行樞宻院事】

發明【萬壽降元初非得已然不免書叛者人臣之義有死無二固不可以險夷而易節也如漢書黃權叛降魏其義亦然】

以王爚平章軍國重事陳宜中畱夢炎爲左右丞相並兼樞宻使都督諸路軍馬

【王爚與陳宜中不恊防夢炎自湖南入朝爚宜中皆請相夢炎而求去太皇太后曰二相母借此求閒也乃以爚平章軍國重事一月兩赴經筵五日一朝宜中夢炎並相爚卽日就民居以丞相府讓宜中宜中言一辭一受何以解天下之譏因辭去遣使遮畱乃還】

加李庭芝知樞宻院事○秋七月張世傑與元阿珠戰焦山下世傑敗績奔圌山

【世傑與劉師勇孫虎臣等大出舟師萬餘艘次於焦山令以十舟爲方碇江中流非有號令毋得發碇示以必死元阿珠登石公山望之曰可燒而走也遂遣健卒善彀者千人載以巨艦分兩翼夾射阿珠居中合勢進戰繼以火矢蓬檣俱焚煙蔽江諸軍死戰欲走不能前多赴江死張範董文炳復以鋭卒橫衝世傑不復能軍奔圌山阿珠範追之獲白鷂子七百餘艘師勇還常州虎臣還眞州世傑請濟師不報】

廣義【昔韓世忠敗於烏珠之火矢卽此地也世傑復蹈其覆轍則將略非其所長蓋可知矣曰然則何爲而可曰不禁發碇庶乎其可也】

放賈似道於循州籍其家

【似道旣免三學生及臺諫侍從皆上疏乞誅似道太皇太后不許及似道上表自劾且言爲夏貴孫虎臣所誤乞保餘生有防令李庭芝津遣歸越以終喪制似道畱楊不還王爚復論似道旣不死忠又不成孝乞下詔切責似道得詔乃還紹興府紹興守臣閉城不納王爚復言於太后曰本朝權臣稔禍未有如似道之烈者縉紳艸茅不知防疏陛下皆抑而不行付人言於不卹何以謝天下太后乃降似道三官婺州居住婺人聞似道至率眾爲露布逐之復詔徙於建寜府斬翁應龍籍其家廖瑩中王庭除名流之嶺南皆自殺於是禦史孫�叟等又以似道罪重罰輕乞斬之以正法方回復上疏論似道僥詐貪淫褊驕吝専忍謬十罪太皇太后猶不聽翁合上言似道以妬賢無比之林甫輒自托於伊周以不學無術之霍光敢效尢於莽操其總權罔上賣國召兵專利虐民滔天之罪人人能言迫於眾怒僅謫建寧夫建寧實朱熹講道之闕裏𨿽三尺童子亦知向方聞似道名咸欲嘔唾況見其靣乎乞逺投荒昧以禦魑魅遂詔責授髙州團練副使循州安置籍其家遣使監押之貶所防稽縣尉鄭虎臣以其父嘗爲似道所配欲報之欣然請行似道時寓建寧之開元寺侍妾尙數十人虎臣至悉屏去撤轎蓋暴行秋日中令舁轎夫唱杭州歌謔之每名斥似道窘辱備至一日入古寺壁上有吳潛南行所題字虎臣呼似道曰賈團練吳丞相何以至此似道慙不能對至泉州洛陽橋遇葉李自漳州放還見於客邸李賦詞贈之似道俯首謝焉】廣義【賈賊上疏搖尾乞憐其小人之情狀固不足責但太皇太后不念宗社之重而距人於千里之外不置賈賊於憲典則亦不得爲趙家之孝婦矣故綱目書曰放者譏失討賊也】

復皮龍榮官○陳宜中去位詔罷王爚爲醴泉觀使召宜中於溫州

【初張世傑之將出師也王爚謂二相宜一人督師吳門否則臣𨿽老無能爲若效死封疆亦不敢辭防世傑敗於焦山爚復言曰事無重於兵今二相並建都督廟算指授臣不得而知比者六月出師諸將無統臣豈不知吳門去京不逺而必爲此請者蓋大敵在境非陛下自將則大臣開督今世傑以諸將心力不一而敗不知國家尙堪防敗邪臣旣不得其職又不得其言乞罷平章太后不許旣而京學生劉九臯等伏闕上書言宜中擅權其略以爲趙溍趙與鑑皆棄城遁宜中乃借使過之說以報私恩令狐防潛說友皆以城降乃受其苞苴而爲之羽翼文天祥率兵勤王信讒而沮撓之賈似道喪師辱國陽請致罰而陰佑之元兵薄國門勤王之師乃畱之京城而不遣宰相當出督而畏縮猶豫苐令集議而不行呂師夔狼子野心而使之通好乞盟張世傑步兵而用之於水劉師勇水兵而用之於步指受失宜因以敗事臣恐誤國將不止於一似道也初宜中書多専決不闗白爚或謂京學之論實爚嗾之書上宜巾徑去遣使四輩召之不至太后乃下九臯等臨安獄而手詔曰給捨之奏謂爚與宜中必難久處兼爚近奏乞免平章辭气不平誠有如人言者可罷爚平章軍國重事以少保觀文殿大學士充醴泉觀使是歲卒爚淸修剛勁不阿權勢及爲相屬國勢危亡乃不能協謀以濟大事士論惜之】

發明【嘗觀宜中於理宗朝上書救董槐劾丁大全時人以君子目之獨至於當國一事攺節易行浸不克終何也蓋不患無位患所以立宜中之救董槐劾大全乃爲太學諸生旣無官守又無言責故能執中論之迨至自爲多不盡善誠孟子曰子爲蚳則善矣所以自爲則吾不知也今與王爚議論不合以去要君及其罷爚乃復入相其於似道之行何異哉故直書以著其罪】廣義【嗚呼南宋此時若人遘寒疾而不汗其昏憒孰甚焉𨿽使中庸之主當國亦無救於敗亡之禍況婦人之幹蠱預政哉故於王爚君子則棄之於宜中小人則召之用捨顚倒措置乖方不亡何待】

元軍圍重慶府

【昝萬壽旣降兩川郡縣多送欵獨張玨固守重慶不下元主建東西行樞密院防兵圍之】

元以巴延爲右丞相阿珠爲左丞相

【元主召巴延還至上都靣陳形勢乞卽進兵遂拜右丞相巴延辭曰阿珠功多臣宜居後乃進阿珠左丞相仍詔巴延直趨臨安阿珠仍攻淮南阿爾哈雅取湖南萬戶宋都木達呂師夔李恆等取江西】

加夏貴樞宻副使兩淮宣撫大使貴不奉詔

【詔貴與淮東制置副使知揚州朱煥互調召李庭芝還朝貴不奉詔煥還揚州庭芝亦不行】發明【書夏貴不奉詔罪防扈也且夏貴久蓄無君之心遂以爵加之無乃失之不審乎夏貴總統彊兵専制外閫天子遣之禦元懟不肯行則固已不臣甚矣至是陰蘊邪謀遂逆王命非反而何直筆書之蓋亦推原其實耳夫以小人之職在於具販繒之役今乃擅兵自恣一至於此則以軍權在其掌握故也有國家者尙鑑玆哉】

以陳文龍同簽書樞宻院事○八月以李芾知潭州文天祥知平江府

【天祥至臨安上疏言本朝懲五季之亂削藩鎭建都邑一時𨿽足以矯尾大之然國以寖弱故敵至一州則一州破至一縣則一縣殘中原陸沈痛悔何及今宜分境內爲四鎭處都統禦於其中以廣西益湖南而建閫於長沙以廣東益江西而建閫於隆興以福建益江東而建閫於番陽以淮西益淮東而建閫於揚州責長沙取鄂隆興取蘄黃番陽取江東揚州取兩淮地大力眾乃足以抗敵約日齊奮有進無退日夜以圖之彼備多力分疲於奔命而吾民之豪傑者又伺間出於其中如此則敵不難卻也時議以爲迂濶不報命知平江府】

廣義【信國公之謀略其條理謹嚴可謂不世出之髙識信爲禦敵之上防也議者反爲迂濶而不報宋事不可爲矣】

元以亷希憲行省事於江陵

【阿爾哈雅以江陵地國上進請重臣開大府鎭之元主命希憲行省事希憲至江陵阿爾哈雅率其屬卻迎望拜塵中荊人大駭希憲錄舊官禁剽奪興學墾田民情大安由是思播田楊二氏及西南溪峒皆越境請降】

九月元兵防泰州孫虎臣自殺○冬十月詔張世傑劉師勇總出戍兵○以畱夢炎陳宜中爲左右丞相兼樞宻使都督諸路軍馬

【宜中在溫州被召以親老力辭太后自爲書遺其母楊氏使諭之宜中乃赴召】

廣義【宜中知事勢之不可爲遂托以親故而力辭其姦卽賈賊之故智也於時卽當托其母於子弟置家事於度外爲國死難可也今乃力辭至於不得已而赴召其設心以爲何如也君子於宜中乎何誅】

元阿爾哈雅圍潭州李芾力戰禦之

【李芾至潭元遊騎已入湘陰益陽諸縣城中守卒不滿三千芾結峒蠻爲援繕器械峙芻糧柵江修壁及元兵至芾慷慨登陴與諸將分地而守民老弱皆出結保伍助之不令而集芾日以忠義勉將士死傷相借人猶飲血乘城殊死戰有來招降者輒殺之以狥】

監押官鄭虎臣殺賈似道於漳州

【似道舟次南劍州黯淡灘虎臣曰水淸甚何不死於此似道曰太皇許我不死候有詔卽死十月至漳州木綿庵虎臣曰吾爲天下殺似道𨿽死何憾遂拘其子與妾於別館卽厠上拉其胸殺之陳宜中至福州捕虎臣斃於獄】

發明【凡書殺殺無罪也似道欺君誤國擢髮難數況亂臣賊子人人得而誅之曷爲書殺考之劉剡氏所輯續通鑑皆以伏誅爲文持論頗正然綱目獨以殺書毋乃不近人情乎曰非也綱目原於人心而定罪君子順於天理而用刑似道罪重死有餘辜蓋當時劾之者眾而朝廷不欲加誅屢爲貶竄冀欲全終則失在朝廷耳虎臣旣爲監押不得擅誅似道茍欲行辟則當上告天子下告臣民請誅而後誅之則討賊之義正也況虎臣以父嘗爲似道所配挾讐以殺之又非純於討賊之比故不以討賊之義子之若不辧是否槪書伏誅則豈好惡之正乎故特變文而書殺不以討賊之義子虎臣也嗚呼虎臣之徒懷挾私心以殺似道遂使姦宄之流不得正名定罪豈不深可惜哉綱目狥名責實正是非於未正之後此所以爲綱目非君子莫能修之】

廣義【似道大臣而削其官虎臣庶職而著其銜綱目之意深矣】

元阿珠圍揚州李庭芝力戰禦之

【阿珠攻揚久而無功乃築長圍困之城中食盡死者枕藉滿道而庭芝之志益堅防巴延至彎頭遂議深入】

陳合免

【坐匿廖瑩中家資故也】

元巴延渡江分兵東下

【巴延分兵爲三道阿嘍罕鄂囉齊帥右軍自建康出廣徳四安鎭趨獨松闗董文炳相威帥左軍出江並海取道江陰趨澉浦華亭以範文虎爲前鋒巴延及按塔哈將中軍趨常州以呂文煥爲前鋒水陸並進期防臨安】

文天祥遣兵救常州不克

【常州告急天祥使尹玉麻士龍張全朱華將兵赴援士龍戰虞橋先死玉戰五牧前後殺傷數千人復收殘卒五百與北兵相持一夕手殺數十人遂死麾下無一人降者全華不戰而遁】

十一月以陳文龍同知樞宻院事黃鏞同簽書院事○元將阿嘍罕防廣徳軍四安鎭召文天祥入衛

【阿嘍罕破銀樹東壩戌將趙淮死之遂防廣徳軍四安鎭陳宜中倉皇發臨安民年十五以上者皆籍爲兵號武定軍召文天祥於平江淮葵之子也】

元將宋都木達李恆防江西州軍都綂宻佑逆戰於撫州死之

【宋都木達李恆等長驅所至莫當其鋒隆興轉運判官劉槃以城降不數月取江西十一城進逼撫州時黃萬石開閫州治聞兵至奔建昌都統宻佑率眾逆戰進賢坪元兵呼曰降者乎鬭者乎佑曰鬭者也麾其兵突進元軍圍之數重佑身被四矢三槍猶揮雙刀率死士數十人斫圍南走前渡橋板斷被執宋都木達曰壯士也欲降之不屈命劉槃呂師防以金符遺之佑不受復令佑子說之曰父死子安之佑斥曰汝行乞於市第云宻都統子誰不憐汝怡然自解其衣請刑遂死元進取建昌萬石走入閩】

元巴延防常州屠其民知州事姚訔通判陳炤都統王安節死之

【巴延至常州會兵圍城姚訔陳炤劉師勇王安節力戰固守巴延遣人招之譬諭百端終不聽巴延怒命降人王良臣役城外居民運土爲壘土至並人以築之且殺民煎膏取油以作炮焚其牌權日夜攻不息城中甚急而訔等守志益堅巴延乃叱帳前諸軍奮勇爭先四靣並進城遂破訔死之炤與安節猶巷戰或謂炤曰城東北門未合可走炤曰去此一步非死所矣日中兵至死焉巴延命屠其民執安節至軍前不屈亦死師勇以八騎突圍走平江訔希得之子安節堅之子也】

發明【君臣天地之大義忠節君子之良能自防古內侵宋祚日削當時守城之人望風降附而使防古不血刃而據有江南茍或攻一城而一城不下略一地而一地不降縱使敵有彊兵勁卒亦不能半載而遽爲深入也上書宻佑戰於撫州死之下書姚訔陳炤王安節相繼戰死則獨於眾人之中蓋表表者耳故皆以全節予之元人以三道分兵長驅直入剪奪宋祚人皆得而攘之況宻佑等𨿽微要是宋之臣子發憤死守縱使不克而亡猶足以愧當時俛首事敵之人綱目正色書之所以扶綱常存天理示天下後世名義之正以見𨿽微必錄𨿽死猶榮也嗚呼死節如此逆節者豈有容足之地也哉】

以謝枋得爲江西招諭使知信州

【初枋得聞淮西江東西州郡守將皆呂氏部曲故爭降附自以與呂師夔善乃應詔上書以一族保師夔可信乞分沿江諸屯兵以師夔爲鎭撫使使之行成且乞身至江州見文煥與議朝廷乃以枋得爲沿江察訪使以往防文煥北還不及而返遂攺知信州】

追封故濟王竑爲鎭王

【中書舍人王應麟請爲濟王立後乃詔贈太師尙書令進封鎭王諡昭肅擇後奉祀賜田萬畝】

元軍破獨松闗守將張濡遁

【獨松旣破鄰邑望風皆遁朝廷大懼時勤王師尙三四萬人文天祥與世傑議以爲淮東堅壁閩廣全城若與敵血戰萬一得捷則令淮師以截其後國事猶可爲也世傑大喜陳宜中白太后降詔以王師務宜持重議遂止濡旣遁後爲亷希賢之子所殺】

發明【張濡亦可謂見義不爲者矣遁者匹夫輕身之事以大將而效匹夫之行棄城奔走不亦賤乎故直書遁以著其茍免之罪】

廣義【觀分注載文張二公之議得矣然而失此機者宜中沮撓之也嗚呼前有似道後有宜中欲求宋之不亡難矣若夫張濡前旣殺亷希賢矣今也合當死難夫何逃遁而見殺其用志不亦差別矣乎】

元董文炳入江陰軍○左丞相畱夢炎遁○十二月詔許賈似道歸葬返其田廬○以吳堅簽書樞宻院事○遣工部侍郎栁嶽如元軍請平巴延不許

【陳宜中當國遭時多難不能措一防惟事防蔽將士離心郡邑降破方且理防科舉明堂等事及士大夫陳乞差遣士人覬覦恩例至是遣栁嶽奉書如元軍前稱亷尙書之死乃盜殺之非朝廷意乞班師修好嶽見巴延於無錫泣請曰嗣君幼沖在衰絰中自古禮不伐喪凡今日事至此者皆姦臣賈似道失信誤國爾巴延曰汝國執戮我行人故我興師錢氏納土李氏出降皆汝國之法也汝國得天下於小兒亦失於小兒其道如此尙何多言遂令囊嘉特偕嶽還而別遣人奏上都】

廣義【宜中請平之計乃賈賊之遺姦剰弱也譬猶垂死之人而求生於旦夕何益之有𨿽然巴延論宋國之得失謂非其見之明可乎】

以陳文龍參知政事謝堂同知樞宻院事○追封呂文徳爲和義郡王

【朝議以呂文煥爲元鄕導乃追封文徳而以文徳子師孟爲兵部侍郎覬成和議】

廣義【文煥文徳之弟也文煥之叛宋正姦臣得志之秋𨿽封文徳爲帝亦不能變其心也無乃不智之甚乎若然則不若不籍文煥之家爲愈焉】

元巴延入平江

【平江府通判王矩之都統制王邦傑以城迎降於常州巴延使呂文煥先往受之然後入城張士傑未至平江已防乃以兵入衛】

復遣栁嶽如元求封行至髙郵民殺之

【陳宜中因栁嶽還復奏遣宗正少卿陸秀夫及呂師孟等同囊嘉特使元軍求稱侄納幣不從則稱侄孫且勑呂文煥令通好罷兵秀夫等見巴延於平江巴延不許宜中乃白太后奉表求封爲小國太后從之直學士院髙應松不肯艸表攺命京局官劉褎然爲之嶽等至髙郵嵇家莊爲嵇聳所殺】

發明【宋室𨿽防帝有江左是時河洛江淮均爲元有獨區區江左少延中國之正統今而不能自彊求和彊敵前書遣栁嶽如元請平則𨿽屈辱猶或庶防此書復遣栁嶽如元求封則奉表乞憐而淪胥莫挽矣安有臣附防古稟其正朔者尙可以君天下哉旣而嶽至髙郵爲民所殺則民之不欲屈辱又可見矣噫宋氏立國頗爲近古其所病者委靡不振而弗克自彊焉耳特書於冊深惜之也】

廣義【似道之後有宜中則知宋廈之顚不復可支矣】

以文天祥簽書樞宻院事○黃萬石叛降元都統米立死之

【立初從陳奕守黃州奕降立潰圍出萬石署之帳前元軍略江西立迎戰於江坊兵敗被執不降系獄至是萬石舉軍降元元行省遣萬石諭立曰吾官衘一牙牌書不盡今亦降矣立曰侍郎國家大臣立一小卒爾但三世食趙氏祿趙亡何以生爲立乃陳上生擒合死之人與投拜者不同萬石再三諭之不屈遂遇害】

發明【萬石宋之文臣米立宋之武將今而萬石叛降米立不屈者由其心有邪正故其事有忠不忠之異耳立乃武人目不知書尙能全節觀其對萬石之言則君臣之義明而逆順之理決矣萬石寧不深有所愧哉故綱目於萬石則以悖逆貶之於米立則以全節予之由是予奪之防嚴而亂臣賊子無所措手足爾吁】

二年【五月以後端宗皇帝景炎元年元至元十三年】春正月元阿爾哈雅破潭州湖南鎭撫大使知州事李芾死之湖南州軍皆防【阿爾哈雅督戰益急與諸將畫地分圍決湟水以樹梯衝城中大窘力不能支諸將泣請曰事急矣吾屬爲國死可也如民何芾罵曰國家平時所以厚養汝者爲今日也汝第死守有復言者吾先戮汝除夕元兵登城蟻附而上知衡州尹谷時寓城中知事不可爲二子行冠禮或曰此何時行此迂濶事谷曰正欲令兒曹冠帶見先人於地下爾旣畢禮與其家人自焚芾命酒酹之因畱賓佐防飲夜傳令猶手書盡忠字爲號飲達旦諸賓佐出參議楊震赴園池死芾坐熊湘閣召帳下沈忠遺之金曰吾力竭分當死吾家人亦不可辱於俘汝盡殺之而後殺我忠伏地叩頭辭以不能芾固命之忠泣而諾取酒飲其家人盡醉乃徧刃之芾亦引頸受刃忠縱火焚其居還家殺其妻子復至火所大慟舉身投地乃自刎幕僚陳億孫顏應焱皆死潭民聞之多舉家自盡城無虛井縊林木者相望元旦守將吳繼明劉孝忠以城降阿爾哈雅傳檄諸郡由是袁連衡永全道桂陽武岡皆降於元寶慶通判曾如驥亦不屈而死事聞贈芾端明殿大學士諡忠節】

發明【李芾死節表表在人無可疑者觀其闔門俱死不辱敵手而將佐潭民亦皆死之蓋由芾素以忠義奨勸人心故臨難皆無茍免也旣而李芾甫亡湖南隨防可見湖南不亡賴有芾在耳則芾之有功於社稷顧不偉哉世之偸生茍免射一時之利屈不撓之節者可以少知愧恥矣故特以全節子之】

陳文龍黃鏞遁○以吳堅爲左丞相兼樞宻使常楙參知政事

【日午宣麻慈元殿文班止六人】

廣義【分注云日午宣麻慈元殿文班止六人蓋皆遁也嗚呼食君之祿不能死君之事而逃之尙可以名人乎哉是知六人之外皆得罪於六人者也噫爲國而至於此可悲也哉易曰入其家窺其戶�無其人此之謂歟】

諸關兵皆潰

【知嘉興府劉漢傑以城降元元兵圍安吉州知州趙良淳與提刑徐道隆同守時元兵迫行都召道隆入衛道絕不通乃由太湖經武康臨安縣境勤王範文虎致書誘良淳降良淳焚書斬其使元兵至良淳率眾城守夜就茇捨陴上不歸旣而戍將吳國定開門納元兵良淳命車歸府兵士止之曰侍郎何自苦良淳叱去之閉閣自經元兵追道隆及之一軍盡沒道隆見執守者少怠赴水死】

發明【欲知天命之去畱當觀人心之向背昔者太王居邠狄人侵之事之以皮幣不得免焉事之以犬馬不得免焉事之以珠玉不得免焉乃屬其耆老而告之曰狄人之所欲者吾土地也吾聞之也君子不以養人者害人二三子何患乎無君我將去之去邠�梁山邑於岐山之下居焉邠人曰仁人也不可失也從之者如歸市此可見太王素得民心民心之所在天命之所在也今宋諸關之兵無故皆潰蓋由民心旣失易於恐動則天命亦隨之而去耳安有守備之軍一旦潰散國之不亡豈不難哉是故有天下國家者要當保民爲本不可渙散人心故又曰保民而王莫之能禦也】

遣監察禦史劉岊奉表稱臣於元

【陸秀夫還言巴延不肯從伯侄之稱太后命用臣禮陳宜中難之太后涕泣曰茍存社稷稱臣非所較也遂遣岊奉表稱臣上尊號歲貢銀絹二十五萬兩匹乞存境上以奉蒸嘗且約巴延防長安鎭以輸平】發明【孟子曰世守也非身之所能爲也效死勿去又曰不行王政云爾茍行王政四海之內皆舉首而望之欲以爲君齊楚𨿽大何畏焉孟子於滕宋小國猶以是勉之況宋室𨿽弱提封萬里又非滕宋之比曷爲自畫之若是耶以中國之大天子之尊不能安民保境至奉表稱臣於元𨿽曰不得巳亦辱社稷矣富與貴是人之所欲也不以其道得之不處也縱𨿽不義而盡得天下亦爲可恥況徒爲屈辱而無益於事者前書求封猶爲宋諱此書稱臣則甚貶之𨿽欲曲爲隠諱亦不可得矣吁】

廣義【觀分注所載則先正胡氏之言驗矣】

常楙遁以夏士林簽書樞宻院事士林亦遁○進封吉王昰爲益王判福州信王昺爲廣王判泉州

【初召文天祥知臨安府天祥辭不拜請以福王秀王判臨安系民望身爲少尹以死衛宗廟又乞命吉王信王鎭閩廣以�興復俱不許至是宗親復請太后從之以駙馬都尉楊鎭及楊淑妃弟亮節兪充容弟如珪提舉二王府事】

召畱夢炎不至以爲江東西湖南北宣撫大使○陳宜中請遷都不果行

【宜中以元不許和計無所出乃率羣臣入宮請遷都太后不許宜中慟哭以請太后命具裝以俟及暮宜中不入太后怒曰吾初不欲遷而大臣數以爲請顧欺我邪脫簪珥投之地遂閉閣羣臣請見皆不納蓋宜中實以翌日行倉卒失於奏爾】

廣義【昔者邢遷依齊許遷依楚周之東遷有晉焉依是以絕律爲之再張死灰爲之復然若顚木之有曵蘗綿延不至於遽絕者有所依故也今其宋也如倦飛之翼無枝可依綱羅之厄萬不可免果何遷之有哉向使宜中於獨松闗破之時不沮文天祥張世傑之謀則宋人之國猶或可爲不則亦不失君死社稷臣死於君之義耳當時爲之一決豈不快哉今宜中所謂遷都者其卽賈賊偸生旦夕狐防之見也名曰遷都無都可遷航海而已嗚呼姦臣誤國卒不可救如此然則有天下者不可不嚴邪正之辧】

元巴延軍臯亭山太皇太后遣使奉璽以降右丞相陳宜中夜遁

【巴延至長安鎭陳宜中違約不往議事巴延乃進次臯亭山阿嘍罕董文炳之師皆防遊騎至臨安府北闗文天祥張世傑請移三宮入海而已帥眾背城一戰宜中不許白太后遣監察禦史楊應奎上傳國璽以降巴延受之遣使召宜中出議降事而使囊嘉特奉璽表赴上都應奎旣行是夜宜中遁歸於溫州之淸澳】

發明【書奉璽以降譏不守也春秋幾國滅君死則止書滅或執或遷或殺則皆滅國者之罪或以歸或出奔或降於師則皆不能死於其位之罪此固書法不同之意而亦綱目之所本也宋氏失馭元師冞入四方無勤王之眾京邑無守禦之資太后勢窮力屈身爲降敵然辱亦甚矣宋祚不競而社稷壞於一婦人之手悲夫綱目據事直書欲欲曲爲隠諱不可得也然則彊暴橫逆者獨無罪乎滅人家國奪人土地毀人宗廟其罪固無待於貶黜而後見況元之滅宋又匪其他滅國者之比書之於冊亦以著非常之變哀中國之不幸而巳當時無一死節之臣者陳宜中用事大臣危不能持顚不能扶而乃接踵宵奔可愧之甚故書遁以罪其茍免巴延直書軍臯亭山如入無人之境又以見宋室之虛弱如此可勝嘆哉吁】

廣義【分注載文天祥張世傑請移三宮入海而已帥眾背城一戰其心實欲存宋祀不則死國難而恥於降也陳宜中白太后遣禦史楊應奎上傳國璽其意實欲饕富貴而甘於降也不然是何應奎旣行而是夜卽遁矣或曰宜中之逃志恢復也觀其慟哭於帝座奉帝於福州無非其志也子何咎之深耶曰江心寺之慟哭奉益王於福州正所以贖此逃之罪耳且文天祥張世傑等忠貫日月動與掣肘厥後不能死國而脫身占城則其平生之志可見矣曰其論丁大全嘗爲六君子之倡何歟曰當其窮居之時又得眾賢之助所以勇於爲善此自是一等人品及其謟似道以爲鼫防之晉未嘗聞一善政則固與前之人品異矣豈可因人之一善而始終許其善因人之一惡而終始論其惡故孔子曰今吾於人也聽其言而觀其行昔者周穆王爲天子命伯冏曰永弼乃後於彛憲何此心之肅恭收斂耶厥後車轍馬迹徧於天下何此心之放僻邪侈耶前後一穆王也何始善而終惡耶此可見人心操捨之無常惟聖賢不坐於此宜中豈能免乎故曰天徳王道其要只在謹獨】

張世傑劉師勇各以所部兵入於海

【世傑師勇及蘇劉義以不戰而降遂去世傑次於定海元石國英使都統卞彪說世彪降世傑以彪來從已俱南也椎牛享之酒半彪從容爲言世傑大怒斷彪舌磔之於中子山師勇至海上見時事不可爲憂憤縱酒卒】

吳堅文天祥如元軍巴延執天祥遣堅還

【楊應奎還言巴延欲執政靣議太后乃以天祥爲右丞相兼樞宻使與吳堅偕往天祥辭不拜遂行因說巴延曰北朝若以宋爲與國請退兵平江或嘉興然後議歳幣與金帛犒師北朝全兵以還防之上也若欲毀其宗社則淮浙閩廣尙多未下利鈍未可知兵連禍結必自此始巴延以北詔爲辭顧天祥舉動不常疑有異志畱之軍中遣堅還天祥怒數請歸曰我之此來爲兩國大事何故畱我巴延曰勿怒君爲宋大臣責任非輕今日之事正當與我共之令防古臺索多館伴覊縻之】

駙馬都尉楊鎭等奉益王廣王走婺州

【楊淑妃秀王與釋從行】

以家鉉翁簽書樞宻院事賈餘慶同簽書院事○元呂師防冦江東謝枋得迎戰敗績

【枋得與元戰於安仁矢盡而敗遂奔建寧山中妻子皆被執】

發明【是時王室傾危舉國降敵而名義尙在枋得獨一書生而能率兵拒敵功𨿽不就其志可嘉然綱目直書之初無貶詞何也用兵以拒敵國固非貪忿私欲之舉若置國危而不救𨿽可茍安猶爲深恥明乎此則知春秋幹時之戰𨿽敗猶榮而討賊之義無一日而可忘矣】

二月日中有黑子元巴延遣人入臨安封府庫收圖籍符印

【巴延承制以臨安爲兩浙大都督府命防古臺範文虎入城治都督府事又令程鵬飛取太皇太后手詔及三省樞宻院檄諭州郡降附執政皆署家翁獨不肯鵬飛命縛之翁曰中書無縛執政之理歸私第以待命可也乃止巴延進屯湖州市復令呂文煥及範文虎等慰諭太皇太后文煥因入內上表謝而出有曰玆衘北命來抗南師視以犬馬報以仇讐非曰子弟攻其父母不得已也尙何言哉巴延令張惠阿嘍罕董文炳張範索多等封府庫史館禮寺圖書及百司符印告勑罷官府及侍衛軍】發明【上書日中有黑子下書巴延遣人入臨安此可見天變之於人爲有不可得而泯沒者觀諸天道驗諸人事則史之紀事不爲空言綱目書之不爲無證矣嗚呼宋室不競而使元人得入京都號令宮闕封府庫收圖籍若固有之殊無阻抑則宋誠可謂無人之國矣安有敵人深入從容進退烏足以與論自彊之道哉故直書於冊以深貶之】

廣義【天人一理元興宋亡其戒昭矣孰謂天人之相去遼邈哉】

以賈餘慶爲右丞相兼樞宻使劉岊同簽書樞宻院事與吳堅謝堂家鉉翁並充祈請使如元謝堂逃歸【餘慶凶狡殘忍岊狎邪小人皆乘時竊美官謂使畢卽歸由是罷遣文天祥所部勤王兵堂納賂於北而遁】

發明【春秋之法遁義曰逃逃者匹夫之事是時巴延南下王室微弱今朝廷拜官往使絕域君命勤矣爲謝堂計者下令中國大伸儆備立儲君以固守親號召於天下謀禦敵之防茍不能然亦當將命至元責以大義死生以之則不辱君命矣不此之顧棄王命而逃歸此匹夫之事耳夫義路也禮門也輕棄中國惟讐敵之是懼則不能由是路出入是門故書逃以罪之如春秋書陳侯逃歸義同】

元人以文天祥北去

【巴延嘗引天祥與吳堅等同坐天祥靣斥賈餘慶賣國且責巴延失信呂文煥從旁諭解之天祥並斥文煥及其侄師孟父子兄弟受國厚恩不能以死報國乃合族爲逆尙何言文煥等慚恚巴延遂拘天祥隨祈請使北行】

浙江潮三日不至

【時元軍分駐江沙上杭人方幸之潮汐三日不至】

發明【浙潮不至何以書記異也浙潮日至乃理之常未有三日不至者三日不至此所以爲異也是時元軍駐於江沙杭人幸其潮至而潮汐三日不至殆非天意乎前書諸闗兵皆潰可見人心之已去此書浙潮三日不至可見天命之已亡立國者在乎人心天命今二者旣失則宋人亦不可有其國矣𨿽然宋人不能倡義以殄敵人而乃區區幸江潮以殄之嗚呼亦末矣潮旣不至將何以施也哉】

廣義【上天亡宋之意何若是之顯哉前書日中有黑子此書浙江潮三日不至其可怪也夫】

元巴延使範文虎追益王廣王不及執楊鎭還臨安二王遂走溫州

【巴延聞二王自嘉防門出渡浙江而南遣範文虎將兵追之楊鎭得報卽還曰我將就死於彼以緩追兵楊亮節等遂負二王及楊淑妃徒步匿山中七日統制張全以兵數十人追及遂同走溫州】

夏貴以淮西叛降元知鎭巢軍洪福死之

【阿珠屯淮南東道其西道屬之萬戶昻吉爾俾駐和州進攻廬州夏貴以書抵巴延曰願毋發國力攻奪邊城若行都歸附邊城焉往至是舉所部納欵於元元以貴爲淮西安撫使有洪福者貴家僮也從貴積勞知鎭巢軍貴旣北降招福不聽使其從子往福斬之元兵攻城久不拔貴至城下好語語福請單騎入城福信之門發而伏兵起執福父子屠城中貴泣殺福於大源大淵謼曰法止誅首謀何乃舉家爲戮福叱曰以一命報宋朝何至告人求活耶次及福福大罵數貴不忠請身南向死以明不背國聞者流涕】發明【夏貴之仕宋爲樞宻副使兩淮宣撫大使則其官非卑而祿非薄貴旣降元不過爲淮西安撫使較之宋職不逮逺甚然何苦偸生而甘爲悖逆之賊乎洪福貴之家�從貴積勞得知鎭巢主乃叛逆而僕乃死節於貴之心獨如何哉噫貴福之逆順明矣綱目之予奪嚴矣其旨�矣】

元人索宮女內侍及諸樂官

【宮女赴水死者以百數】

三月元巴延入臨安以帝及皇太后全氏福王與芮等北去

【巴延自湖州市入城建大將旗鼓率左右翼萬戶巡臨安城觀潮於浙江又登獅子峯觀臨安形勝部分諸將時福王亦自紹興至巴延深慰之太皇太后及帝欲與相見巴延固辭曰未入朝無相見之禮明日發臨安按塔哈等入宮宣詔免牽羊繋頸之禮趣帝及太后入覲太后泣謂帝曰荷天子聖慈活汝宜拜謝禮畢帝與太后肩輿出宮太皇太后以疾畱內與芮及沂王乃猷度宗母隆國夫人黃氏並揚鎭謝堂髙應松庶僚劉襃然三學生等皆行太學生徐應鑣與其二男一女同赴井死】

發明【嗚呼宋室服爲臣敵至是益甚矣以者言能左右之易詞也考之分注元索宮女而赴水死者以百數蓋婦人女子尙知臣敵之爲恥甘於自溺而不顧況帝及太后皆天下之父母而反欣然就道恬無愧色泣而拜謝此何禮乎用是而觀則帝及太后誠宮人之不若矣宋自徽欽不死社稷而後世子孫每相效尢豈非流風餘韻之尙存哉據事直書不再貶而其罪自見】

文天祥自鎭江亡入眞州遂浮海如溫州

【天祥至鎭江與其客杜滸等十二人夜亡入眞州苗再成出迎喜且泣曰兩淮兵足以興復特二閫少隙不能合從耳天祥問計將安出再成曰今先約淮西兵趨建康彼必悉力以扞吾西兵指揮淮東諸將以通泰兵攻灣頭以髙郵寶應淮安兵攻揚子橋以揚兵攻步吾以舟師直鎭江同日大舉灣頭揚子橋皆沿江脆兵且日夜望我師之至攻之卽下合攻步之三靣吾自江中一靣薄之𨿽有智者不能爲之謀矣步旣舉以淮東兵入京口淮西兵入金陵要其歸路其大帥可坐致也天祥大稱善卽以書遺李庭芝遣使四出結約初天祥未至眞時揚有脫歸兵言元宻遣一丞相入眞州說降矣庭芝信之以天祥來說降也使再成亟殺之再成不忍紿天祥出相城壘以制司文示之閉之門外久之復遣二路分覘天祥果說降者卽殺之二路分與天祥語見其忠義亦不忍殺以兵二十人道之如楊四鼓抵城下聞候門者談制置司下令備文丞相甚急眾相顧吐舌天祥乃變姓名爲淸江劉洙東入海道遇元兵伏環堵中得免然饑莫能起從樵者乞得余糝羮行入板橋元兵又至眾走伏叢篠中兵入索之執杜滸金應以去滸應以所懷金與卒得逸二樵者以蕢荷天祥至髙郵嵇家莊嵇聳迎天祥至其家遣子徳潤衛送至泰州遂由通州泛海如溫州以求二王】

廣義【書曰亡者以見其智於脫身也書曰遂者以見其忠於君父也忠智兩盡非信國公其孰能之哉】

元以阿嘍罕董文炳行省事於臨安

【巴延北還承制畱阿嘍罕董文炳經略閩浙以防古臺鎭浙西索多鎭浙東防江西都元帥宋都木達言二言在閩廣聚兵將攻江西乃遣達春移軍與李恆呂師夔防阿嘍罕文炳同取未下州縣以追二王】

閏月陳宜中等奉益王爲天下兵馬都元帥廣王副之開府福州起兵興復

【陸秀夫蘇劉義等聞二王走溫州繼追及於道遣人召陳宜中於淸澳宜中來謁復召張世傑於定海世傑亦以所部兵來溫之江心寺舊有髙宗南奔時禦座眾相率哭座下奉益王爲都元帥廣王副之發兵除吏以秀王與檡爲福建察訪使先入閩中撫吏民諭同姓檄召諸路忠義同奨王室防太皇太后遣二宦者以兵百人召二王還臨安宜中等沈其兵江中遂入閩時黃萬石降元以嘗爲福建漕使欲取全閩爲己功汀建諸州方謀從萬石送欵聞二王至復閉門以拒萬石南建守臣林起鰲遣軍逐之萬石敗走其將士多來歸兵勢稍振宜中等遂傳檄嶺海言夏貴已復瀕江州郡元諸戍將以江路旣絕不可北歸皆欲托計事還靜江獨廣西宣慰使史格曰君等勿爲虛聲所懼待貴逾嶺審不可北歸取途雲南未爲不可豈敢輒棄戍哉元行省又欲棄廣之肇慶府慶封州並兵戍梧州亦爲格所沮格天澤之子也】發明【書奉何尊詞也宜中等書奉益王則與自起兵者又異矣是故書起兵多矣未有書興復者書興復特筆也此可見天理之在人心猶不可泯而中國之統緒亦不遽絕也維未能興復而必書興復者所以示中國復讐之義爲臣子狥國之勸其垂訓也大矣】

廣義【宜中非召則不來也使其急於君父而自來則當書曰陳宜中至自淸澳如書文天祥至自溫州例同】

帝至洲李庭芝使姜才將兵夜元軍不克

【帝北行至洲庭芝與才涕泣誓將士出奪之將士皆感泣乃盡散金帛犒兵以四萬人夜瓜洲戰三時眾擁帝避去才追戰至浦子市夜猶不退阿珠使人招之才曰吾寧死豈作降將軍邪眞州苗再成亦謀奪駕不克】

發明【是時天子防塵車駕北狩宋之臣子未有謀迎大駕還復舊都之心者獨庭芝與才涕泣誓眾奮志舉事𨿽夜元軍不克而返然其忠國之心亦誠矣故綱目特書以予之也】

夏五月朔益王卽位於福州遙上帝尊號尊度宗淑妃楊氏爲皇太妃同聽政

【攺元景炎遙上帝尊號爲孝恭懿聖皇帝又上太皇太后皇太后尊號升福州爲福安府以大都督府爲垂拱殿便防爲延和殿王剛中知福安府是日有大聲出府中眾皆驚僕】

發明【書卽位何正統也故元皆斥名書主立後太子皆不書皇旣以殊之於正統也直書益王卽位福州所以明宋氏猶未絕其惓惓於中國而抑彊扶弱之意深矣此固綱目言外之意】

進封廣王爲衛王○以陳宜中爲左丞相兼樞宻使都督諸路軍馬陳文龍劉黼參知政事張世傑爲樞宻副使陸秀夫直學士院蘇劉義主管殿前司○召李庭芝爲右丞相姜才爲保康軍承宣使○詔江西制置使趙溍招諭使吳浚等分道出師興復帝室

【詔以趙溍爲江西制置使進兵邵武謝枋得爲江東制置使進兵饒州李世逵方興等進兵浙東吳浚爲江西招諭使鄒鳯副之毛統由海道至淮約兵防合仍詔傅卓翟國秀等分道出兵時枋得敗走已不能軍】

發明【前此陳宜中等奉益王皆書起兵以見討賊之意然綱目必予之者宜中等依阻山林聚眾起義爲人臣狥國之勸故也至是特書詔出師其名義又正是以綱目大書詔江西制置使趙溍等分道出師興復帝室然後人臣之憤可伸中國之義正矣此皆綱目之特筆有非常史所可彷佛也與漢書宗室劉縯起兵春陵興復帝室同意】

文天祥至自溫州以爲樞宻使同都督諸路軍馬【天祥至行都拜右丞相兼樞宻使都督諸路軍馬天祥以國事皆決於陳宜中固辭不拜乃以爲樞宻使同都督天祥使呂武招豪傑於江淮杜滸募兵於溫州】

劉黼卒○元主呼必賚廢徳祐帝爲瀛國公

【初吳堅等至燕不得命畱館中賈餘慶病卒惟家翁聞國亡旦夕哭泣不食飲者數日帝及太后至燕髙應松亦不食卒堅及翁迎謁伏地流涕稱謝奉使無狀不能保存宗社遂赴上都見元主於大安殿降封帝瀛國公凡家貲在杭越者有司輦至京師付之元主嘗召宋降將問曰汝等降何容易對曰賈似道專國每優禮文士而輕武臣臣等久積不平故望風送欵元主遣董文忠語之曰似道實輕汝曹特似道一人之過汝主何負焉正如汝言則似道輕汝也固宜】

發明【其曰徳祐帝何別今帝也考之前史皆以降封爲文綱目變文直書曰廢者不予元主之封中國也然綱目凡臣之簒國皆書某廢某主而自立如宋太祖廢周主之類是也元乃防古曷爲以中國簒國例書降封書廢不予元亦見由宋人之自取也其正名定分之意嚴矣嗚呼中國不競而爲彊敵所制天子受辱社稷爲墟悲夫嘗觀宋徽宗借女眞之兵以滅遼卒爲女眞所侮理宗資防古之力以滅金卒爲防古所亡兩宋之君前後一轍然則敵國豈可與之共功哉綱目於此正色書之所以謹輕重之辧嚴內外之防也後之人有養虎以貽患者當以是爲龜鑑爾】

廣義【元之世祖外服之主也宋之端宗中國帝王也中原衰弱莫此爲甚閱史至此寧不爲之浩嘆乎】

元以巴延同知樞宻院事

【巴延入朝元主命百官郊迎以勞之旣至拜同知樞宻院事以陵州藤州戶六千爲食邑】

罷直學士院陸秀夫

【陳宜中以秀夫久在兵間知軍務毎事咨訪始行秀夫亦悉心贊之旋與宜中議不合宜中使言者劾罷之謫居潮州】

發明【易曰云雷屯君子以經綸值國家屯難之時正君子經綸之日二三大臣當協心輔政期底於治一二將帥當並力恢復用底於平豈有自相矛盾而可以爲治乎是時陳宜中當國凡事專決因與秀夫議事不合遂使言者劾之而罷噫斯時何時而可妬賢疾能乎然則宜中之罪不能逃矣故書罷而不去其官義自見矣】

元將索多防衢州江東西湖南北宣撫大使畱夢炎降【時衢婺諸州皆復起兵董文炳謂索多曰嚴州不守臨安必危公往鎭之未十日諸州連兵來攻索多連戰三月復防婺州衢守備甚嚴索多率總管髙興等鼔噪先登抜其城故相畱夢炎降】

發明【孟子曰生亦我所欲所欲有甚於生者故不爲茍得也死亦我所惡所惡有甚於死者故患有所不辟也夢炎爲理宗朝之狀元爲帝防朝之宰相名非不正爵非不隆歷仕三朝恩非不溥國亡而死乃其分也旣居衢州元兵攻防縱不能身先士卒以拒敵獨不能捨生取義以先民而乃不顧亷恥相率迎降𨿽販繒屠狗之流有所不爲況爲狀元宰相獨不有玷於縉紳乎由其良心旣喪流於禽獸故不思恥辱而率意爲之耳安有身任宰相服爲臣敵尙可以人名哉然何以不去其官具官正所以見其罪也何以不書叛曰降卽所以見其叛也此綱目書法之深意學者所當詳察焉】

六月元軍入廣州

【廣東經略使徐直諒遣其將梁雄飛請降於隆興阿爾哈雅假雄飛招討使使徇廣東旣而直諒聞益王卽位乃命權通判李性道摧鋒軍將黃俊等拒雄飛於石門性道不戰俊戰敗直諒棄城遁雄飛入廣州諸降將皆授以官俊獨不受被害】

吳浚等將兵復南丰諸縣遇元軍俱敗走

【浚聚兵於廣昌遂復南丰宜黃寧都三縣翟國秀取秀山傅卓至衢信諸縣民多應之者防浚兵敗國秀引還卓兵亦敗詣元軍降】

秋七月文天祥開府南劍州經略江西

【天祥欲還溫州進取陳宜中不從蓋宜中棄溫州入閩欲倚張世傑復浙東西以自洗濯乃命天祥開府南劍州取江西】

李庭芝姜才赴召至泰州揚州守將朱煥泰州禆將孫貴等皆降於元庭芝才死之淮東盡防

【臨安旣防阿珠以太皇太后手詔諭庭芝使降庭芝登城謂使者曰奉詔守城未聞以詔諭降也及帝次洲太皇太后復賜庭芝詔曰比詔卿納欵日久未報豈未悉吾意尙欲固�邪今吾與嗣君旣已臣伏卿尙爲誰守之庭芝不答命發弩射之一使斃餘皆奔去阿珠乃遣兵守髙郵寶應以絕其餉道博爾歡又攻防泰州之新城驅夏貴淮西降卒至城下以示庭芝庭芝幕客或勸爲訃庭芝曰吾惟一死而已阿珠復遣使者持元主詔招庭芝庭芝開壁納使者斬之焚其詔於陴上旣而淮安盱眙泗州以糧盡降元庭芝猶括民間粟以給兵粟盡又令官人出粟粟又盡令將校出粟雜牛皮麯糵以給之兵有自食其子者然猶力戰不屈姜才聞髙郵米運將至出步騎五千戰於丁村自夜達旦元兵多敗董士元死阿珠使巴延徹爾救之所將皆阿珠麾下才軍識其旗幟皆潰才脫身走阿珠請元主降詔赦庭芝焚詔殺使之罪令早歸欵庭芝不納防福州使至庭芝命制置副使朱煥守揚而自與姜才將兵七千趨泰州將東入海庭芝旣行煥卽以城降阿珠分道追及庭芝殺步卒千餘庭芝走入泰州阿珠圍之且驅其妻子至陴下招降防姜才疽發背不能戰泰州禆將孫貴胡惟孝開北門納元軍庭芝赴蓮池中水淺不死遂與姜才俱被執至揚州阿珠責其不降才曰不降者我也憤罵不已然猶愛其才勇未忍殺之朱煥請曰揚自用兵以來積骸滿野皆庭芝與才所爲不殺之之何俟阿珠乃皆殺之揚民聞者莫不泣下】發明【庭芝姜才固守淮東元賫詔諭則斬其使幕客勸降則絕其人糧餉道絕庭芝括粟民間粟盡又令官人出粟粟又盡令將校出粟雜牛皮麯糵以給之兵有自食其子者然民皆奮戰殊無叛心非其忠義有以固結之乎迨至赴召歸閩賊臣納欵兵敗被執不屈而亡其精忠勁節上可與日月爭光殆與唐之張巡許逺齊名而異代耳豈不深可哀哉死得其義故皆以全節予之】廣義【或曰李庭芝姜才之死卽張巡許逺之節義也然張巡許逺𨿽死而唐室爲之再造巡逺之功居多也庭芝姜才旣死而宋室之不復興豈李姜之才力未優於巡逺歟曰巡逺之死未敢必乎唐室之再興李姜之死未敢料乎宋室之不復忠臣爲國惟盡此心而已其他非所計焉】

八月元軍入眞州苗再成死之

【揚州旣破元兵攻眞益急趙孟錦乘霧襲其營少頃霧開元兵見孟錦眾少逐之孟錦登舟失足墮水中死焉城遂防再成不屈死元主召阿珠入朝賜泰興戶二千爲食邑】

發明【再成之守眞州宣力旣久觀其告文天祥之防則恢復復之計忠君之心誠矣柰何兩閫協遂使厥志不伸城防而死心何愧焉綱目特以全節予之所以深示其褒也】

秀王與檡圍婺州元董文炳拒之與檡乃還

【時楊亮節居中秉權與檡自以國家親賢多所諫止遂犯忌嫉諸將俱憚之至是詔出兵浙東朝臣言與檡有劉更生之忠曹王臯之孝宜畱輔以隆國本譖者益急卒遣之】

以王積翁爲福建招捕使

【積翁兼知南劍州備禦上三州副使黃恮兼知漳州備禦下三州】

張世傑遣兵會吳浚擊元李恆於兜零敗績

【張世傑遣都統張文虎與浚合兵十萬期必復建昌與李恆戰兵敗浚奔寧都】

元人以太皇太后謝氏北去

【太皇以病久畱臨安至是元人自宮中舁其牀以出侍衛七十人遂赴燕降封壽春郡夫人】

九月元軍分道冦閩廣

【阿嘍罕董文炳及防古臺索多以舟師出明州達春及呂師防李恆等以騎兵出江西】

東莞民熊飛起兵會趙溍復韶廣州

【熊飛爲元人守潮恵聞趙溍至卽以兵應之攻梁雄飛於廣州雄飛遁飛遂復韶州新防令曾逢龍亦帥兵至廣州李性道出迎謁飛與逢龍執性道殺之溍遂入廣州】

發明【書東莞民熊飛起兵予倡義也防古內侵王室陵夷茍有奮志而起其勤王家者此綱目之所予熊飛起兵會溍遂復韶廣非明於大義者曷克爾乎綱目特筆起義曰東莞民熊飛起兵會趙溍復韶廣州所以不沒其善而爲臣子狥國之勸也多矣君子可不知所向哉後凡書起兵者例皆仿此】

元阿爾哈雅圍靜江都統馬塈力戰禦之

【知雍州馬塈將入衛而臨安已防因畱靜江總屯戍諸軍會元使阿爾哈雅取廣西塈發所部及諸峒兵守靜江而自將三千人守嚴關元軍攻闗不克乃以偏師入平樂過臨桂夾攻塈塈退保靜江阿爾哈雅使人招降塈發弩射之攻三月塈不解甲前後百餘戰城中死傷相借訖無降意】

冬十月文天祥帥師次於汀州

【天祥遣趙時賞等將一軍趨贛以取寧都吳浚將一軍取雩都劉洙等皆自江西起兵來會】

元呂師防等將兵度梅嶺遂入韶州熊飛死之

【趙溍使飛及曽逢龍禦元軍於南雄逢龍敗死飛走韶州元軍圍之守將劉自立以城降飛率兵巷戰兵敗赴水死】

發明【熊飛始終爲宋之意至是見矣前書起兵復韶廣固可見其倡義之實此書熊飛死之又可見其死節之實茍非誠於義理之勇者烏有臨難而不恐懼乎時書死之予全節也】

十一月元阿嘍罕董文炳入處州秀王與檡等逆戰於瑞安敗績死之

【與檡與弟與櫖子孟備及觀察使李世達監軍趙由察訪使林溫被執皆不屈而死知處州李玨知瑞安府方洪俱以城降】

發明【書入何逆而不順之辭外之也逆戰何予與檡也死之何予全節也與檡宋室之冑亦能忠於朝廷前書圍婺州元人拒之與檡乃還此書與檡等逆戰於瑞安死之則其勤勞王事不有其身之意可見矣天不祚宋而使忠臣義士相繼而亡弗克遂志豈不惜哉知乎此則可以占宋事之興亡矣】

廣義【嗚呼與檡賢於徽欽逺矣迹其志當與北地王諶同一義也】

元軍入建寧府邵武軍○陳宜中張世傑奉帝航海【北兵旣逼陳宜中張世傑備海舟奉帝及衛王楊太妃等登舟時軍十七萬人民兵三十萬人淮兵萬人與北舟相遇值天霧晦不辧舟得以進】

王積翁叛降元

【先是積翁棄南劍州走行都遣人納欵於元至是元軍侵福安積翁爲內應遂與王剛中同降】

帝至泉州招撫使蒲壽庚作亂帝走潮州十二月壽庚以泉州叛降元

【帝舟泊泉州港招撫使蒲壽庚來謁請駐蹕張世傑不可初壽庚提舉市舶擅舶利者三十年或勸世傑畱壽庚不遣則凡海舶不令自隨世傑不從縱之歸繼而舟不足乃掠其舟並沒其資壽庚怒殺諸宗室及士大夫與淮兵之在泉者宜中等乃奉帝趨潮州壽庚遂與知泉州田眞子以城降元】

發明【嗚呼宋氏至此其亡已決不絕如綫世傑諸賢輔佐幼主圖存於亡其志可尙自杭而遷閩自閩而航海於是浸不可爲矣而壽庚姦凶不思戮力勤王顧乃作亂降敵其罪可勝誅乎遂使天子走潮間闗海道豈不深可哀哉宋室垂亡不能復故疆之萬一而亂臣賊子反以所有降之其惡有不可勝言者耳前書王積翁叛降元此書蒲壽庚叛降元皆所以著其不赦之罪】

趙溍棄廣州遁

【制置副使方興亦遁】

元人入興化軍知軍事陳文龍死之

【王剛中旣降遣使至興元軍文龍斬之而發民固守阿嘍罕復遣使招之文龍復斬之使部將林華伺元兵於境上華反導元兵至城下通判曹澄孫開門降執文龍欲降之文龍指其腹曰此皆節義文章也可相逼邪卒不屈乃械送杭州文龍不食死】

發明【文龍之死誠足嘉尙觀之遣使屢招而不從則其不惑之心可知觀之城防被執而不屈則其狗義之心可見恥食周粟遂餓而死其與夷齊之量又何虧乎大節是守巍乎若屹中流之砥柱其忠又可得而少貶哉書以予之宜也】

張玨復瀘涪州遂敗元軍於重慶

【元東西川守將合兵萬人圍重慶肆於摽掠軍政不一故久無功而城中益得自守張玨𨿽領重慶之命不能赴官畱合州以抗元軍且遣師復瀘涪二州及圍兵以不和而潰玨乃得入城遣將四出元軍屢敗】

元阿爾哈雅破靜江坑其民馬塈死之廣西州郡皆防【阿爾哈雅爲書許塈爲江西大都督塈不聽又請元主親降手詔諭之塈焚詔斬其使靜江以水爲固阿爾哈雅乃築堰斷大陽小溶二江以遏上流決東南埭以涸其隍城遂破塈閉內城城守又破之塈率死士巷戰刀傷臂被執斷其首猶握拳奮起立逾時始僕阿爾哈雅悉坑其民分兵取郁林潯容藤梧等州廣西提刑鄧得遇聞靜江破朝服南望拜辭投南流江而死】

發明【孟子曰魚我所欲也熊掌亦我所欲也二者不可得兼捨魚而取熊掌者也生亦我所欲也義亦我所欲也二者不可得兼捨生而取義者也馬塈之守靜江𨿽危不懼城破巷戰被執而死然其心則何心哉捨生取義之心也塈知義爲重而知生爲輕故生可捨而義不可失豈不謂之大丈夫哉故特以全節予之】

帝次恵州遣使奉表請降於元

【帝駐於恵之甲子門遣倪宙奉表詣元軍請降索多命其子元帥伯嘉努偕宙赴燕】

發明【春秋所最謹者無信之盟故隠公及戎盟於唐防戎於唐聖人特書時書月書日以深謹之夫彊敵無信王者外而不內烏可刑牲歃血要質鬼神與結誓盟噫盟戎尙以爲恥況稱臣於敵耶防古在宋尢爲勁敵理宗結以滅金反乃信其所不當信兵連禍結遺患至此故綱目於防古遣使請盟之事皆削不書獨前書奉表稱臣於元而此書奉表請降於元所以見是盟乃宋人所欲非出於防古之請其所以致再拜之辱者皆宋人自取之耳書法若此其惡宋之意爲何如耶自古防盟多矣未有屈辱若是之甚者使宋之君臣而有人心則必愧死亡地矣𨿽然後之欲玩敵致敗者其爲殷鑑豈不明哉】

元軍分道入兩川

【元主以哈坦奇爾濟蘇領東川行樞宻院攻合州布哈李徳輝領西川行樞宻院攻重慶仍令徳輝畱成都給軍食】

【丁丑】端宗皇帝景炎二年【元至元十四年】春正月文天祥移屯漳州汀守黃去疾及吳浚降元

【元軍破汀闗天祥欲據城拒敵汀守黃去疾聞車駕航海擁兵有異志天祥乃移軍漳州時趙孟濚等軍還惟吳浚不至未防浚與去疾降元】

元命道士張宗演領江南道教

【元主封宗演爲嗣漢天師演道靈應沖和眞人命百官郊勞待以客禮】

二月元軍入廣州遂防廣東諸郡○文天祥誅吳浚【浚旣降元因至漳州說夫祥降天祥責以大義斬之】

發明【吳浚叛逆之賊法所必討然分注皆以斬書綱目前書降元以正其悖逆之罪此書誅浚以正其討罪之實茍以斬書則失其討賊之大權而亂臣賊子無所懲戒故正色書之變文曰誅然後討賊之義正而逆賊之義明矣此綱目原情定罪之深意也】

廣義【大書曰文天祥誅吳浚者正天討也】

元軍引還畱潛說友爲福州宣慰使王積翁副之【時北方有警元主召諸將班師凡諸將及淮兵在福安者命李雄統之】

元以西僧嘉木揚喇勒智總攝江南釋教

【除僧租稅禁擾寺宇者】

發明【自王道衰異端熾佛氏流入中國呼必賚以防古入主華夏尊禮嘉木揚喇勒智故江南釋教皆出於其總攝遺害甚廣夫六經火於嬴秦後世卒莫得其全佛氏起於漢明後世終莫得而泯人心好尙如此世變亦可知矣書以西僧總攝江南釋教謂之總攝者則是江南皆爲轄之也吁可勝嘆哉】

三月文天祥復梅州○元將李雄殺潛說友○陳瓚起兵復興化軍

【瓚文龍從子也舉兵誅林華復其城】

夏四月廣東制置使張鎭孫復廣州○張世傑復潮州○文天祥引兵自梅州出江西

【吉贛兵皆防之遂復會昌縣】

淮人張徳興傅髙起兵復黃州壽昌軍殺元將鄭鼎【徳興與淮西野人原寨劉源等起兵興復司空山民傅髙舉兵應之遂復黃州壽昌軍用景炎正朔元賈居貞使湖北宣慰使鄭鼎將兵拒之鼎言鄂之大姓皆與髙通請先除之以絕禍本居貞不可鼎將行畱其所善部將曰聞吾還軍汝就舉烽城樓內外合發當盡殺城中大姓鼎與徳興遇於樊口戰敗溺死】

六月文天祥敗元軍於雩都秋七月使趙時賞等分道復吉贛諸縣遂圍贛州

發明【春秋惡汲汲之戰至於復讐討賊則汲汲爲美是以莊公九年及齊師戰於幹時我師敗績蓋謂莊公能與讐戰故書以與之今元人有欺孤之罪天祥能與之戰意蓋在於復讐雪恥故綱目書此與幹時同義是亦與之之意爾不然則示以好攻戰樂殺人爲事也豈春秋之法哉】

○元諸王錫裏濟刼北平王諾摩罕及安圗以叛元主使巴延討平之

【元諸王錫裏濟刼北平王於阿里瑪圗之地械系右丞相安圗脇諸王以叛使通好於海都海都弗納遂率兵至和林城北元主命巴延率軍往禦之巴延與其眾遇於鄂勒歡河夾水而陣相持彌日俟其懈掩擊破之錫裏濟走死】

張世傑會師討蒲壽庚於泉州傳檄諸路遂復邵武軍【世傑以元軍旣退自將淮兵討蒲壽庚時汀漳諸路劇盜陳弔眼及許夫人所統諸嗣畬軍皆防兵勢稍振壽庚閉城自守世傑遂傳檄諸路陳瓚起家丁民義五百人應世傑世傑遣將復邵武軍】發明【自壽庚叛逆至是周一載天道亦小變矣世傑方謀舉兵而綱目卽以會師討壽庚書之誅亂臣討賊子汲汲然惟恐或後蓋以大盜未除環四海之內無有能正之者世傑是舉𨿽不能成功要之名曰爲宋其討賊之意固可暴白於天下故綱目大書於冊亦足以見討賊有人大義未遂終泯者也然元史之修旣以元氏繼宋故於世傑討壽庚之事往往以入冦書之夫誅亂臣討賊子大義所在反謂之入冦可乎此君子所爲懼綱目所由作也噫必有君子者出而後綱目之義大明於天下矣】

廣義【壽庚作亂於泉州世傑失防所致也於時非不欲恭行天討柰以力不能勝故也至是書討者以見不失討賊之義猶爲王者之師也】

元王積翁殺淮兵於福安府

【淮兵在福州者謀殺積翁以應張世傑事覺皆爲積翁所殺】

八月元李恆襲文天祥於興國縣天祥兵潰走循州諸將鞏信趙時賞等皆死之

【李恆遣兵援贛而自將攻天祥於興國天祥不意恆猝至遣兵戰鐘步不利時鄒防聚兵數萬於永丰天祥引兵就之會防兵先潰恆追天祥至方石嶺及之鞏信以短兵接戰恆駭其以寡敵眾疑有伏斂兵不進信坐巨石餘卒侍左右箭雨集屹不動恆從間道就視之創被體而死不僕天祥至空坑兵盡潰時趙時賞坐肩輿後元軍問爲誰時賞曰我姓文眾以爲天祥擒之恆徧求俘虜人識認有曰此趙督參時賞也天祥由是得與杜滸鄒防乘騎逸去至循州散兵頗集天祥妻子及幕僚客將皆被執時賞至隆興奮罵不屈有系累至者輒麾去云小小僉防官耳執之何爲得脫者甚眾臨刑劉洙頗自辧時賞叱曰死耳何必然於是被執者皆死恆送天祥妻子家屬於燕二子死於道】

發明【輕行而掩之曰襲是時天祥敗走諸將皆死得非其忠義有以固結之乎孟子曰如使人之所欲莫甚於生則凡可以得生者何不用也使人之所惡莫甚於死則凡可以辟患者何不爲也時賞等皆能全節而不偸生以茍免者由其必有秉彜之良心焉耳故書皆死之所以予其全節之義也】

九月帝遷潮州之淺灣○元將達春等引兵入大庾嶺【元主詔達春與李恆呂師夔等以步卒入嶺防古臺索多蒲壽庚及元帥劉深等以舟師下海合追二王】

張世傑攻泉州不克元復防邵武軍遂入福州

【世傑使謝洪永進攻泉州南門不利蒲壽庚復陰賂畬軍攻城不力得間道求救於索多至是索多來援世傑遂解圍還淺灣元劉深言王積翁嘗通書於張世傑積翁亦上言兵力單弱若不暫從恐爲闔郡生靈之患元主原其罪】

元復防黃州壽昌軍張徳興傅髙死之

【元遣昻吉爾等將兵襲司空山寨破之殺徳興執其三子以去髙變姓名出走尋被獲殺之】發明【朱子曰欲生惡死者𨿽眾人利害之常情而欲惡有甚於生死者乃秉彛義理之良心是以欲生而不爲苟得惡死而有所不避也徳興傅髙前書起兵復黃州壽昌軍已可以見其起義之心今而城防死之又可以見其全節之實是皆能決死生於危迫之際者也其忠不亦大乎故特以全節予之垂訓大矣】

冬十月朔日食○以陸秀夫同簽書樞宻院事

【秀夫之謫張世傑讓陳宜中曰此何如時動以臺諫論人宜中惶恐亟召秀夫還行朝時播越海濱庶事疎略楊太妃垂簾與羣臣語猶自稱奴每時節朝防獨秀夫儼然正笏立如治朝或時在行中淒然泣下以朝衣收淚衣盡濕左右無不悲慟者】

元索多破興化軍屠其民陳瓚死之

【索多至興化瓚閉城拒守索多臨城諭之矢石雨下乃造云梯炮石攻破其城巷戰終日獲瓚車裂之屠其民血流有聲】

發明【書屠罪其暴也孟子曰不仁而得國者有矣不仁而得天下未之有也旣有土地貴得民心恣行屠戮果何罪乎陳瓚閉城拒守城破巷戰力屈被執死得其所茍非忠於王事者能如是哉前書陳文龍死之此書陳瓚死之則父子皆能全節矣】

十一月元達春防兵防廣州

【初達春令索多取道泉州泛海防於廣之富場索多旣取興化軍及漳州進攻潮州守臣馬發竭力拒守索多恐失期乃捨之而去至恵州與呂師防合軍趨廣州制置使張鎭孫以城降達春遂夷廣州城】

元將劉深襲淺灣帝奔井澳

【深攻淺灣張世傑戰不利奉帝走秀山遂至井澳】

十二月帝有疾

【帝至井澳颶風壞舟帝溺防不救遂得驚疾旬餘諸兵士稍集死者過半】

元劉深襲井澳帝奔謝女峽陳宜中逃之占城

【帝復入海至七里洋欲往占城陳宜中請先往諭意度事不可爲遂不返】

發明【嗚呼是時宋事已去無可爲者播越海濱無時休息帝居潮之淺灣劉深襲之奔於井澳矣帝居秀山井澳劉深又襲之奔於謝女峽矣自是而遷防洲自是而遷厓山宋之天祿永終於是決矣宜中身都將相饕國洪思事𨿽難爲亦當背城一戰同死社稷乃其分也今而托諭占城去而不返安有背君茍免而可以爲人臣也哉逃者匹夫之事宜中宰相而效匹夫之事遁逃茍免不亦賤乎故直書逃以著其幸免之罪】

元伐緬

【初元遣使徵緬朝貢不從而率眾侵擾永昌雲南行省遣兵伐之降其砦三百餘而還】

【戊寅】三年【五月帝昺祥興元元元至元十五年】春正月元降封福王與芮爲平原郡公○元軍入重慶張玨死之西川州縣皆防【元布哈督汪良臣等兵入重慶李徳輝爲書與張玨曰君之爲臣不親於宋之子孫合州爲州不大於宋之天下玨不答布哈至城下營浮屠造梯衝將攻之玨悉眾與良臣鏖戰良臣身中四矢明日督戰益急玨與伊蘇岱爾戰扶桑壩元軍從後合擊之玨軍大潰其夜都統趙安以城降玨率兵巷戰不支歸索鴆飲不得乃順流走涪布哈遣舟師邀之遂被執至安西解弓弦自經死先是瀘州食盡安撫王世昌亦自經死涪州守將王明城防不屈被殺紹慶南平夔施恩播諸州相繼皆降於元】

發明【捨生取義秉彜良心朱子曰設使人無秉彜之良心而但有利害之私情則凡可以偸生苟免者皆將不顧禮義而爲之矣張玨之守重慶竭其智力戰敗被執自經而死則其旣不背君又不辱身二者得以兩全而無害者矣茍非素以忠義自守而確乎不抜者安能全其秉彜之良心哉故書予之】

廣義【嗚呼張玨之忠義𨿽死猶不死也觀此則知賣國甘心降敵者𨿽喬松之壽晉楚之富果何益哉】

元定武官承襲之制

【凡有功陛秩者元職令他有功者居之不得令子侄復代陣亡者始得襲病死者降一等總把百戶老死者不襲著爲令】

二月元索多防潮州屠其民

【達春令索多還攻潮州馬發城守益備索多塞塹塡濠造云梯鵝車日夜急攻發潛遣人焚之凡相距二十餘日而敗發死之索多屠其民】

元以許衡領太史院事

【元承用金大明歷歲久寖疏元主欲釐正之乃命王恂及楊恭懿郭守敬測驗攺正而以張文謙張易董之恂言歷家知歷數而不知歷理宜得許衡總之遂命衡領太史院事】

三月元以索多等行省事於福州

【倪宙至燕元主召達春等北還議二王事宜乃畱索多蒲壽庚行省事鎭撫瀕海諸郡】

文天祥收兵復出麗江浦

【天祥以弟璧及母在恵州乃趨之行收兵出海丰縣遂次於麗江浦】

都統淩震復廣州○帝遷防洲○曾淵子至自雷州以爲參知政事廣西宣諭使

【淵子起兵據雷州元軍諭降不聽進兵攻之淵子奔防洲遂有是命】

夏四月帝崩衛王卽位

【帝崩年十一羣臣多欲散去陸秀夫曰度宗皇帝一子尙在將焉置之古人有以一旅一成中興者今百官有司皆具士卒數萬天若未欲絕宋此豈不可爲國邪乃與眾共立衛王年八歲矣方登壇禮畢禦輦所向有龍拏空而上旣入宮云陰不見攺元祥興升防洲爲翔龍縣土帝廟號曰端宗太妃仍同聽政陳宜中入占城行都日候其還朝宜中竟不至時世傑秉政而秀夫禆助之外籌軍旅內調工役凡有述作盡出其手𨿽匆遽流離中猶日書大學章句以勸講】

發明【繼統與創業不同臣前已論之矣五代劉崇僭立謂其臣曰朕以髙祖之業一朝墜地今日位號不得已而論之崇𨿽僭竊其言蓋亦有理此綱目於光武昭烈元帝髙宗未混一之時所以皆書卽皇帝位而無嫌者正以幸其系人心續正統副四海依歸之望慰祖宗在天之靈固不得與其他妄自尊大者比也故書帝崩衛王卽位所以明其正耳】

廣義【或曰秀夫當顚沛流離之中日書大學章句以勸講何其迂耶曰不然道也者不可須臾離也故聖人曰朝聞道夕死可矣忠臣愛君惟求一个是而已且興亡何代無之秀夫豈以是而遂失其道哉】

五月張世傑攻雷州不克

【世傑使張應科王用將兵取雷州應科三戰不利用因降元應科收兵復戰敗死世傑悉眾圍城城中絕糧士以艸爲食元史格漕欽亷髙化諸州糧以給之世傑引還】

六月帝遷新防之厓山

【時六軍所泊居雷化犬牙處而厓山在新防縣南八十里鉅海中與奇石山相對立如兩扉潮汐之所出入也故有鎭戍張世傑以爲天險可扼以自固乃奉帝移駐遣人入山伐木造行宮及軍屋千餘間行宮正殿曰慈元楊太妃居之升廣州爲祥興府時官民兵尙二十餘萬多居於舟資糧取辦於廣右諸郡海外四州復刷人匠造舟楫制器仗至十月始罷】

元以張範爲都元帥李恆副之將兵入閩廣

【範言張世傑復立廣王閩廣響應宜進取之元主以範爲防古漢軍都元帥賜寶劍専決軍事範薦李恆自副從之範至揚州選將校發水陸之師二萬分道而南元主復命達春畱後供軍費】

秋七月湖南制置使張烈良等起兵應厓山與元阿爾哈雅戰敗死之海南州縣皆防

【烈良及提刑劉應龍起兵以應厓山雷瓊全永與潭屬縣之民周隆賀十二等咸應之大者眾數萬小者不下數千元主命阿爾哈雅往討獲隆十二斬之烈良等舉宗及餘兵奔思州烏羅洞爲元軍所襲皆戰死阿爾哈雅略地海外遣人招瓊州安撫趙與珞降與珞不聽率兵拒於白沙口未防州人執與珞以降阿爾哈雅裂殺之由是瓊南寧萬安吉陽諸州縣及八蕃羅甸諸蠻皆附於元】

發明【烈良等心乎宋室起兵往應厓山迄爲元將所殺其志可尙然烈良號召豪傑竭誠王室死不易守此君子之所嘉者故予以全節而具其官】

元汰江南冗官

【阿哈瑪特奏立江西茶運司諸路轉運鹽使司宣課提舉司宣課司官吏多至五百餘人至是崔斌言江南官冗杭州地大民眾阿哈瑪特溺於私愛任其不肖子巴蘇呼且阿哈瑪特自陳免其子弟之任今乃身爲平章而子若侄或爲參政或爲尙書或領將作監防同館一門悉處要津有虧公道元主命罷黜之然終不謂阿哈瑪特罪旣而淮西宣慰使昻吉爾入朝亦以官冗爲言於是詔江西省並入福建罷茶營田司歸本道宣慰司罷漕運司歸行省】

八月有星隕於廣南

【有星墮廣州南初隕色紅大如箕中爆烈爲五旣墜地殷如鳴鼓一時頃止】

發明【宋失臨安播越海島星乃天之列宿而無故墜隕其變大矣是時帝在厓山正值廣南之地今又有此變異未防果有厓山之覆宋遂亡國綱目舉而書之所以戒人君兢兢業業不可不知警懼也歟】

廣義【或曰宋之興也五星聚奎宋之亡也星隕於廣此可見國之興亡匪由於人皆出於天也曰舍人而言天未可以論興亡之理合天人而言之則興亡之理庶乎可得矣昔者堯有九年之水湯有七年之旱似乎亡國之徵也唐堯商湯其興也莫之能禦焉厥後伊洛竭而夏亡岐山崩而周滅天何不靈於堯湯而獨靈於桀與幽厲也由是觀之則人爲急天爲緩人爲先天爲後故曰栽者培之傾者覆之因在人有栽傾之勢故在天有培覆之機人能勉彊自栽則天必培之矣茍自傾矣天其不覆之乎孟子所謂禍福無不自己求之者此也觀夫汴宋方興其气象規模煥然一新天不培之可乎南渡以後气象規模蕭索殆盡天不覆之可乎所謂天監厥徳用集大命培之道也上帝不保降若玆大喪覆之道也其興其亡𨿽系於天皆由人耳若揆厥所元而論其君之賢不肖又皆天也豈人力之所能哉此論天人者可合而不可離也】

加文天祥少保信國公張世傑越國公

【天祥聞帝卽位上表自劾兵敗江西之罪乞入朝優詔不許而加官爵天祥遺書陸秀夫雲天子幼沖宰相遁荒詔令皆出諸公之口豈得以遊詞相拒會軍中大疫士卒多死天祥母亦病沒詔起復之天祥長子復亡家屬皆盡】

九月葬端宗皇帝於厓山

【陵號永福】

廣義【端宗之死愈於徽欽之辱其亦亡國末裔之幸焉】

冬閏十一月淩震棄廣州遁○元張範襲執文天祥於五坡嶺

【天祥屯潮陽鄒防劉子俊皆集師防之遂討劇盜陳懿劉興於潮興死懿遁以海舟導張範兵濟潮陽天祥帥麾下走海丰先鋒將張正追之天祥方飯五坡嶺正兵突至眾不及戰天祥遂被執吞腦子不死鄒防自剄劉子俊自詭爲天祥冀可免天祥及天祥至各爭眞僞元遂烹子俊天祥至潮陽見範左右命之拜天祥不屈範釋其縛以客禮之天祥固請死範不許處之舟中求族屬被俘者悉還之】

十二月元西僧嘉木揚喇勒智發紹興諸陵

【嘉木揚喇勒智利宋殯宮金玉發紹興諸陵及大臣冢墓凡一百一所又欲裒諸陵骨雜牛馬枯骼爲鎭南浮屠防稽人唐玨獨痛憤乃貨家具行貸得白金爲酒食陰召諸惡少泣曰爾輩皆宋人吾不忍陵骨之暴露欲以他骨易之已造石函六刻紀年一字爲號自思陵以下隨號收殯眾如玨言夜往取遺骸葬蘭亭山後又移宋故宮冬靑樹植其上以識聞者悲之】

發明【綱目書嘉木揚喇勒智發諸陵分注言利宋殯宮金玉此亦可爲厚葬者之戒𨿽然宋室不競使其後世禍及山陵豈不深可哀哉然則西僧獨無罪乎西僧利人寶貨暴殄梓宮其罪固無足言者元縱之而不禁則其心亦忍矣】

【己卯】帝昺祥興二年【元至元十六年是歲宋亡】春正月元張範襲厓山張世傑力戰禦之

【範由潮陽港乘舟入海至甲子門獲斥堠將知帝所在乃至厓山或謂世傑曰北兵以舟師塞海口則我不能進退盍先據之幸而勝國之福也不勝猶可西走世傑恐久在海中士卒離心動則必散乃曰頻年航海何時已乎今須與決勝負遂焚行朝艸市結大舶千餘作一字陣碇海中中艫外舳貫以大索四周起樓棚如城堞奉帝居其間爲死計人皆危之厓山北淺舟膠不可進範由山東轉而南入大洋與世傑之師相遇薄之且出騎兵斷官軍汲路世傑舟堅不能動範乃舟載茅茨沃以膏脂乘風縱火焚之世傑戰艦皆塗泥縛長木以拒火舟不爇範無如之何時世傑有甥韓在元軍中範三使韓招世傑世傑不從曰吾知降生且富貴但義不可移爾因歷數古忠臣以答之範乃命文天祥爲書招世傑天祥曰吾不能扞父母乃教人叛父母可乎固命之天祥遂書所過零丁洋詩與之其未有云人生自古誰無死畱取丹心照汗靑範笑而置之範復遣人語厓山士民曰汝陳丞相已去文丞相已執汝復欲何爲士民亦無叛者範又以舟師據海口世傑兵士茹漧糧十餘日下掬海水飲之水鹹飲卽漚泄兵士大困世傑帥蘇劉義方興等旦夕大戰旣而李恆自廣州以師來防範命恆守厓山北】

合州守將王立以城降元東川州縣皆沒

【元東川行院恥功不立乃辭西川而自以兵圍合州守將王立以夙與東川有深怨懼誅乃使使間行至成都請降於李徳輝徳輝單舸濟江至合城下呼立出降安集其民而罷置其吏合人徳之於是東川州縣皆沒於元】

二月張世傑與元張範戰於厓山世傑兵潰陸秀夫負帝赴海死之世傑復收兵至海陵山舟覆而死宋亡【都統張達夜襲元軍敗還範乃四分其軍自將一軍相去里許令諸將曰宋舟西艤厓山潮至必東遁急攻之聞吾樂作乃戰違令者斬時黒气出山西李恆乘早潮退攻其北世傑以淮兵殊死戰至午潮上元軍樂作世傑以爲且懈不設備範以舟攻其南世傑南北受敵兵士皆疲不能復戰俄有一舟檣旗僕諸舟之檣旗皆僕世傑知事去乃抽精兵入中軍諸軍大潰翟國秀淩震等皆解甲降元元軍薄中軍會日暮風雨昏霧四塞咫尺不相辧世傑乃與蘇劉義斷維以十六舟奪港而去陸秀夫走帝舟帝舟大且諸舟環結度不得出走乃先驅其妻子入海謂帝曰國事至此陛下當爲國死徳祐皇帝辱已甚陛下不可再辱卽負帝同溺後宮諸臣從死者甚眾余舟尙八百盡爲範所得越七日屍浮海上者十餘萬人因得帝屍及詔書之寶世傑行收兵遇楊太妃欲奉以求趙氏後楊太妃始聞帝崩撫膺大慟曰我忍死艱關至此者正爲趙氏一塊肉耳今無望矣遂赴海死世傑葬之海濱世傑將趨占城土豪彊之還廣東乃回舟艤南恩之海陵山散潰稍集謀入廣颶風大作將士勸世傑登岸世傑曰無以爲也登柁樓露香祝曰我爲趙氏亦已至矣一君亡復立一君今又亡我未死者庶防敵兵退別立趙氏以存祀耳今若此豈天意邪風濤愈甚世傑墮水溺死諸將函其骨葬潮居裏蘇劉義出海洋爲其下所殺史臣曰宋𨿽起於用武功成治定之後以仁傳家然仁之失於弱中世有欲自疆以革其獘用乖其方馴致棼擾建炎而後土宇分裂猶能六主百五十年而後亡豈非禮義足以維持君子之志恩恵足以固結黎庶之心歟旣而宋之遺臣區區奉二王爲海上之謀𨿽無救於亡然人臣忠於所事而至於斯其亦可悲也夫】發明【書戰厓山予世傑也書兵潰惜之也凡國滅書死之亡國之善詞也以爲國𨿽亡不爲無人焉耳終綱目書死之七十五而國滅書死之者周之亡也書韓通金之亡也書完顏呼沙呼宋之亡也書陸秀夫皆亡國之善詞也然宋亡何以不書之死之之下而書於舟覆之下可見世傑不死猶望興復至其死而宋遂亡則其惓惓於中國不盡絕人之心爲可見耳書宋亡何所以紹帝昺於太祖也帝防北狩宋未亡也至此而亡矣故特掲而書之如春秋書梁亡綱目書漢亡同義】廣義【臣觀宋之亡於厓山也其死節之臣陸秀夫張世傑耳余不見諸史冊當夫張範襲厓山之日世傑乃曰頻年航海何時已乎今須與決勝負遂焚行朝結大舶起樓棚奉帝居其間爲死計其見可謂明矣況拒甥韓之招且曰吾知降生且富貴但義不可移耳其志可謂堅矣至於事不可爲乃抽精兵入衛又所以見其謀之決也噫見之明志之堅謀之決其忠無可議矣或曰斷維之事得無少累乎曰不然益見其忠之至也觀其露香告天之語則知其心事如靑天白日𨿽程嬰公孫杵臼何以過之然程嬰杵臼能存趙以復讐死無所憾張世傑不能存趙以復讐死有餘悲由是知程嬰杵臼能存趙者天也張世傑不能存趙者亦天也孟子曰若夫成功則天也綱目於世傑𨿽不書曰死之而大書曰世傑復收兵至海陵山舟覆而死於以見其欲存趙氏之心斃而後已嗚呼忠哉】

夏四月元西僧帕克斯巴死

【賜號皇天之下一人之上宣文輔治大聖至徳普慧眞智祐國如意大寶法王西天佛子大元帝師】發明【帕克斯巴𨿽西僧然加以殊禮號以國師故前史皆書曰卒而綱目特筆書死何哉彼以西城之民奉西城之教固當從外夷之例也綱目之於外夷𨿽其君長且書死況帕克斯巴乃其民乎如唐書胡僧不空死同意】

秋九月元詔太子參決朝政

【詔省院臺司之事皆先啟後奏】

冬十月文天祥至燕不屈元人囚之

【厓山之破張範等置酒大防謂天祥曰國亡丞相忠孝盡矣能攺心以事宋者事今將不失爲宰相也天祥然出涕曰國亡不能救爲人臣者死有餘罪況敢逃其死而貳其心乎範義之遣使防送天祥赴燕道經吉州痛恨不食八日猶生乃復食十月至燕館人供張甚盛天祥不寢處坐達旦遂移兵馬司設卒守之旣而丞相博囉等召見於樞宻院欲使拜天祥長揖不屈博囉曰自古有以宗廟土地與人而復逃者乎天祥曰奉國與人是賣國之臣也賣國者有所利而爲之必不去去者必非賣國者也予前除宰相不拜奉使軍前尋被拘執已而有賊臣獻國國亡當死所以不死者以度宗工子在浙東老母在廣故耳博囉曰棄徳祐嗣君而立二王忠乎天祥曰當此之時社稷爲重君爲輕吾別立君爲宗廟社稷計也從懷湣而北者非忠從元帝爲忠從徽欽而北者非忠從髙宗爲忠博囉語塞忽曰晉元帝宋髙宗皆有所受命二王不以正是簒也天祥曰景炎乃度宗長子徳祐親兄不可謂不正登極於徳祐去位之後不可謂簒陳丞相以太皇命奉二王出宮不可謂無所受命博囉等皆無辭但以無受命爲解天祥曰天與之人歸之𨿽無傳受之命推戴擁立亦何不可博囉怒曰爾立二王竟成何功天祥曰立君以存宗社存一日則盡臣子一日之責何功之有曰旣知其不可何必爲天祥曰父母有疾𨿽不可爲無不下藥之理盡吾心焉不可救則天命也今日天祥至此有死而已何必多言博囉欲殺之而元主及大臣不可範病中亦表奏天祥忠於所事願釋勿殺乃囚之】

發明【嗚呼天祥忠宋之心至是益見矣方其起兵勤王間闗嶺表攻城略地誌圖恢復厥謀未遂可哀也已及其至燕元人啖之以爵而天祥不受則是富貴不能淫元人懼之以威而天祥不屈則是威武不能屈然其心未嘗一日而忘宋也使天意祚宋莫或撓之則恢復之任捨天祥世傑而誰歸五坡被執天祥非不知偸生可以茍免其如忠義何君子去仁惡乎成名故寧不屈勿以害吾天徳之剛寧就死勿以餒吾浩然之气偸生茍免豈天祥心哉故直書不屈所以深嘉而樂予之也其垂訓大矣】

十二月元增置宿衛

【元宿衛皆領於四集賽以太祖功臣博勒呼博爾濟穆呼哩齊拉衮四族世領集賽之長集賽者猶言分蕃宿衛也年勞旣久卽擢爲一品或以才能任使貴盛𨿽極一日歸至內庭則執事如故其後集賽增至四千八百衛而累朝鄂爾多集賽尢多國之大費每糜於此】

禦批續資治通鑑綱目卷二十二﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷二十三

【起庚辰元世祖至元十七年盡甲午元世祖至元三十一年】凡十五年

元世祖文武皇帝至元十七年春正月詔覈阿爾哈

雅所俘戶口放爲民

【時阿爾哈雅下荊南江西廣西海南之地得州凡五十八峒夷山獠不可勝計行臺禦史言其俘獲三萬餘人悉役爲奴自置吏治之責其租賦詔行臺禦史大夫姜衛檢覈之悉放爲民旣而禦史中丞崔彧亦言其總制兵民子弟親黨分別要路威權太盛宜罷其職並轉徙其黨勿令久防荊湖不聴】發明【臯陶謨曰都在知人在安民禹曰吁咸若將惟帝其難之知人則哲能官人安民則惠黎民懷之蓋天之立君所以爲民臣之事君所以輔治阿爾哈雅出師俘獲甚眾悉役爲奴置吏自治則其於知人安民之事有虧耳世祖能知其特詔覈之旣得其實悉放爲民則亦庶幾有革故之心而無愧於臣民之主者矣綱目特揭而書之於冊者所以深嘉而亟予之也】

都元帥張範卒

【諡獻武】

發明【範勤勞王家功施社稷多矣誠可以趨卓乎諸將之先者今綱目特書爵書卒所以表其忠勤之績以示勸耳】

三月帝如上都

發明【易曰君子以作事謀始始焉不謹後必難制是時元都燕京宗社系焉百官居焉�使上都乃祖宗之地旣都於燕則彼當爲行在安可復如上都乎世祖混一天下則是臣妾億兆師表百僚普天之下莫非王土率土之濵莫非王臣要當勵精圖治貽厥孫謀可也四海甫平卽事遊幸事旣不能謀之於始遂使後世子孫循其故轍習以爲常浸淫至於亡國而不止悲夫安有天子屢爲遊幸而可以君天下乎古者天子巡狩固有常規自春秋之時斯禮已廢世祖豈巡狩哉故直書以深譏之】

○遣使窮河源

【招討使達實受命行四閏月始抵其地旣還圖其形勢來上言河出吐蕃朶甘思西鄙有泉百餘方可七八十里沮洳防渙不可逼視登髙望之如列星然名鄂端諾爾鄂端諾爾華言星宿海也羣流奔輳近五七里匯爲二巨澤名鄂楞諾爾自西而東連屬成川號齊必勒河合伊爾齊呼蘭伊拉齊三河其流寖大始名黃河又岐爲八九股行二十日至大雪山名騰格哩哈達昆侖也由昆侖南至闊卽及闊提二地始相屬又經哈喇伯勒齊爾之地合細黃河及奇爾穆蘇二水北行復折而西流過昆侖北又轉而東北行約二十餘日至積石始入中國雲約自河發源至中國計及萬里然其間溪澗流絡莫知紀極昆侖之西人迹簡少而山皆艸石至積石方林木茂暢世言河九折蓋彼地有二折焉】

廣義【河始於開關其遷徙不常有非人力之所能致元人窮其源無益也不然大禹施功何自積石始乎】

陜西運使郭琮等殺安西王相趙炳詔逮琮等誅之【初安西王旣薨召炳入見因言運使郭琮郎中郭叔云不法帝怒遣使偕炳往案其罪至則琮等矯世子阿南達防収炳及妻子囚之崆峒山炳子仁榮訴之詔卽遣使馳往脫炳且械琮黨偕來琮畱使者先遣人毒炳於獄中帝聞之大怒琮至親鞠之伏辜命仁榮手刃琮及叔云於市籍其家畀之仁榮曰不共戴天之人所有何忍受之帝稱善別賜鈔二萬緡爲治防具】

發明【殺殺無罪也天子在上百官守法黜陟賞罰𨿽各有司亦當稟命故一人橫行於天下武王恥之琮等忿炳奏其不法私自殺之則是上無天子下無方伯而亂臣賊子肆其欲而無禁天下其可得而治乎世祖親自推鞠手刃於市其討賊之矣得矣故書誅以正其罪】

秋七月以郝禎耿仁爲左丞

【阿哈瑪特肆貪橫援引二人驟升同列交爲防蔽掊斂日急內通貨賄外示威刑廷中相視無敢言者】

八月集賢大學士兼國子祭酒許衡致仕

【衡以疾乞致仕皇太子請以其子師可爲懷孟路總管以便侍養且遣使諭之曰公母以道不行爲憂也公安則道行有時矣】

發明【凡書致仕予知止也夫以四十五十而無聞固君子之所愧立乎人之本朝而道不行亦君子之所恥與其茍祿於朝曷若引身而退今衡以疾致仕則庶幾有知止之心焉回視貪位慕祿苟焉無恥者豈不大有逕庭乎旣具其官又書致仕蓋予之也】

廣義【魯齋當世道方隆之時而能以道自處其賢蓋可知矣孟子曰周於徳者邪世不能亂其魯齋乎】

翰林學士承防姚樞卒

【諡文獻】

九月帝還大都○冬十月以阿嘍罕爲右丞相復大發兵擊日本

【初帝屢遣使往通日本不納乃命鳳州經略使實都伐之無功而還復遣禮部侍郎杜世忠等使其國亦不報且執世忠等殺之至是命阿嘍罕爲右丞相範文虎洪寨球爾爲右丞李庭張巴圖參知政事並行中書省事率師十萬以往時髙麗王暙來朝願益兵並擊之加暙行省右丞相】

發明【復者已甚之詞所貴乎天子者以其禁暴誅亂而已書稱徵之言曰今予以爾有眾奉將天討爾眾士同力王室尙弼予欽承天子威命無非奉天伐暴之師故曰三代之師若時雨今日本窮荒小夷初無防扈如有苗又無怠政如義和何爲窮兵黷武較勝於逺夷乎世祖初平天下而志存徵伐遂使繼世之君襲爲故事稱干比戈其禍可勝言哉故不曰討而曰擊一以見日本無罪一以譏元之黷武其義亦深切而著明矣】

十一月行授時防

【郭守敬等以爲金𨿽攺歷止因劉宋之本微加增益未嘗測驗於天況冬至者歷之本而求歷本者在驗气汴宋舊儀今多不恊乃與南北日官陳鼎臣等創造儀象圭表爲噐凡十有三復遣監侯官十四人分道測驗凡二十七所徧參歷法酌取中數成新曆上之言自漢以後歷法經七十攺創法者十三家今所考正者凡七事所創法者五事其法視古皆密而又悉去諸歷積年月日法之傅防者一本天道自然之數可以施之永久而無歷上賜名曰授時頒之天下】

平章政事廉希憲卒

【希憲自江陵以疾召還太子遣使問之希憲曰臣病無足憂所憂者大姦誤國羣小附之病之大者也大徳間贈太師恆陽王諡文正巴延曰亷公宰相中眞宰相男子中眞男子世以爲名言】

十二月殺江淮行省平章政事阿里布右丞雅克特穆爾左丞崔斌

【斌旣發阿哈瑪特姦海內稱快未幾斌遷江淮行省左丞阿哈瑪特慮其害己乃奏算江淮行省錢糓誣構斌與阿里布等盜官糧四十萬及擅易命官八百餘員命都事劉正等往案獄弗具復遣參政張防等糴治之竟寘斌等於死斌有文學達政術副阿爾哈雅取荊湖廣海屢建大功多所全活太子聞殺斌方食投箸惻然遣使止之不及天下寃之】

發明【嗚呼世祖之於政刑蓋亦濫矣時阿哈瑪特專權自恣凶焰虐人無敢發其姦者斌獨明之天下稱快阿哈瑪特怒誣防之然阿里布等之死乃出於阿哈瑪特手綱目槪而書之何耶夫人君廣開四聰明見萬里今乃使忠貞之臣爲姦邪所陷而不知則亦可謂不君之甚矣書法如此世祖安能逃其不明之責乎噫君子不幸而處斯世不能儉徳避難以逺小人之虐豈不深可哀哉書殺而皆不去其官罪累上也】

昭文館大學士竇黙卒

【黙爲人樂易平居未嘗出一言方人物至論國家大計面折廷諍人謂可比汲黯帝嘗曰朕求賢三十年得一竇漢卿及李俊民又曰如竇漢卿之心姚公茂之才合而爲一可謂全人矣累贈太師封魏國公諡文正】

廣義【分注載世祖論姚竇二公之言其於知人之道蓋庶幾矣】

漳州民陳桂龍兵起命福建都元帥鄂勒哲圖等擊走之

【桂龍及其兄子陳弔眼有眾數萬屯髙安砦處之命鄂勒哲圖副帥髙興討之時建寜賊黃華勢猶猖獗鄂勒哲圖引兵壓其境軍威大振華驚懼乞降鄂勒哲圖奏華爲副元帥凡軍行悉以咨之桂龍等乘髙爲險人莫敢進興命人挾束薪進至半山棄薪退如是六日誘其矢石皆盡乃蕉薪焚柵斬首二萬級桂龍遁走】

發明【兵起何盜也曷爲不曰作亂而以兵起書宋亡未久也然則曷爲不書起兵眾詞也桂龍之起本爲倡亂非有心復宋與起義者徵異矣蠻夷擾邊不書寇盜賊作亂不書反綱目之思宋室深哉王莾篡漢悖逆人人可誅故書州郡兵起金人侵宋彊盛人人可拒故書山東兵起蓋元起自沙漠又非王莽臣子之比一統天下又非金國割據之比書法如此其如正統何蓋元人𨿽主中華而人心猶思宋室故有能稱兵復宋者皆綱目之所予以示宋亡猶有遺民也州郡部屬也不曰盜起而曰兵起誠以元初得國天下猶未定故變文起義書法若此其系心故國之意爲何如哉故曰綱目之修夲乎人心而已自是而後例皆仿此】

【辛巳】十八年春二月皇后鴻吉哩氏崩

【後性明敏達於事機國家初政左右匡正與有力焉四集賽奏割京城外近地牧馬帝許之後將諫陽責劉秉忠曰汝何不諫若初定都時以地牧馬則可今軍民分業已定奪之可乎遂止宋亡幼主入朝後不不樂帝曰江南平自此不用兵甲人皆喜之爾何獨不樂後曰自古無千歲之國母使吾母子及見此則幸矣帝以宋府庫物置殿庭召後視之後一視而反帝問後何欲後曰宋人貯蓄以貽子孫子孫不能守而歸於我我又何忍取之耶宋太后全氏至京不習風土後屢奏乞令回江南帝不允後退亦厚待之】廣義【觀鴻吉哩氏之言則知其賢豈在趙宋杜後之下乎書之史冊可以觀後徳矣】

遣皇太子行邊

【復以巴延佐之帝諭太子曰巴延有文武才汝毋以常人遇之也】

三月許衡卒

【衡病革家人祀先衡曰吾一日未死寧不有事於祖考起奠獻如儀旣撤而卒年七十二衡甞語其子曰我平生虛名所累竟不能辭官死後愼勿請諡勿立碑但書許某之墓四字使子孫識其處足矣後贈司徒封魏國公諡文正虞集曰南北未一許銜先得朱子之書伏讀而深信之持其說以事世祖儒者之道不廢銜實啟之】

發明【綱目之法凡卒而書其官爵者爲予詞卒而不書其官爵者爲貶詞此通例也宋之篇趙普範質等以忘讐事�而削去其官王安石史彌遠等以變法誤國而削去其官如卽當代觀之如張範姚樞亷希憲竇默皆書其官爵許衡鳴道北方屢叨顯任其於益國利民之事不爲少矣然何以不書其官爵前致仕旣書集賢大學士兼國子祭酒則是有官之可書至其卒而削之者由其得君頗専而道不能行歷事頗久而識不能解𨿽其學能得朱子之傳君子亦不得而隠諱耳此綱目書法之深意而許衡出處之大閒也】

廣義【嗚呼魯齋學孔孟者也人謂孔孟之窮臣意魯齋之窮又浮於孔孟焉何也蓋孔孟有列國以髙其志於時海內皆元魯齋不遇元主於捲將焉過之觀分注載其語子之言則其不滿厥志可見矣綱目於其卒而不書其官者以見終不得行其道也𨿽然吾儒之道昭如日星其行度躔次豈無陰霾薄蝕者乎魯齋不過亦猶是也以能隠然不絕光彩於陰霾薄蝕者魯齋善處之力也伯生之論理或然矣】

帝如上都○秋七月阿嘍罕卒於軍八月諸將棄師於海島而還

【阿嘍罕旣卒詔以左丞相安塔哈代之未至文虎等已航海至平壺島遇颶風敗舟諸將各擇堅艦乘之道法棄士卒十餘萬於島眾推張百戶者爲帥方伐木作舟爲歸計日本覘知之率眾襲殺殆盡惟餘南人萬餘不殺而奴之未幾得還者財三人】

發明【書卒於軍嘉死事也然何以不書其官防上文也書棄其師罪諸將也自去冬書擊日本至今年秋書棄其師則是玩兵黷武至於經年功旣不戍暴棄師旅其罪可勝言乎𨿽然棄師者諸將之罪而行師者世祖之責王者以天下爲度以四海爲家區區小醜烏足與之爭衡哉直書於冊交罪之也】

廣義【日本懸居海心借使得之不過珍玩而已豈有人民賦稅供給其上者邪綱目於大書分注備載元人敗衂而還者所以志其貪婪之失也】

括江南戶口稅

【時京兆等路歲課自一萬九千已增至五萬四千錠阿哈瑪特以爲未實欲覈之上察其非而止】發明【王者以愛民爲心愛民以省賦爲急茍有卹民之心則有卹民之政無卹民之心而有卹民之政者臣未之聞也故易曰節以制度不傷財不害民民之常賦國有定規今乃無故而括戶口之稅噫安有常賦之外復有所謂戶口之稅者乎斯法一行遺害甚大然當時阿哈瑪特専權自恣利在剝民故其所行之政無一而非剝民之事剝民奉君君富而民必貧則國又豈可得而常享之哉故直書以著其厲民之罪】

閏月帝還大都○冬十月焚毀道書

【帝方信桑門之惑詔樞密副使張易參校道書言惟道徳經爲老子所著餘皆後人僞撰詔悉焚之】發明【書曰無稽之言勿聴弗詢之謀勿庸道書乃無稽之言弗詢之謀耳皆所以惑世誣民充塞仁義者焚而毀之宜也𨿽然世祖之焚道書非能灼見其罔於馬毀之特因惑桑門之說故從焚棄是乃溺愛不明未免有一偏之爾嗚呼道書旣知其僞而佛書則可以爲眞而傳嗣萬世乎如宋之徽宗惑於道教而貶桑門之說世祖惑於桑門而焚道教之書二君皆有一偏之惑故非誠於不惑者矣此予而未盡予之詞也】

十二月以昻吉爾岱爲右丞相阿哈瑪特爲左丞相【壬午】十九年春二月遣諸王桑阿克達爾擊緬

【尼雅斯拉鼎自緬還言熟其國形勢可擊遂以臺布爲右丞伊克徳濟爲參政命諸王桑阿克達爾督軍復往擊之】

發明【天子討而不伐諸伐而不討北何以書擊緬無罪也所謂天吏者奉行天命禁暴誅亂不得已而用兵如春秋子突救衛之類是也今緬海島小夷初無過惡伐之不以爲榮不伐不以爲辱世祖信尼雅斯拉鼎言命加兵於緬烏足謂奉行天命之天吏乎然而不書討者緬固無罪不予其討也】

帝如上都○三月益都千戶王著殺阿哈瑪特於闕下【著因人心怨阿哈瑪特密鑄天銅錘與妖人髙和尙謀擊殺之時皇太子從帝如上都阿哈瑪特畱守京師著以太子素惡其姦乃遣二西僧至中書許稱皇太子還都作佛事省中疑之時髙觹張九思皆宿衛宮中詰之倉皇失對遂執之訊問不伏及午著復矯太子令俾樞密副使張易發兵夜會東宮易不察遽以兵往觹問果何爲易附耳語曰太子來誅左相也旣而省中遣使出迎悉爲僞太子所殺奪其馬入健徳門夜二鼓至惠宮前立馬呼省官至前責阿哈瑪特數語卽牽去以所鑄銅錘碎其腦立斃繼呼郝鎭至殺之囚右丞張恵於是觹九思開門大呼曰此賊也叱衛士急捕之畱守博惇持梃擊立馬者墜地眾奔潰多就擒髙和尙逃去惟著挺身請囚時帝在察罕諾爾聞之卽遣和爾果斯等歸討爲亂者獲髙和尙於髙梁河與王著張易皆棄市著臨刑大呼曰王著爲天下除害今死矣異日必有爲我書其事者復以張易從著爲亂將傳首四方張九思曰易應變不審則有之坐以與謀則過矣乞免傳首從之王惲曰著於義捐一身爲天下除害事旣露不去自縛詣司敗以至臨命气不少挫而視死如歸誠殺身成名死而不悔者也律以春秋誅亂臣賊子之法不以義與之可乎】

發明【書殺殺無罪也阿哈瑪特専權自恣病國欺君乃亂臣賊子之魁桀耳亂臣賊子法所必討考之元正史皆以誅爲文今綱目變文而書殺何也阿哈瑪特罪逆深重固所當誅然王著非能正明討賊而乃膶帝出幸矯制殺之則王著亦不能辭無君之罪此固賊攻賊耳又安可以討賊予之耶況宰相非千戶之可挽殺闕下非人臣之可行辟若因阿哈瑪特不誅王著之心槪以討賊之例子之則是非不明權衡失措而後之報私憤者得以借口此君子所以懼而綱目所由作也明乎此然後可以論綱目矣】

夏四月昻吉爾岱罷以和爾果斯爲右丞相

【和爾果斯入相皇太子謂之曰阿哈瑪特死汝在中書事有便國利民者毋憚更張或有沮撓吾當力持之故自時庻務更新省部用人多所推舉】

陳桂龍來降

【初桂龍旣遁陳弔眼猶擁眾連五十餘砦未下髙興等擊斬之桂龍遂率其黨來降詔流桂龍於邊地】

詔戮阿哈瑪特屍窮治其黨

【阿哈瑪特死帝不深知其姦及詢樞密副使博囉乃盡得其罪惡始大怒曰王著殺之誠是也命發冢剖棺戮屍於通門外縱犬食之四民聚觀稱快籍其家得櫝�二人皮問之其妾云每咒詛時置神坐於工又以帛二幅畫甲騎圍守幄殿兵皆張挺刃內向狀渉不軌遂並誅其子呼遜等四人尋令中書悉罷黜其黨與凡汰其官省部者七百十四人罷其濫設官府二百餘所又以郝禎耿仁黨惡尢甚命剖禎棺戮其屍下耿仁於獄誅之】

發明【阿哈瑪特有罪矣然輔佐世祖十有餘年而尙不知其姦旣因博囉之言始發憤怒之意而其知人之明亦少虧矣剖棺戮屍不亦晚乎𨿽然世祖蓋因防於不知故耳茍或預知豈容但已回視溺愛不明迷而不悟者豈不大相遠者書之於冊亦所以予其能悔也】

以張雄飛爲參知政事

【阿哈瑪特欲誣殺秦長卿劉仲澤伊瑪都木達等三人尙書張雄飛力持不可阿哈瑪特私防之曰誠能殺此三人當處以參政雄飛曰殺人以求大官不爲也阿哈瑪特怒出爲灃州安撫使累遷禦史中丞行禦史臺事阿哈瑪特恐子呼遜爲江淮右丞不爲所容攺陜西按察使未行阿哈瑪特死拜參知政事呼遜被逮敕廷臣雜問呼遜歷指宰執曰汝曽受我家錢何得問我雄飛曰我曽受否曰公獨無雄飛曰如是則我當問汝矣遂伏辜】

六月朔日食○命索多將兵擊占城不克引還

【初朝廷以占城旣附遣索多就其國立省撫治之王子補的負固弗率凡使臣經其國者皆執之帝怒命索多討之明年正月破其城王子遁入山谷後遣其臣寶脫禿花陽求歸附以欵師復潛殺所執使臣皇甫傑等百餘人索多等久之方覺其詐乃遣兵攻之轉戰至木城下阻隘不敢進城兵旁截歸路軍殊死戰得出索多等遂引還】

秋七月朔日食○八月帝還大都○九月俱藍國入貢【海外諸蕃惟俱藍尢遠自泉州至其境約十萬里招討使楊庭璧三往招之遂遣使貢寶及黒猿一】

遣使括雲南金

【定其賦稅用金爲則】

發明【不邇聲色不殖貨利此先王之所以興邦不寶金玉而寶善人乃楚侯之所以立國故曰不寶異物則遠人格所寶惟賢則邇人安雲南之金地之所產世祖貴爲天子富有四海常奉之外尙有餘積何屑屑以較利於民間乎昔者文王之囿方七十里芻蕘者往焉雉兔者往焉亦未聞定其賦稅而括之於民也王者之樂尙欲民同之矧民之所產而括之者哉直書曰括深貶之也】

詔諸路歲舉儒吏各一人

【中書省掾史有闕選樞密院禦史臺六部令史轉用之令史則取諸路嵗貢之數仍詔諸路歲貢儒吏儒必通吏事吏必知經史者】

廣義【儒與吏古之一也後世以習尙而始有二焉元人此舉失矣】

冬十月復以耶律鑄爲左丞相○以宋衍聖公孔洙爲國子祭酒提舉浙東學校

【孔子後目宋南渡初其四十八代孫端友子玠寓衢州帝旣平宋疑所立或言孔氏子孫寓衢者乃其宗子召洙赴闕洙遜於居曲阜者帝曰寧違榮而不違親眞聖人後也遂命爲國子祭酒兼提舉浙東學校】

十二月殺宋少保樞密使信國公文天祥

【時有閩僧言土星犯帝座疑有變未幾中山有狂人自稱宋主有眾千人欲取丞相京城亦有匿名書言某日燒簔城葦率兩翼兵爲亂丞相可無憂者朝廷疑之遂撒簔城葦遷瀛國公及宋宗室於上都疑丞相爲天祥乃召天祥入諭之曰汝移所以事宋者事我當以汝爲相矣天祥曰天祥爲宋宰相安事二姓願賜之一死足矣帝猶未忍遽麾之退左右力贊從其請遂詔殺之於都城之柴市天祥臨刑殊從容謂史卒曰吾事畢矣南向再拜死年四十七其衣帶中有贊曰孔曰成仁孟曰取義惟其義盡所以仁至讀聖賢書所學何事而今而後庶幾無愧其妻歐陽氏収其屍面如生天祥爲人丰下兩目炯然博學善論事作文未嘗起艸尢長於詩居獄四年忠義之气一著於詩歌累數十百篇至是兵馬司籍所存上之觀者無不流涕悲慟有得其一履者亦寶藏之尋有義士張毅甫者負其骨歸葬吉州適家人自廣東奉其母曽夫人之柩同日至城下人以爲忠孝所感云○初天祥開督府置僚屬一時知名者四十餘人而遙請號令稱募府文武士者不可悉數然皆一念向正至死靡悔廬陵鄧光薦曰天祥奉詔勤王獨行其志屢躦而愈奮故其軍日敗勢日蹙而歸附曰眾從之者亡家沈族而不悔𨿽人心向中國思趙氏亦由天祥之神气意度足以感悟之也○史臣曰自古志士欲信大義於天下者不以成敗利鈍動其心君子命之曰仁以其合天理之正卽人心之安爾宋徳祐亡矣文天祥奉兩孱王﨑嶇嶺海以圖興復兵敗身執終不可屈而従容伏鑕就死如歸是其所欲有甚於生者可不謂之仁哉許有壬曰宋養士三百年得人之盛軼漢唐而過之及天命已去文天祥萬變不渝一旦就義光明俊偉俯視一世顧膚敏祼將之士不知爲何物也宋之亡守節不屈者有之未有有爲若天祥者事固不可以成敗論也】

發明【殺不當殺也不去其官予其不失所守也合始末觀之是故書起兵勤王所以嘉其狥國也書救常州所以嘉其急君也書巴延執天祥所以嘉其不屈也書亡入眞州所以嘉其避難也書天祥至自溫州所以嘉其心宋也書次於汀州所以嘉其援難也書誅吳浚所以嘉其討罪也書復梅州敗元軍所以嘉其敵讐也書收兵復出麗江浦所以嘉其不撓也書襲執於五坡所以嘉其忠事也書至燕不屈所以嘉其守義也然則天祥始終爲宋未嘗少渝今而慷慨殺身尢人所難誠無愧於古人成仁取義之心矣𨿽然天祥忠宋禮所當然世祖殺之則爲悖義茍因天祥不屈赦之自便正所以勸爲臣之不忠義必欲殺之謂何如耶噫當時俛首事元者是必有所愧矣書殺而不去其官旣以予天祥之全義又以譏世祖之悖義也】

廣義【書宋少保樞密使信國公者承其志也】

以紮薩克爲平章事○徴處士劉因爲右贊善大夫尋辭歸

【因容城人天資絕人日記千百言過目成誦初爲經學究訓詁注釋之說嘆曰聖人精義殆不止此及得周邵程朱之書一見卽曰我固謂當有是也及論其學之所長曰邵至大也周至精也程至正也朱子極其大盡其精而貫之以正也愛諸葛孔明靜以修身之語表所居曰靜修博果密薦之詔徴之至擢右贊善大夫尋以繼母老辭歸俸給一無所受】

發明【志於道徳者則功名不足以累其心志於功名者則道徳不足以移其意故曰窮則獨善其身達則兼善天下劉因�志古道不求聞達可謂知性分而不知勢分者已迨夫徴聘而起母老辭歸則其篤於天性之恩爲阿如哉故書辭歸以深予之】

廣義【觀因所論四賢之學可謂確矣非其見道之明孰能如是哉及其歸也一無所受又足以見其淸風髙節矣嗚呼因吾無閒然矣】

詔禦史臺得自選其屬

【初禦史惟用漢人至是崔或請參取防古人用之又言臺察之選止由中書寧無偏黨之與今宜令本臺得自選任旣而江淮省臣有欲專恣而忌臺察之言者上議欲以行臺行省詔廷臣雜議兵部尙書董文用曰禦史臺譬之臥虎𨿽未噬人人猶畏其虎也今虛名僅存而綱紀猶不振更加抑之則鳯采苶然無復可望矣此不可行也從之】

始海運

【元糧運仰給江南者或自浙西涉入江淮由黃河逆流至中濼陸運至淇門入禦河以至京師又或自利津河或開膠萊河入海勞費無成初宋季有海盜朱淸者嘗爲富家傭殺其主亡入海島與其徒張瑄乘舟抄掠海上備知海道曲折尋就招懷爲防海義民巴延平宋時遣淸等載宋庫藏諸物從海道入京師授金符千戶二人遂言海運河通乃命總管羅璧曁瑄等造船六十艘運糧四萬六千餘石由海道入京然創行海洋亦逾年始至朝廷未知其利仍通舊運尋復因防古岱言海運爲便遂立萬戶府四總其事又並四府爲都漕運萬戶府止令淸瑄二人掌之】

【癸未】二十年春正月立鴻吉哩氏爲皇后

【時帝春秋髙後頗預朝政相臣常不得見帝輙因後以奏事焉○初鴻吉哩之族從太祖起兵有功尋立其女爲後遂與約曰鴻吉哩氏生女世以爲後生男世尙公主故元世諸後多其族焉】

詔停燕南河北山東租賦

【禦史臺臣言燕南河北山東去嵗旱災按察司已嘗閱視而中書不爲奏免稅糧之在民者今何以堪詔令有司權停勿徴時刑部尙書崔彧亦言自阿哈瑪特用貪吏河南北諸郡人不聊生江南旣定中原之民相率南遷以避徭後者十八九數年之間亡失十五六萬餘戶去家就旅豈人之情賦重政繁驅之至此乞特降詔防招集復業量免科後蠲除積欠給還事業郡縣長吏滿替以戶口增耗爲黜陟其徙江南不還者與土著之人一例差遣庻幾流亡自歸田野日辟詔下廷臣議行之河北流民渡河南就食者朝廷遣使止之按察副使程思亷曰河南河北皆吾民也縱其渡河全者甚眾】

發明【王者之民皥皥如也覇者之民驩虞如也是以王者爲治當使民各得其所而相生相養於不識不知之天非如覇者但補其鏬漏而已三路旱災黎民塗炭世祖因禦史臺臣之言詔停燕南河北山東租賦一舉而聴言卹民之事皆在其中是亦可謂有志於斯世斯民者矣豈不無愧於民之父母乎大書特書深予之也】

三月帝如上都○廣州兵起討平之

【廣州民林桂方等擁眾萬餘稱羅平國攺元延康官軍擒斬之餘黨悉平】

復命髙麗王暙及安塔哈發兵擊日本

【帝憤日本襲殺島中軍命髙麗王暙及安塔哈領徵東行省左丞相率師往擊之詔各路拘集水手及造船五百餘艘民不勝厭苦中丞崔或言江南相繼盜起皆緣募水手造海船民不聊生日本之後宜姑止之昻吉爾亦以爲言皆不從】

發明【魏相曰間者匃奴未有犯於邊境今聞欲興兵入其地臣愚以爲不知此兵何名者也今左右不憂此乃欲報纎芥之忿於遠夷殆孔子所謂吾恐季孫之憂不在顓臾而在蕭墻之內也帝自混一以來徵日本之師兩見綱目前旣徵之無功棄師海島今復發兵徵之是亦不可已乎以萬乘之君較勝負於小醜豈不深可恥哉故書以著其失】

夏四月罷采民間女子

【初有詔采民女入內有司夤緣爲害耶律鑄請令大郡嵗取三人小郡二人庶不大擾至是復因崔彧言罷之】

六月增給官吏俸

【初詔定官吏賊罪法自五十貫以上皆決杖除名不敍百貫以上者死崔彧言今百官月俸不能副贍養之資難責以亷勤之操宜更議增庶官月俸所增俸鈔𨿽賦之於民官吏不貪民必受惠其有以貪抵罪又復何辭遂詔內外官吏俸以十分爲差增給五分】

發明【罷采民間女子所以明其革獘增給官吏俸所以著其養亷皆當時之善政也故特揭而書之】

廣義【昔者元魏無仕者之祿卽孟子所謂無百官有司之貊道也世祖能增給官吏之俸得先王重祿之道馬書之於冊蓋有取矣】

詔四川行省擊溪洞蠻平之

【思播以南施黔鼎灃辰沅之界九溪十八洞蠻獠叛服不常詔四川行省討之參政奇爾濟蘇宣慰使李呼哩雅濟鑿山開道分兵並進諸蠻伏險以拒然眾寡不敵多就擒戮其酋長率眾來降詔分地郡縣之】

冬十月帝還大都○耶律鑄有罪免○建寧路總管黃華叛討殺之

【華聚眾十萬稱宋祥興年號破崇安浦城諸縣復攻建寧史弼等引兵急擊之華敗走自焚餘黨悉潰時象山縣民尢宗等亦聚眾萬餘抄掠海上尋就哈喇岱招降之海道以寧】

發明【元自混一以來凡作亂者皆書兵起此獨書叛何誅亂討逆也黃華爲元臣子又非民無官守者之比以臣而叛君天下之大惡也苟以中外之分不正亂賊之罪則將接迹於天下而縱橫難禁矣何以謂之綱目也哉故書叛以正其惡於前書討以正其罪於後明乎此然後可論綱目權衡之法矣】

十一月桑阿克達爾等擊緬破之西南夷十二部俱降【諸王桑阿克達爾右丞臺布等分道攻緬江頭城破之遂遣使招諭其王不應以建都太公城乃其巢穴復進軍防之初金齒諸夷欲降制於緬不能達旣克二城遂俱來降】

【甲申】二十一年春正月羣臣上尊號

【時議欲肆�張雄飛諫曰古人言無赦之國其刑必平故赦者不平之政也聖明之世豈宜數赦上納之遂止下輕刑之詔】

發明【朱子有曰人臣不以趨走承順爲防而以責難陳善爲敬人君不以崇髙富貴爲重而以貴徳尊士爲賢上下交而徳業成矣尊號之禮古所未聞一盛於漢唐再盛於宋元然卒因而不革者良由人君以是爲自矜之意人臣以是爲逢迎之心耳蓋天子乘六龍以禦天居九重而凝命臣妾億兆表正萬邦此自然之尊無可擬者何必上其尊號乎昔虞廷歌君臣相得然未聞有尊號之上也是時天下又寧民安物阜然則尊號之上否奚益於事哉直書於冊君臣交罪之也】

二月遷宋宗室及大臣之仕者於內地

【時荊湖閩廣之間兵興無寧歲有言宋宗室居江南欲反者遣使捕之宿衛士諤爾根薩裏曰江南初下民疑未附宋宗室反不聞郡縣言而信一人浮言捕擊之恐人人自危矣帝悟召使者還尋詔遷宋宗室及大臣之仕者於內地】

遣王積翁使日本未至舟人殺之

【帝以其俗尙佛遣積翁與補陀僧如智往使舟人有不願行者共謀殺積翁】

三月帝如上都○秋七月詔鎭南王托歡假道安南擊占城

【帝怒占城叛服不常詔封子托歡爲鎭南王與左丞李恆往防索多兵進擊之復以安南通謀占城令軍行假道於其國且防其糧餉以給軍】

八月帝還大都○九月京師地震

發明【商道之興在乎嚴防寅畏周徳之盛在乎夙興夜寐災異𨿽出於天而弭之則在乎君是時世祖春秋寢髙皇后専政於內兵戈倥傯於外人事甫盛天變隨形而京師之中地乃震馬世祖茍能知此革政修厥徳以弭旣來之天變則庶乎其可也惜其視爲泛常恝不之懼殊未見其修省之實豈不深可怪哉】

○冬十一月和爾果斯張雄飛等罷復以安圖爲右丞相盧世榮爲右丞史樞爲左丞薩題勒密實亷希恕並參知政事

【阿哈瑪特専政世榮以賄進爲江西茶運使獲罪阿哈瑪特死朝臣諱言利無以副上意者總制院使僧格薦世榮才能富國召問稱旨令與中書廷辧所欲行右丞相和爾果斯等皆以議不合罷去復以安圖爲右丞相以世榮爲右丞史樞等皆世榮所薦也初安圖興北安王被海都拘之十年始得還有譛其嘗受海都官爵者帝怒斷事官石天麟亦自海都部中還奏曰海都實宗親偶有違言非仇敵比安圍不拒絕之所以釋其疑心導其臣順也帝怒方解雄飛剛直亷愼始終一節嘗召見便臣詔之曰聞卿貧甚賜白金二千五百兩鈔二千五百貫旣出又加賜黃金五十兩雄飛拜受封識藏於家及其罷政阿哈瑪特黨逐矯詔追奪之或有勸雄飛自辧者雄飛曰上以老臣亷故賜臣然臣未嘗敢輕用而封識以俟者正以慮今日耳又可自辧乎尋起爲燕南河北道宣慰使卒】

詔盧世榮行鈔法下禦史中丞崔彧吏罷之

【世榮旣入中書卽日奉詔理鈔法之自謂其生財有法用其法當賦倍增而民不擾翰林學士董文用謂曰此錢取於右丞家耶將取之民耶取於右丞家則吾不知若取於民則有說矣牧羊者嵗嘗兩剪其毛今牧人日剪以獻主者固悅其得毛之多然羊無以避寒熱旣死且盡毛又可得乎民財有限右丞將盡取之得無有日剪其毛之患乎世榮不能對禦史中丞崔彧亦極言世榮不可相帝大怒下彧吏欲致之法尋罷之】

發明【朱子曰人有用桑羊孔僅宇文融楊矜陳京裴延齡之徒以敗其國者故陸宣公之言曰民者邦之本財者民之心其心傷則其本傷其本傷則枝榦凋瘁而根柢蹙防矣呂正獻公之言曰小人聚斂以佐人主之欲人主不悟以爲有利於國而不知其終爲害也噫小人之心未始不以貨利惑人主人主從之則墮小人之計中矣世榮鈔法害民益甚世祖不察是否詔特舉行崔彧極言其礙並斥世榮世祖何爲怒而罷之良由其一心之偏𨿽百正不能入是以人君當防患於未然也綱目據事直書不再貶而其義自見】

廣義【昔先生司馬公嘗曰民不益賦而用饒安有此理天地生物止於此數不在官則在民譬猶雨澤夏澇則秋旱所謂不益賦而用饒者不過陰設法以奪民利耳今文用剪毛之諭不亦當乎厥後世榮卒以敗誅其爲興利者之鑑昭矣】

詔議立科舉法不果行

【至元初丞相史天澤學士承防王鴞等屢請帝以科舉取士詔令中書議定程式未及施行至是和爾果斯與畱夢炎等復言天下習儒者少而由刀筆吏得官者多帝曰將若之何對曰惟貢舉取士爲便凡防古之士及儒吏陰陽醫術皆令試舉則用心爲學矣帝可其奏防和爾果斯罷事遂止】

發明【得眞才圖至治莫大乎科舉之法𨿽古之所謂賢良方正不是過也旣能詔議卽當速行抑何害理而行之不決乎此蓋𨿽有求賢之名而無求賢之實元之所以終於元而不能復古昔之盛也噫觀科舉之法不行是可以占時事之隆替矣書不果行深惜之也】

十二月托歡軍次安南陳日烜分兵拒之

【托歡軍次安南安南王陳日烜言其國至占城水陸非便遣兵分道拒守境上】

廣義【安南僻處遐陬隠於崇山峻嶺之間恃險負固欲其人朝而終不肯朝欲其臣服而終不肯服𨿽欲屢興師旅徒損國威果何益哉然當軍次其國之日而被其抗拒則元人用兵之失蓋可見矣】

宋太皇太后謝氏卒於燕

發明【有宋亡國久矣然綱目猶惓惓不已故前書元殺宋少保樞密使信國公文天祥此書宋太皇太后謝氏卒於燕皆以因事起義使後人思之爲立國不競與敵共功者之戒爾其防深哉與五代書故晉太后李氏卒於契丹同意】

【乙酉】二十二年春正月罷江南行禦史臺尋復之

【盧世榮奏罷江南行禦史臺及攺諸路按察司爲提刑轉運司兼理錢谷未幾禦史臺臣言行臺不可輙罷且按察司兼轉運則紏彈之職廢帝以爲疑安圖曰江南盜賊屢起行臺鎭遏之功居多不可罷但與行省並治杭州差覺僻遠宜徙江州據三省之間從之】

以阿必實克爲平章政事○二月立規措所

【初盧世榮言天下嵗課鈔九十萬餘以臣經畫之不取於民可增三百萬事未行而中外已非議臣請與臺院面議上前行之帝曰不必如此卿但言之世榮又言自王文統後鈔法虛已久宜括銅鑄錢並制綾劵與鈔參行泉杭二州宜立市舶轉運司給民錢令商販諸番官取其息七民取其三各路𨿽設常平倉名存實廢宜取權豪所擅鐵冶鑄噐鬻之以其息儲粟平糶則可均物價而獲厚利民間酒課太輕宜官給鈔行古酤法仍禁民私酤米一石取鈔十貫可得二十倍國家以兵得天下不借糧餽惟資羊馬宜於上都隆興諸路買幣帛易羊馬選防古人牧之歲收其皮毛筋角酥酪之用以十之二與牧者而馬以備軍�羊以充賜予帝皆善而行之至是請立規措所所司官吏以善賈爲之帝曰此何職世榮曰規畫錢谷耳從之又言天下能規運錢谷者阿哈瑪特所用今悉以爲污濫黜之臣欲擇而用之懼有言臣私有罪者帝曰何必計此苐用其可用者於是擢用甚眾】

廣義【漢武帝有桑羊之興利則曰平準法宋神宗有王安石之興利則曰制置司元世祖有盧世榮之興利則曰規措所自古興利之臣無不巧立名色以朘削其民也國本揺於此矣𨿽然爲是計者𨿽其臣之所尙亦惟�之所好然也使上之所好不在是焉則是臣之計抑何自而售邪故曰上有好者下必有甚焉者矣有天下者可必戒哉】

帝如上都○立眞定等路宣慰司兼都轉運司領課程事

【世榮請於眞定濟南太原甘肅江西江淮湖廣等處立宣慰司兼都轉運司以治課程仍嚴立條例禁諸司不得沮撓檢察以宣徳王好禮並爲浙西宣慰使帝曰宣徳人多言其惡世榮言彼自陳能歳�鈔七十餘萬錠是以用之】

復以昻吉爾岱爲左丞相○夏五月托歡兵擊陳日烜敗走之遂入其城而還日烜遣兵來追索多李恆戰死【托歡屢移書日烜欲假道竟不納益修兵船爲迎敵計托歡乘間縛栰爲橋渡富良江北與日烜大戰破之自烜遁走不知所之其弟益稷率其屬來降然交兵𨿽敗而勢益盛適盛夏霖潦軍中疾作死傷者眾而占城竟不可達乃謀引兵還交兵追襲之李恆中毒矢至思明卒援都軍與托歡相去二百餘里托歡軍還索多猶未知之亟趨其營交人邀於幹滿江力戰而死】

發明【日烜假道不從分兵拒命固有罪矣然曷爲不書討而書擊惡黷武也元人無故而勞師遠伐非王者以大字小之意耳安南拒之豈不得其宜乎索多李恆皆死於王事然曷爲不書死之而書戰死蓋國家厄難之時人臣有守其城邑而死者有不屈於賊而死者有援難而死者則死得其正嘉其何義故以死之書予全節也索多李恆𨿽死於王事然皆非義之戰與邀功生事者何以異故不以全節予之而書戰死所以深貶之也綱目貴義不貴功之意可見矣】

秋八月帝還大都○冬十一月盧世榮伏誅

【世榮居中書數月恃委在之専肆無忌憚視丞相猶虛位也左司郎中周戭因議事防有可否誣以沮格詔旨入奏令杖一百斬之於是朝中震懾無敢言者監察禦史陳天祥上疏言世榮始爲江西茶轉運使屢犯贓罪動數萬計今竟不悛狂悖尢甚𨿽居丞轄實専大政恣行苛刻大肆誅殺欲以一嵗之期致十年之積考其行事不副所言始言能令鈔法如舊鈔今愈虛始言能令百物自賤物今愈貴始言不取於民能令課程增三百萬錠今乃迫脇諸路官司虛增其數凡若所爲動爲民擾脫不早有更張須其自敗正猶蠧𨿽就除本病深矣�聞詔丞相以下雜問其罪復召天祥與世榮俱至上都親鞫之一一欵服遂命誅言刲其肉以食鷹獺世榮初以言利進太子意深非之曰財非天降安能歲取贏乎僧格素主世榮者聞太子言不敢捄之】

發明【世祖去二興利之臣書法不同阿哈瑪特書益都千戶王著殺於闕下盧世榮書伏誅蓋世祖納陳天祥之言親鞫世榮數其罪而戮之故綱目亦得正其誅也𨿽然世祖旣知姦臣之獘屢煩處置今旣勦除元惡蓋亦深杜小人之進未幾復用僧格以襲世榮之職然後盡收權柄歸於中書庶幾禍根屏絕今則不然遂使小人因仍自若訖爲元室不救之禍豈不深可嘆哉豈不深可惜哉】廣義【世榮専橫罪不容誅然而世祖竟抵其罪而不疑者亦足以見其明決也書曰去邪勿疑世祖默契於此焉】

十二月太子珍戩卒

【太子初從姚樞竇默學仁孝恭儉尢優禮大臣一時在師友之列者非朝廷名徳則布衣節行之士在中書日久明於聴斷聞四方科徴挽漕造作和市有系民之休戚者多奏罷之中外歸心焉江南行省以歲課羨鈔四十七萬貫來獻太子怒曰朝廷但令汝等安百姓百姓安錢糧何患不足百姓不安錢糧𨿽多能自奉乎盡邡之中庻子巴拜以其子阿巴齊入見諭之以毋讀防古書須習漢人文字行臺治書侍禦史王憚進承華事略二十篇太子覽之至漢成帝不絕馳道唐肅宗攺服絳紗爲朱明服心甚喜曰我若遇是禮亦當如是又至邢峙止齊太子食邪蒿顧侍臣曰一菜之名遽能邪人耶詹事孔九思曰正臣防微理固當然太子善其說令諸子傳觀其書時帝春秋髙南臺禦史上書請內禪太子聞之懼臺臣寢其章不敢聞而阿哈瑪特黨塔奇呼阿薩爾請收百司吏案鉤考天下錢谷欲因以發之都事尙文曰是欲上危太子下防大臣其謀姦矣遂語禦史大夫及丞相先入言之以奪其謀帝震怒曰汝等無罪邪丞相進曰臣等無所逃罪但此軰名載刑書而爲此舉實動搖人心耳太子益憂懼不自安尋卒年四十三】發明【浸潤之譛膚受之愬不行馬可謂明也已矣可謂逺也已矣世祖君徳不剛僅有一子乃以浸潤之譛遂加疑貳𨿽賴丞相力諫其意未解故太子實憂卒而綱目止書其卒者所以著世祖昏蔽之失𨿽其子之死且不能明若其自以病卒然爾嗚呼儲貳之重宗祧所系近在宮廷之內而曖昧若此則四海之廣匹庶之賤𨿽望其幽枉畢達蓋亦戞戞乎其難矣宜乎書法如此以譏其不明也與唐書太子永卒義亦相似焉讀者宜並觀之】

以哈喇哈斯爲大宗正

【哈喇哈斯由掌宿衛拜大宗正用法平允時欲以江南獄宗正哈喇哈斯曰江南新附教令未孚且相去數千里欲遙制其刑獄得無寃乎事遂止】

集僧四萬作資戒會

發明【是時江南𨿽平然徵伐四夷黎民嗟怨此正革故鼎新之時而君臣相與從事浮屠何哉世祖上不敬天下不庇子內受制於其妻而欲求媚鬼神將誰欺哉書以譏之宜矣如唐書置道埸三殿同】

【丙戌】二十三年春正月詔罷徵日本大舉兵伐安南不果行

【先是立徵東行省命安塔哈洪察球爾再擊日本敕各處造海舶集漕船募水手貯糧餉期以是年三月以次而發八月防於合浦有司徴斂大爲姦利吏部尙書劉宣上書言近議再興日本之兵此役不息安危所系近用索多議伐占城阿爾哈雅言徵交趾數年吏民大擾盜賊蝟興且交趾小邦親王提兵深入無功反殪大將況日本海洋萬里非二國比萬一不利援兵安能飛渡邪帝納其言遂下詔罷徵日本専事安南命阿爾哈雅等大防各省兵仍遣鎭南王托歡將之以行以安南王弟陳益稷效順來歸封爲安南王約平定其國以兵納之宣復言曰安南臣事已久歲貢未嘗愆期往者用兵無功瘡痍未復今乃復議大舉聞者恐懼且交廣炎蒸之區令約七月集諸路兵於靜江病死者必眾矣況湖廣宻邇溪峒宼盜常多大兵一出萬一姦頑乘間生變何以應之時湖廣宣慰司亦上言乞罷交趾兵以蘇民窮詔從之令還軍各省居益稷於鄂州】

發明【書不果行予從善也是時徵伐四夷財殫力竭盜賊蜂起天下洶洶帝旣罷徵日本而復舉兵安南何義之有玆因劉宣之言而乃寢其前詔可謂能知悔悟者矣】

二月禁漢人持兵噐○罷鬻江南學田

【時江浙行省理算錢谷甚急鬻所在學田輸其直於官利用監臣徹爾使江南見之謂曰學有田以供祭祀育賢才安可鬻邪遂奏罷之】

三月遣侍禦史程文海訪求江南人才

【先是文海爲集賢直學士言省院諸司皆用南人惟禦史臺按察司無之江南風俗南人所諳亦宜參用之至是逐詔文海仍集賢直學士拜侍禦史行禦史臺事往江南博采知名之士帝素聞趙孟適葉李名密諭文海必致此二人文海復薦宋宗室趙孟頫及張伯淳等二十餘人帝皆擢用之】

廣義【文海薦宋宗室趙孟頫帝擢用之嗚呼春秋於父兄之讐則曰不共戴天今宋與元正不共戴天之讐也孟頫仕元其無恥孰甚焉昔者王珪魏徴不死建成之難君子非之若孟頫之事其天屬人合又王魏之不同者也孟頫字子昻𨿽書畫精絕惡可取】

帝如上都○夏四月遣湖廣右丞約蘇穆爾鉤考荊湖錢糓六月下治書侍禦史陳天祥獄

【時約蘇穆爾鉤考荊湖錢谷中書擬以爲平章政事及托克托呼知政事帝曰約蘇穆爾小人事朕五年授一理算官足矣托克托呼人奴之奴令史宣使才也讀卿所進擬令人恥之而湖廣行省左丞相阿爾哈雅覲言約蘇穆爾在鄂豈無贓賄之迹臣亦請鉤考之遂遣天祥偕往天祥旣至鄂州劾約蘇穆爾貪暴不法諸事僧格與約蘇穆爾連婣相倚爲姦摘天祥疏中語誣以不道遣使究問欲殺之行臺禦史申屠致連累章辧其無罪猶系於獄嵗余方釋之阿爾哈雅亦尋卒省臣言向阿爾哈雅與約蘇穆爾互請鉤考今𨿽死而事之是非宜暴白帝曰此事自約蘇穆爾發宜從其言行之旣而約蘇穆爾籍阿爾哈雅家貲歸之京師】

發明【嗚呼君子之與小人誠不可以並立約蘇穆爾鉤考錢谷恣爲貪暴其罪已甚天祥奉命鉤考卽劾約蘇穆爾與僧格連婣朋邪合計羅纎抵罪卽下於獄蓋天祥乃世祖親遣而竟不能察其誣妄恣其防蔽則世祖亦可謂寄生之君矣安有明君在上而姦宄之徒尙敢肆其惡哉據事直書其義自見】

廣義【抑觀約蘇穆爾鉤考錢谷旣盧世榮之興利也且世祖素知其爲小人而恥覽中書之擬天祥又嘗論誅盧世榮者也今則顚倒是非反下天祥於獄者何蓋寵近習杜忠良當時之秕�也元之國祚不永厥有由矣】

秋七月免左丞相昻吉爾岱平章政事阿必實克【總制院使僧格丹巴國師弟子也爲人狡防豪橫好言財利帝深喜之遂有大任之意嘗令具省臣姓名以進帝曰安圖郭佑楊居寛等並仍前職昻吉爾岱等其別議仍選可代者以聞遂罷之自是廷中有所建置人才進退僧格成與聞焉】

發明【書免左丞相昻吉爾岱平章政事阿必實克文無異詞然以分注考之乃當時惑於僧格之誣奏耳夫世祖尊臨大寶刑賞有歸然一聞僧格之語則相繼罷黜而是否眞僞皆不之辧此以免昻吉爾岱等後以是而害楊居寛等小人之烈如大益熱何其蔽於人欲之甚耶且帝以明敏之資若非可以揺奪者然而不明之失每見於此則亦以其智識不商噐量褊廹故常有是非不白之心由是小用事權柄下移此帝之所以自惑而不可解者也識者以是觀之則得之矣】

銓定省院臺部官屬

【詔中書省銓定省院臺部官屬自中書令左右丞相而下各有定員仍諭安圖曰中書省朕當親擇其餘諸司並従中書裁滅安圖曰比聞聖意欲倚近侍爲耳目如臣所行非法從其舉奏今近臣乃伺隙援引非類曰某居某官某居某職以所署奏目付中書施行銓遣之法自有定制其尢無事例者臣嘗廢格不行慮其黨有短臣者帝曰卿言良是後若此者其勿行之】

置洪澤芍陂屯田

【兩淮兵革之餘荊榛蔽野宣慰使昻吉爾言可立屯田以給軍餉時以用兵日本未卽行未防令千人往其地試之果大獲遂以兵二萬屯之嵗得米數十萬斛】

九月海外諸畨入貢

【海外諸畨曰馬八兒曰須門那曰僧急裏曰南無力曰馬蘭丹曰那旺曰丁呵兒曰來來曰急闌亦防曰蘇木都刺等幾十國因楊庭璧屢奉詔招之遂俱入貢】

冬十月帝還大都○河決

【衝突河南郡縣凡十五處役民二十餘萬塞之】

發明【河決者陰戾之气激之而然是時金單彌與小人用事小人者陰之類戾气者兵之徴其應豈不深切而著明乎元之君臣視爲泛常殊未見其憂勤之實天變之生豈虛妄哉卽綱目之所書驗當時之得失則可以知君子筆削之意矣】

【丁亥】二十四年春正月復詔托歡督諸軍擊安南屢戰敗之陳日烜棄城走

【時復詔托歡督右丞程鵬飛參知政事樊楫等進擊安南與楫等分兵三道水陸並進凡十七戰皆防遂深入其境安南王王日烜棄城於海】

二月以敏珠爾多卜丹爲平章政事

【敏珠爾多卜丹爲右丞與盧世榮議不合而罷尋以其行已亷潔起佐安圖治省事至是遂拜平章政事】

閏月復置尙書省以僧格特穆爾並爲平章政事諤爾根薩裏爲右丞葉李爲左丞馬紹參知政事

【敏珠爾多卜丹言制國用司攺尙書省頗有成效今仍分兩省爲宜詔從之安圖諫曰臣力不能回天但乞不用僧格別選賢者猶或不至虛民誤國不聴】

廣義【抑觀僧格興利専橫其卽盧世榮之故習也世榮旣已伏誅僧格復蹈覆轍其愚固不足言矣夫何世祖復助僧格之惡枉殺忠正之臣書曰崇信姦回虐害忠良其元世祖之謂乎】

初置國子監以耶律有尙爲祭酒

【初太宗設總教國子之者逮至元初乃以許衡爲祭酒而侍臣子弟就學者才十餘人衡旣去教益廢而學捨未建師生寓居民捨國子司業耶律有尙屢以爲言始立國子監設監官增廣弟子員遂以有尙爲祭酒】發明【自昔天子王宮國都莫不有學蓋所以明人倫而育賢才也夏曰校殷曰序周曰庠其立名之意𨿽別而養士之義實同元興太宗設總谷之官逮至元初以許衡爲祭酒學捨未建師生僦居則是𨿽有養士之名而無養士之實耳至世祖而始舉行之可謂自我作古不亦善乎故書初者以見元世未嘗舉行至世祖而始行之也】

設江南各路儒學提舉司

【時江南諸縣各置教諭二人又用廷臣議諸道各置提舉司設提舉儒學二人統諸路府州縣學祭祀錢糧之事未幾復從僧格等言鉤考江西學田所入羨余貯之集賢院以給有才藝之士】

帝如上都○三月行至元鈔

【僧格以交鈔及中統元寶行之旣久物重鈔輕遂建議更造至元鈔行之自一貫至五十文凡十有一等每一貫文視中統鈔五貫文時宋宗室趙孟頫初膺薦入見詔令與議適刑曹欲擬贓罪滿至元鈔二百貫者死孟頫曰始造中統鈔時以銀爲本虛實相權及今二十年輕重相去至數十倍故攺中統爲至元後二十年至元鈔必復如中統矣若計鈔抵法疑於太重或以孟頫年少來自南方意頗不平其言詰之曰今朝廷用鈔故犯法者以鈔計贓汝以爲非欲沮格至元鈔邪孟頫曰頫奉詔與議不敢不言今中統鈔虛故攺至元謂至元鈔終無虛時寧有是理公不揆於理欲以勢相陵可乎其人慚而止】

夏四月諸王納顏反五月帝自將討平之秋八月還上都

【先是有告納顏反者帝遣巴延往覘虛實納顏謀執之巴延覺得脫歸時西北諸王聞納顏反多從之者帝以爲憂宿衛阿實克布哈曰此莫若先撫安諸王乃行天討則叛者勢自孤矣帝曰善爾試爲朕行之乃北說諸王諾延曰大王聞納顏反邪曰聞之曰大王知納顏已遣使自歸邪曰不知也曰聞大王等皆欲爲約顏外應今納顏旣自歸矣是獨大王與主上抗耳大王何不往見上自陳爲萬全計諾顏許之於是諸王之謀皆解帝遂議親討之以左丞李庭等將漢軍用漢法以戰旣而納顏之黨金嘉努塔布岱擁眾號十萬進逼乘輿帝親麾諸軍圍之納顏堅壁不出司農特爾格曰彼眾我寡當以疑退之於是帝張蓋據胡牀特爾格進酒塔布岱按兵覘之不敢進李庭曰彼夜當遁耳乃引壯士十餘人抱火抱夜入其陣炮發果自潰防帝曰何以知之庭曰兵𨿽多而無紀律見車駕駐此而不戰必疑有大軍繼至是以知其必遁遂命庭將漢軍伊實特穆爾將防古軍並進納顏敗走追執之秋八月帝還上都】

冬十月朔日食○檢覈中書錢糓殺參知政事郭佑楊居寛十一月以僧格爲尙書右丞相鄂爾根薩裏平章政事葉李爲右丞馬紹爲左丞

【初僧格奉詔檢覈中書省虧欠鈔六千餘錠參知政事楊居寛防自辧以爲實掌銓選錢谷非所専僧格怒令左右拳其頰遂與佑皆引服事聞帝令丞相安圖共議之曰此曹狡獪毋令他日得以脇問誣伏爲詞由是佑居寛皆坐棄市籍其家人咸寃之時有江寧縣達嚕噶齊吳徳者憤言尙書今日鉤考中書不遺餘力他日復爲中書鉤考汝獨不死邪或以告僧格亟捕徳殺之未幾帝問翰林諸臣言以丞相領尙書省事漢唐有此制否咸曰有之而左丞葉李遽言前省臣所不能者僧格舉能行之宜以爲丞相遂授僧格尙書右丞相進李右丞】

發明【天下之事必有狃而爲之者世祖之於小人失於辧察故僧格狃於爲逆意可以爲常事而行之耳向使世祖能窮治盧世榮之黨聲其大罪於天下芟夷翦滅靡有孑遺則小人亦必知所畏忌而妨賢病國不復作矣惟世祖一失其機故正人不免其禍然後知聖人誅亂臣討賊子汲汲然惟恐或後者正欲絕禍亂之源杜欺蔽之漸爾不然郭佑等止以辭錢谷之非何至於遇禍若是之酷哉識者自可察之耳】

左丞相阿珠卒

【時受命西徵至哈喇和卓卒追封河南王】

發明【元宰相之卒自混一以來更歷八年之間至阿珠而始具其官亦可以知其選矣觀者試思之】

【戊子】二十五年春正月帝畋於近郊

發明【禹有典則以貽子孫武貽孫謀以燕翼子前人之所作爲後人之所則徵也世祖混一九年春秋鼎盛從獸無厭流連荒亡順帝則而象之惟事畋遊殆無虛日正言寖疏卒之四海鼎沸元祚益微此正無逸所謂立王生則逸生則逸亦罔克壽或四三年者也綱目直書帝畋於近郊其視順帝荒縦殆又甚之傳世九十非不幸也】

○二月毀宋故宮爲佛寺

【從僧格及嘉木揚喇勒智言毀宋宮殿郊廟爲寺復欲取宋髙宗所書九經石刻爲浮屠基杭州府推官申屠致逺力拒止之天大雨雪有司督民入山伐木死者四百人行省參政董文用曰非時役民民不堪矣宜少徐之不從】

發明【書毀宋故宮以見不當毀也毀爲佛寺則其失尢甚馬世祖昏荒不道獨有崇信釋氏乃曲盡其誠使其移此親君子斥小人則安有病民之禍哉綱目上書畋於近郊下書毀宋故宮爲佛寺其荒亡崇異之志彰彰明矣安有萬乘之君臣民仰戴而乃施爲措置有如是哉書以譏之宜也】

二月帝還宮遂如上都

【故事車駕如上都樞密院臣俱從行歲畱一人領院事漢人不得與焉至是以屬判官鄭制宜制宜遜辭帝曰汝豈漢人比邪制宜鄭子鼎也】

托歡引軍還陳日烜邀擊敗之尋遣使來謝罪

【托歡復遣兵追日烜於海不知所之右丞相阿巴齊曰賊棄巢穴逺遁意待吾之敵而乘之將士皆北人春夏之交瘴癘將作賊弗就擒饋餉且盡吾不能持久矣時日烜復遣使請降以欵師諸將信其說久之不降擁眾據海口阿巴齊率眾攻之將士多被疫不能進諸蠻復叛所得險阨皆失守遂謀引還日烜復集散兵三十萬守兵東闗遏托歡歸路請軍且戰且行日數十合賊據險竊發毒矢將士裹瘡以戰奨楫阿巴齊皆死前軍昔都兒奮勇乘之交人小卻托歡由間道趨還日烜尋遣使入朝貢金人以代已罪帝以托歡無功而還令出鎭揚州終身不容入覲馬】

夏四月徴宋江西招諭使知信州謝枋得辭不至【初枋得遁入建陽時程文海至江南訪求人才薦宋遺士三十人枋得亦在列枋得方居母防遺書文海曰某所以不死者以九十三嵗之母在耳先姚以今年二月考終某自今無意人間事矣亡國之大夫不可與圖存李左車猶能言之況稍知詩書頗識義理者乎某之至愚極闇決不可以辱召命亦明矣旣而畱夢炎亦力薦之於上枋得復遺書夢炎言江南無人才未有如今日之可恥春秋以下之人物本不足道今欲求一人如瑕呂飴甥程嬰杵臼廝養卒亦不可得辯論凡數千百言卒不行】

發明【時宋已亡而猶書宋爵者嘉其不忘故主也書辭不至予其守義也觀其所上之書則忠宋之心可見矣回視當時俛首事敵者豈不風馬牛之弗及哉若枋得者不可謂之非仁者之勇馬耳】廣義【觀枋得遺夢炎書則知夢炎自己失節固爲可恥又教人失節耶迹其所謂曽犬彘之不若也且以枋得食宋之祿尙恥臣二姓若彼宋宗室趙孟頫者抑不知其有人心乎否也】

江南兵起

【廣東民董賢舉浙江民揚鎭龍桞世英循州民鐘明亮各擁眾萬餘相繼而起明亮勢尢猖獗詔遣江浙行省丞相蒙古岱行樞宻院副使頁特密實發四省兵討之明亮屢降復叛旣而福建按察使王惲上疏言福建郡縣五十餘處連山距海實邊徼要區由平宋以來官吏殘虐愚民往往嘯聚朝廷遣兵討之復致蹂踐甚非一視同仁之意況福建歸附之民戶幾百萬黃華之變十去四五今明亮之勢又烈於華其可以尋常革竊視之宜選精兵明號令以計取之可也禦史大夫伊羅勒亦言江南盜起凡四百餘處宜選將討之帝曰頁特密實屢以防聞蒙古岱已往卿毋以爲慮也】

發明【世宗崇信姦邪流毒海內故妖气乘之書江南兵起所以示儆之意而亦不知悟也其反宜矣】

詔皇孫特穆爾行邊

【納顏餘黨和爾果斯及哈坦等尙攻掠邊郡未下詔皇孫特穆爾北撫諸軍進討之都指揮托克托呼敗和爾果斯隆和復還至哈拉衮山渡格哷勒河復撃敗哈坦軍盡得遼左諸部置東路萬戶府】

五月河決汴梁

【太康通許杞三縣陳頴二州皆被其害】

秋九月帝還大都○南臺禦史中丞劉宣自殺

【時江浙行省丞相蒙古岱悍戾縱恣常慮臺臣糾劾其罪而尢畏宣日遣人入建康偵伺臺中違失臺臣皆憚求自解惟宣屹不爲動蒙古岱益忌之因羅織宣罪逮撃其子於獄又令人妄言宣沮壊錢谷事聞遂遣使置獄行省鞫治之宣及禦史六人俱就逮宣不勝憤遂自剄於舟中始宣將行以一緘付從子自誠令勿啟視宣死視其書云觸怒大臣誣構成罪豈能與經小人交口辧訟屈膝爲容於怨家之前身爲臺臣義不受辱當自引決但不獲以身狥國爲恨耳嗚呼天乎實鑑此心宣忠義節操爲世所重聞者莫不悼惜之延祐中賜諡中憲】

發明【自殺未有不書故者不言故無故也無故者必有任其咎者矣是時蒙古岱悍戾縱恣畏宣紏劾羅織其罪逮獄治之帝誠何心哉劉宣屈抑弗克一伸積忿於已自剄舟中則其不得已之意蓋可見矣書自殺而不去其官罪累上也】

廣義【孔子曰邦有道則見邦無道則隠篕言當仕有道之國不可仕無道之國也今而海內皆元將何所之黙君子生當暴悍之世其亦不幸之甚焉曰然則何爲而可曰必守道如劉因識持變通如姚樞竇黙許衡而後可宣之自殺君子惜焉】

置徴理司冬十月遣使鉤考諸路錢谷

【初僧格摘委六部鉤考百司倉庫財谷復以爲不専其任遂置徵理司以主之時理算之計行入倉庫司錢谷者無不破產及當更代人皆棄家避之十月僧格又言湖廣錢谷�償於平章約蘇穆爾他省欺盜者必多請以參知政事實都等十二人理算江淮江西福建四川甘肅安西六省耗失之數給兵以衛其行詔皆從之旣而行臺待禦史程文海入朝言天子之職莫大於擇相宰相之職莫大於進賢宰相不以進賢爲急而惟以貨殖爲心非爲上爲徳爲下爲民之意今權姦用事立尙書省鉤考錢谷以割剝生民爲務所委任者率皆貪饕邀利之人江南盜賊竊發良以此也臣竊以爲宜淸尙書之政損行省之權罷言利之官行卹民之事僧格大怒畱京師不遣奏請殺之者六帝皆不允】

發明【朱子曰洪範八政食貨爲先子貢問政而夫子告之亦以足食爲首蓋生民之道不可一日而無者聖人豈輕之哉特以爲國者以利爲利則必至於剝民以自奉而有悖出之禍故深言其害以爲戒耳是時僧格用事以利惑君前書檢覈中書錢谷此書鉤考諸路錢谷則內外均蒙其害爲可見矣噫國以民爲本民以財爲心傷其本而揺其心欲求天下之治豈不戞乎其難哉直書於冊深譏之也】

廣義【姦臣興利之計如出一律前有盧世榮立規措所後有僧格置徵理司厥後僧格誅戮不異世榮者以其造惡之同也後之欲言利以固寵者當以世榮僧格爲戒】

遣瀛國公趙防學佛於吐蕃

發明【世祖之使趙防趙防之爲世祖使皆非義也夫以佛本西域之教而不可以往學防本宋室之帝而不可以往使防國亡而不能死於社稷其罪已甚今乃爲之使於吐蕃苟馬無恥豈不深可惜哉據事直書交貶之也】

○十二月立僧格輔政碑

【時天下騷然而江淮尢甚防佞之徒方且諷請立石爲僧格頌徳帝曰民欲立則立之仍告僧格使之許也碑成樹之省前題曰王公輔政之碑】

發明【朱子曰仁者不私其有故財散民聚而身尊不仁者惟利是圖故捐身賈禍以崇貨也上不好仁則下不好義下不好義則其事不終是將爲天下僇之不暇而況府庫之財又豈得爲吾之財乎世祖惑於僧格興利之計溺愛不明詔立碑記是時天下騷然江淮尢甚帝不之悟而誇耀其功嗚呼功歸姦宄怨斂黎民當時之民抑何爲而不幸耶故書立僧格輔政碑文無貶詞乃所以深貶之爾】廣義【書曰立僧格輔政碑則知元人之政衰矣】

十二月以董文用爲禦史中丞

【文用入爲中丞首舉胡祗遹王惲審膺等十餘人爲按察使徐琰魏初爲行臺中丞當時以爲極選會僧格當國貴戚見之皆屏息遜避文用獨不附之僧格使人諷文用頌已功不答又自謂文用曰百司皆具食丞相府矣亦不答會朔方軍興而徵求愈急文用曰民急矣外難未除而內傷其根本丞相宜思之因持郡國所上盜賊之目謂之曰百姓非不欲安樂急法暴斂至此禦史臺所以救時政之不及丞相當有以助之不當抑之也僧格愈恨之日摭拾臺事譛於帝言文用戅傲沮法欲罪之帝曰彼禦史職也何罪之有尋遷爲大司農】

【己丑】二十六年春正月地震○開會通河

【從壽張縣尹韓仲暉等言也起須城縣安山西南由壽張西北至東昌又西北至臨淸引汶水以達禦河長二百五十餘里中建牐三十有一以時蓄泄河成名曰會通】

發明【欲格乎天心先得平民心天心不格則災異見矣民心不得則怨懟興矣是則天心之與民心有感必應防於影響未始有有感而無應者也地乃陰道而小人之徵是時僧格専政小人盈朝而地震之應必矣元之君臣未聞有恐懼修省之心而乃無故役眾以開長河噫民者邦之本旣聚斂以漁其財復勞役以獵其力天下𨿽大其如困疲何哉故上書地震下書開會通河則其不重天變之意彰彰明矣】

二月帝如上都○以中書右丞相巴延知樞密院事將兵鎭和林

【和林統有漠北諸路置知院自己延始】

以拜達勒爲中書平章政事○三月朔日食○夏四月福建參知政事魏天祐執宋謝枋得至燕不屈死之【初天祐見時方求才欲薦枋得爲功遣使誘枋得入城與之言坐而不對或嫚言無禮天祐不能堪乃讓曰封疆之臣當死封疆安仁之敗何不死枋得曰程嬰公孫杵臼二人皆忠於趙一存孤一死節王莾簒漢龔勝餓死司馬子長云死有重於泰山輕於鴻毛參政豈足知此天祐怒逼之北行枋得以死自誓自離嘉興卽不食二十餘日不死乃復食旣渡采石惟茹少蔬果積數月困殆四月朔至燕問太后攢所及瀛國所在再拜慟哭疾甚畱夢炎使醫持藥雜米飲進之枋得怒擲之於地不食五日死子定之防骸骨歸葬信州枋得天資嚴厲雅負奇气風岸孤峭不能與世軒輊而以天時人事推宋必亡於二十年後毎論樂毅申包胥張良諸葛亮事常若有千古之憤者而以植世教立民彛爲任貴富賤貧一不勤其中初枋得之北行也貧苦已甚衣結履穿人有嘗徳之者賙以金帛辭不受又爲詩別其門人故友時以爲讀其辭見其心慷慨激烈眞可以使�夫廉懦夫立云】

發明【枋得之死或以不速爲嫌當時魏天祐亦以安仁之敗何不死爲賁是皆未合於義之論也方其安仁之戰𨿽無成功是卽張良搏浪豫讓伏橋之志也使其一戰而勝豈不爲義士之大伸乎迨夫兵敗而還棲身閭裏然其心未嘗不在乎宋也所以因循數年而弗克效死者以其有老母在耳心豈不曰君國旣亡職分當死然親尙在則於義未安於情未忍故前書徵之不至則其守義之心可見執者恃勢彊廹之辭執之至燕則其不屈之心可知迨夫特立不撓絕食而死是卽夷齊恥食周粟之心耳嗚呼枋得全節表表於世又安可以死之遲速而擬議之哉故綱目始終以宋字加之一以予其不忘故主一以見其元不能屈也今君子特筆起義而以全節予之垂訓大矣】廣義【嗚呼夢炎持藥餌以進枋得枋得怒夢炎以擲於地其爲人賢不肖何如耶然則一以忍恥偸生於當時一以捨生取義於千古君子不幸而有迍蹇之遇合當涇渭於斯云】

禁江南民挾弓矢

【犯者籍以爲兵】

五月以實都爲尙書左丞何榮祖參知政事張天祐爲中書參知政事○六月海都宼邊秋七月帝自將討之【海都兵至和林宣慰使奇卜反應之劉哈喇已圖爾乘間脫歸初海都至杭愛晉王噶瑪拉率眾與戰失利被圍托克托呼引兵防陣翼王出反帝親徵至邊謂托克托呼曰昔太祖與臣下同患難者飲班珠爾河水以紀功今日之事何愧昔人】

冬十月禁百官受饋酒食者籍其家貲之半○閏月帝還大都○十二月詔括馬

【先是令百官市馬助邊猶不足用復括天下馬充之其品官所乘者限數外悉令入官】

發明【括不宜括也凡綱目之所書皆經世之大訓括馬何以書譏其虛內事外也昔漢武帝徵伐四夷海內虛耗綱目書其算啇車買爵造皮幣之類於以見用兵煩費之患爲何如哉其曰詔括馬則邊助不足充滿之意又自不言可知矣】

以白絜矩爲尙書省舍人

【紹興路總管府判官白絜矩言宋宗室居江南者百姓敬之不衰久之非便宜悉遷於京師僧格以聞擢爲尙書省舍人遣詣江南發兼並戶偕宋宗室至京師旣而江淮行省言江南之民方患增課料民括馬之苦今此舉必致人心搖動宜且止從之】

帝幸大聖壽萬安寺

【詔天下梵寺所貯藏經集僧誦之仍給所費歲爲例】

發明【前書毀宋故宮爲佛寺則見其以先王之宮毀棄作一無義也書幸大聖壽萬安寺則見其已萬乘之尊屈已入一僧剎也夫佛老寂滅之教兩宋之君未聞崇尙姑卽世祖以來觀之其效蓋可覩矣使其果可尊而敬之則唐憲之迎佛骨武宗之受法籙宣宗亦受法籙懿宗幸安國寺又遣使迎佛骨豈不勝於世祖大聖壽萬安佛寺乎據事直書其失自見】

廣義【佛教豈治天下之具耶觀此則知元人之禦世如挽舟於陸推車於水耳又馬往而得其可哉世降至此變之極矣】

【庚寅】二十七年夏四月帝如上都○河北十七郡蝗○秋八月朔日食○地大震九月赦天下

【武平尢甚地防黒沙水湧出壞官署四百八十間民居不可勝計壓溺死傷者數十萬人帝深憂之時駐蹕龍虎臺遣諤爾根薩裏召集賢翰林兩院官詢致災之由議者畏僧格莫敢指切時政時僧格遣實都王巨濟等理算天下錢谷已徵者數百萬未徵者尙數千萬民不聊生自殺者相屬逃山林者則發兵捕之於是集賢直學士趙孟頫因諤爾根薩裏入奏於帝謂須下詔蠲除庶幾天變可弭帝從之詔�已具僧格怒曰此必非帝意孟頫曰凡錢谷未徵者其人死亡已盡非及是時除免之他日言事者儻以失防歸咎尙書豈不爲丞相深累邪僧格悟遂赦天下民賴稍蘇】

發明【災異非所以惡君乃所以愛君也世祖混一以來十有餘年無益繼作小人盈朝徵伐四夷聚斂天下虐政之興未有甚於此時者也災異之見未有多於此時者也民之憔悴不亦甚乎詩云秋日淒淒百卉具腓亂離瘼矣奚其適歸然則其民遭亂靡不效此詩之歌詠也是時河北十七郡同日大蝗八月朔日食地大震下書大水則民災之極君徳之虧小人之盛爲可見矣世祖不能痛革故而乃僅赦天下豈足以爲弭變之道哉若世祖者未可謂之善治國也噫】

帝還大都○冬十一月增置萬戶府分戍江南

【江南行省書淛東地極險惡賊所巢穴初巴延等於各路置軍鎭戍蓋視地之輕重而爲多寡後爲忙古防更易其法今宜復還三萬戶分戌之揚州建康鎭江三城跨據大江宜置萬戶府七杭州置萬戶府四瀕海沿江要害二十二所復宜增置戰艦分兵閱習水戰之法詔從之】

安圖羆

【安圖見天下大權盡歸尙書省屢求退不許至是罷相仍領宿衛】

是歲天下戶口之數

【戶一千三百一十九萬六千二百有六口五千八百八十三萬四千七百一十有一而山澤溪洞之民不與焉】

發明【宋徽宣和四年戶部獻戶二千八十八萬二千三百五十八口四千六百七十三萬四千七百八十四至是戶口之數戶一千三百一十九萬六千二百有六口五千八百八十三萬四千七百一十有一自宣和壬寅至至元庚寅一百六十餘年較之宣和不能三分之二夫有盛必有衰固天地盈虛之數故易曰日盈則昃月盈則食天地盈虛與時消息然則亂離之禍可勝言哉世祖方以丰亨豫大之驕自恃而無一毫勤卹民隠之心天下生靈能幾何耶是以後之人君不可不知恐懼爾】

大水

【江南民流者四十五萬餘人凡發粟五十八萬賑之】

【辛卯】二十八年春正月僧格及諤爾根薩裏葉李以罪免【天下以僧格鉤考錢谷之故中外騷動延臣莫敢言者集賢直學士趙孟頫謂奉禦徹爾曰僧格罪惡甚矣我等不言他日何以辭其責公爲上所親信捐一旦之命爲萬姓除殘賊仁者事也時帝畋漷北徹爾乘間入言之詞語激烈帝怒謂其毀詆大臣命衛士批其頰血湧口鼻委頓地上少間復呼而問之辯愈力曰臣與僧格無讐所以力數其罪而不顧身者正爲國家計耳茍畏聖怒而不言則姦臣何時除民害何時息帝大悟召慱果密問之對曰僧格壅蔽聰明紊亂朝政有言者卽誣殺之今百姓失業盜賊蜂起召亂在旦夕非亟誅之恐爲陛下憂時廷臣之言者益眾遂詔臺省相與辯駁之僧格辭屈帝曰僧格爲惡始終四年臺臣豈不知之知而不言當得何罪禦史杜思敬曰奪官追俸惟上所裁遂斥罷臺臣之久任者免僧格等官命徹爾率衛士三百人籍僧格家得珍寶如內藏之半諤爾根薩裏以連坐亦籍其貲帝問僧格爲政如此何故無一言對曰臣未嘗不言顧言不用耳葉李與僧格同事一無所匡正亦坐免久之得以疾請南還掦州學政李淦上言葉李本一黥徒方受上簡知卽以舉僧格爲第一事致以非罪誅貶大臣遣使四出鉤考錢谷民怨而盜發天怒而地震水災洊至人皆知僧格用羣小之罪而不知葉李舉僧格之罪宜斬李以謝天下書聞帝矍然曰朕素以葉李剛介寧有是邪今召淦詣京師置薱淦至而李巳卒遂擢淦江陰路教授以旌其直】

廣義【世祖旣任世榮又任僧格信有罪矣然能因徹爾以免僧格又其從諌之美也不察乎此則元運之傾豈待惠宗之世而後見哉】

二月罷徴理司

【詔下之日百姓相慶而各路鉤考猶未盡罷旣而禦史言鉤考錢谷自中統至今餘三十年阿哈瑪特僧格當國設法已極而其黨公取賄賂民不能堪不如罷之便詔從之仍命取昔逋負錢谷文牘聚置一室非上命而竊視者罪之】

發明【世祖自用僧格等以經理天下之財置徴理司以聚斂天下之貲天下之民怨入骨髓誠不敢言而敢怒者也世祖一旦惕然覺悟免僧格等罷徴理司而天下爲之一快不亦美乎語曰過則勿憚攺又曰過而不攺是謂過矣使漢武不有�臺之悔世祖不有徴理之憂則其不爲秦政項籍者幾希矣故書以罪免一以見僧格之惡一以見世祖之明也其義豈不明切哉】

以鄂勒質爲尙書右丞相博果密平章政事

【初僧格欲殺楊居寛郭祐刑部尙書博果密爭之不得僧格深忌之謂其妻曰他日籍我家者必此人也因其退食責以不入曹治事欲加之罪遂以疾免久之復起爲翰林學士承防至是帝欲用爲相謂之曰朕過聽僧格致天下不安今𨿽悔之已無及朕識卿幼時使從學政欲備今日之用博果密曰朝廷勲舊齒爵居臣右者尙多今不次用臣無以服眾帝曰然則孰可曰太子詹事鄂勒哲可昔籍阿哈瑪特家其賂近臣皆有簿籍惟無鄂勒哲名嘗言僧格爲相必敗國事今果如其言是以知其可乃拜鄂勒哲尙書右承相博果密平章政事】

廣義【世祖去僧格用鄂勒哲博果密深得親賢遠佞之禮使其事事皆然𨿽中原英主何以過之直書於冊其羙可知】

帝如上都○三月踣僧格輔政碑

【初帝命翰林學士閻復撰文復至是已攺亷訪使亦坐免】

夏五月逮西僧嘉木掦喇勒智下獄尋釋之

【嘉木揚喇勒智發宋諸陵大臣冢墓攘取金寶珠玉無算私庇平民不輸賦者二萬三千戶田土稱是及受美女寶物之獻藏匿未露者尢多至是坐侵盜官遣遣使逮問追治之籍其妻孥田畆臺省諸臣皆言宜誅之以謝天下帝不聴命釋之給還其所籍】

發明【有罪必刑有功必賞此善治國者之大閉也西僧貪婪無厭穢徳彰聞其罪甚矣旣逮下獄何釋不諫此蓋姑息之心勝耳世祖於一西僧敬之如神明而親之如手足抑不知何益於國何利於民乎直書於冊深譏之也】

復徴劉因爲集賢學士辭不至

【因以疾固辭帝聞之曰古有所謂不召之臣其斯人之徒歟遂不疆致之】

廣義【劉因以道自尊世祖能遂其志可謂兩得矣】

下僧格獄逮其黨約蘇穆爾誅之

【崔或言僧格當國四年中外百官鮮有不以賄而得者昆弟故舊妻族皆授要官羙地惟以欺蔽九重朘削百姓爲事宜令兩省嚴加考覈凡入其黨者並除名爲民從之湖廣平章政事約蘇穆爾僧格妻黨也尢爲不法逮至京師籍其家貲黃金至四千兩遂詔下僧格獄系約蘇穆爾還湖廣誅之初約蘇穆爾因人言湖廣初附時郡縣長吏吏胥富人北屋斂銀將輪之官銀已具而事中止卽下令責民自實使者旁午隨地置獄株連蔓引備極慘酷民以拷掠痩死者載道所獲不貲約蘇穆爾悉取之使至永州判官烏克遜澤婉曲以利害曉之卒無所擾旣見鉤考日急天下騷動嘆曰民不堪命矣自上計行省約蘇穆爾怒曰郡國錢糧無不增羨永州何獨不然此直孫府判倚其才辧慢我亟拘系之欲置於死至是因僧格敗始得釋】

罷尙書省命右丞相鄂勒哲等入中書○頒行至元新格

【元初未有注守百司斷理獄訟循用金律頗傷嚴刻右丞何榮祖世業吏而榮祖尢所通習初以公規治民禦盜理財等十事輯爲一書名曰至元新格至是奏頒行之】

秋七月僧格伏誅

發明【僧格等以傾險憸邪専擅朝政世祖因之擢用旣乃桀驁悖逆邀功生利惟其所欲無不如意至是亦不能免此固罪盈惡積之報也夫小人在元更起疊僕一皆聴其所爲未有能正其罪者今僧格獨以伏誅書之於冊若足少伸元人不平之气然能誅之於見免之後而不能誅之於未免之前則其烕令不振固自若也𨿽然僧格本以下之於獄而乃殺之爾綱目直書其伏誅者旣以正僧格之罪又以明當時小人病國虐民者皆當加此刑耳此又書法之深意也】

廣義【自古興利之徒難乎免於誅戮此卜式所以欲烹羊也豈直僧格哉】

○八月平陽地震

【壞民居萬八百餘區壓死百五十人】

九月以咱希魯鼎爲平章政事○遣使招諭琉球【琉球在閩海之東地小而險漢唐以來不通中國海船副萬戶楊祥請以兵往伐之旣而閩人吳志斗自言熟知海道宜先招諭之不從然後用兵未晚乃以祥充宣撫使阮鑑兵部員外郎志斗禮部員外郎往招諭之明年祥等不至而還志斗卒於行初志斗嘗斥祥誕妄要功人疑爲祥所殺詔福建行省按問會赦不竟其事】

冬十月以舒蘇徳濟爲平章政事○遣禮部尙書張立道使安南徴其王入朝

【托歡等旣還帝怒安南不已欲再伐之適日烜死予日燇襲位博果密曰彼山海小夷以天威臨之寧不震懼獸窮則噬勢使之然今若遣使諭之彼宜無不奉命遂以禮部尙書張立道嘗使安南有功復使往徵其王入朝】

十二月蠲瀛國公田租

【宣政院臣言宋全太后灜國公母子已爲僧尼有地三百六十頃乞如例免徵其租從之】

詔議科取之法

【中書省臣言江南在宋時徭役爲名七十有餘一切未徴今諸王嵗賜官吏俸祿多不給宜令江南如宋時諸名徵賦盡輸之至是因何榮祖言召各省任錢殺之臣至京師雜議科取之法】

【壬辰】二十九年春正月朔日食

【免朝賀】

發明【日食三朝國之大變也詩云十月之交朔日辛卯日有食之亦孔之丑彼月而�此日而�今此下民亦孔之哀蘇氏以爲此日不宜虧而今亦虧是亂亡之兆也今而於建寅歲首之月而日食遽形則天變之昭然詎不可信乎是時虐政甫除工役未息民之怨對之气猶未盡消也觀天變而驗人心其義蓋可見矣】

開通惠河以郭守敬領都水監事

【初守敬言水利十有一事其一欲導昌平縣白浮村神山水過雙塔楡河引一畆玉泉諸水入城匯於積水潭從東折而南入舊河每千里置一牐以時蓄泄帝稱善復置都水監命守敬領之丞相以下皆親操畚鍤爲之倡置牐之處往往於地中得舊時甎木人服其識逾年畢工自是免都民陸挽之勞公私便之帝自上都還過積水潭見舳艫蔽水大悅賜名曰通恵】

發明【嗚呼開通惠河至是兩見綱目矣時天下洶洶斯民炭正收人心以迓續天命之時而乃恣行無益以勞其民乎詩云或燕燕居息或盡瘁事國或息偃在牀或不已於行此言後使之不均也世祖之開恵河役民力其不在玆乎上書日食下書開通惠河則世祖以天變爲泛常而不省責可見矣】

詔江南避亂者令復業

【江南福建諸路連嵗盜起居民多入山谷自保時羣盜皆以次就平江西左丞髙興言乞詔諭復葉詔從之】

二月以伊克穆蘇史弼髙興並爲福建行省平章政事將兵撃爪哇

【初右丞孟淇使爪哇爪哇黥其面使還帝怒命伊克穆蘇及史弼等將兵三萬伐之時爪哇國王爲鄰境葛郎國所殺其婿土罕必閣耶迎弼求捄弼等遂並取葛郎國王以歸旣而土罕必閣耶復叛弼等力戰卻之得還死者三千餘人有司計其俘獲貨貝直五十餘萬帝以其亡失太多及治其縱土罕必閣耶之罪弼與伊克穆蘇沒家貲三之一惟興以不與議得免】

發明【世祖混一以來災異疊見而不悟天下怨恨而不知土水之役繼興徵伐之勞復作民不堪命國如何哉特書曰擊深貶之也】

三月誅僧格黨尼雅斯拉鼎等

【初僧格敗尼雅斯拉默埒寶都王巨濟等俱建下獄至是禦史臺言其黨比僧格恣爲不法理算江南錢谷極其酷虐民嫁妻賣女殃及親鄰維掦錢塘受禍最慘無辜死者五百餘人天下之人莫不思食其肉今三人旣已伏辜乞誅之以謝天下帝以實都長於理財欲釋之博果密力爭不可日中凡七奏卒並誅之】

敏珠爾多卜丹罷以特爾格琳沁並爲平章政事【敏珠爾多卜丹請復尙書省領右三部博果密曰阿哈瑪特僧格相繼誤國身誅家防前鑑未遠柰何又欲效之乎事遂寢至是以久居其任免猶與議省事特爾格爲司農事逹嚕噶齊從獵巴雅爾之地獵者射兔誤中駝帝怒命誅之特爾格曰殺人償畜刑太重帝曰誤耶史官必書亟釋之庾人有盜秔罪應死特爾格曰臣鞫其人母病盜以養母耳請貸其死至是進平章政事以病足聴肩輿上殿】

帝如上都○徴集賢學士楊恭懿參議中書省事辭不至【恭懿奉元人至元初與許衡俱被召屢辭不起太子珍戩令有司以漢聘四皓故事聘之至京師與定科舉之議及考正歷法歷成授集賢學士兼太史院事卽辭歸自是復屢召之皆不起至是監察禦史啇琥上書薦天下名士若胡祗遹王惲陳天祥等十餘人而恭懿與馬詔起恭懿參議中書省事亦辭不至尋亦卒】

發明【綱目凡書處士不應召者則書不至不拜官者則書不受今恭懿旣辭不至反乃書徵集賢學士若眞到�受職然者蓋恭懿今𨿽不起於至元初與許衡被召起而受職則是不居學士之官實任學士之職矣書法如此恭懿𨿽欲辭其名不可得矣】

廣義【於時以道自髙者劉因恭懿也二賢之外無聞焉】

夏六月兩浙水

【詔免田租一百二十五萬七千餘石】

閠月廣西上思州亂遣右丞程鵬飛將兵擊之

【上思州土官黃聖許擁眾二萬結交趾爲援宼防忠州江州及華陽諸縣詔遣程鵬飛討之聖許尋敗走入交州】

安南遣使入貢

【張立道至安南謂日燇曰昔鎭南王不用向道率眾深入不戰自潰天子亦旣知之汝所恃者山海之險瘴癘之惡而雲南嶺南之人與汝習俗同而技力等今發而用之繼以北方之勁卒汝復能抗哉且前年之師殊非上章邊將防汝耳汝曽不悟稱兵抗拒逐我使人今禍且至矣日燇泣謝出奇寶爲賄立道卻之因要其入朝日燇曰貪生畏死人之常情誠有詔貸以不死臣將何辭乃先遣其臣何惟巖阮代之隨立道上表謝罪修歲貢之禮如初且言所以願朝之意時有忌立道之功者言必先朝而後可赦日燇懼卒不至】

秋八月帝還大都○罷福建銀冶

【初福建參知政事魏天祐獻計發民一萬鑿山煉銀歲可得萬五千兩天祐乃賦民斂市銀輪官而私其百七十錠至是臺臣以聞請追其賦而罷銀冶從之時寧國路銀冶課額二千四百兩民皆市易以輪未嘗采之於山省臣以爲言亦詔罷之】

九月復遣吏部尙書梁曾等使安南徴其王入朝【時以立道旣還日燇不至復遣曽及禮部郎中陳孚持詔往徴之】

發明【世祖汲汲於安南屢伐不勝屢徵不朝則亦已矣今何必復使徴之乎昔者先王修徳執玉帛者萬國舞於羽於兩階詩云自西自東自南自北無思不服未聞徵之入朝也縱使其王畏懼率眾入朝又烏足爲天下之壯觀乎前書遣張立道徵之入朝此書遣梁曾等徵之入朝然卒未聞其王入朝者豈不大爲中國之辱哉一書再書深貶之也】

冬十二月攺封梁王噶瑪拉爲晉王鎭北邊

【噶瑪拉太子珍戩長子也至元初已嘗出鎭北邊復封梁王移鎭雲南至是復攺封晉王鎭漠北統領太祖四大鄂爾多之地鄂爾多猶華言宮室也王天性仁厚禦下有恩民賴以安】

諸王莽賚特穆爾附海都以叛詔巴延討之

【巴延至額森呼圖克嶺莽賚特穆爾已據之矢下如雨巴延先登防陣諸軍爭奮大破之莽賚特穆爾僅以身走巴延軍還遇伏兵復擊敗之斬首二千級俘其餘眾以歸】

發明【書叛者所以正諸王悖逆之罪也諸王乃元室懿親又非異姓之比反附夷狄以抗君父然則其惡可勝言乎故特書曰討所以予其討有罪也其垂訓後世也嚴矣】

以張珪爲江淮行樞密副使

【珪範子也時爲管軍萬戶入朝帝欲用爲樞密副使伊實特穆爾曰珪尙少果欲大用可俟他日帝曰不然其家爲國滅金滅宋盡死力者三世矣而可吝此遂拜江淮行樞宻副使】

【癸巳】三十年春正月右丞相安圖卒○始置社稷

【至元初已詔歲祀然未立壇壝至是始用崔彧言置之】

汰冗官

【凡省內外官府二百五十五所官六百六十九員】

二月以嘉木揚喇勒智子溫普爲江浙行省左丞【尋以江南民怨嘉木楊喇勒智不已罷之】

發明【凡拜官則書以某爲某官恆詞也書以嘉木揚喇勒智子溫普爲江浙行省左丞何所以明其不當任之也且其父遺害浙民怨入骨髓況其子不學無術左丞之任安可加乎此世祖溺愛不明知有溫普而不知有公議也故直書以著其失】

廣義【僧之有子固以爲異官以僧子不亦異乎書之於冊所以志元人菽麥不分之甚也】

帝如上都○三月括諸路馬

【時以海都入寇詔羣臣議所以爲備從樞密季庭言復括天下馬凡得十一萬匹】

夏四月劉因卒

【延祐中諡文靖】

廣義【綱目於劉因卒紀其時而月之者髙其節也不�之者以示其未嘗臣事於元也與書三月許衡卒例同】

六月詔皇孫特穆爾撫軍北邊召巴延還以伊實特穆爾代之

【時有譖巴延久居北邊與海都通好因仍保守無尺寸之獲者詔授皇孫特穆爾以皇太子寶撫其軍以太傅伊實時穆爾輔行召巴延居大同以俟後命伊實特穆爾未至三驛海都兵復至巴延遣人語伊實特穆爾曰公姑止待我剪此寇而來未晚也遂與海都兵交且戰且卻凡七日諸將以爲怯憤曰果懼戰何不授軍於太傅巴延曰海都懸軍涉吾地邀之則遁誘其深入一戰可擒也諸軍必欲速戰若失海都誰執其咎諸將曰請任之卽還軍擊敗之海都果脫去乃召伊實特穆爾至軍中授以印而行皇孫舉酒餞之曰公去何以教我巴延舉所酌酒曰可愼者惟此與女色耳】

秋七月以伊徹察喇知樞密院事

【伊徹察喇博勒呼孫也由集賽薛授宣徽使從帝北徵奏曰安圖巴延伊羅勒皆嘗受命徵伐三人者臣不可以後之臣願躬出一戰帝曰爾以安圖軰與爾家同功一體各立戰功恥不逮耶然躬親侍衛厥功非小何必踐行伍乃快心耶僧格之敗實伊徹察喇潛奏劾之至是以爲知樞密院事】

八月安南遣使入貢詔安置於江陵復議舉兵伐之【初梁曽等至安南其國有三門日燇欲迎詔自旁門入曽貽書責之往復者三卒從中行且諷之入朝日燇不從遣其臣陶子奇偕曽來貢曽進所與日燇辧論書帝大悅解衣賜之令坐地上右丞阿里意不�帝怒曰梁曽兩使外國以口舌息干戈爾何敢爾時有親王至自和林帝命酌酒賜曾謂親王曰汝所辦者汝事梁曽所辦者吾與汝之事汝勿以爲後也或防曽受安南賂遺帝以問曽曽曰安南以黃金噐幣奇物遣臣臣不受以屬陶子奇帝曰受之亦何不可廷臣以日燇終不入朝遂拘畱子奇於江陵命劉國傑與諸王伊勒吉岱等整兵來糧復議伐之】

發明【安南未嘗書伐此書伐何屢違詔命防扈不恭不爲無罪也故書伐以見其兵出有名則非窮兵黷武之比矣】

九月帝還大都○冬十月彗出紫微垣

【帝憂之夜召博果密入禁中問所以銷天變之道慱果密曰風雨自天而至人則棟宇以待之江河爲地之限人則舟楫以通之天地有所不能者人則爲之此人所以與天地參也且父母怒人子不敢疾怨起敬起孝故易曰君子以恐懼修省詩曰敬天之怒三代聖王克謹天戒鮮有不終漢文之世同日山崩者二十有九日食地震頻歲有之善用此道天亦悔禍海內乂安此前代之龜鑑也願陛下法之因誦文帝日食求言詔帝悚然曰此言深合朕意可復誦之遂論說至四鼔乃罷】

發明【嚴恭寅畏商道由此而大興夙興夜寐周徳由此而益盛故災異之應未始不自人爲之感而後生者所以人君當謹其欲而勿肆非徒索之於渺茫也是冬書彗出紫微垣不逾年而世祖崩此又天變之明且切者在乎人君修爲何如耳綱目書此不言事應而事應已在其中是以君子不可不知警省也】

廣義【觀博果密告世祖之言則知其中之所有者多矣不有君子表而出之則博果宻亦一常人耳孰知其爲人豪也哉】

赦○十一月以巴延爲平章政事

【以河南江北行省平章巴延入爲中書省平章政事位博果宻上】

【甲午】三十一年春正月帝崩

【廟號世祖國語稱曰色辰皇帝梁寅曰元之有天下殊方絕域靡不臣服輿圖之廣亙古所無然世祖之約不以漢人爲相故爲相皆國族而又不置諌官使使直路塞文學之士𨿽世世不乏而沈於下僚莫防其用所賴以爲用者惟吏師而已其爲法如是是以朝皆苟且之政而士無謇諤之風官有貪婪之實而吏多欺誑之文將永保萬邦比隆三代無乃未之思乎】

葬起輦谷

【谷在漠北不加築爲陵諸帝皆從葬於事云】

禦史中丞崔彧得傳國璽獻之

【時穆呼哩曽孫索多已死而貧其妻出玉璽一鬻之或以告或召祕書監丞楊桓辧其文曰受命於天旣壽永昌此歷代傳國璽也遂獻之故太子妃鴻吉哩氏妃以徧示羣臣丞相以下次第上壽慶曰神寶之出實當宮車晏駕之後此乃天意屬於皇太孫也乃遣右丞張九思賫授之】

廣義【傳國璽者五代唐主從珂攜之登武樓自焚死於時璽已無矣後之得國者各自制焉此曰得之僞也】

夏四月皇孫特穆爾卽位於上都大赦

【特穆爾南還及宗室諸王會於上都定防之際親王有違言者伊實特穆爾曰宮車晏駕神器不可久虛昔太子寶旣有所歸晉王宗盟之長何俟而不言巴延亦握劍立殿陛宣掦顧命述所以立皇孫之意辭色俱厲諸王皆股栗趨殿下拜皇孫遂卽位大赦】

發明【天下不可一日無君神噐不可一日有曠是故宮車晏駕嗣君卽立爲此故也世祖自正月書崩至是逾四月而始書皇孫卽位於上都則其輕褻宗社曠月無君元之業亦岌岌矣】

追尊皇考曰裕宗皇帝尊母鴻吉哩氏曰皇太后【攺太后所居舊太子府爲隆福宮】

五月以伊實特穆爾爲太師巴延爲太傅伊徹察喇爲太保罷伐安南兵釋其使歸國○六月朔日食○復以特穆爾爲平章政事○賜宋使臣家鉉翁號處士遣還鄕【初世祖欲官翁不受遂安置河間以春秋教授弟子數爲諸生談及宋興亡之故輙流涕太息至是年逾八十詔賜號處士放還鄕裏錫於金幣皆不受尋卒】

發明【書宋使臣家鉉翁一以子其不忘故國一以予其不辱夫君命也鉉翁自徳祐二年使元當時同使者有賈餘慶劉岊吳堅諸人或物故或歸降此獨書遣鉉翁則其予之之意蓋可見矣直書予冊交予之也】

廣義【君子觀翁之髙致則趙孟頫合亦慙愧於地下矣】

秋七月詔中外崇奉孔子○博果密罷爲陜西平章政事尋復畱之

【初世祖崩時博果密預顧命丞相鄂勒哲以其年位在下深忌之帝知其故慰勞之曰卿先朝腹心惟朝夕啟沃匡朕不違庶無負先皇帝付托之重延議大事多從其言河東守臣獻嘉禾博果密曰汝部內產盡如是邪曰惟此數莖耳博果密曰如此則旣無益於民何足爲瑞遂罷遣之西僧作佛事請釋罪囚祈福謂之都勒斡豪民犯法者皆賂之以求免有殺主殺夫西僧請被以帝後服乘黃犢出宮門釋之云可得福博果密曰人倫者王政之本風化之基豈可容其亂法如是帝責丞相曰朕戒汝無令博果密知今聞其言朕甚媿之使人語博果密曰卿且休朕今從卿言有奴告主者主被誅卽以其主所居官與之博果密言若此必大壞天下風俗無復上下之分矣帝悟爲追廢前命丞相以下多與謀議不合奏以爲陜西行省平章政事太后謂帝曰博果宻朝廷正人先皇帝所付托豈可出之於外邪乃復畱之】

冬十月帝至自上都

【帝巡狩賽音布拉地董文用言先帝新棄天下陛下巡遊不以時無以慰安元元且人君猶北辰居其所而眾星拱之不在勤遠略也宜趨還京師帝悟遂還】

弛江西銀冶課額

【江西省臣言銀冶歲輸萬一千兩而未嘗及數民不能堪命自今從實辧之不爲額】

十一月罷江南行樞密

【初江淮湖廣江西各立行樞密院江南省臣累請罷之帝以問巴延時巴延已屬疾張目對曰內而省院各置爲宜外而軍民分不便帝從之遂罷三院以其事歸行省】

以何瑋爲參知政事巴延徹爾參議省事

【初帝諭右丞阿里參政梁徳珪曰中書政務卿等皆懷怠心又不約束吏曹使選人畱滯僧格𨿽姦邪然僚屬憚其威政事無不立辧卿等其約所屬不事事者懲之時省臣凡十一人至是以瑋參知政事瑋曰古者一相專任賢也今宰執員冗政出多門轉相猜忌請損之不從巴延徹爾平章政事巴延弟也巴延曰臣叨平章政事兄弟宜相嫌避帝曰兄平章於上弟參議於下何所嫌也】

廣義【分注載何瑋曰古者一相專任賢也今宰執員冗政出多門轉相猜忌斯言也何其切中時病耶惜乎元人不足以語此】

十二月太傅知樞密院事巴延卒

【巴延深沈有謀略善斷將二十萬眾伐宋如將一人諸將仰之若神明還朝未嘗言功卒贈太師追封淮安王諡忠武】

發明【巴延善將大兵不嗜妄殺勞而不伐有功而不徳自宋曹彬以後一人而已綱目卒而具官蓋予之也】

禁侵擾農桑者

禦批續資治通鑑綱目卷二十三﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷二十四

【起乙未元成宗元貞元年盡辛亥元武宗至大四年】凡十七年

【乙未】成宗皇帝元貞元年春正月以劉國傑爲湖廣平章政事

【辰灃地接溪洞宋嘗選民立屯免其繇役使禦諸蠻在澧曰隘丁在辰曰寨兵宋亡皆廢國傑悉復其制又視盜出沒之地置戌三十八所分屯將士以守之由是東盡交廣西亙黔中周湖廣四境皆有屯戌制度周宻諸蠻不能復寇入朝賜玉帶錦衣旌其功臺臣言國傑在軍中每傾家貲賞賚將士帝命估償之】

二月帝如上都○翰林學士承防畱夢炎致仕【上以其在先朝言無所隠厚賜遣之初世祖嘗問夢炎葉李優劣於趙孟頫對曰夢炎臣之父執其人重厚篤於自信好謀能防有大臣器葉李所讀之書臣皆讀之所知所能臣皆知之能之世祖曰汝以夢炎優於李邪夢炎爲宋狀元至宰相當賈似道誤國依阿取容李以布衣乃伏闕上書是賢於夢炎也】發明【夢炎故宋臣也而以元爵書何哉賣國求利背主事讎是非亡宋之臣也以元爵書之其罪自見而不免勒令致仕者則亦使後之臣子安於義命毋非覬以徼利耳然則防梟小人徒負不義之名者果何益哉如五代書梁禮部尙書蘇循致仕同意】

廣義【觀孟頫論夢炎人品要亦爲已而設及世祖右葉李而左夢炎於時不知孟頫之顏曽不】

【爲之厚乎】

三月安南入貢○地震○夏四月廣京師賑糶米肆【帝以京師米貴益廣世祖之制設三十肆發米七萬餘石糶之其肆毎年增糶多至四十萬石行之旣久多爲彊豪巧取乃令有司籍貧民戶數驗口給之減賑糶之直三分之一每嵗亦不下二十餘萬石】

閏月蘭州河淸

【上下三百餘里凡三日】

發明【河淸往往以爲國之嘉祥羣臣稱賀者有之中外上表者有之此皆諛臣庸主之通患也善治天下者以丰年爲瑞以賢才爲寶其他如景星慶雲靈芝甘露不足爲祥也今蘭州河淸議者皆謂元嘉祥殊不知綱目未修則固以爲嘉祥綱目旣修則足以爲災異此綱目取法春秋之意也茍以爲嘉祥則下文必無陜西旱饑之書矣明乎此然後可知君子筆削之深意云】

廣義【河淸之事臣前論之備矣非瑞也書之所以著元運之衰】

釐正選法

【省臣言阿哈瑪特僧格怙勢賣官無賢否選法大壞詔敏珠爾多卜丹何榮祖等釐正之】

五月陞江南諸縣爲州

【以戶爲差戶四萬五萬者爲下州五萬至十萬爲中州凡爲中州二十八下州十五又以戶不及額降連州路爲州】

六月陜西旱饑

【行省右丞許扆議發廩賑之同列以未經奏請不可扆曰民爲邦本今饑餒若此若俟命下無及矣擅發之罪吾當任之遂發粟賑之命亦尋下】

發明【軍旅之後必有凶年此春秋已驗之事也是時軍旅頻興獘政未息而民怨懟之气足以感召天變而漧旱作矣古者三年耕必有一年之畜九年耕必有三年之畜是以𨿽有凶年民無菜色以其有畜故也成宗卽位未幾而災異疊見亦未見其恐懼修省之實也旣旱而饑民病深矣】廣義【許扆可謂識時逹權者也同列何足以知之】

秋九月帝還大都○冬十一月伊實特穆爾卒○十二月立皇后巴約特氏

【丙申】二年春正月詔諸王公主駙馬毋輙罪官吏

【時諸王錫錫等部曲卒恣橫擾民駙馬曼濟臺私殺有罪有司官吏輙被號召至是詔令非奉防毋輙加罪】

發明【欲治乎外先治乎內欲正乎疎先正乎親其內不治難以治外不正乎親難以正疎今成宗禁宗室外戚毋罪官吏是亦能知其獘而革之於己然者乎故書以予之】

二月以博果宻爲昭文館大學士平章軍國事丹津爲平章政事

【博果宻以與同列多異議久稱疾不出帝曰朕知卿疾之故以卿不能從人人亦不能從卿也欲以丹津代卿何如博果宻曰津實勝臣乃拜博果宻爲昭文館大學士平章軍國重事辭曰是職也國朝惟史天澤嘗爲之臣不敢當制去重字而以津代爲平章政事】

廣義【博果宻之於成宗可謂君臣相遇者也然則元之狂瀾未倒者博果宻爲之砥柱也直書於冊美自見矣】

三月帝如上都○夏六月頒官吏受賕條格

【凡十三等南臺禦史大夫阿喇卜丹言立法貴於輕重得宜使民不至易犯今所降條格除枉法外其不枉法者自二十兩以下罪與受一分者同科似輕重少偏】

秋八月立捕盜賞格

【禦史臺臣言內地盜賊眾多乞立條格督責所屬期至盡滅乃詔諸人能告捕者彊盜一名賞鈔五十貫竊盜半之應捕者又半之皆微諸犯人無可徴者官給之時山東東西道亷訪使陳天祥上疏曰盜賊之起各有所因除嵗凶諉之天時宜且勿論如軍旅不息工役薦興厚斂煩刑皆足致盜中間保防滋長之者赦令是也赦者小人之幸君子之不幸彼彊梁之徒執兵殺人有司盡力以擒之朝廷加恩以釋之旦脫系累暮卽行劫旣不感恩又不畏法夫凶殘悖逆性已頑定誠非善化所能移惟嚴刑以制之可也天祥旣上疏乃嚴督有司追捕自其所部南至漢江二千餘里多就擒者】

廣義【孔子曰茍子之不欲𨿽賞之不竊天祥之論不亦當乎但曰民非善化所能移無乃意圓而語滯乎】

括江南隱蔽田

【凡巴延阿珠阿爾哈雅等下江南所據田及權豪隠蔽者悉括之令輸租】

冬十月贑州兵起江西行省左丞董士選擊平之【贑州民劉六十聚眾至萬餘建立名號朝廷遣將討之觀望退縮賊勢益盛士選請自往進至興國距其營不百里命將校分兵守地悉置激亂之人於法復誅姦民之爲囊槖者於是民爭出自效數日六十就擒餘眾悉散事平士選遣使奏聞但請黜贓吏數人而已略不及破賊事時稱其不伐】

發明【綱目於盜賊則書兵起以討罪則書擊之然其書法義例內外之辧𨿽易世而猶未已也其防嚴矣】

【丁酉】大徳元年春正月以額森特穆爾爲平章政事○帝如上都○太后幸五臺山

【初爲太后建寺於五臺山至是成太后將臨幸之監察禦史李元禮上疏言五臺山創建寺宇工役俱興供億煩重民不聊生伏聞太后臨幸五臺尢不可者有五盛夏禾稼方茂民食所仰騎從經過無不蹂躪一也親勞聖體經冒風日往復數千里山川之險萬一調養失宜悔將何及二也天子舉動必書簡冊以貽萬世書而不法將焉用之三也財用不天降皆出於民今日支持調度百倍曩時而又勞民傷財以奉土木四也佛以慈悲爲教𨿽窮天下珍玩供養不爲喜𨿽無一物爲獻亦不怒今太后欲爲兆民祈福而先勞聖體使天子曠定省之禮五也伏望回轅中道端處宮中上以循先皇后懿範次以盡聖天子之孝誠下以慰元元之望如此則不祈福而福自至矣臺臣不敢以聞其後侍禦史萬僧與中丞崔彧有隙取元禮章封入奏之曰崔中丞私比漢人李禦史爲大言謗佛謂不宜建寺帝怒命鄂勒哲博果宻鞫之鄂勒哲曰吾亦嘗以此諫太后曰我非喜建此寺蓋先帝嘗許爲之非汝所知也博果宻曰他禦史懼不敢言言者惟一元禮可賞鄂勒哲等入言之帝沈思良久曰禦史言是也乃罷萬僧復元禮職○初司程陸信等董建寺之役驅迫民夫數千冒險入山谷伐木運石死者萬餘人河東廉訪使王忱乘太后幸五臺因言建寺本以福民今福未及而害己甚恐非朝廷意也太后聞之爲減其役仍賜卹死者之家】發明【莊二十年春二月經書夫人姜氏如莒君子譏之今太后幸五臺而綱目書者禮義天下之大防也其禁亂之所由生猶防止水之所自來也婦人從人者也夫死從子而成宗失子之道不能防�其母禁亂之所由生彼婦人無故不逾閫閾況太後天下之母尢非閭裏之婦可比擅興土木建寺五臺無故離京恣爲遊幸成宗未聞幾諫惟務阿徇豈不深可惜哉直書於冊其義自見】廣義【元禮諫後一疏可謂善矣非鄂勒哲博果宻之救亦難乎免於下獄矣孰知防古中而有若人也哉】

夏四月朔日食○秋七月河決杞縣蒲口

【先是河決汴梁發丁夫三萬塞之至是蒲口復決乃命廉訪使尙文相度形勢爲久利之策又言河自陳畱抵睢東西百有餘裏南岸視水髙六七尺或四五尺北岸故堤水視田髙三四尺或髙下等大較南髙於北約八九尺隄安得不壞水安得不北也蒲口今決千有餘步東走歸舊瀆行二百里至歸徳橫隄之下復合正流或彊遏之上決下潰功不可成揆今之計河北郡縣宜順水性築長隄以禦泛溢歸徳徐邳之民任擇所便避其衝突被害民戶量給河南退灘地以爲業異時決他所亦如之亦一時救患之良防也蒲口不塞便帝從之防河朔郡縣及山東憲部爭言不塞則河北桑田盡化魚鱉之區塞之便帝復從之是後蒲口復決障塞之役無之而水北入河復故道竟如文言】

祅星出奎

發明【書曰惠迪吉從逆凶惟影響成宗所爲靡善故逆气乘之感召天變彼如日者眾陽之宗人君之表河決者陰盛之徴祅星者逆气之乘皆所以兆當時之象而警當時之君也成宗置之度外恝然弗懼何其謬哉自書契以來天變之形未有無其應者也成宗曷不加意耶以當時之天變驗當時之政事則天人之理可想見矣】

○九月帝還大都○冬十月欽察都指揮使綽和爾攻破巴林之地還擊海都軍敗走之

【巴林之地時爲海都所據綽和爾帥師逾金山進攻之其將逹蘭臺阻逹嚕噶河而軍伐木柵岸以自庇士皆下馬跪坐持弓矢以待綽和爾奮師馳擊大破之盡得其人馬廬帳還次阿嚕河與海都援將巴拜遇綽和爾麾軍渡河蹙之巴拜敗走僅以身免】

以吳元珪爲吏部尙書

【時選曹銓注多有私其鄕人者元珪曰此風不可長自視事請謁悉皆謝絕】

禁諸王駙馬奪民田

【仍禁民間以公私土田呈獻及受其獻者】

發明【前書詔諸王駙馬毋輙罪官吏此書禁諸王駙馬奪民田皆所以深予其革獘也成宗其庶幾憂勤於民事也】

【戊戌】二年春正月增太廟牲用馬

【從伊徹察喇請也凡舉大祭其馬牲旣與三牲同登於爼而割奠之饌復興籩豆俱設將奠牲盤酹馬湩則防古太祝升詣第一座呼帝後神諱以致祭年月日數牲齊品物致其祝語列室皆如之禮畢則以割奠之餘撤於櫺星門外名曰拋撒茶飯蓋以國佫行事尢所重也】

二月以張九思梁徳珪並爲平章政事

【初太子珍戩卒朝職欲罷詹事院九思時爲詹事丞抗言曰皇孫宗社人心所屬詹事正所以輔成道徳者柰何罷之尋進拜中書左丞徳珪一名梁溫都爾世祖時參知政事治事有敏才京師地震世祖怪州郡報囚之數過多徳珪曰當國者急於徴索蔓延收系以致此爾帝悟爲赦中外逋負尋拜右丞】

罷中外土木之役

【先是中書省臣屢言諸王藩戚賜與繁重向之所儲散之殆盡至是遂諭省臣會計天下財帛嵗入及賜與營建嵗費之數鄂勒哲因言嵗入之數不償所費又豫於至元鈔本借二十萬錠因以節用爲請帝爲罷中外土木之役】

帝如上都○開鐵幡竿渠

【時欲開鐵幡竿渠召郭守敬至上都議之守敬曰頻年山水暴下非大爲渠堰廣五七十步不可執政吝於工費以其言爲過縮其廣三之一明年大雨山水注下渠不能客漂沒人畜廬帳幾犯行殿帝謂省臣曰郭太史神人也惜其言不用爾】

發明【上書罷土木之役所以予其省無益也然而土木之役罷未幾而開鐵幡竿渠卽見於下曽謂開渠非土木之役乎蓋由其心無定主因物而遷前因鄂勒哲言而罷土木之役此因郭守敬之言而開鐵幡竿渠則其易惑難曉朝令夕攺不於是而可見乎比而觀之則成宗之治國蓋可見矣】

三月以兩淮間田給防古軍○夏五月以何榮祖爲平章政事○六月徵湖廣夏稅

【初阿爾哈雅下湖廣罷宋夏稅用內郡例攺科門攤每戶一貫二錢蓋是夏稅增鈔五萬餘錠至是宣慰張國紀復請課夏稅與門攤並徵湖湘重罹其害禦史臺以爲言詔趣罷之尋復攺門攤爲夏稅而並徵之每戶計三貫四錢之上視江浙江西爲差重云】

發明【夏稅未嘗書此書何譏病民也古者什一而稅民無科擾今而因張國紀之言請科夏稅門攤並徵由是湖湘之間重罹其害矣豈不深可嘆哉特書曰徵蓋譏之也】

秋七月大雨河決

【漂歸徳屬縣田廬禾稼詔免田租一年遣尙書諾海禦史劉賡等塞之自蒲口首事凡築九十六所】

召髙麗王謜入朝

【髙麗王昛旣傳國於其子謜有言謜僣設司空司徒等官而又擅殺其臣金呂中書請詔謜入朝因畱不遣復以昛爲髙麗王】

江西江浙水○九月帝還大都○冬十二月定嵗課三十取一○命廉訪司嵗舉廉幹者各二人○彗星見【出子孫星下】

發明【嗚呼災異之多未有多於成宗之世也書大雨河決書江西江浙水書彗星見數月之間三異疊出此蓋人事無稽天象隨見是皆綱目之特筆而非元史之舊文也元成溺豫未嘗修省悲夫綱目比書於冊所以爲後世人君不重天變之戒耳於元乎何誅】

駙馬髙唐王奇爾濟蘇勒兵備邊遇宼敗沒

【是嵗秋諸王將帥共議備邊事成曰敵往嵗不冬出且可休兵於境奇爾濟蘇獨嚴兵待之冬敵果大至奇爾濟蘇三戰三克乘勝逐比馬躓爲敵所執誘使降不屈又欲妻以女奇爾濟蘇毅然曰我天子壻也非天子命而可再娶乎竟不屈死焉】

【己亥】三年春正月遣使問民疾苦

【省臣以天變屢見請依故事引咎避位上曰此漢人所說豈可一一盡從邪卿但當擇賢者任之爾時翰林學士�復亦因星變上書陳數事且言古者刑不上大夫今郡守之貴以徵租受杖非所以勵廉隅江南公田租太重宜減以貸貧民多采用之】

發明【春省耕而補不足秋省斂而助不給此先王憂民之意也一民之饑猶已饑之一民之寒猶已寒之卹其饑寒救其疾苦此固爲民父母之盛心書曰如保赤子良有以也成宗因星變民饑之故惕然於中遣使按問則其卹饑寒救疾苦之意爲可見矣回視疾民如讐恝不之顧者寧無彼善於此哉故特書予之】

廣義【昔漢文帝賜民田租之半國史褒之後世賢之蓋以其知民者國之本財者民之心傷其心則是傷其本其本旣傷烏有枝葉獨茂者哉彼好利之君不此之察惟欲利歸於上是猶日斵其本而望其校葉之茂也元人知此而有是舉美可知矣當時之民一何幸哉】

以哈喇哈斯爲左丞相

【帝問閻復曰中書左相難其人卿試舉所知誰可任者復以哈喇哈斯對遂由江浙左丞相召入用之】

二月帝如上都○遣僧一山使日本

【江浙平章政事伊蘇岱爾復勸帝用兵日本帝曰今非其時因其俗奉佛遂遣一山往使而日本竟不至】發明【往使絕域必得忠義�望如宋之洪皓富弼諸賢則不辱君命矣今乃因日本奉佛遣僧使之則是失使人之道而虧國體矣豈不深可醜哉直書於冊不再貶而其失自見】

命何榮祖等更定律令

【帝諭榮祖曰律令良法也宜早定之旣而書成上之且言臣所擇者三百八十條一條有該三四事者帝曰古今異宜不必相沿詔元老大臣聚聽之未及頒行而榮祖卒】

夏五月復立徵東行省

【髙麗王昛旣復爵旣而使臣自其國還者言昛不能服其眾乃復立徵東行省以福建都元帥奇爾濟蘇爲平章政事共理之】

秋七月放江南僧寺佃戶五十萬爲編民

【江南編民五十餘萬悉入嘉木楊喇勒智寺籍爲佃戶至是因省臣言檢放之】

八月朔太史奏日食不應

【太史言是日已時當日食二分有奇至期不食眾懼保章正齊履謙曰當食不食在古有之矧已時近午陽盛陰微故當食不食遂考唐開元以來當食不食者凡十事以聞】

九月帝還大都○冬十二月以鄂爾根薩裏爲平章政事

【帝初撫軍北邊數召鄂爾根薩裏不往世祖遣奉皇太子寶僅一至及卽位語之曰朕在潛邸誰不願侍朕者惟卿數召不往眞得大臣體自是召對不名賜坐視諸侯王嘗語左右曰若全平章眞全材也命復入中書鄂爾根薩裏父別名萬全故以全爲氏云】

命兄子哈尙鎭漠北

【哈尙帝兄達爾瑪巴拉之長子帝以寧逺王庫庫楚總兵北邊怠於備禦命哈尙卽軍中代之】

省民出公田租

【時公田爲民害而荊湖尢甚部內實無田隨民所輸租取之戶無大小皆出公田租𨿽水旱不免荊湖宣慰使立智理威上民所不便十餘事於朝而言公田尢切廷議遣使理之防有詔凡官無公田者始給以俸民力少蘇焉】

發明【王者有愛民之心則必有愛民之政有憂民之心則必有憂民之政在人君所爲何如耳然古之人君未有愛民而亡其國者亦未有憂民而覆其邦者是時公田擾害天下騷然成宗頗能垂念命省田租則其愛民憂民之心可謂一舉而兩全者矣豈不爲盛徳之事也哉據事直書蓋予之耳】

【庚子】四年春二月朔日食○皇太后鴻吉哩氏崩

【後有賢徳事昭睿順聖皇后執婦道甚謹及尊爲太后置徽政院長其財賦院官有受獻浙西田七百頃者籍於位下後曰我寡居婦人衣食自有餘況江而率土皆國家所有曷敢私之卽命盡易院官之受獻者後之弟欲因後求官後拒之曰勿以累我也崩諡徽仁裕聖皇后】

三月帝如上都○夏四月以布哷齊爲平章政事○五月緬阿散哥也弒其王的立普哇拿阿廸提牙遣雲南平章政事色辰額哷等發兵討之

【初緬人僧哥倫作亂緬王執其兄阿散哥也尋釋之阿散哥也乃率其黨囚王於豕牢因弒之王次子奔愬京師詔遣色辰額哷等率行省兵二千人討之】

發明【弒君天下之大惡討賊天下之至公綱目原於人心而定罪君子順於天理而用刑阿散哥也以臣而弒其君天下之大惡也成宗出師而討賊天下之至公也元世用師不一皆未合義惟此舉差彊人意故特變文而書討所以予其誅亂討逆之公也又豈窮兵黷武之比哉此綱目書法之深意耳】

昭文館大學士平章軍國事博果宻卒

【初世祖每聞博果宻之言必嘆曰恨卿生晚不得早聞此言然亦吾子孫之福臨終以白璧�之曰他日持此以見朕也博果宻𨿽歷顯要而家素貧卒無以葬鈔賻賻之贈魯國公諡文貞】

發明【元學士帶平章軍國事者多矣未有於其卒而書之者獨博果宻特書於冊所以表其盡忠乃職而深示其褒焉耳】

廣義【抑觀博果宻之事成宗世祖無得而議其賢蓋可知矣況其所挫暴君如止嬰兒之欲非徳望素孚者能之乎故綱目於其卒而備書其衘者志其美也】

秋八月更定防敍格

【正一品子敍正五從五品子敍従九餘以是爲差防古色目人特優一級】

閏月帝還大都○冬十二月遣雲南行省左丞劉深將兵擊八百媳婦

【鄂勒哲因劉深言勸帝曰世祖以神武一海內功蓋萬世今陛下嗣大歷服未有武功以彰休烈西南夷有八百媳婦未奉正朔請往徵之哈喇哈斯曰山嶠小夷遼絕萬里可諭之使來不必逺厪兵力不聽竟發兵二萬命深及哈喇岱等將之以往禦史中丞董士選亦言不當輕信一人妄言而寘百萬生靈於死地帝變色曰事已成卿勿復言麾之出】

發明【以武功定天下以文教興太平此先王之法也世祖旣以武功定天下成宗宜以文教興太平鄂勒哲劉深之徒導用武功以彰休烈斯言豈不逄君之惡乎其逺人未服也則修文徳以來之旣來之則安之聖人之服逺人不過如此安可稱干比戈較勝逺夷而始謂稀世之功乎他日兵連禍結民罹塗炭誰實尸之元臣謀國不臧而致是慼惜哉故直書擊以深貶之】

廣義【大抵八百媳婦乃窮遐極逺之國𨿽以秦皇漢武之彊未嘗得以徵之也今成宗乃正守成之時何以武功爲哉借曰武功亦不當如是之黷也鄂勒哲之與博果宻無所軒輊者也觀其勸帝之言其不逮博果宻逺矣使博果宻若在成宗豈有是舉哉孟子所謂格君心之非者其博果宻之謂也】

【辛丑】五年春正月罷徵東行省

【先是徵東行省平章奇爾濟蘇言髙麗王擅署官府及僣用天下禮儀器物況官冗民稀刑罰不一若止依本俗行事實難撫治帝遣刑部尙書王泰亨等往釐正之旣而王昛言設行省監制其國不便帝亦以奇爾濟蘇不能和輯髙麗遂罷行省徵之還】

夏五月劉深兵次順元蠻酋宋隆濟等連兵反

【劉深等取道順元逺冒煙瘴未戰士卒死者已什七八驅民轉餉谿谷之間一夫負粟八斗率數人佐之數十日乃逹死者亦數十萬人中外騷然而深復令雲南調民供餽及脇求水西王官之妻蛇節金三千兩馬三千匹隆濟因紿其�曰官軍徵發汝等將悉剪髮黥面爲兵眾惑之隆濟遂連蛇節率苗獠諸蠻攻破楊黃諸寨進攻貴州知府張懷徳力戰敗死遂圍深窮谷中梁王庫庫兵救之賊眾稍卻】廣義【劉深以狗馬之見致防喪師罪不容誅矣然則綱目備書之者一以志逺人終難臣服之理一以志元人貪得無厭之實後之有天下者惟當修內治而已彼逺夷之服與不服奚暇計哉書曰無怠無荒四夷來王元人何足以知此】

秋七月詔色辰額哷移兵伐金齒諸蠻

【時徵緬師還爲金齒所遮士多戰死金齒地連八百媳婦諸蠻相效不輸稅賦賊殺官吏詔遣色辰額哷等移徵緬兵討之】

發明【聲罪致討曰伐此何以書伐王師討緬金齒邀遮則是助逆無道而有釁可乘故書伐所以狥名而責實也此所以爲是非之權衡耳若惡其窮兵之故而防以擊書何以謂之綱目哉】廣義【自古有天下者未有如元代之盛也今而頻嵗與窮冦爭鋒譬猶富翁與貧人窶子較纎毫之利豈得爲智乎觀者比而論之則元人貪婪無識也了然矣】

八月彗出井入紫微垣

發明【凡書彗孛皆兵之象也是時徵伐四夷黎民愁怨詩不云乎有芃者狐率彼幽艸有棧之車行彼周道此之謂也然則天變之來乃民怨憤之气並之所致旣出於井又入紫微其異莫甚於此矣茍使成宗悔悟省躬責已期底治平則逺人不期服而自服天變不期消而自消何必勞師逺涉然後爲快哉】

海都復大舉入防哈尙大破之海都走死

【海都與都爾斡諸部大舉入防哈尙督綽和爾等五軍合擊大破之阿實克射都爾斡中膝遁去海都不得志引還旋亦死】

九月誅髙慶察罕布哈免色辰額哷爲庻人

【色辰額哷等兵攻阿散哥也不克引還言賊降在旦夕慶等受其賂首倡爲還計是以無功詔遣官鞫之得色辰額哷以下將校受賂狀詔誅慶及察罕布哈色辰額哷等遇赦削奪官爵爲庻人】

發明【髙慶等旣承君命弔伐緬邦則必誅其叛臣立其故主撫其羣黎宣上徳澤然後旋師則不辱君命矣夫何受彼賄賂倡爲還計則不惟縱賊不討抑且自肆無君其罪甚明不容諱者故髙慶書誅罪首謀也色辰額哷書免罪從謀也然後罪之輕重可見而權之髙下可知矣此綱目之斷案也】

禁酒

【時以嵗凶禁酒仍弛山澤之禁聽民漁獵】

冬十月益海運糧

【以畿內嵗饑增明年海運糧爲百二十萬石】

帝還大都○十一月遣劉國傑率師討宋隆濟及蛇節【劉深兵敗帝始悔不用哈喇哈斯及董士選之言乃遣劉國傑及楊賽音布哈等率四川雲南湖廣各省兵分道進討諸蠻別敕梁王提兵應之軍中機務一聴國傑處分】

發明【朝廷用兵本及八百媳婦而宋隆濟等之無預也夫何連兵相反共抗王師則其逆節已明罪惡甚矣故變文而書討此綱目輕重之權衡也噫】

【壬寅】六年春正月免朱淸張瑄官尋誅之

【二人父子致位顯要宗戚皆累大官田園館捨徧天下巨艘大舶交諸畨中廩藏倉庾相望車馬塡塞門巷僕從佩金虎符爲萬戶千戶者累數十人江南僧石祖進摭其不法事上聞時中書亦言二人屢致人言宜罷其官詔禦史臺鞫之旣而伏誅尋籍其家禁錮其親屬流其妻子逺方其妻子被逮時賂江浙平章托克托祈蔽其罪托克托以聞帝喜曰托克托我家老臣子孫其志固宜與眾人殊也賜內帑黃金五十兩以旌之】

廣義【考之朱淸張瑄乃宋季之海盜因其備知海道曲折故使其掌都漕運萬戶府由是欺上罔下遂致富殷固足以見元人用人之失矣然則何以書免朱淸張瑄官尋誅之曰此正名定罪又足以見元人之得也學者味之】

劉深引兵還南臺禦史中丞陳天祥上書誎伐西南夷不報

【宋隆濟累攻圍貴州不解深等糧盡道梗不通遂引兵還隆濟復率眾邀之輜重委棄士卒殺傷殆盡南臺禦史中丞陳天祥上書諫曰八百媳婦乃荒裔小夷取之不足爲利不取不足爲害而劉深欺上罔下帥兵伐之經過八畨縱橫自恣中途變生所在皆叛旣不能制亂反爲亂眾所制食盡計窮倉皇退走喪師十八九棄地千餘里朝廷再發四省之兵使劉二巴圖總督以圖收復湖南湖北大發運糧丁夫眾至二十餘萬況當農時驅北愁苦之人往回數千里中何事不有比聞從徵敗卒言西南諸夷皆重山復嶺陡澗深林其窄隘處僅容一人一騎上如登髙下如入井賊若乘險邀擊我軍𨿽眾亦難施爲或諸蠻逺遁阻險以老我師進不得前旁無所掠將不戰自困矣且自徵伐倭國占城交緬諸夷以來近三十年未嘗有尺土一民之益計其所費可勝言哉去嵗西徵及今此舉何以異之乞早正深罪仍下明詔招諭彼必自相歸順不須逺勞王師與小醜爭一旦之勝負也爲今之計宜駐兵近境多市軍糧內安外固漸次服之此王者之師萬全之利也茍謂業已如此欲罷不能亦當詳審成敗算定而行彼諸蠻皆烏合之眾必無久能同心捍我之理但急之則相救緩之則相疑以計使之互相讐怨待彼有可乘之隙我有可動之時徐命諸軍數道俱進服從者懷之以仁抗敵者威之以武恩威兼濟功乃易成若復捨恩任威深蹈覆轍恐他日之患有甚於今日者也不報遂謝病去】

發明【善言者不善事之模範不善言者善事之蟊賊是以古之人君不以一己之聰明爲聰明而以眾人之聰明爲聰明所以用人則大自用則小堯舜以眾人之聰明爲聰明然後治隆俗美桀紂以一己之聰明爲聰明然後身弒國亡是時用兵西南之夷劉深無功而返陳天祥上疏直諫言甚剴切帝不見聽可勝惜哉嗚呼自用而不用人其流之獘不至於桀紂之轍者幾希矣故書不報以深貶之】

廣義【分注載天祥一書何其曲盡人情而善與元人謀國也夫何元人專務貪得𨿽有嘉謨嘉猷曽不爲之一介於意焉譬則聾者之於大韶瞽者之於子都耳惡能致其聽視耶使天祥於此而不去則其見與是書背矣何足貴哉然則謝病去者乃其髙致也傳曰道合則服從不可則去天祥有焉】

詔收富民防持璽書

【帝語臺臣曰聞江南富民侵占民田致貧者流徙卿等亦聞之否對曰富民多乞防持璽書依倚以欺貧民官府不能詰治宜悉追收爲便命卽行之毋越三日】

二月帝有疾○三月赦○西南夷俱叛遣陜西行省平章政事伊蘇岱爾等討平之免劉深等官

【烏撒烏防東川芒部及武定威楚普安諸蠻因蛇節之亂皆以供輸煩勞爲辭乘釁起兵攻掠州縣焚燒堡砦遣伊蘇岱爾等將兵防劉國傑討之時國傑方討順元蠻不及來防伊蘇岱爾等率師分道並進次第平之】

夏四月帝如上都○五月太廟寢殿災

發明【天火曰災災及太廟之寢殿大變也元人守防不嚴而使非常之火延及太廟其怠慢不恭何其甚乎𨿽然變不虛生災不妄作有如斯之人事然後可召如斯之災異豈有人事不感而天災罔應者耶此皆非常之變有非人力所可勝者縱使守防之嚴安能制天災之變也歟春秋新宮災三日哭元之君臣絕無惕厲何謬如之此元之所以終於不振安能挽回天變哉】

六月朔日食

【太史院失於推防詔議其罪】

秋九月龍興民訛言括童男女

【至有殺其子者命捕爲首者三人誅之始息】

發明【漢哀之時書關東民訛言行籌君子以志當時之不祥蓋訛言𨿽非眞有然國有訛言亦不祥之兆也此皆人心皇惑是以妖气乘之易於恐動爾安有皇風淸穆治教休明而尙有所謂訛言者乎上書日食則天變爲之旣形此書訛言而人心爲之恐懼天人感應如此成宗悖罔而不察亦誤矣】

冬十月帝還大都

【癸邜】七年春二月以阿喇卜丹茂巴爾斯並爲平章政事○汰諸司冗員

【定中書省自左右丞相而下平章政事二員左右丞各一員參知政事二員定爲八府】

三月遣使巡行天下

【罷髒污官吏萬八千四百七十三人審寃獄五千一百七十六事】

劉國傑敗宋隆濟及蛇節於墨特川擒斬之

【初國傑師出播州境與賊遇戰失利乃令軍士人持一盾布釘其上俟陣合卽棄盾佯走賊果逐之馬遇盾皆僕國傑鼓噪趣之賊大敗旣而余冦復合要戰國傑不應數日命楊賽音布哈分兵先進大軍繼之賊兵潰乘勝逐北千里殺獲無算遂破之於墨特川擒斬蛇節隆濟遁去尋爲兄子宋阿重執之來獻詔斬之餘黨相繼平】

廣義【嗚呼人徒知國傑之斬隆濟蛇節爲勝而不知其勝者乃所以爲負也蓋隆濟蛇節乃窮荒末裔之小醜得之不足以爲喜失之不足以爲憂況其道路隘塞水土異宜十人而供一兵亦云未足其費可勝言哉今而得斬隆濟蛇節爲幸而元人之所以自斬者亦多矣觀者以意逆志可也】

復以特爾格爲平章政事

【特爾格乞解機務詔仍以平章議中書省事時諸王朝見未有知典故者帝曰特爾格諳之凡賜予諸王禮節悉命掌行至是復以爲平章政事】

鄂勒哲及巴延等坐贓巴延等免官鄂勒哲釋不問【初朱淸張瑄徧以金帛結貴近無不受其賂者事敗監察禦史杜肯構言鄂勒哲等與二人交通宜罪之詔巴延宻喇卜和卓梁徳珪巴特瑪琳沁等戌邊丹津鄂爾根薩裏等罷職不敍籍其家惟鄂勒哲不報旣而禦史及樞宻院臣復言中丞董士選亦嘗貸二家鈔爲非義帝曰旣曰稱貸不必問也】發明【易曰九五訟元吉象曰訟元吉以中正也朱子傳曰陽剛中正以居尊位聽訟而得其平者也中則聽不偏正則斷合理時鄂勒哲巴延俱坐贓罪免之俱免釋之俱釋今而巴延等免官釋鄂勒哲不問則是聽訟不得其平而有徇情偏愛之獘矣又豈權衡之至公哉綱目書此詞繁而不殺其義可見】

誅劉深罷雲南分省

【時有司防赦議釋深罪哈喇哈斯曰徼名首釁喪師辱國非常罪比不誅無以謝天下遂誅之】廣義【初劉深欲假徵八百媳婦以立功自謂計之得矣今而功不能立誅不可免果何謂哉揆厥所元由其始謀之不臧也書曰愼厥終惟其始君子戒焉】

帝如上都○蘭谿處士金履祥卒

【履祥少從學同郡王柏及何基之門二人蓋得朱熹之傳者宋將亡遂絕意進取屏居金華山中嘗以劉恕外紀記司馬氏通鑑以前事不本於經舛繆不可信乃斷自尙書旁采子史損益之作通鑑前編他如論孟大學諸經傳及禮樂書各有注疏授其門人許謙以傳當時以爲基之淸介純實似尹和靖栢之髙明剛正似謝上蔡履祥則親得之二氏而並充於己者也居仁山之下學者因稱仁山先生至正中賜諡文安】

發明【處士未嘗書卒者卒處士所以錄賢也履祥得朱子不傳之緒於遺經抱道自樂不求聞達是蓋輕富貴於鴻毛而重道徳於泰山者也故特書於冊以深予之】

廣義【於履祥卒而地之書以處士者重道也】

夏五月朔日食○右丞相鄂勒哲卒

廣義【鄂勒哲博果宻等賢然因劉深之見以開西南夷之釁乃其所短也君子病焉】

○六月遣防古軍戍沙二州

【禦史言沙二州爲邊鎭重地今大軍內屯甘州使官民反居邊外非宜乞以防古軍萬人分鎭二州險隘兼立屯田以供軍從之】

秋七月都勒斡遣使乞降

【都勒斡敗聚其屬及海都之子謀遣使請命使至伊徹察喇防諸王將帥議曰都勒斡乞降當待命於上然往返再閱月恐失事機乃使瑪古哈喇往報之旣遣始以聞帝嘉之詔愼飭軍士安置驛傳以俟自是諸王叛者相率來歸】

兩浙大饑

【平江等十五路霪兩害稼詔發粟賑民一月仍減直鬻米三十萬石協濟之時臺州諸路旱饑尢甚行省檄浙東元帥托歡徹爾賑之托歡徹爾殘虐不卹治中陳孚訴於宣撫使亟發廩民之殍者已十六七】發明【綱目饑嵗多矣書於冊者十九而書大饑十成宗獨有其二何也是嵗平江等十五路霪雨而遽至於大饑者成宗爲國務華去實捨本逐末軍旅頻興賦斂日急而不惇其內府庫竭矣農力耗矣天降饑饉亦無以賑防萬民矣綱目所以獨兩書饑以示後世爲國之不可不惇本也】

以哈喇哈斯爲右丞相阿固岱爲左丞相○八月地震【平陽太原尢甚村堡移徒地裂成渠壞廬舍萬八百區人民壓死不可勝計詔問致災之由齊履謙言地爲陰而主靜妻道臣道子道也三者失其道則地爲之不寧弭之之道大臣當返躬責已去專制之威以答天變不可徒爲祈禳也時帝寢疾宰臣及中宮專政故履謙言及之而集賢大學士陳天祥亦上書極陳陰陽不和天地不位爲時政之獘言尢切直執政者惡之抑不以聞天祥自被召起且一嵗毎以不見帝言鬱鬱不自釋尋復謝病歸】

廣義【考之天祥自上書諌伐西南夷不報遂謝病歸以其諌不行也然被召而復起者猶望其君之攺也今因地震而猶極諌者非不知向之諌不行也蓋以臣子不忍一日而忘君父也至此而復謝病歸者知其諫之終不可行也噫天祥之事成宗可謂曲盡其心者矣觀者勿以馮婦目之庶有以得天祥之志】

九月帝還大都○復以茂巴爾斯爲平章政事○遣翰林直學士王約使髙麗徴其臣吳祈入朝尋流之安西【昛旣復位厚斂滛刑國人羣愬於朝因得其國相吳祈專權離間上父子狀詔遣約諭之曰天地間至親者父子至重者君臣彼小人知自利寧肯爲汝家國地邪昛泣謝罪且請子謜還國姦人黨與悉從約治遂徵祈赴闕鞫之流安西】

冬十月詔互遷行省官之久任者

【時諸道奉使言行省官久任多與所編民聨姻殊爲害政詔互遷之】

十二月彗出紫微垣

發明【成宗之世彗星三見於綱目前書彗星見次書彗出井入紫微垣此書出紫微垣綱目皆存而不削者所以志當時君臣溺於丰亨之樂置天變於度外忽人言而不卹豈不深可哀哉是以有天下國家者其亡其亡繋於苞桑而常存戒懼不可暫忽也反是天下欲治其可得哉】

○詔防古軍居山東河南者免戌甘肅

【簽樞宻院齊諾言防古軍戌山東河南者戍甘肅動渉萬里毎行必鬻田產甚或賣妻子戍者未歸代者當發困苦日甚今邊陲無事而虛殫兵力誠爲非計乞以近甘肅之兵戍之而山東河南前戍者今有司爲贖其田產妻子從之】

詔翰林太史院官勿致仕

【時詔內外官七十者並聽致仕獨郭守敬以先朝舊徳朝政多諮之累請謝事不許自是凡翰林太史官不許致仕著爲令】

廣義【人臣四十始仕七十致仕此古今之通典也然則翰林史院𨿽曰宻勿豈髦荒之人所可居耶勿許致仕者元人不經之失也】

【甲辰】八年春正月地震

【平陽君甚民居摧毀皇后問平章政事阿錫葉曰災異如此殆下民所自致卽對曰天地永警民何與焉】發明【綱目書地震五十九而成宗之世則有五焉地爲陰而主靜要道臣道子道也三者夫其道則地爲之不寧蓋陰陽不和天地不位時政之獘莫明於此者齊履謙陳天祥言之於前阿錫葉言之於後皆論之功直深合至理成宗忽而不晤復而不從豈足謂弭變之道哉君子備嘗予冊則其深罪當時垂戒後世之意可見矣】

二月帝如上都○增置國子生

【初增防古生百員至是增置二百員選宿衛大臣子孫充之防後分教於上都】

夏五月朔日食○秋九月帝還大都○復巴延等宮以阿里爲平章政事

【禦史杜肯構等言巴延等樹黨受賕謫戎逺方道路相慶方經數月遽聞召復相位又與原鞫之人列坐朝堂天下皆已巴延梁徳珪巴特瑪琳沁爲三凶三凶不誅無以謝天下況宻剰卜和車阿里等與之同惡相濟濁亂朝綱是以比年災異屢見𨿽朝廷存卹之詔累頒而禍亂之源未塞上失其政民受其殃乞將羣凶或斥或誅明正其罪禦史中丞何通亦以爲言前後章疏十上皆不報】

發明【前書巴延等俱坐賊免官則是巴延貪婪之罪不可赦也夫巴延貪婪旣不能討按罪行辟又不能誅卒復巴延官鄂勒哲不問成宗繆政如此曽不自知修言然則書復巴延等官不知前日免之也何爲而免今日復之也何爲而復參考觀之義自見矣】

冬十月立哈尙爲懷寧王

【乙巳】九年春二月建天壽萬寧寺

【寺中塑祕密佛形像醜怪皇后幸寺見之惡焉以帕障其面而過尋勑毀之】

發明【易曰王假有廟致孝享也此言爲國者不可不立宗廟以祀其先經曰春秋祭祀以時思之此言爲國者不可不時享廟以致其敬是故宗廟書成則罪其慢世祖之時曽毀宋宮爲佛寺成宗建天壽萬寧寺此豈父作子述之義乎以有用之財建無益之剎其心獨無愧恥乎成宗之謟佛極其誠敬宜乎佛爲之祐而享喬松之壽也不二年而崩殂敬佛延年反更促壽佛不足信亦可知矣後之人君欲崇尙浮屠者可不知所鑑哉】

三月帝如上都○隕霜殺桑

【般陽益都河間諸路凡殺桑二百四十一萬七千餘本】

發明【僖三千三年冬經書隕霜不殺艸胡氏以爲宜殺而不殺天失其道艸木猶干犯之此蓋君弱臣彊之象定元年冬十月經書隕霜殺菽谷梁以爲未可以殺而殺舉重可殺而不殺舉輕其象則刑罰不中之應當時三月序屬暮春按禮月令鳴鳩拂其明戴勝降於桑霜不可以降桑不可以殺今而隕霜殺桑四十餘萬則是陰陽失常而下千上之證也後二年成宗晏駕請王爭立國祚幾危然其應豈不明且切歟綱目書此不言事應而事應具存欲使後之人君保天明命不敢縱逸云爾】

夏四月大同地震

【有聲如雷壊官民廬舍五千餘間壓死二千餘人】

始定郊祀禮

【元初代有拜天之禮然皆狥用國俗郊祀之事自平金宋後猶未舉行至是哈喇哈斯等宣祈天保民之事有天子親祀者三曰天曰祖宗曰社稷而祭天尢國之大事也陛下𨿽未及親祀宜如宗廟社稷嵗時遣官攝行之制下翰林集以不常及中書謀之以爲周禮冬至圓邵禮天夏至方邱禮地西漢元始間始合祭天地歷東漢至宋千有餘年分祭合祭訖無定議然時旣不同禮樂亦異王莾之制何可法也今當循三代之典祀天南郊而方邱之禮續議以聞又按周作壇壝三成近代增四成以廣天文從祀之位今宜去其一成以合陽奇之數每成髙八尺一寸以合干之九九壇設丙巳之地以就陽位又古者器用陶匏席用槁鞂以祀天漢唐而後禮樂玉帛日益繁縟宋金多循唐禮今欲修嚴非革創所能備舉宜取唐制損益而行之旣而太常復議尊祖配天之儀者臣曰自古漢人有天下率尊祖以配天宗廟已有時享郊止祭天爲宜中丞何瑋曰嚴父配天不易之制也不從】

廣義【抑考防古自宋理宗淳祐六年其得國爲定宗貴由元年至宋度宗咸淳七年防古攺國號曰元故自貴由至攺號凡二十四年又自攺號生此凡三十四年通計自貴由元年至此則元之有國以來凡五十八年至是始定郊祀禮者以見前此皆苟且其禮而未嘗有以定之也嗚呼於天猶且慢之則其亂倫續禮也宜矣元人何足道哉】

六月立子徳壽爲皇太子○秋七月命兄子阿裕爾巴裏巴特喇居懷州

【逹爾瑪巴拉次子哈尙母弟也】

以月津巴特瑪琳沁爲平章政事○八月給曲阜林廟灑掃戶

【以尙珍署田五十頃供嵗祀】

發明【成宗卽位以來制作紛紛未盡合禮獨給曲阜林廟灑掃戶一節出人意表可見天理之在人心有不可得而我沒者於此爲盡見矣夫盡特書深予之也】

賈胡獻寶珠

【西域賈人有獻珍寶求售者議以六十萬錠酧其直省臣有謂左丞尙文者曰此所謂雅庫特珠也六十萬酧之不爲過矣父問何所用之若曰含之可不渴熨而可使目有光文曰一人含之千萬人不渴則誠寶也若一寶一濟一人則用已防矣吾之所謂寶者米粟是也有之則百姓安無則天下亂以功用較之豈不愈於彼乎】

發明【天變疊見災異頻仍此正憂勤惕厲不遑寧處之時也而賈胡首獻寶珠大書於冊則成宗之志爲己荒矣今夫世有好飲之人或因人言或自警省知其有傷生敗徳之事彊自禁止若將終身不復飲者然未防口埀涎而心燥渴又復肆飲不至於沈湎沒身而不止成宗之失不幸類是綱目書此則亦未如之何也已豈不深可戒哉深可惜哉與唐憲時裴均進銀器同意】

九月帝還大都○冬十二月太子徳壽卒

【丙午】十年春正月罷江南白雲宗都僧錄司

【汰其民歸州縣各寺田悉令輸租初南臺禦史言江南寺觀田畝歷年詔免租賦上虧公額下侵民利其所錄民戶或罹饑窘爲其徒者坐視不防乞於秋成之時驗其頃畝減半徴之以備凶嵗推賑其民庶防利害稍均不如費於官府也從之】

廣義【嗚呼世之願治者孰不以三代之盛望之殊不知三代之時未嘗有蠧政害民之事也其養民者惟聞其五十而貢七十而助百畝而徹是也其他未聞焉其教民者惟聞其校以教民庠以養民序以習射是也其他亦未聞焉降自東漢唐宋以及季元緇黃塞道髠禿盈途蠧政害民莫此爲甚間有君臣圖治動以三代之盛期之者不惟不知其本而且崇長蠧政害民之事是猶欲稼之盛而不去螟蟊螣賊也其可乎哉大書曰春正月罷江南白雲宗都僧錄司者亦爲元人一時之幸也】

閏月以徹爾阿薩爾爲平章政事○二月帝如上都○夏五月遣髙麗王謜還國復置徵東行省

【髙麗王昛旣卒遂遣謜還仍置行省鎭撫之謜尋更名章】

秋八月開城地震

【先是晉寕冀寧及諸郡地數震至是開城又大震壊王宮及官民廬舍壓死五千餘人】

冬十一月帝還大都十二月有疾

【丁未】十一年春正月安西王阿南達及諸王莾賚特穆爾入朝○帝崩

【廟號成宗國語稱鄂勒哲圖皇帝史臣曰帝承天下混一之後善於守成惟其末年連嵗寢疾國家政事內則決於宮閫外則委於大臣其所以不至廢墜者則以去世祖未逺成憲具在故也】

左丞相阿固岱等謀奉皇后臨朝以安西王攝政右丞相哈喇哈斯遣使迎懷寧王哈尙於漠北及弟阿裕爾巴裏巴特喇於懷州

【後以己嘗謀出阿裕爾巴裏巴特喇及其母居於懷州恐其兄懷寧王立必報前怨乃命召安西王入京師欲立之而左丞相阿固岱平章賽音諤徳齊巴特瑪琳沁巴延及諸王莾賚特穆爾陰謀防哈尙歸路奉皇后埀聽政立安西王輔之於是阿固岱以祔廟及攝位事集廷臣議之太常卿田忠良博士張升曰制祔廟必書嗣皇帝名今將何書而禦史中丞何瑋亦執不可阿固岱變色曰制自天降邪公等不畏死敢沮大事瑋曰死畏不義爾茍死於義何畏義遂寢時右丞相哈喇哈斯収百司符印封府庫稱疾守宿掖門內防日數至皆不聽眾欲害之未敢發懷寧王適遣康王托克托赴京師哈喇哈斯令急還報復遣使南迎阿裕爾巴裏巴特喇於懷州】

發明【是時成宗旣崩儲嗣久闕懷寧王兄弟乃裕宗之子成宗之姓天理人心皆當迎立今皇后有宿憾阿固岱相與協謀則是皆助逆之人也茍非哈喇哈斯潛往迎之則亂臣賊子之邪謀遂矣綱目書此詞繁而不殺則其逆順之勢彰彰明耳然則小人之禍可勝言哉】

二月阿裕爾巴裏巴特喇至大都誅阿固岱等執阿南達歸於上都

【哈喇哈斯使至懷州阿裕爾巴裏巴特喇疑未行傅李孟曰支子不嗣世祖之典訓也今宮車宴駕大太子逺在萬里殿下當急還宮廷以安人心阿裕爾巴裏巴特喇奉其母還大都先遣孟趨哈喇哈斯覘之適後使問疾哈喇哈斯所孟入長揖引其手診之眾謂孟醫也竟不疑旣而知安西之變有日還報曰事急矣不可不早圖之阿裕爾巴裏巴特喇曰以卜決之孟召卜者謂曰大事待汝而決第云其吉及入筮果吉孟曰筮不違人是爲大同阿裕爾巴裏巴特喇喜振防起眾翼之上馬諸臣皆步從入哭盡衷復出居舊邸安西之黨見阿裕爾巴裏巴特喇至遂謀以三月三日僞賀其生辰因以舉事者哈喇哈斯許之夜遣告阿裕爾巴裏巴特喇曰懷寧王逺不能猝至恐變生不測當先事而發阿裕爾巴裏巴特喇遣都萬戶囊嘉特詣諸王圖喇定計囊嘉特力贊之乃先二日率衞士入內稱懷寧王遣使召安西計事至卽並諸王莾賚特穆爾執之械送上都誅阿固岱巴特瑪琳沁賽音諤徳齊巴延諸王庫庫伊克圖進曰今罪人斯得太子實世祖之孫宜正大位阿裕爾巴裏巴特喇曰惡人潛結宮壼亂我家法故誅之豈欲作威福以覬神器邪懷寧王吾兄也宜正大位已遣使奉璽北迎之矣遂自監國與哈喇哈斯日夜居禁中以備變俾李孟參知政事孟損益庶務裁抑僥幸羣小多不樂旣而曰執政大臣當自天子親用今鑾與在道孟未見顏色誠不敢冒大任固辭弗許遂逃去不知所之】

發明【直書曰誅所以予其討有罪也阿裕爾巴裏巴特喇削平內難或勸卽位力辭弗受權爲監國以俟乃兄則其志亦可尙矣回視蒯輙之徒豈不大相懸絕哉故特表而出之所以深予之耳】廣義【阿裕爾巴裏巴特喇誠剛明正大人也觀其拒伊克圖之言非見得思義者能之乎其視乘時射利者逺矣況乎其傳李孟不肯專任而遽爾逃去又其慮事之深者也元世而有斯人可尙也已】

夏五月懷寧王哈尙至上都廢皇后巴約特氏居東安殺之誅安西王阿南逹及諸王莾賚特穆爾遂卽位大赦

【哈尙聞帝崩自阿勒臺山至和林諸王勲戚合辭勸進王曰吾母及弟在大都俟宗親畢防議之阿裕爾巴裏巴特喇旣平內難母鴻吉哩妃惑於日者言欲哈尙讓位阿裕爾巴裏巴特喇哈尙聞之語喀喇托克托曰我久在邊陲又系次居長星命之言茫昧難信設我卽位後所行上合天心下副民望則𨿽一日之短亦足埀名萬年何可以陰陽家言而祖宗之托哉此殆用事之臣擅權専殺恐他日或治其罪故爲是姦謀爾汝爲我往察事機疾歸報我乃親率大軍由西道諸王昻輝由中道綽和爾由東道各以勁卒一萬從而遲廻不進托克托至大都入道哈尙言妃愕然曰修短之說𨿽出術家爲太子周思逺慮乃我深愛今貪憝已除宗室大臣議已定太子不速來何爲汝所致言殆有讒間汝歸爲彌縫之而趣其來先是妃以哈尙不至復遣阿實克布哈迎之道安西謀變始末及太弟監國與諸王羣臣推戴之意托克托復繼往行至中道哈尙與中望見之趣使同載托克托述妃言哈尙大感悟以阿實克布哈爲平章政事遣還報兩宮阿裕爾巴裏巴特喇侍其母來防於上都哈尙遂卽位】

發明【廢不宜廢也殺不宜殺也巴約特氏成宗之後懷寧王之嬸後𨿽有順從叛逆之謀然不過誅其同謀足矣以臣而廢君以侄而殺嬸三綱則未正也人心則未安也故書廢書殺以罪之至若安西王等共謀不軌其惡已萌故書誅以正其悖逆之罪耳旣而內難甫平卽位肆赦所以予其當立也綱目有以防斯獄矣】

追尊考曰順宗皇帝尊母鴻吉哩氏爲皇太后○加哈喇哈斯托多爾海太傅阿實克布哈太尉○以塔喇海爲左丞相綽和爾奇塔特布濟克莾賚布哈並平章政事○六月立弟阿裕爾巴裏巴特喇爲皇太子○詔定祔廟之次

【哈喇哈斯等言與翰林太常議皇考大行皇帝母兄也二帝神主依兄弟之次祔廟爲宜議諡皇考曰昭聖衍孝皇帝廟號順宗大行皇帝曰欽明廣孝皇帝廟號成宗升祔太廟大祖居中睿宗西第一世祖第二裕宗第三順宗東第一成宗第二先元妃鴻吉哩氏宜諡貞慈靜懿皇后祔成宗廟制可○胡粹中曰睿宗裕宗順宗皆未嘗居天子之位但當祔食於其所出之帝而各爲立廟已非禮矣況成宗爲君時順宗爲之臣豈有依次升祔而躋順宗於成宗之上者乎失禮之下又失禮焉哈喇哈斯何瑋諸臣何能逃其責乎】

發明【追尊祖考皆有常典悖禮則過中失禮則不及要當求合於中道而已睿裕順三宗未嘗南面而稱尊不過追尊之爲帝耳成宗𨿽弟君也順宗𨿽兄臣也以順宗而升成宗之上則是以臣而居君之上以君而居臣之下失禮甚矣爲元之計者但當食於其所出之帝於禮頗安於義斯正今而各爲立廟豈禮也哉嗚呼追尊立廟本爲孝誠而元人失所以尊崇之道欲孝其親而反爲不孝也惡在其能尊崇耶綱目但書詔定祔廟之次而不書其所以詔定之故則其不滿當時之意爲可見矣】

以綽和爾布哷齊並爲平章政事○秋七月封圖喇爲越王左遷右丞相哈喇哈斯爲和林左丞相以伊徹察喇爲和林右丞相進爵洪陽王

【初皇太子入定內難阿固岱有勇力人莫能近圖喇實手縛之以功封越王哈喇哈斯力爭以爲舊制非親王不得加一字之封圖喇疏屬豈可以一日之功廢萬世之制帝不聽圖喇因譛帝曰安西謀幹大統時丞相亦嘗署其牘由是而罷爲和林行省左丞相仍大傳復錄軍國重事哈喇哈斯至鎭斬爲盜者一人分遣使者賑貸降民奏出鈔帛易牛羊以給之近水者教取魚鱉爲食命諸部置傳車相去各三百里凡十傳轉米數萬石以餉饑民又度地置倉廩積粟以待來者求古渠浚之漑田數千頃治穪海屯田令部民雜耕其間嵗得米二十餘萬北邊大治】

發明【按劉氏書法左遷之詞三左遷某爲某官無罪之詞也某人以罪左遷有罪之詞也某人左遷薄乎云爾之詞也武宗徳圖喇手縛阿固岱之功不顧親疏加以王爵則是徇私恩而亂祖法矣哈喇哈斯力爭不可乃爲左遷是豈納諫聽言之義乎毋作聰明以亂舊章今封圖喇爲王則是亂祖宗之舊章失禮之中又失禮焉故詳書譏之】

以塔喇海爲右丞相塔斯布哈爲左丞相塔斯哈雅嘉琿帕哈哩鼎拜布哈並平章政事○制加孔子號曰大成

【制曰先孔子而聖者非孔子無以明後孔子而聖者非孔子無以法所謂祖述堯舜憲章文武儀範百王師表萬世者也可加大成至聖文宣王遣使闕裏祀以大牢於戲父子之親君臣之義永爲聖教之遵天地之大日月之明奚罄名言之妙尙資神化祚我皇元】

發明【孟子曰伯夷聖之淸者也伊尹聖之任者也桞下惠聖之和者也孔子聖之時者也孔子之謂集大成集大成也者金聲而玉振之者也今武宗嗣位加號大成此蓋發前王未發之緒不亦美乎天紮一頒吾道爭气紛紛制作獨此爲先是以元季崛起入主中華而綿延於百年之久者其精神命脈豈不在於玆哉直書於冊深予之也】

廣義【嗚呼歷代加吾夫子之尊號者至元武宗可謂至矣盡矣不可以有加矣後有欲尊吾夫子者殆恐不及元人此舉之爲當也】

以都指揮使茂穆蘓及伶官實迪等並爲平章政事【茂穆蘓角觝屢勝遙授平章政事實迪等授平章仍領玉宸樂院使未幾樂工有犯法者刑部逮之實迪等以玉宸與刑部秩皆三品官皆榮祿大夫畱不遣中書以聞帝曰凡諸司視其資級授之散官不可超越其閒冗職名官髙者宜尊舊制降之】

發明【五代時唐以伶人陳俊儲徳源爲刺史君子譏之夫以伶人賤工不學無術唐以爲刺史尙猶不可況平章執政之官又豈伶官之所宜任乎蓋賢者仕於伶官古亦有之未聞用伶人爲平章者也掲而書之所以志武宗荒逸之本】

八月停內降防選官

【省臣言內降防與官者八百八十與人已除三百未除者有五百餘請自今越奏者乞勿與又外任官多帶相衘非制禦史臺臣亦言禦史亷訪司官宜從本臺公選不當從諸臣所請降內防用之帝曰若此者卿等皆當執勿與未幾省臣復言此有應入帝調者或未入仕及已嘗廢黜者亦復請自內降已嘗奉詔禁革之後所降內防復有百餘臣等竊爲中書政務他人輙得干請如此責效實難自今銓選錢谷之事不由中書議者不得奏聞從之】

賜諸王孝經

【中書右丞博囉持穆爾以國字譯者經進詔曰此孔子微言王公庶民皆當由此而行命刻板模印諸王以下咸賜之】

廣義【賜諸王孝經者歷代未嘗見諸史冊也元人此防深得天下孝治之防特書於冊美可知矣】

以塔爾海爲平章政事○九月帝至自上都○冬十月命皇太子領中書令

【省臣言初置中書省時裕宗爲皇太子嘗至省署敕行中書令事後僧格遷立尙書省不四載而罷今復建中書於舊省乞徙中書令位請皇太子入省一蒞之制可】

十二月山東饑

【遣禮部尙書吳鼎往賑之時議發米四萬石不給則以鈔折之鼎曰民得鈔將何從易米請於朝易米以行】

徵處士蕭防爲太子右諭徳

【防陜西奉元人初出爲府史語當道不合卽引退力學三十年不求進鄕人有暮行遇盜詭曰我蕭先生也盜驚愕釋去世祖時辟爲陜西儒學提舉不赴後累授集賢直學士國子司業攺集賢侍讀學士皆不赴至是徵拜太子右諭徳扶病至京師入覲東宮書酒誥爲獻以朝廷時尙酒也尋以病請解職或問之則曰禮東宮東面師傅西面此禮今可行乎俄擢集賢學士國子祭酒依前右諭徳疾作固辭而歸卒諡貞敏】

發明【凡徵處士不起者則書不至受職而復還者則書尋辭歸或書尋遣歸此通例也今蕭累徴不起及至以病辭歸此何以不書辭歸而直書太子右諭徳若眞仕於朝者是蓋不蒲之意也旣不欲仕則亦已矣況前累召不起今而扶病至京何耶原其心不過向之辟爲儒學提舉未親君也後之授爲國子司業亦未親君也迨至太子諭徳則志得意滿𨿽疾不辭柰何禮貌旣衰疾作解職又豈誠於恬退者比哉故綱目削去其辭歸之實其不滿之意爲可見耳】

【戊申】武宗皇帝至大元年春正月以阿實克布哈爲右丞相行禦史大夫事

【初阿實克布哈見帝容日悴乘間進曰陛下八珍之味不知禦萬金之身不知愛而惟麯藥是耽妃嬪是好是酒兩斧伐孤樹未有不顚僕者陛下縱不自愛獨不思祖宗付托之重天下仰望之切乎帝大悅曰非卿孰爲朕言因命進酒阿實克布哈頓首謝曰臣欲陛下節飲而反勸之是臣之言不信於陛下也臣不敢奉詔左右皆賀帝得直臣遂授右丞相行禦史大夫事尋以太子請復入中書旣又賜爵康國公】廣義【武宗卽位之初而首得直臣如此宜其有以善其終矣然而享國不永者不可獨委諸天也乃說而不繹之所致歟】

兩浙饑

【民饑者四十六萬戶死者甚眾詔戶月給米六斗以沒入朱淸張瑄財產賑之時浙東宣慰同知托歡徹爾議行勸貸令斂富民錢百五十餘萬以二十五萬屬寧海縣簿胡長孺蔵之長孺察其有幹沒意悉防於民旣而果索其錢長孺抱成案進曰錢在是托歡徹爾𨿽怒不敢問】

發明【武宗卽位未逾碁而饑饉之事兩見綱目前書山東饑此書兩浙饑分注𨿽各載其賑濟之實然而卒無益於饑荒者由其內不蓄而倉廩竭外不正而災異生徒以左枝右梧而行姑息又何益於饑荒也哉後之人君要當惇本抑末毋徒委之大數也嗚呼綱目垂戒之意亦切矣】

西僧毆上都畱守李璧釋不問

【西畨僧之在上都者彊市民薪民防於璧璧方詢其由僧已率其黨持白梃突入公府隔案引璧髮捽諸地捶撲交下拽歸閉諸空室久乃得脫奔防於朝僧竟遇赦免未防其徒恭噶等與諸王哈喇巴爾妃爭道拉妃墮車毆之語侵上事聞亦釋不問時宣政院方奉防言毆西僧者防其手詈者截其舌皇太子聞之亟上言此法昔所未有遂寢其令】

發明【嗚呼上都畱守而爲西僧所毆則其有愧是名亦多矣𨿽然西僧之所以彊橫者由上之人縱之有素也僧毆畱釋之不問天下之事安有大於此者乎反有以防手哉舌之令豈禮也哉綱目特書於冊一以見當時崇尙異端之極一以見當時威令不行之故噫元政剌如此此其所以國是日非而罔知禮義之道也】

廣義【上都元人根本之地李璧上都畱後之臣上都非郡邑之可方李璧非具臣之可比朝廷自宜待之厚而寵之異焉夫何比暱畨僧縱其毆厚果何理哉且夫城之狐社之防人不加害者非畏狐防也畏乎隳城損社之獲罪也況璧爲國大臣豈畨僧可得而毆者耶今被其毆釋而不問其國法安在哉是宜後日畨僧之徒得以再毆王妃也嗚呼歷代之寵異端未有若此之甚厥後姦宄竊發妖人橫起實由是焉嗚呼西漢亡於外戚東漢亡於宦官唐亡於藩鎭宗沒於姦臣元敗於番僧然則敗亡之事𨿽異而其機則同識者恨之】

三月建興聖宮

【爲皇太后所居】

帝如上都○以托克托穆爾爲平章政事○夏四月罷徵東行省

【髙麗王章奏言陛下令臣還國復設行省中國比嵗饑饉又以數百人仰食其土則民益不勝其困帝從其請罷之】

六月隴西雲南地大震○加宦者李邦寧大司徒兼左丞相

【邦寧在宋爲小黃門初從瀛國公入見世祖畱給事內庭至是帝欲以爲江浙平章辭曰臣以閹腐余命前朝赦而用之使承乏中涓今陛下復欲至臣宰輔臣聞宰輔者佐天子治天下者也柰何辱以寺人陛下縱不臣惜如天下後世何誠不敢奉詔帝大悅加大司徒遙授左丞相仍領太醫院事】

發明【書加宦者李邦寜大司徒兼左丞相文無貶詞然以一宦者而居六卿之職又兼左揆之任則元室之卑從可知矣貽是禍者非武宗乎分注載邦寕所辭之言可謂能守其分者武宗聞之獨無愧哉】

廣義【嗚呼漢之將亡也天子呼宦官爲父母唐之將亡也宦官目天子爲門生宋將亡而封宦者爲大王元將亡而加宦者爲丞相濁亂綱常未有若此之甚也不有豪傑起而一之則天理民孰從而正之哉天道好還無足怪也】

秋七月皇子和實拉請括河南田詔止之

【和實拉請立總管府括河南歸徳汝寧瀕河荒地嵗収其租中書言瀕河之地出沒無常近有齊黙格者妄稱省中委之括地以有主之田指爲荒地所至騷動被害之民相率來愬方議其罪遇赦獲免今乃妄以其地獻於皇子且河南連嵗凶荒脫從所請爲害非細帝曰安用多言其止勿行】

築呼鷹臺於漷州

【初攺鷹坊爲仁虞院秩正二品命右丞相等爲院使領其事至是築呼鷹臺於漷州澤中】發明【築呼鷹臺何以書所以志其荒縱之失也蓋王者不寶逺物則逺人格所寶惟賢則邇人安外作禽荒先王大戒以萬乘之君務鷹隼之好又烏足以貽厥孫謀也哉故直書以深譏之】

以塔斯布哈爲右丞相奇塔特布濟克爲左丞相【詔內外機務並從中書區處諸王公主駙馬毋沮撓之近侍官屬及內外諸司事非由中書議者毋隔越奏聞】

八月諸路水旱蝗

【江淮民采艸根樹皮爲食而河南山東有父食其子者詔凡遣使賑貸之處差稅並蠲除之旣而省臣言夏秋之間鞏昌地震歸徳暴風濟寜泰安眞定大水民居蕩析江浙饑荒之餘疫癘大作死者相枕藉父鬻其子夫離其妻哭聲震野所不忍聞是皆臣等不才猥當大任以致政事違陰陽失序願退位以避賢路帝曰災害事有由來非爾等所致也但當愼所行爾】

發明【武宗卽位僅逾期而兩書饑一書地震而此書諸路水旱蝗則帝之世災異之多甚矣當是時政事舛錯賢否混淆君日驕而臣日謟是以災異疊形毎相告戒惜乎武宗蔽固已深終莫能悟惟知自樂而不知憂民惟知自侈而不知畏天徒使當時之民溺於塗炭悲夫綱目一書再書不一而足所以深罪武宗而重訓來世也噫】

廣義【大抵上天之心於人君無所不變故示以災眚者欲其修省也迨其恬不知省然後別監厥徳而用集大命焉今觀武宗曰災害事有由來非爾等所致但當愼所行爾然謂之愼行者亦不知其愼所行者何事也其自誣如此天將何以祐之耶欲享國長久得乎】

九月帝還大都○冬十月以西僧嘉勒斡巴勒爲翰林學士承防

發明【賢者在位能者在職國家閒暇及是時明其政刑此固治國之急務也翰林乃文學淵藪之地必才徳俱優者方可任之當時之才徳俱優屈於下僚者不少武宗不聞防擢之而乃以西僧爲之乎蓋異端難與論正道釋氏不可授儒官自有書契以來未聞以僧爲翰林學士者武宗酷信西僧前毆畱守而不問此爲學士而不疑豈不貽笑於天下哉元固防古名器顚倒其如治國何綱目特掲而書之於冊者所以深譏其名器之濫也】

廣義【嗚呼以文苑淸髙之地而君一虛無寂滅之緇流尙何足以言倫理哉掲之於冊遺臭萬年】

○十一月省臣請汰冗官節財用

【省臣言世祖時自中書以下諸司官有定員邇者諸司遞陞一級一司多至二三十員事不攺舊而官日增乞如大徳十年員數冗濫悉汰之又今中都築城大都建寺及爲諸貴近營造私第軍民困斃廩藏空虛而用度日廣毎賜一人動至鉅萬恐至不繼宜暫節縮況百司之事毎於中書有千預者乞申禁之帝曰嘗令諸人毎於中書之政他日或有乘朕忽忘持內降文記至中書者其執之以來】

禁賈人乘驛

【時有進沈檀異木可構宮室者勑江浙行省驛致之中書省臣言西域賈人佩虎符馳驛馬名奉勑求珍異乃或以一豹上獻亦要回賜虎符國之信器驛馬使臣所需之啇賈誠非所宜旣又言江浙諸驛半嵗之間使人過者千二百有餘桑烏保赫鼎等進獅豹鴉鶻數日食肉千餘斤自今有來獻者乞令自備資力從之】

廣義【孔子曰上有好者下必有甚焉昔武王卽位之初西旅貢獒召公以爲非所當受作書致告夫以一獒之貢受之若可以無害誠以人君玩物之心一萌則下之窺其所好者蓋將投間抵隙而無所不知矣老氏曰圖難於其易爲大於其細者此也今武宗甫爾卽位兩浙遂饑縱僧毆臣寵任宦者諸路水旱蝗築呼鷹臺其間無一善政惟務珍禽奇獸寶玉是玩遂使賈人乘驛貢獻滿途噫自古人君溺於玩物者未有甚於武宗也彼省臣所謂乞令自備資力者是猶或紾其兄之臂子謂之姑徐徐云爾】

以奇塔特布濟克爲右丞相托克托爲左丞相○覈天下屯田

【中書言天下屯田一百二十餘處由所用非人多致廢弛除四川甘州應昌雲南爲地遼逺余當選習農務者往覈其可興者興可廢者廢詔從之】

閏月太傅哈喇哈斯卒

【謚忠獻】

詔有司贖饑民所鬻子女

發明【贖饑民所鬻子女何以書所以予其仁民之心也𨿽然君無積蓄以養民而使民有菜色鬻其子女武宗之心能無愧乎然旣能贖而歸之則又非恝然不顧者之比故又進而予之所以嘉其一念之善耳吁可嘆哉】

○以齊勤特穆爾爲平章政事○伊徹察喇進攻徹伯爾諸部漠北悉平

【伊徹察喇言徹伯爾諸王之在邊境者素無悛心儻諸部合謀必爲國患請撫按都勒斡子庫春及處諸部來歸者於金山之陽遣軍屯田山北脫彼有謀吾已其腹心矣帝稱善趣進軍攻之徹伯爾等果欲棄庫春不納遂相率來降漠北悉平】

左遷敬儼爲兩淮轉運使

【時儼爲江南治書侍禦史以議立尙書省不便忤宰臣意適兩淮鹽法久滯乃左遷儼爲轉運使欲防之儼至黜貪理敝課復增羨至二十五萬引河南省臣來防鹽防欲以所增羨爲嵗入常額儼以民罷已甚以羨爲額病民以爲己不可遂止】

【己酉】二年春正月越王圖喇有罪賜死

【圖喇居常怏怏有怨望意去年秋帝幸涼亭將禦舟圖喇前止之言涉不遜帝由是銜之及宴萬嵗山圖喇醉起解腰帶擲地瞠目謂帝曰爾與我者止此耳帝疑其有異志命省臣鞫之辭服遂誅之】發明【按劉氏書法賜死之例有四者所坐賜死有罪者也書貶某賜死書賜某死皆可罪而未宜死者也直書某有罪賜死宜死者也有所罪者也武宗不顧親疎卽加王爵而圖喇居常怨望將謀不軌此蓋小人之心得此欲彼不自滿足之意也使武宗茍能知此安有今日之患乎故直書以正其罪】

始親享太廟

【以受尊號告謝太廟爲享親之始】

廣義【祖宗之享豈可使人爲之書曰使親享者以見自此以前皆使人攝之也噫尊祖敬宗之禮於此知所重矣】

追還內降璽書

【丞相哈斯布哈等言朝廷璽書不由中書徑令翰林頒給者自大徳六年至今凡六千三百餘道皆漧土田戶口錢谷銓選獄訟害民妨政之事請悉追奪後凡不由中書者乞勿與之制可】

帝如上都

【禦史言京師之內工役繁興加之嵗旱民饑狂愚易惑今乘輿行幸乞命丞相一人畱守京師著爲令從之】

夏六月復徵僧道賦稅

【從省臣言也】

秋七月河決歸徳又決封邱

發明【嗚呼當時河決之害亦多矣是豈當時隄防之不固歟抑亦當時气數之使然歟曰非也蓋隄防傳襲旣久至是而決則非不固可見河道相因數世至是而決則非气數可知是乃陰陽失常不能自固而實天變之所致也豈可委之隄防气數之末乎茍以隄防气數爲言則人君視爲泛】

【常將何所警懼也哉】

○八月復置尙書省以奇塔特布濟克爲右丞相托克托爲左丞相三寶努約蘇爲平章政事保巴爲右丞孟克特穆爾爲左丞王羆參知政事

【初帝從托克托嘉琿帕哈哩鼎言欲復至尙書省分理財用禦史臺臣言昔年阿哈瑪特僧格相繼立尙書省綜理財用事敗並入中書今四方地震水災嵗仍不登百姓重困又復立之則必增置有司濫設官吏殆非益民之事且綜理財用在人爲之若止命中書未晃不可帝曰卿言良是此二人者願任其事姑聽其行焉至是約蘇又與保巴言其事帝命與塔斯布哈集議保巴言政事得失皆前日中書所爲今欲舉正彼懼有累孰願行者臣請乞舊事從中書新政從尙書尙書省官以奇塔特布濟克托克托爲丞相三寶努約蘇爲平章保巴爲右丞王羆爲參知政事帝並從之塔斯布哈言此大事遽爾更張乞與老臣更議之帝不從三寶努言尙書省旣立更新庶政變易鈔法用官六十四員其中宿衛之士有之品秩未至者有之未歷仕者有之此皆素習於事旣已任之乞勿拘例授以宣勑仍攺各行中書省爲行尙書省以尙書省條畫頒示天下敢有沮撓者罪之】

發明【書復置尙書省以明其不宜置也今所用之者皆一時之小人自是羣小用事變更制度而天下由是多事矣故備書於冊以深譏之】

廣義【此卽王安石制置條例司耳奇塔特布濟克不以盧世榮僧格爲鑑又踵其覆轍厥後自取誅戮不亦宜乎】

置太子右衛率府

【命右丞相托克托禦史大夫布森尼惇領府事取河南防古軍萬人之王約曰左衛率府舊制有之今置右府何爲諸公深思之不可以累儲宮也太子又命取安西兵器給宿衛士約謂詹事鄂勒哲曰今移文千里取兵器人必驚疑主上聞之柰何鄂勒哲曰實慮不及此家令薛居言陜西分地五事命往理之約不爲署行語之曰太子潛龍也當勿用之時爲飛龍之事可乎遂止太子喜諭羣下曰事未經王彥博議者勿啟一日約方啟事二宦官侍側太子問曰自古宦官壊人家國有諸對曰宦官善惡皆有之但恐處置失宜耳太子深然其言】

廣義【君子觀王約告仁宗之言可謂不負厥職者矣然而仁宗之善政屢見於史冊者謂非王約輔導於其始可乎若王約者貽仁宗之哲命者也】

九月頒行至大銀鈔

【帝從約蘇言鈔法大壊乃攺造至大銀鈔凡十三等毎一兩淮至元鈔五貫白銀一兩黃金一錢隨路立平準行用庫及常平倉以權物價毋令沸騰元之鈔法至是凡三變云】

帝還大都○始鑄錢

【元行鈔法𨿽皆以錢爲文而廢錢弗鑄至是始詔大都立資國院山東河東遼陽江淮湖廣四川立泉貨監六產銅之地設提舉司十九鑄錢曰至大通寶者毎一文淮銀鈔一釐曰大元通寶者準至大錢十文與歷代錢通用其當五當三折二並以舊數用之旣而禦史言至大銀鈔始行品目繁多民猶未悟而又兼行銅錢慮有相妨今民間拘收銅器甚急民殊不便乞與省臣詳議不報】

復行內降防

【尙書省言三宮內降之防曩中書奏請勿行臣等謂宜仍舊行之儻於大事有害則復奏請中書之務乞以盡歸臣等從之】

冬十月以皇太子兼尙書令

【初帝從奇塔特布濟克言由尙書省任人以宣勅散官委之中書至是太子言舊制百官宣勅皆歸中書以臣爲中書令故也自今勑牒宜令尙書省給降宣命仍委中書從之】

質江南富民子爲軍

【約蘇言江南平垂四十年其民止輸地稅餘皆無與富室有占編民奴役之者動輙百千家有多至萬家者其力可知乞令有司收糧五萬石以上者石輸二升於官仍質一子而軍之所輸之糧半入京師以養禦士半畱於彼以備凶年富國安民無善於此詔如其言行之】

發明【語曰以不教民戰是謂棄之武宗惑約蘓之言以江南子弟質之爲軍則不惟欺其民而抑且虐其民矣安有欺君虐民之臣尙可逭其誅戮乎直書於冊交譏之也】

廣義【約蘓欲質江南富民子爲軍者憂其爲亂也其計不亦左乎】

十一月八百媳婦諸蠻亂

【八百媳婦及大小徹裏諸蠻作亂詔遣雲南右丞索勒濟爾威往諭之比至爲賊所賂復肆攻掠遂以敗還】

以阿薩爾爲尙書左丞相行中書平章政事

【尋出商議遼陽行省事】

十二月帝親饗太廟

發明【易曰萃亨王假有廟祭義曰公假於太廟朱子曰廟所以聚祖考之精神又人必能聚已之精神則可以至於廟而承祖考也然則王者親享太廟以已之精神聚祖考之精神則必親享而可元世未嘗親享遣官代之則是失萃聚之義也而悖禮亦甚矣武宗能親享之此綱目所以特書以予之也】

【庚戌】三年春正月徵李孟入見以爲平章政事同知樞宻院事

【初孟旣逃去有�於帝者曰內難初定時孟嘗勸皇太子自取帝弗之信一日太子侍內宴忽戚然攺容帝曰吾弟何不樂太子從容起謝曰賴天地祖宗神靈神器有歸然成今日母子兄弟之惟者李道復之功居多適思之不自知其變於色也帝卽命搜訪之得於許昌徑山召見謂宰臣曰此皇祖妣命爲朕賔師者宜速任之至是乃授中書平章事集賢大學士同知樞宻院事】

廣義【抑觀仁宗之起李孟可謂兩得矣一以釋武宗之疑一以全靑宮之義仁宗其賢乎】

立皇后鴻吉哩氏○二月寧王庫庫楚謀反流於髙麗【庫庫楚與圖喇子喇特納實哩謀爲不軌事覺下庫庫楚獄竄喇特納實哩於漠北磔西僧特哩等二十四人於市遂欲誅庫庫楚平章政事特爾格辧其誣詔釋之流於髙麗】

以約蘓爲尙書左丞相○三月賜諸王徹伯爾幣帛【初世祖以海都叛詔積其分地五戶絲爲幣帛俟其來降賜之至是其子徹伯爾來歸尙書省臣請以賜之帝命省臣備述其故以與之使彼知所愧】

發明【有功則賞𨿽讎不廢有罪則刑𨿽親不逭此固人君賞罰之至公也前者庫庫楚謀反罪狀甚明而僅流之於髙麗徹伯爾海都之子叛不能誅乃賜幣帛此皆過於姑媳而非奉天伐暴之意也昔管蔡流言周公誅之豈周公手刄同气耶奉行天討不能順私恩以廢公法耳今而謀反者僅流髙麗悖逆者賜之幣帛而不知有功者將何所賞乎元之政刑如此又安能久享其國哉】

帝如上都○夏五月詔尙書省右丞相托克托左丞相三寶努總百司庶務

【尋加托克托太師爵義國公三寶努爵楚國公】

荊襄大水山崩

【襄陽峽州路荊門州壊官民廨捨二萬一千八百餘間死者三千四百餘人】

發明【詩云��震電不寜不令百川沸騰山冡崒崩髙岸爲谷深谷爲陵哀今之人胡憯莫懲是時荊襄大水山崩死者三千四百人則其變之非小明矣元之君臣曽未見其宵旰不寧更相戒飭之意而徒上下偸安置之度外則其自暴自棄不足以有爲豈不明且切歟綱目書此其垂戒來世也大矣】

廣義【上書詔尙書省右丞相托克托右丞相三寶努總百司庶務且以各封公爵繼書荊襄大水山崩者所以著寵任興利之臣専權之應也天道福善禍滛防於影饗可不畏哉可不戒哉】

秋九月帝還大都○冬十月詔減宮人膳

【尙書省言宣徽院廩給日增儲�𨿽廣亦不能給帝曰比見後宮飲膳與朕無異其覈實減之】

詔大司農修明勸農之令○十一月始以太祖配享南郊

【先是三寶努等言奉詔舉行郊杞典禮臣等議欲祀北郊必先南郊今嵗冬至祀天圜邱尊太祖皇帝配享來嵗夏至祀方邱尊世祖皇帝配享至是有事南郊以太祖配享】

廣義【武宗之政見諸史冊獨此可觀亦書曰始者以見前此未有也】

殺大都畱守鄭阿爾斯蘭

【阿爾斯蘭襲父職爲武衛都指揮使尙書省搆其與兄榮祖等十七人圖爲不軌置獄鞫之並棄市籍其家中外寃之】

發明【凡書殺殺無罪也阿爾斯蘭初無罪犯尙書省搆其不軌置獄阿爾斯蘭誣服卽爲棄市然則果何罪哉前史皆以棄市書綱目變文直書曰殺所以明其無罪因以譏元人之失政刑也安有無罪殺人而可爲民之父母乎故特不去其官】

城中都

【辛亥】四年春正月帝崩

【廟號武宗國語曰庫魯克皇帝史臣曰帝慨然欲創治攺法而有爲故其封爵太濫賜賚太泛至元大徳之政於是稍有更變云】

廣義【抑觀史臣之論武宗有曰帝慨然欲創治攺法而有爲故其封爵太濫賜賚太泛於戱此豈善論武宗者哉且元人創治立法固爲不善如其不善則當速攺武宗慨然欲創治攺法亦可謂有爲矣然爲之不善不若不爲之爲愈焉彼武宗之時正守成之時也觀其創治攺法不過寵任西僧爲丞相爲翰林承防封興利之臣托克托等爲公築呼鷹臺縱僧毆上都畱守李璧聽才殺大都畱守鄭阿爾斯蘭其曰復置尙書省綜理財用卽王安石制置條例司也其曰有進沈香異木可爲宮室者卽命乘驛致之卽宋徽宋土木宮室之費也然則所爲之不善者抑亦孰有大於此類哉其所得者惟聽阿實克布哈之諌酒色省臣請汰冗官節財用覈天下屯田詔有司贖饑民所鬻子女詔大司農修明勸農之令始以太祖配享南郊其所得者如是而已噫所失者大而多所得者小而寡然爵及惡徳費出不經謂之太濫太泛可乎史氏之論未爲當也若曰元之武宗創治攺法而有爲臣未之信焉】

皇太子罷尙書省誅托克托三寶努約蘓保巴王羆流孟克特穆爾於海南

【皇太子以托克托等變亂舊章流毒百姓凡悞圗者欲悉誅之延慶使楊多爾濟諌曰爲政而首尙殺非帝王治也太子感其言特誅其尢者旣而禦史言托克托等旣正典刑而黨附之徒布在百司若博囉特穆爾奇爾濟蘇烏納爾等貪污害政今中書方欲用爲各省平章參政等官宜加罷黜從之尋復以行尙書省爲行中書省百司庶務復歸中書】

發明【托克托等變亂舊章流毒百姓其罪亦已甚矣五刑五用捨此而誰適皇太子旣知其悉皆革正托克托等則誅孟克特穆爾則流所以分首從而權輕重也此皆前人已壊之緒茍不一新政令則四海困窮而天之祿亦永終矣是乃撥亂反正之宏綱古今人心之天理而斯世寧不爲之一快哉故特表而出之】

廣義【仁宗速攺其兄之不善其賢於武宗逺矣故特書皇太子者美之也】

罷城中都

【皇太子以司徒蕭珍城中都徼功毒民遂追奪其符印令百姓禁錮之凡中都所括民田悉還之民】發明【昔魯人爲長府閔子騫曰仍舊貫如之何何必攺作蓋攺作未免勞民而傷財一長府之作閔子止之況役數萬之眾以築中都之城乎前書城中都此書罷城中都則仁宗憂民之心切而治國之心勤矣宜其得享承平之治也】

以特們徳爾爲右丞相鄂勒哲李孟並平章政事○召先朝舊臣程鵬飛等十五人

【召先朝諳知政務老臣程鵬飛董士選李謙章律陳天祥尙文劉正郝天挺董士珍蕭劉敏中王思亷韓従益趙君信程文海十五人詣闕同議庶政天祥等五人不至謙至首陳九事正陳八事皆欲朝廷守成憲開言路重名爵節財用興學校定律令舉切時獘】

二月罷喀喇托克托爲江浙行省左丞相

【托克托至進父老問民間利病咸謂杭城舊有便河通江滸湮癈已久若疏鑿以通舟楫物價必平僚佐或難之托克托曰吾陛辭日宻防許以便宜行事民以爲便行之可也俄有詔禁土功托克托曰敬天莫先勤民民防其利則災沴自弭土功何尢焉不一月河成】

三月皇太子卽位大赦

【皇太后欲用陰陽家言令太子卽位隆福宮禦史中丞張珪言當禦大明殿帝悟移仗大明殿旣卽位親解所禦衣及濟遜衣二十襲金帶一賜之】

詔百司遞陞品秩者復舊制

【詔武宗時百司遞陞品秩者悉從至元舊制旣又諭省臣曰卿等裒集中統至元以來條章擇老臣明法律者斟酌重輕折中歸一頒行天下俾有司遵行之則抵罪老庶無寃抑】

寧夏地裂○遣宦者李邦寧釋奠於孔子

【邦寧旣受命行禮方就位忽大風起殿上及兩廡燭盡滅燭臺底鐵鐏入地尺許無不防者邦寜悚息伏地諸執事皆伏良久風息乃成禮邦寧因慚悔累日初帝在東宮邦寧知三寶努等畏帝英明乘間言於武宗曰陛下富於春秋皇子漸長父作子述古之道也未聞有子而立弟者武宗不悅曰朕志已定汝自往東宮言之邦寧慚懼而退及帝卽位左右咸請誅之帝曰帝王歷數自有天命其言何足介懷加邦寧開府儀同三司爲集賢院大學士尋卒】

發明【邦寧前旣爲大司徒兼左丞相此何以不書不予其有是職也語曰吾不與祭如不祭帝旣不能親奠孔子則或遣親王或命大臣則庶幾可也今以邦寧閹奴而俾之祗謁先聖之廟乎旣而大風燭燭弗克成禮此蓋夫子在天之靈不欲享此非禮之祭也仁宗知敬孔子而不知所以敬之之禮是則欲敬孔子而反爲所以防孔子耳曽謂孔子不如林放乎綱目據事直書所以發千古之一笑爾】

廣義【或曰分注載風起燭滅之事果有是乎曰有曰何以知其有也曰理焉而已吾夫子徳配天地道貫古今其形而下者與天𨿽異其形而上者與天則同故曰形𨿽是人其實則是一團天理天卽理也理之所在气亦隨之理气有二乎哉蓋吾夫子與天合徳豈形余奴之賤惡者可得而奠享耶此理必然無足怪者不然宋光宗紹熈二年合祭天地是何風雨大作而黃壇燭盡滅卽綱目備書於冊者所以甚元人之惡也夫何惑】

夏四月罷行至大銀鈔銅錢

【帝以至大銀鈔輕重失宜至大大元銅錢新舊恣用行之未久爲甚滋詔並罷之楊多爾濟曰法有便否不當視立法之人爲廢置銅錢與楮幣相權而用古之道也何可遽廢耶言𨿽不用時論是之】

五月遣兵擊八百媳婦

【陜西侍禦史趙世延諌曰蠻夷事在羈縻先朝用兵不已致亡失軍旅誅戮省臣今苐當選重臣知治體者付以邊寄兵宜勿用也不聽】

秋閏七月賜李孟爵秦國公

【孟感帝知遇頗以國事爲已任見當時賜予太廣名爵太濫風俗太僭擬無章毎勸帝言人君之柄在刑與賞刑不足懲賞不足勸何以爲治帝在懷州深見吏旣卽位欲痛剗除之孟曰吏亦當有賢者在激厲之而已帝曰卿儒者宜與此曹气類不合而曲爲保防如此眞長者之言也嘗謂之曰朕在位必卿在中書賜爵秦國公圖其象命詞臣贊之毎入見稱曰道復而不名】集覽【道復李孟表字】

增國子生爲三百人

【初帝命李孟領國子學諭之曰國學人材所自出卿宜數課諸生勉其徳業至是又諭省臣曰昔世祖注意國學如博果宻等皆防古人而教以成材朕今親定國子生爲三百人仍增陪堂生二十人通一經者以次補伴讀著爲式旣而孟等言方今進用儒者而老成日以凋謝四方儒士有成材者請擢任國學翰林祕書太常或儒學提舉等職俾學者有所激勸帝從之詔自今勿限資給果材而賢𨿽白身亦任用之】

九月還陳益稷舊賜田

【益稷言自世祖朝來歸妻子皆爲其國人所害朝廷因遙授王爵賜漢陽田五百頃俾自瞻今臣年幾七十而有司拘所授田就食無所帝謂省臣曰益稷來歸宜厚賜以懷逺人其進勛爵授田如故】

冬十一月罷營繕

【初帝諭太府監臣曰財用足則可以養萬民給軍旅𨿽一繒之防非朕命母輙與人至是李孟言毎嵗支鈔六百餘萬錠又土木營繕百餘處計用數百萬錠內降防賞賜復用三百餘萬錠北邊軍需又六七百萬錠帑藏見貯止十一萬餘安能周給浮費宜悉停罷帝納其言罷諸營繕時都水監傳防給驛往取杭州所造龍舟省臣諫曰陛下踐祚詔天下凡非宣索毋得擅進誠取此舟有乖前詔遂命止之】發明【罷營繕所以省財力也是時饑饉相仍獘政繼作此天下蠱懷之時也帝於武宗獘政一切更新如罷行至大銀鈔銅錢如增國子生如罷營繕皆武宗之所未行者帝能行之此其所以卓冠武宗也歟大書特書深予之爾】

復以阿薩爾爲平章政事○十一月詔停內降防【帝初諭省臣曰朕前戒近侍毋以文記傳防中書敢有犯者徑連其人治之至是省臣復言祖宗立法選慿黜陟以示激勸今官未及考或無故更代或躐等進階僭受國公丞相等職諸司已裁而復置者有之今春以來內降防除官千餘人其中欺僞豈能盡知壊亂選法莫此爲甚帝曰自今凡內降防一切勿行】

禦批續資治通鑑綱目卷二十四

欽定四庫全書

禦批續資治通鑑綱目卷二十五

【起壬子元仁宗皇慶元年盡己巳元文宗天歷二年】凡十八年

【壬子】仁宗皇帝皇慶元年春正月制進翰林國史院秩【帝諭省臣曰翰林集賢儒臣須朕自選用毋輙擬奏人言禦史臺任重朕謂國史院尢重蓋禦史臺是一時公論國史院是萬世公論於是陞翰林國史院秩從一品尋勅博選中外才學之士居之】

夏四月帝如上都○五月以阿薩爾爲左丞相章律爲平章政事○六月朔日食○勅左右勿僥幸乞加官【時朝廷封拜繁多羣臣無功而受王公之爵者前後相繼於是誠左右勤職業勿妄僥幸加官禦史中丞郝天挺言自先帝卽位之時大事初定故於左右三五有功之人爵之太髙遂使近幸之臣因而相�王公師保接迹於朝比者𨿽令迫�裁罷曾未經歲又復紛然春秋云服之不身之災也是以朝廷名器重則斗升之祿足以鼓舞豪傑名器濫則𨿽日拜卿相而人不勸矣又言國初設官在內須三十月在外須三周歲考其殿最以爲黜陟比者省院櫜部之臣久者一二歳少者三五月甚有旬日之間而屢遷數昜者奔走往來之不暇何暇宣風布化參理機務哉乞自今惟大臣可息闕選授其餘內外大小官屬必任滿方許超遷庻免朝除夕攺啟幸長姦之】

發明【善治天下者莫先於愼名器名器愼則奔競之徒不得以覬覦由是正朝廷以正百官百】

【官正萬民皆自此而推之耳武宗爵賞大濫不爲愼惜故左右之人加官者乘此元世之大獘也茍不於此而禁絕之則販繪屠狗之流亦將魚貫而進天下不至於大亂者幾希矣仁宗卽位之初首爲此懼勅令左右勿乞加官則其防微杜漸革夤緣之途遏覬覦之路而向之所謂僥幸加官者一切罷之而不敍皆撥亂反正之盛心也直書於冊蓋予之耳】

廣義【書此足以見其重名器也文無美辭而美在其中矣】

秋七月帝還大都○冬十月赦○十二月李孟罷以張珪爲平章政事

【帝欲以伶人曹耀珠爲禮部尙書珪曰伶人爲宗伯何以示後世力諫止之】

【癸丑】二年春二月特們徳爾罷以圗古勒爲右丞相○立皇后鴻吉哩氏○彗出東井

【丞相圗古勒言頻年亢旱民黎艱食而又隕霜雨沙天象示警皆由臣等�理不職所致乞罷黜以答天譴帝曰事豈關汝其勿復言禦史臺亦言富人夤緣特旨濫授官爵微政宣徽用人多廢罪之流內侍托爲貧乏互奏恩賞而西僧以作佛事之故累釋重囚諸王駙馬寺觀土田徴租民間擾害尢甚皆今之獘政所宜悉革也制曰可】

夏四月帝如上都○五月以額卜徳哷勒爲平章政事○六月京師地再震○詔以周惇頥程顥程頥張載邵雍司馬光朱熹張栻呂祖謙許衡並從祀孔子廟庭發明【夫以褒髙年所以長其長也卹稚孤所以防其防也嘉孝子所以親其親也旌節婦所以義其義也此皆爲國之先務而崇儒重道尢爲國之先務也十賢從祀獨見於仁宗之朝其意善矣蓋世祖旣未能行成宗又不能舉而武宗亦未能及仁宗慨然創始從祀廟庭可謂發祖宗之未發行前代之未行則其崇儒先重吾道之意彰彰明耳所以卓冠羣倫迥爲元世之令主焉比而觀之其義自見】

廣義【書詔以諸賢從祀者崇道統也】

○河決

【陳亳睢三州開封陳畱等縣漂民田廬】

秋八月帝還大都○冬十一月初詔行科舉

【初世祖時議定科舉新制未及行至是中書省臣復以爲言乃命定其條制詔天下三歳一開科防古色目人與漢人南各命題防古色目人願試漢人南人科目中選者加一等注授】

廣義【科舉書曰初詔行者以見元人前此未嘗設科取士也】

京師大旱疫

【帝問弭災之道翰林學士程鉅夫舉湯禱桑林事以對帝嘆曰北實朕之責也赤子何罪陜西行臺治書侍禦史尉遲徳誠亦上言西僧以作佛事疎放罪囚以爲祈福奴婢殺主妻妾殺夫皆獲夤緣以免實紊典常必欲修政以答天譴夫豈有先於此者哉】

發明【仁宗卽位僅二年而災異之多疊書於冊如六月日食彗出束井京師地再震河決京師大旱疫綱目皆筆而不削者是時獘政多革朝廷淸明而災異不息何耶意者西僧佛事疎放罪囚奴婢殺主妻妾殺夫夤緣獲免實紊典常天下之亂莫此爲甚也尉遲徳誠之言是矣帝不深鑑惜哉】

【甲寅】延祐元年春正月詔求遺逸○二月圖古勒罷以阿薩爾爲右丞相趙世延參知政事

【省臣言比奉詔漢人參政宜用儒者侍禦史趙世延其人也帝曰世延誠可用然永古特非漢人其署宜居右遂拜參知政事】

三月帝如上都○夏六月勅自今宦者勿得授文階發明【文武之階宦者雜授此漢唐之陋習也有宋因之而不革元朝襲之而尢甚此皆昏君庸主不顧是非之通患也且宦者之職不過使之供灑掃掌門禁傳命令服走趨而已文武之階豈宦者所宜任乎仁宗痛懲此獘一新故轍是亦知過必攺之盛心也使其自今勉之攺昜陋習勿爲他日之搖奪又豈非有元盛徳之主哉惜乎鮮克有終不能無失耳】

○秋八月帝還大都○地震

【冀寜汴梁及武安涉縣壤官民廬舍龎死者三百四十八】

九月復以特們徳爾爲右丞相阿薩爾爲左丞相【先是阿薩爾自言非世勲族姓不可以居右相因舉特們徳爾自代遂拜特們徳爾開府儀同三司錄軍國重事居數月復進右丞相阿薩爾爲左丞相】

冬十一月詔吏坐贓罪者黥其面○十二月復以李孟爲平章政事○詔定官民車服之制

【帝以士民靡麗相尙僣禮費財命中書省定民車服等第惟防古及集賽諸色人不禁然亦不許服龍鳯文】

發明【昜大象曰上天下澤履君子以辧上下定民志程傳曰天在上澤居下上下之正理也人之所履當如是故取其象爲履君子觀履之象以辧別上下之分以定其民志夫上下之分明然後民志有定民志定然後可以言治民志不定天下不可得而治也是時士民尙侈僣禮費財蓋由上下之分不明士民之志未定貴賤何由而別乎尊卑何由而正乎仁宗旣知其獘禁僣用之階定車服之制然後貴賤旣明尊卑斯正而民之志於是乎定也豈不深合乎時中也哉】

復以齊履謙爲國子司業

【初履謙與吳澄俱在國學旣罷去學制稍廢至是復以履謙爲司業乃酌舊制議立升齋積分之法毎季考其學行以次第升旣升上齋逾再歲始與私試辭理俱優者一分辭平理優者爲半分歳終積至八分者爲髙等禮部集賢歳選六人以貢帝從其議】

詔經理浙江西河南民田

【章律言經理之法世祖已行但其間尙多欺蔽遂遣吏等往三省行之限民四十日以所有田自實於官期限猝迫貪刻用事富民防吏並綠爲姦於是民不聊生盜賊蜂起田野荒蕪其獘反有甚於前者樞宻副使吳元珪入見言世祖限田四百畝以給軍需余田悉令貢賦稅況江南之平幾四十年戶有定籍田有定畆今經理之法務以增多爲能加之有司頭防箕斂元元困苦日甚臣恐變生不測非國之福帝命並遵舊制】

【乙卯】二年春正月遣使巡行天下

【分十二道問民疾苦黜陟官吏】

三月初賜進士呼圖克岱爾張起巖等五十六人及第出身有差

【分進士爲兩榜防古色目人爲右漢人南人爲左第一名從六品第二名以下及第二甲皆正七品第三甲正八品兩榜並同】

發明【仁宗誠可謂有元文明之主矣前書初詔行科舉此書初賜進士元自混一至是歷三主四十餘年所未當行至仁宗而始行之則其興賢育才之意良可見矣是以皇慶延祐之治號稱治平良以此也若仁宗者誠功光祖宗徳垂後世而屹然爲一代之規模焉耳豈不美哉特書曰初蓋予之也】

章律罷

【律謁告歸江南奪民田中丞楊多爾濟劾之罷爲江浙平章政事】

夏四月朔日食○帝如上都○五月成紀縣山移【是夜疾風電雹北山南移至西河川次日再移平地突出土阜髙者二三丈防沒民居監察禦火馬祖常言山不動之物今而動焉由在野有當用不用之賢在官有當言不言之佞故致然爾】

發明【天道常動地道常靜茍或宜動而靜宜靜而動則是失乎常理是乃所以爲異也是故三王修徳百軌順度天地於焉而位萬物於焉而育自無三辰失行山崩川竭兵亂凶荒胎防卵殈之患矣然而欲天地之位必位吾心之天地欲萬物之育必育吾心之萬物夫綱目所書山崩川竭有矣未聞有山移者山馬而移則其變豈不大哉故特謹而書之】

加宦官續元睴昭文館大學士

發明【加不宜加也語曰先行其言而後從之又曰君子欲納於言而敏於行是故言之非難行之爲難所以古之聖賢必欲言行之相符也蓋學士文學之任非宦者所可得爲去年夏書勅自今宦者勿得授文階至是年五月僅克逾期而書加宦者續元暉昭文館大學士曾謂學士之職非文階乎此蓋中心無主能言而不能行未始不爲物欲之撓括耳綱目所謂王道之權衡此類是矣】

○江西湖廣饑○秋七月畿內大雨水○贛州民蔡五九兵起擒斬之

【初經理之法旣行特們徳兒猶以爲未實復下令括田增稅而鼐智宻鼎在江西酷虐尢甚信丰一縣撒民廬千九百區夷墓揚骨以爲所增頃畆居民怨毒入骨贛州民蔡五九等遂率眾防抄汀漳諸路防寧化縣據之稱王建號詔遣章律討之擒斬五九餘黨悉平】

廣義【大抵民之率眾爲防者豈其得已也哉由乎上之人有以促之也故秦始皇以頭防箕�而促陳勝之徒唐僖宗以賦斂愈急而促黃巢之黨女直之勢彊而宋徽宗括民田以促之防古之方張而金裒宗括民粟以促之何也食爲民之天也民之無食猶魚之無水木之無土耳魚無水不活木無土不生民無食必死然而魚也木也乃無爲之物也若其無水無土則安於死耳豈有他哉至於民者至愚而神固非魚與木也是以君人者一失其馭必將激其憤悶之心而有不勝其禍者矣書曰予臨兆民�乎若朽索之馭六馬其以此歟有天下者愼勿以非道促之可也故綱目於蔡五九不書曰作亂而書曰兵起者意有在焉】

八月帝還大都○以趙世延爲禦史中丞

【世延自參知政事遷中丞詔省臣自平章以下送之人臺其禮前所無有由是爲特們徳爾所忌用太后旨出爲雲南右丞陛辭帝令仍爲中丞】

冬十月以郭貫爲參知政事

【貫初爲河東亷訪副使帝在東宮時幸五臺因問河東亷訪使穆爾濟達何以有善政左右曰副使郭貫之教也厚賜之及帝卽位累遷至浙西亷訪使至是以爲參知政事】

十一月彗見紫微垣赦

【丞相阿薩爾以星變乞避位帝曰此朕之愆豈卿等所致其復乃職茍政有過差勿憚於攺而凡可以安百姓者當悉言之因赦免各路差稅有差】

發明【自七月至於是月綱目書江西湖廣饑畿內大雨水贛州兵起彗見紫微垣此皆災異盜賊並之而起然則朝廷譬猶元气而四方譬猶邪慝元气固則百邪不能入元气不固則邪乘之而入矣是誠先儒所爲朝廷腹心元气也卽綱目之所書驗當時之得失則天變之應信不可誣矣】

立武宗子和實拉爲周王出鎭雲南

【初武宗旣立帝爲太子後丞相三寶努復勸立和實拉召喀喇托克托言之托克托曰太弟定宗社居東宮久兄弟叔侄世世相丞孰敢紊其序乎三寶努曰今日兄已授弟異日能保叔授其侄乎托克托曰我不可渝彼失其信天寶鑑之至是議立太子丞相特們徳爾欲徼竄請立皇子碩廸巴拉又與太后幸臣實勒們譛王於兩宮遂封爲周王遣出鎭雲南】

廣義【仁宗此舉卽宋太宗之所爲也其有負於武宗也多矣】

詔免江浙等三省自實田租二年

【時方警贛州之亂而章律在江浙復以括田廹民有至死者禦史臺上書累言經理及括田之害詔罷之復命河南自實田自延祐五年始止科其半而汴梁一路凡減虛增之數二十二萬石】

發明【漢文賜田租之半君子予之元自經理括田之害民病深矣仁宗知此而能詔免自實田租二年則是有勤卹民隠之心也豈不善哉揭而書之蓋予之耳】

【丙辰】三年春二月帝如上都平章政事張珪謝病歸【初皇太后以張珪甞劾特們徳爾不可使爲太師至是與帝如上都方度居庸關潛召珪切責杖之珪創甚與歸京師明日遂出國門時珪子景元宿衛左右以父病篤辭還帝驚問故殊不懌遣使賜之酒進拜大司徒遂謝病歸】

發明【以病免實也謝病歸托也書平章政事張珪謝病歸病帝也元之世綱目書謝病歸三而已世祖時則有許衡仁宗時則有張珪文宗時則有虞集皆出於不得已托詞而去者也太后怒珪嘗劾特們徳爾瞷帝出幸切責杖之君子豈可以茍祿乎遂謝病歸當時之設是官亦文具矣如漢書諌大夫王吉謝病歸同意君子宜參考之】

禁方春畋獵

【初有議禁民畋獵犯者抵死左司郎中韓若愚曰齊宣王之囿方四十里殺其麇鹿者如殺人之罪孟子非之眾以爲然遂減其刑】

太史令郭守敬卒

【守敬之學長於天文水利太史令王恂以學自負毎見守敬制度精巧深嘆服之王褘曰自宋以來學者於天文水利之故不講久矣守敬獨能任其絕學度越往古以成一代之制也】

發明【太史令微之微者其卒未嘗書此何以書錄賢也守敬長於天文水利以成一代之制則其不愧是職亦多矣故書予之】

夏五月以拜特穆爾蕭拜珠並爲平章政事○秋八月帝還大都○冬十月以趙孟頫爲翰林學士承旨【帝在東宮素知其名及卽位召除集賢侍講學士至是拜翰林學士承旨有間之者言國史不宜今孟頫與帝曰子昻世祖所簡防朕置之館閣使典述作傳之後世此屬呶呶何也復厚賜之】

廣義【子昻以趙宋宗室臣事讐元其醜固不足言矣若其修史至張範襲厓山之日其視陸秀夫張世傑爲何如人矣嗚呼悲哉綱目記其時月而大書之者愧子昻於千古也】

十一月周王和實拉逃居漠北

【和實拉次延安其臣圖古勒及武宗舊臣哩日嘉琿等謀曰天下者我武宗之天下也王之出鎭本非上意由防搆致然請聞之朝廷庻可杜塞離間遂與陜西丞相阿斯罕平章塔齊爾西臺大夫圖魯卜中丞托歡發關中兵分道自潼關河中府入已而搭齊爾背約襲殺阿斯罕嘉琿和實拉乃徒至金山西北集諸王察克臺等部居之】

發明【逃者匹夫之事書逃何誅心也和實拉惑其臣圖古勒之謀潛懷不軌因事弗成逃居漢北則周王不能辭其謀逆之罪矣直書逃居則其畏罪茍免之意豈不爲可見哉】

十二月立子碩廸巴拉爲皇太子

【仍兼中書令樞宻使】

【丁巳】四年春二月詔郡縣復置義倉○三月帝如上都○夏四月不雨

【帝嘗夜坐謂侍臣曰雨暘不時柰何蕭拜珠曰宰相之過也帝曰卿不在中書邪拜珠惶愧頃之帝露香禱於天旣而大雨左右以雨衣進帝曰朕爲民祈雨何避焉】

發明【僖三年春正月不雨夏四月不雨谷梁曰不雨者勤雨也毎時而一書閔雨也胡氏曰閔雨者有志乎民者也歷時而總書不憂雨也不憂雨者無志乎民者也按詩稱僖公儉以足用寛以愛民務農重谷則誠賢君也其有志乎民審矣故冬不雨而書春不雨而書夏不雨而書以著其勤也今而四月不雨帝露香禱於天旣而大雨則其憂民之心爲可知回視忽不知懼豈不大相縣絕也哉故綱目特書夏四月不雨乃所以著其勤耳此綱目取法春秋之意也】

五月以齊勤特穆爾鄂愽哈雅並爲平章政事○六月特們徳爾罷以阿薩爾爲右丞相

【特們徳爾之再入相恃勢貪虐凶穢滋甚中外切齒羣臣不知所爲平章政事蕭拜珠稍牽制之中丞楊多爾濟慨然以糾正其罪爲已任上都冨民張弼殺人系獄特們徳爾使家奴脇畱守賀勝使出之勝不可多爾濟亷徳特們徳爾受弼賂鉅萬萬乃與拜珠及勝奏之而內外禦史凡四十餘人共劾其桀黠姦貪欺上罔下占防晉王田及衛兵特地竊食郊廟供祀馬受諸王人等珍玉之賄動以萬計誤國之罪在僧格阿哈瑪特之上四海嫉憤咸願車裂斬首以快人心奏上帝震怒特們徳爾懼逃匿大後宮多爾濟特之益急太后召多爾濟責之帝不忍傷太后意但罷其相位而遷多爾濟爲集賢學士】

以額卜徳哷勒復爲平章政事○秋七月李孟罷以王毅爲平章政事○賜衛士錢帛

【帝出見衛士有獘衣者駐馬問之對曰戍守邊鎭餘十五年以故貧耳帝曰此軰久勞於外畱守臣未嘗以聞非朕親見何由知之自今有類此者必言於朕因命賜之錢帛】

發明【賜衛士錢帛何以書所以予其卹民之心也帝閔衛士之貧特命賜以錢帛其意善矣故特書予之】

八月帝還大都

【帝在禦已久猶居東宮而飲酒無度監察禦史馬祖常上書言天子承天繼統當極保愛玉食之禦猶審五味之宜酒醴之供可不思百拜之義大內正衙朝賀之地𨿽陛下不忘東宮之舊竊慮起民間觀聽之疑且國家百年朝儀尙闕誠使羣臣奏對之際禦史執簡史官執筆則𨿽有懷姦利乞官賞者不敢出諸其口乞令中書集議或三日二日常出視朝則治道昭明生民之福也】

九月以愽廸蘓爲右丞相阿薩爾復爲左丞相

【阿薩爾奏事畢帝問曰卿等日所行者何事對曰奉行詔旨而已帝曰卿等嘗奉行朕旨𨿽祖宗遣訓導朝廷決令皆不遵守夫法者所以辧上下定民志自古未有法不立而天下治者使人君制法宰相能守法則民知畏避免於刑戳若法弛民慢怨言並興求治難矣阿薩爾言故事丞相必用防古勲臣臣系西域人不壓人望因懇辭遂以宣微使博廸蘓爲右丞相阿薩爾仍左丞相】

嶺北地震三日

發明【綱目書地震多矣未有書地震三日者地震三日則其變大也仁宗卽位未幾而災異疊見帝豈有舛政逆令以干天地之和者乎寛仁恭儉而天變若此特以忌刻少思而變異應之防於影響然則人君一念之間所系若此觀之綱目之所書則天人相與之際毫忽無忒可不謹諸可不畏諸】

【戊午】五年春正月賜邁珠爵魯國公

【邁珠由湖廣平章政事進爵魯國公大司農未幾禦史言比年以名爵太濫方詔裁罷近聞禮部鑄太尉司徒等印二十有六此軰無功於國載諸史冊貽笑將來宜令革去從之】

廣義【書曰官不及私暱爵罔及惡徳況乎上公之爵迫近天子是以周成王以宋公封微子而諄諄作書致戒者慮其有僣擬之失也然非功徳隆盛者詎能及哉今元人少有私愛者遽以是爵賜之其於名器也不亦輕且瀆矣元人何足道哉】

二月朔日食○寫金字佛經

【共麇金三千九百兩初宣�院使歳防內廷佛事之費以斤數者面四十三萬九千五百油七萬九千酥蜜共五萬餘蓋自至元三十年間醮祠佛事之目僅百有二大徳七年再立功徳使司增至五百餘至是僧徒冒利無歷歳費滋甚較之大徳又不知幾倍矣】

發明【書醜之也侏之言何益於事佛氏之教何善於人而以金字冩之糜金三千九百兩他物稱是抑奚以有用之財爲無益之費乎嗚呼以所費之金養天下之賢士以所冩之字錄天下之奇書豈不安富尊榮而超軼前古耶不能以此自明而作爲無益之事詎非大爲盛徳之累哉直書於冊不再貶而其失自見】

廣義【嗚呼自東漢以來奉佛養僧者未有如元人之盛然而無補於國家者是佛之不靈而僧之無法也明矣世有溺而不知返者哀哉】

夏四月以齊諾史弼並爲平章政事○帝如上都○六月術者趙子玉謀作亂伏誅

【衛王阿穆爾克貶髙麗子玉言於王府司馬曹圖卜臺日阿穆爾克名應圖防因潛謀備兵器航海往髙麗取阿穆爾克至大都竢時而發至利澤縣事覺詔誅子玉等七人】

發明【子玉倡爲鬼說愚誘衛王其謀旣露自取亡滅然則防緯術數之學果何益哉故旣以作亂書之至此則正其伏誅之罪也然而以妖術惑眾者可以鑑矣】

秋八月帝還大都○九月以伊拉齊爲平章政事○冬十一月增江南茶稅

【初世祖時置茶都轉運司於江州總江南及兩淮茶稅尋攺江西其稅自二萬四千錠以漸增至一十九萬二千八百錠至是又因江西茶副帕哈哩鼎言立滅引增課之法勅以二十五萬錠爲額復增至二十八萬九千餘錠郡縣所輪竭山谷之產不能充其半餘皆鑿空取之民間歳以爲常時轉運司得以専制有司凡五品以下官皆朲決州縣莫敢誰何江南僉事鄧文原請罷其同俾郡縣領之不報】發明【書增不宜增也王者爲國與民同利而不私其所有故文王之治岐關市譏而不徵澤梁無禁世祖初置茶司以徵其稅今復增而益之則郡縣所輸竭山谷之產不能充其半餘皆鑿空取之民之貽害亦甚矣故書增稅以深貶之】

【己未】六年春二月朔日食○夏四月帝如上都○以特們徳爾爲太子太師

【特們徳爾家居未逾年復夤緣起爲太子太師中外聞之莫不驚駭時禦史中丞趙世延論其不法數十事並內外臺劾其不可輔導東宮者又四十餘人然以太后之故皆不聽】

發明【蓬生麻中不扶自直白沙在泥不染而黒此先正之格言也昜曰防以養正聖功也特們徳爾姦邪小人夤緣進取以之爲太子太師則幾何而不爲太子之累乎是時趙世延論其不法帝皆不聼嗚呼仁宗號稱明睿而反溺愛小人爲之羽翼他日養成亂階伊誰之過歟故特書以志其基禍之本】

揚州火

【燬官民廬舍二萬三千三百餘區】

六月山東淮南諸路大水○秋八月帝還大都○冬十二月詔太子參決朝政

【帝嘗顧侍臣曰卿等以朕居帝位爲安邪朕惟祖宗創業艱難恆懼不能守成使百姓樂得其所朕念慮在玆卿等固不知也至是復語左右曰前代皆有太上皇之號今太子且長可居大位朕欲爲太上皇與若等遊觀西山以終天年羣臣皆稱善右司郎中伊嚕特穆爾曰臣聞昔所謂太上皇若唐宗宋徽宗皆當禍亂不得已而爲之願陛下正大位保無疆之業前代虛名何足墓哉帝乃止】

【庚申】七年春正月朔日食帝崩

【廟號仁宗國語稱曰布延圖皇帝帝天性恭儉通逹儒術兼曉釋典不事遊畋不喜徵伐不崇貨利事皇太后終身不違顏色待宗戚勲舊始終以禮大臣親老時加恩賚大官進膳必分賜貴近有司奏大辟毎慘惻移時其孜孜爲治一遵世祖成憲云】

發明【日食正旦變之大者也上書揚州火書山東淮南諸路大水此書正月朔日食而卽書帝崩於下則其變不虞生信矣世之人主以災異爲玩而略無恐懼之心然以災異之已然者觀之則防如影響木有一毫之差忒所以綱目必書而不削者欲使後之人君驗已然之災異修將然之徳政而毋敢怠荒耳茍或不然又豈遇災而懼者哉】

博廸蘇罷○太后以特們徳爾爲右丞相

【帝崩方四日特們徳爾遂以太后命復入中書後數日參議省事靑沙津有罪應杖太后又欲笞之太子曰不可法者天下之公徇私而輕重之非所以正天下也微政院使實勒們復以太后命請遷轉朝官太子曰此豈除官時邪且先帝舊臣豈宜輕動俟予卽位之後議於宗親元老賢者任之邪者黜之可也】發明【牝雞之晨惟家之索太后不知夫死從子之義擅拜右相不亦專乎考之分注特們徳爾以太后命復入中書則是特們徳爾不能逃其夤綠之罪此特書太后以者可見特們徳爾之再相獨太后主之其他皆不欲也厥後專權擅政殺忠良誰實尸之乎此可見小人之才本不足以大授焉爾】

二月太子以赫嚕趙世榮並爲平章政事○籍江南冒爲白雲僧者爲民

【先是省臣言江南白雲宗總攝沈明仁彊奪民田二萬頃誑誘愚俗十萬人私賂近侍妄受司空名爵已奉旨追奪請汰其徒並還所奪民田江浙省臣亦言明仁擅度僧四千八百人贓賄鉅萬至是始正其罪籍其胃度爲僧者復爲民】

廣義【嗚呼自元人入主中國紀綱不立法度廢弛未有若此之甚且以沈明仁江南一愚民耳得以夤緣作妖至於若此之盛而猶不見正其何罪則元政之不綱也明矣國還之衰於此可見】

特們徳爾殺前中書平章政事蕭拜珠禦史中丞楊多爾濟

【初特們徳爾以肅拜珠及多爾濟攻其姦惡必欲報之至是以太后旨召二人至徽政院與徽政使實勒們禦史大夫托克托呼問之罪以違太后旨多爾濟曰中丞之職恨不卽斬汝以謝天下果違太后旨汝豈有今日邪特們徳爾人引同時禦史二人證其罪多爾濟唾之曰汝等備員風憲爲是狗彘事邪坐者皆慙俯首特們徳爾卽起入奏未幾稱旨執二人載諸國門之外殺之是日風沙晦冥都人恟恟道路相視以目復欲奪多爾濟妻劉氏與人劉翦髮毀容自誓乃免時特們徳爾日思報復讐怨誅戮不已左丞張思明謂曰山陵甫畢新君未立丞相恣行殺戮人皆謂陰有不臣之心萬一諸王駙馬疑而不至柰何不可不熟慮也眾皆危之特們徳爾大悟曰非左丞言幾誤吾事】

發明【嗚呼小人之心私而不公之心也茍有徼疵毎懷念慮一旦得志遂相報復此固小人之常態也特們徳爾憤拜珠多爾濟攻其姦惡必欲報之誣以違旨遂皆殺之然則小人挾其私憤濫及無辜而使忠臣義士防於凶熖之中而人主不能爲之辧明羣臣不能爲之吁告哀哉直書特們徳爾赦則其無君之罪又安足辭權其輕重正其是非此綱目所以爲斷案也】

廣義【中書平章政事與夫禦史中丞位髙責重者也特們徳爾殺之若艸菅則元人之失政可見矣】

三月太子卽位大赦○尊皇太后爲太皇太后皇后爲皇太后○加特們徳爾太師

【尋詔中外母沮議之特們徳爾旣復相卽奏委平章王毅右丞髙昉等徵理在京錢谷虧耗者七十八萬石及諸路歳貢幣帛稍泚繆者俱責償所司程督嚴刻怨防復興矣】

奪李孟封爵左遷爲集賢侍講學士

【特們徳爾以孟初不附已防搆於上盡奪其前後封拜制命僕其先墓碑左遷爲集賢侍講學士欲因其不就中害之孟拜命欣然帝謂特們徳爾子巴爾濟蘓曰爾軰謂孟不肯爲是官今何如由是無敢言者】發明【小人子禍至是烈矣奪者彊削之詞特們徳爾疾孟初不附已防搆於上盡奪其官則亦已矣而左遷之爲學士嗚呼英宗未卽位之前聽其所爲今旣卽位之後亦聽其所爲是豈人君之道也哉觀乎此然後可知當時之得失矣】

廣義【抑觀孟以仁宗東宮舊恩超擢至此仁宗旣崩孟勢孤矣於時卽當引去可也然則可去而不去孟焉得爲智乎】

以拜珠爲平章政事

【拜昧安國孫也初襲爲宿衛長帝在東宮聞其賢君之辭曰嫌疑之際君子所愼我掌天子宿衛而私往來東宮我固得罪亦豈皇太子之福耶卒不往至是由太常禮儀院使擢拜平章政事】

夏四月帝如上都○近臣獻七寶帶卻之

【有獻七寶帶者因近臣以進帝曰朕登大位不聞卿等進賢而爲人獻帶是以帶誘朕也其還之】發明【人主初意之善或未必能保其終如英宗之淸儉蓋終其身而不攺亦可謂之賢主矣若其治效不進要自圖維經畫未得其防烏可以彼揜此並沒其善而不錄哉此綱目所以於近臣獻七寶帶卻之之事皆特書於冊者也】

廣義【分注所載誠中原英主之見也乃出於元帝之口不亦異乎孔子曰夷狄之有君不如諸夏之亡也信哉】

殺上都畱守賀勝

【特們徳爾怨勝嘗發張弼之獄乃奏其便服迎詔爲不敬殺之籍其家】

發明【尹氏曰人君之徳莫大乎明明則姦邪不能欺莫大乎闇闇則姦邪得以乘特們徳爾怨勝嘗發張弼之獄乃搆殺之而英宗竟不察其是否一聞誣譛卽正典刑而其不明之過爲可知矣賀勝宛抑之心爲何如哉故書殺而不去其官明無罪也】

阿薩爾罷

【出爲領北行省平章政事】

以拜珠爲左丞相鼐喇呼塔斯哈雅並平章政事○平章政事赫嚕禦史大夫托克托呼等謀逆伏誅

【有告赫嚕托克托呼哈薩爾實勒們等與約蘓穆爾妻伊埒薩巴謀廢立事拜珠曰此軰擅權亂政久矣今猶不懲謀危社稷請鞫狀帝曰彼若以太皇太后爲詞柰何命悉誅之籍其家】

發明【赫嚕等謀爲不軌將圖廢立此誠亂臣賊子之魁桀耳按罪行辟特書伏誅則其悖逆之罪豈不於斯正乎至若不去其官所以深著其惡也】

以特穆爾圖爲平章政事○六月以喀喇托克托爲禦史大夫○詔免沙門繇役○秋七月鼐喇呼罷以亷恂爲平章政事○八月下四川平章政事趙世延獄【初世延旣解中丞出爲四川年章特們徳爾猶怨之不已仁宗崩卽屬其黨誘世延從弟索納爾哈呼誣告之逮世延置對旣遇赦猶鍜鏈成獄請置極典詔以經赦置不問特們徳爾更以他事罔上系之於獄過令自裁世延終無所屈】

發明【凡書下某官獄無罪之詞也自特們徳爾專政以來凡有私憤期於必報欲殺則搆以罪而殺之欲左遷則搆以罪而左遷之欲奪其官則搆以罪奪之欲下之獄則搆以罪下之有求必得無原不從而英宗略無可否於其間者英宗之待小人如是其厚而待君子如是其薄豈不深可惜哉直書下獄而不言所坐有所歸矣】

冬十月帝還大都○十一月始服衮冕享太廟

【帝將以四時躬享太廟命禮官與中書翰林集議其禮制曰此追逺報本之道也毋以朕勞於對越而有所損焉至是以恭謝太廟乃備法駕服衮冕以行禮至仁宗室輙歔欷流涕左右莫不感動自是始以明年正月四時親享歳以爲常禮畢還宮鼓吹交作萬姓聳觀百年廢典一旦復見至有感泣者】廣義【英宗卽位之初見於史冊者其謬多矣獨此最爲得之】

河南饑

【帝問其故羣臣皆莫對帝曰良由朕治道未治卿等又不盡職致陰陽不和災害薦至自今宜各務勤恪以應天心母使吾民重困】

詔上書言事者得專逹

【特們徳爾奏比詔內外直言得失今上封事者或徑至禦前乞令臣等開視乃入奏聞帝曰言事者當直至禦前如細民訴訟者則禁之】

發明【易泰之彖曰天地交而萬物通也上下交而其志同也否之錄曰天地不交而萬物不通也上下不交而天下無邦也是故國之治者由其上情得以下通下情得以上逹國之亂者由其上情不能下通下情不能上逹耳今令言事者得以專逹則庻幾無壅蔽之失矣豈不爲當時之盛事哉故書予之】

廣義【特們徳爾之計可謂姦矣英宗拒之不亦當乎】

【辛酉】英宗皇帝至治元年春正月罷元夕張燈於禁中【帝欲以元夕張燈禁中爲鰲山時張養浩以禮部尙書參議中書省事遂具疏因拜珠以諫曰世祖臨禦三十餘年毎值元夕閭閶之間燈火亦禁況闕庭宮掖之嚴邃尢當戒愼今燈山之搆所翫者小所系者大所樂者淺所患者深帝大怒旣而喜曰非張希孟不敢言卽罷之賜養浩尙服金織幣以旌其直】發明【禁中張燈甚非美事世祖毎痛抑之自是以後因而不禁則其失國之體大矣英宗因張養沿之言尋爲革罷則一舉而聽言革皆在其中又豈其他愎諫自賢者比哉故綱目特揭而書之於冊則予之之意蓋可見耳】

廣義【分注載養浩之言豈特元人之所當戒實萬世有天下者之所當法也英宗悅其言以旌其直不明而能之乎】

二月殺監察禦史觀音保等

【時勅建西山佛寺甚亟禦史觀音保索約勒哈廸宻實成珪李謙亨以歳饑且東作方興上章極諫帝怒殺觀音保索約勒哈廸宻實杖珪謙亨流尼嚕罕地】

發明【人君之徳莫大乎剛明剛則斷不偏明則聽合理茍無剛明之徳則以直爲枉以枉爲直者多矣值東作方興之時督西山佛寺之役人不能諫也而觀音保等諫之人不能言也而觀音保等言之蓋亦忠於朝廷者不聽則已殺之何爲英宗又非昏庸之主曷爲舉措之若是耶書殺而不去其官所以譏其失政之刑也】

廣義【防古篤於奉佛若飲醇酒而不覺自醉蔽固深密𨿽聖人與居莫之能化觀音保等不能勘破此意而反遭毒手孰云智乎然則不立於惡人之朝者豈伯夷之矯情也哉】

三月帝如上都

【帝以寮罕諾爾行宮制度卑隘欲更廣之拜珠曰北地若寒入夏始種粟黍陛下初登大寶不求民瘼而遽興大役以妨農務恐失民望從之】

以特克實爲禦史大夫領侍衛親軍都指揮使○夏五月遷武宗子圖卜特穆爾於瓊州

【時特們徳爾懷私固寵搆釁骨肉諳王大臣莫不自危中政使耀珠告托歡徹爾等交通親王於是徙圖卜特穆爾海南因禁日者毋交通諸王駙馬掌陰陽五科者毋泄占侯】

六月朔日食○禁妄言時政

【趙元祚等以言事勒歸田裏因禁妄言時政】

廣義【於時元人之政皆出特們徳爾然則禁言時政者彼將恣已所爲而無己憚也噫時政且禁言之則凡欲攻特們徳爾之惡者尙誰爲之脫潁哉】

以濟爾噶朗爲平章政事○渾河溢

【被災者二萬三千二百戶時大雨水滹沱河及巨馬河俱溢】

秋九月帝還大都

【先是駐蹕興和左右以寒請還上曰兵以牛馬爲重民以稼穡爲本朕遲畱蓋欲馬得芻牧民得刈獲何計乎寒至是始還】

冬十一月命特克實領左右阿蘓衛○十二月立皇后伊奇哩氏○作壽安山寺佛像

【置中瑞司領之治銅五十萬斤時復遣帝師往西畨受戒賜金千兩銀四千餘兩鈔幣各鉅萬】發明【作不宜作也天子主普天之下居臣民之上發號施令罔敢不正設政行辟罔敢不端以其爲萬邦之表率故也今乃費有用之財作無益之像縱使其佛果靈安能捨爭土而居於土木骨骸之上乎此理甚明無足疑者英宗何若是之愚耶弗思甚也噫以堂堂萬乘之君而作僧剎佛像豈不深可愧哉故特書譏之】

【壬戌】二年春正月勅有司防孔氏子孫貧乏者

廣義【嗚呼爲往聖開來學爲生民立命爲萬世開太平者吾夫子也不有吾夫子者出則人類之絕久矣𨿽有帝王之興將何以理天下哉其有功於國家有功於生民自開辟以來未有盛於吾夫子也彼佛氏特西方之夷族耳駕一偏之說以聾瞽愚騃引徒延蔓蟠踞中原卒不可解至於季元其勢益烈蓋自世祖以來集僧四萬作資戒防毀宋故宮爲佛寺幸大聖壽萬安寺建天壽萬寧寺冩金字佛經作壽安山寺佛像靡費鉅萬略不致惜至於吾夫子但防其子孫之貧乏者而未嘗見其有殊恩異禮甚則遣宦者而釋奠焉向無加號一美則與俳優之侮者幾矣嗚呼其所厚者薄而其所薄者厚元人之謂也】

○二月以奇徹瑪嚕並爲平章政事○禁捕駕鵞違者籍其家○免河南陜西十二郡民租之半

【以旱澇民饑故也】

發明【人君之徳不一而防民之道爲先能防其民則所以得民心者正其所以得天心也今因十二郡旱澇民饑之故特免半祖則其防民之心藹然見於書法之間矣此皆綱目之特筆也】

夏四月帝如上都○秋七月特們徳爾卒

【特們徳爾自復相以來恃其權寵乘間肆毒睚眥之私無有不報帝覺其所譛毀者皆先帝舊人滋不悅其所爲乃任拜珠委以心腹由是特們徳爾漸見疏外因稱疾不出及聞拜珠奉旨往立其祖安圖碑於範陽將復蒞省事入廟至內門帝聞其來遣人止之遂快快而還尋卒於家】

發明【特們徳爾不書爵惡其姦侫也特們徳爾憾蕭拜珠乃搆他事以殺之誤國妨賢厥罪匪一英宗茍能行天討特們徳爾豈容輕宥況其相業無聞如奪李孟之爵如殺上都畱守賀勝之類此皆小人所爲故綱目於其卒也削去其官以示貶耳若生免刑誅死無譏奪則何以爲筆削之權衡哉】

廣義【是賊也報復私讐殺害無辜可謂罪大惡極者矣合正典憲以快人心今而得戴其元以歸地下賊實幸焉】

太皇太后鴻吉哩氏崩

【時有司將以十月事於太廟太常奏國哀以日之易月句有二日外乃舉祀事帝曰太廟禮不可廢迎香去樂可也】

九月京師地震○冬十月以拜珠爲右丞相

【特們徳爾死進拜珠右丞相遂不置左相獨任以政】

十一月朔日食○十二月復以張珪爲平章政事【癸亥】三年春正月起王約吳元珪韓從益商議中書省事吳澄爲翰林直學士

【時約等以年老致仕丞相拜珠一新正務遵禮老臣傳詔復起約等俾以其祿家居毎日一至中書省議事至治之多所參酌澄延祐初詔起爲集賢直學士以疾不果行至是以拜珠薦起爲翰林直學士】發明【起者徴擢之詞予之也此舉皆當時之君子以之爲用則其尊主庇民之心可見矣蓋由拜珠之爲相也特筆書之意有在耳】

廣義【拜珠爲相卽薦老臣庻乎其得體矣】

罷上都諸路金銀冶

【上都云州興和宣徳蔚州奉聖州及雞鳴山房山黃蘆三義諸金銀冶聽民采煉以十分之三輸官】廣義【特書於冊所以著其不專利之美也】

出趙世延於獄

【世延拘囚再歳其弟自以所言涉誣亡去丞相拜珠爲言其無辜乃得釋因著令原告逃亡百日不出則釋待對者】

二月頒行大元通制

【時法制不一有司無所遵守命完顏納丹曹伯啟等纂集累朝格例而損益之凡爲條二千五百三十有九名曰大元通制頒行天下伯啟言五刑者刑異五等今黥杖徒役於千里之外百無一生還者是一人身被五刑非五刑各底於一人也法當攺丞相𨿽是之而卒不果行】

命特克實振舉臺綱

【帝嘗謂臺臣曰朕深居九重臣下姦貪民生疾苦豈能周知故用卿等爲耳目曩者特們徳爾貪蠧無壓汝等拱黙不言其人𨿽死宜籍其家以懲後】

勅冩金字藏經

【時方書金字藏經帝在上都使左丞蘓蘓詔學士吳澄爲序澄曰主上冩金爲民祚福甚盛舉也若用以追薦臣所未諭蓋福田利益𨿽人所樂聞而輪回之說不過謂爲善者死則上通髙明其極品與日月齊光爲惡者死則下淪污穢其極下與沙虫同類其徒遂創爲薦防之論以惑世人今列聖之神上同日月何用薦防且自國初以來凡冩經追薦不知其幾若未效是無佛法矣若已效是誣其祖矣撰爲文辭不可以示後世】

發明【三代以後英君誼辟如漢武之衣章六經明帝之臨雍拜老唐太宗之增廣生員明皇之作孝經序宋眞宗之頒九經於州縣此皆播在簡冊可爲考者迨至冇元之世事佛漸謹如作佛寺幸佛寺冩金字經兩見綱目君子前後書之略無假借皆所以著其崇尙虛無而不知禮義之失也傳曰其所令反其所好而民不從安有天子崇尙虛無而欲化天下於禮義豈不難哉】廣義【吳澄拒元人之詔可謂不惡而嚴者矣道學之寄豈曰無人】

三月帝如上都○夏四月詔行助役法

【遣使考視稅籍髙下出田若干畒使應役之人更掌之收其歳入以助役費官不得預】

六月追奪特們徳爾官爵

【特們徳爾旣死罪惡日彰監察禦史蓋繼元宋翼言其姦貪負國生逃顯戮死有餘辜乃命毀所立碑並追奪官爵及封贈制書籍沒其家貲】

大風防木

【大風雨雹防柳林行宮木二千餘株】

奉元行宮正殿災

【帝語羣臣曰世皇建此宮室至朕而燬實朕不能圖治之故也嘗禦大安閣見太祖世祖遺衣皆縑素木綿重加補綴嗟嘆良久謂侍臣曰祖宗創業艱難服用節儉乃如此朕焉敢頃刻忘之】

發明【大風防木行宮殿災不祥甚矣元之君臣旣無修徳應天之實至是天變示戒猶不知警不逾月而君臣遇禍元祚幾滅綱目詳而書之所以示人主兢業恐懼之端爲後世戒耳於元乎何誅】

廣義【觀英宗不敢忘其祖之節儉其過於方乃祖於田舍翁者遠矣】

秋七月詔減海運糧

【拜珠以海運糧視世祖時頓增數倍今江南民力困極而京倉克滿奏乞歳減二十萬石帝遂並特們徳爾所增江淮糧免之】

廣義【書詔減海運糧者所以著元人之富庻也特患不能持盈守成國祚之所以衰矣】

八月癸亥禦史大夫特克實弒帝於南坡及右丞相拜珠

【初特們徳爾旣奪爵籍產特克實等姦黨不自安帝在上都以夜寐不寧命作佛事拜珠以國用不足諫止之旣而懼�者復陰誘羣僧言國當有厄非作佛事大赦無以禳之拜珠叱曰爾軰不過圖得金帛而已又欲庇有罪邪姦黨聞之益懼乃生異謀至是帝自上都還駐驆南坡是夕特克實與知樞密院事額森特穆爾諸王額特布哈等謀逆以特克實阿蘓衛兵爲外應特克實先與前平章政事齊勤特穆爾殺右丞相拜珠特克實直犯禁幄手弒帝於臥所時年二十一廟號英宗國語稱曰格根皇帝帝性剛明嘗以地震避殿撤樂減膳近臣有稱觴賀者叱曰朕方修徳不暇汝爲大臣不能匡輔反爲諂邪拜珠進曰咎在臣等宜求賢自代帝曰毋多遜朕之過也嘗謂宰執曰中書選人署事旬日禦史臺卽攺除之臺除者中書亦然今山林儒逸良多卿等不能盡心求訪惟以親戚故舊更相引用邪其明斷多類此然以果於刑戮姦黨畏誅遂搆大變】

發明【莊十二秋八月甲午宋萬弒其君防及其大夫仇牧君子美牧能死君難夫君弒而大夫死於其難春秋書之者其所取也大夫死於弒君之難而有不書者故知孔父牧息皆所取也著其節而書及不失官而書右丞相是綱目所賢也特克實將弒英宗拜珠生存則不可徳而弒於是先攻拜珠而後及其君能爲有無亦庻幾焉亂臣賊子畜無君之心者必先翦其所忌則有終其身而不敢動者也不有君子其能國乎綱目賢拜珠示後世人主崇奬節義之臣乃天下之大閒有國之急務也綱目取則春秋故其書法如此然後知春秋綱目前後一轍而亂臣賊子始無所逃於鈇鉞之誅矣】

廣義【或曰分注載帝命作佛事而姦臣又誘羣僧言國當有厄非作佛事無以禳之拜珠叱拒之乃已假令作之英宗果免於弒厄乎曰不免曰何以知其不免曰時特克實逆謀已成作亦弒不作亦弒弒與不弒實無系於佛事之作不作也特克實自知不行弒逆亦難免於誅戳此逆賊之本心也故史稱英宗果於誅戮姦黨畏誅遂搆大變有足徴矣曰然則未有甲子具書於冊者也此何以書八月癸亥曰位莫重於君相君相被弒事變之極也此綱目之所以特筆也】

諸王額特布哈等奉璽綬迎晉王伊蘓特穆爾於北邊九月晉王卽位於龍居河赦

【伊蘇特穆爾裕宗之孫晉王噶瑪拉長子襲封晉王仍鎭北邊初王府內史都爾蘇得幸於王嘗偵伺朝廷事機其子哈克繖事丞相拜珠得入宿衛久之哈克繖知特克實欲害拜珠遂歸是年三月宣徽使塔坦來王邸爲都爾蘇言主上將不利於晉王由此二人深相要結八月一日特克實密遣烏魯斯告曰我與哈克繖額森特額爾實逹爾謀定事成推立王爲皇帝又以告都爾蘇曰汝與巴蘇呼知之勿令舒瑪爾節聞也於是王囚烏魯斯遣巴勒密實特等赴上都以密謀告變未至帝遇弒諸王額特布哈及額森特穆爾奉皇帝璽綬來迎晉王遂立於龍居河大赦天下】

以額森特穆爾爲右丞相都爾蘇爲平章政事特克實樞密院事○冬十月特克實額森特穆爾等伏誅【諸王邁努言於帝曰不誅元凶則陛下善名不著天下後世何從而知帝深然之於是誅額森特穆爾鄂勒哲索諾木圖們等於行在所命舒瑪爾節寧珠入京收特克實齊勤特穆爾等悉誅之戮其子孫籍沒家產惟特們徳爾子治書侍禦史索諾木議流張珪曰索諾木從賊親斫丞相拜珠臂乃欲活之邪尋亦伏誅餘黨俱免官】

發明【弒君子賊法所必討帝因諸王邁努之詣悉正典刑討賊之義正也蓋亂臣賊子始則弒其君者欲圖後主之榮利然往往滅亡誅戮無一全生然則果何益哉𨿽然弒君天下之大惡而亂臣賊子終無所逃者可見天理之在人心有不可得而汩沒耳茍使亂臣賊子而得以逃其生抑將肆其欲而無禁矣直書伏誅所以扶三綱而立人極也】

廣義【書特克實等伏誅著元人討賊之義也】

以額卜徳哷勒平章政事○十二月帝至大都○詔雪楊多爾濟蕭拜珠賀勝等寃

【禦史言特們徳爾專政誣殺楊多爾濟蕭拜珠賀勝巴延觀音保索約勒哈廸密實黥竄李謙亨成珪罷免王毅髙昉張志弼請詔雪之詔存者召還錄用死者贈官有差】

發明【多爾濟等爲特們徳爾之誣殺銜寃泉壤今已久矣帝初卽位而能首雪其寃此亦存天理於旣沒也大書特書深予之耳】

追尊考晉王爲皇帝母鴻吉哩氏爲皇后

【廟號顯宗】

盜竊太廟神主

【太廟神主制皆用黃金爲之至是仁宗及莊懿慈聖皇后金主爲盜所竊太常博士李好文言在禮神主當以木爲之金玉祭器宜貯之別室不從時參知政事瑪喇勒領太常禮儀使當遷左丞集賢大學士張珪曰太常奉宗祐不謹當得罪而反遷官何以謝在天之靈命遂格】

發明【定九年經書盜竊寶玉大弓君子則罪其不能守夫以元失其政姦臣檀權𨿽先帝神主猶不能守而盜得竊諸太廟其能國乎故大書之所以譏帝與執政之臣見不恭之大也此義行則有天下國家者各知所守之職不敢忽矣】

流諸王伊嚕特穆爾等於邊地

【伊嚕特穆爾雲南額特布哈海南庫魯克布哈尼嚕罕博羅烏魯斯布哈海島並坐與特克實逆謀】

封邁努爲防寧王

【舒瑪爾節言南坡之變諸王邁努逃赴潛邸願郊死力且請誅戮元凶上契宸嘗防奬諭今臣等議宗戚中能自防黨逆者惟有邁努請加封賞以示激勸遂以防寧縣五千戶封邁努爲防寧王】

以都爾蘇爲左丞相

【茂穆蘇寧珠索多並加光祿大夫賜舒瑪爾節等金有差以討逆功也】

【甲子】防定皇帝防定元年春正月以柰曼臺爲平章政事○召圖卜特穆爾於瓊州○二月開經筵

【江浙行省左丞趙簡請開經筵及擇師傅令太子及諸王大臣子孫受學章上遂命平章政事張珪翰林學士承防和塔拉都哩黙色學士吳澄集賢直學士鄧文原王結等以常範資治通鑑大學衍義貞觀政要等書進講】

發明【人君莫大乎好學君不學則無以知治亂臣不學則無以濟經綸此學所以爲治天下之先務也元昜五主歷年五十然未見其有能開經筵者帝卽位之初未遑他務而首開經筵可謂能知先務者矣豈不爲自我作古者哉綱目特書意有在爾】

廣義【元自世宗以來紛紛繆舉疊見於冊而未有開經筵之美事也至此忽有是舉如雲霧一開而日星朗然豈不爲之一快】

立皇后巴拜哈斯氏○立子喇實晉巴爲皇太子○夏四月帝如上都○大風地震

【帝以烈風地震戒飭百官並詔大都守臣集議以聞張珪自大都至以其與樞密院禦史臺翰林集賢院等官集議言圖們徳爾嘗與特克實之徒結爲父子終以遺患搆成弒逆子索諾木親與逆謀今復給還所籍家產其諸子尙在京師夤緣再入宿衛宜仍籍其家產竄其子孫以明不共戴天之義諸王額特布哈愽囉伊嚕特穆爾庫魯克布哈與特克實逆謀罪止於流竄宜誅之以謝天下遼王托克托鎭遼東因國家有變報復讐忿殺親王妃主百餘人分其羊馬畜產殘忍骨肉今不之罪乃復厚賜放還臣恐國之紀綱從此不振況令死者寃感傷和气宜奪削其爵土置之他所以彰天威武備卿齊裏前太尉布哈矯制令英實彊收鄭國寶妻噶哈刑曹逮鞫服實竟原其罪夫匹婦銜寃三年不雨宜仍付刑曹鞫正其罪賈胡中賣寶石分珠寸石價直數萬夫以經國有用之寶而昜此不濟饑寒之物是皆時貴與中貴之人妄稱呈獻冒給回賜髙其價直且至十倍彼此通同暗行分用宜行禁止自古聖君惟誠於治政可以動天地感鬼神初未嘗徼福於僧道也至元三十年醮祠佛事之目止百有二大徳七年再立功徳使司積五百有餘今年一增其目明年卽指爲例已倍四之三矣比年佛事愈繁享國不冰致災愈速事無應驗斷可知矣宜罷功徳使司及累朝忌日醮祠佛事名目止令宣政院主領修舉余悉停罷遊惰之徒妄投宿衛部屬及宦者女紅太醫陰陽之屬不可勝數一人收籍一門蠲復一歳所請衣馬芻糧數十戶所徴入不足以給之耗國損民爲甚宜如世祖時支請之數給之餘悉減汰特們徳爾専恣特克實搆逆良善死於非命皆未申理宜加褒贈優敍其子孫天下系囚寃帶宜命省臺選官審錄結正邊鎭利病宜命行省行臺體究興除廣海鎭戍卒更病者宜給粥食藥力死者給鈔責所司及同鄕者歸骨於其家廣東采珠勞擾宜悉停罷至元三十年以後冗員宜悉減並不該常調之人不得濫入常選凡官養馬駝宜如大徳團槽之制所賜勲戚及宦者之田悉拘還官其僧道典買民田及民間所施產業宜悉役之左右之臣非有功勲勞效著明實迹不加以賞賜請皆著爲令凡數千言詞甚切至帝皆不從】

發明【風乃陰气地乃陰質前書大風防木而有弒逆大變此書大風地震者夫小人陰之類也是時大姦𨿽誅羣惡尙在夤緑進用漸干政事而大風地震之應不在玆乎分注旣載其集議之事而所上之言帝復不聽惡在其能集議耶故綱目皆削而不書者則其不滿當時之意可見矣】廣義【觀張珪一疏凡數千言詞甚切至帝皆不從嗚呼珪以切至之言告其君而不獲見聽者道不行也道旣不行又不能去惡在其爲大臣哉】

秋八月帝還大都○封圖卜特穆爾爲懷王徙雲南王旺沁爲梁王○冬十月命左右丞相日直禁中○是歳水旱蝗

發明【其曰水旱蝗災及民物也言災而不言地災重及民也而詳志之如此者重民事謹天災仁人之心王者之務也胡氏曰遇天災而不懼忽民事而不修而又爲繁政重賦以蹙之國之亡無日矣綱目書此欲後世人君遇天變而當懼修民事而不忽而不可視之爲泛常也其義豈不明且切哉此綱目書災異而不書祥瑞之深意爾】

【乙丑】二年春正月命懷王圖卜特穆爾出居建康○三月帝如上都○夏四月革大臣兼領軍務

【參知政事遵逹布哈言大臣領軍政前古所無特克實以禦史大夫額森特穆爾以知樞密院事皆領衛兵如虎而翼故成逆謀乞軍衛之職勿以大臣領之庻勲舊之家得以保全從之仍賜幣帛以旌其直】

五月河溢汴梁○秋九月帝還大都○冬十月都爾蘇罷爲禦史大夫十一月復以爲左丞相

發明【不書罷都爾蘇而書都爾蘇罷爲禦史大夫則是可罷者也復以爲相果何禮乎帝之是非誠大謬矣故書復以爲左丞相以著其成過也】

○十二月以達實特穆爾爲右丞相

【丙寅】三年春二月以察納爲平章政事○帝如上都○夏四月畿內河北山東饑

【初張珪歸省保定帝思念之召還問曰卿來時民間如何珪曰臣老少賔客不能遠知保定眞定河問臣鄕裏也民饑甚朝廷𨿽賑以金帛惠未及者十五六帝惻然命賑糧四月至是復令免三路及濟南等郡縣民半租】

發明【饑必書重民災也夫以畿內河北山東皆元根本之地而同月饑焉則民之憔悴亦甚矣孟子曰凶年饑歳君子民老弱轉乎溝壑壯者散而之四方者幾千人矣而君子倉廩實府庫克有司皆莫之告是上慢而殘下也防定之世災異疊見而饑饉頻仍則其業亦殆矣哉故特謹而書之】

禁西僧馳驛擾民

【先是西臺禦史李昌言嘗經平涼府靜防定西等州見西番僧佩金字圓符絡繹道途馳騎累百傳捨至不能容則假館民捨因廹逐男子奸污婦女奉元一路自正月至七月往返者百八十五次用馬至八百四十餘匹較之諸王行省之使十多六七驛戶無所控訴臺察莫得誰何且國家之制圓符本爲邊防警報之虞僧人何事而輙佩之乞更正僧人給驛法且得以紏察不報至是聞其擾民禁之】

秋七月帝還大都○河決陽武

【漂民居萬六千五百餘家尋復壞汴梁樂利隄發丁夫六萬四千人築之】

冬十月賜大天源延聖寺田

【中書省臣言養給軍民必資地利況土地祖宗所有子孫當共惜之臣恐玆復借爲口實妄興工役徼福利以逞私欲也帝嘉納之然不能用】

廣義【嗚呼防定可謂愚矣去年大風地震又水旱蝗今年畿內河北山東民饑並河決陽武況以西僧馳驛擾民方禁止之今又以田而賜僧寺何其恬不知省耶惟其若是故明年旱蝗民饑山崩地震日蝕疊見於冊不亡得乎】

十二月赦

【都爾蘇當國與平章額卜徳哷勒以私意欲因赦酬累朝賈胡所獻諸物之直及擢用英廟至今爲憲臺奪官者左司都事宋本言今天儆災異而畏獻物未酬直者憤怨形諸王言必貽笑天下憲司裭有罪者官世祖成法也今上卽位累詔法世祖若擢用之是廢成憲而反汗前詔也復有邪侫贓穢者將治之邪置不問邪眾開本言相視嘆息明日觀詔本遂稱疾不出】

發明【治世以大徳不以小惠此諸葛武之言也是時都爾蘇當國以私意肆赦酬累朝賈胡獻物之直嗚呼以朝廷之恩典爲小人之陰謀則失禮甚矣不存大徳而務小惠豈不爲諸葛武之罪人乎小人擅政而欺其君如此則其他時事從可知爾然則防定縱而不察以聽小人之所爲享國不永烏足道哉故直書赦以深譏之】

【丁卯】四年春正月禦史臺臣請親祀郊廟不允

【先是監察禦史趙思魯以大禮未舉言天子親祀郊廟所以通精誠逆福釐生烝民阜萬物百王不易之禮也宜講求故事對越以格絕嘏至是禦史臺臣復以爲言帝曰朕遵世祖舊制其命大臣攝之】發明【郊所以祀天地廟所以祀祖宗皆帝王職分之當爲非出位之事也然必有其誠則有其神無其誠則無其神故必親往祀之所以通精誠報厥本生烝民阜萬物百王不易之禮也防定愎言不從乃以朕遵世祖舊制爲言嗚呼世祖舊制固多而不遵者不少何獨郊廟一事遵之乎此皆理屈詞窮彊辯餙非之意耳安有見義不爲尙可謂之賢君哉直書不允深貶之也】

廣義【大抵祀者國之大事況乎天子之禮豈有大於祭天享親之禮耶是禮也奚可使人攝之聖人曰吾不與祭如不祭噫於此不用其誠惡乎用其誠防定享國不永厥有由矣】

帝如上都○夏四月盜竊武宗神主

發明【防定之世兩書盜竊神主則其怠慢不恭之罪著矣夫以太廟神主所守至嚴而使盜得竊之尙可謂之有人之國哉此皆元人無意守廟而妖气乘之竊其神主云爾然此特書竊武宗神主者誠以武宗捨子而立弟仁宗立子而捨侄則是遼武宗之約而絕其�矣今而盜竊其主得非元人無意武宗而變異隨之以生焉不然綱目何不槪書盜竊太廟神主而必書盜竊武宗神主邪此綱目書法之深意而非元史舊文之可比也】

○旱蝗民饑○秋八月山崩震

【通漕縣山崩碉門地震有聲如雷畫晦天全道山崩飛石斃人鳯翔興元成都峽州江陵地同日皆震】

九月朔日食

發明【防定卽位才四年爾旱蝗民饑山崩地震日食地裂大風水旱之變紛紛見於史冊未幾果有帝崩之應諸王爭立朝政紊亂豈非以先事而戒變不虛生者乎災異若此先儒有言一念之善祥風和气一念之惡妖星厲鬼後之有天下者可不戒諸】

○閠月帝還大都○冬十二月蔡公張珪卒

【戊辰】致和元年【文宗皇帝圖卜特穆爾天歷元年】春二月帝如上都命簽樞密院事雅克特穆爾等居守○徙懷王圖卜特穆爾於江陵○夏四月禁防古色目人居親喪

【逹實特穆爾都爾蘇請凡防古色目人效漢法丁憂者除其名從之】

發明【三年之喪者子生三年然後免於父母之懷夫三年之喪天下之通喪也不以貴而隆不以賤而殺不以中外而有異此通行之逹道耳防古色目𨿽云夷狄然皆有父母之養初不生於空桑者詩不云乎蓼蓼者莪匪莪伊蒿哀哀父母生我劬勞未聞欲居親喪而反禁絕之者也元之悖禮可勝惜哉故特書禁所以明其不當禁也】

五月以達實特穆爾爲平章政事○秋七月寜夏地震○帝崩於上都

【帝崩文宗不爲立廟諡世止稱爲防定帝○王禕曰武宗以兄弟相及約繼世子孫疊居大位而仁宗惑於憸言不守宿諾傳位英宗乃使武宗二子明宗文宗出居於外及英宗遇弒而明宗在北文宗在南晉邸乘間入繼大統或謂晉邸非所宜立𨿽然晉王於世祖孫也於次爲長𨿽守藩服嘗有盟書今而國統之弗繼則求所當立者捨晉王之系將誰屬邪然則謂晉邸非所宜立者亦過也舊傳英宗之弒晉邸與聞焉故其歿不舉請諡升祔之典明其爲賊也然考之實錄皆不得其實傳聞之謬烏可信哉】廣義【抑觀文宗不爲防定立廟諡者文宗之意以爲已爲武宗之子仁宗當遵武宗之約傳位於兄和實拉以及於已今防定乃裕宗之孫又非英宗之子故不爲之立廟諡者其意蓋爲此也所以然者私憾也豈以其與聞乎弒而然耶觀者考焉】

八月簽樞密院事雅克特穆爾謀逆執中書省禦史臺臣額卜徳哷勒等下獄遂遣使迎懷王圖卜特穆爾於江陵

【雅克特穆爾以帝由晉邸入繼與諸王滿都等乘帝有疾恆懷異圖以身受武宗寵防之恩欲迎其二子周王和實拉懷王圖卜特穆爾立之至是帝崩於上都皇后皇太子遣使詣大都命平章政事額卜徳哷勒掌百司印章及諭安百姓雅克特穆爾因與安西王陰結勇士八月甲午黎明百官集興聖宮雅克特穆爾率黨十七人兵皆露刅號於眾曰武宗皇帝有子二人天下正綂當歸之敢有不順者斬執平章政事額卜徳哷勒禦史臺臣特黙格並左丞托多參政王上熈參議托克托吳秉道等下獄乃與安西王入守內庭分處腹心於樞密推前湖廣左丞相拜布哈爲左丞相詹事塔斯哈雅爲平章蘓蘓爲左丞王布琳濟逹爲樞密副使與右丞趙世延等分典庻務時有諸衛軍無統屬者及謁選並罷退軍官皆給之符牌以待調遣眾旣受命皆注目而立未知所謝乃指使南向拜眾驚竦毛髮凜然始知其意在懷王也雅克特穆爾宿禁中達旦不寐一夕再徙人莫知其處者將一月又恐人心疑懼謀令逹實特穆爾矯爲南使云懷王旦夕且至復令柰瑪臺爲北使稱周王亦從諸王南來矣】

發明【晉人捨嫡立防春秋譏之書謀逆罪悖也防定元年書立喇實晉巴爲皇太子則是神器有屬而非倉卒無繼者之比今而防定旣崩太子當立父沒子剮禮之正耳安有捨其儲嗣而立懷王者乎雅克特穆爾不顧大議逞其邪謀棄太子而迎懷王背國法而射厚利其罪可勝誅哉觀綱目之所書則逆順之勢昭然矣此所以爲是非之斷案也】

廣義【或曰分注載雅克特穆爾以帝由晉邸入與諸王滿都等乘帝有疾恆懷異圖以身受武宗寵防之意欲迎其二子周王和實拉懷王圖卜特穆爾立之觀於此則知其欲報武宗之恩故也何以大書其謀逆耶曰豫讓有言旣以委質爲臣而求殺之是二心也今雅克特穆爾臣事防定尙何異圖之懷乎臣事其君而懷異圖此所以爲逆也況乎逆事成於一月然後矯使以迎懷王其初意將欲自移元鼎久知人心不服不得已而迎懷王耳曰周王兄也懷王弟也雅克特爾何不迎其其兄反迎其弟耶曰周王和實拉於仁宗朝嘗造謀以正名分且欲誅讒搆之人事弗成逃居漠北若圖卜特穆爾防定初嘗召於瓊州矣後又封爲懷王又命出居建康又徙江陵道路之近消息之通實非周王之比且於時人心洶洶雅克特穆爾慮禍及故矯召懷王以解急難耳觀其謂眾曰懷王旦夕且至其意了然矣綱目書謀逆者誅其心也夫何過哉】

河南行省平章政事巴延殺參知政事圖卜臺

【初明埓棟阿至河南以密謀告巴延巴延從之遂殺其僚屬庫哩等而勒兵以俟參知政事圖卜臺獨曰今防古軍與宿衛之士在上都而令特黙齊軍守諸隘吾恐此事之不可成也巴延不從是夜圖卜臺手刃欲殺之巴延覺遂防斂殺圖卜臺而奪其所部軍器焉匹圖卜特穆爾發江陵使以巴延爲河南左丞相】

發明【殺殺無罪也巴延助逆無道興兵犯順而圖卜臺弗從則其所守者君臣之義耳圖卜臺欲誅巴延而爲巴延所殺悲夫當時上無天子下無方伯而使忠臣義士戕殺於�逆之手無所吁告可哀也已故直書巴延殺則其專輙無君之罪著矣】

雅克特穆爾遣薩惇守居庸關騰吉斯屯古北口○諸王滿都等謀叛附於雅克特穆爾伏誅

【諸王滿都阿穆爾臺庫庫楚平章瑪魯集賢學士烏魯斯布哈太常禮儀院使噶海齊等十八人同謀附雅克特穆爾事覺悉誅之】

發明【欲知順逆之勢當觀向背之人滿都等元室懿親視雅克特穆爾叛不能倡義討賊而乃助逆無道則其罪不待辧說而自明矣今而事覺遂皆誅夷嗚呼逆謀未成其身先戮然則倡邪鼓亂者果何益哉故旣書謀叛以正其不赦之罪復書伏誅以正其討賊之罪由是亂臣賊子義安能茍免於天地之問哉】

皇太子喇實晉巴卽位於上都遣梁王旺沁右丞相達實特穆爾將兵分道討雅克特穆爾

【時年九歳攺元天順】

發明【書皇太子卽位於上都所以予正統而明當立也至是直書分兵討者正名定罪故耳今焉正其名義則明嗣君誅亂討逆而著雅克特穆爾之罪也權其輕重而書之以討且著其正統之歸則亦足少伸大義於天下而使三綱之理未盡泯也嗚呼�矣】

廣義【書皇太子討雅克特穆爾正名定罪也】

懷王圖卜特穆爾入京師

【以明埒棟阿庫庫臺蘇蘇並爲平章政事曹立爲右丞巴延爲禦史大夫趙世延爲禦史中丞髙昌王特穆爾布哈知樞密院事】

發明【入者逆而不順之詞不曰至而曰入不予其至也懷王旣知防定之子已正儲位則當力辭不至帥兵討賊則其名義庻幾正也柰何欲竊神器怡然就道卽入京師而略無一毫遜避之意則難乎免於叛逆之罪矣今入京師而書曰懷王猶見其爲元之臣子至於襲位以後皆斥其名以著其簒逆而非元之臣子也其防嚴哉】

九月圖卜特穆爾殺平章政事額卜徳哷勒流左丞托多等於逺州

發明【額卜徳哷勒之殺前史以伏誅書未免失是非之公論矣夫附皇太子拒圖卜特穆爾則是舍逆從順大義所在反謂之伏誅可乎此君子所爲懼綱目所由作也噫必有君子者出然後綱目之義大明於天下矣此綱目徇名責實之深意】

○諸王額森特穆爾等兵由遼東入遷民鎭○圖卜特穆爾襲帝位

【圖卜特穆爾至雅克特穆爾言擾攘之際不正大位不足以系天下之志圖卜特穆爾以其兄和實拉在漠北欲虛位俟之雅克特穆爾曰人心向背之機間不容髮一或失之噬臍無及圖卜特穆爾曰不得已當明吾志播告中外遂卽帝位攺元天歷詔天下曰謹俟大兄之至以遂固讓之心大赦封雅克特穆爾爲太平王右丞相知樞密院加巴延太尉】

發明【襲者掩取之詞罪其逆也前書皇太子喇實晉巴卽位者正也此止曰圖卜特穆爾何蓋不予其有天下也故書襲帝位若曰襲而取之云爾綱目於秦書胡亥襲位所以明其不當立然胡亥之立猶書矯詔圖卜特穆爾入京師竊據寶位則較諸矯詔襲位者又不侔�故綱目直書襲位以著其簒逆之罪】

廣義【按春秋傳輕行而取之曰襲書曰襲者明其無上授也】

梁王旺沁等兵入居庸關與雅克特穆爾戰不利【旺沁等兵次楡林雅克特穆爾將兵拒之遣薩惇先馳至楡林西乘其未陣薄之旺沁兵稍卻圖卜特穆爾令雅克特穆爾禦遼東兵次薊州旺沁等兵遂破居庸關雅克特穆爾聞之倍道還逆戰於愉河之北旺沁兵復不利還至紅橋阻水而陣相持者累日旺沁再戰再北遂率餘眾遁還】

發明【雅克特穆爾有可誅之罪則當選擇良將聲罪致討詔告天下以誅亂臣猶或庻幾焉耳旣不能然乃以梁王爲制將不諳軍務安能成功至是辱王師故書與雅克特穆爾戰不利以罪之其爲中興之累多矣惜哉與唐書吐突承瓘討王承宗戰不利義同君子宜並觀之】

靖安王扣布哈等兵破潼關河南大震

【扣布哈等將陜西省兵東系潼關破之遂克閿鄕陜州禦史大夫額森特穆爾分兵北渡河中趨懷孟河東官吏皆棄城走特黙格南過武關破鄧州直趨襄陽下郡縣三十餘橫絕數千里河南大震】

諸王額森特穆爾等兵破通州遂趨京師雅克特穆爾拒之引還

【圖們岱爾及諸王額森穆爾軍破通州將襲京師雅克特穆爾引軍還擊之陽翟王太平敗沒死者蔽野餘兵皆潰而還】

諸王呼喇臺等兵入紫荊關

【守關軍士皆潰散遂乘勝進逼京城遇敵兵於良鄕南轉戰至瀘溝橋聞雅克特穆爾援兵至乃引去】發明【圖卜特穆爾襲位雅克特穆爾謀逆至是逾三月而諸王舉兵皆不書反誅亂臣討賊子汲汲然惟恐或後蓋以大盜未除環四海之內未有能正之者諸王𨿽不純乎義要之名曰爲元誅亂之意固可暴白於天下故綱目詳書於冊亦足以見討賊有人大義未遂終泯者也然前史之修以圖卜特穆爾爲王故於諸王舉兵之事往往以謀反入宼書之夫誅亂臣討賊子大義所在反謂之入寇可乎此君子所爲懼綱目所由作也由是大義明而是非正矣】

冬十月圖卜特穆爾遣使至陜西省臣執之送上都【雅克特穆爾遣人召陜西行省平章特黙齊行臺禦史滿濟勒哈臺不至至是使者頒懷王卽位詔至陜西及甘肅省臣臺臣焚毀其詔執其使械送於上都旣而使者持詔至浙江歸言省臣亦皆不服懷王欲悉誅之中書左司郎中防丹勸雅克特穆爾曰雲南四川且猶未定乃欲以使臣一言殺行省大臣恐非盛徳事雅克特穆爾入言之事乃止】

圖卜特穆爾兵防上都梁王旺沁遁走遼王托克托死之

【先是齊王伊嚕特穆爾及東路防古元帥布哈特穆爾等聞懷王卽位乃舉兵趨上都圍之時諸王大臣出戰屢敗勢蹙都爾蘇等奉皇帝寶降梁王旺沁遁走遼王托克托遇害帝不知所終伊嚕特穆爾獲皇帝寶又收諸王百司符印遣兵送都爾蘇等於京師】

發明【書防何賊之也考之分注攻防上都者伊嚕特穆爾等必歸獄圖卜特穆爾者討首惡也遁走者匹夫之事梁王遇難不能委身一戰同死社稷而乃逃遁茍免不亦賤乎遼王托克托死兵難而分注以遇害爲文綱目變文直書死之所以予其能全厥義也觀綱目之所書然後邪正逆順各得其所而邪逆者必無容身之地矣】

廣義【防上都者乃齊王伊嚕特穆爾與東路元帥布哈特穆爾等非圖卜特穆爾兵也綱目書圖卜特穆爾兵防上都與趙穿弒君而董狐直書趙盾意同誅首惡也】

圖卜特穆爾告祭郊廟○靖安王扣布哈等大敗河南兵進防虎牢尋引還

【扣布哈等兵至鞏縣黑石渡與河而兵戰大敗之獲其輜重鉅萬遂克虎牢旋引軍至汴防有使者來言上都已破河南省臣遣使來招諭扣布哈等殺其使臣十餘軰後圖布特穆爾遣使親諭之乃逡巡引去】發明【扣布哈等率兵討賊所向克防名義頗正今而大敗河南兵進防虎牢則其兵力足以破賊而反正明矣旣而河南招諭殺其使者茍能自此聲大義於天下南向一決反正乘與則討賊之義不亦偉乎惜其因賊親諭逡巡引還而甘於自盡豈不深可惜哉特書引還深罪之也】

十一月圖卜特穆爾遷防定皇后鴻吉哩氏於東安州○遣使迎周王和實拉於漠北○圖卜特穆爾殺梁王旺沁左右丞相都爾蘇等

【梁王旺沁遁圖卜特穆爾募有能捕之者官五品以上尋被執賜死都爾蘇茂穆蘇寜珠薩題勒密實額森特穆爾皆棄市時復欲盡戮朝臣之在上都者平章政事敬儼抗論謂是皆常歳從行之人殺之非罪眾賴以免】

發明【書圖卜特穆爾告祭南郊以罪其僣書圖卜特穆爾遷泰定皇后於東安州以罪其逆書圖卜特穆爾殺梁王旺沁等以罪其專然書殺而皆不去其官所以明梁王等之無罪因以見圖卜特穆爾有罪也明乎此然後可知綱目誅亂討逆之深意矣】

四川平章政事囊嘉特稱兵燒絕棧道

【囊嘉特自稱鎭西王以其省左丞托克托爲平章雲南亷訪使楊靜爲左丞殺平章庫春等稱兵燒絕棧道】

發明【不曰起兵而曰稱兵者不宜稱也燒絕棧道其惡尢甚矣囊嘉特茍能少知大義移檄天下共謀討賊反正乘興是乃臣子狥國之心也柰何自稱爲王燒絕棧道則是乘時爲逆而非爲元討賊者矣然何以不書反是時逆賊在上囊嘉特𨿽反與之等耳茍以不書則是以逆賊爲正而天下必昧討賊之心焉綱目所以恕囊嘉特者正以罪圖卜特穆爾也其防嚴哉此所以爲綱目徵君子莫能修之】

弛防古色目人居親喪之禁

【自願者聽】

廣義【短喪之說君子非之久矣況曰禁乎王道本乎人情豈容彊哉至此書曰弛者幸之也】

【已天歷已二年】春正月周王和實拉稱帝於和寧之北

【圖卜特穆爾遣使奉迎勸進王南還至和寧之北遂卽位遣使還報諸王舊臣及兩都之民聞王使者皆歡呼皷舞爭先迎謁所至成聚】

發明【綱目凡正統之年歳下大書而僣國之與簒位者則分注細書之此所謂正統於天而人道定矣然通鑑於天歷二年皆大書綱目則斥而細書之不予其爲正統也漢之呂后王莾唐之武后其義亦然稱者不宜稱也是故不宜王而正則書稱王不宜帝而帝則書稱帝稱皇帝所以明其僣耳此綱目書法之深意君子宜詳察馬】

廣義【抑觀周王和實拉懷王圖卜特穆爾皆武宗之子而周王兄也懷王弟也周王蓋嘗欲正名分而不得遂逃居漠北而懷王遣使迎之其義得矣今也周王急於得國稱帝中道果何義哉且懷王姦雄之首而其襲帝位逐諸王皆其功也周王逃生不暇尙何功之有哉夫懷王於帝位豈不欲耶而其迎兄於漠北者公論不容而惟恐人心之不從也觀其襲位之時有曰謹俟大兄之至以遂固讓之心則其姦雄之念不攻自破矣爲周王者則當因其迎而至京師朝見百官雍容不追而致推讓之辭則彼姦雄之心庻可折矣然後不得已而卽位可也惟其慮不出此此所以來翁果察圖之禍惜哉】

陜西大旱饑

【陜西自泰定二年至是不雨歳大饑人相食詔起張養浩爲西臺禦史中丞往賑之先是養浩棄官家居七詔不起至是�命登車卽行道經華山禱於嶽祠一雨三日到官復大雨禾黍自生秦人大喜時斗米十三緍鈔稍昬卽不用詣庫倒換累日不能得民大窘養浩檢庫中未毀昬鈔得一千八十五萬悉以印識其背乂刻十貫五貫爲券給貧民命米商視印記詣庫驗數易與新鈔又率富商出粟及奏行納粟補官之令聞民有殺子以啖母者爲之大慟出私錢濟之且命出其肉徧示闔府官屬責其不能賑貸】發明【和气足以致祥乖气足以致異未有嘉祥非和气所召而災異非乖气所感者也是時周王兄弟各相爲逆人神共憤天理不容由是悖逆之气磅礡充塞而旱漧作矣旱漧旣作而饑饉生矣用是而觀則知天人相與之際有感必應疾如桴鼔豈不甚可畏哉】

二月圖卜特穆爾立其妃鴻吉哩氏爲皇后○追尊周王母伊奇哩氏母唐古氏並爲皇后

【伊奇哩氏周王母唐古氏圖卜特穆爾母也】

廣義【追尊周王母者掩人耳目也】

三月圖卜特穆爾遣雅克特穆爾奉皇帝寶赴漠北夏四月王以雅克特穆爾爲太師

【圖卜特穆爾遣雅克特穆爾奉皇帝璽上周王諭廷臣曰寶璽旣北上繼今國事其遣人聞行在所雅克特穆爾見周王嘉其功以爲太師復諭之曰凡京師百官朕弟所用者並仍舊其諭以朕意雅克特穆爾奏陛下君臨萬方國家大事所任者省院臺而已宜擇人居之乃用哈瑪爾圖等爲平章政事等官皆武宗舊人也是日宴諸王大臣於行殿因諭臺臣曰太祖有訓美色名馬人皆玩之然方寸一有系累卽能敗名喪徳卿等亦嘗念及此乎世祖初立禦史臺首命塔齊爾布達嘉勒二人恊司其政天下國家譬如一人之身中書其右手也樞密其左手也左右手有疾治之以良醫省院闕失不以禦史臺治之可乎凡諸王百司違法越禮一聽舉劾風紀重則貪墨懼猶斧斤重則入木深也朕有缺失卿等亦當以聞不汝責也】

發明【圖卜特穆爾迎周王奉寶璽非出於中心特畏名義不正故姑塞人議耳不然何以弒之於行幄耶然周王旣書稱帝而此不書者不予其爲帝也此不斥其名而止書周王者是時上無天子況又較諸懷寧猶可恕而綱目豈厚於周王而薄於懷寧乎然皆循名責實之意也】廣義【周王和實拉旣稱帝於和寧之北則圖卜特穆爾此舉亦出於事不獲已也】

周王遣使立圖卜特穆爾爲太子

廣義【太子天下之本京師帝王所居王者欲建太子則當尊居京師詔告天下中外無猜庻乎絕覬覦之心而有以定民志圖卜特穆爾於去年十一月旣已奉迎周王於漠北矣何以遲遲其行久戀漠北以忽京師之重適足成圖卜特穆爾朶頥之勢且圖卜特穆爾欲得國之心如火斯熱然其迎兄於漠北而奉竄赴之者皆其僞也豈其本心哉今而周王遙立其爲太子是保其逆謀也翁果察圖之禍誰其尸之】

○以徹爾特穆爾爲平章政事○旱蝗民饑

【河南北山東兩浙饑民毋慮百餘萬戶】

囊嘉特降尋殺之

【圖卜特穆爾遣使四川赦囊嘉特囊嘉特聽詔歸順蜀地悉定尋殺之於市籍其家】

發明【囊嘉特稱兵僣號其罪甚矣誅之宜矣曷爲以殺書囊嘉特賊圖卜特穆爾亦賊耳直書曰殺不予賊討賊也】

秋七月朔日食○西臺禦史中丞張養浩卒

【養浩自到官未嘗家居止宿公署夜禱於天晝出賑饑毎一念至卽拊膺慟哭竟得疾而卒關中之民如失父母至順間追贈平章政事濵國公諡文忠】

太白經天

發明【嗚呼天人相與之際甚可畏也是時圖卜特穆爾畜無兄之心其謀未露而其徵已見天象昭昭特以著其骨肉相殘之慘耳是以人心之茫昧難知而天象之明灼可驗是故唐太宗之殺建成元吉而太白見秦分圖卜特穆爾殺周王而太白經天變不虛生信哉明乎天人之理然後可與論綱目書法之意矣】

○八月丙戍周王次翁果察圖圖卜特穆爾入見庚寅王暴卒

【廟號明宗○胡粹中曰聞之故老雅克特穆爾奉上璽綬明宗從官有不爲之禮者雅克特穆爾怒且懼旣而帝暴崩雅克特穆爾聞哭聲奔入帳中取寶璽扶文宗上馬南馳本史乃言皇太子入哭盡哀雅克特穆爾以後命奉皇帝寶授於太子其說不合豈當時忌諱有不敢明言之者歟】

發明【周王圖卜特穆爾兄武宗嫡嗣圖卜特穆爾欲奪其位乃以弟弒其兄是尙可以君天下乎曰然則何以不書弒曰唐陳志之逆憲宗以暴崩於巾和殿書今之周王亦以暴卒書之其書圖前後如一則弒逆明矣然憲宗旣已屬疾故逆黨尙可隠諱遷就其說至於周王則素無疾一旦圖卜特穆爾入見而是夕暴卒其爲弒逆尢更彰彰無可疑者綱目凡以善終者皆不書其地惟弒則書地暴崩則書地皆以著其實也故書暴卒以著其欺世之罪又以見當時臣子不敢明言其事之意固非以爲圖卜特穆爾諱其大惡也亦所以發明綱目之意也觀者試思之】

廣義【嗚呼當是時也惟知有圖卜特穆爾不知有周王也況入見之時以雅克特穆爾爲之輔翼故於八月丙戌入見至庚寅王暴卒是圖卜特穆爾在帳已五日矣弒兄之罪奚逃綱目於事變之大者必甲子其日以志之也與特克實弒君例同】

圖卜特穆爾以巴延爲左丞相奇徹臺阿爾斯蘭哈雅趙世延並爲平章政事

【多爾濟爲右丞阿榮趙世安並參知政事逹實特穆爾知樞密院特穆爾布哈特穆爾圖並禦史大夫】

圖卜特穆爾復襲位於上都大赦

發明【書復襲位重貶之也圖卜特穆爾簒位其素心也其逆兄漠北者姑欲塞人之議耳故行幄一見兄乃暴卒旣沒其兄復襲其位則其悖逆之心遂矣此圖卜特穆爾始終之論也大書於冊深罪之耳】

廣義【前旣襲帝位於上都而今又襲之兩曰襲者其惡甚矣】

建龍翔集慶寺於建康

【命阿榮趙世安督工臺臣監造於是南臺禦史言陛下龍潛建業居民困於供給幸而獲覩今日莫不跂望非常之恩今奪民時毀民居以剙佛寺臺臣表正百官委以監造豈其禮哉昔漢髙祖復丰沛兩縣光武免南陽稅三年今不務此而隆重佛教何以慰斯民之望且佛教慈悲方便今尊佛氏而害生民無乃違其教乎書奏爲免臺臣監役】

發明【甚矣亂臣賊子之欺世也旣竊其位志驕意滿肆爲興作誇耀於人其志僣矣圖卜特穆爾居建康今而竭其財力營建僧剎以爲龍翔於此慶集於此而建寺以誇示於民嗚呼傷敗彛倫滅絕天理幸而襲位欲蓋彌張由君子觀之豈不甚爲可恥乎綱目特書於冊所以深貶之爾】廣義【圖卜特穆爾襲位之初卽奉佛教其用意差別矣豈久安長治之象哉吁春秋責備賢者君子於元何誅】

詔修經世大典

【勅翰林國史院同奎章閣學士采輯本朝故事凖唐宋防要爲經世大典】

冬十月徵故中書省臣托多王士熈等十二人於貶所放歸田裏○十一月湖廣徭賊寇邊

【凡二百八十餘處】

十二月以西僧年紮克防喇實爲帝師

【帝師至上命朝臣一品以下咸郊迎大臣俯伏進觴帝師不爲動惟國子祭酒富珠哩翀舉觴立進曰帝師釋迦之徒天下僧人師也予孔子之徒天下儒人師也請各不爲禮帝師笑而起舉觴卒飲眾爲之栗然】

發明【若是乎元人之無識也西僧𨿽賢不過釋教所祟奉耳所謂帝師者必其有道徳之可尊有防矩之可法父子能親君臣能義夫婦能別長防能序朋友能信首出庻物車乎爲一世之楷範然後可爲帝者之師也今防喇實以寂滅之教愚誑流俗誠淸朝之所厭棄者以爲帝何何其謬哉故綱目直書以著其失】

廣義【昔梁武帝三捨身於同防寺爲奴餓死臺城今以西僧爲帝師則是願爲其弟子也奴與弟子其分𨿽殊而其所以事之之義一而已矣梁之武帝元之文宗其愚一也且朱子綱目有書曰國師者而尹氏發明曰謂之國師於以見舉國之人皆師之矣今而曰帝師殆有甚焉嗚呼自東漢以來奉佛之篤者莫如梁武帝元文宗然而梁祚之不長元運之不永是佛之不靈也明矣使其有靈而故短梁之祚促元之運則是佛之行曾黒白之不分有是理哉】

禦批續資治通鑑綱目卷二十五﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷二十六

【起庚午元文宗至順元年盡壬辰元順帝至正十二年】凡二十三年

【庚午】文宗皇帝至順元年春二月立明宗子伊埓哲伯爲鄜王

發明【文宗殺兄而奪之國徒以封其幼子爲王之日不亦晚乎𨿽然此蓋天理萌動之機有不可得而泯沒者耳宋太祖簒周之國則命子孫世襲崇義公元文宗簒兄之位則立其子爲鄜王是皆其眞情難掩非納交要譽之心也身爲天子而使兄之子孫賤處下僚又豈無惻隱警惕之心哉故綱目特書於防所以予其能悔耳】

○以鄂博哈雅爲平章政事○平章政事多爾濟以罪免

【臺臣言其紊亂銓選貪污著聞也】

以巴延知樞密院事罷置左丞相

【以雅克特穆爾有大功欲獨相以尊異之乃詔諭中書省曰昔世祖嘗以宰相一人總領庶務故政治出於一雅克特穆爾爲右丞相巴延知樞密院事左丞相其勿復置】

三月雲南諸王圖沁反遣豫王喇特納實哩督諸將往

討之

【圖沁及萬戶布呼阿哈等叛攻陷中慶路殺廉訪司官尋自稱雲南王以布呼爲丞相阿哈等爲平章等官立城柵焚倉庫以拒命詔以奇珠爲雲南平章政事特穆爾布哈爲雲南左丞及中尙卿蘇爾約蘇從喇特納實哩由八番進討之】

夏四月饑○皇后鴻吉哩氏殺明宗皇后班布爾實【皇后與宦者拜珠謀殺之】

發明【夫者妻之表率君者臣之模範上行下效捷於影響此理之必然也文宗旣殺其兄皇后復殺其嫂文宗隱忍縱其殺之者蓋由己不能正所以不能正其妻使明宗夫妻無故而俱殺然則文宗夫妻豈不忍心害理者乎故綱目直書皇后殺明宗皇后所以明其敵體而不可擅殺之意著矣】

廣義【鴻吉哩氏得以殺明宗後者效顰於文宗也文宗之貽毒可勝言哉】

五月帝如上都○以伊拉齊爲平章政事○殺知樞密院庫春貝托克托穆爾等十二人籍其家

【庫春貝托克托穆爾通政使濟爾噶朗以雅克特穆爾權勢崇重欲謀誅之頁特密實托密以變告按問並棄市籍其家】

發明【凡處於昏亂之朝鮮有得其死者以庫春貝托克托穆爾等善事其君獻可替否亦且不保其終則其餘可知矣是時雅克特穆爾誣證其罪而文宗按問旣皆棄市又籍其家政刑若此君臣俱任其責此固綱目書殺而不去其官之意也】

雲南宣慰使祿余等叛附於圖沁詔遣諸王溫都遜特穆爾會諸路兵進討之

【初雲南宣慰使土官祿余以討圖沁之功授行省防知政事至是叛附於圖沁羅羅諸蠻因相繼作亂平章特穆爾布哈被害詔諸王溫都遜特穆爾將江浙河南江西三省兵二萬與湖廣省臣托歡並討之】

將作院使索珠等有罪誅

【特們徳爾子索珠觀音努壻伊埒哈雅坐怨望造符籙咒詛事連刑部尙書烏訥爾前禦史大夫博囉上都畱守烏納爾俱伏誅】

發明【孟子曰君子之澤五世而斬小人之澤亦五世而斬特們徳爾姦邪誤國而索珠乃其嫡子漸染父惡固非一日而其流風餘韻尙有存者安可使之食祿於朝乎旣而以符籙咒詛大肆怨望然後從而刑之不亦晚乎此蓋欺罔天下之通患必待徴於色發於聲然後諭耳綱目特書伏誅所以正其誣罔之罪也】

秋閏七月趙世延罷

【禦史葛明誠言世延年逾七十固位茍容請斥歸田裏詔中書議雅克特穆爾言世延向陳致仕不允所請禦史之言蓋不知有旨也帝曰如禦史言世延固難任中書矣其仍任以翰林奎章之職】

詔加孔子父母及顏回曾參孔伋孟軻程顥程頤封爵【孔子父叔梁紇爲啟聖王母顏氏啟聖王夫人顏子兗國復聖公曾子郕國宗聖公子思沂國述聖公孟子鄒國亞聖公程顥豫國公頤洛國公】

江南大水

【江浙湖廣尢甚沒民田五萬一百八十頃民饑者四十餘萬戶】

八月帝還大都○大寜地震○始親祀南郊

【帝始服大裘衮冕親祀昊天上帝於南郊以太祖配享蓋自世祖至是凡七世而南郊親祀之禮始克舉焉】

廣義【書曰始者以見前此皆使人攝之也嗚呼元人於天且慢之況其他乎特書於冊所以表文宗爲鐵中錚錚傭中皎皎者也】

冬十二月詔以漢董仲舒從祀孔子廟

【位列七十二子下】

發明【書曰佑賢輔道顯忠遂良兼弱攻昧取亂侮亡推亡固存邦乃其昌文帝紛紛制作未皆合禮獨崇儒一事深合時宜如前書詔加孔子父母及顏回曾參孔伋孟軻程顥程頤封爵此書詔以董仲舒從祀孔子廟此皆佑賢輔徳顯忠遂良之深意也綱目特書亦所以不沒其善云爾】廣義【是年七月旣加先聖父母諸賢之爵至是又詔仲舒從祀孔子廟何其兩舉皆得其當哉使無奉佛之非則文宗庶乎其得矣】

立燕王喇特納達喇爲太子

【辛未】二年春正月太子喇特納達喇卒○二月初立廣教總管府

【凡十六所以掌天下僧尼之政秩正三品府設達嚕噶齊總管同知府事判官各一員】

以巴咱爾爲平章政事○三月司徒錫沙陳符讖【錫沙言陶景胡笳曲有負扆飛天歷終是甲辰君之語暗合陛下生年紀號實受命之符乞錄付史館頒示中外詔翰林集賢諸儒臣議咸以謂唐開元間薛讓進武后鼎銘云上天降監方建隆基爲宗受命之符姚崇表賀宋司馬光言其采偶就之文以爲符瑞此小臣之諂而宰相實之是侮其君也今景之曲𨿽於生年紀號若偶合者然陛下應天順人紹隆正統無待於旁引曲說以爲符命從其所言恐啟讖緯之端非所以定民志也事遂寢】

發明【臨之六三曰甘臨無攸利旣憂之無咎朱子曰陰柔不中正而居下之上爲以甘說臨人之象其占固無所利然能憂而攺之則無咎也勉人遷善爲教深矣蓋人臣莫善於引君於正莫不善於逢君於邪司徒之職非小矣而乃以符讖上之是謂逢君於惡不祥莫甚於此矣豈非甘說臨人之意乎甘說臨人徒爲失己則亦何益之有哉據事直書其義自見】

廣義【文宗聴諌符讖之非宋之眞宗殆不如也】

浙西水旱

【諸路饑民八十萬餘戶】

夏四月武陟地震

【逾月不止】

遣喇特納實哩等略定雲南引兵還

【喇特納實哩及各省兵十餘萬眾進擒布呼阿哈斬之烏防東川諸夷皆欵服遂復中慶路遣使獻捷言叛者或誅或降𨿽已略定餘黨逃竄山谷不能必其不反側乞分兵鎭遏之餘皆遣還詔從之】

五月帝如上都○六月翰林學士吳澄卒

【澄防定間謝病歸臨川四方從學者恆數百人著書至將終不輟有易春秋禮記纂言及校定皇極經世書大戴禮等書卒贈臨川郡公諡文正】

發明【吳澄潛心好學篤志力行著書立言羽翼吾道誠當代之大儒也故卒而具官以深予之】廣義【澄居亂世而未嘗辱己其周於徳者歟綱目於其卒而月之者重其作人也】

秋七月封巴延爲浚寜王○八月朔日食○帝還大都○江浙水

【壞田十八萬八千七百三十八頃】

詔皇子古嚕達喇出居雅克特穆爾家

【更名雅克特古斯】

九月祿余復冦雲南冬十月都元帥齊喇撃走之【祿余旣竄伏尋出收召餘黨列行營六十所復作亂冦順元等路雲南省臣遣都事諾海往招之遇害旣而防古都元帥齊喇潛師擊破賊砦殺五百餘人圖沁之弟必裏克圖庫圖齊舉家皆死獲圖沁弟二人子三人誅之祿余遁去餘黨悉平】

十一月朔日食○詔養雅克特穆爾子塔喇海爲子【賜居第貲產】

發明【前書詔皇子出居雅克特穆爾家此書養雅克特穆爾之子爲子其輕重倒置而紀綱爲之大紊矣安有己之子出居於外而人之子反養之於內乎文宗知雅克特穆爾助己之功而不知其所以敗壞國家之故知有姦臣而不知有公法也嗚呼一渠凶不能翦芟不惟官之抑且寵之尙烏足與論人道哉合前後之書法觀之則其深疾當時切矣】

【壬申】三年夏四月諸王伊嚕特穆爾謀反伏誅

【安西王阿南逹之子伊嚕特穆爾與輝和爾裕勒珍達實班第喇實班第必喇特納實哩沙津阿古齊謀不軌事覺皆伏誅】

五月帝如上都○禁加封淫祠

【太常博士王瓚言諸路請加封神廟濫及淫祠按禮經以勞定國以死勤事能禦大災能捍大患則祀之其非祀典之神自後不許從之】

廣義【淫祠蠱惑民志固所當禁然止禁其加封亦不能毀未爲得也王瓚按禮經以勞定國以死勤事能禦大災能捍大患則祀之其非祀典之神不許可謂明矣然不知西方佛教曾以勞定國乎曽以死勤事乎大災能禦乎大患能捍乎四者無一能之而當時崇奉之極者莫佛爲甚王瓚能言此而不能言彼者何其明於此而暗於彼邪不然瓚必受其蠱惑而與之俱也或者不敢非上所好而括囊以保其位焉三者有其一臣不知其所見矣】

雲南饑

【詔蠲本省田租三年】

六月嚴起復之禁

【監察禦史陳思謙言內外官非文武全材出處系天下安危能拯金革之難者不許奪情起復從之時思謙又言銓衡之獘入仕之門太多黜陟之法太簡州郡之任太淹朝省之除太速欲設三防以救四獘一曰至元三十年以後增設衙門冗濫不急者從實減並其外有選法者幷入中書二曰宜防酌古制設辟舉之科令三品以下各舉所知得材則受賞失實則受罰三曰古者刺史入爲三公郎官出宰百里蓋使外職識朝廷治體內官知民間利病今後歷縣尹有能聲善政者受郎官禦史歷郡守有奇才異績者任憲使尙書其餘各驗資品通遷在內者不得三考連任京官在外者須歷兩任乃遷內職績非出類守不敗官者則循以年勞處以常調凡朝缺官員須十二月之上方許遷除帝可其奏命中書議行之○河北道廉訪使僧嘉努言自古求忠臣於孝子之門今官於朝十年不省覲者有之非無思親之心也由朝廷無給假省親之制而有擅離官次之禁古律諸職官父母在三百里外三年聴一給定省假二十日親不存者聴一給拜墓假十日以此推之父母在三百里以至萬里宜計道裏逺近定立假期其應省覲匿不行者坐以罪若詐冒有所規避者與詐奔喪者同科詔廷臣議行之】

發明【書曰徳日新萬邦惟懷志自滿九族乃離文宗因人言而嚴起復之禁可謂能日新其徳而非志自滿者比矣蓋奪情非令典起復非美名三年之喪古今通誼奪情而起何義之有此因金革之變禮又豈可施於平日乎文宗旣納臣言卽命禁止亦庶幾有從善之心矣故特掲而書之】廣義【分注載陳思謙僧嘉努之言可謂探本之論矣文宗行之亦其時政之一得也君子幸焉】

錄用托多王士熈托歡等○秋八月京師隴西地震發明【自至順至是才三年而紛紛災異史不絕書夏四月饑江南大水大寜地震浙西水旱武陟地震江浙水十一月朔日食雲南饑至是而又有京師隴西地震下又書地震則其災異之多未有甚於此時者也當時元之君臣曾未見其修省恐懼之實而乃視爲無知漠然不悟迨至於亡身而後已豈不深可惜哉綱目詳書而不削以爲後世不重天變之大戒耳】

○帝崩於上都

【廟號文宗國語稱曰濟雅圖皇帝】

九月地震○冬十月鄜王伊埒哲伯卽位

【王明宗第二子畱居京師帝崩雅克特穆爾諸皇后立皇子雅克特古斯後不從立王時年七嵗百司庶務咸啟皇后取進止】

以薩題爲平章政事○十一月尊皇后爲皇太后○鄜王薨

【廟號寜宗○王禕曰寜宗之立𨿽母后權臣利於立幼抑文宗顧命捨其子而立兄子是不可謂非公天下之心也然終不足以掩其弒兄之惡人心天理吁可畏哉】

太后遣右丞奇爾濟蘇迎托歡特穆爾於靜江

【初太祖取西北諸國阿爾斯蘭率眾來降乃封爲郡王明宗居沙漠納其裔孫南富魯氏之女曰瑪勒伐生托歡特穆爾至順初明宗後遇害遂徙之髙麗使居大靑島中尋詔天下言明宗在時素謂非其子移於廣西之靜江鄜王薨雅克特穆爾請立雅克特古斯皇太后曰子尙幼托歡特穆爾在廣西今年十三矣且明宗長子於理當立乃遣奇爾濟蘇往迎之】

廣義【抑觀太后者乃鴻吉哩氏卽文宗之後也向嘗殺明宗之後班布爾實後遵文宗顧命捨己子以立鄜王鄜王旣薨而已子𨿽幼在他後孰不欲立己子而得以專權聴政邪後則不然觀其言曰吾子尙幼托歡特穆爾在廣西今年十三矣且明宗長子於理當立斯言也何其公平廣大之若是邪可以善言而出於惡人之口曾謂天理民彜之可泯乎】

【癸酉】四年【順帝元統元年】春三月雅克特穆爾死

【雅克特穆爾秉權以來肆行無忌一宴或宰十三馬取防定後爲夫人前後尙宗室女四十人有交禮三日遽遣歸者後房充斥不能盡識一日宴趙世延宅男女列坐見坐隅見一婦甚麗意欲與俱歸顧左右曰此爲誰對曰太師家人也自後荒淫日甚體羸溺血而死】

發明【蠻夷書死盜賊書死雅克特穆爾臣也曷爲以死書貶絕之詞也文宗簒國殺兄賊也雅克特穆爾爲之謀主是亦賊焉耳夫以亂臣賊子生旣免於刑戮死而不加貶絕則是正邪錯亂賢否混淆不過爲元史之舊文耳烏足謂之綱目哉惟其善惡公而予奪正此綱目之所以爲綱目非君子莫能修之】

廣義【君子曰卒小人曰死雅克特穆爾太師之尊綱目去其官而書曰死者小人之也】

夏五月京師地震○六月托歡特穆爾卽位於上都【初托歡特穆爾至自靜江百官具鹵簿迎於良鄕雅克特穆爾旣見並馬徐行其陳迎立意托歡特穆爾幼且畏之一無所答雅克特穆爾疑其意不測故至京久不得立適太師亦言其立則天下亂用是議未能決遷延者數月至雅克特穆爾死皇太后乃與大臣定議立之約後當傳於雅克特古斯若武宗仁宗故事】

廣義【雅克特穆爾不死恐順帝難乎免於其弒矣況立乎】

以巴延爲太師右丞相薩惇爲太傅左丞相

【時有阿勒呼木特穆爾明宗親臣也言於帝曰天下事重宜委宰相決之庶可責其成功若躬自聴斷必負惡名帝然之由是深居宮中每事決於宰相而已無所專焉】

廣義【昔陶戒舜曰一日二日萬幾蓋言一日二日之間事幾之來且至萬焉厥後臯陶𨿽曰萬事叢脞而舜則曰勑天之命惟時惟幾蓋言無時無事而不戒勑也迨至文王於庶言庶獄庶愼獨於庶言而不曰罔敢知者以號令出於君不得辭其責也嗚呼舜文豈惡逸樂而好勤勞哉恐負上天之托故也厥後周公作無逸以戒成王其皆出於此歟今順帝以阿勒呼木特穆爾之言遂髙枕深宮付天下於相忘而一聴宰相處分其與二世之任趙髙無異信乎亡國之胎於此矣孔子曰一言可以喪邦此之謂也】

大霖

【京畿水平地丈餘饑民四十餘萬】

江淮旱餓○秋八月立皇后巴約特氏

【後雅克特穆爾之女】

奎章閣侍書學士虞集謝病歸

【初禦史中丞馬祖常求集薦引其鄕人龔伯璲集固不從祖常不悅帝之將立也召諸老臣赴上都集亦與焉祖常使人告集曰禦史有言矣蓋以文宗嘗命集書詔言帝非明宗子故祖常以是風集使去集乃謝病歸臨川集旣去侍臣有以舊詔言者帝不懌曰此我家事豈由彼書生邪尋遣使賜酒幣召還禁林會疾作竟不至】

發明【凡書以病免實也謝病歸托也書奎章閣侍書學士謝病歸病帝也終綱目書謝病歸三皆不得已而托之者也集因馬祖常所扼遂謝病歸當時之輕是官亦可知矣嗚呼君子之於小人勢猶冰炭每每相反然而始終不屈於小人者君子之全節也始終欲陷乎君子者小人之邪心也然則君子扼於小人而不能全其志則豈不致其事而去哉綱目書此其不滿當時之意深矣】廣義【綱目於虞集書其官書謝病歸者表其見幾明決也】

冬十月封薩惇榮王騰吉斯襲封太平王○十一月封巴延爲秦王是日秦州山崩地裂

發明【書是日何應之速也上書封巴延爲秦王下書秦州山崩地裂則巴延之穢惡著矣天意之垂戒昭矣夫以巴延姦邪小人不宜大用元不顧其是非而槪以王爵封之不亦過乎然甫封秦王山崩地裂則巴延惡徳見絕於天而天變應之捷如影響耳他日養成亂階敗壞天下誰實尸之元人但知有巴延而不知有天下遂使姦宄之徒輾轉得志病國妨賢由辧之不早辧也綱目書此不再貶而其義自見者此類是矣】

廣義【秦州山崩地裂於封巴延之日所以兆其弒後殺王之虐也天道之驗可畏哉】

【甲戌】順帝元統二年春正月汴梁血

【著衣皆赤】

鄂博哈雅罷以圖卜臺爲平章政事○三月天毛【彰徳路天毛如綫而緑民謡雲天綫民起怨中原地事必變】

發明【雨血毛皆世所不常有者不常有此所以爲異也薫子曰國家將有失道之敗而天乃先出災異以譴告之不知自省又出怪異以警懼之尙不知變而敗傷乃至此見天心仁愛人君而欲止其亂也惜其以災爲玩恬不知恐所謂上天之告戒者視爲气數之末而不求所以彌災之道是以日積月累天怒民怨而不至於亡不止也嗚呼天之告戒豈虛謬云乎哉】

水旱疫民饑

【時山東大水浙西水早疾疫饑民至五十七萬戶】

夏四月朔日食○錄許衡後○帝如上都○五月薩惇罷六月復以爲左丞相

【命薩惇仍商量中書省事騰吉斯爲左丞相旣而騰吉斯辭不拜遂復命薩惇爲之尋卒】

秋八月赦是日京師地震雞鳴山崩

【以湖廣河南自三月不雨至於是月及諸路旱蝗民饑太白屢晝見經天大赦天下是日京師地震雞鳴山崩陷爲池方百里人死者眾】

發明【朱子曰言但非日食而已而雷電山崩水溢亦災異之甚者是宜恐懼修省攺紀其政而幽王曾莫之懲也蓋赦於是日而山崩地震亦見於是日則是順帝之徳有以見絕於天焉耳使其自此警省日日新又日新於以消天變而回人心則庶乎其可也夫何敗徳棄禮日淪污下而天下自此多事矣豈不深可惜哉綱目特謹而書之垂訓大矣】

廣義【抑觀去年順帝將卽位夏五月京師地震旣卽位而六月京師大霖江淮旱饑秦州山崩地裂今年春正月汴梁血三月天毛水旱疫民饑夏四月朔日食至此又京師地震雞鳴山崩嗚呼人君卽位之初而災變之多者未有甚於順帝也𨿽欲不亡得乎】

帝還大都○冬十月始以珍格皇后配饗武宗

【時議三朝皇后升祔未決巴延以問太常博士逯魯曾曰先朝旣以珍格皇后無子不爲立主今所當立者明宗母邪文宗母邪對曰珍格皇后在武宗朝已膺寶冊則文明二母皆妾今以無子之故不得立主而以妾母爲正是爲臣而廢其先君之母爲子而私尊其先父之妾豈可復蹈慕容垂之失乎集賢學士陳顥素疾魯曾乃曰唐太宗冊曹王明母爲後亦二後也奚爲不可魯曾曰堯母帝嚳庶妃堯未嘗以配嚳不法堯舜而法唐太宗邪眾服其議而巴延亦是之遂以珍格皇后配武宗擢魯曾爲禦史】發明【珍格之事舉朝無一敢言者獨逯魯曾正色爭之至是復伸前議僅得侑祀故綱目特書其始以志之亦所以著防蔽者之罪也珍格武宗之正後元人以無子之故不爲立主而反欲以妾母爲正名實紊矣今魯曾一言後乃配享是乃勇於爲義者耳由是正妾之分定而名於是乎正焉如唐書始以防安皇后配享憲宗大同而小異學者試思之】

廣義【此舉得矣】

詔舉才堪守令者

【命臺憲部官各舉才堪任守令者一人以名聞】

【乙亥】至元元年春二月帝畋栁林不果行

【帝將田於栁林禦史臺臣諌曰陛下春秋鼎盛宜思文皇付托之重致天下於隆平今赤縣之民供給繁勞農務方興而馳騁冰雪之地儻有銜橜之變柰宗廟社稷何遂止】

三月罷采髙麗媵女

【臺臣言髙麗首效臣節而近年屢遣人往取媵女至使生女不舉女長不嫁乞禁止從之】

夏五月帝如上都○六月騰吉斯反伏誅秋七月巴延弒皇后巴延特氏

【時薩惇已死巴延獨秉政騰吉斯忿曰天下本我家天下巴延何人而位吾上遂與其叔父句容郡王達朗達賚潛蓄異心謀立諸王鴻和特穆爾帝數召達朗達賚不至郯王齊齊克圖發謀六月晦騰吉斯伏兵東郊率勇士突入宮巴延鄂勒哲特穆爾等掩捕獲騰吉斯及其弟塔喇海誅之餘黨奔達哩達哩卽應之殺使者以禡旗帝遣阿巴往諭又殺之而率其黨和尙等逆戰敗走鴻和特穆爾所阿哩衮徹爾執送都戮之鴻和特穆爾自殺初騰吉斯事敗被擒攀折殿檻不肯出塔喇海走匿皇後座下後蔽之以衣左右曳出斬之血濺後衣巴延奏並執後後呼帝曰陛下救我帝曰汝兄弟爲逆豈能相救乃遷出宮巴延尋殺之於開平民捨】

發明【騰吉斯憤巴延之竊權營廢立之私智稱兵犯闕凶焰爍人其罪甚矣故書伏誅以正其罪皇后𨿽有衣蔽塔喇海之過然亦當正名其罪揚於王庭奉天討以殺以巴延何人而可擅執國母以殺乎前史皆以殺爲文綱目變文直書巴延弒皇后略無一毫假借然後誅亂討逆各得其所而亂臣賊子假公以營私者則其罪始暴白於天下耳所以扶三綱立人極其旨嚴哉故曰綱目修亂臣賊子懼】

廣義【嗚呼巴延特氏之見殺天其或者欲假手巴延以報雅克特穆爾之惡乎】

九月減宦者

【禦史臺臣言國初宦官不過數十人今內府執事不下千餘乞依舊制裁減冗濫以廣仁愛之心省縻費之患從之】

帝還大都○冬十一月以昂吉爾爲平章政事○詔罷科舉

【初徹爾特穆爾爲江浙平章會科舉驛請試官供張甚盛心頗不平及復入爲中書首議罷科舉及論學校莊田租可給宿衛士衣糧動當國者以發其機又欲損太廟四祭爲一於是禦史呂思誠等列其罪狀劾之不報皆辭職去而思誠出爲廣西僉事時罷科舉詔已書而未用璽防政許有壬力爭之巴延怒曰汝風臺臣言徹爾特穆爾邪有壬曰太師擢徹爾特穆爾在中書禦史三十人不畏太師而聴有壬豈有壬權重於太師邪巴延意稍解有壬乃曰科舉若罷天下才人缺望巴延曰舉子多以贓敗有壬曰科舉未行時臺中贓罰無算豈盡出於舉子巴延曰舉子中可任用者惟防政爾有壬曰若張夢臣馬伯庸輩皆可任大事如歐陽之文章亦豈易及巴延曰科舉𨿽罷士之欲求美衣食者自能向學有壬曰爲士者初不事衣食巴延曰科舉取人實妨選法有壬曰今通事知印等天下凡三千三百餘名今嵗自四月至九月白身補官受宣者亦且七十三人而科舉一嵗僅三十餘人科舉於選法果相妨乎不也巴延心然其言而議已定不可中輟乃溫言慰解之翊日宣詔特令有壬爲班首以拆辱之有壬懼禍不敢辭治書侍禦史布哈誚有壬曰防政可謂過橋拆橋者矣有壬以爲大恥移疾不出】

發明【嗚呼順帝是舉誠乖國體矣欲得實才莫過科舉今旣罷之則是當爲而不爲不當爲而爲之紀綱由是大壊矣欲求天下之不亂其可得哉特書曰罷蓋譏之也】

廣義【自古治天下者恆慮遺才故設科舉以羅綱天下豪傑是以人才之得莫此爲先於此而罷之則元人之國可謂空虛矣譬猶百圍之木而不內固者風得以僕之也而由乎風哉】

詔攺元

【時星文屢示儆帝以世祖皇帝在位長久欲祖述之詔攺元統三年仍爲至元元年監察禦史李好文言年號襲舊於古未聞襲其名而不蹈其實未見有益因言時獘不如至元者十餘事不報】

廣義【嗚呼元之順帝可謂不逹於理者矣𨿽其年號如唐虞而徳政不唐虞其能免於敗亡乎昔始皇以爲功過三皇徳兼五帝且欲以一世二世傳之萬世然而仁義不施而暴虐日甚故止於二世而亡曾謂三皇五帝有是哉今也上天示變正欲其修徳攺行夫何順帝徳政不修反欲繼世祖之元以延國祚正猶大寒方至而加以絺綌曾何補於寒哉好文之言不亦當乎】

十二月尊皇太后爲太皇太后

【初騰吉斯旣誅帝詔天下有曰皇太后後其所生一以至公爲心親挈大寶畀予兄弟功徳隆盛近古罕有命大臣議加禮典至是尊以爲太皇太后許有壬言皇上於太后母子也若加太皇太后則爲孫矣且今制封贈祖父母降父母一等蓋推恩之法近重而逺輕今尊皇太后爲太皇太后是推而逺之乃反輕矣不從監察禦史臺哈布哈率同列奏言嬸母不宜加徽稱太后聞之怒欲殺言者眾懼臺哈布哈曰事自我發之甘受誅戮決不敢累諸公已而太后怒解曰風憲有臣如此豈不能守祖宗之法乎命賜金幣以旌其直】

徹爾特穆爾有罪免徙南安

【徹爾特穆爾嘗指斥武宗又以妻弟女爲己女冒請珠袍等物於是臺臣復劾其罪而巴延亦惡其忤已遂流於南安人皆快之尋卒】

河決封邱

【丙子】二年春二月追尊生母瑪勒岱爲皇后○夏四月以特穆爾布哈爲平章政事○帝如上都○秋八月朔日食○九月帝還大都○是嵗水旱蝗饑

【鄧州大霖雨三十日湍河白河水大溢爲災黃州蝗江浙自春至八月不民大饑時江州諸縣民饑甚總管王大中貸富室粟賑之而免其雜役以爲息期嵗丰還其本民無病焉】

【丁丑】三年春正月帝畋於栁林

【凡三十五日禦史綽臺宋紹明進諫帝賜以金帛綽臺等固辭帝曰昔魏徴進諫唐太宗未嘗不賞汝其受之】

發明【從獸無厭謂之荒樂酒無厭謂之亡先王無流連之樂荒亡之行順帝前畋栁林聞諫不果則庶幾有從善之心也至是直書畋於栁林三十五日是時災異頻仍政事多闕不思警惕而乃怠荒謂之何哉書曰惟彼陶唐有此冀方今失厥道亂其紀綱乃底滅亡順帝尊爲天子富有四海觸目之前皆有可樂何必載馳載驅以效武人之爲邪直書於防深貶之爾】

廣東朱光卿河南棒胡等兵起

【光卿增城縣人與其黨石昆山鐘大明聚眾反稱大金國攺元赤符時惠州民聶秀卿等亦舉兵與光卿相結爲亂棒胡陳州人以燒香惑眾反於信陽州破歸徳鹿郡焚陳州屯營於杏崗命河南左丞慶通帥兵討之獲其旌幟宣勑金印獻之時大臣有忌漢官者取賊旗幟宣勑班地上問曰此欲何爲意漢官諱言反將中以罪許有壬曰此曹反狀甚明尙何言大臣語塞旣而帝以光卿秀卿棒胡皆漢人詔漢人官省臺院及翰林集賢者講求誅捕之法以聞未幾四川合州人韓法師亦擁眾自稱南朝趙王尋皆討平之】

發明【粵自光卿倡亂棒胡聚眾應之至是五六年間日益昌熾求之元人制禦寂未之聞當時彊籓巨鎭不聞有勤王之師謀臣猛將不聞有破賊之功夫以大盜橫行如此而元之君臣了無一防𨿽欲不亡其可得哉綱目一書再書至於不勝其書其爲元人深嘆也夫其亦爲後人深戒也夫】廣義【嗚呼秦二世欲窮所好所樂而有陳勝吳廣之徒隋煬帝務乎窮奢極侈而有感李密之輩元順帝欲馳騁田獵而有光卿棒胡之兵噫豈惟三君爲然哉自古國君未有不以逸樂而亡者也不然則堯舜之兢業大禹之勤儉湯之栗栗危懼文之小心翼翼何爲者哉】

二月朔日食○定服色器皿輿馬之制

【時服飾上下無別帝初禁民間服麒麟鸞鳳白兔靈芝雙角五爪龍八龍九龍萬壽字赭黃等服至是復詔定其制尋禁倡優盛服及戴笠乘馬】

弛江浙諸處山澤之禁

【時江浙等處饑民至四十萬戶詔發鈔四十萬錠賑之開所在山場河泊之禁聴民樵采】

三月立皇后鴻吉哩氏○禁漢人南人不得執軍器【凡有馬者枸入官旣又禁漢人南人不許習防古字】

夏四月帝如上都○五月民訛言采童男女

【民間訛言朝廷刷取童男女一時嫁娶殆盡】

發明【世祖之世非無災異然當時上下相安者立政用人之際足以愜服其心故也自成宗徵伐四夷用人錯謬故有括童男童女之恐至順帝承緒政事愈益乖錯至是又有訛言采童男童女之異此皆人心皇惑是以妖气乘之易於恐動耳卽綱目之所書驗當時之得失則人心世變了然在目矣】

西畨亂

【殺鎭西王丹巴尋蔓延侵至二百餘里詔立行宣政院以額森特穆爾爲院使督兵往討之】

彗星見

【凡六十有三日自昴房歷一十五宿而滅】

秋七月武陟蝗

【河南武陟縣禾垂熟有蝗自東來縣尹張寛仰天祝曰寜殺縣尹毋傷百姓俄有黑鷹羣飛啄食之】

八月京師地屢震

【先是京師大霖雨凡十三日禦河沁河渾河皆溢沒人畜田廬不可勝計至是地大震太廟梁柱裂各室墻壁壊壓損儀物及文宗神主禦牀凡六日方止所損人民甚眾】

冬十月金華處士許謙卒

【謙受業金履祥之門履祥曰士之爲學若五味之在和醯鹽旣加則酸鹹頓變子來見我三日矣而猶夫人也豈吾之學無以感發於子邪謙聞之惕然居數年盡得其所傳之妙履祥旣沒謙益肆充闡多所自得自謂吾非有大過人者惟爲學之功無間防耳平生制行甚嚴而所以應世者不膠於古不流於俗屏迹入華山四方之士不逺百里而來受業其教人至誠諄悉內外殫盡獨不教人以科舉之文曰此義利之所由分也不出裏閭垂四十年中外名臣列其行義章凡數十上郡以遺逸應詔有司請主文衡皆莫能致世稱爲白雲先生卒諡文懿先是何基王柏金履祥歿其學猶未大顯至謙而其道益著同時休寜陳櫟婺源胡一桂皆以講明道學見重於時云】

發明【處士鮮有書卒者處士書卒錄賢也謙受學於金履祥潛心篤志不求聞逹朝野交薦力亂不起則是安於義命而非僞隱以爲仕宦之捷徑者也豈非一代之眞儒乎故特書曰卒蓋予之也】

廣義【綱目於白雲先生卒志其時月而地之者重吾道也】

十二月滿濟勒噶臺爲太保分樞密院鎭北邊

【滿濟勒噶臺巴延弟時議進爵爲王辭曰兄封秦王弟不宜並受王爵故有是命】

巴延請殺五姓漢人不許

【巴延請殺張王劉李趙五姓漢人不從】

發明【嗚呼巴延殘忍酷虐之心至是見矣是時災異疊見盜賊縱橫斯民之塗炭已極國祚之顚危漸著爲元之臣子者正宜進思盡忠退思補過將順其美匡救其惡納賢才革獘政君憂亦憂君樂亦樂然後不愧乃職也夫何不思經綸之防導以殺戮之心五姓漢人奚罪焉耳此皆小人逢君之惡耳茍或從之其如生靈何哉故直書以著其惡】

【戊寅】四年夏四月以特黙齊珠爾噶岱爲平章政事○帝如上都

【次八里塘雹大如拳其狀有小兒環玦獅豹等物之形】

五月詔考覈郡縣官功過

【命佛嘉律爲考功郎中喬林爲員外郎魏宗爲主事考較天下郡縣官功過】

漳州袁州兵起

【漳州南勝縣民李志甫聚眾圍州城守將綽斯戩與戰失利詔江浙平章拜布哈發四省兵討之不克旣而州人陳君用者襲殺之龍巖尉黃佐才與賊戰妻子四十餘口皆被害事聞授佐才龍巖縣尹袁州人周子旺亦舉兵稱周王攺元建號尋敗死】

秋八月朔日食○京師地震

【日二三次凡十日乃止】

帝還大都

【己夘】五年夏四月帝如上都○六月汀州大水

【平地水深三丈沒民居八百餘區人溺死者八千餘】

發明【至元之始此亦無足稱者順帝特區區荒愎不能自彊此小人之所喜而君子之所不取者況其大節旣虧小何足取故凡逆气乘之禍亂溢出是故前年書彗星見七月武陟蝗京師地屢震去年書漳州袁州兵起八月日食京師地震是年六月又有汀州大水疊書於冊用見天人之變交應於時至明年又書彗星見京畿大水而生民塗炭矣未幾大盜四起元遂以亡然則餘慶餘殃之報夫豈僣差而或者以气數推之則過矣】

秋八月帝還大都○冬十一月盜殺河南平章政事伊嚕特穆爾等尋捕誅之

【杞縣人範孟謀不軌詐爲詔使至河南行省殺平章政事伊嚕特穆爾廉訪使鄂勒哲布哈召官屬及去位者署而用之執大都路儒學提舉歸暘俾北守黃河口暘力拒不從賊怒系之獄旣而官軍捕孟誅之凡污賊者皆得罪暘獨免暘同裏有吳炳者嘗以翰林待制徴不起賊召司夘酉歷炳懼不敢辭時人爲之語曰歸暘出角吳炳無光暘之名用是大著尋由國子博士拜監察禦史入謝臺臣奏曰此河南抗賊不屈者帝曰好事卿宜數爲之賜以上尊】

發明【平章平其政事當使中外尊安社稷鞏固百姓從風而向化盜賊稽首而聴命若是則可以無負經邦之職否則具位焉耳伊嚕特穆爾身爲平章而盜賊殺諸通衢不翅如獵狐兔豈不有愧於平章百姓之任耶𨿽然順帝逆徳妖气乘之而盜得以擅殺平章則其變非小也𨿽曰捕誅國體虧矣】

詔以巴延爲大丞相

【加元徳上輔功臣之號賜七寶玉書金符】

巴延矯詔殺郯王齊齊克圖

【巴延搆陷郯王奏賜死帝未允輒傳旨殺之又奏貶宣讓王特穆爾布哈威順王庫春布哈不俟命卽遣之帝爲之不平】

發明【巴延凶虐無復人理然綱目亦不爲之廢法故凡加官等事皆舉其爵至於見討則削之殺諸王則削之弒皇后則削之皆所以行天討正王法以誅其桀逆之罪豈以其無足誅責之故而遂廢討賊之法哉如唐書朱全忠殺徳王裕同意】

廣義【巴延旣弒母后又殺親王其窮凶極惡可畏哉】

【庚辰】六年春二月巴延有罪黜爲河南行省左丞相尋竄南恩州道死

【巴延旣誅騰吉斯獨秉國鈞遂専權自恣變亂成憲虐害天下漸有異謀帝患之巴延欲以所養之子托克托宿衛偵帝起居懼涉物議乃以知樞密院旺嘉努翰林學士承旨實喇卜同侍禁近屬意托克托托克托政事日修衛士拱聴約束巴延自領諸衛精兵以掦珠布哈爲屛蔽從之盛塡溢街衢而帝儀衞反落落如晨星勢熖薰灼天下之人知有巴延而已托克托憂之請於父滿濟勒噶臺曰伯父驕從已甚萬一天子震怒則吾族赤矣曷若於未敗圖之其父亦以爲然托克托質於師吳直方直方曰傳有之大義滅親大夫但知忠於國爾余復何顧焉一日見帝乘間自陳忘家徇國之意帝猶未之信時帝前後左右皆巴延之黨沙克嘉本阿嚕爲帝腹心乃遣二人與托克托遊以忠義之言相與往復辦論益悉其心靡他遂聞於帝帝始信之無疑及巴延擅貶宣讓威順二王帝不勝其忿決意逐之泣語托克托托克托亦泣下歸復與直方謀直方曰此大事議論之際左右爲誰曰阿嚕托克托穆爾直方曰子之伯父挾震主之威此輩茍利富貴其語一泄則主危身戮矣托克托延二人於家置酒張樂晝夜不令出遂與沙克嘉本等謀巴延入朝擒之戒衛士嚴宮門出入螭皆爲置兵巴延見之驚召托克托責之對曰天子所居防禦不得不爾遂疑托克托亦增兵自衛至是巴延以所領兵請帝出田托克托勸帝稱疾不往巴延固請命太子雅克特古斯出次栁林托克托與阿嚕等合謀悉拘京城門鑰命所親信列布城門下是夜奉帝居玉徳殿召省院大臣先後入見出五門聴命夜二鼔遣集賽伊徹察喇率三十騎抵營中取太子入城又召楊瑀範匯入艸詔數巴延罪狀出爲河南行省左丞相命平章政事珠爾噶岱賫赴栁林黎明遣騎士至城下問故托克托倨城上言有旨黜丞相一人諸從官皆無罪可各還本衛巴延奏乞陛辭不許道出眞定父老奉觴酒以進巴延曰爾曹見子殺父事乎對曰不曾見子殺父惟聞有臣弒君巴延俛首有慙色旣而帝以巴延罪重罰輕復降詔安置南恩州陽春縣行次江西隆興驛病死】

發明【巴延弒後無君専權僣竊其惡已甚故直書有罪若曰巴延有罪而自黜之云爾迨再竄南恩卒隕於道綱目不書卒而書死者正其弒逆之罪貶其與盜賊同歸而不得預於朝廷士大夫之列也綱目一字之間其嚴若此然後知君子汲汲於誅亂臣討逆賊而無待於一毫之假借也其防嚴哉】

廣義【巴延之惡人人得而誅之𨿽合門寸斬無以謝天下今得得死於道其元人失討賊之義歟】

滿濟勒噶臺爲太師右丞相塔斯哈雅爲太傅知樞密院事特黙齊爲太保禦史大夫旺嘉努爲平章政事托克托知樞密院

【詔托克托外諸王侯不得懸帶弓箭及環刀輒入內府】

彗星見

【凡三十二日】

京畿大水○賜滿濟勒噶臺爵忠王固辭許之

【詔封滿濟勒噶臺爲忠王號達爾罕固辭不受禦史請示天下以勸廉讓從之】

夏五月帝如上都○六月詔廢文宗廟主遷太皇太后鴻吉哩氏於東安州尋崩放雅克特古斯於髙麗殺諸途

【詔曰昔武宗升遐太后惑於憸慝俾皇考出封雲南英宗遇害我皇考以武宗之嫡逃居沙漠宗王大臣同心翊戴於時以地近先迎文宗暫總機務繼知天理人倫所在假讓位之名以寶璽來上皇考推誠不疑卽立爲皇太子而乃當躬迓之際與其臣伊嚕布哈阿哩雅明哷棟阿等謀爲不使我皇考飲恨上賔歸而再禦宸極又私圖傳子嫁禍於班布爾實皇后謂朕非明宗子出居遐陬上天不佑隨降殞罰叔嬸布達實哩怙其勢焰捨長嫡而立次幼奄復不年諸王大臣以賢以長扶朕踐祚賴天之靈權姦屛黜永惟鞠育罔極之思忍忘不共戴天之義其命太常徹去國卜特穆爾廟主布達實哩並削太皇太后之號徙東安州安置雅克特古斯放諸髙麗時賊臣伊嚕布哈等已死其以明哷棟阿明正典刑時監察禦史崔敬言文宗旣徹廟主嬸母亦削鴻名盡孝正名斯亦足矣惟皇弟雅克特古斯年幼播遷天理人情有所不忍方先皇上賓皇弟尙在𦇤褓未有知識義當矜閔常人有百金之產尙置義田以收養宗族陛下富有四海乃以同气之人置之度外貽笑他邦取辱中國儻生他變闗系非輕臣願殺身以贖皇弟之罪伏望陛下迎歸太后母子以盡骨肉之義書奏不報未幾太后崩於東安州雅克特古斯遇害於道】發明【文宗𨿽有殺兄之嫌然而捨子立侄不可謂非公議也帝乃明宗之子文宗之侄以分以名安得而行是舉乎文宗旣徹廟主嬸母亦削鴻名盡孝正名斯亦足矣於雅克特古斯不能容忍放而殺之果何義乎順帝但知雪父母之寃而不知顧大義之失惜哉故書廢以見不宜廢也遷以見不宜遷也放與殺以見不宜放殺也噫順帝於天倫之義不能無虧矣】

秋八月帝還大都○冬十月滿濟勒噶臺罷托克托爲丞相特穆爾布哈爲左丞相○十二月詔復行科舉【時科舉旣輟翰林學士承防庫庫從容言曰古昔取人材以濟世用必由科舉何可廢也帝采其論詔復行之】

罷文宗增置官屬

【初文宗設太禧宗禋等院及奎章閣藝文監增置官屬有差至是大臣議悉革罷庫庫曰民有千金之產尙設家塾以延館客堂堂天朝一學房乃不能容邪帝然之攺奎章閣爲宣文閣藝文監爲崇文監余悉罷之】

【辛巳】至正元年夏四月帝如上都

【時禦史崔敬上疏言天子巡幸上都宜禦內殿其略曰世祖以上都爲淸暑之地車駕行幸嵗以爲常閣有大安殿有鴻禧睿思所以保養聖躬適起居之宜存敬畏之心也實喇鄂爾多斯乃先皇所以備宴遊非常時臨禦之所今國家多故天道變更願大駕還大內居深宮嚴宿衛與宰臣謀治道萬幾之暇則命經筵進講究古今盛衰之由緝熈聖學乃宗社之福也時帝數以歷代珍寶分賜近幸敬又上疏曰臣聞世皇時大臣有功所賜不過槃革重惜天物爲後世慮至逺也今山東大饑燕南亢旱海潮爲災天文示儆地道失寜京畿南北蝗飛蔽天正當聖主卹民之日近侍之臣不知慮此奏稟承請殆無虛日甚至於府庫百年所積之寶物徧賜僕禦閽侍之流乳稚童孩之子帑藏或空萬一國有大事人有大功又將何以爲賜乎乞追回所賜以示恩不可濫庶允公論】

發明【元人以夏初如上都秋初還大都者畏炎蒸也然以水土異宜而致混一之盛亦前古所未有矣】

以特穆爾達實爲平章政事○秋八月帝還大都○冬湖廣燕南山東兵起

【時湖廣道州民蔣丙何仁甫等相繼舉兵攻破江華等州縣丙尋稱順天王嵠峒徭民二百餘寨亦相率入邊抄掠湖廣行省平章衮布巴勒平之山東燕南防盜亦縱橫至三百餘處】

大饑

發明【上書湖廣燕南山東兵起此書大饑文無貶詞然徐而考之賑防救荒之政漠然無有則其克謹天戒勤防民隱之意果何如哉夫衰亂之世本無足責然亦可驗民愁盜起之因明年大同大饑民皆相食乃視爲泛常而不悟君蔽臣諛如此尙可與之有言哉】

【壬午】二年春正月開金口河

【托克托用言者於都外開河置牐引金口渾河之水東流達通州以通舟楫廷臣多言不可托克托排羣議不納左丞許有壬言渾河之水湍悍易決而足以爲害淤淺易塞而不可行舟況西山水勢髙峻金時在城北流入郊野縱有衝決爲害亦輕今則在都城西南若霖潦漲溢加以水性湍急宗社所在豈容僥幸設使成功一時亦不能保其永無衝決之患帝不聴河成果水急泥壅不可行費用不貲而卒以無功】發明【欲安乎民必思所以安民之道欲愛乎民必思所以愛民之道安民者何不違農時之類是也愛民者何使民以時之類是也當是時民窮盜起災異頻仍元之君臣省身克己尙恐弗及矧爲無益以勞乎民順帝信托克托言開金口之河費用不貲卒無成功而民力殫矣天下其有不困憊者哉此皆元室亂亡之徴耳】

三月大同饑人相食

發明【綱目書饑嵗多矣人相食則鮮焉夫以饑而至於食人者必其艸根木殻食之旣盡然後至於食人也孟子曰庖有肥肉廏有肥馬民有饑色野有餓莩此率獸而食人也獸相食且人惡之爲民父母行政不免於率獸而食人惡在其爲民父母也考之當時元之君臣曾未見其憂防之心無益繼作溺於豫大而天意亦末如之何也已矣】

○夏四月帝如上都○秋八月朔日食○九月帝還大都○冬十月朔日食○十二月京師地震

【癸未】三年春正月遼陽沃濟野人作亂

【遼陽爲捕海東靑煩擾沃濟野人及碩達勒達皆叛】

二月鞏昌山崩

【秦州成紀寜逺伏羌等縣山崩水湧人多溺死】

發明【鞏昌山崩記異也所謂期年必有大咎書鞏昌山崩於前而書羅天麟等起兵於後𨿽不指其事應而事應具存此綱目畏物之反常爲異使人恐懼修省之意也其垂戒明矣與春秋書沙鹿崩同意】

三月詔修遼金宋三史

【初世祖立國史院首命王鶚修遼金二史宋亡又命史臣通修三史延祐天歷之間屢詔修之以義例未定竟不能成至是命托克托爲總裁特穆爾達實張起巖歐陽呂思誠掲奚斯爲總裁官修之或欲如晉書例以宋爲世紀而遼金爲載紀或又謂遼立國先於宋五十年宋南渡後嘗稱臣於金以爲不可待制王理者祖修端之說著三史正統論欲以遼金爲北史太祖至靖康爲宋史建炎以後爲南宋史一時士論非不知宋爲正統然終以元承金金承遼之故疑之各持論不決詔遼金宋各爲史凡再閱嵗書成上之發凡舉例論贊表奏多屬筆焉】

廣義【大抵宋爲正統其義昭矣於時史官奉詔修三史者非無定論也柰以身仕其朝故各致其隆而不統焉其亦因人成事者也讀者知之】

夏四月朔日食○帝如上都○秋七月汴梁大水【自四月至是月霖不止中牟扶溝尉氏洧州榮陽泛水河陰凡七縣皆大水】

八月帝還大都○冬十月親祀太廟

【帝行禮至寜宗室問曰朕寜宗兄也理當拜否太常博士劉聞對曰寜宗𨿽弟其爲帝時陛下爲臣春秋時魯僖公閔公兄也閔公先爲君宗廟之祭未聞僖公不拜陛下當拜乃拜之】

十二月以伯勒齊爾布哈爲左丞相特穆爾布哈罷○徴淸江處士杜本不至

【本在武宗時嘗被召至京師卽歸隱武夷山中文宗聞其名徴之不起迨托克托薦之召爲翰林待制兼國史院編修官使者趣至杭州稱疾固辭又徴處士鄂勒哲圖濟爾噶朗董立李孝光張樞樞辭不至以鄂勒哲圖濟爾噶朗爲翰林待制立修譔孝光著作郎或疑其太優右丞相特穆爾達實曰隱士無求於朝廷朝廷有求於隱士區區名爵何足吝惜識者誦之】

發明【書不至何美杜本也杜本潔身亂倫曷爲美之蓋杜本躬逢盛世甘於不仕而非僞隱以徼名者可謂知有其道而不知有其勢者焉或以爲譏則過矣順帝紛紛制作獨此差彊人意書之所以不沒其善也】

【甲申】四年春正月詔定守令黜陟之法

【六事備者升一等四事備者減一資三事備者平遷六事俱不備者降一等】

河決曹州

【發丁夫萬五千八百塞之是月又決汴梁】

二月以賀惟一爲平章政事

【旣而以爲禦史大夫故事臺省正官非國姓不可惟一固辭詔賜姓名曰太平】

閏月托克托兼領宣政院事

【時諸山主僧請復僧司且曰爲郡縣所苦如坐地獄托克托曰復僧司何異地獄中復置地獄邪】廣義【嗚呼元人之國敗壞不可收拾者過於奉佛寵僧也托克托拒僧請何其深切時病歟】

三月以納琳爲平章政事○夏四月帝如上都○五月托克托羅阿嚕圖爲右丞相

【托克托辭相位帝問誰可代者以阿嚕圖對遂召用之封托克托爲王阿嚕圖旣爲相議除一人爲刑部尙書或難之曰此人柔軟非刑部所可用阿嚕圖曰選儈子邪若選儈子須用彊壯人尙書詳讞刑獄不枉人壞法卽是好官何用彊壯者爲其爲治知體如此】

秋七月溫州地震海溢○八月帝還大都○九月朔日食○冬十月令民入粟補官

【備賑濟也有匿姦罪而輸粟得七品雜流者爲怨家所告有司議輸粟例無有過不與之文中書右司郎中成遵以爲賣官鬻爵已非令典況又賣與奸淫之人其何以爲治必奪其敕還其粟著爲令乃可從之時有議贓吏遭喪不許歸須竟其獄者遵曰惡人固可怒然與人倫孰重國家以孝理天下寜失罪人不可使天下有無親之吏議遂寢】

發明【爵者國之公器非可賣也而賣之粟者民之命脈非可入也而入之於以見用度奢侈之患爲如何哉其曰令民入粟補官則經費不足充用之意又自不言可見矣其與漢武之買爵贖罪者又何差殊之有乎順帝費出無經國用日竭而乃區區令入民間之粟以補朝廷之官其謀亦陋矣故書譏之】

【乙酉】五年春正月薊州地震○夏四月帝如上都○五月翰林學士承防庫庫卒

【初庫庫知經筵日勸帝就學帝欲寵以師禮固辭不可帝常欲觀畫庫庫取比干圖以進一日帝覽宋徽宗畫稱善庫庫進曰徽宗多能惟一事不能帝問一事謂何對曰獨不能爲君爾身辱國破皆由不能爲君所致凡爲人主貴能爲君他非所尙也其隨事規諌皆類此嘗謂人曰天下事宰相當言宰相不得言則臺臣言之臺臣不敢言則經筵言之備位經筵得言人所不敢言於天子之前志願足矣故於時政得失有當匡救者未嘗緘默至是卒】

發明【庫庫直道匡君每事諷諌略無避諱此誠元室之良臣也故綱目特書其官以爲後世人臣事君盡忠者之勸耳】

廣義【綱目於庫庫之卒月之而又銜之者重其人品之正也】

秋七月衮布巴勒爲平章政事○河決濟陰

【漂官民廬舍殆盡】

八月帝還大都○九月朔日食○遣使巡行天下【時諸道奉使者皆與臺諌交相揜蔽惟巡京畿道西臺中丞鼎鼎集賢侍講學士蘇天爵糾舉無所避凡興革者七百八十三事糾劾九百四十三人都人稱天爵爲包拯天爵亦竟以忤時相罷去】

【丙戌】六年春二月朔日食○山東地震○夏四月帝如上都○五月陜西饑

【行酒禁】

盜竊太廟神主

發明【盜竊太廟神主至是三見綱目則元人之怠緩不恭益甚矣夫以宗廟之中所守者至嚴所入者亦鮮所謂盜者安能駕空乘虛而進竊祖宗之神主乎此亦元人無意於宗廟所守怠緩盜得乘之焉耳嗚呼宗廟神主爲盜所竊而茫然無知莫重者宗廟而宗廟旣輕則天下復有何事重於此哉元人之罪於斯甚矣】

○六月羅天麟等兵起破汀州

【天麟及陳積萬陷長汀命江浙行省右丞呼圖克布哈合兵進討未幾其徒羅徳用殺天麟積萬來降】

雲南夷死可伐作亂○秋七月多爾齊巴勒爲右丞【時有善音樂得幸者帝命爲崇文監丞防政多爾濟巴勒擬一人以進帝怒曰選法盡由中書邪多爾濟巴勒奏曰用幸臣居淸選恐後世以此議陛下今選他人臣實有罪他省臣無與焉帝悅陞右丞】

八月帝還大都○冬十二月靖州猺吳天保作亂【時湖廣猺俱亂而天保勢尢熾冦陷黔陽武岡漵浦諸郡縣湖廣右丞實保率師討之尋敗沒天保遂有眾六萬餘未幾廣西峒猺亦乘隙入冦】

是嵗河決

【尙書李防請躬祀郊廟近正人逺佞邪以崇陽抑陰不聴】

阿嚕圖罷

【先是伯勒齊爾布哈與阿嚕圖謀擠托克托阿嚕圖曰我輩亦有退休之日人將謂我何伯勒齊爾布哈屢與言終不從乃風禦史劾奏阿哈圖不宜居相位阿嚕圖聞之卽辭避出城所親爲之不平請見上自陳阿嚕圖曰我博爾濟世裔豈以丞相爲難得邪但上命我不敢辭今禦史劾我我卽宜去禦史臺乃世祖所建我與禦史抗卽與世祖抗矣汝等勿復言阿嚕圖博爾濟四世孫也】

廣義【抑觀阿嚕圖賢相也今其罷去則國事日非蓋可知矣】

【丁亥】七年春正月朔日食

【是日大寒而風朝官僕者數人】

發明【日食正旦此天下之大變也自災異日尋至是益甚矣順帝不悛故特以是警告之後五年而方國珍李三徐壽輝等倡亂自是盜賊橫行元室遂滅孰謂果無天道乎卽綱目之所書驗至正之政事治亂可以識矣】

伯勒齊爾布哈爲右丞相尋罷○以蓋苗爲防知政事【時大臣以兩京馳道狹隘奏毀民田廬廣之已遣使督治蓋苗言馳道創自至元初何今日獨以爲狹力辧其不可乃止又欲出宿衛士爲郡長官俾以養貧苗曰郡長所以牧民豈養貧之地果不能自存賜之錢可也若任郡守必擇賢而後可議遂寢又欲與角觝者錢萬貫苗曰諸處告饑不防賑防力戲何功獲此重賞乎於是丞相謂僚佐曰所以引蓋君至此欲其相助也乃每事沮抗如此後有公務毋白防政苗聞卽欲引去適有旨拜江南行臺禦史中丞丞相怒不解比至復除甘肅行省左丞】

以宦者拜特穆爾爲司徒

發明【司徒周官六卿之職而當時至貴之爵以至貴之爵加於至賤之人不幾乎有負且乘之譏乎夫以爵所以待有功祿所以養有徳勞其爲國盡心也且如拜特穆爾不過閽寺小人初無才徳可取司徒之職又豈閽寺之所宜居耶噫以閹奴而任司徒之職名器旣濫紀綱逆施而天下安有不亡者哉綱目書以宦者拜特穆爾爲司徒文無貶詞乃所以深貶之爾此直書示貶之意也學者試思之】

二月山東地震

【壞城郭有聲如雷三月東平又震河水動搖】

夏四月復以伯勒齊爾布哈爲右丞相以特穆爾逹實爲左丞相伯勒齊爾布哈尋罷

【帝嘗問特穆爾達實爲治何先對曰法祖宗又問王文統奇才也恨不得如斯人者用之對曰世祖有堯舜之資文統不告以王道而乃尙伯術要近利世祖之罪人也使今有文統正當逺之又何足取乎】

河東大旱

【民多饑死】

帝如上都○六月放太師滿濟勒噶臺於西寜

【伯勒齊爾布哈以憾譖滿濟勒噶臺徙西寜州其子托克托請與俱行時相欲傾之因有告變者移於西域薩克蘇之地禦史大夫額淋沁巴勒曰托克托父子無過何迫之於險遂召還甘肅尋卒】發明【滿濟勒噶臺無罪者也曷放之因伯勒齊爾布哈之譖耳夫人君之徳莫大乎至明明以照姦則百邪不能蔽滿濟勒噶臺國之元老持正不阿初無過惡縱有浮言獨不能爲之加察乎嗚呼順帝之待大臣奚翅鷹犬受讒而罷輕如廝役又豈優禮大臣之道哉綱目書放而不去其官所以明其無罪爾若順帝乎何誅】

復以太平爲平章政事○秋九月帝還大都○特穆爾達實卒以多爾濟爲左丞相○冬十月沿江兵起【兩淮運使宋文瓚言江陰通防江海之門戶而鎭江眞州次之國初設萬戶以鎭其地今戍將非人致賊艦往來無常集慶花山賊才三十六人官軍萬數不能進討反爲所敗後竟假手鹽徒𨿽能成功豈不貽笑逺近宜亟選智勇以圖後功不然則東南五省財賦恐非國家有矣不聴】

賜大承天防聖寺田

【以山東地十六萬二千餘頃賜之爲永業】

發明【是時天下洶洶民窮盜起此正元順臨深履薄夙興夜寐以迓續天命之時夫何不是之慮賜田僧剎以徼福利噫國以民爲本今而民困饑寒而未聞賑防救荒之事賜之寺田又豈可以益於國乎且民不賑而賑僧國不治而治寺燭理之君惟當務之爲急安得先於不急之務也哉故直書譏之】

廣義【是舉也譬諸久病尫羸之人而加以酒色之損其能不隕厥軀者鮮矣】

十一月以多爾濟爲右丞相太平爲左丞相

【先是多爾濟爲左丞相請於帝曰臣借先臣之防蚤襲國王昧於國家之理今備位宰相非得太平不足與共事至是遂拜太平左丞相多爾濟右丞相時順江酋長樂孫求內附請立宣撫司及置郡縣省臣將許之右司都事歸暘曰旣設郡縣有事不救則孤來附之意救之則疲中國而事外夷所謂獲虛名而受實禍也與左丞呂思誠抗辧甚力太平問其防安出暘曰可授其酋長宣撫勿責其貢稅使者賜金帛遣歸足矣卒從暘言】

詔選臺閣名臣出爲守令

【以連年水旱民多失業選臺閣名臣二十六人出爲守令許民間利害實封呈省時魏中立薦韓鏞爲堯州路總管堯俗尙鬼鏞至凡境內淫祠悉毀之人初大駭已而嘆服選民俊秀入學求尊宿有學行者爲五經師朔朢幅巾深衣以謁先聖每月考課以示勸勉由是人人自力於學】

廣義【此舉最爲有得】

以韓吉納爲平章政事

【戌子】八年春二月納琳免○立行都水監於鄆城

【以賈魯爲太監魯循河道察地形備得要害爲圖上二防其一議修築北隄以制橫潰則用工省其二議疏塞並舉挽河東行使復故道其工數倍防魯遷中書右司郎中議未及竟明年又立山東河南等處行都水監】

三月帝臨國子學

【賜衍聖公銀印陞秩從二品定弟子員出身及省親奔喪等制】

發明【順帝卽位十有六年而臨國學之事寂然無聞夫以人君爲治莫先於重儒術儒術者國家之柱石元气也蓋元气固則百邪不能害是以重儒術正所以惇國本也順帝每事驕奢不卹國政而獨於臨太學之事差近人情此由其人欲𨿽多而天理間有萌動之機爾綱目特掲而書之於冊者亦所以不沒其善也】

廣義【當國事倥傯之際而有是舉其亦知所重者歟】

帝如上都○夏五月霖山崩江溢○秋七月朔日食○八月帝還大都○奎章閣侍書學士致仕虞集卒【諡文靖集性孝友學博洽而究極本源研精探微心解神契其經綸之妙一寓諸文頗有宋慶曆幹淳風烈】

發明【虞集問學該博事君忠直自文宗至順四年因馬祖常之扼謝病而歸一十六載優遊家居無心軒冕而惟以著述爲功誠一代之人豪也元有此人而順帝不能知羣臣不能舉俾之老死牖下豈不深可惜哉卒而具官蓋予之也】

冬十月吳天保冦全道州○十一月臺州方國珍兵起【臺州黃巖民方國珍與蔡亂頭等相讐敵遂入海爲亂刼掠漕運詔江浙防政多爾濟巴勒討捕追至福州國珍知事危焚舟將遁元兵自相驚潰多爾濟巴勒被執國珍迫其上招降之狀朝廷從之授國珍兄弟以官國珍不肯赴勢益猖獗時監察禦史張禎言明哷棟阿阿哩雅伊嚕布哈皆陛下深仇巴延賊殺親王一十二口法當族誅而其子孫兄弟尙皆仕於朝今災異疊見盜賊蜂起海冦敢於要君閫帥敢於玩冦若不振舉恐有唐末藩鎭噬臍之禍不報禦史李泌亦言世祖誓不與髙麗共事而陛下乃以髙麗奇氏位皇后今河決地震盜賊滋蔓皆陰盛陽微之象乞降爲妃亦不聴】

廣義【觀夫分注則知元兵之不振也久矣】

以臺哈布哈呼圖克布哈爲平章政事

【丞相太平薦臺哈布哈可用故有是命明年太平罷臺哈布哈黨於托克托謀害太平人以是薄之】

【己丑】九年夏四月以奇徹臺爲平章政事○帝如上都○棗陽童子暴長

【棗陽民張氏婦生男甫及周嵗暴長匹尺許容貌異常皤腹擁腫見人嬉笑如世俗所畫布袋和尙云】發明【暴長何反常道也綱目書山崩河決日食地震春旱冬雷者多矣然未聞書童子暴長者甫及周嵗暴長四尺則其反常亦甚焉夫以周嵗之兒尙在𦇤褓安能暴長之若是耶此蓋國家將亡妖孽疊見而天地多變人物多妖則其不善之積其來尙矣綱目書此特以見天變之大可畏也噫】

秋七月多爾濟太平俱罷以托克托爲右丞相

【滿濟勒噶臺卒太平請令托克托歸皆以爲難太平爲固請托克托得還拜太傅然不知太平之有徳於已也因汝中栢讒間欲中傷之是時防政孔思立等皆太平所防用悉誣以罪太平旣罷又誣劾之托克托母聞之謂曰太平好人何害於汝而欲去之若違吾言非孝子也遂止太平故吏田復勸之自裁太平曰吾無罪當聴於天若自殺則誠有歉焉遂還奉元】

八月以栢顏爲平章政事○冬十月命皇子阿裕實哩達喇習漢人文字

【皇子阿克實哩達喇入端本堂肄業以李好文爲諭徳歸暘爲贊善張衝爲文學托克托領其事堂虛中座以俟臨幸皇子與師傅分東西向坐授書其下僚屬以次列坐好文取經史集有闗治體者爲書曰端本堂經史要義又取古史自三皇迄金宋國祚久速治亂興廢爲書曰大寶錄前代帝王善惡當法戒者爲書曰大寶龜鑑以進復上書曰殿下以臣所進諸書防之貞觀政要大學衍義等篇推而行之則太平之治不難致矣他日皇子坐淸寜殿分布長席列坐髙麗西番僧曰李好文先生教我儒書多年尙不曉其意今聴佛法一夜卽曉由是愈崇尙佛學】

廣義【抑觀皇子之於儒教如水沃石其於異端之學則如膠漆之相投魚水之相得焉孟子所謂其子之賢不肖皆天也非人之所能爲也觀於元之皇子益信矣】

十一月朔日食○詔削沃哷海壽官流韓吉訥於尼嚕罕

【初海壽爲監察禦史劾哈瑪爾及弟舒蘇出入托果斯皇后宮闈禦史大夫韓吉訥以聞帝不省章三上僅奪哈瑪爾舒蘇官居之艸地出海壽爲陜西副使吉納罷爲宣政院使尋出爲浙省平章政事至是托果斯皇后以其言侵已泣訴於帝帝怒乃奪海壽官屛歸田裏禁錮之並誣吉訥贓罪杖流於尼嚕罕以死】

發明【無罪而殺士則大夫可以去此狐死兔悲之意也是時海壽已劾哈瑪爾不聴則君子可以見幾而作矣況吉納亦爲禦史大夫自可乞身而退旣不能然遂以言事坐貶夫禦史言事之職也有言責者不得其言則去海壽吉納旣無負於言矣則夫致爲臣而去歸隱坵園亦何不可之有尼嚕罕之行不必往可也綱目書削沃哷海壽官流韓吉納而不書其禦史之官其亦爲賢者諱乎其亦惜其去之不早乎不然以言禠職非失職也其與唐書貶韓愈爲山陽令同意】

【庚寅】十年春正月以綽斯戩爲平章政事○夏四月赦○帝如上都○六月有星入於北斗

【大如月震聲如雷】

發明【有者所未嘗有者也有星如月入於北斗而震聲如雷則其變亦大也入於北斗斗有環域天之三辰綱紀星也先儒謂三辰失行山崩川竭而謂之天地不位況有星如月入於北斗者乎此蓋朝無善政民有憂惶而天變之來因之以相警告耳嗚呼惟政格民惟徳動天考之當時視災變爲故物一切置之不顧欺天罔人豈有過於順帝哉此君子不惟爲順帝怒而又爲順帝惜也】廣義【觀春秋之書災異未有如元末之甚也然自開辟以來亦未有如元人入主中國而致混一之盛也今天動威而垂異如此無乃以其失徳而欲亡之速歟】

秋八月帝還大都○冬十一月朔日食○更鈔法【丞相托克托欲更鈔法集臺省兩院共議之先是左司郎中武祺以鈔法不行請如舊凡合支名目於總庫轉支從之至是與吏部尙書偰哲篤迎合丞相意請以鈔一貫文省權銅錢一千文鈔爲母而錢爲子眾皆唯唯惟國子祭酒呂思誠曰中統至元自有母子豈有以故紙爲母而立銅爲子者乎又曰錢鈔用法見爲一致以虛換實也今歷代錢與至正錢中統至元鈔交鈔分爲五項慮下民藏其實而棄其虛恐不爲國家利偰哲篤曰至元鈔多僞故更之思誠曰至元鈔非僞人爲僞爾且至元鈔人猶識之交鈔人未之識僞將滋多偰哲篤曰錢鈔兼行何如思誠曰錢鈔兼行輕重不倫何者爲母何者爲子汝不通古今徒以口舌取媚大臣可乎偰哲篤忿曰公有何議思誠曰我有三字議行不得行不得丞相托克托見思誠直言頗疑未決禦史大夫額森特穆爾曰呂祭酒之言亦有是者但不當於廊廟中大聲厲色爾於是諷禦史劾思誠狂妄左遷湖廣行省左丞遂定更鈔之議以中統交鈔一貫省權銅錢一千文惟至元鈔二貫仍鑄至元通寶鈔與歷代銅錢並用以實鈔法至元鈔通行如故令民間通用行之未久物價騰湧至逾十倍及兵興所在郡縣皆以物貨相貿易公私所積者皆不行國用由是大乏】

十二月方國珍攻溫州

【辛夘】十一年【天完主徐壽輝治平元年】夏四月詔修河防左遷工部尙書成遵爲河間鹽運使以賈魯爲總治河防使

【初黃河決托克托集羣臣議言人人殊惟漕運使賈魯以爲必塞北河疏南河使復故道役不大興害不能已於是遣工部尙書成遵與大司農圖嚕行視河議其疏塞之方以聞遵等自濟濮汴梁大名行數千里掘井以量地之髙下測岸以究水之淺深博采輿論以謂河之故道防不可復且曰山東連歉民不聊生若聚二十萬眾於此地恐他日之憂又有重於河患者托克托先入魯言及聞遵等議怒曰汝謂民將反邪自辰至酉論辧終莫能入明日執政謂遵曰修河之役丞相意已定且有人任其責公勿多言幸爲兩河之議遵曰腕可防議不可易遂出遵河間鹽運使詔開黃河故道命魯以工部尙書充河防使發河南北兵民十七萬自黃陵岡南達白茅放於黃岡哈只等口又自黃陵西至陽靑村凡二百八十里有奇興工凡五閱月諸埽堤成河復故道授魯集賢大學士賜托克托世襲達爾罕之號其餘遷賚有差先是河南北童謡云石人一隻眼挑動黃河天下反及魯治河果於黃陵岡得石人一眼而汝潁之兵起宋濂曰議者往往謂天下之亂皆由賈魯治河之役勞民動眾之所致殊不知元之所以亡者紀綱廢弛風俗偸薄其致亂之階非一朝一夕之故也使魯不興是役天下之亂詎無從而起乎】

發明【甚哉順帝之迷而不悟也孟子曰得乎邱民而爲天子然民𨿽至賤邦本所闗防其饑寒救其疾苦此固爲民父母之心今而詔修河防輕用民力河防𨿽固民病益深天下孰與爲守乎成遵詳察河道力言非便是憂國之臣也怒而左遷謂之何哉噫元之紀綱廢弛風俗偸薄天怒於上而不悟民怨於下而不知徒以詔修河防欲復故道嗚呼亦末矣本之則無如之何綱目書此詞繁而不殺則其義自見】

冀晉地震

【半月乃止懷孟等州俱震有聲如雷圯民居屋壓死者甚眾】

帝如上都○五月朔日食○潁州劉福通蕭縣李二羅田徐壽輝等兵起

【先是四方盜賊蜂起有司不能制及發丁夫開河民心益愁怨思亂有韓山童者欒城人自其祖父以白蓮防燒香惑眾謫徙永平至山童倡言天下大亂彌勒佛下生河南及江淮愚民翕然信之福通與杜遵道羅文素盛文郁王顯忠韓雅爾復詭言山童實宋徽宗八世孫當爲中國主乃刑白馬黒牛誓告天地遂同起兵以紅巾爲號縣官捕之急山童就擒其妻楊氏及其子韓林兒逃之武安惟福通黨盛不可制朝廷乃命同知樞密院圖沁以兵擊之福通旣破潁州遂據朱臯攻羅山上蔡眞陽確山諸縣尋犯武陽葉縣陷汝寜府及光息二州眾至十萬李二號芝麻李亦以燒香聚眾與其黨趙均用彭早住攻陷徐州據之羅田徐壽輝與倪文俊鄒普勝等聚眾舉兵亦以紅巾爲號攻陷蘄水縣及黃州路】

發明【至是劉福通李二徐壽輝相繼倡亂五六年間日益滋蔓求之元人勦捕寥寥無聞其間攻陷州郡幾半天下厥後陷漢陽破江州破饒信等州如入無人之境未幾遂陷江淮污辱黎庶當時朝廷不聞有討伐之師諸鎭未見有連帥之舉夫以四海之鼎沸如此而𨿽欲不亡何可得哉】

六月江浙行省左丞博囉特穆爾擊方國珍兵敗被執秋七月遣大司農達實特穆爾招降之

【國珍入海燒掠沿海州郡朝廷遣博囉特穆爾往擊之兵至大閭洋國珍夜率勁卒縦火鼓噪官軍不戰皆潰赴水死者過半博囉特穆爾被執反爲國珍飾辭上聞朝廷弗之知復遣大司農達實特穆爾等至黃巖招之國珍兄弟皆登岸羅拜退止民間紹興總管臺哈布哈欲遣人襲殺之達實特穆爾夜過臺哈布哈密以事白之達實特穆爾曰我受詔招降公欲擅命邪事乃止檄臺哈布哈至海濱散其眾拘其海舟兵器授國珍兄弟官有差】

八月帝還大都○詔知樞密院事額森特穆爾督兵撃劉福通

【時福通兵勢日盛托克托奏以其弟禦史大夫額森特穆爾知樞密院事及衛王庫春格爾率衛軍十餘萬討之復上蔡擒其黨韓雅爾誅之】

冬十月饒信等路黍

【信州及邵武黍饒州建寜黒子大如黍菽衢州黍民多取而食之】

發明【黍稷稻梁皆地之所產非天之所得有者今饒信等路黍則是陰陽反常其變大矣是時盜賊橫行攻陷城池朝無善政民無寜居乖气致異必然之理也此皆未嘗有之事今旣有之所以爲異耳噫天厭元徳世運將傾固無足惜者獨當時之民爲可惜也綱目書此其亦不得已焉耳】

徐壽輝稱帝於蘄水

【壽輝據蘄水爲都國號天完自稱皇帝攺元治平以鄒普勝爲太師攻防饒州執魏中立陷信州執於大本皆脇使從已命以官二人不屈壽輝並殺之】

廣義【壽輝井蛙之見耳方崛起艸茅而遽爾稱尊其器可知】

十一月有星孛於西方

【見於婁胃昂畢之間】

發明【西方金位金爲兵革之象星孛西方此蓋兵革彌興之徴也後十餘年天下亂元室亡當是時盜賊倡熾慿陵海內日敝於兵暴骨如莽其戾气所感固將惡元而降之罰也故氛祲所指在於西方四海恟恟元室遂滅天之示人顯矣史之有占明矣如魯哀十三年書有星孛於東方同意】

以多爾濟巴勒爲平章政事

【多爾濟巴勒言治國之道綱常爲重前西臺禦史張桓仗節死義宜旌之以勸來者又言祖宗用兵不尃於殺人今倡亂者數人乃盡坐中華之民爲叛逆豈足以服人心言頗忤托克托時托克托倚任汝中栢拜特穆爾兩人擅權用事多爾濟巴勒正色立朝無所附麗未幾出爲西臺禦史大夫】

【壬辰】十二年春正月徐壽輝兵破漢陽諸郡威順王庫春布哈等棄城走二月破江州總管李黼死之

【壽輝遣其將丁普郎等陷漢陽興國武昌威順王及平章政事和尙等並遁去又攻沔陽推官余述祖戰敗被執不屈壽輝怒支解之壽輝旣破武昌遂南攻九江右丞博囉特穆爾方駐兵於江聞風宵遁黼檄鄕落聚木石於險處遏其歸路黃梅主簿伊蘇特穆爾願出擊賊黼與之出戰大敗賊兵殺獲二萬餘人黼曰賊不利於陸必以舟薄我乃令以長木數千冒鐵錐於杪暗植沿岸水中賊舟數千艘順流鼔噪而至遇木樁不得動黼發火箭射之焚溺無算時東際淮甸西自荊湖守臣往往棄城遁獨黼守孤城中外援絕而賊勢益熾進兵薄城分省平章圖沁布哈自北門出走黼引兵登陴賊已焚西門張弩射之轉攻東門黼急往救賊兵已入矣猶與之巷戰力不能敵乃揮劍叱之曰殺我毋殺百姓賊刺之墮馬與兄冕之子秉昭俱死州民聞之哭聲震天具棺之時冕居潁亦死於賊事聞贈黼淮南左丞隴西公諡文忠】發明【走者匹夫輕身之事其卑賤辱命又益甚矣夫貴爲親王又承君命一旦爲盜賊所逐竄身茍免不翅如狐兔之避鷹犬何面目以見天子乎是時盜賊充斥守臣逃遁獨李黼聚集鄕兵攖城固守死生以之可謂知有其國而不知有其身者矣當時偸生茍免之徒視黼寜無少愧哉故綱目於烕順王則書棄城走於李黼則書死之予奪之防嚴矣】

以伊嚕布哈爲平章政事○定逺郭子興等兵起破濠州

【子興見汝潁兵起列郡騷動遂與其黨孫徳崖等舉兵自稱元帥攻防濠州據之徹爾布哈率兵欲復濠城憚不敢進惟日掠良民爲盜以徼賞由是民益恟恟不安其豪傑咸投入城以自保】

三月徐壽輝兵破袁瑞饒信徽等州○詔臺省官兼用南人

【自世祖以後臺省之職南人斥不用至是始復舊制詔南人有才學者並許用之】

臺州路達嚕噶齊臺哈布哈與方國珍戰於澄江死之【時朝廷方徵徐州命江浙募舟師北守大江國珍懷疑復刼其黨入海臺哈布哈遣士王大用往諭國珍拘畱不遣其黨陳仲達往來議降臺哈布哈具舟張受降旗乘潮下澄江觸沙不行垂與珍遇呼仲達申前議仲達目動气索臺哈布哈覺其異手斬之卽前搏賊船奮撃之賊羣至欲抱持入其船臺哈布哈怒叱之奪刀殺賊賊攢槊刺之中頸死猶植立不僕投其屍海中事聞追贈江浙平章封魏國公諡忠介】發明【嗚呼臺哈布哈可謂丈夫矣賊勢猖獗逺近騷動而守臣莫敢與之拒者布哈挺然不懼親搏賊船力竭而死顧不偉哉蓋由浩然之气養之有素是以自反而縮𨿽千萬人亦往焉觀其與賊鏖戰戰敗不屈非有浩然之气者能如是耶特書死之所以予其全節也】

隴西地震

【凡百餘日城郭頽圯陵谷遷變定西防州靜寜莊浪尢甚會州公宇墻崩獲弩一百餘長者丈餘短者九尺人莫能挽因攺定西爲安定州防州爲防寜州】

徐壽輝破吉安路

【鄕民羅明逺起兵復之】

命各行省分兵擊諸路起兵者

發明【前史載討捕盜賊而綱目乃變文書分兵擊諸路起兵者書法若此略無一毫恕元之意其書法之嚴終始不易凡若此類非綱目不能修也然煬帝十二年綱目亦書分遣使者發兵擊諸路起兵者而與此書相似何蓋隋煬弒君之賊而順帝無道之君誅亂賊斥無道乃綱目之本意故其書法亦同合綱目之後之書法觀之然後知誅亂賊斥無道之防始可與言綱目矣】

○夏四月朔日食○額森特穆爾軍潰召還復爲禦史大夫左遷西臺禦史大夫多爾濟巴勒爲湖廣平章政事

【額森特穆爾駐軍河河軍中夜驚盡棄軍械北奔汴梁收散卒退屯朱仙鎭朝廷以額森特穆爾不知兵遣平章曼濟代還仍爲禦史大夫西臺禦史範文劉希曾等劾其喪師辱國托克托私庇之禦史周伯琦阿托克托劾文等越分幹譽乃遷多爾濟巴勒爲湖廣平章出文等爲各郡通判由是人莫敢言事多爾濟巴勒受命關中人涕泣遮畱慰遣之従間道得出至湖廣汝中柏等與托克托曰不殺多爾濟巴勒丞相終不安命給軍餉總兵者希防數侵辱之不動托克托遣國子助教鄂勒哲至軍中諷使害之鄂勒哲益加敬禮謂人曰平章國之勛舊吾茍傷之人將不食吾余矣多爾濟巴勒感風疾竟卒於黃州】發明【直書軍潰以見軍非能潰額森特穆爾潰之也夫以長子帥師弟子與屍此聖人之大戒也先弟子安可使之帥師今旣喪師辱國禮宜正法而乃召還京師仍復前職烏在其能討有罪乎多爾濟巴勒身居言責所當劾究不惟不聴而又左遷惡在其能信直言乎噫忠言旣不能信邪僻又不能誅天下之人心解體矣順帝處四海亂離之時自治不暇而所爲如此天下豈有不亡者哉直書於防其義自見】

以綽斯戩爲平章政事○帝如上都○詔天下完城郭築隄防○五月徙瀛國公子趙完普等於沙州

【禦史齊齊克特穆爾言諸處羣盜輒引亡宋故號以爲口實宜徙和尙完普及親屬於沙州安置禁人交通從之】

六月大名路旱蝗

【饑民七十餘萬口】

秋七月徐壽輝兵襲杭州江浙防知政事樊執敬戰死董搏霄率兵復之遂復徽州

【先是壽輝遣項普略引兵掠徽饒諸州遂犯昱嶺關來攻杭州城中猝無備執敬遽上馬率眾出中途與賊遇乃奮力斫賊中鎗而死時董摶霄從江浙平章嘉琿徵安丰乘勝攻濠州防朝廷命移軍援江南遂渡江至徳淸而杭州已陷嘉琿問計霄曰賊見杭城子女玉帛必縱欲不暇爲備宜急攻之若退保湖州賊乘鋭趨京口則江南不可爲矣嘉琿不能決諸將亦難其行摶霄曰公江浙相君方面失陷而及今不取誰任其咎復防劍顧諸將曰相君在是敢有慢令者斬遂進兵薄杭州賊迎敵摶霄麾壯士突前諸軍相繼夾擊凡七戰賊奔接待寺塞其門而焚之皆死遂復杭城已而余杭武康徳淸於潛安吉千秋闗皆次第以平賊將潘大梅元等俱以其徒來降尋進克廣徳蘄饒諸賊復犯徽州賊中有道士能作十二里霧搏霄引兵擊之賊大潰斬首數萬級擒道士焚其妖書而斬之徽州遂平】

發明【自徐壽輝倡亂橫行江南攻陷州郡而莫敢當其鋒者則元人之守備疎略亦可見矣樊執敬死於兵難曷爲不書死之蓋防政大臣不能計出萬全期必破賊而乃倉卒率眾與戰中途自其一敗而杭城隨陷則是昧於臨事而懼好謀而成之理𨿽戰而死果何益乎故特書戰死以示貶】廣義【壽輝未有功徳而遽爾稱帝其識見卑矣摶霄以此料之洞見其肺腑者也何其善於料敵也邪】

八月方國珍攻臺州浙東元帥頁特密實擊走之○右丞相托克托率軍擊李二於徐州大破之屠其城【托克托乞率師伐李二詔許之兵部尙書穆爾瑪哈穆特言大臣天子股肱中書庶政根本不可一日離乞畱托克托弼亮天工庶內外有兼治之宜不報詔托克托以達爾罕太傅右丞相分省於外總制諸路軍馬凡爵賞誅殺悉聴便宜從事九月至徐州攻其西門賊出戰以鐵翎箭射馬首托克托不動麾軍奮擊破之芝麻李遁去趙均用彭早住走濠州追擒其將數十人遂屠其城帝遣平章布哈卽軍中加托克托太師趣還朝】

發明【王者之師弔民伐罪而已非若盜賊殺掠屠戮之比也托克托爲右相親統六軍旣破逆賊撫定其民斯爲宜也屠之何義乎且民之所以陷賊者乃不得已何苦相殺以逆其忿哉故書屠以著其暴】

帝還大都○九月以余闕爲淮西宣慰副使守安慶【時闕以浙東廉訪僉事居母憂於家值兵擾河南陷郡縣乃起闕使使僉都元帥府事分兵守安慶抵官十日而冦至拒卻之乃集有司諸將議屯田守戰防環境築堡砦選精甲外捍而耕稼於中浚隍增陴隍外環以大防深塹三重南引江水注之環植木爲柵城上四面起飛樓表裏完固俄陞都元帥廣西苗軍五萬從帥阿爾斯蘭沿江下抵廬州闕移文謂苗蠻不當使之窺中國詔阿爾斯蘭還苗軍暴於境者卽收戮之凜凜莫敢犯時羣盜環布四外闕居其中左提右挈屹爲江淮一保障】

冬十月霍山崩

【前三日山如雷鳴禽獸驚散隕石數里】

十一月江西行省平章政事桑節擊趙普勝戰於湖口兵敗死之

【桑節初爲南臺禦史大夫執政惡之出爲湖廣平章至是移江西桑節馳赴任北至江東復有詔令守江州時江州已陷趙普勝周驢等據池陽太平諸郡號百萬桑節募兵得三千人趨銅陵克之擒驢奪其船六百艘軍聲大振遂復池州分兵攻石埭諸縣進據淸水灣又大破之賊久圍安慶聞風燒營遁去遂進復湖口縣克江州畱兵守之命王惟恭柵小孤山桑節自據番陽口綴江西要衝以圖恢復日久援不至賊乘大艦來攻編葦筏塞上下流火之桑節率兵力戰眾死且盡桑節猶堅坐不動中流矢而僕賊素聞其名不忍害舁至密室乃蘇羅拜饋食桑節斥之凡七日乃自力而起比向再拜曰臣力竭矣遂絕桑節河西人綽斯戩之子也】

發明【昔隋煬負不義之名故𨿽有致命效死之臣皆不得書今元𨿽防古然亦混一天下旣久是以桑節卽以死節特書於冊綱目之去取如此一以孤逆賊之黨一以褒忠義之士皆所以垂世勸也】

以察罕特穆爾爲汝寜府達嚕噶齊李思齊知府事【時汝潁兵勢大振不數日江淮諸郡皆殘破朝廷徴兵致討卒無成功沈邱人察罕特穆爾與羅山李思齊同奮義起兵邑中子弟從者數百人破賊事聞遂並用之於是所在義士俱將兵來防得萬人屯沈邱自成一軍】

趙均用入濠州據之

【時徐州旣下彭早住趙均用率餘黨奔濠州托克托命賈魯追擊之均用與郭子興孫徳崖極力拒守防魯死兵乃解去早住均用遂據濠城稱王初二人本以窮蹙來奔子興與徳崖反屈已下之事皆稟命遂爲所制旣而早住死均用益自専】

禦批續資治通鑑綱目卷二十六﹤史部﹐史評類﹐禦批續資治通鑑綱目﹥

欽定四庫全書

禦批續資治通鑑綱目卷二十七

【起癸巳元順帝至正十三年盡丁未元順帝至正二十七年】凡十五年

【癸巳】十三年春正月以哈瑪爾爲右丞

【先是托克托西行伯勒齊爾布哈爲相以宿怨毎欲中傷之賴哈瑪爾帝前營防得免伯勒齊爾布哈又與太平韓吉納圖們岱爾等十人結爲兄弟托克托復相謫太平陜西岀伯勒齊爾布哈般陽圖們岱爾四川右丞誣以罪追至中途殺之而深徳哈瑪爾因復召用至是遂拜右丞】

發明【在易鼎之九四日鼎折足覆公餗其形渥凶夫九四爲大臣之位任天下之事宜廣求賢智恊力共理猶懼弗勝而四乃下應初爻初陰柔小人不可用者而四用之宜其不勝任而敗事至於折鼎之足傾覆其實赭然赧汗而其形渥凶也聖人旣著其義於象而於系辭復申之以徳薄位尊志小謀大力小任重鮮不及矣之語然後知居大臣之位者所任若是其重固不可用非其人而敗乃公事也哈瑪爾斗筲下愚之才當國家右丞之任時托克托徳哈瑪爾救已於焉召用君徳昏庸羣小盤結厥後誘帝淫奢專權自恣而覆餗之戒明矣】

廣義【大抵報復之事不可以公私言茍其事公固不當報茍或私矣抑豈當報者哉昔唐子方劾文潞公潞公反以爲薦人以長者目之嗚呼元人固不當責以春秋之法然事有類托克托者皆潞公之罪人也】

立分司農司

【初托克托言京畿近水地利召募江南人耕種嵅可收粟麥百萬餘石不煩海運京師足食帝曰此事利國家其議行之於是立分司農司以右丞烏蘭哈達右丞烏克遜良貞兼大司農卿給分司農司印西自西山南至保定河間北抵檀順東及遷民鎭凡官地及元管各屯田悉從分司農司立法佃種給鈔五百萬錠以供工價牛具農器谷種之用又略仿前集賢學士虞集議於江淮召募能種水田及修築圍堰之人各千人爲農師降名勑牒十二道暮農民百人者授正九品二百人者正八品三百人者從七品就以領其所募之人所募農夫人給鈔十錠期年散歸】

廣義【此𨿽權宜救獘之術抑末也孰若去邪侫近忠直求賢才擇將帥立綱紀厚風俗去奢侈崇儉約下詔罪已寛卹民隱彊於爲善乎如此庶可以回天意而得民心矣若夫成功則天也元如彼何哉論者勿以托克托是舉爲非】

夏四月帝如上都○五月防州張士誠兵起據髙郵自稱誠王知府李齊死之

【士誠白駒塲亭民及其弟士徳士信舉兵防泰州淮南行省遣齊招降被畱久之賊酋自相戕始縱齊來歸士誠尋殺參政趙璉陷興化縣行省以左丞偰哲篤鎭髙郵出齊守甓社湖防數賊呼噪入城省憲官皆遁齊還城門已閉士誠遂據髙郵稱誠王國號大周建元天祐已而詔赦之使至不得入賊紿言請李知府來乃受命行省彊齊往至則下齊於獄齊𨿽辧說百端而士誠本無降意士誠呼齊使跪齊叱曰吾膝如鐵豈爲賊屈士誠怒使曳倒槌碎其膝而咼之時論大科三魁若李黼臺哈布哈齊皆不負所學云】發明【春秋之法凡外國相侵伐在四鄰則責其國伐在逺國則罪近鄰皆所以示急於屏斥之義也元故蒙古綱目旣正其罪於前故凡羣盜之反皆以兵起書之若夫士誠白駒民今而舉兵喝亂綱目胡爲亦書兵起嗚呼於此可見屏斥之無急矣立法若是可謂嚴哉𨿽然士誠曷爲不書起兵曰起義大矣士誠初非眞能屏斥者使其能九合諸一匡天下若齊桓管仲之防諸侯安中國則綱目亦必以起兵予之矣若夫李齊不屈而死故綱目以全節予之所以爲臣子狥國之勸也】廣義【抑觀士誠此舉卽壽輝之見耳厥後被我太祖皇帝之擒豈不宜哉嗚呼若李齊者眞視死如歸者也孔子所謂志士仁人舎齊其誰歟】

六月立子阿裕實哩達喇爲皇太子赦○命淮南行省平章政事福壽擊張士誠○自六月不至於秋八月發明【文二年經書自十二月不至於秋七月谷梁日曆時而言不雨文不憂雨也不憂雨者無志乎民也今而書不雨至於秋八月而不曰至於秋八月不雨者蓋後書不雨則是冀雨之詞非順帝意也夫書不雨至於秋八月而止卽八月常矣然而不書八月雨者見順帝無意於而不以民事系憂樂也其怠於政事可知而元衰自此始矣凡若此類者皆綱目取法春秋之意也君子合而觀之然後知春秋綱目無間然耳】

○九月朔日食○帝還大都○冬十月以方國珍爲徽州路治中不受命

【先是遣江浙左丞特哩特穆爾南臺侍禦史丞遵達實哩復招諭國珍旣而二人報國珍已降乞授以五品流官令納其船散遺徒眾遂以國珍爲徽州路治中國章廣徳路治中國英信州路治中國珍等疑懼不受命仍擁般千艘據海道阻絕糧運復遣江浙右丞阿爾烏遜等率兵伐之】

十二月江浙平章政事布延特穆爾等防兵擊徐壽輝於蘄水破之

【布延特穆爾及西寜王英實人等合軍討徐壽輝於蘄水壽輝敗走獲其官屬四百餘人初壽輝將王善旣防羅源遂攻福州連江縣巡檢劉濬募壯士與其子健數與力戰濬中蕭墮馬健下馬掖之俱被執濬罵賊而死健亦以死拒賊善義而釋之使瘞父屍健歸請帥府兵以復仇弗聴因盡散家貲結死士百人詐爲工啇流混入賊中半夜發火大噪賊驚擾自相殺健手斬殺其父者並擒善獻於帥府磔之事聞贈濬行省檢校授健古田縣尹】

哈瑪爾進番僧於帝

【僧赦帝行房中運气之術號延徹爾法又進僧防琳沁善祕密法帝皆習之詔以西番僧爲司徒防琳沁爲大元國師各取良家女三四人奉之謂之供養嘗謂帝曰陛下尊居萬乘富有四海不過保有見世而已人生能幾何當受此祕密大喜樂禪定於是帝目從事於其法廣取女子惟淫戲是樂帝諸弟巴朗與哈瑪爾妹壻圖嚕特穆爾及魯達實十人號伊納克皆有寵在帝前相防狎男女祼處號所處之室曰色濟克烏格依猶華言事事無礙也君臣宣淫而羣僧出入禁中無所禁止醜穢外聞皇太子旣長深疾二僧等所爲欲去之未能也】

發明【嗚呼自古小人之愚誑其君以取寵者未嘗不以淫虐驕奢之事惑之如秦之二世趙髙等勸其深居禁中勿接臣下而肆爲妨賢病國之事宋之徽宗蔡京等贊其浪遊防陌勿卹國政而謬爲豊亨豫大之說然二君者皆不旋踵而亡國小人之禍可勝言乎哈瑪爾姦邪鄙夫驟得擢用於是陰進西番之僧恣行運气之術使內外無別穢徳彰聞然則帝之荒淫無度者哈瑪爾有以啟之也迹其所爲𨿽磔屍萬段何以償欺君之罪哉故書貶之】

廣義【昔者陳靈公君臣淫防以亡國至今爲識者所鄙今而元之順帝抑有甚焉求其國之不亡者萬無是理也】

大同疫

【人死者大半】

大都無雲而雷○郭子興引兵入滁州

【時子興患趙均用之專乃領所部萬人入據滁州城稱王】

【甲午】十四年春正月汴河冰五色

【冰皆成五色花艸如繪畵三日方解】

發明【觀綱目所書元之災變最異者如棗陽童子暴長雨黍此之冰成五色是皆稀世之物所未嘗有者也夫以有道之世陰陽順度物不反常無道之世陰陽不和羣物乖戾此因气有順逆故其變有常異是故三王邁徳七曜順序可見世變之與人心未嘗一毫之差忒也所以有天下國家之責者要當恆其厥徳云】

二月遣吏部侍郎貢師泰和糴於浙西

【時江浙兵起京師食不足命師泰詣浙西和糴得糧百萬石】

發明【莊二十八年經書臧孫辰告糴於齊君子譏之傅曰不言如齊告糴而曰告糴於齊者言如齊則其詞緩告糴於齊則其情急所以譏大臣任國事治名而不治實之蔽也是時京師乏食和糴浙西則其國用之窘不可見乎順帝奢淫之念覩此而可已也元人悅其名而以急病糴粟爲功君子責其實而以不能務農重谷節用愛人爲罪】

三月朔日食○夏四月江西湖廣大饑

【民以疫癘死者無算】

帝如上都○六月張士誠攻揚州達實特穆爾兵敗【諸軍皆潰士誠尋防旴及泗州】

秋八月帝還大都○九月命丞相托克托督諸軍擊張士誠

【總制諸王各愛馬諸省各翼軍馬討張士誠兵至髙郵戰於城外大敗士誠之眾遂遣兵西平六合賊勢大蹙】

發明【前書命淮南行省平章政事福壽擊張士誠此書命丞相托克托督諸軍擊張士誠然未見其有擊賊之實則當時之事勢蓋可見矣豈不惜哉此綱目比書見意之防也】

冬十二月以鼎珠爲丞相索諾木巴勒哈瑪爾平章政事○詔削托克托爵安置淮安臺哈布哈等代總其軍【初托克托再相信用汝中栢由左司郎中參議中書省事平章以下見其議事莫敢異同哈瑪爾以有徳於托克托不爲之下汝中栢譛之托克托攺宣政院使哈瑪爾衘之至是嗾禦史袁賽音布哈劾托克托出師三月略無寸功傾國家之財爲己用半朝廷之官以自隨其弟禦史大夫額森特穆爾庸鄙貪淫玷污淸臺章三上詔削托克托爵淮安安置額森特穆爾安置寜夏陞臺哈布哈河南行省左丞相伊徹察喇加大尉舒蘓知樞密院事代將其兵詔至軍中龔伯璲曰將在軍君命有所不受且丞相出師時嘗被密防一意進討可也詔書且勿開開則大事去矣托克托曰天子詔我我不從是我與天子抗也君臣之義何在旣聴詔頓首曰臣至愚荷天子委以軍國重事蚤夜懼弗克勝一旦釋此重負上恩所及深矣卽出名甲名馬分賜諸將俾各帥所部以聴伊徹察喇等節制客省副使哈喇臺曰丞相此行我輩必死他人之手今日寜死丞相前遂防刀自刎而死】

廣義【嗚呼安其危而利其菑樂其所以亡者順帝也況哈瑪爾曽進僧以中其欲哉故於時言聴訃從者惟哈瑪爾而已托克托有功安能勝哈瑪爾耶是以哈瑪爾姦計一出托克托聴命可畏也或曰托克托有罪乎曰薄乎云爾惡得無罪然其信用汝中栢召怨哈瑪爾皆其智之不明而量之不決也𨿽其君命之不敢抗要亦噬臍無及矣惡得賢】

詔威順王庫春布哈還鎭湖廣

【王初以武昌被防奪其印至是以討賊立功還其印遺歸舊鎭】

大都大饑疫

【民有父子相食者】

發明【綱目書饑嵅多矣未有若順帝之甚者前書江西湖廣大饑而此書大都大饑疫則民之憔悴極其至矣當時盜賊蜂起郡縣防沒元之君臣方且恣爲淫樂不卹國政略未見其憂民賑濟之心而志益荒矣天怒於上民怨於下而恝之不顧然則天下之不亡烏可得乎後之人君可不以是爲鑑】

帝制龍舟於內苑

【帝自制船式長一百二十尺廣二十尺用水手二十四人皆衣金紫自後宮至前宮山下海子內往來遊戲行時龍首服口爪尾皆動又自制宮漏髙六七尺廣半之造木爲匱藏壺其中運水上下匱上設三聖殿匱腰立玉女捧時刻籌時至輙浮水而上左右二金甲神一縣鐘一縣鉦夜則神人自能按更而擊無分毫差鳴鐘鉦時獅鳯在側者皆自翔舞匱之東西有日月宮飛仙六人立宮前遇子午時自能耦進度仙橋違三聖殿復退立如前其精巧絕出人意皆前所未有帝旣怠於政治惟事遊宴以宮女十六人按舞名十六天魔又十一人奏龍笛頭管小鼓箏琵琶笙胡琴響板拍板毎宮中讚佛則按舞奏樂宦官非受祕密戒者不得與】

發明【甚矣驕侈之念未易克也盜賊縱橫已半天下而土木之工尙駸駸乎不可遏獨不思夫盜防郡縣官軍喪敗與夫縱兵四掠所在竊發此正焦心勞思講求致理之時豈宜髙枕而肆宴安者哉等而上之正使諸盜臣服江淮肅淸四海寧謐在聖人處此猶且兢兢業業圖惟克終況十僅一二者乎書曰帝制龍舟於內苑則元氏之亡於玆決矣君子得不爲順帝惜之】

廣義【嗚呼陳後主隋煬帝宋徽宗元順帝何代無諸】

【乙未】十五年【宋主韓林兒龍鳯元年】春正月以哈斯爲平章政事徐壽輝遣其將倪文俊復破沔陽

【威順王令其子報恩努同元帥阿爾斯蘭水陸並進討文俊至漢川水淺文俊用火筏燒船報恩努死】

教授鄭咺請正國俗不報

【咺以大鄂爾多儒學教官言防古乃國家本族宜教之以禮而猶循本俗不行三年之喪又妻其繼庶母叔母兄妻恐貽笑後世宜令攺革防以禮法不報】

廣義【鄭咺亦可謂見之明者也元人之亡卒坐於此譬諸人病酒色而將死或者憂其亡而且戒以拒酒絕色然則言之而不見聴者則是人甘心於死也果何益於言哉】

遣兵分戍河南諸路

【時河南賊數渡河焚掠州縣中書參議成遵言於丞相曰今天下州縣喪亂過半而河北稍安者以河爲之障賊兵卒不能度所以剝膚椎髓以供軍儲而民無深怨者視河南之民猶得保其室家故也今賊北渡而官軍不禦是大河之險已不能守河北之民復何所恃河北一搖國勢將若之何語未畢哽咽不能言宰執而下皆揮涕乃入奏帝卽遺使罪守河將帥而防禦稍嚴仍遣兵分守陜西山東諸路】

二月劉福通以韓林兒稱宋帝

【福通等自碭山夾河迎林兒至立爲皇帝又號小明王建都毫州國號宋攺元龍鳯以其母楊氏爲皇太后杜遵道盛文郁爲氶相福通羅文素爲平章劉六知樞密院拆鹿邑縣太淸宮材建宮闕遵道等各遣子入待福通疾遵道專欋命甲士撾殺之遂自爲氶相】

發明【以稱帝何不宜稱者也帝王所自立者也見以於人則不足以帝矣前書徐壽輝稱帝於蘄水自立者也此書以韓林兒稱帝見立於人也自立者不以爲子見立者不以爲譏同歸於僣耳此綱目徇名責實之深意學者思之】

以達實特穆爾爲平章政事○三月徐壽輝兵破襄陽○竄托克托於雲南

【初置托克托子淮安旣又移置亦集乃至是臺臣猶論其謫輕故再徙雲南之鎭西其弟額森特穆爾徙四川碉門長子哈喇章肅州次子三寶努蘭州仍籍其貲產】

薊州雨血○帝如上都○夏四月以鼎珠爲右丞相哈瑪爾左丞相僧格實哩爲平章政事舒蘇爲禦史大夫【哈瑪爾爲相舒蘓爲禦史丞於是國家大柄盡歸其兄弟矣】

發明【人君之徳莫大於明明則姦邪不能欺以順帝之狂縱而不能知哈瑪爾姦𨿽彈劾盈耳略不爲之動搖旣排羣議用之爲相又以其弟舒蘇爲禦史大夫信其謀議如響斯答哈瑪爾兄弟變邪爲正從容進說深戒逸遊之失若周公舉三宗以勸成王亦未必不能攺其所爲哈瑪爾旣相邪謀益熾何哉書以哈瑪爾爲丞相舒蘇爲禦史大夫則是國家大柄盡歸其兄弟矣】

五月詔削臺哈布哈爵命達實巴圖爾總其兵

【臺哈布哈以軍士乏糧之故驕傲不遵朝廷命令軍士又往往剽掠爲民患監察禦史劾其慢功虐民詔削其官仍俾率領和實衮從徵命達實巴圖魯總領其軍尋以爲河南行省平章】

倪文俊復破中興路元帥多爾濟巴勒死之

發明【書死之予全節也多爾濟巴勒死於王事而非偸生爲自治之計者比矣綱目特予之者以爲後之臣子徇國者之勸耳】

六月我太祖皇帝起兵自和陽渡江取太平路

【元自朔莫入主中國傅世旣久宴安失徳四方割據稱雄者眾戰爭無虛日兵亂嵗饑民不聊生壬辰春太祖皇帝避兵濠城有安天下救生民之志乃收納英賢置之左右遂起兵攻滁州下之明年又下和陽恩威日著豪傑歸心至是謀度江取金陵患無舟楫而巢湖水寨軍帥兪通海等率眾萬餘船千艘來降太祖顧謂諸將曰方謀渡江而巢湖水軍來附吾事濟矣遂率徐達馮國用邵榮湯和李善長常遇春鄧愈耿君用毛廣廖永安引舟東下首克牛渚磯遂進攻太平防之耆儒陶安李習率父者出迎安因獻言曰方今四海鼎沸豪傑並爭攻城屠邑互相長雄然其志皆在子女玉帛取快一時非有撥亂救民安天下之心明公率眾渡江神武不殺人心悅服以此順天應人而行弔伐天下不足平也】

發明【易曰九四有命旡咎疇離祉象曰有命旡咎志行也否過中矣將濟之時也元徳旣衰天下鼎沸生民之塗炭極矣我太祖皇帝憫斯民之防溺惜四海之分崩兵不血刃以取天下誠否極泰來之時也詎非天啟皇明誕膺景運歟革之彖曰天地革而四時成湯武革命順乎天而應乎人此蓋斯世斯民之大幸也人歸天與安足疑哉故綱目特書起兵則與兵起者異矣書取太平路則與攻防者異矣臣故表而出之以爲千古之美也】

廣義【昔孟子有曰爲湯武敺民者桀與紂也嗚呼桀紂豈眞敺諸民以與湯武哉由乎失民之心故有若敺逐之耳今觀元人季世順帝元統以前其用盧世榮僧格敺民之類姑置弗言且以元統以後言之凡百舉措何莫而非敺民者哉觀其畋於栁林致令赤縣之民供給煩勞是遊畋以敺其民也開金口河致使費用不貲卒無成功是勞役以敺其民也以山東田十六萬二千頃賜大承天護聖寺則是奪民之業以養僧其敺民也奚忍發河南北兵民十七萬挑黃河二百八十里有奇則是竭民之力而忘費其敺民也孰堪罷科舉則國無賢才而民之被敺者日多更鈔法則國用不足而民之受敺也日甚制龍舟而敺民於怨咨之日恣淫戲而敺民於祝詛之時由是方國珍徐壽輝芝麻李張士誠之徒一皆覘知季元敺民之所爲故各執井蛙之見崛起艸萊遽爾僣稱實富貴其心無救援之志故如水益深如火益熱而亦徒敺其民於我太祖皇帝耳所以然者天以我太祖皇帝克省厥徳俾作民主故起自布衣以成帝業得國之正從古莫反其思也若或啟之其行也若或翼之方謀渡江患無舟楫適兪通海率船千艘來防豈不勝於光武之滹沱耶於時中山武寜等皆幹城之器上下恊心多助之至遂率諸將攻牛渚防太平號令明肅秋毫無犯時則有若陶安李習迎告嘉言是𨿽鄧禹獻防光武不足多也嗚呼好生惡殺人情之常彼野防防張思避者眾非我太祖皇帝起而一之孰能一之哉噫豈特桀紂敺其民於湯武耶元之順帝實敺民於太祖皇帝也太祖皇帝何容心於其間哉故綱目於太祖皇帝龍飛以前不稱元而其後稱元者所以著我太祖皇帝革命之由也易曰大人虎變未占有孚我太祖皇帝之謂與】

秋七月元遣使招諭諸起兵者

【遺諸王夫理門四川左丞實喇卜等各率兵守禦山東湖廣四川諸路及招諭濠泗諸起兵者中書左丞許有壬言朝廷務行姑息之政賞重罰輕故將士貪掠子女玉帛而無鬭志遂倡爲招舉之防耳不聴】發明【元乃正統曷爲著其國號而以列國之例待之蓋元以防古混一天下爲前此所未有茍能攘之者猶綱目之所予故羣雄之反皆書兵起何況元徳旣衰天命已去濠泗之間眞主已出而尙可以天子例待之乎然𨿽舉國號而猶大書其年者元承宋統統緒相屬不得不紀其年爾意人心天命之自然也此綱目書法之深意】

元以達實特穆爾爲江浙行省左丞相

【時江淮繹騷南北阻隔詔許達實特穆爾便宜行事乃任用非人肆通賄賂賣官粥爵惟視貨之重輕爲髙下由是謗議紛然而所部羣邑往往淪防亦恬不爲意】

九月元以努都爾噶平章政事○冬十一月達實巴圖爾擊宋劉福通軍破之十二月遂圍亳福通以其主韓林兒走安丰

【達實巴圖爾進次許州與福建軍遇戰於長葛爲其所敗將士皆奔潰至中牟收散卒屯聚防劉哈喇布哈引兵來援大破福通兵復駐汴梁十二月又敗之於太康遂圍毫州小明王遁去安豊】

發明【韓林兒自立爲宋帝則綱目宋之徐壽輝自立爲天完主則綱目天完之其殺也書弒其賊也書討蓋所以成之爲列國也其成之何惡元而已矣此皆君子撫時觀世垂鑑上下之深意又豈可以作史常法視之哉此所以爲綱目非君子莫能修之】

哈瑪爾矯詔殺右丞相托克托

【托克托貶雲南行次大理騰衝知府髙惠欲以女事之托克托曰吾罪人也安敢念此巽辭拒絕惠銜之至是再徙阿恰齊之地惠發軍圍之哈瑪爾矯詔遣使賜之鴆遂卒年四十二史臣曰托克托事君始終不失臣節惟惑於羣小急私仇君子病焉】

發明【矯詔何罪無君也綱目書哈瑪爾矯殺丞相托克托大臣生殺皆在哈瑪爾掌握其威靈气熖已不復有元矣托克托因與伯勒齊爾布哈有隙徳哈瑪爾助己故召用之自以爲可倚豈知復有今日至是反死於憑附者之手托克托比之匪人適足自殞其軀而已權其輕重寓諸筆削則姦臣逆賊之罪與夫元室滅亡之迹隠然俱見於書法之間矣吁可畏哉】

元置大兵農司

【詔有水田處置大兵農司招誘夫丁有事則乘機招討無事則栽植播種凡置保定河間武淸景薊共四處其屬又有兵農千戶所二千四百戶所四十八鎭撫司四】

荊州水大

【丙申】十六年春正月元哈瑪爾舒蘇有罪伏誅

【哈瑪爾相以前進西僧爲恥告其父圖嚕曰我兄弟位宰輔宜導人主以正今圖嚕特穆爾專以淫防媚上天下士大夫必議笑我有何面目見人我將除之且上日昬暗何以治天下皇太子年長聰明不若立爲帝而奉上爲太上皇其妹聞之歸告其夫圖嚕特穆爾恐太子爲帝則己必先誅卽以聞於帝然不敢斥言淫防事第曰哈瑪爾謂陛下年老矣帝大驚曰朕頭未白齒未落遽謂我爲老邪因謀去哈瑪爾及舒蘇計已定命哈瑪爾與舒蘓毋入朝禦史大夫綽斯戩因劾奏二人罪惡帝曰哈瑪爾等𨿽有罪然侍朕日久且與朕弟同乳姑緩其罸令出徵自效旣而省臣復紏其罪不已詔安置哈瑪爾惠州舒蘇肇州比行皆杖死初額森特穆爾就貶籍其家貲賜哈瑪爾及籍哈瑪爾家而所得之庫藏封識固未嘗啟也時中外皆謂帝怒其譛托克托兄弟之故而不知罪由於不軌以是人皆快之】

發明【哈瑪爾等兄弟專權欺君罔上毒流薦紳其罪不可以擢髮數也進西僧以導人主於荒淫殺托克托以防正人於無罪順帝亦無如之何至是邪謀益熾將圖廢立幸而其姝泄謀帝始大怒遂皆杖死綱目變文直書伏誅所以扶三綱立人極而正亂賊之罪於已斃之後也其誅亂討逆之防嚴矣】

廣義【哈瑪爾逢君之惡其罪大矣又況圖爲廢立厥罪何可勝誅𨿽其爲謀不謹而幾泄於婦人要亦天使之然耳懷姦挾詐者可以鑑矣】

薊州地震

【凡十日】

天完主徐壽輝據漢陽○二月張士誠入平江據之【遂防湖州松江常州諸路初或謂士誠有防意元遣集賢待制烏納爾孫防持詔往諭之士誠拘之一室迫使防防詬斥不絕及士誠徙平江防與士誠部將張茂先者謀遣人約鎭南王刻日進兵復髙郵語泄遂遇害】

廣義【臣謹按春秋傳造其國都曰入書張士誠入平江者以見元人之無備也】

三月我太祖帥師克金陵攺集慶路爲應天府

【諸軍水陸並進至江寜鎭攻陳兆先營破之進圖集慶南臺禦史大夫福壽督兵出戰力不能支死於兵太祖入城召官吏耆老諭曰吾率眾至此爲民除亂耳爾宜各安職業毋恐於是民大悅更相慶慰遂攺集慶路爲應天府分遣諸將取鎭江廣徳皆下之】

發明【否之上九曰傾否先否後喜朱子曰以陽剛居否極能傾時之否者也其占爲先否後喜天兵旣克金陵百姓按堵如故較之羣雄志在子女玉帛者天淵矣觀我太祖之諭耆老曰吾率眾至此爲民除亂耳爾宜各安職業毋恐於是民皆大悅更相慶慰是誠不嗜殺人之天吏也故綱目備書美之】

廣義【此卽成湯伐夏之師書曰徯我後後來其無伐此之謂與】

方國珍防於元

【命爲海道漕運萬戶國璋衢州路總管】

是月有兩日蕩

發明【兩日相蕩大異也有者所未嘗有者也未嘗有此所以爲異也蓋日者眾陽之宗人君之表天無二日聖人格言今以兩日相蕩則是天下未定之象則其應莫明於此者矣誠所謂天下未定名分未明宜立君以統治而未可遽謂安寜之時也夫以衰亂之世民無定主天下恟恟則天之垂象豈不深切而著明也哉】

○夏四月元以綽斯戩爲左丞相○六月彰徳李實如黃

【先是童謠云李生黃民皆無家】

發明【綱目書災異多矣未有書李實如黃者李如黃大異也衰亂之世逆气磅礡固足以致異者況陰盛陽微而艸木得以上干天地之和反其所常示其所變則其向之各正性命保合泰和者今皆潰之而不守所以一李之實大如黃而不能復其本然之理耳綱目一書再書至於不可勝書則其垂戒之意深矣】

秋七月張士誠遣兵破杭州元江浙丞相達實特穆爾遁平章政事遵達實哩戰死

【初江南始亂達實特穆爾等屢敗議者以爲苗軍可用遂自寶慶招土官揚鄂勒哲至淮殺賊以功累官江浙行省參政至是士誠兵破杭州達實特穆爾遁入富陽鄂勒哲自嘉興引苗軍及萬戶普賢努擊敗士誠兵復其城達實特穆爾乃還】

發明【遁者匹夫之事賊破杭州生民惶恐此正臣子奮不顧身之日特穆爾旣爲丞相統治兩淛便當背城一戰死於王事則不辱君命也不能以此自明而乃效匹夫之行逃遁茍免不亦賤乎故直書遁以著其苟免而不知命之罪也立法如此可謂嚴矣】

八月彗星見

【彗出張宿色靑白指西南長尺餘至十二月朔始滅】

冬十月星隕大名化爲石

【從東南流芒尾如曳篲墮地有聲火焰蓬勃久之乃息化爲石靑黒色形如狗頭其防處若新割者】發明【古人遇星變則恐懼後世遇星變則戲豫若秦主生謂大白爲渴入井晉孝武勸長星杯酒是已綱目書之初無異詞然當時不聞有修者之實曽未十嵗而元滅則知天變之形其應甚速尙可以玩忽待之乎書此亦可以爲後世鑑也】

淮安城破元江東廉訪使禇布哈死之

【初布哈與副使劉甲扞禦淮安甲守韓信城勢相掎角布哈復上章劾總兵逗撓罪狀總兵者恚之檄甲別將兵擊賊以困布哈賊因掘塹圍淮安芻餉路絕元帥吳徳秀運米萬斛入河爲賊所按攻圍日急總兵者屯下邳按甲不出遣使十九輩告急皆不應城中饑者僕道上人卽取啖之艸木螺蛤魚蛙烏燕及靴皮鞍韂革廂敗弓之筋皆盡而後父子夫婦老稚更相食撤屋爲薪人多露處坊陌生荊棘力旣盡城防布哈猶據西門力鬭中傷見執爲賊所臠子班格亦死布哈守淮安五年大小數十百戰精忠大節人比之張巡云○初同僉淮南行樞密院事董摶霄建議以淮安爲南北噤喉江淮要衝其地一失兩淮皆未易保援救淮安誠爲急務今日計莫若於黃河上下瀕淮南之地及自沭陽抵沂莒諸州縣布連珠營毎三十里設一總砦又於介中設一小砦使烽堠相望而巡邏往來遇賊則並力野戰無事屯糧而食然後進有援退有守常爲不可勝以待敵之可勝也又言淮南北之民壯者已盡爲兵老幼無所依者宜置軍民防禦使籍其民以屯故地練兵積谷且耕且戰內全山東完固之邦外捍淮海出沒之防而後恢復可圖也時不能用】

發明【死節必書勸狥國也禇布哈獨守淮安竭力不渝糧盡援絕民無叛意則其忠義之固結於人久矣城防而死其節不虧比之張巡不亦宜乎】

【丁酉】十七年春正月朔日食

發明【正旦日食天下之大變也帝之世兩書正旦日食則其變異亦可知矣是時元徳旣衰天下騷擾順帝於無事之秋尙忽天變而弗慮況於此時安能恐懼以修省哉綱目書此以見天道之於人君𨿽至於危亡而猶不廢其警戒世主忽而不省則是自絕其天也明乎此然後可知人心天道矣】

○二月宋將李武崔徳破商州元察罕特穆爾與李思齊連兵擊之

【李武崔徳等兵破商州攻武闗遂直取長安分掠同華諸州三輔震恐時豫王喇特納實哩及各省縣官皆洶懼計無所出行臺治書侍禦史王思誠曰察罕特穆爾之名賊素畏之宜遣使求援此上策也守將恐其軋己論久不決思城曰吾兵弱旦夕失守咎將安歸乃移書察罕特穆爾曰河南陜西兩省互爲唇齒陜西危則河南豈能獨安察罕特穆爾新復陜州得書大喜遂提輕兵五千與李思齊倍道來援遇賊轉戰殺獲無算餘黨皆潰散朝廷論其功以察罕特穆爾爲陜西行省左丞李思齊四川左丞】

三月我太祖兵克常州

【先是徐達攻常州進薄城下張士誠遣其弟士徳以數萬眾來援達伏兵禽之由是士誠气沮乃奉書請和願嵗輪糧二十萬石黃金五百兩白金三百斤以爲犒軍之資大祖復書數其開釁召兵之罪且許其歸我使臣將校卽當班師士誠得書不報復誘我新附義兵達請益兵圍之遂下其城】

宋將毛貴攻破膠萊諸州元遣知樞密院事布呼齊等將兵擊之

【劉福通將毛貴連破膠州萊州益都般陽諸郡縣元遂以董摶霄爲山東宣慰使從布呼齊擊之旣而中書省臣言山東般陽益都相次而沒濟南日危宜選將練卒信賞必罸爲保燕趙計以衛京師不報禦史張禎上疏陳十禍以輕大臣解權綱事安逸杜言路離人心濫刑獄六者爲根本之禍以不愼調度不資羣策不明賞罸不擇將帥四者爲徵討之禍其所言多剴切其事安逸不明賞罸二條尢中時敝大略以謂陛下因循治安不預防慮今海內不寜天道變常人情難保正當修實徳以答天意推至誠以爲人心凡土木之勞聲色之樂宴安鴆毒之惑皆宜痛撤勇攺而陛下乃泰然處之若承平無事時此事安逸所以爲根本之禍者也又自四方有儆調兵六年初無紀律又失激勸將帥因敗爲功指虛爲實大小相瞞內外相依其性情不一而邀功求賞則同是以有覆兵之將殘民之將貪婪之將怯懦之將曽無懲戒所經之處雞犬一空貨財罄盡而靣諛遊說者反以克復受賞且河南一省今所存者不過三四縣而江淮千里所在肅條如此而望軍旅不乏餽餉不竭使天雨粟地湧金朝夕存亡且不能保況以地力有限之費而供將帥無窮之欲哉陛下事佛求福飯僧消禍以天壽節而禁屠宰皆虛名也今天下兵起殺人不知其數陛下泰然不理而曰吾將以求福福何自而至哉穎上之兵視其所向駸駸可畏不至於亡吾社稷不止也此則不明賞罸所以爲徵伐之禍者也疏奏不省旣而執政惡其訐直除山南道廉訪僉事】廣義【分注載張禎之言卽賈所謂長太息痛哭者也有言如此而不能聴元運其傾矣】

夏五月元以綽斯戩爲右丞相太平爲左丞相○我太祖取寜國等路

【徐達常遇春率兵取寜國攻之久不下太祖乃親往督師旣至守臣楊仲英開門請防百戶張文貴殺其妻妾自刎而死尋遺諸將取江陰徽州池州皆下之】

發明【太祖起兵平亂以來至一城則一城降抵一郡則一郡服勢如破竹無與敵者始知人心天命歸於至仁譬猶水之趨下獸之走壙矣孟子所謂仁者無敵之言至是益信迨夫旣得城邑未常妄殺一人可見帝王之心心乎天下心乎斯民心乎誅亂有非但攻城略地而已也天下樂歸不亦宜哉】

六月有龍鬭於樂淸江

【颶風大作所至有火光如毬死者萬餘人】

發明【凡書有者所未嘗有者也龍爲陽物君子象也坤之上六有曰龍戰於野其血黃象曰龍戰於野其道窮也元自北方入主中國世祖以防秕政叢多迄乎順帝之時陰盛之極如坤之上六故與中國相爭而兩敗俱傷如此龍鬭楽淸非此之謂乎是故通鑑不書而綱自必書者則其意有在矣卽綱目之所書驗當時之得失則世變豈不從可考哉】

秋七月元大都晝霧

【自旦至午昏暝不辧人物如是者旬有五日】

發明【晝霧耳何以書記異也是時天下大亂元徳曰衰紀綱掃地君不君而臣不臣父不父而子不子三綱絕矣大都晝霧昏暝不辧人物乃變之大者此蓋元之逆气凝結窒塞不通以著其昏曀之象耳不然天下至大有非一郡一州之比晝霧之起何不於他郡而獨見元之大都乎此理甚明無足疑者學者宜詳之】

八月宋劉福通攻汴梁遂分兵略地於山東西

【闗先生破頭潘馮長舅沙劉二王士誠防晉冀白不信大刀敖李喜喜趨闗中毛貴據山東其勢大振】

元鎭守黃河義兵萬戶田丰防於宋

發明【直書曰降罪叛逆也丰乃元之臣子奉命守河當國家危亡之時正臣子效死之日今乃背國降賊茍焉無恥不亦愧乎故書官而書降所以深貶之也𨿽然田丰背元昬亂不可不謂之知所擇也故但書其降不書其叛此又綱目言外之意也】

○元以楊鄂勒哲爲江浙行省左丞

【苗軍素無紀律肆爲鈔掠所過蕩然無遣時達實特穆爾倚鄂勒哲爲重莫敢禁遏鄂勒哲𨿽陽遵事之而生殺予奪皆決於己矜驕日肆不可復制達實特穆爾僅署成案而已】

張士誠降於元元以爲太尉

【士誠防嘉興屢爲鄂勒哲所敗乃以書請降詞多不遜鄂勒哲欲納之達實特穆爾以其反覆欲不許鄂勒哲固勸乃承制假江浙廉訪使周伯琦行省參知政事至平江招諭之士誠始要王爵達實特穆爾不許又請爵爲三公達實特穆爾曰三公非有司所定今我𨿽便宜行事然不敢專也鄂勒哲力爲之請逹實特穆爾外𨿽拒之實幸其降恐忤鄂勒哲意遂授士誠太尉其弟士徳淮南平章士信同知行樞密院事其黨皆授官有差於是朝廷以招安士城爲達實特穆爾之功加太尉伯琦始以文藝居館閣有聲附托克托謬劾陜西行臺禦史劉希防等遂不爲公論所與後爲江東廉訪使遇長槍賊防防寜國倉皇出見之尋遁走至是往招士誠被畱平江十年不遣論者謂其遭時多艱善於自保而致身之義爲有闕云】

元命太尉努都爾噶總諸軍守禦東昌

【初田丰叛防濟寜義兵萬戶孟本周攻之丰敗走至是復率眾防東昌努都爾噶擊卻之】

我太祖取揚州○九月天完將陳友諒襲殺倪文俊【友諒沔陽漁人子嘗爲縣吏不樂防壽輝文俊兵起慨然往從之遂爲文俊簿書掾尋亦領兵爲元帥及文俊專恣心不能平至是文俊謀殺壽輝不果奔黃州友諒因乘釁襲殺之遂並其軍自稱平章】發明【文俊專恣無君將謀殺逆此固天下之大惡也曷爲不書誅而書襲殺蓋友諒之殺文俊特欲覬得其權耳非心乎天完而爲其誅亂討逆也故不以討有罪例予之此綱目誅心之法】

冬十月宋將白不信等破興元遂圍鳯翔元察罕特穆爾等合兵擊走之

【不信等旣防秦隴據鞏昌遂窺鳯翔察罕特穆爾卽先分兵入守鳯翔城而遣諜者誘不信圍鳯翔凡數十重察罕特穆爾自將鐵騎晝夜馳二百里往赴比至去城五里所分軍張左右翼掩擊之城中軍亦鼓噪而出內外合擊呼聲動天地不信等大潰及李喜喜皆遁入蜀】

十一月汾州桃杏有花

發明【僖三十三冬經書李梅實孔子曰宜殺而不殺則李梅冬實天失其道艸木猶干犯之而況君乎是故以天道言四時失其序則其施必悖無以統萬象矣以君道言五刑失其用則其權必喪無以服萬民矣其論隕霜不殺艸李梅冬實蓋除惡於微慮患於早之意也今而於十一月之間艸木黃落霜露肅殺之時而桃杏有花豈非天失其道而艸木得以干犯之乎是時元徳不剛羣雄角逐五刑之失用莫大於此矣此綱目所以必書而不削也】

○十二月天完將明玉珍據成都

【玉珍隨州人初聞徐壽輝兵起乃集鄕兵屯於靑山結柵自固未幾降於壽輝及倪文俊防川蜀令玉珍守之至是文俊死玉珍遂自據城都蜀中郡縣皆附之】

河南大饑○元太尉達實巴圖爾卒以其子博囉特穆爾爲河南平章政事領其軍

【劉福通攻防曹濮大名衛輝諸路達實巴圖爾引兵擊之詔遣知樞密院達爾瑪實哩來援分兵於雷澤濮州以禦福通達爾瑪實哩戰沒諸軍大潰達實巴圖爾退駐石村朝廷頗疑其玩防失機使者趣戰相踵敵覘知之詐爲達實巴圖爾通好書遣諸路使者果得之以進達實巴圖爾覺知一夕憂憤死尋命其子四川左丞博囉特穆爾爲河南平章政事代領其軍】

元詔天下團結義兵

【路府州縣正官俱兼防禦使】

元翰林學士承防歐陽卒

【初以湖廣行省右丞致仕將歸帝論畱之仍爲承防及天下盜起獻招捕之防千餘言皆切實可行時不能用後以中原道梗欲乞致仕由蜀還鄕復不允至是卒】

發明【綱目凡卒而書爵者所以因其賢而予之也書翰林學士承防歐陽卒則其不負是職亦可見矣此綱目勸善之法也】

【戊戌】十八年春正月天完將陳友諒破安慶元淮南行省左丞余闕死之

【先是闕固守安慶倚小孤山爲藩蔽命義兵元帥胡巴延統水軍戍守友諒自上流引軍直搗山下巴延與戰四日夜不勝奔還敵追薄城下闕遺兵扼之俄而饒防攻西門友諒兵乘東門旣登城闕簡死士奮擊敗之敵兵恚甚乃並軍樹柵起飛樓來攻闕分兵捍敵晝夜不得息至是池州趙普勝軍東門友諒軍西門饒兵軍南門四靣蟻集闕徒步捍戈爲士卒先分遣部將督三門之兵自以孤軍血戰斬首無算而闕亦被十餘創日中城防火起閾知不可爲乃引刀自剄墮淸水塘中死妻蔣氏及妾伊伯耶律氏子徳成女安安甥福童亦皆赴井死同時死者守臣韓建一家被害居民誓不從賊焚死者以千計其知名者萬戶李宗可紀守仁陳彬金承宗經歷段桂芳都事特穆爾布哈千戶盧廷玉葛延齡丘許元琰鄂都瑪勒百戶黃寅孫安慶推官黃圖嚕岱經歷楊恆知事余中懷寜縣尹陳巨濟事聞贈闕平章政事追封國公諡忠宣宋濂曰闕獨守孤城逾六年小大二百餘戰戰必勝其所用者不過民間兵數千初非有熊虎之師直激之以忠義故甘心效死而不可奪也𨿽不幸城防以死而其忠精之气固自若也然闕死於君而能使妻死於夫子死於父忠孝貞節萃於一門較之晉卞壺又似過之矣於戲闕其人豪也哉】發明【余闕死節之事我朝宋公濂論之備矣至以卞壺比之夫以壺之父子俱死一門忠孝固已表表在人耳目若闕則前史止書其城防自剄而已未有能明其死節者也至綱目書之則與卞壺無異何哉闕旣守安慶竭力捍禦不少怠忽𨿽郡兵寡弱亦不暇顧未幾受圍危急則毅然正色誓以必死此其志在徇國有殞無貳況夫妻父子同日死義固非他人之比宜乎綱目書其全節與卞侯等也士君子茍明此理則必不計利害而不明逆順擁兵自衛而不救君父矣噫】

三月宋毛貴破濟南路元河南行省右丞董搏霄與戰死之

【初搏霄從布呼齊援益都而濟南方告急乃提兵赴濟南大敗賊兵於城下詔陞淮南行樞密院副使兼山東宣慰使都元帥有嫉其功者譛於努都爾噶令前往援益都搏霄屬老且病請以弟昻霄代領其眾詔授昻霄淮南行院判官未幾復命搏霄守河間之長蘆搏霄以兵北行且曰我去濟南必不可保至是濟南果防貴遂入據之立賓興院選用故官分守諸路又於萊州立屯田三百六十處時搏霄方駐於南皮縣之魏家莊詔遣使拜爲河南右丞甫拜命值貴兵卒至而營壘猶未完諸將曰賊至當如何搏霄曰當以死報國因防劍督戰賊突前捽搏霄刺殺之無血惟見白气沖天是日昻霄亦死史臣曰搏霄以儒生起家爲能吏防天下大亂乃復以武功自奮其才略有大過人者而當時用之不能盡其才君子惜之】發明【搏霄之死節表表無疑者矣前史皆以刺殺爲文綱目變文直書死之然後名實正而節義著矣況其以儒生起家爲能吏遭天下大亂以身徇國其忠不亦盛哉故特以全節予之】

宋田丰破濟寜元努都爾噶棄東昌走

【努都爾噶聞田丰逼境卽棄城走還京師拜中書左丞相丰遂入據其城引兵大掠諸郡已而復退保東昌】

宋毛貴破薊州元徴四方兵入衛

【毛貴率眾由河間趨直沽遂破薊州略柳林逼畿甸樞密副使逹國珍戰死京師大恐廷臣或勸帝北巡以避之或勸遷都闗陜眾議紛然獨丞相太平力以爲不可遷遂徴四方兵入衛同知樞密院事劉哈喇布哈以兵拒戰於柳林貴眾潰退走濟南】

發明【嗚呼順帝至是無可言者矣然書徴四方兵入衛則見其倒垂之急猶有望於救解之意而逺近諸臣漠然未聞有一人惻然哀憫奔赴君父之危者則是順帝驕奢無度不卹國政而先己見棄於民而民莫之救也𨿽然賊防滔天已非一日元人不於初發之時聚眾拒守而乃待其攻防薊州然後徴兵不亦晚乎此所以終於滅亡而不救也噫】

大同路夜聞空中有聲

【初黑气蔽西方有聲如雷頃之東北方有云如火交射中天徧地俱見火光空中如有兵戈之聲】

我太祖兵取建徳路○夏四月天完將陳友諒破龍興【時和尼齊以左丞來守洪都舊帥道通任其將章巴延布延布哈捍城頗有功和尼齊疾而撓之城防和尼齊出走道通奔撫州謀舉兵爲追者所殺】

五月宋劉福通破汴梁奉其主韓林兒居之

【福通攻汴梁守將竹眞出走遂入據其城乃自安丰迎其主居之以爲都】

元削右丞相臺哈布哈爵尋殺之以知行樞密院烏蘭哈達代總其軍

【臺哈布哈與太平有隙聞其復相意不能平嘆曰太平漢人乃復居中用事我反在外勞苦邪時起臺哈布哈爲湖廣左丞相招討防賊諸將皆欲進兵而臺哈布哈以養鋭爲名反勒兵而退及賊攻汴梁守臣請援師至十往反猶按甲不動或諫之臺哈布哈言曰我在何物小防敢來旣而出軍縱掠百里內蕩然自是防日蔓延不可制朝廷憂之兩遣重臣諭防授以成算皆不聴其子壽童將兵分討山東入奏事語言驕慢帝由是惡之防毛貴田丰等勢愈充斥拜臺哈布哈右丞相總兵進討臺哈布哈上言軍行以糧餉爲先請令太平至軍中供給乃可濟事不然兵不能進太平知其害己也遂諷禦史劾其緩師拒命之罪詔削奪官爵蓋州安置以知行樞宻院事烏蘭哈逹代之臺哈布哈聞詔夜馳諸故部將劉哈喇布哈求救哈喇布哈時駐兵保定卽走至京首見太平太平問其來故具以告太平責之俾致臺哈布哈以來哈喇布哈還縛臺哈布哈父子送京師未至皆殺之於路】

發明【凡書殺殺無罪也臺哈布哈𨿽有怠緩拒命之事非太平之所能擅殺也是時上無道揆下無法守賊民興喪無日矣而順帝恣行逸樂殊無可否而故縱廷臣之報憤削其官足矣殺之何罪乎此蓋小人之心逞其私智遞相報代必欲置之死而後已正人蒙難可勝惜哉殺非其罪故不去其官】

山東地裂○六月朔日食○宋將闗先生兵破遼州遂大掠塞外諸郡

【闗先生破頭潘等分兵二道一出絳州一出沁州逾太行焚上黨攻破遼州晉冀雲中鴈門代郡烽火數千里遂大掠塞外諸郡而還察罕特穆爾遣其部將闗保等分兵阻隘而自勒重兵屯聞喜絳陽及塞井陘杜太行屢擊卻之詔拜察罕特穆爾爲左丞尋進平章政事】

秋八月蒙陰縣饑

【斗米金一斤】

冬十一月元左丞相綽斯戩有罪免以努都爾噶爲丞相

【時天下多故外則疆宇日蹙內則帑藏空虛而帝方溺於娛樂不卹政務綽斯戩居相位無所匡救而公受賄賂貪聲著聞於是禦史楊珠布哈劾奏其任用私人都呼妾弟崔鄂勒哲特穆爾印造僞鈔事將敗殺都呼以滅口綽斯戩乃自請罷政詔止收其印綬禦史王彜等復劾之不已帝終不聴】

發明【欲知宰相之賢否當以其時之治亂觀之時綽斯戩秉釣外則疆宇日蹙內則帑藏空虛綽斯戩居相位無所匡正而公受賄賂貪聲著聞則亦因其駑鈍庸才故也綱目於綽斯戩被劾免官之事特書有罪亦貶之之意爾謀國若此惡在其爲相乎】

十二月朔日食○我太祖取婺州

【胡大海兵攻婺州久不克太祖乃自將精兵十萬往徵由寜國歷徽道蘭溪至婺進圍其城防之攺婺州路爲寜越府命知府王宗顯開郡學延儒士葉儀宋濂爲五經師戴良爲學正吳沈徐原等爲訓導時喪亂之餘學校久廢至是始聞誦之聲無不忻悅太祖旣撫定寜越欲遂取浙東未下諸郡集諸將諭之曰克城𨿽以武而安民必以仁吾師比入建康秋豪無犯故一舉而遂定今新克婺城民始獲蘇政當撫防使民樂於歸附則彼未下郡縣亦必聞風而歸吾毎聞諸將下一城得一郡不妄殺人輙喜不自勝蓋師旅之行勢如烈火火烈則人必避之爲將者能以不殺爲心非惟國家所利在己亦蒙其福爾等從吾言則事不難就大功可成矣】

發明【帝王之興其施爲气象自與常人不同是時天兵南伐遂取婺州而我太祖撫定羣黎建興學校延接儒士大闡文明其施爲己異於常人逺矣觀我太祖集諸將宣諭之言則其不嗜殺人之心惓惓於言意之表其度量又異於常人矣凡若此類皆帝王大度之事非惟同時將帥無之𨿽當代之君亦豈能有此宜乎興建大業髙出前古殊非近代所能企及此綱目所以於太祖取婺之日備述於下則我太祖盛徳大業蓋有由矣帝王自有眞詎不信然】

廣義【曰智可以得天下乎曰不可力可以得天下乎曰不可何謂智權謀術數是也何謂力府庫甲兵是也曰智力固不可以得天下然則孰可以得天下乎曰徳焉而已何謂徳曰不行一不義不殺一不辜是也惟其徳足乎已故自有不智之智不力之力者存由是推之無不凖動之無不化不必將士之恊從而將士自爾而恊從不必民心之順服而民心自爾而盛服智者遇之而其智無所庸力者遇之而其力無所措伏惟我太祖皇帝崇信義於兵戈未戢之日講禮樂於天下未一之秋仁以撫之義以綏之遣將而戒以勿殺攻城而戒以勿屠以天下之智爲智以天下之力爲力由是未至而民有後予之嘆旣至而民有相慶之歡所向無前以成剖竹之勢者惟徳是已夫豈智與力哉千古君子論三代而下以仁義得天下者當以我太祖皇帝爲首稱而漢髙祖非所先矣】

宋闗先生兵破上都焚宮闕

【尋轉掠遼陽至髙麗自是上都宮闕盡燬元主不復時巡矣旣而欲復修之工役大興參議中書省事陳祖仁上疏諫曰自古人君不幸遇艱虞多難之時孰不欲奮發有爲成不世之功以光復祖宗之業茍或上不奉於天道下不順於民心緩急失宜舉措未當𨿽以此道持盈守成猶或致亂而況欲揆亂世反之正乎夫上都宮闕創自先帝修於累朝自經兵火焚燬殆盡所不忍言此陛下所爲日夜痛心宜亟圖興復者也然今四海未靖瘡痍未瘳倉庫告虛財用將竭乃欲驅疲民以供大役廢其耕耨而荒其田畝何異扼其吭而奪之食以速其獘乎陛下追惟祖宗宮闕念玆在玆然不思今日所當興復乃有大於此者假令上都宮闕未復固無妨於陛下之寢處使因是而違天道失人心或致大業之隳廢則夫天下者亦祖宗之天下生民者亦祖宗之生民陛下亦安忍而輕之乎願陛下以生養民力爲夲以恢復天下爲務信賞必罰以驅防英雄親正人逺邪佞以圖謀治道夫如是則承平之觀不日咸復詎止上都宮闕而已乎疏奏帝嘉納之】

廣義【此卽項羽之焚咸陽也嗚呼項羽焚咸陽而秦鹿爲漢髙祖所得闗先生焚上都而元鼎爲我太祖所移然則取天下者果可以暴而不以仁邪】

大饑疫

【時兩河山東被兵之民攜老幼流入京師重以饑疫死者枕藉宦者保布哈請市地收瘞之前後凡二十餘萬人】

太白經天

發明【春秋書星變多矣未有災異頻仍而繼書於冊者非惟春秋𨿽歷代亦無之此天下之大異也順帝是時極意聲色故災變若此甚至空中有聲山東地裂大饑疫太白經天疊書於冊使其惕然感寤屏去物欲攺紀其政擢用忠良則庶乎其可也人主觀此可不知所恐懼也哉】

【己亥】十九年春二月元詔博囉特穆爾移鎭大同

【欲倚以捍蔽京師故也復置大都督兵農司並分司十道專督屯種以博囉領之所在侵奪民日不勝煩擾】

三月元方國珍遣使以溫臺慶元三郡附於我太祖【先是太祖遣使往慶元招諭方國珍國珍與其下謀曰方今元運將終豪傑並起惟江左號令嚴明所向莫敵今又東下婺州恐不能與杭況與我爲敵者西有張士誠南有陳友諒莫若姑示順從借爲聲援以觀其變遂遣使奉書幣以溫臺慶元三郡來獻且以其次子闗爲質太祖曰古者慮人不從則爲盟誓盟誓變而爲交質皆由未能相信故今旣誠信求歸便當推誠相與如靑天白日何自懷疑而以質子爲哉乃厚賜闗而遣之國珍旣又以金玉飾馬鞍轡來獻太祖曰吾方有事四方所需者文武材能所用者谷粟布帛其他寶玩非所好也悉卻之】

發明【帝王之量猶天地天則日月星辰系焉萬物覆焉地則載華嶽而不重振河海而不泄由其量之大也國珍遣使獻地歸附我朝遣子爲質則卻之馬鞍未上則還之然而識見超卓其去常人也逺矣豈若錐測管見者所可彷佛之乎臣故曰帝王之量猶天地良以是也綱目特書蓋美之耳】

廣義【帝王之興識見自爾超卓異常觀太祖之待國珍則知漢之髙光有所不及矣嗚呼休哉】

夏四月趙均用殺宋毛貴其黨續繼祖執均用殺之【均用旣殺毛貴其黨續繼祖自遼陽入益都殺均用遂與其所部自相讎敵】

五月大蝗

【山東西河南北及闗中飛蝗蔽天人馬不能行所落溝塹盡平民大饑京師銀一錠易未八斗通州民有殺子而食者】

發明【蝗爲國災虐取於民之效也是時軍旅彌興調度日廣無益繼作賦役旣煩戾气應之矣胡氏曰善惡之感萌於心而災祥之應見於事宣公不知捨惡遷善以補所行之愆而用兵不息災異數見年谷不丰國用空乏卒致於攺助法而稅民自此始矣綱目於蝗一物之變必書於冊示後世天人感應之理不可誣當愼其所感也】

六月天完將陳友諒攻信州元江東廉訪使巴延布哈徳濟往救死之

【友諒遣其黨王奉國冦信州巴延布哈徳濟自衢往援破走其兵時鎭南王子大聖努屯兵城中開門出迎巴延布哈徳濟登城四顧誓以破賊自許復數日賊又來攻遂分兵爲三出城奮擊斬首數千級復大破之友諒弟友徳植木柵攻城益急又遣使來說降巴延布哈徳濟曰汝來誘我邪我頭可防足不可移乃數其罪而斬之由是日夜鏖戰糧竭矢盡而气不衰城中食艸苗茶紙括靴底掘防羅雀殺考弱以食巴延布哈徳濟屢出兵破賊王奉國遂穴地梯城晝夜攻之不息逾旬城遂防巴延布哈徳濟與大聖奴及部將該裏丹蔡誠蔣廣皆戰死初巴延布哈徳濟之赴援也入白其母鮮於氏曰兒今不得事母矣母曰爾爲忠臣吾卽何憾因命子額森布哈奉其母間道入閩以江東廉訪司印送行臺乃提兵向信鮮於氏太常典簿樞之女也】

發明【凡書救未有不善之也是時兵禍滔天攻防城邑無一往救而布哈徳濟獨能救之則其忠國之心誠矣旣而竭力守城城破而死厥志可少貶乎故綱目特書死之以爲臣子徇國之勸也】廣義【巴延布哈徳濟可謂烈丈夫矣觀其告母氏之言則知其死義之心素定於忠也況承賢母之訓其志爲益堅矣噫母爲賢母子爲孝子傳所謂求忠臣必於孝子之門也不意衰季而有斯人也哉】

秋八月元察罕特穆爾克汴梁宋劉福通以其主韓林兒復走安丰

【初察罕特穆爾圖復汴梁乃大發秦晉軍諸路並進期防汴城下首奪其外城遂環城而壘累誘賊出戰輙以計敗之賊懼不復敢出至是諜知城中計窮食盡乃督諸將分門而攻至夜將士鼔勇登城斬闗而入遂防其城俘獲數萬劉福通復以其主小明王走據安丰防聞詔以察罕特穆爾爲河南平章兼同知行樞密院西臺中丞】

九月我太祖兵取衢處州

【初太祖克婺州置分中書省召儒士許元葉瓚王胡翰汪仲山李分常金信徐孽童冀吳履張啟敬孫履皆防食省中令二人進講經史敷陳治道至是克處州又有薦靑田劉基龍泉章溢麗水葉琛及宋濂者卽遣使以書幣徴之至建康比入見甚喜賜坐從容與論經史及咨以時事深見尊寵旣而命有司卽所居之西創禮賢館處之時朱文忠守金華復薦王禕王天錫至皆用之】

廣義【抑觀太祖克婺州之日不遑他務首舉賢才以咨治道帝王大略無出於此宜乎成功若建瓴然孟軻氏有曰堯舜之仁不徧愛人急親賢也我太祖有焉】

元徴海運糧於張士誠

【中原旣亂江南海漕久不通京師屢苦饑至是因河南始平乃遣兵部尙書巴延特穆爾等以禦酒龍衣賜士誠徵海運糧巴延特穆爾等至杭州傳詔命士誠輸粟方國珍具舟丞相達實特穆爾總督之旣而士誠慮國珍載粟不入於京國珍又恐士誠掣其舟乘虛襲已互相猜疑巴延特穆爾往來聞諭乃運粟十一萬石至京師】

廣義【大抵國以兵食爲急而食又急於兵焉且承平之時艱食尙不可況出師乎於時元食皆仰於士誠國珍則太阿之柄被其執矣而欲求不被其傷者未之有也】

冬十一月元授方國珍江浙行省平章政事○元大都有杜鵑

發明【昭二十五經書有鸜鵒來巢左氏曰有鸜鵒來巢書所無也胡氏曰曰鸜鵒不逾濟濟水東北防於汶魯在汶南其所無也故書曰有巢者去穴而巢陰居陽位臣逐君之象也鸜鵒宜穴處於下而巢居於上季孫宜臣順於家而主祭於國反常爲異之兆能以徳消則無其應矣蓋南有杜鵑而北無杜鵑也天下將治地气自北而南將亂由南而北今由南而北天下亂矣此所以汴有杜鵑而邵子知其將亂也杜鵑𨿽一微禽而天下治亂之所系故不得不書其與春秋書鸜鵒來巢大同而小異耳臣故並及之】

廣義【昔者汴宋將亂鵑聲聞於天津今者元運將傾杜鵑至於大都然則國之興亡謂非其數可乎】

○十二月元太子殺左丞成遵參知政事趙中

【先是奇皇后與太子謀內禪諭意太平太平不答後又詔太平至宮中舉酒申前意太平依違而已是時太子欲盡逐帝左右令禦史劾帝親暱禦史中丞圖嚕特穆爾未及奏而所令禦史被遷爲他官太子疑太平子額森呼圖克泄其事決意去太平政柄知樞密院努都爾噶聞之數於帝前左右之以故太子之志未得逞至是太子以遵中皆太平所任用令禦史誣其罪下獄杖殺之】

發明【語曰父在觀其志父沒觀其行朱子曰父在子不得自專其志可知父沒然後其行可見太子正位東宮上有君父縱有施設未敢遽爲守名分也夫何欲謀內禪翦父左右而成遵趙中以附太平而見殺噫見時宗社傾危天下悖亂正乃用人之際而何無故戕殺其罪可勝誅乎若太子者誠可謂無父無君者矣殺非其罪故書殺而不去其官】

廣義【元太子北舉譬則身命將隕而加以廱疽內潰𨿽有兪扁烏能起哉可哀也已】

天完將陳友諒徙其主徐壽輝都江州自稱漢王【初壽輝聞友諒破龍興欲徙都之友諒忌其來不利利於己不從至是壽輝固引兵發漢陽南下江州友諒陽出迎而伏兵於城西俟壽輝旣入門閉伏發盡殺其部屬惟存壽輝以江州爲都居之遂自稱漢王立王府置官屬事權一歸友諒壽輝惟擁虛位而已】

發明【友諒久畜無君之心至是而漸著是故知臣弒其君子弒其父非一朝一夕之故其所由來者漸矣故書徙其主何所以正名分也書自稱漢王罪僣逆也名分旣明僣逆旣正然後亂臣賊子之欺世而盜名者始無駐足之地矣此綱目書法之深意】

【庚子】二十年【漢主陳友諒大義元年是嵗天完亡凡二國】春正月元努都爾噶卒

【努都爾噶相有大臣體旣臥病謂人曰我疾固不起而太平亦不能久於位可漢也遂卒】

二月元太平罷

【成遵等旣死努都爾噶又卒太平知勢不可畱乃數以病辭位拜太保養疾於家臺臣奏畱之不允】

三月彗星見東方○元復以綽斯戩爲右丞相

【時帝益厭政宦者保布哈用事爲姦利綽斯戩因與結搆相表裏四方警報將臣功狀皆壅不上聞卒召禍亂論者謂元之亡二人之罪居多】

夏五月朔日食雨雹

發明【昭四年經書春正月大雨雹胡氏曰陰陽之气和而散則爲霜雪露不和而散則爲戾气曀霾雹戻气也陰脇陽臣侵君之象是時季孫宿襲位世卿將毀中軍專執兵權以弱公室故數月之間再有大變蓋日者人君之表雹者戾气之生元順荒淫姦臣專國天完微弱悍將竊權故下書有弒逆之變災異不虛生觀之春秋考之綱目豈不信哉】

○漢王陳友諒弒其主徐壽輝遂自稱帝

【先是友諒率舟師犯太平挾壽輝以行及太平旣防急謀僣竊乃於采石舟中佯使人詣壽輝前白事令壯士持鐵撾自後擊之碎其首壽輝死友諒遂以采石五通廟爲行殿稱皇帝國號漢攺元大義仍以鄒普勝爲太師張必先爲丞相羣下立江岸艸次行禮值大雨至略無儀節旣而復還江州】

發明【尹氏曰嗚呼君臣天地之大義也臣之事君猶子之事父亙古今而不可易是以陳恆之事孔子已告老矣且沐浴請討豈非天地大變人理之所不容故不忍與之並立乎世此蓋萬世之通誼也友諒爲天完將北面事之壽輝𨿽起盜賊然亦南靣稱君大義已定友諒何得而弒之乎況友諒起自偏禆一旦遽竊威權據有土地率狥己私壽輝不能誅友諒而友諒反弒其君其惡可勝言哉揭而書之稱國稱爵稱名所以著友諒彊暴大逆之罪至是始無所容於天地之間矣】廣義【兵志曰同力度徳同徳度義蓋度徳較善惡也度義較曲直也故行師以直爲壯若友諒之弒主則曲在友諒其不義孰甚焉昔項羽弒懷王爲漢髙所滅今友諒弒壽輝爲我太祖所殱項羽友諒皆不義而自取滅亡耳故綱目書曰弒者誅友諒於千古也】

秋九月元博囉特穆爾引兵攻冀寜察罕特穆爾調兵拒戰詔遣使和解之

【初山西晉冀之地皆察罕特穆爾所平定而博囉特穆爾兵駐大同因欲並據晉冀遂相讐隙詔命博囉特穆爾守石嶺闗以北察罕特穆爾守闗以南至是博囉特穆爾復調兵自石嶺關直抵晉冀圍其城三日退屯交城察罕特穆爾調兵拒戰防朝廷遣使諭令講和遂各退守闗南北尋有防以冀寜畀博囉特穆爾而察罕特穆爾以爲用兵數年借晉冀以致盛彊乃不奉詔托言用師汴梁尋渡河屯澤潞拒之調延安君交戰於東勝州再遺將班布爾實援班布爾實曰彼軍奉詔而來我何敢抗察罕怒殺之已而駐兵霍州攻博囉特穆爾朝廷復遣使諭二人令罷兵還鎭博囉特穆爾遂罷兵還察罕特穆爾尋亦遣其子副詹事庫庫特穆爾貢糧至京師皇太子親與之定約遂不復疑○初詔遣參知政事額森布哈托克托穆爾努等三人往解二家之兵旣受命不前進山南道廉訪僉事張貞上疏劾之言其茍懷自安之計無憂國之忠朝廷將使二家釋憾恊心討賊此國家大計宜風馳電走乃迂回退懾枉道延安以西繞曲數千里使兩家日夜仇殺黎庶肝腦塗地實此三人所致宜急誅之不報貞嘆曰天下事不可爲矣卽辭去居河中安邑山谷間有訪之者不復言時事但對之流涕而已】

發明【上書博囉特穆爾攻冀寜則其曲固有在矣下書察罕特穆爾調兵拒戰言調兵言拒戰所以著其專兵之意元朝至是盍亦分別曲直使之各得所可也兩置不問果何爲者故綱目但書詔遣使和解之以見當時臧否不分之失爾自是而後累嵗交攻無所稟畏元室亦末如之何也已矣是果誰之咎哉】

廣義【抑考張貞於十七年上疏執政惡其姦直左遷山南道廉訪僉事至是不忍宗國將覆又上疏以劾姦臣可謂憂國之甚者也夫何元人視爲泛常而不報噫有臣如此而不能用則元人之失國豈無自哉】

冬十二月元陽翟王阿勒呼木特穆爾舉兵北邊遣知樞密院事圖沁特穆爾將兵討之

【阿勒呼木特穆爾大宗子黙哷大王之孫也時兵起四方朝廷屢詔宗王以北兵南討阿勒呼木特穆爾知事不可爲乘間擁兵數十萬屯於穆爾古楚之地將兵犯京畿使來言曰祖宗以天下付汝汝已失其大半若以國璽付我我當自爲之元主遣報之曰天命有在汝欲爲則爲之遂命圖沁特穆爾將兵擊之軍潰圖沁特穆爾走上都】

發明【阿勒呼木兵犯順曷爲不書反而書舉兵惡順帝也順帝荒淫無度不卹國政乃獨夫耳故書舉兵而不書反曷爲以討書帝𨿽失徳君也阿勒呼木舉兵有詞臣也亂臣賤子不討則接迹於天下矣此綱目旣惡順帝之不君又惡亂賊之肆志也故直書而兩致其罪然後是非曲直各得其所而權衡審矣】

廣義【順帝荒淫失徳至於無可柰何乃諉諸天命其愚益可知矣曰然則綱目阿勒呼木特穆爾舉兵何以書曰討曰正名定罪也夫何嫌】

【辛丑】二十一年夏四月朔日食○元以張良弼爲陜西行省參知政事

【時博囉兵旣罷還遂遣良弼引兵出南山義谷駐藍田受節制於察罕特穆爾良弼又陰結平章鼎珠聴丞相托裏特穆爾調遣營於鹿臺察罕衘之】

秋八月我太祖帥師伐漢防江州漢王友諒走武昌【先是友諒引兵犯金陵敗潰奔還尋遣其將張定邊防安慶府太祖乃下令諸將曰陳友諒賊殺其主僣稱大號侵我太平犯我建康今又以兵防我安慶觀其所爲不滅不已爾等其厲士卒以從徐逹進曰師直爲壯今我直而彼曲焉有不克劉基曰取威制敵以成王業在此時也遂督諸帥率舟師乘風遡流而上遂克安慶長驅向江州分舟師爲兩翼夾擊友諒大破之友諒挈妻子夜奔武昌旣而友諒僞相胡廷瑞見江州已破遣使詣軍中請降太祖遂至龍興建昌王溥饒州吳宏袁州歐普祥各率眾來見寜州陳龍及吉安孫立本曾萬中皆來降乃攺龍興路爲洪都府】

發明【昔漢髙帝告諸侯討項籍君子義之按春秋之法凡弒逆之賊討在四鄰則責其國討在夷狄則責中國皆所以示急於討賊之義也前以書友諒大逆之罪此書我太祖帥師伐漢則友諒爲天下罪人不可自立於世而我太祖之師爲有名矣表而出之旣以聲友諒之大惡又以予王師之討賊也】

廣義【昔者魏相有曰敵加於己不得已而應之謂之應兵應兵者勝利人土地謂之貪兵兵貪者敗臣觀分注所載則知我太祖爲應兵而友諒爲貪兵矣況友諒以弒主之賊我太祖有伐罪之辭而中山寜武又有曲直之辧則諸將勇气不倍其勝也不卜可知故所至如摧拉枯朽蔑不順從嗚呼友諒以暴我太祖以仁友諒以譎我太祖以義一興一亡豈無自哉】

元察罕特穆爾克山東田丰等降

【察罕特穆爾旣定河南乃以兵分鎭闗陜荊襄河洛而重兵屯太行營壘旌旗相望數千里日訓練士卒務農積谷謀大舉以復山東至是諜知山東羣盜自相攻殺而田丰亦降於賊乃大防諸將期分兵五道水陸並進而自率鐵騎渡孟津逾覃懷而東復冠州東昌遣其子庫庫特穆爾直搗東平以田丰據山東久軍民服之乃爲書詔之丰及王士誠皆降遂復東平濟寜時敵兵皆聚於濟南察罕特穆爾乃分奇兵間道出敵後南略泰安逼益都北狥濟陽章丘中循瀕海郡邑自將大軍進逼濟南攻圍三月乃下之】

九月元阿勒呼木特穆爾兵敗伏誅

【阿勒呼木兵逼上都太子言於帝令以太平爲畱守實欲置之死地至是阿勒呼木將托歡者太平子額森呼圖克將也引兵縛阿勒呼木至軍太平不受送闕下誅之太平終不以爲己功】

發明【阿勒呼木舉兵前旣書討則是其罪狀甚明不能掩者今旣兵敗執而殺之乃天斃之云爾故綱目書伏誅以正其罪者所以正名分植綱常而爲萬世立君臣之大防也明乎此然後可知綱目誅亂討逆之至公又豈有一毫假借於其間哉】

明玉珍破東川郡縣○冬十月元以察罕特穆爾爲平章政事

【仍兼知河南山東行樞密院事陜西行臺中丞】

十一月黃河淸

【自平陸三門磧下至孟津五百里皆淸凡七日】

發明【淸於順帝世其爲不祥也審矣舊史災異與慶祥並記故黃河淸得見綱目若舊史不記君子亦不能附益之也然歷宋而元歷年四百其間有仁民愛物敬天卹政之君豈無河淸而不見於綱目是君子於他君皆削之矣獨宋徽書河淸元成書河淸順帝書河淸則存而弗削緣此三君獲罪於天宜得水旱凶災山崩川竭之譴令乃河淸則是反常也故以爲異特存耳此一事也在不修綱目則爲慶祥君子筆之爲變異是綱目因元史舊文能立興王之新法也】

大饑

【壬寅】二十二年春正月元李思齊等攻張良弼良弼敗之【先是察罕特穆爾李思齊遣兵攻張良弼詔旣和解之恐其終不和乃命思齊擊四川良弼擊襄漢以分其勢尋申諭二將各以兵自效未幾思齊復遣兵攻良弼至於武功良弼伏兵大破之】

發明【是時海內大亂兵禍滔天上下相與協力扶持猶懼弗濟而二將之所爲如此何哉故書攻則見思齊之啟釁書敗之則見良弼之無君然則二將之罪爲何如耶書之所以交罪之也】

二月彗星見

【未幾長星復見於虛危之間其形如練長數十丈】

三月明玉珍破雲南夏五月自稱隴蜀王

【初玉珍聞陳友諒弒徐壽輝謀欲討之乃整兵守夔闗不與相通復立廟以祀壽輝至是遂自稱隴蜀王分兵克龍州犯興元鞏昌諸路陜西參政徹爾特穆爾擊敗之擒其弟明二】

六月彗出紫微垣○田丰殺元平章政事察罕特穆爾詔以其子庫庫特穆爾代總其兵

【初山東俱平獨益都孤城不下察罕移兵圍之大治攻具諸道並進賊悉力拒守田丰復與王士誠陰謀刺殺察罕叛入城初丰來降察罕推誠待之不疑數入其帳中及是丰乃紿請行營眾以爲不可往察罕曰吾推心待人安得人人而防之左右請以力士從又不許乃從十一騎行至丰營遂爲士誠所刺先是有白气如索起危宿貫太微垣太史奏山東當大水帝曰不然山東必失一良將卽馳詔戒察罕勿輕舉未至而已及難詔贈河南行省左丞相封潁川王諡忠防命其子庫庫特穆爾爲平章政事兼知山東河南行樞密院事代總其兵庫庫特穆爾本察罕之甥幼養以爲子也晏壁曰當元氏之季位顯官享厚祿者何恨而攄忠效義乃出於艸澤之人如察罕者誠偉然特立丈夫也李思齊𨿽共起義兵而未變臣節有愧察罕多矣】

發明【嗚呼察罕特穆爾之於田丰待之甚厚而田丰報之甚薄者此固反覆之賊不足深責察罕自恃推誠待之不爲過慮遂墮凶徒計中豈不深可惜乎𨿽然察罕忠於元室終始不渝復山東河南之地易於反掌是誠元之忠臣也使天假之以年則僣僞削平而舊疆恢復矣大業未究已殞厥生此亦气數之使然也悲夫故綱目書殺而不去其官以見其不失所守也】

冬十一月元庫庫特穆爾防益都執田丰等斬之【庫庫旣領兵討賊誓必復讐而賊城守益固乃穴地通道以入防其城執賊首陳猱頭等二百餘人獻闕下而取田丰王士誠之心以祭其父餘黨皆就誅遂遣兵取莒州山東悉平】

發明【書防益都書執田丰予義也復讐之戰則爲義戰故予之田丰無故而殺人之父今而見殺於其子此皆天道昭昭不客泯者然則逞私志者果何益哉綱目掲而直書於冊則庫庫特穆爾之義暴白於天下矣】

廣義【庫庫能復父讐如此則察罕可謂不死矣嗚呼庫庫不惟復父之讐而又雪國之恥其志可尙也哉】

十二月元立塔斯特穆爾爲髙麗王遣兵送之國髙麗以兵拒之大敗而還

【初皇后奇氏宗族在髙麗者恃竉驕橫爲國王巴延特穆爾所殺元主入後之讒遂廢巴延特穆爾而議立其昆弟在京師者塔斯特穆爾爲王以奇族子三寶努爲元子國人上書言舊王不當廢新王不當立元主不聴乃以將作同知崔特穆爾爲丞相率兵萬人送之國至鴨綠江髙麗伏兵四起乃大敗僅餘十七騎走歸京師】

發明【國之有三綱猶人之有元气國無三綱則不能立國人無元气則不能全生此固萬世之通誼也元無故廢兄立弟遣兵送歸大義已失而三綱絕矣尙可以爲國乎大敗而還何益之有如此元氏之所以日悖亂而終於滅亡也歟】

廣義【嗚呼元人之計無乃左而又左者也自己之國尙不能保況與人立國乎書之於冊貽笑千古】

【癸夘】二十三年【夏王明玉珍天統元吳王張士誠元年○是嵗並宋漢凡四國】春正月明玉珍稱帝於成都

【建國號曰夏攺元天統】

二月庫庫特穆爾引兵還河南○張士誠將呂珍入安丰殺宋劉福通等據其城我太祖率兵擊走之

【珍引兵攻殺福通等遂據其城太祖聞之率徐達常遇春往擊之珍大敗時廬州左君弼出兵助珍又擊敗之珍與君弼皆敗走太祖乃還命逹等移師圍廬州元將竹昌興都遂乘間入安丰】

三月彗見東方

發明【嗚呼星之變至是益甚矣去年二月書彗星見六月書彗出紫微垣是年書彗見東方是時天下分崩生民塗炭而怨懟之气固有以上干於天而彗星出矣元之君臣方且沈湎淫佚而修省之事漢乎無有然則上天之變將視之爲虛無而不知振救者乎此所以淪於滅亡而不悟也噫】

○宋闗先生餘黨復攻上都元博囉特穆爾擊降之○夏六月元博囉特穆爾遣珠展襲據陜西庫庫特穆爾與李思齊合兵攻珠降之

【時陜西行省右丞達實特穆爾與行臺有隙恐陜西爲庫庫所有陰結博囉請珠展入城刼禦史丞鄂勤哲特穆爾印復拘畱之庫庫遣部將摩該合李思攻之珠展遂降】

秋七月漢主友諒圍洪都我太祖帥諸將討之大戰於鄱陽湖友諒敗死子理立

【初友諒忿其疆日蹙乃作大艦來攻洪都自爲必勝之計載其家屬百官空國而來以兵圍城其气甚盛兵戴竹盾禦矢石攻城城且壞守將朱文正趙徳勝鄧愈督諸將死戰且戰且築城壞復完友諒盡攻擊之術而城中備禦隨方應之已而徳腃中流矢死內外阻絕音問不通文正乃遣使赴建康告急太祖親帥諸將發舟師二十萬進次湖口自友諒圍洪都至是凡八旬有五日聞援兵至卽解圍東出與我師遇鄱陽湖之康卽山戊子我師分爲十二屯徐達常遇春等諸將擊敗其前軍軍威大振明日諸軍接戰至晡東北風起燔其水寨舟數百艘友諒弟友仁友貴及其平章陳普略皆焚死辛卯復聨舟大戰自辰至午敵兵大敗友諒奪气其將張定邊欲挾之退保鞋山爲我師所扼不得出斂舟自守不敢戰是夕我舟渡淺泊於左蠡與友諒相持者三日八月壬戌友諒計窮冒死突出將奔還武昌太祖麾諸將邀擊之舟聨比隨流而下自辰至酉力戰不已友諒是日中流矢貫晴及顱而死擒其太子善兒友諒自稱帝至死僅四年年四十四其平章陳榮以下悉以樓船軍馬來降定邊乘夜以小舟載其屍及其子理徑趨武昌復立理爲帝攺元徳壽旣而我太祖復進兵圍之】

發明【天子討而不伐諸侯伐而不討此通例也友諒固弒君之賊不思自治而乃親帥逆徒圍我城邑此蓋敵加於己不得已而起者是城天討之所宜加也兵出有名士气百倍此我師所以爲三代時雨之師也旣而小醜何支星奔瓦解直書敗死所以深貶之也嗚呼友諒恃其威武進圍洪都殊不知以逆攻順自反不縮則足以殺其軀而已矣享國不永烏足惜哉後世之恃儌幸以爲取勝之道者可以鑑矣】

廣義【臣觀友諒忿其疆日蹙傾國來與我師相戰其計可謂窮矣嗚呼螳螂怒臂當轍烏能保其躬之不粉邪】

張士誠自稱吳王元遣使徵糧不與

【先是士誠𨿽請降授官而城池甲兵錢谷皆自據如故又素忌楊鄂勒哲欲圖之達實特穆爾厭鄂勒哲驕肆不可制乃陰與定計舉兵圍之鄂勒哲及弟巴延皆自殺士誠遂遣兵據杭城朝廷因以其弟士信爲江浙行省平章政事而方面大權悉歸張氏達實特穆爾徒擁虛名而已至是士誠乃令其部屬自頌功徳求王爵達實特穆爾恐逆其意爲所害乃爲請於朝至再三不報士誠遂自立爲吳王卽平江治宮室立官屬元遣戶部侍郎博囉特穆爾徵糧於士誠士誠不予東南海運遂止於是嵗】

冬十月山東赤气千里

發明【三月彗見東方今玆山東赤气千里是時天下大亂而天變如此書之以見天心仁愛𨿽亂世亦未嘗無告戒之意耳順帝尙可樂禍而不知恐懼乎】

○元博囉特穆爾遣兵攻冀寜庫庫特穆爾擊走之【博囉特穆爾自察罕旣死之後復數以兵爭晉冀朝廷𨿽屢詔解之而讐隙日深至是復遣兵攻冀寜至石嶺闗庫庫大破之擒其將烏訥爾殷興祖軍遂不振】

十一月元殺太傅太平

【初帝欲以巴咱爾爲相辭曰臣老不足以任宰相若必以命臣非得太平同事不可時太平辭歸奉元於是密防令巴咱爾畱之太平至沙井聞命宿畱皇太子惡之令禦史大夫布哈劾其違命詔拘收所授宣命綽斯戩因誣奏之安置土番尋遣使至東勝逼令自裁】

發明【太傅之死前史皆以逼令自殺爲文綱目特書殺太傅太平者責實也太平受讒而罷無罪而殺皆出太子之所爲則其受抑無辜之意可見矣故書殺而不去其官】

廣義【抑觀元太子於危國之日無一善防惟急於簒位而已故嘗忿太平莫已之從而欲加害焉由是太平知禍將及數辭位養病於家其見可謂明矣夫何太子追憾愈深必欲殺之而後己無乃自伐其國者矣曰太平之殺殺於太子然則何以書元而不及太子歟曰書元而不及太子者惡順帝之不綱於其子也噫父子君臣大綱也大綱旣絕尙可以名人國哉君子之生污世其不幸孰甚焉】

十二月元出治書侍禦史陳祖仁爲甘肅參知政事禦史大夫魯達實知樞密院事圖沁特穆爾皆逃

【時宦者保布哈托歡內侍太子外結綽斯戩驕恣不法禦史傅公讓劾之忤太子意坐左遷祖仁乃上疏太子言天下者祖宗之天下臺諫者祖宗之所建立顧以二豎之微而於天下之重臺諫之言一切不卹獨不念祖宗乎殿下職在監國撫軍問安視膳而已予奪賞罸之權自在君父今方毓徳春宮反使諌臣結舌凶人肆志豈惟君父徒擁虛器天下蒼生亦將奚望疏入太子怒令禦史大夫魯達實諭祖仁以托歡等初無是事禦史紏言不實已與美除昔裕宗爲太子凡事合奏者皆許啟闈非獨我今日也祖仁復上疏言殿下所以全此二人者正緣不知其姦故也然舉朝知之在野知之天下知之獨殿下未知耳於是太子以其事聞二人皆辭退元主又令曾達實諭防祖仁復上書言祖宗以天下傳之陛下今乃壞亂不可救藥𨿽曰天運使然亦刑賞不明之所致也區區二豎猶不能除況於大者願陛下顯斥二人勿令以辭退爲名成其姦計使海內皆知陛下信賞必罸自二人始則將士亦必效力天下可全書奏帝大怒時侍禦史李國鳯亦言二人當斥於是臺臣自魯達實以下皆左遷而出祖仁於甘肅魯達實遂與圖沁特穆爾逃於博囉特穆爾軍中】

發明【是時太子寵信倿臣國家侵壞祖仁一上書而不聼至於再再上書而不聴至於三爲順帝計者必自思曰祖仁之言果忠於我歟抑倿於我歟茍忠於我則當賞之以旌其直苟倿於我則當黜之以警其餘今乃不顧是非一槪黜罷是豈待賢之道乎故書黜而不去其官逃者匹夫之事魯達實等旣知諫不行而言不聴則當致仕而去肥遁丘園可也旣不能然玆因罷出相率而逃又豈見幾而作者哉故直書曰逃所以著其劾匹夫之行也】

廣義【魯達實等以朝綱濁亂而逃其卽宋末諸臣之遁也然則逃於博囉之軍果何道哉厥後伏誅之罪其自取矣】

【甲辰】二十四年【漢主陳理徳壽元年○是嵗漢亡】春正月我太祖建國號曰吳二月自將伐漢漢主陳理降湖廣江西悉平【時李善長徐達等以太祖功徳日隆屢表勸進不允乃於是月朔卽吳王位建百司官屬以李善長爲右相國徐達爲左相國常遇春兪通海爲平章政事汪廣洋爲右司郎中張昶爲左司都事諭達等曰卿等爲生民計推載予然建國之初當先正紀綱元氏昏亂紀綱不立主荒臣專威福下移由是法度不行人心渙散遂致天下騷亂今將相大臣當鑑其失宜協心爲治以成功業毋茍且因循取充位而已又曰禮法國之紀綱禮法立則人志定上下安建國之初此爲先務爾等爲吾輔相當守此道毋謹於始而忽於終也二月以武昌圍久不下乃親往視師督諸將擊之擒其元師張必先旣而遣其降將羅復仁入城諭陳理使降理遂率其太尉張定邊等詣軍門請降凡府庫儲蓄悉令理自取城中民多饑困命給粟賑之於是湖廣江西諸郡縣相繼皆降江西行省以陳友諒鏤金牀進太祖觀之謂侍臣曰此與孟昶七寶溺器何異以一牀工巧若此其餘可知陳氏父子窮奢極靡焉得不亡侍臣曰未富而驕未貴而侈此所以取敗太祖曰旣富豈可驕旣貴豈可侈有驕侈之心𨿽富貴豈能保乎卽命毀之太祖旣平陳理句容儒士戎簡入見語及陳氏之事簡曰主上向者敗陳氏於九江其眾旣潰何不乘勝直抵武昌而乃引還今𨿽克之費力亦多矣太祖曰汝儒者豈不聞覆巢之下寜有完卵乎況事有緩急兵貴權宜當陳氏兵敗我豈不知乘以蹴之兵法曰窮寇勿追若乘勝急追彼必死闘殺傷必多吾故縱之遣偏師綴其後恐其奔逸科彼創殘之餘人各偸生喘息不暇豈復敢戰我以大軍臨之故全城降服一者我師不傷二者生靈全三者保全智勇所得不亦多乎簡大悅服他日與諸將論用兵方略因諭之曰汝等非不善戰然臨事決機智或不足宜親近儒者取古人之書聴其議論以資智識前日戎簡所言吾𨿽非之然當時將校亦有勸我邀之下流而以全師蹙之武昌賊眾可以全獲軍中皆以爲奇謀不知簡亦能言之然皆非吾意也汝等當思之勿以吾不用簡言而遂輕儒者】

發明【帝王之興其志其謀迥出於尋常萬萬者以其度量宏偉心不茍處故也我太祖自乙未嵗起兵十年於玆除殘削暴功徳日隆而居尊之意猶未遑也迨至羣臣屢請不得已而從之則其心豈茍處而已哉志在乎解天下之倒懸云爾於是旣建國號卽往䢐徵陳理甫降兩藩悉定而其安天下之志於斯可見矣區區小醜烏足與之抗衡乎故綱目備書以深予之】

廣義【嗟夫帝王之興豈偶然哉故孟軻有曰五百年必有王者興臣以宋元二代考之則是四百有餘年矣我太祖之興適足以應其時而合其數也不然何其天鍚勇智天教用休而如湯如武哉且自生民以來未有防古入主中國而如此之盛亦未有撥亂之主而如我太祖之聖者也方是時也我太祖功徳日隆可以卽眞矣而猶不允諸臣之勸進者蓋以知乎王業艱難不可自足卽大禹不自滿假之心也首欲修禮法定人志卽成湯肇修人紀之意也賑武昌之民其法鉅橋之粟乎辭鏤金之牀其卻西旅之獒乎戒驕侈有恭儉之實重儒者有好賢之誠所以謀臣防士如伊呂畢榮者皆以時而出所謂多助之至者也易曰雲從龍風從虎水流濕火就燥此之謂歟吁觀我太祖之所以興則孟氏之言防不誣矣】

三月我太祖定官制○元削博囉特穆爾官爵不受命詔庫庫特穆爾討之夏四月博囉特穆爾舉兵犯闕殺右丞相綽斯戩太子出奔

【初綽斯戩狥太子防誣魯達實及太子宣政院使額森呼圖克不軌收其黨鍛鋉其獄連逮不已元主知其無辜又以魯達實其母舅數諭太子寢其事太子不從綽斯戩保布哈皆附太子必窮究其事額森呼圖克皆貶死又圖沁特穆爾先與中書右丞額森布哈有隙額森布哈因譛其詆毀朝政而博囉素與圖沁友善且知其誣遣人白其非罪太子怒博囉防扈交通圖沁布哈匿魯達實等同謀下詔削博囉官爵而奪其兵博囉拒命遂詔庫庫特穆爾討之博囉知詔命調遣皆綽斯戩所爲非出帝意遂令圖沁特穆爾舉兵向闕入居庸闗知院伊蘓詹事布呼齊迎戰不利皇太子率侍衛兵出古北口東走興松圖沁兵至淸河列營時京師無備城中大震令百官吏卒守使達勒達國師卽其軍問故以必得綽斯戩保布哈爲對詔慰解之不聴乃執二人畀之遂復博囉官爵加太保仍守禦大同圖沁兵自建徳門入覲元主於延春閣慟哭請罪元主晏賚之授平章政事乃引軍還大同】

發明【上書削博囉特穆爾官爵不受命𨿽釁由太子特未見其罪也又書博囉特穆爾舉兵犯闕太子出奔則臨難棄君奔竄茍免其罪始不可逃矣夫博囉狼子野心太子旣不能思所處之而乃遽然削爵自速其逆由是而召釁稔禍誰實尸之綽斯戩羽翼太子不爲無罪亦足以殺其軀而已至於防扈向闕君父憂惶太子不能於此灰身以謝君父方且奉頭防竄艸間求活而非庫庫諸賢戮力討賊則元氏必不血食太子萬死猶爲無補惟合前後所書而觀則太子之罪蓋有不容言者誤國若此尙可不加諸責乎】

廣義【大抵太子養徳春宮視膳問安乃其職也今縱其紊亂朝政則父不能爲子綱而父子之綱絕矣博囉叛逆親犯闕廷乃其罪也反加其爵位之尊則君不能爲臣綱而君臣之綱絕矣故曰君不君臣不臣父不父子不子𨿽有粟吾得而食諸信矣】

五月元太子還宮遣兵攻大同博囉特穆爾復舉兵犯闕太子率師拒之不利復出奔詔以博囉特穆爾爲右丞相

【先是太子奔至路兒嶺詔追及之還宮恚怒不已遂命庫庫特穆爾調兵分道以討博囉其東道以白索珠領兵三萬守禦京師中道以摩該珠展領兵四萬西道以關保領兵五萬合擊之關保等進逼大同博囉畱兵守大同而自率兵與圖沁魯達實復大舉向闕前鋒入居庸關太子親禦幹淸河軍潰馳還白索珠遂引兵扈從太子出順承門由雄霸河間取道達冀寜博囉兵駐健徳門外與魯達實等入見元主於宣文閣訴其非罪泣元主亦泣博囉欲追襲太子魯達實止之博囉又使翰林承防張翥艸詔削奪庫庫官爵發兵討之翥不從或勸之翥曰吾臂可防筆不能操元主知其不可奪命他學士爲之遂以博囉爲左丞相尋進右丞相節制天下軍馬魯達實爲平章政事圖沁特穆爾爲禦史大夫其部屬皆布列省臺百司博囉旣專國遂誅狎臣圖嚕特穆爾罷三宮不急造作沙汰宦寺禁西僧作佛事數遣使請太子還使至太原拘畱不報】

發明【春秋之法詞繁而不殺者必有美惡存焉用是而觀則愽囉固爲有罪而太子不爲無罪矣順帝有是子而不能制有是臣而不能誅所謂君不君臣不臣父不父子不子𨿽有粟吾得而食諸者焉天下安有久而不亡也哉然則順帝誠可謂寄生之君耳】

廣義【抑觀於時海內正分帛裂之時也太子不此之慮反欲簒位而激成莫大之禍可謂至愚極闇者矣是𨿽免於髙貴鄕公之慘而所以爲國亡之媒者殆有甚焉】

秋八月朔日食○吳王士誠逐達實特穆爾以其弟士信爲江浙左丞相南臺禦史大夫布哈特穆爾不屈死【時右丞達蘭特穆爾郎中哲伯二人謟事士誠受其金帛數媒孽達實特穆爾之短於土誠遂有不相容之勢至是士信使靣數達實特穆爾過失勒其自陳老病去職又言丞相非士信不可卽逼取符印遷於嘉興幽之而士信自爲丞相士誠又諷行臺爲之請實授王爵布哈特穆爾不從卽使人至紹興索其臺印布哈特穆爾封其印置諸庫曰我頭可防印不可與又迫之登舟曰我可死不可辱也從容沐浴更衣與妻子訣賦詩二章乃仰藥死臨死擲杯地上曰我死矣逆賊當踵我亡也後數日達實特穆爾聞之嘆曰大夫且死吾不死何爲遂命左右以藥酒進飲之而死初布哈爲福建平章境內皆爲諸豪所據不能有所施設及遷南臺又逼於士誠而死然論者以其死較達實爲差勝云】

發明【達實特穆爾爲江浙之左相則是兩浙民兵皆其所轄而爲士誠逐之則亦可愧之甚矣故削其官以見其不能守是職也布哈特穆爾不污僞命仰藥而亡故書不屈死所以予其節也考之分注達實聞布哈之死亦飲藥而亡何以不書死之然達實不能死於見逐之時而乃死於己逐之後則與自經溝瀆者何異綱目故略而不書不予其能死也其防嚴矣】

【乙巳】二十五年春二月日旁有一月一星

發明【是時順帝不卹國政淫虐無已故一月一星見於日旁以警之然順帝則不知戒也書之於冊亦姑以見上天示變之意云爾】

○三月元太子大發兵討博囉特穆爾博囉特穆爾幽二皇后奇氏調兵拒戰大敗

【時太子在外日夜謀除內難至是乃大發諸路兵分三道而進自率庫庫特穆爾兵由中道博囉特穆爾怒遂出二皇后奇氏幽於諸色總管府旣又逼後還宮取印章僞爲後書召太子復出而幽之乃遣圖沁特穆爾率眾攻上都之附太子者調伊蘇南禦庫庫特穆爾兵伊蘇次良鄕不進而謀之於眾皆以爲博囉悖逆中外同憤遂勒兵歸永平遣人西連庫庫東連遼陽諸王軍聲大振博囉患之遣驍將姚巴延布哈統兵出拒至通州河溢營虹橋以待伊蘇出其不意襲而破之擒斬姚巴延博囉大怒自將出通州三日大雨而還時後亦數納美女於博囉至百日始還宮○初庫庫特穆爾將輔皇大子入討博囉特穆爾遣使傳皇太子防賜前僉山南道肅政廉訪使張貞以上尊且訪以時事貞復書曰合燕趙齊魯之境大河內外長淮南北悉爲丘墟闗陜之區所存無幾江右日思薦食上國湘漢荊楚川蜀淫名僣號幸我有變利我多虞閣下國之右族三世二王得不思廉藺之於趙防賈之於漢乎京師一殘假有不逞之徒崛起艸澤借名義尊君父倡其說於天下閣下將何以處之守京師者能聚不能散禦外侮者能進不能退紛紛籍籍神分志奪國家之事能不爲閣下憂乎志曰不備不虞不可以爲師僕之惓惓爲言者獻忠之道也然爲言大要有三保君父一也扶社稷二也衛生靈三也請以近似者陳其一二衛出公據國至於不父其父趙有沙邱之變其臣成兌平之不可謂無功而後至於不君其君唐肅宗流播之中怵於邪謀遂成靈武之篡千載之下𨿽有智辧百出不能爲雪嗚呼是豈可以不鑑之乎然吾聞之天之所廢不驟也驟其得志肆其寵樂使忘其覺悟之心非安之也厚其毒而降之罸也天遂其欲民厭其汏而鬼神弗福也其能久乎閣下覽觀焉謀出於萬全則善矣詢之輿議急則其變不測徐則其釁必起通其往來之使達其上下之情得其情則得其防矣孔子曰君君臣臣父父子子今九重在上者如寄靑宮在下者如寄生民之憂國家之憂也可不深思而熟計之哉庫庫特穆爾深納其說】

發明【曰討者所以正其防扈無君之罪也曰幽者所以著其僣偪不恭之罪也曰拒戰者所以惡其抗拒不服之罪也然則綱目特正色書之而亂臣賊子所謂稱兵犯順者自不能昻首於天地之間矣】

夏五月大都犛

【長尺許或曰龍須也命拾而祀之】

發明【雨犛之事初未嘗見於綱目今特書之者記大異也夫以衰亂之世民無定主而災異之警未嘗少替者正以見天心之公不盡絕人茍能自此而惕厲則其天命人心未始不旣去而復返也柰何甘於自棄安其危而利其災樂其所以亡者不仁者可與言哉此其所以蔽固日深危亡日迫而終不能奪發以自彊也吁】

六月元太子加李思齊平章政事邠國公○秋七月元博囉特穆爾魯達實圖沁特穆爾等皆伏誅

【博囉先嘗以疑殺其將保安旣又失姚巴延鬰鬰不樂乃日與魯達實等飲宴荒淫無度又酗酒殺人喜怒不測威順王之子和尙忿其無君數言於帝受密防與徐士本謀結勇士上都馬金諾海拜達勒等陰圖刺之至是圖沁特穆爾遣使來告攻上都之防博囉入奏行至延春閣下拜達勒自眾中奮出斫之中其腦死魯達實趨出擁博囉家屬北遁詔民間盡殺其部黨旣而魯達實被執伏誅圖沁特穆爾引輕兵走巴爾斯之地尋亦討斬之時遇變城門不開者三日珠展摩該軍至城外緣城而上碎平則門鍵以入大掠於都市】

發明【五代書蜀王宗弼王承休伏誅尹氏曰此二人者誤蜀者也故𨿽崇韜挾私殺之亦書伏誅以正其罪今博囉等稱兵犯順尃輙無君此蓋王法之所不原者直書伏誅深罪之也明乎此然後可論网目誅亂臣討賊子之深意爾】

元皇后鴻吉哩氏崩○九月元太子還大都

【元主遺使函博囉首往冀寜召太子還庫庫特穆爾遂扈從至京師詔以巴咱爾爲太師右丞相庫庫特穆爾爲太尉左丞相知樞密院事】

廣義【癰疽𨿽潰而元气爲之蕭索矣其能保有厥躬乎】

元以方國珍爲淮南左丞相

【分省慶元】

冬閏十月元封庫庫特穆爾爲河南王總制諸道軍馬【時巴咱爾以累朝舊臣庫庫特穆爾後生晚進與之並相居兩月卽請南還視師是時中原無事而江淮川蜀皆以陷沒皇太子累親躬出督師徵討元主難之乃詔封庫庫河南王代之親徵總制闗陜晉冀山東諸道並迆南一應軍馬凡黜陟予奪悉聴便宜而行庫庫特穆爾於是分省自隨官屬之盛幾與朝廷等尋還河南欲廬墓以終喪左右咸以爲受命出師不可中止乃復北渡居懷慶又移居彰徳】

十二月元立奇氏爲皇后

【攺奇氏爲索隆噶氏】

【丙午】二十六年【是嵗宋亡】春二月黃河北徙

【先是河決小流口達於淸河壞民居傷禾稼至是復北徙自東明曹濮下及濟寜民皆被害】

元庫庫特穆爾調張良弼等兵不應遂遣兵西擊良弼李思齊等與良弼連兵拒之

【初李思齊與察罕特穆爾同起義兵齒位相等及是庫庫總其兵思齊不能平而張良弼遂首拒命孔興圖魯卜等亦皆恃功懷異請別爲一軍莫肯統屬釁隙遂成庫庫遣闗保浩爾齊以兵西攻良弼於鹿臺思齊與圖魯卜孔興等皆與良弼合庫庫遣闗保等合兵渡河且約思齊以攻良弼良弼遣子弟質於思齊連兵拒守闗保等戰不利思齊請詔和解之○時禮部侍郎滿尙賔吏部侍郎溫都爾罕持詔諭思齊開通川蜀道路思齊方事兵爭不奉詔尙賓等畱鳯翔一年始還京師】

發明【嗚呼欲知國事之興廢當觀人心之從違是故有一代興王之君則人心協和而雲龍風虎之相從亡國之君人心懈怠薰蕕冰炭之相反此固理勢之必然也觀庫庫調兵不應則可以見人心旣失天命隨亡而不復可以有爲明矣故謹書之以爲後世鑑】

廣義【於時元之天下三分無二𨿽有其位蓋亦寄生而已夫何庫庫良弼等舉無憂國之心動有懷私之忿其有愧於廉藺多矣】

三月夏主明玉珍卒子升立

【玉珍自建號至是凡五年子升嗣始十嵗攺元開熈母彭氏同聴政】

夏四月我太祖兵取淮安諸路

【髙郵府及濠泗徐潁諸州皆下之】

五月我太祖求遣書

【大祖嘗命有司訪求古今書籍藏之祕府以資覽閱因謂侍臣詹同等曰三皇五帝之書不盡傅於世故後世鮮知其行事漢武帝購求遺書而六經始出唐虞三代之治始可得而見武帝雄才大略後世罕及至表章六經開闡聖賢之學又有功於後世吾毎於宮中無事輙取孔聖之言觀之如節用而愛人使民以時眞治國之良規孔子之言誠萬世之師也】

發明【求遣書帝王之盛事也當衰亂之世人不知學爲君者但知辟土開疆是榮爲臣者但知富國彊兵是務而謂所求遺書崇文學者漠然未知聞也我太祖之求遣書獨見於兵亂倥傯之日則其惇本抑末而洪謨偉略迥出前古而三皇五帝之治將復見於今日矣然則太祖垂情古典之心豈不極其盛哉臣故表而出之以爲萬世法】

秋七月朔日食○八月元以陳有定爲福建行省平章政事○九月元以方國珍爲江浙行省左丞相

【其弟國瑛國瑉侄明善並爲平章政事】

有星孛於東北

發明【順帝之時雨雹地震數見綱目旱漧爲虐相繼而起大都杜鵑異之甚也有星孛焉變之甚也考諸列位則國有人焉觀諸天時則猶有春顧之心未終棄也若反身修徳信用忠賢災異之來必可禦矣昔髙宗肜日雉升鼎耳異亦甚矣克正厥事故能嘉靖殷邦宣王之時旱魃蘊隆災亦甚矣側身修行故能興衰撥亂此皆以人勝天以徳消變之驗也順帝至是猶不知畏岡克自修惜哉故特書此以爲後世鑑】

我太祖取湖州諸路

【遣徐達常遇春率兵二十萬以擊張士誠先薄湖州敗其將尹義石淸擒之遂圍其城塞溝港以絕糧道士誠知勢急乃親引兵來援達等與之戰於皁林虜其元帥及甲士三千餘人以降將呂珍等徇於城下城中大震其左丞張天騏遂舉城降時朱文忠以兵攻杭州及紹興華雲龍攻嘉興皆下之】

冬十二月我太祖立宗廟社稷

【時郡臣皆言新城旣建宮闕制度亦宜早定太祖以國之所重莫先宗廟社稷遂定議以明年爲吳元年命有司立廟社建宮室典營繕者以宮室圖進見其有雕琢奇麗者卽去之謂中書省臣曰昔堯之時茅茨土階采椽不斵可謂極陋然千古之上稱盛徳者必以堯爲首後世競爲奢侈極宮室苑囿之娛窮輿馬珠玉之玩欲心一縱亂由是起吾嘗謂珠玉非寶節儉是寶宮室但取完固而已何必極雕巧以殫天下之力也旣而新殿成制皆朴素命博士熊鼎編類古人行事可爲鑑戒者書於殿壁又命侍臣書大學衍義於兩廡壁間日前代宮室多施繪畫予書此以備朝夕觀覽豈不愈於丹靑乎時有言瑞州出文石可以甃地者大祖曰爾不能以節儉之道事予乃導予以侈麗但搆爲宮室已覺作者之勞況逺取文石能不厲民乎言者大慙而退尋命協律郎冷謙考正宗廟雅樂音律及鐘磬等器旣又定樂舞之制文武生各六十四人】

發明【易之萃渙皆言王假有廟蓋謂王者萃聚天下之道與天下渙散之時其總攝人心無過於建立宗廟使之知所歸仰此聖人特於萃渙二卦發其義也是時太祖立國適當萃聚之初而四境初附人無固志又有渙散之疑太祖於此乃能首立宗廟社稷可謂深得萃渙之義矣綱目書之文無美辭而美在其中是豈剽悍禍賊徒知以斬刈屠戮爲事者可同日語哉與漢髙帝立宗廟社稷同義】

宋主韓林兒卒

發明【明玉珍韓林兒皆書主書卒者成之爲列國也然玉珍卒書子升立林兒卒不書立何夏有嗣而宋無嗣也無嗣則絕其嗣而宋國亡矣故於其卒而不書其嗣則其義蓋可見焉嗚呼宋國無嗣而使宗社夷之於人可哀也已如春秋書郭公同意】

【丁未】二十七年【夏主明升開熈元年○是嵗張士誠亡】春正月絳州天鼓鳴【其聲如空中戰鬭者】

發明【入綱目以來災異多矣然未聞書天鼓鳴者天鼓鳴大變也天下之乖戾可知矣詩云昊天不傭降此鞠訩昊天不惠降此大戾君子如屆俾民心闋君子如夷惡怒是違嗚呼爲政不平以召禍亂者人也而詩人以爲天實爲之者蓋無所歸咎而歸之天也當時元室已亡不絕如綫而天意亦爲之告戒者則天之至公無私之心可見矣綱目書此以爲後鑑於元乎何誅】

三月我太祖定文武科取士之法

【先是令有司毎嵗舉賢才及武勇謀略通曉天文之士其有兼通書史廉吏亦得薦舉得賢者賞濫舉及蔽賢者罸至是復下令曰上世帝王創業之際用武以安天下守成之時講武以威天下至於經綸撫治則在文臣二者不可偏用也古者人生八嵗學禮樂射禦書數之文十五學修身齊家治國平天下之道是以周官選舉之制曰六徳六行六藝文武兼用賢能並舉此三代治化所以盛隆也玆欲上稽古制設文武二科以廣求天下之賢其應文舉者察之言行以觀其徳考之經史以觀其業試之書算以觀其能防以經史時務以觀其政事應武舉者先之以謀略次之以武藝俱求實效不尙虛文然此二者必三年有成有司預爲勸諭民間秀士及智勇之人以時勉學俟開舉之嵗充貢京師其科目等第各出身有差】發明【易系辭曰天地之大徳曰生聖人之大寶曰位何以守位曰人何以聚人曰財而孔子又曰舉賢然則古之聖人未始不欲得人以輔治也是故爲政以人才爲先立國以多士爲美欲得人才而求多士必立取士之法焉我太祖於天下甫定之時所謂求遣書定官制立宗社定科舉皆當世之所不行者而太祖行之其汲汲求賢之心可見矣宜乎削平僣亂攺革元祚而享一統之盛於億萬斯年也歟特書千冊深予之也】

夏六月朔日食○秋八月元詔太子總制天下軍馬置大撫軍院

【初太子之奔太原也欲援唐肅宗靈武故事自立庫庫不從及還京奇後遣人諭庫庫以重兵擁太子入城脇帝禪位庫庫逆知其意未至京城三十里卽散遣其軍故太子深銜之及累促出師江淮但遣其弟托音特穆爾及摩該等往山東而與張良弼搆兵不已詔下和解之庫庫戕殺使臣而防扈之迹漸張朝廷固疑之乃命皇太子以中書令樞密使總制天下兵馬其庫庫特穆爾領本軍自潼闗以東肅淸江淮李思齊自鳯翔以西進取川蜀以少保國嚕爲陜西行省左丞相總本部及張良弼孔興圖嚕卜等進取襄樊王信固守山東】

廣義【大抵肅宗靈武之篡固爲不道旣篡之後則有張巡之將略子儀之忠勇況李泌爲之謀猷贊襄故能克復西京而唐之金甌得以復完者將相得人故也今焉將相視張巡子儀李泌諸公不啻斥鷃之於大鵬耳幹時海內分不可收拾𨿽欲簒位不可得也其能如肅宗之復還舊物邪徒負惡名其議短矣元之太子可謂下愚不移者也𨿽然要亦天降傾移故使日昏其徳夫豈偶然之故哉論者以太子爲不足責可也】

九月我太祖兵克平江執吳王張士誠以歸

【徐達常遇春兵圍平江克之遂執士誠及其官屬平章李行素徐義等所部將校及外郡流寓之人凡二十餘萬並元宗室神保大王黒漢等九人皆送建康士誠在舟中閉目不食比至大祖欲全之而士誠自縊死乃以書遣使送神保大王等還元】

發明【僖十九年經書宋人執媵子嬰齊君子惡其不盟齊宋不事大國故絕之夫以執之是非決於稱人與稱爵而見執者則以名與不名知其罪之在也凡書見執於人者悉皆不名而士誠獨名是亦有罪焉爾夫以太祖起義爲世除殘以安天下𨿽遠近徵鎭猶相繼來歸而吳介江淮之間不與我朝之防者十餘年及天下甫定又不尊事大國其見執則有由矣書名著其罪也非滅國而見執者比矣此綱目發春秋之意】

冬十月元罷庫庫特穆爾官奪其軍命諸將分統之【初太子旣受詔竟止不行而分兵之命庫庫拒不受於是其部將闗保摩該等皆叛之摩該殺衛輝彰徳守將欲進襲懷慶聞庫庫有備而還乃上疏列其罪狀於朝詔以庫庫拒命宜黜其兵柄遂罷太博左丞相及兼領諸職仍前河南王以汝州爲其食邑弟托音特穆爾爲集賢學士同居河南其帳前諸軍索珠浩爾齊統之河南諸軍李克彛統之闗保本部軍仍保統之山東諸軍伊蘇統之山西諸軍薩蘭托裏統之河北諸軍摩該統之詔下庫庫遂退軍澤州】

我太祖命大將軍徐逹等帥師北定中原

【太祖旣掃除羣雄撫有江南乃遣大將軍徐達副將軍常遇春率甲士二十五萬北伐以定中原馳檄諭齊魯河洛燕薊秦晉之人曰自古帝王臨禦天下撫有區宇漢唐以來正統相承控制中外悉主悉臣粵維宋失其徳鹹淳而降國祚傾移元以北方入主中國四海內外岡不臣服此豈人力實乃天授然宋之遣民尙有故宮禾黍之嘆自是以後元之臣子不遵祖訓廢壞綱常有如大徳廢長立幼防定以臣弒君天歷以弟酖兄至於弟收兄妻子烝父妾上下相習恬不爲怪其於父子君臣夫婦長幼之倫瀆亂甚矣夫人君者斯民之宗主朝廷者天下之根本禮義者禦世之大防其所爲如彼豈可爲訓於天下後世哉及其後嗣沈荒失君臣之道又加以宰相專權憲臺報怨有司毒虐於是人心離叛天下兵起使我中國之民死者肝腦塗地生者骨肉不相保𨿽因人事相致實天厭其徳而棄之之時也興衰治亂之迹運若循環自古爲然信乎不謬當此時天意棄元中原气盛億兆之中當降生聖人剗除禍亂恢復中華立綱陳紀收濟斯民今一紀於玆未聞有濟世安民者徒使爾等戰戰兢兢處於朝秦暮楚之地誠可矜憫方今河洛闗陜𨿽有數雄忘中國祖宗之姓反就北方蒙古之名以爲美稱假元號以濟私恃有眾以要君阻兵據險互相吞噬反爲生民之巨害皆非華夏之主也予本淮右布衣因天下亂爲眾所推率師渡江居金陵形勢之地今十有三年西抵巴蜀東連滄海南控閩越湖湘漢沔兩淮徐邳皆入版圖奄及南方盡爲我有民稍安食稍足兵稍精控執矢目視我中原之民久無所主深用疚心予恭天成命罔敢自安方欲遣兵北伐中原拯生民於塗炭復漢官之威儀慮民人未知反爲我讐挈家北走陷溺尢深故先諭告兵至民人勿避予號令嚴肅無秋毫之犯歸我者永安於中華背我者各安於塞外蓋滄海橫流之日天必生一人焉以爲之主用乂我蒸黎爾民其共體之如防古色目𨿽非中國之人然同生天地之間有能知禮義願爲臣民者與中夏之人撫養無異○復命胡廷瑞率安吉寜國等軍南取八閩俟八閩旣定遂以其師航海趨廣東楊璟率荊湘之眾以取廣西】

發明【嗚呼自元業熾盛入主中夏幾及百年其間主徳瞀昏世道淪斁三綱絕而五倫弛有如大徳廢長立幼泰定以臣弒君天歷以弟酖兄至於收兄妻子烝父妾上下相習恬不爲怪此誠天地之大變人神之共憤而其時之民漸染於凟亂之俗久矣蓋否極而泰復來剝終而復必見孟子曰五百年必有王者興其間必有名世者天厭元徳挺生大聖人而爲中國臣民之主今而撫有江南未定江北由是命將出師北伐中原伏覩諭民之防則其惓惓於憂世救民之心切矣是誠人神之憤久屈而復伸治安之運旣絕而復續焉耳此蓋綱目之所必書而臣愚之所僣論者也】

我太祖定律令十一月頒戊申歷

【初太祖以唐宋皆有成律防獄惟元不仿古制取一時所行之事爲條格胥吏易爲姦獘自平武昌以來卽議定律至是臺諌已立各道按察司將巡歷郡縣欲頒成法俾內外遵守命右丞相李善長參知政事楊憲傅瓛禦史中丞劉基翰林學士陶安等詳定律令諭之曰立法貴在簡當使人易曉若條緒繁多或一事而兩端可輕可重姦貪之吏得以夤緣爲姦則所以禁殘暴者反以賊良善非良法也卿等宜盡心參究凡刑名條目逐日來上吾與卿等面議斟酌之庶可以爲久遠之法又謂臺憲官劉基章溢周貞等曰紀綱法度爲治之本所以振紀綱明法度者則在臺憲爾等執法上應天象少有偏曲則紀綱法度廢弛而民不得其安況或深文以爲能苛察以爲智若寗成郅都周興來俊臣之徒巧詆深文恣爲酷虐終亦不免若於公陰徳子孫乃致貴顯天道昭然深可畏也旣而太史院使劉基及其屬髙翼以所定戊申歷來上遂命頒行之】

發明【易曰澤中有火革君子以治歷明時是故當攺革之時布更新之政治歷明時安可緩乎我朝承元大亂之後紀綱蕩廢久而不振天下將淪於積敝之俗而不知禮法之事也我太祖深爲此懼遂命羣臣詳定律令頌戊申歷皆所以急天下之所當急者也則夫王天下也詎不宜哉故特書於防以深美之】

我太祖兵討方國珍降之

【方國珍之初降也約曰杭城下卽納地來朝及太祖克杭州國珍據境自若乃累假貢獻覘我虛實爲叛服計又北通庫庫特穆爾南交陳有定圖爲掎角太祖累書責其懷姦挾詐陽降陰叛且徵其貢糧二十三萬石國珍不報遂遣湯和等進攻溫臺慶元諭之曰爾奉辭討罪毋縱殺戮當如徐達下姑蘇平定安輯乃副吾所願也比至國珍懼遂遁入海島復命廖永忠引兵自海道防和討之其部將多來降諸羣縣相繼皆下國珍惶惑失措乃遣子明完奉表乞降旣而及其弟國瑉親帥所部謁和於軍門和送國珍等於建康時延平建寜福州興化漳泉皆爲陳有定所據湯和兵旣克國珍遂由海道徑取福州】發明【有苖負固舜必䢐徵葛伯讐餉湯必弔伐禹之誅戮防風宣王薄伐玁狁皆所以除殘去暴弔民伐罪之盛心也國珍約降而復叛負固而不服誠天討之所宜加者也易曰利用行師徵不服也國珍逆命而王師安得不徵之者乎討國珍正所以安百姓安百姓則所以服天下也禁暴除亂詎非王者之師哉故特書曰討】

我太祖兵徇山東郡縣皆下之

【時徐達常遇春引兵由淮入河鼔行而東首克沂州進取嶧州及益都於是萊州諸郡悉奉圖籍來降○山東旣定明年達與遇春防諸將於臨淸率馬步舟師進克元都元主集三宮后妃皇太子同議避兵北行詔淮王特穆爾布哈監國慶通爲左丞相同守京城夜半開建徳門北奔遇春等追至北河擒皇孫密迪哩巴拉而還元亡○元主駐應昌二年殂壽五十一在位三十六年太尉鄂勒哲奉梓宮北塟諡曰惠宗太祖以帝知順天命退避而去特加號曰順帝而封其孫密的哩巴拉爲崇禮侯王禕曰自古國家其滅亡之道不一也曰女寵曰宦官曰權臣曰彊藩此四者皆足以亡國而順帝蓋兼有之加以權綱之旣弛智慮之益荒其亡也宜哉劉基曰冬寒之極必有陽春激湍之下必有深潭大亂之後必有大治理則然也元徳旣衰九土糜沸防張狼顧之豪彌滿山澤萬姓魚喁無所吁告天乃命我太祖皇帝肅將威武代伐不道於是拾宋掇秦掣趙防燕不數載而天下遂歸一統者天命有在也】

發明【亂極思治理之必然寒極生春時之宜爾我太祖皇帝以天縱之聖膺昌期而生旣定中原天下復一掃元人之陋習振創造之鴻規紀綱旣墜復起民人已危而復安誠天厭其徳挺生大聖人而有挽回三代之遣風也至是百三十年治隆俗美物阜民康而皥皥熈熈同歸於春臺玉燭之中者太祖之遣澤無窮也豈不極其盛哉敢並及之】

廣義【人徒知我朝太祖創業垂統之盛而不知其所以盛也考諸詩冊其大要十有二焉伏觀自起兵渡江卽以安世救民爲念故進克金陵諭民各安職業民心大悅而更相慶慰進取婺州遂興學校而人心無不欣悅繼取衢州卽召儒人而治道有所咨訪制驕侈於建號之時合大禹恭儉之徳求遣書於兵革之間契武王計道之心立廟社所以報本也不欲奢侈而務崇節儉定科目所以舉賢也不欲虛文而務求實效送還元之宗室而愧死於士誠非我太祖雅量之洪乎著定法律章程而追比於公非我太祖陰徳之重乎及乎北定中原則示民心以大義而又施恩徳於異類其待從化之民也何其仁視彼動輙殺降滅族者不亦慘且酷矣驅除禍亂則封惠宗爲順帝而且封若孫爲崇禮其待亡國之裔也何其厚視彼降封昏徳重昏者不亦刻且薄矣凡若此者一皆根本之盛也根木旣盛而枝葉豈有不茂者乎是宜歷數之綿長有過於三代而子孫保黎民子億萬斯年也猗歟休哉】

禦批續資治通鑑綱目卷二十七

