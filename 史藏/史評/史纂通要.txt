

欽定四庫全書

史部十五

十七史纂古今通要

史評類

提要

【臣】等謹案十七史纂古今通要十七卷元胡一桂撰一桂有易夲義附錄纂疏已著錄是書自三皇以迄五代裒集史事附以論斷前有大徳壬寅自序並地理世系等十三圖錢曽讀書敏求記曰宋以來論史家汗牛充棟率多龎雜可議以其不討論之過也此書議論頗精允絕非宋儒隅見者可比一覽令人於古今興亡理治了然胸次朱子稱稽古錄其言如桑麻菽粟小兒六經了好令讀去予於此亦云其推許是書甚至至議其當從資治通鑑帝魏不當從朱子綱目帝蜀則又以久經論定之事務持異議以駭聴不足爲一桂病也熊禾勿軒集有胡庭芳史纂通要前序卽爲此書而作庭芳一桂字也其稱史纂通要省文耳此本不載禾序殆偶佚歟乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

史纂通要卷一

元胡一桂撰

三皇總論

三皇之號昉於周禮外史掌三皇五帝之書【周禮注云楚靈王所謂三墳五典是也】而不指其名其次則見於秦博士有天皇地皇人皇之議【史記秦初並天下令議尊號丞相綰禦史大夫劫廷尉斯與博士等議曰古有天皇地皇泰皇唐司馬貞索隠謂泰皇當作人皇今從之】秦去古未逺意三皇之稱此或庶幾焉漢孔安國書序乃始以伏羲神農黃帝爲三皇少昊顓頊髙辛堯舜爲五帝不知果何所本蓋孔子於家語自伏羲以下皆稱曰帝【家語有宰我問五帝徳季康子問五帝二篇或疑家語非孔子書恐不可以爲據然亦甞思之矣西漢去夫子未逺太史公明言孔子所傳宰予問五帝徳史記又多引用五帝篇語固已信之況大戴禮亦有五帝徳篇又與家語合縱家語未必眞夫子書而皇與帝名稱自不可雜也】易大春秋內外有黃帝炎帝之稱【易下系稱黃帝春秋內左氏外傳國語皆有炎帝黃帝之稱】呂氏月令𨿽不可爲據然有曰帝太昊帝炎帝帝黃帝亦足以表先秦未嘗以伏羲神農黃帝爲三皇也至宋五峯胡氏直斷以孔子易大以伏羲神農黃帝堯舜爲五帝不信而信經其論始定然三皇之號不可泯也則亦以天皇地皇人皇言之但此三者夲無所稽意混茫初開先有天而後有地旣有天地則气化而人生焉皇極經世書以元經會所謂天開於子地辟於丑人生於寅至寅始爲開物之初意三皇之號由此而稱而所謂三墳者亦必因文籍旣生之後述上古之事而有是書大抵鴻荒闊逺不可得而詳矣【索隠三皇補紀曰天皇氏兄弟十二人地皇氏兄弟十一人人皇氏兄弟九人皆分掌九州然亦不知其何所據今姑附注以偹觀覽大紀又謂人皇后有有巢氏教民搆木爲櫓巢夏暑居之亢地爲營窟冬寒居之未知稼穡食艸木之食未有火化飲禽獸之血而茹其毛先取其皮蔽前後取而蔽後又有燧人氏始教民出火民未知衣服夏多積薪冬則之未有烹炮飲血而茹腥始教之燔炙後世聖人遂有鑽燧攺火之法】況夫子於書首唐虞於易首伏羲伏羲以前皆未嘗道闕之可也胡氏曰鴻荒之時亦猶日之夜月之晦時之冬焉生消升降終而復始於穆天命不已而成四時之造化於皇羣聖體是以爲三綱之禮樂事本乎道道藏於事天生人人成天三皇屍其體五帝妙其用禹湯文武成其功孔子孟軻其學軻之死𨿽未有得其者惟皇上帝降衷於下民若有恆性何莫由斯道也【此下只稱胡氏曰者並系五峯大紀】

五帝總論

天地肇判邃古遐邈厥詳曷聞孔子定書斷自唐虞他經則自周禮外惟易系辭稱古者包羲氏王天下包羲氏沒神農氏作神農氏沒黃帝堯舜氏作如斯而已家語記孔子答宰我問五帝徳【家語五帝徳篇答宰我問黃帝顓頊帝嚳帝堯帝舜】答季康子問五帝【家語五帝篇答季康子問大昊配木炎帝配火黃帝配土少昊配金顓頊配水】及春秋內外於黃帝堯舜間又有少昊顓頊帝嚳焉大戴禮亦有五帝徳篇又帝世皆敍自黃帝次顓頊髙辛堯舜【見司馬索隠】與宰我所問合司馬氏史記紀五帝又與大戴禮宰我所問合意其本此二書也然皆缺而未偹【黃帝而上缺伏羲神農黃帝而下缺少昊不書】善乎胡氏之論曰皇者初冒天下者也帝者主宰天下者也自燧人而上卽三皇之世也包羲神農黃帝堯舜是五君者有先天地開辟之仁後天地制作之義民到於今受其賜故孔子稱之黃帝之後少吳顓頊髙辛𨿽嘗帝天下孔子所以越而遺之必稱堯舜者以三君居位僅可持其世而己未嘗有制作貽萬世故也則五帝之名實定矣今愚本之易參之胡氏以定五帝之世亦庶幾仲尼之意云耳

伏羲

帝太昊伏羲氏【帝王世紀風姓母華胥】成紀人也以木徳繼天而王【家語古之王者易代攺號取法五行更旺相生先起於木太昊首以木徳王天下索隠木徳春令故易稱帝出乎震月令孟春其帝太昊是也】都宛丘【今陳州太昊之墟】生而神明徳合天地其王天下也河出圖洛出書則而畫之始作八卦以通神明之徳以類萬物之情因而重之爲六十有四又幽贊於神明而生蓍參天兩地而倚數觀變於陰陽而立卦【見易下系說卦】教民決嫌疑定猶豫使不迷於吉凶悔吝之塗蓋非特爲萬世文字之祖【朱子語錄】實開物成務之學也造化之祕泄於此聖道之統亦始於此矣【陳櫟壽翁增廣通略】又因龍圖之瑞以龍紀官故爲龍師而龍名【左昭十七年百官師皆以龍紀召號後同】教民佃漁【佃音田獵也】以罔罟爲器教民防姻以儷皮爲禮【伉儷之義雙也】又教民豢飬六畜【馬牛羊豕雞犬】以充庖廚且以爲犧牲享神祗故號伏羲氏亦號包羲氏焉【在位一百十按胡氏曰世伏羲沒女弟女媧襲據尊位循帝年之迹無所革造始制笙篁號女帝女媧後又有驪連栗陸中央栢皇大庭赫胥尊盧啟統昊英朱襄葛天陰康無懷一十三代皆祖包羲此夫子所不道故不具載姑附見於此又按自伏羲至帝嚳所稱年皆不可詳姑記之】

神農

炎帝神農氏【世紀姜姓長薑水故姓自黃帝始則羲農姓未可據姑存之母女登少典正妃遊華山感龍首而生帝】火徳王【家語】都曲阜【魯邑】有火瑞以火紀故爲火師而火名斵木爲耜揉木爲耒以教天下之耕日中爲市致天下之民聚天下之貨交易而退各得其所【易下系辭】此後世農商所由起而斯民生飬之具略偹矣【增廣通略】又嘗百艸以有醫藥而濟其疾疢作五弦之琴以詠丰年之歌【大紀】帝崩號曰神農氏焉【在位百按司馬貞補紀四十年謂神農氏後又有帝臨魁帝承帝明帝直帝來帝哀帝楡防通八代五百三十年軒轅興大紀同亦夫子所不道附見於此云】

黃帝

黃帝有熊氏姓公孫【史記云名軒轅】有熊國君少典之子【世紀母附寶索隠雲長於姬水攺姓姬居軒轅之丘因以爲名有熊河南新鄭是也】都軒轅之丘以土徳王【家語索隱黃龍地螾見土精大五六圍螾音引】帝生而神靈弱而能言幼而狥齊【狥疾齊速】長而惇敏成而聰明於時神農氏世衰【世後世神農氏也恐非一君其後世皆稱炎帝司馬貞有八代之說然國語又謂少典娶有媧氏生炎帝黃帝二帝用師以相濟則是兄弟爭國也皆不可詳矣姑記之】炎帝侵陵諸侯蚩尢【諸侯】肆爲彊暴軒轅修徳治兵三戰而後勝炎帝於阪泉殺蚩尢於涿鹿【燕山路涿州】諸侯歸之推軒轅代神農爲天子是爲黃帝帝披山通道未嘗寧居東至於海【登九山及岱宗】西至於崆峒【山名又登隴西雞頭山】南至於江【登熊湘在長沙】北逐薫鬻【北蠻】合符釡山【會諸侯】邑於涿鹿之阿遷徙無常以兵師爲營衛有云瑞故其紀官也爲云師而云名舉風後力牧常先大鴻以當輔佐【鄭云風後三公力牧相大鴻鬼防區號佐也】命大撓作甲子【撓奴教反探五行之情又占斗綱所建始作甲子】容成造歷首理算數伶倫造律呂防區占星气容成兼而總之【外紀】六術之中律曆爲要歷以斗柄建寅春正月爲歳首律以黃鐘之宮聲發於自然爲十二律之夲度量衡之所由出三者合律然後措之天下田可分祿可均禮可制樂可作故律也者萬事根夲也又建左右史官以紀言動蒼頡沮誦實當其任始作鳥迹篆謂之曰字【大紀蒼頡沮誦見鳥獸蹄迹作鳥迹篆其文依類象形而生故謂之曰字】帝又上觀天文大明時令乃周行天下以觀地理畫野分州立步制畒以防不足使八家爲井井開四道而分八宅鑿井於中以均生產塞欺陵弭闘訟【本紀】又濟以舟楫導以服牛乘馬門柝杵臼弧矢宮室棺槨書契罔不畢備【易系】夫然後制軒冕別章服使知貴賤有等上下有序各安其分焉其通變而使不倦神化而使民宜垂衣裳而天下治者如此至和氤氳羣生安樂鳯凰巢阿閣麒麟遊於郊【大紀】盛矣哉五帝之世也帝四妃二十五子得姓者十有四人爲十二姓【姬酉祈已滕箴任荀嬉姞儇依】生人以來得姓之始實由於此自今觀之伏羲神農二聖人去洪荒之世未逺也其風猶爲朴略至黃帝之世實爲文明之漸故昔之穴居野處者今始有宮室昔之污樽抔飲者今始有什器昔之結繩而治者今始有書契文字昔之皮革蔽體者今始有冠冕章服其諸制器利用難以枚舉駸駸乎非復前日朴野之俗矣胡氏曰是謂徳配天地道之至也制度之經也徳澤流天下至於今人防其惠𨿽死猶生也後世乃帝得僊術騎龍升天者眞妖妄矣防哉言乎【在位一百年】

少皥

少皥金天氏姬姓黃帝次子【世紀謂囂繼黃帝立卽少皥金天氏亦曰靑陽氏母曰女節】以金徳王故號金天氏能修太皥之法象日月之明故又號曰少皥氏【大紀】都曲阜少皥之立也鳯鳥適至故紀於鳥爲鳥師而鳥名【左氏】又以鳯知天時立鳯鳥氏爲歷正【大紀】少皥氏衰九黎亂徳天下之人相懼以神相惑以怪家爲巫史民瀆於祀災禍薦至胡氏曰邪說之爲人害也久矣以五帝之時九黎猶亂風教矧漢以來聖學絕滅世衰一世在上之人茍且僥幸功成而气盈利得而志怠崇尙勢力而不知仁義者乎故釋氏巫祝得以其說誑惑斯民爲之薦死求生祈福免禍天下靡然從之在上者恬然不復知禮制刑賞之本在下者安然不復知正身修行之實鬼教浮虛之言徧天下風俗旣移孰能不外飾事君之禮內懷背上之心志在伏節死義以三綱爲己任臨事不茍免乎

顓頊

顓頊髙陽氏姬姓黃帝之孫昌意之子【家語世紀雲母女樞】以水徳王【家語】都帝丘【衛今濮陽後徙髙陽稱髙陽氏】顓頊以來官師不能逺紀乃紀於近爲民師而命以民事【左氏】帝淵靜而有謀疏通而知逺養材以任地履時以象天依鬼神以制義治气以教化潔誠以祭祀北至幽陵南至交趾西至流沙東至蟠木【地理誌流沙在張掖居延縣海外經東海中有山名度索上有大桃樹蟠屈三千里】動靜之物小大之神日月所照莫不砥屬【史記】蓋自少皥之衰神民雜揉帝命南正重司天以屬神【少皥子】北正黎司地以屬民【髙陽氏子後帝嚳使黎並掌重職賜氏祝融卒弟吳回嗣位】絕地天通使無相侵瀆革九黎之亂神人不雜萬物有序民安其生焉【在位七十八年】

帝嚳

帝嚳髙辛氏姬姓黃帝曾孫囂之孫蟜極之子【史記世紀云帝生而駢齒張晏云髙陽髙辛以所興地名號顓頊帝嚳以字號上古質也】以木徳王都亳【今河南偃師是】生而神異自言其名聰以知逺明以察微順天之義知民之急仁而威惠而信修身而天下服取地之財而節用之撫教萬民而利誨之歷日月而迎送之明鬼神而敬事之其色鬱鬱其徳嶷嶷【索隠鬱鬱猶穆穆嶷嶷髙也】其動也時其服也士【索隱服士服言公且亷也】執中而徧天下日月所照風雨所至莫不服從【史記】帝四妃元妃有邰氏女曰姜嫄與帝禋祀上帝而生稷陳鋒氏女曰慶都有赤龍之祥孕十四月而生堯於丹陵有娀氏女曰簡狄祈於髙禖有飛燕之祥而生契娵訾氏女曰常儀生子贄帝崩贄襲位未久而殂堯有聖徳初封於陶後封於唐卽位是爲帝堯【帝嚳在位七十年壽百五歳】胡氏曰天地之間有气化有形化人之生𨿽以形相禪固天地之精也姜嫄克禋克祀以弗無子志之所至气亦至焉气之所至精亦至焉故若履天帝之武而敏歆其祀於是有子不可謂怪而諸儒不悟惑可知也至於防緯之書謂慶都惑赤龍之精而生堯簡狄吞鳥之卵而生契則誣矣何者人也乃與繁气交而生子則無是理矣是以載其事而削其詞焉西漢薄太后有蒼龍據腹之祥而生文帝若非史氏記之詳明則後世必謂薄與龍交而生子矣【髙帝召薄姬幸之姬曰昨暮夜妾夢蒼據吾腹髙帝曰此貴證也吾爲汝遂成之一幸生男是爲文帝】是故儒者莫要於窮理理明然後物格而知至知至然後意誠而心不亂

帝堯

夫子定書斷自唐虞以下迄於周於是論二帝三王之治者始有所根據帝堯陶唐氏帝嚳子姓伊祈【史記堯名放勲舜名重華禹名文命先儒皆辧其非是】以火徳都平陽【今晉州年十六以唐侯卽位邵氏皇極經世書元年甲辰七十二載壽百歳按以後紀年系並用邵氏云】書稱其徳曰欽明文思安安者帝之心法也曰允恭克讓者帝之身法也欽存於中恭見於外敬爲聖學始終之要也不但是也克明俊徳以親九族則身修而家齊矣九族旣睦平章百姓則家齊而國治矣百姓昭明協和萬邦則國治而天下平矣聖經明徳二字實自堯發之大學八條亦始於此又不但是也中者天下之大夲事事物物莫不有一中道舉天下以與人大事也而授受之際不過曰允執厥中而已聖經中之爲義亦自堯發之中庸九經亦始於此然則開千萬世聖學之源者堯之功顧不鉅乎仲尼祖述堯舜韓子所謂堯以是道之舜禹湯文武周公孔子者卽此是也道散於三極之間所望於聖人者裁成天地之道以立人極云耳洪荒之世气浮而爲天者不過茫茫一太虛耳固未有度數之分黃帝顓頊𨿽云造歷蓋未詳也至帝始命羲和分掌天地四時於是推步之法愈宻日月星辰之麗於天者始則而象之歳分爲四時又分爲十二月又分爲三百六十日因其气盈朔虛又爲置閏以應周天之度於是天道可得而成矣質凝爲地者亦不過茫茫一塊土耳固未有疆理之別也黃帝𨿽曰分州畫埜亦未詳也至帝始咨四嶽舉其能治水者以拯斯民墊溺一朝之命鯀不能治而禹繼之其施功之最難者莫如冀壺口龍門等處此蓋混沌初分水未有泄積之歳久衝決奔放愈甚則懷防之害愈烈禹因其勢防鑿而順導之若其次第則先靑兗徐揚之下流而荊豫梁雍以次底績弼成五服自甸侯至綏而封建之制以立咸則三壤自畎澮至川而井田之法以成於是地道可得而平矣自羲農黃帝開物成務之後又適當一元文明之會風气駸開剏制立法維其時也典中所載若時若采二節尢有可得而論者若時登庸此蓋欲舉而受之以登庸之大任也【亦猶舜之徵庸禹之奮庸百揆之任也】疇咨之舉不以屬之他人而以屬嗣子丹朱蓋可見矣若采𨿽非若時之比書曰亮采曰載采采蓋亦著於其事而有光華者也孔子曰巍巍乎其有成功煥乎其有文章其此之謂矣疇咨之舉獨以屬之共工必其人之有剏法立制之能也此二職者一居道揆以論建於上一居法守以奉行於下二職舉而天下之能事畢矣然天下之治得人固難知人尢難一曰嚚訟一曰象恭帝之見則明矣而卒無以當其選者直至七十載遜位之時始得其人曰虞舜舜又薦禹得益稷臯陶諸人以佐之考其事大抵皆在舜歷試之後攝政之時八元八凱之舉四凶四罪之去與夫治水徵苖又其事之最著者也五典惇五禮庸五服章五刑用法度禮樂彰彰然著明如日月行天亙古常見此又立人之道以參贊天地化育之所不及者蓋萬世之功也【此篇系熊去非書說】舜旣卽位封堯後於唐而爲虞賔【外紀封丹朱於實沈之墟以奉其先祀客見天子】

帝舜

帝舜有虞氏姓姚黃帝之後自昌意至舜七世【史記重華父瞽瞍瞽瞍父橋牛橋牛父句望句望父敬康敬康父窮蟬窮蟬父顓頊顓頊父昌意昌意黃帝之子愚按史記帝王世次昌意曽孫敬康與堯四從兄弟爲舜髙祖則舜爲堯四世從孫與堯同時堯以二女嫁之是舜以曽祖姑爲妻已若可疑又禹與堯亦四從兄弟舜亦禹四世從孫乃先授堯之天下而後授之禹又舜五世從孫乃殛五世從祖於羽山容齊洪氏亦言史記稱契十四世爲湯棄十五世爲文王湯與文王隔六百年爲叔侄譏其無是理然則太史公帝王世紀恐未足據也】受堯禪以火徳王都莆阪【今河中府元年丙辰在位六十一載】瞽子父頑母嚚象傲常欲殺舜舜克諧

以孝烝烝乂不格姦耕於歷山【河東】歷山皆讓畔漁於雷澤【雷夏】雷澤皆讓居陶於河濵【濟陰定陶陶丘亭是】河濵器不苦窳【遊甫反病也】二十以孝聞三十堯欲巽位於四嶽四嶽辭眾咸薦舜蕘曰我其試哉女於時觀厥刑於二女舜內行彌謹釐降二女於嬀汭瞽亦允若堯將使嗣位歷試諸艱命之司徒而五典以從命之百揆而百事以序命之四嶽而四門穆穆納之大麓而烈風雷雨弗迷孟子所謂使之主事而事治主祭而神享者是也旣歷三載堯以舜之言皆可底績遂命舜陟帝位舜讓不獲乃攝行天子事首察璣衡以齊七政歷象授時所當先也類上帝禋六宗望山川徧羣神攝位致告所當謹也五載一巡守羣後四朝上下之情所當交通無間也仁以卹五刑之用義以斷四罪之誅而天下咸服矣薦禹司空往平水土又舉益稷以爲之輔水土旣平禽獸之害人者息人得平土而居之矣其疆理天下又有可言者禹之治水旣已別爲九州舜復析之爲十二者蓋以冀之東北爲幽西北爲並靑之正北爲營蓋自古北狄爲中國患此三州正系捍禦要害之地於此可見古人經制天下之大略矣【此意本熊去非書說大紀割靑州碣石以北遼東之地爲營州割冀州恆山以北燕薊之地爲幽州割冀州大行西北之地爲並州南撫交趾西發氐羗北發山戎息愼東長島夷】二十八載之間眞所謂巍巍乎其有成功也堯崩三年防畢而後踐天子之位南面而治端拱無爲責成於九官四嶽十二牧二十二人命禹宅百揆以統之帝不過執其黜陟之權考其成功而已天下之廣萬事之眾初不以身親之也五十年間有天下而已若不與豈非其得爲君之道若是乎居攝以前猶任臣道之勞卽位以後可見君道之逸迨夫耄期之後禹攝位之時𨿽有徵苖之事而班師舞羽己爲之來格蓋至於此徳洽民心而有司不犯恩被動植至海隅蒼生盛矣哉太和之極也禹攝位十有七年舜崩【蔡氏書傳云史記言舜巡守崩於蒼梧之野孟子云舜卒於鳴條未知孰是今零陵九疑山有舜冢云】三年喪畢而後踐天子位封舜後於虞而作賔焉蓋嘗觀堯舜禹三聖授受堯之命舜曰允執厥中舜之命禹復益以三言者蓋以中之爲道汨於人心之危者易陷隠於道心之微者難明故必察之以精而不雜守之以一而不離則危者安微者著自無過不及之差信能執乎此中則天下之大以之賢者此中也以之子者亦此中也推之而爲湯武之放伐亦不外乎此中也此舜所以別白人心道心之危微而且誨之以精一用工之要者其慮至深逺矣吁精者明也卽堯之所謂明徳一者誠也卽堯之所謂欽敬此十六字之爲萬世心學之要曽謂聖聖相授徒恃勢位之尊土宇之廣云乎哉胡氏曰愚讀五帝書而後知聖人澤及斯民之逺也後世有立功於一時興利於一邦者人猶追思而祀之是數聖人者有功於天下萬世曾不得推苗裔立宗子建廟庭春秋四時饗天下之報也有天下者端拱九重之內治其國家上之天文下之地理中之人倫衣食之原器用之利法度之章禮樂之則誰推明制作之也而忘之乎佛教之興駕一偏空說失事理之正而其神像乃得蟠據中華名山巍嶪相望又聽其雕梁畫棟羣淪滅三綱之人而豢養之此何道也其不耕不植侵漁民利耗蠧民財乃細事耳爲政者恬不以爲慮可悲之甚矣

史纂通要卷一

欽定四庫全書

史纂通要卷二

元胡一桂撰

夏

夏禹姓姒黃帝孫祖顓頊父鯀【史記顓頊父昌意昌意父黃帝世紀母有莘氏女曰志是爲修已】受舜禪以金徳王【家語】都安邑國號夏仍唐虞以建寅之月爲歳首【元年丁巳在位二十八年】初堯時洪水滔天下民昬墊試鯀治水九載績用弗成舜攝位殛鯀羽山命禹嗣父職舉益稷爲之佐禹以司空治水益作虞掌艸木鳥獸棄后稷教民播種禹勞心焦思八年於外三過其門而不入娶於塗山辛壬祭甲啟呱呱而泣禹弗子惟荒度土功【塗山國名防稽山陰縣歷四日往治水後生啟過門不入惟以相度治水爲急】陸行乘車水行乘船泥行乘橇【音蕝板爲之形如其擿行泥上】山行乘檋【一作梮皆紀錄反以鉄如錐頭長半寸施履下以土山】首自帝都次兗次靑次徐次次荊豫梁雍同九州宅四隩【四方深逺處可居】旅九山【旅祭山之名】滌九川陂九澤方其隨山刋木也則曁益奏庶鮮食及其決九川距四海濬畎澮距川也【一畒之問廣尺深尺曰方百里廣二尋深二仭曰澮濬之至川】則曁稷播奏庶艱食【書益稷篇於艱食下仍有鮮食二字但曁稷只當言艱食鮮食疑衍文】於是別九州之分野差土田之髙下定貢賦之式度立封建井田之經界盡一時經制生養斯民之道矣於是貢金九牧以鑄九鼎載所立九州之制度以垂萬世【五峯胡氏曰左氏以爲鼎者圖像百物而爲之備使民知神姦也愚切以爲誣矣魑魅魍魎自古不以爲天下患惟鄙夫鄙婦則或言之縉紳先生不道也王者協於上下以承天休乃以此爲事而庸鑄之於鼎乎然則禹所鑄者何也始除洪水之害別九州之分野差土田之髙下定貢賦之式度立井田封建之經界盡一時生養斯民之道矣又鑄於鼎以爲萬世準耳春秋之時晉鄭鑄刑書則知古人創立制度欲傳久逺者必於鼎矣】昔箕子有言曰鯀堙洪水汩陳其五行帝乃震怒不畀洪範九疇彞倫攸斁鯀則殛死禹乃嗣興天乃錫禹洪範九疇彞倫攸敍夫以水土旣平則九功修和【六府水火金木土谷三事正徳利用厚生合爲九功】九疇錫彞倫敍天人之所闗系有如此者舜旣受禪命禹宅百揆禹首進克艱惠廸之謨安止幾康之告至於傲慢好遊之戒凜凜乎爲舜陳之眞有憂治世而危明主之意勤於邦儉於家舜之稱禹者不過切實之言予何言予思日孜孜禹之自述者初無過髙之論然而不徒從事於議論之間而必有事功之實蓋可見矣舜老禪禹位曰天之歷數在汝躬汝終陟元後且致意於人心道心精一執中之禹拜稽首固辭帝曰毋惟汝諧乃受命攝行天子之事如舜之初舜崩三年防畢禹遂卽天子位任臯陶伯益以國政【史記】縣鐘鼓磬鐸鞀以待四方之士【曰教寡人以道者擊鼓諭以義者擊鐘告以事者擊鐸語以戞者擊磬有獄訟者擊鞀音桃淮南子】建旌旗斿旐以別尊卑等級【禹命奚仲爲車正云云管子】興學校以重明倫之教泣罪人而痛百姓之異心【出是罪人泣之曰堯舜之人皆以堯舜之心爲心寡人爲君百姓各自以其心爲心是以痛之說苑】絕防酒而知後世以亡國【儀狄作酒甘疎之絕防酒曰後世必有以酒亡國者世本】防塗山而戮防風氏之後至【長狄國見家語】今觀其紀綱典則闗石和鈞王府則有之歌【書五子之歌】禹之功厚徳茂立極埀統爲萬世凖者至詳且備矣後世覩河洛者思禹功見舞大夏者稱禹徳盛矣哉不可防也【大夏禹樂名】末年東巡守至防稽而崩【壽一百歲冡在防稽山】蓋嘗論之禹之於舜者心法授受一中而已天乃錫禹洪範九疇而皇極居五以一禦八居中制外亦一中而已而吾夫子稱禹乃曰菲飲食而致孝乎鬼神惡衣服而致美乎黻冕卑宮室而盡力乎溝洫禹吾無間然矣何哉蓋中道之傳心法也吾夫子之論又指其孝心純至者言之也禹傷父以治水殛死故直以此自任卒之建立偉績克蓋前愆至於禘嚳而郊鯀禹之心從可識矣故於宗廟則致其孝於祭服則致其美溝洫則盡其力寧飲食之菲衣服之惡宮室之卑皆不敢暇顧者其心誠不忍一日安於天子之常奉故也夫豈矯情飾僞幹譽沽名者之所爲哉味吾夫子無間然之言其深有以識禹之心者乎吁孝也者天之經也地之義也民之行也中心仁愛誠敬之至也堯舜之道亦孝悌而已一孝立而萬善從之其於立功也乎何有禹崩啟遂繼世以有天下後世不賢而子實自此始王啟卽位【元年甲申在位九年】有扈氏威侮五行怠棄三正【扈國扶風鄠縣三正子丑寅之正疑古已疊用】啟召六卿躬行天罰大戰於甘防之有甘誓之書享諸侯於釣臺【頴昌府陽翟縣有釣臺陂】天下咸朝夏后竊嘗疑王啟嗣位之初何爲遽有有扈氏之變也太史公謂啟徵有扈不服唐孔氏謂堯舜受禪啟獨繼父以是不服今觀甘誓聲罪之辭不過曰威侮五行怠棄三正而已其不奉正朔之意可見也吁子之事固非出於禹之本心也天與之人與之啟不能以逃其責矣然天下之事才出於創見非耳目所常習者不能不起人疑叛之心至重煩王師大戰而後防之舜禹嗣位寧有是乎夫子定書而存此篇固見啟之奮發有爲且著有扈氏不臣之罪而帝王升降之幾世變之一防從可識矣啟崩太康立【啟子元年癸巳在位二十九年】以逸豫防厥徳黎民咸貳乃盤遊無度畋於洛表十旬弗反有窮后羿【窮國名羿君名】距於河而廢之厥弟五人作五子之歌以致其怨嘗觀禹之訓曰內作色荒外作禽荒甘酒嗜音峻宇雕墻有一於此未或不亡太康一犯禽荒之戒而竟以失邦皇祖之訓豈欺我哉羿立太康弟仲康【元年壬戌在位十三年】身爲之相仲康肇位四海首命侯掌六師惟時羲和沈亂於酒遐棄厥司至於日食大變尙罔聞知王命侯往徵之作徵林氏曰羿廢太康而立仲康其篡乃在相之世是則仲康猶有以制之也羿之立仲康也方將執其禮樂徵伐之權以號令天下而仲康卽位之始卽命侯掌六師以收其兵權羲和之罪𨿽曰沈亂於酒然黨惡於羿同惡相濟故侯承王命往徵之以剪羿羽翼故終仲康之世羿不得以逞使仲康盡失其權則羿之簒夏豈待相而後敢耶王崩子王相立【元年乙亥在位二十七年】權已歸羿相爲羿所逐居商丘依同姓諸侯斟灌斟鄩氏羿恃善射不修民事滛於原獸【好獵】棄武羅伯姻熊髠龍圉【四子羿賢臣】而用寒浞浞伯明後寒之防子弟也【寒國名伯明後寒棄浞於夷羿收之】使相已浞行媚於內【宮人】施賂於外愚弄其民娛羿於畋外內咸服羿猶不悛將歸自畋家眾殺而烹之夏遺臣靡奔有髙氏【國名】浞自立【壬寅浞簒是年少康生浞終辛巳共四十年】因羿室生澆及豷使澆滅斟灌斟鄩氏殺後相處澆於過處豷於戈【遏戈二國名宋鄭間】後緍方娠【王相後】逃出自竇歸於有仍【後緍仍國女】生少康爲仍牧正【牧官之正】澆使椒求之【椒澆臣】奔有虞【商均所封之國】爲之庖正虞君思妻之二姚而邑諸綸【虞邑】有田一成【方十里】眾一旅【五百人】能布徳兆謀收夏眾撫其官職靡自有鬲收二國之燼【灌鄩遺民】以滅浞而立少康【元年壬午在位二十二年】少康使臣女艾滅澆於過後杼滅豷於戈【卽王杼也】有窮遂亡【自王相至此並見左襄四年】少康崎嶇亂離之間復禹亦還舊都祀夏配天不失舊物而有夏中興焉【此下增廣通略】後之言中興者當自少康始少康其中興之賢君靡其中興之賢臣乎論夫羿浞之禍已無夏矣羲黃堯舜以來相之正統其絕者蓋四十年區區庖正一成之地一旅之眾正復幾何患難顚沛瀕於殆者數矣而卒能復禹舊迹踐天子位豈惟正統所在非盜賊邪气所可姦要亦爲之君者有撥亂之志爲之臣者有盡忠之節人事旣盡能以天道爲定命故能臻玆大業嗚呼少康靡鬲眞人臣子哉𨿽然少康之有成也推原其故亦由虞君思之爲也虞舜之後也一代之興則先代子孫賔於王家與國同其休慼古人之慮蓋深逺矣後世得人之國則絕人之祀不知天道昭明禍亦反踵虞夏商周之祖若孫祚二千年其效斷可覩矣【熊去非書論】少康而後杼【少康子元年甲辰在位十七年】槐【王杼子元年辛酉在位二十六年】芒【王槐子元年丁亥在位十八年】泄【芒子元年乙巳在位十六年】不降【泄子元年辛酉在位五十九年】扃【不降弟元年庚申在位二十一年】厪【局子元年辛巳在位二十一年】而孔甲立【不降子元年壬寅在位卅一年】好鬼神事滛亂徳衰諸侯多叛【時天降二龍有雌雄有劉累學擾龍得事孔甲賜姓禦龍氏龍一雌死潛醢以食夏后旣而求龍劉懼遷於魯縣】又繼以臯【孔甲之子元年辛亥在位十二年】發【臯子元年甲申在位十九年】而履癸立是爲桀【發子元年癸卯在位五十二年賊人多殺曰桀】自孔甲以來諸侯多叛桀尢無道有力能伸鐵鉤索滅徳作威天下顫怨【顫音戰】伐有施氏有施人以末喜女焉【末一作妹】嬖之爲傾宮瑤臺酒池肉林池可運船糟堤可望十里一鼔而牛飲者三千人末喜笑以爲樂殺直臣闗龍逢囚湯夏臺旣而得釋湯乃與伊尹興師伐桀戰於鳴條【安邑西】克之放於南巢【廬江六縣有居巢城桀奔此因以放之也】天下歸殷矣人有常言曰五帝官天下三王家天下官天下者定於立賢家天下者定於立嫡然孟子固已言禹薦益於天矣未嘗不以官天下爲心也異時謳歌朝覲訟獄者乃不之益而之啟幸而啟賢能敬承繼禹之道啟之再則循習而以子爲當然矣未幾太康失邦釀成羿浞之禍者四十年非繼以少康之賢禹之宗祀不其殆乎陵遲至於履癸極矣何則嫡之分因前定也而嫡不能以必皆賢也天下生民之任則重也大君者天地父母宗子大臣則宗子之家相也師保之說昉於商書湯尹之所以汲汲焉旁求俊彥啟廸後人者其慮固深逺矣大抵天之生大聖大賢固不數其生大姦大惡亦不常見天下惟中才最多是以不可無教大甲成王固中才之主也非有伊尹周公則敗度敗禮者誰能使之攺幼沖有過者又誰爲之亢世子之法耶厥後二君卒能克紹前烈爲商周之令王者夫豈其性然哉學問之功大師保之責隆也三代而下昭烈孔明蓋知此道矣後主以闇弱之質孔明所以爲之計慮者深矣微天奪孔明之速漢業猶可維持而未墜也𨿽然亦在其委任權力如何耳商家一代師保之任迄於其亡然以三仁之賢不能止商辛之暴則於此又將若之何哉後之有天下者立嫡旣不可輕易則當愼擇師傅而早諭敎之至於托孤受遺之際尢必重其任焉則庶乎其可矣【熊去非書論】夏有天下十七世四百五十八年【按經世書起丁巳終甲午通五十八年浞簒四十年】

殷【初號商後盤庚攺殷】

殷湯姓子名履以水徳王【家語】都亳【今南京谷熟縣爲南亳卽舊都孔安國曰契父帝嚳都自契至湯八遷湯自商丘遷亳初契封商今商州後相上居商丘今應天府】湯之先契爲之祖契父帝嚳母曰簡狄爲嚳次妃生契佐禹治水有功爲司徒封於商賜姓子氏十三世爲天乙是爲成湯【契昭明相上昌若曹圉防振微報丁報乙報丙主壬主癸天乙昭明至天乙十三世皆父子相繼湯卽位十七年踐天子位十三年崩壽百歳】自契至成湯八遷湯始居亳從先王居【先王謂帝嚳】以七十里諸侯【契後世爲諸侯】爲夏方伯葛伯不祀湯始徵之【孟子曰湯居亳與葛爲鄰地理誌云葛今梁國寧陵之葛鄕】時伊尹有元聖之徳樂堯舜之道於畎畆之中湯三使往聘學焉而後臣之任以國政倚爲阿衡湯嘗薦伊尹於夏王伊尹丑夏復歸於亳因說湯以伐夏救民之事桀殺直臣龍逢眾庶莫敢言湯使人哭之桀怒囚湯夏臺已而得釋湯出見野張网四面祝曰自天下四方皆入吾网湯曰噫盡之矣乃去其三面祝曰欲左左欲右右不用命乃入吾网漢南諸侯聞之曰湯徳至矣及禽獸矣歸之者四十餘國桀無道益甚殘虐萬姓諸侯昆吾氏爲亂伊尹相湯率諸侯伐昆吾遂伐桀諸侯共推湯爲天子旣卽位以堯舜禹皆揖讓天下已獨以干戈得之有慙徳曰予恐來世以臺爲口實仲虺作誥以釋其慙湯乃攺正朔以建丑之月爲歳首歳曰祀反桀之事必民以寛除其邪虐順民所喜逺近歸之然自伐夏之後大旱七年洛坼川竭煎沙爛石太史占之曰當以人禱湯曰吾請自當剪髮斷爪身嬰白茅自爲犧牲禱於桑林六事自責曰政不節歟民失職歟宮室崇歟婦謁盛歟苞苴行歟防夫昌歟何不雨之極也言未旣大雨方數千里矣【通歷】當時初置二相以伊尹仲虺爲之【通典】後之言三代相業者伊尹蓋爲稱首焉【增廣通略】嘗讀孟子至三王四事章所謂湯執中立賢無方者亦何取其義至於窮夜旦之所思而汲汲若是乎蓋嘗攷之虞夏用人不過一二世族而已稱八元八凱則髙辛髙陽之才子史記禹契稷世系同所自出孔安國書以益爲臯陶子臯陶則髙陽才子庭堅也周以親親爲重武王兄弟九人周公之魯康叔之衛若管若蔡若霍若曹若郕若邥皆列爲顯諸侯召畢亦以周同姓爲上公一時大臣之子若孫大抵各以其世𨿽凡民之俊秀論於王朝不過州閭族黨之官出長入治之職如三公呂望六卿蘇公諸侯三恪之外異姓亦鮮矣逮至春秋孔門髙弟仕者不過止於家臣一有所進則謂之逺間親新間舊矣周公諒亦知其未廣也故日夜之所思惟以湯之立賢無方爲中道今觀商書一則曰敷求哲人二則曰旁招俊乂伊尹萊朱巫賢傅說諸大臣非以其親以其賢也主於賢則有徳是視固不間親主於親則未必皆賢且妨天下之賢路矣信矣立賢無方爲不易之中道而周公往往言之亦未得盡行其志也因表而出之以爲世法云【熊去非書論】或曰唐虞揖遜天下禹徳已衰於子湯放桀武王伐紂而論者乃曰堯以是道之舜舜以是道之禹禹以是道之湯湯以是道之文武中道之相其用何若是之不侔歟曰不然也聖人之道一天而已試嘗論之唐虞之時泰和之景象也禹啟之世亨通之嘉會也夏商之末造其天時肅殺之秋乎湯武適當其時革命之舉不容不順乎天而應乎人矣是故天之道生於春長於夏肅殺於秋謂肅殺非天之道不可聖人之道揖遜於唐虞家於夏禹放伐於商周謂放伐非聖人之道亦不可聖人初何嘗容心於其間哉與時偕行而已布昭聖武之湯卽克寛克仁之主我武惟揚之武卽作民父母之元後曾謂湯武果有異於堯舜禹之道哉觀四時則知天矣觀天則知聖人矣岐而二之者非也湯崩太丁未立外丙二年仲壬四年故太甲立【元年戊申在位三十三年太丁太子外丙次子仲壬少子伊川程子曰太丁死外丙方二歳仲壬方四歳故太甲立】太丁之子湯之適孫也伊尹祠於先王奉嗣王祗見厥祖侯甸羣後咸在百官緫已以聽冢宰伊尹乃明言烈祖之成徳以訓於王有伊訓之書太甲旣立不明於徳欲敗度縱敗禮伊尹營於桐宮【桐湯葬地名鄭云有王離宮焉】宻邇先王其訓王䢐桐宮居憂三年悔過自怨自艾處仁遷義伊尹乃以冕服奉王歸於亳還政於王此太甲三篇之書所以作也太甲由是修徳保惠庶民克終湯業繼以沃丁【太甲子元年辛巳在位二十九年】太庚【沃丁弟元年庚戌在位二十五年】小甲【太庚子一作弟元年乙亥在位二十七年】雍己【小甲弟元年壬辰在位十二年】而太戊立【雍己弟元年甲辰在位七十五年】先是雍己之世商道寖衰諸侯或不來王至是亳有祥【妖怪也】桑谷共生於朝【二木合生】一暮大拱【兩手搤之曰拱】伊陟相之【伊尹子】巫咸爲佐伊陟曰妖不勝徳君之政其有闕歟大戊於是修先王之政明飬老之禮早朝晏退問疾弔防三日桑谷枯死三年逺方重譯至者七十六國殷道復興享國七十五年號曰中宗又繼以仲丁【太戌子元年己未在位一十三年】外壬【仲丁弟元年壬申在位一十五年】河亶甲【外壬弟元年丁亥在位九年】祖乙【河亶甲子元年丙申在位一十九年】遷都靡定仲丁自亳遷於囂【或云河南敖倉是】河亶甲又自囂遷於相【河北地名】祖乙又自相遷於耿皆河決之患也祖乙而後祖辛【祖乙子元年乙卯在位一十六年】沃甲【祖辛弟元年辛未在位二十五年】祖丁【祖辛子元年丙申在位三十二年】南庚【祖丁弟元年戊辰在位二十五年】陽甲【祖丁子元年癸巳在位七年】而盤庚立【陽甲弟元年庚子在位二十八年】自仲丁至陽甲多廢適立弟爭位相伐亂凡九世諸侯莫朝盤庚初殷道益衰耿都又有河決之患復欲遷於亳臣民安土重遷盤庚作書以諭之乃從自湯至盤庚凢五遷盤庚旣遷從湯所都攺商曰殷【徙亳殷地故攺亳今偃師】行湯之政殷道復興小辛【盤庚弟元年戊辰在位二十一年】小已【小辛弟元年己丑在位二十八年】繼之時又不競武丁立【小乙子元年丁巳在位五十九年】恭黙思道夢帝賚良弼以形旁求於天下說爲胥靡築傅巖之野惟肖【傅巖在虞虢界有澗水壊道常使胥靡刑人築護道說代築供食築處有窟曰聖人窟今陜州河北縣北七里】爰立作相有說命之書三篇【上篇記得說命相之辝中篇記說爲相進戒之辝下篇記說論學之辝】最後記說論學之辭諄勤懇切此學之爲王者事尢商一代之家法自成湯學於伊尹以洪其源至傅說相髙宗以浚其流誠有非後世所能及者矣髙宗祭成湯有飛雉升鼎耳而雊祖已訓諸王曰惟先格王正厥事【言至道之王遭變正其事而災自消】髙宗從之不敢荒寧嘉靖殷邦至於小大無時或怨【見書髙宗肜日篇】三年蠻夷編髮重譯來朝者六國自是章服多有翟羽【用所貢】旣而代荊楚伐鬼方僣亂旣夷殷道復興享國五十有九年號曰髙宗王崩子祖庚立【武丁子元年丙辰在位七年】授祖甲【祖庚弟元年癸亥在位三十三年】王少不義髙宗逺之居處困厄不得志作其卽位爰知小人之依能保惠於庶民不敢侮鰥寡又作盤盂諸書以自警戒【二十六篇】自是爲廩辛【祖甲子元年丙申在位六年】庚丁【廩辛弟元年壬寅在位二十一年】至於武乙【庚丁子元年癸亥在位四年】復去亳徙河北恣其無道爲偶人謂之天神與博令人爲行神不勝僇辱之又爲革囊盛血仰射之命曰射天獵於河渭之間暴雷震死由太丁【武乙子元年丁卯在位三年】至帝乙【太丁子元年庚午大位三十七年】殷益衰庶長微子啟賢箕子勸王以爲嗣王以其毋賤不立也立適子受辛是爲紂【元年丁未在位三十二年殘義損善曰紂紂母防時生啟爲後生紂一說太史爭之曰有妻子不可立妾子】資辯防疾材力過人手格猛獸智足以拒諌言足以飾非播棄黎老暱比罪人爲天下逋逃主聚淵藪乃夷【平也】居弗祀上帝神祗宗廟尙兵百戰皆克伐有蘇氏獲其女妲己嬖之惟言是用作奇技滛巧以悅之使師防作新淫之聲北裏之舞靡靡之樂厚賦稅以實鹿臺之財【臺大三里髙千尺在朝歌城中】盈鉅橋之粟【鉅棆倉名】廣沙丘苑臺以酒爲池縣肉爲林縱男女倮逐其間爲長夜之飲作炮烙之刑【膏銅柱下加炭令罪人行輙墮炭中妲己笑】取妲己笑樂刳孕婦斮朝脛醢九侯脯鄂侯囚周侯於羑里【三侯爲三公九侯筵好女不喜滛殺之醢其父鄂侯爭之遭脯西伯嘆崇侯以告囚之河內羑里城】周臣進美女奇物善馬得釋更賜弓矢斧鉞専徵伐爲西伯西伯卒子發立【紂十七年癸亥命文王爲西伯三十三年己巳文王沒武王嗣西伯位】時紂惡不悛微子去之以存宗祀比千諌而剖心箕子佯狂爲囚奴周西伯發於是帥諸侯伐紂戰於收野紂前徒倒戈攻於後以北奔鹿臺衣寶玉自焚西伯誅紂及妲己天下歸周矣胡氏曰堯舜與賢三王與嫡亦以聖人不世出賢徳無以大相過卽定於與嫡所以一民心重天下也然大君人命所系興亡之本聖人有權焉未嘗執一也是以武王𨿽弟上承文王之命而終不釋爲君帝乙亦賢君也泥於立嫡而不知紂之足以亡天下也亦不知變之過矣使帝乙而知是道商之卜世猶未可知也𨿽然商亡矣而人心風俗猶有可得而言者蓋天下治亂系風俗風俗之媺惡系人心三代固皆有道之長也而商之一代風俗爲最媺毎讀商書至終篇紂之亡三仁寧死寧遁寧佯狂爲奴所以自靖自獻者不敢有一毫負先王之心伯夷扣馬一諫凜凜乎萬世君臣之大義𨿽聖人復起不可易也或言防子先抱祭器歸周者非也書所謂我不顧行遁我罔爲臣僕者去而避紂曷嘗有去商卽周之事哉歸周以全宗祀自是商亡以後事比干之死固已安之箕子之佯狂意柳宗元之論亦深有以察乎其心【柳子厚箕子碑云當其周師未至殷祀未殄比干已死微子已去向使紂惡未稔而自斃武庚念亂以圖存國無其人誰與興理是故人事之或然者也然則先生隠忍爲此其有志於斯乎】後來武王下車訪道授聖大法而終不爲之臣朝鮮長往用廣宗祀此其志何如哉不但是也當時爲商之臣若民者大率有不肯臣周之心大誥洛誥多方多士諸篇班班可睹𨿽周人目之爲頑在商則不失其爲義矣陳同父所謂歷三紀而後世變風移蓋當康王之世歸周且四千年壯者已老老者已死其逋播遺黎眞是至死不貳要亦可見商家一代之人心風俗矣夏未之前聞也周平王以後奄奄如一尫羸病廢之人略無能出一匕彊劑以起其生者則所謂養成一代之人心風俗有王者作誠不可以已也【熊去非書論】商有天下共二十八君六百四十四年【按經世書起乙未終戊寅】

史纂通要卷二

欽定四庫全書

史纂通要卷三

元胡一桂撰

周

周武王姓姬名發以木徳王【家語】都鎬京【鎬長安縣屬永興軍武王卽位十三年滅商是爲元年己卯在位七年】周之先棄爲之祖母曰姜嫄爲帝嚳元妃生棄好稼穡堯舉爲農師封邰舜命爲后稷周自后稷以農事開國公劉克篤前烈【后稷生不窋夏政裒棄稷不務不窋失其官奔戎狄間不窋生鞠鞠生公劉公劉復修后稷之業】慶節國於豳【與邠同今豳州公劉生慶節慶節生皇僕皇僕生差弗差弗生毀隃毀隃生公非公非生髙圉髙圉生亞圉亞圉生公叔祖類】太王去豳邑於岐山之下居焉故號曰周實肇基王迹【公叔祖類生古公亶父卽太王有狄難去居岐山豳人從之太王乃貶戎狄之俗營城郭室屋爲邑別居之】王娶於齊曰太姜【有邰氏女】美而賢生三子曰太伯仲雍季歷季歷天性恭順友愛罙篤娶於摯曰太任亦有賢行生聖子昌太王欲立季歷以之昌王薨太伯仲雍承父志逃之荊蠻斷髮文身以示不可復用國人於是奉季歷爲嗣孔子曰太伯其可謂至徳也已矣三以天下讓民無徳而稱焉蓋謂是也【祖甲時】王季旣立有謀能斷守正而和照臨無蔽勤施無私順以事上比以親民慶賞刑威政自己出四鄰咸服焉【祖甲至帝乙時】王薨【壽一百歳】文王昌嗣位大勸農桑乃正經界定井田以爲徹法耕者九一【一大一婦受田百畆爲一井其方一里以百畆爲公山八家皆私百畆同養公田是爲徹法】仕者世祿闗市譏而不徵澤梁無禁罪人不孥鰥寡孤獨窮而無告之民文王發政施仁必先斯四者又禮下賢人太顚閎夭散宜生鬻子辛甲南宮括之徒皆來歸時文王爲三公紂爲不道醢九侯脯鄂侯文王竊嘆崇侯虎以告紂囚之羑里文王乃取包羲氏易六十四卦次序而演之作爲卦下之辭以埀世立教孔子曰易之興也其當殷之末世周之盛徳耶當文王與紂之事耶是故其辭危危者使平易者使傾其道甚大百物不廢懼以終始其要無咎此之謂易之道也旣而得釋賜以弓矢爲殷西伯於時西有昆夷之患北有獫狁之難文王以天子之命命將帥遣戍役以守衛中國呂望時已八十餘聞西伯善養老歸於周釣於渭文王出獵載以歸尊爲太公任以大司馬虞芮之君爭田而質厥成【虞芮久爭質於周入境耕者讓畔行者讓路入朝士讓爲大夫大夫讓爲卿二君慙曰我等小人不可履君子之庭乃相讓以所爭田爲閒田】天下聞而歸之者四十餘國於是道化所被者益廣矣旣而伐犬戎伐宻須【姞姓國】敗耆國伐頇【音於】伐崇【崇侯虎】而作丰邑自岐徙丰三分天下有其二以服事殷孔子曰周之徳其可謂至徳也已矣史乃謂其陰行善諸侯皆來決平毋乃以小人之心度君子之腹者乎愚嘗讀周頌至太王實始剪商讀魯論至文王三分天下有其二未嘗不慨後之論者皆不能不以辭害意也何以言之太王蓋當祖甲之時去髙宗中興未逺也後一百有六年殷始亡且武王十三年以前尙無非事商之心則剪商之云太王非但不出之於其口亦決不萌之於其心特以其有賢子聖孫有立之志於以望其國祚之綿洪焉爾豈有一亳覬覦之私心哉議者乃謂太王有是心太伯不從遂逃荊蠻則是太王固已嘗形之於言矣夫以唐髙祖尙能駭世民之言曽謂太王之賢反不逮之乎詩稱實始剪商特謂王季文王之立由於太王以至武王有天下推原其故則剪商實自太王始爾非謂太王眞有剪商之心也至於文王三分有二之說夫文王𨿽大聖諸侯也紂𨿽下愚天子也安得以諸侯而有天子三分有二之天下哉縱使果有之以紂之暴惡肯容之乎以崇侯虎之鷙害乃不譛毀之乎此必無之事也而夫子有是言者特以文王之聖道化所及極其形容之廣云爾豈謂天下三分有二之版圖誠歸之於周哉且以虞芮一質成之後歸文王者四十餘國四十國之疆土未必爲文王有而四十國之諸侯四十國之人心則歸文王矣蓋至於武王孟津之會諸侯不期而集者八百國豈八百國之疆土人民先爲武王有哉亦心悅誠服而趨之者如歸市爾文武之心蓋有推之而不能去逃之而不能免者矣如必曰太王實始剪商必曰文王三分天下有其二聖賢立言之意胥失之矣請得以暴白二王之心於千百載之上者【此段與熊去非講明得之】文王薨武王立【紂二十四年卽位實文王爲西伯】太公爲師周公爲輔召公畢公之徒左右王師九年戡黎祖伊恐奔告於紂曰天旣訖我殷命惟王淫戲用自絕故天棄我紂曰我生不有命在天祖伊反曰乃罪多參在上乃能責命於天蓋有以知殷之必亡矣【見書西伯戡黎篇戡黎多指文王大紀稱紂三十二年西伯發戡黎蔡氏書亦有或曰稱武王之說】十有三年春大會於孟津【孟地名津渡處在河內孟州河陽縣】誓友邦冢君禦士庶士【泰誓上篇】惟戊午【蔡氏曰一月二十八日】王次於河朔【河北】羣後以師畢會王乃徇師而誓【泰誓中篇】時厥明【戊午明日】大巡六師明誓眾士【泰誓下篇】甲子昧爽【蔡氏曰二月四日】王朝至於商郊牧野乃誓【有枚誓篇臨戰誓眾】紂率其旅若林【七十萬人】會於牧野防有敵於我師前徒倒戈攻於後以北血流漂杵【倒戈自戮】於是殺紂以成革命之功【見武成篇】乃還歸在丰踐天子位南面朝諸侯攺正朔以建子之月爲歳首始稱年與民更始乃反商政政由舊釋箕子囚封比干墓式商容閭散鹿臺之財發鉅橋之粟大賚於四海而萬姓悅服於是大建公侯於天下封黃帝後於祝封堯後於薊封舜後胡公嬀滿於陳以胡公之父虞閼父嘗爲周陶正賴其器用妻以元女大姬分以肅愼氏楛矢以備三恪復封夏后東婁公於杞封紂子武庚於殷用其禮樂作賔王家皆爲上公是爲二王之後封神農後於焦封太公望於齊周公旦於魯召公奭於燕庶叔髙於畢皆畱相周封叔鮮於管叔度於蔡叔處於霍以監殷以殷餘民封康叔於朝歌國號衛封叔振鐸於曹叔武於郕季載於邥【左傳作聃】封庻弟叔繡於滕叔鄭於毛又封諸叔於郜於雍於原於郇於酆號仲號叔爲文王卿士勲在王室藏於盟府仲封西號【故夏墟】叔封東號【都制】封太伯仲雍後周章爲吳伯復封章弟爲虞仲【於故夏墟初太伯仲雍奔荊楚荊人義之從者日眾東至海上得千餘家自立國號句吳太伯薨無子仲雍嗣爲吳君武王使求其後得仲雍曽孫周章世君吳矣因封曰吳伯云云】封少昊裔玆輿於莒封祝融安期裔挾於邾封四嶽姜姓文叔於許封仲虺弟雍滑後於薛新受封者八百國兄弟之君十有五人同姓者四十餘人【並見大紀】以兼制天下【按當時有越禹按少康庶子封會稽迄於周末】後又迹箕子所之東至朝鮮【夷地】就而封之焉不惟是也大之爲洪範之陳而萬世彞倫之道明【王訪於箕子箕子陳洪範之書】次之爲丹書之戒而敬怠義欲之辧著【王問尙父黃帝髙陽之道對曰在丹書曰敬勝怠者吉怠勝敬者滅義勝欲者從欲勝義者凶王曰善哉退而銘其席鑑盥盤楹杖帶劍矛】纎之爲九府圜法之立而泉貨之利通【大紀唐虞夏商以珠玊爲上幣次金帛三等赤黃白赤爲上幣銅鐵爲下幣名曰眾後轉曰錢尙父立圜法輕重以銖遹九府之貨九局東南西北東南西南東北西北中】報本反始則崇追王祭祀之禮【五峯胡氏曰武王定天下命周公制禮追王大王王季文王上祀先公以天子之禮先公之於先王𨿽有逺近侯王之制皆吾祖也故一事以天子之禮】垂裕後昆則立教世子之法【大紀世子初學周公以爲世子則無爲也亢世子法於伯禽使與世子居處出入欲令世子知君臣長幼之道也世子有過則撻伯禽所以示世子以世子之道也】至於建官則惟賢也位事則惟能也重民五教而食防祭之加謹惇信明義而崇徳報功之兼盡此其所以垂拱而天下治【本書武成篇】尙何難之有武王崩成王誦立【武王子年十三卽位元年丙戌在位三十七年壽五十】周公應問無窮引之以道太公誠立而敢斷輔善而相義以充大其志召公亷潔而切直匡過而諌邪以矯拂其行史佚博聞彊記敏給而善詞以承救其遺忘王𨿽童防而四臣維之故朝廷無過事於時周公以太師位冢宰正百工管叔自以年長而周公居中專政已與二叔監殷屏棄居外羣叔乃流言於國曰公將不利於孺子挻動武庚連淮奄以叛召公不悅周公遂有君奭之書周公乃告二公【召公畢公】曰我之弗辟【音關】我無以告我先王於是決防東徵委召公畢公以內事帥師而東作大誥周公居東二年勞來殷民固守其所三監淮夷欲西不得西欲戰不得戰黨與日離乃致辟管叔於商囚蔡叔於郭林以車七乘降霍叔於庶人黜殷命殺武庚命微子啟代殷後而外變弭寧矣【史記周公旣承王命誅武庚乃命殷王元子啟代殷後奉其先祀作微子之命以申之國於宋啟史記作開】或曰金縢所謂流言不過羣叔播爲中傷之言所謂我之弗辟【音避】居東二年乃是周公避之而居東所謂罪人斯得則周公居東之後王始知流言之爲管蔡也於後管叔懷流言之罪挾武庚以叛而後誅之耳豈有兄弟之間方聽道塗之言而遽欲致辟之乎曰不然也曷不証之蔡仲之命乎亦惟曰羣叔流言卽接以致辟之辭矣曰流言者特微其辭耳三監武庚之叛固已在其中矣蓋當是時成王以幼沖而撫新造之邦流言之變危急存亡之所繋周公以身佩安危之寄擔當重任撫幾不發大事去矣故寧不顧兄弟之親不卹天下後世之議已事蓋有重於此者所以卽形爲我之弗辟【音辟】我無以告我先王之言而居東二年罪人斯得卽東徵致辟之事也況謂之曰罪人以其煽亂王室而聲其罪耳豈流言僅及周公而遽以罪加之乎由是觀之此爲何時尙可從容二年之避乎吾知公必不然矣【此段熊去非講明之意】但外變𨿽寧而王猶有疑周公之心故周公居東取易三百八十四爻而系之以辭以承文考之志進退存亡不失其正之理籌之熟矣又爲鴟鴞詩以貽王王亦未敢誚公秋大熟未獲天大雷電以風偃禾防木王啟金縢之書將卜天變乃得周公代武王之說【初武王有疾周公冊祝請以身代納金縢】王執書泣曰其勿穆卜昔公勤勞王家予衝人弗及知今天動威以彰周公之徳惟朕小子其新逆【新當作親逆迎也】王出郊天雨反風禾起歳熟乃歸周公於東公是以有東山之詩厥後周公從王東狩伐淮夷遂踐奄肅愼來賀亦以三監之變至此而後事之首末俱定也周公復位冡宰握髮吐哺以下白屋之士由是盡知天下賢才之淹滯者獄訟之失情者饑寒之無告者諸侯來朝各告戒之皆曰明哉周公何知我之悉乎【大紀】交趾之南越裳氏重三譯而來朝有曰天無烈風滛雨海不揚波三年矣意者中國有聖人乎是以來朝觀此則知周公盛徳之感格道化之漸被可見也【越裳獻白雉曰天無烈風雲云使者迷歸路周公作指南車導之期年至其國】初武王謂周公曰洛汭延於伊汭其地四平我南望三塗北望嶽鄙顧詹有河伊洛天室宜營周居爾其成之於是成王將宅洛邑居九鼎乃命太保先至洛卜宅作召誥周公繼之作洛誥乃營洛邑爲王城而郟鄏之鼎以定營成周於東郊而殷民之頑以化【召誥洛誥多士所由作初武王克商遷九鼎洛邑欲都洛未果成王成武王之志命召公相宅周公經營建都洛邑營洛有二所瀍水西建都居九鼎稱郟鄏卜世三十卜年七百又稱東都乂稱王城取中土四方道裏均瀍水東遷殷頑民稱成周又稱東郊取宻邇王室循服其心成王寔都鎬特來往朝諸侯祀淸廟於洛】成明堂以朝諸侯【明堂成周公朝諸侯於明堂以頒度量】制周禮以定百王之大法【周禮儀禮二書周公所作】作武樂以象武王之伐功至是周公攝政蓋七年矣乃歸政於王王猶命周公分正東郊而有多士之書【周公以王命作誥殷遺多士】於後又作無逸立政以戒成王公沒【經世書丙戌周公沒】王在位尙二十七年讀周官之書則知成王設官分職之有倫朝覲巡狩之有法讀君陳之書則知成王命君陳以尹玆東郊拳拳不忘殷民之化至於作徳日休敬典在徳兩言則又二篇中切要之論此固成王學力之到而實周公造就之妙歟成王時諸侯分封命宋後殷外【命微子啟奉殷祀已注見前】同姓有唐【成王弟叔虞史記五年王與叔虞削桐葉爲珪戱封史佚曰天子無戲言遂封堯故墟曰唐侯後號晉春秋時始大】有蔡【蔡叔子蔡仲有蔡仲之命】異姓有熊繹之楚焉【繹祝融後姓芉音靡鬻熊子事文王成王時繹以先人功封夷王時僣稱王】康王釗立【釗音昭成王子元年癸亥在位二十六年】太保爽芮伯彤伯畢公衛侯毛公師氏虎臣百尹禦事咸受顧命【有顧命篇】康王旣尸天子位誥諸侯太保率西方諸侯入應門左畢公率東方諸侯入應門右皆再拜稽首曰今王敬之哉張皇六師無壊我髙祖寡命王若曰庶邦侯甸男衛予一人釗報誥昔君文武建侯樹屏在我後之人𨿽爾身在外乃心罔不在王室用奉卹厥若無遺鞠子羞羣公皆聽命【見康王之誥】又冊命畢公以成周之眾保釐東郊【見畢命】王克遵洪業敬恭神人四夷賔服海內晏然百姓興於禮義囹圄空虛成康之際天下安寧刑措不用者四十餘年有唐虞之風焉【史書】吁文武成康父子祖孫聖賢相繼者二百餘年後世謂泰和在唐虞成周宇宙間眞元會合之運亙千古而再見者歟【增廣通略】昭王瑕立【康王子元年己丑在位五十一年】王在位久不能彊於政治風化稍衰時月有光五色貫紫微井水溢楚人不朝王南徵返濟漢漢濵人濟以膠船中流膠液王及祭公皆溺死【祭畿內國周公之後爲王卿士見左僖傳】穆王滿立【昭王子五十卽位元年庚辰在位五十五年】初年舉用賢才命君牙爲大司徒作君牙有曰心之憂危若蹈虎尾涉於春冰命伯冏爲大僕正作冏命有曰怵惕惟厲中夜以興思免厥愆於時王心未肆也迨夫將徵犬戎祭公謀父諌曰先王耀徳不觀兵有威譲之令有文告之辭又不至則增修於徳無勤民於逺不聽遂徵之得四白狼四白鹿以歸由是荒服不至諸侯有不睦者周徳始衰繼又東巡至鄭大之谷【音音】起春宵宮集諸方士言神仙事造父得驊驑騏驥驖驪騄耳八駿馬獻王王喜欲周行天下以求神仙於是西巡樂而忘返作白雲黃竹之歌天下愁怨潢池之東徐偃【嬴姓】修飾仁義諸侯多歸之者僣稱王王聞之馳歸造父爲禦起諸侯師與荊楚合攻徐破之偃王走死賜造父趙城爲趙氏【造父嬴姓蜚亷別子季勝之後】未防王又欲出遊祭公謀父作祈招之詩以風王【詩曰祈招之愔愔式昭徳音思我王度式如玉式如金形民之力而無醉飽之心】王感而止命修辭令以懷諸侯以柔四夷周室再安末年王在位久教化衷刑罰繁思有以淸之此呂刑之書所以作也胡氏曰穆王耄荒徳𨿽下衰然能曲盡典獄之情僞以訓戒天下後世其仁民之意厚矣孔子所以有取也亦不得中行而與之故思狂狷之意歟其王繄扈【穆王子元年乙亥在位十二年】遊於涇上宻康公從受三女之奔其母曰必致之王夫獸三爲羣人三爲眾女三爲粲粲美物也而何徳以堪之王猶不堪況爾之小醜乎康公不獻一年王滅宻【史記宻姬姓國】女色之傾人國固如此夫懿王囏立【共王子元年丁亥在位二十五年】時王室始衰徙都槐裏【漢地理誌京兆郡槐裏縣京兆故長安縣也鎬在長安南二十里槐裏相近王暫居之非遷居槐裏一名犬丘】孝王辟方【共王弟元年壬子在位十五年】惡來之後有非子者好馬善養息之王命主馬汧渭之間馬大蕃息王邑之秦封爲附庸使續伯益後號秦於時大雹江漢冰牛馬死愚謂當嬴秦始封之世而災異之見殺气若玆履霜之象已兆於此矣天道之倚伏可畏也哉夷王爕立【懿王子元年丁卯在位十六年】覲禮不明王始下堂而見諸侯綱常自此紊矣時荊熊繹五世孫熊渠甚得江漢民和西伐庸東侵揚粵僣立三子爲王【立其長子康中子江少子執疵皆爲王】衛康公七世孫頃公首壊王制並之地【按朱子謂衛不知何時並得之地而胡氏大紀謂頃公時不知何據姑從之】孟子曰天無二日民無二王孔子曰天下無道禮樂徵伐自諸侯出況滅人之國而有之乎斯二者皆陵遲解紐之事何夷王之不能問也可爲三嘆息者矣厲王胡立【夷王子元年癸未在位十七年並共和三十一年】而詩之變雅始作【民勞板蕩等】時榮夷公好専利有寵於王大夫芮良夫諌曰夫利百物之所生也天地之所載也王人者將導利而布之上下使神人百物無不得極猶曰怵惕懼怨之來也今王學専利其可乎匹夫専利猶謂之盜王而行之其歸鮮矣榮公若用周必敗也不聽卒以爲卿士用事政益暴虐四夷交侵【荊楚冦南玁狁冦北淮夷冦束】徵斂數起虐用其民民不堪命聚而謗王得衛巫【衛國之巫】使監謗以告輙殺國人莫敢言道路以目王喜告召公曰吾能弭謗矣召公曰是障之也防民之口甚於防川川壅而潰傷人必多民亦如之故爲水者決之使導爲民者宣之使言王不聽三年民不堪命作亂流王於彘【晉地汾水之上河東永安也】太子靖匿召公家國人聞而圍之召公以其子代之得免二相周公召公【周召之後相周通號周公召公】和協共理國事號稱共和共和十四年【始庚申終癸酉】王崩於彘二相奉太子靖卽位是爲宣王【元年甲戌在位四十六年】周召爲輔王承衰亂之後旱災知懼側身修行以銷天變【見云漢詩】任賢使能興衰撥亂有山甫以補衮職之闕【仲山甫樊侯也見烝民詩】有申伯以蕃四國之難【申姜姓國見嵩髙詩】命召公平淮夷【召穆公見江漢詩】吉甫伐玁狁【尹吉甫見六月詩】方叔徵蠻荊【方叔卿士見采芑詩大紀云時荊楚彊盛方叔徵之楚震恐去王號】故能復文武之境土會諸侯於東都而周室中興焉況當是時內有姜後之賢脫簮珥以諌所以輔成早朝晏罷勤於政事者多矣【王嘗晏起後脫簮珥待罪永巷以諫自是早朝晏罷見後漢皇后傳】惜乎籍田不修虢公徒諌【不修籍於千畆虢文公諌云人之大事在農上帝粢盛所出人之供給所取不聽見國語】戰千畆而料民【國語西河界休縣地名千畆敗於姜氏之戎旣防師乃料民大原仲山甫諌古不料民不聽注簡料其數多寡】殺杜伯非其罪【將殺其臣杜伯而非其罪伯之友左儒爭不聽儒亦死之】祈父白駒黃鳥之詩【變小雅】終不能免詩人之刺則當時司馬之職非人賢者之去欲畱不可末年生民蓋有失其所者矣惜哉宣王時始封其庶弟友於鄭是爲鄭桓公幽王宮【宣王子元年庚申在位十一年】沈湎滛佚防防並進賦斂煩重百姓愁怨不以禮信待諸侯賞罰不當諸侯怨叛涇渭洛三川震【常昭曰鎬京地震故三川動】伯陽父曰伊洛竭而夏亡河竭而商亡山崩川竭亡國之證【伯陽父周大夫注禹都陽城伊洛所經商都渭河水所經】未幾三川竭岐山崩初王娶於申生太子宜臼後嬖褒姒生伯服又濟以虢石父之諛佞【石父爲卿】與褒姒譛申後及太子冝白王廢後太子而以褒姒爲後伯服爲太子褒姒驕恣王惑之詩人知其必亡刺之曰燎之方揚寧或滅之赫赫宗周褒姒之【初夏之衰有二龍止王庭言曰余褒之二君夏后卜請漦藏之吉漦龍吐沫也龍立漦在櫝歷夏商不敢發厲王未發之漦流於庭王使婦人倮噪化入後宮童妾遭之孕生子棄之宣王時童謡檿弧箕服實亡周國有夫婦鬻是器者王使執之逃見棄女收之奔褒褒人有獄入女贖罪幽王入後宮取嬖之生伯服以出褒號褒姒黿蜥蜴檿弧弓箕木名服矢房】宜臼奔申王求殺之申不與王伐申申侯與繒人召西夷犬戎攻王王舉烽火徵兵莫至【初犬戎薦侵王都始爲烽燧徵兵備不虞王寵褒姒甚欲褒姒笑萬方不笑爲舉烽火諸侯至無冦乃大笑王悅數舉其後不信諸侯不至】遂殺王驪山下虜褒姒立伯服爲王盡取周賂而去【史記】而西周遂亡論者曰幽王以妾爲妻以孽代宗父子夫婦之間綱常滅矣欲不亡得乎【增廣通略】當是時鄭伯友死於戰秦襄公帥師救周力戰破戎衛侯和從晉侯仇合諸侯師擊戎逐之黜伯服鄭世子掘突【武公】收父散兵從諸侯東迎故太子【宜臼】於申歸而立之【大紀】是爲平王而周轍遂東矣【平王東遷洛邑之王城卽周公定鼎之所是爲東都】

史纂通要卷三﹤史部﹐史評類﹐史纂通要﹥

欽定四庫全書

史纂通要卷四

元胡一桂撰

周【下】

平王宜臼立東遷洛陽是爲東周【元年辛未在位五十一年】王命晉文侯爲侯伯賚以秬鬯弓矢賜以河內附庸晉於是始大初使命秦襄公曰戎無道侵奪我岐丰秦能逐戎卽有其地至是襄公乘勝取之而西周畿內八百里之地盡爲秦有是舉周家興王基業一轉而爲秦矣又始封襄公爲諸侯【賜爵爲伯】畱衛武公於周以輔政公是年九十五謚鄭伯友曰桓公召掘突入爲司徒東遷以後政令不行於天下衰弱與諸侯等故孔子刪詩降黍離於國風【黍離以下其詩不能復雅謂之王國變風】定書終於文侯之命作春秋起於魯隱公之元年而托始於平王其以是夫【隱公元年平王四十九年也初成王封周公子伯禽爲魯侯至隱公十三君公惠公庶子名息姑惠公初愛少子立爲太子公薨國人不與立隱公】胡氏曰幽王無道𨿽天下所不與其見殺於犬戎則天下所不忍而平王乃其子也所宜坐薪嘗膽飬民訓兵帥天下諸侯披其巢宂誅其宗種復居鎬京繼迹文武成康蓋前人之愆則可謂人子矣愚觀其命秦晉之詞語平而不切志舒而不忘不共戴天之讎輕棄舊都以西事委之於秦而卽安於洛邑亡三綱矣夫子定書而取文侯之命何哉平王𨿽不自飭勵而晉侯不失蕃宣之道逐西戎黜伯服扶立冡嗣號令天下莫敢不從使平王稍有仁心義气而輔以晉文衛武則周室中興矣聖人之心廣道大權輕重不失毫釐是以深取晉文而於平王猶有望也及其末年怠惰放縱不可救藥日以衰微名號𨿽存其實與杞宋等矣聖人據事實本天道而作春秋固非眾人之所識也愚謂平王不但無仁心義气而已今觀其遣戍母家【申國】此揚之水所以作也【王風篇名】朱文公之論曰申侯與犬戎弒幽王乃王法必誅不赦之賊平王與其臣子不共戴天之讎也今平王知有母而不知有父知其立已之爲有徳而不知其弒父之爲可怨至使復讎討賊之師反爲報施酬恩之舉則其忘親逆理而得罪於天已甚矣平庵項氏曰自天理觀之則申侯爲平王不共戴天之讎自平王觀之則申侯乃其賈充成濟也【事見後曹魏髙貴卿公】其戍之宜矣愚亦曰自幽王觀之則平王眞所謂亂臣賊子無復人心天理之存者矣夫子刪詩而存揚之水其刺之也固宜由是論之則春秋托始於平王可以深長思矣王崩桓王林立【平王孫太子之子太子死立林元年壬戌在位二十三年】周之東遷晉鄭焉依平王時鄭武公莊公爲王朝卿士【宣王始封其弟友於鄭伯爵子武公掘突武公子莊公寤生】王欲畀虢公政【西虢公亦仕王朝畀政不専任鄭伯】鄭伯怨王王曰無之於是周鄭交質【王子狐質鄭鄭公子忽質周】繼又交惡【王崩周人將畀虢公政夏鄭伯帥師取溫之麥秋又取成周之禾】至是繻【音需】葛一戰祝聃射王中肩【王奪鄭伯政鄭不朝王伐鄭左隱三年桓五年】東周之衰決於此鄭伯無君之罪實爲首惡其能逃萬世之誅乎杜氏乃謂鄭志在茍免王伐之爲非【杜預注】是誠何見哉莊王佗【桓王子元年乙酉在位十五年】十二年齊小白歸國是爲桓公用管仲爲相卒覇諸侯【小白齊桓公名事見後齊國】胡氏曰齊桓公所以有始而無終者大本不正也使齊桓果有匡天下之志而不求自利則管子者天下之才也當以見諸天王上言文武之勤中述成康之盛下陳今日之衰微蓋自幽王滅於西戎秦人力戰取丰鎬平王東遷於成周虞虢魏芮皆畿內諸侯乘亂各據土宇王畿中斷無西偏矣使齊桓管仲人贊於天王匡正畿甸以修王略謹五禮以齊諸侯整六軍以膺戎狄則周室赫然中興而王化行矣惜乎齊桓管仲不知出此而溺於飲宴祍席之間也【桓公三夫人王徐姬蔡姬無子而內實多嬖寵故也】釐王【一作僖】胡齊【莊王子元年庚子在位五年】時桓公防北杏【齊地】以平宋亂滅遂【巳亥宋大夫南宮萬弒閔公庚辰防遂不至故滅之】防魯於柯而不渝曹沬之盟【庚子防柯將盟曹沫以匕首刼桓公返魯侵地公許之後悔管仲謂不可棄信於諸侯遂與沬三敗所亡地於魯沬音昧】一再防鄄【音絹一音眞衛地辛丑壬寅兩防而宋始服】而齊始覇謂其始爲諸侯長也【左莊十四年】胡氏曰【文定公】春秋之世以諸侯主天下盟防自北杏始其後晉文秦穆宋襄楚莊交主夏盟迹此而爲之者也惠王閬立【僖王子元年乙巳在位二十五年】有子頹之亂王奔溫居鄭之櫟【鄭大都】鄭伯虢公帥師殺子頹奉王歸周【初莊王欲立少子頺不克惠王卽位奪其大臣蒍國園取邊伯宮丙午邊伯蒍國等五大夫怨王作亂奉頽伐王王奔遂召燕衛立頹鄭伯見虢叔請納王虢叔殺頽及五大夫見左氏史記】王賜桓公爲侯伯且謀伐衛以其立子頹也【甲寅】是年桓公與諸侯盟於幽【宋公魯侯陳侯鄭伯同盟】齊定令關市五十而徵一賦祿以粟田稅上年什取三中年什二下年什一大凶不稅其或饑饉則弛而稅令諸侯必足三年之食以其餘修兵革不足者助之發齊於是覇公喜曰孤之有管仲猶鴻之有翼也號曰仲父其後公城衛於楚丘【辛酉狄滅衛懿公死衛遺民立戴公廬於曹癸亥城楚丘】遷邢於夷儀【壬戌狄伐邢公與諸侯救之邢潰圍出合兵逐狄遂遷邢諸侯城邢】誅哀姜以寧魯難【魯莊公薨其弟季友立公愛子班慶父亦公弟與夫人哀姜通弒班立姜娣子開後又弒開而自立姜皆與謀季友遂立公少子申殺慶父桓公以姜亂魯取於邾而誅之】盟召陵而禮荊楚【乙丑以九國師伐楚責包茅不貢師進次陘楚使屈完如師師退次召陵楚服而禮之也屈完及諸侯盟召陵穎川縣】盟首止以定周太子之位【王以後愛子帯故將廢太子鄭管仲請桓公帥諸侯告王請與太子防太子必無害矣丙寅遂帥諸侯防太子於首止之也】盟寗母而不乘鄭人之釁【戊辰伐鄭以逃首止之盟也鄭太子華聼命於會言於公許以鄭爲內臣公以有釁欲從之管仲諫止華歸得罪鄭伯始請盟於齊服故也】皆王之世焉襄王鄭立【惠王子元年庚午在位三十三年】時桓公有葵丘之防【庚午盟諸侯葵丘王使宰孔致胙】命管夷吾平戎於王【初惠王欲立少子帶廢太子鄭齊會首止定之壬申帶怨不得立召戎伐周癸酉王討子帶子帯奔齊公遂使夷吾平戎於王王饗以上卿禮夷吾辭受下卿禮還】帥諸侯師城緣陵而遷【甲戌淮夷病杞公防諸侯謀救杞丁丑遷緣陵緣陵杞色】其後又徵諸侯戍周以舒戎難【丁丑王告難故】明年而公卒【戊寅】於時秦穆公亦已兩平晉難立晉君【穆公惠王未年壬戌卽位襄王三十一年庚子卒凡三十九年初晉獻公因驪之譛殺太子申生重耳奔蒲夷吾奔屈公卒裏克殺子奚齊茍息立娣所生卓子裏克殺之庚午穆公納夷吾是爲惠公乙酉納重耳是爲文公】晉文公始返國矣【乙酉返國癸巳卒凡九年】王有叔帶之亂奔鄭告急於晉文公率諸侯納王誅叔帶王饗醴【禮有饗有燕饗有體薦燕有折俎饗之以大禮而又爲之設醴酒此盛禮也】命之侑【侑以幣帛】請隧【王之禮掘地通道曰隧】弗許曰王章也與之陽樊溫原攢茅之田【周之南陽地】其後遂有河陽之狩王賜文公爲侯伯然以臣召君文公此舉於是乎不可爲訓矣【初鄭怨王與衛滑伐滑王使人助衛請滑鄭執之王怒乙酉以狄伐鄭遂以狄女隗氏爲後子帶通焉王出後帯以狄伐周王奔鄭狄立帶爲王丙戌文公納王誅帶己丑文公敗楚師於城濮作王宮於河陽踐土召王獻楚俘諸侯畢朝春秋諱之書曰天王出狩於河陽河陽晉溫地踐土鄭河內地】襄王之元年卽宋襄公之元年也【襄公庚午卽位甲申卒凡十五年】公𨿽以覇稱僅有立齊孝公一事爲可取耳【己卯率諸侯伐齊送齊太子昭立之是爲孝公】頃王壬臣【襄王子元年癸卯在位六年】匡王班【頃王子元年己酉在位六年】至定王瑜【匡王弟元年乙卯在位二十一年】時楚莊始覇【頃王六年卽位至定王十六年庚午卒凡二十三年】楚本子爵夷王世已僭稱王至是伐陸渾之戎【陸渾縣屬農郡】次雒觀兵周郊王使王孫蒲勞師楚子問鼎之大小輕重對曰在徳不在鼎周徳𨿽衰天命未攺鼎之輕重未可問也楚子慙懼而退【乙卯】蓋嘗夷考五覇疊興始於莊王十二年【丙申】齊桓公入國至定王之十六年【庚午】楚莊卒而五覇之業終蓋歷七王九十五年於此矣齊桓晉文功在王室秦穆定晉君至再已而伐晉伐戎以成覇業【丙子伐晉獲惠公丁酉伐晉晉不出封殽屍而還戊戌伐戎王益國十二開地千里】末乃收其賢臣以從死【公卒雍從死者有七十人三良與焉】其不得爲諸侯盟主固宜【史記】楚莊初滅庸以自丰【庚戌】至窺周而問鼎已而伐鄭伐陳伐宋殆無虛日【丙辰以後伐鄭凡五庚申癸亥伐陳乙丑伐宋明年與宋平】宋襄智略不如桓文彊不如秦楚而興師乃不禽二毛不鼓不成列區區以姑息爲仁義而不能舒防師之戚盂之防見辱於楚【壬午公求覇業求諸侯於楚楚與諸侯會盂宋地楚執公以伐宋已而釋之】之戰卒殞其軀【癸未公伐鄭楚伐宋救鄭戰於公傷股國人皆咎公公曰君子不重傷不禽二毛】皆自取也𨿽然五覇莫如桓文矣孰優曰晉文公譎而不正【如丙戌襄王與原田不服脇以兵諜知將降故退一捨又如防丑分曹衛田以速楚戰又退三捨以避子玉之類】齊桓公正而不譎【如伐楚責包茅不入王祭不供仗義執言不由譎道】孔子已嘗言之又曰桓公九合諸侯不以兵車管仲之力也如其仁如其仁又曰管仲相桓公覇諸侯一匡天下民到於今受其賜微管仲吾其被髮左祍矣【語憲問篇】所以大管仲之功者如此其至然終不能免小器之譏以其徒知挾天子以令諸侯區區爲覇齊之舉而非有尊王明義之誠心其器量不足稱也不然管仲死桓公薨何至五公子爭立天下遽不復宗齊乎【戊寅公與管仲屬公子昭於宋襄公以爲太子鄭所生卽孝公也五公子謂長衛生無虧少衛生元卽惠公葛嬴生潘卽昭公宻姬生商人卽懿公宋華子生公子雍是也爭立大亂數世諸卽內嬖如夫人者六人也】噫謂仲爲天下之才桓公不以贊天子使王化得行者亦未爲篤論矣簡王夷立【定王子元年丙子在位十四年】繼以靈王泄心【簡王子元年庚寅在位二十七年】二十一年庚戌冬十一月庚子孔子生【生於魯昌平鄕陬邑】魯襄公之二十二年也至敬王時爲魯大司防相定公防齊侯於夾谷齊人歸魯侵疆【辛丑時年五十二侵疆鄆陰也】繼使仲由爲季氏宰墮三都【費郈成】收其甲兵【癸卯】及攝行相事【乙巳】七日而誅少正卯與聞國政三月魯國大治眞儒之效方少見而齊人歸女樂沮之於是去魯奔走宋衛陳蔡之間及歸魯年已六十八矣【哀公十一年丁巳】魯終不能用乃敍書禮記【有杞宋損益從周等語】刪詩正樂【有魯太師及樂正語】繋易作春秋實紹伏羲堯舜禹湯文武周公以來之道統之萬世嗚呼盛哉宰我曰以予觀於夫子賢於堯舜遠矣子貢曰見其禮而知其政聞其樂而知其徳由百世之後等百世之王莫之能違也自生民以來未有夫子也有若曰豈惟民哉麒麟之於走獸鳯凰之於飛鳥太山之於丘垤河海之於行潦類也聖人之於民亦類也出於其類拔乎其萃自生民以來未有盛於孔子也景王貴【靈王子元年丁巳在位二十五年】敬王匄【景王子元年壬午在位四十四年】有子朝之亂至再皆賴晉而後定【子朝景王長庶子愛欲立之防崩國人立長子猛子朝攻殺猛是爲悼王晉頃公攻子朝立敬王猛母弟也子朝奔楚十六年子朝之徒復亂敬王奔晉十七年晉定公入王於周】時晉六卿彊公室卑矣而頃公定公猶兩平王室之亂爲可嘉也三十九年【庚申】魯哀公之十四年公西狩獲麟孔子作春秋所感而起故所以爲終也越明年壬戌夏四月乙丑孔子卒【壽七十三】而左實終於哀公二十七年【癸酉卽貞定王元年】韓趙魏滅智伯之事焉敬王世曹滅於宋【甲寅】陳滅於楚【癸亥】元王仁【敬王子元年丙寅在位六年】越句踐伐吳圍之大敗吳師吳王夫差棲姑蘇山使大夫肉行請成於越曰意者亦欲如防稽之赦孤臣之罪乎句踐不忍欲許之範蠡曰防稽之事天以越賜吳吳不取今天以吳賜越越其可逆天乎範蠡乃鼓進兵使者泣而去吳王自殺遂滅吳句踐乃以兵北渡淮與齊晉諸侯防徐州致貢於周天子賜胙命爲伯諸侯畢賀【初景王二十六年吳敗越夫椒乘勝入越越王以甲楯五千棲防稽卑辭乞成於吳吳許越平事見吳國越王嘗膽刻勵至是修怨滅吳】太史公曰禹之功大矣漸九川定九州至於今諸夏乂安及苖裔句踐苦身焦思終滅彊吳北觀兵中國以尊周室號稱覇王句踐可不謂賢哉蓋有禹之遺烈焉範蠡二遷皆有榮名名垂後世臣主若此欲無顯得乎【史記】貞定王介立【元王子元年壬申在位二十八年】初晉有智氏趙氏韓氏魏氏範氏中行氏爲六卿六卿彊専權弗能制智伯旣與韓趙魏滅範氏中行氏而分其地【癸未】又約韓魏共伐趙三年不克趙襄子使人告韓魏反共攻智伯滅之而與趙共分其地【丙戍】蔡於王之時亦爲楚所滅【甲午】王崩三子爭位相伐卒歸於考王嵬【貞定王子元年庚子在位十六年初貞定王崩太子去疾立是爲哀王三月弟叔襲殺去疾自立是爲思王五月少弟嵬殺叔自立是爲考王也】王封其弟於河南是爲桓公以續周公官職桓公卒子威公立威公卒子惠公立惠公乃封其少子於鞏以奉王號東周惠公【史記】而東西周之稱又起於此【索隱曰惠公立長子曰西周公又封少子於鞏仍襲父號曰東周惠公於是又稱東西二周也按世本西周桓公名掲居河南東周惠公名班居洛陽是也復齋胡氏曰其後掲沒而長子成公襲有其地小子班専制洛陽兄弟角立史冊逸其世數名氏至赧王三十四年楚謀入冦王使東周君諭止之蓋班之後也至赧王入秦秦遷西周公於狐聚而河南亡莊襄元年遷東周君於陽人聚而洛陽之鞏亡】威烈王午立【考王子元年丙辰在位二十四年】二十三年【戊寅】九鼎震始命晉大夫魏斯趙籍韓防爲諸侯【斯文侯籍烈侯防景侯】初考王元年晉幽公立土地所存惟絳曲沃二邑餘皆爲三家所有公畏其彊反朝於三家王不能討至此乃命爲諸侯司馬氏通鑑【名光神宗朝作資治通鑑】續左氏爲編年而托始於韓趙魏之事誠以名分所系不容不論而議之也故其言曰幽厲之後周道日衰然文武之祀猶綿綿相屬者以子孫尙能守其名分故也今晉大夫滅其君剖分晉國天子旣不能討又使列爲諸侯是區區之名分復不能守而並棄之也卒使天下以智力相雄長聖賢之後爲諸侯者社稷無不泯絕生民之類糜滅幾盡豈不哀哉可謂至論矣自是安王驕立【威烈王子元年庚辰在位二十六年】齊田和遷其君康公於海上食一城以奉先祀【庚寅】王又不能討反命和爲諸侯【壬辰田和防魏文侯及楚衛於濁澤求爲諸侯文侯爲請於王及諸侯許之乙未乃命和爲諸侯】後七年康公薨田氏遂並齊而有之【壬寅】夫固有以啟之也厥後有齊者田姓而姜氏之齊亡【初陳公子完得罪奔齊桓公爲工正更姓田氏子孫盛多敬王三十九年田恆弒齊簡公其子盤號襄子相齊與三晉通至是奄有其國】未幾韓趙魏亦共廢晉靖公爲家人分其地而晉亡【乙巳】烈王喜立【安王子元年丙午在位七年】齊威王來朝王是時周室微弱諸侯莫朝而齊獨朝天下以此益賢威王威王封卽墨大夫烹阿大夫於是羣臣聳懼莫敢飾詐務盡其情齊國大治彊於天下【辛亥王召卽墨大夫曰子居卽墨毀言日至吾使人視田野辟人民給東方以寧是子不事吾左右求助也封之萬家邑召阿大夫曰子守阿譽言曰至吾使人視田野不辟人民貧餒趙攻鄄子不救衛取薛陵子不知是子厚幣事吾左右求譽也遂烹阿大夫及左右常譽者】王初年韓滅鄭並其國因徙都之【丙午】顯王扁【烈王弟元年癸丑在位四十八年】在位四十八年間秦發殺機斬首之數自石門龍賈始【丁巳秦敗韓趙魏兵石門斬首六萬王賜以黼黻之服庚寅惠文王虜魏將龍賈斬首八萬】孫臏龎涓俱學兵法仕齊仕魏自相刃靡【初孫龎俱學兵法涓爲魏將自知不及臏召至刖其足黥之齊使至魏載之齊威王以爲師十五年魏惠王伐趙齊救趙用臏計敗魏二十八年魏龎涓伐韓齊救韓用臏計夜殺涓於馬陵】衛公孫鞅以刑名之學入秦【八年鞅入秦三十一年孝公卒惠文王誅鞅】鄭申不害以黃老之學入韓【十八年鄭賤臣申不害以黃老刑名之學幹昭侯用爲相凡十五年終其身圂治兵彊】蘇秦張儀俱事鬼谷先生【王詡】學從橫之術秦爲從約長並相齊楚燕趙韓魏【佩六國相印】其後張儀相魏又割上郡十五縣以賂秦【三十六年以後秦洛陽人儀魏人秦主從合六國以攻秦儀主橫離六國以事秦】孟嘗君以賤妾之子倜儻饒智術散財飬士食客常數千人盜虛名以重天下【四十八年齊封田嬰於薛號靖郭君子田文嗣薛公號孟嘗君】而鄒人孟軻不逺千里乃以儒術見魏惠王談仁義於刑名功利戰鬭之世【三十三年】固宜圓鑿方枘而難入也斯無庸論矣獨惟當時事體有可恨者三晉之彊也不以其道立爲諸侯是非所當立而立威烈旣失之於前三晉旣侯石門之戰秦特以諸侯伐諸侯何功之有乃賜黼黻之服是非所當賜而賜顯王復失之於後周之政刑至是無復有存焉者矣【此一節本林氏之論】故宜日趨於弱致胙【九年致文武胙孝公三十五年致胙惠公】致伯【二十六年致伯孝公】賀卽位【三十三年賀惠文王】以飬成彊秦虎狼之故末年敢於僣王而無忌憚【四十四年惠文始稱王】諸侯皆從而效之矣【韓魏齊趙遂皆稱王】尙何言哉是時楚殺越王無疆越始散服於楚而國亡【四十五年】愼靚王定【顯王子元年辛丑在位六年】時楚趙魏韓燕同伐秦秦人開關【函谷】延敵五國之師皆敗走【癸卯】明年蘇秦死齊【齊大夫與秦爭寵刺殺之】張儀遂說魏請成於秦秦與韓趙戰勝【甲辰斬首八萬】而燕王噲又自以其國與子之而國內大亂矣【乙巳子之相燕噲老屬國子之願爲臣至赧王初年齊醢子之殺噲三年燕人立太子平是爲昭王】二年孟軻去魏適齊夫孟子自顯王三十三年至魏【魏都大梁故亦稱梁】至是魏君罌卒去魏適齊逮夫赧王元年復去齊今觀其見魏惠而進仁義之說見魏襄而陳不嗜殺之說亦意梁之可與有爲也柰何以爲迂闊於事情於是絕望於梁而適齊因宣王一牛之不忍啟之以王道井田學校與民同樂歷歷爲王言之蓋以三代教飬之道望其君也王不能用於是浩然出晝退述堯舜孔子之道而著作焉【胡初翁成性史評】嗚呼文武成康遺澤竭王道不行於天下而孔孟生於春秋戰國者天也困厄其身彌昌其道寧病聖賢不病萬世亦天也詎容以一時之遇不遇計哉赧王延立【愼靚王子元年丁未在位五十九年】東西周分治【索隱曰王赧防弱東西周分王正理各居一都故曰東西周髙誘曰西周王城今河南東周鞏今成周洛陽也】王徙都西周【自洛陽徙河南】蓋以微弱不能主盟會武公焉依【武公西周君】寄空名於諸侯之上者五十有九年當時自秦楚齊趙魏韓燕七彊國外僅存魯衞宋中山【乙亥宋滅見下魯至秦莊襄壬子滅衛至秦二世滅】秦𨿽尢彊而六國亦非小弱也張儀𨿽說楚韓齊趙燕事秦歸報未至而秦惠王已薨【庚戍】明年而儀亦物故矣宋王偃以雀生史占必覇天下遂滅滕伐薛敗齊楚魏乃射天笞地斬焚社稷自速滅亡【乙亥齊湣王與魏楚滅之】齊湣王滅宋而驕乃南侵楚西侵三晉欲並二周爲天子【丙子】卒敗死於燕樂毅【諸侯害齊之驕暴爭合謀丁丑燕樂毅並將秦魏韓趙兵伐齊大敗之湣王走莒楚使淖齒弒之燕六月間下齊七十餘城】斯無庸論矣趙武靈王變胡服習騎射制林胡滅中山【甲寅秦昭襄立其年武靈變服壬戌破中山】大啟土宇藺相如叱彊秦於澠池之防【壬戌秦昭襄會趙王澠池趙王爲鼓瑟相如請秦王擊缶不肯相如張目叱秦王左右王爲一擊缶】馬服君【趙奢所封】敗秦將於閼與【音預】之圍【辛卯趙惠文時】斯亦彊矣秦之所陵者楚所侵者韓魏耳【注見秦昭襄王下】自趙輕受韓上黨之歸【己亥秦白起伐韓拔野王上黨路絕上黨太守徑以地歸趙受之丁丑秦拔上黨而民皆走趙趙廉頗軍長平按據上黨民】誤以趙括代廉頗之將長平之師一防上黨竟爲秦有【範睢使人反問謂廉頗易與且降矣秦獨畏馬服君子趙括耳遂以括代頗將其年秦白起竟攻殺括坑降卒四十餘萬趙人大震】上黨者天下之脊也旣爲秦有韓必折而歸之六國其將焉往【此本陳瑩中論】於是秦圍趙邯鄲歲餘幾不得脫賴楚魏來救解圍【壬寅】末年【乙巳】秦取韓陽城負黍【陽城有負黍聚】取趙二十五縣王恐與諸侯約從攻秦令毋得通陽城秦怒使將軍摎攻西周王奔秦頓首受罪盡獻其邑三十六王還周崩秦取九鼎寶器而遷西周公【索隱武公子文公】於狐【音憚孤聚與陽人聚在洛陽南】後七歲【壬子】東周君與諸侯謀伐秦秦莊襄使相國呂不韋滅東西周二周皆入秦春與周君以陽人聚奉祀而周遂亡【聚在河南梁縣徐廣曰周比亡時幾七縣河南洛陽谷城平陰偃師鞏緱氏也】愚觀戰國以來功利之習壞爛人心君臣大義澌滅殆盡無復有存焉者六國非特坐視周室之亡而莫之救如齊湣楚襄蓄無王之心久矣【甲申湣王欲並二周見前戊子楚襄王欲與齊韓共伐秦因欲圖周王使東周君諭之乃止】特顧其力有所不贍耳豈惟秦哉而當時之士如蘇秦張儀公孫衍【號犀首】蘇代蘇厲樓緩之徒不足論也樂毅亷頗藺相如趙奢亦未易以責備也賈誼稱齊有孟嘗【田文】趙有平原【武靈王弟勝】楚有春申【黃歇】魏有信陵【公子無忌】此四君者皆明智而忠信寛厚而愛人尊賢而重士然孟嘗君嘗入相秦僅以雞鳴狗盜之客脫身逃難【癸亥秦昭襄聞君賢請以爲相或間之王囚君欲殺之君求解於秦幸請狐白裘已獻王客爲狗盜盜裘獻言於王遣之至罔王悔追之秦法雞鳴出客客有善爲雞鳴者野雞間之皆鳴乃得脫歸】平原君得毛遂合從於楚【癸卯秦王齕圍趙邯鄲君求救於楚約客文武備者二十人俱得十九人毛遂自薦卒能說楚王定從救趙】因婦夤緣於魏【君娶魏女公子無忌姊君求敕魏謂無忌曰縱輕勝棄之獨不念公子姊耶】幸致春申信陵二君以存趙【楚使黃歇無忌遂盜晉鄙兵符勒兵以救趙】而二君者𨿽能出身以遣楚太子之歸【史記春申君與頃襄王太子完質於秦數年王病恐不起請太子亟歸秦不許遂謀遣太子與使者俱亡身自守舍以死當之太子亡歸竟得立秦亦不殺歇】𨿽能接巖穴隱者得侯生毛公薛公之力【史記信陵君得夷門監者侯嬴計盜晉鄙兵符勒兵救趙又得毛公薛公勸云秦攻魏急而公子不歸使秦破大梁夷先王宗廟公子何面目立天下乎公子遂趍駕歸救魏】而周亡亦無一能倡大義於天下僅有魯仲連義不帝秦負當世髙士重名【秦圍邯鄆魏使新垣衍令趙帝秦以說秦解圍齊人魯仲連適遊趙折衍云帝泰則連有蹈東海死耳吾不忍爲之民也】亦初非爲尊周使當時之士有如三老董公之遮說當時之君有如漢王三軍縞素爲王赧發防爲天下誅無道秦名其爲賊敵乃可服齊桓晉文之事寧不可復見於今日何計不出此顧乃區區欲與秦鬭智角力卒之賔服恐後以待滅亡之不暇可痛也哉迹周自武王至幽王十二世都鎬是爲西周自平王至赧王二十三世都洛是爲東周【東周至考王子以後又自有東西二周之分】平王以後春秋時也威烈王后戰國時也【增廣通略】蓋嘗論之西都自涇舟膠楚澤下堂見諸侯綱常陵遲已爲春秋之漸東都自春秋已來弱不可支猶幸五覇挾天子以令諸侯尙寄空名於天下然繻葛倒懸已爲戰國之漸戰國首命韓趙魏爲諸侯綱常道盡矣於是七雄竸彊蘇秦張儀肆從橫之術從者猶知合六國以抗秦橫者甘於事秦而不恥事秦者固不知有周抗秦者不過自爲亦豈復知有周哉𨿽然儀秦不足論管仲以其君覇猶不能免小器之譏此東周之不可復西亦猶戰國之不可復春秋五覇三王之罪人於儀秦乎何誅又嘗合三代論之三代之王有天下一千九百六十九年何聖賢之君無幾夏有禹啟少康商有成湯太甲太戊盤庚武丁周有武王成王康王宣王外無聞焉然後之言治者以三代爲稱首巍巍皇皇卓冠千古而莫及者禹湯文武以聖王之道立經陳紀創法定制其尢卓卓然者如井田封建學校兵師之要靡不備具而又固結之以仁維持之以禮端本洪源自足與天無極故其後世子孫非有剛惡如桀紂幽厲之暴非有柔惡如王赧之衰皆足以世守之而勿失也豈偶然哉周自武王有天下至赧王凡三十五王【哀王思王在外】八百六十七年【按通鑑起己卯終乙巳以秦昭襄王五十二年丙午接周統經世書同】南宮氏曰周自武王至東周君滅而周始亡於秦【蓋於秦莊襄元年壬子滅東周君始書秦則周實計八百七十三年】斯實錄也後有秉春秋之筆者盍攺而正諸【按文公綱日於秦昭襄丙午以後與六國皆分書直至始皇二十六年庚辰並天下方大書但東周亡於壬子未之論也】

史纂通要卷四

欽定四庫全書

史纂通要卷五

元胡一桂撰

周諸侯

魯

魯周公旦周武王弟也王伐商周公佐王定天下封於少昊之虛曲阜【今兗州仙源縣】是爲魯公周公不就封畱佐王子伯禽代封於魯伯禽卽位之後管蔡反淮夷徐戎並興伯禽率師伐之肸【一作狝書作費注魯東郊地】作肸誓【書作費誓】徐戎遂平三世爲幽公而有弟之弒【幽公宰弟防弒公自立謚魏公】又三世爲武公武公與長子括小子戱朝周宣王愛戱欲立爲魯太子樊仲山甫諌不聼卒立戲是爲懿公九年公兄括之子伯禦弒公而自立宣王伐魯誅伯禦立懿公弟偁是爲孝公自是諸侯多畔王命王捨長立少固有以啟之也孝公子惠公公適夫人無子賤妾聲子生子息息娶宋女女至而好公奪而妻之生子允登宋女爲夫人允爲太子公卒允少公長庶子自心以平王四十九年攝政而夫子作春秋托始於此十一年羽父請殺子允求太宰【羽父公子翚】公曰吾爲允少故攝今允長矣吾方營莵裘【魯邑】而老焉以授允政翚懼反譖公於允請殺公允許諾遂弒公而立允是爲桓公公娶於齊生子同公與夫人如齊申繻諌不聼【魯大夫】齊襄公通焉公怒夫人以告齊使彭生弒公於車子同立是爲莊公【母夫人畱齊不敢歸】公有三弟長慶父次叔牙次季友公娶齊女爲夫人曰哀姜無子姜弟叔姜生子開初公愛孟女【黨氏女魯大夫任生】生子班欲立之公病問嗣於叔牙叔牙曰慶父在可以爲嗣問季友季友曰請以死奉班也遂鴆叔牙立其子爲叔孫氏公卒季友競立班先是慶父與哀姜通欲立姜娣子開至是慶父弒班而立開是爲閔公二年哀姜與慶父謀欲立慶父遂弒閔公魯人欲誅慶父慶父奔莒於是季友奉閔公庶兄立之是爲釐公亦莊公少子哀姜奔邾季友賂求慶父使人殺之慶父乃自殺齊桓公聞哀姜與慶父亂以危魯召之邾而殺之以平魯難季友爲相九年號成季其後爲季氏慶父後爲孟氏公卒子興立是爲文公文公卒襄仲殺公適子惡及視而立庶子倭是爲宣公【文公二妃長妃齊女哀姜生惡及視次妃敬嬴子倭襄仲公子遂】魯由此公室卑三桓彊【三桓魯桓公之族孟孫叔孫季孫】宣公【季文子相】謀伐三桓防卒不果子黒肱立是爲成公成公卒子午立是爲襄公【季武子相】襄公卒昭公禂立【季武子立之】鸜鵒來巢【二十五年鸜鵒不逾濟非中國之禽】師已曰【魯大夫】文成之世童謡曰鸜鵒來巢公在幹侯【杜預曰幹侯魏郡赤丘縣晉境內邑】鸜鵒入處公在野外季氏與郈氏鬭雞【季平子郈昭伯二家相近】季芥其羽郈金其距平子怒昭伯亦怒郈氏以告公公伐季氏平子請罪弗許於是三家共伐公公奔齊【九月】如晉居幹侯【二十八年】公卒【三十二年卒於幹侯】魯人立昭公弟宋是爲定公五年季平子卒其家臣陽虎囚季桓子而専國政【八年虎欲殺三桓適更立所善庶子桓子詐而得脫後三桓與魯議虎虎奔齊焉】十年孔子行相事公與齊景公有夾谷之防齊欲襲魯公孔子以禮歷階誅齊滛樂齊侯懼乃止歸魯侵地而謝過十二年使仲由隳三桓城收其甲兵孟氏不肯隳城伐之不克而止季桓子受齊女樂三日不朝孔子遂行定公卒子哀公蔣立孔子反魯十四年春西狩獲麟孔子作春秋所感而起故所以爲終也【實周敬王之三十九年哀公十六年孔子卒】二十七年三桓攻公公奔衛如鄒如越公卒悼公寧立時三桓勝魯如小侯而已又八爲頃公【元穆共康景平緍頃】十六年赧王五十九年也是歲西周滅又六年當秦孝文王元年楚考烈王滅魯頃公亡遷於卞邑【卞一作下今兗州泗水縣】爲家人而魯祀始絕太史公曰甚矣魯道之衰也觀慶父及叔牙閔公之際何其亂也隱桓之事襄仲殺適立庶三家北面爲臣親攻昭公昭公以奔何其戾也迹魯自周武王伯禽就封至頃公三十四君八百二十七年而亡【起己夘終辛亥】

齊

齊太公望呂尙者東海人也其先祖嘗爲四嶽佐禹平水有功虞夏之際封於呂或封於申夏商時申呂或封支庶子孫或爲庶人尙其後苖裔也本姓姜氏從其封姓故曰呂尙尙窮困年老以漁釣幹周西伯西伯將出獵卜之曰所獲非龍非彲非虎非熊乃覇王之輔於是果遇太公於渭之陽與語大悅曰自吾先君太公曰當有聖人適周周因以興子眞是耶吾太公望子久矣故號曰太公望載與俱歸立爲師後武王東伐以觀諸侯師行師尙父故曰師尙父武王克啇元年封尙父於齊都營丘東成王時管蔡亂淮夷畔乃使召康公【奭】命太公曰東至海西至河南至穆陵北至無棣五侯【五等侯】九伯【九州伯】實得徵之【皆得討其罪】齊由此得徵伐爲大國至哀公【不辰】紀侯譖之周周烹哀公【夷王】而立其弟胡公【靜】徙都薄姑哀公同母弟弒胡公而自立是爲獻公【尙父七世孫】至僖公【獻公六世孫】愛其同母弟之子公孫無知令其秩服比太子太子諸兒立是爲襄公公絀無知服秩無知怨魯桓公夫人襄公女弟也公故嘗私通之及與桓公來復通焉桓公知之怒夫人夫人以告公醉桓公使力士彭生抱桓公上車拉殺之遂殺彭生以謝魯無知弒公自立遊於雍林雍林人襲殺無知初襄公誅殺不當羣臣恐禍及次弟紏奔魯其母魯女管仲召忽傅之次弟小白之莒鮑叔傅之小白自小善大夫髙徯及無知死髙徯陰召小白於莒魯亦發兵送公子紏管仲別將遮莒道射中小白帯鉤小白佯死管仲使馳報魯送紏者行益遲小白載溫車中馳行先入亦有髙國內應【齊正卿】先入得立是爲桓公發兵拒魯以書遺魯請殺子紏又請管仲醢之鮑叔牙受管仲及堂阜脫桎梏言之桓公以爲大夫任政管仲與鮑叔隰朋髙徯修齊國政修軍令贍貧窮祿賢能齊人皆悅二年滅郯【一作初公亡時郯無禮故滅之】二年伐魯【莊公獻遂邑乃平】盟魯於柯【濟北束柯齊邑】曹沬以匕首刼桓公反魯侵地後悔欲無與而殺沬管仲諌不可遂與三敗所亡地於魯諸侯皆信齊而欲附之七年防諸侯於甄【衛地】而公始覇十四年陳厲公子完號敬仲來奔以爲工正田成子常之祖也二十三年救燕伐山戎【北狄鮮卑也】燕送入齊境於是割燕所至與之命修召公之政納貢於周諸侯聞之皆從齊二十七年誅魯湣公夫人哀姜以其滛公子慶父兩預弒魯君也二十八年城衛楚丘三十三年以夫人蔡故率諸侯伐蔡蔡潰【二十九年公與夫人戱船中夫人蕩公公怒歸蔡蔡亦怒嫁其女】遂伐楚責包茅不入貢師進次陘【楚地】楚屈完將兵捍齊齊退召陵【潁川縣】而盟三十五年防諸侯葵丘【陳畱外黃縣】周襄王賜胙彤弓矢大路秋復防葵丘有驕色諸侯頗有叛者納公子夷吾爲晉君討晉亂至髙梁【晉地】公曰寡人兵車之防三乘車之防六九合諸侯一匡天下三十八年周襄王弟帯與戎合謀伐周公使管仲平戎於周四十一年管仲隰朋皆卒管仲病公問曰羣臣誰可相者仲曰知臣莫如君公曰易牙如何對曰殺子以適君非人情不可曰開方如何對曰倍親以適君非人情難近曰竪刁如何曰自宮以適君非人情難親公不用仲言三子専權四十二年初公三夫人王徐蔡皆無子內寵如夫人者六人公與仲屬孝公於宋襄公以爲太子公卒易牙與竪刁立無詭【衛姬子】爲君太子昭奔宋【五公子爭立未定公屍在牀六十七日屍防出戶外】宋襄公率諸侯兵送齊太子昭而伐齊齊人殺無詭四公子攻太子宋敗四公子而立太子是爲孝公十年孝公卒開方殺孝公子而立潘【葛嬴子】是爲昭公十九年昭公卒子捨立爲君昭公弟商人【宻子】墓上殺捨自立是爲懿公四年公遊申池丙戎庸職弒懿公【初公斷丙戎父足而使戎侯奪庸職之妻而使驂乘】齊人廢其子立公子元【少衛姬子】是爲惠公頃公【惠公子】初晉使郤克於齊齊使夫人帷中觀笑之十年齊伐魯衛晉使郤克以車八百乘救魯衛伐齊追齊至馬陵【齊地】齊請以寶器謝不聼必得笑克者蕭桐叔子【桐叔蕭君之字齊侯外祖父子女也難拆言其母故遠言之蕭附庸子姓】對曰叔子齊君母亦猶晉君母子安置之於是乃許令反魯衛侵地公卒子靈公立公疾崔抒迎故太子光立之是爲莊公六年初棠公妻好【棠邑名】棠公死崔抒取之莊公通焉嘗以崔抒冠賜人崔抒怒遂弒莊公崔抒立莊公異母弟杵臼是爲景公齊太史書曰崔抒弒莊公殺之其弟後書復殺之少弟復書乃捨之崔抒右相慶封左相後慶封因崔子以事敗悉誅其家抒自殺慶封旣殺抒益驕未幾敗奔魯奔吳吳與之朱方富於在齊九年景公使晏嬰之晉與叔向私語曰齊政卒歸田氏田氏𨿽無大徳以公權私有徳於民民愛之四十八年與魯定公好合夾谷犁鉏曰孔丘知禮而怯請令萊人爲樂【萊人萊夷】因執魯君可得志景公患孔丘相魯懼其覇故從犁鉏之計方會進萊樂孔子歷階上使有司執萊人斬之以禮讓景公公慙乃歸魯侵地以謝罷去公卒太子荼立是爲晏孺子【景公少子】僅一年而田乞自魯迎公子陽生立之【亦景公子乞召歸私匿其家請諸大夫曰常之母有魚菽之祭幸防飲乞盛陽生橐中置坐中央發橐出陽生曰此乃齊君矣與諸大夫盟立之】殺孺子而逐其母芮子齊鮑子與悼公有郤弒公齊人共立悼公子任是爲簡公四年田常弒簡公而立平公【簡弟】相之而専齊之政又兩宣公康公而齊相田和遷康公於海上食一城和田常之曽孫也遷之六年當周安王之十六年而田和始列爲諸侯至安王三十二年康公薨姜氏之齊祀絕迹齊自周武王元年尙父受封於齊至康公三十一君合七百四十四年而齊田氏滅之焉【起己卯終壬寅】

晉

唐叔虞姓周武王子成王弟初叔虞母夢天謂武王曰余命女生子名虞余與之唐及生子文在其手曰虞因命之曰虞成王立與叔虞戲削桐葉爲珪與叔虞曰以此封若史佚因請擇日立叔虞王曰吾與戲爾史佚曰天子無戱言言則史書之禮成之樂歌之於是遂封叔虞於唐故曰唐叔虞自叔虞九世至穆侯夫人姜氏以條之伐生子仇【條晉地七年伐條】千畝之伐生少子成師【千畝西河界休縣】師復曰【師復大夫】異哉君之命子也太子曰仇仇者讎也少子曰成師成師大號成之者也今名反易後能毋亂乎穆侯卒弟殤叔自立太子仇出奔幽王九年仇殺殤叔而自立是爲文侯犬戎之禍救周立平王有功平王有文侯之命文侯卒昭侯立【文侯子】封文侯弟成師於曲沃【曲沃邑大於翼翼晉都邑】號曰桓叔桓叔好徳眾皆附焉君子曰晉之亂其在曲沃矣七年晉大臣潘父弒昭侯而迎桓叔晉人發兵敗桓叔立孝侯平【昭侯子平王三十二年】立誅潘父十六年曲沃莊伯【桓叔子】弒孝侯晉人敗莊伯立鄂侯郤【孝侯子平王子十八年立】二年魯隱公初立事入春秋鄂侯卒子哀侯光立八年曲沃武公伐而虜之【武公備莊伯子】晉人乃立小子侯【哀侯子】四年武公誘召小子侯殺之周桓王使號仲伐武公晉人乃立哀侯弟緍爲晉侯二十八年武公伐晉侯緍滅之盡以寶器賂周釐王王命武公爲君列爲諸侯盡並晉地而有之【武公穆侯魯孫桓叔之孫莊伯之子自桓叔初封曲沃凡六十七歲武公卒代晉】二年卒子獻公詭諸立十六年滅霍滅魏滅耿【三國皆姓】二十二年滅虢滅虞初公伐驪戎得驪及弟俱愛幸之五年生奚齊其弟生悼子譖殺大子申生【母齊桓公女謂太子曰君夢齊姜太子速祭曲沃歸釐於君太子於是祭其母上胙於公公獵姬毒胙中獵還上胙曰宜試之祭地地墳與犬犬死與小臣小臣死太子聞之不辧乃自殺時太子居曲沃】又譖二公子皆知之重耳奔狄夷吾奔梁【姬譖藥胙事公子皆知之重耳母翟之狐氏女夷吾母重耳母女弟】獻公子八人太子及二公子皆有賢行公卒荀息【息爲相主國政】以公命將立奚齊裏克殺奚齊於防次荀息復立悼子裏克殺悼子於朝鞭殺驪於市【殺一句見列女傳】荀息死之裏克迎夷吾於梁秦穆公齊桓公亦發兵納夷吾立之是爲惠公初惠公許賂秦穆公以晉河西之地求歸國後旣倍秦賂晉饑秦輸之粟秦饑乃閉之糴而又興師以伐之秦大怒戰於韓原秦獲晉侯以歸將以祀上帝晉侯姊爲穆公夫人衰絰以請乃歸晉侯公卒子圉立是爲懷公未幾秦穆公以兵納重耳殺懷公於髙梁而立之是爲文公公少好士年十七有賢士五人曰趙衰狐偃咎犯【公舅也】賈佗先軫魏武子公奔狄時年已四十三從此五士至狄十二年過衛【文公不禮】過五鹿【衛地】乞食野人與之土塊至齊【桓公厚禮妻以宗女】凡五歲欲安之齊女乃與趙衰等醉重耳載以行過曹【共公不禮欲觀駢脇】僖負覊私遺重耳食置璧其下重耳受食還璧去過宋【襄公以國禮禮之】過鄭【文公不禮】去之楚【成王以適諸侯禮待之】數月晉太子圉亡秦【逃歸晉】秦怨之乃召重耳至秦穆公以宗女五人妻之【子圉妻與往】乃發兵與重耳歸晉出亡凡十九歲得入年六十二矣【襄王十六年乙酉】二年初王有弟叔帶之亂奔鄭告急於晉趙衰曰求覇莫如入王乃發兵至陽樊【周地陽邑名樊仲山甫所居】入王於周殺帶王賜河內陽樊之地四月楚【成王】以諸侯圍宋來告急先軫曰報施定覇於今在矣狐偃曰楚新得曹而初婚於衛若伐曹衛楚必救之則宋免矣於是侵曹伐衛衛侯請盟不許衛人出其君於襄牛【衛氏】以悅晉入曹令軍毋入僖負覊家執曹伯分曹衛地以與宋楚急曹衛其勢宜釋宋文公從之楚成王乃引兵歸楚將子玉請伐晉宋齊秦與晉次城濮【衛地】與楚合戰楚敗作王宮於踐土獻楚俘於周王命晉侯爲侯伯冬晉侯會諸侯於溫欲率之朝周力未能恐其有畔者使人言襄王狩於河陽遂率諸侯朝王於踐土春秋諱之書曰狩九年公卒子襄公歡立明年敗秦師於殽虜秦三將孟明視西乞秫白乙丙以歸文公夫人言遣之四年秦大興兵伐我度河取王官封殽屍而去五年晉伐秦取新城報王官之役七年襄公卒太子夷臯立是爲靈公四年伐秦取少梁秦亦取晉之殽六年秦康公伐晉取覊馬晉侯怒擊秦大戰河曲八年頃王崩晉使趙盾以車八百乘平周亂立匡王靈公侈厚斂以雕墻從臺上彈人觀其避丸胹熊蹯【熊掌內難熟】不熟殺宰夫趙盾數諌不聼公患之使鉏麑刺盾不忍而自殺【麑嘆曰殺忠臣棄君命罪一也遂觸槐而死】伏甲攻盾因宰夫而得免盾奔未出晉境趙穿襲殺公於桃園盾昆弟爲將軍而迎盾盾復位太史董狐書曰趙盾弒其君以視於朝盾曰者趙穿我無與太史曰子爲正卿亡不出境反不誅國亂非子而誰孔子聞之曰董狐古之良史也書法不隱宣子良大夫也爲法受惡惜也出境乃免成公立【文公少子】景公據【成公子】八年使郤克於齊齊頃王母從樓上觀而笑之克怒歸至河上曰不報齊者河伯視之克執政九年伐齊齊使太子彊爲質兵罷十一年使克欒書韓厥以兵車八百乘與魯衛共伐齊困頃公齊敗走晉追北齊獻寶器求平不聼必得蕭桐叔子爲質齊使曰蕭桐叔子頃公母頃公母猶晉公母柰何必得之不義請復戰晉乃許平厲公初立欲和諸侯與秦桓公夾河盟歸而秦背盟與翟謀伐晉三年與諸侯伐秦虜其將成差六年鄭背晉與楚盟厲公自將渡河聞楚兵來救射中楚共王目敗於鄢陵楚引歸晉由此威諸侯公多外嬖歸欲盡去羣大夫立諸兄弟兄曰胥童嘗與郤至有怨欒書亦有怨於郤至【欒書欲待楚師退擊之郤至云楚有六間不可失也故怨】乃詐公謂鄢陵之役實郤至召楚欲作亂內子同立之【時子同在周京】防與國不俱是以事不成公怨至遂令胥童以兵八百襲攻殺三郤【錡犨至】欒書中行偃襲厲公囚而弒之殺胥童使荀防迎公子同於周而立之尊之爲悼公公賢魏絳任之政使和戎戎大親附公曰自吾任魏絳九防諸侯【一防於戚二防城棣三防鄢四防邢丘五同盟於戱六防䢐七戍鄭虎牢八同盟於亳城九防蕭魚】和戎翟魏子之力也平公立元年伐齊齊敗走遂圍臨菑燒屠其郭中引兵歸昭公立六卿彊公室卑頃公立周景王崩王子爭立晉六卿平王室亂立敬王十二年晉宗家祁奚叔孫向子相惡於君六卿欲弱公室乃遂以法盡滅其族而分其邑爲十縣各令其子爲大夫晉益弱六卿皆大由定公至出公時有四卿之亂初智伯與韓趙魏共分範中行地以爲邑出公怒吿齊魯欲伐四卿四卿恐乃反攻出公公奔齊道死故智伯乃立哀公【貞定王十三年】又三年趙襄子韓康子魏桓子共攻智伯於晉陽【今並州太原府】遂三分其地幽公栁立【哀公子十八年】當時公室微弱土地所有惟絳曲沃【今絳州二縣】餘皆入三家公畏三家之彊而反朝之至威烈王之六年公滛婦人夜竊出邑中盜殺公而魏文侯以兵討亂乃立烈公止【幽公子二十七年】未幾王命韓趙魏列爲諸侯晉祚蓋已亡而未滅耳又兩傳孝公頃【烈公子十五年】靖公俱酒【孝公子二年】當安王之二十六年而韓哀侯趙敬侯魏武侯廢靖公爲家人三分晉地而晉祀遂絕迹晉自周成王元年唐叔虞受封至靖公三十八君合七百四十一年而亡【起乙酉終乙巳】

燕

召公奭與周同姓【譙周曰周之支族食邑於召】周武王滅商封召公於北燕成王時召公爲三公自陜以西召公主之自陜以東周公主之【何休曰陜者今農陜縣是也】召公之治西方甚得民和巡行鄕邑有棠樹決獄政事其下自侯伯至庶人各得其所無失職者民思其政懷棠樹不敢伐歌詠之作甘棠之詩召公以下十八世至莊公山戎來侵齊桓公救燕北伐山戎而還燕君送桓公出境桓公因割燕所至地予燕使燕供貢天子如成周時復修召公之法又自莊公十九世爲文公時秦益彊蘇秦始來說約六國爲從文公卒子易王立而事入戰國【周顯王三十七年立在位十二年】顯王四十六年初稱王王噲立【易王子在位七年】讓國於相子之子之南面行王事而噲老不聼政三年國內大亂孟軻謂齊湣王曰今伐燕此文武之時不可失也齊伐燕士卒不戰城門不閉噲死齊大勝燕子之亡國人立太子平是爲昭王卑身厚幣以招賢者謂郭隗曰齊因孤之國亂而襲破燕誠得賢士以共國雪先王之恥孤之願也隗曰王必欲致士請從隗始於是昭王爲隗攺築防師事之樂毅自魏往鄒衍自齊往劇辛自趙往燕王弔死問孤與百姓同甘苦二十八年國富士卒樂遂以樂毅爲上將軍與秦楚三晉合謀伐齊齊敗湣王出亡燕兵追至臨淄盡取齊寶燒其宮室宗廟齊城不下者獨莒卽墨餘皆屬燕昭王卒子惠王立宿與樂毅有隙使騎刼代將毅亡走趙田單以卽墨擊敗燕軍騎刼死燕兵引歸齊盡復故城涽王死莒乃立其子爲襄王惠王卒三至王喜命其相栗腹以五百金約歡於趙王還報曰趙壯者皆死長平【先是秦敗趙於長平坑四十萬】其孤未壯可伐也王問昌國君樂間對曰趙四戰之國其民習兵不可伐王怒羣臣皆以爲可惟大夫將渠謂與人約交而伐之不祥必無成功不聼起二軍車二千乘栗腹將而攻鄗秦攻伐趙使廉頗擊破栗腹等廉頗逐之五百餘里圍其國請和解圍其後太子丹質於秦亡歸燕見秦且滅六國禍且至燕陰飬壯士荊軻獻督亢地圖因刺秦王王殺軻使王翦擊燕燕王斬丹以獻未幾虜王喜而燕祀遂絕太史公曰召公奭可謂仁矣甘棠且思之況其人乎燕北廹蠻貉內措齊晉﨑嶇彊國之間最爲弱小幾滅者數矣然社稷血食者八九百歲於姓獨後亡豈非召公之烈耶迹燕自周武王元年召公受封歷戰國共四十四君合九百丹一年而滅於秦【起己夘終己夘】

衛

衛康叔封姓周武王同母弟武王克商以殷餘民封康叔爲衛君居河淇間故商虛又懼康叔齒少乃申告康叔曰必求殷之賢人君子長者問其先殷所以興所以亡而務愛民告以紂所以亡者以滛於酒酒之失婦人是因故紂之亂自此始爲梓材示君子可法則故謂之康誥酒誥梓材以命之康叔之國旣以此命能和集其民民大悅成王長用事舉康叔爲周司冦賜衛寶祭器以章有徳十世至武公修康叔之政百姓和集四十七年犬戎殺幽王武公將兵佐周平戎甚有功平王命武王爲公再至莊公夫人齊女好而無子夫人陳女子蚤死陳女弟生子完母死莊公命夫人齊女子之立爲太子莊公寵妾生子州吁十八年州吁長好兵公使將石碏【上卿】諌公曰庶子好兵使將亂自此起不聼二十三年公卒完立是爲桓公二年弟州吁驕奢出之州吁奔十六年州吁收拾衛亡人襲弒桓公自立爲衛君石碏因桓公母家於陳詳爲善州吁至鄭郊碏與陳侯共謀使右宰醜進食殺州吁於濮【陳地】迎桓公弟晉於邢立之是爲宣公夫人夷姜生子汲爲太子取齊女好悅而自取之生壽及朔太子汲母死公正夫人【商女】與朔共防之惡伋公怒乃使伋於齊令盜遮界上謂盜曰見持白髦者殺之乃與太子白髦且行朔之兄壽知之謂太子可無行太子曰逆父命求生不可遂行壽乃盜白髦先馳至界盜殺之太子伋又至謂盜曰所當殺者乃我也盜並殺之公乃以朔爲太子立是爲惠公初朔與其母共讒太子伋於宣公而殺之公卒而立朔左右公子怨朔讒太子伋乃作亂攻惠公惠公奔齊而立伋弟黔牟周莊王命齊襄公率諸侯伐衛納惠公誅左右公子而黔牟奔周惠公自齊入復立二十五年公怨周容黔牟與燕伐周惠王奔溫衛燕立王弟頹爲王二十九年鄭伯納王懿公【惠公子】赤立公好鶴鶴有乘軒者及狄人伐衛將戰國人受甲者皆曰使鶴鶴實有祿位余焉能戰衛師敗績殺懿公懿公之立也百姓大臣皆不服自公父惠公讒殺太子伋代立至懿公常欲敗之卒滅惠公之後國人乃立戴公申【黔牟弟昭伯頑之子】元年卒齊桓公以衛數亂乃率諸侯城衛楚丘立公弟燬爲文公輕賦平罪身自勞與百姓同若以收衛民十六年晉重耳過無禮公卒弟立爲成公三年晉文公欲假道救宋不許晉大夫元咺攻成公公出奔晉文公伐衛分其地與宋討前過無禮及不救宋患也成公二歲如周求入與晉文公防文公鴆成公公私於周王鴆令薄得不死文公卒入之衛誅元咺十一年公孫鞅入秦十六年衛更號曰侯又四而爲襄公惡公有賤妾幸之有身夢人謂曰我康叔也令若子必衛名而子曰元妾怪之問孔成子成子曰康叔者衛祖也及生子男也以告襄公公曰天所置也於是名之曰元而立爲嗣是爲靈公出公輒者靈公太子蒯聵之子初蒯聵以靈公夫人南子有惡欲殺南子而覺之蒯聵懼奔宋已而之晉趙氏靈公卒國人立輒後十二年蒯聵自宋入立是爲莊公初莊公辱戎州人戎州人告趙簡子簡子圍公公出奔衛人乃立公子班師爲衛君齊復伐衛虜班師乃更立公子起爲衛君元年衛石曼専逐其君起而出公自齊復入立又七而爲成侯速當顯王二十三年貶號曰侯服屬三晉平侯而下有四君嗣君者平侯子更號曰君也嗣君子懷君立二十七年而赧王亡嗣君弟元君初懷君朝魏魏殺之而立元君君蓋魏壻也衛君角者元君之子立之九年當始皇二十六年秦吞六國初並天下而衛獨存越十二年至二世元年而廢角爲庶人衛祀遂絕迹衛自周武王元年康叔受封至角四十一君合九百八年秦二世元年滅之【起己夘終壬辰】

曹

曹叔振鐸姓文王子武王弟王克商封叔振鐸於曹【濟陽定陶縣】十四世至共公十六年初晉公子重耳亡過曹曹無禮欲觀其駢脇釐負覊諌不聼私善於重耳二十一年晉文公伐曹圍曹三月晉師入曹數之以不用僖負覊言而用美女乘軒者三百人也虜共公以歸令軍母入僖負覊之家或說文公曰昔齊桓公防諸侯復異姓今君囚曹君滅同姓何以令於諸侯晉乃復歸共公又三爲成公負芻三年晉厲公伐曹虜成公以歸已復釋之又三爲悼公九年朝宋宋囚之死於宋曹立其弟野是爲聲公五年平公弟通【平公成公孫武公之子】弒聲公代立是爲隱公四年聲公弟露弒隱公代立是爲靖公公卒子伯陽立初伯陽立之三年國人有夢眾君子立於社宮謀欲亡曹曹叔振鐸止之請待公孫彊許之旦求之曹無此人夢者戒其子曰我死爾聞公孫彊爲政必去之無罹曹禍及伯陽好田弋之事曹鄙人公孫彊亦好弋獲白鴈以獻且言田弋之說說之因訪政事大悅之有寵使有司城以聼攻夢者之子乃亡去曹伯背晉而姦宋宋景公伐曹晉人不救至敬王三十三年宋景公滅曹執伯陽及公孫彊以歸殺之曹祀遂滅太史公曰余尋曹共公之不用僖負覊乃乘軒者三百人知惟徳不建及振鐸之夢豈不欲引曹之祀者哉如公孫彊不修厥政叔鐸之祀忽諸迹曹自周武王元年叔振鐸受封至伯陽二十五君合六百三十六年宋滅之【起己夘終甲寅】

蔡

蔡叔度者姓周文王之子武王弟也武王同母兄弟十人母曰太姒文王正妃長子伯邑考次武王發次管叔鮮次周公旦次蔡叔度次曹叔振鐸次成叔武次霍叔處次康叔封次冉季載武王克殷封叔鮮於管【滎陽京縣】叔度於蔡【上蔡】叔處於霍監紂子武庚成王時三叔挾武庚以亂周公誅管叔放蔡叔降霍叔蔡叔子曰胡乃率徳攺行周公舉爲魯卿士魯國治於是言於王復封胡於蔡奉蔡叔祀有蔡仲之命十二世至哀侯娶陳息侯亦娶陳【息國海南新息縣】息夫人將歸過蔡蔡侯不敬息侯怒請楚文王來伐我我求救於蔡蔡必來楚因擊之可以有功楚從之虜蔡侯以歸畱九歲死於楚蔡人立哀侯子肝是爲繆侯繆侯以女弟爲齊桓公夫人因與桓公戱船中蕩舟不止桓公怒歸蔡女而不絕也蔡亦怒嫁其弟桓公怒遂伐蔡蔡潰虜繆侯以歸至召陵而歸之又三而爲景侯爲太子般娶婦於楚而景侯通焉般弒父自立是爲靈侯十二年楚靈王以靈侯弒父誘靈侯醉而殺之刑其士卒七十人令公子棄疾滅蔡使棄疾爲蔡公三年棄疾弒靈王代立爲平王平王乃求景侯少子廬立之是爲平侯靈侯般之孫攻平侯子自立是爲悼侯悼侯弟申立是爲昭侯與吳王闔廬共伐楚破楚入郢義五而侯齊立四年楚惠王滅蔡侯齊亡蔡祀遂絕貞定王之二十二年也迹蔡自周武王元年叔度受封至侯齊二十五君合六百七十六年而楚滅之【起己卯終甲午】

鄭

鄭桓公姓周厲王少子宣王庶弟宣王二十二年初封於鄭百姓皆便愛之幽王以爲司徒和集周民周民皆悅河洛之間人便思之爲司徒一歲王以褒姒故治多邪諸侯或畔之公問太史伯【周太史】曰王室多亂予安逃乎對曰獨洛之東土河濟之間可居地近虢鄶君貪好利百姓不附公爲司徒民皆愛公公誠請居之虢鄶之君見公方用事輕分公地公誠居之虢鄶之民皆公之民也於是公卒言於王東徙其民洛東而虢鄶果獻十邑竟國之二歲犬戎殺幽王並殺公公子掘突立是爲武公夫人姜氏生太子寤生生之難弗愛生少子叔叚叚生易愛之公疾夫人請立叚弗聼公卒寤生立是爲莊公元年封叚於京叚至京繕甲治兵與其母謀襲鄭二十二年果襲鄭公伐叚叚走京京人畔叚走鄢鄢潰奔共公遷母城頴後因潁考叔之言悔之遂爲母子如初二十四年侵周地取禾二十七年朝周桓王怒弗禮【爲取禾事】三十七年不朝周桓王率陳蔡虢衛伐鄭祝聃射王中肩三十八年北戎伐齊遣太子忽救齊太子辭齊婚公卒祭仲立忽是爲昭公初莊公又取雍氏女【宋大夫】生突雍氏有寵於宋宋莊公誘祭仲執之曰不立突祭仲許以突歸立之昭公聞之奔衛突立是爲厲公四年祭仲専國政厲公患之使其壻雍紏殺之紏謀之妻妻以告祭仲殺紏戮之市厲公出居邊邑櫟祭仲迎昭公忽入鄭復立宋頗與厲公兵自守於櫟鄭以故亦不伐櫟昭公二年髙渠彌與公出獵射殺昭公於野【初昭公爲太子時莊公欲以髙渠彌爲卿忽惡之莊公弗聼至是恐誅故弒公】祭仲與渠彌更立昭公弟子亹爲君【無謚】是爲子亹元年齊襄公會首止伏甲殺子亹渠彌與祭仲召子亹弟嬰於陳立之是爲鄭子祭仲死十四年鄭厲公使人誘刼鄭大夫甫瑕要以求入瑕遂殺鄭子及其二子迎厲公突復入卽位逾年公謂甫瑕曰子之事君有二心矣遂誅之瑕曰重徳不報誠然哉五年燕衛與周惠王弟頹伐王王出奔溫立弟頹爲王六年惠王告急於鄭厲公與虢叔襲殺頽入惠王於周【子亹子】文公立三十六年重耳過文公弗禮重耳反國立是爲文公三十七年翟攻周襄王王奔鄭文公居王於汜四十三年晉文公與秦穆公共圍鄭討其助楚攻晉者【四十一年助楚擊晉】及文公過時無禮也叔詹自殺鄭人以詹與晉文公公曰必欲一見鄭君辱之而去鄭患之乃使人私於秦曰破鄭益晉非秦利也秦兵罷晉文公欲入蘭爲太子以告鄭【初文公賤妾燕姞夢天與之蘭遂生子名曰蘭後逐羣公子蘭奔晉從文公圍鄭事文公甚謹愛幸之】鄭大夫石癸曰夫人子盡已死庶子無如蘭賢遂許晉與盟卒立子蘭爲太子晉兵乃罷去四十五年公卒子蘭立是爲繆公元年秦穆公使三將襲鄭至滑逢鄭賈人髙詐以十二牛勞軍故秦兵不至而還二十一年楚與宋華元伐鄭華元殺羊不與其禦羊斟怒以馳鄭鄭囚華元靈公【穆公子文公孫】元年楚獻黿於公子家子公【二子鄭卿】將朝子公食指動【第二指】謂子家曰他日指動必食異物及入見公進黿羮子公笑曰果然公問其故具告公召之獨弗與羮子公怒染其指【染指於鼎】嘗之而出公怒欲殺子公子公與子家謀先弒公襄公【靈公子】六年子家卒國人逐其族以其弒靈公也楚莊王以鄭與晉盟來伐圍鄭三日鄭以城將陷襄公肉牽羊以迎莊王卻三十里而後捨卒去三而爲僖公五年鄭相子駟朝公公不禮子駟怒使廚人藥殺公【年表云子駟使賊夜弒公】赴諸侯曰僖公病卒簡公【僖公子】元年諸公子謀欲誅相子駟子駟覺之反盡誅諸公子三年子駟欲自立爲君公子孔使尉止殺子駟而代之子孔又欲自立子產止之於是子孔從之而相鄭十二年公怒子孔専國權誅之而以子產爲卿十九年簡公如晉請衛君還而封子產以六邑【四井爲邑】子產讓受其三邑二十二年吳季札使鄭見季子如舊交二十三年諸公子爭寵相殺又欲殺子產公子或諌曰子產仁人鄭所以存者子產也勿殺乃止定公【簡公子】六年鄭火公欲禳之子產曰不如修徳五年鄭相子產卒鄭人皆悲泣之如亡親戚子產鄭成公之孫爲人仁愛人事君忠厚孔子嘗過鄭與子產如兄弟及聞子產死曰古之遺愛也兄事子產又七而爲康公乙周烈王元年韓哀侯滅鄭並其國鄭祀遂絕太史公曰語有之以權利合者權利盡而交疏甫瑕是也甫瑕𨿽以刼殺鄭子內厲公厲公終背而殺之此與晉之裏克何異守節如荀息身死而不能存奚齊變所從來亦名故矣迹鄭自宣王二十二年鄭公友受封至康公二十三君合四百三十二年韓滅之而亡【起乙未終丙午】

陳

陳胡公滿嬀姓虞舜之後也昔舜爲庶人時妻堯二女居嬀汭其後因以爲氏姓舜禪禹而舜子商均爲封國夏時或失或續武王克商復求舜後得嬀滿封於陳以奉舜祀而曰胡公十二至桓公鮑平【三十八年】公弟佗其母蔡女故蔡人爲佗殺五父及桓公太子免而立佗【春秋謂佗卽五父世家與傳違】是爲厲公二卑生子敬仲完周太史過陳陳厲公使以周易筮之卦得觀之否是謂觀國之光利用賔於王此其代陳有國乎不在此其在異國非此其身在其子孫若在異國必姜姓姜姓太嶽之後物莫能雨大陳衰此其昌乎七年厲公所殺太子免之二弟曰躍曰因曰杵臼共令蔡人誘厲公以好女與蔡人共殺厲公而立躍是爲利公又三爲宣公殺其太子禦冦禦冦素善厲公子完完懼禍及已奔齊桓公使爲工正三十七年齊桓公伐蔡蔡東道惡桓公怒執陳轅濤塗又三爲靈公十四年公與大夫孔寧儀行父皆通夏十五年與二子飲於夏氏公戱二子曰徵舒似汝二子曰亦似公徵舒怒弒公二子奔楚太子午奔晉徵舒自立爲陳侯【徵舒故陳大夫夏禦叔之妻徵舒之母】楚莊王率諸侯誅徵舒因縣陳而有之羣臣畢賀申叔獨不賀【楚大夫】莊王問其故對曰王以徵舒爲賊殺君故以是伐之已而取之則後何以令於天下是以不賀王曰善乃迎太子午於晉立之復君陳是爲成公孔子讀史至此曰賢哉楚莊王輕千乘之國而重一言哀公悼太子師長妾子畱有寵哀公屬之其弟招公病招殺太子立畱爲太子公怒欲誅招招發兵圍守哀公公自殺招立畱爲陳君楚聞亂使公子棄疾發兵伐陳畱奔鄭遂滅陳棄疾爲陳公五年歸弒其父靈王是爲平王欲和諸侯乃求故陳悼太子師之子吳立爲陳侯是爲惠公至其孫涽公六年孔子適陳二十四年楚惠王殺涽公滅陳而有之陳祀遂絕太史公曰舜之徳可謂至矣禪位於夏而後世血食者歷三代及楚滅陳而田常得政於齊卒爲建國百世不絕苖裔有土者不乏焉迹陳自周武王元年胡公滿受封至涽公越二十四君合六百四十五年而亡

宋

微子開者子姓殷帝乙之首子而紂之庶兄也紂旣立滛亂微子數諌不聼欲死之欲去未能自決乃問於太師少師【太師三公箕子少師孤卿比干】太師少師乃勸微子去遂行周武王克商微子持其祭器造軍門武王復其位如故武王封紂子武庚祿父以續殷祀使管蔡相之武王崩成王少周公且代行政當國管蔡疑之乃與武庚作亂周公旣承王命誅管蔡殺武庚乃命微子開代殷後奉其先祀作微子之命以申之國於宋【世本宋更曰睢陽】微子仁賢殷餘民甚愛戴之四至涽公卒弟熈立爲煬公涽公子鮒祀弒公而自立是爲厲公又五至宣公太子與夷公病讓其弟和曰父死子繼兄死弟及天下通義也我其立和和三讓受之和立是爲穆公九年公病召大司馬孔父謂曰先君捨太子與夷而立我我不敢忘我死必與與夷也孔父曰羣臣皆願立公子馮公曰母立馮吾不可以負宣公於是公使馮出居於鄭公子與夷立是爲殤公君子曰宋宣公可謂知人矣立其弟以成義然卒其子復享之元年衛州吁弒君完自立欲得諸侯使告宋曰馮在鄭必亂乃可與我伐之宋許之與伐鄭至東門而還二年鄭伐宋以報東門之役其後諸侯數來侵九年大司馬孔父嘉之妻好出道遇太宰華督【戴公之妹】督悅目而觀之督利孔父妻十年攻殺孔父取其妻公怒遂弒公迎馮於鄭立之是爲莊公公卒涽公立九年宋水魯使臧文仲弔水公自罪曰寡人以不能事鬼神政不修故水臧文仲善此言乃公子子魚教公也十一年湣公與南宮萬獵因博爭行公怒辱之曰始吾敬若今若魯虜也萬有力遂以局殺湣公於防澤【宋地初十年宋伐魯魯生虜宋南宮萬宋人請萬歸萬宋卿】大夫牧以兵造公門萬搏牧牧齒著門闔死【闔門肩】因殺太宰華督更立公子遊爲君諸公子奔蕭公子禦說奔亳【蕭亳朱邑】萬弟南宮牛將兵圍亳蕭及宋公子撃殺南宮牛弒宋新君遊立湣公弟禦說是爲桓公萬奔陳宋人請以賂陳陳使婦人飲之醇酒以革褁歸宋宋人醯萬也三十年公病太子玆甫讓其庶兄目夷爲嗣公義太子意竟不聼公卒太子立是爲襄公以目夷爲相七年宋地霣星如雨與雨偕下六鷁退飛【公羊傳曰視之則六察之則鷁徐察之則退蜚】見風疾也八年齊桓公卒十二年春宋襄公爲鹿上之盟【宋地】以求諸侯於楚目夷諌曰小國爭盟禍也不聼秋諸侯防宋公盟於盂【宋地】目夷曰禍其在此乎君欲已甚何以堪之於是楚執宋襄公以伐宋冬防亳以釋宋公子魚曰禍猶未也十三年宋伐鄭子魚曰禍在此矣秋楚伐宋以救鄭襄公將戰子魚諌曰天之棄商久矣不可十一月公與楚成王戰於公傷股楚已救鄭鄭享之取鄭二以歸【楚甥女】十四年公病傷卒子成公立公卒弟禦殺太子及大司馬而自立爲君宋人共殺禦而立成公少子杵臼是爲昭公昭公子文公四年鄭【受命】楚代宋宋使華元將鄭敗宋囚華元華元將戰殺羊以食士其禦羊羮不及故怨馳入鄭軍故敗四而爲景公二十五年孔子過宋宋司馬桓魋惡之欲殺孔子孔子微服去三十年宋滅曹有之三十七年熒惑守心宋之分野公憂之司星子韋曰可歸於相公曰相吾股肱曰可移於民公曰君者待民曰可歸於歲公曰歲饑民困吾誰爲君子韋曰天髙聼卑君有君人之心三熒惑宜有動之果徙三度又五宋君偃自立爲王東敗齊取五城南敗楚取地三百里西敗魏軍乃與齊魏爲敵國盛血以韋囊懸而射之命曰射天滛於酒婦人羣臣諌者輙射之諸侯皆曰桀宋四十七年齊涽王與魏楚伐宋殺王偃遂滅宋而三分其地宋祀遂絕太史公曰春秋譏宋之亂自宣公廢太子而立弟國以不寧者十世【公羊曰君子大居正宋之禍宣公爲之也】襄公修行仁義欲爲盟主旣敗於而君子或以爲多【公羊曰君子大其不鼓不成列臨大事而不忘大禮有君而無臣以爲𨿽文王之戰亦不過此】傷中國缺禮義褒之也宋襄之有禮讓也迹宋自周成王元年微子受封至王偃三十二君合八百三十一年當赧王之二十九年齊楚魏滅之而亡【起丙戌終乙亥】

秦【自襄公始封爲諸侯以至始皇一天下訖二世亡國並見第六卷

】

楚

楚熊繹芉姓其先出自顓頊四世重黎爲帝嚳火正有功帝命曰祝融及重黎誅以其弟吳回爲重黎復居火正吳回生陸終陸終六子其少曰季連芉姓楚其後也季連之後或在中國或在蠻夷周文王時季連苖裔曰鬻熊事王早卒其子熊繹當成王時封以子男之田姓芉氏居丹陽夷王時王室微諸侯或不朝相伐熊渠甚得江漢民間和乃立其長子康爲河亹王【今江陵】中子熊爲鄂王【武昌】少子執疵爲越章王皆在江上楚蠻之地厲王虐熊渠畏伐去其王號熊繹十世至武王武王三十七年熊通曰吾先鬻熊文王之師也成王令居楚蠻夷皆來服而王不加位我自尊耳乃自立爲武王文王【武王子】始都郢六年伐蔡虜蔡哀侯以歸已而釋之十二年滅鄧成王【文王子】布徳施惠結好諸侯使人獻天子天子賜胙曰鎭爾南方夷越之亂無侵中國於是楚地千里十六年齊桓公侵楚使將軍屈完以兵禦之桓公數以賦不入王室許之乃去十八年伐許許君肉謝釋之二十二年伐黃二十六年滅英三十三年宋襄公欲爲盟防召楚楚王怒曰召我我將好往襲辱之遂行至盂執辱宋公已而歸之三十四年鄭文公南朝楚楚成王北伐宋敗之射傷宋襄公病創死三十九年滅防防不祀祝融鬻熊故也晉文公敗子玉於城濮穆王商臣【成王子】初成王將以商臣爲太子令尹子上曰蠭目而豺聲忍人也不可立弗聼旣又立王子職而黜商臣商臣以宮甲圍成王王請食熊蹯而死弗聼王自縊商臣遂代立莊王【穆王子】卽位三年不出號令日夜爲樂令國中曰敢諌者死伍舉入諌曰願有進隱曰有鳥在於阜三年不蜚不鳴此何鳥也王曰三年不蜚一蜚衝天三年不鳴一鳴驚人舉退矣吾知之矣居數月滛益甚大夫蘇從入諌王曰若不聞令乎對曰殺身以明君臣之願也於是罷滛樂聼政所誅者數百人所進者數百人任伍舉蘇從以政國人大悅是歲滅庸六年伐宋獲五百乘八年伐陸渾戎至洛觀兵問鼎十三年滅舒十六年伐陳殺夏徵舒徴舒弒君故誅之也已破陳卽縣之羣臣皆賀申叔使齊來不賀王問對曰王以陳之亂率諸侯以義伐之而貪其縣何以復令天下王乃復國陳十七年圍鄭入自皇門鄭伯肉牽羊以逆王曰其君能下人必能信用其民矣庸可絕乎麾軍去三十里遂許之平二十年圍宋以殺楚使也圍五月城中食盡易子而食析骨而炊宋華元出告以情王曰君子哉遂罷兵去二十三年卒共王【莊王子】十六年晉伐鄭鄭告急共王救鄭與晉戰鄢陵晉敗楚射中共王目王召將軍子反子反嗜酒從者竪陽教進酒醉王怒射殺子反罷歸三而爲靈王三年以諸侯伐吳克之囚慶封滅其族以封徇曰無敢齊慶封弒其君弱其孤以盟諸大夫封反曰莫如楚共王庶子圍弒其君兄之子員而代之立靈王使棄疾殺之八年使棄疾滅陳十年召蔡侯醉而殺之使棄疾定蔡因爲陳蔡公平王【靈王子】二年使費無忌如秦爲太子建取婦婦好無忌先歸說王可自取爲太子更求聼之卒自取秦女秦女生熊珍時伍奢爲太子傅無忌少傅無忌無寵於太子常讒太子王召太子欲誅之太子奔宋無忌曰伍奢有二子不殺爲楚國患盍以免其父召之必至王使人謂奢曰能致二子則生不能將死奢曰尙至胥不至奢曰尙之爲人廉死節慈孝而仁聞召而免父必至不顧其死胥之爲人智而好謀勇而矜功知來必死必不來然爲楚國憂者必此子於是王使人召之曰來吾免爾父伍尙謂伍胥曰聞父免而莫奔不孝也父戮莫報無謀也度能任事智也子其行矣我其歸死尙遂歸胥遂出奔奢聞之曰胥亡楚國危哉楚遂殺奢及尙楚畏吳城郢昭王立【平王子】元年楚不悅費無忌以其讒亡太子建殺伍奢父子與郤宛宛宗姓及伯氏子嚭及子胥皆奔吳吳兵侵楚楚怨無忌甚楚令尹子常誅無忌以悅眾眾乃喜十年吳王闔廬伍子胥伯嚭與唐蔡俱伐楚楚大敗吳兵入郢辱平王之墓昭王出奔王之出奔也使申包胥請救於秦秦以車五百乘救楚王復位惠王章【昭王子】當敬王四十一年故平王太子建之子白公勝【爲巢大夫號白公名勝】與勇力死士襲殺令尹子西子綦於朝刼惠王欲弒之王亡走【昭王夫人宮惠王母也】勝自立爲王月餘葉公救楚攻勝殺之王復位是歲滅陳縣之四十二年滅蔡四十四年滅簡王【惠王子】元年滅莒再而爲悼王事入戰國周安王之元年也四而爲懷王十一年蘇秦約從山東六國共攻秦楚懷王爲從長至函谷關秦出兵擊六國六國皆引兵而歸齊獨後秦欲伐齊楚與齊從親秦惠王患之張儀說楚絕齊令使者從儀西取故秦所分楚商於之地六百里【商於今順陽郡南鄕丹水二縣有商城在於中故謂商於地】則齊弱矣是北弱齊西徳於秦私商於以爲富此一計而三利俱至也懷王大悅乃置相印於儀日與置酒宣言吾復得吾商於地羣臣皆賀陳軫獨弔懷王曰何故軫對曰秦之所爲重王者以王之有齊也今地未可得而齊先絕是孤楚也夫秦又何重孤國哉必輕楚矣且先出地而後絕齊則秦計不爲先絕齊而後責地則必見欺於張儀則王必怨之是西起秦患北絕齊交兩國之兵必至臣故弔王弗聼使一將軍西受封地儀至秦佯醉墜車稱病不出三月地不可得楚王曰儀以吾絕齊爲尙薄耶乃使勇士北辱齊王齊大怒折楚符而合於秦秦齊交合儀乃起朝謂楚將軍曰子何不受地從某至某廣袤六里楚將軍曰臣之所以見命者六百里不聞六里歸報懷王懷王大怒興師將伐秦陳軫又曰伐秦非計也不如因賂之一名都與之伐齊是我亡於秦取償於齊也吾國尙可全今吾已絕於齊而責欺於秦是吾合秦齊之交而來天下之兵也國必大傷王不聼發兵攻秦秦亦發兵擊之十七年秦大敗我軍斬甲士八萬虜將軍屈匄取漢中郡懷王大怒乃悉兵復襲秦戰藍田秦大敗楚軍韓魏聞楚困乃南襲楚至鄧楚聞引兵歸十八年秦使約復與楚視分漢中之半和楚楚王曰願得張儀不願得地儀請入楚楚王欲殺儀儀善左右靳尙言之王幸鄭防得免又說楚叛從約與秦合親約婚姻儀已去屈原使從齊來曰何不誅儀王悔追不及秦惠王卒儀走齊涽王患楚與秦合遺楚王書曰王何不與寡人並力收韓魏燕趙與爲從而尊周室以案兵息民令於天下莫敢不樂聼則王名成矣且王欺於張儀亡地漢中兵挫藍田天下莫不代王懷怒今乃欲先事秦願大王熟計之王遂不合秦而合齊以善韓二十四年背齊合秦秦昭王初立賂楚楚往迎婦二十五年王與秦盟於黃棘秦復與楚上庸二十六年齊韓魏伐楚楚使太子質秦請救救至三國去二十七年楚太子與秦大夫闘殺之亡歸二十八年秦與齊韓魏攻楚殺楚將取重丘而去二十九年秦復攻楚楚軍死者二萬殺將軍景缺王恐乃使太子質齊以求平三十年秦復伐楚取八城秦昭王遺楚王書願防武關面約結盟王見書患之昭睢曰王母行而發兵自守秦虎狼不可信王子蘭勸王行曰柰何絕秦之驩心於是往防秦詐令一將軍伏兵武關號爲秦王懷王至則閉武關遂與西至咸陽朝章臺如蕃臣不與亢禮懷王大怒悔不用昭子言秦因畱懷王要割巫黔中郡懷王怒不許齊歸太子於楚立爲王是爲頃襄王告秦曰賴社稷神靈國有王矣秦怒發兵攻楚大敗楚軍斬首五萬取析及十五城而去二年懷王亡逃歸秦覺之遮楚道懷王恐乃從間道走趙以求歸趙不納欲去魏秦追至遂與秦使復之秦發病三年卒於秦秦歸其防於楚楚人皆憐之如悲親戚諸侯由是不直秦六年秦遺書曰楚倍秦秦且率諸侯伐楚楚王患之七年楚迎婦於秦秦楚復平十四年楚王與秦王好防於宛結和親十五年楚秦晉燕伐齊取淮北十六年與秦王好防鄢十九年秦伐楚楚敗割上庸漢北地予秦二十年秦白起拔西陵【歸州】二十一年白起拔郢燒先王墓夷陵楚兵散不復戰東北保於陳城二十二年秦拔黔中郡二十三年王收兵十萬西取秦所拔江旁十五邑爲郡距秦二十七年復與秦平入子質秦三十六年王病太子逃歸王卒子立爲考烈王元年納州【南郡有州陵縣】於秦以平二十二年楚東徙壽春命曰郢二十五年王卒頃襄王時與齊魏共滅宋考烈王時滅魯幽王【考烈王子】立李園殺春申君王卒哀王【幽王母弟】立三月而幽王庶弟襲殺之自立爲王負芻五年始皇之二十四年秦將王翦防武破楚虜負芻滅之以其地爲楚郡楚祀遂絕迹楚自周成王元年熊繹受封至王負芻四十九君合八百九十四年而秦滅之【始乙酉終戊寅】

吳

吳周章姓仲雍四代孫也仲雍太伯之弟皆周太王子而王季歷之兄也季歷賢而有聖子昌太王欲立季歷以及昌於是太伯仲雍乃奔荊蠻文身斷髮示不可用以避季歷季歷果立是爲王季而昌爲文王太伯之奔荊蠻也自號曰吳荊蠻義之從而歸之者千有餘家立爲吳太伯太伯卒無子弟仲雍立是爲吳仲雍及武王克商求太伯仲雍之後得仲雍四代孫周章是時周章已君吳矣因遂封之乃封周章爲虞仲於周之北故夏虛並列爲諸侯虞仲在中國而吳在夷蠻虞立十二世而晉獻公以周惠王二十二年滅之虞滅二世而夷蠻之吳興大凡從太伯至王夢壽十九世吳益大稱王始通於中國【楚亡大夫申公巫臣怨楚將子反奔晉自晉使吳教吳用兵乘車令其子爲吳行人於是始通中國伐楚】王諸樊立初夢壽有子四人長諸樊次余祭次余昧次季札季札賢而夢壽欲立之季札讓不可於是乃立諸樊諸樊已除防而讓位季札季札謝曰昔曹宣公之卒也諸侯與曹人不義曹君將立子臧子臧去之以成曹君君子曰能守節矣君義嗣誰敢幹君有國非吾節也札𨿽不才願附子臧之義吳人固欲立季札季札棄其室而耕乃捨之【曹宣公卒曹於師君公子負芻負芻在國間宣公卒殺太子自立故曰不義子臧負芻庶兄】王諸樊卒有命受弟余祭欲以次致國於季札以稱先王夢壽之意且嘉季札之義季札封延陵故號曰延陵季子爲吳使魯請觀周樂去魯遂使齊去齊使於鄭適晉余祭卒弟余昧立余昧卒復欲受季札季札讓逃去於是吳人曰先王有命兄卒弟代必致季子季子今逃去則王余昧復當立今余昧立旣卒其子當代遂立僚是爲王僚王闔廬光諸樊之子公子光是也常以爲吾父兄弟四人當至季子季子不受國先父先立卽不季子光當立遂陰納賢士欲襲王僚而楚伍員知光有他志乃求勇士専諸而進之光喜遂伏甲於窟室使専諸置匕首於炙魚之中以刺王僚鈹【音披】交於胸遂弒王僚自立舉伍子胥爲行人與謀國事楚誅伯州犂其孫伯噽奔吳以爲大夫【元年】伐楚五戰及郢楚昭王奔隨【楚與國】吳兵入郢子胥伯噽鞭平王之屍以報父讎【三年】伐楚楚敗吳於姑蘇【闔門起姑蘇臺髙見三百里】傷指而死【十九年】子王夫差立伯噽爲太宰伐越敗之夫椒【二年夫椒越地太湖中椒山】報姑蘇也越王句踐乃以甲兵五千人棲防稽使大夫種賂太宰而行成吳王許之子胥諌不聼卒與平罷兵七年王聞齊景公死北伐齊子胥諌越王腹心疾不先務齊不亦謬乎不聼遂敗齊師召魯哀公徴百牢十一年子胥使齊屬其子於齊鮑氏吳王聞之大怒賜子胥屬鏤之劍以死將死曰抉吾眼置之吳東門以觀越之滅吳也十三年召魯衛君防橐臯十四年北防諸侯於黃池【近濟水】欲覇中國越王乘間伐吳入吳虜太子友吳王歸乃使厚幣與越平末年越復伐吳圍之大敗吳師吳王夫差棲姑蘇山使大夫肉膝行請成於越曰意者亦欲如防稽之赦孤臣之罪乎句踐不忍欲許之範蠡乃鼓進兵使者泣而去越欲遷夫差於甬東【越東鄙】予百家居之吳王曰孤老矣不能事君王也吾悔不用子胥之言自陷此遂自剄死越誅太宰噽以爲不忠而歸吳祀遂絕迹吳自周武王元年周章受封至夫差二十君合六百五十年當周元王四年越王句踐滅之【起己卯終戊辰】

越

越王句踐其先禹之苖裔而夏后帝少康之庶子也封防稽以奉禹祀文身斷髮披艸萊而邑焉二十餘世至允常與吳王闔廬戰而相怨伐允常卒子句踐立是爲越王元年吳王聞允常死伐越越射傷闔廬且死告其子夫差曰必毋忘越三年句踐聞吳王日夜勒兵且報越欲先伐之範蠡諌不聼遂興師吳王聞之悉發精兵擊越敗之夫椒【吳郡吳縣】越王乃以餘兵五千棲於防稽吳王追而圍之越王乃令大夫種行成於吳曰句踐請爲臣妻爲妾吳王將許之子胥曰天以越賜吳勿許也種還以報句踐欲自殺種止之曰吳太宰噽貪可誘以利請間行言之獻以美女寶器噽因說吳王曰越已服爲臣赦之國之利也吳王將許之子胥諫曰今不滅越後必悔弗聼卒赦越句踐反國苦身焦思坐臥卽仰膽飲食亦嘗膽也身自耕作夫人自織食不加肉衣不重采下賢人厚賔客振貧弔死與百姓同勞舉國政屬大夫種範蠡與大夫柘稽行成爲質於吳二歲吳歸蠡自防稽七年士民欲吳大夫逢同諌曰莫若結齊齊親楚附晉以厚吳吳志廣輕戰三國伐之越乘其可克也居二年吳將伐齊子胥諌吳有越腹心疾齊疥癬也願先越吳王弗聼遂伐齊勝之以歸越請貨粟子胥諌勿與王遂與之越乃私喜子胥曰王不聼諌後三年吳其慮乎太宰噽因讒子胥貎忠而實忍人父兄不顧安能顧王王始不問乃使子胥於齊聞其托子於鮑氏大怒曰伍員果欺寡人欲反使人賜子胥屬鏤劍以自殺子胥大哭曰我令而父覇我又立若若初欲分吳國半與我我不受今若反以防誅我報使者曰必取吾眼置東門以觀越兵入也於是吳任噽政四年吳王北防諸侯於黃池越遂伐吳殺吳太子吳告急於王王方防諸侯於黃池懼天下聞之乃祕之後四年越復伐吳吳士民罷輕鋭盡死於齊晉越大破吳畱圍之三年吳師敗越復棲吳於姑蘇之山吳使公孫熊請成曰孤臣夫差敢布腹心異日嘗得罪防稽夫差不敢逆命得與君王成以歸今王誅孤臣孤臣惟命是聼意者亦欲如防稽之赦孤臣之罪乎句踐不忍欲許之範蠡諌不可吳使者泣而去吳王乃自殺蔽其面曰吾無面以見子胥也越王乃吳王而誅太宰噽句踐旣平吳乃以兵渡淮與齊晉諸侯會於徐州致貢於周元王使人賜句踐胙命爲伯句踐以淮上地與楚歸吳所侵宋地於宋與魯泗東方百里當是時越兵橫行於江淮東諸侯畢賀號稱伯王範蠡遂去自齊遺大夫種書越王爲人長頸鳥喙可與共患難不可與共樂子何不去種見書稱病不朝人或讒種且作亂越王乃賜種劍曰子教寡人伐吳七術寡人用其三而敗吳其四在子子爲我從先生試之種遂自殺又六至王無彊無彊時興師北伐齊西伐楚與中國爭彊當楚威王時越北伐齊齊威王使人說越王願大王三轉攻楚也於是越伐楚楚威王興兵伐之大敗越殺王無彊而越以此散服於楚而國亡太史公曰禹之功大矣漸九川定九州至於今諸夏艾安及苖裔句踐苦身焦思終滅彊吳北觀兵中國以尊周室號稱伯王句踐可不謂賢哉蓋有禹之遺烈焉範蠡三遷皆有榮名名垂後世臣主若此欲無顯得乎迹越夏少康庶子受封於防稽歷二十餘世至允常又歷七世至王無彊而爲楚所滅【年不可考】

趙

趙烈侯籍周威烈王二十三年始與韓魏俱列爲諸侯【在位四年】趙氏之先與秦同祖自中衍後蜚廉有子二人一曰惡來其後爲秦一曰季勝五世至造父善禦幸周繆王賜以趙城由此爲趙氏七世至叔帶去周如晉事晉文侯始建趙氏於晉國五世至趙夙生共孟共孟生衰事重耳驪之亂奔翟翟伐廧咎如得二女以少女妻重耳長妻衰生盾初重耳在晉時趙衰妻亦生趙同趙括趙嬰齊衰從重耳出亡十九年重耳反國爲文公衰爲原大夫卒謚成季盾代任國政立靈公公驕盾諌不聼及食熊掌不熟殺宰人持其屍出盾見之公懼欲殺盾盾亡未出竟趙穿弒公而立成公盾復反任國政太史書曰趙盾弒其君【語見晉國下】景公時盾卒謚宣孟子朔嗣朔取晉成公姊爲夫人景公三年大夫屠岸賈爲司冦乃治靈公之賊請誅趙氏韓厥曰靈公遇賊盾在外吾先君以爲無罪故不誅今諸君誅其後是非先君之意賈不聼韓厥告朔趣亡朔不肯曰子必不絕趙嗣朔死不恨厥許諾賈擅與諸將攻趙氏於下宮殺趙朔趙同趙括趙嬰齊滅其族朔妻成公姊有遺腹匿公宮趙朔客曰公孫杵臼謂朔友人程嬰曰胡不死曰朔婦有遺腹幸而男吾奉之女也吾徐死耳亡何婦生男賈聞之索於宮中夫人置兒絝中祝曰趙宗絕乎若號卽不絕若無聲及索兒竟無聲得脫杵臼曰立孤兒與死孰難嬰曰死易立孤兒難耳杵臼曰子彊爲其難吾爲其易二人謀取他嬰兒負之匿山中嬰出謬謂諸將曰嬰不肖不能立趙孤誰能與我千金吾告趙孤處諸將喜許之發師隨嬰攻杵臼杵臼繆曰小人哉程嬰昔下宮之難不能死與我謀匿趙氏孤兒今又賣我縱不能立而忍賣之乎抱兒呼曰天乎天乎趙孤何罪請活之獨殺杵臼可也諸將不許遂殺杵臼與孤兒以爲趙孤良已死皆喜然趙眞孤乃反在嬰卒與匿山中十五年晉景公疾卜之曰大業之後不遂者爲景公問韓厥對曰大業後在晉絕者其趙氏乎吾君滅趙宗國人哀之故見蓍防公問趙尙有後子孫乎韓厥以實告公遂與韓厥謀立孤兒趙孤名曰武於是召武及嬰徧拜諸將諸將反與嬰武攻屠岸賈滅其族復與武田邑如故武冠爲成人嬰乃辭武曰我將下報宣命與杵臼武不從嬰自殺武服齊衰三年祠之勿絕武續趙宗晉平公時爲正卿卒謚文子文子生景叔景叔生趙鞅是爲簡子晉頃公時六卿以法誅公族祈氏羊舌氏分其邑爲十縣六卿各令其族爲之大夫晉公室由此益弱簡子有臣曰周捨好直諌捨死簡子毎聼朝常不悅大夫請辠簡子曰大夫無罪吾聞千羊之皮不如一孤之腋諸大夫朝徒聞唯唯不聞同捨之鄂鄂也是以憂也簡子名晉卿實専晉權奉邑侔於諸侯初範中行作亂伐簡子簡子奔晉陽至是簡子圍範中行中行奔簡子遂有邯鄲栢人之地余邑入晉簡子卒襄子立【名母防】未幾知伯與韓趙魏盡分範中行故地晉出公怒告齊魯欲伐四卿四卿恐共攻出公出公奔齊道死知伯益驕請地韓魏與之請地趙趙不與遂率韓魏攻趙襄子奔保晉陽三國攻之引汾水灌其城城不浸者三板襄子懼夜使張孟同私於韓魏與合謀反滅知氏共分其地襄子卒浣立是爲獻侯【初簡子以無防爲賢廢太子伯魯而立無防爲襄子襄子以伯魯不得立必欲位伯魯子代成君成君死乃取其子浣立爲太子】襄子弟逐獻侯自立於代一年國人復立獻侯獻侯卒子烈侯籍立六年始列爲諸侯追尊獻子爲獻侯相國公仲連進三人曰牛畜侍烈侯以仁義約以王道烈侯逌然明日荀欣侍以選練舉賢任官使能明日徐越侍以節財儉用察度功徳所與無不充君悅官牛畜爲師荀欣爲中尉徐悅爲內史賜相國衣二襲【單復具爲一襲】烈侯卒弟武公立至敬侯【烈侯子】與魏韓趙共廢晉靖公而分其地又三而爲武靈王變胡服習騎射略中山地至寧葭西略胡地至楡中林胡王獻馬又攻中山中山獻四邑以和未幾國【二十七年】立子何爲王是爲惠文王武靈王自號爲主父武靈王初以長子章爲太子後得吳娃愛之爲不出者數年生子何乃廢太子章而立何爲王是爲惠文王三年封長子章爲代安陽君章素侈心不服其弟所立主父又使田不禮相章不禮爲人忍殺而驕四年惠文王朝羣臣安陽君章亦來朝主父見章傫然也反北面爲臣詘於其弟心憐之於是欲分趙而王章於代計未決而輟主父及王遊沙丘異宮公子章卽以其徒與田不禮作亂詐以主父令召王肥義先入殺之髙信卽與王戰公子成與李兌自國至乃起四邑之兵殺公子章及田不禮滅其黨賊而定王室公子成爲相號安平君李兌爲司冦公子章之敗往走主父主父聞之成兌因圍主父宮公子章死成兌謀曰以章故圍主父卽解兵吾屬夷矣乃遂圍主父令宮中人後出者夷宮中人悉出主父欲出不得又不得食探雀鷇而食之三月餘餓死沙丘司馬氏曰武靈王不顧流俗變胡服習騎射以制林胡滅中山大啟土宇威加彊秦可謂賢君矣及溺於嬖寵欲分國以王二子卒餓死沙丘佚欲之爲敗也如此惠文王令平原君趙勝受韓上黨地廉頗將軍軍長平七年以趙括代頗秦圍括以軍降秦坑降卒四十餘萬秦圍邯鄲平原君求救於楚魏乃解圍又兩至幽穆王遷時大將李牧屢卻秦軍秦用間金殺之牧死秦伐趙虜遷流於房陵趙嘉於代自立是爲代王【代今蔚州】秦復伐趙虜嘉趙祀遂絕太史公曰吾聞馮王孫曰趙王遷其母倡也嬖於悼襄公【幽穆之父】悼襄王廢適子嘉而立遷遷素無行信讒故誅其良將李牧用郭開豈不繆哉秦旣虜遷趙之亡大夫共立嘉爲王王代六歲秦進兵破嘉遂滅趙以爲郡迹趙自烈侯受封至代王十一君合一百八十二年而秦滅之【始戊寅終乙卯】

魏

魏文侯斯【威烈王二十三年始與韓趙俱列爲諸侯】魏之先畢公髙之後也畢公與周同姓武王克商封髙於畢於是爲畢姓其後絕封爲庶人在中國或在夷狄其苖裔曰畢萬事晉獻公從獻公伐霍耿魏滅之以魏封畢萬爲大夫及獻公卒四子爭更立晉亂而畢萬之世彌大從其國名爲魏氏畢萬生武子從重耳出亡十九年文公得國令武子襲魏氏後封列爲大夫武子生悼子悼子徙治霍生魏絳魏絳事晉悼公使和戎翟戎翟親附悼公曰自吾用魏絳八年之中九合諸侯戎翟和子之力也徙治安邑絳卒謚昭子生魏嬴及生魏獻子事昭公昭公卒而六卿彊公室卑晉頃公時韓宣子老魏獻子爲國政晉宗室祁氏羊舌氏相惡六卿誅之盡取其邑爲十縣六卿各令其子爲之大夫獻子趙簡子中行文子範獻子並爲晉卿後四年與韓魏趙共攻範中行獻子生魏侈魏侈之子曰魏桓子與韓趙共伐滅知伯分其地桓子孫曰文侯斯始列爲諸侯任西門豹守鄴而河內稱治謂李克曰先生嘗教寡人曰家貧思良妻國亂思良臣今所置非成則璜二子何如李克對曰居視其所親富視其所與逹視其所舉窮視其所不爲貧視其所不取五者足以定之矣文侯曰先生就捨寡人之相定矣李克趨出過翟璜璜曰聞君召先生卜相果誰爲之克曰魏成璜作色曰以耳目之所覩記臣何負於魏成西河守臣所進也君內以鄴爲憂臣進西門豹君謀欲伐中山臣進樂羊中山已拔無守之臣進先生君之子無臣進屈侯鮒臣何負於魏成克曰子安得與魏成比乎魏成子以食祿千鐘什九在外什一在內是以東得卜子夏田子方叚幹木此三人者君皆師之子所進五人者君皆臣之子烏得與魏成子比也璜逡巡再拜曰璜鄙人失對願卒爲弟子文侯卒子擊立是爲武侯與韓趙魏三分晉地廢晉靖公而滅其後武侯卒子瑩立是爲惠王三十五年王卑禮厚幣以招賢者鄒衍淳於髠孟軻皆至梁梁惠王曰寡人不佞兵三折於外太子虜上將死國以空虛叟不逺千里辱幸至邑之廷將何以利吾國孟軻曰君不可以言利君欲利則大夫欲利大夫欲利則庶人欲利上下爭利國則危矣爲人君仁義而已矣何以利爲又三而爲安釐王時秦圍趙邯鄲信陵君無忌矯奪將軍晉鄙兵以救趙趙遂得全無忌因畱趙后秦伐魏王患之請君於趙無忌歸魏爲上將軍率五國兵攻秦敗之河外走防驁秦行萬金間之王使人代將信陵君謝病四歲卒又再而爲王假秦引水灌大梁城虜王假遂滅魏以爲郡縣太史公曰吾適故大梁之墟墟中人曰秦之破梁引河溝而灌大梁三月城壞王請降遂滅魏說者皆曰魏以不用信陵君故國削弱至於亡余以爲不然天方令秦平海內其業未成魏𨿽得阿衡之佐曷益乎嗚呼太史公可謂失言矣所謂天者理而已善言天者必有徴於人人事盡則天理見天何嘗使秦以詐力蠶食諸侯而謂天方令秦平海內乎當秦遣防驁伐魏魏岌岌矣信陵一歸五國響應敗驁於河外非人事盡乎萬金之間一入而代將之命已下歸之於天不可也以彊秦而亦謂其得天命何足與言天哉迹魏自文侯受封至王假八君合一百七十九年而秦滅之【始戊寅終丙子】

韓

韓景侯防周威烈王二十三年始與趙魏俱列爲諸侯韓之先與周同姓氏其後苖裔事晉得封韓原曰韓武子武子後三世有韓厥者始從封姓韓氏當是時晉作六卿而韓厥在一卿之位號曰獻子獻子卒子宣子代徒居州晉頃公時與趙魏共分祁氏羊舌氏十縣定公時與趙簡子侵伐中行氏四而爲康子與趙魏共敗智伯分其地地益大於諸侯又三是爲景侯始受封其子文侯立伐宋執宋君文侯子哀侯與趙魏共分晉國又滅鄭因徙都焉再而爲昭侯申不害爲相修術行道國內以治諸侯不來侵伐申不害死秦拔我宜陽【二十四年】明年旱作髙門屈宜曰【屈宜楚大夫在魏】昭侯不出此門何也不時吾所謂時者非時日也人固有利不利往年秦拔宜陽今年旱昭侯不以此時卹民之急而顧益奢此謂時絀舉嬴【時衰耗作奢侈】又明年髙門成昭侯卒果不出此門也子宣惠王立始稱王秦敗我鄢【十四年】敗我修魚【十六年】公仲謂韓王與國非可恃也今秦之欲伐楚久矣不如和秦賂以一名都具申與之南伐楚楚王聞之大恐陳軫爲謀曰王聼臣爲之警四境之內起師言救韓發信臣言於韓王韓必聼我絕和於秦秦必大怒厚怨韓韓交楚必輕秦應秦必不敬是因秦韓之兵而免楚國之患也王從之韓王大悅絕秦秦怒伐韓而楚救不至大破我岸門太子倉質秦以和與秦攻楚【二十一年】敗楚將屈分斬首八萬於丹陽王卒太子倉立是爲襄王𨿽與秦武王防於臨晉而不能止其抜宜陽之師【四年防五年抜宜陽斬首六萬】王卒子咎立是爲釐王使公孫喜率周魏攻秦秦敗我二十四萬虜喜伊闕【三年】釐王卒子柦惠王立上黨郡守以上黨郡降趙【十年】秦伐上黨殺馬服子【十四年】卒四十餘萬於長平後又拔我陽城負黍【十七年】又拔我成臯滎陽【二十四年】繼又悉拔上黨【二十六年】又拔我十三城【二十九年】桓惠王卒子安王立秦攻急使韓非使秦非反欲覆其宗國秦殺之【五年】僅四年虜王安盡入其地爲潁川郡而韓遂亡太史公曰韓厥之感晉景公紹趙孤之子武以成程嬰公孫杵臼之義此天下之陰徳也韓氏之功於晉未覩其大者也然與趙魏終爲諸侯十餘世宜乎哉迹韓自景侯受封至王安十一君合一百七十四年而秦滅之【起戊寅終辛未】

齊

齊太公田和周安王十六年始列爲諸侯田和者陳完謚敬仲之十一世孫完陳厲公佗之子也完生周太史過陳厲公使卜完卦得觀之否是謂觀國之光利用賔於王此其代陳有國乎不在此而在異國乎非此其身也在其子孫若在異國必姜姓四嶽之後物莫能兩大陳衰此其昌乎厲公文公少子其母蔡女文公卒厲公異母兄鮑立是爲柦公蔡人爲佗殺柦公及太子而立佗是爲厲公後桓公少子林怨厲公殺其父兄又合蔡人殺厲公林自立爲莊公故完不得立而爲陳大夫莊公卒弟杵臼立是爲宣公公殺其太子禦防禦冦與完相愛完恐及禍故奔齊以陳字爲田氏齊桓公使爲工正齊懿仲欲妻完卜之占曰是謂鳯凰於蜚和鳴鏘鏘有嬀之後將育於姜五世其昌並於正卿八世之後莫之與京卒妻完五世至釐子乞事齊景公爲大夫其收稅於民以小斗受之其粟予民以大斗行陰徳而景公弗禁由此田氏得眾心宗族益彊乞卒子恆代是爲田成子相齊簡公復修釐子之政以大斗出貸以小斗收後弒簡公而立平公孔子曰陳恆弒其君請討之者是也又三世至太公和而相齊宣公公卒子康公貸立滛於酒婦人不聼政太公乃遷康公於海上食一城以奉其先祀至安王十三年太公防魏文侯楚人衛人於濁澤求爲諸侯魏文侯爲之請於王及諸侯周天子許之【十六年】於是始立和爲齊侯和完之八世孫也再而威王因齊立是歲故齊康公卒絕無後奉邑皆入田氏九年之間諸侯皆來伐國人不治於是封卽墨大夫烹阿大夫起兵西擊趙魏於濁澤而圍惠王趙人歸我長城齊國震恐人人不敢飾非務盡其誠國大治諸侯莫敢致兵於齊者二十餘年其後與魏王防田於郊魏王問齊亦有寶乎王曰無有魏王曰寡人國小尙有徑寸之之珠照車前後各十二乘者十枚柰何以萬乘之國而無寶乎王曰寡人寶與王異吾臣有檀子者使守南城則楚人不敢爲冦東取泗上十二諸侯皆來朝吾臣有盼子者使守髙唐則趙人不敢東漁於河吾吏有黔夫者使守徐州則燕人祭北門趙人祭西門徙而從者七千餘家吾臣有種首者使備盜賊則道不拾遺將以照千里豈特十二乘哉魏王慙不懌而去【二十四年】又明年起兵擊魏大敗之桂陵【二十六年】於是齊最彊於諸侯自稱王以令天下王卒【三十六年】子宣王辟彊立時魏伐趙趙與韓親共擊魏韓氏請救於齊孫子曰韓魏之兵未而救之是吾代韓受魏兵顧反聼命於韓也且魏有破國之志韓見亡必東面而愬於齊矣吾深結韓之親而晚承魏之則可重利而得尊名也王曰善乃陰告韓使者遣之韓恃齊五戰不勝而東委國於齊齊因起兵使田忌田嬰將孫子爲帥救韓趙以擊魏大敗之馬陵殺其將龐涓虜魏太子申其後三晉之王皆因田嬰朝齊王於博望盟而去王喜文學遊說之士如鄒衍淳於髠田駢接子愼到環淵之徒七十六人皆賜列弟爲上大夫不治而議論是以齊稷下學士復盛且數百千人【劉向曰齊有稷門城門也談說之士期防於稷下也】王卒子涽王地立伐宋宋王出亡死於溫南割楚之淮北西侵三晉欲以並周室爲天子泗上諸侯鄒魯之君皆稱臣諸侯恐懼【三十八年】燕秦楚三晉合謀各出鋭師來伐敗我濟西王解而卻燕將樂毅遂入臨淄盡取齊之寶藏器湣王出亡之衛王不遜衛人侵之走鄒魯弗納走莒楚使淖齒將兵救齊因相湣王淖齒遂殺王而與燕共分齊之侵地鹵器子法章變姓名爲莒太史敫【音皎】家庸敫女奇法章狀貌憐而竊衣食之而與私通久之自言湣王子也莒人立之是爲襄王以太史氏女爲王后在莒五年田單以卽墨攻破燕軍迎王入臨淄齊故地盡復王卒子建立王建立六年秦攻趙齊楚救之趙無食請粟於齊齊不聼周子曰趙之於齊楚扞蔽也猶齒之有唇也唇亡則齒寒救趙宜若奉漏甕沃焦釡也弗聼其後秦滅三晉滅楚滅燕遂擊齊齊王聼相後勝計不戰以兵降秦秦虜王建遷之共【河內共縣】滅齊爲郡【愚論齊之所以亡已見秦始皇下】太史公曰蓋孔子晚而喜易易之爲術幽明逺矣非通人逹才孰能注意焉故周太史之卦田敬仲完占至十世之後及完奔齊懿仲卜之亦云田乞及恆所以比犯二君専齊國之政非必事勢之漸然也蓋若遵厭兆祥雲嗚呼太史公又失言矣易固知來藏往之書而左氏則不免傅防浮誇之語今乃以犯君専政爲若遵厭兆祥之云則文王周公利貞正吉之誨荒矣必悟南蒯黃裳元吉之占始可與言易迹齊自田和受封至王建七君合一百六十六年而秦滅之【起乙未終庚辰】

史纂通要卷五﹤史部﹐史評類﹐史纂通要﹥

欽定四庫全書

史纂通要卷六

元胡一桂撰

秦

秦始皇帝姓嬴名政年十三卽王位【元年乙夘】二十六年【庚辰】初並天下始稱皇帝除諡法欲傳天下於萬世故自號曰始皇帝後世以計數二世三世至於萬推水徳以建亥十月爲歳首【初齊桓宣時鄒衍論五帝運推黃帝土徳以相克爲次少昊木至周火始皇時齊人奏之謂秦得水徳林少頴云五徳始於戰國盛於漢儒劉歆云太昊木炎帝火以相生爲次又引陳瑩中云鄒衍一時之談諸儒千載之惑以爲至言愚意衍但取黃帝土徳之意而推歆必本於家語何少頴瑩中之論乃有始於戰國之說乎】都雍【永興路今京兆府卽岐丰鎬京孝公作爲咸陽故曰秦川亦曰闗中東自秦闗西至隴闗故曰闗中凡千餘里始皇自庚辰稱帝辛夘崩居天子位十二年壽五十】命爲制令爲詔自稱曰朕後世稱皇帝制詔朕始此又更名民曰黔首【庚辰】臈曰嘉平【乙酉取民謡曰神仙得者茅初成帝若學之臈嘉平】秦之先曰柏翳【史記大費一名柏翳書稱伯益大費父大業顓頊孫女女修之子女修織鳥隕夘吞之生大業】佐舜調馴禽獸賜姓嬴氏有裔孫曰中潏居西戎保西垂【中潏生飛亷飛亷生惡來俱以力事紂武王伐紂並殺惡來其後爲秦惡來弟曰季勝五世至造父善禦幸周穆王封趙城造父之族由此爲趙氏趙衰其後也】六世有非子善養馬【惡來五世至非子】事周孝王封爲附庸邑之秦【今天水隴西縣秦亭】宣王始命非子曽孫秦仲爲大夫平王東遷秦仲孫襄公以兵送王始封爲諸侯賜以西周岐丰八百里之地襄公五世孫徳公徙雍三世至穆公兩平晉亂【注見周襄王朝】遂覇西戎一書悔過經聖筆所定【周書末穆公伐鄭晉襄公帥師敗諸殽歸作秦誓襄公文公子】又十四世至獻公師隰【元年丁酉在位二十三年】與三晉【韓趙魏】戰於石門始斬首六萬周天子以黼黻賀【顯王丁巳周禮白與黒謂之黼黒與靑謂之黻】孝公渠梁立【獻公子元年庚申共二十三年】據殽函之固擁雍州之地已有窺覦周室之心當是時東周已防彊國有六齊【威王】楚【宣王】魏【惠王】燕【文公】韓【懿侯】趙【成侯】及小國十餘力政爭相並秦僻在雍不與中國諸侯防盟夷翟遇之孝公求士衛鞅入國【元年鞅衛公孫】因嬖人景監以見首進富國彊兵之術將變法令民爲什伍而相收司連坐【司管什伍之法使相收管秦有見知連坐法】告姦者與斬敵首同賞不告姦者與降敵同罰有軍功者各以率【音律】受上爵爲私鬭者各以輕重被刑大小僇力本業【僇音戮並力也】耕織致粟帛多者復其身【復方目反除其賦役】事末利及怠而貧者舉以爲收孥【孥妻子一人有罪収其孥】宗室非有軍功論不得爲屬籍明尊卑爵秩等級各以差次名田宅臣妾衣服以家次有功者顯榮無功者𨿽富無所芬華法旣具乃申嚴號令徙木示信【恐民未信乃立三丈木市南門募徙北門予十金民怪之復增至五十金民徙輙予之乃下令】罰不諱彊大【太子犯法刑其傅公子防黥其師公孫賈】賞不私親戚在秦二十四年【庚申入秦癸未伏誅】卒能使道不拾遺山無盜賊民勇於公戰怯於私鬭鄕邑大治然廢井田開阡陌更稅法任意變古用法過酷列侯就封商君錫號【辛巳初爲左庶長】無何孝公薨人以反告出亡而無所捨乃知爲法之害卒不免於車裂以徇矣【癸未惠文立子防之徒告商君欲反吏捕單身出亡客捨以法單身不容亡之魏不受納秦之商於秦車裂之以狥於國】惠文王【孝公子元年甲申共二十七年】防已成之業諸侯來朝【元年楚韓趙朝】天子賀【乙酉賀卽位】致文武胙【丁亥】一戰勝魏【庚寅虜將龍賈斬首八萬】魏納地至再【辛夘納河西癸巳納上郡十五縣】五國之師【癸夘三晉燕齊】防盟攻秦秦出兵迎敵五國敗走【左庶長疾戰修魚敗趙韓虜其將申差斬首八萬二千】於是滅蜀【乙巳司馬錯滅蜀】伐趙【乙巳取中都西陽丁未敗其將泥後義使庶長疾攻趙敗其將莊】伐韓【丁未取石章戊申敗岸門斬首萬】伐楚【己酉庶長章伐丹陽虜將屈匄斬首八萬又攻漢中取地六百里庚戌取召陵丹犂】凡斬首二十五萬二千武王蕩立【惠文王子元年辛亥僅四年】韓魏齊楚趙皆賔從初置丞相【元年防裏疾甘茂左右相】甘茂拔韓宜陽斬首六萬【甲寅】王有力好戲力士任鄙烏獲孟說皆至大官王與說舉鼎絕臏【一作脈】而死族說昭襄王稷立【武王異母弟母羋氏號宣太后元年乙夘五十二年丙午並西周通鑑是年以秦昭襄接周統通在位五十六年綱目猶分書至始皇並天下方接正統】伐楚【庚申庶長奐斬首二萬將軍芊戎取新市又與齊魏韓共取唐昩辛酉奐取八城殺將景軍壬戍以書招懷王至則閉闗刼之王死秦壬午武安君白起防鄢郢癸未起防鄢郢南郡楚王走甲申蜀守若取巫郡及江南爲黔中郡】伐韓魏【戊辰起攻韓魏伊闗斬首二十四萬防五城乙亥取魏獻河內安邑丙戌穰侯攻魏敗其將暴鳶斬首四萬魏入八郡和丁亥客卿胡傷防魏四城戊子起破魏將芒夘華陽斬首十五萬魏入南陽和甲午攻魏取邢丘丁酉起防韓九城斬首五萬起與賈偃戰沈其卒二萬於河戊戍取韓南郡己亥取韓十城辛丑起攻韓上黨太守以上黨降趙乙巳將軍摎取韓負黍斬首四萬】伐齊【丙子防武取九縣丁丑與燕三晉破齊辛夘取齊剛壽】伐趙【辛巳拔二城辛夘魏冉擊趙斬首二萬級辛丑起破長平坑降卒四十萬前後斬首虜四十五萬盡取上黨壬寅攻邯鄲甲辰攻汾晉斬首六十晉楚流死河二萬乙巳將軍摎取二十餘縣首虜九萬】伐燕【庚寅佐韓魏楚伐燕】凡斬首首虜阬殺沈死一百五十四萬六千遂並西周而赧王亡矣【丙午】迹當時丞相穰侯【魏冉封穰侯】最久【丙寅至乙未三十年】範睢以折脇折齒【折質渉切敗也】之殘軀變姓名張祿入說秦王卒廢太后逐穰侯而奪之位防終王之世而善免【睢魏人初從中大夫須賈使齊私受金牛酒賈疑告陰事歸告相魏齊齊怒擊睢折脇折齒捲簀置厠中使客醉溺之旣出辛夘隨秦謁者王稽入秦說王爲客卿乙未說王太后擅行不顧穰侯出使不報國不危者未之有也遂廢太后宣後芉氏逐穰侯以睢爲相十二年謝病免】司馬氏曰穰侯援立昭王薦白起爲將南取鄢【音偃】郢【楚地】東屬【音燭】地於齊使天下諸侯稽首事秦秦益彊大𨿽其専恣亦未至盡如雎之言若睢者亦非能爲秦忠謀直欲得穰侯之處故搤其吭而奪之耳遂使秦王絕子母之義失舅甥之恩要之雎眞傾危之士防孝文王戊【昭襄王子元年辛亥】享國不永【三月】莊襄王楚【孝文王子元年壬子在位四年】元年卽滅東西周君而文武成康之統緒始絕三年遣蒙驁伐魏數敗之信陵一歸五國響應敗驁於河外魏室似有生意矣萬金之間一入而代將之命已下信陵之身且不保如國何【甲寅王取魏髙都汲初信陵君竊兵符救趙不敢歸魏至是魏數敗於驁王患之請君於趙君歸爲上將軍求援諸侯五國知君歸皆響應遂敗驁河外秦行萬金間之魏使人代將君謝病四歳卒】王薨子政立是爲始皇初王爲秦質子於趙恱色納姬不疑其故政實不韋之子而呂其姓【昭襄時莊襄以庶孽質趙不得意陽翟大賈呂不韋見之視爲奇貨以五百金與之結賔客五百金入秦爲求立爲太子莊襄嘗從不韋飲見姬恱而請之時姬已有娠獻之爲夫人以昭王四十八年正月旦生政邯鄲莊襄旣立夫人爲王后不韋爲丞相封文信侯】逮卽位尊不韋爲相國號稱仲父至於嫪毐之亂言之醜也【嫪毐音澇藹始皇年少太后時通不韋不韋恐覺及禍求嫪毐詐告腐罪爲宦者侍後絕幸之生二子九年告發誅並殺二子不韋徙蜀自殺】嗚呼莊襄之元周信亡矣曽不三年呂政嗣位而柏翳數百年之宗祀亦絕【襄公始封諸侯至莊襄甲寅五百七十年】南宮氏曰作史者【司馬氏】當於莊襄元年東周旣滅方書周亡然後進秦使接周統於莊襄終年呂政嗣位特書秦亡然後正其姓氏別爲後秦斯實錄矣今乃不然東周未滅遽進昭襄之秦呂政嗣位猶冒嬴秦之姓於周則絕之如恐其不亟於秦則進之如恐其不多好惡不公是非逆置其諸謂之何防迹秦自孝公以來累世窺周一念僣竊至莊襄百有餘年東周始滅彼固謂嬴氏基業可之不墜未防呂政立而嬴氏之秦已亡嗚呼赧王入秦之後歷七年而東周如綫之緒尙存莊襄取周之餘才三載而嬴氏數百年之宗廟遽滅孟子曰殺人之父人亦殺其父殺人之兄人亦殺其兄天道好還福善禍滛無毫髮爽而世之窺覦僣竊於人之國者每迷而不悟悲夫始皇初立六國猶存齊因範雎入秦進逺交近攻之防【赧王四十五年辛夘範睢初入秦】是時齊王法章在位歷王建前後垂五十年並不受兵【法章自辛夘迄丙申尙六年王建自丁酉立迄己夘四十三年通前共四十九年無兵庚辰滅】幕燕釡魚自以爲安矣楚爲從約長帥趙魏韓衛伐秦師一不勝遽咎春申君而疏之何怯也【庚申春申用事取壽陵至函谷秦師出皆敗走】三晉與秦接壤故初年防驁爲將首定趙晉陽【元年】伐韓伐魏爭地爭城殆無虛歳【丙辰麃公將卒攻魏捲斬首三萬丁巳取韓十一城庚申拔魏朝歌辛酉又取魏汲丁夘桓錡攻趙平陽殺將扈輙斬首十萬自缺公至此凡斬首首虜坑殺沈死之數共一百九十八萬八千已上並本史記】韓不能支遂納地請爲藩臣其公子韓非來聘首欲覆其宗國以自售其說可謂親戚叛之者矣【初韓非疾韓治國不務任賢作孤憤五蠧內外儲說林說難五十六篇十餘萬言至是戊辰使秦云云下吏治罪李斯藥之】燕丹不勝一朝之忿欲恃荊軻尺八匕首彊燕而弱秦竟以挑怨速禍【初燕太子丹質秦不見禮丹怒亡歸甲戊年使荊軻奉秦亡將樊於期首及燕督亢地圖獻秦王圗窮匕首見逐王不獲遂體解軻益發兵伐燕燕斬丹以獻】是時六國僅有一李牧足以重趙居代鴈門殺匈奴十餘萬騎滅防襤【防都甘反襤路郯反胡名也在代北】破東胡降林胡單於奔走十餘嵗不敢近趙邊【丁巳】秦兩軍大入一遇牧則輙還【己巳大興兵伐趙一軍抵鄴一軍抵太原取狼孟番吾遇牧還】亦足爲差彊人意者夫何自內史勝滅韓之後【辛未虜韓王安以其地置頴川郡】明年以金間殺李牧【壬申秦多與趙嬖臣郭開金毀牧欲反趙王捕殺牧】牧死而趙遂滅【癸酉王翦虜趙王遷】於是滅魏【丙子王音伐魏魏王假降殺之滅魏】滅楚【戊寅王翦將六十萬人虜楚王負芻以其地置楚郡】滅燕【己夘王賁虜燕王喜初趙王遷被虜嘉於代自立至是賁還虜嘉趙遂滅】勢如破竹齊亦不旋踵丘墟矣向之不加兵我者豈眞貸我者哉【庚辰王賁自燕南攻齊猝入臨淄民莫敢格秦誘齊王約封以五百里地遂降遷之共處柏間餓死齊人怨不早合從聽姦人賔客亡國歌之曰松耶柏耶住建共者客耶疾建用客之不詳也】司馬氏曰從橫之說𨿽反覆百端大要合從者六國之利使六國能以信義相親秦𨿽彊暴安得而亡之防夫三晉者齊楚之藩蔽齊楚者三晉之根柢以三晉而攻齊楚自絕其根柢也以齊楚而攻三晉自徹其藩蔽也安有撤藩蔽以媚盜曰盜將愛我而不攻豈不悖防愚觀六國之滅惟齊最愚不悟姦人賔客之受間金【齊相及賔客多受秦間金】聽勸朝秦不修攻戰之備不助五國攻秦秦以故得滅五國殊不知五國滅矣齊其能獨存乎迨王賁猝入民莫敢格猶信五百里之約封竟以餓死觀松耶柏耶之歌至今可爲於邑也嗚呼秦滅六國何異造蠱毒者聚虫蛇一器任相噉食惟一獨存者爲蠱便能變惑隨遂酒食爲人禍禍他人則蠱吉然則始皇其殆所謂大蠱者歟其變惑爲禍未旣也始皇已並諸侯一六合始分天下爲三十六郡【三川河東南陽南郡九江障郡防稽頴川碭郡泗水薛郡東郡瑯邪齊郡上谷漁陽右北平遼西遼東代郡鉅鹿邯鄲上黨太原雲中九原鴈門上郡隴西北地漢中巴郡蜀郡黔中長沙內史】罷侯置守以破封建之法【庚辰從李斯議】收天下兵聚之咸陽鑄以爲鐘鐻【音巨樂器似夾鐘】金人十二又徙天下豪傑十二萬戶以實咸陽務弱天下之民以重京師之勢【庚辰】於是巡行郡縣上鄒嶧封泰山【積土泰山上爲壇祭天曰封】禪梁父【禪闡廣土地爲壇祭地曰禪梁父秦山下小山】登瑯邪【樂之畱三月】過彭城欲出周鼎泗水弗得乃渡淮之衡山浮江至湘山祠逢大風防不得渡怒赭其山【問湘君何神知堯女舜妻葬此大怒使刑徒三千伐樹赭其山】自南郡武闗歸【並壬午】又東遊至博浪沙中【南陽武縣】張良䢐擊中副車【良以五世相韓韓亡欲爲報讎求力士爲鐵椎重百二十斤䢐撃之誤中副車始皇怒大索天下十日䢐七預反伺也】遂登之罘旋瑯邪道上黨入【並癸未】末年遊雲夢臨浙江上防稽還吳從江乘渡至平原津而病【辛邜初因山鬼獻璧卜之遊徙吉遂遊雲夢望祀舜九疑山至浙江水惡乃西百二十里從余杭渡上會稽祭禹還丹陽江乘縣渡旁海至瑯邪復至之罘遂旁海西至平原津而病】立石以頌功徳凡五【鄒嶧泰山瑯邪之罘會稽】慕神仙則遣齊人徐市發童男女數千人入海求之三神山【壬午封太山後遊海上徐市上書言神仙故遣】又之碣石使盧生求羨門【丙戌羨門燕人稱仙道者】侯生等求不死之藥黷武事則南取百越之地以爲桂林象郡【丁亥取南越爲四郡】北築長城而守藩籬延袤萬里卻匈奴七百里之外【盧生入海還奏錄圗書曰亡秦者胡也遂遣防恬伐匈奴丁亥恬逐匈奴收河南地築長城西起臨洮至遼東延萬餘里】興土木則營作朝宮渭南上林苑中先作前殿阿房東西五百步南北五十丈上可以坐萬人下可以建五丈旗隠宮徒刑者七十餘萬人乃分作阿房或作驪山【驪山始皇葬處】發北山石槨徙蜀荊地林皆至闗中計宮三百闗外四百餘【己丑】加以廢先王之道燔詩書百家之言【戊子從李斯議】阬儒生四百六十人於咸陽【己丑侯生盧生議始皇云未可爲求仙藥亡去上怒按諸生在咸陽者悉坑之】始皇之心自以爲闗中之固金城千里子孫帝王萬世之業也未防天星隕石【庚寅星隕東郡化石或刻石曰始皇死地分遣問莫服盡誅石旁居人燔其石】山鬼獻璧祖龍吿死【庚寅使夜過華陰有人持璧曰爲吾遺滈池君因言今年祖龍死使以璧吿始皇曰山鬼不過知一歳事】明年出逰卒於沙丘祕不發喪至以鮑魚雜輼【於昆及】輬車之臭趙髙說李斯矯詔殺太子扶蘇立少子胡亥而亡秦之防驗矣【己丑扶蘇諌勿重法繩諸生上怒使北監防恬上郡辛夘出遊李斯胡亥趙髙從至平原津病七月至趙地沙丘平臺崩初病甚爲璽書賜扶蘇曰與喪防咸陽而葬封髙所未授使者上崩髙與胡亥李斯謀詐稱受遺詔立胡亥爲太子更爲書賜扶蘇防括死扶蘇自殺恬知其詐不肯死使者乃以屬吏】胡亥還至咸陽發喪襲位是爲二世【辛夘七月卽位年二十一元年壬辰三年遇弒】葬始皇驪山下【九月】以人從死【後宮有子者皆從工爲機械者盡閉】去疾李斯相趙髙郎中令【掌宮門官元年】髙専權用事申法令說二世巡幸以示彊【東至遼東還】殺大臣【盡殺先帝故臣】諸公子【十二人公主十人】以重威復作阿房以章先帝非過舉【始皇作未就】未防魚倡禍天下大亂【勝廣丹書帛曰陳勝王致人所魚腹中卒買魚得書怪之遂從勝廣令魚网也】戍卒陳勝【字渉】自立爲楚王【七月發閭左戌漁陽陳勝吳廣爲屯長大雨失期度必死遂起兵項燕爲壇而盟稱楚勝入據陳遂自立爲楚王豪傑爭應之】武臣自立爲趙王【勝以所善陳人武臣爲將軍同陳余張耳徇趙武臣自立余將軍耳丞相】二世諱言盜賊使以反聞者下吏以不足憂告者說於是劉邦起沛項梁起吳【梁故楚將燕子下相人臨淮有下相縣起防稽】田儋王齊【狄人】韓廣王燕魏咎王魏矣【咎故魏公子並九月明年癸巳秦將章邯司馬欣董翳擊殺陳勝田儋魏咎項梁又擊趙王歇初武臣死國人立歇】李斯畏誚讓進督責之術民益駭懼思亂【癸巳】髙又說天子稱朕固不聞聲遂深居禁中獨與髙決事盜益多去疾【右相】諌作阿房省戌役責讓自殺斯以髙譛卒就五刑【髙誣斯男與盜通詔髙治之斯腰斬夷三族】髙爲丞相【癸巳】已而項羽【名籍字羽梁羽季父】虜王離降章邯司馬欣燕【韓廣】趙【歇】齊【儋卒田榮立儋子市相之田橫爲將】楚【勝死範增說項立楚懷王孫心】梁魏【咎死楚王立咎弟豹】韓【張良說項梁立韓成】皆已自立爲王自闗以東皆應諸侯髙初言盜無能爲以至於此先是髙欲謀爲亂指鹿爲馬以去異己者【趙髙欲爲亂乃先設驗持鹿獻二世曰馬也二世笑曰丞相誤邪謂鹿爲馬問左右或黙或言馬以阿順髙或言鹿者髙陰中以法後羣臣皆畏髙】至是恐誅謝病不朝使其壻閻樂【咸陽令】將千餘人至望夷宮數二世罪而弒之矣【樂卽二世數曰足下驕恣誅死無地天下共叛足下其自爲計二世曰丞相可見否曰不可二世曰願得一郡爲王弗許又曰願爲萬戶侯弗許曰願與妻子爲黔首樂曰臣受命丞相誅足下足下𨿽多言臣不敢報麾其兵進二世自殺】髙佩璽上殿殿欲防者三乃去秦帝號立子嬰爲秦王【二世兄子】王與二子謀殺髙夷三族可謂壯矣然當時四方分崩豪傑並起沛公入武闗【今商州商洛縣】至灞上【地名長安東三十里】王嗣位僅四十有六日素車出降【九月立十月降月餘項羽殺之】而天下歸漢矣裴駰之論曰子嬰度次得嗣獨能長念卻慮父子作權近取於戶牖之間竟誅猾臣爲君討賊然河決不可復壅魚爛不可復全賈誼司馬遷曰向使嬰有庸主之才僅得中佐山東𨿽亂秦之地可全而有宗廟之祀未當絕也秦之積衰天下土崩瓦解𨿽有周旦之才無所復陳其巧而以責一日之孤誤防吾讀秦紀至子嬰車裂趙髙未嘗不健其決憐其志嬰死生之義備矣【史記】愚又嘗觀世之言者曰秦以一國亡六國民以期月亡秦得之非道失之亦亟固其宜也然愚謂秦之亡非民也斯髙也髙之罪又浮於斯二世之於髙始爲所愚終爲所弒國隨以亡是非髙之能愚之弒之亡之也髙之爲烈始皇使之也髙受詔教胡亥數年刑法之學耳胡亥之命秦之國祚固已在髙掌握中以斯之狡智尙死其手況胡亥乎吾故曰髙之爲烈始皇使之也然亦非始皇使之也天也迹秦自獻公石門之戰至報王入秦之年斬首首虜阬殺沈死之數一百九十八萬八千迄始皇兼並之日兵禍又不知其防天固已厭之棄之絕之特假手於髙耳夫豈偶然之故防吁髙不用扶蘇不死秦不亡是無天道矣孟子曰不嗜殺人者能一之又曰仁者無敵於天下眞萬世之鑑秦自莊襄滅東周文武成康之統緒𨿽絕而六國尙存故秦亦未嘗自正位號【史記只書丙午莊襄王卒】至始皇二十六年並六國方有天下稱帝僅再一十五年而亡【始庚辰終甲午】

史纂通要卷六

欽定四庫全書

史纂通要卷七

元胡一桂撰

西漢

漢髙帝【太祖】姓劉名邦字季沛丰邑中陽里人【沛郡名在徐州】父太公【後尊號太上皇】母媼感蛟龍而生帝【始皇卽位甲寅歳生媼息大澤陂夢神遇雷電晝晦太公往視見蛟龍其上】隆凖而龍顏美須髯左股有七十二黒子寛仁愛人意豁如也常有大度不事家人生產作業及壯爲泗上亭長二世元年【壬辰】陳渉起蘄【音機邑名】沛令欲應渉蕭何曹參爲主吏說令使樊噲召帝令後悔父老乃率子弟殺令迎立帝爲沛公乙未入闗受秦王子嬰降通鑑以爲漢元年【養吾李先生謹思曰羅守約在文藝傳作義帝廟碑言楚𨿽三戶劉項北面事之矣秦滅之後楚宜繼秦至縞素起軍猶未統一則劉項分書之劉熾項亡方書曰漢詞嚴誼正見趣超出恨文公未見未及秉筆】其年項羽更立帝爲漢王五年【己亥二月】滅羽有天下卽位於汜水之陽【汜敷劍反在齊陰界】以火徳都洛陽用婁敬說遷都長安【闗中元年乙未在位十二年齊人婁敬說洛邑天下之中有徳則易以王無徳則易以亡秦地被山帶河四塞以爲固卒然有急百萬之眾可立具張良以爲然卽日遷都拜敬郎中賜姓劉】國號漢仍秦正建亥至武帝太初元年始攺用夏正初帝爲泗上亭長時有斬蛇之異【送徒驪山夜經澤中有大蛇斬之嫗哭曰吾子白帝子化爲蛇當道今赤帝子斬之】厥後又有雲气之祥【隠芒碭山澤上常有雲气】及爲沛公見項梁於薛與俱立楚懷王孫心爲楚王而與項羽北面爲之臣【梁臨淮下相人父燕世爲楚將六國亡楚最無罪故立其後仍號懷王從祖謚也梁羽季父羽名籍字羽】懷王與諸將約先入定闗中者王之羽怨秦殺項梁【秦二世元年爲章邯司馬欣董翳所殺】願與帝先入闗懷王以羽慓悍猾賊帝寛大長者遣帝而不遣羽帝旣定闗中蕭何獨先入收秦丞相府圖籍藏之以此帝得具知天下阨塞戶口多寡彊弱之處帝乃還軍灞上【帝欲畱闗中以樊噲張良諌還】悉召諸縣父老豪傑謂曰父老苦秦苛法久矣【苛音何細也】吾與諸侯約先入闗者王之吾當王闗中與父老約法三章耳殺人者死傷人及盜抵罪余悉除去秦法諸吏民皆安堵如故【堵如墻堵不遷動也】羽聞帝已入闗大怒欲撃帝賴張良與項伯善【伯羽季父】鴻門之見卒借以免羽遂屠燒咸陽殺子嬰掘始皇冡收其貨寶婦女而東使人還報懷王王曰如約羽曰懷王者吾家項梁所立何得主約本乃佯尊懷王爲義帝實不用其命明年徙帝長沙郴縣弒之【乙未正月徙丙申十月宻令九江王布弒之江中】羽分天下王諸將羽自立爲西楚覇王【王梁楚地九郡都彭城】立帝爲漢王【王巴蜀漢中都南鄭】三分闗中王秦降將三人【章邯雍王都廢丘司馬欣塞王都櫟陽董翳翟王都髙奴】以距塞漢路餘各以次受封【楚將瑕丘申陽河南王都洛趙將司馬卬殷王都朝歌趙王歇徙王代趙相張耳常山王都襄國黥布九江王都六懷王柱國共敖臨江王都江陵番君吳芮衡山王都邾燕將臧荼燕王都薊】帝怒欲攻羽周勃灌嬰樊噲勸之蕭何諌曰𨿽王漢中之惡不猶愈於死乎能詘於一人之下而伸於萬乘之上者湯武是也臣願大王王漢中養其民以致賢人收用巴蜀還定三秦天下可圗也帝曰善乃就國以蕭何爲丞相拜韓信爲大將【信已道亡何追信薦帝】張良爲師【張良亦謀臣然嘗自謂掉三寸舌爲帝者師】陳平爲謀臣酈食其爲說士壯士則有樊噲灌嬰勇將則有黥布攻城略地則有曹參他如彭越周勃王陵之徒英雄陳力羣防畢舉輔成創業迹其戰勝攻取之功韓信爲最今觀就國之後首用信計決防東向隨定三秦【乙未八月信襲雍章邯走司馬欣董翳降】擒魏僕趙【九月信虜魏王豹丁酉十月信與張耳斬陳余擒趙王歇】降燕撃齊【丁酉信貽書說燕降戊戌信虜齊王田廣自請爲假王以鎭之因立爲齊王】遂滅楚垓下【垓沛汶縣聚名己亥十二月帝與信越等圍羽垓下羽潰走灌嬰追斬臨淮縣東城】大抵信之功爲多也至於帝論所以得天下惟曰運籌帷幄之中決勝千里之外吾不如子房鎭國家撫百姓給餉饋不絕糧道吾不如蕭何連百萬之眾戰必勝攻必取吾不如韓信三者皆人傑吾能用之此吾所以取天下也信獨得預三傑之稱可見矣項羽旣滅魯獨堅守不下帝欲屠之至城下猶聞弦誦之聲謂守禮義之國爲主死節持羽頭示之乃降【太史公曰羽起隴畆之中三年將五諸侯兵滅秦裂天下封王侯政由羽出號曰覇王位𨿽不終近古以來未嘗有也愚謂羽特信等伍埽除亂略平一區宇而歸之帝者也若夫屢厄帝於險難之中乃所以使之動心忍性增益其所不能以成其大任之受耳而謂羽眞帝敵也防】天下始定於一而帝業成矣然方其見於鴻門項莊舞劍爲之危【鴻門地名在新丰東範增使羽從弟莊請以劍舞因擊殺帝項伯亦防劍舞常以身翼蔽帝】敗於彭城父母妻子爲之虜【丙申帝部五諸侯兵五十六萬四月入彭城收羽貨寶美人日置酒髙會羽聞之自以精兵三萬至彭城大敗帝於睢水圍三匝大風晝晦得遁太公呂后間行求帝遇楚軍羽嘗置軍中爲質】遁於滎陽紀信詐帝爲之焚【丁酉四月楚圍帝於滎陽急將軍紀信曰事急矣臣請誑楚乃乘王車黃屋左纛曰食盡漢王降以故帝得從西門遁去羽見信問漢王安任曰已去矣遂燒殺信】逃於成臯僅與滕公同車而載【七月帝出滎陽至成臯羽拔滎陽圍成臯帝與滕公共車而遁】數羽十罪於廣武伏弩之中胸爲之傷【戊戌數羽罪曰負約王我於蜀罪一矯殺卿子冠軍罪二救趙不報擅刼諸侯兵入闗罪三燒秦宮室掘始皇冡收財物罪四殺秦降王子嬰罪五阬秦子弟二十萬王其將罪六自王諸將善地徙故主罪七逐義帝自都彭城罪八弒義帝罪九爲臣弒主殺降政不平主約不信大逆無道罪十】迹帝之危亦屢矣割鴻溝分天下【羽少助食盡信又攻擊患之帝遣侯公說請太公羽乃約中分天下割鴻溝以西爲漢東爲楚鴻溝鄭州滎陽縣】太公呂后歸【九月】國勢旣分爲二而卒定於一者人知帝從良平之說亟追亡逐北之功【張良陳平說勿養虎遺患己亥十月逐至固陵十二月滅垓下】𨿽帝亦自謂三傑爲用所以取天下然豈知夫入闗之初三章之法仁不可勝用從董公遮說爲義帝發喪義不可勝用【丙申十月羽弒義帝三老董公遮說曰兵出無名事故不成名其爲賊敵乃可服羽爲無道放弒其王天下之賊也大王宜率三軍素服告諸侯而伐之帝從之乃發喪出師】仁義之師固又有以爲之本也防天下已定赦季布【羽將數窘辱帝赦之】斬丁公【布母弟羽將嘗窘帝帝曰兩賢豈相厄防丁公還後上謁謂其不忠斬之】示人以君臣之大義封元功十八侯【蕭何鄼侯曹參平陽侯張良畱侯陳平戶牖侯云云】而盡報功之典大封同姓懲秦孤立之獘【兄賈荊王弟交楚王兄喜代王防時外婦子肥齊王子如意代王后徙趙子桓代王卽文帝子恢梁王子友淮陽王子長淮南王子建燕王兄仲子濞吳王】自信等八王外【張耳趙王黥布淮南王更齊王信楚王彭越梁王吳芮長沙王韓信太原王臧荼燕王后盧綰徵荼有功封燕】刑白馬之盟非劉氏王者天下共擊之得深長之慮矣已而命蕭何次律令【摭秦法作九章】韓信申軍法【著三十五篇】張蒼定章程【艸歷數之章術程權衡丈尺斗斛之平法】叔孫通制禮儀【采古禮與秦儀雜就】陸賈造新語【著秦漢得失及古今成敗上奏稱爲新語】皆爲制作之要者至於過魯而祠孔子舉明徳而詔郡國勸駕輕田租而十五稅一其於崇先聖禮賢士愛元元之意又如何迨夫逆料人才爲異日計安劉必勃算無遺防可謂明也已矣【丙午疾呂氏問蕭相國死誰可代曰曹參問其次曰王陵然少戇陳平可助之周勃重厚少文然安劉氏者必勃也】或者謂同姓之封不免過制異日七國之變此其基禮儀之制雜用秦儀先王之禮淪沒此其故新語之造旣自謂馬上得之安事詩書則得失成敗之論復何所益帝天性𨿽明達無學力以磨治於人道之大綱又有未盡者未央一宴以功業驕其父兄【癸夘上太上皇壽曰大人常以臣無賴不治產業不如仲力今臣所得孰與仲多】封王侯一詔以爵祿驕其臣子【丙午詔王侯之封無負天下賢士】功臣誅夷【陳豨韓信韓王信彭越黥布接次反誅虜綰亡匈奴】肇於僞遊不信【或告信反僞遊雲夢以禽之】適以啟離畔之漸國本防揺由於誠意不盡無以絕私愛之牽【上愛戚夫人子趙王如意類已欲易太子周昌叔孫通固諌不聽太后從張良計迎商山四皓輔太子得不易】其於夷狄也白登之圍伐之旣失於輕防至喪敗【辛丑上自將擊韓王信居晉陽聞冒頓居代谷欲擊之覘者謂但見老弱羸畜可擊婁敬謂此必伏奇兵爭利諌不聽冒頓縱精兵圍帝白登七日用陳平祕計解圍】和親之約禦之又非其道且開後世之患焉【壬寅上患匈奴苦迫邊劉敬曰冒頓殺父妻羣母未可以仁義說誠能以適長公主妻彼必以爲閼氏生子爲太子冒頓在固爲子壻死則外孫爲單於豈嘗聞外孫敢與大父抗禮者防癸夘取家人子名長公主妻單子】大風一歌气豪力雄覇心之萌不免文中子之誚【丙子上過沛置酒發沛中兒教之歌曰大風起兮雲飛揚威加海內兮歸故鄕安得猛士兮守四方文中子曰大風歌其覇心之萌乎】吁漢治所以雜覇不能比隆三代之盛其以是夫惠帝盈【髙帝太子十七卽位元年丁未在位七年】首減田租復十五稅一之法民年七十以上及不滿十歳者有罪當刑皆完之又曰吏所以治民重其祿使盡其職則民得所賴【皆元年】舉民孝弟力田者復其身除挾書之律【並四年】凡此皆爲政之善者當是時曹參爲相淸靜守職帝垂拱仰成天下晏然衣食滋植史稱其內修親親外禮宰相優寵齊悼趙隠【帝庶兄肥齊悼惠王弟如意趙隠王】恩敬篤矣遭母后虧損至徳南宮氏曰太后酖死趙王【丁未召王至後伺上出獵酖之】人彘戚姬【斷姬手足去眼燻耳爲人彘】使帝昆弟之義不全過愛魯元【帝姊適張氏】納甥女以爲後使帝夫婦之倫不正因張后無子殺後宮美人取其子以爲嗣使帝父子之親不白惜防髙皇后呂氏雉臨朝稱制八年【元年甲寅立無名子四年丁丑立恆山王四年辛酉七月後崩】迹其殺戚姬子母駭歿嗣君【召帝覩人彘大驚因久病崩】幽辱少主【少帝自知非皇后子有得言幽永巷立恆山王皆自稱制】擅王呂氏【追尊父呂公宣王兄澤悼武王澤子臺呂王臺卒子嘉嗣王后廢立臺弟產呂王臺子通燕王祿趙王封侯者七人】誅鋤髙皇帝諸子【殺趙王友又廢趙王恢自殺殺燕王建子國除皆髙帝子】居位僭竊自有天地以來所謂非常之變也朱文公綱目於呂氏聽政之後分注其年特以變例書之【綱目凡正統之年歳下大書非正統者兩行分注此書法正例與東漢馬鄧無異而呂氏獨細注變例也愚謂馬鄧有孝和孝質可大書今有少帝及不書表非眞孝惠子也】所以著女後僭亂之原爲萬代鑑戒嚴矣後崩諸呂謀爲亂男女無少長皆誅用覆宗祀今觀呂氏之禍肇於張伯彊之一言【畱侯子爲侍中年十五謂丞相曰帝崩太后不哀宜今呂臺產祿將南北軍諸呂入用事安後心從之】成於平勃之阿意順防【太后欲王諸呂問左相王陵曰髙帝白馬盟不可問左相陳平綘侯周勃曰太后稱制王昆弟諸呂可】使太后欲王諸呂陵旣不可勃又不可平又不可吾知其將悚然若髙帝之臨有所憚而不敢爲矣平勃乃靡然從之夫復何所顧忌防自是而後權歸呂氏漢祚之危如一發引千鈞向使酈寄不可刼呂祿不可紿【寄曲周侯子商與祿善祿將北軍勃與平謀刼商令寄紿說祿歸將印以兵屬太尉歸守趙藩祿從之】紀通符節不可矯太尉不得入軍士不左袒呂【音須】謀行【勃不得入北軍襄平侯紀通主符節令持節矯納勃北軍勃復令酈寄典客劉掲說祿解印屬典客而以兵屬勃勃入軍門令曰爲呂右袒爲劉左軍皆袒左紀通信之子呂太后妹封爲臨光侯怒祿曰若爲將棄軍呂氏無處矣】朱虛侯章不用命呂產不可殺漢亦殆矣【產將南軍不知祿去北軍入宮欲亂勃謂章曰急入衛帝章請千人逐殺產馳報勃勃拜賀於是盡捕殺諸呂平亂章齊悼惠王肥子有旅力】由是論之平勃安劉之功僅足贖王諸呂之罪人臣之義當以王陵爲正【以上增廣南宮氏文】使王陵之說得行豈但安劉正將以全呂而平勃之王諸呂反以一時之榮而覆其百世之宗矣可勝嘆防文帝【太宗】恆以代王升爲天子【髙帝中子母薄太后卽位年二十三元年壬戌十六後元年戊寅七在位二十三年】初平勃誅諸呂諸大臣陰謀曰少帝及梁淮陽常山王皆非眞孝惠子乃陰使人召帝帝問左右郎中令張武等皆願稱疾母往以觀其變中尉宋昌進曰方今髙帝子獨大王賢聖仁孝聞於天下故大臣因天下心迎立大王王勿疑也卜之得大橫之兆曰大橫庚庚余爲天王夏啟以光於是馳至長安羣臣皆迎謁勃乃跪上天子璽符遂卽天子位夜拜宋昌爲衛將軍鎭撫南北軍張武爲郎中令行殿中【有司分部誅滅梁淮陽恆山王及少帝於邸】周勃陳平爲左右丞相【勃右相平左相】迹帝二十三年間重國本則首從羣臣之請蚤建子啟爲太子崇節儉則宮室苑囿車騎服禦無所增益有不便輒弛以利民欲作露臺惜百金而遂寢衣弋綈【弋皂黒色綈厚繒】履革舄集嚢爲帷編蒲爲席所幸愼夫人衣不曵地治灞陵皆瓦器因山不起墳【壬申帝至灞陵使愼夫人鼔瑟上自倚琴而歌意淒愴顧謂羣臣曰嗟乎以此山石爲槨用紵防斮陳漆其中豈可動防張釋之曰使其中有可欲錮南山猶有隙使旡可欲𨿽旡石槨又何慼焉上曰善愚謂帝意淒愴似有悼死延生之意故玉杯之獻新垣平得以容其姦而治灞陵皆瓦器因山不起墳又釋之之諌有以啟之也嗚呼帝終爲賢明之主宜防丙子趙人新垣平以望气進九月使人持玉杯上書獻闕下平言闕下有寶玉器來者視之有獻者上以文有延壽字令大酺十月人上書告平所言皆詐下吏治誅夷平三族】尙徳化則南越尉佗自立爲帝召佗兄弟以徳懷之佗遂稱臣匈奴背約入盜令備邊守不發兵深入恐煩百姓吳王不朝賜以幾杖【濞髙帝兄仲子】張武受賂更加賞賜卹刑獄則除收帑【與孥同子也秦法坐罪人家室】除肉刑【齊太倉令淳於公當刑少女緹縈上書願沒爲官婢贖父罪帝憐之並除肉刑】務本則開籍田【籍借借民力耕】帝躬耕皇后親蠶勞賜三老廉吏匹帛以勸孝弟勸力田愛民則議賑貸賜田租弛山澤發倉庾開言路則除誹謗之法【詔古有誹謗之木所以來諌今有誹謗之罪則下不敢盡情上何由聞過其除之】止輦而受郎官書防假借以納袁盎等切諌【愼夫人與後同坐盎引卻曰獨不見人彘乎上說夫人賜金五十斤】又舉賢良方正而親防之賈誼治安一防痛哭流涕長太息亦爲之容受抑貢獻則卻千里馬而不受緩徵伐則陳武之議以爲念不到此崇謙遜則攺正朔易服色定官名之請【賈誼】皆以爲未遑用人則河南守吳公治平爲天下第一擢爲廷尉加以將相皆舊功臣少文多質務在寛厚化行天下而告訐之俗易吏安其官民樂其業是以蓄積歳增戶口蕃息禁网疏闊刑罰大省斷獄數百防致刑措至治之美有如此者嗚呼仁防然或者謂獄周勃【絳侯就國每守尉至絳恐誅常被甲家人持兵有告反廷尉捕治勃以公主爲證勃子勝之尙帝女帝見獄詞赦勃就國】殺薄昭【太后弟殺漢使帝不忍誅使羣臣喪服哭之乃自殺】遷淮南【長髙帝少子帝弟謀反當死但徙蜀不食死民歌曰一尺布尙可縫一斗粟尙可舂兄弟二人不相容此也】寵愛鄧通賞賜鉅萬【帝初夣欲上天有一黃頭郎推上顧見其衣後穿後之漸臺見通衣如夢尊幸賜鉅萬通以擢舟爲黃頭郎】以爲恭儉之意少戾謂帝大醇而小疵愚謂通之賜誠不免少累儉徳勃被甲召疑昭殺使見誅長謀反致徙皆所自取若一切從事姑息漢法爲不行矣其可防政未易以此議帝也獨惜其所不足者因竇后好黃帝老子言帝及太子不得不讀其書以尊其術而好尙差善鼂錯知術數之說拜太子家令錯乃申商刑名之學陗直刻深卒啟七國之變俾景帝終爲刻薄任數之君貽謀之道深有慊焉耳不惟是也陳同父曰髙帝以來數十年制度所宜正典章所宜立教化所宜修乃於賈生之請謙讓未遑遂使因陋就簡教化不行至於富民以錦繡被墻屋公卿大夫以下競至奢侈無度此愚所以爲帝恨也景帝啟【文帝太子母竇皇后元年乙酉七中元年壬辰六後元年戊戌三在位十六年】卽位之初首賜民爵一級除田半租定笞律從輕之法【初文帝除肉刑外有輕刑之名而內實殺人斬右趾者又當死斬左指者笞五百當劓者笞三百率多死是歳詔曰加笞重罪無異幸而不死不可爲人其定例笞五百日三百笞三百日二百】有足稱者惜帝於君臣父子夫婦昆弟之間皆未免少恩皇后以無寵而廢爲兩漢廢後之始【薄氏太后家人】太子以無罪而誅【太子榮栗姬子】爲兩漢廢太子之始梁王以輕許位而好不終【帝弟武來朝許以位太子廢太后欲立武羣臣諌止王歸國憂死】相如申屠嘉剛直可尙也爲錯所賣而見黜【嘉奏錯穿宗廟垣請誅錯恐自首上曰我使爲之嘉嘔血而死】將如周亞夫平定七國之功不可忘也以防言下獄而致死【亞夫勃子旣免相因之盜賣官器下廷尉不食而死】吳王濞之叛積怨於博局殺世子之時【濞音鼻帝爲太子時吳太子入見侍太子博爭道太子引博局提殺之濞不朝文帝賜幾杖慰之】而發怒於鼂錯削地之計兵連七國誅錯爲名遽斬錯以謝錯之慘刻固不足卹而於大體亦已傷矣【丁亥錯請削諸侯地吳王濞楚王戊膠西王卬趙王遂濟南王辟光菑川王賢膠東王雄以誅錯爲名袁盎素與錯不協說帝誅錯發使赦七國復故地兵可無血刃而罷上召錯給載行市錯衣朝永斬東市兵不解遣大將竇嬰大尉周亞夫將三十六將軍擊之三月悉平】至若張釋之以劾奏之恨斥死淮南【帝爲太子時釋之嘗劾奏入朝不下司馬門後斥淮南相死】鄧通以吮癰之怨困迫至死【帝爲太子文帝嘗使吮癰𨿽齰而色難之後聞通先已漱吮慚恨及有告通盜出官鑄錢按驗沒入尙負數萬寄死】其於人倫之間刻薄任數戕害殺戮曽不少忍豈慈父之所可同日語哉史稱帝克遵洪業家給人足都鄙庾廩貨財有餘京師錢累鉅萬貫朽不可較太倉之粟陳陳相因腐敗而不可食眾庶街巷有馬而阡陌之間成羣守閭閻者食粱肉爲吏者長子孫居官者以爲姓號故人人自愛而重犯法先行誼而後詘辱焉風移俗易黎民醇厚周云成康漢言文景美矣【漢書】然先儒謂其獨有節儉不妄費育民以致殷富一事爲克遵洪業【管見】則其所謂風俗醇厚之云者豈皆文帝之深仁厚澤醖釀滂沛所至帝幸防成因以同稱耶今觀帝卽位以來日食【凡七】星變【凡六】雷【十二月晦】雨雹【凡三】暴風【五年三月壊城十二文】天火【三年燔洛陽殿】地動【凡五】大蝗大旱無歳無之示警至矣而竟不害者又豈祖功宗徳正當殷盛帝幸得所憑藉以消弭之邪不然帝之所爲若此而風俗醇厚災異不害乃如彼也至於冒文帝短喪之詔遽不行三年之喪上虧先王孝治天下之道下開嗣君不能終喪之失且防後世於罪焉所謂從父之令焉得爲孝乎【短喪一條增廣通略】先儒之論曰文帝寛仁大度有髙祖之風景帝忌刻少恩乏君人之量【蘇子由文】文帝以徳化民無事則謙抑如不能有難則英武奮發景帝以智數繩下平居則誅賞肆行緩急則惴懼失措大智懸絕如此【管見】愚謂此固帝天姿之刻薄然亦當時錯所以教之者非其道也後之擇人以教太子者尙鑑於玆武帝【世宗】徹【景帝中子母王美人】以辛丑卽位其年始建年號曰建元元年【卽位十七歳辛丑建元六元光六元朔六元狩六元鼎六元封六太初四天漢四太始四徵和四後元二在位五十四年壽七十始於文帝之後元年而後有攺元更號之事】至太初元年丁丑夏五月始正歷攺用夏正以寅爲歳首帝以少年英銳之姿雄才大略得於所稟卽位之初卓然罷黜百家表章六經疇咨海內舉其俊茂與之立功又招選天下文學才智之士待以不次之位史稱其得人之盛儒雅則董仲舒公孫兒寛篤行則石建石奮質直則汲黯卜式推賢則韓安國鄭當時定令則趙禹張湯文章則司馬遷相如滑稽則東方朔枚臯應對則嚴助朱買臣歷數則唐都洛下閎恊律則李延年運籌則桑羊奉使則張騫蘇武將帥則衛靑霍去病受遺則霍光金日防其餘不可勝紀是以興造功業後世莫及然先儒謂帝自建元以來命相凡十有三多不擇人而被誅者凡五當時登相位者至於涕泣不敢拜命竟亦不免【竇嬰許昌田蚡薛澤公孫李蔡獄誅嚴靑翟誅趙周誅石慶公孫賀誅劉屈犛腰斬田千秋僅免】班氏贊帝得人之盛自大將軍以下皆表著名氏獨丞相闕焉此意防矣愚謂當時大儒負王佐之才惟一仲舒帝不能引以自輔賢如汲黯又不能位之公卿以資諌諍自石慶衛靑去病霍光日防司馬遷蘇武不忝其職外曲學阿世如孫兒寛之徒何足道防曽是以爲盛與以今觀之徴申公【元年】防仲舒置五經博士【乙巳】帝初心所好甚正也惟力行一語【申公對爲治不在多言顧力行如何耳帝黙然】旣相枘鑿春秋三防【仲舒對防】僅相江都博士之建亦祗文具未防尙禱祠求神仙興土木事巡幸信祥瑞加以嚴刑峻罰窮兵黷武帝心之所好雜矣其尙禱祠也始於五峙【音止在雍祭天之所前後如雍凡八】太一【天神貴者佐爲五帝凡二】神君【長陵女子見神後民祠祈福帝卽位亦祠】竈【李少君言祠竈則丹砂可化黃金致仙不死】之祠自是祠后土【祠汾陰凡六】泰畤【立祠甘泉凡四】明堂【得黃帝明堂圗作汶上祠上帝配祖宗凡四】立越祠【越巫言事鬼多壽故立祠】封泰山【相如遺書言封禪故並修封凡七】無非所以爲徼福之地其求神仙也自李少君以穀道郤老方進【食穀道引或謂辟穀不食】於是繆忌少翁【忌亳人少翁齊人以進鬼神方拜文成將軍後詐帛書飯牛言牛腹有奇殺視甚怪事敗誅】欒大【拜五利將軍封侯尙主入海求師無驗伏誅】公孫卿【齊人奏黃帝言鼎書使候神仙於嵩山拜太中大夫】之徒接踵進幸至以大尙主最爲卿所愚於是宮室益熾盤遊不息矣其興圡木也始因微行而開上林苑【夜出廣覽使吾丘壽王起苑】繼習水戰而穿昆明池【越欲水戰乃穿池沼樓船髙十丈】至於柏梁銅盤【起柏梁臺作仙人掌擎銅盤承露髙二十七丈】已爲神仙之事而蜚廉延壽通天等作則専以候神人【蜚廉風神卿言仙人好樓居遂作蜚廉館延壽觀使卿候神人作通天臺髙五十丈去長安二百里望見長安城招神仙之屬】建章神明往往亦不外是矣【柏梁災巫言宜大爲屋服之遂作建章宮千門萬戶神明臺髙五十丈】其巡幸也北出長城【辛未出長城登單於臺歷泰華至甘泉周行一萬六千里】南登天柱【乙亥登天柱山射蛟尋陽獲之】東臨渤海【丁丑考求仙者】他如幸緱氏【卿言見仙人迹故幸】幸東萊【壬辰因臨大海欲浮海求仙大風止】亦無非爲神仙之求卒無明驗始知天下豈有仙人悉罷方士自嘆愚惑受欺事無及矣【壬辰悉罷方士】其信祥瑞也獲白麟【己未攺元元符】寶鼎【乙丑攺元鼎】而攺元因天馬【戊辰生渥窪水中】芝房【壬申甘泉宮產九芝】赤鴈【丁亥】而作歌然而日食【凡八】星變【壬辰有星如日夜出孛凡八壬戌長星見西方】地震【庚戍癸巳】風赤如血【甲辰】發屋拔木【辛亥庚寅】夏隕霜殺艸【庚戌】雹大如馬頭【癸酉】雨白犛【辛巳】蛙與蝦蟆羣鬭【己巳】外蛇與內蛇鬭內蛇死【戊子趙蛇入與邑中蛇羣鬭孝文廟下】甚至饑人相食【癸夘平原大饑丁夘闗東十餘郡皆相食】災異疊書帝亦不能文也其嚴刑峻罰也有腹誹之法【癸亥客與大農令顏異論皮幣異防反唇張湯奏異腹誹論死】沈命之法【盜亡阻山川遂作沈命法匿盜者沒其命】見知故縱監臨部主之法禁网浸宻律令凡三百九十五章【刑法志張湯趙禹所定】至杜周內深刺骨王溫舒以酷進大抵放張湯専以人主意爲獄而慘毒有不可勝言者矣【溫舒後坐姦利族誅】其窮兵黷武也擊匈奴則起於馬邑之屯【戊申王恢議伏兵馬邑旁使人誘單於單於覺引還恢伏誅】自是和親好絕兵端之開訖不可解大將軍衛靑出鴈門【癸丑虜首數千】出雲中【甲寅至隴西取河南地】出朔方【丁巳圍右賢王獲禆王十餘男女畜牧數十萬】出定襄【戊午絕幕大獲斬萬餘失兩將軍趙信降匈奴壬戌靑去病分軍靑出定襄斬首九千匈奴逺遁追至寘顏山還去病出代斬首七萬封狼居胥山禪於姑衍匈奴逺遁幕南無王庭】驃騎將軍霍去病出隴西【庚申斬首八千餘級】出北地【庚申斬首三萬昆邪王殺休屠王將四萬降得隴西北地置五屬國處之以其地爲武威酒泉郡】出代郡【注見上】兩將軍疊出而後匈奴逺遁幕南無王庭然漢士馬物故亦不勝算矣【自是漢馬亦少不能復擊】其後帝𨿽親登單於臺勒兵示武威震匈奴【辛未其時遣郭吉告單於南越王頭已懸漢闕天子自將待邊能戰則戰不能亟臣服單於大怒畱吉遷辱北海上】終不能免郭吉蘇武之覊畱【庚辰且鞮單於立恐襲之盡歸漢使路充國等明年遣武厚遺之反驕倨畱漢使】李陵貳師之防沒【壬午陵戰敗降辛夘貳師將軍李廣利擊匈奴敗降匈奴妻以女明年被譛屠之以祭其先單於】其開三方也則西南夷發於唐防司馬相如【辛未防使南粵食枸醬知出蜀從夜郎防柯江至南粵遂平南夷爲防柯郡後又因破南粵諸國恐入朝以夜郎爲犍爲郡邛爲粵雋郡莋爲沈犁郡相如亦言可置郡冉駹文山郡西馬武都郡滇爲益都郡】兩粵起於嚴助朱買臣【兩粵閩粵南粵癸夘閩粵攻東甌請救嚴助勸救之遣助行閩粵罷兵東甌舉國內附徙江淮間丙午閩粵王弟余善殺其兄郢來降上爲閩越立後以余善爲東粵東粵數反買臣言東粵徙泉山浮海可破滅遂遣買臣破之並閩粵盡徙江淮虛其地南粵卽尉佗國二世時趙佗以龍川令行南海尉事秦滅自王閩粵平上遣嚴助諭意卽遣子宿衛元鼎五年平之以其地爲儋耳等九郡】朝鮮由於渉河【朝鮮王滿燕人居秦故空地傳至孫右渠不奉詔上遣楊朴誅之以其地爲眞藩等四郡渉河臣名】其通西域也則始於張騫之使烏孫【初騫使匈奴亡之西域見多奇物土者與中國同歸奏帝且言烏孫之盛先結烏孫他國可致丙寅遣騫賫金帛使烏孫賜諭未決卽遣副使使大宛康居等國烏孫遣使送騫報謝西域凡三十六國頗與使者俱來盡通於漢元封中以江都王女妻烏孫與爲昆弟制匈奴】趙破奴虜樓蘭王破姑師【上欲通大烏二國刼使者爲匈奴耳目癸酉遣破奴伐之暴兵威以動烏孫大宛之屬於是列亭障至玉門矣】至貳師將軍伐苑西域震恐於是自惇煌西至鹽澤往往起亭而輪臺渠黎置校尉屯田矣【己邜李廣利屯酒泉旁西域恐庚辰斬苑王得汗血天馬數十疋中馬三十疋還西域多入質乃自惇煌以西置屯田官】自是不但枸【矩】醬竹杖天馬蒲萄【竹杖天竺國汗血馬天馬子大宛以蒲萄爲酒富人藏至數十石數十年不壊】克充所欲而殊方異物四靣而至以隋珠和璧絡甲乙之帳設酒池肉林饗四夷之客漫衍魚龍角抵之戱以觀視之【漫衍張衡云巨獸百尋是也魚龍者爲利之獸先戱於庭畢乃入殿前激水化成比目魚躍水作霧畢化黃龍出戱於庭】及賂遺贈送萬里相奉師旅之費不可勝計至於用度不足乃防酒沽【癸未】筦鹽鐵【癸亥桑羊孔僅同管天下鹽鐵】鑄白金造皮幣【壬戌以禁苑白鹿皮爲幣直四十萬王侯宗室朝享薦璧用之少府銀錫爲白金三等龍文直三千馬文五百文三百】算至舟車【壬戌】租及六畜民力屈財用竭因之以凶年冠盜並起道路不通遣直指使繡衣持斧斷斬郡國然後勝之【壬辰山東盜起遣暴勝之爲直指使斷斬】帝猶未能自反至江充搆難巫蠱事作禍及太子【充初爲趙王客告趙太子陰事得幸上又與太子有隙庚寅因上疾言祟在巫蠱以充爲使掘蠱東宮云多得桐木人持太子急太子斬充又發兵亂詔捕反者太子敗走自殺衛皇后亦自殺】先是陳皇后旣廢【辛亥】至是衛后復不得其死焉禍變已極然後紓徐痛定始大悔悟乃罷方士棄輪臺下哀痛之詔力本勸農以明休息𨿽云已晚猶愈迷復之凶者【壬辰輪臺在西域有田五千頃羊請屯田不從乃下詔自悔不復出軍封丞相車千秋爲富民以明休息】迨夫拔霍光日防於無聞之中以當托孤之寄擁昭立宣功在社稷亦可謂明逺也已矣嘗反覆帝所爲大抵踵秦皇之覆轍【鹽鐵防沽卽頭防箕斂監臨部主卽參夷常法求仙巡幸營宮室黷武事皆同】而成敗異者何防秦用商鞅積刑罰而髙文以來積寛仁本不同一也二世增始皇之過而孝昭攺武帝之失末不同二也【精義】陳同父謂表六經置博士定生員興太學崇儒重道所以爲得也正歷朔易服色定官名興禮樂建制立度所以爲得也孝弟力田鰥寡孤獨旣存問致賜而有寃失職使者得以聞【己未】山東水旱旣虛郡國倉廩賑救【辛酉】而江南被水復下巴蜀粟以賑之【丙寅】救民防災所以爲得也方士之罷輪臺之棄下詔悔過是知過能攺所以爲得也加以金霍之任付托得人此其所以有秦皇之失而免秦皇之禍歟昭帝弗陵【武帝少子母趙婕妤孕十四月而生帝】初戾太子敗燕王旦廣陵王胥淫嫚帝越次得立【卽位年九歳乙未始元六元鳯六元平一在位十三年】年十四而辧上官燕盍之詐信霍光之忠【己亥初光長女適左將軍上官桀子安有女爲皇后安用事父子寢盛與光爭權燕王旦姊爲盍侯妻稱盍主與桀安及羊皆與旦通謀詐令人爲燕王書讒光書奏光不敢入上召光免冠頓首上曰將軍冠朕知是書詐也將軍調校尉未十日燕王何以知之時帝年十四左右皆驚上書者果亡後桀等謀令長公主置酒請光殺之因廢帝立燕王事覺桀安羊誅燕王盍主自殺】承孝武奢侈師旅之餘海內虛耗戶口減半光知時務之要【日防乙未薨光専政】首舉賢良文學問民所疾苦除田租止出馬【戊戍詔往時令民共出馬其止勿出】議罷鹽鐵防沽【庚子】免馬口錢【壬寅所謂租及六畜者】減民賦錢十之三【丁未】樓蘭授首【甲辰傅介子斬樓蘭王首懸北闕更名鄯善國】匈奴和親【庚子蘇武還】百姓充實稍復文景之業其培養國脈爲何如使天假之年復得周召之佐成康不足侔矣帝崩【元平】無嗣徴武帝孫昌邑王賀立之王狂縱好遊及徴求長鳴雞載女子於道旣卽位過咎益浮淫戱無度僅二十有七日大將軍光與田延年張安世圗之白太后廢爲海昏侯而迎立宣帝焉宣帝【中宗】病已更名詢【武帝曽孫衛太子孫史皇孫子太子納史良娣生史皇孫以外家姓稱之皇孫納王夫人生帝】帝防遭巫蠱之禍逮繋長安獄賴廷尉丙吉得以生全【帝生數月系獄望气者言獄有天子气詔一切皆殺吉閉門拒使者得生聞史良娣有母及兄載帝付之】養民間髙才好學授詩論語孝經喜遊俠昌邑廢吉奏記霍光迎帝卽位【丁未七月年十八戊申本始四地節四元康四神爵四五鳯四甘露四黃龍一在位二十五年】先是泰山石起立上林枯僵栁自起生虫食葉其文已有公孫病已立之防矣【昭帝癸夘】帝興自閭閻知民事艱難又苦吏急卽位之初首遣使詔郡國謹牧養民而周徳化擢路溫舒黃覇等以尙寛和【戊申溫舒廷尉史覇廷尉正】至於定國民自以不寃【壬子定國爲廷尉十七年】霍光薨後【癸丑三月】始親政事厲精爲治五日一聽政丞相以下奉職奏事【癸丑】魏相丙吉同心輔佐【甲寅】二三年間舉賢良罷屯田罷池籞未幸者與貧民勿治郡國宮館以貸民流者【甲寅】減天下鹽價遣使郡國戒勿煩擾又嚴繋囚掠笞瘐【音庾病也】死之禁【乙夘】無非愛民防刑之事每拜刺史輙親見問以爲太守吏民之本數易則下不安二千石有治理效輙璽書勉厲公卿闕以次用之朱邑入爲大司農【北海太守有治行】龔遂入爲水衡都尉【遂爲渤海太守見齊俗好未技不田作躬率儉約勸民農桑以口率種樹畜養民有帶刀劍者使賣以買牛犢乙夘】尹翁歸入爲右扶風【丙辰東海太守公亷明察】韓延壽入爲左馮翊【壬戌東海太守民不忍欺】黃覇入爲太子太傅【癸亥頴川守寛明增戶口】此皆以郡守擢拜者也其重文學也修武帝故事講論文藝傅又選羣儒俊材置諸左右於是劉向王褒以文章顯【辛酉向待詔金馬門壬戌褒作聖主得賢臣頌亦待詔】其崇經術也命諸儒講論石渠稱制臨決立梁丘易【梁丘京房門人筮有應官至少府】大小夏侯尙書谷梁春秋博士文雅翕然中興於是蕭望之梁丘賀夏侯勝韋成以經術顯【庚午詔諸儒論五經同異石梁閣望之成平奏其義上親臨決立梁丘賀易夏侯書夏侯都尉以書族子始昌始昌勝勝從兄子建故有大小夏侯學時劉向亦預焉】將相則張安世【甲寅】趙充國【丁巳】杜延年【丙辰】於定國【己巳】京兆尹則趙廣漢【庚戌至丙辰誅】張敞【庚申】太子太傅防廣少傅疏受【戊午皆請老賜金歸】皆知名當世有未易枚舉者謂之政事文學法理之士咸精其能信然矣至於夷狄賔服則自匈奴爲丁令烏桓烏孫三國所攻由是虛弱邊境少事【庚戌】馮奉世誅莎車王平諸國西域震恐【丙辰莎車殺漢所立王及漢使叛適奉世送大苑諸國客至檄兵殺莎車王諸國悉平威震西域至大宛得名馬象龍而還】趙充國撃先零招以威信竟不煩兵而下【庚申充國上屯田議從之辛酉置金城屬國處降羌】鄭吉破車師降日逐乃命爲都防督察烏孫康居等三十六國號令遂班於西域【辛酉】至是匈奴乖亂分爲五單於更相攻撃【甲子屠耆單於破其三至乙丑呼韓單於襲殺屠耆】呼韓邪奉國珍來朝於是烏孫以西至安息諸國咸尊漢矣【庚午先是烏孫近匈奴輕漢至是尊慕烏孫公主來歸】史稱單於慕義稽首稱藩功光祖宗比迹商宗周宣非與帝以戎狄之歸思股肱之美圗功臣於麒麟閣【霍光張安世韓增趙充國魏相丙吉杜延年劉徳梁丘賀蕭望之蘇武十一人惟霍光不名曰大將軍博陸侯姓霍氏】表而揚之名著中興輔佐亦可謂知本者矣然先儒之論又有曰當時法制過詳而道徳不足是以人情姦詐益甚增戶口者得以冒其賞【甲寅膠東相王成僞增戶口爵闗內侯】減糴額者得以逃其罪【庚申羗金城湟中谷斛八錢充國謂耿中丞糴三百萬斛羗人不敢動矣中丞請糴百萬斛乃得四十萬斛耳】獻鶡雀者得以投其詐【張敞捨鶡崔集丞相府黃覇謂神雀欲以聞後知乃止】甚至上計簿者不過具文【壬申詔天下少事民貧盜不止咎在上計簿者文其而已】而虜入代郡始科邊吏者反防思職之褒【丞相丙吉馭吏嘗出見馳驛探知虜入代遽白吉且言邊郡長吏老病者宜豫視吉召東曹案邊長吏科條其人錄也詔問虜入郡吉具對禦史大夫不知獲譴褒吉憂邊思職】其爲欺獘雜出而不可禁矣【通鑑】至於用恭顯而啟元帝之信宦官【恭石顯少坐腐刑爲中黃門帝任中書官恭爲令顯僕射元帝卽位數年恭死顯代爲令委以政事貴幸傾朝廷】貴許史而啟成帝之信外戚【甲寅罷霍禹大司馬悉易以許史子弟代典兵柄庚申王吉上疏諌謂爲迂闊成帝時用外戚王鳯等】楊韓之戮赤族之誅而啟哀帝之殺大臣【甲子左馮翊韓延壽與蕭望之互相按劾上不直延壽以鑄刀效上方事棄市光祿勲楊惲防潔無私人告驕奢致日食按得與孫防宗書當大逆要斬哀帝誅王嘉】產三大釁卒以亡漢【東萊文】愚謂大臣之誅已見之前朝而帝又甚焉者也不但楊韓而已霍氏之罪固不容赦而光之忠勲不可以無後【許皇后產光妻顯賂毉弒後明年納女成君爲後光卒上頗聞其事疏其黨乙夘霍禹謀反族誅後亦廢自殺】趙廣漢之脇持丞相固不可逃而吏民請代數萬亦不容以重違【丙辰廣漢以私怨論殺被吿下丞相按驗廣漢疑丞相夫人殺侍婢脇丞相帝惡之坐要斬吏民號泣請代不許】盍寛饒剛直公淸諌用刑法任中書宦官【上書云以法律爲詩書以刑余爲周召】以爲怨謗下獄致死【庚申】帝曽不少顧惜何其刻防推原其故皆初年擇術不精學申韓而不任周政雜霸道以致之也【戊辰太子言上持刑太深宜用儒生帝謂漢家自有制度本以伯王道雜之柰何純任徳教用周政乎】由是觀之綜核厲精之治𨿽足以使一時吏稱其職民安其業而髙祖文帝忠厚寛仁之脈斵喪無餘矣議者直謂西京之亡自宣帝始其以是夫元帝奭【宣帝太子母許皇后壬申卽位癸酉初元五永光五建昭五竟寧一在位十六年】卽位初年首以公田賑業貧民賦貸種食未防減樂府貟省苑馬以賑困乏又未防罷宮館減馬獸肉食終一十六年之間貸貧民賜孤寡髙年帛遣使存問耆老孤寡失職之人防無虛歳可謂慈仁愛民之主矣至於尙節儉好儒術皆爲君之美節【癸酉召貢禹拜諌議大夫禹奏請節儉丁丑詔大官所具各減半乘輿秣馬無乏事而已蕭望之周堪劉向張敞貢禹匡衡韋成京房之徒皆見信用】獨惜其剛斷不足柔懦太過許史預政恭顯専權當時大患也望之周堪請罷中書其言非不切直帝不能用反致望之遭防以死【甲戌望之等患許史恭顯請罷中書宦官不悟恭顯竟譛毀望之召下廷尉飲酖自殺其年恭死】京房援幽厲用佞爲諭非不明白帝𨿽悟而不斷反致京房罹毀棄市【甲申房宴見極論幽厲用佞而國危又引齊桓二世任竪刁趙髙亡國又極言災異警動之請上去顯上云已諭終不能去顯遂疾房譛之竟以棄市】周堪以隔絕病瘖卒張猛以見誣自殺【辛巳上復召用堪猛顯管尙書堪希得見常因顯白事事決顯口堪遂瘖卒顯又誣猛令自殺於公車】陳咸朱云髠爲城旦【乙酉中丞咸數言顯短顯恨之咸與槐裏令朱云善云被劾從咸伺侯顯白泄省中語坐之】至鄭令蘇建論死【乙酉鄭令建得顯私書奏之顯以他事論死】而公卿以下畏顯側足而立矣此帝𨿽善善而善卒以戮𨿽惡惡而惡終不去事無巨細悉闗中書【甲戌恭死顯爲中書令】専權邪僻賊害忠良西漢之衰決於此矣當是時災異並作日月失明星辰逆行山崩泉湧地震石隕夏霜冬雷春凋秋榮隕霜不殺水患螟虫人民饑疲盜賊不禁刑人滿市春秋所紀盡皆有之【京房奏帝之辭】是誰之召與史氏不此之察乃謂帝専用儒生貢薛韋匡疊爲宰相牽制文義優遊不斷孝宣之業衰焉嗚呼此豈儒者之過母乃用非眞儒而復有小人在側以間之率多持祿保位患得患失之不暇曽是足以爲儒者乎【陳同父謂貢禹持祿保位與石顯爲用大可責孔光韋賢成咸皆持祿保位被阿防之譏王尊匡衡阿附畏事顯惟薛廣徳直言極諌月餘以歳惡民流乞骸骨】成帝驁【元帝太子母王皇后戊子六月卽位己丑建始四河平四陽朔四鴻嘉四元始四元延四綏和二在位二十六年】善修容儀臨朝淵黙尊嚴若神可謂有穆穆天子之容矣求遺書於天下詔劉向校書中祕【乙未】又可謂知崇文學者然卽位初年首以元舅王鳯爲大司馬領尙書事【戊子王氏之興自此始】未防同日之內五侯受封【己丑封舅王崇安成侯賜譚商立根逢時爵闗內侯】𨿽罷中書宦官免斥石顯以除閹官之害【己丑遷顯長信中大僕與妻子徙歸故郡憂懣道死黨與皆廢】而朝廷政權一轉而歸外戚矣【己亥鳯卒從弟音代丙午音卒從弟商代己酉商卒弟根代癸丑根病免從弟莽代莽元皇后弟曼之子乙巳封新都侯癸夘五侯僣侈欲誅不果王氏一姓乘朱輪者二十三人靑紫貂蟬魚鱗左右劉向封事】盤據勢要驕奢盈泆僣擬乘輿縱惡不誅【五侯穿城引水借光明宮象白虎殿僣迫乘輿如此癸邜欲論罪復赦不誅】遂致排擯宗室孤弱公輔斬戮無忌撃斷不請帝方湛於酒色飛燕蠱惑赤鳯內亂許後廢死齊家之倫斁矣【辛丑上防行過陽阿主家見歌舞趙飛燕恱之召入宮大幸復召其妹癸夘飛燕譛廢許皇后癸丑賜死己巳立飛燕爲後寵反哀妹昭儀絕幸後姊妹嘗通宮使燕赤鳯者劉向進列女傳以戒上】劉向王章精忠懇切如水沃石【乙未向奏洪範五行傳戊戌上封事言災異皆斥王氏之盛辛亥義以蜀山崩江水竭以漢起蜀必亡之光極詆王氏皆無補丁酉京兆尹王章剛直𨿽由鳯進內非之極言日食咎在鳯上寤令舉代鳯者章舉馮野王鳯知使尙書劾章大逆竟棄市】朱云梅福披心讜論動遭按劍【己酉上以張禹言不疑王氏故槐裏令朱云上防乞上方斬馬劍斬佞臣張禹上大怒令引出斬之云扳檻折辛慶忌叩頭爭之得免丁未故南昌尉梅福上防訟王章寃歷陳災異及漢興外戚専權之戒防入上不納】獨杜欽谷永張禹孔光之徒謟諛權臣乃保寵固祿【欽阿附鳯爲補過將美如王章之奏教鳯稱老乞骸骨旣殺章復教舉直言之類永前後上防黨王氏専攻上身後宮丙申張禹以上師傅入相與鳯同領尙書阿附鳯吏民上書議王氏専政上問禹禹奏宜無信上由此不疑王氏史贊光持祿保位】迹帝昏懦柔惡如此漢祚之移不在其身幸

矣哀帝欣【成帝庶弟定陶恭王康之子祖母傅昭儀元帝昭儀恭王母母丁姬恭王妃也】長好文辭法律成帝無嗣徴爲太子成帝崩卽位【乙夘建平四元壽二在位六年】帝在東宮時見委政外家王氏僣盛嗣位之初首行罷免政由已出未爲失也然丁傅董賢相繼寵用【甲寅卽位才一月封舅丁明後父傅晏爲侯是月立後傅氏乙夘太后從弟傅喜大司馬喜正人不阿太后丙辰喜免丁明大司馬戊午封太后從弟傅商爲侯己未傅晏大司馬丁巳侍中董賢大幸戊午封侯庚申大司馬六月帝崩賢與妻自殺官賣董氏財凡四十二萬萬】殺尙書鄭崇【戊午】殺丞相王嘉【己未】皆以賢寵盛忠諌死也班史謂覩孝成之世權柄外移是以臨朝屢誅大臣欲彊主威以則武宣謬矣陳同父謂帝何不思之甚王氏可去丁傅獨可用乎外戚猶不可用賢何爲者可使之預政乎蓋知彼之爲非而不知此之爲尢甚也南宮氏曰帝寧負成帝之恩欲尊定陶之號冷褒叚猶董宏之佞說是從【乙夘郎中今冷褒黃門郎叚猶奏乞正恭皇太后皇后尊號甲寅髙昌侯宏首發其議竟尊定陶太后曰恭皇太后丁姬曰恭皇后丙辰義尊定陶太后曰帝太太后恭皇后曰帝太后】而師丹傅喜孔光之正諌不用【丹司空喜司馬光丞相太后毎欲稱尊號與成帝母齊喜與光執正議不順防帝崩後丁傅董親屬皆徙逺方獨詔褒傅喜以特進奉朝請】一差意向遂拂羣心斗筲之莽知天下淸議在是也於是摟取之以文其姦劾奏董宏甘心屢黜【甲寅莽與師丹劾宏不道免莽後就國】公卿大夫聞而直之至訟莽寃者百數而莽得志矣【己未吏民稱莽賢良周防等復訟莽功徳召還】自是浮譽日隆遂執魁柄【庚申帝崩馳召莽秉政百官緫已以聽】乃用儒術平寃獄治誣告黜僣人以濟其私革漢爲新梯禍自此豈非帝行乖禮義自失人心倒持太阿而授之莽防平帝衎【成帝庶弟中山孝王興之子母衛姬】哀帝崩無嗣徴帝立【辛酉元始五在位五年壽十四】卽位防衝太后臨朝【元帝後王氏】政自莽出褒善顯功以自尊盛於是賜號安漢公【辛酉風益州令塞外蠻夷自稱越裳氏獻白雉欲比功周公羣臣承防白太后賜號】加宰衡位諸侯王上【甲子】至加九錫而居攝之謀成矣造符命作祥瑞無所不至漢士大夫若崩厥角稽首靡然從之前後上書獻頌者四十八萬七千五百餘人而炎漢二百年之宗社已挈而之莽【己丑五月諸侯王公列侯宗室皆請亟加賞太后乃加九錫十二月謝囂奏武功長孟通浚井得白石上員下方有丹書文曰告安漢公莽爲皇帝符命自此始又宗室劉慶言帝冨春秋宜令莽行天子事如周公帝崩遂居攝韍冕踐祚朝羣臣】惟龔勝邴漢梅福逢萌王覇數子卓然不肯爲所污【壬戌大夫邴漢以莽専政歸莽簒辛未以祭酒徴勝不受徴不食十四日死壬戌梅福知莽必簒棄妻子去不知所之癸亥逢萌見莽殺其子宇曰三綱絕矣卽掛冠將家浮海王覇見莽簒棄冠帶絕交】歆國師【劉歆】

【爲莽國師公】雄大夫【揚雄爲莽大夫】貽萬世鄙莽旣弒帝【乙丑十二月帝益壯莽欲居攝因臈日上椒酒酖帝】乃徵宣帝孫擇其最防者立之是爲孺子嬰【父廣戚侯顯二歳立爲皇太子號曰孺子丙寅居攝三年莽簒封安定公初莽勑乳母不得與語旣長不能名六畜】莽自攝尊位稱假皇帝旣敗翟義復殄趙朋【丁夘東郡守翟義起兵討莽朋亦起兵三輔莽兵敗義復敗朋】自以爲得天人之助甫及三年遽行簒奪定國號曰新【至是莽謀卽眞之事十一月以居攝三年戊辰爲初始元年初莽使羣臣奉符瑞白太后後大驚又使王舜求璽罵不予舜曰太后寧能終不予耶乃投於地曰我老死如而兄弟今族滅也太后時年八十四癸酉崩又十年漢誅莽】漢遂中絕迹莽始起外戚折節力行以要名譽又乘四父歷世之權【鳯音商根】太后壽考爲之宗主【元帝王皇后】故得肆其姦慝以成簒盜及竊位南面處非所據乃始恣睢奮其威詐滔天虐民窮凶極惡毒流諸夏亂延蠻貊猶未足逞其欲焉自書所載亂臣賊子無道之人考其禍敗未有如莽之甚者也蓋炕龍絕气【無徳居髙位】非命之運【非天命之命】紫色防聲【淫聲非正曲】余分閏位【不得正王之位如月餘分爲閏】聖人之驅除云爾【班史贊】民心思漢甚於饑渇逺近蜂起立聖公爲更始皇帝莽就屠戮支體橫分矣夫以莽之狂謬其姑憤之【太后罵曰豬狗不食其餘豈有汝兄弟】其子叛之【癸亥宇以血灑莽第欲以變怪警懼歸政事覺殺宇辛巳莽太子臨謀殺莽不克】其女背之【庚午安定太后自劉氏廢稱疾不朝莽哀傷欲嫁之令孫建子盛飾問疾後大怒因發病不肯起莽女平帝後也】殆與祿山史思明朱溫同惡前史但載之於敍亦宜已矣【南宮氏】更始字聖公景帝七代孫光武族兄也嘗殺人亡命在平林賊中【號更始將軍】以懦弱爲新市平林所立卽位朝羣臣羞愧流汗舉手不能言【癸未更始二先是丁丑荊州王匡王鳯起新市南陽馬武穎川王常成丹等從之緑林山眾十八萬壬午緑林疫分爲下江新市七月平林賊起壬午冬光武與兄縯伯升起南陽招致新市平林兵下江兵亦合時聖公亡命平林諸將已十餘萬欲立劉氏從人望南陽豪傑及下江兵欲立伯升新市平林兵憚縯威明貪懦弱故得立癸未初都宛進都洛陽九月誅莽甲甲二月都長安】委政匪人日醉後庭官爵猥濫闗中離心四方怨叛三年赤眉立劉盆子【初戊寅樊崇等起瑯邪眾數萬鈔徐兗間朱其眉爲識號赤眉乙酉六月立朱虛侯章之後劉盆子爲主】人長安而更始亡【乙酉降尋被殺光武詔封爲淮陽王】天命有歸盆子不能自保而光武中興焉【壬午冬光武伯升起南陽癸未五月伯升防宛更始忌其威明殺之六月拜光武破虜將軍十月行司修宮府又拜大司馬渡河撫州郡甲申五月立爲蕭王徴赴行在不就徴始貳更始】陳同父曰西漢之治自寛仁而變爲深刻自深刻變爲委靡髙惠文之寛仁贊而成之者蕭曹周勃申屠之功景武宣之深刻啟而導之者晁錯公孫魏相之過元成哀之委靡不能開諭而正救之者則又貢禹張禹孔光之罪也抑又有說髙祖以下有徳者莫過文帝有才者莫過武帝迹其行事有足憾者秦變先王法度治統防於一絕矣漢興去周未逺制度典章猶可考而復也髙祖艸創未暇爲惠帝仁柔不能爲則復古之事非文帝其誰任乎時海內富庶矣黎民醇厚矣天下防刑措矣柰何溺黃老淸靜之說𨿽賈生再三之請而未遑遂因陋就簡無以垂法於後則是有可爲之時而無復古之志也至武帝狹小漢家制度慨然欲追蹤唐虞商周之盛則復古之事舎帝又誰與歸於時正朔攺矣禮樂興矣罷百家而六經表章矣柰多欲之念旣勝徒取髙皇約束紛更之非惟無以攺秦之失而又有甚焉者則是有欲爲之志而無復古之實也然則先王經世之大法至秦而遂冺秦人紛亂不綱之政至今而猶存考其事論其世文帝武帝二君蓋深有足憾者與西漢自髙至平凡十二帝並孺子共二百一十四年【始乙未終戊辰】爲莽所簒十四年【己巳終壬午莽僞號己巳建國五天鳯五地皇二】更始二年【癸未甲申】

史纂通要卷七

欽定四庫全書

史纂通要卷八

元胡一桂撰

東漢

世祖光武姓劉名秀字文叔南陽蔡陽人【南陽郡今鄧州蔡陽縣名】髙祖九世孫景帝子長沙定王發之後生九歳孤養於叔父良性勤稼穡受書通大義王莽末盜賊起【壬午冬】避吏新野【邑名賣谷於宛】以圗防言劉氏復興遂與兄縯【字伯升】起兵南陽乙酉六月卽帝位於鄗【火各反今楚州髙邑縣】十月遷都洛陽【今西京】十三年丁酉天下始定於一【卽位年二十九元年乙酉建武三十一中元二在位三十三年】帝聖徳龍興不階尺土才明勇略誠非人敵且開心見誠無所隠伏延攬英雄務說民心恢廓大度同符髙祖當時二十八將咸能感防風雲奮其智勇以成佐命之功【顯宗圗二十八將於南宮雲臺鄧禹吳漢賈復耿弇冦恂岑彭馮異朱祐祭遵景丹蓋延姚期耿純贓宮馬武劉隆馬成王良陳俊杜茂傅俊堅鐔王覇任光李忠萬修邳彤劉植並及王常李通竇融卓茂共三十三人馬援以椒房之親不與】首破尋邑於昆陽【癸未六月帝以數千大破莽兵四十二萬殺王尋王邑餘眾遁】而莽因以授首【九月】降銅馬於【苦堯反鉅鹿縣名甲申五月銅馬大彤髙湖重連鐵腰大鎗尢來靑犢五校五幡五樓冨平合索等數百萬冦掠擊敗銅馬髙湖重連與銅馬合復破降之故闗西號帝爲銅馬帝】而尢來五校靑犢以次服從【乙酉吳漢斬尢來丙戌賈復破降五校丁亥吳漢破降靑犢】斬王郎【癸未冬卜者王郎詐稱成帝子稱帝邯鄲甲申五月撃破邯鄲王郎夜走王覇追斬之】降朱鮪【更始司馬甲申守洛陽乙酉秋吳漢等十一軍圍之以預殺伯升爲疑帝使岑彭說降之】降赤眉【戊寅起注見前丁亥春馮異大破於殽底眾八萬降帝乃以盆子爲趙王郎中賞賜憐之】誅秦丰【甲申五月起黎兵十餘萬號楚黎王丁亥七月岑彭破之己丑伏誅】誅劉永【梁孝王八世孫更始時紹封乙酉稱帝丁亥秋蓋延圍之永將斬永降】斬張丰【丁亥春守涿反戊子夏祭遵討斬之】夷彭寵【守漁陽丙戍反自稱燕王己丑春寵奴子宻斬寵降】降張步【瑯邪賊帥起甲申丁亥劉永立爲齊王己丑冬耿弇破降之齊地平】擒李憲董憲【李憲莽盧江連帥癸未據郡稱淮南王后稱帝庚寅春馬成等禽之江淮平董憲東海賊帥起甲申丁亥劉永立爲王庚寅春吳漢並龎萌禽之山東平】降隗純【癸未囂起癸巳死子純立甲午朱歙破降之隴右平】獲田戎【起甲申自稱埽地將軍丙申秋馮駿禽於江州】殄公孫述【起癸未稱帝巴蜀丙申冬漢宮破述被創死其將延岑以城降】走盧芳【乙酉起安定後稱帝九原奔匈奴庚子秋降後復亡卒於匈奴】十餘年間海內蕩平立髙祖之業救萬民之命赫然中興號爲東漢何其成功之速防老吏垂涕於漢官威儀之見【癸未帝爲更始司入洛修宮府老吏垂涕曰不圖今日復見漢官威儀】吏民喜恱於持節渡河之日【癸未帝行大司馬事持節渡河鎭撫州郡所過除莽苛政吏民喜恱】以至呼沱冰合【甲申春帝徇薊王移檄購帝十萬戶遂南馳聞郎兵在後皆恐至呼沱河冰忽合渡未畢數騎解】人與之天與之矣今觀帝自卽位之初首召伏湛爲尙書典定舊制【湛名儒知典故更始爲平原太守獨全一境】徵卓茂爲太傅寛仁是用【並乙酉茂故宻令】召侯覇爲尙書令明習故事條奏施行【戊子每春下寛大詔皆其所建】命馮勤典封功臣差量功次輕重莫不厭服【丙戌封諸將列侯大國四縣余有差】崇重儒術則起太學稽式古典修明禮樂四方學士如範升陳元鄭興杜林衛宏桓榮之徒雲集京師立五經博士使各以家法教授【己丑立十四博士】又從桓榮張純等之議初建三雍以講道【丙辰起明堂靈臺辟雍】側席幽人旌車徴賁若薛方龎萌聘而不至嚴光周黨王覇至而不屈【己丑光防稽人帝故人除諌議大夫不屈耕冨春山黨太原人引見自陳願守所志隠居澠池覇太原人引見稱名雲天子有所不臣歸隠茅屋蓬戶連徴不至】釀成漢家二百年節義之風帝長於民間見稼穡艱難百姓疾苦乃除王莽之煩宻還漢世之輕法念戶口耗少縣官吏職尙繁並省四百餘縣以去冗貟以軍士屯田糧儲差積除什一之法復郡國三十稅一之制【並庚寅】帝久厭兵事自隴蜀旣平非警急未嘗言軍旅又思保全功臣不令以吏職爲過遂罷左右將軍官耿弇等皆上大將軍印綬以列侯就第【丁酉】數引公卿郎將講論經理夜分乃寐皇太子嘗問攻戰之事曰非爾所及也其後西域十八國遣子入侍請都防辭而不許【丙午】匈奴遣使稱臣臧宮願得五千騎以立功而不從【戊申匈奴日逐王遺使稱臣】北匈奴求和親臧宮馬武又請撃之詔報非其時不如息民自是諸將莫敢言兵事者【辛亥】史稱其退功臣而進文吏戢弓矢而散馬牛斯亦止戈之武焉加以身衣大練色無重防耳不聽鄭衛之音手不持珠玉之玩宮房無私愛左右無偏恩損上林池籞之官廢騁望弋獵之事勤約之風行於上下是以三十年間四夷賔服百姓家給政教淸明野谷旅生麻菽尢盛野蠶成繭被於山阜【莽末旱蝗黃金一斤易粟一斛】甘露降【丙申降南行唐】醴泉出朱艸生【丙辰夏京師醴泉湧愈痼疾赤艸生水涯】雨谷陳畱【乙夘形如稗實】有非常之瑞應焉議者猶謂帝督責守長纎過斥罷百姓不寧然朱浮上疏願遊意經年之外望治一世之後於是牧守代易頗簡【執金吾朱浮疏曰漢興吏皆積久至長子孫間者守宰數易視事日淺未足昭見其職云云】漁陽張君桑麥之歌見於八年之久【己亥張堪守漁陽八年百姓殷冨歌曰桑無附枝麥穂兩岐張君爲政樂不可支】此固無以議爲也獨惟以直言殺韓歆【己亥司徒歆好直言上不能容宣詔責之歆及子自殺於家】以墾田殺歐陽歙【己亥司徒歙汝南守度田不實贓罪誅歙八山愽士諸生千餘人哀請不許】河南尹張汲與郡守十餘皆獄死【庚子皆坐度田不實】至於廢郭后【辛丑寵衰怨懟廢爲中山太后】移太子【後廢彊不自安請辭位奉母后上不忍遲回數歳後以爲東海王】貶馬援【己酉帝壻梁松嘗恨援援後與耿舒伐蠻舒言其短上遣松責問因防之又前伐蠻載惹苡一車權貴譛言明珠文犀上怒妻子請罪上以松書示之訟寃乃得歸葬】斥桓譚【丙辰上以防決靈臺所譚極言防非經上怒出爲郡丞道卒】用防言而行封禪【丙辰上夜讀河圖防昌符赤劉之九防命岱宗封禪遂決】信赤伏除王梁【乙酉以防拜野王令王梁爲大司空眾不恱】以不義侯封子宻【己丑子宻以奴殺彭寵帝封不義侯】深爲仁明之累耳至於憤前代彊臣竊命矯枉太過以吏事責三公不任大政舉天下事盡歸臺閣而廟堂輕【庚寅上時用明察不復委任三府權歸刺舉小臣故朱浮防信刺舉之官黜鼎輔之任辛邜命司督察三公陳元防請以莽罔宻爲戒不宜使有司察公輔從之】逮明帝又加以詆毀厥後例以災異防免而權任日輕以至末世𨿽忠臣義士相繼在位慷慨激發而於漢室之危亡竟莫之救者豈其本心防權勢蓋有所不得行故也吁安得不於帝矯枉之失爲之三嘆明帝莊【光武第四子母陰皇后元年丁巳在位十八年戊午永平十八年廟號顯宗】天資聰察十歳能通春秋十二知吏牘書說墾田之獘其明智已足以切事情【己亥諸郡遣使奏事陳畱吏牘有書云頴川農可問河南南陽不可問詰吏祗雲長壽街得之帝怒明帝時十二曰吏受郡勑當欲以墾田相方耳帝曰何故言河南南陽不可問曰河南帝城多近臣南陽帝鄕多近親田宅逾制不可爲準詰吏實如是考檄具知姦狀】及卽位加意禮文之事命東平王蒼議定南北郊冠冕車服之儀及光武廟登歌八佾樂舞之數【戊午蒼帝母弟】宗祀明堂登靈臺以望云物【己未正月祀光武】尢垂情古典遊意經藝大射禮畢【己未三月辟雍大射】袒割執醬而酳【音漱也】尊事三老五更【李躬三老桓榮五更】正坐講道諸儒執經問難圜橋門而觀聽者萬計【同上】自皇太子諸王以下子弟莫不受經又爲外戚子弟立四姓小侯學【樊韓陰馬】置五經師期門羽林之士悉令通孝經大義匈奴亦遣子入學【丙寅四月】幸魯祠孔子及弟子七十二人親禦講堂命皇太子諸王說經【壬申三月】尢善刑理法令分明日晏坐朝幽枉必達內外無幸曲之私在上無矜大之色斷獄得情號居前代十二【十斷其二言少刑也本紀】至於遵奉建武制度無敢或違后妃之家不得封侯與政館陶公主【光武女】爲子求郎不許【賜錢十萬謂郎官上應列宿出宰百里茍非其人民受其殃本紀】蠲公車反支日不受章奏之制【庚申上怪曰民廢農桑逺來詣闕而復拘禁忌豈爲政之意乎遂蠲其政】可謂得爲政之體者自祭彤破赤山烏桓塞外震詟西自武威東盡莵悉皆內附【元年】班超至鄯善斬北虜使而鄯善降至於寘於寘王殺匈奴使來降威震西域其後五十餘國皆遣子入侍【癸酉超僅三十六人入西域與漢絕六十年復通超彪子固弟】而白狼槃木等百餘國前世未至皆稱臣奉貢至歌詩頌徳【甲戌白狼王詩頌徳】寶鼎【癸亥出王雒山】麒麟白雉醴泉【戊辰】甘露芝艸【甲戍】之祥莫不畢至亦云盛矣南宮氏猶謂其殺朱浮【浮司空多機苛察有單辭告之者賜死單辭無證據】殺虞延【洛陽令以法誅陰氏客馬成後陰氏中傷自殺】杖藥崧【怒郎崧以杖撞之崧走入牀下】提曵近臣【禦史寒朗爭楚獄令左右提下】斥辱公卿而君臣之禮闕廣陵王荊【帝母弟詐飛書防東海王彊乂使巫祝詛丁邜有司請誅之荊自殺】楚王英【光武子與方士作金玉鶴符瑞庚午告發請誅英自殺】相繼殛死而兄弟之恩乖楚獄連逮死徙千數而刑獄濫【辛未死徙外繋尙數千陸續寒朗爭之馬后上言方解】傷於察以耳目隠發爲明而人之度未優【本紀論】遣使天竺求浮屠書【乙丑帝聞西域有神曰佛遺使天竺得其書及沙門以來中國始其術圗其像楚王英最先好之】而開億萬世釋氏之禍深可惜耳章帝炟【顯宗第五子母賈貴人馬后無子養爲己子己亥卽位丙子建初八元和三章和二在位通十三年炟丁達反】帝知人厭明帝苛切以長者之資【魏文帝稱明帝察察章帝長者】行愷悌之政因鮑昱之請而除禁錮【丙子大旱太尉昱對楚獄多寃宜還徙者以召和气丁丑夏還四百餘家甲申冬解禁獄三等禁錮】因陳寵之防而務寛厚【丙子冬寵請蕩滌苛法上嘉納務從寛厚】納第五倫王莽嚴酷之戒【丁丑】行郭躬重文從輕之奏【戊寅廷尉躬條諸重文可從輕者四十一件奏之皆施行】紏擅殺之罪【庚辰】除慘刻之科【甲申秋詔考掠鉆鑽慘苦無極秋冬理獄明爲其禁】定報囚之期【乙酉詔報囚止用十月】罷均輸法【甲申尙書張林以用不足請官自賣鹽置均輸僕射朱暉奏上怒切責林等罷之】著胎養令【乙酉春詔民產子者復勿算三歳孕者賜胎養谷人三斛復夫算一歳著爲令】賜行義谷【甲申故尙書鄭均納忠言毛義徵不至以行義稱詔褒寵各賜谷千斛】詔二千石選舉惟進柔良【內子】三公用吏惟取安靜【乙酉】加以輕徭薄賦民賴其慶【壬午詔車駕所過不得修橋道離城郊迎丙子以上林池籞田賦予貧民】至於奉承太后盡心孝道【太后馬援女】友愛諸弟不遣就國【戊寅有司請遣就國不從皆畱京師】備弟子儀以尊師【帝初受書東郡守張酺乙酉春東巡先備弟子儀請講書一篇然後修君臣之禮】立四科以取士【癸未詔一徳行髙妙志節淸白二經明行修能任博士三明曉法律能任禦史四剛毅多略才堪三輔皆存孝弟淸公之行】命諸儒於白虎觀講論同異而稱制臨決【己丑詔如石渠故事名儒丁鴻樓望成封桓郁賈逵班固廣平王羨皆與】選髙材受春秋書詩以扶學廣義【癸未授髙才左氏谷梁春秋古文尙書毛詩】公卿大夫至郡縣吏咸選經明行修之人虎奔衛士皆習孝經匈奴子弟亦遣入學自三代以還風化之盛未有若東漢者在位十三年間郡國所上符瑞合於圖書者數百千所盛防【本紀論】吁由漢迄唐創業一統者數君善作而不善述者往往而是求如光武明章父祖子孫三世匹休千載一時而已【增廣通略】獨惜其信竇后之防而易太子【後無子壬午譛太子母宋貴人挾邪媚巫蠱自殺太子慶廢立梁貴人子肇爲皇太子】以飛書之謗而殺貴人【肇立梁氏私相慶竇氏恐爲飛書防貴人父梁竦癸未竦誅二梁貴人亦死小貴人生太子】縱竇憲之橫至奪公主田園而不正其罪【癸未憲恃後聲勢以賤直奪沁水公主田園主不敢計後覺上大怒切責後毀服謝乃解以田還主卒不加罪】陳同父謂異日女主臨朝外戚用事皆此焉基【謂信後防不罪憲】胡氏以爲東漢之衰決於此【管見】愚謂皆竇后有以爲帝盛徳之累使立後之時不溺私愛從馬嚴之議寧有此乎可爲三嘆【戊寅春立後時馬嚴諫曰竇固誤先帝出兵西域煩費旡益勲又受誅其家不宜親近時竇氏方寵諌不行勲後父也】和帝肇【肅宗第四子母梁貴人戊子正月卽位己丑永元十六興元一在位十七年廟號穆宗】帝防衝踐祚母后臨朝竇憲専政匈奴旣平【己丑太后兄憲與耿秉將萬騎破北單於登燕然山刻石勒功辛夘破北匈奴金防山單於遁不知所在玆等國皆降出塞五千里還】憲威權日盛潛圖僣逆朝臣震攝望風承防帝年十四赫然發憤欲謀誅之防日食丁鴻上防【壬辰六月日食司徒鴻言日食者日象君也且援諸呂専權事】旬餘以鴻行太尉兼屯衛南北宮決議鄭眾【中常侍眾南陽人一心王室不附豪黨帝與內外臣寮莫得親接且朝臣自袁安丁鴻外皆附憲故與眾議之】卒鋤元惡【帝幸北宮詔金吾校尉屯衛宮門閉城收誅姦黨収憲印綬並同母兄弟免就國皆迫令自殺】用淸中外躬親萬防當時事體蓋有甚難者矣【憲宗族滿朝爪牙腹心備具刺史守相皆出其門太后內主朝臣皆附憲】自是十七年間舉苑囿以假貧民弛陂池而令采取勸民蓄蔬以助五穀【並癸巳】至於遣使發廩救水旱蝗虫之災減民田租防無虛歳【甲午以後凡十二詔】廷尉陳寵務從寛恕而活濟甚眾【甲午】司空張奮口陳時政卽雪寃獄而甘雨隨沛【甲午旱奮對引見明日幸洛陽舉寃獄罪洛陽令未及還大雨三日】袁安丁鴻魯恭韓稜諸賢相繼進用宏益居多逺方珍羞則勑大官勿復受獻【癸夘舊南海進生龍眼荔枝奔死繼路帝聞狀卽詔罷之】前後符瑞自稱徳薄抑而不宣【本紀符瑞八十一所】齊民歳增辟圡日廣北空朔庭【見前注】西通重譯方之章帝實乃過之【甲午班超斬焉耆尉犁王西域五十國皆內屬至海濵四萬里皆貢獻增廣通略謂竇后沒帝始知梁貴人子議者以梁氏寃死請貶竇后詔臣子無貶尊上之文不從方之章帝事馬后彼處其常此處其變最爲近厚梁王暢有覬覦神器語有司請詔獄不許方之明帝楚獄不逺過之乎】胡氏謂作史者未能鋪張厲曠闕多矣【管見】或乃謂帝誅憲不謀大臣而謀之鄭眾以功受封【壬辰遷大長秋壬寅封卿侯】遂開十常侍亡漢之階竇后旣崩甫知自出封梁氏三侯而梁氏自此盛【丁酉竇后崩張酺方言帝梁氏出感慟追封皇太后封梁竦三子爲侯賞賜巨萬寵遇光於當世】是則然矣一則親親之義不容已一則取其足以濟一時之事但不賞而封不爲無失然亦豈料其末流之獘如彼防若帝者使天假之年孝文不足多遜也如以成敗論世無全主矣吁殤帝隆和帝少子生始百日而爲君【在位一年丙午延平一】鄧太后臨朝【和帝皇后太傅禹孫】張禹鄧騭騭弟悝等輔政騭𨿽謙遜然外戚擅權又起於此和殤而後宮闈定防利在防昏外立者四君【安質桓靈】臨朝者六後【章帝竇后和帝鄧後安帝閻後順帝梁后桓帝竇后靈帝何后】蓋嗣主防衝女後専政則外戚必用事【竇憲鄧騭閻顯梁冀竇武何進】官寺得與政亦其勢然矣【增廣通略】安帝祜【章帝孫淸河孝王慶之子母左姬鄧太后立帝丙午八月卽位丁未永初七初元六永寧一建光一延光四在位十九年】立年已十三矣太后猶臨朝十五年外戚用事【鄧騭】中官預政【鄭眾蔡倫等】日食風雹雨水旱蝗山崩地震或防或坼無歳無之杜根歸政之請嚢盛致殺【丁未根爲郎上言太后後大怒令盛以縑囊撲殺之詐死三日得逃】鄧康貶損之勸屬籍爲絕【庚申康後從弟諌宜崇公室損私權不從康謝病後絕屬籍】後疑保權固位者矣及觀其徵河間王子翼至京美其容儀使爲平原懷王后畱京師【己未河間王和帝弟】獨無意乎帝乳母王聖已疑之矣蓋帝少聰明爲後所立長漸不徳不可後意特所謂婦人之仁往往欲爲而未決耳太后崩【辛酉三月】帝甫親政五年之間惟乳母言是聽惟宦官譛是從鄧氏旣夷太子亦廢【原缺】

﹤史部﹐史評類﹐史纂通要﹐卷八﹥﹤史部﹐史評類﹐史纂通要﹐卷八﹥

【冀不疑納父】商卒冀嗣大將軍不疑尹河南【辛巳】窮饕極惡

爲日不足八使之遣巡行風俗【壬午秋選有威名八人周舉杜喬周栩馮羨欒巴張綱郭遵劉班並守光祿大夫號八俊】張綱至爲之埋輪都亭且曰豺狼當道安問狐貍徑劾奏冀不疑罪帝𨿽知其忠言莫能用也【劾冀無君十五事時冀妹梁后寵方盛姻族滿朝帝不能用其言】余使所劾皆冀與閹宦親屬事竟不行忠賢屈抑其能救亂乎衝帝炳【順帝子母虞貴人甲申八月卽位年二歳乙酉永嘉元末逾年崩】梁后臨朝委政宰輔李固所言多見采擢宦官黃門爲惡者一皆斥遣天下方翹首太平而梁冀専柄輙相忌嫉固防不免飛書之防矣【宦者飛章誣固冀白太后使下其事不聽】嗚呼危防質帝纉【章帝孫父渤海王鴻母陳夫人衝帝崩梁冀徴帝與梁太后立之乙酉正月卽位年八嵗丙戍本初一年六月弒崩】太后臨朝帝性聰慧知冀驕橫嘗朝羣臣曰此防扈將軍也言未脫口而餅中之毒已進矣胡氏曰李固時爲三公親覿厥事使於是時亟請太后出禦前殿召三公中二千石大防庭中推舉尙食可立得罪人捨此不務而伏屍號哭顧效兒女之悲哀防【丙戌閏六月帝食餅苦煩甚促召李固固入問得患因尙能言白食煮餅腹悶得水尙可活冀曰恐吐不可飲水語未絕崩固伏屍號哭推舉侍醫冀慮事泄大惡之】桓帝志【章帝曽孫祖河間王開父蠡吾侯翼母匽氏冀弒質帝白太后迎帝卽位丙戌閏六月卽位年十五丁亥建和三和平一元嘉二永興二永壽二延熹九永嘉一在位通二十一年】太后猶臨朝梁冀専政肆作威福天子拱手首殺李固杜喬以重其威【丁亥冬劉文劉鮪訛言淸河王蒜當統天下文鮪旣誅王亦貶死冀又使馬融艸奏誣固喬預其奸殺之初固喬欲立蒜不肯立帝帝亦寃之】繼殺中郎袁著以杜天下議己【壬辰著年十九忿冀姦惡極言其罪卽捕殺之並殺其所善六十餘人】至殺陳授邴尊帝始震怒【戊戌太史令授奏日食之變咎在大將軍冀使洛陽令殺之帝由是發怒己亥議郎尊爲鄧香長壻香卒妻宣適梁紀冀妻納宣次女猛掖庭幸冀欲認爲己女恐尊沮敗宣意殺尊又遣刺客殺宣宣覺馳白帝帝大怒】與宦者單超具瑗唐衡左悺徐璜五人定議誅冀【己亥秋發兵圍冀第冀與妻孫壽自殺梁氏孫氏無少長皆棄市收財三十餘萬萬以充用減天下租半連及公卿死者數十人故吏賔客死者三百餘人朝廷一空】元惡𨿽除五侯嗣虐流毒四海辜較百姓與盜無異【超等五人同日封縣侯兄弟宗姻皆據郡縣超卒賜祕器玉匣以葬天下語曰左回天具獨坐徐臥虎唐兩墮持兩端也】賴楊秉韓縯李膺諸賢彈劾紏擊削國誅貶鞠躬屏气【乙巳太尉秉奏免侯覽具瑗削國司縯奏琯罪琯自殺又奏瑗罪貶死超璜家襲封者並降鄕侯丙午司膺破張讓家合柱取其弟野王令殺之爲殺孕婦罪諸黃門屏气休沐不敢出】似亦爲稍快於人心者於時【丙午下同】甘陵周福以帝舊學擢尙書同郡河南尹房植亦有名當朝鄕人謡曰天下規矩房伯武因師獲印周重進二家賔客各植朋黨由是有南北部黨人之議後汝南太守宗資任範滂河南太守成瑨委岑晊二郡又爲之謡曰汝南太守範孟博南陽宗資主畫諾南陽太守岑公孝農成瑨但坐嘯因此流言轉入太學諸生三萬餘人以郭林宗【泰】賈偉節【彪】爲冠與李膺陳蕃王暢等更相褒重學中語曰天下模楷李元禮不畏彊禦陳仲舉天下俊秀王叔茂於是中外承風臧否相尙公卿畏其貶議屣履到門而成瑨殺張泛【泛宛冨賈與後宮親賂中官縱橫岑晊勸瑨赦後殺之乃奏】劉瓆殺趙津【津小黃門爲晉陽縣巨患太原守瓆赦後殺之覽使泛妻訟寃帝怒下瑨瓆獄殺之】翟超破侯覽冡宅籍沒貲財【覽喪母歸起大冢山陽守超使張儉督郵破其冢宅具奏聞】黃浮按徐宣罪棄市暴屍【璜侄宣下邳令虐甚求取李嵩女不得卒至嵩家載女歸射殺之東海相黃浮聞之收宣家屬考問誅宣宦官訴帝超浮並髠鉗輸作】皆犯閹宦之怒及河內張成以善風角推占當赦教子殺人李膺收捕遇赦竟殺之宦官遂教成弟子牢修誣告膺等養太學遊士交結諸郡生徒共爲部黨誹訕朝政疑亂風俗帝震怒班下郡國逮捕太尉陳蕃以所按皆憂國公忠之人不肯平署帝愈怒下膺等獄詞連及杜宻【太僕】陳翔【中丞】及陳寔範滂之徒二百餘人【丙午蕃又極諌防免】而黨錮之禍作矣賴霍諝竇武並表救請事幸中息而海內希風之流復相標榜有三君【竇武陳蕃王淑三君謂世所宗】八俊【李膺荀昱杜宻王暢劉祐魏朗趙典朱瑀八俊謂人之英】八顧【郭泰範滂尹勲巴肅宗慈夏馥蔡衍羊陟八顧謂以徳行引人】八及【張儉翟超岑晊範康劉表陳翔孔昱檀敷八及言導人追宗也】八廚【度尙張邈王孝劉儒胡母班秦周蕃向王章八廚言能以財救人也】之號譬如立的於此使人得以彎弓而射之【丙午明年賈彪入說尙書霍諝校尉竇武並表請帝意稍解並赦歸田裏禁錮終身】靈帝之世卒防大戮悲夫靈帝宏【章帝孫曽祖淸河王開父解瀆亭侯萇母董夫人桓帝崩竇太后與竇武立之丁未十二月卽位戊申建寧四熹平六光和六中平六在位二十二年】帝初卽位太后臨朝陳蕃【太傅】竇武【大將軍】同心輔政徵用名士【李膺杜宻】天下想望太平惜其謀誅宦官防事不宻反爲曹節王甫等矯詔所殺【戊申秋蕃武合謀奏太后誅宦宦爲宦者朱瑀盜發武奏罵曰中官放縱可自誅我曹何罪而當盡滅因大呼曰陳蕃竇武奏白太后廢帝爲逆節甫遂矯殺蕃武夷其族】於是羣凶得志侯覽諷朱並告張儉黨人曹節諷有司復舉膺等黨錮名節屠戮濫及無生人之類防息矣【己酉冬初儉爲翟超督郵按侯覽母殺之覽使鄕人朱並告儉與同郡二十四人爲黨圖危社禝詔刋章討捕節等因此諷有司捕前鉤黨故司空虞放及李膺杜宻朱防荀昱翟超劉儒範滂等百餘人死獄中附從者錮及五屬州郡承防有未嘗交闗亦死徙廢禁六七百人】郭林宗聞黨人之死私爲之慟曰詩云人之云亡邦國殄瘁漢室滅矣但未知瞻烏爰止於誰之屋耳防𨿽好臧否人倫而不爲危言激論故能處濁世而怨禍不及焉初範滂等非訐朝政自公卿以下皆折節下之太學生爭慕其風以爲文學將興處士復用申屠蟠獨嘆曰昔戰國之世處士橫議列國之王至爲擁彗先驅卒有坑焚之禍今之謂矣乃絕迹梁碭之間居二年滂等果罹禍惟蟠超然免於評論司馬氏曰郭泰旣明且哲以保其身申屠蟠見防而作不俟終日卓乎其不可及已當是時防羗校尉叚熲旣定西羗復移東討師凡再克東羗悉平【戊申己酉凡斬二萬八千餘級】然所以爲漢慮者不在此也帝方且西園賣官【戊午開西邸賣官自闗內侯以下入錢有差二千石二十萬四百石四百萬又私令左右賣公千萬賣卿五百萬貯西園庫私藏】後宮列肆【辛酉使采女販賣帝著商賈服宴樂】弄狗駕驢甘爲下流之態黃巾甫夷【甲子鉅鹿人張角自稱黃天其部帥有三十六萬皆著黃巾同日皆反遣北中郎盧植左中郎皇甫嵩右中郎朱雋討平之】黒山粗定【乙丑二月所在賊起張牛角褚飛燕至百餘萬號黒山賊鈔河北飛燕降拜中郎將領河北略定】論功行賞乃見於十常侍之封【乙丑夏封張讓趙忠等十二人爲侯號十常侍以討張角功】貴寵宦孽稱爲父母【帝謂讓忠曰張常侍是我父趙常侍是我母】南宮雲臺災計畆稅錢【乙丑雲臺災張讓說帝稅天下田畆十錢修宮又靑州郡助修宮錢大郡二三千萬餘各有差】一意聚斂惟閹豎之言是聽未防帝崩子辧卽位【年十七何太后子】太后臨朝【靈帝何后】何進用事【何后之兄】袁紹勸進盡誅宦官太后難之進召董卓本以脇後【紹勸進召四方猛將盧植言卓彊忍必危朝廷不宜召進不聽】卓將至而太后猶狐疑進反死於張讓叚珪等之手【進入白太后盡誅常侍讓珪潛聞其語侯進出詐以太后詔召進斬之己巳】袁術燒焚宮闕【中郎將術聞進死燒宮闕欲以脇出讓等】袁紹盡殱宦官【亦以進死引兵闕下斬趙忠等及諸宦者皆殺之二千餘人張讓等將少帝奔平津尙書盧植叱責讓讓等投河死】卓自爲司空廢少帝【廢爲農王庚午弒之】弒何太后立陳畱王恊是爲獻帝而東漢亡矣【協靈帝王美人子何后酖美人董太后自養恊靈帝母董夫人也】按春秋左氏齊寺人貂始漏師於多魚【僖二年多魚地名言貂始泄桓公軍事】管仲言於齊侯曰夏殷之世刑殘之人放諸磽確不毛之地使與禽獸爲伍周衰始命墨者守門劓者守闗宮者守內刖者守囿髠者守積胡氏曰五帝三王之盛一行一止必於其時必於其義是故晝居於外所任使者公卿賢士大夫也夜居於內所敍禦者後夫人淑嬪婦也曷嘗有刑余之人在日月之側乎𨿽夏商季世桀紂之亂尙無是也及幽王寵褒姒滅西周始有婦寺之名自是以來帝王大本日以消亡爲人君者以行道布徳之公位爲快情遂欲之私居故聽政有數而公卿進接者希宴遊無度而妃嬪禦幸者無時外不分於書內不分於夜矣然天下萬事來者不可不應也公卿旣不可使至於內妃姬又不可使至於外於是始有用刑余之人將命於其間者矣齊小白用自刑之竪貂死不獲殯秦胡亥信天刑之趙髙爲髙所殺後世人君聞是宜披根拔本追復夏商之制剗革周衰之矣而漢唐猶有用之以亡國者豈非在於不仁之君防噫病在不仁之君不可與言也使其可與言則何亡國之有愚又嘗悲黨錮之禍痛漢室之亡而憤閹宦之流毒也諸君子之不幸肇於牢修之一言成於曹節之申請而羣小深根固蒂陳竇一撃不勝而身死何進再擊不獲身又死袁紹不勝其忿一舉而盡殄滅之國隨以亡至今言之可爲於邑也𨿽然亦諸君子自少盡其道耳夫以昬主亂朝何異明夷之世顧乃互相標榜的然以名徳相雄長且欲借口舌以障其流而回其瀾已非晦明艱貞之道夫子言人而不仁疾之已甚亂也今不惟疾之而已直欲驅而納之死地又非謹仲尼不爲已甚之戒則其構怨掇禍宜也吁易當夬決之世以五君子之盛決一小人之微猶致嚴於健而說決而和之訓況小人道長之時乎後之君子尙監於玆獻帝恊【靈帝中子董卓廢少帝立之卽位九歳庚午初平四興平二建安二十五年其年曹丕簒攺元黃初封帝山陽公又十四年崩曽孫國至晉永嘉爲五胡所滅】卓爲相國袁術起兵推紹爲盟主共討董卓【庚午】卓懼弒廢帝以絕人望焚宮廟【洛陽二百里內室屋蕩盡】發諸陵【辛未並及公卿墓收金寶】刼遷長安積金郿塢【號萬歳塢】賴司徒王允左右扶持王室粗安已而誅卓族滅其家百姓歌舞相慶【壬申夏卓常以呂布自衛嘗少失意防防擲之布怒允知之使爲內應因卓朝都尉以防擲之甲不入大呼布布曰有詔討賊誅之族其家其黨葬卓輙大雷雨漂棺】夫何傕等搆禍兵防長安王允黃琬【司】卒於鋒鏑之下【六月卓部曲李傕郭汜樊稠等軍十萬防長安呂布戰敗招允出奔允不忍去帝傕殺之初傕等乞赦布亦勸赦允不從布請以卓財班將校允又不從故及於難】於是凶黨得志竊弄威權者四年傕旣殺稠與汜治兵相攻【乙亥春爭權傕就坐刺殺稠】脇帝幸營燒焚宮室乘輿奔播【三月幸傕營四月移幸北塢六月和解二人丙子七月還至洛陽丁丑汜爲其將所殺三年傕誅夷】甫還洛陽老瞞詣闕遷都於許百官總已大權遂挈而之操【丙子八月曹操移帝都許宿衛兵侍莫非操姻黨】挾天子令諸侯以遂其私建安二十五年間殺生降拜不出漢天子之手特寄空名於臣民之上耳操死子丕簒漢昭烈帝蜀孫權亦自王於吳而天下三分矣朱文公綱目於獻帝旣已遇簒卽以昭烈大書其後俾得紹漢遺統而吳魏僅分書其下焉陳同父曰東漢諸君之得失皆系於光武明章之身蓋自和安以降紀綱日就淪喪當時袁安楊震李固杜喬陳蕃李膺之徒忠義奮發寧隨踵受戮而不顧漢祚𨿽衰所以久而未墜者不可謂非三君崇儒術表行義之效此其所以爲得也然而袁安不能止竇武窮兵之請噫嗚流涕楊震不能勝樊丰周廣之譛慷慨自殺李固杜喬死於梁冀之防扈陳蕃竇武死於宦竪之盤錯終莫能救漢室之亡者其失豈非由於光武不任大臣三公具員明帝加以詆毀章帝無所匡救體統卒以不正厥後例以災異斥免權任日輕之故歟南宮氏曰西漢自髙帝而下有文武宣東漢自光武而下有明章文中子以七制斷之善矣七制以下母后擅權戚宦用事兩漢所以亡也【講義】然西漢之亡風俗委靡東漢之亡風俗剛勁黨錮諸賢節義凜凜姦雄如操猶終身未敢廢漢自立謂非名義扶持之功不可其視西漢阿防成風稱功頌徳者大不侔矣【增廣通略】吁溺冠嫚罵安事詩書旌車徵賁息馬講義其風聲气習相去懸絕如此防有天下者可以觀矣東漢自光武至獻帝凡十二帝共一百九十六年【自乙酉至庚子】通兩漢二十四帝四百六十九年

史纂通要卷八﹤史部﹐史評類﹐史纂通要﹥

欽定四庫全書

史纂通要卷九

元胡一桂撰

蜀漢

漢昭烈姓劉名備字徳涿郡人祖雄父景帝子中山靖王勝之後【勝子正元狩六年封涿縣陸城亭侯坐酧金失侯因家焉】因獻帝爲曺丕簒逆【庚子十月】蜀中傳言獻帝已遇害於是發防制服卽位於成都武擔之陽【武擔山名】章武元年辛丑四月也【卽位年六十一辛丑章武二在位二年】以諸葛亮爲丞相許靖爲司徒觀帝初見諸葛亮於隆中亮首曰將軍帝室之冑信義著於天下及其勸進之辭又曰曺丕簒漢天下無主大王劉氏苖族宜卽帝位味斯言也名正言順漢賊逆順之分判於此矣晉陳壽志三國乃帝魏而傳昭烈習鑿齒漢晉春秋之作謂蜀爲正魏簒逆蜀平漢始亡【習防陽人爲桓溫主簿以溫覬覦非望作是書以裁正之】司馬氏通鑑乃謂昭烈於漢族屬疎逺摧抑漢祚奬進賊魏且謂操取天下於盜手非取之於漢室夫自卓旣誅戮則天下固漢之天下也傕汜交攻天子奔走荊棘間未聞操有勤王之舉車駕還洛陽操始入朝其謀固欲挾天子令諸侯而已名爲漢相實漢賊耳网目於此始大書特書以昭烈承獻帝之後俾得以紹漢遺統焉論者嘗卽文公綱目與溫公通鑑並言之溫公於獻帝之末曺丕之簒也書帝禪位於魏魏王卽皇帝位文公則書魏王曺丕卽皇帝位廢帝爲山陽公至蜀漢之興也文公於獻帝建安二十五年之後卽大書昭烈皇帝章武元年漢中王卽皇帝位以繼之及蜀之出師也溫公書諸葛亮入冦文公則書魏冦漢中丞相亮伐魏溫公進魏而退蜀則袓陳壽之舊史此以彊弱論也文公帝蜀而賊魏則本春秋之書法此以是非論也以廢帝矯禪位之誣以冦漢反入冦之逆正統復而快人心於方來大義明而誅賊臣於旣往綱目之作可識矣【胡成性史論】帝毅寛厚知人待士蓋有髙祖之風焉迹其﨑嶇戎馬之間如神龍之在陂澤無所因而飛騰也降於呂布【丙子布襲降之以爲豫州刺史】歸於曺操【丙子又爲布攻歸操操益兵使圖布戊寅又爲布攻復歸操操禽布斬之】借勢於袁紹【己邜爲操邀袁術術南走帝據徐州始叛操遣使與袁紹連兵庚辰操悔縱帝自追之奔袁紹】爲客於劉表【辛巳操擊敗帝奔喪有髀裏肉生之嘆】兵日以弱迹日以孤而气不少挫志不少懾及見孔明於三顧定奇防於一言【丁亥荊州見徐庶庶曰諸葛孔明臥龍也乃三駕見艸廬之中】赤壁一戰彊虜摧敗【戊子孔明奉命詣孫權遂共敗操赤壁取荊州】遂奄有荊益稱王漢中【己丑孫權以帝領荊州牧權畏之進妹固好周瑜分南岸給帝庚寅以給少見權借荊州從之甲午降益州牧劉璋乙未以詐自取益州其年權取荊州中分之己亥斬操將夏侯淵操自長安出邪谷軍遮要以臨漢中趙雲大敗操兵操引還長安帝遂有漢中自稱漢中王】與吳魏鼎立而爲三迨夫卽帝位之後志雪江陵之憤【己亥關侯守江陵吳呂防代魯肅屯陸口防稱疾召還以陸遜代遜至陸口爲書與侯爲自托之意侯意大安稍徹兵備遜陳侯可禽之要權遂癸兵襲侯以蒙爲大都督盡伏精兵艫中使白衣揺艣作商賈服畫夜兼行盡收縛侯所置江邊屯候故侯不知麋芳士仁皆嫌侯輕已開門降防遂襲取江陵侯乃西保麥城因遁走馬忠迫侯害之吳定荊州】卒成夷陵之師【壬寅帝恥關侯敗大舉伐吳自巫峽建平連營至夷陵界立數十屯自正月相拒至六月爲陸遜火攻所敗土崩瓦解帝夜遁僅得入白帝城】明年武安疾篤竟賫志以沒矣可勝痛哉蓋嘗論之帝以神明之冑又得眾賢戮力以爲之佐方孔明躬耕隴畝抱膝長吟自比管樂實天下第一流乃爲帝所有他如關侯【雲長】張飛【翼徳】爲爪牙法正【孝直】爲謀主許靖【文休】糜竺【子仲】簡雍【憲和】爲賓友蔣琬【公琰】負社稷之器馬超【孟起】兼文武之資黃忠【漢升】勇冠三軍龐統【士元】冠冕南州董和【幼宰】黃權【公衡】李嚴【正方】吳壹費觀彭羕【永年】劉巴【子初昔所忌恨者】之徒咸擢顯要盡其器能謂冝可以復漢祚弔遺黎然卒局於一隅之蜀而不能取中原塊土者何哉陳同父嘗謂孔明隆中之約謂吳可以爲援而不可圖柰何自吳取荊州之後蜀不能忘情於吳吳襲闗侯定荊州蜀讎吳者愈深夷陵之師急於報怨反貽白帝之辱小不忍以亂大謀蜀蓋失於此矣尙能並力以取魏哉獨惟昭烈君臣之間當托孤之際肝膽相照無纎介形迹何其盛也【南軒文癸夘帝崩永安宮謂亮曰君才十倍曺丕終定大事嗣子可輔輔之不才君可自取】方之曺操垂沒畱連妾婦之態下至分香賣履家人婢子罔不區處眞狗彘之不若而謂昭烈敵哉昭烈謂後主曰勿以惡小而爲之勿以善小而不爲惟賢惟徳可以服人防哉斯言皆可師法則知徳天資旣髙克己亦力其從盧植周元方鄭康成遊啟告詳至益多矣【管見】後主禪【昭烈子癸夘建興十五延熈二十景曜五炎興一在位四十一年】才𨿽中下建興之初猶能委任賢相亮撫百姓約官職開誠心布公道盡忠益科敎詳明賞罰必信道不拾遺彊不陵弱下至橋梁道路井竈圊混無不修繕徵四郡【乙巳春南徵益州永昌防柯越嶲四郡斬雍闓禽孟獲七縱七禽七月悉平】屯漢中【丁未春北徵駐漢中上出師表】攻祁山【戊申春攻祁山天水南安安定皆叛魏應亮關中震響前鋒馬謖遼莭度遂敗街亭誅謖自咎民忘其敗辛亥春復圍祁山懿將謂懿畏蜀如虎懿自當之大敗又遣張郃迨亮亮殺之】出散關【戊申冬上疏陳六未解釋羣疑引兵出散關圍陳倉糧盡還魏米追撃斬王雙】抜武都陰平【己酉春攻二郡取之】已而休士息民治兵講武木牛流馬之作八陣圖之制咸得精要三年而後用之【壬子於黃沙作木牛流馬講武癸丑用木牛流馬運未集斜谷】於是約吳大舉軍於渭南分兵屯田爲久駐之基司馬懿固拒不戰而孔明病且卒矣【甲寅春舉十萬由斜谷伐魏軍渭南屯田與懿相守百餘日懿不出八月亮卒於軍年五十四謚忠武侯】所幸費禕【文偉】董允【休昭】遵亮遺防猶可自守夫何姜維產禍【辛巳維數出兵蜀人愁苦後爲鄧艾所破隴西騷動】閹官弄權【陳祗代允侍與宦人黃皓相表裹弄權覆國】方且湔遊觀【丙辰至湔觀汶水旬日反】廣音樂魏將鐘【會】鄧【艾】長驅入冦帝出降而漢始亡【癸未至洛陽受魏封安樂縣公】然綿竹之戰臣死於君見孔明之有子【艾破諸葛瞻綿竹先是遣書曕曰若降表爲瑯邪王曕怒斬艾使戰敗與子尙死之曕孔明子】成都之降子死於父信昭烈之有孫【帝用譙周防降艾皇子北地王諶怒曰若勢窮力屈便當父子君臣背城一戰同死社稷以見先帝不納是日諶哭昭烈廟先殺妻子後自殺】數千百載之下讀史至此猶使人凜凜有生气耳按綱目自章武元年之下卽以魏吳分書至癸未魏方並蜀而滅漢或曰漢亡矣魏可承正統乎曰未也有吳在焉綱目於甲申以後猶以吳魏分書【甲申下猶分書魏咸熈元年吳主孫皓元興元年】漢亡僅二年而晉已滅魏【乙酉晉司馬炎稱帝廢魏主陳畱王而滅之魏亡】乙酉以後晉吳猶分書至太康庚子吳亡晉武始得大書以續正統終魏之世不得在大書正統之列焉吁綱目繼春秋之筆不少假借於亂臣賊子之靡何其嚴哉蜀漢再傳四十三年而滅於魏焉【起辛丑終癸未時魏陳畱王景元四年吳孫休永安六年】

魏

魏文帝姓曺名丕【字子桓】沛國譙人【譙亳州也】桓帝世曺騰爲中常侍養子嵩【本姓夏侯】生魏王操丕爲太子襲封【庚子正月操死年六十六丕襲】建安二十五年庚子十月簒漢【時年三十三庚子黃初七壽四十】國號魏以土徳都鄴【今相州】遷都洛陽【庚子冬】魏自曺操【追號武帝】初舉孝亷後守東郡乘時而興破黃巾【辛未時牧兗州】擒呂布【據防戊寅斬之】降張繡【己夘夏】滅二袁【己夘擊術南走死壬午紹卒子譚尙相攻乙酉平之並河東】平劉表【戊子秋表卒子琮以荊州降】徵張魯【乙未秋破漢中冬降】破韓遂馬超【辛夘操自將設計以疑遂超一戰敗之於渭南關西平】用軍行師變化若神諸將徵伐親授教令與敵對陣意思安閒知人善察難欺以僞禦軍三十年手不釋卷晝講武防夜思經傳雅性節儉不事侈靡勲勞宜賞不吝千金無功妄施分毫不與卒能鼎立三方者惟其明略最優也然自遷獻帝於許以來【丙子遷】挾天子族董承【己夘帝忌操專廹密詔承結義士誅之庚辰族承】戮貴人【董承女帝以貴人有倭爲請不得】弒伏后【甲午後因殺貴人與父書言圖操覺廹帝廢後使華歆領兵入宮後藏壁中歆牽出遇帝被髮徒跣行不曰不能復相過耶帝曰我亦不知命在何時後兄弟宗族死者百餘人】勦皇子【弒後並殺二皇子】族孔融【戊子融在朝持正議忤操誣族之】殺荀彧【壬辰議進操國公加九鍚彧曰君子愛人以徳不宜如此操不悅及擊權以彧參軍彧疾飲藥卒】殺崔琰廢毛玠【丙申有言琰傲世怨謗殺之玠傷琰無罪人復白玠怨謗廢出】左右侍衞莫匪曹氏之人殺生降拜不出漢天子之手者二十四五年晚年用天子車服出入稱警蹕【丁酉四月】尹氏曰烏有至尊在上人臣可用天子車服出警入蹕者乎操於斯時亦旣自帝甚明謂非有不遜之志烏乎可歷考老瞞平生所爲如夜臥枕圓枕噉野葛至尺餘飲酖酒至一杯其深姦極詐不可殫言迹其天資暴戾慓悍禍賊其畜無君之心久矣乃至終身朶頥羊鼎曾不一染指焉豈其畏名義而不欲速哉顧其勢所未可【其時吳蜀方以簒漢攻操】緩而圖之得之可以稍安【以上南宮氏講義下以愚意足之】亡何而老且死矣非眞不欲身取而代之也而曰若天命在吾吾爲周文王【陳羣等請操正大位操云云】母乃爲是誑與況孟津之師文王豈料其事之至此今乃先期其子之簒而身自爲文王立言已爲荒悖又況獻帝非商紂比操所爲乃文王罪人柰何敢借諭耶文帝天資文藻下筆成章勒成所著凡百篇又使諸儒集經傳隨類相從餘千篇號皇覽庶乎有意於斯文者矣災異不劾三公【辛丑夏明罪已之意】取士不拘年限【壬寅春儒通經術吏逹文法皆試用不拘老幼】後族不許預政【壬寅春詔婦人預政亂之本今後羣臣不得奏事太后後家不得輔政受封爵】又爲政之美者獨惜其懷嫡嗣防奪之恨禁錮植等諸王寄地空名而磐石之宗不彊【初爲太子時弟植機警多能防於奪敵旣卽位禁錮儕於匹夫】當旱蝗饑荒之時欲徙冀州十萬戶以實河南略無卹民之意【庚子冬辛毗極諌謂失人心乃減半】伐吳之舉不從劉曄之請其後𨿽三出而無成【辛丑秋孫權爲蜀所攻遣使稱臣請襲之不從拜權吳王壬寅出師徴吳侍子權拒守與蜀通好癸卯秋舟師伐吳至廣陵龍舟防覆還乙巳秋再舉至廣陵欲渡波濤洶湧嘆曰天所以限南北也乃還】明珠犀象之求一差所好徒取諒闇不知禮之誚【辛丑冬使求雀頭香大貝明珠犀象玳瑁孔雀翡翠闘鴨長鳴雞於吳吳臣曰諒闇中所求若此可與言禮哉悉與之】罪戴陵【庚子長水校尉陵諌不宜數獵大怒減死一等】殺鮑勛【丙午勛舊治郭后弟罪時爲太子手書救不從卽位數直諌竟殺之】廢曹洪【操從弟性吝帝嘗就貸絹百疋不從衘之丙午以捨客犯法必欲殺之太后怒止從廢出】抑何君人之量未此猶未也史臣之論有曰三年之防自天子逹於庶人故𨿽三季之末七雄之敝猶未有廢衰斬於旬朔之間釋麻杖於反哭之日者也逮於漢文變易古制人道之紀一旦而廢固已道薄於當年風頽於百代矣魏王【時方嗣王位】旣追漢制替其大禮處莫重之哀而設饗宴之樂居貽厥之始而墮王化之基【六月引兵次譙大饗六軍父老設妓樂百戲吏民上壽】及至卽位顯納二女【十月簒位是月納獻帝二女】是以知王齡之不遐卜世之期促也【孫盛論】若夫簒國之初妄引舜禹受禪自此遂開後世亂臣賊子僣亂之原爲萬代首惡尹氏曰前史信其僞辭衰世襲其遺迹一則曰禪位二則曰受禪綱目直以稱帝廢主大書於冊【綱日書魏王曹丕稱帝廢帝爲山陽公】傳禪之說絕不復舉然後姦僞之徒始無以爲欺天下後世之具其有補於名教哉明帝叡【文帝太子母甄夫人被誅郭后無子文帝命後養帝事後甚謹後愛之得立丙午五月卽位丁未太和六靑龍四景初三在位十四年】帝天資秀出立發垂地口喫少言沈毅好斷優禮大臣開容善直𨿽犯顏極諫無所摧戮君人之量偉如也然於時百姓凋敝四海分崩不聿修顯祖開拓洪基顧乃務營宮室【乙卯作許昌宮洛陽宮昭陽太極殿總章觀丙辰作九龍殿丁巳起土山芳林園日役三四萬人】耽於內寵【乙卯婦官擬百官數殿北立八坊處之遊宴其中置女尙書六人典外奏事丁巳奪士女已嫁吏民者選入宮】不思安民之本不固維城之基【黃初以來宗室侯王至親不敢相通植上疏言取齊者田族而非呂宗分晉者趙魏而非姬姓今公族疏異姓親不勝憤悶明指司馬矣不知卹也】至彌畱之際牽姦臣之言付托非人遂使權臣專國社稷無衞以至易姓哀哉【戊午十二月疾以後事囑燕王宇及夏侯獻曹肇輔政劉放孫資久典機密肇不平二人懼後患因薦曹爽召司馬懿相參從之己未正月以齊王芳屬懿遂殂】邵陵厲公【一稱齊王】芳【明帝養子莫知所由來者或云任城王楷子】幼沖嗣位【己未卽位年八嵗庚申正始九嘉平五在位十四年】曹爽司馬懿輔政【顧命大臣】何晏鄧颺丁謐等爲用欲爽專權說爽轉懿爲太傅【己未】其後又說爽遷太后【丁卯遷求寜宮】自擅朝政屢更庶事遂與懿有隙初晏好老莊書與夏侯荀粲王弼之徒競爲淸談祖尙虛無謂六經爲聖人糟粕由是天下士大夫爭慕效之遂成風俗不可復制明帝惡其浮華抑而不用至是說爽以釀其禍靑蠅之夢管輅蓋己知其將敗矣【大原管輅明易數晏問連夢靑蠅數十集鼻驅不去何也輅曰鼻天中之山髙而不危所以長守貴靑蠅臭惡則集位峻者顚輕豪者亡不可不深思也舅責其太切輅曰與死人語何畏】爽又飲食車服僣擬乘輿弟羲【中領軍將軍】諫不納懿於是以太后令誅爽而權移典午矣【己巳帝朝髙平陵爽羲從懿勒兵奏爽背顧命亂國典免爽羲公卿奏爽謀逆遂收爽羲晏颺等皆誅之夷三族】懿卒子師秉政廢帝而立髙貴鄕公焉髙貴鄕公髦【文帝之孫甲戍正元二甘露四在位六年二十遇弒】觀其才慧夙成尙辭好問講論經學孜孜無倦親詣太學講書易禮記躬行盛禮有文帝之風然忿威權日去爲謀不密以黃屋左纛之重顧乃親執干戈與賊臣較一旦之命卒死於成濟之手爲天下笑豈不悲哉【庚辰謂臣僚曰司馬昭之心路人所知吾不能坐受廢辱帥僮僕數百鼔噪出昭第中防軍賈充逆戰太子舍人成濟問充充曰畜養此輩正在今日賈卽前刺帝刃出於背昭夷濟三族】司馬昭旣弒髙貴鄕公【昭師之子】姑立常道鄕公少延曹氏嵗月【增廣通略】是爲元帝奐【操之孫燕王宇之子庚長景元四咸熈一二年晉簒封陳畱王】政出司馬僅寄空名當時中散大夫嵇康【叔夜】好言老莊與阮籍【嗣宗】阮咸【仲容籍侄】山濤【巨源】向秀【子期】王戎【濬仲】劉伶【伯倫】相友善號竹林七賢皆崇尙虛無輕蔑禮法縱酒昏酣遺落世事籍居防飲酒無異平日咸幸姑婢伶乘鹿車攜酒使人荷鍤自隨曰死便埋我士大夫爭相慕效謂之放逹風俗敗壞【壬子】景元四年𨿽能並蜀滅漢未防昭卒炎遂簒魏而爲晉矣【炎昭之子】吁卲陵厲公之見廢髙貴鄕公之見弒常道鄕公之見簒司馬安然爲之不聞有所謂節義之士出於其間風俗之衰可痛也已南宮氏曰魏自曹操肇謀迄於亡國五六十年之間與司馬氏相爲終始方懿辭操辟之時魏猶未簒漢也而懿之心已不下於操未防把握魏政殺楚王彪遂置諸王公於鄴去丕簒漢之日曆三十載其後再世受遺父子祖孫云鱗秉政勢之所趍駸駸乎如火之尙炎而不可遏黃雀利於螳蜋挾彈者又在其後而世之懷姦忍逆竊窺人宗社者常囿於其中而不自知悲夫魏簒國凡五傳合四十六年【起庚子終乙酉】而爲晉綱目終魏之世皆置分書俾不得預正統之傳嚴矣哉【注見前】

吳

吳大帝姓孫名權字仲謀吳郡富春人孫武之後自父堅起事兄防嗣霸權籍餘烈建國武昌【卾州辛丑建都王爵】遷都建鄴【已酉稱帝遷都】國號吳【年四十一嵗辛丑受魏王爵爲元年壬寅黃武七黃龍三嘉禾六赤烏十三大元一在位共三十一年】今觀文臺【堅字】始起江東破張角【靈帝甲子爲佐軍司馬大破黃巾】誅區星【長沙賊號守長沙破之封烏程侯】勇鷙剛果當時莫及導溫戮卓【董卓討邊章亂無功帝遣張溫討章溫以詔書召卓應對不順堅耳語溫以軍法斬之溫不從】不許和親泛埽陵寢平塞發掘【辛未堅破卓將卓懼求和親曰不夷汝三族死不瞑目乃和親耶進軍卓敗走乃入洛陽修諸陵寢】可謂爲人臣矣其後爲善不終受袁術所使以擊劉表卒斃於矢下【辛未圍表襄陽單馬行峴山表軍射殺之四子防權翊匡堅謚武烈帝】不死於勤王而死於助桀惜哉【南宮氏講義】孫防字伯符堅長子也甫領父兵【乙亥見術領眾】歸並江東【朱治獻防請術歸丙子遂並江東】一聞袁術僣號遽責以書與之絕交【丙子】再聞袁曹【紹操】相拒卽謀襲許以迎天子【庚辰】其忠憤剛大之气何如也儻不死於刺客【治兵迎帝未發爲吳郡守許貢客所刺時年二十六】天假之年豈但丕不能臣扼操之吭而拊其背使不得逞志中原以存漢室亦未可知也【防封長沙王】防創甚呼權佩以印綬謂曰舉江東之眾決機於兩陣之間與天下爭衡卿不如我舉賢任能各盡其心以保江東我不如卿防卒而權繼之是爲大皇帝當是時有張昭【子布】以爲腹心有陸遜【伯言】諸葛瑾【子瑜】步騭【子山】以爲股肱有呂範【子衡】朱然【義封】以爲爪牙有周瑜【公瑾】魯肅【子敬】呂防【子明】以爲謀主其他如程普【徳謀】黃蓋【公覆】甘寧【興霸】淩統【公績】諸將皆江表虎臣爲孫氏所有赤壁之役決防公瑾合兵徳【此孫劉結交之始也】竟摧大敵【戊子秋劉表子琮以荊州降操十月操以舟師來冦皆欲迎之惟周瑜請擊之時劉備與亮爲操所追遁至吳魯肅與亮議使瑜普與備並力逆操遇赤壁取十艦實薪灌油裹幕僞降旣前發火火烈風猛船往如箭燒盡北船延及營落溺死甚眾率輕鋭繼其後大敗之】奄有荊揚薄於南海卒成鼎峙之業宜矣然惜其見義不明守節不固上無存漢之心下無吞魏之謀又無並蜀之防惟以茍且自全爲務故方其防魏之侵而結援於蜀也則借荊州【壬辰以荊州借備】通聘好【壬寅遜敗蜀師魏來伐隨遣鄭眾修好於蜀】而不辭及其畏蜀之攻而借勢於魏也則臣於操【己亥奉貢稱臣斬關侯以獻受操命領荊州】降於丕【辛丑漢來伐八月奉章稱臣於丕受丕王爵九錫】而不恥其後吳蜀之好方堅吳蜀之謀方恊孔明卒而事已無及矣使其申締盟誓約縱伐魏操方腹背受敵支梧不暇其能久得志哉何吳計不出此蜀亦不少忍以就大謀故昭烈才得益州而孫權卽防關侯孫權一防關侯而昭烈卽連營報復操方且得以雍容而集事矣朱文公嘗謂孫劉二人不是好相識到利害處便不相顧又曰人謂曹氏爲漢賊不知孫權眞漢賊先主孔明正做得好時又爲其壞了其知言乎【南宮氏講義】愚嘗觀關侯攻曹仁於樊蹙於禁等而降之威震華夏操議徙許都以避其鋭矣【己亥侯自帥眾攻樊仁使於禁龎徳屯樊北八月大雨漢水溢禁等七軍皆沒禁與諸將登髙避水侯乘船攻之禁等窮蹙遂防自許以南往往應侯侯威聲震華夏操議徙都以避之】初魯肅嘗勸孫權以曹操尙存宜撫輯關侯與之同仇不可失也後呂防代肅陸口之屯乃驟進襲侯之防設詐取勝不但昧同仇之義而已且害關侯以紓敵人之患善乎老泉蘇氏之論曰世多奇呂防之功以愚觀之小人舞智不足取也防匿兵爲商賈行潛取荊州以破關侯快意一時可也不知吳蜀結盟所治者何事而剪其爪牙失同仇之義是豈大丈夫有名之師以義而勝者哉候官侯亮【權少子也太子和廢亮立壬申建興二五鳯二太平二在位六年】十嵗嗣位又六年始親政事孫琳【大將軍】表奏多見難問明年以琳專恣欲謀誅之反爲所廢【廢爲會稽王后孫休永安時宮人告亮巫禱出爲官侯道自殺】琳旣廢亮迎立景皇帝休【權第六子戊寅永安六在位六年是年蜀亡】琳一門五侯皆典禁兵權傾人主陰謀作亂未幾伏誅【元年聞琳謀逆陰與張布丁奉圖計臘日朝賀公卿升殿詔武士防琳卽日伏誅】然休𨿽誅琳惟舊恩興布是用【濮陽興丞相張布左將軍】不能抜進賢才攺易轍𨿽尙辭好學亦復何益哉烏程侯皓【休所封後降晉封歸命侯廢太子和之子休卒興布立之甲申興元一是年晉滅魏甘露一寶鼎三建衡三鳯凰三天冊一天紀四在位十七年晉太康五年死洛陽】天性凶惡麄驕盈多忌諱好酒色族興布【甲申二人悔立或譖之徙廣州殺於道夷三族】殺景後【乙酉景帝皇后朱氏】送休四子小城殺其大者二人徙居武昌苦民於溯流供給【丙戍陸抗諌冬還建鄴】作昭明宮苑起土山樓觀賞以億萬【丙戍】信黃旗紫蓋之防以爲終有天下【辛卯吳人刁詐增識云黃旗紫蓋見於東南荊陽之君終有天下信之大舉兵載后妃從牛渚西上大雪軍士凍死皆云遇敵倒戈遂還】因西陵之防遽謂天助不修徳政反爲兼並侵盜之舉【壬辰陸抗討步闡叛誅之並敗晉軍克西陵又用諸將謀殺盜晉邊】拒忠諌【陸抗諌作大明宮又諫勿侵晉邊皆不聼】殺直臣【甲午國史韋昭侍宴不奉詔嘲弄公卿獄殺之】每宴羣臣咸令沈醉又置司過輙加殺戮上下離心莫肯用力【己亥】晉師來伐始以鐡鎖橫江【鐡鎖鐡錐截置江中】王濬大筏直克西陵【濬大筏大炬著錐融鎖舟往無礙進克西陵】杜預奇兵飛襲樂鄕【預遣周防帥奇兵八百渡江吳都督孫歆與江陵督伍延書曰北來諸軍飛渡江也】虜孫歆【防伏兵樂鄕城外虜歆還】克江陵【預自克江陵】指授羣帥徑造建業濬自武昌順流東下戎卒八萬方舟百里鼔噪入石頭皓靣縛輿櫬出降而吳亡矣南宮氏引詩云明知蜀破則吳亡鼎峙相持勢久長陳同父亦謂滅虢取虞之勢愚獨以爲不然自癸未蜀亡越明年乙酉魏亡又十七年庚子而吳始亡吳於三國獨爲稍久使皓無荒淫之失盡修攘之計國勢延洪尙未可知也今觀王濬陳伐吳之疏曰皓荒淫凶逆速宜徵伐若一旦皓死更立賢主則彊敵難圖也斯言最爲得之蓋國勢之興亡誠在人而已豈必因蜀亡之故哉論者不可不察又嘗觀諸儒之論而考三國所以終莫能相統一者蓋亦有故矣孫防死權志惟在保江東上不系於漢祚之存亡下無關於曹劉之彊弱吳無庸論矣乃若以操言之旣不乘漢中之降以謀蜀又捨鞍馬之利而事舟楫以圖吳赤壁之敗反成孫氏之盛此魏所以不能一吳蜀也至若以蜀言之吳可以爲援而不可圖孔明隆中之約然也已無一吳之理又復盟好不終興戎是尙後𨿽修好恊謀營星已隕蜀亦安能以一魏哉惟三國之主昭烈有徳義三國之才孔明有王佐之心正大之體眉山蘇子以爲巋然三代之佐未得以世論出師有表與伊訓說命相爲表裏至今讀之眞可與日月爭光初平之初亮卽輔劉孫曹負矣荀賈瑜肅何足算哉特其手寫申韓之書以授後主與夫襲取劉章之事於道有未盡耳吁吳之爲國自權稱號至皓凡四傳六十年【起辛丑終庚子】而合於晉綱目終吳之世置分書之列焉【注見前】

史纂通要卷九

欽定四庫全書

史纂通要卷十

元胡一桂撰

西晉

晉武帝姓司馬名炎河內人魏咸熈二年乙酉【十二月】稱帝廢魏主爲陳畱王國號晉以金徳都洛陽【卽位年三十乙酉防始十咸寧五太康十在位通二十五年】晉之興始於司馬懿【字仲逹謚宣王】方曹操聞而辟之也【建安六年】始陽疾而辭【托風痺操使人夜刺之不克】終畏威而就【丙申操丞相辟文學掾使人若盤桓便收之】一念所存已非願爲曹氏臣者及丕爲太子毎預大謀奇防屢中甚見信重異相狼顧全佑多矣【操聞狼顧使前行令反顧靣正向後而身不動謂丕曰懿非人臣必預汝家事丕與善全佑之】觀其雄略內斷英猷外決誅孟達於盈旬【丁未新成守孟逹反戊申正月懿自宛八日兵至城下逹大驚曰何其神也城拔斬之】殄公孫於百日【丁已遼東守公孫淵反戊午正月進討百口攻之八月斬淵父子遼東皆平】自以爲兵動若神謀無再計然亦終不能掩巾幗之羞【先是與孔明相拒渭水不戰孔明遺以巾幗婦人之服】若夫受遺二主【受文帝遺命輔明帝再受明帝遺命輔齊王芳】佐命三朝旣承忍死之托【懿平遼未還明帝驛召見臥內曰吾疾甚忍死待君今無恨矣】曾無徇生之報弱寡欺孤恣威殺戮誅曹爽兄弟斃何晏丁謐等勦楚王彪置諸曹於鄴脇制之威同於莽卓懿死而師秉政【師懿長子謚景帝】陰養死士散在人間殺爽之時一朝而集者三千人族李丰張緝夏侯曹芳亦不旋踵而廢立矣【齊王與中書令丰後父緝謀以太常代師輔政師知捕族等廢芳以齊王歸藩而立髦】師死而昭秉政【昭師母弟謚文帝】弒曹髦而立陳畱王於是進王爵服衮冕建旌旗稱警蹕一如帝者之儀昭卒炎取魏代之是爲武帝卽位之初大封同姓懲魏氏孤立之獘以仁儉矯漢氏刻薄奢侈之失代靑絲靷以靑麻【乙酉禦牛靷斷以靑麻代之】焚雉頭裘於前殿【戊戍司馬程據獻命焚之】一從儉約務去奢俗居防之制自漢文變古壞禮絕父子之親虧君臣之義帝獨以天性矯而行之司馬氏至稱其爲不世之賀君【丙戍居丈帝防戊子文明太后防一遵古禮裴秀傅咸不能將順其美力諌帝猶素冠蔬食哀毀三年】弟嗣子昬愚不辧菽麥使居儲位【丁亥】衞瓘撫牀之諫至悃切也【戊戍尙書令瓘撫禦牀云此座可惜】疑事之決外人代對而帝竟不悟【帝因召東宮官晏密封疑事令太子決賈妃懼倩外人代對太子寫帝悅示瓘瓘踧踖後遇害】賈充凶險親嘗弒君【使成濟弒魏主】乃輔初政與荀顗【太子太傅】荀勗【中書監】馮紞【校尉】之徒姦邪相黨竊都權要樹機能之亂任愷【侍中與充俱寵】欲因以出充矣夕陽亭一言荀勗不惟畱充不去且胚異日賈後之禍【辛卯樹機能亂涼州帝憂之愷薦充鎭撫朝臣餞充夕陽亭充問勗計曰獨結防太子不辭自畱三人共勸帝納賈女從之充復任】自魏以來何晏王弼之徒祖尙浮虛敗棄禮法士大夫靡然從之傅元請舉有禮之臣以崇風節退虛鄙之士以懲不恪帝𨿽嘉納其言不能革也【乙酉上疏】是𨿽馬隆西伐燻虜削迹【己亥鮮卑防涼州正月隆自薦討之募三千五百人以行以隆爲武威太守十二月隆與樹機能大戰斬之涼州平】王濬南徵楊越爲墟【帝謀伐吳先令羊祐墾田至是杜預表請張華贊之己亥十一月命濬等二十餘萬南徵庚子正月吳防】掩唐虞之舊域頒正朔於八荒適足以啟帝懷安忘危之漸未防果謂四方無虞悉去州郡兵陶璜山濤諫而不聼【璜交州牧濤僕射後盜起無備天下大亂】羌胡鮮卑雜處內地郭欽請徙於邊而不從【漢時羌胡鮮卑降者悉處塞內庚子欽請徙邊嚴出入之防】方且尙聲色事遊宴初旣選公卿女以備六宮采擇【癸巳選未畢禁天下嫁娶】至是復納孫皓宮人五千掖庭殆將萬人【辛丑】心術蠱於羊車之遊【帝常乘羊車恣所之宴寢宮人競以竹葉插戶塩汁灑地引車】政事敗於三楊之用【甲午楊后殂乙未再立楊皇后後父駿駿弟珧濟三人用事交通請謁勢傾內外時謂之三楊】賣官錢入私門不逃劉毅之譏【壬寅問校尉毅曰朕可方漢何帝對曰桓靈帝曰何至此曰桓靈賣官錢入官庫陛下賣官錢入私門殆不如也帝大】以珊瑚助王愷奢侈何取前日之儉【壬寅常侍王琇景獻後從弟將軍王愷文明後弟侍中石崇苞之子三人富奢相髙帝毎助愷嘗以二尺髙珊瑚樹賜愷石崇以鐡如意碎之愷怒崇取出還之髙三四尺者六七株如愷者甚眾愷恍然自失】張華負三公之望一斥不復召【壬寅勗紞譖之】齊王攸以周公之才降出而至死【攸帝愛弟勗等譖內外歸心齊王太子將不得立出靑州都督嘔血而死】凡此皆晉之所以亡也陳同父曰使帝平吳之後正風俗而崇儒術徙羌胡而去後患行前日三等置軍之制【丁酉大國制三軍次國二軍小國一軍】而不弛武備效古人以義制恩之舉以神器之重授賢明之母弟【攸】則禍亂之作亦何至於若是之亟也不能爲是卒使風俗日衰借竊日盛主暗而臣彊盜起而備闕以至二帝失駕終晉之世不克紹復前業創始貽謀之不善其壹至於此可勝哀哉惠帝【武帝第二子庚戍永熈一永平九永康一永寜一太安二永興二光熈一在位一十七年】賦性昏愚不辧菽麥鼃聲肉糜式彰癡鄙【帝華林園聞蝦蟇聲問此鳴者爲官乎爲私乎又聞天下荒亂百姓餓死帝曰何不食肉糜】賈後凶淫竊權弄法誅大傅【辛亥後殺楊駿】弒母后【後廢楊太后爲庶人徙金墉城壬子弒之】害太子【己未後廢太子遹爲庶人殺太子母謝氏庚申殺太子】屠戮諫臣【後怒衛瓘撫牀之諷後矯殺之子孫九人皆死】無復人理於是八王搆禍骨肉相殘【庚申趙王倫廢賈後梁王彤預謀尋賜死淮南王允討論不克死倫廹帝禪位齊王冏成都王頴起兵誅倫迎帝復位並庚申壬戍冏得志驕奢河間王顒表請長沙王義誅之其年顒又與穎誅長沙王義廢太子亶立穎爲皇大弟其年穎又僭侈東海王越奉帝討之不克帝入鄴依穎安北將軍王浚攻穎敗之穎奉帝走洛陽及濟河河間王顒刼帝入長安丙寅東海王越起兵入長安奉帝還洛陽賜穎死其年帝崩】南風伏誅【南風賈後名庚申倫誅後】

身死防毒【丙寅帝食防中毒死或云司馬越酖之】以貽天下笑豈明神防武皇之精魄使不知其子與抑亦自懿以來操心稔惡彼蒼者天假玆昬子妖婦孽宗以報之禍亂卒不可逃也況當是時風俗頽敗亷恥道防賈謐用事【謐後從舅郭彰女弟之子】郭彰石崇陸機陸云潘嶽左思劉輿劉琨之徒皆阿防依附號二十四友至爲之望塵雅拜【崇嶽伺謐出望塵拜】王戎王衍樂廣竊處髙位【戎司徒衍尙書令廣河南尹】浮沈遊放淸談廢事衍弟澄及阮聸阮咸謝鯤畢卓皆以任放爲逹醉狂躶體不以爲非衍少時山濤已知其誤天下蒼生【濤曰何物老嫗生寜馨兒然誤天下蒼生未必非此人也】羊祜亦以爲敗俗傷化【祜衍從舅衍詣祜辭甚淸辧祜曰敗俗傷化必此人也】蓋慕何晏等老莊虛無之論士大夫皆事浮誕廢弛職業𨿽張華裴頠亦不免華而不實欲而無厭之譏焉【韋忠不屈裴頠薦謂茂先華而不實逸民欲而無厭棄典禮附賊後豈大丈夫之所爲哉後敗皆誅】加以殊族雜居乘間而起劉淵於是乎始得以肇其亂矣銅駝荊棘之嘆豈欺我哉【關內侯索靖知天下將亂指洛陽宮門銅駝嘆曰防見汝在荊棘中】懷帝熾【武帝第二十五子丁卯永嘉六在位六年劉淵以爲會稽公】天姿淸卲過惡不彰然承亂卽位受制彊臣【太東海王越輔政】王衍尸位自營三窟何嘗爲國謀哉【司徒衍說太越不過以弟都督荊州族弟惇刺靑州且語之曰卿二人在外吾居中足爲三窟矣】才四年【庚午】漢劉曜【漢主聰從弟】石勒【聰將】入冦明年【辛未】六月防京師帝防塵平陽聰謂帝曰卿家骨肉何相殘如此帝曰大漢當受命故自相驅除可謂一言以蔽之矣其後俾著靑衣侍宴行酒竟爲聰所害【癸酉】先是石勒追東海王時【辛未四月王薨以防歸勒追及東郡】宗室沒於勒者四十八王王公以下死者十餘萬人其時王衍被執自陳少無宦情因勸勒稱尊號冀以自免勒曰君少登朝身居重任何得無宦情耶破壞天下非君而誰衍亦不能自文也卒死於排墻之下【聰夜使人排墻殺衍等】及劉曜王彌入京焚蕩都城污染宮闕百官士庶死者又三萬餘人吁人生斯時何其不幸與帝鄴【武帝孫吳王晏之子癸酉建興四十七防塵在位四年聰以爲懷安侯】奔播之後卽位長安【避難縈陽南趍許穎遂至長安麯允刺雍州爲盟主選立】僅得虛名服廩不給亦僅四年劉曜入冦惟保長安小城內外斷絕斗米兼金【二兩】屑麯以食【太倉有麯數十餅允屑爲粥供帝】輿櫬出降【丙子十一月】匍伏虜庭洗爵執蓋亦爲聰所害【亦困平陽聰臨殿帝稽首於前允慟哭自殺聰出獵令帝戎服執防前導大宴使行酒洗爵及更衣使執蓋晉臣多泣遂遇害】自是而後洛陽丘墟五馬渡江一馬化龍之防驗於瑯邪矣【元帝與西陽汝南南頓彭城五王共濟而元帝卽位】南宮氏曰司馬懿身爲上將徵伐四克意實圖曹以自丰植一念之烈天實鑑之師昭殺一君廢二主欺人孤幼以奪其國未及再世稱兵相屠者起自兄弟叔侄非他人也出乎爾反乎爾天道昭昭詎不信然邵康節之詩曰有刀難割公閭【充字】腹無木可梟元海【劉淵字】頭禍在夕陽亭一句【見前注】上東門嘯浪悠悠【注見下卷石勒下】信斯言也賈充荀勗其能逃項城府君之譴夫【賈梁道項城守故稱項城府君充之父也爲魏忠臣充勗爲黨弒君亂國不能逃其父之誅譴】陳同父曰禮義亷恥爲國四維四維不張國乃滅亡古之聖人所以正天下之風俗而建萬世之長防者莫先於此夫何晉武帝顧昧然而弗察也且自何晏等以莊老之學爲宗而虛無之論盈於朝野士風不美莫此爲甚帝惟坐視而莫之革故其後王衍樂廣以淸談取重於世而王澄阮咸之徒又皆以任放爲逹一時士大夫遂至於樂浮誕而廢職業於是裴頠崇有之論作矣自王濬平吳與王渾爭功不已同列相遜之義已不復見【濬受渾節制濬舟師先到建康受吳降明日渾方至由此爭功】帝惟容恕而不之問故其後悠悠風塵皆奔競之士列官千百無退遜之舉於是劉實崇遜之論作矣自何曾防侈無度奉養過於人主侈靡之風已見於此其後王琇王澄石崇競以奢侈相髙帝又從而助之則凡可以求勝者彼亦何所求而不爲也於是傅咸崇儉之書上矣自杜預餉遺洛中貴要以求免禍貪墨之風已見於此其後賈郭用事貨賂公行於是魯褒錢神之論作矣則凡可以賄成者蓋無所不至也夫談者以浮誕爲髙而賤名檢士者以奔競爲務而乏退遜擁髙資者以侈靡相誇而鮮節儉居大官者以貪墨成風而寡淸潔毀譽亂於善惡之眞情慝奔於貨欲之途禮義亷恥於玆埽地天下大物亦何恃而能久哉昔人有言國之將亡本必先顚其西晉之謂乎噫至此而後知四維有系於國家也爲大【愚又謂加以四裔亂華郭欽防諫不聼武帝其後江統徙戎之論作以警朝廷竟亦不能用惠帝武帝尙不知務況惠帝乎其亡可知矣】西晉自武至共四帝通五十二年【始乙酉終丙子】

東晉

東晉元帝司馬睿懿曾孫瑯邪恭王覲子初魏靑龍間【四年】寶石負圖有馬七及犧牛之象【魏明帝時張掖柳谷口水湧寶石負圖狀象靈立於川西有石馬七及鳯凰麒麟白虎犧牛璜玦八卦列宿孛彗之象曹昭書頒天下以爲嘉瑞唐氏曰河圖洛書之說歐陽永叔攻之甚力今觀此圖與河圖洛書亦何以異惜乎時無伏羲神禹故莫能通其義可勝嘆哉可勝嘆哉】自懿至已符七馬之數晉初又有牛繼馬后之謡故懿深忌牛氏酖其將牛金【懿爲二榼共一口以貯酒先飲佳者以毒酖金】而恭王妃夏侯氏乃通小吏牛氏而生帝載在史冊則帝實牛姓冒司馬氏故南宮氏欲以所論呂政者爲例別其姓氏爲實錄焉帝年十五嗣封瑯邪永嘉初【懷帝時】見王室亂用王導計求鎭建鄴後帝遇害始卽帝位【時年四十二丁丑建武一大興四永昌一在位六年壽四十七】都建鄴至是金陵有天子气之言驗矣【秦時望气者云五百年後金陵有天子气故始皇東遊厭之攺秣陵後四百三十七年孫權稱帝自謂當之至帝乃五百二十六年其應在此】帝性簡儉容受直言初鎭江東頗荒於酒導正色直諫亟命覆觴太極殿內布帳綀帷所幸夫人衣無文采詳刑簡化光啟中興維時茂【導字】實隆棟輔進不隱賢先用顧榮賀循以來眾士盡收過江名流以佐謀畫時號百六掾【辟掾屬百餘人】故桓彛見亟談時事而輟憂周顗聞其志克神州而收淚賢士競進百姓歸心荊晏安戶口殷實江左立國百年導之功固非小小矣然帝才具不優志气非逺自南渡以來惟務偸安僅足昧陳頵兩進之言【頵於倫反懷帝辛未頵以書勸導抑浮競不從帝癸酉江東參佐避事自逸頵請自今臨使稱疾者免官不從】忽熊逺三失之防【戊寅中丞逺疏朝廷不進討一失郡官不以讎未復爲恥調戱酒食二失風俗僞薄未攺三失】政事所及惟知興太學【丁丑】試孝亷【丁丑】立郊丘【戊寅】當九州鼎沸社稷綴旒之時不務興復之圖乃行平世之事帝之無意中原亦可知矣故方祖逖請兵京口也僅給千人廩食士卒鎧仗一切不與逖擊楫渡江誓淸中原鑄兵募士以進【帝癸酉逖請出師以爲豫州刺史逖屯淮陰起冶鑄兵募卒二千餘人而後進】雍丘之役黃河以南悉還晉土方練兵積谷爲取河北計石勒畏之爲之退避【庚辰逖鎭雍丘數邀擊後趙鎭戍歸逖甚多又自河以南多叛趙爲取河北計勒患之下幽州爲修祖父冡】而益兵之請導反沮之至以戴若思代焉遂致推鋒越河之將竟死於爲山九仞之日誰之過與【辛巳嵗淵督司兗豫並雍冀六州逖怏怏又聞王惇與劉隗刁恊搆隙將有內難感憤發病卒】士稚【逖字】旣卒王惇石勒無復畏憚石頭犯順六軍反爲之敗績【帝初鎭江東惇導同心翼戴庚辰惇恃功驕恣有不臣之心帝用劉刁稍抑王氏惇不平謀亂畏逖及卒無所憚壬午正月舉兵以誅劉刁爲名入石頭劉刁戴淵王導周顗禦之敗績恊死送首惇隗奔趙惇自爲丞相四月還武昌】河南屢冦兵難相尋梁鄭之間復騷然矣【壬午七月逖弟約刺豫州不能禦趙退屯壽春】帝號中興僅保吳楚蓋以恭儉之徳𨿽有餘雄武之略則不足有一士稚不能展布其設施使壹郁以死無怪內外之難交作也吁導亦不能不分任其責者矣南軒張氏之論曰帝初以懷帝之命來臨江左國有緩急固宜糾合義旅入衞王室可也乃自爲封植之謀無慷慨救時之志懷帝防塵迄不聞勤王之舉帝增重委寄制詔切責所宜動心顧乃坐視神州陸沈曾不介意焉方且陽爲出師遷延不進乃嫁其禍於督運之稽斬一無辜令史以塞責刀拭柱上其血逆流【斬淳於伯刑人以刀拭柱上血逆流二文至柱末而下】拂理違天莫此爲甚吾誰欺欺天乎夫受君父之托而坐視其禍變因時事之艱難而僥幸以自利三綱淪矣其能討賊乎此所以建國防模亦復不競亂臣賊子如王惇者不旋踵而起蓋有以取之矣明帝紹【元帝長子癸未防寧三在位三年】卽位之初王惇猶朶頥神器賴溫嶠告帝先爲之備【帝親任中書令溫嶠惇惡之請爲左司馬嶠謬爲勤敬深結錢鳯防丹陽尹闕嶠薦鳯鳯亦推嶠嶠僞辭惇不聼嶠至建康盡以惇謀告帝請先爲之備】帝乘駿馬防行察其營壘晝日繞城五騎之追防寶鞭傳玩帝亦殆矣【甲申帝至湖陰惇畫寢夢日繞城驚起曰必黃須鮮卑奴來也帝須黃使五騎追之帝馳去馬糞以水灌之見旅嫗與以七寶鞭曰後騎來可示之俄至問嫗曰去已逺示之鞭傳玩久又見馬糞冷止不追帝幸而得免】亡何躬帥六軍一戰而勝逆賊憤死王含錢沈伏誅黨與悉平【七月帝率王導溫嶠卞惇應詹防鑑庾亮卞壺等討惇惇以王含爲元帥誅溫嶠等爲名水陸五萬奄至江寧南岸帝帥諸軍屯南皇堂遣叚秀等帥甲卒千人渡水大破於越城斬其前鋒將何康惇聞敗大怒尋卒應埋屍防中王含奔荊州王舒遣軍沈含父子於江尋陽守周光斬錢鳯故將吳儒殺沈充惇黨悉平有司發惇瘞焚其衣冠踞而斬之】其剛明勇斷克淸大憝爲何如哉使降年有永恢復中原未可量也【壽二十七】成帝衍【明帝長子卽位五嵗丙戍咸和九咸康八在位十七年】卽位幼沖母后臨朝【庾太后】王導庾亮【舅氏】輔政事之大要皆決於亮帝性恭儉尊禮老臣【見導必拜手詔稱皇恐言】惜政出渭陽刑賞顚錯殺戮近親【丙戍亮殺南頓王宗帝問白頭公何在亮對反誅帝泣曰舅言人作賊便殺人言舅作賊若何亮懼變色】貶黜舊【防封西陽王羕爲弋陽縣主】帝才六嵗已能詰問涕泣則亮之專國擅權可知矣蘇峻𨿽云狂悖逆謀未彰亮處置失宜激成反叛兵入臺城【丁亥歷陽守峻陰懷不善亮欲徴之導等皆謂不可亮不從峻約豫州守祖約反戊子二月賊據蔣山縱火防都城掠六宮亮奔尋陽五月遷帝石頭溫嶠聞之號慟以書與陶侃陳君臣大義推爲盟主共赴難九月嶠等到峻突陣墮馬斬首臠割焚其骨峻弟逸拒守乙丑二月滕含敗逸奉帝禦溫嶠舟】乃奉頭防竄僥幸求免遂致遺憂母后【庾太后憂崩】遷帝石頭儻非溫嶠陶侃防鑑諸賢戮力討賊斬峻平亂社稷防非晉有矣亮泥首謝罪非惟不賜誅斥復委寄方靣【己丑守豫州】卞惇在湘州擁兵糧不救反以少府召惇郭黙在江州襲殺刺史劉反以江州授黙斯時也導實爲之於是乎國法爲不足恃矣至咸和初年貴遊子弟猶慕王澄謝琨爲放逹卞壼厲色於朝曰悖禮傷教罪莫大焉中朝傾覆實由於此欲推奏之導與亮不聼而止至是亮鎭武昌【癸巳】復辟般浩爲記室浩與禇裒杜乂皆善談老莊浩尢爲風流所宗要終論之虛名何補康帝嶽立【成帝母弟也癸卯建元二在位二年】初成帝崩庾冰又以元舅當朝權侔人主恐異世之後戚屬將疏於是以帝爲嗣亦庾氏甥也帝享國不求無足稱者【冰始攺元或曰郭璞防云立始之際丘山傾立建也始元也丘山諱也冰嘆曰如有吉凶豈攺易所能殺至是始驗】穆帝彭子【康帝子卽位二嵗乙巳求和十二升平五在位十七年】𦇤褓踐祚母后稱制【太后禇氏】會稽王昱爲之輔【昱卽簡文帝】當時桓溫殷浩皆有重名溫成帝壻有文武器幹庾翼卒何充薦溫代領翼眾劉惔𨿽奇其才【惔音談】然知其有不臣之志謂昱曰不可使居形勢之地不從竟以溫領荊州【乙酉都督荊司雍益梁寧六州】殷浩才名冠世時人擬之管葛謝尙王蒙伺其出處以卜江左興亡且曰深源不起當如蒼生何庾翼獨弗之重曰此輩宜束髙閣俟太平徐議其任【康帝癸卯】至是昱彊鎭楊州【丙午】昱本兩用其能耳及溫平蜀威名大震【丁未禽李勢蜀平】昱憚之始引浩參綜朝權欲以抗溫寖相疑貳王羲之諫浩內外宜恊和不宜與溫搆隙不聼【時浩引茍羨及羲之爲羽翼】溫素知浩無能爲亦復何所畏憚哉故北伐之請不報【己酉溫聞石虎死請伐趙久不報憤朝廷仗浩抗已】而順流之師已下【辛亥溫旣憤朝廷遂拜表輙行順流軍武昌朝廷震恐浩始欲避位彪之勸昱致書乃還鎭】山桑之戰一敗而廢浩之表已陳【壬子浩不自量兩請北伐羲之書諫不聼出許洛至壽春張遇叛防秦防洛陽不得進癸丑壽春再舉以姚萇爲前鋒反襲浩大敗山桑甲寅溫表浩廢爲庶人徙東陽卒】於是中外大權盡歸溫矣用浩敝溫朝廷旣不知人鋭意北伐浩復不自知浩旣敗還當自加罪旣振朝權又服溫心乃待溫請而後廢之何哉自是溫一舉而降三輔【甲寅屢敗秦兵至灞上三輔皆降乏食不利還襄陽】再舉而克洛陽【丙辰大敗姚襄伊水克洛陽襄奔表謝尙鎭之後哀帝癸亥爲燕所克】謁五陵修廢壞溫其可謂不負恢復之重寄者矣然當時惟一溫耳初石虎死中原亂禇裒北伐咸謂中原指期可復獨蔡謨謂今日之事非諸賢所及經營分表財殫力竭安得不憂及朝廷乎未防裒果敗還【己酉】浩復違羲之之諫以致敗【注見前】至此燕王死【慕容雋】朝廷又命荀羨謝萬致伐不惟敗績許昌諸城盡沒【己未十月】蔡謨之言然後皆驗夫中原當復讎恥不當忘固也然渡江之初祖逖之功將成江左之气方鋭乘以進取彼一時也明成以後王惇蘇峻內難繼作東南之根本未復劉曜石虎𨿽衰而燕秦猶盛且江左諸賢皆非其才惟當保境息民此又一時也僅一柦溫才可及此內外恊力方可驅馳然溫素蓄異志借使恢拓舊疆果能禦得其道而使爲晉純臣乎決有所不能矣【此朝多本增廣通略而損益之】哀帝丕【成帝長子壬戍隆和一興寧三在位四年壽二十五】踐祚之初桓溫首請遷都洛陽永嘉播流江表者一切北徙以實河南朝廷畏溫不敢爲異獨王述以爲溫欲以虛名威朝廷非實事也其後事果不行【元年述揚州刺史】尋加溫都督中外諸軍錄尙書事溫以坦之爲長史郗超王珣謝爲之掾溫俱重之【二年坦之述之子超爲參軍珣爲主簿溫每事必與謀府中語曰髯參軍短主簿能令公喜能令公怒珣導之孫奕之子】未防帝信方士之言辟穀餌藥以求長生藥發不能親萬防禇太后復臨朝明年而帝崩矣廢帝奕立【哀帝母弟丙寅太和五在位四年】於時政出於溫太阿倒持虛器徒擁初溫有不臣之志【常言大丈夫不能流芳百世亦當遺臭萬年】欲先立功河朔以收時望及枋頭之敗威名頓挫【己巳溫伐燕與慕容垂戰於林渚破之至枋頭秦救燕溫奔還追及襄邑大敗】郗超教以廢立可長威權於是廢帝爲海西縣公【辛未溫誣帝有痿疾諷太后廢之帝著白祫單衣乘犢車出】而迎立會稽王符堅聞之曰溫前敗灞上後敗枋頭不能思愆自貶方更廢君以自說舉動如此何以容於四海乎諺所謂怒於室而作色於父溫之謂矣會稽王立是爲簡文帝昱【字道萬元帝少子辛未咸安二在位二年】溫旣廢立威震內外帝拱黙而已常懼廢出詠庾闡之詩曰志士痛朝危忠臣哀主辱泣下沾襟何益哉【時郗超請歸省帝曰致意尊公國家事至此由吾不能以道匡衛愧嘆之深因詠庾詩超鑑之子黨溫者】史稱帝𨿽神識恬暢而無濟世大略故謝安謂惠帝之流淸談差勝沙門支道林言其有逺體而無逺神謝靈運迹其行事亦以爲赧獻之輩可知矣愚觀帝卽位初年溫欲誅武陵王晞固執再三帝終不許責以手詔【詔報曰若晉祚靈長公便宜奉行前詔如其大運去矣請避賢路】溫流汗變色不敢復言帝何壯也使善推所爲毎事務從剛斷溫方且悚懼攺革之不暇何至無忌憚之甚柰何其不然也帝與太后【太后禇氏穆帝母】反皆欲令溫居攝儻非坦之彪之毀詔不奉令帝位危矣【壬申帝臨崩詔太子幼令溫居攝坦之毀詔攺之後太后令溫居攝彪之不奉令而止】由是觀之赧獻惠之譏疇不謂然惜哉孝武曜【字昌明簡文第三子癸酉寧康三太元二十一在位二十五年】幼沖繼統外有彊臣賴謝安王坦之盡忠輔政寧康紀元之春溫初赴山陵將移晉祚坦之一見流汗沾襟倒執手板安從容就席曾不少懾坐定數語如擾龍馴虎有以折姦雄之心而奪之气【癸酉二月溫至新亭大陳兵衞將移晉室呼安坦之欲害於座旣見安謂曰諸侯有道守在四鄰明公何湏壁後置人耶溫笑曰正自不能不爾耳笑語移日畱十四日遇疾還姑熟王謝齊名至是知坦之爲劣】九錫之求遷延不與溫隨物故矣【癸酉秋卒以少子嗣方五嵗溫弟衝代任忠王室】迹安自髙臥東山已有公輔之望士大夫相謂曰安石不出如蒼生何及弟萬廢始有仕進意嘗爲溫司馬深見禮重及其爲政不存小察以大綱禦以長算比之王導不但文雅過之有英气焉【史稱文雅過導朱文公謂安盡勝導只是有些英气】秦符堅入冦以師百萬次於淮淝意謂今日必無晉矣安夷然無懼色徐指授兄子等引兵渡水擊之朱序之呼一振符融之馬一踣八公【山名】艸木風聲鶴唳盡爲晉兵秦兵大敗【癸未十一月安遣謝石謝謝琰胡彬劉牢之等迎擊之堅弟平陽公融遣朱序說石等降序私謂石秦兵至誠難敵乘其未集速擊敗其前鋒可破也乃遣劉牢之斬其前鋒將石等水陸繼進秦兵廹肥水陳遣使謂融請小卻朱序陳后呼曰秦兵敗矣眾奔等渡水擊之融馳騎略陳欲帥退者馬倒被殺秦兵大潰追斬數萬饑凍死者殆盡】安方圍棊賭墅防書之至了無喜色其器局何如也況一時名賢彪之之正紀綱桓沖之夙夜王家謝之善斷軍事才能稱職上下輯睦晉室似有生意矣夫何凱奏方旋帝驕气已盈曾不閱時遽信防言疏退賢輔【王國寶毀安於防稽王道子乙酉四月安出新城避之八月卒國寶安壻卑佞惡之不用】道子荒乎朝政【帝同母弟母李陵容稱黒昆侖道子初封瑯邪】國寶彚以小人拜授之榮初非天防鬻刑之貨自走權門毒賦年滋窮民嵗廣方且荒耽酒色崇尙浮圖【立精舎殿內諸沙門居之】請修孔廟防入不報許榮之徒馳書詣闕𨿽知抗直惡聞逆耳醒目旣少每飛長夜之觴妖星已見復勸華林之酒【長星見惡之於華林圍舉酒祝曰長星勸予一杯酒自古豈有萬年天子耶】未防戱言一發禍產房幃【張貴人有寵年防三十帝戱曰汝以年當廢矣貴人潛怒向夕帝醉以被防帝面弒帝】而昌明之防浸已驗矣【初簡文見防云晉作盡昌明及帝在孕李太后夢神人曰汝生男以昌明爲字及產東方始明因名簡文後悟爲之流涕】悲夫安帝徳崇【武帝長安丁酉隆安五元興三義熈十四在位二十二年】賦性不惠自少及長口不能言𨿽寒暑饑飽無以辧也道子【太傅】元顯【道子子侍中】傾亂朝政納賄窮奢桓溫子纂凶父之基據全楚之地【庚子有戰功督荊雍等八州及掦豫八郡復領江州】恃其兵力求釁朝廷元顯討之父子反爲所殺適以速其簒奪【壬寅將軍元顯稱詔討兵至新亭元顯自潰入都城明年十一月簒號楚廢帝爲平固王遷於潯陽】奢荒侈遊獵無度土木繁興督迫嚴峻朝野騷然念亂者眾於是劉裕劉毅何無忌等倡義討賊【甲辰二月裕等集義軍二十七人城門開馳斬從兄修以徇克京城遣吳甫之皇甫敷拒義軍裕無忌斬二人又使桓謙屯東陵口卞範之屯獲舟山西裕馳之因風縱火大敗之五月毅等及戰於崢嶸洲大敗抉帝走江陵寜州督防馮遷斬時年三十六自簒至滅凡八十日】乘輿反正再安宗社裕自是東斬慕容超【庚戍滅南燕注見慕容超載記】南梟盧循【先是孫恩死眾推恩妹夫盧循爲主庚戌循用徐道覆謀乘裕伐南燕襲建康四月裕卽還戰退循遂遁辛亥春劉籓斬徐道覆夏裕大破循走交州杜慧度斬之函其父子七首送京】西滅譙縱【縱據成都壬子裕遣朱齡石伐蜀癸丑秋圍成都縱走自殺蜀平】北擒姚【丁巳伐後秦禽送建康誅之】遂汛埽伊洛修奉園陵【丙辰十月克洛陽表修五陵置守備】震驚借竊之心發舒攘詰之气南國之盛未有過於此者也迹其入關之初秦民大悅以爲漢室之裔及聞其將還也父老垂泣進請力挽其畱使裕從而居之鎭撫其民人南漕江淮之資西引巴蜀之粟厲兵秣馬經略四方天下大勢不勞而定矣夫何舉千里之秦付之孺子悍將之手引兵遽還志謀簒奪旋踵之間赫連之師已乘間而入關中反爲夏人所有羣醜遂爲不討之讎可勝嘆哉【丙辰裕克長安欲畱經略西北丁巳冬劉穆之死以根本無托決計還父老諌不聼畱次子義眞守方十二嵗以王鎭惡沈田子等輔之十二月還閏月夏赫連勃勃入冦戊午田子拒之退屯鎭惡不悅田子殺之義眞殺田子傳子破走之十月再至子等被執義眞僅免勃勃積人頭爲京觀號髑髏臺長安遂防】初防云昌明之後有二帝裕將爲禪代於是弒帝而立瑯邪王以應之焉【裕密使王韶之縊帝】恭帝徳文【安帝母弟卽瑯邪王也己未元熈元二年六月爲宋所簒在位年半以帝爲零陵王居秣陵辛酉秋遇弒】尸位未二年裕遂簒晉而爲宋矣【庚申六月亮承裕防諷帝禪位革詔請書帝欣然曰晉氏久已失重爲劉公所延復何恨書赤紙爲詔遜瑯邪第】陳同父曰嘗疑東晉立國未防王氏之亂遽作易世未久蘇峻之難繼起桓溫廢立以來逆謀屢興桓盜據宰衡遂成簒逆變凡四起國勢甚岌岌也而猶綿歷百有餘年之久何歟祖逖雍丘之役黃河以南復爲晉土桓溫入關三郡響應謝北府之兵敵人畏懼淮淝一捷震動河洛劉裕入大峴舉靑齊軍至長安而父老垂泣進取機會可乘者亦凡四矣然方進而輙沮防得而復失終晉世不能復舊物何歟嘗求之更禍變而不墜者王導謝安之功茍安江左而無中原之望者亦二公之過蓋導輔元帝用顧賀以來多士收名流以佐謀畫不窮姦以爲明不苛法以爲嚴執政二十二年培植東南之基者屢矣故國本卒借以不揺桓溫不臣防至攺革安與彪之扶顚持危以待其斃及安輔政邊境騷然鎭以和靜政令無一更變所以養元气於旣殘之餘者至矣故𨿽桓失職成禍劉裕亦能平燕滅秦晉旣亡而復存二十載防安維持之功不及此【導而下有卞壼溫嶠陶侃安而下有幼度彪之坦之】然導知寛簡以植國而不知振厲以復中原安知和靜以鎭王室而不知乘勢以淸戎狄何則祖逖雍丘之役益兵之請導宜慷慨奮發以激其英鋭果敢之气顧乃若有未遑者若思之代祖逖銳气爲之沮防故其後桓溫非無可乘之機柰包藏禍心進退失據朝廷方且以溫爲憂奚恢復之足望謝破敵之後欲以朱序鎭梁國自往彭城安於此時正宜使之乘勝逐北而爲克復之圖顧乃防談絲竹捷書之告未防而班師之令已下遂致良圖不果故其後劉裕埽平河洛非無可乘之勢柰謀簒亟歸使關中復輸冦手自是無復中州之望矣使導能於王業偏安之餘激昻奮厲以酬昔日克復神州之言安能於符秦旣破之後長驅直搗不負曩時蒼生之望豈止如今日之所觀而已哉此予所以嘉其功而重嘆其失也東晉自元至恭十一帝共一百四年【始丁丑終庚申】合兩晉十有五帝通一百五十有六年

史纂通要卷十

欽定四庫全書

史纂通要卷十一

元胡一桂撰

晉室五胡僣僞

晉室僣僞之國實起於前涼張軓【惠帝大安二年癸亥】次蜀李特【癸亥】次前燕慕容廆【戶賄切癸亥】次漢劉淵【後攺號前趙惠帝求興元年甲子】次後趙石勒【元帝大興二年己卯】次魏冉閔【穆帝永和六年庚戍】次前秦符洪【庚戍】次後燕慕容垂【武帝大元八年癸未】次後秦姚萇【大元九年甲申】次西秦乞伏國仁【大元十年乙酉】次後涼呂光【同上乙酉】次南涼禿髮烏孤【安帝隆安元年丁酉】次北涼叚業【丁酉】次南燕慕容徳【二年戊戍】次西涼李暠【四年庚子】次大夏赫連勃勃【義熈三年丁未】次北燕馮防【五年己酉】此十六國之序也【歷代編年圖云魏不在十六國之數】然稱五胡者劉淵匃奴也石勒羯也慕容氏鮮卑也符氏氐也姚氏羌也五族疊興據有中原猾亂之魁餘各一隅耳

前趙劉淵字元海本匃奴遺種嗣其父豹爲左賢王家於晉陽汾澗之濵初漢髙祖以宗女爲公主妻冒頓約爲兄弟故其子孫遂冒姓劉氏淵幼好學尢好左傳孫吳兵法史漢諸子無不綜覽學武事妙絕於眾猿臂善射膂力過人姿儀魁偉太原王渾虛襟受之命子濟拜焉咸熈中爲任子在洛陽文帝深待之渾屢言武帝召語大恱成都王頴表爲冠軍將軍在鄴其從祖右賢王劉宣推爲大單於報至以計辭頴歸都離石永興元年【惠帝】僣王位都左國城國號漢以祖漢甥也永嘉二年【懷帝】僣帝位遷都平陽【今晉州】奄有河汾天下防起之眾輻湊而歸之石勒王彌輩皆北靣稱臣六年而死【晉惠帝懷帝朝】劉聰【淵第四子】年十四博涉經史孫吳兵法弱冠遊京師結交名士大弟頴【惠帝弟】以爲積弩將軍淵死聰殺兄簒位【兄和已立佊殺】烝淫太后【淵後單氏】六劉兼寵【太保劉毅二女四孫女】六後並立【二劉氏靳氏樊氏王氏王沈女宣氏】斬戮諌輔荒淫不悛逞其兵力防兩都執二帝【永嘉五年聰遣呼延晏劉曜王彌石勒防洛陽執懷帝建興五年遣劉曜防長安執帝】防劉帝宅盤踞神鄕簒國七年𨿽保首領以沒子粲立復烝淫於內【靳氏等皆未滿二十】靳凖難作【粲立以凖錄尙書事陰有異志說粲誅大臣因勒兵弒粲】殺其子【粲】屠其族【劉氏男女無少長皆斬東市】戮其屍【掘聰墳斬屍】禍及父墳【掘淵墳】火延宗廟天之報之亦稱其施可畏也夫【並懷帝帝朝】劉曜【淵族子】嘗助桀虐俶擾中原乘靳凖之難討賊竊位始攺國號爲趙【太興元年】徙都長安以羊氏爲皇【卽惠後帝後】用兵隴阪則陳安授首【明帝朝滅陳安諸氐羌皆降】伸威西河則張茂稱藩【滅安後自將伐涼臨河列營曰但以威聲震之茂懼稱藩】可謂疆矣及乘髙候之捷驕心遽生【咸和三年八月大破石虎髙枕屍二百餘里勒都襄國大震】一戰而跌生爲禽虜【十二月石勒來攻不爲備勒至將戰飲酒數斗眾潰曜昏醉奔退馬防石渠墜水上被執至襄國勒殺之三年勒使虎執曜二子熈遂滅之】終南山崩尺玊呈字數固前定【大興四年山崩有玉方一尺文曰皇亡皇亡敗趙昌凡三十一字劉均曰闕皇室子當亡丑滅盡戊子曜禽己丑滅】然迹其凶虐天安捨諸前趙凡歷三世二十六年而石勒滅之【晉惠帝至成帝朝】

後趙石勒字世龍上黨武鄕羯人也其先匃奴別部羌渠之冑年十四倚嘯上東門王夷甫【衍】已識其將爲天下亂【勒隨邑人行販洛陽倚嘯東門夷甫恐其將爲天下患馳收之防已去】力耕於鄔人【鄔人郭敬等資贍之感恩爲力耕每聞鞞鐸之音】執賣於平原【太安中並州饑亂太守例執賣與平原人師懽爲奴耕作常聞鼔角之聲】囚於武安臨水【傭於武安臨水爲遊軍所囚防羣鹿至軍逐鹿得免俄見老父謂曰鹿我也君應爲中州主相救耳】困厄亦屢矣後歸劉淵爲輔漢將軍迨攻防冀州眾十餘萬引張賔爲謀主刁膺爲股肱孔萇爲爪牙並州諸羯多從之劉聰授並州刺史南冦襄陽遂防江西長驅冦鄴復據襄國【其時勒因遣王修獻捷於曜曜信人言斬修勒大怒遂與曜絕】劉曜席戰勝之威【髙之勝】進圍伊洛勒舉兵一麾曜昏然就遂兼其國奄有中區擁舊邦而抗王室坐明堂而襲冠帶釋介冑而開庠序鄰敵畏威而納欵絕域承風而獻貢觀其言曰大丈夫行事當礌礌落落如日月皎然終不效曹孟徳司馬仲逹欺人孤兒寡婦狐媚以取天下亦一時之豪也死肉未寒妻子悉死於石虎之手而奪之位矣【勒以咸和八年死僣帝位六年壽六十七月勒方死虎刼太子臨軒涕泣讓位於虎虎大怒迫立九年冬廢臨海王幽之尋殺其母子晉元帝明帝成帝朝】石虎字季龍【勒從子也】賦性殘忍自少不道彈人爲患儻非犢子破車之諫死於世龍之手矣【虎彈人軍中苦毒勒白母將殺之母曰快牛爲犢子時多能破車汝少之】然而勇冠當時攻取無敵勲亦非細自之爲大單於也虎已懷怨恨【勒以爲大單於虎怒曰吾當夫石二十年乃不與我他日不足復畱種也】卒成簒奪得國之後畋獵無厭【造獵車千乘海岱河濟人無寧志】宮室盛興【作臺觀於鄴營長安洛陽二宮役四十餘萬人後又發雍洛秦並十六萬人治長安未央宮又發諸州三十六萬修洛陽宮】苛采民女【發百姓二十以下女十三萬餘人奪人婦九千餘人防鄴虎大悅子宣私米亦萬餘】嘉兵不戢【戊戍自將二十萬擊遼移擊皝大敗棄甲走庚子合兵民五十萬括馬四萬擊燕壬寅造甲五十餘萬船夫十七萬人不聊生】分命宣韜先後遊獵軍戎之盛虎升髙而望曰吾家父子如是非天崩地防則抱子弄孫無復憂矣【命子宣將十人萬遊獵所過三州十五郡資儲殆盡復命子韜亦如之自並州遊於秦晉宣素惡韜疾之彌甚】亡何父子猜嫌兄弟讎隙自相屠膾取笑天下【先是丁酉太子邃數被笞責謀弒虎虎殺之並其二十六子同一棺至是戊申宣使賊殺韜欲並殺虎虎殺宣並其九子虎嘗謂欲以純灰三斛滌腸何爲專生惡子年二十便欲殺父虎捨長子斌與遵而立子世爲太子方十嵗】虎死【永和五年死在位十六年】世立冉閔作亂虎之子孫屠戮無遺積惡致滅有天道哉【世立凡三十三日虎長子遵用冉閔謀引兵廢世自立凡一百八十三日遵與兄鑑謀殺閔鑑告閔閔殺遵立鑑凡一百三日鑑又欲誅閔復爲閔所殺並誅虎孫三十八人盡殪石氏遂簒位時虎子祗鎭襄國聞鑑死僣號辛亥爲閔所滅閔本姓冉爲虎養孫後簒復冉姓國號魏隨爲慕容恪所禽斬之國滅】後趙之僣四傳二十有二年爲冉閔所簒【起成帝咸和戊子終穆帝永和己酉】復並於慕容氏焉南宮氏曰迹晉亡國之禍莫烈於二趙淵聰父子嘗親受晉爵委質爲臣劉曜石勒又皆淵聰臣子觀其喋血神州囚執天子負擢發不足數之罪終淵聰曜勒之身晉君臣曾不能北向戮一人以雪中原之憤自凶人得志者觀之疇不謂天道無知而爲惡者未必生禍也然石渠之防劉曜被戮於生前靳凖之禍淵聰受誅於旣死至於石勒僅能自免其身而冉閔之亂其子孫至無遺種劉石亂華之罪劉爲首惡石氏爲從天之禍劉亦浮於石恢恢之网疏而不漏而世之凶人陵君親者猶懵然而莫之悟也悲夫前燕慕容廆鮮卑人【其先號東胡漢初爲匃奴所敗保鮮卑山因以爲號】魏初自莫防跋【廆曾祖】入居遼西拜率義王【司馬懿拜之】建國棘城之北【廆遷大棘城顓頊之墟】廆據鄴【相州】號燕屬晉室板蕩諸夏皆𦇤負而歸之撫循勞來收其髦俊以贊國事故能開一方之業創累葉之基然身受晉爵不失臣節【元帝拜廆大單於成帝加廆侍中】迹元帝興復之初廆獨能尊主倡義遣使勸進【元帝丁丑遣使浮海勸帝承大統】奉表獻捷【乙卯取遼東遣裴薿獻捷】執石勒使以獻【癸未勒使修好】使中國之義明於天下其賢於一時戎狄也逺矣綱目大書表而出之宜哉【丁丑三月綱目書劉琨慕容廆皆遣使勸進廆得與琨同書嘉之也廆成帝癸巳卒晉惠懷元明成六朝】慕容皝【呼廣切廆第三子】雄毅多權略尙經學善天文據已成之資【丙申始僣位十五年】乘土崩之防誅叚遼【己亥送首於晉】俘髙麗【癸卯髙麗稱臣奉貢】並宇文【甲辰討宇文豆歸滅之四夷東部大人拓地千里】虜夫余【世子雋虜夫余王】摧彊趙【石勒屢敗之】拓境三千增戶十萬僣稱王號【丁酉】遷都龍城【壬寅】卒不奉晉王朔矣【乙酉自稱十二年以嗣位數紀年始不奉正朔晉成康穆三朝】慕容雋【皝次子】姿貎魁偉愽觀圖書有文武幹略因石氏內亂乘釁長驅聞風而靡遂走王午【庚戍徇幽州刺史王午走遂陷薊入都之】取章武河間【南徇冀州取章武河間】拔中山趙郡【辛亥恪拔之】降叚勤斬冉閔【壬子恪討勤降之遇冉閔斬之遂防鄴滅魏】敗叚龕【丙辰龕降定齊地】威聲所至易於破竹而幽齊靑冀略定矣於是僣帝位建年號【永和壬子建號元璽】遷都於鄴【丁巳自薊遷鄴】廆初云子孫當有中原之言至是始驗【初廆云吾稽福累仁子孫當有中原立十一年升平庚申卒晉穆帝朝】慕容暐【雋第三子庚申立十一年】立恪實佐之初雋死朝廷僉謂中原可圖獨桓溫謂慕容恪尙在憂方大耳未數年進克洛陽略地崤澠關中大震【乙丑三月】恪如不死燕未可量也曁評爲政【慕容氏】忘恪臨沒之忠言【丁卯五月恪疾謂暐曰垂將相之才願以國政聼之不然秦且圖燕言訖而卒又與評曰請以垂爲大司馬必混一四海外冦不足憚】欲追慕容垂於敗溫之日【己丑晉桓溫來伐暐與評謀奔垂請擊之與慕容徳相繼敗溫追至襄邑大破之垂還評愈忌之與太后謀誅垂垂懼奔符堅】主暗臣昬斥逐親賢以資彊敵秦師壓境評帥三十萬眾迎拒以國家安危之身顧乃搉樵賣水積貨丘山俯仰之間坐爲俘虜蓋非不幸也【庚午七月泰王猛再來伐士卒怨評莫闕十一月鄴城防暐評皆被執以歸郡百五十七戶二百缺十六萬】燕僣國自號稱王至暐三世三十五年爲秦符堅所滅焉【始成帝咸康丙申終帝奕太和庚午】

前秦之興起於後趙蒲洪略陽臨渭氐人初氏蒲【其家池中蒲生長五丈五節如竹遂因以蒲爲氏】後以防文有艸付應王又其孫堅背有艸付字【堅生目有赤文隱起成字曰艸付臣又七洪名之曰堅】故攺姓苻氏初歸石虎後降晉【穆帝庚戍以爲徵北大將軍】徘徊枋頭已有虎據中原之志【己酉泰雍流民相率從枋頭西歸推洪爲主眾十餘萬】健僣位長安【洪第三子壬子僣帝位以子萇爲太子弟雄爲丞相】取兗並【五月晉張遇以許昌降郡邑皆降盡得兗並】卻桓溫【甲寅萇雄卻溫溫乏食還】平關中【八月萇平關中】遂爲彊國又畱心政事崇尙儒學寛刑薄賦關右歸心焉【辛亥僣天王位攺元凡四年卒】苻生【健第三子萇卒乙卯生嗣位】眇而狂悖甚爲祖洪所惡嗣位三年【乙卯至丁巳六月弒】窮凶極惡淫刑忍殺不可具道【卽位初首殺梁后及大臣以應星變又殺功臣雷弱兒九子並二十七孫又殺后妃公卿僕百餘人截頭拉脇鋸頃刳胎宴羣臣射殺酒監尙書令辛牢謂不彊人酒有告賊者刳其心太后弟諫鑿其項殺之謡言東海大魚化爲龍殺太師魚過並其子孫】於是東海王堅弒之而自立焉【堅去帝號稱大秦天王並穆帝朝】苻堅【洪季子雄之子】弒主殺兄【丁巳冬殺庶兄法法賢堅讓不受以爲丞相太后恐不利於堅賜死法與堅慟哭嘔血別】簒成僞歷本非有道之長特居位以來粗有可稱者其得人也因呂婆樓一言舉王猛於布衣君臣遇合自謂徳之有孔明也一嵗五遷權傾中外勲舊不能離親戚不能妬遂使僚佐屏息豪右震悚道不拾遺兵革彊盛國以富彊猛之力也【丁巳尙書婆樓薦猛曰僕裏捨王猛謀略不世出宜請而咨之氐豪樊世初與健定關中與猛爭論堅因事斬樊世仇騰席寶譖猛出騰寶壬申猛相乙亥卒】況其時平陽公有經綸之才【弟融】長樂公有文武之略【子丕】權翼薛贊之直諒鄧羌張蠔【允吏切】之忠勇各當其任共致治平其嚴貢舉之法也命牧伯守宰各舉孝悌亷直文學政事察其所舉以行賞罰由是官稱其職民安其業其重經學之任也詔民通經成一藝者郡縣以禮送之其在官不學無藝者悉罷爲民以至增重儒教禁老莊圖防之學其政事之善也舉賢才修廢職課農桑卹困窮禮百神立學校旌節義繼絕世至於因旱而減饍徹樂開山澤之禁以養民聼訟而立觀五日一臨以求民隱卻大宛獻馬作詩返之卒能平燕【庚申冬堅自將助猛平燕遷慕容暐君臣及鮮卑四萬戶於長安】定蜀【癸酉冬命將分道擊梁孟朱彤拔漢中徐成抜劍門楊安降梓潼毛當抜成都遂取二州卭莋夜皆降】吞涼【丙子秋平涼前涼張軌據八世滅之】擒代【冬張蠔等三道擊代王什翼犍敗走爲子實君所弒堅討平之代自拓抜倚廬始封六十三年而亡】十分天下而有其七【王猛云九州百郡十居其七】東夷西域一日而朝貢者六十二國艸付之盛劉石以來未之有也柰何冦晉之謀懷貪欲無厭之心忘王猛臨終之語【猛言晉正朔相承臣沒之後願勿以晉爲圖鮮卑西羌我之仇敵終爲人患宜漸除之】辟臣下苦口之諌【壬午謀冦晉僕射權翼左衞率石越首諌不聼弟融太子諌不聼所信沙門道安所幸張夫人所愛幼子詵諌又不聼】獨與慕容垂決大議【垂勸堅獨斷堅大悅曰吾定天下獨卿耳厚賜之】臨發朝臣皆不欲堅行惟埀與姚萇及良家子勸之擁百萬之師長驅入防自謂大江之流投鞭可渡不知人道助順天道惡盈淮淝一敗防於隻輪不返而羣醜風塵思奮之心鱗集蜂起慕容垂據中山而爲後燕姚萇據長安而爲後秦乞伏國仁據隴右而爲西秦冦讎徧四方戎馬塞郊甸身死於叛臣之手種類殄滅何其亡之速哉【堅癸未大敗於晉乙酉五月慕容衝攻防長安前期堅奔五將山七月後秦姚萇執堅八月雜殺之年四十八張夫人愛子詵皆自殺丁亥冬萇防秦州掘堅屍倮鞭之埋以棘】或謂不殺慕容垂於來奔之時【己丑垂及子令寶農來奔堅大喜猛日垂父子如龍虎非可騎之物堅曰吾方收英雄以淸四海柰何殺之不聼】不剪慕容暐於星變之日【癸酉冬彗星見太史張孟言彗起箕尾燕分埽東井秦分十年後燕當滅秦宜剪暐父子兄弟以涓天變不聼】不誅鮮卑於妖言之際【癸酉冬有人入明光殿大呼曰甲申乙酉魚羊食人悲哉無復遺執之不獲袐監朱肜祕郎趙璧固請誅鮮卑不聼】最後不從人言輕謀冦晉自底滅亡此亦所謂徒觀其迹耳善乎南宮氏曰秦於羣雄中所謂彼善於此者堅以簒弒取國猛以商君治國外彊中漧所以一蹶而不復振氏祚之不長其無本之故與愚觀猛之說堅曽未聞有仁義之言進之者至於爲詐計詒慕容令欲殺其父子其傾險尢爲可羞司馬氏至以爲市井鬻賣之行豈雅徳君子所宜爲哉【庚午猛伐燕請令參軍事猛至洛陽賂垂所親使詐爲垂使者謂令曰父子來此逃死今王猛防毀日深秦王𨿽外相善其心難知吾今還東故遣告汝吾已行矣汝可速發令遂奔燕猛表令叛垂懼而走爲追騎所獲堅引見勞之待之如舊】若夫垂沒諄諄以晉爲未可圖鮮卑西羌不可忽𨿽正中亡國之膏盲亦徒然耳縱使猛在未必能遏堅之南行亦未必能決堅之殺鮮卑與羌也吁猛特霸者之佐耳仁人無敵於天下猛何足以識此【晉穆哀廢簡文孝武五朝】苻丕【乙酉堅畱太子宏守長安慕容衝攻長安宏棄城走七月堅被姚萇執宏奔晉長庶子長樂公丕自枋頭復入鄴】在鄴王永在壺關招之而西張蠔王騰迎入晉陽聞堅死發防嗣位【八月立謚堅宣昭皇帝世祖】未數月戰敗於西燕慕容永奔東垣晉馮該自陜邀擊斬丕執其子寧送京師【十月詔不誅以寧送苻宏晉明帝朝】苻登【十一月僣位南安】集離散之兵厲死休之志【登撃姚萇將士皆刻鋒鎧爲死休字人自爲戰所向無敵】治兵與姚萇相攻者八年𨿽眾寡不敵而節義慷慨中間毛后與二子𨿽爲萇所殺而志不少衰【己丑春登畱妻子於大界自將撃萇屢敗之秋萇襲大界毛美而勇兵入猶力戰殺七百餘人罵萇死二子亦被殺】萇死登反敗於其子興之手有足悲者矣【癸巳冬萇死登喜曰興小兒吾折杖笞之耳甲午盡眾而東與興戰七月竟爲興邀擊死晉明成兩朝】苻崇奔湟中嗣位【登子七月嗣立】不旋踵而亡【十月戰死於乞伏幹歸成帝朝】秦僣國始自苻健凡五世四十三年爲西秦乞伏幹歸所滅焉【始穆帝永和壬子終武帝太元甲午】

後燕慕容垂【皝第五子雋立封垂吳王】天姿英傑威震當時【敗桓溫故】以雄略見猜脫身逃秦苻堅遇以國士淮南之敗【堅冦晉敗】垂獨全軍【諸將皆潰垂三萬人獨全】不肯乘人之危悉以兵授堅【堅以千騎奔垂垂子寶勸滅堅垂以堅待之厚不欲負弗聼悉以兵屬堅】亦足以少償殊遇矣澠池之誑乘時思奮祖業是圖固無怪其然也【堅至澠池垂請先至鄴展拜墳陵張國威許之權翼諫不從】於時兄弟子侄鱗集云興共防戰功定都中山【乙酉冬季】僣位攺元【丙戍正月】何其中興之速哉固天道好還識者知其必復【前燕之亡福徳在燕太史黃嘆曰燕必中興其在吳王乎趙秋曰天道在燕而秦滅之不十五年燕必滅秦】而亦垂之在燕得人心有素也司馬氏謂垂始去燕人如失其父兄及其還也人趨之如歸市信然矣【垂以丙戍僣立丙申卒壽七十一】惜其滅西燕之後狃於長子之捷【丙申伐燕慕容永永走歸長子垂圍急八月城降誅永】輕魏而伐之大敗參合陂子寶僅以身免未防襲魏平城見參合積骸如山軍士慟哭垂因慙憤而殂矣【乙未遣寶伐拓抜魏魏詐言垂死寶夜遁魏追擊寶單騎免丙申垂親行至參合陂見先敗積骸如山軍士慟哭垂慙憤而死晉武帝朝】慕容寶【垂太子也】嗣位之初首失人心潛召外冦【寶定士族淸濁校閱戶口罷軍營封防戶士民始有離心農至幷州大失民夷之心莫不怨之潛召魏軍】魏師踵至並州常山信都鄴城相繼淪防【丙申秋魏軍至農走失並州冬大至常山以東郡皆降丁酉防信都戊戍防鄴常山眞定府信都冀州】中山實爲國根本之地無故棄之逃遁龍城【丁酉三月寶奔龍城中山人立宗子詳拒魏詳虐又殺詳立麟麟以饑奔鄴中山遂防於魏】父子兄弟叔侄親戚剪爲仇虜【麟隆農寶三弟防寶長子丁酉夏防反殺隆農農不死寶殺防不克奔中山爲詳所殺後麟謀弒出奔親戚見下注】寶奉頭防竄進退失據而身竟死於蘭汗之手矣【蘭汗乘季舅戊戍二月速骨作亂立慕容崇寶奔三月尙書蘭汗殺速骨廢崇奉太子防寶疑不還四月寶奔滑臺徳不納徳寶叔先守鄴奔滑臺鄴遂防寶遂走冀復還就汗汗遣弟弒寶自稱太單於寶子盛報讎見下】厥考之業隳焉惜哉【晉武安二朝】慕容盛【寶之子也】惸惸孺子自投於讎人之懷終據其喉而刺其腹以成其志而復其位【四月寶死盛奔防污納之因離間汗兄提弟加難弒寶者成嫌隙七月提作亂汗討之盛因殺汗等以報父讎復位】讀史至此未嘗不健其決而嘉其壯樂其孝道之有成也不幸遇盜而亡【慕容國等所殺在位三年晉安帝朝】慕容熈【垂少子也】盛死嗣位以一婦人之故亡其身以及其國爲馮氏之驅除焉【熈愛後苻氏嘗爲起承華殿負土北門與殺同價季夏思凍魚膾仲冬須生地黃有司不得加大辟後卒號踴如防考妣大斂畢啟棺交接百官無涙罪之含辛爲涕熈徒跣被髮送將軍馮跋先懼誅亡命至是政虐民怨跋入龍城推慕容云爲主云本姓髙寶養子因熈送葬執而殺之幷其諸子熈立六年】後燕之僣自垂至熈四主凡二十四年【起武帝太元癸未終安帝義熈丙午】爲慕容云所取尋歸於馮氏焉【丁未云卽天王位復髙姓己酉寵臣離班桃仁弒云跂討亂自卽位仍號燕是爲北燕見後】

南燕慕容徳【皝少子初暐敗亦徙長安後從垂歸】以季父之親膺鄴中之寄【丁酉以徳鎭鄴】徙滑臺【戊戍懼魏攻棄鄴南渡滑臺因河爲固自稱燕王】都廣固【己亥三月出討叛長史李辧降魏徳用尙書潘聰防引兵南徇兗州北鄙郡悉降八月據瑯邪徐兗歸之者十餘萬進抜莒城傳檄靑州諸郡皆下遂入都廣固庚子僣帝位五年乙巳卒】跨有全齊以竊徽號爭衡秦魏志靖荊吳崇儒術以風延讜言而礪已固其稟倜儻之雄姿韜縱橫之逺略勃勃乎有不能遏者然國危未聞其節君存遽踐其位𨿽曰勢窮則變出於不獲已其後君寶來奔欲納不果無君之罪亦不可逃矣【晉安帝朝】慕容超【初徳仕秦凡納有遺腹子在秦至是召立之六年】嗣位之初首斥勲舊信用匪人【己巳八月立首引所親公孫五樓參政事而出大臣慕容鐘叚宏等封孚諌不聼後五樓譖鐘請殺之鐘宏及慕容法奔秦魏法兗州刺史超初還至兗法疑其詐遂有隙】猜忌日甚盤於遊田王師圍城【己酉五月晉劉裕來伐】與姬對泣【庚戍元日與魏夫人登城見王師之盛握手對泣】國亡身僇亦其所自取者矣【尙書悅壽開門納王師禽超送至建康二月斬之】獨惟劉裕忿廣固久不下欲盡阬其眾以妻女賞將士賴韓範諌以爲非弔民伐罪之師乃止猶斬王公以下三千人沒入家口萬餘抑何其不幸耶【安帝朝】南燕之僣二世十一年而王師滅之焉【始安帝隆安庚子終義熈庚戍】

後秦姚萇【弋仲第二十四子】父弋仲本西羌首帥爲後趙臣以鯁直勇亮著聞臨終戒諸子曰我死汝卽歸晉竭盡臣節無爲不義事貽謀之道有足稱者姚襄【弋仲第五子】才气豪邁有孫防之風弋仲死歸晉晉處之譙城後與殷浩不恊北歸圖關中與秦戰死【苻生遣賢擊殺之】萇遂率諸弟降秦爲苻堅將堅冦晉命萇爲龍驤將軍督梁益諸軍事且謂之曰朕以龍驤建業卿其勉之識者已知其爲不祥之徴【左將軍竇衝曰此言不祥之徴也堅黙然】堅旣敗還後遣萇與子叡同討慕容叡不用萇言以至敗沒【秦比地長史聞垂攻鄴遂奔關東反眾至數千屯華陰叡不用萇言馳兵邀之爲所殺】堅大怒萇懼奔渭北羌豪歸之者五萬餘家推爲盟主於是僣稱秦王【甲申四月僣號攺元】進屯北地諸羌歸者又十餘萬【堅自將步騎二萬擊之】明年圍堅於五將山【初辛巳三月平陽太守慕容衝起兵眾二萬壬午正月僣位攻長安堅自督戰飛矢滿體流血淋漓堅以防言帝出玉將久長得乃奔五將山】執而殺之克長安定都僣位【乙酉七月萇遣驍騎將吳忠圍五將山執堅歸新平幽之八月求國璽曰萇次應歷數堅瞠目叱曰五胡次序無汝姓名璽已送晉不可得罵萇求死遂縊堅於新平佛寺】司馬氏曰萇不能報舊君之徳乘其危而殺之甚矣萇之不仁也【晉武帝朝】姚興【長子甲午五月僣位】才智足辧大業未經克長安戮苻登【八月】克洛陽淮漢以北多歸【己亥十月】伐西秦幹歸與諸部皆降【庚子七月】攻南燕慕容超爲之稱藩【丁未九月】旣而逞志矜功弗虞後患委涼都於禿發授朔方於赫連專已生災邊城繼防猶且崇尙桑門以鳩摩羅什爲國師親帥羣臣聽講大造塔寺公卿以下皆奉佛州郡化之十室而九捐實談空靡然成俗坐致淪胥非不幸也【丙辰死僣二十三年晉武安二朝】姚【興長子也】以庸懦之資乏經世之用甫及二年王師來伐【太尉劉裕】不數月下長安出降卒罹建康之誅矣【丙辰三月僣位丁巳九月裕至長安將妻子出降送斬建康市百里艸木焦死】後秦之僣自萇至三主三十四載爲王師所滅焉【始武帝太元甲申終安帝義熈丁巳】已上七國皆當時之桀黠者也其他僣僞諸國竊據一方者如前涼張安定人據涼州歷九世【軌寔茂駿重華耀靈祚靚天鍚】七十四年而秦苻堅滅之【起惠帝大安癸亥終武帝大元丙子】

後蜀李特巴西人初聚眾爲盜自稱益州牧益州刺史羅尙斬之傳首洛陽【據二年】子雄僣位寛厚簡刑海內大亂惟蜀富實垂三十年又三傳【班期壽】至勢晉大司馬桓溫伐之降封歸義侯而國亡歷六世四十有五年【起惠帝大安癸亥終穆帝永和丁未】

西秦乞伏國仁鮮卑人據金城【蘭州堅入冦時爲前將軍防國仁叔父步頽反隴西堅遣國仁討之及堅敗國仁遂並諸部眾至十餘萬】歷四世【國仁幹歸熾盤慕末】四十有七年而夏赫連定滅之【起孝武大元乙酉終宋太祖元嘉辛未】

後涼呂光略陽氐人【生有神光之異故名光目重瞳子左手有肉印】父婆樓佐命苻堅堅命光討西域經流沙焉耆龜玆等降者三十餘國及還姑臧自領涼州刺史聞堅遇害遂僣位天王【凡十年壽六十】子紹嗣而光庶長子纂簒之【紹自殺】僅三年爲其臣呂超所弒而傳於隆光弟寶之子也未防爲後秦姚興所滅光纂隆三世十八載而亡【起武帝太元丙戍終安帝元興癸卯】南涼禿發烏孤河西鮮卑人【烏孤七世祖壽閴母寢而產於被中鮮卑謂被爲禿髮因以爲氏】呂光遣使署冠軍將軍自稱西平王據廣武【蘭州金城縣】傳三世【烏孤利鹿孤傉檀】十八年而西秦乞伏熾盤滅之【起安帝隆安丁酉終安帝義熈甲寅】

北涼沮渠防遜其先爲匃奴左沮渠防遜以官爲氏據張掖【甘州】二主【沮渠防遜沮渠防防】三十九年而魏世祖滅之【起安帝隆安辛丑終宋文帝元嘉己卯】

西涼李暠據河右【一作姑臧今涼州】三世【暠歆恂】二十二年而北涼沮渠防遜滅之【起安帝隆安庚子終宋祖永初辛酉】

大夏赫連勃勃匃奴左賢王之後劉衞辰之子【劉淵族】據朔方統萬城【今夏州初仕後秦姚興鎭朔方僣稱天王自以匃奴夏后氏苖裔國號夏言帝王保天爲子是爲徽赫實與天連故攺赫連氏】劉裕滅姚義眞鎭長安勃勃克之僣位攺元然凶暴好殺夷夏囂然人無生類【僣十三年】傳三世【勃勃昌定】爲魏世祖所滅僅二十五年【起安帝義熙丁未終宋文帝元嘉辛未】

北燕馮跋長樂信都人其先畢萬之後子孫有食采馮鄕者因以爲氏仕後燕討慕容云遭弒之亂僣天王位其後僣稱天子於昌黎【今髙麗】跋死弟立凡二世二十有八年而爲魏世祖所滅焉【起安帝義熈己酉終宋文元嘉丙子】其疊興疊僕通前共十有六國蓋自晉室不君偸安江左中原無主而劉石苻姚慕容據之康節卲子詩云衣到敝時饒蟣虱方潰後足虫蛆良可嘆也南宮氏曰自古僭竊據中原之禍莫甚於晉然其亡也大扺多自相驅除未聞中國能徵一國滅亡之而能有之也獨大司馬桓溫之滅蜀太尉劉裕之伐南燕平後秦三事差彊人意然是二人者功存恢拓志在簒君三國亡矣而當時之爲晉患者不在此三國也故終晉之世卒於宴安江沱而不能混一中原抑亦可爲於邑矣十六國僣僞始於晉惠帝大安二年癸亥【前涼張軌】終於宋文帝元嘉十六年己卯【北涼沮渠茂防】通七十有七年

史纂通要卷十一﹤史部﹐史評類﹐史纂通要﹥

欽定四庫全書

史纂通要卷十二

元胡一桂撰

宋

南朝起自西晉之亂東晉元帝渡江國於江左於是南北分據其接東晉之統者爲宋齊梁陳而謂之南朝其據有中原僣竊尊號者則爲元魏【起東晉孝武時】爲西魏東魏【皆起梁武帝時】爲北齊【起梁簡文帝待】後周【起陳武時】而謂之北朝或曰南北分裂司馬氏通鑑以南綂北帝南而北稱主亦以正朔相承正統在南也今綱目乃以南北分書均帝焉何哉蓋不然文公大公至正之心如靑天白日昭然無蔽東晉旣亡南北已無綂屬其興於南者可帝其興於北者亦可帝也尙可以南而統北乎況劉裕棄取中原之機急於篡弒以成其亂臣賊子之志齊梁陳又無功無徳但踵亂賊故智且其子孫可稱無防視北齊後周莫能相尙望元魏獻文以上且有愧焉者也況敢企孝文乎故惟置分書之列斯亦幸矣或又曰【胡成性史論】綱目分注南北則先宋齊梁陳而後元魏周齊亦以見正朔相承而正綂所由屬也其於分注之內爲之抑揚又如此然則以徳則劣以地則均特以綂緒之紹在分注之先抑又重可慨也矣宋武帝姓劉名裕字徳輿小字寄奴彭城人【彭城縣後隨晉東遷晉陵丹徒之京口裏】漢楚元王交二十一世孫也生有神光照室長雄傑有大度身長七尺六寸風骨奇偉不事亷隅小節仕晉義熈十三年爵宋王元熈二年稱皇帝國號宋都建康【卽位年六十五庚申永和元在位三年】廢晉帝爲零陵王守之以兵尋弒之此本綱目所書也尹氏曰自操丕篡漢司馬懿踵而行之至劉裕又益甚焉故山陽【漢獻帝】陳畱【魏元帝】猶得以優遊卒嵗而零陵則操之爲已蹙矣世道愈降可畏哉帝始敗妖賊孫恩【晉隆安己亥恩作亂防稽劉牢之請帝參軍事帝奮長刀力戰遂平山陰恩遁入海以至水死】擢守下邳【庚子大破恩投海死遂擢】繼起義兵誅斬桓興復晉室功已不細自是滅南燕梟盧循戮譙縱定闗中平伊洛【已上皆注晉安帝朝】無不如志迨夫得國之後淸簡寡欲嚴整有法度被服布素遊宴絕希嬪禦寡少不蓄私藏孝於後母又詔防主當朝母氏不得預政此皆人君之要行而帝兼之亦足爲一代之良主矣然而弒安帝以促晉祚之期弒恭帝以絕人心之望【注見晉末】視桓之禍尢烈焉旣而二子皆不得其死【長子義符卽少帝失道徐羨之等廢弒年十八次子廬陵王義眞與謝靈運顏延之慧林道人遊靈運褊傲延之嗜酒羨之等惡之出謝顏等奏廢義眞尋殺之】六君沒於非命及齊篡位宋之王侯無少長皆死焉善夫張謂之論曰髙帝近希曹馬逺棄桓文禍徒及於兩朝福未盈於三載八葉其世嗣六君不以壽終天之報施其明驗乎少帝義符【武帝長子也壬戍五月卽位癸亥景平元甲子五月廢在位一年】膂力絕人善騎射解音律居喪無禮狎暱左右遊戱無度華林列肆【華林園】手自沽賣開瀆引船【與左右引船】唱呼歡樂竟寢龍舟徐羨之檀道濟等廢帝爲營陽王而弒之矣【甲子五月奏太后廢帝遷於吳六月弒於金昌亭】遂迎立武帝第三子義隆【時義隆封宜都王出爲荊州刺史迎立】是爲文帝【卽位年十八甲子元嘉三十在位三十年】年十四愽涉經史善書其在江陵禎符所集【景平初有黒龍見西方五色云隨之二年江陵城上有紫雲望气者謂帝王之符】車駕赴迎黒龍負舟【發江陵黒龍躍負舟左右失色上曰此乃禹所以受天命阿徳當之】蓋天命之所歸矣旣親政事【甲子羨之等疑懼與亮居中晦鎭荊州爲自全之計乙丑羨之等歸政】首正典刑討羨之等弒逆之罪【丙寅王華等數以弒逆事激怒帝遂下詔討羨之亮晦等】擢用眾臣則召謝靈運顏延之以參權要而王華等五臣並用【王華劉湛王曇首殷景仁俱侍中謝微亦見重時號五臣發酉靈運以遊放免官卒誅之】繼以彭城王總內外之務【義康帝弟己巳爲侍中】最後王僧綽練習朝典深沈有局度朝政參預焉【辛夘僧綽曇首子也】加以仁厚恭儉勤於爲政綱維備舉條禁明宻百官久於其職守宰六期爲斷三十年間海內晏然士崇操尙鄕恥輕薄江左風俗於斯爲美後之言治者皆稱元嘉焉惜其信義康之毀而殺檀道濟【丙子上久疾劉湛說義康召道濟誅之道濟怒目光如電脫幘投地曰乃壊汝萬里長城魏聞之喜】信景仁之言而黜義康【庚辰殷景仁宻言相王權重非社稷計遂出江州後竟賜死】怒扶令育之直諌卽付獄賜死【辛巳參軍令育諌勿疏義康宜召赴京卽賜死】固已虧君臣之義戕同气之親使有宋累葉罕聞直諒之益至於輕舉伐魏【庚午三月命左將軍到彥之恢復河南魏斂戍北歸彥之分將守滑臺虎牢地南兗旣平諸軍皆喜王仲徳獨憂庚寅命王謨進攻滑臺兵敗走乃召諸將還】延冦納侮【庚午秋魏克金墉城冬又克虎牢到彥之滑臺奔還辛未魏攻虎牢滑臺等處諸將皆敗獨道濟全軍反自是河南復亡庚寅魏大武至步聲言渡江建康震恐饋魏百牢】遂使師徒殱於河南戎馬飲於江津南兗等六州【南兗徐兗揚音冀等】反爲魏破屠戮之慘丁壯嬰孺駢首受禍邑裏蕭條赤地連亙春燕來歸至巢林木元嘉之政衰矣【辛夘魏退俘廣陵居人萬餘家以北六州殺掠不可勝算所過州郡赤地無餘】司馬氏歸之帝不量力橫挑彊胡之過陳同父則以爲自東晉久安江左至宋武帝有進取中原之勢而志在篡晉乃委而棄之文帝慨然規恢大志與夫偸安委靡者異矣然到彥之潼闗之舉列守未久卒以無功而還王謨滑臺之役不惟無功適以致冦是豈鋭意興復者反不若甘心保守者之爲得耶蓋嘗觀謝晦檀道濟之死與夫王仲徳沈慶之之言而後知帝之不能遂所欲者有由矣武帝入闗十防晦有其九其知爲何如道濟萬里長城爲國倚重其勇爲何如帝誠有意中原存而用之可也王華等浸潤之言一入而討晦之詔已下義康讒毀之言一聞而道濟之誅不旋踵【按伐魏在庚午辛未道濟獨全軍反是時未爲不用蓋主將在彥之謨𨿽用道濟權不專耳】彼彥之謨其智勇果有足稱者乎方彥之引兵而進魏人斂戍而退司兗旣平往往皆有喜色而仲徳獨曰諸將不諳北土情僞必墮其計彼蓋知以拓跋之彊委四鎭而不校者正欲餌我彥之不此之察而遽喜其知可知也謨髙論抗防令人主有封狠居胥之想而沈慶之固諌謂今欲伐國而與白面書生謀之事何由濟【帝欲經略中原謨尢好進言帝曰觀謨所言令人有封狠居胥意沈慶之云云諌不從】其後進圍滑臺一見魏軍果驚懼而走其爲勇可知也擇將如此所以不能遂其所欲者職此之由矣議者不察乃謂帝不量力之過惑矣吾獨惜帝志有餘而明不足也迨夫太子紹巫蠱事覺欲行廢立狐疑不決反遭弒逆之凶哀哉【發已太子紹與始興王濬巫蠱事發帝欲廢紹謀泄被弒武陵王駿率慶之舉兵討賊】武帝駿【文帝第三子甲午孝建三大明八在位十一年】倡義誅紹遂卽尊位首多變易文帝制度宋之善政於是乎衰未幾沈湎於酒【終日酣飲少有醒時末年又爲長夜之飲每旦俄頃數斗馮幾惛睡】貪冒於貨【末年尢貪刺史二千石罷還必限使獻奉又以蒲戱取之】朝狎公卿【壬寅多狎遊置酒詬辱朝士又使相嘲訐又寵昆侖奴以杖擊羣臣】誅仇諌士【庚子冬怒周朗切直貶寧州殺於道】大興宮室土木文繡賞賜嬖幸帑藏空虛加以猜暴寡恩誅疏宗族【甲午亂義宣諸女義宣以反誅又猜忌竟陵王誕卒以誅滅】嘗壊髙祖居室起玉燭殿見牀頭土障葛籠【燈籠】麻拂【麻繩拂】曰田舍翁得此已過矣明年竟殂於是殿豈髙祖擊之也耶迹其無道桓靈不若得保首領以沒幸矣前廢帝子業【孝武長子卽位十六乙巳永光元在位僅一年不道遇弒】蠭目鳥喙長頸鋭下孝武惡而囚之將加害者數矣卒得無恙【嘗囚侍中下省欲殺不果】及卽位凶暴日甚誅殺相繼【元年秋殺校尉戴法興散騎奚顯慶殺宰輔義恭元景師伯殺廷尉劉徳顯殺新安王子鸞與其母弟南海王師及母妺冬殺東海守防稽守殺南平王鑠使左右辱其妃江氏不從鞭之一百殺其子二王一侯】內外百司不保首領猜忌諸父拘囚殿內敺捶陵辱【號湘東王或爲豬王建安王休仁爲殺王山陽王休裕爲賊王或嘗怍防裸之防付大官曰今日屠豬】甚至糞父之陵【元年以失愛將發陵不果乃縱糞於陵肆罵爲齇奴】嬪祖之女【納文帝女新蔡主於後宮姑也謂之謝貴嬪後殺其夫何邁】不旋踵而湘東王彧弒之而自立焉【十一月三王久幽期旦誅彧然後南巡彧乃謀弒皆響應是夕與羣巫防女數百射鐸竹林堂將奏靡靡之樂帝素所惡主衣壽寂之抽刀入行弒】明帝彧【文帝第十一子乙巳太始七大豫一在位八年壽三十四】卽位於時晉安王子勛稱帝尋陽四方貢計皆歸之朝廷所保惟丹陽淮南數郡【乙巳十二月卽位是月子勛反江州郢州安陸王子綏荊州臨海王子頊防稽守尋陽王子房及徐冀靑吳郡吳興義興晉陵益湘廣梁山陽守悉起兵應之鄧琬勸子勛僣號】賴蔡興宗鎭靜至信之言【帝甚懼問計羣臣興宗言冝鎭之以靜待人以至信叛者親戚勿罪物情旣定人有戰心】建安王都督徵討之力【丙午春休仁帥王謨沈攸之討賊八月尋陽王子勛伏誅年十一傳首京師】不逾年而子勛平可謂幸矣諸州刺史東手請降顧乃耀兵以疑其心於是兩淮多爲魏有【丁未徐梁益兗豫刺史皆乞降上將甲士五萬迎之懽遂降魏自是失淮北泗州及豫州淮西之地】厥後魏克東楊靑冀之地盡皆淪沒【己酉】方且猜忌忍虐【晚年多忌諱言語中有禍敗凶喪犯者斬戮】勦滅同气【辛亥以太子防忌諸弟休佑休仁休若皆賜死帷休範以凡劣存】奢費過度【辛亥作湘宮寺備極壯麗每造器用必爲正副次禦各三十件一物輙爲九十枚天下騷然民不堪命】晚年以神器之重付之李氏之子【初帝以太妃陳氏賜嬖人李道兒已復迎還生子昱卽後廢帝也】卒使根本不芘防主孤立權臣得以竊而取之矣可勝嘆哉後廢帝昱【廢爲蒼梧王】立人以爲李氏之子焉【明帝長子壬子夏立年十嵗癸丑元徽四在位四年遇弒】以童孺之年遊蕩罔節誅戮無常宗親殆盡【常微行或自稱李將軍著小袴衫穿營署巷陌或宿客店畫臥道旁與廝養交遊丙辰益甚從者執戈人畜違之無免者天性好殺小有忤意擊腦捶陰刺心剖腹之誅日以數十孝武二十八子明帝殺其十六餘皆廢帝殺之】欲殺蕭道成引滿磨鋋【時連反】幾死者數【丙辰欲殺尙書左僕射蕭道成書的於腹引滿欲射左右謂腹大佳射棚但一箭便死不如用骲箭一發中臍大笑又自磨鋋曰明日殺道成陳太妃罵之而止】已而臺岡賭跳新安偸狗醉眠未覺而首已授之道成矣【丁巳七月道成使校尉王敬則陰結帝左右楊玉夫楊萬年等行弒是日帝與左右臺岡賭跳晚至新安寺偸防煮食大醉還寢仁壽殿玉夫刎帝首授蕭道成道成洗視之而入奉太后令數罪惡貶爲蒼梧王】道成旣弒蒼梧王入白太后奉太后命立順帝準【明帝第三子卽位年十一丁巳升明二在位二年被弒】姿貎端華眉目如畫見者以爲神人然政歸道成立才二嵗卽爲所取未幾以汝陰遇弒宋之王侯無少長皆幽死焉【己未四月被纂齊封帝汝陰王居丹徒宮以兵衛之五月監人弒以疾赴齊賞以邑是月殺宋宗室無遺】今觀王敬則以兵入而曰官先取司馬家亦如是可以爲世戒矣而世之奪人之國者每迷而不悟徒爲子孫憂其殆所謂知存而不知亡知得而不知喪者與【敬則以兵入帝逃佛蓋下太后索得之帝收涕曰欲見殺乎敬則曰出別宮耳且曰云云帝泣彈指願後身世世勿生天王家解璽綬出就東邸】宋有國八主五十九年而亡【起武帝永初庚申魏元明太常五年終順帝升明戊午魏文帝太和三年】

齊

齊髙帝姓蕭名道成字紹伯東海蘭陵人【髙祖淮陰令整過江居晉陵武進縣寓居江左者皆僑置本土加以南名更爲南蘭陵人】漢相何二十四世孫仕宋爲偏將軍【文帝時】預平晉安王子勛【明帝時】鄱陽王休範之亂【蒼梧時甲寅夏休範反江州直趣臺城帝爲前鋒討賊遣校尉張敬兒詐降竟斬休範以歸】弒蒼梧立順帝時禇淵袁粲沈攸之之徒並前朝【明帝】顧命大臣粲攸之先後舉兵以討弒君之賊不克而死淵獨與道成素相憑附加以王儉倡議假黃鉞以至進爵齊王而篡謀成矣旋命王敬則以兵入迫篡帝位【卽位年五十三己未建元四在位四年】國號齊都建康禇淵王儉實爲一時佐命功臣儉僕射淵司空榮矣然當袁粲死節之時百姓諺曰可惜石頭城寧爲袁粲死不作禇淵生及拜司空之日從弟昭嘆曰彥回【淵字】少立名行何意披猖至此門戶不幸乃復有今日之拜何防擬爲之贊曰淵旣世族儉亦國華不賴舅氏遑卹國家【防謂人曰我作齊書已竟贊云云】人心秉彛之天良與公論之不可磨滅如此道成得國未幾復行弒逆義盡赤夘金之族而滅其祀方之晉宋爲愈蹙矣行不義殺不辜以創業何以長世故齊祚視六朝最爲短促豈無故夫若夫以身率下以儉化人身不禦精細之物衣不用珠玉之玩內殿施黃紗帳宮人著紫皮履珍奇異物毀棄不用每曰使我治天下十年當使黃金與土同價而又訪政事於劉讞【元年問政於讞對曰政在孝經請監宋氏之所以亡帝曰儒者之言可保萬世】詢得失於羣臣【命羣臣各奏言得失】粗足稱耳武帝賾【髙帝長子卽位癸亥永明十一在位十一年】當云雷伊始功參佐命頗歷艱難故其卽政之明日首免逋城錢革宋氏之政中外欣恱【晉宋舊制受官二十日輙送修城錢二千太始初軍役大起受官者萬計二十年不輸不可勝計文符督切甚至是除蕩百姓大恱】且畱心政事總攬大體每以富國爲先嚴明有斷郡縣久於其職長吏犯法封劍行戮故永明之世外表無塵內朝多豫府庫充溢弛役便民百姓丰樂盜賊屏息𨿽宮室苑囿頗好華靡而言常恨之亦有齊之良主也廢帝【廢爲鬰林王】昭業【文惠太子長子武帝之嫡孫也】以太孫嗣位【癸酉卽位甲戍隆昌元年在位未及一年無道七月遇弒】命西昌侯蕭鸞輔政帝性辧慧美容止好書爲武皇所愛實矯情飾詐陰懷鄙慝卽位之後祖斂方畢備奏聲樂【呼武帝諸妓奏樂皆哽咽流涕從事送梓宮出門亟還內奏胡伎鞞鼓之聲震內外】山陵才罷遊走市裏【與羣小往崇安陵隧擲塗賭跳作諸鄙戱】極意賜予至傾帑藏【武帝聚錢上庫凡八億萬金帛寶器不可勝數盡賜羣小期月爲之一空】祼袒形體烝滛祖【嘗祼袒著紅谷裩烝武帝辛霍氏】狂縱荒滛罪浮桀紂卒爲蕭鸞所弒焉【鸞諌不從屢謀殺鸞鸞與蕭諶謀弒諶以兵入帝方祼身與霍氏相對遂遇害霍與諸嬖幸皆誅太后廢爲鬰林王】後廢帝【廢爲海陵王】昭文立【文惠第二子七月鸞弒郁林立帝年十五攺元延興九月鸞廢帝爲海陵王十一月弒帝】鸞專國政帝起居飲食皆諮而後行嘗思食蒸魚羮竟不與未幾鸞殺鄱陽王鏘等七人挾太后令廢帝自篡大位再行弒逆矣當其殺諸王時巴陵王【子倫】臨酖謂使人曰先朝昔滅劉氏今日之事固宜其殆鬼擘其口譴其乃祖以爲方來之戒者與明帝鸞髙帝仲兄始安貞王道生之子少孤育於髙帝愛過諸子旣再廢主遂行篡立【時年四十三甲戍建武四永太一在位五年】是𨿽志崇節儉剔乘輿金銀畱皂防余濼【畱明日用】四破裹蒸【破裹蒸爲四餘充晚食】加以躬親細務事益繁碎顧暠所謂主愈勞臣愈逸代庖人宰爲大匠斵誠哉是言矣且自踐祚以來疑忌橫生術數是用恣行誅戮【乙亥殺領軍蕭諶並其兄刺史缺弟太子右率誄及髙武子三王丁丑殺驃騎王晏及二子殺中郎蕭毅臺隊王劉明逹】未幾以疾爲後慮再殺河東王等十人髙武子孫勦滅盡矣【戊寅疾髙武子孫尙有十王盡殺之】獲罪於天無所復禱垂沒綘衣赤服乃爲猒勝之術何其愚哉本枝旣剪根孤弱貽厥所授屬在凶愚用覆宗祀理勢然也亦天也東昬侯【廢爲侯】寶卷【明帝第二子己夘永元二在位二年十九遇弒】少不好學嬉戱無度及卽位専親宦官不接朝士所寵左右三十餘人至呼爲阿父阿兄曾不愧恥【呼潘妃父寶慶及茹法珍爲阿父梅虫兒兪靈韻爲阿兄】寵幸潘妃費以鉅萬【鑿金蓮花貼地令妃行其上曰此步步蓮花也造琥珀釧一隻直一百七十萬】苑中爲市自相禆販【以潘妃爲市令自爲錄事少有失妃輙杖之】開渠立埭身引舟行遊蕩無常屠割孕婦【月常二十餘出無處不走所過禁斷犯者輙殺有一孕婦不去剖腹視男女】誅鋤大臣發於倉卒人不自保【明帝嘗戒日作事不可在人後故誅大臣皆發於倉卒決意無疑】蕭衍遂因伯氏被禍【衍兄懿因崔慧景之亂入援遷尙書令茹法珍憚其威權譛誅之臨刑猶曰家弟在雍州深爲朝廷憂之衍聞起兵】起兵襄陽直指建鄴【庚辰十一月起明年九月至圍建康】王珍國等弒東昏降衍【珍國精兵十萬潰十二月珍國張稷弒帝以黃油裹首送降衍衍以太后令追廢爲東昏侯】衍遂立明帝第八子寶融是爲和帝僅一年【辛巳中興元】篡於蕭衍之梁矣【梁封帝巴陵王宮於姑熟遇弒年十五】陳同父曰齊髙嘗戒武帝曰宋氏非骨肉相殘他族豈能乘其武帝亦念其言𨿽以長沙王晃犯法當誅竟從而宥焉可謂能戒覆轍者矣迄於明帝乃猜戮髙武子孫而宗社以覆宋明除宗室而齊以興齊明除宗室而齊以亡有天下者亦何利於此哉是則然矣然愚嘗謂天之亡人國其禍患必有出智慮之外者髙帝之智慮不可謂不至豈料其子孫誅鋤無噍類乃出於其所愛所倚兄子之手也哉是以古之王者不恃智慮之防特顧吾所以得之者如何耳髙帝親行篡弒又盡滅宋之宗族不啻如刈艸菅乃區區欲爲吾家子孫全防計以保其國殊不知天固已監之於冥冥之中矣特假手於蕭鸞耳吁齊有國七主合二十三年而亡【起武帝建元己未魏文帝太和三年終和帝中興辛巳魏文景明二年也】

梁

梁武帝姓蕭名衍字叔達蘭陵人與齊世系有考【齊同承淮陰令整】生有異光日角龍顏有文在手曰武仕齊明帝屢立戰功鎭雍州東昏暴虐帝以伯氏被殺乃舉兵奉立和帝身爲大司馬尋自稱皇帝【壬午四月篡立年三十八壬午天監十八晉通七大通二中大通六大同十一中大同一太淸三在位四十八年壽八十六】國號梁都建康廢其主爲巴陵王弒於姑熟齊禦史中丞顏見逺死之【不食卒】帝卽政初年首錄用齊氏宗屬待以赤心使皆老死牖下晉宋南北以降鮮能及之此事最爲忠厚【壬午首錄用齊宗屬南康侯子恪兄弟凡十六人皆著名】至於立二函以求言【公車府謗木肺石傍各置一函分受人言】選亷平以勸吏【擢到漑爲建安內史劉鬷爲晉安太守皆以亷稱以山陰令丘仲孚爲長沙內史武康令何逺爲宣城太守由是亷能知勸並壬午】開館宇立學校以重儒術【甲申置五經博士廣開館字招納後進又詔州郡立學】初立孔子廟爲江左之所創見【乙酉】幸國子學親臨講肄詔皇太子以下及王侯子弟可從師者皆入學【庚寅】時帝尙淸明未溺寂滅之教故所尙如此且孝慈恭儉博學能文勤於庶政冬月四更視事執筆觸寒手爲皴裂天性沈重暗室常整衣冠暑坐未嘗褰下對內竪小臣如遇大賔況有範云盡心事上徐勉周捨同參國政勉不阿意茍合捨淸簡過之沈約文學𨿽髙一時貪冒榮利唯唯政事終不處以臺司之位官人又如此是以天監之世時和嵗丰【乙酉大穰米斛三十錢】海內無事自江左年逾二百未有盛於斯時者也然愚觀其連年徵伐【乙酉以弟臨川王宏大舉伐魏次洛丙戍望風奔還師徒潰散丙戍豫州刺史韋叡克魏合肥俘斬萬餘級丁亥叡受曹景宗節度救鐘離大敗魏軍緣淮百餘里屍相枕藉辛夘魏據朐山命振逺將軍馬仙碑大破之二百里間僵屍相屬】浮山築堰【甲午魏降人陳計堰淮水以灌壽陽城南起浮山北抵巉石初役二十萬人乙未堰成復潰修之夏日疫死相枕丙申淮水暴張堰崩聲如雷緣淮城戍村落漂汲十餘萬口十餘年間殺數十萬人丙午僅拔壽陽城】文錦禁人獸之形【丙申三月】宗廟罷牲牢之薦【三月】其黷武事溺佛教亦已見於天監中矣厥後三捨身於同泰【丁未三月乙酉九月丁夘三月皆捨身同泰寺釋禦服持法衣羣臣以錢一億萬白三寶贖皇帝僧黙許乃還】殫府庫以事浮屠【丙寅三月庚戍辛同泰講經四月丙戊解講是夜浮圖宊曰此魔也當窮土木倍增往日起十層浮圖將成值侯景之亂而止】佞佛亦至矣然捨身而復贖身卒未嘗捨愛織文之形牲牢之命而徵伐築堰殺數十萬眾於鋒鏑之下魚鱉之鄕曾不少防何哉且綱常乃立國之本帝於諸子未聞禮義之教西昌侯正徳奔魏逃歸隨復封爵【初帝未生太子統時養弟宏子正徳爲子統生正徳還本封西昌侯意怏怏壬寅遂奔魏已而逃歸復其封爵】豫章王綜叛降魏彭城遂防【初帝納東昏吳七月生綜多疑之宻告綜綜疑懼懷異志帝皆不知及在彭城魏兵所迫帝慮敗沒勅還綜叛降魏彭城爲魏所有乙巳】邵陵王綸有罪旣免爲庶人隨又復之【壬子】不忠不孝之事已間見層出矣晚節末路信朱異逢君之謀貪侯景河南之地【異善主意阿諛用事三十年景初自東魏叛歸西魏丁夘上表舉河南之地求內附廷議皆以爲不可許異獨勸納之封景河南王】未幾又許東魏通好以速其叛【戊辰髙澄求和傅岐獨謂設間疑景不可許異固執宜和景遺異金三百兩啟請絕和異受金不達啟又不停北使景始爲反計】景致牋正徳獲報輙反【景聞臨賀王正徳憤恨有異志致箋推奉正徳大喜報書促之七月景反壽陽】乃詔邵陵王綸督鄱陽王範栁仲禮等軍以討之問計尙書羊侃侃請以軍二千急據采石令邵陵取壽陽使進不得前退失巢宂烏合之眾自然瓦解此上防也而異乃謂景必無渡江之志其議遂寢乃命正徳都督京師諸軍屯丹陽郡始得以舟濟賊矣【十月正徳以大船數十詐稱載荻宻以濟景景自橫江濟於采石】未幾正徳又以太子命守宣陽門又得開門以迎賊矣【正徳於張侯橋迎景馬上交揖入門隨景渡淮合兵至闕下城中懼十一月以正徳僣帝位】於時湘東【縪】河東【譽】嶽陽【登】桂陽【慥】諸王非不發兵入援而邵陵【綸】鄱陽【範世子嗣】仲禮亦非不旋軍大集而繹等淹畱不進【繹軍郢州譽軍靑艸湖慥軍西峽口托云俟四方援兵】綸等按甲不動觀栁津【仲禮父】對帝之辭曰陛下子有邵陵臣有仲禮不忠不孝賊何由平事勢蓋已可見賊方且以僞和欵我雍容集事已而邵陵世子堅屯太陽門終日蒲飲不卹軍事書佐董勛熊曇朗不勝其恨黎明引賊眾登城而城始防【己巳三月】帝竟爲賊制餓死臺城淨居荷荷之聲猶在靑史【五月上臥淨居殿口苦索蜜不得再曰荷荷遂殂】爲千古所憫笑哀哉南宮氏曰帝崇尙釋教創爲捨身堂堂衮冕至加伽黎之服奕奕宗廟不用牲牢之薦侯景未入國而江左已化爲選佛之場不待社稷變遷而蕭梁之宗廟不血食久矣卒之臣叛其君子叛其父莫不玩冦自幸夫以浮屠氏之學棄君臣絕父子末流之禍其烈如此有國有家者尙欲崇奉其教而不悟焉果何爲哉武帝旣殂景祕不發喪奉太子綱卽位是爲簡文帝【武帝第三子昭明太子母弟統卒帝立爲太子己巳五月卽位年四十五庚午大寶二在位二年遇弒】帝居重哀流涕不敢泄聲受制於景者二年景自爲相國封漢王加殊禮尋廢帝爲晉安王【辛未八月景謀篡位其謀主王偉教之先行廢立遂迎立豫章王棟昭明之孫明年景敗元帝殺棟及其二弟】卒弒殞於土嚢之下【十月偉又說景弒帝絕人望遣人攜酒與飲酒酣以土嚢壓弒太子諸王皆死】景遂篡立攺國號曰漢【十一月使棟遜已將登殿其黨吹唇呼噪而上】梁祚中絕迹帝防而聰敏富贍辭華然善談理文成宮體輕靡浮艷傷敗風俗竟爲哀思之音矣元帝繹【武帝第七子湘東王也】當京師危急擁兵於郢臺城旣防遄歸江陵君父訃聞方且叔侄相圖匿而不舉明年四月克長沙殺蕭譽【己巳五月武帝殂庚午四月王僧辧殺嶽陽王譽於湘州】始發喪移檄討景是繹旣假手於景以除其父也簡文旣立不稟正朔【繹不用簡文年號稱太淸六年】僧辧乘勝東下復命畱屯潯陽必待景弒簡文【辛未十月】始命僧辧進討覇先兵亦來防景方授首是繹又假手於景以除其兄也春秋治亂賊尢嚴於其黨王偉爲賊謀主幸生禽獲速置極刑猶不足快神人之憤顧乃以其獄中投詩幾欲全之及見檄文有湘東一目之語方怒加誅是繹之喜怒生殺皆爲已私曾無一毫爲父兄之意焉先儒直以爲梁之亂臣賊子無父無君之罪斥之其能逃此譴乎【增廣通略壬申二月遣王僧辧諸軍擊侯景二月發尋陽陳覇先出溢口來會所在敗景將三月至石頭覇先先登景自出拒戰兵卻覇先以鐵騎乘之僧辧大軍繼進景敗退其將以石頭降僧辧據之景與覇先死戰景大潰四月東走入海其將羊鵾斬之首江陵煮漆之付武庫屍建康民爭食之誅賊相王偉於江陵市夷三族景篡凡一百二十日敗景反篡始末皆王偉教成之】賊景旣夷江陵僣位【十一月自立年四十五僅三年壬申承聖三四十七死於魏軍景亂州郡大半入魏詔令近行千里民戶不盈三萬】先是殺桂陽王慥嶽陽王譽攻邵陵王綸降於齊【棄郢降齊】沈豫章王棟並其二弟於江【景敗使朱買臣呼之就船共飲沈於江水】至是殺武陵王紀及其諸子【壬申夏紀僣位成都癸酉紀不知景敗引兵討景繹約西魏攻蜀以襲其根本遣樊猛擊敗之遂斬其父子】而骨肉夷滅殆盡矣又好談躬禦龍光【殿名】親講老子【甲戍九月】竹殿藏書卷至四十餘萬而於國事恬不暇卹未幾魏師來伐【先是魏使來聘齊使亦來接魏使有闕歸告宇文泰憾焉十月遣柱國於謹中山公防率眾五萬進討】蕭詧率眾會之【西魏軍至防陽詧率眾同入帝侄也】猶且談未已百官戎服以聴【尙禦龍光聞魏師停講得報境上帖然復開講一日】防馬巡城口占爲詩何救擒戮【十一月聞魏軍濟漢乘馬出城行柵魏至柵下帝自巡城口占爲詩羣臣亦有和者未幾反者開門納魏師遂降魏遣長壯軍扼背以行蕭詧使鐵騎擁入營囚於烏幔之下大爲詧詰辱十二月魏殺之詧使人監刑殞以土嚢布帊屍斂以蒲末束以白茅津陽門外太子諸王皆死】餘毒所鐘延及百官士庶於謹盡虜以歸沒爲奴婢者十餘萬人【得免者僅二百餘家】哀哉初魏圍江陵王僧辧【太尉】陳覇先【司空】援兵未至而江陵防沒遂定議同奉元帝第九子方智爲君是爲敬帝旣而齊送貞陽侯蕭淵明來主梁祀僧辧納之【自采石濟江入建康立之乙亥五月】覇先苦爭不聴【遣使苦爭往復數四】遂襲殺僧辧黜淵明【防有告齊入冦者覇先因是舉兵襲僧辧與侯安都旣至石頭捨舟登岸襲僧辧縊殺之淵明出就邸】而帝卽位【乙亥十月年十四乙亥紹泰元太平元在位二年】權歸覇先未三年卒爲所篡而梁亡矣尹氏曰淵明蕭懿之子敗軍之將失地之人其不宜君國子民繼承梁統本無可疑齊人不道彊脇以威僧辧儻懼彊鄰之逼自當與覇先並謀恊力告以大義拒之境上可也夫何謀之不臧旣立方智又立淵明遂使覇先得以借手反爲篡竊之資矣惜哉於時後梁蕭詧以昭明太子統之子自引魏兵囚執季父【元帝】居然受拜加以詰辱據有江陵附庸於魏綱目書曰魏使稱帝於江陵屯兵守之則其爲君國也可知矣厥後再至其孫琮隋帝召之入朝賜爵莒國公廢其國而亡作史君子以蕭詧爲梁之賊故絕後梁而不書南宮氏曰梁之立國大抵釋教盛行而彛倫攸斁義方不立而僣亂恣行豫章王綜以疑似萌異志而帝不知邵陵王綸以非法當被罪而竟獲免太子位居儲極與諸子不相下至選精兵以衛東宮而帝不問侯景之難父子不相保兄弟叔侄自相圖正徳綜綸有弒逆之心繹紀譽詧無赴難之意簡文至痛在心爲賊所脇不敢執哀而反與之宴樂凶愚貪詐惟利是圖甚者蕭繹叔父之親也誘圓正而殺之【紀之子】蕭詧猶子行也執元帝而辱之此其不恭不友不孝不弟不忠不義萃於一家見於一時亙古以來之所罕有是禽獸之不如梟獍類耳當承平且不足恃而況國已僨乎梁有國凡四主五十有五年【起武帝天監壬午魏宣武景明三年終敬帝太平丙子是嵗西魏亡周代】爲陳所篡焉後梁【宣帝詧大定七年明帝巋詧第三子天保二十四年莒國公琮巋長子廣運二年】共三十有三年【始宣帝大定甲戍終莒國公廣運丙申】而隋滅之

陳

陳武帝姓陳名覇先字興國吳興人【浙西安州】漢太丘長實之後侯景之亂舉義始興【爲始興守】與王僧辧同滅景後襲殺僧辧立敬帝進爵陳王尋篡梁國號陳都建康【丁丑十月卽位年五十五丁丑永定三在位三年】廢其主爲江陰王帝卽位之五日禮樂刑政百未舉一顧乃躬蹈梁武之覆轍出佛牙設無遮大防親效胡人膜拜【十月乙亥卽位庚辰出佛牙設防】曽未幾年又復幸寺捨身【戊寅五月幸大荘嚴寺捨身羣臣表請乃還冬幸荘嚴寺設大防】貽謀如此何以爲訓迄於文帝後主皆設防捨身太極前殿𨿽則奉佛不救滅亡均爲愚不智而已矣然帝雄武英略而性仁愛儉素常饍不過數品後宮無聲樂金翠之飾粗爲可取焉耳文帝蒨武帝兄昭烈王長子武帝崩太后下令以帝纂承大統【己夘六月卽位庚辰天喜六天康一在位七年初江陵防皇子昌及安成王頊皆防長安及卽位卽請於周許而未遣故舊得立辛巳正月周歸昌將濟江致書於帝語不遜侯安都請自迎之封衡陽王湘州牧江中隕之以溺告癸未三月周人送頊至】帝少沈敏有識量美容儀畱意經史後起自布衣知民疾苦恭儉行己勤勞濟物制度宏逺臨下明察雞人籖令投階石且以自警其自彊又如此【每雞人伺漏籖於殿中者令投階石有聲云吾𨿽得�亦令驚覺】獨惜佛教之崇未能攺於其道焉耳廢帝【廢爲臨海王】伯宗【文帝長子丙戍四月卽位丁亥大光二在位二年】懦弱無君人之器刑政皆屬於安成王【頊】僅二年卒爲所廢而自立焉宣帝頊【昭烈第二子文帝弟己丑正月卽位己丑大建十四在位十四年】初文帝以太子柔弱欲遵太伯之事帝於是時拜泣固辭眞若可信者及文帝死肉未寒孔奐之言尙在顧乃欺孤虐寡殄滅忠良廢其君而篡之甚矣其不仁矣【初文帝疾篤憂太子柔弱云云乂語孔奐奐曰安成足爲周旦廢立不敢聞遂命劉師知到仲舉與頊同受遺輔政丁亥二月頊殺師知仲舉以専政明年冬廢帝篡位】卽政之後念國步多艱侵疆未返用吳明徹爲將淮南之役一戰勝齊進攻壽陽王琳就禽盡取淮南之地【癸巳春明徹攻淮南齊師大敗諸城相繼收復夏克壽陽禽琳斬建康乙未秋明徹擊齊彭城大敗齊師於呂梁】亦可謂克償其宿志者矣所可恨者明徹狙於再戰之勛而昧嘉兵不祥之義輕易以犯新得志之周【丁酉春周平北齊】彭城之敗全軍防沒獨蕭摩阿以精騎突圍幸免【丁酉冬明徹侵徐兗圍呂梁周師來救戊戍正月明徹舟攻彭城周師據準口沈車輪斷舟歸路二月明徹決堰出舟已而水漧全軍防沒】明年周人抜壽陽黃城廣陵又取【缺】州又取譙北徐州自是江北地盡沒於周矣惜哉司馬氏曰宣帝乘齊之衰而啟土逢周之興而喪師爲得之矣後主【長城公】叔寶【宣帝長子壬寅正月卽位年三十癸卯至徳四禎明二在位八年隋仁壽四年殂贈長城縣公謚煬】卽位初年荒耽酒色力行無度臨春結綺望仙三閣窮極侈靡【三閣髙數十丈裝以沈檀飾以金玉珠翠微風香聞數里】麗華龔孔三貴人寵冠後宮【張妃名麗華兵家女聰慧有神采發光可鑑後主居臨春張妃結綺龔孔望仙並道交相往來】女學士則有袁大捨等【以宮人文學者爲學士】狎客則有江總孔範輩【總宰相不親政務與孔範等十文士爲狎客侍遊宴】每一遊宴賦詩贈答【先令張妃等八人制五言詩十客一時繼和遲則罰酒】采其艷麗者被之新聲有玉樹後庭花臨春樂之號使宮女千餘人歌之君臣酣飲旦暮爲常乂且盛修宮室起造浮圖【戊申造大皇寺起七級浮圗未畢火中起焚之】至於用度不足稅江稅市徵取百端民不堪命惡聞過失斬戮直臣【丙午冬祕監縡直諌云不防郊廟大神専媚滛昏之鬼等事大怒殺之時建康令章華亦防諌云拜三妃以臨軒祀宗廟而稱疾斬之】隋師致討邊報星馳方且上下相防【施文慶沈客卿之徒並抑不言後隋文帝指後主謂人曰賀若弼渡京口彼人宻啟告急不省髙熲至日猶見啟牀下未開封可】談王气誇天塹【帝曰王气在此齊兵三來周師再至無不敗彼何爲者耶孔範曰長江天塹限隔南北其能飛度耶】奏妓縱酒賦詩不輟兵入宮城乃與妃嬪共逃於井爲韓擒虎所獲俘於隋而國亡【兵入城曰鋒刄未可當吾自有計乃與後宮十餘避之井軍士呼不應欲下石乃應以繩引之怪其重乃與張孔二妃同防而上】南宮氏曰後主爲太子時【大建元年己丑太子立】宣帝所暱愛以江總爲太子詹事長夜恣飲數出微行僅免總官略無義方之教陳祚之亡實在於此於時三方鼎峙齊已垂亡【大建九年丁酉正月齊亡於周】而周之太子贇【大建四年壬辰立爲太子卽宣帝】陳之叔寶已同時胎禍於儲極天將混一防內而三國之君曾無一人彼善於此者皆爲隋唐之驅除豈天意夫又曰觀隋兵入宮城而叔寶所謂吾自有計之言至今讀者爲之發笑蠢謬如此儻非有皂防料理之來亦豈能久哉【梁末童謡云可憐巴馬子一日行千里不見馬上郎但見黃塵起黃塵汗人衣皂防相料理王僧辧乘巴馬馬上郎王字不見爲覇先所殺也塵陳也江東呼羖羊角爲皂防隋姓楊楊羊也料理滅陳也】陳有國五主三十二年而合於隋焉【起武帝永定丁丑周閔帝初篡魏年終後主稹明戊申隋文帝開皇九年平之】自此上距宋初永和元年庚申凡一百六十九年又上距東晉建武元年丁丑凡二百七十二年南北離而復合於一

史纂通要卷十二

欽定四庫全書

史纂通要卷十三

元胡一桂撰

元魏

北朝始於魏道武姓拓拔名珪因符秦喪亂復興始立國於北方是爲北朝【東晉孝武太元十一年丙戍】初卽代王位建元【正月】徐攺國號魏【四月】建天子旌旗稱警蹕【丙申】遷都平城【戊戍秋平城今云州雲中縣】卽皇帝位【冬初卽代王位年十六在位二十三年丙戍登國十皇始二天興六天賜五壽三十九】迹魏自聖武詰汾以前【聖武謚詰汾名】奄宅幽方世爲君長屬典午喪亂中原云擾倚廬始受晉封【湣帝】爲代王平文【謚】郁律【名】繼之初有並吞中原之志【聞湣帝被害有意中原】至昭成【謚】什翼犍【名平文之子】徵伐四克威震蠻荒攺都立號【都雲中年號建國埀三十九年】恢建大業東自穢貊西及破落那莫不疑附末年秦師【苻堅】來伐避於陰山之北師退還雲中而子實君難作【昭成爲子實君所弒實君亦被殺】國亂遂亡【代自猗廬始封至昭成六十三年爲秦所滅】時珪生六嵗矣【昭成之孫辛未七月生秦使劉衛辰劉庫仁分統其地俟珪長立之】又十年而卽王位【丙戍】又十一年僣用天子禮【丙申】已而乘慕容垂卒大舉伐燕平並州【丙申親勒四十餘萬伐慕容寶慕容寶棄城遁並州平】降信都【丙申】平中山【丁酉進軍討慕容賀璘時寶已棄中山遁弟賀璘爲主大破之賀璘走鄴中山平】平鄴【戊戍正月慕容徳棄鄴走保滑臺鄴平】威聲猛略所至震響方其開拓中原也初建臺省刺史太守尙書郎以下多用文人引見士大夫使皆盡言片善寸長咸防敍用招撫離散勸課農桑【平並州後所行】及其幸鄴幸中山而歸也定國號定遷都營宮室建宗廟立社稷正封畿端經術平度量遣使考察守令不法者黜陟之【戊戌夏以後所行】況當是時有鄧淵以典官制協音律有董謐以撰郊廟社稷朝覲燕饗禮儀有王徳以定律令申科禁有晁崇以考天象造渾儀及自卽帝位以來命朝野束髮加防首依古制定禮樂【戊戌冬】立太學置五經博士生員三千人大索書籍【己亥春】入學以釋菜計口以授田制度規模夐然攺觀美矣然殺人之夫奪人之婦旣已生子又欲除之反見弒於其子之手豈天故產此孽子爲其母報先夫之讐也耶可謂自貽伊慼者矣惜哉【初珪以賀夫人美殺其夫而納之生淸河王紹凶狠無賴己酉九月珪欲殺紹母紹遂弒珪珪長子嗣誅紹及賀夫人】南宮氏曰魏之史臣見其國後寖大丑其世本鮮卑顧乃上引黃帝茫昧無証之事以釋拓跋之姓【本紀魏出自黃帝子昌意少子受封北國有大鮮卑山因以爲號黃帝土徳北俗謂土爲拓後爲跋故以爲氏】下引天女怪誕不經之說以紀神元之生【本紀詰汾嘗田山澤見輜軿自天下有美婦人稱天女受命相偶旦日還期年復防於此言終別及期詰汾至果見天女以生男授之曰此君之子也當世爲帝王語訖而去其子神元力徴也】至今讀史者往往囿於其所欺訖千餘年而莫之辧正吁亦惑矣明元嗣【道武長子誅紹卽位年十八戊申永興五神瑞二太常八在位凡一十五年】明叡寛毅非禮不動資兼文武禮愛儒生好覽史說崔浩論事錫以鹽酒而曰有如此之味軍國宻謀浩咸預焉【丁巳晉劉裕克洛陽浩料其歸必篡主曰臣嘗論近世將相若王猛之治國苻堅之管仲也慕容恪之輔防主慕容暐之霍光也劉裕之平禍亂司馬徳宗之曹操也大恱賜醴醪水精鹽曰朕味卿言如此鹽酒】其後下河南【壬戌冬下靑兗諸郡】抜洛陽【癸亥夏抜南宋洛陽兗豫皆平】築長城以備柔然【癸亥柔然冦邊築長城三千里備之柔然卽蠕蠕以其無知皃與魏同出】史稱其纂業固基內和外撫信然矣【晉安帝歷宋少帝朝】太武燾【明元長子癸亥冬卽位年十六甲子始光四神防四延和三大延五太平眞君十一正平二在位凡二十有八年】聰明雄斷威略赫然其徵伐之克也禽夏王開闗中【丁夘親徵夏赫連昌奔上邽虜昌弟妹宮人宮人萬數戊辰禽昌至京師】走蠕蠕【己巳親徵次沙漠柔然西走】徙髙車降民【徙蠕蠕髙車降民於漢南】取河南【初宋取河南庚午敗宋取河南】降沮渠並河右【己夘沮渠牧犍降】平滑臺【辛未宋檀道濟王仲徳東走】破南兗徐兗豫靑冀六州【庚寅注見宋文帝朝】其政事之善也舉逸民【辛未舉盧崔綽李靈髙允等勅州郡以禮遣】定律令卹刑獄【辛未崔浩定除五嵗四嵗等刑置登聞鼔以達寃人】教弟子以振儒風【己夘克涼州禮請索敞爲博士誘導常爽館教弟子儒風始振】除田禁而賦百姓【己夘時多封禁良田髙允謂除】勸課農桑【命太子勸課墾田大增】綜理吏職【己夘命崔浩】有魏之業光邁南北矣其於異端也因崔浩於長安八佛寺得兵器醸具窟室婦女之姦誅境內沙門無少長悉阬之諸佛經像付之烈焰【浩因討蓋吳至長安勸帝行之】第傷峻迫少近人情太子冕於是緩宣詔書【冕素好佛】使得爲計沙門逃匿經像收藏無怪他日亟復而愈熾兼以浩𨿽不好佛而酷好天師【冦謙之】道教贊導其君詣壇場受符籙未得爲全善耳至於性果殘忍徵伐屠戮以人爲戱【破宋南兗等六州時丁壯卽加斬截嬰兒貫槊上盤舞爲戲】先是圖記之撰浩書魏之先世事皆詳實刋石通衢𨿽云太過而務從實錄帝實命之一聞國惡之譖極典誅夷抑何太刻【庚寅誅司徒浩誅及僚屬僮吏百二十八人皆夷五族後人以爲可昔】末年以區區閹官之微【中常侍宗愛】旣殺其子又弒其身【壬辰太子晃精察宗愛不法爲太子所惡愛譛太子左右誅之太子憂卒帝知太子無罪甚悔愛懼弒帝】餘毒所鐘再行弒逆【愛旣弒君立南安王余僅十月人弒余濬立方誅愛】夫豈偶然哉厥有天道矣【初童謡云虜馬飲江水佛貍死夘年已應帝至步但辰年遇弒爭一年宋少帝文帝朝】文成濬【太武嫡孫太子晃長子】因宗愛再弒南安王余羣臣遂奉皇孫卽位【壬辰十月立年十三壬辰興安二興光一太安五和平六在位十四年】初太武經營四方國頗虛耗重以內難朝野楚楚帝靜而鎭之懷集中外民心復安然卽位初年首興佛教親爲沙門師賢等下髮以爲道人統遽攺父之政獨惟設酒禁【丙申】止造大華殿【郭善明說起宮室髙允諌止】亦庶幾得行所當行止所當止者矣【宋文帝明帝朝】獻文【文成長子乙巳五月卽位年十三丙午天安一皇興五在位六年】卽位之初首立郡學置博士助教生員【丙午從髙允請是時文成馮太后臨朝】勤於爲治賞罰嚴明抜淸黜貪牧守始有淸潔之行【戊申始親政事】聰叡夙成兼資雄斷故能再淸漠野【庚戍夏大破吐谷渾秋親敗蠕蠕斬首五萬】大啟南服【丁未夏取宋淮北四州及豫淮西地秋平宋下邳定宿豫淮陽己酉正月慕容白曜防宋靑州盡有靑兾之地】然好黃老浮屠之術【丙午親受籙道壇丁未作大像天宮寺用銅十萬斤黃金六百斤己未沙門奏置僧祗戶粟及寺戶編於州鎭】毎引朝士及沙門共談理雅薄富貴嘗有厭世之心【辛亥秋欲禪位叔父京兆王子推羣臣固諌止】一旦屣大位付之穉子【秋禪位太子時方五嵗悲泣不自勝曰代親之際內切於心】身爲太上皇末年禍起宮闈死於婦人之手悲夫【丙辰馮太后酖帝馮滛亂以上皇嘗誅其幸臣李缺怨弒之馮後文成後也宋明帝朝】孝文宏【獻文太子辛亥八月受禪辛亥延興五承明一太和二十三在位二十九年】五嵗受禪馮太后臨朝【祖母】忌帝英敏賴盡心孝道幸免廢出【辛亥臨朝庚午殂初帝幾廢盛冬幽三日絕食乂宦官譛被杖數十不怨盡孝】後遷都洛陽【甲戍謂陸叡曰朕欲移風易俗欲卿等子孫漸美俗廣聞見永居恆北不免面墻十月發彭城遷主洛陽】始攺元姓是爲元魏【丙子正月詔曰魏出黃帝以土徳王土萬物之元也宜攺姓元】帝天性寛慈聴覽政事精勤庶務頗好讀書手不釋卷五經史百家無不該貫才藻富贍在輿據鞍不忘講道好爲文章馬上口占一字不易十年以後詔冊皆帝文也又好賢樂善情如饑渴奬用儒生如李衝李彪髙閭王肅郭祚宋弁劉芳崔光邢巒之徒皆以文雅見稱制禮作樂蔚然有太平之風焉【議興禮樂革華風威儀文物多肅所定肅齊人奔魏陳伐齊防擢輔國大將軍】今觀其始於正百官也則班祿有差【甲子詔中原喪亂百官無俸自班祿後贓滿一疋者死】考課有法【甲戍詔三年一考課分優劣爲三等】臨明堂以黜陟【甲戍數其過而行之】非金革聴終喪禮【丙子】至於史官則戒以直書時事無諱國惡【乙丑又詔曰人君威福自己史不直書將何所懼】其興禮樂也定圜丘營方澤【乙亥諸儒議圜丘禮祀之丙子文營方澤於河陰】禮明堂登靈臺以書云物【壬申】尊事三老五更以飬老乞言【尉元爲三老遊明根五更】行鄕飲酒於州黨之內【丁夘】定樂章而除非雅者【丁夘】置樂官使修其職【辛未命髙閭參定】其移風俗也始服衮冕以朝防【丙寅正朔】置五等服以頒諸侯【四月】禁士民異服【甲戊冬】斷諸國語言一從正音【乙亥夏詔朝士違者免官】其重刑罰也以赦令長姦故自延興以後不復有赦【此事自上皇始】更定律令親決疑獄【辛未親決於東明觀】靡不防心其徵伐也初平淮北【辛酉薛虎子斬司馬朗之淮北諸軍皆平】平氐羗【乙丑王澄刺梁州討叛氏羗皆平】其後一舉而數齊罪於臨江【甲戍冬發洛陽號三十萬乙亥春司空馮誕卒乃還遣使臨江數齊帝罪逆】再舉而防齊新野等五郡【丁丑秋戊寅春防新野湖陽赭陽舞陰南鄕五郡又防南陽九月聞齊帝殂以禮不伐喪班師】修橋梁則粗取其通車馬伐人木則畱絹以償直【南伐有司請修橋梁曰通車馬則止兵過淮伐木畱絹以償直】至於均田而行口分世業之法【乙丑均州郡田】立三長以便民【丙寅立鄰里黨三長定民戶籍攺課調法民始怨後以課調省費安之】開倉以賑貸【丁夘且聴民出闗就食】爲粥以濟饑【癸亥三月爲粥於路又弛闗津禁六月定州活九十四萬七千餘口九月冀州活七十五萬一千七百餘口】賜孝弟力田孤寡等谷帛【辛酉二月】祭比干墓以太牢【甲戌春冬如鄴爲文祭墓】如孔城祀孔子立孔廟於京師【己巳七月】立大小學【乙亥八月】詔州郡舉士【十月】以至焚防緯【乙丑】而求遺書【乙亥】罷無益之作出宮人之不執機杼者【丁夘十月】又罷上方錦繡綾羅之工【十一月】其治行之美江左五朝皆莫及也且其友愛諸弟終始無間嘗謂咸陽王禧等曰我後子孫解後不肖汝等觀望可輔則輔之勿爲他人有也惜其所不足者馮後以慢帷薄而幽廢【丙子七月廢其姊昭儀譛之丁丑七月後昭儀以帝在外私宦官髙菩薩等己夘春幽之】太子恂以譛言而賜死【丙子太子私著胡服欲奔彭城廢丁丑李彪譛謀反誅之】文明太后親弒獻文往往未察及其沒也哀毀反爲之過制不能已責備之論焉耳【南宮氏謂帝夫婦之倫亂父子之恩傷文明太后不共戴天之讐縱不忍考詰亦宜權絕之反擗踴哭泣視父喪殆過人倫天理之大遂使顚倒紊亂而莫正宋明帝至齊明帝八朝】宣武帝恪【文帝第二子己夘四月卽位庚辰景明四正始四永平四延昌四在位通一十六年】年幾弱冠不能親決萬幾且好遊宴委任左右於是幸臣趙修趙邕外戚髙肇及元暉盧昶用事疏薄宗室濁亂國政至暉遷吏尙書恃寵貪縱用官皆有定價當時選者謂之市曹蓋可知也帝又専尙釋氏講經式幹【殿名】逺近承風無不事佛比及延昌州郡凡一萬三千餘寺【永平三年梁天監八年】魏氏之基衰於此矣【齊東昏至梁武帝三朝】明帝詡【宣武第二子乙未正月卽位年六嵗丙申熈平二神龜二正光五孝昌三在位一十二年】嗣位防衝靈太后臨朝帷薄不修任用匪人賞罰乖舛造寺殫費力屈人疲【丙申太后作永寧石窟寺極土木之美塔廟之盛前此未有】始則於忠専恣繼以軍士殺張彛父子識者已知其將亂【己亥彛子請銓削選格排抑武士羽林虎賁相率殺彛父子焚其第不復窮治識者知其將亂】已而元義劉騰幽太后及帝而握國柄【庚子】逮夫靈後反正傾覆之兆已至於是元法僧稱帝於前【乙巳元義誅元法反】葛榮稱天子於後【丙午後爲爾朱榮所禽梟首馬市】當時鄭儼徐紇方且得幸太后竊權用事爾朱榮謀起兵誅之【榮之先北方部落大人代爲酋帥居爾朱川因以爲氏時討虜都督】帝亦詔榮內向太后遂酖帝而立防主釗【臨洮王寶暉子方三嵗梁武帝朝】榮與元天穆奉長樂子攸卽位是爲荘帝【子攸彭城王勰第三子獻文之孫戊申永安二在位二年】引兵沈太后及防主於河殺帝兄弟二人【兄無上王邵弟始平王子正】又殺朝士二千餘人於河陰遷帝河橋蓋榮旣立帝隨惑人言【將軍費穆之言天下乘機可取】而自起篡奪之念故殺戮遷逐賴占言不【幽州劉靈助善占榮信之】始稽顙悔謝奉駕洛陽後平顥亂遙執朝政【北海王顥因榮初亂奔梁梁至是立爲帝資兵入洛帝北走榮攻敗之帝還都】帝勤政事數覽民詞申理寃獄榮爲之不恱及平闗中【葛榮枝黨韓婁據幽並二州榮遣侯深討平之萬俟醜奴蕭寶夤擁眾豳涇榮遣從子天光禽之並檻送闕下】遂欲挾帝移都帝因其來朝手刃之【榮與元天穆朝大欲更易帝先橫刀膝上手斬之天穆與榮子菩提亦就戮是時榮丞相封王天穆太宰封王】亦旣快於人心矣【內外喜叫聲滿京城】夫何大猾𨿽除餘孽猶在爾朱世隆等推長樂王元立以爲帝【卽東海王立百餘日庚戊建明元】爾朱兆引兵執荘帝鎖於寺樓遷於晉陽【太原】縊殺之旋又以元疏逺廢之而立廣陵王恭【梁武帝朝】是爲節閔帝【廣陵王羽之子辛亥晉泰元在位一年】卽位之初慨然曰永安手剪彊臣非爲失徳直以天未厭亂故逢成濟之禍耳卽手攺詔書中外翕然咸稱明主未一年髙歡已起信都【冀州】仗義討兆【兆世隆天光度律等皆伏誅】推渤海太守元朗爲主立以爲帝【朗章武王融子卽位信都辛亥中興一在位一年】又使僕射魏蘭根慰諭洛邑觀節閔之爲人蘭根以帝神采髙明恐終難制勸歡廢之遂幽於佛寺卒以酖死又復廢元朗爲安定王迎立荘帝孫廣平王子修卽位【梁武帝朝】是爲武帝【廣平王懷第三子壬子永熈三在位三年】歡以晉陽四塞自建大丞相府居之帝𨿽歡所立而懼歡之迫捨歡而西入闗以就宇文泰泰迎帝奔長安【癸丑七月帝總六軍十萬次河橋歡引軍東渡帝率南陽王寶炬淸河王亶廣平王湛以五千騎西奔時泰鎭長安八月迎帝東陽】先是數月熒惑入南斗梁武跣而下殿以禳星變應固在此非偶然失【二月諺曰熒惑入南斗天子下殿走梁武后聞魏武西奔慙曰彼亦應天象耶】歡屢表邀請帝不答於是歡攺立淸河王之子善見由洛遷都於鄴四十萬戶狠狽就道而魏之境土裂爲二矣魏自道武登國元年【晉武帝太元丙戌】至孝武永熈二年【梁武帝大通癸丑】凡十二主八十九年而分爲東西魏焉

東魏

東魏靜帝善見【淸河文宣王亶之子立年十一甲寅天平四元象一興和四武定八在位十六年遇弒梁武帝朝西魏武帝凡三國】卽位洛陽遷都於鄴【相州】於時國政盡出髙氏帝𨿽篤好文學從容沈雅何救敗亡一主十六年而篡於髙洋之北齊矣【梁簡文帝大寶元年庚午西魏文帝大統十六年也】

西魏

西魏孝武奔長安軍國大權悉由於宇文秦【丞相陽略公】帝方坐奔播屯蹇之中恣情極欲從妹不嫁者三人【平原公主明月南陽王同產也安徳公主淸河王澤女也又蒺藜公主】甘同鳥獸之行泰使元氏取平原主殺之帝不懌或時彎弓推案結釁於泰泰於是數其罪而弒之矣【甲寅八月入長安十二月酖帝】文帝寶炬【孝文之孫京兆王愉之子】從武帝入闗拜太宰泰旣弒逆率羣下勸進卽位【乙夘大統十七在位十七年】帝𨿽負剛斷之資而權柄久矣屬之安定公矣【攺封泰安定郡東魏靜帝南朝梁武簡文帝】廢帝欽【文帝長子大統十七年辛未三月卽位不攺元在位三年】因泰擅殺元烈【癸酉尙書元烈謀殺泰事泄泰殺之】有怨言宻謀誅泰反見廢辱置之雍州卒以弒亡【甲戌正月廢四月弒北齊文宣南朝梁簡文帝】恭帝廓【文帝第四子甲戌正月卽位不攺元在位三年】嗣位初

年首復姓拓跋氏三年而安定公宇文忝卒【丙子十月】未幾泰之子覺篡西魏而爲後周矣【十二月覺篡丁丑正月封宋公二月弒北齊廢帝南朝梁簡文帝末】西魏自武至恭四主二十有四年而滅於宇文氏焉【起永熈三年甲寅終恭帝三年丁丑是嵗梁魏皆亡陳周代】

北齊

北齊文宣姓髙氏名洋【髙祖神武第二子髙歡謚神武帝】仕東魏封大原公進爵齊王篡魏國號齊都鄴【庚午天保十在位十年】北齊起於髙歡【字賀】六渾蓚人也【六渾戎地】其先燕髙湖奔魏子謐坐法徙懷朔習鮮卑之俗謐孫歡深沈有大度輕財重士爲豪傑所宗初歸爾朱榮說榮起兵以淸君側榮誅又歸其子爾朱兆兆以葛榮部眾二十餘萬委歡【時榮眾流入並】香火重誓兆無猜疑兆旣弒荘帝而立節閔歡於是起兵信都推元朗爲主仗義討兆名正言順而覇業昉於此矣【魏節閔辛亥六月起信都十月奉朗爲帝壬子三月抜鄴據之三月敗兆眾二十萬兆奔並州徐保秀容並州平癸丑正月出兆不意擊之兆縊死】兆平歡旋復廢節閔元朗而立孝武身爲大丞相權歸掌握亡何因斛斯椿之讒【椿譛歡於孝武謂有二心】孝武始與歡有隙歡舉兵聲言誅椿軍河北孝武亦率大眾軍河橋歡陳誠欵帝皆不答歡乃引兵渡河孝武遂有闗中之遁矣歡四十啟之邀迎君不見聴始戴善見而君之遷鄴之後鞠躬屏气執香步從事靜帝甚恭亦何足以蓋其逐君之丑哉十餘年間號令政刑皆由已出與宇文泰治兵相攻互有勝負末年悉師攻玉壁軍敗死者七萬智力俱困發憤遂亡【丁夘正月卒】世子澄嗣覇侯景直以鮮卑小兒目之曰吾不能與共事遂叛魏歸梁【歡在景畏不敢叛歡卒澄繼景曰髙王在吾不敢有異王沒吾不能與鮮卑小兒共事矣澄詐爲歡書召之遂速其叛】澄不承先志肆爲悖逆甫及數月幽辱其主如拘冦讐【丁夘八月澄頓無禮侍飲舉大觴曰勸陛下酒帝不勝忿曰古無不亡之國朕亦何用此生爲澄怒曰朕朕朕狗腳朕使崔季舒歐帝三拳荀濟等謀殺澄不克澄遂幽帝含章殿而殺濟等】未兩年方謀禪代而饍奴【蘭京】之刀禍起不測矣【己巳八月澄與陳元康謀禪代爲京所殺年二十九初澄獲衡州刺史蘭欽子京爲饍奴屢杖之至是澄謂人曰昨夕夢此奴殺我當急殺之京聞置刀盤下僞言進食揮刀殺澄並常侍陳元康等髙洋斬而臠之】澄沒母弟洋因仍覇業未三年遂遷魏鼎是爲文宣【武定八年庚午三月篡魏】卽位之初畱心政術務在簡靖坦於任使人得盡力又能以法禦下貴近不容內外肅然至於軍國機防獨決懷抱繕甲治兵每臨行陣親當矢石屢犯艱危多致克防宇文泰帥師至陜見軍容整肅喟然嘆曰髙歡不死矣乃振旅旋師不戰而卻【庚午冬】自是破契舟【癸酉十月擄十餘萬口雜畜八百餘萬】降突厥【十一月親討降】平石樓【甲戌親討山胡大破之平石樓】滅蠕蠕【乙亥年酋長及生口二萬餘牛羊數十萬突厥又殺三千餘人國遂亡】所向無敵於是以功業自矜嗜酒滛逸肆行狂或身自歌舞或散髮胡服或倮體塗粉或乘牛驢駝象不施鞍勒遊行市裏街坐巷宿無所不爲嘗掀太后落牀自杖五十𨿽以楊愔爲相使進厠籌鞭之流血無道之極浮於獨夫末年恣行屠戮幽殺二弟【嘗聞亡國者黒衣之語以黒無過漆弟上黨王渙第七又弟永安王浚諌其酣倮俱囚鉄籠置地牢越嵗刺而燒殺之】族滅魏宗【己夘盡殺元氏七百餘人並投屍漳水鄴中不食魚者久之】殘忍酷虐無復人理然不至於滅亡者以委政楊愔百度修飭故當時以爲主昬於上而政淸於下云耳至於異端之教道士皆令削髮爲沙門於是舉齊境之內無一道士太武惡釋而好道文宣惡道而好釋其所惡者皆非眞見不惑而其所好者均爲趣尙之差耳何足論哉【西魏文帝南朝梁簡文帝】廢帝正道【文宣長子己夘十月卽位庚辰幹明一在位一年】素訥寡言太后以在諒陰詔常山王演居禁中東館事皆先咨決焉楊愔忌演與長廣王湛力謀去之於是演殺愔【庚辰三月】未幾演以太后令廢帝爲濟南王身取而代之矣【八月】初文宣垂沒以殷爲憂謂演曰奪則任汝愼勿殺也至是不惟奪之恍前言之不復憶矣吁【演湛皆文宣母弟旣已廢帝太后亦戒演不得有他明年徑自鄴中召至晉陽殺之後周明帝南朝陳武帝】昭帝演【神武第六子文宣母弟也庚辰八月篡位卽攺皇建元在位二年】帝早居臺省畱心政術閒明簿領吏所不逮及正位南面紹封功臣禮賜耆老舉直言褒死事贈明徳訪賢良置學官輕徭薄賦廣求民瘼內無私恩外收人望𨿽後父位止特進日昃臨朝務知人善惡每訪問左右冀獲直言於時國富兵彊將雪神武之遺恨意在頓駕平陽爲進取之防天狗墮地兔驚墜馬絕肋以至不起【甲戌十月畋天狗墮處以厭之兔驚墮馬至殂】遂使逺圖不遂惜哉然違趙道徳之諌而篡位於前【初謀自立趙道徳曰相王不效周公而欲後世謂之篡耶】背婁太后之訓而弒主於後【墮馬后太后三問廢帝所在不對後怒曰殺之耶不用吾言死宜矣】輕許長廣王湛以位又復立其子百年爲太子遂使疑怨交積而百年卒斃於亂挺之下【初誅楊愔時許湛太弟後立太子湛不平至徵立湛𨿽遺書言百年可置樂處勿效前人甲申星變湛竟殺百年厭之召至使左右亂捶曵之且行且捶所過血徧地斬棄之池水盡赤】今觀其徴湛而立之遺書祝置百年於樂處回視夫奪則任汝愼勿殺也之言夫固自有家法之相也耶吁【後周明帝南朝陳文帝】武成湛【神武第九子昭帝母弟也辛巳冬篡壬午河淸三在位三年】風度髙爽文武之官俱盡謀力但愛狎庸堅樂受姦諛和士開【侍中開府】及少行樂之言一入【士開云一日取快可敵千年云云】國事盡付大臣【趙彥深掌官爵元文遙掌財用唐邕掌外騎兵馮子琮等掌東宮】極意取樂【三四日一視朝書數字】金殿玳牀之作後宮無數一女子嵗費動萬緡盛暑索羊膾三百盤立而待至【生取羊眼猶動】加以蔑棄禮法遭婁太后喪不易服色衣緋置酒作樂【生母殂帝緋袍登三臺置酒作樂宮女進白袍投諸臺下】滛虐嫂氏又殺其子無復人理【壬午亂文宣李后生女後不舉大怒殺其子太原王紹徳後大哭帝愈怒祼而撾之盛以絹嚢流血淋漓投諸渠尋出爲尼】荒滛奢侈朝政弛亂致使國家平日吞闗隴之心反椎冰以備周之不暇【顯祖時周守河椎冰備齊至此齊椎冰備周】未幾天文告變占當易主祖珽姦防說士開進三帝子俱不得立之言而大位已脫屣於愚不肖之嗣矣【乙酉四月星變禪太子自稱太上皇后周武帝南朝陳文帝】後主緯【武成長子四月卽位乙酉天統五武平六隆化一在位十二年】言語澁訥罕見朝臣一日萬幾委諸羣小婁叡以讒言死士開愈爲之得志【己丑八貴用事太尉叡疾之請出士開反被譛見殺】斛律光以謡言誅後周主至爲之大赦【壬辰周作謡言間丞相光云百升飛上天明月照長安又曰髙山不摧自崩槲木不扶自舉令諜歌之鄴祖珽續曰肓老公背受大斧饒舌老母不得語奏而解之百升斛明月光老公珽自謂老母女侍中陸令萱珽譛光反遂殺光周喜大赦】八貴三貴【士開定逺彥深丈遙邕綦連猛髙阿那肱胡長粲用事號八貴宮婢陸令萱子穆提婆韓長鸞號三貴皆蠧國害民】勢傾內外賣官鬻獄聚斂無厭且奢費不節一裙之價至直萬疋一戱之費動逾巨萬鏡殿寶殿玳殿窮極壯麗鑿山爲佛像一夕至然油萬盆至於气象衰索立貧兒村於華林園躬自藍縷乞食其間又爲窮兒市躬自交易陳防壽陽穆提婆等猶謂人生如寄惟當行樂何用愁爲於是大喜酣歌鼓舞奏音度曲號無愁天子【乙未十月】周克平陽晉陽斛律孝卿請親勞軍爲之撰辭且曰冝慷慨流涕感激人心比出已不復記發一大笑將士忿怒解體【丙申】蒼黃莫措禪位八嵗小兒自爲上皇何救敗亡哉【後周武帝南朝陳文廢宣三帝】防主恆【後主長子丁酉承光一九嵗殂在位一年後周武帝滅之】嗣位未幾周兵壓境與上皇先後東走入濟而周主已入鄴城矣父子妃後擕挈逃遁【上皇與穆後馮妃防主韓長鸞等奔靑爲入陳計】未幾盡被擒獲送長安溫國錫封而齊祚亡矣【防主父子奔五日被擒入周封上皇爲溫公十月誣其謀反誅宗族無遺僅一妃賣燭自活南朝陳宣帝】愚嘗論之魏自髙歡稱兵討弒君之賊師出有名矣然憚節閔神采髙明恐其難制而弒之不臣之罪已不容誅未幾孝武畏迫出奔魏遂裂而爲二以成宇文之纂其後𨿽自病逐君之醜事靜帝甚恭卒不能遏其子之弒奪甚至發其陵溺其棺焚其七廟神主【庚午五月篡辛未冬弒發棺投漳水焚其神主】洋何忍與此而觀之歡其可謂功之首罪之魁也得國之後五僅有孝昭略可人意然篡而取之享國又復不永餘皆昬亂不足算豈非天哉此猶未也末年溫公旣降而族誅僅畱一后妃賣燭以自業豈亦少報溺棺焚主之禍乎天网恢恢疏而不漏於此乎尢見北齊有國自文宣迄防主凡六二十有八年而並於後周焉【起文宣天保庚午梁簡文太寶元年終防主承光丁酉陳帝大建九年】

後周

後周閔帝姓宇文名覺【字文防第三子丁丑正月卽天王位未攺元九月中山公防廢爲略陽公時年十六尋遇害】篡西魏而爲周都長安周起於宇文泰【字黒獺謚文帝】代郡武川人其先世爲鮮卑所推總十二部落泰初以統軍從爾朱榮後以別將從賀拔嶽未幾魏武西奔身爲丞相遂挾天子以令國中披艸萊立朝廷其爲君爲國也微矣然卒能取威定覇以弱爲彊南淸江漢西取巴蜀北控沙漠東據伊瀍又得蘇綽王佐之才修一代制度文物乃擯出魏晉憲章古昔首創文案程式計較戶籍【制程式朱出壘入後人遵用】損益舊章以訂禮樂【西魏以來禮樂散逸泰同周惠達唐瑾損益舊章遂稍備】減官員而立二長置屯田以資國用爲六條詔書以奏行【一修心二惇教化三盡地利四擢賢良五卹刑獄六均賦役】定五卷條令以頒降擇人才以爲守令【更權度量命綽損益三十六條爲五卷行之擇守令用新制】救文以革浮華【命綽作大誥示人臣革文】至於作九命以敍官爵依周禮以建六官【餘百官皆依周禮】爲府兵以修武備【籍民才力者爲府兵分屬二十四軍置十二大將軍統之】自三代以來官名法度小有可觀者惟宇文氏耳然遷都未及五月旣酖孝武又黜廢帝將卒召中山公宇文防【泰兄之子】以其子覺屬之且曰天下事汝冝努力以成吾志泰卒覺以防衝嗣覇未幾宇文防取魏鼎授之權歸於防政出私門【防大司馬】帝性剛果疾防専權宻謀誅之事泄反遭廢弒【南朝陳武帝】明帝毓【文皇長子防弒閔帝迎立之丁丑九月卽天王位二年不攺元己夘武成二在位四年】防専權用事後三年𨿽已歸政【己夘正月歸政八月始稱帝】而軍旅事防猶統之未幾憚帝明敏有識量使饍部【中大夫李安】寘毒於糖防弒帝帝頗覺之口授遺詔位弟魯公乃殂【庚辰四月南朝陳武帝文帝】南宮氏曰明皇繼立厥監不逺懲前車之覆轍芟除而勦滅之冝也夫何機務𨿽收而軍旅大柄猶總於防旣不能剪夷禍根而又資以兵柄虎而傅翼自殞其軀哀哉然推付托之公心開宇文之洪業抑亦可以爲明矣武帝邕【文帝第四子辛巳保定五天和六建徳六宣化一在位十八年】嗣位之初首享太廟班六官之法【辛巳】後幸太學行三老之禮【癸未以太傅於謹爲三老帝迎拜跪設醤豆親割北面乞言】數年之間以晉公防専權深自晦匿卒以誅防【壬辰三月防自同州還帝引入謁太后帝弟衛公直匿戶內躍出斬之初直暱於防後有隙勸帝誅之】始親萬幾聴覽不倦用法嚴整無所寛借【壬辰】専崇儒術兼罷釋老【甲午夏初置太子諌議文學及皇子皇弟學士官斷佛道二教毀經像罷沙門道士還俗】以海內未康鋭情閱習校兵訓武步行山谷履涉艱苦皆人所不堪者而帝不憚也【甲午冬】伐齊之役師入齊境𨿽踐傷苖稼亦以軍法從事數年之間克平齊土盛矣哉其有成功也【丙申冬再舉克晉州平並州出齊宮珍寶服玩及宮女三千人賜將士丁酉正月入鄴齊平是役齊王憲功多】且珍寶服玩宮女盡賜將士齊東山南園及三臺並毀賜民田皆還主一無私焉平齊而歸撤宮室華靡【崇信崇仁思齊等殿皆防所爲極壯麗皆撤之】雕斵之物悉賜貧民繕造之冝務從卑朴【丁酉夏】性好節儉服布袍寢布被後宮妃嬪不過十餘人【冬詔後宮惟置妃二人世婦三人禦妾三人外皆減】信可謂善處勝者矣況是時又執陳將吳明徹【十月陳聞滅齊遣明徹爭徐兗帝遣王軌執明徹】明年親駕以伐突厥【戊戌五月】方將礪兵講武混一南北以遂其所願嗣子不才帝非不知至加捶楚【太子多過失且懦弱帝怒杖之】餘子尙防未能移易【漢王贊次長又不才余防故得不廢】而帝壽僅以三十有六告終矣【戊戌五月突厥冦幽州帝親徵不豫畱止云陽宮六月疾甚還長安遂殂】國之將亡天也【南朝陳文廢宣二帝】宣帝贇【武帝長子六月卽位卽攺元宣政在位一年】嗣位之初卽逞奢欲捫其杖痕大罵曰死晚矣閱視宮嬪迫爲滛亂猜忌季父一朝殺之【齊王憲屬尊望重使於智誣告縊殺之】魚龍百戱常陳殿前多采美女以實後宮遊宴沈湎旬餘不出羣臣奏請悉倚宦官位太子自稱天元【己亥二月】驕奢彌甚五後並立紀綱蕩然【庚子三月皇后楊氏堅女不妬四後愛仰之】亡何病瘖不言【五月】而劉昉鄭譯栁裘之徒以太子防衝引楊堅秉政居中侍疾天元尋卽物故而中外兵馬大權昉譯矯詔一舉而授之楊氏矣【南朝陳宣帝】靜帝衍【宣帝長子七嵗卽位己亥大象二在位二年辛丑二月楊堅篡位封帝介公五月弒帝】防衝嗣立楊堅以天元後父秉政談笑之間神器已移【南朝陳宣帝】嗚呼孝武之西奔宇文泰焉依曾幾何時親行弒逆旋又放弒廢帝把握魏政者餘二十年身未及取而子篡之得國不三四載二主俱被弒戮賢如武帝𨿽不似後周之主而嗣已不肖未幾楊堅遽奄有其國盡滅宇文之族俾無遺種不忠不義之報亦稱其施可不畏哉後周有國五凡二十有五年而篡於隋焉【起閔帝丁丑陳武永定元年終靜帝大象辛丑陳宣帝大建十三年】

史纂通要卷十三

欽定四庫全書

史纂通要卷十四

元胡一桂撰

隋

隋文帝【廟號髙祖】姓楊氏名堅農華陰人【其初西北普茹六氏種族後攺姓楊史飾之以爲漢太尉震八代孫】父忠事周文帝爲太傅封隋國公帝襲封事周武帝周聘帝女爲太子妃太子立是爲宣帝崩靜帝立帝因劉昉鄭譯之謀以元舅秉政位相國大冢宰進封隋王尋纂周國號隋以火徳都長安【辛丑二月篡年四十辛丑開皇二十仁壽四在位二十四年】時陳大建十三年也【辛丑】至開皇九年滅陳混一南北遂爲正統綱目於是年己酉下方特筆大書蓋自南朝宋武帝劉裕永初元年北朝魏明元帝拓抜嗣太常五年庚申南北分注凡一百六十九年於此矣迹帝以宇文異姓之親任托孤之寄當揆輔政遽萌簒心【肪譯矯詔以帝總知中外兵馬事夜召太史庾季才問天時人事曰符兆已定公豈復爲箕頴事乎帝曰誠如君言】尉遲舉全齊之眾一戰就戮【庚子十月相州總管尉遲回舉兵討堅堅遣韋孝寛討之八月殺回闗東悉平】王謙據巴蜀之險數月底平【同月益州總管王謙亦起兵討堅堅命梁睿討之十月斬謙蜀平】周室諸王以次夷滅【同月殺畢王賢七月殺趙王招越王盛十二月殺代王達滕王逌並及其子】而大位篡矣未數年召後梁王蕭琮入朝而梁國以廢【丁未】髙熲楊素等爭獻平陳之防遂命晉王廣【太子】率熲素賀若弼韓擒虎等以兵五十一萬八千入建鄴而陳亡矣郭璞嘗謂江東分王三百年始合於一今而後信其言之驗【自東晉元帝建武元年丁丑至開皇九年己酉凡二百六十年三百約大數也】不惟此也逺至突厥【史萬嵗斬阿波可汗首癸夘後突厥奉表稱臣永爲藩輔】室韋靺鞨林邑髙昌女國之屬莫不稱臣奉貢𨿽兩漢全盛之時不過是也盛矣哉且其政事之善減賦役調絹【壬寅減調絹一疋爲二丈】罷酒坊鹽池修律令而省刑法【辛丑命裴政等修律令去梟轅及鞭法定死流徙笞杖之刑後世遵用癸夘猶以斷獄多命蘇威牛定新律爲五百條除千餘條刑法遂簡丙辰詔決死罪三奏而後行刑】置義倉以備凶年【乙巳詔郡國置義倉令民出粟多除之以備】爲輸籍法以均賦役【乙巳髙熲請徧行之賦斂始平】因府藏充溢則減兩河田租【壬子】念民食豆屑糠粃則流涕以減饍【甲寅闗中大旱故】欲杜貢獻侈靡則綾紋布命焚之【乙夘相州豆盧通貢】至於黜陟之際梁彥光等守令也稱職而褒賞【辛丑彥光樊叔略房恭懿以守令防褒賞由是州縣吏多稱其職】盧賁佐命功臣也閉糴而除名【甲寅】凡此善政史不絕書是以開皇仁壽之間人物冨盛朝野懽娯亦可謂近代良主矣獨惜夫帝素不學而又濟之以刻薄猜疑是以専任小數而不恱詩書【毎好禨祥小數如受命符瑞之類】廢除學校【辛酉廢太學四門及州縣學臣僚諌不聴此下皆南宮氏文】而禁毀佛像【庚申晚好佛道鬼神初年聴民出家賦錢造像民間佛書多於六經百倍】又任情殺戮以察爲明【乙夘盜邊糧一升以上皆斬丁巳盜一錢以上棄市或一二人共盜一事發卽死】甚者信獨狐後楊素之讒廢太子勇而立晉王廣【辛酉廣泣於後曰太子欲殺之後太怒欲廢廣後與素誣成其罪遂廢之】以小過殺秦王俊【庚申俊以奢侈受責憤怖死】廢蜀王秀【壬戌秀奢侈僣擬廣爲巫蠱防之素推治廢之幽死】而父子之恩滅爲後所制單騎出走中夜不返【獨孤後殺宮人尉遲氏帝大怒單騎走山谷二十里】而夫婦之道乖囚勇東宮付阿掌之【阿廣字】卒以誅戮而兄弟之倫亂髙熲賀若弼虞慶則王世積等以元勲宿將誅退略盡而君臣之誼莫有存者【己未熲得罪後又爭廢太子除名壬子公卿奏若弼怨望當死上𨿽釋之不復任使丁巳慶則婦弟私其愛妾誣告反誅世積涼州總管親信皇甫孝有罪投之不納誣謀反己未六月誅之】迹其篡國之初親如帝女亦非其所爲【周宣後上女知父異圖不平形於言色及篡憤惋愈甚欲奪其志後誓不許乃止】至於不肯降志儼然與漢後之視王莽者相類其後太子諸王陰謀擠防視父兄如路人蓋與梁武之諸子異世而同轍也【帝嘗謂羣臣曰前世溺嬖幸廢立所由生朕五子同母眞兄弟也豈有此憂五子故太子勇秦王俊焬帝蜀王秀漢王諒諒反並州帝遣素平之幽死初帝懲前代微弱使諸子分據大鎭晚節父子兄弟相猜忌皆不以壽終】他年寢疾以太子欲烝陳夫人【陳主女】始欲召勇素廣遣張衡入侍遽以弒崩矣哀哉【甲子七月上疾廣迫陳夫人上怒曰畜生何足付大事後誤我乃呼栁述元巖召勇素廣收二人盡出後宮使衡入侍俄上崩中外謂衡弒焉是夜廣烝陳夫人旣而殺勇九日始發喪】善乎先儒論之曰隋有天下無功無徳特以姿相奇偉與蕭道成同而其亡國則有二焉一曰隋文以胥吏治國二曰獨孤後以妬忌治家如是而已矣【五峯】又曰婦人之妬其夫已爲非義獨孤後肆其妬心不獨妬文帝使不得有異生子又妬及其子焉【太子勇有寵妾曰云昭訓獨孤怒曰晛地伐漸不可耐専寵阿云有如許豚大】遂內啟賊子廣行纂奪東宮之謀外賂姦臣素造放黜儲君之事而文帝亦不得其死曰獨孤悞我卒至宗社絕滅生靈塗炭開皇之中天下戶八百九十萬唐興撫綏三十餘年至永徽初始及三百八十萬戶耳吁獨孤一行妬忌於宮閫之間而滅天下之戶五六百萬聖人刪詩立周南之義教訓萬世后妃専以無妬忌爲大美也其意深且逺矣帝廣【小字阿髙祖第二子甲子七月卽位十一月幸洛陽定都乙丑大業十三在位一十三年】旣卽位遷都洛陽是爲東京初帝以藩王矯情飾詐以釣虛譽內謟太后外結楊素卒以奪嫡當前星方升之夕大風發屋拔木地震山崩民多壓死亂亡之證已兆【庚申十一月當受皇太子冊日秦隴壓死十餘人云云】迨弒父與兄而自立【甲子正月遣楊約矯詔殺勇】又殺其猶子八人【丁夘八月殺勇子】彛倫已絕嗣位之後恃其冨彊之資思逞無厭之欲小二帝三王之規模嘉秦皇漢武之制度政事所及惟知營宮苑【乙丑營顯仁宮於皁澗發天下異石花果珍禽奇獸實之起離宮自長安至江都四十餘所築西苑周二百里爲海水神山作十六院宮樹凋剪防其上月夜從宮女數千遊其間丁夘營晉陽宮戊辰作汾陽宮丙子毗陵爲離宮十六效東都制侈麗有加】開河渠【乙丑發河南淮北民百餘萬開通濟渠自西苑引谷洛水達河復自板渚引河入汴又自大梁引汴入泗達淮又發淮南民十餘萬開防溝防胡安反廣陵水名自山陽至子入江廣四十步旁築禦道樹栁戊辰發河北軍百餘萬開永濟渠引沁水南達河北通涿郡役及婦人庚午十二月穿江南河自京口至余杭八百里】造龍舟【乙丑王等往江南造龍舟及雜船數萬艘官吏嚴急役丁死什四五王感反焚乙亥命更造數千艘制度有加艘乃刀反】築長城【丁夘發丁男百餘萬築長城西距楡林東至紫河死者十五六戊辰丁男二十萬築自楡林谷而東】括樂工【裴蘊奏丙寅以啟民可汗入朝欲誇示之四方散樂大集京師凡三萬餘人】造輿服儀衛【丙寅何稠主之自冕弁下至庶人制度有差又作黃麾仗用三萬六千人羽毛括盡一雉尾直十縑烏程鶴自抜氅羽投地用工十餘萬費金帛鉅億毎出亙二十里】恣巡幸【乙丑八月幸江都發顯仁宮出洛口禦龍舟舟四重髙四十五尺長二百尺挽舟八萬人皆衣錦州縣五百里內獻食以丰殺賞譴丙寅三月還東京丁夘三月還長安四月北巡八月出塞幸突厥帳後亦幸公主帳賦詩云何如漢天子空上單於臺九月還東京戊辰幸五原出塞巡長城二月至西京三月西巡河右六月至燕支山十一月還東都庚午三月幸江都辛未至甲戌幸涿度遼皆伐髙麗乙亥幸太原北巡被突厥圍丙子七月幸江都不復還】通西域【丁夘西域諸胡多至張掖交市裴矩掌之矩訪曲折撰西域四十四國盛言冨盛戎夏可一帝慨然慕秦皇漢武之功戊辰矩招西域十餘國來貢己巳西巡至燕支山西域二十七國來獻伊吾獻地自是西方轉輸塞外每嵗億萬以至中國困】伐髙麗【裴矩說辛未二月徴天下兵一百十三萬三千八百饋運者倍之防涿上自江都禦龍舟從永濟渠入涿壬申正月發涿郡三月大勝進圍遼東城至七月大敗軍防沒班師惟二千七百人糧械蕩盡癸酉復徴兵集涿四月圍遼東城防楊感反書至大懼六月班師棄軍資山積甲戍二月詔徵兵百道俱進七月上次懷逺鎭天下已亂兵多不至髙麗亦爲來防兒所敗乞降上大悅八月班師】旌旗萬里徴稅百端資糧器械轉輸無極中國疲憊而民不堪命矣當是時先朝元老如賀若弼宇文防【古文弼】髙熲之徒誅戮已盡【丁夘熲諌徴散樂謂朝廷無紀綱防言築長城非急務若弼私議宴可汗太侈皆謂誹謗盡誅妻子徙邊】而裴蘊【禦史大夫】裴矩【黃門侍郎】虞世基【內史侍郎】封徳彛皆謟防取寵世基爲其鬻獄賣官賄賂公行刑政紊濁隋氏之禍已潰裂而不可收拾感黎陽之亂𨿽平【癸酉六月禮書感見父素昔見忌上多猜疑恐不免遂反謀廢立八月大敗伏誅】匈奴鴈門之圍𨿽解【乙亥八月巡北塞突厥始畢可汗怒裴矩誘殺其臣數十萬圍鴈門上遣使求救義成公主及援兵至解圍】而羣盜蜂起上下相防莫肯念亂【丙子虞世基以上惡聞盜賊多不實奏或杖使者以爲妄言由是盜賊徧海內帝皆不知楊義臣破河北賊數十萬奏聞世基曰小竊未足慮義臣擁兵非宜遽令散兵賊復盛丁丑越王侗自東都遣元善逺間行詣江都告李宻百萬圍東都世基曰如所言善達緣何來帝怒令經賊中催運爲賊所殺自是人不敢復言】於是李宻【丁丑翟讓推宻爲主眾數十萬檄帝十罪】蕭銑【丁丑十月起江陵梁氏之後】竇建徳【辛未起渤海】薛舉【丁丑夏起金城本郡校尉】劉武周【丁丑春起馬邑本郡校尉】之徒皆磨牙揺毒以相吞噬帝在江都荒滛益甚【宮中百餘房美人日夕一房爲主人帝後幸姬就飲從姬千餘皆醉見亂不自安無心北歸欲都丹陽據江左】畏言盜賊司馬徳勘等推宇文化及爲主以兵入馬文舉數帝罪令狐行達遂縊殺之【戊寅三月幸臣徳勘與裴防通謀叛歸宇文智及謂不如行大事乃推化及爲主作亂防通執帝帝曰我何罪文舉曰棄宗廟事巡遊勤徵討極奢滛盜賊蜂起任佞飾非何謂無罪索酖不許元達縊殺之】蕭后與宮人撤漆牀板爲小棺殯於西院隋氏宗室外戚在江都者無少長皆誅先是唐公李淵起義太原克長安立代王侑是爲恭帝已遙尊煬帝爲太上皇【淵丁丑五月起十一月克長安立恭帝帝孫也初帝出巡代王畱守長安丁丑十一月立攺元義寜二年戊寅四月煬帝凶問至五月禪唐受唐封酅國公】當是時四海土崩欲復爲隋其可得乎愚嘗怪隋氏父子何其興之易而亡之亦不難也及觀房齡之言曰主上初無功徳以詐取天下諸子皆驕奢不仁必相夷滅其亡可翹足待也此方滅陳之初廣猶未代勇其言已如此然後知惟詐故興之易惟不仁故亡之亦不難可謂盡其興亡之故者矣又嘗爲之說曰文帝取之𨿽以詐而守之稍以勤儉已有開皇二十餘年之治煬帝取之亦以詐而蹙之乃以奢暴故僅大業十三載而亡此又其父子得失之分也或曰隋氏創業旣無積累之勞又無維持之具可謂根疏而基薄矣然使後嗣稍知培其根而厚其基尙可綿延而不壊柰何乃以奢暴承之哉愚曰是則然矣然文帝欺人孤兒寡婦以有其國又復屠其子孫使無噍類彼固自以爲無復遺患矣冥冥之表蓋有天焉產此不肖之子厚其惡逆之資如破獍鴟鴞固將以使之殺其父兄縱其奢暴以戮其軀而喪其國爲千古鑑戒正與秦皇父子相類不然天不生楊素殺勇如扶蘇之死不生虞世基防蔽聰明如胡亥之見愚於趙髙國其猶未可知也此愚所以深爲文帝責且明天道之果不可誣也吁隋有國三主三十八年唐取之而亡【起文帝開皇辛丑終恭帝義寜戊寅】

史纂通要卷十四

欽定四庫全書

史纂通要卷十五

元胡一桂撰

唐

唐髙祖【神堯光帝】姓李氏名淵【字叔徳】隴西成紀人祖虎佐周伐魏有功爲上柱國封唐國公虎生昞昞生淵皆襲封淵仕隋畱守太原煬帝南巡不返值亂起義立恭帝自爲大丞相封唐王尋稱皇帝國號唐以土徳都長安【戊寅五月卽位年六十一戊寅武徳九在位九年】廢隋帝爲酅國公初帝畱守太原時【丙子以右驍騎將軍畱守太原王威髙君雅副】次子世民年方十八聰明英武知人厭隋亂有安天下之志獨與裴寂【晉陽宮監】劉文靜【晉陽令】密謀起義兵說帝帝大驚再三不決寂先以晉陽宮人私事帝因以挾之【寂侍飲酣曰二郎陰飬士馬欲舉大事正爲寂以宮人侍公慮覺並誅帝曰事已如此正須從之】文靜又勸結援突厥資其士馬【帝自爲手啟遺始畢可汗報許兵馬后遣文靜請之】於是計決始殺王威髙君雅起義太原【丁丑誣二人引突厥入冦斬之起兵】初伐西河斬佞臣髙徳儒責以奏鸞欺君之罪【有二孔雀集隋朝堂前徳儒奏以爲鸞擢拜西河郡丞城防數其罪斬之】餘秋毫無犯繼收霍邑宋老生一戰就戮【七月發晉陽代王侑遣老生屯霍邑屈突通屯河東帝與諸將欲還世民固諌八月斬老生十二月執突通拜兵書】乘勝長驅遂克長安立代王爲帝相之而自王與民約法十二條悉除苛禁【十一月克長安立恭帝遙尊煬帝爲太上皇】及帝凶問至【戊寅三月】始取而代之【五月稱皇帝】卽位之後降李宻於黎陽【癸酉宻爲感謀主後遁丁丑東郡賊翟讓推宻僣位洛口城戊寅世充敗之歸唐尋乞往收山東旣遣復召遂反熊州總管盛彥師斬以獻】殄薛仁杲於涇水【丁丑八月金城校尉薛舉起盡有隴西戊寅舉卒仁杲立十一月秦王敗降之】剪黒闥於山東【建徳故將劉黒闥居漳南辛巳亂稱漢東王都洺州三月秦王決洺水灌之敗奔突厥復起太子又敗之明年伏誅】夷蕭銑於江陵【丁丑冬起江陵稱梁王辛巳秋李靖直圍江陵銑出降送長安斬之】破宋金剛而武周遁並州遂平【丁丑秦馬邑校尉武周起僣號庚辰入冦屢敗聞秦王大破易州賊宋金剛遂棄並州二人皆奔突厥見殺】擒建徳而世充降河北東都皆定【辛未建徳起於渤海據河北號夏國辛巳秦王徵世充建徳來援禽之伏誅世充爲東都畱守帝凶問至立越王侗己夘篡位辛巳夏秦王圍之聞建徳禽出降徙蜀死】六年之間海內咸服何其成功之速哉蓋以太宗爲之子也至於定律令【戊寅命裴寂劉文靜修定律令】置學校【同上置國子太學四門生合三百餘員郡縣學各置生員】舉明經【甲申詔諸州有明一經以上未仕者咸以聞】立官制【甲申定三公六省九寺十四衛京職事官外職事官文散官武散官勲官】定均田租庸調法授人以口分世業之田有田則有租而出粟有家則有調而出絹有身則有庸而出繒布【戊寅甲申】與夫定雅樂【丙戌春太常祖孝孫掌之旋宮義亡已久一朝復古孝孫之力也】汰浮屠【四月汰天下僧尼道士女冠京師畱寺一觀二諸州畱一從傅奕請】皆爲政之要者其於用人也旌擢孫伏伽【戊寅伏伽萬年縣法曹上言今日卽位明日有獻鷂琵琶弓箭者又集百戱散樂備遊宴悉冝止太子諸王左右宜擇人以防骨肉乖離上大喜擢侍禦史仍頒示逺近】李素立等【戊寅有犯法不至死者特命殺之素立諌曰三尺與天下共柰何自棄之臣不敢奉詔上喜擢侍禦史】以開言路首詔隋氏子孫並付所司量材選用由漢以來最爲忠厚之至其享國長世不亦宜哉【元年詔曰近世時運遷革前代親族莫不誅夷興亡之故豈伊人力云云】獨惜其舉事之初設詐罔眾【丁丑使文靜詐勅書發民悉爲兵期嵗暮擊匈奴民情遂恟洶思亂】殺人利已【殺王威髙君雅】其與行一不義殺一不辜而得天下不爲之气象已大不同況眤裴寂之邪而受宮女聴文靜之說而臣突厥是以唐世人主無正家之法藩鎭多跋扈之習亦髙祖有以始之也嗚呼惟不道而髙祖興使能爲湯武之師亦何庸假代王以襲近世之迹哉此綱目書稱皇帝書廢隋帝無以異於篡取者焉蓋不得而私之也癸未以前猶與諸僣亂國同在分書之列至武徳七年甲申始特筆大書正統甫定吁嚴矣哉太宗【廣帝】世民【髙祖次子丙戌八月卽位年二十八丁亥貞觀二十三年】生四嵗時有書生見之曰龍鳳之姿天日之表年幾弱冠必能濟世安民乃采其語名曰世民髙祖之起兵晉陽削平僣亂克開洪業神謀武略皆出於帝使髙祖有文王之明捨伯邑考而立武王夫復何說旣不能然隱太子【建成】能篤友愛之心潛消秦王功髙不平之气亂亦無釁之可作柰何以建成之庸劣又濟以齊王元吉之凶狡日以殺帝爲事遂致先事而發殺兄及弟震驚君父奪儲位而有天下貽譏千古可勝嘆哉然其涖政設施首用讐臣【丙戍秋上爲太子臨政首用王珪魏證爲諌議二人嘗勸建成圖帝】放出宮女【八月卽位首放宮女丁亥再放前後凡三千人】置文館於殿側【亦文殿】命虞世南歐陽詢等充學士講論前言往行【八月】又命京官五品以上更宿內省訪問民間疾苦政事得失【丁亥三月】禁奢侈【十一月詔雕鏤器物珠玉服玩若恣奢侈危亡可待自王公以下一切禁止由是風俗簡朴】抑祥瑞【九月白鵲巢殿槐左右賀上曰瑞在得賢此何足賀】二年之內善政疊書自是而後厲精爲治崇經術則命顏師古考定五經頒行天下【癸巳】復命孔頴達作五經正義令學者習之【庚子】興學校則增廣學捨千二百區生員三千二百餘人【庚子】尊孔子則以爲先聖而以顏回配享【先是周公先聖孔子配享丁酉更定】治官職則首剪冗官謂治道惟在得人不在於多【丁亥謂房齡云云遂加並省所畱文武總六百三十員】加意親民之任旣錄刺史名以擬廢置復重縣令而謹選舉【戊子詔治人之本莫重刺史錄姓名屏風防所聞善惡其下以擬廢置又謂縣令尢親民命內外五品上選舉】不次用人拔馬周於中郎將之家以爲監察禦史【辛夘周客常何家以旱求言代陳二十條上怪其能何曰家客馬周具艸卽召與語大恱令直門下省尋除禦史】建府兵之法無事則耕於野畨上者宿衛京師有事命將以出事罷則兵散於府將歸於朝【丙申凡天下十道置府六百三十四闗內二百六十一皆諸衛府三等上兵千二百又中千人下八百人兵甲裝糧人各有數皆自備輸之庫出徵給之二十爲兵六十而免】勤聴納則痛闗龍逢以忠義見殺【桀臣】導人極諌且謂終不以犯顏妄有誅殺【壬辰謂讀書見闗龍逢事廢捲嘆息云云】是以魏徴孫伏伽張素之徒批鱗逆耳之言不一率多聴受以至十漸不克終之防深加奬嘆賜以黃金【己亥徴陳十不克終一求駿馬珍奇二縱奢輕用人力三務樂身之事無慮營構四狎小人逺君子五進難得之貨多玩好之作六用人聴毀譽積年信任一朝疑斥七受四夷鷹犬馳騁八忽臣下詰細過九長傲縱欲無事興兵十闗中勞攜貳上天示戒正修省之日卽列諸屏錄付史官賜金十斤】卹刑獄則讀鍼炙書而除笞背之法【庚寅謂五臟皆系背】謹三覆五覆之奏定失入失出之罪【辛夘】縱囚四百人如期歸獄悉皆赦之但非可常行之事議者謂其立異以爲髙矯情以干譽耳【壬辰縱囚期以來秋赴法仍勅天下死囚皆縱來秋詣京師明年九月三百九十人如期自詣朝堂悉皆赦之】惡滛巧則叚綸以傀儡之戱而削階【癸巳工部侍郎綸奏徵巧匠楊思濟先呈傀儡上曰豈百工相戒無滛巧之意耶削綸階】惡言利則萬紀以采銀之奏而斥逐【丙申權萬紀言采宣饒銀上怒曰欲以桓靈待我耶由侍禦史斥歸】至於行鄕飲酒禮以厲風俗【壬辰】賜孝義粟【己丑】封比干墓【乙巳】以勸忠孝得人之盛則自瀛洲十八學士之選【辛巳爲秦王時開天防府立文學館杜如晦房齡虞世南禇亮姚思亷李道蔡允恭薛元敬顏相時蘇朂於志寧蘇世長薛收李守素陸徳明孔頴達蓋文達許敬宗並本官兼文學館凡十八人時號登瀛洲】以至淩煙二十四功臣之繪【癸夘圖功臣淩煙閣長孫無忌王孝恭杜如晦魏徴房齡髙士亷尉遲敬徳李靖蕭瑀叚志劉基屈突通殷開山柴紹長孫順徳張亮侯君集張公謹程知節虞世南劉政防唐儉李世勣秦叔寶共二十四人】下至伎藝之士亦精絕過人如孫思邈之醫李淳風呂才之陰陽袁天綱之相法後世亦罕及之載觀卽位之後才及四年米斗三錢外戶不閉馬牛被野人行數千里不賫糧突厥之渠系頸闕庭北海之濵悉爲郡縣【庚寅李靖李世勣俘頡利可汗獻復定防恆安地拓境自陰山至大漠其酋長入仕布列朝廷】蠻夷君長帶刀宿衛民物蕃息四夷降附者餘百二十萬【己丑冬突利入朝上謂侍臣曰往者太上皇以百姓故稱臣突厥朕常痛心今單於稽顙庶雪前恥乎又曰靺鞨逺來蓋突厥已服也庚寅四夷君長詣闕請上爲天可汗】天下斷死罪僅二十四人號稱太平蓋三代以還中國之盛未之有也帝謂長孫無忌曰此皆魏徴勸行仁義偃武修文之力但恨不使封徳彛見之耳【庚寅初徳彛非徴書生不達時務信其虛論必敗國家】可謂知本之論矣南宮氏之論猶惜其首復浮屠而政教乖【初年罷汰僧道】志伐髙麗而武事黷【甲辰詔諭天下親徵髙麗乙巳抜髙麗十城九月班師丁未戊申連伐之將欲大舉而帝不豫】殺盧祖尙張蘊古李君羨而刑獄濫【戊子上自釋祖尙刺交州不肯行大怒斬朝堂辛夘大理丞蘊古奏心疾人李好徳不當坐權萬紀劾其有姦棄市君羨華州刺史祕記云唐三世後女主武王有天下君羨小名五娘官稱封邑皆有武字戊申出華州禦史奏與妖人通遂斬之】繕翠微玉華而宮殿侈【初修九成宮以華麗毀今乃繕二宮】仇田舍翁停婚僕碑而君臣之好不終【壬辰上怒徴曰防須殺此田舍翁後諌止初上視徴疾許其子叔寶尙主旣卒自制碑書石後以嘗薦侯君集侯敗纎人指爲徴黨又言錄諌辭示史官禇遂良癸夘詔停防僕碑】寵泰嬖恪狐疑不決至於引刀自刺而社稷之本幾動【太子承幹足疾魏王泰最幸陰謀奪嫡承幹欲殺泰不果遂謀反廢爲庶人又嬖吳王恪欲立晉王治未決謂無忌曰我三子一弟如是誠無聊投牀取佩刀自刺無忌等奪刀請所欲立曰欲立晉王無忌曰謹奉詔議遂定】又其大者初焉刼父臣虜殺兄及弟滅其十子他日亂弟之婦【齊王元吉妃楊氏】與之生子使紹巢封【帝旣刃元吉封爲巢刺王后楊氏生子明立爲齊王紹元吉後】又欲立以爲後焉幸魏徴諌而止【時皇后已崩欲立楊氏爲後】人倫之間慙徳多矣伊川程子之論曰唐有天下數百年𨿽號治平然三綱不正無君臣父子夫婦其原始於太宗諒哉言也髙宗【帝】治【小名雉奴大宗第九子】初封晉王太子承幹廢魏王泰當立以陰謀奪嫡王乃得越次立爲太子於是卽位【己酉六月卽位年二十二庚戌永徽七顯慶五龍朔三麟徳二乾符二總章二咸亨四上元二儀鳳三調露一永隆一開耀一永淳一道一在位三十四年】繼統之初日引刺史問民疾苦及其政治無忌遂良同心輔政上亦尊禮二人恭己以聴故永徽之政百姓阜安有貞觀之風至於察李道裕希防而自責行己之不足取信觀胡人擊鞠而知所爲之不可不愼【壬子上曰聞胡人善擊鞠嘗一觀之昨初登安福門樓卽有羣胡擊鞠帝王所爲豈宜容易擊鞠謂騎而以杖擊者也】率是道也豈不爲賢君哉柰何蒸父妾爲妻莫念聚麀之恥縱女後預政卒招晨牝之凶𨿽曰享國日久不過飬成武氏之篡𨿽曰用李世勣平髙麗【戊辰髙麗王藏詣勣降上命先獻昭陵入京獻太廟上受俘含元殿】裴行儉平突厥【辛巳平阿史那伏念歸京棄市】而吾家髙祖太宗天下已潛移於武周祍席間矣悲夫迹武后之立李勣之罪居多方帝始謀一沮於無忌【甲寅上與武昭儀幸無忌第歡飲席上拜無忌寵三子朝散大夫載金寶繒錦十車賜之語及立後竟不順防】數固執於遂良【乙夘上諭防遂良對曰先帝臨崩執陛下手謂臣曰朕佳兒佳婦付卿皇后未有過豈可廢明日再問遂良對陛下必欲易後妙選令族何必武氏】韓瑗【侍中】來濟【中書令】表防極諌帝憚遂良顧命大臣有事且當已之言此心猶依違未決也曁勣入見委誠取決惟議是從勣於此時宜苦口極諌挽回帝心顧乃以陛下家事何必問外人爲對遂致許敬宗輩敢以斛麥易婦之語宣言於朝而帝意決矣【敬宗宣言田舍翁多收十斛麥尙欲易婦況天子立一後何預諸人妄生異議乎昭儀令左右以聞遂廢王后蕭妃爲庶人遣李勣賫璽綬冊立武后】武氏一立忠臣屏黜【乙夘貶遂良潭州都督己未再貶袁州刺史卒庚申敬宗義甫誣瑗濟謀不軓皆貶刺史】姦邪用事【李義甫許敬宗】卒致覆宗之禍幾不可救是誰之過與【用陳同父文而損益之】武后曌【之少反】並州人故荊州都督武士彠女貞觀十一年【丁酉】年十四太宗聞其美選入宮爲才人賜號武媚侍左右十三年太宗崩時年已二十六旣已入寺【感業寺】髠首爲尼又復乘間蠱惑嗣君立髮復召【甲辰上行香見之交泣時蕭妃方寵王后聞之陰令長髮勸上納之欲以間妃】未幾大幸晉位昭儀曾未閱月水入寢殿亂證已萌得志之日恣行殘忍手斃已生之女傾防主母【武氏生女後愛弄之後出武氏扼殺覆以被上至陽喜發被女死矣驚啼問左右皆曰後適來此上大怒遂有廢立意】王后與蕭妃俱廢而昭儀冊立矣【乙夘十月是冬殺王皇后】才六年委以政事權侔人主【庚申】於是専權用事者二十四年其間酖殺太子宏而立賢【乙亥宏仁孝奏請迕防四月酖之立雍王賢爲太子】厥後斥死太子賢而立哲【庚辰廢賢庶人幽之逃巴州後遣仲勣迫令自殺立英王哲爲太子卽中宗也】帝崩中宗立【癸未】裴炎輔政【中書令】帝欲以后父韋貞爲侍中炎固爭帝怒曰我以天下與貞何不可而惜侍中耶炎懼遽白太后太后廢帝爲廬陵王【幽別所尋遷房州又遷均州流貞欽州】立豫王旦爲帝幽於別殿不得預政事【甲申正月旦亦太后子中宗弟卽睿宗也九月裴炎歸政斬於都亭】太后遂自稱制【後稱制二十一年甲申光宅元垂拱四永昌元天授二長壽二延載元天冊萬嵗元萬嵗通天元神功元聖歷三久視元長安元終甲辰】諸武用事唐宗室人人自危太后懼天下不服欲鉗以威盛開告宻之門爲羅織之法【乙酉】索元禮【胡人告宻召見擢遊擊將軍殘忍按一人獄令引數十百人太后終殺之以慰人望】周興來俊臣【興秋官侍郎俊臣禦史中丞競爲酷法興元禮各殺數千人俊臣破千餘家辛夘興流嶺南仇家殺於道丁酉俊臣棄市爭噉其肉斯須盡太后詔曰宜加赤族之誅以雪蒼生之忿】侯思止【庚寅告宻爲侍禦史初賣餅爲業與王義新進入獄者非死不出】之徒相繼引用宗室諸王【丁亥太后謀革命使興等按宗室宻狀韓魯等諸王皆自殺親黨皆誅義治越王貞黨與坐七百家籍沒者五千口】朝廷之士【誅人臣數百家刺史郎將不可勝數】駢首就捕𨿽狄仁傑魏元忠之賢亦幾不免【壬辰俊臣羅告同平章事任知古狄仁傑裴行本裴行禮盧獻魏元忠李嗣眞謀反下獄元忠書寃狀綿衣中遺其子稱變召見太后意寤出此七族流行本嗣眞余貶令此事卻在革命後】攺旗幟【金色】易服色【二事甲申年】立宗廟【立武氏七廟於神都】革唐爲周攺元載初上尊號曰聖神皇帝【庚寅以皇帝旦爲皇嗣賜姓武】生殺賞罰一皆由己設四匭以受表防【乙酉命鑄銅匭受諌諍】毀乾元殿以作明堂【丁亥】防貢士於洛陽城殿【庚寅二月殿試自此始】初試武舉以取士【壬寅正月】其時三思承嗣攸緒等皆已封王而承嗣三思復營求爲太子【說太后自古天子未有外姓爲嗣者後意未決】李徳昭嘗進言曰陛下有天下當子孫豈得以侄爲嗣乎自古未有侄爲天子而爲姑立廟者【初洛陽王慶之表請立承嗣謟詐備至太后怒命徳昭賜杖竟杖殺之因上言】至是仁傑從容開說又請召還廬陵王后意稍寤得還皇嗣又固請遜位【旦】遂立廬陵爲太子【戊戌】厥後張柬之崔暐【音偉】敬暉桓彥範袁恕已提衛兵誅二張中宗復辟是時太后年已八十二矣【甲辰柬之引彥範敬暉左右羽林屬禁兵遂請太子率李多祚等討賊收張易之張昌宗等斬之梟首天津南】夫武氏以一婦人竊天下大號溢二十一年而不禍敗者以姚元崇狄仁傑相於內婁師徳郭元振將於外徐有功【司刑丞獨存平恕】宋璟張柬之崔元暉輩登進仕用舉賢之道不無取焉耳然而殘酷烈虎狼之毒尙不忍食其子而後殺已生子女如獵狐兔略無靳色此而可忍則骨醉后妃幽廢嗣君誅鋤宗屬勦害大臣夫何難者迹其凶惡滛穢神人共憤千古腥聞實天地間非常之妖孽焉故孫之翰唐論範祖禹唐鑑皆以武氏列於本紀者爲非而朱文公綱目於武氏建年處兩行分注直書爲周武氏某年而復大書其下帝在某州其取春秋之義以爲母后僣竊之戒所以正帝統而黜僣亂者其意深矣至於感興之作曰云何歐陽子秉筆迷至公唐經亂周紀凡例孰此容嗚呼歐陽子其能逃此議乎中宗【昭帝】顯【髙宗第七子武氏所生】初旣以太子卽位旋罹幽廢越十五年召還復立爲太子又七年姦臣伏誅卽位社稷復歸於唐才六年爲韋後所弒【乙巳神龍二景龍三壽三十五】迹李氏興復之功𨿽出於張柬之輩要皆狄仁傑之力仁傑𨿽先武氏而沒然廬陵王來居東宮其兆已可見而柬之彥範敬暉等則固公門桃李也【仁傑薦柬之宰相才又薦姚元崇桓彥範敬暉等數十人皆名臣或謂曰天下桃李悉在公門矣】或者乃謂公身爲唐臣入相於周卒死於位以盧氏一姥猶切譏之【盧氏姥仁傑姨也仁傑嘗問表弟有何求姨答云只有一子不欲令事女主耳松牕雜錄】不知當時事體蓋有甚難者寗武子之愚所以不可及也特公未及如志而卒耳帝復辟初年追曩者天日之盟【初與韋後同幽閉房陵情愛甚篤私誓曰異時復見天日當惟所欲不相禁】忘前代牝晨之戒每臨朝聴政皇后必施帷幔與聞又復委任上官婉兒使掌制命居中用事【婉兒辧慧武氏使決表奏上復使掌制命】上女安樂公主適武崇訓三思子也因緣出入婉兒通焉又薦諸韋後上使後與三思雙陸而自居旁防籌三思旣與後通而武氏之勢復振初二張旣誅洛州長史薛季昶朝邑尉劉幽求皆以三思尙在勸彥範等誅之不聼【季昶嘆曰吾不知死所矣幽求曰不誅三思公輩終無地噬臍無及】至是始勸上誅之不可得矣未幾三思以崔湜鄭愔爲謀主【敬暉以湜爲耳目伺三思湜悉以暉等謀告反爲之用二張敗愔貶至是獻三思去柬之等五人之防三思皆引爲中書舍人】封五王罷政事【三思與後譛五人不利社稷封東之漢陽王暐博陵王敬暉平陽王恕已南陽王彥扶陽王並罷政事已上皆元年】已而誣殺五王【三思使鄭愔誣告皆貶州司馬崔湜說三思矯制殺之乃以周利用攝侍禦史使嶺外比至柬之暐已死曵彥範竹槎上肉盡杖殺敬暉咼殺恕已服黃金迫飲數升野葛汁不死捶殺之拜利用中丞】權傾人主加以五狗扇虐【宗楚客宗晉卿紀處訥甘元東三思羽翼周利用冉祖雍李俊宋之遜姚紹之三思耳目時人謂之五狗已上丙午】動揺東宮至是太子重俊與李多祚【左羽林將軍】矯制發羽林千騎誅武三思崇訓於其第【丁未後以太子非所生惡之三思尢忌太子故太子殺之引兵入上謂千騎何爲從多祚反千騎斬多祚太子亦爲左右所殺】元惡𨿽除而妻煽黨【韋後】妖女撓權【安樂公主】後妹【郕國夫人】上官【婉兒】皆依勢用事側門開府墨勅斜封濫官充溢【戊申後等用事側門墨勅除官斜封付中書安樂自爲制勅掩文令上署上從之】紀綱紊亂帝𨿽置修文館乃令效伎藝爲樂【己酉諸學士或舞談容娘或舞渾脫或舞黃麞或誦波羅門咒或效道士上章惟司業郭山惲歌鹿鳴蟋蟀諷諌】𨿽知重銓衡而附勢贓濫選法大壊【己酉命崔湜鄭愔掌之選法壊】未幾身死於餅餤之毒【庚戌醫術馬秦客烹調楊物得幸於後恐事泄被誅遂與後及安樂公主合謀弒帝】四子前後皆不得其死嗣亦不迹帝幽廢二十餘年亦惘惘然無所知耳及正位昬愚惟甚𨿽有國猶非其國也史稱其親遭母后之難而復自蹈之所謂下愚之不移者與韋後弒帝立溫王重茂卽位【卽殤帝年十六】自稱皇太后相王子臨淄王隆基與太平公主【相王同母妹】劉幽求等謀以兵入誅後子母【韋後安樂公主】盡殺諸韋及爲後所親信者於是睿宗旦卽位【謚興帝髙宗第八子武后所生初封相王卽位五十四庚戍景云二在位二年】初武氏廢中宗旣已立帝武氏篡又以帝爲皇嗣賜姓武中宗召還帝遜皇嗣位於中宗中宗崩帝子隆基平內難奉帝入輔少帝【卽殤帝】少帝遜位固辭不獲至是始卽帝位蒞政之初姚崇宋璟恊心輔政罷斜封官數千人賞赤縣令抑宦官【宦者以事屬長安令李朝隠朝隠系於獄上曰赤縣令能如此朕復何憂加一階爲太中太夫賜中上考絹百疋】姚宋典選文武【璟吏書典文選崇兵書典武選】不畏彊禦而選法俱治當時翕然以爲有貞觀之風【皆庚戌】未幾太平【上妹】用事姚崇貶黜斜封復行紀綱再紊所幸立嗣以功【初立太子以宋王成器嫡長平王隆基有大功未決成器涕泣固讓幽求上言平王拯社稷之危救君親之難論功當立從之】彗星告變徳避災足爲賢耳然終惑女弟明斷不足𨿽位而不授以政自稱太上皇總大事卒醸成太平之惡姦人黨附幾至叛逆遂使宗初年遽負殺姑之名於天下惜哉【宗爲太子時太平憚其英明勸上易之不果及傳位又勸自總大政後又謀廢立王琚等勸宗除之先誅其黨賜死於家子及黨死者數十人】宗【明帝】隆基【睿宗第三子壬子先天一開元二十九天寶十四至徳一在位四十五年】開元之初始親政事【癸丑秋誅太平上皇徙百福殿】勵精爲治首講武驪山【十二月上親執金鼔軍容不整流郭元振誅唐紹軍震恐】禁潑寒胡戱【十二月張說諌非干羽柔逺之道遂禁】汰僧尼【甲寅春還俗萬三千餘人】禁女樂出宮人【八月】毀乘輿服玩焚錦繡珠玉廢兩京織錦坊天性友愛惇睦兄弟長枕大衾五幄更處【兄宋王成器申王成義弟薛王岐王從兄豳王禁中共衾帳詩酒爲樂】均內外出入之式【京官有才識者充都督刺史刺史有政績者除京官】罷員外檢校冗員【自今非戰功別勅無得擬注並甲寅】置侍讀選儒學之士【乙夘選儒士入內侍讀待以師傅之禮】復史官對仗奏事【丁巳史官依故事入閤】擇學術之儒編校羣書【丁巳】置兩文館以校讐【己未置文崇文二館置校書郎】復置麗正書院【癸亥以聚文學之士命張說修書使】搜遺書注孝經【壬戍】試縣令【丙辰試理人防惟鄄城令韋濟第一擢之二百人不入第且之官放十五人歸】選刺史【乙丑自選聲望十一人爲刺史命宰相下餞之洛濵自制十韻詩送之】至於酷吏及其子孫則放棄禁錮【甲寅放周利貞等十三人乙丑禁錮來俊臣等二十三人子孫】懷州樂工衣文繡立以刺史爲散官【乙亥命三百里內音樂集五鳳樓宴懷州車載數百人皆衣文繡牛皆虎豹犀象之狀立貶刺史】而元紫芝於蒍於之歌則嘆其爲賢人之言【同時魯山令元徳秀字紫芝惟遣樂工數十連袂歌於蒍元所爲歌帝聞善之】載在史冊善政屢書良由卽位以來賢相繼用姚崇尙通宋璟尙法張嘉貞尙吏張說尙文李元杜暹尙儉韓休張九齡尙直各隨其長相與輔贊是以二十餘年間四夷賔服衣食富足西京東都米斛直錢不滿二百絹疋如之海內富安行者萬里不持尺兵刑部所斷天下死罪二十四人【庚午丁丑年斷五十八人】幾致刑措號稱太平可謂盛也已矣自是以降志欲旣滿侈心乃生忠直浸疏讒防並進枉國法而赦安祿山【祿山營州雜胡姓康父死隨母適突厥安延偃冒姓逃至爲平盧討擊使丙子討契舟敗張守珪奏請斬之張九齡固請當誅且兒有反相不殺必爲後患上曰卿勿以王夷甫識石勒枉害忠良赦之壬午爲平盧節度甲申兼範陽節度辛夘兼河東節度先是庚寅封東平王】罷九齡而相李林甫【初欲相林甫問九齡對曰臣恐異日爲廟社憂丙子林甫計罷九齡於是與牛仙客並相自甲戍登用壬辰卒凡十九年癸巳楊國忠說祿山誣林甫與阿史忠謀反未削官籍沒剖棺褫服取含珠以庶人禮子孫流竄親黨貶五十餘人】殺周子諒而寵牛仙客【牛朔方節度林甫謂宰相才丙子並相丁丑禦史周子諒彈之上怒防殿庭流瀼死】貴髙力士而異日宦官之禍所由基【以力士爲將軍四方表奏先呈力士小則決之權傾中外】置十節度而異日藩鎭之禍所由起【壬午置安西北庭河西河東朔方範陽平盧隴右劍南嶺南等十道節度經略使以備邊】兵因召募而日壊【初癸亥張說議召募壯士充宿衛兵農分始此後又選府兵及白丁十二萬謂長從宿衛乙丑更長從宿衛曰勁騎分隸十二衛總十二萬爲六畨癸未邊兵防多費廣民困庚寅府兵日壊無兵可支勁騎亦稍變廢應募皆市井無賴子弟猛將精兵皆聚西北中國無武備】財以聚斂而日煩【初辛酉宇文融充括戶使多張虛數得戶八十餘萬田稱是己夘融治財得幸廣置使聚斂自是言利者祖於融融爲相百日罷以贓流巖州道卒癸酉楊愼矜知太府出納奏諸州所輸布帛污破者悉下本州徵折補錢愼矜浸幸癸未韋堅王鉷輩競以利進甲申韋堅聚江淮運船縣尉崔成甫坐船頭唱得寶歌獻望春樓下乙酉王鉷戶口色役使徵三十年租庸剝割求媚戊子楊國忠以聚斂進一嵗中領十五使】中國之武備浸輕生民之膏血已竭國不可以爲國矣蓋修身齊家者治國平天下之本也帝於齊家之道浸有所虧始也廢皇后【甲子後坐其兄以後無子爲厭勝廢兄王守一伏誅】繼而殺三子【太子瑛鄂王瑤光王琚及卽位武惠妃生壽王有寵惠妃女駙馬楊洄又伺三子過告妃妃泣訴上怒欲皆廢之九齡諌止丁丑九齡罷上問林甫對曰此陛下家事意乃決廢爲庶人賜死城東驛】最後奪壽王妃【初武惠妃卒後宮數十無當意者甲申或言壽王妃楊氏之美絕世無雙召入恱之乃令妃自乞爲女官號太眞更爲壽王取韋氏潛納太眞宮中太眞己未九月生乙亥冊壽王妃甲申入宮乙酉冊貴妃丙申六月縊死】父子夫婦之間恩乖而倫亂矣夫自新臺不恥聲色迷亂政事廢弛者一十有二年甚至玉環洗兒醜聲播亦不卹也【戊子祿山爲妃兒壬辰祿山生日後三日入宮妃裹以錦繡𦇤褓使宮人舁之號洗兒上喜厚賜自是或對食通宵醜聲達外上亦不疑也玉環太眞小名】何物國忠夤緣入相【國忠初名釗後賜今名妃從兄妃三姊皆夫人崔氏韓國裴氏虢國栁氏秦國上皆呼姊國忠素亂虢國以聚斂進自侍禦至相凡領四十餘使壬辰林甫卒入相】繼林甫飬亂之餘【初邊帥皆用名臣功名顯著入相林甫欲絕其路奏文將怯矢石不若用寒族武人上恱始用祿山至是諸道節度不用文將精兵咸戍北邊天下勢偏重卒成祿山之禍皆林甫専權固寵之謀也】又激祿山速反以表其言之驗【祿山猶畏林甫狡猾蔑視國忠由是有隙國忠屢言其反上不信其後有言者皆縛送祿山乙未六月國忠使京尹圍其第殺其客其子慶宗尙主在京宻報之祿山愈怒十一月遂反】未幾反範陽陷東都【祿山十一月自範陽引兵十五萬反陷河北諸郡十二月渡河冰一夕合成梁進陷東都縱兵殺掠官軍盡敗】陷長安【丙申正月祿山僣號東都稱大燕皇帝六月陷長安捕百官送洛陽殺王侯將相家並及嬰孩殺公主王妃駙馬等八十三人祭安慶宗先是乙未誅慶宗至是報怨殺皇孫郡縣主二十餘人】國忠於是首倡幸蜀之防【六月建議幸蜀使韓虢入勸上從之國忠自領劍南節度】上至馬嵬【咸陽驛名】西兵擁不前國忠伏誅【將士饑忿陳禮以禍由國忠殺之屠支體以槍揭首並殺其子及韓秦夫人又追殺其妻女及虢國等】貴妃縊死【兵猶不行請誅貴妃上令力士引於佛堂縊殺之瘞路側時年三十八軍士乃整部伍爲行計】車駕乃西遂畱太子討賊嗚呼靡不有初鮮克有終安之不可恃治之不可忽也如此況棄妻殺子滛奪子婦綱常滅矣其能長久乎陳同父曰宗之失豈特在於天寶之後而禍亂之原蓋已萌於開元之初髙力士爲右監門將軍見於開元之元年【癸丑】則是姦邪之進實肇於此異時林甫祿山之見用力士爲之階也【力士本出三思家三思女嫁裴光庭爲祈力士請相林甫上自用蕭嵩言相韓休方艸制力士遽漏於武氏乃使林甫爲休請休徳林甫怨嵩休薦林甫堪相遂擢黃門侍郎尋拜相】置左右教坊黎園等樂選伎妾置宜春院見於開元之二年【甲寅】則是聲色之欲已縱於此異時楊妃之進卽是心爲之也以宇文融爲括戶使見於開元之九年【辛酉】則是聚斂之原已基於此異時韋堅王鉷與夫楊國忠之徒實皆祖於融者也然則天寶之禍其來誠非一日矣特開元之初姚宋繼相忠言讜論革其非心納君當道措天下無虞晚年疏忠直信讒防心烏得不縱禍烏得不作哉故吾不獨惜其不善終尢惜其不能謹始也肅宗【宣帝】亨【宗第三子】因祿山之亂以太子從君父入蜀至馬嵬【丙申六月】父老遮道請畱願率子弟從殿下東破賊取長安須臾聚至數千人帝涕泣跋馬欲西廣平王俶建寧王倓【音談皆帝子俶昌六反】與李輔國執鞚諌【鞚苦貢反馬勒也】宗乃命分軍從帝【父老擁太子馬不得行宗總轡待久不至使人偵之還白狀上曰天也乃命分後軍二千人及飛龍廐馬從太子偵丑正反問也】又宣防欲位不受旣畱未知所之倓曰殿下嘗節度朔方宜就以圖大舉至平涼杜鴻漸來迎【朔方畱後】裴冕隨至【河西司馬】皆以朔方爲勸至靈武裴杜請遵馬嵬之命卽位【丙申七月卽位攺元至徳乾元二上元二寶應一在位七年】首任裴杜【裴冕爲相杜鴻漸中書舍人】郭子儀【兵書】李光弼【戶書並同平章事】召山人李泌侍謀軍國【帝布衣交栁玭稱後兩京泌謀居多其功大於魯連範蠡喜談神仙爲世所輕】廣平王爲兵馬元帥進彭原【十月泌勸進彭原俟西北兵至】明年移軍鳳翔【丁酉二月先是攺扶風爲鳳翔】其年復兩京【九月廣平王將回紇等軍與子儀復長安西京賊奔陜十月敗賊新店克陜遂復洛陽東京賊奔河北十一月平河南河東是時慶緒殺父祿山襲僞位已久矣】上皇還京師【帝十月發鳳翔入長安十二月上皇至長安上表請避位不許】父子重歡宗廟再安何其中興之速哉良由委任郭李之専廣平王以長子當帥師之任杲卿眞卿倡忠義於河北張巡許逺遏賊勢於睢陽所以卒能成克復之功也【初乙未十一月河北二十四郡皆降賊獨平原太守顏眞卿斬賊使起兵遣司兵李平間道奏宗喜曰朕不識顏眞卿作何狀乃能如是丙申七月其卿以蠟丸達表靈武上以蠟丸致赦書眞卿頒下河北河南江淮由是諸道狥國益堅乙未十一月眞卿從兄常山太守顏杲卿起兵復河北十七郡太原王承案掩其功公起兵才八日賊至告急承業不救恆山陷罵賊見殺丙申正月眞源令張巡起兵被圍六十日大小三百戰敗令狐潮走之七月大破賊將於雍丘丁酉正月賊將尹子奇十三萬趍睢陽太守許逺告急巡合兵禽賊將六十人殺賊二萬餘逺推巡爲主賊遁眾議棄城走巡逺以睢陽江淮保障堅守食茶紙雀防婦人等十月城陷皆死之大小四百餘戰殺賊十二萬】然當是時賊勢𨿽敗餘孽猶存【初復長安慶緒走陜復洛陽慶緒走河北殺降人哥舒翰等走鄴丁酉賊黨史思明囚慶緒使者來降戊戌六月李光弼勸上陰使烏承恩圖思明思明覺殺之復反己亥正月思明殺慶緒自號大燕復陷洛陽丁丑思明爲子朝義所殺僣僞位】正宜振權綱修典憲以大中興之功柰何不爲經逺之謀専務姑息之政名器不可假人者也先是旣以官爵賞功軍士僮僕至衣金紫而稱大官𨿽有告身僅易將軍之一醉【丁酉府庫空以官賞將士給空名告身臨事注名大將軍告身僅易一醉應募者並衣金紫】廢置人主之大權也今焉於邊帥之置不問賢否惟察軍中所欲立者授以旌節【戊戌平盧節度使王元忠死令察軍中所欲立者立之節度由軍士廢立自此始】名器防用於下廢置不出於上唐之紀綱至此大壊不可收拾矣至於以魚朝恩爲觀軍容使使李郭名將爲所節制【戊戌以宦者朝防節制討慶緒】以李輔國専掌禁兵𨿽制勅必經署而後行於斯二者尢爲紊亂【陳同父文】猶未也論帝大節有可言者馬嵬之命𨿽不受於前靈武之勸何遽從於後已不能免叛父之譏至於畏輔國握兵而刼遷上皇之罪不敢問【上皇居興慶宮庚子七月輔國與張后諌矯上語遷西內上欲誅之畏其握兵不決輔國本東宮小臣委以兵柄反被鉗制】畏張后悍戾而問安西內之禮不敢行【辛丑端午山人李唐見上抱防女曰朕念之卿勿怪唐曰上皇思陛下想亦如是上泣下畏張后不敢詣西內】遂致上皇竟以憂崩【壬寅三月甲寅】帝徒以哀慕而歿【三月丁卯】無補於孝子之事矣同日之內張后子母【後子越王系兗王侗】皆戮於輔國之手【輔國與後晚有隙元振附輔國上疾後使太子殺輔國言其與元振爲亂太子不可後召系謀之元振知以告輔國遂遷後別殿上崩殺其子母】嗚呼以一人之身上不保其父中不保其身下不保其妻子近小人之禍其烈如此可不戒哉輔國隨亦爲盜所殺竊其首一臂而亡【十月代宗以輔國有殺張后功不欲顯誅使俠者入第刺殺抵其首混中】代宗【武帝】豫【初名俶肅宗長子壬寅四月卽位癸夘廣徳二永防一大歷十四在位十七年】涖政之初再復東京【壬寅十月先是庚子思明復陷東京】朝義授首大河南北復爲唐土要多僕固懷恩之功也【壬寅十月命雍王適元帥僕固懷恩副之及回紇等兵十萬發陜州擊賊橫水賊陣不動鎭西節度使馬璘單騎突陣奮擊大軍乘之朝義大敗走懷恩進克東京及河陽城又追敗朝義衡州懷恩子防又敗之於貝州又與回紇敗之於下博朝義走莫州圍之其將田承嗣說朝義親往豳州發兵救莫旣去承嗣卽以城降送其母妻子於官軍瑒等又追及之遂溢林中癸夘正月李懷仙取其首獻】獨惜夫輕聼懷恩之奏用賊將薛嵩田承嗣李懷仙李寶臣四節度分帥河北自爲黨授【河北旣平懷恩恐賊平寵衰奏以朝義降將薛嵩爲相衛邢洺貝磁六州節度田承嗣爲魏博徳滄瀛五州防禦使李懷仙僞故地爲幽州盧龍節度使及成徳李寶臣分帥朝廷厭興苟授之】與山南梁崇義淄靑李正己結爲防姻互相表裏其後各廣土地根據盤結自署官吏不供貢賦一付姑息不能復制名爲藩臣實皆蠻貊異域焉【正己初有淄靑等十州後平李靈曜又得曹僕等十州擁兵十萬雄據東方田承嗣據魏博相衛洺貝澶七州李寶臣據恆易趙定深冀滄七州各兵五萬梁崇義據襄鄧均房復郢六州兵二萬】再誤於辛云京以疑貳致讒使懷恩寃抑莫訴卒引冦反噬【初懷恩受詔與回紇相見太原河東節度辛云京疑司汗懷恩壻恐合謀爲患閉城不犒師及賊平詔懷恩送可汗又閉城不相聞懷恩怒具表不報云京又結中使言懷恩回紇連謀反懷恩上書自訟遣使慰諭欲入朝爲副將所制不果癸夘秋遂反】故安史之亂初平而四裔之患隨至吐蕃入長安上有陜州之幸【癸夘十月長安一空子儀引三十騎收兵四千泣諭將士共雪國恥百姓紿之日令公自商州將大軍至虜遁十二月子儀迎上還長安曰用卿不早故及此】懷恩兩引外冦遂有奉天之迫涇陽之圍【甲辰八月懷恩引回紇吐蕃入冦適子儀自河中入朝命鎭奉天十月迫奉天忽遇子儀大軍驚愕涉涇而遁乙巳九月懷恩復誘二冦至懷恩疾死鳴沙十月二冦合圍涇陽以懷恩死爭長分營子儀單騎見回紇責之且說襲吐蕃吐蕃遁去追殺萬計】所幸子儀精誠威信戎狄懾服有以辦懷恩而使王室之再造也大抵帝仁而不武委靡太過剛防不足權歸閹官程元振用事【壬寅代輔國判元帥府司馬】來瑱以宰相遇讒致死【癸夘初在襄陽拒元振請托及相誣有怨言賜死】李光弼憤郁竟殞其生【元振忌諸將功欲害之故土蕃入冦徵兵光弼等畏不至又不敢朝諸將遂不復稟令光弼愧恨卒】郭子儀擯廢家居不保丘壠【盜發子儀父墳元振朝恩離搆百計罷副元帥遂上肅宗詔書自明方悔悟眷禮】委魚朝恩之専旣爲觀軍容使而總禁兵【癸卯】復判國子監而掌文教【丙午常衮諌不納朝恩僅能執筆釋章句遽自謂才兼文武】元振竟以掩蔽虜冦幾亡社稷甫削官放逐【癸夘冬常博柳伉奏元振専權妬忌吐蕃入冦不時奏狼狽出幸詔削官歸田流死於道】朝恩勢傾中外政有不預聞者輙怒曰天下事有不由我耶上始不堪乃與元載謀誅之【庚戌三月】元載竊居相位十有六年政以賄成僣侈無度旣誅朝恩驕奢彌甚始正典刑【丁巳伏誅籍胡椒八百斛他物稱是臨刑請主者快死曰相公須受少污辱脫穢襪塞其口殺之並誅其妻子】蓋皆已晚矣至於理財也以劉晏第五錡管鹽鐵猶爲不足【壬寅晏戶侍充轉運鹽鐵等使錡榷鹽收緡錢十餘倍】稅靑苗錢【甲辰稅錢紿百官俸祖農調廢始以畆定稅斂以夏秋至是國用不足不及秋苗方靑卽徵之】取畿內麥【乙巳五月第五錡請十畆稅一】於崇佛教也置百髙座講仁王經【九月以星變外冦置座資政西明寺冦迫京畿方罷講】作章敬金閣等寺【丁未造章敬寺毀曲江及華淸宮給費萬億造金閣寺五臺山鑄銅塗金爲瓦費巨億王縉給中書符令僧四方求利營之】廣度僧尼【戊申度千人】出盂蘭盆褒贈亡僧【戊申贈章慶僧不空官卿監爵國公卒贈開府】於時三相入侍多談佛理中外相化廢人事而奉佛法刑政日紊唐室大壞決於此矣【元載王縉杜鴻漸皆好佛奏國家運祚皆宿植福業故安史有子禍懷防病死二冦木戰而退上遂深信】

史纂通要卷十五﹤史部﹐史評類﹐史纂通要﹥

欽定四庫全書

史纂通要卷十六

元胡一桂撰

唐【下】

徳宗【文帝】適【代宗長子己未五月卽位庚申建中四興元一貞元二十在位二十六年】卽位之初罷貢獻罷黎園使【及樂工三百人余隸太常】卻祥瑞卻金銀貢器岀宮人【三百人】放舞象鷹犬【放象三十二荊山】減乘輿服禦禁奏置寺觀度僧尼罷防沽以沙宛豕三千給貧民減常貢錦千疋服玩數百事又詔財賦皆歸左藏不期月間善政疊出四海之內聞風振悚李正己畏上威明獻錢三十萬【己未六月獻崔佑甫請遣使慰勞淄靑將士因以賜之正己慙服以爲太平可望】崔寧在蜀専恣一日來朝【寧彊恣十年朝廷患之莫能易始朝】淄靑軍士至投戈相顧曰明天子出矣吾屬猶反乎皆崔佑甫爲相務崇寛大故當時政聲藹然以爲有貞觀之風不幸賢相云亡【己未六月相庚申六月卒】楊炎獨任多更佑甫善政務行元載舊事【初佑甫薦炎後獨相紛更案徳載故復行其事】旣以私意譛殺劉晏天下駭惋【庚申七月李正己表訟其事】已而楊炎將誅盧用事【辛酉二月杞相奕之子守虢州言官豕害民上曰徙沙宛杞曰同州亦陛下百姓食之便上曰守虢憂他州相才也大用之鬼兒藍色多詐不情十月貶炎崖州司馬殺於道】以疑似離間羣臣而固寵以嚴刻勸上行之而中外失望於是復防酒沽【壬戌】借商錢【時兩河用兵缺乏凡商錢出萬緡者悉借其餘供軍】括僦櫃質錢【僦卽就反賃也櫃求位反匣也凡蓄錢帛粟麥者四取其一百姓罷市】增天下稅及鹽錢【淮南陳少防奏本道稅錢毎千請增二百詔諸道如之鹽每十亦增百錢】茶竹木有稅【已上壬戌】間架陌錢有法【癸亥趙贊乞行毎屋兩架爲間上二千中一千下五百公私貿易毎千錢官畱五十他物約錢爲率】苛政日增民不堪命於時方鎭怙疆李惟嶽以成徳叛三年矣田悅李正己梁崇義相挻而動【辛酉正月李寶臣卒子惟嶽求繼襲不許自爲畱後田悅爲請節又不許悅遂與李正己約惟嶽勒兵拒命復與梁崇義遙相應援】正己之子納又以靑州叛【刺史】乃命朱淊討惟嶽【淊盧龍節度使】𨿽幸王武俊斬惟嶽以降【壬戌正月武俊惟嶽將易定平】未幾武俊亦叛恆冀朱淊叛幽州【並壬戌四月】命李希烈討納【七月】而希烈又叛反與納共謀襲汴四盜【淊悅武俊納】各自稱王共推希烈爲帝株連半天下帝乃信盧之姦邪傾陷遣太師顏眞卿詣許州宣慰詔下舉朝失色公年已八十矣乘驛卽行守節不屈竟爲希烈所害徒失元老爲國家羞【癸亥希烈陷汝州上問計於杞曰誠得儒雅重臣宣慰不勞而服眞卿三朝舊臣眞其人上乃命詣許州乘驛至許欲宣詔防希烈使飬子千餘嫚罵拔石擬之公足不移色不變希烈遽以身蔽之適四盜奉表稱臣希烈召公示之曰四王遣使云云公曰此乃四凶何謂四王相公不自保重乃求與亂賊同覆防耶他日又使四使誘公公叱曰汝知有罵祿山死者顏杲卿乎乃吾兄也吾豈受汝誘脇乎希烈乃使甲士十人守公於館掘坎欲阬之眞卿怡然曰何必多端亟以一劍相與豈不快心耶甲子希烈弟從朱泚敗伏誅希烈怒遣使至蔡州殺公遂縊殺之後攺顏如生握拳透】逾年希烈圍襄王師不利【癸亥神防宣武二將大敗奔散】詔涇帥姚令言救襄令言至京又叛【十月引五千兵至京以櫔食菜餤犒師眾大怒迫令言反】迎立朱泚據有京城【令言謂朱太尉閒居請奉爲主是夜列炬傳呼入宮源休勸泚僣號國號秦又勸戮王子王孫七十七人以絕人望在京宗室無遺】帝幸奉天【賊斬關入上乃與妃嬪自苑北門出幸奉天左金吾大將軍渾瑊至瑊有威望眾心恃之】泚遣鋭兵三千襲帝司農卿叚秀實慮奉天守備單弱倒用司農印詐姚令言符追還【泚遣涇原兵馬使韓旻將兵旣發叚秀實與孔目官岐靈嶽詐符追旻還泚令言大驚岐靈嶽獨承其罪死不以累秀實】泚議僣帝事秀實又奪源休笏奮前大罵撃泚泚濺血灑地秀實竟以身死之【同日泚召李忠言源休姚令言及公議稱帝事公奪休象笏唾泚面大罵曰狂賊恨不斬汝萬叚豈從汝反耶左右爭前殺之上聞涕泗久之】未幾泚攻圍奉天經月【三十三日初庚申術士桑道茂言陛下數年有離官之厄奉天有天子气宜髙大城爲備及攻急上與渾瑊對泣一日攻門自夘至酉防瓌與瑊血戰退】云梯之急賊已登城將士疲餒賴渾瑊撫諭激以忠義鼓噪力戰賊乃引退【十一月泚造云梯容五百人瑊預鑿地施薪油待之瑊中流矢戰不輟防梯一輪偏陷不前火出地中梯人灰燼乃退】入夜復至矢墜禦前三步微李懷光山東數千里赴難一戰而勝城不守矣【矢墜上大驚懷光兵至敗泚兵乃遁眾謂三日不至城不守矣】大勲未賞遽信盧杞姦謀使懷光咫尺不得一見怏怏亦叛【初懷光聲罪俟見上請誅之白上懷光兵威已振當席捲滅賊若入朝賊得爲計上可之懷光大恚恨】與泚連兵於是又有山南之幸【甲子二月幸梁州】尙賴陸贄盡心於內論諌數十百篇陳時病本仁義興元一詔【甲子正月】疆藩革心【武俊田悅李納見赦令皆去王號上表謝罪】士卒感泣【山東宣赦士皆感泣】李晟渾瑊戮力於外【癸亥十一月晟神防行營節度入援兵僅四千旬月萬餘】晟以孤軍處二彊冦之間壹以忠義感激流涕誓眾決志平賊【甲子三月韓遊壊戴顏休駱元光尙可孤皆受晟節度軍大振】懷光旣遁【遁河中乙丑八月馬燧誅之河中平】渾瑊進屯奉天與晟東西相應收復京城誅夷元惡【瑊副元帥甲子五月復京師六月涇卒殺令言降泚將斬泚降】還奉宗廟【六月上發梁兆七月至京】而李抱眞又說降田悅武俊納等遂與武俊敗朱淊於貝州【癸亥冬抱眞使賈林說降三人外事朱淊而已甲子三人見赦去號謝罪三月田悅爲侄緒所殺四月以緒嗣節度五月抱眞武俊敗淊淊奔範陽明年夏死】李希烈【壬戌十一月反】𨿽陷襄城【癸亥十月】據汴【十二月】僣位【甲子正月國號楚】未一年敗逃而汴州平【十一月劉洽平汴州希烈遁蔡】才數月族誅而淮西又平【丙寅四月希烈日蹙會疾大將陳仙奇使醫毒殺族之以降七月賊兵馬使吳少誠殺仙奇自立】妖氛旣埽方隅粗定亦云幸矣謂宜懲創更化可也然帝素性猜疑惟知恕己當逃難之時乃謂播遷爲天命謂待人反失推誠謂諌官歸過於朕躬謂羣臣不可倚仗【癸亥與陸贄語及亂曰此亦天命非由人事又謂所致患害其失反在推誠多被姦人賣弄又謂諌官歸過朕躬以自取名】謂佑甫爲有短【上與泌論佑甫急朕嘗知其短而防之】謂公輔爲賣直【甲子上長女長安主卒欲造塔厚公輔諌上曰費甚微但欲指朕過賣直耳罷爲庶子】謂蕭復爲輕己【復嘗與同奏事杞順上防復正色曰言不正上愕然退曰蕭復輕我由是疏之出爲山南諸道安撫】至用延賞私怨奪李晟兵符【丁夘上以晟社稷功尢不能容張延賞與晟素有隙揣上意毀之罷兵柄】信延齡譛謀罷陸贄相位【辛未相贄甲戍罷贄疾裴延齡姦詐延齡日短贄於上故罷】至於盧則不覺其姦邪儻非袁髙駁制幾至再用【上論忠淸彊介人言姦邪朕獨不覺李泌曰陛下不覺此所以爲姦邪癸亥冬懷光奏貶新州司馬乙丑量移吉州長史未幾用刺饒州袁髙駁制攺灃州別駕死】於延齡則甘受其譎詐儻非陽城慟哭欲裂其麻必至爲相【諌議大夫陽城防延齡姦詐且曰若以爲相當取白麻裂之慟哭於廷卒不得相而死】自陸贄旣免宰相惟取充位奉行文書而所任者延齡齊運渠牟執詣等【丙子李齊運禮部尙書無學暗大體阿謏而已韋渠牟補闕憸巧中意一時浮競爭出其門韋執詣側媚得幸王叔文與善擢同平章事】皆權傾中外竇文場王希遷霍仙鳴之徒則以刑余典軍【甲子以文監神策軍希遷監右廂兵馬始令宦官分典禁旅丙子以丈仙鳴皆爲神防中尉】且因奉天窘乏屬意聚斂創防茶法【癸酉初稅茶歲收四十萬緡】置負賸庫【癸酉延齡奏天下宿負八百萬緡拆爲負庫收諸州抽貫錢三百萬緡爲防庫呈樣物三十萬緡爲季庫帛以素出以色入者爲月庫以掌之其實皆取常賦支用未盡者張虛數惑上初無增也】立宮市肆【先是宮中市物官吏主之隨給其直今官官領之謂之宮市抑買不估又所與皆故衣敗繒不可用置白望數百人閱所賣取之至有空手防者】李兼在江西則有月進韋臯在西川則有日進裴肅以刺史進奉而擢觀察【肅在常州賣薪炭案紙進奉】嚴綬以幕僚進奉而擢刑部【宣歙劉贊卒綬傾軍府進奉並丙子】聚斂之臣充斥內外獨於待方鎭也銷剛爲柔刓方爲圓威令竟不可復伸【乙丑李方榮逐節度使劉士寧竟以爲畱後丙子上不欲生代節度使令自擇行軍司馬爲儲帥庚辰山南節度使於頔専恣凡奏請一一從之甲申昭義節度使李長榮卒上遣中使就軍士所附者卽授之】是以範氏之論曰帝粃政最多而大有三一曰姑息方鎭二曰委政宦人三曰聚斂貨財唐之亡卒坐此三者矣順宗【安帝】誦【徳宗長子乙酉正月卽位乙酉永貞元僅八月】帝不幸寢疾踐祚姦邪肆志近習弄權王伾王叔文李忠言牛昭容之徒用事於內韓防柳宗元劉禹錫等采聼於外【上爲太子時翰林待詔王伾善書山陰王叔文善碁俱侍叔文詭譎伾依之宻與翰林學士韋執詣陸淳呂溫李溫儉韓韓防陳諌柳宗元劉禹錫等定爲死友淩凖程異等又因以進旣卽位伾散騎常侍叔文起居舍人叔文依伾伾依宦官忠言忠言依昭容牛氏毎事叔文可否然後宣中書執誼承行防等采聼外事謀議倡和】帝乃能因韋臯表請委政冢嗣以安社稷足爲賢矣【六月臯表陛下哀毀成疾請令太子監政從之八月遜位臯又上牋太子極言叔丈等姦邪亂國】憲宗【神帝】純【順宗長子乙酉八月受禪丙戌元和十五在位十五年】首用忠良以杜黃裳爲相【乙酉六月監政時】而裴垍李藩李綘裴度諸賢相繼進用斥逐羣小王伾叔文旣貶【八月伾開州司馬死叔文渝州司馬賜死】其黨韓防之徒再行罷遣【九月防防州饒州宗元柳州禹錫朗州諌臺州凖連州異郴州皆貶爲司馬】自貞元十年以來朝廷威福日削方鎭浸橫天下之爲節度者十五而縣官賦入止東南八道帝慨然發憤志平僭亂黃裳首請以法度裁制卒能命將興兵削平丑逆【丙戌黃裳請裁制藩鎭上始用兵討蜀以至威行兩河黃裳啟之也】誅惠琳於夏綏【乙酉冬夏綏韓全義入朝勒致仕楊惠琳知畱後反丙戌三月兵馬使張全金殺惠琳以降夏州遂平】擒劉辟於成都【乙酉東川韋臯薨副使辟自爲畱後丙戌春反眾議難收黃裳獨謂取如拾芥薦髙崇文討之九月擒送京師斬之蜀平】執李錡於浙西【錡淄川王五世孫徳宗以奉獻暱之後節度鎭海丁酉九月反命王鍔討之其將張子良執獻父子腰斬】縛從史於昭義【己丑成徳王士眞卒子承宗立九月反昭義盧從史請討之遂命吐突承璀致討從史反與承宗通謀裴珀使承璀誘之執送京師貶驩州司馬】受田興之歸於魏博【壬辰秋田季安卒子懷諌防自立軍亂以牙將田興知軍事興以六州歸有司請官吏於朝詔拜節度賜名正自承嗣至懷諌四世四十九年不沾王化李綘言一旦來歸刳河朔腹心】最後淮西之役盜發都邑屠害元臣帝不爲之懼髙霞寓大敗鐡城帝不爲之沮師老財匱諌止紛然帝不爲之動謂用裴度一人足以破賊其後度請親往督戰李愬果以雪夜入蔡擒吳元濟而淮西平【甲午秋彰義吳少陽卒子元濟匿防立反蔡州李吉甫請討之十月吉甫卒悉以兵事委宰相武元衡乙未六月李師道謀緩師伏盜刺殺元衡撃傷中丞裴度首上相度曰用度一人足破二賊丙申六月霞寓與元濟戰鐡城大敗僅身免丁酉歷四年宰相李逢吉等言師老財匱欲罷兵上問度自請督戰八月赴淮西十月愬用所得賊將李佑防以大雪夜半乘虛直抵蔡城擒元濟檻送京師斬之年二十五度入城宣慰愬晟子也】明年成徳王承宗質子獻地【戊戌四月魏博送二子及徳棣二州圖印至京師】範陽劉總専意歸朝【四月幽州大將譚忠說總總泣拜遂歸朝】又明年淄靑函李師道父子首以獻【己亥二月李愬田正討師道其兵馬使劉悟捕師道與二子斬之函首送正營淄靑等十二州皆平】於是天下深根固蔕之盜皆稽顙入朝百年之憂一旦渙然唐之威令幾於復振【自廣徳以來垂六十年河南北三十餘州自除吏不供賦至是盡遵約束】夫何世難漸平侈心遽生以諌修麟徳殿之故左遷奉國文悅於是浚龍首池起承暉殿而土術浸興矣【戊戍二月命六軍修殿統軍張奉國大將軍李文悅以外冦初平營繕太多白度言之上怒左遷二人】姦邪皇甫鎛程異揣知上意數進羨余以供用度徼寵並相【鎛戶侍判度支使異衛尉鹽鐡使進奉有寵戊戌秋並相朝野駭愕負販亦之己亥夏異卒】𨿽裴度進諌反以爲朋黨而不省錄矣【度恥與小人同列求退不許復上防諌以爲黨不聼】求靈艸於天臺以方士柳泌爲刺史【戊戍冬上好神仙鎛薦山人柳泌能合藥泌言天臺多靈艸爲長吏乃可求遂拜賜紫諌官爭之上曰煩一州能使人主長生臣子何愛遂無敢言】迎佛骨於鳯翔貶諌臣韓愈於潮州【十二月功徳使言法門寺佛骨三十年一開則歲丰人安明年應開請迎之己亥正月至京師畱禁中三日曆送諸寺王公士庻奔走瞻奉有竭產充施然香臂頂刑侍韓愈表諌貶潮州按貞元六年庚午二月徳宗詔出岐山無憂王寺佛指骨迎致禁中又送諸寺傾都施財鉅萬厥有家法矣】是時李綘去位已五年而吐突承璀方貴寵用事【先是甲午綘屢以足疾辭罷爲禮書上欲相綘先出承璀欲召承璀先罷綘相承璀遂復爲左神防都尉】至是鎛引令孤楚爲相而裴度崔羣皆爲所逐【己亥鎛楚擠度出之四月度罷七月楚相十二月又逐羣中外切齒於鎛矣度羣皆防鎛姦邪反爲所逐】君子小人不能以兩立上亦以餌柳泌金丹之劑躁怒妄殺卒死於宦者陳志之手而人莫之知也哀哉【己亥秋上餌柳泌金丹多躁宦官獲罪多死人人危懼庚子正月志弒逆其黨但云藥發而崩】孫氏曰帝中智之資可上可下之主世難則能用忠良時平則専悅邪侫用忠良者欲以成己之事故能平天下悅邪佞者欲以成己之欲故亦能殺其身【之翰唐論】南宮氏曰史稱帝剛明果斷果斷或有之亦不過討蔡事若夫不屈於欲者之謂剛不昬於物者之謂明帝正坐乏此所以貪聚斂而近小人迎佛骨而拒忠諌也而謂剛明者如是哉曰素絲無常惟所染之憲宗有焉志弒帝於是梁守謹王守澄等殺承璀而以太子卽位是爲穆宗【承璀謀立澧王惲守謙等故先殺之而立太子】尹氏曰春秋之法君弒賊不討則深責其國爲無臣子穆宗是時年已二十有六宰臣乃皇甫鎛令狐楚輩曽不能究詰討賊尙得爲有臣子乎範太史曰其後宣宗追怨穆宗以爲預謀其信然耶於鎛楚乎何誅穆宗【文惠】恆【憲宗第三子庚子元和一辛丑長慶四在位五年】嗣位之初僅有貶皇甫鎛【貶崖州司戶市井相賀其年死嶺南】杖殺柳泌二事【並閏月】略快人意然身處諒陰柩方在殯不能明詔公卿推舉罪人遽與羣臣釋服盛陳倡優雜戱觀角觝【二月禦樓陳戱幸神防觀角觝】屢開大宴【六月太后移居興慶宮大宴南內七月永安殿新成大宴觀百戱重陽大合樂召外鎭大宴】浚魚藻池【八月役神防二千人】幸華淸【十一月】縱獵擊鞠【十二月獵城南城西苑北擊鞠神防】恣情棄禮遊戱無度宰相蕭俛叚文昌崔植杜元頴【俛楚同年進士薦爲相元頴如晦孫詞臣驟遷】皆無經國逺略以兩河初定直謂太平遽進銷兵之請【俛文昌勸銷兵上荒宴從之諸鎭兵毎歳百人限八人逃死】未幾朱克融【淊孫】囚張靖而以幽州叛【靖在河東得眾盧龍節度劉總舉自代使克融送之京久覊假丐衣食宰相不省及除靖幽州勒克融歸驅使遂怨憤辛丑七月軍亂囚靖推克融爲畱後】王庭湊殺田正而以成徳叛【成徳王承宗卒承宗武俊孫士眞子朝廷以魏博田正鎭之七月都知兵馬王庭湊武俊飬子殺正自稱畱後】史憲誠迫死田布而以魏博叛【壬寅二月庭湊殺正詔以正子涇原節度田布爲魏博節度使討庭湊初布善魏牙將史憲誠至是寄以心腹史蓄異志離間軍情防庭湊圍深州牛元冀詔分魏博軍救之布軍潰獨與中軍八千還魏議出兵軍情變布卽作遺表自殺眾推憲誠詔爲魏博節度使】𨿽以諸道十五萬之眾裴度元臣宿望烏重李光顏當時名將以討之【討克融庭湊】逾年竟無成功良由銷兵之後軍士多竄山林爲盜反爲賊用諸道兵旣少臨期召募烏合旣不足以克敵而節度有監軍偏師亦有監陣【中使】以撓之裴度所奏軍事元稹【翰學】魏簡【樞宻】又多從中沮撓此其所以無成功也及憲誠亂作朝廷竟不能討遂並克融庭湊皆以節鉞授之𨿽命韓愈宣慰責庭湊出元翼而深州終莫能有【壬寅春庭湊圍深州不得已以庭湊節度成徳以兵侍韓愈宣慰眾皆危之愈竟折服庭湊許出元翼大將臧平舉城降】由是再失河朔元和之功於斯而墜帝亦以服金丹之劑不旋踵而物故矣【甲辰春】敬宗【帝】湛【穆宗長子甲辰正月卽位乙巳寶歷二在位三年】涖政之初𨿽知李紳遭謗以貶竟不能召【甲辰正月逢吉攝冡宰忌紳譛毀言初不欲立上貶端州司馬翰學韋處厚獨言紳爲逢吉陷上悟會禁中得紳請立已防悉焚譛書後有言者不復聴】𨿽用裴度李綘之賢終被沮撓【穆宗癸卯度出鎭不帯平章逢吉謗出之甲辰六月上見奏狀無平章事韋處厚言逄吉所沮遂加平章丙午正月請朝逢吉大懼二月竟授司空平章事乙巳四月李綘左僕射十月逢吉誣以足疾授少師分司】李逢吉以一小人用事八關十六子交結附麗妬賢嫉能朝政竟爲之濁亂【甲辰正月逢吉攝冡宰鄭注得幸王守澄逢吉遣從子訓賂注結授守澄肆志無憚其黨有張又新李續張權輿劉棲楚李虞程昔範姜洽及訓八人傅防者人八人皆任要劇人目爲八關十六子凡求請先賂關子後逹逢吉無不得所欲者】𨿽韋處厚好善惡惡多所匡救宏益【乙巳處厚遷承防】終莫能以勝其黨與之眾帝於聼納𨿽亦有足稱者如從李程之諌而罷營殿【甲辰五月丞相程諌請回木石奉山陵從之】感處厚之言而賜錦防【十月】徳裕不奉造盤絳之詔【絳他刀反】處厚不奉徵鷙綾錦之命裴度諌洛陽之巡皆爲之寢罷【九月詔浙西造盤絳撩錦千疋李徳裕不奉詔隨罷乙巳十二月急詔宣州徵鷙揚益兩浙索奇文綾錦處厚不奉命卽止自卽位以來決意欲幸東都諌皆不聼丙午度從容言宮室荒圯宜假歲月修葺然後可行曰如卿言不往亦可】似此非一方之徳宗拒諌豈不優哉失在於防年不親師傅以化奢侈是以嗣位甫及易月忘哀宴樂暱比小人遊戱無度賜予無節撃毬手搏甘爲下流之態性復急捶撻宦人夜獵還宮酒酣入室滅燭之變身死於劉克明等之手可謂自貽伊慼者矣【丙午十二月夜獵還宮與宦者劉明蘇佐明等飲酣入室更衣燭忽防克明等弒室內】克明旣行弒逆矯制立絳王悟王守澄等誅克明殺悟立江王涵是爲文宗吁【此下增廣通略】元和之禍穆宗失賊不討故羣閹狃於爲逆卒不能免於其子且二三日間宦者三易君而宰相曽不預謀以裴度身爲上相處之猶如此唐之紀綱蔑有存者矣文宗【獻帝】昻【初名涵穆宗第二子丙午十二月卽位丁未太和九開成五在位十四年】恭儉儒雅出於天性卽位之初勵精求治去奢從儉出宮人【詔非有職掌者出三千餘人】放鷹犬【五坊量畱校獵外悉放之】省教坊等冗食千二百餘員罷組綉雕鏤之物遵用舊制奇日視朝輟朝放朝並用偶日【矯敬宗之失】中外相賀以爲太平可冀【皆卽位初月】大歷以來節度多出禁軍忠武王沛卒廷臣始奏以太僕髙瑀代中外又相賀曰自今債帥鮮矣【丁未夏大歷來禁軍皆倍息稱貸富室賂中尉求節度動億萬計隨厚斂以償執政不得預至是始從裴度韋處厚之請】當是時裴度韋處厚相【丙午裴攝宰處厚平章事】使信任責成誰曰不可柰何𨿽虛懷聼納而不能堅決議事已定尋復中變史稱其仁而少斷可謂一言以蔽之者矣已而朋黨相軌而邪正莫辧宦官縱橫而制禦無方朋黨之隙始於牛僧孺李宗閔之對防【憲宗舉直言僧儒宗閔對防譏切宰相李吉甫吉甫徳裕父也】成於汝士之掌貢舉【穆宗試士考官汝士等私宗閔壻徳裕上言汝士宗閔等皆貶自是宗閔僧儒與徳裕分黨】及是裴度薦相徳裕而宗閔有宗人助先相【己酉八月】未幾宗閔復薦僧儒相【庚戍正月】共排徳裕徳裕節度西川宻奏邊防籌略僧儒居中沮之【辛亥徳裕奏收復維州陳出師之利僧儒沮之詔還吐蕃吐蕃盡殺降人甚慘上亦尋悔於是尢僧儒召徳裕】而憾益深於是上罷僧孺【壬子十二月出鎭】相徳裕【癸丑二月】而宗閔亦罷【六月】逾年徳裕復以諌用李訓罷【甲寅十月訓守澄謀召宗閔罷徳裕】而宗閔再相【十月乙夘鄭注求省官不許毀之六月貶刺明州八月貶潮州司戶】前後四十餘年兩不相下然牛黨多小人李黨多君子帝竟不能辧致使李訓鄭注用事凡不附己者皆指爲牛李之黨而逐之【訓注忌徳裕宗閔之寵凡嘗所惡者皆以爲黨人逐之班列幾空】人人駭栗連日霧晦帝乃嘆曰去河北賊易去朝廷朋黨難無補於事矣宦官之禍始於明皇【髙力士】盛於肅代【李輔國程元振魚朝恩等】蔓延於徳憲【竇文埸霍仙鳴陳志等】兵柄在手輙行弒逆劉蕡對策極陳其禍且曰誠能掲國權以歸相持兵柄以歸將則行無不孚矣考官畏避竟不敢取【戊申三月上親策賢良昌平劉蕡對切直考官馮宿嘆服畏宦官不敢取時裴休李郃杜牧二十二人中等郃曰劉蕡下第我輩登科能無厚顏上防乞回臣所受官旌蕡不報蕡由是終柳州司戶】上乃以宋申錫爲相謀芟夷之道申錫引王璠爲京兆尹諭以宻防反爲璠所賣竟譛貶以死【上見憲敬弒逆黨猶在守澄尢橫謀之申錫庚戍七月相引璠諭防反告守澄注二人以上弟漳王湊賢令人誣申錫謀廢立上信之怒守澄卽欲屠其家馬存亮固爭遂貶湊縣公申錫開州司馬卒貶所】於是又謀之李訓鄭注【訓初名仲言逢吉從侄陰險善謀注以方技依李愬見知監軍守澄訓見注注介之謁守澄守澄卽以注術訓經義薦帝】志守澄先後伏誅元和逆黨略盡【陳志弒憲宗時爲山南監軍乙卯九月訓謀召之至靑泥驛封杖殺之十月先除守澄觀軍容奪兵權至是遣中使就第酖之訓注本因守澄進人皆快守澄之死而疾訓注之陰狡也】注又謀奏請中尉以下盡送守澄以鳯翔親兵入防【注乙夘九月出鎭鳯翔】闔門悉誅訓慮注得以専功乃先爲石橊甘露之謀此乃小人行險僥幸之術幕起兵露仇魚未殱而兩省金吾百司吏卒及販賣其中死者凡一千六百餘人宰相王涯賈餗舒元輿等與訓皆腰斬於獨柳之下注亦斬於鳯翔矣【乙卯十二月訓奏甘露降金吾左仗石橊樹上命仇士良魚志帥諸宦者往視旣至風動幕起執兵者眾驚奔告變土良等反縱神策兵出閭討賊死者千六百餘人士良誣涯等同反以訓爲首引王涯王璠羅立言郭行余賈餗舒元輿李孝本八族獻廟腰斬親屬孩穉無遺又斬注鳯翔滅其家】羣閹且知上亦預謀出不遜語上慚懼閔黙自是天下事皆決北司迫脇天子下視宰相陵朝士當時李石爲相【時鄭覃同相】忘身徇國紀綱粗植已爲仇士良所深惡遣盜射傷至斷馬尾【戊午正月入朝中途射傷馳歸又邀撃坊門斷馬尾僅得免】石懼辭位上蔑如之何也末年自比周赧漢獻且有赧獻受制彊諸侯今朕受制家奴之語泣下沾襟曽幾何時而物故矣悲哉【庚申正月帝崩】帝崩仇士良矯廢太子【初立敬宗子陳王成美爲太子士良以立不自已廢之】立頴王爲皇太弟卽位是爲武宗【肅帝】炎【穆宗第五子庚申正月卽位辛酉會昌六在位僅六年】帝英敏特逹雄謀獨斷自相徳裕一意委任故能振已去之威權克上黨【卽澤路癸亥昭義劉從諌卒侄稹自立徳裕奏命河北三鎭討之成徳王元逵魏博何敬皆聼命與河中陳夷行河陽王茂元河東劉沔協力致討甲子八月稹窮蹙其謀主郭梟稹首滅其家自贖五州平並誅】取太原【甲子河東都將弁逐李石二月河東軍戍楡社者擁呂義忠自取太原禽弁盡誅亂卒】皆易於反掌自穆敬以來河朔三鎭相繼再叛藩臣桀鷔亦爲己甚至是招諭討亂旣悚息聼命毎遣使至面諭禍福竟不敢有異志禍亂略平紀律再張徳裕功業卒爲晚唐賢相大中以後無能繼之者然亦帝之明於知人有以致之也獨惜帝於仇士良𨿽不能無援立之功然陵迫先帝殺二王一妃四相貪酷二十餘年典刑亦所當正顧乃封國公寵觀軍容使之從容致仕死後有發其藏兵數千乃削官籍貲晚矣【甲子六月死初士良請老其黨送歸第士良教以固權寵之術曰天子不可令閒常冝以奢侈娯其耳目無暇更及他事然後吾輩可以得志愼勿使讀書近儒生見前代興亡知憂懼則吾輩防矣其術如此其黨拜謝而去】若夫躬受法籙【庚申九月召道士趙歸眞等八十一人禁中修籙親受籙馬】築望仙觀【乙丑五月作於神防軍】立崇館學士【十月拜衡山道士劉靜銀靑光祿崇館學士】不能不惑於淸虛之教𨿽毀佛寺遣僧尼歸俗【乙丑七月兩都毀寺四千六百餘所歸俗僧尼二十六萬五百人大秦廢祅僧二千餘人招提蘭若四萬餘區收良田數千萬頃奴婢十五萬人】要非眞見不惑特好惡有不同耳至於餌金丹加躁急已覺有疾而道士方以爲換骨【八月】後旬日不能言而帝崩矣【丙寅三月】宦官馬元贄立光王怡爲皇太叔卽位是爲宣宗【元聖】忱【初名怡憲宗第十三子穆宗之弟敬文武之叔丙寅三月卽位丁卯大中十三在位十三年】性嚴重寡言宮中或以爲不慧益自韜匿羣居遊處未嘗發言及爲太叔監國憂慼滿容接遇羣僚裁決庶務人始見其隱徳焉旣卽位閔旱災而減饍撤樂理囚出宮女【丁卯三月理京城囚出宮女五百人】好儒士而微行以訪貢舉得失法祖宗則書貞觀政要於屏風讀之而正色拱手【戊辰正月】觀金鏡論賢不肖而得致太平之道【三月命令狐綯讀太宗金鏡至任賢享福任不肖罹禍日求致太平當以此言爲首】命宰相毎斷自宸左右無知者【丙子】伸京兆之權𨿽帝舅莊吏必督足積逋而後赦【丙子以京兆不理命韋澳首械治帝舅鄭光莊吏督足逋租釋之由是豪右斂迹】除禦史用循吏之子孫【己巳與宰相論元和循吏首擢韋丹子寅爲禦史】擇邊帥以儒臣易貪【見後服黨項注又壬申欲擇邠寧帥難之與中書舍人畢諴論邊曰頗收近在禁庭卽以爲邠寧節度使】重刺史之選或取諸樵夫父老之言【甲戌獵苑北遇涇陽樵夫知李行言殺彊盜數人匿軍家者貼名殿柱逾月除刺海州乙亥獵渭上遇醴泉父老禱佛畱縣令李君奭謂有異政及懷州刺史闕手畢特除】或戒勿謂八千里逺而善惡皆知【戊寅於延陵入辭赴建州問知有八千里逺成之悸懾失緒到官不職罷】或因長日一局棋之詩疑其不能理【綯擬李逺刺杭州上舉逺詩雲長日惟消一局棋安能理人綯曰詩人托以爲髙興耳上曰且令往試之】督責令狐綯謂刺史非人則害百姓故欲一一見之而後遣【丁丑詔刺史不得外徙必至京面察而後除上見綯故人刺鄰州謝表問綯曰省迎送耳上曰刺史非人害百姓故欲一一見之今廢格不行宰相有權可畏綯汗透重裘】惜官賞則遷轉必校歲月以爲名器不可私【壬申定侍從轉官日月尢重學士遷官必校歲月謂名器不可私近臣】鄭光節度猶易以統軍之職【癸酉帝舅光歷平盧河東二鎭入朝與論攺極鄙淺上不悅畱爲統軍】惜章服則當時重緋紫之榮【甲戌牛叢刺睦州賜紫遽曰且賜緋嘗具緋紫數襲備賞賜或半歲不用其一故當時以緋紫爲榮】惠小民則罷常貢以代下戶租稅【乙亥罷淮南宣歙浙西冬至元日常貢以代下戶租稅】均差役則據貧富輕重置簿輪差【乙亥詔州縣役不均自今據人貧富役輕重作役冊送刺史押訖鎖縣防有役據簿輪差】欲知州土風物及諸利害則纂次一書號處分語【乙亥宻令韋澳纂後鄧州刺史薛宗入謝出謂澳曰上處分本州事驚人書中語也分去聲】樂聞規諌則從諌而止華淸之幸【丁丑諌臣論止】屈意以從合理之言【諫官論事門下封駁茍當於理屈意從之】盥手以讀大臣章奏【得大臣章奏必焚香盥手讀之並丁丑】睦兄弟則作雍和殿數臨幸以盡歡【丁夘】重威儀則毎臨朝無惰容接對羣臣如賔客而宰相奏事威嚴不可仰視至於誅官官而除元和之逆黨【自卽位以來治弒憲宗黨宦官外戚東宮官屬誅竄甚眾他日與令孤綯謀欲盡誅未果】服黨項以寧河西【辛未知黨項反由邊帥奪其羊馬或妄誅殺遂選儒臣代貪暴黨項安壬申除畢誠邠寧招諭之黨項皆降】取河湟而復百餘年淪沒之疆土【己巳復三州七關辛未置歸義軍於沙州節度張義潮定旁伊西甘肅蘭鄯河岷廓十一州盡復河湟地於吐蕃】故史稱大中之政訖於唐亡人思詠之謂之小太宗夫豈溢美但其所不足者初年君臣務反防昌之政貶徳裕賢臣【初上素惡徳裕之専卽位日徳裕奉冊旣罷謂左右曰適近我者非太尉耶每顧我便我毛髮灑浙愚謂霍氏之禍萌於驂乘李氏之貶豈亦萌於奉冊耶吁】復僧尼獘事【丙寅五月大赦增置佛寺】又其大者則懿安郭太后帝嫡母也事不以禮一夕崩爲世所駭【太后穆宗母汾陽之孫上母鄭後爲侍兒時有怨又疑預謀弒憲宗故奉飬禮薄郭后怏怏戊辰一日登勤政樓欲自隕上大怒是夕暴崩頗有異論】穆敬文武四君帝嘗北面事之者也一旦議欲出其廟主而無忌憚【丙子吏部尙書李景讓迎上意言穆宗陛下兄拜兄尙可敬文武兄之子拜侄可乎乞出四廟而還代宗以下百官議不決乃止眾皆薄景讓】晚年寵愛少子不定儲位魏謩上言繼之以泣不聼【辛未謩証之孫時人重之】裴休奏請【謩休皆相】乃曰若立太子便是閒人崔愼由以建儲對旬日斥罷【戊寅罷相】其昧君人之大體甚矣獨受法籙【卽位初受籙劉靜】餌金丹躬前人之覆轍未幾躁渇【戊寅春】明年疽發於背而莫之救矣【己卯八月】惜哉帝疾不見宰相宻以防王屬中官王歸長旣崩王宗實殺歸長【宗實亦宦官】迎帝長子鄆王立之是爲懿宗【初鄆王溫長無寵愛第三子防王滋欲以爲嗣而非次故久不建儲】或者謂文宗之立裴度曽不預謀宣宗之立徳裕亦碌碌拱手蓋至於此觀宻以防王屬歸長而不及宰輔則知唐之紀綱大壞久矣裴李二公豈不欲預之哉往往勢有所不得行也吁懿宗【恭惠】漼【攺今名庚辰咸通十四在位十四年】以中庸之資縱驕奢之習戒壇度僧【壬午勑兩街四寺各置戒壇度人三七日】佞佛怠政數幸諸寺賜予無節彗星告變天戒昭昭帝不惟防不知悟反宣示中外稱以爲祥【甲申三月彗出婁大史奏星名含譽瑞星也請宣示中外編史冊従之】未幾路巖保衡繼處相位貶逐名徳納賄崇私濁亂國紀【甲申八月巖相多不法庚寅上壻韋保衡相浮淺自肆】帝又耽好音樂殿前供奉伶人常近五百頻數遊幸而內外諸司扈從動至十餘萬【丙戌】以樂工李可久爲左威將軍愛其新聲拒諌不聼【丁亥】初年浙賊裘甫大熾命王式觀察幸爾討平【己夘浙東賊三萬攻陷州縣庚辰以前安南都防王式觀察將諸道兵討之八月伏誅】南詔冦陷諸郡髙駢招討交趾始復【自丁丑李涿侵羣蠻致南詔之患丙戍髙駢安南都防進兵圍交趾城克之南詔遁安南始平】九年【戊子】徐賊龐勛攻陷五州康承訓乞以沙陀自隨乃克奏凱【徐州戍卒叛推勛爲主陷宿徐濠滁和五州命承訓等八萬進討乞沙陀朱耶赤心自隨己丑入徐平勛沙陀本西突厥種姓朱耶名赤心上嘉其功賜姓李名國昌克用其子也】上益荒滛不親政事【己丑】悼同昌而殺醫官【庚寅八月上女同昌公主卒痛悼之殺醫韓紹宗等二十餘人親族繋獄又三百餘人宰相劉聸與京兆溫璋力諌上怒貶逐】信讒言而逐忠諌【巖保衡譛贍與醫通謀貶贍驩州又貶璋振州】削軍賦以飾伽藍困民財以修淨業今年幸安國寺【辛夘幸設萬人齋賜講僧旃擅寶座二各髙二丈珍玩精絕】越明年迎佛骨諌者甚眾乃曰生得見之死亦無恨未幾而晏駕亦可哀也矣【癸巳正月迎佛骨鳯翔四月至京六月不豫七月崩】邵氏曰憲宗元和十四年迎佛骨入禁中十五年有陳志之禍懿宗咸通十四年又迎其骨入禁中不數月崩【皆迎於鳯翔法門寺仍送還】昌黎有云奉佛以來享年不永者其知言哉【邵氏博聞見後錄】僖宗【定帝】儇【懿宗第五子宦官劉文浹韓文約所立癸巳七月卽位甲午乾符六廣明一中和四光啟二文徳一在位一十六年】帝防衝嗣位政在臣下南衙北司互相矛楯【甲午】逮擢田令孜爲中尉時年已十四専事遊戱不親政事一委令孜呼爲阿父【乙未】且自懿宗以來奢侈用兵賦斂愈急關東旱蝗百姓流殍蜂起爲盜其時濮賊王仙芝【賊黨尙讓】擁眾數千起長垣者已一年至是鹽賊黃巢【曹州人屢舉不第嘗與仙芝販私鹽】嘯聚影從橫行山東民困重斂應者如響【乙未四月】越四年仙芝敗亡【戊戍二月招討曽元裕俘斬五萬斬仙芝於黃梅】其黨尙讓率餘眾歸巢自嶺南趣襄陽大爲劉巨容【山南節度】曹全晸【知領切江西招討】所敗遁逃渡江或勸窮追賊可盡也廼曰朝廷喜負人不若畱爲富貴之資致使轉掠江浙【己亥饒信池宣歙杭等十五州眾至三十萬】復自采石北渡圍天長六合髙駢畏懼托疾玩冦【駢淮南節度爲諸道行營兵馬都統度力不敵不出戰庚子七月】又使得以長驅中原陷兩京污宮闕【七月賊采石渡江陷滁和渡淮至十一月陷東都畱守率眾降十二月陷長安金吾率文武迎覇上捨令孜宅】僭大號【僭稱皇帝國號大齊攺元金統】殺百官屠宗室在長安者無遺類【宰相豆盧及百官廣徳公主及宗室】先期令孜奉乘輿奔播【十二月甲申令孜以神防五百奉上自金光門出惟四王及妃嬪十人從】次鳯翔次興元明年幸成都【辛丑正月】帝在流離日夕惟與宦官同處疏薄外臣勦戮諌輔【先是庚子拾遺侯昌業防賊滿山東上不親政令孜専權事上大怒賜死至是辛丑拾遺孟昭圖防多難之時中外當一躰不冝専親宦官令孜屏不奏遣人沈於蟇頥津最後乙巳補闕常濬防言上姑息方鎭太甚令孜譛之賜死】尙賴一時忠義如節度鄭畋慷慨迎謁【庚子十二月上趣駱谷鳯翔節度鄭畋謁上請畱車駕上屬以紏合鄰道勉建大勲】斬使敗賊【辛丑賊遣將召畋畋斬之三月賊冦鳯翔畋大敗之於龍尾陂斬首二萬餘級】檄天下遮蔽京西【時上在蜀詔令不通皆謂朝廷不復振得檄爭發兵應之賊不敢窺京西未幾鳯翔司馬作亂畋奔行在相天子癸卯薨】李克用舉兵忠義奮發梁田渭橋載戰載克不半載破賊復長安【克用李國昌子壬寅河中畱後王重榮患賊彊都監王復光曰鴈門李僕射驍勇有彊兵有狥國心至賊不足平王鐸在河中以墨勑召之十一月將沙陀萬七千至癸夘二月軍幹阬與河中易定忠武合軍與尙讓十五萬大戰於梁田陂賊大敗三月軍渭橋與巢戰渭南一日三防義成義武繼之賊奔四月自光防門入京師巢焚宮室遁去克用時年二十八一目防眇時人謂之獨眼龍詔爲河東節度使】已而追亡逐北解陳圍防中牟降尙讓賊隨授首【甲辰二月巢圍陳州五月聞克用至引去趣汴克用追及中牟大破之讓帥眾降六月李師悅與尙讓追勦之巢眾殆盡至狼虎谷巢甥林言斬巢兄弟妻子首降巢起乙未四月至甲辰六月滅凡十年】車駕還京功在第一【乙巳正月上發成都三月至京】朱溫者本巢黨來降賜名全忠【溫起碭山賊己亥歸巢壬寅九月見賊勢蹙以同州降】妬功嫉能搆怨克用八表入奏朝廷旣無處分【初甲辰五月尙讓降後用糧盡還汴營城外全忠固請入城上源驛置酒克用乘酒語侵之全忠不平發兵攻之克用縋城出七月還晉陽前後八表請按問誅全忠上但優詔和解克用不平】令孜又以宦孽専制內外時事甫定遽取王重榮鹽池奪之【中和以來安邑解縣兩防池河東節度王重榮専之歲獻三千車乙巳四月令孜奏請兩池復鹽鐡自兼鹽使且徙重榮別鎭重榮論訴不已求救於克用】克用遂與重榮表淸君側【乙巳十一月克用迫京城】上幸鳯翔【十二月令孜奉上自開逺門出丙午正月克用還鎭與重榮同表請上還宮請誅令孜】令孜刼遷乘輿又復有寶雞興元之幸【正月令孜請幸興元不從是夜引兵入宮刼上幸寶雞入散關三月車駕至興元】不但京城薦被焚掠幾無孑遺【初巢焚蕩而去諸道兵入城縱掠至是復爲亂兵焚掠無遺】而朱玫至奉襄王熅姦天位已遙尊上爲太上皇帝【熅肅宗孫有疾從上不及爲邠寧節度朱玫所得以令孜天子左右終不可去三月奉熅監國十月長安百官勸進熅卽位玫將王行瑜禽玫斬之熅奔河中王重榮執殺之詔行瑜靖難節度】令孜自知不爲天下所容以楊復恭自代自除西川監軍往依陳敬瑄【丙午四月】後𨿽削官爵流端州竟不行也【丁未二月至昭宗癸丑四月詔敬瑄令孜謀反西川王建同日殺之】上逾年還京僅逾月而崩矣【戊申二月還三月崩】復恭立壽王傑爲太弟卽位是爲昭宗【景文】【攺今名懿宗第七子戊申三月卽位己酉龍紀元大順二景福二幹寧四光化三天復三天祐一在位十五年弒崩】帝體貌明粹有英气憤朝廷日卑慨然有恢復先烈之志其在藩邸時素疾宦官及卽位楊復恭恃功不法上意不平【辛亥九月復恭使人殺上舅黔南節度王瓌上怒復恭致仕甲寅八月李茂貞獻其私書伏誅】政事多謀之宰相善矣然當時內則宦官盤據而枝蔓難除外則藩鎭彊橫而忠邪莫辧李克用有興復大功苟非反逆尙將十世宥之而張濬夙懷私恨一聞全忠之訴力以爲當討孔緯贊之未幾河東敗績徒失待功臣之典【庚戌克用攻云州不利云州防禦使請討克用全忠言克用終爲國患請因其敗討之三省以下多謂不可上亦謂有興復大功不從克用素薄張濬以其傾覆濬怨之時爲相力謂當討孔緯贊之於是詔削官屬籍進討濬等敗貶復克用官籍】李茂貞驕橫不遜固爲可怒杜讓能忠諌謂近在國門未宜搆怨萬一不克悔之無及不用其言反致三橋之迫至殺讓能以弭變【癸丑茂貞請兼鳯翔不遂上表不遜上命太尉讓能掌其事討之力諌不聼茂貞約邠寧王行瑜合兵六萬禁軍望風潰進攻三橋表請誅讓能始還鎭】舉措失宜叛者四起三帥稱兵入京擅殺宰相【乙卯五月邠寧王行瑜鳯翔李茂貞華州韓建犯京師殺兩宰相等房欲行廢帝立吉王保聞克用舉兵遁歸六月克用大舉討三鎭大懼或行瑜茂貞欲迎車駕七月上懼廹趣南山八月克用移軍敗行瑜黎圍行瑜挈族走克用追斬之邠州平克用表請還京進克用爵晉王】茂貞薦犯京師至幸華州【丙辰七月茂貞疑朝廷討已犯京師韓建請幸華州茂貞焚掠宮室市肆殆盡】韓建以兵圍行宮奏罷諸王統兵至殺十一王又奏放散四軍而天子之親軍已盡【丁巳】帝方是時漂泊寄命猶且逐諌臣以塗耳目【丁巳拾遺張道古防國家有五危二亂陛下不知爲君禦臣之道致此顚覆上怒下詔罪狀宣示諌官貶施州司戶】迨至還京【戊午八月】崔日以誅宦官爲事宋道弼景務修死【二人樞宻庚申流嶺表同日賜死】宦官已懼上又縱酒肆怒人人自危於是劉季述等陰謀廢立幽辱帝後於少陽而以太子裕卽位旣召全忠爲聲援賴孫徳昭之功幸而反正季述等伏誅【庚申中尉季述王仲先樞宻王彥範薛齊偓畏誅謀廢立幽帝後少陽院鎖門鎔鐡固之矯立太子裕召全忠謀反正指揮使孫徳昭不平廢立聞而說之辛酉正月仲先入朝徳昭斬之乃迎上季述彥範齊偓皆族誅以韓全晦張彥爲中尉】未幾再請上盡誅宦官謀泄事急復召全忠以兵迎車駕至使韓全晦刼上幸鳯翔式遂茂貞之欲【欲上幸鳯翔】全忠攻圍益急【全忠欲上幸洛陽】上始與茂貞誅全晦與之解和方遂還京【辛酉全晦聞謀大懼謀去之之術再召全忠迎車駕全晦迫幸鳯翔彥弼焚宮城壬戌全忠攻鳯翔癸亥殺全晦等與全忠和】宦官先後夷滅至是徒黨殆盡【鳯翔誅七十二人全忠宻令京兆捕誅九十人又召還諸道監軍全忠以兵驅第五可範以下數百人盡殺之於長安僅有張承業張居翰程匡柔魚全禋嚴遵美五人匿藩鎭免】而全忠之聲勢浸盛全忠之纂謀浸成未幾表誅崔亦不免迫遷洛陽【甲子正月全忠表専權誅之並其黨二人遣牙將迫遷洛陽毀宮室及民居取材浮渭而下長安丘墟矣】帝尋遇弒【全忠以帝有英气恐生變乃使李振至洛與蔣暉等弒帝】有唐社稷化爲丘墟矣豈非帝英气有餘才智不足有一讓能不能用張濬崔卒以敗事耶可勝嘆哉全忠旣弒帝而立帝第九子輝王柷嗣位是爲哀帝【後唐明宗追謚光烈元名祚全忠以其防而立之天祐元年甲子八月立丁夘三月爲全忠所纂封濟陰王在曹州戌辰弒年十七】逾年全忠盡殺昭宗子九王【乙丑二月社遣蔣暉邀昭宗諸子徳王等九人置酒曲池酒酣悉縊殺之投屍池中】當時柳璨及第不四年而爲相巧傾輕佻同列輕之【裴樞崔逺獨孤損三相皆朝廷宿望】適彗星亙天【乙丑五月】占者謂君臣俱災璨因防素所不快者謂全忠曰此曹怨望腹誹宜加誅戮以塞災異【李振亦以爲言】於是名徳宿望貶逐一空【五月裴樞以下及門冑科第臺省著聲者皆貶】且聚樞等三十餘人於白馬驛一夕盡殺李振又勸投之黃河曰此輩自謂淸流今投之黃河使爲濁流【六月振屢舉不第故嫉朝士】𨿽足以快璨一時之私忿未幾璨亦不自保【乙丑十二月璨害朝士全忠已惡之又被譛遂殺之臨刑自呼負國賊柳璨死宜矣】而蔣暉親弒昭宗卒遭焚尸之禍焉【同上追削爲凶逆百姓焚其屍王殷譛二人欲興唐祚】𨿽亂離惡逆之時果無天道哉楊涉輩遂舉鼎授賊而唐以亡【丁卯三月全忠纂位侍中楊涉爲押國璽使】南宮氏曰楊涉爲人恭謹觀其始入相時對其子有不幸之語及持國寶授賊則駭其子有勸止之言防厥良心甘就六臣之列【容齋隨筆渉子凝式直史館謂父曰大人爲相而國家至此不可謂無過況手持天子璽授人柰千載何盍辭渉大驚神色不寧者累日】迹當時羣臣所爲非特有愧萬世淸議視殿下孫供奉亦當愧死入地矣吁【幕府燕閒錄昭宗有猴善拜舞每朝謁猴亦殿下拜敬盡禮號孫供奉溫纂位防令拜賀猴望殿上乃溫卽咆哮不肯拜伏溫殺之】嗚呼唐歷二十君不可謂不永然爲子所迫者三【髙睿】爲婦所乘者三【髙中肅】爲所弒者一【中】爲賊所迫者五【代徳僖昭】爲宦官所立者七【穆文武宣懿僖昭】爲所弒者二【憲敬】爲所廢者一【昭】爲方士所敗者四【憲穆武宣】爲纂臣所弒者二【昭哀】紛紛不一其聞深根固蔕之疾莫甚於內竪敢受阿父之稱者有之【田令孜】視天子爲門生者有之【楊復恭遺侄守亮書吾立壽王才得尊位廢定防國老有如此負心門生天子李茂貞所奏私書是也】亂證在此豈獨彊藩哉𨿽然家者國與天下之本也三代之君莫不自修身齊家以正天下而唐世人主無正家之法起兵而誅其親者謂之定內難【】偪父而奪其位者謂之受內禪【太宗】始也納君之妾【髙祖】其後納父之妾者有之【髙宗】始也亂弟之婦【太宗】其後亂子之婦者有之【宗】先儒謂唐襲齊隋之風故閨門失禮之事不以爲異【朱子】此其本實先撥矣故宜其治安之久不過數十年或變生於內或亂作於外未有內外無事承平百年者也攷論三代而下漢四百年唐三百年享國最爲長久其間治體漢大綱正唐萬目舉皆不無可觀然漢治繼秦唐治繼隋亦不容無辧唐亡之後其餘酷遺烈更五代五十餘年至於天下分裂大敗極亂而後止人生斯時何其不幸與【本南宮氏文】唐有國自髙祖至哀帝凡二十世二百九十年而纂於梁【起髙祖武徳戊寅終哀帝天祐丁卯】

史纂通要卷十六

欽定四庫全書

史纂通要卷十七

元胡一桂撰

李唐旣亡司馬氏通鑑直接朱梁繋年紀事以唐晉漢周爲次歐陽公【修】五代史亦然而文公綱目自唐天祐四年丁卯迄於己未五十餘年間惟兩行分注以見其皆不預正統之列而分注之中先後予奪有微防存【先晉岐淮南稱唐天祐而後及梁開平】今愚𨿽本通鑑纂集實折以綱目且寓區區愚論焉

後梁

五代始於朱溫纂唐是爲後梁

姓朱氏更名晃初鎭汴州纂位都汴後遷洛陽【天祐丁卯纂位年五十三丁卯開平四乾化二在位六年】宋州人唐僖宗時附黃巢爲盜巢僭號僞署溫同州防禦使溫見巢勢日蹙舉州降都統王鐸承制以溫爲同華節度使天子【僖宗】賜名全忠拜宣武軍重鎭昭宗時進封梁王宰相崔兩召全忠引兵誅宦官比至反圍迫天子【鳯翔】脇制遷都【洛陽】遂行弒逆【弒昭宗】勦諸王【昭宗九子】弒太后【昭宗皇后何氏】戮朝臣以成其纂奪廢哀帝爲濟陰王尋弒之【戊辰】僣位之初與宗戚飲博宮中其兄全昱酒酣忽以投瓊擲盆中迸散睨全忠曰朱三爾碭山一民從黃巢爲盜天子用汝爲四鎭節度富貴極矣柰何一旦滅唐三百年社稷行當族滅何以博爲人心天理不可泯滅如此迹其五六年間大爲晉兵所窘鬱鬱躁忿賊殺無辜【功臣宿將小過多誅】良由夾寨栢鄕戰輙防敗【戊辰晉破潞州夾寨殺招討符彥昭辛未晉救趙王景仁及晉戰栢鄕大敗防師二萬】次魏攻蓨【他歷切】聞晉驚走【辛未忿師失利力疾發相州魏縣聞晉至士卒懼逃不能禁壬申攻蓨縣虛驚晉兵至宵遁慚忿不勝】武可知也西都寢殿棟折幾壓【己巳一夕棟折然謂近臣曰幾不相見對泣】九曲泛池舟傾溺水【庚午二月泛九曲池溺水宮女侍臣扶持登岸爲之驚悸者久之】祗以笑而已且其不念聚麀之恥釀成友珪之禍白首屠戮於僕夫馮廷諤之手殆與祿山之死無異回視前日弒迫之慘天之報之足稱其施可畏也夫【初溫長子死次假子博王友文特愛之溫徵子婦入侍友文婦王氏尢寵欲立友文爲太子次子郢王友珪不平壬申六月謀之統軍韓勍斬關入溫驚問誰友珪罵曰老賊萬叚其僕夫廷諤刺溫腹刄出背友珪纂立】均王瑱【初名友貞溫第三子】誅友珪嗣位都大梁【初鎭大梁癸酉二月立癸酉乾化四貞明五龍徳三在位十二年】以義討賊成功固宜【癸酉二月均王趣統軍袁象先入友珪趍垣樓下令廷諤先殺妻張氏次殺己廷諤亦自剄】然梁與晉仇已非一日克用𨿽死而存朂英勇溫猶憚之況友貞乎使其處此親信舊臣委用宿將治內攘外猶懼不保顧乃因友敬之亂【乙亥友敬謂重朣當爲天子以亂誅】疏忌宗室専任趙巖張漢鼎輩【漢鼎漢傑漢倫漢融皆徳妃兄弟】屏棄敬翔李振王彥章等遂使羣小弄權賣官鬻獄政事日繁宿將憤怨士卒莫爲之用𨿽溫恭儉約無荒滛之失何足道哉未幾唐兵一麾宗祀殄滅首已漆而藏之唐太社矣【癸未唐莊宗兵直抵梁友貞日夜涕泣置國寶臥內左右已竊逆唐帝友貞使皇甫徳麟斷其首麟亦自殺莊宗入梁門頃之或以其首獻詔藏太社】哀哉愚觀朱溫弒二帝一後殺九王害皇族千餘【瘞古龍寺北莊宗時內人景奼言昭宗遇害時】滅唐三百年天下而有之僅十七年父子兄弟宗族皆血刃無遺類豈馮廷諤皇甫麟唐莊宗誅之哉天誅之也範太史謂其以一族易一身之富貴愚則謂其以一身一家一族易一時之富貴萬世之惡名也榮辱得防果何如哉斯無庸論矣獨惟統緒之有足言者【以下胡成性史論】歐公之作五代史也進梁續唐而不僞梁而綱目於唐之亡也𨿽書唐遣使奉冊寶於梁而不以禪位書也𨿽書梁王晃稱皇帝奉唐帝爲濟陰王而亦不大書開平年號繼天祐之後也至次年【戊辰】卽書晉岐淮南稱天祐五年而後書梁開平二年亦不以唐室已亡而置其年於梁之下也則知唐之正統不當屬之梁而歐公之論非矣然則唐室旣亡正統果可屬之後唐乎吁此正文公微意也夫黃巢僣號唐幾亡矣克用復之三鎭犯闕唐幾亡矣克用復之朱溫刼遷天子傾覆帝室唐固亡矣而討賊之義未嘗一日不講焉況夫誓於此生靡敢失節克用嘗言之吾王世世忠於唐室張承業又言之則諸鎭忠義誠未有若河東者一而莊宗卒伸討賊之義以成復讎之效則正統之固當黜梁而進後唐也是書之作自唐亡後首書晉岐諸國稱唐天祐年號至二十年而遂以後唐同光繼之而梁年號皆書其下焉亦可知文公微意所在矣惜其部則沙陁族則朱邪而所謂李氏者特出賜姓焉此其所以不得上續唐統而卒以列國紀之也使其眞髙祖太宗之子孫吾知天祐之號必大書二十年而繼以同光亦與蜀之章武晉之建武同矣文公微防或者若是乎南宮氏曰朱溫罪戾王莾以來一人而已凶殘滛穢抑又甚焉作史者宜於唐亡之後直書朱溫去其國號一如王莾於以正其纂弒之惡亦庶幾稍快於人心者或曰梁可絕唐果可進乎曰其年則天祐其姓則賜附屬籍其心則惟欲滅賊以復唐祚大義炳然人心天理之所同與𨿽未可如昭烈直接獻帝天祐五年正月以前唐帝猶在曹州可書繼此則莊宗未卽位以前天祐十七年間【壬午以前】眞所謂孤臣孽子其操心也危其慮患也深之時也予而進之使得在大書之列以表其爲唐之臣子迨莊宗自卽位則初心已變然後置同光於分書不亦可乎梁簒國二主十七年亡【起丁夘終癸未】

後唐

後唐莊宗存朂唐賜姓李氏附屬籍爲唐復讎滅梁繼昭宗後故國號唐都洛【癸未四月卽位年三十三癸未同光三在位三年】莊宗之興本於其父晉王克用王𨿽出自沙陁節度河東巢冦之平功在第一上源之變訴於朝而不獲伸遂與賊梁治兵相攻積年不解然安於爵列爲唐純臣毎有除吏恥行墨勑必表奏聞【昭宗以平王行瑜許用墨勑承制封拜】溫旣簒唐王猶用天祐年號【外此淮南吳王楊渥稱天祐岐王李茂貞𨿽不攺年妻稱皇后蜀王建𨿽不攺年隨僣帝號餘皆用梁開平】觀其答蜀主書曰誓於此生靡失臣節【丁夘王建書請各帝一方云云】而其戒存朂之辭曰吾討巢賊威振天下若挾天子自作九錫禪文誰能禁我顧吾家忠孝誓死不爲汝他日當以復唐社稷爲心愼勿效此此其忠義上通於天賢於一時方伯逺矣故先儒稱其得人臣體【唐論】述其忠義功烈爲唐末第一流【管見】蓋以此也作史君子儻於賊梁簒唐之後毎晉王舉事【溫丁夘四月簒晉王戊辰正月薨】必特書唐晉王李克用亦庶幾可以明王素志矣今乃不然於賊梁則進之以帝號而不疑於唐純臣反斥之以入冦而不卹冠屨倒置邪正悖戾何以爲訓乎【以上南宮氏文增廣之】莊宗以弱齡嗣伯【戊辰正月嗣王】首破梁夾寨解潞州【上黨】重圍【先是李嗣昭守潞梁夾寨圍之五月親將周徳威李嗣源破夾寨殺梁招討使】朱溫驚嘆曰生子當如李亞子【莊宗小名】克用爲不亡矣如吾兒豚犬耳自是服鎭定【庚午十一月梁趙王王鎔以鎭定北平王王處厚以定州來降】防栢鄕【梁討趙王自救之辛未大敗梁軍栢鄕】走朱溫蓨縣【壬申溫擊鎭定以救燕至魏蓨縣虛驚晉兵至宵遁】破其膽而奪之气至使有諸兒非彼敵吾無地之言【溫虛驚遁慙憤病劇云云】遂奄有河中【八月梁朱友謙以河中來附】滅燕擒劉仁恭父子繋頸以組獻於太廟【癸酉冬禽守光及其父獻廟斬守光刺仁恭心血祭先王墓斬之】至兼魏博【乙亥夏軍亂梁賀徳倫以魏博降王兼領之徳倫魏博節度】復與梁百戰歷兩載而河北盡平【乙亥六月取徳州七月取澶州丙子降衛州克磁州洺州至六月降邢州取相滄貝三州河北盡平】厥後平契丹【丁丑二月契丹陷新州王命徳威合鎭定救之契丹三十萬敗徳威圍幽州遣嗣源等步騎七萬救之八月大敗契丹解圍】抜梁楊劉城【梁甲士三千戍楊劉沿河列柵丁丑冬河冰忽合王亟如魏州渡河急攻皆陷之抜其城獲安彥之】抜濮陽【戊寅秋伐梁冬大敗梁師進攻濮陽己夘冬復戰河南遂抜濮陽】略地下邽哭唐帝而還【庚辰八月邽音圭華州縣名】旣卽帝位【辛巳吳蜀屢勸稱帝王泣不允張承業力諫將佐諸鎭勸進不已癸未四月卽位魏州張承業先期成疾卒】從郭崇韜之謀策馬渡河友貞授首梁冦殄滅【梁大將惟有王彥章癸未秋引兵將攻鄆州李嗣源大敗之退保中都十月帝大軍濟河自鄆至中都斬之乙亥日發中都直抵大梁己夘滅梁僅五日十一月遷都洛陽】告厥成功還三矢於先王意气之盛何其壯也當是時諸侯陸梁踞肆者皆駭愕相顧莫敢保其土地王衍恃險踞慢偏師西向劍閣底平【乙酉九月命郭崇韜副魏王繼岌討蜀自出師至克蜀凡七十日】帝固聰明英武敢於有爲而亦當時諸臣李存璋存審李嗣源嗣昭周徳威郭崇韜張承業之力也惜其知用兵之術而不知爲天下之道志小气驕矜功自喜禦下無法性好伶優自傅粉黛共戱於庭以悅劉夫人【甲申二月立爲皇后】李天下之呼至遭批頰而不恥此乃小人下流之態已不足以辱南面之位【癸未冬帝優名號李天下因戱自呼其名優人敬新磨遽批其頰曰理天下者只一人尙復何呼帝悅厚賜之】至於寵伶人以侮縉紳【十一月景進朂幸諸伶出入宮掖侮弄縉紳羣臣怒】爲刺史【初周匝陷梁滅梁后匝爲陳后儲徳源乞二州俊景州徳源憲州親軍百戰未有刺史者莫不憤怨後又以王承顏刺興州丙戌又以嚴旭刺蓬州】而羣臣怨軍士憤任宦官爲諸司使爲監軍而政事紊藩鎭怒【天祐以來諸司使代以士人至甲申復用宦官干政事先五百人至是及千人後復置諸道監軍陵主帥藩鎭憤怒】私貨財以積內府而南郊勞軍不肯給賜【甲申崇韜請出內府寶貨勞軍不從】恣遊畋以傷禾稼或夜合圍至士卒墜死【癸未畋中牟傷稼令諫防殺之新磨諌止甲申畋西苑傷稼冬夜合圍士卒墜巖谷多死乙酉狩白沙皇后後宮畢從歲饑軍怨不卹】其他嚴商稅【甲申孔謙請】搉鹽池【甲申李繼麟請防安邑解縣鹽】徵已蠲【甲申郊赦孔謙復徵始失人心自是不信詔令】借二稅【丙戌軍食不足】采民女【乙酉官者言宮庭空鬼物遊乃命宦官采民女逺至太原幽鎭三千餘人】其失人心之事史不絕書加以拒諌諍【甲申薛昭文防宜以貢獻賞戰士收撫河南諸軍招集戶口逃亡者省土木擇地收馬勿踐民田皆不從】崇裒克【甲申孔謙租庸使重斂急徵以充帝欲賜丰財贍圖功臣】殺功臣【乙酉殺崇韜於蜀宦官譛之皇后自爲教令使繼岌殺之】戮二弟【丙戌殺皇弟保乂睦王存乂崇韜壻宦官言其攘袂稱寃怨望故也】無復君人之道鄴中之變生於棄恩任威李嗣源蓋遏之而不能止者也【丙戌春貝州兵亂奉趙在禮陷鄴嗣源至鄴軍士張破敗作亂憤帝棄恩任威云克城後盡坑魏博軍我輩畏死迫嗣源爲主嗣源泣諭亂軍抜白刄環之不止】未幾伶人郭從謙作亂帝死於流矢臣下斂樂器覆帝屍焚之【從謙爲指揮使二月帝戱之曰汝負我附崇韜存乂又教王溫反從謙懼四月率所部兵反帝中流矢殂教坊人斂廡下樂器覆屍焚之】嗣源歸洛拾骨灰燼以殯【帝殂越三日至洛】身死國滅善乎歐陽子論之曰憂勤可以興邦逸豫可以亡身兩言眞足以盡其興亡之故者矣南宮氏曰莊宗果能繼父之志有忠唐之心則勦除梁冦復唐社稷立其後嗣此上策也縱不能然則俟賊梁旣滅正其罪戾然後播告天下稱尊享禦以紹唐統𨿽曰不正亦庶幾有以自別於一時紛紛盜賊之徒矣今乃棄張承業之忠言從吳蜀之佞說不待滅梁已卽帝位而居之【辛巳吳蜀書屢勸稱帝初泣下不從旣而將佐諸鎭勸進不已乃令市造法物承業知諌不聼慟哭曰諸侯血戰本爲唐家今王自取誤老奴矣因悒悒成疾不起壬午冬卒先是丁丑授開府固辭但稱唐官河東監軍終其身】爲善不終至無以異於一時僣取者焉此其欲速不逹見小利而大事不成居位三年身死國滅其有故夫明宗亶世本夷人無姓氏【生父霓爲鴈門部將】名邈佶烈以騎射事太祖【克用】質厚恭謹太祖飬爲子賜名嗣源【後更今名】從莊宗定天下功居多後授詔討鄴亂軍變歸汴將謝罪京師防莊宗已有內難遂入洛百官三上牋請監國尋於柩前卽位【丙戌四月年五十九丙戌天成四長慶四在位八年】涖政之初首放宮女僅存老舊之人【宮中猶千餘上曰職掌宜諳故事悉用老舊者少年悉出之未幾隻以百人爲額】繼斬孔謙悉去苛斂之法罷諸道監軍使盡殺之【以莊宗由宦官亡】詔北都悉誅宦官之逃匿者【值亂數百人匿山林或爲僧逃太原者七十人】中官【宦官以三十人爲常數】教坊【百人】鷹房【二十人】禦廚【五十人】人等悉從減省勑中外毋得獻鷹犬奇玩刺史以下毋得貢奉廢內藏庫四方所上物悉歸有司遣諸軍就食近畿免得轉運以任圜爲相憂公如家朝綱粗立令百官行轉對法置端明學士以備應對【馮�趙奉】此皆初政之善【並丙戌年】不一而足自是以往崇經術則詔國學五經博士各講本經以伸橫經之義【丁亥】命國子監校定九經刋印行之【辛卯】又戒從榮勿爲詩曰吾𨿽不知書然喜儒生講經義開發人意思【壬辰又曰吾見莊宗好爲詩將家子非素習徒取笑耳勿爲也】卹刑獄則因渾公兒之失刑減饍十日以謝幽寃【丁亥】州大理官坐失入而遭貶【庚子】釋裴昭隱等不忍以一馬殺三人之命【壬辰靈武軍將與進奉官隱馬一疋抵極刑帝曰云云只笞而釋之】勸孝弟則隨鄧諸州親疾不躬飬有禁【隨鄧復郢均房父母骨肉疾以長竿遙餉粥食出嫁女夫不遣省者委長吏禁察】滑州書記匿母服遭誅【孟舉並戊子】敬天戒則修廣壽殿戒用金碧【己丑災旣修有司乞用金碧曰天以火戒我豈宜增侈耶】歲嘗旱暵已而暴雪詔無得埽【庚寅正月曰是天所以賜戒也】答天眷則因鴈門斗粟十錢喜謂左右曰須行善事以副天道【丁亥因蔚州刺史周令武對】論年谷丰登四方無事又喜謂馮道曰當與公等作好事以答上天【己丑】閔農則誦聶夷中之討【己丑道對農家丰凶皆病凶則死流殍丰則復穀賤因誦聶詩云二月賣新絲五月糴新谷醫得眼前創剜卻心頭肉帝悅命錄誦】便民則罷畝稅麯錢【城中官造麯減舊半價鄕村聼自造民甚便之】罷鐡禁【聼民鑄農器什器夏秋計畆量收農具錢】命諸道均民田稅【並辛卯】止遊畋則縱鷹犬以爲無益而有損【辛夘曰嘗従武皇獵獸逸田中得獸余稼無幾思之有損無益故不爲】好聼納則褒李祥而賜章服【辛夘太原奏地震日久請遣使問疾苦補闕李祥獨奏從之嘉美賜章服】卻貢獻則謂李金全【涇州節度】曰卿爲治如何勿但以獻馬爲事【屢獻卻之】又詔京官不得進奉賀長至馬及諸物【並壬辰】凡此皆聖王事也漢武帝唐太宗猶難之帝以夷人目不知書而所爲暗合古訓有如此者其賢益可尙矣至於毎夕宮中焚香祝天願早生聖人爲生民主【祝曰某胡人因亂爲眾所推云云陳壽翁曰祝天之言發於誠心天旣厭亂果生聖人帝丙戌卽位宋太祖以丁亥生焉】八年之間年谷屢登兵革罕用粗爲小康者惜夫以戱殺從璨而虧父子之恩【己丑皇子酒酣戱登禦榻安重誨請誅之】以誣殺任安而虧君臣之義【己丑宰相任圜致仕在磁州或謂重誨恐賊乘爲患重誨奏誅之宰相安重誨辛夘出鎭河中石敬塘誣之被殺並殺其妻及二子】年幾七十諱言儲嗣眷戀把握不肯去手卒致從榮稱兵驚亂宮闕父子祖孫數日而絕【癸巳十一月不豫皇子以兵入侍自河南將千人至天津橋宮中驚上命從珂子義誠處置孟漢瓊討之從榮敗走禽斬之並其妃子首以獻帝見其死悲駭疾劇七日遂殂】身肉未寒家國俱破亦不學之所致夫閔帝從厚【明帝第二子癸巳十二月卽位甲午應順元年四月廢】嗣位僅五閱月用朱昭馮贇之謀【朱馮中書令】命洋王從璋代潞王權知鳯翔【二人素出從珂敬塘下猜忌之徙從珂河東徙敬塘鎭州命從璋代從珂權知鳯翔】且先是殺其子女二人【從珂長子従吉爲指揮使朱馮出爲毫州團練從珂有女惠明爲尼在洛陽召入禁中三日皆殺之】王懼舉兵反以討朱馮爲名兵至陜朱馮皆死【三月帝聞至陜憂駭急召昭畏誅赴井死安重進殺贇於第滅其族二人首潞王】帝奔衛州【依王贄】王至蔣橋馮道上牋勸進【先是道令舍人盧艸牋不從俄聞王至道又趣艸對如初同列曰吾輩罪擢發不足數矣】王入謁太后太后下令廢帝爲鄂王令潞王繼統王遣人就弒之遂簒位帝性仁厚惇睦兄弟於潞王本無嫌昭之徒橫生猜間以致禍敗觀菩薩生鐡之謡蓋可知矣【軍士因賞薄怨望謡曰除去生菩薩扶立生鉄以閔帝仁弱潞王剛嚴有悔心也】潞王本姓王氏鎭州人母魏少寡明宗爲將掠得之已十餘歲【名珂三】飬爲子名從珂長從徵伐有功封潞王因徙鎭懼禍遂反簒奪【甲午四月簒甲午淸防三在位三年二十五遭廢】蓋至是而國姓三變焉方其入洛許軍士人賞百緍及入洛府庫金帛不嬴三萬乃比屋預借五月僦直【無問土庶督繋滿獄貧者自經赴井】竭左藏傾太后太妃簪珥給之【僅得二十萬】繼以邊儲不足徵斂無厭河東鎭冀魏博民咨胥怨【借粟河東科絹鎭州配鎭兾民車千五百乘運糧於代詔魏博市糴】邦本已爲之揺動況啟敬塘之疑心【丙申正月千秋節晉國公主上壽畢辭歸帝醉曰何不少畱遽歸欲與石郎反耶敬瑭益懼】奪敬瑭之節度【五月罷敬瑭河東攺天平敬瑭拒命】殺敬瑭之子弟【七月殺其子重殷重裔於京師族其弟敬徳其從弟徳威亦自殺】以促其叛哉敬瑭於是請兵契丹【五月反討之七月求援契丹】防馬渡河潞王曹太后劉皇后等攜國寶登武樓而自焚矣【八月大敗於契丹十月自焚】後唐有國四主三姓一十二年【起甲申終乙未】而晉取之焉

後晉

後晉髙祖姓石名敬瑭本夷人不知得姓之始勇力善戰事唐明宗愛之妻以晉國公主【明宗女爲皇后】鎭太原素與潞王不協王嗣位徙鎭天平拒命求援契丹上表稱臣且請事以父禮於是契丹自將【五萬騎號三十萬】赴援敗唐兵晉陽作冊書立敬瑭爲大晉皇帝滅唐都汴【大梁丙申十一月立丙申天福七在位七年】卽位之初隨割幽薊【計】等十六州【幽薊瀛莫涿檀順新嬀儒武靈應寰朔蔚共十六州】與契丹仍許歲帛三十萬疋其後契丹攺國號曰大遼【丁酉】上契丹尊號奉表稱臣尊爲父皇帝司空馮道爲冊禮使歲輸帛外吉凶慶弔歲時贈遺玩好珍異相繼於道契丹驕倨不遜責讓無厭國人恥之敬瑭不恥也以此得國如君道何末年吐谷渾來奔契丹謂招納來讓憂悒疾殂【壬寅】其亦可哀也矣南宮氏曰朱文公綱目書晉於契丹之事則曰晉主上尊號契丹契丹於晉之事則曰契丹加晉王尊號所以著假兵助逆割地棄民之罪其惡契丹而賤敬瑭也甚矣嗚呼嚴矣哉齊王重貴髙祖兄敬儒之子髙武五子皆早卒重睿尙防故飬齊王爲子嗣位【壬寅六月立癸夘仍天福號甲辰開運三在位三年】違大臣眾議【馮道等議奉表稱臣告哀契丹】信景延廣狂策【指揮使延廣以立帝爲己功始用事】吿哀契丹但致書稱孫而不臣【壬寅六月】契丹大怒責讓【七月使來】決意入冦桑維翰屢請遜辭以謝又爲延廣所沮【癸夘三月】且對使者喬榮大言以激怒之曰先帝北朝所立今上中國所立爲鄰稱孫足矣翁怒則來戰孫有十萬橫磨劍足以相待當時天下大蝗大旱民不堪命方且今年遣使括民粟【癸夘六月十月兩借粟】明年分道借民財【甲辰夏三十六使借財秋遣使諸州借錢帛】乃不量國勢肆口興戎繼而馬家口戚城陽城之防【甲辰大敗契丹於馬家口三月大敗之於戚城遂引歸乙巳敵聞克秦州來圍官軍陽城防大風奮擊大敗之敵走歸幽州】遽謂無虞驕奢益甚四方貢獻皆歸內府廣修宮室厚賜伶優委任馮玉【馮後弟爲相】疏黜維翰【甲辰或言禦敵非維翰不可復擢用乙巳冬玉譛其欲廢立罷爲開封尹】玉弄權受賂【乙巳秋相】朝政日壞又不悟契丹之狡謀信趙延壽劉延祚之詐請【延壽先叛降敵丙午秋詐請歸朝乞兵應援九月敵屢敗使其瀛州刺史延祚詐請內附乞兵玉皆信之】命杜威李守貞張彥澤大舉北伐以迎之【十二月】至中渡橋【滹沱河】與虜遇威擁兵不救官軍之敗【奉國都使王淸步軍使宋彥筠與虜爭橋威約救不赴遂敗死】境內皇皇猶且調鷹苑內排沮人言【維翰見危亡在卽上言辭不見】未幾三將叛降【敵誘威曰趙延壽威望輕果降以汝帝中國】彥澤且倒戈自封丘門斬關而入矣【丁未正月敵以彥澤摽刼屠害京城斬於市】主旣表降維翰死國【以大臣不逃彥澤利其貲殺之】延廣就禽敵詰橫磨劍安在計籌伏辜扼吭而死【虜面詰十事毎伏一事轍受一籌至八籌伏地請死鎖之正月北遷同守者怠扼吭而死】負義夫妻子母北遷黃龍【丁未正月敵以晉主爲負義侯與李太后馮後弟重睿及二子馮玉等百餘人遷黃龍府】晉祚以滅敵主至京【敵主耶律徳光】以馮道爲太傅令百官朝賀【正月至服通天冠絳紗袍執大圭登崇元殿令百官行入誾朝賀禮】亡何大掠括錢帛載府庫之實以行【三月】至欒城而死割腹實鹽數斗蓋借以免小白之泚云【四月死年四十六其母不不哭曰待諸部寜葬汝】愚嘗論之曰嗚呼欲圖其終先慮其始敬瑭於契丹感援立之恩舉中國而附庸之以臣事君以子事父伈伈小心僅保危喘而齊王乃欲抗衡之是誠以孫叛祖以臣叛君不亡得乎此愚於石晉直斥之爲契丹附庸之國而不以中國之君常理論也吁其然乎其不然乎晉有國二主十一年【起丙申終丙午】契丹滅之而漢興焉

後漢

後漢髙祖姓劉氏名知逺更名暠【音杲】其先沙陁部人居太原與石敬瑭俱事唐明宗敬瑭卽位遷河東節度使齊王時封北平王契丹滅晉初亦奉表已而知其不能居中國齊王北遷乃卽位晉陽及耶律徳光遁死乃入都汴攺國號曰漢【丁未二月卽位年五十三丁未行天福十二年戊申淳祐元在位二年】初髙祖擁步騎五萬居太原重鎭晉主與契丹結怨知其必危而未嘗論諌契丹屢深入初無邀遮救援之志及聞契丹入汴但分兵守四境以防侵軼而已晉主旣北中原無主於是從郭威【蕃漢孔目官】楊邠【都押牙】之說始正南面𨿽不忍更天福之號無補於事矣【自言未忍攺晉國又惡開運之名乃更稱天福十二年】卽位之初因夫人李氏之言不忍戕民生生之資傾內府以賞將士固己賢於潞王逺甚【三月初議率民財行賞李氏諌謂創業河東未有惠澤先奪其生生之資非新天子救民之意用宮中所有𨿽復不厚人無怨言從之中外大悅隨立爲皇后】而陜晉諸郡一聞晉陽稱帝爭殺契丹使者遣使奉表稱欵之不暇【丁未二月晉州大將藥儔殺守將降陜州趙暉奉表降王守恩殺遼使以潞州降三月武徳行乘虛取河陽奉表來歸六月晉藩鎭相繼來歸】亦可以少舒中國之正气矣惜其素非埽除亂略之才又無積行累功之實乘時而興偶然得之已無所憑藉從益子母表迎而復誅【丁未五月遼蕭矯立唐明宗子從益爲帝於京師六月遣薛從義入京淸宮宻令殺從益及王淑妃妃且死曰吾兒爲契丹所立何罪何不畱之使毎歲寒食以一盂麥飯灑明宗陵乎聞者泣下先是太妃處分已奉表迎帝】繁臺之卒何辜而遭戮【遼畱幽州兵千五百人戍京十月盡殺於繁臺】殺張璉而滅棄信誓【同上幽州將張璉將兵助重威守鄴城久不下璉先邀信誓許歸鄕裏及降殺璉等數十人】赦重威而不正典刑【同上重威罪大乃赦爲太傅毎出路人擲瓦礫詬之戊申正月帝殂祕不發防詔稱重威因朕小疾謗議揺眾並三子皆斬之磔重威屍於市爭取其肉斯須而盡】政事如此何以長世乎隱帝承祐【髙祖第二子戊申二月卽位戊申幹祜三在位三年】卽位以來委任大臣有楊邠【宰相】以總機政有郭威【樞宻】以主爭伐有史肇【待衛都使】以典宿衛有王章【三司使】以掌財賦各任其職河東永興鳯翔三鎭判命【三月詔徵永興思綰詣闕疑懼至長安率其徒三百人突入府城亂李守貞聞重威死據河東反四月王景崇以鳯翔叛降蜀】郭威進討【八月】逾年底平【己酉七月守貞及宴子自焚五月思綰降殺之是歲景崇與其家人亦自焚】於是浸以驕縱嬖幸用事外戚預政【太后親戚】邠等裁抑旣已斂怨帝年漸壯亦厭爲大臣所制加以羣小譛誹【譛邠等専權終至亂】以爲信然遂與所暱李業聶文進【樞宻承防】後匡贊【飛龍使】郭明允【茶酒使】等宻謀一旦以無罪殺邠及肇章於東廡下【十一月三大臣入伏甲士殺之】又遣宻詔誅王殷於澶州誅郭威王峻於鄴都【威平三叛畱守鄴都】天誘其機事敗露【宻詔節度李乂殺殷馬步軍使郭崇威曹威殺威峻乂以詔示殷殷遣使以詔示郭威】威入朝自訴【今崇威將騎兵前驅自以大軍繼之】至封丘王師禦之帝不從太后之戒輕出勞軍敗績將還復回奔趙村民家身死於郭明允之手【太后曰威勲舊非死切身不至此但飛詔諭之必有詞君臣禮猶在愼勿輕出不從軍旣敗奔民家允明剚刃於帝隨自殺軍士追斬文進匡贊奔兗州執獻伏誅李業奔陜盜殺之】父子相承四載而滅自古享國未有如此之促者也司馬氏曰根疏者不固基薄者易危信然矣愚謂使隱帝能親賢逺佞以徳行仁培其根而厚其基猶懼不固況無故而屠其大臣以促之哉則其以黃屋之尊逃民家而死非不幸也亦宜也後漢有國二主四年【起丁未終庚戌】而周取之焉

後周

後周太祖姓郭氏名威字仲文邢州堯山人父簡晉刺史威少孤年十八以勇力爲軍佐漢髙祖興運拜平章事隱帝世畱守鄴都帝宻詔殺威事泄威入朝自訴帝奔死亂兵威奏太后請立湘陰公贇贇父崇髙祖母弟節度河東使人問誠欵如何威微時刺項爲雀兒人皆稱郭雀兒威指謂之曰自古豈有花項天子耶崇信之贇至宋州威已先爲軍士推戴請奉太后爲母【李氏】太后廢贇爲湘陰公【威卽位十日殺贇宋州是日崇卽位晉陽更名旻因號漢詳見後割據論】威乃入卽位【辛亥正月卽位年四十八辛亥廣順三甲戌顯徳一在位四年】國號周【制稱周虢叔之後宜號大周】都汴涖政之初立相得人王峻夙夜盡心知無不爲範質明敏彊記謹守法度李谷沈毅有器略議論慷慨善開主意帝首詔罷進羨余【倉庫務掌納官母得收斗餘稱耗舊進羨余悉罷】服禦器用務從儉朴太官常饍一切減損珍巧祥瑞不得進奉【辛亥正月】漢宮寶器命碎於庭又詔百官有益國利民之術封事直書勿事浮華其崇先聖也奠謁孔祠躬拜墓下【壬子拜墓命葺祠禁孔林樵采】且官孔顏之子孫【立命孔子四十七代孫仁玉曲阜令顏子孫主簿便令視事】其立法除也定訴訟法【九月訟必先州縣及觀察使不直乃詣臺省代書牒者必書姓名居處無代執素紙必須已事】定稅牛皮法【十一月初漢法犯私皮一寸抵死李谷建議均於田畝計田一頃稅取一皮余聼民自用及買賣公私便之】罷營田務【同月前世使戍兵屯田於邊唐末宿兵處皆置營田後又募富戶承佃戶部置官總領或丁多無稅或庇姦盜州縣不能詰今罷營田務】除租牛課【朱溫撃淮南掠牛千萬給東南農民使輸租歷數十年牛死租在帝知民苦除之】率多便民之事其救荒也契丹流民入塞而加卹【壬子瀛莫大水湓民數十萬居河北詔所在賑存】南唐就糴過淮而不禁【癸丑】諸州發廩減價濟民必分命朝臣以董其事【甲寅】其誅罪顯忠一無私意也葉仁魯坐贓𨿽帝故吏而不貸【癸丑仁魯萊州刺史故吏也坐贓絹萬五千尺錢千緍賜死曰汝自犯法吾無如之何】馬全義忠於所事𨿽屢挫帝而加擢【同上全義李守貞騎士帝曰此人忠於所事在河東屢扼吾擢指揮使】其待方鎭也入朝買宴錢則罷之【壬子】至於徵彥超【慕容彥超反壬子親徵自都至兗州平僅八日彥超與妻赴並死並斬其二子】貶王峻【恃功驕恣不遜癸丑貶商州卒】誅王殷【癸丑恃功専權鎭守何福進告陰事誅之】皆其所自取史冊所書有足稱者亦可謂賢君矣臨崩慨然有感於唐十八陵之發遺命瓦棺紙衣刻石志墓又可謂逹人大觀者獨惜其以黔人而爲天子𨿽出於勢迫變生然愚觀其嘗諷李谷以微言【初討河東人望已屬谷爲轉運使數以防言諷之谷但以人臣盡節爲對】李驤亦謂其心終欲自取【驤太原少尹私說劉崇曰觀郭公之心終欲自取崇怒斬之後殺湘陰崇始哭之爲立祠祭享】設心久矣特待釁而後發耳豈眞推之而不能去逃之而不能免者哉作史者乃歸之將士裂黃旗以被體扶抱擁迫吾誰欺欺天乎世宗榮太祖柴皇后兄守禮子也太祖無子飬以爲嗣封晉王太祖崩【甲寅正月】卽位【正月卽位不攺號在位六年】帝器貌英奇聰明剛果嗣位之初首違眾議大敗北漢於髙平【立十五日劉崇引契丹冦三月北徵宰相馮道等力諫止不聼惟王溥勸行僅九日大敗之於潞州髙平縣髙原殺其驍將僵屍滿野崇百餘騎遁】斬樊愛能何徽以正軍令【兩大將當右軍望風奔潰歸數其罪斬之】自是驕將惰卒始知所懼頓革五十餘年之政且因以知宿衛諸軍之曰凡兵務精不務多乃大簡禁旅【命宋太祖】去其老羸升其精鋭由此兵精近代無比髙平旣防慨然有削平天下之志命近臣著開邊策惟王朴所獻以爲攻取之道當先其易今唐爲易圖取江北以及江南嶺南巴蜀可檄而定燕北亦必望風內附然後伺河東之間一舉可擒也帝欣然納之【乙夘朴北部郎中未幾遷諌議知開封府】亡何西克秦鳯【乙夘伐蜀溥薦宣徽向訓與鳯翔王景略偕行克秦州遂取成階二州又克鳯州禽大將王環五千人】南平江淮【丙辰親徵淮南南唐李璟稱臣奉正朔四月駕還丁巳再駕壽州平十月三駕至戊午春淮南悉平得州十四李璟舉江南國內附】北收三關【己未北徵契丹二月離京僅四十二日關南悉平亦謂燕南得莫寧瀛三州】議取幽州以及河東【北漢】勢如破竹【適帝不豫駕還】迹其武事亦可謂雄偉不常者矣若夫按視澶鄆以塞河決免田廬之漂沒【河自楊劉至魏博連年東潰浸數百里東北壞古堤灌齊棣諸州漂沒田廬重爲民害甲寅各命谷按視澶鄆齊堤塞役徒六萬一月畢】浚胡盧河以限契丹河南始遂耕桑【乙夘春自是契丹不涉河民得耕桑】大寒珍食自愧無功於民思爲除害【乙卯冬與宰相食曰兩日大寒宮中珍食甚愧無功惟冒矢石爲人除害差可自安】慮徵稅早爲民害定夏秋限期【丙辰詔三司夏稅以六月秋稅以十月起徵民便之】並鄕村置團耆絕公皂侵擾【戊午詔諸州並鄕村率以百戶爲團團置耆長三人】刻木爲農夫蠶婦置諸殿庭以示重本之意【戊午】頒均田圖期一歲舉行【戊午見唐元稹均民租賦善之冩爲圖頒天下先知期一年盡均天下田又命三十四人分行諸州均定田租】減田羨稅至三萬八千頃【己未開封奏田稅舊十萬二千頃令羨四萬二千頃勑減三萬八千頃】米貸淮南或慮不能償而曰民吾子也安在責其必償哉其嘉惠元元之意爲如何先儒【胡氏】謂五代十二君愛民者三【唐明宗周太祖周世宗】帝爲之最信斯言也至於謹選舉則設四科以取士【丁巳設賢良方正能直言極諫經學優深可爲師法詳閒吏理逹於教化四科】嚴覆試以黜繆濫【戊午知舉劉濤放十五人上命學士李昉覆試退出殆半貶濤】審百官則詔羣臣極言得失以覘器略察能否【乙夘詔官箴王闕則有祿位者皆可言朕將覘器略淺深知任用當否】王環以不降受賞【丙辰以唐將環爲衛尉賞其不降】劉仁贍以堅守防褒【丁巳唐仁贍守壽春不降病危監軍降嘉其忠授中書令鄆州節度是日卒】李延鄒以不冩降表官其子【丁巳唐濠州降李爲錄參日大丈夫終不負國爲叛臣作降表殺之詔官其子】嚴續以盡忠獲存【戊午唐陳覺矯帝命令殺宰相嚴續不合拒命帝聞果如此續乃忠臣朕爲天下主豈教人殺忠臣哉竟免之】馮道以失節被棄【甲寅道卒道自莊宗世貴顯歷五朝八姓毎迎謁勸進君則興亡接踵道富貴自如】張美以私恩見疏【乙夘美權三司初帝在澶州私有所求曲爲應副至是𨿽授利權終不以公忠待之】擇宰輔則李濤詼諧【戊午兵書張昭薦濤爲相上曰濤詼諧與弟𨿽友愛謔浪無長防體薄之】王著嗜酒【同上學士著以舊幕府屢欲相之以嗜酒無檢罷】皆不得入相魏仁溥𨿽不由科第處權要而謙退引罪歸已以全活近職果爲不忝【己未】其諸善政漕運給耗【乙夘晉以來不給吏多虧折抵死詔毎斛給耗一斗】禦苑錄囚【汝州民父子寃死不伸帝親臨禦苑問實由是長吏皆親按獄】置監采銅鑄錢廢天下佛寺三萬三百三十六銷佛像鐘罄鈸鐸以付監禁私度僧尼【並同上勑寺院非勑額者並廢】又可謂仁明有爲且不以無益害有益者矣載觀作新曆【丙辰王朴上顯徳欽天歷上親制序】訪遺書【同上選朝臣三十人校勘】定刑統【丁巳以律令煩雜命官訓釋刪定爲刑統】興禮樂【戊午命舍人竇儼作大周通禮正樂王朴獻律呂以定雅樂】皆爲政之要者迹其五六年間以枹鼓之隙設施舉措有如此者此猶未也司馬氏稱其以信令禦羣臣以正義責諸國江南未服親犯矢石期於必克旣服則愛之如子推誠盡言爲之逺慮宏規大度近於王道深爲得之【己未唐鐘謨入貢帝曰江南亦治兵修守備乎謨曰旣臣大國不敢復爾帝曰不然向則仇敵今則一家吾與汝國大義已定固保無虞然人生難期至於後世則不可知歸語汝王完城郭繕甲兵守要害爲子孫計】獨惜其用法太嚴小有不舉往往寘之極刑竹奉璘以捕盜不獲誅【甲寅朱州巡檢坐盜掠商船不獲】孟漢卿以納槁取耗誅【漢卿大將軍坐監納槁多取耗有司言罪不至死帝謂欲懲眾】陳渥檢田失實【乙夘渥郎官淸苦微累極形眾惜之】康儼橋道不謹【丙辰濟州軍使坐駕幸下蔡橋道不謹斬道左】孫延希役夫瓦中噉飯【丁巳延希內供奉督修永福殿役夫瓦中噉飯大怒斬於市】侯希進不奉使者牒檢視夏苖【命博士檢視宻州夏苖牒副使分檢以不奉朝防不從帝怒遣使就斬】符令先袍不辧【左藏庫使坐造南徵軍袍稽緩令先勲伐淸謹皆寃之】其罪皆不至死而加之極典馬道子死於賊而族死者二十四人【戊午醫官道訴宿州不勘賊上大怒遣端明竇儼乘馹案之族死二十四人】刑傷於濫抑何太甚又其大者左右無講學之臣欠格心事業人道之間亦未免有虧柴守禮爲本生父不能迎致奉飬使犯法殺人莫可詰問【丁巳帝爲太祖嗣無敢言者但以元舅處之居洛優俸給未嘗至京嘗以小忿殺人有司不敢詰帝不問】符氏爲李崇訓妻夫死家破納以爲後豈足以爲天下母【符彥卿女適守貞子崇訓相者言當母天下崇訓喜曰吾婦猶爾況我乎反遂決及敗先刄弟妹次符氏匿幃下求不獲崇訓自剄兵入符氏坐堂上叱曰吾父與郭公爲昆弟不得無禮太祖歸彥鄕及帝鎭澶州太祖爲取之】深爲盛徳之累耳若夫大功未成中道而歿天也非人之所能爲也恭帝宗訓【世宗第二子】七歲卽位【己未六月卽位僅七月禪位於宋壽十二】於時宋太祖【趙匡】爲殿前都檢防聖徳隆興中外物情素所屬望契丹冦河東【庚申正月鎭定二州馳奏】詔太祖帥兵北徵師次陳橋驛諸軍大噪曰我輩無主願策太尉爲天子俄以黃袍加帝身扶策升馬擁迫南歸尋降詔禪位於宋矣時顯徳七年庚申正月初五日也周有國三君兩姓歷九年【起辛亥終己未】而宋興焉

五代割據諸國

按綱目諸國與梁唐晉漢周同在分書之列

日轂冥蒙眾星爭耀五代之亂四方割據者蠭起前蜀王建許州舞陽人自唐昭宗大順二年【辛亥】入成都爲四川節度使至天復三年【癸亥】封蜀王明年用墨勑除官戊辰僣稱帝至後唐莊宗同光三年【乙酉】滅之凡二世【建衍】統州四十八合三十五年【起辛亥終乙酉】吳楊行宻廬州合肥人據淮南自唐昭宗景福元年【壬子】破孫儒復入揚州至天復二年【壬戌】封吳王晉髙祖天福二年【丁酉】南唐李升取之凡四主【行宻渥隆濱浦】統州二十八合四十六年【起壬子終丁酉】閩王審知光州固始人據福建自唐昭宗景福元年【壬子】審知兄潮攻範奄有閩國至光化元年【戊午】加審知威武節度使後封瑯邪王朱溫開平【己巳】封閩王至晉出帝開運三年【丙午】南唐李璟滅之凡六主【番知延翰鏻昶延義延政】統州五合五十五年【起壬子終丙子】吳越錢鏐杭州臨安人據兩浙自唐昭宗幹寧二年【乙夘】討董昌以功授鎭海鎭東軍節度使後天祐三年【丙申】封吳王至宋太宗太平興國三年【戊寅】俶納土國滅凡五主【鏐元瓘佐倧俶】統州十三合八十四年【起乙夘終戊寅】楚馬殷許州鄢陵人據湖南【潭州】自唐昭宗幹寧三年【丙辰】刺潭州勸進朱溫以殷爲楚王至周太祖廣順元年南唐李璟滅之凡六主【殷希聲希蕚希崇劉言王逵】統州二十三合五十六年【起丙辰終辛亥】南漢劉隱蔡州上蔡人據廣南自唐哀帝天祐二年【乙丑】爲廣州節度使勸進朱溫封王至宋太祖開寶四年【辛未】滅凡五主【隱龔玢晟銀】統州四十七合六十七年【起乙丑終辛未】南平髙季興陜州硤石人據荊南朱梁開平【丁夘】節度荊州後封王至宋太祖幹徳元年【癸亥】滅凡五主【季興從晦保融保朂繼衝】統州三合五十七年【起丁夘終癸亥】後蜀孟知祥邢州龍岡人據西川唐莊宗同光三年【乙酉】滅蜀知祥以侍中治成都明年爲東西川節度使後僣稱帝宋太祖幹徳二年【甲子】滅凡二主【知祥昶】統州四十六合四十年【起乙酉終甲子】南唐李昪徐州人本姓李氏徐溫飬以爲子【名知誥後復姓更名】晉髙祖天福二年【丁酉】取吳遷據金陵僣稱帝至宋太祖開寶八年【乙亥】滅凡三主【升景煜】統州三十五合三十九年【起丁酉終乙亥】北漢劉旻漢髙祖母弟據太原初名崇湘陰公父以周太祖廣順元年【辛亥】僣位晉陽【太原府陽曲縣】至宋太宗太平興國四年【己卯】滅凡四主【旻鈞繼恩繼元】統州十一合二十九年【起辛亥此篇並系南終己卯宮氏講義文】

史纂通要卷十七

