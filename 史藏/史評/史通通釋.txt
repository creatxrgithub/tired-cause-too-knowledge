

欽定四庫全書

史部十五

史通通釋目錄

史評類

內篇

卷一

六家第一

卷二

二體第二

載言第三

本紀第四

世家第五

列傳第六

卷三

表歷第七

書志第八

卷四

論贊第九

序例第十

題目第十一

斷限第十二

編次第十三

稱謂第十四

卷五

采撰第十五

載文第十六

補注第十七

因習第十八

邑裏第十九

卷六

言語第二十

浮詞第二十一

敍事第二十二

卷七

品藻第二十三

直書第二十四

曲筆第二十五

鑑識第二十六

探賾第二十七

卷八

摸擬第二十八

書事第二十九

人物第三十

卷九

覈才第三十一

序傳第三十二

煩省第三十三

卷十

雜述第三十四

辧職第三十五

自敍第三十六

體統【亡】

紕繆【亡】

弛張【亡】

外篇

卷十一

史官建置第一

卷十二

古今正史第二

卷十三

疑古第三

卷十四

申左第四

卷十五

防煩第五

卷十六

雜說上第六

卷十七

雜說中第七

卷十八

雜說下第八

卷十九

五行志錯誤第九五行志雜駁第十

卷二十

暗惑第十一

忤時第十二

【臣】等謹案史通通釋二十卷

國朝浦起龍撰起龍字二田無錫人史通注本舊有郭延年王維儉黃叔琳三家遞相增損互有短長起龍是注較三家爲晚出𨿽亦仍有疎漏如秦人不死事不知出洛陽伽藍記蜀老猶存事不知出魏書毛修之傳闌單失力字不知出淸異錄之類然大致引據詳明足稱該洽惟輕於攺竄古書往往失其本防如六家篇內尙書條中語無可述四字之下若此二字之上乃有脫句而攺此字爲止又爲增一有字又如列傳篇內項王立傳而以本紀爲名句立字不悞而乃臆攺爲宜此類至多皆失詳愼又句解章評參差夾注如選刻制藝之例於注書之體亦乖惜其不一評一注釐爲二書使離之雙美也顧其大致精核於知防本意多能闡發不可謂之無功焉乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

史通通釋原序

長安二年【武后臨朝第十九年至此十六攺元】余以著作佐郎兼修國史尋遷左史於門下撰起居注防轉中書舎人暫停史任俄兼領其職今上卽位除著作郎太子中允率更令其兼【舊脫兼字】修史皆如故【兼修史以領職言脫兼字則非】又屬大駕還京以畱後在東【舊脫東字】都無防驛徴入京專知史事仍遷祕書少監釋【首敍歷官卽自敍篇所謂三爲史臣再入東觀也其注云今之史館卽古之東觀】自惟歷事二主從宦【一作官】兩京徧居司籍之曹久處載言之職昔馬融三入東觀漢代稱榮張華再典史官晉朝稱美嗟予小子兼而有之是用職思【舊誤作司】其憂不遑啟處釋【此總上歷官拈合當職撰史事卽以引起史通之作】嘗以載削餘暇商【一作確】史篇下筆不休遂盈筐篋於是區分類聚編而次之釋【此六句暗籠史通】昔漢世諸儒集論經傳定之於白虎閣因名曰白虎通予旣在史館而成此書故便以史通爲目且漢求司馬遷後封爲史通子是知史之稱通其來自久博采眾議爰定玆名釋【此層明防史通兩引古史古事以見命名所本】凡爲廿卷列之如左合若干言【舊注除所闕篇凡八萬三千三百五十二字注五千四百九十八字按字數今不可定姑仍舊本存之】於時嵗次庚戌景龍四年【中宗元是時復辟六年矣】仲春之月也

按此劉氏自序當冠正目之首諸本錯置後人序例之間非體觀此一序簡明典切卽可徴其史筆之潔古者經防文選凡有自序者皆與正書同注王本此篇亦有注愚亦遵用之

大駕還京【注詳集終忤時篇】

馬融三入東觀【後漢書本傳永初四年應召拜爲校書郎中詣東觀典校祕書忤太后防禁錮安帝親政召還郎署復在講部拜議郎桓帝時忤大將軍梁冀免官得赦還復拜議郎重在東觀著述】張華再典史官【晉書本傳華學業優博朗贍多通盧欽言之於文帝除著作佐郎惠帝卽位以華爲太子少傅數年代下邳王晃爲司空領著作】

白虎通【後漢章帝紀建初四年大夫博士議郎郎官及諸生諸儒防白虎觀講議五經異同作白虎議奏班固傳天子防諸儒講論五經作白虎通徳論令固撰集其事隋經籍志白虎通六卷唐藝文志通字下有義字】

史通子【漢書司馬遷傳太史公仍父子相繼纂其職作本紀表書世家列傳凡百三十篇五十二萬六千五百字宣帝時遷外孫楊惲祖述其書遂宣布焉至王莽時求封遷後爲史通子】

欽定四庫全書

史通通釋舉例

二科十別

書不必醇乎醇書惟其至於至居巢劉氏之史通是也注書戒自我作故注書欲推心置腹山傖先生之通釋是也凡注之用二辧之通與不通而已是書行本相髙厭心蓋寡每於通處薦以荊榛而趣乖於不可通處過如炙轂而疵積敝也久矣先生曰趣乖者法宜訓正疵積者道在刋譌例摠二科科各有別列如左方

訓正者兼舉其義與辭而是正之也義從文生辭由古出俗學之獘大抵二端憑臆自用者揣義而不徴辭獘且流爲束書不觀是謂蔑古博貪奇者役辭而不問義獘又滋乎靈臺日汨是謂防天玆用防義以防辭考辭以赴義則訓之爲也訓正之科其別六

一曰釋【篇者節之積也節淸而篇乃定焉歷繙評本觀乎外篇條別胸欠主張驗其通體支離篇乖步伐者矣故爲之釋以淸之釋之爲用析節而防其義是賔是主是影是神前後相銜中邊交灌玆爲從事之所先卽其命名之所自間有省去不用惟於短說爲然自昔漢唐經防通例墨闌標眼於釋字仿用之】

二曰按【按亦釋也標仍墨闌體同防尾旣釋以辧之復按以防之指趣所鐘歸宿有地矣況史通之爲書也羣史牢籠全書吐納畛塗遼濶節目棼緐則必以見逺之明者察焉則將有無礙之辯者通焉此段識解於何置頓亦惟篇按職此淹該是知按之所屆尢爲駟牡之廣衢非等只雞之近局也又其例比釋加徧釋有從省按無缺施惟下帙四五處有以一按攝三條二條者】

三曰證釋【謂取證古書用釋今義也語云求之物本必於其始取其所通必於所宅故凡有徴引事必事祖辭必辭根而其所標識則又書皆舉名篇皆舉目如左傳則某公某年漢書則某紀某傳之類蓋采錄多從節縮而原文可任搜核也他若舊注已得者明書何本或無書可質者直注未詳不攘不欺與世共見】

四曰證按【凡前件證釋多有就證加按者痛刮不根之病及澷與之習也如尙書注有王肅其人也本系三國王朗之子舊援後魏同名之人如左傳家缺徐賈一注也位在幹蕭二史之間撿出徐廣字形之誤更有全證皆屬設辯者如書志篇之東觀曰記采撰篇之沈炯罵書一失之俗傳一失之原本則一當革其繆一當繩其愆凡此諸流皆須顯說也證釋之條幹有二百加按之處五百有奇任舉陳言都成說部】

五曰夾釋【釋非節界夾入行間是夾釋也凡涉晦澀之義用一兩言達之或遇疑似之辭用直截語指之皆是也有此可以便觀書者之索解可以杜好辯者之岐猜】

六曰雜按【雜按之施施於原注原注者劉自注也或刋失其初須爲揣定或置非其所合與推移且有注混文文混注者於史官篇詔曰修撰暗惑篇曹公多詐見之並有注非注文非文者於史官篇自歷行事雜說篇蘇代所言見之相厥攸居還渠定判此雜按之所由設也不系諸正書故稱雜焉】

刋譌者譌非一端而已或流傳或竄易或原本差池所致之塗旣雜於是有繆出有倒施有脫遺羨衍所叢之纇緐興刺眼而葉落連翩膠牙而泉流濇咽文傳侮食怪曲水序之猶疏日思誤書嘆小屋人之不作夷考諸家刋得者十一待刋者十九焉刋譌之科其別四一曰字之失【是書之失在字者蓋亦多矣烏孤而轉烏孫文丁而轉文王處道而轉承祚涉漢而轉沙漠失則繆文省而曰省文朔方而曰方朔武宣而曰宣武昌平而曰平昌失則倒昭後略漏昭字言學者漏言字楚漢列國漏國字微子篇序漏序字失則脫名班祚土班下衍爵字以其類逆逆下衍者字虛美相酬馬遷乘傳美下傳下並衍以字失則羨繆倒脫羨凡有四端故槪曰失也總二百二十有奇者刋之數也其刋去者仍注見之不沒舊本冀覽之者辧之也且作聰明攺頭靣得罪古人莫此爲甚本所深惡而豈蹈之下三條皆仿此】

二曰句之違【違亦槪詞也句之違亦四端凡二十處而防煩之誤在除加丹粉間者不與焉稍舉似之以句繆言則有若去萬畱千錄逺略近懵事類而反篇情者以句倒言則有若借權濟物居京兆府乖文義而沒語趣者以句脫言則有若述南齊之史結申左之科缺至一全片而遺忘半靣者以句羨言則有若犀革裹之條嗤沈約之段衍至不可讀而反棄佳本者凡此又非一兩字之間審聲形之比靜繹全文廣參羣籍甚至浹時稽序而後其眞始出持此耗磨晚節俟之甘苦中人】

三曰節之淆【節之淆者內篇少外篇多通幅分條之殊其體故也其在內篇六家之總首旣截則總尾亦宜截書志後論不應以或問截編次終篇不應以尋夫截其在外篇離合斷連岐迕交失者史官篇三正史篇三惑經篇一雜說上中下篇十有五技肯綮每至族而難爲官止神行惟彼節之有間今皆騞然矣至若防煩摘史隔鈔而合片當以方空格界之又若卷末忤時一牘而兩端可以序防例離之斯皆隨方制宜非欲矜已立異】

四曰簡之錯【篇節字句並有錯簡篇之錯卷九內之敍傳者是節之錯曲筆中之夫史十行者是字句之錯雜說下之李陵書者是篇不得而移節句可得而準也或遂刋定或爲證眀具著卷中○凡所盡心略如前欵間嘗總諸科別而之理不言而同然惟去非以趨於是言愜心者貴當必無憾然後卽安是書也謂劉氏史通可謂浦氏家言亦可己巳孟陬親賢堂】

欽定四庫全書

史通通釋卷一

無錫浦起龍撰內篇

六家【第一○合起結共八章】

自古帝王編述文籍外篇【謂古今正史篇此二字一作史】言之備矣古往今來質文遞變諸史之作不恆厥體釋【二句首提史字掲出全書眼目】而爲論其流有六一曰尙書家二曰春秋家三曰左傳家四曰國語家五曰史記家六曰漢書家今略陳其義列之於後

按此篇序也史體盡此六家六家各有原委其舉數也欲溢爲七而無欠欲減爲五則不全是史通總挈之綱領也其辧體也援駮儷純而派同移甲置乙則族亂是六家類從之畛塗也注家認家字不淸要領全沒今爲顯說之一【尙書】記言家也二【春秋】記事家也三【左傳】編年家也四【國語】國別家也五【史記】通古紀傳家也六【漢書】斷代紀傳家也防此分配以觀六章觀全書如視掌文矣

尙書家者釋【是爲記言家】其先出於太古易曰河出圖洛出書聖人則之故知書之所起逺矣釋【上原書之所起下表孔子所定】至孔子觀書於周室得虞夏商周四代之典乃刪其善者定爲尙書百篇孔安國曰以其上古之書謂之尙書尙書璇璣鈐曰尙者上也上天垂文【古象字一作以】布節度如天行也王肅曰上所言下爲史所書故曰尙書也釋【三引古語皆釋尙字名義惟此王肅所云乃與記言意合是爲本處家字所宗】推【一作惟】此三說其義不同蓋書之所主本於號令所以宣王道之正義發話言於臣下故其所載皆典謨訓誥誓命之文釋【數語勒淸記言】至如堯舜二典直序人事禹貢一篇惟言地理【或作裏】洪範總述災祥【董劉五行之說】顧命都陳防禮玆亦爲例不純者也釋【數語以書有兼及記事之文摘出言之要之自孔子觀書至此總以記言爲立說之主也】又有周書者【謂世所傳汲冡周書】與尙書相類釋【亦是記言類也】卽孔氏刋約百篇之外凡爲七十一【或作二非】章上自文武下終靈景甚【一誤作其】有明允篤誠典雅髙義時亦有淺末恆說滓穢相參殆似後之好事者所增益也至若職方之言與周官【周禮】無異時訓之說比月令多同斯百王之正書五經之別錄者也釋【自又有周書至末所綴三書皆屬記言之體正爲家字博其類也○此節述刪余之周書𨿽其中不無眞僞相亂要是本家緒餘故引而附之】自宗周旣殞書體遂廢迄【一作迨】乎漢魏無能繼者釋【數語轉遞】至晉廣陵相魯國孔衍以爲國史所以表言行昭法式至於人理常事不足備列乃刪漢魏諸史取其美詞典言足爲龜鏡者定以篇第纂成一家由是有漢尙書後漢尙書漢【衍】魏尙書凡爲二十六卷【捲與隋志不合】釋【書體久廢之後至晉而有孔衍諸書是後來記言者一家】至隋祕書監太原王劭又錄開皇仁壽時事編而次之以類相從各爲其目勒成隋書八十卷尋其義例皆準尙書釋【至隋而又有王劭隋書亦是後來記言者一家○上二家亦以類附此下則就二家衡論】原夫尙書之所記也若君臣相對詞旨可稱則一時之言累篇咸載如言無足紀語無可述若此【疑當作止】故事𨿽有【舊無有字】脫略【四句言有事無言者不收】而觀者不以爲非爰逮中葉文籍大備必翦截今文摸擬古法事非攺轍理涉守株故舒元【孔衍字】所撰漢魏等書不行於代也釋【此節論孔衍書也上世事簡故言亦簡後世文煩徒以翦棄事實上擬記言豈足成書】若乃帝王無紀公卿缺傳則年月失序爵裏難詳斯並昔之所忽而今之所要如君懋【王劭字】隋書𨿽欲祖述商周憲章虞夏觀其所述乃似孔子家語臨川世說【謂體不類史】可謂畫虎不成反類犬也故其書受嗤當代良有以焉釋【此節論王劭書也旣無紀傳又不編年徒然掇拾言豈得成史○二節之意總謂記言一家止可行於三古後丗不必仿爲也】

按朱子嘗言古史之體可見者書春秋而已史通首此二家皆談史不談經注家執經言經繁引義防都無交涉其首尙書家者劉氏特以記言之體當之云爾家不類族不備人非其倫書是其體則以其族歸之不特七十一篇之周書爲其緒餘若衍若劭等書皆是記言之族故亦以類相從郭本紛紛譏劉氏以狗尾續貂正緣不識家字所由胥動浮言也○上古文字何例可說專以尙書屬言其說始自鄭荀詎云篤論劉氏不此之辧而疑書例之不純固哉言也【劉說蓋本堯典孔防】○尙書固是史家開體然不編年不紀傳原非史體正宗故後世難爲其繼亦不必有繼劉氏譏衍劭爲守株畫虎洵通識也

尙書百篇【漢蓺文志易曰河出圖洛出書聖人則之故書之所起逺矣至孔子纂焉上斷於堯下訖於秦凡百篇按志語本孔安國尙書序百篇蓋古尙書原數也】

孔安國【史記孔子世家孔子而下歷伯魚子思子上子家子京子髙子愼及鮒凡八丗鮒弟子襄生忠忠生延年及安國安國爲今皇帝博士漢蓺文志武帝末魯共王壤孔子宅得古文尙書孔安國悉得其書獻之尙書孔序以其上古之書謂之尙書百篇之義世莫得聞】

璇璣鈐【後漢方術傳樊英善河洛七緯章懷注七緯者易緯稽覽圖乾鑿度坤靈圖通卦驗是類謀辧終備也書緯璇璣鈐考靈耀刑徳放帝命驗運期授也詩緯推度災汜歷樞含神務也禮緯含文嘉稽命徵斗威儀也樂緯動聲儀稽耀嘉葉圖徵也孝經緯援神鉤命決也春秋緯演孔圖元命苞文耀鉤運斗樞感精符合誠圖考異郵保幹圖漢含孳佑助期握誠圖潛潭巴說題辭也】

王肅【魏志王朗傳朗子肅字子雍中領軍散騎常侍善賈馬之學而不好鄭氏采防同異爲尙書詩論語三禮左氏解及撰定父朗所作易傳皆列於學官按郭本引南齊奔魏之王肅誤又按王應鱗困學紀聞云樂書引樂記通典引大傳並存王肅注而集說以爲元魏人誤也在元魏者字恭懿不以經學名然則誤已在宋時矣而王謂不以經學名亦非恭懿長於三禮北史與劉石經同傳常相辧論往來也】爲例不純【漢蓺文志左史記言言爲尙書右史記事事爲春秋荀悅申鑑其說同鄭氏六蓺論左史所記爲春秋右史所記爲尙書是以玊藻云動則左史書之言則右史書之按王者因事而有言有言必有事理勢本自相連珥筆如何分記況左右配屬班荀之與鄭戴又各抵悟此等皆出自漢儒難可偏據魏晉以來黏配相沿杜預以漢志爲誤史通則又以漢志爲例遂有爲例不純之議並非】又有周書【漢蓺文志周書七十一篇劉向云周時誥誓號令蓋孔子所論百篇之餘也困學紀聞隋唐志系之汲冡然汲冡得竹書在晉咸寧五年而太史公鄭康成許叔重馬融皆引其文皆在漢世杜元凱觧左傳時書亦未出也亦以周書爲據束晳傳及左傳正義引王隠晉書所載竹書之目亦無周書然則系於汲冡誤矣今按史通亦多引其書皆不冠以汲冢隋唐志之誤信矣】

職方時訓【逸周書序王紀𨿽弛天命方永四夷八蠻攸遵王政作職方辯十二气之應以明天時作時訓按浚儀王氏紀聞引此序十二气作二十四气】

孔衍漢魏尙書【晉儒林傳孔衍字舒元孔子二十二世孫中興初補中書郎出爲廣陵郡凡所撰述百餘萬言唐蓺文志孔衍漢尙書十卷後漢尙書六卷後魏尙書十四卷按後魏後字衍文】王劭隋書【隋書王劭字君懋授著作郎遷祕書少監專典國史撰隋書八十卷多錄口勅又采迂怪委巷之言以類相從爲其題目】

守株【韓非五蠧宋人耕田田中有株兔走觸株而死因釋耒而守株冀復得兔兔不可得爲宋國笑摸擬篇用其語稍詳】

家語【王肅注後序孔子家語者與論語孝經並時弟子取其正實而切事者別出爲論語其餘則都集錄之鼂氏讀書志凡四十四篇劉向校錄止二十七篇王肅得此於孔猛家朱子與呂伯恭書程氏遺書若只暗地刪卻久後易惑人記論語者只爲如此畱下家語至今作病痛也】

臨川世說【宋書宗室傳臨川王道規無子以長沙景王子義慶爲嗣髙氏緯略義慶采擷漢晉以來佳事佳話爲世說新語讀書志劉知防頗言此書非實錄予亦云】

春秋家者釋【此一家是言記事家也止以經文爲界勿重拈編年意致與左傳家混】其先出於三代釋【原記事家古名所自】案汲冢璅語記太丁時事目爲夏殷春秋釋【此下歷引春秋古名見於諸書者以實之】孔子曰防通知逺書教也屬辭比事春秋之教也知春秋始作與尙書同時璅語又有晉春秋記獻公十七年事國語云晉羊舌肸習於春秋悼公使傅其太子左傳昭二年晉韓獻子來聘見魯春秋曰周禮盡在魯矣斯則春秋之目事匪一家至於隱沒無聞者不可勝載又案竹書紀年其所紀事皆與魯春秋同孟子曰晉謂之乘楚謂之檮杌而魯謂之春秋其實一也然則乘與紀年檮杌其皆春秋之別名者乎故墨子曰吾見百國春秋蓋皆指此也釋【此上疊引眾說總以證明古者歷國史記皆號春秋爲推本命名之由而其用則皆以記事爲義也】逮仲尼之修春秋也乃觀周禮之舊法遵魯史之遺文據行事仍人道就敗以明罰因興以立功假日月而定歷數籍【借通】朝聘而正禮樂微婉其說志【一作隱】晦其文爲不刋之言著將來之法故能彌歷千載而其書獨行釋【此節正表孔子所修之春秋寓書法於記事中孤行千載而他所謂春秋者皆廢】又案儒者之說春秋也以事系日以日系月言春以包夏舉秋以兼冬年有四時故錯舉以爲所記之名也茍如是則晏子虞卿呂氏陸賈其書篇第本無年月而亦謂之春秋蓋有異於此者也釋【此節帶及編年言記事必系之年月若晏虞呂陸軰所著事無編系何得假名然編年意本章不重特緣此以斥諸家耳】至太史公著史記始以天子爲本紀考其宗旨如法【一作昔】春秋自是爲國史者皆用斯法然時移世異體式不同其所書之事也皆言罕襃諱事無黜陟故馬遷所謂整齊故事耳安得比於春秋哉釋【末節指出後史之帝紀爲近春秋經體是則本家正派特書法未盡善耳】

按此春秋舉經不舉傳章意以記事爲主與尙書對舉而此爲確配非尙書彊配記言比也於編年意則帶及之至下章左傳家盡之其標義也以孔子爲宗法其徴名也以前所稽者爲原始以後所附者爲虛稱其苗裔也以遷史所開諸帝紀爲具體合而觀之家字之原委離合備焉○本紀取法春秋一語破的紀所加詳者惟在開剏之世及凡詔令之文耳後來朱子作綱目之綱固是仰學春秋亦大率取裁本紀春秋家者【至】盡在魯矣【此段證據與杜氏左傳序首孔防參錯相同】汲冢璅語【隋書經籍志古文璅語四卷汲冡書】

羊舌肸【外傳晉語悼公問徳義司馬侯曰諸侯之爲日在君側以其善行以其惡戒可謂徳義矣公曰孰能曰羊舌肸習於春秋乃召叔向使傅太子彪】

竹書紀年【杜氏左傳後序余成春秋釋例及經傳集觧始訖會汲郡汲縣有發其界內舊冡者大得古書皆簡編科斗文字多雜碎怪妄不可訓知紀年冣爲分了起自夏殷周皆三代王事無諸國別也惟特記晉事起自殤叔次文侯昭侯以至曲沃莊伯莊伯之十一年十一月魯隱公之元年正月也皆用夏正建寅之月爲歳首編年相次晉國滅獨記魏事下至魏哀王之二十年蓋魏國之史記也推校哀王二十年太歳在壬戌是周赧王之十六年秦昭王之八年韓襄王之十三年趙武靈王之二十七年楚懷王之三十年燕昭王之十三年齊湣王之二十五年也哀王二十三年乃卒故特不稱諡謂之今王其著書文意大似春秋經推此足見古者國史防書之常也按汲冡書有目詳後申左篇】

百國春秋【北平黃氏補注公羊傳防云昔孔子受端門之命制春秋之義使子夏等求周史記得百二十國寶書則墨子言百國春秋當卽是書也】

周禮舊法【杜序周徳旣衰官失其守上之人不能使春秋昭明仲尼因魯史防書成文考其眞僞而志其典禮上以遵周公之制下以明將來之法】

微婉志晦【杜序爲例之情有五一曰微而顯二曰志而晦三曰婉而成章四曰盡而不污五曰懲惡而勸善】

系日系月【語見杜氏序】

包夏兼冬【杜序史之所記必表年以始事年有四時故錯舉以爲所記之名也防言春足以兼夏言秋足以見冬魯頌箋云春秋猶言四時是也】

晏虞呂陸亦謂春秋【史記管晏列傳贊吾讀晏子春秋欲觀其行事故次其傳孔叢執節篇春秋經名晏子書亦曰春秋貴賤不嫌同名也史記虞卿說趙孝成王爲趙上卿卒去趙不得意乃著書曰節義稱號揣摩政謀凡八篇曰虞氏春秋漢蓺文志虞氏春秋十五篇髙誘呂覽序呂不韋者陽翟富賈爲秦相國集儒書著其所聞爲十二紀八覽六論名呂氏春秋暴之咸陽市門懸千金其上能增損一字者予千金後漢班彪傳漢興定天下大中大夫陸賈紀錄時功作楚漢春秋九篇史記本傳索隱賈撰記項氏與漢髙初起及惠文間事】

左傳家者釋【是爲編年正家】其先出於左丘明釋【傳爲左撰亦曰其先志家之所始也】孔子旣著春秋而丘明受【舊作授非】經作傳蓋傳者轉也轉受【舊亦作授】經旨以授後人或曰傳者傳【原音平】也所以傳示來世案孔安國注尙書亦謂之傳斯則傳者亦訓釋之義乎釋【首節空防傳字只作注傳意觧】觀左傳之釋經也言見經文而事詳傳內或傳無而經有或經闕而傳存其言簡而要其事詳而博信聖人之羽翮而述者之冠冕也釋【此節貼合左氏遞到傳述古事之傳尙未說到編年】逮孔子云沒經傳不作【史而以經名者至左傳後遂絕】於時文籍惟有戰國防及太史公書而已釋【二書皆非編年何忽引入以其所載接左連秦爲下文樂傳張本耳】至晉著作郎魯國樂資乃追采二史撰爲春秋後傳其書【一脫書字】始以周貞王續前傳魯哀公後至王【同赧】入秦又以秦文王之繼周終於二世之滅合成三十卷釋【樂資采國策遷史爲書上接春秋下迨漢初亦名爲傳○已上不言編年而編年自見也】當漢代史書以遷固爲主而紀傳�【古互字】出表志相重於文爲煩頗難周覽釋【接入漢史其初有紀傳無編年此數語桃下】至孝獻帝始命荀恱撮其書爲編年體依【一有附字】左傳著漢紀三十篇釋【此就荀紀之依左體指出編年二字爲全章防眼】自是每代國史皆有斯作起自後漢至於髙齊如張璠孫盛幹寶徐賈【當是廣字】裴子野吳均何之元王劭等其所著書或謂之春秋或謂之紀或謂之略或謂之典或謂之志𨿽【當有其字】名各異大抵皆依左傳以爲的準焉釋【的準者編年也凡異名而同體者悉羅列之於家字乃無欠闕】

按春秋經以提綱傳以述事事必系年編年之法由是興焉然編年之義史通不以系經而系傳者事待傳而顯也傳有三家史通惟取左氏不及公谷者公谷主釋義左主載事公谷非史法左具史法也故左傳一家爲編年家法之祖也自左而後樂資荀恱以及張孫幹徐裴吳何王諸所述撰皆其流也章內錯舉國防遷固殆爲樂傳荀紀起本猶宋涑水氏采十七史以爲通鑑所本者紀傳家而所成者乃編年體也此防觀書略綽定知辧類糊塗○又唐之先有王氏元經薛收傳正擬是家史通曾不及之因思隋唐二史皆不立王通傳至司馬君實爲之補傳謂其事其書出其家人參差不實然則書𨿽存究在依托然否間況其家所以推之者越分無禮有白牛谿序曰山似尼丘泉似泗涘更爲之作文中子世家以配遷史是其滛名僣號罪甚揚雄法亦在所必斥也受經作傳【杜氏集解序左丘明受於仲尼以爲者不刋之書也故傳或先以始事或後以終義或依以辯理或錯以合異隨義而發其例之所重】

樂資【晉書無傳隋經籍志春秋後傳三十一卷晉著作郎樂資撰按資晉時人在荀恱後而章內先舉樂資者資書接左迄秦事在漢紀前不以人次也又接左之年之周貞王史記作定王左防雜引存疑】荀恱【後漢荀淑傳淑孫恱字仲豫獻帝時官祕書監帝以班固漢書文緐難省乃令恱依左氏傳體爲漢紀三十卷辭約事詳其序曰中興以前明主賢臣得失之軌亦足以觀矣正史篇又有注】張璠【國史無傳隋經籍志後漢紀三十卷張璠撰袁宏後漢紀自序暇日掇防漢紀謝承書司馬彪書華嶠書謝忱書漢山陽公記漢靈獻起居注漢名臣奏旁及諸郡耆舊先賢傳凡數百卷多不次敍始見張璠所撰書其言漢末之事差詳故復探而益之】

孫盛【隋經籍志魏氏春秋三十卷晉陽秋三十卷並孫盛撰盛字安國又見論贊直書二篇】幹寶【晉書寶字令升祖統吳奮武將軍寶以才器召爲著作郎領國史著晉紀自宣迄湣凡二十卷直而能婉郭評楊誠齋嘗與同捨談於寶一吏曰幹字非於驗書果然按語見鶴林玉露謂韻書幹字下注云晉有幹寶也誠齋喜曰此吾一字之師】

徐賈【其人其書俱無考按隋唐二志於幹寶晉紀之後裴子野宋略之前有徐廣晉紀四十五卷與此處列名之次正同而所列編年門類亦合然則賈字卽廣字之譌也宋書本傳徐廣字野民貟外散騎領著作】

裴子野【梁書子野字防原曾祖松之續修何承天宋史未成子野更撰爲宋略二十卷敍事評論多善】

吳均【梁書吳均字叔祥文體淸防好事者或斆之謂爲吳均體除奉朝請著齊春秋三十卷外篇正史篇謂其書稱梁帝爲齊眀佐命帝惡其實詔燔之然其私本竟行】

何之元【陳書之元銳精著述以爲梁氏肈自武皇終於敬帝其興亡盛衰之迹足以垂鑑戒定襃貶究七十五年行事艸創爲三十卷號曰梁典】

王劭【見尙書家但彼所引爲隋書是記言體此所引則北齊志乃編年體章末所云或謂之志正指此也舊注悉取其所著書混列一處便使家數不淸唐藝文編年類王劭北齊志十七卷外編正史篇王劭憑起居注廣以異聞造編年書號曰齊志云云分體甚明】

國語家者釋【此是國別家惟分封分割之代有之】其先亦出於左丘明旣爲春秋內傳又稽其逸文纂其別說分周魯齊晉鄭楚吳越八國事起自周穆王終於魯悼公別爲【此二字或作列於或作列爲皆非】春秋外傳國語合爲二十一篇其文以方內傳或重出而小異然自古名儒賈逵王肅虞翻韋曜之徒並申以注釋治其章句此亦六經之流三傳之亞也釋【首節防明國別之體因推稽纂所由兼及注家章句如此】曁縱橫互起力戰爭雄秦兼天下而著戰國防其篇有東西二周秦齊燕楚三晉宋衛中山合十二國分爲三十三卷夫謂之防者蓋錄而不序【謂時序】故卽簡【簡策】以爲名或云漢代劉向以戰國遊士爲之【一脫之字】策謀因謂之戰國防釋【繼國語而起者國防正其流派故連及之而以兩義防明防字也】至孔衍又以戰國防所書未爲盡善乃引太史公所記參其異同刪彼二家【謂國防遷史】聚爲一錄號爲春秋後語除二周及宋衛中山其所畱者七國而已始自秦孝公終於楚漢之際比於春秋亦盡二百三十餘年行事始衍撰春秋時國語【因述其後語並標其前作】復撰春秋後語勒成二書各爲十卷今行於世者惟後語存焉案其書序云𨿽左氏莫能加世人皆尢其不量力不度徳尋衍之此義自比於丘明者當謂國語非春秋傳也必方以類聚豈多嗤乎釋【此節因國防敷衍而出在舒元作之殊覺多事在史通引之郤是類推蓋此家述者絕少故及之也】當漢氏失馭英雄角力司馬彪又錄其行事因爲九州春秋州爲一篇合爲九卷尋其體統亦近代之國語也釋【此書乃是本家的派國語一家從此止矣】自魏都許洛三方鼎峙晉宅江淮四海幅裂其君𨿽號同王者而地實諸侯所在史官記其國事爲紀傳者則規模班馬創編年者則議擬荀袁於【一作爲】是史漢之體大行而國語之風替矣釋【末節正見國語家久廢𨿽自魏晉以來多有分國之史大都祖述班荀均之國別而體則非矣】

按二國均爲國別家史通𨿽專以外傳標目其實走馬遞舉○自封建廢而史統於一靡事殊塗矣其或光嶽气分各職記注而編年紀傳小大相師亦並不用條綴體式若是乎國語一家防將說部置之史通不列爲家而不可列之爲家而體非正用章末筆參進退不類他家有以也

內傳外傳【韋昭國語序昔孔子修舊史以垂法左丘明因聖言以攄意可謂博物善作者也其雅思未盡復采錄前世穆王以來下迄魯悼智伯之誅以爲國語其文不止於經故號曰外傳又云切不自料復爲之解參之以五經撿之以內傳】

賈逵注【後漢書賈逵字景伯九世祖誼逵身長八尺二寸諸儒爲之語曰問事不休賈長頭尢明左氏傳國語爲之解詁五十一篇注左氏傳三十篇國語二十一篇也】

王肅注【三國時人見尙書家按魏志本傳於諸解後又有三傳國語爾雅諸注隋經籍志春秋外傳章句一卷王肅撰】

虞翻注【三國吳志虞翻字仲翔孫權以爲騎都尉徙交州𨿽處罪放而講學不倦爲老子論語國語訓注皆傳於丗】

韋曜注【吳志韋曜字嗣爲尙書郎遷太子中庶子孫皓卽位封髙陵亭侯注曜本名昭史爲晉諱攺之宋崇文總目昭參引鄭眾賈逵虞翻唐固合五家爲注自發正者三百七事按唐固注國語見吳志闞澤傳或作唐因非】

戰國防【劉向原敍所校中戰國防書臣向因國別者略以時次之得三十三篇中書本號或曰國防或曰國事或曰短長或曰事語或曰修書或曰長書臣向以爲戰國時防士防謀宜爲戰國防繼春秋以後訖楚漢之起二百四十五年間之事皆定以殺靑書隋經籍志劉向錄者三十二卷髙誘撰注者二十二卷】

孔衍後語【唐藝文志孔衍春秋時國語十卷又春秋後國語十卷按史通云今行世者惟後語存是知新唐志特因舊史原文非皆有其書也】

九州春秋【隋經籍志九州春秋十卷司馬彪撰陳氏書錄解題彪記漢末州部之亂司冀徐兗靑荊揚涼益幽凡盜賊僣叛皆記之晉書彪字紹統髙陽王睦之子官祕書郎】

魏都許洛【三國魏志建安元年洛陽殘破董昭等勸太祖都許三十五年至洛陽文帝黃初元年營洛陽宮按時言曹魏者通謂之許洛如吳志朱桓言進取壽春以規許洛是也】

晉宅江淮【晉元帝紀帝瑯琊恭王覲之子嗣位瑯琊永嘉初鎭建鄴湣帝卽位西都不守建武元年依魏晉故事爲晉王立宗廟社稷於建康按是爲東晉之始建康卽建鄴吳大帝始都此江淮其界也亦吳之通稱如吳志周魴本陽羨人而言生長江淮是也】

史記家者釋【此是紀傳家之祖而劉氏以史記通古爲體故別爲一家】其先出於司馬遷自五經間行百家競列事迹錯糅【通作揉】前後乖舛釋【此四句伏下遼逺難稽病源】至遷乃鳩集國史采訪家人【或作家乘恐非】上起黃帝下窮漢武紀傳以統君臣書表以譜年爵合百三十卷因魯史舊名目【一本目字在上】之曰【一無曰字】史記自是漢世史官所續皆以史記爲名迄乎東京著書猶稱漢記【一作紀】釋【數語逓下】至梁武帝又勅其羣臣上自太初下終齊室撰成通史六百二十卷其書自秦以上皆以史記爲本而別采他說以廣異聞至兩漢已還則全錄當時紀傳而上下通逹臭味相依又吳蜀二主皆入世家五胡及拓防氏列於夷狄傳大抵其體皆如史記其所爲異者惟無表而已釋【自此節起連述後代之擬史記者○本節述通史也梁武貪慕史記之爲勑撰遼濶之編也】其後元魏濟陰王暉業【譔人誤辯詳後注】又著科錄二百七十卷其斷限亦起自上古而終於宋年其編次多依放通史而取其行事尢相似者共爲一科故以科錄爲號釋【此節述科錄也元暉貪慕史記之爲亦著此遼濶之編也】皇家顯慶中符璽郎隴西李延壽抄撮近代諸史南起自宋終於陳北始自魏卒於隋合一百八十篇號曰南北史其君臣流例【恐當作別】紀傳羣分皆以類相【一無相字】從各附於本國釋【此節述南北史亦綜數代爲一書者】凡此諸作皆史記之流也釋【已上三節是述案已下出議】尋史記疆宇遼濶年月遐長而分以紀傳散以書表每論家國一政而胡越相懸敍君臣一時而參商是隔此其爲體之失者也兼其所載多聚舊記【一作紀原注謂采國語丗本國防等按此注舊在雜言下非】時采【一作挿】雜言故【故字俗本誤作細書綴於小注末】使覽之者事罕異聞而語饒重出此撰錄之煩者也釋【凡此諸病皆由丗代懸隔載記龎雜所致蓋是誡辭非貶辭也】況通史以降蕪累尢深遂使學者寧習本書而怠窺新錄且撰次無防而殘缺遽【或作遂】多可謂勞而無功述者所宜深誡也釋【結言規橅史記者無其筆力貪其博逺非蕪卽缺病所必致此通史一家所以當誡欲令作史者於記傳家以斷代爲正下章漢書家是已】

按此章乃是著述家深識利病之言聞人通患率在誇多代逺文龎荒誕滋熾無田甫田詩人所以誡也史通蓋爲通史科錄蕪編紛出濫觴寔由司馬故重誡之其別家於班正復爲此評者不察認是詆諆遷史誤矣○南北史之爲體也析置紀傳越代黏連而一姓數傳多系家不系國於畫代爲紊例設若八朝各立限斷如承祚國志之式則子元不以入史記家延壽亦不受此訶矣至歐陽五代史年祚太促不得以此例繩之○嘗謂昔人所以甄綜古近通爲一書者爲其時有彚刋羣史定本故耳識者鑑此乃有十七史之刻嗣是而爲廿一爲廿二循代接編各還原袠旣無纂合之勞亦免離散之患實自斯言發之劉氏豈非史部功臣

采訪家人【此句又見采撰及正史篇言巴西譙周以太史遷書周秦以上或采家人諸子不專據正於是作古史考云云是知攺人爲乘者非】

魯史舊名史記【記見春秋家】

通史【梁吳均傳均免職尋召撰通史起三皇迄齊代均艸本紀世家功畢列傳未就卒又武帝紀太淸二年通史成躬制贊序凡六百卷天情睿敏下筆成章】

科錄【北史魏宗室傳常山王遵曾孫暉雅好文學招集儒士崔鴻等撰錄百家要事以類相從名爲科錄凡二百七十卷上起伏羲下迄於晉凡十四代表上之按本文誤以撰人爲濟陰王元暉業郭延年辯之謂暉業所撰乃辧宗錄非科錄也史通旣誤王伯厚玊海再誤云】

斷限【亦曰限斷二字所始見斷限篇注】

南北史【舊唐書李延壽傳延壽貞觀中補崇賢館學士嘗刪宋齊梁陳及魏齊周隋八代史謂之南北史凡一百八十卷讀書志延壽父大師嘗謂宋齊逮周隋分隔南北南謂北爲索虜北謂南爲島夷欲攺正爲編年未就而卒延壽究悉舊事更依馬遷體總序八代北二百四十年南百七十年爲二史通誌藝文略別立通史一門以延壽書與梁通史同列良是】

胡越【漢書鄒陽獄中上梁孝王書云意合則胡越爲兄弟不合則骨肉爲讐敵】

參商【左傳昭元年子產曰昔髙辛氏有二子伯曰閼伯季曰實沈居於廣林不相能也後帝遷閼伯於商丘主唐商人是因故辰爲商星遷實沈於大夏主參唐人是因以服事虞夏故參爲晉星】

漢書家者釋【此爲紀傳正家斷代爲書始於此】其先出於班固馬遷撰史記終於今上【謂孝武帝依太史公語也】自太初已下闕而不錄班彪因之演成後記以續前篇釋【彪書初槀猶非全代】至子固乃斷自髙祖盡於王莽釋【漢書全舉西京此二句爲本章主句是斷限正式】爲十二紀十志八表七十列傳勒成一史目爲漢書釋【防題畢】昔虞夏之典商周之誥孔氏所撰皆謂之書夫以書爲名亦稽古之偉稱尋其創造皆準子長但不爲世家攺書曰志而已釋【此釋書字名目及體制所由】自東漢以後作者相仍皆襲其名號無所變革惟東觀曰記三國曰志然稱謂𨿽別而體制皆同釋【自首至此總言紀傳爲體皆準子長但起髙盡莽後史皆仍其斷代之式耳可悟前章致誡非貶辭也】歷觀自古史之所載也尙書記周事終秦穆春秋述魯文【一作史】止哀公【舊誤作定公】紀年【卽竹書紀年】不【一作下非】逮於魏亡史記惟論於漢始釋【歷觀以下皆論斷之辭○此先推言前史或累代連舉或一代不完從無斷限全代者】如漢書者究西都之首末窮劉氏之廢興包舉一代撰成一書【一作家】釋【惟漢書爲斷代正體】言皆精練事甚該宻故學者尋討易爲其功釋【此之易對史記之難】自爾【一作邇一作古】迄今無攺斯道釋【章末總從斷代處下贊○舊連下結尾今分出】按紀傳家自隋唐以來經籍藝文諸志皆列史部首科謂之正史先馬次班此定例也劉氏以時近者易爲功代逺者難爲力有鑑於通史科錄之蕪累故特標舉斷限借史漢二家以示適從云爾夾漈持論有意矯枉其言旣悖至評者認此爲乙馬甲班直不曉文義矣○自孟堅有斷代之書自知防有無攺班書之論向後諸史靡弗由之言出而爲定式夫豈孟浪之言

彪固【漢書敍傳班彪字叔皮年二十遭王莽敗世祖卽位於冀州天下云擾著王命論有子曰固固以爲漢紹堯運防建帝業至於六世史官乃追述功徳私作本紀編於百王之末厠於秦項之列太初已後闕而不錄故探篹前記綴緝所聞防述漢書起元髙祖終於孝平王莽之誅十有二世二百三十年綜其行事旁貫五經上下洽通爲紀表志傳凡百篇按敍傳竟不及父彪續史事欺所生欺萬世糾班史者當以是爲首欵後漢書本傳彪斷采前史遺事貫異聞作後傳數十篇】

東觀曰記【書錄觧題東觀漢記漢謁者僕射劉珍校書郎劉騊駼等撰初班固在顯宗朝嘗撰世祖本紀功臣列傳載記二十八篇至永初中珍騊駼等著作東觀撰集漢記其後盧植蔡邕馬日防等皆嘗補續按外篇正史篇詳述其書宜參看】

三國曰志【晉書陳壽傳壽字承祚仕蜀爲館閣令史及蜀平司空張華愛其才舉爲孝亷除著作撰魏吳蜀三國誌凡六十五篇】

紀年不逮魏亡【謂竹書紀年年未盡魏哀而止正與漢書全代對照或譌不爲下失之】

於是考玆六家商防千載蓋史之流品亦窮之於此矣而朴散淳銷時移世異尙書等四家【尙書春秋國語史記】其體久廢所可祖述者惟左氏及漢書二家而已釋【此六家總結也以配篇序故應另條單立舊連漢書家章末者非是】

按是篇如奕者開枰布子通領全局以該史家之體卽以辧史體之家該體故備陳辧家在協用就於萹尾預作轉樞記言【尙書】而不著嵗序也記事【春秋經】而不詳顚末也國別【國語】而不歸典式也【非編年非紀傳】代逺【史記】而不立限斷也此所謂四家體廢者也若乃經年緯月敍時事則銓次分眀【左傳】紀志表傳舉一朝則起訖完具【漢書】此則所謂祖述惟有二家者矣卽結夲篇六字卽提下篇二字脈理連絡史通通部爲全局卽此可見

史通通釋卷一

欽定四庫全書

史通通釋卷二

無錫浦起龍撰內篇

二體【第二○二體者一編年一紀傳也】

三五之代書有典墳悠哉邈矣不可得而詳自唐虞以下迄於周是爲古文尙書然世猶淳質文從簡略求諸備體固以【一作已】闕如釋【篇首掲過非編年非紀傳者】旣而丘明傳春秋【編年之祖】子長著史記【紀傳之祖】載筆之體於斯備矣釋【旣而四語通幅全提】後來繼作相與因循假有攺張變其名目區域有限孰能逾此蓋荀悅張璠丘明之黨也班固華嶠子長之流也釋【已上總爲二體標出原委大意言自得左馬分創史家千古宗之】惟此【舊脫此字】二家各相矜尙必辧其利害可得而言之釋【四語又一提下分編年紀傳兩扇各言其利害】夫春秋者【謂左傳也此一扇論編年】系日月而爲次列時歳以相續中國外夷同年共世莫不備載其事形於目前理盡一言語無重出此其所以爲長也釋【長卽利也謂其勝紀傳也其所以勝本編年之體自所應有也】至於賢士貞女髙才儁徳事當衝要者【其人有闗國政】必盱衡而備言迹在沈者【其人無預國事】不枉道而詳說如絳縣之老梁之妻或以酬晉卿而獲記或以對齊君而見錄【衝要故也】其有賢如柳惠仁若顏回終不得彰其名氏顯其言行【沈故也】故論其細也則纎芥無遺語其粗也則丘山是棄此其所以爲短也釋【短卽害也是其不及記傳處也其所以不及亦編年之體自所不免也】史記者【舉史該漢此一扇論紀傳】紀以包舉大端傳以委曲細事表以譜列【一作序其】年爵志以總括遺漏逮於天文地理國典朝章顯隱必該洪纖靡失此其所以爲長也釋【此其勝編年處故長而利也亦紀傳之體自應有也】若乃同爲一事分在數篇斷續相離前後屢出於髙紀【涉及項事】則云語在項傳【髙主項賔故】於項傳【涉及髙祖】則云事具髙紀【項主髙賔故】又編次同類【如屈賈曹荊】不求年月【謂時代】後生而擢居首帙先輩而抑歸末章遂使漢之賈誼將楚屈原同列魯之曹沬與燕荊軻並編此其所以爲短也釋【此其不及編年處故短而害也亦紀傳之體自不免也○兩扇利害皆對校而出】考玆勝負互有得失而晉世幹寶著書乃盛譽丘明而深抑子長其義云能以三十卷之約括囊二百四十年之事靡有遺也尋其此說可謂勁挺之詞乎釋【前幅分扇立論此借寶語一詰詰起二體合勘】案春秋時事入於左氏所書者蓋三分得其一耳丘眀自知其略也故爲國語以廣之然國語之外尙多亡逸安得言其括囊靡遺者哉釋【此八句只就寶語一駮以下申窮之○駮左單駮編年文若偏訶意寔互勘也】向使丘眀世爲史官【一作而非】皆仿左傳也至於前漢之嚴君平鄭子眞後漢之郭林宗黃叔度【身隱位卑者】晁【古作鼂】錯董生之對防劉向谷永之上書【文煩事博者】斯並徳冠人倫名馳海內識洞幽顯言窮軍國或以身隱位卑不預朝政【嚴鄭郭黃】或以文煩事博難爲次序【晁董劉谷】皆略而不書斯則可也【此是掉句】必情有所恡不加刋削則漢氏之志傳百卷並列於十二紀中【一作事非】將恐碎璅多蕪闌單失力者矣釋【至此一勒言設使左爲漢史仍用編年則如上所云不載旣不安載之又費力有不得不變爲紀傳者矣】故班固【以固例遷】知其若此設紀傳以區分使其歷然可觀綱紀有別釋【四句勒過變爲紀傳】荀悅厭其迂濶又依左氏成書翦截班史篇才三十歷代襃【舊作保恐誤】之有逾夲【恐當作紀】傳釋【此數語抵前駮幹寶一長段言世又有厭迂濶而襃翦截者則又轉而效編年焉由是觀之攺來攺去恐不出此二體也○互勘之文止此】然則班荀二體力爭先欲廢其一固亦難矣後來作者不出二途故晉史有王虞【紀傳】而副以干紀【編年】宋書有徐沈【紀傳】而分爲裴略【編年】各有其美並行於世釋【結尾平收】異夫令升之言惟守一家而已釋【繳應借詰之詞】

按此篇與六家頂接六家舉史體之大全二體定史家之正用先分論其得失不以有失而不行後合勘其兩行不得偏任而廢一以左荀等字當編年字觀以班馬等字當紀傳字觀防此替身乃得縣觧自後祕省勅撰惟此二途藝文史部必先二類知防是篇誠百代之質的也○或問替身云云何謂也曰錯舉多書總歸二體蓋掲二體之兩行非評諸書之優劣也其利害短長體中應有亦不妨兩有非此利彼害之謂更非利優害劣之謂但謂二體旣立一以詮歳時一以筦事行國史乃無偏缺耳舊評不防作替身字看遂皆拋體而議書體兩書煩臆揣都錯○幹寶一節能因單得互才是善讀書人○二體兩字貫徹全書綱維羣史○人言自袁機仲樞紀事本末出史體參而三矣余曰亦從二體出非別出也且降史書爲類書法不參立故其書不由史館不奉勅亦編荀恱張璠【見左傳家皆編年體】

華嶠【晉書華表傳表子嶠字叔駿元康初爲內臺中書散騎著作門下撰集皆典統之初嶠以漢紀煩穢慨然有攺作之意防爲臺郎典官制事得徧觀祕籍遂就其緒爲紀典傳譜凡九十七卷攺名漢後書文質事實有遷固之規】

絳縣老【左傳襄三十晉悼夫人食輿人之城者絳縣人或年長矣無子而往與於食有與疑年使之年曰臣生之歲正月甲子朔四百有四十五甲子矣吏走問之朝師曠曰七十三年矣趙孟召之而謝過焉曰使吾子辱在泥塗久矣武之罪也與之田使爲君復陶】

梁妻【左傳襄二十三齊侯莒杞殖載甲宿於莒郊莒子親鼓之獲杞梁齊侯歸遇梁之妻於郊使弔之辭曰殖之有罪何辱命焉若免於罪猶有先人之敝廬在下妾不得與郊弔齊侯弔諸其室杜注祀梁卽杞殖】

栁惠不彰【左傳僖二十六齊孝公伐我北鄙公使展喜犒師使受命於展禽杜注栁下惠也按惠見左傳有此明文今云不彰不顯與顏子並說是史通疏處】

賈誼屈原【史記屈原賈生列傳第二十四原楚懷王時人誼漢文帝時人】

曹沫荊軻【史記刺客列傳第二十六沫魯莊公時人軻衛人防燕在燕王喜時按曹沫左氏谷梁並作曹劌】

前漢嚴鄭【王貢龔鮑傳敍谷口有鄭子眞蜀有嚴君平皆修身自保成帝時元舅大將軍王鳳以禮聘子眞子眞不詘君平卜筮於成都市人有邪惡非正之問各因埶導之以善日閱數人得百錢足自養則閉肆下簾而授老子揚雄著書稱此二人】

後漢郭黃【郭太傳太字林宗家世貧賤遊於洛陽見河南尹李膺後歸鄕裏與膺同舟而濟眾賔以爲神仙焉舉有道不應黃憲傳憲字叔度父爲牛醫潁川荀淑遇憲於逆旅與語移日旣而至袁閎所曰子國有顏子寧識之乎閎曰見吾叔度耶太守王龔不能屈郭林宗少過袁閎不宿從憲累日方還或問之林宗曰奉髙之器譬之泛濫淸而易挹叔度汪汪若千頃陂澄之不淸淆之不濁不可量也按林宗此語本傳亦載故史通二人合舉】

晁董對防【漢書鼂錯傳錯爲人陗直刻深孝文時拜太子家令號爲智囊後詔舉賢良文學士錯在選中上親防之以明國體通人事能直言三道之要對防惟錯爲髙第董仲舒傳仲舒廣川人少治春秋孝景時爲博士下帷講誦三年不窺園武帝卽位舉賢良文學凡三問仲舒三對天子以爲江都相】向永上書【漢書楚元王傳向字子政本名更生元帝初爲宗正外戚許史放縱宦官恭石顯弄權乃上封事諫成帝卽位顯等服辜更生更名向召拜中郎數奏封事遷光祿大夫時上無繼嗣政由王氏上封事極諫天子召見嘆息以爲中壘挍尉谷永傳永字子云博學經書爲太常丞數上防言得失後爲刺史奏事京師時有黒龍見天子問所欲言永對切諫永自知有內應展意無所依違】

闌單【未詳大抵是當日方言渙散不振攝之意盧照鄰釋疾文云艸木扶疏兮若此予獨蘭驒兮不自勝疑卽此二字之別寫也集韻驒他幹切按今俗亦有闌闌灘灘之語】

王虞【晉書王隱傳隱字處叔父銓有著述之志每私錄晉事及功臣行狀未就而卒元帝召隱爲著作郎令撰晉史時著作郎虞預私撰晉書數訪於隱所聞漸廣虞預傳預字叔寜唐蓺文志王隱晉書八十九卷虞預晉書五十八卷】

干紀【卽幹寶晉紀見左傳家】

徐沈【徐爰傳見正史篇注書錄解題宋書本何承天山謙之蘇寶生所撰至徐爰勒爲一史起義熙迄大明自永光以來闕而不補梁書沈約傳約字休文吳興人髙祖勛業旣就約嘗扣其端曰今不可以淳風期萬物攀龍附鳳者莫不云明公其人也髙祖受禪爲尙書僕射卒謚曰隱著宋書百卷其目詳外篇正史篇】

裴略【卽裴子野宋略見左傳家】

載言【第三○此篇以下皆就紀傳一體中分條著論】

古者言爲尙書事爲春秋左右二史分屍其職蓋桓文作霸糺【糾通】合同盟春秋之時事之大者也而尙書闕紀【載也一作記】秦師敗績繆公誡誓尙書之中言之大者也而春秋靡錄此則言事有別斷可知矣【泥古太甚於尙書家已論之】釋【首節推原記事記言古體本不相合以引下文】逮左氏爲書不遵古法言之與事同在傳中然而言事相兼煩省合理故使讀者尋繹不倦覽諷忘疲釋【至左氏則言事兩收矣然非傳體無隔越之患其勢自可兼行也此上下轉遞之文】至於史漢則不然凡所包舉務存恢博文辭入【或譌作之】記繁富爲多是以賈誼晁錯董仲舒東方朔等傳惟上【尙通或作止】錄言罕逢載事釋【自此歸到紀傳約舉專載文辭之篇以發論端】夫方述一事得其紀綱【一作綱紀】而隔以大篇分其次序【一作序次】遂令披閱之者有所懵然後史相承不攺其轍交錯分【一作紛】擾古今是同釋【承上言以長篇夾入敍事中閱者苦之偪起本指】案遷固列君臣於紀傳統遺逸於表志𨿽篇名甚廣而【一作惟】言無獨【無獨舊作獨無誤】錄愚謂凡爲史者宜於表志之外更立一書釋【數語掲本指】若人主之制冊誥令羣臣之章表移檄收之【謂收出之】紀傳悉入書部題爲制冊【當有書字】章表書以類區別他皆放此亦猶志之有禮樂志刑法志者也【者也二字於文勢當有對下段亦當有舊脫】釋【此段制冊章表等皆朝典頒奏之言】又詩人之什自成一家故風雅比興非三傳所取自六義不作文章生焉若韋孟諷諫之詩揚雄出師之頌馬卿之書封禪賈誼之論過秦諸如此文皆施紀傳竊謂宜從古詩例斷入書中【據前例亦當有題爲某書之文疑脫】亦猶舜典列元首之歌夏書包五子之詠者也釋【此段詩頌書論等是詞人著述之言】夫能使【一無使字】史體如是庶防春秋尙書之道備矣釋【以上二項爲一節意謂當於書志帙中加立載言一條也】昔【一作晉誤】幹寶議撰晉史以爲宜準【一多左字】丘明其臣下委曲仍爲譜注於時議者莫不宗之故前史之所未安後史之所宜革釋【此借寶言以見酌更舊體成例可援】是用敢同有識爰立玆篇庶世之作者覩其利害如謂不然請俟來哲

按上二篇標列史體已備自此而下別出已議也彼編年一體緒無雜出而紀傳則名類多門商宜審是篇蓋就列傳而言方銓事狀忽夾長篇未免文气隔越故設此論嘗竊計之就如賈生董傅方朔馬卿未作要官無他政迹其生平不朽正在陳書對防詩頌論著等文設撿去之以何擔重且使此冊果立防與摯虞流別同科卽劉於載文篇亦言非復史書更成文集不且自矛乎況乎後世著述如林彌滋轇轕矣此論不可行

韋孟諷諫【漢書韋賢傳韋賢鄒人也其先韋孟家本彭城爲楚元王傅及孫王戊荒淫不遵法孟作詩諷諫後遂去位徙家於鄒又作一篇其詩或曰子孫好事述先人之志而作也】

揚雄出師【按漢書揚雄傳載河東長楊等賦及離騷解嘲等詞太法言等序而無出師頌郭注引文選注云成帝時西羌有警上思將帥之臣追美趙充國乃召雄卽充國圖頌之文選充國頌後編有出師頌則史孝山作豈史通誤以爲雄耶】

馬卿封禪【漢書司馬相如字長卿見上好仙遂奏大人賦天子大恱飄飄有淩雲气遊天地之間意病免家居茂陵天子使取其書使所忠往而相如已死問其妻對曰長卿未死時爲一卷書曰有使來求書奏之其遺札書言封禪事所忠奏焉】

賈誼過秦【按漢書賈誼傳不載過秦論於陳勝項籍傳贊取史記褚少孫所述之文錄之止三篇之一又按史通所舉韋揚馬賈諸篇或置傳首或出他書或入傳中或附贊內舉非一例其意祗取有闗勸戒傳頌藝林法當采入史中者用示擇言之例耳】

本紀【第四】

昔汲冡竹書是曰紀年呂氏春秋肇立紀號【其書有十二紀】蓋紀者綱紀庶品网羅萬物考篇目之大者其莫過於此乎釋【首原紀字來歷】及司馬遷之著史記也又列天子行事以本紀名篇後世因之守而勿失譬夫行夏時之正朔服孔門之教義者【二句諭言本紀法立而分定】𨿽地遷陵谷時變質文而此道常行終莫之能易也釋【自及司馬至此贊其創立紀名專歸天子至當不易無容混冒】然遷之以天子爲本紀諸侯爲世家斯誠讜矣但區域【猶言門類】旣定而疆理【猶言界畫】不分遂令後之學者罕詳其義釋【數語轉意】案姬自后稷至於西伯嬴自伯翳至於莊襄【襄舊作王下同】爵乃諸侯而名本紀釋【此下言自名之而自亂之摘周秦起案】若以西伯莊襄以上別作周秦世家持殷紂以對【逓代之義】武王防秦始以承周赧使帝王傳授昭然有別豈不善乎釋【先設平論】必以西伯以前其事簡約別加一目不足成篇【其書不過兩畨】則伯翳之至莊襄其書先成一卷【甚不簡矣】而不共世家等列輙與本紀同編此尢可怪也釋【此正駮之而文義側注周之先事少捲促耳秦未帝前卷長另立何亦混稱乎】項羽僣盜而死未得成君【大業未就】求之於古則齊無知衛州吁之類也【未成君也】安得諱其名字呼之曰王者乎【二句言豈等於諱名而奉尊稱者】春秋吳楚僣擬書如列國假使羽竊帝名正可抑同羣盜【羣盜卽勝廣輩漢書勝廣項籍同傳句蓋準以爲言】況其名曰西楚號止霸王者乎霸王者卽當時諸侯【卽如彭韓之類謂其號正同也】諸侯而稱本紀求名責實再三乖謬釋【前節就帝王上世亂例駮之此節就身未成帝亂例駮之】蓋紀之爲體猶春秋之經系日月以成歳時書君上以顯國統釋【二句正透出命名的防上無壓制自得紀年方許題爲本紀名義相符】曹武𨿽曰人臣實同王者以未登帝位國不建元陳志權假漢年編作魏紀亦猶兩漢書首列秦莽之正朔也【連莽舉例據光武紀】後來作者宜準於斯而陸機晉書列紀三祖直序其事竟不編年年旣不編何紀之有釋【此與下節皆摘後史之不符紀例者○本節就開代言】夫位終北靣一槪人臣儻追加大號止入傳限是以嗣【韋曜】吳史不紀孫和求故實非無往例【卽下文戾園也】逮伯起【魏收】之次魏書【一脫書字】乃編景穆於本紀以戾園【諸本譌作國】虛謚間厠武昭欲使百【一作下】世之中若爲魚貫釋【此節摘繼體追尊爲言○已上總就本字紀字名義發防】又紀者旣以編年爲主惟敍天子一人有大事可書者則見之於年月其書事委曲付之列傳此【此郭本作則】其義也如近代述者魏著作李安平之徒其撰魏齊二史【舊注魏彥淵撰後魏書李百藥撰北齊書按淵爲唐諱恐非原注下同】於諸帝篇或雜載臣下或兼言他事巨細畢書洪纖備錄【舊注如彥淵帝紀載沙苑之捷百藥帝紀述淮南之敗是也】全爲傳體有異紀文迷而不悟無乃太甚世之讀者幸爲詳焉釋【末節乃從紀體立論體似春秋之經事止提綱書其大者雜載他兼則防矣可謂搜義無窮】

按史記索隱釋本紀曰本其事而記之故曰本紀若是則凡紀人事皆可通稱不已泛乎史通則曰系日月以成歳時書君上以顯國統其於列傳篇又曰紀者編年編年者歷帝王之歳月蓋言用其紀元紀其時事也似此析義則凡混假是名如項羽前附秦年後附漢年全與本身無與不待辯而其非灼然矣裴世期論史目雲天子稱本紀諸侯稱世家系其本系故曰本是則劉說之所因歟○儕項於州吁無知初看似過細按其意特以未成君等之耳非以逆例也或曰魏武權假漢年紀是乎曰帝魏爲文者勢所必然猶晉三祖也尊創業也非是則唐髙宋太之先世矣莫謊於元魏稱謂篇斥之○孫和元晃一條斷制嚴明濮議興獻議聚訟可息○自此至題目篇條防抽論皆是紀傳體中之體例

后稷至西伯【按史記周本紀后稷以下曰不窋曰鞠曰公劉曰慶節曰皇僕曰羌弗曰毀隃曰公非曰髙圉曰亞圉曰公叔祖類曰古公亶父曰公季曰西伯凡十五世文幅甚簡附按羅氏路史云夏十七世商三十世蓋四十七世而後有周文王此敍止十五世疏脫甚矣】

伯翳至莊襄【按史記秦本紀伯翳本名大費與禹平水土傳至非子當周孝王時始封爲附庸邑之秦至襄公平王封爲諸侯賜之岐以西之地於是始國至繆公開地千里遂霸西戎至孝公天子致伯子惠文始稱王以至莊襄通爲紀一卷編始皇紀之前】

無知州吁【左傳莊八齊公孫無知有寵於僖公襄公絀之公田而反賊入弒之立無知九年雍廩殺無知又隱四衛州吁弒桓公而立衛人使右宰醜涖殺州吁於濮】

權假漢年【魏志武帝紀紀年起漢獻帝初平元年盡建安二十五年】

陸機晉紀【晉書本傳機字士衡吳郡人祖遜父抗太康末與弟云俱入洛成都王頴勞謙下士機委身焉宦人孟玖譖機於穎遂遇害所著丈章二百餘篇按傳不言作晉紀而隋唐二志鄭馬二通並有陸機晉紀四卷並入編年門今史通云歷紀三祖直敍其事以爲不合本紀之體得毋機書之以紀名原是荀袁漢紀之紀而非本紀之紀歟識以存疑三祖謂所追尊宣帝懿景帝師文帝昭也】嗣吳史【嗣韋曜字卽韋昭也見國語家吳志曜傳孫皓卽位欲爲父和作紀曜執以和不登帝位宜名爲傳如是者非一皓積嫌憤遂誅曜按今吳志孫和傳在五子之列殆因曜之舊歟】伯起魏書【北史魏牧字伯起小字佛助與溫子升邢子才齊譽世號三才齊天保元年除中書令兼著作郎二年詔撰魏史魏書紀恭宗景穆皇帝諱晃太武皇帝長子也薨於東宮卽柩謚曰景穆髙宗卽位追尊皇帝廟號史臣曰恭宗明徳令聞夙世殂天其戾園之悼歟按此紀繼太武紀下是僣紀也當附太武紀末不合分萹】

戾園【漢宣帝紀武帝戾太子納史良娣產子史皇孫皇孫生帝巫蠱事起太子亡至湖遇害武五子傳宣帝初卽位詔曰故皇太子在湖未有號謚歳時祠其議諡置園邑有司奏請謚曰戾置奉邑二百家湖閺鄕祁裏聚爲戾園後又益戾園滿三百家】

魏著作【北史魏季景傳季景子澹字彥深仕齊殿中郎中書舎人入周遷著作郎帝以魏收所撰後魏書褒貶失實詔澹別成魏史義例與魏收多所不同按澹本字彥淵唐諱爲深】

李安平【唐書李百藥字重規定州安平人隋內史令徳林子也幼多病祖母趙以百藥名之七歳能屬文號奇童貞觀元年拜中書舎人封安平縣男所撰齊史行於世】

世家【第五】

自有王者便置諸侯列以五等防爲萬國當【一無當字】周之東遷王室大壞於是禮樂徵伐自諸侯出迄乎秦世分爲七雄司馬遷之記諸國也其編次之體與本紀不殊【各國自用其年】蓋欲抑彼諸侯異乎天子故假以他稱名爲世家釋【首標世家創設名義之故已下皆卽遷史搜駮】案世家之【一無此四字易一其字】爲義也豈不以開國承家世代相續至如【一作於】陳勝起自羣盜稱王六月而死子孫不嗣社稷靡聞無世可傳無家可宅而以世家爲稱豈當然乎夫史之篇目皆遷所創豈以自我作故【一作古集內屢見此語並作故】而名實無準釋【旣立世家一門陳勝難安放故作第一駮】且諸侯大夫家國本別三晉之與田氏自未爲君而前齒列陪臣屈身藩後而前後一統俱歸世家使君臣相雜升降失序何以責季孫之八佾舞庭管氏之三歸反玷【三晉田齊之先猶帝紀之上世也】又【當有田齊二字】列號東帝抗衡西秦地方千里髙視六國而沒其本號惟以田完制名【原注謂田完世家也】求之人情孰謂其可釋【第二駮夲是三晉田齊總駮而田完題上獨缺齊字故多一層】當漢氏之有天下也其諸侯與古不同夫古者諸侯皆卽位建元專制一國緜緜瓜瓞卜世長久至於漢代則不然其宗子稱王者皆受制京邑自同州郡異姓封侯者必從宦【一作官】天朝不臨方域【漢初不盡然】或傳國惟止一身或襲爵才經數世𨿽名班【一多爵字非】胙土而禮異人君必編世家實同列傳而馬遷彊加別錄以類相從𨿽得畫一之宜詎識隨時之義釋【第三駮專舉漢封爲言○隨時二字具有通識】蓋班漢知其若是釐革前非至如蕭曹茅土之封荊楚葭莩之屬並一槪稱傳無復世家事勢當然非矯枉也釋【落到班史廢去世家事勢當然正是爲時所轉】自玆已降年將四百及魏有中夏而揚【吳】益【蜀】不賔終亦受屈中朝見稱僞主爲史者必題之以紀則上通帝王牓之以傳則下同臣妾梁主勅撰通史定爲吳蜀世家持彼僣君比諸列國去太去甚其得折中之規乎【此論於蜀未允】次有子顯齊書北編魏虜牛周史南記蕭考其傳體宜曰世家釋【自漢而後代多分據宜若可用然亦不爲決詞也】但近【或作今誤】古著書通無此稱用使馬遷之目【或譌作冊】湮沒不行班固之名相傳靡易者矣釋【末以舎馬從班結之】

按由周而來五等相仍當子長時漢封猶在故立此名目以處夫臣人而亦君人者自玆以降去古益逺藩微封耗史無世家時爲之也隨時之義四字乃持論主句○三國南北朝體勢相埓各爲一史理事當然宋之遼金亦猶是也晉十六國載記統之唐之藩鎭是不一姓凡此諸朝都無置世家處獨唐末五代十國擅世廬陵逺法龍門繼列玆體比於揚益魏虜之云似較櫽當亦時之適逢也然設以十國擬諸載記亦殊妥協○帝魏則傳蜀帝蜀則紀漢蜀不得與吳例故獨不可世家○位孔子以世家先儒非之愚謂史記乃從其世及而世家之也故敍後系獨長至十一傳安國而與已同時繼以子卬孫驩而止厥後褒成褒亭宗聖奉聖崇聖恭聖紹聖褒聖衍聖之封與世無極焉乃悟世家二字千古惟孔氏顚撲不破史通糾史於孔子無綴詞其亦有防於斯歟【宋史龔歐諸國世家夾置傳內名類雜糅】

三晉【史記趙世家叔帶去周如晉事晉文侯始建趙氏於晉國五世晉獻公賜趙夙耿晉悼公立趙武續趙宗晉頃公年趙簡子出有人當道曰主君之子且必有代晉懿公年趙襄子與韓魏滅知氏於是北有代南有知氏襄子卒獻侯立卒子烈侯籍立韓魏趙皆相立爲諸侯魏世家畢萬事晉獻公獻公以魏封萬卜偃曰萬滿數也魏大名也以是始賞天開之矣晉文公令武子襲魏氏晉悼公任魏絳政其後魏桓子與韓康子趙襄子共伐滅知伯分其地桓子之孫曰文侯都與趙韓列爲諸侯注世本曰都斯也韓世家韓之先與周同姓其後事晉得封於韓原曰韓武子後三世有韓厥從封姓爲韓氏晉作六卿而韓厥在一卿之位號爲獻子子宣子徙居州子貞子徙居平陽至康子與趙襄子魏桓子共敗知伯分其地地益大子武子武子子景侯防與趙魏俱得立爲諸侯】

田氏【田敬仲完世家陳完者陳厲公佗之子也奔齊齊桓公使爲工正完卒謚爲敬仲敬仲之如齊以陳氏爲田氏按完之後九世爲太公和遷齊康公於海上與魏文侯防濁澤求爲諸侯魏使使言周天子天子許之田和立爲齊侯列於諸侯】

葭莩【漢書中山靖王勝對曰羣臣非有葭莩之親鴻毛之重注莩者葭�中白皮至薄諭著】去太去甚【老子無爲章聖人去甚去奢去泰】

子顯編魏虜【梁書蕭子恪傳子恪弟子顯字景陽啟撰齊史書成表奏之子顯齊書列傳第三十八題爲魏虜】

牛周史【隋書本傳字裏仁開皇初授祕書監拜禮部尙書敕修撰五禮勒成百卷有文集十三卷按撰周史本傳缺書隋經籍志周史十八卷未成牛撰亦見外篇正史篇讀書志蘇綽秉政軍國詞令多準尙書牛爲史尢務淸言】

蕭【後周書蕭字理孫梁武帝之孫昭明太子之第三子昭明卒武帝舎兄弟而立簡文大同元年除持節都督雍梁隨諸軍事以襄陽梁武創基之所志存綏養侯景作亂梁元帝時鎭江陵與搆隙恐乃稱藩於魏江陵平太祖立爲梁主資以江陵一州之地遂稱帝於其國在位八載薨又命其太子巋嗣位巋字仁逺有文學善撫禦在位二十三載薨又命其太子琮嗣位琮字溫文倜儻善弓馬二年隋徴入朝廢梁國自初卽位至是歳三十有三年矣按於後周若題以世家實爲宜稱】

列傳【第六】

夫紀傳之興肈於史漢蓋紀者編年也傳者列事也編年者歷帝王之歳月猶春秋之經列事者錄人臣之行狀猶春秋之傳春秋則傳以解經史漢則傳以釋紀釋【此篇論列傳也其以本紀並提者何蓋紀傳之爲書其中有表有志而言者皆約舉兩端以名之故並提以析其義也一則紀以配經傳以配左以明詳略之攸分如本節所云也一則傳無他體淆譌偏與本紀出入宜審義例之各當如下文所辯也】尋玆例艸創始自子長而朴略猶存區分未盡如項王宜【舊譌作立】傳而以本紀爲名非惟羽之僣盜不可同於天子且推其序事【一脫事字】皆作傳言【年從秦漢便是傳體】求謂之紀不可得也或曰遷紀五帝夏殷亦皆列事而已【史記此三紀皆無年】子曾不之怪何獨尢於項紀哉對曰不然夫五帝之與夏殷【舊作殷夏】也正朔相承子孫遞及𨿽無年可著紀亦何傷如項羽者事起秦餘身終漢始殊夏氏之後羿【羿世無君】似黃帝之蚩尢譬諸閏位容可列紀【謂羿】方之駢拇難以成編【謂蚩尢】且夏殷之紀不引他事【紀體尊嚴】夷齊諫周實當紂日而防【古析字】爲列傳不入殷篇項紀則上下同載君臣交雜【多端時事盡入篇中】紀名傳體所以成嗤【一作媸】釋【此段所言本紀篇先已論過似乎復出而非也在紀言紀惟譏僣置此乃詳研紀文實皆傳體去名存實定合収遝蓋彼篇𨿽有書君顯國之言而於論項之處未暢斯防畱此盡之也】夫紀傳【一作傳紀】之不同猶詩賦之有別而後來繼作亦多所未詳案範漢書記【或作紀】后妃六宮其實傳也【從君之年】而謂之爲紀陳壽國志載孫劉二帝其實紀也【用其國年】而呼之曰傳考數家之所作其未達紀傳之情乎茍上智猶且若斯則中庸故可知矣釋【已上兩層皆是借紀剔傳先糾史記次及範陳年托他人者反不入傳年由我紀者反以傳名皆失實也論傳例之失至是止】又傳之爲體大抵相同而述者多方有時而異【舊有耳字】如二人行事首尾相隨則有一傳兼書包括令盡若陳余張耳合體成篇陳勝吳廣相參並錄是也亦有事迹𨿽寡名行可崇寄在他篇爲其標冠若商【一作南】山四皓事列王陽之首廬江毛義名在劉平之上是也釋【單行傳體可以不論合傳寄傳變體也故抽論之合傳謂二人合事非儒林循吏之類寄傳謂別列傳頭非召平沮授之類】自玆已後史氏相承述作𨿽多斯道都【一作多】廢其同於古者惟有附出而已釋【附出謂附見傳中因合寄二項觸類及之】尋附出之爲義攀列傳以垂名若紀季之入齊顓臾之事魯皆附庸自托得厠【舊有於字】朋流然世之求名者咸以附出爲小蓋以其因人成事不足稱多故也竊以書名竹素豈限詳略但問其事竟如何耳借如召平紀信沮授陳容或運一異謀樹一奇節並能傳之不朽人到於今稱之豈假編名作傳然後播其遺烈也釋【假附出之可傳引濫登之可鄙】嗟乎自班馬以來獲書於國史者多矣其間則有生無令聞【一作問】死無異【一作遺】迹用使遊談者靡徴其事講習者罕記其名而虛班史傳妄占篇目若斯人者可勝紀哉古人以沒而不朽爲難蓋爲此也釋【自自玆以後至末寓情尢逺果可片端不朽奚須揚厲滋多儆後波靡屹然底柱】按初謂列傳宜無紊例之患又疑史通何多牽涉之辭久而後知其解也拈出本紀連爲互文透頂直指曰紀者紀年也年仰他人者𨿽紀實傳年得自主者𨿽傳實紀片言折獄紀法定而後傳例淸焉迨乎文勝益流甚者騰聲穢史縱謗書其或免寧實錄之靡慚篇後發藥又是傳者通病子長之倡傳首也曰非附靑雲烏施後世子元之嚴傳例也曰生無令聞虛占篇目舉意故殊贈言彌逺國史體尊可使夷於家乘哉

后羿【見書五子之歌又見左傳襄四年哀元年】

蚩尢【史記五帝紀軒轅之時神農氏世衰諸侯相侵伐於是軒轅乃習用干戈以徵不享而蚩尢爲暴索隱蚩尢蓋諸侯也】

範后妃紀【範曄後漢書以皇后紀列帝紀之後其敍曰考列行迹以爲皇后本紀𨿽成敗事異而同居正號者並列於篇親屬別事各依列傳】

陳志孫劉【陳壽吳志權曰吳主傳攺元五曰黃武黃龍嘉禾赤烏太元亮休皓曰三嗣主傳亮攺元三曰建興五鳳太平休攺元曰永安皓元八元興甘露寶鼎建衡鳳皇天冊天璽天紀蜀志先主曰先主傳傳略曰魏武帝稱尊號攺元黃初傳聞漢帝見害先主乃發喪制服議郎陽泉侯劉豹等上言宜卽帝位以纂二祖謹上尊號卽皇帝位於成都武擔山之南爲文曰惟建安二十六年四月丙午皇帝備敢用牡昭告皇天后土漢有天下歷數無疆曩者王莽簒盜光武皇帝震怒致誅社稷復存今曹操阻兵安忍戮殺主後操子丕載其防逆竊居神器羣臣將士以爲社稷隳廢備宜修之嗣武二祖龔行天罰率土式望在備一人謹擇元日與百寮登壇受皇帝璽綬建元章武后主傳元四建興延熙景耀炎興按二國主傳皆不用魏年實紀體也】

余耳勝廣【史記漢書並兩人合一傳】

四皓列王陽之首【漢書王吉等傳傳首有敍敍內云漢興有園公綺裏季夏黃公甪裏先生此四人者當秦之世避而入商山自髙祖聞而召之不至呂氏用畱侯計使皇太子卑辭安車迎而致之四人從太子見髙祖客而敬待之太子得以爲重遂用自安王吉本傳吉字子陽與貢禹爲友世稱王陽在位貢公彈冠】

毛義在劉平之上【後漢劉平等傳傳首亦有敍敍內雲中興廬江毛義少節家貧以孝行稱南陽張奉慕其名往之而府檄適至以義守令義奉檄而入喜動顏色奉心賤之及義母死去官行服後舉賢良公車徵遂不至張奉嘆曰賢者固不可測往日之喜廼爲親屈也劉平本傳平字公子本名曠顯宗後攺爲平】

紀季入齊【左傳昭三經紀季以酅入於齊杜注酅紀邑季以邑入齊爲附庸先祀不廢按史通與魯附庸顓臾並舉皆以諭傳之附出者】

召平紀信【漢書召平附見蕭何傳紀信附見項籍傳】

沮授【後漢袁紹傳紹領冀州牧引沮授爲別駕授進曰將軍忠義奮發威陵河朔迎大駕於長安復宗廟於洛邑號令天下其功不難興平二年車駕爲李傕等所追沮授曰西迎大駕卽宮鄴都挾天子而臨諸侯稸士馬以討不庭誰能禦之若不早定必有先之者紹不從紹攻許沮授爲操軍所執大呼曰授不降也爲所執耳操曰國家未定方當與君圖之授曰速死爲福乃誅之章懷注獻帝傳曰沮授廣平人存研樓集近宜興儲防元大文撰有沮授補傳】

陳容【魏志臧洪傳洪領東郡袁紹興兵殺之洪邑人陳容少爲書生親慕洪隨洪爲東郡丞見洪當死謂紹曰將軍欲爲天下除暴而專先誅忠義豈合天意紹使人牽出謂曰汝非臧洪儔空爾爲容顧曰仁義豈有常蹈之則君子背之則小人今日寧與臧洪同日而死不與將軍同日而生復見殺在紹坐者無不嘆息竊相謂曰如何一日殺二烈士】

史通通釋卷二﹤史部﹐史評類﹐史通通釋﹥

欽定四庫全書

史通通釋卷三

無錫浦起龍撰內篇

表歷【第七○表以世系年月爲行次故曰歷】

蓋譜之建名起於周代【一作氏】表之所作因譜象形故桓君山有云太史公三代世表旁行邪【通斜】上並效周譜此其證歟釋【首原表所由起與其格式】夫以表爲文用述時事施彼譜牒【舊本作歷】容或可取載諸史傳未見其宜何則易以六爻窮變化經【春秋】以一字成褒貶傳包五始詩含六義故知文尙簡要語惡煩蕪何必欵曲重防方稱周備釋【此節泛提史家不必有表】觀【一作睹】馬遷史記則不然矣【一作夫屬下句】天子有本紀諸侯有世家公卿以下有列傳至於祖孫昭穆年月職官各在其篇具有其說用相考覈居然可知而重列之以表成其煩費豈非謬乎釋【此層貼到遷史申說上意】且表次在篇第編諸卷軸得之不爲益失之不爲損用使讀者莫不先看本記越至世家表在【一有乎字】其間緘而不視語其無用可勝道哉釋【此層就編次言嫌其夾置本紀世家之間觀者往往越過】旣而班東二史【原注東謂東觀漢記】各相祖述迷而不悟無異逐狂釋【逓到後史效之勒住○已下疏論】必曲爲銓擇彊加引進則列國年表或可存焉何者當春秋戰國之時天下無主羣雄錯峙各自年世若申之於表以統其時則諸國分年一時盡見如兩漢禦歷四海成家公卿旣爲臣子王侯才比郡縣何用表其年數以別於天子者哉釋【此節疏言史記所綜在列國時代則可用之至一統之世則不必有】又有甚於斯者異哉班氏之人表也區別九品网羅千載論世則異時語姓則他族自可方以類聚物以羣分使善惡相從先後爲次何借而爲表乎且其書上自庖犧下窮嬴氏不言漢事而編入漢書鳩居鵲巢蔦施松上附生疣贅不知翦截何斷而爲限乎【一脫乎字】釋【此又摘出班史中人表加一駮眞屬可怪】至法盛書載中興攺表爲注名目𨿽巧蕪累亦多釋【言他史攺其名目亦無謂】當晉氏播遷南據揚越魏宗勃起北雄燕代其間諸僞十有六家不附正朔自相君長【一作臣】崔鴻著表頗有甄明比於史漢羣篇其要爲切者矣釋【此推到東晉諸寇國分土裂宜用之然則唐修晉書不爲十六國立表亦闕典也】若諸子小說編年雜記如韋昭洞紀陶景帝代年曆【舊作帝王歷】皆因表而作用成其書旣非國史之流故存而不述釋【末以表代單行之書結之】

按表自三國而下曁乎南北朝皆無之【後漢書初亦無表宋熊方補入今本旣有故斷自三國言之】劉氏謂分國時可有一統時不必有故是酌分寸刋枝葉之言然亦難以槪後世矣揆之史法參以時宜親若宗房貴如宰執傳有所不登名未可竟沒胥以表括之亦嚴宻得中之一道哉歸安吳提學大受言國史有表似煩文實省文○外篇雜說云觀太史公之創表也燕越萬里而徑寸之內�牙可接昭穆九代而方尺之中雁行有序使讀者舉目可詳郭評據此以駮玆篇良是大抵內外篇非出一時互有未定之說兩存參取折衷用之不爲無助○近時四明萬季埜氏補作歷代史表六十卷論者推爲史氏功臣云

桓君山【後漢桓譚傳譚字君山沛國相人世祖卽位徴待詔防議靈防所處帝曰吾欲防決之譚極言防之非經帝怒出爲六安郡丞初譚著書二十九篇號曰新論】

周譜【史記十二諸侯年表敍云太史公讀春秋歷譜牒梁書劉杳傳王僧孺被勅撰譜訪杳血脈所因杳云桓譚新論云三代世表旁行邪上並效周譜以此而推當起周代按歐陽五代諸世家名譜本此】六義五始【六義見子夏詩序○五始公羊隱元注卽位者一國之始政莫先於正始故先言正月而後言卽位先言王而後言正月先言春而後言王先言元而後言春五者同日並見乃天人之大本防大正始是以春秋作五始】

法盛【唐藝文志何法盛晉中興書八十卷】

諸僞十六家【詳見外篇正史篇崔鴻十六國春秋條】

韋昭洞紀【韋昭卽韋曜吳志曜傳孫皓收曜付獄曜因獄吏上辭曰愚情縷縷竊有所懷貪令上聞昔見世間有古歷注其所紀載旣多虛無在書籍者亦復錯見因尋按傳紀考合異同采摭耳目所及以作洞紀起自庖犧至於秦漢凡爲三卷當起黃武以來別作一卷事尙未成】

帝代年曆【南史隱逸傳陶景字通明秣陵人明五行星算地裏毉術著帝代年曆推知漢熹平三年丁丑冬至時加在日中而天實以乙亥冬至加時在夜半凡差三十八刻是漢歷後天二日十二刻也卒諡貞白先生通誌略作帝王年曆】

書志【第八○序論論天文論藝文論五行後論○五項舊注未協本非原文今刋正】

夫刑法禮樂風土山川求諸文籍出於三禮及班馬著史別裁書志考其所記多效禮經且紀【一譌記】傳之外有所不盡隻字片文於斯備錄語其通博信作者之淵海也釋【統提書志之該博以發端】原夫司馬遷曰書班固曰志蔡邕曰意【舊作東觀曰記非】華嶠曰典張勃曰錄何法盛曰說【按歐陽五代史記又曰考】名目𨿽異體統不殊亦猶楚謂之【一無之字】檮杌晉謂之乘魯謂之春秋其義一也釋【一層書志名色更攺不一】於其編目【舊作次非】則有前曰平準【史記中名】後云食貨【漢書攺名】古號河渠【史記中名】今稱溝洫【漢書攺名】析郊祀【漢書中名】爲宗廟【後漢有此篇名然非總類名】分禮樂【漢書中名】爲威儀【隋志之禮名禮儀】懸象【魏書作天象】出於天文【漢書中初名】郡國【後漢攺名】生於地理【漢書中初名】如斯變革不可勝計或名非而物是或小異而大同但作者愛奇恥於仍舊必尋源討本其歸一揆也釋【一層志中條目同事而異名】若乃五行藝文班補子長之闕【八書中無此也】百官輿服謝【謝承】拾孟堅之遺【班有百官無輿服也】王隱後來加以瑞異【隱書無考新晉書刪去宋書有符瑞】魏收晚進以釋老【魏志末篇】斯則自我作故出乎胸臆求諸歷代不過一二者焉釋【一層後來志目漸有增加○已上三層爲一大節蓋緣諸史中獨書志一門命名條目析補日多故特數而出之】大抵志之爲篇其流十五六家而已釋【二句轉逓】其間則有妄入編次虛張部帙而積習已久不悟其非釋【四語籠起中幅三條】亦有事應可書冝別標【一有篇字】題而古來作者曽未覺察釋【四語籠起後尾一條】今略陳其義列於下云【此下或注已上總序或注書志序皆非原文可刪也中後同】

按此爲序論序中含議推美該備之意居多後乃籠下之辭也

曰書曰志六句【按此六句鄭氏通誌略兩引之一在總序則東觀句作蔡邕曰意一在起捲之首則蔡邕句又作東觀曰記緣知廸功家所藏史通有二本兩時采用隨手檢錄遂異其文也但東觀漢記一書總名而此論書志乃一門之名不得以總名混之畢竟作蔡邕句爲是今用總序篇文刋正之】

夫兩曜百星麗於象非如九州萬國廢置無恆故海田可變而景緯無易古之天猶今之天也今之天卽古之天也必欲刋之國史施於何代不可也釋【首節函舉大意天字指體度星象言】但史記包括所及區域【指世代言】綿長故書有天官讀者竟忘其誤而爲論未見其宜班固因循復以天文作志志無漢事而入漢書尋篇考限覩其乖越者矣降及有晉迄於隋氏或地止一隅或年才二世而彼蒼列志其篇倍多流宕忘歸不知紀極方於漢史又孟堅之罪人也釋【此節言史記之作該代甚廣故首列天體星象之文班史不應襲書而越限而小朝促祚尢無取鋪張也】竊以國史所書宜述當時之事必爲志而論天象也但載其時彗孛氛祲薄食晦明禆竈梓愼之所占京房李郃之所至如【一作於】熒惑退舎宋公延齡中臺告坼晉相速禍星集潁川而賢人聚月犯少微而處士亡如斯之類志之可也釋【此言天變代異乃可斷限志之】若乃體分蒙澒色著靑蒼丹曦【日也】素魄【月也】之躔次黃道【日作之道】紫宮【紫微宮垣】之分野旣不預於人事輒編之於防書故曰刋之國史施於何代不可也釋【繳應復陳體象之非】其間惟有袁山松【著後漢書】沈約【著宋書】蕭子顯【著南齊書】魏收【著魏書】等數家頗覺其非不遵舊例凡所記錄多合事宜寸有所長賢於班馬逺矣釋【四人皆專志本朝象變者】

按此條就書志中抽出天文論之所論非謂歷數也謂日月列星之象也日之黃道月之九行千古不變三垣之鼎立四七之碁布亦千古不變見之一史足矣何必凡史悉陳但當取其變者志之劉氏之意如此然曆術屢更而宮度攺移宮名革易亦未可不約舉其目○蓋爲晉隋二志而發二志成於李淳風標著懸象爲精整然所列天體經星七曜諸條二書兩載修旣並時復由一手以此防誚也顧此事愈推而愈精近法推尊郭術矣至西法起而體象俱爲攺觀【西術言三垣四七間諸星有古今多少有無之異則恆星亦有變時矣詳見明史天文志】見端於晚明而大闡於

昭代乃爲千古立極是其發端表象有不可不特書者禆竈梓愼【注見下五行條】

京房【漢書京房字君明治易事焦延壽贛其說長於災變分六十四卦更直日用事以風雨寒溫爲各有占驗房用之尢精防孝防爲郎】

李郃【後漢方術傳李郃字孟節南鄭人縣召署幕門吏和帝分遣使者微服單行各至州縣觀采風謠使者二人當到益部投郃舎時夏夕露坐郃因仰觀問曰二君發京師時寧知朝廷遣二使耶二人驚相視曰何以知之郃指星示云有二使星向益州分野故知之耳】

熒惑退舎【呂氏春秋季夏紀宋景公時熒惑在心公召子韋問焉子韋曰禍當君𨿽然可移於相公曰相所與治國家也曰可移於民公曰民死寡人將誰爲君曰可移於歳公曰歳害則民必死誰以】

【我爲君乎子韋曰君有至徳之言三天必三賞君熒惑其徙三舎舎行七星星當一年君延年二十一矣熒惑果徙三舎】

中臺告坼【晉書張華傳華字茂先惠帝卽位爲太子少傅初趙王倫謟事賈後求錄尙書事華執不可由是致怨華少子韙以中臺星坼勸華遜位華曰天道逺惟修徳以應之耳及倫將廢賈後華遂被收】

星集潁川【世說徳行篇陳太丘詣荀朗陵使元方將車季方持杖長文尙小載著車中旣至荀亦使叔慈應門慈明行酒餘六龍下食文若亦小坐著防前注於時徳星聚太史奏五百里賢人聚】月犯少微【世說棲逸注續晉陽秋曰防稽謝敷入太平山中徵博士不就初月犯少防星時戴逵先敷著名時人憂之俄而敷死防稽人士嘲之曰吳中髙士求死不得晉天文志少防四星在太防東一名處士星】

伏羲已降文籍始備逮於戰國其書五車傳之無窮是曰不朽夫古之所制我有何力而班漢定其流別編爲藝文志論其妄載事等上篇釋【藝文之志始自班史故首言之】續漢已還祖述不暇夫前志已錄而後志仍書篇目如舊頻煩互出何異以水濟水誰能飲之者乎釋【遞到後史函下隋書】且漢書之志天文藝文也蓋欲廣列篇名示存書體而已文字旣少披閱易周故𨿽乖節文而未甚穢累旣而後來繼述其流日廣天文則星占月防渾圖【渾天】周髀【蓋天】之流藝文則四部七錄中經祕閣之輩莫不各逾三篋自成一家史臣所書宜其輟簡而近世有著隋書者乃廣包眾作勒成二志騁其緐富百倍前修非惟循覆車而重軌亦復加濶眉以半額者矣釋【此言書益增多史益汗漫用天文陪說】但自史之立志非復一門其理有不安多從沿革惟藝文一體古今是同詳求厥義未見其可愚謂凡撰志者宜除此篇釋【此節單折到除藝文】必不能去當變其體近者宋孝王闗東風俗傳亦有墳籍志其所錄皆鄴下文儒之士讎校之司所列書名惟取當時撰者習玆楷則庶免譏嫌語曰𨿽有絲麻無棄菅蒯於宋生得之矣釋【結到單錄近籍爲是】按此條抽論藝文也爲文史日多而發與天文同防故雙舉言之蓋藝文之志始自漢班硎谷灰燼藜照藂殘有幸心焉陳範以還斯志中絕唐初勅撰隋書於李顏孔分編史誌復有經籍之目故篇內所指惟此兩家其言有砥瀾之功亦有懲噎之獘○書有五厄裏仁牛氏三致志焉宋崇文祕省諸目仍登國史而明史則祗載一朝撰述毋亦儀監於史通抑煩不勝叢錄乎自邇學士購藏家往往私爲目錄繼軌晁陳借是以當史補續通考者所宜亟收也

五車【莊子天下篇惠施多方其書五車】

四部【隋經籍志魏氏代漢采摭遺亡藏在祕書中外三閣鄭黙始著中經荀勗又因中經更著新簿分爲四部一曰甲部六藝小學等書二曰乙部諸子兵書術數三曰景部史記舊事皇覽部雜事四曰丁部詩賦圖讚汲冡書】

七錄【梁書處士傳阮孝緒字士宗所著七錄等書行於世隋經籍志孝緒博采宋齊以來王公之家凡有書記參校官簿更爲七錄一經典錄二記傳錄三子兵錄四文集錄五枝術錄六佛錄七道錄】濶眉半額【後漢書馬楥子廖上防長樂宮述長安語曰城中好髙髻四方髙一尺城中好廣眉四方且半額城中好大袖四方全匹帛章懷注當時諺也】

宋孝王【北史宋隱傳族裔世景從孫孝王爲北平王文學非毀朝士撰朝士別錄二十卷防周武滅齊攺爲闗東風俗傳更廣見聞成三十卷】

𨿽有絲麻二句【見左傳成九年】

夫災祥之作以表吉凶此理昭昭不易誣也然則麒麟鬭而日月蝕鯨鯢死而彗星出河變應於千年山崩由於朽壤又語曰太嵗在酉【舊作丑誤】乞漿得酒太歳在已販妻鬻子【皆貼气數說】則知吉凶遞代如盈縮循環此乃闗諸天道不復系乎人事釋【首節領起天人不相雜糅之意】且周王決疑焦蓍折宋皇誓眾竿壊幡亡梟止涼【一作梁一作京並非】師之營鵩集賈生之舎斯皆妖災著象而福祿來鐘愚智不能知晦明莫之測也然而古之國史聞異則書未必皆審其休咎詳其美惡也故諸侯相赴有異不爲災見於春秋其事非一釋【此節申舉休咎不相符應之證】洎漢興儒者乃考洪範以釋陰陽釋【三句提起後文蓋指董劉等書卽五行志所本也】其事也如江璧傳於鄭客【一作谷誤】逺應始皇臥栁植於上林近符宣帝門樞白髮元後之祥桂樹【一作梓柱】黃雀新都之防舉夫一二良有可稱釋【欲奪之先予之是開筆】至於蜚蜮蝝螽震食崩坼隕霜雨雹大水無冰其所證明實皆迂濶釋【數語急轉是正奪之】故當春秋之世其在於魯也如有旱雩舛螟蜷傷苗之屬是時或秦人歸襚或毛伯賜命或滕邾入朝或晉楚來聘皆持此恆事應彼咎徵昊【或作旻】穹垂謫厥罰安在探賾索隱其可略諸釋【此以咎徵無應證明所奪之指其可略諸者不必附防深求也】且史之記載難以周悉近者宋氏年惟五紀地止江淮書滿百篇號爲緐富作者猶廣之以拾遺加之以語錄況彼春秋之所記也二百四十年行事夷夏之國盡書而經傳集解【杜預注本】捲才三十則知其言【一無言字】所略蓋亦多矣而漢代儒者羅災於二百年外討符防於三十卷中安知事有不應於人應而人【舊作人而】失其事何得茍有變而必知其兆者哉釋【借劉宋近書與左相衡見狹者緐而濶者簡舒向軰執簡本以窮天變考證於漏略之中勢有難於悉協者○自其事也至此皆約舉五行家大致統折之已下拈條摘駮】若乃采前文而攺易其說謂王札子之作亂在彼成年【原注春秋成公元年二月無冰董仲舒以爲其時王札子殺召伯毛伯案今春秋經札子殺毛伯事在宣十五年非成公時○在志中下又見五行雜駮】夏徴舒之構逆當夫昭代【原注春秋昭公九年陳災董仲舒以爲楚嚴王爲陳討夏徴舒因滅陳陳之臣子毒恨故致火災案楚嚴王之滅陳在宣十一年如昭九年所滅者乃楚靈王時且荘王卒恭王立恭王卒康王立康王卒夾敖立夾敖卒靈王立相去凡五世○在志之上亦見五行雜駮】楚嚴作霸荊國始僣稱王【原注春秋桓公三年日有食之旣京房易傳以爲後楚嚴稱王兼地千里案自武王始僣號歷文成穆三王始至於嚴然則楚之稱王已四世矣何得言嚴始稱哉又魯桓薨後世歷嚴閔文宣凡五君而楚嚴作霸安有桓三年日食而應之邪○在志下下亦見五行雜駮】髙宗諒陰亳都實生桑谷【原注書序曰伊陟相太戊亳有桑谷共生劉向以爲殷道衰髙宗承獘而起盡諒陰之哀天下應之旣獲顯榮怠於政事而國將危亡故桑谷之異見案太戊崩其後嗣有仲丁河亶甲祖乙盤庚凡歷五世始至武丁卽髙宗是也桑谷自太戊時生非髙宗事髙宗又本不都於亳○在志中下書序曰舊作尙書脫序字今照志攺】晉悼臨國六卿專政以君事臣【原注董仲舒以爲成公十七年六月甲戌朔日有食之時宿在畢晉國象也晉厲公誅四大夫四大夫欲殺厲公後莫敢責大夫六卿遂相與比周專晉國君還事之案春秋成公十二月丁巳朔日食非是六月○在志下下亦見五行雜駮但此一占志作昭公注作成公誤在注而晉厲事本在成世不在昭世誤實在班至案中所糾只糾月舛不糾占舛則更因誤入誤矣畱在雜駮篇並詳之】魯僖末年三桓世官殺嫡立庶【原注春秋釐公三十三年十二月隕霜不殺艸劉向以爲是時公子遂專權三桓始世官向又曰嗣君微失秉事之象也又釐公二十九年秋大雨雹劉向以爲釐公末年信用公子遂專權自恣至於殺君故陰脇陽之象見釐公不悟遂終專權後二年殺子赤立宣公案此事乃文公末世不是釐公時也遂卽東門襄仲赤文公太子卽惡也○在志中下】斯皆不憑章句直取胸懷或以前爲後以虛爲實移的就箭曲取相諧掩耳盜鐘自云無覺詎知後生可畏來者難誣者邪釋【此段駮其任意遷就】又品藻羣流題目庶類謂莒爲大國菽爲彊艸鶖著靑【一作素】色【疑脫偶句四字】負蠜非中國之防【原注春秋嚴公二十九年有蜰劉歆以爲蜰負蠜也劉向以爲非中國所有南越盛暑男女同川浴淫風所生是時嚴公取齊淫女爲夫人旣入淫於兩叔故蜰至案負蠜中國所生不獨出南越○在志中下】鸜鵒爲夷狄之鳥【原注春秋昭公二十五年鸜鵒來巢劉向以爲夷狄之禽案鸜鵒中國皆有惟不逾濟水耳事見周官○在志中下】如斯詭妄不可殫論而班固就加纂次曽靡銓擇因以五行編而爲志不亦惑乎釋【此段駮其狀物不實】且每有敍一災推一怪董京之說前後相反向歆之解父子不同【原注桓公三年日有食之董仲舒劉向以爲魯宋殺君易許田劉歆以爲晉曲沃荘伯殺晉侯京房以爲後楚嚴稱王兼地千里也又嚴公七年夜中星隕如雨劉向以爲夜中者卽中國也劉歆以爲晝象中國夜象夷狄劉向又以爲蜮生南越劉歆以爲盛暑蜮所生非自越來也○按桓公三年一條舊本在董京相反之下今詳條內亦有向歆不同之語故移而並之又按劉向又以之上當有嚴公十七年秋有蜮八字今補此】遂乃雙載其文兩存厥理言無準的事益煩費豈所謂撮其機要收彼菁華者哉釋【此段駮其占論岐迕○統上三段皆是正斥五行志之不足泥】自漢中興已還迄於宋齊其間司馬彪【續漢書】臧榮緒【晉書】沈約【宋書】蕭子顯【齊書】相承載筆競志五行𨿽未能盡善而大較多實何者如彪之徒皆自以名慙漢儒才劣班史凡所辯論務守常途旣動遵繩墨故理絕河漢兼以古書從略求徵應者難該近史尙緐考祥符者易洽此昔人所以言有乖越後進所以事反【一譌作不】精審也釋【後史之志五行差少穿鑿此以寛後史者甚班志也】然則天道遼逺禆竈焉知日蝕不常文伯所對至如梓愼之占星象趙達之明風角單颺識魏祚於黃龍董養徵晉亂於蒼鳥【一作鵞】斯皆肈彰先覺取驗將來言必有中語無虛發茍志之竹帛其誰曰不然若乃前事已往後來追證課彼虛說成此遊詞多見其老生常談徒煩翰墨者矣釋【此節數人皆非作史者蓋以前事先見之明剔彼後來彊附之術仍是以寛爲甚之詞】子曰蓋有不知而作之者我無是也又曰君子於其所不知蓋闕如也又曰知之爲知之不知爲不知是知【或作智】也嗚呼世之作者其鑑之哉談何容易駟不及舌無爲彊著一書【一作言】受嗤千載也釋【作誡辭結】

按此條抽論班志五行也漢自廣川董氏湛深經術頗雜緯書伏勝更生後起應和率取春秋洪範影附黏連其流益蕃矣世祖中興喜徵符防孟堅撰史特志五行亦防逄其適歟其文博而奧其說臆而膠蓋史部之奇文而經學之死句也劉論明通與歐史司天合契可作外篇錯誤題辭○杜岐公通典無二文五行門遼史不志天文

麟鬭鯨死【二語見淮南子天文訓】

河變【拾遺記丹千年一燒黃河千年一淸】

山崩【左傳成五梁山崩絳人曰山有朽壤而崩】

太歳在酉四句【馬總意林袁雅正書曰太歳在酉乞漿得酒太歳在已販妻鬻子知災有自然之理】

周王決疑【說苑權謀篇武王伐紂至於有戎之隧大雨卜而散宜生曰此其妖歟武王曰不利禱祀利以擊眾是之已武王順天地犯妖而禽紂其所獨見者精也按其事亦見齊太公世家書泰誓正義引之云周本紀太公曰枯骨朽蓍不逾人矣誤以齊世家爲周本紀也】

宋皇誓眾【宋武紀上公徵盧循至左裏公所執麾竿折折旛沈水眾懼公歡笑曰往年覆舟之戰旛竿亦折今者復然賊必破矣卽攻柵而進循單舸走】

梟止涼營【晉前涼張軌傳重華以謝艾爲中堅將軍配步騎五千擊麻秋引師出振武夜有二梟鳴於牙中艾曰六博得梟者勝尅敵之兆於是進戰大破之】

鵩集賈舎【漢書賈誼爲長沙傅三年有鵩飛入誼舎鵩似鴞不祥鳥也乃爲賦防自廣後嵗余文帝思誼徵之】

江璧【漢五行志中上史記秦始皇三十六年鄭客從闗東來至華陰望見素車白馬從華山上下持璧與客曰爲我遺滈池君今年祖龍死忽不見鄭客奉璧卽始皇二十八年過江所湛璧也】栁植【荀悅漢紀昭帝元鳳三年上林苑中枯栁斷而自起復生有虫食其葉成文曰公孫病已當立符節令眭上書言當有匹庶興坐妖言誅及宣帝起民間立以子爲郎按宣帝初名病已】門樞白髮【漢五行志下上哀帝建平四年京師郡國民聚防里巷阡陌博具歌舞祠西王母又傳書曰毋告百姓佩此書者不死不信視門樞下當有白髮杜鄴曰外家丁傅並侍帷幄指象以覺聖朝一曰此異乃王太后葬之應】

桂樹黃雀【武帝時謠邪徑敗良田讒口亂善人桂樹華不實黃雀巢其顚故爲人所羨今爲人所憐郭茂倩注桂赤色漢家象王莽自謂黃也見五行志】

春秋恆事應咎徵【秦人歸隧在文十二毛伯錫命在文元滕朝魯者五邾七晉聘魯十一楚三皆所謂恆事也其間災咎不絕書】

宋氏百篇【沈約宋書凢一百卷】

拾遺語錄【隋志宋拾遺十卷梁少府卿謝綽撰鄭樵藝文略宋齊語錄十卷孔思尙撰】移的盜鐘【移的句未詳所本淮南說山範氏之敗有竊其鐘負而走者鎗然有聲懼人聞之遽掩其耳憎人聞之可也自掩其耳悖矣】

後生可畏二句【見魏文帝與吳質書】

禆竈【左傳昭十七有星孛於大辰鄭禆竈曰宋衞陳鄭將同日火若我用瓘斚玊瓚鄭必不火子產弗與十八年夏宋衞陳鄭皆火禆竈曰不用吾言鄭又將火子產曰天道逺人道邇竈焉知天道遂不與亦不復火】

文伯【左傳昭七夏四月日有食之士文伯曰魯衞惡之衛大魯小其大咎其衛君乎魯將上卿八月衛襄公卒十一月季武子卒晉侯曰日食從矣可常乎對曰同始異終何可常也】

梓愼【左傳昭十七冬有星孛於大辰西及漢申須曰諸侯其有火災乎梓愼曰火出而見今玆火出而章必火入而伏其居火也久矣火出於夏爲三月於商爲四月於周爲五月夏數得天若火作其四國當之在宋衛陳鄭乎】

趙達【吳志趙達河南人渡江治九宮一算之術此術微妙頭乘尾除常笑諸星气風術者曰當廻算帷幕不出戶牖以知天道而反晝夜露以望气祥不亦難乎】

單颺【後漢方術傳單颺字武宣善明天官算術熹平末黃龍見譙橋問何祥颺曰其國當有王者興不及五十年龍當復見魏郡人殷登宻記之至建安二十五年春黃龍復見譙其冬魏受禪】董養【晉隱逸傳董養字仲道到洛下楊后廢因遊太學升堂嘆曰建斯堂也何爲乎人理滅大亂作矣永嘉中洛城東北步廣裏地陷有二鵞出其蒼者飛去白者不能飛養聞嘆曰昔周時盟狄泉地也蒼者胡象白者國家之象其可盡言乎乃與妻荷擔入蜀莫知所終哀江南賦出狄泉之蒼鳥】

或以爲天文藝文𨿽非漢書所宜取而可【一作有】廣聞見難爲刪削也對曰茍事非其限而越理成【舊譌作來來成二字行艸相類也】書自可觸類而長於何不錄又有要於此者今可得而言焉釋【借前二項衍出後二項皆非質言也解在後】夫圓首方足【一作趾】含靈受气吉防形於相皃【古貌字】貴賤彰於骨法生人之所欲知也四支六府屙瘵所纒茍詳其孔穴則砭灼無誤此養生之尢急也且身名並列【身謂人形名謂天象】親疏自眀豈可近昩形骸而逺求辰象旣天文有志何不爲人形志乎釋【因天衍人是一項然技流豈反大於歷象乎】茫茫九州言語各異大漢【依班史所稱】輶軒之使譯導而通足以驗風俗之不同示皇威之廣被且事當炎運尢相闗涉爾雅釋物非無往例旣藝文有志何不爲方言志乎釋【因文衍言是一項然鄙語豈反重於經籍乎】但班固綴孫卿之詞以序刑法探孟軻之語用裁食貨五行出劉向洪範藝文取劉防七略因人成事其目遂多至若許負相經揚雄方言並當時所重見傳流俗若加以二志幸有其書何獨舎諸深所未曉釋【此節是輕掉之文蓋言彼二項當志則此二項亦可志矣】歷觀眾史諸志列名或前略而後詳或古無而今有𨿽遞補所闕各自以爲工榷而論之皆未得其釋【此節乃繳落前文轉入下文謂前所云云日增日多實皆不必也惟下三項或可酌補耳】蓋可以爲志者其道有三焉一曰都邑志二曰氏族志三曰方物志釋【三項提綱】何者京邑翼翼四方是則千門萬戶【長安】兆庶仰其威神虎踞龍蟠【建鄴】帝王表其尊極兼復土堦卑室好約者所以安人阿房未央窮奢者由其敗國此則其惡可以誡世其善可以勸後者也且宮闕制度朝廷軌儀前王所爲後王取則故齊府【髙齊】肇建誦魏都以立宮代國【元魏初國號代】初遷寫吳京而樹闕故知經始之義卜揆之功經百王而不易無一日而可廢也至如【一作於】兩漢之都咸洛【咸陽洛陽】晉宋之宅金陵魏徙伊瀍齊居漳滏【鄴都】隋氏二世分置兩都此並規模宏逺名號非一凡爲國史者宜各撰都邑志列於輿服之上釋【此節議補都邑志與輿服類列】金石艸木縞紵絲枲之流鳥獸虫魚齒革羽毛之類或百蠻攸稅或萬國是供夏書則編於禹貢周書則托於王防亦有圖形九牧之鼎【左宣三年】列狀四荒之經【山海經】觀之者擅其博聞學【此二字一本倒刋】之者騁其多識自漢氏拓境無國不賔則有笻竹傳節防醬流味大宛獻【一作輸】其善馬條支致其巨雀爰及魏晉迄於周隋咸亦遐邇來王任土作貢異物歸於計吏奇名顯於職方凡爲國史者宜各撰方物志列於食貨之首釋【此節議補方物志與食貨類列】帝王苗裔公侯子孫餘慶所鐘百世無絕能言吾祖郯子見師於孔公不識其先籍談取誚於姬后故周撰世本式辧諸宗楚置三閭實掌王族逮乎晚葉譜學尢煩用之於官可以品藻士庶施之於國可以甄別華夷自劉曹受命雍豫爲宅世冑相承子孫蕃衍及永嘉東渡流寓揚越代氏南遷革夷從夏於是中朝江左【一作右】南北混淆華壤邊民虜漢相雜隋有天下文軌大同江外【南兼陳氏】山東【東並髙齊】人物殷湊其間髙門素【一作貴】族非復一家郡正州曹【舊作都】世掌其任凡爲國史者宜各撰氏族志列於百官之下釋【此節議補氏族志與百官類列】蓋自都邑以降氏族而往實爲志者所宜先而諸史竟無其錄如休文宋籍廣以符瑞伯起魏篇加之釋老徒以不急爲務曾何足云惟此數條粗加商略得失利害從可知矣庶夫後來作者擇其善而行之釋【此總結三項之當補○此下舊本另條非】或問曰子以都邑氏族方物宜各纂【一作纉】次以志名篇夫史之有志多憑舊說茍世無其錄則闕而不編此都邑之流所以不果列志也釋【此總上三項設問見考証之難】對曰案帝王建國本無恆所作者記事亦在相時逺則漢有三輔典近則隋有東都記【並記一統之都】於南則有宋南徐州記晉宮闕名【記南朝】於北則有洛陽伽藍記鄴都故事【記北朝】蓋都邑之事盡在是矣釋【答言都邑有考】譜牒之作盛於中古漢有趙岐三輔決錄晉有摯虞族姓【舊作姓族】記【記一統世族】江左有兩王百家譜【記南族】中原有方思殿【疑當作選】格【記北族】蓋氏族之事盡在是矣釋【答言氏族有考】自沈瑩著臨海水土周處撰陽羨風土【舊作土風○二者舉其始作】厥類眾夥諒非一族是以地理爲書陸澄集而難盡水經加注酈元編而不窮【總括續撰】蓋方物之事盡在是矣釋【答言方物有考】凡此諸書代不乏作必聚而爲志奚患無文譬夫涉海求魚登山采木至於鱗介修短柯條巨細蓋在擇之而已茍爲魚人匠者何慮山海之貧罄哉釋【結言有考則取材不難但當擇而用之耳】按此爲篇後餘論人形方言二項是設辭特假設以決天文藝文之當除耳四者相衡洪纎雅俗學究能辧之知防顧爲此戲論乎其後三說乃是商語然嘗攷之都邑則略具於地理非同輿服之無附方物則雜出於外域豈比食貨之有經至如氏族一門自是魏晉相沿四姓尙官之習而任子積輕後世尢不可通行【獨魏書官氏志兼及氏族】知防議論大率偏於枯尅不圖此處忽生葛藤○所言𨿽不行於史家然後來漁仲貴與諸人已被他爮動癢處

爾雅釋物【按爾雅無釋物篇卽謂釋艸釋木釋虫魚鳥獸等篇也】

綴孫卿探孟軻【此四句宋書志序之文】

劉向洪範【王訓故漢書云劉向集上古以來歷春秋六國至秦漢符瑞災異之記推迹行事著其占驗比類相從各有條目凡十一篇號曰洪範五行傳論】

七略【漢蓺文志成帝時劉向校諸書輙條其篇目撮其防意奏之向卒子歆卒父業於是總而奏其七略故有輯略六藝略諸子略詩賦略兵略術數略方技略】

許負相經【舊注孔衍漢春秋許負溫縣婦人裴松之云今東人呼母爲負衍以許負爲婦人如有據藝文類序相術篇陶景劉孝標俱有許負相經序】

揚雄方言【讀書志方言十三卷雄賫油素問上計孝亷異語悉集之題其首曰輶軒使者絕代語釋列國方言】

齊頌魏都【北齊文宣紀天保九年營三臺於鄴下因其舊基而髙博之大起宮室攺銅爵曰金鳯金獸曰聖應冰井曰崇光帝登三臺朝防羣臣並命賦詩】

代寫吳京【後魏孝文紀太和十七年幸洛陽定遷都之計詔司空經始洛邑南史崔祖思傳齊武帝時魏使蔣少遊至祖思從弟元祖曰少防有班倕之巧今來必模寫宮樣少遊果圖畫而歸】王防【逸周書序周室旣寧八方防同各以職來獻欲垂法厥後作王防】

卭竹防醬宛馬巨雀【並見史記大宛及漢書西域二傳】

郯子【左傳昭十七郯子來朝公與之宴昭子問焉曰少皥氏鳥名官何故也郯子曰吾祖也我知之我髙祖少皡摯之立也鳳鳥適至故紀於鳥爲鳥師而鳥名云云仲尼聞之見於郯子而學之】籍談【左傳昭十五晉荀躒如周籍談爲介王曰諸侯皆有以鎭撫王室晉獨無有何也籍談對曰晉居深山戎狄之與鄰而逺於王室拜戎不暇其何以獻器王曰叔氏而忘諸乎唐叔成王之母弟也其反無分乎且昔而髙祖孫伯黶司晉之典籍故曰籍氏及辛有之二子董之晉於是乎有董史女司典之後也何故忘之籍談不能對賔出王曰籍父其無後乎數典而忘其祖】

世本【後漢班彪傳唐虞三代世有史官防司典籍有記錄黃帝防來至春秋時帝王公侯卿大夫號曰世本一十五篇】

三閭【王逸離騷注屈原與楚同姓仕於懷王爲三閭大夫三閭之職掌王族三姓曰昭屈景屈原序其譜屬以厲國士】

符瑞釋老【沈約宋書志四十卷其五行志之前有符瑞志三卷魏収魏書志三十卷其末曰釋老志】

漢三輔典【按隋唐二志俱無三輔典之名疑卽謂三輔黃圖也漢人撰亡撰人名其書所載皆都城宮苑辟廱明堂宗廟郊社庫廐撟陵之屬與所引正合】

隋東都記【隋唐二志皆不載通誌略載有東都記三十卷鄧世隆撰未審卽是否】宋南徐州記【唐志地理類山謙之南徐州記二卷】

晉宮闕名【按此指東晉者隋唐二志亦不載】

洛陽伽藍記【讀書志記三卷元魏羊之撰魏遷都洛陽一時王公大人多造佛寺或舎其私第爲之故僧舎多爲天下防之載其本末及事迹甚備書錄解題以爾朱之亂城廓墟追述斯記】鄴都故事【無考黃補注唐志有馬溫鄴都故事二卷按注云肅代時人其書後出非劉所云】三輔決錄【後漢趙岐傳岐字邠卿初名嘉字臺卿拜太常著三輔決錄自序云三輔本雍州地世世徙公卿吏二千石及髙貲者以陪諸陵五方雜防非一國之風其士貴於名行其俗失則趨勢進權余嘗夢黃髮之士姓名明字子眞與余寤言善惡之間無所依違命操筆者書之從建武至於斯玊石朱紫由此定矣故謂之決錄矣】

摯虞族姓【晉書摯虞傳虞字仲洽太子舎人以漢末喪亂譜傳多亡失𨿽其子孫不能言其先祖撰族姓昭穆十卷上防進之以爲足以備物致用廣多聞之益】

兩王譜【隋志譜系類百家集譜十卷王儉撰百家譜三十卷百家譜集鈔十五卷並王僧孺撰】方思選格【唐志譜牒類後魏方思格一卷又栁衝傳魏太和時詔諸郡中正各列本土姓族次第爲舉選格名曰方思格】

臨海水土【唐書地理類沈瑩臨海水土異物志一卷按志曰夷州在臨海東南去郡二千里地無霜雪艸木不死四靣山谿人皆髠髮穿耳女人不穿耳地有銅鐵惟摩礪靑石以作弓矢】陽羨風土【晉書周處傳處字子隱陽羨人少孤馳騁恣肆州曲患之曰三害未除處曰何爲也曰南山白額獸長槁下蛟並子爲三矣曰吾能除之乃入山殺猛獸投水殺蛟而入吳尋二陸學入洛以身殉國贈平西將軍著黙語及風土記並撰集吳書隋志風土記三卷】

地裏書【南齊陸澄傳澄字彥深王儉戲之曰陸公書廚也撰地裏書死後乃出隋志地裏書一百四十九卷錄一卷陸澄合山海經以來一百六十家以爲此書】

水經注【讀書志水經漢桑欽撰成帝時人水經三卷後魏酈道元歷覽奇書注水經魏書本傳道元字善長範陽人禦史中尉闗右大使】

史通通釋卷三

欽定四庫全書

史通通釋卷四

無錫浦起龍撰

內篇

論贊【第九○論謂篇末論辭贊謂論後韻語】

春秋左氏傳每有發論假君子以稱之二傳云公羊子谷梁子史記云太史公旣而班固曰贊【舊作讚】荀悅曰論東觀曰序謝承曰詮陳壽曰評王隱曰議何法盛曰述揚雄曰譔【句未的詳注中】劉昞曰奏袁宏裴子野自顯姓名皇甫謐葛洪列其所號【晏先生抱朴子】史官所撰通稱史臣其名萬殊其義一揆必取便於時者則總歸論贊【舊譌作著】焉【一脫贊字一無焉字】釋【首撮史傳之論贊異名爲發議總案】夫論者【一失此三字】釋【此下先言史論】所以辯疑惑釋凝滯若愚智共了固無俟商明君子曰者其義實在於斯【謂非每傳皆有】司馬遷始【或譌作殆】限以篇終各書一論必理有非要則彊生其文史論之煩實萌於此【篇必有論自史記始】夫擬春秋成史持論尢【當從猶義】冝濶略其有本無疑事輒設論以裁之此皆私狥筆端茍文彩嘉辭美句寄諸簡冊豈知史書之大體載削之指歸者哉釋【此推史論成例始自史記非理所必需也】必尋其得失考其異同子長淡泊【一作薄】無味承祚偄【一作懦】緩不切賢才間出隔世同科孟堅辭惟溫雅理多愜當其尢美者有典誥之風翩翩奕奕良可詠也仲豫【荀悅字】義理𨿽長失在緐富自玆以降流宕忘返大抵皆華多於實理少於文鼔其雄辭誇其儷事必擇其善者則幹寶範曄裴子野是其最也沈約臧榮緒蕭子顯抑其次也【就緐儷中所取如此非以爲準的也】孫安國都無足采習鑿齒時有可觀若袁彥伯【宏字】之務飾言謝靈運之虛張髙論玊巵無當曾何足云王卲志在簡直言兼鄙野茍得其理遂忘其文觀過知仁【一作人】斯之謂矣大唐修晉書作者皆當代詞人逺棄史班近宗徐庾夫以飾彼輕薄之句而編爲史籍之文無異加粉黛於壯夫服綺紈於髙士者矣釋【此節就諸論品其髙下大意謂宜尙典實無取浮靡】史之有論也蓋欲事無重出【謂補傳所無】文省【舊作省文下同】可知【謂單詞已足】如太史公曰觀張良貌如美婦人【舊有耳字】項羽重瞳豈舜苗裔此則別加他語以補書中所謂事無重出者也又如班固贊曰石建之浣衣【此句舊作萬石君之爲父浣衣非】君子非之楊王孫祼葬賢於秦始皇逺矣此則片言如約而諸義甚備所謂文省可知者【舊脫者字】釋【事無重出文省可知是爲史論上乘準的在此】及後來贊語之作多錄紀傳之言其有所異惟加文飾而已至於甚者則天子操行具諸紀末繼以論曰接武前修紀論不殊徒爲再列釋【此翻轉言失之與支者後史大率然也○上言論下言贊此處分截】馬遷自【一無自字】序傳後歷寫諸篇各敍其意【在自序之後文仍散體】旣而班固變爲詩體號之曰述【在敍傳之後文皆四言】範曄攺彼述名呼之以贊尋述贊爲例篇有一章【分綴自此始】事多者則約之【一有以字下同】使少理寡【一作小】者則張之令大名實多爽詳略不同且欲觀人之善惡史之襃貶蓋無假於此也【一無也字】釋【此節遞到史贊亦是發議之案】然固之總述合在一篇使其條貫有序歷然可閱蔚宗後書實同班氏乃各附本事書於卷末篇目相離斷絕失次而後生作者不悟其非如蕭【子顯】李【百藥】南北齊【舊脫齊字】史大唐新修晉史皆依範書誤本篇終有贊夫每捲立論其煩已多而嗣論以贊爲黷彌甚亦猶文士制碑序終而續以銘曰釋氏演法義盡而宣以偈言茍撰史若斯難以議夫簡要者矣釋【此節摘諸史之加贊者言之論而又贊尢非史家貴潔之體也】至若與奪乖宜是非失中如班固之深排賈誼範曄之虛美隗囂陳壽謂諸葛不逮管蕭魏收稱爾米可方伊霍或言傷其實或擬非其倫必備加擊難則五車難盡故略陳梗槪一言以蔽之釋【更以議論乖違者作收局】

按是篇不分編年紀傳仍是紀傳爲多論贊二字截講其於論也辭嚴而不擯於論後之贊則辭決而加絕自是唐後諸史有論無贊皆陰奉其誡可知劉說之當理也○子長淡泊無味蓋對限篇書論非要彊文爲言觀事無重出文省可知八字三昧仍首馬次班也○又因此知紀傳防尾當名史論不當云贊贊銘類也韻體也人以扶風史論皆作贊曰遂因之必也正名宜與讀此○元史紀傳不綴論贊其凡例述勅防云據事具文善惡自見也

謝承【吳志妃嬪傳吳主權謝夫人弟也隋經籍志後漢書一百三十卷無帝紀吳武陵太守謝承撰】揚雄【法言其目云撰學行撰吾子撰修身撰問道撰問神撰問明撰寡見撰五百撰先知撰重黎撰淵騫撰君子撰孝至按撰自第一至第十三其上皆有四言序然非論贊體也華陽國誌則以撰曰爲論贊揚雄當作常璩】

劉昞【北史劉延明燉煌人涼武昭王徴爲儒林祭酒著三史略記八十四卷燉煌實錄二十卷按延明昞字也北史諱唐嫌名以字行】

袁宏【撰後漢紀詳見外篇正史篇】

列其所號【晉書皇甫謐傳謐字士安安定人沈靜寡欲自號晏先生撰帝王世紀年曆髙士逸士列女等傳晏春秋並重於世摯虞其門人也葛洪傳洪字稚川句容人從祖得仙號葛仙公洪悉得其法幹寶薦洪領著作洪固辭求爲句漏令曰非欲爲榮以有丹耳自號抱朴子因以名書所著神仙良吏集異等傳金匱肘後方篇章富於班馬】

臧榮緒【撰晉書詳見外篇正史篇】

孫安國【晉書孫盛傳盛字安國太原人十歳避難渡江及長善言名理補長沙太守遷祕書監著魏氏春秋晉陽秋按宋書州郡誌晉簡文鄭太后諱春攺春曰陽是知凡曰陽秋本皆春秋也】習鑿齒【晉書鑿齒字彥威爲滎陽太守在郡著漢晉春秋起漢光武終晉湣帝其言謂三國時蜀以宗室爲正魏𨿽受漢禪晉尙爲簒逆至文帝平蜀乃爲漢亡而晉始興焉引世祖諱炎興爲禪受以明天心不可以勢力彊也按炎興謂繼漢而興禪受者禪爲蜀後主諱謂受漢禪也】

謝靈運【宋書靈運性奢華世稱謝康樂太祖登祚徵爲祕書使撰晉氏一代書粗立條流書競不就】

玉巵無當【韓非外儲右千金之玉巵通而無當不可以盛水有瓦器而不漏可以盛酒】唐修晉書皆詞人【舊唐房齡傳史官多文詠之士好采碎事競爲綺豓詳正史篇晉史節】

浣衣祼葬【漢書萬石傳建老白首謁親入子舎竊問侍者取親中帬厠牏身自澣灑贊曰至石建之澣衣周仁爲垢污君子譏之楊王孫傳病且終先令其子曰吾欲臝葬防反吾眞必無易吾意贊曰昔仲尼稱不得中行則思狂狷觀楊王孫之志賢於秦始皇逺矣】

班排賈誼【漢書本傳贊欲攺定制度以漢爲土徳色上黃數用五及欲試屬國施五餌三表以系單於其術固以防矣按表餌之術實防班論非過】

範美隗囂【後漢書本傳論若囂命防符運敵非天力𨿽坐論西伯豈多嗤乎贊公孫習吏隗王得士】

壽謂諸葛【蜀志本傳贊評曰諸葛亮之爲相國也可謂識治之良才管蕭之亞匹矣然連年動眾未能成功蓋應變將略非其所長與】

收稱爾朱【魏書爾朱榮傳史臣曰茍非榮之尅夷大難不知防人稱帝防人稱王功烈亦已茂乎向使榮無堅忍之失修徳義之風則韓彭伊霍夫何足數北史魏收傳收以髙氏出自爾朱且納榮子金故減其惡而增其善】

序例【第十】

孔安國有云序者所以敍【一作序】作者之意也竊以書列典謨詩含比興若不先敍其意難以曲得其情故每篇有序敷暢厥義【卽書序詩小序】降逮史漢以記事爲宗至於表志雜傳亦時復立序文兼史體狀若子書然可與誥誓相參風雅齊列矣釋【首言序之爲道主於序明篇指馬班有作猶存經序之遺】迨華嶠後漢多同班氏如劉平江革等傳其序先言孝道次述【一作入】毛義養親此則前漢王貢傳體其篇以四皓爲始也嶠言辭簡質敍致溫雅味其宗旨亦孟堅之亞歟釋【班後節取一篇以示學班之準】爰洎範曄始革其流遺棄史才矜文彩後來所作他皆若斯於是遷固之道忽諸微婉之風替矣釋【此言緐縟是尙自範而開】若乃后妃列女文苑儒林凡此之流範氏莫不列序夫前史所有而我書獨無世之作者以爲恥愧故上自晉宋下及陳隋每書必序課成其數蓋爲史之道以古傳今古旣有之今何爲者濫觴肈迹容或可觀累屋重架無乃太甚譬夫【一作如】方朔始爲客難續以賔戲【班固作】解嘲【揚雄作】枚乘首唱七發加以七章七辯音辭𨿽異防趣皆同此乃讀者所厭聞老生之恆說也釋【此言後史宗範爲課相習成套數見無奇矣○已上止就篇序言】夫史之有例猶國之有法國【一有之字下同】無法則上下靡定史無例則是非莫準釋【此下言史例】昔夫子修經始發凡例左氏立傳顯其區域科條一辧彪炳可觀降及戰國迄乎有晉年逾五百史不乏才𨿽其體屢變而斯文終絕釋【此言例之爲體左後中絕】惟令升【幹寶字】先覺逺述丘明重立凡例勒成晉紀鄧【粲】孫【盛】已下遂【一作遽】躡其蹤史例中興於斯爲盛若沈宋【沈約宋書】之志序蕭齊【子顯齊書】之序錄𨿽皆以序爲名其實例也釋【此言例之爲體晉後復興】必定其臧否徴其善惡幹寶範曄理切而多功鄧粲道鸞詞煩而寡要子顯𨿽文傷蹇躓而義甚優長斯一二家皆序例之美者釋【數語括一時各見之短長要皆自出條理者】夫事不師古匪說攸聞苟模楷曩賢理非可諱而魏收作例全取蔚宗貪天之功以爲己力異夫範依叔【一作政非】駿【華嶠字】班習子長攘袂公行不【豈不也】陷穿窬之罪也釋【至魏收竟以剽掠爲能風斯下矣】蓋凡例旣立當與紀傳相符釋【此下乃按例防文】案皇【舊作唐非】朝晉書例云凡天子廟號惟書於卷末依檢孝武崩後竟不言廟曰烈宗釋【文不準例者一】又案百藥齊書例云人有本字行者今並書其名依檢如髙愼斛律光之徒多所仍舊謂之仲宻明月釋【文不準例又一】此並非言之難行之難也釋【二句束上】又【一作及】晉齊史例皆云坤道卑柔中宮不可爲紀今【一作令】編同列傳以戒牝雞之晨竊惟錄皇后者旣爲傳體自不可加以紀名二史之以後爲傳𨿽云允愜而解釋非理成其偶中所謂畫蛇而加足反失杯中之酒也釋【此又指出例合而序誤者謂後從帝年故不稱紀序乃取義卑柔失命名之意矣】至於題目失據褒貶多違斯並散在諸篇此可得而略矣

按此所謂序皆篇序非總序其所謂例則兼序中附出之例及總立發凡之例大指謂序貴簡質例貴嚴明也中間𨿽帯引左氏其實皆言紀傳家○後幅皇后一條當從前卷本紀列傳兩篇入解不爾不明劉江王貢【注見列傳篇其處止舉傳首劉王不及江貢後漢書江革字次翁臨淄人客下邳祼跣行傭以供母鄕裏稱之曰江巨孝建初中拜諫議大夫前漢書貢禹字少翁瑯琊人防明經潔行著聞徵爲博士後爲禦史大夫數言得失按劉江傳篇敍注云以上並華嶠之詞】

濫觴【家語三恕江始出於岷山其源可以濫觴王肅注觴可以盛酒言其防也按濫觴謂始出之防後人多誤用】

七【文選七發注猶楚辭七諫之流按文心雕龍自七發而下有傅毅七激崔駰七依張衡七辧崔瑗七厲陳思七啟仲宣七釋桓麟七說左思七諷枝附影從十有餘家又文苑英華有七契七勵七召又舊注廣列七謨七證七華七繹七引以及興疑蠲舉諸名而獨無七章俟考又按崔瑗傳名七蘇非七厲】夫子修經凡例【左傳成十四春秋之稱微而顯志而晦婉而成章盡而不污懲惡而勸善非聖人誰能修之杜氏序爲例之情有五是也】

鄧粲【晉書本傳鄧粲長沙人以髙潔著名著元明紀十篇按元明謂晉中興初中宗元帝肅宗明帝】道鸞【南史文學檀超傳超叔父道鸞字萬安國子博士永嘉太守撰續晉陽秋】

不言烈宗【晉書孝武紀太元二十年時張貴人有寵年防三十帝戱之曰汝以年當廢矣貴人潛怒向夕帝酔遂崩按紀末缺書廟號通鑑題烈宗孝武皇帝】

仲密明月【仲宻髙愼字明月斛律光字按百藥齊書髙愼附見兄髙幹傳中斛律光在其父斛律金傳後二人皆無以字行之文傳內亦不書字其書字處間於他傳有之無甚不準例之病史通似誤】畫蛇【戰國防楚有祠者賜其舎人巵酒舎人相謂曰請畫地爲蛇先成者飲酒一人蛇先成乃左手持巵右手畫蛇曰足未成一人奪其巵曰蛇固無足遂飲其酒】

題目【第十一○題目有二義一謂全書統名一謂篇帙諸名】

上古之書有三墳五典八索九丘其次有春秋尙書檮杌志【如志曰喪祭從先祖之志】乘釋【前半就統名立說○首言古自成其古名】自漢已下其流漸緐大抵史名多以書記紀略爲主後生祖述各從所好沿革相因循環遞習蓋區域有限莫逾於此焉釋【言書記紀略四者是爲後史正名】至孫盛有魏氏春秋孔衍有漢魏【一脫魏字一誤作隋】尙書陳壽王劭曰志何之元劉璠曰典此又好奇厭俗習舊捐新𨿽得稽古之冝未達從時之義釋【擬古求異皆可不必○已上羅列名目得失並舉】榷而論之其編年月【一多日字】者謂之紀【荀袁漢紀之類】列紀【或作記非】傳者謂之書【前後漢書之類】取順於時斯爲防也夫名以定體爲實之賔茍失其途有乖至理案呂陸二氏【呂不韋陸賈】各著一書惟次篇章不系時月此乃子書雜記而皆號曰春秋魚豢姚察著魏梁二史巨細畢載蕪累甚多而俱牓之以略考名責實奚其爽【一作喪】歟釋【此總上言二體惟荀班所名爲正餘皆彊名而失其實者○自五代而後紀傳總名爲史編年則本名長編錫名通鑑就中又剏綱目矣○論統名止此】若乃史傳雜篇區分類聚隨事立號諒無恆規釋【此下析言篇帙諸名】如馬遷撰皇后傳而以外戚命章案外戚憑皇后以得名猶宗室因天子而顯稱若編皇后而曰外戚傳則書天子而曰宗室紀可乎釋【史遷篇題之失有然】班固撰人表以古今爲目尋其所載也皆自秦而往非漢之事古誠有之今則安在釋【班史篇題之失有然】子長史記別剏八書孟堅旣以漢爲書不可更標書號攺書爲志義在互文而何氏中興【晉中興書】易志爲記此則貴於革舊未見其能取新釋【何法盛攺易帙名亦屬無謂】夫戰爭方殷雄雌未決則有不奉正朔自相君長必國史爲傳宜別立科條至如陳項諸雄寄編【一作篇】漢籍董袁羣賊附列魏志旣同臣子之例孰辧彼此之殊惟東觀以平林下江諸人列爲載記顧【一作賴非】後來作者莫之遵效逮新晉【晉書唐初新定故曰新晉】始以十六國主持【一作特】載記表名可謂擇善而行巧於師古者矣釋【此言非國朝臣當從新晉書用東觀載記之例】觀夫舊史列傳題卷靡恆文少者則具出姓名若司馬相如東方朔是也字煩者惟書姓氏若毋將蓋陳衛諸葛傳是也必人多而姓同者則結定其數若二袁四張二公孫傳是也如此標格足爲詳審釋【此言列傳人少人多題可隨之詳略引起下文】至範曄舉例始全錄姓名歷短行於卷中叢細字於標外其子孫附出者注於祖先之下乃類俗之文案孔目藥艸經方煩碎之至孰過於此竊【一作切】以周易六爻義存象內春秋萬國事具傳中讀者研尋篇終自曉何必開帙解帯便令昭然滿目也釋【範史則務盡其詳矣】自玆已降多師蔚宗魏収因之則又甚矣其有魏世鄰編於魏史者於其人姓名之上又列之以邦域申之以職官至如江東帝主【舊譌王】則云僣晉司馬叡島夷劉河西酋長則云私署【一譌置】涼州牧張實私署涼王李暠【並見魏書目錄】此皆篇中所具又於卷首具列必如收意使其撰兩漢書三國誌題諸盜賊傳亦當云僣西楚霸王【一脫此二字】項羽僞寧朔王隗囂自余陳涉張步劉璋袁術其位號皆一一【別作一二】具言無所不盡者【一無者字】也釋【魏収更誇已斥鄰多綴名目尢可嗤也】蓋法令滋章古人所愼若範魏之裁篇目可謂滋章之甚者乎茍忘彼大體好玆小數難與議夫婉而成章一字以爲襃貶者矣釋【自觀夫舊史列傳至此通爲一大節以此數語總結之】

按此亦截講格前論統名兼二體言後論篇帙題名專主紀傳體言就中列傳名類煩多分條抽論尢所加意○假號不臣都歸載記史通殊有理據但陳項軰流於勝國爲冦於興代則非擬諸劉石未便同科況載記例載卷終而羣雄先事發難爲我驅除列之傳首於分非越故李宻王世充韓林兒徐壽輝等唐書明史並襲蘭臺不宗東觀也讀者於此宜審從違又桞州有言每讀古人一傳數紙已後再三申捲復觀姓氏旋又廢失鈍器正多患此題目加詳宜勿深責也自餘皆定判矣○此上八篇大抵多就紀傳體抽論可以都爲一帙○後有序傳篇在第九卷

方以類聚亦應移置於此

何之元劉璠【何之元撰梁典見左傳家周書劉璠字寶義世宗初掌綸誥著梁典三十卷】魚豢【外篇正史篇魏時京兆魚豢私撰魏略事止明帝唐志雜史類魚豢魏略五十卷按三國魏志無傳】

姚察【陳書察字伯審有至性領著作撰梁陳史未畢功隋開皇時遣內史舎人虞世基索本且進上有所闕者臨亡之時以體例誡約子思亷博訪續撰按史無梁略之名而劉氏云爾定是察槁初名】外戚命章【按史記之立外戚世家其中所載實皆后妃氏諱及其事迹至如魏其武安之屬反別立傳不以外戚名篇最爲非體班史因之易名外戚列傳置在臣傳之後尢爲失之文亦應加並糾班失之語】

平林下江【後漢劉傳王莽末新市人王匡王鳳爲渠帥諸亡命馬武王常成丹等従之藏於緑林中地皇三年大疫分散常丹西入南郡號下江兵匡鳳武及其支黨朱鮪張卬北入南陽號新市兵平林人陳牧廖湛復聚眾號平林兵以應之】

斷限【第十二】

夫書之立約其來尙矣如尼父之定虞書也以舜爲始而云粵若稽古帝堯丘明之傳魯史也以隱爲先而云惠公元妃孟子此皆正其疆裏開其首端因有沿革遂相交防事勢當然非爲濫軼也釋【篇首標義言代有定限但交闗處須相涉耳】過此已往可謂狂簡不知所裁者焉釋【二句轉局】夫【一作又】子曰不在其位不謀其政若漢書之立表志【班傳除沿襲史記二三篇外皆無越限故單言表志】其殆侵官離局【或作扄】者乎釋【提出漢書斷限不淸來斷代自班始故首及之】考其濫觴所出起於司馬氏案馬記以史制名班書持漢標目史記者載數千年之事無所不容漢書者紀十二帝之時有限斯極固旣分遷之記判其去取紀傳所存惟畱漢日【或作目非】表志所錄乃盡犧年舉一反三豈宜【或作不誤】若是膠柱調瑟不亦謬歟釋【束班書引後史】但固之踳駮旣往不諫而後之作者咸習其迷【一作途】宋史則上括魏朝【曹魏】隋書則仰苞梁代求其所書之事得十一於千百一成其例莫之敢移永言其理可爲嘆息釋【此言宋隋二志越限之非𨿽所侵無防而例已不淸矣○當與正史篇互參此議彼敍此論限彼原史也而彼篇舉隋不舉宋合此可知史誌無缺】當魏武乘時撥亂電埽羣雄鋒鏑之【一無之字下同】所交网羅之所及者蓋惟二袁劉【劉表】呂而已若【一作至舊譌作各】進鴆行弒燃臍就戮總闗王室【謂漢】不涉霸圖【謂曹】而陳壽國志引居傳首夫漢之【一有有字下同】董卓猶秦之趙髙昔車令【中車府令】之誅旣不列於漢史何太師【卓自爲太師】之斃遂獨刋於魏書乎兼復臧洪陶謙劉虞孫【公孫】瓉生於季末自相吞噬其於曹氏也非惟理異犬牙固亦事同風馬漢典所具而魏冊仍編豈非流宕忘歸迷而不悟者也釋【此下就紀傳言董臧諸人魏志皆闌入傳首是更不明斷限者也】亦有一代之史上下相交若已見它記則無宜重述故子嬰降沛其詳取驗於秦紀伯符【孫防字】死漢其事斷入於吳書沈錄金行上羈劉主魏刋水運下列髙王惟蜀與齊各有國史越次而載孰曰攸冝釋【此指沈約魏收二書言晉連蜀漢魏逮髙齊猶漢之前嬰後防耳約書無攷如收之推隆獻武似作齊紀者然𨿽不別立篇目可以越限律之矣】自五胡稱制四海殊宅江左旣承正朔斥彼魏胡【一作朝非胡兼五胡言也】故氐有錄索虜成傳魏本出於邊裔竊亦自號眞君【魏太武元太平眞君】其史黨附本朝思欲淩駕【一作架】前作遂乃南籠典午【傳收東晉】北吞諸僞【匈奴羯徒河氐羌等】比於羣盜盡入傳中但當有晉元明【二帝】之時中原秦【氐符羌姚】趙【匈劉羯石】之代【並在魏前】元氏膜拜稽首自同臣妾【其時尙防】而反列之於傳何厚顏之甚邪又張【寔】李【雄】諸姓據有涼蜀其於魏也挍年則前後不接論地則參商有殊何預魏氏而橫加編載釋【此痛斥魏書越載東晉及十六國也晚出稱尊跨壓往代徒增可醜】夫尙書者七經之冠冕百氏之襟袖凡學者必先精此書次覽羣籍譬夫行不由徑【作路字訓】非所聞焉修國史者若旁采異聞用成博物斯則可矣如班書地裏志首【舊有遂字】全寫禹貢一篇降爲後書持續前史蓋以水濟水牀上施牀徒有其煩竟無其用豈非惑乎昔春秋諸國賦詩見意左氏所載惟錄【舊有其字】章名如地理爲書論自古風俗至於夏世宜云禹貢已詳何必重述古文益其辭費也釋【復駮漢志地理全寫禹貢此更溢出斷限外矣故推類列後】若夷狄本系【四字截句舊作系非】種落所興北貊起自淳維南蠻出於槃【亦作盤】瓠髙句麗以鱉橋獲濟吐谷渾因馬鬭徙居諸如此說【一多者字】求之歷代何書不有而作之【一無之字】者曾不知前撰已著【一多而字】後修宜輟遂乃百世相傳一字無攺蓋駢指在手不加力於千鈞附贅居身非廣形於七尺爲史之體有若於斯茍濫引它事丰其部帙以此稱博異乎吾黨【一有之字】所聞釋【此更推到外域種系久載前史者後史不知裁限全錄舊文尢爲駢贅也】陸士衡有云𨿽有愛而必捐【語見文賦】善防斯言可謂達作者之致矣夫能明彼斷限定其折中歷選自古惟蕭子顯近諸然必謂都無其累則吾未之【一無之字】許也

按國史紀傳爲正紀傳斷代爲正劉子頻頻提闡是其截斷眾流句故首於史記外別立漢書家此於條目後亟綴斷限篇也向者極表班書今者首糾越限向以標法式今爲辧封畛有相濟無相背也○評者云髙紀不書子嬰魏書不序髙歡未見其可此誤解也班書髙紀顯帶子嬰劉非不見劉但謂不復爲嬰立紀耳魏收銓敍獻武崇飾其詞非所施於臣子劉氏以爲防同齊紀無復限制耳豈謂上下交涉處不須及之耶又有以董卓臧陶皆非與操無因而譏劉說爲過者亦是誤解與前評正同盧循傳不入宋黃巢傳不入梁詎曰疏脫

傳首董卓【按魏志本傳居臣傳之首所敍事實無一語與魏武相及直至傕汜暹承附傳之末始有太祖乃迎天子都許之文是卓傳於魏未有處也宜史通訾之】

臧陶劉孫【魏志臧洪傳洪字子源廣陵人太守張超請洪爲功曹董卓圖危社稷洪說超糾合義兵辭气慷慨洪爲東郡太守太祖圍張超於雍丘洪徒跣從袁紹請兵救超紹不聼超滅洪怨紹紹興兵圍之生執洪殺之劉謙傳謙字恭祖丹陽人爲徐州刺史刑政失和太祖徵謙以糧少引軍還謙病死公孫瓚傳瓚字伯珪遼西人除遼東屬國長史遷涿令遼西烏丸丘力居等叛瓚不能禦朝議以宗正劉虞爲幽州牧丘力居等遣譯自歸瓚害虞有功稍相恨望天子遣段訓增虞邑督六州瓚誣虞欲稱尊號脇訓斬虞虞從事鮮於輔等欲報瓚袁紹又遣兵與輔合擊瓚瓚軍數敗乃爲塹十重築京爲樓其上紹悉軍圍之瓚自殺按此諸人範史自應有傳魏志但於事有闗涉處帯及數語足矣安用傳爲】沈錄金行【梁沈約傳著晉書百一十卷隋志晉史艸注梁有鄭忠晉書七卷沈約晉書一百一十一卷庾銑東晉新書七卷並亡晉五行志白者金行馬者國族文選陸士衡宣猷堂詩云黃暉旣渝素靈承祜善注魏土徳曰黃晉金行曰素程猗說石圖曰金者晉之行也】

魏刋水運【魏謂魏收魏書律曆志以皇魏運水徳所上九家共成一歷元起壬子律起黃鐘壬子北方水之正位實符魏徳】

典午【蜀志譙周傳典午忽兮月酉沒兮典午謂司馬也】

膜拜【穆天子傳膜拜而受注長跪拜也又注胡人禮佛交手稱南謨者卽此】

挍年論地【甲子防紀晉惠帝之十一年流人李特據廣漢進攻成都十三年羅尙破李特斬之子雄僣號稱成是後兄子班班弟期雄弟壽壽子勢桓溫入蜀勢降李氏亡實穆帝之三年又湣帝之二年張軌爲涼州牧卒時在州已十三年矣子寔嗣是爲前涼嗣是寔弟茂寔子駿駿子重華華子耀靈靈伯父祚靈弟靚至靚叔天錫降於秦前涼亡實孝武之四年按張李興滅並在魏道武未稱帝之前而魏都平城又極東北所謂挍年不接論地有殊也】

行不由徑【用列子語注見雜說上篇】

淳維【史記匈奴傳匈奴其先夏後氏之苗裔也曰淳維漢書匈奴傳全錄其文】

槃瓠【後漢南蠻傳昔髙辛氏有犬戎之冦募能得犬戎之將吳將軍頭者妻以少女時有畜狗名曰槃瓠下令之後槃瓠遂銜人頭造闕下乃吳將軍首也帝不得已以女配槃瓠槃瓠負而走入南山止石室中生子六男六女因自相夫妻其後滋號曰蠻夷今長沙武陵蠻是也南史蠻傳亦云槃瓠種落路史發揮伯益經云黃帝曾孫卞明生白犬是爲蠻祖白犬乃其子之名而應劭幹寶範曄枝葉其說】鱉橋【魏書髙句麗傳先祖朱蒙母河伯女夫余王閉於室中爲日所照孕生一卵母置暖防一男破殻而出及長字之曰朱蒙朱蒙者善射也夫余之臣謀殺之朱蒙東南走道遇大水魚鱉並浮成橋得渡至紇升骨城居焉號曰髙句麗因以爲氏隋書髙麗傳文略同】

馬鬭【魏書吐谷渾傳遼東鮮卑涉歸一名奕洛韓有二子庶長曰吐谷渾少曰若洛廆若洛廆別爲慕容氏渾與廆二部馬鬭相傷廆怒渾曰馬畜也鬭在馬而怒及人邪乖別甚易今當去汝萬里之外按其文亦見宋書至唐編晉書復采用之】

斷限【晉賈充傳朝廷議立晉書限斷荀朂謂宜以魏正始起年王瓚欲引嘉平以下朝臣盡入晉史賈謐請從防初爲斷事下三府議按限斷卽斷限也二字見史傳始此】

編次【第十三】

昔尙書記言春秋記事以日月爲逺近年世爲前後用使閱之者雁行魚貫皎然可尋釋【首借編年托起紀傳言其體本無越次可置勿論也】至馬遷始錯綜成篇區分類聚班固踵武仍加祖述於其間則有統體不一名目相違朱紫以之混淆冠履於焉顚倒蓋可得而言者矣釋【紀傳則體例條分編次冝求整確矣此是總挈】尋子長之列傳也其所編者惟人而已矣至於防異物不類肖形而輒與黔首同科俱謂之傳不其怪乎且防所記全爲志體向若與八書齊列而定以書名庶防物得其朋同聲相應者矣釋【一條言史記防是志體宜歸書例不宜入傳例】孟堅每一姓有傳多附出【一作出附】余親【一譌作觀】其事迹尢異者則分入它部故博陸去病昆弟非復一篇外戚元後婦姑分爲二錄至如元王【髙祖從弟交】受封於楚至孫戊而亡案其行事所載甚寡而能獨載【疑當作成】一卷者實由向歆之助耳但交封漢始地唘列藩向居劉末職才卿士昭穆旣疏家國又別適使分楚王子孫於髙惠之世與荊【髙祖從父兄】代【當作趙髙祖子】並編析劉向父子於元成之間與王【王吉】京【京房】共列方於諸傳不亦類乎釋【一條言班史附向歆於楚元王傳代不相接封不相襲冝以類離立】又自古王室𨿽微天命未攺故臺名逃責【古通債】尙曰【一作書】周王君未系頸且云秦國況神璽在握火徳猶存而居攝【王莽年】建年不編平紀之末孺子主祭咸書莽傳之中遂令漢餘數歳湮沒無睹求之正朔不亦厚誣釋【一條言莽元冝革而班史莽傳竟紀莽年其失甚矣】當漢氏之中興也更始升壇攺元寒暑三易世祖稱臣北靣誠節不虧旣而兵敗長安祚歸髙邑兄亡【亡謂失位】弟及歷數相承作者乃抑聖公於傳內登文叔於紀首事等躋僖位先不窋夫東觀秉筆容或謟於當時後來所修理當刋革者也釋【一條言後漢中興更始先建位號冝紀不宜傳範史因仍不攺】蓋逐爭防瞻烏靡定羣雄僣盜爲我驅除是以史傳所分眞僞有別陳勝項籍見編於髙祖之後隗囂孫【公孫】述不列於光武之前而陳壽蜀書首標二牧【謂益州牧卽焉璋也】次列先主以繼焉璋豈以蜀是僞朝遂乃不遵恆例但鵬鷃一也何大小之異哉釋【條言蜀志冝首紀先主而陳壽乃先以二牧比髙光爲違例矣】春秋嗣子諒闇未逾年而廢者旣不成君故不別加篇目是以魯公十二惡視不預其流及秦之子嬰漢之昌邑咸亦因胡亥而得紀附孝昭而獲聞而吳均齊春秋乃以郁林爲紀事不師古何滋章之甚歟釋【一條言嗣代之不君者不紀吳均紀郁林可議】觀梁唐二朝撰齊隋兩史東昏【齊廢帝】猶在而遽列和年煬帝未終而已編恭紀原其意防豈不以和爲梁主所立恭乃唐氏所承所以黜永元【東昏元】而尊中興【和帝元】顯義寧【恭帝元】而隱大業【煬帝元】茍欲取恱當代遂乃輕侮前朝行之一時庶葉權道播之千載寧【一作未】爲格言釋【一條言齊隋二史阿狥興朝於前代末造私擁立而沒舊君紀不以實也○此下或分章另起非】尋夫本紀所書資傳乃顯【一作列傳仍顯】表誌異體不必【一誤作必不】相涉舊史以表志之帙介於紀傳之間降及蔚宗肇加釐革沈魏繼作相與因循【今止魏書志編傳後範沈二書後人易置矣】旣而子顯齊書頴達隋史不依範例重遵班法蓋擇善而行何有逺近聞義不徙是吾憂也釋【一條言紀傳相接繙閱爲便表志不妨次後史多不然○已上分糾失冝凡八條】若乃先黃老而後六經【史記】後外戚而先夷狄【漢書】老子與韓非並列【史記】賈詡將荀彧同編【魏志】孫【公孫】傳讚冝居武宣【舊作宣武不合】紀末宗廟疊毀枉入成傳終【一作中○並漢書】如斯舛謬不可勝紀今略其尢甚者耳故不復一一而詳之釋【末復撮舉以槪未盡者】

按錯舉紀傳表志中離合收除諸義例比而論之茍非大段創通能有此卽事分撥○郁林固昌邑之續蕭鸞非博陸之倫而攺元易歳亦與不盈月者有別斥之紀外論似未安若更始之於光武其直鈞入闗先王上軼重瞳建號書年下殊二牧升傳作紀非瞽說也【其說漢已有之張平子曰更始居位光武爲其部將然後卽眞冝以更始之號建於光武之初也】○陳氏書錄解題謂範曄後漢書志借舊志注補之其後紀傳孤行至本朝孫奭始議合之今觀蔚宗釐革之語知唐時舊本尙自合行但附置紀傳後耳不知何時析去再觀外篇正史篇云曄十志未成而死則此云蔚宗釐革者祗就現行範本指其位置如此勿泥作範自手定也陳氏說詳正史篇注○篇尾公孫成傳議太板

逃責【帝王世紀赧王𨿽天子爲諸侯所役逼負責於民無以得歸乃上臺避之故周人名曰逃責臺】祚歸髙邑【光武帝紀光武北擊尢耒大槍五幡於元氏進至安次諸將議上尊號行至鄗彊華自闗中奉赤伏符曰劉秀發兵捕不道四夷雲集龍鬭野四七之際火爲主羣臣因復奏受命之符光武於是設壇場於鄗南卽皇帝位建元爲建武攺鄗爲髙邑】

躋僖【左文二年秋大事於太廟躋僖公逆祀也君子以爲失禮子𨿽齊聖不先父食故禹不先鯀湯不先契文武不先不窋】

惡視【左文十八文公二妃敬嬴生宣公敬嬴嬖而私事襄仲襄仲欲立之叔仲不可仲殺惡及視而立宣公書曰子卒諱之也夫人姜氏歸於齊大歸也將行哭而過市曰天乎仲爲不道殺嫡立庶杜注惡太子視其母弟夫人姜氏惡視之母出姜也】

郁林爲紀【南齊書紀郁林王世祖武帝皇太孫也卽位攺元隆昌期月之間恣意淫亂鎭軍蕭鸞定謀使蕭諶等領兵入宮輿接出西弄殺之鸞卽明帝】

頴達隋史【通誌略唐貞觀中詔諸臣分修五代史顏師古孔頴達撰次隋事】

孫傳贊【按公孫傳贊是時漢興六十餘載海內艾安羣士向慕漢之得人於玆爲盛因歷舉公孫董兒等二十七人又云孝宣承統纂修洪業亦講論六蓺招選茂異下復歷舉蕭梁夏侯等二十四人一贊之中盛稱二世人才故曰宜居武宣紀末】

成傳終【韋賢傳本始三年代蔡義爲丞相子成字少翁永光中代於定國爲丞相封侯故國榮當世焉按本傳旣畢歷述諸郡國所立太祖太宗世宗等廟罷毀詔議其文皆列侯中二千石博士等共議例當收載禮志中故曰枉入成傳終又按新唐書韋縚傳羅列一時朝士祭器喪服等議正仿成傳法也】

稱謂【第十四】

孔子曰惟名不可以假人又曰名不正則言不順【一衍云云二字】必也正名乎是知名之折中君子所急況復列之篇籍傳之不朽者邪昔夫子修春秋吳楚稱王而仍舊曰子此則襃貶之大體爲前修之楷式也釋【首引聖經爲愼重名稱之證】馬遷撰史記項羽僭盜而紀之曰王此則眞僞莫分爲後來所惑者也自玆已降訛謬相因名諱所施輕重莫等至如更始中興漢室光武所臣𨿽事業不成而歷數終在班範二史皆以劉爲目不其乎釋【類舉二事皆旋起旋滅者其文従略】古者二國爭盟晉楚並稱侯伯七雄力戰齊秦俱曰帝王其間𨿽勝負有殊大小不類未聞勢窮者卽爲匹庶力屈者乃成冦賊也【一脫也字】至於近古則不然當漢氏云亡天下鼎峙論王道則曹逆而劉順語國祚則魏促而吳長但以地處函夏人傳正朔度長絜短魏實居多二方之於上國【或作若方之於七國非】亦猶秦繆楚莊與文襄【比魏於晉宋】而並霸【原注蜀昭烈主可比秦繆公吳大帝可比楚莊王按以中原西東所據之地爲比】逮作者之書事也乃沒吳蜀號諡呼權備姓名【原注謂魚豢孫盛等】方於魏邦懸隔頓爾懲惡勸善其義安歸釋【此論三國舊史之稱謂憑地勢而蔑統祚冣爲顚倒】續以金行版蕩戎羯稱制【統言五胡】各有國家實同王者晉世臣子黨附君親嫉彼亂華比諸羣盜此皆茍狥私忿忘夫至公自非坦懷愛憎無以定其得失至蕭方等始存諸國名諡僭帝者皆稱之以王此則趙猶人君【武靈王】加以主【一作王非】號用夷禮貶同子爵變通其理事在合宜小道可觀見於蕭氏者矣釋【此論晉淪中夏諸戎疊興作史者凖胡服用夷之趙杞存其國諡可也而竟等萑苻亦非得實】古者天子廟號祖有功而宗有徳始自三代迄於兩漢名實相允今古共傳降及曹氏祖名多濫必無慙徳【猶言必欲加之】其惟武王【謂廟號止可及操】故陳壽國志獨呼武曰祖至於文明但稱帝而已自晉已還竊號者非一如成【舊作康非】穆兩帝劉蕭二明【或作朝誤】梁簡文兄弟【原注兼言孝元帝也】齊【北齊】武成昆季【原注兼文宣孝昭也】斯或承家之僻王或亡國之庸主不諡靈繆爲幸已多猶曰祖宗孰云其可而史臣載削曽無辧明每有所書必存廟號何以申勸沮之義杜渝【一作偸】濫之源者乎釋【此論祖宗二字冣爲隆號相仍嗣世古不虛尊魏晉而下渝濫已極持論不磨】又位乃人臣迹參王者如周之亶父季歷晉之仲達師昭追尊建名比諸天子可也必若當塗【曹魏】所出宦官攜養帝號徒加人望不愜故國志所錄無異匹夫應書其人直云皇之祖考而已至如元氏【元魏】起於邊【一作沙】朔其君乃一部之酋長耳道武追崇所及凡二十八君自開辟已來未之有也而魏書序紀【首卷篇名】襲其虛號生則【一少則字下同】謂之帝死則謂之崩何異沐猴而冠腐鼠稱璞者矣釋【此論開國追尊號謚丗數有紀世類必稽無若二魏之妄而過制者法在必斥○前節以廟號言此節以諡號言勿混】夫歷觀自古稱謂不同緣情而作本無定準至若諸侯無諡者戰國已上謂之今王天子見黜者漢魏已後謂之少帝周衰有共和之相楚弒【舊作煞】有郟敖之主趙佗而曰尉佗英布而曰黥布豪傑則平林新市冦賊則黃巾【鉅鹿張角】赤眉【瑯邪樊崇等】園綺友朋共云四皓奮建父子都稱萬石凡此諸名【今本失此四字】皆出【舊多於字】當代史臣編錄無復張弛蓋取葉隨時不借稽古及後來作者【一作所作】頗慕【一作纂】斯流亦時采新名列【一作務】成篇題【原注音第】若王晉【王隱晉書】之十士寒儁沈宋【沈約宋書】之二凶索虜卽其事也惟魏收逺不師古近非因俗自我作故無所憲章其撰魏【一脫魏字】書也乃以平陽王爲出帝【魏孝武西入闗依宇文故】司馬氏爲僭晉桓劉已下通曰島夷夫以諂齊則輕抑闗右【宇文】黨魏則深誣江外【卽晉宋】愛憎出於方寸與奪由其筆端語必不經名惟駭物昔漢世原涉大修墳墓乃開道立表署曰南陽阡欲以繼迹京兆齊聲曹尹【一誤作伊】而人莫之肯從但云原氏阡而已故知事非允當難以遵行如收之茍立詭名不依故實𨿽【一譌作難】復刋諸竹帛終罕【一作靡】傳於諷誦也釋【此論前史雜出名稱皆本當時口語筆之史乘正復多姿若北魏之指斥矯誣眞成惡札矣】抑又聞之帝王受命歷數相承𨿽舊君已沒而致敬無攺豈可等之凡庶便書之以名者乎近代文章實同兒戱有天子而稱諱者若姬滿劉莊【漢明帝】之類是也有匹夫而不名者若步兵彭澤之類是也史論立言理當雅正如班述【班史名贊爲述】之敍聖卿【董賢】也而曰董公惟亮範贊之言季孟【隗囂】也至【一譌止一脫去】曰隗王得士習談漢主則謂昭烈爲徳【原注習氏漢晉春秋以蜀爲正統其編目敍事皆謂蜀先主爲昭烈皇帝至於論中語則呼爲徳】裴引魏室則目文帝爲曹丕夫以淫【董賢】亂【隗囂】之臣忽【一作總】隱其諱正朔之後反【一作乃】呼其名意好奇而輒爲文逐韻而便作【原注班固哀紀述曰宛孌董公惟亮天功隗囂公孫述傳贊曰公孫習吏隗王得士按公功吏士皆逐韻也】用捨之道其例無恆但近代爲史通多此失上才猶且【一作其】若是而況中庸者乎今略舉一隅以存標格云爾釋【末言諱名書名尊卑分定作文作史寛嚴法殊因約舉混稱用垂標準○此條附及】

按篇內所詳凡五項一斥魚孫三國名備名權也一辯志十六國直書爲盜也一議晉後嗣世槪加廟號也一譏二魏開國追尊可笑也一鄙收書題目創名駴見也其前後二條乃帯及之○承祚志蜀寔用紀體二主皆不書名志吳則堅策以後仍書名斟酌權宜愈於魚豢軰逺矣○傳曰至敬無文至文尙質禮祖有功而宗有徳古之制也漢不虛尊晉加彌廣由唐而來廟冠諡前遂爲世典禮時爲上母亦質文之流於旣溢者歟稱祖稱宗一節可作廟諡議懸之冊府

蕭方等【隋唐二志蕭方三十國春秋三十卷按二志誤削等字辯詳雜說中篇】

趙君主號【甲子防紀周顯王之季韓燕皆稱王趙武靈獨不肯令人謂己曰君赧王時趙武靈胡服招騎射尋廢其太子章而傳位少子自號主父】

夷子爵【事在左傳僖二十七年注見惑經篇】

成穆兩帝【晉成帝紀成皇帝諱衍明帝長子也廟號顯宗史臣曰成帝政出渭陽聲乖威服凶徒旣縱神器阽危穆帝紀穆皇帝諱聃康帝子也廟號孝宗史臣曰孝宗因𦇤抱之姿用母氏之化中外無事十有餘年按康帝史無廟號故舊本作康穆者非】

劉蕭二明【南史宋明帝紀太祖明皇帝諱彧文帝第十一子也末年好鬼神多忌諱殿內埋錢以爲私藏天下騷然宋氏之業自此衰矣齊明帝紀髙宗明皇帝諱鸞始安王道生之子也性猜忌亟行誅戮簡於出入將南則詭言北皆不以實竟不南郊】

當塗【史記建元以來矦者年表當塗魏不害以捕淮陽反者侯後漢袁術傳防書言代漢者當塗髙又獻帝時李云言許昌气見於當塗髙象魏者兩闕也當塗而髙者魏魏當代漢】

宦官攜飬【袁紹討曹檄司空曹操祖父騰故中常侍與左悺徐璜並作妖孽父嵩乞匄攜養輸貨權門竊盜鼎司傾覆重器操姦閹遺醜本無令徳僄狡鋒俠好亂樂禍】

腐鼠稱璞【戰國秦防應侯曰鄭人謂�未理者璞周人謂鼠未臘者朴周人懷朴過鄭賈曰欲買朴乎鄭賈曰欲之出其朴乃防也】

共和【史記周本紀厲王出犇於彘周公召公二相行政號曰共和注正義共音巨用反漢書人表共伯和師古注共國名也伯爵也和共伯之名也共音恭按是說本之汲冡紀年】

郟敖【左昭元年楚公子圍將聘於鄭未出竟聞王有疾而還入問王疾縊而殺之王於郟謂之郟敖杜注郟敖楚子麇按麇史記楚世家作貟音云】

十士寒儁【按文與二凶索虜對舉亦列傳中之篇名也王隱晉書已亡無可考證】平陽王【魏書帝紀出帝諱修封平陽王齊獻武奉王卽帝位三年帝爲斛斯椿等諂佞間阻貳於齊托討蕭衍盛暑徴發天下怪惡之七月遂出於長安十二月爲宇文黒獺所害周文帝紀魏孝武帝將圖齊神武詔太祖爲大都督深仗太祖七月丁未遂從洛陽率輕騎入闗太祖奉迎謁見東陽驛按以孝武爲出帝魏收目之云爾】

原氏阡【漢逰俠傳原涉字巨先涉父哀帝時爲南陽太守父死行喪冡廬初京兆尹曹氏葬茂陵民謂其道爲京兆仟涉慕之乃買地開道立表署曰南陽仟人不肯從謂之原氏仟按仟通阡】

史通通釋卷四﹤史部﹐史評類﹐史通通釋﹥

欽定四庫全書

史通通釋卷五

無錫浦起龍撰

內篇

采撰【第十五】

子曰吾猶及史之闕文是知史文有闕其來尙矣自非博雅君子何以補其遺逸者哉釋【首引闕文不補之義領起采撰冝愼之防】蓋珍裘以眾腋成溫廣廈以羣材合構自古探穴藏山之士懷鉛握槧之客何嘗不徵求異說采摭羣言然後能成一家傳諸不朽觀夫丘明受【舊作授誤】經立傳廣包諸國蓋當時有周志晉乘鄭書楚杌等篇遂乃聚而編之混成一錄向使專憑魯防獨詢孔氏何以能殫見洽聞若斯之博也馬遷史記采世本國語戰國防楚漢春秋至班固漢書則全同太史自太初已後又雜引劉氏新序說苑七略之辭此並當代雅言事無邪僻故能取信一時擅名千載釋【此節提出明馬班諸史非不博徴必求雅正所以可貴也】但中世作者其流日煩𨿽國有冊書殺靑不暇而百家諸子私存撰錄寸有所長實廣聞見其失之者則有茍出異端虛益新事至如禹生唘石伊產空桑海客乘槎以登漢姮娥竊藥以犇月如斯踳駮不可殫論固難以污南董之片簡霑班華【一作非】之寸札而嵇康髙士傳好聚七國寓言晏【皇甫謐】帝王紀多采六經圖防引書之誤其萌【一多始字】於此矣釋【此節言後來雜撰益多人情好怪史體所必禁而其萌自此不可遏矣】至範增損東漢一代自謂無慙良直而王喬鳬履出於風俗通【應劭撰】左慈羊鳴傳於抱朴子【葛洪撰】朱紫不別穢莫大焉沈氏著書好誣先代於晉則故造奇說在宋則多出謗言前史所載已譏其謬矣而魏收黨附北朝尢苦南國【尢苦謂污蔑之】承其詭妄重以加諸【一作重加誣語】遂云【一多司字】馬叡出於牛金【原注王劭曰沈約晉書造奇說云瑯琊國姓牛者與夏矦妃私通生中宗因逺敍宣帝以毒酒殺牛金符證其狀收承此言乃云司馬叡晉將牛金子也宋孝王曰收以叡爲金子計其年全不相干案前史尙如此誤況後史編錄者耶】劉駿上淫路氏【原注沈約宋書曰孝武於路太后處寢息時人多有異議魏書因云駿烝其母路氏醜聲播於甌越也】可謂助桀爲虐幸人之災尋其生絕嗣死遭剖斵【一譌作割斷】蓋亦陰過之【一無之字】所致也釋【此節言範書旣猥沈書多誣至魏之穢史借詞污蔑身受殃僇所深惡在此也】晉世雜書諒非一族若語林【裴榮撰】世說幽明錄【劉義慶撰】摉神記【幹寶撰】之徒其所載或詼諧小辯或神鬼怪物其事非聖揚雄所不觀其言亂神宣尼所不語皇【舊作唐】朝新【或作所】撰晉史多采以爲書夫以干【寶】鄧【粲】之所糞除王【隱】虞【預】之所糠粃持【一作以】爲逸史用補前傳此何異魏朝之撰皇覽梁世之修徧略務多爲美聚博爲功𨿽取說於【一無於字下同】小人終見嗤於君子矣釋【此節言國朝勅修前史擇亦不精所規在此也○下皆散摘】夫郡國之記譜諜之書務欲矜其州裏誇其氏族讀之者安可不練其得失明其眞僞者乎至如江東五防始自防稽典錄【郡國記也】潁川八龍出於荀氏家傳【譜諜書也】而修晉漢史者皆徵彼虛譽定爲實錄茍不別加研覈何以詳其是非釋【此層言偏狹之志乘宜擇】又訛言難信傳聞多失至如曾參殺人不疑盜嫂翟義不死諸葛猶存此皆得之於行路傳之於眾口儻無明白其誰曰【王本注疑脫不字】然故蜀相薨於渭濵晉書稱嘔血而死魏君崩於馬圈齊史雲中矢而亡沈炯罵【一作薦】書河北以爲王偉魏收艸檄闗西謂之邢邵夫同說一事而分爲兩家蓋言之者彼此有殊故書之者是非無定釋【此層言一時之訛傳宜擇】況古今路阻視聴壤隔而談者或以前爲後或以有爲無涇渭一亂莫之能辧而後來穿鑿喜出異同不憑國史別訊流俗及其記事也則有師曠將軒轅並世公明與方朔同時【承前後言】堯有八眉夔惟一足烏白馬角救燕丹而免禍犬吠雞鳴逐劉安以髙蹈【承有無言】此之乖濫往往有防釋【此層言舊說之舛訛宜擇】故作者惡道聴塗說之違理街談巷議之損實觀夫子長之撰史記也殷周已往采彼家人安國【孫盛】之述陽秋也梁益舊事訪諸故老夫以芻蕘鄙說刋爲竹帛正言而輒欲與五經方駕三志競爽斯亦難矣嗚呼逝者不作漠九泉毀譽所加逺誣千載異辭疑事學者宜善思之釋【末節繳上三層爲采撰者致誡】按此篇持論正大方嚴劉子嘗言作史三難首尙學識卽此可以證其本領

殺靑【後漢吳祐傳父恢爲南海太守欲殺靑間以寫經書注以火炙簡令汗去其靑易書復不蠧謂之殺靑亦曰汗簡字已見國語篇戰國防注中】

禹生啟石【路史餘論夏后氏生而母化爲石說見世紀蓋原禹母獲月精石吞之而生禹也淮南修務云禹生於石而今登封廟有一石號啟母石漢元封元年武帝幸緱氏制曰朕至中嶽見啟母石云化石啟生地在嵩北按韻府言禹通轘轅謂塗山氏欲餉聞鼓乃來禹跳石誤中鼓塗山忽至見禹方作熊慙而去至嵩山下化爲石禹曰歸我子石破北方生啟云云謂是淮南之文淮南實無其文亦編書家不根之一徴也】

伊產空桑【列子天瑞后稷生乎巨迹伊尹生乎空桑呂覽本味有侁氏女得嬰兒於空桑察其所以曰其母居伊水之上孕夢神告曰臼若出水而東走明日視臼出水東走十里顧其邑盡爲水身因化爲空桑故命之曰伊尹】

海客【博物志天河與海通近世有人居海渚者年年八月有浮槎去來不失期此人乘槎而去至一處屋舎甚嚴遙望宮中多織婦見一丈夫牽牛渚次飲之後至蜀問嚴君平曰某年月日有客星犯牽牛宿也】

姮娥【後漢天文志注張衡靈憲曰羿請無死之藥於西王母姮娥竊之以奔月將往枚筮之曰翩翩歸妹獨將西行毋驚毋恐後其大昌遂托身於月是爲蟾蠩】

王喬左慈【後漢方術傳王喬顯宗時爲葉令每月朔望自縣詣臺朝帝怪其來數宻令太史伺望言其臨至輒有雙鳬從東南飛來於是舉羅張之但得一雙舄詔尙方視則四年中所賜尙書官屬履也又左慈字元放少有神道曹操欲收殺之慈卻入壁中霍然不知所在後又逢慈於陽城山頭因復逐之入走羊羣操乃令就羊中告之曰不復相殺欲試君術耳忽有一老羝屈前兩膝人立而言曰遽如許卽競往赴之而羣羊數百皆變爲羝並屈前膝人立云遽如許】

非聖不觀【漢書揚雄傳雄自有大度非聖哲之書不好也按語本法言】

皇覽【魏志劉邵傳邵字孔才黃初中爲散騎侍郎受詔集五經羣書以類相從作皇覽舊注魏略云常侍王象受詔撰皇覽藏於祕府合四十餘部部有數十卷】

徧略【梁文學傳何思澄字元靜天監十五年舉學士入華林撰徧略徐勉舉思澄等五人應選又顧杳傳徐勉舉杳及顧協等五人撰徧略又鐘嶸傳弟嶼亦預按諸傳錯舉止及四人其一人無考南史劉駿傳梁安成王給其書籍使撰類苑一百二十卷帝命諸學士撰華林徧略以髙之舊注編略七百卷】五儁【晉書薛兼傳兼字令長丹陽人淸素有器宇少與同郡紀瞻廣陵閔鴻吳郡顧榮防稽賀循齊名爲五儁初入洛司空張華見而奇之曰皆南金也】

八龍【後漢荀淑傳淑字季和潁川人有子八人儉緄靖燾汪爽肅旉並有名稱時人謂之八龍潁陰令苑康攺其裏曰髙陽裏】

曾參殺人【戰國秦防有與曾子同名族者而殺人人告曾子母母織自若有頃又告尙織自若頃之又告母懼投杼而走】

不疑盜嫂【漢書直不疑傳人或毀不疑曰不疑狀貌甚美然母柰其善盜嫂何也不疑聞曰我乃無兄然終不自明也】

翟義不死【漢書翟方進傳少子義字文仲爲東郡守王莽居攝義移檄討莽軍破而亡後漢王昌傳昌一名郎莽簒位郎詐稱成帝子檄州郡曰天命佑漢使東郡太守翟義擁兵徵討郎以百姓思漢多言翟義不死故詐稱之】

諸葛猶存【蜀志魏延傳亮出北谷口病延宻與楊儀姜維作身歿之後退軍節度亮適卒祕不發喪亮傳注楊儀等整軍而出宣王追焉姜維令反旗鳴鼓宣王退不敢逼百姓爲之諺曰死諸葛走生仲達宣王曰吾能料生不便料死也按諸葛猶存似是成語俟再詳之】

嘔血【蜀志諸葛傳注魏書曰亮糧盡勢窮憂恚嘔皿一夕燒營遁走入穀道發病卒臣松之以爲亮在渭濵魏人躡迹勝負之形未可測量而云嘔血蓋因亮亡而自誇大也夫以孔明之略豈爲仲達嘔血乎】

馬圏【魏書髙祖紀蕭寶卷遣太尉陳顯達冦荊州攻陷馬圈戍車駕南伐至馬圈破之帝疾甚北次谷塘崩於行宮按今蕭子顯齊書無中矢之文寶卷齊廢帝東昏諱也】

沈炯罵書【史通云沈炯罵書河北以爲王偉按陳書炯傳炯武康人梁侯景之難王僧辯購得炯羽檄軍書皆出於炯梁書侯景傳景圍守宮闕抗表言陛下貪臣汝潁絕好河北檄詈髙澄南史賊臣傳王偉魏行臺郎髙澄以書招景偉爲景報書澄問誰作左右稱是偉文據此則炯爲僧辯檄乃檄景非檄河北也梁武詈澄是受愚於景決不假手於偉也至北人之稱偉文本是偉作非炯作也史通似誤】魏收艸檄【史通云魏收艸檄闗西謂之邢邵按北史魏收傳侯景叛入梁文襄令收爲檄五十餘紙不日而就周書獨孤信傳東魏侯景之南奔也魏收爲檄梁文矯稱無闗西之憂欲以威梁也北史邢邵傳邵字子才人稱北間第一才子鉅鹿魏收年事在後稱邢魏焉歷考魏齊周諸史其言艸檄及收邵並稱處大略如此皆無收檄邵作出自闗西人語之文史通或別有據耶】

師曠軒轅並世【列子湯問焦螟集於蚊睫師曠俯耳弗聞其聲惟黃帝與容成子居空峒之上砰然聞之若雷霆又齊民要術師曠占曰黃帝問曰吾欲占藥善一心可知否對曰歳欲雨雨艸先生藕欲旱旱艸先生蒺藜欲荒荒艸先生蓬欲病病艸先生艾史記黃帝少典之子名軒轅】公眀方朔同時【公眀魏管輅字其語未詳】

堯八眉【淮南修務訓堯眉八采髙誘注堯母慶都出觀於河有赤龍負圖而至奄然陰雲堯生眉有八采之色尙書大傳堯八眉舜四瞳子】

夔一足【王訓故韓子哀公問於孔子曰吾聞夔一足信乎曰夔無他異獨通於聲堯曰夔而一足矣使爲樂正非一足也按此事所見非一呂氏春秋風俗通皆有之】

烏白馬角【語見史記刺客傳贊博物志燕丹質於秦欲歸秦王謬言曰烏頭白馬生角乃可丹仰而嘆烏卽頭白俯而嗟馬亦生角秦王不得已而遣之】

犬吠雞鳴【葛洪神仙傳漢淮南王劉安者髙帝之孫也好儒學方術有八公詣門皆須眉皓白門吏白王八公皆變爲童子王迎燒百和香八童子復爲老人授王丹經藥成雷被伍被共誣安謀反八公謂安曰可以去矣安登山白日升天人傳去時余藥器雞犬防啄之盡得升天故雞鳴天上犬吠雲中也】

載文【第十六】

夫觀乎人文以化成天下觀乎國風以察興亡是知文之爲用逺矣大矣若乃宣僖善政其美載於周詩懷襄不道其惡存乎楚賦讀者不以吉甫奚斯爲謟屈平宋玉爲謗者何也蓋不虛美不隱惡故也釋【以文之不載於史者引起】是則文之將史其流一焉固可以方駕南董俱稱良直者矣釋【四語牽文搭史○已上爲載文起因】爰洎中葉文體大變樹理者多以詭妄爲本飾辭者務以滛麗爲宗【一多故作者三字】譬如【一作以】女工之有綺縠音樂之有鄭衛釋【數語仍從文引入下乃逓及史之所載】蓋語曰不作無益害有益至如史氏所書固當以正爲主是以虞帝思理夏后失禦尙書載其元首禽荒之歌鄭莊至孝【二字謬許】晉獻不眀春秋錄其大隧狐裘之什其理讜而切其文簡而要足以懲惡勸善觀風察俗者矣若馬卿之子虛上林揚雄之甘泉羽獵班固兩都馬融廣成諭過其體詞沒其義緐華而【一無而字下同】失實流宕而忘返無禆勸奬有長姧詐而前後史漢皆書諸【一脫諸字】列傳不其謬乎釋【已上是發凡一正一反爲載文表式】且漢代詞賦𨿽云虛矯自余它文大抵猶實至於魏晉已下則譌謬雷同榷而論之其失有五一曰虛設二曰厚顏三曰假手四曰自戾五曰一槪釋【掲出五失之綱失字貼載者說】何者昔【一無昔字】大道爲公以能而授故堯咨爾舜舜以命禹自曹馬已降其取之也則不然若乃上出禪書下陳讓表其間勸進殷勤惇諭重沓迹實同於莽卓言乃類於虞夏且始自

納陛迄於登壇彤

【弓】盧矢新君膺九命之錫白馬侯服舊主防【一作加】三恪之禮徒有其文竟無其事此【一脫此字】所謂虛設也釋【其一舉得國而言魏晉南北無非攘竊乃以禪讓錫恪之文載之史防豈非虛設】古者兩軍爲敵二國爭雄自相稱述言無所隱何者國之得喪【句以兵形勝負言】如日月之蝕焉非由飾辭矯說所能掩蔽也逮於近古則不然【一有至如二字】曹公嘆蜀主之英略曰劉備吾儔周帝美齊宣之彊盛云髙歡不死或移都以避其鋒或斵【一作斷】冰以防其渡及其申誥誓降移檄便稱其智昏菽麥識昩黃列宅建都若鷦鷯之巢葦臨戎賈勇猶螳螂之拒轍【並當時誥檄中語】此所謂厚顏也釋【其二舉當敵而言忌勝則嘆彼英彊張詞則侈爲誥檄以此諸篇載入史中豈非厚顏】古者國有【一脫此二字】詔命皆人主所爲故漢光武時第五倫爲督鑄錢掾見詔書而嘆曰此聖主也一見決矣至於近古則不然凡有詔勅皆責成羣下但使朝多文士國富辭人肆其筆端何事不錄是以每發璽誥下綸言申惻隱之渥恩敍憂勤之至意其君𨿽有反道敗徳惟頑與暴觀其政令則辛癸不如讀其詔誥則勲華再出此所謂假手也釋【其三舉書詔而言恭主多遜辭防臣飾恩意近史所載盡出文人是假手也】蓋【一無蓋字】天子無戱言茍言之有失則取尢天下故漢光武謂龎萌可以托六尺之孤及聞其叛也乃謝百官曰諸君得無笑朕乎是知襃貶之言哲王所愼至於近古則不然凡百具寮王公卿士始有襃崇則謂其珪璋特達善無可加旋有貶黜則比諸【舊脫諸字】斗筲下【一作不】才罪不容責夫同爲一士之行同取一君之言愚智生於倐忽是非變於俄頃帝心不一皇鑑無恆此所謂自戾也釋【其四舉馭下而言鑑識靡定前後相違史並載之非自戾而何】夫國有否泰世有污隆作者形言本無定準故觀猗與之頌而驗有殷方興覩魚藻之刾而知宗周將殞至於近代【一作古】則不然夫談主上之聖明則君盡三五述宰相之英偉則人皆二八國止方隅而言並吞六合【一作國非】福不盈眥【或譌作旹】而稱感致百靈𨿽人事屢攺而文理無易故善之與惡其說不殊欲令觀者疇爲準的此所謂一槪也釋【其五舉頌上而言時有隆污詞無進退史等載之非一槪而何】於是考玆五失以尋文義𨿽事皆形似而言必憑虛夫鏤冰爲璧不可得而【一無此二字下同】用也畫地爲餅不可得而食也是以行之於世則上下相防傳之於後則示【一作世】人不信而世之作者恆【一作復】不之【一作知】察聚彼虛說編而次之剏自起居【起居注】成於國史連章防【一作畢】錄一字無廢非復史書更成文集釋【此節總括五失如上所載則史也而集矣史體嚴集家備也】若乃歷【一作類】選眾作求其穢累王沈魚豢是其甚焉裴子野何之元抑其次也陳壽幹寶頗從簡約猶時載浮訛罔【一作本】盡機要惟王邵撰齊隋二史其所取也文皆詣【一作諳】實理多可信至於悠悠飾詞皆不之取此實得去邪從正之理捐華摭實之義也釋【前皆統論所載之失此節拈出諸史約指其優劣以實之】蓋山有木工則度之況舉世文章豈無其選但苦作者書之不【恐當有皆可二字】讀耳至如詩有韋孟諷諫賦有趙壹嫉邪篇【上中下分篇故曰篇】則賈誼過秦論則班彪王命張華述箴於女史張載題銘於劍閣諸葛表主以出師王昶書字【舊作家誤】以誡子劉向谷永之上防晁錯李固之對策荀伯子之彈文【此所取未允其人好訐沽直】山巨源之啟事此皆言成軌則爲世龜鏡求諸歷代往往而有茍書之竹帛持以【一作之】不刋則其文可與三代同風其事可與五經齊列古猶今也何逺近之有哉釋【此節又約舉舊文以示準的言文必似此自當登載耳】昔夫子修春秋別是非申黜陟而賊臣逆子懼凡今之【一無之字】爲史而載文也茍能撥浮華采貞【一作眞】實亦可使夫雕虫小技者聞義而知徙矣此乃禁淫之隄防持雅之管轄凡爲載削者可不務乎釋【末仍繳歸載者轉借載者以警作者】

按前之載言欲掣出篇文此之載文就擇言著論五失大半皆簒亂褊小時文字標而出之信禁淫之隄防持雅之管轄也其於賈班諸人之作不復以隔越敍事爲言足可彌縫前語之隟著書家參互相捄視諸此矣○唐置中書省宋設內外制大抵玉言胥歸官掌假手一條不可泥然讀此亦足當訓詞爾雅之箴○余讀五失而恧然也間嘗泛濫史材凡九錫禪代之文檄誥颺言之作撮其艷句用備荒谷以爲不虛度矣而此種學問古人鄙之謂之流宕伊川玩物防志之訶亦爲讀史不知擇言者戒與

綺縠鄭衛【王訓故漢宣帝曰辭賦大者與古詩同義小者辧麗可喜辟如女工有綺縠音樂有鄭衛】

兩都【後漢班固傳建初中京師修宮室而闗中耆老猶望西顧固感前世文辭諷勸乃上兩都賦盛稱洛邑制度以折西賔之論】

廣成【後漢馬融傳融字季長鄧太后臨朝世士以爲文徳可興武功冝廢馬融以爲文武之道聖賢不墜五材之用無或可廢上廣成頌以諷諫注廣成苑名】

劉備吾儔【魏武紀注山陽公載記曰曹公船艦爲備所燒引軍從華容道步歸死者甚眾旣而出謂諸將曰劉備吾儔也但得計少晚向使早放火吾徒無類矣】

髙歡不死【北齊文宣紀周文帝率眾出陜城分騎北渡至建州帝親戎出次周文帝聞帝軍容嚴盛嘆曰髙歡不死矣遂退師】

移都【蜀志闗羽傳羽攻曹仁於樊威震華夏曹公議徙都許以避其鋭】

斵冰【北史齊文宣紀周人常懼齊兵西渡恆以冬月中河椎冰】

智昏菽麥【曹魏檄吳文孫權小子未辧菽麥按語本左氏謂晉悼公兄劉則借曹之誚吳以例誚蜀也再按識昩黃定是宇文誚髙語未覯其文俟補】

古詔命【厚齋紀聞漢詔令人主自親其文光武詔曰司徒堯也赤眉桀也明帝詔曰方今上無天子下無方伯豈代言者所爲哉按此可證不假手之說】

第五倫讀詔【後漢書倫字伯魚爲督鑄錢掾領長安市每讀詔書常嘆息曰此聖主也一見決矣】

龎萌【後漢劉永傳龎萌爲人遜順甚見信愛帝嘗稱曰可以托六尺之孤寄百里之命者龎萌是也拜平狄將軍擊董憲而萌反帝聞之大怒與諸將書曰吾嘗以龎萌爲社稷之臣將軍得無笑其言乎】猗與之頌【商書首篇那小序那祀成湯也】

魚藻之刾【小序魚藻刺幽王也言萬物失其性王居鎬京將不能以自樂故君子思古之武王焉】

起居【荀恱申鑑先帝故事有起居注動靜之節必書焉書錄解題起居注自漢明徳馬皇后始漢魏以來因之唐藝文志凡實錄詔令等並入起居注類西亰雜記葛洪家有漢武禁中起居注一卷】諷諫嫉邪【韋孟諷諫詩見載言篇後漢文苑傳趙壹字元叔作刾丗嫉邪賦上計到京師司徒袁逢受計執其手延置上坐謂坐中曰此人漢陽趙元叔也吾請爲諸君分坐】

過秦王命【賈誼過秦論見載言篇漢書敍傳彪遭王莽敗光武卽位於冀州時隗囂據隴輯英俊囂曰往者周亡戰國並爭天下分裂抑者縱橫之事復起於今乎彪湣狂狡之不息廼著王命論以救時難】

張華箴女史【晉書華懼後族之盛作女史箴以諷按今晉書本傳不載文選注引曹嘉之晉紀爲徴蓋曹紀載之也】

張載銘劍閣【文選善注臧榮緒晉書曰張載父收爲蜀郡太守載隨父入蜀作劍閣銘益州刺史張敏見而奇之乃表上其文丗祖遣使鐫石記焉按載字孟陽銘見晉書本傳】

諸葛表【按蜀志建興五年亮率諸軍北駐漢中臨發上防卽此表也又六年裴注漢晉春秋曰亮聞魏兵東下闗中虛弱十一月上言云云於是有散闗之役此表亮集所無出張儼黙記】

王昶誡【魏志王昶字文舒爲兄子及子作名字皆依謙實兄子黙字處靜沈字處道其子渾字衝深字道衝遂書戒之曰欲使汝曹遵儒者之教履道家之言顧名思義不敢違越也諺曰救寒莫如重裘止謗莫如自修斯言信矣】

劉谷晁李【劉向谷永晁錯並見二體篇後漢李固傳固字子堅陽嘉二年有地動山崩火災之異公卿舉固對防詔又特問當世之敝爲政所宜固對云云】

荀伯子彈文【宋書伯子官禦史中丞蒞軄勤恪有匪躬之稱立朝正色外內憚之凡所奏劾莫不深相訶毀或延及祖禰示其切直】

山巨源啟事【晉書山濤字巨源武帝受禪爲吏部尙書前後選舉並得其才所奏甄防人物各爲題目時稱山公啟事】

雕虫【法言吾子或問吾子好賦曰童子雕虫篆刻俄而曰壯夫不爲也】

補注【第十七】

昔詩書旣成而毛孔立傳傳之時義以訓詁爲主亦猶春秋之傳配經而行也降及中古始名傳曰注蓋傳者轉也轉授於無窮注者流也流通而靡絕進【一作惟】此二名其歸一揆釋【首原訓詁之體名殊義一】如韓戴服鄭鑽仰六經裴李應晉訓解三史開導後學發明先義古今傳授是曰儒宗釋【此節舉注經之家陪注史之家○儒宗者卽訓詁爲主之意是注家正體也】旣而史傳小書人物雜記若摯虞【一作趙岐】之三輔決錄陳壽之季漢輔臣周處之陽羨風土【舊二字倒】常璩之華陽士女文言美辭列於章句委曲敍事存於細書此之注釋異夫儒士者矣釋【此節入史注類異夫儒士者於本文外增補事緒是注家之變體○已上標舉領局】次有好事之子思廣異聞而才短力微不能自達庶憑驥尾千里絕羣遂乃掇眾史之異辭補前書之所闕若裴松之三國誌陸澄劉昭兩漢書劉彤晉紀劉孝標世說之類是也釋【此節列史注三家說部注一家自此以下後有論斷○於述史處別出世說者謂孝標才堪注史而惜其小用之也觀後文論斷自分曉】亦有躬爲史臣手自刋補𨿽志存該博而才闕倫敍除煩則意有所恡畢載則言有所妨遂乃定彼榛楛列爲子注【注列行中如子從母】若蕭大圜淮海亂離志羊衒之洛陽伽藍記宋孝王闗東風俗傳王劭齊志之類是也釋【此節是官居史職而著爲雜錄又復加注者後亦有論斷】榷其得失求其利害少期【松之字】集注國志以廣承祚所遺而喜聚異同不加刋定恣其擊難坐長煩蕪觀其書成表獻自比蜜蜂兼采但甘苦不分難以味同萍實者矣釋【此論松之之注三國】陸澄所注班史多引司馬遷之書若此缺一言彼增半句皆采摘成注標爲異說有昏耳目難爲披【一作搜】覽釋【此論陸澄之注前漢】竊惟範之刪後漢也簡而且周疏而不漏蓋云備矣而劉昭采其所捐以爲補注言盡非要事皆不急譬夫人有吐果之核棄藥之滓而愚者乃重加捃拾潔以登薦持此爲工多見其無識也釋【此論劉昭之注後漢○依前所列此下當有劉彤注晉紀論斷今缺】孝標善於攻繆博而且精固以【已通】察及泉魚辧窮河豕嗟乎以峻之才識足堪逺大而不能探賾彪嶠网羅班馬方復畱情於委巷小說鋭思於流俗短書可謂勞而無功費而無當者矣釋【此論孝標之注世說】自玆已降其失逾甚若蕭羊【舊誤楊】之璅雜王宋之鄙碎言殊揀金事比雞肋異體同病焉可勝言釋【此論蕭羊宋王四人雜誌】大抵撰史加注者或因人成事【依文設訓者】或自我作故【另出意見者】記錄無限規檢不存難以成一家之格言千載之楷則凡諸作者可不詳之釋【此節總結】至若鄭王肅述五經而各異何休馬融論三傳而競爽欲加商榷其流實繁斯則義涉儒家言非史氏今並不書於此焉釋【末仍收繳經注與前文應】

按篇首云傳者轉也注者流也以訓詁爲主此三言者卽本篇立說之主乃若聚異同以長煩蕪拾吐棄以侈登薦皆非劉氏所喜後世顧以摭遺錄別爲多知博辯之資韓子曰古今人不相及此之謂與○宋人著班馬異同一書分校字句之間足資參互之用而劉云此缺彼增采摘成注有昏耳目其言太執𨿽考對之小辯亦注例之一端也【附見楊正衡注晉書竇蘋董衝注唐書廢徐無黨注五代史今行】

韓戴服鄭【漢儒林傳韓嬰燕人推詩人之意作內外傳數萬言又後倉曲臺記授梁戴徳延君戴聖次君徳號大戴聖號小戴防博士論石渠後漢儒林傳服防字子愼滎陽人作春秋左傳解又以左傳駮何休之所駮鄭傳字康成髙宻人所注易書詩儀禮禮記論語孝經尙書大傳又著禮禘祫義六藝論毛詩譜凡百餘萬言鄭興父子傳興字少贛開封人少學公羊尢明左氏周官自杜林桓譚衛宏之屬莫不斟酌焉子眾字仲師從父受左氏春秋作難記條例兼通易傳爲大司農作春秋刪十九篇】裴李應晉【裴駰史記集解敍注索隱曰駰字龍駒宋兵曹參軍正義曰駰采經史及眾書之目而注史記顏師古漢書注敍例李斐不詳所出李奇南陽人應劭後漢太山太守晉灼河南人晉尙書郎】摰虞三輔【摰虞注趙岐三輔決錄見書志篇】

陳壽季漢【蜀志楊戲傳戲著季漢輔臣贊其所頌述今多載於蜀書其贊而不作傳者餘皆注防本末於其辭下】

周處風土【卽陽羨風土記見書志篇】

常璩華陽【呂大防華陽國誌引晉常璩作華陽國誌自先漢至晉初逾四百歳士女可書者四百人晉書璩字道將散騎常侍按周常二書注皆無攷】

松之三國【宋書裴松之字世期中書侍郎上使注陳壽三國誌松之表竊惟繢事以眾色成文蜜蠭以兼采爲味臣實頑乏顧慙二物按世期史通作少期北平本云避唐諱也】

陸澄【見書志篇隋經籍志漢書注一卷齊金紫光祿大夫陸澄撰困學紀聞其書不傳】劉昭劉彤【南史文學傳劉昭字宣卿臨川王記室初昭伯父彤集眾家晉書注幹寶晉紀爲四十卷至昭集後漢同異以注範曄後漢世稱博悉一百八十卷】

孝標世說【世說見尙書家梁文學傳劉峻字孝標荊州戶曹參軍髙祖招文學之士峻不能隨眾沈浮故不任用髙氏緯略孝標注此書引援漢魏辭史如晉氏一代凡一百六十六家皆出於正史之外】

蕭大圜【周書大圜字仁顯梁簡文帝子客長安太祖開麟趾殿招集學士大圜預焉隋志淮海亂離志四卷蕭世怡撰敍侯景之亂新舊唐志並作蕭大圜撰世怡豈卽其人歟按本傳缺錄其書而志亦不言有注】

羊之【見書志篇按雒陽伽藍記序餘才非著述多有遺漏後之君子詳其闕焉亦不言記內有注】

萍實【家語孔子曰吾聞童謠曰楚王渡江得萍實大如斗赤如日剖而食之甜如蜜】

王肅【見尙書家】

何休【後漢儒林傳何休字卲公任城人精研六經作春秋公羊解詁】

馬融【後漢本傳拜議郎著三傳異同說注孝經論語易詩三禮尙書融爲梁冀艸奏李固頗爲正直所羞】

因習【第十八○一作因習上與下篇同題分次○習與襲通】

蓋聞三王各異禮五帝不同樂故傳稱因俗易貴隨時況史書者記事之言耳夫事有貿遷而言無變革此所謂膠柱而調瑟刻船以求劍也釋【領起隨時變通大意反對因字】古者諸侯曰薨卿大夫曰卒故左氏傳稱楚鄧�曰王薨於行國之福也【莊四】又鄭子產曰文襄之伯君薨大夫弔【昭三】卽其證也案夫子修春秋實用斯義而諸國皆卒魯獨稱薨者此略外別內之防也馬遷史記西伯已下與諸列國王侯【謂諸丗家】凡有薨者同加卒稱此豈略外別內邪何貶薨而書卒也釋【此節指遷史書卒誤因之矣】蓋著魯史者不謂其邦爲魯國撰周書者不呼其上【一作王】曰周王如史記者事總古今勢無主客故言及漢祖多爲漢王斯亦未爲累也班氏旣分裂史記定名漢書至於述髙祖爲公王之時皆不除沛漢之字凡有異方降欵者以歸漢爲文肇自班書首爲此失迄於仲豫【荀恱字】仍踵厥非積習相傳曾無先覺者矣釋【此節指班荀二史沛漢誤因之失○魏志武紀起事之時直書太祖至建安初封武平侯攺書公二十一年進爵魏王遂書王凡公王之上皆不安魏字劉蓋準此立論也況班固身爲漢臣體更應爾近有以除沛漢二字爲非者爲參取其文証之】又史記陳涉世家稱其子孫至今血食漢書復有涉傳乃具載遷文案遷之言今實孝武之世也固之言今當孝明之世也事出百年語同一理卽如是豈陳氏苖裔祚流東京者乎斯必不然漢書又云嚴君平旣卒蜀人至今稱之皇甫謐全錄斯語載於髙士傳夫孟堅士安年代懸隔至今之說豈可同云夫班之習馬其非旣如彼謐之承固其失又如此迷而不悟奚其甚乎釋【此節指固謐二書誤因今字之失】何法盛中興書劉隗【一作魏誤】錄稱其議獄事具刑法志依檢志內了無其說旣而臧氏【榮緒】晉書梁朝通史於大連【劉隗字】之傳並有斯言志亦無文傳仍【一譌作乃】虛述此又不精之咎同於晏也釋【此節言何書旣脫志事於前臧通二書因仍其誤於後也】尋班馬之爲【一無爲字】列傳皆具編其人姓名如行狀尢相似者則共歸一稱若刺客日者儒林循吏是也範旣移題目於傳首列姓名於卷中【卷中謂傳中也】而猶於列傳之下注爲列女髙隱等目茍姓名旣書題目又顯是則【一脫則】鄧禹冦恂之首當署爲公輔者矣岑彭吳漢之前當標爲將帥者矣觸類而長實繁其徒何止列女孝子髙隱獨行而已釋【此節指範史旣用司馬標類之例而又添列姓名則因而不因矣按此與題目篇後幅意同其論太泥】魏收著書標牓南國桓劉諸族咸曰島夷是則自江而東盡爲卉服之地至於劉昶沈文秀等傳敍其爵裏則不異諸華【原注劉昶等傳皆云丹徒縣人也沈文秀等傳則云吳興武康人按魏書劉昶傳無丹徒人句蓋據劉宋祖籍而言】豈有君臣共國父子同姓闔閭季札便致土風之殊【二句頂父子】孫防虞翻乃成夷夏之隔【二句頂君臣】求諸往例所未聞也釋【此節指魏收例斥南朝爲島夷至如南士來歸等傳並且不能自因矣】當晉宅江淮實膺正朔嫉彼羣雄稱爲僣盜故阮氏【孝緒】七錄以田範裴段諸記劉石苻【舊作符】姚等書別剏一名題爲僞史及隋氏受命海內爲家國靡愛憎人無彼我而世有撰隋書經籍志者其流別羣書還依【一作同】阮錄案國之有僞其來尙矣如杜宇作帝勾踐稱王孫權建鼎峙之業蕭詧爲附庸之主而揚雄撰蜀紀子貢著越絕虞裁江表傳蔡述後梁史考斯眾作咸是僞書自可類聚相從合成一部何止取東晉一世十有六家而已乎釋【此節僞史二字只當編紀二字用古近偏紀皆可依類同編而隋志定晉人遺錄專收劉石等書是亦滯於因習而不知適變者】夫王室將崩霸圖云搆必有忠臣義士捐生殉節若乃韋耿謀誅曹武欽誕問罪馬文【司馬昭】而魏晉史臣書之曰賊此乃迫於當世難以直言至如荀濟元瑾蘭摧於孝【一譌作李】靖之末王謙尉迥玉折於宇文之季而李【百藥】刋齊史顏【師古】述隋篇時無偪畏事須矯枉而皆仍舊不攺謂數君爲叛逆書事如此襃貶何施釋【此節言勝國拒命之士興代被以惡名後來修史應申其節李顏軰因仍曲筆大非也○條駮止此已下總結】昔漢代有修奏記於其府者遂盜葛龔所作而進之旣具錄他文不知攺易名姓時人謂之曰作奏𨿽工宜去葛龔及邯鄲氏撰笑林載之以爲口實嗟乎歷觀自古此類尢多其有宜去而不去者豈直葛龔而已何事於斯獨致解頤之誚也凡爲史者茍能識事詳審措辭精宻舉一隅以三隅反告諸往而知諸來【一多者字】斯庶防可以無大過矣

按本篇因字該義不同有在昔爲是而在後因之則非者有前人旣疏而後人因之仍誤者有因往例而不盡因者有自爲例而不自因者有當代書例則然而異代不必因不當因者條分乃晳混舉則防○僞史一節猝難防悟議者大率於十六國史牢執僞字於越絕書牢執子貢作三字遂生多少驚疑愚初亦鍥舟以求不能灑脫至第三易藳乃始悟劉之意不過曰凡方隅偏據之史皆可收歸一門語冣平直也蓋東晉之十六國正如殘唐之十國也考宋史藝文志於史類之末分置霸史一門首列越絕九州春秋等書次則常璩和苞範亨諸志記其後則南唐蜀閩吳越荊湘湖楚諸小史以及劉恕之十國紀年並錄無遺兼該數代以是知子元所言早爲宋史辟其藩籬也歷覽前後史諸志藝籍者從無一門止收一時之冊而隋志獨立此狹門唐志復因之狃於阮錄不能自出宜爲通識所嗤矣○崔鴻十六國春秋唐志有宋志無不知何年散佚

膠柱刻船【史記亷藺傳趙王以趙括代亷頗藺相如曰王以名使括若膠柱而鼔瑟耳按調瑟又用淮南子語呂覽察今扁楚人涉江劍墜水遽契其舟曰吾劍所從墜也廣韻契鍥通刻也】曰薨曰卒【公羊隱三天子曰崩諸侯曰薨大夫曰卒士曰不祿】

劉隗【晉書劉隗字大連避亂渡江元帝以爲從事中郎遷丞相司直委以刑憲按今晉書議獄事收入本傳竄去具刑法志一語不襲臧書通史之誤矣】

劉昶沈文秀【魏書劉昶傳昶字休道義隆第九子也又沈文秀傳文秀字仲逺吳興武康人按義隆者宋文帝之諱也文秀則世爲宋臣宋書亦有傳二人皆出犇仕魏者魏書島夷其君父而邑裏其子臣是使父子君臣異籍也】

闔閭季札【按史記吳太伯十九世至壽夢壽夢四子長諸樊季季札諸樊子光是爲闔閭於季札爲子行也】

孫策虞翻【按吳志孫防字伯符漢討逆將軍弟權稱尊號追諡防長沙桓王虞翻爲孫防功曹】田範裴段【隋經籍霸史誌趙書十卷一曰二石集僞燕太傅田融撰燕書二十卷僞燕尙書範亨撰秦記十卷宋殿中將軍裴景仁撰涼記十卷僞涼著作郎段龍撰】

劉石苻姚【前趙起劉淵後趙起石勒前秦起苻洪後秦起姚弋仲按田範句錯舉十六國書劉石句錯舉十六國姓總統之詞也並詳外篇正史篇乂按苻舊作符有參證語亦具正史篇】杜宇【華陽國誌有王曰杜宇教民務時朱提有梁氏女利宇納以爲妃自號曰望帝更名蒲卑】蜀記越絕【隋經籍志蜀王本記一卷揚雄撰越絕書十六卷子貢撰越絕本事絕謂句踐時也貴其內能自約外能絕人也吳越賢者所作按書內有春申秦皇漢祖諸人乂有毗陵無錫鹽官太末丹陽豫章諸地皆後世名其非子貢撰可知】

江表後梁【晉書虞溥字允源鄱陽內史撰江表傳唐書蔡允恭仕隋爲起居舎人著後梁春秋十卷後梁蕭詧也見世家篇】

韋耿【後漢獻帝紀建安二十三年少府耿紀丞相司直韋晃起兵誅曹操不克夷三族魏志武紀漢太醫令吉本與少府耿紀司直韋晃等反攻許燒丞相長史王必營必與嚴光討斬之】

欽誕【魏志母儉傳揚州刺史前將軍文欽與儉矯太后詔罪狀大將軍司馬景王舉兵反大將軍統兵討破之欽亡入吳吳以欽爲鎭北將軍乂諸葛誕傳誕字公休景王東徵使誕督軍向壽春欽之破也誕累見夷滅懼不自安遂反吳人與文欽來應大將軍司馬文王討之欽與誕有隙誕殺欽大將軍乃自臨圍擊斬誕誕麾下不降皆曰爲諸葛公死不恨】

荀濟元瑾【百藥齊文襄紀尙書祠部郎中元瑾與梁降人荀濟及淮南王宣洪等謀害文襄事發伏誅又荀濟傳濟字子通及見執楊愔謂曰遲暮何爲然濟曰叱叱气耳】

王謙尉迥【師古隋髙祖紀相州總管尉遲迥自以重臣宿將志不能平遂舉兵東夏髙祖命韋孝寛討破防傳首闕下初迥之亂也上柱國王謙爲益州總管見幼主在位政由髙祖遂起巴蜀之眾以匡復爲辭進屯劍閣陷始州命梁睿討平之按周書王謙字勅萬尉遲迥字薄居羅又按師古敍謙迥事在本傳殊得體但於他臣如髙熲王述李徳林梁士彥等傳每及此二人皆書賊書逆曰王謙作亂曰尉遲迥反不一而足冝史通摘之】

葛龔【後漢文苑傳葛龔字元甫以善文記知名按篇末所引具章懷注中】

笑林【隋經籍志笑林三卷後漢給事中邯鄲淳撰】

邑裏【第十九○或作因習下】

昔五經諸子廣書人物𨿽氏族可驗而邑裏難詳逮太史公始革玆體凡【舊作惟】有列傳先述本居【一作太古】至於國有弛張鄕有並省隨時而載用明審實案夏侯孝若撰東方朔贊云【一少云字】朔字曼倩平原次人魏建安中分次爲樂陵郡故又爲郡人焉夫以身沒之後地名攺易猶復追書其事以示後來則知身【或譌生或作在】生之前故宜詳錄者矣釋【首掲書裏之法貴原委詳明得實】異哉晉氏之有天下也自雒陽蕩覆衣冠南渡江左僑立州縣不存桑梓由是斗牛之野郡有靑徐吳越之鄕州編冀豫欲使南北不亂淄澠可分得乎【此二字一作其於屬下句】系虛名於本土者𨿽百代無易【二句有譌脫文亦可省】釋【此層爲貼身引端從晉家東渡僑置紛淆起議】旣而天長地久文軌大同【二句入唐】州郡則廢置無恆名目則古今各異而作者爲人立傳【指現在事】每云某所人也其地皆取舊號施之於今【原注近代史爲王氏傳云瑯琊臨沂人爲李氏傳曰隴西成紀人之類是也非惟王李二族久離本居亦自當時無此郡縣皆是晉魏已前舊名號】欲求實錄不亦難乎釋【此層正述現在事承僑置之遺而書裏襲舊詎云得實】且人無定質【舊譌作所】因地而化故【一無故字】生於荊者言皆成楚居於晉者齒便從黃涉魏而東已經七葉歷江而北【一作左】非惟一世【四句謂南北互徙本唐而言不防南渡】而猶以本國爲是此鄕爲非是則孔父裏於昌平【舊譌平昌】陰氏家於新野而系纂微子源承管仲乃爲齊宋之人非闗【一作曰】魯鄧之士求諸自古其義無聞【原注時修國史予被配纂李義琰傳琰家於魏州昌樂已經三代因云義琰魏州昌樂人也監修者大笑以爲深乖史體遂依李氏舊望攺爲隴西成紀人旣言不見從故有此說】釋【此層卽申透上意通三層爲一節自訴書裏從實而反招時議爲可怪也】且自世重髙門人輕寒族【卽競字或誤竟】以姓望所出邑裏相矜若仲逺之尋鄭先云汝南應劭文舉之對曹操自謂魯國孔融是也爰及近古其言多僞至於碑頌所勒茅土定名虛引他邦冒爲已邑若乃稱袁則飾之陳郡言杜則系之京邑姓卯金者咸曰彭城氏禾女者皆云鉅鹿【原注今有姓邴者姓者以犯國諱皆攺爲李氏如書其邑裏必曰隴西趙郡夫以假姓猶且如斯則眞姓者斷可知矣又今西越鄙人多冇姓明及卑者如加五等爵或稱平原公或號東平子爲明氏出於平原卑氏出於東平故也夫邊荒羣寇尙竊美名則諸夏士流固無慙徳也】在諸史傳多與同風【原注如隋史牛傳云安定鶉觚人也本姓尞氏至它篇所引皆謂之隴西牛唐史謝偃傳云本姓庫汗氏續謂陳郡謝偃並其類也】此乃尋流俗之常談忘著書之舊體矣釋【此層推出病根爲晉宋俗尙門籍故因習如此此豈得爲體要乎】又近世有班秩不著【一多姓氏非】者始以州壤自標若楚國龔遂漁陽趙壹是也至於名位旣隆則不從此列若蕭何鄧禹賈誼董仲舒是也觀周隋二史每述王庾諸事髙楊數公必云瑯琊王襃新野庾信農楊素渤海髙熲以此成言豈曰省文從而可知也釋【此層亦從上意申出以當時口號証之毎舉一人必帯地望殊覺詞費通兩層爲一節】凡此諸失皆由積習相傳寖以成俗迷而不返蓋語曰難與慮始可與樂成夫以千載遵行持爲故事而一朝糾正必驚愚俗此莊生所謂安得忘言之人而與之言斯言已得之矣庶知音君子詳其得【一脫得字】失者焉釋【末仍綰到本身憫通識之難遇也】按詳篇內注語爲當日身預史局書地招笑而作邑裏從今不從舊定理也好議論者云僑置本州猶存首歐陽寓潁仍署廬陵以謂子元失豺獺之義夫論事者亦論其所歸而已請卽近者徴之由宋迨明國史班班任舉一人一傳其曰某處人者有不書當代郡邑者乎假令明冒宋州宋防唐縣有不起而非笑之者乎小言詹詹徒多事耳○野客叢談載髙從所防昌黎盤谷序稱隴西李願隱者也云云隴西去太行數千里而序之文曰居之其題曰送歸殊不相合此亦舉其郡望之一徵也卽此可悟襲舊之不足從矣

江左僑立【晉地裏志晉都河南仍魏名爲司州元帝渡江僑置於徐非本所也後於尋陽僑立農郡於武陵僑立河東郡兗州則僑置於京口後攺廣陵爲南兗州又僑置靑州又分立陳畱郡山陽郡豫州則僑立於襄陽又於襄陽分立京兆扶風河南廣平等郡至志徐荊揚三州則凡幽冀靑並雍涼兗豫諸州邑名錯寄其中多不勝錄】

居晉齒黃【嵇康養生論虱處頭而黒麝食柏而香頸處崄而癭齒居晉而黃推此而言凡所食之气蒸性染身莫不相應按文選善注虱麝頸並有義證而齒黃獨無蓋當時已莫詳矣史通直用康語也】

昌平【史記世家孔子生魯昌平陬邑其先宋人也曰孔防叔索隱家語曰宋微子之後宋襄公至孔父嘉五世親盡別爲公族姓孔氏至防叔畏華氏之逼而奔魯故孔氏爲魯人】

陰氏【通鑑光武紀帝在宛納新野陰氏之女麗華胡三省注風俗通云管修自齊適楚爲陰大夫其後氏焉氏族大全修管仲七世孫也後漢陰識傳秦漢之際始家新野漢地裏志新野鄧屬南陽郡】應劭孔融【後漢鄭傳袁紹要大防時汝南應劭亦歸於紹因自贊曰故太山太守應仲逺北靣稱弟子何如楊彪傳曹操奏收彪孔融往見操曰楊公四世淸徳公今橫殺孔融魯國男子便當拂衣而去融本傳融字文舉】

龔遂趙壹【漢書龔遂字少卿山陽南平陽人也後漢書趙壹字元叔漢陽西縣人也按遂非楚國而曰楚國壹非漁陽而曰漁陽標所望也】

王庾髙楊【後周書王襃字子淵瑯琊臨沂人庾信字子山南陽新野人隋書髙熲字昭渤海蓚人楊素字處道農華陰人按史通本節引蕭鄧賈董漢世稱其人皆不舉地望而近時王庾髙陽必以郡稱文滋煩重矣故曰豈曰省文】

史通通釋卷五﹤史部﹐史評類﹐史通通釋﹥

欽定四庫全書

史通通釋卷六

無錫浦起龍撰內篇

言語【第二十○謂口說之語若方言之類載在史中者】

蓋樞機之發榮辱之主言之不文行之不逺則知飾詞專對古之所重也釋【起以言貴修飾反振篇意】夫上古之世人惟朴略言語難曉訓釋方通是以尋理則事簡而意深考文則詞艱而義釋若尙書載伊尹之【一作立】訓臯陶之【一作矢】謨洛誥康誥牧誓泰誓是也釋【三古時口語一層】周監【一多於字】二代鬱鬱乎文大夫行人尢重詞命語微婉而多言流靡而不淫若春秋載呂相絕秦【成十三】子產獻防【襄二十五】臧孫諫君納鼎【桓二】魏絳對戮楊幹【襄三】是也釋【春秋時口語一層】戰國虎爭馳說云湧人持弄丸之辯家挾飛鉗之術劇談者以譎誑爲宗利口者以寓言爲主若史記載蘇秦合從張儀連橫範雎反間以相秦【間太后穰侯】魯連解紛而全趙是也【連言天下士爲人排患難解紛亂】釋【戰國時口語一層○此三層爲言語舉似其類由渾朴而流婉而譎辯皆是應聲而出非若後世假章札以爲工者】逮漢魏已降周隋而往世皆尙文時無專對運籌畫策自具於章表獻可替否總歸於筆札宰我子貢之道不行蘇秦張儀之業遂廢矣釋【數語總挈自漢及隋變口陳爲筆達矣】假有忠言切諫答戲解嘲其可稱者若朱云折檻以抗憤張綱埋輪而獻直【此下必有闕文蓋此二句所謂忠言可稱者宜有繳句而其下又宜有他如等字轉接也】秦宓之酬吳客王融之答魏使此【一作比】之小辯曾何足云【二句單繳酬吳答敵也】是以歷選載言【一多而字】布諸方冊自漢已下【謂兩漢之後】無足觀焉釋【束上言𨿽或間載口語而荘諧逓降亦且無多】尋夫戰國已前其【一脫其字】言皆可諷詠非但筆削所致良由【舊譌用】體質素美何以覈諸至如鶉賁鸜鵒童豎之謠也山木輔車時俗之諺也皤腹棄甲城者之謳也原田是謀輿人之誦也斯皆芻詞鄙句猶能溫潤若此況乎束帶立朝之士加以多聞博古之識【舊作說】者防則知時人出言史官入記𨿽有討論潤色終不失其【一無其字】梗槪者也釋【此節𨿽專舉左文郤是統證首幅用以形起後史所載口語皆由倩飾也】夫三傳之說旣不習【作襲】於尙書兩漢之詞又多違於戰防足以驗甿俗之逓攺知歳時之不同而後來作者通無逺識記其當世口語罕能従實而書方復追效昔人示其稽古是以好丘明者則偏摸【與摹同一作模】左傳愛子長者則全學史公用使周秦言辭見於魏晉之代楚漢應對行乎宋齊之日而僞修混沌失彼天然今古以之不純眞僞由其相亂故裴少期【松之字世期唐諱世作少】譏孫盛錄曹公平素之語而全作夫差亡滅之詞𨿽言似春秋而事殊乖越者矣釋【此節正逓到後史載言皆借古詞飾成】然自【舊多晉字】咸洛不守鼎南遷江左爲禮樂之鄕金陵實圖書之府故其俗猶能語存規檢言喜風流顚沛造次不忘經籍【原注若梁史載髙祖在圍中見蕭正徳而謂之曰啜其泣矣何嗟及矣湘東王聞世子方等見殺謂其次子方諸曰不有其廢君何以興皆其類也】而史臣修飾無所費功釋【此處南北轉側】其於中國【中原也謂北朝】則不然何者於斯時也先王桑梓淪於外敵更張聲教橫據神州其中辯若駒支【哀十四注見探賾篇】學如郯子【昭十七注見書志篇】有時而遇不可多得而彥鸞【崔鴻】修僞國諸史收【魏收】【牛】撰魏周二【舊脫二字】書必諱【舊作謂】彼本音變成華語而於其間則又妄益文彩虛加風物援引詩書憲章史漢遂使沮渠【北涼】乞伏【西秦】儒雅比於元封【漢武元】拓跋【元魏】宇文【北周】徳音同於正始【魏文元】華而失實過莫大焉釋【自此節起側注北朝諸史揜其國語文以古辭失實較多乃是篇情所主】惟王宋著書敍元髙時事【一作也○王劭齊志宋孝王闗東風俗傳】抗詞正筆務存直道方言世語由此畢彰而今之學者皆尢二子以言多滓穢語傷淺俗夫本質如此而推過史臣猶鑑【當有形字】者見嫫姆多媸而歸罪於明鏡也釋【此與下節箴貶時論皆貼北史說】又世之議者咸以北朝眾作周史爲工蓋賞其記言之體多同於古故也夫以枉飾虛言都捐實事便號以良直師其模楷【原注如周太祖實名黒獺魏本索頭故當時有童謠曰狐非狐貉非貉燋梨狗子嚙斷索又曰獾獾頭團欒河中狗子破爾菀又西帝下詔罵齊神武數其罪二十諸如此事難可遺棄而周史以爲其事非雅略而不載賴君懋編錄故得權聞於後其事不傳於北齊因而埋沒者蓋亦多矣】是則【舊誤以】董狐南史舉目可求班固華嶠比肩皆是者矣釋【上節謂王宋記言得實則罪之本節謂周史記言失眞則賞之時情惡質好華類如此也】近有燉煌張太素中山郎余令並稱述者自負史才郎著孝徳傳張著隋後略凡所撰今【訛作人】語皆依仿舊辭若選言可以效古而書其難【此二字一本作雜字】類者則忽而不取料其所棄可勝紀防釋【此舉近時著述棄今語仿舊詞者以例之見時尙之難反】蓋江芉罵商臣曰呼役夫宜君王廢汝而立軄【左傳文元】漢王怒酈生曰豎儒防敗乃公事【史記畱侯世家】單固謂楊康曰老奴汝死自其分樂廣嘆衛玠曰誰家生得寧馨兒斯並當時侮嫚之詞流俗鄙俚之說必播以唇吻傳諸諷誦而世人皆以爲上之二言【役夫豎儒】不失淸雅而下之兩句【老奴寧馨】殊爲魯朴者何哉蓋楚漢世隔事已成古魏晉年近言猶類今已古者卽謂其文猶今者乃驚其質夫天地長久【二字一本倒】風俗無恆後之視今亦猶今之視昔而作者皆怯書今語勇效昔言不其惑乎茍記言【一作事】則約附五經載語則依憑三史是春秋之俗戰國之風亙【一作與】兩儀而並存經千載其【一作而】如一奚以今來古往質文之屢變者防釋【此節推出時情坐病由於矜逺近遂至取贗遺眞是欲使天地無古今矣豈不謬哉】蓋善爲政者不擇人而理故俗無精麄咸被其化工爲史者不選事而書故言無美惡盡傳於後若事皆不謬言必近眞庶防可與古人同居何止得其糟粕而已釋【末節正告之】

按元人采遺山史槁撰金源史特載國語解一冊謂其有古人尙質之風不可文也其得子元氏之意者歟子元於拓防六渾黒諸史屢惜其遺落國語掩覆本色自此篇始○裴松之有言凡記言之體當使若出其口辭勝而無實君子所不取也此語可槪此下諸篇○夢溪筆談載慶曆中河北大水有公事使臣到闕仁宗召問水災何如對曰懷山襄陵又問百姓何如對曰如防考妣上嘿然旣退詔閤門今後武臣奏事並須直說讀此因觸及之不覺失笑北平云信史務在紀實語從其實史法也

弄丸飛鉗【文心論說篇轉丸騁其巧辭飛鉗伏其精術尹知章鬼谷序蘇秦張儀受捭闔之術又受轉丸胠篋三章按弄丸兼用荘子市南宜僚事鬼穀子有飛箝篇箝鉗通】

折檻【漢書本傳朱云字遊成帝時云上書求見公卿在前云曰臣願賜上方斬馬劍斷佞臣一人防厲其餘上問誰也對曰安昌侯張禹上大怒禦史將云下云攀殿檻檻折左將軍辛慶忌免冠叩頭爭上意解後當治檻上曰勿易因而輯之防旌直臣】

埋輪【後漢張皓傳子綱字文紀爲禦史漢安元年選遣八使徇行風俗餘人受命之部綱獨埋其車輪於洛陽都亭曰豺狼當路安問狐貍遂奏大將軍梁冀河南尹不疑書禦京師震悚】

秦宓酬吳客【蜀志本傳秦宓字子勅拜左中郎將長水校尉吳遣使張溫來聘往餞焉溫問曰君學乎宓曰五尺童子皆學何必小人溫復問曰天有頭乎宓曰有之在西詩曰乃眷西顧溫曰天有耳乎宓曰天處髙而聴卑詩曰鶴鳴於九臯聲聞於天溫曰天有足乎宓曰有詩曰天步艱難之子不猶溫曰天有姓乎宓曰有姓劉溫曰何以知之答曰天子姓劉溫曰日出於東乎宓曰𨿽生於東而沒於西答問如響應聲而出於是溫大敬服】

王融答魏使【南齊本傳王融字元長上使兼主客接魏使房景髙宋弁弁見融年少問王主客年防融曰五十之年久逾其半後日上以魏獻馬不稱使融問曰泰西冀北實多駿驥所獻良馬乃駑駘不若將旦旦信誓有時而爽駉駉之牧遂不能嗣宋弁曰當是不習土地融曰周穆馬迹徧於天下若騏驑之性因地而遷則造父之防有時而躓弁不能答】

鶉賁【左傳僖五童謡曰丙之晨龍尾伏辰均服振振取虢之旂鶉之賁賁天防燉燉火中成軍虢公其奔】

鸜鵒【左昭二十五文武之世童謠有之曰鸜之鵒之公出辱之鸜鵒之羽公在外野往饋之馬鸜鵒跦跦公在幹侯徵褰與襦鸜鵒之巢往哉遙遙稠父喪勞宋父以驕鸜鵒鸜鵒往歌來哭】

山木【左隠十一周諺有之曰山有木工則度之賓有禮主則擇之】

輔車【左僖五諺所謂輔車相依唇亡齒寒者其虞虢之謂也】

皤腹【左文四睅其目皤其腹棄甲而復於思於思棄甲復來】

原田【左僖二十八聴輿人之誦曰原田每每捨其舊而新是謀】

混沌【莊子天地篇子貢南遊於楚過漢陰見一文人方將爲圃畦鑿隧而入井抱甕而出灌搰搰然用力甚多而見功寡子貢曰有械於此鑿木爲機後重前輕挈水若抽其名爲橰爲圃者作色而笑曰吾聞之有機械者必有機事有機事者必有機心吾羞而不爲也子貢反於魯以告孔子孔子曰彼假修渾沌氏之術者也識其一不知其二治其內不治其外按渾混通】

裴譏孫盛【魏武紀注孫盛魏氏春秋云答諸將曰劉備人傑也將生憂寡人臣松之以爲孫盛制書多用左氏以易舊文後之學者將何取信哉且魏武方以天下勵志而用夫差分死之言尢非其類】

中國【談苑雍熙中校九經杜鎬述貞觀勅云經籍訛舛由五胡之亂學士多南遷中國經術浸微按唐初語稱中原爲中國此一證也然其稱起漢魏間世說識鑑裴晉謂劉備使居中國能亂人又容止注明帝得吳降人問江東聞中國名士爲誰皆是也】

張太素【唐書張公瑾傳子太素龍朔中東臺舍人兼修國史著書百餘篇通誌略太素著北齊書二十卷隋書三十二卷隋後略十卷燉煌張氏家傳二十卷又見史官建置篇】

郎余令【唐儒學傳郎余令授霍王元軌府參軍事從父知年亦爲王友元軌毎曰郎家二賢皆入府不意培塿而松柏爲林余令以梁元帝有孝徳傳更撰後傳數十篇攺著作佐郎】

單固楊康【魏志王陵傳注魏略曰山陽單固字恭夏有器實兗州刺史令狐愚辟爲別駕與從事楊康並爲腹心後愚與王陵通謀康固皆知其計康至洛陽露其事太傅東取固問曰卿知其事邪令狐反乎固故云無有康與固對相詰乃罵康曰老庸旣負使君又滅我族顧汝當活耶初楊康自以白其事冀得封拜後亦並斬臨刑固又罵康曰老奴汝死自分耳何面目行地下也】

樂廣衛玠【晉書樂廣傳廣字彥輔與王衍俱宅心事外天下言風流者王樂稱首焉衛玠傳玠字叔實風神秀異妻父卽樂廣也時謂婦公冰淸女壻玉潤按二傳俱無寧馨兒語其語今見王衍傳衍總角造山濤濤嗟嘆目而送之曰何物老嫗生寧馨兒史通似誤通雅寧馨呼語詞今讀能亨亦云那向】

浮詞【第二十一】

夫人樞機之發亹亹不窮必有徐音【音在語前故當言徐舊作餘音誤】足句爲其始末是以伊惟夫蓋發語之端也【徐音也】焉哉矣斷句之助也【足句也】去之則言語不足加之則章句獲全而史之敍事亦有時類此釋【首借文句起止助字引出史之浮詞蓋用詩家比興體也】故將述晉靈公厚斂雕墻則且以不君爲稱【宣二】欲云司馬安四至九卿而先以巧宦標目所謂說事之端也【此猶語端】又書重耳伐原示信而續以一戰而霸文之教也【僖二十七】載匈奴爲偶人像郅都令馳射莫能中則云其見憚如此【史記酷吏傳】所謂論事之助也【此猶句助】釋【二層所引似於語前語後各有浮出之文而實非有泛溢也】昔尼父裁經義在襃貶明如日月持【舊作特】用不刋而史傳所書貴乎博錄而已至於本事之外時寄抑揚此乃得失稟於片言是非由於一句談何容易可不愼歟釋【此段領下】但近代作者溺於煩富則有發言失中【去聲○謂語前】加字不愜【一作快非○謂語後】遂令後之覽者難以取信釋【以發言加字二句分挈下文】蓋史記世家有云趙鞅諸子無卹防賢夫賢者當以仁恕爲先禮讓居本至如僞防鄰國進計行戕俾同气女兄摩笄引決此則詐而安忍貪而無親鯨鯢是儔犬豕不若【史通每多礙眼醜句】焉得謂之賢防又漢書云蕭何知韓信賢案賢者處世夷險若一不隕獲於貧賤不充詘於富貴易【誤作又】傳曰知進退存亡者其惟聖人乎如淮陰初在仄微業無行後居榮貴滿盈速禍躬爲逆上【一作臣】名惡徒周身之防靡聞知足之情安在美其善將呼爲才略則可矣必以賢爲目不其謬乎釋【以此二事爲語前失中之證然執論賢字滯甚且與浮詞不倫】又云【漢書酷吏傳】嚴延年精悍敏捷𨿽子貢冉有通於政事不能絕也夫以編名酷吏列號屠伯而輙比孔門達者豈其倫哉且以春秋至漢多歷年所必言貌取人耳目不接又焉知其才術相類錙銖無爽而云不能絕乎釋【以此一事爲語後不愜之證而所言亦帯穉气擬古豈在笑貎間防○二節𨿽以證前其實可削】蓋古之記事也或先經張本或後傳終言分布𨿽疏錯綜逾宻釋【此五句束上起下】今之記事也則不然或隔捲異篇遽相矛盾或連行接句頓成乖角是以齊史之論魏收良直邪曲三說各異【原注李百藥齊書序論魏收云若使子孫有靈竊恐未挹髙論至收傳論又云足以入相如之室遊尼父之門但志存實錄好抵陰私於爾朱暢傳又云收受暢財賄故爲榮傳多減其惡是謂三說各異按北齊書暢雙名文暢受金語在其弟文略傳文亦不同】周書之評太祖寛仁好殺二理不同【原注令狐徳棻周書元偉傳稱文帝不害諸元則云太祖天縦寛仁性罕猜忌於本紀論又云渚宮制勝闔城孥戮茹茹歸命盡種誅夷𨿽事出權道而用乖於徳教是謂二理不同按本注句復字脫多不成語今據周書攺正因此益悟集內篇文注語時苦不通皆竄亂所致非其質也】非惟言無凖的固亦事成首鼠者矣夫人有一言【一無言字按此句當作人惟一格】而史辭再三良以好發蕪音不求讜理而言之反覆觀者惑焉釋【此節舉百藥徳棻之浮飾】亦有開國承家美惡昭露皎如星漢非靡沮所移【靡沮或作磨湼俱未穩此二句竟可省去】而輕事塵防曲加粉飾求諸近史此纇【卽累字或作類後多有之仿此】尢多如魏書稱登國以鳥名官則云好尙淳朴逺師少皥述道武結婚蕃落則曰招攜荒服追慕漢髙自余所說多類於此案魏氏始興邊朔少識興墳作儷蠻夷抑惟秦晉而鳥官創置豈闗郯子之言髦頭而偶奚假奉春之防奢言無限何其【舊作甚】厚顏又周史稱元行恭因齊滅得回庾信贈其詩曰虢亡垂棘反【一作滅誤】齊平寶鼎歸陳周正來聘在館贈韋夐詩曰徳星猶未動眞【一作直誤】車詎肯來其爲信正所重如此夫文以害意自古而然儗非其倫由來尙矣必以庾周所作皆爲實錄則其所襃貶非止一人咸宜取其指歸何止采其四句而已釋【此節舉魏收牛之浮飾】若乃題目不定首尾相違則百藥徳棻是也【原注齊史李百藥所撰周史令狐徳棻所撰也】心挾愛憎詞多出沒則魏收牛是也【原注魏書魏收所撰周史載元行恭等此本牛所撰也】斯皆鑑裁非逺智識不周而輕弄筆端肆情髙下故彌縫𨿽洽而厥迹更彰取惑無知見嗤有識釋【此總繳二節之文乃斥浮正文也】夫詞寡者出一言而已周才蕪者資數句而方浹案左傳稱絳父論甲子隱言於趙孟班書述楚老哭龔生莫識其名氏茍舉斯一事則觸類可知至嵇康皇甫謐撰髙士記各【一作名】爲二叟立傳全采左班之錄而其傳論【一誤作詞】云二叟隱徳容身不求名利避逺亂害安於賤役夫探揣古意而廣足【原音子愈反】新言此猶子建之詠三良延年之歌秋婦至於臨穴淚下閨中長嘆𨿽語多【贏也】本傳而事無異說蓋鳬脛𨿽短續之則悲史文𨿽約增之反累加減前哲豈容易哉釋【此以髙士傳論爲浮詞是篇尾餘波無闗正史亦似贅及】昔夫子斷唐虞以下迄於周翦截浮詞撮其機要故帝王之道坦然明白嗟乎自去聖日逺史籍逾多得失是非孰能刋定假有才堪釐革而以人廢言此繞朝所謂勿謂秦無人吾謀適不用者也【語見左傳文十三】釋【結處自寓】

按浮之云者溢辭也岐辭也而先之以徐音足句最爲理致周圎但篇中所擿離合參半如雲隔捲連行不容殊趣而有若三論二評失則岐矣浮矣又雲輕塵曲粉無取雜施而假以邃皇詞客失則溢矣浮矣皆法言也獨其前此之論稱賢論況古後此之論髙士傳贊其失則滯而閒刋而去之乃純錦也史通此等故應分別觀之○批摘所主仍在北書通前後篇一气

伊惟焉防【按此四句化用雕龍章句篇文其原文云夫惟蓋故發端之首唱乎哉矣也送末之常科】

巧宦【史記汲黯傳黯姑姊子司馬安少與黯爲太子洗馬安文深巧善宦官四至九卿按傳文深巧截句善宦二字另讀而潘嶽閒居賦序破句作巧宦之目後遂習用之】

摩笄【史記趙簡子盡召諸子與語無卹冣賢乃以爲太子是爲襄子襄子姊前爲代王夫人簡子葬未除服北登夏屋請代王使廚人操銅枓以食代王行斟陰令宰人雒以枓擊殺代王遂興兵平代地其姊聞之泣而呼天摩笄自殺代人憐之名死地爲摩筓之山】

知韓信賢【項羽封沛公蜀漢魏叔子集熊養及字說曰漢髙不肯之國蕭何曰臣願大王王漢中養其民以致賢人張良自韓來韓信陳平自楚往故曰飬民以致賢按語見漢書蕭何傳而良遇在先平至在後魏冰叔渾統言之漢中所致固止一信但蕭何致賢之語卻是泛詞史通指實韓信殊屬牽合非止拈義之滯也】

隕獲充詘【此禮記儒行之文鄭注隕獲困迫失志之貎充詘歡喜失節之貌】

屠伯【嚴延年本傳巧爲獄文奏可論死奄忽如神流血數里河南號爲屠伯】

首防【史記灌夫傳武安侯召禦史大夫載怒曰與長孺共一老禿翁何爲首防兩端】

登國名官師少皥【魏書官氏志天賜元年欲法古純質每於制定官號皆擬逺古云鳥之義諸曹走使謂之鳬鴨取飛之迅疾以伺察爲官謂之白鷺取其延頸逺望自余諸官義皆類此按登國道武初元舉以槪後也少皥事見書志篇】

道武結婚慕漢髙【魏書崔伯傳太祖曾引伯講漢書至婁敬說漢祖以魯元公主妻匈奴善之嗟嘆者良久是以諸公主皆釐降於賔附之國】

髦頭【晉天文志昴七星天之耳也又爲髦頭胡星也魏天象志皇始元年六月有星彗於髦頭是秋太祖啟冀方之地】

奉春之策【漢書劉敬傳上曰本言都秦地者婁敬婁者乃劉也賜姓劉氏拜爲郎中號奉春君冒頓數苦北邊劉敬曰陛下誠能以適長公主妻之厚奉賂之彼知漢女送厚蠻夷必慕以爲閼氏生子必爲太子代單於豈嘗聞外孫敢與大父禮者哉】

元行恭得回【周書元偉字猷道爲使主報聘於齊是秋髙祖親戎東討偉爲齊所執齊平偉方見釋偉性好虛靜政事之暇未嘗棄書初自鄴還也庾信贈其詩云云按猷道史通作行恭豈牛本然耶】

周正來聘【周書韋字敬逺志尙夷簡所居之宅枕帯林泉明帝號之曰逍遙公陳遣其尙書周正來聘造夐後請夐至賔館正贈詩云云按世說陳太丘詣荀朗陵元方將車於時太史奏眞人東行正詩眞車語用此也】

絳楚二老【絳父卽絳縣老見二體篇漢書兩龔傳兩龔皆楚人也勝字君賔舎字君倩世謂之楚兩龔王莽旣簒國遣使者奉璽書卽拜勝不復開口飲食死有老父來弔哭甚哀旣而曰嗟虖薰防香自燒膏防明自銷遂趨而出莫知其誰按嵇康皇甫謐作二叟傳皆采左班語也】

詠三良【文選曹子建三良詩云攬涕登君墓臨穴仰天嘆】

歌秋婦【宋書顏延之字延年獨酌郊野當其得意旁若無人按秋胡詩有嵗暮臨空房句所謂閨嘆也秋胡事詳後品藻篇】

鳬脛【荘子駢拇篇鳬脛𨿽短續之則憂鶴脛𨿽長斷之則悲】

敍事【第二十二○序一章尙簡用晦妄飾三章○題下注與行本小異】

夫史之稱美者以敍事爲先至若書功過記善惡文而不麗質而非野使人味其滋防懷其徳音三復忘疲百徧無斁自非作者曰聖其孰能與於此乎釋【從敍事大意寛起提出作者曰聖起下尙書春秋】昔聖人之述作也上自堯典下終獲麟是爲屬詞比事之言【春秋】防通知逺之防【尙書】子夏曰書之論事也昭昭然若日月之代明揚雄有云說事者莫辧乎書說理者莫辧乎春秋然則意指【舊作復誤】深奧誥【一譌詁】訓成義【尙書】微顯闡幽婉而成章【春秋】𨿽殊途異轍亦各有差【舊譌作美】焉諒以師範億載規模萬古爲述者之冠冕實後來之鏡【一作鑑】旣而馬遷史記班固漢書繼聖而作抑其次也故世之學者皆先曰五經次云三史【一有故字】經史之目於此分焉釋【此節推尙書春秋爲敍事祖法舉馬班二家爲史體宗法】嘗試言之曰經猶日也史猶星也夫杲日流景則列星寢耀桑楡旣夕而辰象粲然故史漢之文當乎尙書春秋之世也則其言淺俗涉乎委巷【其言八字亦可芟】垂翅不舉懘籥無聞【如杲日星寢也】逮於戰國已降去聖彌逺然後能露其鋒頴倜儻不羈【如旣夕星粲也】故知人才有殊相去若是挍其優劣距可同年自漢已降防將幹載作者相繼非復一家求其善者蓋亦【一有無字】防矣夫班馬執簡旣五經之罪人【二字過當】而晉宋殺靑又【一脫又字】三史之不若譬夫王霸有別粹駮相懸才難不其甚乎釋【防上意從二經跌落二史以迨於後史之逓降】然則【作然而用】人之著述𨿽同自一手其間則有善惡不均精麄非類若史記之【舊無之字據下漢書偶句當有之】蘇張蔡澤等傳是其美者至於三五本紀日者太倉公防傳固無所取焉又漢書之帝紀陳項諸篇是其防也至於淮南王司馬相如東方朔傳又安足道哉【其中多靡文故然見亦過僻】豈繪事以丹素成妍帝京以山水爲助故言媸者其史亦拙事美者其書亦工必時乏異聞世無奇事英雄不作賢儁不生區區碌碌抑惟恆理而責史臣顯其良直之體申其微婉之才蓋亦難矣釋【此節轉局起議就史漢拈示大抵文貎有殊都因事狀非一彊欲同之不能也】故揚子有云虞夏之書渾渾爾商書灝灝爾周書噩噩爾下周者其書憔悴乎觀明之記事也當桓文作霸晉楚更盟則能飾彼詞句成其文雅及王室大壞事益縱橫則春秋美辭防乎翳矣觀子長之敍事也自周已往言所不該其文濶略無復體統洎【一作自】秦漢已下條貫有倫則煥炳可觀有足稱者至若荀悅漢紀其才盡於十帝陳壽魏書其美窮於三祖觸類而長他皆若斯釋【此再申透上意以見時當駮雜只好就事敍事】夫識寶者稀知音蓋寡近有裴子野宋略王劭齊志此二家者並長於敍事無愧古人而世人【一作之】議者皆雷同譽裴而共詆王氏夫江左事雅裴筆所以專工中原迹穢王文由其屢鄙且防原【子野】務飾虛辭君懋【王劭】志存實錄此美惡所以爲異也設使明重出子長再生記言於賀六渾之朝書事於士尼幹【當作侯尼於】之代將恐輟毫棲牘無所施其徳音而作者安可以今方古一槪而論得失釋【此節防上說下才透指意丗人以飾爲工以質爲陋不知史固貴實錄不尙虛詞也側注北朝挈起三論】夫敍事之體其流甚多非復片言所能覼縷今輙區分類聚定爲三篇列之於下【舊本次行有右敍事篇序五字非劉氏自署也今削之後三條仿此】按此一章敍事之敍也逺逺說來純取寛境大指言時風逓降則文亦隨之馬班不襲二經正是各成信史後有作者就事敍事寧實無虛寧今而眞無古而贗彼浮議之爲譽爲詆不足徇矣苞籠後三注射北四

微顯闡幽【左傳杜序其微顯闡幽裁成義類者皆據舊例而發義指行事以正襃貶按史通本此非用易文也】

渾渾灝灝噩噩【揚子問神篇之文】

賀六渾【北齊神武紀姓髙名歡字賀六渾渤海蓨人也丗仕慕容氏慕容敗歸魏神武旣累丗北邊故習其俗遂同鮮卑】

士尼幹【黃本作士於尼其補注云北史齊顯祖諱洋字子進武明太后孕帝時有赤光照室及產命之曰侯尼於鮮卑言有相子也士於尼宜作侯尼於】

覼縷【覼本作覼通作羅左思吳都賦嗟難得而覶縷晉書傅咸疏臣前所以不羅縷者莫因結奏得從私願也金壺字考次序也】

夫國史之美者以敍事爲工而敍事之工者以簡要【一無要字】爲主簡之時義大矣哉釋【本章言敍事尙簡也起便提明】歷觀自古作者權輿尙書發蹤所載務於寡事春秋變體其言貴於省文斯蓋澆淳殊致前後異迹然則【作然而用】文約而事丰此述作之尢美者也釋【以二經標簡體之大源】始自兩漢迄乎三國國史之文日傷煩富逮晉已降流宕逾逺【舊多必字】尋其冗句摘其煩詞一行之間必謬增數字尺紙之內恆【一作必】虛費數行夫聚蚊成雷羣輕折軸況於章句不節言詞【一多言旣二字】莫限載之兼兩曷足道哉釋【以近史當不簡之流宕○以上通章總冒】蓋敍事之體其別有四有直紀其才行者有惟書其事迹者有因言語而可知者有假讚論而自見者釋【敍事之體四別盡之四句提綱】至如古文尙書稱帝堯之徳標以允恭克讓春秋左傳言子太叔之狀目以美秀而文【襄三十一】所稱如此更無他說所謂直紀其才行者釋【第一繳句】又如左氏載申生爲驪姬所譛自縊而亡【僖四】班史稱紀信爲項籍所圍代君而死【漢髙紀】此則不言其節操而忠孝自彰所謂惟書其事迹者釋【第二繳句】又如尙書稱武王之罪紂也其誓曰焚炙忠良刳剔孕婦左傳紀隨防之論楚也其詞曰蓽輅【傳作路】藍縷以啟山林【其誓曰其詞曰是言語二字防眼處】此則才行事迹莫不闕如而言有闗涉事便顯露所謂因言語而可知者釋【第三繳句】又如史記衛靑傳後太史公曰蘇建嘗責大將軍不薦賢待士漢書孝文紀末其讚曰吳王詐病不朝賜以幾杖【太史公曰讚曰是讚論二字防眼處】此則傳之與紀【傳紀二字舊倒】並所不書而史臣發言別出其事所謂假讚論而自見者釋【第四繳句】然則才行事迹言語讚論凡此四者皆不相須【用一省三】若兼而畢書則其費尢廣【原注近史紀傳欲言人居哀毀損則先云至性純孝欲言人盡夜觀書則先云篤志好學欲言人赴敵不顧則先云武藝絕倫欲言人下筆成篇則先云文章敏速此則旣述才行又彰事迹也如谷梁傳云驪姬以酖爲酒藥脯以毒獻公田來驪姬曰世子已祀故致福於君君將食驪姬跪曰食自外來者不可不試也覆酒於地而地墳以脯與犬犬斃驪姬下堂而啼呼曰天乎天乎國子之國也子何遲乎爲君又禮記云陽門之介夫死司城子罕入而哭之哀晉人之覘宋者反報於晉侯曰陽門之介夫死而子罕哭之哀而民說殆不可伐也此則旣書事迹又載言語也又近代諸史人有行事美惡皆已具其紀傳中續以讚論重述前事此則才行事迹紀傳已書讚論又載也按此注舊本多譌今照傳記攺正】但自古經史通多此纇【此九字一本混入注中○原注公梁禮新序說苑戰國防楚漢春秋史記迄於皇家所撰五代史皆有之】能獲免者蓋十無一二【原注惟左丘明裴子野王劭無此也】釋【四別所舉簡煩利病防論止此】又敍事之省其流有二焉一曰省句二曰省字釋【續従四別列出二流】如【一無如字】左傳宋華耦來盟稱其先人得罪於宋魯人以爲敏夫以鈍者稱敏【原注魯人謂鈍人也禮記中已有注解】則明賢逹所嗤此爲省句也春秋經曰隕石於宋五【僖十六】夫聞之隕視之石數之五加以一字太詳減其一字太略求諸折中簡要合理此爲省字也釋【已上正徵省】其有【一無有字】反於是者若公羊【當作谷梁】稱郤【傳作郤】克眇季孫行父禿孫良夫跛齊使跛者逆【谷梁作禦下同】跛者禿者逆禿者眇者逆眇者蓋宜除跛者已下句【舊作字誤】但云各以其類逆【舊多者字】必事加再述則於文殊費此爲煩句也漢書張蒼傳云年老口中無齒蓋於此一句之內去年及口中可矣夫此六文成句而三字妄加此爲煩字也釋【已上反徴煩】然則省句爲易省字爲難洞識此心始可言【一有於字】史矣茍句盡余賸字皆重復史之煩蕪職由於此釋【二流所舉省煩利病防論止此○正文已竟】蓋餌巨魚者垂其千鈞而得之在於一筌捕髙鳥者張其萬罝而獲之由於一目夫敍事者或虛益散辭廣加閒說必取其所要不過一言一句耳茍能同夫獵者漁者旣執而【此三字恐有譌脫文當是廣置之義】罝釣必收其所畱者惟一筌一目而已則庶防駢枝【王注云諸本作胼胝誤】盡去而塵垢都捐【一作隕】華逝而實存滓去而沈在矣嗟乎能損之又損而之又輪扁所不能語斤伊摯所不能言鼎也釋【設諭結所言太窄北平云如行地者蹍足之外不畱寸土尙可以行乎○此章當云尙簡下章當云用晦也舊本標簡要隱晦非是】

按右一章言敍事尙簡也四別二流指證簡法得間入微是史通全提之正令是敍事不二之法門行之維艱識法者懼○髙赤檀弓復調取致原非史部家言劉公特拈句示的耳勿以不知文詬之○論古考言貴設身處地劉公時所睹諸近史如何臧之兩晉南北之八朝其所載記太半皆駢章儷句嘲已嘩世之篇展捲爛然浮文妨要公有激於此束之窄僿之途所謂矯枉者直必過讀者諒之而已

權輿【廣韻造衡自權始造車自輿始】

成雷折軸【漢中山靖王傳眾喣漂山聚蟁成靁注蟁古蚊字國防張儀說魏積羽沈舟羣輕折軸眾口鑠金】

篳輅藍縷【左宣十二欒武子曰楚自克庸以來在軍無日不討軍實而申儆之訓之以篳輅藍縷以啟山林按是欒書語非士防語也二人皆稱武子所以誤也又昭十二年右尹子革語亦有篳輅句皆是言語非書事迹】

衛靑傳【史記贊大將軍不敢親附士大夫招賢者侵人主之柄奉法遵職而已按其文全出蘓建口語史公運之爲贊事舉而傳文省矣故劉氏引之】

孝文紀【漢書贊孝文皇帝約身弛民懷南越和匈奴又吳王詐病而睗幾杖專務徳化按凡此數事本皆史記紀中正文班氏取以爲贊又一運化省筆之法故劉氏類引之】

魯人以爲敏【左文十五宋華耦來盟公與之宴辭曰君之先臣督得罪於宋殤公名在諸侯之防臣承其祀其敢辱君魯人以爲敏杜注無故揚其祖惡是不敏魯人以爲敏君子不與也按魯字之訓劉云禮記中亦有是注但大小戴記皆無是語惟孔防有其文曰魯人魯鈍之人】

眇禿跛【谷梁成元季孫行父禿晉郤克眇衛孫良夫跛同時而聘於齊云云公羊成二客或跛或眇於是使跛者迓跛者眇者迓眇者按史通所引是谷非公傳寫誤】

口中無齒【漢書張蒼傳免相後口中無齒食乳按句上無年老字又按本傳全錄史記史記有老字無年字豈唐初寫本漢書有此二字耶】

一筌一目【魚豢典略云得烏者羅之一目也然張一目之羅終不得鳥矣史通翻用其文然失之迫隘不若原文之善諭也按魚豢之言本淮南說山訓】

輪扁【荘子天道斵輪徐則甘而不固疾則苦而不入不疾不徐得之於手而應於心口不能言按文兼使郢人運斤事故曰不能語斤】

伊摯【史記殷本傳伊尹名阿衡索隱孫子兵書伊尹名摯孔安國亦曰伊摯呂覽本味伊尹說湯以至味曰鼎中之變精妙微纎口弗能言志弗能諭按輪扁二句本文心神思篇成語】

夫飾言者爲文編文者爲句句積而章立章積而篇【一多目字】成篇目旣分而一家之言備矣釋【本章言敍事用晦也先泛然說起】古者行人出境以詞令爲宗大夫應對以言文爲主況乎列以章句刋之竹帛安可不勵精雕餙傳諸諷誦者哉釋【已上是開勢】自聖賢述作是曰經典句皆韶夏言盡琳瑯秩秩徳音洋洋盈耳譬夫遊滄海者徒驚其浩曠登太山者但嗟其峻極釋【此層亦是挑剔之文】必摘以尢最不知何者爲先然章句之言有顯有晦釋【此方防出章防又將顯字剔晦字晦之云者意到而筆不到也】顯也者繁詞縟說理盡於篇中晦也者省字約文事溢於句外然則晦之將顯優劣不同較可知矣釋【測注在晦一邊】夫能略小存大舉重明輕一言而巨細咸該片【一作三非】語而洪纎靡漏此皆用晦之道也釋【正提用晦作起筆】昔古【猶云古昔】文義務卻浮詞虞書云帝乃殂落百姓如喪考妣【徳盛民戴皆見】夏書云啟而泣予不子【憂國忘家皆見】周書稱前徒倒戈血流漂杵【紂虐民憤皆見】虞書云四罪而天下咸服【凶徳公心皆見】此皆文如濶略而語實周贍故覽之者初疑其易而爲之者【一無者字】方覺其難固非雕虫小技所能斥苦【舊作斥非於文不順當是斥苦之譌】其說也釋【此節從尙書指出晦法】旣而明受【舊作授】經師範尼父夫經以數字包義而傳以一句成言𨿽繁約有殊而隱晦無異故其綱紀而言邦俗也則有士防爲政晉國之盜奔秦【政善可知】邢遷如歸衛國忘亡【安集可知】其欵曲而言人事也則有【此下諸本多譌詳注在後】犀革裹之比及宋手足皆見【勇悶可知】三軍之士皆如挾纊【感悅可知】斯皆言近而防逺辭淺而義深𨿽發語已殫而含意未盡使夫讀者望表而知裏捫毛而辯骨覩一事於句中反三隅於字外晦之時義不亦大哉釋【此節從左傳指出晦法】洎班馬二史𨿽多謝五經必求其所長亦時值斯語至若髙祖亡蕭何如失左右手【史記淮陰侯傳○倚任可知】漢兵敗績睢水爲之不流【史記項羽本紀○敗形可知】董生乘馬三年不知牝牡【專業可知】翟公之門可張雀羅【涼態可知】則其例也釋【此節從史漢指出晦法正文扣住】自玆已降史道陵夷作者蕪音累句云蒸泉湧其爲文【一作史】也大抵編字不只捶句皆雙修短取均奇偶相配故應以一言蔽之【舊脫之字】者輒足爲二言應以三句成文者必分爲四句彌漫重防不知所裁是以處道【舊本作承祚誤】受責於少期【原注魏書鄧哀王傳曰容貎姿美有殊於眾故特見寵異裴松之曰一類之言而分以爲三亦敍屬之一病也】子升取譏於君懋【原注王劭齊志曰時議恨邢子才不得掌興魏之書悵怏溫子升亦若此而撰永安記率是支言○支言舊譌六言】非不幸也釋【此節撇盡後史簡且不能更何處說起用晦耶今試取諸史讀之信有八代之衰之嘆也】蓋作者言𨿽簡略理皆要害故能疏而不遺儉而無闕譬如用奇兵者持一當百能全克敵之功也若才乏儁頴思多昏滯費詞旣甚敍事才周亦猶售鐵錢者以兩當一方成貿遷之價也釋【此節雙綰雙收】然則史漢已前省要如彼國晉已降【原注國謂三國誌晉謂晉書也】煩碎如此必定其妍媸甄其善惡【此下似有脫句】夫讀古史者明【一作閱】其章句皆可詠歌【對晦而言故須求明也明字勝】觀近史者恱【一作得】其緒言直求事意而已【意無餘蓄惟言句可悅耳悅字勝】是則一貴一賤不言可知無假搉揚而其理自見矣釋【結是長言詠嘆之法○舊本二章裝柄簡要義猶可通隱晦直無理矣敍事正貴明顯而顧反之果何說乎且隱晦豈文家美詞而與簡要對舉乎決是妄塡故削之】

按右一章言敍事用晦也用晦之道尢難言之簡者詞約事丰晦者神余象表詞約者猶有詞在神餘者惟以神行防防無言可說矣敍事至此豈復望之五經三史後哉故止得前幅舉似如尙書左傳史漢數條愜合章防向後著語便一鍼何也如所云不只皆雙及處道子升受責取譏諸注祗從煩省比量移置前章背靣亦得此則反拈互勘取道稍松亦彌見晦法入微無文對舉也故曰尢難言之

言文【左襄二十五仲尼曰志有之言以足志文以足言不言誰知其志言之無文行之不逺愼辭防】斥苦【荘子逸篇紼謳所生必於斥苦司馬彪注引紼謳歌爲力不齊而迫促之按本文蓋竭力求及之意】

晉盜奔秦【左宣十六晉侯請於王以黻冕命士防將中軍且爲太傅於是晉國之盜逃奔於秦】如歸忘亡【左閔二僖之元年齊桓公遷邢於夷儀二年封衛於楚丘邢遷如歸衛國忘亡】犀革【至】挾纊【左莊十二宋萬弒閔公於防澤奔陳宋人請萬於陳以賂陳人使婦人飲之酒而以犀革裹之比及宋手足皆見宋人醢之又宣十二楚子伐蕭申公巫臣曰師人多寒王巡三軍拊而勉之三軍之士皆如挾纊○按本文於則有之下一本云使婦人飲之酒以犀革裹之比及宋手足皆見援廟桷動於甍師人多寒王拊而巡之三軍之士皆如挾纊一本削去援廟桷六字以宋人醢之蕭潰六字塡之反覆參觀二本皆謬何也章言用晦所引皆含蓄句法此條神趣只在手足見如挾纊兩言而多贅冗文全乖晦體謬一也史通一書純用偶體此條與盜奔邢遷作配而溢添援桷則體不均攺綴蕭潰又義不屬謬二也再按援桷事見襄二十八此六字似是犀革攺本失刪彼文自余羨句則緣後人夾注傳寫混入致玆乖謬耳旣僭刋之仍列異本原文於右難者曰三軍挾纊八字不太割截乎應之曰如歸忘亡八字連綴上文否】

不知牝牡【王訓故鄒子董仲舒勤學三年不窺園乘馬不知牝牡按史記漢書止有不窺園一句】

可張雀羅【漢書汲鄭傳兩人中廢賔客益落先是下邽翟公爲廷尉賔客亦塡門及廢門外可張雀羅後復爲廷尉客欲往翟公大署其門曰一死一生廼知交情一貧一富廼知交態一貴一賤交情廼見】

處道【晉書王沈字處道典著作與荀顗阮籍共撰魏書多爲時諱未若陳壽之實錄也按本文句下原注本引裴評王沈書語或妄意裴是注三國者遂攺處道爲承祚並攺注內魏書爲魏志而又脫去有殊於眾兩言使一類分三句無著傍頭面全失矣亟是正之不憚多事云】

子升【魏書文苑傳溫子升字鵬舉永中散騎常侍濟陰王暉業嘗云江左文人有顏延之謝靈運沈約任昉我子升足以陵顏轢謝吐沈含任宋遊道集其文茟爲三十五卷】

昔文章旣作比興由生鳥獸以嫓賢愚艸木以方男女詩人騷客言之備矣釋【本章論敍事妄飾謂假古名以飾今稱也首原比體所由興作開局】洎乎中代其體稍殊或擬【記作儗】人必以其倫或述事多比於古當漢氏之臨天下也君實稱帝理異殷周子乃封王名非魯衛而作者猶謂帝家爲王室公輔爲王臣盤【亦作磐】石加建侯之言帯河申俾侯之誓【舊作稱】而史臣撰錄亦同彼文章假托古詞翻易今語潤色之濫萌於此矣釋【此節說到假古爲飾自漢初始而史亦因之】降及近古彌見其甚至如諸子短書雜家小說論逆臣則呼爲問鼎稱巨冦則目以長鯨邦國初基皆云艸昧帝王兆迹必號龍飛斯並理兼諷諭言非指斥異乎防夏措詞南董顯書之義也釋【此承前言諸名𨿽飾猶皆切當況是雜書無闗國典也】如魏收代【元魏初國號代】史吳均齊【北齊】錄或牢籠一世或苞舉一家自可申不刋之格言至公之正說而收稱劉氏納貢則曰來獻百牢均敍元日臨軒必云朝防萬國夫以吳徴魯賦禹計塗山持彼往事用爲今說置於文章【不闗史冊之文】則可施於簡冊【謂史】則否矣【一脫矣字】釋【此折轉言若收均任修國史恣行誇飾則妄矣】亦有方以類聚譬諸昔人如王隱稱諸葛亮挑戰冀【一作眞】獲曹咎之利崔鴻稱慕容衝見幸爲有龍陽之姿【拈事猥防】其事相符言之讜矣而盧思道稱邢卲防子不慟自東門吳已來未之有也李百藥稱王琳雅得人心𨿽李將軍恂恂善誘無以加也斯則虛引古事妄足庸音茍矜其學必辧而非當者矣【此亦未允】釋【此與下節皆兩層轉折○此言諸所比擬王崔爲得若盧李則過飾矣】昔禮記檀弓工言物始夫自我作故首剏新儀前史所刋後來取證是以漢初立轊【當作槥】子長【當作孟堅】所書魯始爲髽丘明是記河橋可作元凱取驗於毛詩男子有笄伯支逺徴於內則卽其事也案裴景仁秦記稱苻【世說注引裴記本作符】堅方食撫盤而詬王劭齊志述【一有受紇二字一有受字】洛幹感恩脫防而謝及彥鸞【崔鴻】撰以新史重規【李百藥】刪其舊錄乃易撫盤以推案變脫防爲免冠夫近世通無案食殊俗不施冠冕直以事不類古攺從雅言欲令【一脫令字】學者何以考時俗之不同察古今之有異釋【此以制物言亦兩層轉折若槥髽等皆有徴若盤防等則不必假古爲飾矣】又自羣雄竊據充牣神州聲教稱名皆與諸華殊異至如翼犍【舊有魏字】道武原【舊作所非】諱黑獺周文本名而伯起革【一譌艸】以他語徳棻闕而不載【考二史皆不諱】蓋厖降蒯聵字之媸也重耳黒臀名之鄙也舊皆列【一譌例】以三史傳諸五經未聞後進談講別加刋定況齊丘【注語甚明舊譌愁山】之【或譌定】犢彰於載防【原注杜臺卿齊記載讖云首牛入西谷逆犢上齊丘也】河邊之狗著於謡詠【原注王劭齊志載謡云貛貛頭團圞河中狗子破爾菀也】明如日月難爲蓋藏此而不書何以示後釋【此節乃推到無可飾者如犍獺謠讖等諸名色不能飾而諱之亦飾也】亦有氏姓本復減省從單或去萬紐而畱於【舊譌去萬紉而畱幹又譌去萬而畱千】或止存狄而除厙【如作存扶而除乞亦可舊作存扶而除厚非】求諸自古罕聞玆例釋【此因諱而類及之此𨿽非文士爲政然當時操史筆者固有憚煩從攺之習也】昔夫子有云文勝質則史故知史之爲務必借於文自五經已降三史而往以文敍事可得言焉而今之所作【一多者字】有異於是其立言也或虛加練飾輕事雕彩或體兼賦頌詞類俳優文非文史非史譬夫烏孫造室雜以漢儀而刻鵠不成反類於鶩者也釋【結言史亦尙文但虛設不可耳】

按右一章論敍事妄飾也通防歸結在此爲元髙宇文而作歷詳厥指一言詞令之出幅貟不可欺一言服物之制通稱不必變一言名號之傳謡讖不容揜所爭在僣與直非貪俗惡典也與言語篇同意論者不審防疑提塘邸抄彈詞賔白亦可班之國史矣豈謂是哉

劉氏獻百牢【魏書太武帝太平眞君十一年輿駕南伐劉義隆使獻百牢貢其方物按用左傳哀七年防鄫語又見雜說中篇佛貍入冦注】

元日防萬國【按魏書太宗神瑞二年春正月賜附國大渠帥朝嵗首者繒帛金罽有差而文乃言髙齊事考齊書無元日防萬國明文當是臣僚賀表中語惜吳均齊錄不可得見也】

諸葛挑戰【魏志注晉陽秋曰諸葛亮冦於郿據渭水南亮挑戰遺髙祖巾幗欲以激怒冀獲曹咎之利史記項羽紀項王謂大司馬曹咎曰謹守成臯漢欲挑戰愼勿與戰漢果數挑椘軍戰楚軍不出使人辱之大司馬怒渡兵汜水半渡漢擊之大破楚軍咎自剄】

慕容衝【晉書載記苻堅滅燕慕容衝姊爲淸和公主年十四有殊色堅納之寵冠後庭衝年十二亦有龍陽之姿堅又幸之姊弟專寵長安歌之曰一雌復一雄雙飛入紫宮戰國魏防魏王與龍陽君共船而釣得爲王拂枕席】

邢邵喪子【北齊書邢卲字子才飬孤子恕慈愛持深在兗州有都信云恕疾便憂之顏色貶損及卒痛悼𨿽甚不再哭其髙情達識開遣滯累東門吳以還所未有也戰國秦策梁人有東門吳者其子死而不憂其相室曰公子愛子也死而不憂何也東門吳曰吾嘗無子無子之時不憂今與無子時同也奚憂焉】

王琳得人心【北齊書王琳字子珩鎭壽陽輕財愛士得將卒之心旣及於難當時田夫野老知與不知莫不爲之欷歔流涕觀其誠信感物𨿽李將軍之恂恂善誘殆無以加焉李將軍廣事具史記郭評子才防孤不慟何異於吳王琳防葬於人李廣不啻豈爲虛引故事】

漢初立轊【漢書髙紀八年十一月令士卒從軍死者爲槥歸其縣縣給衣衾棺具注應劭曰槥小棺也郭評史通作轊轊車軸也又考史記無此事當攺云漢初立槥孟堅所書】

魯始爲髽【左襄四邾莒伐鄫臧紇救鄫敗於狐鮐國人從防者皆髽魯於是乎始髽杜注髽麻髮合結也防多不能備凶服檀弓鄭注去纚而紤曰髽纚黒韜紤音計按左傳合男女言檀弓以爲婦人弔也】

作河橋【晉杜預傳預字元凱杜陵人預以孟津渡險請建河橋於富平津議者以爲殷周所都歷聖賢而不作者必不可立故也預曰造舟爲梁則河橋之謂也及橋成帝從百寮臨防舉觴屬預】男子笄【魏書劉芳字伯文彭城人北徙通直常侍王肅之來奔也宴於華林肅語次曰古者婦人有笄男子則無防服男子冠而婦人笄芳曰冠尊故奪其笄稱也非男子無笄禮內則稱子事父母雞初鳴櫛纚笄總男子有笄明矣肅以爲然時人號爲劉石經按伯文北史作伯支】

易盤以案【按裴之秦記崔之十六國書皆無攷晉載記苻堅討姚萇萇軍渇有死者俄而降雨萇營三尺營外寸餘而已萇軍大振堅方食去案怒曰天何故降澤賊營】

變防爲冠【北齊萬俟普傳子洛字受洛幹戰有功髙祖親扶上馬洛幹免冠稽首曰願出死力按北史亦同而卲志亦無考矣】

翼犍黒獺【魏書帝紀昭成帝諱什翼犍周書帝紀文帝宇文氏諱防字黒獺】

字媸名鄙【舊注厖降八凱中一人蒯聵衛莊公名刺客傳亦有趙人蒯聵重耳晉文公名黒臀晉成公名成公之生也其母夢神規其臀以黒曰使有晉國三而畀驩之孫故名曰黒臀】

姓復從單【通鑑釋例魏之羣臣出代北者皆復姓孝文遷洛攺爲單姓史患其煩皆從後姓今按北朝諸史亦非盡攺其省攺之文於魏書官氏志具列之】

去萬紐畱於【周書唐瑾仕魏爲驃騎開府周文嘆異之賜姓萬紐於氏華嶽頌碑結銜作萬紐於墐魏書官氏志勿忸於氏後攺爲於氏通誌氏族略勿忸於疑與萬紐於同愚按勿忸無他據而萬紐有據疑魏志譌也又易萬作萬北史儒林樊深賜姓亦然則又傳寫者誤也】

存狄除厙【舊作存扶除厚按官氏志無厚字連扶之氏但有乞扶氏攺爲扶氏則似除厚應爲除乞矣然乞之與厚聲形俱別不應譌轉乃爾再考本志有庫狄氏後攺爲狄氏庫與厚狄與扶形俱相近或當是也又北齊臣如厙狄廽洛厙狄盛之屬多廣頭去防尢與厚字頭同廣韻厙始夜切姓苑有之】

史通通釋卷六

欽定四庫全書

史通通釋卷七

無錫浦起龍撰內篇

品藻【第二十三】

蓋聞方以類聚物以羣分薰蕕不同器梟鸞不比翼若乃商臣冒頓南蠻北狄萬里之殊也伊尹霍光殷年漢日千載之隔也而世之稱悖逆則云商冒論忠順則曰伊霍者何哉蓋厥迹相符則𨿽隔越爲偶奚必差肩接【一作步】武方稱連類者乎釋【篇首言品藻果允𨿽時地不相及而人可類舉也】史氏自遷固作傳始以品彚相從然其中或以年世迫促或以人物寡鮮求其具體必同不可多得是以韓非老子共在一篇董卓袁紹無聞二錄豈非韓老俱稱述者書有子名【韓非子老子】袁董並曰英雄生當漢末用此爲斷麄得其倫亦有厥類眾夥宜爲流別而不能定其同科申其異品用使蘭艾相雜朱紫不分是誰之過歟蓋史官之責也釋【此節總冒】案班書古今人表仰包億載旁貫百家分之以三科定之以九等其言甚髙其義甚愜及至篇中所列奚不類於其敍哉若孔門達者顏稱殆庶至於他子難爲等衰【通差】今乃先伯牛而後曾參進仲弓而退冉有【原注伯牛仲弓並在第二等曾參冉有並在第三等】求諸折中厥理無聞又楚王【楚武王子文王】過鄧三甥【聃甥騅甥飬甥】請【一作欲】殺之鄧侯不許卒亡鄧國【莊六】今定鄧侯入下愚之上【原注卽第七等】夫寧人負我爲善獲戾持此致尢將何勸善如謂小不忍亂大謀失於用權故加其罪是則三甥見機而作決在未萌自當髙立標格寘諸云漢何得止與鄧侯鄰伍列在中庸下流而已哉【原注三甥皆在第六等】又其敍晉文之臣佐也舟之僑爲上陽處父次之士防爲下【原注舟之僑在第三等陽處父在第四等士防在第五等】其述燕丹【一脫丹字】之賔客也髙漸離居首荊軻亞之秦舞陽居末【原注髙漸離在第四等荊軻在第五等秦舞陽在第六等○事詳史記刺客傳】斯並是非瞀亂善惡紛拏或珍瓴甋而賤璠璵或防駑駘而捨騏驥以玆爲監欲誰欺乎釋【此節專糾漢書古今人表】又江充息夫躬防謟惑上使禍延儲後毒及忠良論其姦凶過於石顯逺矣而固敍之不列佞幸楊王孫祼悖禮狂狷之徒考其一生更無他事而與朱云同列【一有仍字】冠之傳首不其穢歟釋【因古今人表及到列傳分合就班書作轉遞已下皆言傳類也】若乃旁求別錄側窺雜傳諸如此謬其累實多案劉向列女傳載魯之秋胡妻者尋其始末了無才行可稱直以怨懟厥夫投川而死輕生同於古冶殉節異於曹娥此乃凶險之頑人彊梁之悍婦【兩言罪過】輒與貞烈爲伍有乖其實者焉釋【列女傳一則】又嵇康髙士傳其所載者廣矣而顏回蘧瑗獨不見書蓋以二子𨿽樂道遺榮安貧守志而拘忌名教未免流俗也【揣薄周孔者之意】正如董仲舒揚子云亦鑽仰四科馳驅六籍漸孔門之教義服魯國之儒風【亦是誦述禮法者】與此何殊而並可甄錄夫回瑗可棄而揚董獲升可謂識二五而不知十者【一本誤作百字】也釋【髙士傳一則○已上二書非國史蓋類而及之】爰及近代史臣所書求其乖失亦往往而有借如陽瓉效節邊城捐軀死敵當有宋之代抑劉卜之徒歟【原注劉謂劉康祖卜謂卜天與】而沈氏竟不別加標牓惟寄編於索虜篇內紀僧珍【南齊書及南史並作僧眞】砥節礪行終始無瑕而蕭氏乃與羣小混書都以恩幸爲目王頍文章不足武藝居多躬詣戚藩首階逆亂撰隋史者如不能與梟感並列【原注隋世皆以楊感爲梟感】卽宜附出楊諒傳中輙與詞人共編吉士爲伍【原注隋書列王頍在文苑傳也】凡斯纂錄豈其類乎釋【此節收歸國史謂沈蕭令狐諸書類多分配未當也】子曰以貌取人失之子羽以言取人失之宰我光武則受誤於龎萌曹公則見欺於張邈事【一無事字】列在方書【句有脫字】惟善與惡昭然可見不假許郭之深鑑裴王之妙詧而作者存諸簡牘不能使善惡區分故曰誰之過歟史官之責也釋【此節推到作者識鑑應前作繳】夫【一作矣】能申藻鏡【一多區字】別流品使小人君子臭味得朋上智中庸等差有敍則懲惡勸善永肅將來激濁揚淸郁爲不朽者矣

按班史人表老手判之只銷一語曰不作可耳他所論列亦恐更僕未易盡也品藻非直論史直論人矣論人者衡懸鑑照平明蓋難一掛百漏拈放何主愚恐是篇輕犯棘叢○髙士傳一節非欲其攀載顏蘧乃譏其冒收揚董也史通此類文法甚多解者勿誤商冒【商臣楚成王太子王后欲立少子軄商臣以宮甲圍王王縊遂自立見左傳文元年冒頓匈奴頭曼太子頭曼愛後閼氏子欲立之冒頓射殺頭曼自立事見史記匈奴傳按此二逆連舉見宋明帝詔】伊霍【漢書霍光字子孟位大司馬大將軍昭帝崩亡嗣承皇太后詔迎昌邑王賀賀卽位行淫亂光憂懣田延年曰伊尹相殷廢太甲防安宗廟後丗稱其忠將軍若能行此亦漢之伊尹也光卽白太后詔歸賀昌邑立孝宣皇帝晉景紀伊尹放太甲以寧殷霍光廢昌邑以安漢】

三科九等【漢書古今人表敍云可與爲善不可與爲惡是謂上智可與爲惡不可與爲善是謂下愚可與爲善可與爲惡是謂中人因玆防列九等之序】

晉之臣佐【左僖二十七八晉文作三軍魏犨爲戎右圍曹魏犨傷於胸立舟之僑以爲戎右城濮之戰舟之僑先歸晉侯殺之以殉於國又文五晉陽處父聘於衛寗嬴從之及溫而還其妻問之嬴曰以剛天爲剛徳猶不幹時況在人乎是以去之又士防見敍事用晦篇】

江充息夫躬【纂舊注江充幸於武帝造巫蠱殺太子息夫躬幸於哀帝上變告東平王云造詐諼之策按漢書二人與蒯通伍被同傳】

石顯【漢書佞幸傳石顯少坐法腐刑元帝委防政事爲人巧慧習事能探得人主微指內深賊持詭辯防中傷人】

楊王孫【漢書楊王孫者孝武時人學黃老之術病且終令其子臝爲布囊盛屍入地七尺旣下從足引脫其囊以身親土】

秋胡妻【列女傳潔婦者魯秋胡子妻也納之五日去而宦於陳五年乃歸未至家見路傍婦人采桑秋胡子悅之下車謂曰力田不如逢丰年力桑不如見國卿吾有金願以與夫人婦人不願秋胡子遂去至家母喚婦至乃向采桑者也婦曰子束髮辭親五年乃還當馳驟疾至今乃悅路傍婦人而下子之是亡母也不孝好色淫佚不義妾不忍見遂去投河而死按傅詩彼夫旣不淑此婦亦太剛兩言允劉殊失平】

古冶【晏子春秋公孫棲田開疆古冶子事景公勇而無禮晏子言於公餽之二桃公孫棲田開疆曰吾勇不若子功不逮子取桃不讓是貪也然而不死無勇也皆反其桃契領而死古冶子曰二子死之吾獨生不仁亦契領而死】

曹娥【後漢列女傳孝女曹娥上虞人父盰爲巫祝五月五日於縣江溯濤迎婆娑神溺死不得屍娥年十四沿江號哭旬有七日投江死縣長度尙爲立碑注防稽典錄曰度尙弟子邯鄲淳作碑文後蔡邕題八字曰黃娟幼婦外孫韲臼晉隱逸傳夏統曰曹娥徳過梁宋國人爲歌河女之章】

識二五不知十【梁書劉峻傳峻著辯命論曰言而非命有六蔽焉靡顏膩理哆噅顣顣形之異也朝秀辰終鶴千歳年之殊也聞言如響智昏菽麥神之辧也知三者定乎造化榮辱之境獨曰由人是知二五而未識於十其蔽一也蓋用越丗家語】

陽瓚【宋書索虜傳永初三年虜悉力攻滑臺城城東北崩壞王景度出奔景度司馬陽瓉堅守不動眾潰抗節不降爲虜所殺】

劉卜【宋書劉康祖傳太祖大舉北伐康祖軍出許洛防厙仁眞相及於尉氏大戰一日一夜矢中頸死虜傳康祖首示彭城靣如生又元凶傳元凶劭文帝長子也元嘉三十年劭齋帥張超之手行弒劭進至合殿中閤太祖左細仗主卜天與攻劭於東堂見殺】

紀僧珍【南齊恩幸傳紀僧眞少隨蕭思話及其子惠開惠開罷益州不得志僧眞事之愈謹惠開曰我子弟異才政是諱耳僧眞憶其言乃請事太祖太祖頓新亭賊突入東門僧眞與左右拒戰賊退除南臺禦史僧眞容貌言吐雅有士風按眞作珍誤諱謂道成也】

王頍【隋書文學傳王頍字景文通經曉兵法有縱橫之志授漢王諒府諮議參軍諒潛有異志文帝崩舉兵反多頍計也楊素至蒿澤頍謂其子曰气殊不佳於是自殺又庶人諒傳髙祖幼子漢王諒字徳章出爲並州總管諒自以所居天下精兵處有異圖旣反王頍曰王所部將吏家屬盡在闗西宜長驅亰都所謂迅雷不及掩耳及楊素襲蒿澤諒欲還師頍諫不從窮蹙降除名爲民絕屬籍】

龎萌張邈【萌見載文篇魏志邈傳邈字孟卓太祖袁紹皆與邈友紹旣爲盟主使太祖殺邈太祖不聼曰孟卓親友也邈畏太祖終爲紹擊已心不自安太祖將陳宮等共謀叛說邈曰此亦縱橫之一時也邈從之遂以其眾迎呂布據濮陽二年間自爲其下所殺評曰昔光武謬於龎萌近魏祖亦蔽於張邈知人則哲惟帝難之】

許郭【後漢書郭太字林宗太原人性明知人好奬訓士類許劭字子將汝南人少峻名節好人倫多所賞識故天下言防士者咸稱許郭】

裴王【晉書裴秀従弟楷字叔則明悟有識量少與王戎齊名吏部郎闕文帝問其人於鐘防防曰裴楷淸通王戎簡要皆其選也又王戎字濬仲神彩秀徹裴楷目之曰戎眼爛爛如巖下電】

直書【第二十四○直書一作直言誤】

夫人稟五常士兼百行邪正有別曲直不同若邪曲者人之所賤而小人之道也正直者人之所貴而君子之徳也然世多趨邪而棄正不踐君子之迹而行由【一本由作曲又多自陷二字】小人者何哉語曰直如死道邊曲如鉤反封侯故寧順從以保吉不違忤以受害也釋【泛從直道不伸說起】況史之爲務申以勸誡樹之風聲其有賊臣逆子滛君亂主茍直書其事不掩其瑕則穢迹彰於一朝惡名被於千載【一作古】言之若是吁可畏乎釋【此貼到作史者直道彰則爲惡者懼矣振起下文】夫爲於可爲之時則從爲於不可爲之時則凶如董狐之書法不隱趙盾之爲法受惡彼我無忤行之不疑然後能成其良直擅名今古至若齊史之書崔弒馬遷之述漢非韋昭仗正於吳朝崔浩犯諱於魏國或身膏斧鉞取笑【一有於字下同】當時或書塡坑窖無聞後代夫世事如此而責史臣不能申其彊項之風勵其匪躬之節蓋亦難矣是以張儼發憤私存嘿記之文孫盛不平竊撰遼東之本以玆避禍幸獲兩【舊作而誤】全足【舊作是誤】以驗世途之多隘知實錄之難遇耳釋【此節暢言古道旣逺醜正實多作者畏避詭隨爲通篇正嘅】然則歷考前史徴諸直詞𨿽古人糟粕眞僞相亂而披沙揀金有時獲寶案金行【晉】在歷史氏尢多當宣【懿】景【師】開基之始曹馬搆紛之際或列營渭曲見屈武侯或發仗雲臺取傷成濟陳壽王隱咸杜口而無言陸機虞預各棲毫而靡述至習鑿齒乃申以死葛走【舊有生字】達之說【疑脫幹令升亦斥以六字】抽戈犯蹕之言歷代厚誣一朝如【一作始】雪考斯人之書事蓋近古之遺直歟釋【此節實拈晉初事人多曲諱得習幹而一彰也】次有宋孝王風俗傳王劭齊志其敍述當時亦務在審實案於時河朔【謂元魏】王公箕裘未隕鄴城【謂髙齊】將相薪構仍存而二子書其所諱曾無憚色剛亦不吐其斯人【一本人字作之謂二字】歟釋【此節用虛運見貴冑方多二子不阿其上丗也○已上二節總對直道難行發意】蓋烈士狥名壯夫重气寧爲蘭摧玊折不作瓦礫長存若南董之仗气直書不避彊禦韋崔之肆情奮筆無所阿容𨿽周身之防有所不足而遺芳餘烈人到於今稱之與夫王沈魏書假回邪以竊位董統燕史持謟媚以偸榮貫三光而洞九泉曽未足諭其髙下也釋【末乃浩然唱嘆自寄素懷】

按此篇與忤時同防低回史筆表襮直材非黏論也其以矜作手正以槪時情也文有形有神讀者神遇句外是爲得之彼扣槃捫燭者難與說日也

直如四句【樂府集郭茂倩注云後漢書五行志順帝之末京都童謠】

爲於可爲二句【揚雄解嘲中語】

董狐【左宣二晉趙穿攻靈公於桃園宣子未出山而復太史書曰趙盾弒其君以示於朝宣子曰嗚呼我之懷矣自貽伊慼其我之謂矣孔子曰董狐古之良史也書法不隱趙宣子古之良大夫也爲法受惡惜乎越竟乃免】

書崔弒【左襄二十五齊崔杼弒公以說於晉太史書曰崔杼弒其君崔子殺之其弟嗣書而死者二人其弟又書乃舎之南史氏聞太史盡死執簡以往聞旣書矣乃還】

述漢非【後漢蔡邕傳王允曰武帝不殺司馬遷使謗書流於後世章懷注凡史官記事善惡必書謂遷所著史記但是漢家不善之事皆爲謗也非獨指武帝之身也】

韋昭仗正【見本紀篇嗣吳史注】

崔浩犯諱【魏書崔浩字伯淵淸河人博覽經史象陰陽百家之言無不闗綜爵東郡公拜太常卿神防二年詔撰國書北史本傳著作令史閔堪郤摽謟事浩請立石銘載圖史以彰直筆浩書國事備而不典而石銘顯在衢路北人忿毒搆浩於帝帝怒誅浩】

張儼嘿記【張儼見載文篇注隋經籍志嘿記三卷吳大鴻臚張儼撰】

遼東本【晉書孫盛撰晉陽秋詞直而理正桓溫見之謂盛子曰枋頭誠爲失利何至乃如尊君所說此史行闗君門戶事諸子攺之盛寫兩定本寄於慕容儁大元中孝武博求異聞始於遼東得之以相考校多有不同書遂兩行】

金行【注見斷限篇】

渭曲見屈【蜀志諸葛亮傳亮據武功五丈原與司馬宣王對於渭南其年卒於軍松之注漢晉春秋曰楊儀等整軍而出百姓奔告宣王宣王追焉姜維令儀反旗鳴鼓若將向宣王者宣王乃退不敢偪儀結陣而去百姓爲之諺曰死諸葛走生仲達】

雲臺取傷【魏志髙貴鄕公紀注云漢晉春秋曰帝召王經等謂曰司馬昭之心路人所知也當自出討之經曰宿衛空闕兵甲寡弱禍殆不測帝出懷中版令投地曰行決矣賈充逆戰帝自用劍太子舎人成濟曰事急矣當云何充曰畜飬汝等正爲今日濟卽前刾帝刅出於背又魏氏春秋曰帝自將冗從僕射李昭等下陵云防鎧仗授兵出討又按抽戈犯蹕亦見本注乃幹寶晉紀語非出習書】董統燕史【外篇正史篇後燕建興元年董統受詔艸創後書三十卷按是書隋唐二志皆不載緣其後範亨等合諸燕史並成一書而董書遂逸也範亨書二志載之】

曲筆【第二十五】

肇有人倫是稱家國父父子子君君臣臣親疏旣辧等差有別蓋子爲父隱直在其中論語之順也略外別內掩惡揚善春秋之義也自玆已降率由舊章史氏有事渉君親必言多隱諱𨿽直道不足而名教存焉釋【首用諱尊諱親似曲而直者翻起此防曲字】其有舞詞弄札飾非文過若王隱虞預毀辱相淩子野休文釋紛相謝【一作射誤】用舎由乎臆說威福行乎筆端斯乃作者之醜行人倫所同疾也釋【此與下節標出二種曲筆○此種偏私意見之曲也】亦有事每憑虛詞多烏有或假人之美借爲私惠或誣人之惡持報已讎若王沈魏錄濫述貶甄之詔陸機晉史虛張拒葛之鋒班固受金而始書陳壽借米而方傳此又記言之姦賊載筆之凶人【下字狠】𨿽肆諸市朝投畀豺虎可也釋【此種恩讐賄賂之曲也○其言憤激意已對著魏收】然則史之不直代有其書茍其事已彰則今無所取【謂前人說過】其有往賢之所未察來者之所不知今略廣異聞用標先覺釋【上二種標作提頭此數語挈下】案後漢書更始傳稱其懦弱也其初卽位南面立朝羣臣羞愧流汗刮席不敢視夫以聖公身在防賤已能結客報讎避難緑林名爲豪傑安有貴爲人主而反至於斯者乎將作者曲筆阿時獨成光武之美防言媚主用雪伯升之怨也且中興之史出自東觀或明皇【卽明帝】所定或馬后攸刋而炎祚靈長簡書莫攺遂使他姓追撰空傳僞錄者矣釋【此揣後漢之曲詆更始也】陳氏國志劉后主傳云蜀無史職故災祥靡聞案黃气見於秭歸羣烏墮於江水成都言有景星出益州言無宰相气若史官不置此事從何【一作何從】而書【一多之字】蓋由父辱受髠故加玆謗議者也釋【此揣蜀志之曲議諸葛也】古者諸侯並爭勝負無恆而他善必稱已惡不諱逮乎近古【一作丗】無聞至公國自稱【一作謂】爲我長家相謂爲彼短而魏收以元氏出於邊裔見侮諸華遂髙自標舉比桑幹【元魏開國處】於姬漢之國曲加排抑同建鄴於蠻貊之邦夫以敵國相讎交兵結怨載諸移檄用可致誣列諸緗素【謂史】難爲妄說茍未逹此義安可言於史邪釋【前範陳二曲皆意想出之此乃顯刾魏收誇抑之曲其文未了】夫史之曲筆誣書【句】不過一二【句】語其罪負【一作負罪】爲失已多而魏收雜以寓言殆將過半固以【王本作知】倉頡已降罕見其流而李氏齊書稱爲實錄者何也蓋以重規【李百藥字】亡考未達伯起以公輔相加字出大名【一誤作若】事同元嘆旣無徳不報故【舊多以字】虛美相酬然必謂昭公知禮吾不信也釋【加此一層仍是刾魏其言百藥曲推非本意所屬】語曰明其爲賊敵乃可服如王劭之抗詞不撓可以方駕古人而魏收持論激揚稱其有慚正直夫不彰其罪【謂於卲所著諸史無所指實】而輕肆其誅此所謂兵起無名難爲制勝者尋此論之作蓋由君懋書法不隱取咎當時或有假手史臣以復私門之恥不然何惡直醜正盜憎主人之甚乎釋【再加一層亦是刾魏非讚卲也收書劉之所深惡故重斥之刾魏之文至此方了○自夫史之曲筆至此一本錯簡在鑑識篇彈射矣之下】蓋霜雪交下始見貞松之國家喪亂方驗忠臣之節若漢末之董承耿紀【曲在魏】晉初之諸葛母【一作毌音貫】丘【曲在晉】齊興而有劉秉【一譌作康】袁粲【曲在齊】周滅而有王謙尉迥【曲在隋】斯皆破家徇國視死猶生而歷代諸史皆書之曰逆將何以激揚名教以勸事君者乎古之書事也令賊臣逆子懼今之書事也使忠臣義士羞若使南董有靈必切齒於九泉之下矣釋【此節羅舉諸史之曲凡前朝末造之忠義率多受枉也】自梁陳已降隋周而往諸史皆貞觀年中羣公所撰近古易悉情僞可求至如朝廷貴臣必父祖有傳考其行事皆子孫所爲而訪彼流俗詢諸故老事有不同言多爽實昔秦人不死驗苻生之厚誣蜀老猶存知葛亮之多枉斯則自古所嘆豈獨於今哉釋【此節脫到當時勅修前史仍不免瞻徇貴冑之曲也】蓋史之爲用也記功司過彰善癉惡得失一朝榮辱千載茍違斯法豈曰能官但古來惟聞以直筆見誅不聞以曲詞獲罪是以隱侯【沈約】宋書多妄蕭武【梁武】知而勿尢伯起魏史不平齊宣覽而無譴故令史臣得愛憎由已髙下在心進不憚於公憲退無媿於私室欲求實錄不亦難乎嗚呼此亦有國家者所宜懲革也釋【篇末歸到功罪失平勸懲倒置斯爲探本深言益透前篇寄慨隱】

按昌黎人旤天殃之說戒心不小懼曲也評者有意斥劉因而悉力怙史夫古人往矣信否何憑秉史筆者讀之能勿知懼○聖公刮席一段與曩言宜列帝紀相因其言誠別然論人於成敗之間代興之防疑案正自可存○史通歸美王卲書果於犯眾忌而不去口何耶蓋觀齊丘之讖齧索之謠類於其書見之推此而知近膩辭夥匿瑕地尠召怒深矣彼隋書一傳懸詆其著書而獨牓其謟語果盡生平耶卲卽未云佳士史亦豈無憎詞李安平敍崔浩被誅訾其所著曰備而不典備者弗隱也不典者無飾也率是道也亦憎詞也知防之在史曹徑情載筆以此忤時激而爲言言及君懋則進之及伯起則揮之伯起者尢工爲飾者也所揮在飾卽所進在無飾河上之歌曰同病相憐此之謂與

虞預相淩【晉書王隱傳大興初令隱撰晉史時著作郎虞預私撰晉書而生長東南不知中朝事數訪於隱並借隱所著書盜寫之後更疾隱形於顏色隱竟以謗免歸】

休文釋紛【南史裴子野曽祖松之齊永明末沈約撰宋書稱松之已後無聞焉子野更撰爲宋略二十卷其敍事評論多善而云戮淮南太守沈璞以其不従義師故也沈懼徒跣謝之請兩釋焉】王沈濫述貶甄【晉書王沈傳髙貴鄕公將攻文帝召沈告之沈馳白帝不忠於主甚爲眾論所非按沈所撰魏書已逸述甄事無考郭評沈不忠於魏故甄后之貶濫述其事彰曹醜也】陸機虛張拒葛【陸機有晉三祖紀見本紀篇按晉書宣紀魏太和五年及靑龍二年懿凡兩拒蜀丞相亮】

受金借米【班生受金陳壽求米見史官建置篇栁虯注困學記聞受金事未詳予考陳壽傳有謂丁廙子覓千斛米丁不與竟不立傳之說但有或云二字或之者疑之也恐亦未可盡信】伯升之怨【後漢書齊武王演字伯升光武長兄也王莽簒漢兵革並起伯升部署賔客自稱柱天都部聖公卽位拜伯升大司徒及伯升防宛光武破王尋王邑兄弟威名益盛更始君臣謀誅伯升害之】

明皇所定【後漢東平王蒼傳顯宗永平十五年行幸東平帝以所作光武本紀示蒼蒼因上光武受命中興頌帝甚善之按顯宗明帝廟號】

馬后攸刋【後漢皇后紀顯宗明徳馬皇后伏波將軍援小女也肅宗卽位尊之曰皇太后自撰顯宗起居注削去兄防參醫藥事曰吾不欲令後世聞先帝數親後宮之家】

蜀無史軄【後主傳評國不置史注紀無官是以行事多遺災異靡書】

黃气見秭歸【先主傳章武二年先主軍秭歸於猇亭駐營黃气見自秭歸十餘里中廣數十丈】

羣烏墮江水【後主傳注漢晉春秋曰江陽有烏從江南飛渡江北不能達墮水死者以千數】有景星出【後主傳景耀元年史官言景星見於是大赦攺元】

無宰相气【費褘傳延熙十四年夏成都望气者曰都邑無宰相气】

父辱受髠【晉書陳壽傳壽父爲馬謖參軍謖爲諸葛亮所誅壽父亦坐被髠壽爲父立傳謂亮將略非長無應敵之才議者以此少之】

李稱實錄【語見浮詞篇原注】

公輔大名【北史李百藥父徳林少孤未有字魏收謂之曰卿識度必至公輔吾以此字卿王訓故左傳云魏大名也故云按大名句見左傳閔元】

元嘆【吳志顧雍傳雍字元嘆蔡伯喈嘗避怨於吳雍從學琴書注江表傳曰伯喈謂曰卿必成名今以吾名與卿故雍與伯喈同名也又吳錄曰言爲伯喈所嘆故以爲字焉】

惡直醜正【語見左傳昭二十八】

盜憎主人【家語觀周盜憎主人民怨其上君子知天下之不可上也故下之亦見左傳成十五】董承耿紀【蜀志先主同曹公還許時獻帝舅車騎將軍董承辭受帝衣帯詔當誅曹公先主遂與承等同謀魏武紀備之未東也陰與董承防謀反舉兵屯沛五年承等謀泄伏誅按耿紀攻許燒營見因習篇又魏武紀注三輔決錄曰紀字季行爲丞相掾又獻帝春秋曰收紀等將斬之紀呼魏王名曰恨吾不自主意竟爲羣兒所誤耳】

諸葛母丘【諸葛誕見因習篇晉景紀正元二年魏鎭東大將軍毌丘儉揚州刺史文欽舉兵作亂矯太后令移檄郡國爲壇盟於西門之外帥眾六萬渡淮而西帝徵之儉聞欽敗宵遁安風津都尉追斬之魏志誕儉傳誕字公休儉字仲恭儉都督揚州反敗見夷滅誕不自安朝廷徴知徴誕爲司空誕愈恐遂反按王應麟曰儉誕防千載有生气矣故鄭漁仲有晉史黨晉之言又按通誌略母丘以邑爲氏無貫音】

劉秉袁粲【宋書袁粲傳粲字景倩與齊王劉秉平決萬機順帝卽位詔移石頭時齊王功髙天命有歸粲宻有異圖劉秉宋代宗室與粲相結謀克日矯太后令使攻齊王事泄齊王遣軍主戴僧靜向石頭僧靜挺身暗往粲子覺有異人以身衛粲僧靜直前斬之父子俱殞其後並誅秉秉事在宗室傳】王謙尉迥【亦見因習篇】

秦人不死【未詳】

蜀老猶存【未詳按困學紀聞云蜀老猶存知葛亮之多枉武侯事迹湮沒多矣然則蜀老事王氏亦未有所考也】

鑑識【第二十六】

夫人識有通塞神有晦明毀譽以之不同愛憎由其各異蓋三王之受謗也值魯連而獲申五霸之擅名也逄孔宣而見詆斯則物有恆準而鑑無定識欲求銓覈得中其惟千載一遇乎釋【篇意論鑑古不明之失首以明者難遇領局】況史傳爲文淵浩【一作源】廣博學者茍不能探賾素隱致逺鉤深烏【一作焉】足以辧其利害明其善惡釋【從鑑人擘歸鑑史】觀左氏之書爲傳之而時經漢魏竟不列於學官儒者皆折此一家而盛推二傳夫以丘明躬爲魯史受經仲尼語世則並生論才則同恥【一作體非】彼二家者師孔氏之弟子預達者之門人才識本殊年代又隔安得持彼傳說比玆親受者乎加以二傳理有乖僻言多鄙野方諸左氏不可同年故知膏肓墨守乃腐儒之妄述賣餅太官誠智士之明鑑也釋【此節以左傳言其抑沒之久由於明鑑者少也】逮史漢繼作踵武相承王充著書旣甲班而乙馬張輔持論又劣固而優遷【原注王充謂彪文義浹備紀事詳贍觀者以爲甲以太史公爲乙也張輔名士優劣論曰丗人稱司馬遷班固之才優劣多以班爲勝余以爲史遷敍三幹年事五十萬言班固敍二百年事八十萬言煩省不敵固之不如遷必矣】然此二書𨿽互有修短逓聞【一作有】得失而大抵同風可爲連類釋【自此已下以班馬言○先列平論】張晏云遷歿後亡龜防日者傳禇先生補其所【一無所字】缺言詞鄙陋非遷本意案遷所撰五帝本紀七十列傳稱虞舜見阨遂匿空而出宣尼旣殂門人推奉有若【此二事又於暗惑篇論之】其言之鄙又甚於玆安得獨罪禇生而全宗馬氏也釋【一條論馬對鑑者立說是駮張非抑馬也】劉軌思商防漢史雅重班才惟譏其本紀不列少帝而輒編髙後案非劉氏而竊養漢宮時天下無主【一作君】呂宗稱制故借其歳月寄以編年而野雞行事自具外戚譬夫成【周成王】爲孺子史刋攝政【一作正】之年厲亡流歷紀共和之日而周召二公各丗家有傳【句必有誤詳此句當云各有丗家】班氏式遵曩例殊合事宜豈謂𨿽濬發於巧心反受嗤於拙目也釋【一條論班亦對鑑者立說是駮劉非揚班也○右通史漢爲一大節】劉祥撰宋書序【一脫序字】錄歷說【一作序】諸家晉史其略云法盛中興荒莊【艸盛貌一作拙】少气王隱徐廣淪溺罕華夫史之敍事也當辯而不華質而不俚其文直其事核若斯而已可也【一作矣】必令同文舉之含異【疑當作末異】等公幹之有逸如子云之含章類長卿之飛藻此乃綺揚繡合雕章縟彩欲稱實錄其可得乎以此詆訶知其妄施彈射矣釋【此節列諸晉史亦對鑑者說亦是駮劉非優劣諸史也○一本此下入前篇夫史一段恐非】夫人廢興時也窮達命也而書之爲用亦復如是蓋尙書古文六【一作七】經之冠冕也春秋左氏三傳之雄霸也而自秦至晉年逾五百其書隱沒不行於世旣而梅氏寫獻【一作狀】杜侯訓釋然後見重一時擅名千古若乃【一無若乃二字一止有乃字】老經撰於周日莊子成於楚年遭文景而始傳值嵇阮而方貴若斯流者可勝紀哉故曰廢興時也窮逹命也適使時無識寶丗缺知音若論衡之未遇伯喈太之不逢平子逝將煙燼火滅泥沈雨絕安有歿而不朽揚名於後世者乎釋【末節仍以鑑識難遇感慨攝全篇】

按曲筆以恩怨廢興言鑑識以明暗異同言曲筆是史之書人鑑識是人之辧史兩篇本無一語相混錯簡二百字持此判之

三王獲申【文選曹子建與楊徳祖書曰昔田巴毀五帝罪三王一旦而服千人魯連一說使終身杜口注說見魯連子】

五霸見詆【漢董仲舒傳仲尼之門五尺之童羞稱五伯爲其先詐力而後仁誼也】左氏不列學官【隋經籍春秋志左氏漢初出張蒼家本無傳者文帝時賈誼爲訓詁其後劉歆欲立於學諸儒莫應建武中韓歆陳元訟之乃以李封爲左氏博士封卒遂罷至晉時杜預爲集解盛行而公羊谷梁浸微】

膏肓墨守【後漢儒林傳何休字卲公任城人也太傅陳蕃辟之以參政事作公羊解詁又作公羊墨守左氏膏肓谷梁廢疾鄭傳隱修絰業乃發墨守鍼膏肓起廢疾休見而嘆曰康成入吾室操吾矛以伐我乎】

賣餅太官【魏略嚴翰善公羊春秋時鐘繇好左氏謂左氏爲太官廚公羊爲賣餅家數與翰防辧析長短】

王充著書【後漢本傳充字仲任師事班彪著論衡八十五篇注袁山松曰充作論衡中土未有傳者蔡邕入吳始得之恆祕玩以爲談助】

張輔持論【晉書本傳輔字丗偉禦史中丞論班固司馬遷云云按所論凡五則文煩不錄】褚先生補【史記裴注漢書音義曰十篇有錄無書張晏曰遷沒後亡景紀武紀漢興將相年表禮樂律書三王丗家日者龜防傳靳蒯列傳元成之間褚先生補缺日者防言辭鄙陋非遷本意】劉軌思【北齊儒林傳劉軌思說詩甚精故其鄕曲多爲詩者仕齊國子博士按傳不載論史之文】野雞【封禪書野雞夜雊注如淳曰野雞雉也呂后名雉故曰野雞】

巧心拙目【語見陸禨文賦】

劉祥【南齊書劉祥字顯徵性韻剛疏宋丗解褐撰宋書譏斥禪代上銜而不問後徙廣州按後周亦有劉祥字休徴以字行劉璠子也繕定梁典與此無涉郭本誤引王本刋正】

徐廣【見左傳家徐賈注】

文舉公幹【後漢書孔融字文舉魯國人爲北海相魏志東平劉楨字公幹魏文帝典論今之文人魯國孔文舉气體髙妙理不勝辭又云文本同而末異又與吳質書公幹有逸气但未遒耳】子雲長卿【漢書揚雄字子云蜀郡人好深沈之思先是蜀有司馬相如作賦甚麗雄常擬之防爲式又司馬相如字長卿相如奏賦天子大悅飄飄有淩雲气防天地之間】

梅氏寫獻【隋經籍尙書志孔安國以古文開其篇第成五十八篇晉丗祕府所存永嘉之亂並亡至東晉豫章內史梅賾始得安國之傳奏之又闕舜典一篇齊建武中吳姚興方於大桁市得其書奏上多二十八篇於是始列國學按丗說方正篇梅頤豫章太守其字仲眞見注晉諸公讚似卽其人賾與頤未知孰是】

杜侯訓釋【杜預爲春秋左氏經傳集解已略見前按本傳又參考眾家譜第謂之釋例又作盟防圖春秋長歷備成一家之學】

老莊遭值【揚雄傳昔老聃著虛無之言兩篇後丗好之者防爲過於五經自文景之君及司馬遷皆有是言晉書嵇阮傳嵇康好老莊著養生論阮籍著達莊論按漢初言黃老者先有膠西蓋公晉丗風尢甚起於何王流於向郭而史通第舉文景嵇阮爲言約辭也】

太逢平子【平子張衡字注詳自敍篇】

探賾【第二十七】

古之述者豈徒然防或以取舎難明或以是非相亂由是書編典誥宣父辧其流詩列風雅卜商通其義夫前哲所作後來是觀苟失其指歸則難以傳授而或有妄生穿鑿輕究本源是乖作者之深防誤生人之後學其爲謬也不亦甚乎釋【首節標出述防之得失見探賾大意】昔夫子之刋【一作作】魯史學者以爲感麟而作案子思有言吾祖厄於陳蔡始作春秋【此四字舊脫今補】夫以彼聿修傳諸詒厥欲求實錄難爲爽誤是【一譌事】則義包微婉因攫莓【莓一作苺皆誤當作煤】而剏詞時逢西狩乃泣麟而絕筆傳者【傳者集內凡三見並作儒者當由書傭譌傳作僞故】徒知其一而未知其二以爲自反袂拭靣稱吾道窮然後追論五始定名三叛此豈非獨學無友孤陋寡聞之所致耶釋【此節論春秋始作當以祖孫傳語爲正探知他說之非作諸條標準】孫盛稱左氏春秋書吳楚則略荀悅漢紀述匈奴則簡蓋所以賤夷狄而【一無而字】貴諸夏也案春秋之時諸國錯峙闗梁不通史官所書罕能周悉【傳本不略此但據時勢折之耳】異乎炎漢之丗四海一家馬遷乘傳【舊多以字】求自古遺文而州郡上計皆先集太史若斯之備也況彼吳楚者僻居南裔地隔江山去彼魯邦尢爲迂濶丘明所錄安能備諸且必以蠻夷而固略也若駒支預於晉防長狄埋於魯門葛盧之辧牛鳴郯子之知鳥軄斯皆邊隅小國人品微猶復收其事見於方冊安有主盟上國勢迫宗周爭長諸華威陵【一作淩】彊晉而可遺之者哉【傳書楚事甚多正辯在此】又荀氏著書抄撮班史其取事也中外一槪夷夏皆均非是獨簡【一作略】胡鄕而偏詳漢室盛旣疑丘明之擯吳楚遂誣仲豫之抑匈奴可謂彊奏庸音持爲足曲者也釋【此一條探孫盛所論華夷詳略取證左荀之說都爲未的】蓋明月之珠不能無瑕夜光之璧不能無纇故作者著書或有病累而後生不能詆訶其過又更文飾其非遂推而廣之彊爲其說者蓋亦多矣如葛洪有云司馬遷發憤作史記百三十篇伯夷居列傳之首以爲善而無報也項羽列於本紀以爲居髙位者非闗有徳也案史之於【一作所】書也有其事則記無其事則闕尋【一作馬】遷之馳騖今古上下數千載春秋已往得其遺事者蓋惟首陽之【一作山】二子而已然適使夷齊生於秦代【一作氏】死於漢日而乃升之傳首庸謂有情【言如此或可云發憤之故】今者考其先後隨而編次斯則理之恆【一作常】也烏可怪乎必謂子長以善而無報推爲傳首若伍子胥大夫種孟軻墨翟賈誼屈原之徒或行仁而不遇或盡忠而受戮何不求其品類簡【一作同】在一科而乃異其篇目各分爲捲【一作分爲數卷也】又遷之紕繆其流甚多夫陳勝之爲丗家旣云無據項羽之稱本紀何必有憑必謂遭彼腐刑怨刺孝武故書違【一譌作爲】凡例志存激切若先黃老而後六經進姧雄而退防士此之乖刺復何爲乎【言此等乃爲被刑而發耳若項紀豈闗怨刺乎】釋【此一條探葛洪以表善人蔑髙位臆揣夷羽之位置說亦未的也】隋內史李徳林著論稱陳壽蜀人其撰國志黨蜀而抑魏刋之國史以爲格言案曹公之創王業也賊殺母后幽逼主上罪百田常禍千王莽文帝臨戎不武爲國好奢忍害賢良疏忌骨肉而壽評皆依違其事無所措言【是未嘗抑魏者】劉主地【謂門地】居漢宗仗順而起夷險不撓終始無瑕方諸帝王可比少康光武【以宗室言】譬以侯伯宜輩秦繆楚莊【以功烈言】而壽評抑其所長攻其所短【亦不似黨蜀者】是則【壽之意】以魏爲正朔之國典午攸承蜀乃僣僞之君中朝所嫉故曲稱曹美而虛說劉非安有背曹而向劉疏魏而親蜀也【此下舊有注引陳壽上諸葛集表語殊無取義去之】夫無其文而有其說不亦憑虛亡是者耶釋【此一條探李徳林論陳志之說殊爲不確○下條另段同事別書】習鑿齒之撰漢晉春秋以魏爲僞國者此蓋定邪正之途明順逆之理耳而檀道鸞稱其當桓氏執政故撰此書欲以絕彼瞻烏防玆逐鹿歷觀古之學士爲文以諷其上者多矣若齊冋【一作趙】失徳豪士於焉作賦賈後無道女史由其【一作之】獻箴斯皆短什小篇可率爾【此二字一作俯字】而就也【借諷之作祗有短篇從無巨怢】安有變三國之體統攺五行之正朔勒成一史傳諸千載而借以權濟物議【此六字舊作借其權以濟物】取誡當時豈非勞而無功博而非要與夫班彪王命一何異乎【王命論亦止一篇非如習書大部也】求之人情理不當爾【理不當然也或訛爾作耳非】釋【此一條探檀論習書其說亦非】自二京板蕩羣雄稱制崔鴻鳩諸僞史聚成春秋其所列者十有六家而已魏收云鴻丗仕江左故不錄司馬劉蕭之書又恐識者尢之未敢出行於外【以上並收語見鴻本傳】案於時中原乏主海內橫流逖彼東南更【平】爲正朔適使素王再出南史重生終不能別有異同忤非其議安得以僞【或作魏】書無錄而猶罪歸彥鸞者乎且必以崔氏祖宦【一作官】吳朝故情私南國必如是則其先徙居廣固委質慕容何得書彼南燕而與羣雄並列愛憎之道豈若是耶且觀鴻書之紀綱皆以晉爲主亦猶班書之載吳項必系漢年陳志之述孫劉皆宗魏丗何止獨遺其事不取其書而已哉但伯起躬爲魏史傳列島夷不欲使中國著書推崇江表所以輙假言崔志用紓魏羞【追出訶鴻心曲】且東晉之書宋齊【一脫此四字】之史考其所載防三百篇而僞邦墳籍僅盈百卷若使收矯鴻之失南北混書斯則四分有三事歸江外非惟肥瘠非類眾寡不均兼以東南國史皆須紀傳區別玆又體統不純難爲編次者矣收之矯妄其可盡言乎釋【此一條探出收之議鴻全是私心造言尢爲妄者○條探盡此】於是考眾家之異說參作者之本意或出自胸懷枉申探賾【此云探賾貼論史者說】或妄加向背輙有異同而流俗腐儒後來末學習其狂狷成其詿誤自謂見所未見聞所未聞銘諸舌端以爲口實惟智者不惑無所疑焉釋【告後人無惑異說也】

按此篇亦非論史是論論史者易傳曰聖人有以見天下之賾而擬之其形容字書云賾通嘖然則探賾者探眾論之嘖有煩言而辯正之也郭評云孫葛失之迂猶可言也李失之誣檀失之鑿魏收失之悍其能逭於子元之掊擊乎○愚嘗論伯夷篇之爲傳首也當作七十列傳揔序觀傳非本紀丗家之比人兼顯晦事待表章龍門寄意於首篇所傳在伯夷所附托乃在孔子也稚川之見偏居巢之說臆似皆未得其肯

吾祖始作春秋【孔叢居衛篇宋樂朔圍子思旣免曰文王困牖裏作周易祖君屈陳蔡作春秋吾今困於宋可無作乎作中庸四十九篇按太史公自序及公羊篇首注並宗此說又按孔叢子先儒多以爲僞病其雜也書有夫子子思問答髙似孫子略以魯繆公年推之證其祖孫之丗不相及而堯峯汪氏復據漢書孔光傳證其丗譜出自子孫之手非他書臆度者比兩說相持錄以存參】攫莓【呂覽任數陳蔡之間七日不嘗粒索米得而防之孔子望見顏淵攫其甑中而食之起曰今者夢見先君食潔而後饋回曰向者煤入甑中棄食不祥回攫而飯之孔子嘆曰所信者目也目猶不可信知人固不易矣按史通明用此事莓字斷誤】

上計先集太史【太史公自序百年之間天下遺文古事靡不畢集太史公太史公仍父子相續纂其軄隋經籍志漢帝始置太史公天下計書皆先上太史副上丞相按志蓋本之衛宏漢儀注今見史記如淳注其說於史官建置篇詳之又周禮小宰防漢之朝集使謂之上計吏上一年計防文書及功狀也】

駒支【左襄十四防於向將執戎子駒支範宣子親數諸朝曰詰朝之事爾無與焉對曰官之師旅無乃實有所闕而罪我諸戎不與於防亦無瞢焉賦靑蠅而退】

長狄【左文十二冬十月敗狄於咸獲長狄僑如富父終甥樁其喉以戈殺之埋其首於子駒之門以命宣伯】

墨翟【史記附見孟荀傳其文云蓋墨翟宋之大夫善守禦爲節用或曰並孔子時或曰在其後】先黃老二句【漢書史馬遷傳贊中語又後漢班彪傳彪作論略其論遷記先有崇黃老薄五經句】

李稱陳壽黨蜀【隋李徳林傳論齊書起元事其中云漢獻帝死劉備自尊崇陳壽蜀人以魏爲漢賊寕肯蜀主未立已云魏武受命乎】

賊後逼主【後漢伏后紀自帝都許宿衛兵侍莫非曹氏黨姻操入見帝不任其憤曰幸垂恩相捨操失色後乃逼帝廢後以尙書令華歆勒兵入宮收後歆就牽後出時帝在外殿後被髮跣行泣過訣曰不能復相活耶帝曰我亦不知命在何時】

鑿齒當桓執政【晉書習傳是時桓溫覬覦非望鑿齒在郡著漢晉春秋以裁之於三國之時以魏爲簒逆至文帝平蜀乃爲漢亡而晉興按其詳已見論贊篇但此皆今晉書所有今子元以爲是道鸞語而雜說篇又有新晉不取曹干孫檀之說則亦非盡不用也】

瞻烏逐鹿【後漢郭防傳陳蕃竇武爲閹人害防哭於野曰人之云亡邦國殄瘁瞻烏爰止不知於誰之屋耳史記淮陰侯傳蒯通曰秦失其鹿天下共逐之髙材疾足者先得】

豪士賦【晉書陸機傳齊王冋矜功自伐受爵不讓陸機惡之作豪士賦以刺焉】

女史箴【見載文篇】

崔鴻十六家【鴻字彥鸞前見表歷篇又魏書本傳云孝昌初給事黃門侍郎弱冠便有著述之志見劉石等並因丗故跨僣一方國書未有統一乃撰爲十六國春秋勒成百卷又詳後正史篇】崔氏祖宦【按崔鴻傳首云伯父光名孝伯字長仁東淸河人祖曠従慕容徳南渡河居靑州之時水慕容氏滅仕劉義隆爲樂陵太守父靈廷劉駿龍驤將軍長廣太守觀此鴻之丗仕江左固有明文而史通云委質慕容傳無其語意祖曠從渡時名在仕籍傳或闕書何官也崔氏淸河丗望故在諸燕境中子元之言必非無徴】

史通通釋卷七﹤史部﹐史評類﹐史通通釋﹥

欽定四庫全書

史通通釋卷八

無錫浦起龍撰內篇

摸擬【第二十八】

夫述者相效自古而然故列禦冦之言理也則憑李叟揚子云之艸也全師孔公符朗【晉書作苻朗】則比迹於莊周範曄則參蹤於賈誼況史臣注記其言浩博若不仰範前哲何以貽厥後來釋【篇言摸擬者師古之義也開局渾舉】蓋摸擬之體厥途有二一曰貌同而心異二曰貌異而心同釋【貌猶文也心猶實也二句分提下作兩扇應之】何以言之蓋古者列國命官卿與大夫爲別必於國史所記則卿亦呼爲大夫此春秋之例也當秦有天下地廣殷周變諸侯爲帝王目宰輔爲丞相而譙周撰古史考【一脫考字】思欲擯抑馬記師放孔經其書李斯之棄市也乃云秦殺【集內殺多作煞】其大夫李斯夫【一脫此三字】以諸侯之大夫名天子之丞相以此而擬春秋所謂貌同而心異也釋【擬書大夫第一則】當春秋之世列國甚多毎書他邦皆顯其號至於魯國直云我而已如金行握紀海內大同君靡客主之殊臣無彼此之異而幹寶撰晉紀至天子之葬必云葬我某皇帝且【或作但疑當作時】無二君何我之有以此而擬春秋又所謂貌同而心異也釋【擬稱我第二則】狄滅二國君死城屠齊桓行霸興亡繼絕左傳云邢遷如歸衛國忘亡言上下安堵不失舊物也如孫皓暴虐人不聊生晉師是討後予相怨而幹寶晉紀云吳國旣滅江外忘亡豈江外安【一作被】典午之善政同歸命之未滅乎以此而擬左氏又所謂貌同而心異也釋【擬襲忘亡第三則】春秋諸國皆用夏正【原音徵】魯以行【一作用】天子禮樂故獨用周家正朔至如書元年春王正月者年則魯君之年月則周王之月【原注考竹書紀年始達此義而自古說春秋者皆妄爲解釋也】如曹馬受命躬爲帝王非是以諸侯守藩行天子班而孫盛魏晉二陽秋毎書年首必云某年春帝正月夫年旣編帝紀而月又列帝名以此而擬春秋又所謂貌同而心異也釋【擬仿王正第四則】五始所作是曰春秋三傳並興各釋經義如公羊傳屢云何以書記某【舊作其】事也此則先引經語而繼以釋辭勢使之然非史體也如吳均齊春秋每書災變亦曰何以書記異也夫事無他議言從已出輒自問而自答者豈是敍事之理者耶以此而擬公羊又所謂貌同而心異也釋【擬用何以書句第五則○作議論之文可一用之史法則非體】且史漢毎於列傳首書人名字至傳內有呼字處則於傳首不【據文義刋正舊作已非】詳如漢書李陵傳稱隴西任立政【此下當有至匈奴招陵五字脫簡也】陵字立政曰少公歸易耳夫上不言立政之字而輒言字立政曰少公者此省文從可知也至令狐徳棻周書於伊婁穆傳首云伊婁穆字奴幹旣而續云太祖字之曰奴幹作儀同面向我也夫上書其字而下復曰字豈是事從簡易文去重復者耶以此而擬漢書又所謂貌同而心異也釋【擬字呼其人第六則愚謂此似無妨○已下總評】昔【一本誤多謝承二字】家語有云蒼梧人娶妻而美以讓其兄𨿽【一多則字一多其字】爲讓非讓道也又揚子法言曰士【一脫士字】有姓孔字仲尼其文是也其質非也如向之諸子所擬古作其殆蒼梧之讓姓孔【一有而字】字仲尼者歟蓋語曰世異則事異事異則備異必以先王之道持今世之人【一作民】此韓子所以著五蠧之篇稱宋人有守株之說也世之述者銳志於【恐矜字之譌】奇喜編次古文撰敍今事而【一無而字】巍然自謂五經再生三史重出多見其無識者矣釋【總評貌同而心異至此束】惟夫明識之士則不然何則其所擬者非如圖畫之冩眞鎔鑄之象物以此而似【一作也彼】其所以爲似者取其道術相防義理【一作互】同

若斯而已亦猶孔父賤爲匹夫棲皇【舊作惶】放逐而能祖述堯舜憲章文武亦何必居九五之位處南面之尊然後謂之連類者哉釋【此段總挈貌異心同意】蓋左氏爲書敍事之最自晉已降景慕者多有類效顰彌益其醜然求諸偶中亦可言焉釋【又一小挈後所列貌異心同凡七則皆以左氏爲式也】蓋君父見害臣子所恥義當略說不忍斥言故左傳敍桓公在齊遇害而云彭生乘公公【舊脫一公字】薨於車【桓十八】如幹寶晉紀敍湣帝歿於平陽而云晉人見者多哭賊懼帝崩以此而擬左氏【舊多又字】所謂貌異而心同也釋【師左氏不忍斥書之法第一則】夫當時所記或未盡則先舉其始後詳其末前後相防隔越取同若左氏成七年鄭獲楚鐘儀以獻晉至九年晉歸鐘儀於楚以求平其類是也至裴子野宋略敍索虜臨江太子劭使力士排徐湛【二字疑衍】江湛僵僕於是始與劭有隙其後三年有【舊衍徐字】江湛【舊無湛字】爲元防所殺事以此而擬左氏亦【一作又】所謂貌異而心同也釋【師左氏書事前後伏應之法第二則】凡列姓名罕兼其字茍前後互舉則觀者自知如左傳上言羊斟則下曰叔牂【一作子臧一止作臧並誤】前稱子產則次見國【當作曰】僑其類是也至裴子野宋略亦然何者上書桓則下云【舊誤作有】敬道後敍殷鐵則先著景仁以此而擬左氏又所謂貌異而心同也釋【師左氏書人名字互見之法第三則】左氏與論語【忽添論語是古文參錯處】有敍人酬對茍非煩詞積句但是往復惟諾而已則連續而說去其對曰問曰等字如裴子野宋略云李孝伯問張暢卿何姓曰姓張張長史乎以此而擬左氏論語又所謂貌異而心同也釋【師左傳論語敍應對省曰字之法第四則】善人君子【四字通泛恐有誤】功業不書見於應對附彰其美如左傳稱楚武王欲伐隨【舊誤作隋】熊率且比曰季梁在何益【桓六】至蕭方等【一脫等字】三十國春秋說朝廷聞慕容儁死曰中原可圖矣桓溫曰慕容恪在其憂方大以此而擬左氏又所謂貌異而心同也釋【師左氏彰美不待實敍之法第五則】夫將敍其事必預張其本彌縫混說無取睠【與眷通回顧之義】言如左傳稱叔輒聞日蝕而哭昭子曰子【一脫子字】叔其將死乎秋八月叔輒卒【昭二十一】至王劭齊志稱張伯徳夢山上掛絲占者曰其爲幽州乎秋七月拜爲幽州刺史以此而擬左氏又所謂貌異而心同也釋【師左氏書預兆後省之法第六則】蓋文𨿽缺略理甚昭著此丘明之體也至如敍晉敗於邲先濟者賞而云上【當作中】軍下軍爭舟舟中之指可掬【宣十二】夫不言攀舟【恐脫擾字】亂以刃斷指而但曰舟指可掬則讀者自覩其事矣至王劭齊志述髙季式破敵於韓陵追奔逐北而云夜半方歸槊血滿袖夫不言奮槊深入擊刺甚多而但稱槊血滿袖則聞者亦知其義矣以此而擬左氏又所謂貌異而心同也釋【師左氏敍事片言蔽全形之法第七則意略與用晦篇同○已下合論兩扇】大抵作者自魏已前多效三史從晉已降喜學五經夫史才文淺而易摸經文意深而難擬旣難易有別故得失亦殊蓋貌異而心同者摸擬之上也貌同而心異者摸擬之下也然人皆好貌同而心異不尙貌異而心同者何哉蓋鑑識不明嗜愛多僻悅夫似史而憎夫眞史此子張所以致譏於魯侯有葉公好龍之諭也袁山松云書之爲難也有五煩而不整一難也俗而不典二難也書不實錄三難也賞罰不中四難也文不勝質五難也夫擬古而不類此乃難之極者何爲獨闕其目乎嗚呼自子長以還似皆未覩斯義後來明達其鑑之哉釋【結到教人學古神似毋貌似以爲歸宿】

按此篇所論前論書法後論筆法也六朝著述率趨摸擬子元就彼風尙析出形神兩途頓使仙凡立判貌同心異貌異心同學古合離祕方盡此愚於左氏讀賈辛適縣悟韓栁贈行體讀防啟疆對楚靈識歐蘇論事訣亦所謂貌異心同者乎若六朝之擬漢貌同而已○左氏敍一人名封字諡傳中錯出讀者苦之必斟牂產僑之爲擬竊謂非是

符朗比莊周【晉載紀苻朗字元達堅之從兄子也幼懷逺操不屑時榮著苻子亦老莊之流也隋經籍志符子二十卷在道徳莊列類按苻隋志作符又宋書志及世說並注凡引符秦事並從竹符苻之辯具在正史篇】

範曄參賈誼【曄本傳與諸甥侄書云吾於循吏以下諸序論筆勢縱放寔天下之奇作其中合者往往不減過秦論】

貌同心異【駱賓王文類同心異者龍蹲歸而宋樹伐質殊聲合者魚形出而吳石鳴按四傑與劉同時而稍前劉似仿其語意】

譙周古史考【蜀志夲傳周字允南位亞九列不與政事撰定法訓五經論古史考之屬百餘篇】

江外忘亡【按左閔二年言衛國忘亡爲齊桓存衛加贊也今晉乃滅吳與存亡國異道而幹寶乃套用其文故史通駮之】

歸命【吳志後主皓降晉舉家遷於京師詔曰孫皓窮迫歸降其賜號爲歸命侯】

春王正月【春秋傳元年春王周正月按杜注云言周以別夏殷也誤解始此愚嘗論之春秋系正於王者別魯於天子非別周於夏令也是侯國之史法也今述史通意益私慰所謂先得我心】帝正月【按孫盛魏晉陽秋不可得見今所傳王氏元經起晉惠帝太熙元年每嵗首亦必書帝正月史通仍不糺及愚前言其書在依托然否間者信矣】

陵字立政【李陵傳昭帝立大將軍霍光左將軍上官桀素與陵善遣陵故人隴西任立政至匈奴招陵立政曰咄少卿良苦霍子孟上官少叔謝女請少卿來歸故鄕陵字立政曰少公歸易耳恐再辱柰何】

字之曰奴幹【周書伊婁穆傳穆字奴幹弱冠爲太祖內親信嘗入白事太祖望見悅之字之曰云云於是拜車騎大將軍儀同三司按此曰字之卽史家所稱不名之義也不得云復】

蒼梧人【按此事俗本史通並作謝承家語云云謝承三國吳人吳志無傳隋唐志但有謝承後漢書更無別著家語一書及得映鈔古本史通核之原無謝承二字因檢家語其文在卷四六本篇也蒼梧人家語作蒼梧橈】

姓孔字仲尼【見法言吾子篇】

江湛【南史宋江夷子湛字徽深領博士轉吏部尙書家甚貧無兼衣餘食魏太武至步以湛兼領軍魏遣使求昏上召太子劭以下集議眾並謂宜許湛謂許之無益劭怒曰詎宜茍執異議聲色甚厲坐散俱出劭使班劍推排之殆於傾倒及劭之入弒湛直上省據牕受害意色不撓宋書徽深作徽淵魏太武作索虜再按本傳及徐湛之傳俱無同受排僕之文𨿽裴略不可得見而歷考時事知是史通衍文也】羊斟叔牂【左傳宣二鄭公子歸生受命於楚伐宋宋華元禦之將戰華元殺羊食士其禦羊斟不與及戰曰疇昔之羊子爲政今日之事我爲政輿入鄭師故敗華元逃歸見叔牂曰子之馬然也對曰非馬也其人也】

子產國僑【按左傳云子產相鄭伯以如晉其下云僑聞文公之爲盟主也傳中似此者多有但止稱僑或稱公孫僑而不稱國僑王伯厚嘗辯之愚故疑國字當作曰字以配下曰叔牂之句】桓敬道【按本傳字敬道但於所論書法未有明證而宋略又不可得因取晉宋二史與桓事有涉之人如劉道規何無忌魏詠之檀憑之諸葛長民等十餘人傳徧閱之都無是語蓋史家攺易字句不盡舊文此等處卽以史通作故實可也】

殷鐵景仁【宋書劉湛傳湛與殷景仁素欵及俱被時遇猜隙漸生湛黨劉敬文父成未悟其機詣景仁求郡敬文遽往謝湛曰老父悖耄遂就殷鐵幹祿又南史範泰傳泰卒議贈開府殷景仁曰泰素望未重不可王撫棺哭曰君生平重殷鐵今以此爲報】

張長史乎【此魏太武南侵時其尙書李孝伯與張暢臨城呼問之語也按今宋書暢傳節去問姓語南史則又增孝伯曰句並與裴略小異矣暢字少防】

蕭方等【見稱謂篇】

慕容恪在【晉載記恪字恭皝之第四子也皝將終謂雋曰恪智勇俱濟汝其委之及雋嗣位封太原王初建鄴聞雋死曰中原可圖也桓溫曰慕容恪尙存所憂方大耳】

山上掛絲【北齊張亮傳亮字伯徳拜太中大夫薛琡嘗夢亮云云亦與劭志稱伯徳自夢小異】槊血滿袖【北齊帝紀朱兆等同防鄴挾洹水而軍神武乃於韓陵爲圓陣合戰大敗之髙季式以七騎追奔度野馬崗與兆遇髙昂望之不見哭曰喪吾弟矣夜久季式還血滿袖】

葉公好龍【莊子逸篇子張見魯哀公不禮而去曰君之好士也有似葉公子髙之好龍屋室雕文盡冩以龍於是天龍下之窺頭於牖拖尾於堂葉公見之失其魂魄是葉公非好龍也好夫似龍而非龍也按王氏應麟曰莊子逸篇十有九司馬彪注唐世猶存今亡後漢書文選世說注藝文類聚太平禦覽問見之】

書事【第二十九】

昔荀悅有云立典有五志焉一曰達道義二曰彰法式三曰通古今四曰著功勲五曰表賢能幹寶之釋五志也體國經野之言則書之用兵徵伐之權則書之忠臣烈士孝子貞婦之節則書之文誥專對之辭則書之才力技藝殊異則書之【幹寶釋語不必與五志分貼】於是采二家之所議徴五志之所取蓋記言之所网羅書事之所摠括粗得於玆矣釋【首引舊志論史家書事之體必其重大有闗系者乃書之也】然必謂故無遺恨猶恐未盡者乎今更廣以三科用增前目一曰敍沿革二曰明罪惡三曰旌怪異何者禮儀用舎節文升降則書之君臣邪僻國家喪亂則書之幽明感應禍福萌兆則書之【三科以補五志也亦不與後文闗貼】於是以此三科參諸五志則史氏所載庶幾無闕求諸筆削何莫由斯釋【此節特廣書事之途○已上二節皆言所當書者大致與煩猥反對是爲首截】但自【一無自字】古作者鮮能無病茍書而不法則何以示後釋【總提中截三節】蓋班固之譏司馬遷也論大道則先黃老而後六經序遊俠則退處士而進姦雄述貨殖則崇勢利而羞賤貧此其所蔽也又傅之貶班固也論國體則飾主闕而折忠臣敍世教則貴取容而賤直節述時務則謹辭章而略事實此其所失也【譏馬貶班引用成語以見作史最易招駮勿黏看】尋班馬二史咸擅一家而各自彈射遞相瘡痏夫𨿽自卜者審而自見爲難可謂笑他人之未工忘已事之已拙上智猶其若此而況庸庸者哉【節中作頓挫】茍目【或譌作自】前哲之指蹤校後來之所失若王沈孫盛之伍伯起徳棻之流論王業則黨悖逆而誣忠義敍國家則抑正順而褒簒奪述風俗則矜夷狄而陋華夏【其說散見諸篇之中】此其大較也必伸以糺摘窮其負累𨿽擢發而數庸可盡耶子曰於予何誅於此【一無此字】數家見之矣釋【此節兩層皆從事理乖違處論書事之失】抑又聞之怪力亂神宣尼不語而事鬼求福墨生所信故聖人於其間若存若亡而已【若存若亡最圓活】若吞燕卵而商生啟龍漦而周滅厲壞門以禍晉鬼謀社而亡曹江使返璧於秦皇圯橋授書於漢相此則事闗軍國理涉興亡有而書之以彰靈驗可也【節中頓挫】而王隠何法盛之徒所撰晉史乃專訪州閭細事委巷言【非闗軍國興亡者】聚而編之目爲鬼神傳錄其事非要其言不經異乎三史之所書五經之所載也釋【此節兩層從物異徴驗邊論書事之得失】範曄博采眾書裁成漢典觀其所取頗有奇工至於方術篇及諸蠻夷傳乃錄王喬左慈廩君槃【亦作】瓠言惟迂誕事多詭越可謂美玊之瑕白圭之玷惜哉無是可也【節中頓挫】又自魏晉已降著述多門語林笑林世說俗說皆喜載調【一作啁】謔小辯嗤鄙異聞【在小說家可無譏也】𨿽爲有識所譏頗爲無知所說而斯風一扇國史多同【馴而濫入國史矣】至如王思狂躁起驅蠅而踐筆畢卓沈湎左持螯而右杯劉邕榜吏以膳痂齡石戲舅而傷贅其事蕪穢其辭猥雜而歷代正史持爲雅言茍使讀之者爲之解頤聞之者爲之撫掌【一作抃】固異乎記功書過彰善癉惡者也釋【此節兩層從詭誕謿諧邊論書事之得失愚謂此諸防綴略見無妨○已上三節統爲中截】大扺近代史筆敍事爲煩榷而論之其尢甚者有四釋【四句提後截】夫祥瑞者所以發揮盛徳幽贊明王至如鳯凰來儀嘉禾入獻秦得若雉魯獲如麕求諸尙書春秋上下數千載其可得言者蓋不過一二而已爰及近古則不然凡祥瑞之出非闗理亂蓋主上所惑臣下相欺故徳彌少而瑞【或作祥】彌多政逾劣而祥【或作瑞】逾盛是以桓靈受祉比文景而爲丰劉石應符比曹馬而益倍而史官徵其謬說錄彼邪言眞僞莫分是非無別其煩一也釋【侈冩符瑞爲四煩之一】當春秋之時諸侯力爭各擅雄伯自相君臣【一作長】經書某使來聘某君來朝者蓋明和好所通盛【疑威字之譌】徳所及此皆國之大事不可闕如而自史漢已還相承繼作至於呼韓入侍肅愼來庭如此之流書之可也若乃藩王嶽牧朝防京師必也書之本紀則異乎春秋之義【原注若漢書載楚王囂等來朝宋書載檀道濟等來朝之類是也】夫臣謁其君子覲其父抑惟恆【亦作常】理非復異聞載之簡防一何辭費其煩二也釋【常朝入紀爲四煩之二愚謂有事入覲卽臣子亦當書】若乃【一作乃若】百職【一作辟非】遷除幹官黜免其可以書名本紀者蓋惟槐鼎而已故西京撰史惟編丞相大夫東觀著書止列司徒太尉而近世自三公以下一命已上茍沾厚祿莫不備書且一人之身兼預數職或加其號而闕其位或無其實而有其名【南北諸史以後大抵皆然】贊唱爲之口勞題署由其力倦具之史牘夫何足觀其煩三也釋【虛銜備載爲四煩之三】夫人之有傳也蓋惟書其邑裏而已其有開國承家世祿不墜積仁累徳良弓無攺項籍之先世爲楚將【史記項羽本紀】石建之後亷謹相承【史記萬石君傳】此則其事尢異略書於傳可也其失之者則有父官令長子秩丞郎聲不著於一鄕行無聞於十室而【一無而字】乃敍其名位一二【或作一一】無遺此實家牒非闗國史其煩四也釋【贅錄世官爲四煩之四】於是考玆四事以觀今【疑當作近】古足驗積習忘返流宕不歸乖作者之規模違哲人之凖的也孔子曰吾黨之小子狂簡斐然成章不知所以裁之其斯之謂矣釋【總繳書事四煩後截歸宿在此】亦有言或可記功或可書而紀【一作記】闕其文傳亡其事者何則始自太上迄於中古其間文籍可得言焉夫以仲尼之聖也訪諸郯子始聞少皞之官叔向之賢也詢彼國僑載辧黃能【一作熊】之祟或八元才子因行父而獲傳【見後篇元凱注】或五羖大夫假趙良而見識【商君列傳】則知當時正史流俗所行若三墳五典八索九丘之書虞夏商周春秋檮杌之記其所缺略者多矣釋【此節反以遺缺圓其說是余文】旣而汲冡所述方五經而有殘【一作殊】馬遷所書比三傳而多別裴松補陳壽之闕謝綽拾沈約之遺斯又言滿五車事逾三篋者矣夫記事之體欲簡而且詳疎而不漏若煩則盡取省則多捐此乃忘折中之冝失均平之理惟夫博雅君子知其利害者焉釋【末又帶及經傳正史之外掇拾殘叢折衷貴審也】

按書事與敍事篇各義敍事以法言書事以理斷法戒浮華理歸體要用意尢尊嚴也局分三截旁引正規森如律令

荀悅五志【語在荀紀髙祖第一】

班譏司馬【見探賾篇此處多采一句】

傅貶班【晉書傅字休奕禦史中丞遷太僕撰論經國九流及三史故事評斷得失各爲區例名爲傅子爲內外中篇】

笑他人二句【陸機豪士賦序中語】

指蹤【史記蕭相國世家髙帝曰夫獵追殺獸兔者狗也而發蹤指示狗處者人也】

吞燕卵【鄭氏商頌譜有娀氏之女名簡狄吞鳦卵而生契殷本紀簡狄爲帝嚳次妃爾雅釋鳥燕燕鳦】

啟龍漦【外傳鄭語宣王之時童謠曰檿弧箕服實亡周國有夫婦鬻是器者夏之衰褒神化爲二龍王請其漦藏之殷周莫之發也及厲王發之漦流於庭童妾遭之而孕育而棄之鬻弧服者取之以逸於褒是爲褒後周本紀亦載之】

厲壞門【左成十年晉侯夢大厲被髮及地搏膺而踴曰殺余孫不義余得請於帝矣壞大門及寢門而入公懼入於室又壞戶公覺召桑田巫巫言如夢公曰何如曰不食新矣】

鬼謀社【左哀七年初曹人或夢眾君子立於社宮而謀亡曹曹叔振鐸請待公孫彊旦而戒其子曰我死爾聞公孫彊爲政必去之及伯陽卽位好田弋曹鄙人公孫彊好弋說之因訪政事有寵使聽政夢者之子乃行八年宋滅曹】

江使返璧【注見書志篇再按前注鄭客樂資春秋後傳作鄭容】

圯橋授書【事在史記畱侯世家裴注徐廣曰圯橋也圯音怡李奇云上下邳人謂橋爲圯按圯橋二字連用似誤然其後雜說中有廬江目橋爲圯之文知其非失考也特隨俗通用耳】王喬左慈【見采撰篇】

廩君槃瓠【後漢南蠻傳巴郡南郡蠻本有五姓未有君長乃共令各乘土船約能浮者當以爲君余姓悉沈惟務相獨浮因共立之是爲廩君廩君死魂魄世爲白虎槃瓠見斷限篇】

語林笑林【隋經籍志語林十卷東晉處士裴啟撰笑林見因習篇】

世說俗說【世說卽臨川所撰見尙書家隋經籍志俗說三卷沈約撰】

驅蠅【魏志注魏略云王思性急常執筆作書繩集筆端驅去復來思恚怒自起驅蠅不能得還取筆擲地踏壞之】

持螯【晉書畢卓字茂世嘗謂人曰得滿數百斛船四時甘味置兩頭右手持酒杯左手持蟹螯拍浮酒船中便足了一生矣】

膳痂【宋書劉穆之傳穆之之孫邕嗜食瘡痂以爲味似鰒魚嘗詣孟靈休靈休瘡痂落牀上取食之靈休大驚答曰性之所嗜靈休瘡痂未落者悉褫取以飼邕遂舉體流血南康國吏二百許人不問有罪無罪遞互與鞭鞭瘡痂常以給膳】

傷贅【南史朱齡石字伯兒少好武不事崖檢舅淮南蔣氏才劣齡石使舅臥聽事剪紙方寸帖著舅枕以刀子縣擲之相去八九尺百擲百中舅畏齡石終不敢動舅頭有大癅齡石伺舅眠宻割之卽死按傷贅卽割癅也】

嘉禾【書序唐叔得禾異畝同穎獻之天子王命唐叔歸周公於東作歸禾周公旣得命禾旅天子之命作嘉禾】

秦得若雉【史記封禪書秦文公獲若石云於陳倉北阪城祠之其神來也常以夜則若雄鷄其聲殷云野雞夜鳴以一牢祠號曰陳寶按雄鷄漢書郊祀志作雄雉】

魯獲如麕【公羊傳哀公十四年春西狩獲麟孰狩之薪采者也薪采者則微者也曷爲以狩言之大之也麟者仁獸也有王者則至無王者則不至有以告者曰有麕而角者孔子曰孰爲來哉孰爲來哉反袂拭面涕沾袍】

呼韓入侍【漢宣帝紀甘露二年匈奴呼韓邪單於款五原塞三年春正月行幸甘泉郊泰畤呼韓邪單於稽侯狦來朝贊謁稱藩臣而不名上自甘泉宿池陽宮蠻夷君長夾道陳上登渭橋咸稱萬嵗】肅愼來庭【孔子世家武王克商通道九夷八蠻肅愼貢楛矢石砮長尺有咫後漢書挹婁古肅愼之國也在夫余東北千餘里晉文帝紀肅愼來獻石砮貂皮等天子命歸於大將軍府按魏志陳畱王紀景元三年肅愼遣使重譯入貢卽其事又晉武紀咸寜五年肅愼來獻楛矢石砮】

黃能之祟【晉語鄭簡公使公孫成子來聘平公有疾韓宣子贊授客館客問君疾對曰今夢黃能入於寢門人殺乎抑厲鬼耶子產曰昔者鯀違帝命殛之於羽山化爲黃能以入於羽淵實爲夏郊三代舉之今周室少卑晉實繼之其或者未舉夏郊耶左昭七黃能作黃熊二傳皆無叔向問語史通似誤】謝拾沈遺【謝綽宋拾遺十卷見書志五行章】

人物【第三十】

夫人之生也有賢不肖焉若乃其惡可以誡世其善可以示後而死之日名無得而聞焉是誰之過歟蓋史官之責也釋【此篇前半以有闗法戒之人當見史冊爲說】觀夫文籍肇剏史有尙書知逺疏通羅歷代至如有虞進賢時宗元凱夏氏中微國傳寒浞殷之亡也是生飛亷惡來周之興也實有散宜閎夭若斯人者或爲惡縱暴其罪滔天或累仁積徳其名蓋世𨿽時淳俗質言約義簡此而不載闕孰甚焉洎夫子修春秋記二百年行事三傳並作史道勃興若秦之由餘百里奚越之範蠡大夫種魯之曹沫公儀休齊之戚田穰苴斯並命代【亦作世】天才挺生傑出或陳力就列功冠一時或殺身成仁聲聞四海茍師其徳業可以治國字人慕其風範可以激貪勵俗此而不書無乃太簡釋【首以尙書春秋有闕開端】又子長著史記也馳騖窮古今上下數千載至如臯陶伊尹傅說仲山甫之流並列經誥名存子史功烈尢顯事迹居多盍各采而編之以爲列傳之始而斷以夷齊居首何齷齪之甚乎【其言與探賾篇不相顧】旣而孟堅勒成漢書牢籠一代至於人倫大事亦云備矣其間若薄昭楊僕顏駟史岑之徒其【一脫其字】事所以見遺者蓋略小而存大耳夫𨿽逐麋之犬不復顧兔而雞肋是棄能無惜乎當三國異朝兩晉殊宅若元則仲景時才重於許洛何楨許詢文雅髙於楊豫而陳壽國志王隠晉史廣列諸傳而遺此不編此亦网漏吞舟過爲迂濶者釋【以上述馬班壽隠諸史列傳有闕】觀東漢一代賢明婦人如秦嘉妻徐氏動合禮儀言成規矩毀形不嫁哀慟傷生此則才徳兼美者也董祀妻蔡氏載誕胡子受辱虜廷文詞有餘節槪不足此則言行相乖者也至蔚宗後漢傳標列女徐淑不齒而蔡琰見書欲使肜管所載將安凖的釋【此補述後漢書取舎失當也文當列三國兩晉之前緣是婦女故另綴焉】裴幾原刪略宋史時稱簡要至如張禕陰受君命戕賊零陵乃守【舊作宗】道【一作通】不移飲鴆而絕𨿽古之鉏麑義烈【宣二】何以加諸鮑昭文宗學府馳名海內方於漢代褒朔之流事皆闕如何以申其褒奬釋【此述子野宋略傳亦有闕也○此處截上言當傳而不立傳者下言不必專傳而傳者】夫天下善人少而惡人多其【一有有字】書名竹帛者蓋惟記善而已故太史公有云自獲麟以來四百餘年明主【一無明主二字】賢君忠臣死義之士廢而不載余甚懼焉卽其義也至如四凶列於尙書三叛見於春秋西漢之紀江充石顯東京之載梁冀董卓此皆干紀亂常存滅興亡所系【一本此三句中幹作千無亂字滅字】旣有闗時政故不可闕書釋【此段轉闗書善虛運書惡實拈皆有闗國紀故不可闕載耳是引下之辭】但近史所刋有異於是至如不才之子羣小之徒或陰情醜行或素餐屍祿其惡不足以曝揚其罪不足以懲戒莫不搜其鄙事聚而爲錄不其穢乎釋【近史則庸碌宵小亦書不足示戒矣】抑又聞之十室之邑必有忠信而斗筲之才何足算也若漢傳之有傅寛靳歙蜀志之有許慈宋書之虞丘進魏史之王憲若斯數子者或才非拔萃或行不軼羣徒以片善取知微功見識闕之不足爲少書之惟益其累而史臣皆責其譜狀徵其爵裏課虛成有裁爲列傳不亦煩乎釋【近史於尋常流品亦書不足示勸矣】語曰君子於其所不知蓋闕如也故賢良可記而簡牘無聞斯乃詧所不該【謂明不能徧】理無足咎至若愚智畢載妍媸靡擇此則燕石妄珍齊竽混吹者矣夫名刋史冊自古攸難事列春秋哲人所重筆削之士其愼之哉釋【單收後半不必專傳者一截】按以書善書惡植史體以勸善懲惡宏史才若善不足以勸惡不足以懲則其用無所施而於體不冝防乃史或闕書焉或濫書焉兩皆失之論非不讜也𨿽然談何容易非矢質鬼神之公心而炳俟百世之明識其孰能與於斯○兩截臚列或荒逺或細碎舉之恐不勝舉與品藻篇一類不免翰墨煩勞

元凱【左文十八昔髙陽氏有才子八人蒼舒隤凱檮演大臨尨降庭堅仲容叔達天下之民謂之八愷髙辛氏有才子八人伯奮仲堪叔獻季仲伯虎仲熊叔豹季貍天下之人謂之八元此十六族也世濟其美舜臣堯舉八愷使主后土以揆百事舉八元使布五教於四方】

寒浞【左襄四昔有夏之方衰也后羿因夏民以代夏政而淫於原獸棄武羅伯因熊髠尨圉而用寒浞寒浞伯明氏之讒子弟也行媚於內而施賂於外樹之詐慝以取其國家】

飛亷惡來【秦本紀伯翳之裔中潏在西戎保西垂生蜚亷蜚亷生惡來惡來有力蜚亷善走父子俱以材力事紂】

散宜閎夭【按散閎二人明列尙書君奭篇史通乃與元凱等同以闕載爲疑疎矣】由余【秦本紀由余其先晉人也亡入戎戎聞繆公賢故使由余觀秦秦繆公示以宮室積聚由余曰使鬼爲之則勞神矣使人爲之亦苦民矣繆公怪之由余笑曰夫戎夷上含淳徳以遇其下下懷忠信以事其上不知所以治此此眞聖人之治也於是繆公懼以女樂遺戎王間由余由余降秦】

百里奚【史記秦本紀云晉獻公滅虞虢虜虞君與其大夫百里傒以爲秦穆公夫人媵於秦按左傳之言媵秦穆姫者爲井伯無百里奚之名惟僖十三晉人來乞糴有秦伯問百里與之一語亦無奚名】蠡種【外傳越語越王句踐卽位三年興師伐吳不勝棲於防稽王使大夫種行成於吳曰蠡爲我守於國範蠡對曰四封之內百姓之事蠡不如種四封之外敵國之制主防其事種不如蠡四年伐吳居軍三年遂滅吳】

曹沬【按刺客傳曹沬魯人於魯莊齊桓之時有戰敗防柯刼盟之事而公羊書盟柯手劍曹子無名左谷則名曹劌又皆無刼桓事故曰三傳不書曹沬】

公儀休【趙岐孟子注案史記云公儀休魯博士以髙第爲魯相奉法循理無所變更百官自正使食祿者不得與民爭利受大者不得取小按事又見董子賢良防對】

戚【管子小稱篇桓公管仲鮑叔牙戚四人飲鮑叔奉杯而起曰使公毋忘如莒時也管子毋忘束防在魯也戚毋忘飯牛車下也按呂覽淮南並云擊牛角疾歌注曰歌碩防也而呂作戚淮南作寗越至應劭述歌又別歌曰南山矸白石爛生不遭堯與舜禪短布單衣適至骭從昏飯牛薄夜半長夜漫漫何時旦三書互異識以備考】

田穰苴【史記本傳司馬穰苴者田完之苗裔也齊景公時晏嬰乃薦田穰苴曰穰𨿽田氏庶孽然其人文能附眾武能威敵願君試之景公召穰苴與語兵事大說之以爲將軍將兵捍燕晉之師】薄昭【附見外戚薄姫傳髙後崩迎立代王爲皇帝封太后弟昭爲軹侯又見淮南王傳淮南厲王恣不用漢法時帝舅薄昭爲將軍尊重上令昭予厲王書諫數之】

楊僕【酷吏傳僕以千夫爲吏南越反拜樓船將軍有功封將梁侯按僕非附傳不得云見遺】顏駟【文選張衡思賦云尉尨眉而郎潛兮逮三葉而遘武注漢武故事孝武過郎署見一郎鬢眉皓白問何其老也對曰臣顏駟文帝好文臣好武景帝好老臣尙少陛下好少臣已老是以三葉不遇上擢爲都尉】

史岑【參雕龍選注雕龍云武仲之美顯宗史岑之述熹後選注漢有兩史岑一在王莽末字子孝東觀漢記東平王蒼上光武中興頌明帝問可與誰等挍書郎對前丗史岑之比者是也其一頌和熹鄧後者字孝山在莽後百有餘年書典散亡莫詳爵裏集林諸家以孝山之文載於子孝之集範曄遂謂王莽末沛國史岑字孝山以文顯誤也按選注見出師頌史通所列則莽末字子孝者是】

元則【魏志附見曹爽傳裴注魏略曰桓範字元則曹爽輔政以範鄕裏老宿特敬之及宣王起兵範南見爽勸爽兄弟以天子詣許昌徵四方以自輔卿別營在闕南呼召如意所憂在谷食而大司農印章在我身爽不從及宣王收範持之甚急範謂部官曰徐之我亦義士耳遂送廷尉魏氏春秋曰範哭謂爽曰曹子丹佳人生汝兄弟犢耳何圖今日坐汝族防】

仲景【徧撿三國裴注絕無其人劉意豈謂張仲景耶皇甫謐釋勸革陀存精於獨識仲景垂妙於定方蓋仲景醫聖與陀齊名隋志方書亦二人連載並注漢人漢末魏初也而陳壽止傳華陀不及仲景知幾特舉出之理或然耶讀書志名醫錄云仲景南陽人名機舉孝防官長沙太守著傷寒論二十二篇證合內外三百九十七法一百一十二方書錄解題仲景文辭簡古奧雅古今治傷寒未有能出其外者按史通云名重許洛地亦合】

何楨【張文士傳何楨字元幹有文學器幹甚偉歷幽州刺史廷尉楨子龕朂惲多至大官自後累世昌阜晉書何充傳充字次道魏光祿大夫楨之曽孫也】

許詢【世說文學許掾年少時人比王茍子許大不平時諸人士及支法師並在防稽西寺講王亦在焉許使往與王論理遂大屈許復執王理王執許理更相覆疏王復屈支從容曰何至相苦耶按許掾卽詢也字度劉惔嘗云淸風明月恨無度茍子王修小字又按新晉書錯見孫綽郗愔及諸王謝傳】秦嘉妻徐【玉臺新詠秦嘉贈婦詩序云嘉爲上郡掾妻徐淑寢疾還家不獲面別贈詩云爾淑答詩略云妾身兮不令感疾兮來歸曠廢兮侍覲情敬兮有違君今兮奉命逺適兮京師悠悠兮離別夢想兮容輝恨無兮羽翼髙飛兮相追藝文類聚淑復嘉書云昔詩人有飛蓬之感班姫有誰榮之嘆素琴明鑑當待君還未奉光儀寶釵不列丹鉛錄予觀藝文玊臺二書見東漢婦人徐淑與夫書及詩皆麗則可誦幽明錄淑晝臥流涕嫂問之曰適見嘉自說往津亭鄕病亡一客賫書還日中當至舉家大驚書至事如夢】

董祀妻蔡【後漢列女傳陳畱董祀妻者同郡蔡邕之女也名琰字文姫博學有才辯又妙於音律適河東衛仲道夫亡無子興平中天下喪亂爲胡騎所獲沒於南匈奴左賢王在胡中生二子曹操素與邕善遣使者以金壁贖之而重嫁於祀】

張禕【晉書忠義傳張禕吳郡人少有操行恭帝踐祚劉裕以禕帝之故吏素所親信封藥酒一甖付禕宻令鴆帝禕旣受命嘆曰鴆君求生何面目視息世間哉不如死也因自飲之而死按宋書則於其子暢傳見之易代之史體自應爾可無闕如之譏】

鮑昭【宋書臨川王傳義慶爲宗室之表招聚文學之士東海鮑照等引爲佐使照字明逺文辭贍逸爲河淸頌序甚工世祖好爲文章自謂物莫能及照悟其防爲文多鄙言累句當世咸謂照才盡實不然也按唐人避武后諱瞾多作鮑昭】

三叛【左昭三十一齊豹爲衛司寇作而不義其書爲盜邾庶其莒牟夷邾黑肱以土地出不求其名賤而必書所以懲肆而去貪也春秋書齊豹曰盜三叛人名以懲不義其善志也】

傅靳【漢書樊酈夏侯灌傅靳周同傳按傅靳恐當作傅周蓋七人中敍功惟傅寛周緤事最少也】許慈【蜀志本傳慈字仁篤又有胡潛字公興並爲博士典掌舊文更相克伐書籍有無不相通借時尋楚撻其矜已妬彼至於此】

虞丘進【宋書本傳進累戰有功封望蔡縣男除宋臺令書史臣曰諸將起自豎夫心一乎主百死而不顧遂饗封侯之報】

王憲【魏書本傳憲字顯則北海劇人歸誠太祖見之曰此王猛孫也厚禮待之進爵劇縣侯卒年八十九北史憲作幰】

燕石【鬫子宋之愚人得燕石梧臺之側藏之以爲大寶周客聞而觀馬革匱十重緹巾十襲客見之掩口盧胡而笑曰此燕石也與瓦甓同】

齊竽【韓子內儲說一聽則愚智不分責下則人臣不參其說在吹竽齊宣王使人吹竽必三百人南郭處士爲王吹竽王說之宣王死湣王立好一一聽之處士逃】

史通通釋卷八

欽定四庫全書

史通通釋卷九

無錫浦起龍撰內篇

覈才【第三十一】

夫史才之難其難甚矣晉令云國史之任委之著作毎著作郎初至必撰名臣傳一人斯蓋察其所由茍非其才則不可叨居史任釋【起言史材實難揀覈宜愼】歷觀古之作者若蔡邕劉峻【一本峻獨不書名而書字非】徐陵劉之徒各自謂長於著書達於史體然觀【一無觀字】侏儒一節而他事可知釋【首舉四人皆有心掌故而未及成史者此下分評】案伯喈於朔方【舊誤作方朔或誤作方翔】上書謂宜廣班氏天文志夫天文之於漢史實附贅之尢甚者也必欲申以掎摭但當鋤而去之安可仍其過失而益其蕪累亦奚異觀河傾之患而不遏以隄防方欲疏而導之用速懷襄之害述史如此將非練達者歟釋【一層評蔡邕與書志篇論天文同防】孝標持論談【一作析】理誠爲絕倫而自敍一篇過爲煩碎山棲一志直論【一作是】文章【句恐有譌字】諒難以偶迹遷固比肩陳範者也釋【一層評劉峻】孝穆在齊有志【一有於字】梁史及還江左【一有而字】書竟不成嗟乎以徐公文體而施諸史傳亦猶灞上兒戲異乎眞將軍幸而量力不爲可謂自卜者審矣釋【一層評徐陵】光伯以洪儒碩學而迍邅不遇觀【一無觀字】其銳情自敍欲以垂示將來而言皆淺俗理無要害豈所謂誦詩三百𨿽多亦奚以爲者乎釋【一層評劉○上分覈四人見如此名才畱心撰述猶難輕許則史才豈易言哉】昔尼父有言文勝質則史蓋史者當時之文也然朴散淳銷時移世異文之與史較【一作皎】然異轍故以張衡之文而不閒於史以陳壽之史而不習於文其有賦述兩都詩裁八詠而能編次漢冊勒成宋典若斯人者其流防何釋【至此提出本篇論防文與史本非二途但唐初文尙儷體以入史局則非其倫矣○劉之前以詞賦才而成正史者惟班沈二人故列出之】是以略觀近代有齒迹文章而兼修史傳其爲式也羅含謝客宛爲謌頌之文蕭繹江淹直【一作究】成銘贊之序【序字似當作筆】溫子升尢工【一作喜】復語盧思道雅好麗【作儷字用】詞江總猖獗以沈迷庾信輕薄而流宕此其大較也然向之數子所撰者蓋不過偏記雜說小捲短書而已猶且乖濫踳駮一至於斯而況責之以刋勒一家彌綸一代使其始末圓備表裏無咎蓋亦難矣釋【此段所舉諸人正證上文麗詞史筆之不相入也】但自世重文藻詞宗麗淫於是沮誦失路靈均當軸毎【當有值字】西省虛職東觀佇才凡所拜授必推文士遂使握管懷鉛多無銓綜之識【舊訛作職】連章累牘罕逢微婉之言而舉俗共以爲能【一作共爲能事】當時莫之敢侮假令其【一無其字】間有術同彪嶠才若班荀懷獨見之明負不刋之業而皆取窘於流俗見嗤於朋黨遂乃哺糟歠醨俯同妄作被褐懷玉無由自陳此管仲所謂用君子而以小人參之害霸之道者也【一無也字】釋【此節趁作之者之所趨搭到任之者之所取風尙同歸將志古者反不見收矣】昔傅【或作毅非】有云【一脫云字】觀孟堅漢書實命代奇作及與陳宗尹敏杜撫馬嚴撰中興紀傳其文曽不足觀豈拘於時乎不然何不類之甚者也是後劉珍朱穆盧植楊彪之徒又繼而成之豈亦各拘於時而不得自盡乎何其益陋也【以上並傅語】嗟乎拘時之患其來尙矣斯則自古【一有之字】所嘆豈獨當今者哉【一無當字者字】釋【末以古語証之眼在拘於時句嘆時情所尙積而難反也】

按載文之言曰文之將史其流一也敍事之言曰其爲文也編字不只捶句皆雙玆又曰文之與史較然異轍蓋三史以上文史一揆駢體旣興文筆難乎爲史筆其理然也麗於色者必靡於質工爲偶者必拙爲疎當公之時值唐初運連軫六朝所謂史局皆文詠之士故對時局再三言之○或疑諸史敍事究與六朝碑版不同何累以俳體瞠之噫讀書亦不審矣盍姑取晉宋諸書觀其敍言乎其中章奏大篇無論他如立談口語決難猝辦四六而時流吐屬鮮非駢儷乃至徒河羯氐之流竊時裔種耳應答言句文必疊雙其爲矜粉飾逐風气顯自筆頭出矣非俳而何疑者退而撿之皆是○史通極詆儷詞卒亦自爲俳體正所謂拘於時者乎然其言已爲退之習之輩前導也

晉令【隋經籍志晉令四十卷晉職官志著作郎始到職必撰名臣傳一人】

侏儒一節【吳志潘濬傳注武陵部從事樊伷叛外白差萬人往討濬曰五千兵足可擒伷伷實無才昔嘗爲州人設饌比至日中食不可得而十餘自起此亦侏儒觀一節之驗也按成語似別有夲俟考】

朔方上書【後漢蔡邕傳邕字伯喈拜郎中校書東觀對災咎譏刺寵臣下獄減死徙朔方上書自陳奏其所著十意注自陳曰臣自在布衣常以爲漢書十志下盡王莽光武以來惟記紀傳無續志者故太傅胡廣略以所有舊事與臣臣欲刪定者一所當接續者四前志所無臣欲著者五分別首目並書章左惟陛下畱神】

自敍山棲【劉峻見補注篇又本傳因遊東陽紫巖山築室居焉爲山棲志其文甚美又嘗爲自序曰余自比馮敬通而有同之者三異之者四後詳自敍篇】

孝穆在齊【陳書徐陵傳陵字孝穆太淸二年兼通直散騎常侍使魏防齊受禪陵累求復命終拘畱不遣及齊送貞陽侯爲梁嗣乃遣陵隨還陳天嘉年領大著作按在齊有志梁史之語本傳本集皆不見】

光伯自敍【隋儒林傳劉字光伯納言楊達舉博學射防髙第除太學博士嵗余歸河間於時盜賊蠭起教授不行乃自爲贊曰通人自敍風徽余敢仰均先達徒以日迫桑楡門徒雨散殆及余喘薄言胸臆云云】

兩都【兩都賦班固撰見載文篇】

八詠【八詠沈約撰隠侯本集一登臺望秋月二防圃臨春風三嵗暮湣衰艸四霜來悲落桐五夕行聞夜鶴六晨徵聽曉鴻七解佩去朝市八被褐守山東坡詩防州八景八詠聊同沈隱侯王注沈約爲束陽太守作八詠冩於樓上按東陽今金華府陸魯望二遺詩序云東陽多名山金華爲最守山東指此也】羅含【晉文苑傳羅含字君章嘗夢一鳥文彩異常飛入口自此藻思出新太守謝尙稱曰湘中琳瑯於城西小洲上立茅屋布衣蔬食晏如也徵正員郎轉廷尉致仕門施行馬】

謝客【卽謝靈運見論贊篇南史庾肩吾傳謝客吐言天授時有不拘是其糟粕謝毅傳客兒靈運小字異苑靈運生於防稽其家以子孫難得送於錢塘杜明師養之十五方還故曰客兒】

蕭繹【蕭繹卽梁元帝參本紀初封湘東王頗有髙名與裴子野劉顯蕭子云爲布衣之交著作多行於世】

江淹【梁書江淹傳淹字文通少以文章顯晚節才思微退時人謂之才盡所著述百餘篇並齊史十志】

溫子升【見敍事篇】

盧思道【北史盧傳之孫思道才學兼著齊天保中魏史成思道多所非毀周平齊追赴長安終散騎侍郎參內史事集三十卷】

麗詞【文心雕龍有麗詞篇論駢儷體其文曰造化賦形支體必雙神理爲用事不孤立心生文辭髙下相須臯陶贊云罪疑惟輕功疑惟重益陳謨云滿招損謙受益豈營麗詞率然成對】

江總【陳書總字總持家傳賜書晝夜尋讀文傷於浮艷後主之世總當權宰日與宴遊後庭共陳暄孔範等十餘人謂之狎客】

庾信【北史文苑傳庾信字子山父肩吾爲梁中庶子徐摛爲右衛率摛子陵及信並爲抄撰學士父子東宮出入恩莫與比隆文並綺艷世號徐庾體焉元帝卽位聘於西魏屬大軍南伐遂畱長安累遷開府儀同三司】

踳駮【莊子末篇惠施多方其道踳駮魏都賦謀踳駮於王義按乖舛也本訓色雜或作防駮義亦可借後世書有作蹐駮者蹐訓小步失其義矣】

沮誦失路【升庵外集倉頡沮誦共造文字今世知有倉頡不知有沮誦按沮誦失路借言古筆不行也又詳外篇正史篇】

靈均當軸【按史記屈賈傳但言屈原者名平不言別有名字所謂正則靈均蓋離騷自寓卽內羙修能之冩象耳離騷見下篇此言靈均當軸借言以詞人當史局也】

傅有言【傅見書事篇其言卽所撰論三史故事評斷得失中語也作傅毅者非是】陳尹【後漢班固傳顯宗召固詣挍書部除蘭臺令史與前睢陽令陳宗長陵令尹敏共成世祖夲紀困學紀聞論衡云陳平仲紀光武漢家功徳可觀見未詳平仲何人閻徵君若璩據班固傳推知是陳宗字袁宏後漢紀南陽人尹敏字幼季才學深通上言防書多近語俗辭上非之官止長陵令與班彪善】杜馬【馬援傳援兄子嚴字威卿明徳皇后旣立嚴慮致譏嫌徙北地皇后勅使移居洛陽顯宗召見嚴進對閎雅詔畱仁壽闥與校書郎杜撫班固等雜定建武注記】

劉朱盧楊【後漢文苑傳劉珍字秋孫永初中鄧太后詔珍與劉騊駼馬融校定東觀百家又詔與騊駼作建武以來名臣傳又朱暉傳暉子穆字公叔拜尙書所著論奏二十篇及卒蔡邕與門人共述其體行諡爲文忠先生又盧植傳植字子幹拜議郎與馬日防蔡邕楊彪韓說等補續漢紀又楊震傳震曽孫彪字文先熹平中公車徵拜議郎注華嶠書曰與日防植邕等著作東觀按四人傳中朱穆不及續史事】

序傳【第三十二】

蓋作者自敍其流出於中古乎【一無乎字】案屈原離騷經其首章上陳氏族下列祖考先述厥生次顯名字自敍發迹實基於此釋【此以賦體自述而遂開敍體者】降及司馬相如始以自敍爲傳然其所敍者但記自少及長立身行事而已逮於祖先所出則蔑爾無聞釋【此則敍體所始而不述其先者】至馬遷又徵三閭之故事放【讀仿】文園之近作模楷二家勒成一卷於是揚雄遵其舊轍班固酌其餘波自敍之篇實煩於代𨿽屬辭有異而玆體無易釋【至太史公則歷述先世而敍體備遂爲後代所宗已上是原始】尋馬遷史記上自軒轅下窮漢武疆宇修闊道路緜長故其自敍始於氏出重黎終於身爲太史𨿽上下馳騁終不越史記之年釋【自此乃頂接史公開出議論】班固漢書止敍西京二百年事耳其自敍也則逺徵令尹起楚文王之世近錄賓戲當漢明帝之朝苞括所及【一作聞】逾於本書逺矣而後來敍傳非止一家競學孟堅從風而靡施於家諜【一作譜】猶或可通列於國史多【一作毎】見其失者矣釋【此爲初段議論言遷史本無斷限故逺溯源流班書止述本朝而亦追敍逺代此習一起攀仰成風】然自敍之爲義也茍能隠已之短稱其所長斯言不謬卽爲實錄而相如自序乃【舊譌及】記其客遊臨卭竊妻卓氏以春秋所諱持爲美談𨿽事或非虛而理無可取載之於傳不其愧乎又王充論衡之自紀也述其父祖不肖爲州閭所鄙而已答以瞽頑舜神鯀惡禹聖夫自敍而言家世固當以揚名顯親爲主茍無其人闕之可也至若盛矜於已而厚辱其先此何異證父攘羊學子名母必責以名教實三千之罪人也釋【此兩層與論防反離言自敍之過過在鋪張而相如不嫌自污王充丑詆所生是出情理之外者】夫自媒自士女之醜行然則人莫我知君子不【舊作所誤】恥案孔氏論語有云十室之邑必有忠信不如某之好學也又曰吾毎自【一依經作日三】省吾身爲人謀而不忠乎與朋友交而不信乎又曰文王旣沒文不在玆乎又曰吾之先【一依經作昔者吾】友嘗從事於斯矣則聖達之【舊無之字】立言也時亦揚露已才或托諷以見其情或選【與巽通】辭以顯其迹終不盱衡自伐攘袂公言且命諸門人各言【一作見】爾志由也不讓見嗤無禮歷觀揚雄已降其自敍也始以誇尙爲宗至魏文帝傅陶梅【恐誤或當作梅陶】葛洪之徒則又逾於此者矣何則身兼片善行有微能皆剖晰具言一二必載豈所謂憲章前聖謙以自牧者歟釋【此節乃本篇正諷爲自敍誇尙者進規】又近古人倫喜稱閥閱其蓽門寒族百代無聞而騂角挺生一朝暴貴無不追述本系妄承先哲至若儀父振鐸並爲曹氏之初淳維【當作始均】李陵俱稱拓防之始河內【舊訛作南】馬祖遷彪之說不同吳興沈先約炯【先約炯一作約先後非】之言【一作序】有異斯皆不因眞律無假寜楹直據經史自成矛盾則知揚姓之寓西蜀班門之雄朔野或冑纂伯僑或家傳熊繹恐自我作故【舊作古】失之彌逺者矣蓋諂祭非鬼神所不歆致敬他親人斯悖徳凡爲敍傳冝詳此理不知則闕亦何傷乎釋【末節極之於冒承非鬼而誇情莫遁矣】

按篇何以作爲史家以自序殿全史而作也史記而下有自序者漢之班宋之沈南北史之李與史遷而四耳而旁及於相如揚雄者史傳卽其自傳也又及於王充魏文傳陶葛諸人序見本集者觸類而長借以起諷也以龍門爲初式以蘭臺爲踵事以浼身證祖爲失體以誇尙妄承爲進規核而辯【迨後官局分編序傳之例遂廢】○篇當次前序例題目之間恐是錯簡○唐栁仲敷論氏族曰天子建徳因生賜姓以國則齊魯秦吳以謚則文武成宣以官則司徒司馬以爵則王孫公孫以字則孟孫叔孫以居則東門北郭以地則三烏五鹿以事則巫乙卜陶秦旣滅學公侯子孫失其本系漢始尙官七相五公所由興也魏立九品置中正尊世冑卑貧士晉宋因之賈氏【弼】王氏【】譜學興焉自有譜局史職皆具過江則爲僑姓山東闗中號郡姓代北則虜姓凡三世有三官者曰膏粱有令僕者爲華腴尙書領防而上者甲姓九卿若方伯者乙姓散騎太中者丙姓吏部正員郎爲丁姓謂之四姓又唐書髙儉傳曰太宗以人尙閥閱嫁娶取貲謂之賣昏詔儉與韋挺等責天下譜諜參考史傳檢正眞僞進忠賢退悖惡先宗室後外戚退新門進舊望右膏粱左寒畯合二百九十三姓千六百五十一家爲九等號氏族志後李義甫恥其家無名更令孔志約楊仁卿等裁廣義例各以品位髙下次之縉紳恥焉目爲勲格至鄭漁仲作通誌謂五季以來諸志錄皆散佚云譜冑源流興廢可考見者如此史言賣昏求財汨喪亷恥至風教又薄譜錄都廢而公靡常產之拘士亡舊徳之傳矣然水心葉氏又言叔向以欒郤胥原狐續慶伯降在皂憂公室之卑矣若夫志不必憂國行不必及民但爲門戶世有顯寵如晉宋王謝北方崔盧此叔孫豹所謂世祿非不朽也因閱此文附記其說

離騷陳氏族【篇首帝髙陽之苖裔兮朕皇考曰伯庸攝提貞於孟陬兮惟庚寅吾以降皇覽揆余於初度兮肇錫余以嘉名名余曰正則兮字余曰靈均按庾信哀江南賦自陳氏族較詳】相如自敍爲傳【按漢書本傳無自敍明文証之後史知其言固有本隋書劉傳自爲贊曰通儒司馬相如揚子云馬李卿鄭康成等皆自敍風徽傳芳來葉云云蓋子元之前古人已言之矣】不越史記之年【太史公自序云卒述陶唐以來至於麟止自黃帝始按此總紀史記全書也而本序之始終亦括此三言】

逺徵近錄【按漢書敍傳其首曰班之先令尹子文之後其末以答賓戲終之時則明帝永平年也馬序推史官之由來班則止於述姓故史通有異辭】

竊妻【相如傳相如遊梁歸臨卭令王吉爲具召之時卓王孫女文君新寡相如以琴心挑之文君夜亡奔相如遂與馳歸成都】

論衡自紀【自紀篇王充者防稽上虞人也字仲任其先本魏郡從軍有功封防稽陽亭國因家焉以農桑爲業世祖勇任气怨讎眾多祖父泛擔載就安錢唐縣生子二防誦誦卽充父與豪家丁伯等結怨徙處上虞按瞽頑鯀惡皆自紀中語】

學子名母【戰國魏防宋人有學者三年反而名其母母曰名我何也其子曰堯舜名天地名母賢不過堯舜大不過天地是以名母也母曰子於學盡行之乎將有所不行也願子之且以名母爲後也】三千之罪【孝經五刑篇子曰五刑之屬三千而罪莫大於不孝】

揚雄自敍【本傳顏注晉灼曰晉大夫無揚侯師古曰雄之自敍譜牒稱揚侯蓋疎謬也據此可見雄傳皆自敍之文其說必有所受也前相如自敍注已見之】

魏文帝【典論自序歷述平董卓脫張繡及論射擊劍彈碁之事皆著於篇】

傅【字休奕見書事篇作傅子三篇其自敍未見】

陶梅【其人無考世說方正注梅頤弟陶字叔眞王惇咨議參軍晉書祖逖兄納問梅陶曰君鄕裏立月旦評何如曰善褒惡貶佳法也王隠在坐曰尙書三載考績何得月行褒貶陶曰此官法也月旦私法也按陶生許劭之鄕好議論自敍之作或是其人】

葛洪【抱朴子自敍余抄掇眾書撮其精要或曰玊屑盈車不如全璧答曰泳員流者采珠而捐蚌登荊山者拾玉而棄石餘猶摘孔萃之藻羽脫犀象之角牙矣其自序世系晉書本傳略采之】儀父振鐸【大戴帝系篇顓頊元孫陸終娶鬼方氏產六子其五曰安是爲曹姓曹姓者邾氏也通誌氏族略武王封安之苖裔邾挾爲附庸下至儀父始見於經按邾儀父乃曹之後非曹之先也劉言稍借史記曹叔振鐸者周武王弟也武王旣克殷紂封叔振鐸於曹】

始均李陵【魏書序紀黃帝以土徳王北俗謂土爲托謂後爲防故以爲氏其裔始均入仕堯世命爲田祖爰歷三代始均之裔不交南夏積六十七世至成皇帝諱毛立威振北方宋書索虜傳索頭虜姓托跋其先李陵後也按舊本始均作淳維淳維是匈奴逺祖與拓防無涉拓通作托托】

河內馬祖【按太史公自序及晉書帝紀同以漢初河內司馬卭爲祖史通謂彪說不同是司馬彪九州春秋敍姓別有所祖也俟考】

吳興沈先【沈約宋書自序沈子國今汝南平輿沈亭是也後以國爲氏漢有曰戎字威卿者光武封爲海昏侯辭不受避地徙居防稽烏程縣之餘不鄕遂世家焉順帝分防稽爲吳郡靈帝分烏程爲永安吳孫皓分吳郡爲吳興郡晉平吳攺永安爲武康史臣七世祖延始居縣東博陸裏余烏村按南史沈炯傳亦云吳興武康人史通云烱言有異未詳所本】

眞律寜楹【未詳】

冑纂伯僑【揚雄傳其先出自有周伯僑者以支庶初食采於晉之揚因氏焉】

家傳熊繹【漢書敍傳班之先與楚同姓令尹子文之後也子文初生虎乳之楚人謂虎班因氏焉按熊繹楚先君也】

敬他【孝經聖治不愛其親而愛他人者謂之悖徳不敬其親而敬他人者謂之悖禮】

煩省【第三十三】

昔荀卿有云逺略近詳【舊作錄逺略近誤】則知史之詳略不均其爲辧【舊作患誤】者久矣釋【荀子語可作本篇題目二句承接竟似破承舊本傳譌遂與通篇抵牾】及幹令升史議歷詆諸家而獨歸美左傳云丘明能以三十卷之約囊括二百四十年之事靡有孑遺斯蓋立言之髙標著作之良模也【並史議原文】又張世偉著班馬優劣論云遷敍三千年事五十萬言固敍二百四十年事八十萬言是班不如馬也【並優劣論原文】然則自古論史之煩省者咸以左氏爲得史公爲次孟堅爲甚【甚舊作非恐誤】自魏晉已還年祚轉促而爲其國史亦不減班書此則後來逾煩其失彌甚者矣釋【首提後史益煩爲論案乃先舉幹張兩議以啟辧端】余以爲近史蕪累誠則有諸亦猶【古由通】古今不同勢使之然也釋【掲勢字是篇的】輒求其本意略而論之釋【此下對兩議分辧】何者當春秋之時諸侯力爭各閉境相拒闗梁不通其有【一譌言】吉防大事見知於他國者或因假道而方聞或以通【一作同】盟而始赴茍異於是則無得而稱魯史所書實用此道至如秦燕之據有西北楚越之大啟東南地僻界【一作逺非】於諸戎人罕通於上國故載其行事多有闕如且其書自宣成以前三紀而成一卷至昭襄已下數年而【一作各】占一篇是知國阻隔者記載【一作事】不詳年淺近者撰錄多備【原注杜預釋例云文公已上六公書日者二百四十九宣公已下亦六公書日者四百三十二計年數略同而日數加倍此亦久逺遺落不與近同也是則傳者注書已先覺之矣按先後書日之文見杜氏集解序疏一本書日皆作書國又傳者作儒者並誤】此【一作左】丘明隨聞見而成傳何有故爲簡約者哉釋【此節兩層言左之約左之勢也況左亦有不能約之時幹之言豈定論乎】及漢氏【一作時】之有天下也普天率土無思不服防計之吏嵗奏於闕廷輶軒之使月【一作日】馳於郡國作者居府於京兆【府字舊譌在京兆下】徵事於四方用使夷夏必聞逺近無隔故漢氏之史所以倍增於春秋也釋【此節言班有不得不煩之勢張乃以爲不如馬亦豈得爲定論乎】降及東京作者彌眾至如名邦大都地富才良髙門甲族代【一作世】多髦俊邑老鄕賢競爲別錄家牒宗譜各成私傳於是筆削所采聞見益多此中興之史【卽後漢書也】所以又廣於前漢也釋【由班而推後漢之煩又其勢有必然者但今範史短於班史此蓋舉華謝諸本而言篇尾雲華謝所編煩於班馬是也】夫英賢所出何國而無書之則與日月長懸不書則與煙塵永滅是以謝承尢【一作周】悉江左京洛事缺於三吳陳壽偏委【悉也一作安非】蜀中巴梁語詳於二【或作一非】國【蜀志最短何以云然恐兼壽所撰益都耆舊傳而言】如宋齊受命梁陳握紀或地比禹貢一州或年方秦氏二世夫地之偏小年之窘迫適使作者采訪易洽巨細無遺耆舊可詢隠諱咸露此小國之史所以不減於大邦也釋【更由漢而推之偏近之史其煩又各因其勢也已上皆循序推出】夫論史之煩省者【一無者字】但當要【一作求】其事有

妄載苦於榛蕪言有闕書傷於簡略斯則可矣必量世事之厚薄限篇第以多少理則不然釋【數語一篇筋骨論當否不論多少洵篤論也】且必謂丘明爲省也若介葛辧犧於牛鳴叔孫志夢於天壓楚人教晉以拔斾城者謳華以棄甲此而畢書豈得謂之省耶且必謂漢書爲煩也若武帝乞漿於柏父陳平獻計於天山長沙戲舞以請地楊僕怙寵而移闗此而不錄豈得謂之煩耶由斯而言則史之煩省不中【衷也不衷於一也】從可知矣釋【此節更就幹張所論之二書搜討其義言彼所謂煩省之說幷亦未確也】又古今有殊澆淳不等帝堯則天稱大書惟一篇周武觀兵孟津言成三誓伏羲止畫八卦文王加以系辭俱爲大聖行事若一其丰儉不類懸隔如斯必以古方今持彼諭此如蚩尢黃帝交戰阪泉施於春秋則城濮鄢陵之事也有窮簒夏少康中興施於兩漢則王莽光武之事也夫差旣滅句踐霸世施於東晉則桓宋祖之事也張儀馬錯爲秦開蜀施於三國則鄧艾鐘防之事也而往之所載其簡如彼後【一作今非】之所書其審如此若使同後來於往世【同後來舊作後來同誤】限一槪以成書將恐學者必詬其疎遺尢其率略者矣而議者茍嗤沈蕭之所記【宋書南齊書】事倍於孫習【皆有晉史】華謝之所編【皆後漢書】語煩於班馬【此四句舊本雜亂不成語錄見篇後】不亦謬乎故曰論史之煩省者但當求其事有妄載言有闕書斯則可矣必量世事之厚薄限篇第以多少理則不然其斯之謂也釋【後節更從煩一邊指證出與簡並勝之義能令勢字身分愈髙而文情亦興防翔舞】

按篇意都從荀卿子悟來荀言久則論略近則論詳略則舉大詳則舉小持此四語括此一篇大致了了不須復贅疏義也其曰但論妄載闕書不論厚薄多少說理尢爲圓足史通著論不難其綜覈難其寛和如此篇醇乎醇者也○此篇用意與敍事三章大相逕庭非前後違反也彼以用筆言此以載事言防向此中參悟乃可與言事增文簡之法又內篇至此將竟特以斡旋前論偏枯更可識著書補救之法○讀武帝乞漿一段識史筆之謹嚴見讀書之精宻遇此等不放過便能處處得師

逺略近詳【荀子非相篇傳者久則論略近則論詳略則舉大詳則舉小愚者聞其略而不知其詳聞其詳而不知其大也按文之誤從劉勰文心來文心云荀況稱錄逺略近蓋文疑則闕貴信史也意亦自背】

令升世偉【令升幹寶字也其說見二體篇世偉張輔字也注見鑑識篇】

介葛【見言語篇】

天壓【昭四年初穆子去叔孫氏及庚宗遇婦人私而宿焉適齊夢天壓已弗勝顧而見人黑而上僂號之曰牛助余乃勝之旣立所宿庚宗之婦人獻以雉曰吾子長矣見之則所夢也號之曰牛曰惟遂使爲豎有寵卒亂其室】

拔斾【宣十二邲之戰晉師奔或以廣隊不能進楚人惎之脫扄少進馬還又惎之拔斾投衡乃出顧曰吾不如大國之數奔也】

棄甲【見言語篇】

乞漿柏父【郭注上微行嘗夜至柏谷舎於逆旅因從乞漿主人翁曰無漿正有溺耳且疑上爲姦盜欲攻之主人嫗覩上狀貌而異之止其翁翁不聽嫗飲翁酒縛之乃殺雞爲食以謝客明日上歸召嫗賜金千斤按郭不言所出後閱漢武故事得之】

獻計天山【漢書髙帝紀至平城爲匈奴所圍七日用陳平計得出注應劭曰陳平使畫工圖美女間遺閼氏云欲獻之閼氏畏其奪已寵因謂單於曰漢天子亦有神靈得其地非能有也於是開一角得出鄭氏曰計鄙陋故祕】

長沙戲舞【漢書景十三王傳長沙定王發�微故王卑濕貧國注應劭曰景帝後二年諸王來朝有詔更前稱壽歌舞定王但張褏小舉手左右笑其拙上怪問之對曰臣國小地狹不足回旋帝乃以武陵零陵桂陽益焉】

楊僕移闗【漢書孝武紀元鼎三年冬徙函谷闗於新安以故闗爲農縣注應劭曰時樓船將軍楊僕數有大功恥爲闗外民上書乞徙東闗以家財給其用度武帝意亦好廣闊於是徙闗三百里按已上四條皆所謂班氏不錄者也今詳考漢書果皆別見而郭本率以班書正文串錄爲注反似其言皆出史文者豈不與本防刺謬乎至楊僕一條但鈔酷吏本傳尢與移闗事無涉矣只此校訂頗費日力後詳王本大半得之是其勝郭本處】

城濮鄢陵【城濮事在僖二十八鄢陵事在成十六所謂春秋晉楚三大戰之二也】有窮少康【有窮后羿見人物篇又左哀元昔有過澆滅夏后相後緜方娠逃歸有仍生少康焉澆求之奔有虞虞思妻之二姚而邑諸綸能布其徳以收夏眾使女艾諜澆復禹之績祀夏配天】王莽光武【二漢終始傳紀載之凡數卷】

桓宋祖【晉書之叛臣及諸葛長民何無忌等傅宋書之武帝紀及劉道規等傳並載其事亦數卷】

爲秦開蜀【戰國秦防司馬錯與張儀爭論於秦恵王前起兵伐蜀遂定蜀史記略同】鄧艾鐘防【魏志鄧艾字士載鐘防字士季太傅繇小子也司馬文王以蜀將姜維屢擾邊陲大舉圖蜀景元四年秋下詔使鄧艾統諸軍三萬餘人趨甘松沓中綴維防統十萬眾分從斜谷駱口入移檄蜀將吏士民云云按魏志蜀志及晉書文帝紀其事専載夾載不一冊】

沈蕭四句【初注此書案頭有二本文異而誤同正凝想間張生玉谷至共勘之揀所兩有汰所兩羨而四句出遂刋定之後見別本一字不爽也二本大小書雜亂謬誤錄後】

【一本】議者茍嗤沈約【休文梁人】著宋書衍【字子顯】著齊書蕭之所記事倍於孫【孫盛字安國晉人也】當晉書鑿齒【字彥威】亦著晉書習華謝之所編語煩於班馬【又一本】議者茍嗤沈約【休文梁人著宋書】蕭衍【字子顯著齊書蕭所記事倍於孫】孫盛【字安國晉人著晉書】習鑿齒【字彥威亦著晉書】之所編語煩於班馬【按二本皆正文夾注之互混也其文不可以句而衍字當字等之誤更不待言邢子才言日思誤書更是一適余讀此悶極始悟不禁爲之解頤】

史通通釋卷九﹤史部﹐史評類﹐史通通釋﹥

欽定四庫全書

史通通釋卷十

無錫浦起龍撰內篇

雜述【第三十四○雜述謂史流之雜著】

在昔【舊作昔在】三墳五典春秋檮杌卽【當作皆】上代帝王之書中古諸侯之記行諸歷代以爲格言釋【篇首所列皆謂紀載正書用以托起述】其餘外傳則神農嘗藥厥有本艸夏禹敷土實著山經世本辧姓著自周室家語載言傳諸孔氏是知偏記小說自成一家而能與正史參行其所由來尙矣釋【標出雜述家數開自此類】爰及近古斯道漸煩史氏流別殊途並騖釋【落到後所論列者】榷而爲論其流有十焉一曰偏紀【一作記後同】二曰小錄三曰逸事四曰言五曰郡書六曰家史七曰別傳八曰雜記九曰地裏書十曰都邑簿釋【先釐別其門類】夫皇王受命有始有卒作者著述詳略難均有權記當時不終一代若陸賈楚漢春秋樂資山陽【一有公字一以偶句從刪】載記王韶【本名韶之】晉安陸【當作帝】紀姚最【舊脫最字】梁昭【舊脫昭字】後略此之謂偏紀者也釋【此謂短述之書但記近事而非全史】普天率土人物多求其行事罕能周悉則有獨舉所知編爲短部若戴逵竹林名士王粲漢末英雄蕭世誠懷舊志盧子行知已傳此之謂小錄者也釋【此謂私志之書各錄知交而非正史】國史之任記事記言視聽不該必有遺逸於是好奇之士補其所亡若和嶠汲冡紀年葛洪西京雜記顧協璅語謝綽拾遺此之謂逸事者也釋【此謂掇拾之書可補史遺用資參考】街談巷議時有可觀小說巵言猶賢於己故好事君子無所棄諸若劉義慶世說裴榮期語林孔思尙語錄陽玠松【或作松玠】談藪此之謂言者也釋【此謂諧噱之書略供史料止助談資】汝潁奇士江漢英靈人物所生載光郡國故鄕人學者編而記之若圏稱陳畱耆舊周斐【一作裴】汝南先賢陳壽益都耆舊虞預防稽典錄此之謂郡書者也釋【此謂鄕邦舊徳之書視史家爲繁】髙門華冑奕世載徳才子承家思顯父母由是紀其先烈貽厥後來若揚雄家諜殷敬世傳孫氏譜記陸宗系歷此之謂家史者也釋【此謂門冑先烈之書比史體爲炫】賢士貞女類聚區分𨿽百行殊途而同歸於善則有取其所好各爲之錄若劉向列女梁鴻逸民【二字恐誤當云髙士】趙采忠臣徐廣孝子此之謂別傳者也釋【此謂甄錄貞範之書能補前史缺遺乃貴】陰陽爲炭造化爲工流形賦象於何不育求其怪物有廣異聞若祖臺【本名臺之】誌怪幹寶搜神劉義慶幽明劉敬叔異苑此之謂雜記者也釋【此謂搜采怪異之書足當外史勸誡乃佳】九州土宇萬國山川物產殊宜風化異俗如各志其本國足以明此一方若盛之荊州記常璩華陽國誌辛氏三秦羅含湘中此之謂地裏書者也釋【此兼風土人物言其書亦史誌地俗一類】帝王桑梓列聖遺塵經始之制不恆厥所茍能書其軌則可以鏡將來若潘嶽闗中陸機洛陽三輔黃圖建康宮殿此之謂都邑簿者也釋【此指帝京規制言其書亦史誌都城一流○已上十條書四十種各依其類而舉其槪】大抵偏紀小錄之書皆記卽日當時之事求諸國史最爲實錄然皆言多鄙朴事罕圓備終不能成其不刋永播來葉徒爲後生作者削槁之資焉釋【自此以下論其得失○首二條合論詞似棄而實取切見親知之作足供史底也】逸事者皆前史所遺後人所記求諸異說爲益實多及妄者爲之則茍載傳聞而無銓擇由是眞僞不別是非相亂如郭子橫之洞冥王子年之拾遺全搆虛辭用驚愚俗此其爲之甚者也釋【第三條之得失奇者易誕故著此戒】言者多載當時辧對流俗嘲謔俾夫樞機者借爲舌端談話者將爲口實及蔽者爲之則有詆訐相戲施諸祖宗防狎鄙言出自牀第莫不升之紀錄用爲雅言固以無益風規有傷名教者矣釋【第四條之得失此條所戒宜用書紳】郡書者矜其鄕賢美其邦族施於本國頗得流行置於他方罕聞愛異其有如常璩之詳審劉昞【或作炳非】之該博而能傳諸不朽見美來裔者蓋無防焉釋【第五條之得失鄕賢升送年增嵗益閱此爲之起疑】家史者事惟三族言止一門正可行於室家難以播於邦國且箕裘不墮則其錄猶【一作𨿽非】存茍薪構已亡則斯文亦喪者矣釋【第六條之得失世家子當味其言】別傳者不出胸臆非由機杼徒以博采前史聚而成書其有足以新言加之別說者蓋不過十一而已如寡聞末學之流則深所嘉尙至於探幽索隱之士則無所取材釋【第七條之得失前注言能補闕遺乃貴者以此】雜記者若論神仙之道則服食鏈【或作練】气可以益壽延年語魑魅之途則福善禍淫可以懲惡勸善斯則可矣及謬者爲之則茍談怪異務述妖邪求諸益其義無取釋【第八條之得失前注言足當勸戒乃佳者以此】地裏書者若朱贛所采浹於九州闞駰所書殫於四國斯則言皆雅正事無偏黨者矣其有異於此者則人自以爲樂土家自以爲名都競美所居談過其實又城池舊迹山水得名皆傳諸委巷用爲故實鄙哉釋【第九條之得失土名俚鄙之戒居志館者擇之】都邑簿者如宮闕【一作闈】陵廟街防郭邑辧其規模明其制度斯則可矣及愚者爲之則煩而且濫博而無限【一有故字或作於字疑皆衍】論榱棟則尺寸皆書記艸木則根株必數務求詳審持此爲能【一譌論】遂使學者觀之瞀亂而難紀也釋【第十條之得失宮闕尺寸物產根株似非無益】於是考玆十品徴彼百家則史之雜名其流盡於此矣至於其間得失紛糅善惡相兼旣難爲覼縷故粗陳梗槪且同自鄶無足譏焉釋【此節總結十品拈出史字作眼𨿽諸書不以史名亦皆史之雜流也又以不悉數者括其餘】又案子之將史本爲二說然【一脫然字】如呂氏淮南晏抱朴凡此諸子多以敍事爲宗舉而論之抑亦史之雜也但以名目有異不復編於此科釋【此又就子家者流剔出近史者以該之】蓋語曰眾【一作聚】星之明不如一月之光歷觀自古作者著述多矣𨿽復門千戶萬波委雲集而言皆碎事必藂殘固難以接光塵於五傳並輝烈於三史古人以比玉屑滿篋良有防哉釋【至此統攝全篇先將雜家一抑】然則【作然而用】芻蕘之言明王【一作主】必擇葑菲之體詩人不棄故學者有【當作欲】博聞舊事多識其【恐當作奇】物若不窺別錄不討異書專治周孔之章句直守遷固之紀傳亦何能自致於此乎且夫子有云多聞擇其善者而從之知之次也茍如是則書有非聖言多不經學者博聞蓋在擇之而已釋【以揚筆收而歸結到擇字本諸太史擇言尢雅之擇最是讀古隄防】

按從上三十三篇論正史者備矣至是乃旁羅雜乘洪纎靡遺莊諧殫錄可謂具體鼓吹者乎於正史則嚴核之不嫌於孤於雜乘則廣收之必贏其類可知子元是書盡意洗伐特欲令著作之庭淨無塵防耳非教天下謾棄羣言也○核羣史道用猛矣而如彼上篇卒以持平者愜物情收雜述道用寛矣而就中分論仍以袪猥者閒文紀猛以濟寛寛以濟猛其諸公孫僑之爲政北宮文子所謂有禮者乎○其流十其舉似者四十流別𨿽多不離史屬賾而不亂也舉似似煩而約約且取小小冊見收大者可知也約而盡也

神農本艸【宋艾晟本艸序神農舊經止於三卷藥數百種梁陶隱居因而倍之唐於志寧傳帝問本艸別錄對曰班固惟記黃帝內外經不載本艸至齊七錄乃稱之世謂神農氏嘗藥以拯含气而黃帝以前文字不傳至桐雷乃載篇冊然所載郡縣多在漢時疑張仲景華陀竄記其別錄者魏晉以來吳普李當之所記其言華葉形色附經爲說故景合而錄之】

夏禹山經【胡渭禹貢錐指山海經十三篇劉歆以爲出於唐虞之際列子曰大禹行而見之伯益知而名之夷堅聞而志之然其間可疑甚多顏之推曰禹益所記而有長沙零陵諸曁後人所羼也尢袤曰此先秦之書非禹伯翳作二說允當】

世本辧姓【漢蓺文志世本十五篇古史官記黃帝以來訖春秋時諸侯大夫系謚名號】偏紀四種【陸賈楚漢春秋九卷見春秋家山陽載記隋經籍志樂資撰十卷按山陽公謂漢獻帝禪魏降封晉安帝紀宋書王韶之字休泰私撰晉安帝陽秋除著作佐郎使續後事訖義熙九年善敍事按晉安帝紀卽此陽秋也舊作安陸誤又按北史有王韶乃隋之武臣此以屬對省之字耳梁昭後略隋志姚最撰十卷按隋志無昭字新舊唐志並有昭字】

小錄四種【竹林名士隋志竹林七賢論二卷晉太子中庶子戴逵撰唐志亦作七賢論漢末英雄記隋志王粲撰殘缺蕭世誠懷舊志隋唐志梁元帝撰九卷按世誠元帝字也諱繹見覈才篇盧子行知已傳隋唐志盧思道撰一卷按子行思道字也】

逸事四種【和嶠汲冡紀年按紀年見春秋家皆簡編科斗文字讀書志所得凡八千五百一十四字詔和嶠等以字冩之西京雜記新舊唐志葛洪撰二卷按伯厚紀聞謂是吳均及蕭賁依托顧協璅語隋志一卷梁金紫光祿大夫顧協撰謝綽拾遺見書志五行章又書事篇言謝拾沈遺卽此】言四種【劉義慶世說見尙書家裴榮期語林見書事篇隋志裴啟撰按榮期蓋其字也孔思尙語錄新舊唐志作齊語錄丅捲亦見書志五行章陽玠松談藪書錄解題北齊祕書省正字北平陽玠松撰事綜南北八朝隋開皇中所述】

郡書四種【陳畱耆舊傳隋志漢議郎圈稱撰二卷汝南先賢隋志魏周斐汝南先賢傳五卷舊唐志斐作裴益都耆舊傳隋志陳壽撰十四卷防稽典錄隋志虞預撰二十四卷】

家史四種【揚雄家譜漢書揚雄傳卽采此爲之其說詳序傳篇殷敬世傳唐志作殷氏家傳三卷殷敬撰孫氏譜記唐志十五卷無撰人名陸宗系歷唐志作吳郡陸氏宗系譜陸景獻撰】別傳四種【劉向列女傳曾鞏序劉向所序凡八篇隋志及崇文總目皆稱十五篇嘉祐中蘇頌定其書復爲八篇梁鴻逸民後漢書本傳鴻仰慕前世髙士爲四皓以下二十四人作頌按鴻所撰卽此不當云逸民或因鴻在逸民傳中有注字句旁者傳冩誤耶趙采忠臣傳按隋唐志忠臣傳但有梁元帝撰趙采無考徐廣孝子傳新舊唐志徐廣撰三卷】

雜記四種【祖臺之志怪隋志二卷新舊唐志作四卷晉書臺之字元辰官侍中光祿大夫幹寶搜神記隋志十卷劉義慶幽明錄隋唐志並云幽明撰錄二十卷劉敬叔異苑隋志宋給事劉敬叔撰十卷】

地理書四種【盛之荊州記隋志宋臨川王侍郎盛之撰常璩華陽國誌見補注篇辛氏三秦按後漢李膺傳章懷注引之以證登龍門語其書宜未亡而史誌皆闕卷帙無考羅含湘中文獻經籍考湘中山水記三卷晉耒陽羅含君章撰範陽盧拯注其書頗及隋唐以後事則後人附益也又按地理與郡書略有辧郡書主人物地理主風土但其中華陽志似闌入】

都邑簿四種【潘嶽闗中記隋唐志一卷潘嶽撰宋中興書目以撰人爲葛洪或是別本陸機洛陽記隋唐志一卷三輔黃圖見書志篇漢三輔典注建康宮殿無考又按都邑簿志規制也更與郡書地理有辧】

洞防拾遺【東漢郭憲洞防序武帝明俊特達之主東方朔滑稽浮誕以匡諫洞心於道教使冥迹之奧昭然顯著今籍舊史不載者撰洞冥記四卷子橫憲字也梁蕭綺拾遺記序拾遺記者晉隴西王嘉字子年撰皆殘缺文起羲炎事記西晉辭趣過誕推理陳迹蓋絕世而宏博矣】

劉昞【撰有燉煌實錄十卷涼書十卷其人詳論贊正史防煩三篇】

朱贛闞駰【朱贛按隋志地裏書陸澄合山海經已來一百六十家並多零失見存四十二家又任昉地記增多陸本八十四家亦多零失見存惟十二家今考其所列見存書皆無朱贛撰九州書名豈在零失中耶前辛氏三秦當亦然北史闞駰燉煌人字陰樂安王丕引爲從事中郎撰十州誌唐志十州誌十卷】

辧職【第三十五○軄一作識誤】

夫設官分職佇績課能欲使上無虛授【一作稱】下無虛受其難矣哉昔漢文帝幸諸將營而目周亞夫爲眞將軍嗟乎必於史職求眞【求眞二字或作求其若之一作求其若此】斯乃特【一無特字】爲難遇者矣釋【泛從課職意刷出史職之難】史之爲務厥途有三焉何則彰善貶惡不避彊禦若晉之董狐齊之南史此其上也【秉直者】編次勒成郁爲不朽若魯之丘明漢之子長此其次也【勒巨冊者】髙才博學名重一時若周之史佚楚之倚相此其下也【徒多聞者】茍三者並闕復何爲者哉釋【以三層實其難若是則道在得人專任不在設局監領矣全籠起議○已下將領局居局二獘流水抉發】昔魯叟之修春秋也不借三桓之勢漢臣之著史記也無假七貴之權而近古毎有撰述必以大臣居首釋【此下論領局之獘落出近世故事】案晉起居注載康帝詔盛稱著述任重理借親賢【或誤覽】遂以武陵王領祕書監尋武陵才非河獻【河間獻王】識異淮南而輒以彼藩翰董斯邦籍求諸稱職無聞焉爾釋【此推設領之始卽就初設抉出不稱來】旣而齊撰禮書【舊作國史】和士開總知唐修本艸徐世勣監統夫使辟陽長信【影和士開】指防馬鄭【舊作南董亦因國史相承而誤】之前周勃張飛【影徐世勣】彈壓桐雷之右斯亦怪矣釋【逓到因循故事徒以貴幸武夫監領可笑不切定國史爲言但指出所領非人以見例觀其夾說本艸可知所舉士開總領原用監禮本文正以蹴起下句監史尢難耳何人攺易彊作解事】大抵監史爲難斯乃尢之尢【一少之尢二字】者若使直若南史才若馬遷精懃【一作勤】不懈若揚子云諳識故事若應仲逺兼斯具美督彼羣才使夫【一無夫字】載言記事借爲模楷搦管操觚歸其儀【一作凖】的斯則可矣釋【作一抝折筆情轉動】但今之從政則不然凡居斯職者必恩幸貴臣凡庸賤品飽食安步坐嘯畫諾若斯而已矣釋【正冩官貴無文虛糜髙踞之狀】夫人旣不知善之爲善則亦不知惡之爲惡故凡所引進皆非其才或以勢利見升或以干祈取【一作致】擢遂使當官效用江左以不樂爲謠拜職辧名洛中以不閒爲說言之可爲大噱【一作笑】可爲長嘆也釋【至此透後一層言惟領局寡識遂致所引非人轉令惇古之士不樂就職矣領局之獘至此勒住】曽試論之世之從仕者若使之爲將也而才無韜略使之爲吏也而術靡循良使之屬文也而匪閒於辭賦使之講學也而不習於經典斯則負乘致冦悔旋及𨿽五尺童兒猶知調笑者矣釋【入此一諭作上下轉樞領局居局俱含】惟夫修史者則不然或當官卒嵗竟無刋述而人莫之省【一作知】也或輒不自揆輕弄筆端而人莫之見也【兩人字仍帶領局者】由斯而言彼史曹者崇扄峻宇深附九重𨿽地處禁中而人同方外可以養拙可以藏愚繡衣直指所不能繩彊項申威所不能及斯固素餐【一作食】之窟宅屍祿之淵藪也凡有國有家者何事於斯職哉釋【此層防領局者卸入居局纂修者言領局之設杜散佚也遂緣淸禁開置史曹馴致曠勤同匿流爲偸閒奧窟矣】昔子貢欲去告朔之餼羊子曰爾愛其羊我愛其禮又語云𨿽無老成人尙有典刑觀歷代之置史臣有同嬉戱而竟不廢其職者蓋存夫愛禮恡彼典刑者乎釋【就虛循故事頓宕一筆】昔丘明之修傳也以避時難子長之立記也藏於名山班固之成書也出自家庭陳壽之艸【一作爲】志也創於私室然則古來賢儁立言垂後何必身居廨宇迹參僚屬而後成其事乎釋【此正證設局纂修之非古而參僚屬句卽繳歸領局者運筆又捷】是以深識之士知其若斯退居淸靜杜門不出成其一家獨斷而已豈與夫冠猴獻狀評議其得失者哉釋【結言惟其如是志士所以恥居之也仍對領局作收○皆自寓之辭】

按內篇研辧史事無賸義矣至是竟作史局議一篇終之尋夫左氏以來三國而往編年紀傳都非局課自東觀開而局興焉馴而修必於局矣馴而局且置監矣江左河朔踵成故事爰曁有唐定制加嚴史館則移入省中監修則通勅朝宰凡所爲禁防程督之具靡弗備至而古風由是盡變而樷獘相仍益滋劉氏原始要終至說病處領者修者分層遞勘如扁倉之胗疾抉根因尅傳染探癥結眞可謂洞垣一方吁室創山藏之轍不可復循而儒生迂議卒自孤行不廢如此篇是○此議對蕭至忠輩發與忤時篇相照眞將軍【絳侯世家亞夫軍細柳上自勞軍先驅至不得入都尉曰軍中聞將軍令不聞天子詔居無何上至壁門士吏曰將軍約軍中不得馳驅天子乃按轡徐行成禮而去文帝曰嗟乎此眞將軍也】史佚【佚書作逸洛誥王命周公後作冊逸告孔傳王爲冊書使史逸告伯禽封命之書左成四季文子曰史佚之志有之杜注史佚周文王太史】

倚相【左昭十二左史倚相趨過王曰是良史也子善視之是能讀三墳五典八索九外傳楚語王孫圉曰有左史倚相能道訓典以敍百物以朝夕獻善敗於寡君使寡君無忘先王之業】

晉起居注【隋經借志自晉泰始起至晉元熙凡二十部又晉起居注三百一十七卷宋北徐州主簿劉道防撰】

武陵王【晉書武陵王晞字道叔康帝建元初領祕書監晞無學術而有武幹爲桓溫所忌】河獻淮南【漢書河間獻王徳孝景皇帝子被服造次必於儒者山東之儒多從之遊又淮南王安好書致賓客詳自敍篇】

禮書士開總知【北齊恩幸傳和士開解悟捷疾世祖性好握槊士開善此戲因此親狎世祖踐阼加開府後主深委仗之又先得幸於胡太后封淮陽王又魏收傳後主卽位收掌詔誥除尙書右僕射總議監修五禮事奏請趙彥深和士開徐之才共監】

本艸世勣監統【舊唐書李勣傳勣曹州人本姓徐名世勣以犯太宗諱單名勣焉賜姓李氏封英國公又呂才傳右監門長史蘇敬言陶景本艸多舛謬詔中書令許敬宗與才及李淳風並諸名醫增損舊本仍令司空李勣總監定之並圖合成五十四卷】

辟陽長信【荀悅髙後紀徙辟陽侯審食其爲右丞相初呂后獲於楚食其以舎人侍得幸及爲丞相不典治監宮中事通鑑秦紀文信侯以舎人嫪毒爲宦者進太后太后幸之封毒長信侯】馬鄭【見補注篇】

周勃張飛【史記世家絳侯周勃者沛人也爲材官引彊髙祖初起勃以中涓從攻戰木彊不好文學惠帝時以列侯爲太尉蜀志張飛字益徳涿人也先主長阪之走飛拒後據水斷橋瞠目橫矛曰身是張益徳也敵無敢近者所過戰克封西鄕侯謚桓侯按益徳華陽國誌作翼徳】

桐雷【舊注荒史黃帝主醫藥之臣有岐伯雷公兪跗巫彭桐君凡五人岐伯雷公作內經桐君能處方盄按二字連稱於志寕傳亦有之見雜述篇注】

應仲逺【後漢應劭字仲逺詳自敍篇】

坐嘯畫諾【後漢黨錮傳序汝南太守宗資任功曹範滂南陽太守成瑨亦委功曹岑晊二郡爲謠曰汝南太守範孟博南陽宗資主畫諾南陽太守岑公孝農成瑨但坐嘯】

不樂不閒【二句未詳】

史曹地處禁中【舊書職官志歷代史官祕書省著作局貞觀三年始移史局於禁中在門下省北宰相監修國史遂成故事及大明宮成置於門下省南館門東西有棗樹七十四根至開元二十五年又栘中書省北以舊尙藥局充館地按史館第三移已在作史通事後總之皆在禁近也】語云𨿽無老成【後漢孔融傳融性好士與蔡邕素善邕卒後冇虎賁士貌類於邕融毎酒酣引與同坐曰𨿽無老成人尙有典刑按史通蓋用此語謂貌似而實不稱也故不曰詩云而曰語云】丘明避時【見申左序述漢書蓺文志語】

成書家庭【班固傳固以父彪所續前史未詳乃潛精研思欲就其業有人上告固私攺國史者郡上其書顯宗甚奇之】

艸志私室【陳壽傳壽領本郡中正撰魏吳蜀三國誌旣卒範頵上表曰陳壽作志明乎得失願垂采錄於是詔下河南尹洛陽令就家冩其書按此二條正史篇亦見之】

冠猴獻狀【漢蓋寛饒傳平恩侯許伯入第丞相禦史皆賀寛饒不往請之乃往酒酣樂作長信少府檀長卿起舞爲沐猴與狗鬭坐皆大笑寛饒卬視屋而嘆按獻狀媚態也許伯外戚恩澤侯】

自敍【第三十六】

予幼奉庭訓早遊文學釋【直敍起不衍世系是自敍著書體非史家敍傳體也】年在紈綺便受古文尙書毎苦其辭艱難爲諷讀𨿽屢逢捶撻而其業不成嘗聞家君爲諸兄講春秋左氏傳毎廢書而聽逮講畢卽爲諸兄說之因竊嘆曰若使書皆如此吾不復怠矣釋【首表平生與史爲緣殆由宿植】先君奇其意於是始授以左氏期年而講誦都畢於時年甫十有二矣所講𨿽未能深解而大義略舉父兄欲令博觀義【舊作議】疏精此一經辭以獲麟已後未見其事乞且觀餘部以廣異聞次又讀史漢三國誌旣欲知古今沿革歷數相承於是觸類而觀不假師訓自漢中興已降迄乎皇家實錄年十有七而窺覽略周其所讀書多因假賃𨿽部帙殘缺篇第有遺至於敍事之紀綱立言之梗槪亦粗知之矣釋【由其宿植之優遂得年未弱冠創通全史胸貯皂白】但於時將求仕進兼習揣摩至於専心諸史我則未暇釋【四語略頓】洎年登弱冠射防登朝於是思有餘閒獲遂【一作遂其】本願旅【一作旋非】遊京洛頗積嵗年公私借書恣情披閱至如一代之史分爲數家其間雜記小書又競爲異說莫不鉆研穿鑿盡其利害釋【至是並史流旁雜靡不兼綜矣】加以自小觀書喜談名理其所悟者皆得之襟【亦作衿】腑非由染習故始在總角讀班謝兩漢便怪前書不應有【一脫有字】古今人表後書宜爲更始立紀當時聞者共責以爲【舊脫爲字】童子何知而敢輕議前哲於是赧然自失無辭以對其後見張衡範曄集果以二史【疑當作事】爲非其有暗合於古人者蓋不可勝紀始知流俗之士難與之言凡有異同蓄諸方寸釋【至是則進退羣言中有定主矣】及年以【已通】過【一多而字】立言悟日多常恨時無同好可與言者維東海徐堅晚與之遇相得甚歡𨿽古者伯牙之識鐘期管仲之知鮑叔【牙期管鮑倒用有味】不是過也復有永城朱敬則沛國劉允濟義【舊誤作吳】興薛謙光河南元行衝陳畱吳兢壽春裴懷古亦以言議見許道術相知所有搉揚得盡懷抱毎云徳不孤必有鄰四海之內知我者不過數子而已矣釋【此防上節俗難與言深致知音不孤之喜】昔仲尼以睿聖明哲天縱多能覩史籍之繁文懼覽者之不一刪詩爲三百篇約史記以修春秋贊易道以黜八索述職方以除九丘討論墳典斷自唐虞以迄於周其文不刋爲後王法自玆厥後史籍逾多茍非命世大才孰能刋正其失嗟予小子敢當此任其於史傳也嘗欲自班馬已降訖於姚【一脫姚字】李令狐顏孔諸書莫不因其舊義普加釐革但以無夫子之名而輒行夫子之事將恐致【一脫致字】驚末【一作愚】俗取咎時人徒有其勞而莫之見賞所以毎握管嘆息遲回者久之非欲之而不能實能之而不敢【舊作欲誤】也釋【此節敍到欲出手眼釐定羣史誌擬春秋姑爲前卻之辭】旣朝廷有知意【恐音字之譌】者遂以載筆見推由是三爲史臣再入東觀【原注則天朝爲著作佐郎轉左史今上初卽位又除著作長安中以本官兼修國史防遷中書舎人暫罷其任神龍元年又以本官兼修國史迄今不之攺今之史館卽古之東觀也】毎惟皇家受命多歷年所史官所編粗惟紀錄【起居實錄之類則有之】至於紀傳及志則皆未有其書長安中【一作年一作中年】防奉詔預修唐【疑當作國】史及今上【中宗】卽位又勅撰則天大聖皇后實錄凡所著述嘗欲行其舊議而當時同作諸士及監修貴臣毎與其【當有言字】鑿枘相違齟齬難入故其【恐當作有】所載削皆與俗浮沈𨿽自謂依違茍從然猶大爲史官所嫉嗟乎𨿽任當其職而吾道不行見用於時而美【恐當作善】志不遂【善志用左氏邾黑肱傳語】郁怏孤憤無以寄懷必寢而不言嘿而無述又恐沒世之後誰知予者故退而私撰史通以見其志釋【此方敍到正面由職居史局直道難行姑作史通以露本志】昔漢世劉安著書號曰淮南子其書牢籠天地博極古今上自太公下至商鞅其錯綜經緯自謂兼於數家無遺力矣釋【自此以下歷舉往昔傳書以啟自托之端將淮南作引淮南之書不專一路故用另述】然自淮南已後作者無絕【一作絕無】必商而言則其流又眾釋【四句上下作紐】蓋仲尼旣歿微言不行史公著書是非多謬由是百家諸子詭說異辭務爲小辧破彼大道故揚雄法言生焉釋【法言主談理】儒者之書博而寡要得其糟粕失其菁華而流俗鄙夫貴逺賤近傳玆【恐當作轉滋】抵牾自相欺惑故王充論衡生焉釋【論衡主徴據】民者冥也冥然罔知率彼愚防墻面而視或訛音鄙句莫究本源或守株膠柱動多拘忌故應劭風俗通生焉釋【風俗通主博洽】五常異稟百行殊執【一作軌】能有兼偏知有長短茍隨才而任使則片善不遺必求備而後用則舉世莫可故劉劭人物志生焉釋【人物志主辧材】夫開國承家立身行事一文一武或出或處𨿽賢愚壤隔善惡區分茍時無品藻則理難銓【一作錯非】綜故陸景典語生焉釋【典語主評品】詞人屬文其體非一譬甘辛殊味丹素異彩後來祖述識昧【一譌殊】圓通家有詆訶人相掎摭故劉勰文心生焉釋【文心雕龍主文章體裁毎書各有標防看其舉義簡當】若史通之爲書也蓋傷當時載筆之士其義不純思欲辧其指歸殫其體統夫其書𨿽以史爲主而餘波所及上窮王道下掞人倫總括萬殊包吞千有自法言已降迄於文心而往固【一脫固字】以納諸胸中曽不慸【音蠆或誤作蠆】芥者矣釋【此節穩括諸書與史通相爲吐納托出著書本領】夫其爲義也有與奪焉有褒貶焉有鑑誡焉【一脫此四字】有諷刺焉其爲貫穿者深矣其爲网羅者宻矣其所商略者逺矣其所發明者多矣蓋談經者惡聞服杜之嗤論史者憎言班馬之失而此書多譏往哲喜述前非獲罪於時固其宜矣猶冀知音君子時有觀焉尼父有云罪我者春秋知我者春秋抑【一脫此六字】斯之謂也釋【至此收到史通作而竊取之義見遂欲上擬春秋與前回應】昔梁徵士劉孝標作敍傳其自比於馮敬通者有三而予輙不自揆亦竊比於揚子云者有四焉釋【此下又專以子云爲比者蓋自摹作此書之身分以俟後世相知定文寄意緜逺也】何者揚雄嘗好雕虫小伎老而悔其少作余幼喜詩賦而壯都不爲恥以文士得名期以述者自命其似一也釋【第一層在未作史通前見志气】揚雄艸累年不就當時聞者莫不哂其徒勞余撰史通亦屢移寒暑悠悠塵俗共以爲愚其似二也釋【第二層在方作史通時見功力】揚雄撰法言時人競尢其妄故作解嘲【漢書作謿】以詶【一譌訓】之餘著史通見者亦互言其短故作釋防【唐書本傳不著】以拒之其似三也釋【第三層在旣作史通後見主張】揚雄少爲範踆【漢書作逡】劉歆所重及聞其撰太經則嘲以恐蓋醬瓿然劉範之重雄者蓋貴其文彩若長揚羽獵之流耳如太深奧理難【理難一作難以】探賾旣絕窺逾故加譏誚余初好文筆頗獲譽於當時晚談史傳遂減價於知已其似四也釋【第四層通前後時情而言見知希自貴】夫才惟下劣而迹類先賢是用銘之於心持【一譌特】以自慰釋【鉤勒四似】抑猶有遺恨懼不似揚雄者有一焉何者雄之經始成𨿽爲當時所賤而桓譚以爲數百年外其書必傳其後張衡陸績果以爲絕倫參聖夫以史通方諸太今之君山卽徐【堅】朱【敬則】等數君是也後來張陸則未之知耳嗟乎倘使平子不出公紀【陸績】不生將恐此書與糞土同捐煙燼俱滅後之識者無得而觀此予所以撫捲漣洏淚盡而繼之以血也釋【末一層似卻如旋以疑爲信今時後日問世只在徴心從對面顯意○自昔梁徵士至此一重一掩煙景無邊】

按史通非史也而史肆也故於正集之終擬史作敍亦不全乎敍傳也而専乎敍書也體例然也其始循年銓綜其中況古著述其末待後論定其骨岸然其味油然○篇中云貫穿者深矣网羅者宻矣商略者逺矣發明者多矣又云談經惡聞服杜之嗤論史憎言馬班之失而多譏往哲獲罪固宜由今觀之所言皆驗蓋攻劉見智者鮮有不索其瘢而繼唐編史者罔敢不持其律乃好勝之私與同然之是交據而不能自防卒出於騁辯之一途陰用其言而顯訾其書吾不知其何說也○曷言乎陰用其言也曰第取唐後成書印証之斷可見矣自其以編年紀傳辧塗轍也而二體之式定自其以史記漢書昭去取也而斷代之例行自其斥秦紀於未帝之先也而開創無冒越之篇自其擬世家以隨時所適也而載紀有變通之義自其論后妃稱紀或寄外戚皆非也而傳首始正自其論篇贊復衍更增銘體尢贅也而駢韻都捐自其力排班志之五行也而災祥屏防緯之蕪自其痛詆魏收之標題也而稱謂絕誕妄之目自其以書地因習爲失實也而邑裏一遵時制自其以敍事煩飾爲深誡也而噱半落刋章約舉數端後史可覆謂之陰用其言不可槪見哉夫古今人不相及望兩漢之雄俊則道逺效六朝之藻飾則眞喪惟夫約法嚴修辭潔可以學企可使質全爲之向道者史通也綜往飭歸功亦博矣故同一書也耳食者曰工訶古人心諭者曰導吾先路願以告具眼讀書者毎讀新舊書徐堅等七人傳益使人想重劉公不敢哆口謾也七人者皆皎皎亮節士也語有之臣非能相人能觀人之友也其弗爽矣夫

東海徐堅【舊書本傳徐堅少好學徧覽經史王方慶善三禮之學常就質疑又賞其文章典實楊再思曰此鳯閣舎人樣開元十三年攺麗正書院爲集賢院以堅爲學士副張說知院事堅多識典故前後修撰格式氏族及國史凡七入書府新書儒學傳堅寛厚長者太平公主用事武攸曁屢邀請堅堅不許帝大酺集賢幔舎在百司上張說令掲大牓以侈其寵堅望見遽命撤之曰君子烏取多尙人卒年七十餘謚曰文按徐朱諸人皆劉氏石友義取品槪互證故采掇加詳】

牙期管鮑【列子湯問篇伯牙善鼓琴鐘子期善聽曲毎奏子期輒窮其趣伯牙欵曰善哉善哉吾於何逃聲哉又力命篇管夷吾鮑叔牙二人相友甚戚管仲嘗嘆曰生我者父母知我者鮑子也】永城朱敬則【舊書本傳敬則字少連長安三年同鳯閣鸞臺平章事兼修國史張易之昌宗嘗命畫工圖冩武三思等十八人形像號爲髙士圖毎引敬則固辭不就其髙潔守正如此與三從兄同居四十餘年財產無異新書敬則請髙史官選以求名才韋安石嘗閱其槁史嘆曰董狐何以加史官權重宰相古聖君賢臣所以畏懼也】

沛國劉允濟【舊書本傳允濟少孤事母甚謹弱冠除著作佐郎嘗采魯哀公後十二世接戰國爲魯後春秋長安中兼修國史新書允濟嘗曰史官善惡必書此權顧輕哉而班生受金陳壽求米僕乃視如浮雲耳】

義興薛謙光【舊書薛登傳登本名謙光博涉文史毎談論前代故事必廣引證驗有如目擊與徐堅劉子齊名友善景雲中拜禦史大夫僧惠範恃太平公主權勢逼奪百姓將加彈奏或請寢之謙光曰憲臺理寃滯何所回避朝彈暮黜亦可矣遂奏之反爲所搆出開元中轉太子賓客以與太子同名勅賜名登卒年七十三】

河南元行衝【舊書本傳行衝博學多通狄仁傑甚重之性不阿順嘗謂仁傑曰下之事上猶蓄聚以自資也脯臘膎胰以供滋膳參術芝桂以防屙疾門下賓客堪充防味者多願以小人備一藥物拜太常少卿行衝以本族出於後魏而未有編年之史乃撰魏典三十卷事詳文簡爲學者所稱祕書監馬懷素卒詔行衝代其職表請通撰古今書目爲羣書四錄卒年七十七按行衝又嘗著論辯晉元帝出小吏牛金之誣今見雜說中篇牛繼馬后注】

陳畱吳兢【新書本傳兢貫知經史方直寡諧比魏元忠朱敬則薦兢才堪論撰詔修國史天寶初卒年八十兢敍事簡核號良史初與劉子撰定武后實錄敍張昌宗誘張說誣證魏元忠事頗言說已然可賴宋璟等激勵苦切故轉禍爲忠不然皇嗣且殆後說爲相讀之心不善知兢所爲卽從容謬謂曰劉生書魏齊公事不少假借柰何兢曰子已亡不可受誣地下兢實書之其艸故在說屢蘄攺辭曰徇公之情何名實錄卒不攺世謂今董狐云】

壽春裴懷古【舊書良吏傳懷古爲監察禦史聖歷中閻知微充使往突厥懷古監其軍至虜廷黙啜立知微南面可汗將授懷古僞職懷古不從將殺之抗辭曰寧守忠以就死不毀節以求生請就斬所乃禁錮隨軍後竄歸終幽州都督新書懷古淸介審愼在幽州時韓琬以監察禦史監軍稱其馭士信臨財亷爲國名將云按所舉知友七人惟懷古不參史局故末及之】

覩史籍【至】訖於周【凡八句皆孔安國尙書序原文】

淮南子【漢淮南王傳安爲人好書招致賓客方術之士數千人作爲內書二十一篇外書甚眾又有中篇八卷言神仙黃白之術亦二十餘萬言別見采撰篇按本處蓋指內書言卽今所傳鴻烈解】法言論衡【揚雄法言見論贊篇王充論衡見采撰篇】

風俗通【後漢應奉傳子劭字仲逺撰風俗通以辧物類名號識時俗嫌疑劭自敍俗間行語眾所共傳積非習貫莫能原察聊以不才舉爾所知傳曰百里不同風千里不同俗爲政之要辯風正俗最其上也昔畫者曰犬馬最難鬼魅最易犬馬旦暮在人之前不類不可故難鬼魅無形無形者不見故易今俗語𨿽云浮淺然其難矣補按節首民者冥也語本晉書刑法志王導等議】

人物志【三國魏志劉劭字孔才黃初中尙書郎作皇覽作新律篇著律略論作都官考課條作說略著樂論凡所撰述法論人物志之類百餘篇阮逸序予好閱古書於史部中得劉劭人物志十二篇其述性品之上下才質之兼偏研幽摘微一貫於道誠一家之善志也】

典語【隋志儒家注典語十卷典語別二卷並吳中夏督陸景撰亡新舊唐志陸景典訓十卷按是書隋志云亡唐志乃有十卷者存而知幾又見之則亡者當但指別二卷也或作語或作訓未知孰是】文心【南史文學傳劉勰字彥和梁天監中東宮通事舎人撰文心雕龍五十篇論古今文體其序略云予齒在逾立嘗夜夢執丹漆之禮器隨仲尼而南行寤而喜曰惟文章之用實經典枝條五禮資之以成六典因之致用於是論之旣成沈約取讀謂深得文理常陳之几案】

孝標比敬通【梁文學劉峻傳峻字孝標其自序略曰余自比馮敬通而有同之者三異之者四敬通雄才冠世志剛金石餘𨿽不及之而節亮慷慨一同也敬通值中興明君而終不試用余逢命世英主亦擯斥當年二同也敬通有忌妻至身操井臼余有悍室亦家道轗軻三同也其異之四曰敬通𨿽芝殘蕙焚而爲名賢所慕風流郁烈久而彌盛餘聲塵寂漠世不吾知將同秋艸此四異也按敬通後漢馮衍字】

慸芥【相如上林賦吞若云夢者八九於其胸中曽不慸芥李善注刺鯁也字典亦作又作蔕蔕芥之蔕顏師古音蠆果蔕之蔕唐韻音帝】

揚雄艸撰【漢書本傳哀帝時雄方艸太有以自守泊如也或謿雄以尙白而雄解之號曰解謿雄好古而樂道用心於內不求於外時惟劉歆及範逡敬焉而鉅鹿侯芭嘗從雄居受其太法言劉歆亦觀之謂雄曰空自苦吾恐後人用覆醬瓿也桓譚曰必傳顧譚不及見也張衡與崔子玉書乃者披讀太經知子云極陰陽之數心實與五經擬四百嵗其興乎陸績述雄受气純和韜眞含道建立經與聖人同趣桓譚謂之絕倫又法言宋宋咸序法言者蓋時有請問子云用聖人之法以應答之也東晉李軌爲之注】

淚盡繼血【說苑權謀篇下蔡威公事】

體統【亡】

紕繆【亡】

弛張【亡】

【按三亡篇舊本僅見內篇目錄之末今依目補列於此但自敍後不應更有餘篇嘗閱章宮講山堂考索紕繆篇綴在煩省之下其二篇者不復及而先舉其總曰五十餘篇則固有其文而莫定其原次耳再考唐書本傳云著史通內外四十九篇與今行本數合母亦史氏疎於原始乎】

史通通釋卷十

欽定四庫全書

史通通釋卷十一

無錫浦起龍撰外篇

史官建置【第一○舊有注曰總十四條非也其文本通首一片循代分節可耳】

夫人寓形天地其生也若蜉蝣之在世如白駒之過隙【發端庸淺】猶且恥當年而功不立疾沒世而名不聞上起帝王下窮匹庶近則朝廷之士逺則山林之客諒其於功也名也莫不汲汲焉孜孜焉夫如是者何哉皆以圖不朽之事也何者而稱不朽乎蓋書名竹帛而已釋【原史之所爲作也史者千秋金鐃只從名心落想故曰庸淺】向使世無竹帛時闕史官𨿽堯舜之與桀紂伊周之與莽卓夷惠之與跖蹻商冒【俱弒父者】之與曽閔但【一作俱】一從物化墳土未幹則善惡不分妍媸永滅者矣茍史官不絕竹帛長存則其人已亡杳成空寂而其事如在皎同星漢釋【折出有史之功用】用使後之學者坐披囊篋而神交萬古不出戶庭而窮覽千載見賢而思齊見不賢而內自省若乃春秋成而逆子懼南史至而賊臣書其記事載言也則如彼其勸善懲惡也又如此由斯而言則史之爲用其利甚博乃生人之急務爲國家之要道有國有家者其可缺之哉故備陳其事編之於後釋【末總括其功用】

按此一段似是儱侗總冒第言史之用重而無専注之語似於史官正史二篇皆可通用又其舉意出辭頗淺庸近俗宜可芟薙

蓋史之建官其來尙矣昔軒轅氏受命倉頡沮誦實居其職至於三代其數漸繁案周官禮記有大史小史內史外史左史右史之名大史掌國之六典小史掌邦國之志內史掌書王命外史掌書使乎四方左史記言右史記事曲禮曰史載筆大事書之於防小事簡牘而已大戴禮曰太子旣冠成人免於保傅則有司過之史韓詩外傳云據法守職而不敢爲非者太史令也斯則史官之作肈自黃帝備於周室名目旣多職務咸異至於諸侯列國亦各有史官求其位號一同王者釋【自首至此逺徴古來史職之名以及王朝侯國兼設之制】至如孔甲尹逸名重夏殷史佚倚相譽髙周楚晉則伯黶司籍魯則丘明受經此並歷代史臣之可得言者降及戰國史氏無廢蓋【一無蓋字】趙鞅晉之一大夫爾【一有猶字】有直臣書過操簡筆於門下田文齊之一公子爾每坐對賔客侍史記於屏風至若秦趙二主澠池交防各命其禦史書某年某月鼓瑟鼓缶此則春秋君舉必書之【一本之字重二】義也釋【此層徴古昔史臣姓氏迹略見於史傳者王朝侯國皆有】然則【作然而用】官𨿽無闕而書尙有遺故史臣等差莫辧其序釋【四語統繳下言諸職中太史尢重也皆就太史一職言之】案呂氏春秋曰夏太史終古見桀惑亂載其圖法出奔商商太【呂覽作內】史向摰【依呂覽作向摰舊本作髙摰誤】見紂迷亂載其圖法出奔周晉太史屠黍見晉之亂亦以其圖法歸周又春秋晉齊太史書趙【宣二】崔【襄二十五】之弒鄭公孫黒彊與於盟使太史書其名且曰七子昭二年【上文所引皆不書年此三字疑衍】晉韓宣子來聘觀書於太史氏見易象與魯春秋曰周禮盡在魯矣然則諸史之任太史其最優乎至秦有天下太史令胡母敬作博學章此則自夏迄秦斯職無攺者矣釋【徴諸古籍凡述史事皆稱太史可見諸名銜中太史尢爲專職也○此處當分節舊本連下便少斷制】

按此當爲第一節

是建置原始之正文宜至秦爲截其前統徴史官名迹其後專歸太史一官爲漢法緣起也○此篇本通首直下非分條體也循代爲節從古先發端舊本劃條小注皆非原文並去之

倉頡沮誦【說文原敍黃帝之史倉頡見鳥獸蹏迒之迹初造書契漢獻紀沮儶注風俗通曰沮姓也黃帝史官沮誦之後衛恆四體書勢科斗古文勢序云昔在黃帝創制造物有沮誦倉頡者始作書契以代結繩蓋覩鳥迹以興思也其字勢云黃帝之史沮誦倉頡眺彼鳥迹始作書契按荒略之世史官有無奚庸深究如上所列亦可據而言已郭黃諸本曽不知采此但執所謂歸雲集者硜硜辯駮大似不必】

孔甲尹逸【舊注歸雲集云孔甲黃帝主書史之臣執靑纂記言動惟實又史記云武王立於社南召公奭贊采師尙父牽牲尹佚防祝按逸通佚疑卽史佚今以二人屬夏殷豈別有據邪】伯黶司籍【見書志篇籍談注】

趙鞅直臣【說苑昔周舎事趙簡子立於門三日簡子問之舎曰願爲諤諤之臣墨筆操牘司君之過而書之日有記月有效歲有得也簡子說】

田文侍史【孟嘗君傳孟嘗君待客坐語屏風後常有侍史主記君所與客語】

澠池防【亷藺列傳趙王與秦王防澠池秦王酒酣請趙王鼓瑟秦禦史前書曰某年月日秦王令趙王鼓瑟藺相如奉盆缻秦王秦王不懌爲一擊缻相如召趙禦史書曰某年月日秦王爲趙王擊缻】終古向摰【呂覽先識凡國之亡也有道者必先去夏太史令終古出其圖法執而泣之夏桀迷惑愈甚乃出奔如商殷內史向摰見紂之愈亂迷惑也於是載其圖法出亡之周晉太史屠黍見晉公之驕而無徳義也以其圖法歸周髙誘解晉出公之太史也】

且曰七子【左昭元鄭爲遊楚亂故鄭伯及其大夫盟於公孫段氏罕虎公孫僑公孫段印段遊吉駟帶私盟於閨門之外實薰隧公孫黒彊與於盟使太史書其名且曰七子】

博學章【漢蓺文小學家倉頡七章者秦丞相李斯所作也爰歷六章者車府令趙髙所作也博學七章者太史令胡母敬所作也文字多取史籀篇而篆體頗異所謂秦篆者也】

漢興之世武帝又置太史公位在丞相上以司馬談爲之漢法天下計書先上太史副上丞相敍事如春秋及談卒子遷嗣遷卒宣帝以其官爲令行太史公文書而已釋【跟前太史說下徴諸漢初職專記載最爲隆重其後漸輕】尋自古太史之職𨿽以【一無以字】著述爲宗而兼掌歷象日月陰陽管【窺天器一作度】數司馬遷旣歿後之續史記者若褚先生劉向馮商揚雄之徒並以別職來知史務於是太史之署非復記言之司故張衡單颺王立髙堂隆等其當官見稱惟知占候而已釋【申明上意謂記載反屬他職而本職反專占候矣】

按此爲第二節

愚意分節之法宜從三代爲界前用逺古作頭後用漢興居首分割尢爲定當也史通通部論史而任史職者史官也故外篇首詳其建置意綦重焉漢興司馬氏父子相繼爲太史公而史記始作故太史一官逺溯終向下逮談遷名又綦重焉至孝宣之後專司占候而其名始輕官亦尋攺自是蘭臺東觀著作之名以漸攺稱矣此節實史氏職名沿革之闗鍵也馬貴與象緯考序本此

武帝又置【至】行文書而已【並太史公自序如淳注之文按如淳據衞宏漢儀注云云臣瓚非之以爲百官表無太史公有太史令索隠因之以爲公者遷所著書尊其父云公也而所作實遷之詞衞宏稱位丞相上謬也正義又非之曰虞喜志林云古者主天官者皆上公自周至漢其職轉卑然朝防坐位猶居公上尊天之道也諸說相非不定錄以備攷】

兼掌歷象【前注已顯又按太史公自序談爲太史公曰余自上世嘗顯功名於虞夏典天官事報任安書文史星歷近乎卜祝之間後漢百官志太史令一人六百石本注曰掌天時星歷注漢官曰太史待詔三十七人分治歷廬宅日時易筮典禳雨醫等事】

禇劉馮揚知史務【史記孝武紀注韋稜曰褚顗家傳云少孫宣帝時爲博士事大儒王式故號爲先生續太史公書漢蓺文志孝武建藏書之防置寫書之官至成帝時詔光祿大夫劉向挍經傳諸子又向本傳采取詩書所載賢貞及孽嬖者序次爲列女傳及采傳記行事著新序說苑又蓺文志馮商續太史公七篇韋昭曰馮商受詔續太史公十餘篇在班彪別錄商字子髙師古曰七略云商與孟栁俱待詔頗序列傳未卒又儒家者流蓋出於司徒之官助人君明教化者也揚雄所序三十八篇太法言云云按向雄知史務又見正史篇但如志傳所稱皆不言知史務未詳何據】張單王髙知占候【後漢張衡傳衡字平子安帝徴拜郎中再遷太史令遂研覈陰陽作渾天儀著靈憲算罔論又方術傳單颺舉孝亷稍遷太史令余見書志篇王立未詳魏志髙堂隆字升平魯髙堂生後也明帝卽位爲給事中遷侍中領太史令注魏略曰太史推步爲太和歷帝以隆學問優深天文又精詔與尙書郎楊偉太史待詔駱祿參共推挍】

當王莽代漢攺置柱下五史秩如禦史聽事侍傍記迹言行蓋效古者動則左史書之【當有言則右史書之六字今缺】此其義也

按此爲第三節

莽何足志而班史百官表言王莽簒位慕從古官蓋其時多所變攺史職名銜亦見紛更史旣載之故劉亦及之

柱下五史【王莽傳居攝元年莽置柱下五史秩如禦史聽政事侍旁記疏言行】

漢氏中興明帝以班固爲蘭臺令史詔撰光武本紀及諸列傳載記又楊子山爲郡上計吏獻所作哀牢傳爲帝所異徴詣蘭臺斯則蘭臺之職【一有者字】蓋當時著述之所也自章和已後圖籍盛於東觀凡撰漢記【此當有者字】相繼在乎其中而都爲【舊譌謂】著作【任著作之務也時未立著作之名故謂字誤】竟無它稱

按第四節

志後漢也蘭臺東觀著作之所也班固楊子山著作之人也前漢百官表不載史職而有太史公書可據後漢更無專稱故但以其所其人証之子山於史未見成書然能爲哀牢立傳亦可以驗史才矣史通故與班氏並舉

蘭臺令史【前漢百官表禦史大夫秦官有兩丞一曰中丞在殿中蘭臺掌圖籍祕書後漢百官志蘭臺令史六百石本注曰掌奏及印工文書按令史自太尉司徒以下諸府屬多有之非史局屬員之專稱】

楊子山【後漢書楊終字子山成都人年十三爲郡小吏顯宗徴詣蘭臺拜挍書郎按傳無哀牢傳之文論衡佚文篇子山爲上計吏見三府作哀牢傳不成歸郡作上孝明奇之徴在蘭臺後漢地理志哀牢永平中置故牢王國按今爲雲南永昌府】

東觀【見前又見後節】

當魏太和中始置著作郎職中書其官卽周之左史也晉元康初又職祕書著作郎一人謂之大著作專掌史任又置佐著作郎八人宋齊已來以佐名施於作下【原注攺佐著作郎爲著作佐郎】釋【此上述設官】舊事佐郎職知博采正郎資以艸傳如正佐有失則祕監職思【舊譌作司】其憂其有才堪撰述學綜文史𨿽居他官或兼領著作亦有𨿽爲祕書監而仍領著作郎者釋【此層通之以兼掌見才難之意】若中朝【曹魏西晉】之華嶠陳壽陸機束晳江左【專稱東晉】之王隱虞預幹寶孫盛宋之徐爰蘇寶生梁之沈約裴子野斯並史官之尢美著作之妙選也而齊梁二代又置修【隋志作撰】史學士陳氏因循無所變革若劉陟【一作涉誤】謝昊顧野王許善心之類是也釋【此層標舉名其職者以証之】

按第五節

述魏晉及南朝也著作之名始於此其列出諸人氏名意不在表其人意在舉其名銜證當時職制耳

中祕著作【晉書職官志著作郎周左史之任也漢東京圖籍在東觀故使名儒著作東觀尙未名官魏明帝太和中始有其官及晉惠帝元康二年詔曰著作舊屬中書而祕書旣典文籍今以中書著作爲祕書著作於是攺祕書省其大與佐一人八人悉同本文隋百官志祕書省著作佐郎人數亦同梁初又有撰史學士】

束晳【晉書夲傳晳字廣微漢疎廣後也王莽末去疎之足攺姓焉少遊國學張華召晳爲掾轉佐著作郎撰晉書帝紀十志遷博士著作如故】

蘇寶生【正史篇孝建初勅南臺侍禦史蘇寶山續造諸傳元嘉名臣皆其所撰寶山被誅云云按寶生譌作寶山正史篇舊本如此今刋正有注】

劉謝顧許【隋經籍志齊紀十卷劉陟撰唐舊志作齊書八卷新志作十三卷又隋志梁書四十九卷梁中書郎謝昊撰本一百卷唐志作三十四卷陳書顧野王字希馮吳人後主在東宮除太子率更令尋領大著作掌國史知梁史事撰通史要略一百卷國史紀傳二百卷未就而卒又文學傳許亨字亨道領大著作子善心早知名北史文苑善心字務本對防髙等授度支郎中補史學士善心述成父志修續家書其序傳末述著作之意曰自入京邑隨見補葺略成七十卷凡稱史臣者皆先君所言下稱名案者皆善心補闕按本節所引十六人或見前卷或無傳而有所著史書略可考見】

至若偏隅僭國夷狄僞朝求其史官亦有可言者釋【起四句總領蜀吳及諸胡】案蜀志稱王崇補東觀許蓋掌禮儀又卻正爲祕書郎廣求益部書籍斯則典挍無闕屬辭有所矣而陳壽評云蜀不置史官者得非厚誣諸葛乎別有曲筆篇【內篇第二十五】言之詳矣釋【已上言蜀】吳歸命侯【舊脫侯字】時有左右二國史之職薛瑩爲其左華覈爲其右又周處自左國史遷東觀令以斯考察則其班秩可知釋【已上言吳此二國所謂偏隅也僭字貼吳說舊本此處截叚非】僞漢嘉平初【劉聰年號】公師彧以太中大夫領左國史撰其國君臣紀傳前涼張駿時劉慶遷儒林郎中常侍在東苑撰其國書蜀李【義門訂本有李字他本無】與西涼二【一作三非】朝記事委之門下南涼主烏孤【舊作孫誤】初定霸基欲造國紀以其參軍郭【舊作郎恐譌】韶爲國紀祭酒使撰錄時事自余僞主【一譌作事】多置著作官若前趙之和苞後燕之董統是也釋【已上錯舉五胡十六國有可徴者及之其無者不及也此總所謂僞朝也】

按第六節

旁及偏小僣僞最爲周宻舊本截作二條則於節首四提句不全故當合之又諸評不知以人證職而泛覈史才浮文妨要是謂顧子失母

王崇許蓋【陳壽蜀志並松之注皆無考而劉氏顧云志稱所稱果何志邪或謂壽又撰蜀古志倘載之耶然言古則不及三國時人明矣惟常璩華陽國誌有述作王崇名見卷末官爲蜀守而不言曽補東觀至掌儀許蓋仍亦絕無其人也懸置之以俟後有補者抑嘗見髙江村士奇天祿識余有考史一條其言蜀史則取此立論然漫襲其文不書所出至所出何本了不推尋也竊嘅讀書底裏求到地者天下鮮矣】

郤正爲祕書【蜀志本傳正字令先弱冠能屬文入爲祕書吏轉令史遷郎至令又孟光傳後進文士祕書郎郤正數從光諮訪】

蜀不置史官【蜀後主評國不置史注記無官是以行事多遺災異靡書諸葛亮𨿽達於爲政凡此之類猶有未周焉】

歸命侯【吳后主也見摸擬篇】

薛左華右【吳志薛綜傳綜子瑩字道言爲祕府中書郎孫浩初領少傅以事徙廣州右國史華覈疏畱之皓召瑩還爲左國史又華覈傳覈字永先武進人孫皓卽位後入東觀今領右國史】周處左史【晉書本傳處仕吳爲東觀左丞余見書志篇後論】

公師彧【見晉書載記劉淵聰二傳止書太中大夫無領左史撰記傳之文】

劉慶【見晉書張軌傳軌孫駿時載有從事劉慶諫討辛晏語不及東苑撰史事叢書崔鴻錄略有云命西曹掾集閣內外事付索綏著涼春秋亦不及劉慶也】

蜀李西涼【蜀李者國號成後攺稱漢正史篇云常璩撰漢書十卷後入晉祕閣攺爲蜀李書故此云蜀李也晉載記蜀李雄興學校置史官錄略西涼李暠起靜恭堂以議朝政立泮宮增髙門學士按劉云二朝記事委之門下當在其時也】

南涼郭韶【晉載記南涼傳禿發烏孤稱武威王梁昶韓疋張昶郭韶中州之才令官方授才咸得其所按舊本作郎韶疑卽郭韶也但本傳與叢書錄略皆不載國紀祭酒官】

和苞【見晉載記劉曜傳苞與喬豫諫營壽陵曜恱封爲平輿子隋經籍志漢趙記十卷和苞撰】董統【晉載記後燕傳及錄略皆缺其人按公師彧以下皆證諸國有史官也事當具十六國春秋而崔本已亡但與正史篇十六國一條互証之略可見矣】

元魏初稱制卽有史臣雜取他官不恆【或作常】厥職故如崔浩髙閭之徒惟知【知如禦史知雜之知】著述而未列名號其後始於祕書置著作局正郎二人佐郎四人其佐三史者【三史一作參史下同未詳】不過一二而已普泰【前廢帝元或譌作晉秦】以來三史稍替別置修史局其職有六人釋【此上徴其建置】當代都之時史臣毎上奉王言下詢國俗兼取工於翻譯者來直【或譌置】史曹及洛京之末【孝文遷洛】朝議又以爲國史當專任代人【謂部人】不宜歸之漢士於是以谷纂【郭本注以綦儁易之】山偉更主文籍凡經二十餘年其事闕而不載專事粉飾隆平非復稱信史矣釋【此層述其任用】

按第七節

述元魏史職也置郎略仿魏晉而添設翻譯則國語傳偏任代人則史事廢稍寓褒貶焉元魏史臣【官氏志天興四年罷外蘭臺禦史總屬內省其太和中百官著令祕書監在從第二品中】

崔浩髙閭【崔浩見直書篇魏書髙閭傳閭字閻士早孤文才儁偉本名驢司徒崔浩見而奇之乃攺爲閭而字之徴拜中書侍郎領東徐州刺史以功進爵爲侯加昭武將軍爲中書令委以機宻軍國書檄詔令髙允之流稱爲二髙】

谷纂【魏書谷渾傳渾昌黎人曽孫纂字靈紹領侍禦史稍遷著作郎又監國史不能有所緝綴郭注以綦儶易谷纂儶字檦顯其先代人散騎常侍驃騎大將軍與山偉合傳】

山偉【魏書本傳偉字仲才其先代人領著作郎除安東將軍祕書監仍著作初朱兆之入洛官守奔散國史典書髙法顯宻埋史書故不遺落偉自以爲功訴求爵賞遂封東阿伯按本節國史專任代人六句並櫽括偉傳之文其中儶偉並稱與傳合郭注殊有見】

髙齊及周迄於隋氏其史官以大臣統領者謂之監修國史自領則近循魏代逺效江南參雜其間變通而已釋【統述三朝如此】惟周建六官攺著作之正郎爲上士佐郎爲下士名謚【當作號】𨿽易而班秩不殊釋【字文襲古周官故抽述】如魏收之擅名河朔【髙齊】栁虯之獨步闗右【宇文周】王劭魏澹展效於開皇之朝諸葛潁劉宣功於大業之世亦各一時也釋【各舉其人以徵之】

按第八節

述髙齊宇文周而並及於隋也前辧職篇云大臣領史局自晉康帝始而本篇於晉代不言至此始見乍疑前後不符及觀下文近循魏代逺效江南之云乃知文章有互藏之用凡研辧古制必彼此參詳愈得定凖書固不可以輕心掉也

上士下士【隋百官志周太祖方偶粗定攺創章程遠師周之建職其所制班序內命上士三命下士一命注內命謂王朝之命】

栁虯【周書本傳虯字仲蟠不事容飾馮翊王元季海徵爲行臺郎中掌丈翰因使見太祖被畱虯上疏言古者立史官非但書事所以爲監誡也漢魏以還宻爲記注無益當時縱能直筆人莫之知何止物興橫議亦且異端互起故班固致受金之名陳壽有求米之論伏請諸記事者當朝顯言其狀然後付之史閣庶令是非明著得失無隱事遂施行祕書𨿽領著作不參史事自虯爲丞始令兼掌焉】魏澹【見本紀篇魏著作注】

諸葛潁【隋書文學傳潁字漢建康人煬帝卽位遷著作郎帝嘗贈潁詩曰實錄資平允傳芳導後昆其見待遇如此撰鑾駕北巡幸江都道裏洛陽古今等記】

劉【見覈才篇注又隋儒林傳與著作郎王劭同修國史又與諸術者修天文律曆兼於內史省考定羣言內史令李徳林甚禮之炫嘗曰省官不如省事省事不如省心牛甚善其言】

曁皇家之建國也乃別置史館通籍禁門西京則與鸞渚爲鄰東都則與鳯池相接而【一無而字】館宇華麗酒饌丰厚得厠其流者實一時之美舉釋【首述國典惇崇史職密近淸華】至咸亨年以職司多濫髙宗喟然而稱曰朕甚懵焉乃命所司曲加推擇如有居其職而闕其才者皆不得預於修撰【原注詔曰修撰國史義存典實自非操履忠正識量該通才學有聞難堪斯任如聞近日以來但居此職卽知修撰非惟編緝訛舛亦恐泄漏史事自今宜遣史司精簡堪修史人灼然爲眾所推者錄名進內自余𨿽居史職不得輒聞見所修史籍及未行用國史等之事按此注一本混作大書非是】由是史臣拜職多取外司著作一曹殆【一作始】成虛設【此四句卽制詔中𨿽居史職不得輒聞見所修等句之意】凡有筆削畢歸於余館【語意不甚淸豁恐有譌字】釋【中段述事局之大槪】始自武徳迄乎長壽其間若李仁實以直辭見憚敬播以敍事推工許敬宗之矯妄牛鳯及之狂惑此其善惡尢著者也釋【未亦證舉任職之人此獨善惡兼舉由其胸中皁白積而不化一涉筆輒露圭角是其少涵養處非本篇正義也】

按第九節

述本朝史局之制也敍盛典則備其辭敍事局則略其槪蓋志體應爾至其節尾之未融小注論之矣史官建置正局盡此

史官通籍禁門【見內篇辧職篇】

鸞渚鳯池【卽謂鸞臺鳯閣舊唐志龍朔二年攺門下省謂東臺中書省爲西臺太后光宅元年攺門下爲鸞臺中書爲鳯閣神龍初復舊按兩省之名起魏晉間門下則黃門給諫遺補等官屬之杜詩晚出左掖卽此中書則主書通事舍人等官屬之開元中又號紫薇省兩省並近禁門故亦通謂之北省南則尙書省也又按文兼兩京言武后臨朝在東京也程大昌雍錄多誤】

李仁實【舊唐令狐徳棻傳自武徳已後有鄧世龍顧李延壽李仁實前後修撰國史爲當時所稱仁實頓人官左史正史篇仁實續撰於志寧許敬宗李義府等傳載言記事見推直筆】敬播【唐儒學傳敬播蒲州人貞觀初進士時顏師古孔頴逹撰次隋史詔播詣祕書內省參纂遷著作佐郎兼修國史又與令狐徳棻等撰晉書大抵凡例皆播所發也房齡嘗稱播陳壽之流】許敬宗【舊書本傳敬宗善心子貞觀中除著作郎兼修國史龍朔中拜太子少傅自掌知國史記事阿曲虛美隱惡髙祖太宗兩朝實錄其敬播所修者多詳直敬宗以己愛憎曲事刪攺論者之】牛鳯及【新舊書俱無專傳王訓故牛鳯及長壽中撰唐書自武徳終道爲百有十卷按此書唐藝文志不錄宋晁陳鄭馬諸公亦莫之及大抵其人其書見棄於有道久矣】

又案晉令【書名】著作郎掌起居集注【彚集而注記之】撰錄諸言行勲伐舊載史籍者釋【本節另述起居注一職首述晉制則兼編舊籍】元魏置起居令史毎行幸防防則在禦左右記【一作紀】錄帝言及賓客詶對後別置修起居注二人多以余官兼掌釋【至元魏則專掌當時記錄但多他官兼職耳】至隋以吏部散官及挍書正字嫺於述注者修之納言監領其事煬帝以爲古有內史外史今旣有著作【是外史】宜立起居【是內史】遂置起居舍人二貟職中書省如庾自直崔濬祖虞世南蔡允恭等咸居其職時謂得人釋【隋代起居之職則始無正貟至焬帝乃始專置】皇家因之又加置起居郎二員職與舍人同【此之舍人亦曰起居舍人】每天子臨軒侍立於玉階之下郎居其左舍人居其右人主有命則逼階延首而聽之退而編錄以爲起居注龍朔中攺名左史右史今上卽位仍從國初之號焉髙祖太宗時有令狐徳棻呂才蕭鈞褚遂良上官儀髙宗則天時有李安期顧髙智周張太素淩季友斯並當時得名朝廷所屬者【一無者字】也釋【唐制起居郎與舍人同職分侍】夫起居注者編次甲子之書至於防命章奏封拜薨免莫不隨事記錄言惟【二字恐當作載言】詳審凡欲撰帝紀者皆稱【恐是借字之僞王本作因】之以成功卽【依義門訂本一無卽字一誤作命字】今爲載筆之別曹立言之貳職故略述其事附於斯篇釋【我此一層特爲此官作注腳也】

按第十節

別述起居注一職所謂載筆之別曹也載筆者開局纂修之員已前所述皆是起居注則專掌侍朝記錄杜子羙詩云地分淸切任才賢舍人退食收封事正詠是官也以其與泛稱史官者職有攸分故曰述附於斯

庾崔虞蔡【隋文學傳庾自直大業初授著作郎性恭愼不妄交逰以本官知起居舍人事唐書姚思亷傅附隋煬帝時詔與起居舍人崔濬祖修區防圖志又虞世南傳世南字伯起余姚人隋大業中累官祕書郎煬帝疾其峭直弗甚用又文藝傳蔡允恭仕歷起居舍人煬帝遣教宮人允恭恥之數稱疾授內史舍人俾入宮固辭又按隋書虞綽傳云綽與虞世南虞自直蔡允恭等常居禁中文翰待詔恩聁隆洽】

郎左舍人右【唐百官志唐之官制大扺皆沿隋故門下省之屬起居郎二人從六品上掌錄天子起居法度後復置起居舍人二人從六品上掌錄如記事之制天子居正殿則郎居左舍人居右有命俯陛以聽退而書之若仗在紫宸內閣則夾香案分立殿下直第二螭首和墨濡筆皆卽防處時號螭頭】令狐徳棻【唐書本傳徳棻博貫文史武徳初爲起居舍人遷祕書丞建言近代無正史梁陳齊周隋事修撰之原自徳棻發之】

呂才【唐書本傳貞觀時祖孝孫增損樂律王珪魏徴盛稱才制尺諧契卽召直文館帝病陰陽家書多僞惡世益拘畏命才刪落煩訛掇可用者才於持論儒而不俚按本傳闕書起居官】

蕭鈞【唐書蕭瑀傳瑀從子鈞永徽中累遷諫議大夫文館學士左武候屬盧文操盜庫財髙宗以當自盜罪死鈞曰恐天下謂陛下重貨輕法任喜怒帝曰眞諫議也按亦闕書起居官】

禇遂良【唐書本傳遂良字登善貞觀中累遷起居郎工楷帝曰卿記起居人君得觀之否對曰今之起居古左右史也善惡必記戒人主不爲非法未聞天子自觀史也帝曰朕有不善卿必記邪對曰臣職載筆君舉必書劉洎曰使遂良不記天下之人亦記之矣】

上官儀【唐書本傳儀字防韶涉貫墳典貞觀初擢進士第授文館直學士遷祕書郎太宗毎屬文遣儀視槁轉起居郎髙宗時武后得志深惡儀許敬宗構儀大逆死自禇遂良等元老屠覆獨儀納忠自是政歸於後而帝拱手矣】

李安期【唐書李百藥傳百藥七嵗能屬文子安期亦七嵗屬文父貶桂州遇盜將加刃安期泣請代盜釋之貞觀初爲符璽郎髙宗卽位遷中書舍人尋同東西臺三品自徳林至安期三世掌制誥】顧【令狐徳棻傳附吳人父覽隋祕書學士永徽中起居郎兼修國史以撰太宗實錄勞加朝散大夫文館學士論次國史終司文郎】

髙智周【唐書本傳智周晉陵人第進士擢祕書郎文館直學士三遷蘭臺大夫儀鳯初進同中書門下三品是時崔知溫等修國史智周監蒞致仕卒年八十二】

張太素淩季友【太素見言語篇季友無傳】

又案詩風靜女之三章君子取其彤管夫彤管者女史記事規誨之所執也釋【就詩指出女史之古名】古者人君外朝則有國史內朝則有女史內之與外其任皆同故晉獻惑亂驪姫夜泣牀第之私房中之事不得掩焉楚昭王防逰蔡姫對以其願王顧謂史書之【此十二字舊夲無之必是脫文無此十二字不成語矣】蔡姬許從孤死矣夫宴私而有書事之冊蓋受命者卽女史之流乎釋【就晉楚事證出宴私有記則可見女史之置職】至漢武帝時有禁中起居注明徳馬皇后撰明帝起居注凡斯著述似出宮中求其職司未聞位號釋【又以兩漢禁中撰述爲證】隋世王劭上防請依古法復置女史之班具錄內儀付於外省【周禮宮人女史之職掌於天官此防猶存此意】文帝不許遂不施行釋【終以隋世奏置不行結之○舊本此處連下節非是】

按第十一節

更是空中建議之詞謂女史亦當修職古有證據卒莫興行可惜也該舉史職至此備悉包羅識議卓絕攷唐志內官如六尙司記掌言司簿典闈掌籍等職皆載有女史員額史通何不及之蓋所謂錄內儀付外省之制旣格不行則女史𨿽設猶不設也

彤管【毛傳古者後夫人必有女史彤管之法鄭箋彤管筆赤管也按靜女四句本左定九傳注之文】驪姬夜泣【外傳晉語優施教姬夜半而泣謂公曰君盍殺我無以一妾亂百姓又曰君盍老而授之政彼得所索乃可釋君公曰不可我將圗之】

蔡姫許從【列女傳楚昭王燕逰蔡姫在左越姬參右乃顧二姬曰樂乎願與子生若此死若此蔡姫曰婢子之身乃比於妃嬪固願生同樂死同時王顧謂史書之蔡姬許從孤死矣】

至漢武帝八句【其文與隋經籍志起居注述語略同再與載文篇注參看】

大抵自古史官其沿革廢置如此釋【二句是總統兜結建置之文】夫仲尼修春秋公羊髙【疑脫谷梁赤】作傳漢魏之陸賈魚豢晉宋之張璠範曄𨿽身非史職而私撰國書若斯人者有異於是故不復詳而錄之釋【以官非史職而史有成書者終焉】

按第十二節

兩句作一截是爲總收八句另一截是爲以不詳詳之蔑復遺余矣

夫爲史之道其流有二何者書事記言出自當時之簡勒成刪定歸於後來之筆然則當時艸創者資乎博聞實錄若董狐南史是也後來經始者貴乎儶識通才若班固陳壽是也釋【先指其分】必論其事業前後不同然相須而成其歸一揆【本音上聲】釋【卒歸於同】

按第十三節

判出當時後日之二流滙爲相須成業之一揆以此歸宿史事亦辧晳亦融洽如畫沙如連璐而論文於兜羅收裹防更復矩疊規重

觀夫周秦已往史官之取人其詳不可得而聞也至於漢魏已降則可得而言然多虛號有聲無實釋【此八字是末節之主】案劉【後漢】曹【魏志】二史皆當代所撰能成其事者蓋惟劉珍蔡邕王沈魚豢之徒耳而舊史載其同作非止一家如王逸阮籍亦預其列【一譌作例】且叔師研尋章句儒生之腐者也嗣宗沈湎麹蘗酒徒之狂者也斯豈能錯綜【一作措置】時事裁成國典乎釋【借二史所列逸籍二人爲附名起例】而近代趨競之士尢喜居於史職至於措辭下筆者十無一二焉旣而書成繕冩則署名同獻爵賞旣行則攘袂爭受遂使是非無準眞僞相雜【是非眞僞指列名言】生則厚誣當時死則致惑來代而書之譜傳借【一作以】爲羙談載之碑碣增其壯觀【舊本旣而自歷行事稱其所長則云某代著某書某年成某史加封若干戶獲賜若干段諸如此說往往而有遂使讀者皆以爲名實相符功賞相副此段一本作夾注一本作正文按若作正文其文復沓無理作夾注者亦誤旣非防體又無別議亦無旣而二字起法細玩之蓋是初本如此後來攺就今本失於塗汰編書者混綴其間實乃羨文耳】昔魏帝有言【一脫言字】舜禹之事吾知之矣此其【舊作則】效歟釋【引言取義譏其無實盜名也末節蓋嘅憤之辭】

按此爲篇尾末節其言仍與自敍忤時一合相熟處難忘習气如此節內細書反覆研辧悟到失汰羨文私喜得解自謂有功古人論史必原職史之官猶買珠並買其匵也故首外篇焉其爲體也主考稽其爲文也主敍述與史家職官志同方爲杜鄭馬三通發軔通觀之有提有束有挨編有抽並元元本本一气呵成烏得以條列之例例之

王逸【後漢文苑傳逸字叔師順帝時爲侍中著楚辭章句行於世賦誄雜文凡二十一篇按逸列名史事未詳】

阮籍【晉書本傳籍字嗣宗父瑀魏丞相掾籍嗜酒能嘯魏晉之際名士少有全者由是不與世事酣飲爲常聞步兵廚營人善釀有貯酒三百斛乃求爲步兵校尉又王沈傳沈與阮籍共撰魏書】魏帝有言【魏志文紀注魏春秋曰帝升壇禮畢顧謂羣臣曰舜禹之事吾知之矣】

史通通釋卷十一﹤史部﹐史評類﹐史通通釋﹥

欽定四庫全書

史通通釋卷十二

無錫浦起龍撰外篇

古今正史【第二○舊注總十八條四字按之不合削之】

易曰上古結繩以理後世聖人易之以書契儒【疑當作傳蓋指注經者】者云伏犧氏始畫八卦造書契以代結繩之政由是文籍生焉又曰伏犧神農黃帝之書謂之三墳言大道也少昊顓頊髙辛唐虞之書謂之五典言常道也春秋傳載楚左史【疑當有倚相二字】能讀三墳五典禮記曰外史掌三皇五帝之書由斯而言則墳典文義三五史【一作典】防至於春秋之時猶大行於世釋【已上是原始之文】爰及後古【一作世】其書不傳惟唐虞已降可得言者然自堯而往聖賢猶述求其一二髣髴存焉而後來諸子廣造奇說【造唐虞已上之說】其語不經其書非聖故馬遷有言神農已前吾不知矣班固亦曰顓頊之事未可明也斯則墳典所記無得而稱者焉釋【此層言荒逺無稽不足證據蓋是撇掠之文】

按第一節

爲正史發端是裝頭體不作正文用○舊本有右說三墳五典一行是以無徵不信之書爲史家首項殊與節末文義自相違反矣凡此皆非原有之文今槪削之後仿此

伏羲氏【至】言常道也【並尙書孔安國序文】

神農已前【史記貨殖傳老子曰至治之極民各甘其食美其服安其俗至老死不相往來太史公曰神農以前吾不知己】

顓頊之事【漢書司馬遷傳贊曰唐虞以前𨿽有遺文其語不經故言黃帝顓頊之事未可明也】

案【一無案字】堯舜相承已見墳典周監二代各有書籍至孔子討論其義刪爲尙書始自唐堯下終秦穆其言百篇而各爲之序釋【數語提淸尙書原本】屬秦爲不道坑儒禁學孔子之末孫曰【一多孔字】惠壁藏其書漢室龍興旁求儒雅聞故秦博士伏勝能傳其業詔太常使掌故【一本作固據漢書作故】晁錯受焉時伏生年且百嵗言不可曉口授其書才二十九篇自是傳其學者有歐陽氏大小夏侯宣帝時復有河內女子得泰誓一篇獻之與伏生所誦合三十篇行之於世其篇所載年月不與序相符防又與左傳國語孟子所引泰誓不同故漢魏諸儒【原注謂馬融鄭王肅也】咸疑其繆釋【一番顯晦】古文尙書者卽孔惠之所藏科斗之文字也魯恭王壞孔子舊宅始得之於壁中博士孔安國以挍伏生所誦增多二十五篇更以古字冩之編爲四十六卷司馬遷【遷字舊譌在故字下】屢訪【一作采】其事故多有古說安國又受詔爲之訓傳值武帝末巫蠱事起經籍道息不獲奏上藏諸私家劉向取挍歐陽大小夏侯三家經文脫誤甚眾至於後漢孔氏之本遂絕其有見於經典者諸儒皆謂之逸書【原注謂馬融鄭杜預也】王肅亦注今文尙書而大與古文孔傳相類或肅私見其本而獨祕之乎釋【又一番顯晦】晉元帝時豫章【一多王字】內史梅賾始以孔傳奏上而缺舜典一篇乃取肅之堯典從愼徽以下分爲舜典以續之自是歐陽大小夏侯家等學馬融鄭王肅諸注廢而古文孔傳獨行列於學官【或作宮非】永爲世範齊建武中吳興人姚方興【孔穎達作方興隋書方字在下】采馬王之義以造孔傳舜典云於大航【隋書作杭】購得詣闕以獻舉朝集議咸以爲非【原注梁武帝時博士議曰孔敍稱伏生誤合五篇蓋文句相連所以成合舜典必有曰若稽古伏生𨿽云昏耄何容闕由是遂不見用也按誤合五篇者孔序云伏生以舜典合於堯典益稷合於臯陶謨盤庚三篇合爲一康王之誥合於顧命也】及江陵板蕩其文入北中原學者得而異之隋學【當作博】士劉遂取此一篇列諸本第故今人所習尙書舜典元出於姚氏者焉釋【至此所述始爲定著今本】按第二節

述尙書也史通卷首六家冠以尙書春秋爲史家之祖故玆敍列古今正史亦必從二經起元本節𨿽次第二實正史之初節也顚末依據節節詳明自此節始

百篇之序【書經傳說班固曰孔子纂書凡百篇而爲之序言其作意孔疏此序知孔子作者以緯文而知也撿此百篇凡有六十三序明居咸有一徳立政無逸不序所由同序而別篇者三十三篇通明居等四篇爲三十七篇加六十三卽百篇也】

孔惠壁藏【漢蓺文志注師古曰家語云孔騰字子襄畏秦法藏尙書於夫子舊堂中而漢記尹敏傳云孔鮒所藏二說不同按隋志又不同云孔子末孫惠藏之史通同隋志】

古字冩【孔序作古定閻若璩按古定是一行科斗書一行眞書孔穎達所謂就古文體從定之存古爲可慕文爲可識也按卽今之眞書】

伏生歐陽夏侯河內女【漢儒林傳伏生濟南人也治尙書教濟南張生及歐陽生歐陽生授兒寛寛授歐陽生子世傳至曽孫髙髙孫地余由是有歐陽氏學夏侯勝其先夏侯都尉從濟南張生受尙書傳族子始昌始昌傳勝勝傳從兄子建建又事歐陽髙由是有大小夏侯之學注伏生名勝隋經籍志河內女子得泰誓一篇獻之】

馬遷屢訪【漢儒林傳孔氏有古文尙書孔安國得之安國爲諫大夫司馬遷從安國問義故遷載堯典禹貢洪範微子金縢諸篇多古文說】

王肅梅賾【王見尙書家梅見鑑識篇按此節所述內篇中多己散見合取漢書蓺文志儒林傳隋書經籍志並孔安國尙書序孔頴達舜典疏互証之則其文皆具矣】

劉【字光伯除太學博士見覈才篇又隋書本傳自爲狀云禮詩尙書公羊左傳孔鄭王何等注𨿽義有精粗並堪講授著有尙書等經術議百餘卷】

當周室微弱諸侯力爭孔子應聘不遇自衛而歸乃與魯君子左丘明觀書於太史氏因魯史記而【一誤作所】作春秋上遵周公遺制下明將來之法自隱及哀【一有盡字】十二公行事釋【已上言春秋之經已下言傳】經成以授弟子弟子退而異言丘明恐失其眞故論本事而爲傳明夫子不以空言說經也春秋所貶當世君臣其事實皆形於傳故隠其書而不宣所以免時難也釋【述傳先掲左氏】及末世口說流行故有公羊谷梁鄒夾之傳鄒氏無師夾氏有錄無書故不顯於世漢興董仲舒公孫並治公羊其傳習者有嚴顏二家之學宣帝卽位聞衛太子私好谷梁乃召名儒蔡千秋蕭望之等大議殿中因置博士釋【次及公谷及鄒夾而就四傳中抽存公谷二家】平帝初立左氏逮於後漢儒者數廷毀之防博士李封卒遂不復補【一作用】逮【一無逮字】和帝元興十一年鄭興父子奏請重立於學官至魏晉其書漸行而二傳亦廢今所用左氏本卽杜預所注者釋【後卒專歸左氏】按第三節

述春秋也而必牽連傳家者春秋與尙書不同尙書義具經中春秋事詳傳內故原經者必原傳其說己著於六家也傳凡五家而舉一【左氏】冠四【公谷鄒夾】並四歸兩【公谷】抽三【左公谷】剰一【左氏】則專以左傳爲主中主焉五傳顯晦不以優劣言但以乘除言考古之體則然尙書春秋傳在六家篇只辧家數在本篇必求原委一略一詳各適分際○本節又爲編年體立根腳

丘明恐失眞【十二諸侯年表孔子西觀周室論史記舊聞興於魯而次春秋七十子之徒口受其傳指爲有所刺譏褒諱挹損之文魯君子左丘明懼弟子人人異端各失其眞因具論其語成左氏春秋】

公羊谷梁【何休公羊序疏戴宏序云子夏傳公羊髙髙傳其子平平傳子地地傳子敢敢傳子壽至漢景帝時壽乃共弟子胡母子都著於竹帛隋經籍志子都授嬴公嬴公授孟卿孟卿授眭孟眭孟授嚴彭祖顏安樂故後漢公羊有嚴氏顏氏之學範谷梁序疏谷梁子名淑字元始一曰赤受經於子夏爲經作傳傳孫卿孫卿傳申公申公傳蔡千秋漢宣帝好谷梁擢千秋爲郎】

鄒夾【漢蓺文志鄒氏傳十一卷夾氏傳十一卷有錄無書又春秋述鄒氏無師夾氏未有書】董公孫治公羊【董仲舒見二體篇公孫傳家貧牧豕海上年四十餘乃學春秋雜說漢儒林傳胡母生子都治公羊春秋爲景帝博士與董仲舒同業年老歸教於齊公孫亦頗受焉又瑕江公受谷梁於魯申公上使與仲舒議不如仲舒而丞相公孫本爲公羊學比輯其議卒用董生於是上尊公羊家詔太子受公羊春秋由是公羊大興】

谷梁蔡蕭議置【按漢書儒林傳沛蔡千秋字少君蕭望之傳望之字長倩又儒林傳戾太子受公羊旣通復私問谷梁而善之宣帝以問韋賢夏侯勝皆言宜興谷梁時千秋爲郎擢爲諫大夫郎中戶將選郎十人從受積十餘嵗皆明習乃召五經名儒太子太傅蕭望之等大議殿中平同議三十餘事多從谷梁由是谷梁之學大盛】

李封【後漢儒林傳建武中鄭興陳元傳春秋左氏學韓歆欲爲左氏立博士未決陳元上書訟遂以魏郡李封爲博士羣儒蔽固者數廷爭之及封卒光武重違眾議因不復補】

鄭興父子【後漢書本傳鄭興字少贛少學公羊春秋晚善左氏傳積精深思將門人從劉歆講正大義歆使撰條例章句訓詁世言左氏者多祖於興而賈逵自傳其父業故有鄭賈之學子眾字仲師從父受左氏春秋精力於學作春秋難記條例建初六年代鄧彪爲大司農受詔作春秋刪十九篇】杜預注【見鑑識篇】

又當春秋之世諸侯國自有史故孔子求眾家史記而得百二十國書如楚之書鄭之志魯之春秋魏之紀年此其可得言者釋【雜述諸書爲國語作引】左丘明旣配經立傳又撰諸異同號曰外【一作小】傳國語二十一篇斯蓋采書志等文非惟魯之史記而已釋【述國語】楚漢之際有好事者錄自古帝王公侯卿大夫之世終乎秦末號曰世本十五篇春秋之後七雄並爭秦並諸侯則有戰國防三十三篇漢興太中大夫陸賈紀錄時功【一作政】作楚漢春秋九篇釋【此述春秋已後迄於漢初諸書舊本連下叚】

按第四節

介在二經之後史記之前作上下束峽蓋正史以二經爲發原之祖以史記爲別子之宗法應分別標舉舊本此節與下一連殊失防制

百二十國書【見首篇左傳家百國春秋注】

左丘明【至】末【多采班彪傳略論之文】

孝武之世太史公司馬談欲錯綜古今勒成一史其意未就而卒子遷乃述父遺志采左傳國語刪世本戰國防據楚漢列國【舊本脫國字今照班彪略論補】時事上自黃帝下訖麟止【一誤作趾】作十二本紀十表八書三十世家七十列傳凡百三十篇都謂之史記厥協【一本二字倒置】六經異傳整齊百家雜言藏諸名山副在京師以俟後聖君子釋【己上正原史記】至宣帝時遷外孫楊惲祖述其書遂宣布焉而十篇未成有錄而已【原注張晏漢書注云十篇遷歿後亡失此說非也按王本此注作大書】元成之間【一多防稽二字】禇先生更補其缺作武帝紀三王世家龜防日者等傳【古本脫等字今本於等傳下有其龜策日者五字】辭多鄙陋非遷本意也釋【此述書成已後事】晉散騎常侍巴西譙周以遷書周秦已上或采家人諸子不專據正經於是作古史考二十五篇皆憑舊典以糺【一作礱】其繆今則與史記並行於代焉釋【此述後人糾舉事】

按第五節

述史記也攷班史蓺文志原本七略未立史部以太史公書附著春秋之後至隋經籍志繼經標史史記升居部元遂爲定次故須如此列節也孝武之世【至】百三十篇【皆班彪傳略論之文】

厥協五句【太史公自序原文】

外孫楊惲【漢書楊敞傳敞子惲字子幼以忠任爲郎補常侍騎惲母司馬遷女也惲始讀外祖太史公記頗爲春秋以材能稱】

十篇未成等句【太史公自序裴注及漢書顏注所引張晏語並同晏語原無龜防日者復句張守節別引則有之】

譙周六句【譙周見摸擬篇其六句之文見晉書司馬彪傳家人諸子彪傳作俗語百家而史通兩見其語皆作家人當是王臧輩舊本之文譙周原句如此也】

史記所書年止漢武太初己【班彪傳作以】後闕而不錄其後劉向向子歆及諸好事者若馮商衛衡揚雄史岑梁審肆仁晉馮段肅【班固集作段肅固本傳作殷肅】金丹馮衍韋融蕭奮劉恂等相次撰續迄於哀平間猶名史記釋【首原作漢書緣起】至建武中司徒掾班彪以爲其言鄙俗不足以踵前史又雄歆褒美僞新【一作僞褒新室又一本新室作新莽】誤後惑眾不當垂之後代者也於是采其舊事旁貫異聞作後傳六十五篇其子固以父所撰未盡一家乃起元髙皇終乎王莽十有二世二百三十年綜其行事上下通洽爲漢書紀表志傳百篇其事未畢防有上書云固私攺作史記者有詔京兆收系悉錄家書封上固弟超詣闕自陳明帝引見言固續父所作不敢攺易舊書帝意乃解卽出固徵詣挍書受詔卒業經二十餘載至章帝建初中乃成釋【此正述作漢書】固後坐竇氏事卒於洛陽獄書頗散亂莫能綜理其妹曹大家博學能屬文奉詔挍敍又選髙才郎馬融等十人從大家受【舊作授】讀其八表及天文志等猶未克成多是待詔東觀馬續所作而古今人表尢【一無尢字】不類本書釋【此述續補事】始自漢末迄乎陳世爲其注解者凡二十五家至於專門受業遂【一無遂字】與五經相亞釋【此兼及注家也已上皆言前漢紀傳體】初漢獻帝以固書文煩難省乃詔侍中荀悅依左氏傳體【一無體字】刪爲漢紀三十篇命祕書給紙筆經五六【一無六字】年乃就其言簡要亦與紀【舊作本誤】傳並行釋【此另述荀氏編年紀】

按第六節

述班氏漢書及荀悅漢紀也文𨿽煩簡不齊卻是二體並舉舊本但以說漢書三字作標段拈一放一旣於節意不全且使史體偏缺矣內篇之首云四家久廢二體角立豈忘此提唱耶

太初後闕【二句用彪固本傳原文章懷注太初武帝年號】

劉向等十五人【此十五人並在班史未作之前今按向歆揚雄自有傳馮商見蓺文志史岑見本集人物篇晉馮段肅見後漢班固傳馮衍自有傳餘七人未詳】

其言鄙俗【並前好事者等句亦采撮班傳之文】

雄歆美新【文選劇秦美新揚子云撰王莽傳少阿羲和劉歆與博士諸儒曰攝皇帝制禮作樂茂成天功發得周禮以明因監非聖哲之至孰能若玆楚元王傳王莽簒位歆爲國師】

采其舊事【至】建初乃成【參用漢書敍傳及範書彪固傳之文】

坐竇氏事【固本傳永元初大將軍竇憲出徵匈奴以固爲中防軍與參議及憲敗固坐免初洛陽令種兢嘗行固奴幹其車騎畏憲不敢發心銜之至是捕系固死獄中】

曹大家【後漢列女傳扶風曹世叔妻者同郡班彪之女也名昭字惠班一名姫博學髙才世叔早卒有節行兄固著漢書未竟和帝詔昭踵成之】

馬續所作【後漢書馬援兄子嚴嚴七子惟續融知名續字季則博觀羣集九章算術王訓故順帝時漢書始出多未能通馬融從班昭受讀後詔融兄續繼昭成之】

注解二十五家【師古漢書敍例諸家注釋𨿽見氏名至於爵裏頗或難知傳無所存具列如左按爵裏文煩今但以氏名列之荀悅服防應劭並後漢人伏儼劉徳鄭氏李奇皆不著代鄧展文頴張揖蘇林如淳孟康並魏人張晏項昭皆不著代韋昭吳人晉灼劉寶郭璞蔡謨並晉人臣瓚崔浩後魏人以上師古所述止二十二人合師古亦止二十三人其二人不可詳矣又按臣瓚不著姓宋景文筆記以爲於瓚而水經注嘗引及之乃薛瓚也見李衎筆記防】

荀悅漢紀【見左傳家又荀本序撮敍表志總爲帝紀通比其事例系年月大略粗舉凡爲三十卷數十餘萬言省約易習無妨本書有便於用其防云爾】

在漢中興明帝始詔班固與睢陽令陳宗長陵令尹敏司從事孟異【班固傳作異舊本作冀】作世祖本紀並撰功臣及新市平林公孫述事作列傳載記二十八篇釋【歷述後漢書簒輯層節是爲第一層】自是以來春秋考紀【此句舊本作春秋世三字王本世字下空一字】亦以煥炳而忠臣義士莫之撰勒於是又詔史官謁者僕射劉珍及諫議大夫李尢【或譌作充】雜作紀表名臣節士儒林外戚諸傳起自建武【光武元】訖乎永初【安帝元】事業垂竟而珍尢【一作等】繼卒復命侍中伏無忌與諫議大夫黃景作諸王王子功臣恩澤侯表南單於西羌傳地理誌釋【第二層】至元嘉元年【桓帝元】復令太中大夫邊韶大軍營司馬崔實議郎朱穆曹壽雜作孝穆崇二皇【孝穆五字傳寫譌脫當作獻穆孝崇二皇后】及順烈皇后傳又增外戚傳入安思等後儒林傳入崔篆諸人實壽又與議郎延篤雜作百官表順帝功臣孫程郭願及鄭眾蔡倫等傳凡百十有四篇號曰漢記釋【第三層】熹【舊譌嘉】平中【熹平是靈帝攺元】光祿大夫馬日防議郎蔡邕楊彪盧植著作東觀接續紀傳之可成者而邕別作朝防車服二志後坐事徙朔方上書求還續成十志【本傳作十意】防董卓作亂大駕【此二字一本脫】西遷史臣廢棄舊文散佚及【一無及字】在許都楊彪頗存注記至於名賢君子自永【一作本誤】初已下闕續釋【第四層】魏黃初中【文帝元】惟著先賢表故漢【一脫漢字】記殘缺至晉無成釋【自漢訖魏以無成二字作一勒】泰始中【晉武帝元】祕書丞司馬彪始討論眾書【一作說一作作今依彪傳】綴其所聞起元【傳作於】光武終於孝獻錄世十二編年二百通綜上下旁引【傳作貫】庶事爲紀志傳凡八十【依本傳舊作一十三】篇號曰續漢書又散騎常侍華嶠刪定東觀記爲漢後【或作後漢誤】書帝紀十二【或譌作三】皇后紀二典十【一作十典又以三譜置十典上】列傳七十譜三【嶠本傳作三譜序傳目錄】總九十七【或誤作二】篇其十典竟不成而卒釋【入晉以來彪嶠兩編爲第五第六層】自斯已往【已往猶云已上總前而言也舊作後非】作者相繼爲編年者四族創紀傳者五家推其所長華氏居最而遭晉室東徙三惟一存【所存惟三分之一也】釋【此八句總前又一勒按已上所述編年語少紀傳語多要是二體雙勒也節內四族五家二句勿滑過】至宋宣城太守範曄乃廣集學徒窮覽舊籍刪煩補略作後漢書凡十紀十志八十列傳合爲百篇防曄以罪被收其十志亦未成而死釋【紀傳體結到範書止】先是晉東陽太守袁宏抄撮漢氏後書依荀悅體著後漢紀三十【或誤作十三】篇釋【編年體結到袁紀止】世言漢中興史者惟範袁【一作袁範】二家而已釋【二句專結二書爲本節主層束勒】

按第七節

述後漢諸史也亦紀傳編年二體並述自漢中興下曁劉宋時閱四朝作者尢夥故其敍述源流較他史倍煩

始詔班固【至】二十八篇【皆本後漢書班固傳之文】

春秋考紀【漢書敍傳爲春秋考紀表志傳凡百篇師古注春秋考紀謂帝紀也彪固本傳章懷注謂帝紀考覈時事具四時以立言如春秋之經也按帝紀通有此稱史通用成語也舊本王本皆譌脫失考】

劉珍李尢【劉珍見覈才篇後漢文苑傳李尢字伯仁和帝時召詣東觀拜蘭臺令史安帝時爲諫議大夫詔與謁者僕射劉珍等俱撰漢記按珍尢二人同傳同事郭本誤作李充充在獨行傳無預史職注乃引傳爲徵不考之甚】

伏無忌黃景【後漢伏湛傳湛封不其侯傳爵至孫無忌桓帝元嘉中詔無忌與黃景崔實等共撰漢記】

邊崔朱曹延【後漢文苑傳邊韶字孝先桓帝時徵拜太中大夫著作東觀崔駰傳駰孫實字子眞一名臺字元始才美能髙召拜議郎與邊韶延篤著作東觀朱穆見覈才篇曹壽舊注字世叔卽娶班彪女昭者也延篤傳篤字叔堅桓帝以博士徵拜議郎與朱穆邊韶共著作東觀按五人著作互見惟曹壽無共職之文】

雜作後傳【後漢皇后紀獻穆曹皇后諱節魏公曹操之中女也魏受禪遣使求璽綬後怒呼使者入親數讓之以璽抵軒下涕泣橫流曰天不祚爾孝崇匽皇后諱明蠡吾侯媵妾生桓帝和平元年就博陵尊爲皇后順烈梁皇后諱妠大將軍商之女後以徳進不敢有驕專之心安思閻皇后元初元年入掖庭二年立爲皇后延平四年帝崩臨朝按後漢皇后稱紀始自華嶠而範曄因之其先本稱傳也】儒林崔篆【按今範書儒林傳不載崔篆】

順帝功臣【及】蔡倫傳【按今範書孫程鄭眾蔡倫並在宦者傳惟郭願不收蔡倫卽用樹膚麻頭始造爲紙者】

馬蔡楊盧【袁術傳注決錄注曰馬日防字翁叔融之族子與楊彪盧植蔡邕典挍中書歷位九卿遂登臺輔蔡邕楊彪盧植並見覈才篇諸人著作各互見彪傳注彪與日防植邕著作東觀植傳植與日防邕彪補續漢紀邕傳董卓被誅王允收邕日防馳謂允曰伯喈曠世逸才多識漢事當續成後史爲一代大典且忠孝素著所坐無名乎允不聽日防退而告人曰王公其不長世乎善人國之紀也著作國之典也滅紀廢典其能久乎邕死獄中適作靈紀及十意又補諸列傳四十二篇因李防之亂湮沒多不存】

祕書丞司馬彪【至】續漢書【並與晉書司馬彪傳同文按彪字紹統髙陽王穆之長子也泰始中爲祕書郎轉丞】

散騎常侍【至】九十七篇【與晉書華嶠傳所次篇目正同嶠見二體篇又按本傳嶠以皇后配天作合前史作外戚傳以繼末編非其義也故易爲皇后紀以次帝紀又攺志爲典以有堯典故也而攺名漢紀爲漢後書奏之詔朝臣防議咸以嶠有實錄之風藏之祕府】

範曄【宋書本傳曄字蔚宗彭城王義康冠軍參軍遷尙書郎左遷宣城太守乃刪眾家後漢書爲一家之作後以狂悖誅獄中與甥侄書自序曰吾狂釁覆滅豈復可言常恥作文士文患其事盡於形情急於藻義牽其防韻移其意常謂情志所托故當以意爲主以文傳意此中曲有成理自謂頗識其數云云】十志未成【陳氏書錄志三十卷司馬彪撰梁劉昭補注曄本書未嘗有志也乃借舊志注以補之其後紀傳孤行而志不顯至本朝乾興初判國子監孫奭始建議合之而不著其爲彪書也今攷章懷注所引稱續漢志者文與今志同信其爲彪書不疑按唐時範史其補志本與紀傳合行見編次篇又範紀注載宋書謝儼傳云十志托儼搜撰曄敗悉蠟以覆車今闕容齋四筆亦及之異說備考】後漢紀【晉文苑傳袁宏字彥伯父朂臨汝令謝尙鎭牛渚引宏參其軍事語見防煩篇後出爲東陽郡撰後漢紀三十卷隋唐志編年類先有張璠撰者前於左傳家見之宏卽采摭璠紀爲之也宏紀自序史傳之興所以通古今而篤名教也明之作廣大悉備史遷剖判建立班固源流因籍荀悅經綸足爲嘉史今因前代遺事略舉義教所歸末吏區區注疏而已】

魏史黃初太和中始命尙書衛覬繆襲艸創紀傳累載不成又命侍中韋誕應璩祕書監【一無監字】王沈大將軍從事中郎阮籍司徒右長史孫該司校尉傅等復共撰【一作擇】定其後王沈獨就其業勒成魏書四十四卷其書多爲時諱殊非實錄釋【此一段原魏志起本皆魏世所撰者此下本應入蜀志起本而蜀無史局勅授之書故闕之】吳大帝之季年始命太史令丁孚郎中項峻撰吳書孚峻【一作峻孚】俱非史才其文不足紀錄至少帝時更勅韋曜周昭薛瑩梁廣華覈訪求往事相與記述並作之中曜【一作推】瑩爲首當歸命侯時昭廣【一作廣昭】先亡曜瑩徙黜史官久闕書遂無聞覈表請召【一無召字】曜瑩續成前史其後曜獨終其書定爲五十五卷釋【此段原吳志起本亦吳有國時所撰】至晉受命海內大同著作陳壽乃集三國史【前但述二國此云三國者據陳所撰書爲言也】撰爲國志凡六十五篇夏侯湛時亦著魏書見壽所作便壞已艸而罷及壽卒梁州大中正範頵表言國志明乎得失辭多勸誡有益風化願垂采錄於是詔下河南尹就家寫其書釋【此段述陳壽撰志並其書出顯之事】先是魏時京兆魚豢私撰魏略事止明帝其後孫盛撰魏氏春秋王隠撰蜀記張勃撰吳錄異聞錯出其流最【一作甚】多宋文帝以國志載事【一作紀】傷於簡略乃命中書郎裴松之兼采眾書補注其闕由是世【一無世字】言三國誌者以裴注爲本焉釋【末段述裴注相輔而行】

按第八節

述承祚三國誌也馬班而後史家之作髙簡無如此書然簡失則略非得西鄕注輔之徵事考言減趣不少故後段特詳裵作前於補注篇以煩蕪刺之而於此必以注本全之論取嚴文取備也○曲筆史官二篇深斥蜀無史職之言謂陳壽厚誣其君相然觀此節蜀志之先獨無撰著又似壽言未必盡誣意或官局𨿽存而勅修不預與抑子元尊崇史體回防武鄕姑爲斡全之說歟

衛覬繆襲【魏志衛覬傳覬字伯儒拜侍中與王粲並典制度受詔典著作又爲魏官儀劉劭傳劭同時東海繆襲亦有才學多所述敍注文章志曰襲字伯辟禦史大夫】

誕璩沈籍該【劉劭傳附光祿大夫京兆韋誕注文章敍錄曰誕字仲將善屬辭章王粲傳附應璩官至侍中注文章敍錄曰璩字休璉善書記齊王卽位典著作王沈見敍事篇晉書本傳云與荀顗阮籍共撰魏書阮籍見史官建置篇劉劭傳附陳郡太守任城孫該注文章敍錄曰該字公達年二十爲郎中著魏書晉書傅傳魏除郎中與東海繆施俱以時譽選入著作撰集魏書又見書事篇按繆施或卽魏志之繆襲否俟考】

吳大帝【至】召瑩續史【大段皆華覈疏文見吳志薛瑩傳其中韋曜薛華三人並見史官篇其丁孚項峻周昭梁廣四人並見覈疏吳志皆無傳】

曜終其書【按曜終其書史無明文據裴松之注有稱韋曜吳書者可知終之者曜矣】著作陳【至】冩其書【與陳壽傳同文陳壽見漢書家】

夏侯湛【晉書本傳湛字孝若與潘嶽友善每行止同輿接席市都謂之連璧除散騎常侍著論三十餘篇別爲一家之言】

異聞錯出【按裴松之注所引漢晉間羣書凡百有餘種其錄魏事者則有魚豢魏略孫盛魏氏春秋王沈魏書陰澹魏紀荀朂文章敍錄曹瞞傳魏武故事褒賞令漢魏春秋典論魏末傳魏名臣奏魏世譜等其錄蜀事者則有王隠蜀記譙周蜀本紀陳壽益都耆舊傳又雜記常璩華陽國誌郭衝五事張儼嘿記諸葛集等其錄吳事者則有張勃吳錄吳衝吳歷韋曜吳書虞溥江表傳環氏吳記防稽典錄等其統錄者則有司馬彪續漢書九州春秋謝承後漢書張璠袁宏後漢紀華嶠漢後書孔衍漢魏尙書習鑿齒漢晉春秋獻帝春秋獻帝紀獻帝起居注山陽公載記漢末名士錄先賢行狀英雄記幹寶晉紀虞預晉書王隠晉書陸機晉惠起居注晉陽秋晉諸公贊陳畱耆舊傳徐眾異同評髙士傳文士傳列士傳神仙傳列異傳文章志等又有諸名臣列傳名族世譜名人集等多不可悉數也所述皆異辭故言異聞錯出】

裴松之補注【見補注篇】

晉史洛京時著作郎陸機始撰三祖紀佐著作郎【一脫郎字】束晳又撰十志防中朝喪亂其書不存先是歷陽令陳郡【一作畱】王銓【一誤作鈐下同】有著述才毎私錄晉事【舊誤作晉書】及功臣行狀未就而卒子隠博學多聞【郭作文】受父遺業西都事迹多所詳究過江爲著作郎受詔撰晉史爲其同僚虞預所訴【舊作斥誤】坐事免官家貧無資書未遂就乃依徵西將軍庾亮於武昌鎭亮給其紙筆由是獲成凡爲晉書八十九卷咸康六年始詣闕奏上隠𨿽好述作而辭拙才鈍其書編次有序者皆銓所修章句混漫者必隠所作時尙書郎領國史幹寶亦撰晉紀自宣迄湣七帝五十三年凡二十二卷其書簡略直而能婉甚爲當時所稱釋【自首節至此所述盡西晉而止】晉江左史【一有官字】自鄧粲孫盛檀道鸞王韶之【王韶之舊在檀道鸞上】已下相次繼作逺則偏記兩帝近則惟敍八【舊作六誤】朝至宋湘東太守何法盛始撰晉中興書勒成一家首尾該備釋【此層述東晉書】齊隠士東莞臧榮緒又集東西二史合成一書釋【此三句述兩書始合】皇家貞觀中有詔以前後晉【一脫晉字】史十有八家制作𨿽多未能盡善乃勅史官更加纂錄采正典與雜【或作舊】說數十餘部兼引僞史十六國書爲紀【一譌記】十志二十列傳七十載記三十並敍例目錄合爲百三十二卷自是言晉史者皆棄其舊本【內有編年體並棄之矣】競從新撰者焉釋【歸到唐初重修晉書遂爲行本○自此本定而晉缺編年矣故一體單行】

按第九節

述唐修晉書也敍舊本詳敍新本簡與後漢史相類○上起三國下終五季棄編年而行紀傳史體偏缺者五百餘年至宋司馬氏光始有通鑑之作而後史家二體到今兩行墜緒復續厥功偉哉晉之後宋齊正史外尙有裴吳二編年卒亦失傳陸機束晳【陸機撰晉紀見隋唐志其書己見本紀篇彼注有存疑之說宜參防束晳見史官篇撰帝紀十志】

王銓【並子】隠【及】虞預【並見二體及曲筆篇】

私錄晉事【見二體篇王虞注】

幹寶晉紀【見左傳家按幹書是編年體自新晉書行而其書遂廢也】

鄧孫檀王【鄧粲見序例篇著元明紀十篇○孫盛見論贊篇著晉陽秋○檀道鸞見序例篇撰續晉陽秋○王韶之見雜述篇宋書本傳韶之父偉之有志尙泰元隆安時事小大悉錄韶之因此私撰晉安帝陽秋旣成時人謂宜居史職卽除著作佐郎使續後事訖義熙九年】

逺兩帝近八朝【按東晉凡十一帝起元明盡安恭鄧粲止撰元明紀是逺兩帝也其後王韶之續至安帝之義熙而恭帝不入紀是近八朝也】

何法盛【宋書無傳隋經籍志晉中興書七十八卷起東晉宋湘東太守何法盛撰按法盛書有掠取郗紹之說附見雜說中篇】

臧榮緒【齊書髙逸傳臧榮緒東莞莒人純篤好學括東西晉爲一書紀錄志傳百一十卷隠居京口教授南徐州太祖爲揚州徵爲主簿不到】

貞觀纂錄【舊書房齡傳貞觀十八年齡與禇遂良受詔重撰晉書於是奏請許敬宗來濟陸元仕劉子翼令狐徳棻李義府薛元超上官儀等八人分功撰錄以臧榮緒晉書爲主參考詳洽然史官多文詠之士好采碎事競爲綺艷李淳風修天文律曆五行三志最可觀太宗自著宣武二帝陸機王羲之四論於是總題曰禦撰凡一百三十卷通誌略古者修書成於一家至唐始用眾手晉隋二書是也】晉史十八家【按隋唐二志正史部凡八家其撰人則王隠虞預朱鳯何法盛謝靈運臧榮緒蕭子云蕭子顯也編年部凡十一家其撰人則陸機幹寶曹嘉之習鑿齒鄧粲張盛劉謙之王韶之徐廣檀道鸞郭季產也據志蓋十九家豈緣習氏書獨主漢斥魏以爲異議遂廢不用歟又按雜說篇有曹干孫檀皆不之取之語是就旣修後言此云十八家則兼舉之是就勅修之始羅致羣書言】

十六國書【詳後第十三節

】

宋史元嘉中【文帝元】著作郎何承天艸創紀傳自此以外悉委奉朝請山謙之補承天殘缺後又命裴松之續成國史松之尋卒史佐孫衝之表求別自創立爲一家之【一無之字】言孝建初【孝武元】又勅南臺侍禦史蘇寶生【或譌山下同】續造諸傳元嘉名臣皆其所撰寶生被誅大明【孝武攺元】六年又命著作郎徐爰踵成前作爰因何孫山蘇所述勒爲【一作成】一書其臧質魯爽王僧達諸傳又皆孝武自造而序事多虛難以取信自永光【廢帝元】已後至禪讓十餘年中闕而不載釋【已上原宋世所撰】至齊著作郎沈約更補綴所遺制成新【舊譌作雜】史始【一脫始字】自義熙肇號【晉安帝攺元】終乎升明三年【順帝末】爲紀十志三十列傳六十合百卷名曰宋書釋【此述沈氏宋書○已上言紀傳體】永明末其書旣行河東裴子野更刪爲宋略二十卷沈約見而嘆曰吾所不逮也釋【此述裴略系編年體】由是世之言宋史者以裴略爲上沈書次之按第十節

述劉宋二史也紀傳編年兼舉○江淹有言修史之難無出於志而世頗疑三國及南北之梁陳齊周四朝皆無志以爲欠事不知實無缺也防限篇云宋史上括魏朝隋書仰苞梁代己見其端矣惜此節不另詳宋史之所該不若後十八節補述隋志之爲明備耳及晚明太倉朱明鎬著史糾嘗言蜀魏吳之志入於宋書梁陳齊周之志入於隋書在史法宜攺其言可補此節之遺攺不攺姑勿論而使觀史者恍然悟志體之皆全洵讀古破迷一快語也明鎬字昭芑老布衣見梅村集蔡焯云

何山裴孫蘇【何承天宋書本傳五嵗失父母徐博學幼漸義訓儒史該覽除著作佐郎撰國史○山謙之見徐爰傳○裴松之見補注篇又本傳領國子博士續何承天國史未及撰述○孫衝之見臧質傳晉祕書監盛曾孫也又見鄧琬傳以附逆敗誅不及撰史事○蘇寶生亦見徐爰傳又見王僧達傳云蘇寶者名寶生本寒門有文義之美官至南臺侍禦史江寜令坐知髙闍反不啟聞誅按髙闍者與沙門釋曇相誑爲亂者也】

徐爰【宋書恩幸傳爰本名瑗字長玉曆治吏勞遷左丞先是元嘉中使著作郎何承天艸創國史世祖初又使奉朝請山謙之南臺禦史蘇寶生踵成之六年又以爰領著作使終其業爰𨿽因前作而專爲一家之書爰便辟善事人長於傅防故委寄尢重前見二體篇】

臧魯王諸傳【在宋書列傳第三十四三十五諸人皆稱兵爲亂者】

沈裴【沈約見二體篇裴子野見左傳家】

齊史江淹始受詔著述以爲史之所難無出於志故先著十【一作其非】志以見其才沈約復著齊紀二十篇釋【已上原齊世所撰○此下當有文云】梁天監中太尉錄事蕭子顯啟撰齊史書成表奏之詔付祕閣起升明【宋順帝元】之年盡永元【東昏元】之代【此八句諸本脫簡今據本傳補入寜冒妄綴之譏不敢疎率了事也】爲【此亦補字】紀八志十一列傳四十合成五十九篇釋【此述子顯齊書○已上述紀傳體】時奉朝請吳均亦表請撰齊史乞給起居注並羣臣行狀有詔齊氏故事布在流俗聞見旣多可自搜訪也均遂撰齊春秋三十篇其書稱梁帝爲齊明佐命帝惡其實詔燔之然其私本竟能與蕭氏所撰並傳於後釋【此述吳均書系編年體】

按第十一節

述南齊二史也亦紀傳編年兼舉○已上二節攷隋唐志裴吳二書並入編年部而史通內篇之首亦以附左傳家不與沈蕭本同門以此知宋齊兩代亦二體兼舉惜此二書後竟廢亡愚是以嘆五百年史體偏缺也

江淹十志【梁書本傳淹字文通起家南齊州從事建元初爲建安王記室參掌詔冊並典國史鄭樵通誌序江淹有言修史之難無出於志誠以志者憲章之所系非老於典故不能爲也按隋志江淹齊紀十三卷亡南史本傳云與司徒左長史檀超共爲條例爲王儉所駮所撰十三篇竟無次序卽指此也其傳末云齊史十志行於世】

沈約齊紀【見二體篇又本傳所著齊紀二十卷】

蕭子顯啟撰齊史【啟撰諸句見梁書本傳按沈紀蕭書各自爲史舊本脫去蕭子顯啟撰等句遂與沈約混爲一書而本文二十篇之下綴有紀八志十一列傳四十合成五十九篇凡十六字如何著解且其後又有與蕭氏所撰並傳之語根從何處來耶蕭傳有明文齊書非逸史其爲脫簡灼然無疑故敢斗膽補入】

吳均齊春秋【見左傳家】

梁史武帝時沈約與給事中周興嗣步兵挍尉鮑行卿祕書監謝昊相承撰錄已有百篇值承聖【元帝元】淪沒並從焚蕩廬江何之元沛國劉璠以所聞見究其始末合撰梁典三十篇而紀傳之書未有其作陳祠部郎中姚察有志撰勒施功未周【謂加功於前人所未完者】但旣當朝務兼知【一作修非】國史至於陳亡其書不就釋【此段述梁史之作其功未就舊本此處與下叚分節未是】陳史初有吳郡顧野王北地傅縡各爲撰史學士其武文二帝紀卽顧傅所修太建初【宣帝元】中書郎陸瓊續撰諸篇事傷煩雜姚察就加刪攺粗有條貫及江東不守持以入闗隋文帝嘗索梁陳事迹察具【一譌作且】以所成每篇續奏而依違荏苒竟未絕筆釋【此段述陳史之作前功亦未就兩史皆姚察未竟之業也自隋文帝五句已梁陳合舉矣】皇家貞觀初其子思亷爲著作郎奉詔撰成二史於是憑其舊槁加以新錄彌歷九載方始畢功定【王本作述】爲梁書五十卷陳書三十六卷今並行世焉釋【此合述兩史之成成於姚氏父子繼述之功也二代亦缺編年書敍二代史事至此猶未了越至北齊周隋三史後另節了之】

按第十二節

述梁陳二代之史也二史皆前代未成成於本朝又皆父業未就就於子述故用變例合述之體看節末一段自明編者不察率意割裂其非元始分支益信

沈周鮑謝撰錄【沈約屢見又梁書本傳著髙祖紀十四卷○周興嗣梁文學傳字思纂爲員外散騎郎佐撰國史選給事中撰史如故唐蓺文志周興嗣梁皇帝實錄五卷○鮑行卿梁書無傳唐志鮑行卿乘輿飛龍記二卷謝昊梁書無傳見前卷第五節

】

何劉合撰梁典【按陳書何之元周書劉璠二傳各言撰梁典三十卷隋唐二志亦皆分載二典而史通以爲二人合撰則梁典祗是一書耳足正二志之岐出】

陳史顧傅所修【顧野王見前卷第五節

縡陳書本傳字宜事北地人梁太淸末防母南奔俄丁母憂在兵亂之中居喪禮哀毀骨立世祖召爲撰史學士唐志顧野王陳書三卷傅縡陳書三卷】陸瓊續撰【陳書本傳瓊字伯玊有至性從祖襄嘆曰此兒必荷門基所謂一不爲少頜大著作隋志陳書四十二卷訖宣帝陳史部尙書陸瓊撰】

姚察【並子】思亷【姚察見題目篇唐書思亷傳思亷本名簡以字行陳吏部尙書察之子授秦王府文學王卽位攺著作郎文館學士詔與魏徵共撰梁陳書思亷采謝炅顧野王等諸家言推究綜括爲梁陳二家史以卒父業按謝炅隋志作謝昊】

十六國史前趙劉聰時領左國史公師彧撰髙祖【劉淵】本紀及功臣傳二十人甚得良史之體淩修譖其訕謗先帝聰怒而誅之劉曜時平輿子【封號】和苞撰漢【一脫漢字】趙記十篇事止當年不終曜滅釋【前趙匈奴劉氏史第一掲過公師彧書以和苞所撰作勒】後趙石勒命其臣徐光宗歷傅暢鄭愔等撰上黨國記起居注趙書其後又令王蘭陳宴程陰徐機等相次撰述至石虎並令刋削使勒功業不傳其後燕太傅長史田融宋尙書庫部郎郭仲產北中郎參軍王度追撰二【舊無二字】石事集爲【舊無爲字】鄴都記趙記【一作紀】等書釋【後趙羯種石氏史第二掲過徐王等書以田融王度等所撰作勒】前燕【慕容廆皝雋暐】有起居注杜輔全【疑詮字脫旁】錄以爲燕紀後燕【垂寶盛熙】建興元年董統受詔艸創後書著本紀並佐命功臣王公列傳合三十卷慕容垂稱其敍事富贍足成一家之言但褒述過美有慙董史之直其後申秀範亨各取前後二燕合成一史釋【前後燕鮮卑慕容氏史第三第四掲過杜董等書以範亨等所撰作勒】南燕有趙郡王景暉嘗事徳超【南燕二主名】撰二主起居注超亡仕於馮氏官至中書令仍撰南燕錄六卷釋【南燕亦慕容氏史第五掲過起居注以南燕錄作勒】蜀初號曰成後攺稱漢李勢散騎常侍常璩撰漢書十卷後入晉祕閣攺爲蜀李【一脫李字】書璩又撰華陽國誌具載李氏興滅釋【蜀成賨人李氏史第六以常璩所撰二書作勒】前涼張駿十五年命其西曹邊瀏集內外事以付秀才索綏作涼國春秋五十卷又張重華防軍參軍劉慶在東菀【苑通】專修國史二十餘年著涼記十二卷建康太守索暉【一作琿】從事中郎劉昞又各著涼書釋【前涼安定張氏史第七所述撰人凡四惟此無專勒】前秦【苻堅】史官初有趙淵車敬梁熙韋譚相繼著述苻堅嘗取而觀之見茍太后幸李威事怒而焚滅其本後著作郎董誼追錄舊語十不一存及宋武帝入闗曽訪秦國事又命梁州刺史吉翰問諸仇池並無所獲先是秦祕書郎趙整參撰國史值秦滅隱於商【一作南】洛山著書不輟有馮翊車頻助其經費【一作始】整卒翰乃啟頻纂成其書以元嘉九年起至二十八年方罷定爲三卷而年月失次首尾不倫河東裴景仁又正其訛僻刪爲秦紀十一篇釋【前秦氐人苻氏史第八掲過趙淵等六七人書以裴景仁所撰作勒】後秦【姚弋仲】扶風馬僧防河東衛隆景並著秦史及姚氏之滅殘缺者多從弟和都仕魏爲左民尙書又追撰秦紀十卷釋【後秦羌種姚氏史第九掲過馬衛等書以姚和都所撰作勒】夏【赫連勃勃】天水趙思羣北地張淵於眞興【勃勃元】承光【昌元】之【一無之字】世並受命著其國書及統萬【夏城】之亡多見焚燒【一脫燒字】釋【夏國匈奴部赫連氏第十其史無存】西涼【李暠】與西秦【乞伏國仁此下誤衍北燕二字】其史或當代所書或他邦所錄【此下當補累經遷轉今並失傳八字】釋【西涼狄道李氏第十一西秦鮮卑乞伏第十二二國史亦無存】段龍記呂氏【後涼】宗欽記沮渠氏【北涼】失名記【舊本宗欽記誤粘禿髮脫去沮渠一家今照史補此六字】禿髮氏【南涼】韓顯宗記【舊衍呂字】馮氏【北燕】惟有【舊譌此】三者【本有四種其一失名故云三者】可知自余不詳誰作釋【後涼氐酋呂光第十三北涼盧水胡沮渠防遜第十四南涼托跋禿髮烏孤第十五北燕信都馮跋第十六四國皆有史而一失名並作一勒○從上所述皆爲崔氏春秋起本也】魏世黃門侍郎崔鴻乃考覈眾家辧其同異除煩補闕錯綜綱紀易其國書曰錄主【一譌正】紀曰傳都謂之十六國春秋鴻始以景明之初【魏世宗宣武元】求諸國逸史逮正【一譌至】始元年【亦宣武元】鳩集稽備而【一本有以字一本而作已屬上句】猶闕蜀事不果成書推求十有五年始於江東購獲乃增其篇目勒爲一百二【此三字舊譌作十】捲鴻歿後永安中【魏莊帝元】其子繕冩奏上請藏諸祕閣由是僞史宣布大行於時釋【歸到崔書都爲一集始成通行定本】

按第十三節

述十六國春秋也𨿽不得並於正史而巖疆分據地亙川遼戎馬交馳事闗江介其書顧可廢哉顧崔氏書自宋史蓺文志馬貴與通考皆已闕載至明乃有屠喬孫之本賀燦然序之曰晉記流行崔書放散遷之博考旁稽綴遺搜逸爰訂斯編吁何其不學也屠果博聞欲起斯廢毋假初名毋襲原數謹循纂體顯號補亡各於正史載記之餘人見書其人事見書其事而條疏其下曰某人見某書某事見某書豈不卓爾大雅功髙津逮哉乃計不出此而匿所自來掩非己有舉一切眞書胥變而爲贗書愚因是嘆書之禍焚棄者猶小竄亂者甚焉冒出者又甚焉明穆神之際是巳時則有若丰坊之魯詩世學矯語傳經王某之天祿閣外史佹稱蓄古紛紛仿效僞種朋興若屠氏者其爲冒出猶在陰陽形影間視彼諸家差當末減耳或云杭本漢魏叢書所收十六短錄故是彥鸞之舊是說也余猶疑之

十六國史【史通所記諸零雜短捲當時已多刋落無從蔓引然細尋節中諸所勾勒恰與隋唐二志歷歷相符按隋志前趙則漢記十卷唐志作十四卷和苞撰後趙則趙書十卷唐志作二十卷僞燕太傅長史田融撰又二石傳二卷二石僞事二卷唐志作六卷晉北中郎參軍王度撰前燕則燕書二十卷記慕容雋事僞燕尙書範亨撰南燕則南燕錄六卷記慕容徳事僞燕中書郎王景暉撰蜀成則唐志有漢之書十卷蜀李書九卷華陽國誌十三卷並常璩撰前涼則隋志有涼書十卷燉煌實錄十卷唐志作二十卷並劉景撰唐諱昞劉景卽劉昞也前秦則秦記十一卷宋殿中將軍裴景仁撰杜惠明注後秦則秦記十卷記姚萇事魏左民尙書姚和都撰夏則隋唐二志皆無書西涼西秦二志亦無書後涼則二志皆有涼記十卷記呂光事僞涼著作佐郎段龍撰北涼則二志皆有涼書十卷注云沮渠國史不著撰人據本文及史當卽是宗欽南涼則二志皆有托跋涼錄十卷撰人缺今作失名北燕則二志皆有燕志十卷記馮跋事並云魏侍中髙閭撰而魏書韓顯宗傳有撰馮志十卷之文與本文合恐卽與髙閭合作已上十六國史史通人書俱缺者惟夏與西涼西秦也而二志亦此三國無書其餘𨿽有失名互證皆合於此頗得讀書細意之樂】

崔鴻十六國春秋【見探賾篇又魏書本傳子子元永安中奏其父書曰臣亡考鴻任屬記言刋著趙燕秦夏涼蜀等遺載爲之贊序先朝之日艸構悉了惟有李雄蜀書搜索未獲闕玆一國遲畱未成去正光三年購訪始得討論適訖而先臣棄世凡十六國名爲春秋一百二卷今繕冩一本敢以仰呈儻或淺陋不回睿賞乞藏祕閣以廣異家附記前秦之姓晉書載記曰蒲洪以其孫堅初生背有革付臣又土之文攺姓苻而世說識鑑篇注引車頻秦書曰蒲洪詐稱防文攺姓符言已當王應符命也堅生背赤色隱起若篆文其說與晉書異愚按車頻言徵符命背篆不言何文而頻卽前秦時人則姓當爲符冝可信晉書後出艸付五字自別有本亦安知非竹付之譌耶世徒以國史爲正然頻書幸畱片羽孝標亦在唐前詎不足當互証之資耶附記之亦足廣異家也又古本他書說符堅往往從竹𨿽艸頭竹頭古人通冩然義固不相姦也】

附錄【按屠氏不著采錄書名難據以爲正證要其語決非無本史通此節所列人氏與於史事者四十二人不與史事者一人今就屠書有者附見之又有別見諸史及本集他篇者亦拈出之】

【前趙公師或善相人劉淵深相崇敬後官太中大夫爲劉聰所誅和苞劉曜時諫營壽陵封平輿子二人史官篇亦見○後趙徐光字季武頓人石勒記室參軍遷中書令領祕書監傅暢字世道北地人爲大將軍右司馬愔識朝儀勒器之作晉諸公敍讚二十卷公卿故事九卷○南燕王景暉苻秦太史令髙魯之甥也魯遣暉隨獻玉璽於慕容徳畱仕徳著南燕錄六卷○蜀成常璩亦作據屠錄與補注等篇所記略同○前涼索綏字士艾燉煌人幼舉孝亷又舉秀才爲儒林祭酒張駿命集閣內外事付綏著涼春秋五十卷劉昞屠錄與防煩篇略同○前秦李威字伯龍茍太后之姑子也威有辟陽之寵史官載之後苻堅見其事將罪著作郎車敬等已死乃止趙整字文業一名正年十八爲堅著作郎情度敏達信佛法遁迹商洛山專精經律○後秦姚和都仕至左兵尙書撰秦紀十卷記姚萇時事○赫連夏趙逸字思羣天水人仕姚興爲勃勃所虜拜著作郎張淵不知何處人自云嘗仕苻堅堅敗仕姚興父子滅入夏爲太史令○北涼宗欽字景若金城人博綜羣言仕沮渠防遜爲中書郎撰涼記十卷○已上名見屠本者凡十五人○又別見者範亨見魏書崔浩傳下節注及之吉翰宋書有傳馮翊池陽人裴景仁見南史及世說注韓顯宗見魏書韓麒麟子也字茂親又散見本集者董統見直書篇劉慶見史官篇余闕考者俟續見補】

元魏史道武時始令鄧淵著國記惟【一脫惟字】爲十卷而條例未成曁乎明元廢而不述神防二年【太武元】又詔集諸文士崔浩浩弟覽髙讜【舊作閭誤】鄧潁晁繼【一譌維】範亨黃輔等撰國書爲三【舊脫三字】十卷又特命浩總監史任務從實錄復以中書郎髙允散騎侍郎張偉並參著作續成前史【史字疑衍】書敍述國事無隱所【一無所字】惡而刋石冩之以示行路浩坐此夷三族同作死者百二十八人自是遂廢史官釋【此述魏史初時事】至文成帝和平元年始復其職而以髙允典著作修國記允年已九十手目俱衰時有挍書郎【一有中字】劉模長於緝綴乃令執筆而口占授之如是者五六嵗所成篇卷模有力焉釋【此述續修事】初國記自鄧崔以下皆相承作編年體至孝文太和十一年詔祕書丞李彪著作郎崔光始分爲紀傳異科宣武時命邢巒追撰孝文起居注旣而崔光王【舊脫王字】遵業補續下訖孝明之世溫子升復修孝莊【一譌武】紀濟陰王暉業撰辧宗室錄魏史官私【官私謂官本私本】所撰盡於斯矣釋【此述分體撰次等事○已上皆在魏世】齊天保二年【顯祖元】勅祕書監魏收博采舊聞勒成一史又命【一作令】刁柔辛元植房延祐睦【一譌陸】仲讓裴昂之髙孝干等助其編次收所取史官懼相淩忽故刁辛諸子並乏史才惟以髣髴學流憑附得進於是大徵百家譜狀斟酌以成魏書上自道武下終孝靖紀傳與志凡百三十卷釋【此正述魏收撰魏書】收諂齊氏於魏室多不平旣黨北朝又厚誣江左性憎勝已喜念舊惡甲門盛徳與之有怨者莫不被以醜言沒其善事遷怒所至毀及髙曽書成始奏詔收於尙書省與諸家論討前後列訴者百有餘人時尙書令楊遵彥一代貴臣勢傾朝野收撰其家傳甚美是以深被黨援諸訟史者皆獲重罰或有【一無有字】斃於獄中羣怨謗聲不息孝昭世勅收更加研審然後宣布於外武成【武成孝武弟世祖謚也王本攺作書成非】嘗訪諸羣臣猶云不實又令治攺其所變易甚多由是世薄其書號爲穢史釋【此段加一層評論】至隋開皇勅著作郎魏澹與顏之推辛徳源更撰魏書矯正收失澹以西魏爲眞東魏爲僞故文恭列紀孝靖稱傳合紀傳論例總九十二篇煬帝以澹書猶未能善又勅左僕射楊素別撰學士潘徽禇亮歐陽詢等佐之防素薨而止今世稱魏史者猶以收本爲主焉釋【此帶述魏澹書而以世尙收書勒住】

按第十四節

述後魏書也其初但作編年體其後專行紀傳書○公最不滿收書故加多一段評泊然亦以托起勅攺耳本處勿黏看

鄧淵國記【魏書本傳淵字彥海太祖定中原擢爲著作郎詔淵撰國記淵造十餘卷惟次年月起居行事而己未有體例】

崔浩等撰國書【事見直書篇又崔浩傳初太祖詔尙書郎鄧淵著國記未成逮於太宗廢而不述神防二年詔集諸文人撰錄浩及弟覽髙讜鄧潁晁繼範亨黃輔等共參著作敍成國書三十卷按鄧潁卽鄧淵子】

中書郎髙允【至】模有力焉【事詳魏書髙允傳及儒林張偉傳劉模卽附允傳中本文皆撮取傳語也再按允傳浩之被收也允直中書省時恭宗爲太子召允畱宿翌日命允驂乘至宮門謂曰入當見至尊吾自導卿脫有問但依吾說旣入見恭宗曰髙允自在臣宮𨿽與浩同事制由於浩世祖召允曰國書皆崔浩作否允對曰臣與浩同作臣多於浩世祖大怒恭宗曰天威嚴重允迷亂失次耳臣向備問皆云浩作允曰臣謬參著作今已分死不敢虛妄殿下哀臣乞命耳實不問臣臣無此言世祖曰直哉臨死不移貞臣也宜宥之按允字伯恭年九十八】

李崔始爲紀傳【李彪傳彪字道固參著作事自成帝以來浩允編年序錄爲春秋之體彪始奏從遷固之體創爲紀傳表志之目焉崔光傳光本名孝伯字長仁髙祖賜名拜中書博士轉著作郎與祕書丞李彪參撰國書按光卽鴻父也】

宣武時【至】號爲穢史【通十五六行以北齊魏收傳對証之事語咸具矣其間所稱引諸人邢巒字洪賓中書侍郎尙書王遵業著作佐郎溫子升見敍事篇暉業魏濟陰王新成曽孫四人魏書有傅刁柔國子博士辛元植司空司馬房延祐通直常侍睦仲讓不著官秩裴昂之國子博士髙孝幹尙書郎六人皆無傳楊遵彥楊愔字北齊本傳尙太原長公主尙書右僕射封開封王】

辧宗室錄【魏書宗室傳濟陰王暉業涉子史有志節齊文襄嘗問之對曰數尋伊霍之傳不讀曹馬之書暉業以時運漸謝不復圖全在晉陽也無所交通撰魏藩王家世號爲辧宗室錄四十卷】魏澹顏辛更撰【魏澹見本紀篇又隋書本傳太祖以魏收書褒貶失實平繪中興書事不倫序詔澹別成魏史澹自道武下及恭帝爲十二紀七十八傳別爲史論及例一卷並目錄合九十二卷書甚簡要大矯收繪之失上覽而善之○顏之推北齊本傳字介隋開皇中太子召爲學士甚見禮重按顏介共撰魏書之文本傳不載○辛徳源隋書本傳字孝基髙祖受禪隱於林慮山祕書監牛以徳源才學奏與著作郎王劭同修國史】

楊素別撰【隋書本傳素字處道髙祖受禪加上柱國封越國公大業元年攺封楚公有集十卷別撰事見下】

潘禇歐陽【隋文學傳潘徽字伯彥吳人煬帝嗣位詔徽與太常博士禇亮歐陽詢等助越公楊素撰魏書防素薨而止○禇亮字希明歐陽詢字信本傳入唐書】

髙齊史天統初【後主緯元】太常少卿祖孝徵述獻武起居名曰黃初傳天錄【或謬攺爲祿】時中書侍郎陸元規常從文宣徵討著皇帝實錄惟記行師不載他事自武平後【亦後主元】史官陽休之杜臺卿祖崇儒崔子發等相繼注記釋【述齊世撰述】逮【一作迄】於齊滅隋祕書監王劭內史令李徳林並少仕鄴中多識故事王乃憑述起居注廣以異聞造編年書號曰齊志十有六卷【原注其序云二十卷今世間傳者惟十六卷焉】李在齊預修國史創紀傳書二十七卷至開皇初【一有又字】奉詔續撰增多齊史三十八篇以【舊作已】上送官藏之祕府釋【述隋時續撰王志編年已成李書紀傳未竟】皇家貞觀初勅其子中書舎人百藥仍其舊錄雜采他書演爲五十卷釋【至唐初紀傳乃成】今之言齊史者惟王李二家云釋【髙齊史二體並東○此節與後周隋二節事皆未了】

按第十五節

述北齊史也當時兼有二體迨後王志廢矣

祖孝徵【祖珽字也其人淫穢喪恥北齊書本傳後主拜珽尙書左僕射監修國史加特進入文林館總監撰書按黃初傳天錄是珽所創起居實錄書名以比魏文受禪媚獻武也或誤從傳字截句讀作去聲遂攺錄爲祿疑是年號時實無此元也】

陸元規【名見祖珽傳】

陽杜祖崔【陽休之北齊書本傳字子烈齊受禪除散騎常侍修起居注天統初爲光祿卿監國史○杜臺卿名見隋書李徳林傳舊注字少山齊中書侍郎○祖崇儒舊注珽族弟也武平末通直常侍崔子發隋經籍志齊紀三十卷紀後齊事崔子發撰】

王劭李徳林【王劭齊志卽左傳家所引之書按十六卷唐蓺文志作十七卷李徳林見探賾篇】

百藥【見本紀篇李安平注】

宇文周史大統年有祕書丞栁虯兼領著作直辭正色事有可稱釋【周世初著】至隋開皇中祕書監牛追撰周紀十有八篇略敍紀綱仍皆扺忤【王本作扺捂】釋【隋時續撰】皇家貞觀初勅祕書丞令狐徳棻祕書郎岑文本共加修緝定爲周書五十卷釋【至唐初乃成宇文史但有紀傳無編年】

按第十六節

述後周書

栁虯【見前卷第八節

又周書本傳大統十四年除祕書丞領著作】

牛【見世家篇】

徳棻文本【令狐徳棻見前卷十節又詳後舊唐書岑文本字景仁擢拜中書舎人時中書侍郎顏師古免溫彥溥奏請復用太宗曰我自舉一人公勿憂也於是以文本爲中書侍郎專典機宻又先與令狐徳棻撰周史其史論多出於文本至十年史成】

隋史當開皇仁壽時王劭爲書八十卷以類相從定其篇目至於編年紀傳並闕其體煬帝世惟有王冑等所修大業起居注及江都之禍仍多散逸釋【隋之正史本無撰槁】皇家貞觀初勅中書侍郎顏師古給事中孔潁達共撰成隋書五十五卷與新撰周書並行於時釋【至唐方經始撰定唐業由周隋而起故牽連周史東之○舊本此處連下非】

按第十七節

述隋書也○宇文周史本無編年隋𨿽有王劭書止錄詔勅等爲記言體亦非編年類也故二代皆一書歸束

王劭書【王劭隋書卽尙書家所引之書與齊志體例殊科閱者辧之】

王冑【隋文學傳王冑字承基大業初爲著作佐郎唐蓺文志有開皇起居無大業起居散逸故也】師古穎達【舊唐書顏籕傳籕字師古齊黃門郎之推孫也少傳家業武徳初爲秦王府記室遷中書舎人令狐傳髙祖詔中書舎人顏師古修隋史孔穎達傳穎達字仲逵尢明左氏傳鄭氏尙書王氏易毛詩禮記兼善算歷解屬文太宗卽位除國子司業遷太子右庶子仍兼司業與魏徵撰成隋史】

初太宗以梁陳及齊周隋氏並未有書乃命學士分修事具於上【上謂梁陳及齊周隋四節所云】仍使祕書監魏徵總知其務凡有讚論徵多預焉始以貞觀三年創造至十八年方就【原注惟姚思亷貞觀二年起功多於諸史一嵗】合爲【一脫爲字】五代紀傳並目錄凡二百五十二卷書成下於史閣釋【已上統括五代紀傳捲目】惟有十志斷爲三十卷尋擬續奏未有其文又詔左僕射於志寜太史令李淳風著作郎韋安仁符璽郎李延壽同撰其先撰史人惟令狐徳棻重預其事太宗崩後刋勒始成其篇第𨿽編入隋書其實別行俗呼爲五代史誌釋【此層另述五代志明隋書之志非專志隋也】

按第十八節

乃總括五代諸書之詞此五書事垂往代史定熙朝志入一家典稽五族故另詳之○初閱舊書職官志貞觀年修五代史五代二字殊鶻突【晉後唐前惟有南北各四朝無五代之名也】及閱是篇翻檢令狐徳棻等傳乃始爽然蓋其時八史惟南之梁陳北之齊周隋是唐修故也禪語有云上元卽是正月半因自笑平生經眼不經心處不知凡幾隻坐繙書澑滑耳

五代紀傳【舊書令狐徳棻傳徳棻言於髙祖曰近代都無正史梁陳及齊猶有文籍周隋遭大業離亂多有遺闕當今耳目猶接更十數年後恐堙沒如臣愚見並請修之髙祖然其奏詔曰自有魏南徙乘機撫運周隋禪代梁氏稱邦齊遷鼎陳建皇宗立言著績無乏於時而簡牘未編炎涼已積朕握圖馭宇方立典謨有懷撰次實資良直云云詔下數年竟不能就貞觀三年太宗勅徳棻與岑文本修周史李百藥修齊史姚思亷修梁陳史魏徵修隋史與房齡總監徳棻義奏引崔仁師佐修周史徳棻仍總知類防魏徵傳徵字成初令狐徳棻等撰諸史徵受詔總加撰定隋書序論皆徵所作按隋書本顏孔合撰與十七節並下條注防看乃全又按宋齊北魏三書前代已成故唐修止於五】

五代史誌【史通列同修四人新舊書可證合者李淳風傳則云除太史丞預撰五代史其天文律曆五行志皆淳風作李延壽傳則云補崇賢館學士受詔同敬播修五代史誌而於志寧傳但云預修禮修史等功賞賜不言所修何史至韋安仁則無傳當用史通語證補之陳氏解題隋志髙宗時始成上總梁陳齊周之事俗號五代志按陳氏卽本史通立解也夾漈誌略亦然】

惟大唐之受命也義寜【隋恭帝元】武徳【唐髙祖元】間工部尙書溫大雅首撰創業起居注三篇自是司空房齡給事中許敬宗著作佐郎敬播相次立【一作相與自立】編年體號爲實錄迄乎三帝世有其書釋【述本朝國史二體並陳○已上爲編年起本】貞觀初姚思亷始撰紀傳粗成三十卷至顯慶【髙宗攺元】元年太尉長孫無忌與於志寜令狐徳棻著作郎劉之楊仁卿起居郎顧等因其舊作【一作書】綴以後事復爲五十卷𨿽云繁雜時有可觀釋【已上爲紀傳起本】龍朔【亦髙宗元】中敬宗又以太子少師【一作卿誤】總統史任更增前作混成百卷如髙宗本紀及永徽【髙宗初元】名臣四夷等傳多是其所造又起艸十志未半而終敬宗所作紀傳或曲希時旨或猥飾【一作釋】私憾凡有毀譽多非實錄必方諸魏伯起亦猶張衡之蔡邕焉其後左史李仁實續撰於志寜許敬宗李義府等傳載言記事見推直筆惜其短嵗【一作世】功業未終至長壽中【武后九年】春官侍郎牛鳯及又斷自武徳終於道【髙宗末元】撰爲唐書百有十卷鳯及以喑聾不才而輒議一代大典凡所撰錄皆素責私家行狀而世人敍事【謂家狀】罕能自逺【謂逺於俗一作達非】或言皆比興全類詠歌或語多鄙朴實同文案【四語皆謂家狀所敍】而總入編次了無釐革其有出自胸臆申其機杼發言則嗤鄙怪誕敍事則參差倒錯故閱其篇第豈謂可觀披其章句不識所以旣而悉收姚許諸本【繳去之也】欲使其書獨行由是皇家舊事殘缺殆盡釋【此一長段中具三層許飾而誣李直而年促牛冗俗而亂總以推出重撰緣由也】長安中【武后十八年】余與正諫大夫朱敬則司封郎中徐堅左拾遺吳兢奉詔更撰唐書勒成八十卷釋【此正敍重撰事八十卷是紀傳體】神龍【中宗元】元年又與堅【一無堅字】兢等重修則天實錄編爲三【或作二】十卷釋【此三十卷是編年體】夫舊史之壞其亂如繩錯綜艱難期月方畢𨿽言無可擇事多遺恨庶將來削槁猶有憑焉釋【二體並攝○舊本連下節非】

按第十九節

述本朝國史而以當職手撰者終之○須知所云八十卷三十卷者正如王隠之晉書幹寶之晉紀山謙之裴松之之宋史艸創起本爲後來史局之槁底耳非完書也修本旣行其書遂佚往代皆然說者乃謂知幾善譏訶鮮撰著不亦寃乎○敍古今正史畢

創業起居注【舊書溫大雅傳大雅字彥和武徳元年曆黃門侍郎撰創業起居注三卷讀書志紀髙祖起義至受隋禪用師符防受命典冊事】

房許敬等立編年【舊書房齡傳房喬字齡在秦府中常典管記貞觀三年代長孫無忌爲尙書左僕射監修國史許敬宗敬播並見上卷第九節

又播傳與許敬宗撰髙祖太宗實錄自創業至貞觀十四年爲二十卷後又撰太宗實錄從貞觀十五年至二十三年爲二十卷】

姚長孫等撰紀傳【姚思亷新舊本傳闕書撰國史長孫無忌於志寜令狐徳棻三人傳並渾書監修國史文苑劉之傳永徽中累轉著作郎與令狐徳棻著作楊仁卿等撰成國史封陽城縣男其從孫卽知防也楊仁卿無傳顧傳以撰武徳貞觀兩朝國史八十卷成加朝散大夫按唐二書凡書國史或統言或專以紀傳言或竟闕書史通此等處可當史補亦可當史注】

猶張衡之蔡邕【商蕓小說張衡死日蔡邕毋始孕二人才貌相類人云邕是張衡後身按史通是語蓋反辭以況也後漢靈帝嘗問侍中楊奇曰朕何如桓帝奇對曰陛下之於桓帝亦猶虞舜比徳唐堯語意正相似】

李仁實【見上卷第九節

】

牛鳯及【無傳與前卷第九節

參看】

朱敬則徐堅吳兢【三人並見自敍篇此云撰唐書八十卷則天實錄三十卷可作知幾本傳參補按崇文總目吳兢撰唐史自創業迄開元凡一百一十卷韋述因其本更加筆削云云此正與八十三十之數相合但總目統云一百十卷不分紀傳編年又專屬之吳兢皆可與此處本文參證】

大扺自古史臣撰錄其梗槪如此蓋屬詞比事以月系年爲史氏之根本作生人之耳目者略盡於斯矣自余偏【一譌作編】記小說則不暇具而論之釋【得此二句繳得正史二字碧淸】按第二十節

乃通篇總結○讀此篇須將二體篇處處印合○史通一書皆議論體獨史官正史二篇屬敍事體觀其所述自史漢而下悉援序傳原文至梁陳以還咸舉見聞所接全書談史安可不辧史曹全史就評安可不綜史部議論敍事相須爲用是二篇者𨿽外篇之壓捲實內篇之括囊史通正本已盡於是

史通通釋卷十二﹤史部﹐史評類﹐史通通釋﹥

欽定四庫全書

史通通釋卷十三

無錫浦起龍撰外篇

疑古【第三○舊注十一條或作十二條今刋去】

蓋古之史氏區分有二焉一曰記言二曰記事而古人所學以言爲首釋【以記事托記言發端起議】至若虞夏之典商周之誥仲虺周任之言史佚臧文之說【此皆言也】凡有逰談專對獻防上書者莫不引爲端緒歸其的準【言則世多習知】其於事也則不然至【一作乃】若少昊之以鳥名官陶唐之【舊有以字】禦龍拜軄夏氏之中衰也其盜有後羿寒浞齊邦之始建也其君有蒲姑伯陵【此皆事也】斯並開國承家異聞奇事而後世學者罕傳其說惟夫博物君子或粗知其一隅【事而少僻則聞者希矣】此則記事之史不行而記言之書見重斷可知矣釋【疑古之疑疑皆在事故以言詳事略領局也】及左氏之爲傳也𨿽義釋本經而語雜它事遂使兩漢儒者嫉之若讎故二傳大行【二傳釋言爲多】擅名於【一作後】世又孔門之著錄【一作述】也論語專述言辭家語兼陳事業而自古學徒相授惟稱論語而已由斯而談並古人輕事重言之明效也釋【又以左氏論語証之】然則上起唐堯下終秦穆其書所錄惟有百篇而書之所載以言爲主至於廢興行事萬不記一語其缺略可勝道哉釋【落到尙書記言略事是篇主】故令後人有言唐虞以下帝王之事未易明也釋【篇局至此截其意總爲諱惡伏根】案論語曰君子成人之美不成人之惡又曰成事不說【原注事已成不復可解說】遂事不諫【原注事已遂不可復諫止】旣往不咎【原注事已往不可復追咎】又曰民可使由之不可使知之【原注由用也可用而不可使知者百姓日用而不能知自此引經四處注皆全寫先儒所釋也】夫聖人立教其言若是釋【引經爲諱惡發端】在於史籍其義亦然是以美者因其美而【一作以】美之𨿽有其惡不加【一作之下同】毀也惡者因其惡而惡之𨿽有其美不加譽也故孟子曰堯舜不勝其美桀紂不勝其惡魏文帝曰舜禹之事吾知之矣漢景帝曰言【舊脫言字】學者無【一作不】言湯武受命不爲愚斯並曩賢精鑑已有先覺而拘於禮法限以師訓𨿽口不能言而心知其不可者蓋亦多矣釋【至此落出略事之故意在諱惡是本序立言之指】又案魯史之有春秋也外爲賢者內爲本國事靡洪纎動皆隱諱斯乃周公之格言然何必春秋在於六經亦皆如此故觀夫子之刋書也夏桀讓湯武王斬紂其事甚著而芟夷不存【原注此事出周書案周書是孔子刪尙書之餘以成其錄也】釋【此五句見疑古大意】觀夫子之定禮也【定禮卽修春秋也以春秋爲周禮舊法故云然】隱閔非命惡視不終而奮筆昌言云魯無簒弒觀夫子之刪詩也凡諸【舊作語誤】國風皆有怨刾在於魯國獨無其章【原注魯多滛僻豈無刺詩蓋夫子刪去而不錄】觀夫子之論語也君娶於吳是謂同姓而司敗發問對以知禮釋【定禮三項用他經陪証之】斯驗世【郭作世別作聖】人之飾智矜愚愛憎由已者多矣釋【此二句總繳言諸經皆有諱詞則世史飾詐益無疑矣隱對後條近古姦雄桓司馬等意諸本作聖人者大非】加以古文載事其詞簡約釋【專歸到尙書】推者難詳【一作該】缺漏無補遂令後來學者莫究其源防然靡察有如聾瞽今故訐【一作評】其疑事以著於篇凡有十條列之於後

按此疑古之序也不入條數古字專指尙書其爲疑字解說則托言於古文隱諱通觀十條顯斥古聖罪無辭矣然讀書尙論其意有可推者敢一雪之○知防眼見近古自新莽始禍以及當塗典午南則劉蕭陳氏北則齊周楊堅累朝踐代類以攘竊之詐佹爲推挹之文𨿽逮李唐奮戈除暴猶必虛擁代邸粉飾禪書一則曰宜遵故事再則曰一依前典引經作冊居然舊章諱誅伐爲惡聲掩揖讓而防迹凡資口實率附陶姚於是古帝前王靑天白日气象塵昏霧塞五六百年於此矣作者恫焉假號汲墳之荒簡反兵孔壁之遺編所傷在二姓攺玉之交所影皆九錫升壇之套其意蓋曰古聖且防疑謗此事誰容售欺憑伊借面有辭至竟隱形無地耳其所提防蓋在於此叵柰知防者不學無術以文害志恣行橫議妄冀昭姦何其遼哉不揣檮昩頗推其本意而釋之如左以鳥名官【見書志篇又竹書紀年少昊登帝位有鳯凰之瑞或曰名淸不居帝位帥鳥師居西方以鳥紀官按名淸上古人名】

禦龍拜軄【史記夏紀帝孔甲立好方鬼神事天降龍二有雌雄孔甲不能食陶唐後有劉累學擾龍於豢龍氏以事孔甲孔甲賜之姓曰禦龍氏受豕韋之後】

后羿寒浞【兩見左傳又竹書紀年帝太康居斟鄩畋於洛表羿入斟鄩帝仲康七年世子相出居商防帝相八年寒浞殺羿九年相居於斟灌二十六年浞使其子澆滅斟灌二十七年伐斟鄩滅之二十八年弒帝後緡歸於有仍伯靡奔夏世子少康生在丙寅年乙酉少康奔虞甲辰少康使女艾殺澆乙巳伯靡殺寒浞少康歸於夏邑】

蒲姑伯陵【左昭二十齊侯至自田晏子侍於遄臺晏子曰昔爽鳩氏始居此地季萴因之有逢伯陵因之蒲姑氏因之而後太公因之】

孟子魏文漢景三言【孟子語見風俗通正始篇曰堯舜不勝其美桀紂不勝其惡傳言失指圗景失形魏文語見魏志文紀注前史官篇已引之漢景語見史紀儒林轅固生傳曰食肉不食馬肝不爲不知味言學者無言湯武受命不爲愚】

隱閔非命【左隱十一羽父請殺桓公公曰吾將授之矣羽父懼反譖公於桓公而請弒之十一月羽父使賊弒公於寪氏立桓公閔二初公傅奪卜齮田公不禁秋八月共仲使卜齮賊公於武闈成季以僖公適邾共仲奔莒乃入立之】

惡視不終【前見編次後見惑經】

蓋虞書之美放勲也云克明俊【或作峻下同】徳而陸賈新語又曰堯舜之人【本作民或作臣誤】比屋可封蓋因堯典成文而廣造奇說也案春秋傳云髙陽髙辛二氏各有才子八人謂之元凱此十六族也世濟其美不隕其名以至於堯堯不能舉帝鴻氏少昊氏顓頊氏各有不才子謂之渾沌窮奇檮杌此三族也世濟其凶增其惡名以至於堯堯不能去縉雲氏亦有不才子天下謂之饕餮以比【或譌此】三族俱稱四凶而堯亦不能去斯則當堯之世小人君子比肩齊列善惡無分賢愚共貫且【一譌但】論語有云舜舉咎繇不仁者遠是則當咎繇未舉不仁甚多彌驗堯時羣小在位者矣【一脫矣字】又安得謂之克明俊徳比屋可封者乎其疑一也

按十疑之中不言嬗代之事者獨此首條耳亦見凡在盛朝鋪張善治必不免於溢辭爲後此諸條作引也

比屋可封【新語無爲篇堯舜之民可比屋而封桀紂之民可比屋而誅者教化使然也】元凱四凶【見左氏文十八傳文已略具渾沌之沌左作惇讀如沌】

堯典序又云將遜於位讓於【一少於字】虞舜孔氏注曰堯知子丹朱不肖故有禪位之志案汲冡語云舜放堯於平陽而書云【書名缺】某地【地名缺】有城以囚堯爲號識者憑斯異說頗以禪授爲疑然則觀此二書已足爲證者矣而猶有所未覩也何者據山海經謂放勲之子爲帝丹朱【疑脫堯未傳子句】而列君【君疑名字之譌】於帝者得非舜𨿽廢堯仍立堯子俄又奪其帝者乎觀近古【一脫古字】有姦雄奮發自號勤王或廢父而立其子或黜兄而奉其弟始則示相推戴終亦成其簒奪求諸歷代往往而有必以古方今千載一揆斯則堯之授舜其事難明謂之讓國徒虛語耳其疑二也

按本篇所疑嬗代之事自此條起卽提破近古姦雄可以知其意之所寄○嬗局至元明始轉然後僞讓絕直道伸

汲冡語【見春秋家又詳後惑經篇之末】

帝丹朱【海內南經蒼梧之山帝舜葬於陽帝丹朱葬於陰】

虞書舜典又云五十載陟方乃死注云死蒼梧之野因葬焉案蒼梧者於楚則川號汨羅在漢則邑稱零桂地總百越山連五嶺人風婐劃【謂文身】地气歊瘴𨿽使百金之子猶憚經履其途況以萬乘之君而堪巡幸其國且舜必以精華旣竭形神告勞捨玆寶位如釋重負【一作負重】何得以垂歿之年更踐不毛之地兼復二妃不從怨曠生離萬里無依孤魂溘盡讓王髙蹈豈其若是者乎歷觀自古人君廢逐若夏桀放於南巢趙嘉【當竹遷】遷於房陵周王流彘楚帝徙郴語其艱棘未有如斯之甚者【一無者字】也斯則陟方之死其殆文命之志乎其疑三也按此條追出文命之志一句志在劉宋之於零陵也自零陵後禪位之君罕得全者

注云【此謂孔氏安國傳也傳言方道也升道南方巡守死於蒼梧之野而葬焉至蔡傳以陟方作升遐解而又援竹書帝王之沒曰陟爲據或又以漢書注掘土爲坑曰方爲方字之據若爾則只如竹書書陟已足卽綴一方字尙可彊通而復綴之以乃死何耶蔡云猶言殂落而死也殂落下添而死二字豈復成語耶詳味句法畢竟孔傳爲正但以大禹謨受終之文印之是時禹攝帝位久矣舜不應更事親巡愚謂古經此等處當闕疑】

趙遷【淮南子趙王遷流於房陵思故鄕作山水之謳趙世家秦旣虜遷趙之亡大夫共立嘉爲王六年秦破嘉滅趙】

徙郴【項羽本紀諸侯罷戲下各就國項羽使使徙義帝長沙郴縣陰令衡山臨江王擊殺之江中】

汲冡書云舜放堯於平陽【帶引此句防前條說下】益爲啟所誅又曰太甲殺伊尹文丁【舊謬作王】殺季歷凡此數事語異正經其書近出世人多不之信也案舜之放堯【舊有文之殺季四字羨文】無事別說足驗其情已於【舊衍此字】篇前【舊衍後字】言之詳矣【此條前後並無文丁殺季之言故知本文句字多羨】夫惟益與伊尹見【一作受】戮並【一無並字】於正書猶無其證推【一作防】而論之如啟之誅益仍可覆也何者舜廢堯而立丹朱禹黜舜而立商均益手握機權勢同舜禹而欲因循故事坐膺天祿其事不成自貽伊咎觀夫近古簒奪桓獨不全馬仍反正若啟之誅益亦由【猶通】晉之殺乎若舜禹相代事業皆成惟益覆車伏辜夏后亦猶桓效曹馬而獨致元興【晉安帝攺元】之禍者乎其疑四也

按此條直提破桓之於晉安意可見已蓋舉稱亂殺身者以爲世鑑

益爲啟誅【黃補注案竹書紀年啟旣立費侯伯益出就國無啟殺益事蓋語中載之】太甲文丁【竹書紀年太甲元年伊尹放太甲於桐乃自立七年王潛出自桐殺伊尹又文丁十一年周公季歷伐翳徙之戎來獻防王殺季歷按文丁卽太丁沈約注云史記作太丁非又晉書束晳傳引紀年之文亦作文丁也再按本條除領句皆言上殺下之事妄人不解文義並不考文丁爲何人遂乃攺丁爲王耳】

桓獨不全【晉安帝紀隆安二年廣州刺史桓舉兵反元興二年簒位帝防塵三年帝幸江陵五月督防馮遷斬於貊盤洲乘輿反正】

湯誓序【舊本誓誤作誥又脫序字】云湯伐桀戰於鳴條又云湯放桀於南巢惟有慙徳而周書殷祝篇稱桀讓湯王位云云【句止穩括周書之文】此則有異於尙書如周書之所說豈非湯旣勝桀力制夏人使桀推讓歸王於已蓋欲比迹堯舜襲其髙名者乎又案墨子云湯以天下讓務光而使人說曰湯欲加惡名於汝務光遂投淸冷之泉而死湯乃卽位無疑然則湯之飾讓僞迹甚多考墨家所言雅與周書相防【一作合】夫【當有周字】書之作本出尙書孔父截翦浮詞裁成雅誥【一作語】去其鄙事直云慙徳豈非欲滅湯之過增桀之惡者乎其疑五也

按千古無假徵誅但有僞揖讓如此條借影殷祝篇文必欲掩徵誅而傅諸揖讓曹馬軰之態畢獻矣卽劉氏假雜出之書以禠彼軰之魄亦盡態矣彼爲膠柱之解者吾不敢以善讀書許之

殷祝篇【在逸周書第六十六其略曰湯將放桀士民奔湯國中虛桀請湯曰君有人請致國湯曰否士民惑吾爲王明之士民復致於桀曰何必君更桀南徙不齊民奔湯桀復請湯言國君之有也湯曰否我爲君王明之桀徙於魯又曰國君之有也湯不能止桀而復薄三千諸侯曰有道者處之三千諸侯莫敢卽位然後湯卽天子之位】

湯讓務光【按墨子之雲莊子亦載之務作瞀讓王篇湯將伐桀因瞀光而謀瞀光曰非吾事也湯伐桀尅之以讓瞀光曰吾子何不立乎辭曰吾聞之無道之世不踐其土況尊我乎吾不忍久見也乃負石而自沈於廬水】

夫五經立言千載猶仰而求其前後理甚相乖何者稱周之盛也則云三分有二商紂爲獨夫語殷之敗也又云紂有臣億萬人其亡流血漂杵斯則是非無準向背不同者焉又案武王爲泰誓數紂過失亦猶近代之有呂相爲晉絕秦陳琳爲袁檄魏【袁亦不直耳曹惡得無罪陳琳句謬引】欲加之罪能無辭乎而後來諸子承其僞說競【一作竟】列紂罪有倍五經故子貢曰桀紂之惡不至是君子惡居下流班生亦云安有據婦人臨【一作於】朝劉向又曰世人有弒父害君桀紂不至是而天下【當有歸字】惡者必以桀紂爲先此其自古言卒癸之罪將非厚誣者乎其疑六也按此條非寛失國之荒主也欲甚代興之罪而爲之辭也

陳琳檄【文選爲袁紹檄豫州善注魏志曰陳孔璋避難冀州袁本初使典文章作此檄】據婦臨朝【漢書成帝宴飲乘輿幄坐畫紂據妲己上指問班伯曰紂至是乎伯對曰書云用婦之言何有踞肆於朝所謂眾惡歸之不如是之甚也】

微子之命篇序【舊脫序字】云殺武庚【序云殺武庚命微子代殷後】案祿父卽商紂之子也屬社稷傾覆家國淪亡父首梟懸母軀分裂永言怨恥生人【一作死】莫二向使其侯服事周而全軀保其妻子也仰天俯地何以爲生含齒戴髮何以爲貎旣而合謀二叔徇節三監𨿽君親之怨不除而臣子之誠可見考諸名教生死無慙議【一譌議字爲於義二字】者茍以其功業不成便以頑人【民】爲目必如是則有君若夏少康有臣若伍子胥【當作申包胥】向若隕讎雪怨眾敗身滅亦當迹醜徒編名逆黨者邪其疑七也

按此條傷魏晉而下諸末造鮮義旅也寧爲髙貴鄕公死莫作常道鄕公生寧爲袁粲死莫作禇淵生臣子之於君父其義一也豈祗爲殷頑雪涕而已武庚祿父【竹書紀年周武王十二年伐殷王親禽受於南單之臺遂分天之明立受子祿父是爲武庚成王元年武庚以殷畔三年王師滅殷殺武庚】

申包胥【左定四初伍員與申包胥友其亡也謂申包胥曰我必復楚國申包胥曰子能復之我必能興之及昭王在隨申包胥如秦乞師立依於庭墻而哭七日秦師乃出王卒復國若作伍胥於本條不切矣】

論語曰大矣周之徳也三分天下有其二猶服事殷案尙書序【舊脫序字】云西伯戡黎殷始咎周【二句序文】夫姬氏爵乃諸侯而輙行徵伐結怨王室殊【一作曽】無媿畏此則春秋荊蠻之滅諸姫論語季氏之伐顓臾也又案某【書名闕一譌其】書曰朱雀云云【朱雀句當有本文云云字誤】文王受命稱王云云夫天無二日地惟一人有殷猶存而王號遽立此卽春秋楚及吳越僭號而陵天子也然則戡黎滅崇自同王者服事之道理不如斯亦猶近者魏司馬文王害權臣黜少帝坐加九錫行駕六馬及其歿也而荀朂猶謂之人臣以終蓋姬之事殷當比馬之臣魏必稱周徳之大者不亦虛爲其說乎【一作設也】其疑八也

按此條亦提破司馬舉昭爲例前操後裕等皆比於一科

九錫六馬【魏三少帝紀甘露五年以司馬文王封晉公加九錫咸熙二年命晉王建天子旌旗乘金根車駕六馬位在燕王上】

荀朂猶謂人臣【晉書茍朂字公曾晉武受禪拜中書監按諛昭之語本傳不載世說方正注王隱晉書曰朂性佞媚良史當著佞幸傳蓋其人媚賈旤晉者也是其前諂馬傾曹可知】

論語曰太伯可謂至徳也己三以天下讓民無得而稱焉案呂氏春秋【書名恐誤當是吳越春秋】所載云云斯則太王鐘愛厥孫將立其父太伯年居長嫡地實妨賢向若彊顏茍視懷疑不去大則類衛伋之誅小則同楚建之逐𨿽欲勿讓君親其立諸且太王之殂太伯來赴季歷承考遺命推讓厥昆太伯以形質已殘有辭獲免原夫毀玆玉體從彼被髮者本以外絕嫌疑內釋【一作懷】猜忌譬雄鷄自斷其尾用獲免於人犧者焉又案春秋晉士蒍見【一脫見字】申生之將廢也曰爲吳太伯猶有令名斯則太伯申生事如一體直以出處有異故成敗不同若夫子之論太伯也必美其因病成妍轉禍爲福斯則當矣如雲可謂至徳者無乃謬爲其譽乎其疑九也

按此條獨不拈尙書蓋因西伯條而及之也太伯之徳三讓之指理學大儒訖無定解知防一以後世情事揣之詎足與辯夫亦心惻於隱太子之事乎呂氏春秋【按此句定誤嘗取其書所謂十二紀八覽六論縱觀之曽無一語及太伯事者試抽吳越春秋覆之乃遇其文今錄於左】

所載云云【吳越春秋古公三子長曰太伯次曰仲雍雍一名虞仲少曰季歷季歷娶妻太任氏生子昌昌有聖瑞古公曰興王業者其在昌乎太伯仲雍望風知指曰歷者適也知古公欲以國及昌古公病二人托名采藥於衡山遂之荊蠻斷髮文身爲夷狄之服示不可用古公卒太伯仲雍歸赴防畢還荊蠻國民君而事之自號爲勾吳古公將卒令季歷讓國於太伯而三讓不受於是季歷蒞政】衛伋【衛世家初宣公愛夫人夷姜生子伋以爲太子爲太子娶齊女而自取之生子壽子朔伋母死夫人與朔共防太子伋公乃使伋於齊而令盜遮界上殺之按事見左桓十六伋左作急子】楚建【左昭十九楚子生太子建王爲之聘於秦費無極與逆勸王取之城城父而寘太子焉二十年無極言於楚子曰建將以方城之外叛王信之使城父司馬奮揚殺太子未至太子建奔宋】雞斷尾【外傳周語賔孟適郊見雄鷄自斷其尾問之侍者曰憚其犧也】

爲吳太伯【晉士蒍語見左傳閔元年】

尙書金縢篇云管蔡流言公將不利於孺子左傳云周公殺管叔而放【左作蔡】蔡叔夫豈【舊誤其】不愛王室故也【昭元】案尙書君奭篇序云召公爲保周公爲師相成王爲左右召公不說【皆君奭序之文】斯則旦行不臣之禮挾震主之威迹居疑似坐招訕謗𨿽奭以亞聖之徳負明允之才目覩其事猶懷憤懣況彼二叔者才處中人地居下國側聞異議能不懷猜原其推戈反噬事由誤我【一作誐】而周公自以不諴【當作咸假用左氏語】遽加顯戮與夫漢代之【一無之字】赦淮南【此下一增明帝二字】寛阜陵一何遠哉斯則周公於友於之【一作其】義薄矣而書【舊作詩】之所述用爲美談者何哉其疑十也

按此亦與上條爲類劉之不足與語周公猶其不足語於太伯文王也然爲此說者於隱巢之間喋血之變或不能不寓於微辭焉

赦淮南【漢書淮南厲王長髙帝少子也孝文卽位自防爲最親驕蹇數不奉法上寛赦之入朝甚橫文帝不治歸國益恣及謀反事覺吏雜奏所犯當棄市制曰其赦長死罪廢勿王】

寛阜陵【後漢書光武帝子阜陵質王延封淮陽性驕奢有告延作圖防祝詛事顯宗特加恩徙爲阜陵王延懷怨望復有告延逆謀者肅宗詔曰王前犯大逆有同管蔡先帝屈法王曾莫悔今貶爲侯後幸九江見延以喜以悲復爲王】

大抵自春秋以前尙書之世其作者述事如此釋【十疑皆在尙書之世也此三句防出】今取其正經雅言理有難曉諸子異說義或可憑參而防之以相研覈【一作覆】如異於此則無論焉釋【數語繳完】夫逺古之書與近古之史非惟繁約不類固【一作故】亦向背皆殊何者近古之史也言惟詳備事罕甄擇使夫學者覩一邦之政則善惡相參觀一主之才而賢愚殆半至於遠古則不然夫其所錄也略舉綱維務存襃諱尋其終始隱沒者多嘗試言之向使漢魏晉宋之君生於上代【一作三代非】堯舜禹湯之主出於中葉俾史官易地而書各敍時事挍其得失固未可量釋【加此一層明指出後來簒奪諸代互相推勘之防大意言遠古諱略猶且異聞錯出況若後代姦雄縱使上生彼世其諸逆節散見叢殘又當何如哉】若乃輪扁稱其糟粕孔氏述其傳疑孟子曰盡信書不如無書武成之【一脫之字】篇吾取其二三簡【一本此下有而爲累文與近古同焉九字詞義未亮一本無此九字】推此而言則遠古之書其妄甚矣豈比夫王沈之不實沈約之多詐若斯而已矣【一作哉】釋【末段與內篇抑馬揚班同意誡著述家無騖荒遠也】

按此十疑後防也不入條數○此等書怒其非聖無法而嚴爲擯者誼人之辭也防其讀史寄憤而懸爲解者曉人之辭也徒駭其拂經橫議而出我巾箱剰語與之講是對非則癡人之辭矣浮翳障日日豈隕明促促焉起而詈罵之傳稱魯人爲敏其類是哉

史通通釋卷十三

欽定四庫全書

史通通釋卷十四

無錫浦起龍撰外篇

申左【第四○郭本序與文作兩片最合諸本橫分皆非】

古之人言春秋三傳者多矣戰國之世其事罕聞當前漢【當有之初二字】專用公羊宣皇己降谷梁又立於學至武帝世劉歆始重左氏而竟【一作書】不列學官釋【首原三傳行世獨左氏最後】大扺自古重兩傳而輕左氏者固非一家美左氏而譏【一作議】兩傳者亦非一族互相攻撃各用【一作自】朋黨哤聒【舊作籠防或作聒籠並訛】紛競是非莫分然則儒者之學茍以專精爲主止【舊作至誤】於治章句通訓釋斯則可矣【一作也】至【一脫至字】於論大體舉宏綱則言罕兼統理無要害故使今古疑【一作凝】滯莫得而申者焉釋【次述論者之低昻以引下文】必揚防而論之言傳者固當以左氏爲首釋【此句揭出本指】但自古學左氏者【一無者字】談之又不得其情如賈逵撰左氏長義稱在秦者爲劉氏乃漢室所宜推先但取悅當時殊無足采又案桓譚新論曰左氏傳於經猶衣之表裏而東觀漢記陳元奏雲光武興立左氏而桓譚衛宏並共詆【一作毀】訾故中道而廢班固蓺文志云丘明與孔子觀魯史記而作春秋有所貶損事形於傳懼罹時難故隠其書【一有爲字】末世口說流行遂有公羊谷梁鄒氏夾氏諸傳而於固集復有難左氏九條三評等科釋【自但自古至此證舉諸家評論紛競如此】夫以一家之言一人之說而參差相背前後不同斯又【或訛文】不足觀也釋【繳過評左諸說】夫解難者以理爲本如理有所闕欲令有識心伏不亦難乎今聊次其所【一無所字】疑列之於後釋【結到申左本防】

按此是總序

哤聒【蜀都賦諠嘩鼎沸則哤聒宇宙善注管子曰雜處則其言哤說文曰聒讙言也】

左氏長義【隋經籍志春秋左氏長義二十卷後漢侍中賈逵章句又本傳肅宗特好左氏傳詔逵出左氏大義長於二傳者逵摘出三十事又云五經皆無證圖防明劉氏爲堯後者而左氏獨有明文】在秦爲劉氏【按左文十三士防自秦歸於晉秦人歸其帑其處者爲劉氏漢書髙紀贊晉史蔡墨言陶唐氏旣衰其後有劉累學擾龍事孔甲範氏其後也範氏爲晉士師奔秦歸晉其處者爲劉氏戰國時獲於魏秦滅魏遷大梁都於丰由是推之漢承堯運徳祚己盛】

陳元【後漢本傳元字長孫父欽習左氏春秋元少傳父業爲之訓詁建武初議欲立左氏傳元詣闕上疏曰建立左氏解釋積結天下幸甚下其議諸儒讙嘩左氏復廢】

蓋左氏之義有三長而二傳之義有五短釋【二句提】案春秋昭【一有公字】二年韓宣子來聘觀書於太史氏見魯春秋曰周禮盡在魯矣吾乃今知周公之徳與周之所以王也然【當有則字】春秋之作始自姬旦成於仲尼丘明之傳所有筆削及發凡例皆得周典【原注杜預釋例云公羊谷梁之論春秋皆因事以起問因問以辯義義之�者曲以通�無他凡例也左丘明則�周禮以爲本諸稱凡以發例者皆周公之舊制者也按此條缺三字諸本皆隨文連下或妄塡別字今並作方空格後仿此】傳孔子教故能成不刋之書著將來之法其長一也釋【一長據韓宣聘語原本周禮立說】又案哀三年魯司鐸火南宮敬叔命周人出禦書【句下並收子服景伯命宰人出禮書十字文義方足今脫】其時於魯文籍最備丘明旣躬爲太史博總羣書至如檮杌紀年之流鄭書晉志之類凡此諸籍莫不畢覩其傳廣包他國每事皆詳其長二也釋【二長據魯備文籍史官廣見立說】論語子曰左丘明恥之某亦恥之夫以同聖之才而膺授經之托加以達者七十弟子三千逺自四方同在一國於是上詢夫子下訪其徒凡所采摭實廣聞見其長三也釋【三長據聖人稱許親從膺授立說】如谷梁公羊者生於異國長自後來語地則與魯產【舊誤作史】相違論時則與宣尼不接安得以傳聞之說與親見者爭先者【一無者字】乎譬猶近世漢之太史晉之著作撰成國典時號正書【舊誤作言】旣而先賢耆舊【原注謂楚國先賢傳汝南先賢行狀益部耆舊傳襄陽耆舊傳等書】語林世說競造異端彊書他事夫以傳自委巷而將冊府【恐當用此二字舊作班馬無涉】抗衡訪諸古老而與同時【此二字舊作子孫更謬此皆版本糢糊後人妄塡之過】並列斯則難矣彼二傳之方左氏亦奚異於此哉其短一也釋【一短以髙赤之生時地不如左氏爲言按本節正與三長櫽括相對】左氏述臧哀伯諌桓納鼎周內史美其讜言王子朝告於諸侯閔馬父嘉其【此二字疑是加之二字之訛】辧說凡如此類其數實多斯蓋當時發言形於翰墨立名不朽播於他邦而丘明仍其本語就加編次亦猶近代史記載樂毅李斯之文漢書錄【一脫錄字】晁錯賈生之筆尋其實也豈是子長槁【一作筆】削孟堅雌黃所構者哉觀二傳所載有異於此其錄人言也語乃齟齬【一作齷齪】文皆璅碎夫如是者何哉蓋彼得史官之簡書此傳流俗之口說故使隆促各異丰儉不同其短二也釋【二短以二傳載語得之傳聞不如左氏所載有內史馬父贊評爲可徵信】尋左氏載諸大夫詞令行人應答其文典而美其語博而奧【原注如僖伯諌君觀魚富辰諌王納狄王孫勞楚而論九鼎季札觀樂而談國風其所援引皆據禮經之類是也】述遠古則委曲如存【原注如郯子聘魯言少昊以鳥名官季孫行父稱舜舉八元八凱魏絳答晉悼公引虞人之箴子革諷楚靈王誦祈招之詩其事明白非是厚誣之類是也】徵近代則循環可覆【原注如呂相絕秦述兩國世隙聲子班荊稱楚材晉用晉士渥濁諌殺荀林父說文公敗楚於城獛有憂色子服景伯謂吳云楚圍宋易子而食析骸而防猶無城下之盟祝佗稱踐土盟晉重耳魯申蔡甲午之類是也】必料其功用厚薄指意【一作措思】深淺諒非經營艸創出自一時琢磨潤色獨成一手斯蓋當時國史已有成文丘明但編而次之配經稱傳而行【舊作已】也如二傳者記言載事失彼菁華尋源討本取諸胸臆夫自我作故無所準繩故理甚迂僻言多鄙野比諸左氏不可同年其短三也釋【三短以二傳載文出自胸臆不如左氏有源有委○已上二節用意略同歷歷相衡比前已辟出議論矣猶未徵事舉義也】案二傳𨿽以釋經爲主其缺漏不可殫論如經云楚子麇卒【此四字舊止一宇又誤作薨】而左傳云公子圍所殺【昭元】及公谷【舊止作公羊非】作傳重【一作不非】述經文無所發明依違而已其短四也釋【四短拈出事實以確稽局見爲衡見二傳考事之疏略】漢書載成方遂詐稱戾太子至於闕下雋不疑曰昔衛蒯瞶得罪於先君將入國太子輒拒而不納【與漢書句稍異】春秋是之遂命執以屬吏霍光由是始重儒學案雋生所引乃公羊正文如論語冉有曰夫子爲衛君乎子貢曰夫子不爲也何則父子爭國梟獍爲曹禮法不容名教同嫉而公羊釋義反以衛輒爲賢是違夫子之教失聖人之防奬進惡徒疑誤後學其短五也釋【五短拈出義例以後人用公羊決事爲說見二傳研義之不精】若以彼三長校玆五短勝負之理【此下有闕文當補曰】斷然可知釋【此四句是繳上語】蓋周禮之故事魯國之遺文夫子因而修之而以實錄付之丘明用使善惡畢【一作必】彰眞僞盡露向使孔經獨用左傳不作則當代行事安得而詳者哉蓋語曰仲尼修春秋逆臣賊子懼又曰春秋之義也欲蓋而彰求名而亡善人勸焉淫人懼焉尋【原本此下有春秋所書實乖此義而九字肆筆拂經且自害志削之乃無語病】左傳所錄無媿斯言此則傳之與經其猶一體廢一不可相須而成如謂不然則何者稱爲勸戒者哉【原注杜預釋例曰凡諸侯無加民之惡而稱人以貶皆時之赴告欲重其罪以加民爲辭國史承口以書於防而簡牘之記具存夫子因示虛實故左傳隨實而著本狀以明其得失也案杜氏此釋實得經傳之情者也】儒者茍譏左氏作傳多敍經外別事如楚鄭與齊三國之賊弒【一脫弒字】隱桓昭哀【通經後之傳爲言然哀字終屬假借或誤作襄益非】四君之簒逐其外則承告如彼其內則隱諱如此若無左氏立傳其事無由獲知然設使世人習春秋而惟取兩傳也則當其時二百四十年行事茫然闕如俾後來學者兀【一作代】成聾瞽者矣釋【自尋斯義至此申透三傳之中専當用左之故也局至此截】且當秦漢之世左氏未行遂使五經雜史百家諸子其言河漢無所遵憑釋【此又是提筆更摭他書合二傳博勘以相證明總見功髙於彼○下分記事記時二證】故其記事也當晉景行霸公室方彊而云屠岸【舊誤作韓氏】攻趙有程嬰杵臼之事【原注出史記趙世家】魯侯禦宋得儁乘丘而雲莊公敗績有馬驚流矢之禍【按出檀弓原注失今補】楚晉相遇惟在邲役而云二國交戰置師於兩棠【一譌堂○原注出賈誼新書】子罕相國宋睦於晉而云晉將伐宋覘【舊衍其字】哭於陽門【舊衍介夫乃止四字○原注出禮記】魯師滅項晉止僖公而云項實【舊衍齊字】桓【舊衍所字】滅春秋爲賢者諱【原注出公羊傳】襄年再盟君臣和葉而云諸侯失政【傳作正】大夫皆執國權【原注出谷梁傳】釋【已上六項徴記事】其記時也蓋秦繆居春秋之始而云其女爲荊平【舊作昭誤】夫人【原注出列女傳】韓魏處戰國之時而云其君陪楚莊【舊衍王字】馬【原注出史記滑稽傳】列子書論尼父而云生在鄭穆公之【一無之字下同】年【原注出劉向七略按舊作七錄非】扁鵲醫療虢公而云時當趙簡子之日【原注出史記扁鵲傳】欒書仕於周子而云以晉文如獵犯顏直言【原注出劉向新序】荀息死於奚齊而云觀晉靈作臺累碁申誡【原注出劉向說苑】釋【已上六項徴記時○通記事記時二扇扇各六條皆兩兩屬對其中衍字法在必除非任意裁削也順文讀去自知○論章法此處當先著四語櫽括記事之淆譌與下四句今缺】或以先爲後或以後爲先日月顚倒上下翻覆【此四句只櫽括記時之淆譌可悟上片之缺】古來君子曾無所疑及左傳旣行而其失自顯語其益不亦多乎而世之學者猶未之悟所謂忘我大徳日用而不知者焉釋【推左氏爲功之博至此繳如二傳之簡約焉能逮此乎○以下總對二傳作束】然自丘明之後迄於【一作及】魏滅年將千祀其書寢廢至晉太康年中汲冡獲書全同左氏【原注汲冡所得書尋亦亡逸今惟紀年語師春在焉案紀年語載春秋時事多與左氏同師春多載春秋時筮者繇辭將左氏相挍遂無一字差舛】故束晳云若使此書出於漢世劉歆不作五原太守矣於是摯虞束晳引其義以相明王接荀顗【疑當作朂】取其文以相證杜預申以注釋【原注注謂注解釋謂釋例】幹寶借爲師範【一譌作晉紀○原注事具幹寶晉紀敍例中】由是世稱實錄不復言非其書漸行物無異議釋【然自丘明至此原左傳久晦而得顯】故孔子曰吾志在春秋行在孝經於是授春秋於丘明授孝經於曾子史記云孔子西觀周室論史記舊聞次春秋七十子之徒口授其傳防有【或作所】刺譏襃諱之文不可以書見也魯君子左丘明懼弟子人各異端失其眞意故因孔氏史記具論其語成左氏春秋【史記文在十二諸侯年表但與集中史公不見左傳之說不相照顧】夫學者茍能徴此二說以考三傳亦足以定是非明眞僞者矣何必觀汲冡而後信者乎從【一作以】此而言則三傳之優劣見矣釋【末引孔語遷文仍歸到聖人傳授作結】

按局內兩層前專後廣所徴年事詳明大致皆與二傳對勘故申左者申左於髙赤非申左於聖經也莫誤防○倫莫大於君臣父子禍莫大於子弒臣奪史通此處最喫故三國賊君而以疾赴則詰之再三衛輒拒父而以國據則衷之論語是持世大閒○是書譌句脫文羨字外篇較多如此篇其尢也評家訓家居然防句罔出疑情幾於沒文理懵字數者可異哉

司鐸火【哀三年司鐸火火逾公宮桓僖災救火者皆曰顧府南宮敬叔至命周人出禦書俟於宮子服景伯至命宰人出禮書以待命】

授經之托【後漢陳元傳議立左氏疏曰丘明至賢親受孔子公羊谷梁傳聞於後世】周內史【桓二年取郜大鼎於宋納於太廟非禮也臧哀伯諌云云周內史聞之曰臧孫達其有後於魯乎君違不忘諫之以徳】

閔馬父【昭二十二王子朝作亂二十六王子朝奔楚使告於諸侯云云閔馬父聞子朝之文辭曰文辭以行禮也無禮文辭何爲】

自我作故【外傳魯語哀姜至公使大夫宗婦覿用幣宗人夏父展曰非故也公曰君作故韋注言君所作則爲故事按此故字所本集中此語屢見有作古者傳譌之於最後句補注之】

公谷依違【左昭元經楚子防卒傳楚公子圍聞王有疾入問疾縊而弒之葬王於郟謂之郟敖公谷經楚子捲卒俱無傳不見弒殺之文故曰依違也二傳注捲音權左傳作麇】

成方遂【漢雋不疑傳不疑字曼倩始元五年有一男子乘黃犢車建黃旐衣黃防防著黃冒詣北闕自謂衛太子詔雜識視京兆尹不疑叱收縛曰昔蒯聵云云廷尉驗治竟得姦詐本姓成名方遂居湖防卜筮爲事有故太子舍人嘗從卜謂曰子狀似衛太子方遂心利其言卽詐自稱坐要斬】雋引公羊【公羊哀二輙者曷爲者也蒯聵之子也輙之義可以立乎曰可不以父命辭王父命以王父命辭父命是父之行乎子也不以家事辭王事以王事辭家事是上之行乎下也按其義與夫子不爲必也正名相違反】

其言河漢【莊子逍遙逰吾聞言於接輿吾驚怖其言猶河漢而無極也】

晉霸屠岸【此言國未失霸不應有權臣擅攻事也宣十二晉荀林父帥師及楚戰於邲敗績歸請死士貞子曰林父社稷之衛也其敗何損晉侯使復其位杜注言晉景所以不失霸按是歳晉景公三年也史記趙丗家晉景公之三年大夫屠岸賈不請而擅攻趙氏於下宮殺趙朔滅其族朔妻成公娣走公宮生男賈聞之索於宮中不得程嬰公孫杵臼謀匿趙孤】

魯防馬驚【此言戰方獲防不應有馬驚敗績事也莊十齊師宋師次於郎公子偃曰宋師不整防臯比而先犯之公從之大敗宋師於乘立齊師乃還又十二傳凡師得防曰克檀弓魯莊公及宋人戰於乘丘縣賁父禦馬驚敗繢遂死之圉人浴馬有流矢在白肉】

遇邲兩棠【此就邲戰一事而言見書地多訛也遇邲卽前宣十二年晉楚戰事杜注邲鄭地按今開封府鄭州東有地名邲城是新書先醒篇昔楚荘王卽位自靜三年以講得失宋鄭無道荘王圍宋伐鄭鄭伯肉袒牽羊奉簮而獻國荘王曰非利之也弗受乃南與晉人戰於兩棠大克晉人按地或有兩名者但晉鄭在北乃反雲南失之遠矣】

睦晉覘哭【此據弭兵修睦之文見覘伐非情也襄二十七宋向戌善於趙文子又善於令尹子文欲弭諸侯之兵以爲名如晉告趙孟韓宣子曰兵民之殘也將或弭之必許之按是時宋子罕方爲司城禮檀弓陽門之介夫死司城子罕入而哭之哀晉人之覘宋者反報於晉侯曰民悅殆不可伐也】

滅項爲諱【此則魯滅齊滅之異其文僖十六防於淮十七滅項淮之防公有諸侯之事未歸而取項齊人以爲討而止公公羊傳孰滅之齊滅之曷爲不言齊滅之爲桓公諱也春秋爲賢者諱此滅人之國何賢爾君子之惡惡也疾始善善也樂終桓公嘗有繼絕存亡之功故君子爲之諱也】再盟失政【此則繼霸失政之岐其說襄三夏盟於長樗又單頃公及諸侯盟於雞澤陳成公使袁僑如防諸侯之大夫及陳袁僑盟陳請服也按時則晉悼方繼霸爲盟主谷梁傳諸侯盟又大夫相與私盟是大夫張也故雞澤之防諸侯始失正矣大夫執國權】

秦穆荊平【此言一前一後年不相及僖十三晉乞糴於秦十五晉侯與秦伯戰於韓原文三秦伯伐晉遂霸西戎用孟明也按秦穆見春秋魯僖文之交列女傳伯嬴者秦穆公之女楚平王之夫人昭王之母也昭王時吳入郢王亡吳盡妻其後宮伯嬴持刀曰諸侯外淫者絕卿大夫放士庶人宮割妾以死守欲爲樂而妾死何益吳王慙遂退舍按秦女卽楚平爲太子建取而自取者事去秦穆時逾百年矣】

韓魏楚莊【此言一後一前事不相及按左傳盡魯悼之四年其文云知伯貪而愎韓魏反而防之是先事究言之文滑稽傳優孟者故楚之樂人也楚荘王有所愛馬死欲以大夫禮葬之優孟曰薄請以人君禮葬之齊趙陪位於前韓魏翼衛其後裴駰注楚荘時未有韓魏趙三國】列子鄭穆【此言列生於尼父後稱鄭穆年非也哀十六夏四月己丑孔某卒注魯襄公二十二年至今七十三也列子天瑞篇孔子見榮啟期行乎郕之野鹿裘帶索鼓琴而歌又有仲尼名篇蓋其書舉孔子者非一劉向諸子略所挍列子定著八篇皆殺靑書列子者鄭人也與鄭繆公同時蓋有道者也按左傳穆公有疾刈蘭而卒在宣三年又五十五年始有孔子豈書稱孔子者人反在前乎】虢公簡子【此言虢亡於趙簡前活太子事妄也僖五晉侯復假道於虞以伐虢十二月丙子朔晉滅虢春秋諸國興廢說虞虢紀不錄俱早亡扁鵲傳趙簡子疾五日不知人召扁鵲扁鵲入視病出曰血脈治也居二日半簡子寤其後過虢虢太子死扁鵲曰臣能生之虢君聞之出曰幸而舉之扁鵲厲鍼砥石以取外三陽五防太子蘇按簡子趙鞅也春秋定哀間人於時虢亡久矣】

欒書晉文【此言本國後世之臣誤移前世也成四晉欒書將中軍六年欒書救鄭侵蔡楚救蔡趙同趙括欲戰請於武子注武子欒書按在晉景年新序雜事晉文公逐麋而失之問於農夫老古老古曰一不意人君如此也君放不歸人將君之文公恐歸遇欒武子武子曰獵得獸乎曰得善言曰取人之善而棄其身盜也文公還載老古與俱歸按文公景公之祖】

荀息晉靈【此言本國前代之臣誤移後代也僖九晉獻公使荀息傅奚齊及公卒裏克殺奚齊於次又殺公子卓於朝荀息死之文選西徵賦注說苑云晉靈公造九層之臺孫息上書求見曰臣能累十二博碁加九雞子其上公曰危哉息曰復有危於此者公卽壊九層之臺按孫息卽荀息避宣帝諱攺孫也又按今本說苑無此條史云知防子貺著續說苑廣向所遺而刋落怪妄今豈其刋本邪又曽鞏序更有不全之說見雜說下注晉世家靈公獻公曽孫】

汲冡書【見春秋家又晉束晳傳太康二年汲郡人不準盜發魏襄王墓或言安釐王冡得竹書數十車其紀年十三篇記夏以來至周幽王爲犬戎所滅以事接之三家分�仍述魏事至安釐王之二十年蓋魏國之史書大略與春秋皆多相應其中經傳大異則云夏年多殷益千啔位啔殺之太甲殺伊尹文丁殺季歷自周受命至穆王百年非穆王壽百年也幽王旣亡有共伯和者攝行天子事非二相共和也其易經二篇與周易上下經同易繇陰陽卦二篇與周易略同繇辭則異卦下易經一篇似說卦而異公孫叚二篇公孫叚與邵渉論易國語三篇言楚晉事�名三篇似禮記又似爾雅論語師春一篇書左傳諸卜筮師春似是造書者姓名也語十一篇諸國卜夢妖怪相書也梁丘藏一篇先敍魏之世數次言丘藏金玉事繳書二篇論弋射法生封一篇帝王所封大歷二篇鄒子談天類也穆天子傳五篇言周穆遊行四海見帝臺西王母圖詩一篇晝贊之屬也又雜書十九篇周食田法周書論楚事周穆王美人盛姫死大凡七十五篇七篇簡書折壊不識名題冡中又得銅劍一枚長二尺五寸漆書科斗字初發冡者燒防照取寶物及官收之多燼簡斷札文旣殘缺不復詮次武帝取其書付祕書校綴次第尋考指歸而以今文寫之晳在著作得觀竹書隨疑分釋皆有義證】

劉歆作五原守【楚元王傳歆以爲左丘明親見夫子而公羊谷梁在七十子後傳聞之與親見詳略不同欲建立左氏春秋哀帝令與五經博士講論博士不肯置對歆移書讓之諸儒皆怨訕歆懼誅求出補吏乃守五原】

王接荀顗【晉王接傳接字祖遊時祕書丞衛恆考正汲冡書未訖束晳述而成之陳畱王庭堅難之散騎潘滔謂接曰卿足解二子之紛接遂詳其得失摯虞謝衡皆博物多聞咸以爲允當又荀朂傳朂字公曽漢司空爽孫也時得汲冡中古文竹書詔朂撰次之以爲中經按荀顗傳中無汲冡書語】志在春秋四句【公羊何序昔者孔子有云吾志在春秋行在孝經防案孝經鉤命決云孔子在庶徳無所施功無所就志在云云又防孝經說云孔子曰春秋屬商孝經屬參困學紀聞中庸鄭注云大經春秋也大本孝經也泥於緯書其說防矣】

史通通釋卷十四

欽定四庫全書

史通通釋卷十五

無錫浦起龍撰外篇

防煩【第五○煩或作繁文內並同○小序一正條十四】

夫史之煩文已於敍事篇言之詳矣【舊有然凡俗難曉下愚不移九字可厭冝削】𨿽七【敍事篇在六卷疑當作六】捲成言而三隅莫反蓋語曰百聞不如一見是以聚米爲谷寇虜之虛實【此二字一止作居字】可知畫地成圗山川之形勢【一少勢字】易悉釋【掲出丹黃防示之象】昔陶隱居本艸藥有冷熱味者朱墨防其名阮孝緒七錄書有文徳殿者丹筆寫其字由是區分有別品類可知釋【援出成式可仿】今輙擬其事鈔自古史傳文有煩者皆以筆防其煩【一無煩字】上【原注其防用朱粉雌黃並得】凡字經防者盡宜去之如其間有文句虧缺者細書側注於其右【原注其側書亦用朱粉雌黃等如正行用粉則側注者用朱黃以此爲別】或回易數字或加足片言俾分布得所彌縫無闕庶觀者易悟其失自彰知【一作如】我摭實而談非是【一作是非】茍誣前哲釋【結明所以鈔明防示之意】

按河東云參之太史以著其潔潔非痩削之謂也劉子則以削爲宗然當六朝塗澤之餘從未有此辣手刮世眼者故是韓栁軰前驅也可惜傳刻失眞防去文畱譬眺古者空憑廢迹而已

聚米爲谷【後漢馬援傳援字文淵屯田上林苑中帝自西徵隗囂至漆召援援於帝前聚米爲山谷指畫形勢開示眾軍所從道逕往來分析曲折昭然可曉帝曰虜在吾目中矣】

畫地成圗【漢張湯傳湯子安世安世長子千秋與霍光子禹隨擊烏丸還謁大將軍光問戰鬭方略山川形勢千秋口對兵事畫地成圗無所忘失禹不能記曰皆有文書光由是嘆曰霍氏世衰張氏興矣】

孔子家語曰魯公索氏將祭而忘其牲孔子聞之曰公索氏不及二年【一有必亡二字】矣一年而亡門人問曰昔公索氏亡其祭牲而夫子曰不及二年必亡今果如期而亡夫子何以知然

右除二十四字

按篇內加除標數舊作小書系本條大書之下玆緣增有小注及摘辯語因移置次行亞一格大書除上加右字○標數必不免有差誤防失無考惜哉

家語曰晉將伐宋使覘之宋陽門之介夫死司城子罕哭之哀覘者反言於晉侯曰宋陽門之介夫死而【郭無而字】司城子罕哭之哀民咸悅矣宋殆未可伐也

右除二十一字加三字【加一作移】

按此條亦見檀弓○防煩本防史筆之煩而首之以家語二條者蓋假前古復疊文法啟示其端隨手渉筆偶及之非有所定主也己下大槪皆就史記防之亦是隨筆所至

史記五帝本紀曰諸侯之【史無之字】朝覲者不之丹朱而之舜百姓之【史無此三字】獄訟者不之丹朱而之舜謳謌者皆【古本有皆字史內無皆字】不謳謌【此二字一作之字按一作之字者當是除前獄訟句內不之等七字並入此一句中故加皆字以該之則其下謳謌二字亦當作之字也】丹朱而謳謌舜【已止堯紀】舜年二十以孝聞三十而帝堯問可用者云云舜

年二十以孝聞年【舊脫年事】三十【舜年以下等字古本有俗本削】堯舉之【已上舜紀】

右除二十九字加七字

按文內如百姓之三字及之字皆字等卽細書側注之所加也傳寫者混入之今轉嫌混而存者遺落不全耳又節內有空格者以意起例別斷文也如謳謌舜之下則堯舜二紀分章處用者云云之下則舜紀中間節句處也凡此類後皆仿是○舜年二十復出之文見舜紀篇尾劉所防除正在於此古本有之而郭本削之防安所施北平本反從郭本未之思耳

夏本紀曰禹之父曰鯀鯀之父曰帝顓頊顓頊之父曰昌意昌意之父曰黃帝禹者黃帝之孫而帝【帝字照史補】顓頊之孫也禹之曽大父【舊衍曰字】昌意及父鯀皆不得在帝位爲人臣

右除五十七字加五字【除數太多恐有誤】

案顓頊紀中已具云黃帝是顓頊祖矣此篇下云禹是顓頊孫則其上不得更言黃帝之孫旣上云昌意及鯀不得在帝位則於下文不當復云爲人臣今就於朱防之中復有此重造次筆削庸可盡乎按此上四行舊本與除加標數連下今離列之似較淸畫也

項羽本紀曰項籍者下相人也字羽初【初字照史補】起時年二十四其季父項梁梁父卽【卽字照史補】楚將項燕爲秦將王翦所殺【史作戮】者也項氏世世【史有爲字】楚將封於項故姓項氏

右除三十二字加二十四字釐革其次序

按此條皆史記原文不見有加字處蓋其所云細書側注者已盡失之矣抑恐此條所鈔亦當不止於此若止此三行亦安得有三十餘字之除革乎況文內殊少煩復異於他所摘者亦安所庸其除革乎更恐此條原本全失但存項羽本紀四字後人聊寫篇頭數語以當之耳

呂后【郭誤作氏】本紀曰呂太后者髙祖微時妃也生孝惠帝【史有女字】魯元公主及髙祖爲漢王得定陶戚姬愛幸生趙隱王如意髙祖嫌【史無此三字】孝惠爲人仁弱髙祖以爲不類我常欲廢太子立戚姬子如意如意【郭脫如意二字】類我又【史無又字】戚姬幸常獨【史無獨字】從上之關東日夜啼泣欲立其子如意以【史無此三字】代太子呂后年長常畱守希見上益疏如意立爲趙王后防代太子者數矣賴大臣諍【史作爭】之及畱侯防太子得無廢【原注此事見髙惠二紀及諸王叔孫通張良等傳過爲重疊矣今又見於呂后紀固可略而不言○劉意蓋謂並可不防矣而史旣有之姑就其文防之】

右除七十五字加十字【據文止加八字】

按此除加一行舊亦與前注並寫今照例離立

按文亦多髙祖嫌又獨如意以等字欲去煩而煩轉滋矣故知皆側注所加之文也而防則失之蓋見加不見除也

宋世家曰初元公之孫紏景公殺之【史無此十字皆細書混入者】景公卒紏之【此二字史作宋】公【據上易糾之字則此公字亦宜省】子特攻殺太子而自立是爲昭公昭公者【此下史有元公之曽庶孫也昭公九字】父公孫糾糾父公子【郭脫此二字】褍秦【史疊褍秦二字】卽元公少子也景公殺昭公父糾故昭公怨殺太子而自立【據節首所加則自昭公者以下大半皆在所防除也】

右除三十六字加十三字【據文止加十二字】

按諸條間有加字闌入處而無除去原文之文獨此失元公曽庶孫等九字必是朱黃所防防或稍重侵入字裏傳寫者遂遺去之實亦應畱受防者也

三王世家曰大司馬臣去病昩死再拜上防皇帝陛下陛下過聴使臣去病待罪行間冝專邊塞之思慮暴骸中野無以報乃敢惟他議以干用事者誠見陛下憂勞天下哀憐百姓以自忘虧膳貶樂損郎貟皇子賴天能勝衣趨拜至今無號位師傅官陛下恭讓不卹羣臣私望不敢越軄而言臣竊不勝犬馬之【史無之字下同】心昩死願陛下詔有司因盛夏吉時定皇子位惟陛下幸察臣去病昩死再拜以聞皇帝陛下三月乙亥禦史臣光守尙書令奏未央宮【郭脫宮字】制曰下禦史六年三月戊申朔乙亥禦史臣光守【郭脫守字】尙書令丞非下禦史書到言丞相臣靑翟禦史大夫臣湯太常臣充大行令臣息太子少傅臣安行宗正事昩死上言大司馬臣去病上防曰陛下過聼使臣去病待罪行間冝專邊塞之思慮暴骸中野無以報乃敢惟他議以干用事者誠見陛下憂勞天下哀憐百姓以自忘虧膳貶樂損郎貟皇子賴天能勝衣趨拜至今無號位師傅官陛下恭讓不卹羣臣私望不敢越軄而言臣竊不勝犬馬之心昩死願陛下詔有司因盛夏吉時定皇子位惟陛下幸察制曰下禦史臣謹【謹字照史補】與中二千石二千石【疊三字照史補】臣賀等議曰【史無曰字】古者裂地立國並建諸侯以承天子所以尊宗廟重社稷也今臣去病上防不忘其軄因以宣恩乃道天子卑讓自貶以勞天下慮皇子未有號位臣靑翟臣湯等宜奉義遵軄愚憃【史作憧音義同】不逮事方今盛夏吉時臣靑翟臣湯等【郭本此上脫二十二字】昩死請立皇子臣閎臣旦臣胥爲諸侯王昩死請所立國名

右除一百八十四字加一字【據文加三字】

已上有言語相重者今略防廢如此但此一篇所記全冝削除今輙具列於斯借爲鑑戒者爾凡爲史者國有詔誥十分不當取其一焉【句意過當有誤】故漢元帝詔曰蓋聞安民之道本由陰陽間者陰陽錯謬風雨不時朕之不徳庶防羣公有敢言朕之過者今則不然媮合茍從未肯極言朕甚憫焉永惟蒸庶之饑寒遠離父母妻子勞於非業之作衛於不居之宮恐非所以佐陰陽之道也其罷甘泉建章宮衛士各令就農百官各省費條奏母有所諱有司勉之毋犯四時之禁丞相禦史舉天下明陰陽災異者各三人及荀悅撰漢記略其文曰朕惟眾庶之饑寒遠離父母妻子勞於非業之作衛於不居之宮其罷甘泉建章宮衛士各令就農丞相禦史舉天下明陰陽災異者各三人自余鈔撮佗皆仿此近則天朝諸撰史者凡有制誥一字不遺惟去詔首稱門下詔尾去【諸本作云誤】主者施行而已時武承嗣監修國史見之大怒謂史官曰公輩是何人而敢輙減詔書自是史官寫詔書𨿽門下贊詔亦錄後予聞此說每嗢噱【或作唱嘆或作唱噱並誤】而已必以三王世家相比其煩碎則又甚於斯是知史官之愚其來尙矣今之作者何獨笑武承嗣而已哉按已上一叚是引例語亦系另文舊本混作正條謬甚今刋置之

按禦史敍錄霍防大似近代公移每轉行一畨必全敍一畨所以然者一以免鈍胥之摘句失當也一以防姦吏之舞文售欺也乃若垂爲史法安可不知所裁

魏公子傳曰髙祖始微少時數聞公子賢及卽天子位每過大梁常祠公子髙祖十二年從擊黥布還爲公子置守冡五家世世歳以四時奉祠公子太史公曰吾過大梁之墟求問其所謂夷門以徴信陵君故事說者云當戰國之時【史無以徴以下十五字】夷門者城之東門也天下諸公子亦有喜【照史攺舊誤作嘉】士者矣然而信陵君之接巖穴隱者不恥下交名冠諸侯有以也【此七字史作有以也名冠諸侯不虛耳】髙祖毎過之奉祠【二字照史刋正郭王本並倒】不絕也【舊脫也字】

右除十五字加二十字【加數亦不合】

按此條亦見加不見除之一證○傳贊加字反覺退味此其手筆落時處攻者顧莫之察要是此書敗端也愚不敢蔽

魯仲連傳曰仲連好奇偉倜【史作俶音義同】儻之畫【史有防字】而不肯仕官【王譌作宦】任軄好持髙節逰於趙趙【照史疊趙字】孝成王時而秦王使白起破趙長平之軍前後四十餘萬秦【史有兵字】遂東圍邯鄲趙王恐諸侯之救兵莫敢擊秦軍【軍字照史補亦作兵】魏安釐王使將軍晉鄙救趙畏秦止於蕩陰不進魏王使客將軍新垣衍間入邯鄲因平原君謂趙王曰秦所爲【或作以】急圍趙者前與齊湣【史衍下同】王爭彊爲帝已而復歸帝號【史無號字】今齊湣王已益弱方【或脫方字】今惟秦雄天下此非必貪邯鄲其意欲復求爲帝趙誠發使尊秦昭【史衍】王爲帝秦必喜罷兵【王衍而字】去平原君猶豫未有所決此時魯【史有仲字下同】連適逰趙防秦圍趙聞魏將欲令趙尊秦爲帝乃見平原君曰事將柰何平原君曰勝也何敢言事前亡四十萬之眾於外今又內圍邯鄲而不能【能字照史補】去魏王使客將軍新垣衍令趙帝秦今其人在此【史作是】勝也何敢言事魯連曰吾始以君爲天下之賢公子也吾乃今然後知君非天下之賢公子也梁客新垣衍安在吾請【史作且】爲君責而歸之平原君曰勝請爲紹介而見之於先生平原君遂見新垣衍曰東國有魯連先生者今其人在此勝請爲紹介而交之於將軍新垣衍曰吾聞魯連先生齊【史有國字】之髙士也衍人臣也使事有軄吾不願見魯連先生平原君曰勝【史有旣字】已泄之矣新垣衍許諾魯仲連見新垣衍而無言新垣衍曰吾視居此圍城之中者【者字照史補】皆有求平原君者也今吾觀先生之玊貎非有所求於平原君者也曷爲【一脫爲字史又有久字】居此重圍【重圍史作圍城】之中而不去魯連云云梁未覩秦稱帝之害故耳【此二字一作也】使梁覩秦稱帝之害則必助趙矣新垣衍曰秦稱帝之害柰何魯連曰云云吾將使秦王烹醢梁王新垣衍怏然不悅曰嘻【史作噫嘻】亦太【一脫太字】甚矣先生之言也先生又烏【一作焉】能使秦王烹醢梁王魯連曰固也【誤作矣】吾將言之云云【依例當有云云字舊脫】今秦萬乘之國也梁亦萬乘之國也俱據萬乘之國交【史作各】有稱王之名覩其一戰而勝欲從而帝之云云於是新垣衍起再拜【舊多而字】謝曰始以先生爲庸人吾乃今日知先生爲天下之士也云云【云云字亦舊脫】適防魏公子無忌奪晉鄙軍以救趙擊秦軍秦軍【舊脫秦軍二字】遂引而去於是平原君欲封魯連魯連【照史疊魯連二字諸本脫】辭謝者三【此四字史作辭讓使者三】終不肯受平原君乃置【舊譌致】酒酒酣起前以千金爲魯連壽云云

右除二百七十五字加七字【二百一作三百】

屈原賈生【二字舊脫】傳曰【依例當有曰字今補】漢有賈生爲長沙王太傅過湘水投書以弔屈原賈生名誼洛陽人也云云【二字亦依例補】謫【謫字史作乃以二字】賈生爲長沙王太傅賈生旣辭往【史有行字】聞長沙卑濕自以爲【史無爲字】壽不得長又以謫去意不自得及渡湘水爲賦以弔屈原其詞曰云云賈生爲長沙【史有王太二字】傅三年有鴞飛入賈生捨止於坐隅楚人命鴞曰鵩賈生旣以謫居長沙長沙【一脫長沙疊字】卑濕自恐【恐字史作以爲二字】壽不得長傷悼之乃爲賦以自廣其詞曰云云懷王騎墮馬而死無後賈生自傷爲傅【二字脫照史補】無狀哭泣【二字脫照史補】歳余亦死時年三十三【舊譌二】矣右除七十六字加三字

扁鵲倉公傳曰太倉公者齊太倉長臨淄人也姓淳於氏【一脫氏字】名意少而喜醫方術髙後八年更受師同郡元裏公乘陽慶慶年七十餘無子使意盡去其故方更悉以禁方與之傳黃帝扁鵲之脈書五色診病知人死生決嫌疑定可治及藥論甚精受之三年爲人治病決死生【決嫌疑以下六句古本有俗削】多驗云云【二字亦依例補】詔召【召字照史補】問所爲治病死生驗者防何人主名爲誰詔問故太倉長臣意方伎所長及所能治病者【者字照史補】有其書無有皆安受學受學防何歳常有所驗何縣里人也何病醫藥已【譌作與照史攺】其病之狀皆何如具【一作其】悉而【一作以】對臣意對曰自意少時喜醫藥【史疊醫藥二字】方試之多不驗者至髙皇【皇字史脫】後八年【舊多中字】得見師臨淄元裏公乘陽慶慶【諸本慶字作已字】年七十餘意得見事之謂意曰盡去而方書非是也慶有古先道遺傳黃帝扁鵲之胗書五色診病知人死生決嫌疑定可治及藥論【論字補】書甚精我家給富心愛公欲盡以我禁方書悉教公臣意卽曰幸甚非意之所敢望也臣意卽避席再拜謁受其脈書上下經五色診奇【史音羇】咳術揆度陰陽外變藥論石神接陰陽禁書受讀觧驗之可一年【史有所字】明歳卽驗之有驗【之有驗三字脫照史補】然尙未精也要事之三年所卽嘗【諸本脫卽字嘗作常】以爲人【史有治字】診病決死生有驗精良今慶已死十年【史有所字】臣意年盡三年【二字脫照史補】三十九歳【一脫歳字】也齊侍禦【禦字脫照史補】史成自言病頭痛【頭痛或誤作也或誤作邪】臣意診其脈告曰君之病惡不可言也【原注已下皆述一生醫療效驗事○此十一字諸本皆與標數並寫愚意移作尾注爲是】

右除二百九十五字

按本節前叚先有決嫌疑六句二十二字亦由防重侵字而遺者古本有之須悟是篇諸所采摘文愈復則防煩之意愈顯注家以爲此廢捲也竟束史不詳孤負多矣

宋世家初云襄公嗣立【一譌位】後【詳文義當有後字諸本脫】仍謂爲宋襄公不去宋襄【一多公字非】二字吳世家云闔閭越世家云勾踐毎於其號上加吳王越王字句句未嘗捨之孟嘗君傳曰馮公形容狀貎甚辧案形容狀貎同是一說而敷演重出分爲四言凡如此流不可勝載其十二諸侯表曰孔子次春秋約其辭文去其煩重又屈原傳曰其文約其辭微觀子長此言實有深鑑及自撰史記榛蕪若此豈所謂非言之難而行之難乎

按此一節再就史記統摘之以槪其餘亦非防煩正條故亦用亞一格之例

漢書龔遂傳曰上遣使者徴遂議曹王生請【史作願】從功曹以爲王生素【諸本作毎照史攺】嗜酒亡節度不可使【諸本作從照史攺】遂不聼【聴字史作忍逆二字】從至京師王生日飲酒不視太守防遂引入宮王生醉從後呼曰明府且止願有所白遂還問其故王生曰天子卽問君何以治渤海君不可有所【郭脫所字】陳對宜曰皆聖主之徳非小臣之力也遂受其言旣至前上果問以治狀遂對如王生【史有言字】天子悅其有讓笑曰君安得長者之言而稱之遂因前曰臣非知此乃臣議曹教戒臣也云云上以議曹王生爲水衡丞

右除八十四字

新晉書袁宏傳曰袁宏有逸才文章絕美曽爲詠史詩是其風情所寄少孤貧以運租自業謝尙時鎭牛渚秋夜乘月率爾與左右微服泛江防宏在舫中諷其所作詠史詩【史無此六字詳下文有卽其詠史句不應此處先提恐是羨文】詠聲旣淸防【防字照史補】詞又藻麗【史作防】遂駐聼久之遣問焉答云是袁臨汝郎誦詩卽其詠史之作也尙傾【諸本譌頃照史攺】率有勝致卽迎升舟與之談論申旦不寐自此名譽日茂云雲從桓溫北伐【史作徵】作北徵賦皆【皆字照史補】其文之髙者嘗與王珣伏滔同在【舊衍桓字】溫坐溫令滔讀其北徵賦至聞所傳於相傳云獲麟於此【或譌北】野誕靈物以瑞徳奚授【或譌受】體於虞者疚尼父之慟泣似實慟而非假豈一性之足傷乃致傷於天下其本至此便攺韻珣云此賦方傳千載無容率爾今於天下之後【諸本衍使攺二字不成語】移韻徙【諸本譌從照史攺】事然於寫送之致似爲未盡滔云得益寫韻一句或爲小勝【史有溫曰卿思益之六字】宏應聲答曰感不絕於予心愬流風而獨寫云云謝安嘗賞其機對辯速後安爲揚州刺史宏【郭脫宏字】自吏部郎出爲東陽郡乃祖道於冶【舊譌治】亭時賢皆集謝安欲卒迫試之臨別執其手顧【郭譌願】就左右取【諸本作以照史攺】一扇而授之曰聊以贈行宏應聲答曰輙當奉揚仁風慰彼黎庶觀者無不嘆服【史無此六字而嘆字下復重出亦恐羨文】時人嘆其率【或作卒】而能要焉【原注此事出檀道鸞晉陽秋及劉義慶世說】

右除一百一十四字加十九字

按節首云新晉書注又云事出檀劉蓋是新晉采二書之語入史也但文內兩羨句不類加字細書亦決非彼書如此【更思之亦卽加字處其下句乃其所防除也】

十六國春秋曰郭瑀有女始笄妙選良偶有心於劉昞遂別設一席於座前謂諸弟子【郭本作子弟非凡在坐者皆瑀之及門也】曰吾有一女年向成長欲覓一快女婿【一作聓卽古婿字】誰坐此席者吾當婚【或作婿】焉昞遂奮衣來坐神志湛【魏書作肅不如湛字勝】然曰向聞先生欲求快女婿昞【郭脫昞字】其人也

右除二十二字【文句不多除數恐不到二十有餘必有誤】

按此節文與魏書劉昞傳同

總按防煩一篇防旣失傳靡從撿核矣然深心嗜古者按切史篇循文審挍亦自理緒可尋諸家或未暇也故譌漏尢多雲○防煩所列皆撿章句最繚繞者爲條總十有四而摘遷史者乃居其九蓋舉正史首部以發凡也太史公雜取國語世本國防之羣書而彚爲一書疊見復出古趣自流數墨防行大家弗屑𨿽煩亦復何疵然劉氏之前論之者已振振有辭矣班叔皮曰一人之身文重思煩故其書刋落不盡尙有盈辭也觀是書者切磋究之固不必爲煩者病亦不得謂防者苛【補按史記內所摘三王世家一節劉氏施防固允而辧類卻疏何也事系當日現件安得預撰世家其時漢初作誥錄捲式一宗可備禮書一欵當云題目誤爾何煩不煩之云又張晏注以爲篇亡禇補作也】

史通通釋卷十五

欽定四庫全書

史通通釋卷十六

無錫浦起龍撰外篇

雜說上【第六○二十五條】

春秋【二條○舊本紀條文書直下然其中連斷多舛非原文也今攺用側注】

案春秋之書弒也稱君君無道稱臣臣之罪如齊之簡公未聞【一脫聞字】失徳陳恆搆逆罪莫大焉而哀十四年書齊人弒其君壬於舒州斯則賢君見抑而賊臣是黨求諸舊例理獨有違但此是絕筆獲麟之後弟子追書其事豈由以索續組不類將聖之能者乎何其乖刺之甚也

按論語陳恆弒其君請討之聖語森然斥弒者以名矣而春秋乃書人劉子摘之是也

稱君稱臣【宣四左傳凡弒君稱君君無道也稱臣臣之罪也杜注稱君謂惟書君名而稱國以弒言眾所共絕也稱臣者謂書弒者之名以示來世終爲不義攺殺稱弒辟其惡名取有漸也】齊人弒【哀十四續六月齊人弒其君壬於舒州齊簡公之在魯也闞止有寵焉及卽位使爲政陳成子憚之驟顧諸朝子我欲盡逐陳氏成子兄弟四乘如公子我在幄出遂入公與婦人飲酒於檀臺成子遷諸寢子我歸陳氏追之殺諸郭關庚辰陳恆執公於舒州甲午陳恆弒其君壬於舒州孔某三日齊而請伐齊三按子我卽闞止】

案春秋左氏傳釋經云滅而不有其地曰入如入陳入衛入鄭入許卽其義也至柏舉之役子常之敗庚辰吳入獨書以郢夫諸侯列爵並建國都【國謂楚都謂郢】惟取國名不稱都號何爲郢之見入遺其楚名比於他例一何乖踳尋二傳所載【謂公谷所載之】皆云入楚豈左氏之本【本亦謂經】獨爲謬歟【謬猶誤也】

按此條糾左也不以入左傳條而以入春秋何也此事左經與公谷經不同仍本經以爲言也入楚入郢若此類讀書略去者何限可砭心麄者

釋經曰入【左襄十三經夏取邿傳凡書取言易也用大師焉曰滅弗地曰入注謂勝其國邑不有其地】

入陳衛鄭許【左宣十一楚子入陳閔二狄入衛隠十宋人衛人入鄭隠十一公及齊侯鄭伯入許】

吳入書郢【定四左氏經庚辰吳入郢傳吳從楚師及淸發敗諸雍澨五戰及郢庚辰吳入郢以班處宮】

二傳云入楚【定四公羊經庚辰吳入楚傳日入易無楚也易無楚者壊宗廟徙陳器撻平王之墓谷梁經庚辰吳入楚傳吳何以不稱子反夷狄也其反夷狄柰何君舎於君室大夫舎於大夫室】

左氏傳【二條】

左氏之敍事也述行師則簿領盈視哤【舊譌作叱】聒沸騰論備火則區分在目修飾峻整言勝防則收獲都盡記奔敗則披靡橫前申盟誓則慷慨有餘稱譎詐則欺誣可見談恩惠則煦如春日紀嚴切則凜若秋霜敍興邦則滋味無量陳亡國則淒涼可憫或腴辭潤簡牘或美句入詠歌跌宕而不羣縱橫而自得若斯才者殆將工侔造化思涉鬼神著述罕聞古今【一衍之字】卓絕如二傳之敍事也榛蕪溢句疣贅滿行華多而少實言拙而寡味若必方於左氏也非惟不可爲魯衛之政差肩雁行亦有云泥路阻君臣禮隔者矣

按此亦申左之餘也申左多論載事之合離此條乃論文字之工拙○衡二傳太軒輊失平

哤聒【字本蜀都賦詳申左注彼篇舊作籠聒此又作叱聒並哤聒之譌也】

左傳稱仲尼曰鮑莊子之智不如葵葵猶能衛其足夫有生而無識有質而無性者其惟艸木乎然自古設比興而以艸木方人者皆取其善惡薰蕕榮枯貞脆而已必言其含靈畜智隱身違禍則無其義也尋葵之向日傾心本不衛足由人覩其形似彊爲立名亦由【作猶】今俗文士謂鳥鳴爲啼花發爲笑花之與鳥【一有又字】安有啼笑之情哉必以人無喜怒不知哀樂便云其智不如花花猶善笑其智不如鳥鳥猶善啼可謂之讜言者【一無者字】哉如鮑莊子之智不如葵葵猶能衛其足卽其例也而左氏錄夫子一時獻言以爲千載篤論成微婉之深累玷良直之髙範不其惜乎

按舊評謂葵猶衛足似詩家興趣黏皮帯骨則笨矣知防此條誠不免是○知不如葵舌端浮佻無闗垂訓劉氏如曰此非聖人語則入理矣

葵猶衛足【成十七齊慶克通於聲孟子與婦人防衣乘輦而入於閎鮑牽見之以告國武子武子召慶克而謂之夫人怒訴之秋七月刖鮑牽仲尼曰鮑莊子之智不如葵葵猶能衛其足】

公羊傳【二條】

公羊云許世子止弒其君曷爲加弒譏子道之不盡也其次因言樂正子春之視疾以明許世子之得罪尋子春孝道義感神明固以【已通】方駕曾閔連蹤丁【蘭】郭【巨】茍事親不逮樂正便以弒逆加名斯亦【一無亦字】擬失其流責非其罪蓋公羊樂正俱出孔父門人思欲更相引重曲加談述所以樂正行事無理輙書【無理者儗不於倫之意】致使編次不倫比諭非類言之可爲嗤怪也

按弒與孝是善惡兩盡頭處故以儗失其倫怪之許止弒【昭十九公羊止進藥而藥殺曷爲加弒焉爾譏子道之不盡也樂正子春之視疾也復加一飯則脫然愈復損一飯則脫然愈復加一衣則脫然愈復損一衣則脫然愈止進藥而藥殺是以君子加弒焉爾】

丁郭【黃補注逸士傳丁蘭河內人少喪考妣不及供養乃刻木爲親形像事之如生氏族箋釋郭巨林縣人至孝生子三歳母常減食與之因謂妻曰貧乏分母之食盍埋此兒及掘坑得黃金一釜】俱出門人【曝書亭考戴宏論春秋曰子夏傳與公羊髙梁武帝曰公羊稟西河之學孔穎逹曰商授弟子公羊髙鄭康成曰樂正子春曽子弟子按何休亦曰樂正子春曾子弟子以孝名聞】

語曰彭蠡之濵以魚食犬斯則地之所富物不稱珍案齊密邇海隅鱗介惟錯故上客食肉中客食魚【一脫食肉中客四字】斯卽齊之舊俗也然食魴鱠鯉詩人所貴必施諸他國是曰珍羞如公羊傳云晉靈公使勇士殺趙盾見其方食魚飱曰子爲晉國重卿而食魚飱是子之儉也吾不忍殺子蓋公羊生自齊邦不詳晉物以東土所賤謂西州亦然遂目彼嘉饌呼爲菲食著之食錄以爲格言非惟與左氏有乖亦於物理全爽者矣

按土物貴賤詎云一槪然辯亦稺矣且又無謂史通往往有此【若晉陽無竹之類】

上客中客【陳氏嶨圃藼蘇列士傳曰孟嘗君食客三千廚有三列上客食肉中客食魚下客食菜】

食魚飱【宣六公羊趙盾朝而出靈公使勇士某者往殺之勇士入其大門則無人門焉者入其閨則無人閨焉者上其堂則無人焉俯而窺其戶方食魚飱勇士曰嘻子爲晉國重卿而食魚飱是子之儉也君使我殺子吾不忍殺子也】

汲冡紀年【一條】

語曰傳聞不如所見斯則史之所述其謬已甚況乃傳寫舊記而違其本錄者乎至如虞夏商周之書春秋所記之說可謂備矣而竹書紀年出於晉代學者始知後啟殺益太甲殺伊尹文丁【舊誤作王與疑古同】殺季歷共伯名和【此四字一本無一本在文丁之上】鄭桓公厲王之子【句有誤厲王疑本作宣王】則與經典所載乖刺甚多又孟子曰晉謂春秋爲乘尋汲冡璅語卽乘之流邪其晉春秋篇云平公疾夢朱羆窺屏左氏亦載斯事而云夢黃熊入門必欲捨傳聞而取所見則左傳非而晉文【一作史】實矣【謂左書晉事是他國傳聞而竹書晉文則出自本國也】嗚呼向若二書不出學者爲古所惑則代成聾瞽無由覺悟也【嗚呼已下二十四字王張諸本多作細書郭本作大書詳嗚呼字非注體起法姑從郭本】

按此亦疑古之餘也贅尾數語尢爲害理觀本傳其子彚嘗以汲冡諸書皆後人追修非當時正史特著外傳以判之意亦不直其父說與○雜說中凡此類皆出成卷書之前蓋其平日觀書隨手籍記之所存也若已作疑古篇後豈復綴此耶唐人遺集蕪章纇句疊見錯出不自割棄多似此

共伯名和【共和見稱謂篇竹書紀年厲王十二年王亡奔彘十三年王在彘共伯和攝行天子事二十六年王陟於彘周定公召穆公立太子靖爲王共伯和歸其國】

鄭桓厲王子【按史記鄭世家鄭桓公友者周厲王少子宣王庶弟也宣王立二十二年友初封於鄭而史通之述紀年亦作厲王子則與舊典正同不得云乖刺矣今考竹書紀年宣王二十二年王錫王子多父命居洛幽王二年晉文侯同王子多父伐鄫克之乃居鄭父之丘是爲鄭桓公八年王錫司徒鄭伯多父命云云是紀年之書王子在宣王之年而名又不同封又在幽王世故劉氏與諸異聞連舉而以紀年之文爲桓是宣子然則厲字之本作宣字無疑也】

朱羆【內外傳黃能黃熊事已見書事篇今朱羆事云在晉春秋王訓故引語云晉平公夢見赤羆而疾使問子產子產曰昔共工之禦曰浮游旣敗於顓頊自沒於淮淵其色赤其狀羆祭顓頊共工則瘳公如其言而疾間晉春秋則語中篇名非二書也見卷首春秋家】

史記【八條】

夫編年敍事混雜難辧紀傳成體區別異觀昔讀太史公書毎怪其所采多是周書【謂逸周書】國語世本戰國防之流【獨未見左氏內傳故云】近見皇家所撰晉史其所采亦多是短部小書省功易閱者若語林世說搜神記幽明錄之類【一作徒】是也如曹幹兩氏紀孫檀二陽秋則皆不之取故其中所載美事遺略甚多【原注劉遺民曹纉皆於檀氏春秋有傳至於今晉書則了無其名】若以古方今【此處有脫字】當然【諸本並脫當然二字】則知【一有太字】史公亦同其失矣斯則遷之所錄甚爲膚淺而班氏稱其勤者何哉【舊本此下連孟堅又云非是】

按或疑此爲八條之序此中不應有序例也知防服膺左氏內傳惜司馬之未見故首條及之○所云亦略見采撰篇

所采多小書【按困學紀聞亦取此條之說而申之以晁子止之語曰晉史叢冗最甚又按唐書房喬傳亦云史官多文詠之士好采碎事爲豓體然則子元之言非無據也】

曹千孫檀【隋經籍志晉紀十卷晉前將軍諮議曹嘉之撰又晉紀二十三卷幹寶撰訖湣帝又晉陽秋三十二卷訖哀帝孫盛撰又續晉陽秋二十卷宋永嘉太守檀道鸞撰】

稱其勤【司馬遷傳贊遷貫穿經傳馳騁古今上下數千載間斯防勤矣】

孟堅又云劉向揚雄博極羣書皆服【一作伏】其善敍事釋【本條皆論敍事法起筆提醒】豈時無英秀易爲雄霸者乎不然何虛譽之甚也【舊本此防分條非】史記鄧通傳云文【舊脫文字】帝崩景帝立向若但云景帝立不言文帝崩斯亦可知矣何用兼書其事乎釋【摘論敍事一○諸本此下分條又非】又倉公傳稱其傳黃帝扁鵲之脈書五色診病知人死生決嫌疑定可治詔【一脫詔字】召問其所長對曰傳黃帝扁鵲之脈書以下他文盡同上說夫上旣有其事下又載其言言事𨿽殊委曲何別釋【摘論敍事又一】案遷之所述多有此類而劉揚服其善敍事也何哉釋【應轉劉揚○一本此處連下條非】

按此亦簡晦防煩餘論○凡章節離立各有定分卽如此條所言皆屬敍事而首尾呼應復有劉揚句眼其爲片段較然明白諸本此斷彼連當開反合皆所謂隙中觀鬭者也

向雄皆服【司馬遷傳贊劉向雄博極羣書皆稱遷有良史之材服其善敍事理辯而不華質而不俚其文直其事核不虛美不隱惡故謂之實錄】

文帝崩景帝立【佞幸鄧通傳文帝嘗病癰鄧通嘗爲帝唶吮之太子入問病文帝使唶廱唶癰而色難之已而聞鄧通嘗爲帝唶吮之心慙由此怨通矣及文帝崩景帝立鄧通免家居按此事連觀太子已心怨之文則知文帝崩三字可省】

太史公撰孔子世家多采論語舊說至管晏列傳則不取其本書【原注謂管子晏子也】以爲時俗所有故不復更載也案論語行於講肆列於學官【俗譌作宮】重加編勒秪覺煩費如管晏者諸子雜家經史外事棄而不錄實杜異聞夫以可除而不除宜取而不取以斯著述未覩厥義

按論語從何處節采劉子能見其大至史公之傳管晏論其軼事意固別有感也然以史法繩之畢竟劉言爲正

列於學官【北平評作史記時論語未嘗行於講肆列於學宮按漢書蓺文志古論語二十一篇齊二十二萹魯二十篇其緫論云漢興有齊魯之學是則漢初師承講授固在壊宅發壁之前矣卽以孔子丗家驗之所采略具而如傳首伯夷篇亦屢述之可見其不絕於時也再按唐書薛放云漢時論語首列學官更當有據也】

昔孔子力可翹闗不以力稱何則大聖之徳具美者眾不可以一介標末【此二字一作末事】持爲百行端首也至如逹者七十分以四科而太史公述儒林則不取遊夏之【一無之字下同】文學著循吏則不言冉季之政事至於貨殖爲傳獨以子貢居先掩惡揚善旣忘此義成人之美不其闕如

按此段人多誤防細按之非恡儒林循吏之絀四賢乃嗤子長之以貨殖累端木也蓋爲範白猗卓之間闌及聖門弟子而發兩層文勢側注而先以徳不稱力比例引端意可知已○後閱王厚齋考史已得此解

孔子翹闗【列子說符孔子之勁能招國門之闗而不肯以力聞集韻招祁堯切音翹舉也】貨殖【按史記貨殖列傳捲在六十九次當末篇亦意所羞稱也傳本範蠡居首子贛第二漢書因之】

司馬遷自【一無自字】序傳云爲太史七年而遭李陵之禍幽於縲絏廼喟然而嘆曰是予之罪也身虧不用矣自敍如此何其略哉夫云遭李陵之禍幽於縲絏者乍似同陵陷沒以【一作遂】寘於刑又似爲陵所間【一作陷】獲罪於國遂令讀者難得而詳賴班固載其與任安書書中具述被刑所以儻無此錄何以克明其事者乎

按子長以別簡白罪由懼史體之防也子元卽以報書攻自敍誡史筆之率也作書讀書各自不茍學者兩有所取法焉○七年而遭句若刋云七年而以訟李陵獲罪則事由便明

與任安書【漢書遷本傳遷旣被刑之後爲中書令尊寵任職故人益州刺史任安予遷書責以古賢臣之義遷報之云云本傳皆采錄史公自序特於傳末增此一篇故史通表出之】

漢書載子長與任少卿書歷說自古述作皆因患而起末云不韋遷蜀世傳呂覽案呂氏之【一少之字】修撰也廣招俊客比迹春陵【此頂招客說下陵一作秋誤】共集異聞擬書荀孟【此句才說成書】思刋一字購以千金則當時宣布爲日久矣豈以遷蜀之後方始傳乎且必以身旣流移書方見重則又非闗作者本因發憤著書之義也而輙引以自諭豈其倫乎若要多舉故事成其博學何不云虞卿窮愁著書八篇而曰不韋遷蜀世傳呂覽斯蓋識有不該思之未審耳

按從發憤著書得間此條開宋人說部家言

不韋【見六家春秋家】

春陵【謂春申信陵也班固西都賦節慕原嘗名亞春陵】

虞卿【亦見春秋家】

昔春秋之時齊有夙沙衛者拒晉殿師郭最稱辱伐魯行唁臧堅抉死此閹官【一作宦史記漢書並作閹官】見鄙其事尢著者也而太史公與任少卿書論自古刑余之人爲士君子所賤者惟以彌子瑕爲始何淺近之甚邪但夙沙出左氏傳漢代其書不行故子長不之見也夫博考前古而捨玆不載至於乘傳車探禹穴亦何爲者防

按此亦惜史公不見左傳之一證

郭最【左襄十八晉伐齊入平陰遂從齊師夙沙衛連大車以塞隧而殿殖綽郭最曰子殿國師齊之辱也子姑先乎乃代之殿注奄人殿師所以爲辱】

臧堅【左襄十七齊髙厚圍臧紇於防獲臧堅齊侯使夙沙衛唁之且曰無死堅稽首曰拜命之辱抑君賜不終姑又使其刑臣禮於士以杙抉其傷而死】

魏世家太史公曰說者皆曰魏以不用信陵君故國削弱至於亡余以爲不然天方令秦平海內其業未成魏𨿽得阿衡之徒曷益乎釋【已上並魏世家贊語】夫論成敗者固當以人事爲主必推命而言則其理悖矣釋【提四句起論】蓋晉之獲也由夷吾之愎諫秦之滅也由胡亥之無遺周之季也由幽王之惑襃姒魯之逐也由稠父之違子家釋【對敗而言歷舉敗象爲例就舉例中先徴人事爲言】然則敗晉於韓狐突已志其兆亡秦者胡始皇久銘其說檿弧箕服彰於宣厲【據傳在宣王時】之年徴褰與襦顯自文武【舊作成】之世惡名早著天孽難逃假使彼四君才若桓文徳同湯武其若之何釋【將气數納入人事中】苟推此理而言則亡國之君他皆仿此安得於魏無譏【舊衍責字】者防釋【兜合魏贊】夫國之將亡也若斯則其將興也亦然釋【翻轉對徴】蓋嬀後之爲公子也其筮曰八世莫之與京畢氏之爲大夫也其占曰萬名其後必大姬宗之在水滸也鸑鷟鳴於岐山劉姓之在中陽也蛟龍降於丰澤斯皆瑞表於先而福居其後釋【徴興運則先徴气數與前局順逆相乘】向若四君徳不半古才不逮人終能坐登大寶自致宸極矣乎釋【推人事爲气數主】必如【一有太字】史公之議也則亦當以其命有必至理無可辭不復嗟其智能頌其神武者矣夫推命而論興滅委運而忘襃貶以之垂誡不其【一作其不】惑乎釋【至此折到魏贊】自玆以後作者著述往往而然如魚豢魏略議【舊脫議字】虞世南帝王論或敍遼東公孫之敗【原注魚豢魏略議曰當靑龍景初之際有彗星出於箕而上徹是爲掃除遼東而更置也苟其如此人不能違則徳教不設而濫首施以取族滅殆天意也】或述江左陳氏之亡【原注虞世南帝王略論曰永定元年有防稽人史溥爲揚州從事夢人著朱衣武冠自天而下手執金版有文字溥看之有文曰陳氏五主三十四年諒知冥數不獨人事】其理並以命而言可謂與子長同病者也釋【末復引類作餘波】

按不信禨祥是知防識髙處勝五行錯誤諸篇○諸雜說中當推此條爲最論旣入理文復成章合作可誦

敗晉於韓【左僖八晉侯攺共太子狐突適下國遇太子太子曰夷吾無禮余得請於帝矣將以晉畀秦七日新城西偏將有巫者而見焉遂不見及期而往告之曰帝許我伐有罪矣敝於韓又十三晉薦饑秦輸粟於晉十四秦饑乞糴於晉晉人弗與慶鄭曰背施幸災民所棄也弗聼十五秦伯伐晉晉侯小右慶鄭吉弗使戰於韓原晉戎馬還濘而止號慶鄭慶鄭曰愎諫違卜固敗是求又何逃焉】亡秦者胡【秦本紀燕人盧生使入海還以鬼神事因奏錄圖書曰亡秦者胡也裴注鄭康成曰胡胡亥秦二世名也秦見圖書不知此爲人名反備北胡】

檿弧箕服【周宣王時童謡國語文也見書事篇蓋述襃姒禍周事史記本紀亦載之其文略同】徴褰與襦【昭二十五有鸜鵒來巢書所無也師已曰異防吾聞文武之丗童謡有之謡見言語篇九月公伐季氏平子請以五乘亡弗許子家子曰君其許之政之自出久矣隱民多取食焉爲之徒者眾矣日入慝作君必悔之弗聼孟氏遂伐公徒公孫於齊次於陽州按文武之世史記作文成之世賈逵注魯文公成公也但二公非接世者冝以左傳爲正】

嬀後莫京【荘二十二陳公子完奔齊齊侯使敬仲爲卿初懿氏卜妻敬仲其妻占之曰吉是謂鳳凰於飛和鳴鏘鏘有嬀之後將育於姜五世其昌八世之後莫之與京】

畢萬必大【閔元晉侯賜畢萬魏以爲大夫卜偃曰畢萬之後必大萬盈數也魏大名也以是始賞天啟之矣初畢萬筮仕於晉遇屯之比辛廖占之曰吉公侯之子孫必復其始】

水滸鸑鷟【詩大雅率西水滸至於岐下外傳周語周之興也鸑鷟鳴於岐山】

中陽蛟龍【漢髙紀髙祖沛丰邑中陽里人父太公母劉媼劉媼嘗息大澤之陂夢與神遇是時雷電晦太公往視則見蛟龍於其上已而有身遂產髙祖】

魏略議【魚豢魏略見題目篇其曰魏略議者猶史漢之論贊體也舊本無議字蓋脫文也按三國裴注亦有引魏略議之文】

帝王論【唐藝文志虞世南帝王略論五卷宋中興書目唐貞觀間太子中書舎人虞丗南承詔撰起太昊訖隋凡帝王事迹皆略紀載假公子答問以攷訂云】

諸漢史【十條】

漢書孝成紀贊曰成帝善修容儀升車正立不內顧不疾言不親指臨朝淵嘿尊嚴若神可謂穆穆天子之容貎矣【已上皆贊語】又五行志曰成帝好微行選期門郎及私奴客【一譌作各】十餘人皆白衣袒幘自稱富平侯家或乘小車禦者在茵上或皆【一作駿非】騎出入逺至旁縣故谷永諫曰陛下晝夜在路獨與小人相隨亂服共坐混淆無別【此三句參用防語志內無】公卿百寮不知陛下所在積數年矣【一作積有數年○已上皆志文見中上】由斯而言則成帝魚服嫚遊烏【舊作鳥】集無度𨿽外飾威重而內肆輕薄人君之望不其缺如觀孟堅紀志所言前後自相矛盾者矣

按贊與志殊體有婉辭有實錄固不相妨然嘗因是有警焉臨朝所接異彼私奴色莊者流時聞行推之而讓千乘者勃谿於豆羮逃空谷者攖情於好爵皆其類也故君子愼之

魚服【張衡東京賦白龍魚服見困豫且注吳王欲從民飲伍子胥曰昔白龍化爲魚豫且射中其目白龍不化豫且不射君今棄萬乘之尊而從於民臣恐有豫且之患】

烏集【按國防有烏集烏飛之文而此處則用烏集爲合荀悅漢紀成帝鴻嘉二年上好防行谷永言與小人晨夕相隨烏集醉飽吏民之家正指本事也】

觀太史公之創表也於帝王則敍其子孫於公侯則紀其年月列行縈紆以相屬編字戢孴而相排𨿽燕越萬里而於徑寸之內犬牙可接𨿽昭穆九代而於方尺【一作寸】之中雁行有敍使讀【一衍書字】者閱文便覩舉目可詳此其所以爲快也釋【此統言之也凡表皆然不黏史記獨人表爲無當耳】如班氏之古今人表者惟以品藻賢愚激揚善惡爲務爾旣非國家遞襲祿位相承而亦復界重行狹書細字比於他表殆非其類歟蓋人列古今本殊表限必恡而不去則宜以志名篇始自上上終於下下並當明爲標榜顯列科條以種類爲篇章持優劣爲次第仍毎於篇後云右【一脫右字】若干品凡若干人亦猶地理誌肈述京華末陳邊塞先列州郡後言戶口也釋【所言體狀大似鐘嶸書品設言攺爲此格差勝然亦假立之辭】

按古今人表之贅而爲酌以志名例以地理就格言格云爾非質言也如前者載言一篇及書志篇人形方言等論拈死句者胥失之○節首表體一段與表歷篇異議彼按已論之

自漢已降作者多門𨿽新書已行而舊錄仍在必挍其事【一有則字】可得而言案劉氏初興書惟陸賈而已子長述楚漢之事專據此書譬夫行不由徑【作路字用】出不由戶未之聞也然觀遷之所載往往與舊不同如酈生之初謁沛公髙祖之長歌鴻鵠非惟文句有別遂乃事理皆殊釋【已上言陸書本遷史所據然事語往往有不同者】又韓王名信都而輙去都畱信【去都畱信一作去都字】用使稱其名姓全與淮陰不別班氏一準太史曾無弛張【一作書無更張】靜言思之深所未了釋【謂前所云雲從陸從馬皆可至韓王信都更不應承譌去都字也然所言郤非】

按班之襲馬實多有太因仍者卽如後條所論司馬遷傳可見已至韓王信云云乃子元誤非孟堅誤也後注辯之

由徑由戶【列子說符稽度皆明而不道也譬之出不由門行不從徑也徑字作路字解】酈生初謁【按史記本傳初敍沛公略地陳畱郊及酈生先屬沛公騎士語次敍沛公召生入謁據牀跣足生長揖激沛公語次敍沛公罵生豎儒生責沛公倨見長者語次乃敍沛公輟洗攝衣延坐事至卷末朱建附傳之後復取陸賈所敍酈生入謁事並載之與前文迥別同事異詞卽於一卷中見之】歌鴻鵠【畱侯世家上欲易太子立戚夫人子趙王如意上有不能致者四人太子請以爲客從入朝上乃大驚四人爲壽已畢趨去上目送之召戚夫人指示四人者曰羽翼已成難動矣戚夫人泣上曰爲我楚舞吾爲楚歌歌曰鴻鵠髙飛一舉千里羽翮已就橫絕四海橫絕四海當可柰何𨿽有矰繳尙安所施容齋三筆陸賈書當時事多與史不合師古屢辯之楚漢春秋今不復見按本條辯語闕】韓王信【舊注歸雲集漢書功臣表畱侯張良以韓申都下韓師古注韓申都卽韓王信也楚漢春秋作信都古文信申通用劉攽云韓申都卽韓申徒也張良傳云以韓司徒下韓數城史記作申徒者司徒之聲轉也申都者又申徒之聲轉也良下韓時乃韓王成非韓王信師古注誤按師古一誤沿及史通然攽言亦欠了了詳史漢畱侯世家傳韓王信傳功臣侯表或作韓申徒防作韓司徒或作韓申都字𨿽轉實一官乃項梁授張良之官與兩韓王無干也諸人迷本而盲猜其失直鈞再韓王信當時直爲韓信賈誼云淮陰侯王楚韓信王韓文且疊見舉封舉名轉用之此切據也滕灌傳可推而槪已又按史記凡其人以官封著者卽以其所著名篇如蕭相國畱侯綘侯之屬皆是此在藏山之書原無不可班氏奉詔勒爲國史旣皆以名書而萬石君題獨畱口號亦失撿也至若郊祀之襲封禪司馬遷貨殖等傳之悉仍舊文更非體矣】

司馬遷之敍傳也始自初生及乎行歷事無巨細莫不備陳可謂審矣而竟不書其字者豈墨生所謂大忘【一有也字】者乎而班固仍其本傳了無損益此又韓子所以致守株之說也如固之爲遷傳也其初【一脫初字】宜云遷字子長馮翊陽夏人其序曰云云至於事終則言其自敍如此【此句傳後本有之因論銓敍全法故兼及之】著述之體不當如是耶【一本連下馬卿條】

此條與下二條可分爲三可合爲一

大忘【墨生前已有此語鬻子文王問於鬻子敢問人有大忘乎】

馬卿爲自敍傳具在其集中子長因錄斯篇卽爲列傳班氏仍舊曾無攺奪【一作作】尋【一無尋字】固於馬揚傳末皆云遷雄之自序如此至於相如篇下獨無此言蓋止憑太史之書未見文園之集故使言無畫一其例不純按合兩條其序曰其自敍如此觀之可得纂狀爲文之體廬陵碑版多用之○困學紀聞云史通云相如以自敍爲傳今攷之本傳未見其爲自敍意者相如集載本傳如賈誼新書末篇歟伯厚似未見此節而云然

馬卿自敍【更可取隋劉語參之見序傳篇注】

文園【相如本傳相如從上還過宜春宮奏賦以哀二丗行失其辭云云拜爲孝文園令】

漢書東方朔傳委【一作曲】煩碎不類諸篇且不述其亡歿歳時及子孫繼嗣正與司馬相如【一脫此四字】司馬遷揚雄傳相類尋其傳體必曼倩之自敍也但班氏脫略【脫略者謂脫去其自敍如此一句】故世莫之知

按東方傳之爲自敍更無考序傳篇亦未之及○北平本譏脫略亡歿等語以爲見小不考洞記者噫亦失考矣雜述篇云郭子橫之洞全搆虛詞用驚愚俗其言侃侃顧意其爲未見而小之邪史通凡王喬左慈輩皆斥其不經洞荒誕之尢者也紫海丹漿大雅不道夏侯孝若序東方像贊曰談者以先生神交造化靈爲星辰此又奇怪怳惚不可備論者也蓋昔人掃棄久矣

蘇子卿父建行事甚寡韋成父賢【舊誤作孟】徳業稍多漢書編蘇氏之傳則先以蘇建標名列韋相之篇【疑唐本漢書以成名篇】則不以韋賢【誤孟】冠首並其失也

按此條所論論篇題也蘇建子武韋賢子成並父子同傳而父之事簡子之事煩二事亦同如此則宜一例標題矣今乃蘇傳以建名篇韋傳則以成名篇傳同例異故爲此論○或笑之曰子未見漢書耶漢書明是韋賢傳子何據而言若是曰據史通是節也節之文曰蘇傳以建標名韋篇不以賢冠首故知題是成也古人詩集文集篇題一本作某一本作某者不可悉數史傳何獨無之唐代未行版本隨手寫錄流傳各異子元適見是本耳曰是則然矣其不曰父賢而曰父孟有說乎曰誤耳自孟至賢五丗故曰其先韋孟家子元非懵豈未見之此又後人塗竄之咎也

蘇建【按本傳蘇建杜陵人也防校尉從大將軍靑擊匈奴封平陵侯云云傳止八十三字故曰行事甚寡】

韋賢【按本傳韋賢字長孺魯國鄒人也賢爲人質朴少欲篤志於學兼通禮尙書防詩教授號稱鄒魯大儒徴爲博士給事中進授昭帝詩云云宣帝卽位賢以與謀議安宗廟賜關內侯食邑云云傳凡一百七十八字故曰徳業稍多至其述孟之文止是傳前原丗系之體附見字行不過二十字而已安得云稍多乎至所列二詩則又附中之附也孟字之誤無疑矣】

班固稱項羽賊【一作弒】義帝自取天亡又云於公髙門以待封嚴母掃地以待防如固斯言則深信夫天怨神怒福善禍者矣至於其賦幽通也復以天命久定非人理【一少理字】所移故善惡無徴報施多爽斯則同理異說前後自相矛盾者焉

按此與孝成帝一條相似然贊是史論賦祗言懷固非一槪

於公髙門【於定國傳定國字防倩諡安侯父於公其閭門壞父老方共治之於公謂曰少髙大門閭令容駟馬髙蓋車我治獄多陰徳子孫必有興者至定國爲丞相子永爲禦史大夫封侯傳世云】嚴母掃地【酷吏嚴延年傳初延年母従東海來欲從延年臘到雒陽適見報囚母大驚便止都亭不肯入府延年出至都亭謁母母閉閤良久乃見之因數責延年我不意當老見壯子被刑戮也去女東歸埽除墓地耳歳余果敗東海莫不賢知其母按荀紀於嚴二句本時人語】

賦幽通【漢書敍傳固弱冠而孤作幽通賦以致命遂志注陳吉凶性命遂明已之志】

或問張輔著班馬優劣論云遷敍三千年事五十萬言固敍二百年事八十萬言是固不如遷也斯言爲是乎答曰不然也案太史公書上起黃帝下盡宗周年代𨿽存事迹殊略至於戰國已下始有可觀然遷𨿽敍三千年事其間詳備者惟漢興七十餘載而已其省也則如彼其煩也則如此求諸折中未見其宜班氏漢書全取史記仍去其日者倉公等傳以爲其事煩蕪不足編次故也若使馬遷【舊作遷固後人因易地句竄易耳反使上下不相顧】易地而處撰成漢書將恐多言費辭有逾班氏【恐當作史】安得以此而定其優劣邪

按此卽內篇煩省之說而其下語則煩省篇較平允以此見雜說諸條非一時所作亦非作正書了才作雜說隨觸隨書或先或後故異時所見有合有離觀者平心循理而進退之則得矣○此條合馬班言之故附分論史漢之後

張輔【字丗偉見鑑識煩省二篇】

漢書斷章事終新室如叔皮存歿時入中興而輙引與前書共編者蓋序傳之恆【或作常】例者耳釋【言在班氏書述之則是】荀恱旣刪略班史勒成漢紀而彪論王命列在末篇釋【在荀氏紀越收之則非】夫以規諷隗囂翼戴光武忽以東都之事擢居西漢之中必如是則賔戱幽通亦宜同載者矣按兩漢之交凡所論著爲新莽作者前紀收之可也爲隗囂作卽與先漢不相及矣若敍傳家追稱厥考則𨿽事闗來代而鉅制必登論譔先美禮所尙也此種鉤畫明晢諦當珥筆者其知所取衷防○此乃糾荀恱漢紀也觀已上二條知前所標漢諸史三字渾成該舉委是原文至其下所記條數決非初數耳彪論列末篇【荀悅漢紀第三十卷

之末云王莽旣敗天下云擾隗囂據隴擁眾收集英雄班彪在焉彪卽成帝媫妤之弟之稚子也囂問彪曰往者周亡天下分裂縱橫之事復起於今日乎將乘運疊興在一人也願先生論之論曰云云囂曰愚人習識劉氏而謂漢家重興防矣彪感其論又閔禍患之不息乃著王命論以救時難】

賔戱幽通【按漢書敍傳敍父彪載王命論固自敍載答賔戱幽通賦二篇此二篇荀紀不收故借結之】

史通通釋卷十六﹤史部﹐史評類﹐史通通釋﹥

欽定四庫全書

史通通釋卷十七

無錫浦起龍撰外篇

雜說中【第七○十六條】

諸晉史【六條○舊作七條非】

東晉之史作者多門何氏中興實居其最而爲晉學者曾未之知倘湮滅不行良可惜也王檀著書【一作者】是晉史之尢劣者方諸前代其陸賈褚先生之比歟道鸞不揆淺才好出奇語所謂欲益反損求妍更媸者矣按正史篇云貞觀中詔以晉史十八家未能盡善更加纂錄爲百三十二卷自是言晉史者棄其舊本焉吁自唐初一棄遂絕於今洵不能無湮滅可惜之嘆後何從覩其優劣耶評者謂玉海言法盛書竊之郗紹譏子元未考夫何果竊而書果善固無傷於居最一語也不亦所砭非所病耶況其事本見南史不待玉海【南史徐廣傳曰郗紹作晉中興書以示法盛法盛曰卿名位貴達不復俟此延譽我寒士無聞宜以爲惠紹不與書在齋內後法盛詣紹紹不在直入竊之紹無兼本世遂行何書】輇才喜賣弄偏納敗缺也

臧氏晉書稱苻堅之竊號也𨿽疆宇狹於石虎至於人物則過之案後石之時【原注田融趙史謂勒爲前石虎爲後石也】張據涼李專巴蜀自遼而左人【一作氏】屬慕容涉漢【舊皆譌作沙漠】而【一譌作西】南地歸司馬逮於苻氏則兼而有之禹貢九州實得其八而言地劣於趙是何言歟夫識事未精而輕爲著述此其不以量也張勔【隋志作】抄撮晉史不求異同而備掲【一譌作被褐】此言不從沙汰罪又甚矣

按臧史謂苻堅狹於後石其言實疏而劉之所鄙尢在張勔也○晚明版行諸書傳刻鹵莽讀者觸處膠牙止如此條曰自遼而左氏屬慕容氏字當由民字之譌唐諱民爲人亦有信手忘諱者因民作氏豈復成語又曰沙漠西南地歸司馬自晉之東懸隔朔野逾二千里沙漠二字適從何來細推所自步脫止而成沙漢緣沙而轉漠離而益逺遂失其宗人茍稍涉史書冝皆刺眼自來評者於此類曾莫之省方且撏撦冷僻逞詭臆而衒多知不疑其所當疑而彊辯其所不必辯載籍極博文章無口書之受誣獨史通防涼蜀遼漢苻氏兼之【叢書前涼錄張天錫十三年苻堅遣苟萇來伐天錫拒戰赤岸爲秦所敗靣縛降秦涼亡又前秦錄甘露十二年涼州平以梁熈持節鎭姑臧按此苻氏之兼涼也而後石時則張重華據之又蜀錄李特起兵至勢降晉晉書載記苻堅以王猛爲中書令風化大行仇池氐楊世以地降於堅是歳有赤星見於西南於占明年當平蜀堅命秦梁宻嚴兵備晉梁州刺史楊亮退守磬險堅遣王統朱彤冦蜀毛當徐成率步騎入自劍閣楊安進據梓潼當遂陷益州於是卭筰夜郎等皆歸之堅以安爲益州牧鎭成都按此苻氏之兼巴蜀也而石氏則未能有蜀叢書前燕錄慕容廆世居遼左廆子皝遷都龍城號新宮曰和龍皝子雋取鄴自薊遷鄴雋子暐十一年秦來伐防鄴城徙暐並諸鮮卑四萬戶於長安又前秦錄堅入鄴宮閱其圖籍凡郡百五十七縣千五百七十九以王猛爲冀州牧鎭鄴按此苻氏之兼遼左也而石虎時慕容方興虎嘗兵挫遼西棄甲而遁晉載記堅遣其尙書令丕率慕容暐等冦襄陽楊安將樊鄧之眾爲前鋒石越出魯陽闗慕容垂姚萇出南鄕苟池王顯從武當繼進大防漢陽師次沔北遣池越當屯江陵太元四年苻丕陷襄陽堅以其中壘梁成都督荊州諸軍事領防南蠻校尉配兵一萬鎭襄陽按此苻氏之兼漢南也而石氏𨿽累寇襄陽卒未得志】

張勔【隋經籍志晉書鈔三十卷梁豫章內史張撰按史通作勔或當時二字通寫也】

夫學未該博鑑非詳正凡所修撰多聚異聞【一作門】其爲踳駮難以覺悟案應劭風俗通載楚有葉君祠卽葉公諸梁廟也而俗云孝明帝時有河東王喬爲葉令嘗飛鳬入朝及幹寶搜神記乃隱應氏所通【一譌作遺】而收【舊有其字】流俗怪說釋【此原飛鳬事所始然怪則怪矣節意則謂載在搜神書非正史猶之可也】又劉敬叔異苑稱晉武庫失火漢髙祖斬蛇劍穿屋而飛其言不經致【誤故】梁武帝令殷蕓編諸小說及蕭方等撰三十國史乃刋爲正言釋【此原劍飛事所始然節意謂小說不經猶可撰爲正言則非然三十國史猶非正體國史也○已下掲出正史立說】旣而宋求漢事旁取令升之書【原注謂範曄後漢書】唐徴晉語近憑方等之錄【原注謂皇家撰晉書】編簡一定膠漆不移釋【節意所嚴在此正史】故令俗之學者說鳬履登朝則云舊書舊記釋【不復言搜神記更何問風俗通矣】談蛇劍穿屋必曰晉典明文釋【不復言三十國春秋更何問異苑矣】遮【一誤作逓一作摭】彼虛詞成玆實錄語曰三人成市虎斯言其得之者【一無者字】乎釋【小說之遷流延及正史如此故作史貴識也】

按誌怪奚必去諧撰史自宜識大語有軒輊意有隄防非災非祥靡勸靡戒必嚴諸此而後史之爲體尊而其爲用鉅間嘗取後史驗之遇此等事多放活句子元教之歟○搜神異苑收之雜述之篇存小說也史而掇取則猥江璧門樞襃以可稱之語徴異兆也事無闗系則譏不合全書參互不知出語持平○可作事始書觀可作注書家法

殷蕓小說【梁書本傳殷蕓字灌蔬不妄交逰博洽羣書隋經籍志小說十卷梁武帝司徒左長史殷蕓撰陳氏書錄邯鄲書目云或題劉餗撰非也此書首題秦漢魏晉宋諸帝注云殷蕓撰非劉餗明矣故其敍事止宋初蓋於諸史傳記中抄集或稱商蕓者宣祖廟未祧時避諱也按劉餗卽知防子也徴之此條或題之非更不待辭矣】

蕭方等【困學紀聞蕭方等爲三十國春秋以晉爲主附列劉淵以下二十九國通鑑晉元興三年引方等論綱目但云蕭方誤削等字按梁書忠壯丗子方等字實相世祖長子也貞惠世子方諸字智相世祖第二子也湣懷太子方矩字徳規丗祖第四子也方乃晜弟二名之共字也丗祖謂元帝唐宋藝文志亦誤削等字又按隋經籍志作蕭萬等則又譌方爲萬再誤萬爲萬考覈之學良未易言】市虎【韓非內儲說龎恭謂魏王曰今一人言市有虎王不信二人言王不信三人言王信之夫市之無虎也明矣然三人言而成市虎願王察之】

馬遷持論稱堯世【一誤作舜】無許由應劭著錄云漢代無王喬其言讜矣至士安撰髙士傳具說箕山之迹令升作搜神深信葉縣之靈此並向聲背實捨眞從僞知而故爲罪之甚者【北平本此處截條非本條蓋論晉書前特引端之詞非泛論雜家也】近者【一無者字】宋臨川王義慶著世說新語上敍兩漢三國及晉中朝江左事劉峻注釋摘其瑕疵僞迹昭然理難文飾而皇家撰晉史多取此書遂采康王之妄言違孝標之正說以此書事奚其厚顏

按與上條同指○許由之事史公亦非遽以爲無特設爲疑詞借其人挑起夷齊之見稱耳愚又疑荘列寓言人名有無顧勿深考若家語所稱少正卯謂其言行僞僻七日受誅然究無亂政實事更未聞請命行刑曾聖人而爲是急切專輙之舉乎亦鄙心之所不安也【左傳國語皆無其人】再詳此條蓋由新晉書采用世說而發義之書孝標之摘正如松之之於陳志何去何從亦未可執愚意史氏之文有傳聞異說者主其所共宗無廢其所別見疑以傳疑乃成信史明惠帝實焚而世傳行遁今史以史宬爲徴信仍以遜國爲傳疑可以質鬼神俟百世矣

漢呂后以婦人稱制事同王者班氏次其年月𨿽與【一譌以】諸帝同編而記其事迹實與后妃齊貫皇家諸學士撰晉書首發凡例【原注序例一卷晉書之首故云首發凡例】而云班漢皇后除王呂之外不爲作傳並編敍行事寄出外戚篇【按凡例語止此此下疑有闕文】所不載者惟元後【字政君】耳【按今漢書外戚傳後別列元後傳此云不載殊費解若云元後事不載外戚篇則正與呂氏同例矣又與下句抵牾】安得輙引呂氏以爲例乎蓋由讀書不精識事多闕徒以本紀標目以編髙後之年遂疑外戚裁篇輙敍娥姁【呂后字】之事【此四句文義亦不可曉】其爲率略不亦甚邪

按此條之駮晉史駮凡例也但文內似多脫譌存而不論

楊王孫布囊盛屍【一作屍】裸身而葬伊籍對吳以一拜一起未足爲勞求兩賢立身各有此一事而已而漢書蜀志爲其立傳前哲致譏【一作議】言之詳矣然楊能反經合義【𨿽其事反禮之經而其言合達人之義】足矯奢之伊以敏辭辧對可免使乎之辱列諸篇第猶有可取釋【此上是引端】近者皇家撰晉書著劉伶畢卓傳其敍事也直載其嗜酒沈湎悖禮亂徳若斯而已爲傳如此復何所取者哉【原注舊晉史本無劉畢傳皇家新撰以補前史所闕○一本失此注】釋【所糾在此警蕩也】

按合前所論搜神異苑世說及此條劉畢傳觀之刋除誕放約勒編摩皆華士所畏惡者故史通往往召謗○論者認得劉公是尊嚴國史便自意平談苑說鈴之流原非其所禁絕也

楊王孫【本傳學黃老之術欲臝曰死者終生之化而物之歸者也歸者得至化者得變是物各反其眞也反眞亡形亡聲廼合道情夫飾外防華眾厚葬防鬲眞使歸者不得至化者不得變是使物各失其所也】

伊籍【本傳籍字機伯隨先主入益州遣使於吳孫權欲逆折以辭籍適入拜權曰勞事無道之君乎籍卽對曰一拜一起未足爲勞籍之機防類皆如此權甚異之】

劉伶【本傳伶字伯倫放情肆志與阮籍嵇康欣然神解攜手入林常乘鹿車攜一壺酒使人荷挿隨之曰死便埋我嘗求酒於其妻妻捐酒泣諫伶曰吾不能自禁當祝鬼神自誓耳可便具酒肉妻從之伶祝曰天生劉伶以酒爲名一飲一斛五斗觧酲婦兒之言切不可聼仍飲酒禦肉塊然復醉】畢卓【本傳卓字茂丗爲吏部郎嘗飲酒廢軄比舎郎釀熟卓因醉夜至其甕間盜飲之爲掌酒者所縛明旦視之乃畢吏部也余文已見書事篇】

宋略【一條】

裴防原【子野】刪略宋史定爲二十篇芟煩【一作繁】撮要實有其力釋【首提略字其意以爲略則煩文宜省】而所錄文章頗傷蕪穢如文帝除徐【一作師非】傅官詔顏延年元後哀冊文顏峻【史作竣】討二凶檄孝武擬李夫人賦裴松之上注【俗本注字作三字非】國志表孔希先罪許曜【史作耀】詞凡此諸文是尢不宜載者釋【掲六項作論案】何則羨亮威權震主負芒猜忌將欲取之必先與之旣而罪名具列刑書是正則先所降詔本非實錄而乃先後雙載坐令矛盾兩傷【論斷一】夫國之不造史有哀冊【或作防】自晉宋已還多載於起居注詞皆虛飾義不足觀必以略言之故宜去也【論斷二】昔漢王數項袁公檄曹若不具錄其文難以暴揚其過至於二凶爲惡不言可知無俟檄數【一作書】始明罪狀必刋諸國史豈益【一作冝非】異同【論斷三】孝武作賦悼亡鐘心內寵情在兒女語非軍國【論斷四】松之所論者其事甚末【一作下】兼復文理非工【論斷五】熈先搆逆懷姧矯言欺眾且所爲槁艸【一作艸槁】本未宣行【論斷六】釋【分論至此畢】斯並同在編次不加銓【一作詮】擇豈非蕪濫者邪釋【似此不得以略名矣】向若除此數文別無他說則宋年美事遺略蓋寡何乃應取而不取宜除而不除乎但近代國史通多此累有同自鄶無足致譏若裴氏者【一有是字】眾作之中所可與言史者故偏舉其事以申掎摭云按此條須理防略字正名國史何妨詳載子野書旣以略名而具列蕪篇則名實不相副矣與載言載文兩篇意皆各出○子元歷詆三國裴注爲其知博而不知約也裴注徴書甚富而擇言不精富則騖博者尙之如疏寮稱劉孝標注世說引晉氏一朝記載凡一百六十六家皆出正史外亦是此意不精則識大者病之如朱子論李延壽南北史除司馬公通鑑所取其餘只是一部好看的小說亦是此意

除徐傅官詔【徐羨之傳字宗文髙祖踐阼進號將軍加散騎常侍封南昌縣公少帝失徳羨之等廢之遷於吳郡遂加害太祖卽位進司徒攺封南平郡公傅亮傳字季友宋國初建從還壽陽髙祖有受禪意亮悟防曰臣暫宜還都至都卽徴髙祖入輔至於受命進尙書僕射中書令少帝廢亮至江陵迎太祖旣至太祖問少帝薨廢本末悲號嗚咽亮於是布腹心於到彥之等深自結納太祖登阼加左光祿大夫儀同三司進爵始興郡公按太祖卽文帝也其二人除官詔沈書不載元嘉三年二人皆受誅】元後哀冊【后妃傳文帝袁皇后諱齊嬀左光祿大夫敬公湛之庶女也生子劭上待後恩禮甚篤後潘淑妃愛傾後宮因稱疾不復見上元嘉十七年疾篤上執手流涕因引被覆面崩上甚悼痛詔前永嘉太守顏延之爲哀策文甚麗云云按延之字延年】

討二凶檄【二凶本傳元凶劭文帝長子也有女巫嚴道育自言通靈劭姊東陽公主白上托言善召入劭興始興王濬敬事之號曰天師遂爲巫蠱上後知驚惋須檢覈廢劭賜濬死以語濬母潘淑妃妃以告濬濬報劭劭詐上詔入宮行弒世祖及南譙王義宣隨王誕舉義兵檄京邑云云又顏竣傳父光祿大夫延之竣爲世祖撫軍主簿世祖鎭潯陽遷記室參軍世祖入討任總內外並造檄書南史延之爲劭光祿大夫劭以檄文示延之曰此筆誰造延之曰竣之筆也劭曰何乃至爾曰竣尙不頋老臣何能爲陛下】擬李夫人賦【孝武十四王傳始平王子鸞母殷淑儀寵子鸞愛冠諸子丁母憂追進淑儀爲貴妃班亞皇后諡曰宣痛愛不已擬漢李夫人賦曰朕以亡事棄日閱覽前王詞苑見李夫人賦淒其有懷因感而防焉云云】

注國志表【見補注篇】

罪許曜詞【事附範曄傳孔熈先有縱橫才志父黙之下廷尉彭城王義康保持之得免義康被黜熈先宻懷報效素善天文云太祖必以非道晏駕江州應出天子以爲義康當之有法靜尼出入義康家熈先善胗胍法靜尼妺夫許耀領隊在臺宿衛殿省嘗病熈先爲合湯一劑耀疾卽損因成周旋熈先以耀膽幹因告逆謀耀許爲內應熈先使曄作義康書與徐湛之宣示同黨湛之封上凡所連及並伏誅按罪許詞沈書亦不載又按裴略不可得見而以全史較之所收浮文反簡於裴故史通云爾】

後魏書【二條】

宋書載佛貍之入冦也其間勝負蓋皆實錄焉魏史所書【原注謂魏收所撰者】則全出沈本釋【所書用師宋實不競則收書仍之】如事有可恥者則加減隨意依違飾【一作罕非】言至如劉氏獻女請和太武以師【此二字一攺作求字非】婚不許此言尢可怪也釋【掲出魏書飾言】何者江左皇族水鄕庶姓若司馬劉蕭韓王或出於亡命或起自俘囚一詣桑幹皆成禁臠此皆魏史自述非他國所傳釋【南士北奔多爲北婿據此以折拒婚之飾誇也】然則北之重南其禮如此安有黃旗之主親屈己以求婚而白登之陣反懷【一作乃致】疑而不納其言河漢不亦甚哉釋【駮拒婚止此】觀休文宋典誠曰不工必比伯起魏書更爲良史而收毎云我視沈約正如【或有一字】奴耳【原注出闗東風俗傳○一本失此注】此可謂飾嫫姆而誇西施持魚目而笑明月者也釋【統以收書劣於沈書作束筆】

按劉氏凡涉魏書只是一味斥誇

佛貍入冦【宋書索虜傳魏元明帝子燾字佛貍自率大眾渡河曰自頃歳成民阜當東巡吳防以盡防豫臨滄海探禹穴陟姑蘇之臺搜長洲之苑燾自彭城南出盱眙至步伐蒹葦造箄筏聲欲渡江遣使餉太祖駱駝名馬求和請婚上遣奉朝請田奇餉以珍味燾以手指天而以孫兒示奇曰至此非惟爲功名實是貪結姻援若能酬酢自今不復相犯秋毫又求嫁女於世祖魏書島夷劉氏傳車駕登步伐葦結筏示欲渡江義隆大懼欲走建業士女咸荷擔而立義隆遣黃延年朝於行宮獻百牢並請和求進女於皇孫世祖以師婚非禮許和而不許婚按宋云燾卽魏世祖太武帝也魏云義隆卽宋太祖文帝也】

司馬劉蕭韓王【魏書司馬楚之晉宣帝弟馗之八丗孫劉裕誅夷司馬戚屬亡於汝潁之間奚斤略地河南楚之請降後尙諸王女河內公主生子金龍又劉昶義隆第九子也子業立婚狂肆暴委母妻攜妾作丈夫服間行來降尙武邑公主歳余主婚更尙建興長公主又蕭寶夤蕭鸞第六子寶卷母弟也蕭衍克建業殺其兄弟其家穿墻夜出寶夤具小船著烏巾潛赴江畔躡屩徒步腳無全皮至壽春戍主推檢知實至京師世宗禮之尋尙南陽長公主賜帛一千匹並給禮具又韓延之司馬徳宗平西府錄事參軍太常二年與司馬文思來入國延之前妻羅氏生子措隨入國又以淮南王女妻之生道生又王慧龍司馬徳宗僕射愉之孫散騎緝之子也劉裕微時愉不爲禮及得志愉家見誅慧龍爲沙門僧彬所匿太常二年歸國崔浩弟恬以女妻之浩旣見曰信王家兒也王氏世齇鼻江東謂之齇王慧龍鼻大眞貴種矣按慧龍非婚於魏宗借用】

桑幹【宋書索虜傳索頭托防開字涉珪王有中州自稱曰魏號年天賜治代郡桑幹縣之平城】禁臠【晉謝安傳安孫混字淑源少有美譽孝武帝求爲晉陵公主婿未防帝崩袁崧欲以女妻之王珣曰卿莫近禁臠初元帝始鎭建業公私窘罄毎得一防以爲珍膳項上一臠尢美輒以薦帝呼爲禁臠故珣因以爲戱混竟尙主】

黃旗【吳志權傳注曰吳書曰先哲祕論紫蓋黃旗運在東南按語本江表傳又魏書李平傳平子諧爲聘使至石頭梁主客郎範胥當接胥曰金陵王气兆於先代黃旗紫蓋本出東南】

白登【漢匈奴傳冒頓圍髙帝於白登注白登在平城東南按平城地在桑幹卽元魏所都也】

近者沈約晉書喜造奇說稱元帝牛金之子以應牛繼馬后之徴鄴中學者王劭宋孝王言之詳矣而魏收深嫉南國幸書其短著司馬叡傳遂具錄休文所言釋【此上糾魏收】又崔浩諂事狄君曲爲邪說稱拓防之祖本李陵之冑當時眾議抵【一作相誤】斥事遂不行或有竊其書以渡江者沈約撰宋書索虜傳仍傳伯淵所述釋【此上糾沈約】凡此諸妄其流甚多儻無迹可尋則眞僞難辧者矣按此段𨿽系在說魏之條其實魏沈並舉劉氏深斥史家淆訛傅防之習愚甚韙之○此與上條之說前者因習言語敍事曲筆諸篇累累言之矣此復贅言之故知雜說諸條多半是前書底本非後來繼作也觀開章第一篇

便云自古編述文籍外篇言之備矣可驗外篇非定在內篇後也

牛繼馬后【魏書僣晉司馬叡字景文晉將牛金子也初瑯邪王覲妃譙國夏侯氏字銅環與金姦通生叡因冒姓司馬按王宋辯語無可考舊唐書元行衝傳魏明帝時河西栁谷瑞石有牛繼馬后之象魏收以晉元帝是牛氏子冒姓司馬以應石文行衝推尋事迹以昭成帝名犍繼晉受命考校謠防著論以明之按行衝故拓防之後自張祖統其言亦未必得實但夏侯醜語牛後讕言通鑑綱目皆屏不錄是知大雅正人操觚篹著固無取乎黯黕罔據之談也】

拓防之祖【宋書索頭虜姓托防氏其先漢將李陵後也陵降匈奴有數百千種各立名號索頭亦其一也又見序傳篇】

北齊諸史【三條諸一作書誤不專論百藥書故曰諸史】

王劭國史至於論戰爭述紛擾賈其餘勇彌見所長至如敍文宣逼孝靖以受魏禪二王【當作常山】殺楊燕以廢幹明𨿽左氏載季氏逐昭公秦伯納重耳欒盈起於曲沃楚靈敗於幹谿殆可連類也又敍髙祖破宇文於邙【一譌印一譌卭史作芒】山周武自晉陽而平鄴𨿽左氏書城濮之役鄢陵之戰齊敗於鞍【傳作鞌】吳師入郢亦不是過也按知防稱君懋書不一而足恨不得見矣此所論載四事非止述事乃論文也事最鉅而文亦最詳練今觀二李令狐所撰次大率皆借爲藍本故引注冝稍盡其曲折不得與他處節見事略者同例

文宣逼魏禪【北史帝從容沈雅有孝文風渤海王髙澄以崔季舒爲中書黃門侍郎令監察動靜澄與季舒書曰癡人復何似癡勢小差未及將禪位於文宣襄城王昶等入奏事昭陽殿昶曰五行逓運有始有終願陛下則堯禪舜帝便斂容答曰此事推挹已久謹當遜避帝下禦座步就東廊口詠範蔚宗後漢書贊云獻生不辰身播國屯終我四百永作虞賔所司奏請發帝曰古人念遺簮敝履與六宮別可嬪趙國李氏誦陳思王詩云王其愛玉體俱享黃髮期皇后已下皆哭及出雲龍門王公百寮衣冠拜辭帝曰今日不減常道鄕公漢獻帝眾皆悲愴】

常山廢幹明【北史文宣天保十年紀云初帝攺年天保有識者曰天保爲一大人只十其不過十乎又曾問太山道士得防年爲天子曰得三十年後帝謂李后曰十年十月十日得非三十也人生有死但憐正道幼人將奪之耳廢帝幹明元年紀云正月常山王演矯詔誅尙書令楊愔尙書右僕射燕子獻等八月以太皇太后令廢帝爲濟南王以常山王演入纂大統初文宣命邢卲制帝名殷字正道從而尢之殷家弟及正字一止吾身後兒不得也因謂昭帝曰奪時但奪愼勿殺也孝昭紀云帝與濟南約不相害及鄴乃宻殺之後有見文宣從楊燕等西行言復讐帝在晉陽亦見焉乃講武以厭之有兔驚馬帝墜而絕肋太后問濟南曰殺去邪死其宜矣】

季逐昭公【昭二十五事見上卷】

秦納重耳【僖二十四秦穆公納之】

欒盈起【襄二十三欒盈夜見胥午而告之午伏之而觴曲沃人樂作午言曰今也得欒孺子何如對曰得主而爲之死猶不死也皆嘆有泣者爵行又言皆曰得主何貳之有盈出徧拜之欒盈率以入綘】幹谿【昭十二雨雪楚子皮冠秦復陶翠被豹舄執鞭以出右尹子革夕誦祈招之詩王不自克以及於難】

髙祖破邙山【北史武定元年二月北豫州刺史髙愼據武牢西叛三月周文率眾援髙愼神武大敗之於芒山明日復戰西師盡鋭來攻神武失馬赫連陽順下馬授神武蒼頭馮文洛扶上俱走從步騎六七人追騎至親信都尉興慶曰王怯矣興慶腰百箭足殺百人神武曰事濟以爾爲懷州若死用爾子興慶曰兒小願用兄許之興慶鬭矢盡而死西魏賀防勝以十三騎逐神武劉洪徽射中其二勝槊將中神武段孝先橫射勝馬殪遂免豫洛二州平神武使劉丰狥地至恆農而還按芒山卽北邙也張載七哀作北邙】

周武平鄴【北史周武帝建徳五年冬十一月帝發京師十二月次晉州置陣東西二十餘里乘常禦馬從數人巡陣所至輙呼主帥姓名慰勉之將戰所司請換馬帝曰朕乘良馬何之齊人塡塹南引帝勒諸軍擊之齊主與數十騎走並州帝率諸軍追齊主諸將請還師帝曰卿等若疑朕將獨往麾軍直進次並州齊主走鄴六年春正月傳位於其太子恆攺年承光帝至鄴率諸軍奮擊遂平齊齊主走靑州遣大將軍尉遲勤追之二月以齊主至帝降自阼階見以賔主禮按劭本齊人此事敍齊後主當更有致語被削必多】

城濮鄢陵【城濮之戰在僖二十八鄢陵之戰在成十七春秋晉楚三大戰之二也】敗於鞌【成二晉卻克師陳於鞌齊師敗績逐之三周華不注】

吳入郢【事在定四略見上卷按條內援左爲況先後凡八事皆大篇也事熟故但舉年從略】

或問曰王劭齊志多記當時鄙言爲是乎爲非乎對曰古往今來名目各異區分壤隔稱謂不同所以晉楚方言齊魯俗語六經諸子載之多矣釋【首原古俗方言經籍並載】自漢已降風俗屢遷求諸史籍差覩其事或君臣之目施諸朋友或尊官之稱屬諸君父曲相崇敬標以處士王孫輕加侮辱號以僕夫【恐作役夫爲允】舎長亦有荊楚訓多爲夥廬江目橋爲圯南呼北人曰傖西謂東胡曰虜渠們底个江左彼此之辭乃若君卿中朝汝我【當作爾汝】之義斯並因地而變隨時而革布在方冊無假推尋足以知甿俗之有殊驗土風之不類釋【次言近古史籍亦載俗稱】然自二京失守四夷稱制夷夏相雜音句尢媸而彥鸞伯起務存隱諱【舊注謂長爲藏蓋爲姚萇諱按偏舉諱名與本義無渉非原注也】重規徳棻志在文飾遂使中國數百年內其俗無得而言釋【自晉失中原國音疊變而史氏鄙而諱之失其眞矣】蓋語曰知古而不知今謂之陸沈又曰一物不知君子所恥是則時無逺近事無巨細必籍【通借】多聞以成博識釋【數語呼起劭志自居細言有分寸】如今之【一無之字】所謂者若中州名漢關右稱羌易臣以奴呼母云姊主上有大家之號師人致兒郎之說【六句皆言現在俗傳口語】凡如此例其流甚多必尋其本源莫詳所出閱諸齊志【王劭作】則了然可知由斯而言劭之所錄其爲益【一作益彌】多矣足以開後進之防蔽廣來者之耳目微君懋吾防面墻於近事矣而子柰何妄加譏誚者哉釋【惟王劭能存質語特深許之】

按知防論史黜飾崇眞偏於裏音不惜紙費可云有質癖矣

處士王孫【後漢禰衡傳衡爲江夏太守黃祖作書記各得體冝祖持其手曰處士正得祖意楚辭招隱士王孫遊子不歸春艸生子淒淒漢韓信傳吾哀王孫而進食豈望報乎注蘇林曰王孫如言公子也】

僕夫舎長【左襄四虞人之箴曰獸臣司原敢告僕夫文元楚世子商臣享江芉而勿敬江芉怒曰呼役夫史記扁鵲傳扁鵲姓秦氏名越人少時爲人舎長注守客館之司故云舎長也】多爲夥【史記陳渉世家渉旣王故人入見曰夥頤渉之爲王沈沈者楚人謂多爲夥故天下傳之】橋爲圯【史記畱侯世家良甞間從容步防下邳圯上注徐廣曰圯橋也東楚謂之圯音怡】南呼北傖【晉書周玘傳殺我者諸傖子宋書索虜傳傖人謂換易爲博世說雅量禇公乘估客船投錢唐亭住時縣令當送客出亭吏驅公移牛屋下令問牛屋下是何物人吏云昨一傖父來寄亭中有尊貴客權移之按所指皆北人也】

西謂東虜【史記髙祖紀項羽伏弩射中漢王傷胸乃捫足曰虜中吾指又婁敬傳敬諫伐匃奴上罵曰齊虜以口舌得官後漢書光武擊尢來大槍反爲所敗笑曰防爲虜嗤北史僭燕傳關中謠曰太歲南行當復虜西人呼徒河爲白虜按所指皆東人也】

渠們底个【郭注漢書云渠有其子乎集韻們莫奔切今塡詞家言俺們我們郭注隋唐嘉話崔湜爲中書令張嘉貞爲舎人湜輕之常呼爲張底楊子法言个枚也儀禮三个注今俗名枚曰个左昭三二惠競爽又弱一个焉南史王鎭之傳若遣一个有以相存按渠們底个並可兩字連說渠們猶言他們底个猶言那个】

乃若君卿【祭統衛孔悝之鼎銘曰若纂乃考服鄭注若乃猶汝也按乃亦作廼張良傳豎儒防敗廼公事唐韻古音古人讀若爲汝史記云吾翁卽若翁漢書云吾翁卽汝翁可據也東坡墨君堂記凡人相與稱謂貴之則公賢之則君韻防敵體相卿隋唐以來下已則稱卿愚按隋前已然晉庾峻傳峻子敳王衍不與敳交敳卿之不置衍曰君不得爲爾敳曰卿自君我我自卿卿】

中州名漢【北齊帝後傳受漢老嫗斟酌崔季舒傳漢兒文官連名總署按古來威慴邊朔惟漢最久遂襲以爲華稱】

關中稱羌【師曠禽經張華杜宇注曰鼈靈鑿巫山蜀人住江南羌住江北號曰西州北史儒林傳李業興師事徐遵明鮮於靈馥曰李塵久逐羌博士何所得也又北史周尉遲迥襲洛陽齊將段韶曰西羌闚逼膏肓之病按二傳言羌正指關右言】

臣奴【易臣爲奴南北朝史如北齊恩幸傳云帝家諸奴叨竊貴幸北史藝術傳云齊文襄曰我家羣奴猶極貴皆指近習僕役言非正謂朝臣也因閱宋書魯爽傳魏主燾南寇爽與弟秀從渡河謀歸南請曰奴與南有讐云云下自釋云羣下於其主稱奴猶稱臣也按此爲的據】

母姊【姊本作姉北齊書文宣皇后李氏武成踐阼逼淫有娠太原王至閤不得見慍曰兒豈不知耶姉姉腹大故不見康熈字典北齊太子稱生母曰姉姉】

主上大家【蔡邕獨斷天子親近侍從稱爲大家北齊神武紀何故觸大家又恩幸傳大家正作樂又大家去大家去】

師人兒郎【爾雅釋言師人也郭注謂人眾左傳師人多寒舊唐書封常淸傳髙仙芝呼謂所召募兵曰我於京中召兒郎輩得少許物裝束未能足按書傳所見上梁文每發號必喚兒郎偉】

皇家修五代史【梁陳北齊後周隋】館中墜槁仍存皆因彼舊事定爲新史觀其朱墨所圗【通塗】鉛黃所拂猶有可識者或以實爲虛以非爲是釋【節首統舉以下專糾百藥北齊】其北齊國史皆稱諸帝廟號及李氏撰齊書其廟號有犯時諱者【原注謂有世字犯太宗文皇帝諱也】卽稱諡焉至如變世宗【誤作祖】爲文襄攺世祖【誤作宗】爲武成茍除玆世字而不悟襄成有別【句意未足恐有脫字】諸如此謬不可勝紀釋【因避諱而失者一】又【舊誤故】其列傳之敍事也或以武定臣佐降在成朝或以河淸事迹擢居襄代故時日不接而隔越相偶使讀者瞀亂而不測驚駭而多疑釋【紊時代而失者又一】嗟乎因斯而言則自古著書未能精讜書成絕筆而遽捐舊章遂令玉石同燼【一作盡】眞僞難尋者不其痛哉釋【末復總慨】

按此條糾百藥書所言攺廟稱諡似非大病紊時則不可然亦約舉以見失眞之槪也至首尾言墜槁塗拂舊章捐燼尢增浩嘆矣本來面目屈受攺移推其用心不殊於惡害已而去其籍者防愼君子戒之哉○愚綜礉此書有行本互異者必注一作某有更定譌謬者必注舊作某蓋深懼塗拂捐燼之爲戾也世宗世祖【北齊書髙澄神武長子天保初追尊文襄皇帝廟號世宗髙湛神武第九子謚武成皇帝廟號世祖】

武定河淸【魏書孝武旣入關齊神武迎淸河王亶世子立之是爲東魏孝靖帝天平四年攺元武定北齊書武成帝湛攺元河淸】

周書【一條】

今俗所行周史是令狐徳棻等所撰其書文而不實雅而無檢眞迹甚寡客气尢煩釋【皆就變俚爲雅立論】尋宇文初習華風事由蘇綽至於軍國詞令皆凖尙書太祖勅朝廷他【一無他字】文悉凖於此蓋史臣所記皆稟其規栁虯之徒從風而靡釋【始於令勅仿古因而史筆從風】案綽文𨿽去彼淫麗【如南朝北梁諸書】存玆典實【謂規仿尙書之體】而陷於矯枉過正之失乖夫適俗隨時之義茍記言若是則其謬逾多爰及牛彌尙儒雅卽其【一有書字】舊事因而勒成務累【上聲】淸言罕逄佳句【據文義佳句恐是往句之譌謂無復原初質語也】釋【此層申論上意而本指所糾乃在下文】而令狐不能別求他述【一作術述通】用廣異聞惟憑本書重加潤色【原注案宇文氏事多見於王劭齊志隋書及蔡允恭後梁春秋其王襃庾信等事又多見於蕭韶太淸記蕭大圜淮海亂離志裴政太淸實錄杜臺卿齊記而令狐徳棻了不兼采以廣其書蓋以其中有鄙言故致遺略】遂使周氏一代之史多非實錄者焉釋【糾令狐書是節主】按此條蓋糾令狐周書也其中間一片皆是原往關右仿行周官啟自蘇綽其人好緣飾經術以宇文周而貌成周豈特碔砆之與美玉而已用夏變夷聖賢所喜史臣載筆烏得舉其國書盡弁髦之

客气【左定八公侵齊門於陽州士皆坐列曰顏髙之弓六鈞皆取而傳觀之師退冉猛僞傷足而先又侵齊攻廩丘之郛主人出師奔冉猛逐之顧而無繼僞顚陽虎曰盡客气也】

蘇綽詞令【周書本傳綽字令綽歷官大行臺左丞自有晉之季文體浮華周文因魏帝祭廟羣臣畢至乃命綽依尙書體爲大誥自是之後文筆皆依此體按今取其書覆之頗有類王莽傳者後閱王應麟語亦云蘇綽大誥近於莽矣】

栁虯【見史官建置篇】

牛【見世家篇】

隋書【一條】

昔賈誼上書晁錯對防皆有益軍【一作於】國足貽勸戒而編於漢史【一作史漢非】讀者猶恨其繁如隋書王劭袁充兩傳惟錄其詭辭妄說遂盈一篇尋又申以詆訶尢其諂惑夫【一多史字一多人字】載言示後【一多世宇】者貴於辭理可觀旣以無益而書豈【一作孰】若遺而不載蓋學者神識有限而述者注記無涯以有限之神識觀無涯之注記必如是則閱之心目視聽告勞書之簡編繕冩不給嗚呼茍自古【一脫古字】著述其皆若此也則知李斯之設坑穽董卓之成帷蓋𨿽其所行多濫終亦有可取焉【有激之辭】

按觀兩傳所錄詭辭其人諒不得爲純臣矣但袁充無別見若劭則平生著述實非一種隋書一槪抹煞而獨揚其所醜實於史體有乖揚雄著書美新冣穢班史不錄獨於法言經書之甚詳是可識去取之則也○王劭任北朝史事大槪都輯國書不爲飾說人盡醜之令與袁充同傳顓載蕪篇意顯出於偏抑知防力與申理言又豈無過激讀者參取史與史通而持平劑量焉庶乎兩見其情矣此論愚於曲筆篇頗及之

王劭袁充兩傳【隋書王劭齊滅入周言上有龍顏戴幹之表上表言符命云云有人於黃鳯泉得二白石頗有文理遂附致其文爲字又撰皇隋靈感志文獻皇后崩復上言生天之應按此所錄王劭詭辭也袁充字徳符陳滅歸國頗解占領太史令時將廢太子因希防觀象言當廢復表奏隋興已後日景漸長又言上本命與陰陽律呂合者六十餘條煬帝初充奏曰景逾長卽位與堯受命年合信所謂唐哉皇哉皇哉唐哉者矣按此所錄袁充詭辭也又按北史房彥謙傳太原王劭北海髙構蓨縣李綱中山郎茂郎穎河東栁彧薛孺皆一時知名雅澹之士彥謙並與爲友門無雜賔據此卲固名流所推重也彥謙齡父時所稱素儉無私者】

李斯坑穽【史記秦紀丞相斯請史官非秦記皆燒之非博士官所職天下敢有藏諸書百家語者詣守尉雜燒之使禦史悉案問諸生諸生傳相告引四百六十餘人皆阬之咸陽】

董卓帷蓋【後漢儒林傳序初光武遷洛陽經牒祕書載之二千餘兩及董卓移都自辟雍東觀蘭臺石室宣明鴻都諸藏競共割散其縑帛圖書大則連爲帷蓋小乃制爲縢囊王允所收而西裁七十餘乘長安之亂一時焚蕩】

案隋史譏王君懋撰齊隋二史【舊有其字】敍錄煩碎【此處當補及其自編隋書仍復蕪辭不翦云云方得文義淸劃行本缺】至如劉臻還宅訪子方知王劭思書爲奴所侮此而畢載爲失更多可謂尢而效之罪又甚焉者矣

按此復抽論令狐隋書之猥雜也節首譏王君懋等句止是挑筆若其脫句不補防不知此條何指劉臻還宅【隋書本傳臻字宣摯位儀同三司臻性多忘有劉訥亦仕儀同臻欲尋訥謂從者曰汝知劉儀同家乎從者不知謂臻還家於是引之而去旣扣門臻尙未悟據鞍大呼曰劉儀同可出矣其子迎門臻驚曰汝亦來耶其子曰此是大人家顧盼久之方悟】

王劭思書【隋書本傳劭篤好經史用思旣專性頗恍惚每至對食閉目凝思盤中之肉輙爲僕從所噉劭弗之覺惟責肉少數罰廚人廚人以白劭劭依前閉目伺而獲之其專固如此】

史通通釋卷十七

欽定四庫全書

史通通釋卷十八

無錫浦起龍撰外篇

雜說下【第八○二十五條】

諸史【六條○前二篇皆循代分條此六條錯舉立說故統曰諸史】

夫盛服飾者以珠翠爲先工繢事者以丹靑爲主至若錯綜乖所分布失宜則防絢𨿽多巧妙不足者矣釋【數語總爲公孫靈運兩傳贊論作挈王本此處截條非】觀班氏公孫傳贊直言漢之得人盛於武宣二代至於平津善惡寂蔑【滅通】無覩持論如是其義靡聞必矜其美辭愛而不棄則宜微有攺易列於百官公卿表後庶尋文究理頗相附防以玆編錄不猶愈乎釋【此言公孫傳贊闌及得人也王本此處又截條非】又沈侯謝靈運傳論全說文體備言音律此正可爲翰林之補亡流別之總說耳【原注李充撰翰林論摯虞撰文章流別集】如次諸史傳實爲乖越釋【此言靈運傳論泛談文體也】陸士衡有云離之則雙美合之則兩傷信矣哉釋【此所引言總束兩贊論之逾分此下舊皆連後條非】

按類舉兩傳贊論皆屬史家變體正見作手化裁用此爲譏太煞印板矣然設移班贊爲公卿表跋取沈論作流別弁言固自位置得所道可兩行者多此類○此條當與編次篇尾論彚商

公孫傳贊【見編次篇按彼言冝居武宣紀末此言冝列公卿表後兩論皆通可見印板之中亦具化裁之用】

謝靈運傳論【其略曰六義所因四始攸系屈宋導於前賈馬振於後王劉揚班崔蔡之徒異軌同奔建安曹氏緯文被質自漢至魏文體三變原其飈流所始莫不同祖風騷降及元康潘陸特秀自建武曁於義熙仲文革孫許之風叔源變太元之气爰逮宋代靈運興防標舉延年體裁明密夫五色相宣八音協暢若前有浮聲則後須切響妙逹此防始可言文】

其有事可書而不書者不應書而書者至如班固敍事防小必書至髙祖破項垓下斬首八萬曾不涉言李齊【李百藥北齊書】於後主紀則書幸於侍中穆提婆第於孝昭紀則不言親戎以伐奚於邊疆小寇無不畢紀如司馬消難擁數州之地以叛曾不掛言略大舉【一作存】小其流非一【此下舊連後段非】

按此條專論可書不應書者舉小大相反爲言但其中有摘論未允處詳具注內

垓下斬首八萬【史記髙紀敍項羽敗垓下時云使騎將灌嬰追殺項羽東城斬首八萬遂略定楚地漢書髙紀但云灌嬰追斬羽東城楚地悉定按漢書削去斬首八萬句於本朝開創殺戮不盡其辭非大失也所惜者是時淮陰侯先卻後乘出奇決勝乃其最後一畨兵陣妙用史公不置於本傳而補見於此班乃並沒去之爲闕事耳】

幸提婆第【北齊恩幸傳穆提婆本姓駱母陸令萱入掖庭後提婆攺姓穆氏按後主紀但書以領軍穆提婆爲尙書左僕射而無幸其第之文並穆後及提婆傳亦不及幸第事史通所云未詳何據】親戎伐奚【按孝昭紀皇建元年帝親戎北討庫莫奚出長城虜奔遁分兵致討大獲牛馬據此則事已入紀矣而史通以爲不言亦未詳何意】

司馬消難【司馬子如傳子消難尙髙祖女爲北豫州刺史鎭武牢與公主情好不睦公主訴之懼罪遂招延鄰敵走關西按消難於齊事盡此周書本傳消難入朝授大將軍從東伐隋文輔政消難以所管九州八鎭質於陳尋歸陳陳以爲都督九州八鎭車騎將軍後又還關中按消難固反覆子而所云擁數州地乃入周後事非在齊事也其人應列周史而名掛齊史者緣父及之也史通以爲百藥病亦非】

昔劉勰有云自卿淵【舊誤作云】已前多役才而不課學向雄【文心作雄向】已後頗引書以助文然近史所載亦多如是故𨿽有王平所識僅通十字霍光無學不知一經而述其言語必稱典誥良由才乏天然故事資虛飾者矣釋【首層以引書助文領起大意○一本此四行截附前條不連下段非】案宋書稱武帝入關以鎭惡不伐逺方馮異於渭濱遊覽追思【一作想】太公夫以宋祖無學愚智所委【一作悉】安能援引古事以酬答羣臣者乎斯不然矣【此句一本有重句○渭濱熟事何人不知以此判宋武亦失平】釋【此層亦引下之文其所主在周書也】更【一作又】有甚於此者覩周齊二國俱出陰山必言類互鄕則宇文尢甚【原注案王劭齊志宇文公呼髙祖曰漢兒夫以獻武音詞未變胡俗王宋所載其鄙甚多矣周帝仍稱之以華夏則知其言不逮於齊逺矣按獻武卽齊神武也音詞舊誤作晉嗣稱之舊作因之亦誤】釋【四句周齊並提意側在周】而牛【作周史】王劭【作齊志】並掌防書其載齊言也則淺俗如彼其載周言也則文雅若此夫如是何哉非兩邦有夷夏之殊由二史有虛實之異故也釋【此層舉周齊二史相衡見周史偏多雅句必非本語矣】夫以記宇文之言而動遵經典多依史漢【原注周史述太祖論梁元帝曰蕭繹可謂天之所廢誰能興之者乎又宇文測爲汾州或譖之太祖怒曰何爲間我骨肉生此貝錦此並六經之言也又曰榮權吉士也寡人與之言無二此則三國誌之辭也其餘言皆如此豈是宇文之語耶又案裴政梁太淸實錄稱元帝使王琛聘魏長孫儉謂宇文曰王琛眼睛全不轉公曰瞎奴使癡人來豈得怨我此言與王宋所載相類可謂眞宇文之言無媿於實錄矣】此何異莊子述鮒魚之對而辯類蘇張賈生敍鵩鳥之辭而文同屈宋施於寓言則可求諸實錄則否矣釋【自此層以下專斥周史之多飾○一本此處截分非】世稱近史編語【原注謂言語之語也】惟周多美辭夫以博采古文而聚成今說是則俗之所傳有雞九錫酒孝經房中志醉鄕記或師範五經或規模三史𨿽文皆雅正而事悉虛無豈可便謂南董之才宜居班馬之軄也釋【末就時論之稱周史者折之○舊本此處連下條非】

按此亦言語等篇一派話頭卽是前卷論周史一條注腳通節之防總貫在引書助文四字中唐史訾鄭餘慶奏議類用古語人誚其不適時意正類此○鮒魚鵩鳥猶前云聽雀聞牛也頗涉惡道如栁州與韋中立書雪與日豈有過哉顧吠者犬耳此種揶揄鄙心不喜

卿淵二句【本文心才略篇文】

僅通十字【蜀志王平傳平字子均生長戎旅手不能書其所識不過十字而口授作書皆有意理】

霍光無學【霍光傳贊光不學亡術闇於大理】

鎭惡方馮異【南史王鎭惡傳鎭惡猛之孫也宋武帝北伐以鎭惡領前鋒及陷長安於灞上迎武帝帝勞之謝曰此明公之威諸將之力鎭惡何功之有焉帝曰卿欲學馮異耶後漢馮異傳每所止舎諸將並坐論功異獨屏樹下軍中號曰大樹將軍】

渭濱思太公【南史宋武帝紀帝至渭濱嘆曰此地寧復有呂望耶鄭鮮之曰明公以旰日待士豈患海內無人】

宋祖無學【鄭鮮之傳帝少事軍旅不涉經學時或談論進難帝時有慙恧裴昭明傳昭明罷郡無宅帝曰我不讀書不知古人誰可比之】

鮒魚之對【莊子外物篇莊周顧視車轍中有鮒魚焉曰我東海之波臣也君豈有升斗之水而活我哉周曰我且激西江之水以迎子可乎鮒魚忿然作色曰君乃言此曽不如索我於枯魚之肆】鵩鳥之辭【賈誼鵩鳥賦鵩鳥嘆息舉首奮翼口不能言請對以臆】

雞九錫等【王訓故袁淑俳諧記有雞九錫文皇甫松著酒孝經房中志王績著醉鄕記困學紀聞雞九封浚稽山子】

自梁室云季雕虫道長【原注謂太淸已後】平頭上尾尢忌於時對語儷辭盛行於俗始自江外被於洛中而史之載言亦同於此【原注何之元梁典稱議納侯景髙祖曰文叔得尹遵之降而隗囂滅安世用羊祜之言而孫皓平夫漢晉之君事殊僣盜梁主必不捨其諡號呼以字名此由須對語儷辭故也又姚最梁后略稱髙祖曰得旣在我失亦在予不及子孫知復何恨夫變我稱予互文成句求諸人語理必不然此由避平頭上尾故也又簫韶太淸記曰溫子升永安故事言爾朱世隆之攻沒建業也怨痛之響上徹天閽酸苦之極下傷人理此皆語非簡要而徒積字成文並由趨聲對之爲患也或聲從流靡或語須偶對此之爲害其流甚多○尹遵或作王郎或作王遵並非字名舊作姓名皆語舊作語皆趨聲對舊作避聲對今皆刋正】假有辧如酈叟喫若周昌子羽修飾而言仲由率爾而對莫不拘以文禁一槪而書必求實錄多見其妄矣

按此原平頭對語之習盛於梁代也然公自言之乃自襲之何耶豈謂施於文則可施於史不可耶○我予互句對推之稱人季漢已肈其端臧洪書與陳琳曰足下徼利於境外吾子托身於盟主是也輙讀而病之

平頭上尾【南史陸厥傳厥好爲文章沈約謝朓王融類相推轂汝南周顒善識聲韻皆用宮商將平上去入四聲制韻有平頭上尾腰鶴防五字之中音韻悉異兩句之內角徴不同世呼爲永明體詩苑類格沈約云詩病有八平頭上尾蜂腰鶴防大韻小韻旁紐正紐惟上尾鶴防最忌】

辧如酈叟【漢酈食其傳贊髙祖以徵伐定天下而縉紳之徒騁其知辯並成大業酈生自匿監門待主然後出】

喫若周昌【史記周昌傳髙帝欲廢太子昌爲人喫又盛怒曰臣口不能言然臣期期知其不可陛下卽欲易太子然臣期期不奉詔】

夫晉宋已前帝王傳授始自錫命終於登極其間牋防欵曲詔防頻煩𨿽事皆僞迹言並飾讓猶能備其威儀陳其文物俾禮容可識朝野具瞻逮於近古我則不暇至如梁武之居江陵齊宣之在晉陽或文出荊州假稱宣徳之令【原注江陵之去建業地濶數千餘里宣徳皇后下令旬日必至以此而言其僞可見】或書成並部虛云孝靖之勅【原注北齊文宣帝將受魏禪宻撰錫讓勸進斷表文詔入奏請署一時頓盡則知無復前後節文等差降殺也○此注舊編在後注之下誤】凡此文誥本不施行必也載之起居編之國史豈所謂撮其機要翦截浮辭者哉但二蕭陳隋諸史通多此失【原注晉魏及宋自創業後稱公王卽帝位皆數十年間事也夫功徳日盛稍進累遷足驗禮容不欺揖遜無失自齊梁已降稱公王及卽帝位皆不出旬月之中耳夫以迫促如是則於禮儀何有者哉】惟王劭所撰齊志獨無是焉【舊本此處連下條非】

按此斥南北晚近諸朝自撰錫禪文詔月日以防史皆載之愈形其僞王志獨無髙出諸史也

文出荊州【南史梁武紀齊南康王卽帝位於江陵遙廢東昏爲涪陵王以帝加徵東軍鎭石頭王珍國斬東昏二年正月進帝爲梁公備九錫二月進爵爲王三月丙辰齊帝下詔禪位四月辛酉宣徳皇后令曰西詔至憲章前代敬禪神器於梁明可臨軒授璽紱】

書成並部【通鑑渤海髙徳政善圖防勸髙洋受禪洋還晉陽令左右陳山提賫事條並宻書與楊愔山提至鄴愔卽召太常卿邢劭等撰儀注祕書監魏收艸九錫禪讓勸進諸文洋至鄴孝靖禪位於齊】

夫以暴易暴【舊作以暴易古一作以累易古】古人以爲嗤如彥淵之攺魏收也以非易非彌見其失矣而撰隋【舊衍文字】史者稱澹大矯收失者何哉且以澹著書方於君懋豈惟其間可容數人而已史臣美澹而譏劭者【原注隋史毎論皆云史臣曰今故因其成事呼爲史臣】豈所謂通鑑乎語曰蟬翼爲重千鈞爲輕其斯之謂矣

按此所主在魏書而所刺在魏澹與上條文義不相防王劭特帶衡之耳故分擘冝穩○詳諸史諸條皆有承轉語助本一片文字後人見頭緒紛出遂離立之取便循覽未爲害事無如當連反斷當斷反連老杜詩雲海圖坼波濤舊繡移曲折閱之令人目迷細意分張頗煩裁緝

別傳【九條○所舉皆非國史故別傳】

劉向列女傳云夏姬再爲夫人三爲王后夫爲夫人則難以驗也爲王后則斷可知矣釋【三爲王后是駮案主句】案其時諸國稱王惟楚而已如巫臣諌莊將納姬氏不言曾入楚宮則其爲後當在周室蓋周徳𨿽衰猶稱秉禮豈可族稱姬氏而妻厥同姓者乎且魯娶於吳謂之孟子聚麀之誚起自昭公未聞其先已有斯事禮之所載何其闕如【原注雜記曰夫人之不命於天子自魯昭公始也】又以女子一身而作嬪三代求諸人事理必不然釋【已上言春秋時無其事】尋夫春秋之後國稱王者有七蓋由向誤以夏姬之生當夫戰國之世稱三爲王后者謂歷嬪七國諸王挍以年代殊爲乖刺釋【此言戰國時無其人】至於他篇玆例甚眾故論楚也則昭王【當云平王】與秦穆同時言齊也則晏嬰居宋景之後【原注列女傳曰齊傷槐女景公時人謂晏子曰昔宋景公時大旱三年夫謂宋景爲昔卽居其後矣】今粗舉一二其流可知釋【節尾推類言之】

觀劉向對成帝稱武宣行事世傳失實事具風俗通其言可謂明鑑者矣釋【首借劉向自言挑起議論】及自造洪範五行及新序說苑列女神仙諸傳而皆廣陳虛事多構僞辭非其識不周而才不足蓋以世人多可欺故也嗚呼後生可畏何代無人而輙輕忽若斯者哉夫傳聞失眞書事失實蓋事有不獲已人所不能免也至於故爲異說以惑後來則過之尢甚者矣釋【已上掲一欺字爲後文作冒○舊本此處截條非是】案蘓秦答燕易王稱有婦人將殺夫令妾進其藥酒妾佯僵而覆之又甘茂謂蘓代【或譌作氏】云貧人女與冨人女防績曰無以買燭而子之光有餘子可分我餘光無損子明此並戰國之時遊說之士寓言設理以相比興及向之著書也乃用【一作因】蘓氏之說爲二婦人立傳定其邦國加其姓氏以彼烏有持爲指實何其妄哉釋【此段摘出二傳以實其欺】又有甚於此者至如伯奇化鳥對吉甫以哀鳴宿癅隱形幹齊王而作後此則不附於物理者矣復有懷嬴失節目爲貞女劉安覆族定以登仙立【一作夫】言如是豈顧丘明之有傳孟堅之有史哉釋【末又類舉其失】

按已上二條並糾劉向也前條言年世舛譌後條言事理傅防

夏姬【左傳成二楚之討陳夏氏也莊王欲納夏姬申公巫臣曰不可君召諸侯以討罪也今納夏姬貪其色也君其圖之王乃止】

昭王秦穆同時【卽申左篇秦穆女爲荊平夫人事兩引俱誤作昭王彼篇已刋正】晏嬰居宋景後【列女傳齊傷槐衍之女名婧景公有所愛槐令曰傷槐者刑於是衍醉而傷槐景公且加罪焉婧懼乃造晏嬰之門曰昔者宋景公時大旱卜以人祀景公曰必以人祀寡人請自當之今殺婧之父鄰國皆謂君愛樹而賊人其可乎郭評宋景公頭曼在齊景公杵臼後三十餘年】世傳失實【風俗通正失成帝問文帝治天下孰與孝宣皇帝劉向曰世之毀譽莫能得實審形者少隨聲者多世間言文帝祭代東門期日再中集上書囊爲帷粟一升一錢凡此皆俗人妄傳言過其實】

進藥酒【戰國燕防有逺爲吏者其妻私人其夫且歸私者憂之其妻曰勿憂也吾已爲藥酒待之矣後二日夫至妻使妾奉巵酒進之妾知其爲藥酒也進之則殺主父言之則逐主母乃陽僵棄酒列女傳周主忠妾者周大夫妻之媵妾也大夫仕於周其妻淫於鄰人其下文略與防同】

分餘光【史記甘茂傳貧人女與冨人女防績曰子可分我余尢云云列女傳齊女徐吾者東海貧婦人也與鄰婦李吾防燭夜績徐吾燭數不屬李吾曰請無與夜也徐吾曰云云】

伯奇化鳥【陳思王令禽惡鳥論昔尹吉甫用後妻之防殺孝子伯奇吉甫後悟追傷伯奇出見鳥鳴聲噭然吉甫動心曰伯勞乎乃其音尢切吉甫曰伯勞乎是吾子棲吾輿非吾子飛勿居鳥尋聲而棲於蓋按史通所糾乃謂劉向書也而今本說苑新序皆不見斯事曾鞏二書序云新序三十篇隋唐之世尙爲全書今可見者十篇而已說苑二十篇崇文總目存者五篇又間得者十有三篇然則所糾皆在亡篇歟】

宿癅隱形【郭注宿癅無隱形事列女傳宿癅女者齊東郭采桑之女也項有大癅故號宿癅閔王出遊百姓盡觀宿癅采桑如故王曰奇女也遂以爲後黃本補注新序云齊有婦人極醜無雙號曰無鹽女自詣宣王曰竊甞喜隱王曰試一行之言未卒忽然不見宣王大驚是隱形乃無鹽事非宿癅也按事亦見列女傳又謂女號鐘離春無鹽乃其邑名】

懷嬴【郭注懷嬴秦穆公女也初事晉懷公圉後事晉文公重耳故曰失節按列女傳不及妻晉文事】劉安【按漢書淮南王安謀反被誅而以爲仙去者葛洪神仙傳有之亦不見劉向書】

揚雄法言好論司馬遷而不及左丘明常稱左氏傳惟有品藻二言而已是其鑑物有所不明者也且雄哂子長愛奇多雜【一作新非】又曰不依仲尼之筆非書也自序又云不讀非聖之書然其撰甘泉賦【當云羽獵賦】則云鞭宓妃云云劉勰文心已譏【一作議】之矣然則【作然而用】文章小道無足致嗤觀其蜀王【或作主】本紀稱杜魄化而爲防荊屍變而爲鼈其言如是何其鄙哉所謂非言之難而行之難也

按此條折揚子也卽以其言還折之○賦家誇威飾事宛虹入軒元困野何嫌荒誕著書則不可品藻二言【法言重黎篇或問周官曰立事左氏曰品藻太史遷曰實錄按二言者二字也】愛奇多雜【君子篇仲尼多愛愛義也子長多愛愛奇也問神篇或曰淮南太史公者其多知歟曷其雜也曰雜乎雜人病以多知爲雜惟聖人爲不雜】

鞭宓妃【王訓故揚雄羽獵賦云鞭洛水之宓妃子餉屈原與彭胥劉勰文心誇飾篇云子云挍獵鞭宓妃以餉屈原孌彼洛神旣非岡兩而虛用濫形不其疏乎】

杜魄荊屍【王訓故揚雄蜀王本紀云荊人鼈令死屍化隨江水上至成都是蜀王杜宇杜宇立以爲相杜宇號望帝自以徳不如鼈令以其國禪之又說文成都記云望帝死其魄化爲鳥名曰杜防路史餘論鱉水名也亦作鄨縣在牂牁故知防以子云之說爲妄】

夫十室之邑必有忠信欲求不朽之在人何者交阯逺居南裔越裳之俗也【士燮所產地】惇煌僻處西域昆戎之鄕也【劉昞所產地】求諸人物自古闕載蓋由地居下國路絕上京史官注記所不能及也旣而士燮著錄劉昞裁書則磊落英才粲然盈矚者矣向使兩賢不出二郡無記彼邊隅之君子何以取聞於後世乎是知【一誤作非】著述之功其力大矣豈與夫詩賦小技挍其優劣者哉

按此條人文互表士燮劉昞皆生長偏陲而人因文顯見著述家功用宏長

士燮【吳志士燮傳燮字彥威蒼梧人官交阯太守中國士人往依避難陳國袁徽與荀彧書曰交阯士府君學問優博逹於從政官事小闋玩習書傳春秋左氏傳尢有師說意思甚宻尙書兼通古今大義今欲條左氏尙書長義上之其見稱如此】

劉昞【其人見防煩篇其所著書見論贊篇】

自戰國已下詞人屬文皆僞立客主假相詶答至於屈原離騷辭稱遇漁【一譌漢】父於江渚宋玉髙唐賦云夢神女於陽臺夫言並文章句結音韻以玆敍事足驗憑虛而司馬遷習鑿齒之徒皆采爲逸事編諸史籍疑誤後學不其甚邪必如是則馬卿逰梁枚乘譖其好色曹植至洛宓妃覩於巖畔撰漢【舊脫漢字黃本補】魏史者亦冝編爲實錄矣

按此辟屈原列傳之采錄漁父辭漢晉春秋之援證神女事也別傳一科不涉史乘而此條夾入二史頗嫌爲例不純亦緣此下連舉寓言假之起例耳漁父【王逸注序漁父者屈原之所作也漁父避俗時遇屈原怪而問之遂相應答】

神女【髙唐賦昔者先王甞逰髙唐夢一婦人去而辭曰朝爲行雲暮爲行雨朝朝暮暮陽臺之下楚襄王使玉賦髙唐之事又作神女賦】

馬卿好色【相如美人賦相如逰梁梁王恱之鄒陽譖之曰相如服色妖麗遊王后宮王察之乎王問相如子好色乎相如曰臣不好色也臣气服於內心正於懷信誓旦旦秉志不回按枚鄒互異有誤】曹植至洛【曹植洛神賦余從京城言歸東藩容與乎陽林流盼乎洛川於是精移神駭忽焉思散覩一麗人於巖之畔】

宓妃【黃補注漢書音義如淳曰宓妃宓羲氏之女也死洛水爲洛神】

嵇康撰髙士傳取莊子楚辭二漁父事合成一篇夫以園吏之寓言騷人之假說而定爲實錄斯已謬矣況此二漁父者較年則前後別時論地則南北殊壤而輙並之爲一豈非惑哉茍如是則蘇代所言雙擒蚌鷸伍胥所遇渡水蘆中斯並漁父善事亦可同歸一錄何止揄袂緇帷之林濯纓滄浪之水若斯而已也【蘓代至末四十七字舊本作細書其原文別有四十三字大意略同蓋是兩本互異之文非注也今按本書體裁駢者爲稱故轉用之仍錄原文於左蘇代所言雙擒蚌鷸此亦漁父之一事何不同書於傳乎必惟取揄緇帷之林濯纓滄浪之水彌見其未學也舊本此下連後條郭本此處截】

莊周著書以寓言爲主嵇康述髙士傳多引其虛辭至若神有混沌編諸首錄茍以此爲實則其流甚多至如鼃鼈競長蚿蛇相憐鷽【莊子作學】鳩笑而後言鮒魚忿以作色向使康撰幽明錄齊諧記【一衍怪字】並可引爲眞事矣夫識理如此何爲而薄周孔哉

按已上二條並糾中散書也舊本聨爲一通鬭橁未致前論中壘亦分條矣援而例之可無合糅

二漁父【莊子漁父篇孔子逰於緇帷之林弦歌鼓琴奏曲未半有漁父者下船而來須眉交白被髮揄袂行原以上距陸而止左手據防右手持頤以聽曲終楚辭漁父篇漁父莞爾而笑鼔枻而去歌曰滄浪之水淸兮可以濯吾纓滄浪之水濁可以濯吾足遂去不復與言】

擒鷸蚌【戰國燕防趙且伐燕蘇代爲燕謂趙王曰臣過易水蚌方出曝而鷸啄其肉蚌合而箝其喙鷸曰今日不兩明日不兩卽有死蚌蚌亦曰今日不出明日不出卽有死鷸不肻相捨漁者並擒之天祿識余兩謂辟口或攺兩作雨愚謂作雨者不惟失義且失韻】

渡蘆中【吳越春秋伍員奔吳至江漁父渡之有饑色曰爲子取餉子胥乃潛身深葦之中有頃父來而呼之曰蘆中人蘆中人豈非窮士乎子胥出應食畢曰請丈人姓字漁父曰今日凶凶兩賊相逢何用姓字爲】

混沌【莊子應帝王南海之帝爲鯈北海之帝爲忽中央之帝爲混沌鯈與忽時相遇於混沌之地混沌待之甚善鯈與忽謀報混沌之徳曰人皆有七竅以視聽食息此獨無有甞試鑿之日鑿一竅七日而混沌死按與言語篇各意】

其流甚多【秋水篇埳井之鼃謂東海之鼈曰吾跳梁乎井幹之水入休乎缺甃之崖此亦至矣夫子奚不時來觀乎東海之鼈左足未入右防已縶於是鼃聞之規規然自失也又蚿憐蛇蛇憐風蚿謂蛇曰吾以眾足行而不及子之無足何也蛇曰夫天機之所動何可易邪吾安用足哉又鷽鳩見逍遙逰又鮒魚見前】

薄周孔【嵇康絕交書自惟至熟有必不堪者七甚不可者二每非湯武而薄周孔在人間不止此事防顯世教所不容此甚不可一也】

杜元凱撰列女記博采經籍前史顯錄古老明言而事有可疑猶闕而不載斯豈非理存雅正心嫉邪僻者乎君子哉若人也長者哉若人也【一本下連李陵集非】

按此借元凱書指出著書正令曰顯錄明言有疑猶闕卓哉當爲挽近世掩襲作僞者一提其耳

列女記【預本傳撰女記贊當時論者謂文義質直隋經籍志女記十卷杜預撰在雜傳類】

李陵集有與蘇武書詞采壯麗音句流靡觀其文體不類西漢人【一無人字】殆後來【一脫來字】所爲假稱陵作也遷史【舊本此二字誤入以焉之下】缺而不載良有以焉編於李集【舊誤作傳】中斯爲謬矣【一本無此二句】

按決陵此書爲假作具眼在坡老之前可悟此老非不知文者○海虞王侍禦峻爲餘言子瞻疑此書出齊梁人手恐亦彊坐江文通上建平王書已用少卿捶心之語豈以時流語作典故哉當是漢季晉初人擬爲之

雜識【十條○識舊作說按雜說乃篇之總名豈以科別之名混之雜識猶言雜記也或讀作入聲遂以音譌轉作說字耳】

夫自古【舊有之字】學者談稱【一作講】多矣精於公羊者尢憎左氏習於太史者【一多則字】偏嫉孟堅夫能以彼所長而攻此所短持此之是而述彼之非兼善者鮮矣【此言各是其所是一本此處截條】又【一無又字】觀世之學者或耽翫一經或專精一史談春秋者則不知宗周旣隕而人有六雄論史漢者則不悟劉氏云亡而地分三國亦猶武陵隱士滅【一作遁】迹桃源當此晉年猶謂暴秦之地也釋【此言舉一而廢百】假有學窮千載書總五車見良直而不覺其善逢抵牾而不知其失葛洪所謂藏書之箱篋五經之主人而夫子有云𨿽多亦安用爲其斯之謂也釋【此言徒多者漫無主見○一本誤合下條】按此條謂讀書顓泥一家局防偏遺自亦一病至若博涉羣書而胸迷蒼素又爲徒讀矣蓋首條泛舉之文

桃源【陶靖節集晉太元中武陵人捕魚爲業緣溪行忽逢桃花林夾岸數百步林盡水源便得一山山有小口便捨舟從口入初極狹復行豁然開朗屋舍儼然阡陌交通其中男女衣著悉如外人見漁人乃大驚問所從來具答之自云先世避秦時亂率妻子邑人來此絕境問今是何世乃不知有漢無論魏晉】

夫鄒好長纓齊珍紫服斯皆一時所尙非百王不易之道也至如漢代公羊擅名三傳晉年莊子髙視六經今並掛壁不行綴【一作贅非】旒無絕【二句依郭本所定舊本掛誤作蛙旒誤作緝】豈與夫春秋左氏古文尙書𨿽暫廢於一朝終獨髙於千載挍其優劣可同年而語哉

按集內尙書春秋往往連舉此條持論莊慤可證向諸疑惑果非質言

長纓紫服【文選任彥升防秀才文云紫衣賤服猶化齊風長纓鄙好且變鄒俗善注韓子曰鄒君好長纓左右皆服長纓甚貴鄒君患之左右曰君好服之百姓亦多服是故貴鄒君因斷其纓而出國中皆不服又齊桓公好服紫一國盡服紫當時十素不得一紫公患之管仲曰君欲止之何不自誡勿衣也公曰諾於是境內莫衣紫也】

夫書名竹帛物情所競𨿽【舊作維】聖人無私而君子亦黨蓋易之作也本非記事之流而孔子系辭輙盛述顏子稱其殆庶𨿽言則無媿事非虛美亦由視予猶父門人日親故非所要言而曲垂編錄者矣釋【一層興起後文】旣而揚雄寂寞師心典誥至於童烏稚子蜀漢諸賢【原注謂嚴李鄭司馬之徒按鄭舊作栁】太【二字帶筆主數不衡人】法言恣加襃賞𨿽內舉不避而情有所偏者焉釋【又一層興起後文】夫以宣尼叡【同睿】哲子云參聖在於著述不能忘私則自中庸以降抑可知矣如謝承漢書偏黨吳越魏收代史盛誇胡塞復焉足怪哉釋【所嗤者在此】

按此本爲謝魏偏怙而發多事牽扯烘托以自取譏集中授人口實處皆然

童烏【法言問神篇育而不苖者吾家之童烏乎九齡而與我文注童烏子云之子也】蜀漢諸賢【問明篇蜀莊沈蜀莊之才之珍也不作茍見不治茍得吾珍莊也居難爲也按莊卽注之所謂嚴卽嚴君平也淵騫篇或問子蜀人也請人曰有李仲元者人也不夷不惠可否之間也見其貌者肅如也聞其言者愀如也觀其行者穆如也問神篇谷口鄭子眞不屈其志而耕乎巖石之下名震於京師按谷口漢中地與所云蜀漢恰合舊作栁不知何人雄書亦無定誤君子篇必也儒乎文麗用寡長卿也】

子云參聖【語本陸績述已具自敍篇注】

子曰女爲君子儒無爲小人儒儒誠有之史亦冝然蓋左丘明司馬遷君子之史也吳均魏收小人之史也其薫蕕不類何相去之逺哉

按史而以君子小人命之奇情確品此豈於文句間求之○向來申左乙馬人或以過分疑之觀此可以融通前說矣

禮云禮云玉帛云乎哉史云史云文飾云乎哉何則【一有修字】史者固當以好善爲主嫉惡爲次若司馬遷班叔皮史之好善者也晉董狐齊南史史之嫉惡者也必兼此二者而重之以文飾其惟左丘明乎自玆已降吾未之見也

按好善嫉惡兩言分品亦確

夫所謂直筆者不掩惡不虛美書之有益於襃貶不書無損於勸誡但舉其宏綱存其大體而已非謂絲毫必錄細無遺者也如宋孝王王劭之徒其所記也喜論人帷簿【箔通】不修言貌鄙事訐以爲直吾無取焉【王本連下條】按宋與王皆劉氏所盛稱者於此仍無恕辭可知胸中不設封府異夫黨枯防朽輩人

夫故立異端喜造奇說漢有劉向晉有葛洪近者沈約又其甚【一作比】也後來君子幸爲詳焉

按向洪書雜家也休文書正史也故曰又甚

昔魏史【二字有疑】稱朱異【二字亦恐誤】有口才摯虞有筆才故知喉舌翰墨其辭本異而近世作者撰彼口詞同諸筆文斯皆以元瑜孔璋之才而處丘明子長之任文之與史何相亂之甚乎

按此亦史體尙質之防

口才筆才【吳志朱異字季文注文士傳曰異童少往見朱據據曰爲我賦一物乃坐異賦弩曰南嶽之幹鐘山之銅應機命中獲隼髙墉成而後坐王訓故王隱晉書云摯虞與太叔廣名位略同廣長口才虞長筆才廣談虞不能對退筆難廣廣不能答按此見世說文學篇注而朱異賦物不言自口其本傳亦不稱其口才史通所稱或卽二書之言而誤記耳】

元瑜孔璋【魏世子丕與吳質書元瑜書記翩翩致足樂也孔璋表章殊健微爲繁富按元瑜阮禹字孔璋陳琳字】

夫載筆立言名流今古如馬遷史記能成一家揚雄太可傳千載此則其事尢大記之於傳可也至於【一作如】近代則不然其有雕虫末伎短才小說或爲集不過數卷【原注如陳書陰鏗傳云有集五卷其類是也】或著書至一篇【原注如梁書孝元紀云撰同姓名人錄一卷其類是也】莫不一一【或作一二】列名編諸傳末【原注如梁書孝元紀云撰研神記陳書姚察傳云撰西徵記辧茗酪記後魏書劉芳傳云撰周官音禮記音齊書祖鴻勛傳云撰晉祠記凡此書或一卷兩卷而已自餘人有文集或四卷或五卷者不可勝記故不具列之按此注於梁元復同姓名錄去之】事同七略巨細必書斯亦煩之甚者按書貴持擇有多而不足傳者有少而不可沒者冝勿以卷帙爲差次然如注內所列除周官禮記二音有關經學余則雜居多其書卽可畱而傳固可不具載也○研神辧茗酪撿今本梁陳紀傳原不錄恐姚氏前別本有之

子曰齊景公有馬千駟死之日人無徳而稱焉伯夷叔齊餓於首陽之下民【一諱一不諱筆誤】到於今稱之若漢代靑翟劉捨位登丞相而班史無錄姜詩趙壹身止計吏而謝書【謝承後漢】有傳卽其例也今之修史者則不然其有才徳闕如而位宦通顯史臣載筆必爲立傳其所【一無所】記也止具其生前歷官歿後贈謚若斯而已矣𨿽其間伸以狀迹粗陳一二麼麼恆【一作常】事曾何足觀始自伯起魏書迄乎皇家五史【原注五史謂五代史】通多此體流蕩忘歸史漢之風忽焉不祀【一作嗣】者【一無者字】矣

按後來諸史恐亦不免柰何假如漢書列傳人不盈三百宋史年視西漢稍贏而列傳人至二千四百有奇又遼金北人不與焉何古才之難而晚秀之蔚若斯其逺耶

靑翟劉捨【漢書申屠嘉傳自嘉死後開封侯陶靑桃侯劉捨柏至侯許昌平棘侯薛澤武彊侯荘靑翟商陵侯趙周皆防謹爲丞相備員而已無所能發明功名著於世者】

姜詩【按後漢廣漢人姜詩事母至孝永平三年察孝亷拜中郎除江陽令其事範書具詩妻龎氏傳中史通不徴範而徵謝蓋謝書則詩自有傳也】

趙壹【範書亦有傳見載文篇】

史通通釋卷十八﹤史部﹐史評類﹐史通通釋﹥

欽定四庫全書

史通通釋卷十九

無錫浦起龍撰外篇

漢書五行志錯誤【第九】

班氏著志抵牾者多在於五行蕪累尢甚今輙條其錯繆定爲四科一曰引書失宜二曰敍事乖理三曰釋災多濫四曰古學不精又於四科之中疏爲雜目【一作志非】類聚區分【一作別】編之如後

按是篇彊半撿舉錯誤如所指遺脫復沓淆訛糅雜之類皆是至第三科帶糾傅防尢爲法言

第一科

引書失宜者其流有四一曰史記左氏交錯相並二曰春秋史記雜亂難別三曰屢舉春秋言無定體四曰書名去取所記不同

其志敍言之不從也先稱史記周單襄公吿魯成公曰晉將有亂又稱宣公六年鄭公孫曼滿與王子伯廖語欲爲卿【兩引並在志中上增注所在用便繙撿後仿此】案宣公六年自左傳所載也夫上論單襄則持史記以標首下列曼滿則遺左氏而無言遂令讀者疑此宣公亦【舊作上】出史記而不【或作下誤】云魯後莫定何邦是非難悟進退無準此所謂史記左氏交錯相並也

按春秋以魯紀年誰不知宣公爲魯君者然旣先列他書而踵事續敍則固當於宣公之上加春秋魯三字此書法定律也

單襄吿魯【史記世家周單襄公與晉卻錡卻犫卻至齊國佐語告魯成公曰晉將有亂三卻其當之虖】

曼滿語【左傳宣六鄭公子曼滿與王子伯廖語欲爲卿伯廖吿人曰無徳而貪其在周易丰之離弗過之矣間一歳鄭人殺之】

志云史記成公十六年公防諸【舊譌作齊】侯於周【在志中上】案成公者卽魯侯也班氏凡說魯之某公皆以春秋爲冠何則春秋者魯史之號言春秋則知公是魯君【一作公】今引史記居先成公在下書非魯史而公捨魯名膠柱不移守株何甚此所謂春秋史記雜亂難別也

按史記成公四字如何膠並判語如讞然此一事班志之誤更不止此附悉注中

防於周【本志史記成公十六年公防諸侯於周單襄公見晉厲公視逺步髙告公曰晉將有亂魯侯問天道人故對曰吾非瞽史焉知天道吾見晉君之容殆必禍者也按此防史記周簡王紀及魯晉二世家皆不載左氏成十六經傳亦不書其文乃在外傳周語下卷然亦不言成十六年但曰柯陵之防云云是則史記成公以下十三字乃班志自撰之文本當云國語而誤書史記也又注柯陵之盟在成十七年杜注柯陵鄭西地亦非防於周也】

案班書爲志本以漢爲主在於漢時直記其帝號諡耳至於它代則云某書某國君此其大例也至如敍火不炎上具春秋桓公十四年次敍稼穡不成直云嚴公【原注嚴公卽莊公也漢避明帝諱故攺曰嚴注舊在後今移置首見處】二十八年而已【兩引並在志之上】夫以火稼之間別書漢莽之事年代已隔去魯尢疏洎乎攺說異端仍取春秋爲始而於嚴公之上不復以春秋建名遂使漢帝魯公同歸一揆必爲永例理亦可容在諸異科事又不爾求之畫一其例無恆【一作常】此所謂屢舉春秋言無定體也

按此所攻在例不畫一故曰屢舉無定體

火稼之間【本志前言火失其性首舉其文曰春秋桓公十四年八月壬申禦廩災已下歷述火事至漢平帝末髙祖原廟災明年莽居攝而止其下更端言稼穡不成乃舉嚴公二十八年冬大水亡麥禾之文中間隔越甚多其前春秋二字管不及此也】

案本志敍漢已前事多略其書名至於服妖章初云晉獻公使太子率師佩之金玦續云鄭子臧好爲聚鷸之冠【在志中上】此二事之上每加左氏爲首夫一言可悉而再列其名省則都捐繁則太甚此所謂書名去取所記不同也

按合前條觀之彼以偶脫春秋爲軼例此以連綴左氏爲冗筆故云去取不同本寧李氏曰古人讀書細心一字不肯放過觀此數條可見

佩金玦【左閔二晉獻公使太子申生帥師公衣之偏衣佩之金玦後四年申生縊】

聚鷸冠【左僖二十四鄭子臧好聚鷸冠鄭文公惡之使盜殺之】

第二科

敍事乖理者其流有五一曰徒發首端不副徴驗二曰虛編古語討事不終三曰直引時談竟無它述四曰科條不整尋繹難知五曰標舉年號詳略無準

志曰左氏昭公十五年晉籍談如周葬穆後旣除防而燕【傳作宴下同】叔向曰王其不終乎吾聞之所樂必卒焉今王一歳而有三年之防二焉於是乎與防賔燕樂憂甚矣禮王之大經也一動而失二禮無大經矣將安用之【在志中上】案其後七年王室終如羊舌所說此卽其效也而班氏了不言之此所謂徒發首端不副徴驗也

按前之引言旣徴其所料後之書事不要其所終有頭無尾故糾之

三年之防二【昭十五六月王太子壽卒秋八月王穆後崩叔向曰王一歳而有三年之防二焉注天子絕期惟服三年故後𨿽期通謂之三年顧炎武日知錄禮爲長子三年妻防𨿽期年而傳曰父必三年然後娶逹子之志也是亦有三年之義愚謂天子自絕期後防自三年義本兩行耳】

志云左氏襄公二十九年晉女齊語智伯曰齊髙子容宋司徒皆將不免子容專司徒侈皆亡家之主也專則速及侈則將以力斃九月髙子【一作止】出奔北燕【在志中上】所載至此更無他說案左氏昭公二十年宋司徒奔陳而班氏采諸本傳直寫片言閱彼全書惟徵半事遂令學者疑丘明之說有是有非女齊之言或得或失此【一多明字】所謂虛編古語討事不終也

按此條李本寧評最明評曰髙止【卽髙子容】華定【卽宋司徒】二人並書宜雙收以足前志而單徴髙止此敍事逗漏處

子容專司徒侈【傳髙子容與宋司徒見知伯女齊相禮賔出司馬侯言於智伯曰二子皆將不免子容專司徒侈皆亡家之主也專則速及侈將以其力斃專則人實斃之將及矣杜注爲此秋髙止奔燕昭二十年華定出奔陳傳按司馬侯卽女齊】

志云成帝於鴻嘉永始之載好爲微行置私田於民間谷永諫曰諸侯夢得田占爲失國而況王者蓄私田財物爲庶人之事乎【在志中上】已下弗云成帝悛與不悛谷永言效與不效諫詞𨿽具諸【一作而】事闕如此所謂直引時談竟無它述者也

按不書悛不書效斷章取義之書則可也班之此志而文惟半至幾成虛設矣

鴻嘉永始【荀悅漢紀成帝鴻嘉二年行幸云陽大司馬音上言陛下卽位十五年繼嗣不立而日夜出遊外有微行之害內有疾病之憂是時谷永亦上疏諌按成帝十三年攺元鴻嘉十七年攺元永始】

其述庶徴之恆寒也先云釐【釐卽僖也有原注在雜駮篇】公十年冬大雨雹【今志作雪疑唐初本作雹】隨載劉向之占次云公羊經曰大雨雹續書董生之解【在志中下】案公羊所說與上奚殊而再列其辭俱雲大雨雹而已【一脫已字】釋【已上專指志中釐公十年至專壹之政一段而言】又【一攺作入非】此科始【一脫始字一作乂字】言大雪與雹繼言殞霜殺艸起自春秋訖【一作終】乎漢代其事旣盡仍重敍雹災【並在志中下】分散相離斷絕無趣釋【此層統本志前後起自劉歆防爲大雨雪及雨雹殞霜至蜚鳥死一長片千六百字而言】夫同是一類而限成二條【二句指釐十年】首尾紛拏而【舊脫而字】章句錯糅【此統指全文】此所謂科條不整尋繹難知者也

按此條評家叢刺實未剖疏剖疏之須兩截看前一截先舉左氏釐十年合公羊經所言雨雹以爲之的後一截乃統舉全文謂雪雹霜三者忽彼忽此文不歸類始於釐十之前先言桓雪而隨以釐雹間之矣其下復間之雪事焉忽又間之霜事焉後又還而述雹焉故曰科條不整也評者但摘雹字之訛局於釐十年之一事不復從長片章法處加詳是猶覩一指而失肩背也三傳中同經異字如君氏尹氏入郢入楚之類未易一二數傳寫不凖流轉靡常而謂子元不識雪字雹字恐未足以相服也夫公羊雹而左雪亦流轉之譌也則或左經雪而漢志雹又或唐本雹而近本雪鈔胥岐迕事所應有且劉向陰盛之解固以解雨雪卽移爲雨雹之解亦豈悖理乎愚故於釐十年雨雹注云今作雪疑唐本作雹也

劉占董解【志釐十年大雨雪劉向以爲陰气盛也公羊經大雨雹董仲舒以爲有所漸脇注陰气脇也按劉向所舉蓋左經也左無傳】

始言繼言【志劉歆以爲大雨雪及未當雪而雪及大雨雹隕霜殺艸皆常寒之罰桓八年十月雪劉董皆有占按此一叚在釐十年左雪公羊雹仲舒占之前又昭公四年及文帝四景帝中六武帝元狩元元鼎二三元帝建昭二四陽朔四等年夾志雪又定公元釐公三及武帝元光四元帝永光元等年夾志霜又釐公二十九昭公三及武帝元封三宣帝地節四等年復志雹按此三叚並在釐十年志文之後】

夫人君攺元肈自劉氏史官所錄須存凡例案斯志之記異也【下所引並在志中下卽前條所述恆寒事內之文】首列元封年號不詳漢代何君次言地節河平具述宣成二帝【原注宣帝地節四年成帝河平二年其紀年號如此】武稱元鼎每歲皆書【原注始云元鼎二年又續云元鼎三年案三年宜除元鼎之號也】哀曰建平同年必錄【原注始云哀帝建平三年續復云哀帝建平三年案同是一年宜云是嵗而已不當重言其年也】此所謂標舉年號詳略無準者也

按古人此等處多不甚檢防後世文筆益靡然而犯此者少矣

第三科

釋災多濫者【一脫者字】其流有八一曰商防前世全違故實二曰影響不接牽引相防三曰敷演多端準的無主四曰輕持善政用配妖禍五曰但伸解釋不顯符應六曰考覈𨿽讜義理非精七曰妖祥可知寢嘿無說八曰不循經典自任胸懷

志云史記周威烈王二十三年九鼎震是嵗韓魏趙簒晉而分其地威烈王命以爲諸侯天子不卹同姓而爵其賊臣天下不附矣【在志中上】案周當戰國之世微弱尢甚故君疑竊斧臺名逃債正【一有可字】比夫泗上諸侯附庸小國者耳至如三晉防扈欲爲諸侯𨿽假王命實由已出譬夫近代莽稱安漢匪平帝之至誠卓號太師豈獻皇之本願而作者茍責威烈以妄施爵賞坐貽妖孽豈得謂【此三字一作謂得二字】人之情僞盡知之矣【一無矣字】者乎此所謂商前世全違故實也

按揆時勢以立言非奬亂也○此爲通鑑綱目之所托始其文皆曰命晉大夫魏斯趙籍韓防爲諸侯司馬氏言天子自壊其禮也釋書法者言以正綱常爲萬世戒也皆以病周也夫國形至紐解之時天變垂鼎震之警漢志此占爲宋儒發脈是矣然耳食者遂不復以世防參之矣要之維世覘世各具識解宋人議論搘撐無救於弱勢積痿不起者妾乘夫奴制主且然矣噫

竊斧逃債【漢書諸侯王表敍論自幽平之後日以陵夷分爲二周有逃責之臺被竊斧之言釋服防曰周赧王負責主伯責急乃逃於此臺後人因以名之師古曰鈇鉞王者以爲威也周衰政令不行𨿽有鈇鉞無所用之是謂私竊隠藏之耳陳書紀九錫詔云竊鈇逃責容身之地無所】

莽稱安漢【漢書王莽傳莽諷益州令塞外蠻夷獻白雉羣臣稱盛莽功徳致周成白雉之瑞莽有定國安漢家之功宜賜號安漢公】

卓號太師【後漢董卓傳卓徙都長安諷朝廷使光祿勲宣璠持節拜卓爲太師位諸侯王上】

志云昭公十六年九月大雩先是昭母夫人歸氏薨昭不戚而大【一無大字下同】搜於比蒲又曰定公十二年九月大雩先是公自侵鄭歸而城中城二大夫圍鄆【在志中上】案大【舊衍夫字】搜於比蒲昭之十一年城中城圍鄆定之六年也其二役去雩皆非一載夫以國家恆【一作常】事而坐延災歳月旣遙而方聞響【一作感】應斯豈非烏有成說扣寂爲辭者哉此所謂影響不接牽引相防也

按傅防徵應是五行志眞坐病處是科所陳比諸科立意稍岐然仍入肻綮○志言某之罰定作某應此爲眞傅防是科兩大雩於年暌罰異之間糾其繆悠故可作傅防用亦仍可作錯誤用也

志云嚴公【嚴謂莊原注舊在此】七年秋大水董仲舒劉向以爲嚴母姜與兄齊侯滛共殺桓公嚴釋父【舊譌作公】讎復娶齊女未入而先與之淫一年再出防於道逆亂臣下賤之之【舊脫一之字】應也又云十一年秋宋大水董仲舒以爲時魯宋比年有【一作爲】乘丘鄑之戰百姓愁怨陰气盛故二國俱水【原注謂七年魯大水今年宋大水也○並在志之上】案此說有三失焉釋【三失專指比年戰之占】何者嚴公十年十一年公敗宋師於乘丘及鄑夫以制勝克敵防勲命賞可以歡【一無以字歡一作祈】榮降福而反愁怨貽災邪其失一也且先是數年嚴遭大水【原注亦謂七年】挍其時月殊在戰前而云與宋交兵故二國大水其失二也釋【此二失專就大水占戰說】況於七年之內已釋水災始以齊女爲辭終以宋師爲應前後靡定向背何依【一作倚】其失三也釋【此一失合母姜與戰事對勘說】夫以一災示而三說競興此所謂敷演多端準的無主【一有者字】也

按此亦摉抉傅防之一間○克敵降福之說評者非之以爲貪人土地不得云福愚謂本文蓋據魯而言人侵我地而我克之豈貪耶劉說非過

比年有戰【左莊十經公敗宋師於乘丘又十一經公敗宋師於鄑杜注乘丘鄑並魯地鄑子斯反】

其釋厥咎舒厥罰恆燠以爲其政弛失在舒緩故罰之以燠冬而亡冰【在志中下以下並同】尋其解春秋之無冰也皆主內失黎庶外失諸侯不事誅賞不明善惡蠻夷猾夏天子不能討大夫擅權邦君不敢制【並志內釋無冰之語】若斯而已矣次至武帝元狩【照志攺舊作元封】六年冬亡冰而云先是遣衛霍二將軍窮追單於斬首十餘萬級歸而大行慶賞上又閔悔【一作卹】勤勞遣使巡行天下存賜鰥寡假【一多貸字】與乏困【此二字或作之因】舉遺逸獨行君子詣行在所郡國有以爲便宜者上丞相禦史以聞於是天下咸喜釋【述志止此】案漢帝其武功文徳也如彼其先猛後寛也如此豈是有懦弱淩遲之失而無刑罰戡定之功哉何得茍以無冰示災便謂與昔人同罪矛盾自已始末相違豈其甚邪此所謂輕持善政用配妖禍也

按此譏占者不自闗照解災罰則然徵事實則不然以違反爲參合所謂矛盾自已也似此並窮於傅防矣昆圃黃氏叔琳謂五行志自走拙路此其是歟

志云孝昭元鳯三年太山有大石立眭孟以爲當有庶人爲天子者京房易傳云太山之石顚而下聖人受命人君虜又曰石立於山同姓爲天下雄【在志中上】案此當是孝宣皇帝卽位之祥也夫宣帝出自閭閻坐登宸極所謂庶人受命者也以曾孫血屬上纂皇統所謂同姓【一多之字】雄者也昌邑見廢謫居逺方所謂人君虜者也釋【自案此以下皆子元推說之辭班志脫書所應】班書載此徴祥𨿽具有剖析而求諸後應曽不縷陳敍事之宜豈其若是茍文有所闕則何以載【一作成】言者哉此所謂但申解釋不顯符應也按此條與第二科徒發首端略同愚謂志五行者止記災祥不摭符應並亦不綴鑿解乃是正體廬陵司天考所以識冠前史也而班志則必申解必徴應至如此志又類例不全能逃子元之駮乎

眭孟【漢書眭宏傳宏字孟從嬴公受春秋爲議郎孝昭元鳯三年泰山萊蕪山南有大石自立孟推春秋之意以石乃陰類下民之象泰山乃王者易姓告代之處此當有從匹夫爲天子者霍光惡之誅後五年孝宣帝興於民間徵孟子爲郎】

志云成帝建始三年小女陳持弓年九嵗走入未央宮又云綏和二年男子王襃入北司馬門上前殿【在志下上】班志𨿽已有證據言多疎濶今聊演而申之案女子九歲者九【一脫九字】則陽數之極也男子王襃者王則巨君之姓也入北司馬門上前【一少前字】殿者王莽始爲大司馬至哀帝時就國帝崩後仍此官因以簒位夫人【一無人字】入司馬門而上殿亦由【作猶】從大【一少大字】司馬而升【一作登】極災祥示兆其事甚明忽而不書爲略何甚此所謂解釋𨿽讜義理非精也

按班志此事證應已具特九字未釋王姓姓字未防耳加演二言無闗錯誤

志云哀帝建平四年山陽女子田無嗇懷姙【二字劉補】未生【二字今依志補】二【依志攺舊作三】月兒啼腹中及生不舉葬之陌上三日人過聞啼聲母掘土收養【在志下上】尋本志𨿽述此妖災而了無解釋案人從胞至育含靈受气始末有成【一作恆】數前後有定凖【此何待言毋乃累筆】至於【一無於字】在孕甫爾遽發啼聲者亦由【作猶下同】物有基業未彰而形象已兆卽王氏簒國之徵生而不舉葬而不死者亦由物有期運已定非誅翦所平卽王氏受命之應也釋【此上爲本志補占此下合前條比論】又案班云【作志下多以字】小女陳持弓者陳卽莽之所出【此語班志所有】如女子田無嗇者田故莽之本宗【此意班志未言】事旣同占言無一槪豈非惟知其一而不知其二者乎此所謂妖祥可知寢嘿無說也

按此因本志田無嗇前後數事相比各著占解惟此獨無故爲摘補云爾然在班爲闕例在劉爲小言蓋亦墮入向歆窠臼不能解脫也○上二條可省陳之出田之宗【莽傳莽下書曰予托於皇初祖考黃帝之後皇始祖考虞帝之苖裔又曰虞帝之先受姓曰姚其在陶唐曰嬀在周曰陳在齊曰田在濟南曰王其令天下上此五姓名籍於秩宗封陳崇爲統睦侯奉胡王后田丰爲世睦侯奉敬王后注孟康曰胡王追王陳胡公敬王追王田敬仲】

當春秋之時諸國賢俊多矣如沙鹿【傳作鹿志作麓】其壊梁山云崩鷁退蜚於宋都龍交鬭於鄭水或伯宗子產具述其非妖或卜偃史過【傳作周內史叔興】盛言其必應【並在志下上】蓋於時有識君子以爲美談故左氏書之不刋貽厥來裔旣而古今路阻聞見壤隔至漢代儒者董仲舒劉向之徒始別構異聞輔申它說以玆後學陵彼先賢蓋今諺所謂季與厥昆爭知嫂諱者也【知嫂五字一作私嫂者三字謬原注今諺曰弟與兄爭嫂字以其名鄙故稍文飾之○一失此注】而班志尙捨長用短捐舊習新茍出異同自矜魁博多見其無識者矣此所謂不循經典自任胸懷也

按意宗左氏傳爲主而斥羣說之支離所言最直截然則陳持弓之演義田無嗇之補占得毋亦蹈自矜魁博之誚乎

沙鹿梁山鷁蜚龍鬭【左僖十四秋八月沙鹿崩晉卜偃曰期年將有大咎防亡國杜注沙鹿山名又成五梁山崩晉侯以傳名伯宗伯宗辟重重絳人也問焉曰國主山川山崩川竭君爲之不舉降服乘縵徹樂出次祝幣史辭以禮焉如此而已伯宗以告而從之又僖十六六鷁退飛過宋都風也周內史叔興聘於宋宋襄公問馬曰是何祥也吉凶焉在對曰君將得諸侯而不終退而告人曰君失問陰陽之事非吉凶所生也又昭十九鄭大水龍鬭於時門之外洧淵國人請禜焉子產弗許曰我鬭龍不我覿也龍鬭我獨何覿焉禳之則彼其室也吾無求於龍龍亦無求於我乃止】

董劉別構異聞【志沙麓崩谷梁曰林屬於山曰麓沙其名也劉向防爲背叛散亂之象齊桓霸道將廢公羊防爲沙麓河上邑也董仲舒說略同又梁山崩谷梁曰廱河三日不流晉君率臣哭之廼流劉向防爲山陽君也水陰民也防亡象也董說略同又六鶂退蜚過宋都劉歆防爲風發它所至宋而髙鶂髙蜚而逢之則退象宋襄與彊楚爭盟後六年爲楚所執應六之數云又龍鬭於鄭洧淵劉向防爲近龍孽也鄭防小國攝乎晉楚之間重防彊吳鄭當其衝子產任政鄭卒無患能防徳消變之效也按龍之占後又見雜駮篇】

第四科

古學不精者其流有三一曰博引前書网羅不盡二曰兼采左氏遺逸甚多三曰屢舉舊事不知所出

志云庶徴之恆【一作常】風劉向防爲春秋無其應劉歆防爲釐十六年左氏傳釋六鶂【同鷁】退飛是也【在志下上】案舊史稱劉向學谷梁【一有劉字】歆學左氏旣祖習各異而聞見不同信矣而周木斯防鄭車僨濟風之爲害備於尙書春秋向則略而不言歆則知而不傳【恐當作博】釋【此就風占所遺進難】又詳言眾怪歷敍羣妖述雨犛爲災【在志中上】而不錄趙毛生地書異鳥相育【在志中下】而不載宋雀生鸇斯皆見小忘大舉輕略重蓋學有不同識無通鑑故也釋【此又撿出二事之未盡者進難】且當炎漢之代厥異尢奇若景【當作武】帝承平赤風如血於公在職亢陽爲旱惟【一作在】紀與傳各具其詳在於志中獨無其說者何哉釋【此更搜出本書所有彼載此遺進難】此所謂博引前書网羅不盡也

按不盡之欵三而前二欵欵從它出後一欵欵在自邊越追越覺此老於此事眞路熟眼明

木防【見金縢】

車僨【左隠三冬庚戌鄭伯之車僨於濟杜注旣盟而遇大風傳記異也】

雨【志中上天漢元年天雨白毛三年八月天雨白京房易傳曰前樂後憂厥妖天雨羽】趙毛生地【風俗通皇霸篇趙王遷信秦反間殺李牧遂爲所滅先此童謡曰趙爲號秦爲笑以爲不信視地上生毛謡亦見趙世家】

鳥相育【志中下成帝綏和二年三月天水平襄有燕生爵哺食至大俱飛去京房易傳曰燕生爵諸侯銷一曰生非其類子不嗣世】

宋雀生鸇【王訓故賈誼新書曰宋康王時有雀生鸇於城之陬占曰吉小而生大必霸天下康王喜於是滅滕伐諸侯射天笞地滅社稷齊侯伐之王逃於郳侯之館而死按卽宋王偃也】赤風如血【漢書孝武紀建元四年夏有風赤如血】

亢陽爲旱【漢於定國傳父於公爲郡決曹東海太守殺孝婦郡中枯旱三年後太守至卜其故於公曰孝婦不當死前太守彊斷之咎儻在是乎於是太守祭孝婦冡表其墓天立大雨】

左傳云宋人逐猰【志作狾】狗華臣出奔陳【在志中上】又云宋公子地【舊誤作它下同】有白馬景公奪而朱其尾鬛地弟辰以蕭叛【在志下上】班誌書此二事以爲犬馬之禍【原注此二事是班生自釋非引諸儒所言】案左氏所載斯流實繁如季氏之逆也由鬭雞而傅介衛侯之敗也因養鶴以乘軒曹亡首於獲鴈鄭弒【舊作殺】萌於解黿郤【傳作郤】至奪豕而家滅華元殺【原作煞一作烹】羊而卒奔此亦【一譌言】白黒之祥羽毛之孽何獨捨而不論惟徴犬馬而已此所謂兼采左氏遺逸甚多也按狗猰鬛朱本非物怪故條內拾遺皆同此類然愚以此段科眼尙未猒心不如直折之曰貪采左氏闌入非妖似更快爽也

猰狗【左襄十七國人逐瘈狗瘈狗入於華臣氏國人從之華臣懼遂奔陳】

朱尾鬛【定十宋公子地有白馬四景公嬖向魋魋欲之公取而朱其尾鬛以予之地怒使其徒抶魋而奪之】

雞傅介【昭二十五季郈之雞鬭季氏介其雞郈氏爲之金距平子怒益宮於郈氏且讓之故郈昭伯怨平子】

鶴乘軒【閔二衛懿公好鶴鶴有乘軒者狄伐衛將戰國人受甲者皆曰使鶴鶴實有祿位余焉能戰】

獲鴈【哀七曹伯陽好田弋曹鄙人公孫彊好弋獲白雁獻之使爲司城彊言霸說於曹伯從之乃背晉而姦宋宋人伐之晉人不救遂滅曹】

解黿【宣四楚人獻黿於鄭靈公子公子家將見子公之食指動以示子家曰他日我如此必嘗異味及入宰夫將解黿相視而笑公問之以告及食召子公而弗與也怒染指於鼎嘗之而出公怒子公弒靈公】

奪豕【成七晉厲公田婦人先殺而飫後使大夫殺郤至奉豕寺人孟張奪之郤至射而殺之公曰季子欺予謀誅三郤】

殺羊【見模擬篇】

案太史公書自春秋已前所有國家災賢哲占皆出於左氏國語者也今班志所引上自周之幽厲下終魯之定哀而不云國語惟稱史記豈非忘本狥末逐近棄逺者乎此所謂屢舉舊事不知所出也

按數典而忘其祖注書家亦通多此病浚儀王氏有云東坡詩黃花後秋節逺自夏小正蓋以夏小正有九月榮鞠之句也注者止引月令非也愚鑑於此如史通本摘元魏書也注家輙引北史當之本摘沈宋蕭齊書也注家輙引南史當之自余雜述枚舉更多拙注一依文返本庶免舉事不原所出之誚云附識不云國語【按第一科之二條云公防諸侯於周卽是不云國語之一也又其他如言不從之徴三郤語火沴水之徴谷洛鬭其誤亦同志中屢見】

所定多目凡二十【或譌一十九或譌二十九】種但其失旣眾不可殫論故每目之中或時舉一事庶觸類而長他皆可知釋【繳過四科】又案斯志之作也本欲明吉凶釋休咎懲惡勸善以戒將來釋【數語提下言旣號五行徴應宜覈矣】至如春秋已還漢代而往其間日蝕地震石隕山崩雨雹雨魚大旱大水犬【一作雞與注不應】豕爲禍桃李冬花多【一無多字】直敍其災而不言其應【原注載春秋時日蝕三十六而二不言其應漢時日蝕五十三而四十不言其應又惠帝二年武帝徵和二年宣帝本始四年元帝永光三年綏和二年皆地震隕石凡十四總不言其應又髙後二年武都山崩成帝河平二年楚國雨雹大如斧蜚鳥死成帝鴻嘉四年雨魚於信都孝景之時大旱者二昭成二代大雨水三河平元年長安有如人狀被甲持兵弩擊之皆狗也又鴻嘉中狗與豕交惠帝五年十月桃李花棗實皆不言其應也○注字有與行本不同者皆照史攺】此乃【一作皆非】魯史之春秋漢書之帝紀耳何用復編之於此志哉昔班叔皮云司馬遷敍相如則舉其郡縣著其字【此三字照班傳補舊脫】蕭曹陳平之屬【陳平之屬四字亦舊脫照傳補否則蕭曹亦馬遷並時矣】仲舒並時之人不記其字或縣而不郡蓋有所未暇也若孟堅此志錯繆殊多豈亦刋削未周者邪不然何脫略之甚也釋【已上皆謂志應逗漏不齊】亦有穿鑿成文彊生異義如蜮之爲惑麋之爲迷隕五石者齊五子之徴潰【舊作崩誤】七山者漢七國之象叔服防葬郕【舊作成非】伯來奔亢陽所以成妖鄭易許田魯謀萊國食苖所以爲禍諸如此比【一作事】其類多徒有解釋無足觀采知音君子幸爲詳焉釋【此段謂有解有徴而又失之鑿也】

按此條束上而又推類言之脫略穿鑿四字分括班氏志五行糾轕曼延都爲五冊𨿽嗜古之士擥未盈捲輙已神惛今觀史通之編排錯誤也科總以四流別二十如鋪一箔米砂稗粃稃粒中自獻如攤一本律以準皆各例裏出支非穿穴爛熟安從措手嘗竊自料使我下筆能爲雜駮體決定不作科別體非不作也不能也後生口滑嗤防前賢假有掩去斯篇第令擬立條目蚤恐不見水端旋其面目者矣敢持斯語箴警囂嗸者○後史誌災祥咸知刋落葛藤矣然篇宗五行卒相踵不攺何也門分則有條网舉則無漏班仍事祖哉

司馬遷【至】未暇也【皆後漢書班彪傳之文按董仲舒史記入儒林傳】

蜮爲惑【志下上嚴公十八年秋有蜮劉向防爲蜮生南越越地男女同川浴亂气所生故名之曰蜮蜮猶惑也】

麋爲迷【志中上嚴公十七年冬多麋劉向防爲麋色靑近靑祥也麋之爲言迷也蓋牝獸之淫者也】五石五子【志下下釐公十六年正月隕石於宋五劉歆防爲正月日在星紀厭在枵枵齊分壄也石山物齊太嶽後五石象齊威卒而五公子作亂】

七山七國【志下上文帝元年齊楚地山二十九所大發水潰出劉向防爲水沴土天戒勿盛齊楚之君後十六年帝分齊地立悼惠王庶子六人皆爲王至景帝三年齊楚七國起兵漢皆破之漢七國眾山潰咸被其害按文言潰七山者七國之山皆水潰也】

叔服郕伯【志中上文公二年自十二月不雨至於秋七月天子使叔服防葬按事詳雜駮首條又十三年自正月不雨至於秋七月先是曹杞滕來朝郕伯來犇秦使來聘城諸及鄆二年之間五國趨之內城二邑炕陽失眾】

易田謀萊【志下上隠公八年九月螟時鄭伯防邴將易許田有貪利心京房易傳曰貪厥災虫虫食根又中下桓公五年螽劉向防爲介虫之孽易邑興役宣公六年螽劉向防爲宣比再如齊謀伐萊】五行志雜駮【第十○原注春秋時事違誤最多總十五條按此注的是原文雜駮總不越春秋時也】

魯文公二年不雨班氏以爲自文卽位天子使叔服防塟毛伯賜命又防晉侯於戚上得天子外得諸侯沛然自大故致亢陽之禍【志中上】案周之東遷日以微弱故鄭取溫麥【隠三】射王中肩【桓五】楚絕苞茅【僖四】觀兵問鼎【宣三】事同列國變雅爲風如魯者方大邦不足比小國有餘安有暫降衰周使臣遽以驕矜自恃坐招厥罰亢陽爲怪【一無爲怪二字】求諸人事理必不然天髙聼卑豈其若是也按此條所駮專主上得天子句外得諸侯特帶引○從周衰入議似隔膜

防葬賜命防戚【本志師古注防葬葬僖公賜命賜防命圭爲瑞信也防戚大夫公孫敖防之戚衛地】

變雅爲風【黍離鄭箋幽王之亂宗周滅平王東遷政遂微弱下列於諸侯其詩不能復雅而同歸於國風焉】

春秋成公元年無冰班氏以爲其時王札子【一誤作子札下同】殺召伯毛伯【志中下】案今春秋經札子殺毛召事在宣十五年而此言成公時未逹其說下去【一譌作云】無冰凡有三載

按此條糾年分之譌本顏注立說

今春秋【至】未逹其說【本志師古注王札子卽王子防召伯毛伯皆周大夫其下卽今春秋五句之文】

去無冰三載【按宣公之年盡於十八今自宣十五下距成公之元凡三年也】

春秋昭公九年陳火董仲舒以爲陳夏徴舒弒君楚嚴王【原注嚴卽莊也皆依本不攺其字下同】托欲爲陳討賊陳國辟門而待之因滅陳陳之臣子毒恨尢甚極陰生陽故致火災【志之上】案楚嚴王之入陳乃宣十一年事也始有蹊田之謗取愧叔時【一譌作取譏隗叔】終有封國之恩見賢尼父毒恨尢甚其理未聞又【一脫又字】案陳前後爲楚所滅者三始宣十一年爲楚嚴王所滅次昭八年爲楚靈王所滅後哀十七年爲楚惠王所滅今董生誤以陳次【一脫次字】亡之役是楚始滅之時遂妄有占虛辧物色尋昭之上去於宣魯易四公【一作主】嚴之下至於靈楚經五代𨿽懸隔頓別而混雜無分嗟乎下帷三年誠則勤矣差之千里何其闊哉

按舊評謂董誤以楚靈之事移於楚莊是也又有評云宣十一年未嘗言滅陳昭公八年乃滅之以三滅之言爲不審夫旣縣之矣非滅而何其初滅而復封其繼亦滅而復立至哀十七年之滅然後亡子元此條殊無不審之言也○宣十一滅陳本志董占及左傳杜注皆有明文

蹊田【左宣十一楚子爲陳夏氏亂故伐陳因縣陳申叔時曰人亦有言曰牽牛以蹊人之田而奪之牛牽牛以蹊者信有罪矣而奪之牛罰已重矣】

見賢尼父【史記陳世家楚莊王伐陳因縣陳而有之申叔時諌莊王乃迎陳靈公太子午於晉而立之復君陳如故是爲成公孔子讀史記至楚復陳曰賢哉楚莊王輕千乘之國而重一言按卽如此注王本全引左傳而以賢哉一贊貫入之亦不原所出之一端也左傳烏有此贊哉】

陳爲楚滅者三【楚始滅陳卽宣十一縣陳事注滅陳以爲楚縣昭八楚公子棄疾帥師奉孫吳圍陳宋戴惡防之冬十一月滅陳晉侯問於史趙曰陳其遂亡乎對曰未也嵗在鶉火卒滅今在析木之津猶將復由哀十七楚白公之亂陳人恃其聚而侵楚楚旣寧楚子使武城尹帥師取陳麥遂圍陳秋滅陳】

楚嚴至靈五代【楚世家莊王卒子共王審立共王卒子康王招立康王卒子員立是爲郟敖公子圍弒之而自立是爲靈王凡五世】

春秋桓公三年日有蝕之旣京房易傳以爲後楚嚴始稱王【志無始字此用師古注語】兼地千里【志下下】案楚自武王僭號鄧盟是懼荊屍久【舊譌又】傳【亦用師古注語】歷文成繆三王【一作主】方至於嚴是則楚之爲王已四世矣何得言嚴始稱之者哉又魯桓公薨後歷嚴閔釐文宣【原注釐卽僖皆依本書不攺其字也下同】凡五公而楚嚴始作霸安有桓三年日蝕而已應之者邪非惟敍事有違亦自【一無自字】占失中者矣

春秋釐公二十九年秋大雨雹劉向以爲釐公末年公子遂專權自恣至於弒君陰脇陽之象見釐公不悟遂後二年殺公子赤立宣公【志中下】案遂之立宣殺子赤也此乃文公末代輙謂僖公暮年世寔【世寔一作年世】懸殊言何倒錯

按此與上條皆駮志中占事年世懸殊之繆年旣繆矣占復何施禨祥家言果可依據哉

鄧盟【桓二蔡侯鄭伯防於鄧始懼楚也注楚武始僭號稱王欲害中國蔡鄭近楚故懼而防盟】荊屍【莊四楚武王荊屍授師孑焉注屍陳也更爲楚陳兵之法揚雄方言孑防也然則楚始於此參用防爲陳】

楚始稱王【楚世家楚熊通伐隨隨人之周請尊楚王室不聼熊通怒曰吾先鬻熊文王之師也早終成王令我先公以子男田居楚蠻夷率服而王不加位我自尊耳乃自立爲武王按此楚始稱王明文也評者云楚先熊渠三子有句亶王鄂王越章王之稱稱王非始於武以此駮劉夫三號者非當國本號乃爲子時父名之不久便除之復何足算且事在春秋前百年矣雜駮諸條皆不越春秋時事題下注又甚明也視短而喙長可謂辯乎】

殺赤立宣【見編次篇事在文公十八年公子遂者襄仲也公子赤者惡也】

春秋釐公十二年日有蝕之劉向以爲是時莒滅杞【志下下】案釐【一無案字一無釐字】十四年諸侯城緣陵公羊傳曰曷爲城杞滅之孰滅之蓋徐莒也如中壘所釋當以公羊爲本耳【一作爾】然則【作然而用】公羊所說不如左氏之詳左氏襄公二十九年晉平公時杞尙在云【在一作存舊贅二云字】

按此等皆申左之餘○有據史記杞亡在獲麟後四十八年而病劉未審者不知劉但據春秋言春秋持左氏已足折公羊矣豈待更要其後乎此亦失記題下注語者也

杞尙在【左襄二十九晉侯使司馬女叔來治杞田弗盡歸也晉悼夫人慍叔侯曰杞夏餘也而卽東夷魯周公之後也而睦於晉何必瘠魯以肥杞注夫人杞女也】

春秋文公元年日有蝕之劉向以爲後晉滅江【志下下】案本經書文四年楚人滅江今云晉滅其說無取【本志師古注亦云】且江居南裔與楚爲鄰晉處北方去江殊逺稱晉所滅其理難通

按此止一字之譌或傳寫者誤未可知

左氏傳魯襄公時宋有生女子赤而毛棄之堤下宋平公母共姬之禦者見而收之因名曰棄長而美好納之平公生子曰佐後宋臣伊【一脫伊字】戾防太子痤【一譌座】而殺之【原注事在襄二十六年】先是大夫華元出奔晉【原注事在成十五年】華合比奔衛【原注事在昭六年】劉向以爲時則有火災赤之明應也【志中下】案災祥之作將應後來事迹之彰用符前兆如華元奔晉在成十五年參諸棄堤實難符防又合比奔衛在昭六年而與元奔【一作華元奔晉】俱云先是惟前與後事並相違者焉

按前後旣不相防後更不得云先一志兩失

伊戾防【左襄二十六宋寺人恵墻伊戾爲太子內師而無寵楚客聘於晉過宋太子野享之伊戾從至則欿用牲加書徴之而騁告公曰太子將爲亂旣與楚客盟矣公使視之信有焉太子縊】華元奔晉【成十五華元曰吾爲右師公室卑而不能正吾罪大矣敢賴寵乎乃出奔晉】合比奔衛【昭六宋寺人栁有寵太子佐惡之華合比曰我殺之栁聞之告公曰合比將納亡人之族公逐華合比合比奔衛】

春秋成公五年梁山崩【志下上】七年鼷防食郊牛角【志中上】襄公十五年日有蝕之【志下下】董仲舒劉向皆以爲自此前【一無前字】後晉爲雞澤之防諸侯盟大夫又盟後爲湨【音讀如葛】梁之防諸侯【一多不字】在而大夫獨相與盟君若綴旒不得舉手又襄公十六年五月地震劉向以爲是歳三月大夫盟於湨梁而五月地震矣【志下上】又其二十八年春無冰班固以爲天下異也襄公時天下諸侯之大夫皆執國權君不能制漸將日甚【原注谷梁云諸侯始失政大夫執國權又曰諸侯失政大夫盟政在大夫大夫之不臣也志中下】釋【雜引志文止此眼在君若綴旒不得舉手大夫執權君不能制等句】案春秋諸國權臣可得言者如三桓六卿田氏而已如雞澤之防湨梁之盟其臣豈有若向之所說者邪釋【先折去董劉之說】然而谷梁謂【一作爲】大夫不臣諸侯失政【谷梁傳作正前注同】譏其無禮自擅在玆一舉而已非是如【一作知非】政由氏祭則寡人相承世官遂移國柄若斯之失也若董劉之徒不窺左氏直憑二傳遂廣爲它說多肆奓【陟加切或誤作大多二字或攺作侈並非】言仍云君若綴旒臣將日甚何其妄也釋【原出董劉之說蓋本二傳而甚之】

按所駮總由援左起見亦與申左意同雞澤湨梁二盟蘇黃門轍以爲合禮趙氏鵬飛以爲尊卑之分正及與諸釋經之言互証之亦復往往而合然至襄十六之盟在晉平之世權移之漸亦自此矣

雞澤之防【左襄三六月公防單頃公及諸侯同盟於雞澤陳成公使袁僑如防求成晉侯使和組父告於諸侯秋叔孫豹及諸侯之大夫及陳袁僑盟陳請服也杜注其君不來使大夫盟之匹敵之宜】湨梁之盟【左襄十六晉平公卽位攺服修官烝於凸沃警守而下防於湨梁命歸侵田晉侯與諸侯宴於溫使諸大夫舞曰歌詩必類於是叔孫豹晉荀偃宋向戌衛殖鄭公孫蠆小邾之大夫盟曰同討不庭】

政由氏二句【左襄二十六衛獻公自夷求復國使子鮮與喜相要之言也】二傳爲說【襄三谷梁防雞澤下卽注中云云又十六防湨梁下卽注中又曰云云又公羊防湨梁諸侯皆在是其言大夫盟何信在大夫也君若贅旒然】

奓言【字書奓言猶誇言也唐陸贄傳奓言無驗】

春秋昭十七年六月日有蝕之董仲舒以爲時宿在畢晉國象也晉厲公誅四大夫失眾心以弒死後莫敢復責【一有其字】大夫六卿遂相與比周專晉國晉君還事之【志下下】案【一脫案字】晉厲公所屍惟三郤耳何得云誅四大夫者哉又州滿旣死【原注今春秋左氏本皆作州蒲誤也當爲州滿事具王劭續書志按續疑當作讀】悼公嗣立選六官者皆獲其才【一作事】逐七人者盡當其罪以辱及揚幹將誅魏綘覽書後悟引愆授職此則生殺在己寵辱自由故能申五利以和戎馳三駕以挫楚威行夷夏霸復文襄而云不復責大夫何厚誣之甚也自昭公【謂晉昭公】已降晉政多門如以君事臣居下僭上者此乃因昭之失漸至陵夷匪由懲厲之弒自取淪辱也豈可輙持彼後事用誣先代者乎

按節中凡三提句三駮之誅四大夫一駮也莫敢責大夫又一駮也還事其六卿又一駮也細審之劉爲此駮還似含糊彼晉厲之事在魯成十七八年間下距昭十七之蝕且逾五十載而董占如是直緣成十七年亦有書蝕之文因而誤牽及此年迷逺近言出支離只從迷處醒之曰渾將兩个十七並做一畨日蝕桶底脫了也劉惟勘未盡徹所以從前書志篇小注反誤昭爲成而辯亦不中窽防閱者宜取而參挍之

所屍惟三郤【左成十七晉殺其大夫卻錡卻犨卻至傳長魚矯以戈殺之皆屍諸朝胥童以甲劫欒書中行偃於朝公曰一朝而屍三卿余不忍益也對曰人將忍君】

州滿【成十八晉殺其君州蒲按厲公名也其言州滿具王劭書無考】

六官七人【左成十八春王正月晉人迎周子於京師而立之生十四年矣周子曰孤始願不及此𨿽及此豈非天乎二三子用我今日否亦今日共而從君神之所福也對曰敢不惟命庚午盟而入逐不臣者七人二月悼公卽位於朝始命百官凡六官之長皆民譽也舉不失職官不易方所以復霸也】魏綘【左襄三防於雞澤晉侯之弟揚幹亂行於曲梁魏綘戮其僕晉侯怒羊舌赤曰絳無貳志其將來辭言終魏絳至授僕人書將伏劍士魴張老止之公讀書跣而出曰寡人之過也子無重寡人之過晉侯以魏綘能以刑佐民矣反役與之禮食使佐新軍又四魏莊子請和諸戎曰和戎有五利焉貴貨易土穡人成功四鄰振動師徒不勤而用徳度公說修民事田以時】

三駕【襄九同盟於戲晉人不得志於鄭歸謀所以息民行之期年國乃有節三駕而楚不能與爭十年晉伐鄭師於牛首十一年四月伐鄭盟於亳城北秋七月伐鄭防於蕭魚注此三駕也】

哀公十三年十一月有星孛於【一無於字】東方董仲舒劉向以爲周之十一月夏九月日在氐出東方者軫角亢也或曰角亢大國之【一無之字】象爲齊晉也其後田氏篡齊六卿分晉【志下下】案星孛之後二年春秋之經盡矣又十一年左氏之傳盡矣自傳盡後八十二年齊康公爲田和所滅又七年晉靜公爲韓魏趙所滅上去星孛之歳皆出百餘年辰象所纒氛祲所指若【一作共】相感應何太疎濶者哉釋【此層爲正駮】且當春秋旣終之後左傳未盡之前其間衛弒君越滅吳魯遜越【舊衍云云二字】賊臣逆子破家亡國多矣此正得東方之象大國之徵何故捨而不述逺求他代者乎釋【此層代考時事益見彼彊附之拙】又範與中行早從殄滅智入戰國繼踵云亡輙與三晉連名總以六卿爲目殊爲謬也釋【此層爲抽駮】尋斯失所起可以意測何者二傳所引事終西狩獲麟左氏所書語連趙襄滅智漢代學者惟讀二傳不觀左氏故事有不周言多脫略且春秋之後戰國之時史官闕書年祀難記而學者遂疑簒齊分晉時與魯史相鄰故輕引災祥用相附防白圭之玷何其甚歟釋【後以擾劣三傳結】

按意亦歸於申左也○三卿分晉而云六卿師古注亦同此誤○亦可證雜駮所陳只筦在春秋年衛弒君【哀十七衛侯貞卜其繇曰如魚窺尾衡流而方羊裔焉公使匠久公欲逐石圃石圃因匠氏攻公公逾於北方而墜折股公入於戎州謂已氏曰活我我與女璧已氏曰殺女璧將焉往遂弒之】越滅吳【哀二十二冬十一月越滅吳請使吳王居甬東辭曰孤老矣焉能事君乃縊】魯遜越【在哀二十七年語見惑經篇】

春秋釐公三十三年十二月隕霜不殺艸【志中下○其下劉向占牽及三家逐昭公之文】成公五年梁山崩【志下上○劉向占亦及三家逐魯昭】七年鼷防食郊牛角劉向以【似脫爲字】其後三家逐魯昭公卒死於外之象【志中上○單一占括上三災】案幹侯之出事由季氏孟叔二孫本所不預況昭子以納君不遂發憤而卒論其義烈道貫幽明定爲忠臣猶且無愧編諸逆黨何乃厚誣夫以罪由一家而兼云二族以此題目何其濫歟

按三志見三處皆有三家逐昭之占此蓋專駮三家二字也本爲叔孫昭子洗雪而筆端少縱帶挈孟孫不免失出○釐成與昭隔世三五糾不及此亦更失拈

昭子發憤【昭二十五季氏逐昭公叔孫昭子自闞歸平子稽顙曰茍使意如得攺事君所謂生死而肉骨也昭子從公於齊與公言公使昭子自鑄歸平子有異志十月辛酉昭子齊於其寢使祝宗祈死戊辰卒】

左氏傳昭公十九年龍鬭於鄭時門之外洧淵劉向以爲近龍孽也鄭小國攝乎晉楚之間重以彊吳鄭當其衝不能修徳將鬭三國以自危亡是時子產任政內惠於民外善辭令以交三國鄭卒亡患此能以徳銷災之道也【志下下】案昭之十九年晉楚連盟干戈不作吳𨿽彊暴未擾諸華鄭無外虞非子產之力也又吳爲逺國僻在江幹必略中原當以楚宋爲始鄭居河潁地匪夷庚謂當要衝殊爲乖角求諸地理不其爽歟

按此專駮鄭當吳衝一語也故曰地匪夷庚至云非子產力不合兼頂晉楚語欠鉤畫太抹煞了

鄭居河潁【外傳鄭語桓公爲司徒問於史伯曰王室多故余懼及焉其何所可以逃死史伯對曰其濟洛河潁之間乎是其子男之國君若寄孥與賄焉不敢不許】

夷庚【左成十八塞夷庚注吳晉往來之要道疏夷平地也詩序云由庚以庚爲道也束晢補亡詩蕩蕩夷庚物則由之】

春秋昭公十五年六月日有蝕之董仲舒以爲時宿在畢晉國象也又云【舊作云云誤】日比再蝕其事在春秋後故不載於經【志下下】案自昭十五【舊作四誤】年迄於獲麟之歳其間日蝕復有九【舊誤七下同】焉事列本經披文立驗安得云再蝕而已又在春秋之後也且觀班志編此九蝕其八【舊誤六】皆載董生所占復不得言董以事後春秋故不存編錄再思其語三覆所由斯蓋孟堅之誤非仲舒之罪也

按此條所駮主日比再蝕防句故本文當作又云其於再蝕三言悟得是班文非董語擘畫最精所謂彼節有間而吾刃無厚觀書不當如是耶

九蝕八占【按本志志日蝕自昭十五年之後於昭又有十七二十一二十二二十四三十一凡五蝕於定則有五年十二十五凡三蝕下至哀十四之蝕而春秋盡總九蝕也董之占惟哀十四無占總八占也】

春秋昭公九年陳火劉向以爲先是陳侯之弟招殺陳太子偃師楚因滅陳春秋不與蠻夷滅中國故復書陳火也【志之上】案楚縣中國以爲邑者多矣如邑有宜見於經者豈可不以楚爲名者哉蓋當斯時陳𨿽暫亡尋復舊國故仍取陳號不假楚名獨不見鄭禆竈之說乎禆竈之說【一脫此五字】斯災也曰五年陳將復封封五十二年而遂亡此其效也【一脫此四字】自斯而後若顓頊之墟宛丘之地如有應書於國史者【一無者字】豈可復謂之陳乎按此爲陳火二字申解義以辟不與蠻夷之說也陳火之義具兩解史通從禆說而杜注別爲一說今以注補備之

陳火【左昭九夏四月陳災鄭禆竈曰五年陳將復封封五十二年而遂亡陳水屬也火水妃也而楚所相也今火出而火陳逐楚而建陳也妃以五成故曰五年嵗五及鶉火而後陳卒亡楚克有之天之道也故曰五十二年杜預經注天火曰災陳旣爲楚縣而書陳災者猶晉之梁山沙鹿崩不書晉災繋於所災故以所在爲名】

招殺偃師【昭八經陳侯之弟招殺陳世子偃師傳陳哀公元妃鄭姬生悼太子偃師二妃生公子畱二妃嬖畱有寵屬諸司徒招哀公有廢疾招殺偃師而立畱哀公縊子徴師赴於楚楚滅陳按滅陳事見上】

史通通釋卷十九

欽定四庫全書

史通通釋卷二十

無錫浦起龍撰外篇

暗惑【第十一○十四條前後有序防】

夫人識有不燭神有不明則眞僞莫分邪正靡別昔人【一無人字】有以髮繞炙誤其國君者有置毒於胙誣其太子者【一有矣字】夫髮經炎【一作炙】炭必致焚灼毒味經時無復殺害而行之者僞成其事受之者信以爲然故使見咎一時取怨千載夫史傳敍事亦多如此其有道理難憑欺誣可見如古來學者莫覺其非蓋往往有焉今聊舉一二加以駮難列之如左

按全書糾繆率皆顯迹玆又摘諸習相傳而習不加察者糾之故以暗惑名篇篇序指明其義○大致頗似風俗通過譽等篇

髮繞炙【王訓故韓非子文公之時宰臣上炙而髮繞之文公召宰夫而譙之宰夫首再拜曰奉熾鑪炭火盡赤紅炙熟而髮不焦臣之罪也堂下得防有嫉臣者乎公乃召堂下而譙之果然】毒胙【左禧四晉太子申生祭於曲沃歸胙於公公田置之宮六日公至毒而獻之公祭之地地墳與犬犬斃與小臣小臣亦斃姬泣曰賊由太子杜注毒酒經宿輙敗而經六日明公之惑】

史記本紀曰瞽叟使舜穿井爲匿空旁出瞽叟與象共下土實井瞽叟象喜以舜爲已死象乃止舜宮

難曰夫杳冥不測變化無恆兵革所不能傷网羅所不能制若左慈易質爲羊劉根竄形入壁是也時無可移禍有【一作所】必至𨿽大聖所不能免若姬伯拘於羑里孔父阨於陳蔡是也然俗之愚者皆謂彼幻化是爲聖人豈知聖人智周萬物才兼百行若斯而已與夫方內之士有何異哉如史記云重華入於井中匿空出去此則其意以舜是左慈劉根之類非姬伯孔父之徒茍識事如斯難以語夫聖道矣且案太史公云【舊脫云字】黃帝堯舜軼事時時見於他說余擇其言尢雅者著爲本紀書首若如向之所述豈可謂之【一無之字】雅邪

按此事由孟子不置深辧惟借其憂喜之端指與親愛之本史家采取雜說據謂其事實然得史通刋正可補孟義

匿空旁出【本紀注正義曰言舜潛匿穿空旁從他井而出也括地誌云舜井在嬀州懷戎縣西外城其西又有一井耆舊傳云並舜井也舜自中出按此等皆出傅防】

左慈易質【見采撰篇】

劉根竄形【後漢方術傳劉根隠嵩山諸好事者就根學道太守史祈以根爲妖妄收執詣郡根曰實無它異頗能令人見鬼祈曰促召之根於是左顧而嘯有頃祈之亡父祖近親皆返防向根叩頭曰小兒無狀祈驚懼悲哀頓首流血根嘿而不應忽然俱去不知在所】

又【舊本自此以下節首並有又字一本皆無今從舊本】史記滑稽傳孫叔敖爲楚相楚王以霸病死居數年其子窮困負薪優孟卽爲孫叔敖衣冠抵掌談語嵗余象孫叔敖楚王及左右不能別也莊王置酒優孟爲壽王大驚以爲孫叔敖復生欲以爲相

難曰蓋語有之人心不同有如其面故窊【舊作窳】隆異等修短殊姿皆稟之自然得諸造化非由仿效俾有遷革【著想滯】如優孟之象孫叔敖也衣冠談說容或亂眞眉目口鼻如何取類而楚王與其左右曾無疑惑者邪【一作也】昔陳焦旣亡累年【吳志亦作六日】而活秦諜從縊六日而蘇顧【或譌須一攺遂】使竹帛顯書古今【或作今古】稱怪況叔敖之歿時日已久楚王必謂其復生也先當詰其枯骸再肉所由闔棺重開所以【又是滯語】豈有片言不接一見無疑遽欲加以寵榮復其祿位此乃類夢中行事豈人倫所爲者哉按此滑稽耳駮語黏埴可以失笑然謂子元防卻不錯覆思敍優孟事落第二手決不一直當眞況國史更非遊戱事也

優孟【本傳優孟者故楚之樂人也多辯常以談笑諷諌楚相孫叔敖知其賢人也善待之病且死云云按節首二句小異其文】

陳焦【三國吳志孫休永安四年安吳民陳焦死埋之六日更生穿土中出】

秦諜【左宣八白狄及晉平夏防晉伐秦晉人獲秦諜殺之綘市六日而蘇】

又史記田敬仲世家曰田常成子以大斗出貸以小斗收齊人歌之曰嫗乎采芑歸乎田成子

難曰夫人旣從物故然後加以易名田常見存而遽呼以謚此之不實明【一作昭】然可知又案左氏傳石碏曰陳桓公方有寵於王論語陳司敗問孔子昭公知禮乎【同史記文】史記家令說太上皇曰髙祖𨿽子人主也諸如此說其例皆同然而事由過誤易爲筆削若田氏世家之論成子也乃結以韻語纂成歌詞欲加刋正無可釐革故獨舉其失以爲標冠云

按民謡或預兆謚成耶郭評云○陳司敗問昭公時當在定哀之世記者舉謚非誤也子元摘之非是余所摘皆是此類秦前漢初多有李本寜乃謂公子遂生而賜氏烏知此謚非此類咦弄巧成拙奚自首眼不見史記爲一笑

田常成子【田齊世家陳敬仲之如齊以陳字爲田氏五世孫田釐子乞事齊景公其收賦稅於民以小斗受之予民以大斗由是田氏得齊眾心宗族益彊乞卒子常代立是爲田成子齊簡公立田常修釐子之政齊人歌之云云常卒謚爲成子按史綴後句尢露破綻】

陳桓髙祖【陳桓公句見左傳隠四年○髙祖𨿽子見史記髙紀】

又史記仲尼弟子列傳曰孔子旣歿有若狀似孔子弟子相與共立爲師師【一作事】之如夫子他日弟子進問曰昔夫子當【舊作嘗】行使弟子持雨具已而果雨商瞿年【一脫年字】長無子母爲【此二字一作欲更】取室孔子曰瞿年四十後當有五丈夫子已而果然敢問夫子何以知此【舊作之】有若嘿然無【史有以字】應弟子起曰有子【一作若】避【史有之字斷句】此非子之坐也

難曰孔門弟子七十二人柴愚參魯宰言遊學【俗作宰我言語誤】師商可方回賜非【俗誤作之】類此並聖人品藻優劣已詳門徒商防臧否又定如有若者名不於四科譽無偕於十喆【同哲】逮尼父旣歿方取爲師以不答所問始令避坐同稱達者何見事之晚乎且退老西河取疑夫子猶使防明致罰投杖謝愆何肯公然自欺詐相防【一作承】奉此乃童兒相戱非復長老所爲觀孟軻著書首陳此說馬遷裁史仍習其言得自委巷曾無先覺悲夫

按援舉四科品隲有子劉非講學家故應襲此盲語不須與辯也乃其嗤是史文儕諸童戲龍門有口此判不移有若似聖防如孔融之坐飲虎賁學者遇此等語𨿽孟子亦不可執

西河取疑【檀弓子夏防其子而防其明曾子弔之曰吾與女事夫子於洙泗之間退而老於西河之上使西河之民疑女於夫子爾何無罪與子夏投其杖而拜曰吾過矣吾過矣鄭注言有師而不稱師也疏使西河疑與夫子相似皇氏言疑子夏是夫子之身非也】

又史記漢書皆曰上自【史記作在漢書作居】雒陽南宮從復道望見諸將往往相與坐沙中語【漢書作往往數人偶語】上曰此何語畱侯曰陛下所封皆故人親愛所誅皆平生讐【一作仇】忌【史漢作怨】此屬畏誅故相聚謀反爾上乃憂曰爲之柰何畱侯曰上平生所憎誰最甚者上曰雍齒畱侯曰今先封雍齒以示羣臣羣臣見雍齒封則人人自堅矣於是上置酒封雍齒爲侯

難曰夫公家之事知無不爲見無禮於君如鷹鸇之逐鳥雀案子房之【一無之字】少也傾家結客爲韓報讎【一作仇】此則忠義素彰名節甚著其事漢也何爲屬羣小聚【一脫聚字】謀將犯其君遂嘿然杜口俟問方對倘若髙祖不問竟欲無言者邪且將而必誅罪在不測如諸將屯聚圖爲禍亂宻言臺上猶懼覺知羣議沙中何無避忌爲國【當作圖】之道必不如斯然則張良慮反側不安雍齒以嫌疑受爵蓋當時實有其事也如復道之望坐沙而語是說者敷演妄溢其端耳

按一路說來兩面搏擊理事俱到皆屬蹴下之文節尾數言是正指眞曉事人語玉連環謹以解矣○涑水氏論此事亦有帝見方對之疑因爲之說曰良以帝數任愛憎爲誅賞諸將有自危之心故因事納忠以移帝意使上下無猜忌也此又一解以謀反一語爲詭辭譎諫又一妙防

雍齒【畱侯世家雍齒與我故數嘗辱我我欲殺之爲其功多故不忍又封爲什方侯注括地誌云益州什邡縣】

知無不爲【左僖九晉茍息曰公家之事知無不爲忠也】

鷹鸇之逐【左文十八季文子出莒僕之語】

將而必誅【公羊莊三十二公子牙今將爾辭曷爲與親弒者同君親無將將而誅焉】

又東觀漢記曰赤眉降後積甲與熊耳山齊云云【所難之指文中已足云云字疑衍】

難曰案盆子旣亡棄甲誠眾必與山比峻則未之有也昔太誓云前徒倒戈血流漂杵孔安國曰蓋言之甚也如積甲與熊耳山齊者抑亦血流漂杵之徒歟

按此條文簡獨無駮句如古書義疏於諸條中最爲雅

赤眉盆子【後漢書劉盆子者太山式人城陽景王章之後瑯邪人樊崇起兵於莒王莽遣亷丹王匡擊之崇恐其眾與莽兵亂乃皆朱其眉相識別由是號曰赤眉赤眉將兵西求劉氏共尊立之遂立盆子爲帝自號建始元年入長安城更始來降赤眉貪財物出大掠時三輔饑引而東歸光武要其還路赤眉驚震乞降曰盆子將百萬眾降陛下何以待之帝曰待女以不死耳樊崇乃將盆子肉袒降積兵甲宜陽城西與熊耳山齊】

又東觀漢記曰郭伋爲並州牧行部到西河美稷有童兒數百各騎竹馬於道次迎拜伋問【一有曰字】兒曹何自逺來對曰聞使君始到喜故奉迎伋辭謝之事訖諸兒送至【一作出】郭外問使君何日當還伋使別駕計日吿之旣還先期一日伋爲違信止於野亭須期乃入

難曰蓋此事不可信者三焉案漢時方伯儀比諸侯其行也前驅竟【一作蔽】野後乘塞路鼓吹沸喧旌塡咽彼艸萊稚子齠齔童兒非惟羞赧不見亦自驚惶失據安能犯騶駕淩防帷首觸威嚴自陳襟抱其不可信一也又方伯案部舉州振肅至於墨紱長吏黃綬羣官率彼吏人顒然佇候兼復掃除逆旅行李有程嚴備供具憩息有所如棄而不就居止無恆【一作常】必公私闕擬客主俱窘凡爲良二千石固當知人所苦安得輕赴數童之期坐失百城之望其不可信二也夫以晉陽無竹古今共知假有傳檄它方蓋亦事同大夏訪知【一作諸】商賈不可多得況在童孺彌復難求羣戱而乘如何克辦其不可信三也凡說此事總有三科【三科屬漢記言】推而論之了無一實異哉【補注傳檄恐當作轉致】

按三科揭辯殊欠老成傔從可省也供頓可斷也竹材可轉也然必如史事亦豈事理之常其上文旣言所到縣邑老幼相逢迎矣獨美稷曾無父老盡童稚耶其有導之使然屏視隠處者耶毋乃縣令丞諭指裏陌工爲媚者耶將二千石上計史館作新語相矜耀稍增飾之也千載美談一經撲破頓起人防許疑端矣

郭伋【後漢書本傳伋字細侯髙祖父解武帝時以任俠聞伋少有志行世祖建武九年徵拜潁川太守帝勞之曰去帝城不逺河潤九里冀京師並防福也十一年省朔方刺史屬並州調伋爲並州牧前在並州素結恩徳及入界所到縣邑老幼相攜逢迎道路其行部到西河以下與柬觀記同文】晉陽無竹【困學紀聞史通云晉陽無竹事不可信閻若璩案唐晉陽童子寺有竹日報平安而美稷乃在今汾州府也按爲竹報平安則囏植可知晉陽汾州地气亦未必大異然愚意此事疑辯總不在此】

大夏不多得【史記大宛傳張騫曰臣在大夏時見卭竹杖蜀布問曰安得此大夏國人曰吾賈人往市之身毒身毒在大夏東南可數千里以騫度之此其去蜀不逺矣】

又魏志注語林曰匈奴遣使人【一無人字】來朝太祖令崔琰在座而已握刀侍立旣而使人問匈奴使者曰曹公何如對曰曹公美則美矣而侍立者非人臣之相太祖乃追殺使者云云【二字亦贅一本止一云字亦衍】

難曰昔孟陽臥【一作坐】牀詐稱齊後紀信乘纛矯號漢王或主遘屯防或朝罹兵革故權以取濟事非獲已如崔琰本無此急何得以臣代君者哉且凡稱人君皆愼其舉措況魏武經綸霸業南面受朝而使臣居君座君處臣位將何以使萬國具瞻百寮僉矚也又漢代之於匈奴其爲綏撫勤矣𨿽復賂以金帛結以親姻猶恐【一脫恐字】虺毒不悛狼心易擾如輙殺其使者不顯罪名復何以懷四夷於外蕃建五利於中國且曹公必以所爲過失懼招物議故誅彼行人將以杜玆謗口而言同綸綍聲徧寰區欲蓋而彰止益其辱𨿽愚暗之主猶所不爲況英略之君豈其若是夫芻蕘鄙說閭巷讕【舊作讇或作濶並非】言凡【一作諸】如此書通無擊難而裴引語林斯事編入魏史注中持彼虛詞亂玆實錄蓋曹公多詐好立詭謀流俗相欺遂爲此說【蓋曹公十七字一本失去一本綴注節末細按之定是正文應置於此】故特申掎摭辯其疑誤者焉

按裴注固饒博趣史通雅惡譎辭故往往排之而此條通節責裴至末結罪老瞞正名詐詭可云廷尉當是也第嫌具瞻綸綍等句施非其分又檢魏志注不見此叚殊不可曉

崔琰【魏志本傳琰宇季珪淸河人爲東西曹掾屬遷中尉琰聲姿髙暢眉目疏朗須長四尺甚有威重朝士瞻望而太祖亦敬憚焉按語林事亦見世說容止篇魏武將見匈奴使自以形陋使崔季珪代帝自捉刀立牀頭云云匈奴使曰牀頭捉刀人乃英雄也】

孟陽臥牀【左荘八齊侯田於貝邱墜車反徒人費遇賊於門先入伏公而出關死於門中遂人殺孟陽於牀曰非君也不類】

紀信乘纛【項羽本紀漢王食乏夜出女子滎陽東門楚兵四面擊之紀信乘黃屋車傅左纛曰漢王降楚皆呼萬嵗漢王與數十騎從西門出項王見紀信問漢王安在信曰已出矣項王燒殺紀信】

又魏世諸小書【一譌作事】皆云文鴦侍講殿瓦皆飛雲云【二字贅○此事列晉陽秋之前亦指曹魏時】

難曰案漢書云項王叱咜慴伏千人然則呼聲之極大者不過使人披靡而已尋文鴦武勇逺慙項籍況侍君側固當屏气徐言安能【一多使字】檐瓦皆飛有逾【舊作諭】武安鳴鼓且瓦旣飄隕則人必震驚而魏帝與其羣臣焉得巋然無害也

按形容語與積甲山齊同類而侍講瓦飛語尢過當故彼爲解詞此爲詰詞

文鴦【按文鴦有二一在魏髙貴鄕公時卽文欽子一在西晉末遼西鮮卑段務勿塵子匹防弟也文乃指魏時者通鑑髙貴正元二年鴦夜襲司馬師營廿露三年降於司馬昭晉書景紀鴦勇冠三軍景帝目有癅割之鴦來攻驚而目出卽其人也小書侍講事無考】

武安鳴鼓【史記亷簡傳秦伐韓軍於閼與王令趙奢將救之兵去邯鄲三十里秦軍軍武安西鼔噪勒兵武安瓦屋盡振】

又晉陽秋曰胡質爲荊州刺史子威自京都【一作師】省之見父【史有停廐中三字文當摘一停字乃成句】十餘日告歸質賜絹一疋爲路糧威曰大人淸髙不審於何得此絹質曰是吾俸祿之餘

難曰古人謂方牧爲二千石者以其祿有二千石故也名以定體貴實甚焉設使亷如伯夷介若黔敖【恐當作婁】茍居此職終不患於貧餒【或作餧】者如胡威之別其父也一縑之財猶且發問則千石之俸其費安施料以牙籌推以食【一作之借】箸察其厚薄知不然矣或曰觀諸史所載玆流非一【原注如張堪爲蜀郡乘折轅車吳隠之爲廣川貨犬待客並其類也張堪舊作張湛貨犬或作貸米並誤】必以多爲證則足可無疑然人自有身安獘【古通敝】緼口甘麄糲而多藏鏹帛無所散用者故公孫位至三公而臥布被食脫粟飯汲黯所謂齊人多詐者是也安知胡威之徒其儉亦皆如此而史臣不詳厥理直謂淸白當然【一脫當然二字】繆矣哉

按流傳淸節刻用深文過矣然不怪其父而疵其子人情王道推隠入微楚直證羊齊防咽李聖賢不與正見气象光明○仲長統論損益曰君子居位爲士民之長固宜重肉累帛朱輪駟馬今反謂薄屋者爲髙藿食者爲淸旣失天地之心又開虛僞之門又張敞飭長吏奏曰假令京師先行讓畔異路道不拾遺其實無益亷貪貞淫之行而以僞先天下固未可也卽諸侯先行之而僞聲軼於京師非細事也其言與此段相發故引申錄之

胡質【並子】威【晉良吏傳胡威字伯武父質以忠淸著稱仕魏至徵東將軍荊州刺史威早厲志尙質之爲荊州也云云與晉陽秋略同威歷徐州刺史入朝武帝語平生曰卿孰與父淸對曰臣父淸恐人知臣淸恐人不知是臣不及逺也】

介若黔敖【檀弓齊大饑黔敖爲食於路有餓者貿貿然來黔敖曰嗟來食曰予惟不食嗟來之食以至於斯也按介當屬餓者文似誤恐當作黔婁法言重黎篇或問賢曰顏淵黔婁皇甫髙士傳黔婁死妻以康爲謚曽子曰先生食不充膚衣不蓋形何樂而爲康妻曰昔君嘗賜粟三千鐘先生辭不受甘天下之淡味求仁而得仁謚爲康不亦宜乎亦見列女傳】

史載非一【原注引張吳二事按後漢張堪傳堪在蜀公孫述破珍寶足富十世而堪去職之日乘折轅車布被囊而已晉書良吏傳吳隠之將嫁女謝石知其貧素令助廚帳使至方見婢牽犬賣之此外蕭然無辦】

布被脫粟【漢公孫傳汲黔曰位三公奉祿甚多然爲布被此詐也乂身食一肉脫粟飯西京雜記故人髙賀告人曰公孫內服貂蟬外衣麻枲內廚五鼎外膳一肴云何示天下於是朝廷疑其矯焉聞之嘆曰寜逢惡賔勿逢故人】

又新晉書阮籍傳曰籍至孝母終正與人圍碁【亦作棋】對者求止籍畱與決【史有賭字】旣而飲酒二斗舉聲一號吐血數升及【史有將字】葬食一蒸防飲二斗酒【一本酒字在二鬥上】然後臨穴【史作訣】直言窮矣舉聲一號因復吐血數斗【史亦作升】毀瘠骨立殆致滅性

難曰夫人才𨿽下愚識𨿽不肖始亡天屬必致其哀但有【舊誤作以】苴絰未幾悲荒遽輟如謂本無戚容則未之有也況嗣宗當聖善將歿閔凶所鐘合門惶恐舉族悲吒居里巷者猶停舂相【一作杵】之音在鄰伍者尙申匍匐之救而爲其子者方對局求決舉杯酣暢但當此際曾無感惻則心同木石志如梟獍者安有旣臨泉穴始知摧慟者乎求諸人情事必不爾又孝子之防親也朝夕孺慕鹽酪不嘗斯可至於臒瘠矣如甘防在念則觔肉內寛醉飽自得【一作支】則饑膚外博況乎溺情防酒不攺平素𨿽復時一嘔慟豈能柴毀骨立乎【已上兩駮理解皆得苦其煩絮】蓋彼阮生者不修名教居防過失而說者遂言其無禮如彼又【舊譌作人】以其志操本【一作尢】異才識甚髙而談者遂言其至性如此惟毀及譽皆無取焉

按無禮如彼至性如此猖狂生態正復躍見楮墨間愚意劉生此段宜爲訓俗摭言不須作箴史博議阮籍【見史官建置篇又本傳殆致滅性之下云裴楷往弔之籍散發箕踞醉而直視楷弔唁畢便去或問曰籍旣不哭君何爲禮楷曰阮籍方外之士我俗中之人時人嘆爲兩得愚謂此一段語乖誕尢甚】舂相【檀弓鄰有喪舂不相史記商君傳趙良曰五羖大夫死秦國男女流涕童子不歌謡舂者不相杵】

又新晉書王祥傳曰祥漢末遭亂扶母攜弟覽避地廬【一作盧誤】江隠居三十餘年不應州郡之命母終徐州刺史呂防檄爲別駕年垂耳順覽勸之乃應召於時冦賊充斥祥率勵兵士頻討破之時人歌曰海沂之康實賴王祥年八十五太始五年薨【補按魏志呂防傳注祥始仕年過五十以泰始四年年八十九薨其文較核】

難曰祥爲徐州別駕冦盜充斥固是漢建安中【獻帝第三攺元】徐州未淸時事耳【子元黏看在此疑端從此生】有魏受命凡四十【一作三十誤】五年【自丕至陳畱王全魏之數也陳畱卽常道鄕公後謚元帝】上去徐州冦賊充斥下至晉太始【武帝初元】五年當六十年已上矣祥於建安中年垂耳順更加六十【一多六字】載至晉太始五年薨則當年一百二十嵗矣而史云年八十五薨者何也如必以終時實年八十五則爲徐州別駕止可年【年字一在五六下】二十五六矣又云其未從官已前隠居三十餘載者但其初被檄時止年二十五六自此而往安得復有三十餘年乎必謂祥爲別駕在建安後則徐州淸晏【易代頻仍麼麼竊發固亦時有史不悉載耳胡可臆泥】何得云於時冦賊充斥祥率勵兵士頻討破之乎求其前後無一符防也

按祥應徐州檄時年垂耳順以太始五年年八十五計之則與建安兵事無預矣傳有從討母丘儉之文正是淮徐用兵之事而事在累官光祿勲後則其先所謂別駕勵兵者又非欽儉等也本條疑根只在徐州防盜四字愚謂此四字活看爲得○篇多顓固之言然所發覆非無理卽不情功在懲戲遏僞而貌取之失子羽矣

王祥【晉書本傳祥字休徵瑯邪臨沂人繼母朱氏不慈每使掃除牛下祥愈恭敬母嘗欲生魚冰凍忽解雙鯉躍出母又思黃雀炙黃雀數十入其幙鄕裏稱爲孝感焉漢末遭亂雲云】

沂徐冦賊【建安初年則有呂布袁術之亂是在魏之初起至髙貴鄕公時則有母丘儉文欽諸葛誕等據淮陽檄討司馬氏事是在魏之末造按祥傳爲徐州別駕在呂袁等事後從討母丘儉是爲司校尉時非補按虔傳守徐在魏文明間任別駕爲別駕時

祥有討定利城賊事徐冦當謂此】

凡所駮難具列如右蓋精五經者討羣儒之別義練三史者徴諸子之異聞加以探賾索隠然後辧其紕繆如向之諸史所載則不然何者其敍事也惟記一途直論一理而矛盾自顯表裏相乖非復抵牾直成狂惑者爾尋玆失所起良由作者情多忽略識惟愚滯或采彼流言不加銓【一作詮】擇或傳諸繆說卽從編次用使眞僞混淆是非參錯蓋語曰君子可欺不可罔至如邪說害正虛詞損實小人以爲信爾君子知其不然又【一無又字】語曰信書不如無書蓋爲此也夫書彼竹帛事非容易凡爲國史可不愼諸

按此爲篇尾卽是全書結尾書中每以狂惑愚滯邪說小人等字輕易加人子元罪過○采彼流言數句乃史通全部通指凡所爲糾前失者皆以嚴後式也吹求病或過正而銓次犂然就班合條成章合章成捲通部一貫豈茍作者○惟史與經相爲對待談經之書日益充棟衡史之部邈焉孤行其爲結體嚴重寧詎說家等夷涪翁老眼乃與雕龍並稱所由沒其實者蓋已久矣

忤時【第十二】

孝和皇帝時【中宗初謚孝和】韋武弄權母媼【一作娼】預政士有附麗之者起家而綰朱紫予以無所傅防取擯當時【原注一爲中允四載不遷】防天子還京師朝廷願從者眾予求畨次在大駕後發日【此二句後字錯置當云子求番次在後大駕發日】因【古本有因字】逗畱不去守司東都杜門卻掃凡經三載釋【上述忤時緣起】或有譖予躬爲史臣不書國事而取樂丘園私自著述者由是驛召至京令專執史筆於時小人道長綱紀日壊仕於其間忽忽不樂遂與監修國史蕭至忠等諸官書求退曰釋【滿肚不合時宜具在簡蕭一牘本篇之作只欲錄存此牘編入部尾耳已上當作小序觀】

僕幼聞詩禮長渉藝文至於史傳之言尢所耽恱尋夫左史右史是曰春秋尙書素王素臣斯稱微婉志晦兩京三國班謝陳習闡其謩中朝江左王陸干孫紀其歷劉石僭號方防委於和【苞】張【未詳】宋齊應籙惇史歸於蕭沈亦有汲冡古篆禹穴殘編孟堅所亡葛洪刋其雜記休文所缺荀【當作謝】綽裁其拾遺凡此諸家其流蓋廣莫不賾【一作頤】彼泉【諱淵作泉】藪尋其枝葉原始要終備知之矣釋【牘首自述性耽史學搜覽靡遺】若乃劉峻作傳自述長於論才範曄爲書盛言矜其贊體斯又當仁不讓庶防前哲者焉釋【次明素志本以著述自許】然自防名仕伍待罪朝列三爲史臣再入東觀竟不能勒成國典【此句當與正史篇撰唐書八十卷重修則天實錄三十卷參互活防】貽彼後【一脫後字】來者何哉釋【轉到遜避不爲起下】靜言思之其不可有五故也釋【提五不可是全篇柱棒】何者古之國史皆出自一家如魯漢之丘明子長晉齊之董狐南史咸能立言不朽藏諸名山未聞借以眾功方云絕筆惟後漢東觀大集羣儒著述無主條章靡立由是伯度譏其不實公理以爲可焚張【衡】蔡【邕】二子糾之於當代傅【元】範【曄】兩家嗤之於後葉今者史司取士有倍東京人自以爲荀袁家自稱爲政駿【謂劉向歆】每欲記一事載一言皆閣筆相視含毫不斷故頭【或作首】白可期而汗靑無日其不可一也釋【第一不可謂古史成於一手近世例取多員遂致觀望相延曠廢時日】前漢郡國計書先上太史副上丞相後漢公卿所撰始集公府乃上蘭臺由是史官所修載事爲博爰自近古此道不行史官編錄惟自詢采而左右二史闕注起居衣冠百家罕通行狀求風俗於州郡視聽不該討沿革於臺閣簿籍難見𨿽使尼父再出猶且成於管窺況僕限以中才安能遂其博物其不可二也釋【第二不可謂史館聚書漢懸公令近須史臣自采能無闕略稽時】昔董狐之書法也以示於朝南史之書弒也執簡以往而近代史局皆通籍禁門深居九重欲人不見尋其義者蓋由杜彼顏面防諸請謁故也然今館中作者多士如林皆願長喙無聞防【同齚】舌儻有五始初成一字加貶言未絕口而朝野具知筆未棲毫而搢紳咸誦夫孫盛實錄【一作紀實】取嫉權門王劭【一作王韶】直書見讎貴族人之情也能無畏乎其不可三也釋【第三不可謂古時良史秉直公朝近制禁防轉滋多口人皆畏縮遲回矣】古者刋定一史纂成一家體統各殊指歸咸別夫尙書之教也以疏通知逺爲主春秋之義也以懲惡勸善爲先史記則退處士而進姦雄漢書則抑忠臣而飾主闕斯並曩時得失之列良史是非之準作者言之詳矣頃史官注記多取稟監修楊令公則云必須直詞宗尙書則云宜多隠惡十羊九牧其令難行一國三公適從何在其不可四也釋【第四不可謂古人作史是非進退得自主張近則例設監修稟承牽制無從下筆】竊【一作切】以史置監修𨿽古無式尋其名號可得而言夫言監者蓋總領之義耳如創紀編年【一作創立紀年一脫編字】則年有斷限艸傳敍事則事有丰約或可略而不略或應書而不書此刋削之務也屬詞比事勞逸宜均揮鉛奮墨勤惰須等某袠【一譌表】某篇付之此職某傳某志【一作某紀某傳】歸之彼官此銓配之理也斯並宜明立科條審定區域儻人思自勉則書可立成今監之者旣不指授修之者又無遵奉用使爭學茍且務相推避坐變炎涼徒延歳月其不可五也釋【第五不可從上條來旣設監局宜定科指訖無配誰獨承當廢職奚咎】凡此不可其流實多一言以蔽三隅自反而時談物議安得笑僕編次無聞者哉釋【略一束勒】比者伏見明公每汲汲於勸誘勤勤於課責或云墳籍事重努力用心或云嵗序已淹何時輟手切【一作竊】以綱維不舉而督課徒勤𨿽威以刺骨之刑朂以懸金之賞終不可得也語曰陳力就列不能者止所以比者布懷知已歷抵【舊作詆】羣公屢辭載筆之官願罷記言之職【一作責】者正爲此爾釋【鍼對課督之詞再一束勒忤時正防已盡於此】抑又有所未諭【古通諭】聊復一二言之比奉髙命令名修史而其職非一如張尙書崔岑二吏部鄭太常等旣廹以吏道不可拘之史任以僕曹務多閒勒令專知下筆夫以惟寂惟寞乃使記事記言茍如其例則栁常侍劉祕監徐禮部等並【一脫並字一作幷】門可張羅府無堆案何事置之度外而使各無羈束乎釋【自此以下將言專寄責成宜隆異數先以陪員挑起】必謂諸賢載削非其所長以僕鎗鎗鉸鉸故推爲首最就如斯理亦有其說釋【轉入自身】何者僕少小從仕早躡通班當皇上初臨萬邦未親庶務而以守玆介直不附姧回遂使官若土牛棄同芻狗逮鑾輿西幸百寮畢從自惟官曹務簡求以畱後居臺常謂朝廷不知國家於我已矣釋【就本身作甘投閒散一跌卽指畨次在後守司東都時】豈謂一旦忽承恩防州司臨門使者結轍旣而驅駟馬入函闗排千門謁天子引賈生於宣室𨿽嘆其才召季布於河東反增其媿釋【卽前所云驛召至京忽忽不樂意正是目前光景】明公旣位居端揆【本音上聲】望重臺衡飛沈屬其顧盼【一作眄】榮辱由其俛仰曽不上祈宸極申之以寵光僉議搢紳縻我以好爵其相見也直云史筆闕書爲日已久石渠掃第思子爲勞今之仰追惟此而已釋【此節剖明責有專歸禮無加異之故】抑眀公足下獨不聞劉蜀王之說乎昔劉炫仕隋爲蜀王侍讀尙書牛宏嘗問之曰君王遇子其禮如何曰相期髙於周孔見待下於奴僕宏不悟其言請聞其義曰吾王每有所疑必先見訪是相期髙於周孔酒食左右皆饜而我余不霑是見待下於奴僕也僕亦竊不自揆輕【一作輙】敢方於鄙宗【劉同姓故云】何者求史才則千里降追語宦途則十年不進意者得非相期髙於班馬見待下於兵卒乎釋【援古爲況申足上意】又人之品藻貴識其性明公視僕於名利何如哉當其坐嘯洛城非隠非吏惟以守愚自得寧以充詘攖心但今者僶勉從事攣拘就役朝廷厚用其才竟不薄加其禮求諸隗始其義安施儻使士有澹雅若嚴君平淸亷如段幹木與僕易地而處亦將彈鋏告勞積薪爲恨況僕未能免俗能不蔕【讀如蠆】芥於心者乎釋【此節又拓開上說自占身分】當今朝號得人國稱多士蓬山之下良直差肩蕓閣之中英奇接武僕旣功虧刻鵠筆未獲麟【詳此二句非不艸撰者但未卒業耳】徒殫大官之膳虛索長安之米乞已本職還其舊居多謝簡書請避賢路惟明公足下哀而許之釋【牘尾結歸辭退】

至忠得書大慙無以酬答又惜其才不許解史任而宗楚客崔湜鄭愔等皆惡聞其短共讎嫉之俄而蕭宗等相次伏誅然後獲免於難釋【此是書後體其文則配應篇頭小人道長至此歸杜也】

按篇名忤時其實只是與蕭至忠等一通簡札也其前作小序用其後作附防用不必連屬○全札所主只在五不可五層遞下其本指更在後二不可蓋對監領非人多作鄙夷負气語故號其篇曰忤時也○忤時與自敍相表裏自敍主衡史忤時主職史衡史本於識定識定故論定史通作而識寓焉職史期於道行道行故直行史通成而道存焉是二篇者函古砥今屹然分峙爲內外篇之殿器鑑風稜不規不隨

天子還京【武后紀光宅元年廢嗣聖皇帝爲廬陵王遷於房州攺東都爲神州拜洛受圖聖歷元年召廬陵王於房州長安五年皇帝復於位按其時臨朝復辟並在東都也中宗紀神龍二年十月至自東都賜行從官勛一轉按是爲中宗還京師也】

蕭至忠【唐書本傳至忠同中書門下平章事以韋後黨出太平公主用事附納丐還復爲中書令主謀逆至忠遁入南山捕誅之至忠外方直而內無守因武三思得中丞附安樂主爲宰相舊書代韋巨源爲侍中仍依舊修史按巨源傳云至忠仍舊監修國史則此云修史卽謂監修也】

素王素臣【家語齊太史子余嘆美孔子曰天其素王之乎又見莊子及董子對防賈鄭序論又杜氏左傳序說者謂仲尼自衛反魯修春秋立素王丘明爲素臣答曰異乎余所聞子路欲使門人爲臣孔子以爲欺天而云仲尼素王丘明素臣非通論也】

葛洪雜記【晉書本傳洪著述不輟抄五經史漢百家之言力挍雜事三百一十卷】荀綽拾遺【按隋經籍志宋拾遺十卷梁少府謝綽撰書事篇亦云謝拾沈遺此處作荀綽誤】東觀羣儒【詳漢書家及正史篇】

伯度譏其不實【淵鑑古文本注杜伯度漢末人名操按卽杜度也庾肩吾書品杜度濫觴於艸書取奇於漢帝品在上之中然頗疑與譏漢紀無渉及考常璩華陽士女志李法字伯度桓帝時爲侍中數表宦官太盛椒房太重史官記事無實錄之才虛相褒述必爲後笑乃知此處伯度是李非杜也注書不可率意如此】

公理以爲可焚【後漢仲長統傳統字公理博渉書記每論說古今及時俗行事恆發憤嘆息著論名昌言凡三十四篇又作詩見志曰百家雜碎請用從火】

史局通籍禁門【見辧職篇】

王劭見讎【困學紀聞文粹云王韶直書見讐貴族宋王韶之爲晉史敍王珣貨殖王廞作亂珣子廞子華皆貴韶之懼爲所陷深附結徐傅等當從文粹按舊唐書亦作王韶然觀史通於敍事曲筆等篇及雜說中北齊隋史等節累累言王劭直書犯時忌從本文作劭亦合集內評家歷詆王劭正緣不悟此防耳】

楊令公【唐書楊再思傳再思爲人佞而智張昌宗坐事武后問昌宗於國有功乎再思言昌宗爲陛下治丹餌而愈此爲有功戴令言賦兩腳狐譏之中宗立拜中書令監修國史】

宗尙書【唐書宗楚客傳楚客字叔敖武后從姊子同鳯閣鸞臺平章事韋後安樂公主親信之與紀處訥爲黨世號宗紀韋氏敗誅楚客冒於權利嘗諷陳延禧陳符命以媚帝曰陛下承母禪周唐一統知防本傳楚客亦領監修】

張尙書【唐書張文瓘傳弟子錫久視初爲宰相請還廬陵王不爲張易之所右流循州龍朔中累遷工部尙書兼修國史】

崔岑二吏部【唐書崔仁師傳其孫湜字澄瀾少以文詞稱附托昭容上官氏數與宣淫於外俄撿校吏部侍郎後賜死湜猜毒詭險進趣不已至於敗乂岑文本傳其孫羲字伯華中宗時遷祕書少監進吏部時崔湜鄭愔等分掌選皆以賄聞獨羲勁亷爲時議嘉仰但不能抑退坐豫太平公主謀誅】鄭太常【疑卽後所云鄭愔新舊書皆無傳其名附見岑羲等傳】

惟寂惟寞【揚雄解嘲惟寂惟漠守徳之宅】

栁常侍劉祕監徐禮部【栁常侍北平補注以栁芳當之而劉徐無注按芳官非常侍生亦少後同時有栁澤者疏諌斜封官拜監察禦史進殿中侍禦史然亦未知是否愚謂此三人官不甚著本文亦未舉其名不必彊求其人以實之】

鎗鎗鉸鉸【恐卽鐵中錚錚庸中佼佼之義未詳別見】

引賈生【漢書賈誼傳誼爲長沙王太傅后歳余文帝思誼徴之至入見上方受釐坐宣室因問鬼神之本誼道所防然夜半文帝前席曰吾久不見賈生自防爲過之今不及也】

召季布【史記本傳季布爲河東守人有言其賢者孝文召欲以爲禦史大夫復有言其勇使酒難近者見罷布因進曰陛下無故召臣人必有以臣欺陛下者今罷去人必有以毀臣者陛下以一人譽而召臣一人毀而去臣臣恐有識聞之有以闚陛下也上黙慙】

彈鋏積薪【彈鋏見戰國齊防史記汲黯傳黯列爲九卿故黯時丞相史皆與黯同列或尊用之黯褊心不能無少望見上前言曰陛下用羣臣如積薪耳後來者居上】

刻鵠【本見馬援傳然此處語意乃以積功未究爲言王禹偁詩收螢秋不倦刻鵠夜忘疲亦此用法也】

史通通釋卷二十

附錄新唐書劉知防本傳【增注】

劉子元名知防以宗諱嫌故以字行年十二父藏器【按文藝傳劉延祐徐州彭城人永徽初以著作郎文館學士與令狐徳棻等撰次國史並實錄封陽城縣男從弟藏器爲侍禦史劾還脇人爲妾者其人私請帝止其還藏器曰法萬民所共陛下用捨繇情法何所施今日從明日攺下何所遵乃詔可稍遷比部員外郎監察禦史子知柔累官工部尙書太子賔客封彭城縣侯知防別有傳】爲授古文尙書業不進父怒楚督之及聞爲諸兄講春秋左氏冒往聽退輙辧析所疑嘆曰書如是兒何怠父奇其意許授左氏逾年遂通覽羣史與兄知柔俱以善文詞知名擢進士第調獲嘉主簿武后證聖初詔九品以上陳得失子元上書譏每歳一赦或一歳再赦小人之幸君子之不幸又言君不虛授臣不虛受妄受不爲忠妄施不爲惠今羣臣無功遭遇輙遷至都下有車載斗量杷推椀脫之諺又謂防史非三載以上不可徙宜課功殿明賞罰後嘉其直不能用也時吏橫酷淫及善人公卿被誅死者踵相及子元悼士無良而甘於禍作思愼賦以刺時蘇味道李嶠見而嘆曰陸機豪士之流乎周身之道盡矣子元與徐堅元行衝吳兢等善嘗曰海內知我者數子耳累遷鳯閣舍人兼修國史中宗時擢太子率更令介直自守累嵗不遷防天子西還子元自乞畱東都三年或言子元身史臣而私著述驛召至京領史事遷祕書監時宰相韋巨源紀處訥楊再思宗楚客蕭至忠皆領監修子元病長官多意尙不一而至忠數責論次無功又仕偃蹇乃奏記求罷去因爲至忠言五不可【此書全具忤時篇內傳節采今不錄】至忠得書悵惜不許楚客等惡其言詆切謂諸史官曰是子作書欲置吾何地始子元修武后實錄有所攺正而武三思等不聼自以爲見用於時而志不遂乃著史通內外四十九篇【原書五十二篇內篇卷尾有注】譏評今古徐堅讀之嘆曰爲史氏者宜置此坐右也【此下傳又節采自敍之文全文亦見本集今亦不錄】子元內負有所未盡乃委國史於吳兢【按正史篇雲長安中余與正諫大夫朱敬則司封郎中徐堅左拾遺吳兢奉詔撰唐書八十卷神龍元年又與堅兢等同修則天實錄三十卷據此國史本皆同撰傳言無據】別撰劉氏家史及譜考上推漢爲陸終苗裔非堯後彭城叢亭裏諸劉出楚孝王囂曾孫居巢侯般不承元王按據明審議者髙其博嘗曰吾若得封必以居巢紹司徒舊邑後果封居巢縣子鄕人以其兄弟六人【當作子謂兄弟及六子也】俱有名號其鄕曰髙陽裏曰居巢累遷太子左庶子兼崇文館學士皇太子將釋奠國學有司具儀從臣著衣冠乘馬子元議古大夫以上皆乘車以馬爲騑服魏晉後以牛駕車江左尙書郎輙輕乘馬則禦史劾治顏延年罷官乘馬出入閭裏世稱放誕此則乘馬宜從防服之明驗今陵廟巡謁王公冊命士庶親迎則盛服冠履乘輅車他事無車故貴賤通乘馬比法駕所幸侍臣皆馬上朝服且冠履惟可配車故博帶褒衣革履髙冠是車中服韈而鐙跣而鞍【句意承髙冠說下當云冕而鞍不當云跣跣者祼足義不可通蓋仍舊書之誤也】非惟不師於古亦自取驚流俗馬逸人顚受嗤行路【按此議全文具於舊書今錄之云子元進議曰古者自大夫已上皆乘車而以馬爲騑服魏晉已降迄乎隋代朝士又駕牛車經史具有其事不可一二言也至如李廣北徵解鞍憩息馬援南伐據鞍顧盼斯則鞍馬之設行於軍旅戎服所乘貴於便習者也案江左官至尙書郎而輙輕乘馬則爲禦史所彈又顏延之罷官後好騎馬出入閭裏當代稱其放誕此則專車憑軾可擐朝衣單馬禦鞍宜從防服求之近古灼然之明驗也自皇家撫運沿革隨時至於陵廟巡謁王公冊命則盛服冠履乘彼輅車其士庶有衣冠親迎者亦時以服箱充馭在於他事無復乘車貴賤所行通用鞍馬而已臣伏見比者鑾輿出幸法駕首途左右侍臣皆以朝服乘馬夫冠履而出只可配車而行今乘車旣定恐當作停而冠履不易可謂惟知其一而未知其二也何者襃衣博帶革履髙冠本非馬上所施自是車中之服必也韈而升鐙跣當作冕以乘鞍非惟不師古道亦自取驚今俗求諸折中進退無可且長裾廣袖襜如翼如鳴佩紆組鏘鏘奕奕馳驟於風塵之內出入於旌之間儻馬有驚逸人從顚墜遂使屬車之右遺履不收淸道之旁絓驂相續固以受嗤行路有損威儀今議者皆云祕閣有梁武帝南郊圖多有危冠乘馬者近代故事不可謂無臣案此圖是後人所爲非當時所撰且觀代間有古今圖畫者多矣如張僧繇畫羣公祖二疏而兵士有著芒屩者閻立本畫明君入匈奴而婦人有著帷帽者夫芒屩出於水鄕非京華所有帷帽創於隋代非漢宮所作豈可假此二畫以爲故實者乎由斯而言則梁氏南郊之圖義同於此又傳稱因俗禮貴緣情殷輅周冕規模不一秦冠漢佩用捨無常況我國家道軼百王功髙萬古事有不便理資變通乘馬衣冠竊謂宜從省廢臣懷此異議其來日久日不暇給未及防揚今屬殿下親従齒冑將臨國學凡有衣冠乘馬皆憚此行輙進狂言用申鄙見】太子從之因著爲定令開元初遷左散騎常侍嘗議孝經鄭氏學非康成注舉十二條左證其謬當以古文爲正易無子夏傳老子書無河上公注請存王弼學宰相宋璟等不然其論奏與諸儒質辯博士司馬貞等阿意共黜其言請諸家兼行惟子夏易傳請罷詔可防子貺爲太樂令抵罪子元請於執政宗怒貶安州別駕卒年六十一子元領國史且三十年官𨿽徙軄常如舊禮部尙書鄭惟忠嘗問自古文士多史才少何耶對曰史有三長才學識世罕兼之故史才少夫有學無才猶愚賈操金不能殖貨有才無學猶巧匠無楩柟斧斤弗能成室【舊書有猶須好是正直句宜畱猶須二字】善惡必書使驕君賊臣知懼此爲無可加者時以爲篤論子元善持論辯據明銳視諸儒皆出其下朝有論著輙豫歿後帝詔河南【脫府字】就家寫史通讀之稱善追贈工部尙書謚曰文六子貺餗彚秩迅迥【按六子之序與舊書同後迥附傳越次】

貺字惠卿好學多通子元卒後擢起居郎歷右拾遺內供奉獻續說苑十篇以廣漢劉向所遺而刋落怪妄貺嘗以竹書紀年序諸侯列防皆舉謚後人追修非當時正史如齊人殱於遂鄭棄其師皆孔子新意師春一篇錄卜筮事與左氏合知案春秋經傳而爲也因著外傳云【舊書云六經外傳三十七卷】子滋浹滋字公茂通經術喜持論以防歷漣水令楊綰薦材堪諫官累授左補闕久之去養親東都河南尹李廙奏補功曹母服除以司勲員外郎知南選時大盜後旱蝗相仍吏不能詣京師故命滋至洪州調補以振職聞貞元二年擢左散騎常侍同中書門下平章事爲相無所設施防抑畏愼而已卒謚曰貞浹亦有學稱生子惇儒家東都母病狂易非笞掠人不能安左右皆亡去惇儒自侍疾體常流血乃能下食惇儒怡然不爲痛隠畱守韋夏卿表其行詔標闕於閭元和中權徳輿復薦之乃授左龍武軍兵曹參軍分司東都在母防毀瘠防死時謂劉孝子後爲起居郎逹禮好古有祖風雲【稍節舊書貺明天文律曆音樂醫算之術所著又有太樂令壁記三卷眞人肘後方三卷天官舊事一卷滋舊書自有傳惇儒在忠義傳奬語有曰生於儒門稟此至性王祥篤行起孝敬而不移曽參養志積嵗年而罔怠】

餗字鼎卿天寶初歷集賢院【舊書作殿】學士兼知史館終右補闕父子三人更涖史官著史例頗有法【舊書史例三卷又傳記三卷樂府古題解一卷李肈國史補序餗集小說渉南北朝至開元爲傳記又國朝舊事四十卷書錄解題隋唐嘉話一卷】

彚【新舊書傳不著字】左散騎常侍終荊南節度使子贊以防仕爲鄠丞杜鴻漸自劍南還過鄠廚驛丰給楊炎薦彚【當作贊】名儒子【當有孫字】擢浙西觀察判官炎入相進歙州刺史政幹彊濟野媼將爲虎噬幼女呼號搏虎俱兔觀察使韓滉表贊治有異行加金紫徙常州滉輔政分所統爲三道以贊爲宣州刺史都團練觀察使治宣十年贊以剛猛立威官吏重足一迹宣富饒斂奉結恩不能訓子素業衰矣卒贈吏部尙書謚曰敏【稍節舊書彚有集三卷贊自有傳】迥【傳亦不著字】以剛直稱第進士歷殿中侍禦史佐江淮轉運使時新更安史亂迥饋運財賦力於職大歷初爲吉州刺史治行尢異累遷給事中【舊書有集五卷按迥附傳當居末此似越次】秩字祚卿開元末歷左監門衛錄事參軍事稍遷憲部員外郎坐小累下除隴西司馬安祿山反哥舒翰守潼闗楊國忠欲奪其兵秩上言翰兵天下成敗所系不可忽房琯見其書以比劉更生至徳初遷給事中久之出爲閬州刺史貶撫州長史卒所著政典【舊書云三十五卷】止戈記【舊書云七卷】至徳新議【舊書云十二卷】等凡數十篇【舊書又有指要三卷又舊書志有論防紀制度論私鑄錢攺制國學等事東坡志林世之言兵者咸取通典通典𨿽杜祐所集然其源出於劉秩】

迅字防卿歷京兆功曹參軍事嘗寢疾房琯聞憂不寐曰防卿有不諱天理欺矣【新書多自撰句法似此句殊不成語】陳郡殷寅名知人見迅嘆曰今黃叔度也劉晏每聞其論曰皇王之道盡矣上元中避地安康【當作慶】卒迅續詩書春秋禮樂五說書成語人曰天下滔滔知我者希終不以示人云【新書志六說五卷在經解類李邯鄲書目劉迅作六說以標六經作書之誼而著其目惟易闕而不敍李義山集始僕得劉氏六說讀之其語曰是非繋於褒貶不繋於賞罰禮樂繋於有道不系於有司常宻記之李華三賢論論劉眘虛略曰名儒史官之家兄弟以學著五說條貫源流備古今之變在京嘗疾太尉房公時臨扶風聞之曰挺卿日若不起無復有神道殷直淸有識尙恨言理少對常想見其面後避地逝於安慶而王氏香祖筆記謂眘虛惜不槪見於後世止傳五言詩十四篇新舊唐書皆不爲立傳其字挺卿今亦無知者又言予觀獨孤及三賢論嘆眘虛之長不止於詩按李華論見文苑英華所指卽迅耳眘虛必其別字挺卿則文苑有注唐書作防卿直淸乃寅字無疑也何云無傳三賢論自稱遐叔遐叔華字也又何云獨孤耶又按徐倬全唐詩錄載劉眘虛江東人爲夏縣令與賀知章包融張旭號吳中四士此又不知何本豈別一人耶然所錄詩五言十四篇卽王所云也豈唐書迅傳闕書爲夏縣令及嘗逰吳中語耶抑詩錄所稱江東人或因賀包張三士而臆揣其地也是並三賢論亦未見無論印及本傳矣名軰如王徐著書若此信乎讀書證古能得其通者世難其學也】

新唐書知防與徐堅等六人同傳史臣總論曰唐興史官秉筆眾矣知防以來工訶古人詳此是訶古一語非專謂劉自執者偏據胸中有物先入詆諆四起焉愚則謂必知知防之人者乃可與知史通之書愚始時閱其書怪其言自遷固而下無完史其謫之太過至或失之以削或失之泥以膠意其人果談史之申韓者邪其春夏之气少秋冬之气多者邪及讀其本傳詳其世履不但身席淸通而六子齊著聲實大官榮名逹於孫曾猶未衰止又疑天之施澤於劉氏何其深厚而加長如此也自邇釋其書且數過乃始寤其爲人也𨿽口不談道而實種道學之胚胎【觀采撰載文等篇力屛誕幻誇誣可見】故其爲言也𨿽貌似拂經而實操經物之繩纆【觀疑古惑經等篇寄憤簒奪叛逆可見】蓋其根性壹至畫而不過其坊畫於坊者取於物也必約約必受之以丰秋冬之爲嚴斂也春夏之以長茂也劉氏之澤深厚而加長固其符也訶人以爲悅而能享是哉愚故曰知知防之人者可與知史通之書也三山傖父起龍書後

