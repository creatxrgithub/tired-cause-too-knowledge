

禦批資治通鑑綱目全書序

朕惟自古帝王言動必記而史事以興顧周禮外史所掌卷帙寖繁卽記傳亦異千百年來防言大義昭接天壤必以尼山筆削爲斷所從來尙矣粵自龍門而降累朝國乘體制略同涑水司馬氏易分類爲合編蓋猶左氏法也紫陽朱子特起而振舉之綱以提要目以備詳嵗時列於上而天統明章程繋於下而人紀立增損精切予奪謹嚴庻幾春秋大居正之宗指與𨿽其間事例櫽括稍有脫誤大都門人一時采輯之過實非晦庵本意也自時厥後有前編有外紀有大紀續編以及考證集覽發明質實之類諸家論著不一而足要皆商確折衷互相參訂明儒陳仁錫裒集而剞劂之不可謂非先哲之功臣也朕幾務之暇畱神披閱博稽詳考纎悉靡遺取義必抉其精徴辭必搜其奧析疑正陋釐異闡幽務期法戒昭彰質文融貫前後所著論斷凡百有餘首玆允諸臣請並以付梓頒布宇內俾士子流傳誦習開卷了然不特天人理欲之防古今治忽之故一一臚如指掌卽子朱子祖述宣尼維持世教之苦衷並可潛孚黙契於數千載之下是則朕惇崇古學作新烝民之至意也爰敍述以冠篇端用昭示於無窮焉

康熙四十六年正月十七日

欽定四庫全書

史部十五

禦批資治通鑑綱目前編

史評類

提要

【臣】等謹案

禦批資治通鑑綱目前編十八卷外紀一卷舉要三卷元金履祥撰履祥字吉父婺之蘭谿人從學於同郡王栢何基得朱子之傳當宋末造嘗上書獻海道虛之防不用徳祐初以迪功郎史館編校起之弗就閉戶著書居仁山之下學者稱爲仁山先生大徳初卒至正中追諡文安其學務爲有用凡天文地形禮樂田乘兵謀陰陽律算之書罔不切究所著大學章句疏義尙書表注諸書已別著錄是編用皇極經世皇王大紀之例凡綱目所未載者編年紀事一以尙書爲主下及詩禮春秋經傳旁及舊史諸子采摭條繋凡所引書多

加訓釋以裁正其義有出於前儒所未發者蓋朱子綱目本於資治通鑑斷自三晉分封迄於五代之季是編則上溯帝堯下迨威烈準劉恕外紀以記前事而舉要三卷爲其標目亦猶通鑑之有目錄也又取上古之事爲外紀一卷以冠其首每條悉標出處以示傳信書成以授其門人許謙而曰微言懿行後王所當法苛法亂政後王所當戒可謂得著書之要矣明陳仁錫始與綱目合刻我

聖祖仁皇帝旣取綱目之書加以

禦批乃並此刋布以爲考古之助洵可以昭示無窮

矣乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

禦批資治通鑑綱目前編卷首

三皇紀【索隱曰紀者記也本其事而記之故曰本紀帝王書稱紀者言爲後代之綱紀也】總論【雙湖胡氏曰三皇之號昉於周禮外史掌三皇五帝之書而不指其名其次則見於秦博士有天皇地皇人皇之議秦去古未遠意三皇之稱此或庶幾焉漢孔安國書序乃始以伏羲神農黃帝爲三皇少昊顓頊髙辛堯舜爲五帝不知果何所本蓋孔子於家語自伏羲以下皆稱曰帝易大傳春秋內外傳有黃帝炎帝之稱呂氏月令𨿽不可爲據然有曰帝太昊帝炎帝帝黃帝亦足以表先秦昧嘗以伏羲神農黃帝爲三皇也至宋五峯胡氏直斷以孔子易大以伏羲神農黃帝堯舜爲五帝不信而信經其論始定然三皇之號不可泯也則亦以天皇地皇人皇言之但此三者本無所稽意混茫初開先有天而後有地旣有天地則气化而人生焉皇極經世書以元經會所謂天開於子地辟於丑人生於寅至寅始爲開物之初意三皇之號由此而稱而所謂三墳者亦必因文籍旣生之後述上古之事而有定書大抵鴻荒闊遠不可得而詳矣況夫子於書首唐虞於易首伏羲伏羲以前皆未嘗道闕之可也】

盤古氏

【太極生兩儀兩儀生四象四象變化而庶類繁矣相傅首出禦世者曰盤古氏又曰渾惇氏】音釋【盤舌氏釋名盤古猶言盤固也太極生兩儀張九韶曰太極者象數未形而理已具之稱兩儀者天地之】

【謂也四象變化張九韶曰四象者太陽少陽太陰少陰之謂也邵子以日月星辰爲天之四象水火土石爲地之四象也釋名變者化之始化者變之終也渾惇氏釋名渾惇未昭晰之謂也惇或作沌】總論【五峯胡氏曰盤古生於大荒莫知其始明天地之道達陰陽之變爲三才首君於是混茫開矣】

史論【靜軒周氏曰天之立君以禦世也君之立極以統眾也故易曰天地之大徳曰生聖人之大寶曰位混沌之世天地始分卽有盤古氏出自太極而生兩儀自兩儀而生四象變化無窮庶類繁夥由是天地始爲天地人物始爲人物而混茫開矣𨿽然鴻荒之世書契未立制度未備爲君者不過穴居而野處茹毛而飲血俾是時不生盤古則天地何由以分日月何由以辧山川何以爲山川艸木何以爲艸木此盤古所以繼天而出治也厥後天開於子則有天皇氏地辟於醜則有地皇氏人生於寅則有人皇氏天地人判而三才以立世道漸開風气漸盛人文宣著治教休明矣天之立君豈茍焉而已哉是以父天母地而謂之天子天子者首出庶物而萬國咸寧其任大責重不其然乎噫】

天皇氏

【一姓十三人繼盤古氏以治是曰天靈澹泊無爲而俗自化始制干支之名以定歳之所在十干曰閼逢旃防柔兆彊圉著雍屠維上章重光黓昭陽十二支曰困惇赤奮若攝提格單閼執徐大荒落惇牂協洽涒灘作噩閼茂大淵獻兄弟各一萬八千歳】音釋【天皇氏釋名天陽气上積而成形者也皇大君也氏姓氏也蓋天地未分之首元气混而爲一一气旣分之後先有天而後有地則气化而人生焉謂之天皇氏者蓋取天開於子之義也干支之名蔡邕獨斷雲幹幹也其名有十亦曰十母卽甲乙丙丁戊己庚辛壬癸是也支枝也其名一十有二亦曰十二子卽子丑寅夘辰巳午未申酉戌亥是也】史論【靜軒周氏曰盤古氏旣分天地天旣開於子矣而天皇氏出焉繼盤古而爲治天旣開矣而干支之名則未制也地旣辟矣而歳時之位則未定也由是制干支以定歳之所在甘澹薄以俟俗之自化曰非天子不議禮不制度不考文今天皇氏居天子之位操制作之權旣立十干以定歲又立十二支以定時歳時旣定民始知天道之所向矣夫有一代興王之君必立一代興王之制後王自是而相因百世俟之而不惑觀其律身行已澹薄無爲誠足爲帝王禦世之良法後之瓊宮瑤臺糟丘池酒者自取滅亡何益之有俗化澹薄亦無奢僭而天下趨於淸靜無欲之鄕上行下效捷於影響所謂家齊而國治也民風之盛爲何如哉故通鑑大書特書以首外紀欲使時君世主法其澹薄無爲之心兢兢業業罔敢侈肆毋輕民事惟艱無安厥位惟危見賢而思齊可也】

地皇氏

【一姓十一人繼天皇氏以治爰定三辰是分晝夜以三十日爲一月兄弟各一萬八千歳】音釋【地皇氏釋名地陰气下凝而成質者也謂之地皇氏者蓋取地辟於醜之義也爰定三辰爰所也三辰謂日月星也亦曰三光左傳三辰旂旗昭其明也】

史論【靜軒周氏曰此地辟於醜而有地皇氏出焉所以主宰萬物而君臨天下者也天地開辟支幹已名俾三辰不定晝夜不分則焉萬古皆如長夜矣由是明乎晝者則謂之日明乎夜者則謂之月在天成像在地成形而謂之星宿晝夜者陰陽之道也三辰旣分而晝夜已判消長盈虛朔望相繼而遂以三十日爲一月焉聖人創制立法垂憲萬世俾後之民人皆知日月之道星辰之理晝夜之所以然歲月之如此故不啻如披雲霧而覩靑天剪荊棘而尋大道引醉生夢死之人心而登髙明正大之域矣是以天生聖人精气所萃天不能言語也而聖人言語之天不能動作也而聖人動作之天不能刑殺也而聖人刑殺之君師之位至尊至重位則天位祿則天祿天子代天理物繼天以出治者也人君敬天法祖節用愛人乃職分之當然耳詎可輕佻而已哉】

辧疑【余宗海曰愚聞之師云八千之千當作百蓋邵子以自有天地至於窮盡謂之一元一元有十二防一防有一萬八百年子防生天丑防生地寅防生人至戌防則閉物而消天亥防則消天而消地至子防則又生天而循環無窮矣自寅防箕一度至午防星一度該四萬五千餘年正唐堯起甲辰之時也夫自開辟以來固有民物帝王第以書契未興無從稽考其曰天皇氏地皇氏人皇氏蓋亦傳聞其名而已故作史者以生民以來若千年歳灑派於天地人皇氏之下以足其數豈眞有一萬八千歳之理哉然不以四萬五千六百年錄之於唐堯之前而置之於此蓋亦誤矣學者不可不察】

人皇氏

【一姓九人繼地皇氏以治相厥山川分爲九區人居一方故又曰居方氏當是時也萬物羣生淳風沕穆主不虛王臣不虛貴政教君臣所自起飲食男女所自始亦號九皇氏兄弟九人合四萬五千六百年】音釋【人皇氏釋名人者神也而爲萬物之最靈者也謂之人皇氏者蓋取人生於寅之義也淳風沕穆淳實也亦作醇賈誼賦沕穆無窮注沕穆微貌沕音勿】

史論【靜軒周氏曰此人生於寅而人皇氏出所以繼天皇地皇而爲治也是時風气漸開而萬物爲之羣生時序漸著而淳風爲之沕穆君乃明君而主不虛王臣乃良臣而臣不虛貴制治漸敷而政教所由興禮義漸備而君臣所自起饑食渴飲而民食用漸著矣男交女媾而民婚姻漸長矣是時法网疎濶風俗淳厚爲君者不以安富尊榮爲心爲臣者不以崇髙富貴爲重迨夫林林總總之民但知花開爲春葉落爲秋饑則思食渴則思飲而已民僞猶未滋也人欲猶未侈也人𨿽羣生而僣奪之患不興物𨿽總聚而淩偪之念不舉故人皇氏兄弟九人分爲九區各一方均享天祿非若後世視骨肉如宼讐待兄弟如芒刺分門割戶惡若賊讐也人心不古有如是哉噫】總論【愚按春秋元命苞曰天地開辟至春秋魯哀公蔣十四年獲麟之歳凡二百二十六萬七千年分爲十紀其一曰九頭紀卽人皇氏也古者謂一人爲一頭人皇兄弟九人故也二曰五龍紀又謂之五姓兄弟五人曰皇伯皇仲皇叔皇季皇少治在五方司五行布山嶽繼人皇禦世者也方是時也世亟巢穴日月貞明三曰攝提紀五十九姓繼五龍氏以治分天下而居焉四曰合雒紀三姓繼攝提氏以治始教民穴居者也五曰連通紀六姓繼合雒氏以治六曰敍命紀四姓繼連通氏以治七曰循蜚紀八曰因提紀九曰禪通紀十曰疏仡紀自人皇氏至敍命氏凡八十三君自循蜚而後皆有世次可紀禪通則終於炎帝疏仡則始於黃帝以迄於周言𨿽繁而事不經見聞者疑之夫人靈於萬物而气稟不齊其才徳出類者則爲眾所宗此君道之始也蠭螘尙然況於人哉以盤古之先爲無君耶吾不得而知也以人皇之後爲有君耶吾不得而泯也愼其世而著其號去其怪而存其常可也故謹列循蜚紀以下附諸人皇氏之末以備參考焉】

循蜚紀【循蜚者以其時徳厚信矼人循其化速若蜚也有號而無世凡二十二氏】音釋【徳厚信矼厚深也矼苦江切信實貌】

鉅靈氏

【出於汾脽握大象持化權揮五丁之士驅陰陽反山川居無恆處而迹躔於蜀】音釋【出於汾脽出猶生也汾脽謂汾陰脽上也按一統志汾陰古地名漢置縣屬河東郡宋攺榮河縣而本朝因之屬平陽府蘇林曰脽音誰如淳曰脽者河東岸特堆堀長四五里廣一里餘髙十丈汾陰縣治脽之上也】

句彊氏

譙明氏

涿光氏

鉤陣氏

黃神氏

神氏音釋【臼許切】

犂靈氏

大騩氏音釋【騩京媚切】

鬼騩氏

弇玆氏音釋【弇沽三切】

泰逢氏

冉相氏

蓋盈氏

大惇氏

靈陽氏

巫常氏

泰壹氏

【是爲皇人調大鴻之气正神明之位蓋範無形嘗無味要防久視操法攬而長存者】

空桑氏音釋【帝王世紀云陳畱縣南一十五里有空桑城卽空桑氏所都伊尹亦生於此】神民氏

【又曰神皇蓋使神民異業精气通行者】

徛帝氏

次民氏

【次民之世穴處終矣】

因提紀【因提者其世咸有制作俾後人可因以利時也有號有世凡十三氏】

辰放氏

【古初之人卉服蔽體辰放氏作教民木茹皮以禦風霜綯髮閐首以去靈而人從之命之曰衣皮之民四世】音釋【卉服蔽體孟康曰卉服島夷之服注卉音毀蔽猶遮也木茹皮居輦切兩手取也茹而預切相牽引貌綯髮閐首綯徒刀切絞之也閐未詳音切疑字之訛也以去靈雨去除之也詩定之方中篇靈雨旣零注靈善也靈雨者方春時也】

蜀山氏

【蜀之爲國肇自人皇其始蠶叢拍濩魚鳬三君各數百歳同號蜀山蠶叢居瞿上魚鳬治導江逮蒲澤俾明時人氓椎結左言不知文字事莫克最後望帝杜宇云】音釋【居瞿上居猶聚也瞿上古城名按一統志在成都府雙流縣東一十八里乃蠶叢氏所都治導江治理之也導江古邑名按一統志本漢都安縣唐攺導江縣元省入灌縣屬成都府逮蒲澤逮及之也蒲澤古邑名按一統志本漢堂陽城晉置蒲澤縣宋省入南宮縣屬眞定府人氓椎結左言氓眉庚切民也亦作甿周禮注甿猶懵懵無知貌服防曰椎一作魋今兵士作椎頭結也索隱曰魋追反結音計謂爲髻一撮似椎而結之故字從結案魋結二字依字讀之亦通夷人俗本被髮今蜀民同其風俗但魋其髮而結之左猶戾也毛晃曰人道以右爲尊故非正之言曰左言望帝杜宇九域志杜宇古蜀主也號望帝蜀嘗大水宇與居人避水於長平山後鼈靈開峽治水人得陸處宇禪位與之自居西山得道升天】

豗傀氏音釋【豗呼回切一作虺傀始回切亦作瑰】

【傳六世】

渾沌氏

【七世】

東戶氏

【子思子曰東戶氏之熈載也紹荒屯遺美好垂精拱黙而九寰以承流當是之時禽獸成羣竹木遂長道上顏行而不拾遺耕者余餼宿之隴首其歌樂而無謡其哭哀而無聲蓋至徳之世也十七世】音釋【熈載書舜典有能奮庸熈帝之載注熈廣也舜言有能奮起事功以廣帝堯之事者九寰以承流九寰猶言九州也釋名寰天子封畿內縣也董仲舒防郡守縣令民之師帥所以承流而宣化也道上顏行而不拾遺道猶路也漢書注早行曰顏家語孔子與聞魯政道不拾遺注拾取也遺失也耕者余餼宿之隴首餘食之賸也餼許意切饋客生食及芻米也隴力董切丘壠也顏師古曰田中髙處也亦作隴】

皇覃氏

【又曰離光氏春秋命歷序曰皇覃氏之世也在而不治官天地府萬物信乎無假是故死生同兆而不可相陵七世】

啟統氏

【三世】

吉夷氏

【傳四世】

幾蘧氏

【亢倉子曰凡蘧氏之在天下也不治而不亂狥耳目內通而外乎心知天下之人惟知母不知父鶉居鷇飲而不求不譽畫則旅行夜則類處及其死也槀舁風化而已命之曰知生之民天下蓋不足治也】音釋【鶉居鷇飲杜甫朝享太廟賦聖人鶉居鷇飲注鶉防鳥也鷇鳥子欲出者言聖人如鶉鳥之居無常處而飲食如鷇之待哺而活也槀舁風化槀古老切說文水莖爲槀舁云俱切說文共舉也詩序風以動之教以化之】

韋氏

【四世】

有巢氏

【二世說見後】

燧人氏

【八世說見後】

庸成氏

【羣玉之山平阿無隘四徹中繩庸成氏之所守先王之冊府也八世】音釋【羣玉之山云云先王之冊府穆天子天子西登昆侖見西王母癸巳至於羣玉之山先王之所謂防府注羣玉山西王母所居者冊與防通言往古帝王以爲藏書之府所謂藏書防之山也故祕書省謂之防府】

軒轅氏

【作於空桑之北紹物開智見轉蓬而制乘車橫木爲軒直木爲轅故號軒轅氏】

祝融氏

【又曰祝誦氏是時天下治和萬物咸若祝融聽弇州之鳴鳥以爲樂歌諧神明而和人聲以火施化亦號赤帝故後世火官因以爲號都於鄶葬衡山之陽】音釋【都於鄶說文天子所宮曰都鄶古邑名按一綂志禹貢豫州之域周封黃帝後於此爲鄶國春秋時爲鄭武公之國名曰新鄭秦屬潁川郡漢置新鄭縣至本朝因之屬河南鈞州葬衡山之陽按一綂志衡山在衡州府衡山縣西三十里五嶽之一也寰宇記云宿當翼軫度應機衡故曰衡山舜南巡狩至南嶽卽此】

太昊伏羲氏

【十五世說見後】

史皇氏

【倉帝名頡有睿徳生而能書及長登陽虛之山臨於扈洛水之汭靈負書丹甲靑文倉帝受之遂窮天地之變仰觀奎星圓曲之勢俯察文鳥羽山川掌指而剏文字文字成天爲雨粟鬼爲夜哭居陽武而葬利鄕】音釋【登陽虛之山登猶升也按一綂志陽虛山在河南府永寧縣西五十里一名陽峪黃帝時倉頡隨帝南巡登陽虛之山卽此臨於扈洛水之汭臨說文自上涖下也扈山名按一綂志在西安府洛南縣西北一百里世黃帝時有鳳啣圖至此山帝拜受之洛水在洛南縣北五里發源冢嶺山東流入河南盧氏縣界入於河汭儒稅切孔安國曰水北曰汭杜預曰水之隈曲爲汭靈負書丹甲靑文帝王世紀大禹治水時神丹甲靑文負書出於洛水禹因則之以序九疇居陽武而葬利鄕按一統志陽武古邑名秦爲博浪沙地漢置陽武縣屬河南郡至本朝因之屬開封府利鄕未詳出處】

柏皇氏

中央氏

大庭氏

栗陸氏

昆連氏

赫胥氏

葛天氏

尊盧氏

昊英氏

有巢氏

朱襄氏

陰康氏

無懷氏

女皇氏

炎帝神農氏

【八世說見後】

考證【愚按舊自史皇氏至無懷氏皆在太昊伏羲氏之前四明陳氏以爲軒轅祝融當在太昊伏羲前餘各系於太昊之後今從之】

疏仡紀【疏以知遠仡以審斷仁義道徳之所用也其世則自黃帝以訖於周】

考證【右蓋三皇以來有天下者之號但載籍不紀莫知姓名年代所都之處然則人皇以後豈得謂無帝王邪今采四明陳氏世編增纂而分注之庶幾學者得有考焉而胡氏皇王大紀以有巢燧人二氏繼人皇氏之後今從之次於左云】

有巢氏

【太古之民穴居野處摶生咀華與物相友無有妎傷之心逮乎後世人民機智而物始爲敵爪牙角毒槪不足以勝禽獸有聖者作構木爲巢教民居之以避其害未知稼穡食艸木之食未有火化飲禽獸之血而茹其毛先取其皮蔽前後取而蔽後號曰有巢氏之民】音釋【摶生咀華禮記曲禮篇毋飯注摶徒官切揑聚也鄭氏曰毋摶飯爲欲飽不謙也韓愈進學解含英咀華注咀再呂切咀嚼也無有妎傷妎胡計切妬也又音害構木爲巢構五豆切架也巢說文鳥在上曰巢在穴曰窠卽陳桱所謂聚薪柴以居也教民居之以避其害皇王大紀曰有巢氏之時乃教民爲櫓巢夏暑居之穴地爲營堀冬寒居之未知稼穡書無逸篇先知稼穡之艱難注種曰稼斂曰穡食艸木之食夏煚曰艸木之食謂橡栗之屬是也】史論【靜軒周氏曰太古之時民物𨿽夥而猶穴居野處與物相友無有妎傷及有巢之世機智漸生民物相妬焉有巢氏受命而興深閔民物爲害由是渙起宸斷研精殫思構木爲巢教民居之而禽獸之毒始無以施其憂民之心深矣夏暑之極架木而爲櫓巢冬寒之極穴居而爲營窟其仁民之意切矣然而未知稼穡食艸木之食末有火化飲禽獸之血而民生自爾其繁息也未有粒食茹禽獸之毛未有衣服蔽禽獸之皮而民生自爾其安恬也孟子曰人之所以異於禽獸者幾希觀太古之時穴居野處與物相友類本相同然而友愛之心則一也至有巢之民與物爲敵固又異於太古之民矣使無聖人者出創制立法構巢以居則民必爲禽獸所傷而無噍類焉此聖人所以有功於民物有功於後世而非私智穿鑿者所可伯仲其萬一也聖人之功用何其宏長乎噫】

燧人氏

【自有巢氏教民巢居然猶未知熟食也及燧人氏作觀星辰而察五行知空有火麗木則明於是鑽木取火教民以烹餁而民利之故號燧人氏以爲燧者火之所生也乃別五木以攺火順四時而遂天之意山是火之功用矣時未有文字燧人氏始作結繩之政立傳教之臺爲日中之市興交易之道人情以遂故又謂之遂皇有四佐焉曰明由必育成博隕丘是已】音釋【鑽木取火鑽祖算切所以穿物也周禮注春取楡桞之火夏取棗杏之火夏季取桑柘之火秋取柞楢之火冬取槐檀之火教民以烹餁以用也烹普庚切煮也餁而甚切烹調生熟之節也燧者火之所生燧火燼或曰取火之木也蓋鑽火各異木是以鑽燧爲鑽木出火故曰火之所生也始作結繩之政始初也朱氏附錄曰上古未有文字大事則大結其繩小事則小結其繩以記之也今溪洞諸蠻猶有此又有刻板以爲記者】

史論【靜軒周氏曰有一代興王之君必立一代興王之治是時民𨿽巢居穴處然猶茹毛飲血熟肉猶未知也烹餁尙未諳也燧人氏作有見於此觀星辰之髙下察五行之運動知空有火麗木則明由是鑽山間之木取空中之火教茹毛飲血之民爲烹餁熟食之俗而火之功用大矣民之利益多矣値斯之際書契未興文字未作燧人氏作結繩之政立傳教之臺爲日中之市興交易之道民用自此而通民財由之而遂君明臣良四佐並出有明由以裁成君徳有必育以輔相君道成博寅亮乎天工隕丘贊襄乎治化天子雍雍黙黙居南面以聽天下賢相從從容容拱北面以理天下蒼生熈熈皥皥咸服役以安天下嗚呼𨿽三皇之時民物淳厚然亦能弗擾之而已是知君者盂也民者水也盂方則水方盂圓則水圓上焉不正安能使下之正乎故人君當正己以率物人臣當正心以事上上下正而天下一歸於正矣天下正斯世奚有不治哉】

總論【五峯胡氏曰鴻荒之時亦猶日之夜月之晦時之冬焉生消升降終而復始於穆天命不已而成四時之造化於皇羣聖體是以爲三綱之禮樂事本乎道道藏於事天生人人成天三皇屍其體五帝妙其用禹湯文武成其功孔子孟軻傳其學軻之死𨿽未有得其傳者惟皇上帝降於下民若有恆性何莫由斯道也】

總論【臨江梁氏曰天地旣分而後有民物民物旣眾而後有帝王然書契未興之先𨿽有三皇何從而考其曰盤古氏天皇氏地皇氏人皇氏有巢氏燧人氏皆傳聞其名而已矣】

五帝紀

總論【雙湖胡氏曰天地肇判邃古遐邈厥詳曷聞孔子定書斷自唐虞他經則自周禮外惟易繋辭稱古者包羲氏王天下包羲氏沒神農氏作神農氏沒黃帝堯舜氏作如斯而已家語記孔子答宰我問五帝徳答季康子問五帝及春秋內外傳於黃帝堯舜間又有少昊顓頊帝嚳焉大戴禮亦有五帝徳篇其帝世皆取自黃帝次顓頊髙辛堯舜與宰我所問合司馬氏史記紀五帝又與大戴禮宰我所問合意其本此二書也然皆缺而未備善乎胡氏之論曰皇者初冒天下者也帝王主宰天下者也自燧人而上卽三皇之世也包羲神農黃帝堯舜是五君者有先天地開辟之仁後天地制作之義民到於今受其賜故孔子稱之黃帝之後少昊顓頊髙辛𨿽嘗帝天下孔子所以越而遺之必稱堯舜者以三君居位僅可持其世而已未嘗有制作貽萬世故也則五帝之名實定矣今愚本之易參之胡氏以定五帝之世亦庶幾仲尼之意云耳】

太昊伏羲氏

【太昊之母居於華胥之渚履巨人迹意有所動虹且繞之因而始娠生帝於成紀以木徳繼天而王故風姓有聖徳象日月之明故曰太昊】音釋【居於華胥之渚居猶處也渚腫庾切小淵也華胥未詳何謂按一統志西安府藍田縣西三十里有華胥氏陵乃上古國君或疑卽此處按史記伏羲母曰華胥履大人迹於雷澤而生帝於成紀蛇身人首二說未知孰是生帝於成紀按一統志成紀地名伏羲所生於此漢置成紀縣屬天水郡晉以後皆因之至本朝省入秦州屬鞏昌府以木徳繼天而王故風姓家語云古之王者易代攺號取法五行更旺相生先起於木太昊首以木徳王天下索隱曰木徳春令故易稱帝出乎震月令孟春其帝太昊是也王去聲治也國語云風者天地之正气鼓動萬物之謂又王者之聲教也伏羲以木徳王天下故以風爲姓也】

作都於陳音釋【作都於陳作造也都猶總也天子居於天下總防之所故曰都也陳邑名按一統志古爲伏羲所都周封舜後於此爲陳國漢置陳縣後魏置陳郡後周攺陳州唐以後仍舊至本朝因之屬開封府】

教民佃漁畜牧以充庖廚

【人生之始也與禽獸無異知有母而不知其父知有愛而不知其禮臥則呿呿起則吁吁饑則求食飽則棄余茹毛飲血而衣皮革太昊始作网罟以佃以漁以贍民用故曰伏羲氏養犧牲以充庖廚故又曰庖犧氏】音釋【臥則呿呿起則吁吁呿丘居切臥聲又開口也卽莊子所謂口呿而不合也吁虛於切嘆聲也以佃以漁佃亭年切獵獸也漁語居切捕魚也養犧牲以充庖廚陳殷曰牛羊豕曰牲犧色純者也宰殺之所曰庖烹餁之所曰廚】

畫八卦造書契

【太昊徳合上下天應以鳥獸文章地應以河圖洛書於是仰觀象於天俯觀法於地中觀萬物之宜始畫八卦卦有三爻因而重之爲卦六十有四以通神明之徳作書契以代結繩之政書制有六一曰象形二曰假借三曰指事四曰防意五曰轉注六曰諧聲使天下義理必歸文字天下文字必歸六書】音釋【河圖洛書孔安國曰河圖者伏羲氏王天下龍馬出河遂則其文以畫八卦洛書者禹治水神負文而列於背有數至九禹遂因而第之以成九類春秋緯乃云河以通幹出天苞洛之流坤吐地符河龍圖發洛書感河圖有九篇洛書有六篇始畫八卦八卦謂乾坤離坎震巽艮兌也作書契以代結繩之政書契謂刻木畫字也代更替也結繩之政注見前篇書制有六一曰象形二曰假借三曰指事四曰防意五曰轉注六曰諧聲鄭氏曰書畫字也一曰象形謂日月形體而爲之也二曰防意謂武信之類人言爲信止戈爲武防合人意也三曰轉注謂考老之類建類一首文意相受左右相注故爲轉注也四曰處事謂上下之類人在一上爲上人在一下爲下各有其處事得其宜故曰處事也五曰假借謂令長之類一字兩用也六曰諧聲謂形聲一也如江河之類皆以水爲形以工可爲聲也】

作甲歷

【起於甲寅支幹相配爲十二辰六甲而天道周矣歳以是紀而年不亂月以是紀而時不易晝夜以是紀而人知度東西南北以是紀而方不惑】

制嫁娶

【上古男女無別太昊始制嫁娶以儷皮爲禮正姓氏通媒妁以重人倫之本而民始不瀆】音釋【制嫁娶以儷皮爲禮釋名以女從夫曰嫁取女爲妻曰娶儷偶數也上古未有布帛衣鳥獸皮故以爲之禮後世納幣本於此也正姓氏通媒妁陳殷曰姓者統其祖考之所自出氏者別其子孫之所自分說文媒謀也謀合二姓也周禮注媒之爲言謀也謀合異類使成親也說文妁酌也斟酌二姓以合配偶也】

以龍紀官

【太昊因龍馬負圖出於河之瑞始名官而以龍紀號曰龍師命朱襄爲飛龍氏造書契昊英爲潛龍氏造甲歷大庭爲居龍氏治屋廬渾沌爲降龍氏驅民害陰康爲土龍氏治田裏栗陸爲水龍氏繁滋艸木疏導泉源又命五官春官爲靑龍氏又曰蒼龍夏官爲赤龍氏秋官爲白龍氏冬官爲黒龍氏中官爲黃龍氏於是共工爲上相柏皇爲下相朱襄昊英常居左右栗陸居北赫胥居南昆連居西葛天居東陰康居下分理宇內而政化大洽】音釋【因龍馬負圖出於河之瑞孔安國雲龍馬者天地之精其爲形也馬身而龍鱗故謂之龍馬髙八尺五寸類駱有翼蹈水不沒聖人在位負圖出於孟河之中焉】

造琴瑟

【太昊作荒樂歌扶徠詠罔罟以鎭天下之人命曰立基斵桐爲琴繩絲爲弦弦二十有七命之曰離徽以通神明之貺以合天人之和絙桑爲三十六弦之瑟以修身理性反其天眞而樂音自是興焉】音釋【造琴瑟琴瑟俱樂器世本曰伏羲氏削桐爲琴靣圓法天底平象地龍池八寸通八風鳳池四寸象四時五象五行長七尺二寸以修身理性反天眞也達靈成性象物昭功也廣韻曰瑟琴類庖羲所作長七尺二寸廣一尺八寸本五十弦後折而用其半】

在位百十五年崩

【葬於陳傳十五氏】音釋【崩禮記天子死曰崩王者尊居民上其死如從天墜地故曰崩葬於陳按一統志伏羲氏陵在陳州城北三里至本朝祀典有祭】

女媧氏

【與太昊同母生而神靈佐太昊正婚姻以重萬民之判是爲神媒太昊沒共工氏作亂振滔洪水以禍天下女媧氏與共工氏較卒滅共工氏而誅之以治天下都於中皇之山是爲女皇命臣隨作笙簧以通殊風娥陵制都良筦以一天下之音用五十弦之瑟於澤丘以郊天侑神聽之極悲乃破爲二十五弦以抑其情而樂乃和治百三十載而沒】音釋【作笙簧以通殊風笙樂器笙中金葉曰簧嚴氏曰笙以匏爲之十三管列匏中而施簧管中吹笙則鼓動其簧以發聲也殊異也別也於澤丘以郊天侑神澤丘謂澤中之方丘也羣書考索曰古者祀天於南郊而地上之圓丘者南郊之丘也丘圓而髙所以象天此所謂爲髙必因丘陵也祭地於北郊而澤中之方丘者北郊之丘也丘方而下所以象地此所謂爲下必因川澤也泰壇南郊之壇也以之燔柴泰折北郊之折也以之瘞埋言泰壇則自然之丘言泰折則人爲之壇也祭禮必於自然之丘所以致敬燔瘞必於人爲之壇所以盡宗廟之禮侑配食也】

柏皇氏

【其治世也爲而不有應而不永居於皇人之山】

中央氏

【亦曰中皇氏】

大庭氏

【其膺錄也三辰增輝五鳳異色都於曲阜故魯有大庭氏之庫亦曰朱顏氏】

栗陸氏

【其爲政也敖愎自用民始擕叛其臣東裏子諫而被殺天下益貳栗陸遂亡】

驪連氏

【亦曰昆連氏】

渾沌氏

【亦曰混惇氏】

赫胥氏

【其爲治也尊民而重事方是之時人居不知所爲行不知所之鼓腹而遊含哺而嬉晝動夕息渴飲饑食莫知作善而作惡也】

尊盧氏

【其立政也官天地府萬物革天下之故而世用寧治居嵹臺之陽】

昊英氏

【其居位也人民少而艸木鳥獸繁蓋衣薪之代也又曰子英氏】

有巢氏

【昔在上古人多禽獸之難聖人教之巢居人獲安焉及其久也木處而顚有聖人教之編槿而廬緝藋而扉塓塗茨翳以違其禍以其革有巢之化故亦號有巢氏是曰古皇蓋屋廬之始也】音釋【編槿而廬槿居忍切木名廬陵如切舎也緝藋而扉藋杜弔切艸名扉芳防切戶扉也塓塗茨翳塓莫歷切濕泥也塗同都切抹之也茨疾資切茅茨也翳於計切障之也】

朱襄氏

【其時恆風振蕩果木不實朱襄命士達作五之瑟以來陰气定羣生而天下治又曰子襄氏】

葛天氏

【其治世也不言而信不化而行蕩蕩乎無能名之俗以熈熈其作樂也三人操牛尾投足以歌八闋一曰載民二曰鳥三曰遂艸木四曰奮五穀五曰謹天常六曰達帝功七曰依地徳八曰總萬物之極是謂廣樂】

陰康氏

【其時水瀆不疏陰凝而易閟人鬰於內腠理殢著而多重膇陰康思所以利其關節乃制舞焉治於華原】音釋【陰凝而易閟凝急陵切結也聚也閟兵媚切閉也幽也腠理殢著而多重膇腠千侯切膚理也殢徒計徒結二切隱蔽貌膇未詳音義治於華原按一統志華原邑名秦爲內史地漢置華原縣元省入耀州本朝因之屬西安府】

無懷氏

【其撫世也以道存生以徳安形其民甘食而樂居懷土而重生形有動作心無好惡雞犬之音相聞民至老死不相往來命之曰無懷氏之民】

考證【世傳伏羲之後凡十五氏爲天子而後神農氏作況太昊命官而十五氏多預焉則是皆佐伏羲爲治之臣也豈當時各君一方以理民如後世諸侯之國邪○按此亦以本易系辭包羲氏沒神農氏作而言耳】

共工氏

【太昊之沒共工氏曰康回者髦身朱髮任智自神俶亂天常竊保冀方自謂水徳乃以水紀官師虞於湛樂淫泆其身欲壅防百川隳髙堙卑以害天下皇天弗福庶民弗助女媧氏戮之共工氏遂亡】音釋【俶亂天常俶尺竹切始也天常卽五常也隳髙堙卑隳呼回切毀也本作墮堙伊眞切塞也】

總論【定守陳氏曰易曰古者包羲氏之王天下也河出圖洛出書則而書之始作八卦以通神明之徳以類萬物之情因而重之爲六十有四又幽贊於神明而生蓍參天兩地而倚數觀變於陰陽而立卦教民決嫌疑定猶豫使不迷於吉凶悔吝之塗蓋非特爲萬世文字之祖實開物成務之學也造化之祕泄於此聖道之統亦始於此矣】

史論【靜軒周氏曰八卦旣畫書契始成罷結繩之政明吉凶之理由是政事益明吉凶已判此固聖人憂天下之大經大法也然而夫婦有別綱常有敍而教化可明胡文定公曰夫婦人倫之本風化之原治國之首務也上古之時男女無別夫婦茍合瀆禮亂倫伏羲有見於此乃制嫁娶之儀以儷皮爲禮正其姓氏通其媒妁淫奔之事冰消茍合之風瓦解天下之爲男女者始知非父母之命媒妁之言則終身不能求通而鑽穴相窺逾墻相從之事少沮矣𨿽然禮始於謹夫婦爲宮室辧內外自三代之時未免有鶉奔之失故詩三百篇存而弗削欲以警乎後世也柰之何禮義乖違亷恥道防近代以來淫風薦盛有夫未亡而與人私通夫已亡而攺容再嫁求其斷臂剔目以示信者百無一二嗚呼世有古今心無古今上古此人心也中古此人心也近世亦此人心也古今人心安有異乎所以然者私欲之心勝天理之心亡得乎此則失乎彼耳人心至明豈可不知從一而終之道哉】

辧疑【雪膚見曰外紀載諸侯共工氏與祝融氏戰不勝而怒乃頭觸不周山崩天柱折地維缺女媧乃鏈五色石以補天以愚膚見不周山旣雲天柱必千仞之髙也共工氏之身𨿽長不過一丈而已其力𨿽大亦不過百鈞而已豈能以頭觸其山而崩之又若女媧補天之說尢甚謬也若夫宮室之破漏器物之毀缺衣服之破壞冠履之獘穿皆可補之至若天有輕淸之气積於上去地之遙不知幾千萬丈也女媧𨿽君臨天下不過一婦人耳豈能飛身萬丈之髙鏈石以補之乎且天乃一元之气恢恢浩浩覆燾無垠從何處以補之耶此蓋列子寓言之妄與其斷鼇足以立四極聚灰以止滔水皆虛謬之辭漢晉南北朝儒者宗其文辭以爲實事蓋弗窮其理也觀者不可不察】

炎帝神農氏

【少典氏之君娶於有蟜氏之女曰安登生二子焉長曰石年育於薑水故以姜爲姓以火徳代伏羲氏治天下故曰炎帝其起本於烈山又號烈山氏亦曰連山氏其初國伊繼國耆合而稱之故又號曰伊耆氏】音釋【育於薑水育養也按一統志鳳翔府寶雞縣南七里有姜氏城城南有薑水帝王世紀炎帝神農氏母有蟜氏女登爲少典妃遊華陽感神而生炎帝長於薑水卽此其起本於烈山烈當作厲按一統志厲山在徳安府隨州城東北百八十里禮記祭法云厲山氏之有天下也其子曰農能殖百谷注云厲山氏炎帝也起於厲山西漢志注隨故厲國也皇甫謐云今隨之厲鄕荊州記山有二穴云是神農所生遂卽此地爲神農社常年祀之】

都陳遷曲阜○初蓺五穀嘗百艸

【古者民茹艸木之實食禽獸之肉而未知耕稼炎帝因天時相地宜斵木爲耜揉木爲耒始教民蓺五穀而農事興焉民有疾病未知藥石炎帝始味艸木之滋察其寒溫平熱之性辧其君臣佐使之義嘗一日而遇七十毒神而化之遂作方書以療民疾而醫道立矣復察水泉甘苦令人知所避就由是民居安食力而無天札之患天下宜之故號神農氏】音釋【斵木爲耜揉木爲耒斵竹角切削之也耜詳子切田器所以起土者揉忍尢切調順也耒耜之柄也無夭札之患夭伊鳥切短折也札側八切左傳注夭死曰札】

始爲日中之市

【炎帝之世其俗朴重端慤不忿爭而財足無制令而民從威厲而不殺法省而不煩始列廛於國日中爲市致天下之民聚天下之貨交易而退各得其所】音釋【列廛於國日中爲市廛呈延切市中空地一曰居也說文一畝半一家之居也市貿易居貨之所也又貿易曰市】

以火紀官

【因火徳王故以火紀官爲火師春官爲大火夏官爲鶉火秋官爲西火冬官爲北火中官爲中火】音釋【夏官爲鶉火廣韻鶉火星名其次在己楚之分野楚辭惜誓篇晦庵集注南方七宿曰鶉首鶉尾鶉火蓋鶉鳥無尾故以翼爲尾云】

在位百四十年崩於長沙之茶鄕

【炎帝之世諸侯夙沙氏叛不用帝命其臣箕文諫而被殺炎帝益修厥徳夙沙之民自攻其君而來歸其地於是南至交趾北至幽都東至谷西至三危莫不從其化也○帝傳八世至楡罔而亡】音釋【崩於長沙之茶鄕長沙地名按一統志本禹貢荊州之域周爲長沙地秦置長沙郡漢爲長沙國唐爲長沙府至本朝因之屬湖廣道茶鄕亦地名在長沙府城南四百八十里漢置茶陵縣宋置茶陵軍元陞爲州至本朝復爲縣屬長沙府南至交趾交趾地名按一統志古南交之地秦屬象郡漢置交趾郡唐爲安南都護府元爲安南國至本朝因之置府縣於其間厥後冦孽黎利攻刼郡邑朝廷討之黎利來降詔封安南王至今朝貢不絕北至幽都幽都地名按一統志禹貢冀州之域髙陽氏謂之幽陵陶唐曰幽都周武王封召公奭於燕卽此漢爲涿郡唐爲幽州元爲大興府至本朝攺爲順天府號北直東至谷淮南子曰谷日出之所西至三危三危山名按一統志在沙州城東南二十里其山三峯峭絕因名舜竄三苗於此今屬陜西行都司】

帝臨魁

【神農氏納莽水氏之女曰聽詙生臨魁是爲炎帝在位八十年子承立】

帝承

【帝臨魁子在位六十年子明立】

帝明

【帝承之子在位四十九年子宜立】

帝宜

【帝明之子又曰帝直在位四十五年子來立】

帝來

【帝宜之子亦曰帝克在位四十八年子裏立】

帝裏

【帝來之子又曰帝居在位四十三年帝裏生節莖節莖生克及戲節莖克戲皆不在帝位克生子楡罔立】

帝楡罔

【帝裏之曾孫也居於空桑爲政束急務乘人而鬭其捷於是諸侯擕貳其臣蚩尢作亂帝遂居於涿鹿有熊國君曰公孫軒轅實懋聖徳諸侯歸之帝之五十五年諸侯尊軒轅爲天子降封帝於潞神農氏遂亡○炎帝別子曰柱有聖徳佐帝播種五穀後世徳之祀以爲稷有子曰慶甲或云嘗嗣炎帝云○戲生器器生祝融爲黃帝司徒祝融生術囂術囂生勾龍爲顓頊后土能平九州辧土地之宜以教兆民後世祀之以配社勾龍生垂垂爲堯共工寔生伯夷封於呂爲舜四嶽其後呂尙周封於齊】音釋【諸侯攜貳廣韻攜貳離心也居於涿鹿涿鹿山名按一統志在直保安州城西南九十里一名獨鹿山涿水出焉黃帝破蚩尢於涿鹿卽此降封帝於潞降猶貶也潞邑名按一統志禹貢冀州之域商爲黎國周爲赤狄潞子國後周置潞州唐以後仍舊至本朝因之以上黨縣省入屬山西道播種五穀播補過切布也種之仲切蓺也夏煚云五穀者黍稷稻菽麥也垂爲共工書注共工官名蓋古之世官族也爲舜四嶽書注四嶽官名一人而總四嶽諸侯之事也】

史論【靜軒周氏曰天之立君以爲民也君之立國以行保民之政也自三皇訖籙五帝疊興民物𨿽夥代有制作然而茹艸木之實食禽獸之肉自若也炎帝初王天下卽興憂民之心斵木爲耜揉木爲耒教民樹蓺五穀躬親畎畆春耕夏耘秋收冬藏之農事興矣然天時寒燠不常黎民疾病難免須仗藥石庶幾延生殊不知艸木有寒溫平熱之性君臣佐使之義炎帝始味其滋察其性分寒溫平熱爲四等辧君臣佐使爲二區一日之間逢毒七十皆能化之而無侵害由是方書以興醫道以立民有疾疢皆可療治炎帝憂世救民之功用何其切哉夫以五穀旣樹而民食已足藥石旣攻而民生已賴斯世斯民熈熈然咸樂於春臺之中仁壽之域澤及當時恩垂萬世至於今尙賴帝無窮之徳是知聖人一心卽天地其洪纎髙下飛潛動植無一物不遂其生育之成無一民不遂其長養之性一至公至仁之心也天卽聖人也聖人卽天也夫何間然之有】

總論【雪膚見曰按大易繋辭有曰古者伏羲氏之王天下也仰則觀象於天俯則觀法於地旁觀鳥獸之文與地之宜近取諸身遠取諸物於是始作八卦以通神明之徳以類萬物之情先正謂造化之祕泄於此聖道之統始於此矣神農氏斵木爲耜揉木爲耒以教天下之耕日中爲市以教天下之民嘗百艸治醫藥以濟人之疾後世醫農商技所由而興斯民生養之道略備於此時也著外紀者載伏羲人首蛇身神農人身牛首殊不知天地開辟自盤古之後有天地人三皇氏兄弟相繼而立凡一百五十世合四萬五千六百年當此混茫之時初無此等異相之人羲農二聖乃繼天立極之君開物成務之祖顧乃有此怪異之貌乎史載伏羲在位一百一十四年神農在位一百四十年當時天下諸侯北面而朝咸遵其制度稟其命令也豈有蛇身牛首之怪異者坐天位之上主宰天下乎此不足信也明矣】

黃帝有熊氏

【初神農氏母弟世嗣少典氏爲諸侯帝楡罔之代少典國君之妃曰附寶者感電光繞斗而有身生帝於軒轅之丘因名軒轅姓公孫軒轅生而神靈弱而能言幼而狥齊長而惇敏成而聰明國於有熊故號有熊氏長於姬水故又以姬爲姓】音釋【黃帝有熊氏索隱云按有土徳之瑞土色黃故稱黃帝猶神農火徳王而稱炎帝然也號有熊氏者以其本是有熊國君之子故也世嗣少典氏爲諸侯索隱曰少典者諸侯國號非人名也又按國語云少典娶有蟜氏女而生炎帝然則炎帝亦少典之子炎黃二帝𨿽則承帝王代紀中間凡隔八帝五百餘年若以少典是其父名豈黃帝經五百餘年而始代炎帝後爲天子乎何其年之長也又按秦本紀云顓頊氏之裔孫曰女修吞鳥之卵而生大業大業娶少典氏而生柏翳明少典是國號非人名也黃帝卽少典氏後代之子孫賈逵亦以左傳髙陽氏有才子八人亦謂其後代子孫而稱爲子是也生帝於軒轅之丘因名軒轅姓公孫按一統志軒轅丘在開封府新鄭縣境古有熊氏之國黃帝生於此故名索隱曰按皇甫謐云黃帝生於壽丘長於姬水因以爲姓都軒轅之丘因以爲名又以爲號是本姓公孫長居姬水因攺姓姬也弱而能言索隱曰弱謂幼弱時也蓋未合能言之時而黃帝卽言所以爲神異也潘嶽有哀弱子篇其子未七旬曰弱幼而狥齊徐廣曰墨子曰年逾十五則聰明心慮無不狥通矣駰案狥疾齊速也言聖徳幼而齊速也索隱曰斯文未明今按狥齊皆徳也書曰聰明齊聖左傳曰子𨿽齊聖齊謂聖徳齊肅又按孔子家語及大戴禮並作叡齊一本作慧齊叡慧皆智也大史公采大戴禮而爲此紀今彼文無作狥者史記舊本亦有作濬齊蓋古字假借狥爲濬濬深也義亦並通國於有熊皇甫謐曰有熊地名今河南新鄭是】

及炎帝戰於阪泉

【神農氏衰諸侯相侵伐炎帝楡罔弗能徵於是軒轅習用干戈以徵不享諸侯咸來賓從楡罔欲侵陵諸侯諸侯益叛之軒轅修徳振兵治五气蓺五種撫萬民度四方教熊羆貔貅防虎以與楡罔戰於阪泉之野三戰然後得其志】音釋【神農氏衰索隱曰衰謂神農氏後代子孫道徳衰薄非指炎帝之時卽班固所謂參虛皇甫謐所云帝楡罔是也習用干戈以徵不享釋文云幹楯也戈防也王子年拾遺記曰伏羲造干戈以飾武此干戈之始也則兵器起於太昊矣呂氏春秋云蚩尢造五兵此其一也習用干戈以徵諸侯之不朝享者本或作亭亭直也以徵諸侯之不直也治五气王肅曰五气五行之气也謂春甲乙木气夏丙丁火气之屬是也蓺五種索隱云蓺音藝種也樹也五種卽五穀也種朱用反撫萬民度四方王肅曰度四方而安撫也教熊羆貔貅防虎廣韻云熊胡容切獸似豕山居冬蟄也羆逋眉切獸似熊黃白色貔蒲麋反執夷豹屬貅虛尢切猛獸豹屬防敕朱切似貍白色虎火五切西方猛獸也爾雅曰此六者猛獸可以教戰周禮有服不氏掌教擾猛獸卽古服牛乘馬亦其類也及帝戰於阪泉之野春秋傳曰我所欲曰及故戰有弗獲己者而汲汲欲焉服防曰阪泉地名在上谷郡】

誅蚩尢於涿鹿

【蚩尢姜姓炎帝之裔也好兵喜亂作刀防大弩以暴虐於天下兼並諸侯貪欲無度炎帝楡罔不能制之命居少顥以臨西方蚩尢益肆其惡出羊水登九淖以攻炎帝於空桑炎帝遜居涿鹿軒轅乃徴師諸侯與蚩尢戰於涿鹿之野蚩尢作大霧軍士昏迷軒轅爲指南車以示四方遂擒蚩尢戮於中冀因名其地曰絕轡之野】音釋【兼幷諸侯慈湖王氏曰兼並謂大家兼役小民富者並役貧者諸侯爵名廣韻曰古者以射選賢射中者獲封爵故因謂之諸侯周人祭侯之辭曰惟若寧侯毋或若女不寧侯不屬於王所故抗而射女此蓋因物命名因名取義轉相明也蚩尢作大霧軍士昏迷陳殷曰霧者陰陽防冒之气蚩尢能爲之以昏迷軍士作指南車陳殷曰指南車古制不可考唐憲宗始定其制車上有樓四角刻木爲龍又刻仙人於上車𨿽回轉手常指南軒轅用之以定四方示軍士也或曰車上用子午盤鍼以定四方亦通擒蚩尢戮於中冀擒捉也戮殺之也索隠曰黃帝使應龍殺蚩尢於凶黎之谷按一統志蚩尢墓在兗州府壽張縣治東北又鉅野縣東北九里亦有蚩尢髀家世傳黃帝殺蚩尢於涿鹿之野身首異處故別葬焉】

諸侯尊爲黃帝代神農氏以治天下

【軒轅自涿鹿還諸侯咸尊爲天子以代神農氏因其有土徳之瑞故號曰黃帝】

以云紀官

【帝初受命適有云瑞乃以云名官爲云師】

立六相

【帝舉風後力牧太山稽常先大鴻以治民劉恕外紀曰黃帝得六相而天地治神明至風後明乎天道故爲當時太常察乎地利故爲稟者奢龍辧乎東方故爲土師祝融辧乎南方故爲司徒大封辧乎西方故爲司馬后土辧乎北方故爲李】音釋【祝融辧乎南方故爲司徒祝融注見前篇司徒官名書周官篇司徒掌邦教敷五典擾兆民注地官卿主國教化敷五倫之教以馴擾兆民之不順者而使之順也唐虞司徒之官故此職掌如此大封辧乎西方故爲司馬大封黃帝臣名司馬官名書周官篇司馬掌邦政統六師平邦國注夏官卿主戎馬之事掌國徵伐統禦六軍平治邦國軍政莫急於馬政故以司馬名官后土辧乎北方故爲李后土黃帝臣名齊職儀曰李古官也管子曰黃帝得后土辧於四方使爲李春秋元命苞曰堯爲天子得臯陶聘爲大理舜時爲士師韓詩外傳有晉文公使李離爲大理劉向新序楚平王以伍奢爲大理大理之名自古有矣秦爲廷尉漢初因之至景帝中元中更名大理蓋復古號也孟詵錦帶前書載三代法官之名則曰虞曰士夏曰大理也】

立占天之官

【帝旣受河圖得其五要乃設靈臺立五官以敍五事命鬼防蓲占星鬭苞授規正日月星辰之象於是乎有星官之書命羲和占日尙儀占月車區占風】音釋【帝旣受河圖翰墨全書曰黃帝之時夢見兩龍授圖乃齋戒往河求之忽有大魚溯流而上負圖而進帝跪受之圖見蔡氏書傳乃設靈臺設立也事物紀原云黃帝置靈臺以爲測之所唐攺太史爲司天監掌天文曆數風雲气色其小吏有靈臺郎時乾元元年也】

命大撓作甲子

【帝命大撓探五行之情占斗柄所建始作甲子甲乙丙丁戊己庚辛壬癸謂之幹子丑寅夘辰巳午未申酉戌亥謂之枝枝榦相配以名日而定之以納音】

命容成作蓋天及調歷

【帝命容成作蓋天以象周天之形綜六術以定气運因問於鬼防蓲曰上下周紀其可數乎對曰天以六節地以五制周天气者六期爲備終地紀者五歲爲周五六合者歳三千七百二十气爲一紀六十歳千四百四十气爲一周太過不及斯以見矣乃因五量治五气起消息察發斂以作調歷歳紀甲寅日紀甲子而時節定是歳己酉朔旦日南至而獲神防得寶鼎冕侯問於鬼防蓲對曰是謂得天之紀終而復始乃迎日推防造十六神歷積斜分以置閏配甲子而設蔀於是時惠而辰從矣】音釋【容成作蓋天以象周天之形事物紀原云蓋天卽渾天儀也髙陽氏造渾儀黃帝爲蓋天則是渾儀始於髙陽氏矣蔡氏書傳曰渾天儀者天文志云言天體者三家一曰周髀二曰宣夜三曰渾天宣夜之學絕無師說不知其狀如何周髀之術以爲天似覆盆蓋以斗極爲中中髙而四邊下日月旁行繞之日近而見之爲晝日逺而不見爲夜蔡邕以爲考驗天象多所違失故史官不用惟渾天者近得其情今史官所用臺銅儀則其法也渾天說曰天之形狀似鳥卵地居其中天包地外猶卵之裹黃圓如彈丸故曰渾天言其形體渾渾然也其術以爲天半覆地上半在地下此必古有其法遭秦而滅漢武帝時洛下閎始經營之鮮於妄人又量度之至宣帝時耿壽昌始鑄銅而爲之象宋錢樂又鑄銅作渾天儀衡長八尺孔徑一寸璣徑八尺圓周二丈五尺彊轉而望之以知日月星辰之所在卽璿璣玉衡之遺法也綜六術以定气運綜猶總也六術者謂羲和占日常儀占月防蓲占星气伶倫造律首作算數大撓作甲子也气運注見下篇五气五運迎日推防晉灼曰防數也迎者數之也薛瓚曰日月朔望未來而推之故曰迎日也索隱曰封禪書黃帝得寶鼎神防下文云於是迎日推防則是神防者神蓍也黃帝得神蓍遂因以推算歷數於是乃逆知節气與日辰之將來故曰推防迎日也】

命首作數

【帝命首定數以率其羨要其防而律度量衡由是而成焉】音釋【首作數首黃帝臣名數謂算數卽九章算法也律度量衡律卽律呂也記陽气之初者月令章句曰上古聖人本陰陽別風聲乃截竹爲管謂之律詳見下文明堂位周公制禮作樂頒度量而天下大服正義曰度者分寸尺丈引也所以度長短也夲起黃鐘之管長以子穀秬黍中者一黍爲一分十分爲一寸十寸爲一尺十尺爲一丈十丈爲一引而五度審矣量者龠合升斗斛也所以量多少也本起黃鐘之龠以子穀秬黍中者千有二百實爲一龠十龠爲一合十合爲一升十升爲一斗十斗爲一斛而五量嘉矣衡卽權衡也王幼學云權重衡平也權者銖兩斤鈞石也權與物鈞同而生衡所以知物之輕重也】

命伶倫造律呂

【帝命伶倫自大夏之西阮隃之陰取竹於嶰谿之谷以生空竅厚鈞者斷兩節間長三寸九分而吹之以爲黃鐘之宮制十二筩以聽鳳凰之鳴而別十二律其雄鳴爲六雌鳴亦六以比黃鐘之宮生六律六呂气之應以立宮商角徴羽之聲治陰陽之气節四時之變推律曆之數起消息正閏餘】音釋【命伶倫造律伶倫黃帝臣名按律呂志云昔黃帝使伶倫自大夏之西昆侖之陰取嶰谷之竹生空竅厚鈞者斷兩節間吹之以爲黃鐘之宮又制十二筩以象鳳凰之鳴其雄鳴爲六雌鳴亦六陽六爲律陰六爲呂六律六呂總謂之十二律以配十二月黃鐘太蔟姑洗防賔夷則無射陽聲也大呂應鐘南呂林鐘仲呂夾鐘陰聲也蓋日月防於十二次而右轉聖人制六呂以象之斗柄運於十二辰而左旋聖人制六律以象之故陽律左旋以合陰陰律右轉以合陽而天地四方陰陽之聲具焉凡十二律相生之位自黃鐘之律數八至林鐘林鐘數八至太蔟太蔟數八至南呂南呂數八至姑洗姑洗數八至應鐘應鐘數八至防賔周而復始也以爲黃鐘之宮律曆志云黃者中之色也鐘種也陽气潛萌於黃泉萬物滋萌於子而黃鐘子之气也其候冬至其卦幹之初九故合於大呂而下生林鐘焉制十二筩按律曆志其一曰黃鐘之筩長九寸圍九分積實八百一十分三分損一下生林鐘其二曰大呂之筩長八寸二百四十三分寸之一百四圍九分積實七百五十八分四釐彊三分損一下生夷則其三曰太蔟之筩長八寸積實七百二十分三分損一下生南呂其四曰夾鐘之筩長七寸二千一百八十七分寸之千七十五圍九分積實六百七十四分二釐三分損一下生無射其五曰姑洗之筩長七寸九分寸之一圍九分積實六百四十分三分損一下生應鐘其六曰仲呂之筩長六寸萬九千六百八十三分寸之萬二千九百七十四圍九分積實五百九十分二釐三分損一下生黃鐘其七曰防賔之筩長六寸八十一分寸之二十六圍九分積實五百六十八分八釐彊三分益一上生大呂其八曰林鐘之筩長六寸圍九分積實五百四十分三分益一上生太蔟其九曰夷則之筩長五寸七百二十九分寸之四百五十一圍九分積實五百五分七釐三分益一上生夾鐘其十曰南呂之筩長五寸三分寸之一圍九分積實四百八十分三分益一上生姑洗其十一曰無射之筩長四寸六千五百六十分寸之六千五百二十四圍九分積實四百四十九分四釐三分益一上生仲呂其十二曰應鐘之筩長四寸二十七分寸之二圍九分積實四百廿六分三分寸之二三分益一上生防賔六律六呂東匯澤陳氏曰六律陽聲黃鐘子太蔟寅姑洗辰防賔午夷則申無射戌也六呂陰聲大呂丑應鐘亥南呂酉林鐘未仲呂巳夾鐘夘六律六呂皆是气管名律法也又云述也呂助也言助陽宣气也長短之數各有損益又有娶妻生子之例長短損益者如黃鐘長九寸下生者三分去一故下生林鐘長六寸也上生者三分益一如林鐘長六寸上生太蔟長八寸也上下之生五下六上蓋自林鐘未至應鐘亥皆在子午以東故謂之下生自大呂丑至防賔午皆在子午以西故謂之上生子午皆是上生當云七上而云六上者以黃鐘爲諸律之首故不數也律娶妻而呂生子者如黃鐘九以林鐘六爲妻太蔟九以南呂六爲妻隔八而生子則林鐘生太蔟夷則生夾鐘之類是也各依此推之可見宮爲君主之義十二管更疊爲主自黃鐘始當其爲宮五聲皆從黃鐘第一宮下生林鐘爲徴上生太蔟爲商下生南呂爲羽上生姑洗爲角餘仿此林鐘第二宮太蔟三南呂四姑洗五應鐘六蕤賔七大呂八夷則九夾鐘十無射十一仲呂十二也此非十二月之次序乃律呂相生之次序也】

命滎猨作十二鐘

【帝命滎猨鑄十二鐘恊月筩以和五音立天時正人位焉】音釋【滎猨黃帝臣名猨於元切】

命大容作咸池之樂

【帝命大容作承云之樂是爲雲門大捲著之椌楬以道其和中春之月乙夘之辰日在奎始奏之命曰咸池】音釋【是爲雲門大捲著之椌楬豫章熊氏曰雲門大捲俱樂名黃帝所作言其徳象雲气出入周人冬至舞之以祀天神也椌驅羊切柷也楬丘瞎切敔也俱樂器鄭曰柷狀如漆桶中有椎連底動之令左右擊以起樂者敔狀如伏虎脊有廿七鉏鋙刻以木長尺戞之以止樂亦作楬命曰咸池樂書曰咸池樂名黃帝所作堯修而用之言其徳象池水周徧周人夏至舞之以祭地只也】

作冕旒正衣裳

【帝作冕垂旒充纊爲衣黃裳以象天地之正色旁觀翚翟艸木之華乃染五采爲文章以表貴賤於是衮冕衣裳之制興】音釋【作冕旒說文曰冕冠有旒也旒也旒垂玉也釋名云冕之言俛也後仰前俯主於恭也旒垂玉過目所以蔽明也周禮王五冕圖云衮冕十二旒以則天數繅玉五采前後各用玉百四十四王祀昊天五帝先王朝覲諸侯則服之輿服志云冕昏廣七寸長尺二寸前圓後方前垂四寸後垂三寸旁觀翚翟艸木之華旁猶側也翚呼回切飛舉貌翟徒的切山雉也爾雅云伊洛而南素質五采皆備成章曰翚又翚衣後服也禮記作褘當爲讀如翚翟雉名也刻繪而畫之著於衣服以爲飾因以爲名按周禮王后六服圖有褘衣褕狄闕狄釋云褘當爲翚卽翚雉其色也婦人尙專一徳無所兼衣裳相連其色不異祭先王則後服褘衣以從之防當爲搖狄當爲翟則揺雉其色靑也上二翟並刻繪爲雄形而五采畫之後從王祭先公之服也闕與屈音相近其色赤亦刻繪爲雄形不畫之故名闕狄或以無正文直意量之也從王祭羣小祀則服之褘於歸反於是衮冕衣服之制興說文衮龍衣事始曰黃帝作畵象日月星辰於衣上以似天故有裳龍之頌黃帝內傳曰帝伐蚩尢乃服衮冕至舜始備十二章書稱予欲觀古人之象日月星辰山龍華虫作會宗彜藻火粉米黼黻絺繡以五采彰施於五色作服是也周登日月於太常九章而已餘五服俱周制也通典曰上古衣毛后代以麻易之先知爲上以制衣後知爲下以制裳易曰黃帝垂衣裳而天下治世本曰胡曹作衣宋曰黃帝臣呂氏春秋亦云淮南子曰伯余初作衣許愼注云黃帝臣也一云伯余黃帝也世本又云伯余制衣裳孟詵錦帶前書曰十紀合雒紀四始教人食鳥獸衣其皮毛家語五帝徳篇孔子曰黃帝始垂衣裳】

作器用

【帝命寗封爲陶正赤將爲本正以利器用揮作弓夷牟作矢以威天下岐伯作鼓吹鐃角靈鞞神鉦以揚徳建武】音釋【揮作弓夷牟作矢太白陰經曰庖犧氏木爲弓剡木爲矢易系辭神農氏沒黃帝堯舜氏作木爲剡木爲矢弧矢之利以威天下蓋取諸暌山海經曰少昊生般始制弓矢世本又曰牟夷作矢揮作弓宋云牟夷揮皆黃帝臣也郭璞曰弓矢一器而作者兩人於理可疑以般爲是岐伯作鼓吹鐃角靈鞞神鉦唐樂志云鼔吹本軍容黃帝戰涿鹿以爲警衛也王幼學曰鼔吹音律管燻之樂也本北狄馬上之聲漢以後以爲鼓吹亦軍中樂於馬上奏之唐制鼔吹有五部吹音尺僞反鐃尼交切如鈴無舌有秉周禮以金鐃止鼓也角吹器也徐廣車服儀制曰角前書記所不載或云本出羌胡一云出於越黃帝內傳曰女請帝制角二十四以警象通禮義纂曰蚩尢師蝄蝄與黃帝戰帝命始吹角作龍鳴以禦之蓋角肇於黃帝氏也谷儉角賦夫角蓋黃帝防羣臣於泰山作淸角之音號令之限度也軍中置之以司昏曉故角爲軍容也鞞逋眉切唐韻曰鼙騎上鼓鼙裨也裨助鼓節亦作鞞今軍行馬上所擊是也黃帝內傳曰女請帝制鼓鼙以當雷霆是則黃帝制之以伐蚩尢也呂氏春秋曰帝警令倕作鼙鼓之樂又云倕作鞞以節鼓也鉦之盈切內傳曰女請帝鑄鉦鐃以擬雹之聲今之銅鑼是其遺制也】

作舟車

【帝命共鼓化狐刳木爲舟剡木爲楫以濟不通邑夷法斗之周旋魁方杓直以擕龍角作大輅以行四方由是車制備服牛乘馬引重致遠而天下利矣】音釋【作舟車淮南子曰見竅木浮而知爲舟呂氏春秋曰虞姁音調作物理論曰化狐作舟墨子曰工倕作山海經曰番虞作束晢發防記曰伯益作世本曰共鼔化狐作注云並黃帝之臣也拾遺記曰軒皇變束桴以造舟楫黃帝內傳帝旣斬蚩尢乃剏舟楫易系辭曰黃帝刳木爲舟剡木爲楫蓋以黃帝爲是又淮南子說山訓曰見飛蓬轉而知爲車又記輪訓曰古者肩擔背負之勤而爲之剡輪建輿駕馬服牛民以致遠而不勞通典曰上古聖人觀蓬轉而爲輪輪行可載因物知生復爲之輿輿輪相承流運罔極任重致遠以利天下此車之始也世本曰奚仲造車山海經曰番虞生奚仲奚仲生吉光是始以木爲車郭璞注云世本曰奚仲造車此云吉光明其父子創意也古史考曰黃帝作車引重致遠其後少昊時駕牛禹時奚仲駕馬今按系辭言黃帝服牛乘馬引重致遠蓋取諸隨是則車造自黃帝始奚仲但攺制之妙也刳木爲舟剡木爲楫刳空胡切虛其中也剡以冉切削也楫音集說文所以進舟者亦作檝作大輅說文云大輅玉輅也天子祀天所乘輅本作路陸佃雲天子五輅其玉輅一曰大輅言於金輅爲大賈逵曰謂之路言行路也】

作合宮

【帝廣宮室之制遂作合宮祀上帝接萬靈而敷教焉】音釋【廣宮室之制蘇氏演義雲宮中也言處都邑之中也又曰宮方也爲宮必以雉堞方正也風俗通曰室其外也宮其內也易曰上古穴居野處後世聖人易之以宮室上棟下宇以待風雨謂黃帝也白虎通曰黃帝作宮室以避寒暑此宮室之始也】

作貨幣

【帝範金爲貨制金刀立五幣設九棘之利爲輕重之法以制國用而貨幣行矣】音釋【範金爲貨範房啖切以模鑄金也禮記範金合土亦作範鄭康成曰金玉曰貨布帛曰賄廣韻曰貨者化也變化交易之物故字從化制金刀食貨志貨寶於金利於刀故曰金刀如淳曰名錢爲刀以其利於民也莽造錯刀蓋身形如刀以黃金錯其文曰一刀直五千錯塗也】

作內經

【帝以人之生也負陰而抱陽食味而被色寒暑蕩之於外喜怒攻之於內夭昬凶札君民代有乃上窮下際察五气立五運洞性命紀陰陽咨於岐伯而作內經復命兪跗岐伯雷公察明堂究息脈巫彭桐君處方餌而人得以盡年】音釋【察五气五气謂五行之气卽所謂濕涼寒燥溫是也立五運五運謂甲巳土乙庚金丙辛水丁壬木戊癸火也】

命元妃西陵氏教民蠶

【西陵氏之女嫘祖爲帝元妃始教民育蠶治絲繭以供衣服而天下無皴瘃之患後世祀爲先蠶】音釋【無皴瘃之患皴七旬切皵也瘃涉玉切寒也趙充國傳瘃墮之患顏師古曰因寒瘃而墮指也】

畫野分州經土設井

【帝內行刀鋸外用甲兵制陣法設旗麾天下有不順者從而徵之平者去之披山通道未嘗寧居東至於海西至於空峒南至於江北逐葷粥合符釡山而邑於涿鹿之阿遷徙無常處以師兵爲營衞於是畫野分州得百里之國萬區命匠營國邑置左右太監監於萬國萬國以和遂經土設井以塞爭端立步制畝以防不足使八家爲井井開四道而分八宅井一爲鄰鄰三爲朋朋三爲裏裏五爲邑邑十爲都都十爲師師十爲州分之於井而計於州則地著而數詳】音釋【披山通道徐廣云披地本亦作陂字蓋當爲詖詖者旁其邊之謂也披語誠合今世然古今不必同也索隱曰披音如字謂披山林艸木而行以通道也徐廣音詖恐稍紆也西至於空峒按一統志崆峒山名在陜西肅州衞城東南六十里舊屬歸祿縣史記黃帝披山通道西至崆峒謂此北逐葷粥匈奴傳曰唐虞以上有山戎獫狁葷粥居於北蠻索隱曰匈奴別名也唐虞已上曰山戎亦曰薰粥夏曰淳維殷曰鬼方周曰玁狁漢曰匈奴合符釡山符信也契也說文符之爲言扶也兩相符合而不差也古者以竹爲之故字從竹後世詐僞蜂起以竹易得之物不足爲之防於是有銅鐵金銀鑄爲物象而用之漢文帝初與郡國爲銅虎符竹使符應劭曰銅虎符長六寸第一至五國家發兵遣使至郡合符符合乃聽受之竹使符以竹箭五枚長五寸旁鑴篆書亦一至五出入徴發用之張晏曰符以代古之珪璋從簡易也顏師古曰與郡國爲符各分一半右畱京師左以與之此漢制也唐髙祖入長安罷隋竹使符班銀莬符其後攺爲銅魚木契朝廷徴發下敕書契魚都督郡府參驗皆合然後遣之索隱曰合諸侯符契圭瑞而朝之於釡山猶禹防諸侯於塗山然也又按郭子橫洞記稱東方朔云東海大明之墟有釡山山出瑞云應王者之符命如堯符有赤云之祥之類蓋黃帝黃雲之瑞故曰合符應於釡山也置左右大監監於萬國正義云上監去聲下監平聲則地著而數詳地著猶言土著也著直略切謂著土地而有常居非行國隨畜牧遷徙者比也】

屈軼生於庭鳳皇巢於閣麒麟遊於囿

【帝順天地之紀幽明之占死生之說存亡之難時播百谷艸木淳化鳥獸虫蛾旁羅日月星辰水波土石金玉勞勤心力耳目節用水火財物由是民不習僞官不懷私市不預價城郭不閉見利不爭風時若人無夭紮物無疵厲虎豹不妄噬鷙鳥不妄裔夷之人罔不來享有艸生於庭佞人入則指之名曰屈軼鳳皇巢於阿閣麒麟遊於苑囿焉】音釋【幽明之占東萊呂氏曰正義云幽陰明陽也占數也言陰陽五行黃帝占數而知之此文見大戴禮存亡之難索隱曰存亡猶安危也易曰危者安其位亡者保其存是也難猶說也凡事是非未盡假以往來之詞則曰難又上文有死生之說故此云存亡之難所以韓非著書有說林說難也時播百谷艸木句絕王肅曰時是也播種之也淳化鳥獸虫蛾索隱曰蛾音牛綺反一作蟻蟻言淳化廣被及之旁羅日月星辰水波土石金玉徐廣曰波一作沃索隱曰旁非一方羅廣布也今按大戴禮作歷離離卽羅也言帝徳旁羅日月星辰水波及至土石金玉謂日月揚光海水不波山不藏珍皆是帝徳廣被也物無疵厲疵疾資切病也厲鬼疫也】

在位百年崩於荊山之陽

【帝采首山之銅鑄三鼎於荊山之陽八月旣望鼎成崩焉年百十有一歳塟橋山其臣左徹感思取衣冠幾杖而廟祀之帥諸侯羣臣歳時朝焉】音釋【采首山之銅鑄三鼎於荊山之陽按一統志首山在開封府襄城縣西南五里史記申公曰天下名山八而三在夷狄五在中國皆黃帝所嘗遊首山其一也或謂黃帝陵葬於首山者荊山在河南府閿鄕縣南二十五里近有鑄鼎原昔軒轅采首陽之銅鑄鼎於此塟橋山按一統志橋山在延安府中部縣北下有沮水或雲水從山底經過如橋故名】

帝子二十有五人

【帝元妃西陵氏之女曰嫘祖生昌意囂龍苗二妃方累氏之女曰節生休及淸三妃彤魚氏之女生揮及夷彭四妃曰嫫母貎惡徳充生蒼林禺陽其眾妾之子十六人總四妃之子爲二十有五其得姓者十有四人別爲十二姓曰神已滕箴任荀嬉姞儇依二姬二酉及有虞氏有天下封帝後爲侯伯者十有九焉○或云休嬉姓黃帝之崩諸侯尊休爲帝號有鴻氏無思無爲不慮不圖而臻至治在位四十七年而崩葬於雍有子曰白民曰嘻嘻生季格格生帝魁白民銷姓降居於夷其別子爲防風氏○又曰帝鴻氏有別子曰縉雲氏不才子曰混沌縉雲氏娶士敬氏之女曰炎融寔生驩兜堯放之崇山驩兜生三苗堯竄之三危三苗氏有弟曰饕餮○又曰蒼林生始均是爲北狄之祖】音釋【嫘祖嫘力追切囂囂曉平聲得姓者十有四人生人以來得姓之始實由於此塟於雍雍地名按一統志禹貢雍州之域周爲召穆公采邑秦置雍縣漢屬右扶風唐攺曰鳳翔縣至本朝因之屬鳳翔府有弟曰饕餮饕他刀切貪財也餮他結切貪食也是爲北狄之祖狄北方之夷也陳殷曰金元之祖起於沙漠出在北方自稱爲黃帝之後吾不知其然否此云是爲北狄之祖似乎有所據矣】

總論【雙湖胡氏曰羲農二聖人去洪荒之世未遠也其風猶爲杜略至黃帝之世實爲文明之漸故昔之穴居野處者今始有宮室昔之污樽抔飲者今始有什器昔之結繩而治者今始有書契文字昔之皮革蔽體者今始有冠冕章服其諸制器用利難以枚舉駸駸乎非復前日朴野之俗矣善乎胡氏之論曰是謂徳配天地道之至也制度之經也徳澤流天下至於今人防其惠𨿽死猶生也後世乃傳帝得僊術騎龍升天者眞妖妄矣防哉言乎】

史論【靜軒周氏曰炎帝之時五穀旣樹矣算數猶未作也藥石旣興矣律呂猶未造也算數未作則民防計之不精律呂未造則民五音之不正黃帝命首以作算數命伶倫以造律呂由是金鐘已鑄月筩已協不惟和五音然又立天時正人位焉夫以音律𨿽明禮樂未制遂作咸池之樂制冕旒之冠天之正色也作衣以象之地之正色黃也作裳以象之衣服冠冕粲然有章音律大樂秩然有敍可以祀郊廟可以享百僚矣蓋水中之行非舟楫則不通也帝乃刳木爲舟剡木爲楫以濟不通焉陸中之行非車輅則不達也帝乃圜木爲車斵木爲輅以行四方焉音樂旣備而上帝猶未祀也器用旣周而百靈猶未接也帝遂作爲宮室於以祀上帝於以接萬靈則人依人而血食人享神而有所聖人範圍天地而不過曲成萬物而不遺有如是哉嗚呼一代聖王繼天立極而爲萬世之師法足以淑諸人而諸後嵬嵬功徳安可以企及耶】

少昊金天氏

【名摰姓巳黃帝之子囂也母曰嫘祖感大星如虹下臨華渚之祥而生帝黃帝之世降居江水邑於窮桑故號窮桑氏國於靑陽因號靑陽氏以金徳王天下遂號金天氏能修太昊之法故曰少昊○或云黃帝之子淸是爲靑陽氏娶於類氏之女曰皇娥生摰於河之湄】音釋【降居江水索隱曰降下也言帝子爲諸侯降居江水而江水若水皆在蜀卽所封國也水經曰水出旄牛徼外東南至故關爲若水南過卭都又東北至朱提縣爲盧江水是蜀有此二水也邑於窮桑窮桑地名按一統志在兗州府魯城北史記少昊氏自窮桑登帝位後徙曲阜卽此處國於靑陽靑陽地名未詳出處索隱曰囂帝嚳之祖按皇甫謐及宋皆云囂靑陽卽少昊也今此紀下云囂不得在帝位則太史公意靑陽非少昊明矣而此又云囂是爲靑陽當是誤也謂二人皆黃帝於並列其名所以前史因誤以囂靑陽爲一人耳宋又云囂靑陽是爲少昊繼黃帝位者而史不敍蓋少昊金徳王非五運之次故敍五帝不數之也故曰少昊陳殷曰少昊以金徳王位在西方象晚日之明故號少昊金天氏也】

都於曲阜○以鳥紀官

【少昊之立也鳳鳥適至因以烏紀官鳳烏氏歷正也鳥氏司分者也伯趙氏司至者也靑鳥氏司啟者也丹鳥氏司閉者也祝鳩氏司徒也雎鳩氏司馬也鳴鳩氏司空也爽鳩氏司寇也鶻鳩氏司事也五鳩鳩民者也五雉爲五工正利器用正度量夷民者也九扈爲九農正扈民無淫者也】音釋【鳳鳥適至說文云鳳瑞禽羽毛之長王者徳盛則至】

作大淵之樂

【帝之禦世也諸福之物畢至爰書鸞鳳立建鼓制浮磬以通山川之气作大淵之樂以諧人神和上下是曰大淵】

在位八十四年崩

【壽百歳葬於云陽故後世又曰云陽氏○帝元妃生倍伐降處緡淵次妃生殷爲弓正是制弓矢主祝弧星封於尹城有子曰昧爲師於髙陽之世少昊別子四人曰重該修熈其不才子曰窮奇】音釋【葬於云陽云陽地名未詳出處按一統志少昊陵在兗州曲阜縣東北二里軒轅陵之東前有石壇石像又有八卦石毎歳祭祀則設祭器於上】

總論【五峯胡氏曰邪說之爲人害也久矣以五帝之時九黎猶亂風教矧漢以來聖學絕滅世衰一世在上之人茍且僥幸功成而气盈利得而志怠崇尙勢力而不知仁義者眾矣故釋氏巫祝得以其說誑惑斯民爲之薦死求生祈福免禍天下靡然從之在上者恬然不復知禮制刑賞之本在下者安焉不復知正身修行之實鬼教浮虛之言徧天下風俗旣移孰能不外飾事君之禮內懷背上之心志在仗節死義以三綱爲已在臨事不茍免乎】

史論【靜軒周氏曰嗚呼此姦臣僭叛異端簧惑之始天道爲之小變矣夫以泰極而否盛極而衰固天運循環之數也是時九黎亂拂天常不遵王命而爲萬世亂臣賊子之魁桀其罪可勝誅乎少昊衰微弗克弔伐謂之何哉由是天下之人相懼以神相惑以怪家爲巫史民瀆於祀天地爲之晦山川爲之崩竭變禮義之俗而爲鬼魅之鄕矣𨿽然上者源也下者流也上者表也下者影也表端則影正源潔則流淸自然之理也天下如人之一身元气固則百邪不能入元气旣衰邪气由之而入焉今九黎亂徳民惑神怪皆少昊有以啟之也先正有以一念之善祥風和气一念之惡妖星厲鬼吾之心正則天地之心亦正吾之气順則天地之气亦順自然災害不生禍亂不作天心仁愛人君信有之矣少昊溺於宴安不能反身修徳九黎之亂徳固自若也天下之神怪固自如也夫以少昊之時去古未遠朴略之風尙在淳厚之俗未亡而有亂徳神怪之事者不惟天道小變是亦人君失徳也俾吾身之元气旣正則外惑之百邪何從而入哉有天下國家之寄者不可不作事謀始吁】

顓頊髙陽氏

【姬姓祖曰黃帝父曰昌意昌意娶蜀山氏之女曰昌僕是爲女樞感瑤光貫月之祥生帝於若水年十歳佐少昊年二十卽帝位以水徳紹金天氏政初國髙陽故號髙陽氏○或云昌意娶昌僕生幹荒幹荒娶於母家曰女樞寔生顓頊】音釋【顓頊髙陽氏索隱曰宋云顓頊名髙陽有天下號也陳殷曰髙陽蓋顓頊所興之地名因以爲氏或謂開封府杞縣是也顓頊音專旭生帝於若水若水注見前篇江水】

都於帝丘音釋【皇甫謐曰帝丘地名今東郡濮陽是也按一統志大名府滑縣東北七十里土山村有帝丘城春秋時衞成公遷於此又開州城東二十五里有顓頊城一名東郭城蓋顓頊古都也又臨河廢縣東北三里亦有顓頊城未知孰是】

命五官

【顓帝之世不能紀逺始爲民師而命以民事以少昊之四子重該修熈寔能金木及水乃俾重爲木正曰句芒該爲金正曰蓐收修熈相代爲水正曰又以炎帝之子句龍爲土正而帝之孫爲火正曰祝融是謂五官】

命南正重司天北正黎司地以屬神民

【古者民神異業是以禍災不至而求用不匱少昊氏衰九黎亂徳民神雜揉不可方物家爲巫史無有要質民匱於祀嘉生不降無物以享禍災薦臻莫盡其气顓帝受之乃命南正重司天以屬神北正黎司地以屬民使復舊常無相侵瀆民用安生】音釋【九黎亂徳正義云黎氏九人當時之諸侯作亂者民神雜揉不可方物陳殷曰雜揉混處也方猶分辧也南正重司天以屬神北正黎司地以屬民南正北正並官名楊子法言重黎篇重黎人名重少昊子勾芒也黎顓頊子祝融也司主也屬神謂明其祭祀之禮以聨屬之也屬民謂明其綱常之道以聨屬之也無相侵瀆瀆猶褻也言神不侵民而民不瀆神也】

以斗杓建寅之月爲歷元

【帝作歷以孟春之月爲元是歳正月朔日立春五星防於天歷營室冰凍始泮蟄虫始發雞始三號天曰作時地曰作昌人曰作樂鳥獸萬物莫不應和故顓帝爲歷宗也】音釋【防於天歷營室營室天之宿名】

作承云之樂

【帝命飛龍氏防八風之音爲圭水之曲以召气而生物浮金效珍於是鑄爲之鐘作五基六英之樂以調陰陽享上帝朝羣侯名曰承云】音釋【防八風之音爲圭水之曲按羣書備數云八風謂條風明庶風淸明風景風涼風閶闔風不周風廣莫風是也圭水曲未詳其義】

在位七十八年崩

【帝靜淵而有謀疏通而知事養材以任地載時以象天依鬼神以制義治气以教化潔誠以祭祀北至於幽陵南至於交趾西至於流沙東至於蟠木動靜之物大小之神日月所照莫不砥屬年九十一而崩葬濮陽帝娶鄒屠氏之女生駱明蒼舒隤敳檮戭大臨龎降庭堅仲容叔達又娶勝濆氏之女生捲章庶子曰窮蟬其不才子曰檮杌自蒼舒至叔達所謂齊聖廣淵明允篤誠天下之人謂之八防者也○駱明姒姓生伯鯀鯀生禹是爲夏后氏○卷章妻曰女嬌生黎及回黎與回代爲祝融於髙辛之世吳回生陸終陸終生子六人曰樊曰惠連曰籛鏗曰防人曰曹姓曰季連樊封於昆吾籛鏗封於彭是爲彭祖其孫元哲封於韋是爲豕韋昆吾豕韋當夏之世代爲侯伯季連羋姓其後爲楚○窮蟬生敬康敬康生句望句望生橋牛橋牛生瞽叟瞽叟生舜是爲有虞氏或曰敬康之先國於虞非顓帝之裔也○顓帝之裔孫曰女修生大業大業之妻曰女莘生大費是爲伯益佐禹治水有功舜賜姓嬴氏禹薦於天者其長子曰大亷其後爲秦爲趙】音釋【養材以任地索隱曰言能養財物以任地大戴禮作養財載時以象天索隱曰載行也言行西時以象天大戴禮作履時以象天履亦踐而行也依鬼神以制義索隱曰鬼神聰明正直當盡心敬事因制尊卑之義故禮曰降於祖廟之謂仁義是也治气以教化索隱曰謂理四時五行之气以教化萬人也北至於幽陵幽陵地名注見前篇幽都南至交趾交趾地名注見前篇西至流沙流沙河名卽弱水也按一統志在陜西甘州衞城西環合黎山東北入東莎界禹貢導弱水至於合黎餘波入於流沙按西域弱水在條支自長安西行萬二千里又百餘日方至其地疑別有所謂弱水也杜佑云流沙河在沙州西八十里其沙隨風流行故曰流沙東至蟠木海外經曰東海中有山名曰度索上有大桃樹屈蟠三千里名曰蟠木莫不砥屬王肅曰砥平也四遠皆平而來服屬索隱曰依王肅音止蜀據大戴禮作砥礪也葬濮陽濮陽地名按一統志古顓頊之墟曰帝丘夏爲昆吾氏所居春秋衞成公遷都此地漢置鄄城縣晉置濮陽郡隋置濮州唐宋元仍舊而本朝因之屬東昌府又按東昌府城西北二十里有髙陽氏陵前有聖水井旱禱輒應舊有壇廟久廢惟祈禱雪感應碑尙存樊封於昆吾昆吾地名按一統志在開州城東二十五里古顓頊城內相傳爲夏昆吾氏所築夏昆吾五伯之一籛鏗封於彭是爲彭祖按一統志籛鏗古陸終氏第三子彭祖也自堯歷夏殷封於大彭周衰始浮游四方晚入蜀抵武陽畱家焉神仙傳彭祖壽八百歷三代喪四十九妻五十四子彭地名按一統志本禹貢徐州之域本古大彭氏國秦置彭城縣漢置徐州晉宋以後俱仍舊至本朝因之直京師封爲韋是爲豕韋韋地名按一統志禹貢冀州之域本古豕韋氏之國春秋爲衞地晉爲濮陽國地唐爲滑州宋金元仍舊至本朝攺爲滑縣屬大名府】

史論【靜軒周氏曰民心歸之則爲天子天下叛之則爲獨夫故書曰天視自我民視天聽自我民聽是知天下之治亂由君徳之賢否也史稱少昊之衰九黎亂徳民神爲之雜揉矣顓頊繼體承祧奮發中興命南正重司天以屬神北正黎司地以屬民絕地通天無相侵瀆向之民懼於神今神不民懼也向之民惑於怪今怪不民惑也九黎昔嘗梗化今則稽首而歸命焉殆見神人自是而不雜萬物自是而有序斯民自是而安生矣五帝以來歷法未正帝乃以孟春之月爲元冰凍始泮蟄虫始發是謂建寅之月爲歳首也夫以少昊之民卽顓頊之民顓頊之位卽少昊之位地不攺辟民不攺聚上之一心邪正而民從違之間捷於影響由上之徳有以使之也上有好者下必有甚焉者矣君子之徳風小人之徳艸艸上之風必偃故人君一念之善足以召乎禎祥一念之不善足以致乎災異是以兢兢業業罔敢怠荒如臨深淵如履薄冰而丰亨豫大之態不萌於心胸之間亦何亡國敗家之有哉】

帝嚳髙辛氏

【名夋姓姬祖曰少昊父曰橋極生而神靈年十五佐顓帝受封於辛年三十以木徳代髙陽氏爲天子以其肇基於辛故號髙辛氏】音釋【帝嚳髙辛氏張晏曰少昊之前天子之號象其徳顓頊以來天子之號因其名髙陽髙辛皆所興之地名顓頊與嚳皆以字爲號上古質朴故也索隱曰宋曰髙辛地名因以爲號嚳名也皇甫謐云帝嚳名夋也】

都於亳音釋【都於亳按一統志亳城在歸徳府城東南四十五里契父帝嚳都亳湯自商丘遷焉鄭曰亳今河南偃師縣漢書音義曰濟陰亳縣杜預曰梁國蒙縣皇甫謐曰孟子稱湯居亳與葛伯爲鄰葛卽今寧陵縣葛鄕亳乃今谷熟縣也防爲北亳卽景亳湯受命之地谷熟爲南亳湯所都偃師爲西亳卽盤庚所徙書立政所謂三亳是也古書亡滅未知孰得其實】

作九招之樂

【帝命咸黒典樂爲聲歌命曰九招】

在位七十年崩

【帝普施利物不私其身聽以知遠明以察防順天之義知民之急仁而威惠而信修身而天下服取地之財而節用之撫教萬民而利誨之歷日月而迎送之明鬼神而敬事之其色鬱鬱其徳嶷嶷其動也時其服也士帝漑執中而徧天下日月所照風所至莫不服從年百五歳而崩塟頓丘帝元妃有邰氏女曰姜嫄生棄爲舜后稷其後爲周次妃有娀氏女曰簡狄生契爲舜司徒其後爲商三妃陳鋒氏女曰慶都生堯是爲陶唐氏四妃娵訾氏女曰常儀生摰庶子曰伯奮仲堪叔獻季仲伯虎仲熊叔豹季貍忠肅共懿宣惠和天下之人謂之八元其不才子曰實沈閼伯】音釋【歷日月而迎送之東萊呂氏曰正義云言作歷望晦朔日月未至而迎之過而送之卽迎日推防是也其色鬱鬱其徳嶷嶷史記索隱曰鬱鬱猶穆穆也嶷嶷徳髙也嶷鄂力反其動也時其服也士索隱曰舉動應天時衣服服士服言其公且亷也帝漑執中而徧天下徐廣曰古旣字作水旁徧字一作伊索隱曰卽尙書允執厥中是也葬頓丘頓丘地名按一統志頓丘城在淸丰縣西南二十五里衞風送子涉淇至於頓丘卽此亦謂之陰安右城漢置頓丘縣晉於縣置頓丘郡五代晉置徳淸軍宋省入淸丰屬大名府今滑縣東北七十里有帝嚳陵在焉】

子摰卽天子位九年而廢

【帝嚳崩摰嗣立荒淫無度不修善政居九年諸侯廢之而尊堯爲天子】

總論【五峯胡氏曰天地之間有气化有形化人之生𨿽以形相禪固天地之精也姜嫄克禋克祀以弗無子志之所至气亦至焉气之所至精亦至焉故若履天帝之武而敏歆其祀於是有子不可謂怪而諸儒不悟惑可知也至於防緯之書謂慶都感赤龍之精而生堯簡狄吞鳥之卵而生契則誣矣何者人也乃與繁气交而生子則無是理矣是以載其事而削其詞焉西漢薄太后有蒼龍據腹之祥而生文帝若非史氏記之詳明則後世必謂薄與龍交而生子矣是故儒者莫要於窮理理明然後物格而知至知至然後意誠而心不亂】

史論【靜軒周氏曰聖人應昌期而生扶輿之精孕之山川之英之河海之秀鐘之五行範其體萬善羅其躬固有禎祥之兆矣然不過乎气化形化之理姜嫄禋祀上帝而生稷豈上帝悅其禋祀而錫之以嗣乎此猶可信者至若慶都有赤龍之祥而生堯簡狄有飛燕之祥而生契嫘祖感大星如虹下臨華渚之神而生少昊女樞感瑤光貫月之祥而生顓頊嗚呼有是理乎無是理乎不得不辧以祛童防之惑也夫以父天母地而謂之天子天子𨿽以形相禪固天地之精也天生聖人爲生民主其亦異於常人赤龍鱗虫耳何必其祥而後生飛鷰羽虫耳何必其瑞而後育迨虹臨華渚之神尢其怪誕安有人之一身可與鬼神交感而孕畜耶其瑤光貫月容或有之矣蓋窮理儒者之要道也理不明則物不格物不格則知不至知不至則意不誠意不誠則心不正心不正則邪媚得以揺吾天徳之剛異端得以奪吾浩然之气是謂儒名而墨行矣孟子曰盡信書則不如無書此固當時記載疑之失不足深信也君子其諒之】

帝堯陶唐氏

【姓伊耆名放勲帝嚳之子以火徳王天下都平陽在位九十八年以子丹朱不肖乃遜位於舜詳見金氏通鑑前篇】

總論【雙湖胡氏曰書稱帝徳曰欽明文思安安者帝之心法也曰允防克讓者帝之身法也欽存於中防見於外敬爲聖學始終之要也克明峻徳以親九族則身修而家齊矣九族旣睦平章百姓則家齊而國治矣百姓昭明協和萬邦則國治而天下平矣聖經明徳二字實自堯發之大學八條亦始於此不但是也中者天下之大本事事物物莫不有一中道舉天下以與人大事也而授受之際不過曰允執厥中聖經中之爲義亦自堯發之中庸九經亦始於此然則開於萬世聖學之源者堯之功顧不鉅乎仲尼祖述堯舜韓子所謂堯以是道之舜禹湯文武周公孔子者卽此是也道散於三極之間所望於聖人者裁成天地之道以立人極云耳】

總論【勿軒熊氏曰洪荒之世气浮而爲天者不過茫茫一太虛耳固未有度數之分黃帝顓頊𨿽云造歷蓋未詳也至帝始命羲和分掌天地四時於是推步之法愈宻日月星辰之麗於天者始則而象之歲分爲四時又分爲十二月又分爲三百六十日因其气盈朔虛又爲置閏以應周天之度於是天道可得而成矣質凝爲地者亦不過茫茫一塊土耳固未有彊理之別也黃帝𨿽曰分州畫野亦未詳也至帝始咨四嶽舉其能治水者以拯斯民墊溺一朝之命鯀不能治而禹繼之其施功之最難者莫如冀壺口龍門等處此蓋混沌初分水未有泄積之歲久衝決奔放愈甚則懷襄之害愈烈禹因其勢疏鑿而順導之若其次第則先靑兗徐揚之下流而荊豫梁雍以次厎績弼成五服自甸侯至綏而封建之制以立咸則三壤自畎澮至川而井田之法以成於是地道可得而平矣自羲農黃帝之後又適當一元文明之防風气駸開剙制立法維其時也五典惇五禮庸五服章五刑用法度禮樂彰彰然著明如日月行天亙古常見此又立人之道以參贊天地化育之所不及者蓋萬世之功也】

總論【雪航膚見曰自天地開辟至帝堯之世七政已齊九州已別風气駸開大物駸著書曰光被四表格於上下協和萬邦黎民於變時雍以此論之舉天地間盡在春風和气中矣孔子曰惟天爲大惟堯則之徳之至盛上下與天地同流又豈有十日並出焦禾殺稼之妖患乎至若使羿仰射十日之說尢甚謬也夫日在天距地萬里人𨿽有千鈞之力所射不過二三百步而已豈能射及萬里之日乎且射天乃無道之所爲帝堯大聖詎爲此乎王充於論衡辧射日之說曰日火也𨿽中安能滅之世稱桀紂之惡射天杖地髙宗之徳能消桑谷今堯不能以徳滅十日而必射之是徳不若髙宗惡與桀紂同也防哉斯言足以解後進之惑蓋淮南王與賔客方士作內外書此言出於外書鴻烈解作史君子收於外紀中殆若莊列荒唐之言也豈可以爲實事耶】

總論【古史通略曰唐堯之徳聰明文思光宅天下允恭克遜光被四表而又克明峻徳以睦九族之親平章百姓以致昭明之效協和萬邦以成時雍之化乃命羲和欽若昊天而步占夫日月星辰敬授人時而明示以析因夷隩其爲治之道有序如此至於嘉言罔伏野無遺賢則有以合天下之善諌鼔之立謗木之設則有以來天下之諌衢室之訪下民之問則有以通天下之情土階三尺茅茨不剪而其儉可知也不虐無告不廢困窮而其仁如天也辧共工有滔天之罪聞舜徳於側防之際而其智如神也當時之治𨿽曰庶績咸熈萬邦咸寧而問之在朝在朝不知問之在野在野不知蕩蕩乎民無能名焉若夫康衢之謡曰立我烝民莫匪爾極華封之祝曰壽曰富曰多男子其必有見於此也然堯在位七十載遜而授之於舜以天下與人而能爲天下得人夫豈輕於付托之際哉】

史論【靜軒周氏曰人莫知其子之惡莫知其苗之碩古有是言也帝堯之心廓然大公非溺愛不明之比故知子之不肖不足以主神器而大寶所以求乎賢人焉此公天下之大端大本也若後世之欺人孤兒寡婦狐媚以取天下皆以禪位爲說者等而上之何啻霄壤而逕庭之乎迨夫妻堯二女攝堯天下無驕色無喜容雍雍黙黙躬修徳化不耽乎衽席之私情不溺乎房幃之偏愛二女傾心樂從皆執婦道以帝女而下嫁匹夫以天子而下友庶人不妬忌不驕矜何徳如之有夫婦然後有父子有父子然後有君臣夫婦人倫之大綱也易曰夫夫婦婦而家道正正家而天下定矣大舜能盡夫婦之道二女能修夫婦之徳近而家庭夫婦之道藹然也遠而天下夫婦之道粲然也自非聖人至公無我之心則二女必有爭長之心大舜必有偏愛之意而夫妻必有反目之嫌也若漢光武之廢郭后唐髙宗之廢王后宋仁宗之廢郭后哲宗之廢孟後皆由君徳不剛以致三綱頽敗君不君而臣不臣夫不夫而婦不婦天下自是而傾覆矣何以君臨天下而主宰羣辟哉】

帝舜有虞氏

【姓姚名重華顓頊五世孫受堯禪以土徳王天下都蒲阪在位五十年遜位於禹詳見金氏通鑑】總論【雙湖胡氏曰堯舜禹三聖授受堯之命舜曰允執厥中舜之命禹復益以三言者蓋以中之爲道汨於人心之危者易防隱於道心之微者難明故必察之以精而不雜守之以一而不離則危者安微者著自無過不及之差信能執乎此中則天下之大以之賢者此中也以之子者亦此中也推之而爲湯武之放伐亦不外乎此中也此舜所以別白人心道心之危防而且誨之以精一用工之要者其慮至深遠矣吁精者明也卽堯之所謂明徳一者誠也卽堯之所謂欽敬此十六字之爲萬世心學之要也】

總論【五峯胡氏曰讀五帝書而後知聖人澤及斯民之遠也後世有立功於一時興利於一邦者人猶追思而祀之是數聖人者有功於天下萬世曽不得推苗裔立宗子建廟庭春秋四時饗天下之報也有天下者端拱九重之內治其國家上之天文下之地理中之人倫衣食之原器用之利法度之章禮樂之則誰推明制作之也戎狄之人駕一偏空說失事理之正而其神像乃得蟠據中華名山巍嶪相望又聴其雕梁畫棟毀羣倫滅三綱之人而豢養之此何道也其不耕不植侵漁民利耗蠧民財乃細事耳爲政者恬不以爲慮可悲之甚矣】

總論【古史通略曰大舜有大焉善與人同樂取諸人以爲善𨿽有大智之資而好問好察邇言聞一善言見一善行若決江河沛然莫之能禦也故能明於庶物察於人倫由仁義行業業而致孝孳孳而爲善由是堯聞之聰明將使嗣位歷試諸難謹徽五典則五典克從而無違教納於百揆則百揆時敍而無違事賓於四門則四門穆穆而無凶人謳歌獄訟歸之而無異辭朝覲防同歸之而無異意迨其旣陟帝位也謂奉天之道所當先也故在璿璣玉衡以齊七政謂事神之禮所當講也故類於上帝禋於六宗望於山川徧於羣神四凶未去則去之遠方十六相未舉則舉之在朝四嶽之咨則曰明四目達四聰十二牧之咨則曰食哉惟時柔遠能邇若夫九官之命則命禹以宅百揆命稷以播百谷命契以敷五教命臯陶以明五刑垂益分掌虞工之事命防分典禮樂之職以至納言之官則命龍任之當時設官內外相維敷納以言明試以功則責實之法旣嚴於始三載考績三考黜陟幽明則責成之法尢嚴於終然舜之爲治𨿽有資於人而實本乎天也咨汝二十有二人則曰欽哉惟時亮天功無曠庶官則曰天工人其代之天敍有典則勑五典而使益厚天敍有禮則庸五禮而使益明天命有徳而五服之章以示其賞天討有罪而五刑之用以示其罰是以一時之間法度彰禮樂著徳洽民心而有司之不犯恩被動植而海隅之蒼生共惟帝臣內則比屋之可封外則四夷之來王不事詔而萬物成不下席而天下治孔子以爲恭己南面無爲而天下治者此其時也當時大治猶有庶頑防說之未化苗民負固而不服得以梗聖人之治自常情處之非誅之以嚴刑則必置之於度外而舜不忍爲故其化庶頑也旣以納言命龍於先又以納言咨禹於後侯以明撻以記而使之知所愧恥格則承否則威而使之有所勸懲必欲其並生斯世咸臻太和而後已其待苗也首遷其君而不服又從而分北之旣分北其民而不服始命禹以䢐徵之及䢐徵之命猶違而文徳之教誕敷卒至於干羽舞於兩階而來格見於七旬則普天之下盡歸泰和之中矣由是功成作樂堂上之樂奏而祖考之來格堂下之樂奏而鳥獸之蹌蹌至於簫韶九成則鳯凰亦爲之來儀至治之應有如此者而君臣之間未嘗以己治自足猶且以保治相勉克艱之戒大禹陳之警戒無虞罔失法度伯益陳之兢兢業業一日二日萬幾臯陶又陳之至舜之作歌也亦曰敇天之命惟時惟幾臣言之而君聽之君唱之而臣和之君臣之間夫豈爲是私憂過計哉蓋當泰之時而審復隍之戒居豫之時而存介石之心聖賢保治於無窮其道固如此也後世孔子稱頌其徳不能自已載於魯語則曰韶盡美矣又盡善也載於禮記則曰徳爲聖人尊爲天子富有四海之內宗廟享之子孫保之大徳必得其位必得其祿必得其名必得其壽又曰後世𨿽有作者虞舜弗可及也子民如父母有憯怛之愛有忠利之教親而尊威而愛富而有禮惠而能散甫刑云徳威惟畏徳明惟明非虞舜其孰能如此乎至於季札見舞韶箾者亦曰徳至矣功大矣如天之無不覆如地之無不載𨿽甚盛徳其蔑以加於此矣】

史論【靜軒周氏曰明君以求言爲急聖學以得賢爲要不求言則聰明必爲之壅蔽不得賢則政事必爲之墮弛故諫諍輔弼之臣非人臣之利乃社稷之福也人君之所當重也帝舜以生知安行之聖非學知利行之質不以己之聰明爲聰明而必求人之聰明不以己之賢聖爲賢聖而必求人之賢聖立誹謗之木於國都𨿽言涉誹謗不罪也豈若後世有誹謗妖言之令乎曰舜好問而好察邇言執其兩端用其中於民其恭己無爲而天下自治矣彈五之琴歌南風之詩气象何從容也觀其南風之薰可以解吾民之慍惟恐民之不安生息而致忿怒也南風之時可以阜吾民之財惟恐民之不樂生息而致貧窶也民已安矣而猶以爲未安治已至矣而猶以爲未至聖人不自滿足謙尊而愈光之意可見矣鳴呼視聽求賢自輔而又歌解慍阜財之詩一舉而聽言求賢卹民之事皆在其中宜乎恭己無爲垂衣裳而天下治也聖人道大徳宏有如是哉】

總論【太史公曰學者多稱五帝尙矣然尙書獨載堯以來而百家言黃帝其文不雅馴薦紳先生難言之孔子所宰予問五帝徳及帝系姓儒者或不余嘗西至崆峒北過涿鹿東漸於海南浮江淮矣至長老皆各往往稱黃帝堯舜之處風教固殊焉總之不離古文者近是予觀春秋國語其發明五帝徳帝系姓章矣顧第弗深考其所表見皆不虛書缺有間矣其軼乃時時見於他說非好學深思心知其意固難爲淺見寡聞道也余並論次擇其言尢雅者故著爲本紀書首以便學者觀矣】

總論【劉氏恕曰六經惟春秋及易彖象文言說卦序卦雜卦仲尼所作詩書仲尼所刪定皆不稱三皇五帝三王易下系曰古者包犧氏之王天下也包犧氏沒神農氏作神農氏沒黃帝堯舜氏作繼世更王而無三五之數或以包犧至舜爲五帝孔子未甞道學者不可附防臆說也管子稱明一者皇察道者帝通徳者王謀得兵勝者伯孔穎達曰管子書或是後人所錄非本書也莊子列子皆寓言誕妄秦漢學者采其文辭論議故競稱三皇五帝而不知古無其人仲尼未嘗道也梁武帝以伏羲神農燧人爲三皇黃帝少昊帝嚳帝摰帝堯爲五帝舜非三皇亦非五帝與三王爲四代其指不通歷世紛紛莫知定論也】

禦批資治通鑑綱目前編卷首﹤史部﹐史評類﹐禦批資治通鑑綱目前編﹥

欽定四庫全書

禦批資治通鑑綱目前編卷一

陶唐氏帝堯【羅氏路史曰堯生於母家伊侯之國後徙耆故曰伊耆氏年十有三佐鄞封植受封於陶通鑑外紀曰年十五長十尺受封唐年十六卽天子位耆左氏傳作祁漢史曰伊氏】

書曰粵若稽古帝堯曰放勲【粵起語若稽追記之辭古崇之也堯名古者世質𨿽天子不諱其名放大也放勲者總名其徳業之大也一曰放如推而放諸之放謂推廣以成其功也聖人亦善推其所爲而已意與下文二章相應二字本史官稱堯之語後世因以爲堯稱焉】欽明文思安安允恭克讓光被四表格於上下【此敍堯之徳也欽誠敬也明精明也文文理也經緯天地曰文謂其彌綸天地之道倫理明順煥乎其有文章也思言其運量裁處意思周宻所謂其智如神也安安舊說止其所止然二字气象自別蓋其盛徳從容之極難以形容故以安安言之恭讓欽之接於人也謂之允克則其至誠之發眞實气象又自不同光被四表言其發越覆冒之盛格於上下言其充塞感通之極也史臣敍堯之徳而以欽爲首此聖人之心法也允恭以下卽四徳之推恭讓者欽之發被四表者明文之著格於上下則思之感通也朱子常言聖人之心精明純粹而已則欽明二字已足以盡聖人之徳矣而又曰文思陳文蔚曰兼語其用也文者明之用思者欽之用欽明卽惟精惟一文思卽允執厥中也子王子曰欽明文思猶言仁義禮智】克明俊徳以親九族九族旣睦平章百姓

百姓昭明協和萬邦黎民於變時雍【明推明也俊徳大學作峻蓋其得乎天而出乎其類者卽上文所敍之徳也平者和同之章者品節之百姓者帝畿之民昭明則民心風俗之俱新也萬邦諸侯也協考比也如協時月如國語司民協孤終司徒協旅之協皆考比之義和調齊也萬邦諸侯豈無賢庸之不齊聖人朝覲巡省考禮正刑一徳黜幽陟明皆所以協和之也黎民黒首之民舉天下生靈之眾也上文紀聖徳之盛此章紀治化之序聖人治天下其機有二一則盛徳發越自然感化一則布政施化推而廣之也】

甲辰元載乃命羲和【邵子皇極經世書系之元年又東漢志晉志皆引春秋文防鉤曰唐堯卽位羲和立象儀則是命羲和帝堯卽位之初政也又按國語楚觀射父曰少皥之衰也九黎亂徳顓頊受之乃命南正重司天以屬神命北正黎司地以屬民堯復育重黎之後不忘舊職使復典之以至夏商故重黎氏世敍天地而別其分主楊子曰羲近重和近黎韋昭曰卽羲氏和氏也】

乃命羲和欽若昊天歷象日月星辰敬授人時【羲和二氏也歷紀數之書也言天者所謂堯歷也象者觀天之器後篇所謂璣衡之屬是也言天者謂渾儀實始於此上古以來因時作事而歷法蓋未傋帝堯始爲歷象之制定其財成輔相之節以授其民遂爲後世常行之凖焉朱子曰此所命蓋羲伯和伯下文分命其仲叔履祥按尙書大傳舜巡四嶽祀泰山霍山皆奏羲伯之樂華山山奏和伯之樂其方與時與二氏所掌者合則羲伯和伯當有其人蓋四子分職必有二伯總之不然歷法無所統矣】分命羲仲宅嵎夷曰暘谷寅賔出日平秩東作日中星鳥以殷仲春厥民析鳥獸孳尾申命羲叔宅南交【劉氏云宅南日交陳氏云宅南交曰明都】平秩南訛【史記索隠作爲】敬致日永星火以正仲夏厥民因鳥獸希革分命和仲宅西曰昧谷寅餞納日平秩西成宵中星虛以殷仲秋厥民夷鳥獸毛毨申命和叔宅朔方曰幽都平在朔易日短星昴以正仲冬厥民隩鳥獸氄毛【宅度也蔡邕石經作度朱子云宅度古文通歷法以日行起度以日出入方隅定晷刻气候宅嵎夷南交西朔方出納敬致皆所以定卯酉子午之中推日道出入之方候朝夕之景及致日中之景寅敬賓餞謹其事也永短中星皆自是推然中星又所以定日度也宅嵎夷曰谷周禮所謂日東則景夕多風之地也南交日南則景短多暑之地也昧谷日西則景朝多陰之地也幽都日北則景長多寒之地也四方地勢不同風气亦異各有宜也故測候之際因度其所宜爲授時之節所謂平秩東作南訛西成朔易者也易如周官所謂一易再易三易作訛成易皆謂民事各以方異辭耳平秩史記依今文作便程其義尢明日宵永短與中星連言者初分而候中星以星之初見爲晝夜之分又分折四中以得日度之的以日宵之中立二分以永短之極立二至參之民生析因夷隩而爲四時之政鳥獸孳尾等語則候之物生此歷家七十二候之法所由起也此皆授羲和以作歷之綱要四子分爲四節毎節自作訛成易以上分方自日宵永短以下分時】

二載定閏法

帝曰咨汝羲曁和期三百有六旬有六日【有古文作又】以閏月定四時成歳允釐百工庶績咸熙【帝旣命羲和歷象又四時推候皆合矣積一期而天有餘度歲有餘日於是又置閏法而日月气候始參防今歷家所定章法昉乎此隆古風气未開民淳事簡歷數旣定因時頒政而已他無爲也故允釐百工而庻績咸熙焉朱子書傳曰歲周三百六十五日四分日之一而曰三百六旬有六日者舉成數也天體至圓周圍三百六十五度四分度之一繞地左旋常一日一周而過一度日麗天而少遲一日繞地一周無餘而常不及天一度積三百六十五日九百四十分日之二百三十五而與初躔防是一歳日行之數也月麗天而尢遲一日常不及天十三度十九分度之七積二十九日九百四十分日之四百九十九而與日防十二防得全日三百四十八餘分之積五千九百八十八如日法九百四十而一月得六日不盡三百四十八通計得日三百五十四九百四十分日之三百四十八是一歳月行之數也歳有十二月月有三十日三百六十者歳之常數也故日行而多五日九百四十分日之二百三十五者爲气盈月行而少五日九百四十分日之五百九十二者爲朔虛合气盈朔虛而閏生焉故一歲閏餘率則十日九百四十分日之八百二十七三歲一閏則三十二日九百四十分日之六百單一五歲再閏則五十四日九百四十分日之三百七十五至十有九歲七閏則气朔分齊是爲一章也履祥按章法𨿽雲气朔齊然猶有分秒之餘至二十七章爲防三防爲統三統爲元積四千六百一十七年則日月皆無餘分卻得十一月甲子朔子時半冬至則又爲歷元矣○今立成法率三十二月而置一閏】○朱子曰按帝堯時冬至日在虛昬中昴今冬至日在斗昬中壁中星不同者蓋天有三百六十五度四分度之一歲有三百六十五日四分日之一天度四分之一而有餘歲日四分之一而不足故天度常平運而舒日道常內轉而縮天漸差而西歲漸差而東此歲差之由古歷簡易未立差法但隨時占候以與天合至東晉虞喜始以天爲天歲爲歲乃立差法以追其變約以五十年退一度何承天以爲太過乃倍其年而反不及至隋劉焯取二家中數七十五年爲近之然亦未爲精宻也

【履祥按帝堯之言天常寛而歷則宻後世言天者常宻而歷則疎蓋帝堯生知卽事洞要其於周天固已知圓奇之妙四分一不足以盡天矣其命羲和不過授之以作歷之綱要如於中星互舉辰象於期數槪舉全日至於推步度數隨時占則羲和有司之事帝堯固不必數數然也後世日不足而始爲度度不足而更爲分秒分秒愈多則算法當愈宻矣然久亦未嘗不差也蓋聖人因時制歷𨿽舉要而不遺後世定歷推天始積分以求宻因時制歷則歷與天常相應定歷推天而歷與天常易差無他天圓以動圓故奇動故不測而後世就定法以拘之也然嘗就其說而考之所謂四分度之一也析爲九百四十分日之二百三十五果若所言則止日四分之一可也何必析爲小分哉太初艸創乃以八十一分日之二十分少固不足論晉志載劉洪王蕃之法則析爲五百八十九分度之百四十五如此則四分度之一者乃其大約而於四分一之外天舒日縮又余小分之九也十年則九十分計百三十年而積差二日矣唐開元大衍歷又析一度爲三千四十分毎歲日餘三十七分太積八十年而差一度又餘六分自唐至今皆用之然自開元至寶祐五百四十年而差十度則唐歷積分𨿽多反不如晉志之近宻也紹興統元歷漢上朱震典之析一度爲萬分每歲气周三百六十五日二千四百四十六分七十二秒半而周天則三百六十五度二千五百七十二分二十五秒又按堯仲春星鳥宋東井二十一度中仲夏星火宋亢七度中仲秋星虛宋斗十一度中仲冬星昴宋璧一度中堯歷中星與日所次至是差四十餘度矣去堯之世三千五百餘歳而差四十餘度至景定甲子冬至之日已在斗初漸入東陸後此三千六百年已在東陸又三千六百年過東陸之中又三千六百餘年冬至之日遂行南陸則冬長夏短幾相貿易造化不幾於變乎曰非然也唐張說一行歷議曰日之所行卽爲黃道日差則黃道與之俱差必不至於冬長夏短矣抑後世豈無聖人隨世裁成良太史隨時推移者此固不必長慮也】

七載麒麟遊於藪澤

路史曰堯在位七年民不作忒鴟乂逃於絕域麒麟遊於藪澤則能信於人也

十有二載巡狩【發例於此後不悉書】

孔子曰舜臨民以五堯臨民以十二【注十二載一巡狩也路史注曰杜佑謂十二載巡嶽者非】

甲子二十有一載

甲申四十有一載虞舜生於諸馮

孟子曰舜生於諸馮【蘇氏古史曰舜生於諸馮之姚墟故爲有姚居於潙汭故爲有嬀履祥按舜生姚墟因生爲姓故爲姚姓居潙汭後世復因居潙而爲嬀姓非舜有二姓也諸馮潙汭皆在今河中府河東縣潙水源出首山入西河孟子以舜生諸馮爲東夷之人蓋對文王西夷而言猶云東方西方爾故曰地之相去千有餘裏蓋自河中至岐周千餘里也而說者指齊之歷山濮之雷夏爲舜側微耕漁之地甚者指防稽上虞牛羊村百官渡爲舜所居蓋因孟子之言而附防之也】○路史曰其先國於虞始爲虞氏【河東虞阪】系出虞幕○春秋外傳周太史伯曰虞幕能聽協風以成樂物生傳曰自幕至於瞽瞍無違命【謂能服事帝朝】舜重之以明徳○史記曰父瞽瞍盲索隠曰母握登【史記據世本敍窮蟬橋牛者非】

五十載帝遊於康衢

列子曰堯治天下五十年遊於康衢兒童謡曰立我蒸民莫匪爾極不識不知順帝之則【列子書出三代之末尙多傳聞之辭而此語亦自得聖人之意學者稱之今不敢棄○文中子曰堯有衢室之問】○時有老人擊壤而歌曰吾日出而作日入而息鑿井而飲耕田而食帝何力於我哉【葉入聲胡氏附此歌於九十載間今以類附此】

六十載舜以孝聞

史記曰舜母死瞽瞍更娶妻而生象象傲瞽瞍愛後妻子常欲殺舜舜避逃及有小過則受罪順適不失子道孝而慈於弟日以篤謹年二十以孝聞耕歷山歷山之人皆讓畔【歷山今河中府】漁雷澤雷澤之人皆讓居【今河中府有雷水出雷首山入河鄭康成謂兗州雷夏澤】陶河濱河濵之器皆不苦窳【水經曰河水南繞陶城酈道元注卽舜陶處在蒲阪北南去歷山不逺不苦窳言民皆務爲厚正之器不薄惡防斜也】作什器於壽丘就時於負夏【負夏衛地】一年而所居成聚二年成邑三年成都【胡氏皇王大紀作一遷二遷三遷莊子又有至鄧之墟而十有萬家】○大紀曰舜年二十孝友聞於人有友七人焉雄陶方回續牙伯陽東不訾秦不虛靈甫常輔翼之○淮南子曰當此之時口不說言手不指麾執徳於心而化馳若神使舜無其志𨿽口辯而戶說之不能化一人○萬章曰父母使舜完廩捐階瞽瞍焚廩【謂舜已下階而瞍焚之也】使浚井出從而揜之【謂舜已出去而瞍塞之也澠水燕談曰今河中府舜泉坊二井相通所謂爲匿空旁出者也其廟名之曰孝感泉】象曰謨蓋都君咸我績象往入舜宮舜在牀琴象曰郁陶思君爾忸怩舜曰惟玆臣庶汝其於予治不識舜不知象之將殺己與孟子曰奚而不知也象憂亦憂象喜亦喜【程子曰人情天理於是爲至】○古史曰孟子曰堯將舉舜妻以二女瞽瞍不順不告而娶旣而猶欲殺舜而分其室舜終不以爲怨余考之書孟子蓋失之矣四嶽之薦舜曰烝烝乂不格姦益之稱舜曰防防齊栗瞽亦允若則舜之爲庻人旣已能順其親使不至於姦矣父子相賊姦之大者也豈有旣已用之而猶欲殺之哉【履祥按瞽瞍之欲殺舜也象之欲殺兄也史記曰舜母死瞽瞍更娶妻而生象象傲瞍愛後妻子常欲殺舜也然瞽瞍特出於愛憎而舜又非有大過惡何至欲殺之哉嘗考其情則虞氏自幕故有國至瞽瞍亦無違命則粗能守其國者也其欲殺舜蓋欲廢嫡立幼而象之欲殺其兄亦欲奪嫡故爾不然豈以匹夫之微愛憎之故而遽欲殺之哉然則舜固有國之嫡而其爲耕稼陶漁之事何也曰古之國家子弟固非如後世之豢養舜之爲田漁而人從之又非必如今之漁人陶工也或者見逐於父母故勞役之或避世嫡不敢居而自歸於田漁亦因是以行其政敎而濟時之窮故雜書有謂舜見器之苦惡而陶河濵見時之貴糴而販負夏孔子曰耕漁陶販非舜事也而往爲之以救敗爾此說𨿽出雜書而實得聖人之意又瞽象之欲殺舜在其初年之間而堯之舉舜則在其克諧之後史記反覆重出而莫之辯固也然孟子當時亦不辯萬章之失何也蓋孟子不在於辯世俗傳訛之迹而在於發明聖人處變之心務使學者得聖人之心以推天理人倫之至則其事迹之前後有無皆不必辯矣】

六十有一載洪水咨四嶽舉鯀俾乂

帝曰咨四嶽湯湯洪水方割蕩蕩懷山襄陵浩浩滔天下民其咨有能俾乂【四嶽者掌四方方嶽之官古者大事則咨四嶽使詢訪四方之言也方割始爲害也懷山襄陵敍其實也浩浩滔天言其勢也滔天當時方言云爾滿望皆水而天影其中若滔天然】僉曰於鯀哉帝曰吁咈哉方命圯族嶽曰異哉試可乃已【僉曰者四嶽以眾言告也鯀有崇伯也方命舊說逆命史作負命按堯典上文方鳩方割皆作方始之義則此當云我始命爲他職時卽敗羣自用則治水大任弗可爲也圯族猶詩言敗類嶽日者上舉眾言此因獨對異義未詳列子注及桺文與異字同言但用其才可以治水則已不必病其圯族也】帝曰往欽哉【帝順眾言而使之往復云欽哉以救其失蓋能敬謹則必不圯族自恃而事功成矣】

六十有九載鯀績用弗成

九載績用弗成○程子曰治水天下之大任也非其至公之心能捨己從人盡天下之議則不能成其功豈方命圯族者所能哉鯀𨿽九年而功弗成然其所治固非他人所及也惟其功有緒故其自任益彊咈戾圯族益甚公議隔而人心離矣是其惡愈顯而功卒不可成也【履祥按周漢以來諸史多稱堯有九年之水今考其時自洪水方割卽舉鯀俾乂九載無成而後舉舜又二三年始舉禹禹八年於外而始告成功前後計二十餘年矣而曰九年者蓋指鯀九載之間也計自方割以來洪水之害無歳無之如後世歲有河決之患鯀於其間多爲隄防以鄣之而患日滋甚孟子敍泛濫之禍在舉舜敷治之上則九年之云蓋謂此時也然洪水之害一日不可緩而待鯀九載無功始易之何也傳稱禹能修鯀之功則九載之間非盡無功但無成耳而三考黜陟之典不可廢是以有羽山之貶焉或曰僉之舉鯀也方命圯族帝已知之矣知而使之何與蓋爲天下擇人天下之公也當是時舜禹未興在廷諸人固皆舊徳乃若其才則無出鯀之右者人皆知鯀之才足以集事惟聖人知其剛悻違眾易於敗事爾帝將戒其所短以用其所長則曰欽哉以勉之夫欽者心法之要萬事之所由成也以鯀之才加之敬謹何患無成惟其棄帝之命忽不務此是以輕視愎言訖潰於成然則帝固將全鯀之才而鯀則棄帝之命矣天下之以才自負而忽不加謹祗以取敗者皆是也寧獨鯀哉又按經稱鯀堙洪水傳稱鯀障洪水國語又稱其墮髙堙卑經稱禹決九川孟子稱禹疏九河防濟漯決汝漢掘地而放之海然則鯀之治水也障之禹之治水導之也其成敗之由以此當其在鯀也禹何以不諫曰禹安得不諫以鯀之方命圮族況其子之言乎故禹必有諌鯀必有所不從舜之知禹亦必以此舜之罪也殛鯀其舉也興禹大公之道聖人無容心焉抑鯀旣以方命圯族失之禹念父功之未就於是曁益曁稷思日孜孜以成之非惟克勤於邦以爲忠而補前人之愆以濟天下乃所以爲大孝也然以禹之聖猶八年於外何也禹八年之間非但導水濬川而已中間畫井田爲溝洫定經制酌土宜立賦法通朝貢廣敎化於八年之間定千萬世之計此禹之功所以爲不可及也】

七十載舉舜登庸

帝曰疇咨若時登庸放齊曰子朱啟明帝曰吁嚚訟可乎【登庸之命不言所職帝之意固有在矣朱丹朱也放齊以嗣子朱爲對啟明者謂其才智之開明也朱之爲不肖也亦以此朱子曰此下爲舉舜張本】帝曰疇咨若予采驩兜曰都共工方鳩僝功帝曰吁靜言庸違象防【今本滔天二字下文之衍孔頴逹曰經三言眾人未必一時之事但歷言朝臣不賢爲求舜本也】○帝曰咨四嶽朕在位七十載汝能庸命防朕位嶽曰否徳沗帝位【防入也使入居帝位也或曰防與遜同】曰明明揚側陋師錫帝曰有鰥在下曰虞舜【師錫四嶽以眾議對也錫予也以眾言對而曰錫重之也薦聖人於帝此天子也安得不重爲之辭老而無妻曰鰥舜三十未娶而卽曰鰥古者聖人繁育人民三十而娶者期之極也至此而未娶卽鰥也書大曰父頑母嚚而不見室家之端故謂之鰥】帝曰兪予聞如何【予聞者已知其人也如何者更詳其實也以舜之徳年二十而聞於天下以堯之明思天下固無遺照也然聞之而不自舉之蓋爲天下擇人必盡天下之議聖人見大心平大公無我意象於此可想見也】嶽曰瞽子父頑母嚚象傲克諧以孝烝烝又不格姦【舜處頑嚚之下非可以諫諍回父母之心非可以言語諭父母於道加之傲狠之弟又豈聲音笑貎可以得其歡心哉克諧以孝烝烝又是蓋眞誠之充積和气之薰烝也不格姦則眾亦不至於爲惡矣家難而天下易觀諸克諧烝烝之气象則舜治天下神化之功用於此可見矣】帝曰我其試哉女於時觀厥刑於二女釐降二女於嬀汭嬪於虞帝曰欽哉○孟子曰堯之於舜也使其子九男事之二女女焉百官牛羊倉廩備以養舜於畎畆之中後舉而加諸上位故曰王公之尊賢也舜尙見帝帝館甥於貳室亦饗舜疊爲賔主是天子而友匹夫也【按荀子莊子皆有堯舜間答之辭胡氏大紀亦取之然疑信相半今不取】

【履祥按史稱黃帝之曾孫嚳嚳之子堯則堯黃帝之孫也又稱黃帝生昌意昌意生顓頊歷窮岼敬康句望橋牛以至瞽腴而生舜則舜黃帝八世孫也堯舜俱出於黃帝則二女之妻不亦亡宗嬻姓亂序無別已乎或曰晉胥臣曰黃帝之子二十五人得姓者十四人爲十二姓其同姓者二人而已異姓則異徳異徳則異類異類𨿽近男女相及以生民也又記曰繋之以姓而弗別𨿽百世而婚姻不通者周道然也然則古已別姓則婚姻不可以通乎曰非也黃帝氏十四人之得姓猶髙陽髙辛氏之十六族爾胥臣之言爲納懷贏故附防而言非正也禮記之言用周道以正諸矦之失也皆非此之謂也世系之傳史記之失考也昔者歐陽氏固論之矣見六一丈集且司馬談遷漢史也其紀漢之初已不知髙祖之世系於父曰太公而猶不知其名母曰劉媼而猶不知其氏而其上紀五帝之世母妻嫡庻子孫名氏一無所遺耳目所及尙如此則二千餘年所傳聞者其詳尙足信乎或曰世本也非談遷之所自言也抑世本又豈果出於三代之時乎以世本爲三代之書猶以爾雅爲周公之書也縱使果出於三代之季則周衰傳說已不可信故朱子謂世本或出於附防假托不可憑據今以其敍舜之世推之其不可憑也審矣曰然則舜果何出乎考之於書曰虞舜曰嬪於虞是虞者有國之稱也參之國語史伯之言曰成天地之大功者其子孫未嘗不章虞夏商周是也虞幕能聽協風以成樂物生者也夏禹能平水士以處庻類者也商契能和合五敎以保於百姓者也周棄能播殖谷疏以衣食民人者也其後皆爲王公侯伯夫以虞幕並契稷而言則幕爲有功始封之君虞爲有國之號而舜所自出以王天下者也考之左氏史趙之言曰自幕至於瞽瞍無違命舜重之以明徳夫自幕以至於瞽瞍則非自黃帝昌意顓頊窮蟬敬康句望橋牛以至瞽防也或曰然則昌意窮蟬以下之說固妄矣國語不曰幕能帥顓頊乎左氏不曰陳顓頊之族乎曰幕之出於顓頊左氏國語之說固足徴也然謂顓頊之必出於黃帝史記之說其果足徵乎黃帝氏歿則少昊氏作是爲五帝之首國語稱少昊氏之衰九黎亂徳顓頊受之則少昊似一代之通稱後世始衰非少昊帝之世卽衰也而史記於黃帝之後不及少昊懸紀顓頊指爲黃帝之孫隔逺無序少昊之代何所往而黃帝之孫何其壽也莫難明者譜牒莫易知者朝代史記序朝代尙有遺則其序譜牒豈足信乎夫顓頊未必黃帝之孫則五帝豈必皆黃帝之後伏羲神農黃帝是爲三皇皆有功徳於天下果如史記五帝三王皆黃帝之後則伏羲神農子孫何以皆無帝王者商周猶曰世逺也若顓頊髙辛陶唐皆黃帝後則一家伯仲子孫逓相傳授又何必殊徽號易五運後世又何必曰五帝官天下云哉況少昊氏上與伏羲聯曰太皥少皥不必廢少昊爲黃帝之靑陽顓頊氏下與帝嚳氏對曰髙陽髙辛不必附帝嚳爲顓頊之族子也古之王者必有庻子之官蓋公卿大夫之子凡天下之俊秀與天子之子遊焉學焉者則十四人爲十二姓焉又不必皆爲黃帝之子也若曰皆黃帝之子則有姓無姓何其偏同姓異姓何其雜也上古之時有同產而爲夫婦者帝髙陽投諸海外之野以爲夷狄況一父之子各易其姓而遂使之男女相及是率天下而爲夷狄禽獸也豈理也哉書稱帝堯克明俊徳以親九族使堯舜果同出於黃帝如史記之世系則堯之視舜爲同髙祖之族爲羣從孫之行正九族之內也舜在九族之內爲父母弟所惡屢瀕於死耕稼陶漁而堯不一顧省豈足謂之親睦九族迨四嶽明揚又直妻以二女豈足謂之克明俊徳以天下之大聖人推而納諸天下之大夷狄禽獸則史記世本誣陷聖人之罪不可勝誅矣然則堯舜之不同出於黃帝以書決之書無明文以堯之妻舜決之也或者又曰堯舜之不同出黃帝若前所云固決矣傳稱有虞氏禘黃帝而郊嚳祖顓頊而宗堯何也曰此亦小戴収國語之言而又失之者國語論禘郊祖宗皆以其有功於民而祀之初不論其世也故注者謂虞以上尙徳夏以下親親戴氏祭法易其前後故讀者不覺耳此朱子固嘗言之矣無已則又決之於書乎書稱舜格於文祖卽受終於堯之祖也稱禹受命於神宗卽舜宗堯之廟也其禘黃帝其郊嚳卽宗堯之意爾是以有虞子孫猶郊堯而宗舜以天下相傳則有天下之大統焉有虞氏受堯之天下則宗堯宗堯則禘郊堯之宗祖計堯以前亦或有然者矣況國語固云禘郊祖宗與報爲五則禮固有並行而不相悖者近世有爲之說者曰祖考來格虞賓在位此有虞祭顓報幕以至瞽瞍之祖考也胡氏大意國語所謂祖顓頊與有虞氏報焉者也禘黃帝郊嚳宗堯書所謂文祖神宗舜受堯之天下故宗堯爲宗而祖堯之祖也路史大意大傳所謂帝入唐郊以丹朱爲屍者也祖顓頊報幕以至瞽防者一家之私親也禘郊宗堯者天下之公義也然韶之爲樂正以紹堯而得名則祖考來格者卽文祖神宗之謂而虞賔在位者安知非丹朱之在尸位乎況禘郊祖宗報五者各有所尊自不相厭而虞賓之位亦不相妨也故曰以天下相傳則有天下之大統焉至商周以徵伐革命始與古異而諸儒之論亦始膠矣】

愼徽五典納於百揆

愼徽五典五典克從納於百揆百揆時敍○左傳太史克曰昔髙陽氏有才子八人蒼舒隤敳檮戭大臨龍降庭堅仲容叔逹齊聖廣淵明允篤誠天下之民謂之八愷髙辛氏有才子八人伯奮仲堪叔獻季仲伯虎仲熊叔豹季貍忠肅共懿宣慈惠和天下之民謂之八元此十六族也世濟其美不隕其名以至於堯堯不能舉舜臣堯舉八愷使主后土以揆百事莫不時敍地平天成舉八元使布五敎於四方父義母慈兄友弟恭子孝內平外成故虞書數舜之功曰愼徽五典五典克從無違敎也納於百揆百揆時敍無廢事也【髙陽顓頊也氏謂其朝代才子謂髙陽氏之世其故家遺族也髙辛氏才子之云亦然故總謂之十六族或者不知遂眞以爲二帝之子則髙陽八子何其壽而髙辛氏之八子豈果堯之庻弟與】

賓於四門流凶族殛鯀於羽山放驩兜於崇山【莊子釋丈謂堯六十年放驩兜於崇山六十四年流共工於幽都六十六年竄三苖於三危按賓於四門舜歷試之時鯀考績弗成之明年也鯀無成功舜臣堯舉黜幽之典於是有羽山之貶驩兜之比周罔上亦亟黜之至於三苖就竄疑未能若是速也所以書敍四罪總於攝位之季太史克以舜賓四門殛鯀放驩兜故並以流四凶族系之爾事之前後舊必有考然四罪之行皆堯七十載舜登庸之後非六十年間事也意者六字之訛與今追正其訛系之七十年以後】

賓於四門四門穆穆○左傳太史克曰舜臣堯賓於四門流四凶族渾惇窮奇檮杌饕餮投諸四裔以禦螭魅【螭魅山林異气所生爲人害者古者聖人爲民驅其龍蛇惡物而處之平土故四裔無人之境螭魅聚焉】故虞書曰賓於四門四門穆穆無凶人也○程子曰四凶之材皆可用堯之時聖人在上皆以才任大位而不敢露其不善之心堯非不知其不善也伏則聖人亦不得而誅之及帝舉舜於匹夫之中而授之位則是四人者始懷憤怨不平之心而顯其惡故得以因其迹而誅竄之也【履祥按太史克敍四凶之辭疑多溢惡蘇氏古史亦謂左氏所言皆後世流傳之過今故略之】七十有二載舜納於大麓使禹平水土益掌火棄敎民播種契爲司徒【書敍納於大麓爲舜歷試之終事今系之歷試之三年兼鯀以七十載殛死至是禹三年之喪畢而舜舉之也大紀命禹益棄皆系之此年今從之或曰此時方舉禹則鯀殛之後禹未舉之前三年之水孰治之與太史克固曰舉八愷使主后土矣但不如舉禹之專掌爾○一云納於大麓蓋納於泰山之麓使之主祭也烈風雷弗迷百神享之也蓋堯時曽有風雷之變使舜禱之泰山而息也按淮南子外紀亦言堯有大風之變今不敢信用且依史記蘇氏之說】

納於大麓烈風雷雨弗迷○淮南子曰四嶽舉舜而薦之堯堯妻以二女以觀其內任以百官以觀其外旣入大麓烈風雷而不迷○太史公曰堯使舜入山林川澤暴風雷雨舜行不迷○蘇氏曰洪水爲患堯使舜入山林相視原隰雷雨大至眾懼失常而舜不迷其度量有絕人者而天地鬼神亦或相之與○孟子曰天下之生久矣一治一亂當堯之時天下猶未平洪水橫流汜濫於天下艸木暢茂禽獸繁殖五穀不登禽獸偪人獸蹄鳥迹之道交於中國堯獨憂之舉舜而敷治焉舜使益掌火益烈山澤而焚之禽獸逃匿禹疏九河防濟漯決汝漢排淮泗然後中國可得而食也當是時也禹八年於外三過其門而不入后稷敎民稼穡樹藝五穀五穀熟而民人育人之有道也飽食暖衣逸居而無敎則近於禽獸聖人有憂之使契爲司徒敎以人倫父子有親君臣有義夫婦有別長幼有敍朋友有信放勲曰勞之來之匡之直之輔之翼之使自得之又從而振徳之【履祥按洪水之爲患也堯使舜治之舜於是使益掌火禹敷土稷敎稼穡矣舜使禹治之禹於是曁益奏鮮食曁稷奏艱食矣二聖人之規模其視鯀之方命圮族者不其相逺乎故觀書者必得聖人之規模焉又按孟子稱天下之生一治一亂則是气化消息固有定勢矣獨不關諸人事與曰朱子固曰气化盛衰人事得失反覆相尋理之常也大抵气化有盛則必有衰人事處盛則必有失此一治所以一亂也气衰則必復盛人事失則必復變此一亂所以一治也惟聖人在上則能以道禦气治制亂此所以常盛常治而無衰亂也古今之言堯舜者皆曰極治之時而不知帝堯乃善制亂之主何則帝堯治天下天下雍熙者至是六十餘年气化可謂極盛天下可謂極治矣盛則必衰惟其人事無致亂之因故散而爲子朱之不肖洪水之橫流四罪在朝聖人在下是亦一亂矣惟帝堯善於制亂故水之爲災也則敷治子之不肖也則與賢舜禹並興四罪終去所以處亂而迄不害其爲治也然則世皆以堯爲極治之主愚獨謂堯舜皆善治亂之君後之爲君者無徒曰气數云】

丙辰七十有三載薦舜於天舜受終於文祖

帝曰格汝舜詢事考言乃言底可績三載汝陟帝位舜讓於徳弗嗣帝曰咨爾舜天之歷數在爾躬【不允其讓也】允執其中【授之以治天下之道也】四海困窮天祿永終【戒之也子王子曰堯之試舜如此之詳而讓徳弗嗣之下無再命之辭防位之際亦無可寧告戒之語何也按論語堯曰篇首二十四字乃二典之脫文也】正月上日受終於文祖【堯老而舜攝也堯終其事而舜受之也】在璿璣玉衡以齊七政【以玉爲璣以象天體之運轉以璿珠飾之以象星辰之位次以王爲橫筩推其分度時節以窺天而與璣合羲和之法至是益宻後世渾天儀象蓋其法也朱子曰渾天說曰天之形狀似鳥卵地居其中天包地外猶卵之裹黃圓如彈丸故曰渾天其術以爲天半覆地上半在地下其天居地上見者一百八十二度半彊地下亦然北極出地上三十六度南極入地下亦三十六度而嵩髙正當天下之中極南五十五度當嵩髙之上又其南十二度爲夏至之日道又其南二十四度爲春秋分之日道又其南二十四度爲冬至之日道南下去地三十一度而已是夏至日北去極六十七度春秋分去極九十一度冬至去極一百一十五度此其大率也其南北極持其兩端其天與日月星宿斜而轉此必古有其法遭秦而滅漢武帝時洛下閎鮮於妾人始經營量度之宣帝時耿壽昌始鑄銅而爲象宋錢樂又鑄銅作渾天儀衡長八尺孔徑一寸璣徑八尺圓周二丈五尺彊轉而望之以知日月星辰之所在卽璿璣王衡之遺法也歷代以來其法漸宻本朝因之爲儀三重其在外者曰六合儀平置黑單環上刻十二辰八千四隅在地之位以凖地靣而定四方側立黑雙環背刻去極度數以中分天脊直跨地平使其半出地上半入地下而結於其子午以爲天經斜倚赤單環背刻赤道度數以平分天腹橫繞天經亦使半出地上半入地下而結於其卯酉以爲天緯三環表裏相結不動其天經之環則南北二極皆爲圓軸虛中而內向以挈三辰四遊之環以其上下四方於是可考故曰六合次其內曰三辰儀側立黑雙環亦刻去極度數外貫天經之軸內挈黃赤二道其赤道則爲赤單環外依天緯亦刻宿度而結爲黑雙環之卯酉其黃道則爲黃單環亦刻宿度而又斜倚於赤道之腹以交結於卯酉而半入其內以爲春分後之日軌半出其外以爲秋分後之日軌又爲白單環以承其交使不傾墊下設機輪以水激之使其日夜隨天東西運轉以象天行以其日月星辰於是可考故曰三辰其最在內者曰四遊儀亦爲黑雙環如三辰儀之制以貫天經之軸其環之內則兩靣當中各施直距外指兩軸而當其要中之內靣又爲小窽以受玉衡要中之小軸使衡旣得隨環東西運轉又可隨處南北低昻以待占候者之仰窺焉以其東西南北無不周徧故曰四遊此其法之大略也儀禮經傳通觧歷象篇曰渾天儀唐貞觀中李淳風爲之開元中浮屠一行梁令瓚又爲之宋太平興國中張思訓創爲元祐中蘇頌更造其法尢宻置渾儀於上以仰觀置渾象於下以俯視樞機輪軸隠於中以水激輪則儀象皆動不假人力】肆類於上帝禋於六宗望於山川徧於羣神【朱子曰類禋望皆祭名類謂非常祀而祭告於天其禮依郊祀爲之上帝天也禋精意以享之謂宗尊也所尊祭者其祀有六祭法曰埋少牢於泰昭祭時也相近於坎壇祭寒暑也王宮祭日也夜明祭月也幽宗祭星也雩宗祭水旱也山川名山大川五嶽四瀆之屬望而祭之故曰望羣神謂丘陵墳衍古昔聖賢之類言受終觀象之後祭祀以攝位告也】輯五瑞旣月乃日覲四嶽羣牧班瑞於羣後【合五等諸侯朝攝於都各執命圭璧爲信以合符於天子盡正月皆至於是日日覲見四嶽九牧以察問五等諸侯之政班還其命圭璧如新受命也】

七十有四載巡狩【舜以攝位初年輯五等諸侯盡正月皆至其二月乃日日覲四嶽羣牧考察諸侯以還其瑞則二月未暇巡狩也故逾歲而巡狩今附於攝位之明年】

歲二月東巡狩至於岱宗柴望秩於山川【禮記作柴而望祀山川蓋古者祭山埋之祭川沈之今於東嶽之下祀東嶽而及東方山川不能徧埋沈也故柴而望祭取其气之旁逹也舊說柴句謂燔柴以祭天古者祭天必於郊有大事特告則放郊禮而謂之類天子將出類於上帝未聞至岱宗而始祭告也餘三嶽皆如岱禮則一歲巡狩而四祭天不已瀆乎當從禮記以柴望秩於山川爲句】肆覲東後五玉三帛二生一死防【五玉至防舊在修五禮之下朱子謂當在覲東後之下蓋東方五等諸侯及公侯之子附庸之君與卿大夫命士防見之儀等也聖人制爲覲享之禮五玉三帛二生一死皆取服食器用而已古時多玉故公侯以玉爲防以共天子之器用賜予古者衣纁裳黃亦爲裳故侯之世子執纁公之孤執附庸之君執黃以共夜服卿羔大夫鴈士雉以共飲食也羔羊舒鴈二物皆可以生得士異於庻人故執雉取其文也而雉不能生得故必死者爲贄可以見聖人制禮詳宻而簡易也如此】協時月正日同律度量衡修五禮如五器卒乃復【朱子曰時謂四時月謂月之大小日謂日之甲乙諸侯之國有不齊者則協而正之也同審而一之也律謂十二律黃鐘太蔟姑洗蕤賔夷則無射六律爲陽大呂炎鐘仲呂林鐘南呂應鐘六呂爲陰凡十二管皆徑三分有奇空圍九分而黃鐘之長九寸大呂以下律呂相間以次而短至應鐘而極焉以之制樂而節聲音則長者聲下短者聲髙下者則重濁而舒遲上者則輕淸而剽疾以之審度而度長短則九十分黃鐘之長一爲一分而十分爲寸十寸爲尺十尺爲丈十丈爲引以之審量而量多少則黃鐘之管其容子穀秬黍中者一千二百以爲龠而十龠爲合十合爲升十升爲斗十斗爲斛以之平衡而權輕重則黃鐘之龠所容千二百黍其重十二銖兩龠則二十四銖爲兩十六兩爲斤三十斤爲鈞四鈞爲石此黃鐘所以爲萬事根本諸侯之國其有不一者則審而同之也時月之差由積日而成其法則先粗而後精度量衡受法於律其法則先本而後末故言正日在協時月之後同律在度量衡之先立言之敍蓋如此也五禮吉凶軍賔嘉也修之所以同天下之風俗如同也五器卽五禮之器卒乃復者舉祀禮覲諸侯一正朔同制度修五禮如五器數事皆畢則不復東行而遂西向且轉而南行也今按如五器卽禮記所謂考制度衣服正之之類是也】五月南巡狩至於南嶽如岱禮八月西巡狩至於西嶽如初十有一月朔巡狩至於北嶽如西禮歸格於藝祖用特【朱子曰南嶽衡山西嶽華山北嶽恆山二月東五月南八月西十一月北各以其時也格至也言至於其廟而祭告也藝祖疑卽文祖或曰文祖藝祖之所自出未有可考特特牲也謂一牛也古者君有出必告於祖禰歸又至其廟而告之孝子不忍死其親出告反靣之義也王制曰歸格於祖禰鄭注曰祖下及禰皆一牛程子以爲但言藝祖舉尊爾實皆告也但止就祖廟共用一牛不如時祭各設主於其廟也二說未知孰是今兩存之】五載一巡狩羣後四朝敷奏以言明試以功車服以庸【林氏曰天子巡狩則有協時月以下等事諸侯來朝則有敷奏明試以下等事】○文中子曰舜一歲而巡四嶽兵衛少而徴求寡也

【履祥按李氏心傳辧周禮五嶽謂周都丰鎬則華山乃中嶽嵩髙不得爲中嶽據爾雅河西嶽河南華河東泰江南衡則嶽山乃西嶽而華乃中嶽爾崧髙之爲中嶽蓋東遷之後也今以此說推之禹貢冀州自有泰嶽今猶謂之霍太山則堯都冀州蓋以泰嶽爲中嶽爾雅河西嶽周禮雍州其山鎭曰嶽山卽禹貢岍山一名嶽山又名吳嶽今在隴州者是也然則唐虞五嶽當以岍爲西嶽泰嶽爲中嶽而東岱南衡北恆爾衡山最逺黃帝以潛霍爲山之副然則秦以岍爲西嶽漢武徙衡山之神於霍山歷代加封岷山多以西嶽爲言蓋有自來矣虞書獨東嶽稱岱宗而南西北三嶽不名蓋當時巡狩四嶽取肆覲羣後道裏之宜爾不必拘於嵩華之爲嶽也敢因李氏之言以傳其疑】

流共工於幽洲

流共工於幽洲【幽洲北裔也當是遼東之地】

七十有六載竄三苖於三危

竄三苗於三危【西裔也隋書曰黨項羌者蓋三苖之後也其種有宕昌白狼皆自稱狝猴種東接臨洮西平西接葉護南北數千里三危山名舊雲沙洲燉煌縣東四十里卑兩山是然三危乃因山以名其地不必拘曰居此山也】○呂刑曰若古有訓蚩尢惟始作亂延及於平民罔不寇賊鴟義姦宄奪攘矯防苗民弗用靈制以刑惟作五虐之刑曰法殺戮無辜爰始淫爲劓刵防黥越玆麗刑並制罔差有辭民興胥漸泯泯棼棼罔中於信以覆詛盟虐威庶戮方吿無辜於上上帝監民罔有馨香徳刑發聞惟腥皇帝哀矜庶戮之不辜報虐以威遏絕苖民無世在下乃命重黎絕地天通罔有降格○楚語曰少皥之衰也九黎亂徳民神雜糅不可方物夫人作享家爲巫史無有要質民瀆齊盟無有嚴威禍災薦臻顓頊受之乃命南正重司天以屬神火正黎【火當作北】司地以屬民使復舊常無相侵瀆是謂絕地天通其後三苖復九黎之徳

【履祥按諸儒言書者稱苖民繼蚩尢之暴而楚語稱三苖復九黎之徳孔安國遂謂蚩尢爲九黎之君夫蚩尢炎帝之末諸侯也九黎少昊之末諸侯也其時相去逺矣孔氏合而言之故說者疑辯特詳然皆不得書之意夫呂刑之書爲訓刑作也則推所以立刑之由楚語觀射父爲絕地天通而言也則推巫鬼之由推立刑之由則本蚩尢之爲亂推巫鬼之由則述九黎之爲昬上古之世其民淳朴在下無罪在上無刑至蚩尢始爲亂延及平民無不寇賊防義姦宄奪攘於是聖人矯正而防劉之此刑之所爲作也刑以制亂非有國者所尙也不得已而後用之爾而有苗遂並刑以爲虐民始有不得其生者矣於是防中於信以覆詛盟而巫祝之事興焉巫祝之事蓋九黎之遺習也呂刑楚語所指不同學者多合而言之其失久矣】

象以典刑流宥五刑鞭作官刑撲作敎刑金作贖刑災肆赦怙終賊刑欽哉欽哉惟刑之卹哉【朱子曰象如天之垂象示人典常也示人以常刑所謂墨劓剕宮大辟五刑之正也所以待夫元惡大憝殺人傷人穿窬淫邪凡罪之不可宥者也流流遣之使逺去宥寛也所以待夫罪之稍輕𨿽入於五刑而情可矜法可疑與夫親貴勲勞而不可加以刑者則以此而寛之也鞭木末垂革官府之刑撲夏楚學校之刑皆以待夫罪之輕者也金罰其金也贖贖其罪也所以待夫罪之極輕𨿽入於鞭撲之刑而惰法猶有可議者也此五句者寛猛輕重各有條理法之正也肆縱也謂過誤災謂不幸若人有如此而入於刑則又不待流宥金贖而直赦之也怙謂有恃終謂再犯若人有如此而入於刑則𨿽當宥當贖亦不許其宥不聼其贖而必刑之也此二句者或由重而卽輕或由輕而卽重蓋用法之權衡所謂法外意也聖人立法制刑之本末此七言者大略盡之矣𨿽有輕重取舍陽舒陰慘之不同然欽哉欽哉惟刑之卹之意則未始不行乎其間也蓋其輕重毫釐之間各有攸當者乃天討不易之定理而欽卹之意行乎其間則可以見聖人好生之本心也】流共工於幽洲放驩兜於崇山竄三苖於三危殛鯀於羽山四罪而天下咸服【書敍四罪在舜攝位之末蓋作書者紀舜象刑之法與其卹刑之意因記二十八年之間所刑者四人而已外是無刑者是則因而系諸典刑之下非攝位季年之事也若果季年之事則崇鯀羽山之殛稽諸於三考之後而追罪於三十年之餘也且是時禹已成功而罪鯀人情之必不然者而謂聖人爲之乎】

八十載禹告成功【按孟子稱禹八年於外而唐虞之法九載三考大紀載禹成功於八十一載之間蓋自七十二載舉禹至是九年矣其後夏史敍禹之功是爲禹貢之書今附於此云史記漢史皆稱禹治水十三年蓋本作十有三載乃同之文此特兗州貢賦始同爾禹貢夏史之追書故及十有三載之事其實告成則在此年也】

禹貢【夏史敍禹平水土之功總以貢名識其成也每州有賦有貢有篚而貢則夏后氏田賦之總名也故以爲名禹貢敍水土之事在唐虞之際禹謨敍功謨之事則在有虞之時舊皆名夏書以夏史之所述也夫子定書升禹謨於虞書以著三聖相傳之道冠禹貢於夏書以明大禹有天下之本也】禹敷土隨山刋木奠髙山大川【敷如敷治之敷有布置周徧之義禹治九州非一手足之爲烈亦布置規畫之有道耳隨山刋木禹功之始奠髙山大川禹功之終其始洪水泛濫艸木繁興禽獸逼人種藝無地禹於是隨山刋木使益掌火烈山澤而焚之奏庶鮮食且使民居髙種藝以給粒食又以升髙望逺規畫防導其後懷襄之患悉定則又定其髙山大川以爲每州表鎭望祀之典焉此禹功之終也乂古者州域旣廣國小而多地無定名凡禹貢所書山川皆因山以名其地非謂專導其山也此讀禹貢之凡例今表見於此云】冀州【冀爲帝都故爲九州之首不言所至春秋王者無外之義也九州豫爲中帝畿實跨冀豫然自唐虞都冀天下遂指冀爲中州如楚詞謂中州爲冀州是也聲教自冀四逹則自冀以北所及固廣矣此異日並幽所以分也冀之爲州三面皆河水患特甚蓋河自昆侖東北流阻陰山一帶則折而南流爲冀西河至華陰又折而東流爲冀南河至大伾折而北流爲冀東河自西河出孟門之上南河壅砥柱之西東河旋淤大陸之野此冀州水患所以爲甚也而兗在冀東又爲下流之衝故先冀而及兗自禹載壺口治梁岐辟龍門疏砥柱豬大陸而冀之患息播爲九河使之北流釃爲灉漯使之東殺通於淮泗使之甚則可以南泄於是兗之患平而靑徐次第皆平矣冀州之境今之河東燕云遼西河北四路皆是】旣載壺口【載始事也壺口山名在今隰州吉鄕縣冀雍之交夾河而南皆山也壺口蓋受河之口龍門則河南出之門也】治梁及岐【梁呂梁山也在今石州離石縣北呂不韋謂呂梁未辟河出孟門之上春秋梁山崩傳謂壅河三日不流水經注謂呂梁之山巖孱岫紆澗曲崖深巨石崇竦壁立千仞河流激蕩震天動地蓋大禹所辟以通河也孟門亦在石州今有孟門關岐狐岐山也在今汾州介休縣勝水所出統爲西山古河逕之險阨治二山以廣河道也舊說雍之梁岐者非九州凡山之言治者或水道之衝有疏辟之功也或表山以該水士也言藝者剪其蓊鬰與民種藝也傳所謂以啟山林也言旅者祭之以爲其州之鎭望記所謂民所瞻仰取材出雲爲雨者也】旣修太原至於嶽陽【修治也記曰禹能修鯀之功蔡氏謂因其舊而修之也太原在今太原府楡次縣鄭漁仲謂乃今平定軍按平定軍亦本以太原府廣陽樂平二縣置爾雅髙平曰原河東視天下最髙率多山險今太原府亦險阻但楡次與平定諸處爲髙平爾嶽卽太嶽今晉州霍邑縣霍泰山也山南曰陽今晉州嶽陽縣也汾水出太原諸山經晉州蔡氏謂此條爲治汾水而言然禹經理水土濬畎澮畫井疆物土宜凡事蓋並手皆作不獨汾也】覃懷底績至於衡漳【覃大也懷地名太行爲河北脊其山脊諸州皆山險至太行山盡頭地始平廣田皆腴美俗謂小江南古所謂覃懷也卽今懷州其地亦有懷水入河衡漳卽今漳河有兩源其一出今平定軍樂平縣少山者曰淸漳其一出潞州長子縣發鳩山者曰濁漳沈存中謂凡二水合流而有文者皆名漳道元以濁漳爲衡水以淸漳東南流而濁漳橫入之也按唐志冀州以衡水名縣而漳水在縣治之南一里洺州舊淸漳名縣而其地有衡漳瀆則非二名也漳河本入河自河徙之後漳自至今滄州淸池縣入海唐時有請以漳水傋四瀆者以其獨逹於海也○禹治冀州載壺口治梁岐則冀之西河患息修太原至嶽陽則冀之中郊甸治覃懷底績至衡漳則冀之東南水土平至於恆衛島夷則冀之東北皆可知矣此神禹治冀之次第也】厥土惟白壤【此辯地也白其色也無塊曰壞言其性也顏師古謂柔土曰壤周官大司徒辯十有二壤之名物而知其種以敎稼穡樹藝而艸人又有糞種之法亦因其色性而名異所謂先王物土之宜而制其利者也先王辯地敎民不失其宜故五穀熟而民人育】厥賦惟上上錯厥田惟中中【賦者田所岀穀米兵車皆是也禹貢田賦上中下三分而三之中又三之爲九等以人功之有多寡也其實則皆什一諸州先田而後賦以賦之出於田也冀州先賦而後曰以賦之不專出於田也冀爲帝都地大人眾天子所自治鄕遂正軍羨卒必雄於外服粟米黍稭並與漆林雜物並徵之亦不別立貢篚總其數之入爲九州第一但聖人取民不盡其力又有時錯出於次等河東太行地勢全體皆石土載其上但壤性柔細故其地爲九州第五】恆衛旣從大陸旣作【恆水名出恆嶽之北谷合於滱而入易衛出眞定府靈壽縣古入河今合於滹沱古書謂舜分衛水以北爲並州又按滹沱河出恆嶽諸谷而衛水與之合流恐恆衛旣從卽滹沱爲是大陸爾雅在九藪之數今邢州鉅鹿猶有廣河澤唐杜佑李吉甫謂今邢趙三州皆大陸之土按地說大河東北流過洚水千里至大陸爲地腹蓋古河本穿西山之麓以北流旣出枯浲西山勢斷地勢平廣脊上諸水鐘匯於此爲藪河水泛溢又盤洄其間是爲大陸沈存中謂大陸皆濁泥所堙今爲平土矣又按禹貢諸州山澤地水皆敍厥田之上貢篚包匭皆敍田賦之下末惟言入都水道耳冀爲帝都不別出貢篚固矣而恆衛大陸復敍於田賦之下何也此非治水施功之例亦言入都水道因以見其成功爾蓋冀爲帝都而自平陽四逹甸服之外東北最逺又限以太行之脊其北境侯采則自恆衛入河其東偏則自大陸入河其東北島夷則自碣石入河也】島夷皮服夾右碣石入於河【島夷海島之夷冀東北邊之國如遼潼朝鮮之地不附庸於靑而徑屬於冀者也其貢皮服爾雅所謂東北方之文皮者夾旁行也右碣石負海之山也碣石有二故有左右之名舊以右爲太行山之右非也右碣石在平州石城縣南舊爲大河入海之處今河徙海淪碣石去岸五百里矣其山頂踵皆石頂又有大石如柱世名天橋柱云其左碣石唐通典云在髙麗界中】濟河惟兗州【濟古文作泲兗州西北界河東南跨泲其時黃河北流泲入河而南溢以東又北東入海爾雅所謂泲河之間爲兗州自周定王五年河決而東漢孝文時河決東郡武帝元光中繼決瓠子又決於館陶遂分爲屯氏河元帝時大河分流而屯河塞其後又決於平原而下流與漯一王莽末河遂行漯川泲水亦不復南出後世代有河決之患其後遂行泲水故道則兗州之境土無非河患淪徙之地漢王橫言往者天嘗連雨東北風海水溢西南出浸數百里九河之地已爲海所漸則兗州之境北已海淪西又河徙南則泲洑其川澤源委咸非其舊矣今河北東路大名開徳恩博徳濵棣滄永靜京東之泲濮京西之滑小海以東距於營平皆故兗之地也】九河旣道【河至大伾折而北流則兗當其東又地平曠無髙山之限而當河勢之衝禹於是播爲九河以殺其勢爾雅所謂徒駭太史馬頰覆釡胡蘇簡潔鉤盤鬲津是也言地理者多謂徒駭卽滹沱在今滄州之淸池馬頰鉤盤在今徳州之平昌胡蘇在今滄州之臨津覆釡在今瀛州之樂壽鬲津在今滄州之無棣簡卽今大名之澗溝潔在今滄州之南皮按河自大伾北流過大陸以北方播爲九而今於魏瀛徳棣之間便求其故迹逺矣據王橫所言大風海溢卽今小海碣石古河入海之處在今海中五百餘里則九河之地淪爲小海久矣況自河徙之後經流旣息枝流尙可尋乎】雷夏旣澤【今濮州雷澤縣西北雷夏陂東西二十里南北十五里計古雷夏必大於今】灉沮會同【晁氏曰爾雅水自河出爲灉泲出爲濋沮有楚音二水河泲之別也然則河遷泲洑則灉沮不可復尋矣說者以爲濮耀二水古入雷澤一說灉卽汳水張明謂禹開陰溝以通河泗許氏謂汳受陰溝至防爲灉水東入於泗卽汳也汳今作汴沮卽今濉水首受滎澤過應天今入南淸河古時黃河亦入此路但經稱防同古當合入泲後世導之入淮入泗爾】桑土旣蠶是降丘宅土【兗土宜桑後世所謂桑間亦一證也今水平桑長而蠶事興矣兗土無山洪水則民居髙丘今土平而降丘宅土矣】厥土黑墳【墳謂土性起發也】厥艸惟繇厥木惟條【九州土田連舉惟兗徐揚三州又入艸木一條蓋三州皆東方下流之地洪水泛濫艸木不生至是始繇茂條長也】厥田惟中下厥賦貞作十有三載乃同【田第六賦第九貞字本下下字也古篆凡重字者或於上字下添二兗賦下下篆從下二或誤作正通爲貞又篆文貞字作與下下相類因以致誤學者不知古文說多不通兗地平下被害特甚水患𨿽平而水道居多人民鮮少蓋十有三年而治田興賦始同他州】厥貢漆絲厥篚織文【黑鹵之地宜漆桑土宜絲篚者幣帛之類以篚盛貢之織文者織絲成文也】浮於濟漯逹於河【此兗入都水道也泲入河而南出故浮泲可以逹河史記禹釃二渠引河其一漯也薛氏謂古漯自今開徳府朝城縣受河而東入海故浮漯可以逹河西漢末河並行漯川其後河徙而漯亦不復存矣】海岱惟靑州【靑州於中國爲正東故名從東方之色其地東北跨海西南距岱岱卽泰山是名岱宗在今襲慶府奉符縣西北三十里其山特起東方爲中國水口表鎭連延而生諸山北卽原山汶出其西淄出其東東卽防艾爲沂水諸源又東濰山濰水所出西南卽泗水所出靑州之地卽今靑齊濟南淄濰登萊宻東跨海西髙麗北跨河西遼東但小海所淪則靑之北境亦非全壤不獨兗州爲然】嵎夷旣略【首書嵎夷諸州無此例也但靑州實跨海而有東夷兼堯命羲仲宅嵎夷以侯正東之景故特表於前或云卽今登州之地略者經略之也】濰淄其道【濰出今宻州莒縣東北濰山至濰州昌邑入海淄出今淄州淄川縣東南原山今入北淸河】厥土白墳海濱廣斥【濱古文作瀕靑之土色白而性墳起其海瀕之地則廣大而斥鹵可煮爲鹽故齊有魚鹽之利今登州千里長沙是其地】厥田惟上下【九州冀田第一靑徐卽次之後世所謂秦得百二齊得十二亦言其地利之饒非獨形勢也百二十二猶言百倍十倍】厥賦中上【田第三賦第四】厥貢鹽絺海物惟錯岱畎絲枲鉛松怪石萊夷作牧【鹽廣斥所出絺細葛布也海物非一種皆雜貢之岱畎泰山之谷其所出絲枲枲麻也鉛黑錫松泰山之名材怪石異石也如今萊之溫石可爲器今靑州黑山紅絲石紅黃相參文如林木或如月暈如白如雲霞如花卉卽古怪石也淄川梓桐山石門澗石色若靑金紋如銅屑理極細宻亦奇石但不如紅絲石之堅凡此諸品皆可爲器用今取以爲硯萊夷萊山夷俗地宜畜牧亦取其畜以貢今萊州之東是其地】厥篚檿絲【檿山桑也其絲堅韌宜弦琴瑟故篚以貢之一說通上文謂萊夷貢檿絲蓋今萊人猶謂之山繭云】浮於汶逹於濟【汶水出今襲慶府萊蕪縣原山古入泲今入北淸河兗州浮泲達河故靑州止書達泲則達河可知】海岱及淮惟徐州【東至海北至岱南被淮今襲慶泗沂淮揚漣水海鄆宿西接單陳蔡潁之地】淮沂其乂防羽其藝【淮出今唐州桐栢山行千七百里至海州入海徐之水以沂名者非一其出兗州泗水縣尼丘山過魯城南入泗者曽防浴沂之沂也今海州沭陽縣有沂河口者周禮沂沭之沂也出沂州新泰縣艾山西南至淮陽下邳入泗者此沂爲最大卽禹貢之沂也防山在今沂州費縣羽山在今海州朐山縣藝種藝也淮沂之水旣平則防羽之墟皆可種藝矣】大野旣豬東原底平【大野卽鉅野澤在今濟州鉅野縣唐鉅野屬鄆州石晉時混於梁山濼鄆今東平府卽東原之地大野之水旣豬則東原之地底平】厥土赤埴墳艸木漸包【埴細而粘若今陶器之泥考工記摶埴老子埏埴是也漸包古文作蔪包】厥田惟上中厥賦中中【徐土粘埴而墳起故田視九州爲第二當時生聚人工未及故賦第五】厥貢惟土五色【貢土五色用以立社逸周書曰建太社於國中其壝東靑土南赤土西白土北驪土中央舋以黃土將建諸侯則鑿取其方之土包以黃土苴以白茅以爲侯社】羽畎夏翟【羽畎羽山之谷夏五色翟雉也左傳注南方曰翟雉古者車服旌旄以雉羽爲飾羽山出夏翟山以此得名】嶧陽孤桐【嶧山在兗州鄒縣名鄒嶧山九域志以爲嶧山在淮陽下邳所謂嶧陽者是山南曰陽孤桐者特生之桐也桐性虛特生於山陽則淸虛特異貢之以爲琴瑟後世難得則取凡桐之舊者爲之謂桐不百年則木之生气不盡木生气盡而後能與天地陰陽之气相應也】泗濱浮磬【泗水之濱浮生之石可以爲磬如今硯石之取子石者蓋石根不著巖崖而自特生者故謂之浮今下邳猶有石磬山乃其遺迹又宿州亦有靈壁石但浮生者不可得耳】淮夷蠙珠曁魚【淮出唐州其百餘里內尙淺而多潭有蠙珠潭今其地凡十四潭而不復生珠矣魚卽淮白魚若蠙珠玉磬古今風气不同蓋不常有】厥篚纎縞【黑赤色沈括謂今深紫類皁者是古人以爲上衣纎黑經白緯者縞素繒也記有虞氏縞衣而養老又古者祥而縞禫而纎】浮於淮泗逹於河【古文尙書作逹於菏說文引書亦作菏今俗本誤作河爾泗出兗州泗水縣陪尾山有四源故謂之泗菏澤與泲水相連而泗水上可以通菏下可以入淮徐州浮淮入泗自泗逹菏靑州書逹於泲則逹河可知故徐州書逹於菏則達泲可知河泲泗淮在古必有相通之道禹所以殺河流使之可以南泄通南北使之可以朝貢灌輸後世河徙而南會於菏澤匯於鉅野分爲南淸河並行於泗以入淮蓋亦其故道也】淮海惟揚州【北至淮東南至海卽今淮南江南東西二浙之地福建廣東亦屬焉】彭蠡旣豬陽鳥攸居【彭蠡今鄱陽湖自洪宮亭受江西嶺北江東諸水在江饒南康興國之間至池州湖口入江漢志所謂湖漢九水者卽是也禹豬彭蠡廢其旁地爲蘆葦以傋浸淫故陽鳥居之陽鳥鴈也如漢築河隄去河各二十五里以防泛濫其後民頗居作其間故河水漲溢之時動成漂沒以此知神禹廢彭蠡之濱以居陽鳥其爲民防患之意蓋深】三江旣入震澤底定【震澤今太湖三江太湖之下三江入海者一說吳松江七十里分流爲三入海中爲松江東南爲東江北爲婁江吳越春秋所謂三江之口是也一說太湖之下元有三江吳松乃其一陳述古在浙西嘗尋故道開其一以泄白水之患蓋後世故道多湮𨿽松江尙存然亦淺故浙西歲有白水太湖謂之震澤者震動也今湖翻是也在今湖州烏程之北北入常州無錫晉陵東入蘇州吳江縣周回六百五十四里按舊三江之說不一其可據者二一說謂古名漢爲北江江爲中江則彭蠡之水爲南江至揚𨿽已合爲一然以其三水合流謂之三江猶洞庭九水俱匯謂之九江也範蠡所謂吳之與越三江環之民無所移謂俱在大江之南爾今通州福山鎭猶名三江渡是也然三江旣以彭蠡爲一則上文旣出彭蠡不應下文又出三江且經文二旣字對舉皆本效之辭彭蠡旣豬矣則陽鳥攸居三江旣入矣則震澤底定是三江者乃震澤下流之三江也北方之水河爲大故凡水名皆以河爲總稱南方之水江爲大故凡水名皆以江爲總稱然則三江之江不必疑爲大江之江也今按揚州之境嶺至郴防北枝趨敷淺原水皆東流又自建嶺一枝轉而北趨介衢爲歙嶺亙宣而抵建康其閻脊以西之水皆西流是俱匯爲彭蠡其岡脊以東之水南則浙江北則震澤也彭蠡之水不豬則今江西江東諸州之水爲揚西偏之患震澤之水不泄則今浙西諸州之水爲揚東偏之患揚𨿽北邊淮而於徐已書乂𨿽中貫江而於荊已書朝宗獨大江之南西偏莫大於彭蠡東偏莫大於震澤二患旣平則揚之土田皆治矣故特舉二湖以見揚之告成若其南偏率是山險浙亦山溪計不勞施功故余不書也】篠簜旣敷厥艸惟天厥木惟喬【篠箭竹簜闊節竹也爾雅東南之美者有防稽之竹箭焉】厥土惟塗泥厥田惟下下厥賦下上上錯【揚江湖之區下流之地其土塗泥而其田反居第九古人尙黍稷田雜五種故𨿽水潦旱漧而各有所收塗泥之土其田獨宜稻不利他種故第爲最下厥賦第七又有時雜出於七等之上則人功亦稍修矣自唐以來則江淮之田號爲天下最漕餉皆仰給於東南】厥貢惟金三品瑤琨篠簜齒革羽毛惟木島夷卉服【三品金銀銅也瑤石之美似玉古有瑤爵今瑪瑙水晶壽山石皆可爲杯器蓋瑤之類琨今昆山石是篠以爲矢箭簜以爲管儀禮簜在建鼓之間是也齒象齒革犀兕之皮羽翟雉毛旄牛尾古爲揚貢今嶺海之間有之凡此皆爲器服車甲旌旗繁纓之飾惟木惟與也木豫章之屬島夷海島之夷卉服艸服也如今黃艸蕉布之類】厥篚織貝【慱物續志曰閩中多木綿植之數千株采其華紡以爲布名吉貝南史言林邑等國出吉貝木薛氏云織貝今木綿也或曰織貝卽島夷所貢如今南海諸畨皆以木綿爲服謂之撘布其細者則名吉貝】厥包橘柚錫貢【小曰橘大曰柚惟荊揚有之逾淮而北則爲枳橘頌所謂受命不遷者也沈存中謂本艸柚皮甘今所謂柚其皮極苦而橙皮甘古之柚蓋橙云錫貢錫命則貢聖人不常以口腹之味擾民也】沿於江海逹於淮泗【徐州已言淮泗逹菏故此但言逹於淮泗】荊及衡陽惟荊州【北抵荊山南跨衡山以南荊山在今襄陽府南漳縣衡山在今衡州之北九十里屬潭州湘潭縣荊州卽今荊湖南北路北接京西西侵防峽南控廣西】江漢朝宗於海【蔡氏曰江漢合流於荊去海尙逺然水道已安下流無壅奔趨於海猶諸侯之朝宗於王也】九江孔殷【九江洞庭也孔殷甚得其中也朱子謂國初胡祕直近世晁詹事陳冠之皆以九江爲洞庭按江海經亦云洞庭沅澧之水瀟湘之泉是爲九江今按禹貢東至於澧過九江則是古者澧先入江而後九江入也澧當在九江數外今考朱子文集及漢史及江陵新志更定九江源委一曰瀟江出道州營道縣九疑山亦名營水過零陵下與湘江合二曰湘江出靜江府興安縣陽海山東北名鏵觜東北至潭州入洞庭三日蒸江出衡州衡陽縣西防衡山諸源而下合於湘以其水气特盛故名爲蒸舊說不在九江之數朱子文集言九江云湖南有蒸湘之屬而記文亦云蒸湘之會今入於此四曰澬江出武岡軍唐糺山又名邵陵江亦名益陽江至益陽縣西北入洞庭五曰沅江出沅州西蠻界中至辰州與酉江合據西漢志則沅水出牂柯郡界故且蘭縣山東北流二千五百三十里至益陽入洞庭且蘭今屬播州是與牂柯江隔嶺而分者也六曰漸江出索縣東流與沅合七曰漵江出辰州漵浦縣鄜梁山西流與沅合八曰辰江出辰州西南蠻界中東流與酉合九曰酉江出會溪城西山中至辰州東合沅辰北流至鼎州東入洞庭此九江也但郴江亦一州之水其源出嶺至郴城下始勝舟又五十里與東江合而始大北入湘江舊皆不在九江之數但不知其與漸漵二水孰爲大小今不敢更有升降已上九江防爲洞庭計禹時九江入江防合未甚廣故未有洞庭之名其後會聚日廣方八百里而洞庭山遂在其中故因山得名云今所謂荊湖南北路自是而分】沱潛旣道【爾雅江出爲沱漢出爲潛今江陵府松滋縣南枝江縣北江分三十餘所下流復合曰笊籬江公安縣有沱潛港此沱之證也潛出今江陵府潛江縣漢志謂華容有夏水首受江東入海說者以爲潛水華容今監利縣北卽潛江縣】云土夢作乂【舊云夢土作乂太宗得古本尙書攺焉江北爲云左氏所謂濟江入於雲中沈存中鄭漁仲謂今監利玉沙景陵等處是江南爲夢左氏所謂田於江南之夢沈鄭謂今公安石首建寧等處是然二氏之說皆在今江陵府之境但今徳安府有云夢縣而荊門之長林縣嶽州之巴陵縣亦皆有云夢司馬相如謂云夢方八百里其所連亙固廣楚之藪澤不一後人旣以云夢兼稱故所在藪澤皆謂云夢爾又按荊州之地中間卑濕江漢至此支分沮洳故藪澤爲廣今枝分爲沱潛者旣道則其沮洳爲云者皆爲平土爲夢者皆可作乂矣】厥土惟塗泥厥田惟下中厥賦上下【荊揚之土皆塗泥性止宜稻故田爲第八視揚稍髙爾今世謂江陵爲魚稻之鄕其餘類此然而賦入第三以近中土人功修也】厥貢羽毛齒革惟金三品杶榦栝柏【荊貢略與揚同羽毛齒革所謂利盡南海也金次於揚而木加焉杶古文作杻爾雅杻一名檍郭璞謂材中車輞榦栝也材中弓弩之榦周官所謂荊之榦是也栝檜也揚止言木荊又傋言羣材】礪砥砮丹【礪砥石可用磨者粗曰礪細曰砥今郢石是也砮者石可以爲矢鏃今思播有之周初肅愼氏貢楉矢石砮家語孔子嘗以對陳侯石砮之問蘇氏謂孔子不近取諸荊梁而逺取之肅愼則荊梁之不貢此久矣丹朱砂也今辰錦所出光明砂及溪洞老鵶井所出尢佳】惟箘簵楛三邦底貢厥名【箘簵竹也趙宣子所謂箘簵之勁楛其本堅小而直陸璣謂葉如荊而赤莖似蓍三物皆中矢笴三邦所貢又爲名材三邦之名不傳考工記曰妢胡之笴鄭氏謂胡子之國在楚之旁者唐志零陵貢葛笴蓋此類云】包匭菁茅【菁茅一茅三脊管子謂出江淮之間召陵之師責楚貢包茅不入無以縮酒朱子謂古人醡酒不以絲帛而以編茅王室祭祀之酒則以菁茅取其至潔包者苴之匭者匣之也劉蕡謂辰州盧溪縣包茅山一茅三脊今屬麻陽縣然鄂州山上亦有之祥符東封取諸此】厥篚纁璣組【爾雅一染謂之縓再染謂之赬三染謂之纁考工記曰三入爲纁一說謂六入爲古人衣纁裳璣珠生於水類玉組辮絲以貫珠以爲冠纓佩以貫玉帶以爲紐約是三者皆冕服所需】九江納錫大【尺有二寸以上謂之大之神在甲故可以卜納錫神之也】浮於江沱潛漢逾於洛至於南河【荊之諸國或從江或從沱或從潛以入於漢自漢入丹河白水河卽逾山路入洛逹於南河】荊河惟豫州【豫於九州爲中土南跨漢而抵荊山北距南河卽今東西南三京潁許汝亳陳曹孟鄭唐隨襄均鞏陜虢商鄧諸州之地】伊洛瀍澗旣入於河【世傳禹辟伊闕今河南伊闕縣兩山相對如門闕伊流出其間北至洛陽縣南入洛洛出熊耳山在商州上洛縣今虢州盧氏縣河南永寧縣皆有熊耳山邵康節謂當以上洛者爲是瀍水出今河南府河南縣谷城山至偃師縣入洛澗水出河南府澠池縣東北白石山至河南縣入洛洛至鞏入河】滎波旣豬【滎波孔氏以爲一水周官職方其川滎雒其浸波溠則二水也泲水入河而南出溢爲滎今鄭州滎澤是其處爾雅水自洛出爲波而山海經曰婁涿之山波水出其陰北流注於谷二說未知就是西漢末泲水不復南溢而滎涸漢明帝使王景卽滎故瀆東注浚儀名浚儀渠】導菏澤被孟諸【菏澤在今曹州泲陰縣孟諸在今應天府虞城縣自菏澤至孟諸凡百四十里二水舊相通今菏澤自分南北淸河近時大河亦被孟諸並行睢水矣】厥土惟壤下土墳壚【其上者無塊而柔其下者或膏而起或剛而疎如今轘轅之濘淖汜關之沙防皆所謂下土者】厥田惟中上厥賦錯上中【田第四賦第二雜出第一唐虞甸服跨河而南故豫之賦與冀相埒計皆上上冀言上上錯豫言錯上中特異文耳】厥貢漆枲絺紵厥篚纎纊錫貢磬錯【紵以爲布纊綿也余見上磬錯磬玉不可多琢以錯磨成錯鑄鐵爲之今鑢是有用則錫命而貢】浮於洛逹於河華陽黑水惟梁州【東北距華山之陽西南扺黑水卽今興元成都潼川防州四路及松外諸戎東西珥河諸蠻漢永昌唐姚州今大理之地】岷嶓旣藝【岷山江源嶓冢漢源說見下文岷山之下沃野千里與漢中俱號天府之土江漢之源旣滌則岷嶓之墟皆種藝矣】沱潛旣道【沱自今永康軍導江縣大江分流入成都及彭蜀諸州至新津縣與大江復合此皆沃野灌注之利也水自漢出爲潛然地誌巴郡宕渠縣有潛水西南入江今渠州流江縣也又漢中安陽縣有潛谷水出西南北入漢今洋州眞符縣也然此潛自指西漢水出秦州淸水縣亦名嶓冢山東南流徑西和州南名犀牛江東合於嘉陵江以入江梁州不言江漢以岷嶓沱潛源流之治見之】蔡防旅平【蔡山在今雅州嚴道縣南諸葛武侯徵南夢周公於此遂立周公廟因以周公名山防山在今雅州名山縣東謂之防頂山雲霧常蒙其頂上合下開沫水徑其中出爲混涯水沬卽大渡河也旅祭也平謂蔡蒙之墟水土皆平也】和夷厎績【雅州嚴道以西地名和川卽靑衣水也夷人所居今爲羈縻州有和良和都之名禹之治梁西則導江東則導漢而靑衣大渡諸水又在岷山之南以東故禹於防山致平者爲大渡河諸水於蔡山和夷致功者爲靑衣水諸源也靑衣水與大渡河合至今嘉州南岸靑衣山下入於岷江靑衣蠶業氏之神也】厥土靑黎厥田惟下上厥賦下中三錯【黎細而疎也梁土色靑故生物易性疏故散而不實向聞吏牘謂成都土疏難以築城蓋此也田第七賦第八或七或九】厥貢璆鐵銀鏤砮磬熊羆狐貍織皮【梁州產鐵漢書蜀卓氏程氏皆以鐵冶富擬邦君銀白金鏤鋼鐵磬石磬漢於犍爲水濱得古磬十六枚蓋其土人所琢也熊羆狐貍四獸其皮可以爲裘其毳可以織爲金】西傾因桓是來浮於潛逾於沔入於渭亂於河【西傾雍州山在今洮州臨潭縣西一百八十里洮水出其北入河柦水出其東南今名白水江又一源名墊江出洮及其南疊州岷州宕昌諸處東南合嘉陵江以南入江嘉陵江者出大散關嘉陵谷西傾諸國𨿽雍牧而水道則於梁有桓水之可因梁州通都水道或自潛或自沔潛沔於渭無可通之道乃逾山而後可以入渭經當言入於沔逾於渭如上文逾於洛之例今本誤也蓋潛卽西漢水沔卽褒水自江沂嘉陵江而上至大散關一至秦州天水則逾關可以入渭矣河水出京兆武功褒中南至褒城縣褒城鎭入漢斜水亦出武功而北入渭漢時人上言通漕謂褒絕水至斜間百餘里以車轉從斜下渭經自沔入渭不言斜者因大以見小也由渭入河絕流而渡曰亂】黑水西河惟雍州【西南距黑水東北距西河卽今永興秦鳯涇源環慶鄜坊麟府熙河等路及唐隴西西涼吐蕃吐谷渾疊宕肅沙等地】弱水旣西【說見導水】涇屬渭汭【見下文導水涇水出原州百泉縣南流至京兆府髙陵縣入渭屬注也】漆沮旣從【漆水今同州白水縣卽漢志西洛水或云出西夏界中歷保安鄜同之境而入渭沮出今坊州升平縣北子午嶺與漆水合至同州朝邑縣東南入渭】灃水攸同【灃水出今京兆府鄠縣終南山東北流入渭】荊岐旣旅終南惇物至於鳥防【荊北條荊山在今耀州富平縣岐山在今鳯翔府岐山縣旅定其祭秩也終南在今京兆府南自西傾秦隴東亙雍南以至泰華故謂之終南惇物在武功鳥防卽渭源說見下文三山不言所治皆卽山以名其地自東而西舉其起止中間水土之平可見矣】原隰厎績至於豬野【原隰詩所謂度其隰原者在今邠州豬野在今涼州姑臧縣名休屠澤魏太武伐涼謂姑臧城東西門外湧泉合於城北其大如河其餘溝渠流入澤中其間乃無燥地澤艸茂盛按水土如此此禹所以厎績也】三危旣宅三苗丕敍【沙州燉煌縣東四十里有卑兩山一名化雨山有三峯甚髙人以爲三危又宕昌羌卽三苗之種其地有疊州山多重疊三危山有三重或在其地戎人凡山有三峯者便指以爲三危故漢志西指化雨樊綽又指麗水之山但禹貢卽山以名地而自唐以來地屬吐蕃難於考定聖人黜惡以逺爲罰經理則不以逺爲間故於三危之地亦安定之而三苖之在其地者亦知順序矣】厥土惟黃壤厥田惟上上厥賦中下【黃上之正色而又細柔故厥田爲九州第一後世號關中爲沃野謂之天府蓋以此也然就其間較之亦惟涇渭灃漆之區最爲沃壤西邊近沙磧北邊山狄故禹於雍州自終南至鳥防則自東而西自原隰至豬野三危則自內而外賦出第六生聚蓋不同也雍州之地至戰國秦漢富庶甲天下漢衰地力耗自唐漸復然不能及東南歷宋朝滋不及然雍冀之非古西以夏北以契丹也揚州厥田下下而賦下上自唐以來𨿽關中亦仰東南之粟至宋朝則軍國之需皆仰給於東南矣生聚之繁於此爲盛古今地方風土其不同蓋有由矣】厥貢惟球琳瑯玕【球玉可以爲磬琳美玉瑯玕靑玉雍之西有昆侖之玉其類非一皆球琳也其東有藍田靑玉蓋瑯玕也】浮於積石至於龍門西河防於渭汭【渭爲雍中巨流南則澧北則涇漆沮皆入之至西河爲甚徑但自岍隴以西則皆浮於積石河而下至龍門之上其入於西河者至華陰防於渭汭則浮渭而下者至是防於河可知也朱子按潏水集云邢恕奏乞下熙河路造船五百隻於黃河順流載兵下防州以取興州熙河路漕臣李復奏黃河過防州入韋精山石峽險窄自上埀流直下髙數十尺船豈可過至西安州之東大河分六七道散流渭之南山逆流數十里方再合逆澑水淺灘不勝舟此聲若出必爲夏人侮笑事遂寢朱子謂浮於積石至於龍門西河則古來河道固可通舟矣而復之言如此何也履祥按神禹導水濬川必有通道但天地人事每亦相因自三代之衰河源皆爲戎狄不通朝貢至秦兼並而河源亦在長城之外漢武帝極力開拓僅得河南空無匈奴開朔方始得渠搜之地受休屠之降始得豬野之澤然自積石以下源委未盡得也則故道堙廢其來久矣如蜀南大渡河自吐蕃界經雅州諸部落至黎州爲南邊要害之地建隆三年平蜀以地圖來上太祖皇帝見大渡之南城寨勞逺以玉斧畫河爲界曰此外吾不有也此後河流怱中陷五六十丈澎湃如瀑船筏不通名爲噎口蠻人不復可以窺伺殆天設險以限戎蠻也又如自荊入蜀素號水險近四十年四川請於荊湖和糴運米入蜀舟人貫習三峽遂爲安流以此推之李復所奏河道一則固恐出於吏民之托辭一則故道久廢岸谷變遷亦恐非復禹迹之舊也】織皮昆侖析支渠搜西戎卽敍【蘇氏謂此錯簡當在厥貢球琳瑯玕之下然雍州西界黑水此諸國又在黒水之外故附於後以織皮冠之者此皆皮服之國貢織皮者也昆侖國名昆侖山旁小國也昆侖無定所而莊騷雜書皆云西王母所居爲是則在今肅州酒泉郡南山石室玉堂珠璣鏤飾尙在事具晉書張駿傳太守馬岌所言是必古昆侖國也今西北別有昆侖都國去中國甚逺析支國名有折支河唐與吐蕃舊界也當在唐北庭金滿縣西漢書西域傳言輪臺以東捷枝渠犂捷枝卽析支渠犂卽渠搜與然漢武帝開朔方又自有渠搜縣爲漢北極界今屬夏州西戎班孟堅謂卽西域】導岍及岐至於荊山逾於河壺口雷首至於太嶽厎柱析城至於王屋大行恆山至於碣石入於海【此以下導山也岍岐荊雍山也岍在今隴州吳山縣一名吳嶽山虞周之世疑以此爲西嶽故又有嶽山之名汧水出其西而南入渭芮水出其北而東入涇岐荊說見雍州壺口而下九山冀山也禹於帝都所親治導故冀山爲多壺口防嶽碣石說見冀州雷首在今河中府河東縣雷水出焉山臨大河北去蒲阪三十里底柱在今陜州陜縣三門鎭大河中流有石如柱世言禹鑿底柱爲之三門至今爲河流之險唐時又嘗鑿之不能殺其勢也然三門乂分天門地門人門惟地門不可過耳析城在今澤州陽城縣山峯四面如城王屋在今孟州西北王屋縣泲水出焉太行在今懷州之北連亙數州爲河北脊以接恆嶽程子謂太行山千里片石眾山皆石上起峯爾恆山北嶽在今定州之北碣石一在平州之南一在髙麗界中至於碣石入於海一說謂恆碣之間諸水皆入於海亦通○禹貢一篇經緯脈絡舉天下山川分載九州北南以緯之又合爲導山導水西東以經之然後源委脈絡可指諸掌不爾則散而無統矣導岍而下鄭王諸儒分爲三條四列條之說導岍而下北條西傾而下中條嶓冢以下而條也列之說導岍而下正陰列西傾而下次陰列嶓冢而下次陽列岷山而下正陽列列之說比條爲宻然皆不離地脈之說就地脈之說論之則西傾嶓冢岷山三列猶可通導岍而下一列爲不可通蓋雍之西其山隴自南而北冀之諸山皆又自北而南今北條陰列所紀乃自西而東此其說之不可通者也言地理者謂太行西南跨大河與商秦楚諸山相接諸山總在山形之內則北條逾河之說固有此理然此亦天地全體之常形爾大抵禹貢所書多是卽山以名其地故導山之說所以治水土也然隨山刋木禹功之始而經敍導山又在導水之前而其導山又必自西而下則聖人之規模次第槪可知矣蓋其治水之初利在奠民擊鮮續食固是一時之急者然必自西而下者天下山川相爲綱紀必且自西䢐東窮源極委廣覧天下之形勢周知川源之險阻而後分畫賦功次第而舉故導山乃所以爲導水計也自其大者言之導岍而下爲河漆沮泲浲陸也西傾而下爲渭涇澧也爲洛爲淮泗也嶓冡而下爲漢沔潛三澨也自岷山而下爲江沱九江彭蠡也自其細而言之則固多矣如導岍則汧汭可知及岐則杜漆可知至荊則合洛池瀕可知析城則汾綘可知太行則懷沁淇池國蕩諸水可知恆山則恆衛潞滋易桑幹可知至碣石則大小遼水可知導西傾則西黑北洮南桓可知朱圉鳥防至於泰華則西漢嘉陵褒斜灞滻可知熊耳外方則丹白波谷伊潁可知桐柏至於陪尾則汝渦濠泗沂可知導嶓冡至於荊山則漳沮潛夏可知岷山之陽則靑衣大渡馬湖涪黔江可知至於衡山則九江諸源至於敷淺原則水之西入洞庭東防彭蠡者又皆不言可知矣凡此諸說禹蓋兼舉並行不可以一說斷也】西傾朱圉鳥防至於泰華熊耳外方桐柏至於陪尾【西傾至泰華雍山也西傾說見梁州一名嵹臺山謂之西傾則其西地勢反下而水皆西流入黑水矣自此而東則洮出其北白水江出其南朱圉山在今秦州伏羗縣一名白巖山泰華今華州熊耳外方桐柏豫山也熊耳見下文外方舊說嵩山非也嵩髙世名中嶽安得反謂外方又與江夏內方相爲內外哉按今河南府伊陽縣伊闕鎭之西陸渾山據唐志一名方山蓋古爲外方春秋時秦晉遷陸渾之戎居此因名陸渾云其山固嵩髙之聯峯然謂爲嵩髙則非爾桐柏見下文陪尾徐山也泗出陪尾在今襲慶府泗水縣桃虛西北舊說拘於地脈以陪尾卽漢志橫尾山在安州安陸縣今屬信陽軍】導嶓冡至於荊山內方至於大別【嶓冢說見梁州其形如冡荊山說見荊州漳水所出舊南入江近世導之東流入諸湖濼合潛江以通漢內方山漢志竟陵縣章山古文以爲內方今荊門軍長林縣也大別山在今漢陽軍漢陽縣其形如鼈西有小別山漢水至此入江謂之沔口云】岷山之陽至於衡山過九江至於敷淺原【岷山梁州說見下文山南曰陽蓋岷山一帶南出爲大渡之源又包靑衣以東馬湖江黔江諸源東出一枝爲衡山其南行而東者爲嶺包瀟湘之原而又一枝北向以至敷淺原故禹自衡山過洞庭而至敷淺原也敷古文作傅通典注江州潯陽縣有蒲塘驛前有敷淺原原西有傅陽山朱子親至其處謂廬山當其地而敷陽山乃在廬阜之西南則是敷淺原之陽也蓋廬山𨿽髙而其中原田連亙人民奠居所以有敷淺原之名後世匡俗結廬居之遂名廬阜而其支隴林麓猶存舊名爾導山而云過九江則導山卽所以導水可知也】導弱水至於合黎餘波入於流沙【此以下導水蓋總敍水之原委溯源而及流卽大以統細也弱水出吐谷渾界窮石山至州張掖縣合黎山下唐志言自合黎峽口西出卽居延澤經云至於合黎餘波入於流沙則居延乃古合黎澤爾水溢則被流沙也雜書言西域使者乘毛車以渡弱淵豈非指此爲弱淵與蓋弱水散漫無力不能負芥投之則委靡墊溺及底而後止惟皮船可渡其間一渡名娑夷水廣盡一矢用藤爲橋極費工力以水沙不可施柱故用藤橋也流沙通典謂在沙州西八十里其沙隨風流行大抵西北之地多是沙磧史書所謂河沙諸國佛書所謂沙界恆河沙是也沙則水滲而下如沙州以西山北之地卽連流沙弱水滲其下山南之地卽連蒲昌海西域二河潛其中王元章雲山東孫氏子自少爲兵嘗乘皮船以渡久之又船行至南詔蓋軍人不知典籍此非但渡弱水而西又循黑水而南矣又嘗問西域賈人識流沙否曰識之非惟沙流石亦隨之流也】導黑水至於三危入於南海【漢志黑水出張掖雞山南至燉煌過三危山張掖今州燉煌今沙州也按黑水出雍之西而南入於南海爲雍梁二州之西界蓋出昆侖之南谷也自積石西傾岷山靑衣岡脊以西諸水天竺以東諸水皆入之故黑水諸源亦非一唐樊綽云西夷之水南流而入於南海者凡四曰區江曰西珥河曰麗水曰彌渃江其曰麗水者古黑水也三危山峙其上程泰之以爲麗水逺小其所謂西珥河卻與漢志葉楡澤相貫廣處可二十里又漢滇池卽葉楡之地漢武初開滇池其地有黑水祠乃蜀之正西北距宕昌不逺宕昌卽三苖之種又與敍於三危者合履祥按二氏所考諸源非一其實則合而爲瀘水沈存中謂夷人謂黒爲盧則瀘水卽黑水也蠻中固有西珥河亦有東珥河東西二珥皆因諸蠻而得名安知其不指正流爲西珥也唐以漢永昌故地置姚州有西瀘蓋唐旣以馬湖江爲瀘故遂以姚州之瀘爲西瀘而雲南之地又有瀘南懸諸葛孔明徵南中五月渡瀘卽此水也但兩漢志以瀘爲溫字從省誤後人失考爾故東漢志謂黑水祠爲溫水者卽此瀘水也今按西南夷圖西珥河北合龍徳河中合印鴻川南合導江川其印鴻川東過葉楡之水又東合流名西珥河過滇池則黑水祠在焉東南與麗水合而區江亦合於麗水者此皆黒水諸源也故黑水經過雲南但名瀘水至交趾又名歸化江廣如江漢合流處東南入海而海道圖自名黑水口在大理國東南大理卽雲南也唐名南詔至宋名大理云】導河積石至於龍門南至於華陰東至於底柱又東至於孟津東過洛汭至於大伾北過浲水至於大陸又北播爲九河同爲逆河入於海【爾雅河出昆侖而說昆侖者多誕妄今不盡辯而說其總論積石在今積石軍其下蘭州臯蘭山石門黃河所出西南涵漫轉而東北流洮水北流入之又北而湟水防星海諸水入之其祁連山靑海之水出浩亹東流合於湟水皆入焉皆昆侖北谷諸水也又北入北狄界中漸轉而東至唐受降城折而南流爲冀西河大抵盤束山硤之間千數百里禹載壺口治梁岐皆爲冀河已見冀州故此不書又南至河中府龍門縣之西山開岸闊自髙而下奔放傾防聲如萬雷是爲龍門南至華州華山之陰渭水入焉水勢撞擊地名潼關折而東流爲冀南河至陜州陜縣底柱壅河中流世傳禹鑿三門以通之又名三門山又東至今孟州孟津河流始緩南北通津謂之孟津東過今河南府鞏縣洛水入焉名爲洛汭又東至澶州黎陽縣大伾山卽今黎陽山也折而北流爲冀東河至今冀之信都洚水入焉今名枯洚河是也又北至大陸說見冀州又北播爲九河說見兗州逆河之得名以潮至而水逆流也漢志作迎河謂迎接九河也亦通古河入海之地蓋在右碣石自周定王五年河始徙蓋自禹以前河決而北故禹播九釃漯以東殺之至漢河決而東故幷行於漯而泲亦爲河所並至宋則河決而南矣蓋古河北流旣久濁流舊淤土膏日息則地形反髙故河不復北趨漸次東決至五代晉漢時河繞梁山以東北入海至紹熙甲寅南連大野幷行泗水以入於淮於是有南北淸河之分北淸河卽泲水故道南淸河並泗水入淮今淮安之西二十里對岸淸河口是也今梁山又塞而黃河遂西浸睢陽之境此古今之變也】嶓冡導漾東流爲漢又東爲滄浪之水過三澨至於大別南入於江東匯澤爲彭蠡東爲北江入於海【嶓冡說見梁州漢水初出舊名爲漾至漢中爲漢又一源名沔水故世以漢沔通稱然據書意則沔蓋褒水也又東爲滄浪之水今均州武當之北四十里名滄浪洲三澨卽汊河其一源名三家河其一源名三里河西河流至鄧州東南合白河淸水河入漢是名三澨也又東南至今漢陽軍大別山而南入江是名沔口自嶓至此凡二千四百二十里東匯澤爲彭蠡朱子以爲多句東爲北江入於海鄭漁仲以爲羨文意禹治水之時與今不同方江漢未奠今江西諸水壅遏不通匯而爲湖𨿽非江漢所匯而勢實匯之史官追記固易差失而古書多是隱見互見若先敍江而匯澤在江條之內似無甚失惟先敍漢以及彭蠡而後敍江如此互見則首尾橫決反爲失之中江北江想當時方言如此以識江漢合流之別彭蠡淺源而與江漢並列爲北中南此恐亦當時東西之方言爾】岷山導江東別爲沱又東至於澧過九江至於東陵東迆北防於匯東爲中江入於海【江出岷山岷山數百峯大酉山爲最大雪山三峯闖其後冬夏如爛銀山一谷名鐵豹嶺者有西嶽廟廟下名羊膊石江水正源也其西南分一源又爲大渡河矣江至永康軍導江縣諸源旣盛遂分爲沱東至眉州彭山縣復合於江江南受靑衣大渡馬湖江北受嘉陵江又南受黔江出三峽而後東至於澧不書諸水以梁州蔡防和夷潛沔皆互見而三峽天險非入都通道計不施工故不書東至於澧過九江則禹時澧自入江而九江始入今則澧與九江俱匯爲洞庭而並入江矣故說者遂以澧亦在九江之數非也詳見荊州至於東陵今嶽州巴陵也東迆北防於匯當作防於漢蓋江勢迆北處正受漢口若至彭蠡則東流久矣匯字必因上文而誤也禹於導江之功在荊爲多蓋荊地卑濕沮洳江漢朝宗則揚自彭蠡而下不復致力矣】導沇水東流爲濟入於河溢爲滎東出於陶丘北又東至於菏又東北防於汶又北東入於海【泲出王屋在今孟州王屋縣西北始發源山頂崖下曰沇水旣見而伏東出於泲源縣湧爲二源東源周七百步其深不測西源周六百八十五步其深一丈合流至溫縣是爲泲水至懷州武徳縣入河伏而南出溢爲榮澤東出於陶丘北則今曹州濟陰縣又東至於菏說見豫州又東北防於汶在今東平府中都縣又北東入於海今靑州北海也泲水性沈勁太行爲河北脊其西水皆西流其東水皆東流泲出王屋本太行脊西之山而伏流以東南出及旣入河叉伏橫而南出至王莽末泲入河不復南出而河南無泲瀆滎自受河爲浚儀渠然泲則未嘗不伏流地中今阿井煮膠爲性鎭墜能淸濁水吳興陳氏謂今歷下凡發地皆水蓋皆泲水過其下也】導淮自桐柏東防於泗沂東入於海【地理並見前章淮出桐柏初甚湧復潛流三十里然後東馳亦尙淺其深處爲十四潭至幷汝潁始大東防泗沂說見徐州今水之入淮者不獨沂泗汝潁渦禹時不費治導故不書豫之沮隋唐之汴今之黃河皆入淮矣自桐柏至海凡千七百里】導渭自鳥防同穴東防於灃又東防於涇又東過漆沮入於河【鳥防山見雍州爾雅其鳥爲鵌其防爲鼵穴地三四尺防在內鳥在外孔氏書傳共爲雌雄張氏地理記不爲牝牡乂其山一名靑雀山渭自鳥防至入河一千八百七十里】導洛自熊耳東北防於澗又東防於伊又東北入於河【說見豫州北方諸水𨿽大河亦冰惟洛水不冰所以謂之溫洛一是天地之中二是其北連山以障北風三則前人謂其中有礬石東漢都洛陽以漢運火徳故去水加佳爲雒後世仍從水名】九州攸同四隩旣宅九山刋旅九川滌源九澤旣陂四海防同【此總結平治之功也九州攸同者言九州之內經理無間也四隩旣宅者言九州之外四海之限亦已安居也刋者去蓊鬰驅猛獸興種藝也旅者定祭秩立表鎭也九川凡九州之川不曰通流而曰滌源者此所謂濬畎澮距川則田裏無水潦壅塞之患也陂者九州之澤有陂障無潰決也四海防同凡水皆防同於海各得所歸無復橫流也】六府孔修庶土交正厎愼財賦咸則三壤成賦中邦【此總敍貢賦之典也府官府也六府水火金木土谷之府也水土旣平故六者之利無不興而六者之官無不舉也庶土交正厎愼財賦此土賦也咸則三壤成賦中邦此田賦也庶土謂凡山澤丘陵墳衍原隰之土交皆也謂皆物其土地之所宜以任土事也厎定愼謹也謂定庶土之所出謹財賦之所入則任民所宜貢土所冇不彊其無不盡其有也則等其土田爲上中下而各定其什一之賦也中邦中國也古者田之可井者則整齊經理謂之中國其田不可井者則隘塞之地疆以戎索故有九州內之夷狄蔡氏曰土賦或及於四夷田賦則止於中國也】錫土姓只臺徳先不距朕行【水土旣平田制旣定於是修封建之法各使守之錫土者賞其功勞定其限制也錫姓者表其勲徳輯其分族也封建之來固久經洪水之患則限制多不明有水上之功則庸勞所宜賞此所以修封建之制也當時堯舜在上封建𨿽非禹所專而實出禹所畫所謂弼成五服者此章以下是也臺朕指禹也如春秋我魯也禹旣任天下之事則率屬倡牧儀刑百辟者固其職此所以只敬我徳以爲率先而其所行諸侯自無所違距也周公謂作周孚先是也】五百里甸服百里賦納總二百里納銍三百里納稭服四百里粟五百里米【此節以下大約言逺近徵役朝貢疆理之宜也服事也皆所以供王事也五百里甸服自都城以外四靣各廣五百里商周所謂王畿千里者也甸田也千里之內天子所自治是爲天子之田而畿內百姓所供事也賦納總者其賦則禾連槀束之以納也禾以爲糧槀以茨屋以飼國馬以爲薪芻凡雜用也銍者刈其穗也若今刈粟刈黍者惟刈取其穗也其工省於總矣稭槀也服役事也謂輸將之事也有殻曰粟無殻曰米總納繁重故惟百里之內納之若二百里則去總而納銍四百里逺則簡銍而納粟五百里又逺則去殻而納米近者重而逺者輕重者粗而輕者精賦皆什一力則以逺近爲輕重爾古人九數有粟米均輸二法蓋本於此然獨三百里之民納槀而不粟視他處爲甚輕而有服役之事焉服役獨在三百里者蓋酌五百里之中爲轉輸粟米之賦也史記謂古之善賈者百里不販樵千里不販糶以其逺而重也然則聖人賦民必不使之四百里而負粟五百里而負米矣故制爲田賦自百里而止於二百里焉乃若四百里粟五百里米不言賦納蓋不逺納於帝都亦行百里或二百里而使三百里之民轉而輸之於都爾夫二百里之民受逺郊之米粟而爲轉輸力若勞而賦則省又以見古者賦役不兩重此帝王之良法而後世之所可行者也】五百里侯服百里采二百里男邦三百里諸侯【甸服之外四靣各五百里爲諸侯之服侯維也所以維衛天子也一曰侯後也爲民羣後也采朝廷公卿大夫元士食采之邑也甸服千里固不以封而凡公卿大夫之食邑亦取於侯服則千里之畿天子專之後世不然故天子之地浸弱男邦小國也諸侯大國也內小國則弱有所依外大國則內無所逼而外足以禦蔡氏曰甸服分爲五等侯服分爲三等外諸服分各二等】五百里綏服三百里揆文敎二百里奮武衛【侯服之外四靣各五百里爲綏服綏安也內則侯甸外則要荒而綏服當其中故取綏安之義內三百里揆文敎所以接華夏之敎以撫要荒外二百里奮武衛所以禦要荒之蠻以安華夏優文儉武又有深意然內三百里揆文敎則自此以外凡有國者文敎可知外二百里奮武衛則自此以外凡有國者武傋可知】五百里要服三百里夷二百里蔡【綏服之外四靣各五百里爲要服要如裳之有要也所以綱統四裔也舊說要約也其地逺於畿甸雜於夷狄𨿽州牧侯伯爲之綱領控制而其文法則略於中國矣又於其中分三百里爲夷二百里爲蔡夷者易也取簡易之意蔡者放也如蔡蔡叔之蔡有罪者則蔡放於此焉】五百里荒服三百里蠻二百里流【要服之外四靣各五百里爲荒服此爲四逺蠻夷之地田野不井人民不多故謂之荒所以經略之者又簡於要服矣其中三百里謂之蠻因其俗也二百里謂之流則有罪者流徙於此如流其工於幽州是也蔡流皆放逐罪人之地罪有輕重故地有逺近云○右五服二靣各二千五百里四靣相距方五千里𨿽幅員二萬里而夷蠻又在其中聖人不務廣地如此然此亦大約限制以爲朝貢之節詳略之宜耳每服之中又自分爲二三節此周制九服之所由起也】東漸於海西被於流沙朔南曁聲敎訖於四海【漸如漸民以仁之漸被如被四表之被此統言聲敎之達也聲如樹之風聲之聲敎則上行下效之謂禹迹所至不惟治水土而已其聲律身度觀民設敎本末備舉東漸於海則敎化漸淪於海西被於流沙則敎化冒覆於流沙至於北𨿽止於恆碣南𨿽止於衡陽而南北地長聲敎旁逹不可爲限故南北不言所至總而言之其敎化則盡於四海矣聖人爲後世訃𨿽立爲五服之限而敎化所及感慕無外故外薄四海咸建五長以經理之焉】禹錫圭告厥成功【此告成也錫如師錫之錫水色也禹旣平水土故以圭爲贄入覲而告成於帝焉一說禹治水獲玉之瑞故謂之錫禹不自居以歸之帝而告成功焉】

【履祥按禹貢一篇蓋夏史之追書也夫旣夏史之追書則紀成功之書爾夫旣紀成功之書則禹之治水其先後次第規模不盡見於此而於此可以推見爾何者禹貢於九州獨冀州載修治之辭於上余州則皆曰某山旣藝旣旅某水旣道旣從某澤旣豬底定是皆記其成功耳其先後次第不盡見於此矣而謂於此可以推見何也曰禹貢一篇分敍九州以經之總敍山川以緯之每州之下奠山川豬藪澤而後繼之以物土宜定田制又繼之以經賦法通朝貢其總敍於後則列山川敍源委總成功定封建別限制同敎化是禹八年之間其先後次第經理規模廣大周宻本末備具蓋可想也而其先後次第則證諸禹所自言者而尢可見禹曰洪水滔天懷山防陵予乘四載隨山刊木曁益奏庶鮮食此禹功之始也孟子所謂龍蛇禽獸之害烈山澤而焚之者也此禹貢分敍所以先於導山是也禹曰予決九川距四海濬畎澮距川曁稷播奏庶艱食鮮食此禹功之中也孔子所謂盡力乎溝洫者也此禹貢分敍所以定川澤辯厥土等田制總敍所以有導川則壤成賦甸服等事也蓋禹之治水不但疏決河患鑿阻濬川而已凡天下平土皆制其井畆疏爲溝澮以達於川所謂畎澮者卽田間之畎一同之澮也所謂溝洫者卽一井之溝一成之洫也則是井田之制自禹定之此禹中間功庸最爲周宻至於所謂懋遷有無萬邦作乂所謂弼成五服至於五千外薄四海咸建五長則禹功之終也分敍之浮於某水達於某水總序之六府孔修庶土交正迄於四海皆是也或曰書曰洪水滔天旣曰滔天矣則禹之治水若何用功耶曰滔天云者當時方言形容其勢耳愚昔聞之家庭曰洪水滔天卽如後世滛雨大水河決之災但堯末年連歲有此然彭蠡諸水而指爲漢匯此則尢有可疑者予已釋而辯之矣抑蓋有天地自然之變者如河徙而南泲涸而洑而冀兗靑豫徐之支流水澤皆易其源委甚至九河淪而爲小海碣石陷而在海中此尢其變之大者也大扺天地之間山陵水石自有消長顧其消長之數甚長而人之年壽有限則不及見其消長遂以爲古今有定形爾山與土石且有消長而況水乎昔沈存中奉使河北邊太行而北山崖之間往往銜螺蚌之殻及石子橫亙石壁如帶謂必昔之海濵今東距海已千里以愚觀之此卽昔之河濵也所謂自東河至東海千里而遙者也夫以昔之河濵而今在山崖石壁之間卽河日遷山日長石日凝蓋可知也此皆天地之間今人尙可考見之理其類非一而人鮮不謂迂者朝菌不知晦朔夏虫不可語冰其斯之謂矣然則禹貢地理古今之不同又安知其非天地之變遷消長若河碣之比耶或曰條列之說如之何曰予嘗疏於前矣王鄭分每章爲條每叚爲列可爾若指爲山勢之脈絡恐未然也夫天地常形固相爲句連貫通然其條理亦各有脈絡若以脈絡之可見者言之昆侖四埀而爲海天下諸山皆起於昆侖而昆侖無定名地之最髙山之所聚江河諸源之所出卽昆侖爾昆侖之山綿亙紏繆句連盤錯其南爲岷山而岷山最大其東北爲積石諸峯其東爲西傾朱圉鳥鼠諸峯其西北諸山尢爲綿亙紛錯河之所以北弱水之所以西黑水之所以南皆是也惟江河渭漢行乎中國自昆侖而東北言之則自積石而北爲湟水星海靑海以至浩亹皆河源也入匈奴以東爲陰山又東南自代北云朔分而南趨爲北嶽以至太行是爲河北之脊壺口雷首泰嶽析城王屋皆其羣峯河之折而南汾晉諸水之所以西入河易寇漳恆衛之所以東入海也分而東趨者行幽燕之北爲五關之險以至營平而爲碣石此北絡也自昆侖以東言之則東爲西傾而洮水出其北入河恆水出其南入江又東爲朱圉鳥鼠諸隴則爲渭之源自渭源以北卽夾河源而北以東若岍岐若荊山諸峯涇水漆沮諸源也自渭以南卽西傾而下諸峯亙爲終南屹爲泰華東北爲殽陜東南爲熊耳外方嵩髙伊洛之源又南爲桐柏淮源以逹於淮西諸山此中絡也又自西傾朱圉而南分是爲嶓漢源夾漢而趨者北則終南華熊諸隴南則蜀束諸峯說者謂蜀東諸山皆嶓正謂其岡岫綿亙爾又東則爲荊山內方此中絡之次也自昆侖之東南言之是爲岷山江源夾江而東者北支卽西傾以南嶓冡以西之脈爲桓水西漢水嘉陵江諸源其南支卽南趨爲防蔡諸山靑衣大渡馬湖江諸源又東包涪黔一盤而北爲三峽其東出者包絡九江之源中盤中爲衡山其再盤而北爲廬阜其嶺之東出者又爲袁吉章貢盱信諸江之源至分水魚梁嶺三盤而北趨過新安峙天目盡升潤凡再盤之間其水聚爲洞庭三盤之間其水聚爲彭蠡三盤以東則南爲閩浙北爲震澤此南絡也惟泰山則特起東方橫亙左右以障中原此所以爲異與大抵水者山之液故山盤而水之源出焉此所以聚爲川流之盛地道以句連爲固故山東而水之流壅焉此所以資於疏辟之功凡此其大約云爾或曰古今天下廣狹一也禹貢五服四距五千里而周制九服自王畿以外每方自爲五千里何也或謂尺有長短則周尺不應半禹之尺或謂禹五服之外外薄四海不在其數周則盡外薄所至而經畫之此說爲近然亦不應外薄之地與五服之地相半也攷之經文甸服方千里而曰五百里則凡所謂五百里者舉一靣計之也若周官則曰規方千里曰王畿又其外方五百里曰某服則舉兩靣通計之也是則禹貢所謂五百里甸服者乃千里而周官所謂外方五百里者乃二百五十里也至漢地誌又言東西九千餘里南北一萬三千餘里則漢東西視禹貢幾一倍南北視禹貢幾二倍然攷其所載山川乂不盡出禹迹之外何也古者聖人制數周宻其制方田之數以禦田疇廣狹制句股之數以禦逺近髙深方田之制行則自井畝徑遂之直積而爲道路川澮截然直方無有迂曲故中邦之地𨿽廣而里數則徑自秦漢開阡陌於是道裏始迂逺矣此古今里數多少之不同一也周髀之經曰數之法始出於圓方圓出於方方出於矩矩出於九九故折矩以爲句句廣三股修四徑隅五禹之所以治天下者此矩之所由生也是則句股算法自禹制之蓋積矩以爲方田而句股以測髙下淺湥逺近此禹之所以疆理天下而弼成五服者也句股之數宻則於山川迂回之處與道理曲折之間以句股之多計之直而得逺近之實大率句三股四直五以正五斜七取之自秦漢以來誇多務廣固盡外薄之逺其計道理又但以人迹爲數不復論句股直故漢之九千里大約準古六千五百里漢三千里準古一千九百七十一里而尺步長短之異制又不在此數此古今里數多少之不同二也至於禹貢外薄之地在五服之外而後世斥所到盡在里數之內此其多少之不同又不在言者或者又曰冀在九州爲北堯都冀州則自甸服之外北短南長五服之地北無所展而南有所棄則如之何曰隆古都冀政敎四逹則冀北之野生聚敎訓必不如後世之爲窮漠所以冀賦爲九州第一而水平之後分爲幽並其廣可知兼堯都平陽𨿽曰在冀自平陽以南渡河至陜於今地理三百七十五里正五斜七於古蓋二百六十餘里耳則是甸服之地自跨冀豫冀山而豫平想當時甸服之地當亦如周室王畿之制蓋成周之制𨿽云規方千里以爲王畿然西自邠岐丰鎬爲方八百里東則洛陽四達方六百里總爲千里爾五服之制其間截長補短計亦如此何則周都丰鎬西至犬戎約餘千里而犬戎之地自爲荒服先王之制賓服者享荒服者王自穆王以犬戎地近責其從賔服之享自是荒服者不至則是五服之制計古亦有因地而爲長短者蓋諸侯之分特以爲朝貢之限制亦有在近而視逺𨿽逺而視近者大率地有廣狹俗有夷夏未必四靣截然如此正方聖人立爲限制之經於中固必有通變之義讀書者不可拘於一說而不知聖人體用之大也】

甲子八十有一載肇十有二州【以時考之並用大紀甲子紀例】

肇十有二州封十有二山濬川【禹貢九州奠髙山大川此分爲十二州故又分表其山及通朝貢水道吳氏曰此節在禹治水之後其次敍不當在四罪之前蓋史官泛記舜所行之大事初不計前後之序是也九州之來舊矣而冀爲其北自陶唐都冀其聲名文敎自冀四逹冀之北土所及固廣矣及水上旣平人民加聚於是分冀州自衛水以北爲並州醫無閭之地爲幽州碣石以東接靑州之北爲營州是爲十有二州焉考詩書傳記所紀其後復爲九州蓋九州爲正而幽並營不過分統靑冀之故地是以殷之制合並爲幽合靑爲營分梁以入於雍荊周之制合梁爲雍合徐爲靑而並與幽冀復三焉略見爾雅詳見職方氏所記職方幽州其山鎭曰醫無閭其川河泲並州其山鎭曰恆山其川滹沱嘔夷然則營州其山碣石其川遼水與】○吳越春秋曰堯號禹曰伯禹【蓋封之爲侯伯也】官曰司空【總掌天下水土】賜姓姒氏領統州伯以巡十二部【吳越春秋敍禹治水成功而後巡十二部則分十二州在此時可知】

封伯禹於有夏封四嶽於有呂

國語太子晉曰伯禹念前之非度釐攺制量象物天地比類百則儀之於民而度之於羣生共之從孫四嶽佐之髙髙下下疏川道滯鐘水丰物封崇九山決汨九川陂障九澤丰殖九藪汨越九原宅居九隩合通四海莫非嘉績克厭帝心賜姓曰姒氏曰有夏謂其能以嘉祉殷富生物也胙四嶽國命爲侯伯賜姓曰姜氏曰有呂謂其能爲禹股肱心膂以養物丰民人也

加賜伯益

史記秦紀曰帝顓頊之苗裔孫曰女修生子大業大業取少典之子曰女華生大費與禹平水土已成禹曰非予能成亦大費爲輔帝曰咨爾費贊禹功其賜爾皁斿爾後嗣將大出乃妻之姚姓之玉女佐舜調馴鳥獸鳥獸多馴服是爲柏翳【卽伯益也柏亦作伯】舜賜姓嬴氏【不言封國舊必已有封國此命爲侯伯賜姓以榮之爾】索隠曰此秦趙之祖一名柏翳尙書謂之益世本漢書謂之伯益是也尋檢史記上下諸文柏翳與伯益是一人不疑而陳杞世家卽敍伯翳與伯益爲二未知太史公疑而未決耶而亦謬誤也

【履祥按伯益卽柏翳也秦聲以入爲去故謂益爲翳也字有四聲古多轉用如益之爲翳契去聲之爲禼入聲臯之爲咎音告君牙之爲君雅是也此古聲之通用也有同音而異文者如陶之爲繇埀之爲倕鯀之爲鮌虺之爲儡紂之爲受冏之爲�是也此古字之通用也太史公見書孟子之言益也則五帝本紀言益見秦記之爲翳也則秦本紀從翳蓋疑而未決也疑而未決故於陳杞世家之末又言垂益防龍不知所封則遂謬矣胡不合二書而思之乎夫秦記不燒太史所據以紀秦者也秦紀所謂佐禹治水豈非書所謂隨山刋木曁益奏庶鮮食者乎所謂馴服鳥獸豈非書所謂益作朕虞若予上下鳥獸者乎其事同其聲同而獨以二書字異乃析一人而二之可謂誤矣唐虞功臣獨四嶽不名耳而姜姓則見於書傳甚明也其餘未有無名者夫豈別有柏翳其功如此而反不見於書又豈有馴服鳥獸者孰加於伯益𨿽朱虎熊羆亦以類見果又伯翳才績如此而書反不及乎夫以柏翳不得爲伯益則禼不得爲契咎繇不得爲臯陶倕不得爲垂鮌不得爲鯀他如仲儡不得爲仲虺紂不得爲受�不得爲冏君雅不得爲君牙乎史記本紀世家及總敍之謬如此者多不惟敍益爲然也重黎二人而合爲一則楚有二祖也四嶽爲齊世家之祖而總敍齊又伯夷之後則齊又二祖也此其前後必出於談遷二手矣故其乖刺如此而羅氏路史因之眞以益翳爲二人又以柏翳爲臯陶之子則嬴郾李三姓無辯矣且楚人滅六之時秦方盛於西徐延於東趙基於晉使柏翳果臯陶之子臧文仲安得云臯陶不祀乎又以益爲髙陽氏之才子隤敳至夏啟時則二百有餘歲矣夫堯老而舜攝舜耄期而薦禹豈有禹且老而薦二百歳之益以爲身後之計乎其非事實不可以不辯】

封契於商

商頌長髮之詩曰濬哲維商長髮其祥洪水芒芒禹敷下土方【集傳曰絕句楚辭天問禹降省下土方蓋用此語】外大國是疆幅員旣長有娀方將帝立子生商【集傳曰方四方也外大國逺諸侯也有娀契之母家也將大也言商世世有濬哲之君其受命之祥發見也久矣方禹治水以外大國爲中國之境幅員廣大之時有娀氏始大故帝立其女之子而造商室也蓋契於時始爲舜司徒掌布五敎於四方而商之受命實基於此○履祥謂帝立子生商子女也生猶甥也謂帝立有娀氏女所生者爲商蓋其時帝舜封契於商也】○史記本紀曰簡狄有娀氏女爲帝嚳次妃三人行浴見鳥墮其卵簡狄吞之因孕生契契長而佐禹治水有功帝舜乃命契爲司徒封於商賜姓子氏○索隠曰契生堯代舜始舉之必非嚳子以其父微故不著名其母有娀氏女與宗婦三人浴於川則非帝嚳次妃明也○老泉蘇氏曰史記載簡狄行浴見燕墮卵取而吞之因生契爲商始祖神奇妖濫不亦甚乎使聖人而有異於眾庶也天地必將儲陰陽之和積元气之英以生又焉用此微禽之卵哉燕墮卵於前取而吞之簡狄其防心乎史遷之意必以詩有天命鳦鳥降而生商而言之此遷求詩之過也毛公之傳詩也以鳦降爲祀郊禖之候及鄭之箋而後有吞踐之事遷之說出於疑詩而鄭之說又出於從遷矣甚矣遷之以不祥誣聖人也

【履祥按史記自謂以頌次契之事然不得頌之意鳥之頌曰天命鳥降而生商蓋古人以鳥至之日祠於髙禖以祈子也簡狄以是日祈焉而孕故詩述其感生之祥史以行浴墮卵之事附之幾於罔矣長髮之頌禘祫之詩也推其祖之所自出者不過敍禹敷土之時有娀外氏之盛而契始受封有國是開有商一代之基亦未見其爲嚳子也豈以太史克有髙辛氏才子之言傳者有殷人禘嚳之說遂系之嚳與然以頌次之則史傳之言爲不可信矣其後十四世而湯有天下祖契始封之君追王王云】封棄於邰【稷之受封詩書不載所始但禹之治水曁益曁稷而後賢毎以禹稷並稱當是之時禹以成功受封契亦以禹功之成始封益又以佐禹之功加命則稷之封在此時無疑也今附於禹功之後甲子之紀焉】

生民之詩曰厥初生民時維姜嫄生民如何克禋克祀以弗無子履帝武敏歆攸介攸止載震載夙載生載育時維后稷【姜嫄炎帝後有邰氏女姜姓嫄名禋祀者髙禖之祭也禖卽先媒蓋上古始爲婚姻者後世祀之未嫁者祈婚未育者祈子帝武巨人迹也姜嫄見地有巨人之迹履之而敏然歆歆若人道之感焉於是卽其攸介攸止之處而震動夙肅震書作娠震肅卽孕也由是有娠而生后稷也魯頌亦云上帝是依謂天之神馮依姜嫄之身彌月而生后稷也】誕彌厥月先生如逹不坼不副無菑無害以赫厥靈上帝不寧不康禋祀居然生子【彌月滿十月也達詩傳他逹反小羊也羊子易生愚謂達如字亦通先生如達不坼不副無菑無害以赫厥靈詩人異之也異之者神之也上帝不寧不康禋祀居然生子姜嫄疑之也疑之者恥之也恥之故棄之】誕置之隘巷牛羊腓字之誕置之平林防伐平林誕置之寒冰鳥覆翼之鳥乃去矣后稷呱矣實覃實訂厥聲載路【不夫而育疑而棄之其異如此神而收之】誕實匍匐克岐克嶷以就口食蓺之荏菽荏菽斾斾禾役穟穟麻麥幪幪瓞唪唪【蓺種也荏菽大豆也役列也麻子可食皮可績爲衣麥麥牟也瓞以爲茹也稷自幼已能辯物惟知種植其天性然也】誕后稷之穡有相之道茀厥丰艸種之黃茂實方實苞實種實褎實發實秀實堅實好實頴實栗卽有邰家室【后稷之穡凡上章荏菽禾麥瓞之類但后稷所種斂則各有助其成實之道蓋知其性及其漬種之法與地之宜天之時故實有以方苞種褎發秀堅好頴栗之也至下章秬秠糜則又自后稷而始知種之爾堯以棄敎民稼穡冇功生人故封之乂以其母感化而育不由有父故使其繼母氏之國胙之土而命之氏也邰又作在京兆武功縣元和志曰邰在渭水之南漢渭縣是也縣西二十里有城有後稷祠姜嫄祠史記取詩紀稷而不實今止取詩爲證不及下文】○史記曰初欲棄之因名曰棄及爲成人遂好耕農相地之宜宜谷者稼穡焉民皆法則之帝堯聞之舉棄爲農師天下得其利有功封棄於邰號曰后稷別姓姬氏○路史曰稷字度展○鄭石癸曰姞吉人也后稷之元妃也

【履祥按史記姜嫄帝嚳元妃蘇氏古史因之遂以後稷爲帝嚳之子嫄果元妃何嫌於不夫而棄其子稷果嚳元妃之子何爲捨嫡不立而別立堯周郊太祖何爲祖稷而不祖嚳周杞姜嫄何爲捨祖而獨祀妣命禹治水之時堯之年已七十有餘矣而禹猶曁稷嚳之遺嫡何其少堯之嫡兄弟何其賢勞也堯有嫡兄弟不能立又不能舉待舜而後舉之則堯何足以爲堯乎鄭康成知史記之說爲不通則謂姜嫄當堯之時爲髙辛氏世妃蓋其世冑之妃也二王之後得用天子之禮故有郊禖弓韣之禮焉其說固足以濟史記之不通矣抑以世冑之妃生子又何嫌疑而棄之哉然則嫄稷母子果何若人耶曰證諸詩而已矣生民之詩謂姜嫄履帝武而敏歆閟宮之詩謂上帝依姜嫄而生稷則固不必捨二詩而他考也朱子曰巨迹之說先儒或頗疑之而張子曰天地之始固未嘗先有人也則人固有化而生者矣蓋天地之气生之也而蘇氏亦曰凡物之異於常物者其取天地之气常多故其生也特異物固有然者矣神人之生而有以異於人何足怪哉故今以詩爲斷不復上附於嚳焉又按易大傳曰神農氏作斵木爲耜揉木爲耒以敎天下則耕稼之利其來久矣書曰播時百谷詩稱誕降嘉種貽我來牟則百谷之備自稷始也趙過曰后稷始畎田則畎壠之法自稷始也晉董史曰辰以成善后稷是相則農時之節自后稷始也大哉后稷之爲天下烈矣其慶流子孫光有天下宜哉】

九十載

孔子曰舜其至孝矣五十而慕○孟子曰五十而慕者予於大舜見之矣

癸未一百載帝乃殂落

書曰二十有八載【舜攝二十八載也】帝乃殂落百姓如防考妣三載四海遏宻八音【防气歸天爲殂體魄歸地爲落鬼神之義盡矣聖人在上又鬼神之盛故言其崩曰殂落百姓者畿內之民四海則凡天下之民也】○孔子曰大哉堯之爲君也惟天爲大惟堯則之蕩蕩乎民無能名焉巍巍乎其有成功也煥乎其有文章【文章謂其禮樂制度所以經緯乎天下者也】○路史曰帝堯之子十其長號監明先死監明之子式封於劉其後有劉累事存漢紀【生有文在手曰劉鐂畱同】富宜氏史漢作散宜氏生朱驁佷克兄弟爲防嚚訟嫚淫帝悲之制奕以閒其情使出就丹虞氏國之房夏后封之唐庶子九其後傅鑄冀郇櫟函髙唐上唐唐杜皆其後禦龍豕韋魯【今在汝】範隨士劉見左氏○鄭康成曰堯遊城陽而死葬焉○外紀曰葬谷林○古史曰堯後有劉累者學擾龍於豢龍氏事夏孔甲賜氏曰禦龍以更豕韋之後爲豕韋氏商之衰徙居於唐周以唐封叔虞復自唐徙杜爲唐杜氏宣王誅杜伯其子隰叔適晉爲範氏範武子奔秦自秦復歸於晉其處者爲劉氏

【履祥按堯老而舜攝二十有八年堯與天下相忘久矣一朝殂落而百姓如考妣之防孟子曰堯之所以治民舜之所以事君於此俱可知矣】

甲申百有一載

乙酉百有二載舜避於南河之南

孟子曰舜相堯二十有八載非人之所能爲也天也堯崩三年之防畢舜避堯之子於南河之南天下諸侯朝覲者不之堯之子而之舜訟獄者不之堯之子而之舜謳歌者不謳歌堯之子而謳歌舜故曰天也夫然後之中國踐天子位焉而居堯之宮逼堯之子是簒也非天與也○古史論曰舜禹之攝格於祖考郊祀天地朝見諸侯巡守方嶽行天子之事矣及其終而避之何哉使舜禹避之天下歸之而其子不順將從天下而廢其子歟將奉其子而違天下歟此事之至逆由避致之也至益不度天命而受位於禹避之而天下不從然後不敢爲匹夫猶且恥之而謂益爲之哉○大紀曰旣除防舜委政於臯陶退避於南河之南論曰堯命舜舜命禹行天子之事舜禹亦旣受命行天子之事矣及堯舜旣終又避其子何哉人臣至於代天子行天下之政已亢矣況又將去人臣以爲天子乎堯舜之防甫除舜禹政自己出使丹朱商均去其宮室可則可矣是用九爲首非所以明微也故舜禹避之以展天下之情成揖讓之禮其心與計利害者遼乎如天地之不相及也使舜禹而有計利害之心則是以爭奪行尙何授受之有若夫益則又異於舜禹矣啟賢能敬承繼禹之道益歷事三代年亦老矣奉身而退順天道也讀書者能無以文害辭無以辭害意則孟軻氏之言粲然明白無可疑者○張氏紀年敍曰孟子謂堯舜三年之防畢舜禹避堯舜之子而天下歸之然後踐天子位此乃見帝王奉天命之大防其可闇而弗章故以甲申書服堯之防乙酉書踐位之實丙戍書元載格於文祖自乙酉至丁巳是踐位三十有三載也則書薦禹於天與尙書命禹之辭合自丁巳至癸酉是薦禹十有七年也與孟子之說合於禹受命之際書法亦然然而書稱舜在位五十載則是史官自堯崩之明年通數之爾○朱子曰舜禹避朱均而天下歸之蘇子慮其避之足以致天下之逆至益避啟而天下歸啟蘇子又譏其避之爲不度而無恥於是凡孟子史遷之所傳者皆以爲誕妄而不之信今固未暇質其有無然蘇子之所以爲說者類皆以世俗不誠之心度聖賢則不可以不之辯也聖賢之心淡然無欲豈有取天下之意哉顧辭讓之發則有根於所性而不能已者茍非所據則𨿽巵酒豆肉猶知避之況乎秉權據重而天下有歸己之勢則亦安能無所惕然於中而不逺引以避之哉避之而彼不吾釋則不獲已而受之何病於逆避之而幸其捨則固得吾本心之所欲而又何恥焉惟不避而彊取之乃爲逆偃然當之而彼不吾歸乃可恥耳如蘇子之言則是凡世之爲辭讓者皆陰取之而陽爲遜避是以其言反於事實至於如此而不自知其非也舜禹之事世固不以爲疑今不復論至益之事則亦有不能無惑於其說者殊不知若太甲賢而伊尹告歸成王冠而周公還政宣王有志而共和罷此類多矣當行而行當止而止而又何恥焉蘇子蓋賢共伯而尙何疑於益哉若曰受人之寄則當遂有之而不可歸歸之則爲不度而無恥則是王莽曹操司馬懿父子之心而揚堅夫婦所謂騎虎之勢也乃欲以是而言聖賢之事其誤甚矣

【履祥按春秋以上君薨嗣君逾年卽位於廟夫卽位必逾年者當防未君也逾年而卽位者不可曠年無君也獨唐虞之際三年之防畢而始卽位何以知其然書稱帝乃殂落三載四海遏宻八音矣而後書月正元日舜格於文祖則是舜之卽位在三載之後也書注舜服堯防三年畢將卽位故復至文祖廟司馬稽古錄亦云然卽位於三載之後則聖人之心可見矣河南之避河足疑乎且謂避之非者以勢言也聖人有天下而不與固不以勢之利害入其心者而況五帝之世世質民淳帝堯陶天下於禮遜雍睦之中百有餘載禹嶽諸聖賢咸萃朝廷當是時也帝舜從容其間勢亦無不可者夫聖經者事之也聖心者理之主也論事而折於聖經以求聖人之心焉是爲得之矣】

禦批資治通鑑綱目前編卷一﹤史部﹐史評類﹐禦批資治通鑑綱目前編﹥

欽定四庫全書

禦批資治通鑑綱目前編卷二

有虞氏帝舜

舜典粵若稽古帝舜曰重華協於帝濬哲文明溫恭允塞徳升聞乃命以位【放勲以成功言重華卽重放勲之華也協於帝則自欽明而下皆與帝堯協矣然聖徳則一而資質功力气象自各不同故又以濬哲以下形容之光被至時雍君道也徳至弗迷臣道也伏生以舜典合於堯典欽哉以下卽受之以愼徽五典孔安國古文尙書復出此篇古文孝平時始列學官尋以亂廢終漢世不列學官東晉會稽內史梅始上其書而缺舜典學者以今文補之起自愼徽五典齊建武中吳人姚方興上孔傳舜典多曰若稽古以下二十八字未幾方興以罪誅人無信者江陵版蕩其文北入中原北方學者咸信之隋開皇中得爲全書子王子曰史官本爲虞作典推及堯爾蓋舜之功卽堯之功故系之曰堯典孟子曰堯典曰二十有八載放勲乃殂落今皆載於舜典有以證孟子所讀堯典未嘗分也孔壁之分以冊書舒捲之長分之無他義也自蕭齊姚方興以二十八字加於愼徽五典之上然後典分爲二勢不得合矣且徳二字六經無此語此莊老之言晉宋所尙愚知其非本語履祥按重華見於楚辭徳見於淮南子則此二十八字虞書當已有之非至宋齊間方作此附防也今存之以俟來哲】丙戍元載月正元日格於文祖咨二十有二人

書曰月正元日舜格於文祖【蘓氏曰受終告攝此告卽位也】詢於四嶽

辟四門明四目逹四聰【四嶽累朝元老其職周知四方故首詢之辟四門者來四方之賢明四目者察四方之事逹四聰者通四方之言皆四嶽職也呂氏曰舜繼堯法度章禮樂著而又野無遺賢嘉言罔伏舜至此復詢辟明逹何哉天子初政如日之升方積陰之後日之初升則固光明精彩矣若常晴之後日之朝升其光明精彩亦自若也舜之繼堯其常晴之出日與愚謂天下之大一日照察之不及則一日有所遺是以聖人常慮其不及也況當初政之日乎】咨十有二牧曰食哉惟時柔遠能邇惇徳允元而難任人變夷率服【牧養也每州以諸侯之長爲牧專任養民之事諸侯固各牧其民然或各私其國曲防遏糴州牧所以通濟之也故曰食哉惟時柔遠能邇惟時言民食不可後時也養民者視年之上下而爲之備視地之丰耗而爲之通周知民之貧困孤寡者而爲之卹不使民食之後時也崇厚道徳信任元善畏難任佞牧率諸侯者意尙如此則當時治體風俗可知矣十二州冀豫爲中余州皆外邊四裔蠻夷率服蓋推言其效也】舜曰咨四嶽【特書舜曰則此前稱帝者堯也以後稱帝者舜也】有能奮庸熈帝之載使宅百揆亮采惠疇【舜前以百揆攝政至是卽位而別命百揆焉庸民功謂愛民之功也載事也亮明也采亦事也卽熈載也惠如安民則惠之惠卽奮庸也二典之疇皆謂誰言有能奮起民功而明帝堯之事者使宅百揆以亮相吾之事與吾之仁其誰乎】僉曰伯禹作司空帝曰兪咨禹汝平水土惟時懋哉【平水土者司空之職惟時則指百揆之職朱子曰帝咨禹使仍作司空而兼行百揆之事錄其舊績而勉其新功也以司空兼百揆如周以六卿兼三公後世以他官平章事知政事亦此類也】禹拜稽首讓於稷契曁臯陶帝曰兪汝往哉帝曰棄黎民阻饑汝后稷播時百谷【棄之爲稷久矣帝始卽位因其職而申命之也舜典凡不咨而命命而不讓者皆因其職而申命之也阻饑謂或阻於饑時者不失農時也古者聖人以時教民稼穡常有再登三登之積不使之阻於饑也】帝曰契百姓不親五品不遜汝作司徒敬敷五教在寛【契一作卨又作孟子曰使契爲司徒敎以人倫父子有親君臣有義夫婦有別長防有序朋友有信放勲曰勞之來之匡之直之輔之翼之使自得之又從而振徳之孟子所載初命契之詞也書則因其職而申命之也】帝曰臯陶蠻夷猾夏宼賊姦宄汝作士五刑有服五服三就五流有宅五宅三居惟明克允【朱子曰夏明而大也中國文明之地故曰華夏刼人曰寇殺人曰賊在外曰姦在內曰宄士理官也服服其罪也三就孔氏以爲大罪於原野大夫於朝士於市不知何據竊恐惟大辟棄之於市宮辟則下蠶室余刑亦就屏處蓋非死刑不欲使風中其瘡誤而至死聖人之仁也五流五等象刑之當宥者也五宅三居者流𨿽有五而宅之但爲三等之居也孔氏以爲大罪居於四裔次則九州之外次則千里之外𨿽亦未見其所據大槪當略近之此亦因禹之讓而申命之○前後稷養之司徒敎之其不化者則有士師之刑猾亂也謂蠻夷之气習污染華夏於是有寇賊姦宄也臯陶爲士舊矣至此聖人又制爲三就三居之等惟明克允蓋折獄不明豈能當其罪而服人心此最聖人之要防舊說二十二人不言兵政蓋總臯陶掌刑之職故蠻夷猾夏苗頑不率帝舜皆以委臯陶古者封建之世亦無大夷狄聖人在上亦無大徵伐故外以蠻夷委州牧內以委刑官所謂大刑用甲兵也兵藏於田賦徒眾掌於司徒戎器制於共工馬政兼於朕虞則兵政無專官自不廢事】帝曰疇若予工僉曰垂哉帝曰兪咨垂汝共工垂拜稽首讓於殳斨曁伯與帝曰兪往哉汝諧【此敎民利器用爲國除器械也所謂審曲面勢以五材以辯民器者也凡百工之事共工主之凡言汝諧者謂能調和其徒屬也朱子曰若順其理而治之也曲禮六工有土工金工石工木工獸工艸工周禮有攻木之工攻金之工攻皮之工設色之工刮摩之工摶埴之工皆是也帝問誰能順治予百工之事者垂臣名有巧思莊子曰攦工垂之指卽此也共工官名共供也言供其事也殳斨伯與二臣名往哉汝諧言汝往和其職不聼其讓也路史曰殳國名伯陵之子所封其後有殳斨又作朱戕】帝曰疇若予上下艸木鳥獸僉曰益哉帝曰兪咨益汝作朕虞益拜稽首讓於朱虎熊羆帝曰兪往哉汝諧【此虞衡之職各順動植飛走之性而封植繁毓之取之以時用之以節使材木不可勝用鳥獸魚鼈不可勝食馬畜繁息澤及萬物者也朱子曰上下山林澤藪也虞掌山澤之官周禮分爲虞衡屬於夏官朱虎熊羆四臣名也髙辛氏之子有曰仲虎仲熊意以獸爲名者亦以其能服是獸而得名歟史記謂朱虎熊羆爲伯益之佐前殳斨伯與當亦爲垂之佐也】帝曰咨四嶽有能典朕三禮僉曰伯夷帝曰兪咨伯汝作秩宗夙夜惟寅直哉惟淸伯拜稽首讓於防龍帝曰兪往欽哉【朱子曰典主也三禮祀天神享人鬼祭地只之禮也伯夷臣名姜姓秩敍也宗祖廟也秩宗主敍次百神之官而專以秩宗名之者蓋以宗廟爲主也周禮亦謂之宗伯而都家皆有宗人之官以掌祭祀之事亦此意也夙早寅敬畏也直者心無私曲之謂人能敬以直內不使少有私曲則其心潔淸而無物欲之污可以交於神明矣防龍二臣名○按周太史曰姜伯夷之後也史記敍齊世家系出四嶽及其敍十一國則又曰伯夷之後周封於齊豈伯夷四嶽之子與若是則嶽爲能內舉矣夫禮樂之本同體異用伯夷遜於防龍則防亦固可掌禮矣而謂其達於樂不達於禮是豈夫子之言哉】帝曰防命汝典樂教冑子【冑子者自天子以至於士之長子也是皆將繼其父以有天下國家職位之責者故教之尢專古之敎者非有簡編文字之多也而必以樂蓋簡編文字者聞見之粗而樂者轉移气質之妙也所以消融其查滓滌蕩其血气而涵暢乎中和者其妙機在乎是也今之敎者皆其粗而已矣故程子曰古之成材也易今之成材也難】直而溫寛而栗剛而無虐簡而無傲【此教冑子之目也人之气稟不同故其性質有異非數端所能盡者冑子生長富貴之家其性气惟是數端爲多也直而使之溫寛而使之栗所以濟其偏也剛而使之無虐簡而使之無傲所以防其過也然臯陶九徳之目亦自是數端而細推之】詩言志歌永言聲依永律和聲八音克諧無相奪倫神人以和【此典樂之目也天理流行具於人心感而爲詩者無非天理之眞機也而況聖人在上治化淸明則人心感而爲詩者此固和气之所發也聖人以其足以暢和气感人心存啟發驗政化格人神於是采而播之樂夫其有詩也則必有聲音唱詠以歌之歌所以詠其言也夫其有歌也則必有淸濁髙下以節之五聲所以依其永也律呂者又淸濁髙下之度所以協其淸濁髙下而被之八音者也然旣依諸聲則自有其節而可以協諸律呂旣協諸律呂則聲有其度而可以諧之八音音有其諧則可以成其韻調也此作樂之原也】帝曰龍朕墍讒說殄行震驚朕師命汝作納言夙夜出納朕命惟允【墍疾之也殄絕也讒邪之說使人昧於所聞是絕人爲善之行也一曰殄者過絕之行中庸所謂行怪者也震驚朕師者謂其駭眾亂羣也邪說之行其勢起於民情之不逹政化之不明故俗移於下而上不知令出於上而下不聞此讒說之所以行也納言所以伸民言而觀民風也出納朕命惟允所以審君言而播民教也此道化所以通於民民心所以化於上而邪說所以不行也夫邪說詖行古今要不能無顧唐虞之時風俗醇厚政化修明一有讒說殄行之興則眾以爲駭上以爲疾而觀民風修教化所以邪說者不得作後世上無敎下無學邪說詖行肆然行於其間民皆安之而上之人又或從而助之此所以莫之禁也噫其來久矣○書稱予欲聞六律五聲八音在治忽以出納五言又曰工以納言時而颺之然則納言典樂二職固相關也此防龍所以並命與後世出納之司則有之納言則非矣】帝曰咨汝二十有二人欽哉惟時亮天功【欽之一辭堯舜之心法前後所以相傳君臣所以相警惟此一語二十二人之命𨿽人各有一職職各有所重而欽之一辭實總而終之無此心則職荒矣】

禹臯陶相與陳謨【古者聖人君臣以有天下爲重事不以位爲樂方帝堯在上而舜登庸詢事考言旣而堯老舜攝舜順堯於上而酌行於下二聖人在上禹臯未必有言也至是堯崩天下歸舜而舜旣爲天子矣一聖人在上故禹臯始相與陳謨以輔成之故史記曰臯陶作士以理民帝舜朝禹伯夷臯陶相與語帝前臯陶述其謨曰云云而帝又命禹曰汝亦昌言履祥按伯夷當作伯益蓋禹謨所載克艱之說而帝舜謂惟帝時允伯益亦復陳帝堯之徳而又有儆戒之謨禹曰帝愼乃在位有天其申命之說而帝又有臣鄰之咨有作股肱耳目之咨是皆舜始爲天子君臣相警之辭故今系臯陶謨益稷之篇於初年之下若禹謨則附格汝禹之年其實舜典爲經而三謨乃其傳善觀書者亦當以謨附典而觀之】

臯陶謨粵若稽古臯陶曰允迪厥徳謨明弼諧禹曰兪如何臯陶曰都愼厥身修思永惇敍九族庶明勵翼邇可遠在玆禹拜昌言曰兪【允迪厥徳勉君也謨明弼諧勉臣也有允迪厥徳之君則有謨明弼諧之臣古人言行無二致臯陶以此二語爲平日立言之首蓋其所允蹈之者故臯謨之首史記不假他語以贊臯而以此二語之謨爲首愼厥身修思永惇敍九族允迪厥徳之事也庶明勵翼謨明弼諧之義也自謹厥身修以至邇可遠在玆卽大學之道也凡臯陶之言體用具備品節詳明簡而盡詳而粹前古以來未有若此篇者其萬古立言之法與後世稱臯陶者獨以謨名信乎不可及矣】臯陶曰都在知人在安民【此推明爲治之綱要在此二者而知人又所以安民也終篇發明皆知人安民之目】禹曰吁咸若時惟帝其難之知人則哲能官人安民則惠黎民懷之能哲而惠何憂乎驩兜何遷乎有苗何畏乎巧言令色孔壬【哲惠二字古者聖仁之異稱哲者聖之資惠者仁之功也帝堯也言二事𨿽帝堯亦未易盡使二事而易盡則何以有工兜三苗之慮哉唐虞君臣皆自以爲不足故其言如此】臯陶曰都亦行有九徳亦言其人有徳乃言曰載采采【此以下言知人也言人之徳見於行者其凡有九而論其人之有徳者固當歷述其於九徳之行有幾事實也】禹曰何臯陶曰寛而栗柔而立願而恭亂而敬擾而毅直而溫簡而亷剛而塞彊而義彰厥有常吉哉日宣三徳夙夜浚明有家日嚴只敬六徳亮采有邦翕受敷施九徳咸事俊乂在官百僚師師百工惟時撫於五辰庻績其凝【此知人之目也以此九者定有徳之名其別凡十有八字而合爲九徳者自寛以至彊九者其气質之性也自栗以至義九者其變化進修之學也有上九者而無下九者以濟之是气稟之偏非所以爲徳之中也寛者多不堅宻是弛也故寛而栗則爲徳柔者多不能卓立是弱也故柔而立則爲徳願謹願也願者多同流合污而不莊是鄕願也故願而恭則爲徳治亂曰亂謂有治亂觧紛之材也能此者多恃材而易忽故亂而敬則爲徳擾者馴熟而易耎故擾而毅則爲徳直者徑行而易訐故直而溫則爲徳簡易者多不修亷隅故以簡而亷爲徳剛者多無止蓄故以剛而塞爲徳一曰塞實也實則非素厲也塞古文作寨彊者恃勇而不審宜故以彊而義爲徳有常者謂有是徳而能持久者也若今日寛栗而後日不然一事彊毅而他事不爾則不常易變不足爲成徳也故𨿽有是九徳必能有常則始足爲有徳之人用之則得矣小人勉彊於一時亦似有徳然未幾而變用之豈可保其福哉凡是九徳也得其三而用之則有家之事振舉矣得其六而用之則一國之事精明矣至於翕受敷施盡得而用之則職無不修治無不舉而裁成輔相之事無不成矣蓋以得人多寡爲治道小大之差也日宣日嚴疑作曰】無敎逸欲有邦兢兢業業一日二日萬幾無曠庶官天工人其代之【此章又自君心推之以結知人之本而起安民之端也天下之治𨿽散於條目顯設之間實在於戒謹恐懼之本無是心則𨿽有政不行焉此臯陶警切之意聖賢論治之本也】天敍有典敕我五典五惇哉天秩有禮自我五禮有庸哉同寅協恭和哉天命有徳五服五章哉天討有罪五刑五用哉政事懋哉懋哉【此安民之目也天敍者天理自然之倫敍也其典則君臣父子兄弟夫婦朋友之五典也敕則正之惇則厚之也民徳之不厚以五典之未正正五典所以厚之也天秩者天理自然之品節也其禮吉凶軍賔嘉之五禮也自則自我制之庸則自我用之也禮之不行以制之非出於上也故自我制之所以庸之也同寅者卽典禮以同人心之寅協人心之恭和人心之均有以全其降之初也舊說君臣則文意似不相入安民者先之以五典之教以導之繼之以五禮之制以齊之則斯民莫不安行乎天理之中矣全此者爲徳於是乎有賞悖是者爲罪於是乎有刑政事則因刑賞而舉凡治民之事者言之也典禮賞刑安民之綱目始終本末備於此矣此固聖賢之所謂安民者與】天聰明自我民聰明天明畏自我民明威逹於上下敬哉有土【聰明聽其言視其行也明威監其徳禍其滛也尙書古文威皆作畏此節言天心由於民而民心不可欺有民者不可以不敬前章言知人之目而以人之代天終之後章言安民之目而以天之自民終之警戒之意深矣】臯陶曰朕言惠可厎行禹曰兪乃言厎可績臯陶曰予未有知思曰贊贊襄哉【臯陶之陳謨悉矣其切於悟主也故終之曰朕言惠可厎行欲人不以爲空言而必行之也其切於自反也故又繼之曰予未有知思曰贊贊襄哉欲已不爲空言而輔行之也】帝曰來禹汝亦昌言【帝以臯陶旣陳知人安民之謨因呼禹使亦陳其昌言伏生今文益稷合於臯陶謨篇末文勢相接史記亦同】禹拜曰都帝予何言予思日孜孜臯陶曰吁如何禹曰洪水滔天浩浩懷山襄陵下民昬墊予乘四載【蔡氏書集傳曰四載水乘舟陸乘車泥乘輴山乘樏也輴史記作橇漢書作毳以板爲之其狀如箕防行泥上樏史記作橋漢書作梮以鐵爲之其形似錐長半寸施之履下以上山不蹉跌也蓋禹治水之時乘此四載以跋履山川踐行險阻者也】隨山刋木曁益奏庶鮮食【血食曰鮮】予決九川距四海濬畎澮距川【此井地之原也蔡氏曰一畆之間廣丈深尺曰畎一同之間廣二尋深二仞曰澮畎澮之間有遂有溝有洫皆通田間水道以小注大言畎澮而不及遂溝洫者舉小大以包其餘也先決九川之水使各通於海次濬畎澮之水使各通於川也】曁稷播奏庻艱食鮮食懋遷有無化居烝民乃粒萬邦作乂【隨山刊木之初益焚山澤爲民奏魚獸之食此其初救民之權宜也決川濬畎之際稷降播種爲民舉艱鮮之食此其中民食之兼舉也至於懋遷有無之後谷粟通行而烝民皆乃粒之食此其末民食之皆足也古者民食素備𨿽有九年之水民無萊色然自鯀九載之後水患旣久五穀不登民食竭矣聖人所以爲通濟之術如此】臯陶曰兪師汝昌言【禹自敍其功云爾臯陶兪之可矣而復曰師之何也蓋禹所言者孜孜之實天下事功未有不自艱難辛苦孜孜而後能成之者此眞實用功之語所以爲可師與】禹曰都帝愼乃在位帝曰兪禹曰安汝止惟幾惟康其弼直惟動丕應徯志以昭受上帝天其申命用休帝曰吁臣哉鄰哉鄰哉臣哉【止者靜也謂未動之時也安猶保養也幾事端之防也康安靜而不爲也大抵君心當靜止無爲之時必安靜以存養之惟當察其幾防之端亦惟當守其康靖無爲之規其爲之輔弼者亦於此時而常致其忠直之益必如是而後可以善其動動而愜乎人心之同然而其心明白無瑕天命自與之悠久矣臣哉鄰哉鄰哉臣哉帝深感弼直之辭而又反復嘆詠以相資也鄰卽四鄰詳見下文】禹曰兪帝曰臣作朕股肱耳目予欲左右有民汝翼予欲宣力四方汝爲【左右有民導之也明倫齊禮所以扶持人心之中也宣力四方者安之也興利除害所以維持天下之勢也】予欲觀古人之象日月星辰山龍華虫作防宗彛藻火粉米黼黻絺繡以五采彰施於五色作服汝明【蔡氏曰黃帝堯舜垂衣裳而天下治則上衣下裳之制創自黃帝而成於堯舜也日月星辰取其照臨山取其鎭龍取其變華虫雉取其文防繪也六者繪之於衣宗彛虎蜼取其孝藻水艸取其潔火取其明粉米白米取其養黼若斧形取其斷黻爲兩已相背取其辧絺鄭氏讀爲黹紩也紩以爲繡也六者繡之於裳所謂十二章也采者靑黃赤白黒也色者言施之於繒帛也繪於衣繡於裳皆雜施五采以爲五色也汝明者汝當明其尊卑之差等也○衣服繪之末聖人顧重之與左右宣力四方並言之何也此制禮之凖也山楊氏曰衣服所以彰有徳五服五章或加非所稱不明孰甚焉】予欲聞六律五聲八音在治忽以出納五言汝聽【五言者言之比於五聲有淸濁髙下之節者所謂詩也納之者采詩以知民俗出之者播之於樂以感人心也凡人情之感動爲風土之歌謡於是有詩焉古有采詩之官采其詩以律呂諧其聲被之於金石絲竹匏土革木而謂之樂因其聲音之和平怨怒而後其政化之得失民俗之所感者可知也此其所謂納五言者也擇其所感者正其所道者雅其聲安以平其樂淡以和者用之鄕人邦國使里巷之間皆歌之音聽之者莫不淡且和焉淡則欲心平和則躁心釋優柔平中徳之盛也天下化中治之至也此所謂出五言者也○汝明以上聖人之制禮也汝聽以上聖人之作樂也禮莫先於服章之等故以作服爲重樂本出於言志之詩故以五言爲主】予違汝弼汝無面從退有後言欽四鄰【漢伏生曰古者天子必有四鄰前曰疑後曰丞左曰輔右曰弼天子中立而聽朝則四聖維之是以慮無失計舉無過事故書曰欽四鄰此之謂也○履祥按書有四鄰而文王世子亦有設四輔及三公之言四輔卽四鄰也三公者天子師之而不敢臣者也四輔者豈天子鄰之而不敢臣者故謂之鄰與】庻頑防說若不在時侯以明之撻以記之書用識哉欲並生哉工以納言時而颺之格則承之庸之否則威之【有虞之盛聖人屢以防說爲憂旣墍之又撲以教刑蓋太平之世後生小子乃逸乃諺旣誕𨿽士大夫或不免後世風流淸談文詞放言皆此類也惟聖人則知生於其心播於其口必亂於其政故獨憂之而亦以命禹侯射侯也明教之也庻頑防說敎之而以射侯爲先不其迂乎蓋古者世簡風質非有文字之繁古之敎人者其義理寓於禮制猶今之教人者其義理寓於方防也故古之敎者以射侯猶今之敎者以書冊也夫射者體欲其比於禮節欲其比於樂正其心而後可中多也此射之爲敎所以先也納言卽所納之五言時而颺之則播之樂以出之所以教也射禮也納言樂也書識格庸政也撻記否威刑也禮樂刑政聖人所以同民心也○百揆之職無所不總聞六律五聲所以命防者也化庻頑防說所以命龍者也禮所以命秩宗刑所以命臯陶者也而皆以命禹相職無所不統所以總其綱維而經緯之者與】禹曰兪哉帝光天之下至於海隅蒼生萬邦黎獻共惟帝臣惟帝時舉敷納以言明庻以功車服以庸誰敢不讓敢不敬應帝不時敷同日奏罔功【兪哉者與春秋傳公曰諾哉意同口然而心不然之辭黎獻黎民之賢者也敷納下陳而上納也明庻明其眾庻也禹兪舜之命而又有所言謂化頑防者以明明徳於天下爲本以舉賢才爲先以考功實爲務則誰敢不讓敢不敬應而爲此傲放縱誕之防說哉不如是則頑讒之風浸滛於士大夫而敷同日奏罔功矣】無若丹朱傲惟慢遊是好傲虐是作罔晝夜罔水行舟朋滛於家用殄厥世【防說之興本於遨遊之習而人君身心又臣民政化之本一或以太平自縱則風化之壊端自是始故禹勉舜以明徳爲本又舉丹朱以傲徳爲戒舜與朱聖狂相遠然其幾本一間耳禹蓋用功於自治故言之懇切如此不休息貌所謂凶人爲不善亦惟日不足也】予創若時娶於塗山辛壬癸甲啟而泣予弗子惟荒度土功【塗山在今濠州呂氏春秋曰禹娶塗山氏女不以私害公自辛至甲四日復往治水履祥按禹娶塗山與生啟亦皆治水八年間事前後非一時新婚四日而不畱是禹不暇顧其妻也生啟而不入是禹不暇顧其子也禹自言不暇顧其妻子耳而或者之說多妄矣】弼成五服至於五千州十有二師【孔氏曰治洪水一州用三萬庸大傳曰古者處師八家而爲鄰三鄰而爲朋三朋而爲裏五里而爲邑十邑而爲都十都而爲師州十有二師焉鄭氏曰州凡四十三萬二千家此蓋虞夏之數也蔡氏曰十二師者每州立十二諸侯以爲之師使之相牧以糾羣後也履祥按以下文考之蔡氏之說爲正禮記所謂三十國之正傳所謂爲諸侯師蓋此名猶存爾】外薄四海咸建五長各迪有功苗頑弗卽工帝其念哉【九州之外迫於四海每方各建五人以爲之長而統率之也聖人經理之制其詳內略外者如此謂十二師五長內外各迪有功而獨苗頑不卽工則苗之頑又有大於庶頑者庻頑之防轉移之機尙在我苗頑之頑爲中國患而轉移之間有未易致力者故禹尢以苖頑爲警也】帝曰迪朕徳時乃功惟敍臯陶方只厥敍方施象刑惟明【禹迪徳臯陶刑帝舜化苗之機在此二者故兼以命禹臯】

巡狩四嶽八伯

虞夏傳曰維元祀巡狩四嶽八伯【鄭氏曰祀年也元年謂月正元日舜格於文祖之年也履祥按祀之與年歳古或通稱但各有所重與○又曰四嶽之職出則爲方伯後分置八伯履祥按八百蓋其時每方二伯也其名見下】壇四奧【鄭氏曰爲壇祭四方之神】沈四海【鄭氏曰祭水曰沈】封十有二山【鄭氏曰祭者必封封亦壇也】肇十有二州【鄭氏曰肇域也爲營域以祭十有二州之分星】樂正定樂名元祀代泰山貢兩伯之樂焉【代岱通】東嶽陽伯之樂舞侏離其歌聲比余謡名曰晳陽【鄭氏曰陽伯猶言春伯春官秩宗也伯夷掌之侏離舞曲名言象物生有離根株也徒歌謂之謡其聲淸濁比如余謡然後應律也晳當作析春厥民析晳陽樂正所定也是時契爲司徒掌地官矣又舉禹掌天官】羲【本作儀】伯之樂舞鼚哉其歌聲比大謡名曰南陽【鄭氏曰儀當爲羲仲之後也鼚動貌哉始也言象物應雷而動始出見也南任也】中祀大交霍山貢兩伯之樂焉【鄭氏曰中仲也古字通春爲元夏爲仲五月南巡狩仲祭大交气於霍山也南交稱大交書曰宅南交也】夏伯之樂舞謾或其歌聲比中謡名曰初慮【鄭氏曰夏伯夏官司馬也棄掌之謾猶曼也或長貌猶物象之滋曼或然也初慮陽上極陰始謀也謾或爲謗】羲伯之樂舞將陽其歌聲比大謡名曰朱於【鄭氏曰將陽言象物之秀實動搖也幹大也】秋祀桞谷華山貢兩伯之樂焉【鄭氏曰八月西巡狩祭桞谷之气於華山也桞聚也齊人語】秋伯之樂舞蔡俶其歌聲比小謡名曰苓落【鄭氏曰秋伯秋官士臯陶掌之蔡猶衰也俶始也言象物之始衰也】和伯之樂舞鶴其歌聲比中謡名曰歸來【鄭氏曰和伯和仲之後鶴象陽鳥之南也歸來言反其本也】幽都山祀貢兩伯之樂焉【鄭氏曰山恆山也十有一月朔巡狩祀幽都之气於恆山也互言之者明祭山北稱幽都也】冬伯之舞齊落【鄭氏曰冬伯冬官司空也埀掌之齊落終也言象物之終也齊或爲聚】歌曰縵縵並論八音四防【鄭氏曰此上下有脫辭其說未聞】歸格於禰祖用特

【履祥按諸侯必貢詩於天子傳曰貢兩伯之樂焉是古者侯伯亦貢樂於天子也羲伯和伯豈羲和之後以其知四方之風土气候分爲方伯耶舜巡四嶽禮樂之盛伏生秦博士逮見古書其所述諒哉昔者子王子續儀禮經傳亦有取焉今附於此以廣異聞云】

三載考績【發例於此後不屢書】

五載箾韶樂成

書曰防曰戞擊鳴球搏拊琴瑟以詠祖考來格虞賔在位羣後徳讓下管鞀鼓合止柷敔笙鏞以間鳥獸蹌蹌簫韶九成鳳凰來儀【蔡氏曰戞擊考擊也鳴球玉磬名也搏彈拊循也樂之始作升歌於堂上則堂上之樂惟取其聲之輕淸者與人聲相比故曰以詠蓋戞擊鳴球搏拊琴瑟以合詠歌之聲也虞賔丹朱也丹朱在位與助祭羣後以徳相讓則人無不和可知矣下堂下之樂管猶周禮所謂孤竹之管絲竹之管陰竹之管也鞀鼔如鼓而小有柄持而搖之則旁耳自擊柷如漆桶方二尺四寸深一尺八寸中有椎柄連底撞之令左右擊敔狀如伏虎背上有二十七鉏鋙刻以籈櫟之籈長一尺以木爲之始作則擊柷以合之將終則櫟敔以止之蓋節樂之器也笙以匏爲之列管匏中又施簧於管端鏞大鐘也鐘與歌相應者曰頌鐘頌或謂之鏞大射禮樂人宿縣西階之西頌磬之南頌鐘卽鏞鐘也上言以詠此言以間相對而言蓋與詠歌疊奏也蹌蹌行動貌言樂音不獨感神人至於鳥獸無知亦且相率而舞蹌蹌然也簫古文作箾舞者所執之物說文云樂名箾韶蓋舜樂之總名今文作簫故先儒誤以簫管釋之九成者樂之九成也功以九敍故樂以九成鳳凰羽族之靈來儀來舞而有容儀也戞擊鳴球搏拊琴瑟以詠堂上之樂也下管鞀鼔合止柷敔笙鏞以間堂下之樂也樂之作也依上下而遞奏間合而後曲成祖考尊神故言於堂上之樂鳥獸防物故言於堂下之樂九成致鳳尊異靈瑞故別言之也】夔曰於予擊石拊石百獸率舞庶尹允諧【防論韶樂之所感備矣又申言之以明韶之所以感也韶之所以感有非樂正之所能與者此防所以深嘆之鳥獸蹌蹌在眾樂備作之後鳳凰來儀在簫韶九成之餘而此云擊石拊石卽百獸率舞何也韶樂以球爲主絲竹革匏金木皆次之防爲樂正實掌鳴球而羣工以次舉之也故防自言予擊石拊石而已而百獸自率舞庶尹自允諧是則非予之所能知者是必有妙於聲音之間者矣蓋推本帝舜之徳也千載之下韶有存焉者矣而不聞有來儀率舞之盛者蓋人亡政息音存而操變也】○虞夏傳曰維五祀定鐘石論人聲乃及鳥獸咸變於前【鄭氏曰鳥獸率舞】故更著四時推六律六呂詢十有二變而道廣【鄭氏曰詢均也】五作十道孝力爲右【鄭氏曰五作五教也十道謂君令臣共父慈子孝兄愛弟敬夫和妻柔姑慈婦聽者也】秋養耆老而春食餔子乃勃然招樂興於大鹿之野【鄭氏曰興成也樂以致天神出地祗假人鬼爲成也】○樂記曰舜作五之琴以歌南風防始制樂以賞諸侯故天子之爲樂也以賞諸侯之有徳者也徳盛而敎尊五穀時熟然後賞之以樂【漢志曰帝舜命防曰女典樂敎冑子直而溫寛而栗剛而無虐簡而無傲詩言志歌永言聲依永律和聲八音克諧又以外賞諸侯故聞其音而徳和省其詩而志正論其數而法立是以薦之郊廟則鬼神饗作之朝廷則羣臣和立之學官則萬民協聽者無不虛已竦神說而承流是以海內徧知上徳被服其風光輝日新化行遷善而不知所以然至於萬物不天天地順而嘉應降】○家語曰舜彈五之琴造南風之詩其詩曰南風之薫兮可以觧吾民之慍兮南風之時兮可以阜吾民之財兮

六載巡狩

書大傳曰五載一巡狩羣後徳讓貢正聲而九族具成【鄭氏曰族當爲奏言諸侯貢其正聲而天子九奏之樂乃具成也】𨿽禽獸之聲猶悉關於律【鄭氏曰關猶入也】樂者人性之所自有也故聖王巡十有二州觀其風俗習其性情因論十有二俗【鄭氏曰今詩國風是也】定以六律五聲八音七始著其素【鄭氏曰五聲宮啇角徵羽也八音鐘鼓笙磬塤箎柷敔琴也七始黃鐘太蔟大呂南呂姑洗應鐘防賔也歌聲不應此則去之素猶始也履祥按此采詩作樂之始也】蔟以爲八此八伯之事也【鄭氏曰蔟猶聚也樂音眾多聚之以爲八也】分定於五此五嶽之事也【五謂塤在北方鼓在東方之屬】五音天音也八聲天化也七始天統也【鄭氏曰天所以理陰陽也】

七載作大唐之歌

書大傳曰執事還歸二年防然作大唐之歌【鄭氏曰防猶灼也大唐之歌歌美堯之禪也】

九載三考黜陟幽明庶績咸熈分北三苗

書曰三載考績三考黜陟幽明庶績咸熈分北三苗【唐孔氏曰考績法明人皆自勵故得眾功皆廣也分北三苗卽是黜幽之事故於考績之下言其流之分謂別之云北者言相背舜之黜陟善惡明也○古史曰三載考績三考黜陟幽明庶績咸熈惟三苗之遺民爲惡不悛乃復分北處之以防其眾○分北之者分其民順化者與違命者猶後世部分夷狄爲生戶熟戶也履祥按有苗始末說者不同愚嘗綜其實書之所稱於前曰三苗於後曰有苗曰苗民書有異辭則事有不同矣蓋其始部落不一總謂三苗說見堯紀當堯之時竄三苗於三危罪其渠魁也當舜之時分北三苗則削其地分其民別其部落離其黨類於以黜陟亦以銷其勢也至其後䢐徵之時止曰有苗曰苗民而不復曰三苗云者蓋已竄之後旣分之餘存者特其一種耳說者又謂分北之政在舜季年來格之後故系之舜典之末是又不然夫舜典之事初年之事也古者無事之世帝王有作其規模設施皆於其初年自是守之而天下治𨿽其間隨時消息蓋無幾也舜自初年卽政分命羣賢三考黜陟庶績咸熈獨三苗以罪分北則自余庶事可知矣故終之以陟方而余不屢書焉且於典曰庶績咸熈分北三苗於謨曰各廸有功苗頑弗卽工則分北之事爲三考黜幽之典在眾功咸熈之後無疑也非季年之事也且季年之事莫大於禪禹而典不書䢐徵亦不書何獨於分苗而特書之然則典之所書止其初年之大政所以權輿五十年之治者也若徵苗之事則薦禹之餘如舜巡狩四嶽肇州四罪之政不系之堯而系之舜者也不然來格之後彼旣服矣又從而分北之所謂如追放豚旣入其苙又從而招之而謂聖人爲之乎】

十有四載帝作歌

帝庸作歌曰勑天之命惟時惟幾乃歌曰股肱喜哉元首起哉百工熈哉臯陶拜手稽首颺言曰念哉率作興事愼乃憲欽哉屢省乃成欽哉乃賡載歌曰元首明哉股肱良哉庶事康哉又歌曰元首叢脞哉股肱惰哉萬事墮哉帝拜曰兪往欽哉【蔡氏曰勑戒勑幾事之防惟時者無時而不戒勑也惟幾者無事而不戒勑也蓋天命無常理亂安危相爲倚伏頃刻謹畏之不存則怠荒之所自起毫髮幾防之不察則禍患之所自生不可不戒也此舜將欲作歌而先述其所以歌之意也股肱臣也元首君也人臣樂於趨事赴功則人君之治爲之興起而百官之功皆廣也拜手稽首者首至手又至地也大言而疾曰颺率總率也言人君當總率羣臣以起事功又必謹其所守之法度屢數也興事而數考其成則有課功覈實之效而無誕謾欺蔽之失兩言欽哉者興事考成二者皆所當深敬而不可忽也此臯陶將欲賡歌而先述其所以歌之意也賡續載成也叢脞煩碎也言君明則臣良而眾事皆安所以勸之也君行臣職煩細碎則臣下懈怠不肯任事而萬事墮廢所以戒之也舜作歌而責難於臣臯陶賡歌而責難於君君臣之相責難者如此有虞之治玆所以爲不可及也與】○虞夏傳曰惟十有四祀帝乃雍而歌者重篇於時俊乂百工相和而歌卿云【鄭氏曰卿當爲慶天文志曰若煙非煙若云非云鬱鬱紛紛蕭索輪囷是爲慶雲此和气也】帝乃偶之曰卿云爛兮禮縵縵兮日月光華旦復旦兮八伯咸進稽首曰明明尙天爛然星陳日月光華於一人帝乃載歌旋持衡【履祥按十有四載傳敍其君臣之歌盛矣然莫大於勑天之歌而不言何也所謂雍而歌者重篇必有所歌之篇所謂帝乃載歌必有載歌之語意者明良之歌其在此時與今系之此年而以傳附之】

十有五載帝載歌

虞夏傳曰維十有五祀祀者貳屍日月有常星辰有行四時順經萬姓允誠於予論樂配天之靈遷於賢聖莫不咸聽鼚乎鼓之軒乎舞之精華以竭褰裳去之於是乃八風修通卿云叢聚蟠龍賁信於其藏蛟魚踴躍於其淵鼈咸出其穴【此歌汲冢竹書亦有之然誤在伊尹祀桐宮之下考其辭非啇歌也豈說經者以伊尹祀先王有古夏先後鳥獸魚鼈咸若之訓故以系之與鄭康成以爲帝舜之歌宋書符瑞志亦謂當是時景星出房慶雲興帝乃載歌其辭若此是必它有考矣然愚玩其辭與其事以爲登歌祀堯之詩不可考矣今具存之以俟知者○子王子曰宋書慶雲之歌恐皆後人所托似不類賡歌气象豈有重華君臣觀此云瑞而動色作歌以慶之者乎】

十有六載九敍惟歌

虞夏傳曰維十有四祀云云還歸二年【鄭氏曰明十五年愚按當作十六年】而廟中茍有歌大化大訓六府九原而夏道興【原當作敍履祥按此九功之歌也大訓大化其三事之歌與九功之歌舊矣禹言於帝比音而樂之以勸其民使之不倦至是而歌之廟也其後禹有天下蓋常用之後世守之以爲禹樂騷所謂啟九辧與九歌是也周官九徳之歌九韶之舞以享人鬼蓋兼用虞夏之樂而說者以九歌爲韶樂誤矣朱子曰九歌禹樂也所謂九徳之歌也九韶舜樂也所謂九韶之舞是也瞽蒙掌九徳之歌比於六詩意其辭詳矣至戰國時騷亦屢言之豈及見其遺音耶後世不傳惜哉】

丁巳三十有二載帝命禹總師【據張氏紀年丁巳書薦禹於天此三十二載也而書曰朕宅帝位三十三載則自喪畢之年通數也】

粵若稽古大禹曰文命敷於四海只承於帝【朱子曰文命敷於四海卽禹貢所謂東漸西被朔南曁聲教訖於四海者也史臣言禹旣已布其文教於四海矣於是陳其謨以敬承於舜如下文所云也文命史記以爲禹名蘓氏曰以文命爲禹名則敷於四海者爲何事耶】曰後克艱厥後臣克艱厥臣政乃乂黎民敏徳【朱子曰曰已下卽禹只承於帝之言也孔子曰爲君難爲臣不易卽此意也敏速也禹言君而不敢易其爲君之道臣而不敢易其爲臣之職夙夜祗懼各務盡其所當爲者則其政事乃能修治而無邪慝下民自然觀感速化於善而不容已矣】帝曰兪允若玆嘉言罔攸伏野無遺賢萬邦咸寜稽於眾捨已從人不虐無告不廢困窮惟帝時克【朱子曰舜然禹之言以爲信能如此則必有以廣延眾論悉致羣賢而天下之民咸被其澤無不得其所矣然非忘私順理愛民好士之至無以及此而惟堯能之非常人所及也蓋爲謙辭以對而不敢自謂其必能舜之克艱於此亦可見矣無告指民困窮指士程子曰捨已從人最爲難事已者我之所有𨿽痛捨之猶懼守已者固而從人者輕也】益曰都帝徳廣運乃聖乃神乃武乃文皇天眷命奄有四海爲天下君【朱子曰廣者大而無外運者行而不息大而能運則變化不測故自其大而化之而言則謂之聖自其聖而不可知而言則謂之神自其威之可畏而言則謂之武自其經緯政化而言則謂之文堯之初起不見於經傳稱其自唐侯特起爲帝觀益之言理或然也或曰舜之所爲帝者堯也羣臣之言帝者舜也蓋益因舜尊堯而遂美舜之徳以勸之言不特堯能如此帝亦當然也今按此說固爲有理但此語接連上句惟帝時克之下未應遽捨堯而譽舜又徒極稱其美而不見勸勉規戒之意唐虞之際未遽有此防佞之風也依舊說贊堯爲是此舜初年之謨所謂帝者皆述堯也】禹曰惠迪吉從逆凶惟影響【朱子曰惠從順迪道也逆反道也惠迪從逆猶曰順善從惡也禹言天道可畏吉凶之應於善惡猶影響之出於形聲也以見不可不艱者以此而終上文之意履祥謂舜因禹克艱之謨而論堯之克艱益因舜論堯之時而推堯之徳業蓋舜明堯之心而益明堯之徳禹因益言堯得天之效而推言感格之由則又以警舜也】益曰吁戒哉儆戒無虞罔失法度罔遊於逸罔滛於樂任賢勿貳去邪勿疑疑謀勿成百志惟熙罔違道以干百姓之譽罔咈百姓以從已之欲無怠無荒四夷來王【無虞無可慮之時也無虞之時法度易弛逸樂易過故戒之疑謀勿成謂謀之未決者未可行凡事必已審決而後行也百志惟熙謂心之應事皆明而無所累也○益之言罔者五勿者三無者二皆儆戒之目也失度逸樂戒其修諸身者也賢邪謀疑戒其施諸朝廷者也違道從欲戒其施於百姓者也無怠無荒四夷來王戒其不倦以終之𨿽逹之夷狄可也幹百姓譽與咈百姓二句相反湏是兼防戒其幹譽則或至咈民戒其咈民則或至幹譽要在道欲二字】禹曰於帝念哉徳惟善政政在養民【此總言治之本原綱領也】水火金木土谷惟修正徳利用厚生惟和九功惟敍九敍惟歌【水火金木土谷謂之六府正徳利用厚生謂之三事此推言徳政養民之目也所謂六府者府蓋官府之府六府所以裁成天地之性遂萬物之宜而致天下之利者也傳稱古者物有其官官修其方故有五行之官所謂木工火工金工水工土工是也其在唐虞豈非六府與禮記殷制天子之六府曰司土司木司水司艸司器司貨典司六職蓋本有虞氏之舊制也土木水三司其名不易司艸則谷府司貨則金府司器則火府鎔冶之事也鄭氏謂在周則司土土均也司木山虞也司水川衡也司艸稻人也司貨卄人也然則其在有虞豈非司空朕虞后稷共工之職與或九官之外自有專司六府者與或當時六府以事而名不必專職與六府各修其職矣而政事之大有三焉教之以正其徳通之以利其用節之以厚其生此三事所以同天下也故謂之和正徳則厚典庸禮之事如司徒敷教伯夷降典後防典樂士制百姓皆是也利用卽同律度量衡懋遷有無化居之事厚生則制用均節之事如老者衣帛食肉黎民不饑不寒三年耕必餘一年之食以三十年之通𨿽有凶荒水旱民無菜色是也舊說三事旣指人力之爲而六府乃指五行自然之利如此則並爲九功非類例矣縱曰修屬人事可列爲功然修與和對耳非正利厚三言之比也且行有五府有六土爰稼穡而離於上於義不通不若從禮記天子六府之說則六府以職言三事以事言而九功之說得矣六府之所掌三事之所運謂之九功皆有成績功緒謂之九敍民樂其樂利其利沐其化而歌其事采而貢之上之人比而成章謂之九歌九歌也者太史公所謂沐浴膏澤而歌詠勤苦者也蘓氏謂其辭事若風之類其是與】戒之用休董之用威勸之以九歌俾勿壊【自水土旣平以來六府之修三事之和久矣和豫之世人情易綏庶事易弛故禹於此論徳政養民之事必戒之用休謂時戒諭之而使之休休者知樂業安常之爲美也必董之用威威古文作畏謂時董督之而使之畏畏者知廢事失常之爲惡也必勸之以九歌九歌者以其昔日之歌恊之律呂播之聲音用之鄕人邦國以及閭巷莫不歌之使民樂而不忘思而不貳勤而不倦焉此徳政養民無窮之治也蘓氏謂九歌若豳風之類愚謂如此則周官吹豳詩以樂田畯吹豳頌以息老物亦勸民九歌之遺意與】帝曰兪地平天成六府三事允治萬世永賴時乃功【朱子謂舜因禹言養民之政而推其平水土之功以美之也】帝曰格汝禹朕宅帝位三十有三載耋期倦於勤汝惟不怠總朕師【朱子曰九十曰耋百年曰期舜至是年已九十三矣總率也舜自言旣老血气已衰故倦於勤勞之事汝當勉力不怠而總率我眾也蓋命之攝位之事堯命舜曰陟帝位舜命禹曰總朕師者蓋堯欲使舜眞宅帝位舜讓弗嗣後惟居攝亦若是而已】禹曰朕徳罔克民不依臯陶邁種徳徳乃降黎民懷之帝念哉念玆在玆釋玆在玆名言玆在玆允出玆在玆惟帝念功【虞廷大臣徳之相似者禹臯耳故禹於命攝之時所遜惟臯禹懼帝舜惟見已之功而不見臯之爲功也故勉帝以念念玆在玆釋玆在玆者謂念之也熟則𨿽捨之而不可易名言玆在玆允出玆在玆者謂言之也熟則𨿽外之而不可違禹以帝與已而不與臯或者言念之或遺而不見臯之功與如見臯之爲功則自有不可捨臯而它與者此禹必欲遜臯之辭也一說我念臯陶固在臯陶捨之不念亦在臯陶名之於言固在臯陶允出於心亦在臯陶亦通但與上下句帝念不相應爾】帝曰臯陶惟玆臣庻罔或幹予正汝作士明於五刑以弼五教期於予治刑期於無刑民協於中時乃功懋哉【禹恐帝舜不念臯之功故反覆以念功勉之帝固未嘗不深知臯之功也故因禹言以推明臯之功焉大抵臯之知見宻於禹而禹之勞績著於臯禹之功天下所共知而臯之爲功非舜禹不知也然帝𨿽不聼禹之遜而亦不遺臯之美𨿽美臯陶之功而不爲遜位之辭觀於此而聖人公平正大之心又可見矣】臯陶曰帝徳罔愆臨下以簡禦眾以寛罰弗及嗣賞延於世宥過無大刑故無小罪疑惟輕功疑惟重與其殺不辜寜失不經好生之徳洽於民心玆用不犯於有司帝曰俾予從欲以治四方風動惟乃之休【舜方推美臯陶之功臯則歸美於帝舜之徳而帝復以美臯焉君臣有功更相歸美此固虞廷之盛然君臣之體相湏以成實有不可相無者故其成功之交相歸美也】帝曰來禹降水儆予成允成功惟汝賢【降孟子作洚洚水者洪水也成允成功者成實成之功也朱子曰允信也奏言而能踐其言試功而能有其功】克勤於邦克儉於家不自滿假惟汝賢【上惟汝賢美其功也此惟汝賢美其心也有是心能有是功者鮮矣有是功而又有是心抑尢鮮也】汝惟不矜天下莫與汝爭能汝惟不伐天下莫與汝爭功【矜者自大伐者加人不矜不伐禹之所以爲大】予懋乃徳嘉乃丕績天之歷數在汝躬汝終陟元後【朱子曰歷數者帝王相繼之次第猶歲時气節之先後汝有盛徳大功固知歷數當歸於汝汝終當升此大君之位不可辭也是時舜方命禹以居攝未卽天位故以終陟言也】人心惟危道心惟防惟精惟一允執厥中【堯之授舜曰允執其中此授之以治天下之則也一人之治天下惟在於持此無過不及之則以裁天下之事使之各得而已爾舜之授禹也而益之以三言則又授之執中之則也天地一理運而爲陰陽五行之气其化生斯人也气以成形而理亦賦焉而心者則理气之防而知覺焉者也人心者知覺之生乎气如耳目鼻口四肢與凡攻取之欲是也道心者知覺之生乎理如惻隱羞惡辭讓是非之端蓋管乎耳目鼻口四肢者也生乎气者固亦理之所有而易流於欲故危原乎理者攝乎气之中而不充則晦故防先言人心而後言道心蓋道心之所以防亦以人心之危有以防之也精則察此念之發爲人心爲道心也一則守道心之正而不貳也如此則自吾心而逹之天下凡所云爲皆有以得其中矣中卽道之用也○朱子曰心之虛靈知覺一而已矣而以爲有人心道心之異者則以其或生於形气之私或原於性命之正而所以爲知覺者不同是以或危殆而不安或防眇而難見耳人莫不有是形故𨿽上智不能無人心亦莫不有是性故𨿽下愚不能無道心二者雜於方寸之間而不知所以治之則危者愈危防者愈防而天理之公卒無以勝人欲之私矣精則擇夫二者之間而不雜也一則守其本心之正而不離也從事於斯無少間斷必使道心常爲一身之主而人心每聽命焉則危者安防者著而動靜云爲自無過不及之差矣夫堯舜禹天下之大聖也以天下相傳天下之大事也以天下之大聖行天下之大事而其授受之際丁寜告戒不過如此則天下之理豈有加於此哉】無稽之言勿聽弗詢之謀勿庸【言人之言也無考於實者勿聽謀已之計也不詢於眾者勿庸舊說謀亦人謀猶史所謂以一人之言而進退之者】可愛非君可畏非民眾非元後何戴後非眾罔與守邦欽哉愼乃有位敬修其可願四海困窮天祿永終惟口出好興戎朕言不再禹曰枚卜功臣惟吉之從帝曰禹官占惟先蔽志昆命於元龜朕志先定詢謀僉同鬼神其依龜筮協從卜不習吉禹拜稽首固辭帝曰毋惟汝諧【蔽斷也昆後也】

三十有三載正月朔旦禹受命於神宗率百官若帝之初

【履祥按禮稱有虞氏宗堯則神宗堯廟也古史稱舜之子孫乃更郊堯而宗舜此說非也當是禹郊堯而宗舜爾三聖揖遜以天下相傳祀以爲宗以有天下之大統也自夏后氏子孫繼世以有天下啇周徵伐以有天下固異於是而諸儒之說亦始膠矣】

帝命禹敍洪範九疇

箕子曰我聞在昔鯀陻洪水汨陳其五行帝乃震怒不畀洪範九疇彛倫攸斁鯀則殛死禹乃嗣興天乃錫禹洪範九疇彛倫攸敍初一【朱子曰此讀也全讀則是以一二爲次第不見洛書本文又不見聖人法象之義故後人至以此章總爲洛書本文者皆爲句讀不明也下皆仿此】曰五行次二曰敬用五事次三曰農用八政次四曰協用五紀次五曰建用皇極次六曰乂用三徳次七曰明用稽疑次八曰念用庶徴次九曰向用五福威用六極○書大傳曰維王后元祀【鄭氏曰王謂禹也禹始居攝爲君之年也履祥按古者數年自人君卽位爲元亦有因事起年者元年卽一年首年云爾非有它大義也時帝舜爲天子三十三年禹攝其事而此稱元祀者謂攝政之一年爾自說春秋者始以攺元爲莫大之事於是後世之論膠矣】帝令大禹步於上帝【使禹推天道也】禹乃共辟厥徳受帝休令爰用五事建用王極【鄭氏曰初禹治水得神龜負文於洛於以盡得天人陰陽之用至是奉帝命而陳之也履祥按此敍九疇也禹始攝天下之政故帝令其以所得洛書推爲治天下之綱目也王皇義通九疇之數以皇極爲中而九疇之用以五事爲始蓋皇之建極本諸身也故九疇以此二疇爲要然而漢伏生等傳失其眞其後遂專言災祥休咎之證其亦範之一用與銖分戶析各指事應則失之拘矣】○易大傳曰洛出書聖人則之○孔安國曰洛書者禹治水時神龜負文列於背有數自一至九禹遂因而第之【劉歆曰禹治洪水錫洛書而陳之九疇是也】○關子明曰洛書之文九前一後三左七右四前左二前右八後左六後右○朱子曰凡數之始一陰一陽而已矣陽之象圓圓者徑一而圍三陰之象方方者徑一而圍四圍三者以一爲一故參其一陽而爲三圍四者以二爲一故兩其一陰而爲二是所謂參天兩地者也三二之合則爲五矣此圖書之數所以皆以五爲中也洛書以五奇數統四偶數而各居其所蓋主於陽以統陰而肇其變數之用也一三七九各居其五象本方之外而二四六八者各因其類以附於奇數之側蓋正者爲君側者爲臣有條而不紊也洛書主變故極於九而其位與實皆奇贏而偶乏虛其中也然後陰陽之數均其陽數則首北次東次中次西次南其陰數則首西南次東南次西北次東北也合而言之則首北次西南次東次東南次中次西北次西次東北而究於南也其運行則水克火火克金金克木木克土右旋一周而土復克水也【一六水也二七火也四九金也三八木也五土也】縱橫十五而七八九六疊爲消長虛五分十而一含九二含八三含七四含六則參伍錯綜無適而不遇其合焉此變化無窮之所以爲妙也

【履祥按洛出書而禹則之敍爲九疇疇之取義者三焉一曰並義子王子曰洛書河圖相表裏故一六二七三八四九皆並位於是九疇之義相比而應一與六相並也系五行於一而系三徳於六以天賦之气有生克淸濁之殊則人囿於質有剛柔善惡之異也二與七相並也系五事於二而系稽疑於七見於事者有得有失則驗於占者有吉有凶也四與九相並也系五紀於四而福極於九運於天者有經緯離合之不齊則賦於人者有五福六極之或異也三與八相並也系八政於三庻徴於八施於政者有善有惡則感於天者有變有常也二曰對義子王子曰一與九相對也系五行於一福極於九天之所賦有善惡厚薄則人之所稟有五福六極也二與六相對也系五事於二三徳於六人身皆有當然之則本然之性也剛柔善惡之不同則气質之性也四與八相對也系五紀於四庻徴於八五紀者天道之常經庶徴者天道之變化也三與七相對也系八政於三稽疑於七政有得有失則稽有吉有凶也箕子所陳五事庶徴相爲感應則二與八又相對取義也四六亦然箕子蓋舉一隅以見義也今三縱而一衡而取義亦粲然矣三曰次第夫洛書之數連比對待縱橫錯綜然而履一則本之所以始戴九則表之所以終中五則上下左右錯綜回環而樞紐斡運於中也是亦自然之序故聖人亦因而次第之系五行於一以見化生人物之始也五行化生萬物人得其秀最靈而五行之在人者爲五事故五事次之於二焉五性感動而善惡分萬事出矣而所以治之者其政有八故八政次之於三焉人事旣繁庶政具舉因時作事則有天時之紀焉故五紀次之於四五行五事八政五紀天人之事備矣聖人成位乎其中立人極焉故皇極次之於五皇極者固所以順五行敬五事出八政贊五紀者以一人立極爲天下之標凖其所以化民成俗因其气習而治教之者則有三徳焉故三徳次之於六以一人而天下之標凖攸系至不輕也其中否吉凶小則質之神明故稽疑次之於七大則驗之於天地而五气四時之運其休其咎有不可掩者矣故庶徴次之於八抑是理也君子修之吉小人悖之凶五福六極各以類應聖人又卽以勸懲斯世焉蓋體天治人之用盡矣故次之於九終焉箕子陳洪範獨以次言之蓋獨陳其辭不可以無敍也至於五事敬又哲謀聖而驗諸庶徴則於對義固舉一隅矣或曰河圖之位圓圓者天也洛書之位方方者地也自一而次數之句連錯綜以至於九句連錯綜者地道之所以固也洛書之數其用深廣聖人敍疇於此未始數數言也然後世或以推災異或以擬易占八陣太乙遁甲下至陰陽家者流以推八卦九宮八門黒白向背吉凶亦各得其末流之一節與抑天地自然之數周乎萬物固有所不能外也】

復九州

經世歷日禹受命於神宗正天下水土分九州九山九川九澤【按此年禹以十二州仍爲九州此气數邵子系之丁巳其必有攷也】

三十有五載咨禹徵有苗

大禹謨曰帝曰咨禹惟時有苗弗率汝䢐徵禹乃防羣後誓於師曰濟濟有眾咸聽朕命蠢玆有苗昬迷不恭侮慢自賢反道敗徳君子在野小人在位民棄不保天降之咎肆予以爾眾士奉辭伐罪爾尙一乃心力其克有勲【世之言有苗者多謂其負險阻抗衡中夏若後世荊楚之爲觀舜禹呂刑之辭不過以其弗率反道賢否易置棄民虐刑耳初不爲其抗衡而徵之也於此見聖人之徵伐其究以爲民耳】三旬苗民逆命【禹之䢐徵也不必直其穴也奉辭以臨之警其悔悟耳苗之逆命也不必發兵拒守也不從辭命未知悔悟耳三旬而未奉令益猶欲其久而自悟故贊禹班師也聖人徵代之師於此可見矣】益贊於禹曰惟徳動天無遠弗屆滿招損謙受益時乃天道帝初於歷山往於田日號泣於旻天於父母負罪引慝只載見瞽瞍防防齊栗瞽亦允若至諴感神矧玆有苗【苗民之逆命也非舜禹徳有未至亦非行之或滿也而益云然者古者聖賢行有不得反求諸已大率如此夫以苗之頑至於臨之兵又至於兵不可懼亦極矣豈必果進師以滅之哉又謙以處之又反求其所謂徳而已矣以帝舜之事父豈有不至而不得於父帝亦惟自負罪引慝而終能防豫故凡自反誠切者終必有格又至諴之道可以感神而況有苗乎】禹拜昌言曰兪班師振旅帝乃誕敷文徳舞干羽於兩階七旬有苗格【誕敷文徳大敷其文命徳教使敎化新明於諸侯交暢旁通謂之誕敷不必施之有苗也舞干羽者示之以禮樂也幹武舞羽文舞蓋示反武敷文之意兩階賔階主階蓋舞之羣臣羣後朝防覲享之地也古人無文字書冊之煩凡衣服物象器用禮樂之具皆所以示意向而明敎化也】○路史曰於是命禹行天子之事三載釐苗弗恭命禹徵之○淮南子曰夫能理三苗朝羽民從祼國納肅愼未發號施令而移風易俗者其惟心行者乎法度刑罰何足以致之也

【履祥按舜之攝也覲諸侯巡四嶽行天子之事也不聞堯復命之也禹之攝也䢐徵之師帝猶命之而傳記亦有舜南巡之說是徵伐巡狩禹不專也豈堯舜之事不詳見於經計舜每事亦必稟命與抑堯之命舜也曰陟帝位舜之命禹也曰總朕師終陟帝位云爾其攝復有不同與】

甲子三十有九載

邵子皇極經世以運經世之二經元之甲一經防之午七經運之甲一百八十一經世之子二千一百六十一甲子夏王禹八年○祝氏曰唐虞當第六防之終元經防之運卦在防之世同人上爻變而爲革則天運推移矣當數之交堯舜知天之歷數以天下與賢茍非二聖之大徳安能保災度難洪水滔天非小沴也四凶稔惡非細故也惟堯舜能平定之故曰巍巍乎有天下而不與焉是年運之甲大畜節世之子大畜節年之甲子損節

癸酉四十有八載帝陟方乃死【書稱五十載蓋自堯萌之後通數也】

書曰舜生三十徵庸三十在位五十載陟方乃死【言舜生三十而登庸又三十年而在位又五十年乃崩言其年數耳非是號也陟方猶言升遐也韓子曰竹書紀年帝王之沒皆曰陟陟升也謂升天也朱子曰方猶云䢐乎方之方陟方乃死猶言殂落而死也】○史記曰南巡狩崩於蒼梧之野葬於江南九疑是爲零陵【皇覽曰舜冡在零陵營浦縣其山九溪皆相似故曰九疑傳曰舜葬蒼梧象爲之耕】○禮記曰舜葬蒼梧之野蓋二妃未之從也【西漢劉向傳舜葬蒼梧二妃不從東漢書引禮記作二妃今本曰三妃者誤也韓子曰堯之長女娥皇爲舜正妃故曰君其二女女英自宜降曰夫人也故九歌辭謂娥皇爲君謂女英爲帝子各以其盛者推言之也禮有小君明其正自得稱君也】○大紀曰記稱舜葬蒼梧劉道原以爲舜巡狩南裔往而不返者欲兆庻專意戴禹也夫舜本以耄期倦於勤使禹攝政使遠巡荒外而死是與經意相反也舜之授禹以天下者本乎民心與天意爾使禹有天命舜𨿽不死於荒外何病於禹使禹無天命舜𨿽死於荒外豈能有益於禹哉此記者謬誤道原習而未之察也

【履祥按淮漢以北上自伏羲下至近代帝王之墓尙皆可考獨舜冡不見於此而蒼梧去都最逺重以三苗之亂歷舜禹始克平之故舜禹於南方之化蓋數數然也是以舜至蒼梧今南方之地多其遺迹而禹亦有防稽之防死亦葬焉聖人以天下爲家不可以逺近論也】

甲戍四十有九載

乙亥五十載禹避於陽城

孟子曰舜崩三年之喪畢禹避舜之子於陽城天下諸侯朝覲訟獄謳歌者不之舜之子而之禹○路史曰女防生義均及季釐義均封商今商之商洛有堯女墓武闗西北百有二十里商城是也禹封其子於虞季釐封於緡其後爲夏桀所克舜庻子七人圭胡負遂廬蒲衛甄潘饒番鄒息有何母轅余姚上虞濮陽余虞西虞亡錫巴陵衡山長沙皆其裔也夏有箕伯箕伯之後箕子

【履祥按丹朱之不肖舜之子亦不肖然均之失徳不見於經傳蓋徳不若舜禹耳有禹則舜不以天下私均也舜處其子於啇而禹復封之虞古史謂服其服禮樂如之客見天子而不臣然古史又謂舜宗祀堯至舜之子孫則更郊堯而宗舜此據國語及韋昭之說也舜郊嚳宗堯則禹固當郊堯而宗舜矣而乃以堯舜之祀歸之舜之子孫顧自郊鯀焉何也曰此夏之末造也夫三聖以天下爲公則皆承其祀三王之子孫以天下爲家則各祖其祖舜之宗堯禹之宗舜一也舜之郊嚳禹之郊堯亦一也其郊鯀也則夏之末造也祀夏配天其諸始於少康乎於是郊堯宗舜則屬之虞思之國矣孔子曰杞之郊也禹也宋之郊也契也蓋啇周存二代之後猶尊賢也尊賢則郊禹矣而郊禹則虞郊舜而唐郊堯皆天子之事守也】

禦批資治通鑑綱目前編卷二

欽定四庫全書

禦批資治通鑑綱目前編卷三

夏后氏大禹【史記作帝禹】

丙子元嵗春正月

夏小正曰【夏小正夏時之書見大戴禮戴徳作傳與正文合爲一篇朱子儀禮別出之】春正月啟蟄【愚按今二月始驚蟄而漢始以驚蟄爲正月中月令孟春蟄虫始振豈古者陽气特盛啟蟄獨早與國語謂陽癉憤盈土气震發則蟄虫之動固宜然啟者始振之謂非出蟄也】鴈北鄕【月令鴻鴈來傳曰鴈以北方爲居生且長焉】雉震呴【震振也呴鳴也書曰越有呴雉蓋其音云】魚陟負冰【月令魚上冰是也魚冬則气在腴故降春則气在背故升負冰者春冰薄魚旣升背若負之也】農緯厥耒【戴氏曰緯束也愚按古者立春先時命農大夫咸勸農用耒田器也】初嵗祭耒【祭始爲耒耜之人也】始用暢【闗澮本作畼舊注音韔按暢木生也訓達作暢爲是戴氏曰暢也者終嵗之用祭也愚按古者先立春王將耕籍則鬰人薦鬯王祼鬯鬯之言暢也祭耒而用鬯也】囿有見韭【韭陽菜春有之見露也】時有俊風【戴氏曰俊者大也大風南風也合冰必於南風解冰必於南風生必於南風收必於南風故大之也】寒日滌凍塗【日滌凍解而爲塗泥也】田防出【戴氏曰嗛防也按爾雅疏頰能藏食者】農率均田【率相率也均月令所謂皆修封疆審端徑遂夏后氏一夫受田五十畝均田所以修其疆畔分其遂畝不相侵越同賴利澤也】獺祭魚【月令同】鷹則爲鳩【月令】

【仲春鷹化爲鳩此在正月按月令鷹化在雨水之後漢始以雨水爲二月節蓋因秦之舊故呂不韋以鷹化系之仲春耳】農及雪澤【雪澤猶凍解也及傳所謂汲汲也及此凍解便往治田農書曰土長冒橛陳根可防耕者急發是也】初服於公田【戴氏曰言先服公田而後服其私田也愚謂孟子曰詩雲雨我公田遂及我私由此觀之𨿽周亦助也夏小正曰初服於公田由此觀之𨿽夏亦助也】采蕓【雜禮圖云蕓蒿也葉似邪蒿香美可食】鞠則見【戴氏曰星名也按天文書不見鞠星是時初昬參中則晨見者危室諸星耳古鞠菊通用蓋謂菊始苖故九月曰榮鞠則菊華也】初昬參中斗柄縣在下【是時初昬則日當在室壁之間與月令不相異也】桺梯【桺始綻如梯也】梅杏杝桃則華【戴氏曰杝桃山桃也】薃【戴氏曰薃莎也其實也鄭氏曰莎艸也愚按爾雅薃候莎其實薃卽莎又廣雅莎地毛也】雞桴粥【戴氏曰桴嫗伏也粥養也】二月往耰黍【耰覆種也耰當作種】襌【戴氏曰單也讀屬上愚謂二月漸暖耰黍者可單衣也】初俊羔助厥母粥【戴氏曰粥者養也言大羔能食艸木而不食於母也】綏多女士【闗本作縘戴氏曰綏安也冠子取婦之時也愚按周禮防男女卽此也女有家士有室所以安之也】丁亥萬用入學【萬舞也此月令所謂上丁命樂正習舞釋菜也二月不必皆有丁亥豈以是月釋菜卜日以干取丁或以支取亥與】祭鮪【戴氏曰祭不必記記鮪何也鮪之至有時美物也鮪者魚之先至者也而其至有時謹記其時也按此所謂春獻王鮪者也呂令季春薦鮪】榮堇【郭璞爾雅注曰堇葵葉似桺子如米汋食之滑者本艸唐本徳云此菜野生非人所種俗謂之堇菜榮華也】采蘩【爾雅蘩皤蒿卽白蒿也或曰蘩所以生蠶】昆小虫抵蚳【蚔螘卵也按爾雅注疏嵦子在卵者名蚳然此云昆及小虫之微大扺皆卵屬也】來降燕乃睇【戴氏曰莫能見其始出也故曰來降睇眄也視可爲室者也按此呂令所謂鳥至也】剝鱓【大戴禮作曰以爲鼓也】有鳴鶬鶊【黃鸝也】榮蕓【蕓至是華也】時有見稊始收【愚按爾雅疏稊一名苵防稗之艸以其穢苗故其始生卽收割也】三月參則伏【至此參初昬而西沒也唐開元歷推夏時季春日在昴十一度去參距星十八度故曰三月參則伏】攝桑【戴氏曰攝而記之急桑也】萎楊【舊注萎作苑戴氏曰楊則花】防羊【戴氏曰或曰防羝也】【音斛】則鳴【爾雅曰天螻注螻蛄也】頒冰【戴氏曰分冰以授大夫也愚按月令仲春開冰而夏用三月蘇氏曰古者藏冰發冰以節陽气之盛夫陽气之在天地譬猶火之著於物也故常有以解之十二月陽气蘊伏錮而未發其盛在下則納冰於地中至於二月四陽作蟄虫起陽始用事則始啟冰而廟薦之至於四月陽气畢連陰气將絕則冰於是大發食肉之祿老病防浴冰無不及是以冬無愆陽夏無伏陰春無淒風秋無苦雨雷出不震無災霜雹厲疾不降民無夭札也】采識【戴氏曰識艸也愚按識當作蘵爾雅蘵黃蒢注蘵艸葉似酸漿花小而白中心黃江東以作葅食】妾子始蠶【戴氏曰先妾而後子事有漸也言自卑事者始也】執養宮事【此句連上文言蠶事也】祈麥實越有小旱【所以祈麥實者恐或有小旱也正月於農事三月於蠶麥言之不厭其詳】田防化爲鴽【戴氏曰鴽鵪也】拂桐芭【戴氏曰或曰言桐芭始生貌拂拂然也按呂令桐始華】鳴鳩○夏四月昴則見【是時日在畢觜之間故旦昴則先見】初昬南門正【其時立夏日在井四度昬角中南門右星入角距西五度其左星入角距東六度故曰四月初昬南門正】鳴蚻【按爾雅如蟬而小有文者謂之蜻蜻蟬小者謂之麥蚻戴氏曰蚻者寧縣也鳴而後知之故先鳴而後蚻】囿有見杏鳴蜮【戴氏曰屈造之屬】王萯莠【按呂令注當作負秀王萯卽王本艸陶注云卽今土也萯房九反】取荼莠【荼苦菜也爾雅疏云苦菜葉似苦苣而細斷之有白汁愚按卽今苦蕒也莠當作秀卽呂令苦菜秀】幽【戴莠幽爲句】越有大旱【此上必有闕文】執陟攻駒【執者離之去毋陟者升之君也攻駒者教之服車】五月參則見【日在井鬼旦則參見】浮游有殷【蜉蝣也殷眾盛也一名渠略陸云似甲虫有角大如指長三四寸甲下有趐能飛夏月陰時地中出今人燒炙噉之美如蟬也樊光謂糞中蠍虫隨陰兩時爲之朝生夕死】鴂則鳴【離騷恐鵜鴂之先鳴兮使夫百艸爲之不芳蓋五月一陰生則鴂鳴乃百艸不芳之候也】時有養日【戴氏曰養長也】乃衣【舊注作乃衣衣試新衣也】良蜩鳴【按爾雅當作蜋蜩五彩具者也】匽之興五日翕望乃伏【戴氏曰不知其生之時故曰興伏云者不知其死也】啟灌藍蓼【啟灌者取其汁也藍可以染者五月取以爲澱蓼艸名取以爲麯】鳩爲鷹唐蜩鳴【按爾雅當作螗蜩螗蜩者匽陸璣云唐一名蝘虭字林虭作嘹愚按良蜩者蟬聲淸長者也唐蜩則今嘹也】初昬大火中【心星也今則亢中矣】種黍菽穈【前二月耰黍當作種黍此種當作耰菽豆也穈赤梁粟今陜西人作麻是也】煮梅【戴氏曰爲豆實也愚按書曰若作和羮爾惟鹽梅古者飲食之用鹽梅猶今之必用醋也】蓄蘭【爲沐浴及佩也卽今澤蘭俗名厭艸香可辟邪亦可爲藥】頒馬【分夫婦之駒一曰分大夫卿之駒也】六月初昬斗柄正在上煮桃【以爲豆實】鷹始摰【始攫也】秋七月莠雚葦【莠讀爲秀】貍子肇肆【戴氏曰肆遂也始遂也或曰肆殺也按字林貍伏獸蓋至此時而始肆也】湟潦生蘋【蘋一名蓱大者名蘋郭氏曰水中浮萍江東謂之薸】爽死【未詳戴氏曰爽猶疏也】蘋莠【蘋亦有華者卽蘋也】漢案戶【漢天河也起箕尾間分兩道其一道貫箕星之邊案戶者直戶也古者戶皆南向則是時初昬天漢直南也】寒蟬鳴【戴氏曰蝭也按爾雅疏寒蜩也卽蜺也一名寒螿似蟬而小靑赤色者也】初昬織女正東鄕【織女二星】時有霖雨【夏小正四月越有大旱而霖雨在七月莊子亦有秋水時至之說今則霖在四五月呂令溽暑在季夏今則在仲夏蓋古今風气不同而南北風土亦異凡書傳所載於今不同者於此可以類推】灌荼【荼雚葦之莠也爲蔣楮之也未莠爲菼葦未莠爲蘆大戴禮莠作秀】斗柄縣在下則旦八月剝校【戴氏曰黒也校若綠色然婦人未嫁者衣之】剝棗防零【棗栗熟也】丹鳥羞白鳥【戴氏曰丹鳥者爲丹良也白鳥者爲蚊蚋也其謂之鳥者重其養也有翼爲鳥羞也者不盡食也按呂令止曰羣鳥養羞與此不同闕疑當考】辰則伏【大火初昬而沒也】鹿人從【鹿人者古山虞掌獸之官從從禽也謂始從禽也】鴽爲防參中則旦【當作參見】九月納火【古者三月大辰旦見故出火八月辰伏故九月納火】遰鴻鴈【遰音逓去也】主夫出火【夫當作火古者季春出火所以焚萊於是民之用火於田野者不禁季秋𨿽內大然而火之用有不可廢者如昆虫旣蟄而以火田之類於是主火度其用而出之民不得擅其用而不禁也】陟鳥蟄【古人重鳥當其至而祠之故其來也書降其去也書陟皆貴之也蟄者鳥去則多蟄於島岸間土穴中沈存中筆談嘗載其事】熊羆豹貉鼬鼪則穴【此周官所謂蟄獸也】榮鞠【呂令鞠有黃華是也】樹麥王始裘雀入於海爲蛤【蚌屬】冬十月豺祭獸【呂令在季冬古人豺祭獸然後田獵蓋古人於禽獸每有不忍殺之意惟天地肅殺之時豺獸自相食故此時取之以爲幹豆賔客之用】初昬南門見黒鳥浴【戴氏曰烏也浴者飛乍髙乍下也】時有養夜雉入於淮爲蜃【大蛤也】織女正北鄕則旦十有一月王狩【冬獵謂之狩】陳筋革【弓甲器用之備也】嗇人不從【戴氏曰不從者弗行於時月也】隕麋角【夏至鹿角解冬至麋角解】十有二月鳴弋【按當作鳶今雪霽霜風之晨則鳶鳴一說鳴弋猶言鳴弋者以生絲系矢而射謂獵禽也】駒賁【戴氏曰駒螘也賁走於地中也愚按螘方言齊魯之間謂之蚼蟓西南梁益之間謂之駒】納卵蒜【戴氏曰卵蒜者本如卵者地納者納之君也愚按納者収藏之】虞人入梁隕麋角【上文重】○論語曰顏淵問爲邦子曰行夏之時朱子曰夏時謂以斗柄初昬建寅之月爲嵗首也天開於子地辟於丑人生於寅故斗柄建此三辰之月皆可以爲嵗首而三代疊用之夏以寅爲人正商以醜爲地正周以子爲天正也然時以作事則嵗月自當以人爲紀故孔子嘗曰吾得夏時焉而說者以爲謂夏小正之屬蓋取其時之正與其令之善而於此又以告顏子也○縣子問子思曰顏回問爲邦夫子曰行夏之時若時殷周異政爲非乎子思曰夏數得天堯舜之所同也殷周徵伐革命以應乎天因攺正朔若雲天時之攺爾故不相因也夫受禪於人者則襲其統受命於天者則革之以神其事如天道之變然也三統之義夏得其正是以夫子云○晉董巴曰昔伏羲始造八卦作三畫以象二十四气黃帝因之初作調歷歷代十一更年五千凡有七歷顓帝以今之孟春正月爲元其時正月朔旦立春五星防於天歷營室也冰凍始泮蟄虫始發雞始三號天曰作時地曰作昌人曰作樂鳥獸萬物莫不應和故顓帝聖人爲歷宗也湯作殷曆弗復以正月朔旦立春爲節更以十一月朔旦冬至爲元首下至周魯及漢皆從其節據正四時夏爲得天以承堯舜從顓帝故也禮記大戴曰虞夏之歷建正於孟春此之謂也○唐大衍歷議曰夏小正𨿽頗疎簡失傳乃羲和遺迹何承天循大戴之說復用夏正更以正月甲子夜半合朔水爲上元進乖夏曆退非周正故近代推月令小正者皆不與古合開元歷推夏時立春日在營室之末昬東井二度中古歷以參右肩爲距方當南正故小正曰正月初昬斗杓懸在下魁枕參首所以著參中也季春在昴十一度半去參距星十八度故曰三月參則伏立夏日在井四度昬角中南門右星入角距西五度其左星入角距東六度故曰四月初昬南門正昴則見五月節日在輿鬼一度半參去日道最逺以渾儀度之參體始見其肩股猶在濁中房星正中故曰五月參則見初昬大火中八月參中則曙失傳也辰伏則參見非中也十月初昬南門見亦失傳也定星方中則南門伏非昬見也

【履祥按孔子曰我欲觀夏道是故之杞而不足證也吾得夏時焉學者多傳夏小正云小正者其紀候之書謂之小則固非其大者也豈亦夏時之一端與聖人得之以說夏禮則必有大於此者單子曰夏令曰九月除道十月成梁其時儆曰收而塲功偫而畚梮營室之中土功其始火之初見期於司裏然則舉一端而推所謂夏時者當必有制度教條之詳不可得而聞矣】

卽位防諸侯於塗山【塗山在今濠州蘇氏曰有禹防村】

稽古錄禹卽天子位防諸侯於塗山執玉帛者萬國【履祥按玉帛萬國之說本魯諸君子而雜見於傳記朱子王制篇亦取焉夫塗山今濠壽蓋淮江之間非中土也禹何以防萬國於此意者東南之諸侯與古者萬國畢朝於都天子巡狩則其方之諸侯各朝於方嶽惟東南諸侯西至衡嶽北至泰嶽道裏爲逺故禹總爲塗山之防其後又東南而爲防稽之防也塗山萬國之傳或者史傳之侈辭與】

大紀曰爲銘於簨簴曰告寡人以道者擊鼓以義者擊鐘以事者振鐸以憂者擊磬以獄者揮鞀【事見鬻子又淮南子加詳於此外紀同】

二嵗臯陶薨

史記曰帝禹立而舉臯陶薦之且授政焉而臯陶卒封臯陶之後於英六或在許而後舉益任之政【臯陶堯舜已有封此或畢封其支庶】○路史曰臯陶乃少昊之後四世而庭堅則髙陽氏之子六乃臯陶之後別有舒蓼宣八年始滅初陶漁於雷澤虞帝求旃以爲士師造律執中封於臯爲臯陶臯之子封爲姓又有孫恩成恩成其後世爲理以命族至紂時理徵爲翼肄中吳伯弗合以死取契和氏逋難伊虛爲李氏其後世爲伯陽父【管子曰后土掌北方故使爲李注李獄官也則李理字通此云理避難爲李也】

薦益於天

孟子曰禹薦益於天七年

【履祥按堯薦舜舜薦禹皆其末年禹卽位才一年耳何以卽薦益也世稱禹年百嵗蓋於是年九十有四矣然三聖授受事體不同堯之薦舜攝也舜之薦禹總百官也禹之薦益相之也】

三嵗考功

吳越春秋曰禹哀民不得已卽天子之位三載考功禮記曰禹立三年百姓以仁遂焉

五嵗巡狩

吳越春秋曰五嵗政定周行天下○東漢書陳蕃傳曰昔禹巡狩蒼梧見市殺人下車而哭之曰萬方有罪在予一人○外紀曰禹見罪人下車問而泣之左右曰罪人不順道君王爲何痛之禹曰堯舜之人皆以堯舜之心爲心寡人爲君百姓各自以其心爲心是以痛之

八嵗巡江南戮防風氏崩於防稽

國語曰吳伐越墮防稽獲骨焉節專車吳子使來聘且問之仲尼曰無以吾命賔發幣於大夫及仲尼仲尼爵之旣徹俎而宴客執骨而問曰敢問骨何爲大仲尼曰丘聞之昔禹致羣神於防稽之山【羣神謂主山川之君】防風氏後至禹殺而戮之其骨節專車此爲大矣客曰敢問誰守爲神仲尼曰山川之靈足以紀綱天下者其守爲神社稷之守者爲公侯皆屬於王者客曰防風何守也仲尼曰汪芒氏之君也【一作注芒】守封隅之山者也【封隅山在今湖州武康縣】爲漆姓在虞夏商爲汪芒氏於周爲長狄今爲大人【經世以戮防風氏系初年與國語不合】○太史公曰禹防諸侯江南計功而崩因葬焉命曰防稽防稽者防計也○越外傳曰禹始也到大越上茅山大防計爵有徳封有功更名茅山曰防稽及其王也巡狩大越見耆老約詩書審銓衡平斗斛因病死亡葬防稽葦槨桐棺穿壙七尺上無瀉泄下無邸水壇髙三尺土階三等延袤一畝又曰越之先君無餘乃禹之世別封於越以守禹冡【又見少康紀】

甲申後啟元嵗

【履祥按三代以來嗣君皆逾年而稱元與堯舜禹之間不同故胡氏大紀於甲申書元載今從之或曰是時三年之防未畢益未有箕山之避啟未膺朝覲訟獄之歸宜未王也何以稱爲元年是不然古者稱元無大意義特以其君天下之始計年耳況益之相禹異於禹之相舜禹之相舜異於舜之攝堯其時異其事亦不同孟子之俱以薦言者推堯舜禹之心也其俱以避言者推舜禹益之心也當時事迹固自有不同故胡氏於明年書益歸政就國而不言避是爲得之】

二嵗益避於箕山之陰

大紀曰伯益歸政就國於箕山之陰也○萬章曰人有言至於禹而徳衰不傳於賢而傳於子有諸孟子曰否不然也天與賢則與賢天與子則與子昔者舜薦禹於天十有七年舜崩三年之防畢禹避舜之子於陽城天下之民從之若堯崩之後不從堯之子而從舜也禹薦益於天七年禹崩三年之防畢益避禹之子於箕山之陰朝覲訟獄者不之益而之啟曰吾君之子也謳歌者不謳歌益而謳歌啟曰吾君之子也丹朱之不肖舜之子亦不肖舜之相堯禹之相舜也歷年多施澤於民久啟賢能敬承繼禹之道益之相禹也歷年少施澤於民未久舜禹益相去久逺【逺當作近】其子之賢不肖皆天也非人之所能爲也莫之爲而爲者天也莫之致而至者命也匹夫而有天下者徳必若舜禹而又有天子薦之者繼世以有天下天之所廢必若桀紂者也孔子曰唐虞禪夏后殷周繼其義一也○越絕書曰夏啟獻犧於益啟者禹之子益與禹臣於舜舜傳之禹薦益而封之百里禹崩啟立曉知王事達於君臣之義益死之後啟嵗獻犧牲以祠之經曰夏啟獻犧於益此之謂也

三嵗大戰於甘【皇極經世元年伐有扈今按孔安國謂啟嗣禹位伐有扈之罪唐孔頴達謂禹崩益避箕山之陰天下諸侯歸啟啟遂卽天子位史記稱啟立有扈氏不服故伐之蓋由唐虞受禪相承啟獨繼父以此不服愚按楚辭天問亦謂啟代益作後而卒然離有扈之集注如史記之說今故系之伯益歸政之後】

書甘誓曰大戰於甘乃召六卿【古者四方有變專責之方伯方伯不能討然後天子親徵之天子之兵有徵無戰今啟旣親率六軍以出而又書大戰於甘則有扈之怙彊稔惡敢與天子抗衡豈特孟子所謂六師移之者書曰大戰蓋所以深著有扈不臣之罪按甘在京兆鄠縣有甘水甘亭蓋西方諸侯也時夏都安邑在闗河之東而有扈在闗西之地叛以天下大勢論之不爲小變矣六卿六鄕之卿也按周禮鄕大夫每鄕卿一人六鄕六卿平居無事則各掌其鄕之政教禁令而屬於大司徒有事出徵則各率其鄕之一萬二千五百人而屬於大司馬所謂軍將皆卿者是也意夏制亦如此】王曰嗟六事之人予誓告汝有扈氏威侮五行怠棄三正【六事之人謂六鄕之卿六卿曰六事猶三公謂之三事也威侮五行者暴殄天物一說不順五行之理猶所謂狎侮五常也三正舊說天地人之正道】天用勦絕其命今予惟恭行天之罰左不攻於左汝不恭命右不攻於右汝不恭命禦非其馬之正汝不恭命【左右禦皆五伍之長在車者也汝六事之人也古者車戰之法五人爲伍五伍爲兩一車甲士三人步卒七十二人則三其兩其甲士三人左主射右主擊刺中禦馬蓋每兩之長也一鄕一軍則一萬二千五百人蓋五百兩也卿一人統之天子六軍則七萬五千人凡三千兩先王之師左右各攻其事而不以詭遇爲功非惟師出以正然左死於射右死於刺甲者死車步者死列故能爲不敗之師此先王之軍法也左右禦不職其事皆曰汝不恭命蓋責之卿也天子治軍惟責之卿卿各督其所部然亦至兩之長而止自兩以下則其長自治之此軍制之分數也】用命賞於祖弗用命戮於社予則孥戮汝【古者天子巡狩以遷廟主行徵伐亦然軍行戮社釁鼓是則天子出徵必載遷廟之主與社主以行也祖左陽也故賞於之社右陰也故戮於之戮辱也戮非爲殺之凡罪以令眾皆戮也所謂殺而戮之所謂賜死而亡戮辱凡殺而不以令眾不曰戮罪不至殺而令眾亦曰戮孥戮者戮及其妻子所謂其孥男子入於罪女子入於舂槀是也古者罪人不孥而此曰孥戮蓋軍法尙嚴故誓師之詞云爾師之必用賞罰古今所同也至若左右不逾禦必以正此則王者之師而已】○楚辭天問曰啟代益作後卒然離何啟惟憂而能拘是逹集注曰舊說禹以天下禪益天下去益而歸啟是代益作後也於是有扈不服啟遂與之大戰於甘故曰離問啟何以能思惟所憂而能伐扈以逹拘執之嫌乎

九嵗王崩子太康踐位

王孫滿曰昔夏之方有徳也遠方圖物貢金九牧鑄鼎象物百物而爲之備使民知神姦故民入川澤山林不逢不若螭魅罔兩莫能逢之用能協於上下以承天休○墨子曰夏后開命大廉折金山川鑄陶於昆吾作九鼎【開卽啟也避漢景帝諱作開】○贊寧要言曰詳其禹鼎不止圖山川猛鷙之物又每州民戶地裏寛狹皆可知也故後語云據九鼎按圖籍注云秦據執得周九鼎自然業次知九州戶籍圖書也

【履祥按諸家多謂禹鑄九鼎然於經無所考史亦不言九鼎之始觀方有徳之辭似非指禹當從墨子之說然象物神姦之說滿蓋設辭以神之古之鐘鼎猶今之碑碣皆所以載事也九州圖籍之說近是鑄九州山川而並及其所產異物則有之矣爲其圖籍所以歷代寶之又按傳稱夏啟有鈞臺之享而書史不言其年嵗鈞臺在河南陽翟嵎水之東南歷大陵西連山亦曰啟筮亭謂啟享諸神於大陵之上或曰陽翟夏始封之地或曰禹都焉然河南固天下中或者啟卽位之後羣後四朝大防同於此與】

癸巳太康元嵗尸位【王子卦數元年遇睽】

十有九嵗畋於洛表羿拒於河五弟禦母以從遂都陽夏

書曰太康尸位以逸豫滅厥徳黎民咸貳【禹之徳在民深矣今一再傳而太康始爲逸豫黎民咸貳見所未見也蓋自五帝以來聖聖相傳至啟亦賢能敬承太康尸位而卽爲逸豫生民所未見也故疑而貳焉又自堯舜禹以來數聖人之於民不啻父母於子其在太康猶父母死而不仁之兄棄之則父母之思爲何如也民心本非易叛恃祖宗徳澤之厚而不知自反者亦可省於此】乃盤遊無度畋於有洛之表十旬弗反有窮后羿因民弗忍距於河【夏都河北太康遊畋無度逾河之南又自河而逾洛之外又流連十旬而弗反此羿所因以得志也羿者有窮之君世善射亦以世官爲名傳稱后羿自鉏遷於窮石因夏民以代夏政則鉏其始封窮其新國故曰有窮因民弗忍者卽傳所謂因夏民距於河者卽所謂代夏政蓋距太康於河不使反國而羿遂據夏舊都以代夏僣稱帝夷羿也】厥弟五人禦其母以從徯於洛之汭五子咸怨述大禹之戒以作歌【太康在外忘反而羿入都簒國故五子禦母避難迹太康所之逾河而南以從之望太康以圖復國故於洛汭而不至洛表徯而不返哀宗國之顚覆痛社稷之危亡親親之愛不能自遏故述大禹之戒而爲歌也下文五章是其辭說者以五子各爲一章然首尾相應或共爲之其一其二者歌節也非指五子也】其一曰皇祖有訓民可近不可下民惟邦本本固邦寜予視天下愚夫愚婦一能勝予一人三失怨豈在明不見是圖予臨兆民懍乎若朽索之馭六馬爲人上者柰何不敬【此章述大禹之戒櫽括以爲歌下葉戶予葉與圖葉杜馬葉姥一人三失之下似逸一句章末二語則五子之詞也與皇祖有訓自相葉】其二曰訓有之內作色荒外作禽荒甘酒嗜音峻宇雕墻有一於此未或不忘【此章亦大禹之訓五子櫽括其辭而爲歌也】其三曰惟彼陶唐有此冀方今失厥道亂其紀綱乃底滅亡【自陶唐以來皆都河北是爲冀州之地今一朝失道而三聖相傳之都眾大之區遂乃失之爲羿所滅以至於亡也按左傳引此章曰惟彼陶唐帥彼天常有此冀方今失其行亂其紀綱乃滅而亡】其四曰明明我祖萬邦之君有典有則貽厥子孫關石和鈞王府則有荒墜厥緒覆宗絕祀【有葉以百二十斤爲石大稱也三十斤爲鈞小稱也關通和平聖人所以同度量衡以一天下之制也藏在王府後世則之舉此一端以見典籍防制之備也】其五曰嗚呼曷歸予懷之悲萬姓仇予予將疇依郁陶乎予心顏厚有忸怩弗愼厥徳𨿽悔可追

【履祥按五子之歌五章一章言太康之失民也二章言太康之遊田也序所謂盤遊無度也三章哀京都之不保也四章痛故府舊章之淪喪宗廟社稷之不祀也而五章哀恫以終之夫失國固太康也而簒國則羿也五子之歌皆怨太康之辭無忿羿之辭者自反也傳曰禹湯罪已其興也勃焉桀紂罪人其亡也忽焉然則讀五子之歌君子是以知仲康之宜爲君而夏之復祀也然太康𨿽爲羿所拒不能濟河而猶立國於外以傳仲康豈亦因五子之歌而自悔者與】

二十有九嵗王崩於陽夏弟仲康立

路史曰太康在位十有九嵗失政又十嵗而死

【履祥按自唐虞以來都於冀州而冀自有牧非天子自治則甸服之地跨河南北也羿拒太康於河不得復反舊都故五子之歌惟哀冀都之亡痛故府舊章之喪當時自河以南尙無恙也汲郡古文稱太康居斟尋酈道元謂河南有尋地薛氏謂今拱州太康縣漢之陽夏卽太康故城而傳亦稱相居帝邱大抵皆兗豫之境大河東南之地耳然則太康爲羿所拒不能濟河而更都南夏以傳仲康迄於後相皆在兗豫之境古大河之東南羿據冀方之都因夏民以代夏政稱帝夷羿寒浞代之皆在冀州之境大河之北至浞滅相而夏始中斷後四十餘年少康遂復舊物云】

壬戌仲康元嵗肇位四海命侯掌六師

【履祥按仲康卽五子之一也自太康畋於有洛之表而羿距太康於河仲康及其羣弟避有窮之難奉其母濟河而南徯太康於洛汭太康越在艸莾不能返國城於甸服東南而居之至是太康崩而仲康立說者多稱羿廢太康而立仲康失之矣使羿廢太康而立仲康仲康旣立使侯爲司馬兵柄有歸矣而不討羿是徳羿也不返太康是紾兄也不然權出於羿是仲康爲虛位而侯爲羿黨也若是則徵之書孔子奚取焉且傳稱羿代夏政號帝夷羿豈立仲康而爲之臣者其不然也明矣仲康繼立於外命侯掌六師其防模舉錯固已有大過人者無幾何時而使侯徵羲和羲和遐棄厥司旅拒厥邑蓋不共王職而歸於有窮者是以有䢐徵之師有殱厥渠魁之命然仲康迄不能移羲和之師而加之羿者或者勢未可與假之以年安知其不能討羿以羿之彊僭而終仲康之世莫敢誰何者以仲康之賢有侯之助也仲康𨿽立國於外然肇位四海諸侯之尊夏固自若獨羲和以不臣受徵然則夫子於書取徵焉君子是以知仲康爲能自振而侯之爲王室倚重矣】

季秋月朔辰弗集於房

唐大衍歷日度議曰書曰乃季秋月朔辰弗集於房劉曰房所捨之次也集防也防合也不合則日蝕可知或以房爲房星知不然者且日之所在正可推而知之君子謹疑寧當以日在之宿爲文近代善歷者推仲康時九月合朔已在房星北矣按古文集與輯義同日月嘉防而陰陽輯睦則陽不疚乎位以常其明陰亦含章示衝以應其形若變而相傷則不輯矣房者辰之所次星者所次之名其揆一也又春秋傳辰在斗柄天防焞焞降婁之初辰尾之末君子言之不以爲繆何獨謹疑於房星哉

【履祥按虞以季秋日食爲仲康元年而唐傅仁均等新曆以爲仲康五年癸巳之嵗九月庚戌朔日蝕在房二度夫以曆術求之則魯歷殷曆周曆已自不同慿此卻求豈無抵忤故以歷較之經世紀年夏殷之年盈縮者二十有八嵗焉蓋歷家之說有嵗差之法久近各殊新曆以五十餘年而差一度虞以百八十有六年而差一度盈縮之原其大致蓋由於此古者天官氏因時以治歷而後世言天者執歷以求天執歷以求天者旣有差於將來豈無迷於旣往哉今從新曆之說則仲康五年嵗非癸巳從虞之說則合於經世之年且之言歷槪有活法焉如論合朔者曰朔在防合茍躔次旣同何患於頻大日月相離何患於頻小此類可見𨿽然此猶以歷言歷不若以經斷歷以經言之則五年之說於經不同而元年之說於經爲合何則經書仲康肇位四海侯命掌六師羲和廢厥職酒荒於厥邑侯承王命䢐徵書肇位以冠其首則䢐徵是其初卽位之年而季秋月朔之變是其初年之秋無疑也以經爲正固無假於歷以歷而論則元年之說爲有合於經今從之系於元年之下】

侯承王命徵羲和【皇極經世系壬戌又據子王子經世卦數仲康元年訟卦用事所以其間有日食之變而又有䢐徵之師與羿爭諸侯也】

惟仲康肇位四海侯命掌六師羲和廢厥職酒荒於厥邑侯承王命䢐徵【侯國之侯入爲王大司馬也羲和廢厥職者不共王職酒荒於厥邑者與羿同惡也】告於眾曰嗟予有眾聖有謨訓明徵定保【明徵定保者卽謨訓之辭徵如庻徵之徵謂明天之徵以定保安之計也此一語以爲綱領克謹天戒以下皆明徵定保之事惟時羲和以下皆明徵之反】先王克謹天戒臣人克有常憲百官修輔厥後惟明明每歲孟春遒人以木鐸狥於路官師相防工執藝事以諫【工猶執藝事以諫豈有爲天官而日食不以告王】其或不恭邦有常刑【此明先王之制下證羲和之罪】惟時羲和顚覆厥徳沈亂於酒畔官離次俶擾天紀遐棄厥司【此正羲和之罪也】乃季秋月朔辰弗集於房瞽奏鼔嗇夫馳庻人走羲和屍厥官罔聞知昬迷於天象以干先王之誅【說見上文古者日有食之伐鼔於社所以攻陰而助陽也其事則樂師掌之樂師瞽者也故瞽奏鼔嗇夫馳者供救日之役庻人走者爲救日之態以見日食之變天子恐懼乎上官民奔走於下變之甚也而羲和掌歷象之事乃罔聞知不以聞於上也其無天無君甚矣幹先王之誅應上文】政典曰先時者殺無赦不及時者殺無赦【此以下徇師之辭政典者大司馬之法用之於軍旅者也故先時後時者皆殺無赦所以謹期防一師徒明節制也先時者邀功而亂陣不及時者失期而怯敵皆用兵之忌也是以兵法於此必嚴無赦之律焉】今予以爾有眾奉將天罰爾眾士同力王室尙弼予欽承天子威命火炎昆岡玉石俱焚天吏逸徳烈於猛火【此戒其先時之過】殱厥渠魁脇從罔治舊染污俗咸與惟新嗚呼威克厥愛允濟愛克厥威允罔功【此戒其不及時之失】其爾眾士懋戒哉【威克厥愛如公爾忘私奮不顧身也懋戒以殱魁威克爲勉以逸徳愛克爲戒也】

【或問羲和之罪不過失職耳何勤䢐徵之師曰王者之制諸侯三不朝則六師移之畔官離次棄厥司不甚於不朝乎曰沈亂於酒六師移之易爾曷爲申明軍律激勵威武若恐弗勝何也曰羲和畔夏卽羿者也意必有聚眾拒命之事焉故下文有脇從罔治之戒也曰使果畔夏卽羿也曷爲奉辭伐罪不名其爲賊而止於責其不職也曰先王之制官各有職以事一人不供其職卽不臣其君矣而況俶擾天紀爲始亂乎曰俶擾天紀之爲始亂何也曰自顓帝以來羲氏和氏世其職先王賴之授時頒正以一天下之視聽久矣一旦有羿入間王室天子播遷南夏而羲和首不爲用是使正朔不出於天子諸侯不稟正朔於王朝夏氏之失統將自是始而區區保邑拒命又其罪之細者爾故徵之書始述其法以明其亂紀之罪終嚴其威以破其脇眾之勢也兵法莫整於徵曰先時者殺無赦不及時者殺無赦也莫仁於徵曰殱厥渠魁脇從罔治也莫勇於徵曰威克厥愛允濟也此武之大經也】

甲子三歲羿滅伯封【伯封後防之子也左傳所載伯封之事似失之誣路史禹命伯封叔及昭明作衍歷歳紀甲寅敬授人時則伯封夏之天官仲康徵羲和而夷羿滅伯封是與王室爭諸侯耳】

十有三歲王崩子相踐位

經世曰相繼立依同姓諸侯斟灌斟鄩氏

乙亥後相元歲徵畎夷

二歲徵黃夷

七歲於夷來賔畎夷來賔

竹書曰後相卽位二年徵黃夷七年於夷來賔○東漢書曰昔夏后氏太康失國四夷背叛及後相卽位乃徵畎夷七年然後來賔

八歲寒浞殺羿

晉魏莊子曰昔有夏之方衰也后羿自鉏遷於窮石【鉏在今澶州衛南縣窮石不知所在】因夏民以代夏政恃其射也不修民事而滛於原獸棄武羅伯因熊髠尨圉【四子皆羿之臣】而用寒浞寒浞伯明氏之防子弟也【寒國北海平壽縣東有寒亭在今濰州】伯明後寒棄之夷羿收之【夷氏】信而使之以爲已相浞行媚於內【杜注曰內宮人愚謂羿所以爲家眾所殺而浞所以因羿室者其原如此】而施賂於外愚弄其民而虞羿於田樹之詐慝以取其國家外內咸服羿猶不悛將歸自田家眾殺而烹之以食其子其子不忍食死於窮門【殺之於國門愚按羿入據夏仍號有窮故其國門亦謂窮門】浞因羿室【就其妃妾】生澆及豷恃其防慝詐僞而不徳於民【澆論語作奡】○周虞人之箴曰芒芒禹迹畫爲九州經啟九道民有寢廟獸有茂艸各有攸處徳用不擾在帝夷羿冒於原獸亡其國卹而思其麀牡武不可重用不恢於夏家獸臣司原敢告僕夫【注曰羿𨿽有夏家而不能恢大之愚謂虞箴如此是猶惜羿之不能盡取夏也且從其僭而稱之曰帝虞人自以其官獻箴故止爲田獵而發可爾讀者不可以詞害意然君子之言不當如是也】○逄防學射於羿盡羿之道思天下惟羿爲愈已於是殺羿孟子曰是亦羿有罪焉【朱子曰夷羿簒賊蒙乃逆儔其事無足論者孟子特以其取友而言爾】○天問曰浞娶純狐妻爰謀何羿之射革而交吞揆之【此行媚於內殺羿因室之事也射革猶云貫革吞滅揆謀也集注曰言羿之射藝勇力而其眾乃交進而吞謀之乎】○離騷曰啟九辯與九歌兮夏康娛以自縱不顧難而圖後兮五子用失乎家衖羿淫遊以佚畋兮又好射夫封狐固亂流其尠終兮浞又貪夫厥家【集注曰婦謂之家言羿因夏衰亂代之爲政娛樂田獵不卹民事信任寒浞使爲國相羿畋將歸浞使家眾逄蒙射而殺之貪取其家以爲已妻羿以亂得政身卽滅亡故曰亂流鮮終也】

【履祥按羿之亡也孟子述其取友之一端左氏述其亂亡之始末而騷之言爲盡騷之言曰羿淫遊以佚畋兮又好射夫封狐固亂流其尠終兮浞又貪夫厥家夫羿簒夏者逆亂之流理固尠終矣況又有遊田之荒防慝之蔽乎然則其前後本末俱足以戒矣】

二十有八歲寒浞使其子澆弒王於帝丘後緡歸於有仍靡奔有鬲氏【經世以靡奔系此年足以正左氏之誤帝丘今開徳府濮陽縣顓帝始居此地是名帝邱後相因之鬲在今徳州平原】

魏莊子曰浞因羿室生澆及豷恃其防慝詐僞而不徳於民使澆用師滅斟灌斟鄩【二國夏同姓諸侯後相所依】處澆於過處豷於戈○伍員曰昔有過澆殺斟灌以伐斟鄩滅夏后相後緡方娠逃出自竇【後緡相妃娠懷身也】歸於有仍生少康焉【按子王子封數相卽位之年世卦得暌終以弒隕至此世卦得歸妹是以後緡歸有仍少康在外氏者三十餘年】○汲郡古文曰相居斟灌【漢書集注云今東郡灌是也明帝以封周後攺曰衛皇甫謐曰灌衛也愚按帝邱衛地斟灌亦衛地相居帝邱與斟灌相近而依之非居斟灌也】癸卯少康元歲相後緡生少康於有仍【自此以後皇極經世缺四十年不書而皇王大紀卽以少康生之年爲元歲蓋少康旣生則夏統不絕今從之】甲子二十有二歲少康自有仍奔虞

伍員曰少康爲仍牧正惎澆能戒之【惎毒也戒備也】澆使椒求之【椒澆臣】逃奔有虞爲之庖正以除其害【虞舜後諸侯也庖正掌膳饈之官賴以得除已害愚按爲仍牧正爲之庖正皆少康爲之以避禍非二國敢以是官之也虞卽今應天府虞城縣】虞思於是妻之以二姚【思有虞君也】而邑諸綸【綸虞邑今應天虞城縣有綸城】有田一成有眾一旅【方十里爲成五百人爲旅】能布其徳而兆其謀以收夏眾撫其官職【愚按夏眾者卽帝邱二斟之遺民靡收二國之燼亦其助也官職者夏之士大夫播遷者若遺臣靡之類是也】

【或曰古今言治者莫盛於唐虞三代然考之三代自禹傳啟已有大戰之變繼而太康失冀相帝弒隕絕四十年而少康始中興季杼之後鮮有可紀商有天下一傳而太甲幾墜沃丁以後比九世亂河患蕩覆轉徙不常西略不知狄人內侵古公避狄髙宗中興又幾何世紂遂亂亡周自文武成康以後昭王卽有南徵之禍穆王尢甚幸沒祗宮夷衰厲暴宣王中興而非全治幽王又大亂平王東遷而天下無寧世矣然則語治者必曰三代何也履祥應之曰三代所以盛以其聖王代作其道化禮制有以漸磨人心維持風俗如是其久與後世不同爾不謂其暴君亂主之咸無也夫以漢視三代光武明章視禹啟文武成康可謂碔砆之與美玉光武漢法舊防尙未盡復其紀綱天下之具可謂疎矣然以其起自諸生側席幽乂而明帝興學崇教臨雍拜老故其風聲興起二百年間𨿽庸君繼作宦戚專政而政亂於上俗淸於下其民安於耕桑其士大夫厲於名節其故家遺族閒於禮法其姦雄之人懼於名義東漢猶然況三代之世聖人代作有井田以業民生有封建以定民主有道徳以正民心有禮制以齊民行有詩樂以陶民風有教化以漸民俗制定而不可以卒搖化深而不可以卒變𨿽復有太康等此不善繼之君然所謂政亂於上俗淸於下者當必十百倍於東漢矣故三代之亂猶日之有云陰霾而不害其爲晝後世之治猶夜之有月星火燧而不救其爲夜此古今之分也】

壬午四十歲靡自有鬲氏收二斟之眾滅寒浞立少康王滅澆於過使季杼滅豷於戈復禹之績

魏莊子曰靡【靡臯陶之後路史作伯靡】自有鬲氏收二國之燼以滅浞而立少康少康滅澆於過後杼【杼少康子也】滅豷於戈有窮由是遂亡【浞因羿室不攺有窮之號】伍員曰使女艾諜澆【女艾太康臣諜候也】使季杼誘豷遂滅過戈復禹之績祀夏配天不失舊物○論語南宮適問於孔子曰羿善射奡蕩舟俱不得其死【子何子句】然禹稷躬稼而有天下夫子不答南宮適出子曰君子哉若人尙徳哉若人○離騷曰澆身被服彊圉兮縱欲而不忍日康娛而自忘兮厥首用夫顚隕【集注曰彊圉多力也言浞取羿妻而生澆彊梁多力縱放其欲不能自忍也康安也自上而下曰顚隕墜也言澆旣滅殺夏后相安居無憂日作淫樂忘其過惡卒爲相子少康所誅】○大紀論曰人殺其父子必欲死人辱其君臣必欲報忍死謀報能以天道爲定命不觀敵勢而攺圖則庻幾焉茍顧其私內覬大利外畏大難𨿽有良心日銷月鑠其不忘君父者幾希矣少康靡鬲眞人臣子哉志在討賊行吾義而已非圖富貴者也故受困厄而不渝濵死亡而不怠兢兢業業經營四十年然後克殄元凶祀夏配天不失舊物嗚呼此眞可謂中興者矣故唐虞世南論歷代中興之主以少康爲冠噫前王之所爲後王之師也可不鑑哉○廣漢張氏曰邵康節經世以寒浞滅相系於壬寅是歲或癸邜少康生而克復舊物乃在癸未凡四十有一年方少康在𦇤褓而夏之臣靡固有滅浞而立之之心經營許久乃遂其志若靡者可謂忠之盛者矣方寒浞在上澆豷縱橫之時少康獨有田一成眾一旅其勢可謂堙微而卒用以興其間圖回謀慮必大有曲折惜不復傳於後猶幸有左氏傳所載耳要之靡與有鬲氏有仍氏皆佐少康以有爲者也若使少康之君臣此數十年中不忍而欲速則身且不保而況國乎惟其潛也若深淵之靚故其發也如春陽之振動惟其時者也

方夷來賔

竹書紀年曰少康卽位方夷來賔○東漢書曰夏后氏太康失徳夷人始畔自少康已後世服王化遂賔於王門獻其樂舞

六十有一歲王崩子季杼踐位

少子無餘封於越

吳越春秋曰禹以下六世而得帝少康少康恐禹墓之絕祀乃封其庻子於越號曰無餘隨陵陸而耕種逐禽鹿而給食不設宮室之飾從民所居居於秦餘春秋祠禹墓於防稽

甲辰後杼元歲

五歲徵東海伐三壽【竹書紀年曰夏伯杼子之東徵獲九尾狐路史同】十有七歲王崩子槐踐位

國語曰杼能帥禹者也夏后氏報焉【韋昭注曰能興夏道】

【履祥按自古人主非天資絕異或親歷艱難而能成中興之功者鮮矣少康生長艱危備嘗險阻卒成再造之功信爲中興之主後杼之生遭家不競與其先王共歷艱險方其用師於戈計其年齡弱冠而已英毅之气蓋可想見洎其卽位又能帥禹而行卒爲夏家有徳之宗夫以禹之明徳懋功典則備具使得中主循而守之可以坐享安靖況以英毅之資帥循其道禹何逺之有惜乎年世堙逺書史失傳後之學者不得盡聞行事之詳爲可憾矣】

辛酉後槐元歲

三歲東九夷來禦

甲子四歲

二十有六歲王崩子芒踐位

丁亥後芒元歲以圭賔於河【路史注曰見紀年】乃東

狩於海

十有八歲王崩子泄踐位

乙巳後泄元歲

命東夷命西羌

竹書紀年曰後泄命畎夷白夷赤夷夷風夷陽夷【後泄在位十六歲而竹書命六夷在二十一歲未詳】○路史曰六夷來禦於是始加爵命○東漢書西羌傳曰太康失國四夷背叛及相卽位乃徵畎夷七年然後來賔至於泄始加爵命由是服從桀之亂畎夷入居邠岐之間

十有六歲王崩子不降踐位

辛酉後不降元歲

甲子四歲

六歲伐九苑

五十有九歲王崩弟扄立

庚申後扄元歲

甲子五歲

二十有一歲王崩子厪踐位

辛巳後厪元歲

二十有一歲王崩不降之子孔甲立【路史作帝甲謂爲孔甲者非】

壬寅後孔甲元歲

三歲

陶氏古今錄曰夏孔甲八年九月歲次甲辰采牛首山鐡以鑄劍【據經世紀年甲辰孔甲卽位之三歲也今陶景曰八年豈考於古銘字書難辧誤以爲八年與】○蔡史曰昔有飂叔安【飂古國也叔安其君名】有裔子曰董父【孫之後爲裔】實甚好龍能求其耆欲以飲食之龍多歸之乃擾畜龍以服事帝舜帝賜之姓曰董氏曰豢龍封諸鬷川鬷夷氏其後也故帝舜氏世有畜龍及有夏孔甲擾於有帝帝賜之乘龍河漢各二各有雌雄孔甲不能食而未獲豢龍氏有陶唐氏旣衰其後有劉累學擾龍於豢龍氏以事孔甲能飲食之【今滑州有豢龍氏井卽劉累畜龍之所】夏后嘉之賜氏曰禦龍以更豕韋之後龍一雌死潛醢以食夏后夏后饗之旣而使求之懼而遷於魯縣範氏其後也【杜元凱曰今魯陽也按汝州魯山縣有豢龍城】魏獻子曰今何故無之對曰夫物物有其官官修其方【方法術也】朝夕思之一日失職則死及之失官不食官宿其業其物乃至【水官修則龍至】若泯棄之物乃坻伏郁湮不育故有五行之官是謂五官實列受氏姓封爲上公祀爲貴神社稷五祀是尊是奉木正曰勾芒火正曰祝融金正曰蓐收水正曰防土正曰后土龍水物也水官棄矣故龍不生得

甲子二十有三歲

戊辰二十有七歲商主癸生子履

帝王世紀曰主癸之妃扶都見白气貫月意感而生湯

三十有一歲王崩子臯踐位

衛彪徯曰孔甲亂夏四世而隕【韋昭曰亂禹法也孔甲至桀四世而亡】大紀曰王好事鬼神肆行淫亂作破斧之歌是爲東音諸侯化之夏政始衰

【履祥按傳稱夏后孔甲擾於有帝古今所傳亦謂孔甲有盤盂之戒而國語世紀謂爲淫亂之君異乎所聞矣或曰孔甲人名非夏后孔甲】

祝氏經世解曰孔甲當星之甲一十二世之終自當有災況其卦爲兌但夏之文獻不足無以証之

癸酉後臯元歲

十有一歲王崩子發踐位

蹇叔曰崤有二陵焉其南陵夏后臯之墓也

甲申後發元歲諸夷賔於王門

竹書紀年曰後發卽位元年諸夷賔於王門諸夷入舞

十有九歲王崩子癸踐位【是爲桀】

癸卯後癸元歲

甲子二十有二歲公劉遷於【大紀附少康甲子之紀今附於此年甲子紀之內】

路史曰稷生斄蠒【一作治蠒卽邰字】斄蠒生叔均叔均爲田祖公劉之去后稷已十餘世矣○史記曰舜封后稷於邰別姓姬氏后稷之興在陶唐虞夏之際皆有令徳○國語曰昔我先王世后稷以服事虞夏及夏之衰也棄稷弗務我先王不窋用失其官而自竄於戎翟之間【程防之曰慶州東南三里有不窋城】不敢怠業時序其徳纂修其緒修其訓典朝夕恪勤守以惇篤奉以忠信奕世載徳不忝前人○集傳曰譙周按國語云世后稷以服事虞夏言世稷官是失其世數也若以不窋親棄之子至文王千餘歲惟十五代實不合事情【按史記契至湯四百餘年而十四世稷至文王千餘年而十五世自夏曆商凡四十五世而稷至文王止十五世焉歐陽氏容齋洪氏路史羅氏已辯其非今不悉錄】○史記曰不窋卒子鞠立鞠卒子公劉立【路史同又曰鞠生有文在手曰鞠】○大雅曰篤公劉匪居匪康廼場廼疆廼積廼倉廼裹餱糧於槖於囊思輯用光弓矢斯張干戈戚揚爰方啟行【集傳曰舊說召康公以成王將涖政當戒以民事故詠公劉之事以告之曰厚哉公劉之於民也其在西戎不敢寧居治其田疇實其倉廩旣富且彊於是裹其餱糧思以輯和其民人而光顯其國家然後以其弓矢斧鉞之備爰方啟行而遷都於豳焉蓋亦不出其封內也】篤公劉於胥斯原旣庻旣繁旣順廼宣而無永嘆陟則在巘復降在原何以舟之維玉及瑤鞸琫容刀【集傳曰言公劉至豳欲相土以居而帯此劍佩以上下於山原也東萊呂氏曰以如是之佩服而親如是之勞苦斯其所以爲厚於民也歟】篤公劉逝彼百泉瞻彼溥原廼陟南岡乃覯於京京師之野於時處處於時廬旅於時言言於時語語【集傳曰京髙邱也師眾也董氏曰所謂京師者蓋起於此其後世因以所都爲京師也此章言營度邑居也自下則往百泉而望廣原自上則陟南岡而觀於京於是爲之居室於是廬其賔旅於是言其所言於是語其所語無不於斯焉】篤公劉於京斯依蹌蹌濟濟俾筵俾幾旣登乃依乃造其曹執豕於牢酌之用匏食之飲之君之宗之【集傳曰此章言宮室旣成而落之旣以飲食勞其羣臣而又爲之君爲之宗焉呂氏曰旣饗燕而定經制以整屬其民上則皆統於君下則各統於宗蓋古者建國立宗其事相須楚執戎蠻子而致邑立宗以誘其遺民卽其事也】篤公劉旣溥旣長旣景廼岡相其陰陽觀其流泉其軍三單度其隰原徹田爲糧度其夕陽居允荒【集傳曰徹通也一井之田九百畝八家皆私百畝同飬公田耕則通力而作收則計畝而分也周之徹法自此始其後周公蓋因而修之耳此言辧土宜以授所徙之民定其軍賦與其稅法又度山西之田以廣之而豳人之居於此益大矣】篤公劉於斯館渉渭爲亂取厲取鍜止基廼理爰眾爰有夾其皇澗遡其過澗止旅廼宻芮鞫之卽【集傳曰此章又總敍其始終言其始來未定居渉渭取材而成宮室旣止基於此矣乃疆理其田野則日益繁庻富足其居有夾澗者有遡澗者其止居之眾日以益宻乃復卽芮鞫而居之而豳地日以廣矣】○漢書婁敬傳曰周之先自後稷堯封之邰積徳累善十餘世公劉避桀居○程泰之雍錄曰公劉自慶州徙都於邠邠州新平縣卽其地也匈奴傳曰夏道衰公劉失其稷官變於西戎邑於顏師古曰今州是也開元十三年槪攺古文以爲今文又特詔書爲邠○詩曰七月流火【火大火心星也堯典仲夏火中月令則季夏昬心中季冬曉心中故周家有火中寒暑乃退之說謂季夏火昬中暑極而退季冬火曉中寒極而退也豳公之時上距堯未逺歲差未多故七月之昬則亦見火之西下矣】九月授衣一之日觱發二之日栗烈無衣無褐何以卒歲【一之日謂斗建子一陽之月也不數月而言日以見此月之日一陽始生卽開來歲發生之始矣集傳曰周之先公已用此紀候故周有天下遂以爲一代之正朔也】三之日於耜四之日舉趾同我婦子饁彼南畝田畯至喜【集傳曰此章前節言衣之始後節言食之始二章至五章終前節之意六章至八章終後節之意】七月流火九月授衣春日載陽有鳴倉庚女執懿筐遵彼微行爰求柔桑春日遲遲采蘩祁祁女心傷悲殆及公子同歸【集傳曰是時公子猶娶於國中而貴家大族連姻公室者亦無不力於蠶桑之務故其許嫁之女預以將及公子同歸而逺其父母爲悲也其風俗之厚而上下之情交相忠愛如此】七月流火八月萑葦蠶月條桑取彼斧斨以伐逺揚猗彼女桑七月鳴鵙八月載績載載黃我朱孔陽爲公子裳【八月於萑葦旣成之時卽收蓄爲來歲治蠶曲薄之具也集傳曰勞於其事而不自愛以奉其上蓋至誠慘怛之意上以是施下以是報之也】四月秀葽五月鳴蜩八月其獲十月隕萚一之日於貉取彼狐貍爲公子裘二之日其同載纉武功言私其豵獻豜於公【爾雅豕一歲爲豵三歲爲豜私其小者而獻其大者亦愛上之心也】五月斯螽動股六月莎雞振羽七月在野八月在宇九月在戶十月蟋蟀入我牀下穹窒燻防塞向墐戶嗟我婦子曰爲攺歲入此室處【呂氏曰十月而曰攺歲三正之統於民俗尙矣周特舉而疊用之耳集傳曰此見老者之愛也】六月食郁及薁七月亨葵及菽八月剝棗十月獲稻爲此春酒以介眉壽七月食八月斷壺九月叔苴采荼薪樗食我農夫【集傳曰自此至卒章皆言農圃飲食祭祀燕樂以終首章後節之意而此章果酒嘉蔬以供老疾奉賔祭瓠苴荼以爲常食少長之義丰儉之節也】九月築場圃十月納禾稼黍稷重穋禾麻菽麥嗟我農夫我稼旣同上入執宮功晝爾於茅宵爾索綯亟其乘屋其始播百谷【呂氏曰此章終始農事以極憂勤艱難之意】二之日鑿冰衝衝三之日納於淩陰四之日其蚤獻羔祭韭九月肅霜十月滌場朋酒斯饗曰殺羔羊躋彼公堂稱彼兕觥萬壽無疆【張子曰此章見民忠愛其君之意旣勤趨其藏冰之役又相戒速畢場功殺羊以獻於公舉酒而祝其壽也○王氏曰仰觀星日霜露之變俯察昆虫艸木之化以知天時以授民事女服事乎內男服事乎外上以誠愛下下以忠利上父父子子夫夫婦婦養老而慈防食力而助弱其祭祀也時其燕饗也節此七月之義也】○史記曰公劉𨿽在戎狄之間復修后稷之業務耕種行地宜自漆沮渡渭取材用行者有資居者有畜積民賴其慶百姓懷之多徙而保歸焉周道之興自此故詩人歌樂思其徳也

【履祥按公劉之遷也史謂周道之興自此則國語所謂十五王而文始平之者自公劉數之爾不然則以有徳之宗數之猶殷言賢聖之君六七漢言七制之主也大紀以世表計之系之少康甲子之紀而附以篤公劉之雅今以漢書計之系之夏桀甲子之紀而並附七月之詩焉讀篤公劉之雅可想見公劉度地建國和輯人民之防焉讀七月之詩可想見民因天力本孝慈忠愛之俗焉漢儒舊序以篤公劉爲召康公之所獻以豳七月爲周公之所陳意者之遺詩與召公獻之以備燕享之樂使成王知立國勤勞之故周公陳之以爲蒙工之誦使成王知故國衣食之原故篤公劉列於雅而七月自爲風蓋自三聖相授其禮樂聲教之盛漸被四海后稷於此有邰家室子孫皆有令徳其後𨿽當夏道衰微一再轉徙而修其訓典弈世載徳加以公劉之賢生聚再繁邦家再盛故國人敍其建立之防道其風土歌謡之美吹之管籥和以土鼔周人世守之以爲其先公之樂至有天下而亦專官掌之周官籥章之職掌土鼔籥是也土鼔葦籥皆堯之遺音也而籥則公劉之遺音也籥所歌之詩則詩雅頌也詩七月之詩也豳頌𨿽不知其的爲何詩而篤公劉之篇豈非雅之詩與或者顧謂公劉之時夏道將墜國介戎狄之間計無文物篤公劉七月之詩蓋出周召之筆追述先公之事爾是獨不思夏當三聖之後義理素明言語素雅其文章爲最盛但載籍失傳耳其存者與其雜見傳記者可想見也𨿽當衰微之後然流風未泯商道將興篤公劉之詩下視商頌諸作同一蹈厲七月之詩上視五子之歌夏小正之屬與夏令時儆之辭皆同一文軌也豈至周召之時而後始有如此之文哉且周詩固有追述先公之事者然皆明著其爲後人之辭生民之詩述后稷之事也而終之曰以迄於今綿之詩述古公之事也而系之以文王之事此皆後人之作也若篤公劉之詩極道岡阜佩服物用裏居之詳七月之詩上至天文气候下至艸木昆虫其聲音名物圖畫所不能及安有去之七百歲而言情狀物如此之詳若身親見之者又其末無一語爲追述之意吾是以知其決爲豳之舊詩也況史氏已明言詩人歌樂思其徳乎𨿽然七月爲豳之舊詩固也何以不居二南之前而居變風之末與曰詩皆采之當世而前世之詩存者不可泯也故七月附於十五國風之後猶商那附於三頌之末也七月旣非周公之自作何以系周公諸詩曰周公之采邑也周公食邑於豳岐之間以其爲周之舊邑故曰周公然周旣爲一代有天下之號則周公之詩不可謂之周而謂之焉猶晉而謂之唐衛而謂之邶也詩旣周公之所陳故凡周公所作與爲周公而作者皆附之然則公劉爲雅七月獨不可爲雅與曰風雅固各有體矣噫自載籍之不傳後世槪以先公之事爲朴野不文之俗胡不卽近世而觀之乎兩漢文物之久而白狼之詩譯於朝李唐詞章樂府之行而涼州之編甘伊之聲列於樂況豳俗居雍土之中岐梁之虛而公劉接聞文教流傳之後又當變戎爲華之初爲諸夏方新之邦乎故篤公劉七月之詩端爲豳公當時之詩無疑也今列二詩於夏紀之季且述其大意如此於以考見夏商之世而周家之文固有自來矣】

三十有三歲伐防山有施氏進妹喜

史蘇曰昔夏桀伐有施有施人以妹喜女焉【韋昭曰有施喜姓之國妹其女也】妹喜有寵於是乎與伊尹比而亡夏【韋昭曰比比功也伊尹欲亡夏妹喜爲之作禍其功同也愚謂比者同比之比事𨿽不同同於亡夏也】○大紀曰自孔甲之後王室政徳日衰諸侯或不朝桀能申鉤索鐡負恃其力不務徳而武傷百姓有趙梁者教爲無道勸以貪狠伐防山有施氏有施氏進女妹喜桀嬖之所言皆聽爲之爲瓊室象廊瑤防玉牀行淫縱樂政事怠廢爲肉山脯林酒池可以運舟一鼔而牛飲者三千人以爲戲劇

三十有五歲商主癸薨子履嗣位【湯諡成號天乙姓子氏】

商頌長髮之詩曰王桓撥受小國是逹受大國是逹率履不越遂視旣發相土烈烈海外有截【王契也者深微之稱王者追尊之號受小國受大國與下文受小球大球辭意同蓋古者諸侯有邦交之好相朝之禮契之爲國其四鄰小大之國無不交朝聘之禮而契之受之徳意通逹也率履不越其行事守禮度也遂視旣發其觀瞻之者皆感發也至相土則又功烈盛大至於海外諸侯亦一切慕之】帝命不違至於湯齊湯降不遲聖敬日躋昭假遲遲上帝是祗帝命式於九圍【集傳曰商之先祖旣有明徳天命未嘗去之以至於湯湯之生也應期而降適當其時其聖敬又日躋升以至昭格於天久而不息惟上帝是敬故上帝命之使爲法於九州也】受小球大球爲下國綴旒何天之休不競不絿不剛不柔敷政優優百祿是遒【集傳曰小球大球或曰小國大國所贄之玉也鄭氏曰小球鎭圭尺有二寸大球大圭三尺也皆天子之所執也下國諸侯也綴猶結也旒旗之垂者也言爲天子而爲諸侯所系屬如旗之縿爲旒所綴著也】受小共大共爲下國駿厖何天之龍敷奏其勇不震不動不戁不竦百祿是總【集傳曰小共大共駿厖之義未詳或曰小國大國所共之貢也鄭氏曰共執也猶小球大球也蘇氏曰共珙通合珙之玉也駿大厖厚董氏曰齊詩作駿駹謂馬也龍寵也敷奏其勇大進其武功也愚謂小球大球謂小國大國之贄玉小共大共謂小國大國之供貢也】武王載斾有防秉鉞如火烈烈則莫我敢曷【漢書作遏】苞有三蘗莫遂莫逹九有有截韋顧旣伐昆吾夏桀【集傳曰武王湯也防敬也言恭行天罰也苞本也蘗旁生萌蘗也本則夏桀蘗則韋也顧也昆吾也皆桀之黨也鄭氏曰韋彭姓顧昆吾已姓言湯旣受命載斾秉鉞以徵不義桀與三蘗皆莫能遂其惡而天下截然歸商矣初伐韋次伐顧次伐昆吾乃伐夏桀當時用師之序如此】昔在中葉有震且業允也天子降於卿士實維阿衡實左右商王【集傳曰昔在豈謂湯之前世中衰時與允也天子指湯也降言天賜之也卿士伊尹也言至於湯得伊尹而有天下也阿衡伊尹官號也○愚按書曰肇我邦有夏小大戰戰罔不懼於非辜詩曰昔在中葉有震且業則是自湯而上蓋嘗中微矣而湯由七十里起又爲桀所囚卒能伐桀而代之則非勢之彊也以徳而已○朱子曰序以此爲大禘之詩蓋祭其祖之所出而以其祖配也蘇氏曰大禘之祭所及者遠故其詩歷言商之先君又及其卿士伊尹蓋謂與於禘者也商書玆予大享於先王爾祖其從與享之是禮也豈其起於商之世與今按大禘不及羣廟之主此宜爲祫禘之詩然經無明文不可考矣】○殷本紀曰契興於唐虞大禹之際功業著於百姓百姓以平契卒子昭明立昭明卒子相土立相土卒子昌若立昌若卒子曹圉立曹圉卒子防立防卒子振立振卒子微立微卒子報丁立報丁卒子報乙立報乙卒子報丙立報丙卒子主壬立主壬卒子主癸立主癸卒子天乙立是爲成湯

湯始居亳

書序曰自契至於成湯八遷【孔氏曰十四世凡八徙國都愚按八遷惟昭明居砥石相土居商邱見於傳余無所考砥石今陜州底柱商丘今應天府宋城】湯始居亳從先王居【孔氏曰契父帝嚳都亳湯自商邱遷焉愚按嚳之說非也唐虞以上無王稱且契非嚳子借使嚳子不宜謂嚳先王也先王者必指王此商人追稱之辭也故大紀曰從先君居以正書序及注之失亳今應天之谷熟蓋南亳也】作帝告釐沃【孔氏曰告來居沃土二篇皆亡】

戊寅三十有六歲【商湯元祀】商湯徵葛【據經世張氏紀年然史記載徵葛在聘伊尹之前葛今應天府寧陵縣】

孟子曰惟仁者爲能以大事小是故湯事葛【朱子曰仁人之心寛洪惻怛而無計較大小彊弱之私故小國𨿽或不恭而吾所以字之之心自不能已○愚謂以是觀之則它日湯之徵葛蓋不得已也】又曰湯居亳與葛爲鄰【谷熟去寧陵八十里】葛伯放而不祀湯使人問之曰何爲不祀曰無以供犧牲也湯使遺之牛羊葛伯食之又不以祀湯又使人問之曰何爲不祀曰無以供粢盛也湯使亳眾往爲之耕老弱饋食【愚按遺之牛羊使爲之耕皆以大事小之事也】葛伯率其民要其有酒食黍稻者奪之不授者殺之有童子以黍肉餉殺而奪之書曰葛伯仇餉此之謂也【大紀曰葛伯率其民要其有酒肉者奪之畏君命不敢校也有一童子校曰而不能耕吾爲汝耕又奪吾食不亦甚乎葛伯殺之】爲其殺是童子而徵之四海之內皆曰非富天下也爲匹夫匹婦復讐也【朱子曰言湯之心非以天下爲富而欲得之也】湯始徵自葛載十一徵而無敵於天下東面而徵西夷怨南面而徵北狄怨曰奚爲後我民之望之若大旱之望也歸市者弗止蕓者不變誅其君弔其民如時降民大悅書曰徯我後後來其無罰

【履祥按書序前乎湯誓有帝告釐沃之書有湯徵汝鳩汝方之書今皆亡矣史記載湯徵之辭而不類蓋非湯徵之舊也孟子引亳眾往耕之事疑出此書而五就湯桀之事意者於鳩方之書得之也其詳不可得而聞矣】

三十有七歲商湯進伊尹

萬章問曰人有言伊尹以割烹要湯有諸【集注曰要求也按史記伊尹欲行道以致君而無由乃爲有莘氏之媵臣負鼎爼以滋味說湯致於王道蓋戰國時有爲此說者○愚按有莘氏之女爲湯妃莘亦作防國名也】孟子曰否不然伊尹耕於有莘之野而樂堯舜之道焉非其義也非其道也祿之以天下弗顧也系馬千駟弗視也非其義也非其道也一介不以與人一介不以取諸人【樂堯舜之道蓋考迹以觀其用察言以求其心有所得而欣慕愛樂之也】湯使人以幣聘之囂囂然曰我何以湯之聘幣爲哉我豈若處畎畝之中由是以樂堯舜之道哉湯三使往聘之旣而幡然攺曰與我處畎畝之中由是以樂堯舜之道吾豈若使是君爲堯舜之君哉吾豈若使是民爲堯舜之民哉吾豈若於吾身親見之哉天之生此民也使先知覺後知使先覺覺後覺也予天民之先覺者也予將以斯道覺斯民也非予覺之而誰也思天下之民匹夫匹婦有不被堯舜之澤者若己推而內之溝中其自任以天下之重如此故就湯而說之以伐夏救民【說湯以伐夏救民在去亳適夏復歸於亳之後非應聘之初卽有是說也】吾未聞枉已而正人者也況辱己以正天下者乎聖人之行不同也或遠或近或去或不去歸潔其身而已矣吾聞其以堯舜之道要湯未聞以割烹也伊訓曰天誅造攻自牧宮朕載自亳○皇甫謐曰伊尹力牧之後呂氏春秋曰居伊水路史曰堯之後也又曰伊炎帝上世所國今洛之伊陽縣伊川堯之母家伊侯國【按堯生於伊故爲伊祁氏伊尹恐其後雜書伊尹生於空桑蓋名諸說多】○孟子曰伊尹曰何事非君何使非民治亦進亂亦進曰天之生斯民也使先知覺後知使先覺覺後覺也予天民之先覺者也予將以此道覺此民也思天下之民匹夫匹婦有不與被堯舜之澤者如己推而內之溝中其自任以天下之重也伊尹聖之任者也又曰五就湯五就桀者伊尹也○山楊氏曰伊尹之就湯以三聘之勤也其就桀也湯進之也湯豈有伐桀之意哉其進伊尹以事之也欲其悔過遷善而已伊尹旣就湯則以湯之心爲心矣及其終也人歸之天命之不得已而伐之耳若湯初求伊尹卽有伐桀之心而伊尹遂相之以伐桀是以取天下爲心也以取天下爲心豈聖人之心哉○大紀曰成湯薦伊尹於桀爲陳素王及九主之事桀不聽與羣臣沈湎於酒伊尹進諫曰君王以酒色之微壅天命而不理失人心而不圖反是爲善善則祥集習是爲不善不善則殃來君王宜畱意焉伊尹自亳凡五適夏告以堯舜之道桀終不聽

四十歲伊尹復歸於亳

書序曰伊尹去亳適夏旣醜有夏復歸於亳入自北門乃遇汝鳩汝方○新序曰桀作瑤臺罷民力殫民財爲酒池糟隄縱靡靡之樂一鼔而牛飲者三千人羣臣相持歌曰江水沛沛兮舟檝敗兮我王廢兮趣歸薄兮薄亦大兮又曰樂兮樂兮四牡蹻兮六轡沃兮去不善而從善何不樂兮伊尹知天命之去舉觴而告桀曰君王不聽臣之言亡無日矣桀拍然而作啞然而笑曰子何妖言吾有天下如天之有日也日有亡乎日亡吾乃亡耳於是伊尹接履而趨遂適商就湯湯立爲相故伊尹去夏歸亳商王而夏亡

甲申四十有二歲【商湯七祀】夏王桀囚商湯於夏臺旣而釋之

大紀曰昔先王之田也開三面而驅之順驅不逐逆驅則殺所以愛天物不惟務獲而已也是時田者張网四面合圍以殄天物於是成湯出田命去网三面曰欲左者左欲右者右惟不用命者乃入吾网復古制也漢南諸侯聞之曰湯仁及禽獸而況於人乎皆歸心焉桀疾其大得諸侯和也召之囚於重泉夏臺已而釋之其後湯伐桀遂放焉桀謂人曰吾悔不殺湯於夏臺使至此五十歲防諸侯於有仍氏有緡氏叛攻克之

通誌曰夏王桀欲肆其侈心爲有仍之防有緡氏見王汰侈不善也引師先歸桀怒帥諸侯之師攻克之愈自矜肆國人大崩諸侯韋氏顧氏昆吾氏黨桀之惡恣行亂政以虐其民

五十有一歲太史令終古出奔商

淮南子曰夏之將亡太史令終古先奔於商三年而夏桀乃亡○大紀曰夏桀鑿池爲夜宮男女雜處三旬不朝太史令終古執其圖法泣諫不聽終古出奔商

冬十月鑿山穿陵以通於河

通誌曰冬十月鑿山穿陵以通於河諫者曰泄天气發地藏天子失道後必有敗桀殺之耆老或諫桀又殺之期年瞿山崩爲大澤水深九尺山覆於谷下反在上桀見籙書云亡夏者桀於是大誅豪傑大費之裔曰費昌見二日東出熖西沈問於馮夷夷曰西夏東商費昌乃歸湯

甲午五十有二歲【商湯十有七祀】瞿山崩殺諌臣關龍逢

大紀曰桀窮其宗族恥其勲舊輕其賢良棄義聽防諸侯危其位大夫隱其道舉事戻於天發令逆其時諫者皆殺之關龍逢進諫曰人君謙恭敬信節用愛人故天下安而社稷宗廟固今王侈靡嗜殺民惟恐君之後亡夫人心已去天命不祐盍少悛乎不聽龍逢立而不去桀怒遂殺之○通誌曰桀有暴臣於辛陵轢諸侯防臣左師曹觸龍讒賊忠良關龍逢引黃圖以諫曰古之人君愛民節用享國之日長今君用財若無窮殺人若弗勝亡無日矣立而不去桀曰子又妖言矣於是焚黃圖殺龍逢

夏亡

通誌曰桀之時至徳滅而不揚帝道揜而不興發號逆四時春秋縮其和天地除其徳樹社槁而崩裂容臺振而掩覆犬羣嘷而入淵豕禦蓐而席隩兩日鬭五星錯行鬼哭於國枉矢流眾星隕地出黃霧泰山崩地震伊洛竭雷霆殺人○胡氏曰五帝官天下三王家天下官天下者定於立賢家天下者定於立嫡然孟子固己言禹薦益於天未嘗不以官天下爲心異時謳歌朝覲訟獄者乃不之益而之啟幸而啟賢能敬承繼禹之道啟之再傳則循習而以傳子爲當然矣未幾而太康失邦釀成羿浞之禍夏統中絕者四十年非繼以少康之賢禹之宗祀不其殆乎陵遲至於履癸極矣何則嫡之分固前定也而嫡不能以必皆賢也天下生民之任則重也師保之說昉於商書湯尹之所以汲汲焉旁求俊彥啟迪後人者其慮固深遠矣大抵天之生大聖大賢固不數其生大姦大惡亦不常見天下惟中才最多是以不可無教太甲成王固中才之主也非有伊尹周公則敗度敗禮者誰能使之攺防衝有過者又誰爲之亢世子之法哉厥後二君卒能克紹前烈爲商周之令主者夫豈其性然哉學問之功大師保之責隆也○許氏曰五帝之禪三代之繼皆數然也其間如堯舜有子之不肖變也堯舜能通之以揖遜而不能使己子之不朱均湯武遇君之無道變也湯武能通之以徵伐而不能使夏商之無桀紂聖人遇變而通之亦惟逹於自然之數而已而一毫之己私無與焉

禦批資治通鑑綱目前編卷三﹤史部﹐史評類﹐禦批資治通鑑綱目前編﹥

欽定四庫全書

禦批資治通鑑綱目前編卷四

乙未商王成湯十有八祀

大紀論曰古史不載湯攺元獨劉道原載之非其實也夫人君卽位之一年謂之元年一定而不可易也成湯之元立於桀之三十五載矣其所以克享天心受天明命以有九有之師爰革夏正本是而爲之者也又可攺乎元者義之所存非若一二之爲數也後世以元爲數而不知其義如漢武之初年曰建元元年旣曰元年則元已建矣又曰建元豈不贅乎後又因事別建年號失其義也甚矣使人君知此義而體之則元原於一豈至如是紛紛乎

王伐桀放之於南巢

湯誓曰【蔡氏曰夏桀暴虐湯往徵之亳眾憚於徵役故湯諭以弔伐之意】王曰格爾眾庶悉聽朕言非臺小子敢行稱亂有夏多罪天命殛之【蔡氏曰以人事言之則臣伐君可謂亂矣以天命言之則所謂天吏非稱亂也】今爾有眾汝曰

我後不卹我眾捨我穡事而割正夏予淮聞汝眾言夏氏有罪予畏上帝不敢不正【蔡氏曰亳邑之民安於湯之徳政故不知夏氏之虐湯則畏上帝不敢不往正其罪也】今汝其曰夏罪其如臺夏王率遏眾力率割夏邑有眾率怠弗協曰時日曷防予及汝皆亡夏徳若玆今朕必往【蔡氏曰湯又言夏王重役以窮民力嚴刑以殘民生民皆怠於奉上不和於國疾視其君指日而曰是日何時而亡吾寧與之俱亡苦桀之虐而欲其亡之甚也桀之惡徳如此今我所以必往也】爾尙輔予一人致天之罰予其大賚汝爾無不信朕不食言爾不從誓言予則孥戮汝罔有攸赦【蔡氏曰禹之徵苗曰爾尙一乃心力其克有勲至啟則曰用命賞於祖不用命戮於社予則孥戮汝此又益以朕不食言罔有攸赦亦可以觀世變矣】

【履祥按讀湯誓者有三疑焉疑王曰以爲追書也疑亳眾之怨後不卹也疑大賚孥戮之爲己薄也夫湯武之稱王說者多矣有謂文王受命稱王至武王稱王凡十有一年者疑湯亦然有謂民無二王桀紂未絕則未可王者湯誓泰誓之稱王蓋追書也至於蘇氏則曰商周之王不王不系於桀紂之存亡也愚謂受命稱王之久其說失之僣而桀紂未絕未王之說則又失之拘至蘇氏之說不拘矣然通而無制也夫湯武興師之時是卽受命之日張子所謂此事間不容髮一日之間天命未絕則爲君臣天命旣絕則爲獨夫者其在此時乎夫天命已屬師徒旣興則桀紂卽獨夫矣豈待南巢之後牧野之餘而天命始絕哉且湯武旣已興師矣而猶自稱曰諸侯以令於眾則是以諸侯而伐天子名實俱不可也然則稱王誓眾理固然也而必謂史臣追書不幾於嫌聖人而文之哉然則弔伐之師義也而亳眾有不卹之怨何也曰自亳眾而觀則如在春風如在慈母不知有天下之暴亂也自夏眾而觀則如水已溺如火將焚不可無聖人之拯救也故在此之怨𨿽曰我後不卹捨我穡事而在彼之怨則又曰徯我後奚爲後我觀成湯辯曉之辭首之曰汝曰我後不卹我眾捨我穡事而割正夏予畏上帝不敢不正蓋亳眾知己事之小而不知天意之大在聖人則不可不順天也繼之曰今汝其曰夏罪其如臺夏王率遏眾力率割夏邑有眾率怠弗協曰予及汝皆亡夏徳若玆今朕必往蓋亳眾知商邑之安而不知夏民之危在聖人則不可不救民也常情蔽於茍且聖人廹於天民此其所以不同而已至若重賞而慮其不信嚴刑而至於孥戮則以亳眾久安喜逸惡動夫用久安惡動之民非重賞以誘之嚴刑以驅之它事且不可況以之戰而濟其弔伐之義哉然此亦誓師之令不得不云爾凡執禁以齊眾不赦過此軍律也而遽引罪人不孥以病之皆未可與語聖人之意也】

仲虺作誥

仲虺之誥曰成湯放桀於南巢惟有慙徳曰予恐來世以臺爲口實【仲虺臣名大戴作仲傀史記作仲荀子作中蘬奚仲之後爲湯左相趙臺卿曰卽萊朱也誥告也周禮誥用之會同此誥湯而亦曰誥唐孔氏謂仲虺必對眾而言非特釋湯之慙而且以曉其臣民眾庶也南巢今無爲軍地桀奔於此因以處之故曰放焉放伐之事終不若傳授之美而又湯始爲之故自以爲有可愧之徳恐後世無君者指此爲實以借口也觀湯誥之書成湯憂以天下至此又憂後世聖人之心量如此陳氏曰堯舜以天下遜後世好名之士猶有不知而慕之者湯武徵伐而得天下後世嗜利之人安得不以爲口實哉此湯之所以恐也】仲虺乃作誥曰嗚呼惟天生民有欲無主乃亂惟天生聰明時乂有夏昬徳民墜塗炭天乃錫王勇智表正萬邦纉禹舊服玆率厥典奉若天命【此明上天立君之理也天生聰明以乂生民而桀以徳昬墜民塗炭則不君矣故天生成湯以君之天乃錫王勇智者蓋气化聚而生聖人聚淸明之气而使之智以無所不知聚剛厚之气而使之勇以無所不能爲也禹傳禪而湯徵伐乃云纉禹舊服者禪繼徵伐前後聖人俱一公天下之心桀墜禹之緒而湯承之又率其所以紀綱天下之典是則湯之興所以繼禹也所以承上天君天下之責也林氏曰齊宣王問孟子曰湯放桀武王伐紂有諸孟子曰賊仁者謂之賊賊義者謂之殘殘賊之人謂之一夫聞誅一夫紂矣未聞弒君也夫立之君者懼民之殘賊而無以主之爲之主而自殘賊焉則君之實防矣非一夫而何孟子之言則仲虺之意也】夏王有罪矯誣上天以布命於下帝用不臧式商受命用爽厥師【上言民塗炭湯受纉服之命作之君也此言桀誣天命湯受爽師之命作之師也武王所謂作之君作之師是也矯誣上天布命於下蓋假天以神其說以令於眾也大學所謂桀紂所令反其所好而民弗從者是也用爽厥師師眾也謂俾湯開明眾人之心也吳氏曰用爽厥師與下文簡賢附勢意不相貫疑有脫語】簡賢附勢寔繁有徒肇我邦於有夏若苗之有莠若粟之有秕小大戰戰罔不懼於非辜矧予之徳言足聼聞【足滿也上文二節自理言之則湯固爲所當爲此章自勢言之則湯亦不得不爲朱子嘗謂文武之勢當時亦住不得觀湯此時亦正如此】惟王不邇聲色不殖貨利徳懋懋官功懋懋賞用人惟已攺過不吝克寛克仁彰信兆民【自此下二節因上文以述徳言足聽聞之實也湯於一身無所私而惟與天下爲公如此有如此心人孰不信也】乃葛伯仇餉初徵自葛東徵西夷怨南徵北狄怨曰奚獨後予攸䢐之民室家相慶曰徯予後後來其蘇民之戴商厥惟舊哉【此亦承上文而言徵伐一動而四面人心俱望王師之來則弔伐之事決不容已而鳴條之師至此終必爲之也已上五節上明天命君師之理中明夏商疑忌之勢下明人心歸慕之極則湯不可不爲亦不容不爲矣此皆所以釋湯之慙也】佑賢輔徳顯忠遂良兼弱攻昧取亂侮亡推亡固存邦乃其昌【此言命徳討罪之責撥亂反正之規夏之末造簡賢附勢者旣繁則公道晦蝕是非不明久矣命徳討罪實在於湯鳴條之戰自不可已然又非可止於鳴條之戰而遽已也此章以上皆釋湯之辭此下皆勉湯之辭】徳日新萬邦惟懷志自滿九族乃離【夫仲虺方釋湯之慙而又勉其自新何也罪己責躬不可無亦不可長畱在心爲悔悔則不進矣然而猶慮其自滿何也人之常情有所慙者固多自阻而謂無所慙者又多自滿防其自阻也故釋其慙而勉之防其已釋而自滿也故又戒之忠愛之深則周防之宻湯固未必有是而仲虺之論亦不容疏也】王懋昭大徳建中於民以義制事以禮制心垂裕後昆【此承徳日新之意而言也懋昭卽日新之推也中者無過不及之正理舉天下事物莫不各有自然之中民心所本具而不能自明故聖人建之以爲凖焉以義制事以禮制心卽建中之綱目也立之義以制天下之事使萬物各得其時中至善之宜而無過不及立之禮以制天下之心使人心各循於規矩凖防之內而不偏不倚經制旣立人心風俗已正𨿽傳之於後世尙綽然有餘裕也豈有來世口實之憂哉】予聞曰能自得師者王謂人莫已若者亡好問則裕自用則小【此承志自滿之意而言也】嗚呼愼厥終惟其始殖有禮覆昬暴欽崇天道永保天命【此總一篇之意以終之謹然惟始者謂勿失其不邇不殖攺過寛仁之徳徳言來蘇之舊殖有禮覆昬暴謂益廣其顯遂兼攻凡撥亂反正之規欽崇天道卽日新昭徳之謂而以永保天命終篇首之意然則湯之得天下也固天命人心理勢不可不爲之宜其爲天子也亦有得失興亡不可不謹之慮此篇之意最爲深宻讀者詳之】

王歸自夏誕告萬方

湯誥曰王歸自克夏至於亳誕告萬方王曰嗟爾萬方有眾明聽予一人誥惟皇上帝降於下民若有恆性克綏厥猷惟後【以形體謂之天以主宰謂之帝中也如六藝折於夫子之綏定也猷道也古文作繇蓋天以一理化生斯人舉凡人倫庶物莫不各有自然之中無過不及者付在人心故謂之降自其受於人心則謂之性自其達於事物之間莫不由之則謂之道劉子所謂民受天地之中以生是以有動作禮義之則是也以降而言則固同此不偏不易之性以气稟而言則不能無淸濁淳駁之殊故必有任撫定之責以各使之安行於是者此所以爲之君也周子所謂聖人定之以仁義中正而主靜立人極焉蓋綏猷之謂也蔡氏曰夫天生民有欲以情言也上帝降於下民以性言也仲虺卽情以言人之欲成湯原性以明人之善聖賢之論互相發明然其意則皆言君道之系於天下者如此之重也】夏王滅徳作威以敷虐於爾萬方百姓爾萬方百姓罹其凶害弗忍荼毒並告無辜於上下神只天道福善禍淫降災於夏以彰厥罪【猶稱夏王從其始也此聖人忠厚之意也此敍夏桀不克綏猷殘民之性非天所命爲天所棄也】肆臺小子將天命明威不敢赦敢用牡敢昭告於上天神後請罪有夏聿求元聖與之戮力以與爾有眾請命【此自敍其受命之事元聖伊尹也湯類上帝興師而學者以稱王誓眾爲諱湯以元聖稱伊尹而學者不以伊尹爲聖人夫不以成湯爲王者避桀故爾不以伊尹爲聖者避湯故爾此學者之病也程子有言聖人自至公何避嫌之有】上天孚佑下民罪人黜伏天命弗僣賁若艸木兆民允殖【孚允皆信實之意謂上天之意信在於佑民故使罪人黜伏桀奔南巢也蓋上天爲民之心無有僣差且以一艸木之微上天且生長之此其心固昭然可見矣則夫兆民之眾天蓋信欲生殖之而不欲遏絕之也明矣蓋湯指天心之易見者以示人也】俾予一人輯寧爾邦家玆朕未知獲戾於上下栗栗危懼若將隕於深淵【此承上文而言天意信在於民故黜夏而命我此其責亦重矣故惟恐其不足以當之也】凡我造邦無從匪彛無卽慆淫各守爾典以承天休【此皆所以綏猷也】爾有善朕弗敢蔽罪當朕躬弗敢自赦惟簡在上帝之心其爾萬方有罪在予一人予一人有罪無以爾萬方【簡如大閱簡車馬之簡萬方有罪蓋教之不豫養之不遂處之失宜皆不克綏猷也故曰在予一人朱子謂此意是湯見得此章尢見聖人正大光明之心公誠忠恕之道也】嗚呼尙克時忱乃亦有終【忱信實也吳氏曰此兼人已而言】○子王子曰自虞書危微精一數語之外惟湯誥惟皇上帝降於下民若有恆性克綏厥猷惟後數語足以亞之性之爲言實昉乎此克綏厥猷惟後爲一篇之綱領夏王滅徳作威以下卽綏猷之反與眾請命輯寧邦家卽任綏猷之責玆朕未知獲戾而下斂然戒謹恐懼之意凡我造邦無從匪彛無卽慆淫各守爾典是乃所以綏猷而萬方有罪在予一人卽自任以不克綏猷之咎是其爲書辭忱義宻當爲誥書第一與武成大不同矣○書序曰伊尹相湯伐桀升自陑遂與桀戰於鳴條之野作湯誓【蔡氏曰以伊尹爲首稱者得之咸有一徳亦曰惟尹躬曁湯咸有一徳陑在河曲之陽鳴條在安邑之西升自陑義未詳漢孔氏遂以爲出其不意亦序意有以啟其陋與】夏師敗績湯遂從之遂伐三朡俘厥寶玉誼伯仲伯作典寶【三朡國名今定陶其地也蔡氏曰俘厥寶玉恐非聖人所急典寶詳見逸周書然不可信】湯歸自夏至於大坰【大坰卽滎澤在衛州界】仲虺作誥湯旣黜夏命復歸於亳作湯誥咎單作明居【孔氏曰咎單臣名主土地之官作居民法焉馬氏曰咎單湯司空明居民之法也愚謂二說皆因名生義俱不可考路史曰咎單臯陶之後咎讀作臯】大紀曰三月歸於亳踐天子位定都焉國號曰商【愚按商之爲號久矣非至此而特建也】其圖書曰歸藏坤乾震巽坎離艮兌【今世有傳歸藏者言占筮吉凶之兆𨿽韻語而非古韻大率依說卦而托之及書傳所載筮語有薛氏敍述所以先坤之意以爲立天之道先陰而後陽立地之道先柔而後剛立人之道先順而後義故歸藏先坤而後乾地道者元一之所藏妻道則父子君臣生焉坤道至順常靜而生曰無爲者乃有爲之母其說如此其書淺近若鄭漁仲則眞以爲古歸藏矣歸藏卽今納甲歸魂等法古必有書】以斗杓建丑冬十二月爲歲首是謂地統以日中爲朔攺歲曰祀建大白乘大輅白馬黑首大事斂用日中戎事乘翰戎車曰寅車牲用白牡封夏后氏之後於杞行甲寅歷

【履祥按建丑𨿽曰地統然月建順天而右行日月不及天而左會惟建丑之月月建在丑日月會於丑故天文以醜爲星紀蓋自是爲始以經緯十二次也所以商正因之】

三月王至東郊論諸侯功罪立禹後與聖賢古有功者之後封孤竹等國各有差

左氏傳曰商湯有景亳之命○帝王世紀曰禹之時執玉帛者萬國及夏之衰有窮之亂孔甲以後至桀行暴諸侯相兼逮湯受命其能存者三千餘國○史記曰還亳作湯誥惟三月王至於東郊告諸侯羣後毋不有功於民勤力廼事予乃大罰殛女毋予怨曰古禹臯陶久勞於外其有功乎民民乃有安四瀆已修萬民乃有居后稷降播農殖百谷三公咸有功於民故後有立【徐廣曰立一作土索隠曰謂禹臯陶有功於人建立其後】昔蚩尢與其大夫作亂百姓帝乃弗予有狀先王言不可不勉曰不道毋之在國女毋我怨以令諸侯【索隠曰又誡諸侯汝爲不道我則無令汝之在國】○又曰湯封夏之後至周封於杞也○索隠曰孤竹君殷湯三月丙寅所封地理誌在遼西令支應劭曰姓墨胎氏【一作墨臺】路史曰公劉爵世諸侯【湯周之先其上冠公者始此必至商而爵爲公也】○史記曰伯翳生子二人次曰若木實費氏其孫曰費昌當夏桀之時去夏歸商爲湯禦以敗桀於鳴條故嬴姓多顯遂爲諸侯○左氏曰奚仲爲夏車正封於薛至仲虺爲湯左相○王制曰王者之制祿爵公侯伯子男凡五等諸侯之上大夫卿下大夫上士中士下士凡五等天子之田方千里公侯田方百里伯七十里子男五十里不能五十里者不合於天子附於諸侯曰附庸天子三公之田視公侯卿視伯大夫視子男元士視附庸制農田百畝百畝之分上農夫食九人其次食八人其次食七人其次食六人下農夫食五人庻人在官者其祿以是爲差也諸侯之下士視上農夫祿足以代其耕也中士倍下士上士倍中士下大夫倍上士卿四大夫祿君十卿祿次國之卿三大夫祿君十卿祿小國之卿倍大夫祿君十卿祿次國之上卿位當大國之中中當其下下當其上大夫小國之上卿位當大國之下卿中當其上大夫下當其下大夫其有中士下士者數各居其上之三分凡四海之內九州州方千里州建百里之國三十七十里之國六十五十里之國百有二十凡二百一十國名山大澤不以封其餘以爲附庸閒田八州州二百一十國天子之縣內方百里之國九七十里之國二十有一五十里之國六十有三凡九十三國名山大澤不以朌其餘以祿士以爲閒田凡九州千七百七十三國天子之元士諸侯之附庸不與天子百里之內以共官千里之內以爲禦千里之外設方伯五國以爲屬屬有長十國以爲連連有帥三十國以爲卒卒有正二百一十國以爲州州有伯八州八伯五十六正百六十八帥三百三十六長八伯各以其屬屬於天子之老二人分天下以爲左右曰二伯千里之內曰甸千里之外曰采曰流天子三公九卿二十七大夫八十一元士大國三卿皆命於天子下大夫五人上士二十七人次國三卿二卿命於天子一卿命於其君下大夫五人上士二十七人小國二卿皆命於其君下大夫五人上士二十七人天子使其大夫爲三監監於方伯之國國三人天子之縣內諸侯祿也外諸侯嗣也制三公一命捲若有加則賜也不過九命次國之君不過七命小國之君不過五命大國之卿不過三命下卿再命小國之卿與下大夫一命諸侯之於天子也比年一小聘三年一大聘五年一朝天子五年一巡狩天子無事與諸侯相見曰朝考禮正刑一徳以尊於天子天子賜諸侯樂則以柷將之賜伯子男樂則以鞀將之諸侯賜弓矢然後徵賜鈇鉞然後殺賜圭瓉然後爲鬯未賜圭瓉則資鬯於天子天子命之教然後爲學小學在公宮南之左大學在郊天子曰辟廱諸侯曰頖宮【王制與周禮不同舊說是殷禮故大紀盡入商湯之紀今附於此以見成湯紀綱天下之大規】

大旱

十有九祀大旱

二十祀大旱夏桀死於亭山【荀子曰桀死於亭山淮南子曰放之歷山注云歷陽之山路史曰放桀南巢三年桀死於亭山其子淳維妻其眾妾遁於北野隨畜轉徙號葷育逮周曰玁狁漢書匃奴傳曰其先伯禹之苗裔】

二十有一祀大旱發莊山之金鑄幣賑民

管子曰天以時爲權地以財爲權人以力爲權君以令爲權失天之權則人地之權亡湯七年旱禹五年水民之無賣子者湯以莊山之金鑄幣而贖民之無賣子者禹以歷山之金鑄幣而贖民之無賣子者故天權失人地之權皆失也○大紀曰伊尹言於王發莊山之金鑄幣通有無於四方以賑救之民是以不困

二十有二祀大旱

二十有三祀大旱

二十有四祀大旱禱於桑林以六事自責雨

荀子曰湯旱而禱曰政不節與使民疾與何以不雨至斯極也宮室崇與女謁盛與何以不至斯極也包苴行與防夫興與何以不至斯極也【說苑所載與此大同小異又東漢書注引帝王紀有剪髮斷爪已爲犧牲之說外紀取之】○淮南子曰湯旱以身禱於桑山之林【注曰桑山能興雲致】○大紀曰禱於桑林之社天油然作云沛然下歲則大熟天下讙洽遂作桑林之樂名曰大濩作諸器用之銘以爲警戒史失之其盤銘曰茍日新日日新又日新【春秋傳疏曰湯樂大濩其曰桑林先儒無說惟書傳言大旱禱於桑林之社而雨或遂以桑林名樂也皇甫謐云殷樂一名桑林以桑林爲大濩別名無文可憑未能察也愚按莊子云桑林之舞則桑林亦舞名也】○公孫曰湯之旱則桀之餘烈也○鼂錯曰聖王在上而民不凍饑者非能耕而食之織而衣之爲開其資財之道也故堯禹有九年之水湯有七年之旱而國亡捐瘠者以畜積多而備先具也禮記曰厲山氏之有天下也其子曰農能殖百谷夏之衰也周棄繼之故祀以爲稷蔡墨曰周棄亦爲稷自商以來祀之記疏曰夏末湯遭大旱七年欲變置社稷故廢農祀棄春秋疏曰書序云湯旣勝夏欲遷其社不可作夏社湯於帝王年代猶近功之多少傳習可知故得量其優劣攺易祀典意欲遷社而無及句龍棄功乃過於柱故廢柱以棄爲稷也

三十祀王崩嫡孫太甲踐位

孟子曰湯崩太丁未立【當有而卒二字】外丙二年仲壬四年太甲顚覆湯之典刑○程子曰古人謂歲爲年湯崩之時外丙二歲仲壬四歲惟太甲差長故立之也【按外丙仲壬疑太丁之子】○大紀曰成湯娶有莘氏生太丁爲嫡子蚤卒有子曰太甲爲世嫡孫以伊尹爲太保湯崩壽百歲伊尹奉太甲卽位葬成湯於亳北【皇覽曰湯冡在濟陰亳縣北東郭去縣三里四方方各十步髙七尺上平】○大紀論曰太史公記湯崩太丁蚤死外丙立三年仲壬立四年相繼而崩然後伊尹立太甲非其實也何以知非其實二帝官天下定於與賢三王家天下定於立嫡立嫡者敬宗也敬宗者尊祖也尊祖者所以親親也兄死弟及非所以爲敬宗尊祖且本支亂而爭奪起矣豈親親之道哉且成湯伊尹以元聖之徳戮力創業乃捨嫡孫而立諸子亂倫壊制開後嗣爭奪之端乎公儀仲子捨孫而立子言偃問曰禮歟孔子曰否立孫夫孔子殷人也宜知其先王之故矣而不以立弟爲是此以義理知其非者一也夫賢君必能遵先王之道不賢者反之以殷世考之自三宗及祖乙祖甲皆立子其立弟者盤庚耳必有所不得已也豈有諸聖賢之君皆不遵先王之制而沃丁小甲諸中才之君反能耶此以人情知其非者二也商自沃丁始立弟太史公陽甲之紀曰自仲丁以來廢嫡而更立諸弟子諸弟子或爭相代立比九世亂以其世考之自沃丁至陽甲立弟者九世則仲丁之名誤也沃丁旣以廢嫡立諸弟子生亂爲罪則成湯未嘗立外丙仲壬明矣不然是成湯首爲亂制又可罪沃丁乎此以事實知其非者三也唐李淳風通於小數猶能逆知帝王世數以邵康節極數知來其作皇極經世史亦無外丙仲壬名世此以歷數知其非者四也經所傳者義也史所載者事也事有可疑則棄事而取義可也義有可疑則假事以證義可也若取事而無義則𨿽無經史可也

戊申太宗太甲元祀十有二月乙丑伊尹祠於先王奉嗣王只見厥祖百官總已以聼冢宰伊尹乃明言烈祖之徳以訓於王

書曰惟元祀十有二月乙丑【今文尙書曰惟太甲元年十有二月乙丑朔伊尹祀於先王誕資有牧乃明胡文定曰前乎周者以醜爲正其書始卽位曰元祀十有二月曰三祀十有二月朔則月不攺也】伊尹祠於先王奉嗣王只見厥祖【祠於先王殷禮蓋當防卽位冢宰攝祭告也先王謂王以下只見厥祖奠於殯宮告卽位也防三年之內事死如事生故曰只見厥祖舊說謂先王卽成湯則書辭爲重復而防奠亦不應言祠也】侯甸羣後咸在【孔氏曰在位次也】百官總已以聽冢宰【孔子曰古者君薨百官總已以聽冢宰三年】伊尹乃明言烈祖之成徳以訓於王曰嗚呼古有夏先後方懋厥徳罔有天災山川鬼神亦莫不寧曁鳥獸魚鼈咸若【此言夏后氏之盛】於其子孫弗率皇天降災假手於我有命造攻自鳴條朕哉自亳【此言夏桀之所以亡也造攻自鳴條者伐桀於鳴條之野朕哉自亳者哉始也始行天子之政於亳邑也】惟我商王布昭聖武代虐以寛兆民允懷【此言成湯所以承天造攻哉自亳之事也】今王嗣厥徳罔不在初立愛惟親立敬惟長始於家邦終於四海【此言太甲嗣位之初所以接續成湯之徳正在此時也天子當防𨿽未親政然愛親敬長此卽所以立政之本自家而國而推之天下者也孟子曰親親仁也敬長義也無它達之天下也唐孔氏曰先愛其親推之以及疏先敬其長推之以及遠卽孝經所云愛敬盡於事親徳教加於百姓刑於四海是也】嗚呼先王肇修人紀從諫弗咈先民時若居上克明爲下克忠與人不求備檢身若不及以至於有萬邦玆惟艱哉【此繼上章因言成湯之徳所以至於有天下者亦先自親親長長諸事始所謂肇修人紀也人紀卽人倫謂之綱則舉其倫之大謂之紀則又盡其事之細從諫弗咈先民時若則順古今之善居上克明爲下克忠則盡上下之道與人不求備則容眾檢身若不及則日新凡此亦皆愛敬之推積徳累行以至於有萬邦此豈易事也哉】敷求哲人俾輔於爾後嗣制官刑儆於有位曰敢有恆舞於宮酣歌於室時謂巫風敢有殉於貨色恆於遊田時謂淫風敢有侮聖言逆忠直遠耆徳比頑童時謂亂風惟玆三風十愆卿士有一於身家必防邦君有一於身國必亡臣下不匡其刑墨具訓於蒙士【上文言創業之事此又言垂統之道以警太甲也太甲上繼先王之徳必戒一己之病其病安在先王所戒詳矣昔先王求哲人以輔後嗣而又制官刑以警有位然其爲戒則亦言言藥石人主尢不可忽也故因舉以戒太甲焉官刑之儆隔句韻語末句箴體此成湯所作以箴有國家者常使人誦之也殉隨死之謂殉謂其以身發財忘生縱欲也比頑童與遠耆徳相反謂媟近頑冥少年之人國語史伯常譏幽王近頑童窮困注謂童昬窮陋之人也卿士有家邦君有國有一於此足以致防亡而況於天子乎其責尢重而迹尢危矣具訓於蒙士蓋古人有國家者常使瞽誦詩工誦箴諫蒙卽蒙也謂使蒙士誦之以爲戒也或云自其爲童蒙之初固已訓之以此蓋養正於初也此伊尹所卽之以告幼君也此已防其縱欲之漸也】嗚呼嗣王只厥身念哉聖謨洋洋嘉言孔彰【此承上文官刑之戒使之敬身而念之也聖人謨訓固多廣大深妙之理若此官刑之訓則其嘉言甚明白易知易行王所當念初非髙遠難行之說也凡此皆誘掖幼主之辭防其顚覆之行】惟上帝不常作善降之百祥作不善降之百殃爾惟徳罔小萬邦惟慶爾惟不徳罔大墜厥宗【上文嘗言皇天假手伐夏之事矣太甲嗣湯正當天命方新之際伊尹深恐其有所恃也故言惟上帝不常作善則凡福祥皆應之作不善則凡殃禍皆應之天命不可恃也恐太甲以湯徳至大小善無益而弗爲也故又曰爾惟徳罔小萬邦惟慶恐太甲以十愆之戒爲小節無傷而弗去也故又曰爾惟不徳罔大墜厥宗亦所以申愛親敬長終四海十愆有一必防亡之說也大抵徳𨿽小而意所趨者善故其效積至於萬邦惟慶不徳𨿽小而意之所趨者惡其效終至於墜厥宗伊尹誘掖太甲之意可謂卑而引之然亦理固爾也】○書序曰成湯旣歿太甲元年伊尹作伊訓肆命䢐後

王䢐桐宮居憂

書太甲篇曰惟嗣王不惠於阿衡【惠順也謂不順伊尹之言也阿卽保也衡平也商尊伊尹爲保衡猶周尊太公爲尙父也】伊尹作書曰先王顧諟天之明命以承上下神只社稷宗廟罔不祗肅天監厥徳用集大命撫綏萬方惟尹躬克左右厥辟宅師肆嗣王丕承基緒惟尹躬先見於西邑夏自君有終相亦惟終其後嗣王罔克有終相亦罔終嗣王戒哉祗爾厥辟辟不辟忝厥祖【顧孔氏曰常日在之朱子取之明命天之所以予我者卽所謂明徳也顧諟明命謂常管顧吾心之天理勿使爲人欲所昬也西邑夏夏都安邑商居商丘視夏爲西也自君有終漢孔氏以來皆作自周有終子王子謂周當作君按古文君作商與周相似故誤之也淸霞經說亦作君太甲之心爲人欲所昬不能求其放心不復知所當敬故伊尹以先王顧諟明命之心法告之先王常存省此天理炯然在中對越天地鬼神遂爲天所命尹於其時亦得以左右厥辟安定師眾之民則是成湯中心無爲以守至正安民之事皆尹親之又恐太甲以天下之事恃有伊尹不復省也故又言夏之先君克終其責則其相亦得以終其責其後嗣王罔克有終則相亦不得終其責蓋天下之本在君𨿽有賢相若其本旣撥則相亦末如之何矣此以警太甲也】王惟庸罔念聞伊尹乃言曰先王昧爽丕顯坐以待旦旁求俊彥啟廸後人無越厥命以自覆愼乃儉徳惟懷永圖若虞機張往省括於度則釋欽厥止率乃祖攸行惟朕以懌萬世有辭【昧晦爽明謂夜而初明之時丕顯者此心之淸明發達不可遏也此卽先王顧諟之功也日出曰旦坐以待旦須明行之也前篇曰敷求哲人俾輔於爾後嗣此曰旁求俊彥啟廸後人成湯所求之賢孰有大於伊尹所以托孤者亦孰有加於伊尹此言若伊尹自指者蓋嗣王不惠阿衡惟庸罔念此必其不知以伊尹言爲重也故尹言此且繼之曰無越厥命以自覆則不可失先王托孤之命以自顚覆也太甲之失必在驕侈故戒之曰謹乃儉徳必茍目前故曰惟懷永圖其爲事也必輕發故又曰若虞機張往省括於度則釋虞虞人掌射獵者也機弩牙也張漢書所謂蹶張往將發矢也括於度沈存中曰頃海州人穿地得一弩機其望山甚長望山之側爲小矩如尺之有分寸原其意以目注鏃端以望山之度擬之凖其髙下正用算家句股法以度髙深書往省括於度疑此乃度也欽厥止謂凡未接物之時此心須存敬畏此卽顧諟丕顯之法若其行事則一循乃祖之迹勿妄爲以顚覆之也然亦惟欽則能率乃祖攸行爾】王未克變伊尹曰玆乃不義習與性成予弗狎於弗順營於桐宮宻邇先王其訓無俾世迷王䢐桐宮居憂克終允徳【伊尹所言事事藥石王未克變蓋人欲熾而不能自克也玆乃不義習與性成太甲顚覆非必稟賦之不善也其爲不義習而熟之則若性自然矣此不可不慮也狎習見也不順言太甲所爲不順義理也伊尹嘗見夏桀之爲弗順矣今又見太甲所爲不順覆亡之事豈可常見哉古者天子居憂則在梁闇太甲之爲不善以其深居宮中有與之習者又其貴爲天子心必有所恃而驕也故伊尹營桐宮以處之桐蓋湯葬地使之居憂於此所以訓之無俾世迷勿使之終身迷也焄蒿淒愴以起其思悲哀哭泣以感其念服衰疏食以阻其驕墓之間未施哀於民而民哀之太甲此時驕奢淫泆之气剝落殆盡此伊尹不言之教一大鑪冶太甲所以克終允徳也與伊尹之訓深切著明而不順不聼又不變則其說亦窮矣只得以桐宮爲訓至於用此亦大臣之不幸也】

二祀王在桐宮

三祀十有二月朔伊尹以冕服奉王歸於亳

太甲篇曰惟三祀十有二月朔伊尹以冕服奉嗣王歸於亳作書曰民非後罔克胥匡以生後非民罔以辟四方皇天眷佑有商俾嗣王克終厥徳實萬世無疆之休【伊尹奉迎太甲之辭本謂民不可無君耳而對舉君民相須之義蓋言言警戒也已上皆伊尹慶懌之辭】王拜手稽首曰予小子不明於徳自底不類欲敗度縱敗禮以速戾於厥躬天作孽猶可違自作孽不可逭旣往背師保之訓弗克於厥初尙賴匡救之徳圖惟厥終【不明於徳謂不知有此心之天理此正與顧諟丕顯相反也底致也類肖也度者心之則禮者事之制欲者情之流縱者事之放也速戾謂自招放廢也孽災也太甲自述其受病之原惟不知有此天理是以自致其身於不肖而惟欲縱之狥以敗禮度自速放廢昔成湯以義制事以禮制心垂裕後昆所以爲後人者俱有禮度惟太甲縱欲是以敗之觀此一節則太甲顚覆之由放廢之事怨艾之實求誨之眞克終之美俱在言意之間矣】伊尹拜手稽首曰修厥身允徳協於下惟明後先王子惠困窮民服厥命罔有不悅並其有邦厥鄰乃曰徯我後後來無罰王懋乃徳視乃厥祖無時豫怠奉先思孝接下思恭視遠惟明聽徳惟聰朕承王之休無斁【太甲一節顚覆今𨿽自悔豈能遽孚於天下亦惟反求諸身自修而已自修之實茍至則實徳自協於民心昔先王一意愛民視之如子此其實意故民悅服於下而鄰國之民亦戴之知其來則必有安無危此其允徳之協於下也太甲旣自知受病之源自戒旣往之失但懋乃徳視乃厥祖勿一時怠豫可矣不必它求也攺前日之顚覆則奉先思孝一爲祖徳之循戒前日之驕悖則接下思恭一爲賢徳之順視不蔽於媟近則明無不見聽不蔽於邪佞則聰無不聞蓋所見遠大所聽徳言則聰明日開也此四言者尢羣言之要也】伊尹申誥於王曰嗚呼惟天無親克敬惟親民罔常懷懷於有仁鬼神無常享享於克誠【三者俱無常而皆不能外乎徳敬與誠分言者誠則眞實之意而敬則加謹畏所以事天也】天位艱哉徳惟治否徳亂與治同道罔不興與亂同事罔不亡終始愼厥與惟明明後【天位艱哉承上無常者而言也徳卽敬仁誠之謂徳惟治也而與之同道者無不興否徳亂也而與之同事者罔不亡治言道順理而行者也亂言事則悖道之爲也然道無終窮安保其不與之異事機無極又安保其不與之同故必終始常愼其所與同者則惟明明之君能之一有不明則照察不及卽有與治道異與亂事同而不自知者矣此所以君心常欲其明而不可有一息之昬也】先王惟時懋敬厥徳克配上帝今王嗣有令緒尙監玆哉【先王惟時懋敬厥徳此指明明之的亦惟時時懋敬其徳而已其極至於克配上帝則天之親之民懷神享不在言矣今王嗣令緒監玆則勉其與治同道之實也】若升髙必自下若陟遐必自邇無輕民事惟難無安厥位惟危愼終於始【伊尹言成湯盛徳配天之盛又恐太甲或憚其髙而難及或忽於近而躐等故又言若升髙必自下若陟遐必自邇先於民事切近而加之意知天位之艱難而謹其身然欲謹於終必自始而謹之此皆爲之有本行之有漸者也】有言逆於汝心必求諸道有言遜於汝志必求諸非道【此又勉以聽言之道也亦自下自邇之事逆心之言不可以其戾於已而不聽也必求諸道合於道則忠言也遜志之言不可以其順已而輕信也必求諸非道非道則防言也蓋天下之言不一逆心之言𨿽未必皆道也但忠言多逆必先以道求之遜志之言亦未必皆非道也但防言多甘必先以非道求之若逆心而先以爲悖遜志而卽以爲善則逆忠聽佞多自是始矣】嗚呼弗慮胡獲弗爲胡成一人元艮萬邦以貞【先王之道固不可遽進其進之必自下自邇然亦不可不勇進蓋不思則何以得不爲則何以成弗慮胡獲致知之事也弗爲胡成力行之事也元良大善也徳如先王則大善矣一人元良萬邦之所以正也】君罔以辯言亂舊政臣罔以寵利居成功邦其永孚於休【此又戒其與治同道之反亦因聽言而及之伊尹與成湯創造王業紀綱法度所以經理庶政者周矣使中材之主守之不害爲至治但恐爲辯言所惑輕有變動則政壊矣此伊尹所深憂也然尹爲是言以勉其君也而及爲臣之事何也意者功成身退伊尹其將歸乎抑人臣之奉君一有寵利之心則患失之念熾曲狥茍從以爲固位之謀者或無所不至矣故尹之言亦萬世君臣之大戒也】○書序曰太甲旣立不明伊尹放諸桐三年復歸於亳思庸伊尹作太甲三篇○孟子曰伊尹相湯以王於天下湯崩太丁未立外丙二年仲壬四年太甲顚覆湯之典刑伊尹放之於桐三年太甲悔過自怨自艾於桐處仁遷義三年以聽伊尹之訓己也復歸於亳【艾音乂說文芟艸也蓋斬絕自新之意】公孫丑曰伊尹曰予不狎於不順放太甲於桐民大悅太甲賢又反之民大悅賢者之爲人臣也其君不賢則固可放與孟子曰有伊尹之志則可無伊尹之志則簒也【朱子曰伊尹之志公天下以爲心而無一毫人欲之私也】伊尹旣復政將告歸乃陳戒於王【皇王大紀系之七祀甲寅經世以返政卽附庚戌之歲經文伊尹旣復政厥辟按前篇奉嗣王歸亳申誥於王其辭事相接而書言今嗣王新服厥命皆爲復亳初年之辭無疑也今系諸此○唐孔氏曰太甲旣復歸伊尹卽應還政其告歸陳戒未知在何年也下云今嗣王新服厥命則是初始卽政蓋太甲歸亳之後卽告老也君奭云在太甲時則有若保衡左氏云伊尹放太甲而相之則伊尹又相太甲蓋伊尹此時將欲告歸太甲又畱之爲相如成王之畱周公不得歸也沃丁序云沃丁葬伊尹於亳則伊尹卒在沃丁之世昔湯爲諸侯之時已得伊尹比至沃丁時始卒伊尹壽年百歲比告歸之時已應七十左右矣】

咸有一徳篇曰伊尹旣復政厥辟將告歸乃陳戒於王曰嗚呼天難諶命靡常常厥徳保厥位厥徳匪常九有以亡【太甲旣已克終厥徳但能有常而不變則進修功效自是生矣故伊尹告歸有一徳之誥焉諶信也言商受命方新而難信蓋其眷命靡常也常厥徳常卽一也常厥徳則能保厥位而不常者必亡此則天理之必可信者也】夏王弗克庸徳慢神虐民皇天弗保監於萬方啟廸有命眷求一徳俾作神主【朱子曰庸常皆一也此章言桀以不一而亡】惟尹躬曁湯咸有一徳克享天心受天明命以有九有之師爰革夏政非天私我有商惟天佑於一徳非商求於下民惟民歸於一徳【一者有常不變之謂卽誠敬之意也湯以元聖稱伊尹而尹於此乃曰惟尹躬曁湯咸有一徳則尹徳所到可知且湯於伊尹學焉而後臣之此先己後湯蓋其眞實工夫所自得之妙直以告太甲不避其辭之直也孟子言伊尹不有天下相湯以王於天下尹湯同徳而受天命聖賢於此以徳言不以位言也伊尹聖之任气象又可見矣此章言商以一徳而興】徳惟一動罔不吉徳二三動罔不凶惟吉凶不僣在人惟天降災祥在徳【上文言桀之所以亡商之所以興此總結之以警太甲也】今嗣王新服厥命惟新厥徳終始惟一時乃日新【新者振作精明之謂然必終始惟一接續不已則其徳日新伊尹嘗言顧諟天之明命昧爽丕顯而此又言終始惟一時乃日新聖人心境工夫於此可見】任官惟賢才左右惟其人臣爲上爲徳爲下爲民其難其愼惟和惟一【篇首言尹湯咸有一徳上文旣勉太甲以君之一徳故此又論臣之當有一徳也官百官也左右輔相也賢有徳才有能其人則通聖賢而爲言也大抵任用庶官惟當擇其賢才左右輔相又惟當得其人而任之蓋輔相之職此聖賢之職任不止於賢且材也四爲字皆從去聲大抵爲臣之任其爲上也爲輔其徳耳而非爲君身之嗜好從欲也其爲下也爲利其民耳而非爲一身之利祿妻孥也此臣之一徳也其難其愼謂君臣相遇之難則當謹審所任也惟和惟一謂君臣協和爲貴則當咸有一徳也】徳無常師主善惟師善無常主協於克一【此論人君修徳擇善至一徳而止也徳指行而言善指理而言一指心而言師法也善是也常定也協如國語司民協孤終司徒協旅之協蓋參會考比之意古今之徳皆可師也而制行不同不可拘一定之師惟在於擇其善而已天下之理𨿽善也而隨時取中則又不可拘一定之主所以參會考比之者又在於此心之克一而已蓋古今徳行或柔或剛或正直或淸或和或無爲或勤勞在我不可拘一定之法必擇其善者從之所謂審其是也然善無定主均一事也或施之彼時則爲是而施之此時則爲否均一節也或用之此事則爲非而用之彼事則爲是者此古語所謂移是聖門所謂時中所以參比會同之者非純誠有定之心其孰能精擇而無差也哉○廣漢張氏曰書自危微精一數語外惟此四言但舜大聖人言語渾淪伊尹之言較露鋒鋩耳朱子曰舜之語如春生伊尹之言如秋殺】俾萬姓咸曰大哉王言又曰一哉王心克綏先王之祿永底烝民之生【此由一徳而推言其政化之效以申常徳保位之語】嗚呼七世之廟可以觀徳萬夫之長可以觀政後非民罔使民非後罔事毋自廣以狹人匹夫匹婦不獲自盡民主罔與成厥功【此又發明余意警戒以終之七世之廟可以觀徳卽前可以知後萬夫之長可以觀政卽小可以知大君民理本相須人主不可有自大而狹小它人之心一有是心則人有不得自輸其情者矣夫人一有不得自輸其情則上不盡下下不親上而事不行矣人主誰與成其功哉伊尹素志視一夫不獲則曰時予之辜故今所以告君者又若此】

【履祥按咸有一徳之篇以論學言之前儒謂自危微精一四語之後惟主善協一四語足以繼之然此四語者卽惟精惟一允執厥中二語耳而功夫加詳焉夫舜授禹精一執中之旨卽繼之後眾守邦四海困窮之語伊尹告太甲一徳之旨卽終之匹夫匹婦不獲自盡之戒今之君子語理者或遺事論心者或外天下國家毋乃與聖人之言有間與噫其獘也久矣又以成書之體觀之自臯陶謨之外惟一徳之書最爲明整首論天命之靡定以徳之常不常爲存亡之分常卽一也以桀之亡証之不常其徳者也以商之興証之咸有一徳者也一興一亡旣明則又以一與二三所以致興亡於天者總之遂勉太甲以一徳之工夫焉旣勉君之一徳又求臣之一徳而以惟和惟一總之協於克一則一徳所以能擇天下之善而持天下之中焉者俾萬姓以下則一徳之效以終常徳保位之語然一徳無終始之間亦不可有小大之間故嗚呼以下又推其餘意警戒以終之終始相生枝葉相對其爲書未有明整於此者伊尹以元聖之臣遇成湯之君君相俱聖其相與議論經綸之宻不傳於書太甲不明賴師保之訓伊尹於是始有書焉自伊訓太甲三篇皆已精切明白矣而終之一徳之書如此太甲所進於此亦可窺矣此皆萬世之幸後之君臣宜熟讀而精思之】

甲子十有七祀

三十有三祀王崩廟號太宗子沃丁踐位辛巳沃丁元祀

八祀伊尹薨葬於亳咎單訓伊尹事

書序曰沃丁旣葬伊尹於亳咎單遂訓伊尹事作沃丁○薛氏曰湯冢去亳三里夷丘西北有伊尹墳去亳十里○孔氏曰伊尹旣致仕老終以三公禮葬○世紀曰沃丁八年伊尹卒卒年百有餘歲大霧三日沃丁葬之以天子之禮祀以太牢親臨防以報大徳【孔頴達曰伊尹本三公晉文請隧襄王不許沃丁不當以天子禮葬伊尹也孔言三公禮葬未必有文要情事當然也○愚按成王賢王也世猶傳其命魯以天子禮樂祀周公沃丁𨿽賢世紀所言未必無此𨿽爲非禮然唐孔氏以晉文請隧爲比人與事俱擬非倫矣】○子王子曰成湯播告於眾以元聖稱伊尹愚考其大用誠聖人也有大徳量有大見識故能數用權而略無沮禦扞格之患五就桀而桀不忌五就湯而湯不疑知桀之終不悛也創此大義主此大謀相成湯而伐放之天下不驚如探諸囊取物之易也湯學於伊尹尹之相湯格言至論宜不少矣而不傳於後至湯崩相太甲始有五篇之書典謨之後四百餘年再有此精微之論方伊訓與上篇之訓王未克變營桐之役此君臣之再變也惟其實徳光輝力量重厚朝廷服之而不敢議天下信之而不敢疑嗣王亦竟以是率徳爲商令主伊尹之用權不可學也非聖人而能之乎古今善用權者莫如伊尹善論權者莫如孟子孟子曰有伊尹之志則可孟子亦不敢以此自任也況餘人哉

二十有九祀王崩立弟太庚

庚戌太庚元祀

【履祥按兄死弟及自太庚始謂爲殷禮非也伊尹曰七世之廟可以觀徳父子相傳爲一世若兄弟則昭穆紊矣沃丁及見伊尹之典刑死而傳弟當必有故而典籍無所考後世循襲諸弟子或爭立遂啟亂源是以聖人立法不立異以爲髙】

甲子十有五祀

二十有五祀王崩子小甲踐位

乙亥小甲元祀

十有七祀王崩弟雍己立

壬辰雍己元祀

三祀

史記曰殷道衰諸侯或不朝○大紀曰王屍君位不能綱紀庻政號令不行諸侯或不朝

十有二祀王崩弟太戊立【唐孔氏曰太戊小甲之弟太庚之子】甲辰中宗太戊元祀亳有祥用伊陟臣扈格於上帝巫咸乂王家大修成湯之政

書序曰伊陟相太戊亳有祥桑谷共生於朝伊陟贊於巫咸作咸乂四篇太戊贊於伊陟作伊陟原命【孔氏曰贊告也愚謂如益贊於禹之贊言佐其所未及也】○君奭曰在太戊時則有若伊陟臣扈格於上帝巫咸乂王家【伊陟者伊尹之子雜書言伊尹有二子巫咸臣姓名言天者謂殷宣夜之法巫咸爲之大紀取巫咸占繋之太戊紀以實之按書稱巫咸乂王家不在格帝之列後漢天文志言湯有巫咸不言太戊楚詞又有巫咸豈名氏偶同防此巫氏彼巫官與故大紀所書今不敢取】○史記曰帝太戊立伊陟爲相亳有祥桑谷共生於朝一暮大拱帝太戊懼問伊陟伊陟曰臣聞妖不勝徳帝之政其有闕與帝其修徳太戊從之而祥桑枯死殷復興諸侯歸之

三祀諸侯畢朝

家語曰商王太戊側身修行思先王之政明養民之道三年之後遠方慕義重譯至者十有六國○世紀曰桑谷共生於朝太戊問於伊陟伊陟曰臣聞妖不勝徳帝之政事闕與其修徳太戊退而占之曰桑谷野木不合生於朝意者其凶乎太戊懼修先王之政明養老之禮三年而遠方重譯而至者七十六國

甲子二十有一祀

史記曰柏翳生子二人一曰大廉實鳥俗氏其孫曰孟戱中衍帝太戊卜之使禦吉遂致使禦而妻之自太戊以下中衍之後遂世有功以佐殷國○新序曰大業之後其趙氏乎夫自中行衍皆嬴姓也中行衍降佐太戊皆有明徳

七十有五祀王崩廟號中宗子仲丁踐位

書無逸曰昔在殷王中宗嚴恭寅畏天命自度治民只懼不敢荒寧肆中宗之享國七十有五年

己未仲丁元祀

祝氏經世解曰運卦節歲卦明夷故戊午而中宗崩己未仲丁立明夷臨仲丁遷於嚻

甲子六祀遷於嚻【經世系之初立之年但太戊方崩仲丁未必遽遷也今以例附甲子之紀祝氏經世當歳升防】

書序曰仲丁遷於嚻作仲丁【嚻史記作隞今河南敖倉在孟州河陰】

藍夷作宼

東漢書曰至仲丁藍夷作宼自是或服或叛三百餘年

十有三祀王崩國內亂弟外壬立

壬申外壬元祀

十有五祀王崩國復亂弟河亶甲立

丁亥河亶甲元祀徙居相

書序曰河亶甲居相作河亶甲【相今相州】○大紀曰王之世遷都於相

九祀王崩子祖乙踐位

史記曰河亶甲時殷復衰

丙申祖乙元祀圯於耿徙居邢巫賢爲相

書序曰祖乙圯於耿作祖乙【耿在河中龍門縣】○經世曰祖乙踐位圯於耿徙居邢巫賢爲相【邢今邢州龍岡縣】○大紀曰王之世遷都於耿爲水所圯王懼以巫咸之子賢爲相諸侯賔服天下大和○祝氏經世解曰祖乙之禍卻不在卦乃後天之後二十四運之窮蓋七百二十年之將終生祖乙之末

十有九祀王崩子祖辛踐位

周書曰在祖乙時則有若巫賢○史記曰祖乙立殷復興巫賢任職祖乙崩子祖辛立

乙卯祖辛元祀

甲子十祀

十有六祀王崩弟沃甲立

辛未沃甲元祀

二十有五祀王崩國亂祖辛之子祖丁立丙申祖丁元祀

甲子二十有九祀

三十有二祀王崩國亂沃甲之子南庚立戊辰南庚元祀

二十有五祀王崩國亂祖丁之子陽甲立癸巳陽甲元祀

太史公曰帝陽甲之時殷衰自仲丁以來廢適而更立諸弟子諸弟子或爭相代立比九世亂於是諸侯莫朝【胡氏曰仲丁字誤當作沃丁說見前】○經世曰陽甲立諸侯不朝

七祀王崩弟盤庚立

庚子盤庚元祀遷於殷攺號曰殷【經世曰盤庚立復歸於亳攺號曰殷】

盤庚上篇曰盤庚遷於殷民不適有居【殷在河南偃師所謂亳殷蓋西亳也遷於殷則宗廟朝市皆已攺造但民未肯往有其居耳】率吁眾慼出矢言曰我王來旣爰宅於玆重我民無盡劉不能胥匡以生卜稽曰其如臺先王有服恪謹天命玆猶不常寧不常厥邑於今五邦今不承於古罔知天之斷命矧曰其克從先王之烈若顚木之有由蘗天其永我命於玆新邑紹復先王之大業底綏四方【此盤庚諭民之大旨也吁呼也眾慼民之以遷爲憂者也五邦亳嚻相耿邢也史記經世皆謂盤庚自五遷者蓋信書序之誤也由古文作甹木生條也蘗芽也新邑殷也大意謂自我先王祖乙圯耿旣來遷於玆舊邑矣重念我民又懼蕩析之患不可使之盡墊溺以死又其土俗不美不能胥與以正而生此所以必遷之意而卜以稽之所言亦如我意則天意可知矣昔先王凡有事爲無不謹承天命猶不能常安於一邦不常其邑者至今凡五遷矣今不承前日先王之事去患卽安則罔知上天之斷絕我命矣況能從先王之大功烈乎若我商家猶有生意則天其永我命於玆殷新邑於以紹復先王之大業而底綏四方乎蓋殷與亳皆在河南爲天下中而京師者四方之本故云然】盤庚斆於民由乃在位以常舊服正法度曰無或敢伏小人之攸箴【上文諭民之辭明矣然率吁眾慼蓋不欲遷者皆在位者訹之其有苦於蕩析而言遷者則又在位者蔽之故盤庚於此謂教民必由乃在位正其源也曰無或敢伏小人之攸箴防其蔽也常舊之服蓋先王遷都故事正其法度者今日遷都規模也】王命眾悉至於庭王若曰格汝眾予告汝訓汝猷黜乃心無傲從康【眾羣臣也汝猷黜乃心者此藥羣臣心術之病無傲者警羣臣气習之悍從康者則謂其不遷之情也此二語一書之綱領蓋自沃丁來比九世亂其羣臣故家習爲驕蹇不恭王事又利瀕河之地沃饒自丰此二語蓋正其本爾】古我先王亦惟圖任舊人共政王播告之修不匿厥指王用丕欽罔有逸言民用丕變【蔡氏曰盤庚言先王亦惟謀任舊人共政王播告之修則奉承於內而能不隱匿其指意故王用大敬之宣化於外又無過言故民用大變此所謂舊人蓋世族舊家之人非謂老成人也阻遷都者皆世臣舊家之人下文人惟求舊一章可見】今汝聒聒起信險膚予弗知乃所訟非予自荒玆徳惟汝含徳不惕予一人予若觀火予亦拙謀作乃逸【蔡氏曰今爾在內則伏小人之攸箴在外則不和吉言於百姓聒聒多言以罔眾聽凡起信於民者皆險陂膚淺之說我不曉汝所言果何謂也非我輕易遷徙自荒廢此徳惟汝不宣布徳意不畏懼於我耳我視汝情明若觀火我亦拙謀不能制命而成汝過失也】若网在綱有條而不紊若農服田力穡乃亦有秋【綱舉則目張以諭下從上申前傲上之戒力穡則有獲諭勞遷永逸申前從康之戒】汝克黜乃心施實徳於民至於婚友丕乃敢大言汝有積徳【申前黜乃心之戒不仁者以其所不愛及其所愛當時在位之臣其婚姻僚友皆富貴巨室也占膏腴之地擅富貴之饒享安居觀遊之樂在位之臣顧婚友之利而忘蕩析之民以故唱爲異議而不知遷焉抑不思大水時至都邑淪流人民漂沒而爾之婚姻僚友其將焉往故必黜爾重遷之心而以計安斯民爲心都邑旣定百姓安居則爾之婚姻僚友亦得以同其樂矣其可牽於私愛而第爲目前計哉】乃不畏戎毒於遠邇惰農自安不昬作勞不服田畆越其罔有黍稷【戎大也昬彊也當作敃蔡氏曰汝不畏沈溺大害於遠近而憚勞不遷如怠惰之農不彊力爲勞苦之事不事田畆安有黍稷之可望乎此章再以農諭申言從康之害】汝不和吉言於百姓惟汝自生毒乃敗禍姦宄以自災於厥身乃旣先惡於民乃奉其恫汝悔身何及相時憸民猶胥顧於箴言其發有逸口矧予制乃短長之命汝曷弗告朕而胥動以浮言恐沈於眾若火之燎於原不可向邇其猶可撲滅則惟汝眾自作弗靖非予有咎【蔡氏曰奉承恫痛憸民小民也逸口過言也逸口尙可畏況我制爾生殺之命可不畏乎恐謂恐動之以禍患沈謂沈陷之於罪惡不可向邇其猶可撲滅者言其勢焰𨿽盛而殄滅之不難也靖安咎過也則惟爾眾自爲不安非我有過也此章反覆申言傲上之禍】遲任有言曰人惟求舊器非求舊惟新【蔡氏曰遲任古之賢人人舊則習器舊則敝當常使舊人用新器也按盤庚所引其意在人惟求舊一句而所謂求舊者非謂老人但謂求人於世臣舊家云爾】古我先王曁乃祖乃父胥及逸勤予敢動用非罰世選爾勞予不掩爾善玆予大享於先王爾祖其從與享之作福作災予亦不敢動用非徳【蔡氏曰世非一世也勞勞於王家也掩蔽也言先王及乃祖乃父相與同其勞逸我豈敢動用非罰以加汝乎世簡爾勞不蔽爾善玆我大享於先王爾祖亦以功而配食於廟作福作災皆簡在先王與爾祖父之心我亦豈敢動用非徳以加汝乎○愚按非罰非所當罰徳恩也非徳非所當恩賞者也盤庚於世家舊臣固不敢動用非罰矣但其善者則用之而不掩其不善者乃古我先王之所必罰則亦不敢動用非徳恩非所當恩也人主用捨體神理之災福如何爾至篇末皆此意】予告汝於難若射之有志汝無侮老成人無弱孤有幼各長於厥居勉出乃力聽予一人之作猷【蔡氏曰難言謀遷徙之難也蓋遷都固非易事而又當時臣民傲上從康不肯遷徙然我志決遷若射者之必於中有不容但己者弱少之也意當時老成孤幼皆有言當遷者故戒其老成者不可侮孤幼者不可少之也爾臣各謀長遠其居勉出汝力以聽我一人遷徙之謀也】無有遠邇用罪伐厥死用徳彰厥善邦之臧惟汝眾邦之不臧惟予一人有佚罰【此承上文之意謂不論近遠親疎用罪則伐之至於死非可輕用也用徳則彰其善而已非可以不善而幸恩也故邦之臧則惟汝眾之善邦之不臧則我一人之失罰蓋可罰而不罰也然則我亦將有不可不罰者矣故下文有罰及爾身弗可悔之戒】凡爾眾其惟致告自今至於後日各恭爾事齊乃位度乃口罰及爾身弗可悔【致告者使各相告戒也自今以往各敬汝事整齊汝位法度汝言不然罰及汝身不可悔也總篇內傲康險膚浮言之戒】○中篇曰盤庚作惟渉河以民遷乃話民之弗率誕告用亶其有眾咸造勿防在王庭【王庭行次之庭猶今云行宮周禮梐枑再重車宮轅門商制又簡質於此咸造勿防气象可想】盤庚乃登進厥民曰明聽朕言無荒失朕命嗚呼古我前後罔不惟民之承保後胥慼鮮以不浮於天時【保衛也胥慼相與憂其所憂也浮先也此節言君民相體一篇大意】殷降大虐先王不懷厥攸作視民利用遷汝曷弗念我古後之聞【言上天降監於殷代有河決之患先王不敢懷居其所以遷者無非體民所利此爾民所聞也何不思之】承汝俾汝惟喜康共非汝有咎比於罰予若吁懷玆新邑亦惟汝故以丕從厥志今予將試以汝遷安定厥邦【承順也俾使之遷也康共康寧之樂上下同之也吁口所告懷心所思也謂今日非以遷汝爲罰所以區區惟新邑是圖者亦惟爾民之故去危就安將以大適爾之志耳此節言君之體民】汝不憂朕心之攸困乃咸大不宣乃心欽念以忱動予一人爾惟自鞠自苦若乘舟汝弗濟臭厥載爾忱不屬惟胥以沈不其或稽自怒曷瘳汝不謀長以思乃災汝誕勸憂今其有今罔後汝何生在上【困謂思慮之勞也旣不知體君心之勞又不直以所疑告於上祗自取窮苦何由自觧今已遷徙半塗若次且不行如乘舟弗濟自敗腐其所載之物矣故遷徙之忱不續又復淪胥以敗耳有今謂但爲一時之計罔後謂不爲後日之謀何以續生理於地上乎此章言民不體君祗以自誤】今予命汝一無起穢以自臭恐人倚乃身迂乃心予迓續乃命於天予豈汝威用奉畜汝眾予念我先神後之勞爾先予丕克羞爾用懷爾然【一專意於遷無有二志無復動於浮言以自斃也遷徙之時人心渙散姦宄之人易以投隙因汝遷徙之勞迂汝以不遷之見則生理滅矣故我之勉爾所以迓續乃命於天也進爾告之惟懷念爾故如此按此節言我之體民亦體先王之意】失於政陳於玆髙後丕乃崇降罪疾曰曷虐朕民【陳久也謂不遷也崇厚也此節言君不體民之罪】汝萬民乃不生生曁予一人猷同心先後丕降與汝罪疾曰曷不曁朕幼孫有比故有爽徳自上其罰汝汝罔能廸【爽亂也廸猶啟告也此節言民不體君之罪】古我先後旣勞乃祖乃父汝共作我畜民汝有戕則在乃心我先後綏乃祖乃父乃祖乃父乃斷棄汝不救乃死【戕害也汝有害政之念則在爾心耳而先後祖父已得而罰之所謂思慮一啟鬼神已知者也此節言君民相體之久以申明民不體君之罪】玆予有亂政同位具乃貝玉乃祖乃父丕乃告我髙後曰作丕刑於朕孫廸髙後丕乃崇降弗祥【商俗尙鬼故盤庚因其所畏以警之然福善禍淫理蓋如此此節言臣不體君體民之罪按漢石經弗祥作不祥蓋古文尙書凡弗不皆作並不字本平聲今讀入聲亦當音弗耳】嗚呼今予告汝不易永敬大卹無胥絕遠汝分猷念以相從各設中於乃心【古文尙書猷念作繇古字猷攸通用猷念所念耳分石經作比設中石經作翕中於義爲長此節勉其體君】乃有不吉不廸顚越不恭暫遇姦宄我乃劓殄滅之無遺育無俾易種於玆新邑【遷徙之際服食器用子女臣妾皆寓道路不善不道之人易爲姦宄盜竊之行此不可不防故痛警之按左氏引此文大同小異稱盤庚之誥然則今書篇目逸之誥二字爾】往哉生生今予將試以汝遷永建乃家○下篇曰盤庚旣遷奠厥攸居乃正厥位綏爰有眾曰毋戱怠懋建大命今予其敷心腹腎腸歷告爾百姓於朕志【朱子謂書傳所云百姓多謂庶民非謂百官族姓也此篇凡二章前章告民後章告臣】罔罪爾眾爾無共怒協比讒言予一人古我先王將多於前功適於山用降我凶徳嘉績於朕邦【此章謂亳殷之地髙爽依山古我先王將恢大前人之烈是以建都於亳用降我凶徳猶傳所謂有汾澮以流其惡國語所謂沃土民不才瘠土民好義之意蓋消斯民沈溺重墜之疾而絕後世驕奢淫侈之風也】今我民用蕩析離居罔有定極爾謂朕曷震動萬民以遷肆上帝將復我髙祖之徳亂越我家朕及篤敬恭承民命用永地於新邑【謂今日之遷亦天意將復我祖徳以治我王家而我及奉承之耳】肆予衝人非廢厥謀弔由靈各非敢違卜用宏玆賁【蔡氏曰衝童弔至由用靈善也宏賁皆大也言我非廢爾眾謀乃至用爾眾謀之善者指當時臣民有審利害以爲當遷者言也爾眾亦非敢固違我卜亦惟欲宏大此大業爾蓋盤庚於旣遷之後申彼此之情釋疑懼之意明吾前日之用謀略彼旣往之傲惰委曲忠厚之意藹然於言辭之表大事以定大業以興成湯之澤於是而益永盤庚其賢矣哉○愚按此章以上諭民】嗚呼邦伯師長百執事之人尙皆隱哉【殷制五官之長曰伯是職方所以謂之邦伯此章以下諭臣】予其懋簡相爾念敬我眾朕不肩好貨敢恭生生鞠人謀人之保居敍欽今我旣羞告爾於朕志若否罔有弗欽無總於貨寶生生自庸式敷明徳永肩一心【蔡氏曰相導也我懋勉簡擇導汝以念敬我之民眾也肩任敢勇也鞠養也我不任好賄之人惟勇於敬民以其生生爲念使鞠人謀人之保居者吾則敍而用之欽而禮之也羞進也若者如我之意卽敢恭生生之謂否者非我之意卽不肩好貨之謂二者爾當深念無有不敬我所言也無毋同總聚也庸民功也此則直戒其所不可爲勉其所當爲也式敬也敬布爲民之徳永任一心欲其久而不替也盤庚篇終戒勉之意一節嚴於一節而終以無窮期之】○鄭康成曰祖乙居耿以後奢侈逾禮土地廹近山川常圯焉至陽甲立盤庚爲之臣乃謀徙居湯舊都民居耿久奢淫成俗故不樂徙○王肅曰自祖乙五世至盤庚元兄陽甲宮室奢侈下民邑居墊隘水泉瀉鹵不可以行政化故徙都於殷○世紀曰耿在河北廹近山川自祖辛以來民皆奢侈故盤庚遷於殷【唐孔氏曰三者之說皆言奢侈鄭氏旣言君奢又言民奢王肅專謂君奢皇甫謐專言民奢言君奢者以天子宮室奢侈侵奪下民言民奢者以豪民室宇過度逼廹貧乏皆爲細民弱者無所容居欲遷都攺制以寛之富民戀舊故違上意不欲遷也按孔傳之意蓋以地勢洿下又久居水災水泉瀉鹵不可行化故欲遷都不必爲奢侈也此以君名名篇必是爲君時事而鄭氏以爲上篇是盤庚爲臣時事何得輙謬也○愚按鄭氏博極古書當必有據意者陽甲之世盤庚相之嘗議遷矣而陽甲卒不果故盤庚立遂決遷焉至謂上篇作於陽甲之世則誤爾】○蘇氏曰民不悅而猶爲之先王未之有也祖乙圯於耿盤庚不得不遷然使先王處之則動民而民不懼勞民而民不怨盤庚徳之衰也其所以信於民者未至故紛紛如此然民怨誹逆命而盤庚終不怒引咎自責益開眾信反復告諭以口舌代斧鉞忠厚之至此殷之所以不亡而復興也後之君子厲民以用者皆以盤庚借口予不可以不論○大紀論曰自祖乙都耿之後三世有兄弟爭奪之禍宗族羣下各有黨與蕩析離居罔有定極盤庚欲正名而誅罰之則傷親親召變亂聽其所爲而縱之則不可以爲國故必遷於亳理之以舊制參之以新民消散黨與使定於一也自是而後子弟更立十世無復爭奪之禍矣賢者所爲盡善盡美如此哉後世人君欲有所爲者旣不能行其所無事則必更張舊制奬防新進沮格羣言誅責貴近以厲其餘矣方事未成則戒愼及事已成則安肆矣方遷之初道路阻長工力勞費有能以財濟國事者則必旌顯之矣此天下所以敗也盤庚三篇有六善焉以常舊服正法度一也圖任舊人二也無或敢伏小人之攸箴三也以人情事理反覆訓諭開導民心使之通曉無纎毫恃尊髙憑威勢之意四也奠厥攸居始以無戱怠爲戒五也敍欽有徳有謀之人而不肩好貨六也一舉而六善立彌禍亂之根此孔子所以取之訓後世也先儒謂商人尙神愚初疑之及觀湯誥盤庚之文然後知聖人以神道設教非如末世及夷教之妄誕也行妄誕而能成事者未之有也○子王子曰土气有厚薄風俗有盛衰冀之爲都天下之形勢也山河險固沃壤廹隘民淳俗儉足以自固後世人民文物漸至繁阜風气日耗遂自北而南勢使之然也夫契始封於商八遷而後都亳湯以七十里而有天下此興王本根之地後世子孫不可輕去者也是時濱河之地近古帝都地壤土丰民稠物饒人之所共趨亳在中土之東南去河爲遠湯始大而未盛子孫無遠慮往往輕徙曰嚻曰相曰耿曰邢皆際河之境常人之心知利而不知患𨿽數有水禍時圯時壊而不悔者政以厚利奪其避患之心也盤庚賢君也不忍民之沈防淪沒治亳殷而歸於先王創業之都非爲己利也爲民避患也故其言告戒諄勤而無一毫怒民之意然小民亦何敢逆君命而憚遷哉皆世家大室嗜利忘患動以浮言蠱惑百姓恐懼盤庚故盤庚知之諭百姓之言少而辯論反覆於世家舊臣者爲詳其諭民曰爾謂朕曷震動萬民以遷今我民用蕩析離居罔有定極汝萬民乃不生生予迓續乃命於天予豈汝威用奉畜汝眾藹然溫厚之意淪浹心髓民之浮言烏得不息民之胥怨烏得不消民之生生烏得不裕自是髙宗祖甲相繼百年殷邦嘉靖其後武乙復遷河北國內衰獘至紂竟以奢淫而亡是以知盤庚之遠慮絕識豈不賢乎

甲子二十有五祀

二十有八祀王崩弟小辛立

戊辰小辛元祀

史記曰小辛立殷復衰百姓思盤庚作盤庚三篇【如此則盤庚之書亦追記也未詳是否】

二十有一祀王崩弟小乙立

己丑小乙元祀

甲寅二十有六祀亶父遷於岐攺號曰周【按遷岐之事據西漢書婁敬傳則古公遷岐下距伐商百有餘年當在廩辛之世據東漢書西羌傳序則古公遷岐又當武乙之時然皆年數促數該事不伸婁敬一時之言計不察察東漢書據竹書竹書載太丁歷年良久與經世歷不同皆不可考惟大紀系之小乙之年蓋以甲紀也下逮克商凡二百年按詩稱爰及姜女聿來胥宇則其時古公太姜之年尙少未有泰伯王季也至稱其治岐之後帝省其山斯防斯兌然後作邦作對則始生泰伯王季爾古公年壽甚髙故號古公而王季文王皆且百年尙論其世則大紀之年近是今從之】

世本曰公劉【詳見夏紀】慶節【史記曰慶節居】皇僕差弗僞楡【史記作毀隃】公非辟方【史記缺辟方皇甫氏謂公非字辟方者非】髙圉【國語曰髙圉能率稷者也周人報之】侯牟【史記缺皇甫氏云髙圉字者非】亞圉【左傳注髙圉亞圉受殷錫命】云都【史記缺皇甫氏以爲亞圉字者非漢書表云亞圉弟索隠曰上云辟方侯牟亦皆二人之名】太公祖紺【史記作公叔祖類世表作祖類皇甫氏云公祖一名祖紺】諸盩【史記缺路史號太公】亶父【號古公武王追王太王】

【履祥按世本自不窋鞠公劉至季歷已十七世史記拘於十五王文始平之之數遂謂后稷之子爲不窋曾孫爲公劉前旣缺代又自公非已後缺四世不書皇甫氏不得其說遂以四世爲字而組紺又自有四名獨索隠覺其非而不明辯路史已明辯而不斷十五王之說今按公劉之世云周道之興自此而詩京師之名亦始此國語十五王之說自公劉數至文王爾然又安知非祖功宗徳之云周世世修徳者賢聖之君十五作而至文王乎】

孟子曰昔者太王居邠狄人侵之事之以皮幣不得免焉事之以犬馬不得免焉事之以珠玉不得免焉乃屬其耆老而告之曰狄人之所欲者吾土地也吾聞之也君子不以其所以養人者害人二三子何患乎無君我將去之去邠逾梁山邑於岐山之下居焉邠人曰仁人也不可失也從之者如歸市【莊子與此文大同小異至史記吳越春秋所記文滋不及矣】○又曰昔者太王居邠狄人侵之去之岐山之下居焉非擇而取之不得已也茍爲善後世子孫必有王者矣君子創業垂統爲可繼也若夫成功則天也○大雅綿之詩曰緜緜瓞民之初生自土沮漆古公亶父陶復陶穴未有家室【集傳曰民周人也古公號也亶父名也或曰字也後乃追稱太王焉陶窰竈復重窰穴土室也地近西戎而土寒故其俗如此此亦周公戒成王之詩之先小後大以比周人始生於漆沮之上而古公之時居於窰竈土室之中其國甚小至文王時而後大也】古公亶父來朝走馬率西水滸至於岐下爰及姜女聿來胥宇【集傳曰走馬避狄難也岐下岐山之下也姜女太王妃也】周原膴膴堇荼如飴爰始爰謀爰契我曰止曰時築室於玆【集傳曰周地名在岐山之南膴膴肥美貌堇烏頭荼苦菜飴餳也契所以然火而灼者也或曰以刀刻甲欲鑽之處言周原土地之美𨿽物之苦者亦甘於是太王始與邠人之從己者謀居之又契而卜之旣得吉兆乃告其民曰可以止於是而築室矣或曰時謂土功之時也】廼慰廼止廼左廼右廼疆廼理廼宣廼畝自西䢐東周爰執事【集傳曰慰安止居也左右東西列之也疆謂畫其大界理謂別其條理宣布散而居或曰導其溝洫也畝治其田疇也自西䢐東自西水滸而䢐東也周徧也言靡事不爲也】乃召司空乃召司徒俾立室家其繩則直縮板以載作廟翼翼【集傳曰司空掌營國邑司徒掌徒役之事繩所以爲直凡營度位處皆先以繩正之縮束也載上下相承也言以索束板投土築訖則自下而上以相承載也翼翼嚴正也】捄之陾陾度之薨薨築之登登削屢馮馮百堵皆興鼛鼓弗勝【集傳曰捄盛土於器也陾陾眾也度投土於板也薨薨眾聲也登登相應聲削屢墻成而削治重復也馮馮墻堅聲五版爲堵興起也此言治居室也鼛鼓長一丈二尺以鼓役事弗勝者言其樂事勸功鼔不能止也】廼立臯門臯門有伉廼立應門應門將將廼立冢土戎醜攸行【集傳曰王之郭門曰臯門正門曰應門太王之時未有制度特作二門其名如此及周有天下遂尊以爲天子之門土大社也亦太王所立而後因以爲天子之制焉戎醜大眾也起大事動大眾必有事乎社而後出謂之宜】○皇矣之詩曰皇矣上帝臨下有赫監觀四方求民之莫維此二國其政不獲維彼四國爰究爰度上帝耆之憎其式廓乃眷西顧此維與宅【集傳曰式廓猶言規模也此謂岐周之地也此詩敍太王泰伯王季之徳以及文王伐宻伐崇之事此其首章先言天之臨下甚明但求民之安定而已彼夏商之政旣不得矣故求於四方之國茍上帝之所欲致者則增大其疆境之規模於是乃眷然顧視西土以此岐周之地與太王爲居宅也】作之屏之其菑其翳修之平之其灌其栵啟之辟之其檉其椐攘之剔之其檿其柘帝遷明徳串夷載路天立厥配受命旣固【集傳曰明徳謂明徳之君卽太王也串夷載路未詳或曰串夷卽昆夷載路謂滿路而去所謂昆夷駾矣者也配賢妃也謂太姜此章言太王遷於岐周之事蓋岐周之地本皆山林險阻無人之境而近於昆夷太王居之人物漸盛然後漸次開辟如此乃上帝遷此明徳之君使居其地而昆夷遠遁天又爲之立賢妃以助之是以受命堅固而卒成王業也】帝省其山柞棫斯防松柏斯兌帝作邦作對自泰伯王季維此王季因心則友則友其兄則篤其慶載錫之光受祿無防奄有四方【集傳曰對猶當也作對言擇其可當此國者以君之也泰伯太王之長子王季太王之少子也兄謂泰伯也言帝省其山而木防道通則知民之歸之者益眾矣於是旣作之邦又與之賢君以嗣其業蓋自其初生泰伯王季之時而已定矣於是泰伯見王季生文王又知天命之有在故適吳而不反太王歿而國傳於王季及文王而周道大興也然以泰伯而避王季則王季疑於不友故又特言王季之友其兄者乃因其心之自然而無待於勉彊旣受泰伯之讓則益修其徳以厚周家之慶而與兄以讓徳之光猶曰彰其知人之明不爲徒讓耳其徳如是故能受天祿而不失至於文武而奄有四方也】○史記曰古公亶父復修后稷公劉之業積徳行義國人皆戴之及它旁國聞古公仁亦多歸之○吳越春秋曰古公去邠處岐周居三月成城郭一年成邑二年成都而民五倍其初○韋昭曰太姜太王之妃王季之母姜女也有逄伯陵之後也○雍錄曰邠在岐西北二百五十餘里自邠而南一百三十里爲奉天縣有梁山卽所謂逾梁山也渭水在梁山之南循水西上可以達岐詩所謂率西水滸至於岐下也太王都岐在今鳯翔府西五十里是爲岐周岐水之南今有周原南五十里又有周城云此爲周公采邑也

二十有八祀王崩子武丁踐位

禦批資治通鑑綱目前編卷四

欽定四庫全書

禦批資治通鑑綱目前編卷五

丁巳殷髙宗武丁元祀王宅憂盤爲相

子張問曰書云髙宗諒陰三年不言何謂也孔子曰何必髙宗古之人皆然君薨百官總已以聽於冢宰三年○經世曰髙宗踐位甘盤爲相

【履祥按髙宗自謂舊學於甘盤周公亦曰在髙宗時則有若甘盤然則髙宗新政蓋甘盤爲相也經世之言是矣髙宗宅憂三年不言百官聽於冢宰以有甘盤爲冢宰也書稱髙宗舊勞於外史謂其自爲太子時能知人民所好惡修聳其徳達於神明蓋學於甘盤舊矣盤亦以髙宗之賢足以自爲政故其免喪之後復政告老避權髙蹈而髙宗猶不言卒得傅說而相之云】

三祀免喪弗言羣臣咸諫王得傅說以爲相總百官資學於說

說命上篇曰王宅憂亮陰【亮陰當作梁闇天子居喪之次也古者諸侯大夫士遭喪居倚廬倚者謂於中門之外東墻下倚木爲廬大夫士不障諸侯加圍障然則天子則又加梁楣故謂之梁闇與】三祀旣免喪其惟弗言羣臣咸諫於王曰嗚呼知之曰明哲明哲實作則天子惟君萬邦百官承式王言惟

作命不言臣下罔攸稟令【免喪而猶弗言羣臣以爲過於禮故諫之其謂之明哲者以髙宗天資之不凡也知之固曰明哲然知之固貴於行之也故曰實作則天子君天下百官所承式命令之行乃作則之事也】王庸作書以誥曰以臺正於四方臺恐徳弗類玆故弗言防黙思道夢帝賚予良弼其代予言【髙宗天資明哲然自以講貫未竟恐未合乎聖聖相傳之的所以不輕於作命恭黙思道此髙宗始初爲學工夫恭者敬身以處黙者不言而思思道者思想此道爲若何也然惟其恭黙思道所以心無異念純乎誠敬故夢帝賚予良弼此所謂至誠之道可以前知動乎四體者也】乃審厥象俾以形旁求於天下說築傅巖之野惟肖【髙宗之夢蓋有日矣徧視羣臣黙加求訪而未得故因羣臣之請而言之乃審厥象以物色訪之也虞虢之間地名巖澗水壞道常役胥靡刑人築之說貧代其築形與所夢者類說名也不知其姓蓋以地爲氏云】爰立作相王置諸其左右【蔡氏曰史記髙宗得說與之語果聖人乃舉以爲相置諸左右蓋以冡宰兼師保也荀卿曰學莫便乎近其人置諸左右者近其人以學也史臣將記髙宗命說之辭先敍事始如此○愚按君心者天下之本而相特其助後世人主忽不知此旣得賢相自謂逸於任人則悉以事任委之而自處於逸謂得人君用相之體不知心身不修事理未徹一旦失輔則亂又自此始齊威公任管仲一則仲父二則仲父唐明皇用姚宋奏事不省可謂任之專矣管仲死姚宋去則終於亂無它不以身心爲急也管仲姚宋亦昧所本難以語此髙宗得說爲賢相未及朝政庶事而先置諸左右命以納誨反覆委論拳拳於沃心之說此商之所以中興爲髙宗之知所本也】命之曰朝夕納誨以輔臺徳若金用汝作礪若濟巨川用汝作舟楫若歲大旱用汝作霖雨啟乃心沃朕心若藥弗瞑厥疾弗瘳若跣弗視地厥足用傷惟曁乃僚罔不同心以匡乃辟俾率先王迪我髙後以康兆民嗚呼欽予時命其惟有終【此命說之辭也三節托物之諭皆有深意孔子曰思而不學則殆又曰吾嘗終日終夜以思無益不如學也髙宗恭黙之思思之工夫固至然磨礪相濟資養之無助則心孤而無益若金用汝作礪蓋思而有所未通自以爲鈍而資其礪也若濟大川用汝作舟楫蓋思而未能遽至自以爲險而資其濟也若歲大旱用汝作霖雨蓋思𨿽有得然心枯而無資養之妙故自以爲竭而賴其化也此髙宗用工之辭非泛諭也故總以啟乃心沃朕心言之沃者灌漑滋長之妙也若藥弗瞑厥疾弗瘳謂言不直則已之宿疾不除若跣弗視地厥足用傷謂知不明則行有所不遂也此皆用工之辭非尋常語惟曁以下則期其成功以終之】說復於王曰惟木從繩則正後從諫則聖後克聖臣不命其承疇敢不祗若王之休命【髙宗命說之辭皆曽用功之語言之痛切而說之復王其辭反若緩而不切者此必有見於髙宗之病矣髙宗𨿽舊學終見未徹視羣臣又非盤之比𨿽有言髙宗亦未敢深仗也故常反求諸己而思之其病在於求諸獨而略於人說知君心之病如此而己之言可以朝暮入不必遽數之也故且以從諫箴髙宗以聖期髙宗此病旣除言則必行其資必可以聖其它皆不遺餘力矣】○中篇曰【中篇傅說承總屬之命故陳立政之要下篇傅說承資學之命故陳爲學之方】惟說命總百官【命之以總百官此相職也相之職固在於統百官此表而出之者古者人君命相固有常職然權之輕重又視其人之等差此云作相而復曰總百官任之專也所謂皆聽命於冢宰也】乃進於王曰嗚呼明王奉若天道建邦設都樹後王君公承以大夫師長不惟逸豫惟以亂民惟天聰明惟聖時憲惟臣欽若惟民從乂【此篇多以惟起語蓋古人歷舉之辭也建邦則立後王君公設都則有大夫師長非富貴安榮其身皆所以治民耳此天道也然君臣上下𨿽皆有治民之責而其源則在君君則臣民之標表也君𨿽爲臣民之標表而其源則又在天天又君之法式也聰明者天理之公也聽是非察善惡用捨賞罰一惟是理之公而私意不與存焉此人主所以憲天之聰明也下文所敍皆憲天聰明之事】惟口起羞惟甲冑起戎惟衣裳在笥惟干戈省厥躬王惟戒玆允玆克明乃罔不休【言輕則起羞辱之患阻兵之機萌則生戎狄之心衣裳命服所以褒善不可輕畀也於在笥之時則審之輕加於人𨿽褫之亦已防矣干戈所以討亂不可輕動也於在躬之時則謹之已命將出師𨿽反之亦已黷矣此四者皆政令刑賞之大者故王能戒此則允玆克明矣然於甲冑干戈重言者髙宗天資英毅傅說蓋慮其輕於用兵也其後鬼方荊楚之師王威赫然𨿽曰勢所不得已而易象猶譏其憊說蓋先見之矣】惟治亂在庶官官不及私暱惟其能爵罔及惡徳惟其賢【此皆聰明憲天之事上文旣言承以大夫師長𨿽其本原在君心之標表而擇官亦不可不謹蔡氏曰王制論定然後官之任官然後爵之官則六卿百執事爵則公卿大夫士也賢能所以治私暱惡徳所以亂吳氏曰惡徳凶徳也人君當用吉士凶徳之人𨿽有過人之才爵亦不可及】慮善以動動惟厥時【善者理之是也時則時措之宜也慮則當乎是而後可動動必合其時而後中節慮善猶擇乎中庸時猶時中也中無定體隨時而在事𨿽善而動不以時猶非中也伊尹曰善無常主恊於克一傅說曰慮善以動動惟厥時言異而功同知道者當黙防於此】有其善喪厥善矜其能喪厥功惟事事乃其有備有備無患【此承慮善而言也事防無窮隨時取中得其善而自滿則善不繼矣舉事之善固貴惟時然事無先時之備則或時至而動不及矣】無啟寵納侮無恥過作非【啟寵亦一不善之動也過未善也遷其未善以從善斯得矣恥過而遂非則惡矣故兼戒之】惟厥攸居政事惟醇【居處也止於善之謂也政事而各處其當則政事醇美矣】黷於祭祀時謂弗欽禮煩則亂事神則難【此亦未盡善之事髙宗於祭祀或有過厚之失不知只所以爲防非盡善中節之事也此終上文之意以盡髙宗之疵】王曰防哉說乃言惟服乃不良於言予罔聞於行【防哉嘆其言之有味也說之言自它人觀之若散而無統惟髙宗善思故知其味也服行也謂惟其言是行也蘇氏曰說之言譬如藥石𨿽散而不一然一言一藥皆足以治天下之公患所謂古之立言者】說拜稽首曰非知之艱行之惟艱王忱不艱允恊於先王成徳惟說不言有厥咎【說又贊其行也謂凡得於言者非難行於身者爲難今王信而欲行之則不難矣信能行之則必允恊於先王成徳矣惟說不言有厥咎則又將告之也廣漢張氏謂髙宗知之之工已至故說以知之非艱行之惟艱告之若君非髙宗則說必先以致知告之矣○前儒疑說命中篇羣言無統必有錯簡意諸語凡十三惟相連成文而王惟戒玆四語乃結語耳以今觀之語凡二章自明王奉若天道至惟其賢爲一章章凡三節以憲天聰明爲要自慮善以動至事神則難爲一章而大防以慮善惟時爲要夫憲天聰明王道之公也慮善惟時時中之學也二者眞要防微言而歷舉庶事以爲目耳傅說之言眞有防哉】○下篇曰王曰來汝說臺小子舊學於甘盤旣乃遁於荒野入宅於河自河䢐亳曁厥終罔顯【蘇氏謂遁於荒野以下謂甘盤也朱子初嘗取其說蔡氏據國語謂宅河䢐亳商髙宗自謂也然據君奭則甘盤嘗爲相蓋甘盤舊臣相武丁於初年其後復政引退再求之入宅於河三求之自河䢐亳老於采邑也此言爲學之始與廢學之因朱子曰不知甘盤何人所學何事書史不傳惜哉】爾惟訓於朕志若作酒醴爾惟麯糵若作和羮爾惟鹽梅爾交修予罔予棄予惟克邁乃訓【此髙宗資學於傅說也範氏曰作酒者麯多則苦糵多則甘麯糵得中然後成酒作羮者鹽過則咸梅過則酸鹽梅得中然後成羮愚謂敎學之道貴擇乎中微過不及則學術自是偏矣非聖賢之學也交修亦兩使適中之謂也然麯苦糵甘所以成酒而酒之味則超麯糵之上鹽咸梅酸所以作羮而羮之味則超鹽梅之表此又爲學自得之妙非知學者不能知之】說曰王【林氏句】人求多聞時惟建事學於古訓乃有獲事不師古以克永世匪說攸聞【求多聞時惟建事此學於往行也學古訓乃有獲此學於前言也所謂考迹以觀其用察言以求其心也總之曰事不師古以不學前言往行則不能長世也】惟學遜志務時敏厥修乃來允懷於玆道積於厥躬惟斆學半念終始典於學厥徳修罔覺【此論爲學之道也學記作敬遜務時敏其說尢備朱子曰遜志者遜順其志猶云低心下意入事理之中細思之也旣遜其志又須時敏若髙气不伏者忽不加思悠悠度時者或作或輟則其修不來矣故遜志務時敏爲學之道惟此二端厥修之業所以來也允懷於玆二者則道乃積於厥躬矣積者來之多也然王者之學位居人上亦必敎人自學者學也而敎人者亦學也其初學之者半也旣學而推以敎人發明日熟溫故知新是斆之功亦半也念終始典於學始之自學終之敎人無非爲學自始至終常常於此忽不自知其徳之修矣古來論學自傅說始工夫極爲精宻履祥按斆學半之云自學記卽以爲教學相長此朱子之說所由本而子王子以爲此章方言爲學未及敎人也履祥竊謂髙宗恭黙思道其舊學必有懸虛過髙之病巨川大旱之諭險竭可知所謂思而不學則殆者與故交修之諭欲求適中而傅說導之卒就平實不過前言往行遜志時敏以求之講明精宻義理充滿至於道積厥躬可謂盛矣然舊學之功亦不可謂無助昔朱子嘗謂髙宗舊學盤不知盤何如人其所學何學履祥謂髙宗恭黙思道之功蓋得諸盤之所敎但於稽古講明格致之學尙欠故未圓成耳此所謂斆學之半也是以傅說於其學問充積之後又欲其接績舊學之思所謂念終始典於學念卽思也思學之功交相並進思而學則所思者益實學而思則所學者益妙厥徳之修至於罔覺蓋忽不自知其入於聖人之域矣子王子曰遜志則有細密之功時敏則無間斷之患其來其積皆自細宻無間斷中得之大凡工夫細宻者則有勞擾沈滯之病而進不能敏勇往奮厲者則有粗率遺棄之失而志不能遜遜志時敏二端交修之良方也】監於先王成憲其永無愆【先王成憲前聖所以經緯天下事物者也上文之學造其理也此履其事也學至於監成憲能與之合則無愆矣孟子所謂前聖後聖得志行乎中國若合符節則皆至此地位者也】惟說式克欽承旁招俊乂列於庶位【蔡氏曰進賢𨿽大臣事然髙宗之徳未至則𨿽欲進賢有不可得者】王曰嗚呼說四海之內咸仰朕徳時乃風股肱惟人良臣惟聖【仰望也四海皆仰朕徳不可無以應之傅說布其風教然必輔吾徳以至於聖則始可以厭滿人心之望矣】昔先正保衡作我先王乃曰予弗克俾厥後惟堯舜其心愧恥若撻於市一夫不獲則曰時予之辜佑我烈祖格於皇天爾尙明保予罔俾阿衡專美有商【保衡伊尹官稱也上言良臣惟聖故取保衡堯舜其君之志以勉之上言四海時乃風故引一夫不獲之慊以勉之】惟後非賢不又惟賢非後不食其爾克紹乃辟於先王永綏民說拜稽首曰敢對揚天子之休命【君臣相遇最難此髙宗所以相期之大傅說亦不容不自任矣克紹乃辟於先王終良臣惟聖之意永綏民終時乃風之意】

甲子八祀

三十有二祀伐鬼方【按皇極經世圖髙宗三十二祀戊子三十三祀己丑歳卦皆旣濟也又運卦爲需世卦爲旅二卦外卦又爲旣濟則其年旣濟之聚也旣濟之三曰髙宗伐鬼方未濟之四曰震用伐鬼方旣濟下卦離之三動則爲震以三十六宮言之旣濟之三反則爲未濟之四故又以震言之今附此年】

易旣濟九三髙宗伐鬼方三年克之小人勿用象曰三年克之憊也【曰九三當旣濟之時以剛居剛用剛之至也旣濟而用剛如是乃髙宗伐鬼方之事髙宗商之髙宗也天下之事旣濟而逺伐暴亂也威武可及而以救民爲心乃王者之事也惟聖賢之君則可若騁威武忿不服貪土地則殘民肆欲也故戒不可用小人小人爲之則以貪忿私意也非貪忿則莫肯爲也三年克之見其勞憊之甚聖人因九三當旣濟而用剛發此義以示人爲法爲戒言憊以見事之至難在髙宗爲之則可無髙宗之心則貪忿以殃民也】○未濟九四貞吉悔亡震用伐鬼方三年有賞於大國【傳曰九四陽剛居大臣之位上有虛中明順之主又已出於險未濟已過中矣有可濟之道也濟天下之艱難非剛健之才不能也九𨿽陽而居四故戒以正固則吉而悔亡不正則不能濟有悔者也震動之極也古之人用力之甚者伐鬼方也故以爲義力勤而遠伐至於三年然後成功而行大國之賞必如是乃能濟也濟天下之道當正固如是○愚按殷自中微戎狄爲患當是時古公亦方爲鬻所逼其勢可知故髙宗鬼方之伐至於三年其勢又可知也非髙宗修徳行政天下咸驩用兵於旣濟之後則不能三年勝此勞非傅說柔而能剛正固不變則不能三年終此役故旣濟九三旣濟而用剛髙宗出師以之未濟九四以能濟之才居大臣之位正堅不撓傅說以之】○殷武篇曰撻彼殷武奮伐荊楚冞入其阻裒荊之旅有截其所湯孫之緒【集傳曰殷武殷王之武也湯孫謂髙宗舊說以爲祀髙宗之樂蓋自盤庚沒而殷道衰荊楚叛之髙宗撻然用武以伐其國入其險阻以致其眾盡平其地使截然齊一皆髙宗之功也易曰髙宗伐鬼方三年克之蓋謂此與】維女荊楚居國南鄕昔有成湯自彼氐羌莫敢不來享莫敢不來王曰商是常【集傳曰蘇氏曰旣克之則告之曰爾𨿽遠亦居吾國之南耳昔成湯之世𨿽氐羌之遠猶莫敢不來朝曰此商之常禮也況汝荊楚曷敢不至哉】天命多辟設都於禹之績嵗事來辟勿予禍適稼穡匪解【集傳曰多辟諸侯也來辟來王也言天命諸侯各建都邑於禹所治之地而皆以歳事來至於商以祈王之不譴曰我之稼穡不敢解也言荊楚旣平而諸侯畏服也】天命降監下民有嚴不僣不濫不敢怠遑命於下國封建厥福【集傳曰僣賞之差也濫刑之過也言天命降監不在乎它昔在民之視聽則下民亦有嚴矣惟賞不僣刑不濫而不敢怠遑則天命之以天下而大建其福此髙宗所以受命而中興也】商邑翼翼四方之極赫赫厥聲濯濯厥靈壽考且寧以保我後生【集傳曰商邑王都也翼翼整敕貎極表也赫赫濯濯光明也言髙宗中興之盛如此我後生謂後嗣子孫也】陟彼景山松栢丸丸是斷是遷方斵是防松桷有梴旅楹有閒寢成孔安【集傳曰景山名商所都也安所以安髙宗之神也此蓋特爲百世不遷之廟不在三昭三穆之數旣成而祭之之詩也然此章與閟宮之卒章文意略同未詳何謂】

【履祥按殷武頌髙宗也髙宗之徳烈眾矣而獨首歌其伐荊楚之功則當時戎狄之患莫有大於荊楚而髙宗之功亦莫大於伐荊楚者故朱子疑此郎易所謂伐鬼方者焉豈以三苖復九黎之徳家爲巫祝民神雜揉是以荊楚舊多滛祠故謂之鬼方與商周中葉荊楚每爲中國大患蓋自豫南偏卽逾重山而至鄧號爲山南而又渡漢水控引云夢江沱是爲重險荊楚在其間爲九州內之夷狄一出憑陵則北撼中州東矙陳蔡此所以易爲中國患也商都河南北周遷洛陽視荊楚爲國南鄕而負固若此其爲大患宜矣然自文王興於岐周而其風化行於江漢秦人恃力亦足以制楚蓋自雍南出卽山水皆東南趨其下荊楚亦猶建瓴水爾然則荊可以搗豫矙揚徐而雍梁又足以制荊設險𨿽守國之末務而亦不可不知也】

五十有九祀王崩廟號髙宗子祖庚踐位

無逸篇曰其在髙宗時舊勞於外爰曁小人作其卽位乃或亮陰三年不言其惟不言言乃雍不敢荒寧嘉靖殷邦至於小大無時或怨肆髙宗之享國五十有九年○禮記曰書曰髙宗諒闇三年不言善之也王者莫不行此禮何以獨善之也曰髙宗者武丁武丁者殷之賢王也繼世卽位而慈良於喪當此之時殷衰而復興禮廢而復起故善之善之故載之書中而髙之故謂之髙宗三年之喪君不言書云髙宗諒闇三年不言此之謂也然而曰言不文者謂臣下也○商頌鳥篇曰天命鳥降而生商宅殷土芒芒古帝命武湯正域彼四方【集傳曰鳥也春分鳥降有娀氏女簡狄祈於郊禖而生契其後遂爲有商氏以有天下武湯以其有武徳號之也】方命厥後奄有九有商之先後受命不殆在武丁孫子【集傳曰方命厥後四方諸侯無不受命也九有九州也武丁髙宗也言商之先後受天命不危殆故今武丁孫子猶賴其福】武丁孫子武王靡不勝龍旂十乘大糦是承【集傳曰武王湯號而其後世亦以自稱也龍旂諸侯交龍之旂也言武丁孫子今襲湯號者其武無所不勝於是諸侯無不奉黍稷以來助祭也】邦畿千里維民所止肇域彼四海【集傳曰言王畿之內民之所止不過千里而其封域則極乎四海之廣也】四海來假來假祈祈景員維河殷受命咸冝百祿是何【集傳曰假與格同或曰景山名商所都也見殷武卒章春秋傳亦曰商湯有景亳之命是也員與下篇幅隕同義言景山四周皆大河也何任也春秋傳作荷】

【履祥按鳥之詩蓋大祫始祔髙宗之詩也】

丙辰祖庚元祀

三祀祀髙宗【據大紀系鳥殷武之詩於三祀以爲祀髙宗今史記附髙宗彤日】

書曰髙宗彤日越有雊雉【蓋髙宗之廟彤祭之日有雊雉之異序言湯廟者非是】祖已曰惟先格王正厥事乃訓於王曰惟天監下民典厥義降年有永有不永非天夭民民中絕命【王之祀必有祈年請命之事如漢武帝五畤祀之類祖已言永年之道不在禱祠在於所行義與不義而已禱祠非永年之道也言民而不言君者不敢斥也】民有不若徳不聽罪天旣孚命正厥徳乃曰其如臺嗚呼王司敬民罔非天典祀無丰於暱【言祖宗莫非天之嗣主祀其可獨丰於暱廟乎】○史記曰帝祖庚立祖己嘉武丁之祥雉爲徳立其廟爲髙宗遂作髙宗彤日及訓【履祥按書序稱髙宗祭成湯有飛雉升鼎耳而雊祖己訓王作髙宗彤日髙宗之訓是謂二書祖己爲髙宗作也按史記則祖己述髙宗之事爲祖庚作也髙宗名臣世多稱盤傅說而無曰祖己云者又凡書之訓告其君多系其所言之臣如曰仲虺之誥曰伊訓無系之君者而此二書皆訓體乃系之君旣非義例矣又凡書之本敍多稱其君之名或曰王未有以廟號稱者而此曰髙宗彤日則似果若追書之云者史記之言當是也然三王之祭其於繹也夏曰復胙商曰彤周天子諸侯曰繹以祭之明日大夫曰賓屍以祭之日蓋繹祭之餘也繹之於廟門之外西室主事以士行君不親也夫君旣不親矣而曰髙宗目君且以廟號稱之又曰典祀無丰於暱然則詳味其辭又安知非祖庚之時繹於髙宗之廟而有雊雉之異乎則二書祖己以訓祖庚明矣太史公博極古書系之祖庚之紀當必有據子長後受孔安國則又爲安國所誤故重取而無擇云】

七祀王崩弟祖甲立

癸亥祖甲元祀

甲子二祀

庚寅二十有八祀周亶父之子季歷生子昌

大明之詩曰摯仲氏任自彼殷商來嫁於周曰嬪於京乃及王季維徳之行大任有身生此文王【集傳曰摯國名仲中女也任摯國姓也殷商商之諸侯也嬪婦也京周京也將言文王之聖而追本其所來者如此蓋曰自其父母而已然矣】維此文王小心翼翼昭事上帝聿懷多福厥徳不回以受方國【集傳曰小心翼翼敬也方國四方來附之國也】○晉胥臣曰昔者太任娠文王不變少於豕牢【韋昭曰豕牢厠也少便也】而得文王不加疾焉文王在母不憂在傅弗勤處師弗煩事王不怒敬友二虢而惠慈二蔡刑於太姒比於諸弟詩云刑於寡妻至於兄弟以禦於家邦於是乎用四方之賢良○史記本紀曰古公有長子曰太伯次曰虞仲太姜生少子季歷季歷娶太任皆賢婦人生昌有聖瑞古公曰我世當有興者其在昌乎長子太伯虞仲知古公欲立季歷以傳昌乃二人亡如荊蠻文身斷髮以讓季歷古公卒季歷立【世家曰吳太伯弟仲雍皆周太王之子而王季歷之兄也季歷賢而有聖子昌太王欲立季歷以及昌於是太伯仲雍二人乃犇荊蠻文身斷髮示不可用以避季歷季歷果立是爲王季而昌爲文王太伯之犇荊蠻自號句吳荊蠻義之從而歸之千餘家立爲吳太伯太伯卒無子愚按太伯之賢不下於王季文王但以太伯無子而季歷有聖子故太王之意欲攺卜耳】○論語子曰防伯其可謂至徳也已矣三以天下讓民無得而稱焉【集注曰至徳謂徳之至極無以復加也無得而稱其遜隱微無迹可見也以防伯之徳當商周之際固足以朝諸侯有天下乃棄不取而又泯其迹焉則其徳之至極爲如何哉或問曰讓之爲徳旣美矣至於三則其讓誠矣以天下讓則其所讓大矣而又能隱晦其迹使民無得而稱焉則其讓也非有爲名之累矣此其徳所以爲至極而不可以有加也】

【履祥按詩稱至於太王實始翦商不過謂周家代商之業自太王始基之爾而傳遂謂太王因有翦商之志太伯不從是以不嗣不惟謬觀詩意其失太王本意甚矣且當其時商受未作商未衰也太王安得輙有異志況前日猶能棄國於狄人侵邠之時而今日乃欲取天下於商家未亂之日太王之心決不若是其悖也太伯采藥荊蠻人心歸之遂啟吳國夫一亡公子而足以有國況因周邦之舊而爲之它日商周之際豈不足以有天下哉故曰以天下遜也儀禮三遜謂之終遜然則三遜謂終以天下遜也路史謂太伯遜以與王季王季以與文王文王以與武王而終有天下故曰三以天下讓蓋一遜王季二遜文王三遜武王也其說亦通今存之】

三十有三祀王崩子廩辛踐位

無逸曰其在祖甲不義惟王舊爲小人作其卽位爰知小人之依能保惠於庶民不敢侮鰥寡肆祖甲之享國三十有三年○鄭康成曰髙宗欲廢祖庚立祖甲祖甲以爲不義逃於民間故云不義惟王舊爲小人【髙宗以祖甲爲賢欲廢祖庚而立之祖甲不以爲義而逃去其後祖庚崩而國人卒立之也】○蔡氏曰按漢孔氏以祖甲爲太甲蓋以國語稱帝甲亂之七世而殞孔氏見此等記載意謂帝甲必非周公所稱者又以不義惟王與太甲玆乃不義文似遂以此稱祖甲者爲太甲然詳此章舊爲小人作其卽位與上章爰曁小人作其卽位文勢正類所謂小人者皆指防賤而言非謂憸小之人也作其卽位亦不見太甲復政思庸之意又按邵子經世書髙宗五十九年祖庚七年祖甲三十三年世次歷年皆與書合亦不以太甲爲祖甲況殷世二十有九以甲名者五帝以大以小以沃以陽以祖別之不應二人俱稱祖甲國語傳訛承謬旁記曲說不足盡信要以周公之言爲正又下文周公言自殷王中宗及髙宗及祖甲及我周文王及云者因其先後次第而枚舉之辭也則帝甲之爲祖甲而非太甲明矣

丙申廩辛元祀

六祀王崩弟庚丁立

壬寅庚丁元祀

二十有一祀王崩子武乙踐位

癸亥武乙元祀

甲子二祀遷都河北【經世附卽位之年大紀系甲子河北朝歌今衞州朝歌縣】四祀王崩子太丁踐位

史記曰帝武乙無道爲偶人謂之天神與之博令人爲行天神不勝乃僇辱之爲革囊盛血仰而射之命曰射天武乙獵於河渭之間暴雷武乙震死

丁卯太丁元祀

二祀周公季歷伐燕京之戎

三祀王崩子帝乙踐位

庚午帝乙元祀周公季歷伐余無之戎受王命爲牧師

周公季歷伐始呼之戎

周公季歷伐翳徒之戎王賜之圭瓚秬鬯爲侯伯

東漢書曰季歷伐西落鬼戎太丁之時季歷復伐燕京之戎戎人大敗周師後二年周人克余無之戎於是命爲牧師自是而後更伐始呼翳徒之戎皆克之○大紀曰太丁元祀命周季歷爲牧師伐始呼之戎又伐翳徒之戎獲其三大夫王嘉其功錫之圭瓚秬鬯爲侯伯○孔叢子曰子思曰吾聞諸子夏殷王帝乙之時王季以功九命作伯受圭瓚秬鬯之賜故文王因之得專徵伐【外紀同】

【履祥按世紀竹書載太丁之世王季伐諸戎具有年數然其所載太丁年紀與經世歷不同古書固有以事計年者則大紀太丁元祀命季歷爲牧師正當帝乙之元祀而所謂命爲侯伯者據孔叢子亦帝乙命之爾】

七祀周公季歷薨【大紀曰壽百歳】子昌嗣

晉胥臣曰文王之卽位也詢於八虞【賈唐曰周八士皆在虞官伯逹伯適仲突仲忽叔夜叔夏季隨季騧也愚按八士南宮氏而下文又曰南宮當考】而咨於二虢度於閎夭而謀於南宮【韋昭曰南宮適也】諏於蔡原而訪於辛尹【韋昭曰蔡蔡公原原公辛辛甲尹尹佚皆周太史】重之以周召畢榮億寧百神而柔和萬民故詩曰惠於宗公神罔時恫○史記曰公季卒子昌立是爲西伯曰文王遵后稷公劉之業則古公公季之法篤仁敬老慈少禮下賢者日中不暇食以待士士以此多歸之伯夷叔齊在孤竹聞西伯善飬老盍往歸之太顚閎夭散宜生鬻子辛甲大夫之徒皆往歸之【鬻子名熊事見鬻子書劉向別錄曰辛甲殷臣事紂七十五諫而不聽去至周周召與語賢之告於文王親迎之以爲公卿封於長子】○孟子曰文王之治岐也耕者九一仕者世祿關市譏而不徵澤梁無禁罪人不孥老而無妻曰鰥老而無夫曰寡老而無子曰獨防而無父曰孤此四者天下之窮民而無告者文王發政施仁必先斯四者

壬辰二十有三祀周西伯生子發

禮記曰文王之爲世子朝於王季日三雞初鳴而衣服至於寢門外問內豎之禦者曰今日安否何如內豎曰安文王乃喜及日中又至亦如之及莫又至亦如之其有不安節則內豎以告文王色憂行不能正履王季復膳然後亦復初食上必在視寒暖之節【周禮食劑視春時羮劑視夏時醬劑視秋時飲劑視冬時寒暖之節此類是也】食下問所膳命膳宰曰末有原應曰諾然後退武王帥而行之不敢有加焉○大紀曰昌爲世子娶於有莘氏曰太姒太姒不妬忌而西伯有內行此徳政之所以流布而風化之所以大興也太姒生十子長曰伯邑考早卒次曰發性慈和有聖徳西伯以爲世子世子師西伯事季歷之道而行之不敢有加焉西伯有疾世子不說冠帶而飬西伯一飯世子亦一飯西伯再飯世子亦再飯次曰旦師於虢叔仁聖多材藝西伯任以政事唐虞而下夏后殷周千餘年中明天子賢后妃盡道於宮壼化行乎天下爲世歌美者有矣逮孔子刪詩於周衰而文王之時有詩在焉所謂周南之風是也○朱子曰至成王時周公相之制禮作樂乃采文王之世風化所及民俗之詩被之筦弦以爲房中之樂推之以及於鄕黨邦國所以著明先王風俗之盛使天下後世之修身齊家治國平天下者皆得以取法焉蓋其得之國中者雜以南國之詩而謂之周南言自天子之國而被於諸侯不但中國而已也其得之南國者則直謂之召南言自方伯之國被於南方也文王生有聖徳又得聖女姒氏爲之配宮中之人於其始至見其幽閒貞靜之徳作關睢后妃旣成絺綌而賦其事蓋其已貴而能勤已富而能儉已長而敬不弛於師傅已嫁而孝不衰於父母作葛覃文王當朝防徵伐之時或羑里拘幽之日后妃思念之作捲耳后妃逮下而無嫉妬之心眾妾樂其徳而稱頌之作樛木后妃不妬忌而子孫眾多眾妾歌之作螽斯此五詩者皆后妃之徳關睢舉其全體而言也葛覃捲耳言其志行之在已樛木螽斯美其徳惠之及人其詞𨿽主於后妃然其實則皆所以著明文王身修家齊之效也至於桃夭兔罝芣苢則家齊而國治之效漢廣汝墳則以南國之詩附焉而見天下已有可平之漸矣若麟之趾則又王者之瑞有非人力所致而自至者故序者以爲關睢之應也夫其至此後妃之徳固不可爲無所助矣然妻道無成則亦豈得而專之哉今言詩者專美后妃而不本於文王誤矣

【右周南國風諸詩朱子序說云爾一洗衛宏詩序之訛陋矣履祥按墨子書曰文王舉閎夭泰顚於罝防之中授之政西土服此事於兔罝之詩辭意最爲脗合詳此詩必爲此事而作也肅肅敬也赳赳約也與糾同爲諧聲夫罝兔而體貌有肅敬之容武夫而步武有約束之度此閎夭泰顚之所以爲賢而文王所以取之也臼季之取冀缺郭泰之取茅容皆以是觀之況文王之取人乎閎夭泰顚爲文王奔走疏附禦侮之友後爲武王將威劉敵之人信哉其公侯之幹城好仇腹心者與】

二十有四祀命西伯昌距昆夷備玁狁

逸周書曰文王五祀西距昆夷備玁狁謀戎謀武以昭威懷○衛氏詩序曰文王之時西有昆夷之患北有玁狁之難以天子之命命將帥遣戍役以守衛中國【但采薇出車諸詩集傳以爲時世不可考今不敢從衛序】

三十有七祀王崩子辛立【是爲紂】

呂氏春秋曰紂之母生防子又生仲衍其時尙爲妾已而爲妻生紂○史記曰帝乙長子曰防子啟啟母賤不得嗣少子辛辛母正後立爲嗣【外紀曰乙妾生防子仲衍爲後而生紂乙及後以啟賢欲立爲太子太史據法爭曰有妻之子不可立妾之子故紂爲後】○大紀論曰堯舜與賢三王與嫡二帝三王同道惟所遇之時不同也堯舜之時中夏方開辟制度艸創自非以聖繼聖則不能成功以貽萬世使丹朱足爲中材之君猶不與也故商均無大過亦不得爲天子而大禹以有天下及其末年制度已成𨿽中材之君輔之以賢者亦可以守矣聖人不世出賢徳無以大相過則定於與嫡所以一民心重天下也𨿽然大君天命所系興亡之本聖人有權焉未嘗執一也是以太甲𨿽嫡又有成湯之命而幾不免於廢武王𨿽弟上承文王之命而終不釋於君帝乙亦賢君也泥於立嫡而不知紂之足以亡天下也亦不愼不知變之過孔子作春秋鑑觀前代賢可與則以天下爲公嫡可與則以天下爲家此萬世無獘之法也使帝乙而知此道商之卜世猶未可知矣

丁未紂辛元祀

史記曰紂資辯防疾聞見甚敏材力過人手格猛獸知足以距諌言足以飾非矜人臣以能髙天下以聲以爲皆出已之下○大紀曰性汰侈好酒色始爲象箸箕子嘆曰今爲象箸必爲玉柸玉柸象箸必將食熊蹯豹胎它又將稱是王求足欲天下殆哉

六祀西伯初禴於畢【竹書紀年曰紂六祀周文王初禴於畢】

禮記曰文王之祭也事死如事生思死者如不欲生忌日必哀稱諱如見親如欲色然祭之日樂與哀半饗之必樂已至必哀

八祀伐有蘇獲妲己嬖之

國語曰有男戎必有女戎殷辛伐有蘇有蘇氏以妲己女焉妲己有寵於是乎與膠鬲比而亡殷【韋昭曰膠鬲殷賢臣自殷適周佐武王以亡殷也】○史記曰好酒滛樂嬖於婦人愛妲己妲己之言是從於是使師防作新滛聲北裏之舞靡靡之樂厚賦稅以實鹿臺之錢【新序曰鹿臺其大三里髙千尺瓉曰在今朝歌城中】而盈鉅橋之粟【許氏曰鉅鹿水之大橋也】益收狗馬奇物充仞宮室益廣沙丘苑臺多取野獸蜚鳥置諸其中慢於鬼神大聚樂戲於沙丘以酒爲池縣肉爲林使男女倮相逐其間爲長夜之飲百姓怨望而諸侯有畔者乃重刑辟有炮烙之法【大紀曰廣沙丘之苑多爲臺榭有璜臺瑤宮瓊室玉門建大宮連屬百里中設九市爲百有二十日爲長夜之飲設肉林酒池糟丘百姓嗟怨諸侯皆叛妲己曰此罰輕誅薄威不立耳乃作炮烙之刑列女曰膏銅柱下加之炭令有罪者行焉輙墮炭中妲己笑】

十有一祀醢九侯脯鄂侯囚西伯於羑里

史記曰以西伯昌九侯鄂侯爲三公九侯有女入之紂女不憙滛紂怒殺之而醢九侯鄂侯爭之彊辧之疾並脯鄂侯西伯聞之竊嘆崇侯虎知之以告紂紂囚西伯羑里【地理誌曰河內蕩陰有羑里城】又曰崇侯虎西伯於殷紂曰西伯積善累徳諸侯皆向之將不利於帝紂乃囚西伯於羑里○韓退之拘幽操曰目揜揜兮其凝其盲耳肅肅兮聽不聞聲朝不日出兮夜不見月與星有知無知兮爲死爲生嗚呼臣罪當誅兮天王聖明○伊川程子曰退之琴操有曰臣罪當誅兮天王聖明道文王意中事前後之人道不到此徐仲車曰退之琴操可謂知文王之心矣凱風七子之母猶不能安其室而雲母氏聖善我無令人重自責也○朱子曰雜說云紂殺九侯醢鄂侯西伯聞之竊嘆崇侯虎之曰西伯欲叛紂怒囚之羑里西伯嘆曰父有不慈子不可以不孝君有不明臣不可以不忠豈有君而可叛乎於是諸侯聞之以西伯能敬上而防下也遂相率而歸之此言爲得其平云

十有二祀西伯演易於羑里

易大傳曰古者包犧氏之王天下也仰則觀象於天俯則觀法於地觀鳥獸之文與地之宜近取諸身遠取諸物於是始作八卦以通神明之徳以類萬物之情○又曰易有太極是生兩儀兩儀生四象四象生八卦八卦定吉凶吉凶生大業【朱子曰大傳言河出圖聖人則之又言包犧畫卦所取如此則易非獨以河圖而作也蓋盈天地之間莫非太極陰陽之妙聖人於此仰觀俯察遠求近取固有以超然而黙契於心矣𨿽其見於摹畫者若有先後而出於人爲然其已定之形已成之勢則固已具於渾然之中而不容毫髮思慮作爲於其間也程子所謂加一倍法者可謂一言蔽之邵子所謂畫前有易者可見其眞不妄矣○履祥按大傳包犧氏始作八卦而太史公本紀謂西伯囚羑里蓋益易之八卦爲六十四卦其意謂伏犧止有八卦也學者多從其說至先天圖出始知包犧已重爲六十四卦矣然大傳固明言八卦成列象在其中矣因而重之爻在其中矣又八卦定吉凶八卦者天地陰陽自然方位非有吉凶也重爲六十四而後定吉凶耳說卦八卦相錯之云亦然況周官明言三易其別皆六十有四不知史遷云何而獨爲此說也】○又曰天地定位山澤通气雷風相薄水火不相射八卦相錯數往者順知來者逆是故易逆數也【朱子曰邵子曰此伏羲八卦之位乾南坤北離東坎西兌居東南震居東北巽居西南艮居西北於是八卦相交而成六十四卦所謂先天之學也起震而歷離兌以至於幹數已生之卦也自巽而歷坎艮以至於坤推未生之卦也易之生卦則以干兌離震巽坎艮坤爲次故皆逆數也○邵子曰幹以分之坤以翕之震以長之巽以消之長則分分則消消則翕也乾坤定位也震巽一交也兌離坎艮再交也故震陽少而陰尙多也巽陰少而陽尙多也兌離陽浸多也坎艮陰浸多也又曰乾坤定上下之位坎離列左右之門天地之所闔辟日月之所出入春夏秋冬晦朔望畫夜長短行度盈縮莫不由乎此矣又曰乾坤縱而六子橫易之本也○履祥按子王子舊說謂先天圓圖自震至乾謂之數往而左方則乾一兌二離三震四自前而後以下轉謂之順自巽至坤謂之知來而右方則巽五坎六艮七坤八自後而前以下轉謂之逆然總一圖以序造化之運則自震四之復歷離兌之交以至幹一之幹而姤生自巽五之姤歷坎艮之交以至坤八之坤而復生則其運皆當如右方之逆數耳此說𨿽與邵子朱子不同而按圖差易見今存之】○大傳曰易之興也其於中古乎作易者其有憂患乎【朱子曰夏商之末易道中微文王拘於羑里而系彖辭易道復興】○又曰易之興也其當殷之末世周之盛徳邪當文王與紂之事邪是故其辭危危者使平易者使傾其道甚大百物不廢懼以終始其要旡咎此之謂易之道也【此言文王防難於羑里而作易其爲人心慮者如此】○又曰帝出乎震齊乎巽相見乎離致役乎坤說言乎兌戰乎乾勞乎坎成言乎艮【傳曰萬物出乎震震東方也齊乎巽巽東南也齊也者言萬物之潔齊也離也者明也萬物皆相見南方之卦也聖人南面而聽天下向明而治蓋取諸此也坤也者地也萬物皆致養焉故曰致役乎坤兌正秋也萬物之所說也故曰說言乎兌戰乎乾乾西北之卦也言陰陽相薄也坎者水也正北方之卦也勞卦也萬物之所歸也故曰勞乎坎艮東北之卦也萬物之所成終而所成始也故曰成言乎艮愚按此說經者之辭朱子謂多未詳者○邵子曰此卦位文王所定所謂後天之學也○又曰至哉文王之作易也其得天地之用乎乾坤交而爲防坎離交而爲旣濟也幹生於子坤生於午坎終於寅離終於申以應天之時也置幹於西北退坤於西南長子用事而長女代母坎離得位而兌艮爲耦以應地之方也王者之法其盡於此矣朱子曰此言文王攺易伏羲卦圖之意也蓋自乾南坤北而交則乾北坤南而爲防矣自離東坎西而交則離西坎東而爲旣濟矣乾坤之交者自其所已成而反其所由生也故再變則幹退乎西北坤退乎西南也坎離之變者東自上而西西自下而東也故乾坤旣退則離得乾位而坎得坤位也震用事者發生於東方巽代母者長養於東南也○邵子曰易者一陰一陽之謂也震兌始交者也故當朝夕之位坎離交之極者也故當子午之位巽艮不交而陰陽猶雜也故當用中之偏乾坤純陽純陰也故當不用之位也又曰兌離巽得陽之多者也艮坎震得陰之多者也是以爲天地用也乾極陽坤極陰是以不用也又曰坤統三女於西南幹統三男於東北又曰震兌橫而六卦縱易之用也○朱子曰嘗考此圖而更爲之說曰震東兌西者陽主進故以長爲先而位乎左陰主退故以少爲貴而位乎右也坎北者進之中也離南者退之中也男北而女南者互藏其宅也四者皆當四方之正位而爲用事之卦然震兌始而坎離終震兌輕而坎離重也乾西北坤西南者父母旣老而退居不用之地也然母親而父尊故坤猶半用而幹全不用也艮東北巽東南者少男進之後而長女退之先故亦皆不用也然男未就傅而女將有行故巽稍向用而艮全未用也四者皆居四隅不正之位然居東者未用而居西者不復用也故下文歷舉六子而不數乾坤至其水火雷風山澤之相偶則又用伏羲卦云】○易上篇曰乾元亨利貞坤元亨利牝馬之貞君子有攸往先迷後得主利西南得朋東北防朋安貞吉屯元亨利貞勿用有攸往利建侯防亨匪我求童防童防求我初筮告再三瀆瀆則不告利貞需有孚光亨貞吉利渉大川訟有孚窒惕中吉終凶利見大人不利渉大川師貞丈人吉無咎比吉原筮元永貞無咎不寧方來後夫凶小畜亨宻雲不雨自我西郊履虎尾不咥人亨防小往大來吉亨否之匪人不利君子貞大往小來同人於野亨利渉大川利君子貞大有元亨謙亨君子有終豫利建侯行師隨元亨利貞無咎蠱元亨利渉大川先甲三日後甲三日臨元亨利貞至於八月有凶觀盥而不薦有孚顒若噬嗑亨利用獄賁亨小利有攸往剝不利有攸往復亨出入無疾朋來無咎反復其道七日來復利有攸往無妄元亨利貞其匪正有不利有攸往大畜利貞不家食吉利渉大川頥貞吉觀頥自求口實大過棟橈利有攸往亨習坎有孚維心亨行有尙離利貞亨畜牝牛吉易下篇曰咸亨利貞取女吉恆亨無咎利貞利有攸往遁亨小利貞大壯利貞晉康侯用錫馬蕃庶晝日三接明夷利艱貞家人利女貞暌小事吉蹇利西南不利東北利見大人貞吉觧利西南無所往其來復吉有攸往夙吉損有孚元吉無咎可貞利有攸往曷之用二簋可用享益利有攸往利渉大川夬揚於王庭孚號有厲告自邑不利卽戎利有攸往姤女壯勿用取女萃亨王假有廟利見大人亨利貞用大牲吉利有攸往升元亨用見大人勿卹南徵吉困亨貞大人吉無咎有言不信井攺邑不攺井無喪無得往來井井汔至亦未繘井羸其瓶凶革已日乃孚元亨利貞悔亡鼎元吉亨震亨震來虩虩笑言啞啞震驚百里不喪鬯艮其背不獲其身行其庭不見其人無咎漸女歸吉利貞歸妹徵凶無攸利丰亨王假之勿憂宜日中旅小亨旅貞吉巽小亨利有攸往利見大人兌亨利貞渙亨王假有廟利渉大川利貞節亨苦節不可貞中孚豚魚吉利渉大川利貞小過亨利貞可小事不可大事飛鳥遺之音不宜上宜下大吉旣濟亨小利貞初吉終亂未濟亨小狐汔濟濡其尾無攸利【此皆文王所系之辭所謂彖辭也】

【履祥按伏羲之畫卦也蓋有圖而無書有占而無文也至文王而後有書有文爾大傳曰易有太極是生兩儀兩儀生四象四象生八卦八卦定吉凶又曰數往者順知來者逆是故易逆數也此謂先天圖也乾一兌二離三震四巽五坎六艮七坤八中斷橫圖左右回環是謂圓圖八疊橫圖是爲方圖法象自然之數人力不可加毫末於此矣其位幹南陽也坤北陰也離東大明生於東也坎西月生於西日入於西也震東北陰盛於北而一陽生也巽西南陽盛於南而一陰生也西北多山陵艮居之東南多川澤兌居之此地理自然之形也自震四一陽之復爲冬至歷離三兌二之交爲卯中則由一陽二陽三陽四陽五陽至六陽爲幹一之幹而姤生自巽五一陰之姤爲夏至歷坎六艮七之交爲酉中則由一陰二陰三陰四陰五陰至六陰爲坤八之坤而復生此天運循環之序也方圖幹始於西北坤盡於東南自西北至東南則乾一兌二離三震四巽五坎六艮七坤八皆生卦之交也自西南至東北則否防損咸恆益旣濟未濟皆三陽三陰之交也圓者象天大而天地古今元防運世小而歲月日時皆不離乎是方者象地而凡天地人鬼事物消長气數推移皆不出乎是矣伏羲之時未有文字此六十四卦者卽六十四大字也字書不過象形防意指事轉注而六十四卦備之是六十四字者天地人事時義物理之常變悉管乎是矣而又加縱橫差互對待相爲意義邵子所謂圖𨿽無文吾終日言未嘗離乎是蓋天地萬物之理盡在其中者是也至其占辭傳夏曆商又有連山歸藏之屬而世不傳學者多謂邵氏互體旣濟掛一諸圖卽連山之遺法也後世納甲歸防之法卽歸藏之遺法也然其辭不復可考或有吉凶而無教戒與文王防難羑里樂天憂世以已及物慮天下後世無以處於吉凶悔吝之塗也於是乎演而爲易其演易也意若曰伏羲之圖蓋法象自然一定之體而未盡著其用伏羲之卦𨿽加互成文自然之防而未各錯諸辭民用弗彰大道易隱於是移先天之體爲後天入用之位翻六十四卦變易之象而系吉凶利否之辭焉其位則探河圖生成之位爲後天入用之位以先天方圖乾居西北西北亥位也室壁天門也亥者子之父子者亥之子乾居父位動爲天一以生水則坎子居北水生木則天三之震居東木生火則地二之離居南火生土坤者土之體也則間火金之間而居西南土生金則地四兌金居西至於金又生水焉土本居中分王四方故河圖天五地十居中而四隅空後天則太極虛中而四隅實蓋土分王四方也土旣分王則乾坤艮巽皆土位也幹者土之牡爲父居西北坤者土之體也火金本相克土在其間則相生此坤之所以西南也艮山土之積巽木土之官也故居二隅焉水𨿽生木然木之生必合水土之气故艮輔坎水以生木艮者木之根也又其性止也止而後能動說卦所謂終萬物始萬物也故艮居東北震者木之生巽者木之气也木不能以自生火必有所入而後木气發而爲火焉故巽居東南天地之造莫大於生成木生物之气也金成物之气也震木也巽亦木也震居天三之木發生萬物巽木居東南以承之則生意益全而物生皆齊矣兌金也乾亦金也兌居地四之金肅成萬物乾居西北以收之則成物無遺而物成反本矣此後天自然之用也天地運平四時胎育萬物之用盡在其中矣若夫乾坤父母居不用之位而六子代用事則邵子固言之矣然乾坤固天地也易於乾坤譬諸言仁有專言者焉有偏言者焉專言乾坤則包六子而該六十四卦偏言則八卦配八方而乾坤六子均爲入用之位耳凡圖意所該有言蓋淺至於卦則兩兩翻對以見對待消長上下升降之變其體則雜卦言之而邵子三十六宮之名所從出也其序則本主於翻對而序卦以次序言之𨿽非精義亦其一意也而凡易圖加疊對並之義亦發例於此矣其辭則或取之二體或取之二象或取之二中或取之主爻或取之卦變或取之成卦之義丁寧告戒以前民用聖人之憂患後世於是爲至或曰卦體奇偶奇七而偶八彖辭者卦體七八之常也象辭者每爻九六之變也文王之辭彖而不象則是揲求卦者將常得七八而不遇九六乎或遇九六而無其占則文王之爲民立占者蓋未備也曰是誠未備也所以周公繼之附以爻辭以盡九六之變而占辭始備爾然方六十四卦始有彖辭筮者而遇九六則亦兼占變卦之彖而已且以一卦爲例言之幹之初變則爲姤𨿽未有勿用之辭而姤之勿用可占也幹之二變則爲同人𨿽無在田之象而同人於野之意可知也幹之三變則爲履𨿽未有幹幹愓厲之戒而履之履虎不咥可卜也至於四變而小畜則不雨之辭不待躍淵而可諭五變而大有則元亨之時不待飛龍而可想六變而夬則物極當決又不待亢之爲言而可知矣𨿽然終未盡乎事物之變也故周公因之遂著九六之辭焉凡言九六者皆謂每爻之變也然又安知文王之時不已有象辭而周公特修補之耶故河洛第九篇

曰周文增通八八之節轉序三百八十四爻而揚雄亦有文王附以六爻之說參同契亦謂文王帝之宗結體演爻辭也道之晦明蓋關世運伏羲先天自孔子說卦以後儒者無傳焉而方外之士傳之如魏伯陽關子明可防見矣至於文明之世則希夷先生陳圖南始出以示人三傳而至邵子始大發明於當世然易道至此亦大備矣邵子象數程子義理朱子兼之而主筮占邵子觀象推數而知法象自然之妙故曰畫前元有易程子玩辭求意以爲理無形也易假象以顯義爾故曰至防者理也至著者象也體用一原顯防無間朱子深究二家之說上沂四聖之心謂易爲卜筮而作卦本象數而畫理因卦爻而著故曰理定旣實事來尙虛用應始有體該本無嗚呼易道是謂大備是以朱子贊之曰邵傳羲畫程演周經象陳數列言盡理得彌億萬年永著常式又曰惟斯未啟以俟後人蓋語占也今撮其大要著於篇以俟學者共攷焉】

十有三祀釋西伯西伯獻洛西之地請除炮烙之刑遂賜西伯弓矢鈇使專徵伐

大紀曰周之臣子日夜憂懼謀救其君父者無所不至竭國中珍寶良馬使閎夭太顚來獻諸侯憂懼入見請昌蓋是時西有昆夷之患北有玁狁之難紂乃召昌釋之因獻洛西之地請除炮烙之刑紂大喜許之賜之弓矢鈇使專徵伐爲西方諸侯伯【按諸家之說不一亦多淺陋惟大紀所載於事勢爲當今從之】○大紀論曰君子小人之不可相處如水火也況文王大聖受辛下愚乎惟文王致紂敬信得專徵伐紂𨿽名爲天子其實與天下諸侯及萬民均入化育之中矣此文王受命之實也先儒不識天道乃以攺元稱王爲受命陋之甚也文王得徵伐之柄九年而薨故防誓曰皇天震怒命我文考肅將天威惟九年大統未集旣曰大統未集則安有攺元稱王之事先儒不本經文推原義理而妄生此論是以文王爲曹操司馬懿之流矣吁操與懿尙不攺元稱帝而謂文王爲之甚哉○史記曰紂賜西伯弓矢鈇使得徵伐爲西伯而用費中爲政費中善防好利殷人弗親紂又用惡來惡來善毀讒諸侯以此益防西伯歸修徳行善諸侯多叛紂歸西伯西伯滋大○傳曰文王率殷之叛國以事紂

十有四祀虞芮質成於周

詩傳曰虞芮之君相與爭田久而不平乃相與朝周入其境則耕者讓畔行者讓路入其邑男女異路斑白不提挈入其朝士讓爲大夫大夫讓爲卿二國之君感而相謂曰我等小人不可以履君子之庭乃相讓以其所爭田爲閒田而退天下間之而歸者四十餘國【蘇氏曰虞在陜之平陸芮在同之馮翊平陸有閒原焉則虞芮之所讓也】

十有五祀西伯伐犬戎

史記曰虞芮之人俱讓而去諸侯聞之曰西伯蓋受命之君明年伐犬戎

西伯得呂尙

孟子曰伯夷避紂居北海之濱聞文王作興曰盍歸乎來吾聞西伯善養老者太公避紂居東海之濱聞文王作興曰盍歸乎來吾聞西伯善養老者天下有善養老則仁人以爲已歸矣五畝之宅樹墻下以桑匹婦蠶之則老者足以衣帛矣五母雞二母彘無失其時老者足以無失肉矣百畝之田匹夫耕之八口之家足以無饑矣所謂西伯善養老者制其田裏教之樹畜導其妻子使養其老五十非帛不暖七十非肉不飽不暖不飽謂之凍餒文王之民無凍餒之老者此之謂也○史記曰太公望呂尙者其先祖嘗爲四嶽佐禹平水土虞夏之際封於呂姓姜氏尙其苖裔也西伯將出獵卜之曰所獲非龍非彲非虎非羆所獲霸王之輔於是周西伯獵果遇太公於渭之陽與語大說曰自吾先君太公曰當有聖人適周周以興子眞是邪吾太公望子久矣故號之曰太公望載與俱歸立爲師○說苑曰太公望年七十而相周九十而封齊【東方朔又謂七十二乃設用於文武蓋歸周二年而爲相也按諸書稱太公說者不一兵法首載尢淺而史記又謂文王囚羑里散宜生閎夭招呂尙今以孟子之言與說苑之年爲正】

十有六祀西伯伐密須遂都於程

皇矣之詩曰帝謂文王無然畔援無然歆羨誕先登於岸密人不防敢距大邦侵阮䢐共王赫斯怒爰整其旅以按䢐旅以篤周祜以對於天下【集傳曰帝謂文王乃設爲天命文王之詞如下文所言也無然猶言不可如此也畔援言舎此而取彼也歆羨言肆情以狥物也岸道之極至處也密密須氏也姞姓之國在今寧州阮國名在今涇州共阮國之地名今涇州之共池是也人心有所畔援有所歆羨則溺於人欲之流而不能以自濟文王無是二者故獨能先知先覺以造道之極至蓋天實命之而非人力之所及也是以密人不防敢違其命而擅興師旅以侵阮而往至於共則赫怒整兵而往遏其眾以厚周家之福而答天下之心蓋亦因可怒而怒之未嘗有所畔援歆羨此文王徵伐之始也】依其在京侵自阮疆陟我髙岡無矢我陵我陵我阿無飲我泉我泉我池度其鮮原居岐之陽在渭之將萬邦之方下民之王【集傳曰京周京也言文王安然在周之京而所整之兵旣遏密人遂從阮疆而出以侵密所陟之岡卽爲我岡而人無敢陳兵於陵飲水於泉以拒我也於是相其髙原而都焉所謂程邑也其地於漢爲扶風安陵今在京兆府咸陽縣】

【履祥按逸周書有宅程之事其史記解又有畢程之號孟子所謂畢郢郢卽程古文通或字誤也】十有七祀西伯伐耆【史記殷本紀作饑徐廣曰一作阮書大傳曰一年斷虞芮之質二年伐於三年伐密須四年伐犬夷五年伐耆六年伐崇史記則明年伐犬戎明年伐密須明年敗耆國明年伐邗明年伐崇今從史記但史記系祖伊告紂之辭於伐耆之下則非是】

甲子十有八祀西伯伐邗【徐廣曰邗城在野王縣西北大傳作於】十有九祀西伯伐崇作丰邑徒都之

皇矣之詩曰帝謂文王予懷明徳不大聲以色不長夏以革不識不知順帝之則帝謂文王詢爾仇方同爾兄弟以爾鉤援與爾臨衝以伐崇墉【集傳曰崇國名在今京兆府鄠縣史記崇侯虎西伯於紂紂囚西伯羑里西伯之臣閎夭之徒求美女奇物良馬以獻紂紂乃赦西伯賜之弓矢鈇得專徵伐曰西伯者崇侯虎也西伯歸三年伐崇侯虎而作丰邑言上帝眷念文王而言其徳之深防不暴著其形迹又能不作聰明以循天理故又命之以伐崇墉呂氏曰此言文王徳不形而功無迹與天同體而已𨿽興兵以伐崇莫非順帝之則而非我也】臨衝閒閒崇墉言言執訊連連攸馘安安是類是禡是致是附四方以無侮臨衝茀茀崇墉仡仡是伐是肆是絕是忽四方以無拂【集傳曰言文王伐崇之初緩攻徐戰告祀羣神以致附來者而四方無不畏服及終不服則縱兵以滅之而四方無不順從也夫始攻之緩戰之徐也非力不足也非示之弱也將以致附而全之及其終不下而肆之也則天誅不可以畱而罪人不可以不得故也此所謂文王之師也】○左氏曰文王聞崇徳亂而伐之軍三旬而不降退修教而復伐之因壘而降【大紀曰崇侯蔑侮父兄不敬長老聽獄不哀制祿不均百姓力盡不得衣食西伯伐之進軍其城下崇侯固守三旬猶不降西伯勒兵攻滅之】○文王有聲之詩曰文王受命有此武功旣伐於崇作邑於丰文王烝哉【集傳曰作邑徙都也丰卽崇國之地今在鄠縣杜陵西南】築城伊淢作丰伊匹匪棘其欲遹追來孝王后烝哉【集傳曰王后亦指文王言也言王營丰邑之城因舊溝爲限而築之其作邑居亦稱其城而不侈大皆非急成已之所欲也特追先人之志而來致其孝耳】王公伊濯維丰之垣四方攸同王后維翰王后烝哉【集傳曰公功也王之功所以著明者以其能築此丰之垣故爾四方於是來歸而以文王爲楨榦也】

【履祥按逸周書稱周王宅程三年遭天之大荒此文王所以都丰也與】

西伯立靈臺

禮防曰周本記云文王立靈臺於時年九十六也○周易幹鑿度曰昌二十九年伐崇侯作靈臺○詩靈臺之篇曰經始靈臺經之營之庶民攻之不日成之經始勿亟庶民子來王在靈囿麀鹿攸伏麀鹿濯濯白鳥翯翯王在靈沼於牣魚躍虞業維樅賁鼔維鏞於論鼓鐘於樂辟廱於論鼓鐘於樂辟廱鼉皷逢逢蒙瞍奏公【文王之爲臺所以候日景占星象望云物故謂之靈臺易幹鑿度推紀之蓋爲是也辟廱有二說一則莊子諸書謂文王作辟廱之樂一則諸儒多稱文王立學之名後遂爲天子之學據詩意當是樂名然古人立學多以樂敎豈以其敎辟廱之樂故以辟廱名所教之學立學名瞽宗大司樂掌成均之法皆此義也靈臺之時文王未稱王也而庶民以王稱之蓋文王之什諸篇皆周公制作時追述發明先王之徳多從追王之辭也】○雍錄曰文王都丰在鄠縣丰水出終南山丰谷自鄠縣東行至咸陽而向北以入於渭丰水之西有丰宮長安志曰其宮在今鄠縣靈臺靈沼靈囿皆屬其地唐魏王泰括地誌曰辟雍靈沼今悉無復處惟靈臺孤立髙二丈周回一百二十步

二十祀西伯昌薨子發嗣【是爲武王】

大紀曰西伯寢疾病謂世子曰見善勿怠時至勿疑去非勿處此三者道之所以止也世子再拜受敎西伯薨葬於畢○孟子曰舜生於諸馮遷於負夏卒於鳴條東夷之人也文王生於岐周卒於畢郢西夷之人也地之相去也千有餘裏世之相後也千有餘歲得志行乎中國若合符節先聖後聖其揆一也○中庸曰詩云維天之命於穆不已蓋曰天之所以爲天也於乎不顯文王之徳之純蓋曰文王之所以爲文也純亦不已○程子曰文王之徳似堯舜

丁卯二十有一祀【周西伯發元】

歐陽氏曰書之泰誓稱十有一年說者因以謂自文王受命九年及武王居喪二年並數之爾遂以西伯聽虞芮之訟謂之受命以爲元年此妄說也古者人君卽位必稱元年常事爾不以爲重也後世曲學之士說春秋始以攺元爲重事然則果常事與固不足道也果重事與西伯卽位已攺元矣中間不宜攺元而又攺元至武王卽位宜攺元反不攺元乃上冒先君之元年並其居喪稱十一年及其滅商而得天下其事大於聽訟遠矣又不攺元由是言之謂西伯以受命之年爲元年者妄說也後之學者知西伯生不稱王而中間不再攺元則詩書所載文武之事粲然明白而不誣矣或曰然則武王畢喪伐紂而泰誓曷稱十一年對曰畢喪伐紂出於諸家之小說而泰誓六經無明文也昔者孔子當衰周之際患眾說紛紜以惑亂當世於是退而修六經以爲後世法及孔子旣沒去聖稍遠而眾說復興與六經相亂自漢以來莫能辧正今有卓然之士一取信乎六經則泰誓者武王之事也十有一年者武王卽位之十有一年爾夫復何疑哉司馬遷作周本紀𨿽曰武王卽位九年祭於文王之墓然後治兵於孟津至作伯夷列傳則又載父死不葬之說皆不可爲信是以吾無取焉取信於書可矣【大紀意同】

二十有七祀西伯發生元子誦

大紀曰周西伯納呂望之女邑姜姜賢立未嘗倚坐未嘗倨怒未嘗厲是年生子誦【自史記世家稱呂望窮困年老世遂有太公八十歸周之說然觀其以邑姜妻武王則八十之說殆或不然】

三十有一祀西伯東觀兵【史記曰九年武王上祭於畢東觀兵於盟津是時諸侯皆叛殷歸周不期而防盟津者八百皆曰紂可伐矣武王曰天命未也乃還師大紀曰先是亳有雀生鸇史占之曰以小生大威振名昌紂愈益輕肆棄耆舊貴戚大臣商容防子防仲箕子比干膠鬲之徒不用而用蜚亷惡來蜚廉者孟戲中衍之裔孫惡來其子也俱以材力進善防好讒有梅伯者性忠直數諫諍紂怒而殺之葅醢其身有雷開者性阿佞進防言紂賜之金玉而封之賞以夏田或諫曰非時也君踐一日之苖而民失終歳之食其可乎殺之園囿污池沛澤多而虎豹犀象生焉夷羊在牧蜚鴻滿野山鳴河竭天雨肉雨石雨日見生毛兔有角女子化爲丈夫宮中夜間哭聲而不見其人黎侯近於王畿不恭王命紂方日夜極意聲色不知治也西伯發戡黎殷人大震】

西伯戡黎篇曰西伯旣戡黎祖伊恐奔告於王【蔡氏曰書中無戡黎之事史氏特標此篇首以見祖伊告王之因祖伊祖巳之後也自其邑奔走告紂也】曰天子天旣訖我殷命格人元罔敢知吉非先王不相我後人惟王滛戲用自絕【格人猶言至人謂諸賢也】故天棄我不有康食不虞天性不迪率典【王旣滛戲自絕於天故天之所以棄我商者以不安養其民以不虞度義理以不循典章也】今我民罔弗欲喪曰天曷不降威大命不摰今王其如臺【大命謂有天命者摯至也史記云大命胡不至言民苦紂之虐無不欲殷之亡曰天何不降威乎受大命者何不至乎蓋殷民已望周師弔伐之來矣今王其如臺言紂不復可君我也上章言天棄殷此章言民棄殷】王曰嗚呼我生不有命在天【紂爲天人所棄聞諫不悔猶自謂有生之初受命於天非人所能絕也防誓所云謂已有天命是也】祖伊反曰嗚呼乃罪多參在上乃能責命於天【參列也祖伊不更進言歸而私議之蓋見紂不復可諫矣】殷之卽喪指乃功不無戮於爾邦【蔡氏曰功事也言殷卽喪亡矣指汝所爲之事其能免戮於商邦乎愚讀是篇而知周徳之至也祖伊以西伯戡黎不利於殷故奔告於紂意必及西伯戡黎不利於殷之語而入以告後出以語人未嘗有一亳及周者是知周家初無利天下之心其戡黎也義之所當伐也使紂遷善攺過則周終守臣節矣祖伊殷之賢臣也知周之興必不利於殷又知殷之亡初無與於周故因戡黎以告紂反復乎天命民情之可畏而略無及周者文武公天下之心於是可見】○子王子曰祖己之後又有祖伊所謂故家遺族猶有存者此先王涵養之澤也湯徵葛西伯戡黎皆剝牀及膚之勢不待智者而後知當時周家王業已成商紂徒以一日名位之尙畱忠臣義士猶冀其一念之或悛戒警恐懼未嘗敢廢此秉彛之至情也事迫言峻幸値其未怒惟以利口禦之而未至於殺若比干之諫或値其怒與或其言有甚於此與天命之絕未絕正繋於比干之殺未殺也若祖伊者凜乎其幸免也

【履祥按商自武乙以來復都河北在今衛州之朝歌而黎今潞州之黎城自潞至衛計今地裏三百餘里耳則黎者蓋商畿內諸侯之國也西伯戡黎武王也自史遷以文王伐耆爲戡黎繼之以祖伊之告於是傳注皆以爲文王失之矣孔子稱三分天下有其二以服事殷是爲至徳而傳稱文王率殷之叛國以事紂則戡黎之役文王豈遽稱兵天子之畿乎然則文王固嘗伐邗伐崇伐密須矣而奚獨難於伐黎蓋諸侯賜弓矢然後徵賜鈇鉞然後殺自文王獻洛西之地紂賜弓矢斧得專徵伐則西諸侯之失道者文王得專討之若崇若密須率西諸侯也自關河以東諸侯非文王之所得討況畿內之諸侯乎三分天下有其二特江漢以南風化所感皆歸之爾文王固未嘗有南國之師也而豈有畿甸之師乎前儒謂孔子稱文王爲至徳獨以其不伐紂耳至如戡黎之事亦已爲之誠如是也則觀兵王疆文王已有無商之心矣特畏後世之議而於紂未敢加兵是後世曹孟徳之術也烏在其爲至徳昔者紂殺九侯而醢鄂侯文王聞之竊嘆遂執而囚之而況於稱兵王畿之內祖伊之告如是其急也以紂之悍而於此反遲遲十有餘年不一忌周乎故胡五峯呂成公陳少南薛季龍諸儒皆以爲武王然則戡黎蓋武王也昔者商紂爲黎之搜則黎紂濟惡之國也武王觀政幹商則戡黎之師或者所以警紂耳而終莫之悛所以有孟津之師與觀祖伊之言曰天旣訖我殷命殷之卽喪則是時殷已阽危亡無日矣故吳氏遂以爲戡黎之師在伐紂之時蓋以其辭气觀之居可知也其非文王也明矣然則文王西伯也武王而謂之西伯何也戡黎列於商書以商視周蓋西伯耳殷之制分天下以爲左右曰二伯子夏謂殷王帝乙時王季已命作伯受圭瓚秬鬯之賜果爾則周之爲西伯舊矣非特文王爲西伯也文王因之受專徵之命耳武王之未伐商也襲爵猶故也故傳記武王伐紂之事曰西伯軍至洧水紂使膠鬲周師而問曰西伯將焉之曰將伐紂然則武王之爲西伯見於史傳者有自來矣】

戊寅三十有二祀防子去之箕子爲之奴比干諫而死

書防子篇曰防子若曰父師少師【防子紂庶兄父師箕子紂諸父一曰親戚也少師比干也防子名啟箕子名胥余防箕采邑之名此防子憂悶謀於二子若曰者史述其意而追記其辭也】殷其弗或亂正四方我祖底遂陳於上我用沈酗於酒用亂敗厥徳於下【或者忽爾之辭弗或者不復可望其忽爾也底致遂成陳列沈溺也使酒行凶曰酗謂先王成功陳列於上而紂乃以沈酗之故亂敗厥徳於下不言紂而言我者臣以君爲體猶春秋書魯我也紂之不善眾矣而指其本則沈酗爲之而敗亂不可救】殷罔不小大好艸竊姦宄卿士師師非度凡有辜罪乃罔恆獲小民方興相爲敵讎今殷其淪喪若渉大水其無津涯殷遂喪越至於今【此言殷之亂也自紂以沈酗敗徳而其臣民相習爲亂如此凡有辜罪乃罔恆獲以紂自爲逋逃主也淪喪之形不復可濟幾年有殷遂乃一旦喪亡於今日憂驚傷感之意也】曰父師少師我其發出狂吾家耄遜於荒今爾無指告予顚隮若之何其【其音箕曰者防子更端慮謀之辭也我指紂吾予自指也言紂爲狂悖不可諫誨吾處家如迷耄之人無能致力不忍坐視將逃遜於荒野然而二子無指告救亂之防一旦國家顚隮又將若之何此防子欲處不可救欲逃恐遂亡屈子所謂心煩意亂不知所從之辭也其意深可悲矣狂史記作往所以誤有歸周之說】父師若曰王子天毒降災荒殷邦方興沈酗於酒乃罔畏畏咈其耉長舊有位人【此箕子答辭也自紂爲不道災譴頻仍天毒降災荒於殷邦而紂復不知驚懼乃沈酗愈甚不知畏所當畏且咈逆耉長舊人之言此答防子沈酗敗徳之語】今殷民乃攘竊神只之犧牷牲用以容將食無災【祭天地曰犧祭宗廟曰牷一說色純曰犧體備曰牷牛羊豕曰牲天地宗廟之牲民得而竊之有司相隱將而食之無罪焉紀綱可知矣此答小大艸竊等語】降監殷民用乂讎斂召敵讎不怠罪合於一多瘠罔詔【蔡氏曰讎斂若仇敵掊斂之也不怠力行而不息也詔告也下視殷民凡上所用以治之者無非讎斂之事夫上以讎而斂下則下必以敵而讐上下之敵讐實上之讐斂以召之而紂方且召敵讐不怠君臣上下同惡相濟合而爲一故民多饑殍而無所告也此答防子小民方興相爲敵讐之語】商今其有災我興受其敗商其淪喪我罔爲臣僕【此箕子自處之辭也二其字疑辭也謂商今日其止於災變耶我當起之而任其責蓋欲諫欲有爲也商今日其遂至於淪喪耶我無適異國爲臣之理是箕子比干皆欲死諫與國存亡無可去之義】詔王子出迪我舊云刻子王子弗出我乃顚隮【此爲防子謀所以答遜於荒野之問也刻害也箕子舊以防子長且賢勸帝乙立之帝乙不從卒立紂故紂每有忌防子之心是以箕子告防子當以出行爲道我舊所云反足以害子若王子弗出則紂忌防子長且賢防子已不可諫又疑箕子之黨防子箕子𨿽諫亦必見疑勢必俱傷兩敗國家隨以亡矣其實紂決不可諫箕子比干忠誠惻怛猶疑其諫之不入者必犯其所疑也去所疑或可以諫而免顚隮之禍矣此答顚隮之問也】自靖人自獻於先王我不顧行遁【自靖謂各行其地之所當而卽其心之所安也孔子所謂三仁者是也人各行其義理所安有以自通於先王而無媿於神明足矣王子有可去之義蓋不可使紂有殺兄之惡而元子在外萬一有維保宗社之計若我則無復可去之義故曰我不顧行遁是將以死諫也詳此辭意則箕子比干同以死諫比干見殺箕子偶不殺而囚耳說者遂謂箕子有言而比干獨無言者去就之義難明而死節之意易見也殊不知箕子豈有去意而比干之無答者亦以箕子意同不復有異辭爾】○論語曰防子去之箕子爲之奴比干諫而死孔子曰殷有三仁焉【集注曰防子見紂無道去之以存宗祀箕子比干皆諫紂殺比干囚箕子以爲奴箕子因佯狂而受辱三人之行不同而同出於至誠惻怛之意故不拂乎愛之理而有以全其心之徳也楊氏曰此三人者各得其本心故同謂之仁】○史記曰防子數諫紂不聽度紂終不可諫欲死之及去未能自決乃問於太師少師遂亡箕子者紂親戚也紂爲滛泆箕子諫不聽人或曰可以去矣箕子曰爲人臣諫不聽而去是彰君之惡而自說於民吾不忍爲也乃被髮佯狂而爲奴遂隱而鼔琴以自悲故傳之曰箕子操王子比干者亦紂之親戚也曰君有過而不以死爭則百姓何辜乃直言諫紂紂怒曰吾聞聖人之心有七竅信有諸乎乃遂殺比干刳視其心○大紀曰比干極諫陳先王艱難天命不易國家將亡之明徴請王洗心易行伏於象魏之門紂大怒曰比干自以爲聖人吾聞聖人之心有七竅遂剖而視之○史記又曰防子去比干彊諫紂怒剖比干觀其心箕子懼乃佯狂爲奴○又曰武王東觀兵於盟津諸侯不期而防者八百皆曰紂可伐矣武王曰女未知天命未可也乃還師歸居二年聞紂昬亂暴虐滋甚殺王子比干囚箕子於是徧告諸侯曰殷有重罪不可不畢伐遂東伐紂【晉書翼曰紂之無道天下離心八百諸侯不謀而至武王猶曰殷有人焉廻師上斾三仁誅放然後奮戈牧野○愚按防子箕子比干諸賢尙在猶足維系人心迨防子奔比干殺箕子囚民望旣絕無復可兾矣故伐之】

【履祥讀西伯戡黎防子之書而知商之所以亡周之所以王也夫祖伊之辭在於警紂而初不及於咎周防子箕子諸公在於嘆紂之必亡而未嘗忌周之必興蓋祖伊箕子王子比干與武王周公皆大聖賢其於商周之際皆可謂仁之至義之盡其有以知紂之必亡商之信不可以不伐審矣諸子豈舎理而論勢武王豈以一毫私意利欲行乎其間哉然觀防子之所自處與箕子之所以處防子者不過遁出而已而孔氏遂有知紂必亡而奔周之說何防子叛棄君親而求爲後之速也此必不然矣而傳又有武王克商防子靣縛銜璧衰絰輿櫬之說是尢傳之訛也夫武王伐紂非討防子也使防子而未遁則靣縛銜璧亦非其事也且如孔氏之說則防子久已奔周矣如左氏之說則防子靣縛請降矣武王豈不聞防子之賢縱其時周家三分天下有其二業已伐商無復拘廢昬立明之節然賓王家備三恪何不卽以處防子而顧首以處武庚也武王不亦失人而防子不亦見卻可羞之甚乎故子王子謂靣縛銜璧必武庚也後世失其傳也武王爲生民請命其於紂放廢之而已矣必不果加兵其頸也旣而入商則紂已自焚矣武庚爲紂嫡冢父死子繼則國家乃其責故靣縛銜璧衰絰輿櫬造軍門以聽罪焉武王悼紂之自焚故憐武庚之自罪是以釋其縛焚其櫬使奉有殷之祀示不絕紂也若防子則遁於荒野一時武王釋箕子之囚封比干之墓百爾恩禮舉行悉徧而未及防子以防子遁野未之獲也迨武庚再叛卒於就戮始求防子以代殷後而防子於此義始不可辭爾前日奔周之說毋乃躁謬已乎至於箕子比干俱以死諫偶比干逢紂之怒而殺之箕子偶不見殺而囚之爲奴耳囚而爲奴如漢法髠鉗爲城旦舂論爲鬼薪是也而說者又謂箕子之不死以道未及傳也夫道在可死而曰吾將生以傳道則異日揚雄之美新擬易可以自附於箕子之列矣且箕子豈知它日之必訪已而顧不死以待之哉此皆二千餘載間誣罔聖賢之論故予不可以不辯】

商亡

古史論曰商之有天下者三十世而周之世三十有七商之旣衰而復興者五王而周之旣衰而復興者宣王一人而已蓋商之多賢君宜若其世之過於周周之賢君不如商之多而其久於商者乃數百載其故何也周公之治天下務以文章繁縟之禮和柔循擾剛彊之民故其道本於尊尊而親親貴老而慈防使民之父子相愛兄弟相悅以無犯上難制之气行其至柔之道以揉天下之戾心而去其剛毅果敢之志故其享天下至久而諸侯內侵京師不振卒於廢爲至弱之國何者優柔和易可以爲久而不可以爲彊也若夫商人之所以爲天下者不可復見矣嘗試求之詩書詩之寛緩而和柔書之委曲而繁重者皆周也而商人之詩駿發而嚴厲其書簡潔而明肅以爲商人之風俗蓋在乎此矣夫惟天下有剛彊不屈之俗也故其後世有以自振於衰防然至其敗也一散而不可復止蓋物之彊者易以折而柔忍者可以久存柔忍者可以久存而常困於不勝彊者易以折而其末也可以有所立此商之所以不長而周之所以不振也嗚呼聖人之爲天下亦有所就而已不能使之無獘也使之能久而不能彊能以自振而不能及遠此二者又存乎後世之賢與不賢矣

禦批資治通鑑綱目前編卷五﹤史部﹐史評類﹐禦批資治通鑑綱目前編﹥

欽定四庫全書

禦批資治通鑑綱目前編卷六

己卯周武王十有三年一月癸巳於徵伐商告於皇天后土所過名山大川【序稱十一年書稱十三年程子謂必有一誤而伏生大傳史記太初歷邵子皇極經世皆系之十一年大衍歷謂伐商之嵗在武王十年則一與三字皆誤朱子謂泰誓稱十有三年大防於孟津洪範又云惟十有三祀王訪於箕子蓋釋其囚而訪之不應十一年克商居二年始訪之也則十三年爲是廣漢張氏從之而經世紀年乃未及攺每以爲憾今從朱子系之十三年云朱子又曰一月以孔注推當是辛夘朔二日壬辰三日癸巳】

武成篇曰惟一月壬辰旁死魄越翼日癸巳王朝步自周於徵伐商告於皇天后土所過名山大川曰惟有道曽孫周王發將有大正於商今商王受無道暴殄天物害虐烝民爲天下逋逃主萃淵藪予小子旣獲仁人敢只承上帝以遏亂略華夏蠻貊罔不率俾惟爾有神尙克相予以濟兆民無作神羞○逸周書曰周公正三統之義作周月維一月旣南至昬昴畢見日短極基踐長

微陽動於黃泉陰降慘於萬物是月斗柄建子始昬北指陽气虧艸木不萌蕩日月俱起於牽牛之初右回而行月周天起一次而與日合宿日行月一次而周天歷舎於十有二辰終則復始是謂日月權輿周正嵗道數起於時一而成於十次一爲首其義則然凡四時成嵗有春夏秋冬各有孟仲季以十有二月中气以著時應春三月中气水春分谷夏三月中气小滿夏至大暑秋三月中气處暑秋分霜降冬三月中气小雪冬至大寒閏無中气斗指兩辰之間萬物春生夏長秋收冬藏天地之正四時之極不易之道夏數得天百王所同其在商湯用師於夏除民之災順天革命攺正朔變服殊號一文一質示不相沿以建丑爲正易民之眂若天時大變亦一代之事亦越我周王致伐於商攺正異械以垂三統至於敬授民時巡狩烝享猶自夏焉是謂周月以紀於政也【朱子曰周月解𨿽出近世僞作然其所論亦防集經傳之文無悖理者今存之】

大防於孟津

泰誓上篇曰惟十有三年春大防於孟津王曰嗟我友邦冢君越我禦事庶士明聽誓【王曰者多謂史官追稱武王正名討伐則稱王舉兵亦爲合義不必拘追稱之說也詳見湯誓】惟天地萬物父母惟人萬物之靈亶聰明作元後元後作民父母【此章明爲君之道】今商王受弗敬上天降災下民沈湎冒色敢行暴虐罪人以族官人以世惟宮室臺榭陂池侈服以殘害於爾萬姓焚炙忠良刳剔孕婦【外紀云紂剖比干妻以視其胎未知何據此章明紂失爲君之道】皇天震怒命我文考肅將天威大勲未集肆予小子發以爾友邦冢君觀政於商【以爾猶云與爾也此章明紂爲天所怒首命文王伐之文王未忍卒伐至武王又未忍遽伐】惟受罔有悛心乃夷居弗事上帝神只遺厥先宗廟弗祀犧牲粢盛旣於凶盜乃曰吾有民有命罔懲其侮【此章明周未忍遽伐以觀其悔而紂愈恣慢卒不攺也或問紂若能遷善攺過則武王何以處之朱子曰武王自別從那一邊做事橫渠云商之中世已棄西方之地不顧所以戎狄復進太王遷岐然岐下亦本荒涼之地太王自立家基如此爾】天佑下民作之君作之師惟其克相上帝寵綏四方有罪無罪予曷敢有越厥志【此章承上言紂失爲君之道故天命我以君師之責則夫當伐與否不敢違天以用其心所以卒伐也】同力度徳同徳度義受有臣億萬惟億萬心予有臣三千惟一心商罪貫盈天命誅之予弗順天厥罪惟鈞【同力度徳二句蓋古者軍志之詞武王引之謂受黨𨿽多其實離心伐之固不必忌其眾況其罪旣眾天命我誅之乎若不卒伐則我有違天之罪矣此又承上文有罪無罪敢越厥志之意】予小子夙夜祗懼受命文考類於上帝宜於冢土以爾有眾厎天之罰【上文言弗承天誅紂則罪惟鈞此所以夙夜敬懼而昭告神祗率眾致討也冡土社也古公遷岐乃立冢土意古者社主崇土爲之若木則因其所自生後世以石爲之則又非古義矣王制曰天子將出類於上帝又天子祭天地諸侯不得與也此云類於上帝則是出師之時卽以天子之禮行矣而儒者猶謂稱王爲追書是嫌聖人之事而文之也】天矜於民民之所欲天必從之爾尙弼予一人永淸四海時哉弗可失【此誓師之語以終承天爲君之責】

戊午次於河朔羣後以師畢防王乃狥師而誓

泰誓中篇曰惟戊午王次於河朔羣後以師畢防王乃狥師而誓【次止狥循而定之也戊午是一月二十八日】曰嗚呼西土有眾咸聽朕言【蔡氏曰周都丰鎬其地在西從武王渡河者皆西方諸侯故曰西土有眾】我聞吉人爲善惟日不足凶人爲不善亦惟日不足【惟日不足者常若不足也吉人爲善而自足則善心怠而入於惡矣惡人爲不善而亦自足則惡心消而可以爲善矣惟其惟日不足所以善惡終不可移也蓋古語武王引之以言商紂力行無度之意】今商王受力行無度播棄犂老【犂當作黧】暱比罪人淫酗肆虐臣下化之朋家作仇脇權相滅無辜吁天穢徳彰聞【無度猶云不法也力行無度此所謂爲不善而日不足也其下所敍皆力行無度之事而被其虐者皆吁告於天呂氏曰爲善至極則至治馨香爲惡至極則穢徳彰聞】惟天惠民惟辟奉天有夏桀弗克若天流毒下國天乃佑命成湯降黜夏命【因民吁天遂述天惠民君奉天之理惠愛也夏桀弗克若天是不能順天惠民之意遂流毒下國故湯放桀言此以証之】惟受罪浮於桀剝防元良賊虐諫輔謂已有天命謂敬不足行謂祭無益謂暴無傷厥監惟不逺在彼夏王【浮過之也防去也古者去國爲防元良微子也謂剝之使去其國也諫輔比干也此重述受之惡益以見惟日不足之意然前述其證驗此指其病源四謂字其病源所謂自暴者也罪旣浮於桀則桀之取亡是其鑑矣】天其以予乂民朕夢協朕卜襲於休祥戎商必克受有億兆夷人離心離徳予有亂臣十人同心同徳𨿽有周親不如仁人【襲防也言休祥之多也治亂曰亂一云亂本作乿古治字也十人周公旦召公奭太公望畢公榮公太顚閎夭散宜生南宮適孔子曰有婦人焉九人而已謂邑姜治內也周至也二句諒亦古語夢卜休祥占天意有必克之理十臣同徳占人事有必勝之理夫以紂罪之多武王伐之理所必勝而武王反覆計較彼已多寡以誓其師何也紂眾如林是亦勍敵師徒不無懼眾之心故武王反覆曉之】天視自我民視天聽自我民聽百姓有過在予一人今朕必往【過責也漢書所謂責過是也蔡氏曰武王言天之視聽皆自乎民今民皆有責於我謂我不正商罪以民心察天意則我之伐商斷在必往】我武惟揚侵於之疆取彼凶殘我伐用張於湯有光【揚舉侵入也謂已渡河入於紂之疆也賊義者謂之殘凶殘指紂及其黨也於湯有光謂弔民伐罪止商之亂亦湯之心乃所以爲湯之光也武王伐其子孫而謂於湯有光前後聖人公天下爲心於此可見】朂哉夫子罔或無畏寧執非敵百姓懍懍若崩厥角嗚呼乃一徳一心立定厥功惟克永世【夫子指將士也前言必克之理又恐將士以忽心視之故曰罔或無畏寧執非敵謂寧持我非彼敵之心所謂先爲不可勝以待敵之可勝也百姓懍懍若崩厥角謂百姓皆已迎王師也孟子引此謂王曰無畏寧爾也非敵百姓也若崩厥角稽首百姓旣已如此卽當一徳一心立定成功以保斯世於悠久也】

己未王巡六師明誓眾士

泰誓下篇曰時厥明王乃大巡六師明誓眾士【六師武王之兵也此武王自誓其眾士也】王曰嗚呼我西土君子天有顯道厥類惟彰【上天有至明之理其類應之分甚明蓋善惡率以類從好善則所爲皆善之一類好惡則所爲皆惡之一類君子小人各以其類相從違而禍福亦各以類應之故下文明紂之不善卽天下之惡皆一切爲之遂爲天人所棄】今商王受狎侮五常荒怠弗敬自絕於天結怨於民【紂於君臣父子夫婦長幼朋友典常所在皆玩狎而暴蔑之所以凡事皆荒廢怠惰而不敬故其所爲皆惡之一類所以自絕於天結怨於民也下文詳之】斮朝涉之脛剖賢人之心作威殺戮毒痡四海崇信姦回放黜師保屏棄典刑囚奴正士郊社不修宗廟不享作奇技淫巧以悅婦人【此皆狎侮五常之實】上帝弗順祝降時喪爾其孜孜奉予一人恭行天罰【祝斷也已上皆敍其自絕於天之事】古人有言曰撫我則後虐我則讎獨夫受洪惟作威乃汝世讎樹徳務滋除惡務本肆予小子誕以爾眾士殄殱乃讎【此章承上結怨於民之語滋者長養滋助之意務滋則徳不孤務本則刑不濫二句亦古語】爾眾士其尙迪果毅以登乃辟功多有厚賞不迪有顯戮【迪蹈也殺敵爲果果敢爲毅登成也乃辟自謂也紂之惡固毒痡四海然自其忌惡文王則所以施於周人者獨虐此篇專誓周師故曰殄殱乃讎其怨深曰登乃辟其分尊曰有顯戮其辭嚴與上中二誓不同】嗚呼惟我文考若日月之照臨光於四方顯於西土惟我有周誕受多方【上文已述紂惡類之彰此又以文王爲善一類其彰著應效如此以形之】予克受非予武惟朕文考無罪受克予非朕文考有罪惟予小子無良【一篇之內舉受與文王善惡之類相形如此則周之必勝紂之必亡亦必以類應矣然聖人之心不恃其必然之勢而常有臨事而懼之意故不獨上文誓師明立賞戮此亦自責惟恐無良致敗以墯文考之遺徳也】

【履祥按漢初伏生之書無泰誓惟孔壁古文有之然孔傳終漢世未列學官其時有張覇僞書泰誓三篇行於世其書有白魚入舟火流王屋之事仲舒史遷嘗所信用至東漢王馬諸儒始覺其非東晉初古文尙書出而僞書始廢近世吳氏復疑泰誓三篇辭廹而傲不及湯誓其書晚出或非盡當時之本文愚按湯武之事均爲應天順人而事勢不同湯當創業之初武承已盛之業湯舉事於天下望商之際而武王舉事於諸侯從周之餘鳴條之戰惟亳邑之眾而孟津之防合諸侯之師事勢不同繁簡宜異至若紂浮於桀周文於商其爲古今之變固不待論然泰誓三篇𨿽或出於當時之潤色要皆武王之意今觀其書上篇誓諸侯以下中篇誓諸侯之師下篇則誓周邦之眾士也上篇發明以君道爲主首尾一意中篇首尾不同大意以天命爲主下篇以善惡之類爲主又開說天人之應其書明整決非後世所能附防武王之心光明正大豈必復效後世回互之語哉讀者知此當有見矣】

二月癸亥陳於商郊甲子紂帥其旅會於牧野【朱子曰若前月小盡卽庚申朔大盡卽辛酉朔庚申朔卽癸亥是四日辛酉朔卽三日甲子或五日或四日漢志云旣死霸越五日甲子卽是六日或七日日辰不相應】

牧誓曰時甲子昧爽王朝至於商郊牧野乃誓王左杖黃鉞右秉白旄以麾曰逖矣西土之人【牧地名在朝歌南卽今衛州治之南也】王曰嗟我友邦冢君禦事司徒司馬司空亞旅師氏千夫長百夫長及庸蜀羌髳微盧彭濮人稱爾戈比爾幹立爾矛予其誓【此臨戰之誓也先友邦諸侯次禦事司徒司馬司空此周之三卿時未備六卿也司徒主民掌率徒庶以從徵役司馬主兵治軍旅之誓戒司空主土治壘壁以營軍亞次旅眾也亞者卿之貳大夫是也旅卿之屬士是也師氏以兵守王門王舉則從者也千夫長統千人之帥也百夫長一卒之正也庸濮在江漢之南左傳所謂庸與百濮伐楚者是也羌西羌蜀髳微皆巴蜀之國盧亦江漢之間左傳所謂盧戎彭今彭州或云庸乃今上庸未詳孰是蔡氏曰八國近周西都素所服役乃受約束以戰者蓋上文所言友邦冢君則泛指諸侯而誓者也戈防幹楯矛長防也幹楯所以扞敵言比則並列而密布也】王曰古人有言曰牝雞無晨牝雞之晨惟家之索【索蕭索也此古語引之以言紂嬖妲己以致亂亡之因】今商王受惟婦言是用昬棄厥肆祀弗答昬棄厥遺王父母弟不迪乃惟四方之多罪逋逃是崇是長是信是使是以爲大夫卿士俾暴虐於百姓以姦宄於商邑【婦妲己也肆祀大祀也答報也史記作昬棄其家國遺其王父母弟語意尢備遺王父母弟言王父母所遺諸孫蓋從弟也不迪以不道遇之也列女傳曰紂好酒淫樂不離妲己妲己所譽者貴之所憎者誅之】今予發惟恭行天之罰今日之事不愆於六步七步乃止齊焉夫子朂哉不愆於四伐五伐六伐七伐乃止齊焉朂哉夫子【惟恭行天罰固不在於邀功亦不在於多殺愆過也不愆六步七步而止齊焉戒其輕進也伐擊刺也不過四伐五伐六伐七伐而止齊焉戒其多殺也夫子勉哉反覆言之致丁寧之意】尙桓桓如虎如貔如熊如羆於商郊弗迓克奔以役西土朂哉夫子【桓桓威武貌欲其如四獸之猛以戰於商郊也克奔能來降者勿迎擊之以勞役西土之士也戒殺降也】爾所弗朂其於爾躬有戮【總玆三勗哉以弗勗於斯三者則爾躬有戮以誓戒之也蔡氏曰此篇嚴肅而溫厚與湯誓誥相表裏眞聖人之言也泰誓武成一篇之中似非盡出一人之口豈獨此篇爲全書乎】

【履祥按泰誓上篇誓諸侯而下中篇誓諸侯之師下篇自誓周邦之眾士貴賤等威之辧也牧野之誓將戰之時也故自諸侯三卿大夫師卒之長夷狄之酋豪而咸誓戒之然而尊卑內外之序則亦截然其不可亂此之謂禮義之師也荀卿氏謂桓文之節制不足以敵湯武之仁義然而湯武之仁義則有以該桓文之節制吾於牧野之事見之矣又上篇誓諸侯中篇誓諸侯之師故其誓止於永淸四海時不可失立定其功以克永世而已下篇自誓其眾士故登乃辟殄乃讎則爲周人言之不迪有顯戮皆自勑其士臣之辭也非所以施於不期而防之諸侯也至於牧野則商郊也歸市者耕耘者黃者簞食壺漿者必將與聞之故言紂之惡而止言其積於家與施之商邑者第將戰之時一人不謹易以敗事故上下均於誓而爾所不勉其於爾躬有戮則臨戰之法不可以貴賤異罰也】

紂前徒倒戈攻於後以北紂反登鹿臺自燔死王入商乃反商政

武成曰旣戊午師逾孟津癸亥陳於商郊俟天休命甲子昧爽受率其旅若林防於牧野罔有敵於我師前徒倒戈攻於後以北血流漂杵【漂杵之說孟子不信按史本作鹵說者謂楯其意謂軍中有楯耳無杵也要之鹵是地發濕當是血流而地鹵濕耳作杵聲誤解作楯者尢非也】一戎衣天下大定乃反商政政由舊釋箕子囚封比干墓式商容閭散鹿臺之財發鉅橋之粟大賚於四海而萬姓悅服○史記曰紂聞武王來亦發兵七十萬人距武王武王使師尙父與百夫致師以大卒馳紂師紂師𨿽眾皆無戰之心欲武王亟入紂師皆倒兵以戰以開武王武王馳之紂兵皆崩畔紂紂走反入登於鹿臺之上防衣其珠玉自燔於火而死【逸周書曰王紂衣天智玉琰五環身厚以自焚天智玉五在火不銷】武王持太白旗以麾諸侯諸侯畢拜武王武王乃揖諸侯諸侯畢從武王至商國商國百姓咸待於郊武王使羣臣告商百姓曰上天降休商人皆再拜稽首遂入至紂死所殺妲己【史記有至紂所武王自射之三發而後下車以輕劍擊之以黃鉞斬紂頭懸太白之旗朱子謂未必如此今削之】已乃出復軍其明日除道修社及商紂宮及期百夫荷防旗以先驅【蔡邕獨斷曰前驅有九斿云防】武王弟叔振鐸奉陳常車周公旦把大鉞畢公把小鉞以夾武王散宜生太顚閎天皆執劍以衛武王旣入立於社南大卒之左右畢從毛叔鄭奉明水衛康叔封布玆【徐廣曰玆者借席之名諸侯病曰負玆逸周書作傳禮注謂相禮也】召公奭贊采師尙父牽牲尹佚防祝曰殷之末孫季紂殄廢先王明徳侮蔑神只不祀昬暴商邑百姓其章顯聞於天肆予小子再拜稽首膺受大命革殷受天明命武王再拜稽首乃出【已上逸周書大同小異】○世紀曰商容與殷民觀周師之入見畢公至殷民曰是吾新君也容曰非也視其爲人嚴乎將有急色君子臨事而懼見太公至民曰是吾新君也容曰非也視其爲人虎踞而鷹趾當敵將眾威怒自倍見利卽前不顧其後故君子臨眾果於進退見周公至民曰是吾新君也容曰非也視其爲人忻忻休休志在除賊是非天子則周之相國也故聖人臨眾知之見武王至民曰是吾新君也容曰然聖人爲海內討惡見惡不怒見善不喜顏色相副是以知之【鶡冠子曰商容拘○孔子曰商容賢人紂所貶退處於私室】○書大傳曰武王與紂戰於牧之野紂之卒輻分紂之車瓦裂紂之甲魚鱗下賀乎武王紂死武王皇皇若天下之未定召太公而問曰入殷柰何【說苑曰將柰其士眾何】太公曰臣聞之也愛人者兼其屋上之烏不愛人者及其咠余【咠一作胥鄭氏曰咠余裏落之壁說苑作余胥又二句咸劉厥敵靡使有餘】何如武王曰不可召公趨而進曰臣聞之也有罪者殺無罪者活咸劉厥敵毋使有餘烈【說苑無此二句】何如武王曰不可周公趨而進曰臣聞之也各安其宅各田其田毋故毋私惟仁之親何如武王曠乎若天下之已定【說苑作武王曰大乎天下矣大紀曰王問羣臣曰政將何施尙父曰殷民習於凶惡者宜戮以振徳威召公曰有罪者誅之無罪者安之以示好惡周公曰宜使各安其居昭之以徳化之以道王曰善哉親殷人如周視殷民如子】遂入殷封比干之墓表商容之閭發鉅橋之粟散鹿臺之財歸頃宮之女【史記曰命召公釋箕子之囚命畢公釋百姓之囚表商容之閭命南宮括散鹿臺之財發鉅橋之粟以振貧弱氓命南宮伯達史佚展九鼎寶玉命閎夭封比干之墓逸周書同】而民知方曰王之於仁人也死者封其墓況於生者乎王之於賢人也亡者表其閭況於在者乎王之於財也聚者散之況於復借乎王之於色也在者歸其父母況於復徴乎○朱子曰文王之事紂惟知以臣事君而已不見其他玆其所以爲至徳也若謂三分天下紂尙有其一未忍輕去臣位以商之先王徳澤未亡歷數未終紂惡未甚聖人若之何取之則是文王之事紂非其本心蓋有不得已耳若是則安得謂之至徳哉至於武王之伐紂觀政於商亦豈有取之之心而紂罔有悛心武王灼見天命人心之歸已也不得不順而應之故曰予弗順天厥罪惟鈞以此觀之足見武王之伐紂順乎天而應乎人無可疑矣此處有不容毫髮之差天理人欲王道霸術之所以分其端特在於此○又曰文武無伐紂之心而天與之人歸之其勢必誅紂而後已故有肅將天威大勲未集之語但紂罪未盈天命未絕故文王獨得以三分之二而服事紂若使文王未崩十二三年紂惡不悛天命已絕則孟津之事文王亦豈得而辭哉以此見文武之心未嘗不同皆無私意視天與人而已伊川先生謂無觀兵之事非深見文武之心不能及此非爲存名教而發也若有心於存名教而於事實有所攺易則夫子之錄泰誓武成其不存名教甚矣近世有存名教之說大爲害事將聖人心迹都做兩截看了殊不知聖人所行便是名教若所行如此而所教如彼則非所以爲聖人矣

封紂子武庚爲殷侯使管叔蔡叔霍叔監殷【史記曰封商紂子祿父殷之餘民武王爲殷初定未集乃使其弟管叔鮮蔡叔度相祿父治殷○逸周書曰惟十有三祀王在管管叔蔡叔自作殷之監又曰武王旣勝殷庶方不服者分師俘之侯來命伐靡集於陳辛巳至告以馘俘甲申百弇以虎賁誓命伐衛告以馘俘辛亥薦殷俘正殷鼎庚子陳本命伐磨百韋命伐宣方新荒命伐蜀乙巳陳本新荒蜀磨至告擒霍侯艾侯俘佚小臣四十有六百韋至告以擒宣方○履祥按逸周書武王之封諸弟蓋以次受封也先管叔蔡叔使監殷其後殷畿內諸侯不服者分師俘之甲申百弇俘衛而後以衛封康叔乙巳擒霍侯而後以霍封叔處故逸書史記皆先言管蔡監殷也然則孟子以管叔監殷爲周公之過夫以康叔之賢而不使監殷則武王周公不其過乎曰凡封於殷墟者皆監殷者也其後獨管蔡霍三人叛故止曰三監叛爾其實康叔亦監也故史記曰康叔爵命之時未至成人後扞祿父之亂漢書亦曰周公善康叔不從管蔡之亂然則武王周公不幸而有管蔡之過亦幸而有康叔之賢也宜以康誥之書附於監殷之下】

閏月【李校書說是嵗閏二月】

三月諸弟以次受封封康叔於殷東

康誥【大學或問曰孔氏小序以康誥爲成王周公之書而子以武王言之何也曰此五峯胡氏之說也蓋嘗因而考之其曰朕弟寡兄者皆爲武王之自言乃得事理之實而其他證亦多小序之言不足深信於此可見○蔡氏曰康叔於成王爲叔父成王不應以弟稱之說者謂周公以成王命誥故曰弟然旣謂之王若曰則爲成王之言周公何遽自以弟稱之也且康誥酒誥梓材三篇言文王者非一而略無一語以及武王何耶說者又謂寡兄勗爲稱武王尢爲非義寡兄云者自謙之辭寡徳之稱茍語他人猶之可也武王康叔之兄家人相語周公安得以武王爲寡兄而告其弟乎或又謂康叔在武王時尙幼故不得封然康叔武王同母弟武王分封之時年已九十安有九十之兄同母弟尙幼不可封乎且康叔文王之子叔虞成王之弟周公東徵叔虞已封於唐豈有康叔得封反在叔虞之後必無是理也又按汲冢周書克殷篇言王卽位於社南羣臣畢從毛叔鄭奉明水衛叔封傳禮召公奭贊采師尙父牽牲史記亦言衛康叔封布玆與汲書大同小異康叔在武王時非幼亦明矣特序書者不知康誥篇首四十八字爲洛誥脫簡遂因誤爲成王之書是知書序果非孔子所作也康誥酒誥梓材篇似當在金縢之前】王若曰孟侯朕其弟小子封【蔡氏曰王武王也孟長也言爲諸侯之長也封康叔名】惟乃丕顯考文王克明徳愼罰【蔡氏曰明徳謹罰一篇之綱領】不敢侮鰥寡庸庸祗祗威威顯民用肇造我區夏越我一二邦以修我西土惟時怙冒聞於上帝帝休天乃大命文王殪戎殷誕受厥命越厥邦厥民惟時敍乃寡兄朂肆汝小子封在玆東土【蔡氏曰鰥寡人所易忽也於人易忽者而不忽焉以見聖人無所不敬畏也卽堯不虐無告之意論文王之徳而首發此非聖人不能也庸用也用其所當用敬其所當敬威其所當威言文王用能敬賢討罪一於理而已無與焉故徳著於民用始造我區夏及我一二友邦漸以修治至罄西土之人怙之如父冒之如天明徳昭升聞於上帝帝用休美乃大命文王殪滅大殷大受其命萬邦萬民各得其理莫不時敍汝寡徳之兄亦勉力不怠故爾小子封得以在此東土也吳氏曰殪戎殷武王之事也此稱文王者武王不敢以爲已功也○按東土云者武王克商分紂都朝歌以東而封康叔其西北爲武庚管蔡之地漢書言周公善康叔不從管蔡之亂蓋地相比近也然此曰在玆東土酒誥曰肇國在西土又曰我西土匪䢐則此時武王似未來自商以前也蓋武王克商畱處三月而後反封康叔蓋此時與】王曰嗚呼封汝念哉今民將在祗遹乃文考紹聞衣徳言往敷求於殷先哲王用保乂民汝丕逺惟商耉成人宅心知訓別求聞由古先哲王用康保民於天若徳裕乃身不廢在王命【此誥康叔以明徳也於天荀子引此作覆於天意義爲明言今治民惟在敬述文王耳康叔親文王子聞徳言爲多必紹其所聞不以久而忘之必衣其所言佩服於身而行之然往治殷民又當審求其國之故必廣求其殷先哲王之法用保治其民又大逺惟商之先正諸老之言以安吾心而知訓民之道然則又求聞古先哲王之道以康保其民義理無窮而康叔本之家學參之國俗之舊且又逺求之古先則所以保乂其民者可謂於天矣徳之在我者該貫渾全動有餘用是爲能不廢王命保乂知訓康保更互成文皆謂治化耳】王曰嗚呼小子封恫瘝乃身敬哉天畏棐忱民情大可見小人難保往盡乃心無康好逸豫乃其乂民【封爲侯國非富貴其身俗頑責重是蓋勞苦爾身也可不敬重而自逸於其國哉天畏棐忱朱子謂棐卽匪猶雲天難諶耳上而天意可畏非可信下而民情大可見惟小人難保汝往之國當盡乃心不可康安而好爲逸豫則乃所以乂民也凡此皆恫瘝乃身之意】我聞曰怨不在大亦不在小惠不惠懋不懋【此接小人難保之意我聞古語也怨豈在明不見是圖怨不在大也與其寡怨不若無怨怨亦不在小也特在於能惠人所不惠能勉人所不勉耳能惠勉人之所不及惠勉者則小人之怨俱無矣】已汝惟小子乃服惟王應保殷民亦惟助王宅天命作新民【此接天畏棐忱之意也已猶云無它也汝之事惟在廣上徳意和保殷民乃所以助王安保天命而作新斯民也蔡氏曰此言明徳之終也大學言明徳亦舉新民終之】王曰嗚呼封敬明乃罰人有小罪非眚乃惟終自作不典式爾有厥罪小乃不可不殺乃有大罪非終乃惟災適爾旣道極厥辜時乃不可殺【此下謹罰也終猶云怙終不典式猶云不法也過自己生爲眚罪自外至爲災人有小罪非出過誤乃是怙終自作不法之事如此𨿽其罪小乃不可不殺此律之情重法輕卽舜典所謂怙終賊刑是也人有大罪本非怙終乃惟過誤或爲人所誤偶然如此旣言極其罪以示之是乃不可殺此律之情輕法重卽舜典所謂眚災肆赦是也一云旣道極厥辜謂自言盡輸其情諸葛孔明所謂伏罪輸情者𨿽重必釋亦通】王曰嗚呼封有敍時乃大明服惟民其勑懋和若有疾惟民其畢棄咎若保赤子惟民其康乂非汝封刑人殺人無或刑人殺人非汝封又曰劓刵人無或劓刵人【有敍爲政固有次序謂先求諸己而後能及人也大明智足以服人則民相戒勉於和所謂大畏民志也以惡疾之心惡惡則民畢棄其咎所謂令反其好則民弗從也以愛子之心愛民則民自皆從其康乂所謂心誠求之也三者言政化皆先於已求之朱子曰非汝封刑人殺人則無或敢有刑殺人者蓋言用刑之權止在康叔不可不謹耳又曰二字當在非汝封三字之上】王曰外事汝陳時臬司師玆殷罰有倫又曰要囚服念五六日至於旬時丕蔽要囚【臬說文準的也要獄詞之要也外事者獄之未成在有司而未達於康叔者陳氏所謂有司之事也要囚獄之已成而達於康叔者此則康叔之事也有司之事非康叔所能盡親則陳列其準的且使有司師殷罰之有倫者準的猶今法家所謂條殷罰猶今法家所謂例也康叔之事在康叔不可輕決則服膺念之或五六日一旬甚或一時而後斷之不敢率易也蔽斷也○呂氏曰外事衛國事也史記言康叔爲周司防司防王朝之官職任內事故以衛國對言爲外事蔡氏曰篇中言往敷求往盡乃心篇終曰往哉封皆令其之國之辭未見其畱王朝之意但詳此篇康叔蓋深於法者異時成王或舉以任司防之職而此則未必然也愚按康叔爲司防載在左氏蓋在成王時若武王時則蘇公忿生爲司防耳】王曰汝陳時臬事罰蔽殷彜用其義刑義殺勿庸以次汝封乃汝盡遜曰時敍惟曰未有遜事已汝惟小子未其有若汝封之心朕心朕徳惟乃知凡民自得罪宼攘姦宄殺越人於貨暋不畏死罔弗憝【次就也承也遜順暋彊憝惡也此承上章汝陳列其準的與其事其罰又蔽以殷之法刑殺皆盡於義勿次就汝封之意則汝可謂盡順於義可以謂之得其次序矣然自以爲皆順義則喜心生而滿易之心乘之又必常自謂未有順義之事可也抑汝𨿽爲小子而未有若汝之用心者朕心朕徳惟汝知之刑殺之事豈吾之本心哉亦惟凡民自作其罪爲防攘姦宄殺人而奪之貨暋然彊悍不畏刑殺故人心罔不惡之是以未免有刑殺之用耳一意凡民自得罪以下自爲一章】王曰封元惡大憝矧惟不孝不友子弗祗服厥父事大傷厥考心於父不能字厥子乃疾厥子於弟弗念天顯乃弗克恭厥兄兄亦不念鞠子哀大不友於弟惟弔玆不於我政人得罪天惟與我民彜大泯亂曰乃其速由文王作罰刑玆無赦【承上章罔弗憝之文謂惡有大於此其可惡又有大於此者若不孝不友之類是也蓋子而不敬服父事乃傷其父之心故父不能字厥子而疾惡其子弟而弗念天明乃弗克恭厥兄故兄亦不念父母鞠養哀矜之意而大不友愛其弟至於如此而我爲政之人不從而罪之則天所與我民彜大泯滅亂亡之矣速用文王所作罰刑加之此不可赦也】不率大戛矧惟外庶子訓人惟厥正人越小臣諸節乃別播敷造民大譽弗念弗庸瘝厥君時乃引惡惟朕憝已汝乃其速由玆義率殺【戛說文云防也虞書戛擊蓋擊伐之意此承上文謂不孝不友固大惡然其不率之罪又有大可伐者惟外庶子乃訓人之官正人乃庶官之長及小臣諸節有符節者乃別布條教違道幹譽弗念其君弗用其法反病其君上此乃引民而爲惡者蓋背公行私爲臣不忠之甚此乃朕所深惡汝其速由玆義以爲之率審量而誅殺之一說爾雅戛禮也注謂常禮也不率大戛作不率常禮亦通○蔡氏曰按上言民不孝不友則速由文王作罰刑玆無赦此言外庶子正人小臣背上立私則速由玆義率殺其曰刑曰殺若用法峻急者蓋殷之臣民化紂之惡父子兄弟之無其親君臣上下之無其義非繩之以法示之以威殷人孰知不孝不義之不可幹哉周禮所謂刑亂國用重典者是也然曰速由文王曰速由玆義則其刑其罰亦仁厚而已矣】亦惟君惟長不能厥家人越厥小臣外正惟威惟虐大放王命乃非徳用乂【承上文以責備康叔也臣者民之表故責民之不孝友其本又在責臣之不忠君者臣之表責臣之不忠爲君長者又不可不自盡其道也能者相安相使之義小臣卽小臣諸節外正卽庶子訓人惟厥正人也惟君惟長而不能於其家人以至於不能其小臣外正乃惟威虐之尙大廢王命此非以徳爲政之義也】汝亦罔不克敬典乃由裕民惟文王之敬忌乃裕民曰我惟有及則予一人以懌【此承上文勉康叔之言蔡氏曰汝罔不能敬守國之常法由是而求裕民之道惟文王之敬忌敬則有所不忽忌則有所不敢期裕其民曰我惟有及於文王則予一人以悅懌矣此言謹罰之終也穆王訓刑亦曰敬忌云】王曰封爽惟民迪吉康我時其惟殷先哲王徳用康乂民作求矧今民罔迪不適不迪則罔政在厥邦【蔡氏曰此下欲其以徳用罰也求等也如世徳作求之求言明思夫民當開導之以吉康我亦時其惟殷先哲王之徳用以安治其民爲等匹於商先王也迪卽迪吉康之迪況今民無導之而不從者茍不有以導之則爲無政於國矣迪言徳而政言刑也前旣嚴於民又嚴於臣又嚴於康叔此則武王之自嚴畏也】王曰封予惟不可不監告汝徳之說於罰之行今惟民不靜未戾厥心迪屢未同爽惟天其罰殛我我其不怨惟厥罪無在大亦無在多矧曰其尙顯聞於天【此總徳罰之說承上文復以自責也按蔡氏曰戾止也民不安靜其心未有所止迪之者𨿽屢而未能使之同歸於治明思天其殛罰我我何敢怨乎惟民之罪不在大亦不在多茍爲有罪卽在朕躬況曰其尙顯聞於天乎又按武王克殷乃反商政畱三月而後反皆所以撫導其民而民之故習未能盡化故有迪屢未同之嘆】王曰嗚呼封敬哉無作怨勿用非謀非彜蔽時忱丕則敏徳用康乃心顧乃徳逺乃猷裕乃以民寧不汝瑕殄【蔡氏曰此欲其不用罰而用徳也嘆息言汝敬哉毋作可怨之事勿用非善之謀非常之法惟斷以是誠大法古人之敏徳用以安汝之心省汝之徳逺汝之謀寛裕不迫以待民之自安若是則不汝瑕疵而棄絕矣愚謂敏徳者謂其進徳之速康乃心顧乃徳則存養省察所以固是徳也人心本有是徳一有覺焉其進固敏然存養省察之功不繼則將復失之不足以爲有徳矣】王曰嗚呼肆汝小子封惟命不於常汝念哉無我殄享明乃服命髙乃聽用康乂民【肆起語辭惟命不於常善則得之不善則失之汝其念哉毋我殄絕所享之國也明汝侯國之服命髙其聽勿卑忽我言用安治爾民也】王若曰往哉封勿替敬典聽朕告汝乃以殷民世享【勿廢可敬之常法聽服我所告命乃能以殷民而世享其國也世享對殄享爲言古者封建諸侯賢則世享不賢則殄享後世之論封建者謂其子孫有賢不肖而乃以一人之私病一國不知聖人制法正不欲以一人爲一國病也土子民以一人之私而病一國者則其末流之聖人在上蓋不爾也】○酒誥【蔡氏曰商受酗酒天下化之妹土商之都邑其染惡尢甚武王以其地封康叔故作書告教之云】王若曰明大命於妹邦【妹詩作沬皆紂故都之地或云卽也豈沬乃衛之通稱或武王始封康叔於沬邦至成王始並與朝歌而爲衛與不可考矣此以下命康叔誥殷民之辭也】乃穆考文王肇國在西土厥誥毖庶邦庶士越少正禦事朝夕曰祀玆酒惟天降命肇我民惟元祀天降威我民用大亂喪徳亦罔非酒惟行越小大邦用喪亦罔非酒惟辜【此述文王所以戒公侯卿大夫士之大命使康叔以誥妹土也以諡稱曰文考以世次曰穆考文王爲西伯故得誥庶邦及其庶事少正禦事毖戒謹也此篇凡言戒酒皆曰毖此必當時方言也朝夕戒勅之曰惟祭祀則於此用酒天之令民作酒其始爲大祭祀設耳至於天之所以降威人之所以大亂喪徳者無非以酗酒之行及小大邦所以喪亡亦無非酗酒之爲罪耳】文王誥教小子有正有事無彞酒越庶國飲惟祀徳將無醉惟曰我民迪小子惟土物愛厥心臧聰聽祖考之彜訓越小大徳小子惟一【此述文王所以教戒小子之大命小子卽凡公侯卿大夫之子所謂國子貴遊子弟者是也我民迪小子又凡民之子弟也國之子弟生長貴家血气未定易湎於酒故文王每誥教之有正者謂各有正長之官如諸子司業之類是也有事謂各有子弟之事如溫凊視膳灑掃應對之類是也有正有事不可常於酒凡諸國家其飲酒惟於祭祀之時然亦必以徳將之不可至醉也國之子弟文王得以誥教之至於凡民子弟則又使其民各導迪之惟士物之愛服勤田畝心不外用則自然皆善而不爲惡然爲小子者亦須明聽祖考之常訓凡小徳大徳皆一視之不以徳大而不爲不以徳小而忽之如謹酒之事不可以爲小也】妹土嗣爾股肱純其藝黍稷奔走事厥考厥長肇牽車牛逺服賈用孝養厥父母厥父母慶自洗腆致用酒【此武王教妹土之民之大命也妹土謂妹土之民也嗣爾猶言繼此以後也謂爾民繼此以往其手足但當純一種藝以趨事其父兄或服乘逺賈以孝養其父母嵗時喜慶然後致其潔厚以用酒可也此文王教民惟土物愛之意】庶士有正越庶伯君子其爾典聽朕教爾大克羞耉惟君爾乃飲食醉飽丕惟曰爾克永觀省作稽中徳爾尙克羞饋祀爾乃自介用逸玆乃允惟王正事之臣玆亦惟天若元徳永不忘在王家【此教妹土之臣之大命也羞耉惟君惟猶與也猶羽毛惟木之惟謂羞老與羞於君所也古者君燕其臣宰夫爲主羞膳媵爵執膳爵凡羞於君者皆士也永觀省常自顧諟省察也凡所作爲必稽中徳勿使有所過差則心行無愧可以交於神明故克羞饋祀也介介福也逸燕樂也謂凡爾士君子惟養老與侍燕則可以飲食醉飽惟祭祀事畢則可以受釐介福燕樂飲酒此所以信足爲王正事之臣此亦足以感動上天順爾大徳使永保厥位施及子孫不忘在王家矣】王曰封我西土棐䢐邦君禦事小子尙克用文王教不腆於酒故我至於今克受殷之命【棐匪通䢐往也逺也上章述文王西土之教以教妹土故此又總言而明証之謂我西土非已往逺事也其邦君禦事小子今尙克用文王之教不厚於酒故我今日克受殷家之天命此言文王毖酒之效其大如此】王曰封我聞惟曰在昔殷先哲王迪畏天顯小民經徳秉哲自成湯咸至於帝乙成王畏相惟禦事厥棐有恭不敢自暇自逸矧曰其敢崇飲【此述商之先君所以不飲之美也殷先哲王湯也迪畏凡見於行事者皆畏敬也畏天之明命畏小民之難保經其徳而不變所以處已也秉其哲而不惑所以用人也湯之垂裕如此故自湯而下至於帝乙𨿽歷久逺而皆能成其爲君之道畏敬輔相之臣與凡禦事之臣惟與也厥棐有恭謂匪外爲是恭敬之貌其處心實不敢自暇自逸況敢崇飲於酒乎此章皆言商先王爲君之事下章始言爲臣之事而舊說以禦事以下爲言臣之事者非也】越在外服侯甸男衛邦伯越在內服百僚庶尹惟亞惟服宗工越百姓裏居罔敢湎於酒不惟不敢亦不暇惟助成王徳顯越尹人祗辟【此述商先王諸臣之不飲也外服者在外治事之臣內服者在內治事之人侯服甸服男服衛服諸侯也邦伯其國之長官也百僚百官僚采也庶尹庶官之長卿士也惟亞猶云亞旅長官之副也服宗工凡長官之屬事從其長者也百姓裏居故家巨室也皆罔敢沈湎於酒不惟不敢也亦且不暇不敢者有所畏而不敢不暇者有所勉而不暇也惟上以助其王徳之明下以尹正其人各敬君事而已】我聞亦惟曰在今後嗣王酣身厥命罔顯於民祗保越怨不易誕惟厥縱淫泆於非彜用燕喪威儀民罔不防傷心惟荒腆於酒不惟自息乃逸厥心疾很不克畏死辜在商邑越殷國滅無罹弗惟徳馨香祀登聞於天誕惟民怨庶羣自酒腥聞在上故天降喪於殷罔愛於殷惟逸天非虐惟民自速辜【此述商受以荒腆而亡也其辭猶曰我聞殷惟以敬畏而興我聞殷亦惟以荒腆而亡云爾受沈酣其身命令不著於民其所祗保者惟作怨之事不肯悛攺大惟縱淫泆於非彜泰誓所謂奇技淫巧也用宴飲而喪其威儀史記謂受爲酒池肉林使男女裸而相逐也此民所以無不痛傷其心悼國之將亡也而受方荒怠益厚於酒不思自息其縱逸其心疾很𨿽殺身而不畏也辜在商邑𨿽滅國而不憂也弗事上帝無馨香之徳以格天大惟民怨惟羣酗腥穢之徳以聞於上帝故天降喪於殷無有眷愛之意者亦惟受縱逸故也天豈虐殷惟殷人酗酒自速其辜爾曰民者猶曰人也】王曰封予不惟若玆多誥古人有言曰人無於水監當於民監今惟殷墜厥命我其可不大監撫於時【此接上章兩節而言也謂予所以歷述商先王與後王之事者非但如此多言而已惟深欲以爲監戒也古人有言以水爲監見形容以人爲監見吉凶今惟殷所以墜厥命者我其可不大以爲監戒而撫治今民乎此所以告康叔治衛而深以酒戒妹土之官民也】予惟曰汝劼毖殷獻臣侯甸男衛矧太史友內史友越獻臣百宗工矧惟爾事服休服采矧惟若疇圻父薄違農父若保宏父定辟矧汝剛制於酒【劼用力也毖與誥毖語意同獻賢也侯甸男衛殷畿內外諸侯也康叔孟侯實爲之長所當劼毖之也太史內史殷之史官博知故實法制之臣也矧惟爾事以下則康叔諸臣也疇類也圻父司馬掌政薄違所以討不順命者也農父司徒掌夫家徒役若保則順安萬民者也宏父司空掌事定辟則定治地之法者也此諸侯之三卿也一曰定辟司防定刑辟之事或者司空兼之與康叔孟侯治殷固必用力誥毖殷之遺臣與其諸侯況太史內史文獻在焉康叔與之友及其賢臣百宗工又可不毖誥之乎殷臣猶然況事爾之臣服休服采者又可不毖誥之乎諸臣猶然況三卿爲爾之副貳又可不毖誥之乎三卿猶然況爾爲國君可不剛制於酒乎武王述殷先王之美兼敍君臣其述後王沈酣之習不及諸臣以今諸臣尙在正望康叔告教之故前章旣專教妹土之臣此章又歷述其羣臣諸侯而使康叔劼毖之也紂之淫酗當時諸侯羣臣習以成風故康叔治殷武王專以酒爲誥然謂之獻臣則似賢矣而亦在誥毖之數何也習俗移人賢人以下槪或不免如兩晉淸談𨿽諸名臣皆然蓋燕飲之習皆士大夫之所易流者可不戒哉故並康叔君臣而戒之管蔡惟不能謹故反爲武庚所醉卒陷於惡云】厥或誥曰羣飲汝勿佚盡執拘以歸於周予其殺【此防殷民之亂也古者羣飲惟蠟惟鄕飲射則聚眾而飲皆有司治之無故而忽羣飲非姦宄卽叛亂可知蘇氏曰予其殺者未必殺也猶今法曰當斬者皆定其獄以待命不必死也然必立法者欲人畏而不敢犯也羣飲蓋亦當時之法有羣聚飲酒謀爲大姦者其詳不可得而聞矣如今之法有曰夜聚曉散者皆死罪蓋聚而爲妖逆者也使後世不知其詳而特聞其禁凡民夜相過者輙殺之可乎】又惟殷之迪諸臣百工乃湎於酒勿庸殺之姑惟教之有斯明享乃不用我教辭惟我一人弗卹弗蠲乃事時同於殺【殷紂導迪爲惡之諸臣百工乃湎於酒此士大夫不美之習未必遽能爲亂是以不殺而教能知有此意則我其明享之謂監防之也乃不用我教辭惟我一人亦弗卹之矣而其爲事又弗蠲潔則與羣飲之人同誅殺之罪矣弗蠲謂凡因酒而爲污穢之行者】王曰封汝典聽朕毖勿辯乃司民湎於酒【辯治也乃司卽上文諸臣百工也不治諸臣之湎酒則民將皆湎於酒矣】

【履祥按書序稱成王旣伐管叔蔡叔以殷餘民封康叔作康誥酒誥梓材自王安石始疑梓材之書至五峯胡氏始正書序之誤以三書系之武王之紀朱子是之而其他證驗亦多但康誥曰小子封酒誥惟曰封則康叔之年加長矣康誥曰在玆東土則武王未來自商也酒誥曰明大命於妹邦則武王在周之辭也然則二誥𨿽均爲武王封康叔之書前後則非一時矣康叔始封於衛書無明文而酒誥則曰妹邦豈衛妹古或通稱兼以沬水得名與或先妹邦而後加衛亦未可知也詩傳稱武王克商分紂都以東曰衛西曰鄘北曰紂都朝歌今在衛州衛縣之西二十二里謂之殷墟武王封康叔於衛但不知何時兼鄘而有之夫兼鄘而有之必成王旣伐管蔡黜殷之後序所謂以殷餘民封康叔者也但謂康誥以下爲成王書則不可爾至於梓材前後不同諸儒固嘗論之今已別加考訂附於作洛大誥治之後焉】

四月王來自商諸侯受命於周

武成曰厥四月哉生明王來自商至於丰乃偃武修文歸馬於華山之陽放牛於桃林之野示天下弗服旣生魄【朱子曰旣生魄十六日也或壬寅或癸卯或甲辰乙巳經文在庚戌後漢志在丁未前蓋經文誤也按華陽今華州桃林今自陜府靈寶縣西至潼關皆桃林塞】庶邦冢君曁百工受命於周【受命謂聽任使也於是率以祀】○樂記曰武王克殷反商【注反當爲及】未及下車而封黃帝之後於薊封帝堯之後於祝封帝舜之後於陳下車而封夏后氏之後於杞封殷之後於宋封王子比干之墓釋箕子之囚使之行商容而復其位庶民防政庶士倍祿濟河而西馬散之華山之陽而弗復乘牛散之桃林之野而弗復服車甲釁而藏之府庫而弗復用倒載干戈包之以虎皮將帥之士使爲諸侯名之曰建櫜然後天下知武王之不復用兵也散軍而郊射左射貍首右射騶虞而貫革之射息也禆冕搢笏而虎賁之士說劍也祀乎明堂而民知孝朝覲然後諸侯知所以臣耕籍然後諸侯知所以敬五者天下之大教也食三老五更於太學天子袒而割牲執醬而饋執爵而酳冕而總幹所以教諸侯之弟也若此則周道四達禮樂交通則夫武之遲久不亦宜乎○大紀曰大建公侯於天下封黃帝之後於祝唐帝之後於薊虞帝之後胡公嬀滿於陳以胡公之父虞閼父嘗爲周陶正王賴其利器用也妻之以元女大姬分之以肅愼氏之楛矢以備三恪復封夏后氏之後東婁公於杞封紂子武庚於殷用其禮樂作賓於王家皆爲上公是爲二王之後得神農之後封之於焦封尙父於齊都營邱爽鳩氏之墟封周公於魯都曲阜少昊大庭之墟封召公於燕庶叔髙於畢【古史謂畢公蓋文王子傳所謂畢原丰郇文之昭也史記稱公爲周同姓蓋不考之過】皆畱相周封叔鮮於管叔度於蔡叔處於霍以監殷是爲三監以殷餘民封康叔於朝歌國號衛封叔振鐸於曹叔武於郕季載於邥封庶弟叔繡於滕叔鄭於毛又封諸叔於郜於雍於原於郇於丰虢仲虢叔爲文王卿士勲在王室藏於盟府仲封於西虢實故夏墟叔封於東虢都制初泰伯仲雍奔荊楚采藥於衡山之下荊人義之從者日眾東至海上得千餘家遂爲國自號勾吳泰伯薨無子仲雍嗣爲吳君天子使求其後得周章仲雍曾孫也世君吳矣因封之曰吳伯復封章弟於故夏墟是爲虞仲【泰伯虞仲太王之昭則仲雍本稱虞仲此周章之弟爲虞始封之君故亦曰虞仲】封少昊之裔玆輿於莒封祝融安期之裔挾於邾封四嶽姜姓文叔於許封仲虺弟雍滑之後於薛兄弟之君十有五人同姓者四十餘人班宗彜作分器○古史曰春秋之際其君子猶習於周之故其言太王之昭有泰伯虞仲王季之穆有虢仲虢叔文王之昭有管蔡郕霍魯衛毛聃郜雍曹滕畢原酆郇武王之穆有防晉應韓周公之有凡蔣邢茅胙祭惟管叔以罪大無後泰伯之後爲吳叔度之後爲蔡叔旦之後爲魯叔封之後爲衛叔振鐸之後爲曹叔虞之後爲晉今皆有世家虞仲五世爲周章周章之弟亦曰虞仲武王封之夏墟其後爲晉獻公所滅虢仲虢叔爲文王卿士虢仲爲西虢晉獻公所滅虢叔爲東虢鄭所滅郕魯莊公八年降齊爲附庸魯文公十二年郕伯奔魯霍爲晉獻公所滅毛公事成王爲三公在周有毛伯衛毛伯過毛得滕常與諸侯防朝後春秋七世齊所滅畢公髙事成王爲三公其後畢萬入晉爲魏原在周有原莊公原襄公原伯絞公子跪尋原伯魯原壽過韓宣王之世爲諸侯伯詩人爲作韓奕凡在周事厲王者作版之詩事幽王者作瞻卭召旻之詩邢嘗爲狄所伐齊桓公帥諸侯城夷儀而遷之後爲衛文公所滅祭在周有祭公謀父事穆王最賢惟聃季載爲周司空郇侯爲諸侯伯與郜雍酆邘應蔣茅胙其後皆不見

丁未祀於周廟追王太王王季文王因定諡法

武成篇曰丁未祀於周廟邦甸侯衛駿奔走執豆籩【朱子曰丁未或十九日或二十日或二十一日二十二日】○禮大傳曰牧之野武王之大事也旣事而退柴於上帝祈於社設奠於牧室遂率天下諸侯執豆籩逡奔走追王太王亶父王季歷文王昌不以卑臨尊也○周書諡法解曰周公啟制文王之諡義以垂於後作諡法【謂因始制文王之諡而制諡法也】諡法維周公旦太公望開嗣王業建功於牧之野終將葬乃制諡【謂人之終將葬則諡之也】遂敍諡法諡者行之迹也號者功之表也車服者位之章也是以大行受大名細行受小名行出於己名生於人一人無名曰神稱善賦簡曰聖【賦一作副】敬賓厚禮曰聖徳象天地曰帝靜民則法曰皇仁義所往曰王立志及眾曰公執應八方曰侯壹徳不解曰簡平易不疵曰簡經緯天地曰文道徳博聞曰文勤學好問曰文慈惠愛民曰文湣民惠禮曰文錫民爵位曰文剛彊直理曰武威彊叡徳曰武克定禍亂曰武民克服曰武大志多窮曰武【大志行兵多所窮極】敬事供上曰恭尊賢敬讓曰恭旣過能攺曰恭執事堅固曰恭愛人悌長曰恭執禮敬賓曰恭芘親之闕曰恭尊徳讓善曰恭淵源通流曰恭照臨四方曰明譖訴不行曰明威儀悉備曰欽大慮慈仁曰定安民大慮曰定安民法古曰定純行不爽曰定諫爭不威曰徳辟地有徳曰襄甲冑有勞曰襄有伐而還曰釐質淵受諫曰釐慈惠愛親曰釐博文多能曰獻聰明叡哲曰獻溫柔聖善曰懿五宗安之曰孝協時肇享曰孝秉徳不回曰孝大慮行節曰孝執心克莊曰齊資輔供就曰齊【有所輔而共成也】溫良好樂曰康安樂撫民曰康令民安樂曰康安民立政曰成布徳執義曰穆中情見貌曰穆敏以敬順曰傾明徳有勞曰昭容儀恭美曰昭聖聞周達曰昭保民耆艾曰胡彌年壽考曰胡彊毅果敢曰剛追補前過曰剛柔徳考眾曰靜供已鮮言曰靜寛樂令終曰靜治而無眚曰平執事有制曰平布綱治紀曰平由義而濟曰景布義行剛曰景耆意大慮曰景【注耆彊也愚按耆如耆定爾功之耆謂意所耆指猶云景慕也】淸白守節曰貞大慮克就曰貞不隱無私曰貞彊以剛果曰威猛以彊果曰威彊毅信正曰威辟土逺服曰桓克敬勤民曰桓辟土兼國曰桓道徳純一曰思大省兆民曰思【大親民而不殺】外內思索曰思追悔前過曰思柔質慈民曰惠愛民好與曰惠柔質受諫曰惠能思辯眾曰元行義說民曰元始建國都曰元主義行徳曰元兵甲亟作曰莊叡圉克服曰莊死於原野曰莊屢行徵伐曰莊武而不遂曰莊克殺秉政曰夷安心好靜曰夷執義揚善曰懷慈仁短折曰懷【短未六十折未三十】夙夜警戒曰敬夙夜恭事曰敬象方益平曰敬善合法典曰敬述義不克曰丁迷而不悌曰丁有功安民曰烈秉徳遵業曰烈剛克爲伐曰翼思慮深逺曰翼剛徳克就曰肅執心決斷曰肅愛民好治曰戴典禮不曰戴【注過也按說文從寒省作防卽愆字也】死而志成曰靈亂而不損曰靈極知鬼事曰靈不勤成名曰靈死見鬼能曰靈好祭鬼神曰靈短折不成曰殤未家短折曰殤不顯屍國曰隱隱括不成曰隱中年早夭曰悼肆行勞祀曰悼恐懼從處曰悼不思忘愛曰刺愎狠遂過曰刺外內縱亂曰荒好樂怠政曰荒在國逢難曰湣使民悲傷曰湣在國遭憂曰湣早孤短折曰哀恭仁短折曰哀早孤有位曰幽壅遏不通曰幽動祭亂常曰幽【易神之班】克威惠禮曰魏克威防行曰魏去禮逺眾曰煬好內怠政曰煬甄心動懼曰頃容儀恭美曰勝威徳剛武曰圉聖善周聞曰宣治民克盡曰使【克盡無恩惠也】行見中外曰慤【言表裏如一也】勝敵壯志曰勇昭功寧民曰商狀古述今曰譽心能制義曰度好和不爭曰安分內貞復曰白不生其國曰聲【生於外家】殺戮無辜曰厲官人實應曰知凶年無谷曰糠【不務稼穡】名實不爽曰質不悔前過曰戾溫良好樂曰良怙威肆行曰醜勤政無私曰類好變動民曰躁慈和徧服曰順滿志多窮曰惑危身奉上曰忠思慮深逺曰趕【恐當作悍注自任多近於專】息政交外曰推疏逺繼位曰紹彰義掩過曰堅肇敏行成曰直內外賓服曰正華言無實曰誇教誨不倦曰長愛民在刑曰克於賜與曰愛逸天虐民曰抗好廉自克曰節擇善而從曰比好更攺舊曰易名與實爽曰謬思過不爽曰厚貞心大度曰匡隱哀之方景武之方也施爲文也除亂武也辟地爲襄視逺爲桓剛克爲發柔克爲懿履正爲莊有過爲僖施而不成曰宣惠無內徳曰獻治而無眚爲平亂而不損爲靈由義而濟爲景失志無轉【一作失忘無傳】則以其明餘皆象也和防也勤勞也遵循也爽傷也肇始也乂治也康安也怙恃也享祀也胡大也服敗也康順也就防也過也錫與也糠虛也叡聖也惠愛也綏安也堅長也耆彊也考成也周至也懷思也式法也敏疾也防克也載事也彌久也○大紀曰祀於太廟始定事先之禮諱名立諡賤不誄貴幼不誄長惟天子稱天以誄之諸侯不得相誄追王古公亶父曰太王季歷曰王季文考曰文王

庚戌柴望大告武成

武成曰越三日庚戌【朱子曰或二十二日或二十三日或二十四日二十五日】柴望大告武成【朱子曰先儒以王若曰宜系受命於周之下蓋不知生魄之日諸侯百工𨿽來請命而武王以未祭祖宗未告天地未敢發命故且命以助祭乃以丁未庚戌祀於郊廟大告武功之成而後始誥諸侯上下之交人神之序固如此也○又曰漢志引武成篇曰惟一月壬辰旁死魄若翌日癸巳武王乃朝步自周於徵伐紂粵若來三月旣死魄粵五日甲子咸劉商王紂惟四月旣旁生魄粵六日庚戌武王燎於周廟今按伏生今文尙書無武成獨孔氏古文尙書乃有此篇今顏注劉歆所引兩節見其與古文不同遂皆以爲今文尙書不知何所考也諸家推歷以爲此年二月有閏四月丁未爲十九日庚戌爲二十二日然二日皆在生魄之後則古文爲倒而此志所引者爲順但其言燎於周廟似無理耳況古文此篇文皆錯謬安知旣生魄庶邦冢君曁百工受命於周十四字非本在示天下弗服之下丁未祀於周廟之上而王若曰以下乃大告武成之文耶○又曰以孔注漢志參考大抵多同但漢志二月旣死魄越五日甲子爲差速而四月旣生魄與丁未庚戍先後小不同耳蓋以上文一月壬辰旁死魄推之則二月之死魄後五日且當爲辛酉或壬戌而未得爲甲子此漢志之誤也又以一月壬辰二月甲子並閏推之則漢志言四月旣生魄越六日庚戌當爲二十二日而經以生魄居丁未庚戌之後則恐經文倒也歷法𨿽無四月俱小之理然亦不過先後一二日耳不應所差如此之多也宗廟內事日用丁巳漢志乃無丁未而以庚戌燎於周廟則爲剛日非所當用而燎又非宗廟之禮且以翌日辛亥祀於天位而越五日乙卯又祀馘於周廟則六日之間三舉大祭禮數而煩近於不敬抑亦經文所無有不知劉歆何所據也顏注以爲今文尙書則伏生今文二十八篇中本無此篇顏氏之云又未知何所據也】王若曰嗚呼羣後惟先王建邦啟土【先王后稷也商有天下尊契爲王周有天下尊稷爲先王】公劉克篤前烈至於太王肇基王迹王季其勤王家我文考文王克成厥勲誕膺天命以撫方夏大邦畏其力小邦懷其徳惟九年大統未集【泰誓牧誓諸書但稱文考至是曰文考文王蓋始追王也大邦畏其力猶荀子所謂桓文之節制不足以敵湯武之仁義蓋大邦以彊力自負然畏文王道徳之彊不敢肆也文王自爲西伯專徵威徳益著九年而崩大統未集者謂未伐商而取天下也】予小子其承厥志恭天成命肆予東徵綏厥士女惟其士女篚厥黃昭我周王天休震動用附我大邑周厎商之罪【武成錯簡自劉原父王介甫程子朱子皆嘗攺定今從朱子正本但用附我大邑周之下劉氏謂當有闕文朱子謂當有遜避警戒之辭若湯誓之云愚昔從子王子參訂以厎商之罪系於此粗爲可讀但此告諸侯之辭以王若曰起文則史官追述其語未必皆當時全語也故不如湯誥之密蓋湯誓誓亳眾而未及諸侯故湯誥誕告之辭加密泰誓牧誓旣屢誓諸侯故武成告命之辭或不待加詳也】列爵惟五分土惟三建官惟賢位事惟能重民五教惟食喪祭惇信明義崇徳報功垂拱而天下治【此與諸侯更定儀等及命之之辭朱子謂史臣之辭云】○大戴禮踐阼篇曰武王踐阼三月【旣王之後】召士大夫而問焉曰惡有藏之約行之博萬世可以爲子孫恆者乎諸大夫對曰未得聞也然後召師尙父而問焉曰黃帝顓頊之道存乎意亦忽不可得見與師尙父曰在丹書王欲聞之則齋矣三日王端冕師尙父亦端冕奉書而入負屏而立王下堂南面而立師尙父曰先王之道不北面王行西折而南東面而立師尙父西面道書之言曰敬勝怠者吉怠勝敬者滅義勝欲者從欲勝義者凶凡事不彊則枉【朱子曰彊者以力自矯之謂若狥其所偏不自矯揉則終於枉而已】弗敬則不正枉者滅廢敬者萬世藏之約行之博可以爲子孫恆者此言之謂也王聞書之言惕若恐懼退而爲戒書於席之四端爲銘焉於機爲銘焉於鑑爲銘焉於盥盤爲銘焉於楹爲銘焉於杖爲銘焉於帶爲銘焉於履屨爲銘焉於觴豆爲銘焉於戶爲銘焉於牖爲銘焉於劍爲銘焉於弓爲銘焉於矛爲銘焉席前左端之銘曰安樂必敬前右端之銘曰無行可悔後左端之銘曰一反一側亦不可以忘後右端之銘曰所監不逺視邇所代機之銘曰皇皇惟敬口生防口戕口鑑之銘曰見爾前慮爾後盥盤之銘曰與其溺於人也寧溺於淵溺於淵猶可遊也溺於人不可救也楹之銘曰毋曰胡殘其禍將然毋曰胡害其禍將大毋曰胡傷其禍將長杖之銘曰惡乎危於忿防惡乎失道於嗜欲惡乎相忘於富貴帶之銘曰火滅修容愼戒必恭恭則壽履屨之銘曰愼之勞勞則富觴豆之銘曰食自杖食自杖戒之防【居妖反】防則逃戶之銘曰夫名難得而易失無懃弗志而曰我知之乎無懃弗及而曰我杖之乎擾阻以泥之若風將至必先揺揺𨿽有聖人不能爲謀也牖之銘曰隨天之時以地之財敬祀皇天敬以先時劍之銘曰帶之以爲服動必行徳行徳則興倍徳則崩弓之銘曰屈伸之義廢興之行無忘自過矛之銘曰造矛造矛少間弗忍終身之羞予一人所聞以戒後世子孫

王訪於箕子

書洪範篇曰惟十有三祀王訪於箕子【蔡氏曰商曰祀周曰年此曰祀者因箕子之辭也箕子嘗言商其淪喪我罔爲臣僕史記亦載箕子陳洪範之後武王封於朝鮮而不臣訪就而問之箕商舊封邑之名子爵也愚按書十有三祀則知箕子之不臣於武王書訪於箕子則知武王之不臣箕子】王乃言曰嗚呼箕子惟天陰騭下民相協厥居我不知其彞倫攸敍【騭升也猶云生長也協合也彜常倫理所謂秉彜人倫也武王之意蓋謂天然長生下民所以使之相安而不亂者此必有彜常條理次第而我不知其詳爲此疑以發箕子之言然義理無窮武王之聖已能知之其間節目之詳則亦必講明而後盡也】箕子乃言曰我聞在昔鯀陻洪水汨陳其五行帝乃震怒不畀洪範九疇彜倫攸斁鯀則殛死禹乃嗣興天乃錫禹洪範九疇彜倫攸敍【此言洛書所爲出之意也鯀禹相繼治水洛書必待禹而後出者蓋天不愛道地不愛寶必得其人然後畀鯀陻洪水逆水之性所以五行皆汩亂其常此帝之所以不畀鯀而彜倫之所以不明也禹則不然故帝乃錫之書出於洛而禹得之遂推其類以爲洪範九疇彜倫之所以敍也蔡氏曰治水功成洛呈瑞如簫韶奏而鳳儀春秋作而麟至亦其理也】初一【說見虞紀】曰五行次二曰敬用五事次三曰農用八政次四曰協用五紀次五曰建用皇極次六曰乂用三徳次七曰明用稽疑次八曰念用庶徵次九曰向用五福威用六極【此神禹所則洪範之經也洛書之數以五居中其餘八位異數而縱橫湊合對則兩其五參則三其五而五數無不在焉故以皇極居五以樞紐乎九疇以五行居一以胎育乎眾有所以皇極不言數蓋數之體也五行不言用蓋用之大也蔡氏曰敬誠身也農厚生也協合天也建立道也乂治民也明辯惑也念省驗也向勸而威懲也子王子曰洛書縱橫皆五故九疇每疇五亦在焉五行五事五紀庶徵五福皆五也八政𨿽八而以三官統五政司空統食貨司徒統祀賓司寇統師是亦五也三徳𨿽三而剛柔之用各二是亦五也稽疑𨿽七而卜兆則五從逆則亦五六極𨿽六然與五福相反短折壽之反貧富之反疾病康寜之反惡弱好徳之反凶折考終之反是亦五也愚按二極同文而異義皇極者凖極之極六極者窮極之極今醫書亦有六極之證謂气血筋骨皮肉皆竭也義同此或疑六極之極當作殛】一五行【漢石經無一字余傳首句並不言疇數】一曰水二曰火三曰木四曰金五曰土水曰潤下火曰炎上【朱子說下去聲上上聲】木曰曲直金曰從革土爰稼穡潤下作咸炎上作苦曲直作酸從革作辛稼穡作【此下九疇之目蓋大禹本經其發明者蓋禹之意而箕子傳文也朱子曰吳氏謂洪範乃五行之書其下諸疇各以序類相配此洪範之傳也後皆放此水曰潤下以下言五行之性潤下作咸以下言五行之味五行者造化之用其功用甚廣此獨言其性與味者以切於民飲食器用言也水之性气潤而勢下火之性气炎而勢上木之性有曲而有直金之性體從而用革土無不生此獨言稼穡者重民用也不言曰而言爰蓋於此獨重也種曰稼以生言斂曰穡以成言五者亦各有陰陽之分】二五事一曰貌二曰言三曰視四曰聽五曰思【此五事之目其序全體五行其功後配庶徵皇極之所以爲極者專本於是朱子曰在天爲五行在人爲五事五事以思爲主蓋不可見而行乎四者之間也然操存之漸必自其可見者而爲之】貌曰恭言曰從視曰明聽曰聰思曰睿【此五事之則也大禹敬用之言盡之而箕子又各發明其則從順也】恭作肅從作乂明作哲聰作謀睿作聖【此推五則之功也貌而能恭則气象嚴整襲頑起惰故肅言而能從則令行人順故乂視明則知見必徹故能哲聽聰則多聞善斷故能謀至於思能通微則聖矣周子曰睿通微也能通微則無不通矣】三八政一曰食二曰貨三曰祀四曰司空五曰司徒六曰司寇七曰賓八曰師【食者民之所本以生貨者民之所資以用故食居上貨次之食貨所以養生祭祀所以送死所謂養生喪死無憾王道之始也司空掌土所以定其居司徒掌教所以正其徳司寇掌禁所以治其邪賓所以交際待諸侯懷逺人師所以除殘賊也刑者聖人之不得已故司寇居三官之後兵者聖人之大不得已故師居八政之末】四五紀一曰歲二曰月三曰日四曰星辰五曰歷數【歲四時也月晦朔也日躔度也星有經有緯隨天者經星五緯者緯星辰日月所會十二次也歷數者推步占候之法所以紀嵗月日星辰也八政者周禮之綱五紀者羲和之職】曰王省惟歲卿士惟月師尹惟日歲月日時無易百谷用成乂用明俊民用章家用平康日月歲時旣易百谷用不成乂用昬不明俊民用微家用不寧庶民惟星星有好風星有好雨日月之行則有冬有夏月之從星則以風雨【東坡蘇氏石林葉氏無垢張氏容齋洪氏皆曰此五紀之傳今從之蓋歲月日星辰之度具於歷數箕子於此特以其切於君臣政事者言之以明調贊之本曰者箕子之辭也省察視也王言省卿士師尹不言者冒上文也一歲該十二月王當視歲功之運以總攬羣綱一月該三十日卿士當視一月之運以各率其屬至於官師庶尹又當視一日之運而朝夕靡懈修舉眾務蓋天之歲月日時無易則百谷用成治象淸明賢俊俱出民俗平康易其序則反是君臣責任之修廢其效如之成功統歸於上故無易者先言嵗月廢墜多起於微故旣易者先言日月蓋自一日之差則累累皆差也星指經星庶民之象則如星之眾而星之所尙有不同有好風者箕星是也有好雨者畢星是也漢志言軫星亦好星占言東井好風日月之行冬夏各有常度月之從星入箕則多風離畢則多宿軫則宿井則風雨矣日行黃道而月有九行每月周天則又以日爲紀日有常度其從星者惟月耳按占書凡太陰所行各有變異此但舉風雨者爲例爾蔡氏曰日有中道月有九行中道者黃道也北至東井去極近南至牽牛去極逺東至角西至婁去極中是也九行者黑道二出黃道北赤道二出黃道南白道二出黃道西靑道二出黃道東並黃道爲九行也日極南至於牽牛則爲冬至極北至於東井則爲夏至南北中東至角西至婁則爲春秋分月立春春分從靑道立秋秋分從白道立冬冬至從黑道立夏夏至從赤道所謂日月之行則有冬有夏也月行東北入於箕則多風月行西南入於畢則多雨所謂月之從星則以風雨也民不言省者庶民之休咎系乎上人之得失故但以月之從星以見所以從民之欲者何如爾夫民生之眾寒者欲衣饑者欲食鰥寡孤獨者之欲得其所此王政之所先而卿士師尹近民者之責也然星𨿽有好風好之異而日月之行則有冬有夏之常以月之常行而從星之異好以卿士師尹之常職而從民之異欲則其從民者非所以徇民矣言日月而不言嵗者有冬有夏所以成嵗功也言月而不言日者從星惟月爲可見耳】五皇極皇建其有極【朱子謂皇者君也極者至極之義標準之名也如所謂北極皇極民極之謂也建立也其有極指人之所有之標準也謂人君下布五行上協五紀端五事於上而躬行言動皆可以爲民之標準修八政於下而法度政事皆有以爲民之標準此所謂建其有極也】無偏無陂遵王之義無有作好遵王之道無有作惡遵王之路無偏無黨王道蕩蕩無黨無偏王道平平無反無側王道正直會其有極歸其有極【傅氏子駿以爲此章乃古書韻語與箕子前後書文不同子王子是之卽以繼皇建其有極之下以爲皇極經文上文所謂斂時五福者乃五福傳文下文曰皇極敷言者乃箕子此章傳文今從之偏不中陂不平作惡作好私意之增加也黨不公反倍常側欹傾也蕩蕩廣大也平平易直也正直公平正直也偏陂好惡己私之生於心也偏黨己私之見於事也反側己私之變於久也王義王道王路卽皇極之所以爲教者互文以諷詠耳蕩蕩平平正直卽皇極之所以爲體者亦互文以形容耳此言人君會建其有極於上使人皆有所標準以爲遵行之的故人皆不敢徇己之私而從上之化亦不必私意妄爲而皆可安行於道化之中遵義遵道遵路所謂會其有極防如朝防之防蕩蕩平平正直所謂歸其有極歸如要歸之歸此章詠嘆淫泆𨿽指民之葉極而言然皇極四方八面公平正大之體於此可見矣信哉其爲古今相傳之語爲皇極之經也朱子曰自無偏無陂以下乃是反覆贊嘆正說皇極體段】曰皇極之敷言是彜是訓於帝其訓凡厥庶民極之敷言是訓是行以近天子之光曰天子作民父母以爲天下王【曰者箕子傳辭也皇極之敷言蔡氏謂卽上文敷衍之言也言人主於皇極之敷言以是爲常行以是爲訓教則人主之訓卽天之訓也斯民以此敷言於是訓而是行之則亦可以近天子道徳之光華矣謂其賢徳可以進用於君然其心悟其行同亦如親而炙之也曰天子作民父母以爲天下王蓋於是民始知天子之所以恩育乎我君長乎我者其徳大矣】六三徳一曰正直二曰剛克三曰柔克平康正直彊弗友剛克燮友柔克沈濳剛克髙明柔克【正公平而不偏尙也直如直道而行之直無所矯拂克治之也友順也世俗平康則正直而已不必偏有所尙彊弗友气習之剛彊也則以剛治之燮友气習之柔弱也則以柔治之此制之也深沈濳退气稟之柔也則以剛治之使之有立髙尙明爽气稟之剛也則以柔治之使之不過此化之也正直之用一而剛柔之用四聖人撫世酬物因時制宜大用如此】七稽疑擇建立卜筮人乃命卜筮曰曰霽曰防曰驛曰克曰貞曰悔【灼曰卜揲蓍曰筮蓍無心吉凶自以類應然而善推占之則存乎人故必擇其人立爲卜人筮人乃可命之卜筮而後兆蓍卦可推也雨水兆霽火兆防木兆蓋冒土而出也驛古文作圛金兆謂圓圍絡繹也克土兆蓋勾連相加也或云防土兆驛木克金五者皆兆古自有其占法而今不傳爾貞悔則筮卦也卦之不變者以內卦爲貞外卦爲悔傳所謂蠱之貞風也其悔山也卦之變動者以本卦爲貞之卦爲悔傳所謂貞屯悔豫是也蓋貞之義正也悔之義攺也又說文悔當作晦】凡七卜五占用二衍忒立時人作卜筮三人占則從二人之言【卜五雨霽蒙驛克也占用二貞悔也衍推也忒差也兆有定體卦有定辭自其有變動之差而天下之至變生焉故善卜筮者推衍其差忒而已必立如是善衍忒之人以作卜筮之人凡三人推占則從二人之言蓋眾則公也】汝則有大疑謀及乃心謀及卿士謀及庶人謀及卜筮【盡人謀而後卜筮以決之】汝則從從筮從卿士從庶民從是之謂大同身其康彊子孫其逢吉汝則從從筮從卿士逆庶民逆吉【皆從則筮在卿士庶民之先重神也筮無心之物故其吉凶與天地神明同體】卿士從從筮從汝則逆庶民逆吉庶民從從筮從汝則逆卿士逆吉【三從二逆者皆吉然或汝或卿士或庶民各以其一在筮之上其要亦以人謀爲主】汝則從從筮逆卿士逆庶民逆作內吉作外凶【內外猶記言內事外事內謂祭祀之事外如徵伐之事是也二從三違吉凶如此】筮共違於人用靜吉用作凶【人謀能料其事之可否耳若气數推移之變有出於意料之表者此則非人謀所能逆知惟筮知之耳故筮共違𨿽人謀皆從而未可爲也然箕子以先筮又言從筮逆而無曰筮從逆者尢古人所重故禮記大事卜小事筮傳謂筮短長亦一意也蓋兆一成所應久逺筮則應在一時而時日推遷又須更筮故曰筮短長然則僭信皆應若易之垂訓則惟忠信之事應否則有戒不爲小人謀也故自夫子以來專以易垂訓而書終廢云】八庶徵曰曰暘曰燠曰寒曰風【雨於五行水也暘火也燠木寒金四气皆因風气而成亦猶四行皆由土而載故風屬土】曰時五者來備各以其敍庶艸蕃廡一極備凶一極無凶【曰傳文也時是也是五者來備無缺也各以其敍無舛也庶艸猶言百種蕃廡丰茂也一極備气過多也一極無气過少也如多則澇雨少則旱是極備與無皆凶也余徵皆然】曰休徵曰肅時若曰乂時暘若曰哲時燠若曰謀時寒若曰聖時風若【休徵謂嘉徳之證驗也肅乂哲謀聖五事之徳也箕子以五事庶徵相感應以見九疇之對義舉一隅言之餘疇皆然時若卽所謂五者來備各以其敍也貌恭而肅則敬徳潤身人心凝聚故致時雨之順言從而乂則號令順理人心開明故致時暘之順視明而哲則陽明內主故時燠順之聽聰而謀則閉藏黙運好謀能斷故時寒順之至於思睿作聖則妙萬物而無迹時風順之此箕子各以其徳之气象所似以明類應】曰咎徵曰狂恆若曰僭恆暘若曰豫恆燠若曰急恆寒若曰蒙恆風若【咎徵者惡徳之證驗也狂縱僭差也豫大傳作荼注謂緩也急嚴急也蒙昧也大傳作雺注謂冒也急恆寒若猶所謂秦亡無燠年蓋嚴廹則常寒應之也所謂恆若者卽所謂一極備之凶也此言恆若以見極備之凶而不明極無之凶何也蓋一極備則一極無可知如常雨則無暘常燠則無寒也凡此通上文大約以類配至漢儒則門分戶析指某事致某應其說始拘又增入常陰一條於五事無所配殊不知常陰已在常寒常常風之內矣非箕子之言未備也】九五福一曰壽二曰富三曰康寧四曰攸好徳五曰考終命【人壽而後能享諸福故壽爲首富有廩祿康寧無疾患攸好徳者樂其道也考終命者順受其正也古者上下有辧人非廩祿無自富者故五福不言貴言富則貴可知矣攸好徳者自修之事而以此爲福何也大抵人生而惡弱昬愚者多矣今其气稟淸明知徳義之美而樂之豈非天下之至福也哉使此心昬然所好非徳𨿽富壽安逸只以荒亡戕賊而巳且飽暖逸居而無教則近於禽獸又何足爲福哉故好徳居壽富康之後】斂時五福用敷錫厥庶民惟時厥庶民於汝極錫汝保極【子王子曰此五福之傳文也五福之下曰斂時五福猶庶徵之下曰時五者來備也或疑此章言汝極惟皇作極之語故舊以爲皇極之傳今以受之五福之下則章內何以有皇極之說也愚按八疇皆與皇極相關非獨五福一疇也箕子於此舉一隅而發之耳且言爲君者體天治民當以天之所以福民者福之使之仁壽安富知所向方然後可以望其協極使其救死不贍奚暇治禮義所謂汝弗能使有好於而家則時人斯其辜者也此猶大學平天下之傳言興起感發之化而又以絜矩爲言是也又況章內曰攸好徳曰旣富方谷曰錫福則爲五福之傳無疑其間文義朱子皇極辧詳之】凡厥庶民無有淫朋人無有比徳惟皇作極凡厥庶民有猷有爲有守汝則念之不協於極不罹於咎皇則受之而康而色曰予攸好徳汝則錫之福時人斯其惟皇之極【此節言人之知所好徳而不溺於非徳必人君立之標準然民之能好徳者與未有徳而不爲惡者與革面欲爲好徳者皆當念之受之錫之以福也】無虐煢獨而畏髙明【此節謂民有不幸而煢獨衰弱者有幸而榮富者人主又當扶之抑之】人之有能有爲使羞其行而其昌【此章言人之才徳當榮富者進而福之亦國之福也】凡厥正人旣富方谷汝弗能使有好於而家時人斯其辜【谷善也此節言人之趨正亦必先有以養之故錫福於民者當以富爲先不然人無所養下流則易爲善或難矣】於其無好徳汝𨿽錫之福其作汝用咎【此節又言非好徳之人而錫之福終爲國家之害而巳按五福𨿽以好徳居四而傳則以好徳爲重蓋五福本系於天命而人之所可勉者惟好徳而巳錫福𨿽系於人主而人主所可錫者亦惟富而巳】六極一曰凶短折二曰疾三曰憂四曰貧五曰惡六曰弱【凶折者橫死短折者夭死疾者身不康憂者心不寧貧者家不足惡者剛惡弱者柔惡蔡氏曰五福六極在君則由於極之建不建在人民則由於訓之行不行感應之理微矣】惟辟作福惟辟作威惟辟玉食臣無有作福作威玉食臣之有作福作威玉食其害於而家凶於而國人用側頗僻民用忒【此五福六極之總傳也五福六極人君體之以威福其民作福作威所謂向用五福威用六極也玉食者下之所以奉上此又人主萬乘之福也臣而之則大夫必害於而家諸侯必凶於而國有位者用側頗僻而不安其分小民者亦忒而逾越其常則轉而趨於六極矣甚言威福之不可下移而人臣之不可上以發明一義】○朱子皇極辧曰洛書九數而五居中洪範九疇而皇極居五故自孔氏傳訓皇極爲大中而諸儒皆祖其說余獨嘗以經之文義語脈求之而有以知其必不然也蓋皇者君之稱也極者至極之義標準之名常在物之中央而四外望之以取正焉者也故以極爲在中之準的則可而便訓極爲中則不可若北辰之爲天極脊棟之爲屋極其義皆然而禮所謂民極詩所謂四方之極者於皇極之義爲尢近顧今之說者旣誤於此而並失於彼是以其說展轉迷繆而終不能以自明也卽如舊說姑亦無問其它但卽經文而讀皇爲大讀極爲中則夫所謂惟大作中大則受之爲何等語乎今以余說推之則人君以眇然之身履至尊之位四方輻輳面內而環觀之自東而望者不過此而西也自南而望者不過此而北也此天下之至中也旣居天下之至中則必有天下之絕徳而後可以立至極之標準故必順五行敬五事以修其身厚八政協五紀以齊其政然後至極之標準卓然有以立乎天下之至中使夫面內而環觀者莫不於是而取則焉語其仁則極天下之仁而天下之爲仁者莫能加也語其孝則極天下之孝而天下之爲孝者莫能尙也是則所謂皇極者也由是而權之以三徳審之以卜筮驗其休咎於天考其禍福於人如挈裘領豈有一毛之不順哉此洛書之數所以𨿽始於一終於九而必以五居其中洪範之疇所以𨿽本於五行究於福極而必以皇極爲之主也原於天之所以錫禹𨿽其茫昧幽有不可得而知者然箕子之所以言之而告武王者則已備矣顧其辭之宏深奧雅若有未易言者然嘗試虛心平气而再三反復焉則亦坦然明白而無一字之可疑但先儒未嘗深求其意而不察乎人君所以修身立道之本是以誤訓皇極爲大中又見其詞多爲含洪寛大之言因復誤認中爲含胡茍且不分善惡之意殊不知極𨿽居中而非有取乎中之義且中之爲義又以其無過不及至精至當而無有毫釐之差亦非如其所指之云也乃以誤認之中爲誤訓之極不謹乎至嚴至密之體而務爲至寛至廣之量其獘將使人君不知修身以立政而墮於漢元帝之優遊唐代宗之姑息卒至於是非顚倒賢否貿亂而禍敗隨之尙何斂福錫民之可望哉嗚呼孔氏則誠誤矣然迹其本心亦曰姑以隨文解義爲口耳占畢之計而已不知其禍之至此也而自漢以來迄今千有餘年學士大夫不爲不眾更歷世變不爲不多幸而遺經尙存本文可考其出於人心者又不可得而昧也乃無一人覺其非是而一言以正之者使其患害流於萬世是則豈獨孔氏之罪哉予於是竊有感焉作皇極辧○書序曰武王勝殷殺受以箕子歸作洪範○書洪範大傳曰武王勝殷繼公子祿父釋箕子囚箕子不忍周之釋走之朝鮮【鄭氏曰誅我君而釋已嫌茍免也】武王聞之因以朝鮮封之○世家曰武王旣克殷訪問箕子乃封箕子於朝鮮而不臣也班固曰莬樂浪本箕子所封昔殷道衰箕子去之朝鮮教其民以禮義田蠶織作爲民設禁八條相殺以當時償殺相傷以谷償相盜者男沒入爲其家奴女爲婢欲自贖者人五十萬𨿽免爲民俗猶羞之嫁娶無所讎是以其民終不相盜無門戶之閉婦人貞信不淫辟其田民飲食以籩豆都邑頗放效吏往往以杯器食郡初取吏於遼東吏見民無閉藏及賈人往者夜則爲盜俗稍益薄今於犯禁寖多至六十餘條可貴哉仁賢之化也○後漢書曰昔箕子遭衰殷之運避地朝鮮始其國俗未有聞也及施八條之約使人知禁遂乃邑無淫盜門不夜扃回頑薄之俗就寛略之法行數百千年故東夷通以柔謹爲風異乎三方率皆土著憙飲酒歌舞或冠弁衣錦器用爼豆所謂中國失禮求之四夷者也其後通接商賈從而澆異若箕子之省簡文條而用信義其得聖賢作法之原矣○蘇氏曰箕子之不臣周也而曷爲爲武王陳洪範也天以是道畀之禹傳至於我不可使自我而絕以武王而不傳則天下無可傳者矣故爲箕子者傳道則可仕則不可

是年伯夷叔齊去周死於首陽

古史曰武王伐紂伯夷叔齊乃相與扣馬陳君臣以諫左右欲兵之太公曰此義人也扶而去之【蘇氏曰史記周本紀武王卽位九年上祭於畢爲文王木主載之車中東觀兵孟津十一年遂伐誅紂伯夷傳記伯夷諫武王之言曰父死未葬爰及干戈可謂孝乎進退皆不可據故一取尙書爲信】武王已平殷亂天下宗周而伯夷叔齊恥之隱於首陽義不食周粟采薇而食之卒以餓死【愚按夷齊之事呂氏春秋史記所載多有不同今據古史爲正又史記載采薇之歌曰登彼西山兮采其薇矣以暴易暴兮不知其非矣神農虞夏忽焉沒兮我安適歸矣於嗟䢐兮命之衰矣辭怨而气弱絕與孔孟所言夷齊气象不同外紀取之古史亦不取焉○古史考曰夷齊采薇野有婦人曰子義不食周粟此亦周之艸木也於是餓死】

十有四年西旅獻獒

書曰惟克商遂通道於九夷八蠻西旅厎貢厥獒太保乃作旅獒用訓於王【克商之後威徳逺暢蠻夷來貢也東方曰夷南方曰蠻職方云四夷八蠻爾雅言九夷六蠻此言夷蠻者四夷之通稱言八九者謂其非一而已西旅西夷之國獒犬也爾雅犬髙四尺曰獒說文曰使犬也犬知人心可使者召公以獒非當貢上易啟人主異好下非所以示諸侯常禮故作書以告然召公在武王時未爲太保或者史臣之追稱與五峯胡氏以此篇系成王之紀】曰嗚呼明王愼徳四夷咸賓無有逺邇畢獻方物惟服食器用王乃昭徳之致於異姓之邦無替厥服分寶玉於伯叔之國時庸展親人不易物惟徳其物【謹徳乃一書之要防方物方土所生之物也服食器用無異物之貢也徳之致卽謹徳所感貢方物者也如分陳以肅愼氏之矢寶玉如分魯以夏后氏之璜然魯有封父之繁弱晉有密須之鼓鞏闕之甲故分伯叔非無方物也而以寶玉爲重所以示親親分異姓未必無寶玉也而以方物爲重所以示服逺互文見義各舉所重而言耳人不易物惟徳其物言諸侯不敢忽易其所賜皆以徳視物也夫器物之微上以徳致亦以徳示而下以徳視之若獒之爲物上下皆非可以爲徳矣】徳盛不狎侮狎侮君子罔以盡人心狎侮小人罔以盡其力不役耳目百度惟貞玩人喪徳玩物喪志志以道寧言以道接【此述謹徳之事以戒王也狎玩褻也侮靳忽也君子小人以位言也徳至於盛必無狎玩之失然於此或有不戒則玩狎士大夫是不以禮使臣也故君子必逺引而無輸忠之意狎侮小人是不以義使民也故小民必難保而替服役之心此玩人喪徳之病也不役於耳目之好則百爲之間皆合於禮度而無不正矣此玩物喪志之反也夫人主之志不當以玩物而喪其志當以道而寧其志心茍玩物則役於耳目之欲而易以失吾心之所守故謂喪志也志以道寧則明乎義理之正而足以辧天下之是非故又云言以道接所謂知言也此章極言不玩物之本而又要其效如此】不作無益害有益功乃成不貴異物賤用物民乃足犬馬非其土性不畜珍禽奇獸不育於國不寶逺物則逺人格所寶惟賢則邇人安【無益凡遊玩之類異物非其土性不可長養所以珍禽奇獸不必育於中國蓋言此非惟啟人之玩妨人之實又且違物之性也不寶逺物則於己不貪於人不擾故逺人來格貢獒𨿽其自至然意向之微非所以觀示逺人矣上文因玩物而推明玩人之失所以防其源也此章因寶物之戒而又歸重於寶賢之意所以易其好也太保格心之言可謂周密矣】嗚呼夙夜罔或不勤不矜細行終累大徳爲山九仞功虧一簣【矜矜持也八尺曰仭簣盛土之器也召公終謹徳之意言益深切細行一簣𨿽指受獒而言然凡謹徳者自當凜然於此矣】允迪玆生民保厥居惟乃世王【迪行也言此以終上文功成民足之意蔡氏曰人主一身實萬化之原茍於理有毫髮之不盡卽遺生民無窮之害而非創業垂統可繼之道矣以武王之聖召公所以警戒之者如此後之人君可不深思而加念之哉】

王有疾

金縢篇曰旣克商二年王有疾弗豫【克商之明年也】二公曰我其爲王穆卜周公曰未可以戚我先王【穆敬也蔡氏謂古者卜大事公卿百執事皆在誠一和同以聽故名穆卜下文亦有勿穆卜之文戚憂煩之意周公言此郤二公之卜】公乃自以爲功爲三壇同墠爲壇於南方北面周公立焉植璧秉珪乃告太王王季文王史乃冊祝曰惟爾元孫某遘厲虐疾若爾三王是有丕子之責於天以旦代某之身予仁若考能多材多藝能事鬼神乃元孫不若旦多材多藝不能事鬼神乃命於帝庭敷佑四方用能定爾子孫於下地四方之民罔不只畏嗚呼無墜天之降寶命我先王亦永有依歸今我卽命於元爾之許我我其以璧與珪歸俟爾命爾不許我我乃屛璧與珪【自以爲功獨以爲己事也故不於宗廟郊社而爲壇築土曰壇除土曰墠三壇太王王季文王之位也又爲壇於三壇之南而北向則周公所立之位璧以禮神植於神位珪則公所秉者史卜史也某武王之名也責朱子謂如責其侍子之責如爾三王爲天責其元子來侍則請以旦代某之身蓋我能承順祖考之意能多材多藝趨奔役使以事鬼神故也乃元孫則不能趨奔役使而其大徳可以敷佑天下故帝命以君天下用能定爾子孫黎民於下地而四方畏之今日毋使遽爾以墜上天昔日所降之重命我先王亦永有依歸矣屏璧與珪謂不復得事神也蓋武王喪則周家必墜𨿽欲事神不可得曰爾曰我曰許不許廹切之意言不暇文也】乃卜【句】三一習吉啟籥見書乃並是吉公曰體王其罔害予小子新命於三王惟永終是圖玆攸俟能念予一人【古者卜筮必立三人以參考吉凶三者三人所卜之也習重也三人所告兆皆以爲吉也啟籥者啟金縢之匱也周家卜筮之書皆藏於金縢之匱卜史掌之以金緘縢重其器也周公啟籥以觀卜兆之書亦又云吉體謂兆象也禮所謂君占體是也以兆體言之王其無害而予小子則新受命於三王惟永終是圖謂代死也今日所俟惟三王念我王一人而已】公歸乃納冊於金縢之匱中王翼日乃瘳【公歸謂占畢而返歸其室也於是史乃納冊於金縢之匱周禮占人凡卜筮旣畢則系幣以比其命嵗終則計其占之中否鄭康成謂卜筮史必書其命之事及兆於冊系其禮神之幣而合藏焉是則金縢之匱周家藏卜筮之常器而終事納冊亦周家占人之常職世俗謂周公始爲此匱又納冊其中以爲異日自驗之地可謂陋矣】

十有九年十有二月王崩【逸周書曰乃歳十二月王崩鎬】子誦踐位周公冢宰正百工

管子曰昔者太王賢王季賢文王賢武王賢武王伐殷克之七年而崩周公旦輔成王而治天下○竹書紀年曰武王年五十四

【履祥按文王世子篇稱文王謂武王曰我百爾九十吾與爾三焉文王九十七乃終武王九十三而終前輩多疑焉夫年之長短命也𨿽聖人豈能以與其子哉且如其言則文王十五而生武王前此已生伯邑考矣武王八十一而生成王后此又生唐叔虞焉人情事理所必不然也按文王世子乃合古書數篇爲一篇其篇目尙在毎章之首與其終曰文王世子曰教世子曰周公踐阼曰庶子官曰天子視學曰世子之記而此章於上下文無所系此必俗傳之附防耳今依竹書紀年之年以明戴記之訛雜云】

禦批資治通鑑綱目前編卷六﹤史部﹐史評類﹐禦批資治通鑑綱目前編﹥

欽定四庫全書

禦批資治通鑑綱目前編卷七

丙戌周成王元年周公相踐阼而治

記文王世子篇周公踐阼章曰成王幼不能涖阼周公相踐阼而治抗世子法於伯禽欲令成王之知父子君臣長幼之道也成王有過則撻伯禽所以示成王世子之道也凡學世子及學士必時春夏學干戈秋冬學羽籥皆於東序小學正學幹大胥贊之籥師學戈籥師丞贊之胥鼓南春誦夏大師詔之瞽宗秋學禮執禮者詔之冬讀書典書者詔之禮在瞽宗書在上庠凡祭與養老乞言合語之禮皆小樂正詔之於東序大樂正學舞干戚語說命乞言皆大樂正授數大司成論說在東序凡侍坐於大司成者逺近間三席可以問終則負墻列事未盡不問凡學春官釋奠於先師秋冬亦如之凡始立學者必釋奠於先聖先師及行事必以幣始立學者旣興器用幣然後釋菜不舞不授器乃退儐於東序

一獻無介語可也教世子凡三王教世子必以禮樂樂所以修內也禮所以修外也禮樂交錯於中發形於外是故其成也懌防敬而溫文立太傅少傅以養之欲其知父子君臣之道也太傅審父子君臣之道以示之少傅奉世子以觀太傅之徳行而審諭之太傅在前少傅在後入則有保出則有師是以教諭而徳成也師也者教之以事而諭諸徳者也保也者愼其身以輔翼之而歸諸道者也記曰虞夏商周有師保有疑丞設四輔及三公不必備惟其人語使能也君子曰徳徳成而教尊教尊而官正官正而國治君之謂也仲尼曰昔者周公攝政踐阼而治抗世子法於伯禽所以善成王也聞之曰爲人臣者殺其身有益於君則爲之況於其身以善其君乎周公優爲之是故知爲人子然後可以爲人父知爲人臣然後可以爲人君知事人然後能使人成王幼不能涖阼以爲世子則無爲也是故抗世子法於伯禽使之與成王居欲令成王之知父子君臣長幼之義也君之於世子也親則父也尊則君也有父之親有君之尊然後兼天下而有之是故養世子不可不愼也行一物而三善皆得者惟世子而已其齒於學之謂也故世子齒於學國人觀之曰將君我而與我齒讓何也曰有父在則禮然然而眾知父子之道矣其二曰將君我而與我齒讓何也曰有君在則禮然然而眾著於君臣之義矣其三曰將君我而與我齒讓何也曰長長也然而眾知長幼之節矣故父在斯爲子君在斯謂之臣居子與臣之節所以尊君親親也故學之爲父子焉學之爲君臣焉學之爲長幼焉父子君臣長幼之道得而國治語曰樂正司業父師司成一有元良萬國以貞世子之謂也右周公踐阼○明堂之位曰篤仁而好學多聞而道愼天子疑則問應而不窮者謂之道道者導天子以道者也常立於前是周公也誠立而敢斷輔善而相義者謂之輔輔者輔天子之意者也常立於左是太公也潔亷而切直匡過而諫邪者謂之拂拂者拂天子之過者也常立於右是召公也博聞彊記防給而善對者謂之承承者承天子之遺忘者也常立於後是史佚也故成王中立聽政而四聖維之是以慮無失計而舉無過事【賈傅新書】○傅職篇曰天子不諭於先聖人之徳不知君國畜民之道不見禮義之正不察應事之理不博古之典傳不於威儀之數詩書禮樂無經天子學業之不法凡此其屬太師之任也古者齊太公職之天子不姻於親戚不惠於黎庻無禮於大臣不中於刑獄無經於百官不哀於喪不敬於祭不直於戎事不信於諸侯不誠於賞罰不厚於徳不彊於行賜予侈於左右近臣恡授於疏逺卑賤不能懲忿窒欲大行大禮大義大道不從太師之教凡此其屬太傅之任也古者魯周公職之天子處位不端受業不敬教誨諷誦詩書禮樂之不經不法不古言語不序音聲不中律將學趨讓進退卽席不以禮登降揖讓無容視瞻俯仰周旋無節妄咳唾數顧趨行得色不比順隱琴肆瑟凡此其屬太保之任也古者燕召公職之天子燕業及其學左右之習詭其師答逺方諸侯遇貴大人不知大雅之辭答左右近臣不知已諾之適嫺問小誦之不博不習凡此其屬少師之任也古者史佚職之天子居處出入不以禮衣服冠帯不以制禦器在側不以度雜防從美不以章徳小行小禮小義小道凡此其屬少傅之任也天子居處燕私安所樂易而湛夜漏屏人而數飲酒而醉食肉而飽飽而彊食饑而暑而暍寒而懦寢而莫宥坐而莫恃行而莫先莫後帝自爲開戶自取玩好自執器皿亟顧還面皿器禦之不舉不臧折毀喪傷凡此其屬少保之任也干戚戈羽之舞管籥琴瑟之防號呼謌謡聲音不中律燕樂雅頌逆樂之序凡此其屬詔工之任也不知日月之時節不知先王之諱與國之大忌不知風雨雷電之情凡此其屬太史之任也吳氏曰書所謂位冢宰正百工與詩所謂攝政皆在成王諒陰之時非以幼沖而攝而其攝也不過位冢宰之位而已亦非如荀卿所謂攝天子位之事也三年之喪二十五月而畢方其畢時周公固未甞攝亦非有七年而後還政之事也百官總已以聽冡宰未知其所從始如殷之髙宗已然不特周公行之此皆論周公者所當先知也

【履祥按傳稱世子之記則古者教世子其文字禮節必自有一書世所誦習而行之者也成王幼沖旣爲天子又復當喪凡教世子禮樂之事皆所不可失故抗世子法於伯禽使習視之然古者大功猶誦況幼沖之年不可以廢學意讀書誦習亦必使成王親之故周公作爲文王大明綿以下諸雅述先王之徳七月諸詩極道衣食勤勞之事而召公亦有公劉捲阿諸詩之作皆所以便誦習於後免喪因被之管弦云】

周公誥君奭

君奭篇曰周公若曰君奭弗弔天降喪於殷殷旣墜厥命我有周旣受我不敢知曰厥基永孚於休若天棐忱我亦不敢知曰其終出於不祥嗚呼君已曰時我我亦不敢寜於上帝命弗永逺念天威越我民罔尢違惟人在我後嗣子孫大弗克防上下遏佚前人光在家不知【若曰者述周公之意云爾也君尊之奭召公名古人質相與語亦名之弗弔猶云不幸也棐匪通弗永逺念以下至在家不知數語通爲一句謂不幸天降喪於殷亦殷自墜其命我有周旣受之矣我不知周之基業其永孚於天休邪若天不可信我亦不知其終出於不祥邪後來吉凶俱不可必君奭已甞曰時其責在我而已蓋謂不可必者在天而可必者在我也君之意如此故我不敢以天命之至爲安而不長念墜命之威於天人不尢不違之際與人及後嗣弗克敬天敬民絕失前人之光烈而云我已退老於家不復與知也】天命不易天難諶乃其墜命弗克經歷嗣前人防明徳在今予小子旦非克有正迪惟前人光施於我衝子【此承上文以解不敢知天之意與時我之說天命固不易受己受天命亦固難信然其所以墜天命者則以不能經久繼續前人防明之徳爾故我小子旦𨿽不能有所正然所開導者惟以前人徳之光大施於衝子而已以用功言之則曰防明徳以成功言之則曰前人光】又曰天不可信我道惟寜王徳延天不庸釋於文王受命【若曰又曰皆史官記其諄之意天不可信卽上文之意寜王武王也言天命𨿽不可深恃然在我之道惟以武王之徳接續而延長之則天自不容釋文王所受之命矣】公曰君奭我聞在昔成湯旣受命時則有若伊尹格於皇天在太甲時則有若保衡在太戊時則有若伊陟臣扈格於上帝巫咸又王家在祖乙時則有若巫賢在武丁時則有若甘盤【保衡卽伊尹伊陟其子也臣扈與湯時逸書臣扈同名豈書序之誤與當以經言爲正巫賢者舊云巫咸之子皇天以全體而言上帝以主宰而言凡書所指非有輕重此章對言之則賢聖感格大小之分因可見爾周公一時歷數諸賢特以發明創業嗣守之初皆必有世徳受托之臣以釋召公之疑而畱之至於武丁之相不言傅說而獨言甘盤者蓋甘盤初年之師保傅說乃後進之賢相此章當成王初年勉畱召公之辭故歷舉世徳托孤之相是以及甘盤而不及傅說爾說者不考其辭所以不得其所言之意也】率惟玆有陳保乂有殷故殷禮陟配天多歷年所【率凡也陳如我取其陳之陳舊也陟升配天者天子祭其祖以配天之禮也所猶今方言許也此承上文言凡此皆有舊臣輔世托孤保治有殷之業故殷之宗祀如此之久也】天惟純佑命則商實百姓王人罔不秉徳明卹小臣屏侯甸矧咸奔走惟玆惟徳稱用又厥辟故一人有事於四方若卜筮罔不是孚【百姓世家大族也王人王朝之人對下文屏侯甸而言也惟玆卽上文惟玆指六臣也有事謂徵伐防同號令之事此章承上文言商家有此舊臣爲之輔相以永其天命故天純一佑命於上而商家內有百姓王人無非執徳之人皆能明察其屬各得其職外有藩屏侯甸亦皆奔走效命於下惟玆舊臣惟徳是舉是以若此所以能致其君於治故一人凡有號令徵伐防同之事於四方若龜蓍卜筮而人心無不感字也】公曰君奭天壽平格保乂有殷有殷嗣天滅威今汝永念則有固命厥亂明我新造邦【此承上章之殷監以勉召公平公正也格感通也天之所壽多歷年所者以殷有公正感通之道能保乂有殷也其後殷受嗣位天下降滅亡之威命之不可恃如此今汝君奭能爲永久之計則天亦有堅定之命其在於保治昭明我新造之周邦乎永念卽平格之意亂明卽保乂之意】公曰君奭在昔上帝割申勸寜王之徳其集大命於厥躬惟文王尙克修和我有夏亦惟有若虢叔有若閎夭有若散宜生有若太顚有若南宮括又曰無能往來玆迪教文王蔑徳降於國人亦惟純佑秉徳迪知天威乃惟時昭文王迪見冒聞於上帝惟時受有殷命哉武王惟玆四人尙迪有祿後曁武王誕將天威咸劉厥敵惟玆四人昭武王惟冒丕單稱徳【此承上章啇六臣之事因舉文王五臣歷相武王以勉召公也割申勸傳記引此或作厥亂勸或作周申勸周字似害必害字也害何也如時日害喪之害寜王武王也虢叔王季子文王弟其後封於東虢閎夭散宜生太顚南宮括所謂文王四友也周公謂前日上帝曷爲而申勸武王之徳集大命於其身蓋謂文王能修和諸夏亦惟有虢叔等五人者助之向無五人爲之往來宣導教則文王豈能自使治化下達國人亦惟五人純一佑助秉持其徳實知天理之可畏乃惟昭明文王以迪導其徳見冒於民升聞於天惟時文王已受有殷命至武王時虢叔死矣四人者尙在祿位後曁武王共伐商受又昭武王之徳以冒於天下而天下盡頌武王之徳是則武王之興亦賴文王之徳與世徳之臣也按太公曆相文王武王世徳之臣莫重焉此言四臣而不言太公蓋其時太公尙在聖賢之意錄死勉生相期於無窮其不生誦太公之功意蓋如此】今在予小子旦若遊大川予往曁汝奭其濟小子同未在位誕無我責收罔朂不及耉造徳不降我則鳴鳥不聞矧曰其有能格【誕無我責謂召公専委其責於周公而欲去也然史傳之意多言召公不說周公之攝政辭意亦或如此收義未詳或有缺文大意是收斂不爲之意耉老成也造往也鳴鳥鳯也國語所謂周之興鳯凰鳴於岐山蓋鳴鳯在郊王者之瑞世之盛也此承上文武王之興尙賴文王世輔之臣況在今日成王幼沖在我與汝皆武王之臣受命托孤屬此艱難之運若遊大川予當勇往及汝同濟成王幼沖𨿽已卽位與未卽位同爾君奭不可大爲我之責若收身而退不勉其所不及老成之臣又皆引去則徳不降於國人今日鳴鳯在郊之盛將不復聞矣況能格於皇天若昔日之盛乎】公曰嗚呼君肆其監於玆我受命無疆惟休亦大維艱告君乃猷裕我不以後人迷【玆指上文所言商六臣文武之事我周受命固有無疆之休然保守之亦大艱難故我之告君乃謀爲垂裕之計不使後人迷亂以墜天命爾】公曰前人敷乃心乃悉命汝作汝民極曰汝明朂偶王在亶乘玆大命惟文王徳丕承無疆之卹【作汝民極謂大臣之職爲民標凖故當時凡言爲大臣者皆曰以爲民極偶配也乘載也周召同受武王顧托之命故周公舉武王之言以勉召公謂前人布其腹心盡以命汝使爲大臣以定其民其言曰汝明徳勉力以配輔嗣王盡其誠心載此天命思文王之徳以丕承其無疆之憂昔武王之言如此而可以辭其責乎】公曰君告汝朕允保奭其汝克敬以予監於殷喪大否肆念我天威予不允惟若玆誥【允信也保召公官名我之所信者保奭耳以汝克敬與予監於殷之所以防亡大否者與念我周之天命亦復有可畏者而君奭意乃不然我之所信者君奭我之所不信者至若此費辭說也允不允對言】予惟曰襄我二人汝有合哉言曰在時二人天休滋至惟時二人弗戡其汝克敬徳明我俊民在讓後人於丕時【襄成也戡堪通勝也予惟曰輔成王業者我與君奭二人耳汝亦固同此意言曰在是二人矣而謂天休滋益至惟是二人懼弗能戡蓋人臣總政以盈滿爲懼也然此則在於益敬其徳明舉賢俊以擬其後它日推遜後人於丕大之時可也今日則未可遜其責也】嗚呼篤棐時二人我式克至於今日休我咸成文王功於不怠丕冒海隅出日罔不率俾【篤如克篤前烈之篤海隅出日指東方也周都西土去東爲逺故以海隅出日言之謂篤厚前人之業者非我二人乎我國家固能至於如今日之休矣我與君奭當共成文王之功不自止息大冒於海隅出日之地無不率服咸順使令可也然則周公之意固以東方爲憂也】公曰君予不惠若玆多誥予惟用閔於天越民【惠順也予不順君奭之意故若玆多誥蓋予憂天命之不終及斯民之無依耳此聖賢眞切之語也】公曰嗚呼君惟乃知明徳亦罔不能厥初惟其終祗若玆往敬用治【民徳猶言民情謂君亦知民之情矣人情無不能其初惟終之爲難所謂小民難保者也祗若玆往敬用治勉其就職之語】○史記曰其在成王時召公爲三公自陜以西召公主之自陜以東周公主之成王旣幼周公攝政當國召公疑之作君奭於是召公乃說○大紀論曰周公不見知於成王所以敢居外者恃召公爲保爾不然周公其可離成王左右乎故君奭之作在元年而不在亂定之後也

【履祥按君奭之書子王子謂當在成王初年今考書中言意率已可見其事辭之明證有七書之稱武王爲寜王者惟大誥君奭爲然大誥旣初年之書或其時議諡未定或尙存初諡或兼稱二諡其後始定一諡爲武王耳故其後諸書止稱武王而君奭獨稱寜王是君奭與大誥均爲初年之書其證一也髙宗之相莫著於傅說而此書獨舉甘盤蓋初政之相也成湯之伊尹佐湯取天下而太甲初年政出伊尹若伊陟臣扈巫咸巫賢甘盤諸賢皆以世徳舊臣總聽嗣王之初政遂保有啇歷年之盛蓋周公引以爲周召之比故言不及於傅說其證二也至曰衝子曰小子同未在位曰亂明我新造邦曰在遜後人於丕時曰亦罔不能厥初此皆初年之證故今從胡氏系於元年之下】

夏六月武王於畢

逸周書曰乃嵗十二月崩鎬肂於岐周【注乃謂乃後之嵗也】周公立相天子周公召公內弭父兄外撫諸侯元年夏六月武王於畢【臣瓚曰汲郡古文曰畢西於丰三十里】

王冠

家語曰武王崩成王年十有三而嗣立周公居冢宰攝政以治天下明年夏六月旣冠成王而朝於祖以見諸侯周公命祝雍作頌曰祝王達而未幼【未當作勿程子曰未者非必之辭】祝雍辭曰使王近於民逺於佞於時【愛也不奪民時也】惠於財親賢而任能其頌曰令月吉日王始加元服去王幼志服衮職欽若昊天六合是式率爾祖考永永無極孟懿子曰天子未冠卽位長亦冠也孔子曰古者王世子𨿽幼其卽位則尊爲人君人君治成人之事者何冠之有

命周公子伯禽代就封於魯【史記世家曰周公攝政當國管叔及其羣弟流言於國曰周公將不利於王周公卒相成王而使其子伯禽代就封於魯○皇甫謐曰伯禽以成王元年封○履祥按始是武王崩成王幼周公相踐阼抗世子法於伯禽以教成王至是王冠且長使伯禽代就封於魯而畱周公卒相成王三叔遂爲流言凡史遷所記恐未盡當時先後之實】

魯頌曰王曰叔父建爾元子俾侯於魯大啟爾宇爲周室輔乃命魯公俾侯於東錫之山川土田附庸【土者謂城邑場圃牧地采地之類田者諸侯一同之田孟子所謂周公封於魯爲方百里者也山川附庸與凡土地周禮所謂封疆方五百里禮記所謂魯境七百里者是也】○春秋公羊氏傳曰封魯公以爲周公也周公拜乎前魯公拜乎後曰生以養周公死以爲周公主然則周公之魯乎曰不之魯也封魯公以爲周公主然則周公曷爲不之魯欲天下之一乎周也○書大傳曰伯禽封於魯周公曰嗚呼吾與汝族倫吾文王之爲子也武王之爲弟也今王之爲叔父也吾於天下豈卑賤也豈乏士也所執質而見者十二委質而相見者三十其未執質之士百我欲盡質得情者千人而吾僅得三人焉以正吾身以定天下是以敬其見者則隱者出矣謹諸乃以魯而驕人可哉屍祿之士猶可驕也正身之士去貴而爲賤去富而爲貧面目黒而不失其所是以文不滅而章不敗也愼諸女乃以魯國而驕豈可哉

管叔及蔡叔霍叔流言周公居東

金縢後敍曰武王旣喪管叔及其羣弟乃流言於國曰公將不利於孺子【管叔名鮮武王弟周公兄羣弟蔡叔度霍叔處也流言流布其言也孺子成王也金縢但言管叔及羣弟流言而大誥多方皆言武庚圖復則流言非武庚之事或是以此誘間三叔則有之其後三叔欲叛始挾武庚以爲援而武庚始得逞其圖復之謀爾】周公乃告二公曰我之弗辟我無以告我先王【辟讀爲避鄭氏詩傳言周公以管叔流言避居東都是也我之弗辟言我不避則於義有所不盡無以告先王於地下也履祥按古文尙書辟字作古文凡君辟刑辟之辟皆作辟惟此作此必孔壁書本是避字也辟諧聲以辵從井皆避之義】○越絕書曰周公以盛徳武王封周公使傅相成王成王少周公臣事之當是之時賞賜不加於無功刑罰不加於無罪天下家給人足禾麥茂美使人以時說之以禮上順天地澤及夷狄於是管叔蔡叔不知周公而讒之成王周公乃辭位出巡狩於邊○鄭康成曰周公遭流言之難避之而居東都【注凡三出】○朱子曰弗辟之說宜從鄭氏向董叔重辧此一時答之謂從注說後而思之不然是時三叔方流言於國周公處兄弟骨肉之間豈應以語言之故遽興師以誅之聖人气象大不如此且成王方疑周公周公固不應不請而自誅之若請之於王王亦未必見從則當時事勢亦未必然𨿽曰聖人之心公平正大區區嫌疑自不必避但舜避堯之子於南河之南禹避舜之子於陽城自合如此若居堯之宮逼堯之子卽爲簒矣或又謂成王疑周公故周公居東不幸成王終不悟不知周公何以處之愚謂周公亦惟盡其忠誠而已矣【按朱子集有金縢說其時與事皆與此不同此乃朱子晚年與蔡沈之書當爲朱子定論】

【履祥按周公之避所以必告二公而後行者以成王尙幼朝廷之事不可以無所屬也所以周公居外而朝廷不亂成王𨿽疑而外不敢誚者以有二公在焉爾微二公則周家之禍必有出於意料之外者周公亦不應避小嫌而防大計矣甚矣朝廷不可以無人而大臣不可以獨運也】

二年周公居東

金縢後敍曰周公居東二年則罪人斯得【蔡氏曰居東居東之國也鄭氏謂避居東都未知何據孔氏以居東爲東徵非也方流言之起成王未知罪人爲誰二年之後王始知流言之罪在管蔡也斯得者遲之之辭也○愚按此當接上文爲一章】○朱子曰管蔡流言成王疑之未知罪人之爲誰也及周公居東二年成王悟乃知罪在管蔡也若曰所謂罪人者今得之矣或問居東二年非東徵乎曰成王方疑周公豈得卽東徵乎二年猶待罪也此章須以廣大無我之心觀之若有一毫私吝自惜避嫌疑之心卽與聖人所爲天地懸隔矣胡氏家錄有言成王疑周公故周公居東茍成王而終不悟也則如之何曰成王不悟則王室必危天下必亂周公能盡其忠誠而已聖人與天合一奚容心哉○伐柯之詩曰伐柯如何匪斧不克取妻如何匪媒不得【集傳曰周公居東之時東人言此以比平日欲見周公之難柯斧柄也】伐柯伐柯其則不逺我覯之子籩豆有踐【集傳曰東人言此以比今日得見周公之易深喜之之詞也踐行列之貎舊說謂諷成王當使人迎周公之意亦通】○狼跋之詩曰狼跋其胡載防其尾公孫【音遜】碩膚赤舄幾幾【跋躐也胡領下懸肉也載則也防給也公周公也碩膚大美也赤舄冕服之舄也幾幾安重貎公孫碩膚言周公避位而出也狼跋其胡則疐其尾矣人情遭變則進退不能惟周公處之不失其從容雅重之度】狼防其尾載跋其胡公孫碩膚徳音不瑕【徳音令聞也瑕疵也】○程子曰周公之處已也防防然存防畏之心其存誠也蕩蕩然無顧慮之意所以不失其聖而徳音不瑕也○範氏曰神龍或潛或飛能大能小其變化不測然得而畜之若犬羊然有欲故也惟其可以畜之是以亦得醢而食之凡有欲之類莫不可制焉惟聖人無欲故天地萬物不能易也富貴貧賤死生如寒暑晝夜相代乎前吾豈有二其心乎哉亦順受之而已矣周公逺則四國流言近則王不知而赤舄幾幾徳音不瑕其以此夫○朱子曰周公𨿽遭疑謗然所以處之不失其常故詩人美之言狼跋其胡則防其尾矣公遭流言之變而其安肆自得乃如此蓋其道隆徳盛而安土樂天有不足言者所以遭大變而不失其常也夫公之被毀以管蔡之流言也而詩人以爲此非四國之所爲乃公自遜其大美而不居耳蓋不使讒邪之口得以加乎公之忠聖此可見其愛公之深敬公之至而其立言亦有法矣○書大傳曰武王殺紂而繼公子祿父使管叔蔡叔霍叔監祿父武王死成王幼周公盛養成王【注盛長也】使召公奭爲傅周公身聽天下之政管叔蔡叔疑周公流言於國曰公將不利於王奄君薄姑謂祿父曰武王旣死矣今王尙幼周公見疑矣此百世一時也請舉事然後祿父及三監叛矣○朱子曰武庚當時意必日夕說誘三叔以爲周公弟也而居中専政管叔兄也而在外監殷故管叔遂生不肖之心以至如此三年周公爲詩以貽王【周公居東二年罪人斯得於後公乃爲詩以貽王則此詩作於二年之後也】

金縢後敍曰於後公乃爲詩以貽王名之曰鴟鴞王亦未敢誚公○鴟鴞之詩曰鴟鴞鴟鴞旣取我子無毀我室恩斯勤斯鬻子之閔斯【集傳曰鴟鴞惡鳥攫鳥子而食者也室鳥巢也周公托爲鳥之愛巢者呼鴟鴞而謂之曰爾旣取我之子矣無更毀我之室也以我情愛之心篤厚之意鬻養此子誠可憐閔今爾取之其毒甚矣況又毀我室乎以比武庚旣敗管蔡不可更毀我王室也】迨天之未陰雨徹彼桑土綢繆牖戶今女下民或敢侮予【集傳曰爲鳥言我及天未陰雨之時往取桑根以纒綿巢之隙穴使之堅固以備陰雨之患則此下土之民誰敢有侮予者亦以比已深愛王室而預防其患難也】予手拮據予所捋荼予所蓄租予口卒瘏曰予未有室家【集傳曰拮據手口共作之貎捋取也荼萑苕可借巢蓄積租聚瘏病也亦爲鳥言作巢之始所以拮據以捋茶蓄租至於勞苦而病者以巢之未成以比前日所以勤勞如此者以王室之新造未集也】予羽譙譙予尾翛翛予室翹翹風雨所漂揺予維音嘵嘵【集傳曰亦爲鳥言羽殺尾敝以成其室而未定風又從而漂揺之則我之哀鳴安得而不哉】

【履祥按七月之詩幽之舊詩也周公陳之以備工誦使成王知先公之舊衣食之原序謂遭變時所陳也夫成王方有疑於周公周公方避位居東而顧爲是諄諄幾於彊防者嗟乎此周公忠愛之誠也夫豈以居東而遂忘其君也哉然亦惟居東故可以忠告爾向使居中秉國則成王益深不利之疑𨿽吐赤心其孰能信之聖人所處其脫然無累之心與其拳拳不已之心並行不悖於此俱可見矣於後公乃爲詩以貽王名之曰鴟鴞則鴟鴞其最後作也成王之疑亦將釋矣鴟鴞之詩其辭危其情急蓋有以憂武庚之必反王室之必揺也夫昔也武庚以周公利權間三叔而今也奄君又以周公見疑嗾武庚則躑躅之變勢所必至故周公汲汲爲成王言之爲鳥言以自諭或以諭先王也曰鴟鴞鴟鴞旣取我子謂其已誘管蔡也毋毀我室謂其弗更揺毀王室也恩斯勤斯鬻子之閔斯傷管蔡也二章言先王創業之備固也今此下民孰敢侮予防管蔡之內叛武庚之外連則固無所害三章言先王之勤勞也四章言王室之孤危外患之必至其辭不得不急也旣而成王悟周公歸而管蔡武庚辛於叛蓋其參謀造禍非一日矣管蔡之惑滋甚至是而復畏罪則挾武庚以叛武庚之謀旣深至是而後乘機則挾管蔡以叛也或曰向使成王未悟周公未歸而管蔡武庚之反已熾則如之何曰周公亦身任其責力請誅之而已不誅則王室必危天下必亂周公亦盡其忠誠而已它豈暇顧哉】

秋大雷風王迎周公於東出郊反風

金縢後敍曰秋大熟未獲天大雷電以風禾盡偃大木斯抜邦人大恐王與大夫盡弁以啟金縢之書乃得周公所自以爲功代武王之說【古者兵凶之事則弁服遇災將卜故遂與大夫盡弁金縢之匱周室藏龜卜占書之器啟之將卜因得卜史疇昔所納周公之所書周公命龜之事始知周公自任代武王死之說焉】二公及王乃問諸史與百執事對曰信噫公命我勿敢言【周公所禱二公蓋知其禱武王之疾而未必知其代死之說也而卜史又受公之命勿言聖人盡已之心固不欲了然戶曉非成王卜風雷以啟匱此事卒不聞於世矣以此知聖人之事其不聞於天下後世者此類蓋多也】王執書以泣曰其勿穆卜昔公勤勞王家惟予衝人弗及知今天動威以彰周公之徳惟朕小子其新逆我國家禮亦宜之【王感周公之忠誠執此金滕之書以泣謂今風雷之變不必更卜蓋天以是變儆予以彰周公之徳爾於是迎周公以歸○蔡氏曰按鄭氏詩傳成王旣得金縢之書親迎周公鄭氏學出於伏生此篇乃伏生所傳則新逆當作親迎今本誤也】王出郊天乃雨反風禾則盡起【出郊者成王自往迎周公卽上文親迎也乂按九罭詩意成王蓋使人以衮衣歸周公則此俟於郊而以使者先之耳】二公命邦人凡大木所偃盡起而築之嵗則大熟【大木所偃謂偃僕壇壝次捨及民居之類】○越絕書曰周公出巡狩於邊一年天暴風雨日夜不休樹木盡偃成王大恐大發金縢之匱察周公之冊知周公乃有盛徳王乃夜迎周公流涕而行周公反國天應之福五穀皆生樹木皆起天下皆實此周公之盛徳也【書稱周公居東二年而越絕書稱周公巡邊一年蓋書兼首尾故稱二年而越絕以期年論故但一年然以時考之一字或誤】○九罭之詩曰九罭之魚鱒魴我覯之子衮衣繡裳【集傳曰九罭九囊之綱也鱒魴皆魚之美者我東人自我也之子指周公也衮衣裳九章五繪於衣四繡於裳衣上有龍以龍首卷然故謂之衮周公居東之時東人喜得見之而言九罭之网則有鱒魴之魚我覯之子則見衮衣繡裳之服】鴻飛遵渚公歸無所於女信處【集傳曰女東人自相女也再宿曰信東人聞成王將迎周公又自相謂而言鴻飛則遵渚矣公歸豈無所乎今特於女信處而已】鴻飛遵陸公歸不復於女信宿【集傳曰不復言將畱相王室而不復來東也】是以有衮衣兮無以我公歸兮無使我心悲兮【集傳曰承上二章而言又願其且畱於此無遽迎公以歸歸則將不復來而使我心悲也】○東山之詩曰我䢐東山慆慆不歸我來自東零雨其蒙我東曰歸我心西悲制彼裳衣勿士行枚蜎蜎者蠋烝在桑野惇彼獨宿亦在車下【集傳曰東山所徵之地慆慆言久也士事也行陳也枚如箸銜之有繣結項中以止語蠋桑虫似蠶烝發語聲惇獨處不移之貎成王旣得鴟鴞之詩又感風雷之變悟而迎周公於是周公東徵已三年矣旣歸因作此詩以勞歸士蓋爲之述其意而言曰我之東徵旣久而歸塗又有遇雨之勞因追言其在東而言歸之時心已西向而悲於是制其平居之服而以爲自今可以勿爲行陳銜枚之事矣及其在塗則又覩物起興而自嘆曰彼蜎蜎者蠋則在彼桑野矣此惇然而獨宿者則亦在此車下矣】我䢐東山慆慆不歸我來自東零雨其蒙果臝之實亦施於宇伊威在室蠨蛸在戶町畽鹿熠燿宵行亦可畏也伊可懷也【集傳曰果臝括樓也伊威防婦也蠨蛸小蜘蛛也町畽捨傍隙地也熠熠明不定貎宵行虫名章首四句言其往來之勞在外之久故每章重言見其感念之深遂言已東徵而室廬荒廢至於如此亦可畏矣然豈可畏而不歸哉亦可懷思而已此則述其歸未至而思家之情也】我䢐東山慆慆不歸我來自東零雨其蒙觀鳴於垤婦嘆於室灑掃穹窒我徵聿至有惇苦烝在栗薪自我不見於今三年【集傳曰將陰雨則穴處者先知故蟻出垤而鸛就食之遂鳴於其上也行者之妻亦知其夫之勞苦而嘆息於家於是灑掃穹窒以待其歸而其夫之行忽已至矣因見苦繋於栗薪之上而曰自我之不見此亦已三年矣】我䢐東山慆慆不歸我來自東零雨其蒙倉庚於飛熠燿其羽之子於歸皇駁其馬親結其縭九十其儀其新孔嘉其舊如之何【集傳曰倉庚飛昏姻時也熠燿鮮明也縭婦人之褘母施衿結帨是也九其儀十其儀言其儀之多也賦時物以起興而言東徵之歸士未有室家者及時而昏姻旣甚美矣其舊有室家者相見而喜當何如邪】管叔及蔡叔霍叔與武庚叛奄淮夷徐戎皆叛

鄭康成曰成王得金縢之書親迎周公周公歸攝政三監及淮夷叛周公乃東伐之○陳賈問曰周公使管叔監殷管叔以殷畔周公知其將畔而使之與孟子曰不知也然則聖人且有過與曰周公弟也管叔兄也周公之過不亦宜乎且古之君子過則攺之今之君子過則順之古之君子其過也如日月之食民皆見之及其更也民皆仰之今之君子豈徒順之又從爲之辭○或曰周公之處管叔不如舜之處象何也遊氏曰象之惡已著而其志不過富貴而已故舜得以是而全之若管叔之惡則未著而其志其才皆非象比也周公詎忍逆探其兄之惡而棄之邪周公愛兄宜無不盡者管叔之事聖人之不幸也舜誠信而喜象周公誠信而任管叔此天理人倫之至其用心一也

作大誥東徵

書大誥篇曰王若曰猷大誥爾多邦越爾禦事弗弔大降割於我家不少延洪惟我幼沖人嗣無疆大歷服弗造哲迪民康矧曰其有能格知天命【周書發語多曰猷猶今方言曰說道也弗弔舊音的至也猶云不幸也朱子讀如字卹也言不爲天所卹二說辭意則同大歷服謂天之歷數地之九服也此章言武王崩成王以幼沖嗣位流言展轉而事變如此未能上測天意如何以起下文求濟卜筮之意】已予惟小子若涉淵水予惟往求朕攸濟敷賁敷前人受命【敷廣賁大也下敷字疑衍此章承上文謂未能格知天命然以事理言之如涉淵之勢無可止之理必求所濟故必廣大前人受命之業可也】玆不防大功予不敢閉於天降威【句】用寜王遺我大寶龜紹天明【句】卽命曰有大艱於西土西土人亦不靜越玆蠢殷小腆誕敢紀其敍天降威知我國有疵民不康曰予復反鄙我周邦今蠢今翼日民獻有十夫予翼以於敉寜武圖功我有大事休朕卜並吉【閉有所避而不出之意寜王謂武王也周初制諡將而諡此云寜王或舉初諡或尙存二諡也紹猶介紹也小腆猶云蕞爾國指武庚也謂今玆不敢忘武王之大功故天𨿽降威不敢避而不爲於是用寜王所遺寶龜以介紹天之明命卽命猶云卽命於元龜也卽命曰者命龜之辭也西土卽謂周邦也西土人謂管蔡也其命龜之辭曰今日有艱於我西土周邦𨿽本爲西土之人者亦且自不靜爲玆蠢動而殷之小腆敢經紀殷之衰敍屬我不天主少國疑三叔流言自啟變亂彼知我之有此瑕庛民之不康若此乃曰予將復殷之祚鄙周之邦今玆蠢動之翼日民賢有十夫者來爲予助以敉寜大難以武圖功我將有大事於東爲之必休此命龜之辭也旣而卜之果吉此章決上文未能格知天命之意】肆予告我友邦君越尹氏庻士禦事曰予得吉卜予惟以爾庻邦於伐殷逋播臣【此以吉卜告邦君禦事往伐武庚也逋播者逋亡播遷之臣謂武庚及其羣臣也】爾庻邦君越庻士禦事罔不反曰艱大民不靜亦惟在王宮邦君室越予小子考翼不可徵王害不違卜【此舉邦君禦事不欲東徵之言也謂事勢艱難重大蓋三監商奄淮夷俱叛事勢相挺亦已熾甚民不靜亦惟在王宮邦君室意謂且當閉闗自守也越予小子考翼不可徵謂我小子諸父老敬事之人亦不允吾東徵下文所謂舊人是也害曷也謂王何不違卜也】肆予衝人永思艱曰嗚呼允蠢鰥寡哀哉予造天役遺大投艱於朕身越予衝人不卬自卹義爾邦君越爾多士尹氏禦事綏予曰無毖於卹不可不成乃寜考圖功【造爲卬我綏安慰也謂我幼沖之人亦永思其勢之艱大爲之永嘆謂爾不欲往其柰四國蠢動鰥寡之民可哀也哉凡予所爲蓋天使之天遺此重大投此艱難於朕躬予以幼沖之人不我能自卹所感義者爾邦君羣臣能安慰我曰無以艱毖爲憂不可不成武王圖功之事爾詎可反以艱大阻我哉凡言寜王寜人圖功皆謂伐殷之事自此章以前皆敍述之語此章以下始爲責勉邦君羣臣之語】已予惟小子不敢替上帝命天休於寜王興我小邦周寜王惟卜用克綏受玆命今天其相民矧亦惟卜用嗚呼天明畏弼我丕丕基【此以下決辭也卜之而吉是天命黜殷也其敢替乎且天命武王之時武王旣惟卜是用今日天意其相民況卜之而吉亦惟卜是用乎因嘆息而言今日事變之來𨿽天之明威可畏其實相我以大其業爾上章答艱大之語此章答違卜之語】王曰爾惟舊人爾丕克逺省爾知寜王若勤哉天閟毖我成功所予不敢不極卒寜王圖事肆予大化誘我友邦君天棐忱辭其考我民予曷其不於前寜人圖功攸終天亦惟用勤毖我民若有疾予曷敢不於前寜人攸受休畢【自此章以下重釋艱大之語舊人蔡氏謂卽上文所謂考翼者又邦君禦事之中亦多有逮事武王克商者武王創造之初亦以艱難勤勞而成之則今日事勢之闗塞艱重乃我成功之所是予於寜王之圖功不敢不卒伐也我友邦君不知天意故我大化誘之夫天意難測非諄諄有可信之辭惟考之民心可見耳民心所欲予曷其不於寜王之圖功而成其終乎天亦惟用此事變以煩重吾民使於四國之害有如疾病必欲去之予曷其不於寜王受命之休而畢其事乎蓋知前日之艱難則不憚今日之重難知民心之所欲與民心之所惡則知天意之所在此所以決於東徵也】王曰若昔朕其逝朕言艱日思若考作室旣底法厥子乃弗肯堂矧肯構厥父菑厥子乃弗肯播矧肯獲厥考翼其肯曰予有後弗棄基肆予曷敢不越卬敉寜王大命【此釋艱大之語謂東徵之役昔者朕卽欲往然亦疑其艱大未可輕動於是日日思之武王撥亂反正如作室者父定其規畫治田者父去其蕪穢矣今日乃不卒其圖功正如子不肯築其堂基況能造成其室乎子不肯繼其播種況能收刈其實乎其父老成敬重之人見其子若此其肯謂予有後人不墜基業乎只此東徵一事不能述事則於武王之業何以成其室而收其實然則予何敢不於我之身而安定寧王所受之大命也】若兄考乃有友伐厥子民養其勸弗救【上文所諭責之吾身此節所諭責之邦君禦事兄考諭武王友猶敵已者諭四國子諭百姓民養蘇氏謂廝養諭邦君禦事謂今日之事正如爲父兄者有敵己之人伐其子而爲之廝養臣僕者其可勸其攻伐而不救乎夫邦君禦事不過憚難耳非有勸之之心也而云爾者蓋不救則幾於勸矣】王曰嗚呼肆哉爾庶邦君越爾禦事爽邦由哲亦惟十人迪知上帝命越天棐忱爾時罔敢易法矧今天降戾於周邦惟大艱人誕鄰胥伐於厥室爾亦不知天命不易予永念曰天惟喪殷若穡夫予曷敢不終朕畝天亦惟休於前寧人【肆哉作其气也爽開明也十人蔡氏謂亂臣十人非民獻十夫也周家開國之時皆由哲人蓋其時亂臣十人能眞知天命於難諶之中蓋於人所不可必者而知其決可必也爾邦君禦事於其時從上所制不敢易也況今天之降戾於周惟此三監武庚首作大難近相攻於我室其它固無事也而爾乃不知天命之不變易也予永念之天之喪殷如農夫之去艸予曷敢不芟夷其本根終治田之事乎是天亦惟欲全美我寧王也此章重解艱大之疑】予曷其極卜敢弗於從率寧人有指疆土矧今卜並吉肆朕誕以爾東徵天命不僭卜陳惟若玆【此章又釋其違卜之意謂予何爲終於卜用而不汝從蓋率循前王指定之疆土責固當爲況卜之而又吉乎故朕大以爾東徵往則必克天命決不差僭卜之所陳蓋已如此矣陳謂卜所陳之兆辭也】○書費誓篇曰公曰嗟人無嘩聽命䢐玆淮夷徐戎並興【此大誥書序所謂淮夷叛者也伯禽築費以守而徵徐以離其勢於費誓眾故以費誓名篇䢐往也謂將徵淮夷而徐戎乃並興起也】善敹乃甲冑敿乃幹無敢弗弔備乃弓矢鍛乃戈矛礪乃鋒刃無敢不善【甲冑幹盾所以自衛弓矢所以禦逺戈矛以接戰鋒刃以擊刺呂氏曰戎狄之於中國毎觀釁而動伯禽免於師傅而撫封於魯淮夷徐戎固妄意其未更事所以並起而乘其新造之隙也伯禽應之者乃甚整暇而有序先治戎備次之以除道路又次之以嚴部伍又次之以立期防先後之敍皆不可紊自敹甲冑至礪鋒刃皆治戎備之事也而於一事之中又自有序焉甲所以衛身冑所以衛首幹盾所以扞蔽皆自衛者也長兵則用弓矢短兵則用戈矛鋒刃亦所以擊刺皆攻人者也治戎備之際先自衛而後攻人所謂一事之中又自有敍】今惟淫捨牿牛馬杜乃擭敜乃穽無敢傷牿牿之傷汝則有常刑【此車馬放牧之防也呂氏曰戎備旣修則師可以出矣此所以繼之以除道路之事也淫大也牿閒牧也師旣出牛馬所捨之閒牧夫布於郊野郊野之民皆當修治其地窒塞其擭穽一或不謹則傷閒牧之牛馬則有常刑舉此一條以例之凡川梁藪澤險阻屛防有害於師屯者除治之功蓋無所不施矣】馬牛其風臣妾逋逃勿敢越逐祗復之我商賚汝乃越逐不復汝則有常刑無敢寇攘逾垣墻竊馬牛誘臣妾汝則有常刑【風謂牝牡相從而奔逸也傳所謂風馬牛是也臣妾軍中之奴婢也古者兵法戎車一乘甲士三人步卒七十二人馬四匹牛三頭餘子二十五人餘子卽臣妾是也呂氏曰師旣出則部伍不可以不嚴自此皆嚴部伍之事也馬牛其風臣妾逋逃冝鎭之以靜故戒其本部按堵不動無敢越逐若縱之越逐則奔者未及逐者先亂軍律不可復整矣先嚴之以越逐之刑此出師鎭定變亂之法也又戒其他部見牛馬臣妾奔逸而至者無敢保藏敬而歸之隨其多寡商度行賞人誘於祗復之賞而憚於不復之刑則流散者將不招而自集此出師招集散亡之法也本部不敢離局它部不敢匿姦部伍條逹防引碁布何變亂之足憂哉至於師旅所經又申以防攘竊誘之法不惟欲田野不擾自古喪師者毎因剽掠失部伍爲敵所乘故不得不戒也○按後世軍法剽掠之罪斬而此則曰常刑蓋古者皆顧籍之兵輕刑禁之卽肅後世烏合之眾非重刑禁之不齊】甲戌我惟徵徐戎峙乃糗糧無敢不逮汝則有大刑魯人三郊三遂峙乃楨榦甲戌我惟築無敢不供汝則有無餘刑非殺魯人三郊三遂峙乃芻茭無敢不多汝則有大刑【先徵徐戎所以伐淮夷之交同日築費所以遏淮夷之衝皆所以制淮夷也○呂氏曰戎備旣治道路旣除部伍旣嚴行師之道備而兵可用矣故於此而立期防焉甲戌用兵之期也徐戎淮夷並興今所徵獨徐戎蓋量其敵之堅瑕緩而攻之也聲勢相倚徐戎敗則淮夷將不攻而自潰矣軍事以期防爲本芻糧爲命失期而服大刑宜也魯人三郊三遂國外曰郊郊外曰遂郊之兵其正也在天子則六卿之軍也遂之兵其副也在天子則六遂之軍也兩防並至其勢甚重故悉起正副之兵以應之攻以甲戌築以甲戌攻築同日者彼方禦我之攻勢不得擾我之築也無餘刑非殺者所以刑之者無餘但非殺耳降死一等之刑也糗糧芻茭之不給加以死刑楨榦之不供加以降死一等之刑何也糗糧人食也芻茭馬食也人馬不可一日無食楨榦𨿽版築之所須視二者則猶稍緩也然則古人之於殺非甚不得已肯輕用之哉○又曰禹之家學見於甘誓周公之家學見於費誓啟初嗣位而驟當有扈之變伯禽初就封而驟當徐夷之變一旦誓師左右攻伐之節戈矛戎馬之利病曲折悉若老於行陣者孰謂其長於深宮而豢於膏梁之養耶是以知大禹周公之家學蓋本末具舉而無所遺也】○世家曰伯禽卽位之後有管蔡等反也淮夷徐戎亦並興反於是伯禽率師伐之於肹遂平徐戎定魯又曰康叔之年防周公在三公之位而伯禽據國於魯蓋爵命之時未至成人康叔後扞祿父之難伯禽殄淮夷之亂○本紀曰周公相成王使伯禽代就封於魯管蔡武庚等果率淮夷而反周公乃奉成王命興師東伐作大誥遂誅管叔殺武庚放蔡叔寧淮夷東土三年而後定

【履祥按武王周公伐殷誅紂而立武庚使管叔蔡叔霍叔監殷管叔以殷畔𨿽孟子亦認爲周公之過而蘇氏又盛稱武王之疎以成敗之迹言之過則誠過而疎則誠疎矣而聖人正其誼不謀其利明其道不計其功於此略可見然以處事之理言之固亦未爲疎也君臣之際天下之大戒昔者成湯伐桀則放之武王克殷而紂死矣武王爲天下除殘而已固不必加兵於其身也聖人惡惡止其身而已固不必誅絕其子孫也於是立武庚以存其祀以常情論之誅其父而立其子安知武庚之不復反乎慮其反而不立與立之而不能保其不反是不得以存之也於是分殷之故都使管叔蔡叔霍叔爲之監以監之夫天子使其大夫爲三監監於方伯之國國三人亦殷禮也況所使爲監者又吾之懿親介弟也武庚何得爲亂於其國假使管叔非至不肖何至挾武庚以叛哉聖人於此亦仁之至義之盡矣不幸武王則旣防成王則尙防而天下之政則周公攝之是豈其得已也彼管叔者國家之謂何又因以爲利彼固以爲周之天下或者周公可以取之已爲之兄而不得與也此管叔不肖之心也而況武庚實嗾之於是唱爲流言以撼周公旣而成王悟周公歸而遂挾武庚以叛彼武庚者矙周室之內難亦固以爲商之天下或者已可以復取之三叔之愚可因使也此武庚至愚之心也而況三叔實借之於是姑爲浮言以誘三叔旣而三叔與之連遂挾三監淮奄以叛夫三叔武庚之叛同於叛而不同於情武庚之叛意在於復商三叔之叛意在於得周也至於奄之叛意不過於助商而淮夷之叛則外乘應商之聲內撼周公之子其意又在於得魯三叔非武庚不足以動眾武庚非三叔不足以問周公淮夷非乘此聲勢又不能以得魯此所以相提而起同歸於亂周也抑當是時亂周之禍亦烈矣武庚挾殷畿之頑民而三監又各挾其國之眾東至於奄南及於淮夷徐戎自秦漢之勢言之所謂山東大抵皆反者也其他封國𨿽多然新造之邦不足以禦之故邦君禦事有艱大之說其艱難之勢誠大也有民不靜亦惟在王宮邦君室之說是欲閉關自守也大誥一書朱子謂其多不可曉以今觀之當時邦君舊人固嘗與於武王弔伐之事者非不知殷之當黜也特以事勢之艱大故欲違卜自守爾是以大誥一篇不及其它惟釋其艱大之疑與其違卜之說自肆予衝人以下釋其艱大也予惟小子以下釋其違卜也爾惟舊人以下釋其艱大也予曷極卜以下釋其違卜也若夫事理則固不在言矣抑大誥之書曰殷小腆曰殷逋播臣於三監則略而不詳何也蓋不忍言也不忍言則親親也其卒誅之何也曰親親尊尊並行不悖周道然也故於家曰親親焉於國曰君臣焉象之欲殺舜止於亂家故舜得以全之管叔之欲殺周公至於亂國故成王得以誅之周公不得以全之也傳曰管蔡爲戮周公右王書序曰成王伐管叔蔡叔則管蔡之誅是成王之意使管蔡而可以無誅則天下後世之爲王懿親者皆可以亂天下而無死也可以亂天下而無死則天下之亂相尋於後世矣而可乎故黜殷天下之公義誅管蔡亦天下之公義也夫茍天下之公義聖人不得而私亦不得而避也吁是亦成王周公之不幸也】

殺武庚封微子啟於宋爲殷後

書微子之命王若曰猷殷王元子惟稽古崇徳象賢統承先王修其禮物作賓於王家與國咸休永世無窮【防子帝乙之庶長故曰元子崇徳謂先聖王之有徳者尊崇之不泯其祀也象賢謂先聖王之子孫能象肖其賢者則命之奉承其祀也禮者典禮物者文物如輅車爲善而色尙白之類修其禮物不使廢壊以備一王之法使後世有所參考也賔以客禮遇之傳所謂宋於周爲客是也凡此蓋古制而周室稽之以處微子皆聖人公天下之心也】嗚呼乃祖成湯克齊聖廣淵皇天眷佑誕受厥命撫民以寛除其邪虐功加於時徳垂後裔【齊一也與齊其思慮之不齊者同意齊則無不敬聖則無不通廣大無不包淵深不可窮後裔指防子此章卽篇首崇徳之意】爾惟踐修厥猷舊有令聞恪愼克孝肅恭神人予嘉乃徳曰篤不忘上帝時歆下民祗協庸建爾於上公尹玆東夏【上述成湯下嘉微子中間更不言紂亡武庚滅之事蓋微子所不忍聞故周家不忍言也爾指微子謂能踐行修舉成湯之道所敍微子恪謹之徳可想見微子之賢然非有撥亂之才不能捄商亡之勢向使帝乙捨受而立微子則豈非守文之賢主也哉周之所嘉其惜之之意見於言表東夏謂宋於商畿爲東然以周室視之皆東土耳此章卽篇首象賢之意】欽哉往敷乃訓愼乃服命率由典常以蕃王室乃烈祖律乃有民永綏厥位毗予一人世世享徳萬邦作式俾我有周無斁嗚呼往哉惟休無替朕命【此以下勉戒之服謂上公九旒九章之服命謂上公九命凡車旗獻享之節也宋王者之後得用天子禮樂於先王之廟然宋公之命服則不可不謹也微子之賢不待戒然周室傷武庚之亂爲後世慮亦所以全宋也故勉之戒之加詳焉世世享徳萬邦作式傳所謂諸侯宋魯於是乎觀禮蓋禮守先代爵爲上公亦諸侯之倡也無斁不厭也】○書序曰成王旣黜殷命殺武庚命微子啟代殷後○左氏曰宋先代之後也天子有事膰焉有喪拜焉○路史曰弔其民誅其君而乃立其子獨不以其將不利而廢之此周之至徳也至於周公謾使管蔡監商監之云者所以制止其沈湎淫奔之俗而納之道爾土地人民猶我之有固非利其國而欲之如宇文之於蕭氏也及武庚之作難三監淮奄並起應之當此之時周之事亦洶矣周公於是濯徵龕伐至久而後克之玆宜深監武庚之事而乃更立商王之元子夫以微子之賢吾君之子而商人父師之顧乃使之代商後而邦之宋宋爲故亳商之舊都民之被其澤者固未忘也使微子少異其志則全商之地亦非周矣成王周公方且晏然命之不少爲疑卒以按堵非聖人之盛徳能如是乎余以是知立國惟在於賢而不在於疑之多也秦漢而下不原仁義而徒汲汲以防虞天下豈不大可慙哉致辟管叔於商囚蔡叔於郭鄰降霍叔於庶人

書曰乃致辟管叔於商囚蔡叔於郭鄰以車七乘降霍叔於庶人三年不齒【蔡氏曰致辟者誅戮之也囚云者制其出入而猶從以七乘之車降霍叔於庻人三年不齒三年之後方齒錄以復其國也】○逸周書曰王子祿父北奔管叔霍叔縊乃囚蔡叔於郭鄰凡所徵熊盈族十有七國俘殷獻民遷於九里俾康叔宇於殷俾中旄父宇於東【云霍叔縊必傳聞之誤康叔宇於殷蓋以殷都益封康叔而徙居之也】○書序曰成王旣伐管叔蔡叔以殷餘民封康叔【康叔受封在武王之世故漢書言康叔後扞祿父之難又云周公善康叔不從管蔡之亂至是伐管蔡以其民益封康叔書序蓋誤以此事加之康誥之上爾】

【履祥按書稱羣叔流言傳稱管蔡啟商而管叔獨誅死蔡叔猶有車七乘霍叔三年而復之縱管叔首惡然同罪異罰輕重死生亦殊不等矣逸周書稱管叔縊而書亦但云致辟是必因其縊而致戮之蓋書其罪而尸之也而蔡霍俱不死此所謂施生戮死者與懿親之間本所不忍因其死而戮之以正王法因其生而施之以全私恩也】

四年周公作立政【大紀系四年今從之】

立政篇曰周公若曰拜手稽首告嗣天子王矣用咸戒於王曰王左右常伯常任凖人綴衣虎賁【此篇周公戒成王以任用賢人之道國史記之故稱若日常伯牧民之長伯常任任事之大臣凖人掌法之卿士卽下所謂三宅三事綴衣掌服器者虎賁氏掌禁衛者獨舉五人者子王子曰周公當時率之以進告者所謂用咸戒於王也】周公曰嗚呼休玆知卹鮮哉古之人迪惟有夏乃有室大競吁俊尊上帝迪知忱恂於九徳之行乃敢告教厥後曰拜手稽首後矣曰宅乃事宅乃牧宅乃凖玆惟後矣謀面用丕訓徳則乃宅人【休玆猶虞書曰都欲言其事而美之又言知卹者鮮以重人君之聽而勉戒之也俊卽三俊可爲三宅者迪知躬蹈而眞知之也九徳本臯陶所陳知人之目而有夏君臣世守以爲取人法也三宅亦夏諸大臣之總名商周亦世守之職名𨿽各不同而掌事掌民掌法其職事則猶故也故篇中歷述三代用人皆以三宅言之謀面圖謀親閱之也言美哉用人之道知卹者少古之人蹈此者亦惟有夏氏其所以國家彊盛者蓋能吁求三俊之賢以尊事上帝也而其吁俊必有大臣眞知夫信行九徳之賢而後敢薦於後而此時之爲後者又圖謀而察之眞爲大順於徳之賢而後宅之也】玆乃三宅無義民桀徳惟乃弗作往任是惟暴徳罔後【上文言有夏用人之盛此言夏桀用人之失謂至於此後乃三宅皆無義之民蓋桀惟惡徳弗行往時先王任用之道是惟暴徳之用此桀所以防亡無後也】亦越成湯陟丕釐上帝之耿命乃用三有宅克卽宅曰三有俊克卽俊嚴惟丕式克用三宅三俊其在商邑用協於厥邑其在四方用丕式見徳【越粵通亦越者繼上文而言也耿光也卽猶云當也三宅以職言三俊以徳言謂其才可以儲三宅之用者蓋亦三宅之副也曰論也嚴宻也丕式法制之大也亦粵成湯所以升爲天子能丕釐上帝之明命夫天之明命示此意而已而湯能丕以推其大規釐以理其條理其用三有宅者則能各當其職其論三有後者則能各當其才嚴惟丕式卽丕釐之用言湯之治天下旣事制曲防以定天下之大法矣而又能用三宅三俊以行之故近者用協而四方𨿽逺亦莫不於丕式之中而見聖人之徳意焉】嗚呼其在受徳暋惟羞刑暴徳之人同於厥邦乃惟庶習逸徳之人同於厥政帝欽罰之乃伻我有夏式商受命奄甸萬姓【嗚呼嘆而言之蓋事接於見聞而言之易感也暋昬也羞刑進任刑威者也庻習備諸醜行者也言紂之三宅使羞刑暴徳之人宅牧宅凖使庻習逸徳之人立政宅事然刑暴之人足以行威虐於國故以同邦言庻習之人足以娛心目於內故以同政言其親疎之意如此上帝所以敬致其罰使我周有此華夏而法商革夏受命之事以奄甸天下之民奄甸蓋井牧其地什伍其民也】亦越文王武王克知三有宅心灼見三有俊心以敬事上帝立民長伯立政任人凖夫牧作三事虎賁綴衣趣馬小尹左右攜僕百司庶府大都小伯藝人表臣百司太史尹伯庶常吉士司徒司馬司空亞旅夷微盧烝三亳阪尹【長伯謂凡在上臨民者任人卽常任趣馬閒廐之官小尹內臣之尹左右攜僕凡執器侍衛之僕百司若司裘內司服之類庻府若內府天府之屬大都小伯卽大小都伯畿內都邑之長也藝人凡卜祝巫醫執技以事上者表臣百司表外也對裏之稱上文百司爲在內百司此表臣百司則在外百司太史史官尹伯有司之長如大胥大師典司之類則司樂其長丱人角人羽人則虞衡其長凡此眾庻常職皆吉徳之士司徒司馬司空與其亞此皆諸侯之官其卿之命於天子者或天子使監於侯國者夷防盧烝此四夷之國烝眾也此王官之監於四夷者三亳防爲北亳谷熟爲南亳偃師爲西亳阪險也古者刑險之地不以封王官守之三亳商之舊都其地平險故周置監焉言文武克知三宅之心而任之不疑灼見三俊之心而知其可用故上以之事天下以之長民其立政也常任準人牧夫作三宅之事於上內而禁衛僕禦百司庶府外而都鄙藝人百司太史尹伯皆得吉士以爲之而其吉士又分布於諸侯夷狄之國與要地設險之官蓋文武所知者三宅三俊而人以類聚各舉所知各選其屬布列內外莫不得其人也此章連舉文武時事其官未必皆文武之官其人則皆文武所儲之人呂氏曰凡所謂官吏莫不在內外百司之中至於特見其名者則皆有意焉虎賁綴衣趣馬小尹左右攜僕以扈衛親近而見庶府以冗賤人所易怱而見藝人以恐其作淫巧以蕩上心而見太史以奉諱惡書是非而見尹伯以小大體統而見君大都小伯則分諸郊畿不預有司之數者大都言都不言伯小伯言伯不言都蓋互見之也自諸侯三卿以降惟列官名而無它語蓋承上庶常吉士之文以內見外也】文王惟克宅厥心乃克立玆常事司牧人以克俊有徳文王防攸兼於庶言庶獄庶愼惟有司之牧夫是訓用違庶獄庶愼文王防敢知於玆【上文總言文武知人官使之詳此又獨推文王而言之蓋恐成王聞其目而不知其綱聞其效而不知其本言文王惟先能盡其它心之學故能立玆常事司牧之人皆俊才而有徳者大抵君心患其識見之偏嗜好之蔽故不能知人而人才亦患其有才而無徳以將之惟文王能宅其心故能識用夫俊有徳之人常事司牧不言準人亦互見也此節論任人之本庶言號令也庶獄獄訟也庶愼決禁也謂之庶固非其大者若大號令大獄訟大法禁則非大臣所敢專亦非文王所敢諉至其眾庶瑣碎之事則惟有司惟牧夫是從是否文王不以身兼之或於庶言猶有所預蓋號令𨿽小�化所關若庶獄庶愼文王則防敢預知於此矣此節言任人之體也】亦越武王率惟敉功不敢替厥義徳率惟謀從容徳以並受此丕丕基【此申述武王之事凡用人之原與得人之多皆文王事武王率而行之耳蔡氏曰義徳者有撥亂反正之才容徳者有休休樂善之量皆成徳之人也武王率循文王之功則不敢替其所用義徳之人率循文王之謀則不敢違其所用容徳之人以武王能與文王並而受此丕丕之基也】嗚呼孺子王矣繼自今我其立政立事凖人牧夫我其克灼知厥若丕乃俾亂相我受民和我庶獄庶愼時則勿有間之自一話一言我則末惟成徳之彥以乂我受民【此章以下勉成王也我指成王也灼知猶云克知灼見也亂治也一話一言卽上章庶言也末終也盡也言孺子已終喪卽攺繼此以往王其於立政必於宅事宅凖宅牧之任能明知其才徳如何丕乃使之爲治左右我所受之民均調我庶獄庶愼之事勿以已意或小臣問之至於庶言亦盡惟成徳之賢尊之以乂我受民言知之明任之專也】嗚呼予旦已受人之徽言咸告孺子王矣繼自今文子文孫其勿誤於庶獄庶愼惟正是乂之【前所言夏商文武之事皆至美之言我所傳受於人者已咸告孺子王矣又言成王爲今日守文之主乃文王之文孫武王之文子其勿誤於庶獄庶愼之事惟正人是治之誤者謂以已兼知之事煩力獨易於致誤也蔡氏曰正猶康誥所謂正人指當職者而言】自古商人亦越我周文王立政立事牧夫凖人則克宅之克由繹之玆乃俾乂國則罔有立政用憸人不訓於徳是罔顯在厥世繼自今立政其勿以憸人其惟吉士用勱相我國家【此總上文言自古之人與商湯及我周文王之立政其於事牧凖三者則克宅之克宅者謂當其職而專其任也然亦惟能防繹審察其徳而後使之任其治耳自古爲國罔有於立政而乃用憸利小人者蓋憸利之人沾沾便防以才陵惡則國家政事日入於鑿卒以昬斁繼自今成王其勿用憸人其惟吉士則用之以勉助我國家】今文子文孫孺子王矣其勿誤於庶獄惟有司之牧夫【此承上文申言之以致其丁寜之意於三庶獨言庶獄於三宅又獨言牧夫蓋刑者民之司命尢所當重有司之牧夫固足以互見三宅然獨表牧夫之名則是尢以親民之任爲重也夫三宅在朝廷則爲三事在外則牧夫於民爲近而事與法亦其所兼有焉如今朝廷之事分六部在外郡縣𨿽專爲牧民而六曹之事蓋亦兼有也】其克詰爾戎兵以陟禹之迹方行天下至於海表罔有不服以覲文王之耿光以揚武王之大烈【詰謂儆申簡閱紀律也陟猶陟方陟遐之陟猶所謂巡侯甸也禹迹中國之境禹之五服舊迹也方四方也表四表之地言徳威所及無不服覲見也使天下見之耿光明徳大烈功業也文光武烈各舉其盛者稱之也時方東徵淮奄未平故篇終言此然此與上文通爲一章告孺子王言刑及兵故呂氏曰兵者刑之大周公詰兵之訓繼勿誤庶獄之後犴獄之間尙恐一刑之誤況六師萬眾之命其敢不審而誤舉乎推勿誤庶獄之心而奉克詰戎兵之戒必非得已不已而輕用其民命者也】嗚呼繼自今後王立政其惟克用常人【周公丁寜之意並後王而戒之使成王行之後王傳之以爲家法也常人常徳之人卽上文之吉士也常人憸人二者相反凡憸利便防者憸人也凡持重守正者常人也憸人常以生事爲功常人常以生物爲意常人如四時有序萬物生成而莫知爲之者憸人如盛夏驟涼隆冬乍燠一時若快人意而民人疾疫生物夭札之患自是滋矣此用人者所當辧也】周公若曰太史司冦蘇公式敬爾由獄以長我王國玆式有愼以列用中罸【此周公告君因言謹獄之事又於君前卽蘇公謹獄之事命太史並書之以爲司獄者之法蘇國名公名忿生爲武王司冦能敬謹所用之獄此所以培植忠厚之脈以長我王國使後爲司獄者能取法於此而有謹焉則能條列輕重用其中罸而無過差之患矣】

【履祥按立政之書前儒以其誤次諸篇之後謂是周公告君之絕筆非也此亦初年之書也故其官名與今周禮未盡合蓋時猶舊制也至稱詰爾戎兵蓋其時東徵未盡奠也故胡氏大紀系立政於四年之下是爲得之按古者詰兵蓋有國之常政軍伍藏於井甸陳法講於搜狝巡邊四徵寓於巡狩防同但恐守文之主或自廢弛焉爾故成王康王之初元老大臣俱有詰戒兵張六師之告是皆有國之所當講而其所謂詰者儆軍實閱器械嚴紀律而已以是陟禹迹徵弗庭必非黷武勞民之師非若後世守文之世以兵爲諱日就廢弛一旦警急則荒亂無措一有好大喜功之心則又誅求徵發於常調之外也又況當時淮甸未寜平時武備猶不當弛況在此時乎至謂陟禹之迹猶有深意古者聖人疆理中國華夷異宜各有界限故禹迹之舊中國世守之一有玷缺則中國之禍終有不可度者後世有以燕云之地棄之夷狄者華夷同壤曾不幾時子孫親受其禍而卒貽中國無窮之害如此而後知周公之言非爲土地其意蓋逺然其曰至於海表得毋啟廣伐之漸耶曰此言其威徳聲教之餘效也海表猶雲海隅出日要亦指淮奄而爲言爾然則後世大臣固有以置燕云而成守文之治者亦有以復燕云而致不測之禍者又何也曰是皆非周公也非周公則爲君子而不能爲爲小人而又妄爲矣世有周公之臣則吾不憂中國之患矣】

王東伐淮夷遂踐奄

書序曰成王東伐淮夷遂踐奄作成王政

五年遷奄君於蒲姑

書序曰成王旣踐奄將遷其君於蒲姑周公告召公作將蒲姑【成王周公東徵召公必居守故周公告召公謀之】○孟子曰伐奄三年討其君

王來自奄大降四國民命遷之洛邑

多士篇曰昔朕來自奄予大降爾四國民命我乃明致天罸移爾遐逖比事臣我宗多遜【蔡氏曰降猶今法降等云者言昔我來自奄之時汝四國之民罪皆應死我大降爾命不忍誅戮乃止明致天罸移爾逺居於洛以親比臣我宗周有多遜之美其罸蓋亦甚輕其恩固已甚厚今乃猶有所怨望乎】

五月丁亥至於宗周誥四國多方

多方篇曰惟五月丁亥王來自奄至於宗周【成王東伐淮夷遂踐奄而歸故云來自奄宗周丰也西周之初凡言宗周者謂丰鎬也東遷之後則洛亦謂之宗周所謂卽宮於宗周是也蓋廟朝所在卽謂之宗周爾】周公曰王若曰猷告爾四國多方惟爾殷侯尹民我惟大降爾命爾罔不知洪惟圖天之命弗永寅念於祀【書王若曰而冠以周公曰是周公代王言也成王防周公秉政自大誥以後凡誥命之辭皆周公代言爾而於多方獨書周公曰古書無費辭發例而已四國者三監武庚國內臣民也多方者若淮奄徐戎新服之國與凡武庚之亂東北諸侯顧望兩端或與於亂者告四國而因以及多方亦以厭天下之心爾殷侯武庚也尹民謂其仍有國君民也我惟大降爾命謂貸其死也惟爾武庚仍有民社蓋我有周貸其死命乃罔然不知覬覦非望圖天之命弗永逺敬念宗祀以自取覆絕之禍此言所以殺武庚之故一說謂是諭武庚故臣爲殷侯尹民者】惟帝降格於夏有夏誕厥逸不肯慼言於民乃大淫昬不克終日勸於帝之廸乃爾攸聞厥圖帝之命不克開於民之麗乃大降罸崇亂有夏因甲於內亂不克靈承於旅罔丕惟進之防洪舒於民亦惟有夏之民叨懫日欽劓割夏邑天惟時求民主乃大降顯休命於成湯刑殄有夏【誕大廸蹈麗依也民之麗謂民所依以爲生者如雲小人之依是也崇積甲始靈善舒寛叨貪懫忿暴也此章述有夏天命所以亡而証之謂昔者帝嘗降格於夏矣而夏桀大爲肆逸且不肯加憂慼之言於民則其不憂愛於民可知矣不能一日之間勉爲天理之是蹈則無日不誕逸可知矣此皆爾之所聞欲其因桀以知紂也又言桀亦豈不欲圖天之命而不知得民爲得天之本其圖天之命而不能開生民衣食之原乃大降其禍罰以積亂於其民始則妺喜女謁之盛以亂其內而桀又不克善順其眾於外不進用恭徳之人以大寛其民而崇長叨貪懫暴之人以臧害其民天爲斯民之無主而求能主之者於是大降明命於成湯以刑滅有夏焉】惟天不畀純乃惟以爾多方之義民不克永於多享惟夏之防多士大不克明保享於民乃胥惟虐於民至於百爲大不克開【此篇告多方兼告殷多士故言夏桀之罪而夏之多士亦不爲無罪謂天不畀夏其禍所以如此大者固是夏桀有多方之義民而不能以之享有天命然亦惟有夏所敬用之多士大不克明其長保斯民之道而相與播虐於民至於百爾所爲亦皆不克開於民之所依者然則夏桀之失民非惟桀之罪其臣亦有罪焉又因引以責殷多士也】乃惟成湯克以爾多方簡代夏作民主愼厥麗乃勸厥民刑用勸以至於帝乙罔不明徳愼罰亦克用勸要囚殄戮多罪亦克用勸開釋無辜亦克用勸今至於爾辟弗克以爾多方享天之命嗚呼【此言商之所以享有天命者乃惟成湯克爲爾多方所簡以代夏而作民之主惟謹修其民之所麗以勸勉其民蓋謂務農重本修府和事之類是也而厥民法之亦皆用勸其貽厥子孫至於帝乙罔不明徳謹罰明徳謂民化於善謹罰則民不爲不善所謂克用勸也多罪者人心之所同惡戮當其罪則人勸無辜者人之所同湣赦當其眚則人勸一章之中勸之一字屢言之於以見商之先王之於民其鼓舞不倦如此今至於爾辟弗克以爾多方享天之命嗚呼蓋深嘆紂之自取亡也夫以商先王如此紂繼世以有此多方而不能以之享天之命忽然而亡此重可嘆也故嗚呼以終之其所感者深矣舊說以嗚呼冠下章王若曰之上意淺而不詞今不取】王若曰誥告爾多方非天庸釋有夏非天庸釋有殷乃惟爾辟以爾多方大淫圖天之命屑有辭乃惟有夏圖厥政不集於享天降時喪有邦間之乃惟爾商後王逸厥逸圖厥政不蠲烝天惟降時喪【此承上章言非天用意捨有夏之命亦非天用意捨有商之命乃惟爾辟若紂若武庚不知其故但以爾多方大爲淫泆而欲圖天之命屑屑然以爲辭初不知惟有夏之圖治不集其所以享國之道而集其所以亡者故天降此喪亡使有邦者得以問其命惟爾商後王又安於縱逸而所以圖治者不潔不進故天又降此喪亡然則非天用意捨之皆其自取喪亡爾】惟聖罔念作狂惟狂克念作聖天惟五年須暇之子孫誕作民主罔可念聽【聖者通明之稱狂者昬縱之謂克念罔念聖狂之幾於此乎分此二句蓋古語周公引之五祀者天道一大變謂天之降喪亦非遽絕啇也爾辟旣有圖天之辭人若能念亦孰不可變而之善故天亦遲之以須待其或變或其子孫可作民主而皆無可念聽者念聽蓋應屑有辭之意五年者天道一變之節聖人與天爲一或前此欲伐商而又遲之後又封植武庚不爲不久而皆不可復望也蔡氏曰五年必有所指子王子曰此篇多有錯簡五祀謂武王克商之後封植武庚者又五年武王崩而武庚卒爲不善天終絕之】天惟求爾多方大動以威開厥顧天惟爾多方罔堪顧之【承上文言商旣罔可念聽天於是求民主於多方動之以變異開其能顧諟天命者而爾多方又無有上堪眷顧者焉大動以威開厥顧天如周饑克殷而年丰蓋商末此事甚多而多方無有能上當天意者】惟我周王靈承於旅克堪用徳惟典神天天惟式教我用休簡畀殷命尹爾多方【承上章言商旣不可念聽多方又罔堪顧之惟我周王靈承於旅謂善順眾心是克開於民之麗也克堪用徳所謂徳輶如毛民鮮克舉之惟周王克堪用之也是誠可爲神天之祭主故天啟誘之以休嘉之道而簡防畀付以代殷之命用尹正爾多方焉呂氏曰所謂式教我用休者如之何而教之也文武旣得乎天天理日新左右逢原其思也若或起之其行也若或翼之是乃天之所以教而用以昌大休明者也非諄諄然而教之也】今我曷敢多誥我惟大降爾四國民命爾曷不忱裕之於爾多方爾曷不夾介乂我周王享天之命今爾尙宅爾宅畋爾田爾曷不惠王熈天之命【此以下獨責四國士民也今我曷敢多誥我惟大降爾四國民命其間上下必有缺文此章以下大意是責其與於武庚之亂謂昔伐殷之役殷之士眾不戮一人爾曷不信我周家而各安於多方乎爾曷不夾輔介助從乂我周王以享爾之天命乎世代變遷而田裏如故爾曷不順我周王益以廣爾之天命乎】爾乃廸屢不靜爾心未愛爾乃不大宅天命爾乃屑播天命爾乃自作不典圖忱於正【此章責其從武庚於叛爾乃屢蹈不靜自取亡滅是爾心未知所以自愛也爾乃大不安天命爾乃輕棄天命爾乃自作不典而欲人之信之以爲正也凡爾所爲旣不自愛又唱爲予復之說是又欲詿誤他人也】我惟時其教告之我惟時其戰要囚之至於再至於三乃有不用我降爾命我乃其大罰殛之非我有周秉徳不康寜乃惟爾自速辜【此一節卽多士篇所謂昔朕來自奄予惟大降爾四國民命我乃明致天罰移爾遐逖者謂我惟時其敎告之矣蓋東徵之時必有文告之辭也我惟時其戰要囚之矣謂東徵之時嘗戰勝而俘囚之然不殺也至再至三乃又不用我所以降爾命者謂不感恩順徳也我乃明致天罰移爾遐逖遷之於洛猶放殛之也非我有周所以執徳者不使爾民康寜乃惟爾自速其辜爾此卽多士篇所謂予惟時其遷居西爾非我一人奉徳不康寜時惟天命是也】王曰嗚呼猷告爾有方多士曁殷多士今爾奔走臣我監五祀越惟有胥伯小大多正爾罔不克臬自作不和爾惟和哉爾室不睦爾惟和哉爾邑克明爾惟克勤乃事爾尙不忌於凶徳亦則以穆穆在乃位克閱於乃邑謀介爾乃自時洛邑尙永力畋爾田天惟畀矜爾我有周惟其大介賚爾廸簡在王庭尙爾事有服在大僚【此以下告遷洛之多士也上章卽多士篇所謂明致天罰移爾遐逖此章卽所謂比事臣我宗多遜是也有方多士者三國之遺臣殷多士者武庚之遺臣也奔走臣我監五祀者監卽三監謂其從三監以叛於今五年也一說五祀屬下句謂今五年所置胥伯小大多正也胥伯小大多正謂大胥小胥教職也黨正縣正治職也皆今日周家所置教之之官也此卽召誥所謂比介於我有周禦事也臬的也邑如四井爲邑之邑謂所治之部也夫謂之多士則皆在官之人輯其分族將其醜類以遷於洛邑者意者比閭井邑丘甸之類皆殷士爲之大胥小胥之教黨正縣正之長則置王官焉忌古文作詹卽諅字爲人言所欺也爾多士不可受欺於凶徳介助也周公旣述所以致罰遷殷之意於是諭四國殷士所以臣我多遜之風謂今爾自奔走從我三監而亂以來今已五年三監旣誅粵置胥伯小大多正以掌教治爾當以爲表的自身而家而在官邑皆當以和順爲主至於官邑之事明整是爲爾之克勤其職然爾不可爲頑民凶悍所欺誑而從之亦但以和敬在職而簡閱乃邑之善者謀以自助則善習日勝而惡習日消矣爾乃自時洛邑尙永力畋田安土樂天則天意將畀矜爾而我有周其大助賚乎爾矣啟防於王庭之上崇爾職事服采於大僚之間言將大用之所以勉之也○自此章以至篇終五峯胡氏謂與多士互有錯簡而子王子斷自此章以下皆爲多士之文如此則章首五祀之說乃是自七年營洛之時逆數黜殷之後再爲置監故云臣我監五祀也但上文方述遷洛之由不應全無勞來慰勉之語或自此數節不無一二錯簡今存所疑以俟知者】王曰嗚呼多士爾不克勸忱我命爾亦則惟不克享凡民惟曰不享爾乃惟逸惟頗大逺王命則惟爾多方探天之威我則致天之罰離逖爾土【此章多士多方首尾必有一誤古文方作詹與士字相近尢易誤也蔡氏謂多方字當作多士愚謂皆當作多方蓋此章又諭不遷之國也篇首旣誥四國多方上章止責四國多士故此章又重告多方不克享凡民惟曰不享與洛誥百辟享之云同文當是誥多方者謂爾多方不能相勸信我教命則是爾多方不能享上矣是爾乃爲縱逸爲頗僻大違逺王命則是爾多方自取天威我則將致天之罰各離逺爾土矣謂亦將遷之也若云殷多士則已離逖遷洛不應於此再言之】王曰我不惟多誥我惟祗告爾命【上文今我曷敢多誥我惟大降爾命謂不殺而殺之也此章謂敎之以生生之道也】又曰時惟爾初不克敬於和則無我怨【又警戒以終之謂今日爲爾維新之時若又不能敬於和復爲乖亂則我將別有誅戮乃爾自取無所歸怨也子王子謂多士多方之終俱有王曰與又曰之文而多士王曰之下無語必脫簡在此當共爲多士篇之終】○蘇氏曰大誥康誥酒誥梓材召誥洛誥多士多方八篇𨿽所誥不一然大略以殷人不心服周而作也予讀泰誓武成常怪周取殷之易及讀此八篇又怪周安殷之難也多方所誥不止殷人乃及四方之士是紛紛焉不心服者非獨殷人也予乃今知湯以下七王之徳深矣方紂之虐人如在膏火中歸周如流不暇念先王之徳及天下粗定人自膏火中出卽念殷先七王如父母𨿽以武王周公之聖相繼撫之而莫能禁也夫以西漢道徳比之殷猶碔砆之與美玉然王莽公孫述隗囂之流終不能使人忘漢光武成功若建瓴然使周無周公則亦殆矣此周公所以畏而不去也○子王子曰商自太甲以後數經衰亂已四興王業武乙再都河北而國尢衰者四五十年至紂乃決其壞而蹙其亡者又三十年周家仁聲仁聞日盛日隆商王之惡徳虐政日累日積當是時三分天下周有其二非周取之也皆棄商而歸周也紂之都百姓服田力穡者亦未嘗不悅服而安業其頑嚚喧豗而易揺者特遊手之民平時酗酒暴橫艸竊姦宄逋逃匿隠未嘗伏辜不習勤勞不樂安靜呼噪風塵之警以逞其虎狼之心加以紂之寵任非人豪家巨室不事繩檢者怨周之不用招誘無賴爲之爪牙不過借復商之名以鼓唱羣凶殘害百姓若以戰國秦漢處之不過坑之而已周家積累有素不忍輕殺非力不足以制之必欲使之革心從化此其爲變移之難者乃所以爲忠厚之至蘇氏謂人心不服周而難安者未之思也

【履祥按多方敍稱王來自奄誥爾多方而多士書曰昔朕來自奄則多方在多士之前明也而自孔安國以來失之胡氏大紀獨敍多方於前多士於後云然則古者事之前後必已具於編年之史而書則每篇自爲首尾固未必諸篇相爲次序也諸篇若此多矣然又安知書之前後安國伏生不無所差互與是皆未可知也多方多士之書皆化商之書也多士以告殷民而多方則不止於殷民也多方周官之書皆歸周之書也多方以治外而周官以治內也流言之變倡於三叔而亂成於武庚武庚固易叛者淮奄徐戎何爲而亦叛或者人心之如殷民者尙多也成王周公東徵歷幾年而後定踐奄而歸遷殷四國之民至於宗周諸侯畢防計淮奄徐戎多方新服之國變置之君咸與在列故告殷民而及多方所以厭人心也多士之書則在洛之民安定告戒之而已矣自踐奄來歸誥多方於是天下旣定制禮作樂以文太平始頒周官之法定一代之制此周官之書所由作也傳所謂六年制禮作樂者也周官之敍曰四徵弗庭六服承徳四徵弗庭謂黜殷致辟伐淮踐奄也六服承徳謂作多方定庶國搜岐陽盟諸侯也自是太平四十餘年刑措不用嗚呼盛矣】

搜於岐陽

左氏曰成有岐陽之搜○杜氏曰成王歸自奄大搜於岐山之陽○外傳曰昔諸王盟誠侯於岐陽楚爲荊蠻置茆蕝設望表與鮮牟守燎故不與盟

六年董正治官制禮作樂【大傳曰六年制禮作樂】

書周官篇曰惟周王撫萬邦巡侯甸四徵弗庭綏厥兆民六服羣辟罔不承徳歸於宗周董正治官【此篇當在多方之後蓋歸自奄以來也大傳所謂六年制禮作樂也成王東伐三年於外至是外患平而太平之典舉矣四徵弗庭蓋黜商伐淮踐奄也當時兵威所及不止一國故曰四徵言其四方徵討弗庭謂不來庭之國也一云庭平也直也徵弗庭所以安全中國故曰綏厥兆民也六服羣辟罔不承徳謂多方誥庶邦岐陽盟諸侯也六服中國諸侯在九州之內者若合九州之外言之則爲九服矣宗周卽多方所謂至於宗周謂丰鎬也董督也正齊也治官凡治事之官也傳曰自非聖人外寜必有內憂後世外患旣平鮮有不漸致衰亂惟聖人不然當天下無事之後則整理維持之功愈宻此所以爲聖人與】王曰若昔大猷制治於未亂保邦於未危【自此以下王曰凡二此以述置官立制之意後章則訓戒勉勅之辭若昔大猷謂順古者大道之訓而制治保邦於未危亂之時二句蓋古語然所以制治保邦者則在於建官定制得人以爲之故下文詳焉】曰唐虞稽古建官惟百內有百揆四嶽外有州牧侯伯庶政惟和萬國咸寜夏商官倍亦克用乂明王立政不惟其官惟其人【上述古語此曰字蓋成王自言也建官其來久矣𨿽唐虞亦稽之上古損益制宜而建爲百職內則百揆以揆度百事四嶽以察按四方外則州牧者一州之長各總其州國侯伯者大國之侯各率其屬國內外相承體統不紊故庶政和而萬物安夏商之時世變事繁觀其會通制其繁簡官數加倍而亦克用又然此特制數耳大抵官得其人則治非其人庸則廢事邪則亂政明王立政不惟其官之多惟得其人而已傳曰有虞氏之官百夏二百商三百周三百有六十】今予小子祗勤於徳夙夜不逮仰惟前代時若訓廸厥官【逮及也夙夜常如不逮此聖賢不已之心敬徳者求賢任官之本故成王先於已求之】立太師太傅太保玆惟三公論道經邦燮理陰陽官不必備惟其人【自此以下頒周公官制之大綱按文王世子則三公之職其來已久至此立定官制又以爲首故曰立道者事理當行之路論則講明以究其極此所以導君心也經則宻比經理之謂燮和理治也陰陽天地之所以造化論道所以經邦經邦所以燮理陰陽蔡氏曰非能經綸天下之大經贊天地之化育者不足以任此責故官不必備惟其人也】少師少傅少保曰三孤貳公化寅亮天地弼予一人【蔡氏曰孤特也三少𨿽三公之貳而非其屬故曰孤化卽經邦之運用陰陽以功用言天地以形體言三公純乎師故不曰弼而三孤則曰弼此公孤之分】冡宰掌邦治統百官均四海司徒掌邦敎敷五典擾兆民宗伯掌邦禮治神人和上下司馬掌邦政統六師平邦國司冦掌邦禁詰姦慝刑暴亂司空掌邦土居四民時地利六卿分職各率其屬以倡九牧阜成兆民【此周公制禮先定六官之長然後各率其屬而六典之制次第以舉古者命官各因其事凡治事之長謂之宰故家相曰宰天子之相謂之宰長也大也猶云冢子也冢宰天官凡國之政事法制皆屬焉故曰掌邦治內統百官外均四海百官異職總攝之使歸於一故曰統四海異宜調劑之使得其平謂之均司專主也惟冢宰無不統自此而下例有專主矣徒人眾也司徒則主凡夫家之徒眾也故曰地官治眾莫大乎教故司掌邦教敷五典者君臣父子兄弟夫婦朋友人道之常司徒則布人道當行之則擾者勞而熟之之謂凡夫家徒役頒事任民保受敎紏徵役考比皆擾之謂也宗伯不言司蓋所掌者禮禮莫大於祭祭莫切於宗廟於宗廟不敢言司又禮王者所重而春官四時之長故曰伯所以尊宗廟而崇禮也宗伯治天神地祗人鬼之神祗皆曰神上下者尊卑貴賤等儀之禮和者使之不僭不逼各安其分也所謂有序則和也司馬夏官主兵政兵以車馬爲重而莫急於馬故政官曰司馬六師卽六軍也天子六軍司馬掌之自人臣之職言之故不曰六軍而曰六師師眾也卽謂六軍之眾也平謂使彊不得陵弱眾不得暴寡而邦國各得其平也邦國之事皆政也而獨兵事謂之邦政政者正也徵伐所以正人之不正者也故王政莫大於此司冦主冦賊之官也秋官刑官也不曰刑而曰邦禁禁止也所以止人之爲惡也從木從示謂書刑於木以示之所以止人之爲惡也至於刑則加之人矣聖人立刑蓋禁於未然至於刑之則不得已而然也呂氏曰姦慝難知故曰詰推鞫窮詰而求其情也暴亂易見直刑之而已司空冬官主空土之官凡土之曠田之未授者皆司空主之故分畫空土以待四民之受祿受田受肆受廛者時地利亦任空土而興其利也凡土之未授者皆司空主之旣授則司徒掌之矣故或者謂地官之屬疑是司空之屬者此也司空六十之屬周禮缺漢儒以考工記補之特四民之一事耳六卿分職各率其屬周公旣定六官之制其他屬官所掌之事則六卿詳定焉朝廷天下之本故以倡九牧阜成兆民也】六年五服一朝又六年王乃時巡考制度於四嶽諸侯各朝於方嶽大明黜陟【五服侯甸男采衛篇首言六服者連要服而言也周禮職方有九服衛服之外有蠻夷藩鎭行人所掌六服則蠻夷藩鎭統爲要服聖人詳內略外不治夷狄職方極王化所至𨿽有九服而行人所掌限朝會之節止及六服周官之初又但止於五服焉王者安全中國不務逺略於此可見然行人所掌侯服嵗一見至要服六嵗一見則六年而六服朝覲始徧此云五服一朝者謂六年之內五服朝覲俱徧也周官立大綱特舉其略耳其詳則周禮續定焉不言要服蓋此外有朝會不及者聖人不責之也又六年則十二年而王乃時巡則五服朝覲凡兩徧然此舉其粗耳周禮三嵗徧覜五嵗徧省七嵗象胥諭言語協辭命九嵗外史考書名十有一嵗同度量修法則十有二嵗王巡狩殷國此王者所以一道同風治天下之大經也】王曰嗚呼凡我有官君子欽乃攸司愼乃出令令出惟行弗惟反以公滅私民其允懷【此以下皆訓戒之辭上章言法此章法外意也無此章𨿽有法不行焉此節言政令能謹則令出而必行能公則令出而民服】學古入官議事以制政乃不迷其爾典常作之師無以利口亂厥官蓄疑敗謀怠忽荒政不學靣墻蒞事惟煩【此節以學問爲重蓋古人卽學皆事學優則仕仕優則學所以日用常有餘裕蔡氏曰學古學前代之法也制裁度也典常當代之法也周家典常皆文武周公之所講畫至精至備凡蒞官者謹師之而已不可喋喋利口更攺而紛亂之也積疑不決必敗其謀怠忽疏略必荒其政人而不學其猶正墻靣而立必無所見而舉措煩擾也○蘇氏曰鄭子產鑄刑書叔向譏之曰昔先王議事以制不爲刑辟其言蓋取諸此先王人法並任而任人爲多故律設大法而已而輕重之詳則付之人臨事而議以制其出入故刑簡而政淸自唐以前治罪科條止於今律令而已人之所犯日變無窮而律令有限以有限治無窮不聞有所缺豈非人法兼行吏猶得臨事而議乎今律令之外科條數萬而不足於用有司請立新法日益不已嗚呼任法之一至此哉】戒爾卿士功崇惟志業廣惟勤惟克果斷乃罔後艱【此節言功業之本志不立則茍且而功不崇行不勤則作輟而業不廣不果斷則失機防而後反艱難矣】位不期驕祿不期侈防儉惟徳無載爾僞作徳日逸日休作僞心勞日拙居寵思危罔不惟畏弗畏入畏【此節教士大夫以守爵位之道也位以行道非期於爲驕祿以養亷非期其爲侈故貴於防儉以爲徳防則自不驕儉則自不侈矣然恭儉必實得於中而毋行其僞也僞而爲之無不敗者蓋作徳則表裏如一不事彊矯故心逸而日休休焉作僞則掩匿覆防欲蓋彌彰故心勞而日見其拙爾居寵榮之時思危辱之禍則無不謹畏而不敢驕侈凡不知謹畏則驕侈妄行禍至無日而反入於可畏之境矣此敎之以制行設心之法至眞至切之方如此】推賢讓能庶官乃和不和政庬舉能其官惟爾之能稱匪其人惟爾不任【治非可以一人爲亦非可以一時止故在於推賢舉能焉推賢遜能謂其一時更相推遜也舉能稱人則謂其相引類也和則政事如出於一舉能其官則事功亦猶出於已爾】王曰嗚呼三事曁大夫敬爾有官亂爾有政以佑乃辟永康兆民萬邦惟無斁【三事謂公孤蔡氏謂三事卽立政三事公孤位尊徳重不待戒勅愚謂當時諸公𨿽不待戒勅然王者立法非爲一人一時也故於定制之初誥命之終而通告之履祥按周官一篇周公定制之大綱也其禮制紀綱與其時士大夫風俗可想見矣然是篇周禮之經也周禮其猶周官之傳與周公制禮先定公孤與六官之長使分職而率其屬自是眾職之纎悉皆當時六卿分制之而周公總定之也顧周官周禮其間有不合者則其後因時裁定詳略之間不無損益而大略無甚異矣先儒曰周禮之書亦立制度焉耳承襲之舊權宜之法要亦不盡出於周禮也周禮之篇端皆曰惟王建國辧方正位則書成於營洛之後也然成王未遂居洛況盡用六典之制乎或又曰周禮者首尾未成之書也惜哉】

禦批資治通鑑綱目前編卷七﹤史部﹐史評類﹐禦批資治通鑑綱目前編﹥

欽定四庫全書

禦批資治通鑑綱目前編卷八

周成王七年二月乙未王朝步自周至於丰命太保先周公相宅

召誥篇曰惟二月旣望【林氏曰漢志曰周公攝政七年二月乙亥朔庚寅望】越六日乙未王朝步自周則至於丰惟太保先周公相宅【傳曰於已望後六日乙未成王自鎬京至丰以遷都事告文王廟太保三公官名召公也】○淮南子曰武王克殷欲築宮於五行之山【許氏曰今太行山也】周公曰不可夫五行之山固塞險阻之地也使我徳能覆之則天下納其貢職者廽也使我有暴亂之行則天下之伐我難矣○左氏曰武王克商遷九鼎於雒邑○史記曰武王徴九牧之君登豳之阜以望商邑武王至於周自夜不寐周公旦卽王所曰曷爲不寐王曰告女維天不饗殷自發未生於今六十年麋鹿在牧蜚鴻滿野天不享殷乃今有成今我未定天保何暇寐日夜勞來定我西土我維顯服及徳方明自洛汭延於伊汭居易毋固其有

夏之居我南望三塗北望嶽鄙顧詹有河粵詹洛伊毋逺天室營周居於洛邑而後去【按文多不觧亦出逸周書】○又曰成王使召公復營洛邑如武王之意周公復卜申視卒營築曰此天下之中四方入貢道裏均【它書又曰使有徳易以興無徳易以亡】○周官大司徒篇曰以土圭之灋測土深正日景以求地中日至之景尺有五寸謂之地中天地之所合也四時之所交也風雨之所防也陰陽之所和也然則百物阜安乃建王國焉制其畿方千里而封樹之【鄭司農曰土圭之長尺有五寸以夏至之日立八尺之表其景適與土圭等謂之地中今潁川陽城地爲然鄭康成曰凡日景於地千里而差一寸地與星辰四遊升降於三萬里之中景尺有五寸者南戴日下萬五千里是以半之得地之中也履祥按二鄭之說本周髀之法詳見周髀算經然天有嵗差故古今日景亦自微差尺有五寸之景周在洛陽漢在陽城唐在浚儀宋在嶽臺】

三月戊申太保至於洛卜宅

召誥曰越若來三月惟丙午朏【朱子曰朏明也月三日明生之名林氏曰漢志曰是年三月甲辰朔三日丙午與上旣望同意劉諫議曰越與粵同粵若發語聲也來三月猶言明月也】越三日戊申太保朝至於洛卜宅厥旣得卜則經營【傳曰三月五日也葉氏曰周官太卜國大遷大師則貞傳曰經營規度其城郭郊廟朝市之位處王氏曰經其南北而四營之也】越三日庚戌太保乃以庶殷攻位於洛汭越五日甲寅位成【傳曰洛汭洛水之北疏曰庚戌三月七日甲寅三月十一日也庶殷言本是殷民也葉氏曰攻位者辟荊棘平髙下以定所經營之位也】

乙卯周公至於洛丁巳用牲於郊戊午社於新邑

召誥曰若翼日乙卯周公朝至於洛則達觀於新邑營【傳曰翼明也疏曰十二日也蘇氏曰徧觀所營也朱子曰按後篇是日再卜】越三日丁巳用牲於郊牛二【傳曰吿立郊位於天以後稷配故牛二】越翼日戊午乃社於新邑牛一羊一豕一【傳曰告立社稷之位用太牢也社稷共牢疏曰十五日也禮成廟則釁之此其釁之禮與廟有土木之功故郊社先成而釁之朱子曰此間當有告卜語】

甲子周公朝用書命庶殷侯甸男邦伯

召誥曰越七日甲子周公乃朝用書命庶殷侯甸男邦伯【卽多士之書也蓋以王命爲書誥命庶殷故下文召公又曰誥告庶殷越自乃禦事謂周公以王命告庶殷又當自治也侯甸男邦伯亦當有書其敍逸出康誥之首其書今梓材】○多士篇曰惟三月周公初於新邑洛用吿商王士【惟三月七年之三月也於往也於是周公以三月乙卯至新邑越十日甲子以書命庶殷所謂初於新邑洛也而舊說以爲明年之書失之矣周公營洛至成王烝於新邑命周公畱後於洛矣奚爲明年而曰初於又何爲周公營洛與初政於洛二年之間皆以三月然則謂明年之書者孔氏之失也亦書序誤之也遷洛之意凡二一爲土中二爲化商召誥之敍以王都爲重故不及化商之詳止曰以書命庶殷而多士自爲一書云】王若曰爾殷遺多士弗弔旻天大降喪於殷我有周佑命將天明威致王罰勑殷命終於帝肆爾多士非我小國敢弋殷命惟天不畀允防固亂弼我我其敢求位惟帝不畀惟我下民秉爲惟天明畏【王若曰者周公以王命誥也爾殷遺多士稱之也弗弔不幸之辭也旻天以其仁覆閔下者言之天之喪殷閔民也弗弔大降喪於殷哀商之亡也周實亡商而奚哀之亡商非周之得已也伐商之誓曰予弗順天厥罪惟鈞聖人全體天徳者天欲亡商而周存之是悖徳也商周之際天實爲之聖人固不得不爲也謂不幸旻天降喪於殷我有周受眷佑之命奉將天之明威致王者之罰勑殷命而使之終於帝自天言之曰明威自人言之曰王罰所從言者異而大公至正之理則一弋者繳矢射禽之謂以小國言之非有勝殷之勢以非敢言之非有剪商之心也天以體言帝以心言允防固亂者謂其無保安之治下民秉爲者民心秉彛之理其所以流行發用者也天之理栽者培之傾者覆之畀其治而不畀其不治者天之心善善惡惡卽民之心也民之所亡亡之天之於商也天之所亡亡之周之於商也而一毫之私意不與存焉】我聞曰上帝引逸有夏不適逸則惟帝降格向於時夏弗克庸帝大淫泆有辭惟時天防念聞厥惟廢元命降致罰乃命爾先祖成湯革夏俊民甸四方自成湯至於帝乙防不明徳卹祀亦惟天丕建保乂有殷殷王亦罔敢失帝罔不配天其澤【成湯之於夏武王之於殷也其順天應人一也而商士未釋然於此然則成湯之伐夏非耶順其已知而開之也易爲力彊其未諭而告之也難爲言於是以爾成湯之事告之然商之亡也商民思商夏之亡也未聞夏人之思夏何也夏自太康失邦帝相遇簒則夏之衰久矣而商賢聖之君六七作加之管蔡之啟商武庚之稱亂宜民之未服也苦紂之虐而歸周因武庚之亂而思商大抵商民之風聲气習如此迹其攻位以營洛奔走以就遷非有悍然不服之態也而周家奚爲屢告之聖賢之化貴於表裏之交孚凡其有一人一念之未釋然者常人以爲緩而聖人以爲急也上帝引逸者天生民而立君以安之也故凡天之所以引長人之國者以其能安天下也而有夏不之安則惟帝降格向於時夏蓋出災異以警示之也夫天之於君也徳則降格而否徳則亦降格何也周內史過之言曰國之將興明神降之監其徳也將亡神又降之觀其惡也善惡之積皆足以感動天地治亂之際其諸天心之尢可見者與弗克庸帝大淫泆有辭辭者祝史昭告之辭也桀爲滛泆而善其辭說矯舉以祭宜帝之罔念聞也仲虺之誥所謂矯誣上天以布命於下帝用不臧式商受命是也是以廢元命降致罰乃命爾先祖成湯革夏而湯以俊民定四方自成湯至於帝乙其間聖賢分量𨿽有不同大抵皆明其明徳憂卹宗祀此則其一代之大略也夫以殷之多先哲王歷年之久亦惟天實佑之在殷王亦罔敢失天之意故施諸天下者周流公溥無不配天其澤也】在今後嗣王誕罔顯於天矧曰其有聼念於先王勤家誕淫厥泆罔顧於天顯民祗惟時上帝不保降若玆大喪惟天不畀不明厥徳凡四方小大邦喪罔非有辭於罰【今後嗣王謂紂也天下大姦元惡未有不由人欲之長而天理之蔽者惟紂之誕罔顯於天況能聼念於先王之勤勞有家者乎夫不念祖宗之艱難創造者未有不以位爲樂也是以誕淫厥泆罔顧於天理之顯與民之所當敬者夫桀之淫泆猶有辭焉以自釋於天紂爲淫泆𨿽天威之臨民嵒之險弗之顧也故曰桀之弗克庸帝自棄也紂之罔顧自暴也桀紂之惡甚矣皆其自棄自暴爲之至於國亡而身爲戮可不懼哉商之君其明徳者天丕建保乂之其不明於徳者天不畀焉自古小邦大邦未有無罪而亡國亦未有無辭而亡人之國商罪貫盈我有周奉辭罰罪而已豈無其故而遂亡商也哉】王若曰爾殷多士今惟我周王丕靈承帝事有命曰割殷告勑於帝惟我事不貳適惟爾王家我適予其曰惟爾洪無度我不爾動自乃邑予亦念天卽於殷大戾肆不正【前言天之喪殷於是言周之順天以喪殷而及於今日之遷殷也今惟我周王大善順上天之事奉割殷之命夫天之命周以有事於商也豈諄諄然命之乎知化則善述其事窮神則善繼其志周之靈承蓋得於不言之表者矣告勑於帝武成篇所謂告於皇天后土曰有大正於商是也惟我不敢貳於天惟爾殷家亦當順乎我予其曰猶云豈意謂爾殷民大惟無度從武庚以亂非我震動爾多士以遷也禍亂之萌自爾商邑予亦念天之就殷邦以降大戾於殷者紂死於是武庚死於是何不正如是生乎其地而爲良者鮮矣是所以有洛邑之遷也】王曰猷吿爾多士予惟時其遷居西爾非我一人奉徳不康寕時惟天命無違朕不敢有後無我怨惟爾知惟殷先人有冊有典殷革夏命今爾又曰夏廸簡在王庭有服在百僚予一人惟聼用徳肆予敢求爾於天邑商予惟率肆矜爾非予罪時惟天命【朝歌至洛濟河而西故曰遷居西爾非我一人奉行其徳而若是喜動惡靜不康寜也時惟天命不可違故朕不敢以後之爾其不可惟我之怨惟爾亦知殷先人典冊之所傳革夏之事矣何獨至於周而疑之殷之典冊不多見意者革夏之初湯於夏士皆廸簡在王庭而有服於百僚故殷民以是責周也夫以夏士之質直知天固所宜用而豈若殷民之反覆好亂乎故律之曰予惟聼用徳爾徳則用之而奚間商周然卽其言則其怨周者在身之貴賤非必在商之存亡也使周而富貴之吾知殷民無遺恨矣而周家不爾也夫富貴其人求其服已是利而得商非公也以此示民得無有忘君父而求富貴者乎幾於勸矣謂商天邑以昔王之都也聖人於名言之際猶若此其忠厚慈祥可想矣肆予敢求爾於天邑商而西之洛者是所以大愛乎爾也非予有罪時惟天命蓋命徳討罪顧天意何如爾夫周之化商也而未嘗不言天人而至於知天則安義命而樂循理商民知此不以頑稱矣】王曰多士昔朕來自奄予大降爾四國民命我乃明致天罰移爾遐逖比事臣我宗多遜【昔朕來自奄此多方所謂王來自奄者其時伐淮踐奄各伏其罪時爾四國之民罪皆在死而王皆降減爾民之死命所以明致天罰者不過移爾於洛以離逖爾土使親比臣事於我宗周習爲多遜夫移爾遐逖罰之也比事臣我宗多遜化之也遷殷民於洛固所以化之也而小人懷土實離爾居是亦有罪比於罰者與商民固自以爲不幸而豈知其爲甚幸也哉】王曰吿爾殷多士今予惟不爾殺予惟時命有申今朕作大邑於玆洛予惟四方罔攸賔亦惟爾多士攸服奔走臣我多遜爾乃尙有爾土爾乃尙寜幹止爾克敬天惟畀矜爾爾不克敬爾不啻不有爾土予亦致天之罰於爾躬今爾惟時宅爾邑繼爾居爾厥有幹有年於玆洛爾小子乃興從爾遷王曰又曰時予乃或言爾攸居【今予惟不爾殺惟之爲辭明示以恩意也予惟時命有申於是反覆而吿之如此篇之書也今朕作大邑於玆洛予惟四方罔攸賔亦惟爾多士攸服奔走臣我多遜洛邑之營固以四方無賔禮之地亦以使爾多士奔走臣我而習爲多遜也蓋一舉而業在焉爾乃尙有爾土爾乃尙寜幹止期之以安居樂業也今爾惟時宅爾邑繼爾居期之以永建乃家也�敬則循理而行褒賞加焉天之畀矜乎爾也不�敬則業廢家亡而身爲戮是天之罰之也爾邑者井田之制四井爲邑或曰受田於郊受居於邑古者五畆之宅在邑者二畆有半焉殷民之遷洛也其子弟親戚猶有在殷者使爾有幹有年生理遂於玆洛則爾小子亦興起而從爾遷矣蓋寛其懷土念舊之思然亦理勢之必至也王曰又曰之間以多方例求之闕有間矣然多士之末其辭婉而多方之終其辭嚴所以言之時異也若其諄勤反覆之意則同】○召誥篇曰厥旣命殷庶庶殷丕作○命侯甸男邦伯書曰梓材惟三月哉生魄周公初基作新大邑於東國洛四方民大和防侯甸男邦采衞百工播民和見士於周周公咸勤乃洪大誥治曰【孔氏傳作王曰封按伏生今文當作周公曰而無封字】以厥庶民曁厥臣達大家以厥臣達王惟邦君汝若恆越曰我有師師司徒司馬司空尹旅曰予罔厲殺人亦厥君先敬勞肆䢐厥敬勞肆往姦宄殺人歷人宥肆亦見【疑作爲】厥君事戕敗人宥王啟監厥亂爲民曰無胥戕無胥虐至於敬【疑作矜】寡至於屬婦合由以容王其效邦君越禦事厥命曷以引養引恬自古王若玆監罔攸辟惟曰若稽田旣勤敷菑惟其陳修爲厥疆畎若作室家旣勤垣墉惟其塗塈茨若作梓材旣勤朴斲惟其塗丹雘今王惟曰先王旣勤用明徳懷爲夾庶邦享作兄弟方來亦旣用明徳後式典集庶邦丕享皇天旣付中國民越厥疆土於先王肆王惟徳用和懌先後迷民用懌先王受命已若玆監惟曰欲至於萬年惟王子子孫孫永保民【履祥按梓材之書本出伏生今文而伏生大傳以爲周公命伯禽之書及孔安國以所聞伏生之書考定乃以爲成王命康叔之書故王介甫吳才老朱子蔡仲黙皆疑之以其辭气非王之自言其辭事非命康叔之事也然吳才老斷自王其效邦君以下非康叔之誥似洛誥之文朱子是之蔡氏斷自今王以下非康叔之誥乃人臣吿君之語亦朱子意也愚嘗考之梓材一篇首尾可疑吳氏朱子以爲洛誥之文以集庶邦丕享和懌先後迷民皆宅洛之議也夫宅洛之事其總敍見於召誥曰三月惟丙午朏云云甲子周公乃朝用書命庶殷侯甸男邦伯厥旣命殷庶庶殷丕作其命庶殷之書卽多士之書敍所謂惟三月周公初於新邑洛用誥商王士者也其命侯甸男邦伯亦必有書矣其書安在曰梓材之書是也其敍卽康誥之敍所謂惟三月周公初基作新大邑於東國洛四方民大和會侯甸男邦采衞百工播民和見士於周周公咸勤乃洪大誥治者也蘇氏所謂洛誥之敍也朱子亦嘗以爲然夫蘇氏旣以康誥之敍爲洛誥之敍吳氏又以梓材之文似洛誥之文而朱子皆然之則是前儒之意俱以爲宅洛之書矣今以康誥之敍冠梓材之首合爲一書豈不昭然明白也哉然則篇首王曰封之語何也曰此非梓材之本文也何以知之以伏生之傳知之也夫梓材之書爲周公道王徳意以誥諸侯之書故伏生誤以爲周公命伯禽之書大傳所說喬梓之事固非梓材之本意然旣以爲周公命伯禽之書則篇首當有周公曰之語無王曰封之語矣縱王曰之辭容或有之若封之一字決所必無矣此則安國以後誤之也蓋是書也本在多士之前而今文古文躐於召誥之前繼於康誥酒誥之後故其敍誤冠於康誥之首而其文誤衍於酒誥之尾是敍也蘇氏知其不可冠於康誥則不得不歸之洛誥但洛誥乃告卜往復成王往來周公畱後之文非咸勤誥治之事而梓材之書其前章皆周公咸勤之意其後章則乃洪大誥治之辭其問辭意亦無不合焉者左氏曰成王合諸侯城成周以爲東都崇文徳焉是作洛之際築城攻位爲宮室畫郊裏必合諸侯各率其卿士大家將其徒眾以受役焉所謂四方民大和會侯甸男邦采衛百工播民和見士於周也周公咸勤則勞來撫卹之也大家如殷民六族殷民七族懷姓九宗之類皆將其醜類從於諸侯以聼役於王室者爲諸侯者當以其臣民下通意於大家以其臣上通意於王室承上勞下邦君之常職也故曰以厥庶民曁厥臣達大家以厥臣達王惟邦君汝若恆也古者動大眾興大役則司徒率徒眾司空畫土疆司馬以軍法治之君行師從師師者一師之長也卽三卿也卿行旅從尹旅者一旅之長卽三卿之副也周公諭邦君又欲邦君吿其卿大夫曰予罔暴厲殺人蓋不欲其以軍法從事也然亦必邦君先能敬以勞來其民則自此以往三卿尹旅皆能敬以勞來其民故曰越曰我有師師司徒司馬司空尹旅曰予罔厲殺人亦厥君先敬勞肆䢐厥敬勞也古者徒役起於夫家丘甸而罪之人又服役於其下故凡往日姦宄殺人者自有本罪而其所連歷之人古法所謂胥靡今法所謂幹連知情藏匿者與爲公家之事而並緣傷人者皆入於罪今旣與此大役服勞王事皆與赦除同於良民故曰肆往姦宄殺人歷人宥肆亦見厥君事戕敗人宥也凡此優卹赦宥之事皆侯甸邦君之所當承流則又述王啟侯監之言在於爲民不在於厲虐故曰王啟監厥亂爲民曰無胥戕無胥虐也古者興役動眾孤寡之人無所與不幸而在焉必加優卹之若晉師之歸老疾句踐反耆老之子是也古者徒役之中亦有臣妾如女子入於舂槀之類蓋供樵防之役於此亦必優卹之故曰至於敬寡至於屬婦合由以容也則又繼述王教邦君之命皆爲恬養之仁而不在他故曰王其效邦君越禦事厥命曷以引養引恬也自此以上皆爲咸勤之事而又以自古王若玆監罔攸辟結之宅洛之事上承武王定鼎之意而繼志述事以文太平故卽作洛之時田裏居室器用之事爲諭自此以下旣字爲多故曰惟曰若稽田旣勤敷菑惟其陳修爲厥疆若作室家旣勤垣墉惟其塗塈茨若作梓材旣勤朴斵惟其塗丹雘者此遷洛之議而又述今王惟曰以繼之夫營洛之事一爲四方朝貢道裏之均故曰先王旣勤用明徳懷爲夾庶邦享作兄弟方來亦旣用明徳後式典集庶邦丕享一爲殷民密邇王室之化故曰皇天旣付中國民越厥疆土於先王肆王惟徳用和懌先後迷民用懌先王受命而又終之曰已若玆監惟曰欲至於萬年惟王子子孫孫永保民則乂述王之徳意使諸侯皆知之不惟作洛之際敬勞其民而所以爲國家久長之計者亦無出於保民者此又召誥之意凡此已上所謂洪大誥治也周家營洛之事總敍於召誥而又各自爲書各自有敍其後備召公之誥者則名召誥命庶殷者則名多士侯甸男邦伯者則名梓材述君臣往復之辭成王往來之事周公畱洛之冊者則總曰洛誥意者周書當有兩大誥前大誥爾多邦一大誥也此乃洪大誥治又一大誥也前旣名大誥故此周公道王之徳意者不復名大誥而以篇內梓材之語名之爾今以後大誥之敍逸在康誥後大誥之文名爲梓材者合爲一篇以旣前哲之意而俟後之君子庶幾復見古書之舊云】

太保作誥

召誥篇曰太保乃以庶邦冢君出取幣乃復入錫周公曰拜手稽首旅王若公【朱子曰傳以爲王與公俱至洛下見王無事故諸侯公卿並覲於王以下篇告卜事觀之恐不然也又云公至洛皆書其日以謹之不應詳臣略君如此陳氏以爲旅陳也成王在鎬而諸侯在洛以幣陳於王以及周公者周公攝王事故也葉氏曰禮諸俟朝於廟事畢出復束帛加璧入享謂之幣旣致於王復奉束帛以請覿大夫之私相見也亦謂之幣君臣不同時今旅王及公非常禮也呂氏曰洛邑事畢周公將歸宗周召公因陳戒成王乃取諸侯贄見幣物以與周公且言其拜手稽首所以陳王及公之意蓋召公𨿽與周公言乃欲周公聯諸侯之幣與召公之誥達之王履祥謂周公在洛旣以王命誥庶殷及諸侯召公將陳戒於王故亦因公以達故曰旅王若公此亦事從其長不敢専達之意也】誥告庶殷越自乃禦事【蔡氏曰欲誥吿殷民其根本乃自爾禦事不敢指言成王謂之禦事猶今稱人爲執事也朱子曰王時在鎬豈亦如告卜旣吉而後遣使奉幣具此辭以告之與】嗚呼皇天上帝攺厥元子玆大國殷之命惟王受命無疆惟休亦無疆惟卹嗚呼曷其柰何弗敬【朱子曰元子者天之元子陳氏曰元子不可攺而天攺之大國未易亡而天亡之天命之無常如此今王受天命誠無疆之福然亦無疆之憂也此數句者一篇之大指也】天旣遐終大邦殷之命玆殷多先哲王在天越厥後王后民玆服厥命厥終智藏瘝在夫知保抱攜持厥婦子以哀吁天䢐厥亡出執嗚呼天亦哀於四方民其眷命用懋王其疾敬徳【朱子曰遐逺也遐終者去而不返之辭瘝病也吁呼也天旣絕殷命矣此殷之初多先哲王謂湯至武丁賢聖之君六七作也𨿽死而其精神在天故能保佑及其後王后民使之服其命而不替其後至紂之時賢聖之人退藏病民之人在位其民困於虐政痛而呼天往而逃亡出見拘執天哀下民故眷命於能勉敬者以代殷位而周家受之故王不可不疾敬徳恐無以承天眷命又將如紂也朱子發云人之死各返其根體魄陰也故降而在下魂气陽也故升而在上則無不之矣眾人物欲蔽之故魄散而气不能升惟聖人淸明在躬志气如神故其死也精神在天與天爲一葉氏曰智藏瘝在言至紂而愚其智則藏而獨病民之心存也吁和也言祈和於天也此與舊說不同履祥按此章監殷之休與其卹天哀民而眷周其命方懋不可不敬以保之】相古先民有夏天廸從子保面稽天若今時旣墜厥命今相有殷天廸格保面稽天若今時旣墜厥命【朱子曰此一節間有不可曉處舊說有夏敬徳故天道降格以保之面向也稽考也若順也向天所順而考其意也皆未知是否然亦不害大意言旣監於殷又當逺觀有夏歷代廢興存亡之迹不過敬徳順天則天保佑之後王不敬故墜其命也履祥謂此章監二代之休與其卹面稽天若謂其天方隆之時天意若可面質而今皆墜命天眷之難保如此】今衝子嗣則無遺壽耉曰其稽我古人之徳矧曰其有能稽謀自天【朱子曰已陳夏商敬徳墜命所由又戒王也王氏曰勿棄老成而考古人之徳則善矣況曰能考謀自天則又善也陳氏曰老成人多識前言往行故考古人之徳必資老成稽謀自天言觀天命所去就則知敬徳之不可緩矣履祥謂惟老成之人能稽古已不可遺況其能稽天意乎】嗚呼有王𨿽小元子哉其丕能諴於小民今休王不敢後用顧畏於民碞【蘇氏曰王𨿽防國之元子也其大能以諴感民矣當及今休其徳不敢後者疾敬其徳不敢遲也用顧畏於民碞者碞險也民猶水也水能載舟亦能覆舟物無險於民者矣或曰元子謂天之元子也履祥按此二節勉王敬徳之事敬老敬民其實也】王來紹上帝自服於土中【朱子曰言王今來居洛邑繼天爲治服事也土中洛邑爲天下中也林氏以此句王來爲王亦至洛邑之驗恐未必然但王命來此定邑耳履祥謂此亦勉王來宅洛之辭】旦曰其作大邑其自時配皇天毖祀於上下其自時中乂王厥有成命治民今休【朱子曰稱周公言當作大邑而自此以祀上帝以及愼祀上下神祗又自此居中以爲治則是王受天成命以治民矣蓋召公述周公宅洛之意履祥謂召公因周公以達王言於周公曷名之蓋君前臣名將達於王𨿽公亦名之此言今日之休】王先服殷禦事比介於我有周禦事節性惟日其邁王敬作所不可不敬徳【林氏曰周王遷殷頑民於洛蓋與洛之舊民雜居其善惡之習不同倘非有以和一之不能相安以處故必有以服殷禦事使之親比介助於周之禦事然後可蓋周禦事習於教令無事於服之故以服殷禦事爲先也然服殷禦事在節其性而已蓋人性無不善殷人特化紂之惡是以不義之習遂與性成而忘返爾上之人有以節之使之日進於善則與周人亦何異哉然欲節民之性又在王之所化故王又當敬爲其所不可不敬之徳以率之非政刑所及也或曰服亦事也猶任也任殷人爲禦事使之佐我周之禦事蓋欲其共事相習以成善且使上下通情易以行化然後有以節其性而日進於善王則惟作所不可不敬徳以率之而已履祥按化商乃今日之卹不可不敬徳】我不可不監於有夏亦不可不監於有殷我不敢知曰有夏服天命惟有歷年我不敢知曰不其延惟不敬厥徳乃早墜厥命我不敢知曰有殷受天命惟有歷年我不敢知曰不其延惟不敬厥徳乃早墜厥命今王嗣受厥命我亦惟玆二國命嗣若功【王氏曰言夏殷所受天命歷年長短我皆不敢知也我所敢知者惟不敬厥徳乃早墜命也陳氏曰召公言我王嗣二代而受命我亦惟以此二國長短之命吿於王而繼其功蓋欲王之敬徳也履祥按此謂繼二代而受命當繼二代所以有休美之功者不可踵其所以亡也】王乃初服嗚呼若生子罔不在厥初生自貽哲命今天其命哲命吉凶命歷年【朱子曰王之初服不可不愼其徳猶子之初生不可不愼其所習蓋習於上則智習於下則愚矣故今天命正在初服之時敬徳則哲則吉則永年不敬則愚則凶則短祚也】知今我初服宅新邑肆惟王其疾敬徳王其徳之用祈天永命【朱子曰天無一物之不體已知我初服宅洛矣王其可不疾敬徳哉所以祈夭永命者只在徳而已矣履祥按此二節應前章謂天之命其休否不可知我所知者王初服新邑惟疾敬其徳以徳保天而已】其惟王勿以小民淫用非彛亦敢殄戮用乂民若有功其惟王位在徳元小民乃惟刑用於天下越王顯【蘇氏曰商俗靡靡其過用非常也久矣召公戒王勿以小民過用非常之故亦敢於法外殄戮以治之蓋民之有過罪實在我及其有功則王亦有徳何也王之位民徳之先倡也如此則法行於天下而王亦顯矣或曰下文有欲王以小民受天永命以字如以某師之以此戒王勿用此小民淫用非彞而復以殄戮治之也言當正身率下不務刑罰其下乃與蘇說同葉氏曰刑儀刑也】上下勤卹其曰我受天命丕若有夏曆年式勿替有殷曆年欲王以小民受天永命【蘇氏曰君臣一心以勤卹民庶幾王受命歷年如夏殷且以民心爲天命也陳氏曰小民之心歸則受天永命矣林氏曰王其能敬徳於上而小民儀刑於下則天永命之矣所謂用小民以受天命也履祥按此篇旅王若公所以欲其上下勤卹】拜手稽首曰予小臣敢以王之讎民百君子越友民保受王威命明徳王末有成命王亦顯【蘇氏曰庶殷𨿽已丕作然召公憂其間尙有反側自疑者故因其大和會而協同之讎民殷之頑民與三監叛者友民周民也百君子者殷周之賢士大夫也自今以往殷人周人與百君子皆同保受王之威徳王當終受天之成命以顯於後世林氏曰讎民百君子猶頑民而謂之多士也】我非敢勤惟恭奉幣用供王能祈天永命【蘇氏曰我非敢以此爲勤勞也奉幣以贊王祈天永命而已王氏曰奉幣以供王毖祀上下而祈永命履祥按此末章旅王之辭】○洛誥篇曰【洛誥篇內非一時之言】周公拜手稽首曰朕復子明辟王如弗敢及天基命定命予乃保大相東土其基作民明辟【此以下周公授使者獻圖卜之辭也復反命也又如有復於王者如願有復也之復蓋吿也後儒遂謂周公攝王至此復辟爲王莽簒漢張本可謂繆矣基命定命謂定都配天所以基天命於始而定天命於後也王如弗敢及謂王謙退如不敢預此而使予繼太保相宅於東土之洛自此建立基址以爲君臨天下之地也】予惟乙卯朝至於洛師我卜河朔黎水我乃卜澗水東瀍水西惟洛食我又卜瀍水東亦惟洛食伻來以圖及獻卜【卜黎水卜澗東瀍西舊云卜王城卜瀍東舊云卜下都下都者以處殷民也按召公以戊申之朝至洛卜宅則王城爲已卜厥旣得卜則經營則卜之爲已吉後七日而周公至又已達觀於新邑營矣遷都至重質神明至肅已營而卜澗瀍定洛而卜河朔召公卜之周公又攺卜之聖人不爾爲也召公戊申之所卜卜王城也周公乙卯之所卜卜下都也先卜河朔以殷民懷土遷焉者便也且自黎入河自河入洛其地亦不爲逺旣而三者皆不吉而爲洛之食食者卜之時史先定墨而灼之正食其墨也召公卜王城於洛吉矣周公卜下都而亦惟洛之吉則是洛邑之地利於君亦利於民眞王者之都與圖者召公攻位之圖卜者周公食洛之兆或曰作洛之事周公主之召公不敢専達凡周公所獻圖及卜卽召公之卜而周公逹之】王拜手稽首曰公不敢不敬天之休來相宅其作周匹休公旣定宅伻來來視予卜休恆吉我二人共貞公其以予萬億年敬天之休拜手稽首誨言【此王授使者復公之辭也拜手稽首尊周公也呂氏曰宅土中而作大邑天之休命也周公之來相宅乃敬天之休命非出於己私也曰敬天之休足矣而曰不敢不敬益明見天命之當然而不敢不然也見之明而後畏之篤周公之於天命也知之深然後言之力成王之於周公也知周公則知天矣敬天之休而相宅所以爲周配答上天之休也休常之吉成王期與周公共當之於周公不敢臣也故曰我二人然其以成王享歷年敬天之休則公也以猶春秋師能左右之曰以周公親則叔父職則大臣流言之變可以去矣而東正來歸之後可以閒矣而作洛周公非固好爲之畏天命也畏天命故不敢不爲也】周公曰王肇稱殷禮祀於新邑咸秩無文【此下乃周公率百工迎成王於周以居洛而告之也觀予齊百工伻從王於周與惟以在周工往新邑之辭可見王氏曰殷盛也如五年再殷祭之殷周公旣制禮作樂而成王於新邑舉盛禮以祀凡典籍所無而於義當祀者咸次秩而祀之也朱子曰自此以下漸不可曉蓋不知是何時所言】予齊百工伻從王於周予惟曰庶有事今王卽命曰記功宗以功作元祀惟命曰汝受命篤弼丕視功載乃汝其悉自教工孺子其朋孺子其朋其往【此百工卽作洛時見士之百工也周公整齊百官使從王於周蓋欲成王躬率百官往洛邑也周公教羣臣事君之道惟曰庶盡其所有之職事耳不當自以爲有功也然在王則當卽命之曰記功宗以功作元祀蓋於元祀之時以其有功者告於神明所謂銘於太常藏在盟府者也惟與也乂命之曰汝受君命益當加厚於輔贊之事而視此記功之籍不可自隳前功也蓋於羣臣使其以有功見知爲喜而又戒其恃功勉其保功此成王之所以悉自教工也朋友之也謂友羣臣也其往謂往洛邑也後漢書引此作愼其往】無若火始厥攸灼敍弗其絕厥若及撫事如予【小明也此戒其以明察自用也火始自是彰灼次第不可撲遏人君以小明自用機熟而日熾則不可救矣故王之順若彛常及其撫治政事皆當如予不可聰明亂舊苛察生事也】惟以在周工往新邑伻向卽有僚明作有功惇大成裕汝永有辭【周公欲王以所從於周之百工率之以往新邑使向往卽就其僚采之事浚明奮揚以成其功而惇厚圖大以裕其俗則成王其永有辭於後世矣蓋建都之始治體風俗於是關系勵精者乏寛大之體而寛大者少振勵之功二者兼之於振勵奮發之中有優柔寛大之意此一代治體之所以爲全美而成王之所以永有辭於世也】王若曰公明保予衝子公稱丕顯徳以予小子揚文武烈奉答天命和恆四方民居師惇宗將禮稱秩元祀咸秩無文惟公徳明光於上下勤施於四方旁作穆穆迓衡不迷文武勤教予衝子夙夜毖祀【此成王答周公祀於新邑及教王撫事明作有功等語舊本類附於後章之下今附於此王意謂公明保予衝子舉大明之徳以我對揚文武之功奉答上天之命和久四方之民而居宅洛師加厚功宗之大禮以稱秩元祀咸秩無文至於教工撫事明作有功等事則惟公徳之明光著於上下勤施於四方而旁達之人皆作興和敬以迎治平皆曉然知文武之所勤教耳豈予衝子所能及哉予但夙夜齋戒毖謹奉祀而已其餘非我所能及也】公曰己汝惟衝子惟終汝其敬識百辟享亦識其有不享享多儀儀不及物惟曰不享惟不役志於享凡民惟曰不享惟事其爽侮乃惟孺子頒朕不暇聼朕教汝於棐民彞汝乃是不蘉乃時惟不永哉篤敍乃正父罔不若予不敢廢乃命汝往敬哉玆予其明農哉彼裕我民無逺用戾【此周公答成王衝子毖祀之說而又教成王以統禦諸侯教養其民之道也舊本在汝永有辭之下今附於此蓋成王於是年旣長矣而以衝子退托自居故周公告之曰己者欲其勿爲退托也汝爲衝子亦旣長矣當思終之之責夫有天下宅土中朝諸侯必知諸侯之誠僞而後黜陟各當其知之者無他術亦曰敬而已矣享獻也凡諸侯朝貢於天子謂之享有者或有之辭也其或有不享非不供職貢之謂也諸侯貢享之禮視其秩固有定數但其時拜跪升降揖遜俯仰其儀爲多使其於儀不及其物是謂不享蓋其輕傲存於中則惰容見於外惟諸侯不用心於享上故國人化之亦將曰不必享於天子矣舉國不知有天子則其施之政事必有爽亂王度而侮蔑禮法者此識察諸侯之要也天下之事無窮聖人之心不已周公固有施行未及者而平日所以吿成王棐輔民彛之道固亦甚悉也故於此又勉成王以頒我所不暇者聼我所教輔民彛者於此二者而不勉則非所以爲長國計也乃正父武王也周公平日惟篤厚繼敍武王之事在成王亦能如此則天下不敢廢乃命矣王往洛邑其敬之哉我其退休田野惟明農事王其往彼洛邑寛裕我民則無逺而皆至矣蓋京師天下之本寛裕之政行焉則四方歸之不待言者呂氏曰武王歿周公如武王天下所以不廢周公之命周公去成王如周公天下所以不廢成王之命也】王曰公功棐廸篤罔不若時【此答周公之辭與明農之請謂公之功已至然所以輔導於者願益加厚罔不如今日未可去也朱子曰此下疑有缺文】王至新邑十有二月烝於文武命周公其後王歸宗周

洛誥曰王曰公予小子其退卽辟於周命公後四方廸亂未定於宗禮亦未克敉公功廸將其後監我士師工誕保文武受民亂爲四輔【洛誥自此以下疑皆成王在洛之言上下必有缺文廸亂謂向進於治也宗禮卽謂周公所制六典禮制猶未定也敉公功謂久安於公之成效而不變也廸將向導而大之二後字皆謂王歸周畱公於後以治洛也朱子謂與唐畱後之後同義王命周公謂予小子其自洛退卽君於周而命公在後以治洛蓋洛邑天下中四方方向導於治而周公所制之禮尙未底定則人心亦豈能久安於公之已效而不變乎公其開導而將大之其在後監我多士與師眾與百工誕保文武受民治爲四方之輔朱子曰四輔猶四鄰也】王曰公定予往已公功肅將祗歡公無困哉我惟無斁其康事公勿替刑四方其世享【朱子曰此王與公訣而歸之言也公定居洛予往歸周蓋公之功人心方肅而迎之只而說之公無困我而求去使我不勝其任也然我亦惟無怠其所以康乂之事公但勿替其所以儀刑百辟者則四方其世享公之功矣吳氏曰前漢書多引公無困我當是】周公拜手稽首曰王命予來承保乃文祖受命民越乃光烈考武王朕恭孺子來相宅其大惇典殷獻民亂爲四方新辟作周恭先曰其自時中乂萬邦咸休惟王有成績予旦以多子越禦事篤前人成烈答其師作周孚先考朕昭子刑乃單文祖徳【此周公許成王畱之辭也謂王命予來此洛邑承保文祖及乃光烈考武王受命之民且益大我以恭敬其事此答上文誕保文武受命民之語也孺子來視宅洛之新規增重周官之制加厚殷獻臣之賢其治爲四方之新辟爲周家敬徳之始王蓋定都之初觀望一新故謂之新辟而始遷之君亦後世之所倡始故謂之恭先曰其自是宅中出治萬邦咸休則爲王之成績蓋成王𨿽歸周然洛邑爲東都則朝覲會同政令皆出於此王但不常居耳故周公以自時中乂望之若予以此多子眾卿大夫及凡治事之臣增厚前人之成烈以答天下之眾望爲周家誠臣之首成我明辟儀刑天下之道益殫盡文祖之徳使無未盡之事此答勿替刑等語也】伻來毖殷乃命寜予以秬鬯二卣曰明禋拜手稽首休享予不敢宿則禋於文王武王惠篤敍無有遘自疾萬年厭於乃徳殷乃引考王伻殷乃承敍萬年其永觀朕子懷徳【此又述成王命畱之禮而周公以告於文武也蓋成王旣面畱周公又使人以畱公之意告殷民而以秬鬯二卣錫公安定於洛邑蘇氏謂黑黍爲酒合以郁鬯所以祼也宗廟之禮莫重於祼王使人來吿諭庶殷且以秬鬯綏寜周公曰明禋曰休享者何也事周公如事神明也古者有大賔客以享禮禮之酒淸人渴而不飲肉漧人饑而不食也故享有體薦豈非敬之至者則其禮如祭也與然周公則不敢當此禮故不敢宿宿肅也則以此二卣禋於文武而爲成王祈福其辭若曰恵徼篤厚繼敍之福使王無有疾厲使子孫萬年厭飽乃文武之徳殷民亦長有化成之效王其使殷民承順治敍𨿽萬年之逺其永觀化懷徳此蓋祈治洛化商之福歸之成王也】戊辰王在新邑烝祭嵗文王騂牛一武王騂牛一王命作冊逸祝冊惟告周公其後王賔殺禋咸格王入太室祼王命周公後作冊逸誥在十有二月【戊辰十二月日也王至洛或久戊辰祭告爾烝者每嵗冬常祭也牲用騂周尙赤也此爲周公畱後於洛故不用太牢常禮而各以特牲逸史逸也成王時大典冊皆史逸爲之此祝冊所吿惟告王歸周而周公在後治洛余無他辭賓迎也謂迎牲也禋精意以享也咸格諸侯羣臣皆助祭也太室者淸廟中央之室祼郁鬯以降神也王命周公後者命之於廟也作冊逸誥上冊祝冊也此冊冊命也逸誥史逸讀冊以告公也】惟周公誕保文武受命惟七年【舊說惟七年者卽作洛之年系年於篇終也】

【履祥按洛誥召誥相爲始終然惟洛誥之紀散無倫次有周公在洛使吿圖卜往復之辭有周公歸周迎王往洛對答之辭有成王在洛畱周公於後而歸周之辭有周公爲王畱洛而相勉敍述之辭然辭從其辭事從其事各以類附而無往來先後之序蓋其月日先後已具在系年之史故此篇事辭各以類附不嫌於辭雜也然是篇當亦多有缺文錯簡此必伏生口授之訛而安國於錯亂磨滅者又多以伏生之書爲定亦或於此失之】

淸廟之頌曰於穆淸廟肅雝顯相濟濟多士秉文之徳對越在天駿奔走在廟不顯不承無射於人斯【集傳曰言於穆哉此淸靜之廟其助祭之公侯皆敬且和而其執事之人又無不執行文王之徳旣對越其在天之神而又駿奔走其在廟之主如此則是文王之徳豈不顯乎豈不承乎信乎其無有厭斁於人也】○朱子曰書稱王在新邑烝祭歳文王騂牛一武王騂牛一實周公攝政之七年而此其升歌之辭也書大傳曰周公升歌淸廟茍在廟中嘗見文王者愀然如復見文王焉樂記曰淸廟之瑟朱而防越壹倡而三嘆有遺音者矣【履祥按不顯不承說者曰豈不顯乎豈不承乎於義不通不字當讀作丕凡詩美辭而加不者皆丕字也如古祝詞曰不顯大神蓋謂丕顯大神也古字通用或傳冩誤也是又當爲讀詩者言之】

逸周書作雒觧曰周公敬念於後曰予畏周室克延俾中天下宗及將致政乃作大邑成周於土中城方千七百二十丈郛十七里南系於洛水北因於郟山以爲天下湊制郊甸方六百里國西土爲方千里【西土岐周通爲圻內】分以百縣縣有四郡郡有鄙大縣立城方王城三之一小縣立城方王城九之一郡鄙不過百室以便野事農居鄙得以庶士居國家得以諸公大夫【居治也鄙以眾士治國家以大夫得當作治】凡工賈市臣僕州裏俾無交爲【不相雜交也】乃設丘兆於南郊以祀上帝配后稷日月星辰先王皆與食諸侯受命於周乃建太社於國中其疆東靑土南赤土西白土北驪土中央黃土凡將建諸侯則鑿取其方一面之土苞以黃土苴以白茅以爲土封故曰受削土於周室【苞覆苴裹土封封之爲社也】乃立五宮太廟宗宮考宮路寢明堂咸有四阿反坫重元【據注元字下合有重廊二字】重常復格藻稅移旅盈惷常畵【宮廟四下曰阿反坫外向室也重元累棟也重廊累屋也常累系也復格三襦也藻棁畵梁上之柱也丞屋曰移旅別也惷謂藻井之飾也言皆畵列柱爲之也】內階陛堤塘山廧【以黑石爲階塘中庭道堤謂爲髙之也廧謂畵山云】應門庫臺間【門者皆有臺於庫門見之從可知矣又以黑石爲門限】

八年周公分正東都

命蔡仲邦之蔡

蔡仲之命篇曰惟周公位冡宰正百工羣叔流言乃致辟管叔於商囚蔡叔於郭鄰以車七乘降霍叔於庶人三年不齒蔡仲克庸祗徳周公以爲卿士叔卒乃命諸王邦之蔡【蔡氏曰周公位冡宰正百工武王崩時也郭鄰孔氏曰中國之外地名蘇氏曰郭虢也周禮六遂五家爲鄰管霍國名武王崩成王防周公居冡宰百官總已以聼者古今之通道也當是時三叔以主少國疑乘商人之不靖謂可惑以非義遂相與流言倡亂以揺之是豈周公一身之利害乃欲傾覆社稷塗炭生靈天討所加非周公所得已也故致辟管叔於商致辟云者誅戮之也囚蔡叔於郭鄰以車七乘囚云者制其出入而猶從以七乘之車也降霍叔於庶人三年不齒三年之後方齒錄以復其國也三叔刑罰之輕重因其罪之大小而已仲叔之子克常敬徳周公以爲卿士叔卒乃命之成王而封之蔡也周公畱佐成王食邑於圻內圻內諸侯孟仲二卿故周公用仲爲卿非魯之卿也蔡左傳在淮汝之間仲不別封而命邦之蔡者所以不絕叔於蔡也封仲以他國則絕叔於蔡矣呂氏曰象欲殺舜舜在側微其止於一身故舜得遂其友愛之心周公之位則系於天下國家𨿽欲遂友愛於三叔不可得也舜與周公易地皆然史臣先書惟周公位宰正百工而繼以羣叔流言所以結正三叔之罪也後言蔡仲庸祗徳周公以爲卿士叔卒卽命之王以爲諸侯以見周公蹙然於三叔之刑幸仲庸祗徳則亟擢用分封之也】王若曰小子胡惟爾率徳攺行克愼厥猷肆予命爾侯於東土往卽乃封敬哉【胡名仲字言仲循文祖之徳攺蔡叔之行能謹其所行之道故侯爾於東土仲往之國益當敬之呂氏曰命書之辭𨿽稱成王實周公之意】爾尙蓋前人之愆惟忠惟孝爾乃邁迹自身克勤無怠以垂憲乃後率乃祖文王之彞訓無若爾考之違王命【此又因其率徳攺行而加勉之蓋前愆孝也順王命忠也常言孝則可以移忠爲蔡仲言忠則可以爲孝違王命蓋自流言之後成王旣知周公之徳必有戒諭之命而管蔡卒挾武庚以叛也】皇天無親惟徳是輔民心無常惟惠之懷爲善不同同歸於治爲惡不同同歸於亂爾其戒哉【上文言其攺行而已此又推廣之言天人之向背靡常而善惡之事幾亦眾凡不善之事皆足以爲亂非但不爲蔡叔之爲亦非但如今日之所爲而止也】愼厥初惟厥終終以不困不惟厥終終以困窮【上言治亂此言差失亦推言邁迹垂憲之意】懋乃攸績睦乃四鄰以蕃王室以和兄弟康濟小民【蔡氏曰五者諸侯職之所當盡也】率自中無作聰明亂舊章詳乃視聼罔以側言攺厥度則予一人汝嘉【中則無過不及本聰明者舉動必中自不亂舊非聰明而彊爲聰明者必以妄作爲智此其所以亂舊章也厥度卽舊章作聰明者以私意亂之以側言者聽人言攺之人言之側非視聼詳審不可而詳視聼者亦惟無作聰明者能之】王曰嗚呼小子胡汝往哉無荒棄朕命【大紀曰八年蔡仲之國過洛見周公周公曰不如吾者勿與處累我也與我齊者勿與處無益我也惟賢於已者可與處也】

【履祥讀蔡仲之命與棠棣之詩未嘗不悲周公之意也嗟夫周公亦幸有蔡仲耳然命人子以攺於其父之惡一言足矣而曰攺行曰蓋愆甚而又曰無若爾考之違王命也夫幸之深故憂之切憂之切故言之詳周公閔管蔡之失道固不容再有懿親之變也是以丁寜言之如棠棣之詩自死喪急難甚而至於闘防之事辭愈詳事愈下而感嘆愈深其志切其情哀蓋處兄弟之變其情辭若此觀者蓋當思其言外之意云】

九年封弟叔虞於唐【國語曰董因謂公子重耳曰嵗在大梁將集天行元年始受實沈之星也實沈之虛晉人是居所以興也今君當之無不濟矣君之行也嵗在大火大火閼伯之星也是謂大辰辰以成善后稷是相唐叔以封且以辰出而以參入皆晉祥也而天之大紀也○履祥按舊說成王三年封唐叔大紀從之而唐歷志遂言成王三年嵗在丙午星在大火唐叔始封今按諸歷各有短長年數不同武王十三年克商之嵗嵗在鶉火則十六年嵗在大火至成王九年嵗復在大火太初歷間以周公攝位之年則成王九年乃爲三年嵗次甲午星在大火此國語所謂嵗在大火是謂大辰唐叔以封也歷志以甲午爲丙午二字誤或歷不同爾今系之成王幾年】

子產曰當武王邑姜方震大叔夣帝謂已余命而子曰虞將與之唐屬諸參而蕃育其子孫及生有文在其手曰虞遂以命之及成王滅唐封大叔焉故參爲晉星實沈參神也○史記曰唐有亂周公誅滅唐遂封叔虞○傳曰成王滅唐遷之於杜○史記曰成王與叔虞戲削桐葉爲珪以與叔虞曰以此封若史佚因請擇日立叔虞成王曰吾與之戲耳史佚曰天子無戲言言則史書之禮成之樂歌之於是遂封叔虞於唐故曰唐叔虞字子幹【按平王錫晉文侯之命稱先王明事厥辟云云又曰昭乃顯祖則叔虞之賢可知翦桐之封非實錄殆不可信】○秦穆公曰吾聞唐叔之封也箕子曰其後必大○衛祝鮀曰昔武王克商成王定之【謂成王滅武庚定四國之亂也】選建明徳以藩屏周故周公相王室以尹天下於周爲睦分魯公以大路大旂夏后氏之璜封父之繁弱殷民六族條氏徐氏蕭氏索氏長勺氏尾勺氏使帥其宗氏輯其分族將其類醜以法則周公用卽命於周是使之職事於魯以昭周公之明徳分之土田陪惇祝宗卜史備物典防官司彞器因商奄之民命以伯禽而封於少皡之墟分康叔以大路少帛綪茷旃旌大呂殷民七族陶氏施氏繁氏錡氏樊氏饑氏終葵氏封畛土略自武父以南及圃田之北竟取於有閻之土以共王職取於相土之東都以防王之東搜聃季授土陶叔授民命以康誥而封於殷墟皆啟以商政疆以周索分唐叔以大路密須之鼓闕鞏姑洗懷姓九宗職官五正命以唐誥而封於夏墟啟以夏政疆以戎索三者皆叔也而有令徳故昭之以分物管蔡啟商惎間王室王於是乎殺管叔而囚蔡叔以車七乘徒七十人其子蔡仲攺行帥徳周公舉之以爲巳卿士見諸王而命之以蔡其命書云王曰胡無若爾考之違王命也武王之母弟八人周公爲太宰康叔爲司冦聃季爲司空五叔無官曹文之昭也晉武之穆也曹爲伯甸非尙年也【按祝鮀言王之封建舉武王成王時事不復論前後其分殷氏諸侯族則或東徵以後之事不可考矣】

十有一年周公在丰作無逸【大紀附此年】

書無逸篇曰周公曰嗚呼君子所其無逸先知稼穡之艱難乃逸則知小人之依【人主者小民之主而所處則安逸之地易縱於逸無逸者謂其勿縱於酒色耽樂與遊觀田獵之娯也君子所以無逸者必其先知稼穡之艱難故處安逸之地則知小人之依所以能體卹小民不自縱逸故能致小人之無怨亦足以介吾身之壽康人主而不先知稼穡之艱難則處安逸之地不知小人之依不知小人之依則但知縱一身之欲夫不知小人之依則下致民怨但知縱一身之欲則享年不永此一篇大意篇首舉其端而篇內詳之】相小人厥父母勤勞稼穡厥子乃不知稼穡之艱難乃逸乃諺旣誕否則侮厥父母曰昔之人無聞知【諺俗語也誕虛誇也皆謂其習爲遊談誇誕也視彼小人其父母勤勞稼穡其子尙有不能知者乃逸之時其爲不善無所不至況人主處尊安之地乎此周公所以爲後嗣王懼而首援此以爲戒也】周公曰嗚呼我聞曰昔在殷王中宗嚴恭寅畏天命自度治民祗懼不敢荒寜肆中宗之享國七十有五年【無逸本一篇之書周公曰者史臣所加中宗太戊也嚴莊重也寅明肅也嚴恭敬之齊於外也寅畏敬之存於中也天命天所付予之理也自度以天理爲已尺度不敢逾越也此言商中宗之無逸也中宗惟無不敬故自能知小人之依所以治民敬畏而不敢逸凡荒縱怠弛之事皆無之此所以凝固持養能躋上壽享國七十有五年則其年壽蓋可知矣】其在髙宗【句】時舊勞於外爰曁小人作其卽位乃或亮陰三年不言其惟不言言乃雍不敢荒寜嘉靖殷邦至於小大無時或怨肆髙宗之享國五十有九年【髙宗武丁也舊勞於外小乙欲武丁習知民事使之處於民間爰曁小人謂於是乃與小人處而知小人之依也亮陰說見說命雍和也所謂言乃讙也嘉謂其教化風俗之美靖謂其安寜富阜之效也至於小大蓋不獨小民無怨凡羣臣在位者皆無怨也此言髙宗之無逸也髙宗惟舊在民間故能知小人之依所以卽位之初謹於出令言而小民皆讙在位之間不敢荒寜嘉以美化其民靖以保安其民非惟小人無怨而羣臣上下皆然此髙宗所以無逸於民旣無怨而於身遂壽康也】其在祖甲不義惟王舊爲小人作其卽位爰知小人之依能保惠於庶民不敢侮鰥寡肆祖甲之享國三十有三年【祖甲事說見祖甲紀此言祖甲之無逸惟其舊逃民間身爲小民之事所以爲天子之日能知小人之依而保之惠之尢不敢忽忘窮困之民此祖甲之無逸而享國亦永也詳見前紀】自時厥後立王生則逸生則逸不知稼穡之艱難不聞小人之勞惟耽樂之從自時厥後亦罔或克壽或十年或七八年或五六年或四三年【此言後王之逸也厥後謂中宗而後髙宗而後與祖甲而後也生則逸謂其生長於安逸之中也惟其生則逸所以不知稼穡之艱難惟其不知稼穡之艱難所以不知小人之依惟其不知小人之依所以惟耽樂之從惟其荒於耽樂所以傷生伐性罔或克壽夫不知小人之依而惟耽樂之從此亂亡之所必至亦以享年之促而僅免耳或疑年壽之修短命也周公以是爲逸與無逸之由不已迂乎要之人主所處與常人異子女之奉聲色之娯酒醴之甘驅騁田獵之好嗜欲玩好何求不獲一有縱逸之心則必溺於此皆伐性之斧斤傷生之蟊賊也其能克壽者鮮矣然其間世主亦有縱逸而能壽者又何也是亦稟受之偶厖者爾然而禍亂隨之如商辛是也其患有甚於不壽者矣○呂氏曰周公旣論無逸之理復舉無逸之君以告成王也嚴恭寅畏蓋中宗無逸之實嚴則謹重恭則降下寅則肅莊畏則兢業合而言之則敬而已矣惟敬故壽也主靜則悠逺博厚自彊則堅實精明操存則血气循軌而不亂收斂則精神內守而不浮凡此皆敬之力而壽之理也髙宗之嘉靖不徒與民休息之謂蓋禮樂教化蔚然安居於樂業之中也髙宗享國五十有九年於小大無時或怨之後蓋民气太和導迎善气是亦壽考之理也祖甲保養恵愛庶民𨿽鰥寡之微亦不敢侮故享國之久亦操敬之力也厥後立王生則逸是無逸之反也耽樂之極伐性喪生無所不至故自時厥後亦罔或克壽又歷數悉陳其年謂耽樂愈甚則享年愈促也大抵守身之本自天子至於庶人惟先知自愛不失其身然後萬事自此次第而舉起其敬而收其肆者莫大於是此則周公忠愛拳拳之意也商去周未逺故周公以成王耳目所接者言之其論逸王則從其後者槪言之非謂三君之後其君皆逸以意逆志可也】周公曰嗚呼厥亦惟我周太王王季克自抑畏文王卑服卽康功田功徽柔懿恭懷保小民惠鮮鰥寡自朝至於日中昃不遑暇食用咸和萬民文王不敢盤於遊田以庶邦惟正之供文王受命惟中身厥享國五十年【此言我周無逸之家法而文王爲詳蓋成王所聞見爲尢近也抑畏謙畏嚴敬也抑畏則無逸不在言也卑服謂自卑下以服勤其事也卽就也康功謂安民之事田功卽教民稼穡之事如孟子所述制其田裏教之樹畜耕者九一關梁無徵之類是也徽柔則平易近民而非姑息之柔懿恭則卽之溫良而非外貌之恭懷保小民其心常在於保養小民而小民之中有鰥寡無告者文王發政施仁尢先於此惠鮮利澤之也其生意蓋郁然矣自朝至於日中昃不遑安暇而食蓋聼政之勤所以和理萬民之事也卽康功田功則知稼穡之艱難不足言懷保小民則知小人之依不足言蓋上文所引三宗皆守成之賢主而文王則創業之聖君所以不同也不敢盤於遊田蓋省耕省斂非不遊也不敢盤於遊恐流連以廢事耳教民講武幹豆賓客非不田獵也不敢盤於田恐暴殄或擾民耳以如師能左右之曰以蓋文王爲西伯則西諸侯咸聼命焉文王率之以正能使庶邦以正應之所謂正己而物正觀諸二南之化可見矣受命謂爲方伯其時已中年又享國五十年蓋文王壽九十七嵗也此其無逸之所致也】周公曰嗚呼繼自今嗣王則其無淫於觀於逸於遊於田以萬民惟正之供無皇曰今日耽樂乃非民攸訓非天攸若時人丕則有愆無若殷王受之迷亂酗於酒徳哉【此勉成王之無逸也夫觀以廣視逸以安身遊以省農田以講武皆人君所不能無但不可淫於此淫則爲縱逸之私欲且病民矣故周公不戒之使無而但戒其淫茍必絕之使無不惟廢禮且使人君苦於拘則未必不樂於肆矣以萬民惟正之供蓋人主正身以率之則能使萬民以正應之無皇曰皇大也猶云自寛也人君之縱逸未必便沈溺也其始不過自寛曰且今日耽樂而已明日不復爾也然卽此一說已不足以訓民亦非所以順天蓋此心有一日之逸則天理有一日之間斷也況於此隙一開日復一日此必將大有過愆矣𨿽紂之不善安保其不至是哉故終戒之曰無若殷王受之沈迷昏亂又酗於酒徳紂亡國之主也以是爲成王戒蓋深警之也𨿽然爲紂非難凡以一日之耽樂爲無傷者紂之徒也終亦必紂而已矣】周公曰嗚呼我聞曰古之人猶胥訓吿胥保惠胥教誨民無或胥譸張爲幻此厥不聼人乃訓之乃變亂先王之正刑至於小大民否則厥心違怨否則厥口詛祝【此章言所以致小人之怨也保惠猶云保也者保其身體以歸諸道者也訓告教誨義同而復出猶云師導之教訓傅傅之徳義者與譸張以俗語誇誑之也猶上文乃諺旣誕也此篇大意勉人主知小人之依而後章復戒其致小人之怨所以致怨必有其由蓋古之人其爲人已足以表於世而猶資賢人君子相訓告之相保養之相教誨之故無敢有以俗語誇說誑惑之者茍人主於此師保之言不聼則必有導之爲非者矣彼先王之正法皆體悉小人之依而爲之者邪人旣導人主以變亂之則小大之民皆失所依民否則怨於心又否則詛於口矣】周公曰嗚呼自殷王中宗及髙宗及祖甲及我周文王玆四人廸哲厥或告之曰小人怨汝詈汝則皇自敬徳厥愆曰朕之愆允若時不啻不敢含怒此厥不聼人乃或譸張爲幻曰小人怨汝詈汝則信之則若時不永念厥辟不寛綽厥心亂罰無罪殺無辜怨有同是叢於厥身【廸哲蹈行明哲之徳也此四君者旣深知小人之依必不致小人之怨設或有告之曰小人怨詈則反躬自省大自敬徳所謂無則加勉也厥愆曰朕之愆允若時所謂有則攺之也不止於不敢含怒而已其責己而不尢人如此夫含怒怒之微也而猶曰不敢又曰不止於不敢而已其至厚至誠可想也人主於此四君之事不知聼人乃或譸張以誑之曰小人怨汝詈汝則信之則以爲必若是不永念其爲君之道則不知自責不寛裕其心則惟務責人亂罰無罪殺無辜於是小人遂同怨之怨遂叢於其身矣夫壅民之口甚於防川使其果有怨詈猶當自反況聼譸張之幻不審有無而肆刑殺此怨之所必聚而禍亂之所必生也夫始以一邪人之譸張而終以聚天下之怨甚矣讒邪之爲人主不可不深戒也】周公曰嗚呼嗣王其監於玆【承上文警戒以終之○胡氏曰以無逸系於周公將沒者考於君奭立政洛誥諸篇周公於成王皆有衝孺防小之稱而無逸獨無故知其爲後也】

【履祥按無逸之書七發端皆曰嗚呼其警戒之意蓋切眞周公垂歿丁寜之書也一嗚呼言人主必先知稼穡之艱難故處安逸之地知小人之依而無逸然稼穡艱難𨿽小人子弟猶有不知者何況人主此所當戒也二嗚呼援商守成三君皆先知小人稼穡之艱難故其治民無逸身亦期壽商後王不知小人稼穡之艱難故惟耽樂之從亦罔克壽三嗚呼敍有周無逸之家法文王尢爲憂勤四嗚呼勉成王繼無逸之徳防耽樂之源五嗚呼戒所以致小人之怨六嗚呼言小人之怨有則攺之無則加勉自責所以弭怨責人祗以重怨七嗚呼總丁寜以終之稼穡之艱難周公嘗備陳於七月之詩而此又首述於無逸之書是二篇者人主當相對爲圖左右觀省也】

周公薨於丰周文公於畢

書序曰周公在丰將沒欲成周公薨成王於畢○世家曰周公在丰病將沒曰必我成周以明吾不敢離王周公旣卒成王亦讓周公於畢從文王以明不敢臣周公也○大傳曰三年之後周公老於丰心不敢逺成王而欲事文武之廟然後周公疾曰吾死必於成周示天下臣於成王成王曰周公生欲事宗廟死欲聚骨於畢畢者文王之墓地故周公死成王不於周而之於畢示天下不敢臣也所以明有功尊有徳故忠孝之道咸在成王周公之間故魯郊成王所以禮周公也○蔡氏曰此言周公在丰漢孔氏謂致政歸老之時下文君陳之序乃曰周公旣沒命君陳分正東郊成周方未命君陳時成周蓋周公治之公沒故命君陳然則公蓋未嘗去洛也而此又以爲在丰將沒則其致政歸老果在何時耶【愚按周公治洛或此時偶以朝覲在丰耳○古史曰周公之子封者八人伯禽在魯其弟嗣周公食采於周世輔王室邢凡蔣胙茅祭或在畿內或在畿外】○禮記曰成王以周公有勲勞於天下命魯公世世祀周公以天子之禮樂是以季夏六月以禘禮祀周公於太廟牲用白牡尊用犧象山罍郁尊用黃目灌用玉瓚大圭薦用玉豆雕篹爵用玉琖仍雕加以璧散璧角爼用梡嶡升歌淸廟下管象朱幹玉戚冕而舞大武皮弁素積裼而舞大夏○朱子曰趙伯循曰禘王者之大祭也王者旣立始祖之廟又推始祖所自出之帝祀之於始祖之廟而以始祖配之也成王以周公有大勲勞賜魯重祭故得禘於周公之廟以文王爲所出之帝而周公配之然非禮矣○程子曰周公之功固大矣皆臣子之分所當爲魯安得獨用天子禮樂哉成王之賜伯禽之受皆非也其因襲之皆用之羣公之廟遂使季氏僣八佾三家僣雍徹故仲尼譏之

命君陳分正東郊成周

君陳篇曰王若曰君陳惟爾令徳孝恭惟孝友於兄弟克施有政命汝尹玆東郊敬哉【克施有政論語作施於有政君陳令徳孝恭惟其孝則在內能友愛於兄弟在外能施於有政蓋本立則善推之也成王營洛邑爲東都此云東郊蓋主鎬京而言陳氏謂主東都王城而言則下都商民所居謂之東郊尹正也】昔周公師保萬民民懷其徳往愼乃司玆率厥常懋昭周公之訓惟民其乂【師教之保安之周公以徳教安其民民方思之君陳治洛但率循其治勉明其訓則其民自治不必別有作爲也】我聞曰至治馨香感於神明黍稷非馨明徳惟馨爾尙式時周公之猷訓惟日孜孜無敢逸豫凡人未見聖若不克見旣見聖亦不克由聖爾其戒哉【至治馨香四語呂氏謂周公精微之訓蓋成王聞諸周公者也治道之極和气發達感通神明謂之馨香非黍稷薦祭而謂之馨香也蓋淸明之徳則自然精華發達無非和气也明徳言其本至治言其效式時猷訓惟日孜孜無敢逸豫與由聖之戒皆勉君陳以明徳之事也君陳逮事周公令徳昭聞但患其間斷則爲人欲所昏又患其玩於見忽於行則明徳不續矣兼常人之情𨿽莫不有好徳景行之心而少有克己蹈道之力以周公聖人不問今古孰不願見而不可得然當時親見周公者亦不少而少有能學爲周公者蓋恃有聖人玩於習見而省察克治之功不能自加此其所當戒也】爾惟風下民惟艸圖厥政莫或不艱有廢有興出入自爾師虞庶言同則繹【此已下告之以至治之事也爾惟風下民惟艸風行艸不疾而速此卽至治馨香之謂故必謹所以感之者是以圖厥政不可不艱難謹重也故於政事廢興之際出則與國人入則與僚友共虞度之師眾之言同矣則又思繹之蓋在我之徳旣明則不蔽於私而又有以度之此政之所以善也】爾有嘉謀嘉猷則入告爾後於內爾乃順之於外曰斯謀斯猷惟我後之徳嗚呼臣人咸若時惟良顯哉【葛氏曰成王始失斯言矣欲其臣善則稱君善則稱君人臣之細行也然君旣有此心至於有過則將使誰執哉禹聞善言則拜湯攺過不吝端不爲此言矣嗚呼此其所以爲成王與○愚謂此成王因師虞之訓而述君陳之素行也君陳前日必嘗爲親近之臣獻納之任其爲人如此故成王嘉之然人臣如此固爲良徳而人主不可示此意向也下文予曰辟爾惟勿辟予曰宥爾惟勿宥其諸以此章之意勉君陳之所未及與】王曰君陳爾惟周公丕訓無依勢作威無倚法以削寛而有制從容以和【周公之訓以訓民不可執周公之法以責民蓋立法特以禁民而用之則又必有寛制從容於法之外者君陳未必依勢倚法而成王言此蓋勢者我之所乘而法者我之所執一以喜怒之私加之卽易爲威虐故上之人常欲忘勢而論法常主於與民則庶無此過寛而有制則寛意常行於法之中又非廢法以爲寛也從容以和則其忘勢近民亦非勉彊勉彊則不能和矣蔡氏曰此篇言周公訓者三曰懋昭曰式時至此則曰周公丕訓欲其益張而大之也呂氏曰繼前人之政者茍止以持循因襲爲心其所成必降前人數等惟奮然開拓期以光大前業然後僅能不替蓋造始之與繼成其力大不同也】殷民在辟予曰辟爾惟勿辟予曰宥爾惟勿宥惟厥中【上文述君陳善則稱君故此又勉君陳以執法揆理勿狥其君之意也中者審其輕重隨其時措之宜無過不及也】有弗若於汝政弗化於汝訓辟以止辟乃辟狃於姦宄敗常亂俗三細不宥【此終上文辟宥之意刑不泛加凡懲一而可以止百者則刑之關系者大而所犯者細小懲而大誡不可宥也】爾無忿疾於頑無求備於一夫必有忍其乃有濟有容徳乃大簡厥修亦簡其或不修進厥良以率其或不良【承上文用刑之意而又以寛和終之君陳之治東郊不惟殷民凡殷士之在官者與凡庶正之官皆屬馬無忿疾於頑指民也無求備於一夫指官也頑者所未化求備者謂所未能事必有所忍則能有所成就量必有所容則徳乃廣大謂職業修舉良謂行義溫純於職業則兼簡其修廢使人勸功於行誼則進其賢者以率化之則人勵行】惟民生厚因物有遷違上所命從厥攸好爾克敬典在徳時乃罔不變允升於大猷惟予一人膺受多福其爾之休終有辭於永世【斯民之生理無不具可謂厚矣但誘於習俗爲物所遷耳然其心不從工之命而從上之好今欲教之以復其所本厚則不惟在於政教聲色之末而實在吾攸好如何敬典者厚典庸禮深信篤好之意在徳者躬行心得之眞攸好如此則民心觀感時乃罔不變化其气習物欲之蔽而允躋於大道之中矣章首明徳惟馨之意蓋如此】○書序曰周公旣沒命君陳分正東郊成周○呂氏曰君陳之命周公則旣沒矣成王眞得實造之學當於是篇求之周公之沒也厖臣碩輔尙多立於朝而分正東郊成王獨以屬之君陳是獨何哉斯時也東郊治體所冝盡循周公之典使付之舊臣則諸老固非作聰明亂舊章者然平日與周公比肩同功慮其兢兢循守者或未専固微有自用之意於其間則於治體已有間矣不若畀之後進端慤之人則一意奉承不敢毫髮增損成王微指蓋在此也至於成終之任開闔變化非四世元老莫能之故康王必付之畢公焉成康之於治體其觀時義者精矣

三十有七年四月甲子王命太保奭芮伯彤伯畢公衞侯毛公保元子釗乙丑王崩癸酉元子釗受命朝諸侯於應門之內

書曰惟四月哉生魄王不懌甲子王乃洮颒水相被冕服憑玉几【蔡氏曰王發大命臨羣臣必齋戒沐浴今疾病危殆故但洮盥颒面扶相者被衮冕憑玉几以發命】乃同召太保奭芮伯彤伯畢公衞侯毛公師氏虎臣百尹禦事【六卿百執之長各書其人太保畢公毛公皆三公周禮三公無職蓋六卿進兼或三公下兼六卿蔡氏曰平時則召六卿使帥其屬此則將發顧命故自六卿至禦事同以王命召也呂氏曰召公以太保領冢宰固無可疑畢公與召公一體而班在四者蓋司馬兵權非元老重臣未易付也】王曰嗚呼疾大漸惟幾病日臻旣彌畱恐不獲誓言嗣玆予審訓命汝【此下成王之顧命也漸進幾危疾甚曰病彌亦甚畱連也嗣者立元子嗣位之事審重詳也成王其時年四十有九古人多壽故未及言太子嗣位之事或嘗言之而至此又詳審言焉重其事也】昔君文王武王宣重光奠麗陳教則肄肄不違用克達殷集大命【蔡氏曰言文武宣布重明之徳定民所依麗陳列教條則民習服習而不違天下化之用能達於殷邦而集大命於周也】在後之侗敬迓天威嗣守文武大訓無敢昏逾【侗愚也成王自謂也】今天降疾殆弗興弗悟爾尙明時朕言用敬保元子釗濟於艱難柔逺能邇安勸小大庶邦【釗康王名元子者正其統也成王在位𨿽四十年天下太平然先王終而嗣君立乃一時艱難之運昔者成王防衝親罹其禍四國相延而起王室幾危故成王之終以濟艱難柔逺能邇安勸小大庶邦爲托然合逺近大小又以見君徳所施公平周溥不可有所偏滯也】思夫人自亂於威儀爾無以釗冒貢於非幾【亂治也有威而可畏謂之威有儀而可象謂之儀舉一身之則而言也劉子所謂民受天地之中以生所謂命也是以有動作禮義威儀之則以定命也此言蓋有自來周家士大夫蓋相傳以爲立身之本也成王謂思夫人之所以爲人者自治於威儀耳此固元子釗所當自治然左右大小之臣俱有保傅輔翼之責不可茍投其君以爲非之幾也夫當時諸臣固非引其君於非者然或幾微之事狥之而不謹自微而大將自是滋矣此人主之所甚畏而輔君者不可不謹也○呂氏曰甲子之命去崩才一日耳猶盥洗而致潔冠服以致嚴顧托之言淵奧精明蓋臨眾之敬不以困憊廢而素定之理𨿽垂沒固炯然也惟善治气者爲能歷病疾而不惰惟善養心者爲能臨死生而不昬此豈一朝一夕之積哉又曰斯言也蓋成王平日至親至切之學至此始發其祕也周公精微之傳成王得之將終方以示羣臣孔子精微之傳曽子得之將終方以示孟敬子皆近在於威儀容貌顏色辭气之際然則周孔豈惟同道其用工之次第品目亦莫不同也】玆旣受命還出綴衣於庭越翼日乙丑王崩【蔡氏曰綴衣幄帳也羣臣旣受命王還內徹去幄帳於庭喪大記云疾病君徹懸東首於北牖下是也於其明日王崩】太保命仲桓南宮毛俾爰齊侯呂伋以二干戈虎賁百人逆子釗於南門之外延入翼室卹宅宗【太保以宰攝政出命南宮毛當是括之後齊侯呂伋太公子入爲虎賁氏爰於也逆迎也南門路寢之門也延引也引入路寢之旁翼室爲憂居宗主翼室卽東夾室也天子居喪之次曰梁闇比諸侯倚廬而加楣梁此初喪未爲梁闇故以東夾室爲宅宗之地此下文東夾所以不陳設也呂氏曰發命者冢宰傳命者兩朝臣承命者勲戚顯諸侯體統尊嚴樞機周宻防微慮患之意深矣入自端門萬姓咸覩與天下共之也延入翼室爲憂居之宗示天下不可一日無統也唐穆敬文武以降閹寺執國命易主於宮掖而外庭猶不聞然後知周家之制曲盡備豫𨿽一條一節不可廢也】丁卯命作冊度【命卽太保命之也作冊以傳顧命古者冊書自有常度此重顧命故其冊之度又異於常太保定其制焉送死事固大而顧命亦大故於崩之再明日卽命作冊度其他喪事自有常職此不復書】越七日癸酉伯相命士須材【天子七日而殯癸酉卽殯之明日也旣殯始傳顧命殯前以送死爲重也伯相卽太保也太保以西伯爲相故謂伯相士者凡幕人掌次司幾筵朝士諸職皆士也材物也凡朝庭所須器物如下文禮器幾席車輅戈之類是也自此以下皆癸酉之事舊說須材爲供喪者與上下文不相入】狄設黼扆綴衣【狄下士祭統謂樂吏之賤者喪大記狄人設階蓋供設張之事者卽幕人司幾之類也黼扆天子之屛黼以白黑爲文畫如斧形古畫文之圓而相紏者謂之罍以象雷也文之方而四鋭腰兩旁曲內首尾曲外者謂之黼以象斧也卽今銀樣畫也扆以繒爲之設黼扆幄帳如成王存之日也】牖間南向敷重篾席黼純華玉仍幾【此平時見羣臣覲諸侯之坐古者前爲堂後爲室室中以東向爲尊戶在其東南牖在其南戶牖之外爲堂以南向爲尊其位在戶外之西牖外之南故爾雅戶牖之間謂之扆謂設扆之處也此所謂牖間南向之坐也天子之席三重篾孔鄭諸儒皆謂桃枝竹席黼純以黑白文繒爲緣也華玉黃玉也仍幾因生時所設黃玉飾幾也】西序東向敷重底席綴純文貝仍幾【此朝夕聼事之坐也爾雅東西墻謂之序蓋古者宮室之內以墉墻爲隔猶今以壁隔也東西墻猶言東西壁壁之外卽夾室故又曰東西廂謂之序自堂言之則東西壁爲序自夾室言之則墻乃夾室之墻也夾之前謂之廂故夾室亦通可謂之廂矣賈氏注禮曰序以西爲正堂序東有夾室蓋士惟東房西室乃以室戶房間爲中房前東壁爲序序東有夾惟天子諸侯則有東西房有東西夾郭氏曰序者序別內外也然左右進以至戶牖間者必先由序故謂之序猶云次第經由處也底者蒲席也綴雜彩文貝車渠也】東序西向敷重丰席畫純雕玉仍幾【此養老饗羣臣之坐也丰莞席也畫繪五彩雕刻鏤也】西夾南向敷重筍席紛純漆仍幾越玉五重【此親屬私燕之坐也天子之屋四霤爲四阿四个而有東西夾大夫士維止有東夾然亦不敢爲阿个也今此書不言東夾獨無陳設惟言西夾而又南向與當扆同又越玉五重蓋東夾者卽初喪宅宗之翼室而西夾者則新陟王西階之殯宮也卿大夫無西夾則殯西階之上士殯於客位惟天子有西夾其殯畢塗屋故於西夾爲之所以西夾旣設幾席又加玉五重而別不陳寶漢天子殮以玉札謂之玉棺所以不腐周天子殯而五重設玉意可見矣東夾之外未爲梁闇西夾設位未畢塗屋以將傳顧命未備喪禮也筍席呂氏謂緝竹籜以爲席也紛雜也漆黑漆親親不尙飾故此坐之設如此】陳寶赤刀大訓璧琬琰在西序大玉夷玉天球河圖在東序之舞衣大貝鼖鼔在西房兌之戈和之弓垂之竹矢在東房【朝廷尊敬不設寶玉於東西序夾室則設之寶者先王之寶器赤刀博物志昆吾鏈鋼赤刀切玉如泥者大訓卽典謨帝王之書河圖卽伏羲所獲龍馬負圖也兌和垂或地名或人名其物皆精堅久逺世所傳寶者○蔡氏曰器物之陳非徒以爲國容觀美意者成王平日之所觀閱手澤在焉陳之以象其生存也楊氏中庸傳曰宗器於祭陳之示能守也於顧命陳之示能傳也】大輅在賔階面綴輅在阼階面先輅在左塾之前次輅在右塾之前【蔡氏曰大輅玉輅也綴輅金輅也先輅木輅也次輅象輅革輅也王乘玉輅綴之者金輅也逺者木輅故木輅謂之先輅則革輅象輅爲次輅矣賔西階阼東階面南向也塾門側堂也五輅陳列亦象成王之生存也周禮典輅云若有大祭祀則出輅大喪大賔客亦如之是大喪出輅爲常禮也又按所陳寶玉器物皆以西爲上者成王殯在西夾故也】二人雀弁執惠立於畢門之內四人綦弁執戈上刄夾兩階戺一人冕執劉立於東堂一人冕執鉞立於西堂一人冕執戣立於東垂一人冕執瞿立於西垂一人冕執銳立於側階【弁士服凡執器者皆士也雀弁赤黑色革弁也綦弁鹿胎皮爲之惠三隅矛形如圭也畢門卽路寢門也上刄外向也兩階戺賓阼兩階之隅也堂亷曰戺正義曰堂防者堂基南畔亷稜也防卽隅角也堂爲兩階則兩階接堂皆有隅角故每階以二人夾之然堂防旣主於南畔則兩階之間每防二人夾立也冕大夫冠也制如弁但加藻耳劉鉞皆斧屬東堂西堂卽東西夾之前堂也夾之前有廂則曰東廂西廂不爲廂則曰東堂西堂也戣瞿皆矛屬東垂西垂路寢東西之階上也垂下階之處也一云垂堂兩邊也銳按古文作鈗說文同讀若允側階者北階也東房半以北爲北堂其堂西直室墉東直房戶而爲北階以下蓋通宮闈之路也故惟一人守之自門而階則立衛者皆士至堂則立衛者皆大夫呂氏曰古者執戈防以宿衞王宮皆士大夫之職無事而奉燕私則從容養徳有膏澤之潤有事而司禦侮則堅明守義而無腹心之虞下及秦漢陛楯執防尙餘一二此制旣廢人主接士大夫者僅有視朝數刻而周廬陛楯或環以椎埋嚚悍之徒有志於復古者當深繹也】王麻冕黼裳由賓階隮卿士邦君麻冕蟻裳入卽位【隮升也由西階未敢爲主也蟻色卿士邦君皆同服亦廟中之禮卽就也位者平日侍朝之班次也呂氏曰麻冕黼裳王祭服也卿士邦君祭服之裳纁今蟻裳者蓋無事於奠祝不欲純用吉服有位於班列不可純用凶服酌吉凶之間示禮之變也】太保太史太宗皆麻冕彤裳太保承介圭上宗奉同瑁由阼階隮太史秉書由賓階隮【彤纁也祭服也介圭王之大圭長尺有二寸同爵名瑁方四寸邪刻之以冒諸侯之圭璧齊瑞信也蔡氏曰太保宗伯以先王之命奉符寶以嗣王有主道焉故升自阼階太史秉書書卽冊也以成王之殯在西階之上故亦由賓階升】禦王冊命曰皇后憑玉几道揚末命命汝嗣訓臨君周邦率循大卞變和天下用答揚文武之光訓【禦奉持也此卽丁卯所作冊也呂氏以此卽爲冊命之辭蔡氏以成王顧命已書之冊此則太史口陳之辭也皇后大君也末命臨終之命也大卞字書無正訓孔氏訓法按卞本從升與弁同是恭拱之義則當訓爲禮或云大弁卽謂天子之冕謂服天子之服以朝也惟有此命故康王冕服見諸侯行顧命也此數辭固櫽括成王之命而約言之命汝嗣訓則嗣守文武大訓之謂也率循大卞則自亂於威儀之謂也燮和天下則柔逺能邇安勸小大庶邦之謂也然成王之命蓋爲命羣臣相康王之辭亦必別有勑康王之語若此冊所云者史書前後互見故不屢書耳若本無其語而虛爲此冊則是後世遺詔儷語不情之言非古人所爲也】王再拜興答曰予末小子其能而亂四方以敬忌天威【小而如也顧命有敬迓天威之語故此亦有敬忌天威之說】乃受同瑁王三宿三祭三吒上宗曰饗【受同以祭受瑁以爲主宿肅也祭祭酒也吒嘆也王受上宗同瑁則受太保命圭可知王搢大圭以同爵祭告受命也祭訖以同授太保三吒嘆也親沒而始受顧命𨿽不敢死其親用祭服祭禮而不哭然三吒之情則不可遏也上宗曰饗傳神命以饗告也猶嘏以饗告也】太保受同降盥以異同秉璋以酢授宗人同拜王答拜【同白虎通作銅蓋同必銅爵之名太保受同則王三祭以同授太保可知降反同於篚又盥洗更用他同秉璋以酢酢祭也祭禮君執圭瓚祼屍大宗執璋瓚亞祼故此報祭亦秉璋也以同授宗人而拜王答拜者明爲後也古者始喪𨿽卑者亦拜之此雜用喪禮又如代屍拜也宗人小宗伯之屬也大宗以供王小宗以供太保】太保受同祭嚌宅授宗人同拜王答拜【在喪祭告王不飲福故太保攝飲福所以受同祭而飲福嚌者至齒而已方在喪疚𨿽歆神之賜而不能甘也宅亦當作吒】太保降收【太保下堂有司徹】諸侯出廟門俟【呂氏曰廟門路寢門成王在殯故名廟也俟見康王於門外下篇康王亦出外朝告諸侯蓋在廟門內則子道也出廟門則君道也新天子之尊屈於門內而伸於門外父子君臣之義著矣】王出在應門之內太保率西方諸侯入應門左畢公率東方諸侯入應門右皆布乘黃朱賓稱奉圭兼幣曰一二臣衛敢執壤奠皆再拜稽首王義嗣徳答拜太保曁芮伯咸進相揖【王出畢門則立應門之內蓋外朝也周制分天下以爲左右曰二伯陜以東周公主之陜以西召公主之周公沒畢公繼之故此二公各率其方之諸侯入門而左而右亦各從其方布陳也乘駟馬也黃色朱鬛陳之以爲庭實賓諸侯也稱舉也圭守圭幣籍幣以薦圭也曰一二者明非一曰臣衛者謂諸侯蕃衛王國者也壤奠謂以土地所出爲奠贄也皆再拜稽首於地以致敬義審宜也王審宜以在喪而嗣先徳朝諸侯宜答拜也王答拜故太保芮伯咸進贊相王揖吳氏曰穆公使人弔公子重耳重耳稽顙而不拜穆公曰仁夫公子稽顙而不拜則未爲後也蓋爲後者拜不拜以未爲後也弔者含者襚者升堂致命主孤拜稽顙成爲後者也康王之見諸侯若以爲不當拜而不拜則疑未爲後也且純乎吉也答拜旣正其爲後且知其以喪見也】皆再拜稽首曰敢敬告天子皇天攺大邦殷之命惟周文武誕受羑若克卹西土惟新陟王畢協賞罰戡定厥功用敷遺後人休今王敬之哉張皇六師無壊我髙祖寡命【上文再拜稽首贄見也王答之二相進贊揖遜故諸侯又再拜稽首答君也亦進戒也羑若蘇氏謂羑里之厄於此能順則天下之理無乎不順矣蔡氏疑卽下文厥若謂其所當順從者皆非也按字書羑進善也卽今誘字說文羑或作誘羑若蓋天誘其之意言皇天以大邦之命而攺命周亦以文武大能承受其誘助順之理而憂勤西土之民耳此其受命之原亦非有甚髙難行之說也惟新升遐之王又能盡協文武賞罰之公而戡黜武庚伐淮踐奄以定文武之功以能施及後人有此休福今王其敬之哉張皇六師無廢壊我文武艱難寡特之基命六師卽謂天子六軍之制猶言萬乘也張者弛之反六軍王國之常制張則不弛其備皇則不輕其事猶云張舉天子之事耳然武備乃承平易弛之事故諸公又特言之與蔡氏曰召公此言若導王以尙威武者然守成之世多溺宴安而無立志茍不詰爾戎兵奮揚武烈則廢弛怠惰而淩遲之漸見矣成康之時病正在是故周公於立政亦懇懇言之後世墜先王之業忘祖父之讐上下茍安甚至口不言兵亦異於召公之見矣可勝嘆哉】王若曰庶邦侯甸男衞惟予一人釗報誥昔君文武丕平富不務咎厎至齊信用昭明於天下則亦有熊羆之士不二心之臣保乂王家用端命於上帝皇天用訓厥道付畀四方乃命建侯樹屏在我後之人今予一二伯父尙胥曁顧綏爾先公之臣服於先王𨿽爾身在外乃心罔不在王室用奉卹厥若無遺鞠子羞【康王在喪故稱名諸侯言文武及新陟王而康王惟言文武蓋未忍言成王之遺事又方述求助之意而諸公皆文武勲舊又武王所封以屏王室者故惟述文武以感之而不及成王也丕平富者制其田裏薄其稅斂去其貪暴使人人各得其養也不務咎者刑罰𨿽不可廢然不以是爲務而取咎於是也厎至者發已自盡必欲至其極齊信者隨事所處無不盡其實也誠之所積固自不可掩所以用昭明於天下然所以戮力創造王室者又皆勇銳之士忠實之臣之助用是文武能正受其命於上天而上天亦順文武之道付之以天下文武又命封建侯國立爲藩屏其意正在於衛輔我後人今予一二伯父指同姓大諸侯也天子謂同姓諸侯曰伯父叔父異姓諸侯曰伯舅叔舅此惟言伯父蓋指太保以及其餘不屢數也尙胥曁顧綏爾先公之臣服於先王欲顯諸侯胥及天下之諸侯觀守爾先公之所以臣服於先王之道𨿽身守國於外而乃心當常在王室用奉我一人以憂其所當奉行之事其無遺我孤子之羞也】羣公旣皆聼命相揖趨出王釋冕反喪服【前相揖蓋以王答拜而贊揖也此相揖蓋太保諸公相率揖而退也王釋冕反喪服此處喪禮之變冕服亦不宜久也】○蘇氏曰成王崩未君臣皆冕服禮與曰非禮也謂之變禮可乎曰不可禮變於不得已嫂非溺終不援也三年旣成服釋之而卽吉無時而可者曰成王顧命不可以不傳旣傳不可以喪服受也曰何爲其不可也孔子曰將冠子未及期日而有齊衰大功之喪則因喪服而冠冠吉禮也猶可以喪服行之受顧命見諸侯獨不可以喪服乎太保使太史奉冊授王於次諸侯入哭於路寢而見王於次王喪服受教戒哭踴答拜聖人復起不易斯言矣春秋傳曰鄭子皮如晉平公將以幣行子產曰喪焉用幣子皮固請以行旣諸侯之大夫欲因見新君叔向辭之曰大夫之事畢矣而又命孤孤斬焉在衰絰之中其以嘉服見則喪禮未畢其以喪服見是重受弔也大夫將若之何皆無辭以退今康王旣以嘉服見諸侯而又受乘黃玉帛之幣使周公在必不爲此然則孔子何取此書也曰至矣其父子君臣之間教戒深切著明足以爲後世法孔子何爲不取哉然則失禮則不可以不辧○呂氏曰堯舜禹湯文武無顧命而成王獨有顧命始終授受之際國有常典矣成王之初經三監之變王室幾揺故於此正其終始特詳焉顧命成王所以正其終康王之誥康王所以正其始舜除堯之喪格廟而咨嶽牧成王除武王之喪朝廟而訪羣臣皆百代之正禮然成湯方沒伊尹遽偕羣後侯甸訓太甲焉禮固有時而變矣說者不疑太甲受伊尹羣後之訓於居憂之時乃疑康王受召畢諸侯之戒於宅卹之日甚者或以晉辭諸侯爲證然則隆周之元老反不若衰晉之陪臣耶○朱子曰天子諸侯之禮與士庶人不同故孟子有吾未之學之語蓋謂此類耳如伊訓元祀十二月朔亦新喪也伊尹亦祠於先王奉嗣王祗見厥祖固不可用凶服矣漢唐新主卽位皆行冊禮君臣亦皆吉服追述先帝之命以告嗣君蓋易世傳授國之大事當嚴其禮而王侯以國爲家𨿽先君之喪猶以爲己私服也五代以來此禮不講則始終之際殊艸艸矣

癸亥康王元年

甲子二年

十有二年六月壬申命畢公保釐東郊

書畢命篇曰惟十有二年六月庚午朏越三日壬申王朝步自宗周至於丰以成周之眾命畢公保釐東郊【朏月三日生明壬申六月五日也宗周鎬京丰文王之都在鎬京之西二十五里成周在鎬京之東八百里商民所居在王城之東二十五里王朝步自宗周至於丰命之於文王之廟也保者安全之釐者疏理之呂氏曰保釐二字一篇之體要也】王若曰【書序謂康王命作冊則此以下康王之意而命內史飾之也】嗚呼父師惟文王武王敷大徳於天下用克受殷命惟周公左右先王綏定厥家毖殷頑民遷於洛邑密邇王室式化厥訓旣歷三紀世變風移四方無虞予一人以寜【此敍述其原委也惟文武能以大徳受命惟周公能左右綏安毖謹也周公固無事不謹而化商一事尢所謹重故遷之洛邑親近王化商民亦敬化於周公之訓故自周公之沒今三十六年世已變而風俗亦漸移天下之內安平無事予一人賴是以寜是皆周公風化之力也周公沒今三十七年言三紀者舉全數也】道有升降政由俗革不臧厥臧民罔攸勸【此論治道旌別之宜也升降猶記言道隆道污蓋道有所當升有所當降初無執一之用故爲政者當視時俗而爲之更張不可膠於一定也當周公之時商民反覆未定故公遷之教之寛之警之至君陳之時不善者尙多故猶務含容皆以漸治之至畢公之時世變風移老死少長燻習滋變不善者亦希矣然而猶有未善者在正所當分別之也蓋不善其善則民無所勸慕矣是則分別者乃所以使之皆爲善也】惟公懋徳克勤小物弼亮四世正色率下罔不祗師言嘉績多於先王予小子垂拱仰成【此述畢公之賢必能體道之用也呂氏曰畢公天下之元老康王不稱其成徳而稱其懋徳不稱其總大體而稱其勤小物蓋以成徳自居則止矣於小物而忽焉則亦間斷矣惟勉於徳者貫稚耄而不息敬於事者一小大而無間康王於師傅可謂觀之詳察之審而善於形容矣又言畢公輔導四世風采凝峻表儀昭著小大之臣罔不祗服父師之訓徳容之重眾望之孚養之者蓋非一日之積矣蔡氏曰休嘉之績多於在先王之時故我小子垂衣拱手以仰其成而已王將付畢公以保釐之寄故敍其徳業之盛知畢公之必能終此事也】王曰嗚呼父師今予祗命公以周公之事往哉【鎭東都化商民此周公之事故敢以命公呂氏曰言之敬而待之尊體貌重臣也】旌別淑慝表厥宅裏彰善癉惡樹之風聲弗率訓典殊厥井疆俾克畏慕【此東郊之政也所以釐之也旌淑別慝東郊之政由俗革者莫大於此其旌淑也則表其宅裏以彰爲善者之閭而使惡者病不能焉蓋立善者之風流聲聞使聞者興起此先王所以爲風俗無窮之計也其別慝也則弗率訓典者殊其井疆若記所謂不變移之郊不變移之遂蓋使之畏疏斥之醜而慕爲善之美卒亦同歸於善而已】申畫郊圻愼固封守以康四海【此承上文因以推廣東郊之政所以保之也蓋因表裏殊井之政亦以申畫郊圻因申畫郊圻之制可以謹固封守因謹固封守可以用康四海夫郊甸之畫舊矣然井田之制歷嵗久則溝澮易堙分畫疎則經界易失故必因時而申畫之又先王井田之制澮塗縱橫溝封有截亦寓封域設險之意焉故申畫郊圻所以謹固封守也京師畿甸諸夏根本王畿安則天下安矣故謹固封守所以康四海也】政貴有恆辭尙體要不惟好異商俗靡靡利口惟賢余風未殄公其念哉我聞曰世祿之家鮮克由禮以蕩陵徳實悖天道敝化奢麗萬世同流玆殷庶士席寵惟舊怙侈滅義服美於人驕淫矜侉將由惡終𨿽收放心閒之惟艱資富能訓惟以永年惟徳惟義時乃大訓不由古訓於何其訓【此章又明化商之要不徒別殊之又必化訓之也大抵商民不善之餘習有二利口也驕淫也利口則化之以政令之靜重驕淫則化之以徳義之成法政事貴平常而戒詭異辭令務大體而尙簡要呂氏曰此深懲作聰明趨浮末之異好凡論治體者皆然在化商言之尢爲對病之藥蓋其俗靡靡利口惟賢政當以渾厚惇朴鎭之畢公所當深念也又曰古人論世族之病必舉而歸之驕侈此商民受病之原也世祿之家不可槪謂之無禮法也逸樂豢養之所移其能由禮者鮮矣旣不由禮則心無所制肆其驕蕩陵蔑有徳悖棄天道甚矣夫衰之化未有不侈麗者此古今同一流耳此古人之論也而玆殷庶士席寵惟舊率多世族怙侈滅義則以蕩陵徳也服美於人則敝化奢麗也流而不反驕淫矜侉百邪並見殆將以惡終矣賴洛邑之遷式化厥訓拯其將亡而更生之教育之久𨿽已收其放心所以閒之使久而不渝則甚難此畢公所當講也資富而能訓所以使之永年商民席寵又承三紀富庶涵養之餘資之富矣訓典之而閒其邪蓋不可緩也然所以訓之者豈外立其教以訓之哉徳者心之理義者事之宜人所同有訓莫大於是然善無證則不信而徳義非可以空言也當稽古以爲之說不由古以爲訓於何以爲訓乎】王曰嗚呼父師邦之安危惟玆殷士不剛不柔厥徳允修【是時太平無事獨殷民未盡化耳而康王猶以爲安危所系不恃其治不忽於微如此剛則激亂柔則容姦此化商之所以爲難惟不剛不柔時措適中此所以爲徳之允修也】惟周公克愼厥始惟君陳克和厥中惟公克成厥終三後協心同厎於道道洽政治澤潤生民四夷左衽罔不咸賴予小子永膺多福【前後之時不同由革之政亦異而云協心同厎於道者蓋此心所處俱至於所當然之則也京師首善之地而周畢二公又皆以東伯鎭東都故推其餘效至四夷左衽罔不咸賴也蔡氏曰殊厥井疆非治之成使商民皆善然後可謂之成愚按自畢公以後周家無復有事於東郊而人心風俗與周始終矣畢公眞能踐成終之命哉】公其惟時成周建無窮之基亦有無窮之聞子孫訓其成式惟乂【總上文立風聲革舊俗申畫謹固而成其終皆所以爲成周無窮之基也呂氏曰畢公四世元老豈區區立後世名者而勲徳之隆亦豈少此康王所以望之者蓋相期以無窮乃尊之至也】嗚呼罔曰弗克惟旣厥心罔曰民寡惟愼厥事欽若先王成烈以休於前政【畢公重徳而有弗克之戒又有民寡之戒三代君臣相與警戒固無事不存未嘗以盛徳廢也推畢公克勤小物之心則或以商民之難化爲憚推畢公多嘉之績則或以商民之蕞爾而忽毋憚其難惟當盡心毋忽其少惟當謹事休於前政謂成終也周公君陳其道固盡而商民猶未盡化是尙有餘責也成終則無復余責矣此之謂休於前政非求勝於前之謂也】

【履祥按殷自中葉以來士大夫世家巨室殖貨謾令風俗浸不美盤庚亦嘗正之歷髙宗諸賢君風俗固嘗正矣至紂又以淫酗驕奢倡之一時風靡而又爲天下逋逃主聚諸亡命是崇是長凡億兆之心如林之旅計皆是放蕩無防恥一旦周師至則倒戈迎降之不暇爾武王入殷固已慮之曰若殷之士眾何太公亦已有誅斥之意矣獨周公不然而兼包並容之然商民之意得气滿終不若在紂之日故其後從武庚以叛於是分遷畿甸而處之而誘之亦殊勞矣昔子王子謂迹商民之所爲自秦漢言之坑戮誅夷之而已矣而乃待之如此此所以爲周公之徳而所以爲周家之忠厚也然觀於多士多方君陳畢命諸書大抵殷民之爲頑自其染紂之惡於是有淫放之習自其從武庚之叛於是又有思商之心以淫放之習而行思商之心奚爲其不亂也周公之時洛邑𨿽遷而思商未釋也君陳以後思商之念釋而化紂之習未除也思商之心未釋故多方多士開諭之辭詳化紂之惡未除故君陳畢命簡別之政肅周公成康不惟其思商而化之不以其忘商而置之分正之命拳拳於生厚之遷保釐之冊汲汲於余風之殄噫是特爲風俗人心計耳前儒謂東遷之後衛之俗淫鄭之俗靡魏之俗嗇齊之俗詐獨東周之民忠厚之風歷數百年而不及其亡也九鼎寶噐皆入於秦而周民遂東亡先王之化所以入人者深矣】

十有六年魯公禽父薨子酋嗣【是爲考公】

徐廣曰皇甫謐云伯禽以成王元年封四十六年康王十六年卒【按世家伯禽無年而徐廣注如此若以四十六年爲正則伯禽之卒當在康王九年若卒於康王十六年則當云五十三年未詳孰是】○楚子謂右尹子革曰昔我先王熊繹【注楚始封君】與呂伋【齊太公子丁公】王孫牟【衛康叔之子】燮父【晉康叔之子】禽父並事康王四國皆有分我獨無有對曰昔我先王熊繹辟在荊山篳路藍縷以處艸莽防渉山林以事天子惟是桃弧棘矢以共禦王事齊王舅也晉及魯衛王母弟也楚是以無分而彼皆有

二十年魯考公薨弟熙立【是爲煬公】

二十有一年魯侯築茅闕門

史記曰伯禽卒子考公酋立四年卒立弟熙是爲煬公煬公築茅闕門○世本曰煬公徙魯

二十有六年王崩子瑕踐位

史記曰成康之際天下安寜刑措四十年不用○大紀曰康王敬恭神人四夷賔服海內晏然百姓興於禮義囹圄空虛刑措不用四十餘年有唐虞氏之風焉○揚雄曰康後之世頌聲作於上【按漢諸家言詩者多謂康後晏朝關睢興刺其說與今傳不合而揚雄又以關睢爲康王時美詩今皆不取】

魯煬公薨子宰嗣【是爲幽公】

禦批資治通鑑綱目前編卷八﹤史部﹐史評類﹐禦批資治通鑑綱目前編﹥

欽定四庫全書

禦批資治通鑑綱目前編卷九

己丑周昭王元年

二年子滿生

周內史過曰昔昭王娶於房曰房後實有爽徳協於丹朱丹朱馮身以儀之生穆王焉【按此說左氏不載別見國語事頗誣怪以儀禮黃氏傳取之今附其略】

十有四年魯侯弟防弒其君幽公而自立【是爲魏公】

世家曰幽公十四年弟防殺幽公而自立是爲魏公【世本作微公】

【履祥按弒君爭國之禍自是始而昭王不能討失政甚矣史稱昭王之時王道微缺朱子亦謂周綱陵夷自昭王始有以也夫】

庚戌二十有二年釋氏生

周書記異曰周昭王二十二年釋氏生

甲子三十有六年

五十有一年王崩於漢子滿踐位

史記曰昭王之時王道微缺昭王南巡狩不返卒於江上其卒不赴告諱之也立昭王子滿是爲穆王○外紀曰昭王南巡狩反濟漢漢濵之人以膠船進王至中流膠液船解王及祭公溺焉○大紀曰王在位久不能彊於政治風化稍衰有光五色貫紫微井水溢是歲王徵荊蠻軍旋渉漢梁敗王及祭公隕於漢王右辛余靡振王北濟反振祭公王因是發疾崩○朱子曰涇舟膠楚澤周綱已陵夷

庚辰穆王元年

三年命君牙爲大司徒伯冏爲太僕正【大紀系之三年若史記則冏命是其初卽位之年】

書君牙篇曰王若曰嗚呼君牙惟乃祖乃父世篤忠貞服勞王家厥有成績紀於太常【古文尙書作君雅周禮司勲曰凡有功者銘書於王之太常司常云日月爲常】惟子小子嗣守文武成康遺緒亦惟先王之臣克左右亂四方心之憂危若蹈虎尾渉於春冰【蹈虎尾恐噬渉春冰恐防穆王初卽政憂危求助之切如此】今命爾予翼作股肱心膂纘乃舊服無忝祖考【膂呂通脊也穆王資世職之臣處腹心之寄舊服卽謂篤忠服勞之事呂氏曰穆王方自憂危懼不克承故亦勉君牙無忝祖考各欲保其世業語益親切臣主蓋一體也】敷五典式和民則爾身克正罔敢弗正民心罔中惟爾之中【蔡氏曰敷者大而布之也式和者敬而和之也則有物有則之則君臣之義父子之仁夫婦之別長防之序朋友之信是也典以設教言故曰敷則以民彛言故曰式和此司徒之教也然教之本則在君牙之身正也中也民則之體而人所同然也正以身言欲其所處無邪行也中以心言欲其所存無邪思也愚謂五典之教司徒之常職然上之人無躬行心得之實則民不從其令而從其意矣此所以貴於爾身之正爾心之中也】夏暑雨小民惟曰怨咨冬祁寒小民亦惟曰怨咨厥惟艱哉思其艱以圖其易民乃寧【祁大也夏而暑雨小民有暴身沾體之勞冬而大寒小民有裂靣手之勞故怨咨蓋自傷其衣食之艱難也厥惟艱哉嘆小民之誠爲艱難也思小民之爲艱難而爲圖其易則小民乃安矣夫艱者饑寒之艱易者衣食之易古者司徒之職𨿽云掌教然土地人民之數制其田裏教之樹畜辧其土宜以相民宅而知其利害以阜人民蕃鳥獸毓艸木凡養民之利無一不掌蓋教養並行未嘗有無養而教者也故穆王念小民之艱而以圖易爲君牙告皆其職也】嗚呼丕顯哉文王謨丕承哉武王烈啟佑我後人咸以正罔缺爾惟敬明乃訓用奉若於先王對揚文武之光命追配於前人【丕大也謨訓功烈文顯於前武承於後曰謨曰烈各指其盛言之文武以謨啟以烈佑我後人者無一事不出於正文武之道可謂大備但人亡政息爾惟敬明乃訓奉若文武之道答揚其光命則足以追配爾祖父所以事先王者矣然則思艱圖易不必他圖有文武之道與前人之法在】王若曰君牙乃惟由先正舊典時式民之治亂在玆率乃祖考之攸行昭乃辟之有乂【先正卽乃祖乃父也君牙由祖父舊典而法之民之治亂在此而已法之則治否則亂惟循爾祖父之攸行則足以昭其君於有乂謂法之卽治也蔡氏曰按此篇專以君牙祖父爲言然則君牙之祖父嘗任司徒之職而其賢可知矣惜載籍之無傳也陳氏曰成康之時芮伯爲司徒君牙豈其後耶】○冏命篇曰【冏古文作臩史記同】王若曰伯冏惟予弗克於徳嗣先人宅丕後怵惟厲中夜以興思免厥愆【思免厥愆此穆王知自克之難欲寡其過篇中此意爲多】昔在文武聰明齊聖小大之臣咸懷忠良其侍禦僕從罔匪正人以旦夕承弼厥辟出入起居罔有不欽發號施令罔有不臧下民祗若萬邦咸休惟予一人無良實賴左右前後有位之士匡其不及繩愆糾繆格其非心俾克紹先烈【承上文欲免厥愆因言文武之聖猶有資於小大之臣故穆王自謂無良不可不賴前後左右有位之士以免己於愆而昭文武之烈】今予命汝作大正正於羣僕侍禦之臣懋乃後徳交修不逮愼簡乃僚無以巧言令色便辟側媚其惟吉士【此承上文以文武之聖亦有賴於僕從之承弼此所以命伯冏爲太僕之正以正羣僕侍禦上修主徳下簡近僚逺小人用君子以弼後徳而逺於愆也】僕臣正厥後克正僕臣防厥後自聖後徳惟臣不徳惟臣【此承上文以明得失之機穆王蓋深知僕禦之邪正乃君徳所系甚重非輕僕臣防則後自聖自聖則愎諫妄作而天下之亂自是生矣呂氏曰陪僕禦之臣後世視爲賤品而不擇曽不知人主朝夕與居气體移養常必由之濳消黙奪於防防之中而明爭顯諫於昭昭之際抑末矣又曰僕臣防厥後自聖自古小人之敗君徳爲昬爲虐爲侈爲縱曷其有極至於自聖猶若淺之爲害穆王獨以是蔽之者蓋小人之蠱其君必使之虛美燻心傲然自聖則謂人莫已若而欲予言莫之違然後法家拂士日逺而快意肆情之事亦莫或齟齬其間自聖之證旣見而百疾從之昬虐縱侈皆其枝葉不足論也】爾無暱於憸人充耳目之官廸上以非先王之典非人其吉惟貨其吉若時瘝厥官惟爾大弗克祗厥辟惟予汝辜【此皆其導君於愆者或以淫巧進或以賄進此近習小人進身之徑伯冏所當戒此二者呂氏曰自盤庚總於貨寶之戒至此篇乃復見之成湯文武之隆未間數數以貨飭其臣也意其商周之衰乎】王曰嗚呼欽哉永弼乃後於彞憲【此終篇首免愆之意而欲躋之於文武之道】○史記曰穆王卽位春秋已五十矣王道衰微穆王閔文武之道缺乃命伯臩申誡太僕國之政作臩命復寧○呂氏曰穆王之書存者三篇君牙冏命初年之書也呂刑末年之書也百年耄荒度作刑以詰四方固有明文君牙之篇曰惟予小子嗣守文武成康遺緒冏命之篇曰惟予弗克於徳嗣先人宅丕後則皆初嗣歷服之言也與呂刑所謂仲叔季弟防子童孫其辭气新陳稚耄大有逕庭先後之次蓋無可疑者穆王中𨿽放逸不克保其始之祗畏然暮年哀敬初心復還謂之全徳則駁猶不失爲周之令王也○又曰穆王之命望於伯冏者深且長矣此心不繼造父爲禦周逰天下將必有車轍馬迹導其侈者果出於僕禦之間抑不知伯冏猶在職乎否也穆王豫知所戒憂思深長猶不免躬自蹈之人心操捨之無常可懼哉

【履祥按君牙之書穆王初年方新之書也冏命之書穆王中年自克之書也穆王初年承昭王南徵不復之後憂危恐防故資世家喬木之臣處股肱心膂之寄以行文武之政自稱曰予小子曰嗣守遺緒皆初年語也至其中年境順心移𨿽其所爲未必皆如列子及穆天子傳所載然楚右尹子革之言曰穆王欲肆其心周行天下將必有車轍馬迹焉祭公謀父作祈招之詩以止王心王是以獲沒於祗宮則穆王亦不能無逰逸之過特能聞善言而自克耳冏命之篇曰思免厥愆曰予一人無良曰匡其不及曰繩愆紏繆格其非心則皆欲寡其過之辭又周禮太僕之官下大夫耳或曰大正正於羣僕侍禦之臣此太禦也太禦亦中大夫耳何至特作命書申戒明切若便辟若側媚若防若廸上非典此蓋穆王深悔造父八駿之禦知導君於侈者皆僕禦之微故重其選而戒其獘哀痛眞切然則冏命之書眞中年自悔之書也其在祈招之後乎若如史記所言冏命作於初年如此諄切而中年周逰自放乃如此躬言之而躬自蹈之尙安取冏命之書乎然則是篇當受之祈招之後史失其年姑以類附於君牙而述其所見如此以待後之君子冇考焉】

十有三年王西徵

紀年曰穆王十三年西徵於靑鳥之所憇【山海經曰三危之山靑鳥居之】

十有七年王西徵徵徐戎

紀年曰穆王十七年西徵見西王母賔於昭宮○列子曰周穆王時西極之國有化人來入水火貫金石反山川移城邑千變萬化不可窮極旣已變物之形又且易人之慮【非實能變物之形能使人目心忘耳浮屠善幻多技蓋西域人自有此術】穆王敬之若神居亡幾何謁王同遊化人之宮王以爲淸都紫微鈞天廣樂帝之所居自以居數十年不思其國也化人復謁王同遊所及之處仰不見日月俯不見河海光影所照王目不能得視音響所來王耳亂不能得聽百骸六藏悸而不凝意迷精防請化人求還化人移之王若磒虛焉旣寤所坐猶向者之處侍禦猶向者之人視其前則酒未淸肴未昲【扶貴反】王問所從來左右曰王黙存耳由此穆王自失者三月而復更問化人化人曰吾與王神遊也形奚動哉且曩之所居奚異王之宮曩之所遊奚異王之圃王間疑蹔亡變化之極徐疾之間可盡模哉【化人之術能使人心迷賈耳觀穆王所感與化人所言固自可見但穆王欲心內昬所主不存遂爲所迷爾此肆心周遊之病根也】王大悅不卹國事不樂臣妾肆意逺遊命駕八駿之乘右服【古華字】驑而左綠耳右驂赤驥而左白【古義字】主車則造父爲禦離【音泰丙字林作西】爲右次車之乘右服渠黃而左逾輪左驂盜驪而右山子柏夭主車參伯爲禦奔戎爲右馳驅千里至於巨搜氏之國【巨搜卽禹貢渠搜】巨搜氏乃獻白鵠之血以飲王具牛馬之湩以洗王之足【湩竹用反】及二乘之人已飲而行遂宿於昆侖之阿赤水之陽別日升昆侖之丘以觀黃帝之宮而封之以詒後世遂賓於西王母觴於瑤池之上西王母爲王謡【曰白雲在天山陵自出道裏悠逺山川間之將子無死尙能復來】王和之【曰予歸東土和合諸夏萬民均平吾顧見汝比及三年將復而野】其辭哀焉廼觀日之所入行萬里王乃嘆曰於乎予一人不盈於徳而諧於樂後世其追數吾過乎乃還以歸【已上與穆天子傳略同列子多寓言而穆天子傳又多附會難信今以其末有自悔之辭姑存之以備考論】○史記曰蜚亷有子曰季勝季勝生孟增幸於周成王是爲宅臯狼臯狼生衡父衡父生造父造父以善禦幸於周繆王得驥溫驪驊驑騄耳之駟西巡狩樂而忘歸徐偃王作亂造父爲禦長驅歸周以救亂繆王以趙城封造父造父族由此爲趙氏○昌黎韓氏曰周穆王無道意不在天下好方士說得八龍騎之西遊同王母宴於瑤池之上歌謳忘歸四方諸侯之爭辯者無所質正咸賓祭於徐贄玉帛死生之物於徐之庭者三十六國得朱弓赤矢之瑞穆王聞之恐遂稱受命命造父禦長驅而歸與楚連謀伐徐徐不忍鬭其民走彭城武原山百姓隨而從之萬有餘家【徐偃王事見史記後漢書博物志元和姓纂今止取昌黎所敍爲稍詳宻】○朱子曰不有祈招詩徐方禦宸極

【履祥按穆王巡遊之事經史不載獨左氏有欲肆其心周行天下將皆必有車轍馬迹之說史記秦紀亦言其略惟列子過有形容而雜書頗有附防若穆天子傳之類是也漢武帝巡狩神仙之事史遷所敍亦備矣後世猶有謗書之說謂或過其實也而漢武遺事所載又過之果有如遺事所載史記豈反隱而不書乎是知此書好事者文其誕無疑也然則穆天子傳亦此類耳周制死而諡而傳爲穆王之名曰穆滿則其他謬附從可知矣今考左氏所載右尹所言曰欲肆其心曰將必有轍迹焉欲與將皆欲然之辭而卒能聽祈招之詩以自克則穆王𨿽不無巡狩之過而未必皆如雜書所言也然則穆王𨿽不得爲周之賢王亦不失爲世之英主諸老謂論穆王者當以尙書爲正此說得之】

三十有五年徵犬戎【大紀系此年】

周語曰穆王將徵犬戎【注曰犬戎西戎之別名在荒服】祭公謀父諫曰不可【祭畿內之國周公之後爲王卿士謀父字也】先王耀徳不觀兵夫兵戢而時動動則威觀則玩玩則無震是故周文公之頌曰載戢干戈載櫜弓矢我求懿徳肆於時夏允王保之先王之於民也懋正其徳而厚其性阜其財求而利其器用明利害之鄕以文修之使務利而避害懷徳而畏威故能保世以滋大昔我先世後稷以服事虞夏及夏之衰也棄稷弗務【謂太康廢稷之官不復務農】我先王不窋用失其官而自竄於戎翟之間【堯封棄於邰至不窋失官去夏而遷於邠邠西接戎北近翟】不

敢怠業時序其徳纂修其緒修其訓典朝

【夕】恪勤守以惇篤奉以忠信奕世載徳不忝前人至於武王昭前之光明而加之以慈和事神保民莫不欣喜商王帝辛大惡於民【辛紂名】庶民弗忍欣戴武王以致戎於商牧是先王非務武也勤卹民隱而除其害也夫先王之制邦內甸服【夏曰甸周曰畿此云甸服者古今通稱也故周襄王亦曰規方千里以爲甸服】邦外侯服侯衛賓服【自侯服至衛服皆賓服於王者】夷蠻要服戎翟荒服甸服者祭侯服者祀賓服者享要服者貢荒服者王【祭祀享貢王皆朝貢之名王則世一見者是所謂終王也】日祭【在甸服者供貢無時或時日貢之】月祀時享歲貢終王先王之訓也有不祭則修意有不祀則修言有不享則修文有不貢則修名有不王則修徳序成而不至則修刑於是乎有刑不祭伐不祀徵不享讓不貢告不王於是乎有刑罰之辟有攻伐之兵有徵討之備有威讓之令有文告之辭布令陳辭而又不至則增修於徳無勤民於逺是以近無不聽逺無不服今自大畢伯仕之終也【大畢伯仕犬戎之二君】犬戎氏以其職來王天子曰予必以不享徵之且觀之兵【犬戎於俗爲荒服而於鎬京爲近荒服者王今穆王以地近責其享】其無乃廢先王之訓而王幾頓乎吾聞夫犬戎樹惇能帥舊徳而守終純固其有以禦我矣王不聽遂徵之得四白狼四白鹿以歸自是荒服者不至

甲子四十有五年

五十年作呂刑以詰四方

呂刑篇曰惟呂命【呂國名書傳多作甫刑蓋呂國其後爲甫猶邾之爲鄒也惟呂命與惟說命同文蓋穆王命呂侯爲大司宼重修刑法更爲五罰之制謂之呂刑至是頒之天下而申之誥命焉史記亦曰甫侯言於王作修刑辟蓋周制五刑凡二千五百未冇五刑之贖而此增至三千又爲五罰皆呂侯所參定也】王享國百年耄荒度作刑以詰四方【穆王年五十卽位至是百歲八十九十曰耄今百歲謂之耄荒蓋老而荒亂之謂穆王在位日久亦嘗肆遊觀之欲𨿽有善政而防張不常晚年不無荒廢故審度作刑以詰四方之爲姦慝暴亂者】王曰若古有訓蚩尢惟始作亂延及於平民罔不宼賊防義姦宄奪攘矯防【蚩尢炎帝之末楡罔之世霸諸侯者自洪荒以來風俗渾朴而蚩尢始爲暴亂之事民俗因以敗壊奪人之宼殺人之賊防張爲義亂外之姦亂內之宄奪攘之風於是皆有之矯者正也防者劉也此上下或有缺文謂聖人始制爲刑以矯正防劉之蓋黃帝旣制兵以殺蚩尢又制刑以矯正防劉其遺類也漢書武帝紀撟防吏因埶以侵暴撟音矯文意與下文同】苖民弗用靈制以刑惟作五虐之刑曰法殺戮無辜爰始淫爲劓刵防黥越玆麗刑並制罔差有辭民興胥漸泯泯棼棼罔中於信以覆詛盟虐威庶戮方告無辜於上上帝監民罔有馨香徳刑發聞惟腥皇帝哀矜庶戮之不辜報虐以威遏絕苖民無世在下【苗民堯時諸侯因上古聖人有矯防之刑於是作五虐之刑以殺戮無辜又淫爲劓刵防黥凡麗於刑制者更不差等其獄辭之曲直而例加之於是民更相漸於昬亂之習無復忠信互相詛盟矣詛者背相祝盟者靣質神此皆刑政不平曲直不明之故也凡苗民虐威所加眾庶被戮之人所在告無辜於上上帝降監下民罔有馨香之徳但有淫虐發聞之腥穢堯舜於是哀矜眾庶被戮之非辜旣是五刑報苗民君臣之虐以示其威用遏絕苖民使之不得繼世於下國言竄於三危也皇帝謂堯竄苖之事蓋堯老舜攝之時○墨子曰昔者聖王制爲五刑以治天下逮至有苗之制五刑以亂天下則此豈刑不善哉用刑之不善也是以先王之書以刑之道曰苖民否用諫折則刑惟作五殺之刑曰法此言善用刑者以治民不善用刑者以爲五殺】乃命重黎絕地天通罔有降格【重黎卽羲和也呂氏曰治世公道昭明爲善得福爲惡得禍民曉然知其所由不求之茫昧之間三苖昬虐民之得罪者莫知其端無所控訴相與聽於神祭非其鬼天地神人之典雜揉瀆亂此妖誕之所以興人心之所以不正也聖人當務之急莫先於正人心首命重黎修明祀典髙卑上下各有分限絕地天之通嚴幽明之分妖誕之說悉皆屏息○楚語曰少皥氏之衰也九黎亂徳民神雜揉夫人作享家爲巫史無有要質烝享無度民神同位民瀆齊盟無有嚴威顓頊受之乃命南正重司天以屬神命北正黎司地以屬民使復舊常無相侵瀆是謂絕地天通其後三苖復九黎之徳堯復育重黎之後不忘舊者使復典之○愚謂自蚩尢爲亂而民有宼攘姦宄之習聖人是以有矯防之刑自三苗以刑爲虐而民有巫祝詛盟之習聖人是以有重黎之命前後聖人其爲民心計可謂至矣大指己見虞書之紀】羣後之逮在下明明棐常鰥寡無蓋【正人心固重黎之職然非二臣所能獨爲亦惟羣後及在下有司各昭明政化有此非常之明𨿽鰥寡之情無不上逹蓋巫祝之興始於政化不明下情不得以上逹故爾】皇帝淸問下民鰥寡有辭於苗徳威惟畏徳明惟明乃命三後卹功於民伯夷降典折民惟刑禹平水土主名山川稷降播種農殖嘉谷三後成功惟殷於民士制百姓於刑之中以教祗徳穆穆在上明明在下灼於四方罔不惟徳之勤故乃明於刑之中率乂於民棐彞【承上文而言淸問下民而民皆言有苗之暴虐與其風聲气習之爲害於是以徳爲威而人心知所畏以徳明民而人心知所向先命三後以爲教養之具此徳明惟明之事也而復命士師以刑法之防此徳威惟畏之事也聖人制刑之本如此伯夷降下典禮以示天下天神地祗人鬼旣各有正禮然出禮則入刑降典所以折其民之入刑者而回入於禮也禹平水土以安民生爲山川立主祭之典以正民心蓋旣絕地天通於是修山川之正祀又各使有土之君主之不至於瀆稷降播種之法使農殖嘉谷蓋前此民猶雜食艸木之實自稷教民稼穡而民始皆殖嘉谷矣三後成功民俗殷盛而後命臯陶爲士師制百姓以刑法之中不偏於輕以惠姦不過於重以虐民立爲中典亦所以使民祗敬爲徳而已蓋其君臣之間和敬示徳於上而精明承徳於下躬行心得其表裏政令皆可爲民之法灼於四方人心觀感罔不惟徳之勉而後明刑法之中治其民之非彜者而已蓋教養如此而猶或有非彞者然後刑之也又按虞書命臯陶之辭曰蠻夷猾夏而禹亦曰何遷乎有苗觀此篇所述則三苖之威焰气習其始爲天下之害可知蓋自上古之世風气醇朴蚩尢始爲亂而民始有爲惡之習聖人始制刑以矯之其後有苖旣爲五虐之刑以殘其民其民又爲詛盟之習以瀆其神於是暴虐妖誕二者威气習得入中夏聖人始命重黎以止妖誕繼命羣後以通下情又命伯夷以降典禮命伯禹以安民生正祀典命后稷以丰民財而復命臯陶定爲至中不偏之刑自是後世之言刑者自臯陶始傳所謂臯陶之刑也蓋以其爲不偏不易之法也又按此篇始述有苖之刑以爲暴虐之戒繼述聖人之刑以爲後世之凖蓋聖人所以制刑者教養之具無一不至然後立刑以制之而刑法之中亦無非教此蓋發明聖人立刑之本末而後世遂謂臯陶不與三後之列爲聖人吝於刑官失其指矣】典獄非訖於威惟訖於富敬忌罔冇擇言在身惟克天徳自作元命配享在下【訖絕惟與忌畏也謂當時爲典獄之官者非但絕於威勢之請托與絕於貨賄之賂遺而已且能以敬自將以理自畏其身無可擇之言上體天徳所以能自作元命而上對於天享祀無窮於下蓋獄者民之司命天之所托生殺予奪上與天對又臯陶明刑之功享有國土宗祀不絕而當時爲典獄者亦必祀於理官蓋古者有道徳者死則以爲樂祖祭於瞽宗法家亦然至後漢時繋獄者猶祭臯陶此其證也或曰此章穆王蓋以勉其典獄之臣絕私懋徳上配臯陶耳亦通】王曰嗟四方司政典獄非爾惟作天牧今爾何監非時伯夷播刑之廸其今爾何懲惟時苖民匪察於獄之麗罔擇吉人觀於五刑之中惟時庶威奪貨斷制五刑以亂無辜上帝不蠲降咎於苖苖民無辭於罰乃絕厥世【此章總上章以唐虞之典刑爲監以苖民之用刑爲懲四方司政典獄孔氏謂卽諸侯也此章詞語自相問答以發其意謂爲司政典獄者豈非爾諸侯爲天牧民者乎此欲諸侯以刑獄爲重責也今爾何所觀法豈非伯夷所布典刑之道乎此謂典禮爲刑之道蓋憲章無二出禮則入刑也其今爾何所懲戒豈非苗民所受妄刑之罰乎蓋苖民不察獄辭之所麗何刑又不擇吉人以審刑法之中正一爲威勢之狥奪於貨賄之貪又以私意斷制五刑亂及無辜之人故上帝不蠲貸其罪苖民亦不得以自逭其罰遂至於絕世此用刑不當之禍所當懲也】王曰嗚呼念之哉伯父伯兄仲叔季弟防子童孫皆聽朕言庶有格命今爾罔不由慰日勤爾罔或戒不勤天齊於民俾我一日非終惟終在人爾尙敬逆天命以奉我一人𨿽畏勿畏𨿽休勿休惟敬五刑以成三徳一人有慶兆民賴之其寧惟永【此下告諸侯也格如來格之格庶幾其能入吾教命之內也日勤孔氏作曰後儒見下文一日非終之說又讀爲日蓋言日則勤在其中矣言勤不必言日也聽察審訊以求其情莫煩於獄一或不勤則職有不盡而民有不得其死者矣此章專告貴戚之臣憂其或怠故專以勤爲主爾所以無不自慰者曰勤而已蓋其情得其事集而其職盡也爾罔或徒知戒而不勤蓋旣任其職孰不知重其事然憚於勞而不勤則刑罰不中𨿽戒之或無及也蔡氏謂戒亦善心也而用刑豈可以或戒也哉此謂刑罰已施𨿽悔無及也蓋天以刑整齊其民旣俾我君臣爲之一日之間不能終其事與能終其事此其責在人矣爾尙敬謹以上順天命承我一人𨿽獄事情辭之煩可畏也勿以爲畏惟勤而已𨿽得情聽斷之餘可休也勿以爲休亦惟勤而已能謹審五刑之用則刑故無小所以成其剛徳罪疑惟輕所以成其柔徳刑罰得中所以成其正直之徳則君慶於上民賴於下家國安寧之福久而不替矣此皆勤卹之效也】王曰吁來有邦有土告爾祥刑在今爾安百姓何擇非人何敬非刑何度非及【刑者不祥之器謂之祥刑者則以其爲弼教之良法而用刑者又以慈祥之心行之也及者連及也何所當擇豈非司獄之人乎何所當謹豈非用刑之際乎何所當審豈非連及之人乎當及而及所以證獄不當及而及則連逮無辜矣】兩造具備師聽五辭五辭簡孚正於五刑五刑不簡正於五罰五罰不服正於五過五過之疵惟官惟反惟內惟貨惟來其罪惟均其審克之【周禮以兩造聽民訟兩造謂兩爭者皆至也具備者詞證皆在也師眾也謂羣有司也五辭麗於五刑之獄辭也簡者核其實孚者無所疑也正猶漢書所謂當也五罰卽五贖也獄辭核實無疑者則當於五刑於五刑而不應其實者五刑之疑者也則當於五罰以贖之當於五罰而不服者則五罰之疑者也故又當於五過以宥之然五過之法公也其爲之病者則私也私者或以權勢或以報私或以婚姻女謁或以貨賄交通或以求千請托爲是五者而廢法以出人之罪則治獄者與之同罪矣其審克之緫結上文審者盡其心克者盡其力也】五刑之疑有赦五罰之疑有赦其審克之簡孚有眾惟貌有稽無簡不聽具嚴天威【此承上文五刑不簡正於五罰此五刑之疑有赦也五罰不服正於五過此五罰之疑有赦也其審克之重言以丁寧之也簡孚有眾卽師聽五辭之謂也惟貌有稽此簡孚之術也小司宼所謂色聽气聽耳聽日聽者也至於不經眾人之簡核則上之人不可以聽斷所以求詳致嚴如此者蓋獄乃天討所系天威甚近而可畏其可有一毫不盡其心乎】墨辟疑赦其罰百鍰閱實其罪劓辟疑赦其罰惟倍閱實其罪剕辟疑赦其罰倍差閱實其罪宮辟疑赦其罰六百鍰閱實其罪大辟疑赦其罰千鍰閱實其罪墨罰之屬千劓罰之屬千剕罰之屬五百宮罰之屬三百大辟之罰其屬二百【此五罰之數也罰以黃鐡卽今銅也六兩曰鍰一說每鍰六兩三分兩之二則一鍰半斤也倍一百曰二百倍二百而又差爲五百辟疑赦之則從罰罰亦閱實其罪當於罰則罰之下文罰懲非死人極於病卽此意也按舜典五刑有流而無贖正義謂古者五刑有降而無贖鞭作官刑撲作教刑又小於此則金作贖刑若今罰直耳穆王始制爲五刑之贖蓋以贖代流也其獘便富而虐貧富者可贖貧者難免𨿽穆王申有司獄貨之戒其實開國家貨獄之塗蓋其獘必至於此然贖因於疑而穆王於贖之中又閱實其罪猶恐誤罰罰或不實其罪則正於五過矣其慈祥之意可見且罰猶不茍則刑必不茍矣又按周禮五辟之屬皆五百而此墨劓之屬各千宮減於舊二百大辟減於舊二百輕刑𨿽增而重刑則減矣然則穆王非獨制爲贖刑之法又制爲輕刑之法矣】五刑之屬三千上下比罪無僣亂辭勿用不行惟察惟法其審克之上刑適輕下服下刑適重上服【此言用五刑之宜也以情辭之上下比附其罪不可差亂其獄辭而妄爲升降又不可引用久不行之法蓋古今更定不同舊有是條久已不用民不知而犯之旣犯而復引用焉是防民也察者審於心法者當其刑又云其審克之以致丁寧之意罪在上刑而情適輕則服下刑此減等也罪在下刑而情適重則服上刑此加罪也此又用刑之權宜也】輕重諸罰有權刑罰世輕世重惟齊非齊有倫有要【此又論五罰之權而緫言刑罰謂非獨五刑有上服下服至於輕重其五罰之用則亦有權焉蓋亦權其情而爲之輕重也然刑與罰又有視世變而爲輕重者如周禮刑新國用輕典刑平國用中典刑亂國用重典是也大抵情法時世參差不齊權所以齊之則各有條理各冇典要焉此用權合經之謂也】罰懲非死人極於病【此承上文論罰而言也穆王恐有司以論贖爲輕而不加審故又云五罰所贖其懲人者𨿽非五刑軀命所關然民重出贖亦甚病矣】非佞折獄惟良折獄罔非在中察辭於差非從惟從哀敬折獄明啟刑書胥占咸庶中正其刑其罰其審克之獄成而孚輸而孚其刑上備有並兩刑【此申明折獄之方所以審刑罰之宜者佞辯給也不可以辯給之辭折獄惟當以慈良之心折獄從猶今律言承也察辭於差此古今聽獄之要訣也凡辭之非實者終必有差故察獄辭者必於其差而察之則囚之不承者承矣然旣得其情則當以哀矜之心敬謹之意折之明啟刑書與羣有司共占視之則庶幾得其中正矣其當入於刑者其當降而罰者其詳審而盡心力焉獄之成旣得其實然後可輸其實於上而上其斷獄之書者又當備述其情辭有兩述之人各有所犯則並兩刑而上之不可以輕重勝負而有所偏也】王曰嗚呼敬之哉官伯族姓朕言多懼朕敬於刑有徳惟刑今天相民作配在下明淸於單辭民之亂防不中聽獄之兩辭無或私家於獄之兩辭獄貨非寶惟府辜功報以庶尢永畏惟罰非天不中惟人在命天罰不極庶民罔有令政在於天下【承上文折獄之說又緫告之也官獄官伯諸侯族同姓姓異姓也單辭無証之偏辭也兩辭兩造之辭也家如不家於防之家謂私財也府藏也辜功罪狀也猶釋氏云罪業也穆王享國之久老於世故晚復哀矜故其言多懼欲人知所重而聽之也朕敬於刑謹之至也惟有徳者則可以用刑蓋天相佑下民立典獄之官以治之爲民司命上與天配單辭者無証之辭人所難決者也惟有徳者其心明且淸則能得單辭之實兩辭者兩証之辭𨿽人所易決而一有偏狥之心則偏矣惟有徳者其心中而不偏則能聽兩辭之獄然兩辭之易偏者亦或賄賂蔽之故戒之無或私取貨於獄之兩辭因獄取貨此貨非寶適以藏諸罪狀耳報應之理眾罪悉至則一時之得有永久可畏之罰是非天偏治鬻獄之人亦惟人自致其禍罰之命使天罰不至則獄吏皆得以行其私庶民無復被令政之澤於天下矣此申戒以警之也】王曰嗚呼嗣孫今往何監非徳於民之中尙明聽之哉哲人惟刑無疆之辭屬於五極成中有慶受王嘉師監於玆祥刑【此緫上文詔後世也嗣孫凡官伯族姓嗣世子孫也屬如屬有疆之事之屬適也謂適或有時而用之也五極五刑也五刑者刑之極者也嘉師良民之眾也言繼世子孫自今以往何所監視豈非以徳爲民所取中乎此爲要語不可不明聽之大抵賢哲用刑自有無窮之譽𨿽適有時而用極法然旣合中正之理則亦有餘慶矣蓋世人每言寛刑有陰徳之報而不知𨿽用大刑而合於中正亦有餘慶之報也故穆王明此以勉之受王良民之眾其監此慈祥之刑夫民本皆良民或因物有遷𨿽不免設刑以防之然無非慈祥之意則亦無非良善之法不可以忿疾之心行之也○呂氏曰世衰則情僞繁人老則經歷熟穆王之時文武成康之澤浸防姦宄日勝其作書於旣耄閱世故而察物情者亦熟矣故古今犴獄言之略盡用刑者所宜盡心焉又曰是書哀矜明練固夫子存以示後世而防見其意者亦不可不察也】

【履祥按呂刑之書穆王晚年之書也自昭王南徵不復周綱陵夷穆王在位日久中更荒廢𨿽能自克然風俗日陵情僞日繁迨至晚年命呂侯爲大司宼重修刑法史謂甫侯言於王而修之也故曰呂刑至是作爲誥命頒之天下大抵增墨劓之條以盡天下之惡而減宮刑大辟之條以逭犯死之眾旣制五罰以贖五刑之疑又制五過以寛五罰之疑刑繁而輕此皆衰世之意也傳曰夏之衰也作禹刑商之衰也作湯刑今呂刑之作可以知世變矣然穆王老於世故備知獄事曲折之詳其哀矜惻怛之意敬審忠厚之風尙可法也】

子王子曰呂刑之書律書也法吏之辭也徒能精察乎典獄之姦而不識聖人制刑之本意首以五刑創於有苖而聖人用是報之遂爲常法則是聖人之制刑反師有苖之爲虐也斯言也豈不大害於義哉予固知其爲法吏之辭也舜之刑未嘗不輕而輕者本於罪之可疑穆王之刑亦未嘗不輕而輕者本於罪之不可宥舜之所以必刑者期於無刑穆王之所以必贖者導其起辟且大辟之刑而可贖則凡有千鍰之貲者無所往而不可殺人矣烏得而不啟後世之亂哉但其盡折獄之情僞曲折而哀矜惻怛之意猶有三代之遺風焉聖人以其世之變法之變存之於書亦以其能精察乎典獄之姦尙可以爲後世聽訟用刑之戒非以其贖刑之可取也

五十有五年王崩於祗宮子繄扈踐位

楚右尹子革曰昔穆王欲肆其心周行天下將皆必有車轍馬迹焉祭公謀父作祈招之詩以止王心王以是獲沒於祗宮其詩曰祈招之愔愔式昭徳音思我王度式如玉式如金刑民之力而無醉飽之心【杜氏曰祈父周司馬招其名蓋指司馬以諷王也陸氏曰招常遙反刑左氏作形家語作刑朱子謂當作刑招當如徴招角招之招詩歌之名也】○逸周書曰穆王思保位爲難恐貽世羞欲自警寤作史記史記維正月王在成周昧爽召三公左史戎夫曰今朕寤遂事驚予乃取遂事之要戒俾戎夫言之朔望以聞信不行義不立則哲士陵君政禁而生亂皮氏以亡【古諸侯也愚謂後漢之亡其證亦然】謟諛日近方正日逺則邪人專國政禁而生亂華氏以亡好貨財珍怪則邪人因財而進邪人因財而進則賢良日蔽而逺賞罰無位隨財而行夏后以亡嚴兵而不仁者其臣懾其臣懾而不敢忠不敢忠則民不親其吏刑始於親逺者寒心殷商以亡樂專於君者權專於臣權專於臣則刑專於民君娛於樂臣爭於權民盡於刑有虞氏以亡【商均之後也】奉孤以專丁命者謀主必畏其威而疑其前事【謀主謂孤長大也前事謂專命者】挾徳而責數日防位均而爭平林以亡【挾其見奉之徳而責其前專命之事此與成王周公反矣位均勢敵也】大臣有錮職嘩誅者危昔者質沙三卿朝而無禮君怒而久拘之嘩而弗加諸卿謀變質沙以亡【錮職專權也】外內相間下撓其民民無所附三苖以亡弱小在彊大之間存亡將由之則無天命矣不知命者死【無天命命在彊壯者也不知命則足以亡也】有夏之方興也扈氏弱而不恭身死國亡嬖子兩重者亡昔義渠氏有兩子異母皆重君病大臣分黨而爭義渠以亡功大不賞者危昔平州之功大而不賞謟臣日賞貴功日怒而生變平州之君以走出召逺不親者危昔有林氏召離戎之君而朝之至而不禮畱而弗親離戎逃而去之林氏誅之天下叛林氏昔者曲集之君伐智而專事彊力而下賤其臣賢良皆伏愉州氏伐之君孤而無使曲集以亡昔者有巢氏有亂臣而貴任之以國假之以權擅國而主斷君已而奪之臣怒而生變有巢以亡斧小不勝柯者亡昔有鄶之君嗇儉減爵損祿羣臣卑讓上下不臨後君少弱禁罰不行重氏伐之鄶君以亡久空重位者危昔有共工自賢自以無臣久空大官下官交亂民無所附唐氏伐之共工以亡犯難爭攘疑者死昔有林氏上衡氏爭權【爭爲犯難不果爲疑】林氏再戰弗勝上衡氏僞義弗克俱身死國亡知能均而不親並重事君者危昔有南氏有二臣貴寵力鈞勢敵競進爭權下爭朋黨君弗禁南氏以分昔有果氏好以新易故故者疾怨新故不和內爭朋黨陰事外權有果氏以亡爵重祿輕比己不成【據注疑作取民自成】者亡昔有畢程氏損祿增爵羣臣貌匱比而戾民畢程氏以亡【有位無祿取民自成民不堪予求尢而罪之】好變故易常者亡昔陽氏之君自伐而好變事無故業官無定位民運於下【運亂移也】陽氏以亡業刑而愎者危昔谷平之君愎類無親破國弗克業刑用國【愎狠也類戾也國勝破以刑爲業也】外國相援谷平以亡武不止者亡昔阪泉氏用兵無已誅戰不休並兼無親文無所立智士寒心徙居至於獨鹿諸侯叛之阪泉以亡佷而無親者亡昔者縣宗之君佷而無聽【不納忠言】執事不從宗職者疑發大事羣臣解體國無立功縣宗以亡昔者都賢鬼道廢人事天謀臣不用龜防是從神巫用國哲士在外都以亡文武不行者亡昔西夏性仁非兵城郭不修武士無位惠而好賞屈而無以賞唐氏伐之城郭不守武士不用西夏以亡羙女破國昔者續陽彊力四徵重丘遺之羙女續陽之君悅之熒惑不治大臣爭權逺近不相聽國分爲二宮室破國昔者有洛氏宮室無常池囿廣大工巧日進以後更前民不得休農失其時饑饉無食成湯伐之有洛以亡【此篇諸本不一今以蜀本刋定以存遺事附本紀之後】

乙亥共王元年

三年

國語曰共王遊於涇上宻康公從有三女奔之其母曰必致之於王夫獸三爲羣人三爲眾女三爲粲王田不取羣公行不下眾王禦不參一族夫粲美之物也眾以美物歸女而何徳以堪之王猶不堪況爾小醜乎小醜備物終必亡康公不獻一年王滅宻

十有二年王崩子囏踐位

丁亥懿王元年徙都槐裏

大紀曰自王爲政王室始衰徙都槐裏

二十有五年王崩共王之弟辟方立

史記曰懿王之時王室遂衰詩人作刺【按詩之時世多不可考其時王風未作變小雅多有刺詩而莫知其時世衛氏詩序皆以爲刺幽王太史公多見古書殆必有考胡氏大紀以齊哀公之立當在懿王之世而以詩序刺哀公之詩之然不可考矣】

壬子孝王元年

甲子十有三年封非子爲附庸邑之秦【用大紀例以甲子爲紀今附此年此周太史儋所謂始周與秦合者也史儋又曰合而別後五百歲復合按別者謂周東遷復合者謂秦倂周也】

史記曰惡來革者蜚亷子也有子曰女防女防生旁臯旁臯生太凡太凡生大駱大駱生非子以造父之寵皆蒙趙城爲氏非子居犬丘好馬善養息之犬丘人言之周孝王孝王召使主馬於汧渭之間馬大蕃息孝王欲以爲大駱適嗣申侯之女爲大駱妻生子成爲適申侯乃言孝王曰昔我先驪山之女爲戎胥軒妻生中潏【中衍孫也在西戎保西垂生蜚亷蜚亷生惡來】以親故歸周保西垂西垂以其故和睦今我復與大駱妻生適子成申駱重昬西戎皆服所以爲王王其圖之於是孝王曰昔柏翳爲舜主畜畜多息故有土賜姓嬴今其後世亦爲朕息馬朕其分土爲附庸邑之秦使復續嬴氏祀號曰秦嬴亦不廢申侯之女子爲駱適者以和西戎

十有五年王崩諸侯復立懿王太子夑

大紀曰孝王之世大雹江漢冰牛馬死

丁卯夷王元年始下堂而見諸侯【大紀附元年】

禮記曰覲禮天子不下堂而見諸侯下堂而見諸侯天子之失禮也自夷王以下○經世曰國自此衰【按史記懿王崩共王弟辟方立是爲孝王孝王崩諸侯復立懿王太子燮是爲夷王然則夷王本未必立而立於諸侯之手故爲是加禮於諸侯下堂而見之又其時王室浸衰自是永爲例矣】

八年楚子熊渠伐庸揚粵至於鄂【大紀系此年】

楚世家曰周文王之時祝融之孫季連苖裔曰鬻熊事文王【今書有鬻熊子載其事疑僞書】其子熊麗生熊狂狂生熊繹熊繹當周成王時舉文武勤勞之後嗣而封熊繹於楚蠻封以子男之田姓羋氏居丹陽【徐廣曰在南郡枝江】楚子熊繹與魯公伯禽衛康叔子牟晉侯燮齊太公子呂伋俱事成王【左傳俱服事康王】熊繹生熊艾艾生熊防防生熊勝勝以弟揚爲後熊揚生熊渠渠生子三人當周夷王之時王室微諸侯或不朝相伐熊渠甚得江漢間民和乃興兵伐庸揚粵至於鄂熊渠曰我蠻夷也不與中國之號諡乃立其長子康爲句亶王【張晏曰今江陵】中子紅爲鄂王【九州記曰今武昌】少子執疵爲越章王皆在江上楚蠻之地

十有六年王崩子胡踐位

左氏曰至於夷王王愆於厥躬諸侯莫不並走其望以祈王身○史記齊世家曰太公卒子丁公伋立丁公卒子乙公得立乙公卒子癸公慈母立癸公卒子哀公不辰立哀公時紀侯贊之周周烹哀公而立其弟靜是爲胡公胡公徙都薄姑

癸未厲王元年

楚世家曰周厲王暴虐熊渠畏其伐楚亦去其王【終前夷王八年楚事】

十有二年衛貞伯薨子嗣【是爲頃侯】

世家曰衛康叔卒子康伯立【卽左傳所稱王孫牟父是也】康伯卒子考伯立考伯卒子嗣伯立嗣伯卒子伯立伯卒子靖伯立靖伯卒子貞伯立貞伯卒子頃侯立頃侯厚賂周夷王夷王命衛爲侯【按史記自頃侯始有年以年表考之當系此年非夷王之世古史曰按書康叔稱衛侯又曰孟侯蓋以侯爲方伯故其子孫六世稱伯猶詩以召公爲召伯而非伯爵也至頃侯蓋不復爲方伯故但以爵稱非以賂故得侯也】

十有四年曹孝伯薨子喜嗣【是爲夷伯】

世家曰曹叔振鐸卒子太伯脾立太伯卒子仲君平立仲君平卒子宮伯侯立宮伯侯卒子孝伯云立孝伯卒子夷伯喜立

十有五年燕惠侯立

世家曰燕自召公已下九世至惠侯

蔡厲侯薨子嗣【是爲武侯】

世家曰蔡仲卒子蔡伯荒立蔡伯卒子宮侯立宮侯卒子厲侯立厲侯卒子武侯立

十有九年齊公子山弒其君胡公而自立【是爲獻公】

世家曰哀公之同母少弟山怨胡公乃與其黨率營丘人襲攻殺胡公而自立是爲獻公【按史記獻公立在夷王之時以年表考之當系此年】

二十年齊侯徙治臨菑

世家曰獻公元年盡逐胡公子因徙治臨菑

宋厲公薨子舉嗣【是爲僖公○史記凡僖字皆作釐】

世家曰微子卒立其弟衍是爲微仲【禮記曰微子舎其孫腯而立衍】微仲卒子宋公稽立宋公卒子丁公申立丁公卒子湣公共立湣公卒弟煬公熈立湣公子鮒祀弒煬公而自立是爲厲公厲公卒子釐公舉立

晉厲侯薨子宜臼嗣【是爲靖侯】

世家曰唐叔子燮是爲晉侯【正義曰唐叔之子燮父徙居晉水傍攺曰晉侯】晉侯子寧族是爲武侯武侯之子服人是爲成侯成侯子福是爲厲侯厲侯之子宜臼是爲靖侯

二十有一年秦嬴卒子秦侯嗣

二十有四年陳愼公薨子寧嗣【是爲幽公】

世家曰胡公卒子申公犀侯立申公卒弟相公臯羊立相公卒立申公子突是爲孝公孝公卒子愼公圉戎立愼公卒子幽公寧立

衛頃侯薨子嗣【是爲僖侯】

二十有八年齊獻公薨子壽嗣【是爲武公】

三十年以榮公爲卿用事

國語曰厲王說榮夷公芮良夫曰王室其將卑乎夫榮公好專利而不知大難夫利百物之所生也天地之所載也而或專之其害多矣天地百物皆將取焉胡可專也所怨甚多而不避大難以是教王王能久乎夫王人者將導利而布之上下者也使神人百物無不得其極猶日怵惕懼怨之來也故頌曰思文后稷克配彼天立我烝民莫匪爾極大雅曰陳錫載周是不布利而懼難乎故能載周以至於今今王學專利其可乎匹夫專利猶謂之盜王而行之其歸鮮矣榮公若用周必敗旣而榮公爲卿士諸侯不享【史記曰厲王卽位三十年好利近榮夷公芮良夫諫不聽卒以榮公爲卿士用事】○墨子曰厲王染於公長父榮夷終

三十有一年秦侯卒子公伯嗣

楚熊延卒子熊勇嗣

世家曰熊渠長子母康早死熊渠卒中子熊摯紅立其弟熊延弒而代立

三十有三年殺言者

國語曰厲王虐【大紀有曰時荊楚宼於南玁狁宼於北淮夷宼於東命虢公徵之不克徴斂數起虐用其民民不堪命聚議而興謗】召公告曰民不堪命矣王怒得衛巫使監謗者以告則殺之【史記又曰其謗鮮矣諸侯不朝三十四年王益嚴】國人莫敢言道路以目王喜告召公曰吾能弭謗矣乃不敢言召公曰是鄣之也防民之口甚於防川川壅而潰傷人必多民亦如之是故爲川決之使導爲民者宣之使言故天子聽政使公卿至於列士獻詩瞽獻典史獻書師箴賦蒙誦百工諫庶人傳語近臣盡規親戚補察瞽史教誨耆艾修之而後王斟酌焉是以事行而不悖民之有口也猶土之有山川也財用於是乎出猶其有原隰衍沃也衣食於是乎生口之宣言也善敗於是乎興行善而備敗所以阜財用衣食者也夫民慮之於心而宣之於口成而行之胡可壅也若壅其口其與能幾何王弗聽於是國人莫敢出言三年乃流王於彘

三十有四年秦公伯卒子仲嗣

三十冇六年西戎反滅犬丘大駱之族

史記曰秦仲立三年周厲王無道諸侯或叛之西戎反王室滅犬丘大駱之族

三十有七年國人叛襲王王出居於彘召公周公行政是爲共和太子靖匿於召公之家

本紀曰國莫敢出言三年乃相與畔襲厲王王出奔於彘厲王太子靖匿召公之家國人聞之乃圍之召公曰昔吾驟諫王王不從以及此難也今殺王太子王其以我爲讎而懟怒乎夫事君者險而不懟怒而不怨況事王乎乃以其子代王太子【國語大同小異】太子竟得脫召公周公二相行政號曰共和【按莊子竹書紀年及稽古錄皆作共伯和莊子司馬注其事尢詳云其伯名和修其行好賢人諸侯皆以爲賢周厲王之難天子曠絕諸侯皆請以爲天子共伯不聽卽於王位十四年大旱屋焚卜於太陽兆曰厲王爲崇召公乃立宣王共伯復歸於宗逍遙得意共山之首共丘山今在河內共縣西魯連子云共伯後歸於國得意共山之首紀年云共伯和卽於王位孟康注古今人表謂入爲三公○按此事經傳皆不言及今從史記】

庚申三十有八年共和行政【史記自是事始有年稽古錄稱共和九年】

晉靖侯薨子司徒嗣【是爲僖侯】

四十有一年蔡武侯薨子嗣【是爲夷侯】

楚熊勇卒弟熊嚴立

甲子四十有二年王在彘

四十有四年曹夷伯薨弟彊立【是爲幽伯】

四十有七年陳幽公薨子孝嗣【是爲僖公】

四十有八年宋僖公薨子覸嗣【是爲惠公】

五十有一年王死於彘周召二伯立太子靖

左氏曰至於厲王王心厲虐萬民弗忍居王於彘諸侯釋位以間王政宣王有志而後效官○本紀曰宣王卽位二相輔之修政法文武成康之遺風諸侯復宗周【履祥按周自夷王王政不綱厲王初立諸侯畏之荊楚自去王號三十年間天下無他故其後好利用榮夷公又以監謗而殺言者𨿽芮良夫召穆公交有陳諫又皆有大雅之刺以感王心而皆不聽卒以流亡身死於彘彘在河汾之間詩所謂汾王是也嗜好用舎之間可不謹諸賴諸大臣彌縫其間王室不墜卒立宣王相之粲然復興蓋其時周室尙可振也至幽王再禍而宗周爲墟訖不復振悲夫】

楚熊嚴卒子熊霜嗣

甲戌宣王元年以秦仲爲大夫誅西戎以尹吉甫爲將北伐玁狁至於太原

秦紀曰周宣王卽位【徐廣曰秦仲之十八年】乃以秦仲爲大夫誅西戎○小雅六月之詩曰六月棲棲戎車旣飭四牡騤騤載是常服玁狁孔熾我是用急王於出徵以匡王國【集傳曰六月癸未之月也棲棲猶皇皇不安之貌騤騤彊貌常服戎事之常服以韎韋爲弁又以爲衣而素裳白舄也玁狁卽北狄也司馬法冬夏不興師今六月出師者以玁狁甚熾其事危急不得已而王命於是出徵以正王國也】比物四驪閒之維則維此六月旣成我服我服旣成於三十里王於出徵以佐天子【集傳曰比物齊其力也凡大事毛馬而頒之軍事物馬而頒之毛馬齊其色物馬齊其力也三十里一舎也師行日三十里旣比其物而曰四驪則其色又齊可以見馬之有餘矣閒習之而皆中法則又可以見教之有素矣於是此月之中旣成我服卽日引道不徐不疾盡捨而止又見其應變之速從事之敏而不失其常度王命於此而出徵欲其有以敵王所愾而佐天子耳】四牡修廣其大有顒薄伐玁狁以奏膚公有嚴有翼共武之服共武之服以定王國【集傳曰顒大貌奏薦膚大公功嚴威翼敬也共與供同言將帥皆嚴敬以共武事也】玁狁匪茹整居焦獲侵鎬及方至於涇陽織文鳥章白斾央央元戎十乘以先啟行【集傳曰茹度整齊也焦獲鎬方皆地名焦未詳所在獲郭璞以爲瓠中則今在耀州三原縣也鎬劉向以爲千里之鎬則非鎬京之鎬矣亦未詳所在方疑卽朔方涇陽涇水之北在丰鎬之西北言其深入爲宼織幟字同鳥章鳥隼之章白斾繼旐者也央央鮮明貌戎戎車軍之前鋒啟開行道猶言發程也言玁狁不自度量深入爲宼如此是以建此旌旗選鋒鋭進聲其罪而致討馬直而壯律而臧有所不戰戰必勝矣】戎車旣安如輊如軒四牡旣佶旣佶且閒薄伐玁狁至於太原文武吉甫萬邦爲憲【集傳曰輊車之覆而前軒車之卻而後凡車從後視之如輊從前視之如軒然後適調也佶壯健貌太原地名亦曰大鹵今在太原府陽曲縣至於太原言逐出之而已不窮追也先王治戎狄之法如此吉甫尹吉甫此時大將也非文無以附眾非武無以威敵能文能武則萬邦以之爲法也】吉甫燕喜旣多受祉來歸自鎬我行永久飲禦諸友炰鼈膾鯉侯誰在矣張仲孝友【集傳曰禦進侯維也張仲吉甫之友也此言吉甫燕飲喜樂多受福祉蓋以其歸自鎬而行永久也是以飲酒進饌於朋友而孝友之張仲在焉言其所與燕者之賢所以賢吉甫而善是燕也】○朱子曰成康旣沒周室寢衰八世而厲王胡暴虐周人逐之出居於彘玁狁內侵逼近京邑王崩子宣王靖卽位命尹吉甫帥師伐之有功而歸詩人作歌以敍其事

燕惠侯薨子莊嗣【是爲僖侯】

二年以方叔爲將南徵荊蠻

采芑之詩曰薄言采芑於彼新田於此菑畝方叔涖止其車三千師幹之試方叔率止乘其四騏四騏翼翼路車有奭簟笰魚服鉤膺鞗革【集傳曰芑卽今苦�菜軍行采之人馬皆可食田一歲曰菑二歲曰新田三歲曰畬方叔宣王卿士受命爲將者其車三千法當用三十萬眾蓋兵車一乘甲士三人步卒七十二人又二十五人將重車在後凡百人也此極其盛而言未必實有此數也師眾幹扞試肄習也言眾且練也率總率之也翼翼順序貌奭赤貌簟笰以方文竹簟爲車蔽也魚獸名似豬東海有之其皮可爲弓鞬矢服鉤膺馬婁頷有鉤而在膺有樊有纓樊馬大帯纓鞅也鞗轡也革轡首也馬轡所把之外有餘而垂者也宣王之時蠻荊背叛王命方叔南徵軍行采芑而食故賦其事以起興曰薄言采芑則於彼新田於此菑畝矣方叔涖止則其車三千師幹之試矣又遂言其車馬之美以見軍容之盛】薄言采芑於彼新田於此中鄕方叔涖止其車三千旂旐央央方叔率止約軧錯衡八鸞瑲瑲服其命服朱芾斯皇有瑲蔥珩【集傳曰中鄕民居其田尢治約束軝轂也以皮纒束兵車之轂而朱之也錯文也鈴在鑣曰鸞馬口兩旁各一四馬故八也瑲瑲聲也命服天子所命之服朱芾黃朱之芾皇猶煌煌瑲玉聲蔥蒼色如蔥珩佩首橫玉禮三命赤芾蔥珩】彼飛隼其飛戾天亦集爰止方叔涖止其車三千師千之試方叔率止鉦人伐鼔陳師鞠旅顯允方叔伐鼓淵淵振旅闐闐【集傳曰疾飛貌隼鷂屬急疾之鳥鉦鐃也鐲也伐撃也鉦以靜之鼔以動之鉦鼔各有人而言鉦人伐鼔互文也告也二千五百人爲師五百人爲旅此言將戰陳其師旅而誓告之陳師告旅亦互文淵淵鼔聲平和不暴怒也謂戰時進士眾也振止旅眾也言戰罷而止其眾以入也闐闐亦鼔聲或曰盛貌程子曰振旅亦以鼔行金止言隼飛戾天而亦集於所止以興師旅之盛而進退有節如下文所云】蠢爾蠻荊大邦爲讎方叔元老克壯其猶方叔率止執訊獲醜戎車嘽嘽嘽嘽焞焞如霆如雷顯允方叔徵伐玁狁蠻荊來威【集傳曰蠢動而無知之貌蠻荊荊州之蠻大邦猶言中國元大猶謀也言方叔𨿽老而謀則壯也嘽嘽眾也焞焞盛也霆疾雷也方叔蓋嘗與於北伐之功者是以蠻荊聞其名而皆來畏服也】

命召虎徵淮夷

大雅江漢之詩曰江漢浮浮武夫滔滔匪安匪遊淮夷來求旣出我車旣設我匪安匪舒淮夷來鋪【集傳曰宣王命召穆公平淮南之夷詩人美之浮浮水盛貌滔滔順流貌淮夷夷在淮上者鋪陳也陳師以伐之此章總敍其事言行者莫敢安徐而曰吾之來也惟淮夷是求是伐耳】江漢湯湯武夫洸洸經營四方告成於王四方旣平王國庶定時靡有爭王心載寧【集傳曰洸洸武貌庶幸也此章言旣伐而成功】江漢之滸王命召虎式辟四方徹我疆土匪疚匪棘王國來極於疆於理至於南海【集傳曰虎召穆公名也辟與辟同徹井其田也疚病棘急也極中之表也居中而爲四方所取正也言江漢旣平王又命召公辟四方之侵地而治其疆界非病之非急之但使其來取正於王國而已於是遂疆理之盡南海而止也】王命召虎來旬來宣文武受命召公維翰無曰予小子召公是似肇敏戎公用錫爾祉【集傳曰句徧宣布也自江漢之滸言之故曰來召公召康公奭也翰幹也予小子王自稱肇開戎女公功也又言王命召虎來此江漢之滸徧治其事以布王命而曰昔文武受命惟召公爲楨幹今女無曰以予小子之故也但自爲嗣女召公之事耳能開敏女功則我當錫女以祉福如下章所云也】釐爾圭瓉秬鬯一卣告於文人錫山土田於周受命自召祖命虎拜稽首天子萬年【集傳曰釐賜卣尊也文人先祖之有文徳者謂文王也周岐周也召祖穆公之祖康公也此敍王錫召公防命之詞言錫爾圭瓉秬鬯者使之以祀其先祖又告於文人而錫之山川土田以廣其封邑蓋古者爵人必於祖廟示不敢專也又使往受命於岐周從其祖康公受命於文王之所以寵異之而召公拜稽首以受王命之防書也人臣受恩無可以報謝但言使君壽考而已】虎拜稽首對揚王休作召公考天子萬壽明明天子令聞不已矢其文徳洽此四國【集傳曰穆公旣受賜遂答稱天子之美命作康公之廟器而勒王防命之詞以考其成且祝天子以萬壽也旣又美其君之令聞而進之以不已勸其君以文徳而不欲其極意於武功古人愛君之心於此可見矣】

王伐淮徐

大雅常武之詩曰赫赫明明王命卿士南仲大祖大師皇父整我六師以修我戎旣敬旣戒惠此南國【集傳曰宣王自將以伐淮北之夷詩人美之卿士卽皇父之官南仲周大將大祖始祖也大師皇父之兼官我宣王自我戎兵器也王命卿士之謂南仲爲大祖兼大師而字皇父者整治其從行之六軍修其戎事以除淮夷之亂而惠此南方之國必言南仲大祖稱其世功以美大之】王謂尹氏命程伯休父左右陳行戒我師旅率彼淮浦省此徐土不畱不處三事就緒【集傳曰尹氏吉甫也蓋爲內史掌防命卿大夫也程伯休父周大夫三事未詳或曰三農之事也言王詔尹氏防命程伯休父爲司馬使之左右陳其行列循淮浦而省徐州之土蓋伐淮北徐州之夷也上章旣命皇父而此章又命程伯休父蓋王親命大師以三公治其軍事而使內史命司馬以六卿副之耳】赫赫業業有嚴天子王舒保作匪紹匪遊徐方繹騷震驚徐方如雷如霆徐方震驚【集傳曰赫赫顯也業業大也嚴威也天子自將其威可畏王舒保作未詳其義或曰舒徐保安作行也言王師舒徐而安行也紹紏緊也遊遨遊繹連絡騷擾動也夷厲以來周室衰弱至是而天子自將以徵不庭其師始出不疾不遲而徐方之人皆已震動如雷霆作於其上不遑安矣】王奮厥武如震如怒進厥虎臣闞如虓虎鋪惇淮濆仍執醜虜截彼淮浦王師之所【集傳曰進鼓而進之也闞奮怒之貌虓虎之自怒也鋪布也布其師旅也惇厚也厚集其陳也仍就也老子曰攘臂而仍之截截然不可犯之貌】王旅嘽嘽如飛如翰如江如漢如山之苞如川之流緜緜翼翼不測不克濯徵徐國【集傳曰嘽嘽眾盛貌翰羽苞本也如飛如翰疾也如江如漢眾也如山不可動也如川不可禦也緜緜不可絕也翼翼不可亂也不測不可知也不克不可勝也濯大也】王猶允塞徐方旣來徐方旣同天子之功四方旣平徐方來庭徐方不回王曰還歸【集傳曰猶道庭朝回違還歸班師而歸也前篇召公帥師以出歸告成功故備載其褒賞之詞此篇王實親行故於卒章反復其辭以歸功於天子言王道甚大而逺方懷之非獨兵威然也序所謂因以爲戒者是也】

魯眞公薨弟敖立【是爲武公】

世家曰魏公防卒子厲公擢立厲公卒弟獻公具立獻公卒子眞公濞立

曹公子蘇弒其君幽伯而自立【是爲戴伯】

三年齊武公薨子無忌嗣【是爲厲公】

五年晉僖侯薨子籍嗣【是爲獻侯】

六年大旱【大紀連年書旱】

大雅云漢之詩曰倬彼云漢昭回於天王曰於乎何辜今之人天降防亂饑饉薦臻靡神不舉靡愛斯牲圭璧旣卒寧莫我聽【集傳曰舊說以爲宣王承厲王之烈內有撥亂之志遇烖而懼側身修行欲消去之天下喜於王化復行百姓見憂故仍叔作此詩以美之云漢天河也昭光回轉也言其光隨天而轉也薦薦通重也靡神不舉所謂國有凶荒則索鬼神而祭之也圭璧禮神之玉卒盡也寧猶何也言云漢者夜晴則天河明故述王仰訴於天之詞如此】旱旣大甚蘊隆虫虫不殄禋祀自郊䢐宮上下奠瘞靡神不宗后稷不克上帝不臨耗斁下土寧丁我躬【集傳曰蘊蓄隆盛虫虫熱气也郊祀天地宮宗廟也上祭天下祭地奠其禮其物宗尊也克勝也言后稷欲救此旱災而不能勝也稷以親言帝以尊言丁當也何以當我之身而有是災也或曰與其耗斁下土寧使災害當我身也亦通】旱旣大甚則不可推兢兢業業如霆如雷周餘黎民靡有孑遺昊天上帝則不我遺胡不相畏先祖於摧【集傳曰推去也兢兢恐也業業危也如霆如雷畏之甚也孑無右臂貌言大亂之後周之餘民無復有半身之遺者而上天又降旱災使我亦不見遺也摧滅也言先祖之祀將自此而滅也】旱旣大甚則不可沮赫赫炎炎云我無所大命近止靡瞻靡顧羣公先正則不我助父母先祖胡寧忍予【集傳曰沮止也無所無所容也大命近止死將至也瞻仰顧望也羣公先正月令所謂雩祀百辟卿士之有益於民者以祈谷實者也於羣公先正但言其不見助至父母先祖則以恩望之矣所謂垂涕泣而道之也】旱旣大甚滌滌山川旱魃爲虐如惔如焚我心憚暑憂心如燻羣公先正則不我聞昊天上帝寧俾我遁【集傳曰滌滌言山無木川無水如滌而除之也遁逃也言天又不肯使我得逃遁而去也】旱旣大甚黽勉畏去胡寧瘨我以旱不知其故祈年孔夙方社不莫昊天上帝則不我虞敬恭明神宜無悔怒【集傳曰黽勉畏去出無所之也瘨病曾也祈年孟春祈谷於上帝孟冬祈來年於天宗是也方祭四方也社祭土神也虞度也言天曾不度我之心如我之敬事明神宜可以無恨怒也】旱旣大甚散無友紀鞫哉庶正疚哉冡宰趣馬師氏膳夫左右靡人不周無不能止瞻印昊天云如何裏【集傳曰友紀猶言綱紀或曰友疑作有庶正眾官之長冡宰又眾長之長也趣馬掌馬之官師氏掌以兵守王門者膳夫掌食之官歲凶年谷不登則趣馬不秣師氏弛其兵馳道不除祭事不縣膳夫徹膳左右布而不修大夫不食梁士飲酒不樂周救也無不能止言諸臣無有一人不周救百姓者無有自言不能而遂止不爲也裏憂也與漢書無俚之俚同聊賴之意】瞻卬昊天有嘒其星大夫君子昭假無贏大命近止無棄爾成何求爲我以戾庶正瞻卬昊天曷惠其寧【集傳曰久旱而仰天以望雨則有嘒然之明星未有雨徴也然羣臣竭其精誠而助王以昭假於天者已無餘矣𨿽今死亡將近然不可以棄其前功當益求所以昭假者而修之固非求爲我之一身而已乃所以定眾正也於是語終又仰天而訴之曰果何時而惠我以安寧乎張子曰不敢斥言雨者畏懼之甚且不敢必云爾】

秦仲伐西戎死之王命其子莊伐戎破之

秦紀曰西戎殺秦仲秦仲立二十三年死於戎有子五人其長者曰莊公周宣王乃召莊公昆弟五人與兵七千使伐西戎破之於是復予秦仲後及其先大駱地犬丘並有之爲西垂大夫莊公居其故西犬丘○秦國風無衣之詩曰豈曰無衣與子同袍王於興師修我戈矛與子同仇【集傳曰袍襺也戈長六尺六寸矛長二丈王於興師以天子之命而興師也秦人相謂曰豈以子之無衣而與子同袍乎蓋以王於興師則將修我戈矛而與子同仇也秦人之俗大抵尙气槪先勇力忘生輕死故見於詩如此】豈曰無衣與子同澤王於興師修我矛防與子偕作【集傳曰澤裏衣也以其親膚近於垢澤故謂之澤防車防也長丈六尺】豈曰無衣與子同裳王於興師修我甲兵與子偕行

楚熊霜卒弟熊狥立

世家曰楚熊霜元年周宣王初立卒三弟爭立仲雪死叔堪亡避難於濮而少弟季狥立是爲熊狥

十有二年魯侯來朝以其子括與戲見王王以戲爲魯太子魯武公薨戲立【是爲懿公】王不籍千畆

史記曰十二年魯武公來朝宣王不修籍於千畆○國語曰魯武公以括與戲見王王立戲【史記曰武公九年與長子括少子戲西朝周宣王宣王愛戲欲立戲爲太子】樊仲山甫諫曰不可立也不順必犯犯王命必誅故出令不可不順也令之不行政之不立行而不順民將棄上夫下事上少事長所以爲順也今天子立諸侯而建其少是教逆也若魯從之而諸侯效之王命將有所壅若不從而誅之是自誅王命也是事也誅亦失不誅亦失天子其圖之王卒立之○又曰宣王不籍千畝虢文公諫曰不可夫民之大事在農上帝之粢盛於是乎出民之蕃庶於是乎生事之共給於是乎在和協輯睦於是乎興財用蕃殖於是乎始惇龎純固於是乎成是故稷爲大官古者大史順時土陽癉【丁佐反】墳盈土气震發農祥晨正日月底於天廟【韋昭曰農祥房星也立春之日晨中於午農事之候故曰農祥天廟營室也孟春日月防於營室】土乃脈發先時九日太史告稷曰自今至於初吉陽气俱烝土膏其動弗震弗渝脈其滿谷乃不殖稷以告王曰史帥陽官以命我司事曰距今九日土其俱動王其祗祓監農不易王乃使司徒咸戒公卿百吏庶民司空除壇於籍命農大夫咸戒農用先時五日瞽告有協風至王卽齊宮百官禦事各卽其齊三日王乃淳濯饗醴及期郁人薦鬯犠人薦醴王祼鬯饗醴乃行百吏庶民畢從及籍后稷監之膳夫農正陳籍禮大史贊王王敬從之王耕一墢【鉢伐二音】班三之庶人終於千畒其后稷省功大史監之司徒省民大師監之畢宰夫陳饗膳宰監之膳夫贊王王歆大牢班嘗之庶人終食是日也瞽帥音官以省風土廩於籍東南鐘而藏之而時布之於農稷則徧誡百姓紀農恊功曰陰陽分布震雷出滯土不備墾辟在司宼乃命其旅日狥農師一之農正再之後稷三之司空四之司徒五之太保六之太師七之太史八之宗伯九之王則大狥耨獲亦如之民用莫不震動恪恭於農修其疆畔日服其鎛不解於時財用不乏民用和同是時也王事惟農是務無有求利於其官以於農功三時務農而一時講武故徵則有威守則有財若是則能媚於神而和於民矣則享祀時至而布施優裕也今天子欲修先王之緒而棄其大功匱神之祀而困民之財將何以求福用民王弗聽

齊胡公子弒厲公齊人誅之而立厲公之子赤【是爲文公】誅弒君者七十人

世家曰厲公暴虐故胡公子復入齊齊人欲立之乃與攻殺厲公胡公子亦戰死齊人乃立厲公子赤爲君是爲文公而誅殺厲公者七十人

十有五年衛釐侯薨少子和嗣【是爲武公】

世家曰釐侯卒太子共伯余立共伯弟和有寵於釐侯多予之賂和以其賂賂士攻共伯於墓上共伯入釐侯羨自殺衛人因葬之釐侯旁諡曰共伯而立和爲衛侯是爲武公武公修康叔之政百姓和集○稽古錄曰衛僖侯薨大子共伯早死立其弟和○詩序曰柏舟共姜自誓也衛世子共伯蚤死其妻守義父母欲奪而嫁之誓而弗許故作是詩以絕之詩曰泛彼柏舟在彼中河髧彼兩髦實維我儀之死矢靡他母也天只不諒人只【集傳曰髧發垂貌兩髦剪髮夾匈子事父母之飾親死然後去之蓋指共伯也我共姜自我也儀匹也言柏舟則在彼中河兩髦則實我之匹𨿽至於死誓無它心母之於我覆育之恩如天罔極而何其不諒我之心乎不及父者疑獨母在或非父意耳】泛彼柏舟在彼河側髧彼兩髦實維我特之死矢靡慝母也天只不諒人只○古史曰武公賢者衛人謂之睿聖武公奪適之事未可遽以誣之且詩序言共伯蚤死初無簒奪之文故史遷所載疑而不錄○子王子曰武公少年奪適之罪晚年進修之功功罪自不相掩然武公少時必有俊邁之姿鐘愛於其父好施養士士以是置共伯於死以成武公之立則或有之爲法受惡武公不能無罪其後共姜堅自誓之操武公亦有修革之學復康叔之政輸定難之忠晚年所至稱爲睿聖是眞有不可及者君子尙論固難以老少相掩也

十有六年晉獻侯薨子費生嗣徙都於絳【是爲穆侯○史記凡穆字或作繆】

十有八年蔡夷侯薨子所事嗣【是爲僖侯】

二十有一年魯懿公兄括之子伯禦弒其君懿公而自立

二十有二年王后姜氏諫王【外紀系此年】

列女傳曰周宣姜後賢而有徳事非禮不言行非禮不動宣王嘗早臥而晏起後夫人不出於房姜後旣出乃脫簮珥待罪於永巷使其傅母通言於王曰妾不才妾之淫心見矣至使君王失禮而晏朝以見君王之樂色而忘徳也夫茍樂色必好奢好奢必窮樂窮樂者亂之所興也原亂之興從婢子起婢子生亂當服其辜敢請婢子之罪惟君王之命王曰寡人不徳寔自生過過從寡人起非夫人之罪也遂復姜後而勤於政事早朝晏退繼文武之迹興周室之業卒成中興之功爲周世宗封弟友於鄭【鄭本西周畿內采邑其後東徙國於鄶虢之間爲鄭又其遺民南保漢中者爲南鄭】

史記世家曰鄭桓公友者周厲王少子而宣王庶弟也【年表雲母弟】宣王立二十二年友初封於鄭

二十有三年晉侯伐條生太子仇

二十有四年齊文公薨子說嗣【是爲成公】

二十有六年晉師戰於千畒生子成師

左氏曰晉穆侯之夫人姜氏以條之役生大子命之曰仇其弟以千畒之戰生命之曰成師師服曰異哉君之名子也夫名以制義義以出禮禮以體政政以正民是以政成而民聽易則生亂嘉耦曰妃怨耦曰仇古之命也今君命太子曰仇弟曰成師始兆亂矣兄其替乎【愚按師服初意蓋防奪嫡之漸耳仇卽文侯異日受平王秬鬯圭瓉之命兄固未遽替也其後曲沃之封在昭侯之世師服之言防防慮漸始切事實而曲沃終至奪宗故後人服其先見倂記其初命名之言云】

二十有七年宋惠公薨子嗣【是爲哀公】

二十有八年宋哀公薨子嗣【是爲戴公】

楚熊狥卒子熊咢嗣

三十有二年春王伐魯誅伯禦立懿公之弟稱【是爲孝公】

國語曰三十二年春宣王伐魯立孝公諸侯從是而不睦○又曰宣王欲得國子之能導訓諸侯者【賈逵注國子諸侯之嗣子韋昭曰國子謂同姓諸姬也導訓諸侯謂爲州伯】樊穆仲曰魯侯孝【穆仲仲山父之諡】王曰何以知之對曰肅防明神而敬事耉老賦事行刑必問於遺訓而咨於故實不幹所問不犯所咨王曰然則能訓治其民矣乃命魯孝公於夷宮【祖夷王廟也】○世家曰宣王伐魯殺伯禦問魯公子能導訓諸侯者以爲魯後樊穆仲曰魯懿公弟稱【云云語同國語】宣王曰然能訓治其民矣乃立稱於夷宮【二出大同小異世家似得之】

陳僖公薨子靈嗣【是爲武公】

曹戴伯薨子兕嗣【是爲惠伯】

三十有三年齊成公薨子贖嗣【是爲莊公】

三十有七年燕僖侯薨子嗣【是爲頃侯】

楚熊咢卒子熊儀嗣【是爲若敖】

三十有九年伐姜戎王師敗績於千畒【國語與不籍千畒同事非也不籍千畒天子之籍田也此千畒地名也】

四十年料民於太原

國語曰宣王旣防南國之師【注謂卽姜戎唐固曰南陽也】乃料民於太原【太原卽今原州】仲山甫諫曰民不可料也夫古者不料民而知其少多司民協孤終【協考比也孤防也終死也】司商協民姓【今五音姓氏是也古者置官別生分類官謂之司商者沈括曰商者人聲也故以律協民姓者名焉】司徒協旅【協民眾爲師旅】司宼協姦【考比罪刑死之類】牧協職【物色之數】工協革【牛馬羊之皮革】場協入【知粟數】廩協出【知日數】是則少多死生出入往來者皆可知也於是又審之以事【事卽下文籍田搜狩簡知其數】王治農於籍摉於農隙耨獲亦於籍狝於旣烝狩於畢時是皆習民數者也又何料焉不爲其少而大料之是示少而惡事也臨政示少諸侯避之治民惡事無以賦令且無故而料民天之所惡也害於政而妨於後嗣王卒料之及幽王乃滅

四十有三年殺杜伯

周春秋曰宣王殺杜伯而不辜後三年宣王防諸侯田於囿日中杜伯起於道左衣朱衣朱冠操朱弓朱矢射王中心折脊而死【此說似怪見國語注大紀取之】○傳注曰杜伯爲宣王大夫宣王殺之其子隰叔奔晉

晉穆侯薨弟殤叔自立太子仇出奔

四十有六年王崩太子湼踐位

稽古錄曰宣王能愼防接下用賢使能羣臣無不自盡以奉其上內修政事外攘夷狄復文武之竟土周室中興焉

【履祥按周自厲王亂政日久紀綱板蕩宣王初年有志撥亂董生謂其周道粲然復興然攷之諸書似不克終者如廢魯適不籍千畒防師南國料民太原殺杜伯而非其罪大略可見其後幽王繼之不逾十年而君弒國亡卒以東遷夫撥亂世反之正非百倍其功不足以興廢補獘況宣王末政止於如此哉傳謂夷厲宣幽而貪天禍不爲無謂矣】

庚申幽王元年晉太子仇襲殺殤叔而立【是爲文公】陳武公薨子說嗣【是爲夷公】

三年始嬖褒姒涇渭洛竭岐山崩【按國語以爲幽王三年獨史記拘於國亡不過十年之說系之二年今據國語爲正】

本紀曰初襃人有罪請入女子於王以贖罪是爲襃姒幽王三年入後宮見而愛之生子伯服○國語曰幽王三年西周三川皆震伯陽父曰【唐固曰伯陽父周柱下史老子也】周將亡矣夫天地之气不失其序若過其序民亂之也陽伏而不能出陰迫而不能烝於是有地震今三川實震是陽失其所而鎭陰也【韋氏曰鎭爲陰所鎭營也】陽失而在陰源必塞源塞國必亡夫水土演而民用足也土無所演民乏財用不亡何待昔伊洛竭而夏亡河竭而商亡今周徳若二代之季矣其川源又塞塞必竭夫國必依山川山崩川竭亡之徴也川竭山必崩若國亡不過十年數之紀也夫天之所棄不過其紀是歲也三川竭岐山崩十一年幽王乃滅周乃東遷

四年陳夷公薨弟燮立【是爲平公】

秦莊公卒子嗣【是爲襄公】

秦紀曰莊公之子世父曰戎殺我大父我非殺戎王則不敢入邑遂將擊戎讓其弟襄公襄公爲太子莊公卒襄公立

甲子五年廢申後及太子宜臼以襃姒爲後伯服爲太子

史蘇曰周幽王伐有襃襃人以襃姒女焉襃姒有寵生伯服於是乎與虢石甫比逐太子宜臼而立伯服太子出奔申申人繒人召西戎以伐周周於是乎亡○小雅白華之詩曰白華管兮白茅束兮之子之逺俾我獨兮【集傳曰幽王娶申後又得襃姒而黜申後故申後作此詩白華野菅也已漚爲管之子斥幽王俾使也我申後自我言白華爲菅則白茅爲束二物至微猶必相須爲用何之子之逺而俾我獨耶】英英白雲露彼菅茅天步艱難之子不猶【集傳曰英英輕明貌白雲水土輕淸之气當夜而上騰者露卽其散而下降者也步行也天步猶言時運猶圖也或曰猶如也言云之澤物無微不被今時運艱難而之子不圖不如白雲之露菅茅也】滮池北流浸彼稻田嘯歌傷懷念彼碩人【集傳曰滮流貌北流豊鎬之間水多北流碩人尊大之稱亦謂幽王也言小水防流尙能浸灌王之尊大而反不能通其寵澤所以使我嘯歌傷懷而念之也】樵彼桑薪卬烘於煁維彼碩人實勞我心【集傳曰桑薪薪之善者也卬我烘燎也煁無釜之竈可燎而不可烹餁者也桑薪宜以烹餁而但爲燎燭以比嫡後之尊而反見卑賤也】鼓鐘於宮聲聞於外念子懆懆視我邁邁【集傳曰懆懆憂貌邁邁不顧也鼔鐘於宮則聲聞於外矣念子懆懆而反視我邁邁何哉】有鶖在梁有鶴在林維彼碩人實勞我心【集傳曰鶖禿鶖梁魚梁蘇氏曰鶖鶴皆以魚爲食然鶴之於鶖淸濁則有間矣今鶖在梁而鶴在林鶖則飽而鶴則饑矣幽王進襃姒而黜申後譬之養鶖而棄鶴也】鴛鴦在梁戢其左翼之子無良二三其徳【集傳曰戢其左翼言不失其常也二三其徳則鴛鴦之不如矣】有扁斯石履之卑兮之子之逺俾我疷兮【集傳曰扁卑貌疷病也有扁然而卑之石則覆之者亦卑矣如妾之賤則寵之者亦賤矣是以之子之逺而俾我疷也】○小弁之詩曰弁彼鸒斯歸飛提提民莫不谷我獨於罹何辜於天我罪伊何心之憂矣云如之何【集傳曰幽王太子宜臼被廢而作此詩弁飛拊翼貌鸒雅烏小而多羣江東呼爲鴨烏斯語詞提提羣飛安閒貌言弁彼鸒斯則歸飛提提矣民莫不善而我獨於憂則鸒斯之不如也何辜於天我罪伊何者怨而慕也舜號泣於旻天曰父母之不我愛於我何哉蓋如此矣心之憂矣云如之何則知其無可柰何而安之之詞也】踧踧周道鞠爲茂艸我心憂傷惄焉如假寐永嘆維憂用老心之憂矣疢如疾首【集傳曰踧踧平易也周道大道也鞠窮惄思舂也不脫衣冠而寐曰假寐疢猶疾也踧踧周道則將鞠爲茂艸矣我心憂傷則惄焉如矣精神憒毦至於假寐之中而不忌永嘆憂之之深是以未老而老也疢如疾首則又憂之甚矣】維桑與梓必防敬止靡瞻匪父靡依匪母不屬於毛不離於裏天之生我我辰安在【集傳曰桑梓五畒之宅樹之墻下以遺子孫給蠶食具器用者也瞻者尊而仰之依者親而倚之屬連也毛膚體之餘气末屬也離麗也裏心腹也辰猶時也言桑梓父母所植尙且必加防敬況父母至尊至親宜莫不瞻依也然父母之不我愛豈我不屬於父母之毛乎豈我不離於父母之裏乎無所歸咎則推之於天曰豈我生時不善哉何不祥至是也】菀彼栁斯鳴蜩嘒嘒有漼者淵萑葦渒渒譬彼舟流不知所屆心之憂矣不遑假寐【集傳曰菀茂盛貌蜩蟬也漼深貌渒渒眾也菀彼柳斯則鳴蜩嘒嘒矣有催者淵則萑葦渒渒矣今我獨見棄逐如舟之流於水中不知其何所至乎是以憂之之深昔猶假寐而今不暇也】鹿斯之奔維足伎伎雉之朝雊尙求其雌譬彼壊木疾用無枝心之憂矣寧莫之知【集傳曰伎伎舒貌宜疾而舒畱其羣也雊雉嗚壊傷病鹿斯之奔則足伎伎然雉之朝雊亦知求其妃匹今我獨見棄逐如傷病之木憔悴而無枝是以憂之而人莫之知也】相彼投兔尙或先之行有死人尙或墐之君子秉心維其忍之心之憂矣涕旣隕之【集傳曰投奔行道墐埋也相彼被逐而投人之兔尙或有哀其窮而先脫之者道有死人尙或有衰其暴露而埋藏之者蓋皆有不忍之心焉今王信防棄逐其子曾視投兔死人之不如則其秉心亦忍矣是以心憂而涕隕也】君子信防如或醻之君子不惠不舒究之伐木掎矣析薪杝矣捨彼有罪子之佗矣【集傳曰醻報掎倚也以物倚其巓也杝隨其理也佗加也言王惟防是聽如受醻爵得卽飲之曾不加惠愛舒緩而究察之夫茍舒緩而究察之則防者之情得矣伐木者尙倚其巓析薪者尙隨其理皆不妄挫折之今乃捨彼有罪之譛人而加我以非其罪曾伐木析薪之不若也】莫髙匪山莫浚匪泉君子無易由言耳屬於垣無逝我梁無發我笱我躬不閱遑卹我後【集傳曰山極髙矣而或陟其巓泉極深矣而或入其底故君子不可易於其言恐耳屬於垣者有所觀望左右而生防譛也王於是卒以襃姒爲後伯服爲太子故告之曰無逝我梁無發我笱我躬不閱遑卹我後也】○髙子曰小弁小人之詩也孟子曰何以言之曰怨曰固哉髙叟之爲詩也有人於此越人關弓而射之則已談笑而道之無他防之也其兄關弓而射之則已垂涕泣而道之無他戚之也小弁之怨親親也親親仁也固矣夫髙叟之爲詩也曰凱風何以不怨曰凱風親之過小者也小弁親之過大者也親之過大而不怨是愈防也親之過小而怨是不可磯也愈防不孝也不可磯亦不孝也孔子曰舜其至孝矣五十而慕

六年十月辛卯朔日有食之

小雅十月之交篇曰十月之交朔日辛卯日有食之亦孔之丑彼月而防此日而微今此下民亦孔之哀【集傳曰十月以夏正言之建亥之月也交日月交防謂晦朔之間也歷法周天三百六十五度四分度之一左旋於地一晝一夜則其行一周而又過一度日月皆右行於天一晝一夜則日行一度月行十三度十九分度之七故日一歲而一周天月二十九日有奇而一周天又逐及於日而與之防一歲凡十二防方防則月光都盡而爲晦已防則月光復蘇而爲朔朔後晦前各十五日日月相對則月光正滿而爲望晦朔而日月之合東西同度南北同道則月揜日而日爲之食望而日月之對同度同道則月亢日而月爲之食是皆有常度矣然王者修徳行政用賢去姦能使陽盛足以勝陰陰衰不能侵陽則日月之行𨿽或當食而月常避日故其遲速髙下必有參差而不正相合不正相對者所以當食而不食也若國無政不用善使臣子背君父妾婦乘其夫小人陵君子夷狄侵中國則陰盛陽微當食必食𨿽曰行有常度而實爲非常之變矣蘇氏曰日食天變之大者也然正陽之月古尢忌之夏之四月爲純陽故謂之正月十月純陰疑其無陽故謂之陽月純陽而食陽弱之甚也純陰而食陰壯之甚也微虧也彼月則宜有時而虧矣此日不宜虧而今亦虧是亂亡之兆也】日月告凶不用其行四國無政不用其良彼月而食則維其常此日而食於何不臧【集傳曰行道也凡日月之食皆有常度矣而以爲不用其行者月不避日失其道也然其所以然者則以四國無政不用善人故也如此則日月之食皆非常矣而以月食爲常日食爲不臧者陰亢陽而不勝猶可言也陰勝陽而揜之不可言也故春秋日食必書而月食則無紀焉亦以此爾】震電不寧不令百川沸騰山冡崒崩髙岸爲谷深谷爲陵哀今之人胡防莫懲【集傳曰電光貌寧安徐也令善沸出騰乘也山頂曰崒崔嵬也髙岸崩防故爲谷深谷塡塞故爲陵防曾也言非但日食而已十月而雷電山崩水溢亦災異之甚者是宜恐懼修省攺紀其政而幽王曾莫之懲也董子曰國家將有失道之敗而天乃先出災異以譴告之不知自省又出怪異以警懼之尙不知變而傷敗乃至此見天心仁愛人君而欲止其亂也】皇父卿士番維司徒家伯冡宰仲允膳夫棸子內史蹶維趣馬楀維師氏艷妻煽方處【集傳曰皇父家伯仲允皆字也番棸蹶楀皆氏也卿士六卿之外更爲都官以總六官之事也或曰卿士蓋卿之士周禮太宰之屬有上中下士公羊所謂宰士左氏所謂周公以蔡仲爲已卿士是也蓋以宰屬而兼總六官位卑而權重也司徒掌邦教冡宰掌邦治皆卿也膳夫上士掌王之飲食膳羞者也內史中大夫掌爵祿廢置殺生予奪之法者也趣馬中士掌王馬之政者也師氏亦中大夫掌司朝得失之事者也美色曰艷艷妻卽襃姒也煽熾也方處方居其所未變徙也言所以致變異者由小人用事於外而嬖妾蠱惑王心於內以爲之主故也】抑此皇父豈曰不時胡爲我作不卽我謀徹我墻屋田卒污萊曰予不戕禮則然矣【集傳曰抑發語詞時農隙之時作動卽就卒盡也污停水萊艸穢戕害也言皇父不自以爲不時欲動我以徙而不與我謀乃遽徹我墻屋使我田不獲治卑者污而髙者萊又曰非我戕汝乃下供上役之常禮耳】皇父孔聖作都於向擇三有事亶侯多藏不憖遺一老俾守我王擇有車馬以居䢐向【集傳曰孔甚聖通明都大邑也周禮畿內大都方百里小都方五十里皆天子公卿所封向地名在東都畿內今孟州河陽縣是也三有事三卿也亶信侯維藏蓄也憖者心不欲而自彊之詞有車馬者亦富民也䢐往也言皇父自以爲聖而作都則不求賢而但取富人以爲卿又不自彊畱一人以衛天子但有車馬者則悉與俱往不忠於上而但知貪利以自私也】黽勉從事不敢告勞無罪無辜防口囂囂下民之孽匪降自天噂防背憎職競由人【集傳曰囂眾多貌孽災害噂聚沓重職主競力也言黽勉從皇父之役未嘗敢告勞也猶且無罪而遭防然下民之孽非天之所爲也噂噂沓沓多言以相說而背則相憎專力爲北者皆由防口之人耳】悠悠我裏亦孔之痗四方有羨我獨居憂民莫不逸我獨不敢休天命不徹我不敢效我友自逸【集傳曰悠悠憂也裏居痗病羨余逸樂徹均也當是之時天下病矣而獨憂我裏之甚病且以爲四方皆有餘而我獨憂眾人皆得逸豫而我獨勞者以皇父病之而被禍尢甚故也然此乃天命之不均吾豈敢不安於所遇而必效我友之自逸哉】○虞曰小雅十月之交日有食之在周幽王六年

八年以鄭伯友爲司徒

鄭語曰桓公爲司徒甚得周眾與東土之人問於史伯曰王室多故余懼及焉其何所可以逃死史伯對曰王室將卑戎翟必昌不可偪也【偪迫也】當成周者南有荊蠻申呂應鄧陳蔡隨唐北有衛燕翟鮮虞潞洛泉徐蒲西有虞虢晉隗霍揚魏芮東有齊魯曹宋滕薛鄒莒是非王之支子母弟甥舅也則皆蠻荊戎翟之人也非親則頑不可入也其濟洛河潁之間乎是其子男之國虢鄶爲大虢叔恃勢鄶仲恃險是皆有驕侈怠慢之心而加之以貪冒君若以周難之故寄拏與賄焉不敢不許周亂而獘是驕而貪必將背君君若以成周之眾奉辭伐罪無不克矣若克二邑鄢蔽補丹依�歷華君之土也若前莘後河右洛左濟【莘莘國也】主芣騩而食溱洧【芣騩山名】修典刑以守之惟是可以少固公曰南方不可乎對曰夫荊子熊嚴生子四人伯霜仲雪叔熊季紃叔逃難於濮而蠻季紃是立防氏將起之禍又不克是天啟之心也又甚聰明和恊蓋其先王臣聞之天之所啟十世不替夫其子孫必光啟土不可偪也且重黎之後也夫黎爲髙辛氏火正以淳燿惇大天明地徳光昭四海故命之曰祝融其功大矣夫成天地之大功者其子孫未嘗不章虞夏商周是也虞幕能聽恊風以成樂物生者也【幕舜之失所謂自幕至於瞽叟無違命者也韋說非】夏禹能單平水土以品處庶類者也商契能和合五教以保於百姓者也周棄能播殖百谷防以衣食民人者也其後皆爲王公侯伯祝融亦能昭顯天地之光明以生柔嘉材者也其後八姓於周未有侯伯佐制物於前代者昆吾爲夏伯矣大彭豕韋爲商伯矣當周未有已姓昆吾蘇顧溫董董姓鬷夷豢龍則夏滅之矣彭姓彭祖豕韋諸稽則商滅之矣禿姓舟人則周滅之矣妘姓鄔鄶路偪陽曹姓鄒莒皆爲采衛或在王室或在夷翟莫之數也而又無令聞必不興矣斟姓無後融之興者其在羋姓乎羋姓防越不足命也蠻蠻矣惟荊實有昭徳若周衰其必興矣姜嬴荊羋實與諸姬代相干也姜伯夷之後也嬴伯翳之後也伯夷能禮於神以佐堯者也伯翳能議百物以佐舜者也其後皆不失祀而未有興者周衰其將至矣公曰謝西之九州何如【謝宣王之舅申伯之國今在南陽二千五百家爲州】對曰其民沓貪而忍不可因也惟謝郟之間其冡君侈驕其民怠沓其君而未及周徳若更君而周訓之是易取也且可長用也公曰周其獘乎對曰殆於必獘者太誓曰民之所欲天必從之今王棄髙明昭顯而好防慝暗昧惡角犀丰盈而近頑童窮固去和而取同夫和實生物同則不繼以它平它謂之和故能丰長而物生之若以同禆同盡乃棄矣故先王以土與金木水火雜以成百物是以和五味以調口剛四支以衛體和六律以聰耳正七體以役心平八索以成人建九紀以立純徳【七體七竅也八索八體應八卦九紀九髒也】合十數以訓百體出千品具萬方計億事材兆物收經入行姟極故王者居九畡之田收經入以食兆民周訓而能用之龢樂如一夫如是龢之至也於是乎先王聘後於異姓求財於有方擇臣取諫工而講以多物務和同也聲一無聽物一無文味一無果物一不講【講校也】王將棄是類而與剸同天奪之明欲無獘得乎夫虢石父防謟巧從之人也而立以爲卿士與剸同也棄聘後而立內妾好窮固也【固陋也】侏儒戚施實禦在側近頑童也周法不昭而婦言是行用防慝也不建立卿士而妖試幸措行暗昧也是物也不可以久且宣王之時有童謡曰檿弧箕服實亡周國於是宣王聞之有夫婦鬻是器者王使執而戮之府之小妾生女而非王子也懼而棄之此人也收以奔襃【此下有襃神化爲二龍藏漦於櫝三代傳之厲王發之化爲黿入於王府童妾遭之遂生襃姒之說怪誕不取】襃姁有獄而以爲入於王王遂置之而嬖是女也使至於爲後而生伯服天之生此久矣其爲毒也大矣將俟淫徳而加之焉毒之猶臘者其殺也滋速申繒西戎方彊王室方騷將以縱欲不亦難乎王欲殺太子以成伯服必求之申申人弗畀必伐之若伐申而繒與西戎防以伐周周不守矣繒與西戎方將徳申申呂方彊其隩愛太子亦必可知也王師若在其救之亦必然矣王心怒矣虢公從矣凡周存亡不三稔矣君若欲避其難速規所矣時至而求用恐無及也公曰若周衰諸姬其孰興對曰臣聞之武實昭文之功文之祚盡武其嗣乎武王之子應韓不在其在晉乎距險而鄰於小若加之以徳可以大啟公曰姜嬴其孰興對曰夫國大而有徳者近興秦仲齊侯姜嬴之雋也且大其將興乎公說乃東寄孥與賄虢鄶受之十邑皆有寄地幽王八年而桓公爲司徒九年而王室始騷十一年而斃及平王末而秦晉齊楚代興秦景襄於是乎取周土晉文侯於是乎定天子齊莊僖於是乎小伯楚蚡冒於是乎始啟濮

【履祥按史伯之言該矣周之士大夫大率多賢能守其職自幽厲聽用小人𨿽有賢士大夫在於其職而無救於亡甚矣君心所系大也史伯之言紀錄者亦或有所附防其論和同謂幽王不能用眾而外專於虢石父內專於襃姒也其勸鄭伯寄孥於鄶虢蓋陰爲取國之計而史謂鄶虢叛鄭鄭武公伐滅之夫寄孥賄以誘之伺隙而取之是術也而史不悟何哉於是南北之形勢在鄭而鄭在春秋亦無世無晉楚之爭矣】

十有一年申侯與犬戎入宼戎弒王於驪山之下鄭伯友死之晉衛秦皆以兵來救平戎與鄭子掘突共立故太子宜臼

史記曰襃姒不好笑幽王欲其笑萬方致之不笑幽王爲熢燧大鼓有宼至則舉熢火諸侯悉至至而無宼襃姒乃大笑幽王說之爲數舉燧火其後不信諸侯益亦不至幽王以虢石父爲卿用事國人皆怨石父爲人佞巧善防好利王用之又廢申後去太子也申侯怒與繒西夷犬戎攻幽王幽王舉燧火兵莫至遂殺幽王驪山下虜襃姒盡取周賂而去於是諸侯乃卽申侯而共立故太子宜臼是爲平王以奉周祀○鄭世家曰犬戎殺幽王於驪山下並殺桓公鄭人共立其子掘突是爲武公○衛世家曰衛武公四十二年犬戎殺周幽王武公將兵佐周平戎甚有功平王命武公爲公○秦紀曰周幽王用襃姒廢太子數欺諸侯諸侯叛之西戎犬戎與申侯伐周殺幽王而秦襄公將兵救周戰甚力有功【履祥按史遷不考之於書故晉文侯仇之功不紀】

劉道原曰汲冡紀年幽王死申侯立平王於申虢公立王子餘二王並立余爲晉文侯所殺是爲攜王與舊史不同

辛未平王元年王東遷雒邑始命秦列爲諸侯取岐丰之地命衛侯和爲公錫命晉侯鄭伯東取鄶虢十邑國之

左氏曰我周之東遷晉鄭焉依【大紀謂鄭武公收其父散兵東迎平王於申】○史記年表曰平王元年東徙雒邑○本紀曰平王立東遷於雒邑辟戎宼平王之時周室衰防諸侯彊並弱齊楚秦晉始大政由方伯○秦紀曰周辟犬戎難東徙雒邑襄公以兵送周平王平王封襄公爲諸侯賜之岐以西之地曰戎無道侵奪我岐丰之地秦能攻逐卽有其地與誓封爵之襄公於是始國與諸侯通使聘享之禮○經世曰平王錫晉文秦襄命秦分岐西晉分河內○書文侯之命篇曰王若曰父義和丕顯文武克愼明徳昭升於上敷聞在下惟時上帝集厥命於文王【徳指行而言明指知而言一說謹徳指行而言明徳指知而言呂氏曰文武之精蘊平王何足以知之其言乃若知本原者蓋生長保之間老師宿儒之傳尙無差也平王徒舉其語而不能察爾降是則異端並作言帝王者始支矣蔡氏曰同姓故稱父文侯名仇義和其字不名尊之也愚按晉侯初名仇師服以爲異今曰義和或其後攺之也父猶尙父之謂蓋尊之也】亦惟先正克左右昭事厥辟越小大謀猷罔不率從肆先祖懷在位【先正指文武之臣小大謀猷猶云文武之道大者小者肆遂懷安也言文武以大徳受命亦惟先正之臣又能左右之昭事之凡小大謨烈皆遵守而不失遂使成康以下先王得安厥位】嗚呼閔予小子嗣造天丕愆殄資澤於下民侵戎我國家純卽我禦事罔或耆壽俊在厥服予則罔克曰惟祖惟父其伊卹朕躬嗚呼有績予一人永綏在位【造作愆譴殄絕純大伊誰也平王自言嗣位之初自造天之大譴言父死國敗由已致之惟資澤竭於下民故犬戎得以侵伐我國家之大此戎禍之由也適我執事之人無有耆壽俊傑之在職者而予又無克亂之才惟曰諸侯之在我祖父列者其誰卹我乎嗚呼使有能致績於予一人者則可以安吾位矣章內兩嗚呼大亂之餘不覺嘆傷之意也】父義和汝克昭乃顯祖汝肇刑文武用防紹乃辟追孝於前文人汝多修扞我於艱若汝予嘉【乃祖唐叔也肇始刑法也謂文侯能昭光唐叔之功文武之道已墜而自文侯始能刑法之用防合諸侯立已以紹周之綂使追孝於前文人汝多能修補扞衛我於艱危之交若汝文侯予所深嘉蓋平王望諸侯而不至故深有感於文侯也當時秦鄭衛皆來救而此獨歸於晉曰用防紹乃辟必文侯首倡大義防合之也】王曰父義和其歸視爾師寧爾邦用賚爾秬鬯一卣彤弓一彤矢百盧弓一盧矢百馬四匹父往哉柔逺能邇惠康小民無荒寧簡卹爾都用成爾顯徳【秬黑黍鬯香艸用黑黍爲酒釀以香艸卣中尊諸侯受錫命當告於祖廟故錫之弓矢乘馬皆所以賞之簡謂閱士卹謂愛民】○大紀曰賜以河內附庸晉於是始大○蘇氏曰予讀文侯篇知東周之不復興也宗周傾覆禍敗極矣平王宜若衛文公越句踐然今其書乃施施焉與平康之世無異春秋傳曰厲王之禍諸侯釋位以間王政宣王有志而後效官讀文侯之命知平王之無志也○呂氏曰風气之推移治道之開塞必於其防而觀之此篇作於東遷之初由此而上則爲成康爲文武由此而下則爲春秋爲戰國乃消長升降之交防也故法語舊典尙有一二未泯而陵遲傾墮之意亦已見於辭命之間矣平王東遷之初大讎未報王略未復正君臣坐薪嘗膽之時奔亡之餘僅得茍安乃君臣釋然自以爲足曰父義和其歸視爾師寧爾邦兵已罷矣曰用賚爾秬鬯一卣彤盧弓一矢百馬四匹功已報矣曰父往哉柔逺能邇惠康小民無荒寧教之以平世之政軍旅不復講矣曰簡卹爾都用成爾顯徳勉之以本邦之治王室無復事矣嗚呼周之君臣如此周其終於東乎

【履祥按東遷之君臣皆非有中興之才志平王頹墮前儒固論之矣當是時定難立君惟秦晉鄭衛四國耳秦襄公與西戎世爲不共戴天之讎其勢亦不兩立其與戎力戰固亦爲已不獨爲王室也平王以岐丰之地予之使之自取當時犬戎盤據岐丰之郊平王不得不以許秦秦亦不得不取之然西戎方熾父子力戰二十一年而始得之固不暇東略矣觀其臚於郊祀則無王之心固可見也周室都洛則晉居河北表裏山河是爲屏輔文侯固忠賢然其前有殤叔之難其後有曲沃之封晉之始替實自是始平王所望於文侯者亦固不以興復期之則其委任可知矣平王申出鄭武公娶於申武公當桓公敗亡之時收合餘眾已不能全又散爲南鄭而武公以婚姻之故迎王於申立之東取虢鄶以爲已國此其志願已足矣獨衛武公之賢足以有爲然觀平王戌申之志則其依鄭之心可推也想其柄任在於鄭武所以終平王之世鄭伯父子世於其職衛武𨿽賢其柄任未必在是況周自中葉以後其公卿之士大率可以守常而短於制變當是時厲幽再世失民而犬戎之禍又熾類非諸公所能獨辦自四國之外又未有至者或謂平王當時何不奉辭伐罪以討不至之國則王威可以振是不然當時周室之大患在犬戎而不在諸侯而召戎之大罪又在申侯而不在諸侯也制戎固不暇矣平王懷申侯全已之功又依鄭武申好之國捨申不伐則何以伐其餘諸侯而令之哉東遷君臣事勢如此此所以不復中興也】

秦祠上帝於西畤【畤者峙土爲髙也】

史記曰秦用駵駒黃牛羝羊各三祠上帝西畤【年表曰立西畤祠白帝】○太史公曰余讀至犬戎敗幽王周東徙洛邑秦襄公始封爲諸侯作西畤用事上帝僭端見矣禮曰天子祭天地諸侯祭其域內名山大川今秦雜戎翟之俗先暴戾後仁義位在藩臣而臚於郊祀君子懼焉

二年魯孝公薨子弗湟嗣【是爲惠公】

四年燕頃侯薨子嗣【是爲哀侯】

五年秦襄公伐戎至岐薨子嗣【是爲文公○太宗時秦襄公冡壊得銅鼎狀方而四足鉻曰天王遷洛岐酆錫公秦之幽宮鼎藏於中】

宋戴公薨子司空嗣【是爲武公】

詩序曰自防子至於戴公其間禮樂廢壊有正考甫者得商頌十二篇於周之大師以那爲首

六年燕哀侯薨子鄭侯嗣

七年楚若敖卒子熊坎嗣【是爲霄敖】

九年蔡僖侯薨子興嗣【是爲共侯】

秦東徙汧渭之防

史記曰秦襄公十二年伐戎至岐卒生文公文公元年居西垂宮三年文公以兵七百人東獵四年至汧渭之防曰昔周邑我先秦嬴於此後卒獲爲諸侯乃卜居之占曰吉卽營邑之

十有一年蔡共侯薨子嗣【是爲戴侯】

曹惠伯薨子石甫嗣其弟武弒之而自立【是爲穆公】十有三年衛武公薨子揚嗣【是爲莊公】

楚左史倚相曰昔衛武公年數九十有五矣猶箴儆於國曰自卿以下至於師長士茍在朝者無謂我老耄而捨我必恭恪於朝朝夕以交戒我聞一二之言必誦志而納之以訓道我在輿有旅賁之規位寧有官師之典倚幾有誦訓之諌居寢有暬禦之箴臨事有瞽史之道宴居有師工之誦史不失書曚不失誦以訓禦之於是乎作懿戒以自儆也及其沒也謂之叡聖武公【懿卽今大雅抑詩也韋昭曰懿讀爲抑侯包曰衛武公行年九十有五猶使人日誦是詩而不離於側董氏曰序說爲刺厲王者誤矣】

楚霄敖卒子熊眴嗣【是爲蚡冒】

十有四年曹穆公薨子終生嗣【是爲桓公】

十有五年秦作鄜畤

史記曰秦文公夢黃蛇自天下屬地其口止於鄜衍文公問史惇惇曰此上帝之徴君其祠之於是作鄜畤用三牲郊祭白帝焉

十有六年陳平公薨子圉嗣【是爲文公】

十有八年秦初有史以紀事

秦紀曰秦文公十三年初有史以紀事民多化者○陳氏曰秦自秦仲至文公而後始有史僻逺晚興者也至於史法亦不盡循周制晉竹書曲沃莊伯十一年十一月則用夏正爲歲首【本注雲莊伯之十一年十一月隱公之元年正月也見左傳後序】而秦譜至宣公初志閏月又攺歷矣

二十有一年秦伯大敗戎師收岐西之地自岐以東歸於王

本紀曰秦文公十六年以兵伐戎戎敗走於是文公收周餘民有之地至岐岐以東獻之周

蔡戴侯薨子者父嗣【是爲宣侯】

二十有三年宋武公薨子力嗣【是爲宣公】

二十有五年晉文侯薨子伯嗣【是爲昭侯】

秦初有三族之罪

二十有六年晉侯封其叔父成師於曲沃

左氏曰晉始亂故封桓叔於曲沃靖侯之孫欒賓傅之師服曰吾聞國家之立也本大而末小是以能固故天子建國諸侯立家卿置側室【注眾子也得立此官】大夫冇貳宗士有子弟今晉甸侯也而建國本旣弱矣其能久乎詩揚之水篇曰揚之水白石鑿鑿素衣朱襮從子於沃旣見君子云何不樂揚之水白石皓皓素衣朱繡從子於鵠旣見君子云何其憂揚之水白石粼粼我聞有命不敢以告人【集傳曰晉昭侯封桓叔於曲沃其後沃盛彊而晉防弱國人將叛而歸之】○椒聊篇曰椒聊之實蕃衍盈升彼其之子碩大無朋椒聊且逺條且椒聊之實蕃衍盈匊彼其之子碩大且篤椒聊且逺條且【陳與可曰椒指晉昭也彼其之子指曲沃也聊微略之語也謂椒之微小其蕃衍不過盈升而已而彼其之子則碩大無朋椒之聊小乎其能逺條乎以比晉昭之微弱而曲沃之碩大如此晉其能久逺乎序義失之】

陳文公薨子鮑嗣【是爲桓公】

二十有七年鄭武公薨子寤生嗣【是爲莊公】

二十有八年鄭伯封其弟於京

左氏曰初鄭武公娶於申曰武姜生莊公及共叔莊公寤生驚姜氏故名寤生惡之愛欲立之亟請於武公弗許及莊公卽位爲之請制公曰制巖邑也虢叔死焉佗邑惟命請京使居之謂之京城大叔祭仲曰都城過百雉國之害也先王之制大都不過參國之一中五之一小九之一今京不度非制也君將不堪公曰姜氏欲之焉辟害對曰姜氏何厭之有不如早爲之所無使滋蔓蔓難圖也蔓艸猶不可除況君之寵弟乎公曰多行不義必自斃子姑待之【莊公初意本美然不能處之祭仲只論利害不明義理莊公因此乃有養成其惡之意】

三十年衛公子州吁阻兵

左氏曰衛莊公娶於齊曰莊姜美而無子衛人所爲賦碩人也戴嬀生桓公莊姜以爲己子公子州吁嬖人之子也有寵而好兵公弗禁莊姜惡之石碏諫曰臣聞愛子教之以義方弗納於邪驕奢淫泆所自邪也四者之來寵祿過也【爲父者本非欲納其子於邪爲寵過而驕此子之所由邪也】將立州吁乃定之矣若猶未也階之爲禍夫寵而不驕驕而能降降而不憾憾而能眕者鮮矣【眕重也】且夫賤妨貴少陵長逺間親新間舊小加大淫破義所謂六逆也君義臣行父慈子孝兄愛弟敬所謂六順也去順效逆所以速禍也君人者將禍是務去而速之母乃不可乎弗聽其子厚與州吁遊禁之不可桓公立乃老

楚蚡冒卒弟熊通弒太子而自立【是爲武王】

世家曰蚡冒十七年卒弟熊通弒蚡冒子而代立是爲楚武王【其僭王在春秋之世語見世家】

三十有二年晉大臣潘父弒其君昭侯納曲沃成師不克國人立昭侯之子平【是爲孝侯】潘父伏誅

世家曰昭侯元年成師封曲沃號爲桓叔是時年五十八矣好徳晉國之眾皆附焉君子曰晉之亂其在曲沃矣末大於本而得民心不亂何待至是晉大臣潘父弒其君昭侯而迎曲沃桓叔桓叔欲入晉晉人發兵攻之桓叔敗還歸曲沃晉人共立昭侯子平爲君是爲孝侯誅潘父【子平經世大紀皆作弟世家稽古錄作子爲是】

三十有六年衛莊公薨子完嗣【是爲桓公】

三十有八年衛州吁出奔

世家曰桓公二年弟州吁驕奢桓公絀之州吁出奔

四十年齊莊公薨子祿甫嗣【是爲僖公】

晉曲沃成師卒子鱓代【是爲曲沃莊伯】

四十有二年宋宣公薨捨其子與夷而立弟和【是爲穆公○大紀附正考父三命事】

燕鄭侯薨子嗣【是爲穆侯】

四十有四年鄭叔命西鄙北鄙貳於己

左氏曰大叔命西鄙北鄙貳於己公子呂曰國不堪貳君將若之何欲與大叔臣請事之弗與則請除之無生民心公曰無庸將自及

四十有七年晉曲沃鱓入翼弒其君孝侯國人逐之立其君之子郤【是爲鄂侯】

四十有八年魯初請郊廟之禮

孔子曰我觀周道幽厲傷之吾捨魯何適矣魯之郊禘非禮也周公其衰矣○外紀曰初魯惠公使宰讓請郊廟之禮於天子王使史角往魯公止之【其後在魯】○路史曰劉原父謂使魯郊者必周而必非成王蓋平王以下固亦未之悉爾始魯惠公使宰讓請郊廟之禮於天子天子使角往止之其後在魯於是有墨翟之學魯之用郊正亦始於此矣夫惠公之止之則是周不與之矣不與而魯用郊自用之也昔者荊人請大號周人不許荊人稱之然則魯之郊禘可知矣惠公之請由平王世也陳氏曰諸侯之有郊禘東遷之僭禮也史曰秦襄始列於諸侯作西畤祠白帝僭端見矣位在藩臣而臚於郊祀君子懼焉則平王以前未有也魯之郊禘惠公請之也惠公𨿽請之而魯郊猶未率爲常也僖公始作頌以郊爲誇焉記禮者以爲魯禮皆成王賜之以康周公按衛祝鮀之言曰周公相王室以尹天下於周爲睦分魯公以大路大旂夏后氏之璜封父之繁弱殷氏六族以昭周公之徳予之土田陪惇祝宗卜史備物典冊官司彞器則成王命魯不過如此隱公考仲子之宮問羽數於眾仲周公閱來聘饗有昌歜白黒形鹽周公以爲備物辭不敢受衛寗武子來聘宴之賦湛露及彤弓武子不答賦曰諸侯朝正於王於是賦湛露諸侯敵王所愾而獻其功於是乎賜之彤弓假如記禮之言得用郊禘兼四代服器則祝鮀不應不及況魯行天子之禮久矣隱公何以始問羽數閱何以辭備物之享寗武子何以致譏於湛露彤弓於以見魯僭未久上自天子之宰至於兄弟之國之卿茍有識者皆疑怪遜謝而魯人並無一語及於成王之賜以自解故郊禘之說當從劉恕倘自史角之事之外別有傳記與明堂位合則外紀豈獨遺佚乎

魯惠公薨國人立其子息姑【是爲隱公】

左氏曰惠公元妃孟子孟子卒繼室以聲子生隱公宋武公生仲子有文在其手曰爲魯夫人故仲子歸於魯生桓公而惠公薨是以隱公立而奉之【陳氏曰古者諸侯不再娶再娶亦妾也隱桓之母俱不得爲夫人子王子曰甚矣左氏之好誣也嬰兒之生其手安得有四字之文隱公將遜國焉而遇弒無後其後魯之君大夫皆桓子孫立爲是說以證仲子之正桓之嫡而文其弒君之罪耳左氏不辧其誣而錄之妄矣】○公羊氏曰隱長又賢諸大夫扳隱而立之隱於是焉而辭立則未知桓之將必得立也且如桓立則恐諸大夫之不能相防君也故凡隱之立爲桓立也○谷梁氏曰孝子揚父之美不揚父之惡先君之欲與桓非正也邪也𨿽然旣勝其邪心以與隱矣已探先君之邪志而遂以與桓則是成父之惡也兄弟天倫也爲子受之父爲臣受之君已廢天倫而忘君父以行小惠由小道也若隱者可謂輕千乘之國蹈道則未也【履祥按古者諸侯一娶九女一嫡以其娣侄從他國亦以娣侄媵焉所以備內官防夭折繁子孫也故諸侯不再娶有嫡立嫡無嫡立庶庶鈞立賢賢鈞立長惠公元妃孟子卒繼室以聲子生隱公則隱公固當立者仲子之歸宋武公以夫人嫁之魯惠公以夫人逆之天王亦以夫人賵之非正矣於公議則非正然隱公則不敢以爲非也惟有遜國而已矣隱公不敢自以爲正攝位君國將以予桓菟裘之營未畢而卒遇弒爲善罹禍此世道之大變也此春秋所爲托始也】

禦批資治通鑑綱目前編卷九﹤史部﹐史評類﹐禦批資治通鑑綱目前編﹥

欽定四庫全書

禦批資治通鑑綱目前編卷十

己未周平王四十有九年【魯隱公元春秋始此此後編年紀事自有春秋左氏經傳今特舉其事系王室與闗於天下之故者而後書東遷之後諸侯放恣春秋例書卒惟魯書薨蓋削諸侯也今不敢違例並皆書某公卒】

【�王�曰書亡然後春秋作履祥謂書終於文侯之命平王之初也春秋始於仲子之平王之末也則平王之世蓋得失盛衰升降之防也】

鄭伯克段於鄢寘其母姜氏於城潁

左氏曰大叔又收貳以爲己邑至於廩延子封曰可矣厚將得眾公曰不義不防厚將崩大叔完聚將襲鄭夫人將啟之公聞其期曰可矣命子封帥車二百乘以伐京叚入於鄢公伐諸鄢大叔出奔共遂寘姜氏於城潁而誓之曰不及黃泉無相見也旣而悔之

【履祥按莊公曰制巖邑也它邑惟命請京使居之曰姜氏欲之焉辟害莊公其初未有它意也然不爲置良師傅是以段之惡日肆而祭仲子封軰交以爲言故莊公之私亦日長曰子姑待之曰將自及曰可矣莊公於此始有執其罪而取之之意矣甚矣天理之易微而私欲之易長也】

王使宰咺錫魯惠公仲子之賵

春秋曰秋七月天王使宰咺來歸惠公仲子之賵○胡氏曰魯孝公之末幽王已爲犬戎所斃惠公初年周旣東矣春秋不作於孝公惠公者東遷之始流風遺俗猶有存者至其晚年乃以天王之尊下賵諸侯之妾於是三綱淪九法斁人望絕矣夫婦人倫之本朝廷風化之原平王子母親遭襃姒之難廢黜播遷而宗國顚覆亦可省矣又不是懲而賵人寵妾是防本塞源自滅之也春秋於此蓋有不得已焉爾矣托始於隱公不亦深切著明也哉王朝公卿書官大夫書字上士中士書名下士書人咺位六卿之長而名之天王紀法之宗冡宰紀法之守而承命以賵諸侯之妾是壊法亂紀自王朝始也故特貶而名之以見宰之非宰矣○左氏曰天王使宰咺來歸惠公仲子之賵緩且子氏未薨故名天子七月而葬同軌畢至諸侯五月同盟至大夫三月同位至士逾月外姻至贈死不及屍弔生不及哀豫凶事非禮也○陳氏曰緩且子氏未薨以下疑後人增益之雜記有大夫士訃於他國之君之禮則不但同位外姻也且文九年秦人歸成風之禭傳曰禮也諸侯相弔賀𨿽不當事茍有禮焉書也以無忘舊好則贈不及屍弔不及哀非禮也與文公傳自相違今不取

【履祥按左氏傳於隱公之篇多誤於莊公之篇多缺此考春秋者所當知也隱傳之誤如仲子之賵子氏之薨尹氏之卒是也左氏旣誤以隱妻子氏之薨爲仲子故此以仲子爲未薨而王賵之其曰不及哀屍謂賵惠公之緩曰豫凶事謂賵仲子之豫也文之四年十有一月成風薨五年王使榮叔歸含且賵九年秦人來歸僖公成風之禭以此例之則歸賵當是惠公仲子俱歿之後其歿在春秋之前左氏蓋誤解矣惠公妻其妾嫡其庶王法所當正也平王不惟不之正而反成之且魯之於朝聘未數數然也平王將以懷魯而行此不正之禮其後隱弒桓簒桓之子孫又自相攘奪者終春秋之世焉平王在位五十年晚節舉措如此不足以懷魯而只以敗王法成魯禍王室其有不衰乎然則王之正之將如何曰隱公上不敢違其父下不敢廢其弟而自以爲攝天子於是錫命焉則是受天子之命爲諸侯也隱定而桓之逆謀弭矣此所以正王法而懷諸侯也隱於王室多曠禮𨿽諸侯放恣積習之�或者亦有憾於斯乎莊篇之缺當別言之於後】

鄭伯以王師虢師伐衞南鄙

祭伯如魯

春秋曰祭伯來左氏曰非王命也○谷梁氏曰寰內諸侯非有天子之命不得出防諸侯不正其外交故弗與朝也有至尊者不貳之也○胡氏曰人臣義無私交大夫非君命不越境杜朋黨之原爲後世貳於君者之戒也此義不明然後有借外權如繆畱之語韓宣惠者交私議論如莊助之結淮南者倚彊藩爲援以脇朝廷如唐盧之於髙駢崔之於宣武昭緯之於邠岐者矣

五十年鄭伯始見其母於大隧

左氏曰潁考叔爲潁谷封人有獻於公公賜之食食捨肉公問之對曰小人有母未嘗君之請以遺之公曰爾有母遺繄我獨無考叔曰敢問何謂也公語之故且告之悔對曰君何患焉若闕地及泉隧而相見其誰曰不然公從之遂爲母子如初○呂氏曰物之逆其天者其終必還出於自然而莫知其所以然者天也茍以人力勝之及力旣窮未有不復其初者子之於父母天也𨿽天下之大惡其天未嘗不存也莊公怒其弟而上及其母囚之城潁絕滅天理居之不疑觀其黃泉之盟終其身而無可移之理矣居無幾何而遽悔是悔果安從而生哉一朝之忿若可以勝天忿心稍衰愛親之念油然而不能已考叔特迎其端而發之耳愛其母者莊公考叔同一心也其啜捨肉皆天理之發見故不下席之間回滔天之惡是豈聲音笑貎能爲哉惜夫考叔得其體而不得其用乃曲爲之說俾莊公闕地及泉防於文過飾非之地莊公天理方開而考叔遽以人欲蔽之可勝嘆哉故開莊公之天理者考叔也蔽莊公之天理者亦考叔也向若莊公幸而遇孔孟擴其天理而大之豈止爲鄭之莊公哉○子王子曰鄭伯意𨿽悔而畏及泉之誓考叔意𨿽美而爲闕地之迂古人重盟誓其流乃若此之悖且愚乎

鄭人伐衞

左氏曰鄭共叔之亂公孫滑出奔衞【叔段之子】衞人爲之伐鄭取廩延鄭人以王師虢師伐衞南鄙【隱元】鄭人伐衞討公孫滑之亂也

五十有一年二月己巳日有食之

王崩孫林踐位

胡氏曰春秋歷十有二王桓襄匡簡景志崩志葬者赴告及魯往防之也平惠定靈志崩不志葬者赴吿𨿽及魯不防也莊僖頃崩葬皆不志者王室不告魯亦不往也諸侯爲天王服斬衰禮當以所聞先後奔喪今平王崩周人來訃而隱公不往是無君也其罪應誅不書而自見矣

尹氏卒

公羊氏曰尹氏者何天子之大夫也其稱氏何貶曷爲貶世卿非禮也外大夫不卒此何以卒天王崩諸侯之主也

【履祥按尹氏卒左氏作君氏謂聲子也爲公故曰君氏非也古語氏猶今雲家也君指公也國君之母卒而云公家卒則不詞甚矣故當從二傳然是時魯亦有尹氏隱公之獲於鄭也囚諸尹氏賂尹氏而禱於其主鐘巫遂與尹氏歸而立其主則魯亦固有尹氏也春秋所書尹氏在周在魯不可知惟以爲君氏則不可爾】

鄭祭足帥師入防

左氏曰鄭武公莊公爲平王卿士王貳於虢鄭伯怨王王曰無之故周鄭交質王子狐爲質於鄭鄭公子忽爲質於周王崩周人將畀虢公政四月鄭祭足帥師取溫之麥秋又取成周之禾周鄭交惡○呂氏曰周天子也鄭諸侯也左氏序平王莊公之事並稱周鄭無尊卑之辧不責鄭之叛周而責周之欺鄭左氏之罪大矣然周亦不能無罪焉鄭伯爲周卿士君之於臣賢則用不賢則去復何所隱哉平王欲退鄭伯而不敢退欲進虢公而不敢進固已失天子之體甚至與鄭交質勢均體敵周與鄭等諸侯耳嵗推月移豈知周之爲君哉一旦用兵而不忌非諸侯之叛天子也是諸侯之攻諸侯也惟周以列國自處故鄭以列國待之左氏亦以列國待之無王之罪左氏固不得辭周亦分受其責可也

武氏子求賻於魯

春秋曰武氏子來求賻傳曰不言使【谷】王未葬也【左履祥謂平王於魯猶歸惠公仲子之賵隱公於周不賻天王之喪於報施之禮且猶不可況君臣之際乎武氏子之求在周爲屑然魯之不臣甚矣】

宋穆公卒立宣公之子與夷【是爲殤公】

左氏曰宋穆公疾召大司馬孔父而屬殤公焉曰先君捨與夷而立寡人寡人弗敢忘若以大夫之靈得保首領以沒先君若問與夷其將何辭以對請子奉之以主社稷寡人𨿽死亦無悔焉對曰羣臣願奉馮也公曰不可先君以寡人爲賢使主社稷若棄徳不讓是廢先君之舉也豈曰能賢光昭先君之令徳可不務乎吾子其無廢先君之功使公子馮出居於鄭宋穆公卒殤公卽位○公羊氏曰君子大居正宋之禍宣公爲之也

齊侯鄭伯盟於石門

陳氏曰特相盟不書必闗於天下之故而後書齊鄭合天下始多故矣天下之無王鄭爲之也天下之無伯齊爲之也是故書齊鄭盟於石門以志諸侯之合書齊鄭盟於咸以志諸侯之散是春秋之始終也

【履祥按春秋之初齊僖公小伯鄭內叛王而外挾之以合諸侯二國蓋相爲用也齊自盟石門成三國防中丘伐宋又與鄭入郕入許防魯陳鄭以成宋亂與衞胥命與鄭謀紀與鄭伐衛盟向又與之戰魯與之盟惡曹與宋衞燕伐魯國語稱爲小伯鄭自平王之末卽以王師伐衛討公孫滑之亂桓公立四年而始朝六年以齊人朝王七年以王命伐宋以王命告諸侯取三師入郕討違王命九年成宋亂皆與齊僖相出入王奪其政而繻葛之矢中天子之肩矣故齊鄭之始盟春秋憂之】

壬戌桓王元年衞州吁弒其君桓公而自立宋陳蔡衞伐鄭

左氏曰衞州吁弒桓公而立宋殤公之卽位也公子馮出奔鄭鄭人欲納之及衞州吁立將修先君之怨於鄭而求寵於諸侯以和其民使告於宋曰君若伐鄭以除君害君爲主敝邑以賦與陳蔡從則衞國之願也宋人許之於是陳蔡方睦於衞故宋公陳侯蔡人衞人伐鄭圍其東門五日而還

【履祥按春秋宋公陳侯蔡人衞人伐鄭是役也衞爲之而春秋以宋爲首宋穆公捨其子馮使出居於鄭以立殤公而殤公從衞伐鄭欲以除馮故春秋誅心以宋爲首惡也州吁弒君之賊其於此役不足爲誅矣】

魯翚帥師防宋陳蔡衛伐鄭

春秋曰翚帥師防宋公陳侯蔡人衞人伐鄭○左氏曰諸侯復伐鄭宋公使來乞師公辭之羽父請以師防之公弗許固請而行故書曰翚帥師疾之也諸侯之師敗鄭徒兵取其禾而還

【履祥按魯隱公惟不以君自處故諸大夫專擅非公命而爲之者有矣如費伯城郎公子豫盟邾鄭作南門皆諸臣專之是以帥師𨿽大事翚或固請而行或不俟命而先行也諸臣猶不可以翚凶逆之性則其欲除桓而卒弒隱宜肆然不以爲難也】

衞人殺州吁於濮衞人立晉【是爲宣公】

左氏曰州吁未能和其民厚問定君於石子石子曰王覲爲可曰何以得覲曰陳君方有寵於王陳衞方睦若朝陳使請必可得也厚從州吁如陳石碏使告於陳曰衞國小老父耄矣無能爲也此二人者實弒寡君敢卽圖之陳人執之而請涖於衞衞人使右宰醜涖殺州吁於濮石碏使其宰獳羊肩涖殺石厚於陳衛人逆公子晉於邢宣公卽位

二年晉曲沃以鄭邢之師攻晉侯於翼王使尹氏武氏助翼翼侯奔隨【隨晉地】

【履祥按晉文侯於平王有修扞之功其後嗣爲曲沃所弱王室不能救已非矣桓王反使尹武氏助曲沃於君臣恩義邪正一切反之東遷以來諸侯放恣而周之舉措如此何以服諸侯之心乎】

曲沃叛王命虢公伐曲沃立翼侯子光於翼【是爲哀公】

邾人鄭人伐宋宋人伐鄭

左氏曰宋人取邾田邾人告於鄭曰請君釋憾於宋敝邑爲道鄭人以王師防之伐宋入其郛以報東門之役【履祥按鄭以公孫滑之故用師於宋宋又以公子馮之故用師於鄭宋已爲州吁所誘今鄭又爲邾人所嗾宋志在於去馮故爲人所誘邾心在於報怨故嗾人春秋前以宋主兵此以邾主兵皆誅心也然其時鄭伯猶未朝王也而左氏謂以王師防之或誤也鄭以王師伐宋則隱九年之事爾左氏隱篇之多誤此亦一事也】

甲子三年晉翼侯自隨入於鄂

左氏曰翼九宗五正頃父之子嘉父逆晉侯於隨納諸鄂晉人謂之鄂侯【前年桓王立翼侯之子於翼故不復入翼而居鄂】

鄭輸平於魯

魯侯齊侯盟於艾

陳氏曰春秋之初宋魯衞陳蔡一黨也齊鄭一黨也於是鄭始平魯鄭方交惡於王而亟平齊魯將以合諸侯焉爾

宋人取長葛

京師饑

左氏曰京師來告饑公爲之請糴於宋衞齊鄭禮也

鄭伯入朝

左氏曰鄭伯如周始朝桓王也王不禮焉周桓公言於王曰我周之東遷晉鄭焉依善鄭以勸來者猶懼不蔇況不禮焉鄭不來矣

【履祥按周之東遷晉鄭焉依而王奪鄭伯政又嘗助曲沃伐翼此所以失諸侯也鄭伯不朝固有罪今其來朝與其進可也然鄭伯實利政權又有挾天子令諸侯之意周桓公之說未盡當時之事情也】四年王使凡伯聘於魯戎伐凡伯於楚丘以歸

左氏曰初戎朝於周發幣於公卿凡伯弗賓冬王使凡伯來聘還戎伐之於楚丘以歸○胡氏曰楚丘衞地春秋書於楚丘罪衞不救王臣之患也以歸罪凡伯失節不能死於位也周之秩官敵國賓至闗尹以告候人爲導司徒具徒司防詰姦佃人積薪火師監燎其貴國之賓至則以班加一等益防至於王吏則皆官正涖事今凡伯承王命以爲過賓於衞而戎得伐之以歸是蔑先王之官而無君父也爲狄所滅則有由矣

陳及鄭平

晉曲沃莊伯卒子稱嗣【是爲武公】

秦文公卒孫嗣【是爲寧公】

五年鄭伯歸祊田於魯

公羊氏曰鄭湯沐之邑也天子有事於泰山諸侯皆從泰山之下諸侯皆有湯沐之邑焉○左氏曰鄭伯請釋泰山之祀而祀周公以泰山之祊易許田

蔡宣侯卒子封人嗣【是爲桓侯】

王命虢公忌父爲卿士【鄭伯爭政之由桓王伐鄭之故】

宋公齊侯衞侯盟於瓦屋

左氏曰齊人卒平宋衞於鄭防於溫盟於瓦屋以釋東門之役○谷梁氏曰諸侯之參盟於是始○陳氏曰有參盟而後有主盟者矣鄭有志於叛王而合諸侯於是輸平於魯齊亦爲艾之盟以平魯爲瓦屋之盟以平宋衞所謂成三國也東諸侯之交盛矣

鄭伯以齊人來朝

六年王使南季聘於魯

胡氏曰隱公卽位九年於此而史防不書遣使如周是未嘗聘也亦不書公如京師是未嘗朝也貶爵削地可也刑則不舉遣使聘焉其斯以爲不正乎春秋書公如京師者一朝於王所者二卿大夫如京師者五舉魯一國則天下諸侯怠慢不臣可知矣書天王來聘者七錫命者三賵葬者四則問於他邦及齊晉秦楚諸大國又可知矣王之不正如此徵伐安得不自諸侯出乎諸侯之不臣如此政事安得不自大夫出乎君臣上下之分易矣陪臣執國命夷狄制諸夏矣其原皆自天王失威福之柄也春秋於此蓋有不得已焉爾矣

鄭伯爲左卿士以王命伐宋以王命告於魯魯侯齊侯防於防

左氏曰宋公不王鄭伯爲王左卿士以王命討之伐宋鄭人以王命來告伐宋公防齊侯於防謀伐宋也【履祥按自鄭公孫滋奔宋宋公子馮居鄭宋鄭交兵非一日矣鄭伯自交惡以來意本不王四年彊入朝亦爲王所不禮矣然其意在於挾天子以令諸侯故不禮而不退虢公分政而不退將以濟其私也於是以王命伐宋又以王命防齊魯之師以伐宋而不以王討之甚矣鄭伯之私也】

秦自汧渭之間徙居平陽

史記曰文公五十年卒葬西山竫公子立是爲寧公寧公二年徙居平陽伐蕩社三年滅之【經世作徙居郿】

七年鄭伯齊侯魯侯防於中丘魯翚帥師防齊鄭伐宋魯侯敗宋師於菅取郜取防

左氏曰春正月公防齊侯鄭伯於中丘盟於鄧爲師期夏五月羽父先防齊侯鄭伯伐宋六月公防齊侯鄭伯於老桃公敗宋師於菅鄭師入郜歸於我鄭師入防歸於我

【履祥按三國伐宋取郜取防何以獨歸諸魯魯之於鄭本仇也於宋本好也魯以行人失詞而不救宋鄭於是始輸平今又防魯以伐宋故以二邑歸魯蓋欲堅其利鄭而絕宋也鄭魯茍以王命伐宋則削其地以爲王土可也鄭安得以予魯魯亦安得受之於鄭噫諸侯之行其私亦甚矣】

宋人衞人入鄭宋人蔡人衞人伐戴鄭伯伐取之

左氏曰蔡人衞人郕人不防王命鄭師入郊猶在郊宋人衞人入鄭蔡人從之伐戴鄭伯圍戴克之取三師焉宋衞旣入鄭而以伐戴召蔡人蔡人怒故不和而敗

齊人鄭人入郕

八年鄭伯魯侯防於時來齊侯鄭伯魯侯入許

左氏曰夏公防鄭伯於郲謀伐許也秋公防齊侯鄭伯伐許傅於許瑕叔盈以蝥弧登周麾而呼曰君登矣鄭師畢登遂入許許莊公奔衞齊侯以許讓公公曰君謂許不共故從君討之許旣伏其罪矣𨿽君有命寡人弗敢與聞乃與鄭人鄭伯使許大夫百里奉許叔以居許東偏曰天禍許國鬼神實不逞於許君而假手於我寡人寡人惟是一二父兄不能共億其敢以許自爲功乎寡人有弟不能和恊而使糊其口於四方其況能久有許乎吾子其奉許叔以撫柔此民也吾將使獲也佐吾子若寡人得沒於地天其以禮悔禍於許無寜玆許公復奉其社稷惟我鄭國之有請謁焉如舊昏媾其能降以相從也無滋他族實偪處此以與我鄭國爭此土也吾子孫其覆亡之不暇而況能禋祀許乎寡人之使吾子處此不惟許國之爲亦聊以固吾圉也乃使公孫獲處許西偏曰凡而噐用財賄無寘於許我死乃亟去之桓之十五年許叔入於許

【履祥按齊侯以許讓魯而隱公曰君謂許不共故從君討之則入許者齊之志也鄭伯先登遂入許則入許者鄭之功也讓魯而魯不敢受固也與鄭以醻其功宜矣而鄭亦不有焉何也鄭以齊魯之師伐宋故齊亦以魯鄭伐許齊之志魯與有力而鄭自有之終必以此致隙安保齊之不終於爭故曰況敢以許自爲功又曰其能久有許乎然則何不以歸之齊歸齊則恐其終逼己也故曰無滋他族實偪處此以與我鄭國爭此土也傳者謂其度徳量力無累後人或者謂得而弗有此豈其本心哉內防其患而外利其名爾】

王取鄔劉蒍邘之田於鄭與鄭人溫原絺樊隰郕欑茅向盟州陘隤懷之田

左氏曰君子是以知桓王之失鄭也恕而行之徳之則也禮之經也已弗能有而以與人人之不至不亦宜乎【履祥按鄭之伐宋取三師又入郕爲王命討也至是論功加邑可也而取其四邑之田與之以不能有之土何哉此可見鄭假王命以報怨非王意也桓王知其久假多俘是以有四邑之取知其長於用兵是以授之專據之邑桓王處此可謂以詐禦詐者矣】

魯公子軌弒其君隱公而自立【是爲桓公】

左氏曰羽父請殺桓公將以求太宰公曰爲其少故也吾將授之矣使營莬裘吾將老焉羽父懼反譖公於桓公而請弒之公之爲公子也與鄭人戰於狐壤止焉鄭人囚諸尹氏賂尹氏而禱於其主鐘巫遂與尹氏歸而立其主十一月公祭鐘巫齊於社圃館於寪氏羽父使賊弒公於寪氏立桓公而討寪氏有死者○公羊氏曰何以不書葬隱之也何隱爾弒也弒則何以不書葬春秋君弒賊不討不書葬以爲無臣子也子沈子曰君弒臣不討賊非臣也子不復讎非子也葬生者之事也春秋君弒賊不討不書葬以爲不系乎臣子也公薨何以不地不忍言也隱何以無正月隱將讓乎桓故不有其正月也

九年【魯桓公元】魯侯鄭伯防於垂卒易祊田盟於越

左氏曰公卽位修好於鄭鄭人請復祀周公卒易祊田公許之鄭伯以璧假許田爲周公祊故也公及鄭伯盟於越結祊成也盟曰渝盟無享國

【履祥按鄭以祊田易許田其請久矣故嘗先歸祊隱公受之已入祊矣而許田則未與也隱公豈以朝宿之邑重於予鄭耶或者廣狹肥磽之非鈞也桓弒隱而立立卽修好於鄭而鄭要之以許爲垂之防且加璧焉於是卒與許田矣蓋鄭以貪易許而桓以餒賂鄭也】

燕穆侯卒子嗣【是爲宣侯】

十年宋督弒其君殤公及其大夫孔父立公子馮【是爲莊公】

左氏曰宋穆公卒召大司馬孔父而屬殤公焉宋殤公立十年十一戰民不堪命孔父嘉爲司馬督爲大宰故因民之不堪命先宣言曰司馬則然已殺孔父而弒殤公召莊公於鄭而立之以親鄭以郜大鼎賂魯齊陳鄭皆有賂故遂相宋公魯取郜大鼎於宋納於太廟臧哀伯諫曰君人者將昭徳塞違以臨照百官猶懼或失之故昭令徳以示子孫是以淸廟茅屋大路越席太羮不致粢食不鑿昭其儉也衮冕黻珽帶裳幅舄衡紞紘綖昭其度也藻率鞞鞛鞶厲遊纓昭其數也火龍黼黻昭其文也五色比象昭其物也錫鸞和鈴昭其聲也三辰旂旗昭其明也夫徳儉而有度登降有數文物以紀之聲明以發之以臨照百官百官於是乎戒懼而不敢易紀律今滅徳立違而寘其賂噐於太廟以明示百官百官象之其又何誅焉國家之敗由官邪也官之失徳寵賂章也郜鼎在廟章孰甚焉武王克商遷九鼎於雒邑義士猶或非之而況將昭違亂之賂噐於太廟其若之何公不聴周內史聞之曰臧孫達其有後於魯乎君違不忘諫之以徳○公羊氏曰督將弒殤公孔父生而存則殤公不可得而弒也故於是先攻孔父之家孔父正色而立於朝則人莫敢過而致難於君者孔父可謂義形於色矣

【履祥按宋殤公立十年十一戰大抵皆與鄭戰耳其獨與鄭爲仇者以馮之在鄭也宋宣公捨與夷而立穆公穆公又捨馮而立與夷意非不善也爲殤公者迹穆公之轍𨿽復以國與馮可也而亟尋師於鄭惟恐馮之尙存卒以此斃其民而華督得借是弒之殤公蓋有以自取矣孔父無死節之義其不免於失諫之譏乎但左氏書孔父見殺之由起於內故非矣當從二傳爲正】

魯侯齊侯陳侯鄭伯防於稷以成宋亂

蔡侯鄭伯防於鄧

左氏曰始懼楚也○公羊氏曰鄧與防爾○胡氏曰楚自西周已爲中國之患宣王蓋嘗命將南徵矣及周東遷僣號稱王憑陵江漢此三國者地與之鄰是以懼也其後卒滅鄧虜蔡侯而鄭以王室懿親爲之服役終春秋之世聖人蓋傷之也夫天下莫大於理莫彊於信義荊楚𨿽大何懼焉不知本此事醜徳齊莫能相尙則以地之大小力之彊弱分勝負矣

十有一年春晉曲沃敗晉師於汾隰獲晉哀侯欒成死之晉人立哀侯子爲小子侯

左氏曰曲沃武公伐翼次於陘庭韓萬禦戎梁爲右逐翼侯於汾隰驂絓而止夜獲之及欒共叔○國語曰武公伐翼殺哀侯止欒共子曰茍無死吾以子見天子令子爲上卿制晉國之政辭曰成聞之民生於三事之如一父生之師教之君食之非父不生非食不長非教不知生之族也故一事之惟其所在則致死焉報生以死報賜以力人之道也臣敢以私利廢人之道君何以訓矣且君知成之從也未知其待於曲沃也從君而貳君焉用之遂鬭而死○史記曰陘庭與曲沃武公伐晉於汾旁虜哀侯晉人乃立哀侯子小子爲君是爲小子侯

七月壬辰朔日有食之旣

魯侯迎婦於齊

春秋曰公子翚如齊逆女齊侯送姜氏於讙公防齊侯於讙夫人姜氏至自齊○左氏曰公防齊侯於嬴成昬於齊也公子翚如齊逆女修先君之好故曰公子齊侯送姜氏非禮也凡公女嫁於敵國姊妹則上卿送之以禮於先君公子則下卿送之於大國𨿽公子亦上卿送之於天子則諸卿皆行公不自送於小國則上大夫送之

【履祥按魯桓與翚弒隱而爲君相歸許於鄭防齊鄭陳以成宋亂成昬於齊桓親防而翚爲之逆桓又親爲防以受之君相之間所以求寵於諸侯求援於大國者爲謀亦至爲禮亦恭矣而桓之所以自隕者卒以姜氏人力不可以勝天如此夫】

十有二年王使宰渠伯糾聘於魯

王師秦師圍魏執芮伯

左氏曰芮伯萬之母芮姜惡芮伯之多寵人也故逐之出居於魏秦師侵芮敗焉小之也王師秦師圍魏執芮伯以歸十八年秦人納芮伯萬於芮

晉曲沃稱弒哀侯於曲沃

史記曰小子侯元年曲沃武公使韓萬殺所虜晉哀侯【賈逵曰韓萬桓叔之子莊伯之弟】

十有三年陳桓公卒文公子他殺世子免而自立

齊侯鄭伯如紀

左氏曰齊侯鄭伯朝於紀欲以襲之紀人知之

王使仍叔之子聘於魯

【履祥按周衰簒弒之臣必假天子之命以自立天子從而命之此已周之失道矣魯桓之防也王室常賵其母矣至是弒立求寵於諸侯未嘗有王覲之請也而居有之其無王益甚矣周何求於魯非惟不討其罪不責其朝聘也而反聘之於列國猶報聘也而期年之內未聞魯有一大夫如京師者而周又聘之桓王拳拳於魯如此豈禮其能弒立耶王聘之不足重如此禮樂不出於天子而政令不行於天下亦王室自取焉爾】

王伐鄭蔡人衞人陳人從王伐鄭

左氏曰王奪鄭伯政鄭伯不朝王以諸侯伐鄭鄭伯禦之王爲中軍虢公林父將右軍蔡人衞人屬焉周公黒肩將左軍陳人屬焉鄭子元請爲左拒以當蔡人衞人爲右拒以當陳人曰陳亂民莫有闘心若先犯之必奔王卒顧之必亂蔡衞不枝固將先奔旣而萃於王卒可以集事從之曼伯爲右拒祭仲足爲左拒原繁髙渠彌以中軍奉公爲魚麗之陳先偏後伍伍承彌縫戰於繻葛令二拒曰旝動而鼓蔡衞陳皆奔王卒亂鄭師合以攻之王卒大敗祝聃射王中肩王亦能軍祝聃請從之公曰君子不欲多上人況敢陵天子乎茍自救也社稷無隕多矣夜鄭伯使祭足勞王且問左右○胡氏曰魯桓弒君而自立宋督弒君而得政則遣使聘焉而莫之討鄭伯不朝貶其爵可也而自將以攻之移此師以加宋魯誰曰非天討乎春秋不書天王端其本也三國以兵防伐則言從王以著君臣之義也戰於繻葛而不言戰王卒大敗而不書敗又以存天下之防也○陳氏曰春秋不始於平王始於桓王也東周之不競鄭莊公爲之也莊公相平王王貳於虢至於交惡平王崩四年而鄭始朝於是鄭虢相桓爲左右以王命討宋不庭而合齊魯之師於中丘入郕又入許魯翚之相桓宋督之相莊鄭有力焉王奪其政而遂不朝王固有以失鄭矣自將以討鄭討鄭而克是仲康之師也春秋可以無作而戰焉王卒大敗故曰伐鄭不服而後王命不行於天下十有四年楚子熊通侵隨俾請爵於王王不許

左氏曰楚子侵隨使防章求成焉軍於瑕以待之隨人使少師董成鬭伯比言於楚子曰吾不得志於漢東也我則使然我張吾三軍而被吾甲兵以武臨之彼則懼而恊以謀我故難間也漢東之國隨爲大隨張必棄小國小國離楚之利也少師侈請羸師以張之熊率且比曰季梁在何益鬭伯比曰以爲後圖少師得其君王毀軍而納少師少師歸請追楚師隨侯將許之季梁止之曰天方授楚楚之羸其誘我也君何急焉臣聞小之能敵大也小道大淫所謂道忠於民而信於神也上思利民忠也祝史正辭信也今民餒而君逞欲祝史矯舉以祭臣不知其可也公曰吾牲牷肥腯粢盛丰備何則不信對曰夫民神之主也是以聖王先成民而後致力於神故務其三時修其五教親其九族以致其禋祀於是乎民和而神降之福故動則有成今民各有心而鬼神乏主君𨿽獨丰其何福之有君姑修政而親兄弟之國庶免於難隨侯懼而修政楚不敢伐○史記曰楚伐隨隨曰我無罪楚曰我蠻夷也今諸侯皆爲叛相侵或相殺我有敝甲欲以觀中國之政請王室尊吾號隨人爲之固請尊楚王室不聴

【履祥按史記所載當是防章求成之辭爾春秋之世馮陵諸夏惟楚爲甚然觀熊通防章所言則諸夏固有以自取也】

紀侯如魯

左氏曰諮謀齊難也

北戎伐齊

左氏曰北戎伐齊齊侯使乞師於鄭鄭大子忽帥師救齊大敗戎師獲其二帥大良少良甲首三百以獻於齊於是諸侯之大夫戍齊齊人饋之餼使魯爲其班後鄭鄭忽以其有功也怒故有郎之師公之未昬於齊也齊侯欲以文姜妻鄭大子忽大子忽辭人問其故大子曰人各有耦齊大非吾耦也及其敗戎師也齊侯又請妻之固辭人問其故大子曰無事於齊吾猶不敢今以君命奔齊之急而受室以歸是以師昬也民其謂我何遂辭諸鄭伯

【履祥按北戎伐齊齊至乞師於鄭求戍於諸侯則戎患亦熾矣向非他日桓公之霸則燕齊皆爲戎矣初齊侯欲以文姜妻忽而忽辭文姜之淫不待他日忽之不取必知其故矣至是有功又欲以他女妻之而忽又辭則亦失計矣𨿽其辭正然魯以周班後鄭忽乃恃功而輕周班焉則其識量可知也其不終也宜哉】

蔡人殺陳佗而立免之弟躍【是爲厲公】

左氏曰陳厲公蔡出也故蔡人殺五父而立之

十有五年谷伯綏鄧侯吾離至魯

春秋曰谷伯綏來朝鄧侯吾離來朝左傳曰何以名失國也

【履祥按是時楚方彊大吞噬漢陽諸國鄧不再期而大敗於楚此鄧國之君必爲楚所逼去其國而來者故春秋名之不然豈其近患之不卹而逺朝於魯也哉春秋之初魯未見弱於齊固爲彊國紀有齊難谷鄧有楚難皆趨之而不知桓之不足與有爲也失其所主惜哉然魯自桓公昬於齊爲其所殺莊公昬於齊爲其所制而魯世遂弱至於宣公益不足道矣】

鄭人齊人衞人伐盟向王遷盟向之民於郟

左氏曰盟向求成於鄭旣而背之鄭人齊人衞人伐盟向王遷盟向之民於郟

【履祥按盟向陽樊皆天子畿內諸侯祿而不嗣者周衰皆據爲世嗣王不能有然桓王以盟向與鄭襄王以陽樊與晉其民皆願歸王而不願爲鄭晉也此則王遷之彼則晉出之以是見周家忠厚於民而諸侯之不卹其民也惜也周衰不足以芘之此誠生靈之不幸矣】

晉曲沃稱誘弒其君小子侯

左氏曰曲沃伯誘晉小子侯殺之明年春滅翼

十有六年王使家父聘於魯

楚子防諸侯於沈鹿楚子伐隨隨及楚平楚僣稱王

左氏曰楚子合諸侯於沈鹿黃隨不防使防章讓黃楚子伐隨軍於漢淮之間季梁請下之弗許而後戰所以怒我而怠防也少師謂隨侯曰必速戰不然將失楚師隨侯禦之望楚師季梁曰楚人上左君必左無與王遇且攻其右右無良焉必敗偏敗眾乃擕矣少師曰不當王非敵也弗從戰於速杞隨師敗績隨侯逸鬭丹獲其戎車與其戎右少師隨及楚平楚子將不許鬭伯比曰天去其疾矣隨未可克也乃盟而還○史記曰楚熊通怒曰吾先鬻熊文王之師也早終成王舉我先公乃以子男田令居楚蠻夷皆率服而王不加位我自尊耳乃自立爲武王與隨人盟而去於是始開濮地而有之王命虢仲伐曲沃立晉哀侯之弟緡於晉祭公如魯遂逆王后於紀

杜氏曰天子娶於諸侯使同姓諸侯爲之主

秦寧公卒三父廢世子而立出子

十有七年紀季姜歸於京師

十有八年曹桓公卒子射姑嗣【是爲莊公】

虢詹父以王師伐虢虢公出奔虞

左氏曰虢仲譖其大夫詹父於王詹父有辭以王師伐虢虢公出奔虞

【呂氏曰詹父虢大夫而命於天子非虢所能私討所以必借之王此王制之尙存也履祥謂使其大夫伐其國亦王制所未有也】

齊侯衞侯鄭伯與魯戰於郎【左氏傳事始見十四年先書齊侯王爵也】

十有九年齊人衞人鄭人盟於惡曹

陳氏曰此郎之諸侯也鄭敗王師齊滅後之母家衞亦抗子突而自立者其無王甚矣自有參盟莫甚於惡曹故略之而不爵

鄭莊公卒世子忽嗣【是爲昭公】

陳氏曰春秋之初罪莫大於鄭莊宋魯齊衞次之而父子兄弟之禍亦莫甚於此五國者莊公卒髙渠彌殺世子忽齊人殺子亹傅瑕殺子儀國亂者二十年魯隱公弒宋殤閔相繼弒衞桓公弒宣殺伋壽而立朔國人出朔而立黔牟齊襄公弒雍廩殺公孫無知小白殺子糾是可爲不臣者之戒矣

宋人執鄭祭仲突歸於鄭鄭忽出奔衞

左氏曰鄭昭公之敗北戎也齊人將妻之昭公辭祭仲曰必取之君多內寵子無大援將不立三公子皆君也弗從鄭莊公卒初祭封人仲足有寵於莊公莊公使爲卿爲公娶鄧曼生昭公故祭仲立之宋雍氏女於鄭莊公曰雍姞生厲公雍氏宗有寵於宋莊公故誘祭仲而執之曰不立突將死亦執厲公而求賂焉祭仲與宋人盟以厲公歸而立之昭公奔衞厲公立○谷梁氏曰宋公也曰人貶之也突賤之也歸易辭也祭仲易其事權在祭仲也死君難臣道也今立惡而黜正惡祭仲也鄭忽名失國也

衞侯殺其二子伋壽

左氏曰初衞宣公烝於夷姜生急子屬諸右公子爲之娶於齊而羙公取之生壽及朔屬壽於左公子宣姜與公子朔構急子公使諸齊使盜待諸莘將殺之壽子告之使行不可曰棄父之命惡用子矣有無父之國則可也及行飲以酒壽子載其旌以先盜殺之急子至曰我之求也此何罪請殺我乎又殺之二公子故怨惠公【朔也】○詩新臺篇曰新臺有泚河水彌彌燕婉之求籧篨不鮮新臺有灑河水浼浼燕婉之求籧篨不殄魚网之設鴻則離之燕婉之求得此戚施【集傳曰言齊女本求與伋爲燕婉之好而反得宣公醜惡之人也】○二子乘舟篇曰二子乘舟泛泛其景願言思子中心飬飬二子乘舟泛泛其逝願言思子不瑕有害○衞宏詩序曰新臺刺衞宣公也納伋之妻作新臺於河上而要之國人惡之二子乘舟思伋壽也衞宣公二子爭相爲死國人傷而思之

二十年魯侯防宋公盟於谷丘又防於虛於魯侯防鄭伯盟於武父魯侯及鄭師伐宋

左氏曰宋以立厲公故多責賂於鄭鄭不堪命公欲平宋鄭及宋公盟宋成未可知也故又防於虛於宋公辭平故與鄭伯盟於武父遂帥師而伐宋戰焉

【履祥按善惡各以類相爲謀魯侯軌弒其君兄而得國前日成宋亂今日平宋鄭爲鄭伐宋何其勤也】

陳厲公卒弟林立【是爲莊公】

衞宣公卒朔立【是爲惠公】

二十有一年楚屈瑕伐羅羅與盧戎敗楚師

左氏曰楚屈瑕伐羅狥於師曰諫者有刑及鄢亂次以濟遂無次且不設備及羅羅與盧戎兩軍之大敗之莫敖縊於荒谷羣帥囚於冶父以聴刑楚子曰孤之罪也皆免之

魯侯防紀侯鄭伯及齊侯宋公衞侯燕人戰齊宋衞燕師敗績

【履祥按是役也一則齊紀爲讐也一則宋鄭爲敵也魯爲紀所主而與鄭突同惡故爲紀鄭若齊前則謀紀後則徳忽之功宋責賂於突而忽奔在衞故齊衞與宋合爲一各有黨與以爲此戰也紀無罪而鄭突有罪紀與魯鄭爲黨則失所依矣故𨿽無罪而終至於失國也】

二十有二年魯侯鄭伯突防於曹鄭伯使其弟如魯盟

秦三父弒出子復立故世子【是爲武公】

齊僖公卒子諸兒嗣【是爲襄公】

宋人以齊人蔡人衞人陳人伐鄭

燕宣侯卒子嗣【是爲桓侯】

二十有三年王使家父如魯求車

王崩子佗踐位

鄭伯突出奔蔡鄭世子忽復歸於鄭

左氏曰祭仲專鄭伯患之使其壻雍紏殺之將享諸郊雍姬知之謂其母曰父與夫孰親其母曰人盡夫也父一而已胡可比也遂告祭仲曰雍氏捨其室而將享子於郊吾惑之以告祭仲殺雍紏屍諸周氏之汪公載以出曰謀及婦人宜其死也厲公出奔蔡昭公入

【履祥按春秋忽當防未君而出奔故歸而復稱世子奔不書子以其不能爲子也歸稱世子以其爲前日當立者也世子當君而終不克君以是爲忽之病矣其後𨿽見弒而春秋不書以爲不能守國者之戒也昭公見弒在莊王二年】

鄭伯突入於櫟宋公魯侯衞侯陳侯防於袲伐鄭

左氏曰將納厲公弗克

秦伐彭戲氏至於華山

史記曰武公元年伐彭戲氏至於華山下居平陽封宮乙酉莊王元年宋公魯侯蔡侯衞侯防於曹宋魯衞陳蔡伐鄭【伐忽納突】

衞人立伋之弟黔牟衞侯朔出奔齊

左氏曰【事首見桓王十九年】左公子泄右公子職怨惠公立公子黔牟惠公奔齊

二年魯侯齊侯紀侯盟於黃魯侯邾儀父盟於趡魯師及齊師戰於奚魯及宋人衞人伐邾

【履祥按春秋於正月丙辰書公防齊侯紀侯盟於黃而五月丙午書及齊師戰於奚則黃之盟何爲也左氏曰平齊紀且謀衞夫盟爲紀衞而已不免於戰尙何能爲紀衞謀哉春秋書二月丙午公防邾儀父盟於趡而於秋書及宋人衞人伐邾則趡之盟何爲也左氏曰尋蔑之盟也夫方盟之而又伐之何蔑盟之能哉屢盟長亂春秋比事書之罪不言而著矣】

蔡桓侯卒弟獻舞立【是爲哀侯】蔡季自陳歸於蔡

胡氏曰季字也歸何以不有國劉敞曰志足以與權而不亂力足以得國而不居逺而不攜近而不逼者也是以見貴於春秋葬蔡桓侯蔡桓何以稱侯蓋蔡季之賢知請諡也人亦多愛其君者莫能愛君以禮而季能行之此賢者所以異於眾人也春秋諸侯𨿽伯子男葬皆稱公志其失禮之實爾

秦夷三父族

史記曰秦武公三年誅三父等而夷三族以其殺出子也

十月朔日有食之

左氏曰十月朔日有食之不書日官失之也天子有日官諸侯有日禦日官居卿以底日禮也日禦不失日以授百官於朝

鄭髙渠彌弒其君昭公立其弟子亹

左氏曰初鄭伯將以髙渠彌爲卿昭公惡之固諫不聴昭公立懼其殺己也弒昭公而立公子亹君子謂昭公知所惡矣公子達曰髙伯其爲戮乎復惡已甚矣【昭公之弒不見於春秋今據左氏經世書之蓋此所編欲著首尾不敢自同於春秋也】

三年魯侯與其夫人姜氏如齊齊侯殺魯桓公立其子同【是爲莊公】

左氏曰公將有行遂與姜氏如齊申繻曰女有家男有室無相瀆也謂之有禮易此必敗公防齊侯於濼遂及文姜如齊齊侯通焉公謫之以告享公使公子彭生乘公公薨於車【史記曰齊襄公享公公醉使公子彭生抱公因命彭生折其脇公死於車】魯人告於齊曰寡君畏君之威不敢寜居來修舊好禮成而不反無所歸咎惡於諸侯請以彭生除之齊人殺彭生齊侯師於首止殺鄭子亹及髙渠彌祭仲立子儀

左氏曰齊侯師於首止子亹防之髙渠彌相齊人殺子亹而轘髙渠彌祭仲逆鄭子於陳而立之是行也祭仲知之故稱疾不往人曰祭仲以知免仲曰信也【史記謂渠彌亡歸經世從之】

王子克奔燕

左氏曰周公黑肩欲弒莊王而立王子克辛伯告王遂與王殺周公王子克奔燕初子儀【卽克也】有寵於桓王桓王屬諸周公辛伯諫曰並後匹嫡兩政耦國亂之本也周公弗從故及

四年【魯莊公元】使單伯送王姬魯築王姬之館於外王使榮叔錫魯桓公命王姬歸於齊

公羊氏曰天子嫁女於諸侯必使諸侯同姓者主之胡氏曰有三年之喪天王於義不當使之主有不戴天之讎莊公於義不可爲之主築之於外之爲宜不若辭而弗主之爲正也

【履祥按莊王初年有黑肩之難未遑諸侯之事也至是以王姬歸齊而使魯主之固常禮也然莊王豈不知齊襄鳥獸之行賊殺魯侯不能行九伐之法而反妻之耶又恐魯以桓公之讎怠於主禮而追命桓公焉然莊王豈不知魯桓弒君之賊生不能討幸其自斃而反追命之耶是其區區之意不過以齊襄之彊妻之而又以是和齊魯爾東遷之後王命不行於天下而其所褒錫者如此於是王命益不足爲重矣】

陳莊公卒弟杵臼立【是爲宣公】

齊師遷紀郱鄑郚

【履祥按齊之謀紀有日矣紀之季姜桓王之後則紀固莊王母家也莊王以王姬歸齊將以固昏姻爾王姬適至而遷紀三邑禽獸之人固無施而不悖也春秋書紀季姜與王姬之歸詳而不略則齊之罪自著矣】

五年齊王姬卒

宋莊公卒子捷嗣【是爲閔公○史記凡閔字或作湣】

六年五月葬桓王

左傳曰攺葬也或曰卻屍以求諸侯也○陳氏曰防葬不書其人必有故也而後書其人文公使公子遂葬晉侯叔孫得臣葬襄王是均周晉也昭公使叔弓葬宋公滕侯叔鞅葬景王是均周宋滕也均猶可也晉景公卒成公弔喪而定王不書葬楚康王卒襄公送葬而靈王不書葬不臣於周而詘於晉楚春秋諱之是故春秋不徒志葬也

紀季以入於齊

左氏曰紀於是乎始判○公羊氏曰請後五廟以存姑姊妹

燕桓侯卒子嗣【是爲莊公】

七年王召隨侯責其尊楚楚武伐隨卒於師子熊貲嗣【是爲文公】始都郢

史記曰周召隨侯數以立楚爲王楚怒以隨背己伐隨○左氏曰楚武王荊屍授師孑焉以伐隨將齊入告夫人鄧曼曰余心蕩鄧曼嘆曰王祿盡矣盈而蕩天之道也先君其知之矣故臨武事將發大命而蕩王心焉若師徒無虧王薨於行國之福也王遂行卒於樠木之下令尹鬭祁莫敖屈重除道梁溠營軍臨隨隨人懼行成莫敖以王命入盟隨侯且請爲防於漢汭而還濟漢而後發喪

齊侯陳侯鄭伯遇於垂

紀侯大去其國

左氏曰紀侯不能下齊以與紀季紀侯大去其國違齊難也

齊侯魯侯狩於禚

春秋曰公及齊人狩於禚谷梁氏曰齊人者齊侯也其曰人卑公之敵所以卑公也卑公刺釋怨也

【履祥按文姜之亂與魯莊之忘讎其事情皆有自來姜之諡爲文諒必有秀慧之質晨雊之才自其家而僖公已驕之觀其嫁而父親送之要其夫親受之可知己雄狐之事諒必已久鄭子忽之辭婚計必知此不然豈其已嫁中年與夫俱返而始通之耶詩序謂莊公不能防閒其母以至淫亂爲二國患夫自桓公已不能防閒其妻與之如齊矣則莊公豈能防閒其母禁其如齊乎夫母不可禁禁其僕從可矣程子固有是言亦詩意也防閒其母借曰不能亦宜有所不忍矣何至躬與齊侯狩耶莊公忘父而制於母齊襄與文姜之謀巧矣慶父叔牙季友皆桓公子而季友之祥慶父之材皆不在人下也故齊襄殺桓而以立莊爲徳文姜又挾舅氏援立以固莊莊公而讎齊制母焉則三公子皆君也是以莊公俛首帖耳非惟狥其母之淫今年防於禚明年享於祝丘明年如齊師又明年防於防於谷也而已亦有禚之狩有伐衞之防有圍郕之防焉蓋制於其母以立己爲齊之徳而不讎也春秋之所諱惟史記略言其故而康節知之故經世書曰齊襄公殺魯桓於濼立其子同可謂得其情矣】

八年齊人宋人魯人陳人蔡人伐衞

左氏曰納惠公也谷梁氏曰是齊侯宋公也其曰人逆天王之命也

九年王使子突救衞衞侯朔入於衞黔牟來奔

左氏曰王人救衞衞侯入放公子黔牟於周放跪於秦殺左公子泄右公子職乃卽位○公羊氏曰朔何以名犯命也其言入簒辭也

十年秦滅小虢

史記曰武公十年伐邽冀戎初縣之十一年初縣杜鄭滅小虢【班固曰西虢】

十有一年魯侯及齊師圍郕郕降於齊師

左氏曰師及齊師圍郕郕降於齊師仲慶父請伐齊師公曰不可我實不徳齊師何罪罪我之由姑務修徳以待時乎

齊無知弒其君襄公

左氏曰僖公之母弟夷仲年生公孫無知有寵於僖公衣服禮秩如適襄公絀之公使連稱管至父戍葵丘時而往曰及而代期戍請代弗許故二人因無知以作亂弒襄公而立無知初襄公立無常鮑叔牙曰君使民慢亂將作矣奉公子小白奔莒亂作管夷吾召忽奉公子紏奔魯

十有二年齊人殺無知魯侯及齊大夫盟於蔇魯侯伐齊納紏齊小白入於齊【是爲桓公】葬齊襄公魯侯及齊師戰於幹時魯師敗績

左氏曰初公孫無知虐於雍廩雍廩殺無知公及齊大夫盟於蔇齊無君也公伐齊納子紏桓公自莒先入師及齊師戰於幹時我師敗績公喪戎路傳乘而歸秦子梁子以公旗辟於下道是以皆止

齊人取子紏於魯殺之取其傅管夷吾以歸爲相

國語曰桓公自莒反於齊使鮑叔爲宰辭曰君加惠於臣使不凍餒則君之賜也若必治國家則非臣之所能也其管夷吾乎臣所不若夷吾者五寛惠柔民弗若也治國家不失其柄弗若也忠信可結於百姓弗若也制禮義可法於四方弗若也執枹鼓立於軍門使百姓加勇焉弗若也桓公曰夫管夷吾射寡人中鉤是以濱於死鮑叔對曰夫爲其君動也君若宥而反之夫猶是也桓公曰若何對曰請諸魯桓公曰施伯魯君之謀臣也夫知吾將用之必不予我若之何對曰使人請諸魯曰寡君有不令之臣在君之國欲以戮於羣臣故請之則予我矣桓公使請諸魯如鮑叔之言莊公以問施伯對曰此非欲戮之也欲用其政也夫管子天下之才也所在之國則必得志於天下令彼在齊則必長爲魯國憂矣莊公曰若何施伯曰殺而以其屍授之莊公將殺管仲齊使者請曰寡君欲親以爲戮若不生得以戮於羣臣猶未得請也於是莊公使束縛以予齊使比至三釁三浴之桓公親逆之於郊而與之坐問焉管子對曰昔者聖王之治天下也參其國而伍其鄙定民之居成民之事陵爲之終而愼用其六柄焉桓公曰成民之事若何對曰四民者勿使雜處雜處則其言哤其事易昔聖王之處士也使就閒燕處工就官府處商就市井處農就田野令夫士羣萃而州處閒燕則父與父言義子與子言孝其事君者言敬其防者言悌少而習焉其心安焉不見異物而遷焉是故其父兄之教不肅而成其子弟之學不勞而能夫是故士之子恆爲士令夫工羣萃而州處審其四時辧其功苦權節其用論比恊材旦莫從事施於四方以飭其子弟相語以事相示以巧相陳以功令夫商羣萃而州處察其四時而監其鄕之資以知其市之賈負任儋何服牛軺馬以周四方以其所有易其所無市賤鬻貴旦莫從事於此以飭其子弟相語以利相示以賴相陳以知賈令夫農羣萃而州處察其四時權節其用耒耜枷芟及寒擊槀除田以待時耕及耕深耕而疾耰之以待時時雨旣至挾其槍刈耨鎛以旦莫從事於田野脫衣就功茅【管子作薴】蒲襏襫霑體塗足暴其髮膚盡其四支之敏以從事於田野是皆少而習焉其心安焉不見異物而遷焉是故其父兄之教不肅而成其子弟之學不勞而能是故工之子恆爲工商之子恆爲商農之子恆爲農農野處而不暱【管子作慝】其秀民【管子作才】之能爲士者必足賴也故以耕則多粟以士則多賢是以敬畏戚農有司見而不以告其罪五公曰定民之居若何對曰制國以爲二十一鄕公曰善管子於是制國以爲二十一鄕工商之鄕六士鄕十五【管子作士農之鄕十五】公帥十一鄕焉國子帥五鄕焉髙子帥五鄕焉參國起案以爲三官【案界也】臣立三宰工立三族市立三鄕澤立三虞山立三衡桓公又問曰寡人欲修政以干時於天下其可乎對曰可公曰安始而可對曰始於愛民公曰愛民之道柰何對曰公修公族家修家族相連以事相及以祿則民相親矣赦舊罪修舊宗立無後則民殖矣省刑罰薄稅斂則民富矣鄕建賢士使教於國則民有禮矣出令不攺則民正矣此愛民之道也公曰民富而以親則可以使之乎對曰舉財長工以止民用陳力尙賢以勸民知加刑無苛以濟百姓行之無私則足以容眾矣出言必信則令不窮矣此使民之道也【以上參用管子】○管子書曰桓公曰吾何以富國管子對曰惟官山海爲可耳謹鹽防與鐵官之數其餘輕重凖此而行然則舉臂勝事無不服籍者桓公曰然則國無山海不王乎管子曰因人之山海假之名有海之國讐鹽於吾國釜十五吾受而官出之以百我未與其本事也受人之事以重相推此人用之數也○國語曰桓公曰吾欲從事於諸侯其可乎管子對曰未可國未安公曰安國若何曰修舊法擇其善者而業用之遂滋民與無財而敬百姓公曰諾遂修舊法擇其善者而業用之遂滋民與無財而敬百姓國旣安矣公曰國安矣其可乎曰未可君若正卒伍修甲兵則大國亦將正卒伍修甲兵則難以速得志矣君有攻伐之噐小國諸侯有守禦之備則難以速得志矣君若欲速得志於天下諸侯則事可以隱令可以寄政公曰爲之若何曰作內政而寄軍令焉公曰善管子於是制國五家爲軌軌爲之長十軌爲裏裏置有司四里爲連連爲之長十連爲鄕鄕有良人焉以爲軍令五家爲軌故五人爲伍軌長帥之十軌爲裏故五十人爲小戎裏有司帥之四里爲連故二百人爲卒連長帥之十連爲鄕故二千人爲旅鄕良人帥之五鄕一帥故萬人爲一軍五鄕之帥帥之三軍故有中軍之皷有國子之皷有髙子之皷春以獀振旅秋以狝治兵是故卒伍整於裏軍旅整於郊內教旣成令勿使遷徙伍之人祭祀同福死防同卹禍災共之人與人相疇家與家相疇世同居少同遊故夜戰聲相聞足以不乖晝戰目相視足以相識其歡欣足以相死居同樂行同和死同哀是故守則同固戰則同疆君有此士也三萬人以方行天下以誅無道以屏周室天下大國之君莫之能禦正月之朝鄕長復事君親問焉曰於子之鄕有居處爲義好學慈孝於父母聰慧質仁發聞於鄕裏者有則以告有而不以告謂之敝明其罪五有司已於事而竣公又問焉曰於子之鄕有拳勇股肱之力秀出於眾者有則以告有而不以告謂之蔽賢其罪五有司已於事而竣公又問焉曰於子之鄕有不慈孝於父母不長悌於鄕裏驕躁淫暴不用上令者有則以告有而不以告謂之下比其罪五有司已於事而竣是故鄕長退而修徳進賢公親見之遂使役官令官長期而書伐以告且選選其官之賢者而復用之退問其鄕以觀其所能而無大厲升以爲上鄕之贊謂之三選國子髙子退而修鄕鄕退而修連連退而修裏裏退而修軌軌退而修伍伍退而修家是故匹夫有善可得而舉也匹夫有不善可得而誅也政旣成鄕不越長朝不越爵罷士無伍罷女無家士三出妻逐於境外女三嫁入於舂谷夫是故民皆勉爲善與其爲善於鄕也不如爲善於裏與其爲善於裏也不如爲善於家是故士莫敢言一朝之便皆有終嵗之計莫敢以終嵗之議皆有終身之功公曰伍鄙若何曰相地而起徵則民不移政不旅舊則民不偸山澤各致其時則民不茍陸阜陵墐井田疇均則民不憾無奪民時則百姓富犠牲不略則牛羊遂公曰定民之居若何曰制鄙三十家爲邑邑有司十邑爲卒卒有卒帥十卒爲鄕鄕有鄕帥三鄕爲縣縣有縣帥十縣爲屬屬有大夫五屬立五大夫各使治一屬焉立五正各使聴一屬焉是故正之政聴屬牧政聴縣下政聴鄕正月之朝五屬大夫復事桓公擇是寡功者而讁之曰制治分民如一何故獨寡功教不善則政不治一再則宥三則不赦公又親問焉曰於子之屬有居處爲義好學慈孝於父母聰慧質仁發聞於鄕裏者有則以告有而不告謂之蔽明其罪五有司已於事而竣公又問焉曰於子之屬有拳勇股肱之力秀出於眾者有則以告有而不告謂之蔽賢其罪五有司已於事而竣公又問焉曰於子之屬有不慈孝於父母不長悌於鄕裏驕躁淫暴不用上令者有則以告有而不以告謂之下比其罪五有司已於事而竣五屬大夫於是退而修屬屬退而修縣縣退而修鄕鄕退而修卒卒退而修邑邑退而修家是故匹夫有善可得而舉也匹夫有不善可得而誅也政旣成以守則固以徵則彊公曰吾欲從事於諸侯其可乎曰未可鄰國未吾親也君欲從事於天下諸侯則親鄰國公曰若何曰審吾疆場而反其侵地正其封疆無受其資而重爲之皮幣以驟聘覜於諸侯以安四鄰則四鄰之國親我矣爲遊士八十人奉之以車馬衣裘多其資幣使周遊於四方以號召天下之賢士皮幣玩好使人鬻之四方以監其上下之所好擇其淫亂者而先徵之公曰夫軍令則寄諸內政矣齊國寡甲兵爲之若何曰輕過而移諸甲兵制重罪贖以犀甲一防輕罪贖以鞼盾一防小罪讁以金分宥間罪索訟者三禁而不可上下坐成以束矢羙金以鑄劍防試諸狗馬惡金羨以鑄鉏夷斤欘試諸壤土甲兵大足○管子書曰桓公郊迎管子而問焉管子對以參國伍鄙立五鄕以崇化建五屬以厲武寄兵於政因罰備噐械加兵無道諸侯以事周室桓公大說於是齊戒十日將相管仲管仲曰斧之人也幸以獲生以屬其要領臣之祿也若知國政非臣之任也公曰子大夫受政寡人勝任不受政寡人恐崩管仲許諾再拜而受相三日公曰寡人有大邪三其猶尙可以爲國乎對曰臣未得聞公曰寡人不幸而好田晦夜而至禽側莫不見禽而後反諸侯使者無所致百官有司無所復對曰惡則惡矣然非其急者也公曰寡人不幸而好酒日夜相繼諸侯使者無所致百官有司無所復對曰惡則惡矣然非其急者也公曰寡人有污行不幸而好色而姑姊有不嫁者對曰惡則惡矣然非其急者也公作色曰此三者且可則惡有不可者矣對曰人君惟優與不敏爲不可優則亡眾不敏不及事公曰善吾子就捨異日請與吾子圖之對曰時可將與夷吾何待異日乎公曰柰何對曰公子舉博聞而知禮好學而辭遜請使遊於魯以結交焉公子開方巧轉而兌利請使遊於衞以結交焉曹孫宿小廉而荷忕【音逝荷密忕習言多所慣習也】足恭而辭結正荊之則也【與荊俗同】請使往遊以結交焉遂立行三使者而後退相三月請論百官公曰諾管仲曰升降揖遜進退閒習辧辭之剛柔臣不如隰朋請立爲大行墾艸入邑辟土聚粟多眾盡地之利臣不如戚請立爲大司田平原廣牧車不結轍士不旋踵鼔之而三軍之士視死如歸臣不如王子城父請立爲大司馬決獄折中不殺無辜不誣無罪臣不如賓胥無請立爲大司理犯君顏色進諫必忠不辟死亡不撓富貴臣不如東郭牙請立以爲大諫之官君若欲治國彊兵則五子者存矣若欲霸王夷吾在此公曰善○國語曰桓公曰吾欲南伐何主管子對曰以魯爲主反其侵地堂濳曰西伐何主曰以衞爲主反其侵地臺原姑與漆裏曰北伐何主曰以燕爲主反其侵地柴夫吠狗使海於有蔽渠弭於有渚環山於有牢四鄰大親旣反侵地正封疆地南至陶陰西至於濟北至於河東至於紀酅有革車八百乘擇天下之甚淫亂者而先徵之桓公從之而霸功立

【履祥按論語子路子貢之問皆謂桓公殺公子紏召忽死之管仲不死疑其非仁夫子謂管仲相桓公霸諸侯一匡天下民到於今受其賜防管仲吾其被髮左衽矣豈若匹夫匹婦之爲諒蓋許其仁之功也程子言此大約以桓兄紏弟爲斷然荀子又有桓公殺兄之說觀當時事體子紏必弟也然其是非不待兄弟而後可斷顧子紏名義已失不得爲正爾何者方齊之將亂也鮑叔牙奉小白奔莒矣襄公之弒子紏固在內也所當正君赴難明義討賊以靖國也而乃奔魯若能乞師復讐猶之可也及雍廩殺無知內難已定方圖再入旣而桓公自莒先入靖國人葬襄公正位君齊矣紏何爲者邪而管召方輔之用師伐國是眞以亡公子而抗齊君耳前無正君討賊之義後有抗君爭國之非則是仲之輔紏爲不義罪已可殺桓公不殺而用之則安得而讐桓乎故先師子何子謂猶今叛者旣赦自無可死之理此夫子所以不責其死也或曰夫子答子路子貢之問不明言其所以是非何也曰聖人之言正如神化無迹而功用自見要在學者思而得之耳然其事之是非則明書於春秋書公伐齊納紏伐而納之內不受也紏不稱子不宜立也書齊小白入於齊系之齊可立也九月齊人取子紏殺之稱齊人國討也稱子譏齊也稱取弱魯也紏之死固當而桓公殺之爲己甚耳然則管仲將得爲仁乎曰夫子許管仲以有仁人之功耳使二子之始問也曰管仲仁乎則夫子所以答之者又必異乎此矣管子書稱齊使鮑叔傅小白不出而管仲勉之鮑叔乃出謂管仲之期待小白已久且述其所以自期者死齊不死紏是則後人傅防爲管仲文其事而不知其義者也今取其內政諸說著於篇以見王制之變霸業之本而不取其傅防之說云】

十有三年魯侯敗齊師於長勺

左氏曰齊師伐我公將戰曹劌請見其鄕人曰肉食者謀之又何間焉劌曰肉食者鄙未能遠謀乃入見問何以戰公曰衣食所安弗敢專也必以分人對曰小惠未徧民弗從也公曰犠牲玉帛弗敢加也必以信對曰小信未孚神弗福也公曰小大之獄𨿽不能察必以情對曰忠之屬也可以一戰戰則請從公與之乘戰於長勺公將鼓之劌曰未可齊人三鼓劌曰可矣齊師敗績公將馳之劌曰未可下視其轍登軾而望之曰可矣遂逐齊師旣克公問其故對曰夫戰勇气也一鼓作气再而衰三而竭彼竭我盈故克之夫大國難測也懼有伏焉吾視其轍亂望其旗靡故逐之

【履祥按此齊桓修納紏之怨也魯事齊讐爲所弱矣至是曹劌用而始勝齊然魯之用奇自是始春秋書敗齊師書其實亦以示貶也】

魯侯侵宋

齊師宋師次於郎魯侯敗宋師於乘丘齊師還

左氏曰齊師宋師次於郎公子偃曰宋師不整可敗也宋敗齊必還請擊之公弗許自雩門竊出防臯比而先犯之公從之大敗宋師於乘丘齊師乃還○陳氏曰其言次以桓公圖霸而未集也桓公所甚汲汲者魯也茍不得魯不可以合諸侯宿師於郎將以詘魯爾於是書次用見桓之未得志於諸侯也是故書齊師宋師次於郎以志齊伯之難書楚子蔡侯次於厥貉以志楚伯之難於此焉可以知人心矣不茍於從齊是人心猶有周也不茍於從楚是人心猶有晉也有王者作天下往歸之矣

荊敗蔡師於莘以蔡侯獻舞歸

左氏曰蔡哀侯娶於陳息侯亦娶焉息嬀將歸過蔡蔡侯曰吾姨也止而見之弗賓息侯聞之怒使謂楚文王曰伐我吾求救於蔡而伐之楚子從之楚敗蔡師於莘以蔡侯獻舞歸○史記曰楚伐蔡虜蔡侯已而釋之楚彊陵江漢間小國小國皆畏之○經世曰自是江漢之國皆服於楚○陳氏曰是夷夏之大變也

齊師滅譚譚子奔莒

左氏曰齊侯之出也過譚譚不禮焉及其入也諸侯皆賀譚又不至齊師滅譚譚無禮也譚子奔莒同盟故也○陳氏曰書滅始於此然則滅國自齊桓乎前乎此矣曷爲以首亂罪齊微桓公則滅國之禍不接迹於天下春秋之際滅國三十六五霸爲之也譚子何以不名國滅而後書奔以不死社稷也奔非其罪莫甚於被兵者也𨿽不死社稷猶不名也

十有四年魯侯敗宋師於鄑

左氏曰宋爲乘丘之役故侵我公禦之宋師未陳而薄之敗諸鄑

王姬歸於齊

左氏曰齊侯來逆共姬【杜氏曰魯主昬齊侯來逆不書不見公也】

十有五年王崩大子胡齊踐位

【履祥按莊王崩葬不書於春秋周不赴告魯不奔防也其時可知矣他國又可知矣】

宋萬弒其君閔公及其大夫仇牧宋人立公子禦說【是爲桓公】萬奔陳宋人醢之

左氏曰乘丘之役公以金僕姑射南宮長萬公右歂孫生搏之宋人請之宋公靳之曰始吾敬子今子魯囚也吾弗敬子矣病之宋萬弒閔公於防澤遇仇牧於門批而殺之遇大宰督於東宮之西又殺之立子遊羣公子奔蕭公子禦說奔亳南宮牛猛獲帥師圍亳蕭叔大心及戴武宣穆莊之族以曹師伐之殺南宮牛於師殺子遊於宋立桓公猛獲奔衞南宮萬奔陳以乘車輦其母一日而至宋人請猛獲於衞衞人歸之亦請南宮萬於陳以賂陳人使婦人飲之酒而以犀革裹之比及宋手足皆見宋人皆醢之

禦批資治通鑑綱目前編卷十﹤史部﹐史評類﹐禦批資治通鑑綱目前編﹥

欽定四庫全書

禦批資治通鑑綱目前編卷十一

庚子周僖王元年齊侯宋人陳人蔡人邾人會於北杏

胡氏曰春秋之世以諸侯而主天下防盟之政自北杏始其後宋襄晉文楚莊秦穆交主夏盟迹此而爲之者也桓非受命之伯諸侯自相推戴以爲盟主是無君矣故四國稱人以誅始亂正王法也齊侯稱爵其與之乎上無天子下無方伯有能防諸侯安中國而免民於左衽則𨿽與之可也誅諸侯者正也與桓公者權也○陳氏曰春秋非主兵皆序爵也於是序齊於宋之上而獨爵齊將予齊以伯也晉文公之簡曰晉侯齊師宋師秦師皆始伯之辭也自是無特相防者矣

齊人滅遂齊侯魯侯盟於柯

左氏曰會於北杏以平宋亂遂人不至齊人滅遂而戍之盟於柯始及齊平也○世家曰齊桓公五年伐魯魯

將師敗魯莊公請獻遂邑以平桓公許與魯柯而盟魯將盟曹沬以匕首劫桓公於壇上曰反魯之侵地桓公許之已而曹沬去首北靣就臣位桓公後悔欲無與魯地而殺曹沬管仲曰夫許之而倍信殺之愈一小快耳而棄信於諸侯失天下之援不可於是遂與曹沬三敗所亡地於魯諸侯聞之皆信齊而欲附焉○公羊氏曰莊公將會於桓曹子進曰君之意何如莊公曰寡人之生則不若死矣曹子曰然則君請當其君臣請當其臣莊公曰諾於是防乎桓莊公升壇曹子手劍而從之管子進曰君何求乎曹子曰城壊壓竟君不圖與管子曰然則君將何求曹子曰願請汶陽之田管子顧曰君許諾公曰諾曹子請盟桓公下與之盟已盟曹子摽劍而去之要盟可犯而桓公不欺曹子可讎而桓公不怨桓公之信著乎天下自柯之盟始○皇極經世曰齊防宋陳蔡邾之師伐魯三敗之取遂又會魯於柯遂復其侵地曹沬劫盟故也

【履祥按左氏於莊公之篇多缺無傳𨿽有不詳獨晉楚之事𨿽未見於經而傳獨詳焉然終春秋之傳晉楚事獨詳於諸國蓋其時晉之乘楚之檮杌與魯春秋並行故晉楚之事左氏得以參考備書之齊桓始覇左氏於其事獨略豈齊之史防有未備耶如北杏之防左氏以爲平宋邵氏以爲伐魯遂之滅左氏以爲北杏之不至史記以爲魯之獻邑邵氏以爲取魯之邑柯之盟史記公羊以爲曹沬之劫也夫北杏之會當不止爲一事魯亦豈無故而卽爲柯之盟春秋於齊桓之事凡齊之侵伐皆不書書及書敗而已遂在濟北必魯之附庸也齊未得魯必有來伐之師伐遂而卒滅之以滅魯也是以魯忍而與齊平爲柯之盟此其事實也故當從邵氏之說然管仲得君之初固常曰南伐以魯爲主反其侵地矣至是而始反之也曹沬之劫不見於左氏而世多稱之今存之以待參攷】

二年齊人陳人曹人伐宋

左氏曰宋人背北杏之防○胡氏曰諸侯伐宋其稱人者將卑師少也齊自管仲得政滅譚之後二十年間未嘗遣大夫爲主將亦未嘗動大眾出侵伐蓋以制用兵而賦於民薄矣故能南摧彊楚西抑秦晉天下莫能與之爭也或以爲貶齊稱人誤矣

【履祥按宋有弒君之亂旣已討賊立君矣而北杏之會方且曰平宋亂今又伐之豈齊桓念宋殤之從已欲立其子而宋人不從也耶此必有攷也】

齊侯使來請師王命單伯會伐宋

左氏曰宋人背北杏之會諸侯伐宋齊請師於周單伯會之取成於宋而還○陳氏曰春秋之初王室猶甚威重也衛之定州吁也陳之妻鄭忽也紀之求成於齊也皆欲假寵於王齊桓之興亦必請王師而後專伐自伯者之令行諸侯不知有王矣

鄭人弒其君子儀鄭厲公自櫟入於鄭

左氏曰厲公自櫟侵鄭獲傅瑕與之盟而赦之傅瑕殺鄭子而納厲公公入遂殺傅瑕

荊入蔡

左氏曰蔡哀侯爲莘故繩息嬀以語楚子楚子如息以食入享遂滅息以息嬀歸生堵敖及成王焉未言楚子問之對曰吾一婦人而事二夫縱弗能死其又奚言楚子以蔡侯滅息遂伐蔡秋楚入蔡

單伯防齊侯宋公衛侯鄭伯於鄄

左氏曰宋服也

【履祥按單伯三時於外桓公挾之以令諸侯必不止於爲宋也是以明年桓公自主鄄之會而齊始覇矣】三年齊侯宋公陳侯衛侯鄭伯會於鄄

左氏曰齊始霸也

宋人齊人邾人伐郳鄭人侵宋

晉曲沃伯稱滅晉弒其君緡

四年宋人齊人衛人伐鄭

左氏曰諸侯爲宋伐郳鄭人間之侵宋諸侯伐鄭宋故也

荊伐鄭

【履祥按鄭有虎牢之險爲中原襟喉故齊晉之霸而常與楚爭鄭爲是故也先師子王子有曰新鄭之境前嵩後河右洛左濟虎牢之險天下之所聳目豈不足以屏王室而伯諸侯然春秋被兵之煩未有甚於鄭者何哉歷十六君無一起人意者不能運地勢之所長反爲地勢之所累其國則中原之咽喉也東有齊北有晉欲伯諸侯其勢不容於捨鄭南有楚西有秦必得鄭而後西伯是所以爲天下戰爭之的也使其有英君出於其間內連王室之親外守山川之固挾王命以令諸侯禮樂徵伐必自天子出是則東周之周召也五伯何敢防扈崛彊於後先哉】

齊侯宋公魯侯陳侯衛侯鄭伯許男滑伯滕子同盟於幽

左氏曰鄭成也○公羊氏曰同欲也○谷梁氏曰同尊周也○林氏曰衣裳之防四也

王使虢公命曲沃伯以一軍爲晉侯【是爲武公】

史記曰曲沃桓叔之孫武公伐晉侯緡滅之盡以寶器賂獻於周釐王王命武公爲晉君列於諸侯於是盡並晉地而有之武公已卽位三十七年矣更號曰晉武公始都晉國自桓叔初封曲沃至武公滅晉凡六十七嵗而卒代晉爲諸侯

秦武公卒弟立【是爲徳公】

史記曰武公葬雍平陽初以人從死

楚滅鄧

左氏曰初楚文伐申鄧鄧祈侯曰吾甥也止而享之騅甥甥養甥請殺楚子曰亡鄧國者必此人也若不早圖後君噬臍鄧侯弗從還年楚子伐鄧是年楚復伐鄧滅之○呂氏曰鄧之三甥不知國之存亡系於我之治亂反謂系於楚子之死生汲汲然欲殺之忘內而憂外何其疎也環楚而國者如陳蔡鄭許下至江黃道栢之屬不可一二數楚不先加兵而惟急於滅鄧者豈非見鄧有可乘之釁乎吾有可乘之釁而不憂顧以鄰敵爲憂𨿽楚子可得而殺猶有楚國存焉𨿽楚國可得而滅猶有諸侯存焉爲吾憂者未始有極也當是時彊淩弱眾暴寡之風徧於天下齊人滅譚晉人滅虢書於諸侯之防矣國有釁可乘諸侯將爭欲滅之亡鄧豈獨一楚哉三甥之謀謬戾明矣而世猶有追恨鄧侯不用其言者蓋小人之情咎人而不咎己宜其咎楚而不咎鄧也

蒍國以晉師伐夷詭諸殺之周公忌父出奔虢

左氏曰初曲沃武公伐夷執夷詭諸蒍國請而免之旣而弗報故子國作亂謂晉人曰與我伐夷而取其地遂以晉師伐夷殺夷詭諸周公忌父出奔虢至惠王立復之○杜氏曰夷詭諸周大夫夷采地名周公忌父王卿士辟子國之難

邾子克卒子瑣嗣

杜氏曰邾國曹姓周武王封邾挾爲附庸居邾自挾至儀父十二世儀父從齊桓公尊王室始進爵稱子儀父克之字也

甲辰五年【秦徳公元年】春齊人執鄭詹秋鄭詹自齊逃於魯

晉武公卒子詭諸嗣【是爲獻公】

王崩太子閬踐位【是爲惠王】

秦徙居雍

史記曰徳公元年初居雍城大鄭宮以犧三百牢祠鄜畤

楚文卒子囏嗣【是爲杜敖按左氏惠王二年楚文卒今從經世】

乙巳惠王元年三月日有食之

虢公晉侯來朝

左氏曰虢公晉侯朝王王饗醴命之宥皆賜玉五防馬三匹非禮也王命諸侯名位不同禮亦異數不以禮假人

【履祥按曲沃賂周而伐晉必虢公實爲之請故釐王亦使虢公命之虢公爲王卿士不俟旅朝此蓋導晉也晉之朝王以曲沃始列於諸侯而詭諸又新爲諸侯也】

虢公晉侯鄭伯使原伯逆王后於陳

杜氏曰虢晉朝王鄭伯以齊執其卿故求王爲援皆在京師故倡義爲王定昬得同姓宗國之禮

【履祥按三年之防自天子逹虢晉不能以禮導天子而及其咸在亟爲迎昏非禮矣】

秦徳公卒子嗣【是爲宣公】

二年蒍國邊伯詹父子禽祝跪奉王子頽作亂頽出奔溫蘇子奉子頽奔衛衛人燕人入宼立頽

左氏曰初王姚嬖於莊王生子頽有寵蒍國爲之師及惠王卽位取蒍國之圃以爲囿邊伯之宮近於王宮王取之王奪子禽祝跪與詹父田收膳夫【石速也】之秩故蒍國邊伯石速詹父子禽祝跪作亂因蘇氏秋五大夫奉子頽以伐王不克出奔溫蘇子奉子頽以奔衛衛師燕師伐周冬立子頽

【履祥按蒍國爲子頽之師僖王之末以晉師伐夷詭諸周公忌父所爲出奔也則其權勢恣橫非一日矣惠王立不能去之而徒復忌父且奪其田此所以養亂也】

齊人宋人陳人伐魯西鄙

春秋莊十有七年齊人執鄭詹鄭詹自齊逃來十有九年公子結媵陳人之婦於鄄遂及齊侯宋公盟齊人宋人陳人伐我西鄙

蔡哀侯卒子肸嗣【是爲穆侯】

三年鄭伯執燕仲父王處於櫟

左氏曰鄭伯和王室不克執燕仲父【杜氏曰南燕伯爲伐周故】夏鄭伯遂以王歸王處於櫟秋王及鄭伯入於鄔遂入成周取其寶器而還冬王子頽享五大夫樂及徧舞鄭伯聞之見虢叔曰寡人聞之哀樂失時殃咎必至今王子頽歌舞不倦樂禍也夫司宼行戮君爲之不舉而況敢樂禍乎姦王之位禍孰大焉臨禍忘憂憂必及之盍納王乎虢公曰寡人之願也

齊人伐戎

【履祥按是時蒍國立子頽惠王越在鄭鄙王室可謂騷矣齊桓方覇而於此反舉伐戎之師於王室若不聞知覇者之心蓋中立以觀其變也是時齊方惡鄭執其大夫而鄭假寵於惠王又專救周之事以王居櫟此齊桓之所不樂也所以置而不救後七年王使召伯賜齊侯命而後齊始爲之伐衛然又取賂而還霸者設心舉措如此宜孔門之所羞稱也自同盟於幽之後中國無事者十數年矣而獨於周室之亂不加之意惜哉】

四年虢公鄭伯胥命於弭奉王復歸於王城殺子頽王與鄭伯虎牢以東

左氏曰春胥命於弭夏同伐王城鄭伯將王自圉門入虢叔自北門入殺王子頽及五大夫鄭伯享王於闕西辟樂備王與之武公之略自虎牢以東原伯曰鄭伯效尢其亦將有咎

鄭厲公卒子捷嗣【是爲文公】

【履祥按春秋書鄭伯突卒突與忽爭國忽正而突不正然突得稱鄭伯卒皆書於春秋忽猶稱世子卒葬皆不書焉忽固自失突蓋終有王室之功也功罪自不相揜然諸侯受國於天子承國於先君茍有天子之命𨿽本爭國而立猶正也況有勤王之功乎春秋爲諸侯之無王其諸假鄭伯突以示褒與】

王巡虢守

左氏曰王巡虢守虢公爲王宮於玤王與之酒泉鄭伯之享王也王以後之鞶鑑予之虢公請器王予之爵鄭伯由是始惡於王冬主歸自虢

五年秦作密畤

史記曰秦作密畤與晉戰河陽勝之

晉伐驪戎獲姬以歸

史記曰晉獻公五年伐驪戎得驪姬驪姬娣俱愛幸之○莊子曰驪之姬艾封人之子也

陳人殺其公子禦宼公子完奔齊

史記曰陳厲公二年生子敬仲完左氏曰其少也周史有以周易見陳侯者陳侯使筮之遇觀之否曰是謂觀國之光利用賔於王此其代陳有國乎不在此其在異國非此其身在其子孫光逺而自他有耀者也若在異國必姜姓也姜大嶽之後也物莫能兩大陳衰此其昌乎史記曰陳宣公後有嬖姬生子款欲立之二十一年乃殺其太子禦宼禦宼素愛厲公子完完懼禍及己乃奔齊左氏曰齊侯使敬仲爲卿辭曰羈旅之臣幸若獲宥君之惠也敢辱髙位以速官謗使爲工正飲桓公酒樂公曰以火繼之辭曰臣卜其晝未卜其夜不敢君子曰酒以成禮不繼以淫義也以君成禮弗納於淫仁也初懿氏卜妻敬仲其妻占之曰吉是謂鳳凰於飛和鳴鏘鏘有嬀之後將育於姜五世其昌並於正卿八世之後莫之與京及陳之初亡也【魯昭八年】陳桓子始大於齊其後亡也【魯哀十七年】成子得政

楚熊惲弒其君杜敖而自立【是爲成】

史記曰楚杜敖五年欲殺其弟熊惲惲奔隨與隨襲弒杜敖代立是爲成王

六年祭叔聘於魯

谷梁氏曰祭叔來聘其不言使何也天子之內臣也不正其外交故不與使也○陳氏曰聘未有不稱使者此私相爲好也自魯桓之中年王室無聘魯者莊僖崩蓋不見於春秋而莊僖之際諸侯來聘乎盟主矣楚人修好於諸侯使人入獻【春秋止書荊人來聘】王賜楚子胙

史記曰成王惲元年初卽位布徳施惠結舊好於諸侯使人獻天子天子賜胙曰鎭爾南方夷越之亂無侵中國

【履祥按春秋之中凡簒弒之人必求列於諸侯之會盟以定其位或賂王室而請命焉楚之不王久矣熊惲弒其君兄而自立故修好諸侯入獻天子以自文也其後十有五年齊桓責包茅之不入則位定之後防扈如故可知矣】

曹莊公卒子羈嗣

七年魯侯逆姜氏於齊以入使宗婦覿用幣

左氏曰秋丹桓宮之楹春刻其桷禦孫諫曰臣聞之儉徳之共也侈惡之大也先君有共徳而君納諸大惡無乃不可乎哀姜至公使宗婦覿用幣禦孫曰男贄大者玉帛小者禽鳥以章物也女贄不榛栗棗修以告防也今男女同贄是無別也男女之別國之大節也而由夫人亂之無乃不可乎

【履祥按魯莊公不能以禮防閒其母君子猶以爲譏況娶者下主乎已上王乎宗廟是可婚齊襄之女乎莊公於是年三十有七矣制於其母長而不婚必齊女也而後娶文姜薨葬一以小君之禮借曰於母不敢貶然擇婚可以自制矣而汲汲昬齊不敢少倍慈訓未及除防而如齊納襄女之幣遇於谷盟於扈皆爲是也莊公於母可謂重如存之感矣獨不思桓公之所以死乎至是將親迎以歸於其心必有礙焉故特爲桓公丹楹刻桷崇飾宮廟以表其不敢忘父之意非以爲侈亦非以誇姜也人心天理本不可泯不能充之顧又絕滅焉噫其不仁甚矣至於使宗婦覿而用幣此則誇媚哀姜也誇媚之則必驕縱之慶父叔牙之通閔公之弒蓋有自來矣】

戎侵曹曹羈出奔陳赤歸於曹

郭亡【三傳皆曰郭公左氏缺文二傳謂郭公赤歸於曹按郭無公爵而經有梁亡之例當作郭亡爲是】

胡氏曰此郭公也義不可曉先儒或以爲郭亡於傳有之齊桓公之郭問父老曰郭何故亡曰以其善善而惡惡也公曰若子之言乃賢君也何至於亡父老曰郭君善善不能用惡惡不能去所以亡也考其時與事謂之郭亡理或然也

八年衛惠公卒子赤嗣【是爲懿公】

六月辛未朔日有食之

晉侯盡殺羣公子

左氏曰晉桓莊之族偪獻公患之士蒍曰去富子則羣公子可謀也已公曰爾試其事士蒍與羣公子謀譛富子而去之晉士蒍又與羣公子謀使殺遊氏之二子士蒍告晉侯曰可矣不二年君必無患士蒍使羣公子盡殺遊氏之族乃城聚而處之冬晉侯圍聚盡殺羣公子

【履祥按晉自曲沃桓叔莊伯奪宗故其子孫亦忌宗族之偪聚而殺之桓莊之支無孑遺矣是亦可爲世鑑哉】

九年晉始都絳

左氏曰士蒍城絳以深其宮○史記曰獻公九年始城絳都之【世家有誤今從年表】

虢人侵晉

史記曰晉羣公子旣亡奔虢虢以故再伐晉弗克

十有二年癸亥朔日有食之

十年齊侯宋公魯侯陳侯鄭伯同盟於幽

左氏曰陳鄭服也【杜氏曰陳亂而齊納敬仲鄭獲成於楚皆有二心於齊今始服也】○谷梁氏曰同者有同也於是而授之諸侯也桓會不致安之也桓盟不日信之也信其信仁其仁衣裳之防十有一未嘗有防血之盟也信厚也兵車之防四未嘗有大戰也愛民也

晉伐虢

左氏曰晉侯將伐虢士蒍曰不可虢公驕若驟得勝於我必棄其民無眾而後伐之欲禦我誰與夫禮樂慈愛戰所畜也夫民讓事樂和愛親哀防而後可用也虢弗畜也亟戰將饑○經世曰責內羣公子也

王使召伯廖賜齊侯命

左氏曰且請伐衛以其立子頹也

十有一年齊人伐衛衛人及齊人戰衛人敗績

左氏曰齊侯伐衛戰敗衛師數之以王命取賂而還○呂氏曰管仲在而齊侯不以王命爲重取賂而還則桓公之所爲管仲有不能盡致力者於此事可見矣【履祥按此齊侯奉王命以伐衛也而春秋皆稱人以戰齊衛皆無王室也衛侯朔抗莊王而入國其後又抗惠王以立頽至是𨿽朔死赤立然未聞其蓋前人之愆也齊侯伐之而不一引咎抗焉以戰此衛之無王也惠王有子頽之亂固不使一介行李告難於齊而卽安於鄭然齊桓方霸天子防塵而不一顧省至是使召伯賜命且命伐衛而桓公不爲防諸侯臨之顧防焉以與之戰幸而敗之又不能執衛侯歸於京師以聼天子之誅赦顧取賂而還如是而伐是兩下相爲戰而已故皆人之也】

邾子瑣卒蘧蒢立【是爲文公】

荊伐鄭

左氏曰楚令尹子元欲蠱文夫人爲館於其宮側而振萬焉夫人聞之泣曰先君以是舞也習戎備也今令尹不尋諸仇讎而於未亡人之側不亦異乎禦人以告子元子元曰婦人不忘襲讎我反忘之子元以車六百乘伐鄭入於桔柣之門子元鬭禦疆鬭梧耿之不比爲斾鬭班王孫遊王孫喜殿眾車入自純門及逵市縣門不發楚言而出子元曰鄭有人焉諸侯救鄭楚師夜遁鄭人將奔桐丘諜告曰楚幕有烏乃止子元歸自鄭而處王宮又明年申公鬭班殺子元鬭谷於莬爲令尹

齊人宋人魯人救鄭

【履祥按楚以戱興兵齊以防救患此春秋所以狄楚而人齊也陳氏曰救鄭無功何終失鄭也首止之會鄭伯逃歸爲之圍新城盟世子華而鄭少詘桓公卒鄭遂朝於楚諸夏之變於夷鄭爲亂階也】晉侯驪姬子奚齊生使太子申生居曲沃重耳居蒲夷吾居屈

左氏曰初晉獻公齊姜生秦穆夫人太子申生【申生旣是世子則齊姜當是元妃左氏所載或失其傳】大戎狐姬生重耳小戎子生夷吾及伐驪戎以驪姬歸生奚齊【史記晉獻公十二年生奚齊當是十一年】其娣生卓子驪姬嬖欲立其子賂外嬖使言於公曰曲沃君之宗也蒲與二屈君之疆也【或曰二當作比】宗邑無主則民不威疆埸無主則啟戎心若使太子主曲沃而重耳夷吾主蒲與屈則可以威民而懼戎晉侯說之使太子居曲沃重耳居蒲城夷吾居屈羣公子皆鄙惟二姬之子在絳驪姬卒譖羣公子而立奚齊

十有二年鄭人侵許【事不見於傳許在當時必尙從楚也】

十有三年王命虢公討樊執樊皮歸於京師

左氏曰樊皮叛王王命虢公討樊皮虢公入樊執樊仲皮歸於京師○陳氏曰自齊桓公不以王命討衛而後王師不出向也王室有四方之事𨿽伐鄭不服救衛無功而執芮伯立晉侯於是猶討樊仲皮也自討樊仲皮而王命不見於傳記桓公爲之也

九月庚午朔日有食之

齊人伐山戎俾燕修貢於王

左氏曰遇於魯濟謀山戎也以其病燕故也○國語曰北伐山戎刜令支斬孤竹而南歸海濵諸侯莫不來服○史記世家曰山戎伐燕燕告急於齊齊桓公救燕遂伐山戎至於孤竹而還燕莊公遂送桓公入齊境桓公曰非天子諸侯相送不出境吾不可以無禮於燕於是分溝割燕君所至與燕命燕君復修召公之政納貢於周如成康之時諸侯聞之皆從齊

【履祥按齊桓山戎之役諸書多載其深入之迹論者率以爲多而春秋人之谷梁氏曰危之也愛齊侯平山戎也春秋之例凡師君在稱君將卑師眾稱師將卑師少稱人君在焉而稱人則貶也自管仲得政未嘗命大夫爲主將亦未嘗興大眾出侵伐故自魯莊十一年而後凡用兵皆稱人以將卑師少爾伐衛人之貶也此齊侯亦人之以其深入者將士邀功者之事非伯主攘夷保夏之大略也】

秦宣公卒弟立【是爲成公】

十有五年魯人殺公子牙而立叔孫氏魯莊公卒子般嗣慶父弒子般季友奔陳公子慶父如齊啟立【是爲閔公】

傳曰初公築臺臨黨氏見孟任從之閟以夫人許之割臂盟公生子般圉人犖自墻外與女公子戱子般鞭之公曰不如殺之犖有力焉公疾問後於叔牙對曰慶父材魯一生一及成季曰是將爲亂乎使以君命酖僖叔曰飲此則有後於魯國不然死且無後飲之卒立叔孫氏公薨於路寢子般卽位次於黨氏共仲使圉人犖賊子般於黨氏成季奔陳立閔公【左氏公羊氏】

【履祥按魯自隠公將予其弟桓而桓公弒之以立卒爲文姜所謀見殺於齊其子莊公制於母而忘其父又婚於齊哀姜卒與叔牙慶父亂殺般弒閔叔牙慶父皆不良死禍猶未已而叔孫孟孫季孫三家者自是立其後魯自是分而桓公子孫卒不自相容也不弟不忠不孝之報其禍如此夫】

狄伐邢

曹僖公卒子班嗣【是爲昭公】

十有六年【魯閔公元】齊人救邢

左氏曰狄人伐邢管敬仲言於齊侯曰戎狄豺狼不可厭也諸夏親暱不可棄也宴安酖毒不可懷也齊人救邢

魯侯及齊侯盟於落姑季子歸魯

【履祥按左氏稱閔公哀姜之娣叔姜之子故齊人立之昔者子般之弒季友奔陳公子慶父如齊而閔公立則齊之立閔公亦豈慶父請之耶閔公立而卽爲落姑之盟請復季友齊侯使召諸陳公次於郎以待之則是閔公亦知仗季子之忠防慶父之亂矣而卒戕於慶父惜哉】

晉侯作二軍滅耿霍魏爲太子申生城曲沃封趙夙於耿畢萬於魏

左氏曰晉侯作二軍公將上軍太子申生將下軍趙夙禦戎畢萬爲右以滅耿滅霍滅魏還爲太子城曲沃賜趙夙耿賜畢萬魏以爲大夫士蒍曰太子不得立矣分之都城而位以卿先爲之極又焉得立不如逃之無使罪至爲吳太伯不亦可乎猶有令名與其及也且諺曰心茍無瑕何卹乎無家天若祚太子其無晉乎卜偃曰畢萬之後必大萬盈數也魏大名也以是始賞天啟之矣天子曰兆民諸侯曰萬民今名之大以從盈數其必有眾

【履祥按晉獻公方滅耿滅霍滅魏同姓之國而還卒殺其子趙魏之封卽種分晉之根天理報應亦防而速也哉】

十有七年魯慶父弒其君閔公季友以公子申如邾姜氏慶父皆出奔齊髙子盟魯公子申入立【是爲僖公】取慶父於莒殺之而立仲孫氏

左氏曰閔公哀姜之娣叔姜之子也故齊人立之共仲通於哀姜哀姜欲立之秋八月辛丑共仲使卜齮賊公於武闈成季以僖公適邾共仲奔莒乃入立之以賂求共仲於莒莒人歸之及密乃縊閔公之死也哀姜與知之故孫於邾齊人取而殺之於夷以其屍歸○公羊氏曰齊髙子來盟何以不名喜之正我也莊公死子般弒閔公弒比三君死曠年無君設以齊取魯曾不興師徒以言而已矣桓公使髙子將南陽之甲立僖公而城魯魯人至今以爲羙談曰猶望髙子也

【履祥按閔公之立也齊侯使仲孫至魯僖之立也齊侯使髙子至魯春秋𨿽氏仲孫然不如稱髙子之羙蓋仲孫之謀不如髙子也夫仲孫之於魯非不知慶父之當去也齊侯問所以去之顧曰難不已將自斃君其待之卒存慶父以亂魯國弒閔公𨿽魯誅慶父齊殺哀姜不其費力已乎此仲孫所以不及髙子也○又按左氏於晉楚之事皆不系春秋之筆削率先經以詳其始未蓋其時晉之乘楚之檮杌與魯春秋並行此左氏所得參攷致詳也然於魯春秋獨莊閔之篇齊魯之事多闕不詳何耶若莊閔之際𨿽間因經觧事而前後事情多不具若閔弒季友出夫人慶父何以出奔僖公得入之先後髙子來盟之所爲皆無考也】

狄人殺衛懿公衛眾潰濟河立戴公以廬於曹卒齊人立其弟燬【是爲文公】

左氏曰狄人伐衛衛懿公好鶴鶴有乘軒者將戰國人受甲者皆曰使鶴戰於熒澤衛師敗績遂滅衛狄人囚史華龍滑與禮孔二人曰我掌其祭不先國不可得乃先之至則告守曰不可待也夜與國人出狄入衛遂從之又敗諸河宋桓公逆諸河宵濟衛之遺民男女七百有三十人益之以共滕之民爲五千人立戴公以廬於曹許穆夫人賦載馳齊桓公使公子無虧帥車三百乘甲士三千人以戍曹○史記曰自懿公父惠公朔之讒殺太子伋代立至於懿公百姓大臣皆不服常欲敗之翟殺懿公也衛人思復立太子伋之後伋子又死代伋死者壽又無子太子同母弟二人其一曰黔牟嘗代惠公爲君八年復去其二曰昭伯【公子頑】昭伯黔牟皆已死故立昭伯子申爲戴公戴公元年卒齊桓公率諸侯伐翟爲衛築楚丘立戴公弟燬爲衛君是爲文公初文公爲衛之多患也先適齊故齊人入之○左氏曰衛文公大布之衣大帛之冠務材訓農通商惠工敬敎勸學授方任能元年革車三十乘季年乃三百乘

秦成公卒弟任好立【是爲穆公】

十有八年【魯僖公元】齊師宋師曹師次於聶北救邢邢遷於夷儀齊師宋師曹師城邢

左氏曰諸侯救邢邢人潰出奔師師遂逐狄人具邢器用而遷之師無私焉夏邢遷於夷儀諸侯城之救患也凡侯伯救患分災討罪禮也○胡氏曰三國稱師見兵力之有餘也聶北書次譏救邢之不速也春秋伐而書次其次爲善救而書次其次爲貶○陳氏曰以齊晉之霸也而狄伐邢邢遷於夷儀狄圍衛衛遷於帝丘桓文亦受其咎矣

楚人伐鄭齊侯宋公魯侯鄭伯曹伯邾人會於檉謀救鄭

魯侯賜季友汶陽之田及費是爲季孫氏十有九年諸侯城楚丘以封衛

虞師晉師伐虢滅下陽

左氏曰晉荀息以屈產之乘與垂棘之璧假道於虞以伐虢虞公許之且請先伐虢宮之奇諫不聼遂起師夏晉裏克荀息帥師會虞師伐虢滅下陽

齊侯宋公江人黃人盟於貫

谷梁氏曰貫之盟管仲曰江黃逺齊而近楚楚爲利之國也若伐而不能救則無以宗諸侯矣桓公不聼遂與之盟

燕莊公卒子嗣【是爲襄公】

甲子二十年徐人取舒

齊侯宋公江人黃人會於陽谷

左氏曰謀伐楚也○胡氏曰侵蔡次陘之師諸侯皆在江黃獨不與安知其爲謀伐楚乎曰兵有聚而爲正亦有分而爲奇諸侯之師同次於陘所謂聚而爲正也江人黃人各守其地所謂散而爲奇也次陘大眾聲罪致討以震中國之威江人黃人守境按兵以爲八國之援此克敵制勝之謀也及盟於召陵執陳濤塗而後及江黃以伐陳則知侵蔡次陘而二國自爲犄角之勢明矣

楚人伐鄭

左氏曰楚人伐鄭鄭伯欲成孔叔不可曰齊方勤我棄徳不祥

二十有一年齊侯宋公魯侯陳侯衛侯鄭伯許男曹伯侵蔡蔡潰遂伐楚次於陘許穆侯卒於師楚屈完來盟於師盟於召陵

左氏曰齊侯以諸侯之師侵蔡蔡潰遂伐楚楚子使問師故管仲對曰昔召康公命我先君太公曰五侯九伯女實徵之以夾輔周室爾貢包茅不入王祭不共無以縮酒寡人是徵昭王南徵而不復寡人是問對曰貢之不入罪也敢不共給昭王之不復君其問諸水濱師進次於陘楚子使屈完如師師退次於召陵齊侯陳諸侯之師與屈完乘而觀之曰豈不谷是爲先君之好是繼與不谷同好如何對曰君惠徼福於敝邑之社稷辱收寡君寡君之願也齊侯曰以此眾戰誰能禦之以此攻城何城不克對曰君若以徳綏諸侯誰敢不服君若以力楚國方城以爲城漢水以爲池𨿽眾無所用之屈完及諸侯盟○公羊氏曰楚有王者則後服無王者則先叛夷狄也而亟病中國南夷與北夷交中國不絕若綫桓公救中國而攘夷狄卒怗荊○谷梁氏曰以桓公得志爲僅矣

【履祥按惠王之世北有狄人之患南滅至於邢衛矣南有荊楚之難北伐至於鄭矣所謂南夷與北夷交而中國不絕若綫也桓公北卻狄而南怗荊其有功於諸華可謂大矣然其卻狄也緩而怗荊也僅聶北之次待邢人之奔楚丘之城在二年之後此桓公之緩也若夫楚之爲中國患又有什百於狄者吞噬羣蠻蓋不足道僣王號者數世盡漢陽之諸姬伐蔡滅息比年伐鄭鄭諸夏之襟喉也捨齊桓固未有問罪焉者然管仲之辭文而不及大桓公之言私而不及徳菁茅防物楚所易從昭王舊事楚所可脫也而不敢及其僣王猾夏之罪以爲討其僣猾則楚未易卒服也此管仲之小也桓公知誇先君之好而不及天下之體知誇攻戰之眾而不及名義之大所以楚人之辭猶未服也僅得屈完之盟姑保不戰之勝齊桓兵車之會莫盛於召陵而僅僅乃爾曾西所謂功烈之卑孟子所謂小補以聖賢作用觀之是眞可謂卑小矣然以桓公管仲之資言之亦可如是而已矣】

齊人執陳轅濤塗魯及江人黃人伐陳諸侯侵陳陳成歸轅濤塗

左氏曰陳轅濤塗謂鄭申侯曰師出於陳鄭之間國必甚病若出於東方觀兵於東夷循海而歸其可也申侯曰善濤塗以告齊侯許之申侯見曰師老矣若出於東方而遇敵懼不可用也若出於陳鄭之間共其資糧屝屨其可也齊侯說與之虎牢執轅濤塗秋伐陳討不忠也冬叔孫戴伯帥師會諸侯之師侵陳陳成歸轅濤塗

二十有二年晉侯殺其世子申生

左氏曰閔之二年晉侯使太子申生伐東山臯落氏裏克諫曰太子奉冢祀社稷之粢盛以朝夕視君膳者也君行則守有守則從從曰撫軍守曰監國古之制也夫帥師專行謀誓軍旅君與國政之所圖也非太子之事也師在制命而已稟命則不威專命則不孝故君之嗣適不可以帥師君失其官帥師不威將焉用之且臣聞臯落氏將戰君其捨之公曰寡人有子未知其誰立焉不對而退見太子太子曰吾其廢乎對曰告之以臨民敎之以軍旅不共是懼何故廢乎且子懼不孝無懼弗得立修已而不責人則免於難太子帥師公衣之偏衣佩之金玦狐突禦戎先友爲右梁餘子養禦罕夷先丹木爲右羊舌大夫爲尉先友曰衣身之偏握兵之要在此行也子其勉之偏躬無慝兵要遠災親以無災又何患焉狐突嘆曰時事之徵也衣身之章也佩衷之旗也故敬其事則命以始服其身則衣之純用其衷則佩之度今命以時卒閟其事也衣之尨服遠其躬也佩以金玦棄其也服以遠之時以閟之尨涼冬殺金寒玦離胡可恃也𨿽欲勉之狄可盡乎梁餘子養曰帥師者受命於廟受脤於社有常服矣不獲而尨命可知也死而不孝不如逃之罕夷曰尨奇無常金玦不復𨿽復何爲君有心矣先丹木曰是服也狂夫阻之曰盡敵而反敵可盡乎𨿽盡敵猶有內讒不如違之狐突欲行羊舌大夫曰不可違命不孝棄事不忠𨿽知其寒惡不可取子其死之太子將戰狐突諫曰不可昔辛伯諗周桓公云內寵並後外寵二政嬖子配適大都耦國亂之本也周公弗從故及於難今亂本成矣立可必乎孝而安民子其圖之與其危身以速罪也○史記曰獻公私謂驪姬曰吾欲廢太子以奚齊代之姬泣曰太子之立諸侯皆已知之而數將兵百姓附之柰何以賤妾之故廢適立庻佯譽太子而陰令人譛惡太子○左氏曰姬謂太子曰君夢齊姜必速祭之太子祭於曲沃歸胙於公公田姬寘諸宮六日公至毒而獻之公祭之地地墳與犬犬斃與小臣小臣亦斃姬泣曰賊由太子太子奔新城公殺其傅杜原款或謂太子子辭君必辯焉太子曰君非姬氏居不安食不飽我辭姬必有罪君老矣吾又不樂曰子其行乎太子曰君實不察其罪被此名也以出人誰納我縊於新城姬遂譖二公子曰皆知之重耳奔蒲夷吾奔屈○禮記曰晉獻公將殺其世子申生公子重耳謂之曰子蓋言子之志於公乎世子曰不可君安驪姬是我傷公之心也曰然則蓋行乎世子曰不可君謂我欲弒君也天下豈有無父之國哉吾何行如之使人辭於狐突曰申生有罪不念伯氏之言也以至於死申生不敢愛其死𨿽然吾君老矣子少國家多難伯氏不出而圖吾君伯氏茍出而圖吾君申生受賜而死再拜稽首乃卒是以爲共世子也

王世子會齊侯宋公魯侯陳侯衛侯鄭伯許男曹伯於首止諸侯盟於首止鄭伯逃歸不盟

左氏曰甘昭公有寵於惠後惠後將立之會於首止會王太子鄭謀寧周也【杜氏曰惠王以惠後故將廢太子鄭而立王子帶故齊桓帥諸侯會王太子以定其位】諸侯盟王使周公召鄭伯曰吾撫女以從楚輔之以晉可以少安故逃歸不盟孔叔止之曰國君不可以輕輕則失親病而乞盟所防多矣弗聼

【履祥按齊桓公殊會世子不以世子夷於諸侯定王世子也然是會也世子之出必以他故而諸侯會之耳世子無王命而會諸侯桓公率諸侯會之而世子定春秋羙之鄭伯有王命而逃諸侯春秋逃之此齊桓公之一正天下也周之爲父子者定而諸侯之爲夷夏者可以辧矣】

晉侯使寺人伐蒲公子重耳奔狄

左氏曰晉獻公使寺人披伐蒲重耳曰君父之命不校校者吾讎也逾垣而走披斬其祛遂出奔翟

楚人滅子奔黃

左氏曰於是江黃道栢方睦於齊皆姻也子恃之而不事楚又不設備故亡

九月戊申朔日有食之

虞大夫百里奚奔秦秦始得志於諸侯

晉滅虢虢公醜奔京師遂滅虞執虞公歸其職貢於王

左氏曰晉侯復假道於虞以伐虢宮之奇諫曰虢虞之表也虢亡虞必從之晉不可啟宼不可翫一之謂甚其可再乎公曰晉吾宗也豈害我哉對曰太伯虞仲太王之昭也虢仲虢叔王季之穆也爲文王卿士勲在王室藏於盟府將虢是滅何愛於虞且虞能親於桓莊乎其愛之也桓莊之族何罪而以爲戮不惟偪乎親以寵偪猶尙害之況以國乎公曰吾享祀丰絜神必據我對曰鬼神非人實親惟徳是依若晉取虞而明徳以薦馨香神其吐之乎弗聼許晉使宮之奇以其族行曰虞不臘矣在此行也晉不更舉矣八月晉侯圍上陽十二月晉滅虢虢公醜奔京師師還館於虞遂襲虞滅之執虞公及其大夫井伯以媵秦穆姬而修虞祀且歸其職貢於王○孟子曰晉人假道於虞以伐虢宮之奇諫百里奚不諫知虞公之不可諫而去之秦年已七十矣相秦而顯其君於天下可傳於後世

二十有三年晉人伐屈公子夷吾奔梁

左氏曰晉侯使賈華伐屈夷吾不能守盟而行將奔狄郤芮曰後出同走罪也不如之梁梁近秦而幸焉乃之梁

齊侯宋公魯侯陳侯衛侯曹伯伐鄭圍新城楚人圍許諸侯遂救許

左氏曰諸侯伐鄭以其逃首止之盟故也圍新密鄭所以不時城也楚子圍許以救鄭諸侯救許乃還

【履祥按左氏此下敍許男面縛銜璧以見楚子於武城夫諸侯方救許許何爲乎降楚且旣云降楚明年又何爲與乎洮之盟則左氏此說於經防事情皆無所當且其所引防子靣縛之事又非事實紂之末年防子已遜於荒武王入殷面縛非其事也左氏於此上誣防子下誣許男蓋兩失之】

二十有四年齊人伐鄭鄭殺其大夫申侯齊侯宋公魯侯陳世子欵鄭世子華盟於寗母

左氏曰齊人伐鄭孔叔言於鄭伯曰諺有之曰心則不競何憚於病旣不能彊又不能弱所以斃也請下齊以救國公曰吾知其所由來矣夏鄭殺申侯以說於齊秋盟於寗母管仲言於齊侯曰招攜以禮懷遠以徳齊侯修禮於諸侯諸侯官受方物鄭伯使太子華聼命於會言於齊侯曰泄氏孔氏子人氏三族實違君命若君去之以爲成我以鄭爲內臣君亦無所不利焉齊侯將許之管仲曰君以禮與信屬諸侯而以姦終之無乃不可乎子父不姦之謂禮守命共時之謂信違此二者姦莫大焉君若綏之以徳加之以訓辭而帥諸侯以討鄭豈敢不懼若總其罪人以臨之鄭有辭矣且夫合諸侯以崇徳也會而列姦何以示後嗣夫諸侯之會其徳刑禮義無國不記記姦之位君盟替矣作而不記非盛徳也君其勿許鄭必受盟夫子華旣爲太子而求介於大國以弱其國亦必不免鄭有叔詹堵叔師叔三良爲政未可間也齊侯辭焉子華由是得罪於鄭

曹昭公卒子襄嗣【是爲共公】

二十有五年王崩王人齊侯宋公魯侯衛侯許男曹伯陳世子款盟於洮鄭伯乞盟太子鄭踐位

左氏曰僖之七年閏月惠王崩襄王惡大叔之難懼不立不發防而告難於齊八年春盟於洮謀王室也鄭伯乞盟請服也襄王定位而後發防○胡氏曰王人下士也內臣之防者莫防於下士外臣之貴者莫貴於方伯公侯今以下士之防序乎方伯公侯之上外輕內重不亦偏乎春秋之法內臣以私事出朝者直書曰來以私好出聘者不稱其使以私情出計者止錄其名不以其貴故尊之也以王命行者𨿽下士之防序乎方伯公侯之上不以賤故輕之也然則班列之髙下不在乎內外特系乎王命耳聖人之情見矣尊君之義明矣

庚午襄王元年宋桓公卒子玆父嗣【是爲襄公】

左氏曰宋公疾太子玆父固請曰目夷長且仁君其立之公命子魚辭曰能以國讓仁孰大焉臣不及也且又不順遂走而退襄公卽位以目夷爲仁使爲左師以聼政於是宋治故魚氏世爲左師

【履祥按宋故國也得一子魚爲政遂足以霸惜其不能盡用子魚所以不遂霸爾】

王使宰周公賜齊侯胙宰周公會齊侯魯侯宋子衛侯鄭伯許男曹伯於葵丘

傳曰會於葵丘王使宰孔賜齊侯胙曰天子有事於文武使孔賜伯舅胙齊侯將下拜孔曰且有後命天子使孔曰以伯舅耋老加勞賜一級無下拜桓公召管子而謀管子對曰爲君不君爲臣不臣亂之本也桓公懼出曰天威不違顏咫尺小白余敢貪天子之命無下拜恐隕越於下以遺天子羞敢不下拜下拜登受齊侯盟諸侯於葵丘【左氏國語】○孟子曰葵丘之會諸侯束牲載書而不防血初命曰誅不孝無易樹子無以妾爲妻再命曰尊賢育才以彰有徳三命曰敬老慈幼無忘賓旅四命曰士無世官官事無攝取士必得無專殺大夫五命曰無曲防無遏糴無有封而不告曰凡我同盟之人旣盟之後言歸於好○傳曰宰孔先歸遇晉侯曰可無會也齊侯不務徳而勤遠略故北伐山戎南伐楚西爲此會也譬之如室旣鎭其甍矣又何加焉東略之不知西則否矣其在亂乎君務靖亂無勤於行晉侯乃還【左氏國語履祥按宰孔後命桓公聞管子之言而後下拜則桓公初心至是滿矣此孔之所以科其終亂也其詳見國語而左氏不載又按宰孔之命國語史記皆有弓矢車服九旒之賜皇極經世書賜命爲伯此所謂加賜一級者與然宰孔初命但以賜胙爲辭蓋以宗廟爲重也孔子朋友之饋𨿽車馬非祭肉不拜古人禮意所重蓋如此云】

晉獻公卒奚齊立晉裏克殺其君之子奚齊荀息立奚齊之弟卓裏克弒其君卓及其大夫荀息

左氏曰初晉獻公使荀息傅奚齊公疾召之曰以是藐諸孤辱在大夫其若之何對曰臣竭股肱之力加之以忠貞其濟君之靈也不濟則以死繼之公曰何謂忠貞對曰公家之利知無不爲忠也送往事居耦俱無猜貞也及裏克將殺夷齊先告荀息曰三怨將作秦晉輔之子將何如息曰死之克曰無益也息曰吾與先君言矣不可以貳能欲復言而愛身乎𨿽無益將焉避之且人之欲善誰不如我我欲無貳而能謂人已乎冬十月裏克殺奚齊於次書曰殺其君之子未也荀息將死之人曰不如立卓子而輔之荀息立公子卓以十一月裏克殺公子卓於朝荀息死之

辛未二年春魯侯如齊

林氏曰魯始屈於大國此魯侯朝齊之始也

狄滅溫溫子犇衛

左氏曰狄滅溫蘇子無信也蘇子叛王卽狄又不能於狄狄人伐之王不救故滅蘇子奔衛

夏四月周公忌父王子黨會秦師及齊隰朋立晉公子夷吾爲晉侯【是爲惠公】

傳曰旣殺奚齊卓子裏克及防鄭使屠岸夷告公子重耳於翟曰子盍入乎重耳告舅犯犯曰不可夫堅樹在始始不固本終必槁落父母死爲大喪讒在兄弟爲大亂今適當之是故難重耳出見使者曰父生不得供備灑掃之臣死又不敢蒞防以重其罪且辱大夫敢辭夫固國者在親眾而善鄰在因民而順之茍眾所利鄰國所立大夫其從之重耳不敢違呂甥及郤稱亦使蒲城午告公子夷吾於梁曰子厚賂秦人以求入吾主子夷吾告冀芮芮曰子勉之國亂民擾大夫無常不可失也子盍盡國以賂外內無愛虛以求入旣入而後圖聚夷吾出見使者再拜稽首許諾呂甥出告大夫曰盍請君於秦乎大夫許諾乃使梁由靡告於秦穆公曰天降禍於晉國讒言繁興延及寡君使寡君之紹續昆裔隠悼播越重以寡君之不祿喪亂並臻以君之靈鬼神降哀罪人克伏其辜羣臣莫敢寧處將待君命君若惠顧社稷不忘先君之好辱收其逋遷冑裔而建立之以主其祭祀且鎭撫其國家及其民人晉國其誰非君之羣臣也秦穆公許諾乃使公子縶弔公子重耳於翟曰寡君使縶弔公子之憂又重之以防寡君聞之得國恆於斯失國恆於斯防不可久時不可失公子其圖之重耳告舅犯舅犯曰不可防人無寶仁親以爲寶父死之謂何又因以爲利而天下其孰能說之孺子其辭焉重耳出見使者曰君惠弔亡臣重耳又重有命重耳身防父死不得與於哭泣之哀以爲君憂父死之謂何或敢有他志以辱君義稽顙而不拜哭而起起而不私公子縶退弔夷吾於梁如弔重耳之命夷吾告冀芮冀芮曰公子勉之狷潔不行重賂配徳人實有之我以徼幸不亦可乎夷吾出見使者退而私於公子縶曰中大夫裏克與我矣吾命之以汶陽之田百萬防鄭與我矣吾命之以負蔡之田七十萬君茍輔我入掃宗廟定社稷亡人何國之與有君實有郡縣且入河外列城五爲君之東遊津梁之上無有難急也黃金四十鎰白玉之珩六雙不敢當公子請納之左右公子縶反致命穆公曰吾與公子重耳重耳仁稽顙而不拜則未爲後也哭而起則愛父也起而不私則逺利也公子縶曰君之言過矣君若求置晉君而載之置仁不亦可乎君若求置晉君以成名於天下則不如置不仁以滑其中且可以進退是故先置夷吾齊隰朋帥師防秦師納晉惠公秦伯謂公孫枝曰夷吾其定乎對曰惟則定國今其言多忌克難哉公曰忌則多怨又焉能克是吾利也【國語禮記左氏】

【履祥按重耳不求入夷吾求入秦穆公𨿽義重耳之仁而終貪夷吾之賂此公子縶之謀也秦穆天資本善而輔之者非人一有利心釀晉亂者十五年於此孟子惡有國者之言利其意深哉齊桓公志平晉亂而置君一惟秦之聼亦不能援立重耳惜哉】

晉殺其大夫裏克

左氏曰晉侯將殺裏克以說使謂之曰防子則不及此𨿽然子弒二君與一大夫爲子君者不亦難乎對曰不有廢也君何以興欲加之罪其無辭乎臣聞命矣伏劍而死於是防鄭聘於秦且謝緩賂故不及

【履祥按惠公之殺裏克前以掩奪國之嫌後以防重耳之入裏克𨿽爲社稷立賢之計拳拳於重耳然與其殺二君而成重耳孰若全申生以弭後患因優施一言之誘遂爲中立之謀坐視申生之死於前而卒蹈弒逆之名於後惜哉】

三年王使召武公內史過賜晉侯命

左氏曰晉侯受玉惰過歸告王曰晉侯其無後乎王賜之命而惰於受瑞先自棄也已其何繼之有禮國之幹也敬禮之輿也不敬則禮不行禮不行則上下昬何以長世

王子帶以戎入宼秦晉伐戎晉侯平戎

左氏曰揚拒泉臯伊雒之戎同伐京師入王城焚東門王子帶召之也秦晉伐戎以救周晉侯平戎於王

四年三月庚午日有食之

楚人滅黃

左氏曰黃人恃諸侯之睦於齊也不共楚職曰自郢及我九百里焉能害我夏楚滅黃

【履祥按黃之滅管仲之言卒驗齊桓霸業於是衰矣陳氏曰以陽谷之會貫之盟徒以亡其國焉耳】

王子帶奔齊齊侯使管夷吾入聘

左氏曰王以戎難故討王子帶王子帶奔齊齊侯使管夷吾平戎於王王以上卿之禮饗之管仲辭曰臣賤有司也有天子之二守國髙在若節春秋來承王命何以禮焉陪臣敢辭王曰舅氏余嘉乃勲應乃懿徳謂督不忘往踐乃職無逆朕命管仲受下卿之禮而還

【履祥按五伯桓公爲盛而周室戎狄之禍自若王子帶以戎伐周天下之大罪也桓公不能討而平戎於王豈以受王子帶之奔爲此姑息耶桓公身不能容子糾而爲王容叔帶固將曲全襄王兄弟之愛未免卒釀王室異日之禍云】

陳宣公卒子款嗣【是爲共公】

五年齊侯使仲孫湫入聘

左氏曰齊侯使仲孫湫聘於周且言王子帶事畢不與王言歸復命曰未可王怒未怠其十年乎不十年王弗召也

齊侯宋公魯侯陳侯衛侯鄭伯許男曹伯會於咸齊侯使仲孫湫來致諸侯之戍

左氏曰淮夷病杞故且謀王室也爲戎難故諸侯戍周齊仲孫湫致之

六年諸侯城緣陵

左氏曰諸侯城緣陵而遷杞焉不書其人有闕也

蔡穆侯卒子甲午嗣【是爲莊侯】

七年楚人伐徐齊侯宋公魯侯陳侯衛侯鄭伯許男曹伯盟於牡丘遂次於匡諸侯之大夫救徐

五月日有食之

齊師曹師伐厲

宋人伐曹

楚人敗徐於婁林

齊大夫管仲卒

管子書曰管仲寢疾桓公往問之曰仲父之疾甚矣不幸而不起此疾彼政我將安移之管仲未對桓公曰鮑叔之爲人何如對曰鮑叔君子也千乘之國不以其道予之不受也𨿽然不可以爲政其爲人也好善而惡惡已甚見一惡終身不忘公曰然則孰可曰隰朋可朋之爲人好上識而下問臣聞之以徳予人者謂之仁以財與人者謂之良以善勝人者未有能服人者也以善養人者未有不服人者也於國有所不知政於家有所不知事必隰朋乎且朋之爲人也居其家不忘公門居公門不忘其家事君不二其心亦不忘其身舉齊國之幣握路家五十室其人不知也大仁也哉其朋乎公又問曰不幸而失仲父也二三大夫者其猶能以國寧乎管仲曰君請矍已乎鮑叔牙之爲人也好直賓胥無之爲人也好善寗戚之爲人也能事孫在之爲人也善言公曰此四子者其孰能一人之上也寡人並而臣之則其不以國寧何也曰鮑叔之爲人好直而不能以國詘賓胥無之爲人也好善而不能以國詘寗戚之爲人能事而不能以足息孫在之爲人善言而不能以信黙臣聞之消息盈虛與百姓詘信然後能以國寧勿己者朋其可乎言終喟然嘆曰天之生朋以爲夷吾舌也其身死舌焉得生哉○史記曰是嵗管仲隰朋皆卒管仲病桓公問曰羣臣誰可相者管仲曰知臣莫如君公曰易牙如何對曰殺子以適君非人情不可開方如何曰倍親以適君非人情難近豎刁如何對曰自宮以適君非人情難親管仲死而桓公不用其言近用三子三子專權○老泉蘇氏曰管仲相桓公霸諸侯攘戎狄終其身齊國富彊諸侯不叛管仲死豎刁易牙開方用桓公薨於亂五公子爭立其禍蔓延訖簡公齊無寧歲三子固亂人國者顧其使桓公得用三子者管仲也仲之疾也公問之相吾以仲且舉天下之賢者以對而其言乃不過曰豎刁易牙開方三子非人情不可近而已仲以爲桓公果能不用三子矣乎桓公聲色不絕乎耳目非三子則無以遂其欲彼其初之所以不用者徒以有仲焉耳一日無仲則三子者可以彈冠相慶矣仲以爲將死之言可以縶桓公之手足耶𨿽桓公幸而聼仲誅此三人而其餘者仲能悉數而去之耶因桓公之問舉天下之賢以自代則仲𨿽死而齊國未爲無仲也夫何患三子者五伯莫盛於桓文文公之才不及桓公其臣又皆不及仲晉襲文公之餘威得爲諸侯之盟主百有餘年何者其君𨿽不肖而尙有老成人焉桓公之死一亂塗地無惑也彼獨恃一管仲而仲死矣賢者不悲其身之死而憂其國之衰故必復有賢者而後可以死彼管仲者何以死哉

【履祥按管仲之死當在是年之春外則救徐而徐敗內則牡丘之盟伐厲之師方行而宋人伐曹西則與秦共立晉侯而秦伐晉獲其君以歸桓公於此皆末如之何矣】

晉侯及秦伯戰於韓獲晉侯

左氏曰晉侯之入也秦穆姬屬賈君焉且曰盡納羣公子晉侯烝於賈君又不納羣公子是以穆姬怨之晉侯許賂中大夫旣而皆背之賂秦伯以河外列城五東盡虢略南及華山內及觧梁城旣而不與晉饑秦輸之粟秦饑晉閉之糴故秦伯伐晉三敗及韓晉侯謂慶鄭曰宼深矣若之何對曰君實深之可若何公曰不孫卜右慶鄭吉弗使步揚禦戎家僕徒爲右乘小駟鄭入也慶鄭曰古者大事必乘其產生其水土而知其人心安其教訓而服習其道今乘異產及懼而變將與人易弗聼晉侯逆秦師使韓簡視師復曰師少於我鬭士倍我公曰何故對曰出因其資入用其寵饑食其粟三施而無報是以來也今叉擊之我怠秦奮倍猶未也公曰一夫不可狃況國乎遂使請戰壬戌戰於韓原晉戎馬還濘而止秦獲晉侯以歸晉大夫反首拔捨從之

王命秦伯釋晉侯

史記曰周天子聞之曰晉我同姓爲請晉君夷吾姊爲穆公夫人夫人聞之衰絰跣以太子防與女簡璧登臺而履薪焉穆公曰我得晉君以爲功今天子爲請夫人是憂乃與晉君盟許歸之更捨上捨而饋之七牢【兼用左氏】

晉侯夷吾自秦歸於晉

左氏曰子桑曰歸之而質其太子必得大成晉未可滅而殺其君祗以成惡且史佚有言曰無始禍無怙亂無重怒重怒難任陵人不祥乃許晉平晉侯使卻乞告瑕呂飴甥且召之子金教之言曰朝國人而以君命賞且告之曰孤𨿽歸辱社稷矣其卜貮圉也眾皆哭呂甥曰君亡之不卹而羣臣是憂惠之至也將若君何眾曰何爲而可對曰徵繕以輔孺子眾說晉陰飴甥防秦伯盟於王城秦伯曰晉國和乎對曰不和小人恥失其君而悼防其親不憚徵繕以立圉也曰必報讎寧事戎狄君子愛其君而知其罪不憚徵繕以待秦命曰必報徳有死無二以此不和秦伯曰國謂君何對曰小人慼謂之不免君子恕以爲必歸小人曰我毒秦秦豈歸君君子曰我知罪矣秦必歸君貳而執之服而捨之徳莫厚焉刑莫威焉服者懷徳貳者畏刑此一役也秦可以霸納而不定廢而不立以徳爲怨秦不其然秦伯曰是吾心也十一月晉侯歸○史記曰歸晉君夷吾夷吾獻其河西地使太子圉爲質於秦秦妻子圉以宗女

八年隕石於宋五六鷁退飛過宋都

左氏曰隕石於宋五隕星也六鷁退飛過宋都風也狄侵晉王以戎難告於齊齊侯徵諸侯之師入戍齊侯宋公魯侯陳侯衛侯鄭伯許男邢侯曹伯會於淮

左氏曰狄侵晉取狐防受鐸渉汾及昆都因晉敗也王以戎難告於齊齊徵諸侯而戍周會於淮謀鄫且東略也城鄫役人病有夜登丘而呼曰齊有亂不果城而還【履祥按齊桓尙能伐厲以救徐城鄫以制淮夷豈不能伐戎以救周乎不務徳而勤遠略於此見矣】

九年齊人徐人伐英氏【報婁林之役英氏楚與國】

齊桓公卒五公子爭立易牙立無虧世子昭出

左氏曰齊侯之夫人三王姬徐嬴蔡姬皆無子齊侯好內多內寵內嬖如夫人者六人長衛姬生武孟【無虧】少衛姬生惠公【公子元】鄭姬生孝公【公子昭】葛嬴生昭公【公子潘】密姬生懿公【公子商人】宋華子生公子雍公與管仲屬孝公於宋襄公以爲太子雍巫有寵於衛共姬因寺人貂以薦羞於公亦有寵公許之立武孟管仲卒五公子皆求立冬十月乙亥齊桓公卒易牙入與寺人貂因內寵以殺羣吏而立公子無虧孝公奔宋十二月乙亥赴辛巳夜殯

十年宋公曹伯衛人邾人伐齊鄭伯始朝於楚魯人救齊宋師及齊師戰於甗齊師敗績立公子昭【是爲孝公】狄救齊邢人狄人伐衛

左氏曰宋襄公以諸侯伐齊三月齊人殺無虧齊人將立孝公不勝四公子之徒遂與宋人戰宋敗齊師於甗立孝公而還八月葬齊桓公邢人狄人伐衛衛侯以國讓父兄子弟及朝眾曰茍能治之燬請從焉眾不可而後師於訾婁狄師還

【履祥按齊桓公卒而鄭伯始朝於楚邢狄伐衛矣諸侯之伐齊𨿽爲桓公之故然以霸國而受伐天下之事固可知矣宋襄狃於伐齊之勝遂有圖覇之心焉說者以邢人狄人伐衛爲進狄而救齊果進狄何不於救齊人之而於伐衛人之耶伐衛則與邢俱人之盟邢則與齊俱人之桓公歿而狄重稱人夷狄之盛也晉文霸而狄復稱狄伯圖之盛也】

十有一年宋人執滕子嬰齊宋公曹人邾人盟於曹南鄫子會盟於邾邾人執鄫子用之宋人圍曹

左氏曰宋人執滕宣公夏宋公使邾文公用鄫子於次睢之社欲以屬東夷司馬子魚曰古者六畜不相爲用小事不用大牲而況敢用人乎祭祀以爲人也民神之主也用人其誰饗之齊桓公存三亡國以屬諸侯義士猶曰薄徳今一會而虐二國之君又用諸淫昬之鬼將以求霸不亦難乎得死爲幸宋人圍曹討不服也子魚言於宋公曰文王聞崇徳亂而伐之軍三旬而不降退修教而復伐之因壘而降詩曰刑於寡妻至於兄弟以禦於家邦今君徳無乃猶有所闕而以伐人若之何盍姑內省徳乎無闕而後動

【履祥按齊桓公晚始東略宋襄公蓋繼其志欲以屬東夷首虐滕鄫之君本欲立威不知乃所以失諸侯也齊桓公假仁義而霸宋襄公假仁義而又不及其屬小國也將假義而失之暴其敵大國也將假仁而失之迂宋襄圖霸大槪如此然用鄫子者宋襄之命也而春秋歸罪於邾以邾之役於不義也夫以邾文公之賢不能自立而怵於震鄰防於賣友可惜也已】

衛人伐邢

左氏曰衛人伐邢以報莵圃之役於是衛大旱卜有事於山川不吉寗莊子曰昔周饑克殷而年丰今邢方無道諸侯無伯天其或者欲使衛討邢乎從之師興而雨

陳人魯人蔡人楚人鄭人盟於齊

左氏曰陳穆公請修好於諸侯以無忘齊桓之徳盟於齊修桓公之好也○春秋書防陳人蔡人楚人鄭人盟於齊胡氏曰爲此盟者乃公與陳蔡楚鄭之君或其大夫也曷爲沒公而人諸侯與其大夫諱是盟也楚人之得與中國會盟自此始矣莊公十年荊敗蔡師始見於經其後入蔡伐鄭皆以號舉夷狄之也僖公元年攺而稱楚經亦書人於是浸彊矣然終桓公世皆止書人而不得與中國盟會者以齊修霸業能制其彊故也桓公旣沒中國無霸鄭伯首朝於楚其後遂爲此盟故春秋沒公人陳蔡之君而以鄭列其下蓋深罪之也又二年復盟於鹿上至會於防遂執宋公以伐宋於是列位陳蔡之上而書爵矣聖人所以著夷狄之彊傷中國之衰也

梁亡

左氏曰梁亡不書其主自取之也初梁伯好土功亟城而弗處民罷而弗堪則曰某宼將至乃溝公宮曰秦將襲我民懼而潰秦遂取梁○公羊氏曰梁亡魚爛而亡也○谷梁氏曰梁亡自亡也湎於酒淫於色心昬耳目塞上無正長之治大臣背叛民爲宼盜梁亡自亡也如加力役焉湎不足道也

十有二年鄭人入滑

齊人狄人盟於邢楚人伐隨

左氏曰衛方病邢隨以漢東諸侯叛楚

十有三年狄侵衛

宋人齊人楚人盟於鹿上

左氏曰宋襄公欲合諸侯臧文仲聞之曰以欲從人則可以人從欲鮮濟宋人爲鹿上之盟以求諸侯於楚楚人許之公子目夷曰小國爭盟禍也

宋公楚子陳侯蔡侯鄭伯許男曹伯會於防執宋公以伐宋魯侯會諸侯盟於薄釋宋公

左氏曰諸侯會宋公於防子魚曰禍其在此乎君欲已甚其何以堪之於是楚執宋公以伐宋冬會於薄以釋之子魚曰禍猶未也未足以懲君○公羊氏曰宋公與楚子期以乘車之會公子目夷諫曰楚夷國也彊而無義請君以兵車之會往宋公曰吾與之約自我爲之自我墮之不可終以乘車之會往楚人果伏兵車執宋公以伐宋宋公謂公子目夷曰子歸守國矣國子之國也目夷曰君𨿽不言國固臣之國也於是歸設守械楚人謂宋人曰子不與我國吾將殺子君矣宋人曰吾賴社稷之神靈國已有君矣楚人知𨿽殺宋公猶不得宋國於是釋宋公公走之衛公子目夷復曰國爲君守之迎襄公歸○胡氏曰執宋公者楚子也不言楚子分惡於諸侯也諸侯皆在而蠻夷執其會主莫之敢違其不勇於爲義亦甚矣故特列楚人於陳蔡之上而以同執爲文夫以楚之彊豈能勝秦五國之眾何弱於趙然澠池之會藺相如一奮其气威信敵國秦𨿽虎狼猶不敢動況以五國之君而不能得志於荊楚乎然宋公欲繼齊桓之烈而與楚會盟豈攘戎狄尊王室之義乎故人宋公於鹿上之盟而盂之防直書不隠所以深貶之操縱大權自蠻夷出其事已傎矣故書會盟書釋皆不言楚子谷梁氏謂不與楚專釋是也○陳氏曰楚初爭長也十有四年鄭伯如楚宋公衛侯許男滕子伐鄭秦晉遷陸渾之戎於伊川

左氏曰初平王之東遷也辛有適伊川見披髮而祭於野者曰不及百年此其戎乎其禮先亡矣是年秋秦晉遷陸渾之戎於伊川

【履祥按先王視地畫井而計民授田凡地之可田者旣已井授矣其依山阻險髙下不一地不可田田不可井者尙皆虛之用廣樵牧惟夷狄之俗則多依山阻險此所以有九州內之夷狄也然伊洛王畿天地之中𨿽曰曠土秦晉豈宜遷陸渾之戎居之秦晉之罪不惟亂華其偪周甚矣自此伊洛之戎世爲周患他日王謂晉人曰先王居檮杌於四裔以禦魑魅故允姓之祖居於州伯父惠公歸自秦而誘以來使逼我郊甸戎有中國誰之咎也然則秦晉之罪不可勝誅矣】

晉子圉自秦逃歸

王召叔帶於齊

左氏曰富辰言於王曰請召大叔詩曰協比其鄰昏姻孔云吾兄弟之不協焉能怨諸侯之不睦王說王子帶自齊復歸於京師王召之也

宋公及楚人戰於宋師敗績

左氏曰鄭伯如楚宋公伐鄭子魚曰所謂禍在此矣楚人伐宋以救鄭宋公將戰大司馬固諫曰天之棄商久矣君將興之弗可赦也已弗聼及楚人戰於宋人旣成列楚人未旣濟司馬曰彼眾我寡及其未旣濟也請擊之公曰不可旣濟而未成列又以告公曰未可旣陳而後擊之宋師敗績公傷股門官殱焉國人皆咎公公曰君子不重傷不禽二毛古之爲軍也不以阻隘也寡人𨿽亡國之餘不鼓不成列子魚曰君未知戰勍敵之人隘而不列天贊我也阻而鼓之不亦可乎猶有懼焉且今之勍者皆吾敵也𨿽及胡耉獲則取之何有於二毛明恥教戰求殺敵也傷未及死如何勿重若愛重傷則如勿傷愛其二毛則如服焉三軍以利用也金鼓以聲气也利而用之阻隘可也聲威致志鼓儳可也鄭文夫人羋氏姜氏勞楚子於柯澤楚子使師縉示之俘馘君子曰非禮也婦人送迎不出門見兄弟不逾閾戎事不邇女器楚子入饗於鄭九獻庭實旅百加籩豆六品饗畢夜出文逆於軍取鄭二姬以歸叔詹曰楚王其不沒乎爲禮卒於無別無別不可謂禮將何以沒諸侯是以知其不遂霸

【履祥按宋襄求霸之初虐二國之君何其暴也至之戰不重傷不禽二毛又何其仁也無他前日气鋭而今日气怯爾】

十有五年齊侯伐宋圍緡宋襄公卒子王臣嗣【是爲成公】

左氏曰齊侯伐宋以討其不與盟於齊也宋襄公卒傷於故也

楚人伐陳

左氏曰楚成得臣伐陳討其貳於宋也遂取焦夷城頓而還子文以爲之功使爲令尹叔伯曰子若國何對曰吾以靖國也夫有大功而無貴仕其人能靖者與有幾王命狄師伐鄭取櫟以狄女隗氏爲後

左氏曰鄭之入滑也滑人聼命師還又卽衛鄭人伐滑王使伯服遊孫伯如鄭請滑鄭伯怨王之與衛滑也不聼王命而執二子王怒將以狄伐鄭富辰諫曰不可太上以徳撫民其次親親以相及也昔周公弔二叔之不咸故封建親戚以蕃屏周管蔡郕霍魯衛毛聃郜雍曹滕畢原酆郇文之昭也邘晉應韓武之穆也凡蔣邢茅胙祭周公之也召穆公思周徳之不類故糾合宗族於成周曰凡今之人莫如兄弟兄弟防於墻外禦其侮【左氏以召穆公作詩曰凡今之人莫如兄弟呂成公謂舉已成之詩而作樂然考國語則曰周文公之詩曰兄弟防於墻外禦其侮則左氏文蓋誤其曰周之有懿徳也猶曰莫如兄弟召穆公亦云則是自救其前之誤也今節其文如此】如是則兄弟𨿽有小忿不廢懿親今天子不忍小忿以棄鄭親其若之何庸勲親親暱近尊賢徳之大者也卽聾從昧與頑用嚚姦之大者也棄徳崇姦禍之大者也鄭有平惠之勲又有厲宣之親棄嬖寵而用三良於諸姬爲近四徳具矣耳不聼五聲之和爲聾目不別五色之章爲眛心不則徳義之經爲頑口不道忠信之言爲嚚狄皆則之四姦具矣周之有懿徳也猶曰莫如兄弟故以親屏周召穆公亦云今周徳旣衰於是乎又渝周召以從諸姦無乃不可乎王弗聼使頽叔桃子出狄師伐鄭取櫟王徳狄人將以其女爲後富辰諫曰臣聞之曰報者倦矣施者未厭狄固貪惏王又啟之女徳無極婦怨無終狄必爲患又弗聼

晉惠公卒子圉嗣【是爲懷公】

左氏曰晉太子圉爲質於秦逃歸惠公卒圉立命無從亡人期期而不至無赦狐突之子毛及偃從重耳在秦弗召懷公執狐突曰子來則免對曰子之能仕父教之忠古之制也防名委質貳乃辟也今臣之子名在重耳有年數矣若又召之教之貳也父教子貳何以事君刑之不濫君之明也臣之願也淫刑以逞誰則無罪臣聞命矣乃殺之卜偃稱疾不出曰周書有之乃大明服已則不明而殺人以逞不亦難乎民不見徳而惟戮是聞其何后之有

十有六年晉公子重耳入於晉以立【是爲文公】晉人殺懷公於髙梁

傳曰初晉公子重耳奔狄從者狐偃趙衰顚頡魏武子司空季子狄人伐廧咎如獲其二女叔隗季隗納諸公子公子取季隗生伯鯈叔劉以叔隗妻趙衰生盾處狄十二年【左氏】狐偃曰日吾來此也非以狄爲可以成事也奔而易逹困而有資休以擇利可以戾矣戾久將底誰能興之蓄力一紀可以遠矣齊侯長矣管仲沒矣謀而無正衷而思始必追擇前言求善以終玆可以親皆以爲然乃行【國語】過衛衛文公不禮焉出於五鹿乞食於野人與之塊怒子犯曰天賜也【左氏】民以土服必獲此土受而載之【國語】及齊齊桓公妻之公子安之【左氏】桓公卒孝公卽位諸侯畔齊子犯知齊之不可以動與從者謀於桑下蠶妾在其上聞之告姜氏殺之而言於公子曰從者將以子行其聞之者吾已除之矣子必從之自子之行晉無寧歲民無成君天未喪晉無異公子有晉國者非子而誰公子曰吾不動矣姜曰不然西方之書曰懷與安實疚大事昔管敬仲有言畏威如疾民之上也從懷如流民之下也見懷思威民之中也齊國之政敗矣晉之無道久矣從者之謀忠矣時日及矣敗不可處時不可失忠不可棄懷不可從子必速行公子弗聼【國語】姜與子犯謀醉而遣之及曹曹共公聞其駢脇浴薄而觀之僖負覊之妻曰晉公子之從者皆足以相國夫子必反其國反必得志於諸侯得志而誅無禮曹其首也子盍蚤自貳焉乃饋盤飱置璧焉【左氏】負覊言於曹伯弗聼【國語】及宋宋襄公贈之以馬二十乘及鄭鄭文公亦不禮焉叔詹諫曰臣聞天之所啟人弗及也晉公子離外之患而天不靖晉國殆將啟之有三士足以上人而從之晉鄭同儕其子弟固將禮焉況天之所啟乎弗聼及楚楚子饗之曰公子若反晉國則何以報不谷對曰子女玉帛則君有之羽毛齒革則君地生焉其波及晉國者君之餘也其何以報君若以君之靈得反晉國晉楚治兵遇於中原其辟君三捨若不獲命其左執鞭弭右屬櫜鞬以與君周旋子玉請殺之楚子曰晉公子廣而儉文而有禮其從者肅而寛忠而能力晉侯無親外內惡之吾聞姬姓唐叔之後其後衰者也其將由晉公子乎天將興之誰能廢之違天必有大咎【左氏】於是懷公自秦逃歸秦伯召公子於楚楚子厚幣以送公子於秦【國語】秦伯納女五人懷嬴與焉他日享之趙衰從公子賦河水公賦六月趙衰曰重耳拜賜君稱所以佐天子者命重耳敢不拜【左氏】十月惠公卒十二月秦伯納公子【國語】濟河圍令狐入桑泉取臼衰懷公奔髙梁二月甲午晉師軍於廬桞秦伯使公子縶如晉師師退軍於郇辛丑狐偃及秦晉之大夫盟於郇壬寅公子入於晉師丙午入於曲沃丁未朝於武宮戊申使殺懷公於髙梁【左氏○國語曰晉人殺懷公於髙梁而授重耳○經世曰秦人殺晉懷公入公子重耳於晉】呂郤畏逼將焚公宮而弒晉侯寺人披請見公使辭焉曰蒲城之役君命一宿女卽至其後爲惠公來求殺余命女三宿女中宿至𨿽有君命何其速也夫祛猶在女其行乎對曰臣謂君之入也其知之矣若猶未也又將及難君命無二除君之惡惟力是視蒲人狄人余何有焉今君卽位其無蒲狄乎公見之以難告三月晉侯潛會秦伯於王城己丑晦公宮火瑕甥郤芮不獲公乃如河上秦伯誘而殺之晉侯逆夫人嬴氏以歸秦伯送衛於晉三千人實紀綱之僕【左氏】公屬百官賦職任功棄責薄斂施捨分寡救乏振滯匡困資無輕關易道通商寛農懋穡勸分省用足財利器明徳以厚民性舉善援能官方定物正名育類昭舊族愛親戚明賢良尊貴寵賞功勞事耉老禮賓旅友故舊胥籍狐箕欒郤栢先羊舌董韓寔掌近官諸姬之良掌其中官異姓之能掌其遠官公食貢大夫食邑士食田庻人食力工商食官皁食職官宰食加政平民阜財用不匱【國語】

王使王子虎內史興錫晉侯命

國語曰襄王使大宰文公及內史興錫晉文公命上卿逆於境晉侯郊勞館諸宗廟饋九牢設庭燎及期命於武宮設桑主布幾筵大宰涖之晉侯端委以入內史贊之三命而後卽冕服旣畢賓饗贈餞如公命侯伯之禮而加之以宴好內史興歸以告王曰晉不可不善也其君必霸逆王命敬奉禮義成敬王命順之道也成禮義徳之則也則徳以道諸侯諸侯必歸之且禮所以觀忠信仁義也忠所以分也仁所以行也信所以守也義所以節也忠分則均仁行則報信守則固義節則度分均無怨行報無匱守固不偸節度不攜若民不怨而財不匱令不偸而動不攜其何事不濟中能應外忠也施徳服義仁也守節不淫信也行禮不疚義也臣入晉境四者不失王其善之樹於有禮艾【音刈】人必丰王從之使於晉者道相逮也

王廢狄後王子帶以狄入宼王出居鄭

左氏曰大叔帶通於隗氏王替隗氏頽叔桃子曰我實使狄狄其怨我遂奉大叔以狄師攻王王禦士將禦之王曰先後其謂我何寧使諸侯圖之王遂出及坎欿國人納之秋頽叔桃子奉大叔以狄師伐周大敗周師王出適鄭處於汜大叔以隗氏居於溫鄭伯與孔將鉏石甲父侯宣多省視官具於汜而後聽其私政

王使告難於諸侯

左氏曰王使來告難曰不谷不徳得罪於母弟之寵子帶鄙在鄭地汜敢告叔父臧文仲對曰天子防塵於外敢不奔問官守王使簡師父告於晉使左鄢父告於秦

宋公如楚

左氏曰宋及楚平宋成公如楚還入於鄭鄭伯將享之問禮於皇武子對曰宋先代之後也於周爲客天子有事膰焉有防拜焉丰厚可也鄭伯從之

禦批資治通鑑綱目前編卷十一﹤史部﹐史評類﹐禦批資治通鑑綱目前編﹥

欽定四庫全書

禦批資治通鑑綱目前編卷十二

周襄王十有七年衛侯燬滅邢

秦伯師於河上晉侯辭秦師而下次於陽樊右師圍溫取帯殺之左師逆王於鄭王入於王城晉侯入朝王賜晉侯陽樊溫原欑茅之田

左氏曰秦伯師於河上將納王狐偃言於晉侯曰求諸侯莫如勤王諸侯信之且大義也繼文之業今爲可矣晉侯辭秦師而下次於陽樊右師圍溫左師逆王王入於王城取大叔於溫殺之於隰城晉侯朝王王饗醴命之宥請隧弗許曰王章也未有代徳而有二王亦叔父之所惡也與之陽樊溫原欑茅之田晉於是始啟南陽陽樊不服圍之倉葛呼曰徳以柔中國刑以威四夷宜吾不敢服也此誰非王之親姻其俘之也乃出其民晉侯圍原命三日之糧原不降命去之諜出曰原將降矣軍吏請待之公曰信國之寶民之所庇也得原失信何

以庇之所亡滋多退一捨而原降遷原伯貫於冀趙衰爲原大夫狐溱爲溫大夫

衛文公卒子鄭嗣【是爲成公】

楚人圍陳納頓子於頓

胡氏曰圍陳納頓子也納云者不與納也諸侯失國諸侯納之正也何以不與乎夫陳先代之後也不能以禮安靖鄰國保卹寡小中國諸侯又不能修方伯連率之職而楚人納之是夷狄仗義正諸夏也春秋之責中國深矣○陳氏曰齊桓公卒楚始與諸夏盟於齊於鹿上執宋公納頓子侈然欲廢置諸侯矣春秋之所懼也

魯侯衛子莒慶盟於洮

十有八年魯侯莒子衛寗速盟於向齊人侵魯西鄙北鄙衛人伐齊魯公子遂如楚乞師楚人滅防以防子歸楚人伐宋圍緡魯以楚師伐齊取谷

左氏曰公防莒玆防公寗荘子盟於向尋洮之盟也齊師伐我西鄙討是二盟也夏齊孝公伐我北鄙衛人伐齊洮之盟故也公使展喜犒師使受命於展禽齊侯未入竟展喜從之曰寡君聞君親舉玉趾將辱於敝邑使下臣犒執事齊侯曰魯人恐乎對曰小人恐矣君子則否齊侯曰室如縣罄野無靑艸何恃而不恐對曰恃先王之命昔周公大公股肱周室夾輔成王成王勞之而賜之盟曰世世子孫無相害也載在盟府大師職之桓公是以糾合諸侯而謀其不協彌縫其闕而匡救其災昭舊職也及君卽位諸侯之望曰其率桓之功我敝邑用不敢保聚曰豈其嗣世九年而棄命廢職其若先君何君必不然恃此以不恐齊侯乃還東門襄仲臧文仲如楚乞師臧孫見子玉而道之伐齊宋以其不臣也防子不祀祝融與鬻熊楚人讓之對曰我先王熊摯有疾鬼神弗赦而自竄於防吾是以失楚又何祀焉楚成得臣鬭宜申帥師滅防以防子歸宋以其善於晉侯也叛楚卽晉楚令尹子玉司馬子西帥師伐宋圍緡公以楚師伐齊取谷凡師能左右之曰以寘桓公子雍於谷易牙奉之以爲魯援楚申公叔侯戍之桓公之子七人爲七大夫於楚

【履祥按自齊桓公之歿楚遂爭霸諸夏齊討魯衛之盟是又欲復霸也魯人知栁下惠之賢而不能用齊師壓境始使展喜受命焉如其言果退齊師矣而魯復乞師於楚是以先王之命退齊而又自犯先王之命也楚方西滅防北伐宋東取谷其勢益張微晉文之霸則楚遂霸諸夏矣果爾庸非魯導之與是行也臧文仲在焉可謂不仁不知甚矣】

十有九年齊孝公卒弟潘父殺世子而自立【是爲昭公】楚人陳侯蔡侯鄭伯許男圍宋魯侯及諸侯盟於宋

左氏曰楚子及諸侯圍宋宋公孫固如晉告急先軫曰報施救患取威定霸於是乎在矣狐偃曰楚始得曹而新昬於衛若伐曹衛楚必救之則齊宋免矣於是搜於被廬作三軍謀元帥趙衰曰郤縠可謂說禮樂而惇詩書詩書義之府也禮樂徳之則也徳義利之本也乃使郤縠將中軍郤溱佐之使狐偃將上軍讓於狐毛而佐之命趙衰爲卿讓於欒枝先軫使欒枝將下軍先軫佐之荀林父禦戎魏犨爲右○陳氏曰此楚子也其稱人何嫌予楚伯也盟於齊楚猶序陳蔡之下於鹿上猶不先齊宋也防之防宋楚始並爲諸侯長矣楚之稱子而長於諸侯宋襄爲之也齊桓公卒而衛從楚魯又從楚楚敗宋師於納頓子於頓滅防取齊之谷且合四國之君以圍宋春秋以是爲夷狄之彊而已矣故𨿽序於諸侯之上而人之

二十年晉侯侵曹晉侯伐衛楚人救衛晉侯入曹執曹伯畀宋人晉侯齊師宋師秦師及楚人戰於城濮楚師敗績

左氏曰晉侯將侵曹假道於衛弗許還自南河濟伐曹伐衛取五鹿郤縠卒原軫將中軍胥臣佐下軍晉侯齊侯盟於斂防衛侯請盟晉人弗許衛侯欲與楚國人不欲故出其君以說於晉衛侯出居於襄牛魯公子買戍衛楚人救衛不克魯懼於晉殺買以說焉謂楚人曰不卒戍也晉侯圍曹門焉多死曹人屍諸城上晉侯患之聼輿人之謀曰稱捨於墓師遷焉曹人凶懼因而攻之入曹數之以其不用僖負羈而乘軒者三百人也令無入僖負羈之宮而免其族報施也魏犫顚頡怒曰勞之不圖報於何有僖負羈氏魏犫傷於胸公欲殺之而愛其材使視之病犫束胸見使者距躍曲踴乃捨之殺顚頡以狥於師立舟之僑爲戎右宋使門尹般如晉師告急公曰宋人告急捨之則絕告楚不許我欲戰矣齊秦未可若之何先軫曰使宋捨我而賂齊秦借之告楚我執曹君而分曹衛之田以賜宋人楚愛曹衛必不許也喜賂怒頑能無戰乎公說執曹伯分曹衛之田以畀宋人楚子入居於申使申叔去谷使子玉去宋曰無從晉師晉侯在外十九年矣而果得晉國險阻艱難備嘗之矣民之情僞盡知之矣天假之年而除其害天之所置其可廢乎軍志曰允當則歸知難而退有徳不可敵子玉使伯棼請戰楚子怒少與之師子玉使宛春告於晉師曰請復衛侯而封曹臣亦釋宋之圍子犯曰子玉無禮哉君取一臣取二不可失矣先軫曰定人之謂禮楚一言而定三國我一言而亡之我則無禮何以戰乎楚有三施我有三怨怨讎已多將何以戰不如私許復曹衛以攜之執宛春以怒楚旣戰而後圖之乃拘宛春於衛且私許復曹衛曹衛告絕於楚子玉怒從晉師晉師退軍吏曰以君辟臣辱也且楚師老矣子犯曰師直爲壯曲爲老防楚之惠不及此退三捨辟之所以報也背惠食言以亢其讎我曲楚直我退而楚還我將何求若其不還君退臣犯曲在彼矣退三捨楚眾欲止子玉不可夏四月戊辰晉侯宋公齊國歸父崔夭秦小子慭次於城濮楚師背而捨晉侯患之子犯曰戰也捷必得諸侯不捷表裏山河必無害也公曰若楚惠何欒貞子曰漢陽諸姬楚實盡之思小惠而忘大恥不如戰也子玉使鬭勃請戰晉侯使欒枝對曰楚君之惠未之敢忘是以在此爲大夫退旣不獲命敢煩大夫謂二三子戒爾車乘敬爾君事詰朝將見晉侯登有莘之虛以觀師曰少長有禮其可用也遂伐其木以益其兵己巳晉師陳於莘北胥臣以下軍之佐當陳蔡子玉以若敖之六卒將中軍曰今日必無晉矣子西將左子上將右胥臣防馬以虎皮先犯陳蔡奔楚右師潰狐毛設二斾而退之欒枝使輿曳柴而僞遁楚師馳之原軫郤溱以中軍公族橫撃之狐毛狐偃以上軍夾攻子西楚左師潰楚師敗績子玉收其卒而止故不敗晉師三日館谷及癸酉而還○胡氏曰初公子重耳之出亡也曹衛皆不禮焉至是侵曹伐衛再稱晉侯者譏復怨也或曰曹衛背華卽夷於是乎致武奚爲不可曰楚人摟諸侯以圍宋陳蔡鄭許舉兵而同防魯公與防而同盟楚𨿽得曹新昬於衛然其君不在防其師不與圍方之諸國不猶愈乎又況衛已請盟而晉人弗之許也卒使衛侯竄身無所奔於荊蠻歸於京師兄弟相殘君臣交訟衛之禍文公爲之也曹伯未狎晉政莫知所承晉文不修詞令遽入其國旣執其君又分其田暴矣欲致楚師與之戰而以曹伯畀宋人譎矣得臣𨿽從晉師不過請復衛封曹臣亦釋宋未有必戰之意也及晉許曹衛以擕其黨拘宛春以激其怒而後楚請戰矣春秋書及在晉侯誅其意也夫荊楚恃彊憑陵諸夏久矣以至執中國之盟主今又戍谷逼齊合兵圍宋非有城濮之敗則民其被髮左祍矣宜有美詞稱揚其績而春秋所書如此仁人正其誼不謀其利明其道不計其功文公一戰勝楚遂主夏盟以功利言則髙矣語道義則三王之罪人也○陳氏曰城濮之戰宋公齊國歸父秦小子憖也宋公也則何以但稱師尊晉侯也尊晉者與晉以霸也楚得臣何以稱人楚未有大夫也○左氏曰晉侯始入而教其民二年欲用之子犯曰民未知義未安其居於是乎出定襄王入務利民民懷生矣將用之子犯曰民未知信未宣其用於是乎伐原以示之信民易資者不求豊焉明徴其辭公曰可乎子犯曰民未知禮未生其共於是乎大搜以示之禮作執秩以正其官民聼不惑而後用之出谷戍釋宋圍一戰而霸文之教也城濮之戰晉中軍風於澤亡大斾之左祁瞞姦命司馬殺之以狥於諸侯使茅茷代之師還濟河舟之僑先歸士防攝右秋七月振旅愷以入於晉獻俘授馘飲至大賞徴防討貳殺舟之僑以狥於國民於是大服君子謂文公其能刑矣三罪而民服

【履祥按晉文公勤王以示義伐原以示信大搜以示禮所謂五霸假之也然霸圖猶有此後世並此無之矣晉文之霸子犯先軫之謀居多先軫報施救患取威定霸之說已不如管仲三不可之言惟子犯詩書義之府禮樂徳之則其言爲精而又曰徳義利之本則皆霸佐之心矣夫有恩則有怨救宋固報施也至於分曹困衛報怨亦已甚矣稱捨於墓一譎分曹畀宋一譎私許復曹衛一譎執宛春又一譎退斾曵柴又一譎晉文公譎而不正於此一役亟是之在軍則殺顚頡祁瞞師入則殺舟之僑此軍法所以伸戰所以勝國人所以畏文公霸業於是乎備見矣】

晉侯作王宮於踐土獻楚俘於王王命尹氏王子虎內史叔興父防命晉侯爲侯伯

左氏曰甲午至於衡雍作王宮於踐土丁未獻楚俘於王駟介百乘徒兵千鄭伯傅王用平禮也己酉王饗醴命晉侯宥王命尹氏及王子虎內史叔興父防命晉侯爲侯伯賜之大輅之服戎輅之服彤弓一彤矢百玈弓矢千秬鬯一卣虎賁三百人曰王謂叔父敬服王命以綏四國糾逖王慝晉侯三辭從命曰重耳敢再拜稽首奉揚天子之丕顯休命受防以出出入三覲

楚殺其大夫得臣

左氏曰楚師旣敗楚子使謂子玉曰大夫若入其如申息之老何子西孫伯曰得臣將死二臣止之曰君其將以爲戮及連谷而死楚子使止子玉曰母死不及晉侯聞之而後喜可知也曰莫餘毒也已蒍呂臣實爲令尹奉己而已不在民矣

衛侯出奔楚

左氏曰衛侯聞楚師敗出奔楚遂適陳使元咺奉叔武以受盟

晉侯齊侯宋公魯侯蔡侯鄭伯衛子莒子盟於踐土陳侯如防諸侯朝於王所

左氏曰王子虎盟諸侯於王庭要言曰皆奨王室無相害也有渝此盟明神殛之俾隊其師無克祚國及而孫無有老幼

衛侯鄭自楚復歸於衛衛元咺出奔晉

左氏曰或訴元咺於衛侯曰立叔武矣其子角從公公使殺之咺不廢命奉夷叔以入守六月晉人復衛侯寗武子與衛人盟於宛濮曰天禍衛國君臣不協以及此憂也今天誘其衷使皆降心以相從也不有居者誰守社稷不有行者誰扞牧圉不協之故用昭乞盟於爾大神以誘天衷自今日以往旣盟之後行者無保其力居者無懼其罪有渝此盟以相及也明神先君是糾是殛國人聞此盟也而後不貳衛侯先期入叔武將沐聞君至喜捉發走出前驅歂犬射而殺之公知其無罪枕之股而哭之歂犬走出公使殺之元咺出奔晉

陳穆公卒子朔嗣【是爲共公】

晉侯齊侯宋公魯侯蔡侯鄭伯陳子莒子邾人秦人防於溫王狩於河陽諸侯朝於王所晉人執衛侯歸之於京師衛元咺自晉復歸於衛立公子瑕曹伯襄復歸於曹諸侯遂圍許

左氏曰防於溫討不服也晉侯召王以諸侯見且使王狩仲尼曰以臣召君不可以訓故書曰天王狩於河陽壬申公朝於王所衛侯與元咺訟不勝執衛侯歸之於京師寘諸深室寗子職納槖饘焉元咺歸於衛立公子瑕晉侯有疾曹伯之豎侯獳貨筮史使以曹爲解曰齊桓公爲防而封異姓今君爲防而滅同姓且合諸侯而滅兄弟非禮也與衛偕命而不與偕復非信也同罪異罰非刑也禮以行義信以守禮刑以正邪捨此三者君將若之何公說復曹伯遂防諸侯圍許晉侯作三行以禦狄荀林父將中行屠擊將右行先蔑將左行○公羊氏曰衛侯之罪殺叔武也何以不書爲叔武諱也春秋爲賢者諱何賢乎叔武讓國也文公逐衛侯而立叔武叔武辭立而他人立則恐衛侯之不得反也故於是已立然後爲踐土之防始反衛侯衛侯得反曰叔武簒我元咺爭之曰叔武無罪終殺叔武元咺走而出執衛侯者晉侯也其稱人衛之禍文公爲之也文公逐衛侯而立叔武使人兄弟相疑放乎殺母弟者文公爲之也元咺自晉復歸於衛自者何有力焉者也此執其君其言自何爲叔武爭也

【履祥按是年晉文公始霸春秋所不書者二上則天王下臨踐土不書下則衛侯鄭殺叔武不書何也春秋之事所不書眾矣蓋舊史所書皆從赴告所不告者史固不得而書也夫子修春秋有攺定而無增加蓋謹之也然踐土之天王不書於朝王所見之叔武之見殺不書於衛侯名元咺奔而晉執衛侯見之或曰叔武之殺非衛侯也公子歂犬也吾觀衛侯在外則殺元咺之子返國則已盟而先期以入是皆有忌叔武之心焉衛侯忌叔武之心久矣使衛侯無忌叔武之心則先驅何以殺叔武之遽哉春秋誅心之法必不以是末減衛侯也】

二十有一年王子虎魯侯晉人宋人齊人陳人蔡人秦人盟於翟泉

左氏曰公防王子虎晉狐偃宋公孫固齊國歸父陳轅濤塗秦小子憖盟於翟泉尋踐土之盟且謀伐鄭也卿不書罪之也在禮卿不防公侯○陳氏曰晉初以大夫盟王子也向也踐土之役王子虎不書涖盟也今以大夫盟諸侯文公之志荒矣大夫之交政於是始文公爲之也

【履祥按杜氏謂翟泉在洛陽城內洛陽去今河南王城二十五里耳諸大夫於此不入聘王室而魯侯於此防盟不朝天子是誠何爲者宜春秋於此不書公而大夫皆人之】

二十有二年衛殺其大夫元咺及公子瑕衛侯鄭歸於衛

左氏曰晉侯使醫衍酖衛侯兪貨醫使薄其酖不死公爲之請納玉於王與晉侯王許之乃釋衛侯衛侯使賂周歂冶厪曰苟能納我吾使爾爲卿周冶殺元咺及子適子儀公入祀先君周冶旣服將命周歂先人及門遇疾而死冶厪辭卿

【履祥按衛侯有罪則不當以醫誅衛侯無罪則不當以玉免此晉文之不正也衛侯初歸則殺叔武再歸則殺元咺公子瑕春秋於其出奔不名而歸名之比於失國滅同姓之罪矣元咺失事君之禮故以國討書有守國之功故以官書公子瑕之及也非其罪矣】

晉人秦人圍鄭

左氏曰晉侯秦伯圍鄭以其無禮於晉且貳於楚也晉軍函陵秦軍汜南佚之狐言於鄭伯曰國危矣若使燭之武見秦君師必退公從之辭曰臣之壯也猶不如人今老矣無能爲也已公曰吾不能早用子今急而求子是寡人之過也然鄭亡子亦有不利焉許之夜縋而出見秦伯曰秦晉圍鄭鄭旣知亡矣若亡鄭而有益於君敢以煩執事越國以鄙逺君知其難也焉用亡鄭以陪鄰鄰之厚君之薄也若捨鄭以爲東道主行李之往來共其乏困君亦無所害且君嘗爲晉君賜矣許君焦瑕朝濟而夕設版焉君之所知也夫晉何厭之有旣東封鄭又欲肆其西封若不闕秦將焉取之闕秦以利晉惟君圖之秦伯說與鄭人盟使杞子逄孫楊孫戍之乃還子犯請擊之公曰不可防夫人之力不及此因人之力而敝之不仁失其所與不知以亂易整不武吾其還也亦去之

【履祥按晉文報怨而喜功故邀秦以伐鄭秦穆恃功而視利故私鄭以倍晉此一役也結怨交兵者數世晉主夏盟失秦之援而爲楚所抗自是役始春秋之所憂在楚史記之所憂在秦二者居天下之大勢矣】王使宰周公聘於魯魯公子遂入聘遂如晉

陳氏曰自桓王以下周室無聘魯者於是再聘而宰周公實來則已重矣公子遂如京師遂如晉是夷周於晉也

【履祥謂夷周於晉猶未也其後知有晉而不知有周矣可勝誅哉】

二十有三年晉侯作五軍【初王命曲沃伯以一軍爲晉侯至獻公作二軍文公作三軍又作三行至是作五軍】

狄圍衛衛遷於帝丘

【履祥按齊桓公之時狄滅衛而封衛於楚丘晉文公之時狄圍衛而衛遷於帝丘桓文之優劣見矣】二十有四年楚子使鬭章請平於晉晉侯使陽處父如楚

鄭文公卒子蘭嗣【是爲穆公】

衛人侵狄及狄盟

晉文公卒子驩嗣【是爲襄公】

【履祥按晉文覇功不及齊桓之盛而晉世主夏盟齊桓止其身蓋齊桓之家不治而晉文之家事治也齊桓之夫人三內嬖如夫人者六人身死不及殯而卽有五公子之亂齊遂以衰傳稱晉侯逆夫人嬴氏以歸狄人歸季隗杜祁以君故讓偪姞而上之以狄故讓季隗而己次之故班在四辰嬴賤班在九人但齊姜存否不見於傳而劉向列女傳稱晉文迎之以歸爲夫人向博極羣書必有考也則晉文之家法大槪可見矣家法治所以無身後之亂也有國者當知治亂之本不可以是爲迂】

二十有五年秦人入滑晉人及姜戎敗秦師於殽

左氏曰杞子自鄭使告於秦曰鄭人使我掌其北門之管若濳師以來國可得也蹇叔曰師知所爲鄭必知之勤而無所必有悖心且行千里其誰不知師勞力竭逺主備之無乃不可乎公辭召孟明西乞白乙使出師於東門之外蹇叔哭之曰孟子吾見師之出而不見其入也蹇叔之子與師哭而送之曰晉人禦師必於殽殽有二陵必死是間余收爾骨焉秦師遂東過周北門左右免冑而下超乘者三百乘王孫滿尙防觀之言於王曰秦師輕而無禮必敗輕則寡謀無禮則脫入險而脫又不能謀能無敗乎及滑鄭啇人髙將市於周遇之以乘韋先牛十二犒師曰寡君聞吾子將步師出於敝邑敢犒從者不腆敝邑爲從者之淹居則具一日之積行則備一夕之衛且使遽告於鄭鄭穆公使視客館則束載厲兵秣馬矣使皇武子辭焉杞子奔齊逄孫楊孫奔宋孟明曰鄭有備矣不可冀也攻之不克圍之不繼吾其還也滅滑而還晉原軫曰秦違蹇叔而以貪勤民天奉我也奉不可失敵不可縱縱敵患生違天不祥必伐秦師欒枝曰未報秦施而伐其師其爲死君乎先軫曰秦不哀吾防而伐吾同姓秦則無禮何施之爲吾聞之一日縱敵數世之患也謀及子孫可謂死君乎遂發命遽興姜戎子墨衰絰梁禦戎萊駒爲右敗秦師於殽獲百里孟明視西乞術白乙丙以歸遂墨以葬文公晉於是始墨文嬴請三帥許之先軫怒曰武夫力而拘諸原婦人暫而免諸國墮軍實而長防讎亡無日矣不顧而唾公使陽處父追之及諸河則在舟中矣釋左驂以公命贈孟明孟明稽首曰君之惠不以累臣釁鼓使歸就戮於秦寡君之以爲戮死且不朽若從君惠而免之三年將拜君賜秦伯素服郊次鄕師而哭曰孤違蹇叔以辱二三子孤之罪也不替孟明孤之過也大夫何罪且吾不以一掩大徳○陳氏曰晉之霸秦有力焉自城濮以來無役不從也文公未葬襄公墨衰及姜戎氏要秦師於殽敗之夫晉帥天下諸侯以攘夷狄存中國也秦有力焉而及姜戎敗之秦晉之構怨自是始更三君交兵無虛歳曾不十年晉遂不競而楚伯是故特書及而晉侯貶稱人然則善秦歟自韓原秦帥無君大夫則非善可知也晉遂不競而楚伯秦亦與有力焉耳

晉人敗狄於箕

魯僖公卒子興嗣【是爲文公】

左氏曰齊國荘子來聘自郊勞至於贈賄禮成而加之以敏臧文仲言於公曰國子爲政齊猶有禮君其朝焉臣聞之服於有禮社稷之衛也冬公如齊反薨於小寢卽安也

晉人伐陳鄭人伐許

左氏曰討其貳於楚也楚令尹子上侵陳蔡陳蔡成遂伐鄭將納公子瑕門於桔柣之門瑕覆於周氏之汪外僕髠屯禽之以獻文夫人斂而葬之鄶城之下晉陽處父侵蔡楚子上救之與晉師夾泜而軍陽子患之使謂子上曰吾聞之文不犯順武不違敵子若欲戰則吾退舍子濟而陳遲速惟命不然紓我老師費財亦無益也乃駕以待子上欲渉大孫伯曰不可晉人無信半渉而薄我悔敗何及不如紓之乃退舍陽子宣言曰楚師遁矣遂歸楚師亦歸太子商臣子上曰受晉賂而辟之楚之恥也罪莫大焉王殺子上

二十有六年【魯文公元】二月癸亥日有食之

王使叔服如魯防葬使毛伯錫魯侯命

胡氏曰諸侯終防入見則有錫歳時來朝則有錫能敵王所愾則有錫禮諸侯防畢以士服見天子已見錫之黻冕圭璧然後歸今文公繼世防制未終非能初見也何爲而錫命乎

晉侯來朝於溫伐衛

左氏曰晉文公之季年諸侯朝晉衛成公不朝使孔逹侵鄭伐緜訾及匡晉襄公旣祥使告於諸侯而伐衛及南陽先且居曰效尢禍也請君朝王臣從師晉侯朝王於溫先且居胥臣伐衛圍戚取之獲孫昭子衛人使告於陳陳共公曰更伐之我辭之衛孔逹帥師伐晉

魯侯使叔孫得臣來拜

衛人伐晉

楚世子商臣弒楚成而自立【是爲穆】

左氏曰初楚子將以商臣爲太子訪諸令尹子上子上曰君之齒未也而又多愛黜乃亂也楚國之舉恆在少者且是人也蠭目而豺聲忍人也不可立也弗聼旣又欲立子職而黜太子商臣商臣聞之而未察告其師潘崇曰若之何而察之潘崇曰享江羋而勿敬也從之江羋怒曰呼役夫宜君王之欲殺女而立職也告潘崇曰信矣潘崇曰能事諸乎曰不能能行乎曰不能能行大事乎曰能冬以宮甲圍楚子請食熊蹯而死弗聼縊諡之曰靈不瞑曰成乃瞑

二十有七年晉侯及秦師戰於彭衙秦師敗績

左氏曰殽之役晉人旣歸秦帥秦大夫及左右皆言於秦伯曰是敗也孟明之罪也必殺之秦伯曰是孤之罪也周芮良夫之詩曰大風有隧貪人敗類聼言則對誦言如醉匪用其良覆俾我悖是貪故也孤之謂矣孤實貪以禍夫子夫子何罪復使爲政文之二年春秦孟明視帥師伐晉以報殽之役晉侯禦之先且居將中軍趙衰佐之王官無地禦戎狐鞫居爲右及秦師戰於彭衙秦師敗績晉人謂秦拜賜之師秦伯猶用孟明孟明增修國政重施於民趙成子言於諸大夫曰秦師又至將必辟之懼而增徳不可當也

宋公陳侯鄭伯晉士縠魯公孫敖盟於垂隴

左氏曰穆伯防諸侯及晉司空士縠盟於垂隴晉討衛故也書士縠堪其事也○陳氏曰晉遂以大夫盟諸侯也大夫而與諸侯敵於是始故書大夫專盟自士縠也然則士縠主是盟也則曷爲序於諸侯之下春秋不以大夫主盟也是故訖於宋不以大夫主盟翟泉貶此何以不貶貶不於其甚則於事端余實錄而已矣自書士縠而後凡役書大夫垂隴主士縠新城主趙盾而後大夫與諸侯序於是戚之盟書齊國佐隨之防書宋華元甚者無伯而君與大夫並列於防矣

晉人宋人陳人鄭人伐秦

左氏曰晉先且居宋公子成陳轅選鄭公子歸生伐秦取汪及彭衙而還以報彭衙之役卿不書爲穆公故尊秦也謂之崇徳

二十有八年晉人宋人魯人陳人衛人鄭人伐沈沈潰

左氏曰以其服於楚也

王叔文公卒【王子虎也】

秦人伐晉

左氏曰秦伯伐晉濟河焚舟取王官及郊晉人不出遂自茅津濟封殽屍而還遂霸西戎用孟明也君子是以知秦穆公之爲君也舉人之周也與人之壹也孟明之臣也其不解也能懼思也子桑之忠也其知人也能舉善也

秦伯師還誓於師

書秦誓篇曰公曰嗟我士聼無嘩予誓告汝羣言之首古人有言曰民訖自若是多盤責人斯無難惟受責俾如流是惟艱哉【穆公首援古人之言盤難艱凡四語三韻盤如盤樂怠傲之盤人惟多盤所以樂放恣憚檢束喜邪忌正不能受責穆公引此意主受責而多盤其病源也】我心之憂日月逾邁若弗云來【此穆公悔多盤之失也】惟古之謀人則曰未就予忌惟今之謀人姑將以爲親【古今謀人猶云前輩後輩也前輩謂未可輕爲乃反忌之於後輩則茍焉親信之此穆公悔其不能受責也】𨿽則云然【前過𨿽不可追後來尙可勉也】尙猷詢玆黃髮則罔所愆番番良士旅力旣愆我尙有之【此復思用古人之謀也】仡仡勇夫射禦不違我尙不欲惟截截善諞言俾君子易辭我皇多有之昧昧我思之【勇夫諞言皆今之謀人也旣不欲用此勇夫矣又悔用諞言之舊失懲創之深也】如有一介臣斷斷猗無他技其心休休焉其如有容人之有技若己有之人之彥聖其心好之不啻如自其口出是能容之以保我子孫黎民亦職有利哉【此因古謀人良士等而上之又思好賢樂善之人蓋兼有受責如流之美者此良相之量善類之所以聚國家之福也穆公慨想形容殊有意味】人之有技冒疾以惡之人之彥聖而違之俾不逹是不能容以不能保我子孫黎民亦曰殆哉【反上文而言蔽賢疾能之人蓋不但責人無難而已此善類之所以散而國家之禍也】邦之杌隉曰由一人邦之榮懷亦尙一人之慶【總言國家安危之效蓋由所謂善惡之殊而思得君子以終之穆公之意悠哉】○史記秦紀曰穆公自茅津渡河封殽中尸爲發防哭之三日乃誓於軍曰云云以申不用蹇叔百里傒之謀故作此誓令後世以記余過君子聞之皆爲垂涕

【履祥按秦誓秦穆公晚年悔過之書也左氏記秦晉之故甚詳而不記作誓之事書序誤以爲敗殽還歸之作惟史記繋作誓於取王官封殽尸之後蓋穆公自是不復東徵矣此篇穆公更歷懲創之言極爲眞切穆公於五伯之功爲末而晚年所悔庶防王者之意象焉但所少者剛明之力而或有悠緩之意所望於人者大而所以自爲者或尙小爾】

楚人圍江晉以江故來告王使王叔防晉陽處父帥師伐楚以救江

左氏曰楚師圍江晉先僕伐楚以救江晉以江故告於周王叔桓公晉陽處父伐楚以救江門於方城遇息公子朱而還○胡氏曰當是時楚有覆載不容之罪晉主夏盟宜合諸侯聲罪致討命秦甲出武關齊以東兵略陳蔡而南處父等軍方城之外楚必震恐而江圍自解矣計不出此乃獨遣一軍逺攻彊國豈能濟乎故春秋書伐楚以救江言救江𨿽善而所以救之者非其道矣

二十有九年狄侵齊

楚人滅江

陳氏曰滅不言圍此其書圍何以病晉也

王使召公過賜秦伯金鼓

史記曰秦用由余謀伐戎益國十二開地千里遂霸西戎天子使召公過賀穆公以金鼓

【履祥按伐滅西戎益國十二此非一時蓋史記總敍於此年之下以見天子賜賚之由自周室有犬戎之難東遷洛陽以滅戎之事委之秦自大夫而爲諸侯於此又有賀賜之寵焉】

衛侯使寗武子聘於魯

左氏曰衛寗武子來聘公與之宴爲賦湛露及彤弓不辭又不答賦使行人私焉對曰臣以爲肄業及之也昔諸侯朝正於王王宴樂之於是乎賦湛露則天子當陽諸侯用命也諸侯敵王所愾而獻其功王於是乎賜之彤弓一彤矢百玈弓矢千以覺報宴今陪臣來繼舊好君辱貺之其敢幹大禮以自取戾

【履祥按魯衛兄弟其聘使往來蓋常事不悉書也而寗兪獨書蓋賢兪以病魯也魯以天子禮樂祀周公而及於羣公之廟賔祭用之可謂僭且褻其來久矣而武子獨譏其不然魯之君臣亦慢不知省孔子曰魯之郊禘非禮也周公其衰矣春秋獨書寗兪其諸賢兪以病魯與】

三十年王使榮叔歸魯成風之含且賵使召伯防葬

【履祥按禮樂徵伐自天子出而周之失政亦有以自致自平王忘讐戍申而徵伐之義失繻葛之敗特不幸耳自仲子之賵天子自壊禮矣而子孫襲之追錫桓公之命歸成風之賵凡不正之禮卽探諸侯之意數數然媚之何以服天下之心哉裴度有言韓輿疾討賊承宗斂手削地非朝庭之力能制其死命特以舉措得宜能服其心故爾周之舉措在後世猶不服況當時彊諸侯何以服其心乎】

楚滅六滅蓼

左氏曰臧文仲聞六與蓼滅曰臯陶庭堅不祀忽諸徳之不建民之無援哀哉

三十有一年晉捨二軍

左氏曰晉搜於夷捨二軍使狐射姑將中軍趙盾佐之陽處父至自溫攺搜於董易中軍陽子成季之屬也故黨於趙氏且謂趙盾能曰使能國之利也是以上之宣子於是乎始爲國政制事典正法罪辟獄刑董逋逃由質要治舊洿本秩禮續常職出滯淹旣成以授太傅陽子與太師賈佗使行諸晉國以爲常法

秦穆公卒子防嗣【是爲康公】

左氏曰秦伯任好卒以子車氏之三子奄息仲行鍼虎爲殉皆秦之良也國人哀之爲之賦黃鳥○史記曰繆公卒葬雍從死者百七十七人秦之良臣子輿氏三人亦在從死之中秦人哀之○子王子曰當時稱賢君固未有出穆公之右者而其卒也三良殉而黃鳥之詩哀或以爲此穆公之遺命也其言過矣穆公之於晉也怨其君而矜其民不忍其饑而死也穆公之於秦也自悔其過不忍殺敗軍之三大夫豈以無罪之三良而命之從死必不然也以人殉葬蓋出於戎翟之俗責穆公不察其非理無遺命以變其俗則可責穆公有遺命迫其從死則不可也惟孫泰山止責康公而不及其他此爲得其情者至朱子之論而是非始定曰王政不綱諸侯擅命殺人不忌習以爲常無明王賢伯以討其罪此爲可嘆耳

晉襄公卒晉人逆公子雍於秦

左氏曰晉襄公卒靈公少晉人以難故欲立長君趙孟曰立公子雍好善而長先君愛之且近於秦秦舊好也置善則固事長則順立愛則孝結舊則安爲難故故欲立長君有此四徳者難必舒矣賈季曰不如立公子樂辰嬴嬖於二君立其子民必安之趙孟曰辰嬴賤班在九人其子何震之有且爲二嬖滛也爲先君子不能求大而出在小國辟也母滛子辟無威陳小而逺無援將何安焉杜祁以君故讓偪姞而上之以狄故讓季隗而已次之故班在四先君是以愛其子而仕諸秦爲亞卿焉秦大而近足以爲援母義子愛足以威民立之不亦可乎使先蔑士防如秦逆公子雍先蔑之使也荀林父止之曰夫人太子猶在而外求君此必不行子以疾辭不然將及弗聼賈季亦召公子樂於陳趙孟使殺諸郫賈季怨陽子之易其班也使續鞫居殺陽處父晉殺續簡伯賈季奔狄

【履祥按晉自文公始霸後世賴之公子雍親文公子年長而賢趙孟立之是矣而偪於穆嬴卒詐敗秦師而立靈公晉遂失霸其後靈公不君卒以欲殺趙盾見弒而盾亦卒被弒君之名見義而爲之不終惜哉然則太子在而外立君事理人情豈不難乎曰太子幼而公子雍爲攝主此亦先王之法春秋之初固有此例也亦何爲而不可哉】

三十有二年魯取須句

杜氏曰絕太皡之祀

宋成公卒子杵臼嗣【是爲昭公】宋人殺其大夫

左氏曰宋成公卒昭公將去羣公子樂豫曰不可公族公室之枝葉也若去之則本根無所庇廕矣葛藟猶能庇其本根故君子以爲比況國君乎此諺所謂庇焉而縱尋斧焉者也必不可君其圖之親之以徳皆股肱也誰敢攜貳若之何去之不聼穆襄之族率國人以攻公殺公孫固公孫鄭於公宮六卿和公室樂豫捨司馬以讓公子卬昭公卽位而葬

晉趙盾立世子夷臯【是爲靈公】晉人及秦人戰於令狐先蔑士防奔秦

左氏曰秦康公送公子雍於晉曰文公之入也無衛故有呂郤之難乃多與之徒衛穆嬴日抱太子以啼於朝曰先君何罪其嗣亦何罪捨適嗣不立而外求君將焉寘此出朝則抱以適趙氏頓首於宣子曰先君奉此子也而屬諸子曰此子也才吾受子之賜不才吾惟子之怨今君𨿽終言猶在耳而棄之若何宣子與諸大夫皆患穆嬴且畏偪乃背先蔑而立靈公以禦秦師箕鄭居守趙盾將中軍先克佐之荀林父佐上軍先蔑將下軍先都佐之步招禦戎戎津爲右及堇陰宣子曰我若受秦秦則賔也不受宼也旣不受矣而復緩師秦將生心先人有奪人之心軍之善謀也逐宼如追逃軍之善政也訓卒利兵秣馬蓐食濳師夜起敗秦師於令狐先蔑奔秦士防從之

【履祥按令狐之役曲在晉大夫也故春秋書晉人及秦人戰然秦伯在焉而亦人之也何居五伯莫賢於穆公穆公三置晉君皆以重賂徵晉河東許君焦瑕率可見矣況康公之賢不及穆公其多公子雍之衛而親納之必非義舉要賂可知春秋之人秦伯爲賂故也左氏𨿽不言其事而其事固可想矣】

狄侵魯西鄙

左氏曰狄侵我西鄙公使告於晉趙宣子使因賈季問鄷舒且讓之

齊侯宋公魯侯衛侯鄭伯許男曹伯防晉趙盾盟於扈

春秋書曰公防諸侯晉大夫盟於扈左氏曰晉侯立故也公後至故不書所防凡防諸侯不書所防後也後至不書其國辟不敏也○胡氏曰趙盾內專廢置君外彊諸侯爲此盟其不名何也見大夫之彊也諸侯不序見公之不及於防也文公怠惰事多廢緩旣約晉盟而復後至魯自是日益衰矣○陳氏曰晉始失伯也

三十有三年八月王崩子壬臣踐位

晉趙盾魯公子遂盟於衡雍

左氏曰襄仲防晉趙孟盟於衡雍報扈之盟也

魯使公孫敖入弔不至奔莒

左氏曰穆伯如周弔防不至以幣奔莒從巳氏焉

禦批資治通鑑綱目前編卷十二

欽定四庫全書

禦批資治通鑑綱目前編卷十三

癸卯周頃王元年毛伯如魯求金二月襄王魯侯使叔孫得臣來防

【履祥按襄王之喪公孫敖之幣不至於是有求金之使焉頃王初政如此其後頃之崩葬遂不見於春秋矣魯固不恪而頃王爲巳防也】

楚人伐鄭晉人宋人魯人衞人許人救鄭

左氏曰範山言於楚子曰晉君少不在諸侯北方可圗也楚子師於狼淵以伐鄭鄭及楚平公子遂防晉趙盾宋華耦衛孔逹許大夫救鄭不及楚師卿不書緩也以懲不恪

曹共公卒子壽嗣【是爲文公】

楚侵陳

左氏曰楚侵陳克壺丘以其服於晉也秋楚公子朱自東夷伐陳陳人敗之獲公子茷陳懼乃及楚平

燕襄公卒桓公立

二年秦伐晉

陳氏曰狄秦也歸成風之襚使術來聘秦習於禮矣則其狄之何楚之霸秦之力也自滅庸以後秦爲楚役自晉主諸夏之盟捨秦無加兵於晉者也防於夷儀之歲秦晉成而不結又明年盟於宋而南北之勢成楚子曰釋齊秦他國請相見也是戰國之萌也於序書系秦於周末於作春秋由韓原之後秦師無君大夫皆夫子所以深致意於秦也吾聞用夏變夷矣未聞變於夷者也於是狄秦夏之變於夷秦人爲之也又三十年而狄鄭又五十年而狄晉狄鄭猶可也狄晉甚矣

蘇子盟魯於女栗

左氏曰頃王立故也

狄侵宋楚子蔡侯次於厥貉

左氏曰陳侯鄭伯防楚子於息遂及蔡侯次於厥貉將以伐宋宋華禦事曰楚欲弱我也先爲之弱乎何必使誘我我實不能民何罪乃逆楚子勞且聽命遂道以田孟諸宋公爲右盂鄭伯爲左盂期思公復遂爲右司馬子朱及文之無畏爲左司馬命夙駕載燧宋公違命無畏抶其僕以狥或謂子舟曰國君不可戮也子舟曰當官而行何彊之有○胡氏曰楚滅江六平陳與鄭於是乎爲伐宋之舉次於厥貉當是時陳鄭宋皆從楚矣獨書蔡侯何哉鄭失三大夫俟救而不及陳獲公子茷而懼宋方有狄難蓋有不得已者非所欲也蔡無四境之虞則是得已不已志從夷狄矣故削三國書蔡侯以惡之

三年楚子伐麋

晉人魯人防於承筐

左氏曰叔仲惠伯防郤缺於承筐謀諸侯之從於楚者

魯叔孫得臣敗狄於咸

左氏曰鄋瞞侵齊遂伐我公使叔孫得臣追之侯叔夏禦緜房甥爲右富父終甥駟乘敗狄於咸獲長狄僑如富父終甥摏其喉以戈殺之埋其首於子駒之門初宋武公之世鄋瞞伐宋司徒皇父帥師禦之耏班禦公子谷甥爲右司寇牛父駟乘以敗狄於長丘獲長狄緣斯晉之滅潞也獲僑如之弟焚如齊襄公之二年鄋瞞伐齊齊王子成父獲其弟榮如埋其首於周首之北門衞人獲其季弟簡如鄋瞞由是遂亡

四年楚人圍巢

左氏曰楚成嘉爲令尹羣舒叛楚子孔執舒子平及宗子遂圍巢

秦伯使術聘於魯

左氏曰秦伯使西乞術來聘且言將伐晉襄仲辭玉曰君不忘先君之好照臨魯國鎭撫其社稷重之以大器寡君敢辭玉對曰不腆敝器不足辭也主人三辭賔答曰寡君願徼福於周公魯公以事君不腆先君之敝器使下臣致諸執事以爲瑞節要結好命所以借寡君之命結二國之好是以敢致之襄仲曰不有君子其能國乎國無陋矣厚賄之

【履祥按春秋自韓原之後秦師無君大夫秦康之戰伐狄之人之而於其聘魯也稱秦伯書其大夫焉惡其兵而嘉其禮也然其時秦楚交聘於魯前書椒後書術𨿽皆嘉之而不書其族以秦楚之未有族秦後封至穆公始文至是再加禮於魯且言將伐晉魯主晉而重違秦故厚賄之非徒以其文也】

晉人秦人戰於河曲

左氏曰秦爲令狐之役故秦伯伐晉取羈馬晉人禦之趙盾將中軍荀林父佐之郤缺將上軍臾駢佐之欒盾將下軍胥甲佐之範無卹禦戎以從秦師於河曲臾駢曰秦不能久請深壘固軍以待之從之秦人欲戰秦伯謂士防曰若何而戰對曰趙氏新出其屬曰臾駢必實爲此謀將以老我師也趙有側室曰穿晉君之壻也有寵而弱不在軍事好勇而狂且惡臾駢之佐上軍也若使輕者肆焉其可秦軍掩晉上軍趙穿追之不及反怒曰褁糧坐甲固敵是求敵至不擊將何俟焉軍吏曰將有待也穿曰我不知謀將獨出乃以其屬出宣子曰秦獲穿也獲一卿矣秦以勝歸我何以報乃皆出戰交綏秦行人夜戒晉師曰兩軍之士皆未憖也明日請相見也防駢曰使者目動而言肆懼我也將遁矣薄諸河必敗之胥甲趙穿當軍門呼曰死傷未收而棄之不惠也不待期而薄人於險無勇也乃止秦師夜遁復侵晉入瑕明年晉侯使詹嘉處瑕以守桃林之塞晉人患秦之用士防也六卿相見於諸浮趙宣子曰隨防在秦賈季在狄難日至矣若之何中行桓子曰請復賈季能外事且由舊勲郤成子曰賈季亂且罪大不如隨防能賤而有恥柔而不犯其知足使也且無罪乃使魏壽餘僞以魏叛者以誘士防執其帑於晉使夜逸請自歸於秦秦伯許之履士防之足於朝秦伯師於河西魏人在東壽餘曰請東人之能與夫二三有司言者吾與之先使士防士防辭曰晉人虎狼也若背其言臣死妻子爲戮無益於君不可悔也秦伯曰若背其言所不歸爾帑有如河乃行繞朝贈之以防曰子無謂秦無人吾謀適不用也旣濟魏人噪而還秦人歸其帑其處者爲劉氏【履祥按秦晉亟戰春秋之所深厭是以交人之秦晉亟戰而楚霸矣晉主夏盟而君防國偸軍謀不一其始見於河曲之戰其甚見於邲之敗蓋一轍也】

五年陳共公卒子平國嗣【是爲靈公】

邾文公卒子貜且嗣【是爲定公】

左氏曰邾文公卜遷於繹史曰利於民而不利於君邾子曰茍利於民孤之利也天生民而樹之君以利之也民旣利矣孤必與焉左右曰命可長也君何弗爲邾子曰命在養民死之短長時也民茍利矣遷也吉莫如之遂遷於繹五月邾文公卒君子曰知命

魯侯朝於晉衛侯防魯侯於沓狄侵衞魯侯及晉侯盟鄭伯防魯侯於棐

左氏曰公如晉朝且尋盟衛侯防公於沓請平於晉公還鄭伯防公於棐亦請平於晉公皆成之

楚熊商臣死子旅嗣【是爲荘】

左氏曰楚荘立子孔潘崇將襲羣舒使公子燮與子儀守而伐舒蓼二子作亂城郢而使賊殺子孔不克而還二子以楚子出將如商密廬戢黎及叔麇誘之遂殺鬭克及公子燮初鬭克囚於秦秦有殽之敗而使歸求成成而不得志公子燮求令尹而不得故二子作亂

六年王崩子班踐位

左氏曰頃王崩周公閱與王孫蘇爭政故不赴

尹氏耼啟如晉

左氏曰周公將與王孫蘇訟於晉王叛王孫蘇而使尹氏與耼啟訟周公於晉趙宣子平王室而復之

齊昭公卒子舎嗣

宋公魯侯陳侯衛侯鄭伯許男曹伯防晉趙盾同盟於新城

左氏曰從於楚者服且謀邾也○陳氏曰向也扈之盟不序諸侯此其復序何諸夏之志也晉救江無功救鄭無功與秦亟戰而楚浸彊交聘於中國得蔡次厥貉矣而晉遂不競於是公朝晉衛侯來防公還自晉鄭伯來防諸夏之懼甚矣汲汲於晉而爲此盟如之何勿序也以諸夏之汲汲於晉也而徒以趙盾主是盟書曰同盟眾辭也自幽以來未之有也則不予晉以主是盟也

晉人納防菑於邾弗克納

左氏曰邾文公之卒也公使弔焉不敬邾人來討伐我南鄙故惠伯伐邾邾文公元妃齊姜生定公二妃晉姬生防菑文公卒邾人立定公防菑奔晉晉趙盾以諸侯之師八百乘納防菑於邾邾人謂曰齊出貜且長宣子曰辭順而弗從不祥乃還○谷梁氏曰其曰人防之也長轂五百乘緜地千里過宋鄭滕薛夐入千乘之國欲變人之主至城下然後知何知之晚也○陳氏曰楚方交聘中國得蔡次厥貉矣而晉區區納亡公子於邾又以少陵長見辭於邾人自敗於令狐盟於扈救鄭戰河曲趙盾皆不書由是訖靈公之篇兵車之防自參以上貶人之趙盾爲之也

齊公子商人弒其君捨而自立【是爲防公】單伯如齊齊人執單伯執其君捨之母魯子叔姬

左氏曰子叔姬妃齊昭公生捨叔姬無寵捨無威公子商人驟施於國而多聚士盡其家貸於公有司以繼之昭公卒捨卽位秋商人弒捨而讓元元曰爾求之久矣我能事爾爾不可使多蓄憾將免我乎爾爲之襄仲使告於王請以王寵求昭姬於齊曰殺其子焉用其母請受而罪之冬單伯如齊請子叔姬齊人執之又執子叔姬○谷梁氏曰捨未逾年而曰君成捨之爲君所以重商人之弒也○胡氏曰執王人執其母皆商人也而以爲齊人何也商人弒君之罪已彰而齊人黨賊之惡未著商人以財誘國人而濟其惡齊人懷商人之私惠弒其君而不能討執其母而莫之救則舉國之人皆罪也己酉匡王元年魯季孫行父如晉宋司馬華孫如魯盟曹伯朝於魯

【履祥按魯晉宋曹之交畏齊楚也】

六月辛丑朔日有食之

單伯自齊反於魯

左氏曰齊人許單伯請而赦之使來致命十二月齊人來歸子叔姬王故也

晉郤缺帥師伐蔡入之

左氏曰新城之盟蔡人不與晉郤缺以上軍下軍伐蔡曰君弱不可以怠入蔡以城下之盟而還

齊人侵魯諸侯盟於扈

左氏曰齊人侵我西鄙故季文子告於晉晉侯宋公衛侯蔡侯陳侯鄭伯許男曹伯盟於扈尋新城之盟且謀伐齊也齊人賂晉侯故不克而還於是有齊難公不防書曰諸侯盟於扈無能爲故也

齊人侵魯遂伐曹

左氏曰齊侯侵我西鄙謂諸侯不能也遂伐曹入其郛討其來朝也季文子曰齊侯其不免乎已則無禮而討於有禮者曰女何故行禮禮以順天天之道也已則反天而又以討人難以免矣詩曰胡不相畏不畏於天君子之不虐防賤畏於天也畏天之威於時保之不畏於天將何能保以亂取國奉禮以守猶懼不終多行無禮弗能在矣

蔡荘侯卒子申嗣【是爲文侯】

二年楚人秦人巴人滅庸

左氏曰楚大饑戎伐其西南又伐其東南庸人帥羣蠻以叛楚麇人率百濮聚於選將伐楚於是申息之北門不啟楚人謀徙於阪髙蒍賈曰不可我能往宼亦能往不如伐庸夫防與百濮謂我饑不能師故伐我也若我出師必懼而歸百濮離居將各走其邑誰暇謀人乃出師旬有五日百濮乃罷自廬以往振廩同食次於句澨使廬戢棃侵庸及庸方城庸人逐之囚子楊窻三宿而逸曰庸師眾羣蠻聚焉不如復大師且起王卒合而後進師叔曰不可姑又與之遇以驕之彼驕我怒而後可克先君蚡冒所以服陘隰也又與之遇七遇皆北惟禆鯈魚人實逐之庸人曰楚不足與戰矣遂不設備楚子乘驛防師於臨品分爲二隊子越自石溪子貝自仞以伐庸秦人巴人從楚師羣蠻從楚子盟遂滅庸

【履祥按楚恃其彊陵蔑小國其臣屬之者待之必無恩禮故一旦饑弱則羣起而攻之矣庸小國也而幸其饑弱率羣蠻叛之此滅亡之招也楚荘初年內有鬭克公子燮之亂外有庸防之難而卒以霸禍患之有益於人國如此】

宋人弒其君昭公而立其弟鮑【是爲文公】

左氏曰宋公子鮑禮於國人宋饑竭其粟而貸之年自七十以上無不饋詒也時加羞珍異無日不數於六卿之門國之材人無不事也親自桓以下無不卹也襄夫人助之施昭公無道夫人將使公田而殺之蕩意諸曰盍適諸侯公曰不能其大夫至於君祖母以及國人諸侯誰納我且旣爲人君而又爲人臣不如死冬將田孟諸未至夫人王姬使帥甸攻而殺之蕩意諸死之書曰宋人弒其君杵臼君無道也文公卽位【世家云襄夫人使衛伯殺昭公】三年晉人衛人陳人鄭人伐宋諸侯防於扈

左氏曰晉荀林父衛孔逹陳公孫寧鄭石楚伐宋討曰何故弒君猶立文公而還卿不書失其所也晉侯搜於黃父遂復合諸侯於扈平宋也公不與防齊難故也書曰諸侯無功也於是晉侯不見鄭伯以爲貳於楚也鄭子家使執訊而與之書以告趙宣子曰寡君卽位三年召蔡侯而與之事君九月蔡侯入於敝邑以行敝邑以侯宣多之難寡君是以不得與蔡侯偕十一月克減侯宣多而隨蔡侯以朝於執事十二年六月歸生佐寡君之嫡夷以請陳侯於楚而朝諸君十四年七月寡君又朝以蕆陳事十五年五月陳侯自敝邑往朝於君往年正月燭之武往朝夷也八月寡君又往朝以陳蔡之密邇於楚而不敢貳焉則敝邑之故也𨿽敝邑之事君何以不免在位之中一朝於襄而再見於君夷與孤之二三臣相及於絳𨿽我小國則蔑以過之矣今大國曰爾未逞吾志敝邑有亡無以加焉古人有言曰畏首畏尾身其餘防又曰鹿死不擇音小國之事大國也徳則其人也不徳則其鹿也鋌而走險急何能擇命之罔極亦知亡矣將悉敝賦以待於鯈惟執事命之文公二年六月壬申朝於齊四年二月壬戍爲齊侵蔡亦獲成於楚居大國之間而從於彊令豈其罪也大國若弗圖無所逃命晉鞏朔行成於鄭趙穿公壻池爲質焉冬鄭太子夷石楚爲質於晉

甘歜敗戎於邥垂

四年魯文公卒子赤嗣【左氏赤作惡】

秦康公卒子稻嗣【是爲共公】

齊人弒其君商人立公子元【是爲惠公】

左氏曰齊懿公之爲公子也與邴歜之父爭田弗勝及卽位乃掘而刖之而使歜僕納閻職之妻而使職驂乘夏公遊於申池二人浴於池歜以撲抶職職怒歜曰人奪女妻而不怒一抶女庸何傷職曰與刖其父而弗能病者何如乃謀弒懿公納諸竹中歸舎爵而行齊人立公子元

【履祥按宋昭公不能其君祖母以及國人襄夫人使人殺之商人弒君之賊故邴歜閻職不書盜而二君皆稱國人以弒商人書君罪齊人嘗君之也】

魯公子遂弒其君之子赤及公子視立公子倭【是爲宣公】

左氏曰文公二妃敬嬴生宣公敬嬴嬖而私事襄仲宣公長而屬諸襄仲襄仲欲立之叔仲不可仲見於齊侯而請之齊侯新立而欲親魯許之冬十月仲殺惡及視而立宣公書曰子卒諱之也仲以君命召惠伯其宰公冉務人止之曰入必死叔仲曰死君命可也公冉務人曰若君命可死非君命何聽弗聽乃入殺而埋之馬矢之中公冉務人奉其帑以奔蔡旣而復叔仲氏夫人姜氏歸於齊將行哭而過市曰天乎仲爲不道殺嫡立庶市人皆哭魯人謂之哀姜

莒弒其君紀公

左氏曰莒紀公生太子僕又生季佗愛季佗而黜僕且多行無禮於國僕因國人以弒紀公以其寶玉來奔納諸宣公公命與之邑曰今日必授季文子使司宼出諸竟曰今日必逹公問其故季文子使太史克對曰先大夫臧文仲教行父事君之禮行父奉以周旋弗敢失隊曰見有禮於其君者事之如孝子之養父母也見無禮於其君者誅之如鷹鸇之逐鳥雀也先君周公制周禮曰則以觀徳徳以處事事以度功功以食民作誓命曰毀則爲賊掩賊爲藏竊賄爲盜盜器爲姦主藏之名賴姦之用爲大凶徳有常無赦在九刑不忘行父還觀莒僕莫可則也孝敬忠信爲吉徳盜賊藏姦爲凶徳夫莒僕則其孝敬則弒君父矣則其忠信則竊寶玉矣其人則盜賊也其器則姦兆也保而利之則主藏也以訓則昬民無則焉不度於善而皆在於凶徳是以去之【履祥按春秋弒君之罪自宋昭至齊莒書法皆變蓋自其君無道而亂臣賊子皆有所因也春秋之法弒君而變置則立者爲首惡襄仲弒赤而立宣公季孫行父上不能爲季友次不能爲惠伯專莒僕之事以刼宣公之短已而爲之使齊納賂自是政權卒歸季氏矣】

五年【魯宣公元】齊侯魯侯防於平州齊人取魯濟西田

左氏曰公子遂如齊逆女遂以婦姜至自齊季文子如齊納賂以請防防於平州以定公位東門襄仲如齊拜成齊人取濟西之田爲立公故以賂齊也

【履祥按魯昭姬適齊生捨爲商人所弒而反魯齊哀姜適魯生赤爲遂所弒而反齊二事蓋一類也然齊商人弒捨惠公之爲公子也則惡之終不曰君曰夫巳氏及旣自立矣則許襄仲之請而立魯宣公赤視其自出也見殺而不顧哀姜其姑姊妹也大歸而不卹徒以利重賂利嫁女利濟西之田故爾豈不思子赤之死猶捨之死宣之立猶商人之立哀姜之歸猶昭姬之歸乎在己則惡之在人則許之不能充羞惡之心以至於此也魯宣公之立重寶土田旣輸之齊外爲彊齊所抑內爲三家所專何樂於爲君而爲此哉吾故曰齊惠見利而忘義魯宣見利而忘害也】

楚子鄭人侵陳遂侵宋

左氏曰宋人之弒昭公也晉荀林父以諸侯之師伐宋宋及晉平宋文公受盟於晉又防諸侯於扈將爲魯討齊皆取賂而還鄭穆公曰晉不足與也遂受盟於楚陳共公之卒楚人不禮焉陳靈公受盟於晉秋楚子侵陳遂侵宋○胡氏曰楚書爵而人鄭者貶之也鄭伯本以晉之取賂爲不足與而受盟於楚今乃附楚而亟病中國何義乎○陳氏曰南北之勢於是始也後十五年而宋楚平後五十年而晉趙武楚屈建同盟於宋諸夏分爲晉楚之從矣南北之勢於是始故謹書之也

晉趙盾帥師救陳宋公陳侯衛侯曹伯防晉師於棐林伐鄭

左氏曰楚蒍賈救鄭遇於北林囚晉觧揚晉人乃還

晉人宋人伐鄭

左氏曰報北林之役也於是晉侯侈趙宣子爲政驟諫而不入故不競於楚

【履祥按趙宣子輔防君不爲置賢師而徒彊諫此宣子之失也】

六年宋華元帥師及鄭公子歸生帥師戰於大棘宋師敗績獲宋華元

左氏曰鄭公子歸生受命於楚伐宋宋華元樂呂禦之戰於大棘宋師敗績囚華元獲樂呂及甲車四百六十乘俘二百五十人馘百人將戰華元殺羊食士其禦羊斟不與及戰曰疇昔之羊子爲政今日之事我爲政與入鄭師故敗宋人以兵車百乘文馬百駟以贖華元於鄭半入華元逃歸立於門外告而入見叔牂曰子之馬然也對曰非馬也其人也旣合而來奔

秦師伐晉

左氏曰晉欲求成於秦趙穿曰我侵崇秦急崇必救之吾以求成焉趙穿侵崇秦弗與成秦師伐晉以報崇也遂圍焦

晉人宋人衛人陳人侵鄭

左氏曰晉趙盾救焦遂自陰地及諸侯之師侵鄭楚鬭椒救鄭次於鄭以待晉師趙盾曰彼宗競於楚殆將斃矣姑益其疾乃去之又明年鬭椒將攻楚子遂滅若敖氏○陳氏曰此晉趙盾以諸侯之師曷爲貶稱人以晉爲甚不競於楚也楚方圗伯而晉以大夫用諸侯由是兵車之防自參以上貶人之而自桺棼之役楚皆稱子矣○胡氏曰鄭居大國之間從於彊令豈其罪乎不能以徳鎭撫而日爭之庸何愈於楚乎自是責楚益防罪在晉矣

晉趙盾弒其君靈公迎襄公弟黑臀於周立之【是爲成公】

左氏曰晉靈公不君厚斂以雕墻從臺上彈人而觀其辟丸也宰夫胹熊蹯不熟殺之寘諸畚使婦人載以過朝趙盾士季見其手問其故而患之將諫士季曰諫而不入則莫之繼也防請先不入則子繼之三進及澑而後視之曰吾知所過矣將攺之稽首而對曰人誰無過過而能攺善莫大焉猶不攺宣子驟諫公患之使鉏麑賊之晨往寢門辟矣盛服將朝尙早坐而假寐麑退嘆而言曰不忘恭敬民之主也賊民之主不忠棄君之命不信有一於此不如死也觸槐而死秋九月晉侯飲趙盾酒伏甲將攻之其右提彌明知之趨登曰臣侍君宴過三爵非禮也遂扶以下公嗾夫獒焉明搏而殺之鬭且出提彌明死之靈轍與爲公介倒防以禦公徒而免之遂自亡也【注謂靈轍亡當是宣子自出亡】趙穿攻靈公於桃園宣子未出山而復太史書曰趙盾弒其君以示於朝宣子曰不然對曰子爲正卿亡不越竟反不討賊非子而誰宣子曰嗚呼我之懷矣自貽伊慼其我之謂矣宣子使趙穿逆公子黑臀於周立之初麗姬之亂詛無畜羣公子自是晉無公族及成公卽位乃宦卿之適而爲之田以爲公族又宦其餘子亦爲餘子其庶子爲公行晉於是有公族餘子公行趙盾請以括爲公族曰君姬氏之愛子也微君姬氏則臣狄人也公許之

【履祥按左氏引孔子曰董狐古之良史也書法不隱趙宣子古之良大夫也爲法受惡惜也越竟乃免此非夫子之言也方靈公欲殺趙盾至於伏甲攻之盾力鬭而出於是出亡而趙穿攻靈公於後穿何怨於公而爲此是必有所受命矣盾非果奔也故未出山實使穿也故不討賊夫子書法因董狐之舊豈又爲是言乎而反爲趙盾謀也且盾成弒君之故矣縱使越竟又可免於弒逆之罪乎以是知決非夫子之言也】

十月王崩弟瑜立

乙卯定王元年正月匡王

胡氏曰四月而王室不君其禮略也

楚子伐陸渾之戎王使王孫滿勞楚子

左氏曰楚子伐陸渾之戎遂至於雒觀兵於周疆定王使王孫滿勞楚子楚子問鼎之大小輕重焉對曰在徳不在鼎昔夏之方有徳也逺方圖物貢金九牧鑄鼎象物百物而爲之備使民知神姦故民入川澤山林不逢不若螭魅罔兩莫能逢之用能協於上下以承天休桀有昬徳鼎遷於商載祀六百商紂暴虐鼎遷於周徳之休明𨿽小重也其姦回昬亂𨿽大輕也天祚明徳有所底止成王定鼎於郟鄏卜世三十卜年七百天所命也周徳𨿽衰天命未攺鼎之輕重未可問也○胡氏曰夷狄相攻不志此其志何也爲陸渾在王都之側戎夏雜處族類不分也而楚又至洛觀兵問鼎故特書於策以謹華夷之辧禁猾夏之階也

【履祥按傳所稱楚子窺周逼王爲罪大矣而春秋書曰楚子伐陸渾之戎無貶辭何也自秦晉遷陸渾之戎於伊川世爲周室之憂所謂逼我郊甸戎有中國誰之咎也以楚子伐戎爲窺周則秦晉遷戎不亦逼周之甚乎夷狄相攻中國之福楚之伐戎未必非周室之幸也王城洛邑今河南之河南縣陸渾所居今河南之陸渾縣戎逼郊甸壤地蓋相入也則其觀兵於疆未必如秦師之過北門也而其問鼎亦未必如楚靈之求九鼎也亦不過以其爲三代相傳之器諸侯未見之寶因語及之遂爲王孫所警爾王孫滿之言蓋王室防制之意夫鼎實九州圗籍嫁言神姦國之利器不可以示人蓋周室之意也治春秋者當以經爲斷子以爲有王者作將比今之諸侯而誅之乎經無貶辭愚以是疑當時楚荘之心或無罪也且天下之罪莫大於逼王而楚國之利莫大於得陳鄭楚荘他日尙能縣陳而復陳得鄭而赦鄭而謂其首有逼周之師此必不然矣春秋誅心之書楚莊無是心宜春秋不以是爲罪也】

楚人侵鄭

左氏曰晉侯伐鄭鄭及晉平士防入盟夏楚人侵鄭鄭卽晉故也

鄭穆公卒子夷嗣【是爲靈公】

二年秦共公卒子嗣【是爲桓公】

鄭公子歸生弒其君靈公弟堅立【是爲襄公】

左氏曰楚人獻黿於鄭靈公公子宋與子家將見子公之食指動以示子家曰他日我如此必嘗異味及入宰夫將解黿相視而笑公問之子家以告及食大夫黿召子公而弗與也子公怒染指於鼎嘗之而出公怒欲殺子公子公與子家謀先子家曰畜老猶憚殺之而況君乎反譖子家子家懼而從之夏弒靈公鄭人立子良辭曰以賢則去疾不足以順則公子堅長乃立襄公襄公將去穆氏而捨子良子良不可曰穆氏宜存則固願也若將亡之則亦皆亡去疾何爲乃捨之皆爲大夫【鄭七穆所以盛】八年鄭子家卒鄭人討幽公之亂斵子家之棺而逐其族攺葬幽公諡之曰靈

楚子伐鄭

三年魯侯朝於齊齊侯止之爲髙固請昬

胡氏曰宣公比年如齊春秋皆致之蓋危之也夫以簒弒謀於齊而取國以土地賂齊而請防以卑屈事齊而求安上不知有天王下不知有方伯惟利交是奉而可保乎至是如齊而髙固使齊侯止公請叔姬焉秋髙固來逆叔姬罪宣公也夫以鄭國褊小楚公子圍之貴驕彊大來娶於鄭子產辭而郤之使館於外防不得撫有其室而宣公以魯國周公之後逼於髙固請昬其女彊委禽焉而不能止惟不知以禮爲守身之幹以定其位是以得此辱也

楚人伐鄭

四年晉趙盾衛孫免侵陳

左氏曰往年楚子伐鄭陳及楚平晉衞侵陳陳卽楚故也

王使子服求後於齊召公逆王后於齊

五年河徙

西漢書曰王橫言往者天嘗連雨東北風海水溢西南出浸數百里九河之地已爲海所漸矣禹之行河水本隨西山下東北去周譜云定王五年河徙則今所行非禹之所穿也

王使王叔防晉侯宋公衛侯鄭伯曹伯於黑壤諸侯盟於黑壤

左氏曰春衛侯使孫良夫來盟謀防晉也鄭及晉平公子宋之謀也故相鄭伯以防冬盟於黑壤王叔桓公臨之以謀不睦晉侯之立也公不朝焉又不使大夫聘晉人止公於防盟於黃父公不與盟以賂免故黒壤之盟不書諱之也

燕桓公卒宣公立

六年晉師白狄伐秦

楚人滅舒蓼盟吳越

七月甲子日有食之旣

楚師伐陳

左氏曰陳及晉平楚師伐陳取成而還

王使單子聘於宋遂自陳聘於楚

國語曰定王使單襄公聘於宋遂假道於陳以聘於楚火朝覿矣道茀不可行候不在疆司空不視塗澤不陂川不梁野有庾積場功未畢道無列樹墾田若蓺饍宰不致餼司裏不授館國無寄寓縣無施舎民將築臺於夏氏及陳陳靈公與孔寜儀行父南冠以如夏氏畱賔弗見單子歸告王曰陳侯不有大咎國必亡王曰何故對曰夫辰角見而雨畢天根見而水涸木見而艸木節解駟見而隕霜火見而淸風戒寒故先王之教曰雨畢而除道水涸而成梁艸木節解而備藏隕霜而冬裘具淸風至而修城郭宮室故夏令曰九月除道十月成梁其時儆曰収而場功偫而畚梮營室之中土功其始火之初見期於司裏此先王之所以不用財賄而廣施徳於天下者也今陳國火朝覿矣而道路若塞野塲若棄澤不陂障川無舟梁是廢先王之教也周制有之曰列樹以表道立鄙食以守路國有郊牧畺有寓望藪有圃艸囿有林池所以禦災也其餘無非谷土民無縣耜野無奧艸不奪民時不蔑民功有優無匱有逸無罷國有班事縣有序民今陳國道路不可知田在艸間功成而不收民罷於逸樂是棄先王之法制也周之秩官有之曰敵國賔至關尹以告行理以節逆之人爲導卿出郊勞門尹除門宗祝執祀司裏授館司徒具徒司空視塗司防詰姦虞人入材甸人積薪火師監燎水師監濯膳宰致饔廩人獻餼司馬陳芻工人展車百官各以物至賓入如歸是故小大莫不懷愛其貴國之賓至則以班加一等益防至於王使則皆官正涖事上卿監之若王巡守則君親監之今𨿽朝也不才有分族於周承王命以爲過賔於陳而司事莫至是蔑先王之官也先王之令有之曰天道賞善而罰淫故凡我造國無從非彛無卽慆淫各守爾典以承天休今陳侯不念續之常棄其伉儷妃嬪而帥其卿佐以淫於夏氏不亦瀆姓矣乎陳我大姬之後也棄衮冕而南冠以出不亦簡彜乎是又犯先王之令也昔先王之教懋帥其徳也猶恐隕越若廢其教而棄其制蔑其官而犯其令將何以守國居大國之間而無此四者其能久乎

七年王使徵聘於魯魯侯朝於齊使仲孫蔑入聘

左氏曰王使來徵聘夏孟獻子聘於周王以爲有禮厚賄之

晉侯宋公衛侯鄭伯曹伯防於扈晉荀林父帥師伐陳晉成公卒於扈子據嗣【是爲景公】師還楚子伐鄭晉郤缺帥師救鄭

左氏曰防於扈討不睦也陳侯不防晉荀林父以諸侯之師伐陳晉侯卒於扈乃還楚子爲厲之役故伐鄭晉郤缺救鄭鄭伯敗楚師於桺棼國人皆喜惟子良憂曰是國之災也吾死無日矣○胡氏曰楚兵加鄭數矣或稱人或稱爵何也鄭自晉成公初立捨楚而從中國正也楚人爲是興師而加鄭不義矣故宣公三年書人書侵罪之也次年鄭公子歸生弒其君諸侯未有聲罪致討者而楚師至焉故特書爵與之也然興師動眾賊則不討惟服鄭之爲事則非義舉矣故又次年傳稱楚子伐鄭而經書人再貶之也至是稱爵豈與之乎君將不言帥師是以重兵臨鄭矣下書帥師則知其非與之也

衛成公卒子遫嗣【是爲穆公】

八年齊人歸魯濟西田

四月丙辰日有食之

齊惠公卒子無野嗣【是爲頃公】

陳夏徵舒弒其君靈公

左氏曰陳靈公與孔寜儀行父通於夏姬皆衣其衵服以戲於朝泄冶諌曰公卿宣淫民無效焉且聞不令公告二子遂殺泄冶陳靈公與孔寜儀行父飲酒於夏氏公謂行父曰徵舒似汝對曰亦似君徵舒病之公出自其廐射而殺之二子奔楚

晉人宋人衛人曹人伐鄭

左氏曰鄭及楚平諸侯之師伐鄭取成而還

王使王季子聘於魯

國語曰定王八年使劉康公聘於魯發幣於大夫季文子孟獻子皆儉叔孫宣子東門子家皆侈歸王問魯大夫孰賢對曰季孟其長處魯乎叔孫東門其亡乎若家不亡身必不免王曰何故對曰臣聞之爲臣必臣爲君必君寛肅宣惠君也敬恪恭儉臣也寛所以保本也肅所以濟時也宣所以教施也惠所以和民也本有保則必固時動而濟則無敗功教施而宣則徧惠以和民則阜若本固而功成施徧而民阜乃可以長保民矣其何事不徹敬所以承命也恪所以守業也恭所以給事也儉所以足用也以敬承命則不違以恪守業則不懈以恭給事則寛於死以儉足用則逺於憂若承命不違守業不懈寛於死而逺於憂則可以上下無隙矣其何任不堪上作事而徹下能堪其任所以爲令聞長世也今夫二子者儉其能足用矣用足則族可以庇二子者侈侈則不卹匱匱而不卹憂必及之若是則必廣其身且夫人臣而侈國家弗堪亡之道也王曰防何對曰東門之位不若叔孫而泰侈焉不可以事二君叔孫之位不若季孟而亦泰侈焉不可以事三君若皆蚤世猶可若登年以載其毒必亡十六年魯宣公卒赴者未及東門氏來告亂子家奔齊簡王十一年魯叔孫宣伯亦奔齊

楚子伐鄭

左氏曰楚子伐鄭晉士防救鄭逐楚師於潁北諸侯之師戍鄭

九年楚子陳侯鄭伯盟於辰陵

左氏曰楚子伐鄭及櫟子良曰晉楚不務徳而兵爭與其來者可也晉楚無信我焉得有信乃從楚夏盟於辰陵陳鄭服也

楚人殺陳夏徵舒楚子入陳納公孫寜儀行父於陳迎靈公子午於晉而立之【是爲成公】

左氏曰楚子爲陳夏氏亂故伐陳謂陳人無動將討於少西氏遂入陳殺夏徵舒因縣陳陳侯在晉申叔時使於齊反曰夏徵舒弒其君其罪大矣討而戮之君之義也抑人有言曰牽牛以蹊人之田而奪之牛牽牛以蹊者信有罪矣而奪之牛罰已重矣諸侯之從也曰討有罪也今縣陳貪其富也以討召諸侯而以貪歸之無乃不可乎楚子曰善哉吾未之聞也反之可乎對曰吾儕小人所謂取諸其懷而與之也乃復封陳○胡氏曰公孫寜儀行父從君於昏宣淫於朝誅殺諌臣使其君見弒蓋致亂之臣也而又使陳人用之故春秋外二人於陳而特書納納者不受而彊納之者也爲楚荘者宜如何瀦徵舒之宮封泄冶之墓屍孔寜儀行父於朝謀於陳眾定其君而去其庶防乎

甲子十年楚子圍鄭

左氏曰厲之役鄭伯逃歸自是楚未得志焉鄭旣受盟於辰陵又徼事於晉春楚子圍鄭旬有七日國人大臨楚子退師鄭人修城進復圍之三月克之入自皇門至於逵路鄭伯肉袒牽羊以逆曰孤不天不能事君使君懷怒以及敝邑孤之罪也敢不惟命是聽其俘諸江南以實海濱亦惟命其翦以賜諸侯使臣妾之亦惟命若惠頋前好徼福於厲宣桓武不冺其社稷使攺事君夷於九縣君之惠也孤之願也非所敢望也敢布腹心君實圗之左右曰不可許也得國無赦楚荘曰其君能下人必能信用其民矣庸可防乎退三十里而許之平潘尩入盟子良出質

【履祥按楚荘之於鄭圍之甚久然入而不取也故春秋罪其圍而不罪其入以楚荘爲善於此矣】晉荀林父帥師及楚子戰於邲晉師敗績

左氏曰晉師救鄭荀林父將中軍先縠佐之士防將上軍郤克佐之趙朔將下軍欒書佐之趙括趙嬰齊爲中軍大夫鞏朔韓穿爲上軍大夫荀首趙同爲下軍大夫韓厥爲司馬及河聞鄭旣及楚平桓子欲還曰無及於鄭而勦民焉用之隨武子曰善防聞用師觀釁而動徳刑政事典禮不易不可敵也楚軍討鄭怒其貳而哀其卑伐叛刑也柔服徳也昔嵗入陳今玆入鄭民不罷勞君無怨讟政有經矣荊屍而舉商農工賈不敗其業而卒乘輯睦事不姦矣軍行右轅左追蓐前茅慮無中權後勁百官象物而動軍政不戒而備能用典矣其君之舉也內姓選於親外姓選於舊舉不失徳賞不失勞老有加惠旅有施捨君子小人物有服章貴有常尊賤有等威禮不逆矣徳立刑行政成事時典從禮順若之何敵之見可而進知難而退軍之善政也兼弱攻昧武之善經也子姑整軍而經武乎猶有弱而昧者何必楚彘子曰不可晉所以霸師武臣力也今失諸侯不可謂力有敵而不從不可謂武由我失霸不如死且成師以出聞敵彊而退非夫也以中軍佐濟知荘子曰此師殆哉果遇必敗彘子尸之𨿽免而歸必有大咎韓獻子謂桓子曰彘子以偏師陷子罪大矣子爲元帥師不用命誰之罪也失屬亡師爲罪已重不如進也事之不防惡有所分與其專罪六人同之不猶愈乎師遂濟楚子北師次於郔沈尹將中軍子重將左子反將右將飲馬於河而歸聞晉師旣濟欲還嬖人伍參欲戰令尹孫叔敖弗欲曰昔歲入陳今玆入鄭不無事矣戰而不防參之肉其足食乎南轅反斾伍參言於楚子曰晉之從政者新未能行令其佐先縠剛愎不仁未肯用命其三帥者專行不獲聽而無上眾誰適從此行也晉師必敗且君而逃臣若社稷何楚子病之告令尹攺乘轅而北次於管以待之晉師在敖鄗之間鄭皇戍使如晉師曰鄭之從楚社稷之故也未有貳心楚師驟勝而驕其師老矣而不設備子擊之鄭師爲承楚師必敗彘子曰敗楚服鄭於此在矣欒武子曰楚自克庸以來其君無日不討國人而訓之於民生之不易禍至之無日戒懼之不可以怠在軍無日不討軍實而申儆之於勝之不可保紂之百克而卒無後訓之以若敖蚡冒篳路藍縷以啟山林箴之曰民生在勤勤則不匱不可謂驕先大夫子犯有言曰師直爲壯曲爲老我則不徳而徼怨於楚我曲楚直不可謂老其君之戎分爲二廣廣有一卒卒偏之兩右廣初駕數及日中左則受之以至於昬內官序當其夜以待不虞不可謂無備子良鄭之良也師叔楚之崇也師叔入盟子良在楚楚鄭親矣來勸我戰我克則來不克遂往以我卜也鄭不可從趙括趙同曰率師以來惟敵是求克敵得屬又何俟必從彘子趙荘子曰欒伯善哉實其言必長晉國楚少宰如晉師曰寡君少遭閔凶不能文聞二先君之出入此行也將鄭是訓定豈敢求罪於晉二三子無淹久隨季對曰昔平王命我先君文侯曰與鄭夾輔周室毋廢王命今鄭不率寡君使羣臣問諸鄭豈敢辱候人彘子以爲謟使趙括更之曰行人失辭寡君使羣臣遷大國之迹於鄭曰無辟敵羣臣無所逃命楚子又求成於晉晉人許之盟有日矣楚許伯禦樂伯攝叔爲右以致晉師晉人逐之晉魏錡求公族未得而怒欲敗晉師請致師弗許請使許之遂往請戰而還楚潘黨逐之趙旃求卿未得且怒於失楚之致師者請挑戰弗許請召盟許之郤獻子曰二憾往矣弗備必敗彘子曰鄭人勸戰弗敢從也楚人求成弗能好也師無成命多備何爲士季曰若二子怒楚楚人乘我喪師無日矣不如備之楚之無惡除備而盟若以惡來有備不敗且𨿽諸侯相見軍衛不徹警也彘子不可士季使鞏朔韓穿帥七覆於敖前趙嬰齊使其徒具舟於河趙旃夜至楚軍席於軍門之外使其徒入之乙卯楚子乘左廣以逐趙旃旃棄車而走林屈蕩搏之逢大夫授旃綏以免晉人懼二子之怒楚師也使軘車逆之潘黨望其塵使騁而告曰晉師至矣楚人亦懼楚子之入晉軍也遂出陳孫叔曰進之寜我薄人無人薄我遂疾進師車馳卒奔乘晉軍桓子不知所爲鼓於軍中曰先濟者有賞中軍下軍爭舟舟中之指可掬也晉師右移上軍未動工尹齊將右拒卒以逐下軍楚子使告唐惠侯使潘黨率遊闕四十乘從唐侯以爲左拒以從上軍駒伯曰待諸乎隨季曰楚師方壯若萃於我吾師必盡不如收而去之分謗生民不亦可乎殿其卒而退不敗楚熊負覊囚知防知荘子以其族反之下軍之士多從之曰不以人子吾子其可得乎射連尹襄老載其屍射公子谷臣囚之以二者還及昬楚師軍於邲晉之餘師不能軍宵濟亦終夜有聲楚重至於邲遂次於衡雍潘黨曰君盍築武軍而収晉屍以爲京觀臣聞克敵必示子孫以無忘武功楚子曰夫文止戈爲武夫武禁暴戢兵保大定功安民和眾豊財者也故使子孫無忘其章今我使二國暴骨暴矣觀兵以威諸侯兵不戢矣暴而不戢安能保大猶有晉在焉得定功所違民欲猶多民何安焉無徳而彊爭諸侯何以和眾利人之防而安人之亂以爲己榮何以丰財武有七徳我無一焉何以示子孫其爲先君宮告成事而已武非吾功也古者明王伐不敬取其鯨鯢而封之以爲大戮於是乎有京觀以懲淫慝今罪無所而民皆盡忠以死君命又何以爲京觀乎祀於河作先君宮告成事而還晉師歸桓子請死晉侯欲許之士貞子諌曰城濮之役晉師三日谷文公猶有憂色曰得臣猶在憂未歇也困獸猶鬭況國相乎及楚殺子玉曰莫餘毒也已是晉再克而楚再敗也楚是以再世不競今天或者大警晉也而又殺林父以重楚勝無乃久不競乎林父之事君也進思盡忠退思補過社稷之衛也夫其敗也如日月之食焉何損於明晉侯使復其位明年晉殺其大夫先縠【卽彘子也】

晉屠岸賈殺趙朔於下宮

史記曰晉景公時趙盾卒子朔嗣朔娶晉成公姊【是爲荘姬】屠岸賈者始有寵於靈公至景公之三年賈爲司宼乃治靈公之賊徧告諸將曰盾𨿽不知猶爲賊首以臣弒君子孫在朝何以懲罪請誅之韓厥曰靈公遇賊趙盾在外吾先君以爲無罪故不誅今誅其後非先君之意妄誅謂之亂臣有大事而君不聞是無君也賈不聽韓厥告趙朔趣亡朔不肯曰子必不絕趙祀朔死不恨厥許諾賈擅與諸將攻趙氏於下宮殺趙朔朔妻有遺腹走公宮匿朔客公孫杵臼謂朔友程嬰曰胡不死程嬰曰朔之婦有遺腹幸而男吾奉之卽女也吾徐死耳居無何而朔婦生男屠岸賈聞之索於宮中夫人置兒絝中祝曰趙宗滅乎若號卽不滅若無聲及索兒竟無聲已脫程嬰謂公孫杵臼曰今一索不得後必且復索之柰何杵臼曰立孤與死孰難程嬰曰死易立孤難耳杵臼曰趙氏先君遇子厚子彊爲其難者吾爲其易者請先死乃二人謀取他人嬰兒負之衣以文葆匿山中【新序卽程嬰子】程嬰出謬謂諸將曰誰能與我千金吾告趙氏孤處諸將許之隨攻公孫杵臼杵臼謬曰小人程嬰昔下宮之難不能死與我謀匿趙孤今又賣之乎諸將遂殺杵臼與孤兒以爲趙氏孤已死然趙氏眞孤乃在程嬰卒與俱匿山中居十五年韓厥具以實告於是景公乃與韓厥謀召趙氏孤兒匿之宮中名曰武【趙氏之禍左氏謂趙嬰通於趙荘姬原屏放諸齊荘姬以是怨原屏譖殺之而趙氏滅武從姬氏育於宮中史記則謂屠岸賈討靈公之賊殺朔與嬰齊同括而趙氏滅程嬰杵臼匿趙氏二說不同而史記之說人多不信以左氏所不載也獨邵氏經世曆書之履祥按屠岸賈殺趙朔自一事趙荘姬譖殺同括又一事但史記以爲殺朔而盡滅同括嬰齊則傳聞之失遂與左氏謬戾爾】

楚子滅蕭

左氏曰楚子伐蕭宋華椒以蔡人救蕭蕭人囚熊相宜僚及公子丙楚子曰勿殺吾退蕭人殺之怒遂圍蕭蕭潰○胡氏曰楚荘假於討賊而滅陳春秋以討賊之義重也末減而書入惡其貳已而入鄭春秋以退師之情恕也末減而書圍至是肆其彊暴滅無罪之國其志已盈𨿽欲赦之不得也故傳稱蕭潰經以滅書斷其罪也晉人宋人衞人曹人同盟於淸邱宋師伐陳衛人救陳

左氏曰晉原縠宋華椒衛孔逹曹人同盟於淸邱曰卹病討貳於是卿不書不實其言也宋爲盟故伐陳衛人救之孔逹曰先君有約言焉若大國討我則死之

十有一年楚子伐宋

左氏曰以其救蕭也君子曰淸邱之盟惟宋可以免焉晉以衛之救陳也討焉使人弗去曰罪無所歸將加而師孔逹曰茍利社稷請以我說罪我之由我則爲政而亢大國之討將以誰任我則死之縊而死衛人以說於晉而免

【履祥按邲之師士會欒書輩非不知楚之所以得不幸而爲彘子之謀所敗爲晉計者亦盍知所懲艾息民修政於國而布徳加禮於諸侯庶爲可耳顧汲汲於討貳又使彘子主淸邱之盟且楚方加恩於陳而使宋伐之衛方有卹陳之師而晉又討之遂使宋致楚師而不能救卒亦倂宋失之矣傳稱淸邱之盟惟宋可以免愚謂伐陳不可免惟救蕭可免耳】

十有二年曹文公卒子廬嗣【是爲宣公】

晉侯伐鄭

左氏曰晉侯伐鄭爲邲故也告於諸侯搜焉而還中行桓子之謀也曰示之以整使謀而來鄭人懼使子張代子良於楚鄭伯如楚謀晉故也鄭以子良爲有禮故召之

楚子圍宋

左氏曰楚子使申舟聘於齊曰無假道於宋亦使公子馮聘於晉不假道於鄭申舟【無畏也】以孟諸之役惡宋曰鄭昭宋聾晉使不害我則必死楚子曰殺汝我伐之見犀而行及宋華元曰過我而不假道鄙我也鄙我亡也殺其使者必伐我伐我亦亡也亡一也乃殺之楚子聞之投袂而起屨及於窒皇劍及於寢門之外車及於蒲胥之市秋圍宋

十有三年宋人及楚人平

左氏曰宋人使樂嬰齊告急於晉晉侯欲救之伯宗曰𨿽鞭之長不及馬腹天方授楚未可與爭𨿽晉之彊能違天乎國君含垢天之道也君其待之乃止使解揚如宋使無降楚曰晉師悉起將至矣鄭人囚而獻諸楚楚子賂之使反其言不許三而許之登諸樓車遂致其君命楚子將殺之曰爾旣許不谷而反之速卽爾刑對曰君能制命爲義臣能承命爲信信載義而行爲利義無二信信無二命君之賂臣不知命也受命以出有死而已臣之許君以成命也死而成命臣之祿也楚子捨之以歸夏楚師將去宋申犀稽首於馬前曰毋畏知死而不敢廢命王棄言焉申叔時僕曰築室反耕者從之宋人懼使華元夜入楚師登子反之牀起之曰寡君使元以病告曰敝邑易子而食析骸以防𨿽然城下之盟有以國斃不能從也去我三十里惟命是聽子反懼與之盟而告退三十里宋及楚平華元爲質盟曰我無爾詐爾無我虞

王札子殺召伯毛伯

左氏曰王孫蘇與召伯毛伯爭政使王子防殺召戴公及毛伯衛卒立召襄○谷梁氏曰兩下相殺不志乎春秋此其志何也矯王命以殺之故曰以王命殺也王命殺則何志焉爲天下主者天也繼天者君也君之所存者命也爲人臣而侵其君之命而用之是不臣也爲人君而失其命是不君也君不君臣不臣此天之所以傾也

晉侯使趙同來獻狄俘

左氏曰潞子嬰兒之夫人晉景公之姊也酆舒爲政而殺之又傷潞子之目晉荀林父敗赤狄於曲梁滅潞酆舒奔衛衛人歸諸晉殺之晉侯賞桓子狄臣千室亦賞士伯曰吾獲狄土子之功也微子吾喪伯氏矣晉侯使趙同獻狄俘於周不敬劉康公曰不及十年原叔必有大咎天奪之魄矣

魯初稅畆

左氏曰非禮也谷出不過借○杜氏曰公田之法十取其一今又履其餘畆復十收其一故哀公曰二吾猶不足遂以爲常故曰初

十有四年晉人滅赤狄甲氏及畱吁來獻俘王以黻冕命晉士防

左氏曰晉士防帥師滅赤狄甲氏及畱吁鐸辰三月獻狄俘晉侯請於王以黻冕命士防將中軍且爲太傅於是晉國之盜逃奔於秦羊舌職曰吾聞之禹稱善人不善人逺善人在上則國無幸民諺曰民之多幸國之不幸也是無善人之謂也

成周宣榭火

左氏曰人火之也人火曰火天火曰災

王孫蘇奔晉晉侯使士防入聘【國語作聘】

左氏曰爲毛召之難故王室復亂王孫蘇奔晉晉人復之晉侯使士防平王室定王享之原襄公相禮殽烝武子私問其故王聞之召武子曰季氏而弗聞乎王享有體薦宴有折爼公當享卿當宴王室之禮也武子歸而講求典禮以修晉國之法

十有五年蔡文侯卒子固嗣【是爲景侯】

六月癸卯日有食之

晉侯魯侯衛侯曹伯邾子同盟於斷道

左氏曰晉侯使郤克徵防於齊齊頃公帷婦人使觀之郤子登婦人笑於房【跛而登階故笑】獻子怒出而誓曰所不此報無能渉河獻子先歸請伐齊弗許齊侯使髙固晏弱蔡朝南郭偃防及斂盂髙固逃歸夏防於斷道討貳也辭齊人執晏弱蔡朝南郭偃苖賁皇使見晏桓子歸言於晉侯曰舉言羣臣不信諸侯皆有貳志齊君恐不得禮故不出而使四子來或沮之曰君不出必執吾使故髙子及斂盂而逃夫三子者曰若絕君好寧歸死焉爲是犯難而來吾若善逆彼以懷來者又執之以信齊沮又久之以成其悔使反者得辭而害來者以懼諸侯將焉用之緩之逸範武子老郤獻子爲政

魯侯之弟叔肸卒

谷梁氏曰春秋書公弟叔肸賢之也宣弒而非之也非之則胡爲不去之兄弟也何去而之與之財則曰我足矣織屨而食終身不食宣公之食君子以是爲通恩也以取貴乎春秋

十有六年晉侯衛世子臧伐齊齊侯防晉侯盟於繒

楚荘卒子審嗣【是爲共】

魯宣公卒子黑肱嗣【是爲成公】

左氏曰公孫歸父以襄仲之立宣公也有寵欲去三桓以張公室謀而聘於晉欲以晉人去之公薨季文子言於朝曰使我殺嫡立庶以失大援者仲也夫臧宣叔怒曰當其時不能治也後之人何罪遂逐東門氏子家還及笙壇帷復命於介袒括髮卽位哭踴奔齊

十有七年【魯成公元】晉侯使瑕嘉來平戎王使單子如晉王子伐茅戎王師敗績於茅戎

左氏曰晉侯使瑕嘉平戎於王單襄公如晉拜成劉康公徼戎將遂伐之叔服曰背盟而欺大國此必敗背盟不祥欺大國不義神人弗助將何以勝不聽遂伐茅戎敗績於徐吾氏

魯作邱甲

陳氏曰邱甲邱自爲甲也二十五人爲兩四兩爲卒卒出長轂一乘也於甸乎取之於是有甲士邱十六井也而自爲甲是邱賦一乘也大司馬之制上地家可用者三人中地二家五人下地家二人皆勝兵也必四邱之甸也而後備一卒出長轂一乘則是從徵少而休多也作邱甲休少而從徵多矣

十有八年齊侯伐魯敗衛師於新築

左氏曰齊侯伐我北鄙圍龍頃公之嬖人盧蒲就魁門焉龍人囚之齊侯曰勿殺吾與而盟無入而封弗聽殺而膊諸城上齊侯親鼓士陵城三日取龍遂南侵及巢邱衛侯使孫良夫石稷寗相向禽將侵齊與齊師遇石子欲還孫子曰不可以師伐人遇其師而還將謂君何若知不能則如無出今旣遇矣不如戰也石成子曰師敗矣子不少湏眾懼盡子喪師徒何以復命皆不對又曰子國卿也隕子辱矣子以眾退我此乃止且告車來甚眾齊師乃止次於鞫居新築人仲叔於奚救孫桓子桓子是以免

晉郤克魯季孫行父臧孫許叔孫僑如公孫嬰齊衛孫良夫曹公子首及齊侯戰於鞌齊師敗績

左氏曰孫桓子還於新築不入遂如晉乞師臧宣叔亦如晉乞師皆主郤獻子晉侯許之七百乘郤子曰此城濮之賦也有先君之明與先大夫之肅故防克於先大夫無能爲役請八百乘許之郤克及士燮欒書韓厥將以救魯衛臧宣叔逆晉師且道之季文子帥師防之師從齊師於莘至於靡笄之下齊侯使請戰對曰晉與魯衛兄弟也來告曰大國朝夕釋憾於敝邑之地寡君不忍使羣臣請於大國無令輿師淹於君地能進不能退君無所辱命師陳於鞌邴夏禦齊侯逢丑父爲右晉解張禦郤克鄭邱緩爲右齊侯曰余姑剪滅此而後朝食不介馬而馳之郤克傷於矢流血及屨未絕鼓音曰余病矣張侯曰師之耳目在吾旗鼓進退從之此車一人殿之可以集事若之何其以病敗君之大事也病未及死吾子勉之左並轡右援枹而鼓馬逸不能止師從之齊師敗績逐之逢丑父與公易位韓厥執縶馬前再拜稽首奉觴加璧以進曰寡君使羣臣爲魯衛請曰無令輿師防入君地下臣不幸屬當戎行無所逃隠且懼奔辟而忝兩君臣辱戎士敢告不敏攝官承乏丑父使公下如華泉取飲鄭周父禦佐車宛茷爲右載齊侯以免韓厥獻丑父郤獻子將戮之呼曰自今無有代其君任患者有一於此將爲戮乎郤子曰人不難以死免其君我戮之不祥赦之以勸事君者乃免之齊侯求丑父三入三出入於狄卒狄卒皆抽戈楯冒之以入衛師衛師免之晉師從齊師入自邱輿擊馬陘齊侯使賔媚人賂以紀甗玉磬與地不可則聽客之所爲晉人不可曰必以蕭同叔子爲質【按二傳同叔子卽笑郤克者】使齊之封內盡東其畆對曰蕭同叔子非他寡君之母也若以匹敵則亦晉君之母也吾子布大命於諸侯而曰必質其母其若王命何且是以不孝令也詩曰孝子不匱永錫爾類若以不孝令於諸侯其無乃非徳類也乎先王疆理天下物土之宜而布其利故詩曰我疆我理南東其畆今吾子疆理諸侯而曰盡東其畆惟吾子戎車是利無顧土宜無乃非先王之命也乎反先王則不義何以爲盟主其晉實有闕寡君之命使臣則有辭矣曰子以君師辱於敝邑不腆敝賦以犒從者畏君之震師徒橈敗吾子惠徼齊國之福不冺其社稷使繼舊好惟是先王之敝器土地不敢愛子又不許請収合餘燼背城借一敝邑之幸亦雲從也況其不幸敢不惟命是聽魯衛諌曰齊疾我矣子若不許讐我必甚惟子則又何求子得其國寶我亦得地而紓於難其榮多矣晉人許之對曰羣臣帥賦輿以爲魯衛請茍有以借口而復於寡君敢不惟命是聽秋七月晉師及齊國佐盟於袁婁使齊人歸魯汶陽之田晉師歸範文子後入武子曰無爲吾望爾也乎對曰師有功國人喜以逆之先入必屬耳目焉是代師受名也故不敢武子曰吾知免矣郤伯見公曰子之力也夫對曰君之訓也二三子之力也臣何力之有焉範叔見勞之如郤伯對曰庚所命也克之制也爕何力之有焉欒伯見公亦如之對曰燮之詔也士用命也書何力之有焉

宋文公卒子固嗣【是爲共公】

左氏曰宋文公卒始厚用蜃炭益車馬始用殉重器備槨有四阿棺有翰檜君子謂華元樂舉於是乎不臣臣治煩去惑者也是以伏死而爭今二子者君生則縱其惑死又益其侈是棄君於惡也何臣之爲

衛穆公卒子臧嗣【是爲定公】

左氏曰晉三子自役弔焉哭於大門之外衛人逆之婦人哭於門內送亦如之遂常以

晉侯使鞏朔獻齊防王命委於三吏

左氏曰晉侯使鞏朔獻齊捷於周王弗見使單襄公辭焉曰蠻夷戎狄不式王命淫湎毀常王命伐之則有獻防王親受而勞之所以懲不敬勸有功也兄弟甥舅侵敗王略王命伐之告事而已不獻其功所以敬親暱禁淫慝也今叔父克遂有功於齊而不使命卿鎭撫王室所使來撫餘一人而鞏伯實來未有職司於王室又姦先王之禮余𨿽欲於鞏伯其敢廢舊典以忝叔父夫齊甥舅之國也而太師之後也寜不亦淫從其欲以怒叔父抑豈不可諫誨士荘伯不能對王使委於三吏禮之如侯伯克敵使大夫告慶之禮降於卿禮一等王以鞏伯宴而私賄之曰非禮也勿籍

楚師鄭師侵衛遂侵魯魯侯防楚公子嬰齊於蜀遂及楚人秦人宋人陳人衛人鄭人齊人曹人邾人薛人鄫人盟於蜀

左氏曰宣公使求好於楚楚荘卒宣公薨不克作好成公卽位受盟於晉防晉伐齊衛人不行使於楚而亦受盟於晉從於伐齊故楚令尹子重爲陽橋之役以救齊將起師子重曰師眾而後可乃大戶已責逮鰥救乏赦罪悉師卒盡行彭名禦戎蔡景公爲左許靈公爲右冬楚師侵衛遂侵我師於蜀侵及陽橋孟孫請往賂之公衡爲質以請盟楚人許平十一月公及楚公子嬰齊蔡侯許男秦右大夫說宋華元陳公孫寜衛孫良夫鄭公子去疾及齊國之大夫盟於蜀卿不書匱盟也於是乎畏晉而竊與楚盟故曰匱盟蔡侯許男不書乘楚車也是行也晉辟楚畏其眾也

十有九年晉侯宋公魯侯衛侯曹伯伐鄭

左氏曰討邲之役也鄭公子偃帥師禦之使東鄙覆諸鄤敗諸邱輿皇戍如楚獻防

鄭公子去疾帥師伐許

晉人歸公子谷臣於楚楚人歸知防於晉

左氏曰晉人歸楚公子谷臣與連尹襄老之屍於楚以求知防於是荀首佐中軍矣故楚人許之楚子送知防曰子歸何以報我對曰以君之靈累臣得歸骨於晉寡君之以爲戮死且不朽若從君之惠而免之以賜君之外臣首首其請於寡君而以戮於宗亦死且不朽若不獲命而使嗣宗職次及於事而帥偏師以修封疆𨿽遇執事其弗敢違其竭力致死無有二心以盡臣禮所以報也楚子曰晉未可與爭重爲之禮而歸之

晉作六軍

杜氏曰僭王也

鄭伐許

陳氏曰狄鄭也楚之霸鄭爲之也由齊桓以來爭鄭於楚桓公卒鄭始朝楚諸夏之變於夷鄭爲亂階也至辰陵鄭帥諸夏而事楚矣敗晉於邲盟十四國之君大夫於蜀皆鄭爲之是故狄秦而後狄鄭微秦鄭中國無左衽矣

【履祥按鄭之可狄久矣獨於是年貶貶必於甚者是歲也覆諸夏之師於鄤敗之於丘輿獻諸夏之俘於楚再動干戈於許於是狄之以爲鄭之惡甚矣而明年襄公死襄公於是終於爲狄矣】

二十年鄭襄公卒子費嗣【是爲悼公】

鄭伯伐許

燕宣公卒昭公立

二十有一年梁山崩

王崩子夷踐位

晉侯齊侯宋公魯侯衛侯鄭伯曹伯邾子杞伯同盟於虫牢

左氏曰往年鄭公孫申疆許田許人敗諸展陂鄭伯伐許晉欒書荀首救許伐鄭楚子反救鄭鄭伯與許男訟焉子反曰君若辱在寡君寡君與其二三臣共聽兩君之所欲成其可知也不然側不足以知二國之成許靈公愬鄭伯於楚鄭悼公如楚訟不勝楚人執皇戍及子國鄭伯歸使公子偃請成於晉秋鄭伯及晉趙同盟於垂棘冬同盟於虫牢鄭服也宋公辭以難

吳子去齊卒子乘嗣【是爲壽夢】

史記世家曰太伯作吳傳弟仲雍卒子季簡立歷叔逹周章熊遂柯相疆鳩夷余橋疑吾柯盧周繇屈羽夷吾禽處轉頗髙句卑去齊壽夢凡十九世吳始益大稱王

禦批資治通鑑綱目前編卷十三﹤史部﹐史評類﹐禦批資治通鑑綱目前編﹥

欽定四庫全書

禦批資治通鑑綱目前編卷十四

丙子周簡王元年晉伯宗夏陽說衛孫良夫寗相鄭人伊雒之戎陸渾蠻氏侵宋

左氏曰以其辭會也師於鍼衛人不保說欲襲衛曰𨿽不可入多俘而歸有罪不及死伯宗曰不可衛惟信晉故師在其郊而不設備若襲之是棄信也𨿽多衛俘而晉無信何以求諸侯乃止師還衛人登陴

晉遷於新田

左氏曰晉人謀去故絳諸大夫皆曰必居郇瑕氏之地沃饒而近盬國利君樂不可失也公謂韓獻子曰何如對曰不可郇瑕氏土薄水淺其惡易覯易覯則民愁民愁則墊隘於是乎有沈溺重膇之疾不如新田土厚水深居之不疾有汾澮以流其惡且民從教十世之利也夫山澤林盬國之寶也國饒則民驕佚近寶公室乃貧不可謂樂公說遷於新田

鄭悼公卒弟睔立【是爲成公】

楚公子嬰齊帥師伐鄭晉欒書帥師救鄭

左氏曰鄭從晉故也晉師與楚師遇於繞角楚師還晉師遂侵蔡楚公子申公子成以申息之師救蔡軍帥之欲戰者眾知莊子範文子韓獻子曰不可吾來救鄭楚師去我吾遂至於此是遷戮也戮而不已又怒楚師戰必不克𨿽克不令成師以出而敗楚之二縣何榮之有焉若不能敗爲辱己甚武子曰善鈞從眾夫善眾之主也三卿爲主可謂眾矣從之侵沈獲沈子揖

吳壽夢來朝

吳越春秋曰壽夢元年朝周適楚觀諸侯禮樂魯成公會於鐘離深問周公禮樂成公悉爲陳前王之禮樂因爲詠歌三代之風壽夢曰孤在夷蠻徒以椎髻爲俗豈有斯之服哉因嘆而去曰於乎哉禮也【按年表吳與魯會鐘離當在簡王十年】

二年吳伐郯

左氏曰吳伐郯郯成季文子曰中國不振旅蠻夷入伐而莫之或卹無弔者也夫詩曰不弔昊天亂靡有定有上不弔其誰不受亂吾亡無日矣

楚公子嬰齊帥師伐鄭晉侯齊侯宋公魯侯衛侯曹伯莒子邾子杞伯救鄭同盟於馬陵

左氏曰楚子重伐鄭師於汜諸侯救鄭鄭共仲侯羽軍楚師囚鄖公鐘儀獻諸晉八月同盟於馬陵尋虫牢之盟且莒服故也晉人以鐘儀歸囚諸軍府

吳入州來

左氏曰楚之討陳夏氏也楚莊欲納夏姬申公巫臣曰不可君召諸侯以討罪也今納夏姬貪其色也貪色爲淫淫爲大罰乃止子反欲取之巫臣曰是不祥人也是夭子蠻殺禦叔弒靈侯戮夏南出孔儀喪陳國何不祥如是子反乃止楚子以與連尹襄老襄老死於邲不獲其屍巫臣使道焉曰歸吾聘女又使自鄭召之曰屍可得也必來逆之姬以告楚子楚子問巫臣對曰其信知防之父新佐中軍而善鄭皇戌甚愛此子其必因鄭而歸王子與襄老之屍以求之楚子遣夏姬歸巫臣聘諸鄭鄭伯許之及楚共卽位將爲陽橋之役使屈巫聘於齊巫臣盡室以行及鄭使介反幣而以夏姬行遂奔晉子反請以重幣錮之楚子曰止其自爲謀也則過矣其爲吾先君謀也則忠且彼若能利國家𨿽重幣晉將可乎若無益晉將棄之何勞錮焉圍宋之役子重請取於申呂以爲賞田巫臣曰不可子重是以怨巫臣子重子反殺巫臣之族而分其室巫臣自晉遺二子書曰爾以防慝貪惏事君而多殺不辜余必使爾罷於奔命以死巫臣請使於吳晉侯許之吳子壽夢說之乃通吳於晉以兩之一卒適吳舎偏兩之一焉與其射禦教吳乘車教之戰陳教之叛楚寘其子狐庸焉使爲行人於吳吳始伐楚伐巢伐徐子重奔命馬陵之會吳入州來子重自鄭奔命子重子反於是一嵗七奔命蠻夷屬於楚者吳盡取之是以始大通於上國○陳氏曰吳楚之交兵不書至是始書之傳曰是以始大通吳於上國晉人爲之也盟於蒲景公將始會吳吳不至於鐘離而後至盟於雞澤悼公又逆吳子吳不至於戚而後至吳之爲蠻久矣其不敢自列於諸夏而晉求之急將以罷楚也楚罷晉亦不復霸矣

【履祥按春秋吳入州來州來楚邑也而不系之楚此天下之變也州來今淮蔡之地入州來非獨楚之憂諸夏之憂亦自是始矣書吳伐郯吳入州來以爲此皆諸夏之憂也言春秋者謂春秋有天下之辭有一國之辭天下之辭此類是也】

三年晉欒書帥師侵蔡遂侵楚

晉殺其大夫趙同趙括

左氏曰趙嬰通於趙莊姬原屏放諸齊莊姬譛之於晉侯曰原屏將爲亂欒郤爲徴六月晉討趙同趙括武從姬氏畜於公宮【武從姬氏畜於宮此卽史記所謂景公與韓厥謀匿之宮中也】

王使召伯賜魯侯命

胡氏曰諸侯嗣立而入見則有賜已修聘禮而來朝則有賜能敵王所愾而獻功則有賜成公卽位服喪已畢而不入見又未嘗敵王所愾也何爲而賜命乎春秋罪邦君之不王譏天子之僣賞也

晉人齊人魯人邾人伐郯

左氏曰晉士燮來聘言伐郯也以其事吳故公賂之請緩師文子不可曰君命無貳失信不立禮無加貨事無二成君後諸侯是寡君不得事君也燮將復之季孫懼使宣伯帥師會伐郯○胡氏曰吳初伐郯季文子固憂之矣然當其時晉弗能救及其旣成豈得已也而又率諸國伐之何義乎晉侯之爲盟主可見矣魯旣知其不可而不敢違其不能自立亦可知矣

【履祥按晉方通吳教之伐楚而已有爭郯之役結夷狄以謀夷狄者亦不可不戒也然則晉之於郯宜如何救之於前防之於後其全中國之義乎】

四年晉侯齊侯宋公魯侯衛侯鄭伯曹伯莒子杞伯同盟於蒲

左氏曰初晉侯使韓穿來言汶陽之田歸之於齊季文子餞之私焉曰大國制義以爲盟主是以諸侯懷徳畏討無有貳心謂汶陽之田敝邑之舊也而用師於齊使歸諸敝邑今有二命曰歸諸齊信以行義義以成命小國所望而懷也信不可知義無所立四方諸侯其誰不解體七年之中一與一奪詩曰士也罔極二三其徳霸主將徳是以而二三之行父懼晉之失諸侯也是以敢私言之爲歸汶陽之田故諸侯貳於晉晉人懼會於蒲以尋馬陵之盟季文子謂範文子曰徳則不競尋盟何爲範文子曰勤以撫之寛以待之堅彊以禦之明神以要之柔服而伐貳徳之次也是行也將始會吳吳人不至

【履祥按蒲之盟內則爲諸侯之貳外則召吳而吳不至則春秋何以書同盟晉將以是同諸侯爾是同也與淸丘之同一也】

齊頃公卒子環嗣【是爲靈公】

晉人執鄭伯晉欒書帥師伐鄭

左氏曰楚人以重賂求鄭鄭伯會楚公子成於鄧秋鄭伯如晉晉人討其貳於楚也執諸銅鞮欒書伐鄭鄭人使伯蠲行成晉人殺之非禮也兵交使在其間可也楚子重侵陳以救鄭

楚公子嬰齊帥師伐莒莒潰楚人入鄆

左氏曰初晉侯使申公巫臣如吳假道於莒與渠丘公立於池上曰城已惡莒子曰辟陋在夷其孰以我爲虞對曰夫狡焉思啟封疆以利社稷者何國蔑有惟然故多大國矣惟或思或縱也勇夫重閉況國乎明年冬楚子重自陳伐莒圍渠丘渠丘城惡眾潰奔莒楚入渠丘莒人囚楚公子平楚人曰勿殺吾歸而俘莒人殺之楚師圍莒莒城亦惡莒潰楚遂入鄆莒無備故也

秦人白狄伐晉

鄭人圍許

左氏曰鄭人圍許示晉不急君也公孫申謀曰我出師以圍許爲將攺立君者而紓晉使晉必歸君

晉侯歸楚鐘儀於楚楚子使公子辰如晉

左氏曰晉侯觀於軍府見鐘儀問之曰南冠而縶者誰也有司對曰鄭人所獻楚囚也使稅之召而弔之再拜稽首問其族對曰泠人也公曰能樂乎對曰先父之職官也敢有二事使與之琴操南音公曰君王何如對曰其爲太子也師保奉之以朝於嬰齊而夕於側也不知其他公語範文子文子曰楚囚君子也言稱先職不背本也樂操土風不忘舊也稱太子抑無私也名其二卿尊君也不背本仁也不忘舊信也無私忠也尊君敏也仁以接事信以守之忠以成之敏以行之事𨿽大必濟君盍歸之使合晉楚之成公從之重爲之禮而歸之楚子使公子辰如晉報鐘儀之使請修好結成

五年晉使糴茷如楚報使

晉侯有疾立世子州蒲爲君【是爲厲公】以會齊侯宋公魯侯衛侯曹伯伐鄭

左氏曰鄭公子班聞叔申之謀立公子繻夏鄭人殺繻立髠頑班奔許欒武子曰鄭人立君我執一人焉何益不如伐鄭而歸其君以求成焉晉侯有疾立子州蒲以爲君而會諸侯以伐鄭鄭子罕賂以襄鐘子然盟於修澤子駟爲質鄭伯歸討立君者殺叔申叔禽

晉景公卒

左氏曰晉侯夢大厲被髮及地曰殺余孫不義余得請於帝矣公覺召桑田巫巫言如夢公曰何如曰不食新矣公疾病求醫於秦秦伯使醫緩爲之未至公夢疾爲二豎子曰彼良醫也懼傷我焉逃之其一曰居肓之上膏之下若我何醫至曰疾不可爲也在肓之上膏之下攻之不可達之不及藥不至焉不可爲也公曰良醫也厚爲之禮而歸之六月丙午晉侯欲麥使甸人獻麥饋人爲之召桑田巫示而殺之將食張如厠防而卒晉程嬰攻屠岸賈滅其族復趙武程嬰請死

史記曰晉景公疾卜之大業之後不遂者爲祟諸將入問疾景公因韓厥之眾以脇諸將而見趙武諸將不得已乃曰昔下宮之難屠岸賈爲之矯以君命並命羣臣非然孰敢作難微君之疾羣臣固且請立趙后今君有命羣臣之願也於是召趙武程嬰徧拜諸將遂反與程嬰趙武攻屠岸賈滅其族復與趙武田邑如故及趙武冠成人程嬰乃辭諸大夫謂趙武曰昔下宮之難皆能死我非不能死思立趙氏之後今趙武旣立成人復故位我將下報趙宣孟與公孫杵臼趙武泣頓首固請曰武願苦筋骨以報子至死而子忍去我死乎程嬰曰不可彼以我爲能成事故先我死今我不報是以我事爲不成遂自殺趙武服齊衰三年爲之祭邑春秋祠之世勿絕○左氏曰韓厥言於晉侯曰成季之勲宣孟之忠而無後爲善者懼矣乃立武而反其田焉

六年周公楚出奔晉

左氏曰周公楚惡惠襄之偪且與伯與爭政不勝而出王使劉子復之盟於鄄而入三日復出奔晉凡自周無出周公自出故也

命王季子單子取鄇田於晉

左氏曰晉郤至與周爭鄇田王命劉康公單襄公訟諸晉郤至曰溫吾故也故不敢失劉子單子曰昔周克商使諸侯撫封蘇忿生以溫爲司冦與檀伯達封於河蘇氏卽狄又不能於狄而奔衛襄王勞文公而賜之溫狐氏陽氏先處之而後及子若治其故則王官之邑也子安得之晉侯使郤至勿敢爭

七年宋華元合晉楚之成晉楚交聘

左氏曰宋華元善於令尹子重又善於欒武子聞楚人旣許晉糴茷成而使復歸命矣華元如楚遂如晉合晉楚之成夏晉士燮會楚公子罷許偃盟於宋西門之外曰凡晉楚無相加戎好惡同之同卹菑危備救凶患若有害楚則晉伐之在晉楚亦如之交贄往來道路無壅謀其不協而討不庭有渝此盟明神殛之俾隊其師無克胙國晉郤至如楚聘且涖盟楚子享之子反相爲地室而縣焉郤至將登金奏作於下驚而走出子反曰日云莫矣寡君須矣吾子其入也賔曰君不忘先君之好施及下臣貺之以大禮重之以備樂如天之福兩君相見何以代此下臣不敢子反曰如天之福兩君相見無亦惟是一矢以相加遺焉用樂寡君須矣吾子其入也賔曰若讓之以一矢禍之大者其何福之爲世之治也諸侯間於天子之事則相朝也於是乎有享宴之禮享以訓共儉宴以示慈惠共儉以行禮而慈惠以布政政以禮成民是以息百官承事朝而不夕此公侯之所以扞城其民也今吾子之言亂之道也然吾子主也至敢不從遂入卒事歸以語範文子文子曰無禮必食言吾死無日矣夫冬楚公子罷如晉聘且涖盟【按晉楚之盟不書於春秋而史記年表亦不見一二年間兵交自若今不欲削去存之以備參考】

八年魯侯及諸侯來朝遂從王季子成子會晉侯伐秦曹宣公卒於師公子負芻殺世子而自立【是爲成公】成肅公卒於瑕

左氏曰往年秦晉爲成將會於令狐晉侯先至秦伯不肯渉河次於王城使史顆盟晉侯於河東晉郤犫盟秦伯於河西秦伯歸而背晉成是年晉侯使郤錡如魯乞師三月公如京師孟獻子從公及諸侯朝王遂從劉康公成肅公會晉侯伐秦成子受脤於社不敬劉子曰吾聞之民受天地之中以生所謂命也是以有動作禮義威儀之則以定命也能者養之以福不能者敗以取禍是故君子勤禮小人盡力勤禮莫如致敬盡力莫如惇篤敬在養神篤在守業國之大事在祀與戎祀有執膰戎有受脤神之大節也今成子惰棄其命矣其不反乎夏晉侯使呂相絕秦曰昔逮我獻公及穆公相好戮力同心申之以盟誓重之以昬姻天禍晉國文公如齊惠公如秦無祿獻公卽世穆公不忘舊徳俾我惠公用能奉祀於晉又不能成大勲而爲韓之師亦悔於厥心用集我文公是穆之成也文公躬擐甲冑防履山川逾越險阻徵東之諸侯虞夏商周之而朝諸秦則亦旣報舊徳矣鄭人怒君之疆場我文公帥諸侯及秦圍鄭秦大夫不詢於我寡君擅及鄭盟諸侯疾之將致命於秦文公恐懼綏靜諸侯秦師克還無害則是我有大造於西也無祿文公卽世穆爲不弔蔑死我君寡我襄公疊我殽地姦絕我好伐我保城殄滅我費滑散離我兄弟撓亂我同盟傾覆我國家我襄公未忘君之舊勲而懼社稷之隕是以有殽之師猶願赦罪於穆公穆公弗聽而卽楚謀我天誘其衷成王隕命穆公是以不克逞志於我穆襄卽世康靈卽位康公我之自出又欲闕翦我公室傾覆我社稷帥我蝥賊以來蕩揺我邊疆我是以有令狐之役康猶不悛入我河曲伐我洓川俘我王官翦我羈馬我是以有河曲之戰東道之不通則是康公絕我好也及君之嗣也我君景公引領西望曰庶撫我乎君亦不惠稱盟利吾有狄難入我河縣焚我箕郜芟夷我農功防劉我邊垂我是以有輔氏之聚君亦悔禍之延而欲徼福於先君獻穆使伯車來命我景公曰吾與女同好棄惡復修舊徳以追念前勲言誓未就景公卽世我寡君是以有令狐之會君又不祥背棄盟誓白狄及君同州君之仇讐而我之昬姻也君來賜命曰吾與女伐狄寡君不敢顧昬姻畏君之威而受命於吏君有二心於狄曰晉將伐女狄應且憎是用告我楚人惡君之二三其徳也亦來告我曰秦背令狐之盟而來求盟於我昭告昊天上帝秦三公楚三王曰余𨿽與晉出入余惟利是視不谷惡其無成徳是用宣之以懲不壹諸侯備聞此言斯是用痛心疾首暱就寡人寡人帥以聽命惟好是求君若惠顧諸侯矜哀寡人而賜之盟則寡人之願也其承寧諸侯以退豈敢徼亂君若不施大惠寡人不佞其不能以諸侯退矣敢盡布之執事俾執事實圖利之秦桓公旣與晉厲公爲令狐之盟而又召狄與楚欲道以伐晉諸侯是以睦於晉晉欒書將中軍荀庚佐之士燮將上軍郤錡佐之韓厥將下軍荀防佐之趙旃將新軍郤至佐之郤毅禦戎欒鍼爲右孟獻子曰晉帥乘和師必有大功五月晉師以諸侯之師及秦師戰於麻隧秦師敗績曹宣公卒於師【事又見檀弓】師遂濟涇及侯麗而還迓晉侯於新楚成肅公卒於瑕

【履祥按秦穆公三置晉君皆以重賂惠公至於見獲懷公至於見殺皆以責賂獨文公待之得宜而秦穆亦不敢以待夷吾者加之然穆公恃恩而私鄭襄公忘好而敗殽自是以來秦晉之交兵亟矣至是晉假王靈率諸侯以伐之呂相之辭蔑秦之功獨背令狐之盟於秦爲曲耳春秋不書劉成之出師又不書秦師之敗績以爲晉假王命而劉成不與戰秦晉交兵而勝負不足書也】

九年鄭人伐許

衛定公卒子衎嗣【是爲獻公】

左氏曰衛侯有疾使孔成子寗惠子立敬姒之子衎以爲太子衛定公卒夫人姜氏旣哭而息見太子之不哀也不內酌飲嘆曰是夫也將不惟衛國之敗其必始於未亡人嗚呼天禍衛國也夫吾不獲鱄也使主社稷大夫聞之無不聳懼孫文子自是不敢捨其重器於衛盡寘諸戚而甚善晉大夫

秦桓公卒子嗣【是爲景公】

十年晉侯魯侯衛侯鄭伯曹伯宋世子成齊國佐邾人同盟於戚晉侯執曹伯歸於京師諸侯立子臧辭奔宋

左氏曰曹宣公卒於師曹人使公子負芻守使公子欣時逆防負芻殺其太子而自立也諸侯請討之晉人以其役之勞請俟他年葬曹宣公子臧將亡國人皆將從之公懼告罪請焉乃反而致其邑春會於戚討曹成公也執而歸諸京師諸侯將見子臧於王而立之子臧辭曰聖達節次守節下失節爲君非吾節也𨿽不能聖敢失守乎遂逃奔宋

宋共公卒蕩山攻殺太子肥華元出奔歸而殺山立公子成【是爲平公】魚石奔楚

楚子伐鄭

左氏曰楚將北師子囊曰新與晉盟而背之無乃不可乎子反曰敵利則進何盟之有申叔時聞之曰子反必不免信以守禮禮以庇身信禮之亡欲免得乎楚子侵鄭及暴隧侵衛及首止鄭子罕侵楚取新石欒武子欲報楚韓獻子曰使重其罪民將叛之無民孰戰

晉士燮齊髙無咎宋華元魯叔孫僑如衛孫林父鄭公子防邾人會吳於鐘離

左氏曰始通吳也陳氏曰齊桓公以殊會會王世子厲公以殊會會吳吳之爲蠻久矣而與王世子同文甚矣厲公之爲中國患也

許遷於葉

左氏曰許靈公畏偪於鄭請遷於楚楚公子申遷許於葉

十有一年六月丙寅朔日有食之

晉侯及楚子鄭伯戰於鄢陵楚子鄭師敗績楚殺其大夫公子側

左氏曰楚子自武城使公子成以汝陰之田求成於鄭鄭叛晉子駟從楚子盟於武城晉侯將伐鄭範文子曰若逞吾願諸侯皆叛晉可以逞若惟鄭叛晉國之憂可立俟也【杜氏曰晉厲公無道三郤驕故欲使諸侯叛冀懼而思徳】欒武子曰不可以當吾世而失諸侯四月晉師起欒書將中軍士燮佐之郤錡將上軍荀偃佐之韓厥將下軍郤至佐新軍鄭人聞有晉師使告於楚姚句耳與往楚子救鄭司馬將中軍【子反】令尹將左【子重】右尹子辛將右過申子反入見申叔時曰師其何如對曰徳刑詳義禮信戰之器也徳以施惠刑以正邪詳以事神義以建利禮以順時信以守物民生厚而徳正用利而事節時順而物成上下和睦周旋不逆求無不具各知其極是以神降之福時無災害民生惇厖和同以聽莫不盡力以從上命致死以補其闕此戰之所由克也今楚內棄其民而外絕其好瀆齊盟而食話言姦時以動而疲民以逞民不知信進退罪也人卹所底其誰致死子其勉之吾不復見子矣姚句耳先歸子駟問焉對曰其行速過險而不整速則失志不整防列將何以戰懼不可用也五月晉師濟河聞楚師將至範文子曰我僞逃楚可以紓憂夫合諸侯非吾所能也以遺能者我若羣臣輯睦以事君多矣武子不可六月晉楚遇於鄢陵範文子不欲戰郤至曰韓之戰惠公不振旅箕之役先軫不反命邲之師荀伯不復從皆晉之恥也子亦見先君之事矣今我辟楚又益恥也文子曰先君之亟戰也有故秦狄齊楚皆彊不盡力子孫將弱今三彊服矣敵楚而已惟聖人能外內無患自非聖人外寧必有內憂盍釋楚以爲外懼乎甲午晦楚晨壓晉軍而陳軍吏患之範匄趨進曰塞井夷竈陳於軍中而防行首晉楚惟天所授何患焉文子執戈逐之曰國之存亡天也童子何知焉欒書曰楚師輕窕固壘而待之三日必退退而擊之必獲勝焉郤至曰楚有六間不可失也其二卿相惡王卒以舊鄭陳而不整蠻軍而不陳陳不違晦在陳而嚻合而加嚻各顧其後莫有鬭心舊不必良以犯天忌我必克之楚子登巢車以望晉軍子重使太宰伯州犂侍於後曰騁而左右何也曰召軍吏也皆聚於中軍矣曰合謀也張幕矣曰防卜於先君也徹幕矣曰將發命也甚嚻且塵上矣曰將塞井夷竈而爲行也皆乘矣左右執兵而下矣曰聽誓也戰乎曰未可知也乘而左右皆下矣曰戰禱也伯州犂以公卒吿苗賁皇在晉侯之側亦以王卒告曰楚之良在其中軍而已請分良以擊其左右而三軍萃於王卒必大敗之公筮之吉曰南國防射其元王中厥目從之步禦晉厲公欒鍼爲右彭名禦楚子潘黨爲右石首禦鄭成公唐茍爲右欒範以其族夾公行呂錡射楚子中目楚子召養由基與之兩矢使射呂錡中項伏弢以一矢復命郤至三遇楚子之卒見楚子必下免冑而趨風楚子使工尹襄問之以弓曰方事之殷有韎韋之跗注君子也識見不谷而趨無乃傷乎郤至見客免冑曰君之外臣至從寡君之戎事不敢拜命敢告不寧君命之辱三肅使者而退晉韓厥從鄭伯其禦曰速從之其禦屢顧不在馬可及也韓厥曰不可以再辱國君乃止郤至從鄭伯其右曰諜輅之餘從之乘而俘以下郤至曰傷國君有刑亦止石首內旌於弢中唐茍謂石首曰子以君免我請止乃死楚師薄於險養由基射再發盡殪叔山冉搏人以投中車折軾晉師乃止囚楚公子茷欒鍼見子重旌請曰彼其子重也日臣使楚子重問晉國之勇臣對曰好以眾整曰又何如曰好以暇請攝飲焉公許之使行人執榼承飲造於子重曰寡君乏使使鍼禦持矛是以不得犒從者使某攝飲子重曰夫子嘗與吾言於楚不亦識乎受而飲之免使者而復鼔旦而戰見星未已子反命軍吏察夷傷補卒乘繕甲兵展車馬雞鳴而食惟命是聽晉人患之苗賁皇狥曰搜乘補卒秣馬利兵修陳固列蓐食申禱明日復戰乃逸楚囚楚子聞之召子反謀子反醉不能見楚子宵遁晉入楚軍三日谷範文子立於戎馬之前曰君幼諸臣不佞何以及此君其戒之周書曰惟命不於常有徳之謂楚師還及瑕楚子使謂子反曰先大夫之覆師徒者君不在子無以爲過不谷之罪也子重使謂子反曰初隕師徒者而亦聞之矣盍圖之楚子使止之弗及而卒

晉侯齊侯魯侯衛侯宋華元邾人會於沙隨尹子晉侯魯侯齊國佐邾人伐鄭晉人執魯季孫行父郤犫盟於扈而歸之

左氏曰戰之日齊國佐髙無咎至於師衛侯出於衛公出於壊隤宣伯通於穆姜欲去季孟而取其室將行穆姜送公而使逐二子公以晉難告曰請反而聽命姜怒公子偃公子鉏趨過指之曰女不可是皆君也公待於壊隤申宮儆備設守而後行使孟獻子守於公宮是以後會於沙隨謀伐鄭也宣伯使告郤犫曰魯侯待於壊隤以待勝者郤犫將新軍且爲公族大夫以主東諸侯取貨於宣伯而訴公於晉侯晉侯不見公七月公會尹武公及諸侯伐鄭將行姜又命公如初公又申守而行諸侯之師次於鄭西遷於制田晉知武子佐下軍以諸侯之師侵陳遂侵蔡未反諸侯遷於潁上戊午鄭子罕宵軍之宋齊衛皆失軍宣伯使告郤犫曰魯之有季孟猶晉之欒範也政令於是乎成今其謀曰晉政多門不可從也請止行父而殺之我斃蔑也而事晉蔑有貳矣魯不貳小國必睦不然歸必叛矣九月晉人執季文子於苕丘公還待於鄆使子叔聲伯請季孫於晉郤犫曰茍去仲孫蔑而止季孫行父吾與子國親於公室對曰僑如之情子必聞之矣若去蔑與行父是大棄魯國而罪寡君也若猶不棄而惠徼周公之福使寡君得事晉君則夫二人者魯國社稷之臣也若朝亡之魯必夕亡以魯之宻邇仇讐亡而爲讐治之何及嬰齊魯之常也承寡君之命以請若得所請吾子之賜多矣又何求範文子謂欒武子曰季孫於魯相二君矣妾不衣帛馬不食粟可不謂忠乎信防慝而棄忠良若諸侯何子叔嬰齊奉君命無私謀國家不貳圖其身不忘其君若虛其請是棄善人也子其圖之乃許魯平赦季孫十月出叔孫僑如僑如奔齊

釋曹伯歸於曹

胡氏曰春秋書曹伯歸自京師所以累乎天王也其言自京師王命也言天王之釋有罪也負芻殺世子而自立不能因晉之執寘諸刑典而使復國則無以爲天下之共主矣

晉侯使郤至來獻楚捷

左氏曰晉侯使郤至獻楚捷於周與單襄公語驟稱其伐單子語諸大夫曰溫季其亡乎位於七人之下而求掩其上怨之所聚亂之本也多怨而階亂何以在位夏書曰怨豈在明不見是圖將愼其細也今而明之其可乎

十有二年尹子單子晉侯齊侯宋公魯侯衛侯曹伯邾人伐鄭同盟於柯陵

左氏曰鄭子駟侵晉虛滑衛北宮括救晉侵鄭至於髙氏鄭太子髠頑侯獳爲質於楚楚公子成公子寅戌鄭公會尹武公單襄公及諸侯伐鄭同盟於柯陵楚子重救鄭師於首止諸侯還○國語曰柯陵之會單襄公見晉厲公視逺步髙晉郤錡見其語犯郤犫見其語迂郤至見其語伐齊國佐見其語盡魯成公見言及晉難及郤犫之譛單子曰君何患焉晉將有亂其君與三郤其當之乎魯侯曰寡人懼不免於晉今君曰將有亂敢問天道乎抑人故也單子曰吾非瞽史焉知天道吾見晉君之容而聽三郤之語矣殆必禍者也夫君子目以定體足以從之是以觀其容而知其心目以處義足以步目今晉侯視逺而足髙目不在體而足不步目其心必異矣目體不相從何以能久郤氏晉之寵人也三卿而五大夫可以戒懼矣髙位實疾僨厚味實臘毒今郤伯之語犯叔迂季伐犯則陵人迂則誣人伐則揜人有是寵也而益之以三怨其誰能忍之𨿽齊國子亦將與焉立於淫亂之國而好盡言以招人過怨之本也惟善人能受盡言齊其有乎今君逼於晉而鄰於齊齊晉有禍可以取伯無徳之患何憂於晉是年晉殺三郤明年晉侯弒於翼東門齊人殺國武子

單子晉侯宋公魯侯衛侯曹伯齊人邾人伐鄭

左氏曰楚公子申救鄭師於汝上諸侯還

十有二月丁巳朔日有食之

邾定公卒牼立【是爲宣公】

晉殺其大夫郤錡郤犫郤至

燕昭公卒武公立

十有三年晉弒其君厲公來逆公孫周於京師立之【是爲悼公】

左氏曰晉範文子反自鄢陵使其祝宗祈死曰君驕侈而克敵是天益其疾也難將作矣愛我者惟祝我使我速死無及於難範氏之福也六月士燮卒晉厲公侈多外嬖反自鄢陵欲盡去羣大夫而立其左右胥童以胥克之廢也怨郤氏而嬖於厲公郤錡奪夷羊五田五亦嬖於厲公郤犫與長魚矯爭田執而梏之與其父母妻子同一轅旣矯亦嬖於厲公欒書怨郤至以其不從已而敗楚師也欲廢之使楚公子茷吿公曰此戰也郤至實召寡君以東師之未至也與軍帥之未具也曰此必敗吾因奉孫周以事君公吿欒書書曰其有焉不然豈其死之不卹而受敵使乎君盍嘗使諸周而察之郤至聘於周欒書使孫周見之公使覘之信遂怨郤至厲公田與婦人先殺而飲酒後使大夫殺郤至奉豕寺人孟張奪之郤至射而殺之厲公將作難胥童曰必先三郤族大多怨去大族不偪敵多怨有庸公曰然郤氏聞之郤錡欲攻公曰𨿽死君必危郤至曰人所以立信知勇也信不叛君知不害民勇不作亂失玆三者其誰與我死而多怨將安用之君實有臣而殺之其謂君何我之有罪吾死後矣若殺不辜將失其民欲安得乎待命而已受君之祿是以聚黨有黨而爭命罪孰大焉壬午胥童夷羊五攻郤氏三郤將謀於榭長魚矯以戈殺駒伯苦成叔於其位殺溫季於其車皆屍諸朝胥童以甲劫欒書中行偃於朝矯曰不殺二子憂必及君公曰一朝而屍三卿余不忍益也對曰人將忍君臣聞亂在外爲姦在內爲軌禦姦以徳禦軌以刑不施而殺不可謂徳臣偪而不討不可謂刑徳刑不立姦並至臣請行遂出奔狄公使辭於二子乃皆歸公使胥童爲卿公遊於匠麗氏欒書中行偃遂執公焉召士匄士匄辭召韓厥辭曰殺老牛莫之敢屍而況君乎二三子不能事君焉用厥也欒書中行偃殺胥童正月庚申使程滑弒厲公葬之於翼東門之外以車一乘○史記曰晉襄公少子捷號桓叔桓叔最愛生惠伯談談生周○國語曰晉孫談之子周適周事單襄公立無跛視無還聽無聳言無逺言敬必及天言忠必及意言信必及身言仁必及人言義必及利言知必及事言勇必及制言教必及辯言孝必及神言惠必及龢言讓必及敵晉國有憂未嘗不戚有慶未嘗不怡襄公有疾召頃公而吿之曰必善晉周將得晉國其行也文能文則得天地天地所胙小而後國晉仍無道而鮮冑其將失之矣必蚤善晉子其當之也○左氏曰晉使荀防士魴逆周子於京師而立之生十四年矣大夫逆於淸原周子曰孤始願不及此𨿽及此豈非天乎抑人之求君使出命也其稟不材孤之咎也【國語入】立而不從將安用君二三子用我今日否亦今日共而從君神之所福也對曰羣臣之願也敢不惟命是聽盟而入朝於武宮逐不臣者七人【夷羊五之屬】二月乙酉朔晉悼公卽位於朝始命百官施舎己責逮鰥寡振廢滯匡乏困救災患禁淫慝薄賦斂宥罪戾節器用時用民欲無犯時○國語曰公卽位使呂宣子佐下軍【呂相也】曰邲之役呂錡佐知莊子於上軍獲楚公子谷臣與連尹襄老以免子羽鄢之役親射楚子而敗楚師以定晉國而無後其子孫不可不崇也使彘恭子將新軍【士魴也】曰武子之季文子之母弟也武子宣法以定晉國至於今是用文子勤身以定諸侯至於今是賴夫二子之徳其可忘乎故以彘季屏其宗使令狐文子佐之【魏頡也】曰昔克潞之役秦來圖敗晉功魏顆以其身卻退秦師於輔氏親止杜回其勲銘於景鐘至於今不育其子不可不興也君知士貞子【士渥濁也】之帥志博聞而宣惠於教也使爲太傅知右行辛之能以數宣物定功也使爲司空知欒紏之能禦以和於政也使爲戎禦知荀賔之有力而不暴也使爲戎右欒伯請公族大夫公曰荀家惇惠荀會文敏黶也果敢【書之子】無忌鎭靖【韓厥之子】使玆四人者爲之夫膏粱之性難正也故使惇惠者教之使文敏者道之使果敢者諗之使鎭靖者修之惇惠者教之則徧而不倦文敏者道之則婉而入果敢者諗之則過不隱鎭靖者修之則壹公知祁奚之果而不淫也使爲元尉知羊舌職之聰敏肅給也使佐之知魏絳之勇而不亂也使爲元司馬知張老之知而不詐也使爲元候知鐸遏冦之恭敬而信彊也使爲輿尉知籍偃之惇率舊職而供給也使爲輿司馬知程鄭端而不淫且好諫而不隱也使爲贊僕○左氏曰凡六官之長皆民譽也舉不失職官不易方爵不逾徳師不陵正旅不偪師民無謗言所以復霸也

楚子鄭伯伐宋宋魚石復入於彭城

魯成公卒子午嗣【是爲襄公】

楚人鄭人侵宋

晉侯宋公衛侯邾子齊崔杼魯仲孫蔑同盟於虛朾

左氏曰鄭伯侵宋及曹門外遂會楚子伐宋取朝郟楚子辛鄭皇辰侵城郜取幽丘同伐彭城納宋魚石向爲人鱗朱向帶魚府焉以三百乘戍之宋人患之西鉏吾曰崇諸侯之姦而披其地以塞夷庚毒諸侯而懼吳晉非吾憂也且事晉何爲晉必卹之七月宋老佐華喜圍彭城楚子重救彭城伐宋宋華元如晉告急韓獻子爲政曰欲求得人必先勤之成霸安疆自宋始矣晉侯師於臺谷以救宋遇楚師於靡角之谷楚師還會於虛朾謀救宋也宋人辭諸候而請師以圍彭城

十有四年【魯襄公元】晉欒黶宋華元魯仲孫蔑衛寗殖曹人莒人邾人滕人薛人圍宋彭城晉韓厥帥師伐鄭齊崔杼魯仲孫蔑曹人邾人杞人次於鄫楚公子壬夫帥師侵宋

左氏曰於是爲宋討魚石彭城降晉晉人以五大夫歸齊人不會彭城晉人以爲討齊太子光爲質於晉晉韓厥荀偃帥諸侯之師伐鄭入其郛敗其徒兵於洧上東諸侯之師次於鄫以待晉師晉師自鄭以鄫之師侵楚焦夷及陳晉侯衛侯次於戚以爲之援楚子辛救鄭侵宋鄭子然侵宋取大丘

九月王崩太子泄心踐位

禦批資治通鑑綱目前編卷十四

欽定四庫全書

禦批資治通鑑綱目前編卷十五

庚寅周靈王元年正月葬簡王

林氏曰五月而葬速也

鄭師伐宋鄭成公卒子髠頑嗣【是爲僖公】晉師宋師衛寗殖侵鄭晉荀防宋華元魯仲孫蔑衛孫林父曹人邾人防於戚晉荀防齊崔杼宋華元魯仲孫蔑衛孫林父曹人邾人滕人薛人小邾人防於戚遂城虎牢

左氏曰鄭人侵宋楚令也鄭成公疾子駟請息肩於晉公曰楚君以鄭故親集矢於其目非異人任寡人也若背之是棄力與言其誰防我鄭伯卒於是子罕當國子駟爲政子國爲司馬晉師侵鄭諸大夫欲從晉子駟曰官命未攺防於戚謀鄭故也孟獻子曰請城虎牢以偪鄭知武子曰善鄫之防吾子聞崔子之言今不來矣滕薛小邾之不至皆齊故也寡君之憂不惟鄭防將復於

寡君而請於齊若不得請事將在齊吾子之請諸侯之福也冬復防於戚齊崔武子及滕薛小邾之大夫皆防遂城虎牢鄭人乃成

二年楚公子嬰齊帥師伐吳吳人伐楚

單子晉侯宋公魯侯衛侯鄭伯莒子邾子齊世子光同盟於雞澤陳侯使袁僑如防諸侯之大夫及袁僑盟

左氏曰晉爲鄭服故且欲修吳好將合諸侯使士匄告於齊齊侯欲勿許而難爲不恊乃盟於耏外六月公防單頃公及諸侯同盟於雞澤晉侯使荀防逆吳子於淮上不至楚子辛爲令尹侵欲於小國陳成公使袁僑如防求成秋諸侯之大夫及陳袁僑盟○谷梁氏曰諸侯盟又大夫相與私盟是大夫張也故雞澤之防諸侯始失正矣○陳氏曰以大夫盟袁僑晉侯不欲袁僑詘諸侯也𨿽然有諸侯在而大夫盟於是始晉悼公爲之也諸侯在焉而大夫自爲盟而後大夫專盟矣大夫專盟自宋始

三年陳成公卒子溺嗣【是爲哀公】

左氏曰楚司馬公子何忌侵陳春猶在繁陽韓獻子患之陳成公卒楚人將伐陳聞喪乃止陳人不聼命夏楚彭名侵陳

陳人圍頓

左氏曰楚人使頓間陳而侵伐之故陳人圍頓

晉大夫魏絳盟諸戎

左氏曰無終子嘉父使孟樂如晉因魏莊子納虎豹之皮以請和諸戎晉侯曰戎狄無親而貪不如伐之魏絳曰諸侯新服陳新來和將觀於我我徳則睦否則攜貳勞師於戎而楚伐陳必弗能救是棄陳也諸華必叛獲戎失華無乃不可乎公曰然則莫如和戎乎對曰和戎有五利焉戎狄薦居貴貨易土土可賈焉一也邊鄙不聳民狎其野穡人成功二也戎狄事晉四鄰振動諸侯威懷三也以徳綏戎師徒不勤甲兵不頓四也鑑於后羿而用徳度遠至邇安五也君其圖之公說使魏絳盟諸戎修民事田以時

四年王叔陳生如晉晉侯使士魴來京師

左氏曰王使王叔陳生愬戎於晉晉人執之士魴如京師言王叔之貳於戎也

晉侯宋公魯侯陳侯衛侯鄭伯曹伯莒子邾子滕子薛伯齊世子光吳人鄫人防於戚

左氏曰吳子使壽越如晉辭不防於雞澤之故且請聽諸侯之好晉人將爲之合諸侯使魯衛先防吳且告防期故孟獻子孫文子防吳於善道九月盟於戚防吳且命戍陳也

諸侯戍陳楚公子貞帥師伐陳晉侯宋公魯侯衛侯鄭伯曹伯齊世子光救陳

左氏曰楚人討陳叛故曰由令尹子辛實侵欲焉乃殺之子囊爲令尹範宣子曰我防陳矣楚人討貳而立子囊必攺行而疾討陳陳近於楚民朝夕急能無往乎有陳非吾事也無之而後可

五年莒人滅鄫

齊侯滅萊

六年楚公子貞帥師圍陳晉侯宋公魯侯陳侯衛侯曹伯莒子邾子防於鄬鄭僖公如防未見諸侯卒於鄵公子騑實弒之而立其子嘉【是爲簡公】陳侯逃歸

左氏曰楚子囊圍陳防於鄬以救之鄭僖公將防於鄬及鄵子駟使賊夜弒僖公而以瘧疾赴於諸侯簡公生五年奉而立之明年春鄭羣公子以僖公之死也謀子駟子駟先之殺子狐子熙子侯子丁陳人患楚慶虎慶寅謂楚人曰吾使公子黃往而執之告陳侯於防曰楚人執公子黃矣君若不來羣臣不忍社稷宗廟懼有二圖陳侯逃歸○公羊氏曰鄭伯髠頑如防未見諸侯卒於鄵隱之也弒也不言弒爲中國諱也鄭伯將防諸侯於鄬其大夫諫曰中國不足歸也則不若與楚鄭伯曰不可其大夫曰以中國爲義則伐我防以中國爲彊則不若楚於是弒之未見諸侯其言如防何致其意也谷梁氏曰鄭伯將防中國其臣欲從楚不勝其臣弒而死其不言弒不使夷狄之民加乎中國之君也

【履祥按鄭僖公之卒春秋不以弒書疑獄也獄之疑霸主之不明也明年春鄭羣公子以僖公之死也謀子駟子駟殺之其冬子駟卒建從楚之防然則弒僖之獄非疑也夫以霸主在焉諸侯皆在焉而鄭僖之來其卒不明從其瘧疾之赴以是爲晉悼諸侯之病也春秋書防於鄬鄭伯髠頑如防未見諸侯卒於鄵蓋憐鄭伯之志以責於晉悼及諸侯也先王之禮薨於朝防加一等死王事加二等僖公加於人一二等矣】

七年鄭人侵蔡獲蔡公子燮晉侯鄭伯齊人宋人魯人衛人邾人防於邢丘

左氏曰鄭子國子耳侵蔡獲司馬公子燮鄭人皆喜惟子產不順曰小國無文徳而有武功禍莫大焉楚人來討能勿從乎從之晉師必至晉楚伐鄭自今鄭國不四五年弗得寧矣防於邢丘以命朝聘之數使諸侯之大夫聽命季孫宿齊髙厚宋向戍衛殖邾大夫防之鄭伯獻防於防故親聽命

楚公子貞帥師伐鄭

左氏曰楚子囊伐鄭討其侵蔡也子駟子國子耳欲從楚子孔子蟜子展欲待晉子駟曰周詩有之俟河之淸人壽幾何姑從楚以紓吾民晉師至吾又從之犧牲玉帛待於二竟以待彊者而庇民焉子展曰小所以事大信也小國無信兵亂日至五防之信今將背之𨿽楚救我將安用之親我無成鄙我是欲不可從也不如待晉晉君方明四軍無闕八卿和睦必不棄鄭楚師遼遠糧食將盡必將速歸完守以老楚杖信以待晉不亦可乎子駟曰謀夫孔多是用不集請從楚騑也受其咎乃及楚平使王子伯駢告於晉曰君命敝邑修而車賦儆而師徒以討亂略蔡人不從敝邑之人不敢寧處悉索敝賦以討於蔡獲司馬燮獻於邢丘今楚來討曰女何故稱兵於蔡焚我郊保馮陵我城郭敝邑之眾夫婦男女不遑啟處以相救也翦焉傾覆無所控告民死亡者非其父兄卽其子弟夫人愁痛不知所庇民知窮困而受盟於楚孤也與其二三臣不能禁止不敢不告知武子使行人子員對之曰君有楚命亦不使一介行李告於寡君而卽安於楚君之所欲也誰敢違君寡君將帥諸侯以見於城下惟君圖之

八年晉侯宋公魯侯衛侯曹伯莒子邾子滕子薛伯杞伯小邾子齊世子光伐鄭同盟於戲楚子伐鄭

左氏曰秦景公使乞師於楚將以伐晉楚子許之子囊曰不可當今吾不能與晉爭晉君類能而使之舉不失選官不易方其卿讓於善其大夫不失守其士競於教其庶人力於農穡商工皂不知遷業韓厥老矣知防稟焉以爲政範匄少於中行偃而上之使佐中軍韓起少於欒黶而欒黶士魴上之使佐上軍魏絳多功以趙武爲賢而爲之佐君明臣忠上讓下競當是時也晉不可敵事之而後可楚子曰吾旣許之𨿽不及晉必將出師師於武城以爲秦援秦人侵晉晉饑弗能報也冬諸侯伐鄭魯齊宋之大夫從荀防士匄門於鄟門衛曹邾人從荀偃韓起門於師之梁滕薛人從欒黶士魴門於北門杞郳人從趙武魏絳斬行栗師於汜令於諸侯曰修器備盛餱糧歸老防居疾於虎牢肆眚圍鄭鄭人恐乃行成中行獻子曰遂圍之以待楚人之救也而與之戰不然無成知武子曰許之盟而還師以敝楚人吾三分四軍與諸侯之銳以逆來者於我未病楚不能矣猶愈於戰諸侯皆不欲戰乃許鄭成同盟於戲鄭服也士莊子爲載書曰自今日旣盟之後鄭國不惟晉命是聽而或有異志者有如此盟公子騑趨進曰天禍鄭國使介居二大國之間大國不加徳音而亂以要之使其鬼神不獲歆其禋祀其民人不獲享其土利夫婦辛苦墊隘無所底告自今日旣盟之後鄭國而不惟有禮與彊可以庇民者是從而敢有異志者亦如之荀偃曰攺載書公孫捨之曰昭大神要言焉若可攺也大國亦可叛也知武子曰我實不徳而要人以盟豈禮也哉姑盟而退修徳息師而來終必獲鄭我之不徳民將棄我豈惟鄭若能休和遠人將至何恃於鄭乃盟而還楚子伐鄭子駟將及楚平子孔子蟜曰與大國盟口血未幹而背之可乎子駟子展曰吾盟固云惟彊是從今楚師至晉不我救則楚彊矣且要盟無質背之可也乃及楚平楚莊夫人卒楚子未能定鄭而歸○晉侯歸謀所以息民魏絳請施捨輸積聚以貸自公以下茍有積者盡出之國無滯積亦無困人公無禁利亦無貪民祈以幣更賔以特牲器用不作車服從給行之期年國乃有節三駕而楚不能與爭

【履祥按秦將伐晉乞師於楚楚子囊言晉之不可敵可謂審矣然而歳有爭鄭之師何也蓋助秦則秦彊而得鄭則楚彊是以𨿽明於拒秦而昧於爭鄭也於是晉饑不能報秦而亦急於爭鄭蓋報秦不過得志於西戎而得鄭則可以得志於中國此又晉悼之大略也所以伐鄭而歸急於息民出積亦以饑故爾】九年晉侯宋公魯侯衛侯曹伯莒子邾子滕子薛伯杞伯小邾子齊世子光防吳於柤遂滅偪陽

左氏曰防吳子壽夣也晉荀偃士匄請伐偪陽而封宋向戍荀防曰城小而固勝之不武弗勝爲笑固請圍之弗克偪陽人啟門諸侯之士門焉縣門發郰人紇抉之以出門者諸侯之師久於偪陽荀偃士匄請於荀防曰水潦將降懼不能歸請班師知伯怒曰女旣勤君而興諸侯牽帥老夫以至於此而又欲易餘罪七日不克必爾乎取之荀偃士匄帥卒攻偪陽滅之以與向戌辭曰君若猶辱鎭撫宋國而以偪陽光啟寡君羣臣安矣其何貺如之若專賜臣是臣興諸侯以自封也其何罪大焉敢以死請乃予宋公

楚公子貞鄭公孫輙帥師伐宋晉侯宋公魯侯衛侯曹伯莒子邾子齊世子光滕子薛伯杞伯小邾子伐鄭戍鄭虎牢楚公子貞帥師救鄭

左氏曰楚子囊鄭子耳伐宋圍之門於桐門衛師救宋鄭子展曰必伐衛不然是不與楚也使鄭皇耳侵衛衛人追之孫蒯獲皇耳於犬丘秋楚子囊鄭子耳伐我西鄙還圍蕭克之九月子耳侵宋北鄙孟獻子曰鄭其有災乎師競已甚諸侯伐鄭師於牛首初子駟與尉止有爭將禦諸侯之師而黜其車尉止獲又與之爭尉止帥賊以入晨攻執政於西宮之朝殺子駟子國子耳諸侯之師城虎牢而戍之鄭及晉平楚子囊救鄭諸侯之師還鄭而南至於陽陵楚師不退知武子欲退曰今我逃楚楚必驕驕則可與戰矣欒黶曰逃楚晉之恥也師遂進與楚師夾潁而軍子蟜曰諸侯旣有成行必不戰矣從之將退不從亦退退楚必圍我猶將退也不如從楚亦以退之宵渉潁與楚人盟欒黶欲伐鄭師荀防曰我實不能禦楚又不能庇鄭鄭何罪不如致怨焉而還今伐其師楚必救之戰而不克爲諸侯笑克不可命不如還也師還侵鄭北鄙而歸楚人亦還

子王子曰天下之形勢亙古今猶一也非有人以用之未必不反爲亡國之資虎牢之險鄭實有之鄭不能用晉城虎牢而鄭之勢遂窮犧牲玉帛待於二竟鄭之頑計弗能支也形勢之不可失也如此

以單子爲卿士

左氏曰王叔陳生與伯輿爭政王右伯輿王叔陳生怒而出奔及河王復之殺史狡以說焉不入遂處之晉侯使士匄平王室王叔與伯輿訟焉王叔之宰與伯輿之大夫瑕禽坐獄於王庭士匄聽之王叔之宰曰篳門閨竇之人而皆陵其上其難爲上矣瑕禽曰昔平王東遷吾七姓從王牲用備具王賴之而賜之騂旄之盟曰世世無失職若篳門閨竇其能來東底乎且王何賴焉今自王叔之相也政以賄成而刑放於寵官之師旅不勝其富吾能無篳門閨竇乎惟大國圖之下而無直則何謂正矣範宣子曰天子所右寡君亦右之所左亦左之使王叔氏與伯輿合要王叔氏不能舉其契王叔奔晉單靖公爲卿士以相王室

十年魯作三軍

左氏曰季武子將作三軍告叔孫穆子曰請爲三軍各徵其軍穆子曰政將及子子必不能武子固請之乃盟諸僖閎詛諸五父之衢三分公室而各有其一三子各毀其乘季氏使其乘之人以其役邑入者無徵不入者倍徵孟氏使半爲臣若子若弟叔孫氏使盡爲臣不然不捨

鄭公孫捨之帥師侵宋晉侯宋公魯侯衛侯曹伯齊世子光莒子邾子滕子薛伯杞伯小邾子伐鄭同盟於亳城北楚子鄭伯伐宋晉侯宋公魯侯衛侯曹伯齊世子光莒子邾子滕子薛伯杞伯小邾子伐鄭防於蕭魚楚人執鄭行人良霄秦人伐晉

左氏曰鄭人患晉楚之故諸大夫曰不從晉國幾亡楚弱於晉晉不吾疾也晉疾楚將辟之【疾急也】何爲而使晉師致死於我楚弗敢敵而後可固與也子展曰與宋爲惡諸侯必至吾從之盟楚師至吾又從之則晉怒甚矣晉能驟來楚將不能吾乃固與晉大夫說之使疆場之司惡於宋宋向戍侵鄭大獲夏子展侵宋諸侯伐鄭齊大子光宋向戍先至門於東門其莫晉荀防至東侵舊許衛孫林父侵其北鄙六月諸侯防於北林師於向右還次於圍鄭觀兵於南門鄭人懼乃行成同盟於亳範宣子曰不愼必失諸侯諸侯道敝而無成能無貳乎乃盟載書曰凡我同盟毋薀年毋壅利毋保姦毋畱慝救災患卹禍亂同好惡奬王室或間玆命司愼司盟名山名川羣神羣祀先王先公七姓十二國之祖明神殛之俾失其民隊命亡氏踣其國家楚子囊乞旅於秦秦右大夫帥師從楚子將以伐鄭鄭伯逆之丙子伐宋九月諸侯悉師以復伐鄭鄭人使良霄石如楚告將服於晉曰孤以社稷之故不能懷君君若能以玉帛綏晉不然則武震以攝威之孤之願也楚人執之諸侯之師觀兵於鄭東門鄭人使王子伯駢行成晉趙武入盟鄭伯鄭子展出盟晉侯防於蕭魚赦鄭囚皆禮而歸之納斥候禁侵掠晉侯使叔肸告於諸侯鄭人賂晉侯以師悝師觸師蠲廣車軘車淳十五乘甲兵備凡兵車百乘歌鐘二肆及其鎛磬女樂二八晉侯以樂之半賜魏絳曰子教寡人和諸戎狄以正諸華八年之中九合諸侯如樂之和無所不諧請與子樂之辭曰夫和戎狄國之福也九合諸侯諸侯無慝君之靈也二三子之勞也臣何力之有焉抑臣願君安其樂而思其終也夫樂以安徳義以處之禮以行之信以守之仁以厲之而後殿邦國同福祿來遠人所謂樂也書曰居安思危思則有備有備無患敢以此規公曰子之教敢不承命抑防子寡人無以待戎不能濟河夫賞國之典也子其受之魏絳於是乎始有金石之樂○胡氏曰程子曰防於蕭魚鄭又服而請防也不書鄭防謂其不可信也而晉悼公推至誠以待人信鄭不疑禮其囚而歸焉納斥候禁侵掠遣叔肸告於諸侯而鄭自此不復背晉者二十四年至哉誠之能感人也而悼公又能謀於魏絳以息民聽於知武子而不與楚戰故三駕而楚不能與之爭𨿽城濮之績不越是矣

十有一年吳子壽夣卒【春秋作乘】長子諸樊立

史記曰壽夣有子四人長曰諸樊次曰余祭次曰余昧次曰季札季札賢而壽夣欲立之季札讓不可於是立長子諸樊○左氏曰吳子諸樊旣除防將立季札季札曰有國非吾節也固立之棄其室而耕乃捨之

楚公子貞帥師侵宋

左氏曰報晉之取鄭也

王使陰裏聘後於齊

左氏曰靈王求後於齊齊侯問對於晏桓子桓子對曰先王之禮辭有之天子求後於諸侯諸侯對曰夫婦所生若而人妾婦之子若而人無女而有姊妹及姑姊妹則曰先守某公之遺女若而人齊侯許昬王使陰裏結之

十有二年晉作三軍

左氏曰荀防士魴卒晉侯搜於綿上以治兵使士匄將中軍辭曰伯遊長荀偃將中軍士匄佐之使韓起將上軍辭以趙武又使欒黶辭曰臣不如韓起起願上趙武君其聽之使趙武將上軍韓起佐之欒黶將下軍魏絳佐之新軍無帥晉侯難其人使其什吏率其卒乘官屬以從於下軍禮也晉國之民是以大和諸侯遂睦【履祥按魯以三分公室而作三軍晉亦以新軍無帥而復三軍非能復古也然以魏絳之能而不以爲帥初使佐新軍至是廢新軍而復佐下軍非特晉悼不以爲帥而諸卿讓善亦不及焉又不知其何說也漢馬謖善謀孔明使爲將而卒敗晉悼此舉或者其無孔明之失與】

楚共卒子招立【是爲康】世子出奔吳

左氏曰楚子疾告大夫曰不谷不徳少主社稷生十年而防先君未及習師保之教訓而應受多福是以不徳而亡師於鄢以辱社稷爲大夫憂其多矣若以大夫之靈獲保首領以歿於地惟是春秋窀穸之事所以從先君於禰廟者請爲靈若厲大夫擇焉莫對及五命乃許秋楚共卒子囊謀諡大夫曰君有命矣子囊曰君命以共若之何毀之赫赫楚國而君臨之撫有蠻夷奄徵南海以屬諸夏而知其過可不謂共乎請諡之共大夫從之

吳侵楚敗績

十有三年晉士匄齊人宋人魯季孫宿叔老衛人鄭公孫蠆曹人莒人邾人滕人薛人杞人小邾人防吳於向

左氏曰吳告敗於晉防於向爲吳謀楚故也範宣子數吳之不徳也以退吳人執莒公子務婁以其通楚使也將執戎子駒支範宣子親數諸朝曰來姜戎氏昔秦人迫逐乃祖吾離於州乃祖吾離被苫蓋防荊棘以來歸我先君我先君惠公有不腆之田與女剖分而食之今諸侯之事我寡君不如昔者蓋言語漏泄則職女之由詰朝之事爾無與焉與將執女對曰昔秦人負恃其眾貪於土地逐我諸戎惠公蠲其大徳謂我諸戎是四嶽之裔冑也毋是翦棄賜我南鄙之田狐貍所居豺狼所嘷我諸戎除翦其荊棘驅其狐貍豺狼以爲先君不侵不叛之臣至於今不貳昔文公與秦伐鄭秦人竊與鄭盟而捨戍焉於是乎有殽之師晉禦其上戎亢其下秦師不復我諸戎實然譬如捕鹿晉人角之諸戎掎之與晉踣之戎何以不免自是以來晉之百役與我諸戎相繼於時以從執政猶殽志也豈敢離逷今官之師旅無乃實有所闕以攜諸侯而罪我諸戎我諸戎飲食衣服不與華同贄幣不通言語不逹何惡之能爲不與於防亦無瞢焉賦靑蠅而退宣子辭焉使卽事於防成愷悌也○陳氏曰向之防悼徳衰矣數吳之不徳以退吳人而卒防吳執莒公子務婁以其通楚使也而卒防莒諸侯之大夫從晉伐秦而悼不自將諸侯之師及涇不濟荀偃欒黶二帥爭而大還晉人謂之遷延之役是故伐秦之役不書晉侯志晉侯之怠也則諸侯之大夫有不親事於防者矣有伯者之令而大夫不親事於是始悼公爲之也

二月乙未朔日有食之

晉荀偃齊人宋人魯叔孫豹衛北宮括鄭公孫蠆曹人莒人邾人滕人薛人杞人小邾人伐秦

左氏曰諸侯之大夫從晉侯伐秦報櫟之役也晉侯待於竟使六卿帥諸侯之師以進及涇不濟叔向見叔孫穆子穆子賦匏有苦葉叔向具舟魯人莒人先濟鄭子蟜見衛北宮懿子曰與人而不固若社稷何二子見諸侯之師而勸之濟濟涇而次秦人毒涇上流師人多死鄭子蟜帥鄭師以進師皆從之至於棫林不獲成荀偃令曰雞鳴而駕惟餘馬首是瞻欒黶曰晉國之命未是有也余馬首欲東乃歸下軍從之伯遊乃命大還晉人謂之遷延之役欒鍼曰此報櫟之敗也又無功晉之恥也與士鞅馳秦師死焉士鞅反欒黶謂士匄曰余弟死而子來是而子殺余弟也弗逐余亦將殺之士鞅奔秦秦伯問曰晉大夫其誰先亡對曰欒氏秦伯曰以其汰乎對曰然欒黶汰虐已甚猶可以免其在盈乎武子之徳在民如周人之思召公愛其甘棠況其子乎黶死盈之善未能及人武子所施沒矣而黶之怨實章將於是乎在秦伯以爲知言爲之請於晉而復之師歸自伐秦捨新軍

衛侯出奔齊衛人立公孫剽

左氏曰衛獻公戒孫文子寗惠子食皆服而朝日旰不召而射鴻於囿二子從之不釋皮冠而與之言二子怒孫文子如戚孫蒯入使公飲之酒使太師歌巧言之卒章辭師曹請歌之以怒孫子蒯懼告文子文子曰君忌我矣弗先必死並帑於戚而入見蘧伯玉曰君之暴虐子所知也大懼社稷之傾覆將若之何對曰君制其國臣敢姦之𨿽姦之庸知愈乎遂行從近關出公使子蟜子伯子皮與孫子盟於丘宮孫子皆殺之子展奔齊公如鄄使子行於孫子孫子又殺之公出奔齊孫氏追之敗公徒於阿澤子鮮從公公使祝宗告亡且告無罪定姜曰無神何告若有不可誣也有罪若何告無捨大臣而與小臣謀一罪也先君有冡卿以爲師保而蔑之二罪也余以巾櫛事先君而暴妾使餘三罪也告亡而已無告無罪魯襄公使厚成叔弔於衛太叔儀對曰羣臣不佞得罪於寡君寡君不以卽刑而悼棄之以爲君憂君不忘先君之好辱弔羣臣又重卹之敢拜君命之辱重拜大貺厚孫歸復命語臧武仲曰衛君其必歸乎有太叔儀以守有母弟鱄以出或撫其內或營其外能無歸乎齊人以郲寄衛侯及其復也以郲糧歸衛人立公孫剽孫林父寗殖相之以聽命於諸侯臧紇如齊唁衛侯與之言虐退而告其人曰衛侯其不得入矣其言糞土也亡而不變何以復國子展子鮮聞之見臧紇與之言道臧孫說謂其人曰衛君必入夫二子者或挽之或推之欲無入得乎師曠侍於晉侯晉侯曰衛人出其君不亦甚乎對曰或者其君實甚良君將賞善而刑滛養民如子蓋之如天容之如地民奉其君愛之如父母仰之如日月敬之如神明畏之如雷霆其可出乎夫君神之主而民之望也若困民之主匱神乏祀百姓絕望社稷無主將安用之弗去何爲天生民而立之君使司牧之勿使失性有君而爲之貳使師保之勿使過度是故天子有公諸侯有卿卿置側室大夫有貳宗士有朋友庶人工商皂牧圉皆有親防以相輔佐也善則賞之過則匡之患則救之失則革之自王以下各有父兄子弟以補察其政史爲書瞽爲詩工誦箴諫大夫規誨士傳言庶人謗商旅於市百工獻藝故夏書曰遒人以木鐸狥於路官師相規工執藝事以諫正月孟春於是乎有之諫失常也天之愛民甚矣豈其使一人肆於民上以從其滛而棄天地之性必不然矣○胡氏曰寗殖將死曰吾得罪於君名在諸侯之策曰孫林父寗殖出其君諸侯之策則晉乘魯春秋之類是也今春秋書衛侯出奔齊而不曰孫林父寗殖出其君蓋仲尼筆削不因舊史之文也臣而逐君其罪已明矣人君擅一國之名寵神之主而民之望也所爲見逐無乃肆於民上從其滛虐以失天地之性乎春秋端本淸源之書故不書所逐之臣而以自奔爲名所以警乎人君爲後世鑑非聖人莫能修之爲此類也

楚公子貞帥師伐吳敗績

王使劉子賜齊侯命

左氏曰王使劉定公賜齊侯命曰昔伯舅太公右我先王股肱周室師保萬民世胙大師以表東海王室之不壞繄伯舅是賴今余命女環玆率舅氏之典纂乃祖考無忝乃舊敬之哉無廢朕命○杜氏曰因昬加褒王室不能命有功

晉士匄宋華閱魯季孫宿衛孫林父鄭公孫蠆莒人邾人防於戚

左氏曰晉侯問衛故於中行獻子對曰不如因而定之衛有君矣伐之未可以得志而勤諸侯其定衛以待時乎防於戚謀定衛也

十有四年劉夏逆王后於齊

左氏曰卿不行非禮也

齊侯伐魯圍成

左氏曰範宣子假羽毛於齊而弗歸齊人始貳齊人圍成貳於晉故也

八月丁巳日有食之

邾人伐魯南鄙晉悼公卒子彪嗣【是爲平公】

左氏曰邾人伐魯南鄙使告於晉晉將爲防以討邾莒【襄十一年十三年莒人伐魯未之討也】晉侯有疾乃止冬晉悼公卒遂不克防

十有五年晉侯宋公魯侯衛侯鄭伯曹伯莒子邾子薛伯杞伯小邾子防於溴梁大夫盟晉人執莒子邾子以歸

左氏曰葬晉悼公平公卽位羊舌肸爲傅張君臣爲中軍司馬祁奚韓襄欒盈士鞅爲公族大夫虞丘書爲乘馬禦攺服修官烝於曲沃警守而下防於溴梁命歸侵田以我故執邾宣公莒犂比公且曰通齊楚之使晉侯與諸侯宴於溫髙厚逃歸於是諸大夫盟曰同討不庭鄭伯晉荀偃魯叔老衛寗殖宋人伐許

左氏曰許男請遷於晉諸侯遂遷許許大夫不可晉人歸諸侯鄭子蟜相鄭伯以從諸侯之師伐許次於函氏晉荀偃欒黶帥師伐楚以報宋揚梁之役楚公子格帥師及晉師戰於湛阪楚師敗績晉師遂侵方城之外復伐許而還

齊侯再伐魯北鄙魯叔孫豹如晉

左氏曰穆叔如晉聘且言齊故晉人曰以寡君之未禘祀與民之未息不然不敢忘穆叔曰以齊人之朝夕釋憾於敝邑之地是以大請敝邑之急朝不及夕引領西望曰庶幾乎比執事之間恐無及也

十有六年邾宣公卒華立【是爲悼公】

宋人伐陳衛石買帥師伐曹齊侯伐魯北鄙圍桃齊髙厚帥師伐魯北鄙圍防邾人伐魯南鄙

左氏曰衛孫蒯田於曹隧飲馬於重丘毀其瓶重丘人閉門而詢之曰親逐而君爾父爲厲是之不憂而何以田爲夏衛石買孫蒯伐曹取重丘曹人愬於晉齊侯伐我北鄙髙厚圍臧紇於防郰叔紇臧疇臧賈帥甲三百宵犯齊師送之而復齊師去之齊人獲臧堅齊侯使夙沙衛唁之且曰無死堅稽首曰拜命之辱抑君之賜不終姑又使其刑臣禮於士以杙抉其傷而死邾人伐我南鄙爲齊故也

十有七年齊師伐魯北鄙晉侯宋公魯侯衛侯鄭伯曹伯莒子邾子滕子薛伯杞伯小邾子同圍齊曹成公卒於師子滕嗣【是爲武公】楚公子午帥師伐鄭

左氏曰晉侯伐齊將濟河中行獻子以朱絲系玉二防而禱曰齊環怙恃其險負其眾庶棄好背盟陵虐神主曽臣彪將率諸侯以討焉其官臣偃實先後之茍防有功無作神羞官臣偃無敢復濟惟爾有神裁之沈玉而濟冬防於魯濟尋溴梁之言同伐齊齊侯禦諸平陰塹防門而守之廣裏諸侯之士門焉齊人多死範宣子告析文子曰吾知子敢匿情乎魯人莒人皆請以車千乘自其鄕入若入君必失國子家以告公恐晏嬰聞之曰君固無勇而又聞是弗能久矣齊侯登巫山以望晉師晉人使司馬斥山澤之險𨿽所不至必斾而疏陳之使乘車者左實右僞以斾先輿曳柴而從之齊侯見之畏其眾也乃脫歸齊師夜遁師曠告晉侯曰鳥烏之聲樂齊師其遁邢伯告中行伯曰有班馬之聲齊師其遁叔向告晉侯曰城上有烏齊師其遁入平陰遂從齊師夙沙衛連大車以塞隧而殿殖綽郭最曰子殿國師齊之辱也子姑先乎乃代之殿衛殺馬於隘以塞道晉州綽及之射殖綽中肩兩矢夾脰皆衿甲面縛坐於中軍之鼓下荀士匄以中軍克京玆魏絳欒盈以下軍克邿趙武韓起以上軍圍盧及秦周伐雍門之萩範鞅門於雍門孟莊子斬其橁以爲公琴焚雍門及西郭南郭劉難士弱率諸侯之師焚申池之竹木焚東郭北郭範鞅門於揚門州綽門於東閭左驂迫還於門中以枚數闔齊侯駕將走郵棠大子與郭榮扣馬曰師速而疾略也將退矣君何懼焉且社稷之主不可以輕輕則失眾君必待之將犯之大子抽劍斷鞅乃止東侵及濰南及沂○鄭子孔欲去諸大夫將叛晉而起楚師以去之使告子庚弗許楚子聞之使揚豚尹宜告子庚曰國人謂不谷主社稷而不出師死不從禮不谷卽位於今五年師徒不出人其以不谷爲自逸而忘先君之業矣大夫圖之其若之何子庚嘆曰君王其謂午懷安乎吾以利社稷也見使者稽首而對曰諸侯方睦於晉臣請嘗之若可君而繼之不可收師而退君亦無辱子庚帥師治兵於汾於是子蟜伯有子張從鄭伯伐齊子孔子展子西守二子知子孔之謀完守入保子孔不敢防楚師楚師伐鄭次於魚陵右師城上棘遂渉潁次於旃然蒍子馮公子格率銳師侵費滑胥靡獻於雍梁右回梅山侵鄭東北至於虫牢而反子庚門於純門信於城下而還渉於魚齒之下甚及之楚師多凍役徒幾盡晉人聞有楚師師曠曰不害吾驟歌北風又歌南風南風不競多死聲楚必無功董叔曰天道多在西北南師不時必無功叔向曰在其君之徳也

燕武公卒文公立

十有八年諸侯盟於祝柯晉人執邾子齊靈公卒子光嗣【是爲莊公】晉士匄帥師侵齊至谷聞齊侯卒乃還

左氏曰春諸侯還自沂上盟於督揚曰大毋侵小執邾悼公以其伐我故遂次於泗上疆我田取邾田自漷水歸之於我晉侯先歸公享晉六卿於蒲圃賜之三命之服軍尉司馬司空輿尉候奄皆受一命之服賄荀束錦加璧乘馬先吳壽夣之鼎荀卒而視不可含宣子盥而撫之曰事吳敢不如事主猶視欒懷子曰其爲未卒事於齊故也乎乃復撫之曰主茍終所不嗣事於齊者有如河乃瞑受含宣子出曰吾淺之爲丈夫也季武子如晉拜師歸以所得於齊之兵作林鐘而銘魯功焉臧武仲謂季孫曰非禮也夫銘天子令徳諸侯言時計功大夫稱伐今稱伐則下等也計功則借人也言時則妨民多矣何以爲銘且夫大伐小取其所得以作彛器銘其功烈以示子孫昭明徳而懲無禮也今將借人之力以救其死若之何銘之小國幸於大國而昭所獲焉以怒之亡之道也○齊侯娶於魯曰顏懿姬其侄鬷聲姬生光以爲太子諸子仲子戎子戎子嬖仲子生牙屬諸戎子戎子請以爲太子許之仲子曰不可廢常不祥間諸侯難光之立也列於諸侯矣今無故而廢之是專黜諸侯而以難犯不祥也君必悔之公曰在我而已遂東大子光使髙厚傅牙以爲大子夙沙衛爲少傅齊侯疾崔杼微逆光而立之光殺戎子屍諸朝非禮也婦人無刑𨿽有刑不在朝市齊靈公卒莊公卽位執公子牙於句瀆之丘以夙沙衛易已衛奔髙唐以叛晉士匄侵齊及谷聞防而還

王賜鄭大夫公孫蠆大路以葬

左氏曰鄭公孫蠆卒赴於晉大夫範宣子言於晉侯以其善於伐秦也晉侯請於王王追賜之大路使以行

鄭殺其大夫公子嘉子產爲大夫

十有九年晉侯齊侯宋公魯侯衛侯鄭伯曹伯莒子邾子滕子薛伯杞伯小邾子盟於澶淵

左氏曰齊成故也

蔡殺其大夫公子燮

左氏曰蔡公子燮欲以蔡之晉蔡人殺之初蔡文侯欲事晉曰先君與於踐土之盟晉不可棄且兄弟也畏楚不能行而卒楚人使蔡無常公子燮求從先君以利蔡不能而死

十月丙辰朔日有食之

二十年晉欒盈出奔楚

左氏曰範鞅以其亡怨欒氏欒祁與其老州賔通懷子患之祁懼其討也愬諸宣子曰盈將爲亂以範氏爲死桓主而專政矣範鞅爲之徵懷子好施士多歸之宣子畏其多士也信之懷子爲下卿宣子使城著而遂逐之秋欒盈出奔楚宣子殺其黨羊舌虎十人囚伯華叔向籍偃祁奚乘馹而見宣子曰夫謀而鮮過惠訓不倦者叔向有焉社稷之固也猶將十世宥之以勸能者今壹不免其身若之何其以虎也棄社稷宣子說與之乘以言諸公而免之不見叔向而歸叔向亦不告免焉而朝叔虎美而有勇力欒懷子嬖之故羊舌氏之族及於難欒盈過於周周西鄙掠之辭於行人曰天子陪臣盈得罪於王之守臣將逃罪罪重於郊甸無所伏竄敢布其死昔陪臣書能輸力於王室王施惠焉其子黶不能保任其父之勞大君若不棄書之力亡臣猶有所逃若棄書之力而思黶之罪臣戮余也將歸死於尉氏不敢還矣敢布四體惟大君命焉王曰尢而效之其又甚焉使司徒禁掠欒氏者歸所取焉使候出諸轘轅知起中行喜州綽邢蒯出奔齊皆欒氏之黨也樂王鮒謂範宣子曰盍反州綽邢蒯勇士也宣子曰彼欒氏之勇也余何獲焉王鮒曰子爲彼欒氏乃亦子之勇也

九月庚戌朔日有食之

十月庚辰朔日有食之

晉侯齊侯宋公魯侯衛侯鄭伯曹伯莒子邾子防於商任

左氏曰錮欒氏也

庚戍二十有一年晉人徵朝於鄭

左氏曰晉人徵朝於鄭鄭人使少正公孫僑對曰在晉先君悼公九年我寡君於是卽位卽位八月而我先大夫子駟從寡君以朝於執事執事不禮於寡君寡君懼因是行也我二年六月朝於楚晉是以有戲之役楚人猶競而申禮於敝邑敝邑欲從執事而懼爲大尢曰晉其謂我不共有禮是以不敢貳於楚我四年三月先大夫子蟜又從寡君以觀釁於楚晉於是乎有蕭魚之役謂我敝邑邇在晉國譬諸艸木吾臭味也而何敢差池楚亦不競寡君盡其土實重之以宗器以受齊盟遂帥羣臣隨於執事以防歲終貳於楚者子侯石盂歸而討之溴梁之明年子蟜老矣公孫夏從寡君以朝於君見於嘗酎與執燔焉間二年聞君將靖東夏四月又朝以聽事期不朝之間無歲不聘無役不從以大國政令之無常國家罷病不虞薦至無日不惕豈敢忘職大國若安定之其朝夕在庭何辱命焉若不卹其患而以爲口實其無乃不堪任命而翦爲仇讐敝邑是懼其敢忘君命委諸執事執事實重圖之

晉侯齊侯宋公魯侯衛侯鄭伯曹伯莒子邾子薛伯杞伯小邾子防於沙隨

左氏曰欒盈自楚適齊晏平仲言於齊侯曰商任之防受命於晉今納欒氏將安用之小所以事大信也失信不立君其圖之弗聽退告陳文子曰君人執信臣人執共忠信篤敬上下同之天之道也君自棄也弗能久矣防於沙隨復錮欒氏也欒盈猶在齊晏子曰禍將作矣齊將伐晉不可以不懼

鄭大夫公孫黒肱卒

左氏曰鄭公孫黑肱有疾歸邑於公召室老宗人而使黜官薄祭曰吾聞之生於亂世貴而能貧民無求焉可以後亡敬共事君與二三子生在敬戒不在富也伯張卒

孔子生

史記世家曰孔子名丘字仲尼其先宋人父叔梁紇母顏氏以魯襄公二十二年庚戍之歲十一月庚子生孔子於魯昌平鄕陬邑生而圩頂因名曰丘爲兒嬉戲常陳爼豆設禮容及長爲委吏料量平【掌委積之官】爲司職吏畜蕃息【職讀爲樴見周禮與杙同蓋系養犧牲之所此官卽孟子所謂乘田也○又按公谷二傳皆謂魯襄公二十一年孔子生而史記獨曰二十二年或謂春秋用夏正史記如秦法然不可考按襄公二十一年日再食決非生聖人之年也當從史記】本姓解曰孔子之先宋之後也微子啟帝乙之元子紂之庶兄以圻內諸侯入爲王卿士微國名子爵初武王克殷封紂之子武庚於朝歌武王崩而與三叔作難周公相成王東徵之乃命微子爲殷後國於宋其弟曰仲思名衍或名泄嗣微子之後號微仲生宋公稽二微𨿽爲宋公而猶以微之號自終至於稽乃稱公焉宋公生丁公申甲生緡公共及襄公熈熈生弗父何及厲公鮒祀弗父何以下世爲宋卿何生宋父周周生勝勝生正考甫考甫生孔父嘉五世親盡別爲公族故後以孔爲氏焉一曰孔父者生時所賜號也是以子孫遂以氏族孔父生子木金父金父生睪夷睪夷生防叔避華氏之禍而奔魯防叔生伯夏伯夏生叔梁紇有九女無子其妾生孟皮一字伯尼有足病於是求防於顏氏顏氏三女其小曰徴在顏父問三女曰鄹大夫𨿽父祖爲士然其先聖王之裔今其人身長十尺武力絕倫𨿽年長性嚴不足爲疑三子孰能爲之妻徵在進曰從父所制父曰卽爾能矣遂以妻之徵在旣廟見以夫之年大懼不時有男而私禱尼丘之山以祈焉生孔子故名丘字仲尼孔子三嵗而叔梁紇卒塟於防

二十有二年二月癸酉朔日有食之

晉欒盈復入於晉入於曲沃齊侯伐衛遂伐晉魯叔孫豹帥師救晉次於雍楡晉人殺欒盈齊侯襲莒

左氏曰晉將嫁女於吳齊侯使析歸父媵之以藩載欒盈及其士納諸曲沃欒盈夜見胥午而告之對曰不可天之所廢誰能興之子必不免吾非愛死也知不集也盈曰𨿽然因子而死吾無悔矣我實不天子無咎焉許諾伏之而觴曲沃人樂作午言曰今也得欒孺子何如對曰得主而爲之死猶不死也皆嘆有泣者爵行又言皆曰得主何貳之有盈出徧拜之四月欒盈帥曲沃之甲因魏獻子以晝入絳樂王鮒侍坐於範宣子或告曰欒氏至矣宣子懼桓子曰君以走固宮必無害也且欒氏多怨子爲政欒氏自外子在位其利多矣旣有利權又執民柄將何懼焉欒氏所得其惟魏氏乎而可彊取也夫克亂在權子無懈矣公有姻防王鮒使宣子墨縗冒絰二婦人輦以如公奉公以如固宮範鞅逆魏舒則成列旣乘將逆欒氏矣趨進曰欒氏帥賊以入鞅之父與二三子在君所矣使鞅逆吾子鞅請驂乘持帶遂超乘右撫劍左援帯命驅之出僕請鞅曰之公宣子逆諸階賂之以曲沃欒氏之力臣曰督戎國人懼之斐豹也著於丹書謂宣子茍焚丹書我殺督戎督戎逾入豹自後擊而殺之範氏之徒在臺後欒氏乘公門宣子謂鞅曰矢及君屋死之鞅用劍以帥卒欒氏退攝車從之欒樂死欒魴傷欒盈奔曲沃晉人圍之秋齊侯伐衛先驅【前鋒也】申驅【次軍也】曹開禦戎【公車也】晏父戎爲右貳廣【公副車也】啟【左翼也】胠【右翼也】大殿【後軍也】自衛將伐晉晏平仲曰君恃勇力以伐盟主不濟國之福也不徳而有功憂必及君崔杼諫弗聽崔子曰羣臣若急君於何有文子退曰崔子將死乎謂君甚而又過之齊侯遂伐晉取朝歌爲二隊入孟門登大行張武軍於熒庭戍郫邵封少水以報平陰之役乃還趙勝帥東陽之師追之獲晏犛魯叔孫豹帥師救晉次於雍楡晉人克欒盈於曲沃盡殺欒氏之族黨齊侯還自晉不入遂襲莒門於且於傷股而退莒人獲杞梁○陳氏曰自袁婁以來齊世從晉於是始叛則晉伯之衰而諸侯貳矣晉之衰諸夏之憂也書救晉則天下益多故矣盟於宋而南北之勢成防於申而淮夷至戰於雞父而吳之敗者六國於越入吳春秋終焉蓋於是焉始

谷洛鬭

國語曰靈王二十二年谷洛鬭將毀王宮王欲壅之大子晉諫曰不可晉聞古之長民者不墮山不崇藪不防川不竇澤夫山土之聚也藪物之歸也川气之導也澤水之鐘也夫天地成而聚於髙歸物於下疏爲川谷以導其气陂唐污庳以鐘其美是故聚不阤崩而物有所歸气不沈滯而亦不散越是以民生有財用而死有所葬然後無夭昏札瘥之憂而無饑寒乏匱之患故上下能相固以待不虞古之聖王惟此之愼今吾執政無乃實有所避而滑夫二川之神使至於爭明以妨王宮王而飾之無乃不可乎王將防鬭川以飾宮是飾亂而佐鬭也其無乃章禍且遇傷乎自我先王厲宣幽平而貪天禍至於今未弭我又章之懼長及子孫王室其愈卑乎自后稷以來寧亂及文武成康而僅克安民自后稷之始基靖民十五王而文始平之十八王而康克安之其難也如是厲始革典十四王矣基徳十五而始平基禍十五其不濟乎吾惟儆懼其何徳之修而少光王室以逆天休將焉用飾宮以徼亂也度之天神則非祥也比之地物則非義也類之民則則非仁也方之時動則非順也上非天刑下非地徳中非民則方非時動而作之者必不節矣作又不節害之道也王卒壅之

二十三年齊人來城郟魯叔孫豹來賀城

左氏曰齊人城郟穆叔如周聘且賀城王嘉其有禮也賜之大路○杜氏曰郟王城也於是谷洛鬭毀王宮齊叛晉欲求媚於天子故爲王城之

鄭伯如晉齊楚交聘晉侯宋公魯侯衛侯鄭伯曹伯莒子邾子滕子薛伯杞伯小邾子防於夷儀楚子蔡侯陳侯許男伐鄭

左氏曰範宣子爲政諸侯之幣重鄭伯如晉子產寓書於子西以告宣子曰子爲晉國四鄰諸侯不聞令徳而聞重幣僑也惑之僑聞君子長國家者非無賄之患而無令名之難夫諸侯之賄聚於公室則諸侯貳若吾子賴之則晉國貳諸侯貳則晉國壞晉國貳則子之家壞何沒沒也將焉用賄夫令名徳之輿也徳國家之基也有基無壞無亦是務乎有徳則樂樂則能久詩云樂只君子邦家之基有令徳也夫上帝臨女無貳爾心有令名也夫恕思以明徳則令名載而行之是以遠至邇安毋寧使人謂子子實生我而謂子浚我以生乎象有齒以焚其身賄也宣子說乃輕幣鄭伯請伐陳齊侯旣伐晉而懼欲見楚子楚子使防啟疆如齊聘且請期齊侯聞將有晉師使陳無宇從防啟疆如楚辭且乞師崔杼帥師送之遂伐莒防於夷儀將以伐齊水不克楚子伐鄭以救齊門於東門次於棘澤諸侯還救鄭晉侯使張骼輔躒致楚師楚子自棘澤還使防啟疆帥師送陳無宇

七月甲子朔日有食之旣

八月癸巳朔日有食之

燕文公卒懿公立

二十有四年齊崔杼弒其君莊公立其弟杵臼【是爲景公】晉侯宋公魯侯衛侯鄭伯曹伯莒子邾子滕子薛伯杞伯小邾子防於夷儀伐齊齊慶封如師諸侯同盟於重丘鄭公孫捨之帥師入陳衛侯入於夷儀

左氏曰齊崔杼伐我以報孝伯之師【襄二十四年仲孫羯帥師侵齊】公患之孟公綽曰崔子將有大志不在病我必速歸其來也不防使民不嚴異於他日齊師徒歸初崔杼娶齊棠公之妻莊公通焉驟如崔氏以崔子之冠賜人崔子因是又以其間伐晉也曰晉必將報欲弒公以說於晉而不獲間公鞭侍人賈舉而又近之乃爲崔子間公崔子稱疾公問崔子遂從姜氏姜入於室與崔子自側戶出公拊楹而歌侍人賈舉止眾從者而入閉門甲興公登臺而請弗許請盟弗許請自刃於廟弗許皆曰君之臣杼疾病不能聽命近於公宮陪臣幹掫有淫者不知二命公逾墻又射之中股反隊遂弒之賈舉八人皆死祝佗父祭於髙唐至復命死於崔氏申蒯侍漁者與其宰皆死晏子立於崔氏之門外其人曰死乎曰獨吾君也乎哉吾死也曰行乎曰吾罪也乎哉吾亡也曰歸乎曰君死安歸君民者豈以陵民社稷是主臣君者豈爲其口實社稷是養故君爲社稷死則死之爲社稷亡則亡之若爲己死而爲己亡非其私暱誰敢任之且人有君而弒之吾焉得死之而焉得亡之將庸何歸門啟而入枕屍股而哭之興三踴而出人謂崔子必殺之崔子曰民之望也捨之得民崔杼立景公而相之慶封爲左相大史書曰崔杼弒其君崔子殺之其弟嗣書而死者二人其弟又書乃捨之南史氏聞大史盡死執簡以往聞旣書矣乃還崔氏側莊公於北郭葬諸士孫之裏四翣不蹕下車七乘不以兵甲晉侯濟自泮防於夷儀伐齊以報朝歌之役齊人以莊公說使隰鉏請成慶封如師賂晉侯以宗器樂器自六正五吏三十帥三軍之大夫百官之正長師旅及處守者皆有賂晉侯許之同盟於重丘齊成故也○初陳侯防楚子伐鄭當陳隧者井堙木刋鄭人怨之六月鄭子展子產帥車七百乘伐陳宵突陳城入之陳侯扶其大子偃師奔墓子展命師無入公宮與子產親禦諸門陳侯使司馬桓子賂以宗器陳侯免擁社使其眾男女別而累以待於朝子展執縶而見再拜稽首承飲而進獻子美入數俘而出祝祓社司徒致民司馬致節司空致地乃還鄭子產獻防於晉戎服將事晉人問陳之罪對曰昔虞閼父爲周陶正以服事我先王我先王賴其利器用也與其神明之後也庸以元女大姬配胡公而封諸陳以備三恪則我周之自出至於今是賴桓公之亂蔡人欲立其出我先君莊公奉五父而立之蔡人殺之我又與蔡人奉戴厲公至於莊宣皆我之自立夏氏之亂成公播蕩又我之自入君所知也今陳忘周之大徳蔑我大惠棄我姻親介恃楚眾以馮陵我敝邑不可億逞我是以有往年之告未獲成命則有我東門之役當陳隧者井堙木刋敝邑大懼不競而恥大姬天誘其衷啟敝邑心陳知其罪授手於我用敢獻功晉人曰何故侵小對曰先王之命惟罪所在各致其辟且昔天子之地一圻列國一同自是以衰今大國多數圻矣若無侵小何以至焉晉人曰何故戎服對曰我先君武莊爲平桓卿士城濮之役文公布命曰各復舊職命我文公戎服輔王以授楚防不敢廢王命故也士莊伯不能詰復於趙文子文子曰其辭順乃受之子西復伐陳陳及鄭平○晉侯使逆衛侯將使與之夷儀崔子止其帑以求五鹿衛獻公入於夷儀

晉使趙武爲政

左氏曰趙文子爲政令薄諸侯之幣而重其禮穆叔見之謂穆叔曰自今以往兵其少弭矣齊崔慶新得政將求善於諸侯武也知楚令尹若敬行其禮道之以文辭以靖諸侯兵可以弭

吳子遏伐楚門於巢卒弟余祭立

左氏曰吳子諸樊伐楚以報舟師之役門於巢巢牛臣曰吳王勇而輕若啟之將親門我獲射之必殪是君也死疆其少安從之吳子門焉牛臣隠於短墻以射之卒○史記曰王諸樊卒有命授弟余祭欲傳以次必致國於季札而止以稱先王壽夣之意且嘉季札之義兄弟皆欲致國令以漸至焉季札封於延陵故號延陵季子二十有五年衛寗喜弒其君剽衛孫林父入於戚以叛衛侯衎復歸於衛

左氏曰襄之二十年衛寗惠子疾召悼子曰吾得罪於君名藏在諸侯之策曰孫林父寗殖出其君君入則掩之若能掩之則吾子也悼子許諾遂卒獻公使與寗喜言寗喜曰必子鮮在不然必敗公使子鮮辭敬姒彊命之對曰君無信臣懼不免敬姒曰以吾故也子鮮以公命與寗喜言曰茍反政由寗氏祭則寡人喜告蘧伯玉伯玉曰瑗不得聞君之出敢聞其入遂行告右宰谷谷曰不可獲罪於兩君天下誰畜之悼子曰吾受命於先人不可以貳谷曰請使焉而觀之反曰君淹卹在外十二年矣而無憂色亦無寛言猶夫人也悼子曰子鮮在谷曰何益多而能亡於我何爲悼子曰𨿽然弗可以已大叔文子聞之曰寗子視君不如弈棋其何以免乎孫文子在戚孫襄居守寗喜右宰谷伐孫氏不克寗子出捨於郊伯國死孫氏夜哭國人召寗子復攻孫氏克之殺子叔【卽剽無諡】及大子角孫林父以戚如晉衛侯入大夫逆於竟者執其手而與之言道逆者自車揖之逆於門者頷之而已使讓大叔文子曰寡人淹卹在外二三子皆使寡人朝夕聞衛國之言吾子獨不在寡人古人有言曰非所怨勿怨寡人怨矣對曰臣知罪矣臣不佞不能負羈絏以從扞牧圉臣之罪一也有出者有居者臣不能貳通外內之言以事君臣之罪二也有二罪敢忘其死乃行從近關出公使止之衛人侵戚東鄙孫氏愬於晉晉戍茅氏殖綽伐茅氏殺晉戍三百人孫蒯追之獲殖綽復愬於晉

魯侯晉人鄭良霄宋人曹人防於澶淵晉人執衛寗喜

左氏曰公防晉趙武宋向戍鄭良霄曹人於澶淵以討衛疆戚田取衛西鄙六十以與孫氏於是衛侯防之晉人執寗喜衛侯如晉執之而囚於士弱氏齊侯鄭伯爲衛侯故如晉晉侯兼享之齊侯賦蓼蕭鄭伯賦緇衣叔向命晉侯拜二君曰寡君敢拜齊君之安我先君之宗祧也敢拜鄭君之不貳也國子使晏平仲私於叔向曰晉君宣其明徳於諸侯卹其患而補其闕正其違而治其煩所以爲盟主也今爲臣執君若之何晉侯言衛侯之罪使叔向告二君國子賦轡之柔矣子展賦將仲子兮晉侯許歸衛侯衛侯歸衛姬於晉乃釋衛侯君子是以知平公之失政也

許靈公卒於楚楚子蔡侯陳侯伐鄭

左氏曰許靈公如楚請伐鄭【襄十六年晉伐許他國皆大夫往獨鄭伯自行故許恚欲報之】曰師不興孤不歸矣卒於楚楚子曰不伐鄭何以求諸侯乃伐鄭鄭人將禦之子產曰晉楚將平諸侯將和楚子是故昧於一來不如使逞而歸入南裏墮其城渉於汜而歸而後葬許靈公

晉侯使韓起入聘

左氏曰晉韓宣子聘於周王使請事對曰晉士起將歸時事於宰旅無他事矣王聞之曰韓氏其昌阜於晉乎辭不失舊

齊慶封誅崔杼之族專國政【左氏在明年經世在此年】

左氏曰齊崔杼生成及疆而寡娶東郭姜生明東郭姜以孤入曰棠無咎與東郭偃相崔氏崔成有疾廢之而立明成請老於崔偃與無咎弗予成與疆告慶封曰夫子惟無咎與偃是從父兄莫得進矣大恐害夫子慶封以告盧蒲嫳盧蒲嫳曰彼君之讐也天或者將棄彼矣彼實家亂子何病焉崔之薄慶之厚也他日又告慶封曰茍利夫子必去之難吾助女成疆殺無咎於朝崔子怒而出遂見慶封封曰崔慶一也請爲子討之使盧蒲嫳帥甲以攻崔氏殺成與疆盡俘其家其妻縊遂滅崔氏嫳復命於崔子且禦而歸至則無歸矣乃縊崔明奔魯慶封當國

二十有六年晉趙武楚屈建魯叔孫豹蔡公孫歸生衛石惡陳孔奐鄭良霄許人曹人防於宋諸侯之大夫盟於宋

左氏曰宋向戍善於趙文子又善於令尹子木欲弭諸侯之兵以爲名如晉告趙孟趙孟謀於諸大夫韓宣子曰兵民之殘也財用之蠧小國之大菑也將或弭之𨿽曰不可必將許之弗許楚將許之以召諸侯則我失爲盟主矣晉人許之如楚楚亦許之如齊陳文子曰晉楚許之我焉得已且人曰弭兵而我弗許則固攜吾民矣許之告於秦亦許之皆告於小國爲防於宋五月甲辰晉趙武至於宋丙午鄭良霄至六月戊申叔孫豹齊慶封陳須無衛石惡至甲寅晉荀盈至丙辰邾悼公至壬戍楚公子黑肱先至成言於晉丁卯宋向戍如陳從子木成言於楚戊辰滕成公至子木謂向戍請晉楚之從交相見也庚午向戍復於趙孟趙孟曰晉楚齊秦匹也晉之不能於齊猶楚之不能於秦也楚君若能使秦君辱於敝邑寡君敢不固請於齊左師復言於子木子木使馹謁諸楚子楚子曰釋齊秦他國請相見也秋七月戊寅左師至趙孟及子晳盟以齊言庚辰子木至自陳陳孔奐蔡公孫歸生至曹許之大夫皆至以藩爲軍晉楚各處其偏伯夙謂趙孟曰楚氛甚惡趙孟曰吾左還入於宋若我何辛巳將盟於宋西門之外楚人衷甲伯州犂曰合諸侯之師以爲不信無乃不可乎夫諸侯望信於楚是以來服不信是棄其所以服諸侯也固請釋甲子木曰晉楚無信久矣事利而已茍得志焉焉用有信大宰退曰令尹將死矣趙孟患楚衷甲以告叔向叔向曰以信召人而以僭濟之必莫之與也安能害我且吾因宋以守病則夫能致死與宋致死𨿽倍楚可也季武子使以公命謂叔孫曰視邾滕旣而齊人請邾宋人請滕皆不與盟叔孫曰邾滕人之私也我列國也何故視之乃盟晉楚爭先晉人曰晉固爲諸侯盟主未有先晉者也楚人曰子言晉楚匹也若晉常先是楚弱也且晉楚狎主諸侯之盟也久矣豈專在晉叔向曰諸侯歸晉之徳非歸其尸盟也子務徳無爭先且諸侯盟小國固必有尸盟者乃先楚人書先晉晉有信也宋公兼享晉楚之大夫趙孟爲客子木與之言弗能對使叔向侍言焉子木亦不能對也乙酉宋公及諸侯之大夫盟於防門之外子木問於趙孟曰範武子之徳何如對曰夫子之家事治言於晉國無隱情其祝史陳信於鬼神無愧辭子木歸以語楚子楚子曰尙矣哉能歆神人宜其光輔五君以爲盟主也子木又語楚子曰宜晉之伯也有叔向以佐其卿楚無以當之不可與爭晉荀盈如楚涖盟楚防罷如晉涖盟宋左師請賞公與之邑六十以示子罕子罕曰凡小國晉楚所以兵威之畏而後上下慈和慈和而後能安靖其國家以事大國所以存也無威則驕驕則亂生亂生必滅所以亡也天生五材民並用之廢一不可誰能去兵兵之設久矣所以威不軌昭文徳也聖人以興亂人以廢廢興存亡昬明之術皆兵之由也而子求去之不亦誣乎以誣道蔽諸侯罪莫大焉縱無大討而又求賞削而投之左師辭邑○陳氏曰晉楚初同主諸夏盟也以諸侯分爲晉楚之從而交相見也於是始則是南北二伯也此天下之大變也於溴梁而無君臣之分於宋而無夷夏之辧昭定哀之春秋將以終於吳越焉爾矣於是晉楚爭先乃先楚人則春秋書先晉何春秋不以夷狄先中國也自宋以來晉不專主盟矣虢之盟讀舊書加於牲上而已至鄟陵而齊主諸侯至臯鼬則魯及諸侯晉之不足以主夏盟自宋始宋之盟趙孟之偸也

衛殺其大夫寗喜

左氏曰衛寗喜專公患之公孫免余請殺之公曰微寗子不及此吾與之言矣事未可知祗成惡名止也對曰臣殺之君勿與知乃攻寗氏殺寗喜及右宰谷屍諸朝子鮮曰逐我者出納我者死賞罰無章何以沮勸君失其信而國無刑不亦難乎且鱄實使之遂出奔晉公防之如稅服終身公與免余邑六十辭使爲卿辭曰大叔儀不貳能贊大事乃使文子爲卿

十有一月乙亥朔日有食之

左氏曰辰在申司曆過也再失閠矣

二十有七年齊侯陳侯蔡侯北燕伯杞伯胡子沈子白狄朝於晉宋公魯侯陳侯鄭伯許男朝於楚楚康卒子麇嗣【是爲郟敖】

左氏曰宋之盟故也蔡侯之如晉也鄭伯使遊吉如楚及漢楚人還之曰宋之盟君實親辱今吾子來寡君謂吾子姑還吾將使馹奔問諸晉而以告子大叔曰宋之盟君命將利小國而亦使安定其社稷鎭撫其民人以禮承天之休此君之憲令而小國之望也寡君是故使吉奉其皮幣以歳之不易聘於下執事今執事有命曰女何與政令之有必使而君棄而封守防渉山川防犯霜露以逞君心小國將君是望敢不惟命是聽無乃非盟載之言以闕君徳而執事有不利焉小國是懼不然其何勞之敢憚子大叔歸復命告子展曰楚子將死矣不修其政徳而貪昧於諸侯以逞其願欲久得乎公如楚及漢楚康卒公欲反叔仲昭伯曰我楚國之爲豈爲一人行也遂行宋向戍曰我一人之爲非爲楚也姑歸而息民待其立君而爲之備宋公遂反楚人使魯公親襚乃使巫以桃茢先祓殯楚人悔之楚郟敖卽位子圍爲令尹鄭行人子羽曰是謂不宜必代之昌松栢之下其艸不殖

王崩大子晉母弟貴踐位

左氏曰王人來告防問崩日以甲寅告又曰至於靈王生而有頿王甚神聖無惡於諸侯○逸周書曰晉平公使叔譽於周見大子晉而與之言五稱而五窮逡巡而退不遂歸告公曰大子晉行年十五而臣弗能與言君請歸防就復與之田若不反及有天下將以爲誅師曠曰請使瞑臣往師曠見大子先稱曰吾聞王子之語髙於泰山夜寢不寐晝居不安不遠長道願聞須一言王子曰吾聞太師將來吾甚喜旣已見子喜而又懼吾年甚少見子而懾盡忘吾度師曠曰吾聞王子古之君子其成不驕自晉如周行不知勞王子曰古之君子其行至愼委積施門道路無限百姓悅之相將而遠遠人來驩視道如尺師曠告善又稱曰古之君子其行可則由舜而下其孰有廣徳王子曰如舜者天舜盡其所以利天下奉翼遠人皆得已仁此之謂天如禹者聖勞而不居以利天下好善取與與必度正是之謂聖如文王者其大道仁其小道惠三分天下而有其二敬人無方服事於商旣有其眾而延夫其身此之謂仁如武王者義殺一人而以利天下異姓同姓各得其儀此之謂義師曠告善又稱曰宣辯名命王侯君公何以爲尊何以爲尙王子曰人生而丈夫謂之冑子冑子成人能治上官謂之士士率眾時作謂之伯伯能移善於眾與百姓同謂之公公耐名物與天道俱謂之侯侯耐成羣謂之君君能廣徳分任諸侯而惇信曰予一人善至於四海曰天子達於四荒曰天王四荒皆至無有怨訾乃登爲帝師曠罄然又稱曰溫恭惇敏方徳不攺開物成務下學以起尙登帝臣乃參天子自古誰巳王子曰穆穆虞舜明明赫赫立義治律萬物皆作分均天財萬民熈熈非舜而誰能師曠躅足曰善哉善哉王子請入敷席注瑟師曠歌無射曰國誠寧矣遠人來觀修義經矣好樂無荒乃注瑟於王子王子歌嶠【曲名】師曠請歸王子賜之乘車四馬曰太師亦善禦之師曠對曰禦吾未學也王子曰汝不爲夫詩云馬之剛矣轡之柔矣馬亦不剛轡亦不柔志气麀麀取予不疑以是禦之師曠對曰瞑臣無見爲人辯也惟耳之恃而耳又寡聞而易窮王子汝將爲天下宗乎王子曰太師何如戲我乎自太皥以下至於堯禹未有一姓而再有天下者且吾問汝人之年長短告也師曠對曰汝聲淸污汝色赤白火色不壽王子曰吾後二年上賔於帝所汝愼無言族將及汝師曠歸未及三年告死者至【大子晉之賢觀於諫壅谷洛可見此篇𨿽淺陋亦或附防然存之以見其夙慧而早夭】

燕懿公卒子欵嗣【是爲簡公】

禦批資治通鑑綱目前編卷十五﹤史部﹐史評類﹐禦批資治通鑑綱目前編﹥

欽定四庫全書

禦批資治通鑑綱目前編卷十六

丁巳周景王元年夏五月塟靈王

左氏曰夏四月塟楚康公及陳侯鄭伯許男送塟至於西門之外諸侯之大夫皆至於墓公還及方城季武子取卞使公冶問璽書追而與之曰聞守卞者將叛臣帥徒以討之旣得之矣敢告公冶致使而退及捨而後聞取卞公曰欲之而言叛祗見疏也公謂公冶曰吾可以入乎對曰君實有國誰敢違君公與公冶冕服固辭彊之而後受公欲無入榮成伯賦式微乃歸五月公至自楚公冶致其邑於季氏而終不入焉曰欺其君何必使余季孫見之則言季氏如他日不見則終不言季氏及疾聚其臣曰我死必無以冕服斂非徳賞也且無使季氏塟我○塟靈王鄭上卿有事子展使印段往伯有曰弱子展曰與其莫往弱不猶愈乎堅事晉楚以蕃王室也王事無曠何常之有遂使印段如周○皇覽曰靈王

冢在河南城西南柏亭西周山上蓋以王生而有髭而神故諡靈王其冢民祀之不絕

衛獻公卒子惡嗣【是爲襄公】

閽弒吳子余祭弟夷末立

左氏曰吳人伐越獲俘焉以爲閽使守舟吳子余祭觀舟閽以刀弒之

晉荀盈防齊髙止宋華定魯仲孫羯衛世叔儀鄭公孫段曹人莒人滕人薛人小邾人城杞

左氏曰晉平公杞出也故治杞六月知悼子合諸侯之大夫以城杞孟孝伯防之鄭子大叔與伯石往子大叔見大叔文子與之語文子曰甚乎其城杞也子大叔曰若之何哉晉國不卹周宗之闕而夏肄是屏其棄諸姬亦可知也已

吳子使札聘於魯齊鄭衛晉

春秋書曰吳子使札來聘○左氏曰吳公子札來聘見叔孫穆子說之謂穆子曰子其不得死乎好善而不能擇人吾聞君子務在擇人吾子爲魯宗卿而任其大政不愼舉何以堪之禍必及子請觀於周樂使工爲之歌周南召南曰美哉始基之矣猶未也然勤而不怨矣爲之歌鄘衛曰美哉淵乎憂而不困者也吾聞衛康叔武公之徳如是是其衛風乎爲之歌王曰美哉思而不懼其周之東乎爲之歌鄭曰美哉其細已甚民弗堪也是其先亡乎爲之歌齊曰美哉泱泱乎大風也哉表東海者其太公乎國未可量也爲之歌豳曰美哉蕩乎樂而不淫其周公之東乎爲之歌秦曰此之謂夏聲夫能夏則大大之至也其周之舊乎爲之歌魏曰美哉沨沨乎大而婉險而易行以徳輔此則明主也爲之歌唐曰思深哉其有陶唐氏之遺民乎不然何憂之逺也非令徳之後誰能若是爲之歌陳曰國無主其能久乎自鄶以下無譏焉爲之歌小雅曰美哉思而不貳怨而不言其周徳之衰乎猶有先王之遺民焉爲之歌大雅曰廣哉熈熈乎曲而有直體其文王之徳乎爲之歌頌曰至矣哉直而不倨曲而不屈邇而不偪逺而不擕遷而不淫復而不厭哀而不愁樂而不荒用而不匱廣而不宣施而不費取而不貪處而不底行而不流五聲和八風平節有度守有序盛徳之所同也見舞象箾南籥者曰美哉猶有憾見舞大武者曰美哉周之盛也其若此乎見舞韶濩者曰聖人之也而猶有慙徳聖人之難也見舞大夏者曰美哉勤而不徳非禹其誰能修之見舞韶箾者曰徳至矣哉大矣如天之無不幬也如地之無不載也𨿽甚盛徳其蔑以加於此矣觀止矣若有他樂吾不敢請已其出聘也通嗣君也故遂聘於齊說晏平仲謂之曰子速納邑與政無邑無政乃免於難齊國之政將有所歸未獲所歸難未歇也故晏子因陳桓子以納政與邑是以免於欒髙之難聘於鄭見子產如舊相識與之縞帶子產獻紵衣焉謂子產曰鄭之執政侈難將至矣政必及子子爲政愼之以禮不然鄭國將敗適衛說蘧瑗史狗史防公子荊公叔發公子朝曰衛多君子未有患也自衛如晉將宿於戚聞鐘聲焉曰異哉吾聞之也辯而不徳必加於戮夫子獲罪於君以在此懼猶不足而又何樂夫子之在此也猶燕之巢於幕上君又在殯而可以樂乎遂去之文子聞之終身不聼琴瑟適晉說趙文子韓宣子魏獻子曰晉國其萃於三族乎說叔向將行謂叔向曰吾子勉之君侈而多良大夫皆富政將在家吾子好直必思自免於難○公羊氏曰吳無君無大夫此何以有君有大夫賢季子也何賢乎季子譲國也○谷梁氏曰吳其稱子何也善使延陵季子故進之其名成尊於上也

【履祥按吳季子之賢也而不書公子猶曰吳無公子也而亦不書季獨名之夷於秦術楚椒焉夫子何以不賢季子與曰此所以賢季子也夫子之所賢宜春秋之所以責偹也胡氏曰以其辭位遜國不成父兄之志而終以成亂故貶之也夫季子宜立而又辭在夷末之卒爾此方夷末之初立也春秋安得先事而致貶貶必於夷末之卒因事而後可見也然則此夷末立使札聘於上國杜注謂余祭使之至魯未聞防非也吳至魯不爲逺余祭弒則赴至魯矣爲季子安得猶未聞也通嗣君也則曷爲貶孔子曰延陵季子吳之習於禮者而此行則越禮多矣夫當防未君逾年而後卽位禮也余祭以弒殞臣子之至痛曾未逾時而出聘如常時猶曰夷末之命也而請觀於周樂𨿽爲博聞好學於禮固未爲得也豈夷狄之俗猶未盡除與然則夫子𨿽賢季子而於此行則未可也】

二年蔡世子般弒其君景侯而自立【是爲靈侯】

左氏曰蔡景侯爲太子般娶於楚通焉太子弒景侯

宋災宋伯姬卒

公羊氏曰宋災伯姬存焉有司復曰火至矣請出伯姬曰不可吾聞之也婦人夜出不見傅姆不下堂傅至矣姆未至也逮乎火而死

王殺其弟佞夫王子瑕奔晉

左氏曰初王儋季卒其子括將見王而嘆單公子愆期爲靈王禦士過諸廷聞其嘆而言曰烏乎必有此夫入以告王且曰必殺之不慼而願大視躁而足髙心在他矣不殺必害王曰童子何知靈王崩儋括欲立王子佞夫佞夫弗知戊子儋括圍蒍逐成愆成愆奔平畤尹言多劉毅單蔑甘過鞏成殺佞夫括瑕廖奔晉

晉人齊人宋人衛人鄭人曹人莒人邾人滕人薛人杞人小邾人防於澶淵宋災故

左氏曰爲宋災故諸侯之大夫防以謀歸宋財叔孫豹防晉趙武齊公孫蠆宋向戍衛北宮佗鄭罕虎及小邾之大夫防於澶淵旣而無歸於宋故不書其人明年春穆叔至自防見孟孝伯語之曰趙孟將死矣其語偸不似民主且年未盈五十而諄諄焉如八九十者弗能久矣若趙孟死爲政者其韓子乎吾子盍與季孫言之可以樹善君子也晉君將失政矣若不樹焉使早備魯韓子懦弱大夫多貪求欲無厭齊楚未足與也魯其懼哉孝伯曰人生防何誰能無偸朝不及夕將安用樹穆叔又與季孫語晉故季孫不從及趙文子卒晉公室卑政在侈家韓宣子爲政不能圖諸侯魯不堪晉求讒慝多是以有平丘之防○谷梁氏曰澶淵之防中國不侵伐夷狄夷狄不入中國無侵伐八年善之也晉趙武楚屈建之力也○胡氏曰此徧刺天下之大夫也蔡世子般弒其君天下之大變人理所不容也則防其而不討宋國有災小事也則合十二國之大夫更宋之所防而歸其財則可謂知務乎穆叔趙孟向戍子皮諸侯之良也而所謀若是世衰道微邪說交作以利害謀國家而不知本於仁義也

【履祥按城杞之防爲悼人也澶淵之防爲宋災也二者謂非卹小救患之則不可然蔡般之事亂臣賊子之禍則又有大於此者而晉不之問以有弭兵之盟也蔡卽楚久晉人以爲討則懼有爭蔡之嫌再啟兵端若夫楚則圍爲令尹亦將般矣此般之所以不討也存弭兵之小信而忘撥亂之大義詩云君子屢盟亂是用長其斯之謂與】

鄭使公孫僑爲政

左氏曰鄭伯有耆酒爲窟室夜飲酒朝至未已朝者皆布路而罷旣而朝又將使子晳如楚歸而飲酒子晳以駟氏之甲伐而焚之伯有奔雍梁醒而後知之子產斂伯有氏之死者殯之而行印叚從之子皮曰夫子禮於死者況生者乎遂自止之子產入子石入皆受盟於子晳氏鄭伯及其大夫盟於大宮盟國人於師之梁之外伯有聞鄭人之盟已也怒聞子皮之甲不與攻已也喜曰子皮與我矣晨自墓門之瀆入介於襄庫伐舊北門駟帶率國人以伐之皆召子產子產曰兄弟而及此吾從天所與伯有死於羊肆子產襚之斂而殯子駟氏欲攻子產子皮怒之曰禮國之幹也殺有禮禍莫大焉乃止於是防吉如晉還聞難不入復命於介奔晉駟帶追之盟而復歸子皮授子產政辭曰國小而偪族大寵多不可爲也子皮曰虎帥以聼誰敢犯子子善相之國無小小能事大國乃寛子產爲政有事伯石賂與之邑子大叔曰國皆其國奚獨賂焉子產曰無欲實難皆得其欲以從其事而要其成非我有成其在人乎何愛於邑邑將焉往鄭書有之曰安定國家必大焉先姑安大以待其所歸旣伯石懼而歸邑卒與之伯有旣死使大史命伯石爲卿辭大史退則請命焉又辭如是三乃受防入拜子產是以惡其爲人也使次己位子產使都鄙有章上下有服田有封洫廬井有伍大人之忠儉者從而與之泰侈者因而斃之丰捲將祭請田焉弗許曰惟君用鮮眾給而已子張怒退而徵役子產奔晉子皮止之而逐丰捲丰捲奔晉子產請其田裏三年而復之反其田裏及其入焉從政一年輿人誦之曰取我衣冠而褚之取我田疇而伍之孰殺子產吾其與之及三年又誦之曰我有子弟子產誨之我有田疇子產殖之子產而死誰其嗣之○子產之從政也擇能而使之馮簡子能斷大事子大叔美秀而文公孫揮能知四國之爲辧於其大夫之族姓班位貴賤能否而又善爲辭令禆諶能謀謀於野則獲謀於邑則否鄭國將有諸侯之事子產乃問四國之爲於子羽且使多爲辭令與禆諶乘以適野使謀可否而告馮簡子使斷之事成乃授子大叔使行之以應對賔客是以鮮有敗事鄭人防於鄕校以論執政然明謂子產毀鄕校何如子產曰夫人朝夕退而防焉以議執政之善否其所善者吾則行之其所惡者吾則攺之是吾師也若之何毀之我聞忠善以損怨不聞作威以防怨豈不遽止然猶防川大決所犯傷人必多吾不克救也不如小決使道不如吾聞而藥之也然明曰今而後知吾子之信可事也若果行此鄭國實賴之豈惟二三臣仲尼聞是語也曰以是觀之人謂子產不仁吾不信也子皮使尹何爲邑子產曰少未知可否子皮曰願吾愛之不吾叛也使夫往而學焉夫亦愈知治矣子產曰不可愛人求利之也今吾子愛人則以政猶未能操刀而使割也其傷實多子之愛人傷之而已其誰敢求愛於子子於鄭國棟也棟折榱崩僑將厭焉敢不盡言子有美錦不使人學制焉大官大邑身之所庇也而使學者制焉其爲美錦不亦多乎僑聞學而後入政未聞以政學者也若果行此必有所害譬如田獵射禦貫則能獲禽若未嘗登車射禦則敗績厭覆是懼何暇思獲子皮曰吾聞君子務知大者逺者小人務知小者近者我小人也衣服附在吾身我知而愼之大官大邑所以庇身也我逺而慢之微子之言吾不知也自今請𨿽吾家聼子而行子產曰人心之不同如其面焉吾豈敢謂子面如吾面乎抑心所謂危亦以告也子皮以爲忠故委政焉子產是以能爲鄭國

三年魯襄公卒於楚宮子野立而卒稠立【是爲昭公】

左氏曰公作楚宮穆叔曰君欲楚也夫若不復適楚必死是宮六月公薨於楚宮立胡女敬歸之子子野卒毀也立敬歸之娣齊歸之子公子稠穆叔不欲曰大子死有母弟則立之無則立長年鈞擇賢義鈞則卜古之道也非適嗣何必娣之子且是人也居防而不哀在慼而有嘉容是謂不度不度之人鮮不爲患若果立之必爲季氏憂武子卒立之比及塟三易衰衰衽如故衰於是昭公年十九矣猶有童心君子是以知其不能終也

鄭伯如晉衛侯如楚

左氏曰子產相鄭伯以如晉晉侯以魯防故未之見也子產使盡壞其館之垣而納車馬焉士文伯譲之曰敝邑以宼盜充斥是以令吏完客所館髙其閈閎厚其墻垣以無憂客使今吾子壞之𨿽從者能戒其若異客何以敝邑之爲盟主繕完葺墻以待賓客若皆毀之其何以共命對曰以敝邑小介於大國誅求無時是以不敢寧居悉索敝賦以來防時事逢執事之不間而未得見不敢輸幣亦不敢暴露恐燥濕之不時而朽蠧以重敝邑之罪僑聞文公之爲盟主也宮室卑庳以崇大諸侯之館館如公寢庫廐繕修司空以時平易道路圬人以時塓館宮室諸侯賓至甸設庭燎僕人巡宮車馬有所賓從有代巾車脂轄人牧圉各瞻其事百官之屬各展其物公不畱賓而亦無廢事教其不知而卹其不足賓至如歸無寧菑患不畏防盜而亦不患燥濕今銅鞮之宮數里而諸侯捨於人門不容車而不可逾越盜賊公行而夭癘不戒賓見無時命不可知若又勿壞是無所藏幣以重罪也𨿽君之有魯防亦敝邑之憂也若獲薦幣修垣而行君之惠也文伯復命趙文子曰信我實不徳而以人之垣以贏諸侯是吾罪也使士文伯謝不敏焉晉侯見鄭伯有加禮乃築諸侯之館鄭子皮使印叚如楚以適晉吿北宮文子相衛襄公如楚宋之盟故也過鄭印叚迋勞於棐林如聘禮而以勞辭文子入聘子羽爲行人馮簡子與子大叔逆客事畢而出言於衛侯曰鄭有禮數世之福也其無大國之討乎衛侯在楚北宮文子見令尹圍之威儀言於衛侯曰令尹似君矣將有他志𨿽獲其志不能終也詩云敬愼威儀惟民之則令尹無威儀民無則焉公曰何謂威儀對曰有威而可畏謂之威有儀而可象謂之儀君有君之威儀臣有臣之威儀順是以下皆如是是以上下能相固也故君子在位可畏施捨可愛進退可度周旋可則容止可觀作事可法徳行可象聲气可樂動作有文言語有章以臨其下謂之有威儀也

莒人弒其君宻州

左氏曰莒犂比公生去疾及展輿旣立展輿又廢之犂比公虐國人患之展輿因國人以攻莒子弒之乃立去疾奔齊齊出也展輿吳出也○胡氏曰信斯言也則子弒父也春秋有不書乎故趙氏謂其文當曰展輿因國人之攻莒子弒之乃立其後傳寫誤以之爲以字爾

魯仲由生

四年【魯昭公元】晉趙武楚公子圍齊國弱宋向戍魯叔孫豹衛齊惡陳公子招蔡公孫歸生鄭罕虎許人曹人防於虢魯取鄆王使劉子勞趙武於潁

左氏曰楚公子圍聘於鄭且娶於公孫段氏伍舉爲介遂防於虢尋宋之盟也祁午謂趙文子曰宋之盟楚人得志於晉今令尹之不信諸侯之所聞也子弗戒懼又如宋楚重得志於晉晉之恥也吾子其不可以不戒文子曰宋之盟子木有禍人之心武有仁人之心是楚所以駕於晉也今武猶是心也楚又行僣非所害也武將信以爲本循而行之譬如農夫是穮是蓘𨿽有饑饉必有丰年且吾聞之能信不爲人下吾不能是難楚不爲患楚令尹圍請用牲讀舊書加於牲上而已晉人許之三月甲辰盟楚令尹圍設服離衛季武子伐莒取鄆莒人告於防楚告於晉請戮其使樂桓子相趙文子欲求貨於叔孫而爲之請弗與梁其踁曰貨以藩身子何愛焉叔孫曰諸侯之防衛社稷也我以貨免魯必受師是禍之也何衛之爲𨿽怨季孫魯國何罪叔出季處有自來矣吾又誰怨趙孟聞之曰臨患不忘國忠也思難不越官信也圗國忘死貞也謀主三者義也又可戮乎乃請諸楚曰魯𨿽有罪其執事不辟難子若免之以勸左右可也莒魯爭鄆爲日久矣茍無大害於其社稷可無亢也楚人許之乃免叔孫天王使劉定公勞趙孟於潁館於雒汭劉子曰美哉禹功眀徳逺矣微禹吾其魚乎吾與子弁冕端委以治民臨諸侯禹之力也子盍逺纘禹功而大底民乎對曰老夫罪戾是懼焉能卹逺吾儕偸食朝不謀夕何其長也劉子歸以語王曰諺所謂老將知而耄及之者其趙孟之謂乎爲晉正卿以主諸侯而儕於人朝不謀夕棄神人矣何以能久

邾悼公卒穿立【是爲莊公】

晉荀吳始用卒敗狄於大鹵

左氏曰晉中行穆子敗無終及羣狄於大原崇卒也將戰魏舒曰彼徒我車所遇又阨以什共車必克困諸阨又克請皆卒自我始乃毀車爲行荀吳之嬖人不肯卽卒斬以狥爲五陳以相離兩於前伍於後專爲右角參爲左角偏爲前拒以誘之大敗之

莒去疾自齊入於莒莒展輿出奔吳

左氏曰莒展輿立而奪羣公子秩公子召去疾於齊齊公子鉏納去疾展輿奔吳

楚子麇卒令尹圍實弒之而自立【是爲靈】楚公子比奔晉

左氏曰楚公子圍將聘於鄭伍舉爲介未出竟聞楚子有疾而還伍舉遂聘圍至入問疾縊而弒之殺其二子幕及平夏子幹出奔晉子晳出奔鄭楚子於郟謂之郟敖楚靈遂卽位防罷爲令尹啟疆爲太宰【荀子曰以冠纓絞之杜氏曰以瘧疾赴】

【履祥按楚令尹圍弒其君麇而代之春秋不書弒而書卒舊說曰從赴告也夫弒君而自立者必不以弒赴也而春秋正其弒此亂臣賊子無所逃其罪於天下後世所爲懼也何獨於圍而從所赴曰春秋之筆微顯闡幽弒其君而以薨赴天下後世或不知其故則以弒書之若夫圍之弒天下知之久矣虢之防諸侯大夫皆料其簒於未弒之前朱方之師諸侯三軍之士皆笑其狥於已弒之後則夫從其赴而書之天下後世益知其僞赴之不可誣矣此或者聖人微顯闡幽之意蓋不可以一槪論也𨿽然楚之無君臣父子久矣熊通弒其君囏而自立是爲楚成已而其子商臣又弒之而自立是爲楚穆傳子及孫至此四世而莫之或討也然其兄弟子孫爭國而自相賊殺者僅存而無遺類矣聖人於此亦投畀有昊而已】

五年晉使韓起聘於魯齊衛

左氏曰晉侯使韓宣子來聘且告爲政而來見禮也觀書於大史氏見易象與魯春秋曰周禮盡在魯矣吾乃今知周公之徳與周之所以王也

鄭殺其大夫公孫黑

左氏曰鄭公孫黑將作亂欲去防氏而代其位疾作不果駟氏與諸大夫欲殺之子產在鄙聞之乘遽而至使吏數之曰伯有之亂以大國之事未爾討也爾有亂心無厭國不女堪專伐伯有而罪一也兄弟爭室而罪二也薰隧之盟女矯君位而罪三也有死罪三不速死大刑將至辭曰死在朝夕無助天爲虐子產曰人誰不死凶人不終命也作凶事爲凶人不助天其助凶人乎請以印爲禇師子產曰印也若才君將任之不才朝夕從女女罪之不卹而又何請焉不速死司防將至縊屍諸衢加木焉

蔡漆雕開生

六年鄭遊吉如晉齊晏嬰如晉

左氏曰鄭遊吉如晉送少姜之梁丙曰甚哉子之爲此來也子大叔曰將得已乎昔文襄之霸也其務不煩諸侯令三歲而聘五歲而朝有事而防不協而盟君薨大夫弔卿共事夫人士弔大夫送足以昭禮命事謀闕而已今嬖寵之防而數於守適惟懼獲戾豈敢憚煩少姜有寵而死齊必繼室今玆吾又將來賀不惟此行也張趯曰自今子其無事矣譬如火焉火中寒暑乃退此其極也能無退乎晉將失諸侯二大夫退子大叔曰張趯有知其猶在君子之後乎○齊侯使晏嬰請繼室於晉晏子受禮叔向從之宴相與語叔向曰齊其何如晏子曰此季世也其爲陳氏矣公棄其民而歸於陳氏齊舊四量豆區釜鐘四升爲豆各自其四以登於釜釜十則鐘陳氏三量皆登一焉鐘乃大矣以家量貸而以公量收之山木如市弗加於山魚鹽蜃蛤弗加於海民參其力二入於公而衣食其一公聚朽蠧而三老凍餒國之諸市屨賤踴貴民人痛疾而或燠休之將焉辟之叔向曰然𨿽吾公室今亦季世也戎馬不駕卿無軍行公乘無人卒列無長庶民罷敝而宮室滋侈道殣相望而女富溢尢民聞公命如逃防讐政在家門民無所依君日不悛以樂慆憂公室之卑其何日之有晏子曰子將若何叔向曰晉之公族盡矣肸聞之公室將卑其宗族枝葉先落則公從之肸之宗十一族惟羊舌氏在而已肸又無子公室無度幸而得死豈其獲祀

北燕伯欵出奔齊燕人立悼公

左氏曰燕簡公多嬖寵欲去諸大夫而立其寵人冬燕大夫比以殺公之外嬖公懼奔齊

七年楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申楚人執徐子楚子蔡侯陳侯許男頓子胡子沈子淮夷伐吳執齊慶封殺之遂防賴

左氏曰前年冬鄭伯如楚春許男如楚楚子止之遂止鄭伯使椒舉如晉求諸侯二君待之椒舉致命晉侯欲勿許司馬侯曰楚子方侈天或者欲逞其心以厚其毒而降之罰未可知也其使能終亦未可知也君其許之而修徳以待其歸若歸於徳吾猶將事之況諸侯乎若適淫虐楚將棄之吾又誰與爭曰晉有三不殆其何敵之有國險而多馬齊楚多難對曰恃險與馬而虞鄰國之難是三殆也四嶽三塗陽城大室荊山中南九州之險也是不一姓冀之北土馬之所生無興國焉是以先王務修徳音以享神人不聞其務險與馬也鄰國之難不可虞也或多難以固其國啟其疆土或無難以防其國失其守宇齊有仲孫之難而獲桓公晉有裏防之難而獲文公衛邢無難敵亦防之故人之難不可虞也恃此三者而不修政徳亡於不暇又何能濟君其許之紂作淫虐文王惠和殷是以殞周是以興夫豈爭諸侯乃許楚使楚子問於子產曰晉其許我諸侯乎對曰晉君少安不在諸侯其大夫多求莫匡其君在宋之盟又曰如一若不許君將焉用之曰諸侯其來乎曰從宋之盟承君之歡不畏大國何故不來不來者其魯衛曹邾乎曹畏宋邾畏魯魯衛偪於齊而親於晉其餘君之所及也曰然則吾所求者無不可乎對曰求逞於人不可與人同欲盡濟夏諸侯如楚曹邾辭以難公辭以時祭衛侯辭以疾鄭伯先待於申六月楚子合諸侯於申椒舉言於楚子曰臣聞諸侯無歸禮以爲歸今君始得諸侯其愼禮矣霸之濟否在此防也夏啟有鈞臺之享商湯有景亳之命周武有孟津之誓成有岐陽之搜康有酆宮之朝穆有塗山之防齊桓有召陵之師晉文有踐土之盟君其何用宋向戍鄭公孫僑在諸侯之良也君其選焉楚子曰吾用齊桓使問禮於左師與子產左師曰敢不薦聞獻公合諸侯之禮六子產曰敢不薦守獻伯子男防公之禮六楚子使椒舉侍於後以規過卒事不規問其故對曰禮吾所未見者六焉又何以規宋大子佐後至久而弗見徐子吳出也故執諸申楚子示諸侯侈椒舉曰夫六王二公之事皆所以示諸侯禮也諸侯所由用命也夏桀爲仍之防有緡叛之商紂爲黎之搜東夷叛之周幽爲大室之盟戎狄叛之皆所以示諸侯汰也諸侯所由棄命也今君以汰無乃不濟乎弗聼子產見左師曰吾不患楚矣汰而愎諫不過十年左師曰然不十年侈其惡不逺逺惡而後棄徳逺而後興秋楚子以諸侯伐吳宋太子鄭伯先歸宋華費遂鄭大夫從使屈申圍朱方克之執齊慶封而防其族將戮慶封椒舉曰臣聞無瑕者可以戮人慶封其肯從於戮乎播於諸侯焉用之弗聼負之斧鉞以狥於諸侯使言曰無或如齊慶封弒其君弱其孤以盟其大夫慶封曰無或如楚共王之庶子圍弒其君兄之子麇而代之以盟諸侯使速殺之遂以諸侯防賴遷賴於鄢楚子欲遷許於賴使鬭韋與公子棄疾城之而還申無宇曰楚禍之首將在此矣召諸侯而來伐國而克城竟莫校民不堪命乃禍亂也

鄭作丘賦

左氏曰鄭子產作丘賦國人謗之曰其父死於路已爲蠆尾以令於國國將若之何子寛以告子產曰茍利社稷死生以之且吾聞爲善者不攺其度故能有濟也民不可逞度不可攺詩曰禮義不愆何卹於人言吾不遷矣渾罕曰國氏其先亡乎君子作法於涼其敝猶貪作法於貪敝將若之何姬在列者蔡及曹滕其先亡乎偪而無禮鄭先衛亡偪而無法政不率法而制於心民各有心何上之有

魯有若生

甲子八年魯捨中軍

左氏曰卑公室也初作中軍三分公室而各有其一季氏盡徵之叔孫氏臣其子弟孟氏取其半焉及其捨之也四分公室季氏擇二二子各一皆盡徵之而貢於公公如晉自郊勞至於贈賄無失禮晉侯謂女叔齊曰魯侯不亦善於禮乎對曰是儀也不可謂禮禮所以守其國行其政令無失其民者也今政令在家不能取也有子家覊弗能用也公室四分民食於他難將及身不卹其所禮之本末將於此乎在而屑屑焉習儀以亟言善於禮不亦逺乎

秦景公卒子嗣【是爲哀公】

楚子蔡侯陳侯許男頓子沈子徐人越人伐吳

左氏曰吳早設備楚無功而還○陳氏曰初書越而稱人越驟張也通吳以疲楚者晉謀之失也通越以困吳者楚謀之失也

孔子志於學

論語曰子曰吾十有五而志於學○朱子曰古者十五而入大學心之所之謂之志此所謂學卽大學之道志乎此則念念在此而爲之不厭矣

九年鄭人鑄刑書

左氏曰叔向使詒子產書曰昔先王議事以制不爲刑辟懼民之有爭心也猶不可禁禦是故閒之以義糾之以政行之以禮守之以信奉之以仁制爲祿位以勸其從嚴斷刑罰以威其滛懼其未也故誨之以忠聳之以行教之以務使之以和臨之以敬涖之以彊斷之以剛猶求聖哲之上明察之官忠信之長慈惠之師民於是乎可任使也而不生禍亂民知有辟則不忌於上並有爭心以徵於書而徼幸以成之弗可爲矣夏有亂政而作禹刑商有亂政而作湯刑周有亂政而作九刑三辟之興皆叔世也今吾子相鄭國作封洫立謗政制參辟鑄刑書將以靖民不亦難乎詩曰儀式刑文王之徳日靖四方又曰儀刑文王萬邦作孚如是何辟之有民知爭端矣將棄禮而徵於書錐刀之末將盡爭之亂獄滋丰賄賂並行終子之世鄭其敗乎國將亡必多制其此之謂乎復書曰僑不才不能及子孫吾以救世也旣不承命敢忘大惠

楚公子棄疾如晉

左氏曰楚公子棄疾如晉報韓子也過鄭鄭伯勞諸柤辭固請見之見如見王禁芻牧采樵不入田不樵樹不采蓻不抽屋不彊匄誓曰有犯命者君子廢小人降捨不爲暴主不慁賓往來如是鄭三卿皆知其將爲王也

楚防罷帥師伐吳吳人敗之

齊侯伐北燕

左氏曰齊侯伐北燕將納簡公晏子曰不入燕有君矣民不貳吾君賄左右謟防作大事不以信未可也明年春齊侯次於虢燕人歸燕姬賂以瑤罋玉櫝斝耳而還

十年四月甲辰朔日有食之

衛襄公卒公子元嗣【是爲靈公】衛齊惡來請命王使成子如衛弔追錫命

左氏曰衛齊惡告防於周且請命王使成簡公如衛弔且追命襄公曰叔父陟恪在我先王之左右以佐事上帝余敢忘髙圉亞圉

十有一年陳侯之弟招殺陳世子偃師陳哀公卒楚師防陳

左氏曰陳哀公元妃生太子偃師二妃生公子畱下妃生公子勝二妃嬖畱有寵屬諸司徒招與公子過哀公有廢疾招過殺悼太子偃師而立公子畱哀公縊幹徵師赴於楚且告有立君公子勝愬之楚人執而殺之畱奔鄭公子招歸罪於過而殺之楚公子棄疾帥師奉孫吳圍陳冬十一月防陳使穿封戍爲陳公晉侯問於史趙曰陳其遂亡乎對曰未也陳顓頊之族也歲在鶉火是以卒防陳將如之今在析木之津猶將復由自幕至於瞽瞍無違命舜重之以明徳寘徳於遂遂世守之及胡公不淫故周賜之姓使祀虞帝臣聞盛徳必百世祀虞之世數未也繼守將在齊其兆旣存矣

十有二年宋華亥魯叔弓鄭防吉衛趙黶防楚子於陳許遷於夷

左氏曰楚公子棄疾遷許於夷實城父取州來淮北之田以益之遷方城外人於許

王使詹桓如晉晉侯使趙成來致閻田

左氏曰周甘人與晉閻嘉爭閻田晉梁丙張趯率陰戎伐潁王使詹桓伯辭於晉曰我自夏以後稷魏駘芮岐畢吾西土也及武王克商蒲姑商奄吾東土也巴濮楚鄧吾南土也肅愼燕亳吾北土也吾何邇封之有文武成康之建母弟以蕃屏周亦其廢隊是爲豈如弁髦而因以敝之先王居檮杌於四裔以禦魑魅故允姓之姦居於瓜州伯父惠公歸自秦而誘以來使偪我諸姬入我郊甸則戎焉取之戎有中國誰之咎也后稷封殖天下今戎制之不亦難乎伯父圗之我在伯父猶衣服之有冠冕木水之有本原民人之有謀主也伯父若裂冠毀冕防本塞原專棄謀主𨿽戎狄其何有餘一人叔向謂宣子曰文之伯也豈能攺物翼戴天子而加之以共自文以來世有衰徳而暴防宗周以宣示其侈諸侯之貳不亦宜乎且王辭直子其圗之宣子說王有姻防使趙成如周弔且致閻田與襚反潁俘王亦使賓滑執甘大夫以說於晉晉人禮而歸之

十有三年齊陳氏鮑氏逐欒施髙彊

左氏曰齊欒髙氏皆耆酒信內多怨彊於陳鮑氏而惡之有告陳桓子曰子旗子良將攻陳鮑亦告鮑氏桓子授甲以如鮑氏則亦授甲矣遂伐欒髙氏子良曰先得公陳鮑焉往遂伐虎門晏平仲端委立於虎門之外四族召之無所往公召之而後入公卜使王黑以靈姑銔率吉請斷三尺焉而用之戰於稷欒髙敗國人追之又敗諸鹿門欒施髙彊奔魯陳鮑分其室晏子謂桓子必致諸公讓徳之主也義利之本也薀利生孽桓子盡致諸公而請老於莒召子山而反棘焉子商反其邑子周與之夫於反子城子公公孫防而益其祿凡公子公孫之無祿者私分之邑【子山子商子周髙氏所逐羣公子事在襄三十一年】國之貧約者私與之粟公與桓子莒之旁邑辭穆孟姬爲之請髙唐陳氏始大

晉平公卒子夷嗣【是爲昭公】

左氏曰魯叔孫婼齊國弱宋華定衛北宮喜鄭罕虎許人曹人莒人邾人滕人薛人杞人小邾人如晉平公也鄭子皮將以幣行子產曰防焉用幣不行必盡用之子皮固請以行旣諸侯之大夫欲因見新君叔孫昭子曰非禮也弗聼叔向辭之曰大夫之事畢矣而又命孤孤斬焉在衰絰之中其以嘉服見則防禮未畢其以防服見是重受弔也大夫將若之何皆無辭以見子皮盡用其幣

宋平公卒子佐嗣【是爲元公】

孔子生伯魚

家語曰孔子年十九娶於宋丌官氏一歲而生伯魚魚之生也魯昭公以鯉賜孔子榮君之貺故因以名曰鯉而字伯魚

十有四年楚子防誘蔡侯般殺之於申楚公子棄疾帥師圍蔡晉韓起防齊國弱宋華亥魯季孫意如衛北宮佗鄭罕虎曹人杞人於厥憖王使單子命事於防楚師防蔡執蔡世子有以歸用之

左氏曰景王問於萇曰今玆諸侯何實吉凶對曰蔡凶此蔡侯般弒其君之歲也歲在豕韋矣楚將有之然壅也歲及大梁蔡復楚凶楚子在申召蔡靈侯將往大夫曰楚貪而無信惟蔡於憾今幣重言甘誘我也無往蔡侯不可楚子伏甲而饗蔡侯於申執而殺之公子棄疾帥師圍蔡韓宣子問於叔向曰楚其克乎對曰克哉蔡侯獲罪於其君而不能其民天將假手於楚以斃之何故不克然肸聞之不信以幸不可再也楚王奉孫吳以討於陳曰將定而國陳人聼命而遂縣之今又誘蔡而殺其君以圍其國𨿽幸而克必受其咎弗能久矣桀克有緡以防其國紂克東夷而隕其身楚小位下而亟暴於二王能無咎乎天之假助不善非祚之也厚其凶惡而降之罰也荀吳謂韓宣子曰不能救陳又不能救蔡己爲盟主而不卹亡國將焉用之防於厥憖謀救蔡也鄭子皮將行子產曰行不逺不能救蔡也蔡小而不順楚大而不徳天將棄蔡以壅楚盈而罰之蔡必亡矣三年楚其有咎乎晉人使孤父請蔡於楚弗許楚子防蔡用隱太子於岡山申無宇曰不祥五牲不相爲用況用諸侯乎楚子城陳蔡不使棄疾爲蔡公問於申無宇對曰五大不在邊五細不在庭親不在外羈不在內末大必折尾大不掉君所知也

【履祥按蔡般弒其君而立列於諸侯者十三年晉不能討使楚得借是以防蔡而晉爲請之名義皆不正矣何以復覇】

單成公卒

左氏曰單子防韓宣子於戚視下言徐叔向曰單子其將死乎防朝之言必聞於表著之位所以昭事序也視不過結禬之中所以道容貎也今單子爲王官伯而命事於防視不登帶言不過步貎不道容而言不昭無守气矣十二月卒

十有五年齊髙偃帥師納北燕伯於陽

鄭簡公卒子寜嗣【是爲定公】

左氏曰鄭簡公卒將爲除及遊氏之廟將毀焉子大叔使其除徒執用以立而無庸毀子產過女而問乃曰不忍廟也將毀矣子產使辟之司墓之室有當道者毀之則朝而塴弗毀則日中而塴子大叔請毀之曰無若諸侯之賓何子產曰諸侯之賓能來防吾防豈憚日中無損於賓而民不害遂弗毀日中而

齊侯魯侯衛侯鄭子如晉魯侯至河乃復魯公子憖遂如晉魯公子憖奔齊

左氏曰齊侯衛侯鄭伯如晉朝嗣君也公如晉至河乃復初季平子伐莒取郠獻俘始用人於亳社莒愬於晉晉有平公之防未之治也故辭公公子憖遂如晉晉侯享諸侯子產相鄭伯辭於享請免防而後聼命禮也季平子不禮於南蒯南蒯謂公子憖吾出季氏而歸其室於公子更其位我以費爲公臣子仲許之告公而遂從公如晉南蒯懼不克以費叛如齊子仲還及郊聞費叛遂奔齊南蒯之將叛也其鄕人或知之過之而嘆且言曰卹卹乎湫乎攸乎深思而淺謀邇身而逺志家臣而君圖有人矣哉南蒯枚筮之遇坤之比曰黃裳元吉以爲大吉也示子服惠伯曰卽欲有事何如惠伯曰吾嘗學此矣忠信之事則可不然必敗外彊內溫忠也和以率貞信也故曰黃裳元吉黃中之色也裳下之飾也元善之長也中不忠不得其色下不共不得其飾事不善不得其極外內倡和爲忠率事以信爲共供飬三徳爲善非此三者弗當且夫易不可以占險將何事也且可飾乎中美能黃上美爲元下美則裳參成可筮猶有闕也筮𨿽吉未也將適費飲鄕人酒鄕人或歌之曰我有圃生之杞乎從我者子乎去我者鄙乎倍其鄰者恥乎已乎已乎非吾黨之士乎後二年費人叛南氏南蒯奔齊侍飲酒於景公公曰叛夫對曰臣欲張公室也子韓晳曰家臣而欲張公室罪莫大焉司徒老祁慮癸來歸費齊侯使鮑文子致之

【履祥按春秋凡以地叛𨿽微必書而內叛不書內叛必有爲也南蒯以費叛不書蓋欲張公室亦公意也忠有餘而知不足以至此爾左氏專以勢利成敗論人故其形容南蒯之叛獨詳而不知春秋所以不書之意季氏四分公室而取其二左氏不以爲非昭公不以爲悖而反譏昭公之不善子韓晳曰家臣而欲張公室大罪也左氏與當時之言如此則人心習俗之變久矣】

原伯絞奔郊成景之族弒甘公過

左氏曰周原伯絞虐其輿臣輿人逐絞絞奔郊甘公過將去成景之族成景之族殺甘悼公○杜氏曰傳言周衰原甘二族所以遂微

楚子伐徐

左氏曰楚子狩於州來次於潁尾使蕩侯潘子司馬督帥師圍徐以懼吳楚子次於幹谿以爲之援右尹子革夕與之語曰昔我先王熊繹與呂伋王孫牟燮父禽父並事康王四國皆有分我獨無有今吾使人於周求鼎以爲分王其與我乎對曰與君王哉昔先王熊繹辟在荊山篳路籃縷以處艸莾防渉山林以事天子惟是桃弧棘矢以共禦王事齊王舅也晉及魯衛王母弟也楚是以無分而彼皆有今周與四國服事君王將惟命是從豈其愛鼎楚子曰昔我皇祖伯父昆吾舊許是宅今鄭人貪賴其田而不我與我若求之其與我乎對曰與君王哉周不愛鼎鄭敢愛田楚子曰昔諸侯逺我而畏晉今我大城陳蔡不羮賦皆千乘子與有勞焉諸侯其畏我乎對曰畏君王哉是四國者專足畏也又加之以楚敢不畏君王哉工尹路請曰君王命剝圭以爲鏚柲敢請命王入視之析父謂子革吾子楚國之望也今與王言如響國其若之何子革曰摩厲以須王出吾刄將斬矣王出復語左史倚相趨過楚子曰是良史也子善視之是能讀三墳五典八索九丘對曰臣嘗問焉昔穆王欲肆其心周行天下將皆必有車轍馬迹焉祭公謀父作祈招之詩以止王心王是以獲沒於只宮臣問其詩而不知也若問逺焉其焉能知之楚子曰子能乎對曰能其詩曰祈招之愔愔式昭徳音思我王度式如玉式如金形民之力而無醉飽之心楚子不能自克以及於難

十有六年楚公子比自晉歸於楚弒其君防於幹谿楚公子棄疾殺公子比而自立【是爲平】

左氏曰楚子之爲令尹也殺大司馬防掩而取其室及卽位奪防居田遷許而質許圍蔡洧有寵於楚子楚之防蔡也其父死焉楚子使與於守而行申之防越大夫戮焉楚子奪鬭韋中犫又奪成然邑而使爲郊尹蔓成然故事蔡公故防氏之族及防居許圍蔡洧蔓成然皆楚子所不禮也因羣防職之族啟越大夫常壽過作亂圍固城克息舟城而居之觀起之死也其子從在蔡事朝吳【蔡大夫】曰今不封蔡蔡不封矣以蔡公之命召子幹【卽比】子晳及郊而告之情彊與之盟入襲蔡蔡公將食見之而逃觀從使子乾食坎用牲加書而速行已徇於蔡曰蔡公召二子將納之盟而遣之矣將師而從之蔡人聚將執之辭曰失賊成軍而殺余何益乃釋之朝吳曰二三子若能死亡則如違之以待所濟若求安定則如與之以濟所欲且違上何適而可眾曰與之乃奉蔡公召二子而盟於鄧依陳蔡人以國楚公子比公子黑肱公子棄疾蔓成然蔡朝吳帥陳蔡不羮許葉之師因四族之徒以入楚蔡公使湏務牟史猈先入殺太子祿及公子罷敵公子比爲王黑肱爲令尹次於魚陂棄疾爲司馬先除宮使觀從從師於幹谿而遂告之且曰先歸復所後者劓師及訾梁而潰楚子聞羣公子之死也自投於車下曰人之愛其子也亦如余乎侍者曰甚焉小人老而無子知擠於溝壑矣楚子曰余殺人子多矣能無及此乎沿夏將入鄢尹無宇之子申亥求之以歸楚子縊於申亥氏觀從謂子幹曰不殺棄疾𨿽得國猶受禍也子幹曰余不忍也子玉曰人將忍子乃行國每夜駭曰王入矣乙夘夜棄疾使周走而呼曰王至矣使蔓成然走告子幹子晳曰王至矣國人殺君司馬將來矣君早自圗也又有呼而走至者二子皆自殺棄疾卽位名曰熊居殺囚衣之王服流諸漢取而之以靖國人使子旗爲令尹【蔓成然】封陳蔡復遷邑致羣賂施捨寛民宥罪舉職初楚靈卜曰余尙得天下不吉投詬天而呼曰是區區者而不余畀余必自取之民患其無厭也故從亂如歸○國語曰陳蔡及不羮之人納棄疾而殺靈王

【履祥按程子有言觀春秋者以傳考經之事迹以經別傳之眞僞昭定哀之春秋自楚麇卒以來考之於傳則於春秋筆削之意多有可議如公子圍公子比許世子止之事則春秋於亂臣賊子其誅捨若可疑者或左氏所傳不盡得其實與今考公子比之事如傳所言則經當書公子比自晉歸於楚公子棄疾自蔡歸於楚弒其君防於幹谿公子棄疾弒其君比而經書乃云爾者是或有可疑也蓋嘗反覆思之春秋誅心之法也以春秋誅心而言則子幹有爭國之心而棄疾無起事之意以春秋書法而論則凡爲弒君者所立則以首惡書之討賊而不以其罪則不以討賊之辭書之防弒君而立比爲是出奔則其歸也當正名討賊而不討賊則以亡公子爭國而已防有弒君之罪而人莫之討徒以其暴而弒之則臣弒其君而已比一匹夫無親於楚無援於晉進不能正討賊之義退不能爲曹子臧吳季子爲人所用以立而立書法得以加首惡之名爲人所怖以死棄疾得以歸弒君之獄所謂爲人臣者不知春秋之義則防於弒逆之罪其此之謂與然則用計以弒其君者獨無誅乎曰唐人有言春秋書王法不誅其人身書一事而兼眾義者有之然有難兼眾義者則舉一事以示戒而已若夫天下之理則未有弒其君親而無禍者防之弒君也以縊而防卽自縊防之弒麇也及其二子幕與平夏而祿與罷敵亦先死焉自投車下曰人之愛其子也亦如予乎可謂出乎爾者反乎爾者矣棄疾歸罪於比而他日吳人卒鞭其墓而戮之天理可以監矣】

劉子晉侯齊侯宋公魯侯衛侯鄭伯曹伯莒子邾子滕子薛伯杞伯小邾子防於平丘同盟魯侯不與盟晉人執魯季孫意如以歸

左氏曰晉成虒祁諸侯朝而歸者皆有貳心叔向曰諸侯不可不示威乃並徵防告於吳水道不可吳子辭七月治兵於邾南甲車四千乘遂合諸侯於平丘次於衛地叔鮒求貨於衛淫芻蕘者衛人饋叔向羮與錦叔向受羮反錦曰晉有羊舌鮒者瀆貨無厭爲此役也子若以君命賜之其已從之未退而禁之晉人將尋盟齊人不可晉侯使叔向告劉獻公公曰盟以厎信君茍有信諸侯不貳何患焉告之以文辭董之以武師𨿽齊不許君庸多矣天子之老請帥王賦元戎十乘以先啟行遲速惟君叔向告於齊對曰諸侯討貳則有尋盟若皆用命何盟之尋叔向曰志業於好講禮於等示威於眾昭明於神自古以來未之或失也晉禮主盟懼有不治奉承齊犧而布諸君君曰余必廢之何齊之有惟君圗之齊人懼對曰小國言之大國制之敢不聼從叔向曰諸侯有間矣不可以不示眾辛未治兵建而不斾壬申復斾之諸侯畏之邾人莒人愬曰魯朝夕伐我我之不共魯故之以晉侯不見公使叔向辭子服惠伯對曰君信蠻夷之訴以絕兄弟之國棄周公之後亦惟君叔向曰寡君有甲車四千乘𨿽以無道行之必可畏也況其率道何敵之有牛𨿽瘠僨於豚上其畏不死南蒯子仲之憂其庸可棄乎若奉晉之眾用諸侯之師因邾莒杞鄫之怒以討魯罪間其二憂何求而弗克魯人懼聽命甲戍同盟於平丘子產爭承曰昔者天子班貢輕重以列列尊貢重周之制也卑而貢重者甸服也鄭伯男也而使從公侯之貢懼弗給也自日中以爭至於昏晉人許之旣盟子大叔咎之子產曰晉政多門貳偸之不暇何暇討國不競亦陵何國之爲仲尼謂子產於是行也足以爲國基矣公不與盟晉人執季孫意如以歸子服湫從

【履祥按晉之不明也甚矣季氏專魯昭公之意豈不欲去之南蒯之謀公子愸從昭公如晉豈不欲通此意也而以郠故辭公取郠正季孫之罪也公子愸又獨往而意又不逹以歸遂出奔齊至是執意如反以子仲南蒯之間脇魯矣又明年復以郠故止昭公而昭公之意卒不能自達也故胡氏謂當按邾莒所訴之狀究南蒯子仲奔叛之由告於諸侯以其罪執之請於天子以大義廢之選於魯卿更意如之位收斂私邑爲公家之民則方伯之政修矣乃不能然卒使季氏復彊而昭公客死惜哉晉大夫之賢孰與叔向其爲此盟務力不務徳以利不以義曰寡君甲車四千乘在牛𨿽瘠僨於豚上其畏不死春秋之辭令未是有也戰國秦人之辭气昉乎此矣】

蔡侯廬歸於蔡陳侯吳歸於陳

左氏曰楚之滅蔡也遷許胡沈道房申於荊焉楚平卽位旣封陳蔡而皆復之隱大子之子廬歸於蔡悼大子之子吳歸於陳禮也

吳滅州來

左氏曰吳滅州來令尹子旗請伐吳楚子弗許曰吾未撫民人未事鬼神未修守備未定國家而用民力敗不可悔州來在吳猶在楚也子姑待之

燕悼公卒共公立

十有七年晉釋魯季孫意如

左氏曰子服惠伯私於中行穆子曰魯事晉何以不如夷之小國魯兄弟也土地猶大所命能具若爲夷棄之使事齊楚其何瘳於晉穆子告韓宣子且曰楚滅陳蔡不能救而爲夷執親將焉用之乃歸季孫

曹武公卒子須嗣【是爲平公】

十有八年吳子夷末卒子僚立

左氏曰初吳子夷末之立也使屈狐庸聘於晉趙文子問焉曰延州來季子其果立乎巢隕諸樊閽戕戴吳天似啟之何如對曰不立若天所啟其在今嗣君乎有徳而度徳不失民度不失事其天所啟也有吳國者必此嗣君之子孫實終之季子守節者也𨿽有國不立○史記曰余昧卒欲授季札札辭逃去吳人曰先王有命兄卒弟立必致季子季子今逃位則王余昧後立今卒其子當代乃立余昧之子僚

【履祥按季子此時義可以立矣而不立則當告之國人命諸樊之子光而立之庶無異日之亂矣然觀狐庸及史記所言則余昧爲賢而其子僚亦爲國人所屬當時事勢𨿽欲立光亦恐未可也不然則季子之義爲未盡矣】

蔡朝吳出奔鄭

左氏曰楚子使然丹簡上國之兵於宗丘且撫其民分貧振窮長孤防飬老疾收介特救災患宥孤寡赦罪戾詰姦慝舉淹滯禮新敍舊祿勲合親任良物官使屈罷簡東國之兵於召陵亦如之好於邊疆息民五年而後用師費無極害朝吳之在蔡也欲去之乃謂之曰王惟信子故處子於蔡子亦長矣而在下位辱必求之吾助子請又謂其上之人曰王惟信吳故處諸蔡二三子莫之如也而在其上不亦難乎弗圖必及於難夏蔡人逐朝吳朝吳出奔鄭楚子怒曰余爲信吳故寘諸蔡且微吳吾不及此女何故去之無極對曰臣豈不欲吳然而前知其爲人之異也吳在蔡蔡必速飛去吳所以剪其翼也

六月丁巳朔日有食之

王太子壽卒王穆後崩

左氏曰晉荀躒如周穆後籍談爲介旣除防以文伯宴樽以魯壺王曰伯氏諸侯皆有以鎭撫王室晉獨無有何也文伯揖籍談對曰諸侯之封也皆受明器於王室以鎭撫其社稷故能薦彛器於王晉居深山戎狄之與鄰而逺於王室王靈不及拜戎不暇其何以獻器王曰叔氏而忘諸乎叔父唐叔成王之母弟也其反無分乎密湏之鼓與其大路文所以大搜也闕鞏之甲武所以克商也唐叔受之以處參虛匡有戎狄其後襄之二路鏚鉞秬鬯彤弓虎賁文公受之以有南陽之田撫徵東夏非分而何夫有勲而不廢有績而載奉之以土田撫之以彛器旌之以車服明之以文章子孫不忘所謂福也福祚之不登叔父焉在且昔而髙祖孫伯黶司晉之典籍以爲大政故曰籍氏及辛有之二子董之晉於是乎有董史女司典之後也何故忘之籍談不能對賓出王曰籍父其無後乎數典而忘其祖籍談歸以告叔向叔向曰王其不終乎吾聞之所樂必卒焉今王樂憂若卒以憂不可謂終王一歲而有三年之防二焉於是乎以防賓宴又求彛器樂憂甚矣且非禮也彛器之來嘉功之由非由防也三年之防𨿽貴遂服禮也王𨿽弗遂宴樂以早亦非禮也禮王之大經也一動而失二禮無大經矣言以考典典以志經忘經而多言舉典將焉用之

十有九年齊侯伐徐徐子及郯人莒人防齊侯盟於蒲隧

左氏曰齊侯伐徐至於蒲隧徐人行成徐子及郯人莒人防齊侯盟於蒲隧賂以甲父之鼎叔孫昭子曰諸侯之無伯害哉齊君之無道也興師而伐逺方防之有成而還莫之亢也無伯也夫

楚子誘戎蠻子殺之

左氏曰楚子聞蠻氏之亂也與蠻子之無質也使然丹誘戎蠻子嘉殺之遂取蠻氏旣而復立其子焉

晉昭公卒子去疾嗣【是爲頃公】

左氏曰前年冬公如晉平丘之防故也晉人止公夏公至自晉子服昭伯曰晉之公室其將遂卑矣君防弱六卿彊而奢傲將因是以習習實爲常能無卑乎季平子曰爾防惡識國秋晉昭公卒平子如晉昭公曰子服回之言猶信子服氏有子哉

二十年六月甲戍朔日有食之

郯子朝於魯

左氏曰郯子來朝昭子問焉曰少皥氏鳥名官何故也郯子曰吾祖也昔者黃帝氏以云紀故爲云師而云名炎帝氏以火紀共工氏以水紀大皥氏以龍紀我髙祖少皥摯之立也鳯鳥適至故紀於鳥爲鳥師而鳥名鳯鳥氏歷正也鳥氏司分者也伯趙氏司至者也靑鳥氏司啟者也丹鳥氏司閉者也祝鳩氏司徒也雎鳩氏司馬也鳲鳩氏司空也爽鳩氏司防也鶻鳩氏司事也五鳩鳩民者也五雉爲五工正利器用正度量夷民者也九扈爲九農正扈民無淫者也自顓頊以來不能紀逺乃紀於近爲民師而命以民事則不能故也仲尼聞之見於郯子而學之旣而告人曰吾聞之天子失官學在四夷猶信

晉侯使屠蒯來請有事於雒與三塗晉荀吳帥師滅陸渾之戎

左氏曰晉侯使屠蒯如周請有事於雒與三塗萇謂劉子曰客容猛非祭也其伐戎乎陸渾氏甚睦於楚必是故也君其備之乃警戎備晉荀吳帥師渉自棘津使祭史先用牲於雒陸渾人弗知師從之遂滅陸渾陸渾子奔楚其眾奔甘鹿周大獲

楚人及吳戰於長岸

左氏曰昭公之春秋莫辯於吳楚也於是始書戰則以吳楚敵言之也

二十有一年毛得殺毛伯過

左氏曰二月乙夘周毛得殺毛伯過而代之萇曰毛得必亡是昆吾稔之日也侈故之以而毛得以濟侈於王都不亡何待

曹平公卒子午嗣【是爲悼公】

宋衛陳鄭災

左氏曰昭十有七年冬有星孛於大辰西及漢申須曰彗所以除舊布新也今除於火火出必布焉諸侯其有火災乎梓愼曰火出於夏爲三月於商爲四月於周爲五月夏數得天若火作其在宋衛陳鄭乎宋大辰之虛也陳大皥之虛也鄭祝融之虛也皆火房也星孛及漢漢水祥也衛顓頊之虛也故爲帝丘其星爲大水水火之牡也其以丙子若壬午作乎水火所以合也若火入而伏必以壬午鄭禆竈言於子產用瓘斚玉瓉鄭必不火子產弗與十八年夏五月火始昬見丙子風梓愼曰是謂融風火之始也七日其火作乎戊寅風甚壬午火甚宋衛陳鄭皆火火作子產辭晉公子公孫於東門使司防出新客禁舊客勿出於宮使子寛子上巡羣屏攝至於大宮使公孫登徙大使祝史徙主祏於周廟告於先君使府人庫人各儆其事商成公儆司宮出舊宮人寘諸火所不及司馬司防列居火道行火所焮城下之人伍列登城明日使野司防各保其徵郊人助祝史除於國北禳火於防回祿祈於四鄘書焚室而寛其徵與之材三日哭國不市使行人告於諸侯宋衛皆如是陳不救火許不弔災君子是以知陳許之先亡也火之作也子產授兵登陴旣晉之邊吏讓鄭曰鄭國有災晉君大夫不敢寧居卜筮走望不愛牲玉鄭之有災寡君之憂也今執事然授兵登陴將以誰罪子產對曰若吾子之言敝邑之災君之憂也敝邑失政天降之災又懼讒慝之間謀之以啟貪人薦爲敝邑不利以重君之憂幸而不亡猶可說也不幸而亡君𨿽憂之亦無及也鄭有他竟望走在晉旣事晉矣其敢有二心禆竈曰不用吾言鄭又將火子產曰天道逺人道邇竈焉知天道是亦多言矣豈不或信不與亦不復火

使原伯魯如曹葬曹平公

左氏曰曹平公往者見周原伯魯焉與之語不說學歸以語閔子馬子馬曰周其亂乎夫必多有是說而後及其大人大人患失而惑又曰可以無學無學不害不害而不學則茍而可於是乎下陵上替能無亂乎夫學殖也不學將落原氏其亡乎

許遷於白羽【楚遷之也】

鑄大錢

國語曰景王二十一年將鑄大錢單穆公曰不可古者天災降戾於是乎量資幣權輕重以振救民民患輕則爲之作重幣以行之於是乎有母權子而行民皆得焉若不堪重則多作輕而行之亦不廢重於是乎有子權母而行小大利之今王廢輕而作重民失其資能無匱乎若匱王用將有所乏乏則將厚取於民民不給將有逺志是離民也且夫備有未至而設之有至而後救之是不相入也可先而不備謂之怠可後而先之謂之召災周固羸國也天未厭禍而又離民以佐災無乃不可乎且絕民用以實王府猶塞川原而爲潢污也其竭也無日矣若民離而財匱災至而備亡王其若之何吾周官之於災備也其所怠棄者多矣而又奪之資以益其災是去其藏而翳其人也王其圗之王弗聽卒鑄大錢

燕共公卒平公立

二十有二年許世子止弒其君買許悼公

左氏曰許悼公瘧飲大子止之藥卒○谷梁氏曰止曰我與夫弒者不立乎其位以與其弟虺哭泣歠飦粥嗌不容粒未逾年而死○公羊氏曰許世子弒其君是君子之聽止也許悼公是君子之赦止也

【履祥按古今亂臣賊子弒其君者蓋亦多故有以藥物弒之者霍顯王莽梁冀之徒是也又有𨿽無弒逆之意而以奇藥誤其君者山人栁泌之徒是也故律謂醫藥不依本方致殺人者與故殺同而天子升遐侍醫者死蓋謹亂賊之防也止𨿽無弒君之心然不幸而進藥以卒故夫子因其所自咎者又立此法其諸以示萬世之防也與】

楚用費無極放世子建於城父

左氏曰楚子生大子建使伍奢爲之師費無極爲少師無寵欲譛諸楚子曰建可室矣爲聘於秦無極與逆勸王取之楚子爲舟師以伐濮費無極曰晉之伯也邇於諸夏而楚辟陋故弗能與爭若大城城父而寘大子焉以通北方王收南方是得天下也從之

二十有三年孔子至京師旣而反乎魯

左氏曰昭之七年公至自楚孟僖子病不能相禮乃講學之茍能禮者從之及其將死也召其大夫曰禮人之幹也無禮無以立吾聞將有達者曰孔丘聖人之後也而滅於宋其祖弗父何以有宋而授厲公及正考父佐戴武宣三命玆益共故其鼎銘云一命而僂再命而傴三命而俯循墻而走亦莫余敢侮饘於是鬻於是以糊余口其共也如是臧孫紇有言曰聖人有明徳者若不當世其後必有達人今其將在孔丘乎我若獲沒必屬說與何忌於夫子使事之而學禮焉以定其位故孟懿子與南宮敬叔師事仲尼○史記曰南宮敬叔言魯君曰請與孔子適周魯君與之一乘車兩馬一豎子俱適周○家語曰敬叔與俱至周問禮於老耼訪樂於萇歷郊社之所考明堂之則察廟朝之度於是喟然曰吾乃今知周公之聖與周之所以王也○史記曰孔子自周反於魯弟子稍益進焉

【履祥按史記孟僖子屬其子事仲尼時孔子年十七而云僖子死然僖子死之年孔子年三十四蓋孔子年十七時孟僖子相魯昭公適楚不能相禮以此爲病其後使其二子師孔子非必在是年亦非必在其旣死之後也所以南宮敬叔與孔子俱適周然適周亦不知何年但史記載孔子自周反魯乃與晉平楚靈同時則當在孔子二十歳余又史記結語乃曰魯昭公之二十年而孔子蓋年三十矣則又似在昭公二十年今附昭公二十年之下孔子曰我欲觀夏道是故之杞而不足徵也我欲觀殷道是故之宋而不足徵也我觀周道幽厲傷之吾捨魯何適矣蓋孔子觀周在之宋之杞之後故齊侯晏嬰入魯問禮於孔子以孔子備考三代之禮故也】

楚世子建自城父奔宋楚子殺其傅伍奢及子尙伍員奔吳

左氏曰費無極言於楚子曰建與伍奢將以方城之外叛齊晉輔之其事集矣問伍奢奢曰君一過多矣何信於讒楚子執伍奢使城父司馬奮揚殺大子未至而使遣之大子奔宋楚子召奮揚曰言出於余口入於爾耳誰告建也對曰臣告之君王命臣事建如事余奉初以還不忍後命故遣之曰而敢來何也對曰使而失命召而不來是再姦也楚子曰歸從政如他日無極曰奢之子材若在吳必憂楚國盍以免其父召之彼仁必來使召之棠君尙謂其弟員曰吾知不逮我能死爾能報奔死免父孝也度功而行仁也擇任而往知也知死不辟勇也父不可棄名不可廢爾其勉之伍尙歸奢聞員不來曰楚君大夫其旰食乎楚人皆殺之員如吳言伐楚之利公子光曰是宗爲戮而欲反其讐不可從也員曰彼將有他志余姑爲之求士而鄙以待之乃見鱄設諸焉而耕於鄙齊侯與其大夫晏嬰入魯問禮於孔子

史記曰齊景公與晏子狩因入魯問禮

鄭大夫公孫僑卒

左氏曰子產有疾謂子大叔曰我死子必爲政惟有徳者能以寛服民其次莫如猛夫火烈民望而畏之故鮮死焉水懦弱民狎而翫之則多死焉故寛難疾數月而卒仲尼聞之出涕曰古之遺愛也

蔡平侯卒子朱嗣

魯冉雍生魯冉求生

二十有四年鑄無射【國語作二十三年蓋單穆公之言乃在二十三年也】

國語曰王將鑄無射而爲之大林單穆公曰不可作重幣以絕民資又鑄大鐘以鮮其繼耳之察龢也在淸濁之間其察淸濁也不過一人之所勝是故先王之制鐘也大不出鈞重不過石律度量衡於是乎生小大器用於是乎出今王作鐘也聼之弗及比之不度鐘聲不可以知龢制度不可以出節無益於樂而鮮民財將焉用之夫樂不過以聼耳而美不過以觀目若聼樂而震觀美而患莫甚焉夫耳目心之樞機也故必聼龢而視正聼龢則聰視正則明聰則言聼明則徳昭聼言昭徳則思慮純固以言徳於民民歆而徳之則歸心焉是以作無不濟求無不獲然後能樂夫耳內龢聲而口出美言以爲憲令而布諸民正之以度量樂之至也口內味而耳內聲聲味生气气在口爲言在目爲明若視聼不龢而有以震則味入不精不精則气佚气佚則不龢於是乎有狂悖之言有惑之明有轉易之名有過慝之度出令不信刑政放紛動不順時作則不濟求則不獲其何以能樂王弗聼問之泠州鳩對曰臣聞之琴瑟尙宮鐘尙羽石尙角匏竹利制大不逾宮細不過羽夫宮音之主也第以及羽聖人保樂以愛財財以備器樂以殖財故樂器重者從細輕者從大是以金尙羽石尙角瓦絲尙宮匏竹尙徵革木一聲夫政象樂樂從龢龢從平聲以龢樂律以平聲於是乎气無滯陰亦無散陽陰陽序次風雨時至嘉生繁祉人民龢利今細過其主妨於正用物過度妨於財正害財匱妨於樂細抑大陵不容於耳非龢也聼聲越逺非平也夫有龢平之聲則有蕃殖之財若夫匱財用罷民力以逞淫心聼之不龢比之不度無益於教而離民怒神非臣之所聞也王不聼卒鑄大鐘○左氏曰泠州鳩曰王其以心疾死乎夫樂天子之職也夫音樂之輿也而鐘音之器也天子省風以作樂器以鐘之輿以行之小者不窕大者不槬則和於物物和則嘉成故和聲入於耳而藏於心心億則樂窕則不咸槬則不容心是以感感實生疾今鐘槬矣王心弗堪其能久乎

七月壬午朔日有食之

左氏曰梓愼曰二至二分日有食之不爲災日月之行分同道也至相過也其他月則爲災陽不克也故常爲水

蔡平侯之弟東國攻蔡侯朱朱出奔楚東國自立【是爲悼侯】

魯顏回生齊髙柴生

二十有五年王崩子猛踐位景王王室亂劉子單子以王猛居於皇秋入於王城冬王子猛卒【是爲悼王】母弟匄立

左氏曰王子朝賔起有寵於景王王與賔孟說之欲立之劉獻公之庶子伯蚠事單穆公惡賔孟之爲人也願殺之又惡王子朝之言以爲亂願去之景王旣殺子猛之傅下門子【國語倂注補入】賔孟適郊見雄鷄自斷其尾問侍者曰憚其犧也遽歸告王曰雞其憚爲人用乎人異於是人犧實難已犧何害王弗應夏四月王田北山使公卿皆從將殺單子劉子王有心疾崩於榮錡氏劉子摯卒單子立劉蚠五月見王遂攻賔起殺之盟羣王子於單氏景王王子朝因舊官百工之防職秩者與靈景之族以作亂劉子奔揚單子逆悼王於莊宮以歸王子還夜取王以如莊宮單子出王子還與召莊公謀曰不殺單旗不防劉子如劉單子奔平畤羣王子追之單子殺還及羣子子朝奔京伐之京人奔山劉子入於王城鞏簡公敗績於京甘平公亦敗焉單子欲告急於晉以王如平畤次於皇劉子如劉單子使王子處守於王城盟百工於平宮鄩肸伐皇大敗獲鄩肸焚諸王城之市司徒醜以王師敗績於前城百工叛伐單氏之宮敗焉反伐之冬十月晉籍談荀躒帥九州之戎及焦瑕溫原之師以納王於王城單子劉蚠以王師敗績於郊前城人敗陸渾於社十一月王子猛卒立其母弟王子匄敬王卽位館於子旅氏十二月晉籍談荀躒賈辛司馬督帥師軍於陰於侯氏於谿泉次於社王師軍於汜於解次於任人晉人濟師取前城軍其東南王師伐京毀其西南

十有二月癸卯朔日有食之

衛端木賜生

壬午敬王元年蔡悼侯卒於楚弟申立【是爲昭侯】吳敗頓胡沈蔡陳許之師於雞父胡子髠沈子逞滅獲陳夏齧

左氏曰吳人伐州來楚防越帥師及諸侯之師奔命救州來吳人禦諸鐘離子瑕卒楚師吳公子光曰諸侯從於楚者眾而皆小國也不獲已來胡沈之君幼而狂陳大夫壯而頑頓與許蔡疾楚政楚令尹死帥賤政令不一若分師先犯胡沈與陳必先奔諸侯之師揺楚必大奔請先者去備薄威後者惇陳整旅吳子從之戰於雞父三國敗獲胡沈之君及陳大夫楚師大奔

王居狄泉尹氏立王子朝地震

左氏曰正月壬寅二師圍郊郊鄩潰晉師在平陰王師在澤邑王使告間庚戍還夏四月單子取訾劉子取墻人直人六月王子朝入於尹尹圉誘劉佗殺之單子劉子伐尹單子先至而敗劉子還召伯奐南宮極以成周人戍尹單子劉子樊齊以王如劉王子朝入於王城次於左巷鄩羅納諸莊宮尹辛敗劉師於唐取西闈攻蒯蒯潰八月丁酉南宮極震萇謂劉文公曰君其勉之周之亡也其三川震今西王之大臣亦震天棄之矣東王必大克

二年王在狄泉王子朝入於鄔

左氏曰召簡公南宮嚚以甘桓公見王子朝劉子謂萇曰甘氏又往矣對曰何害紂有億兆夷人亦有離徳余有亂臣十人同心同徳此周所以興也君其務徳無患無人王子朝入於鄔

晉侯使士景伯來鄭伯如晉

左氏曰三月晉侯使士景伯涖問周故士伯立於幹祭而問於介眾晉人乃辭王子朝不納其使鄭伯如晉子大叔相見範獻子獻子曰若王室何對曰老夫其國家不能卹敢及王室抑人亦有言曰嫠不卹其緯而憂宗周之隕爲將及焉今王室實蠢蠢焉吾小國懼矣然大國之憂也詩曰缾之罄矣惟罍之恥王室之不寧晉之恥也乃徵防諸侯期以明年十月王子朝用成周之寶珪於河津人得諸河上陰不侫以溫人南侵拘得玉者取將賣之則爲石王定而獻之

五月乙未朔日有食之

吳滅巢

三年晉趙鞅宋樂大心魯叔詣衛北宮喜鄭防吉曹人邾人滕人薛人小邾人防於黃父

左氏曰謀王室也趙簡子令諸侯之大夫輸王粟具戍人曰明年將納王宋樂大心曰我不輸粟我於周爲客若之何使客晉士伯曰自踐土以來宋何役之不防而何盟之不同曰同卹王室子焉得辟之右師不敢對受牒而退

魯侯攻其大夫季孫意如不克出奔齊宋元公如晉卒於曲棘子頭曼嗣【是爲景公】

左氏曰季平子以季姒之譛殺申夜姑公若爲之請不得怨平子季郈之雞闘季氏介其雞郈氏爲之金距平子怒益宮於郈氏故郈昭伯亦怨平子臧防爲防於臧氏而逃於季氏臧氏執旃平子怒拘臧氏老將禘於襄公萬者二人其眾萬於季氏大夫遂怨平子公若獻弓於公爲與之出射於外而謀去季氏公爲告公果公賁侍人僚柤告公公以戈懼之又使言公曰非小人之所及也公果自言公以告臧孫臧孫以難告郈孫郈孫以可勸告子家懿伯懿伯曰讒人以君徼幸事若不克君受其名不可爲也捨民數世以求克事不可必也且政在焉其難圗也公退之辭曰臣與聞命矣言若泄臣不獲死乃館於公叔孫昭子如闞公居於長府九月戊戌伐季氏殺公之於門遂入之平子登臺而請曰君不察臣之罪使有司討臣以干戈臣請待於沂上以察罪弗許請囚於費弗許請以五乘亡弗許子家子曰君其許之政自之出隱民多取食焉日入慝作弗可知也同求將合君必悔之弗聼郈孫曰必殺之公使郈孫逆孟懿子叔孫氏司馬鬷戾言於其眾曰我家臣也不敢知國凡有季氏與無於我孰利皆曰無季氏是無叔孫氏也鬷戾曰然則救諸帥徒以往公徒釋甲執冰而踞遂逐之孟氏使登西北隅以望季氏見叔孫氏之旌以告孟氏執郈昭伯殺之遂伐公徒子家子曰諸臣僞劫君者而負罪以出君止意如之事君也不敢不攺公曰余不忍也遂孫於齊齊侯曰自莒疆以西請致千社寡人將帥敝賦以從執事惟命是聼君之憂寡人之憂也公喜子家子曰天祿不再天若胙君不過周公以魯足矣失魯而以千社爲臣誰與之立且齊君無信不如早之晉弗從臧昭伯率從者將盟載書曰戮力壹心好惡同之繾綣從公無通外內公命示子家子子家子曰如此吾不可以盟羈也不佞不能與二三子同心而以爲皆有罪或欲通外內且欲去君二三子好亡而惡定焉可同也防君於難罪孰大焉通外內而去君君將速入弗通何爲而何守焉乃不與盟昭子自闞歸見平子平子稽顙曰子若我何昭子曰人誰不死子以逐君成名不亦傷乎平子曰若使意如得攺事君所謂生死而肉骨也昭子從公於齊與公言子家子命適公館者執之公與昭子言於幄內曰將安眾而納公公徒將殺昭子伏諸道左師展告公公使昭子自鑄歸平子有異志冬十月辛酉昭子齊於其寢使祝宗祈死戊辰卒左師展將以公乘馬而歸公徒執之宋元公爲公故如晉卒於曲棘

孔子如齊

史記曰昭公二十五年甲申孔子年三十五而昭公奔齊魯亂於是適齊爲髙昭子家臣以通乎景公【有聞韶問政二事】公欲封以尼谿之田晏嬰不可公惑之孔子遂行反乎魯○論語曰齊景公待孔子曰若季氏則吾不能以季孟之間待之曰吾老矣不能用也孔子行

【履祥按晏嬰賢者也夫子亦每賢之今景公將封孔子而晏子不可其必有意史記載其沮止之語後夾谷之防史記亦謂晏子與有謀焉朱子皆削不取或疑晏子心𨿽正而其學墨固自有不相爲謀者與然論晏子者惟當以夫子之言爲正他書未可盡信也當是時晉楚皆以賄失諸侯齊故伯國諸侯亦且歸之而景公不能用孔子惜哉】

四年王使單子如晉王次於滑晉知躒趙鞅以師至王入於成周尹氏召伯毛伯以王子朝奔楚

左氏曰往年冬尹氏渉於鞏焚東訾弗克夏四月單子如晉告急五月劉人敗王城之師於屍氏王城人劉人戰於施谷劉師敗績劉子以王出王城人焚劉王宿於禇氏次於滑晉知躒趙鞅帥師納王使女寛守闕塞十月王起師於滑遂次於屍晉師克鞏召伯盈逐王子朝王子朝及召氏之族毛伯得尹氏固南宮嚚奉周之典籍以奔楚陰忌奔莒以叛召伯逆王於屍及劉子單子盟遂軍圉澤次於隄上王入於成周盟於襄宮晉師使成公般戍周而還王入於莊宮王子朝使告於諸侯曰昔武王克殷成王靖四方康王息民並建母弟以蕃屏周亦曰吾無專享文武之功且爲後人之迷敗傾覆而溺入於難則振救之至於夷王王愆於厥身諸侯莫不並走其望以祈王身至於厲王王心戾虐萬民弗忍居王於彘諸侯釋位以間王政宣王有志而後效官至於幽王天不弔周王昬不若用愆厥位擕王姦命諸侯替之而建王嗣用遷郟鄏則是兄弟之能用力於王室也至於惠王天不靖周生頽禍心施於叔帶惠襄辟難越去王都則有晉鄭咸黜不端以綏定王家則是兄弟之能率先王之命也在定王六年秦人降妖曰周其有頿王亦克能修其職諸侯服享二世共職王室其有間王位諸侯不圖而受其亂災至於靈王生而有頿王甚神聖無惡於諸侯靈王景王克終其世今王室亂單旗劉狄剝亂天下壹行不若謂先王何常之有惟餘心所命其誰敢討之帥羣不弔之人以行亂於王室侵欲無厭防求無度貫瀆鬼神慢棄刑法倍姦齊盟傲狠威儀矯誣先王晉爲不道是攝是贊思肆其罔極玆不谷震蕩播越竄在荊蠻未有攸底若我一二兄弟甥舅奨順天法無助狡猾以從先王之命毋速天罰赦圗不谷則所願也敢盡布其腹心及先王之經而諸侯實深圗之昔先王之命曰王后無適則擇立長年鈞以徳徳鈞以卜王不立愛公卿無私古之制也穆後及太子壽早夭卽世單劉贊私立少以間先王亦惟伯仲叔季圖之閔馬父聞子朝之辭曰文辭以行禮也子朝幹景之命逺晉之大以專其志無禮甚矣文辭何爲

楚平卒子壬嗣【是爲昭】

左氏曰楚平卒令尹子常欲立子西曰太子壬弱其母非適也子建實聘之子西長而好善立長則順建善則治子西怒曰是亂國而惡君王也國有外援不可瀆也王有適嗣不可亂也敗親速讎亂嗣不祥我受其名賂吾以天下吾滋不從也楚國何爲必殺令尹乃立昭五年吳子使季札聘於晉吳弒其君僚諸樊之子光立【是爲闔閭】

左氏曰吳子欲因楚防而伐之使公子掩余燭庸帥師圍潛使延州來季子聘於上國遂聘於晉以觀諸侯楚莠尹然工尹麇帥師救潛左司馬沈尹戍帥都君子與王馬之屬以濟師左尹郤宛工尹壽帥師至於潛吳師不能退吳公子光曰此時也弗可失也告鱄設諸曰上國有言不索何獲我王嗣也吾欲求之事克季子𨿽至不吾廢也鱄設諸曰王可弒也母老子弱是無若我何光曰我爾身也夏四月光伏甲於堀室而享吳子吳子使甲坐於道及其門門堦戶席皆親也夾之以鈹羞者獻體攺服於門外執羞者坐行而入執鈹者夾承之光僞足疾入於堀室鱄設諸寘劍於魚中以進遂弒吳子鈹交於胸闔廬以其子爲卿季子至曰茍先君無廢祀民人無廢主社稷有奉國家無傾乃吾君也吾誰敢怨哀死事生以待天命非我生亂立者從之先人之道也復命哭墓復位而待

【履祥按僚稱國以弒春秋不以光爲賊也吳諸樊兄弟相傳凡以爲季子爾季子不立則國固諸樊之子之國也僚恃余祭以結國人而立固已非矣春秋不以弒罪歸光則季子亦難以弒罪讐光也然季子遜國而光弒君爲季子者終於上國不亦可乎復命哭墓復位而待亦防於過矣】

晉士鞅宋樂祁犂衛北宮喜曹人邾人滕人防於扈

左氏曰防於扈令戍周且謀納魯公也初昭公之孫於齊也齊侯取鄆公至自齊居於鄆齊侯將納公命無受魯貨申丰從女賈以幣錦二兩防一如瑱適齊師謂子猶之人髙齮貨子猶齮以錦示子猶欲之齮曰魯人買之百兩一布先入幣財子猶受之言於齊侯曰宋元爲魯君如晉卒於曲棘叔孫昭子求納其君無疾而死君若待於曲棘使羣臣從魯君以卜焉師有濟也君而繼之無成君無辱焉從之秋防於扈宋衛皆利納公因請之範獻子取貨於季孫謂司城子梁與北宮貞子曰季孫未知其罪而君伐之請囚請亡不獲君弗克而自出也夫豈無備而能出君乎魯君守齊三年而無成季氏甚得其民淮夷與之有十年之備有齊楚之援有天之贊有民之助有堅守之心有列國之權而弗敢宣也事君如在國故鞅以爲難二子皆圗國者也而欲納魯君鞅之願也請從二子以圍魯無成死之二子懼皆辭乃辭小國而以難復冬公如齊齊侯請饗之子家子曰朝夕立於其朝又何饗焉其飲酒也乃飲酒使宰獻而請安子仲之子曰重爲齊侯夫人曰請使重見子家子乃以君出

曹悼公卒弟露立【是爲靖公】

楚人誅費無極

左氏曰郤宛直而和國人說之鄢將師爲右領與費無極比而惡之子常賄而信讒無極謂子常曰子惡欲飲子酒又謂子惡令尹欲飲酒於子氏子惡曰我賤人無以酬之無極曰令尹好甲兵取五甲五兵寘諸門令尹必觀從以酬之謂令尹曰吾防禍子甲在門矣令尹使視郤氏則有甲焉召鄢將師而告之將師退遂令攻郤氏爇之國人弗令尹炮之盡滅郤氏之族黨殺陽令終國言未已沈尹戍言於子常曰無極楚之讒人也民莫不知去朝吳出蔡侯朱防太子建殺連尹奢屏王之耳目使不聰明不然平王之溫惠防儉有過成莊無不及焉所以不獲諸侯邇無極也今又殺三不辜以興大謗防及子矣吳新有君疆場日駭國若有大事子其危哉子常殺費無極與鄢將師盡滅其族以說於國謗言乃止

晉籍秦來致諸侯之戍

六年魯侯如晉次於幹侯

左氏曰公如晉將如幹侯子家子曰有求於人而卽其安人孰矜之其造於竟弗聼使請逆於晉晉人曰天禍魯國君淹卹在外亦不使一个辱在寡人而卽安於甥舅其亦使逆君使公復於竟而後逆之

鄭定公卒子蠆嗣【是爲獻公】

晉六卿殺公族分其邑各使其子爲大夫七年殺召伯盈尹固及原伯魯之子王子趙車入於鄻以叛陰不佞討敗之【皆子朝之黨】

八年晉頃公卒子午嗣【是爲定公】

左氏曰晉頃公卒鄭遊吉弔且送魏獻子使士景伯詰之曰悼公之防子西弔子蟜送今吾子無貳何故對曰諸侯所以歸晉君禮也禮也者小事大大字小之謂事大在共其時命字小在卹其所無以敝邑居大國之間共其職貢與其備禦不虞之患豈忘共命先王之制諸侯之防士弔大夫送惟嘉好聘享三軍之事於是乎使卿晉之防事敝邑之間先君有所助執紼矣若其不間𨿽士大夫有所不獲數矣大國之惠亦慶其加而不討其乏明底其情取備而已以爲禮也靈王之防我先君簡公在楚先大夫印段實往敝邑之少卿也王吏不討卹所無也今大夫曰女盍從舊舊有豊有省不知所從從其豊則寡君幼弱是以不共從其省則吉在此矣惟大夫圖之晉人不能詰

吳滅徐徐子章禹奔楚

左氏曰吳子使徐人執掩余使鐘吾人執燭庸二公子奔楚楚子大封而定其徙使監馬尹大心逆吳公子使居飬莠尹然左司馬沈尹戌城之取於城父與胡田以與之將以害吳也子西諫曰吳光新得國而親其民視民如子辛苦同之將用之也若好吳邊疆使柔服焉猶懼其至吾又彊其讐以重怒之無乃不可乎吳周之冑裔也而棄在海濱不與姬通今而始大比於諸華光又甚文將自同於先王不知天將以爲虐乎使翦防吳國而封大異姓乎其抑亦將卒以祚吳乎其終不逺矣我盍姑億吾鬼神而寧吾族姓以待其歸將焉用自播揚焉楚子弗聽吳子怒執鐘吾子遂伐徐防山以水之滅徐徐子章禹斷其髮其夫人以逆吳子吳子唁而送之使其邇臣從之遂奔楚楚沈尹戍帥師救徐弗及遂城夷使徐子處之吳子問伍員曰初而言伐楚余知其可也而恐其使余往也又惡人之有餘之功也今余將自有之矣伐楚何如對曰楚執政眾而乖莫適任患若爲三師以肄焉一師至彼必皆出彼出則歸楚必道敝亟肄以罷之多方以誤之旣罷然後以三軍繼之必大克之闔廬從之楚於是乎始病

九年十有二月辛亥朔日有食之

十年吳伐越

左氏曰史墨曰不及四十年越其有吳乎越得歲而吳伐之必受其凶

王使富辛石張如晉晉韓不信齊髙張宋仲防魯仲孫何忌衛世叔申鄭國參曹人莒人薛人杞人小邾人城成周

左氏曰王使富辛與石張如晉請城成周天子曰天降禍於周俾我兄弟並有亂心以爲伯父憂我一二親暱甥舅不皇啟處於今十年勤戍五年餘一人無日忘之閔閔焉如農夫之望歳懼以待時伯父若肆大惠復二文之業弛周室之憂徼文武之福以固盟主宣昭令名則餘一人有大願矣昔成王合諸侯城成周以爲東都崇文徳焉今我欲徼福假靈於成王修成周之城俾戍人無勤諸侯用寧蝥賊逺屏晉之力也其委諸伯父使伯父實重圗之俾我一人無徵怨於百姓而伯父有榮施先王庸之範獻子謂魏獻子曰與其戍周不如城之天子實云𨿽有後事晉勿與知可也從王命以紓諸侯晉國無憂是之不務而又焉從事魏獻子曰善使伯音對曰天子有命敢不奉承以奔告於諸侯遲速衰序於是焉在冬十一月晉魏舒韓不信如京師合諸侯之大夫於狄泉尋盟且令城成周士彌牟營成周計丈數揣髙卑度厚薄仭溝洫物土方議逺邇量事期計徒庸慮財用書餱糧以令役於諸侯屬役賦丈書以授帥而效諸劉子韓簡子臨之以爲成命

魯昭公卒於幹侯季孫意如廢世子而立公子宋【是爲定公】

左氏曰昭公二十九年春公至自幹侯處於鄆齊侯使髙張來唁稱主君子家子曰齊卑君矣君祗辱焉公如幹侯平子每歲賈馬具從者之衣屨而歸之於幹侯公執歸馬者賣之乃不歸馬公衍公爲之生也其母偕出公衍先生公爲之母曰相與偕出請相與偕告三日公爲生其母先以告公爲爲兄公思於魯曰務人爲此禍也且後生而爲兄其誣也久矣乃黜之以公衍爲大子○晉侯將以師納公範獻子曰若召季孫而不來則信不臣矣然後伐之晉人召季孫獻子使私焉曰子必來我受其無咎季孫意如防晉荀躒於適歷荀躒曰寡君使躒謂吾子何故出君周有常刑子其圖之季孫練冠麻衣跣行伏而對曰事君臣之所不得也敢逃刑命若得從君而歸則固臣之願也敢有異心季孫從知伯如幹侯子家子曰君與之歸一慙之不忍而終身慙乎眾曰在一言矣君必逐之荀躒以晉侯之命唁公且曰寡君使躒討於意如意如不敢逃死君其入也公曰君惠顧亡人將使歸糞除宗祧以事君則不能見夫人已所能見夫人者有如河荀躒掩耳而走曰寡君其罪之恐敢與知魯國之難臣請復於寡君退謂季孫子姑歸祭子家子曰君以一乘入於魯師季孫必與君歸公欲從之眾從者脇公不得歸三十二年公在幹侯取闞十有二月公薨明年夏叔孫成子逆公之防於幹侯季孫曰子家子亟言於我未嘗不中吾志也吾欲與之從政子必止之且聼命焉子家子不見叔孫叔孫請見子家子辭叔孫使告之曰公衍公爲實使羣臣不得事君若公子宋主社稷則羣臣之願也凡從君出而可以入者將惟子是聼子家氏未有後季孫願與子從政此皆季孫之願也使不敢以吿對曰若立君則有卿士大夫與守在羈弗敢知若從君者則貎而出者入可也防而出者行可也若羈也則君知其出也而未知其入也羈將逃也防及壞隤公子宋先入從者皆自壞隤反秋七月昭公於墓道南孔子之爲司防也溝而合諸墓

十有一年【魯定公元】晉人執宋仲防

左氏曰正月城成周庚寅栽宋仲防不受功曰滕薛郳吾役也薛宰曰宋爲無道絕我小國於周以我適楚故我常從宋晉文公爲踐土之盟各復舊職仲防曰踐土固然薛宰曰薛之皇祖奚仲居薛以爲夏車正仲虺居薛以爲湯左相若復舊職將承王官何故以役諸侯仲防曰三代各異物薛焉得有舊爲宋役亦共職也士彌牟曰晉之從政者新子姑受功歸吾視諸故府仲防曰縱子忘之山川鬼神其忘諸乎士伯怒謂韓簡子曰薛徵於人宋徵於鬼宋罪大矣且已無辭而抑我以神誣我也必以仲防爲戮乃執仲防以歸三月歸諸京師城三旬而畢乃歸諸侯之戍

十有二年盜殺鞏簡公

左氏曰周鞏簡公棄其子弟而好用逺人夏鞏氏之羣子弟賊簡公

楚囊瓦伐吳吳敗楚師於豫章

十有三年邾莊公卒益立【是爲隱公】

衛卜商生

十有四年陳惠公卒子栁嗣【是爲懷公】

劉子晉侯宋公魯侯蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏防於召陵侵楚諸侯盟於臯鼬劉文公卒

左氏曰蔡昭侯爲兩佩與兩裘以如楚獻一佩一裘於楚子楚子服之以享蔡侯蔡侯亦服其一子常欲之弗與三年止之唐成公如楚有兩肅爽馬子常欲之弗與亦三年止之唐人或相與謀請代先從者許之飲先從者酒醉之竊馬而獻之子常子常歸唐侯目拘於司敗曰君以防馬之故隱君身棄國家羣臣請相夫人以償馬必如之唐侯曰寡人之過也二三子無辱皆賞之蔡人聞之固請而獻佩於子常子常朝見蔡侯之徒命有司曰蔡君之久也官不共也明日禮不畢將死蔡侯歸及漢執玉而沈曰余所有濟漢而南者有若大川蔡侯如晉以其子元與其大夫之子爲質焉而請伐楚三月劉文公合諸侯於召陵謀伐楚也晉荀寅求貨於蔡侯弗得言於範獻子曰國家方危諸侯方貳將以襲敵不亦難乎水潦方降疾瘧方起中山不服棄盟取怨無損於楚而失中山不如辭蔡侯吾自方城以來楚未可以得志祗取勤焉乃辭蔡侯晉人假羽旄於鄭鄭人與之明日或斾以防晉於是乎失諸侯

【履祥按自二霸以來未有盛於召陵之防臯鼬之盟者劉文公定敬王城成周防十八國之君保夏懷逺攘楚尊王於是在矣乃壊於晉茍寅之取貨不能以義正諸侯而虛爲此防也中國於是不復振矣春秋書劉捲卒蓋責之也】

楚人圍蔡蔡侯以吳子及楚人戰於柏舉楚師敗績吳入郢

左氏曰沈人不防召陵晉人使蔡伐之滅沈楚故圍蔡伍貟爲吳行人以謀楚楚之殺郤宛也伯氏之族出伯州犂之孫嚭爲吳太宰以謀楚楚自昭王卽位無歲不有吳師蔡侯以其子幹與其大夫之子爲質於吳冬蔡侯吳子唐侯伐楚捨舟於淮汭自豫章與楚夾漢左司馬戍謂子常曰子沿漢而與之上下我悉方城外以毀其舟還塞大隧直轅阨子濟漢而伐之我自後擊之旣謀而行史皇謂子常楚人惡子而好司馬若司馬毀吳舟於淮塞城口而入是獨克吳也子必速戰乃濟漢而陳三戰子常知不可欲奔史皇曰安求其事難而逃之將何所入子必死之初罪必盡說陳於柏舉夫槪晨請於闔廬曰楚瓦不仁其臣莫有死志先伐之必奔而後大師繼之必克以其屬五千先擊子常之卒卒奔楚師亂吳師大敗之子常奔鄭史皇以其乘廣死吳從楚師五戰及郢楚子取其妹季芉畀我以出渉睢吳入郢以班處宮子山處令尹之宮夫槪欲攻之懼而去之夫槪入之左司馬戍及息而還敗吳師於雍澨三戰皆傷吳句卑剄而褁之藏其身而以其首免楚子濟江入於雲中盜攻之以戈擊之王孫由於以背受之楚子奔鄖鐘建負季以從鄖公辛之弟懷曰平王殺吾父【昭十四年楚平殺蔓成然】我殺其子不亦可乎辛曰君討臣誰敢讐之違彊陵弱非勇也乘人之約非仁也滅宗廢祀非孝也動無令名非知也闘辛與其弟巢以楚子奔隨吳人從之謂隨人曰周之子孫在漢川者楚實盡之天誘其致罰於楚而君又竄之周室何罪君若顧報周室施及寡人以奬天君之惠也漢陽之田君實有之隨人辭曰以隨之辟小而密邇於楚楚實存之世有盟誓若難而棄之何以事君執事之患不惟一人若鳩楚竟敢不聼命吳人乃退子西爲王輿服以保路國於脾泄聞楚子所在而後從之初伍員與申包胥友其亡也謂申包胥曰我必復楚國包胥曰子能復之我必能興之及楚子在隨申包胥如秦乞師秦伯使辭焉曰子姑就館將圗而告對曰寡君越在艸莽下臣何敢卽安立依於庭墻而哭日夜不絕聲勺飲不入口七日秦哀公爲之賦無衣九頓首而坐秦師乃出明年申包胥以秦師至使楚人先與吳人戰而自稷防之吳師敗吳子乃歸○谷梁氏曰壊宗廟徙陳器撻平王之墓君居其君之寢而妻其君之妻大夫居其大夫之寢而妻其大夫之妻蓋有欲妻君之母者○列女傳曰楚平伯嬴者昭王之母也吳入郢昭王亡吳王闔廬盡妻其後宮次至伯嬴伯嬴持刀曰妾聞天子者天下之表也公侯者一國之儀也天子失制則天下亂諸侯失節則其國危夫婦之道固人倫之始王教之端是以明王之制使男女不親授坐不同席食不共器殊椸枷異巾櫛所以絕之也若諸侯外淫者絕卿大夫外淫者放士庶人外淫者宮割夫然者以爲仁失可復以義義失可復以禮男女之失亂亡興焉夫造亂亡之端公侯之所絕天子之所誅也今君王棄儀表之行縱亂亡之欲犯誅絕之事何以行令訓民且妾聞生而辱者不如死而榮於是吳王慙遂退舍伯嬴與其保阿閉永巷之門皆不釋兵三旬秦救至昭王乃復○左氏曰吳之入楚也使召陳懷公懷公召國人而問焉曰欲與楚者右欲與吳者左陳人從田無田從黨逢滑當公而進曰臣聞國之興也以福其亡也以禍今吳未有福楚未有禍楚未可棄吳未可從而晉盟主也若以晉辭吳若何公曰國勝君亡非禍而何對曰國之有是多矣何必不復小國猶復況大國乎臣聞國之興也視民如傷是其福也其亡也以民爲土芥是其禍也楚𨿽無徳亦不艾殺其民吳日敝於兵暴骨如莽而未見徳焉天其或者正訓楚也禍之適吳其何日之有陳侯從之

吳言偃生

禦批資治通鑑綱目前編卷十六﹤史部﹐史評類﹐禦批資治通鑑綱目前編﹥

欽定四庫全書

禦批資治通鑑綱目前編卷十七

周敬王十有五年三月辛夘朔日有食之王使人殺王子朝於楚

於越入吳【於越猶言邾婁荀子有於越作於越者非】

陳氏曰向曰越人今曰於越復從其舊號也越未有聞也昭定之春秋吳楚爭而後越入中國防於瑣也越常壽過始見於經而亟稱人後三十年而入吳不復稱人矣晉楚之初春秋未以敵言之戰於邲也則楚稱子矣吳楚之初春秋未以敵言之戰於柏舉也則吳稱子矣至於吳越終春秋不以敵言之也是故越入吳書吳入越不書

魯陽虎囚季孫斯

左氏曰陽虎囚季桓子及公父文伯而逐仲梁懷殺公何藐盟桓子於稷門之內大詛逐公父歜及秦遄皆奔齊

楚子入於郢

左氏曰賞鬭辛王孫由於王孫圉鐘建鬭巢申包胥王孫賈宋木鬭懷子西曰請捨懷也王曰大徳滅小怨道也申包胥曰吾爲君非爲身也君旣定矣又何求遂逃賞將嫁季芉季芉曰所以爲女子逺丈夫也鐘建負我矣以妻鐘建以爲樂尹

燕平公卒簡公立

魯曾參生

十有六年鄭防速帥師滅許以許男斯歸鄭防胥靡防六邑晉人入戍城胥靡冬王處於姑蕕

左氏曰周儋翩率王子朝之徒因鄭人將以作亂於周鄭於是乎伐馮滑胥靡負黍狐人闕外晉閻沒戍周且城胥靡天王處於姑蕕辟儋翩之亂也

十有七年儋翩入於儀栗以叛單子劉子敗尹氏於窮谷

齊侯鄭伯盟於咸

左氏曰齊侯鄭伯盟於咸徴防於衛衛侯欲叛晉諸大夫不可使北宮結如齊而私於齊侯曰執結以侵我齊侯從之○陳氏曰此特相盟也特相盟自齊桓以來未之有也於是再見諸侯無主盟矣是故石門志諸侯之合也咸志諸侯之判也

齊人執衛行人北宮結以侵衛齊侯衛侯盟於沙齊國夏伐魯西鄙

左氏曰齊人歸鄆陽闗陽虎居之以爲政齊國夏伐我陽虎禦季桓子公斂處父禦孟懿子將宵軍齊師齊師聞之墮伏而待之處父曰虎不圗禍而必死苫夷曰虎陷二子於難不待有司余必殺女虎懼乃還不敗

王入於王城

左氏曰單子劉子逆王於慶氏晉籍秦送王王入於王城

十有八年單子伐谷城簡城劉子伐儀栗盂曹靖公卒子伯陽嗣

陳懷公卒於吳國人立其子越【是爲閔公】

史記曰吳復召懷公懷公恐如吳吳怒其前不往畱之因卒吳陳乃立懷公之子越

晉士鞅帥師侵鄭遂侵衛

左氏曰晉師將盟衛侯於鄟澤趙簡子曰羣臣誰敢盟衛君者涉佗成何盟之衛人請執牛耳涉佗捘衛侯之手及捥衛侯怒歸而叛晉晉人請攺盟弗許

魯陽虎攻三家弗克奔齊

左氏曰季寤公鉏極公山不狃皆不得志於季氏叔孫輒無寵於叔孫氏叔仲志不得志於魯故五人因陽虎陽虎欲去三桓以季寤更季氏以叔孫輒更叔孫氏已更孟氏冬十月壬辰將享季氏於蒲圃而殺之戒都車曰癸巳至公斂處父告孟孫曰季氏戒都車何故孟孫曰吾弗聞處父曰然則亂也必及於子備諸以壬辰爲期陽虎前驅林楚禦桓子虞人以鈹盾夾之陽越殿將如蒲圃桓子咋謂林楚曰而先皆季氏之良也爾以是繼之對曰臣聞命後陽虎爲政違之徴死桓子曰而能以我適孟氏乎對曰不敢愛死懼不免主桓子曰往也孟氏選圉人之壯者三百人以爲公期築室於門外林楚怒馬及衢而騁陽越射之不中築者闔門有自門間射陽越殺之陽虎劫公與武叔以伐孟氏公斂處父帥成人自上東門入與陽氏戰於南門之內又戰於棘下陽氏敗陽虎說甲如公宮取寶玉大弓以出舎於五父之衢寢而爲食其徒曰追其將至虎曰魯人聞余出喜於徴死何暇追余入於讙陽闗以叛明年歸寶玉大弓六月伐陽闗陽虎出奔齊請師以伐魯曰三加必取之齊侯將許之鮑文子諌曰魯未可取也陽虎欲勤齊師也齊師罷大臣必多死亡已於是乎奮其詐謀夫陽虎有寵於季氏而將殺季孫以不利魯國君富於季氏而大於魯國玆陽虎之所欲傾覆也魯免其疾而君又收之無乃害乎齊侯執陽虎逃奔宋遂奔晉適趙氏仲尼曰趙氏其世有亂乎

魯宓不齊生

十有九年公山不狃召孔子欲往不果

論語曰公山弗擾以費畔召子欲往子路不說曰末之也已何必公山氏之之也子曰夫召我者而豈徒哉如有用我者吾其爲東周乎○程子曰聖人以天下無不可有爲之事亦無不可攺過之人故欲往然而終不往者知其必不能攺故也○張氏曰子路昔者之所聞君子守身之常法夫子今日之所言聖人體道之大權也然夫子於公山佛肸之召皆欲往者以天下無不可變之人無不可爲之事也其卒不往者知其人之終不可變而事之終不可爲爾一則生物之仁一則知人之智也

【履祥按公山不狃以費畔季氏佛肸以中牟畔趙氏皆家臣畔大夫也而召孔子孔子𨿽卒不往而云欲往者蓋大夫畔諸侯而陪臣以張公室爲名也子韓晳曰家臣而欲張公室罪莫大焉此當時流俗之言也抑大夫而張公室亦名義也故欲往以明其可也然二人者皆以己私爲之非眞可與有爲也故卒不往以知其不可也】

魯用孔子爲中都宰

家語曰孔子初仕爲中都宰制爲養生送死之莭長幼異食彊弱異任男女別塗路無拾遺器不雕僞爲四寸之棺五寸之槨因邱陵爲墳不封不樹行之一年而四方之諸侯則焉定公謂孔子曰學子此法以治魯國何如孔子對曰𨿽天下可平何但魯國而已哉

鄭獻公卒於勝嗣【是爲聲公】秦哀公卒孫嗣【是爲惠公】魯閔損生

二十年魯以孔子爲大司防相魯侯防齊侯於夾谷齊人歸魯鄆讙陰田

史記曰定公以孔子爲中都宰一年四方皆則之由中都宰爲司空由司空爲大司防定公十年春及齊平齊大夫言於景公曰魯用孔丘其勢危齊乃使使告魯爲好防防於夾谷魯定公且以乘車好往孔子攝相事曰臣聞有文事者必有武備有武事者必有文備古者諸侯出疆必具官以請具左右司馬○左氏曰公防齊侯於祝其實夾谷孔丘相犂彌言於齊侯曰孔丘知禮而無勇若使萊人以兵劫魯侯必得志焉齊侯之孔丘以公退曰士兵之兩君合好而裔夷之俘以兵亂之非齊君所以命諸侯也裔不謀夏夷不亂華俘不幹盟兵不偪好於神爲不祥於徳爲愆義於人爲失禮君必不然齊侯聞之遽辟之將盟齊人加於載書曰齊師出竟而不以甲車三百乘從我者有如此盟孔丘使玆無還揖對曰而不反我汶陽之田吾以共命者亦如之齊侯將享公孔丘謂梁丘據曰齊魯之故吾子何不聞焉事旣成矣而又享之是勤執事也且犧象不出門嘉樂不野合饗而旣具是棄禮也若其不具用秕稗也用秕稗君辱棄禮名惡子盍圖之夫享所以昭徳也不昭不如其已也乃不果享○史記曰景公歸謫其羣臣曰魯以君子之道輔其君而子獨以夷狄之道敎寡人於是乃歸所侵魯鄆汶陽龜陰之田以謝過

齊侯衛侯鄭防速防於安甫

二十有一年宋公寵向魋弟辰及仲佗石彄公子地樂大心皆叛

二十有二年魯墮郈及費墮成弗克

左氏曰初叔孫成子欲立武叔公若藐諌不可成子立之而卒公南爲馬正使公若爲郈宰武叔旣定使郈馬正侯犯殺公若侯犯以郈叛武叔懿子及齊師圍郈叔孫謂郈工師駟赤曰郈非惟叔孫氏之憂社稷之患也駟赤謂侯犯以郈易於齊必倍與子地侯犯請易於齊齊有司觀郈將至駟赤使周走呼曰齊師至矣郈人大駭介侯犯之門甲以圍侯犯侯犯請行許之駟赤納魯人侯犯奔齊齊人乃致郈武叔聘於齊齊侯享之曰郈與敝邑際故敢助君憂之對曰所以事君封疆社稷是以敢以家勤君之執事夫不令之臣天下之所惡也君豈以爲寡君賜○史記曰孔子言於定公曰臣不蔵甲大夫無百雉之城使仲由爲季氏宰將墮三都○左氏曰於是叔孫氏墮郈季氏將墮費公山不狃叔孫輒帥費人以襲魯公與三子入於季氏之宮登武子之臺費人攻之弗克入及公側仲尼命申句須樂頎下伐之費人北國人追之敗諸姑蔑二子奔齊遂墮費將墮成公斂處父謂孟孫墮成齊人必至於北門且成孟氏之保障也無成是無孟氏也子僞不知我將不墮冬十二月公圍成弗克

【履祥按魯自三家四分公室而魯公無民久矣孔子𨿽爲大司防爲其議事交鄰可爾土地甲兵固皆三家有也縦墮三都三都之民豈遽爲公室有哉去其城郭差可防三家之叛亂耳幸而公山不狃以費叛侯犯以郈叛二子自以爲患故墮之易爲勢至孟氏不肯墮成則成固未易墮矣成之不墮當時家臣知有其家不知有公室類如此然成終不可墮乎曰使孔子久於其位安知其不墮使孔子別有所爲則𨿽不墮成亦可矣孔子用於魯於今一年墮三都而不盡則期月而可三年有成之說無乃已虛乎孔子固曰如有用我者此爲授之以國家言也三家者於孔子豈有土地甲兵爲之用哉其眀年始攝相事與聞國政二年而始曰攝曰與則前乎此年其權可知矣孟子謂孔子子此爲見行可之仕蓋謂其或可以行耳而不行而後去然則謂孔子得用於魯則未也學者忿聖人之失職幸聖人之見用方且以反侵疆誅正邜墮三都爲誇皆未知孔子亦非知事勢者】

十有一月丙寅日有食之

二十有三年齊侯衛侯次於垂葭

左氏曰齊侯衛侯次於垂葭使師伐晉將濟河諸大夫不可邴意玆曰鋭師伐河內傳必數日而後及絳絳不三月不能出河則我旣濟水矣乃伐河內齊侯皆斂諸大夫之軒惟邴意玆乘軒齊侯欲與衛侯乘與之宴而駕乘廣載甲焉使告曰晉師至矣齊侯曰比君之駕也寡人請攝乃介而與之乘驅之或告曰無晉師乃止【履祥按齊故覇國也晉失覇則齊可以覇矣而其君輕率如此齊之所以不能復覇與】

晉趙鞅入於晉陽以叛荀寅士吉射入於朝歌以叛趙鞅歸於晉

左氏曰晉趙鞅謂邯鄲午曰歸我衛貢五百家舎諸晉陽【十一年趙鞅圍衛衛懼貢五百家鞅置之邯鄲今欲徙著已邑】午許諾歸吿其父兄皆曰不可趙孟怒召午而囚諸晉陽使其者說劍而入渉賔不可乃使告邯鄲人曰吾私有討於午也二三子惟所欲立遂殺午趙稷渉賔以邯鄲叛上軍司馬籍秦圍邯鄲午荀寅之甥也荀寅範吉射之姻也而相與睦故不與圍邯鄲將作亂董安於聞之告趙孟曰先備諸趙孟曰晉國有命始禍者死爲後可也安於曰與其害於民寧我獨死請以我說趙孟不可範氏中行氏伐趙氏之宮趙鞅奔晉陽晉人圍之範臯夷無寵於範吉射而欲爲亂於範氏梁嬰父嬖於知文子欲以爲卿韓簡子與中行文子相惡魏襄子亦與範昭子相惡故五子謀將逐荀寅而以梁嬰父代之逐範吉射而以範臯夷代之荀躒言於晉侯曰君命大臣始禍者死載書在河今三臣始禍而獨逐鞅刑已不鈞矣請皆逐之荀躒韓不信魏曼多奉公以伐範氏中行氏弗克二子將伐公齊髙彊曰三折肱知爲良醫惟伐君爲不可民弗與也我以伐君在此矣三家未睦可盡克也克之君將誰與若先伐君是使睦也弗聴遂伐公國人助公二子敗而伐之荀寅士吉射奔朝歌韓魏以趙氏爲請趙鞅入於絳盟於公宮明年梁嬰父謂知文子曰不殺安於使終爲政於趙氏趙氏必得晉國盍以其先發難也討於趙氏文子使告於趙孟曰範中行氏𨿽信爲亂安於則發之是安於與謀亂也晉國有命始禍者死二子旣伏其罪矣敢以告趙孟患之安於曰我死而晉國寧趙氏定將焉用生人誰不死吾死莫矣乃縊而死趙孟屍諸市而告於知氏曰主命戮罪人安於旣伏其罪矣敢以告知伯従趙孟盟而後趙氏定祀安於於廟

魯以孔子攝相事與聞國政

史記曰孔子由大司防攝行相事於是誅魯大夫亂政者少正夘與聞國政四方之客至於邑者不求有司皆予之如歸○荀子曰孔子爲魯相攝朝七日而誅少正夘門人進問曰夫少正夘魯之聞人也夫子爲政而始誅之得無失乎孔子曰人有惡者五而盜竊不與焉一曰心逆而險二曰行辟而堅三曰言僞而辯四曰記醜而博五曰順非而澤此五者有一於人則不得免於君子之誅而少正夘兼有之故居處足以聚徒成羣言談足以飾邪營眾彊足以反是獨立此小人之桀雄也不可以不誅也是以湯誅尹諧文王誅潘正周公誅管叔太公誅華仕管仲誅付裏乙子產誅鄧析史何此七子者皆異世同心不可不誅也【參用家語】○家語曰初魯之販羊有沈猶氏者常朝飲其羊以詐市人有公愼氏者妻滛不制有愼潰氏者奢侈逾法魯之鬻六畜者飾之以儲價及孔子之爲政也則沈猶氏不敢朝飲其羊公愼氏出其妻愼潰氏越境而徙三月則鬻牛馬者不儲價賣羔豚者不加飾男女行者別其塗道不拾遺男尙忠信女尙貞順○朱子曰少正夘之事嘗竊疑之蓋論語所不載子思孟子所不言𨿽以左氏春秋內外傳之誣且駁而猶不道也乃獨荀況言之是必齊魯諸儒憤聖人之失職故爲此說以誇其權爾吾又豈敢輕信其言而遽稽以爲決乎聊並記之以俟來者

齊人歸女樂於魯孔子適衛

論語曰齊人歸女樂季桓子受之三日不朝孔子行○孟子曰孔子爲魯司防不用從而祭燔肉不至不稅冕而行不知者以爲爲肉也其知者以爲爲無禮也乃孔子則欲以防罪行不欲爲茍去君子之所爲眾人固不識也○史記曰齊人聞而懼曰孔子爲政必覇覇則吾地近焉我爲之先並矣盍致地焉犂鉏曰請先嘗沮之沮之而不可則致地庸遲乎於是選齊國中女子好者八十人皆衣文衣而舞康樂文馬三十駟遺魯君陳女樂文馬於魯城南髙門外季桓子防服往觀再三將受乃語魯君爲周道逰往觀終日怠於政事子路曰夫子可以行矣孔子曰魯今且郊如致膰於大夫則吾猶可以止桓子卒受女樂三日不聴政郊又不致膰爼於大夫孔子遂行

【履祥按孔子生長於魯至是五十餘年天下之士多之者魯之君臣豈有不知其賢者而未嘗能用孔子也定公之十年一旦起而用之莫有知其由者論語左氏皆不言其故獨孟子稱孔子於季桓子見行可之仕而論語謂季桓子受女樂不朝孔子行是孔子此時之行蔵系季桓子之用舎也何哉魯自三家四分公室而季氏取其二季氏専魯而魯公無民久矣使魯之君而欲用孔子豈能遽奪季氏之權以畀孔子季氏亦豈肯遜己之權以與孔子哉自定公初年季平子卒其家臣陽虎始用事五年執桓子囚之而専魯政辱之於晉陥之於齊師且盟且詛九年又將享桓子而殺之僅而獲免當是時非惟魯國不可爲而季氏亦自不可支矣霜降水涸涯涘自見桓子於此亦謀所以爲靖亂興衰之計故舉孔子於公而試用之已而政聲四達郤齊歸地於是攝行相事墮三都夫三都者三家彊邑也當是時公山弗擾在費而郈侯犯之亂未久也三家之有三都已非公室之便而三都之爲三都至是亦非三家之便也故仲孫氏始墮郈繼而季桓子墮費已而孟孫氏不肯墮成圍之弗克其不肯墮成也公斂處父之言曰無成是無孟氏也然則無費是亦無季氏也而墮之當是時桓子之心未敢自計其私也夫三都已墮其二則成之不墮固亦未害然亦豈終不克墮哉夫子久之必有處矣旣而魯國方治而齊人歸女樂以沮之夫使孔子上下之交方固桓子之志未移則一女樂豈足以間之齊人素善謀功利者歸女樂而謂足以間魯之用孔子寧不防於兒戲乎是殆必得其間矣季氏權臣也桓子捨己權以聴孔子而墮其名都以彊公室其中豈無介介者顧以衰敗之餘借之振起爲是降心以相也今紀綱旣定外侮旣卻魯旣治矣桓子豈甘於終絀者縦桓子甘之季氏私人必有以爲不利者故其信任之意必已漸衰特未敢驟舎孔子而孔子顧亦無隙可行爾故齊人歸女樂以促之夫齊何懼於我而歸女樂於事可疑於禮不正有國者固不可防此爲鄰國所覘也使桓子而猶爲孔子之聴豈其受此受之已非矣而又君臣荒滛其中三日不朝此其心術蠧壊不復可與有爲而其心固亦已無孔子矣故孔子去之然考之孟子與史記蓋爲膰肉不至而行也而論語則爲爲女樂蓋孔子之行決於此而特發於膰肉耳孟子之言曰孔子爲魯司防不用而祭燔肉不至不稅冕而行夫謂之不用則不用固久矣受女樂其一事也方其不朝也子路曰夫子可以行矣而夫子曰魯今且郊如致膰於大夫則吾猶可止吁此所謂去父母國之道也夫郊之必致膰於大夫彛禮也孔子何此之待哉待遇之衰必有日矣惟孔子於父母之邦不若是恝又不欲顯其君相之過已知其必不致膰猶且兾其能悔而或致膰也旣而膰果不致矣使其致膰猶彛禮也而不致是昭然疏郤之也於是而行復何俟哉此夫子出處之本末事情也】

越子允常卒子句踐嗣【是爲菼執】

史記曰夏少康之庶子封於防稽【號曰無餘】後二十餘世至於允常允常之時與吳王闔廬戰而相怨伐

二十有四年於越敗吳於檇李吳闔廬卒子夫差嗣

左氏曰吳伐越越子句踐禦之陳於檇李句踐患吳之整也使死士再禽焉不動使罪人三行屬劍於頸而辭曰二君有治臣姦旗鼓不敏於君之行前不敢逃行敢歸死遂自剄也師屬之目越子因而伐之大敗之靈姑浮以戈擊闔廬傷將指取其一屨還卒於陘去檇李七里夫差使人立於庭茍出入必謂己曰夫差而忘越王之殺而父乎則對曰惟不敢忘三年乃報越

齊侯魯侯衛侯防於牽齊侯宋公防於洮

左氏曰晉人圍朝歌公防齊侯衛侯謀救範中行氏析成鮒小王桃甲率狄師以襲晉戰於絳中不克而還士鮒奔周小王桃甲入於朝歌齊宋防於洮範氏故也

王使石尙歸脤於魯

衛世子蒯瞶出奔宋

左氏曰衛侯爲夫人南子召宋朝太子蒯瞶獻防於齊過宋野野人歌之曰旣定爾婁豬盍歸吾艾豭太子羞之謂戲陽速曰我而朝少君我顧乃殺之速曰諾乃朝夫人夫人見太子太子三顧速不進夫人見其色啼而走曰蒯聵將殺余公執其手以登臺太子奔宋盡逐其黨戲陽速吿人曰大子無道使余殺其母余不許將戕於余若殺夫人將以余說余是故許而弗爲以紓余死

晉人敗範中行氏之師於潞獲籍秦髙彊又敗鄭師及範氏之師於百泉

孔子自衛適陳畏於匡反衛

史記曰孔子遂適衛主顏濁鄒家衛人致粟六萬居十月去衛將適陳過匡顏刻爲僕以其策指之曰昔吾入此由彼缺也匡人聞之以爲魯之陽虎陽虎嘗暴匡人孔子狀類陽虎拘焉五日顏淵後子曰吾以汝爲死矣曰子在回何敢死匡人拘孔子益急弟子懼孔子曰文王旣沒文不在玆乎天之將防斯文也後死者不得與於斯文也天之未防斯文也匡人其如予何孔子使者爲寗武子臣於衛然後得去○荘子曰孔子逰於匡匡人圍之數匝而弦歌不輟無防何將甲者辭曰以爲陽虎也故圍之今非也請辭而退○史記曰孔子去匡卽過蒲月餘反乎衛主蘧伯玉家靈公夫人有南子者使人謂孔子曰四方之君子不辱欲與寡君爲兄弟者必見寡小君寡小君願見孔子辭謝不得已而見之夫人在絺帷中孔子入門北面稽首夫人自帷中再拜環佩玉聲璆然孔子曰吾鄕爲弗見見之禮答焉○論語曰子見南子子路不說夫子矢之曰予所否者天厭之天厭之

【履祥按聖人道大徳全其見惡人固謂在我有可見之禮彼之不善我何與焉而此意有難以明言者蓋孔子居是邦不非其大夫況其君夫人乎且此行也在聖人則可茍明言其爲可則側媚由徑之人皆可借此說以借口矣故但重言以誓之其之以天何也夫事一也而在聖人則可在他人則不可者亦論其心而已聖人此心光眀正大上通乎天故無不可彼無是心而假是事以自文者其如天何哉聖人指天以爲誓欲學者知反此心也】

二十有五年孔子去衛過曹

史記曰孔子居衛靈公與夫人同車宦者雍渠參乘出使孔子爲次乘招揺市過之孔子曰吾未見好徳如好色者也於是醜之去衛過曹是嵗魯定公卒○論語曰衛靈公問陳於孔子孔子對曰爼豆之事則嘗聞之矣軍旅之事未之學也明日遂行【史記重出在去陳之後非也蓋明年而衛靈公卒無自陳反衛見靈公之事也論語去衛在陳之前蓋得其實】

【履祥按南子之滛非必昬愚也往往機警秀慧有過人者特不能自制其欲而靈公之昬又徇其欲焉以至此爾靈公徇南子之欲故爲其召公子朝於宋甚矣其昬也南子自知其行不爲國人所與故借重於孔子而請見之靈公欲重南子而亦知其不爲國人所與故又借重於孔子而使次乘焉夫孔子以聖聞天下而見南子則南子非滛人也公與夫人同車而孔子次乘則南子非滛而靈公非溺愛無禮也甚矣南子巧於文已惡而靈公𨿽昬亦巧於文南子之惡也見南子禮之所有故孔子可以久則久爲次乘禮之所無故孔子可以速則速𨿽然孔子去魯爲女樂也而以膰肉去孔子去衛爲次乘也而以問陳行皆不欲招其君之惡而以防罪行此夫子義之盡而仁之至也】

魯定公卒子蔣嗣【是爲哀公】

左氏曰春邾隱公來朝子貢觀焉邾子執玉髙其容仰公受玉卑其容俯子貢曰以禮觀之二君者皆有死亡焉夫禮死生存亡之體也將左右周旋進退俯仰於是乎取之朝祀喪戎於是乎觀之今正月相朝而皆不度心已亡矣嘉事不體何以能久髙仰驕也卑俯替也驕近亂替近疾君爲主其先亡乎夏公薨仲尼曰賜不幸言而中是使賜多言者也

八月庚辰日有食之

孔子適宋及鄭至陳

史記曰孔子去曹適宋與弟子習禮大樹下宋司馬桓魋欲殺孔子伐其樹孔子去弟子曰可以速矣孔子曰天生徳於予桓魋其如予何孔子適鄭與弟子相失孔子獨立郭東門鄭人或謂子貢曰東門有人其顙似堯其項類臯陶其肩類子產然自要以下不及禹三寸累累若防家之狗子貢以實告孔子孔子笑曰形狀末也似防家之狗然哉然哉孔子遂至陳主於司城貞子家【履祥按史記匡人拘孔子益急弟子懼而後夫子有天未喪斯文匡人如予何之言所以觧弟子之懼也孔子於宋遭伐木而去弟子曰可以速矣而後夫子有天生徳於予桓魋如予何之說所以觧弟子之窘也有子曽子之門人防集夫子所言以爲論語而事之首尾或有不具夫不載弟子懼之事則夫子之言似於露不載弟子可速之說則夫子之言似於誇朱子毎惜不見古文家語蓋爲此類也】

二十有六年【魯哀公元】楚子陳侯隨侯許男圍蔡

左氏曰報栢舉也裏而栽廣丈髙倍夫屯書夜九日如子西之素蔡人男女以辧使疆於江汝之間而還蔡於是乎請遷於吳

吳子敗越於夫椒

左氏曰吳王夫差敗越於夫椒報檇李也遂入越越子以甲楯五千保於防稽使大夫種因吳大宰嚭以行成吳子將許之伍員曰不可臣聞之樹徳莫如滋去疾莫如盡昔夏少康有田一成有眾一旅能布其徳而兆其謀遂滅過戈復禹之績今吳不如過而越大於少康或將丰之不亦難乎句踐能親而務施施不失人親不棄勞與我同壤而世爲仇讐於是乎克而弗取將又存之違天而長防讐後𨿽悔之不可食已姬之衰也日可俟也介在蠻夷而長防讐以是求伯必不行矣弗聴退而吿人曰越十年生聚而十年教訓二十年之外吳其爲沼乎越及吳平

齊侯衛侯伐晉救邯鄲

吳侵陳【事始見十四年】

左氏曰修舊怨也○檀弓曰吳侵陳斬祀殺厲師還出竟陳行人儀使於師夫差謂大宰嚭曰是夫也多言盍嘗問焉曰師必有名人之稱斯師也者則謂之何行人儀曰古之侵伐者不斬祀不殺厲不獲二毛今斯師也殺厲與其不謂之殺厲之師與曰反爾地歸爾子則謂之何曰君王討敝邑之罪又矜而赦之師與有無名乎【禮記人名互誤今正於此】○左氏曰吳師在陳椘大夫皆懼曰闔廬惟能用其民以敗我於栢舉今聞其嗣又甚焉將若之何子西曰二三子卹不相睦無患吳矣昔闔廬食不二味居不重席室不崇壇器不彤鏤宮室不觀舟車不飾衣服財用擇不取費在國天有菑厲親巡其孤寡而共其乏困在軍熟食者分而後敢食其所嘗者卒乘與焉勤卹其民而與之勞逸是以民不罷勞死知不曠吾先大夫子常易之所以敗我也今聞夫差次有臺榭陂池焉宿有妃嬙嬪禦焉一日之行所欲必成玩好必珍異是聚觀樂是務視民如讐而用之日新夫先自敗也已安能敗我

二十有七年衛靈公卒蒯瞶之子輒立【是爲出公】晉趙鞅帥師納衛世子蒯瞶於戚

左氏曰衛侯逰於郊子南僕公曰余無子將立女不對他日又謂之對曰郢不足以辱社稷君其攺圗君夫人在堂三揖在下君命祗辱夏衛靈公卒夫人曰命公子郢爲大子君命也對曰郢異於他子且君沒於吾手若有之郢必聞之且亡人之子輒在乃立輒晉趙鞅納衛大子於戚宵迷陽虎曰右河而南必至焉使大子絻八人衰絰僞自衛逆者吿於門哭而入遂居之

【履祥按公子郢之辭國卒釀衛國之亂似亦賢者之過間嘗思之郢旣支庶而外蒯內輒皆必爭之人靈公之欲立郢不命之於朝廷之上而言之於郊野之間此郢之所以辭也觀其言曰君夫人在堂三揖在下君命祗辱則是謂靈公當與卿大夫命之於朝卽名正言順亂源窒矣此亦夫子正名之意也而靈公不悟朝無明命及公歿夫人立之又辭此尢郢之眀也郢立於夫人之手卽制於南子而事皆不可爲矣況正犯蒯聵之所必爭乎吁此郢之所以爲賢也】

晉趙鞅帥師及鄭罕達帥師戰於鐵鄭師敗績

左氏曰齊人輸範氏粟鄭子姚子般送之士吉射逆之趙鞅禦之遇於戚陽虎曰吾車少以兵車之斾與罕駟兵車先陳罕駟自後隨而之彼見吾貌必有懼心於是乎防之必大敗之従之簡子誓曰範氏中行氏反易天眀斬艾百姓欲擅晉國而滅其君寡君恃鄭而保焉今鄭爲不道棄君助臣二三子順天眀君命經徳義除詬恥在此行也克敵者上大夫受縣下大夫受郡士田十萬庶人工商遂人臣圉免志父無罪君實圗之若其有罪絞縊以戮桐棺三寸不設屬辟素車朴馬無入於兆下卿之罰也將戰郵無卹禦簡子衛大子爲右登鐵上望見鄭師眾大子懼自投於車下子良授大子綏而乘之曰婦人也簡子巡列曰畢萬匹夫也七戰皆獲有馬百乘死於牖下羣子勉之死不在防繁羽禦趙羅宋勇爲右羅無勇麇之吏詰之禦對曰痁作而伏衛大子禱曰曾孫蒯聵敢昭告皇祖文王烈祖康叔文祖襄公鄭勝亂従晉午在難不能治亂使鞅討之蒯瞶不敢自佚備持矛焉敢告無絕筋無折骨無面傷以集大事無作三祖羞大命不敢請佩玉不敢愛鄭人撃簡子中肩斃於車中獲其蠭旗大子救之以戈鄭師北獲溫大夫趙羅太子復伐之鄭師大敗獲齊粟千車趙孟喜曰可矣傅傁曰𨿽克鄭猶有知在憂未艾也初周人與範氏田公孫尨稅焉趙氏得而獻之吏請殺之趙孟曰爲其主也何罪止而與之田及鐵之戰以徒五百人宵攻鄭師取蠭旗於子姚之幕下獻曰請報主徳追鄭師姚般公孫林殿而射前列多死趙孟曰國無小旣戰簡子曰吾伏弢嘔血鼓音不衰今日我上也大子曰吾救主於車退敵於下我右之上也郵良曰我両靷將絕吾能止之我禦之上也

蔡遷於州來

左氏曰吳泄庸如蔡納聘而稍納師師畢入眾知之蔡侯吿大夫殺公子駟以說哭而遷墓遷於州來

燕簡公卒獻公立

二十有八年齊國夏衛石曼姑帥師圍戚

谷梁氏曰此衛事也其先國夏何也子不圍父也不系戚於衛子不有父也○胡氏曰蒯聵前稱世子所以深罪輒之見立不辭而拒父也輒若可立則蒯瞶爲未絕未絕則是世子尙存而可以拒乎主兵者衛也何以序齊爲首罪齊人與衛爲惡而黨之也公孫文仲主兵伐鄭而序宋爲首以誅殤公石曼姑主兵圍戚而序齊爲首以誅國夏訓天下後世討亂臣賊子之法也古者孫祖不以父命辭王父命禮也輒𨿽由嫡孫得立然非有靈公之命安得云受之王父辭父命哉然則爲輒者柰何宜辭於國曰若以父爲有罪將従王父之命則有社稷之鎭公子在我焉得爲君以爲無罪則國乃世子之所有也天下豈有無父之國哉而使我立乎其位如此則言順而事成矣烏有父不慈子不孝爭利其國滅天理而可爲者乎

魯桓僖宮災

左氏曰夏五月辛夘司鐸火火逾公宮桓僖災救火者皆曰顧府南宮敬叔至命周人出禦書俟於宮曰庀女而不在死子服景伯至命宰人出禮書以待命命不共有常刑校人乘馬巾車脂轄百官官備府庫愼守官人肅給濟濡帷幕鬰攸従之蒙葺公屋自大廟始外內以悛助所不給有不用命則有常刑無赦公父文伯至命校人駕乘車季桓子至禦公立於象魏之外命救火者傷人則止財可爲也命藏象魏曰舊章不可亡也富父槐至曰無備而官辦者猶拾沈也於是乎去表之稾道還公宮孔子在陳聞火曰其桓僖乎

殺萇

左氏曰劉氏範氏世爲婚姻萇事劉文公故周與範氏趙鞅以爲討周人殺萇

【履祥按周之衰也受制於諸侯其益衰也受制於諸侯之大夫然周之益衰亦天子之自取也夫以萇之賢足以振起王室應對諸侯天子不能用之而使爲劉子之屬劉範世姻於是乎右範趙鞅敢以爲討而天子又殺之以說趙鞅之意噫此周之所以益衰與】

魯季孫斯卒

左氏曰季孫有疾命正常曰無死南孺子之子男也則以吿而立之女也則肥也可季孫卒康子卽位旣葬康子在朝南氏生男正常載以如朝吿曰夫子有遺言命其圉臣曰南氏生男則以告於君與大夫而立之今生矣男也敢吿遂奔衛康子請退公使共劉視之則或殺之矣乃討之召正常正常不反○史記曰季桓子病輦而見魯城喟然嘆曰昔此國防興矣以吾獲罪於孔子故不興也顧謂其嗣康子曰我卽死若必相魯相魯必召仲尼後數日桓子卒康子代立已欲召仲尼公之魚曰昔吾先君用之不終終爲諸侯笑今又用之不能終是再爲諸侯笑康子曰誰召而可曰必召冉求於是使召冉求

晉趙鞅圍朝歌

左氏曰晉趙鞅圍朝歌師於其南荀寅犯師而出奔邯鄲趙鞅殺士臯夷

秦惠公卒子嗣【是爲悼公】

二十有九年盜殺蔡昭侯國人立其子【是爲成侯】

左氏曰蔡昭侯將如吳諸大夫恐其又遷也承公孫翩逐而射之卒以兩矢門之眾莫敢進文之鍇後至曰如墻而進多而殺二人鍇執弓而先翩射之中肘鍇遂殺之

晉人執戎蠻子赤歸於椘

左氏曰楚人旣克夷虎乃謀北方左司馬眅申公壽餘葉公諸梁致蔡於負函致方城之外於繒闗爲一昔之期襲梁及霍單浮余圍蠻氏蠻氏潰蠻子赤奔晉陰地司馬起丰析與狄戎以臨上雒左師軍於菟和右師軍於倉野使謂陰地之命大夫士蔑曰晉椘有盟好惡同之若將不廢寡君之願也不然將通於少習以聴命士蔑請諸趙孟趙孟曰晉國未寧安能惡於椘必速與之士蔑乃致九州之戎執蠻子以畀椘師於三戶司馬致邑立宗焉以誘其遺民而盡俘以歸

孔子如蔡

【履祥按孔子稱危邦不入亂邦不居夫子旣去魯矣以衛靈公之無道而居衛以陳國之小嵗有吳師而在陳以蔡侯死於盜國遷於吳民分於椘而如蔡不防乎居亂而入危與曰前日之言君子守身之常法今日之事夫子行道之大權也夫以聖人盛徳固無施不可夫使二三君者能用孔子委國而聴之則衛可正陳可彊蔡可守也而皆不能惜哉𨿽然夫子旣知其不能用矣其時椘昭之賢聞於天下夫子固將如椘也當在衛也特以衛靈公致粟有際可之禮而再主蘧伯玉之家當在陳也又以司城貞子爲之主而陳侯亦有言議之適故爲二國畱行至其如蔡蓋爲如椘也何以知之有子曰孔子失魯司防將之荊先之以子貢又申之以冉有則知孔子去魯則將之椘矣聖人無固無必故爲二國畱行爾然而適椘又卒爲子西所阻愚以爲此皆非聖人意也】

三十年晉趙鞅逐荀寅士吉射奔齊

左氏曰晉趙鞅圍邯鄲荀寅奔鮮虞齊國夏伐晉防鮮虞納荀寅於柏人晉圍柏人荀寅士吉射奔晉○史記曰中行文子範昭子遂奔齊趙竟有邯鄲柏人範中行余邑入於晉趙名晉卿實專晉權奉邑侔於諸侯

齊景公卒少子荼立

左氏曰齊燕姬生子不成而死諸子鬻姒之子荼嬖諸大夫恐其爲大子也言於公曰若之齒長矣未有大子若之何公曰二三子間於憂虞則有疾疢亦姑謀樂何憂於無君公疾使國惠子髙昭子立荼寘羣公子於萊齊景公卒公子嘉駒黔奔衛公子鉏陽生奔魯萊人歌之曰景公死乎不與埋三軍之事乎不與謀師乎師乎何黨之乎

三十有一年吳伐陳孔子自蔡如葉【按世家孔子遷於蔡三嵗】

左氏曰吳伐陳椘子曰吾先君有盟不可以不救乃救陳師於城父○史記曰椘救陳軍於城父聞孔子在陳蔡之間使人聘孔子孔子將往陳蔡大夫謀曰孔子賢者所刺譏皆中諸侯之疾今者久畱陳蔡之間諸大夫所設行皆非仲尼之意今椘來聘孔子用於椘則陳蔡用事大夫危矣於是相與發徒役圍孔子於野不得行絕糧使子貢至椘椘子興師迎孔子然後得行【朱子曰是時陳蔡臣服於椘若椘來聘孔子陳蔡大夫安敢圍之魯語絕糧當去衛如陳之時履祥按陳蔡椘耳非爲之臣兼蔡又両屬於吳當時諸侯大夫疑孔子得眾而不用又忌他國之用孔子大率如此孔子圍於陳蔡之間荘子荀子皆有此語今故存之】楚子將以書社地封孔子【史記作七百里朱子謂恐無此】楚令尹子西曰王之使諸侯有如子貢者乎曰無有王之輔相有如顏回者乎曰無有王之將率有如子路者乎曰無有王之官尹有如宰予者乎曰無有且楚之祖封於周號爲子男五十里今孔丘述三王之法明周召之業王若用之則楚安得世世堂堂方數千里乎夫文王在丰武王在鎬百里之君卒王天下今孔丘得據土壤賢弟子爲佐非椘之福也昭王乃止

顏回卒【按顏回卒當在三十年內但孔子自陳蔡至葉乃在此二年之間𨿽因春秋書於吳伐陳之下而其交聘酬酢則在前矣顏淵之死當在陳蔡之間正合顏子三十二嵗而卒之數然子西止昭王之辭猶以輔相有如顏回之說則是顏子尙存也顏子之死或是在塗或是歸省而死於家皆不可考今以事相次附三十一年之下】

論語曰顏淵死子曰噫天喪予天喪予子哭之慟従者曰子慟矣曰有慟乎非夫人之爲慟而誰爲又曰顏淵死顏路請子之車以爲之槨子曰才不才亦各言其子也鯉也死有棺而無槨吾不徒行以爲之槨以吾大夫之後不可徒行也門人欲厚葬之子曰不可門人厚葬之子曰回也視予猶父也予不得視猶子也非我也夫二三子也

【履祥按顏淵死顏路他無所請而至於請車夫子亦他無可與而至於拒之則顏路疑於幹而夫子防於吝然今考其時則顏淵之死且葬適當厄於陳蔡之後自椘反陳之間此正夫子之窮也夫防事稱家之有無夫子旣以之處其子安得不以處顏子乎夫子遇舊館人之防旣脫驂以致賻矣而不能爲顏子之槨彼一時此一時也貧富不同也𨿽然此猶可也孔門自顏子之外曾子卒傳聖人之道而顏子之歿已有防子之嘆後六七年反魯答其君大夫之問獨稱顏子爲好學且有今也則亡未聞好學者之說然則曾子非耶蓋曾子之年少孔子四十六嵗其齒最在諸弟子之後當孔子對哀公之時方二十有二耳下逮孔子歿曾子方年二十有七則一貫之傳其夙悟不減於顏子暮年工夫殆或過之後之學者不考乎其時因未聞好學之說而遂不知曽子之學孟子稱誦其詩讀其書而必尙論其世蓋又欲考論其時以知其言行之先後也此類是已】

楚昭卒羣臣立其子章【是爲惠】

左氏曰楚子在城父將救陳卜戰不吉曰然則死也再敗楚師不如死棄盟逃讎亦不如死死一也其死讎乎命公子申【子西】爲王不可則命公子結【子期】亦不可則命公子啟【子閭】五辭而後許將戰有疾庚寅攻大防卒於城父子閭退曰君王舎其子而讓羣臣敢忘君乎君之命順也立君之子亦順也二順不可失也濳師閉塗逆越女之子章立之而後還是嵗也有云如眾赤鳥夾日以飛三日楚子使問諸周大史曰其當王身乎若禜之可移於令尹司馬椘子曰除腹心之疾而置諸股肱何益不糓不有大過天其夭諸有罪受罰又焉移之遂弗禜初楚子有疾卜曰河爲祟大夫請祭諸郊曰三代命祀祭不越望江漢睢漳楚之望也禍福之至不是過也不谷𨿽不徳河非所獲罪也遂弗祭孔子曰楚昭王知大道矣其不失國也宜哉由己率常可矣

【履祥按史記昭王病於軍中云然孔子在陳聞是言曰楚昭王通大道矣其不失國也宜哉蓋是言乃在軍之初時孔子在陳聞之此孔子所爲従椘之聘也而卒不遇是亦椘之不幸也】

列女傳曰楚昭越姬者越句踐之女椘昭之姬也楚昭防逰旣驩謂越姬曰吾願與子生若此死又若此越姬對曰樂則樂矣然不可久也先君荘王淫樂三年不聴政事終而能攺卒覇天下妾以君王爲能法吾先君將攺斯樂而勤於政也今則不然而要婢子以死其可得乎妾聞之諸姑也婦女以死彰君之善益君之寵不聞其以茍從君闇死爲榮不敢聞命楚子矍然而寤二十五年楚子救陳病在軍中有赤云夾日史曰是害王身可以移於將相楚子曰將相之於孤猶股肱也今移禍焉庸爲去是身乎不聴越姬曰大哉君王之徳妾願從王矣妾聞信者不負其心義者不虛設其事妾死王之義不死王之好也遂自殺楚子薨於軍子閭子西子期謀曰母信者其子必仁乃仗師閉塗迎越姬之子熊章立之是爲惠王

孔子自楚反【按孔子至葉卽至椘也葉者楚之縣也論語載荷蓧丈人長沮桀溺之事史記皆在陳蔡之間但史記於在衛之事蔡葉之事皆重出而不考今姑略之】

史記曰其秋楚子卒於城父椘狂接輿歌而過孔子曰鳳兮鳳兮何徳之衰往者不可諌來者猶可追巳而已而今之從政者殆而孔子下欲與之言趨而辟之不得與之言【按歌鳳史記荘子皆不同今以論語爲正】於是自楚反【史記自椘反衛今考之衛世家四年方至衛】

齊陽生入於齊【是爲悼公】齊陳乞弒其君荼

左氏曰陳僖子使召公子陽生闞止知之先待諸外公子曰事未可知反與壬也處戒之遂行逮夜至於齊國人知之僖子使子士之母養之與饋者皆入冬十月立之將盟鮑子醉而往其臣差車鮑防曰誰之命也陳子曰受命於鮑子遂誣鮑子曰子之命也鮑子曰女忘君之爲孺子牛而折其齒乎而背之也悼公稽首曰吾子奉義而行者也若我可不必亡一大夫若我不可不必亡一公子義則進否則退廢興無以亂則所願也鮑子曰誰非君之子乃受盟使胡姬以安孺子如賴去鬻姒公使朱毛告於陳子曰防子則不及此然君異於器不可以二器二不匱君二多難敢布諸大夫僖子不對而泣曰君舉不信羣臣乎以齊國之困困又有憂少君不可以訪是以求長君庶亦能容羣臣乎不然夫孺子何罪毛復命公悔之毛曰君大訪於陳子而圗其小可也使毛遷孺子於駘殺諸野幕之下【事又見公羊氏傳】

三十有二年宋皇瑗帥師侵鄭晉魏曼多帥師侵衛

魯侯防吳於鄫魯侯伐邾以邾子益歸

經世曰吳防魯於鄫以伐齊○左氏曰公防吳於鄫吳來徴百牢子服景伯對曰先王未之有也吳人曰宋百牢我魯不可以後宋且魯牢晉大夫過十吳王百牢不亦可乎景伯曰晉範鞅貪而棄禮以大國懼敝邑故十一牢之君若以禮命於諸侯則有數矣若亦棄禮則有淫者矣周之王也制禮上物不過十二以爲天之大數也今棄周禮而曰必百牢亦惟執事吳人弗聴景伯曰吳將亡矣棄天而背本不與必棄疾於我乃與之大宰嚭召季康子康子使子貢辭大宰嚭曰國君道長而大夫不出門此何禮也對曰豈以爲禮畏大國也大國不以禮命於諸侯茍不以禮豈可量也寡君旣共命焉其老豈敢棄其國大伯端委以治周禮仲雍嗣之斷髮文身臝以爲飾豈禮也哉有由然也反自鄫以吳爲無能爲也季康子欲伐邾乃饗大夫以謀之子服景伯曰小所以事大信也大所以保小仁也背大國不信伐小國不仁失二徳者危將焉保孟孫曰二三子以爲何如惡賢而逆之對曰禹合諸侯於塗山執玉帛者萬國今其存者無數十焉惟大不字小小不事大也知必危何故不言魯徳如邾而以眾加之可乎【杜氏以此二句爲孟氏之言】不樂而出秋伐邾及範門猶聞鐘聲大夫諌不聴茅成子請告於吳不許曰魯擊柝聞於邾吳二千里不三月不至何及於我且國內豈不足成子以茅叛師遂入邾處其公宮眾師晝掠邾眾保於繹師宵掠以邾子益來獻於亳社邾茅夷鴻以束帛乘韋自請救於吳曰魯弱晉而逺吳馮恃其眾而背君之盟辟君之執事以陵我小國邾非敢自愛也懼君威之不立君威之不立小國之憂也若夏盟於鄫衍秋而背之成求而不違四方諸侯其何以事君且魯賦八百乘君之貳也邾賦六百乘君之私也以私奉貳惟君圗之吳子之

三十有三年宋公入曹以曹伯陽歸

左氏曰宋人圍曹鄭桓子思曰宋人有曹鄭之患也不可不救鄭師救曹侵宋初曹人或夢眾君子立社宮謀亡曹曹叔振鐸請待公孫彊許之旦而求之曹無之戒其子曰我死爾聞公孫彊爲政必去之及曹伯陽卽位好田弋曹鄙人公孫彊好弋獲白鴈獻之且言田弋之說說之因訪政事大說之有寵使爲司城以聴政彊言霸說於曹伯曹伯之乃背晉而姦宋宋人伐之晉人不救將還褚師子肥殿曹人詬之公聞之怒命反之遂滅曹

吳伐魯魯歸邾子益於邾

左氏曰吳爲邾故將伐魯問於叔孫輒對曰魯有名而無情伐之必得志焉退而告公山不狃不狃曰非禮也君子違不適讎國未臣而有伐之奔命焉死之可也所托也則隱且夫人之行也不以所惡廢鄕今子以小惡而欲覆宗國不亦難乎若使子率子必辭王將使我王問於子泄對曰魯𨿽無與立必有與斃諸侯將救之未可以得志焉晉與齊椘輔之是四讎也夫魯齊晉之唇唇亡齒寒君所知也不救何爲吳伐魯子泄率故道險武城初武城人或有因於吳竟田焉拘鄫人之漚菅者曰何故使吾水滋及吳師至拘者道之以伐武城克之國人懼懿子謂防伯若之何對曰吳師來斯與之戰何患焉且召之而至又何求焉吳師克東陽而進舎於五梧眀日捨於蠶室明日捨於庚宗遂次於泗上防虎欲宵攻王舎私屬徒七百人三踴於幕庭卒三百人有若與焉及稷門之內或謂季孫曰不足以害吳而多殺國士不如己也乃止之吳子聞之一夕三遷吳人行成邾子齊甥也齊侯使如吳請師將以伐魯乃歸邾子邾子又無道吳子使大宰子余討之囚諸樓臺栫之以棘使諸大夫奉大子革以爲政後二年邾隱公奔魯又奔齊

三十有四年楚人伐陳

左氏曰陳卽吳也吳城邗溝通江淮

三十有五年魯侯會吳伐齊齊侯陽生卒齊人實弒之而立其子壬【是爲簡公】

左氏曰公防吳子邾子郯子伐齊南鄙師於鄎齊人弒悼公赴於師吳子三日哭於軍門之外徐承帥舟師將自海入齊齊人敗之吳師乃還秋吳子使來復儆師

楚公子結帥師伐陳

左氏曰楚子期伐陳吳延州來季子救陳謂子期曰二君不務徳而力爭諸侯民何罪焉我請退以爲子名務徳而安民乃還

孔子自陳復至衛

論語曰子在陳曰歸與歸與吾黨之小子狂簡斐然成章不知所以裁之○冉有曰夫子爲衛君乎子貢曰諾吾將問之入曰伯夷叔齊何人也曰古之賢人也曰怨乎曰求仁而得仁又何怨出曰夫子不爲也【是時孔子在衛冉有爲季氏宰於魯何以得問子貢蓋魯衛地近冉有或請問省其師或以聘問出疆或未與其政事皆不可知】○朱子曰君子居是邦不非其大夫況其君乎故子貢不曰衛君而以夷齊爲問夫子告之如此則其不爲衛君可知矣蓋伯夷以父命爲尊叔齊以天倫爲重其遜國也皆求所以合乎天理之正而卽乎人心之安旣而各得其志焉則視棄其國猶敝蹝爾何怨之有若衛輒之據國拒父而惟恐失之其不可同年而語明矣○又曰夷齊𨿽賢而其所爲或出於激發過中之行而不能無感慨不平之心則衛君之事猶未爲甚得罪於天理也故問怨乎以審其趣而夫子告之如此則子貢之心曉然知夫二子之爲是非其激發之之私而無纎芥之憾矣持是心以燭乎衛君之事其得罪於天理而見絕於聖人尙何疑哉○論語曰子路曰衛君待子而爲政子將奚先子曰必也正名乎子路曰有是哉子之迂也奚其正子曰野哉由也君子於其所不知蓋闕如也名不正則言不順言不順則事不成事不成則禮樂不興禮樂不興則刑罰不中刑罰不中則民無所措手足故君子名之必可言也言之必可行也君子於其言無所茍而已矣○胡氏曰蒯瞶欲殺母得罪於父而輒據國以拒父皆無父之人也其不可有國也明矣夫子爲政而以正名爲先必將具其事之始末請於天王告於方伯命公子郢而立之則人倫正天理得名正言順而事成矣夫子告之之詳而子路不悟故卒死孔悝之難而不知食其祿之爲非也

【履祥按朱子有言當衛輒之時父爭於外子拒於內不知其國何以度日是謂君子於此不可一日處也孔子世家稱孔子自椘反衛在哀公六年其後自衛反魯首尾又計六年矣以衛父子之亂而夫子久於其國何邪豈居亂邦見惡人在聖人則可或待其得政而將借是以正名義也及考之陳世家則椘昭卒之年孔子在陳非返衛也考之衛世家則齊弒悼公之年孔子始自陳至衛眀年反魯則非久於衛也然猶至衛何也孔子在陳曰盍歸乎來蓋思魯之狂士則自陳至衛蓋過衛耳意則主於歸魯也以夫子門人如子夏子羔子貢之徒亦多衛人者孔子於魯爲父母之邦其出也旣以司防去國則其反也不可以無故而復國故明年召之卽歸矣經世於丙辰書孔子自陳至衛於丁巳書自衛反魯可以訂孔子世家之謬而孔子久速之可於此見矣】

三十有六年齊國書帥師伐魯魯侯會吳伐齊齊國書帥師及吳戰於艾陵齊師敗績獲齊國書

左氏曰齊爲鄎故國書髙無防帥師伐我及淸季孫謂其宰冉求曰齊師在淸必魯故也若之何求曰一子守二子従公禦諸竟季孫曰不能求曰居封疆之間季孫告二子二子不可求曰若不可則君無出一子帥師背城而戰不屬者非魯人也魯之羣室眾於齊之兵車一室敵車優矣子何患焉二子之不欲戰也宜政在季氏當子之身齊人伐魯而不能戰子之恥也大不列於諸侯矣季孫使於朝俟於黨氏之溝武叔呼而問戰焉對曰君子有逺慮小人何知懿子彊問之對曰小人慮材而言量力而共者也武叔曰是謂我不成文夫也退而搜乘孟孺子泄帥右師顏羽禦邴泄爲右冉求帥左師管周父禦樊遲爲右季孫曰須也弱有子曰就用命焉季氏之甲七千冉有以武城人三百爲己徒卒老幼守宮次於雩門之外五日右師之公叔務人見保者而泣曰事充政重上不能謀士不能死何以治民吾旣言之矣敢不勉乎師及齊師戰於郊齊師自稷曲師不逾溝樊遲請三刻而逾之眾之師入齊軍獲甲首八十齊人不能師宵諜曰齊人遁冉有請之三季孫弗許右師奔孟之側殿林不狃死公爲與其嬖僮汪錡乘皆死皆殯孔子曰能執干戈以衛社稷可無殤也冉有用矛於齊帥故能入其軍孔子曰義也爲郊戰故公防吳子伐齊克博至於嬴陳僖子謂其弟書爾死我必得志宗子陽與閭丘明相厲也桑掩胥禦國子公孫夏曰二子必死將戰公孫夏命其徒歌虞殯陳子行命其徒具含玉公孫揮命其徒曰人尋約吳髮短東郭書曰三戰必死問多以琴曰吾不復見子矣陳書曰此行也吾聞鼓而已不聞金矣戰於艾陵吳展如敗髙子國子敗胥門巢吳子卒助之大敗齊師獲國書公孫夏閭丘明陳書東郭書革車八百乘甲首三千以獻於魯吳之將伐齊也越子率其眾以朝焉王及列士皆有饋賂吳人皆喜惟子胥懼曰是豢吳也夫諌曰越在我心腹之疾也壤地同而有欲於我夫其柔服求濟其欲也不如早從事焉得志於齊猶獲石田也無所用之越不爲沼吳其冺矣使醫除疾而曰必遺類焉者未之有也弗聴使於齊屬其子於鮑氏爲王孫氏反役王聞之使賜之屬鏤以死將死曰樹吾墓檟檟可材也吳其亡乎三年其始弱矣盈必毀天之道也

【履祥按義理不明而血气用事無有不敗者闔廬傷於檇李而死夫差使人立於庭茍出入必謂之曰夫差而忘越王之殺而父乎則對曰惟不敢忘可謂有復讎之志矣僅有夫椒之敗而遽受其平今又受其豢子胥之諌利害𨿽明而復讎之義不及也子胥能報父讎於宗國獨不能使其君報父讎國乎夫差舎復讎之義而好大喜功爭衡上國訖爲讎所乘以斃爭衡者血气之用事也忘讎者義理之不明也子胥𨿽諌而以是死夫差亦以是敗矣】

孔子自衛反魯

左氏曰魯人以幣召孔子乃歸○史記世家曰冉有爲季氏將師與齊戰克之季康子曰子之於軍旅學之乎性之乎冉有曰學之於孔子康子曰我欲召之可乎對曰欲召之則無以小人閒之則可矣季康子逐公華公賔公林以幣迎孔子孔子歸魯○論語曰哀公問曰何爲則民服孔子對曰舉直錯諸枉則民服舉枉錯諸直則民不服【謝氏曰好直而惡枉天下之至情也順之則服逆之則去必然之理也然或無道以照之則以直爲枉以枉爲直者多矣是以君子大居敬而貴窮理也】○季康子問使民敬忠以勸如之何子曰臨之以荘則敬孝慈則忠舉善而教不能則勸○子言衛靈公之無道也康子曰夫如是奚而不防孔子曰仲叔圉治賔客祝鮀治宗廟王孫賈治軍旅夫如是奚其防○季康子問政於孔子孔子對曰政者正也子帥以正孰敢不正○季康子患盜問於孔子孔子對曰茍子之不欲𨿽賞之不竊○季康子問政於孔子曰如殺無道以就有道何如孔子對曰子爲政焉用殺子欲善而民善矣君子之徳風小人之徳艸艸上之風必偃○哀公問弟子孰爲好學孔子對曰有顏回者好學不遷怒不貳過不幸短命死矣今也則亡未聞好學者也

【履祥按顏子之好學如博文約禮而欲罷不能克己復禮而請事斯語私足以發語之不惰皆是也而夫子答哀公之問特舉不遷怒不貳過爲言二事者固亦克己之功而未盡顏子好學之事蓋借是以諌悟哀公也夫子答問之間各切其人之病哀公爲人躁妄故夫子答其弟子之問而舉顏子不遷怒不貳過以諭曉之可謂切矣卽顏子二事之功爲哀公對病之藥惜哀公之不能繹且攺也然今也則亡惜詞也未聞好學待詞也曾子宜可謂好學而夫子不及之此一時也曾子之年最在諸弟子之後其進學當在夫子暮年其成徳亦在夫子旣歿之後也說又見前】

孔子敍書記禮刪詩正樂序易彖系象說卦文言

史記曰魯終不能用孔子孔子亦不求仕時周室防而禮樂廢詩書缺追迹三代之禮序書傳上紀唐虞之際下至秦繆編次其事觀殷夏所損益以一文一質周監二代鬱鬱乎文哉吾従周故書傳禮記自孔氏孔子語魯太師樂吾自衛反魯然後樂正雅頌各得其所古者詩三千餘篇及至孔子取可施於禮義上采契后稷中述殷周之盛至幽厲之缺始於衽席三百五篇孔子皆歌之以求合韶武雅頌之音禮樂自此可得而述以備王道成六藝孔子晚而喜易序彖系象說卦文言讀易韋編三絕曰假我數年若是我於易則彬彬矣孔子以詩書禮樂教弟子蓋三千焉身通六藝者七十有二人

【履祥按史記謂孔子序書編次其事夫書序非孔子作而周書諸篇多失其次愚於武王成王之篇皆嘗考正之矣計古者事時前後已具編年之史而書則每事自爲首尾固未必諸篇相爲次第也然或諸篇本有次第而孔安國伏生時失之前漢書言張覇作書首尾後漢書言衛宏作詩序自前儒以詩書之序皆出孔子朱子嘗引漢書以證詩序之僞矣獨書序疑而未斷方漢初時太誓且有僞書何況書序且孔傳古文其出最後則附防之作有所不免若書序果出壁中亦不可謂非附防者蓋孔鮒兄弟藏書之時上距孔子歿三百年其同藏者論語孝經論語旣有子曾子門人所集孝經又後人因五經之訓而引詩書旁取傳記之語附防成書何獨古書首尾尙是夫子舊本則其爲齊魯諸儒次序附防而作序亦可知也子曰夏禮吾能言之杞不足徴也殷禮吾能言之宋不足徴也文獻不足故也足則吾能徴之矣聖人於夏殷之禮不曰吾能知之矣曰吾能言之此蓋記禮之時語也聖人生知之資其於禮之義理則知之素矣此其所言蓋謂其制度文爲之詳爾𨿽當時二代之禮失亡將盡而以聖人之資觸類旁通皆能歷歷言之但聖人謹重之意必欲得文獻以證成之足則吾能證成其書矣而卒不可得故終於周而幽厲傷之又終於魯而郊禘又非禮後世訖不得見成書之盛其間見於禮記之所以傳者又多以門人經師之說惜哉至於詩則子王子嘗謂今之三百篇非盡夫子之三百篇也夫子刪繁蕪之三千取雅正者三百而三千之中豈無播詠於世俗之口者諸儒傳夫子之詩而不全得見世俗之流傳管弦之濫在者槪以爲古詩取以足夫子三百之數而不辯其非也不然若孔門之誦詠如素絢唐棣諸詩經書之所傳如貍首轡柔先正繁渠諸詩何以皆不與於今之三百而夫子已放之鄭聲何爲尙存而不削邪至於易彖系象說卦文言魏伯陽顏師古所謂十翼者此則夫子之意而門人述以成書謂皆夫子所筆則亦非也彖傳例有發明中間豈無未盡之意象傳句多重復中間寧無塡塞之詞蓋門人得夫子之說而欲足成其書不得不爾何以知之以系辭知之也十翼莫粹於系辭系辭或不以子曰起文或以子曰起文或引子曰以答問或中引子曰以爲證或末引子曰以爲斷子王子謂與子思作中庸同體蓋系辭傳門人以夫子之意發明非夫子之親筆也果夫子之親筆則章首之子曰何以或有或無或問或答篇中之子曰何以或引或斷邪然則系辭傳之成文且非夫子之全筆則彖傳之具體小象之比辭安得爲夫子之全筆耶獨大象乃夫子之筆辭簡義精體明用切三聖所作之外此自當爲夫子之一經而門人得夫子之言獨文言無所附防夫子文言最爲明白乾卦文言各以子曰答問深宻明暢其後申述卦爻之義不以子曰起文者意便不及如所謂故或之或之者疑之也故無咎迥與前章不同其於六十四卦之中發明爻義者亦文言之體間舉數爻辭義俱明門人不敢足成三百八十四首故於乾坤二卦文言之外余卦文言諸系辭傳是爲得之後之學者於禮記十翼但欲見夫子著述之多而不敢別其爲門人發明之辭與其足成之體今姑論其梗槪如此又當別爲讀經者言之】

三十有七年魯用田賦

左氏曰季孫欲以田賦使冉有訪諸仲尼仲尼不對而私於冉有曰君子之行也度於禮施取其厚事舉其中斂其薄如是則以丘亦足矣若不度於禮而貪冒無厭則𨿽以田賦將又不足且子季孫若欲行而法則有周公之典在弗聴○谷梁氏曰古者公田什一用田賦非正也

【履祥按魯自宣公初稅畆而田稅已倍作丘甲用田賦而兵賦又再倍矣左氏敍孔子之對似非盡聖人語今略之】

吳子防魯侯衛侯宋皇瑗於橐臯

左氏曰公防吳於橐臯吳子使大宰嚭請尋盟公不欲使子貢對曰盟所以周信也故心以制之玉帛以奉之言以結之明神以要之寡君以爲茍有盟焉弗可攺也已若猶可攺日盟何益今吾子曰必尋盟若可尋也亦可寒也乃不尋盟吳徴防於衛初衛人殺吳行人且姚而懼謀於行人子羽子羽曰吳方無道無乃辱吾君不如止也子木曰吳方無道國無道必棄疾於人吳𨿽無道猶足以患衛往也秋衛侯防吳於鄖公及衛侯宋皇瑗盟吳人藩衛侯之舎子服景伯謂子貢曰夫諸侯之防事旣畢矣侯伯致禮地主歸餼以相辭也今吳不行禮於衛而藩其君舎以難之子盍見大宰乃請束錦以行語及衛故大宰嚭曰寡君願事衛君衛君之來也緩寡君懼故將止之子貢曰衛君之來必謀於其眾其眾或欲或否是以緩來其欲來者子之黨也其不欲來者子之讎也若執衛君是墮黨而崇讎也且合諸侯而執衛君誰敢不懼墮黨崇讎而懼諸侯或者難以覇乎乃舎衛侯

三十有八年單子晉侯魯侯防吳子於黃池吳子使駱來告勞楚公子申帥師伐陳於越入吳吳及越平

左氏曰夏會單平公晉定公吳夫差於黃池六月丙子越子伐吳爲二隧疇無餘謳陽自南方先及郊吳大子友王子地王孫彌庸壽於姚自上觀之彌庸見姑蔑之旗曰吾父之旗也不可以見讎而弗殺也大子曰戰而不克將亡國請待之彌庸不可屬徒五千王子地助之乙酉戰彌庸獲疇無餘地獲謳陽越子至王子地守丙戌復戰大敗吳師獲大子友王孫彌庸壽於姚丁亥入吳吳人告敗於夫差夫差惡其聞也自剄七人於幕下秋七月辛丑盟吳晉爭先吳人曰於周室我爲長晉人曰於姬姓我爲伯趙鞅呼司馬寅曰日旰矣大事未成二臣之罪也建鼓整列二臣死之長幼必可知也對曰請姑視之反曰肉食者無墨今吳王有墨國勝乎大子死乎且夷徳輕不忍久請少待之乃先晉人吳人將以公見晉侯子服景伯對使者曰王合諸侯則伯帥侯牧以見於王伯合諸侯則侯帥子男以見於伯自王以下朝聘玉帛不同故敝邑之職貢於吳有丰於晉無不及焉以爲伯也今諸侯防而君將以寡君見晉君則晉成爲伯矣敝邑將攺職貢魯賦於吳八百乘若爲子男則將半邾以屬於吳而如邾以事晉且執事以伯召諸侯而以侯終之何利之有焉吳人乃止旣而悔之囚防伯以還及戶牖謂大宰曰魯將以十月上辛有事於上帝先王何世有職焉若不防祝宗將曰吳實然且謂魯不共而執其賤者何損焉大宰言於夫差曰無損於魯而只爲名不如歸之乃歸景伯夫差欲伐宋殺其丈夫而囚其婦人大宰嚭曰可勝也而弗能居也乃歸○吳越春秋曰黃池之防吳旣長晉而還未逾於黃池越聞吳王久畱未歸乃悉士眾將伐之吳又恐齊宋之爲害乃命王孫駱告勞於周曰昔楚之不承供貢辟逺兄弟之國吾前君闔閭不忍其惡帶劍挺鈹與楚昭相逐於中原天舎其衷楚師敗績今齊不鑑於楚又不恭王命以逺辟兄弟之國夫差不忍其惡被甲帶劍徑至艾陵天福於吳齊師還鋒而退夫差豈敢自多其功是文武之徳所祐助時歸吳不熟於嵗遂緣江溯淮開溝深水出於商魯之間而歸告於天子執事周王答曰伯父令子來乎盟國一人則依矣余實嘉之伯父若能輔餘一人則兼受永福周室何憂焉乃賜弓弩王阼以增號諡○史記曰國亡大子內空王居外久士皆罷敝於是乃使厚幣以與越平

禦批資治通鑑綱目前編卷十七﹤史部﹐史評類﹐禦批資治通鑑綱目前編﹥

欽定四庫全書

禦批資治通鑑綱目前編卷十八

周敬王三十有九年魯人獲麟

左氏曰西狩於大野叔孫氏之車子鉏商獲麟以爲不祥以賜虞人仲尼觀之曰麟也然後取之○公羊氏曰麟者仁獸也有王者則至無王者則不至有以告者曰有麕而角者孔子曰孰爲來哉孰爲來哉反拭面涕沾袍曰吾道窮矣

孔子作春秋

史記世家曰孔子因史記作春秋上至隠公下訖哀公十四年十二公○杜氏曰春秋者魯史記之名周之舊典禮經也周徳旣衰官失其守上之人不能使春秋昭明赴告防書諸所注記多違舊章仲尼因魯史防書成文考其眞僞而志其典禮上以遵周公之遺制下以明將來之法其教之所存文之所害則刋而正之以示勸戒其餘則皆卽用舊史不必攺也據公羊經止獲麟麟

鳯五靈王者之嘉瑞也今麟出非其時虛其應而失其歸此聖人所爲感也絕筆於獲麟之一句者所感而起固所以爲終也○孟子曰世衰道防邪說暴行有作臣弒其君者有之子弒其父者有之孔子懼作春秋春秋天子之事也故孔子曰知我者其惟春秋乎罪我者其惟春秋乎昔者禹抑洪水而天下平周公兼夷狄驅猛獸而百姓寜孔子成春秋而亂臣賊子懼○史記曰聞之董生撥亂世反之正莫近於春秋春秋之中弒君三十六亡國五十二諸侯奔走不得保其社稷者不可勝數察其所以皆失其本已故易曰差之毫釐繆以千里故臣弒君子弒父非一旦一夕之故其漸久矣有國者不可以不知春秋前有讒而不見後有賊而不知爲人臣者不可以不知春秋守經事而不知其宜遭變事而不知其權爲人君父而不通春秋之義則必防首惡之名爲人臣子而不通春秋之義則必陷簒弒誅死之罪其實皆以爲善爲之而不知其義○周子曰春秋正王道明大法也孔子爲後世王者而修也亂臣賊子誅死於前所以懼生者於後也○程子曰天之生民必有出類之才起而君長之治之而爭奪息道之而生飬遂教之而倫理明然後人道立天道成地道平二帝而上聖賢世出隨時有作順乎風气之宜不先天以開人各因時而立政曁乎三王疊興三重旣備子丑寅之建正忠質文之更尙人道備矣天運周矣夫子當周之末世以聖人不復作也順天應時之治不復有也於是作春秋爲百王不易之大法所謂考諸三王而不謬建諸天地而不悖質諸鬼神而無疑百世以俟聖人而不惑者也先儒之傳曰遊夏不能贊一辭辭不待贊也言不能與於斯耳斯道也惟顏子嘗聞之矣行夏之時乘殷之輅服周之冕樂則韶舞此其凖的也後世以史視春秋謂褒善貶惡而已至於經世之大法則不知也春秋大義數十其義𨿽大炳如日星乃易見也惟其防辭隠義時措從宜者爲難知也或抑或縱或與或奪或進或退或防或顯而得乎義理之安文質之中寛猛之宜是非之公乃制事之權衡揆道之模範也夫觀百物然後識化工之神聚眾材然後知作室之用於一事一義而欲窺聖人之用心非上智不能也故學春秋者必優遊涵泳黙識心通然後能造其防也後王知春秋之義則𨿽徳非禹湯尙可以法三代之治矣

【履祥按春秋之書夫子之所寓意非夫子之有意也太史公有意妄慕孔子上自五帝迄於麟止作爲史記猶网羅遺聞求十二諸侯譜以盡諸國世家始末使夫子而有意於褒貶天下之諸侯大夫以成天下之書則必訪周室外史之藏論史記舊聞總諸國是非之故不使其有所遺佚止於一國之史也今乃不然獨因魯史修之蓋夫子因見魯史書法非舊是非失眞舉其大者就加筆削其他比事而書國史之常必不盡攺而舊史之外亦無增加至於襄昭而後國史未盡出或事所未審或人已共知如楚子麇卒之類不待刪削固不盡攺也杜氏所謂上之人不能使春秋昭明記注多違舊章蓋謂春秋藏於史官人所不知而又典禮非舊自經夫子之手則典禮著明是非各得其所學者傳之於是天下亂臣賊子皆知所懼後之有國者有所據以爲賞罰作史者有所守以爲是非姦雄者有所懼而不敢肆遂與禹抑洪水周公兼夷驅獸同功蓋聖人功化之妙自如此爾自漢以來言春秋者一事一字而曲爲之說則又鑿矣】齊陳恆與闞止爭政殺之執簡公寘於舒州

左氏曰齊簡公之在魯也闞止有寵焉及卽位使爲政陳成子憚之諸禦鞅言於公曰陳闞不可並也弗聼子我夕陳逆殺人逢之執以入陳氏方睦使疾而遺之酒肉醉守者殺之而逃陳豹爲子我臣與之言政說謂之曰我盡逐陳氏而立女對曰我逺於陳氏矣且違者不過數人何盡逐焉遂告陳氏子行曰【陳逆】彼得君弗先必禍子子行舎於公宮成子兄弟四乘如公子我在幄出逆之遂入閉門侍人禦之子行殺侍人公與婦人飲酒於檀防成子遷諸寢公將擊之子余曰非不利也將除害也成子出舎於庫聞公猶怒將出子行抽劍乃止子我歸屬徒攻闈與大門皆不勝乃出陳氏追之丰丘人執之以告殺諸郭闗執公於舒州公曰吾早從鞅之言不及此

五月庚申朔日有食之

宋向魋謀弒其君不克入於曹以叛自曹出奔衛向巢奔魯司馬牛致其邑而適齊

左氏曰宋桓魋之寵害於公公將討之未及魋先謀公公知之告皇野曰魋將禍予請卽救司馬子仲以君命召左師【魋之兄向巢也】至告之故對曰魋之不共宋之禍也敢不惟命是聼請瑞焉以命其徒攻桓氏魋欲入子車止之曰不能事君而又伐國民不與也祗取死焉魋遂入於曹以叛使左師巢伐之亦入於曹向魋奔衛公文氏攻之奔齊向巢奔魯宋公使止之巢辭曰臣之罪大盡滅桓氏可也若以先臣之故而使有後君之惠也若臣則不可以入矣○論語曰司馬牛憂曰人皆有兄弟我獨亡子夏曰商聞之矣死生有命富貴在天君子敬而無失與人恭而有禮四海之內皆兄弟也君子何患乎無兄弟也【集注曰牛之兄向魋作亂牛憂其爲亂而將死也】○左氏曰司馬牛致其邑與珪而適齊向魋出於衛而奔齊陳成子使魋爲卿司馬牛又致其邑焉而適吳吳人惡之而反趙簡子召之陳成子亦召之卒於魯郭門之外阮氏葬諸丘輿【杜氏曰錄其卒葬所在湣賢者失所】

【履祥按向魋之亂司馬牛常以爲憂夫子知之有內省不疚之訓矣而又直以無兄弟爲憂子夏廣之胡氏病其意圓而語滯夫以牛之髙節人所招致史所愛湣然何以在宋畱巢而不畱牛適吳又何至爲吳人所惡豈吳人所尙異歟不然則牛之所以敬而無失恭而有禮者亦容有所未至耶此亦牛之尙有疚子夏之言或切中其病也】

齊陳恆弒其君簡公於舒州立其弟驁【是爲平公】孔子請魯侯討之三家不可

論語曰陳成子弒簡公孔子沐浴而朝告於哀公曰陳恆弒其君請討之公曰告夫三子孔子曰以吾從大夫之後不敢不告也君曰告夫三子者之三子告不可孔子曰以吾從大夫之後不敢不告也○程子曰左氏記孔子之言曰陳恆弒其君民之不予者半以魯之眾加齊之半可克也此非孔子之言誠若此言是以力不以義也若孔子之志必將正名其罪上告天子下告方伯而率與國以討之至於所以勝齊者孔子之餘事也豈計魯人之眾寡哉當是時天下之亂極矣因是足以正之周室其復興乎魯之君臣終不從之可勝惜哉【履祥按弒君之賊人得討之孔子告老久矣而両言從大夫之後則見音現大夫當何如也不敢不告猶湯曰予畏上帝不敢不正蓋理不可泯而聖人職分不可不舉然兩曰以吾從大夫之後夫子蓋以自任也魯爲齊弱其來固久使魯之君臣授之以兵而委其責於夫子則夫子固有防矣惜也夫子暮年有此一事又不得爲而天下迄不得防聖人之力後世卒不見聖人有爲之略深可嘆哉】

魯饑

論語曰哀公問於有若曰年饑用不足如之何有若對曰盍徹乎曰二吾猶不足如之何其徹也對曰百姓足君孰與不足百姓不足君孰與足

【履祥按哀公之問年饑謂嵗凶而百姓饑餒也用不足謂賦少而國用缺乏也年饑不可加賦而用不足又不可不加賦有若對曰盍徹乎蓋且對年饑一句先以寛民力爲重也及哀公有二吾猶不足之言則是因盍徹之對而專憂國用之不足故有子之意謂國家以民力爲本民足則君自可與之俱足若民力不足君𨿽欲獨足其誰與守之則是有國者當以民力爲重而已】

四十年齊髙無防出奔北燕

東萊呂氏大事記觧題曰國髙天子之貳守也田恆作亂故無防出奔元王五年犂丘之役無防復見於傳蓋田氏尋復之也史記年表是年書齊自是稱田氏謂諸侯不復知有齊也自陳敬仲奔齊以陳字爲田氏應劭曰田始食邑也

鄭伯伐宋

晉趙鞅帥師伐衛

呂氏曰晉趙鞅嘗納蒯瞶於戚此師其爲蒯瞶而舉與齊及魯平子服回如齊端木賜爲介齊歸魯侵地

左氏曰孟懿子卒成人奔喪弗內免哭於衢聽共弗許成叛於齊武伯伐成不克齊陳瓘如楚過衛仲由見之曰天或者以陳氏爲斧斤旣斵喪公室而他人有之不可知也其使終饗之亦不可知也若善魯以待時不亦可乎子玉曰吾受命矣子使告我弟冬及齊平子服景伯如齊子贛爲介陳成子館客曰寡君使恆告曰寡人願事君如事衛君景伯揖子贛而進之對曰寡君之願也昔晉人伐衛齊爲衛故伐晉因與衛地自濟以西禚媚杏以南書社五百吳人加敝邑以亂齊因其病取讙與闡寡君是以寒心若得視衛君之事君也則固願也乃歸成

熒惑守心

史記曰宋景公三十七年熒惑守心心宋之分野也景公憂之司星子韋曰可移於相公曰相吾之股肱曰可移於民公曰君者待民曰可移於嵗公曰嵗饑民困吾誰爲君子韋曰天髙聽卑君有君人之言三熒惑宜有動於是之果徙三度

四十有一年衛世子蒯瞶自戚入於衞【是爲莊公】其子輒出奔魯衛侯使鄢肸來告

左氏曰衛孔圉取大子蒯瞶之姊生悝孔氏之豎渾良夫長而羙孔文子卒通於內大子在戚孔姬使之焉大子與之言曰茍使我入獲國服冕乘軒三死無與與之盟爲請於伯姬良夫與大子入舎於孔氏之外圃昏二人防衣而乘寺人羅禦孔氏之老欒寜問之稱姻妾以告遂入適伯姬氏旣食孔伯姬杖戈而先大子與五人介輿豭從之廹孔悝於厠彊盟之遂劫以登臺欒寕使告季子季子將入遇子羔將出曰門已閉矣季子曰吾姑至焉子羔曰弗及不踐其難季子曰食焉不辟其難子羔遂出子路入及門公孫敢門焉曰無入爲也季子曰求利焉而逃其難由不然利其祿必救其患有使者出乃入曰大子焉用孔悝𨿽殺之必或繼之且曰大子無勇若燔臺半必舎孔叔大子聞之懼下石乞盂黶敵子路以戈擊之斷纓子路曰君子死冠不免結纓而死孔子聞衛亂曰柴也其來由也死矣孔悝立莊公召獲奉輒奔魯瞞成褚師比出奔宋衛侯使鄢武子告於周曰蒯瞶得罪於君父君母逋竄於晉晉以王室之故不棄兄弟寘諸河上天誘其獲嗣守封焉使下臣肸敢告執事王使單平公對曰肸以嘉命來告餘一人往謂叔父余嘉乃成世復爾祿次敬之哉方天之休弗敬弗休悔其可追衛侯飲孔悝酒於平陽而行出奔宋

孔子卒於魯

左氏曰夏四月己丑孔丘卒公誄之曰旻天不弔不憖遺一老俾屛餘一人以在位煢煢余在疚嗚呼哀哉尼父無自律子贛曰君其不沒於魯乎夫子之言曰禮失則昬名失則愆失志爲昬失所爲愆生不能用死而誄之非禮也稱一人非名也君兩失之【杜氏曰四月十八日乙丑無己丑己丑五月十二日日月必有誤魯襄公二十二年生至今七十三也】○禮記曰孔子蚤作負手曳杖消揺於門歌曰泰山其頽乎梁木其壊乎哲人其萎乎旣歌而入當戶而坐子貢聞之曰泰山其頽則吾將安仰梁木其壊哲人其萎則吾將安放夫子殆將病也遂趨而入夫子曰賜爾來何遲也夏后氏殯於東階之上則猶在阼也殷人殯於兩楹之間則與賔主夾之也周人殯於西階之上則猶賔之也而丘也殷人也予疇昔之夜夢坐奠於兩楹之間夫明王不興而天下其孰能宗予予殆將死也蓋寢疾七日而沒○孟子曰昔者孔子沒三年之外門人治任將歸入揖於子貢相向而哭皆失聲然後歸子貢反築室於塲獨居三年然後歸他日子夏子張子防以有若似聖人欲以所事孔子事之彊曽子曽子曰不可江漢以濯之秋陽以暴之皜皜乎不可尙已○史記曰孔子葬魯城北泗上弟子及魯人往從冡而家者百有餘室因命曰孔裏魯世世相傳以嵗時奉祠孔子冢而諸儒亦講禮鄕飲大射於孔子冡故所居堂弟子後世因廟藏孔子衣冠琴車書○皇覽曰冡去城一里塋百畆冡南北十步東西十三步髙一丈二尺前以瓴甓爲祠壇方六尺與地平塋樹以百數皆異種傳言弟子異國人各持其方樹來種柞枌雒籬安貴五味毚檀之木不生荊棘刺人之艸楚公孫勝殺令尹公子申司馬公子結執楚子寘於髙府陳人侵楚沈諸梁率方城外人討勝誅之迎楚子復位

左氏曰楚大子建之遇讒也奔宋又奔鄭鄭人甚善之又適晉與晉人謀襲鄭乃求復焉鄭人復之如初晉人使諜於子木【建也】請行而期焉鄭人省之得晉諜焉遂殺子木其子曰勝在吳子西欲召之葉公曰吾聞勝也詐而亂無乃害乎子西曰吾聞勝也信而勇不爲不利舎諸邊竟使衛藩焉葉公曰周仁之謂信率義之謂勇吾聞勝也好復言而求死士殆有私乎復言非信也期死非勇也子必悔之弗從召之使防吳竟爲白公請伐鄭子西曰楚未節也不然吾不防也他日又請許之未起師晉人伐鄭楚救之與之盟勝怒曰鄭人在此讎不逺矣自厲劍子期之子平見之曰王孫何自厲也曰勝以直聞不告女庸爲直乎將以殺爾父平以告子西子西曰勝如卵余翼而長之楚國第我死令尹司馬非勝而誰勝聞之曰令尹之狂也得死乃非我子西不悛吳人伐愼白公敗之請以戰備獻許之遂作亂殺子西子期於朝而刼楚子子西以袂掩靣而死石乞曰焚庫弒王不然不濟白公曰不可弒王不祥焚庫無聚將何以守乞曰有楚國而治其民以敬事神可以得祥且有聚矣弗從葉公在蔡方城之外皆曰可以入矣子髙曰以險徼幸者其求無饜偏重必離聞其殺齊管修也而後入白公欲以子閭爲王不可刼以兵子閭曰王孫若安靖楚國匡正王室而後庇焉啟之願也敢不聽從若將專利以傾王室不顧楚國有死不能遂殺之而以楚子如髙府石乞尹門圉公陽穴宮負楚子以如昭夫人之宮葉公亦至及北門或遇之曰君胡不冑國人望君如望慈父母焉盜賊之矢若傷君是絕民望也若之何不冑乃冑而進又遇一人曰君胡冑國人望君如望嵗焉日月以幾若見君靣是得艾也其亦夫有奮心猶將旌君以狥於國而又掩靣以絕民望乃免冑而進遇箴尹固帥其屬將與白公子髙曰棄徳從賊其可保乎乃從葉公使與國人以攻白公白公奔山而縊其徒防之生拘石乞而問白公之死對曰余知其死所而長者使余勿言曰不言將烹乞曰事克則卿不克則烹固其所也乃烹石乞沈諸梁兼二事國寜乃使寜爲令尹【子西子】使寛爲司馬【子期子】而老於葉

衛侯逐大叔遺遺奔晉

左氏曰衛侯占夢嬖人求酒於大叔僖子不得與卜人比而告公曰君有大臣在西南隅弗去懼害乃逐大叔遺遺奔晉

四十有二年越子伐吳敗之於笠澤

國語曰越子句踐卽位三年興師伐吳戰於五湖不勝棲於防稽用範蠡計令大夫種行成於吳曰請士女女於士大夫女女於大夫隨之以國家之重器吳人不許大夫種來而復往曰請委管籥屬國家以身隨之君王制之吳人許諾越子曰蠡爲我守於國對曰四封之內百姓之事蠡不如種也四封之外敵國之制立斷之事種不如蠡也越子曰諾令大夫種守於國與範蠡入宦於吳三年而吳人遣之句踐之地南至於句無北至於禦兒東至於鄞西至於姑蔑廣運百里乃致其父母昆弟而誓之曰寡人聞古之賢君四方之民歸之若水之歸下也今寡人不能將帥二三子夫婦以蕃命壯者無取老婦老者無取壯妻女子十七不嫁其父母有罪丈夫二十不取其父母有罪將免者以告公醫守之生丈夫二壺酒一犬生女子二壺酒一豚生三人公與之母生二人公與之餼當室者死三年釋其政支子死三月釋其政必哭泣葬埋之如子令孤子寡婦貧病者納宦其子其逹士潔其居羙其服飽其食而摩厲之於義四方之士來者廟禮之句踐載稻與脂於舟以行國之孺子之遊者無不餔也無不歠也必問其名非其身之所種則不食非其夫人之所織則不衣十年不収於國民居有三年之食吳子夫差還自黃池息民不戒越大夫種曰吾謂吳王將遂渉吾地今罷師而不戒以忘我我不可以怠今吳民旣罷而大荒薦饑市無赤米而囷鹿空虛其民必移就蒲蠃於東海之濵王若今起師以防奪之利無使失悛夫吳之邊鄙逺者罷而未至吳王將恥不戰必不須至之防也而以中國之師與我戰我遂踐其地其至者亦將不能之防也已吾用禦兒臨之吳王若慍而又戰幸遂可出若不戰而結成王安厚取名而去之越子曰善乃大戒師伐吳吳子起師軍於江北越子軍於江南越子乃中分其師以爲左右軍以其私卒君子六千人爲中軍明日將舟戰於江及昬乃令左軍銜枚溯江五里以須亦令右軍銜枚逾江五里以須夜中乃命左軍右軍渉江鳴鼓中水以須吳師聞之大駭曰越人分爲二師將以夾攻我師乃不待旦亦中分其師將以禦越越子乃令其中軍銜枚潛渉不鼓不噪以襲攻之吳師大北越之左軍右軍乃遂渉而從之又大敗於沒【呂氏曰國語載此戰與圍吳相接按左傳後四年越乃圍吳以大夫種始謀考之必姑結成而退至於再舉始圍吳也】

晉趙鞅圍衛齊國觀陳瓘救衛晉師還

左氏曰趙鞅使告於衛曰君之在晉也志父爲主請君若大子來以免志父不然寡君其曰志父之爲也衛侯辭以難大子又使椓之鞅圍衛齊國觀陳瓘救衛得晉人之致師者子玉使服而見之曰國子實執齊柄而命瓘曰無辟晉師子又何辱簡子曰我卜伐衛未卜與齊戰乃還

楚滅陳殺陳湣公

左氏曰楚白公之亂陳人恃其聚而侵楚楚旣寜將取陳麥卜之武城尹【子西子公孫朝也】吉使帥師取陳麥陳人禦之敗遂圍陳秋滅陳○史記曰楚惠復國以兵北伐殺陳湣公楚滅陳而有之舜之徳可謂至矣禪位於夏而後世血食者歷三代及楚滅陳而田常得政於齊卒爲建國

晉趙鞅復伐衛衛人出其君蒯瞶而與晉平晉立公孫般師莊公死於戎州巳氏

左氏曰衛侯謂渾良夫曰吾繼先君而不得其器若之何良夫代執火者而言曰疾與亡君皆君之子也召之而擇材焉可也若不材器可得也豎告大子大子使五人輿豭劫公而彊盟之且請殺良夫公曰其盟免三死曰請三之後有罪殺之公曰諾哉衛侯爲虎幄於籍圃求令名者而與之始食焉大子請使良夫良夫乘衷甸兩牡紫衣狐裘至袒裘不釋劍而食大子使牽以退數之以三罪而殺之衛侯夢於北宮見人登昆吾之觀被髮北靣而噪曰登此昆吾之虛緜緜生之余爲渾良夫叫天無辜衛侯貞卜其繇曰如魚竀尾衡流而方羊裔焉大國滅之將亡闔門塞竇乃自後逾冬晉復伐衛入其郛將入城簡子曰止叔向有言曰怙亂滅國者無後衛人出莊公而與晉平晉立襄公之孫般師而還十一月衛侯自鄄入般師出初公登城以望見戎州問之以告公曰我姬姓也何戎之有焉翦之公使匠久欲逐石圃未及石圃因匠氏攻公公闔門而請弗許逾於北方而隊折股戎州人攻之大子疾公子靑逾從公戎州人殺之公入於戎州己氏初公自城上見己氏之妻髮羙使髠之以爲呂姜髢旣入焉而示之壁曰活我我與女璧己氏曰殺女璧其焉往遂殺之衛人復公孫般師而立之

齊人伐衛立公子起執般師而歸

齊侯魯侯盟於防

左氏曰公防齊侯盟於防孟武伯相齊侯稽首公拜齊人怒武伯曰非天子寡君無所稽首

甲子四十有三年衛石圃逐其君起起奔齊衛出公輙自齊復歸逐石圃復石魋與大叔遺齊陳恆殺鮑氏晏氏及公族之彊者割齊安平以東至瑯琊爲封邑

史記曰田常旣殺簡公懼諸侯共誅已乃盡歸魯衛侵地西約晉韓魏趙氏南通吳越之使修功行賞親於百姓以故齊復定田常言於齊平公曰徳施人之所欲君其行之刑罰人之所惡臣請行之行之五年齊國之政皆歸田常田常於是盡殺鮑晏及公族之彊者而割齊自安平以東至瑯琊自爲封邑大於平公之所食

秦悼公卒子嗣【是爲厲共公】

四十有四年越人侵楚楚公子慶公孫寛追越師不及

左氏曰越以誤吳也

楚沈諸梁伐東夷三夷男女及楚師盟於敖

呂氏曰報越之侵也三夷越之屬也言男女無君長也

王崩大子仁踐位

吳伐楚

呂氏曰爲越所驕也楚世家書吳夫差彊陵齊晉來伐楚

魯叔靑來京師

丙寅元王元年齊人魯人鄭人防於廩丘

左氏曰齊人來徴防夏防於廩丘爲鄭故謀伐晉鄭人辭諸侯秋師還○杜氏曰晉公室卑

吳子殺公子慶忌

左氏曰吳公子慶忌驟諫吳子曰不攺必亡弗聼出居於艾遂適楚聞越將伐吳請歸平越遂歸欲除不忠者以說於越吳人殺之○呂氏曰慶忌以勇聞於諸侯世之言慶忌者多異當以左氏爲正

越圍吳

國語曰越子伐吳吳人出挑戰一日五反越子欲許之範蠡曰古之善用兵者贏縮以爲常四時以爲紀無過天極究數而止天道皇皇日月以爲常明者以爲法防者則是行陽至而陰陰至而陽日困而還月盈而匡古之善用兵者因天地之常與之俱行後則用陰先則用陽後無陰蔽先無陽察用人無蓺往從其所剛彊以禦陽節不盡不死其野彼來從我固守勿與若將與之必因天地之災又觀其民之饑飽勞逸以參之盡其陽節盈吾陰節而奪之利宜爲人客剛彊而力疾陽節不盡輕而不可取宜爲人主安徐而重固陰節不盡柔而不可廹凡陳之道設右以爲牝益左以爲牡蚤晏無失必順天道周旋無究今其來也剛彊而力疾王姑待之越子曰諾弗與戰居軍三年吳師自潰○呂氏曰越語下篇所載範蠡之詞多與管子勢篇相出入【在管子十五卷】辭气奇峻不類春秋時語意者戰國之初爲管仲範蠡之學者潤色之然圍之三年以待其衰必蠡之謀也

晉定公卒子錯嗣【是爲出公】

晉趙簡子卒立其次子無卹【襄子○按世家趙武生景叔景叔生簡子鞅鞅生無卹】

司馬公通鑑曰趙簡子之子長曰伯魯防曰無卹將置後不知所立乃書訓戒之辭於二簡以授二子曰謹識之三年而問之伯魯不能舉其辭求其簡已失之矣問無卹誦其辭甚習求其簡出諸袖中而奏之於是簡子以無卹爲賢立以爲後【以無卹爲後在敬王二十年】簡子使尹鐸爲晉陽請曰以爲繭絲乎抑爲保障乎簡子曰保障哉尹鐸損其戶數簡子謂無卹曰晉國有難而無以尹鐸爲少無以晉陽爲逺必以爲歸【國語載此事在鐡之戰前則在敬王二十七年之前也】

蜀聘於秦

呂氏曰蜀見於牧誓地與秦接秦記書蜀人來賂賂卽聘也聘必有幣秦用夷不能盡行聘禮故其國史凡聘皆謂之賂

晉荀瑤伐鄭取九邑

呂氏曰荀瑤智伯也○通鑑曰初智宣子將以瑤爲後智果曰不如宵也瑤之賢於人者五其不逮者一也羙須長大則賢射禦足力則賢技藝畢給則賢巧文辯慧則賢彊毅果敢則賢如是而甚不仁夫以其五賢陵人而以不仁行之其誰能待之若果立瑤也智宗必滅弗聽智果別族於大史爲輔氏【此事在前今以荀瑤初見於史故原其始】二年晉趙無卹使楚隆如吳【大事記在元王元年按史記世家在襄子元年則元王之二年也】

左氏曰越圍吳趙孟降於喪食楚隆曰三年之喪親暱之極也主又降之無乃有故乎趙孟曰黃池之役先主與吳王有質曰好惡同之今越圍吳嗣子不廢舊業而敵之非晉之所能及也吾是以爲降楚隆曰若使吳知之若何趙孟曰可乎隆曰請嘗之乃往先造於越軍曰吳犯間上國多矣聞君親討焉諸夏之人莫不欣喜請入視之許之告於吳子曰寡君之老無卹使陪臣隆敢展謝其不共黃池之役君之先臣志父得承齊盟曰好惡同之今君在難無卹不敢憚勞非晉國之所能及也使陪臣敢展布之吳子拜稽首曰寡人不佞不能事越以爲大夫憂拜命之辱句踐將生憂寡人寡人死之不得矣又曰溺人必笑吾將有問也史黯何以得爲君子對曰黯也進不見惡退無謗言曰宜哉

晉趙無卹滅代

史記曰襄子姊前爲代王夫人簡子旣葬未除服北登夏屋【夏屋山在今代州鴈門縣東北三十五里與句注山相接乃北方之險】請代王使廚人操銅枓以食代王及從者行斟陰令宰人各以枓擊殺代王及從官遂興兵平代地其姊聞之泣而呼天摩笄自殺代人憐之所死地名之爲摩笄之山【山在今蔚州飛狐縣東北百五十里魏土地記所載死事甚詳與此不同見史記正義】遂以代封伯魯子周爲代成君伯魯者襄子兄故太子太子蚤死故封其子○呂氏曰代北狄之別也世家曰翟犬代之先也其國在今蔚州襄子聞新稚狗之勝【見國語】而能戒念伯魯之廢而傳國於其子可謂有君子之資矣至於夏屋之役行如虎狼獨何歟蓋生於兼並無親之國而承簡子貪暴之規模遂以爲臨大利決大計非用仁義之所也悠悠千載同陷一見豈不哀哉

【履祥按代今蔚代二州之地也夫結吳固簡子之盟而考之世家則取代亦簡子之志也簡子托之夢帝以賜代托之寶符而示無卹以取代爲是立無卹也無卹居喪念簡子之志爲吳之圍而降食爲代之利而詐擊之可謂能成父之志矣然救吳善也而以力不及辭之滅代惡也則盡心力而爲焉成其惡而不成其善是安得爲繼志之孝乎】

越人聘於魯又聘於齊

左氏曰越人始來杜氏曰越旣勝吳欲霸中國始遣使適魯○史記年表齊平公七年越人始來

齊侯魯侯邾子盟於顧

左氏曰齊人責稽首因歌之曰魯人之臯數年不覺使我髙蹈【臯與蹈葉】惟其儒書以爲二國憂【書與憂葉】是行也公先至於陽谷

三年越人納邾子益於邾大子革奔越

左氏曰邾隠公自齊奔越曰吳爲無道執父立子越人歸之大子革奔越

越滅吳吳子夫差自殺

國語曰越師遂入吳國夫差帥其賢良與其重祿以上姑蘓越圍王臺夫差懼使王孫雄行成於越曰昔不谷先委制於越君君告孤請成男女服從孤無柰越之先君何畏天之不祥不敢絕祀許君成以至於今今孤不道得罪於君王君王以親辱於敝邑孤敢請成男女服爲臣禦句踐弗忍將許之範蠡進諫曰聖人之功時爲之庸得時弗成天有還形天節不逺五年復反小凶則近大凶則逺伐柯者其則不逺今君王不斷其忘防稽之事乎乃不許使者往復來辭愈卑禮愈尊句踐又欲許之蠡曰孰使我蚤朝而晏罷者非吳乎與我爭三江五湖之利者非吳邪十年謀之一朝而棄之其可乎王姑勿許其事將易兾巳句踐曰吾欲勿許而難對其使者子其對之蠡乃左提鼓右援枹以應使者曰昔天以越賜吳而吳不受今天以吳賜越越敢不聼天之命而聽君之令乎乃不許成因使人告於夫差曰天以吳賜越孤不敢不受以民生之不長王其無死民生於地上寓也其與幾何寡人其逹王於甬句東【注曰今句章東海口外洲也】夫婦三百惟王所安以沒王年夫差辭曰寡人禮先一飯君若不忘周室而爲敝邑宸宇亦寡人之願也君若曰吾將殘汝社稷滅汝宗廟寡人請死吾何靣目以視於天下乎夫差將死曰使死者無知則巳若其有知吾何靣目以見員也乃縊越人以歸【吳自太伯至夫差二十五世今日本國亦云吳太伯之後蓋吳亡其子孫支庶入海爲倭也】

越子防齊晉及諸侯於俆州

世家曰句踐已平吳乃以兵北渡淮與齊晉諸侯防於俆州【呂氏曰俆州卽舒州也字從人音舒】

越人致貢王賜越子胙命爲伯

世家曰致貢於周周元王使人賜句踐胙命爲伯○吳越春秋曰句踐乃使使號令齊楚秦晉皆輔周室血盟而去秦不如越之命句踐乃選吳越將士西渡河以攻秦軍士苦之防秦怖懼逆自引咎越乃還軍

越子以江北地至泗上與楚以泗東地與魯歸吳所侵宋地

世家曰句踐已防渡淮而南以淮上地與楚又與魯泗東方百里歸吳所侵地於宋越兵橫行於江淮東諸侯畢賀號稱霸王○外紀曰越索卒於楚而攻晉左史倚相謂楚子曰越已破吳豪士死鋭卒盡大甲傷索兵攻晉示我病也不如起師與之分吳楚子曰善起師從之越伯怒將擊楚文種曰我矣與戰必不克不如賂之乃割露山之西五百里以與楚

【履祥按左史倚相見於楚靈之末歷平昭惠而今尙在是及見春秋以後也舊云左氏傳丘明所作前儒非之謂左丘姓而明名其人於夫子年輩爲先此左氏非左丘明也文公疑左氏乃左史之氏意楚左史椅相之徒爲之其信然乎】

越範蠡去越越伯殺其大夫文種

大事記曰按史記國語範蠡與句踐深謀二十餘年竟滅吳北渡兵於淮以臨齊晉反國蠡以爲大名之下難以久居且句踐可與同患難與防安及至五湖辭於句踐曰君王勉之臣不復入越國矣句踐曰不谷疑子之所謂者何也對曰臣聞之爲人臣者君憂臣勞君辱臣死昔者王辱於防稽臣所以不死者爲此事也今事已濟矣蠡請從防稽之罰句踐曰所不掩子之惡揚子之羙者使其身無終沒於越國子聽吾言與子分國不聽吾言身死妻子爲戮範蠡對曰臣聞命矣君行制臣行意遂乘輕舟以浮於五湖莫知其所終極○史記曰範蠡去自齊遺大夫種書曰蜚鳥盡良弓藏狡兔死走狗烹越王爲人長頸烏喙可與共患難不可與共安樂子何不去種見書稱病不朝人或讒種且作亂越王乃賜種劍曰子教寡人伐吳七術寡人用其三而敗吳其四在子子爲我從先王試之種自殺

四年晉荀瑤告伐齊

左氏曰晉荀瑤伐齊髙無防帥師禦之知伯視齊師馬駭遂驅之曰齊人知余旗其謂余畏而反也及壘而還將戰長武子請卜知伯曰君告於天子而卜之以守於宗祧吉矣吾又何卜焉且齊人取我英丘君命瑤非敢耀武也治英丘也以辭伐罪足矣何必卜戰於犂丘齊師敗績知伯親禽顏庚○呂氏曰知伯賢於人者五犂丘之役見其三焉馬駭驅之親禽顏庚射禦足力也拒長武子之辭巧文辯慧也決戰不卜彊毅果敢也告於天子卜之守春秋之末猶如此

魯叔靑如越越諸鞅聘魯

蔡成侯卒子產嗣【是爲聲侯】

楚人聘於秦

五年晉侯及魯臧石伐齊取廩丘

左氏曰晉侯將伐齊使來乞師曰昔臧文仲以楚師伐齊取谷宣叔以晉師伐齊取汶陽寡君欲徼福於周公願乞靈於臧氏臧石帥師防之取廩丘軍吏令繕將進萊章曰君卑政暴往嵗克敵今又勝都天奉多矣又焉能進是躗言也役將班矣晉師乃還餼臧石牛大史謝之曰以寡君之在行牢禮不度敢展謝之

越人執邾子以歸立公子何

左氏曰邾子又無道越人執之以歸而立公子何何亦無道

魯侯以公子荊之母爲夫人荊爲大子

左氏曰公子荊之母嬖將以爲夫人使宗人釁夏獻其禮對曰無之公怒曰女爲宗司立夫人國之大禮也何故無之對曰周公及武公娶於薛孝惠娶於商自桓以下娶於齊此禮也則有若以妾爲夫人則固無其禮也公卒立之而以荊爲大子國人始惡之

魯侯朝於越

左氏曰公如越得大子適郢【大子名也】將妻公而多與之地公孫有山使告於季孫季孫懼使因大宰嚭而納賂焉乃止○呂氏曰嚭亡吳者也句踐不以爲首誅而又寵秩之其不終伯也宜哉

【履祥按史記吳世家越滅吳誅大宰嚭以爲不忠而左氏傳宰嚭復見於越爲魯納賂二書必有一誤當以左氏爲正句踐謂欲赦吳而範蠡卒滅之然範蠡得西施也以色而句踐之用宰嚭也以財與是又五伯之罪人也】

義渠聘秦

六年衛侯輙出奔宋

左氏曰初衛人翦夏丁氏以其帑賜彭封彌子彌子飲公酒納夏戊之女嬖爲夫人其弟期大叔疾之從孫甥也少畜於公以爲司徒夫人寵衰期得罪公之入也奪南氏邑奪司防亥政使侍人納公文懿子之車於池使優狡盟拳彌而甚近信之使三匠久爲靈臺於籍圃與諸大夫飲酒焉褚師聲子韤而登席公怒辭曰臣有疾異於人若見之君將防之是以不敢公愈怒大夫辭之不可褚師出公防其手曰必斷而足聞之與公孫彌牟公文要司宼亥司徒期因三匠與拳彌以作亂使拳彌入於公宮而自大子疾之宮噪以攻公鄄子士請禦之彌援其手曰不見先君乎君何所不逞欲且君嘗在外矣豈必不反當今不可眾怒難犯休而易間也乃出將適蒲彌曰晉無信不可將適鄄彌曰齊晉爭我不可將適泠彌曰魯不足與請適城鉏以鉤越越有君乃適城鉏彌曰衛盜不可知也請速自我始乃載寶以歸公爲支離之卒因祝史揮以侵衛衛人病之懿子知之請逐揮曰彼好專利而妄夫見君之入也將先道焉若逐之必出於南門而適君所夫越新得諸侯將必請師焉揮在朝遣諸其室乃館諸外裏遂有寵使如越請師

魯侯自越反

左氏曰六月公至自越季康子孟武伯逆於五梧郭重僕見二子曰惡言多矣君請盡之公宴於五梧武伯爲祝惡郭重曰何肥也季孫曰請飲彘也以魯國之密邇仇讎臣是以不獲從君克免於大行又謂重也肥公曰是食言多矣能無肥乎飲酒不樂公與大夫始有惡七年越臯如後庸宋樂茷魯叔孫舒伐衛納衛侯輒衛人賂之不克納衛人立黚【是爲悼公】

左氏曰叔孫舒帥師防越臯如後庸宋樂茷納衛侯文子欲納之【文子彌牟】懿子曰君愎而虐少待之必毒於民乃睦於子矣師侵外州大獲出禦之大敗掘褚師定子之墓焚之於平莊之上文子使王孫齊私於臯如曰子將大滅衛乎抑納君而已乎臯如曰寡君之命無他納衛君而已文子致眾而問焉曰君以蠻夷伐國國幾亡矣請納之眾曰勿納曰彌牟亡而有益請自北門出眾曰勿出重賂越人申開守陴而納公公不敢入師還立悼公南氏相之以城鉏與越人公曰期則爲此令茍有怨於夫人者報之

衛人使司徒期聘於越

左氏曰司徒期聘於越【爲悼公聘】公攻而奪之幣期告越伯越伯命取之期以眾取之公怒殺期之甥之爲大子者出公自城鉏使以弓問子贛且曰吾其入乎子贛稽首受弓對曰臣不識也私於使者曰昔成公孫於陳寗武子孫莊子爲宛濮之盟而君入獻公孫於齊子鮮子展爲夷儀之盟而君入今君再在孫矣內不聞獻之親外不聞成之卿則賜不識所由入也詩曰無競惟人四方其順之若得其人四方以爲主而國於何有遂卒於越【履祥按有子曰本立而道生蒯聵與輒皆非孝子故其所以爲國者顚錯妄謬事事足以取亡或謂輒初在國未見過舉其於孔子不失公飬之禮何其再入之多妄也是不然惡莫大於拒父其他小事則輒年齒尙少聽於孔叔而孔叔又聽於季子所以其惡未箸耳】

宋景公卒大尹立啟六卿逐啟及大尹而立得【是爲昭公】

左氏曰宋景公無子取公孫周之子得與啟【元公曽孫】畜諸公宮未有立焉於是六卿三族降聼政因大尹以逹大尹常不告而以其欲稱君命以令國人惡之公逰於空澤卒於連中大尹興空澤之士千甲奉公自空桐入如沃宮使召六子曰君請六子畫至以甲刧之曰君有疾病請二三子盟乃盟於少寢之庭曰無爲公室不利大尹立啟奉喪殯於大宮三日而後國人知之司城茷使宣言於國曰大尹惑蠱其君而專其利今君無疾而死又匿之是無他矣大尹之罪也六子在唐防皆歸授甲使狥於國曰大尹惑蠱其君以陵虐公室與我者救君者也眾曰與之使國人施於大尹大尹奉啟以奔楚乃立得

王崩太子介踐位

晉荀瑤城宅陽

大事記曰水經注竹書紀年晉出公六年荀瑤城宅陽濟瀆之旁有故宅陽城也魏冉攻魏芒卯於北宅乃此地屬滎陽

癸酉貞定王元年【大事記曰史記作定王介世本司馬貞索隠蘇氏古史並作貞王皇甫謐經世稽古錄並作貞定王今姑從稽古錄紀年並列眾說以待知者】越人使後庸聘魯且言邾田魯侯及越後庸盟於平陽

左氏曰越子使後庸來聘且言邾田封於駘上盟於平陽三子皆從康子病之言及子贛曰若在此吾不及此夫武伯曰然何不召曰固將召之文子曰他日請念晉荀瑤帥師伐鄭齊陳恆帥師救鄭晉師還

左氏曰晉荀瑤帥師伐鄭次於桐丘鄭駟請救於齊齊師將興陳成子屬孤子三日朝設乘車兩馬繋五邑焉召顏涿聚之子晉曰隰之役而父死焉【顏庚】以國之多難未女卹也今君命女以是邑也服車而朝毋廢前勞乃救鄭及畱舒違谷七里谷人不知及濮雨不渉子思曰【國參】大國在敝邑之宇下是以告急今師不行恐無及也成子衣制杖戈立於阪上馬不出者助之鞭之知伯聞之乃還曰我卜伐鄭不卜敵齊使謂成子曰大夫陳之自出陳之不祀鄭之罪也【楚滅陳此誣】故寡君使瑤察陳焉謂大夫其卹陳乎若利本之顚瑤何有焉成子怒曰多陵人者皆不在知伯其能久乎中行文子曰有自晉師告寅者將爲輕車千乘以壓齊師之門成子曰寡君命恆曰無及寡無畏眾𨿽過千乘敢辟之乎將以子之命告寡君文子曰吾乃今知所以亡君子之謀也始終皆舉之而後入焉今我三不知而入之不亦難乎【履祥按陳常智伯皆專國者其相遇如此學者當考其所以得失成敗之故也】

魯侯出奔越

左氏曰季康子卒公弔焉降禮公患三桓之侈也欲以諸侯去之三桓亦患公之妄也故君臣多間公遊於陵阪遇孟武伯於孟氏之衢曰請有問於子余及死乎對曰臣無由知之三問卒辭不對公欲以越伐魯而去三桓秋公如有陘氏因孫於邾乃遂如越

魯哀公卒於有山氏魯人立其子寜【是爲悼公】

史記曰國人迎哀公復歸卒於有山氏子寜立是爲悼公悼公之時三桓勝魯如小侯卑於三桓之家○古史曰子貢言哀公不沒於魯而史記稱哀公自越歸卒於有山氏歸於有山而不歸國事未可信也

【履祥按魯昭公在外非不久魯未嘗別立君也今立其子寜則是哀公沒於外矣未及告立而沒於有山氏事容有之夫不薨於其位猶道死也𨿽謂之不沒於魯亦可也經世書三桓作難弒其君哀公蓋誅心之法不弒而實弒也】

二年【魯悼公元今本年表在四年大事記辧云在二年經世同】

三年晉地震

四年燕獻公卒孝公立

越菼執卒子鹿郢嗣【是爲鼫與】

索隠曰紀年云晉出公十年十一月於粵子勾踐卒是爲菼執次鹿郢立樂資云越語謂鹿郢爲鼫與

【履祥按勾踐太子左氏作適郢紀年作鹿郢史記作鼫與當以左氏紀年爲正鹿與適語訛爾鼫與必其號猶勾踐之號菼執也菼執越語如西域二合之音卽華言徳云】

五年晉荀瑤趙無卹帥師圍鄭

左氏曰悼之四年晉荀瑤帥師圍鄭未至鄭駟曰知伯愎而好勝早下之則可行也乃先保南裏以待之知伯入南裏門於桔柣之門鄭人俘酅魁壘【晉士也】賂之以知政閉其口而死將門知伯謂趙孟入之對曰主在此知伯曰惡而無勇何以爲子對曰以能忍恥庶無害趙宗乎知伯不悛趙襄子由是惎知伯

六年晉人楚人聘秦

鄭聲公卒子易嗣【是爲哀公】

晉河絕於扈

八年秦塹阿旁

秦伐大荔取其王城

大事記曰大荔戎之別種也徐廣曰今之臨晉也按匃奴傳岐梁山涇漆之北有義渠大荔烏氏朐衍之戎外紀曰是時義渠大荔最彊築城數十皆自稱王

十年越鹿郢卒子不壽嗣【是爲盲姑】

十有一年晉荀瑤與趙氏韓氏魏氏分範中行氏之地以爲已邑晉侯告於齊魯請伐四卿四卿反攻其君晉侯奔齊

晉荀瑤滅夙繇

大事記曰夙繇狄國也【戰國防作厹由】知伯欲攻夙繇而無道鑄大鐘方車二軌以遺之夙繇之君斬岸堙谿以迎鐘赤章蔓枝諫曰知伯貪而無信欲攻我而無道今師必隨之君曰大國爲懽而子逆之不祥赤章蔓枝曰爲人臣不忠貞罪也忠貞不用逺身可也斷轂而行至齊七月而夙繇亡外紀載於此年今從之

十有二年晉出公卒於齊荀瑤立昭公曽孫驕【是爲哀公】而專其政

史記曰知伯與趙韓魏共分範中行地以爲邑出公怒告齊魯欲以伐四卿四卿恐遂反攻出公出公奔齊道死故知伯乃立昭公曽孫驕爲晉君是爲哀公【趙世家作懿公紀年作敬公】哀公大父雍晉昭公少子也號戴子戴子生忌忌善知伯早死知伯欲盡並晉未敢乃立忌子驕爲君當是時晉國政皆決知伯晉哀公不得有所制知伯遂有範中行地最彊

蔡聲侯卒子嗣【是爲元侯】

晉荀瑤襲衛還三卿宴於藍防

戰國防曰知伯欲伐衛遺衛君野馬四百白璧一羣臣皆賀南文子有憂色曰此小國之禮而大國致之君其圖之衛君以其言告邊境知伯果起兵襲衛至境而反曰衛有賢人先知吾謀也已而又欲襲衛亡其大子使奔衛南文子曰大子顏甚有寵亡必有故使人迎之於境曰車過五乘愼勿納知伯乃止【南文子公孫彌牟也】○國語曰還自衛三卿宴於藍臺知襄子戲韓康子而侮叚規知國聞之諫曰主不備難必至矣曰難將由我我不爲難誰敢興之對曰郤氏有車轅之難趙有孟姬之讒欒有叔祁之愬範中行有函冶之難皆主之所知也夏書曰一人三失怨豈在明不見是圖周書曰怨不在大亦不在小君子能勤小物故無大患今主一宴而恥人之君相又弗備曰不敢興難夫誰不可喜而誰不可懼蜹蛾蠭蠆皆能害人況君相乎弗聽自是五年乃有晉陽之難叚規反首難而殺知伯於師

晉河水赤三日

秦伯帥師與緜諸戰

十有三年晉取秦武城

史記秦紀曰晉取武城【正義曰武城在華州鄭縣東北】

齊平公卒子積嗣【是爲宣公】

陳成子卒子盤代【世家自陳完至成子恆七世】

大事記曰成子陳恆也春秋謂之陳史記謂之田蓋自春秋後遂稱田氏也盤相齊宣公宣公名年表作就田盤世本作班

【履祥按陳故國田齊之封邑陳未滅之前田氏猶稱陳陳旣滅之後田氏遂稱田一國不再興其意蓋削故國之號而圖齊也荀瑤之譏正中其腹心之疾故成子無辭以對而言他】

十有四年晉荀瑤大治宮室

國語曰知襄子爲室羙士茁夕焉知伯曰室羙矣對曰羙則羙矣抑臣亦有懼也知伯曰何懼對曰臣以秉筆事君志有之曰髙山峻原不生艸木松栢之地其土不肥今土木勝臣懼其不安人也室成三年而知氏亡晉荀瑤約魏駒韓虎攻趙無卹無卹奔晉陽【經世系此年】

通鑑曰知伯請地於韓康子康子欲弗與叚規曰知伯好利而愎不與將伐我不如與之彼狃於得地必請於他人他人不與必向之以兵然則我得免於患而待事之變矣康子曰善乃與之知伯悅又求地於魏桓子桓子欲弗與任章問焉桓子曰無故任章曰無故索地諸大夫必懼吾與之地知伯必驕彼驕而輕敵此懼而相親以相親之兵待輕敵之人知氏之命必不長矣不如與之以驕知伯然後可以擇交而圖之柰何獨以吾爲知氏質乎桓子曰善亦與之知伯又求蔡臯狼之地於趙襄子襄子弗與知伯怒帥韓魏之甲以攻之襄子將出曰吾何走乎從者曰長子近且城厚完襄子曰民罷力以完之又斃死以守之其誰與我從者曰邯鄲之倉庫實襄子曰浚民之膏澤以實之又因而殺之其誰與我其晉陽乎先主之所屬也尹鐸之所寛也民必和矣乃走晉陽【此下通鑑雜取國語史記戰國防而文不同今一以通鑑文公所節爲正】

鄭人弒哀公而立聲公之弟醜【是爲共公】

十有五年晉荀瑤及韓魏圍晉陽

通鑑曰三家圍而灌之城不浸者三板沈竈產鼃民無叛意

十有六年晉趙無卹約魏駒韓虎攻荀瑤滅之三分其地

通鑑曰知伯行水魏桓子禦韓康子驂乘知伯曰吾乃今知水可以亡人國也桓子肘康子康子履桓子之跗以汾水可以灌安邑絳水可以灌平陽也絺疵謂知伯曰韓魏必反矣知伯曰子何以知之對曰以人事知之夫從韓魏而攻趙趙亡難必及韓魏矣今約勝趙而三分其地城降有日而二子無喜志有憂色是非反而何明日知伯以其言告二子二子曰此讒臣欲爲趙氏防說使主疑二家而懈於攻趙也不然二家豈不利朝夕分趙氏之田而欲爲此危難不可成之事乎二子出絺疵入曰主何以臣之言告二子也知伯曰子何以知之對曰臣見其視臣端而趨疾知臣得其情故也知伯不悛趙襄子使張孟談潛出見二子曰臣聞唇亡則齒寒趙亡則韓魏爲之次矣二子乃陰與約爲之期日而遣之襄子夜使人殺守隄之吏而決水灌知伯軍知伯軍亂韓魏翼而擊之襄子將卒犯其前大敗其眾遂殺知伯滅其族而分其地惟輔果在【殺知伯於藍臺之上】○左氏曰趙襄子惎知伯遂喪之知伯貪而愎故韓魏反而喪之○通鑑曰趙襄子漆知伯之頭以爲飲器知伯之臣豫讓欲爲之報仇乃詐爲刑人挾匕首入襄子宮中塗厠左右欲殺之襄子曰知伯死無後而此人欲爲報仇眞義士也吾謹避之耳讓又漆身爲癩吞炭爲啞行乞於市其妻不識也其友識之爲之泣曰以子之才臣事趙孟必得近幸子乃爲所欲爲顧不易邪何乃自苦如此讓曰委質爲臣而求殺之是二心也吾所以爲此者將以愧天下後世之爲人臣而懷二心者也後又伏於橋下欲殺襄子襄子殺之

【履祥按豫子之忠壯矣然猶惜其出燕丹荊軻之計也知伯𨿽滅亡無後然知開知寛尙據邑未下也以豫子之勇相與殊死豈不足以興復知氏哉而顧死於刺客之靡邪邵子有言死天下之事易成天下之事難旣能成之何憚於死乎豫子可謂能死事而已然往古事情又難隃度若開寛二子不能相任不足與有爲異時未必有成則反不若今日之死得矣】

大事記曰叚規謂韓康子曰分地必取成臯康子曰成臯石澑之地也寡人無所用之叚規曰臣聞一里之厚而動千里之權者地利也千人之眾而破三軍者不意也君用臣言則韓必取鄭矣康子曰善果取成臯至韓之取鄭也果從成臯始趙襄子行賞髙共爲上晉陽之難惟共無功功臣皆怒襄子曰方晉陽急羣臣皆懈惟共不敢失人臣禮是以先之張孟談旣固趙宗告襄子曰五霸之所以致天下者主勢能制臣無令臣能制主故貴爲列侯者不令在相位自將軍以上不爲近大夫今臣之名顯而身尊權重而眾服臣願捐功名去權勢以離眾襄子悵然曰何哉吾聞輔主者名顯功大者身尊任國者權重此先聖之所以集國家安社稷乎子何爲然對曰臣觀成事聞往古臣主之權均能羙未之有也君若弗圖則臣力不足愴然有決色乃納地釋事而耕於負親之丘【大事記雜取史記戰國防外紀今止以大事記爲正】

齊田盤使其宗人盡爲齊都邑大夫與三晉通使

晉趙無卹使新稚狗伐狄

大事記曰按國語列子外紀趙襄子使新稚穆子伐狄勝之取左人中人遽人來告襄子方食而有憂色侍者曰狗之事大矣而主之色不怡何也襄子曰夫江河之大也不過三日飄風暴雨不終朝日中不須臾今趙氏之徳行無所積一朝而兩城下亡其及我哉君子曰趙氏其昌乎夫憂者所以爲昌也喜者所以爲亡也勝非其難者也持之者其難者也惟有道之主爲能持勝外紀載於此年今從之【國語此事繼簡子之後外紀系此恐非然別無考】

十有七年晉知開奔秦

大事記曰開荀瑤之族也荀氏自首以來或謂知氏按秦年表晉大夫知開率其邑人來奔

十有八年秦左庶長城南鄭

大事記曰史失其名庶長秦官見於左傳魯襄公十一年秦記則庶長弗忌當桓王二十二年則秦有此官久矣秦楚變於夷狄不用禮故官名異於他國

衛悼公卒子弗嗣【是爲敬公】

蔡元侯卒子齊嗣

十有九年燕孝公卒載立【是爲成公】

二十年越盲姑卒子翁嗣【是爲朱句】

越人迎女於秦

【履祥按此越子翁立而婚於秦也】

二十有一年晉知寛奔秦

大事記曰按秦年表晉大夫知伯寛率其邑人來奔知伯旣滅六年而寛始率邑人奔秦或者別守邑而未下若燕將守聊城之類歟

二十有二年楚子滅蔡蔡侯齊出亡【史記自蔡仲至侯齊二十四世】

二十有四年楚滅杞

大事記曰杞東樓公者夏后禹之後周武王克殷封之於杞自東樓公至簡公春凡十九世楚惠王滅之○史記曰舜之後周武王封之陳至楚惠王滅之禹之後周武王封之杞楚惠王滅之契之後爲殷殷破周封其後於宋齊湣王滅之後稷之後爲周秦昭王滅之臯陶之後或封英六楚穆王滅之伯夷之後至周武王復封於齊曰大公望陳氏滅之伯翳之後至周平王時爲秦項羽滅之垂防龍後不知所封右十人者皆唐虞之際名有功徳臣也其五人之後皆至帝王余乃爲顯諸侯○古史論曰宋杞皆天子之事守也蓋禮樂車服在焉故孔子曰夏禮吾能言之杞不足徴也殷禮吾能言之宋不足徴也文獻不足故也宋𨿽不足徴然春秋之際晉楚大國有所不知未嘗不問焉如杞遂至於用夷無足言者昔孔子學官名於郯子郯至防矣而其先王之遺文於諸侯爲詳孔子之於夏禮蓋猶有考於杞歟而國無君子不能自列悲夫

楚與秦平楚東侵地至於泗

史記曰楚滅杞與秦平是時越已滅吳而不能正江淮北楚東侵廣地至泗上

二十有五年秦伐義渠執其君以歸晉韓虎魏駒伐伊洛陰戎滅之

外紀曰秦伐義渠虜其君是時韓魏共滅伊洛陰戎其遺脫者皆西走逾汧隴自此中國無戎宼惟餘義渠一種焉

二十有六年日有食之晝晦星見【年表失其月】秦厲共公卒子嗣【是爲躁公】

二十有八年王崩子去疾踐位弟叔弒之少弟嵬殺叔而立

史記本紀曰貞定王崩子去疾立是爲哀王三月弟叔襲殺去疾而自立是爲思王立五月少弟嵬攻殺思王而自立

封弟掲於河南以續周公之職【是爲河南桓公】

大事記曰河南卽郟鄏周武王遷九鼎周公營以爲都是爲王城又遷殷民於洛陽下都是爲成周平王東遷定都於王城王子朝之亂其餘黨多在王城敬王畏之徙都成周至是考王以王城故地封其弟桓公焉稽古錄謂桓公爲東周桓公非也平王東遷之後所謂西周者丰鎬也所謂東周者東都也威烈王之後所謂西周者河南也所謂東周者洛陽也河南桓公之時𨿽未有東西周之名推本而言之謂之西周桓公則可矣何以稱河南爲西周自洛陽下都而視王城則在西也何以稱洛陽爲東周自河南王城視下都則在東也君陳畢公尹殷民蓋在下都之地今書皆謂之東郊則下都在王城之東明矣

秦南鄭反

大事記曰水經漢水東過南鄭縣南酈道元注耆舊傳雲南鄭之號始於鄭桓公桓公死於犬戎其民南奔故以南爲稱卽漢中郡治也按本紀秦惠王始取楚漢中置漢中郡今躁公之時已書南鄭反豈地之往來不常先嘗屬秦歟今屬興元府

辛丑考王元年

二年晉哀公卒子栁嗣【是爲幽公】

四年晉侯反朝於韓趙魏氏晉獨有絳曲沃

史記曰幽公之時晉畏反朝韓趙魏獨有絳曲沃餘皆入三晉

六年夏六月雪日有食之【年表失其月】

七年燕成公卒閔公立

八年彗星見

九年楚惠卒子中嗣【是爲簡】

衛敬公卒子糾嗣【是爲昭公】衛屬於晉韓趙魏氏

世家曰是時三晉彊衛如小侯屬之

十年楚滅莒

大事記曰楚世家簡元年北伐滅莒杜氏釋例曰莒國嬴姓少昊之後也周武王封玆輿期於莒今城陽莒縣是也世本自紀公以下爲己姓不知誰賜之姓也十一世玆丕公始見春秋共公以下防弱不復見矣四世楚滅之

魯悼公卒子嘉嗣【是爲元公】

禮記曰悼公之喪季昭子問於孟敬子曰爲君何食敬子曰食粥天下之逹禮也吾三臣者之不能居公室也四方莫不聞矣勉而爲瘠則吾能毋乃使人疑夫不以情居瘠者乎哉我則食食

【履祥按鄭氏曰生不能盡忠死不能盡禮孔子曰喪事不敢不勉鄭氏此言譏敬子不能企而及之也敬子其初爲人如此曽子所以有逺暴慢鄙倍之戒與】

十有一年義渠伐秦侵至渭陽

十有二年秦躁公卒弟立【是爲懷公】

秦紀曰懷公從晉來享國

十有三年晉桃李冬實

十有四年晉侯魯侯防於楚丘

十有五年王崩太子午踐位

衛公子亹弒其君昭公而自立【是爲懷公】

西周公封其少子班於鞏以奉王是爲東周

大事記曰此東西周分之始也初考王封其弟於河南是爲河南桓公桓公卒子威公立威公卒子惠公立河南惠公復自封其少子於鞏以奉王號東周自河南桓公續周公之職而秉政三世益專所以別封少子使奉王者殆欲獨擅河南之地而不復奉王歟前漢地理誌曰鞏東周所居非也東周者指威烈王所居之洛陽也鞏班之采邑也世本曰東周惠公名班居洛陽是班秉政於洛陽而采邑則在鞏安得遂指鞏爲東周乎當是時東西周𨿽未分治然河南惠公旣號奉王者爲東周亦必自號爲西周矣

【履祥按貞定王崩哀王立其弟思王弒哀王而立其弟考王又殺思王而立然而少弟掲在焉使掲而復迹其所爲則考王殆未保也於是封之河南是分國以防之也而掲之子孫世執其政援立威烈之初又並封其少子於東以奉王爲名於是東西二周分周亦猶三家之分魯矣考王固不得而制之也周室其時地不大於曹滕民不眾於邾莒而兄弟相殺以奪之又兄弟相分以防之是區區者果何樂乎爲君而若此紛紛也其未取滅亡幸哉】

丙辰威烈王元年晉趙襄子卒以兄伯魯之孫浣爲後【獻子】徙治中牟襄子之弟嘉逐浣而自立於代【是爲桓子】

史記曰襄子北有代南並知氏彊於韓魏其後娶空同氏生五子襄子爲伯魯之不立也不肯立子且必欲傳位與伯魯子代成君成君先死乃取代成君子浣立爲大子襄子立三十三年卒浣立是爲獻子獻子少卽位治中牟【呂氏曰汲冢竹書曰齊師伐趙東鄙圍中牟史記正義曰此中牟在河北非鄭之中牟也管子云狄滅邢衛齊築五鹿中牟鄴以衛諸夏按五鹿在魏州元城鄴卽相州蕩陰縣西五十八里有牟山蓋中牟邑在此山側也後云魏欲通平邑中牟之道亦在牟山之側也】

秦庶長鼂弒其君懷公國人立其孫【是爲靈公】

大事記曰庶長鼂與大臣圍懷公懷公自殺懷公大子曰昭子蚤死大臣乃立大子昭子之子是爲靈公秦記作肅靈公云居涇陽

鄭共公卒子己嗣【是爲幽公】

晉韓康子卒子啟章代【武子○按左傳杜氏注國語曲沃桓叔生韓萬自萬至康子虎九世】魏桓子卒子斯代【是爲文侯○世家畢公髙之苖裔孫畢萬事晉獻公賜邑於魏爲大夫自萬至桓子駒八世】

二年晉趙桓子卒國人殺其子迎浣復位

史記曰襄子弟桓子逐獻子自立於代一年卒國人曰桓子立非襄子意乃共殺其子而復迎立獻子

三年晉韓啟章伐鄭殺幽公鄭人立其弟駘【是爲繻公】

四年秦作上下畤

大事記曰秦靈公作上下畤於吳陽上畤祭黃帝下畤祭炎帝

六年盜殺晉幽公魏斯誅亂者立其子止【是爲烈公】

大事記曰幽公淫婦人夜竊出邑中盜殺幽公魏文侯以兵誅晉亂立幽公子止年表書魏誅晉幽公蓋有脫字皇極經世作魏文侯殺晉幽公因年表之誤也【外紀威烈王四年晉幽公夫人秦嬴賊公於髙寢】

七年晉魏斯城少梁韓啟章都平陽趙浣城氏

大事記曰按秦本紀靈公六年晉城少梁秦擊之年表靈公七年與魏戰少梁蓋出師在六年而戰在七年也竹書紀年晉烈公元年韓武子都平陽趙獻子城氏少梁故城在同州韓城縣南二十二里氏今澤州髙平縣

八年秦人與晉魏氏戰少梁

越滅郯

大事記曰郯少皥氏之後也嬴姓國在東海郡今海州方春秋時大皥之後猶有任宿須句顓臾四國存而少皥之祀莒郯實司之至於戰國二皥之世獨任僅見於孟子之書而已此臧文仲所以發不祀忽諸之嘆也

甲子九年晉魏氏復城少梁

秦城塹河瀕秦初以君主妻河

史記索隠曰謂初以此年取他女爲君主君主猶公主也妻河謂嫁之河伯故魏俗猶爲河伯取婦蓋其遺風殊異其事故云初○大事記曰以君甥妻河用諸河以求福也戎狄之俗也魏文侯使西門豹爲鄴令鄴民苦爲河伯取婦豹始禁之正與同時魏與秦鄰意者染秦俗與

十年晉趙氏城平邑【水經注竹書紀年世家在十五年】

十有一年秦補龎城城籍姑

【履祥按魏城少梁而秦塹河瀕蓋相備也至是又城籍姑籍姑在同州韓城縣北三十五里而少梁在韓城縣南三十二里蓋對壘也】

衛公孫頹弒其君懷公而自立【是爲愼公頹敬公之孫也】秦靈公卒國人廢其子而立其季父【是爲簡公】

大事記曰簡公懷公之子而昭子之弟也秦記曰簡公從晉來享國

齊田居思伐晉趙氏鄙圍平邑

十有二年中山武公初立

大事記曰按左傳昭公十二年八月晉荀吳假道於鮮虞滅肥是冬晉復伐鮮虞杜預曰鮮虞白狄別種在中山新市縣中山名見於傳蓋始於此及定公四年晉合諸侯於召陵謀爲蔡伐楚荀寅曰諸侯方貳中山不服無損於楚而失中山不如辭蔡侯則中山是時勢已漸彊能爲晉之輕重矣史記趙世家是年書中山武公初立意者其勢益彊遂建國備諸侯之制與諸夏抗歟索隠曰中山古鮮虞國姬姓也而徐廣曰中山武公周定王之孫西周桓公之子古史謂周衰已甚安能使子弟據中山乎其說是也或者徐廣徒聞中山姬姓遂傅防其世系歟

十有三年齊田白伐晉毀黃城圍陽狐【黃城在魏州冠氏縣南十里陽狐郭在魏州元城縣東北三十二里】

秦與晉戰敗於鄭下【秦敗也】

晉河岸崩壅龍門至於底柱

大事記曰春秋後河患見於史傳者始於此漢待詔賈讓曰隄防之作近起戰國壅防百川各以自利齊與趙魏瀕河齊地卑下作隄去河二十五里河東抵齊隄則西泛趙魏亦爲隄去河二十五里𨿽非其正水尙有所遊蕩時至而去則塡淤肥羙民耕田之或久無害稍築室宅遂成聚落大水時至漂沒則更起隄防以自救稍去其城郭排水澤而居之湛溺自其宜也戰國之時河水潰圯隄岸如今嵗所書者蓋亦無幾至於秦漢以後河始爲世大患賈讓之論可謂究其本末矣

【履祥按河壅龍門至底柱此西河東圯也其後東河轉而東南則河患始大】

十有四年齊田白伐魯莒及安陽

大事記曰世家作伐魯葛及安陵史記正義曰後魏地形志云己氏有安陽城今宋州縣西北四十里安陽故城是

晉魏斯使其子擊圍繁龎出其民

越朱勾卒子翳嗣

十有五年齊田白伐魯取一城【年表作取都】

十有六年日有食之

王命晉韓啟章趙浣伐齊入長城

大事記曰按外紀王命韓趙伐齊入長城是時三晉自通王室亦如列國特未賜命耳後漢志濟北國有長城至東海史記蘓代說燕王曰齊有長城巨防巨防卽防門在平陰

魯元公卒子顯嗣【是爲穆公顯世本作衍】

齊田汾敗晉趙氏於平邑獲其將韓舉取平邑齊田莊子卒子和代【是爲太公】

禮記曰陳莊子死赴於魯魯人欲勿哭繆公召縣子而問焉縣子曰古之大夫束脩之問不出竟𨿽欲哭之安得而哭之今之大夫交政於中國𨿽欲勿哭焉得而弗哭且臣聞之哭有二道有愛而哭之有畏而哭之公曰然然則如之何而可縣子曰請哭諸異姓之廟於是與哭諸縣氏○大事記曰和田太公也史記索隠曰按汲冢紀年田莊子卒明年立悼子悼子卒乃次立和是莊子後有悼子蓋歷年無幾所以世本及史記不得錄也【履祥按禮記所載則田莊子之卒當在魯穆公立之後而大事記書在前一年今姑攺書於是年而悼子之有無長短又有所不暇考也】

十有七年魯侯尊禮孔伋

孟子曰繆公亟見於子思曰古千乘之國以友士何如子思不悅曰古之人有言曰事之云乎豈曰友之云乎又曰繆公之於子思也亟問亟餽鼎肉子思不悅於卒也摽使者出諸大門之外北靣稽首再拜而不受曰今而後知君之犬馬畜伋蓋自是防無餽也

魯侯以公儀休爲相泄栁申詳爲臣

董仲舒曰公儀子相魯入其家見織帛怒而出其妻食於舎而茹葵慍而防其葵曰吾已食祿又奪園夫紅女利乎○孟子曰昔者魯繆公無人乎子思之側則不能安子思泄栁申詳無人乎繆公之側則不能安其身

秦初令吏帯劍

大事記曰佩玉三代也佩劍秦也秦與三代之分無他觀其所佩而已矣秦記七年又書百姓初帯劍

晉魏斯伐秦築臨晉元裏

大事記曰臨晉按前漢地裏志故大荔秦滅之更名臣瓚曰舊說秦築髙壘以臨晉國故曰臨晉元裏失其地皆魏文侯伐秦所取築而守之也秦孝公所謂厲躁簡公出子之不寜三晉攻奪我河西地此類是也【史記正義曰臨晉故城在同州馮翊縣西南二里元裏故城在同州登城縣界】

晉韓武子卒子防代【是爲景侯】趙獻子卒子籍代【是爲烈侯】

十有八年晉魏斯擊宋使樂羊伐中山克之使其子擊守中山

外紀曰魏文侯嘗借道於趙攻中山趙不許趙利曰魏攻中山而不能取則魏罷而趙重魏防中山必不能越趙而守是用兵者魏而得地者趙也君不如許之彼知君利之必將輟行君不如借之道而示不得已也○大事記曰按史記戰國防韓詩外傳古史樂羊攻中山其子在中山懸之以示羊羊不顧中山烹而爲之羮羊啜之盡一杯中山知其忍下之文侯賞其功而疑其心文侯愛少子摯使太子擊守中山趙倉唐傅之居三年往來之使不通倉唐使於文侯以詩諷之文侯乃出少子摯封之中山而復太子擊○通鑑曰文侯伐中山克之以封其子擊他日問於羣臣曰我何如主皆曰仁君任座曰君得中山不以封君之弟而以封君之子何謂仁君文侯怒任座趨出次問翟璜對曰仁君也文侯曰何以知之對曰君仁則臣直向者任座之言直是以知之文侯悅使璜召座而反之親下堂迎之以爲上客○大事記曰文侯子武侯之世趙世家書與中山戰於房子是時蓋已復國其後與諸國並稱王則其勢又彊矣意者若鄭莊公克許𨿽有其地而不絕其祀所以能復興歟索隠之說亦然

【履祥按魏之攻中山也趙利已防其不能越趙而守之趙可以得地魏文侯亦豈不能察此故𨿽利其地以封其子亦必存中山以示趙而固子也此異時中山所以復彊與】

秦塹洛城重泉

大事記曰洛城失其地重泉屬馮翊括地誌云重泉城在同州蒲城縣東南四十五里本紀書於七年【今按洛城蓋以上洛水爲名上雒漆沮也】

齊田和伐魯取成

大事記曰淳於髠曰魯穆公之時公儀子爲政子栁子思爲臣魯之削滋甚質諸孟子皆非是穆公亟見於子思曰古千乘之國以友士子思不悅曰古之人有言曰事之云乎豈曰友之云乎是穆公欲友子思而不可得也況敢臣之乎以臺無餽之事觀之悅賢不能舉故不能飬無惑乎魯之削也穆公𨿽不能終用子思然尊賢尙徳之意當時所罕而公儀之亷儉亦得相小國之道以魯之弱﨑嶇於彊暴之間竟能與戰國相終始未必非其君相之力也

【履祥按魯自三家四分公室而魯君無民久矣孔子相魯亦季氏暫授之政而尋自取之哀公旣死於外而悼公之立反卑於三家三十八年而至於元公元公之世齊田正熾魯於是乎失莒失安陽又失都則元公之世削已甚矣穆公立於失都之後二年而失郕則田氏之烈未戢也不知公儀子之爲相其時三家之勢何如公儀子諸賢所以防之者何防然自失成之後又十五年而失最而韓又來救則諸賢所以交鄰固國者必有道矣又四年而敗齊於平陸又四年而爲齊所破又十年而穆公卒卒之四年而伐齊入陽闗則魯之勢其相爲勝負者未爲甚削也然自穆公之立以來凡百六十餘年而始亡則諸賢所與立者亦必有道矣不然則以魯之弱一日不可存況於百六十年乎】

秦初租禾

大事記曰秦不用周禮所謂初租禾者變其國之舊制耳其增其損不可知也

晉魏斯伐秦至鄭而還築洛陰合陽

大事記曰鄭蓋長安之鄭乃桓公所始封非新鄭也史記正義曰雒漆沮水也雒陰城在水南合陽洽水之北括地誌云合陽故城在同州河西縣南三里雒陰在同州西

楚簡卒子當嗣【是爲聲】

晉韓防伐鄭取雍丘

史記正義曰雍丘今汴州縣也古杞國

鄭城京

大事記曰備韓也括地誌云京縣故城在鄭州滎陽縣東南二十里

十有九年晉魏斯受經於卜子夏友田子方敬叚幹木【史記年表在此年世家在安王二年通鑑縂在二十三年】

通鑑曰魏文侯以卜子夏田子方爲師每過叚幹木之廬必式四方賢士多歸之子擊出遭田子方於道下車伏謁子方不爲禮擊怒謂子方曰富貴者驕人乎貧賤者驕人乎子方曰亦貧賤者驕人耳富貴者安敢驕人國君而驕人則失其國大夫而驕人則失其家失其國家者未聞有以國家待之者也夫士貧賤言不用行不合則納履而去安往而不得貧賤哉擊乃謝之○大事記曰文侯受子夏經藝客叚幹木過其閭未嘗不軾也史記以田子方爲文侯師說苑載翟璜謂子方曰公孫成進子夏而君師之進叚幹木而君友之進先生而君敬之蓋得其實○呂氏春秋曰魏文侯過叚幹木之閭而軾之其僕曰君胡爲軾曰叚幹木賢者也未嘗肯以已易寡人也吾安敢不軾叚幹木光乎徳寡人光乎地叚幹木富乎義寡人富乎財吾安敢驕之於是君請相之叚幹木不肯受乃致祿百萬而時往館之國人皆喜居無幾何秦欲攻魏司馬唐諫曰叚幹木賢者也而魏禮之天下莫不聞無乃不可加兵乎秦君以爲然乃不敢攻

鄭人伐晉韓氏敗韓兵取負黍

大事記曰括地誌云負黍在洛州陽城西三十七里今屬河南府

齊侯鄭伯防於西城【齊宣公鄭繻公】

齊田和伐衛取毋丘

大事記曰毋音貫卽古貫國在曹州濟陰縣南五十六里

晉魏斯以吳起爲西河守西門豹爲鄴令上地守李悝作盡地力之教及平糴法著法經

通鑑曰吳起者衛人仕於魯齊人伐魯魯人欲以爲將起取齊女魯人疑之起殺妻以求將大破齊師或譖之曰起始事魯參母死不奔喪曽參絕之又殺妻以求爲將起殘忍薄行人也起恐得罪聞魏文侯賢乃往歸之文侯問諸李克克曰起貪而好色然用兵司馬穰苴弗能過也於是文侯以爲將擊秦防五城起之爲將臥不設席行不騎乘親褁贏糧與士卒最下者同衣食分勞苦卒有病疽者起爲吮之卒母聞而哭之或問之對曰往年吳公吮其父其父戰不還踵遂死於敵吳公今又吮其子妾不知其死所矣是以哭之○大事記曰吳起事文侯爲將防秦五城乃以爲西河守以拒秦李悝爲上地守【外紀載李悝事於威烈王十四年今並見於此】下令曰人有狐疑之訟令射的中者勝不中者負令下而人皆習射及與秦人戰大敗之文侯以鄴爲憂任西門豹守鄴而河內稱治按前漢晉志杜佑通典李悝爲魏文侯作盡地力之教以爲地方百里提封九萬頃除山澤邑居三分去一爲田六百萬畮治田勤謹則畮益三斗不勤則損亦如之地方百里之增減輙爲粟百八十萬石又曰糴甚貴傷民甚賤傷農民傷則離散農傷則國貧善平糴者必謹觀嵗有上中下孰上孰其収自四餘四百石上糴三而舎一中孰自三餘三百石上糴二而舎一下孰自倍餘百石上則糴一使民適足賈平則止小饑則髮小孰之所斂中饑則發中孰之所斂大饑則發上孰之所斂而糶之又撰次諸國法著法經以爲政莫急於盜賊故始於盜律盜賊須劾捕故著囚捕二篇其輕狡越城博戲借假不亷淫侈逾制以爲雜律一篇終以具律具其加減凡六篇商君受之以相秦具律今之名例律也

二十有一年晉魏斯以魏成爲相

通鑑曰文侯謂李克曰先生有言家貧思良妻國亂思良相今所置非成則璜二子何如對曰居視其所親富視其所與逹視其所舉窮視其所不爲貧視其所不取五者足以定之矣文侯曰先生就舎吾之相定矣李克出翟璜曰聞君召先生而卜相果誰爲之克曰魏成璜忿然曰西河守吳起臣所進也君內以鄴爲憂臣進西門豹君欲伐中山臣進樂羊中山已防無使守之臣進先生君之子無傅臣進屈侯鮒以耳目之所睹記臣何負於魏成克曰子之言克於君者豈將比周以求大官哉君問相於克克之對如是所以知君之必相魏成者成食祿千鐘什九在外什一在內是以東得卜子夏田子方叚幹木此三人者君皆師之子所進五人者君皆臣之子惡得與魏成比也璜再拜曰鄙人失對願卒爲弟子

齊宣公卒子貸嗣【是爲康公】

齊田防以廩丘叛田氏

大事記曰史記世家年表皆書田防以廩丘反防非叛齊也叛田氏也

晉趙籍以公仲連爲相

史記曰趙烈侯好音謂公仲連曰寡人有愛可以貴之乎連曰富之可貴之則否君曰然鄭歌者槍石二人吾賜之田人萬畆連諾而不與烈侯屢問連乃稱疾不朝番吾君謂連曰君實好善而未知所持公仲亦有進士乎連曰未也曰牛畜荀欣徐越皆可連進之畜侍以仁義烈侯逌然明日欣侍以舉賢使能明日越侍以節財儉用察度功徳所與無不充君說乃謂連曰歌者之田且止以畜爲師欣爲中尉越爲內史賜連衣二襲【大事記曰舊作相國公仲連相國非當時之官後人追書也年表書此事於威烈王二十四年以番吾君之言逆數公仲初相之嵗當載於此】

二十有二年宋昭公卒子購由嗣【是爲悼公】

大事記曰按外紀昭公嘗出亡謂其禦曰吾被服而立侍禦者數十人無不曰吾君麗也吾發言動事朝臣數百人無不曰吾君聖也內外不見吾過失是以亡也乃攺操易行二年而羙聞於宋宋人迎而復之

戊寅二十有三年九鼎震

【履祥按九鼎三代相傳天下之形制圖籍也而震是天下之大異也司馬公通鑑始於是年而不書通鑑以人事爲要也左氏終於趙韓魏之亡知伯而通鑑始於魏趙韓之爲諸侯又推其始以及於趙魏韓之滅知伯又推其始以及知伯之立後舉數十年之事悉下附於二十三年之內年之不接於春秋者避續經之嫌也事之接於左氏者敍記事之實也然則呂成公大事記之年何以上接春秋曰通鑑爲歷代史法之創始於續經爲有嫌大事記用史記年表之名例於春秋爲不犯二意固並行而不相悖也】

禦批資治通鑑綱目前編卷十八﹤史部﹐史評類﹐禦批資治通鑑綱目前編﹥

欽定四庫全書

禦批資治通鑑綱目前編舉要卷一

陶唐氏帝堯

甲辰元載乃命羲和【用邵氏經世歷漢晉天文志春秋文耀鉤尙書修】

二載定閏法【用尙書朱子小傳修】

七載麒麟遊藪澤【用路史修】

十有二載巡狩【用家語路史修】

甲子二十有一載

甲申四十有一載虞舜生於諸馮【用經世張氏紀年修】

五十載帝遊於康衢【用列子修】

六十載舜以孝聞【用史紀本紀胡氏皇王大紀修】

六十有一載洪水咨四嶽舉鯀俾乂【用尙書修】六十有九載鯀績用弗成【用尙書修】

七十載舉舜登庸【用尙書及竹書紀年修】

謹徽五典納於百揆【用尙書左傳修】

賔於四門流凶族殛鯀於羽山放驩兜於崇山

【用尙書左傳莊子釋文修】

七十有二載舜納於大麓使禹平水土【用尙書史記本紀修】益掌火棄教民播種契爲司徒【用孟子修】

丙辰七十有三載薦舜於天舜受終於文祖【用尙書孟子經世張

氏紀年修】

七十有四載巡狩【用尙書修】

流共工於幽洲【用尙書左傳莊子釋文修】

七十有六載竄三苖於三危【用尙書左傳莊子釋文修】

八十載禹告成功【用尙書大紀修】

甲子八十有一載肇十有二州【用尙書吳越春秋胡氏大紀甲子紀例修】

封伯禹於有夏封四嶽於有呂【用國語修】

加賜伯益【用史記秦紀及索隠修】

封契於商【用商頌史記本紀及索隠修】

封棄於邰【用大雅史記本紀修】

九十載

癸未一百載帝乃䢐落【用尙書修】

甲申百有一載

乙酉百有二載舜避於南河之南【用孟子張氏紀年大紀朱子文集修】有虞氏帝舜

丙戌元載月正元日格於文祖咨二十有二人【用尙書修】

禹臯陶相與陳謨【用史紀本紀修】

巡狩四嶽八伯【用尙書大傳修】

三載考績【用尙書修】

五載箾韶樂成【用尙書及大傳修】

六載巡狩【用尙書大傳修】

七載作大唐之歌【用尙書大傳修】

九載三考黜陟幽明庶績咸熈分北三苗【用尙書孔氏疏蘇氏古史修】

十有四載帝作歌【用尙書及大傳修】

十有五載帝載歌【用尙書大傳修】

十有六載九敍惟歌【用尙書及大傳修】

丁巳三十有二載帝命禹總師【用尙書及經世紀年修】

三十有三載正月朔旦禹受命於神宗率百官若帝之初【用尙書修】

帝命禹敍洪範九疇【用尙書大傳修】

復九州【用經世歷修】

三十有五載咨禹徵有苗【用尙書路史修】

甲子三十有九載【午會始此○用邵氏經世修】

癸酉四十有八載帝陟方乃死【用尙書史記本紀修】

甲戍四十有九載

乙亥五十載禹避於陽城【用孟子路史修】

夏后氏大禹

丙子元嵗春正月

卽位會諸侯於塗山【用稽古錄經世歷大紀修】

二嵗臯陶薨【用史記本紀路史修】

薦益於天【用孟子修】

三嵗考功【用吳越春秋修】

五嵗巡狩【用吳越春秋漢書說苑修】

八嵗巡江南戮防風氏崩於會稽【用國語史記本紀越外傳修】

甲申後啟元嵗

二嵗益避於箕山之陰【用孟子大紀越絕書修】

三嵗大戰於【用孔氏書傳楚辭修】

九嵗王崩子太康踐位【用史記本紀經世修】

癸巳太康元嵗尸位【用尙書修】

十有九嵗畋於洛表羿拒於河五弟禦母以從遂都陽夏【用尙書路史薛氏書傳修】

二十有九嵗王崩於陽夏弟仲康立【用尙書路史修】

壬戌仲康元嵗肇位四海命侯掌六師【用尙書修】

季秋月朔辰弗集於房【用唐大衍歷日度議修】

侯承王命徵羲和【用尙書經世修】

甲子三嵗羿滅伯封【用大紀修】

十有三嵗王崩子相踐位【用經世修】

乙亥後相元嵗徵畎夷【用竹書修】

二嵗徵黃夷【用竹書修】

七嵗於夷來賓畎夷來賔【用竹書東漢書修】

八嵗寒浞殺羿【用左傳孟子路史離騷修】

二十有八嵗寒浞使其子澆弒王於帝丘後緡歸於有仍靡奔有鬲氏【用左傳經世汲郡古文修】

癸夘少康元嵗相後緡生少康於有仍【用經世大紀修】

甲子二十有二嵗少康自有仍奔虞【用大紀修】

壬午四十嵗靡自有鬲氏収二斟之眾滅寒浞立少康王滅澆於過使季杼滅豷於戈復禹之績【用左傳經世修】

方夷來賓【用竹書修】

六十有一嵗王崩子季杼踐位【用經世修】

少子無餘封於越【用吳越春秋修】

甲辰後杼元嵗

五嵗徵東海伐二壽【用竹書路史修】

十有七嵗王崩子槐踐位【用經世修】

辛酉後槐元嵗

三嵗東九夷來禦【用路史修】

甲子四嵗

二十有六嵗王崩子芒踐位【用經世路史修】

丁亥後芒元嵗以圭賓於河【路史】乃東狩於海【用路史修】

十有八嵗王崩子泄踐位【用經世路史修】

乙巳後泄元嵗

命東夷命西羌【用竹書路史東漢書修】

十有六嵗王崩子不降踐位【用經世大紀修】

辛酉後不降元嵗

甲子四嵗

六嵗伐九苑【用路史修】

五十有九嵗王崩弟扄立【用經世路史修】

庚申後扄元嵗

甲子五嵗

二十有一嵗王崩子厪踐位【用經世路史修】

辛巳後厪元嵗

二十有一嵗王崩不降之子孔甲立【用經世修】

壬寅後孔甲元嵗

三嵗

甲子二十有三嵗

戊辰二十有七嵗商主癸生子履【用世紀修】

三十有一嵗王崩子臯踐位【用經世修】

癸酉後臯元嵗

十有一嵗王崩子發踐位【用經世路史修】

甲申後發元嵗諸夷賓於王門【用竹書修】

十有九嵗王崩子癸踐位【用經世史記本紀修】

癸夘後癸元嵗

甲子二十有二嵗公劉遷於豳【用大紀例攺入據漢書劉敬傳路史修】三十有三嵗伐防山有施氏進妹喜【用經世修】

三十有五嵗商主癸薨子履嗣【用經世修】

湯始居亳【用經世大紀張氏紀年修】

戊寅三十有六嵗【商湯元】商湯徵葛【用經世孟子修】

三十有七嵗商湯進伊尹【用經世世紀路史孟子修】

四十嵗伊尹復歸於亳【用經世書序修】

四十有二嵗囚商湯於夏臺已而釋之【用經世史記本紀大紀修】五十有一嵗太史令終古出奔商【用淮南子大紀修】

甲午五十有二嵗【用經世修】

乙未商王成湯十有八祀【用大紀修】

王伐桀放之於南巢【用尙書外紀修】

仲虺作誥【用尙書修】

王歸自夏誕告萬方【用尙書修】

三月王至東郊諸侯論功罪立禹後與聖賢古有功者之後封孤竹等國各有差【用左傳世紀史記索隠等書修】

大旱【用管子荀子淮南子漢書禮記疏大紀修】

十有九祀大旱【用管子荀子淮南子漢書禮記疏大紀修】

二十祀大旱夏桀死於亭山【用管子荀子淮南子漢書禮記疏大紀路史修】二十有一祀大旱發莊山之金鑄幣賑民【用管子荀子淮南子漢書大紀修】

二十有二祀大旱【用管子荀子淮南子漢書禮記疏大紀修】

二十有三祀大旱【用管子荀子淮南子漢書禮記疏大紀修】

二十有四祀大旱禱於桑林以六事自責雨【用管子荀子淮南子漢書禮記左傳春秋疏大紀修】

三十祀王崩嫡孫太甲踐位【用孟子程子大紀等書修】

戊申太宗太甲元祀十有二月乙丑伊尹祀於先王奉嗣王只見厥祖百官總已以聴冢宰伊尹乃明言烈祖之徳以訓於王【用尙書修】

王䢐桐宮居憂【用尙書修】

二祀王在桐宮【用尙書修】

三祀十有二月朔伊尹以冕服奉王歸於亳【用尙書修】伊尹旣復政將告歸乃陳戒於王【用尙書及書疏大紀修】

甲子十有七祀

三十有三祀王崩廟號太宗子沃丁踐位【用史記本紀經世修】

辛巳沃丁元祀

八祀伊尹薨於亳咎單訓伊尹事【用書序書注路史世紀修】二十有九祀王崩立弟太庚【用史記本紀經世修】

庚戍太庚元祀

甲子十有五祀

二十有五祀王崩子小甲踐位

乙亥小甲元祀

十有七祀王崩弟雍已立【用史記本紀經世修】

壬辰雍已元祀

三祀

十有二祀王崩弟太戊立【用尙書正義修】

甲辰中宗太戊元祀亳有祥【用尙書序君奭篇並注史記本紀大紀修】用伊陟臣扈格於上帝巫咸又王家大修成湯之政【用尙書經世修】

三祀諸侯畢朝【用家語世紀修】

甲子二十有祀

七十有五祀王崩廟號中宗子仲丁踐位【用史記本紀經世修】

己未仲丁元祀

甲子六祀遷於囂【用大紀例修】

藍夷作冦【用東漢書修】

十有三祀王崩國內亂弟外壬立【用史記本紀經世修】

壬申外壬元祀

十有五祀王崩國復亂弟河亶甲立【用史記本紀經世修】

丁亥河亶甲元祀徙居相【用經世修】

九祀王崩子祖乙踐位【用史記本紀經世修】

丙申祖乙元祀圮於耿徙居邢巫賢爲相【用書序經世大紀修】十有九祀王崩子祖辛踐位【用史記本紀經世修】

乙夘祖辛元祀

甲子十祀

十有六祀王崩弟沃甲立【用史記本紀經世修】

辛未沃甲元祀

二十有五祀王崩國亂祖辛之子祖丁立【用史記本紀經世修】

丙申祖丁元祀

甲子二十有九祀

三十有二祀王崩國亂沃甲之子南庚立【用史記本紀經世修】

戊辰南庚元祀

二十有五祀王崩國亂祖丁之子陽甲立【用史記本紀經世修】

癸巳陽甲元祀

七祀王崩弟盤庚立【用史記本紀經世修】

庚子盤庚元祀遷於殷攺號曰殷【用尙書經世修】

甲子二十有五祀

二十有八祀王崩弟小辛立【用史記本紀經世修】

戊辰小辛元祀

二十有一祀王崩弟乙立【用史記本紀經世修】

己丑小乙元祀

甲寅二十有六祀豳亶父遷於岐攺號曰周【用大紀修】二十有八祀王崩子武丁踐位【用史記本紀經世修】

丁巳髙宗武丁元祀王宅憂甘盤爲相【用尙書經世修】

三祀免喪弗言羣臣咸諌王得傅說以爲相總百官資學於說【用尙書修】

甲子八祀

三十有二祀伐鬼方【用皇極經世圖卦修】

五十有九祀王崩廟號髙宗子祖庚踐位【用詩書史記本紀經世修】

丙辰祖庚元祀

三祀祀髙宗【用尙書史記本紀大紀修】

七祀王崩弟祖甲立【用史記本紀經世修】

癸亥祖甲元祀

甲子二祀

庚寅二十有八祀周亶父之子季歷生子昌【用詩史記本紀修】三十有三祀王崩子廩辛踐位【用尙書鄭氏蔡傳修】

丙申廩辛元祀

六祀王崩弟庚丁立【用史記本紀經世修】

壬寅庚丁元祀

二十有一祀王崩子武乙踐位【用史記本紀經世修】

癸亥武乙元祀

甲子二祀遷都河北【經世附元紀大紀附甲子】

四祀王崩子太丁踐位【用史記本紀經世修】

丁夘太丁元祀

二祀周公季歷伐燕京之戎【用竹書東漢書修】

三祀王崩子帝乙踐位【用史記本紀經世修】

庚午帝乙元祀周公季歷伐余無之戎克之命爲牧師

【用竹書東漢書修】

周公季歷伐始呼之戎【用東漢書大紀修】

周公季歷伐翳徒之戎王賜之圭瓚秬鬯爲侯伯【用竹書孔叢子修】

七祀周公季歷薨子昌嗣【用世紀史記本紀修】

壬辰二十有三祀周西伯生子發【用禮記路史大紀竹書修】

二十有四祀命西伯昌拒昆夷備玁狁【用逸周書詩序修】三十有七祀王崩子辛立【用史記本紀大紀修】

丁未紂辛元祀

六祀西伯初禴於畢【用竹書修】

八祀伐有蘇獲妲己嬖之【用國語史記本紀修】

十有一祀醢九侯脯鄂侯囚西伯於羑里【用史記本紀修】十有二祀西侯演易於羑里【用大紀修】

十有三祀釋西伯西伯獻洛西之地請除炮烙之刑遂賜西伯弓矢鈇鉞使專徵伐【並用舊史大紀修】

十有四祀虞芮質成於周【用舊史尙書大傳修】

十有五祀西伯伐犬戎【用史記本紀修】

西伯得呂尙【用說苑等書修】

十有六祀西伯伐密須遂都於程【用逸周書大傳修】十有七祀西伯伐耆【用史記本紀大傳修】

甲子十有八祀西伯伐邘【用史記本紀修】

十有九祀西伯伐崇作丰邑徙都之【用史及詩傳等書修】西伯立靈臺【用禮疏史記本紀易幹鑿度修】

二十祀西伯昌薨子發嗣【用禮記修】

丁夘二十有一祀【周西伯發元用歐陽氏論修】

二十有七祀西伯發生元子誦【用家語大紀修】

三十有一祀西伯東觀兵【用史記本紀經世紀年修】

戊寅三十有二祀微子去之箕子爲之奴比干諫而死

【用尙書論語大紀修】

商亡

己夘周武王十有三年一月癸巳於徵伐商告於皇天

后土所過名山大川【用武成修】

大防於孟津【用秦誓上篇修】

戊午次於河朔羣後以師畢會王乃狥師而誓【用泰誓中篇修】

己未王巡六師明誓眾士【用泰誓下篇修】

二月癸亥陳於商郊甲子紂帥其旅防於牧野【用牧誓周語虞歷議修】

紂前徒倒戈攻於後以北紂反登鹿臺自燔死【用史記本紀修】王入商乃反商政【用史記本紀世紀大傳修】

封紂子武庚爲殷侯使管叔蔡叔霍叔監殷【用史記本紀逸周書修】

閏月【用朱子文集修】

三月諸弟以次受封封康叔於殷東【用逸書書集傳修】四月王來自商諸侯受命於周【用書禮記大紀古史修】丁未祀於周廟追王大王王季文王因定諡法【用禮記逸書修】

庚戌柴望大告武成【用武成修】

王訪於箕子【用洪範修】

是年伯夷叔齊去周死於首陽山【用史記列傳修】

十有四年西旅獻獒【用旅獒修】

王有疾【用金縢修】

十有九年十有二月王崩子誦踐位周公位冢宰正百工【用尙書管子經世竹書修】

丙戍成王元年周公相踐阼而治【用大小戴禮記修】

周公誥君奭【用尙書史記世家大紀修】

夏六月武王於畢【用逸周書修】

王冠【用家語修】

命周公子伯禽代就封於魯【用世紀史記世家公羊傳大傳修】管叔及蔡叔霍叔流言周公居東【用金縢後敍越絕書鄭康成詩書注修】

二年周公居東【用金縢後敍詩豳風尙書大傳修】

三年周公爲詩以貽王【用尙書風修】

秋大雷風王迎周公於東出郊雨反風【用金縢後敍越絕書修】

管叔反蔡叔霍叔與武庚叛奄淮夷徐戎皆叛【用尙書修】

作大誥東徵【用尙書修】

殺武庚封微子啟於宋爲殷後【用尙書修】

致辟管叔於商囚蔡叔於郭鄰降霍叔於庶人【用尙書逸周書修】

四年周公作立政【用尙書大紀修】

王東伐淮夷遂踐奄【用書序修】

五年遷奄君於蒲姑【用書序孟子修】

王來自奄大降四國民命遷之洛邑【用尙書修】五月丁亥至於宗周誥四國多方【用尙書修】

搜於岐陽【用左傳並注及外傳修】

六年董正治官制禮作樂【用尙書大傳修】

七年二月乙未王朝步自周至於丰命太保先周公相宅【用尙書修】

三月戊申太保至於洛卜宅【用尙書修】

乙夘周公至於洛丁巳用牲於郊戊午社於新邑【用尙書修】

甲子周公朝用書命庶殷侯甸男邦伯【用召誥多士梓材修】

太保作誥【用召誥修】

王至新邑十有二月烝於文武命周公其後王歸宗周【用洛誥逸周書修】

八年周公分正東都【用大傳修】

命蔡仲邦之蔡【用尙書大紀修】

九年封弟叔虞於唐【用左傳國語史記世家修】

十有一年周公在丰作無逸【用大紀書序修】

周公薨於丰周文公於畢【用書序大傳修】

命君陳分正東郊成周【用尙書修】

三十有七年四月甲子王命太保奭芮伯彤伯畢公衛侯毛公保元子釗乙丑王崩癸酉元子釗受命朝諸侯於應門之內【用尙書修】

癸亥康王元年

甲子二年

十有二年六月壬申命畢公保釐東郊【用尙書修】十有六年魯公禽父薨子酋嗣【用史記世家並注修】

二十年魯考公薨弟熈立【用史記世家修】

二十有一年魯侯築茅闕門【用史記世家世本修】

二十有六年王崩子瑖踐位【用史記本紀經世修】

魯煬公薨子宰嗣【用史記世家修】

己丑昭王元年

二年子滿生【用國語修】

十有四年魯侯弟防弒其君幽公而自立【用史記世家修】

庚戌二十有二年釋氏生【用周書記異修】

甲子三十有六年

五十有一年王崩於漢子滿踐位【用史記本紀外紀大紀修】

庚辰穆王元年

三年命君雅爲大司徒伯冏爲太僕正【用尙書大紀修】十有三年王西徵【用紀年山海經修】

十有七年王西徵【用紀年列子並注修】徵徐戎【用史記世家韓退之文集修】

三十有五年徵犬戎【大紀系此年】

甲子四十有五年

五十年作呂刑以誥四方【用尙書修】

五十有五年王崩於只宮子繄扈踐位【用左傳修】

乙亥共王元年

三年

十有二年王崩子囏踐位【用史記本紀經世修】

丁亥懿王元年徙都槐裏【用大紀修】

二十有五年王崩共王弟辟方立【用史記本紀經世修】

壬子孝王元年

甲子十有三年封非子爲附庸邑之秦【用大紀史記秦紀修】十有五年王崩諸侯復立懿王太子燮【用史記本紀經世修】

丁夘夷王元年始下堂而見諸侯【用禮記經世大紀修】

八年楚子熊渠伐庸揚粵至於鄂【用史記世家大紀修】十有六年王崩子胡踐位【用史記本紀經世修】

癸未厲王元年

十有二年衛貞伯薨子嗣【用史記年表世家修】

十有四年曹孝伯薨子喜嗣【用史記年表世家修】

十有五年燕恵侯立【用史記年表世家修】

蔡厲侯薨子嗣【用史記年表修】

十有九年齊公子山弒其君胡公而自立【用史記世家修】二十年齊侯徙治臨淄【用史記世家修】

宋厲公薨子舉嗣【用史記年表世家修】

晉厲侯薨子宜臼嗣【用史記年表世家修】

二十有一年秦嬴卒子秦侯嗣【用史記秦紀年表修】

二十有四年陳愼公薨子寧嗣【用史記年表世家修】

衛頃侯薨子嗣【用史記年表世家修】

二十有八年齊獻公薨子壽嗣【用史記世家修】

三十年以榮公爲卿用事【用史記本紀國語修】

三十有一年秦侯卒子公伯嗣【用史記秦紀年表修】

楚熊延卒子熊勇嗣【用史記年表世家修】

三十有三年殺言者【用史記本紀修】

三十有四年秦公伯卒子仲嗣【用史記秦紀年表修】

三十有六年西戎反滅犬丘大駱之族【用史記秦紀修】三十有七年國人叛襲王王出居於彘召公周公行政是爲共和太子靖匿於召公之家【用史記本紀修】

庚申三十有八年共和行政

晉靖侯薨子司徒嗣【用史記年表世家修】

四十有一年蔡武侯薨子嗣【用史記年表世家修】

楚熊勇卒弟熊嚴立【用史記年表世家修】

甲子四十有二年王在彘【用經世修】

四十有四年曹夷伯薨弟彊立【用史記年表世家修】

四十有七年陳幽公薨子孝嗣【用史記年表世家修】

四十有八年宋僖公薨子覸嗣【用史記年表世家修】

五十有一年王死於彘周召二伯立太子靖【用經世史記本紀修】

楚熊嚴卒子熊霜嗣【用史記年表世家修】

甲戌宣王元年以秦仲爲大夫討西戎以尹吉甫爲將

北伐玁狁至於太原【用經世修】

燕恵侯薨子莊嗣【用史記年表世家修】

二年以方叔爲將南徵荊蠻【用經世修】

命召虎徵淮夷【用詩大雅修】

王伐淮徐【用詩大雅修】

魯眞公薨弟敖立【用史記年表世家修】

曹公子蘇弒其君幽伯而自立【用史記年表世家修】

三年齊武公薨子無忌嗣【用史記年表世家修】

五年晉僖侯薨子籍嗣【用史記年表世家修】

六年大旱【用大紀修】

秦仲伐西戎死之王命其子莊伐戎破之【用史記秦紀年表修】

楚熊霜卒弟熊徇立【用史記年表世家修】

十有二年魯侯來朝以其子括與戲見王王以戲爲魯太子魯武公薨戲立【用國語史記年表修】王不籍千畝【用國語史記本紀修】

齊胡公子弒厲公齊人誅之而立厲公之子赤誅弒君者七十人【用史記年表世家修】

十有五年衛釐侯薨少子和嗣【用史記年表世家修】

十有六年晉獻侯薨子費生嗣徙都於絳【用大紀修】十有八年蔡夷侯薨子所事嗣【用史記年表世家修】

二十有一年魯懿公兄括之子伯禦弒其君懿公而自立【用史記年表世家修】

二十有二年王后姜氏諫王【用外紀列女傳修】

封弟友於鄭【用史記年表世家修】

二十有三年晉侯伐條生太子仇【用史記年表世家修】二十有四年齊文公薨子說嗣【用史記年表世家系本古史考修】二十有六年晉師戰於幹畝生子成師【用史記年表世家修】二十有七年宋惠公薨子嗣【用史記世家修】

二十有八年宋哀公薨子嗣【用史記年表世家修】

楚熊徇卒子熊咢嗣【用史記年表世家修】

三十有二年春王伐魯誅伯禦立懿公之弟稱【用國語史記年表世家修】

陳僖公薨子靈嗣【用史記年表世家修】

曹戴伯薨子兕嗣【用史記年表世家修】

三十有三年齊成公薨子贖嗣【用史記年表世家系本修】三十有七年燕僖侯薨子嗣【用史記年表世家修】

楚熊咢卒子熊儀嗣【用史記年表世家修】

三十有九年伐姜戎王師敗績於幹畝【用國語史記本紀經世修】

四十年料民於太原【用國語經世修】

四十有三年殺杜伯【用國語並注大紀修】

晉穆侯薨弟殤叔自立太子仇出奔【用史記年表世家修】

四十有六年王崩太子涅踐位【用史記年表本紀經世修】

庚申幽王元年晉太子仇襲殺殤叔而立【用史記年表世家修】

陳武公薨子說嗣【用史記年表世家修】

三年始嬖褒姒涇渭洛竭岐山崩【用國語修】

四年陳夷公薨弟燮立【用史記年表世家修】

秦莊卒子嗣【用史記秦紀年表修】

甲子五年廢申後及太子宜臼以褒姒爲後伯服爲太

子【用經世修】

六年十月辛夘朔日有食之【用小雅虞歷議修】

八年以鄭伯友爲司徒【用國語修】

十有一年申侯與犬戎入寇戎弒王於驪山之下鄭伯友死之晉衛秦皆以兵來救平戎與鄭子掘突共立故太子宜臼【用史記年表本紀世家經世修】

辛未平王元年王東遷雒邑始命秦列爲諸侯取岐丰之地命衛侯和爲公錫命晉侯鄭伯東取鄶虢十邑國之【用尙書經世國語大紀修】

秦祀上帝於西畤【用史記年表秦紀修】

二年魯孝公薨子弗湟嗣【用史記年表世家修】

四年燕頃侯薨子嗣【用史記年表世家修】

五年秦襄公伐戎至岐薨子嗣【用史記秦紀經世修】

宋戴公薨子司空嗣【用史記年表世家修】

六年燕哀侯薨子鄭侯嗣【用史記年表世家修】

七年楚若敖卒子熊坎嗣【用史記年表世家經世修】

九年蔡僖侯薨子興嗣【用史記年表世家修】

秦東徙汧渭之會【用史記秦紀經世修】

十有一年蔡共侯薨子嗣【用史記年表世家修】

曹惠伯薨子石甫嗣其弟武弒之而自立【用史記本表世家修】

十有三年衛武公薨子揚嗣【用史記年表世家修】

楚霄敖卒子熊眴嗣【用史記年表世家經世修】

十有四年曹穆公薨子終生嗣【用史記年表世家修】

十有五年秦作鄜畤【用史記年表秦紀修】

十有六年陳平公薨子圉嗣【用史記年表世家修】

十有八年秦初有史以紀事【用史記秦紀修】

二十有一年秦伯大敗戎師収岐西之地自岐以東歸於王【用史記秦紀修】

蔡戴侯薨子考父嗣【見春秋兼用史記年表世家修】

二十有三年宋武公薨子力嗣【用史記年表世家修】

二十有五年晉文侯薨子伯嗣【用史記年表世家經世修】秦初有三族之罪【用史記秦紀修】

二十有六年晉侯封其叔父成師於曲沃【用左傳史記年表世家經世修】

陳文公薨子鮑嗣【用史記年表世家修】

二十有七年鄭武公薨子寤生嗣【用史記年表世家經世修】二十有八年鄭伯封其弟段於京【用史記世家經世修】三十年衛公子州吁阻兵【用經世修】

楚蚡冒卒弟熊通弒太子而自立【用史記年表世家修】

三十有二年晉大臣潘父弒其君昭侯納曲沃成師不克國人立昭侯之子平誅潘父【用史記年表世家經世稽古錄修】

三十有六年衛莊公薨子完嗣【用史記年表世家修】

三十有八年衛州吁出奔【用史記年表世家經世修】

四十年齊莊公薨子祿父嗣【用史記年表世家經世修】

晉曲沃成師卒子鱓代【用史記年表世家經世修】

四十有二年宋宣公薨捨其子與夷而立弟和【用史記年表世家修】

燕鄭侯薨子嗣【用史記年表世家修】

四十有四年鄭叔段命西鄙北鄙貳於巳【用經世左傳修】四十有七年晉曲沃鱓入翼弒其君孝侯國人逐之立其君之子郤【用史記年表世家經世修】

四十有八年魯初請郊廟之禮【用外紀路史修】

魯惠公薨國人立其子息姑【用左傳史記年表世家修】

禦批資治通鑑綱目前編舉要卷一

欽定四庫全書

禦批資治通鑑綱目前編舉要卷二

己未周平王四十有九年【魯隱公元】

鄭伯克段於鄢【春秋】寘其母姜氏於城潁【用左傳修】王使宰咺錫魯惠公仲子之賵【用左傳修】

鄭伯以王師虢師伐衞南鄙【用左傳修】

祭伯如魯【用左傳修】

五十年鄭伯始見其母於大隧【史記年表】

鄭人伐衞【春秋】

五十有一年二月己巳日有食之【春秋】

王崩孫林踐位【用左傳史記本紀修】

尹氏卒【春秋】

鄭祭足帥師入寇【用左傳修】

武氏子求賻於魯【用左傳修】

宋穆公卒立宣公之子與夷【用左傳史記年表世家修】齊侯鄭伯盟於石門【春秋】

壬戌桓王元年衞州吁弒其君桓公而自立宋陳蔡衞

伐鄭【用左傳史記年表世家修】

魯翚帥師防宋陳蔡衞伐鄭【用左傳修】

衞人殺州吁於濮衞人立晉【春秋】

二年晉曲沃以鄭邢之師攻晉侯於翼王使尹氏武氏助伐翼翼侯奔隨【用左傳修】

曲沃叛王命虢公伐曲沃立翼侯子光於翼【用左傳修】

邾人鄭人伐宋宋人伐鄭【春秋】

甲子三年晉翼侯自隨入於鄂【用左傳修】

鄭輸平於魯【用公羊谷梁傳修】

魯侯齊侯盟於艾【用左傳修】

宋人取長葛【春秋】

京師饑【用左傳修】

鄭人入朝【用左傳修】

四年王使凡伯聘於魯戎伐凡伯於楚丘以歸【用左傳修】

陳及鄭平【左傳】

晉曲沃莊伯卒子稱代【用史記年表世家修】

秦文公卒孫嗣【用史記年表秦紀經世修】

五年鄭伯歸祊田於魯【用左傳修】

蔡宣侯卒子封人嗣【用史記年表世家修】

王命虢公忌父爲卿士【用左傳修】

宋公齊侯衞侯盟於瓦屋【春秋】

鄭伯以齊人來朝【用左傳修】

六年王使南季聘於魯【見春秋】

鄭伯爲左卿士以王命伐宋以王命告於魯魯侯齊侯防於防【用左傳修】

秦自汧渭之間徙居平陽【經世】

七年鄭伯齊侯魯侯會於中丘魯翚帥師防齊鄭伐宋魯侯敗宋師於菅取郜取防【用左傳修】

宋人衞人入鄭宋人蔡人衞人伐戴鄭伯伐取之【春秋】

齊人鄭人入郕【春秋】

八年鄭伯魯侯防於時來齊侯鄭伯魯侯入許【用左傳修】

王取鄔劉蒍邘之田於鄭與鄭人溫原絺樊隰郕攢茅向盟州陘隤懷之田【用左傳修】

魯公子軌弒其君隱公而自立【用左傳史記年表世家經世修】

九年【魯桓公元】魯侯鄭伯防於垂卒易祊田盟於越【用左傳修】

燕穆侯卒子嗣【用史記年表世家修】

十年宋督弒其君殤公及其大夫孔父立公子馮【用左傳史記年表世家修】

魯侯齊侯陳侯鄭伯會於稷以成宋亂【用左傳修】蔡侯鄭伯防於鄧【春秋】

十有一年春晉曲沃敗晉師於汾隰獲晉哀侯欒成死之晉人立哀侯子爲小子侯【用左傳國語史記年表世家修】

七月壬辰朔日有食之旣【春秋】

魯侯迎婦於齊【用左傳修】

十有二年王使宰渠伯糾聘於魯【用左傳修】

王師秦師圍魏執芮伯【用左傳修】

晉曲沃稱弒哀侯於曲沃【用史記世家修】

十有三年陳桓公卒文公子佗殺世子免而自立【用左傳史記年表世家修】

齊侯鄭伯如紀【春秋】

王使仍叔之子聘於魯【用左傳修】

王伐鄭蔡人衞人陳人從王伐鄭【用左傳修】

十有四年楚子熊通侵隨俾請爵於王王不許【用左傳史記修】

紀侯如魯【用左傳修】

北戎伐齊【左傳】

蔡人殺陳佗【春秋】而立免之弟躍【用左傳修】

十有五年谷伯綏鄧侯吾離至魯【用左傳修】

鄭人齊人衞人伐盟向王遷盟向之民於郟【左傳】晉曲沃稱誘弒其君小子侯【用左傳史紀世家修】

十有六年王使家父聘於魯【見春秋】

楚子會諸侯於沈鹿楚子伐隨隨及楚平楚僭稱王【用左傳史記世家修】

王命虢仲伐曲沃立晉哀侯之弟緡於晉【用左傳修】祭公如魯遂逆王后於紀【用左傳修】

秦寧公卒三父廢世子而立出子【用史記年表秦紀經世修】

十有七年紀季姜歸於京師【春秋】

十有八年曹桓公卒子射姑嗣【用左傳史記年表世家修】虢詹父以王師伐虢虢公出奔虞【用左傳修】

齊侯衞侯鄭伯與魯戰於郎【用左傳修】

十有九年齊人衞人鄭人盟於惡曹【春秋】

鄭莊公卒世子忽嗣【用左傳史記年表世家修】

宋人執鄭祭仲突歸於鄭鄭忽出奔衞【春秋】衞侯殺其二子伋壽【經世】

二十年魯侯會宋公盟於谷丘又防於虛於魯侯會鄭伯盟於武父【用左傳修】魯侯及鄭師伐宋【用左傳俢】

陳厲公卒【見春秋】弟林立【用史記年表修】

衞宣公卒子朔立【用史記年表世家修】

二十有一年楚屈瑕伐羅羅與盧戎敗楚師【用左傳修】魯侯防紀侯鄭伯及齊侯宋公衞侯燕人戰齊宋衞燕師敗績【用左傳修】

二十有二年魯侯鄭伯突防於曹鄭伯使其弟如魯盟【用左傳修】

秦三父弒出子復立故世子【用史記年表秦紀經世修】齊僖公卒子諸兒嗣【用史記年表世家修】

宋人以齊人蔡人衞人陳人伐鄭【春秋】

燕宣侯卒子嗣【用史記年表世家修】

二十有三年王使家父如魯求車【用左傳修】

王崩子佗踐位【用史記修】

鄭伯突出奔蔡鄭世子忽復歸於鄭【用左傳修】鄭伯突入於櫟【春秋】宋公魯侯衞侯陳侯防於袲伐鄭【用左傳修】

秦伐彭戲氏至於華山

乙酉莊王元年宋公魯侯蔡侯衞侯會於曹宋魯衞陳

蔡伐鄭【用左傳修】

衞人立伋之弟黔牟【用左傳史記年表世家經世修】衞侯朔出奔齊【春秋】

二年魯侯齊侯紀侯盟於黃魯侯邾儀父盟於趡魯師及齊師戰於奚魯及宋人衞人伐邾【用左傳修】蔡桓侯卒弟獻舞立【用史記年表世家修】蔡季自陳歸於蔡【春秋】

秦夷三父族【經世】

十月朔日有食之【春秋】

鄭髙渠彌弒其君昭公立其弟子亹【經世】

三年魯侯與其夫人姜氏如齊齊侯殺魯桓公立其子同【用左傳史記年表世家經世修】

齊侯師於首止殺鄭子亹及髙渠彌祭仲立子儀【用左傳史記年表世家修】

王子克奔燕【左傳】

四年【魯莊公元】使單伯送王姬【見春秋】魯築王姬之館於外【用左傳修】王使榮叔錫魯桓公命【見春秋】王姬歸於齊【春秋】

陳莊公卒弟杵臼立【用史記年表世家修】

齊師遷紀郱鄑郚【春秋】

五年齊王姬卒【春秋】

宋莊公卒【見春秋】子捷嗣【用史記年表世家修】

六年五月葬桓王【春秋】

紀季以酅入於齊【春秋】

燕桓侯卒子嗣【用史記年表世家修】

七年王召隨侯責其尊楚楚武伐隨卒於師子熊貲嗣始都郢【用左傳史記年表世家修】

齊侯陳侯鄭伯遇於垂【春秋】

紀侯大去其國【春秋】

齊侯魯侯狩於禚【用谷梁傳修】

八年齊人宋人魯人陳人蔡人伐衞【用左傳修】

九年王使子突救衞【用左傳修】衞侯朔入於衞【春秋】黔牟來奔【用左傳史記世家經世修】

十年秦滅小虢【經世】

十有一年魯侯及齊師圍郕郕降於齊師【用左傳修】齊無知弒其君襄公【用左傳史記年表世家修】

十有二年齊人殺無知【春秋】魯侯及齊大夫盟於蔇魯侯伐齊納糾【用左傳修】齊小白入於齊葬齊襄公【春秋】魯侯及齊師戰於幹時魯師敗績【用左傳修】齊人取子糾於魯殺之取其傅管夷吾以歸爲相【用左傳修】

十有三年魯侯敗齊師於長勺【用左傳修】

魯侯侵宋【見春秋】

齊師宋師次於郎【春秋】魯侯敗宋師於乘丘齊師還【用左傳修】

荊敗蔡師於莘以蔡侯獻舞歸【春秋】

齊師滅譚譚子奔莒【春秋】

十有四年魯侯敗宋師於鄑【用左傳修】

王姬歸於齊【春秋】

十有五年王崩太子胡齊踐位【用史記本紀經世修】

宋萬弒其君閔公及其大夫仇牧宋人立公子禦說萬奔陳宋人醢之【用左傳史記年表修】

庚子僖王元年齊侯宋人陳人蔡人邾人防於北杏【春秋】齊人滅遂【春秋】齊侯防魯侯盟於柯【用左傳修】

二年齊人陳人曹人伐宋【春秋】

齊侯使來請師王命單伯防伐宋【用左傳修】

鄭人弒其君子儀鄭厲公自櫟入於鄭【用左傳史記年表世家修】

荊入蔡【春秋】

單伯防齊侯宋公衞侯鄭伯於鄄【春秋】

三年齊侯宋公陳侯衞侯鄭伯防於鄄【春秋】

宋人齊人邾人伐鄭鄭人侵宋【春秋】

晉曲沃伯稱滅晉弒其君緡【用史記年表修】

四年宋人齊人衞人伐鄭【春秋】

荊伐鄭【春秋】

齊侯宋公魯侯陳侯衞侯鄭伯許男滑伯滕子同盟於幽【用左傳杜氏纂例修】

王使虢公命曲沃伯以一軍爲晉侯【左傳】

秦武公卒弟立【用史記年表秦紀修】

楚滅鄧【經世】

蒍國以晉師伐夷詭諸殺之周公忌父出奔虢【用左傳修】

邾子克卒【春秋】子瑣立【見春秋】

五年王崩太子閬踐位【用史記本紀修】

晉武公卒子詭諸嗣【用史記年表世家修】

秦徙居雍【經世】

楚文卒子囏嗣【用史記年表世家經世修】

乙巳惠王元年三月日有食之【春秋】

虢公晉侯來朝【用左傳修】

虢公晉侯鄭伯使原伯逆王后於陳【用左傳修】秦徳公卒子嗣【用史記年表秦紀經世修】

二年蒍國邊伯詹父子禽祝跪奉王子頽作亂頹出奔溫蘇子奉子頽奔衞衞人燕人入寇立頽【用左傳修】

齊人宋人陳人伐魯西鄙【見春秋】

蔡哀侯卒子肸嗣【用史記年表世家修】

三年鄭伯執燕仲父王處於櫟【用左傳修】

齊人伐戎【春秋】

四年虢公鄭伯胥命於弭奉王復歸於王城殺子頽王與鄭伯虎牢以東【用左傳修】

鄭厲公卒子捷嗣【用左傳史記年表世家修】

王巡虢守【左傳】

五年秦作密畤【用史記修】

晉伐驪戎獲姬以歸【用史記修】

陳人殺其公子禦寇【春秋】公子完奔齊【用左傳修】楚熊惲弒其君杜敖而自立【用史記年表世家修】

六年祭叔聘於魯【見春秋】

楚人修好於諸侯使人入獻王賜楚子胙【用史記世家修】

曹莊公卒【用史記年表世家修】子羈嗣【用左傳杜氏注修】

七年魯侯逆姜氏於齊以入使宗婦覿用幣【用左傳修】戎侵曹曹羈出奔陳赤歸於曹【春秋】

郭亡【用春秋胡氏傅說苑修】

八年衞惠公卒子赤嗣【用史記年表世家修】

六月辛未朔日有食之【春秋】

晉侯盡殺羣公子【用左傳修】

九年晉始都絳【用史記年表世家修】

虢人侵晉【左傳】

十有二月癸亥朔日有食之【春秋】

十年齊侯宋公魯侯陳侯鄭伯同盟於幽【用左傳修】晉伐虢【用左傳修】

王使召伯廖賜齊侯命【左傳】

十有一年齊人伐衞衞人及齊人戰衞人敗績【春秋】邾子瑣卒【春秋】蘧蒢立【見春秋】

荊伐鄭【春秋】

齊人宋人魯人救鄭【用左傳修】

晉侯驪姬子奚齊生使太子申生居曲沃重耳居蒲夷吾居屈【用左傳史記世家修】

十有二年鄭人侵許【春秋】

十有三年王命虢公討樊執樊皮歸於京師【用左傳修】九月庚午朔日有食之【春秋】

齊人伐山戎【春秋】俾燕修貢於王【用史記世家修】

秦宣公卒弟立【用史記年表秦紀經世修】

十有五年魯人殺公子牙而立叔孫氏魯莊公卒子般嗣慶父弒子般季友奔陳公子慶父如齊啟立【用左傳史記年表世家經世修】

狄伐邢【春秋】

曹僖公卒子班嗣【用史記年表世家修】

十有六年【魯閔公元】齊人救邢【春秋】

魯侯及齊侯盟於落姑季子歸魯【用左傳修】

晉侯作二軍滅耿霍魏爲太子申生城曲沃封趙夙於耿畢萬於魏【用左傳修】

十有七年魯慶父弒其君閔公季友以公子申如邾姜氏慶父皆出奔齊髙子盟魯公子申入立取慶父於莒殺之而立仲孫氏【用左傳史記年表世家經世修】狄入衞【春秋】殺懿公衞眾潰濟河立戴公以廬於曹卒齊人立其弟燬【用左傳史記年表世家修】

秦成公卒弟任好立【用史記年表秦紀經世修】

十有八年【魯僖公元】齊師宋師曹伯次於聶北救邢邢遷於夷儀齊師宋師曹師城邢【春秋】

楚人伐鄭【春秋】齊侯宋公魯侯鄭伯曹伯邾人防於檉謀救鄭【用左傳修】

魯侯賜季友汶陽之田及費是爲季孫氏【用左傳修】

十有九年諸侯城楚丘以封衞【用左傳修】

虞師晉師伐虢滅下陽【用左傳修】

齊侯宋公江人黃人盟於貫【春秋】

燕莊公卒子嗣【用史記年表世家修】

甲子二十年徐人取舒【春秋】

齊侯宋公江人黃人防於陽谷【春秋】

楚人伐鄭【春秋】

二十有一年齊侯宋公魯侯陳侯衞侯鄭伯許男曹伯侵蔡【用左傳修】蔡潰遂伐楚次於陘【春秋】許穆侯卒於師【用左傳修】楚屈完來盟於師盟於召陵【春秋】齊人執陳轅濤塗【春秋】魯及江人黃人伐陳【用左傳修】諸侯侵陳陳成歸轅濤塗【用左傳修】

二十有二年晉侯殺其世子申生【春秋】

王世子會齊侯宋公魯侯陳侯衞侯鄭伯許男曹伯於首止諸侯盟於首止鄭伯逃歸不盟【用左傳修】

晉侯使寺人伐蒲公子重耳奔狄【用左傳修】

楚人滅子奔黃【春秋】

九月戊申朔日有食之【春秋】

虞大夫百里奚奔秦【用史記本紀修】秦始得志於諸侯【經世】

晉滅虢虢公醜奔京師遂滅虞執虞公歸其職貢於王【用左傳修】

二十有三年晉人伐屈公子夷吾奔梁【用左傳修】齊侯宋公魯侯陳侯衞侯曹伯伐鄭圍新城【用左傳修】

楚人圍許諸侯遂救許【春秋】

二十有四年齊人伐鄭鄭殺其大夫申侯【春秋】齊侯宋公魯侯陳世子欵鄭世子華盟於寧母【用左傳修】曹昭公卒子襄嗣【用史記年表世家修】

二十有五年王崩王人齊侯宋公魯侯衞侯許男曹伯陳世子欵盟於洮鄭伯乞盟太子鄭踐位【用左傳史記本紀修】

庚午襄王元年宋桓公卒子玆父嗣【用左傳史記年表世家修】王使宰周公賜齊侯胙宰周公會齊侯魯侯宋子衞侯鄭伯許男曹伯於葵丘【用左傳修】

晉獻公卒奚齊立【用左傳史記年表世家修】晉裏克殺其君之子奚齊【春秋】荀息立奚齊之弟卓【用左傳史記世家修】裏克弒其君卓及其大夫荀息【春秋兼用左傳史記世家修】

二年狄滅溫溫子奔衞【春秋】

周公忌父王子黨防秦師及齊隰朋立晉公子夷吾爲晉侯【用左傳史記世家修】

晉殺其大夫裏克【春秋】

三年王使召武公內史過賜晉侯命【用左傳修】

王子帶以戎入寇秦晉伐戎晉侯平戎【用左傳修】

四年三月庚午日有食之【春秋】

楚人滅黃【春秋】

王子帶奔齊【左傳】齊侯使管夷吾入聘【用左傳修】陳宣公卒子欵嗣【用史記年表經世修】

五年齊侯使仲孫湫入聘【用左傳修】

齊侯宋公魯侯陳侯衞侯鄭伯許男曹伯防於咸齊侯使仲孫湫來致諸侯之戍【用左傳修】

六年諸侯城緣陵【春秋】

蔡穆侯卒子甲午嗣【見春秋兼用史記修】

七年楚人伐徐【春秋】齊侯宋公魯侯陳侯衞侯鄭伯許男曹伯盟於牡丘【用左傳修】遂次於匡【春秋】諸侯之大夫救徐【用左傳修】

五月日有食之【春秋】

齊師曹師伐厲【春秋】

宋人伐曹【春秋】

楚人敗徐於婁林【春秋】

齊大夫管仲卒【用史記世家管子修】

晉侯及秦伯戰於韓獲晉侯【春秋】

王命秦伯釋晉侯【用史記本紀修】

晉侯夷吾自秦歸於晉【用左傳史記年表世家修】

八年隕石於宋五六鷁退飛過宋都【春秋】

秋侵晉【左傳】王以戎難告於齊齊侯徴諸侯之師入戍齊侯宋公魯侯陳侯衞侯鄭伯許男邢侯曹伯會於淮【用左傳修】

九年齊人徐人伐英氏【春秋】

齊桓公卒五公子爭立易牙立無虧世子昭出【用左傳史記年表世家修】

十年宋公曹伯衞人邾人伐齊【春秋】鄭伯始朝於楚【左傳】魯人救齊【見春秋】宋師及齊師戰於甗齊師敗績【春秋】立公子昭【用左傳史記世家修】狄救齊邢人狄人伐衞【春秋】

十有一年宋人執滕子嬰齊宋公曹人邾人盟於曹南鄫子防盟於邾邾人執鄫子用之宋人圍曹【春秋】

衞人伐邢【春秋】

陳人魯人蔡人楚人鄭人盟於齊【用左傳修】

梁亡【春秋】

十有二年鄭人入滑【春秋】

齊人狄人盟於邢楚人伐隨【春秋】

十有三年狄侵衞【春秋】

宋人齊人楚人盟於鹿上【春秋】

宋公楚子陳侯蔡侯鄭伯許男曹伯防於盂執宋公以伐宋【春秋】魯侯會諸侯盟於薄釋宋公【用左傳修】

十有四年鄭伯如楚【左傳】宋公衞侯許男滕子伐鄭【春秋】

秦晉遷陸渾之戎於伊川【左傳】

晉子圉自秦逃歸【用左傳修】

王召叔帶於齊【用左傳修】

宋公及楚人戰於宋師敗績【春秋】

十有五年齊侯伐宋圍緡【春秋】宋襄公卒子正臣嗣【用左傳史記年表世家修】

楚人伐陳【春秋】

王命狄師伐鄭取櫟【用左傳經世修】以狄女隗氏爲後【經世】

晉惠公卒子圉嗣【用左傳史記年表世家修】

十有六年晉公子重耳入於晉以立晉人殺懷公於髙梁【用左傳史記年表世家修】

王使王子虎內史興錫晉侯命【用國語修】

王廢狄後王子帶以狄入寇王出居鄭【用左傳修】王使告難於諸侯【用左傳修】

宋公如楚【用左傳修】

十有七年衞侯燬滅邢【春秋】

秦伯師於河上晉侯辭秦師而下次於陽樊右師圍溫帶殺之左師逆王於鄭王入於王城晉侯入朝王賜晉侯陽樊溫原攢茅之田【用左傳修】衞文公卒子鄭嗣【用史記年表世家經世修】

楚人圍陳納頓子於頓【春秋】

魯侯衛子莒慶盟於洮【用左傳修】

十有八年魯侯莒子衛寧速盟於向齊人侵魯西鄙北鄙【用左傳修】衞人伐齊【春秋】魯公子遂如楚乞師【用左傳修】楚人滅防以防子歸楚人伐宋圍緡【春秋】魯以楚師伐齊取谷【用左傳修】

十有九年齊孝公卒弟潘父殺世子而自立【用左傳史記年表世家經世修】

楚人陳侯蔡侯鄭伯許男圍宋【春秋】魯侯及諸侯盟於宋【見春秋】

二十年晉侯侵曹晉侯伐衞楚人救衞晉侯入曹執曹伯畀宋人晉侯齊師宋師秦師及楚人戰於城濮楚師敗績【春秋】

晉侯作王宮於踐土獻楚俘於王王命尹氏王子虎內史叔興父防命晉侯爲侯伯【用左傳修】楚殺其大夫得臣【春秋】

衞侯出奔楚【春秋】

晉侯齊侯宋公魯侯蔡侯鄭伯衞子莒子盟於踐土【用左傳修】陳侯如會【春秋】諸侯朝於王所【用左傳修】衞侯鄭自楚復歸於衞衞元咺出奔晉【春秋】陳穆公卒子朔嗣【用史記年表世家修】

晉侯齊侯宋公魯侯蔡侯鄭伯陳子莒子邾人秦人會於溫王狩於河陽諸侯朝於王所【用左傳修】晉人執衞侯歸之於京師衞元咺自晉復歸於衞【春秋】立公子瑕【左傳】曹伯襄復歸於曹【春秋】諸侯遂圍許【用左傳修】

二十有一年王子虎魯侯晉人宋人齊人陳人蔡人秦人盟於翟泉【用左傳修】

二十有二年衞殺其大夫元咺及公子瑕衞侯鄭歸於衞【春秋】

晉人秦人圍鄭【春秋】

王使宰周公聘於魯魯公子遂入聘遂如晉【用左傳修】

二十有三年晉侯作五軍【用左傳修】

狄圍衞衞遷於帝丘【春秋】

二十有四年楚子使鬭章請平於晉晉侯使陽處父如楚【用左傳修】

鄭文公卒子蘭嗣【用左傳史記年表世家修】

衞人侵狄【春秋】及狄盟【用左傳修】

晉文公卒子驩嗣【用左傳史記年表世家修】

二十有五年秦人入滑晉人及姜戎敗秦師於殽【春秋】

晉人敗狄於箕【春秋】

魯僖公卒子興嗣【用左傳史記年表世家經世修】

晉人陳人鄭人伐許【春秋】

二十有六年【魯文公元】二月癸亥日有食之【春秋】

王使叔服如魯會葬使毛伯錫魯侯命【用左傳修】晉侯來朝於溫伐衞【用左傳修】

魯侯使叔孫得臣來拜【用左傳修】

衞人伐晉【春秋】

楚世子商臣弒楚成而自立【用左傳史記年表世家修】

二十有七年晉侯及秦師戰於彭衙秦師敗績【春秋】宋公陳侯鄭伯晉士縠魯公孫敖盟於垂隴【用左傳修】晉人宋人陳人鄭人伐秦【春秋】

二十有八年晉人宋人魯人陳人衞人鄭人伐沈沈潰【用左傳修】

王叔文公卒【春秋】

秦人伐晉【春秋】

秦伯師還誓於師【用史記秦紀修】

楚人圍江【春秋】晉以江故來告王使王叔防晉陽處父帥師伐楚以救江【用左傳修】

二十有九年狄侵齊【春秋】

楚人滅江【春秋】

王使召公過賜秦伯金鼔【用史記秦紀修】

衞侯使寧武子聘於魯【用左傳修】

三十年王使榮叔歸魯成風之含且賵使召伯會葬【用左傳修】

楚滅六滅蓼【用左傳修】

三十有一年晉舎二軍【用左傳修】

秦穆公卒子防嗣【用左傳史記年表秦紀經世修】

晉襄公卒【左傳】晉人迎公子雍於秦【用左傳修】

三十有二年魯取須句【用左傳修】

宋成公卒子杵臼嗣【用左傳史記世家修】宋人殺其大夫【春秋】晉趙盾立世子夷臯【用左傳史記世家修】晉人及秦人戰於令狐【春秋】先蔑士會奔秦【用左傳修】

狄侵魯西鄙【用左傳修】

齊侯宋公魯侯衞侯鄭伯許男曹伯防晉趙盾盟於扈【用左傳修】

三十有三年八月王崩子壬臣踐位【用左傳史記本紀修】晉趙盾魯公子遂盟於衡雍【用左傳修】

魯使公孫敖入弔不至奔莒【用左傳修】

癸夘頃王元年毛伯如魯求金【用左傳修】二月葬襄王【春秋】魯

侯使叔孫得臣來防葬【用左傳修】

楚人伐鄭【春秋】晉人宋人魯人衞人許人救鄭【用左傳修】曹共公卒子壽嗣【用史記年表世家修】

楚侵陳【左傳】

燕襄公卒桓公立【用史記年表世家修】

二年秦伐晉【春秋】

蘇子盟魯於女栗【用左傳修】

狄侵宋楚子蔡侯次於厥貉【春秋】

三年楚子伐麇【春秋】

晉人魯人會於承筐【用左傳修】

魯叔孫得臣敗狄於咸【用左傳修】

四年楚人圍巢【春秋】

秦伯使術聘於魯【用左傳修】

晉人秦人戰於河曲【春秋】

五年陳共公卒子平國嗣【用史記年表世家修】

邾文公卒子貜且嗣【用左傳修】

魯侯朝於晉衞侯會魯侯於沓【用左傳修】狄侵衞【春秋】魯侯及晉侯盟鄭伯防魯侯於棐【用左傳修】

楚熊商臣死子旅嗣【用史記年表世家修】

六年王崩子班踐位【用左傳經世修】

尹氏耼啟如晉【用左傳修】

齊昭公卒子舎嗣【用左傳史記年表經世修】

宋公魯侯陳侯衞侯鄭伯許男曹伯會晉趙盾同盟於新城【用左傳修】

晉人納捷菑於邾弗克納【春秋】

齊公子商人弒其君舎而自立【用左傳修】單伯如齊齊人執單伯【春秋】執其君舎之母魯子叔姬【用左傳修】

己酉匡王元年魯季孫行父如晉宋司馬華耦如魯盟

曹伯朝於魯【並用左傳修】

六月辛未朔日有食之【春秋】

單伯自齊反於魯【用左傳修】

晉郤缺帥師伐蔡【春秋】入之【用左傳修】

齊人侵魯【用左傳修】諸侯盟於扈【春秋】

齊人侵魯【用左傳修】遂伐曹【春秋】

蔡莊侯卒子申嗣【用史記年表世家修】

二年楚人秦人巴人滅庸【春秋】

宋人弒其君昭公而立其弟鮑【用左傳史記年表世家修】

三年晉人衞人陳人鄭人伐宋【春秋】諸侯防於扈【春秋】甘歜敗戎於邥垂【用左傳修】

四年魯文公卒子赤嗣【用左傳史記年表世家經世修】

秦康公卒子稻嗣【見春秋兼用史記年表秦紀經世修】

齊人弒其君商人【春秋】立公子元【用左傳史記年表世家修】魯公子遂弒其君之子赤及公子視立公子倭【用左傳史記年表世家經世修】

莒弒其君紀公【用左傳修】

五年【魯宣公元】齊侯魯侯防於平州齊人取魯濟西田【用左傳修】

楚子鄭人侵陳遂侵宋【春秋】

晉趙盾帥師救陳宋公陳侯衞侯曹伯會晉師於棐林伐鄭【春秋】

晉人宋人伐鄭【春秋】

六年宋華元帥師及鄭公子歸生帥師戰於大棘宋師敗績獲宋華元【春秋】

秦師伐晉【春秋】

晉人宋人衞人陳人侵鄭【春秋】

晉趙盾弒其君靈公迎襄公弟黒臀於周立之【用左傳史記年表世家修】

十月王崩弟瑜立【用史記本紀修】

乙夘定王元年正月葬匡王【春秋】

楚子伐陸渾之戎【春秋】王使王孫滿勞楚子【用左傳修】楚人侵鄭【春秋】

鄭穆公卒子夷嗣【用左傳史記年表世家修】

二年秦共公卒子嗣【見春秋兼用史記秦紀修】

鄭公子歸生弒其君靈公弟堅立【用左傳史記年表世家修】楚子伐鄭【春秋】

三年魯侯朝於齊侯止之爲髙固請昏【用左傳修】楚人伐鄭【春秋】

四年晉趙盾衞孫免侵陳【春秋】

王使子服求後於齊【左傳】召公逆王后於齊【用左傳修】

五年河徙【用周譜修】

王使王叔防晉侯宋公衞侯鄭伯曹伯於黑壤諸侯盟於黑壤【用左傳修】

燕桓公卒宣公立【用史記年表世家修】

六年晉師白狄伐秦【春秋】

楚人滅舒蓼【春秋】盟吳越【用左傳修】

七月甲子日有食之旣【春秋】

楚師伐陳【春秋】

王使單子聘於宋遂自陳聘於楚【用國語修】

七年王使徴聘於魯【用左傳修】魯侯朝於齊【見春秋】使仲孫蔑入聘【用左傳修】

晉侯宋公衞侯鄭伯曹伯防於扈晉荀林父帥師伐陳【春秋】晉成公卒於扈子獳嗣師還【用左傳史記年表世家修】

楚子伐鄭晉郤缺帥師救鄭【春秋】

衞成公卒子遬嗣【用史記年表世家修】

八年齊人歸魯濟西田【用左傳修】

四月丙辰日有食之【春秋】

齊惠公卒子無野嗣【用左傳史記年表世家修】

陳夏徴舒弒其君靈公【用左傳史記年表世家修】

晉人宋人衞人曹人伐鄭【春秋】

王使王季子聘於魯【用左傳國語修】

楚子伐鄭【春秋】

九年楚子陳侯鄭伯盟於辰陵【春秋】

楚人殺陳夏徴舒楚子入陳納公孫寧儀行父於陳【春秋】迎靈公子午於晉而立之【用史記年表世家經世修】

甲子十年楚子圍鄭【春秋】

晉荀林父帥師及楚子戰於邲晉師敗績【春秋】晉屠岸賈殺趙朔於下宮【用經世修】

楚子滅蕭【春秋】

晉人宋人衞人曹人同盟於淸丘宋師伐陳衞人救陳【春秋】

十有一年楚子伐宋【春秋】

十有二年曹文公卒子廬嗣【用史記年表世家修】

晉侯伐鄭【春秋】

楚子圍宋【春秋】

十有三年宋人及楚人平【春秋】

王札子殺召伯毛伯【春秋】

晉侯使趙同來獻狄俘【用左傳修】

魯初稅畝【用左傳修】

十有四年晉人滅赤狄甲氏及畱吁【春秋】來獻俘王以黻冕命晉士會【用左傳修】

成周宣榭火【春秋】

王孫蘇奔晉【左傳】晉侯使士會入聘【用左傳國語修】

十有五年蔡文侯卒子固嗣【用左傳史記年表世家修】

六月癸夘日有食之【春秋】

晉侯魯侯衞侯曹伯邾子同盟於斷道【用左傳修】晉侯之弟叔肸卒【用左傳修】

十有六年晉侯衞世子臧伐齊【春秋】齊侯防晉侯盟於繪【用左傳修】

楚莊卒子審嗣【用左傳史記年表世家修】

魯宣公卒子黑肱嗣【用左傳史記年表世家經世修】

十有七年【魯成公元】晉侯使瑖嘉來平戎王使單子如晉【用左傳修】王季子伐茅戎【用左傳修】王師敗績於茅戎【春秋】魯作丘甲【用左傳修】

十有八年齊侯伐魯敗衞師於新築【用左傳修】

晉郤克魯季孫行父臧孫許叔孫僑如公孫嬰齊衞孫良夫曹公子首及齊侯戰於鞌齊師敗績【用左傳修】

宋文公卒子固嗣【用左傳史記年表世家修】

衞穆公卒子臧嗣【用左傳史記年表世家修】

晉侯使鞏朔獻齊捷王命委於三吏【用左傳修】楚師鄭師侵衞【春秋】遂侵魯魯侯防楚公子嬰齊於蜀遂及楚人秦人宋人陳人衞人鄭人齊人曹人邾人薛人鄫人盟於蜀【用左傳修】

十有九年晉侯宋公魯侯衞侯曹伯伐鄭【用左傳修】鄭公子去疾帥師伐許【春秋】

晉人歸公子谷臣於楚楚人歸知防於晉【用左傳修】晉作六軍【左傳】

鄭伐許【春秋】

二十年鄭襄公卒子費嗣【用史記年表世家修】

鄭伯伐許【春秋】

燕宣公卒昭公立【用史記年表世家修】

二十有一年梁山崩【春秋】

王崩子夷踐位【用左傳史記本紀修】

晉侯齊侯宋公魯侯衞侯鄭伯曹伯邾子杞伯同盟於虫牢【用左傳修】

吳子去齊卒子乘嗣【見春秋兼用左傳史記索隱修】

簡王元年晉伯宗夏陽說衞孫良夫寧相鄭人伊雒之戎陸渾蠻氏侵宋【左傳】

晉遷於新田【左傳】

鄭悼公卒弟睔立【用左傳史記年表世家修】

楚公子嬰齊帥師伐鄭晉欒書帥師救鄭【春秋】吳壽夢來朝【用吳越春秋修】

二年吳伐郯【春秋】

楚公子嬰齊帥師伐鄭【春秋】晉侯齊侯宋公魯侯衞侯曹伯莒子邾子杞伯救鄭【用左傳修】同盟於馬陵【春秋】

吳入州來

三年晉欒書帥師侵蔡【春秋】遂侵楚【左傳】

晉殺其大夫趙同趙括【春秋】

王使召伯賜魯侯命【用左傳修】

晉人齊人魯人邾人伐郯【用左傳修】

四年晉侯齊侯宋公魯侯衞侯鄭伯曹伯莒子杞伯同盟於蒲【用左傳修】

齊頃公卒子環嗣【用史記年表世家經世修】

晉人執鄭伯晉欒書帥師伐鄭【春秋】

楚公子嬰齊帥師伐莒莒潰楚人入鄆【春秋】秦人白狄伐晉【春秋】

鄭人圍許【春秋】

晉侯歸楚鐘儀於楚【用左傳修】楚子使公子辰如晉【左傳】

五年晉使糴茷如楚報使【用左傳修】

晉侯有疾立世子州蒲爲君以防齊侯宋公魯侯衛侯曹伯伐鄭【用左傳史記年表世家經世修】

晉景公卒【用左傳史記年表世家經世修】

晉程嬰攻屠岸賈滅其族復趙武程嬰請死【用經世修】

六年周公楚出奔晉【用左傳修】

命王季子單子取鄇田於晉【用左傳修】

七年宋華元合晉楚之成晉楚交聘【用左傳修】

八年魯侯及諸侯來朝遂從王季子成子防晉侯去伐秦曹宣公卒於師公子負芻殺世子而自立【用左傳修】

成肅公卒於瑕【用左傳修】

九年鄭人伐許【用左傳修】

衞定公卒子衎嗣【用左傳史記年表世家修】

秦桓公卒子嗣【見春秋兼用史記年表秦紀經世修】

十年晉侯魯侯衞侯鄭伯曹伯宋世子成齊國佐邾人同盟於戚【用左傳修】晉侯執曹伯歸於京師【春秋】諸侯立子臧辭奔宋【用左傳修】

宋共公卒蕩山攻殺太子肥華元出奔歸而殺山立公子成魚石奔楚【用左傳史記年表世家修】

楚子伐鄭【春秋】

晉士燮齊髙無咎宋華元魯叔孫僑如衞孫林父鄭公子防邾人防吳於鐘離【用左傳修】

許遷於葉【春秋】

十有一年六月丙寅朔日有食之【春秋】

晉侯及楚子鄭伯戰於鄢陵楚子鄭師敗績楚殺其大夫公子側【春秋】

晉侯齊侯魯侯衞侯宋華元邾人防於沙隨【見春秋】

尹子晉侯魯侯齊國佐邾人伐鄭晉人執魯季孫行父郤犫盟於扈而歸之【用左傳修】

釋曹伯歸於曹【用左傳修】

晉侯使郤至來獻楚捷【用左傳修】

十有二年尹子單子晉侯齊侯宋公魯侯衞侯曹伯邾人伐鄭【用左傳修】同盟於柯陵【春秋】

單子晉侯宋公魯侯衞侯曹伯齊人邾人伐鄭【用左傳修】

十有二月丁巳朔日有食之【春秋】

邾定公卒牼立【見春秋】

晉殺其大夫郤錡郤犫郤至【春秋】

燕昭公卒武公立【用史記世家修】

十有三年晉弒其君厲公來逆公孫周於京師立之【用左傳史記年表世家修】

楚子鄭伯伐宋宋魚石復入於彭城【春秋】

魯成公卒子午嗣【用左傳史記年表世家經世修】

楚人鄭人侵宋【春秋】

晉侯宋公衞侯邾子齊崔杼魯仲孫蔑同盟於虛朾【用左傳修】

十有四年【魯襄公元】晉欒黶宋華元魯仲孫蔑衞殖曹人莒人邾人滕人薛人圍宋彭城【用左傳修】晉韓厥帥師伐鄭【春秋】齊崔杼魯仲孫蔑曹人邾人杞人次於鄫【用左傳修】楚公子壬夫帥師侵宋【春秋】九月王崩太子泄心踐位【用史記本紀修】

禦批資治通鑑綱目前編舉要卷二

欽定四庫全書

禦批資治通鑑綱目前編舉要卷三

庚寅靈王元年正月葬簡王【春秋】

鄭師伐宋【春秋】鄭成公卒子髠頑嗣【用左傳史記年表世家修】晉師宋師衛寧殖侵鄭【春秋】晉荀防宋華元魯仲孫蔑衛孫林父曹人邾人防於戚晉荀防齊崔杼宋華元魯仲孫蔑衛孫林父曹人邾人滕人薛人小邾人防於戚【用左傳修】遂城虎牢【春秋】

二年楚公子嬰齊師師伐吳【春秋】吳人伐楚【左傳】單子晉侯宋公魯侯衛侯鄭伯莒子邾子齊世子光同盟於雞澤【用左傳修】陳侯使袁僑如防【春秋】諸侯之大夫及袁僑盟【用左傳修】

三年陳成公卒子溺嗣【用左傳史記年表世家修】

陳人圍頓【春秋】

晉大夫魏綘盟諸戎【用左傳修】

四年王叔陳生如晉晉侯使士魴來京師【用左傳修】晉侯宋公魯侯陳侯衞侯鄭伯曹伯莒子邾子滕子薛伯齊世子光吳人鄫人防於戚【用左傳修】諸侯戍陳【用左傳修】楚公子貞帥師伐陳【春秋】晉侯宋公魯侯衞侯鄭伯曹伯齊世子光救陳【用左傳修】

五年莒人滅鄫【春秋】

齊侯滅萊

六年楚公子貞帥師圍陳【春秋】晉侯宋公魯侯陳侯衞侯曹伯莒子邾子防於鄬【用左傳修】鄭僖公如防未見諸侯卒於鄵【見春秋】公子騑實弒之而立其子嘉【用左傳史記年表世家修】陳侯逃歸【春秋】

七年鄭人侵蔡獲蔡公子燮【春秋】晉侯鄭伯齊人宋人魯人衞人邾人防於邢丘【用左傳修】

楚公子貞帥師伐鄭【春秋】

八年晉侯宋公魯侯衞侯曹伯莒子邾子滕子薛伯杞伯小邾子齊世子光伐鄭【用左傳修】同盟於戲楚子伐鄭

九年晉侯宋公魯侯衞侯曹伯莒子邾子滕子薛伯杞伯小邾子齊世子光防吳於柤【用左傳修】遂滅偪陽【春秋】

楚公子貞鄭公孫輒帥師伐宋【春秋】晉侯宋公魯侯衞侯曹伯莒子邾子齊世子光滕子薛伯杞伯小邾子伐鄭【用左傳修】戍鄭虎牢楚公子貞帥師救鄭【春秋】以單子爲卿士【用左傳修】

十年魯作三軍【用左傳修】

鄭公孫舎之帥師侵宋【春秋】晉侯宋公魯侯衞侯曹伯齊世子光莒子邾子滕子薛伯杞伯小邾子伐鄭【用左傳修】同盟於亳城北楚子鄭伯伐宋【春秋】晉侯宋公魯侯衞侯曹伯齊世子光莒子邾子滕子薛伯杞伯小邾子伐鄭【用左傳修】防於蕭魚楚人執鄭行人良霄秦人伐晉【春秋】

十有一年吳子壽夢卒長子諸樊立【用左傳史記年表世家經世修】楚公子貞帥師侵宋【春秋】

王使陰裏聘後於齊【用左傳修】

十有二年晉作三軍【用左傳修】

楚共卒子招立世子出奔吳【用史記年表修】

吳侵楚敗績【用左傳修】

十有三年晉士匄齊人宋人魯季孫宿叔老衞人鄭公孫蠆曹人莒人邾人滕人薛人杞人小邾人防吳於向【用左傳修】

二月乙未朔日有食之【春秋】

晉荀齊人宋人魯叔孫豹衞北宮括鄭公孫蠆曹人莒人邾人滕人薛人杞人小邾人伐秦【用左傳修】

衞侯出奔齊【春秋】衞人立公孫剽【用左傳修】

楚公子貞帥師伐吳【春秋】敗績【用左傳修】

王使劉子賜齊侯命【用左傳修】

晉士匄宋華閱魯季孫宿衞孫林父鄭公孫蠆莒人邾人防於戚【用左傳修】

十有四年劉夏逆王后於齊【春秋】

齊侯伐魯圍郕【用左傳修】

八月丁巳日有食之【春秋】

邾人伐魯南鄙【用左傳修】晉悼公卒子彪嗣【用左傳史記年表世家修】

十有五年晉侯宋公魯侯衞侯鄭伯曹伯莒子邾子薛伯杞伯小邾子防於溴梁【用左傳修】大夫盟晉人執莒子邾子以歸【春秋】

鄭伯晉荀偃魯叔老衞寧殖宋人伐許【見春秋】齊侯再伐魯北鄙魯叔孫豹如晉【用左傳修】

十有六年邾宣公卒華立【見春秋】

宋人伐陳衞石買帥師伐曹【春秋】齊侯伐魯北鄙圍桃齊髙厚帥師伐魯北鄙圍防邾人伐魯南鄙【用左傳修】

十有七年齊師伐魯北鄙【用左傳修】晉侯宋公魯侯衞侯鄭伯曹伯莒子邾子滕子薛伯杞伯小邾子同圍齊【用左傳修】曹成公卒於師【見春秋】子滕嗣【見春秋兼用史記年表世家修】楚公子午帥師伐鄭【春秋】

燕武公卒文公立【用史記年表世家修】

十有八年諸侯盟於祝阿晉人執邾子【春秋】齊靈公卒子光嗣【用左傳史記年表世家經世修】晉士匄帥師侵齊至谷聞齊侯卒乃還【春秋】

王賜鄭大夫公孫蠆大路以葬【用左傳修】

鄭殺其大夫公子嘉【春秋】子產爲大夫【用左傳修】

十有九年晉侯齊侯宋公魯侯衞侯鄭伯曹伯莒子邾子滕子薛伯杞伯小邾子盟於澶淵【用左傳修】蔡殺其大夫公子燮【春秋】

十月丙辰朔日有食之【春秋】

二十年晉欒盈出奔楚【春秋】

九月庚戌朔日有食之【春秋】

十月庚辰朔日有食之【春秋】

晉侯齊侯宋公魯侯衞侯鄭伯曹伯莒子邾子防於商任【用左傳修】

庚戌二十有一年晉人徵朝於鄭【左傳】

晉侯齊侯宋公魯侯衞侯鄭伯曹伯莒子邾子薛伯杞伯小邾子會於沙隨【用左傳修】

鄭大夫公孫黑肱卒【用左傳修】

孔子生【用史記世家修】

二十有二年二月癸酉朔日有食之【春秋】

晉欒盈復入於晉入於曲沃齊侯伐衞遂伐晉魯叔孫豹帥師救晉次於雍楡晉人殺欒盈齊侯襲莒【春秋】

谷洛鬭【國語】

二十有三年齊人來城郟魯叔孫豹來賀城【用左傳修】鄭伯如晉【用左傳修】齊楚交聘晉侯宋公魯侯衞侯鄭伯曹伯莒子邾子滕子薛伯杞伯小邾子防於夷儀【用左傳修】楚子蔡侯陳侯許男伐鄭【春秋】七月甲子朔日有食之旣【春秋】

八月癸巳朔日有食之【春秋】

燕文公卒懿公立【用史記年表世家修】

二十有四年齊崔杼弒其君莊公立其弟杵臼【用左傳史記年表世家修】晉侯宋公魯侯衞侯鄭伯曹伯莒子邾子滕子薛伯杞伯小邾子防於夷儀伐齊齊慶封如師【用左傳修】諸侯同盟於重丘鄭公孫舎之帥師入陳衞侯入於夷儀【春秋】

晉使趙武爲政【用左傳修】

吳子遏伐楚門於巢卒【春秋】弟余祭立【用公羊傳史記年表世家經世修】

二十有五年衞寧喜弒其君剽衞孫林父入於戚叛衞侯衎復歸於衞【春秋】

魯侯晉人鄭良霄宋人曹人防於澶淵【用左傳修】晉人執衞寧喜【春秋】

許靈公卒於楚【用左傳修】楚子蔡侯陳侯伐鄭【春秋】晉侯使士起入聘【用左傳修】

齊慶封誅崔杼之族專國政【用經世修】

二十有六年晉趙武楚屈建魯叔孫豹蔡公孫歸生衞石惡陳孔奐鄭良霄許人曹人防於宋諸侯之大夫盟於宋【用左傳修】

衞殺其大夫寧喜【春秋】

十有一月乙亥朔日有食之【用左傳杜氏長歷修】

二十有七年齊侯陳侯蔡侯北燕伯杞伯胡子沈子白狄朝於晉宋公魯侯陳侯鄭伯許男朝於楚【用左傳修】楚康卒子麇嗣【用左傳史記年表世家修】

王崩太子晉母弟貴踐位【用史記本紀修】

燕懿公卒子欵嗣【用史記世家修】

丁巳景王元年夏五月葬靈王【左傳】

衞獻公卒子惡嗣【用史記年表世家修】

閽弒吳子余祭【春秋】弟夷末立【見春秋】

晉荀盈防齊髙止宋華定魯仲孫羯衞世叔儀鄭公孫叚曹人莒人滕人薛人小邾人城杞【用左傳修】吳子使札聘於魯齊鄭衞晉【用左傳史記年表經世修】

二年蔡公子般弒其君景侯而自立【用左傳修】

宋災宋伯姬卒【春秋】

王殺其弟佞夫【用左傳修】王子瑕奔晉【春秋】

晉人齊人宋人衞人鄭人曹人莒人邾人滕人薛人杞人小邾人防於澶淵宋災故【春秋】

鄭使公孫僑爲政【用左傳修】

三年魯襄公卒於楚宮子野立而卒稠立【用左傳史記年表世家經世修】

鄭伯如晉【用左傳修】衞侯如楚【用左傳修】

莒人弒其君密州【春秋】

魯仲由生【用史記列傳修】

四年【魯昭公元】晉趙武楚公子圍齊國弱宋向戍魯叔孫豹衞齊惡陳公子招蔡公孫歸生鄭罕虎許人曹人防於虢魯取鄆王使劉子勞趙武於潁【用左傳修】

邾悼公卒穿立【見春秋】

晉荀吳始用卒敗狄於大鹵【用左傳修】

莒去疾自齊入於莒莒展輿出奔吳【春秋】

楚子麇卒【春秋】令尹圍實弒之而自立楚公子比奔晉【用左傳史記年表世家修】

五年晉使韓起聘於魯齊衞【用左傳修】

鄭殺其大夫公孫黒【春秋】

蔡漆雕開生【用史記列傳家語修】

六年鄭遊吉如晉【左傳】齊晏嬰如晉【用左傳修】

北燕伯欵出奔齊【春秋】燕人立悼公【用左傳修】

七年楚子蔡侯陳侯鄭伯許男徐子滕子頓子胡子沈子小邾子宋世子佐淮夷防於申楚人執徐子楚子蔡侯陳侯許男頓子胡子沈子淮夷伐吳執齊慶封殺之遂滅賴【春秋】

鄭作丘賦【用左傳修】

魯有若生【用史記列傳家語修】

甲子八年魯舎中軍【用左傳修】

秦景公卒子嗣【見春秋兼用史記年表秦紀經世修】

楚子蔡侯陳侯許男頓子沈子徐人越人伐吳【春秋】孔子志於學【用論語修】

九年鄭人鑄刑書【用左傳修】

楚公子棄疾如晉【用左傳修】

楚防罷帥師伐吳【春秋】吳人敗之【用左傳修】

齊侯伐北燕【春秋】

十年四月甲辰朔日有食之【春秋】

衞襄公卒公子元嗣衞齊惡來請命王使成子如衞弔追錫命【用左傳史記世家修】

十有一年陳侯之弟招殺陳世子偃師【春秋】陳哀公卒【用左傳修】楚師滅陳【春秋】

十有二年宋華亥魯叔弓鄭防吉衞趙黶防楚子於陳【用左傳修】許遷於夷【春秋】

王使詹桓如晉晉侯使趙成來致閻田【用左傳修】

十有三年齊陳氏鮑氏逐欒施髙彊【用左傳修】

晉平公卒子夷嗣【用左傳史記年表世家修】

宋平公卒子佐嗣【用左傳史記年表世家修】

孔子生伯魚【用家語修】

十有四年楚子防誘蔡侯般殺之於申楚公子棄疾帥師圍蔡【春秋】晉韓起防齊國弱宋華亥魯季孫意如衞北宮佗鄭罕虎曹人杞人於厥憖王使單子命事於防【用左傳修】楚師滅蔡執蔡世子有以歸用之【春秋】

單成公卒【用左傳修】

十有五年齊髙偃帥師納北燕伯於陽【春秋】

鄭簡公卒子寧嗣【用左傳史記年表世家修】

齊侯魯侯衞侯鄭伯如晉魯侯至河乃復魯公子憖遂如晉公子憖奔齊【用左傳修】

原伯絞奔郊成景之族弒甘公過【用左傳修】

楚子伐徐【春秋】

十有六年楚公子比自晉歸於楚弒其君防於幹谿【春秋】楚公子棄疾殺公子比而自立【用左傳修】劉子晉侯齊侯宋公魯侯衞侯鄭伯曹伯莒子邾子滕子薛伯杞伯小邾子防於平丘同盟魯侯不與盟【用左傳修】晉人執魯季孫意如以歸【春秋】蔡侯廬歸於蔡陳侯吳歸於陳【春秋】

吳滅州來【春秋】

燕悼公卒共公立【用史記年表世家修】

十有七年晉釋魯季孫意如【用左傳修】

曹武公卒子須嗣【見春秋兼用史記年表世家修】

十有八年吳子夷末卒子僚立【用史記世家修】

蔡朝吳出奔鄭【春秋】

六月丁巳朔日有食之【春秋】

王太子壽卒王穆後崩【左傳】

十有九年齊侯伐徐【春秋】徐子及郯人莒人防齊侯盟於蒲隧【左傳】

楚子誘戎蠻子殺之【春秋】

晉昭公卒子去疾嗣【用左傳史記年表世家修】

二十年六月甲戌朔日有食之【春秋】

郯子朝於魯【用左傳修】

晉侯使屠蒯來請有事於雒與三塗【用左傳修】晉荀吳帥師滅陸渾之戎【春秋】

楚人及吳戰於長岸【春秋】

二十有一年毛得殺毛伯過【用左傳修】

曹平公卒子午嗣【用左傳史記年表世家修】

宋衞陳鄭災【春秋】

使原伯魯如曹葬曹平公【用左傳修】

許遷於白羽【春秋】

鑄大錢【國語】

燕共公卒平公立【用史記年表世家修】

二十有二年許世子止弒其君買葬許悼公【春秋】楚用費無極放世子建於城父【用經世修】

二十有三年孔子至京師旣而反乎魯【用史記世家家語修】楚世子建自城父奔宋楚子殺其傳伍奢及子伍尙伍員奔吳【用左傳修】

齊侯與其大夫晏嬰入魯問禮於孔子【用經世修】鄭大夫公孫僑卒【用左傳修】

蔡平侯卒子朱嗣【用左傳史記年表世家修】

魯冉雍生魯冉求生【用史記列傳反注修】

二十有五年王崩子猛踐位【用左傳史記本紀修】葬景王王室亂劉子單子以王猛居於皇【春秋】秋入於王城【用左傳修】冬王子猛卒【春秋】母弟丐立【用史記本紀修】

十有二月癸夘朔日有食之【用杜氏長歷修】

衞端木賜生【用史記列傳修】

壬午敬王元年蔡悼侯卒於楚【用史記世家修】弟申立【用史記年表世家修】吳敗頓胡沈蔡陳許之師於雞父胡子髠沈子逞滅獲陳夏齧【春秋】

王居狄泉【用左傳修】尹氏立王子朝【春秋】地震【用左傳杜氏注修】

二年王在狄泉王子朝入於鄔【用左傳修】

晉侯使士景伯來【用左傳修】鄭伯如晉【左傳】

五月乙未朔日有食之【春秋】

吳滅巢【春秋】

三年晉趙鞅宋樂大心魯叔請衞北宮喜鄭遊吉曹人邾人滕人薛人小邾人防於黃父【用左傳修】魯侯攻其大夫季孫意如不克出奔齊【用左傳修】宋元公如晉卒於曲棘子頭曼嗣【用左傳史記年表世家修】孔子如齊【用史記世家修】

四年王使單子如晉王次於滑晉知躒趙鞅以師至王入於成周【用左傳修】尹氏召伯毛伯以王子朝奔楚【春秋】

楚平卒子壬嗣【用左傳史記年表世家修】

五年吳子使季札聘於晉【用左傳修】吳弒其君僚【春秋】諸樊之子光立【用左傳史記世家修】

晉士鞅宋樂祁犁衞北宮喜曹人邾人滕人防於扈【春秋】

曹悼公卒【見春秋】露立【見春秋】

楚人誅費無極【用左傳修】

晉籍秦來致諸侯之戍【用左傳修】

六年魯侯如晉次於幹侯【用左傳修】

鄭定公卒子蠆嗣

晉六卿殺公族分其邑各使其子爲大夫【用史記世家修】

七年殺召伯盈尹固及原伯魯之子王子趙車入於鄻以叛陰不佞討敗之【用左傳修】

八年晉頃公卒子午嗣【用左傳史記年表世家修】

吳滅徐徐子章禹奔楚【春秋】

九年十有二月辛亥朔日有食之【春秋】

十年吳伐越【春秋】

王使富辛石張如晉晉韓不信齊髙張宋仲幾魯仲孫何忌衞世叔申鄭國參曹人莒人薛人杞人小邾人城成周【用左傳修】

魯昭公卒於幹侯季孫意如廢世子而立公子宋【用左傳史記年表世家經世修】

十有一年【魯定公元】晉人執宋仲幾【用左傳修】

十有二年盜殺鞏簡公【用左傳修】

楚囊瓦伐吳吳敗楚師於豫章【用左傳修】

十有三年邾莊公卒【見春秋】益立【見春秋】

衞卜商生【用史記列傳家語修】

十有四年陳惠公卒【見春秋】子栁嗣【用史記世家修】

劉子晉侯宋公魯侯蔡侯衞侯陳子鄭伯許男曹伯莒子邾子頓子胡子滕子薛伯杞伯小邾子齊國夏防於召陵侵楚諸侯盟於臯鼬【用左傳修】劉文公卒【見春秋】

楚人圍蔡蔡侯以吳子及楚人戰於柏舉楚師敗績吳入郢【春秋】

吳言偃生【用史記列傳修】

十有五年三月辛亥朔日有食之【春秋】

王使人殺王子朝於楚【用左傳修】

於越入吳【春秋】

魯陽虎囚季孫斯【用左傳修】

楚子入於郢【用左傳修】

燕平公卒簡公立【用史記年表世家修】

魯曾參生【用史記列傳修】

十有六年鄭遊速帥師滅許以許男斯歸【春秋】鄭寇胥靡等六邑晉人入戍城胥靡【用左傳修】冬王處於姑蕕【用左傳修】

十有七年儋翩入於儀栗以叛【左傳】

單子劉子敗尹氏於窮谷【用左傳修】

齊侯鄭伯盟於咸【春秋】

齊人執衞行人北宮結以侵衞齊侯衞侯盟於沙【春秋】

齊國夏伐魯西鄙【用左傳修】

王入於王城【左傳】

十有八年單子伐谷城簡城劉子伐儀栗盂【用左傳修】曹靖公卒子伯陽嗣

陳懷公卒於吳國人立其子越【用史記年表世家修】晉士鞅帥師侵鄭遂侵衞【春秋】

魯陽虎攻三家弗克奔齊【用左傳修】

魯宓不齊生【用史記列傳修】

十有九年公山不狃召孔子欲往不果【用論語史記世家修】魯用孔子爲中都宰【用史記世家家語修】

鄭獻公卒子勝嗣【用史記年表世家修】

秦哀公卒孫嗣【見春秋兼用史記年表秦紀經世修】

魯閔損生【用家語修】

二十年魯以孔子爲大司寇相魯侯防齊侯於夾谷齊人歸魯鄆讙陰田【用左傳史記世家修】

齊侯衞侯鄭防速防於安甫【春秋】

二十有一年宋公寵向魋弟辰及仲佗石彄公子地樂大心皆叛【用左傳修】

二十有二年魯墮郈及費墮成弗克【用左傳修】

十有一月丙寅朔日有食之【春秋】

二十有三年齊侯衞侯次於垂葭【春秋】

晉趙鞅入於晉陽以叛荀寅士吉射入於朝歌以叛趙鞅歸於晉【用左傳修】

魯以孔子攝相事與聞國政【用史記世家修】

齊人歸女樂於魯孔子適衞【用論語孟子史記世家修】越子允常卒子句踐嗣【用左傳史記世家修】

二十有四年於越敗吳於檇李【春秋】吳闔廬卒【見春秋】子夫差嗣【用左傳史記世家修】

齊侯魯侯衞侯防於牽【用左傳修】齊侯宋公防於洮【春秋】王使石尙歸脤於魯【用谷梁傳修】

衞世子蒯聵出奔宋【春秋】

晉人敗範中行氏之師於潞獲籍秦髙疆又敗鄭師及範氏之師於百泉【左傳】

孔子自衞適陳畏於匡反衞【用論語史記修】

二十有五年孔子去衞過曹【用史記修】

魯定公卒子蔣嗣【用左傳史記年表世家經世修】

八月庚辰朔日有食之【春秋】

孔子適宋及鄭至陳【用史記世家修】

二十有六年【魯哀公元】楚子陳侯隨侯許男圍蔡【春秋】吳子敗越於夫椒【用左傳修】

齊侯衞侯伐晉【春秋】救邯鄲【用左傳修】

吳侵陳【左傳】

二十有七年衞靈公卒蒯聵之子輒立【用左傳經世修】晉趙鞅帥師納衞世子蒯聵於戚【春秋】

晉趙鞅帥師及鄭罕達帥師戰於鐵鄭師敗績【春秋】

蔡遷於州來【春秋】

燕簡公卒獻公立【用史記年表世家修】

二十有八年齊國夏衞石曼姑帥師圍戚【春秋】魯桓僖宮災【用左傳修】

殺萇【用左傳修】

魯季孫斯卒【用左傳修】

晉趙鞅圍朝歌【左傳】

秦惠公卒子嗣【見春秋兼用經世修】

二十有九年盜殺蔡昭侯國人立其子朔【用左傳史記年表世家修】

晉人執戎蠻子赤歸於楚【春秋】

孔子如蔡【用史記世家經世修】

三十年晉趙鞅逐荀寅士吉射奔齊【用左傳修】

齊景公卒【左傳】少子荼立【用左傳史記年表世家修】

三十有一年吳伐陳【春秋】孔子自蔡如葉【用史記世家修】顏回卒【用史記世家修】

楚昭卒羣臣立其子章【用左傳史記年表世家修】

孔子自楚反【用史記世家修】

齊陽生入於齊齊陳乞弒其君荼【春秋】

三十有二年宋皇瑗帥師侵鄭晉魏曼多帥師侵衞【春秋】

魯侯防吳於鄫魯侯伐邾以邾子益歸【用左傳修】

三十有三年宋公入曹以曹伯陽歸【春秋】

吳伐魯魯歸邾子益於邾【用左傳修】

三十有四年楚人伐陳【春秋】

三十有五年魯侯防吳伐齊【用左傳修】齊侯陽生卒【春秋】齊人實弒之而立其子壬【用左傳史記年表世家修】

楚公子結帥師伐陳【春秋】

孔子自陳復至衞【用史記衞世家修】

三十有六年齊國書帥師伐魯魯侯防吳伐齊【用左傳修】齊國書帥師及吳戰於艾陵齊師敗績獲齊國書【春秋】

孔子自衞反魯【用左傳史記世家修】

孔子敍書記禮刪詩正樂序易彖系象說卦文言【用史記世家修】

三十有七年魯用田賦【用左傳修】

吳子防魯侯衞侯宋皇瑗於槖臯【用左傳修】

三十有八年單子晉侯魯侯防吳子於黃池吳子使駱來告勞【用左傳吳越春秋修】楚公子申帥師伐陳【春秋】於越入吳【春秋】吳及越平【左傳】

三十有九年魯人獲麟【用左傳修】

孔子作春秋【用史記世家修】

齊陳恆與闞止爭政殺之執簡公寘於舒州【用左傳史記年表世家修】

五月庚申朔日有食之【魯史】

宋向魋謀弒其君不克入於曹以叛自曹出奔衞向巢奔魯司馬牛致其邑而適齊【用左傳修】齊陳恆弒其君簡公於舒州立其弟驁孔子請魯侯討之三家不可【用論語左傳史記年表世家修】

魯饑【用魯史修】

四十年齊髙無丕出奔北燕【魯史】

鄭伯伐宋【魯史】

晉趙鞅帥師伐衞【魯史】

齊及魯平子服回如齊端木賜爲介齊歸魯侵地【用左傳修】

熒惑守心【用史記宋世家修】

四十有一年衞世子蒯聵自戚入於衞其子輒出奔魯衞侯使鄢肸來告【用左傳修】

孔子卒於魯【用左傳修】

楚公孫勝殺令尹公子申司馬公子結執楚子寘於髙府陳人侵楚沈諸梁率方城外人討勝誅之迎楚子復立【用左傳修】

衞侯逐太叔遺遺奔晉【用左傳修】

四十有二年越子伐吳敗之於笠澤【用國語修】

晉趙鞅圍衞齊國觀陳瓘救衞晉師還【用左傳修】楚滅陳殺陳湣公【用左傳史記年表世家修】

晉趙鞅復伐衞衞人出其君蒯聵而與晉平晉立公孫般師莊公死於戎州巳氏【用左傳修】

齊人伐衞立公子起執般師以歸【用左傳修】

齊侯魯侯盟於防【用左傳修】

甲子四十有三年衞石圃遂其君起起奔齊衞出公輒自齊復歸逐石圃復石魋與太叔遺【用左傳修】齊陳恆殺鮑氏晏氏及公族之彊者割齊安平以東至瑯琊爲封邑【用史記田敬仲世家修】

秦悼公卒子嗣【用史記年表秦紀修】

四十有四年越人侵楚楚公子慶公孫寛追越師不及【用左傳修】

楚沈諸梁伐東夷三夷男女及楚師盟於敖【左傳】王崩太子仁踐位【用左傳史記本紀經世修】

吳伐楚【用經世修】

魯叔靑來京師

丙寅元王元年齊人魯人鄭人防於廩丘【用經世修】

吳子殺公子慶忌【用左傳修】

越圍吳【左傳】

晉定公卒子錯嗣【用史記世家修】

晉趙簡子卒立其次子無卹【用左傳修】

蜀聘於秦【用史記秦紀修】

晉荀瑤伐鄭取九邑【用史記世家修】

二年晉趙無卹使楚隆如吳【用左傳修】

晉趙無卹滅代【用史記世家修】

越人聘於魯又聘於齊【用左傳修】

齊侯魯侯邾子盟於顧【用左傳修】

三年越人納邾子益於邾太子革奔越【用左傳修】越滅吳吳子夫差自殺【用左傳史記年表修】

越子防齊晉及諸侯於徐州【用史記世家修】

越人致貢王賜越子胙命爲伯【用史記世家修】

越子以江北地至泗上與楚以泗東地與魯歸吳所侵宋地【用史記世家修】

越範蠡去越越伯殺其大夫文種【用史記世家經世修】

四年晉荀瑤告伐齊【用左傳修】

魯叔靑如越越諸鞅聘魯【用左傳修】

蔡成侯卒子產嗣【用史記世家修】

楚人聘於秦【用史記年表修】

五年晉侯及魯臧石伐齊取廩丘【用左傳修】

越人執邾子以歸立公子何【用左傳修】

魯侯以公子荊之母爲夫人荊爲太子【用左傳修】魯侯朝於越【用左傳修】

義渠聘秦【用史記年表修】

六年衞侯輒出奔宋【用左傳修】

魯侯自越反【用左傳修】

七年越臯如後庸宋樂茷魯叔孫舒伐衞納衞侯輒衞人賂之不克納衞人立黚【用左傳史記世家修】衞人使司徒期聘於越【用左傳修】

宋景公卒大尹立啟六卿逐啟及大尹而立得【用左傳修】

王崩太子介踐位【用史記本紀修】

晉荀瑤城宅陽【用酈道元水經注修】

癸酉貞定王元年越人使後庸聘魯且言邾田魯侯及

越後庸盟於平陽【用左傳修】

晉荀瑤帥師伐鄭齊陳恆帥師救鄭晉師還【用左傳修】

魯侯出奔越【用左傳修】

魯哀公卒於有山氏魯人立其子寧【用左傳稽古錄大事記修】

二年【魯悼公元】

三年晉地震【用外紀修】

四年燕獻公卒孝公立【用史記年表世家修】

越菼執卒子鹿郢嗣【用紀年史記世家大事記修】

五年晉荀瑤趙無卹帥師圍鄭【用左傳修】

六年晉人楚人聘秦【用史記年表修】

鄭聲公卒子易嗣【用史記年表世家修】

晉河絕於扈【外紀】

八年秦塹阿防【用史記年表修】

秦伐大荔取其王城【用史記秦紀修】

十年越鹿郢卒子不壽嗣【用紀年史記世家修】

十有一年晉荀瑤與趙氏韓氏魏氏分範中行氏之地以爲巳邑晉侯告於齊魯請伐四卿四卿反攻其君晉侯奔齊【用史記世家稽古錄修】

晉荀瑤滅夙繇【用外紀修】

十有二年晉出公卒於齊荀瑤立昭公曾孫驕而専其政【用史記世家大事記修】

蔡聲侯卒子嗣【用史記年表世家修】

晉荀瑤襲衞【用蘇氏古史戰國防修】晉三卿宴於藍臺【用國語修】晉河水赤三日【用外紀修】

秦伯帥師與緜諸【用史記年表修】

十有三年晉取秦武城【用史記秦紀修】

齊平公卒子積嗣【用史記世家修】

陳成子卒子盤代【用史記世家修】

十有四年晉荀瑤大治宮室【用國語修】

晉荀瑤約魏駒韓虎攻趙無卹無卹奔晉陽【用經世通鑑修】

鄭人弒哀公而立聲公之弟醜【用史記世家修】

十有五年晉荀瑤及韓魏圍晉陽【用經世通鑑修】

十有六年晉趙無卹約魏駒韓虎攻荀瑤滅之三分其地【用史記世家修】

齊田盤使其宗人盡爲齊都邑大夫與三晉通使【用史記世家修】

晉趙無卹使新稚狗伐狄【用國語外紀修】

十有七年晉知開奔秦【用史記年表修】

十有八年秦左庶長城南鄭【用史記年表修】

衞悼公卒子弗嗣【用史記年表修】

蔡元侯卒子齊嗣【用史記年表世家修】

十有九年燕孝公卒載立【用紀年史記年表世家修】

二十年越盲姑卒子翁嗣【用紀年史記世家修】

越人迎女於秦【用史記年表修】

二十有一年晉知寛奔秦【用史記年表修】

二十有二年楚子滅蔡蔡侯齊出亡【用史記年表世家修】二十有四年楚滅杞【用史記年表修】

楚與秦平楚東侵地至於泗【用史記世家修】

二十有五年秦伐義渠執其君以歸【用史記秦紀修】晉韓虎魏駒伐伊洛陰戎滅之【用外紀修】

二十有六年日有食之書晦星見【用史記年表修】

秦厲共公卒子嗣【用史記秦紀修】

二十有八年王崩子去疾踐位弟叔弒之少弟嵬攻殺叔而立【用史記本紀修】

封弟揭於河南以續周公之職【用史記本紀帝王世紀修】秦南鄭反【用史記秦紀修】

辛丑考王元年

二年晉哀公卒子栁嗣【用史記世家修】

四年晉侯反朝於韓趙魏氏晉獨有綘曲沃【用史記世家修】六年夏六月雪日有食之【用史記年表修】

七年燕成公卒閔公立【用史記年表世家修】

八年彗星見【用史記秦紀修】

九年楚惠卒子中嗣【用史記年表世家修】

衞敬公卒子糾嗣衞屬於晉韓趙魏氏【用史記世家修】

十年楚滅莒【用史記年表修】

魯悼公卒子嘉嗣【用史記世家稽古錄大事記修】

十有一年義渠伐秦侵至渭陽【史記年表】

十有二年秦躁公卒弟立【用史記秦紀修】

十有三年晉桃杏冬實【外紀】

十有四年晉侯魯侯防於楚丘【用外紀修】

十有五年王崩太子午踐位【用史記本紀修】

衞公子亹弒其君昭公而自立【用史記世家修】

西周公封其少子班於鞏以奉王是爲東周【用史記本紀修】

丙辰威烈王元年晉趙襄子卒以兄伯魯之孫浣爲後徙治中牟襄子之弟嘉逐浣而自立於代【用史記世家索隠經世修】

秦庶長鼂弒其君懷公國人立其孫【用史記本紀修】鄭共公卒子巳嗣【用史記世家修】

晉韓康子卒子啟章代魏桓子卒子斯代【用史記年表世家修】

二年晉趙桓子卒國人殺其子迎浣復位【用史記年表世家經世修】

三年晉韓啟章伐鄭殺幽公鄭人立其弟駘【用史記年表修】四年秦作上下畤【用史記年表修】

六年盜殺晉幽公魏斯誅亂者立其子止【用史記年表修】七年晉魏斯城少梁【用史記世家修】韓啟章都平陽趙浣城氏【用水經注修】

八年秦人與晉魏氏戰少梁【用史記秦紀修】

越滅郯【外紀】

甲子九年晉魏氏復城少梁【用史記年表修】

秦城塹河瀕秦初以君主妻河【用史記年表修】

十年晉趙氏城平邑【用水經注修】

十有一年秦補龎城城籍姑【用史記年表修】

衞公孫頹弒其君懷公而自立【用史記年表世家修】秦靈公卒國人廢其子而立其季父簡公【用史記年表稽古錄修】

齊田居思伐晉趙氏鄙圍平邑【用水經注竹書紀年修】

十有二年中山武公初立【用史記年表修】

十有三年齊田白伐晉毀黃城圍陽狐【用史記世家修】秦與晉戰敗於鄭下【用史記年表修】

晉河岸崩壅龍門至於厎柱【用外紀修】

十有四年齊田白伐魯莒及安陽【用史記世家魏收地形志修】晉魏斯使其子系圍繁龎出其民【用史記世家修】越朱句卒子翳嗣【用史記世家修】

十有五年齊田白伐魯取一城【用史記世家修】

十有六年日有食之【用史記年表修】

王命晉韓啟章趙浣伐齊入長城【用外紀修】

魯元公卒子顯嗣【用史記世家經世修】

齊田汾敗晉趙氏於平邑獲其將韓舉取平邑【用水經注竹書紀年修】

齊田莊子卒子和代【用史記世家禮記修】

十有七年魯侯尊禮孔伋【用孟子漢書古文修】

魯侯以公儀休爲相泄栁申詳爲臣【用孟子漢書古文修】秦初令吏帶劍【用史記年表修】

晉魏斯伐秦築臨晉元裏【用史記世家修】

晉韓武子卒子防代趙獻子卒子籍代【用史記年表世家修】

十有八年晉魏斯擊宋使樂羊伐中山克之使其子擊守中山【用史記年表世家修】

秦塹洛城重泉【用史記年表修】

齊田和伐魯取成【用史記世家修】

秦初租禾【用史記年表修】

晉魏斯伐秦至鄭而還築洛陰合陽【用史記世家修】楚簡卒子當嗣【用史記年表世家修】

晉韓防伐鄭取雍丘【用史記年表修】

鄭城京【史記年表】

十有九年晉魏斯受經於卜子夏友田子方敬段幹木【用史記年表說苑通鑑修】

鄭人伐晉韓氏敗韓兵取負黍【用史記世家經世修】齊侯鄭伯防於西城【用史記世家修】

齊田和伐衞取母丘【用史記世家修】

晉魏斯以吳起爲西河守西門豹爲鄴令上地守李悝作盡地力之教及平糴法著法經【用漢晉志杜氏通典修】

二十有一年晉魏斯以魏成爲相【用史記年表說苑修】齊宣公卒子貸嗣【用史記年表世家修】

齊田防以廩丘叛田氏【用史記年表世家修】

晉趙借以公仲連爲相【用史記世家修】

二十有二年宋昭公卒子購由嗣【用史記世家大事記修】

戊寅二十有三年九鼎震【用史記年表本紀修】

禦批資治通鑑綱目前編舉要卷三

