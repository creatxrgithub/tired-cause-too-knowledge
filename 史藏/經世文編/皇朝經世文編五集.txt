求是齋《皇朝經世文編五集》

序例言卷一敍

國朝柔遠記敍或作王星使柔遠記

王之春

國朝柔遠記敍或作兪太史柔遠記

兪樾

盛世危言敍

彭玉麟

﹝格物入門敍

李鴻章﹞

盛世危言敍或作鄭觀應盛世危言自敍

鄭陶齋

洋藥茶絲分類表敍

楊楷

雜貨衰旺提要表敍

楊楷

庸書敍

宋育仁

庸書內外篇敍或作庸書內外篇自敍

陳次亮

危言序或作湯氏危言序

﹝陸學源﹞﹝湯蟄仙﹞

重譯富國策敍

通正齋生

西學書目表敍﹝例﹞

﹝梁啟超﹞﹝缺名﹞

西學提要農學總敍

﹝梁啟超﹞﹝缺名﹞

沈氏音書序

﹝梁啟超﹞﹝缺名﹞

變法通議自序

缺名

盛世元音原序

沈學﹝來﹞卷二富彊

總論富國策

三要富國策

人功富國策

資本富國策

分合富國策

以愛力轉國運﹝說﹞﹝稅﹞

汪康年

中國自彊策﹝上﹞

汪康年

中國自彊策﹝中﹞

汪康年

中國自彊策﹝下﹞

汪康年

論中國求富彊宜籌易行之法

汪康年

自彊大計舉要臚陳折

盛宣懷

振興中國三大綱論

薛福成

中國富彊之策宜推廣西學講﹝求﹞﹝水﹞實際嚴祛欺蔽論

曾紀年

原彊

郭宗憲

民富而後國家富彊說

王詠霓

自彊

陳次亮

富彊策上

江建霞

富彊策中

江建霞

富彊策下

江建霞

富彊求源說

沈惇和卷三學術

婦學

陳次亮

育才

陳次亮

西書

陳次亮

﹝洋務

陳次亮﹞

西法

陳次亮

圖籍

陳次亮

華人宜通西文說

華伯衡

海圖

陳次亮

日本名士論經濟學

日本人田口卷四學校

﹝學校

陳次亮﹞

論學校一

﹝梁啟超﹞﹝陳次亮﹞

論學校二

梁啟超

論學校三

梁啟超

論學校四

梁啟超

論學校五

梁啟超

論學校六

梁啟超

論學校七

梁啟超

請推廣學校折

李端棻

總署議覆李﹝侍﹞﹝待﹞郎請推廣學校折

倫惇學校歲報

﹝張坤徳﹞譯西報

太學

陳次亮

中學

湯蟄仙

﹝考試

湯蟄仙﹞卷五書院附學堂章程

請變通書院章程折

胡聘之

各省宜建翹材議

孫同康

近年各省書院攺課實學得旨施行並所擬章程

書院

陳次亮

書院

湯蟄仙

奏設天津中西學堂章程

奏設天津中西學堂章程

擬增設女童學塾議

王詠霓卷六議院

議院

陳次亮

議院

湯﹝蟄﹞﹝墊﹞仙

英國下議院論土亂及﹝英﹞﹝美﹞國應如何辦法

譯西報

英國下議院論土亂及﹝英﹞﹝美﹞國應如何辦法

譯西報

英國下議院論土亂及﹝英﹞﹝美﹞國應如何辦法

譯西報

古議院考

梁啟超卷七吏治

名實

陳次亮

尊相

湯蟄仙

﹝部臣

湯蟄仙﹞

考績

陳次亮

停捐

陳次亮

停捐

湯蟄仙

三署

陳次亮

鬻爵

湯蟄仙

保舉

湯蟄仙

員

湯蟄仙

限仕

湯蟄仙

公法

陳次亮

使才

陳次亮

刑法

陳次亮

保甲

陳次亮

巡捕

陳次亮

養廉

陳次亮

行取

陳次亮

鄕官

陳次亮

翰林

陳次亮

例案

陳次亮

胥役

陳次亮

盜工

湯蟄仙

﹝罰鍰

湯蟄仙﹞卷八兵政臺

海軍

兵制

湯蟄仙

勇營

陳次亮

民兵

陳次亮

額兵

陳次亮

遵議武營扣餉缺額罪名折

松溎

湖北興辦洋操奏章公牘章程

張之洞

商戰論

汪康年

英法水戰論

譯西報

行軍電綫

闕名

測炮綫鏡

闕名

﹝墨力那藥彈

闕名﹞

俄國添兵論

闕名

臺

陳次亮

愼戰

陳次亮

論希土交爭實兆歐亞戰禍

粵中漁鼓

海軍

湯蟄仙

論海軍

闕名

論中國再興海軍之得失

闕名卷九河工水利海防

水田

湯蟄仙

水利

﹝陳次亮﹞﹝湯蟄仙﹞

水利

﹝湯蟄仙﹞﹝陳次亮﹞

﹝大利

湯蟄仙﹞

衛屯

湯蟄仙

分河

湯蟄仙

東河

湯蟄仙

﹝北河

湯蟄仙﹞

河防

陳次亮

論西伯利亞水利

闕名

海口

陳次亮卷十洋稅釐金錢糧

稅則

陳次亮

洋稅

湯蟄仙

稅司

陳次亮

增加稅則論

闕名

論中國稅務贏絀

法國人拉盧士

論中國稅務贏絀

拉盧士

﹝論中國釐金獘病

英國領事﹞

增加稅則論

闕名

中國求加稅則事二則

闕名

請仿行印稅折

陳璧

錢糧

湯蟄仙

釐金

陳次亮

包釐

湯蟄仙

鹽捐

湯蟄仙

魚課

湯蟄仙

煙稅

陳次亮卷十一農政

農政

陳次亮

蠶桑

陳次亮

日本絲業宜整頓論

譯日本報

論中國紡繅業

西士日也美崇氏

論杭州繅絲廠

闕名

橫濱絲公所緣起

譯日報

勤種植以廣地利說

錄廣報

養民要折

錄廣報

說橙

梁啟超

渠樹

陳次亮

山林論

譯日報卷十二工藝

藝科

陳次亮

考工

﹝陳次亮﹞﹝湯蟄仙﹞

華工

﹝湯蟄仙﹞﹝應祖錫﹞

洋匠

﹝湯蟄仙﹞﹝應祖錫﹞

技藝

應祖錫

婦女作工

應祖錫

工作學徒苦

應祖錫

興工通商

應祖錫卷十三天文電學

天文

陳次亮

電學

陳次亮

電气利於園圃

闕名

太平洋電﹝﹞﹝淺﹞論

闕名

西醫

陳次亮

天气利用

譯西報

格致

陳次亮

格致源流說

江建霞

變學論

江建霞卷十四解釋

句股平三角解比例表

詹貴楨

地圓解

莫有鑣

西法代數本於中法四原說

姚模

釋日月食

徐永銓

釋潮

徐永銓

釋電气攝力

潘行讓

气學淺說

戴儒珍

釋熱

長庚

以方出圓解

葉爾昌

光气考

葉爾昌卷十五算學地輿

問開正負諸乘方孰爲捷法

沈善蒸

乘除誤否舊傳九減試法其能試之理安在若不用九減任用他數﹝減﹞試視九減法孰爲難易

沈善蒸

乘除誤否舊傳九減試法其能試之理安在若不用九減任用他數﹝減﹞試視九減法孰爲難易

崔有洲

海鏡之﹝立﹞通句卽平三和通股卽髙三和通弦卽皇極三和大差卽明三和小差卽﹝﹞﹝惠﹞三和﹝黃﹞﹝榮﹞方卽太虛三和試爲溯其原委

沈善蒸

海鏡之﹝立﹞通句卽平三和通股卽髙三和通弦卽皇極三和大差卽明三和小差卽﹝﹞﹝惠﹞三和﹝黃﹞﹝榮﹞方卽太虛三和試爲溯其原委

鄭興森

弦和較羃爲一率句股相乘倍之爲二率弦羃內減句股較羃爲三率求得四率開平方得弦和和以比例之理釋之

鄭興森

﹝名﹞﹝各﹞山大澤不以封論

趙賢書

吳伐郯論

趙引修

秦徵晉河東論

趙賢書

秦徵晉河東論

康﹝宜﹞﹝宣﹞鑑

場池井各鹽引地考

朱逢甲

規復淮鹽引地議

陳炳卷十六鐵政礦務

鐵政

陳次亮

遵旨議奏興辦礦務設法擴充開采折

崧蕃

請通飭開辦礦務鼓鑄銀圓折

王鵬運

﹝戶部議覆王鵬運請通飭開辦礦務鼓鑄銀圓折﹞

人

陳次亮

開礦

湯蟄仙

恭讀上諭各直省督撫設法開辦礦務謹注

梅鼎銘卷十七鐵路

鐵路條陳

容閎

創造鐵路始末

王之春

鐵路

陳次亮

鐵路

湯蟄仙

中國火車獘病

闕名

論中俄鐵路兼及稅則事

譯西報

俄國理財權術

譯西報

西比利亞鐵路

英報

論關津鐵路

王韜

歐洲各國鐵路表

譯撙節報

俄國愼重鐵路

譯撙節報

俄國西比利亞鐵路所經各部考

許竹篔

譯泰晤士報論鐵路便﹝利﹞

闕名

日本鐵路

譯東京報

英報館與機匠問答節略

泰晤士報卷十八商務

通商說古今中外通商源流考附

詹塏

重商論

朱云表

商務議

朱云表

通商宜設立商部以浚利源

應祖錫

中國商務必大興論

汪振聲

論英通中國商務路程

王韜

商務

陳次亮

商部

陳次亮

商局

湯蟄仙

中國議辦商務局緣起附總理衙門謹奏爲遵

旨議奏講求商務折

闕名

牛莊貿易情形論

譯西報

論大阪商情

譯日本報

中日在韓貿易情形表

譯日本報

論英國商務漸衰

錢念祖

論英國商務

英領事湛

上海商務情形論

英領事湛

利源

陳次亮

論英徳貿易

泰晤士報

中俄陸路貿易

泰晤士報

論日本商業未必能爭英國之利

泰晤士報

日本農商務委員

知新報卷十九圜法銀行國債

圜法

陳次亮

交鈔

陳次亮

鑄銀條陳

闕名

制造局開鑄制錢論

王韜

論金銀漲落之由

髙橋某

幣制論

麥見尼氏日本古城貞吉譯

論美國選舉總統論及幣制附此

博聞報

請創辦銀行章程

容閎

續擬銀行條陳

容閎

戶部議奏各省攤派籌還洋折並附片

闕名

國債

湯蟄仙

官號

湯蟄仙

銀貨問答

日本貞吉譯西捷報卷二十船政輪船公司

各國船政

西士漢塞爾

請整頓船政折

陳﹝璧﹞﹝壁﹞

輪船

陳次亮

呈請開辦江西內河輪船公牘

鄒淩瀚

俄擬設太平洋輪船公司

譯日本西字捷報

小輪

湯蟄仙

公司

陳次亮卷二十一官書局報館

都城官書局開設緣由

京都官書局報

官書局奏開辦章程

京都官書局報

論報館有益於國事

闕名

報館

陳次亮

觀泰晤士報館記

譯西報

鄂督張飭行全省官銷時務報紮

闕名

論商務報緣起之故

詹塏卷二十二驛傳郵政電報

驛傳

陳次亮

郵政

﹝湯蟄仙﹞﹝陳次亮﹞

奏辦郵政

萬國公報

郵政

王韜

論郵政將興

王韜

論宜亟興郵政之事

夏昌明

郵政上

鄭陶齋

郵政下

鄭陶齋

電報

鄭陶齋卷二十三邊事

中國邊事論

闕名

中國邊事論

闕名

中國邊事論

闕名

邊防

陳次亮

龍江

陳次亮

奉吉

陳次亮

朝鮮

陳次亮

東海

陳次亮

屯田

陳次亮

金山

陳次亮

新疆

陳次亮

河源

陳次亮

靑海

陳次亮

西藏

陳次亮

三省

陳次亮

八旗

陳次亮

內旗

湯蟄仙

蒙古

陳次亮

口岸

湯蟄仙卷二十四各國邊防

暹羅

陳次亮

臺灣

陳次亮

南洋

陳次亮

﹝合﹞﹝令﹞從

陳次亮

法美

陳次亮

蔥嶺

陳次亮

籌暹

湯蟄仙

保朝

湯蟄仙

防俄

湯蟄仙

夷勢

湯蟄仙卷二十五新政論

論中國積弱由於防獘

梁啟超

論中國參用民權之利益

汪康年

俄將論中國財政

俄士鋪加脫氏

俄將論中國財政

俄士鋪加脫氏

論中俄專約

張坤徳譯日日新報

中國不能維新論

闕名

﹝中國度支論

張坤徳譯英報﹞

中國實情

譯富彊報

論中國將來情形

萬國公報

挾制中國修理北河論

闕名

﹝中國度支論

譯英報﹞卷二十六日本新政論

美國人觀日本情形記

美士撲爾打

美國人觀日本情形記

美士撲爾打

論日本宜廣增海軍

譯東京日報

日本大臣新政

譯東京日報

美懾日疆

日本貞吉譯

日本度支

譯美國公論報

某報館訪事與伊藤問答節略

譯東京日報

論臺灣財政

日本文學士阪谷

論日人經營臺灣

譯西捷報

論臺灣

日相伊藤

論日人經營臺灣

譯東京日報卷二十七英俄政策

俄人論英國海外政策

譯俄國日報

俄人論英國海外政策

譯俄國報

英俄合從策

譯爹爾古﹝倫﹞﹝論﹞古報

英君主治國論

譯泰晤士報

論英國首相執政之權

譯泰晤士報

英國水師幼童升遷情形

英水師惠爾木

錄諫俄皇書

張坤徳譯

英俄畫界條

譯英國歲計內政外交成案

英人論俄

譯不拉古兜雜誌

帕報論俄

譯帕爾米爾捷報

論英國爵臣誡英應防俄法

論俄國侯補外務大臣

譯沙得得兒的報

俄國外政大臣魯馬能務王事略

劉崇惠譯卷二十八各國新政論

論太平洋大勢

知新報

論歐洲形勢

徳相俾斯麥

歐洲外交政策

譯俄那麼是的報

論鏖兵要電

俄國兵事雜誌

中日之戰六國皆失算論

闕名

土耳其論

知新報

美國共和黨宣論新政

泰晤士報

論波蘭﹝滅亡﹞﹝減云﹞記

闕名

過波蘭記

譯國民新報

電新法

譯法國報卷二十九養民機器

養民

陳次亮

教養

陳次亮

論用機器之法須明其理然後能知﹝其﹞利獘

失名

造就人才與制器利用同源論

瘦腰生

英人論機器不宜進中國

某白人

駁英人論機器不宜進中國

闕名

教民

陳次亮

教民

湯蟄仙卷三十事

爲伍星使期效說

五羊愛餘生

英文宜通行地球說

闕名

論鶯粟始末獘端

﹝闕名﹞

﹝治始於道路說﹞

梁啟超

倉儲

陳次亮

和糴

陳次亮

遊歷

陳次亮

虞衡

陳次亮

賽會

陳次亮

編審

陳次亮

善堂

陳次亮

旅人

陳次亮

漁團

陳次亮

自立

陳次亮

審機

陳次亮

聖道

陳次亮卷三十一策議

問前明以來屢有倭警近復覬覦朝鮮斷我左臂考中國兵力財餉數十倍於日本今宜急籌者計有幾端英俄調處之說尙可恃否諸生讀有用書有年其各攄所見著於篇

髙鐸

問前明以來屢有倭警近復覬覦朝鮮斷我左臂考中國兵力財餉數十倍於日本今宜急籌者計有幾端英俄調處之說尙可恃否諸生讀有用書有年其各攄所見著於篇

葉爾昌

問北洋旣冰防倭南下南洋海口甚多應扼要者何處南洋兵輪素弱應更置者何﹝端﹞﹝瑞﹞臺爲定物敵在界外則無用船爲動物利於迎追故船猶之翼足而管駕者又爲船司命北洋管駕都﹝由﹞﹝山﹞學生出身乃臨陣鮮效其故安在利械﹝首﹞﹝久﹞推火泰西制造最精者幾家用彈藥設有二十六生的及十七生的二以開花彈放之彈重藥重各應若干試類舉之最遠界五十里以﹝攻﹞﹝考﹞距我二十七里之船應用何角度能測之歟彈之穿甲深數視其重積力能推之歟有明戚繼光爲剿倭名將所撰紀效新書有可行於今日者幾端諸生學究中西其各臚列以對毋隱

詹貴楨

長江防守議

沈長明

弭盜議

孫時勛

廢書院時文詩賦爲有用之學議

葉爾昌

時務論

姚模

養兵說

卓焌

拿破侖第一論

葉爾昌

致知格物論

﹝周﹞﹝園﹞振祥卷三十二變法

論變法宜詳審獘源

王韜

因時變法論

信儕稿

變法議

閒鷗

變法

湯蟄仙

論不變法之害

闕名

論變法不知本原之害

闕名

覆友人論變法書

汪康年

論求治之道卽成法以因時損益則以行而速效

嶺南仙橋稿五集勘誤表求是齋《皇朝經世文編五集》序皇朝經世文編五集序邇者風气大開朝野上下皆以講求西學爲當今急務海內名人采輯西書行世者不一而足均足以開發心思轉移風化惟西國重商與我中國重士一以貫之近明定章程鄕會三場攺試策論亦以士爲四民之首民心趨向必先以士爲倡率乃可同民心而出治道耳顧向來所輯各書其言西法者仍以中國言西法非以西人言西法也余鄕曲儒生目光如豆安知天下之大有不盡於故紙堆中者哉庚寅歲隨薛叔耘星使出遊英法義比等國驥尾微名非所敢望第襆被同遊始得一擴眼界凡得諸所見所聞者援筆錄之以壯行篋航海歸鄕閉門檢閱匯爲成書𨿽不敢自祕以爲敝帚之享尙待就正有道以求良玉之攻詎甫經釐定而索觀者曰益夥幾於戶限爲穿因益以論若干付之石印以供同好顏曰經世文編五集𨿽不敢與賀葛二公媲美誠以書中所錄其見諸言者皆足以推行於世昔太史公曰我欲記諸空言不如見諸行事之深切著明也比物此志也博雅君子察其愚而教之良工之手必無棄材芻蕘之獻未始非有當於愚者之一得爲匡其不逮海內文人學士其許我乎光緒壬寅九月鴻雪齋主譔並書皇朝經世文五集例言

一是書仿賀氏饒氏盛氏所輯皇朝經世文編自後又有葛氏續編之輯前後四刻本自國初至光緒戊子采集名臣奏議名士著述凡有關於世道者已具備矣相繼暮輯

並行於世凡講求經濟者莫不家置一編甲午以後朝野上下莫不講求西學是書搜羅新政時事爲卷三十有二分門別類內分三十餘

門再爲細目曰曰富彊曰校學曰議院曰學術曰吏治曰農桑曰算學曰輿地等累爲一編惟礦務郵政鐵路銀幣商學工藝采列較夥惟學識淺失當必多閱者諒之

一是編取近來中西名人新著言西事之書爲富國策富彊策庸書危言等書二十餘種並各國日報論說采摭奏議策論以及算學輿地凡有關世道者搜輯靡遺諒畱心經世之務者先爲快也

一是書所輯皆近譯新政切要之書或海內名人新著罕見之本與賀氏饒氏葛氏所輯正續皇朝經世文編盛世危言一無雷同

一是書三十卷系雜事因來稿稍遲各卷均已裱較齊全不能補入故另爲一卷

一是書數百萬言選訂參考殊非易易𨿽歷晦明風雨之勞不無亥豕魯魚之失閱者尙其鑑諸光緒壬寅七月朔日

蛟川求是齋主人謹識求是齋《皇朝經世文編五集》卷1﹣2時務分類文編卷一

敍

蛟川求是齋校輯

王星使柔遠記或作國朝柔遠記

王之春夫先王之訓耀徳不觀兵止戈之文安民而和眾是以崇密降於因壘有苗格於舞階𨿽近在要荒但示懷柔之意豈遠違聲教必伸撻伐之威我國家文徳覃敷遐邇馴伏四荒八極八殥八弦舉凡山經地誌所不能詳大章豎亥所未及步者罔不重譯獻雉關貢獒納牛羊稱唐帝之畜牲進燕支爲漢宮之顏色畏威懷徳者數十國薄來厚往者二百年迨夫光丰以來大肆要求謂漢孰與我大稱兵竟逆顏行列聖心切保民戒深黷武含容如地覆幬辟天準予通商重行立約因所利而利之視不勝猶勝也說者慮滋蔓難圖植荊受刺謂他族之逼處乃非種之當鋤不知魏絳和戎實深沈之至計趙範挑徒孟浪以貽憂景延廣劍詡橫磨範文虎舟矜遠泛卒至禍延君國傾覆全師凡此前車堪爲因鑑或又謂虎欲𨿽逐象猛可馴旣悔羅而輸忱不必操之以蹙復效逆而犯順何可示之以柔歸獄於始事之人責難於養癰之後則同舟無共濟只手何以挽狂瀾眾戚出矢言殺身究何時局當事之苦心莫諒異時之公論自明今者回紇受盟契丹結好玉帛相見惇盤聿修固不必杞人墜天之憂而續江統徙戎之論然而﹝揚﹞﹝楊﹞湯不可以止沸抱火厝夫積薪竊恐鹵莽者冀僥幸以圖功畏葸者徒因循而貽誤不懲旣往曷救將來否則徒習佉盧拉丁之文僅通象譯狄鞮之語﹝遂﹞﹝逐﹞以華洋關涉委諸傖儈交通適與爲緣動得咎爰搜輯陳編考證往事自定鼎起訖同治止仿綱目編年之體就中外交涉之端詳晰編次著爲是書俾顚末盡窺得失互證冀以默消夫隱患實有難已之苦衷欲使善於約束磨或有於久安長治也夫光緒六年歲次庚辰仲夏月上浣臣王之春謹敍

兪太史柔遠記或作國朝柔遠記

兪樾昔道光時有臣曰魏源著一書曰聖武記自開國之初用兵次第以及康熙中勘定三藩乾隆時蕩平回部備載無遺述皇朝武功之盛以傳示後世其意至深遠也今光緒朝又有臣曰王之春著一書曰國朝柔遠記自順治以迄於同治於中外交涉機宜以及通商始末凡所以控禦八荒懷柔萬國者皆在焉視魏源之書用意尢爲深遠然源之書已風行於時而之﹝春﹞之﹝春﹞書知者猶罕竊嘗受而讀之喟然而嘆曰﹝天之﹞所以宏覆無外而我﹝國﹞家所以長駕馭遠陶六合爲一家者其將在此乎晉皇甫﹝謐﹞﹝謚﹞帝王世紀云自神農以上有大九州島柱州迎州神州之等黃帝以來徳不及遠惟於神州之內分爲九州島是說也儒者或未之深信及佛氏之書出而四大部洲之說興更爲儒者所不道乃自泰西諸國通乎中夏則海外五大洲曰歐羅巴曰利末亞曰阿細亞曰南北亞墨利加曰墨瓦蠟泥加固皆舟車之所至人力之所通矣以是推之佛氏四大部洲可信而神農以上九大州亦可信夫神農以上如天皇地皇之類固遠荒﹝難﹞﹝遠﹞稽而伏羲都陳神農亦都陳后又都魯載藉有徵學者亦皆信之然則神農以上君臨大九州島者皆吾中國聖人而四夷無與焉天下大勢合久必分分久必合今遠人來驩視道如咫此分而復合之徵意者吾中國有大聖人將合大九州島而君之以復神農以上之舊乎世徒見其人心計之奇巧器械之精良﹝挾﹞﹝狹﹞其長技淩犯我邊郵則惴惴焉中國之不可以爲國而不知治天下有本有末其心計之奇巧器械之精良則天實啟之使得以自通於中國者也皆其末也若夫其本則固在我中國矣當孟子時有善戰者有連諸侯者有辟艸萊任土地者人人以爲得富彊之策亦猶今西國之人心計奇巧器械精良𨿽孟子無以尙之也孟子則一言以折之曰盍亦反其本矣所謂反其本無他焉省形罰薄稅斂使士者皆欲仕於其朝耕者皆欲耕於其野商賈皆欲出於其塗鄰國之民皆仰之如父母如此者在孟子時不過朝秦楚蒞中國而在今日則𨿽統大九州島而爲之君不難矣艸茅﹝微賤﹞﹝徵﹞不足窺測朝廷徳意然竊見聖天子精求吏治勤卹民隱一遇水旱偏疆吏未及上聞而璽書已先下問可謂得其本矣異時徳洋恩溥使東西洋皆在怙﹝冒﹞﹝買﹞之中以復神農以前東西九十萬里南北八十五萬里之盛軌此一編也非其嚆矢乎愚故曰視魏源之書其意更深遠矣光緒十有一年乙酉秋八月臣兪樾謹

彭剛直盛世危言

彭玉麟盛世危言一書香山鄭陶齋觀察所著也陶齋原名官應少倜儻有奇志尙气節﹝庚﹞﹝度﹞申之變目擊時艱遂棄舉業學西人語言﹝文字﹞﹝字文﹞隱於商日與西人遊足迹半天下考究各國政治得失利病凡有關於安內攘外之說者隨手筆錄積年累月成若干篇皆時務切要之言語云識時務者爲俊傑反是則爲俗吏迂儒當今日之時勢彊鄰日逼儼成戰國之局𨿽孔孟復生亦不能不因時而變矣嘗讀春秋知當時君相無不周知各國山川險要風俗民情君臣賢否日求富彊之策不以資格限人﹝似﹞﹝始﹞無異於今日泰西各國我朝懷柔遠人海禁大開亦﹝當﹞﹝嘗﹞知某國何以興某國何以衰知己知彼洞見本源方有著手之﹝處﹞﹝徒﹞豈徒尙皮毛購船炮而已乎余賦性木訥不諳洋務今閱是書所說中西利病情形了如指掌其忠義之气溢於行間字裏實獲我心故綴數語亟勸其刊行問世以期與海內諸公采擇而力行之將見孔孟之道風行海外莫不尊親彼族之器我能制造日新月異自然國富兵彊四夷賓服奚不可以是書爲左券也哉甲申冬日衡陽彭玉於海南軍次

李肅毅格物入門

李鴻章漢司馬氏以本隱至顯推見至隱二者解經余嘗參稽其理知大學格物之說必兼二義而始全自古迄今解格物者七十二家大旨不外窮至扞禦二者而已入主出奴遂成聚訟自西學興而格物之說又一變眾說融會之機其兆於此乎世之說易者以理爲主宰以气爲流行以數爲對待泰西之學則以默達費西加說理費西加說气瑪得瑪第加說數利氏東﹝來﹞﹝萊﹞中國始有名理探幾何原本二書蓋其一說理其一說數皆托始於界說者也余按後漢書馬融傳注界猶限也易曰艮其限艮之大象曰思不出其位大易訓艮爲止小爾雅訓格亦爲止是格與界二者之訓本可互通如以西學界字之義詁大學格字之意則界以內皆所當窮至者也界以外皆所當扞禦者也二家之說無事紛拏矣西人畢生致力於象緯器數之微志無旁騖其論形上之理𨿽與漢宋諸儒不同若謂其於形下之學一無當於聖人格物之旨固不可也丁總教習冠西遠方之傑掌教都門同文能讀經史百家之書今治格物之學以入門命其書其猶界說之微旨歟夫門以內有戶庭焉有階級焉有堂奧焉皆以待窮至者也門以外有閭閈焉有城廓焉有郊坰焉皆以資扞禦者也從堂奧而達郊坰所謂本隱而至顯也出之事也由郊坰而詣堂奧所謂推見而至隱也入之事也冠西之書以力水汽音熱電光七學爲經以問答爲緯回環辧難自爲主客事本目前解出意表說气之書得之試驗以資推測者也如謂地心吸力悟自墜蘋而柰端之動律出蒸气漲力推自茗而瓦徳之汽機成固皆推見至隱之事其它則如借水力以制壓鋼資气力以揚浮球琥珀拾芥電機之濫觴也壚鼎燒汞化學之嚆矢也光學之顯微爲巨易遠爲近音學之傳遐至邇畱暫爲常亦何莫非本諸變動不居周流六虛之以開物成務利用厚生遂將疑鬼神而奪造化謂非推見至隱之功曷克臻此當其冥心孤往默討潛搜如禪之入定儒之坐忘𨿽謂之以扞禦爲格物焉可也逮乎鞭辟入裏兔起鶻落有異於晦翁之所謂窮至者乎余喜西學格物之說不背於吾儒故覽冠西之書而發起余之嘆抑又聞之西學所謂斐錄所費亞者至精且博玆特具凡將急就耳冠西誨人不倦西學堂奧必更有在書以俟之

鄭觀應盛世危言自敍

鄭觀應中庸曰君子而時中孟子曰孔子聖之時者也時之義大矣哉易窮則變變則通通則久𨿽有智慧不如乘勢𨿽有鎡基不如待時故中也者聖人之所以法天象地成始而成終也時也者聖人之所以贊地參天不遺而不過也中體也本也所謂不易者聖之經也時中用也末也所謂變易者聖之權也無體何以立無用何以行無經何以安常無權何以應變六十年來萬國通商中外汲汲然言維新言守舊言洋務言海防或是古而非今或逐末而忘本求其洞見本原深明大略者有幾人哉孫子曰知己知彼百戰百勝此言𨿽小可以諭大應𨿽不敏幼獵書史長業貿遷憤彼族之要求惜中朝之失策於是學西文涉重洋日與彼都人士交接察其習尙訪其政教考其風俗利病得失盛衰之由乃知其治亂之源富彊之本不盡在船堅利而在議院上下同心教養得法興學校廣書院重技藝別考課使人盡其才講農學利水道化瘠土爲良田使地盡其利造鐵路設電薄稅斂保商務使物暢其流凡司其事者必素精其事爲文官者必出自仕學院爲武官者必出自武學堂有升遷而無更﹝調﹞﹝謂﹞各擅所長名副其實與我國取士之法不同善夫張靖達公云西人立國具有本末𨿽禮樂教化遠避中華然其﹝馴﹞﹝訓﹞致富彊亦具有體用育才於學堂論政於議院君民一體上下同心務實而戒虛謀定而後動此其體也輪船火洋槍水雷鐵路電此其用也中國遺其體而求其用無論竭蹶步趨常不相及就令鐵艦成行鐵路四達果足恃歟然我國深仁厚澤初定制度盡善盡美不知今日海禁大開勢同列國風气一變以至於此易曰先天而天弗違後天而奉天時知進退存亡而不失其正者其惟聖人乎年來當道講求洋務亦嘗造槍炮設電建鐵路開礦織布以起而應之矣惟所用機器所聘工師皆來自外洋上下因循不知通變徳相卑士麥謂我國只知選購船不重藝學不興商務尙未知富彊之本非虛言也彼西人之久居於中國者亦曾著局外旁觀中西關系論略中美關系續論四大政七國新學備要自西䢐東等書日本人論中外交涉更有隔靴搔癢論十三篇事雜言龐莫甚於玆矣夫寰海旣同重譯四至締構交錯日引月長欲事無雜不可得也異族狎居尊聞狃習彼責此固我笑子膠欲言無龐不可得也𨿽然眾非之心必有一是焉江﹝海﹞﹝梅﹞不以大涵而拒細流泰華不以窮髙而辭塊壤今使天下之大萬民之眾凡有心者各竭其知凡有口者各騰其說以待輶軒之采不必究其言出誰何而第問其有益乎時務與否應亦盛世所弗禁也蒙向與中外達人哲士遊每於酒酣耳熱之餘側聞緒論多關安危大計且時閱中外日報所論安內攘外之道有觸於懷隨筆札記歷年旣久積若干篇猶慮擇焉不精語焉未詳待質髙明以定去取而朋好見持去猥付報館及中西聞見錄中曾將全作郵寄香港就正王紫詮廣文不料竟爲付梓﹝旋﹞﹝旅﹞聞朝鮮日本亦經重刊竊懼醜不自匿僭且招尢復倩沈谷人太史謝綏之直刺將原稿三十六篇刪並二十篇仍其名曰易言攺杞憂生爲慕雍山人意期再見雍熙之扯迄今十有九年時勢又變屏藩盡撤彊鄰日逼西藏朝鮮危同累卵而我國工藝之精商務之盛瞠乎後於日本感激時事耿耿不能下臍自顧年老才庸粗知易理亦急擬獨善潛修韜光養晦爰檢舊篋將先後所論洋務五十五篇請家玉軒京卿陳次亮部郎吳瀚濤大令楊然靑茂才先後參定付諸手民定名曰盛世危言自知憤激之詞不免狂戇僭越之罪且管窺蠡測亦難免舉長略短蹈捨己蕓人之譏惟聖明在上廣開言路登賢進良直言無隱竊願比諸敢諫之木進善之旌俾人人洞達外情事事講求利病如蒙當世巨公曲諒杞人憂天之愚正其偏獘因時而善用之行積習漸去風化大開華夏有盤石之安國祚衍無疆之慶安見空言者不可見諸行事而牛溲馬勃毋亦醫國者所畜爲良藥也歟

楊楷洋藥茶絲分類表敍

楊楷今之君子論洋務者必曰謹守條約嗚呼亦思此條約者果何時所立哉當道光咸豐之季中國人才闃寂之時也當時旣事禦侮之方更不諳外交之道因應失當啟難召釁西人之視中國殆如嬰兒恐之則脇之則止與之食則喜詆娸狎侮玩之股掌而聽其所欲爲於是禁令蕩然利權盡失彼所不能得於中國者天限之也凡可以力爲之者旣無不遂其欲矣而其尢爲害者莫如禁立公行名目準與洋商入內地置土貨一事夫物產之鄕與市肆之地其價恆相倍蓰者此商賈之利也今則不然洋人得挾重貲至內地采買土貨徑運出洋於是商賈無權而屯積販運之利盡失往者胡光墉嘗以一夫之力廣積絲斤與洋商爭一日之勝故光緒初年絲利大贏出口絲價嘗增至三千餘萬市局因之大起自胡光墉敗而絲市遂﹝壞﹞﹝懷﹞計五年以後每歲絲價約短至七八百萬不等夫西洋各國常年全力維持商務而國用卽取給於商故商富而國無不富中國於物產之利聽其自盈自絀𨿽外人之剝蝕侵奪而不稍顧惜借有一胡光墉力與相持非﹝特﹞﹝持﹞不能維持而已逮其敗而復摧折之以至於死一商不足惜是可爲國家大計慮也中國設輪船招商局二十年來收回運載貨物之費不下三四千萬洋商始嘗滅價與我爭勝繼因折閱不已於是立議定價不再滅讓論者謂中國若多撥漕米資招商局而令更減運價數年之後洋商日敗而招商局可獨擅運載之利由此言之招商局之幸能自立與胡光墉之一敗不振非由國家能維持與不能維持之驗歟今絲茶之利日滅當事嘗深憂之而所以日滅之故至今未明於天下有謂西洋各國多樹茶桑講求制茶繅絲之法以致中國利源漸絀其言似是而實非也稽光緒九十兩年絲茶出口之貨較之三四年以前有增無滅則非銷運之不暢明矣而核其價值昔什而今不過六七夫物價貴賤之權苟操於洋人𨿽滅折至盡亦不能厭其欲而給其求是安有底止乎今宜籌撥公款招集散商仿照招商局章程設立官絲茶局由官督辦分設子局於產絲茶之地按時采買洋商內地置貨𨿽不能禁宜照西洋稅則值百抽二十之數凡茶葉絲繭等貨先於出產之地一律加重﹝捐﹞﹝損﹞項約如其額而密免官局加捐特令昂價收貨以增洋商成本而爲小民之利厚集貲本廣爲屯積力與相持華商出洋貿易惟日本載在條約而他國無之宜行文英美等國推廣約章指定口岸各由駐洋公使查照西洋各國交涉通商一切章程分別妥議辦理務使輕重一例以昭公允遣人分至各國設立貨棧自行運載絲茶等貨出洋隨地售賣庶可絕洋人壠斷之心而盡通商販運之利此商務得失之關國家彊弱貧富之機所當盡力圖之者也變公行之名而得收其效洋商進內地置貨而不得擅其利未背條約而得復已失之權爲今日計誠無過於此者矣

楊楷雜貨衰旺提要表敍

楊楷中國幅之廣不過居地球五之一而人民之數恆得天下之半其民朴實勤苦忍嗜欲耐寒暑傭值旣廉工作百務取之人力而不虞不足自泰西諸國競尙機器泄天地之祕窮奇巧誇耀中國其制器之精恆以一人而兼數十人之力而西人所以不憚爲此者殆以土廣人稀非殫力經營不足爭一日之勝蓋西人以機器中國以人力二者並峙不可偏廢也中國誠去其兩﹝短﹞集﹝短﹞其兩長卽可爲天下第一彊國何者戰艦之精械之利采煉五金之術此西人之長技中國而不欲習之則已苟其習之未有不能者也若夫人民之眾工作之廉中國得之於天彼𨿽彊欲爲之而亦不可得計十年來通商百貨衰旺之數大率用機器者則彼贏用人力者則彼絀此一定之理也中國絲茶之利洋人常艷羨之而迄不能奪是何也凡栽桑育蠶采茶等事皆須用人力而機器無所拖近者上海洋商設立公司以機器繅絲然核其所出之貨與中國繅絲之數相埒而成本過重其利更薄此亦機器有時不勝人力之驗矣是在加之體驗而已人力所不逮者𨿽用機器可也其可以人力爲者𨿽不用機器亦可也而中國所亟宜講求者在於整頓商務周禮司市之官治市之貨賄六畜珍異亡者使有利者使阜害者使亡靡者使微西人於通商之埠必設博物院凡五金礦產珠玉寶山海珍錯及鳥獸鱗介農圃果窳之屬近至百工技作飲食服用之物莫不羅列陳設又時設賽奇會薈萃財貨使民家諭戶曉趨其所利而避其所不利西人商務之盛殆繇於此中國宜仿此意令郡縣各集其土地之產上於大吏以時考察物性較量術精益求精更令駐洋公使各於所駐之國購其所產各物攜歸中國擇地存儲凡外洋風土物產及一切制造之術皆審其得失利病詳加參證分別仿照辦理通商之道日推日廣上下�心大小並力孔子曰期月而已可也三年有成請以斯言爲操券也可

庸書序

宋育仁舉一事之得失利病窾導而理解可與言政矣而未足以言全局之得失利病也舉全局之得失利病窾導而理解可謂知政矣而未足以言中外之得失利病也舉中外之得失利病窾導而理解可謂明政矣而未足以言古今之得失利病也知全局之得失利病然後可以知中外知中外之得失利病然後可以知古今知古今之得失利病然後可以言全局之得失利病也綜全局衡中外閎古今然而言政者可以施於政天下之說曰今日之病在尙文文敝誠是也今日之病在輕藝工楛誠是也今日之病在薄商貨滯誠是也今日之病在乏財國匱誠是也今日之病在廢武兵弛誠是也今日卽去文貴藝厚商務財重武富彊立效天下之角富彊者日以心而未始有涯則見以爲能綜全局者猶拾契而數齒也未能權夫中外者也天下之說進而曰今日之病在网密而法遁則議更其苛細在官冗而祿薄則議均其食事在學庸而舉濫則議變其選仕在上蔽而下壅則議通其復逆今日卽更律法釐官制興學校行議院整齊立效富彊易使知治本矣顧更律法釐官制興學校行議院不於先王取法則必以外域爲師外域之治果勝於先王之法卽師外域無傷也先王之法而包舉乎外域數典而忘其祖則何爲哉師外域而不害先王之政無傷也害先﹝王之﹞政妨聖人之教以﹝忘﹞﹝王﹞中國之本則又何爲哉知中外而不通古今者其猶今日適越而昔來也今中國之泯棼事墮於冥冥而相遁以貌飾誠不可自誣爲中國之故矣鏡於四海而利獘皎然則知所以自治顧育仁﹝嘗﹞﹝常﹞從使泰西觀其政利導整齊而俗乃鄙倍夫鄙倍者戎索之舊未進於文明而其治整齊者得先忘立政之意焉不如諸夏之亡矣稱先王爲世詬以爲迂闊遠於事則鏡於四海鏡於四海而有得有﹝失﹞﹝大﹞則莫若考諸先王中國數千年之基開務於堯舜集成於孔子先王之政備於孔子之書爲萬世制作秦廢先王之道愚黔首以便法吏漢𨿽稍復經術而政規已定博士依違莫敢正駁六經治世之大律遷流爲文詞帖括無所用習其書而亡其意學術益鹵莽滅裂及其從政捨經術而學於吏胥在上者察其果無所能則棄士流而專用市儈益馳騖乎外不敬於內徒以收海關爲富國治船械爲彊兵一若捨是則國無所事庸詎知不修其內則國無與立乎而卑論儕俗之流方且專己守殘力護積獘天下哼哼相嘩以無人才曾不知外患之來由於內政人才之乏由於學衰夫立學取士用人行政其事同塗而不可離離則芒然無所向賢否相亂而世無是非是非亂而國無刑賞刑賞不施官政廢弛而野無教養然則不必言洋務也言治內而已夫治內者捨孔子之言先王之政又安歸乎今立學取士以孔子先王之道爲名而用人行政乃不以此考其實則何爲哉陳次亮農部湛深經世之學旣稽於古知其本源久直樞垣明當世之事周咨博采歷沿海大埠至香港澳門又旁考西書至於輶軒譯語鏡機甄微感念時變乃探綜古今中外全局發憤著庸書內外百篇言綜名實故以名實篇托首其於審官牧民興學理財平律治兵籌邊反復於古今盛衰之故中外名實之科治亂之條貫備矣而於風化治本尢欽欽致意焉始以自彊終以聖道自彊之言約形而上者謂之道形而下者謂之器器爲道之粗迹先王遺意之所存經秦政之酷烈澌滅而遷流於外域天將以器還中國而以道行泰西表裏精粗交易而退聖道之言曰宜及此時上下同心修明學校博采泰西制器尙象之理彊兵富國之原使天下萬世不得議其迂疏而寡效夫孔子之書言政者過半矣周官治內春秋治外先富而後教由兵而反禮則何者不備豈果迂疏而寡效哉後世欲任私智背先王歷朝之效亦可又鑑於今矣然則捨孔子何法捨六經何向善乎自敍引蘇軾之言曰謀國者定所向定所向而得失之辧明夫安有築室而道謀一哄之市而不勝異議者哉外患之與內憂恆相因而相積不必言外交也言內治而已明政刑興教養理財治兵今固有其名也而未始有其實也言內治者亦審名實而已審名實之實亦用人而已敷奏以言明試以功此聖人之所以審名實而熙庶績也故百篇言治者備而以名實爲樞若网在綱有條而不紊惟達者知通爲一爲是不用而寓諸庸旨在斯乎未有不通爲一而足以言治者也儻能早見施行舉而措之與天下更始策力相與軫國步之髕而消念咿之厲庶有瘳乎光緒二十二年夏四月宋育仁謹敍

庸書內外篇自敍或作庸書內外篇敍

陳次亮孔子曰君子之徳風小人之徳艸艸上之風必偃上有好者下必甚焉宋臣蘇軾曰謀國者定所向然則天下之治亂安危定於人主之意向而已矣六十年來萬國通商當代才賢競言洋務而持正守舊之士又復深門下固拒以絕口不言西事爲髙夫君子求諸己小人求諸人內治旣淸則外憂自息不言誠是也而今之矯矯然自命正人者大抵掇拾補苴敷衍粉飾毛舉細故网漏吞舟及事變旣來辱國辱身茫然無所措手足有能興利除獘後樂先憂默契天心修明祖制以實不以文不師其師其意者乎無有也其號爲通洋務者又以巽爲能以周容爲度以張皇退葸爲功言交涉則講求於言語文字交際晉接之閒屈己伸人以苟求無事言海防則鰓鰓然敝精竭財於利堅臺魚雷鐵艦之屬歲擲帑金千萬以苟且僥幸於一時棄其菁英而取其糟粕遺其大體而襲其皮毛朝野上下閒塡然狄然訾然嚾然欲求一緩急可恃之才而竟不可得盈廷聚訟築室道謀內治外交兩無實際天下人亦相與詬而病之非而刺之抵而排之齗齗然而爭憧憧然而亂而舉世民窮財盡風敝俗偸深患隱憂窅然未知其所終極則上之意向不定而下之奉行而挾持之者殆亦不得辭其過矣夫外患之與內憂其事常相因其勢常相積當夫循生疊起庸人痛心疾首束手而無可如何而豪傑之士不世出之英正藉以對鏡參觀一試其錯節盤根之利器何則木必先腐也而後虫生之則外患之來必繇於內政之尙有所闕也外寧必有內憂曷釋吳以爲外懼則內憂之伏正可倚外力以陰持其終也君子觀於前此議約之非人與今日伏莽之不能爲患而其故曉然矣今之外患其惠我中國者猶不止此有物焉古有而今無者彼舉而歸之有事焉彼明而我昧者彼掬而示之我有民不能自養將釀爲刀兵疾疫彼招之而使去是海外之尾閭也我有利不及自興終棄於土石榛蕪彼餂之而使開是迷塗之鄕導也其損我者其益我者也其新奇之理皆古聖之遺也然則我之所以應之者不必言外交也言內治而已矣內治何在核名實明政刑興教養諸大端而已矣然其閒亦自有辧東南多水通商諸國英爲大彼方擅重洋之全利倚中國爲奧援數十年閒保無兵事我第振興商務開拓利源出土地之所藏以與之徵逐互市而已無餘事矣今之整飭海防紛紛然其不憚煩者皆虛器耳西北多陸緊與我鄰者惟俄羅斯其父子祖孫君臣上下方並心一意得寸得尺窺我堂奧而潰我藩籬其未敢顯然開釁者相距窵遠轉運艱難故四顧躊躇尙有所待耳比年俄在泰西黑海之口屢爲英徳所扼不得不攺轍而之東故竭通國之金貲經營西伯利亞之鐵路此路成後不惟朝鮮東省不能安枕卽內外蒙古以絡新疆西藏皆日在風聲鶴唳之中而蒙古各盟溺於黃教彊弩之末魯縞難穿北省荒涼重賴東南之接濟兵非倉卒所能練饟非旦夕所可籌他日禍變所生有出於尋常意計之外者然則何以應之曰置鎭興屯開設鐵路而已矣今者彼之邊境自開鐵路我不能禁之也我則築路增屯彼亦無能禁我也若鐵路旣成兵力旣足則一舉一動西鄰皆有責言欲愼固防維則慮開邊釁欲聽其侵軼則以肉飼虎肉盡而其欲未盈昔百戰艱難而得之今一旦因循而棄之禍首罪魁何以自解於天下後世哉故彼之鐵路將成未成之際自彊之先著救敗之﹝微﹞﹝人﹞權總此矣夫難能而可貴者時也稍縱而卽逝者機也可直而亦可以曲者理也可得而不可以失者勢也今之言洋務者兢兢於海防而不知其本原乃在商務也汲汲於東南而不知﹝其要害乃在﹞西北也不知不可謂智知而不言不可謂忠矯之者掩聰塞明激爲孤憤卓然自命吾道之幹城也然所學者時文試律楷書而已入官而後所窮年矻矻者簿書錢谷文移期會而已不知古不知今不知己不知彼自矜意气而不知國事之不可以僥幸嘗也自博名髙而不知天意之不可以空言挽也卽事殊勢以一死繼之於國家復何裨補而乎富貴利達之心身家子孫之念有以蠹其心而奪之气乎激與隨交病通與蔽皆非守舊與圖新兼失而天下之大萬民之眾自中達外﹝通﹞﹝而﹞時務者若曠無一人焉則膠固而不通優遊而不斷虛浮而不實偏倚而不周昧於本末始終緩急先後之序者決不足以轉移運會宏濟艱難也熾束髮授書畱心當世之務自髫齔至於弱冠聞長老述庚申之變亦常流涕太息深惡而痛絕之壯年奔走四方周曆於金復登萊江淛閩粵沿海諸要區大埠登澳門香港之顚覽其形勢詗其情僞詳其戰守進退分合之所由然復博采之已譯之西書廣徵諸華人之遊歷出使者參稽互證悉其統宗然後知內也外也無外之非內也一而二二而一者也不揣固陋作爲庸書內外百篇略明其指區區之意所望於當世公忠直諒讀書明理之君子去其矜情及其驕气各竭其耳目心思之用識大識小博通今古總持全局以宏其志業而定厥指歸則無內無外無古無今無人無我一以貫之耳南華之內篇曰惟達者知通爲一爲是不用而寓諸庸庸之者用也用也者通也通也者得也適得而幾矣因是已己而不知其然謂之道此長治久安之本計招攜懷遠之先聲卽居中馭外西被東漸之權輿嚆矢也我朝厚澤深仁淪浹於斯世斯民者至閎且久方今聖明在上愛養黎元各省水旱偏發帑截漕有加無已湛恩汪濊洋溢寰區民气彊矣邦本固矣天眷隆矣及此時綜而理之會而通之敷而宣之舉而措之如絲就緒萬變而不紛若网在綱有條而不紊國於天地必有與立𨿽有良法不能自行得人則治失人則亂伊古以來未有能易之者也易窮則變變則通通則久先天而天弗違後天而奉天時知進退存亡而不失其正者其惟聖人乎書曰知之匪艱行之維艱詩曰予其懲而毖後患又曰亹亹我王綱紀四方夫子曰欲載之空言不如見之於行事之深切著明也斯則愚誠所爲穆然以思復不禁殷然以望者也謹敍

湯氏危言序

陸學源歲旅疆梧大淵獻源錢塘張公行水泲南識蟄仙於其幕中時人材霧集多盛飾邊福獨蟄仙敝衣濯冠柴立其閒岸然不屑也初與諧際木彊若不可合漸而窺及肝鬲雪白無城府每與源言天下大計什九敗壞於奢奢斯貪貪斯無恥而貧且弱矣慷慨太息冀本所鍥苦自立者以厲世而摩鈍余謂蟄仙殆有得於墨之道者歟居無何別去再於輦下蟄仙气益顓識益員慷慨太息於天下也亦益亟聞禮闈已髙列矣以三蓺逾限橫被徹抑識與不識爭惜之蟄仙陽陽如平時謂佹得而無以報塞不如佹失之少臧吾拙也出都後寄是編則皆耳熟之泲南者世之須才亟矣才如蟄仙手是編以應宰物者之求如在握如鑑在縣其盈朒好醜之數不得以毛髮遁又夙秉絕特之操大之盧牟六合小之震驚百里知必有犖犖可紀者佗族偪處鷹瞵而鴞睨伺我之瑕以蘄饜所欲我醉眾寱百不訾省旣不勝矣張脈僨興襲三古之膚末濟四裔之俶擾又足以勝之邪序而行之以爲窮變通久之蓽路光緒歲旅商橫攝提格臯月歸安陸學源識

重譯富國策

通正齋生英人斯密徳著富國策一書西國通人珍之如拱璧李提摩太譯述泰西新史推原英國富彊之本托始於是書因憶十五年前曾見總署同文館所譯富國策詞旨庸陋平平焉無奇也續因學堂議起譯鈔歐美各國課程由小學以入中學大學其條貫綜匯之處皆以富國策爲歸猶總學也此外天學地學化重光電諸學猶分學也因思西人析理頗精豈有五六大國千萬生徒所心維口誦懃懃然奉爲指南者而顧膚淺不足觀若是適有友人自南方來熟精西國語言文字下榻寓邸退食之暇晨夕劇談因及泰西各學友人言歐美各國以富彊爲本權利爲歸其得力實在富國策一書闡明其理而以格致各學輔之遂以縱橫四海富國策洵天下奇文也其言與李提摩太同旋假得西人富國策原文與同文館所譯華文彼此參校始知原文閎肆博辧文品在管墨之閒而譯者棄菁英存糟粕名言精理百無一存蓋西士旣不甚達華文華人又不甚通西事𨿽經覿面如隔濃霧十重以故破碎闒茸以至於斯極也蓋譯人之工拙文筆之良窳中外古今關系綦巨中國所傳佛經三藏義縕精深豈皆大慈氏原文哉實六代隋唐以來通人才士假椽筆以張之耳然說性談空何益於天地民物今西方佛國一殄於天方再滅於蒙古三並於英吉利莊嚴七寶千餘年來早屬他人矣中國人士初淪於淸淨再惑於虛無三古遺規掃地幾盡富國策以公化私以實救虛以眞破僞眞回生起死之良方也三十年來徒以譯者不工上智通才棄如敝屣又何效法之足雲中國伊古以來聖作明述政教所貽盡美盡善惟此尋常日用保富生財之道經秦火而盡失其傳𨿽有管墨諸書具存規制或又以霸術屏之以兼愛疑之聖道益髙聖心愈晦此堂堂大國所以日趨貧弱受侮外人也爰卽原本倩友口授以筆寫之𨿽未必吻合原文亦庶乎可供觀覽矣天下事知之匪艱行之維艱西人卽知卽行勇猛精進故能坐致富彊如以讀佛經之法讀之以談性理之法談之吾知其必不合也然西人法制之善𨿽多闇合之人惜未有天生聖人偕之大道故保富之法仍屬偏而未備駁而不純所謂知進而不知退知存而不知亡知得而不知喪者先天而天弗違後天而奉天時知進退存亡而不失其正者其惟聖人乎光緒丙申小陽月通正齋生譯述次訖

西學書目表序例

新會梁啟超撰余旣爲西書提要缺醫學兵政兩門未成而門人陳髙第梁作霖家弟啟勛以書問應讀之西書及其讀法先後之序乃爲表四卷札記一卷示之媵之以敍曰大哉聖人之道孔子適周求得百二十國寶書

聖祖仁皇帝禦纂數理精蘊潤色西算弁諸卷首

髙宗純皇帝欽定四庫總目凡譯出西書悉予箸錄先聖後聖其事不同其揆若一嗚呼溥博宏遠蔑以加矣海禁旣開外侮日亟曾文正開府江南創制造局首以翻譯西書爲第一義數年之間成者百種而同時同文館及西士之設教會於中國者相繼譯錄至今二十餘年可讀之書略三百種昔紀文達之撰提要謂職方外紀坤輿圖說等書爲依仿中國鄒衍之說誇飾變幻不可究詰阮文達之作疇人傳謂第谷天學上下易位動靜倒置離經畔道不可爲訓今夫五洲萬國之名太陽地球之位西人五尺童子皆能言之若兩公固近今之通人也而其智反出西人學童之下何也則書之備與不備也大凡含生之倫愈愚獷者其腦气筋愈粗其所知之事愈簡愈文明者其腦气筋愈細其所知之事愈繁禽獸所知最簡故虎豹𨿽猛人能檻之野人所知亦簡故苗黎番回𨿽悍人能制之智愚之分彊弱之原也今以西人聲光化電農礦工商諸學與吾中國考據詞章帖括家言相較其所知之簡與繁相去幾何矣兵志曰知己知彼百戰百勝人方日日營伺吾側纖悉曲折虛實畢見而我猶枵然自大偃然髙臥非直不能知敵亦且昧於自知坐見侵陵固其宜也故國家欲自彊以多譯西書爲本學子欲自立以多讀西書爲功此三百種者擇其精要而讀之於世界蕃變之國土遷異之原可以粗有所聞矣抑吾聞英倫大書樓所藏書凡八萬種有奇今之所譯直九牛之一毛耳西國一切條教號令備哉粲爛實爲致治之本富彊之由今之譯出者何寥寥也彼中藝術日出日新愈變愈上新者一出舊者盡廢今之各書譯成率在二十年前彼人視之已爲陳言矣而以語吾之所謂學士大夫者方且詫爲未見或乃瞠目變色如不欲信嗚呼豈人之度量相越遠邪抑導之未得其道也一譯出各書都爲三類一曰學二曰政三曰教今除教類之書不錄外自余諸書分爲三卷上卷爲西學諸書其目曰算學曰重學曰電學曰化學曰聲學曰光學曰汽學曰天學曰地學曰全體學曰動植物學曰醫學曰圖學中卷爲西政諸書其目曰史誌曰官制曰學制曰法律曰農政曰礦政曰工政曰商政曰兵政曰船政下卷爲雜類之書其目曰遊記曰報章曰格致總曰西人議論之書曰無可歸類之書一明季國初利艾南湯諸君以明歷見擢用其所著書見於天學匯函新法算書者百數十種又制造局益智書會等處譯印未成之書百餘種通商以來中國人著書言外事其切實可讀者亦有數十種捃拾薈萃名爲卷一西學各書分類最難凡一切政皆出於學則政與學不能分非通學不能成一學非合庶政不能舉一政則某學某政之各門不能分今取便學者彊爲區別其有一書可歸兩類者則因其所重如行軍測繪不入兵政而入圖學禦風要術不入天學而入船政化學衛生論不入化學而入醫學是也又如電气鍍金電气鍍金某等書原可以入電學脫影奇觀色相畱眞照像法等書原可以入光學汽機發軔汽機必以汽機新制等書原可以入汽學今皆以入工藝者因工藝之書無不推本於格致不能盡取而各還其類也又如金石識別似宜歸礦學類又似宜歸地學類而皆有不安故歸之化學海道圖說似宜歸地學類又似宜歸海軍類而皆有不安故歸之船政此等門目亦頗費參量然究不能免牽彊之誚顧自七七錄以至四庫總目其門類之分合歸部之異同通人猶或訾之聚訟至今未有善法此事之難久矣海內君子惠而教之爲幸何如一門類之先後西學之屬先虛而後實蓋有形有質之學皆從無形無質而生也故算學重學爲首電化聲光汽等次之天地人謂全體學物謂動植物學等次之醫學圖學全屬人事故居末焉西政之屬以通知四國爲第一義故史誌居首官制學校政所自出故次之法律所以治天下故次之能富而後能彊故農礦工商次之而兵居末焉農者地面之產礦者地中之產工以作之作此二者也商以行之行此三者也此四端之先後也船政與海軍相關故附其後一已譯諸書中國官局所譯者兵政類爲最多蓋昔人之論以爲中國一切皆勝西人所不如者兵而已西人教會所譯者醫學類爲最多由教士多業醫也制造局首重工藝而工藝必本格致故格致諸書𨿽非大備而崖可見惟西政各籍譯者寥寥官制學制農政諸門竟無完帙今猶列爲一門者以本原所在不可不講懸其目以俟他日之增益云爾一書目例標撰人名氏今標譯人不標撰人者所重在譯也譯書率皆一人口授一人筆述今諸書多有止標一人者原本不兩標故仍用之名從主人也一收藏家最講善本故各家書目於某朝某地刻本至爲齗齗今所列皆新書極少別本仍詳列之者不過取便購讀與昔人用意微殊其云在某某書中者無單行本也其云格致匯編本萬國公報本時務報本其下不注本數價值者亦無單行本也一古書用卷子本故標卷數後世裝潢旣異而猶襲其名甚無謂也故今槪標本數不標卷數一目錄家皆不著價值蓋所重在收藏無須乎此今取便購讀故從各省官書局之例詳列價值其標若干兩若干錢者銀價也其標若干千若干百者制錢價也其標若干元若干角者洋銀價也制造局同文館天津學堂之書槪據原單其家刻本及西士自印本據格致書室單制造局書有原價減價重減價格致書室單所列制造局書依其減價之值今所列者乃其重減價之值減價之視重減價約如十與八之比例一表下加識語表上加圈識皆爲學者購讀而設體例不能雅馴所不計也惜所識太又學識淺陋未必得當耳世之君子尙救正之一附捲所載通商以前之西書多言天算言教兩門今除言教之書不著錄外自余諸書不能以類別故以著書人爲別一附捲所載中國人言西學之書搜羅殊隘其海內通人或有成書而未刻刻成而鄙人未及見者當復不少管窺蠡測知其孤陋若夫坊間通行之本有稗販前人割裂原籍以成書者乃市儈射利之所爲方聞之士所不屑道槪不著錄以示謹嚴非罣漏也一中國人言西學之書以遊記爲最多其餘各種亦不能以類別今用內典言人非人化學家言金非金之例區爲遊記類非遊記類二門一近人頗有以譯本之書而歸入自著書之中不標譯字者槪爲疏通證明仍入諸譯書表中不援名從主人之例一表後附札記數十則乃昔時答門人問之語言各書之長短及某書宜先讀某書宜緩讀𨿽非詳盡初學觀之亦可以識門徑故竊取過而存之之義附見末簡名曰讀書法博雅君子諒無哂之若其芻蕘之見則具所著西書提要中此不能多及也

西書提要農學總敍

新會梁啟超撰論者謂中國以農立國泰西以商立國非也歐洲每年民產進項共得三萬一千二百二十兆兩而農田所值居一萬一千九百三十兆兩商務所值僅一千一百二十兆兩然則歐洲商務𨿽盛其利不過農政十分之一耳稼植之富美國爲最每十方裏所產可養人二百而化學家以爲能盡地力每十方裏所產可養人至一萬六千較美國今日所產增十餘倍而美國所產較歐洲尙增一倍有餘然則今日歐洲農政直萌芽之萌芽耳中國農政又遠在歐洲後如三十四與十二之比例西人謂設以歐洲尋常農學之法所產推之中國每縣每年可增銀七十五萬推而至一省十八省當何如耶推而至十年百年又當何如耶況中國去赤道近日熱厚雨澤足同用一法所獲又可加丰於歐洲若推而極於盡地力之法又當何如耶故中國患不務農耳果能務農豈憂貧哉今之譚治國者多言彊而寡言富卽言富國者亦多言商而寡言農捨本而圖末無惑乎日卽於貧日卽於弱也西人言農學者國家有農政院民間有農學會農家之言汗牛充棟中國悉無譯本祗有農學新法一書不及三千言本不能自爲一部今特立此門采格致匯編中與農學比附者益之以明此事爲切要之舉以俟後之君子續譯巨編俾裒然成帙焉

沈氏音書序

新會梁啟超撰國惡乎彊民智斯國彊矣民惡乎智盡天下人而讀書而識字斯民智矣徳美二國其民百人中識字者殆九十六七人歐西諸國稱是日本百人中識字者亦八十餘人中國以文明號於五洲而百人中識字者不及三十人𨿽曰學校未昌亦何遽懸絕如是乎吾鄕黃君公度之言曰語言與文字離則通文者少語言與字文合則通文者多中國文字多有一字而兼數音則審音也難有一音而具數字則擇字也難有一字而具數十撇畫則識字也又難日本國志三十三嗚呼華民識字之希毋亦以此乎梁啟超曰天下之事理二一曰質二曰文文者美觀而不適用質者適用而不美觀中國文字畸於形宜於通人博士箋注詞章文家言也外國文字畸於聲宜於婦人孺子日用飲食質家言也二端對待不能相非不能相勝天之道也抑今之文字沿自數千年以前未嘗一變篆分楷艸寫法小異不得謂文字之變而今之語言則自數千年以來不啻萬百千變而不可以數計以多變者與不變者相遇此文言相離之所由起也古者婦女謠詠編爲詩章士夫問答著爲辭令後人皆以爲極文字之美而不知皆當時之語言也烏在其相離也孔子在楚翻十二經見莊子徐無鬼篇詩春秋論語孝經齊儒魯儒各以其音讀之亦如英法俄徳各以其土音翻切西經又烏在其相離也後之人棄今言不屑用一宗於古故文章爾雅訓詞深厚爲五洲之冠然顓門之士或乃窮老盡气不能通小學而山海僻壤百室之族知書者往往而絕也是以中國文字能達於上不能逮於下蓋文言相離之爲害起於秦漢以後去古愈久相離愈遠學文愈難非自古而卽然也西人旣有希臘拉丁之字可以稽古以待上才復有英法徳各國方音可以通今以逮下學使徒用希拉古字而不濟以今之方音則西人文言之相離必與吾同而識字讀書者之多亦未必有以加於中國也稽古今之所由變識離合之所由興審中外之異知彊弱之原於是通人志士汲汲焉以諧聲增文爲世界一大事吾所聞者有劉繼莊氏有龔自珍氏頗有所述造然世無傳焉吾師南海康長素先生以小兒初學語之聲爲天下所同取其十六音以爲母自發凡例屬其女公子編纂之啟超未獲聞也而朋輩之中湘鄕曾君重伯錢塘汪君穰卿皆有志於是業咸未成去歲從萬國公報中獲見廈門盧戇章所自述凡數千言又從達縣吳君鐵樵見蔡毅若之快字凡四十六母二十六韻一母一韻相屬成字聲分方向畫別麤細蓋西國報館用以記聽議院之言者卽此物也啟超於萬國文字一無所識音均之學未嘗問塗瞢然無以測諸君之所長也然竊竊私喜此後吾中土文字於文質兩統可不偏廢文與言合而讀書識字之智民可以日多矣沈學吳人也無字邃於西文究於名理年十九而著書五年而書成名曰盛世元音其自言也曰以十八字母可切天下音欲學其技半日可通其簡易在五大部洲一切文字之上謂盧君之法泥於古不如己也余告以蔡君法則謂畫分麤細不適於用法未密亦不如己也余於盧君書未得見蔡沈二家則其法同蓋皆出於西人或沈君更神而明之有所蜀犬得歟然吾之寡學終無以測諸君之短長也沈君以年少覃心絕藝思以所學易天下常以西人安息日在海上之一林春茶樓挾技以待來者而授焉其亦有古人彊聒不捨之風乎沈君屬以書入報中其書文筆未盡雅馴質家之言固如是不能備求也至其言論多有透辟銳達爲前人所未言者嗚呼不可謂非才士也已先以原序登其書與法俟諸別簡世之君子或願聞諸

變法通議自序法何以必變凡在天地之間者莫不變晝夜變而成日寒暑變而成歲大地肇起流質炎炎熱鎔遷累變而成地球海艸螺蛤大木大鳥飛魚飛鼉袋獸脊獸彼生此滅更代疊變而成世界紫血紅血流注體內呼炭吸養刻刻相續一日千變而成生人藉曰不變則天地人類並時而息矣故夫變者古今之公理也貢助之法變爲租庸調租庸調變爲兩稅兩稅變爲一條鞭井乘之法變爲府兵府兵變爲騎騎變爲禁軍學校升造之法變爲薦辟薦辟變爲九品中正九品變爲科目上下千歲無時不變無事不變公理有固然非夫人之爲也爲不變之說者動曰守古守古庸詎知自太古上古中古近古以至今日固已不知萬百千變今日所目爲古法而守之者其於古人之意相去豈可以道裏計哉今夫自然之變天之道也或變則善或變則敝有人道焉則智者之所審也語曰學者上達不學下達惟治亦然委心任運聽其流變則日趨於敝振刷整頓斟酌通變則日趨於善吾揆之於古一姓受命法立制數葉以後其子孫之所奉行必有以異於其祖父矣而彼君民上下猶瞷焉以爲吾今日之法吾祖前者以之治天下而治薾然守之因循不察漸移漸變百事廢弛卒至疲敝不可收拾代興者審其敝而變之斯爲新王矣苟其子孫達於此義自審其敝而自變之斯號中興矣漢唐中興斯固然矣詩曰周𨿽舊邦其命維新言治舊國必用新法也其事甚順其義至明有可爲之機有可取之法有不得不行之勢有不容少緩之故爲不變之說者猶曰守古守古坐視其因循廢弛而漠然無所動於中嗚呼可不謂大惑不解者乎易曰窮則變變則通通則久伊尹曰用其新去其陳病乃不存夜不炳燭則昧冬不禦裘則寒渡河而乘陸車者危易證而嘗舊方者死今專標斯義大聲疾呼上循土訓誦訓之遺下依蒙諷鼓諫之義言之無罪聞者足興爲六十篇分類十二知我罪我其無辭焉

盛世元音原序

吳沈學來稿今日議時事者非周禮復古卽西學更新所說如異所志則一莫不以變通爲懷如官方兵法農政商務制造開礦學校余則以變通文字爲最先文字者智器也載古今言語心思者也文字之易難智愚彊弱之所由分也上古結繩之世文風未啟黃帝垂裳制形象數器物以便民生蒼頡制六書以代結繩文物漸昌明矣籀文篆隸字體代變歷數千年幾盡失制字精英大都刪繁就簡畏難趨便然亦人性使然事理必至大淸列聖禦世風气大開萃萬國之冠裳通五洲之輪艦極從古未有之世界啟從古未有之變局中外相形中國不啻羲皇上人最絀者文字一學太西切音中國象形故也自蒼頡造字至今四千五百餘年分字部之法有三一事類一音韻一筆畫字部多至五百四十四至少亦二百一十四共計字體四萬九百餘字士人常用者惟四五千字非誠讀十三經不得聰明非十餘年工夫不可人生可用者有幾次十年因是讀書者少融洽今古﹝橫﹞覽中外者更少旣文事淩夷外患動當此痛巨創深之際莫不欲自彊爲計竊謂自彊陳有三一歐洲列國之彊羅馬失道歐洲散爲列國列國所以彊有羅馬之切音字也人易於讀書則易於明理理明利獘分晰上下同心講求富彊二美洲之彊其所以彊由歐人遷居其地大都讀書種子今格致富彊與歐洲並駕齊驅者亦切音字爲之切音字易達彼此衷曲上下無隔膜三俄國日本之彊俄皇彼得幼肄習歐洲一切富彊事銘之心筆之書身登大寶新政隆然今天下畏之日本通商二十載奮然興者勇於師也上下莫不以呂方美興爲志今天下敬之二國之自彊其勢由上藉本國切音字翻譯太西富彊書令民誦讀者也三者莫不以切音字爲富彊之源中國人民居天下三分之一人民旣眾宜識字之法更便不然多多者皆蠢蠢之輩𨿽具耳目如無見聞統計華人三四百兆每年生死相比百人多一人一年增三四百萬十年增三四千萬卽多兩省之人不速爲計何以教養變通文字則學校易廣人才崛起有曰切音易於寫讀者理也獨象形目治切音耳治目治無耳治之廣遠耳治無目治之恆久利害相抵也余曰象形恆久豈以其象耶字形代變意會者多欲眞恆久非圖畫不可字非圖畫字各有音漢文以邊傍爲訓詁者若干部與格致大相刺謬不足爲義考字義之源只三詳文學性理篇旣字義三源安知不可用法成之詳書法篇字音有六千二百八十不同單音詳反切篇是更要於字義何止千倍西字不作字義只以字音連句讀通行天下足證字音勝字義字義難載字音漢文音隨地而變義不少變字音盡載字義觀西字匯可證是切音字不獨廣遠兼能恆久或曰然則假彼國之切音字切中國之音可否余考中國之方音最多最亂歐洲方音不大遠殊尙不能合切各成字母英文不切法音法文不切俄徳丹音其字母亦不能相通歐人每議合數國音使之同文卒至今日無成其筆書亦並不省捷數十字母有並兩三字爲一母者三仄四聲茫然聲音不及筆畫又梗轉不如用象形字𨿽寫讀較難而意義尙易判別也中國音同義異之字頗多用其切音字理所不可或謂爲富彊計不在另創新字一切效法泰西用洋文者洋文漢文者漢文可也余謂欲深通格致力求富彊非兼通漢文洋文不可盡驅國人學洋文勢所不能必賴出洋之徒譯其書翻其語注以漢文授子弟然漢文不能注西字音者甚多且快慢脫節輕重失序在在皆是漢文一字各隨方音而異欲其惠於後學得乎是生爲華人欲兼數國之文須白尙在塾中欲其精一藝得乎余恐中國風气一變勞逸之心生利獘之見明以洋文較漢文寫讀之易利用之大不百年讀漢文者無矣國中一有變更將棄如敝屣如此則富彊未得中國之方音滅矣中國之文字廢矣上以埃及巴西爲鑑下以印度日本爲鑑千古之精英盡失良可嘆也然則漢文處今日有不得不變之勢又有不能遽變之情爲之柰何天下無不可考之理無不能爲之事余闡詳體用得盛世元音十八筆字母可公天下能切天下音兼分文理音同義異之字以譯漢文洋文書籍音義不爽累黍以十八筆爲階八下鐘可以盡學寫讀之疾省制作之美備古今未曾有也一載通國皆能誦讀有用之書三年地盡屬有用之人得文字之快捷方式爲自彊之源頭同文之盛殆將見之矣

時務分類文編卷二

﹝富彊﹞﹝生財﹞

總論天下萬事萬物莫不有理淺者見淺深者見深淺人不可以語深猶深人之不可以語淺也富國之學以美利利天下欲天下人人能知之能行之則必自淺者始矣斯密徳者英人也首創是學名之曰邦國財用論言富國也實言富民也蓋財用者人生衣食之源民苟無財國安得用故民財者國用之本也夫財在天地之間其途亦至廣矣凡人之所食所用有無多寡盈虛緩急或足或不足彼此交易而退者皆得謂之財天空之气生人呼吸之所需也得之則生不得則死其可寶貴孰大於是然取之不禁用之不竭人非不足我非有餘不可交易者非財也水之爲物無地無之無人不用宜水亦非財然而通都大邑地狹人稠雨水不足以供用則必借人力以運之而水亦財矣英國安威耳山名泉所出一渠之水賤與天空气等及運至倫惇遷地十餘里而紐利佛自來水公司遂倚爲致富之源故天下之財無定者也視天下人之用與不用而已視所用之有無多寡盈虛緩急而已貧富之不齊非獨國與國然也卽一國之中今與昔亦異英人昔日之貧與今之土番等地猶是地民猶是民以今較昔若判天淵者何哉英所倚以致富而保富者煤鐵也紡織也工藝物產也昔有是財而不知用不能用故蹙蹙然千歲食貧耳乃數十年間風气大開貧者驟富則昔之英民愚而今之英民智也造物生財不囿方隅本無限量而取財用財理財之道則視其國之教養以爲盛衰無中外古今一也有富國有貧國有不貧不富之國厥初生民獵獸而食一變而爲遊牧再變而爲耕稼而教以興而政以立聲明文物彪炳寰區所謂富國者也蠻夷之俗佃漁爲生沙漠之民遊牧爲業或艸衣木食或毳幕氈裘荒忽往來自生自滅所謂貧國者也東方諸國立長以治聚族而居遺俗流風最爲近古特安常習故不知變通地產𨿽丰人力未盡所謂不貧不富之國者也此其中各有其所以然之故焉不可不察也天下事不進則退富國求進不已故能日臻富彊貧國日退者也不貧不富之國不求進亦不欲退終亦歸於日退而後已宇宙生成之物固無久而不敝者夫國亦猶是耳錢幣者計數者也校量物價之貴賤以懋遷有無者也而百年以前覘國之貧富者輒以金銀之多寡爲衡謬矣夫錢幣可以籠萬物而萬物亦可以制錢幣人見錢幣之貴遂謂萬物莫貴於錢幣金銀之外無所謂財乃至理財制用內治外交上下沾沾然日爲積金之計抑知財之所以生與國之所以富者在是而不在是也苟務得之乃反失之此旣聚之彼或散之將欲取之必固與之不有通人安知道妙此富國策一書所由不能不作也

三要生財之道三曰天時曰地利曰人功天事隱而難明也請先言地利地上之利則五穀百果鳥獸艸木及飛潛動植諸物是已地中之利則五金煤鐵藥石諸產是已地上之生長者無窮地中之蘊藏者無窮而出以供天下人之取者有限此所謂自然之利不竭之源也然地利𨿽富取材致用則全恃乎人如煤產於山天生利藪不有人力采而運之其利將終棄於地卽采之運之僅恃人力而手足之力必有所窮則取者半而棄者亦半也機器之用興而後山川之蘊出其制𨿽巧非銅鐵不能成則地利之與人功交相需也亦交相濟也𨿽然以物制物物必有自來以工作工工不能無食所以籌之於先積之於素固有在地利人功之外者則資本其尢要矣夫資本不從天降不由地出一言以蔽之曰撙節之所餘非謂有所餘卽有所得有所節卽有所成也地利之所生或經數十百人而始能供用人功之所出或閱數千百器而始可觀成譬之農夫服田力穡自耕蕓播種以至有秋必經數月之久此數月中豈能枵腹而待新谷之登乎所恃以延生養命者固舊歲之所餘撙之節之以濟今年之用者也農夫則然推之於工推之於商亦何莫不然然天下之人往往明於農而闇於工與商者則何也夫地利者生財之道也人功者取財之道也而資本者節財之道也是之謂三要

人功一紗一布物至微矣然而種棉者美國也紡紗織布者英國也購而服之者印度中國日本諸國也計其道裏已環繞地球一周其棉之在美國也始而耕繼而種終而獲而軋子而打包而舟車運載由內地以至海口美國人功之勞費已不可勝計矣其由美至英隔三萬里之海程不能徑渡英人於是乎造舟以迎之初用帆後用輪萬舳千艘連檣入口又必有擔負之人夫堆積之行棧舟車運載由海口以達內地入織布紡紗各廠汽機一動萬軸玲瓏工徒千人往來如蟻經十五器而成紗經廿四器而成布而成包而成捆舟車運載又由內地以出海濱載以輪船入地中海穿蘇士河四萬里而至印度又二萬里而至中國日本則英國人功之勞費又當何如也區區紗布之微其功繁且巨如此此外之百貨百物可知矣功𨿽至繁費𨿽至巨而上下孳孳然並力一心未嘗厭倦者則億萬生民度日謀生之所系也然而人功之生財有可見者有不可見者有相關者有若不相關者萬物生於天出於地聚於人成於眾人之不能生物猶天地之不能聚物也谷之與麥天所生地所出種之獲之舂之磨之炊之煮之成飯成餅以充饑而果腹者人也若農若工若商此生財之顯然可見者耳錢鎛以耕釜甑以爨農有所不能爲則助農以耕者皆生財者也饑必思食寒必得衣工有所不能致則助工以作者皆生財者也道路往還舟車轉運商有所不能兼則助商以通者皆生財者也不寧惟是彼修道之兵夫巡街之捕役聽訟之官吏守埠之兵船乃至輪舟火車郵政電報銀行之屬及各種格致化學重學光學電學地學之類皆所以補農工商之不及興大利除大害以永保此農工商各業以坐收大利於無窮也此生財之功若相關若不相關若可見而若不可見者也卽如鄕裏之蒙師不知者以爲糜財實甚妨工實甚若謂蒙師亦生財者其誰信之及出而就農工商各業則知書識字者較之不知書識字者所得之工價必較丰則所生之財在人身矣所成之物料必較精其取價必較昂則所生之財在器物矣今日通商萬國機器盛行無論大賈巨商皆須通達古今中外人情政俗之大凡始能獨操勝算卽下至小負販一材一藝若非通曉書算幾於跬步不行智慧聰明非師不開非學不出然則勞力者生財之末節而勞心者生財之本原也且人之所以成大功立大業者恃此精神意气耳苟惟是潦倒頹唐則萬念俱灰卽萬事瓦裂西國七日安息蹴踘放鷹花艸園林供人遊隱以陶鎔志气涵養心神使舉國之人俯仰寬然皆得有生之樂而後可以課其勤惰責其功能所謂勞之而不怨也此事無端糜費似有害於生財而固亦生財之大本矣獨是糜費則同而有益與無益不同天下不能無遊民遊民不能無浪費如東方諸國修築寺觀賽會迎神僧道之流斂錢肥己不耕而食不織而衣所費者皆農工商勤苦之所生而不能自生一物以裨世用則於生財一道有害無利有過無功實國與民之大也而作爲有益之人亦往往有無益之浪費如一身之服物戚友之應酬婚喪則奢侈相髙玩好則珍奇是尙校其究竟無益於己並無益於人徒以習俗相沿性情偏嗜負累滋甚欲罷不能所謂久則難變耳欲富國者審之於勞力勞心之大小辧之於有益無益之異同於生財之大道思過半矣

資本資本者蓄積之謂也而非金銀錢幣之謂凡預儲於平日以爲生財之具者皆是也執農人而問之曰爾有資本若干則以若干金對非必皆金銀也綜其田產器物之屬都爲此數耳蓋必如是而後可爲良農也新谷旣登今歲之所入備明歲之所出不能不售也用之於有益則資本矣用之於無益則非資本矣或曰售谷易金以供耗費此金不已爲人之資本乎不知好此無益者耗費也作此無益者亦耗費也皆非資本也譬以千金制一服百金設一筵食盡則空衣敝則棄用者售者均浪費耳假移此千金百金者出而就農工商各業則朝夕孳生之財產什伯倍蓰而不可勝窮而所費之傭值所役之工人復有無算貧民藉奔走以謀衣食是用者售者均有大益也故資本者撙節之餘彼此均利之謂非藏而不用與用而不當之謂能孳生者謂之資本不能孳生者卽不得謂之資本其大較也故用財之道有三旣能養民又能生物勤於農工商之本業者上也𨿽能養人不能生物用於築亭鑿沼土木諸工者次也旣不能生物又不能養人費於衣食玩好之具者下也或曰國趍節儉如財源壅滯何毋寧示之以奢使錢幣流通小民亦得各謀生計乎夫所謂撙節者非惜財聚財如守財虜也乃用財於有用之地則財產益增流通益廣生計益寬而貧賤之民皆得以節其勞而紓其力是故田器牲畜者農之資本也機器工食者工之資本也金銀錢幣者商之資本也皆通也非塞也皆蓄也非藏也資本有二曰暫本曰常本暫本爲目前計消耗易籌措易孳生亦易而收效則速而小常本爲持久計消耗難籌措難孳生亦較難而收效則大而長如農之耕蕓培壅暫本也開渠建堰則常本也工之廩餼暫本也機器則常本也商之貨物暫本也行棧舟車則常本也暫本之外應有常本以備意外之事不時之需異日推廣拓充之用而人知暫本不知常本者識力有大小心計有淺深耳夫暫本之攺爲常本也莫大於手工之攺爲機器舟楫之攺爲輪舟車馬之攺爲鐵路矣將攺之時咸慮工商失業乃消耗𨿽巨彌補益丰富國富民均倚此爲生財之大本而當其始也則明智者猶竊竊然疑之皇皇然慮之然後知天地之理日出不窮規規一隅安知大局一知一不知一攺一不攺其不敵也決矣天下事知則眞知攺則竟攺若如中國吳淞鐵路購赴臺灣聽其黴爛江河𨿽廣輪舟有準行有不準行機器廠聽人設立而自不設立則偏枯瞀亂百獘叢生不攺固不能攺亦終無所利也此之謂不知本

分合地利人功資本生財之三要然孳生之力則有多寡大小之分英國有數郡物產至富昔也淪爲澤國蕩若邱墟後以智巧轉移磽田變爲沃壤此地利之因時而異者也猶是刈稻粱也英人一日之作抵俄人者三猶是造鐵路也英人一日之工抵法人者二體性之彊弱技藝之工拙系焉此人功之因地而異者也地利有所遏以機器開之人力有所窮以機器濟之時日之多費道裏之險艱以機器通之速之此資本之分因地因時而異者也美洲密息比江濱一片平原產麥丰富運歐售賣費重利微瑞士諸山多產大杉空谷朽株無人過問自輪舟鐵路通行而二物皆售重價矣澳大裏亞之艸田牧羊蕃息皮貴而肉賤猶棄物也逮開工徒雲集霧萃而﹝肉﹞﹝內﹞價頓昂則地利因人而分也人功之善者曰勤與巧性情專壹各國皆不如英勤賦於天而巧關於學同一腴田美產在蘇葛蘭之南鄙較英吉利值價尢多者因蘇人好學故耳農人讀書識字則智巧所出耕獲倍丰田價之貴貴由佃戶農猶如此工商可知則人功因學而分也綜計英國一歲所生之物幾冠地球使非機器盛行𨿽合傾國之力爲之不能及半所用之器愈巧所獲之利愈丰以我之有餘補人之不足亦以人之有餘補我之不足卽以機器之有餘補地利人功之不足則資本因器而分也鍼之爲物至微也一鍼之工凡歷八十手而成器鑄鋼以爲截以合度銳其首穿其鼻利其磨之礪之整齊而束縛之使以一身兼眾役𨿽至巧者僅日成二十鍼今分而任之而每日每人可成五千鍼加速至二百餘倍則加利亦二百餘倍矣此其故有三用志不紛熟則生巧一也不易器不曠時二也各以私智創新機事半功倍三也且工之精粗不等則其工價亦不等系鍼鍼之役兒女子優爲之而鋼鍼非良工不能制造每日工價自六錢遞減以至五分使以一人爲之精粗並騖卽一人能抵十人之力其鍼價猶當四倍於今舉一鍼而其它可知矣此分職之妙也機器代人工作而每一機器必有專司之人紡織棉花經二十四器而成布美國造船機器鐵工木工分人司理程工迅速閱日而成然則機器所長在精與速而所以能精能速者則其用在分也然能分之而不能合之不可也有同合有異合同業相濟以多人合作如造一路開一礦建一橋並力一心眾擎易舉所謂同合者也異業相濟不相謀而適相成如種棉紡紗織布制衣經歷多任務始堪服用一事不備功廢半途所謂異合者也然則生財之理備於分合而能分能合之道莫要於通商英人遊天下墾荒辟土一人之產不給多田盡地利也修道浚渠先開互市通人功也創立商埠輪舟鐵路絡繹縱橫厚資本也每得一地不數年而驟臻富庶者職此故耳新金山金礦大開趨之若騖人疑礦利𨿽厚墾業將衰乃未幾而百物殷闐農事亦益加興盛散內地之金以來天下之貨而維多利亞一郡遂頡頏歐亞名都其驟興也若彼印度古之大國也徒以民習遊惰道路不通轉運艱阻此郡之米不能救彼郡之饑英人得之數十年惟沿海之區尙產棉花罌粟其腹地荒涼蕪穢如古未經開辟者然其難興也若此同爲英屬同是英人豈厚於澳而薄於印哉抑拙於治印而工於治澳哉三要不全而分合之勢異也按此書作於數十年前今印度鐵路四通轉運靈便北印度茶利突過中華中印度棉花頡頏美國蓋卽用此書之說竭力經營臻玆繁盛以今觀之豈澳洲所能及哉甚矣地利人功不可不求進步也

以愛力轉國運說

錢塘汪康年撰國者何也以其能自完固也質點相切而成物若未受空气之攺變而質點未相離則同類之物必無能損之理若金類然必已銹蝕而後見殘於同類之金否則必有刃而後能錘銼之也若木類然必已腐朽而後見殘於同類之木否則必施以削而後能錘擊之也惟國亦然與他國同立於地球之上而獨見弱於他國則必其本質已有內離者矣內離者何失愛力是也夫起於相忘者終於相絕起於相愛者終於相成是故農與農相愛則通力合作轉相告語凡播種辧土可以新法行之矣工與工相愛則居肆成事互相勸勉凡購器造物事事可仿制矣商與商相愛則集貲易廣謀事易就凡公司行棧可如林而立矣士與士相愛則得失相較善否相示凡置書立會可並時而起矣官與官相愛則善法相告過失相救凡興利除獘之事可一旦行之矣疆臣相愛則救災捕盜設防治水之政不分畛域而彼此形迹之見可盡除矣卒與卒相愛則勝相讓敗相救而失伍棄軍之事可免矣將與將相愛則進止攻守互相應援而無彼此不相顧之患矣若夫上惟愛其下也則恩威互用而下必不忍蔽其上官惟愛其民也則寬猛相濟而民必不忍疾視其官將惟愛其卒也則賞罰平均而卒必不忍輕棄其將且以全國之愛力愛其君則君益尊以全國之愛力愛其國則國益固以攻則克以戰則勝以守則完相愛而後能相相而後能相固是以愛力生彊者也夫責國之彊必求器械之利士卒之勇將帥之武糧糈之足然是四者咸彊國之末務也非本務也鷹之鷙由於嘴爪然安嘴爪於燕雀必頓失其鷙則以嘴爪是也其所以用此嘴爪者非也鷹之全體固皆與嘴爪稱者也犀之猛由於齒角然使安齒角於麋鹿必頓失其猛則以齒角是也其所以用此齒角者非也犀之全體固皆與齒角副者也然則不以全體之愛力生彊而但求彊於整軍經武得乎項羽百戰百克而卒見滅於漢則以項羽之愛力不如漢也竇建徳王世充之徒非不足以抗唐也而愛力不若唐則卒並於唐故英之保黨公黨設心不同而其爲英則同美之共和黨合眾黨議論不同而其欲富彊美則同普已蹶而忽興法將亡而復振以國勢𨿽衰而愛力如故也惟其相愛也則必求所以相存求相存則必求所以自彊是故農夫荷畚執鍤之時工人審曲面勢之時商人操奇計贏之時𨿽各營其私而心思所注射咸在於國𨿽以傭賃販之微鹹不敢以國事爲後於是必思所以旋轉此國事者必思所以攺革此政法者必思所以監察此用事之人者如此則𨿽欲不彊不可得矣夫相愛也者非僅相愛而已也有相愛之意則行事相勸利獘相告進止相助艱阻相扶過相隱善相稱得相賀失相矜成功相期同類相助如此則不期成而自成矣相忘也者非僅相忘而已也有相忘之意則行事相阻利獘相隱進止相撓艱阻相傾過相訐善相誣得相惡失相幸成功相忌同類相離如此則不期於絕而自絕矣然則察善敗之由審勸導之宜有國者宜何從焉中國疊更艱阻而猶晏然無振作之意說者謂其守舊法也謂其多掣肘也謂其意見之歧也吾以爲由於不相愛也其仕者以爲我惟求敷衍抵塞終身不失官而已遑卹其它士以爲我工制舉業卽足以自進何必勞心於他學商以爲我得新法當以自利何故公之人工以爲有利便之法宜祕不示人富者以爲他人之危急無與於我何必勞心以爲人是以通商數十年來坐視彊族之逼處國勢之危險利權之全失而未有共謀一事特創一業以開維新之景象者公司屢創而屢蹶商會𨿽有而如無至若學會公會則尢未有見端西人之事皆賴眾人之心力而後能成之而中國則斷無合眾人心力以成一事者嗚呼愛力之失人心之亡也人心旣亡欲求國勢之能振將何所必乎今夫中國之人不能食於故土流離海外幸而成立又不得保護有被侵奪於他國者如此則失愛力於我之旅民矣編戶之民賦稅未缺平居則官吏侵擾過當饑饉則任其轉徙而莫或過問如此則失愛力於我之居民矣工商以其巧力餬口而釐稅無定章保護無定法以致折閱失貲無算如此則失愛力於工商矣隸名卒伍無事則其名糧有事則驅之前敵罷歸則任其流徙甚有爲丐盜者如此則失愛力於武士矣士讀書求官然濫其取而狹其入官之途有窮老不能自存者如此則失愛力於士子矣求俊秀之人行之海外而貲之學學成則不復問使求食於他國如此則失愛力於學人矣嘗以貲藉得策名仕版然屢攺其銓選之方又不思所以維系之以致不能活八口則失愛力於入仕之人矣有位於朝者旣已委之事而寵之官然祿不足以給其養使不能無他營如此則失愛力於在朝之人矣用是之故有權藉者專爲欺蔽侵漁而不顧其上富者懷金待寇而不肯以資軍實士以不與外事爲賢良民以苟免爲得計甚至比鄰不相知聞北方饑寇而南方鐘鼓貧賤之人聞富貴者之傾覆則引爲慶幸同國之人而相待乃如此環顧全球諸國未有如是者也夫愛力甚者先自愛其國內其國而外諸夏內諸夏而外彜狄春秋之義也是以春秋內大惡諱內大夫卒日凡以殊異於外也孔子曰不愛其親而愛他人者謂之悖徳然則不愛己國之人而愛他國之人者獨不爲悖乎然而今日之事有異於此西商正稅值百抽五華商完釐則有例內之追求有例外之苛索西人日用物皆得不稅華人仿造乃復從而徵之華船掛洋旗則遇關卡無敢過問華店用西商牌號則𨿽越禁踰制無所妨礙華商托西人報關則無滯之苦反是則畱難訛索將不可言狀延請西士不惜重金禮聘華人卽才技與相齊等亦必薄其廩餼異其禮貌購物於西商惟所取求不敢與諧價入華人之肆則百端吹求必欲抑價短值而後快甚至有俟其折閱而冀其賤售者夫如是是驅舉國之人而使有外心也夫有外心則無內矣夫以是解散渙釋之心而欲使成事是必一人可爲之事而後能成也若多至二三人則不能成矣又多至千百人及億兆人則愈不能成矣今使開行棧立公司皆千人以上練軍旅飭捕務皆萬人以上設學會建議院皆億兆人以上然而以彼此不相顧之人處之縱使明立規條選用賢哲亦必俄頃之間變故紛起局內則自相忌嫉局外則互相疑阻始而意見各執繼而彼此傾軋終且推諉避嫌而置正事於不問以軍則不武以財則不富以商則不能擴充以工則不能新異是何也以其不相愛也不相愛則相爭方自相敗壞之不暇何暇爲集事計然則有國者必行其愛之之心盡其愛之之實以生其相愛之意於是相切愈密相附愈堅可以致富可以致彊捨是則何以焉

中國自彊策上

錢塘汪康年撰事至今日危迫極矣挫於倭迫於俄侮辱於英教案蜂起回匪蠢動兵變民變之事不一而足而瓜分中國之說西報屢載之西人屢言之𨿽至愚之人亦知其殆然而廟堂無定策中外無定議舊獘未一除新猷未一布則非安於不爲卽以爲無策也夫安於不爲則無論矣以爲無策尙未然也夫中國在今日猶以一羊處虎之交曾不足以累其牙爪然而不遽動者雄角立未有所歸故艱於發難又無端戕人命敗商務又西人所不欲爲故猶遲回以待之我苟能自振則西人之於我亦猶其於日本耳惟我永不自振則彼惟恐爲人所得必將爭先以取之然則我國振興之政不於今日則無及矣夫中國利之宜﹝興﹞﹝去﹞獘之宜除誰不知之而卒無定論者蓋食於獘者太多則必多爲之說以亂之多出其途以撓之蓋非不明不彊之患而由於權無所歸則無人焉爲發光與力之地也夫國朝承明之後懲於擅權朋黨之禍故執政之臣名曰軍機大臣人多而權不一但能惟諾於上前而不能堅持其意也但能恭擬諭旨而不能自發號令也然則苟欲聚其權以辦庶務捨立相莫由矣顧今日而驟然立相竊恐但有牽掣阻礙之苦而無行權決策之效則非先立議院不可矣或曰立相則不免擅權之慮開議院則權在下且散而不合徒滋論議於事非便不知有議院以與相相持則相不能擅權議院之人多矣且有議事舉人之權而無行事之權𨿽在下何病又議院論𨿽不一西例必擇其多者從之何囂雜之患且凡事初行必多漏略要在隨時審正耳若其成規則西人之議院章程可擇而行也至於開辦維新之政則有三大端焉一曰齊天下之論今天下之論至不一矣政府不擇而用之或朝暮更易或南北互異必當論定一格以便施行二曰慰天下及各國之望維新之政中國望之不應則離西國望之不應則侮宜明詔天下以捨舊從新之故而與各國立力保太平之約並方便予以權利且聘其賢豪與之參定法制則中外始有更新之望矣三曰安天下官吏士兵之心維新政行則宗室旗丁冗員士人胥吏軍士皆有失所之慮始而以言語相煽惑繼而以全力相阻撓宜預籌安插之法宗室旗丁除作官當兵外或與以利益或弛其禁防新攺立之官除總理之人必拔用能者其餘仍以舊官依班補敍學校新設必十年方能選用則從前士人在十年之內仍可補官胥吏軍士汰剩者可補充諸役如此則各人無失業之憂卽新政無阻撓之患矣然此但言開辦之大要而未及其所行之事也

中國自彊策中

汪康年中國自古獨立於亞洲之中而其外皆蠻夷視之素以君權爲主務以保世滋大爲宗旨故其治多禁防遏抑之制而少開拓擴充之意君恐臣之侵其權故不使之有纖毫之權恐臣下之結黨故務散其黨牽掣之使不得行其志錮蔽之使不得極其聰以天命怵之以鬼神懼之臣下承之以諱飾爲能以敷衍爲工以趨避諉卸爲巧其於民也但以壓制欺嚇爲事無復有誠意以相孚故吏習於獘混民安於刁翫士成於陋劣兵貫於嘩潰其齊民皆以閉戶不與外事爲祕策以積財遺子孫爲得計故上下之大獘不出四事曰徇私曰惡直曰崇虛曰耽逸循習至久全國之民皆失自主之權無相爲之心上下隔絕彼此相離民視君父如陌路視同國若途人夫民之弱與離君所欲也積至今數千年乃受其大禍然則至今日而欲力反數千年之積獘以求與西人相角亦惟曰復民權崇公理而已其於官也汰冗職刪儀官使官各有事其教人也必使爲有用之學毋誤用其聰明其選人也必使以所學爲其官毋使用非所學其升補也必依其本職毋使朝此而夕彼其用人也厚其祿過則責故則斥勤奮則升遷而遞加其俸終身無失業之虞其定律也依罪爲斷必求可行無虛設之律無難行之例其罪人也訪緝密而治之寬其讞罪也稽罪而盡其辭其取於民也各以其資占稅毋倒置毋苛索其理財也使財歸實用毋糜於虛文毋漏於中飽昔之重文而輕武者今必使文武並重昔之優文士而輕吏治者今必以吏事爲急汰繁重以求其速捷去虛文以責其實效刪矯誣不實之談斥虛僞無理之事尙創作而賤安間尙攺變而賤守常以能開利源爲能以能創新學爲優民性必求其宣達士气必求其振奮昔之不使民與國事者今必與之共治昔之使民安於愚弱者今必使之極其明彊務使內之權力在在足與外人相抵夫如是或可徼幸與各國相持然此但言其治道宗旨所在而未言辦法之實也

中國自彊策下

汪康年請實言辦理之法今使上赫然下明詔告天下以力圖自振之故而使士民之明秀者互相舉爲議員使至京入議院而使中外大員自三品以上俱入上議院議院旣立則立相以總內外之務立戶部以掌財用之出入立刑部以掌天下之獄訟及巡捕之事立商部以興商賈並掌稅則及考察工作物產之事立農部以教種植立外部以理交涉之事立兵部以掌兵事立工部以掌營造之事立郵政部以理道路河渠輪車輪船郵遞之事立民部以掌各處地方之事立海部以掌海軍之事立教部以掌學校之事俟議員舉定相臣則由相臣自擇用諸部大臣及各省之長大臣及長又各舉其屬而皆決於議院十年之後則議員及各官皆取於學校如西國之法設吏治局於京師徵天下賢能之吏使學習治法而分派之於各省以教諸地方官十年以後亦皆取之學校各省提鎭選於兵部而提鎭又遞選其屬十年之後始取之水陸武備學堂外部及出使大臣必取精西文通西事者十年之後始取之使才學堂京師立各種學校精選中西之能者教之以遞及於各省府州縣十年之後始取之師範學堂宰相與各大臣旣舉定則遣使與各國立力保亞洲太平之約而大攺上下內外之體制務從簡易悉去趨蹌拜跪之節復立憲報館凡新政攺革之意及中外交涉之故悉載之各種振興之政乘時並舉且捐納停冗員裁調濟安插之途廢資格班次之說止旣無無事之官復無無官之事局中之人可因官以展其才局外之人可因事以責其效則職無不舉矣一事一官旣無旁貸之方一官一事又無叢脞之慮則人勤於職矣在事之人有治事之權事外之人有監察之權而又有議員以鉗制之有日報以舉發之則官邪息矣厚俸祿而革陋規入官之日予以裝錢辭官之日予以恩俸或給終身或逮子孫辦公有費登程有資則人興於廉矣攺衙署之制速咨之法汰酬應之煩刪迎送之禮則官敏於事勤於察矣省府州縣各設議員以與官相抵官不能專其事則民困蘇矣因其事以設之官因其官以爲之學因其學以定所取入官之後非罪不斥心不枉耗才不虛糜人無失所官不易方則人知專所學矣取士多途學堂設由都會以及州縣由州縣以逮鄕閭人無廢才才無滯用則人勸於學矣釐定文字使歸淺近多撰教化之書使人易曉而設義塾教堂以教齊民則尋常之人皆可讀書明理矣凡刊刻書籍由官準駁其便用者準其專利則要用之書不日可得矣嚴戶口之冊定鄕裏之制產業生死婚姻必注零戶必禁城鎭無雜處之虞鄕裏無散居之慮而又設巡捕並設包探則逋逃淸邪民無所匿矣律法從平無有偏頗重則絞殺輕則禁罰則罪易辦而情易得矣刑官治獄不兼他事復有會審以察其虛誣有律師以伸其辧說無刑求之苦無拖累之患則枉濫息矣吏皆有祿役皆受緡旣無借口之資卽無婪賄之獘如此則獄訟易矣有不率教者禁錮終身動其羞恥嚴其禁防則人恥於爲非矣平道路浚江河開鐵軌通電報招商以成之借債以足之且路燈自來水在在設立使往來便捷消息靈通則用兵賑災經商行旅便矣礦務開銀行設然後鑄金銀銅三等之幣齊其輕重又制鈔票而禁兌換銀錢之店以便行使稅餉出入一律行用三年之後度新幣已足則悉禁舊錢則錢法行而人便於用矣制鈔幣立銀行正稅則嚴中飽則國用可足矣立商部定商制嚴賠償之法定詐騙之條除釐稅之苛捷水陸之途考求各國之物產察勘各地之工作內江外海準行輪舶能糾合公司者獎之商之成本重者許其專利則商勸矣能效法泰西制造各物者賞之並許專利能以新法制器者給以功牌則工勸矣稅以資算富重而貧輕稅以息計商多而農少蓄泄有資種植有法則民勸於田畝矣停無用之武試開水陸學堂令凡能武事者不與齊民齒則人競於武矣精選而厚其餉嚴教而重其防老休則廩以終身戰死則卹其子孫則兵皆能戰而平時不敢滋事矣防兵周於水陸兵將悉由考試定平時遣調之法定臨事招募之方炮械必精雷艦必備醫藥必贍兵法旣嫻軍律尢峻則武備嚴矣釐定祀典公私無名之祀悉行停止一切虛誣術數之說皆不得行則邪說息而正務舉矣設報館以達民隱凡中外交涉選舉獄訟報銷悉由官登之報新理新法及一切民間之事及其冤抑無不可登報則上下之情通矣定齊民之等級以有能者爲上有業者次之遊惰爲下則民勤於所事矣而又設輿圖局以測全國之形勢設翻譯館以收各國之書籍設制造軍火局以給軍用如此行之十年國以富兵以彊始可收回已失之權利除租界之法攺進口之稅定管轄異邦人之制而與泰西各國相抗衡若夫施治之宜敍次之方新舊交替之法則當俟辦理之時議之非一時所能決也

論中國求富彊宜籌易行之法

錢塘汪康年撰今必欲籌全局乎則必官同心士同志工商同法此徒滋論議而積久不能成一事矣今必欲正本源乎則必設議院定官制盡攺政法此又徒滋論議而積久不能成一事矣小水之相會也非欲成大川也然而成大川之道在此矣眾聲之相和也非欲成大響也然而相和已多則成大響矣治水者自流伐木者披枝事故有由散而後得整由流而後及源者今天下𨿽未能一旦更變然內之部院外之督撫監司固有就其職所能及幡然以圖更變者其郎曹守令及其居鄕搢紳亦有就其力之所堪而毅然以成事爲己責者今且無言髙遠也但就各人願力之所及隨其事之大小難易而合力以圖之則安知數年之後維新之盛業不於此基之哉今日振興之策首在育人才育人才則必新學術新學術則必攺科舉設學堂立學會建藏書樓然攺科舉必將官制政法盡行攺革非旦夕所能期泰西學堂之制最爲美備有大學堂中學堂小學堂而武備水師醫生律師又各有專門學堂別有師範學堂以教爲師者其學堂規制大者工費至數十萬鎊小者亦數萬鎊延師購書之費稱是此必非一時之力所能舉辦泰西各種學問皆有學會蓋以講學之人多故學會可設也泰西之藏書樓藏書至數十百萬卷備各國文字之書是三者皆興國之盛舉也而非今日所能行也今日之務一在立小學堂堂中延一教西文師延一教算學師延一教中文並各種初學書之師而成材之願學者入焉一開小學會凡士子欲講求時務政法算學輿地者可各聯一會購置會中應用書籍一月數聚自三人以上卽可創辦以漸增加一建小藏書樓各州縣應醵貲購中西各種學問切要之書置諸樓中使人掌其籍願學者可就觀之而限以時刻一各處書院應兼試時務藝學不能作或作而不當者不得居前列一凡秀異之才無貲讀書者可以公中之財資之學學成則行之海外以博其學識一宜多撰問答體之各種啟蒙書以圖說使觀者易曉一宜多譯西人專門學問政法之書由淺而深又多譯章程之書以便仿行一宜用西人燈影法講各種學問使人樂觀而易曉凡此數者自匹士以上卽有可爲之事而官紳亦可各以其權力所及而爲之此不待巨款不勞聚論而卽可行者振興之要又在阜財用阜財用則必興商務興商務則必定商政攺稅則立公司鑄金幣設銀行開鐵路然定商政必由朝廷采取西法設立商部大臣無論變更成法非一時所能行且或立法未善或不得其人則益滋流獘西人稅則出口輕而進口重此非今日國勢所能行仿西法鑄金幣誠今日提挈商務之要舉然事旣創舉且國家賦入賦出之法將因之盡變亦難猝辦設銀行則可握利權阜商本而事亦浩大鐵路旣開則中原之物產可盡出程途輕捷轉運便利而非刻期可待之事立公司則貲本殷實布置周可與西商相角然華人自爲者多罕能共濟凡玆數者皆繁重而難舉非可必之於今日者也今日之務宜籌商人能自行之法各業能自振之方一宜立商會凡通商大埠爲商務聚會之區者宜立總商會專考求商務盈虧之故而籌更變之策而各業又自立會凡美善之法必宜師之其疵病獘端必盡去之庶物易銷售而西人不能抑勒矣一宜仿泰西制造各物本國銷售使財不外溢並可漸行之各國一宜擇中國之物爲西人所樂用者精其制造以便營銷一宜定專利之法使創造者不致有徒費之虞一凡新造之物宜減輕其釐稅一應由商會派人考求各處物產一應設商務報專報以上各款之事然商賈阜通貨賄者也而貨賄非造於人則出於地然則不講求農工而但求諸商務豈非務末而忘本乎故宜設驗工會凡通商大埠應立驗工會凡制作精工過於他肆及能自創新物者獎之或許專利又設務農會凡農蠶種畜之事悉心考求辧物土之宜求孳乳之法以上二事可隨地設之有所得則登商務報各州縣行之各省行之不數年而物產丰饒利源推廣矣凡此數事人人可行事事可行無多待於上並不見掣於外苟行之數年未有不見富庶之效者也至若禦外侮尊國權則必講武備然整頓水師陸軍延西將練洋操購船炮此皆國家之事非常人所當與聞若夫攺武試則變更舊制難期淮行繪輿圖則繁費不易行常人所可講求者一宜立兵學會凡夙負材勇之士宜﹝入﹞﹝人﹞此會會中應購備各式槍炮及武備書籍以資考求一宜多譯書籍一宜選士之精細者專考求修造鎗炮之法或竟入西國名廠中肄習一宜選士之有謀者專考求西人行軍步伍行陣之法及其號令擊刺一宜考求中國沿海內地攻守險要之所在及敵人進兵之路凡若此者苟以精心毅力行之大固可備將帥之才小亦足備一方之患此則在下位者皆可勉力爲之者也抑是三者固非煩勞難行之事然舊習不除則𨿽有良法美意亦必阻格不行中國舊習好矜己事而罕察外情一則以爲中國之舊法已善矣一則以爲我之行事已善矣如此則忠告不至無從取正一也好聽諛言而惡逆耳不知得諛多者受蔽亦愈甚二也怠於作事而人成功見他人有所造作輒以私意排詆之甚至甲作則乙斥之乙作則甲又斥之終於無成三也意見各執抗不相下寧敗成功不肯遷就四也退後之談非無正論及見當局則心中所不然及於理不合者皆置不言而專用揣測迎合之說五也見他人之得則思排擠見他人之失則思推避不相扶救六也袪是六失宜崇五善一宜虛心聽受二宜廣采直言三宜互相扶救四宜論列以實不得以私意非毀五宜作事必要其成不得有所畏憚而又必立簡法以免紆回求速捷以懲迂緩勤事爲以防廢弛限時刻以定作息則庶乎諸務克舉而功效可矣

盛京卿宣懷自彊大計舉要臚陳折附片二件

盛宣懷奏爲自彊大計當舉其要謹就管見臚陳梗槪恭折仰祈聖鑑事竊自海防事起中外上下競言自彊讜論嘉謨日有獻納上年經日朝之釁藎臣志士益慨然於彊弱利鈍之故欲盡取歐洲之新法變易華夏之舊習朝廷深維至計舉其大者遠者於是有創辦南北鐵路之役顧臣以爲鐵路者所以速徵調通利源爲自彊一端非干路旣成卽可坐而俟其彊也泰西諸邦用舉國之才智以興農商工藝之利卽藉舉國之商力以養水陸之兵保農工之業蓋國非兵不彊必有精兵然後可以應徵調則宜練兵兵非餉曷練必興商務然後可以擴利源則宜理財兵與財不得其人𨿽日言練日言理而終無可用之兵可恃之財則宜育才臣頃蒙召對陳愚慮嗣軍機大臣復奉旨傳詢俾罄蠡管窺測之微仰見聖人兼聽並觀邇言是察不揣愚昧謹以三事爲我皇上條析陳之一曰練兵之要中國三代寓兵於農唐宋以降專用召募兵民久分各國皆然近年東西諸國兵制皆由募兵而復爲徵兵世變所趨中國豈能獨不然哉顧今日旣縻餉千餘萬以養無用之綠兵復縻餉千餘萬以養有用之練勇發撚平定二三十年所謂有用之勇一旦臨敵其僨事與綠兵等方事之各路添募倉猝成軍臣所目多有不能持槍施放者蓋募兵一事無賴亡命兼收並蓄來無所考其獘一少壯從軍衰老除汰去無所歸其獘二聞警增募類驅市人不教謂棄其獘三事定遣散多爲盜賊遂貽民害其獘四近者議裁綠營而減兵不能汰官議建洋操而餉重不能多練況勇餉與兵餉不同新勇與舊勇餉復不同餉厚者不免相矜餉薄者自甘廢弛軍制愈紛餉力愈絀兵气愈弱現除京營外各省實存綠兵練勇八十餘萬人更新而不去舊無此財力制兵而不畫一非善治軍宜將天下畫分十鎭海疆邊疆爲重腹地僻地爲輕堅彊朴實之地多徵膏沃柔脆之區少選參酌西法簡練新兵三十萬人就各鎭形勢輕重差等兵數多寡徵選戶籍可稽未經罪犯年在二十以上二十五以下體質身幹合格者錄爲常備兵入營教練期以三年退爲豫備兵亦期三年退爲後備兵亦期三年退爲民兵期以五年除其兵籍自豫備兵以下平時在家服農有事以次徵集豫備兵每年一次召集屯營與常備兵合操後備兵每年一次召集便宜地方使之演習皆視道裏遠近給路費民兵不集操在籍者皆免本戶徭役每歲十月由各鎭揀派選兵官分赴各屬會同州縣驗選合格者注於籍隨時徵充常備壯者入營而老者退籍老者退而壯者又復入營歷三年而一兵之餉得二兵之用歷六年而一兵之餉得三兵之用九年以後歲額三十萬人之餉常得一百二十萬人之用兵皆土著遊惰不錄其利一更遞進退室家可歸其利二事至徵召人皆練習其利三事畢歸農不流爲匪其利四各鎭營制餉章統歸一律各營槍器械統歸一式舉綠營勇營悉去之以其歲餉三千餘萬兩練常備兵三十萬人重訂餉章祗期核實不必過優歲約不逾二千萬兩其餘以備洋教習薪水豫備後備兵調操路費及酌畱綠營之餉計無不足此事爲彊弱關鍵𨿽加籌款項亦所應爲況就餉練兵尢難濡緩但持之貴堅行之宜漸或每鎭先練三分之一練成後再行添練以足額爲止裁革綠兵營勇亦如之至綠營向有城守防汛之責護餉解犯等差或酌畱若干屬於州縣如各國警察巡捕之意而責成整飭之自無偏廢之虞應請特簡知兵重臣會同兵部戶部查明兵數餉數並采取英徳俄法美日諸國練兵之法決擇參酌釐定章程奏準施行永爲定制一曰理財之要理財有二義開源節流盡之矣今之廣制造興礦政以開源也紗布各廠成本之重不足敵洋產五金各礦收效之速不足濟急需今之並局卡裁冗費以節流也減並者百一無裨國計之大節裁者錙銖何當中飽之巨言常用則歲出歲入不相抵言通商則輸出輸入不相抵言洋債則竭內外之力而更無以相抵欲求足國先無病民欲收商利在挽外溢加稅之議事未就緒聞西人以釐金爲詞窺我國用之絀必不能停收釐金也應機決策莫若徑免天下中途釐金加關稅爲值百抽十令彼無所借口釐金旣免卽仿行西國印稅之法辦理得宜計加收之關稅新收之印稅合之當倍於釐金而免釐則出口土貨易於流通加稅則進口洋貨或稍淸減取益防損利在無形所謂足國而不病民且陰以挽外溢之利者此也西人聚舉國之財爲通商惠工之本綜其樞紐皆在銀行中國亟宜仿辦毋任洋人銀行專我大利中國銀行旣立使大信孚於商民泉府因通而不窮仿借國債可代洋債不受重息之挾制不喫鎊價之虧折所謂挽外溢以足國者此其一也墨西哥國以九成之銀鑄錢運行中國易我十成之銀歲耗以萬億計近來中外臣工多議自鑄銀元廣東湖北北洋南洋先後鑄造分兩輕重悉準墨銀臣愚以爲國家圜法自古及今皆自爲制度隨人趨步各國所無旣不能廢兩爲元各庫出入仍需元寶必致無銀可鑄查光緒十二年十月海軍衙門奏請將應放南北洋經費及東三省餉項均按二兩平核發是餉需攺用京平已有成案今宜在京師特設銀元總局以廣東湖北天津上海爲分局開鑄銀幣每元重京平九成銀一兩再酌鑄金錢及小銀錢使子母相權而行凡出款俱用官鑄銀幣各省關收納地丁錢糧鹽課關稅釐金俱收官鑄銀幣元寶小錠槪不準用惟收款仍照庫平十成銀計算庫平較京平定以每百兩加平六兩十成銀較九成銀每百兩應加色十兩除各庫上兌津貼銀一兩定以每百兩加色九兩如應交庫平足銀一百兩者實收銀幣一百十五元無輕重髙下之別無減平扣色之獘易簡理得婦孺難欺每年度支八千餘萬兩戶部約可盈餘平色銀一千二百萬兩較向來各省撥解平餘多收當不下千萬所謂挽外溢以足國者又其一也此外商務巨細萬端設施有序應請特簡通達中外商務之大臣專司商政會同戶部取法鄰國實見施行興起商學鼓舞工藝利源無外溢藏富於商民君孰與不足國何患不彊一曰育才之要西國人才之盛皆出於學堂然考其所爲學堂之等入學之年程課之序與夫農工商兵之莫不有學往往與曲臺之禮周官之書左氏公羊之傳管墨諸子之說相符蓋無人不學無事不教本三代學校之制特中國去古旣遠寖成文具而泰西學堂闇合道妙立致富彊益以見古聖人之道大用大效小用小效文軌𨿽殊而莫能外也近日刑部侍郎李端棻推廣學校一折洞見本原當蒙采擇竊謂各府州縣驟難設學堂宜令各省先設省學堂一所教以天算﹝輿﹞﹝與﹞地格致制造汽機礦冶諸學而以法律政治商稅爲要先設武備學堂一所教以築壘測地槍炮制造彈丸發送隊伍分合馬騎控禦諸學而以兵律戎機有勇知方爲要在下之趨向全視在上之用捨同文館廣方言館出洋學生糜費不少而得人不多文科之八股試帖武科之弓刀石不待督責而莫不致力其明證也今不能盡攺科舉之制似宜專設一科裁天下之廣額爲新學之進階明定功令使文武學堂卒業者皆有出身之正途齊仕進於科第則聞風興起學校如林人才自不可勝用應請特簡通知時務學行俱懋之大臣專司學政會同禮兵二部提挈綱領一新海內之觀聽有志之士不自奮於有用之學者未之有也以上三端參酌歐美致富致彊之術實不外聖經足食足兵之謨舉而措之要在知人用人而已所慮拘牽舊制難以變通又或慨然於物窮則變意在振興而尢慮天下督撫心志不齊難以統籌全局恐年復一年外人耽耽視我一無足恃肆彼要求得步進步無兵則不能保守利權無餉則不能充養兵力二者互爲掣肘甚至洋債不能再借邊土不能自保至其時始悔七年之病不蓄三年之艾殆已晚矣自古國家政事之張弛彊弱之機括皆系於君臣之謀慮一轉移間其效立見臣惟國恥不可忘邦交不可恃伏願皇上鑑覆轍之在前審宇宙之大勢發憤自彊毅然定斷勿敷衍而畏難勿回惑於疑議王大臣等皆公忠體國臥薪嘗膽同贊聖謨國富兵彊遠人自服此薄海臣庶所延頸企踵以俟之者也臣管見所及謹冒昧陳伏乞皇上聖鑑訓示謹奏

再銀行昉於泰西其大旨在流通一國之貨財以應上下之求給立法旣善於中國之票號錢莊而國家任保護權利無旁撓故能維持不敝各國通商以來華人不知務此英法徳俄日本之銀行乃推行來華攘我大利近年中外士大夫灼見本末亦多建開設銀行之議商務樞機所系現又舉辦鐵路造端宏大非急設中國銀行無以通華商之气脈杜洋商之挾持議者謂國家銀行當全發帑本簡大官通行鈔票由部造發如英法等國財賦皆出入於銀行是戶部之外府也然中外風气不同部鈔殷鑑未遠執官府之制度運貿易之經綸恐窒礙滋多流獘斯集或致委重西人取資洋數千萬金咄嗟立辦其詞甚甘其權在彼利害之數未易計度臣惟銀行者商家之事商不信則力不合力不合則事不成欲愼始而圖終必積小以成大擬請簡派大臣遴選各省公正殷實之紳商舉爲總董號召華商招集股本銀五百萬兩先在京都上海設立中國銀行其餘各省會各口岸以次添設分行照泰西商例悉由商董自行經理臣前在上海與開設粵閩浙滬江漢各海關官銀號之紳商候選道嚴信厚議及銀行之事嚴信厚顧全大局情願以其獨開之銀號歸並公家之銀行使其气局寬展並照匯丰銀行規制以精紙用機器印造銀票與現銀相輔而行按存銀之數爲印票之數以備隨時兌現各省官司向銀行借貸應照西例由總行稟明戶部批準以何抵還方能議訂合同歐洲國債數千百萬皆由銀行籌辦印發借券應收年息歸行取付大信不渝集事自易嗣後京外撥解之可交匯以省解費公中備用之可暫存以取子息官造銀元尙不能通行盡利者可由銀行轉輸上下官得坐收平色之利銀行用人辦事悉以匯丰章程爲準則合天下之商力以辦天下之銀行但使華行多獲一分之利卽從洋行收回一分之權並照西例俟有餘利酌量提捐歸公預定章程遵守商民旣交得其便國家卽陰收其益俟將來官商交孚內外政法變通盡利再行籌設國家銀行與商行並行不悖庶幾早見措施以免空言無補謹附片陳請伏乞聖鑑訓示謹奏

再使命不辱專對稱能自非學人莫任斯選邇者環球通商皇華載道泰西各國來華使臣類能尊主庇民克舉厥職𨿽憑借國勢要其才行多有本原日本維新未久觀其來者亦往往接武西士中國遣使交鄰時逾廿載同文之館培植不爲不殷隨使之員閱歷不爲不廣然猶不免有乏才之嘆者何歟毋亦孔孟義理之學未植其本中外政法之故未通其大𨿽嫻熟其語言文字僅同於小道可觀而不足以致遠也臣上年在津海關道任內籌款設立學堂招選生徒延訂華洋教習分教天算輿地格致制造汽機化礦諸學稟經直隸督臣王文韶奏明開辦本年春間又在上海捐購基地稟明兩江督臣劉坤一籌款議建南洋公學如津學之制而損益之俟籌辦就緒再當陳奏綜厥成課收效皆在十年之後且諸生選自童幼未有一命之秩旣不能變更科舉卽學業有成亦難驟膺顯擢予以要任相需方殷緩不濟急日本明治初元麑島馬關戰屢失利諸藩皆擇遣藩士翹楚厚其資裝就學外國今當路諸人率出於此擬請取其意在京師及上海兩處各設一達成館取成材之士專學英法語言文字專課法律公法政治通商之學期以三年均有門徑已通大要請命出使大臣奏調隨員悉取於兩館俟至外洋俾就學於名師就試於大學歷練三年歸國之後內而總署章京外而各口關道使署參贊皆非是不得與資望旣著卽出使大臣總署大臣之選也其入館之法兩館各以三四十名爲額京官取翰林編檢六部司員外官取候補候選州縣以上道府以下令京官四品以上外官三品以上各舉所知出具切實考語保送特簡專使學政大臣考取分發京師上海兩館其常年經費延請洋教習及館捨膏獎書籍食用各項每年兩館約需銀十萬兩請由臣在所管招商輪船電報兩局內捐集解濟以伸報其設館之地京師由專司學政大臣酌定上海附於南洋公學詳細章程俟奉兪旨後由專司學政大臣核定奏咨照辦抑臣更有陳者孔門以徳行爲首科西學以修身爲根本必先貞固乃爲幹事之材未有華士可當重遠之寄保送之人必以志操堅卓器識深穩爲指歸勿震聲華勿牽私故庶幾行己有恥可使四方此則內外諸臣所共知而在臣特爲鰓鰓過慮者也謹附片具陳伏乞聖鑑訓示謹奏

振興中國三大綱論

薛福成聞覘國勢者在財用之優絀人材之盛衰而已矣財用何以優能法善政則財用足人材何以盛不拘資格則人材出中華爲亞西亞之大國聲明文物彪炳寰區而泰西諸國往往爲中國﹝惜﹞﹝借﹞者誠於振興自彊之計未能綱舉目張也今夫一國猶之一身也鐵路筋骨也銀錢气血也郵驛一呼一吸往來之孔道也人無此三者何以爲人國無此三者則無以爲國試爲縷陳之一鐵路宜開築也自我皇上禦極之六年與俄羅斯爭伊犁之約海內戒嚴詔詢方略劉省三爵帥首上請開鐵路一疏而合肥伯﹝相﹞﹝﹞覆奏亦深韙之其時劉云生參議自出使日耳曼還朝抗疏力爭遂罷斯議嗟嗟迂儒之不足議事誠如是哉考之火輪車創造較火輪船爲後嘉慶五年徳微的始造道光七年斯提反筍父子造成西人見多利益轉相效慕日就富彊乃我華則言之一人阻之千百坐誤因循伊於胡底然亦思英人輪路由印度以達緬甸緬甸豈其止境法人輪路由西貢以達東京東京豈其止境不六七年緬甸之鐵路竟至馬白關越南之鐵路竟至鎭南關關門之外絕足飛行而我之鐵路築乎不築乎與我最近者莫如俄考西卑利亞鐵路圖說自打穆斯至額爾庫特斯爲第一自伯喀爾湖至納爾嗔斯克爲﹝第﹞二自烏蘇裏至浦潮斯徳爲第三限定五年工竣又云自俄京聖彼得堡至浦潮斯徳凡十五日浦潮斯徳者卽今之巖杵河也此八九年前事也今於日本兵事敉和後聞許俄滿州築路以達東方夫俄之於吉林黑龍兩省曹述傑之八十五條言之詳矣無煩再述我國家欲根本之鞏固則遼左隴右之鐵路不可不先築也欲南北之貫通則淸江浦至北通州之鐵路不可不先築也欲商賈之振興則湖襄至成都之鐵路不可不先築也至於海口通商各埠宜築路以通內地者應亦不乏是在畱心時事者矣聞之工程家鐵路之工約而舉之有七一爲相定之鐵路方位二爲去凸補凹三爲鑿通山洞四爲造橋五爲路面鋪鐵條之法六爲火輪車與貨車客車之作法七爲管理鐵路並得利之法後來火車盛行新制日出𨿽多彎曲多斜面及向上向下處皆無妨於事則第二條去凸補凹之工可省鐵路之寬亦不同英國之大鐵路其鐵條相距七尺如愛爾蘭地方各鐵路之相距六尺二寸英平常之鐵路四尺八寸他國亦大半如此有數處鐵路寬三尺或二尺半卽二尺亦有之路愈寬則車行愈穩如鐵條各處相距同則所有之車亦可通用初用之鐵路鐵條每尺不過十二磅逮後漸漸加大至每尺二十四磅二十八磅不等有人推算每火輪車行一百八十里銷去鐵路二磅有餘又每運貨物一墩行一百八十里銷去鐵路一兩半故多車行過之處鐵條必常換新者而火車亦有數種快車爲送信與有要事者之客所用其價貴平常之客車分爲二等一等其行稍緩而價亦便宜更有運貨之車爲最緩者車行之處大半有旁路以備緩行之車在旁路避過快車行過然後再行極鐵路之變則有海中之鐵路地下之鐵路橫空之鐵路騰雲之鐵路鐵絲之掛路種種不同矣泰西鐵路創於公司中國向歸官辦然不如左文襄公以歸商辦之計爲善而官爲之補缺承乏不徇情面滴滴歸公勿用私人事事盡善計斯得矣至於利獘則前格致書院課藝中𨿽多過當之談已歷歷言之矣使由急及緩次第行之又於各處書院學堂及出洋學生廣爲陶育細加甄陶不尙虛文務求實濟不數年間得人而理使火車輪路諸機器及機器油等皆能由廠制造無求於外利源日溢國勢有不蒸蒸日上哉二銀錢宜鼓鑄也中國宋唐以前上下通行之貨一皆以錢未嘗用銀漢書食貨志秦並天下獘幣爲二等而銀不與自唐之世惟嶺以南金銀爲貨﹝幣﹞﹝獘﹞宋史仁宗紀景佑二年詔諸路歲輸緡錢福建二廣皆以銀江東以帛於是有以銀當緡錢者金史元光二年寶泉幾於不用哀宗正大﹝民﹞間民間但以銀市易此上下用銀之始明宣徳五年有銀三十二萬二百九十七兩歲辦視此爲率九年閏七月戊寅朔復開福建浙江銀場是年采納已六萬七千一百八十兩本朝順治六七年間海禁未設見市井貿易多以外國銀錢各省流行所在多有也至於錢者乃歷代通行之貨稽之往古錢之輕重素不同重如吳之當千蜀之直百晉之比輸梁之兩柱輕如漢之楡筴魏之鵝眼宋之綖環隋之皮單穆公曰民患輕作重以行之謂之母權子民患重作輕以行之謂之子權母母子相權以衡萬物之平究之物價騰貴而民生日獘本朝立法大公至正寶源寶泉二局銅質精良康熙乾隆胥重一錢四分其益下之意可謂厚矣乃銀日缺錢日少者其故何哉論者每歸咎漏於外洋銷於私鑄而不知由於鼓鑄之未盡得宜也恭稽大淸會典以萬二千四百八十緡爲一卯寶泉局歲鑄錢六十一卯得錢七十六萬千二百八十緡遇閏加鑄四卯得錢四萬九千九百二十緡以頒發兵餉凡直省奏開鑄者則有直隸山西江蘇江西福建浙江湖北湖南陜西四川廣東廣西雲南貴州十四省光緒十二年楊昌浚奏言閩省制錢攺由器機局籌辦當時本因寶福局停鑄已久攺儲軍裝請在船廠設鑪鼓鑄借資輪機以省人工原非定例然已爲機器鼓鑄之先幾或又謂廣設鈔幣以濟銀錢之不足然鈔幣有數獘一僞造者多二非可久之物三難零折四一有外變卽難通行各省外洋乎蓋藏以濟銀錢之不及則可欲專恃以浚利源則不可原夫銀錢之本由於開礦我朝礦學之不講久矣率以硐老山空一疏了事卽有礦苗顯露質產精良或限於時論或拘於風水因循坐誤良可惜也使深明化學之人深爲測算嚴立章程招商開辦然後購辦外洋機器設局鑄造當可取之不竭用之無窮矣考之鑄金銀銅三種全副機器價若﹝九萬二千﹞﹝九千二萬﹞余元專鑄銅錢全副機器價約四萬五千餘銅錢鍋鑪需用煤斤約一萬四千三百五十四磅及置局采銀采銅鉛等不過三十萬苟慮資本難集不妨借本於商保其生息按結﹝撥﹞﹝拔﹞還則𨿽百萬亦無難矣前

上諭南北洋沿海繁庶地方招集股分開鑄大小銀錢以濟圜法之不足艸莽之臣捧讀之下每慨我

皇上干綱獨斷不惑言仿照西法可浚利源不遺餘力也閱上年申報有旣集三十萬在福建廠置器設局開辦復分局於上海招股開辦明春可以開鑪機器皆由外洋購定每日可出四五萬元云云事歷星霜未知究竟但使各省俱權宜辦理照章開局則一日之出可得百萬元則銀錢有不盈溢府庫有不充滿者哉一郵政急宜整頓也夫驛傳之設有衝有僻所以供皇華之使臣朝貢之方國賫奏之員役者謂之驛站僅供本州島邑之馳遞爲之遞馬又謂之里甲馬驛站每州邑或再設或三設額馬六十七十不等遞馬則不過數匹而已後﹝漢﹞﹝唐﹞輿﹝服﹞﹝物﹞志驛馬三十里一置史記田橫乘傳詣﹝雒﹞﹝淮﹞陽未至三十里至屍鄕置是也唐書百﹝官﹞﹝裏﹞志凡三十里有驛白居易詩從陜至東京山低路漸平風光四百里車馬十三程是也古人置驛之多故行速而馬不敝後人以節費之故歷次裁並至有七八十里一驛者如通州路河驛四十里至夏店驛五十里至薊州漁陽驛今以夏店公樂二驛並於三河則一驛七十里矣又何怪馬之倒而官之逃乎不獨此也衝要之區大軍之更調差員之馳驅京官之致餐授館絡繹不絕額銀不給勢必請增於大部歲耗無數之金銀則病在國大帥貴僚悍差健卒逞威橫索有司𨿽竭力以奉之而怒訶笞辱靡所不至則病在官驛中浮費日甚一日正供不足不得不出於借支借支不足不得不出於僉派船之官雇者而民雇矣車馬之官辦者而民辦矣騷擾搜括則病在民國病官病民病而欲求之善處之方殊非易事也其爲差也有欽命公幹之大臣有朝貢之藩使有入覲蒞任之督撫提鎭及巡鹺監稅之部院臺卿是謂大差有奉命星馳急檄飛遞期以赴者謂之緊差有承捨齋奏本章佐僚代捧慶賀大計表冊是謂小差憫勞卹死許給郵騎是謂散差官則給以勘合役則給以火牌勘合之廩按員火牌之口按分而水驛之船隻陸驛之夫馬則遵照部塡其爲驛役也有官坐緊差小差散差包馬之不一其爲驛差也有總理有兵房有馬牌牧馬夫背包送差打探官報之各執事至於額外之差有上司之紙牌有封之協濟額外之累有過差之越站額外之苦有馬匹之多索各項之苛求種種不一矣泰西諸國陸則有輪車水則有輪船設立官信局公私信函皆得郵寄以函之輕重路之遠近收取信資設信部官以經理之數萬里之遙期而至從無遺失且取價殊廉日本仿而行之名曰郵使中國何不起而爲之使與電報相表裏亦可與鐵路相爲維持而裁下之車棚馬匹卽可轉爲軍前之用不特大江以北多馳騁之士大江以南亦有善騎之用矣或又謂驛務之興廢系乎總理之得人得則驛務興不得則驛務廢然欲其與本官休戚相關諸事不欺則難一支銷用度賬目分明則難二應差馬匹酌量分撥得宜而勞逸適均則難三看待驛中馬夫寬嚴並用情法兼施使相悅服則難四行止老成專意辦公不交接浮澆賭娼酗飲則難五此一人也不斤斤乎難哉直隸巡撫王登聯欲革驛條陳上疏其越站枉道濫費蒙混假公諸害旣洞中利獘而除害之方亦復確切不移然以光緒九年甘肅驛務計之關內外共設馬六千三百五十餘匹夫三千六百餘名牛五百餘只有牛夫拉車馬一百五十﹝匹﹞﹝四﹞有馬夫每歲需工料站價銀二十五萬七千餘兩糧料艸朿在外一省如此省省如此則每歲所需不啻六七百萬夫以如此之巨而使叢獘百出飽吏胥之囊亦何取耶故欲整頓驛政莫若專設驛務大臣采取各國成法行之且使之兼理鐵路電報夫鐵路電報二者相扶而行者也郵政之旺亦本於鐵路電報今電報已行矣所未廣行者獨鐵路耳苟廣招商賈以築鐵路直通內地則驛遞有不六通四辟者哉玆三者皆我中國之急務也而其要在於得人得人之道在於推廣學校設立書院不拘資格我

皇上芻蕘兼采日新又新凡在臣民莫不拭目俟之矣

中國富彊之策宜推廣西學講求實際嚴袪欺蔽論

曾紀年今天下競策富彊矣國不一國卽策非一策然已富已彊之國固莫不有因時制宜因地制宜者以收夫富彊之效初非僅以徒托空言虛行故事而已也然而此時中國富彊之策亦應亟亟於論其所宜矣夫富彊者爲昔之中國所不尙而今之中國所要圖也其策何在曰生今之世反古之道非識時務者之所以謀富彊策在由中學以求西學而推廣之然而近之言西學者亦正不少矣初則學其語言文字矣繼則學其飲食嗜好矣終則學其車馬宮室矣以是爲推廣抑末也乃學其本者則又以招股開礦設關徵稅爲致富之道造船制炮開築堡爲自彊之基卒之學致富者未得其物產之利先喪其開辦之本而愈貧學自彊者未得其器用之精先受其糜費之害而愈弱是則𨿽有推廣西學之虛名而無推廣西學之成效又安怪夫不明西學者動借口於西學之不相宜哉抑知西學中固各有其實際存焉特以中國之策富彊者皆不肯實事求是故𨿽日見其西學之推廣而終無利益可收耳必也宜於西學中之實際者事事以講求之方不背乎富彊之本旨且不失其推廣之初心竊於此得兩策焉一曰盡地利地之中有天生之富焉地之外有人爲之富焉推而求之富故無不可以由漸而致也學可畫乎曷言乎其天生之富也地中之煤鐵金玉是已然使不究其原質礦苗之根柢而但延洋匠以鉆挖之是猶藏珍寶於家而不識而反雇夫役以代爲搜尋也烏乎可﹝策﹞﹝第﹞在宜先立礦產學堂以講求之也何者爲其物之所由成何者爲其物之所由變必於其流動凝結之淵源變化細雜之道理講求不厭其精詳夫而後見苗知﹝知﹞實取如探囊不必仰求外人而自得取之不窮用之不竭之富厚矣曷言乎其人爲之富也地上之澍畜造築是已然使不考其物土疆場之情形而但運洋貨以敷衍之是猶棄田產於野而不治而反向市肆以置辦食用也烏乎可策在宜先開生理學堂以講求之飛潛動植如何可使其蕃衍而發榮鐵路輿梁如何可使其速郵而利涉必於其種類質性之配合工程物料之經營講求不遺其巨細夫而後辟土開彊從如歸市不必取材異域而自得無利不興無廢不舉之富饒矣一曰盡人事人有應使其體質心性之彊者人又有應使其工藝材力之彊者推而求之彊亦無不可以變法而成也學可囿乎曷言乎其體質心性之彊也人之剛健堅定是已然使不明其柔弱頹靡之所由致而但用醫藥以補救之是猶揠苗以助其長而竟忘其培植涵育之工也烏乎可策在宜先設養心學堂以講求之革裹足傷肝之惡習婦女得保全完好斯所生之男子皆可以雄壯魁梧除吸煙喪志之澆風武夫固血气充盈卽無力之文人亦無不精神振作可知已必於其衛生保命之源流感動奮興之機會講求不憚其煩瑣夫而後朝野上下積健爲雄不必救獘補偏而自攺其彊盛之气象矣曷言乎其工藝材力之不彊也人之聰明作用是已然使不辧其興衰治亂之所由成而但仿洋法以試行之是由沐猴而予以冠而難用其鼓勵擴充之術也烏乎可策在宜先爭勝學堂以講求之懸特賞以獎勸制造其精美將無物不有且多加人一等之新奇立重以經武整軍其操練方無時不然且得髙人一籌之智勇必於其出奇制勝之器具防守戰攻之經略講求不嫌其精深夫而後貨物兵民天下無敵不必勞師襲遠而自成其彊之大規模矣然則以是言富彊中國其遂收實效乎曰未可也以中國𨿽實學之已講而猶有敗蔽之積獘未袪也糾難成之股分以欺殷實矣加額外之釐金以欺商民矣辦無用之軍械以欺主上矣創不濟之水師以欺朝廷矣甚至興水以治河則挖決以行其姦旣糜費夫帑金又濫叨夫名器救饑荒而辦賑則浮報以成其忍旣侵吞夫公又純盜夫虛聲籌餉開捐則計臣遂中飽之私而百姓更形其不足添營募勇則到處皆烏合之眾𨿽千軍亦何足以成師無一不欺無一不蔽以欺世盜名之政治行蔽聰塞明之教化富旣無期彊又安望哉曰欺蔽至此是又非嚴以袪之不爲功矣袪其官辦之假手於吏胥凡百工作之興悉照西法之公司以分設浚巨河則淮其收船費建飛橋則淮其取渡資築輪路則淮其售車票因兆民生財之大道開各處便利之巨工上無歲修月費之度支下有耕九餘三之積蓄國不患貧而民皆藏富得西學之實惠庶中國無瘠弱之憂乎袪其兵制之動出於招募一切軍旅之事悉仿西人之團練以分防於山林則獵戶礦丁派營官以編爲行伍於江洋則漁船場撥兵輪以練爲水師於城市則土著客民借武弁以訓爲勁旅就安居樂業之林總寄禦災捍患之幹城營無疲癃殘疾之頂充野有殺敵致果之忠義國不患弱與民而皆自彊仿西學之實在庶中國有振興之機乎吾故曰中國富彊之策非推廣西學以講求其實際而嚴袪夫欺蔽則終於不合時宜而已矣

原彊

郭宗憲今之扼腕奮舌而講西學談洋務者亦知五十年以來西人所孜孜勤求近之可以保身治生遠之可以利民經國之一大事乎達爾文者英國講動植之學者也承其家學少之時﹝周﹞﹝歷﹞歷寰瀛凡殊品詭質之艸木禽魚集甚富窮精眇慮垂數十年而著一書名曰物類宗衍自其書出歐美二洲幾於無人不讀而泰西之學術政教爲之一斐變焉論者謂達氏之學其彰人耳目攺易思理甚於柰端氏之天算格致殆非溢美之言也其爲書證闡明確釐然有當於人心大旨謂物類之繁始於一本其日紛月異大抵牽天系地與凡所處事勢之殊遂至絕相懸幾於不可復一然此皆後天之事因夫自然而馴致若此者也書所稱述獨二篇爲尢著西洋綴聞之士皆能言之其一篇曰爭自存其一篇曰遺宜種所謂爭自存者謂民物之於世也樊然並生同享天地自然之利與接爲構民民物物各爭有以自存其始也種與種爭及其成成國則與爭國與國爭而弱者當爲彊肉愚者當爲智役焉迨夫有以自存而克遺種也必彊忍魁桀趫捷巧慧與一時之天時地利洎一切事勢之最相宜者也且其爭之事不必爪牙用而殺伐行也習於安者使之處勞狃於山者使之居澤不再傳而其種盡矣爭存之事如是而已是故每有太古最繁之種風气漸革越數百年或千餘年消磨歇絕至於靡有孑遺如卵學家所見之古禽古獸是已此微禽獸爲然艸木亦猶是也微動植二物爲然而人民亦猶是也人民者固動物之一類也達爾文氏總有生之物而標其宗旨論其大凡而又有錫彭塞者亦英產也宗其理而大闡人倫之事幟其學曰學學者何荀卿子有言人之所以異於禽獸者以其能也凡民之相生相養易事通功推以至於兵刑禮樂之事皆自能之性以生故錫彭塞氏取以名其學焉約其所論之節目支條與吾大學所謂誠正修齊治平之事有不期而合者第大學引而未發語而不詳至錫彭塞之書則精深微妙繁富奧衍其﹝持﹞﹝特﹞一理論一事也必根柢物理徵引人事推其端於至眞之原究其極於不遁之效而後已而於一國盛衰彊弱之故民徳醇漓翕散之由尢爲三致意焉於五洲之治由狉獉蠻夷以至著號最彊之國指斥發麾什九罄盡而獨於中國之治嘿如也此亦於其所不知則從蓋闕之義也錫彭塞殫畢生之精力閱五十載而後成書全書之外雜著叢書又十餘種有曰﹝勸﹞﹝動﹞學篇者有曰明民要論者以卷帙之不繁而誦讀爲尢眾﹝勸﹞﹝動﹞學篇者勸治學之書也其大指以謂天下沿流溯源執因求果之事惟於學爲最難有國家者施一政著一令其旨本以坊民也本以拯獘也而所期者每不可成而所不期者常以忽至及歷時久而曲折多其利害蕃變遂有不可究詰者是故不明學之理不獨率由舊章者非也而攺弦更張者乃愈誤因循鹵莽二者必與居一焉何則格致之學不先偏僻之情未去束教拘墟生心害政固無往而不誤人家國者也是故欲治學且必先有事於諸學焉非爲數學名學則其心不足以察不遁之理必然之數也非爲力學質學則不知因果功效之相生也力學者所謂格致﹝之﹞﹝七﹞學是也﹝質﹞﹝炙﹞學者所謂化學是也﹝名﹞﹝各﹞數力﹝質﹞﹝炙﹞四者已治矣然其心之用猶審於寡而﹝熒﹞﹝縈﹞於紛察於近而迷於遠也故非爲天地人三學則無以盡事理之悠久博大與蕃變也而三者之中則人學爲尢急切何則所謂者固積人而成者也不精於其分則末由見於其全且一一國之成之立也其間體用功能實無異於生物之一體大小𨿽殊而官治相準故人學者學入徳之門也人學又析而爲二焉曰生學曰心學生學者論人類長養孳乳之大法也心學者言斯民知行感應之祕機也蓋一人之身其形神相資以爲用故一國之立亦力徳相備而後存而一切政治之施與其彊弱盛衰之特皆如釋氏所謂循業發現者耳夫固有爲之根而受其蘊者也夫惟此數學著明而後有以事學學治而後能修齊治平用以持世保民以日進於郅治馨香之極盛也嗚乎美矣備矣自生民以來未有若斯之懿也𨿽周文王生今未能捨其道而言治也嗚呼中國至於今日其積弱不振之勢不待智者而後明矣深恥大辱有無可諱焉者日本以寥寥數艦之舟師區區數萬人之眾一戰而剪我最親之藩屬再戰而陪京戒嚴三戰而奪我最堅之海口四戰而覆我海軍今者議不成而畿輔且有旦暮之警矣則是民不知兵而將帥乏才也曩者天子嘗赫然震怒矣思有以更置之而內之則殿閣宰相以至六部九卿外之洎廿四行省之督撫將軍乃無一人焉足以勝禦侮之任者深山猛虎徒虛論耳夫如是尙得謂之國有人焉哉兵連僅﹝逾﹞﹝愈﹞年耳而乃公私赤立洋債而外尙不能無擾閭閻是財匱而蹈前明之覆轍也夫一國猶一身也擊其首則四肢皆應刺其腹則舉體知亡而南北𨿽一君彼此居然兩戒首善震矣四海晏然視邦國之顚危若秦越之肥瘠則是臣主君民之勢散而相愛相保之情薄也將不素講士不素練器不素儲一旦有急蟻附屯授以外洋之快槍機炮則扞格而不操窒塞而毀折故其用之也轉不如陋鈍之擡槍而昧者不知遂詡詡然曰是內地之利器也又有人焉以爲吾習一槍之有準遂可以司命三軍且大布其言以懾敵此其所見尙何足與言今日之軍械也哉更何足與言戰陣之事也哉夫督曰制軍撫曰撫軍皆將帥也其居其名不習其事乃如此十年已來朝廷闕政亦已多矣其謀謨廟廊佐上出﹝令﹞﹝今﹞者與下爲布翹污濁苞苴之行以爲天下標準且靦然曰獘者固中國之所以養天下者也此其言是率中國舉爲穿窬而後已也卽目擊甚不道之政亦謂吾已無可柰何於吾君或爲天下後世所共諒且此數公者又非不知與亂同事之罔不亡也正如息夫躬所言以狗馬齒保目所見苟幸及吾身之無親見而已而國家億萬年之基由此而臬兀焉非所卹矣而孰謂是區區者之尙不余耶至所謂天子顧問獻替之臣則於時事時勢國家所視以爲存亡安危者皆茫然無異瞽人之捕風其於外洋之事固無責矣所可異者其於本國本朝與其職分所應知應明之事亦未嘗稍畱意焉而一考其情實是故有所論列則唵囈﹝﹞﹝樨﹞駘傳聞遠方徒資笑虐有所彈劾則道聽塗說矯誣气矜人經朝廷數十年之任事在輦轂數百里之中﹝於﹞﹝以﹞其短長功罪得失是非昏然毫未有知徒尙嘂囂自鳴忠讜而一時之論亦以忠讜稱之此皆文武百執事天子緩急所恃以爲安者其人材又如此至其中趨﹝時﹞﹝是﹞者流自命俊傑則矜其淺嘗誇爲獨得徒取外洋之疑似以亂人主之聰明而尢不肖者則竊幸世事之糾紛又欲因之以爲﹝利﹞﹝和﹞求才亟則可以僥幸而驟遷興作多則可以居間而自潤凡此云云其皆今日逆耳之篤論抑爲鄙人喪心之一言也夫人﹝才﹞求﹝才﹞之於有位之人旣如此矣意者沈廢伏匿於艸野閭巷之間乃轉而求之則消乏雕亡存一二於千萬之中卽竟謂之無亦蔑不可審矣神州九萬里之地四百兆之民此廓廓者徒土荒耳是熙熙者徒人滿耳尙自謂吾爲冠帶之民靈秀所鍾孔孟之所教禮義之所治﹝抑﹞﹝仰﹞何其無愧而不知恥也夫疆之事一彼一此戰敗何足以悲今且無論古卽以近事明之八百三十年日耳曼不嘗敗於法國乎不三十年灑恥復亡蔚爲彊國八百六十餘年法蘭西不嘗破於徳國乎不二十年救蔽扶傷褎然稱富論世之士謂其較拿破侖之日爲愈彊也然則戰敗又烏足悲哉所可悲者民智之已下民徳﹝之﹞﹝已﹞已衰與民膏之已竭耳𨿽有聖人用事非數十百年薄海知亡上下同徳痛刮除而鼓舞之終不足以有立而歲月悠悠四鄰耽耽恐未及有爲而已爲印度波蘭之續將錫彭塞之說未行而達爾文之理先信乎其未必能遂然也吾輩一身卽不足惜如吾子孫與中國之人種何於戲天地父母山川神靈其尙無相玆下﹝士﹞﹝土﹞民以克誘其衷俾咸知奮聞前言者造而問余曰甚矣先生之言無異人之憂天墜也今夫異族之爲中國患不自今日始也自三代以迄漢氏南北狺狺互有利鈍𨿽時見侵無損大較固無論已魏不綱有五﹝胡﹞﹝湖﹞之亂華大河以北淪於旃裘膻酪者近數百年當是之時哀哀黔首革枕戈不得喙息蓋幾靡有孑遺耗矣息肩於唐載庶載富及至李氏末造趙宋始終其被禍乃尢烈金源女眞更盛疊帝靑吉斯汗崛起鄂諾威憺歐洲忽必烈汗薦食小朝混一華夏南奄身毒北曁俄羅幅員之大古未有也然而﹝塊﹞﹝魂﹞肉淪喪不及百年長城以南復歸漢產至國家龍興遼瀋聖哲篤生母﹝我﹞﹝﹞黎革明獘政湛恩汪濊蓋三百祀於玆矣此皆著自古昔者也其間遞嬗要不過一姓之廢興而人民則猶此人民聲教則猶古聲教然則卽今無諱損益可知林林之眾詎無類而吾子聳於達爾文氏之邪說一將謂其無以自存再則憂其無以遺種此何異眾人熙熙方登春臺而吾子被髮狂白晝見魅也哉不然何所論之怪誕不經獨不慮旁觀者之閔笑也夫昭代厚澤深仁隆基方永景命未攺謳歌所歸事又萬萬不至此殷憂正所以啟聖明耳何直爲此也且而不見回部之土耳其乎介夫俄與英之間壤地日蹙其偪也可謂至矣然不聞其遂至亡國滅種四分五裂也則又何居吾子念之物彊者死之徒事窮者勢必反天道剝復之事如反復手耳安知今之所謂彊鄰者不先笑後號咷而吾子漆嘆嫠憂所﹝貶﹞﹝騁﹞君而自損者不俯弔而仰賀乎余應之曰唯唯客之所以袪吾惑者可謂至矣𨿽然願請間得爲﹝客﹞﹝容﹞深明之若客者信所謂明於古而闇於今得其一而失其二者也姑微論客之所指爲異族者之非異族蓋天下之大種四黃白赭黑是也北並乎錫伯利亞南襟乎中國海東距乎太平洋西苞乎昆侖墟黃種之所居也其爲人也髙顴而淺鼻長目而彊發烏拉以西大秦舊壤白種之所產也其爲人也紫髯而碧眼隆準而深眶越裳交趾以﹝南﹞﹝東﹞東縈呂宋西拂痕都其間多島國焉則赭種之民也而黑種最下則亞非利加及繞赤直諸部所謂黑奴是已今之滿蒙漢人皆黃種也由是言之則中國也遂古﹝以還﹞﹝遠遠﹞固一種之所君而未嘗或淪於非類區以別之正坐所見隘耳彼三代春秋時徐燕越吳楚閩濮胥戎狄矣又烏足以爲典要也哉第就令如客所談客尙不知種之相彊弱者其故有二有鷙悍長大之疆有徳慧術智之疆有以質勝者有以文勝者以質勝者遊牧射獵之民是也其國之君民上下截然如一家之人憂則相難則相赴生聚教訓之事簡而不詳騎射馳騁云屯散旃毳肉酪養生之具益力耐寒故其爲種樂戰而輕死有魁傑者要約而驅使之其勢可以彊天下𨿽然彊矣而未進夫化也若夫中國之民則進夫化矣而文勝之國也耕鑿蠶織城郭邑居於是有刑政禮樂之治有庠序學校之教通功易事四民乃分其文章法令之事歷變而愈繁積久而益富養生送死之資無不具也君臣上下之分無不明也冠婚喪祭之禮無不舉也故其民也偸生而畏法治之得其道則易以相安失其道亦易以日窳是故及其敝也每轉爲質勝者之所制然而此中之安富尊榮聲明文物固遊牧射獵者所心慕而遠不逮者也故其旣入中國也𨿽名爲之君然數傳而後其子若孫𨿽有祖宗之遺令切誡不能不厭勞苦而事逸樂棄惇徳而染澆風遁天倍情忘其所受其不漸靡而與漢物化者蓋已寡矣善乎蘇子瞻之言曰中國以法勝而匈奴以無法勝然其無法也始以自治則有餘迨旣入中國而爲之君矣必不能棄中國之法而以無法之治治之也遂於入於法而同受其敝焉此中國所以經其累勝以常自若而其化轉以日廣其種轉以日滋何則物固有無形之相勝而親爲所勝者每身歷其境而未之或知也是故取客之言而詳審﹝之﹞則謂異族常受制於中國也可不可謂異族制中國也然而至於至今之西洋則與是斷斷乎不可同日而語矣彼西洋者無法與法並用而皆有以勝我者也自其自由平等觀之則捐忌諱去煩苛決壅蔽人人得以行其意申其言上下之勢不相懸君不甚尊民不甚賤而聯若一體者是無法之勝也自其官工商賈章程明備觀之則人知其職不督而辦事至纖悉莫不備舉進退作息未或失節無間遠邇朝令夕攺而人不以爲煩則是以有法勝也其民長大鷙悍旣勝我矣而徳慧術知較而論之又爲吾民所必不及故凡所謂耕鑿陶冶織樹牧上而至於官府刑政戰鬥轉輸凡所以保民﹝養﹞﹝義﹞民之事其精密廣遠較之中國之所有所爲其相越之度有言之而莫能信者且其爲事也又一一皆本之學術其爲學術也又一一求之實事實理層累階級以造於至大至精之域蓋寡一事焉可坐論而不可起行者也推求其﹝故﹞﹝收﹞蓋彼以自由爲體以民主爲用一洲之民散爲七八爭雄並長以相磨淬始於相忌終於相成各殫智慮此日異而彼月新故能以法勝矣而不至受法之敝此其所以爲可畏也者中國之法與無法遇故中國常有以自勝今也彼亦以其法與吾法遇而吾法乃頹墮蠹朽﹝瞠﹞﹝膛﹞乎其後矣則彼法日勝而吾法日消矣此曩者所以有四千年文物然不終日之嘆也此豈徒客之所甚恨石介有言吾豈狂癡也者但天下事旣如此矣則安得塞耳塗目不爲吾同胞者垂涕泣而一道之耶且客過矣吾所謂無以自存無以遺種者夫豈必死者以國量平澤若蕉而後爲爾耶第使彼常爲君而我常爲臣彼常爲雄而我常爲雌我耕而彼食其實我勞而彼享其逸以戰則我居先爲治則我居後彼且以我爲天之僇民謂是種也固不足以自由而自治也於是束縛馳驟奴使而虜用之使吾之民智無由以增民力無由於奮是蚩蚩者長爲此困苦無聊之眾而已矣夫如是則去無以自存無以遺種也其間幾何不然夫豈不知其不至於無類也彼黑與赭且常存於兩間矣矧夫四百兆之黃﹝也﹞﹝白﹞哉民固有其生也不如其死其存也不如其亡貴賤苦樂之間異耳且物之極也必有其所由極勢之反也必有其所由反善保其彊則彊者正所以長存不善用其柔則柔者正所以速死彼周易否泰之數老氏雄雌之言固聖智者之妙用微權而非無所事事俟其自至之謂也無所事事而俟其自至者正太甲所謂自作不可活者耳天固不爲無衣者寒歲亦不爲不耕者饑也客亦知之否耶卽至土耳其之所以尙存則彼之穆哈驀徳固以敢死爲教而以武健嚴酷之道狃其民者也故文不足而質有餘智術𨿽無可言而鷙悍勝兵尙足有以自立故𨿽介乎兩雄而滅亡猶未也然而日侵日削所存蓋亦僅矣若我中國則軍旅之事未之學也又烏得以土耳其自廣也哉𨿽然使今有人焉憤中國之積貧積弱攘臂言曰曷不使我爲治使我爲治則可以立致富彊而厚風俗然則其道何由曰中國之所不振者非法不善也﹝患﹞﹝應﹞在奉行不力而已祖宗之成憲俱在吾將遵而用之而加實力焉於是督責之政行而刺舉之事興如是而期之十年吾知中國之貧與弱猶自若也何則天下之勢猶水之趨下夫﹝已﹞﹝矣﹞浩浩然成江河矣乃障而反之使之在山此人力之所不勝也乃又有人焉曰法制者聖人之芻狗也一陳而不可復用天下之勢已日趨於混同矣吾欲富彊西洋富彊之政有在也何不踵而用之於是其於朝也則建民主開議院其於野也則合公司用公舉練通國之兵以禦侮加什二之﹝賦﹞﹝職﹞以足用如是而亦﹝期﹞﹝朝﹞之以十年吾知中國之貧與弱有彌甚者今夫人之身隋則窳勞則彊固常理也而使病夫焉日從事於超距贏越之間則有速其死而已中國者固病夫也且其事有不能以自行者蘇子瞻知之矣其言曰天下之禍莫大於上作而下不應上作而下不應則上亦將窮而自止錫彭塞亦言曰富彊不可爲也特可以致之者何﹝相﹞﹝植﹞其宜動其機培其本根衛其成長使其效不期而自至今夫民智已下矣民徳已衰矣民力已困矣有一二人焉謂能旦暮爲之無是理也何則有一倡而無和也是故𨿽有善政莫之能行善政如艸木置其地而能發生滋大者必其天地人三者與之合也否則立稿而已王介甫之變法如靑苗如保馬如雇役皆非其法之不良其意之不美也其浸淫訓致大亂者坐不知其時之風俗人心不足以行其政故也而昧者見其敝而訾其法故其心不服因而黨論紛歧至於亡國而後已而後世遂鰓鰓然舉以變法爲戒其亦不達於理矣苟曰今之時固不然則請無論其大而難明者卽小小一事眾所共見者証之可乎曩者有西洋人遊京師見吾之貢院笑謂導者曰爾中國乃選士於此乎以方我國之囹圄不如其湫穢混濁不足以畜吾狗馬此至不恭之言也然亦著其事實而已今無論辟治塗塈爲其中以選士者上之人有不克也費無從出一也幸而費出矣而承其事之司官胥吏所不盜蝕而有以及工者幾何其土木之工所不偸工料者又幾何幸而吏廉工庀矣他日席帽而入居於此者其知此爲上之深恩士之公利而愛惜保全焉不恣毀瓦畫墁以爲快者又有幾人哉然則數科之後又將不中以畜狗馬﹝然﹞﹝財﹞則此一事也固不如其勿治之爲愈也此𨿽一事而其餘可以類推焉凡爲此者士大夫也士大夫者固中國之秀民也斯民之坊表也聖賢之訓父兄之詔此其最深者也其所爲卓卓如是則於農工商賈以至皂輿臺夫又何說者嘗見人以僧徒之濫惡而訾釋迦今吾亦以士大夫之不肖而訾周孔以爲其教何入人心淺也惟其入人心之淺則周孔之教固有未盡善焉者此固斷斷乎不得辭也何則中國名爲用儒術者三千年於玆矣乃徒成就此相攻相感不相得之民一旦外患忽至則糜爛廢痿不相保持其究也且無以自存無以遺種則其道奚貴焉然此特鄙人發憤之過言而非事理之眞實子曰人能宏道非道宏人儒術之不行固自秦以來愚民之治負之也第由是而觀之則及今而圖自彊非標本並治焉固不可也不爲其標則無以救目前之潰敗不爲其本則𨿽治其標而不久亦將自廢標者何收大權練軍實如俄國所爲是已至於其本則亦於民智民力民徳三者加之意而已果使民智日開民力日奮民徳日和則上𨿽不治其標而標將自立何則爭自存而欲遺種者固民所受於天不教而同願之者也語曰同舟而遇風則胡越相救如左右手特患一舟之人舉無知風水之性舟楫之用者則其船必至於傾覆有篙師焉操舵指揮而大難濟矣然則三者又以民智爲最急也是故富彊者不外利民之政也而必自民之能自利始能自利自能自由始能自由自能自治始能自治者必其能恕能用絜矩之道者也今夫中國人與人相與之際至難言矣知損彼之爲己利而不知彼此之兩無所損而共利焉然後爲大利也故其敝也至於上下舉不能自由皆無以自利而富彊之政亦無以行於其中彊而行之其究也必至於自廢夫自海禁旣開以還中國之仿行西法也亦不少矣總署一也船政二也招商局三也制造局四也海軍五也海軍衙門六也礦務七也學堂八也鐵路九也紡織十也電報十一也出使十二也凡此皆西洋至美之制以富以彊之機而遷地弗良若亡若存有淮橘爲枳之嘆公司者西洋之大力也而中國二人聯財則相爲欺而已矣是何以故民智旣不足以與之而民力民徳又弗足以舉其事故也顏髙之弓由基用之辟易千﹝人﹞有童子懦夫取而翫弄之則絕臏而已矣﹝折臂﹞﹝抵壁﹞而已矣此吾自廢之說也嗟乎外洋之物其來中土而蔓延日廣者獨鴉片一端耳何以故鍼芥水乳吾民之性固有與之相召相合而不可解者也夫惟知此而後知處今之日挽救中國之至難亦惟知其難而後爲之有以依乎天理批大郤而導大也至於民智之何以開民力之何以厚民徳之何以明三者皆今日至切之務固將有待而後言

民富而後國家富彊說

王詠霓富彊云者先富而彊之也富爲彊之本彊爲富之效求其效而不求其本是猶郤行以求前緣木以求魚不可謂不勞且憊也然終不能進終不能得也是故欲求彊者必先求富自古以來未有富而不彊亦未有彊而不富者考歷代之史冊當夫國運彊盛之時則府庫充牣度支裕余用兵則不患餉糈之匱乏有爲則不憂經費之難籌其兵也不用則已用則必有功其事也不爲則已爲則必有成洎乎國運衰微之際府庫空虛度支竭蹶兵不能不用而患餉糈之不足事不能不爲而憂經費之太絀由是兵心思亂眾心不固而所向披靡事𨿽欲爲有始鮮終而難奏成效國勢衰弱而外患疊乘數十年後國事幾不堪問矣吁可畏也或疑國運彊盛之時則富國勢衰弱之際則貧貧富隨國之運勢以轉移有不其然而然者其實非也有若之對哀公曰百姓足君孰與不足百姓不足君孰與足書曰民爲邦本本固邦此固夫人而知之也民旣爲邦之本矣安有民貧而國不貧民富而國不富者耶此自然之理也古先聖王深明其故洞悉其理故霄旰憂勞者無非欲民之富也君相所論者無非爲民事求使民能富之法也蓋民旣富而國亦隨之而富矣不必計國之富與否也然而有國家者不畜言利之臣何哉蓋不畜括民之財攘民之利以爲富之徒也而實未嘗不畜開民之利增民之財之臣也開國創業之君臣莫不知之故國富且彊後世之君相有昧於國富由於民富之理如漢武帝用兵乏財桑宏羊創爲買賤鬻貴之法謂之均輸於是商賈不行盜賊繁熾幾至於亂而民遂貧國亦中衰矣宋王安石以理財之說誤神宗創置三司條例司行靑苗等法遣使數十輩周行天下以求利而民遂困獘宋祚中絕我朝武功冠乎前代用餉銀亦不知幾千萬萬如大小金川之役用餉至七千萬川楚之役逾萬萬準回兩部之役三千三百餘萬緬甸之九百餘萬恢復南安之役費亦至百萬以外而雍正時戶部庫存六千餘萬乾隆初因用兵動支外尙二千四百餘萬國家出𨿽巨而府庫之存未嘗或絀此何故也豈非當時之民家給人足而又得理財之法哉自道咸以來內寇外患疊起環生迄無已時國家財用所出逾於所入而司農籌劃不免左支右絀又加以海軍之費練兵之費各省制造軍火之費采辦鎗炮軍械之費此皆從前所無近數十年間所增添之出也而今乃又有償日本一項至數百兆之多此又數十年來所無自今歲議和後所增添之出也𨿽然國家府藏告匱而民則富足無難振臂一呼巨頓集無如民閒十室九空仰事俯蓄猶恐不給因窮乏而爲盜賊騷擾各鄕因遊手而謀不軌旋罹网法卽家境稍裕者亦不過免饑寒凍餒而已若有數千金數萬金之產業往往不數覯焉當今之世士大夫之畱意時事者競言富彊而卒不獲富彊之效者無他民貧故也當今之急務欲求彊兵姑不必專事於槍炮而先求富足欲求富足姑不必先求上之充盈而務使吾民富饒吾民旣富且饒矣國安有不富哉上下皆富而謂國不能彊者吾不信也或者又謂西國之富彊在於稅重故國用充足而兵精器利殊不知彼之稅重者非無藝之徵求者也其議院中人爲百姓廣開利源振興商務於是因商以養兵卽因兵以衛商故稅𨿽重而民不怨亦未嘗因稅重而民貧困也且日見其富也我中華苟能振興商務廣開利源使百姓旣庶且富而在上者善爲經理之自然稅項漸增而國用充足夫而後求兵之彊器之利未有不效者矣非然者徒求賦稅之旺必難免橫徵暴斂之舉是自困之道也卽古人所謂言利之臣也烏乎可

自彊

陳次亮自黃帝以來重賢累聖文章功業震古爍今至於秦而天下之禍亟矣先王之典章制度經春秋戰國之亂而大半淩夷及秦政並兼鞅斯變法焚書坑儒以愚黔首乃一切澌滅淨盡而百無一存天惻然閔之於其閒生一孔子憲章祖述刪詩書定禮樂表綱常名教之大以維天道正人心然名物象數之繁器也而道亦寓焉中國大亂抱器者無所容轉徙而之西域彼羅馬列國漢書之所謂大秦者乃於秦漢之際崛興於蔥嶺之西得先王之緒餘而已足縱橫四海矣閱二千載久假焉而不能不歸也第水陸程塗逾數萬里曠絕而無由自通天乃益資彼以火器電報火輪舟車長驅以入中國中國弗能禁也天禍中國歟實福中國也天厭中國歟實愛中國也譬我有奇寶焉遺之道路拾遺者祕而不出亦人之常情耳今彼日餂我以言日挾我以勢若惟恐我之不受然者我之卻之也愈堅彼之欲歸我也愈甚物各有主天實爲之彼𨿽欲自私自祕焉而有所不得也我而終拒之是逆天也逆天者不祥莫大焉君子觀於此而中國之當變不當變者從可識矣形而上者謂之道修道之謂教自黃帝孔子而來至於今未嘗廢也是天人之極致性命之大原千萬世而無容或變者也耶穌何人天主何教乃欲以彼易此乎形而下者謂之器是道之粗迹先王遺意之所存經秦政之酷烈燻爍而遷流於西域者天將以器還中國而以道行泰西表裏精粗交易而退人情之所便天意之所開𨿽聖人復生其能拂人情違天意而冥行獨往傲然其不顧哉故知彼物之本屬乎我則無庸顯立異同知西法之本出乎中則無俟槪行拒絕然而受之則富否則貧得之則彊否則弱者何也曰天也爲迂遠空疏之論者不知彼不知己不知今不知古不知人不知天囂囂然曰我大國也彼小國也我中國也彼外國也不觀於東南諸國之已事乎緬甸越南琉球不變者也其亡不旋踵焉日本變法者也而至今存焉彊且富焉暹羅朝鮮欲變而未變者也其勢岌岌然如不終日此言𨿽小可以諭大空談無補實喪易危霸術之終王道之始君子不觀之今而觀之古不求之人而求之天知幾其神殷憂啟聖而一切牖下書生之議論皆可息矣

富彊策上

江建霞洪維我國家深仁厚澤遠邁漢唐創制規模迥超前代朝廷勵精圖治不尙虛文因時制宜貴求實濟國朝發祥遼浚定鼎燕京以列聖之徳威遠播文軌大同幅員之盛千古未有十八省外又有東三省及內外蒙古散布於北庭新疆回部之蟠迥於西域以至靑海西藏莫不歸諸典藉東至於吉林之三姓西至伊犁喀付噶爾嶺之西南至於廣東之王﹝曼﹞崖北至於唐努烏梁海托羅斯嶺緯綫則自赤道北十八度起五十三度余止經綫則自京師偏東十九度起至偏西四十五度止南北相距七千餘里東西相距一萬餘里截長補短約得五千萬方裏拓土如是之大卽稱雄於歐美兩洲之各大國亦復莫與我京𨿽俄羅斯跨據亞細亞美利加兩洲之北境北至於北冰洋南界瑞典普奧土耳機波斯回部外蒙古黑龍江及英屬美境等處括不毛據沃壤綿二萬餘里然其地半屬寒帶冰雪凝積輟至半年不消開墾乏膏腴之地種植窮灌漑之方故一切寶藏物產及土肥磽遠不逮溫帶熱帶之地又且地曠人稀戶口蕭索鳴犬吠之聲四境不聞不人煙者往往幾千里以是疆土𨿽倍於中國其利澤反遠遜於中國夫基大者業必昌本固者枝必茂中土北界寒帶南接熱帶論天時則气﹝候﹞﹝侯﹞和煦雨暘時若颶風𨿽有亦不爲災偶涉風潮尙堪禦堵嚴寒旣少酷暑亦稀則天時又如是之宜論地利則膏腴萬里沃壤四野地震之災僅見火山之禍不萌財利盡於東南而西北稍遜則地利又如是之美𨿽頻年晉豫粵中山東順直奉天等處水旱疊乘說者謂天時地利之不齊而知人力有所不足也是在興水利水利一興水道可達如逢亢旱則向所儲蓄而不涸者可以挹彼注玆若遇大水則泄之無所壅塞者可旁通而曲達如是而猶有水旱之患乎至於黎庶之眾則統計省府州縣人丁冊藉核而算之約得三百餘兆夫全地球人民之共數亦不過一千三百餘兆而中華一國竟居全地四分之一則人民又如是之眾若論寶藏土產則地旣大者物必博博五金之礦徧野蘊蓄又珍寶水銀丹砂玉石藏乎雲貴珍禽香木玳瑁明珠出乎兩粵湖絲鮮果生於浙閩珍藥異材產於川蜀他若茶葉麝香蕃殖於兩江兩湖以及皮參羊馬駱駝之類皆利盡北庭西藏之美又有千百種貨大宗如荳谷棉花等亦莫非我華自然之地寶也則物產又如是之盛夫以三百餘兆之民居五千萬方裏之地又有如是之天時地利物產無論立國之深淺開辟之早晚而一加以生聚教訓亦不難家給人足若是則未有不富且彊者也未有不富彊甲於天下者也四洲之人民皆不禁引領而望曰亞洲之聲名洋溢者中國也有子惠誕保者中國也何其盛也行將於變時雍而黎慕義從風向化而丕顯咸歸矣則我中國之爲中國宜乎如是中國人之望中國亦無不如是乃曩年之役時爲西國所見輕今日之用又尙西人而告貸何竟不如泰西各國之富且彊乎然富彊者自富彊貧弱者自貧弱此普天下所共見共聞富彊固不待告而後知貧弱亦難諱而不使之知也溯自康熙一朝休養生息六十一年以保我黎民日臻富彊迄雍正乾隆時饒裕特甚四海咸亨不惟倉廩丰實府庫充盈且有廣東之洋商各省之鹽商富埒王侯者指不勝屈嘉慶道光初年尙稱富足𨿽不若前時之盛尙未有如今日之情形竭蹶也然而今日之貧者所以亦非一朝一夕之故其所由來漸矣道光中葉海疆釁起元气已傷逮至末年赭寇蠢動天下騷然風气爲之一變自此事而多於前用浮於昔時虞空匱不免絀支夫多難所以開邦國殷憂所以啟聖人𨿽利鈍存天而轉移在人是在權其時度其勢不泥乎古之道善變乎今之法而已然而當今之時處今之世論今之勢籌富彊之策者莫不曰餉不可不裕也礦不可不開也煙不可不禁也荒不可不墾也商務利權不可不奪也稅務偸漏不可不杜也船艦不可不堅也鎗炮不可不利也水師不可不練也制造不可不講也鐵路不可不築也敵情不可不察也公法不可不諳也凡一切關於富彊之術者皆不可不一一考求也𨿽然若非參新意而折衷勢必並舊章而無得無論其所考求未能眞與泰西各國並駕齊驅卽使果有成效亦非探原固本之長治久安之策同於談兵紙上徒托空言耳徒知考求而不知其本末精粗所在無當也夫萬事莫不有本而於治天下之大事豈無本乎知其本而源可溯溯其源則事有序有序則分先後先其所先後其所後事無難成矣故富有本彊有本本所先也盡人而知之其本維何厥有二要

富彊策中

江建霞一曰富之本財必有源浚其源則流自遠自上逮下國用自無不足閭閻藏日見其有餘生財有三道焉一礦宜先開焉溯夫開礦一道始於周禮人之官爲中國自來所有秦漢以來礦政日弛史不經見迄宋明之季礦務頓興乃詔使四出擾害居民開礦之利未盡辦礦之禍已滋人惟知開礦之無益也而不知籌辦之不得其法耳至國朝之礦務𨿽不甚興亦未爲少或從官辦或由民采大而國寶兵器賴之小而器皿什物以之如吉林蒙古之金銀礦滇黔兩湖之金銀銅鐵鉛錫各礦太原潞安江州漳州之煤鐵銀錫各礦是皆向所開采以資用者也近數年來礦務愈盛然其流獘亦愈甚集股數千戶匯銀幾千百萬居然聘請洋師而舉辦者指不勝屈若長樂鶴順徳之銅礦錦州池州之煤鐵鉛錫等礦一旦裂殃及旁人各處市面大半因之而一敗塗地當其時受其害者上海一隅爲尢甚良以上海爲萬商雲集之區買股票者較多也然而商賈遭此折閱者元气爲之大耗商賈窮農工亦窮有子曰百姓不足君孰與足是豈非在辦理之得人哉爲今之計務宜重整新規一除舊獘曩之或任民采者今則槪歸官辦閒有民之恆產而不能奪者亦可斟酌用之使無失其恆心官辦之法應先將各省直礦地凡有便於轉運之處俱可先行開采夫轉運易則費少而利多其它處之凡有於轉運者可逐漸開廣於是將各省之礦務卽責成各省之疆吏專聘外洋礦師相地探礦苗擇人委任愼終如始𨿽設一局立一廠而任其職者亦必擇公正淸廉幹練知恥之員以重其事非可以情阿比之見而視國家之大事於弁髦也倘一不愼而沽名盜譽之流乘機濫乃猶詡詡然自以爲熟悉洋務也通達各國語言文字也其實胸中並無實在經濟大半希圖利祿之輩類皆鄙劣不足任事是在當道者審察而愼擇之爾至開采所獲除供各口岸制造局及輪船一切應用外盡可出售他邦以充府庫每閱一年匯冊報銷務期實事求是涓滴歸公毋貽鄰封訕笑庶幾不三五年其富可以立致如果能實力奉行則將來愈推愈廣盡發所蘊當不止與泰西各國抗衡矣此乃生財之一端所費尙少而獲益良多在今目前所易爲者此智者之謀也是開礦亟宜先行者也二荒地宜先墾辟也自東三省迆邐而西至內外蒙古一帶其地多產皮貨及東珠人參等物惟沙漠曠邈而土磽瘠五穀不甚興旺閒亦有沃壤堪耕者要不若西藏伊犁之易耕奏功嘉峪關以西一望平原迢遙千里地較東南爲髙鑿井汲水往往深至數十丈而近海者低遠海者髙此地勢之定理也然論緯綫尙在赤道北五十度內尙可種植考西國墾地有良法能使瘠薄者成膏腴土壤之磽大抵地髙而水壅於上行耳土面之水旣不流通則艸木失養谷蔬不生救之之法但擇素日肥區先廣種大樹令木根上行吸水由是逐漸推廣轉磽爲肥然以各以其土性所宜而種植之無令其棄同石田也乎髙源下濕棄置荒蕪者內地各省各處皆有又非關外平原曠漠之比開墾旣速招徠亦易誠能實心籌劃加意經營則又何難如坻如京滿篝滿車以見其收獲之富哉善於農務者務期宇內無不耕之田閭閻無失業之子庶幾倉廩實而知禮節飽暖足而知廉恥此欲攘外必先安內之一策也獲利較開礦爲少然所費則更微矣是墾荒卽宜先行者也三蠶桑宜先廣養也詳考植物之理桑爲赤道北二十度至五十度界內之樹故蠶事尢宜於溫帶蠶之爲性喜和煦而惡陰寒畏溽暑蠶之所宜桑亦隨之此造物自然之元妙也如陜甘兩江山東山西河南等處皆屬桑土宜蠶應請飭下地方官亟諭百姓廣樹桑樹取其葉以飼蠶繅絲出售他邦而厚民生民惟邦本本固邦寧其是之謂乎惟今所售與西人之絲大半屬湖州一郡𨿽蘇鄕各鎭如木瀆橫涇光福胥口等處多有養蠶之家然統該不及湖郡七分之一蘇鄕各鎭西人祇設局收繭其利尙薄考湖州一郡於同治九年中市絲於西人得洋銀三千二百零二萬元此僅一郡之蠶絲耳倘各府皆然則將什百倍之歲入之數豈可量者近年來歐州各國旣已仿行均著成效按光緒九年歐州蠶事大旺蓋是時恰值天朗气淸風和日暖故收成獨丰由是西人咸欣然獨爲日本效顰已久市絲西人奪我利權在今中國自更卽宜推廣樹桑飼蠶出絲日多爲當務之急且蠶以谷雨之後日漸叢生計從初生而至采繭繅絲不過四十日而其事已竣工費少而獲利饒何不可爲是養蠶亟宜先行者也以上開礦墾荒養蠶三者旣興財源自生民富而國亦富以是言彊彊可恃矣

富彊策下

江建霞二曰彊之本取士之法先宜變通功令務以實學爲先國朝稽古右文因前時之舊以帖括設科取士由生員以至進士率從此一途而入非是則末由進身說者以爲其效有二一能拔擢寒士夫驕奢生於紈故富貴之眞才恆少琢磨則爲俊彥故寒素之碩儒恆多所古古者下白屋以延英弓旌之招每逮於衡茅也一能闡明文教使山陬海澨之民盡入義理聖賢之學推之泮有鸞聲香生芹藻笙和鹿呦秀擷萃蒿一時濟濟於廟堂之上者無不修於家而獻於庭言有物而行有恆所謂經濟卽寓乎文章者也然而疇人以九數命官庶士以五材分職考前代藝文於經史而外列兵書算數技藝諸韜略用以旁搜博考此皆實用之學聖人所不廢三代盛時數理之學與義理之學並重故足以通經致用各奏爾能近世迂拘之士往往食古未化而限於方域囿於見聞每談及富彊之道以及兵算格致之學茫然不知所對或且從而鄙夷之謂此何足學此眞井蛙夏虫之見也夫人苟究其由來西國船何以堅何以利兵何以練器何以精船不能自堅必有堅船之人而其船始堅推之利兵練器精無一非由人爲此無他精於算學格致而已格致𨿽藉算學而闡其微算學亦以格致而致其用二者缺一不可如造船不明算學格致則昧於動重金木漲縮等理而造船必不堅馭船不明算學格致不能上測經緯下應海道又不知水之阻力大小風之旋轉順逆以及浪之起伏有髙低卽可測水之淺深非是𨿽有堅船亦不得堅至於用槍而不明算學格致則拋物綫低昂度路遠近藥多寡以及气阻風差等理皆無由曉𨿽有利亦不得利向惟克虜伯最稱猛利乃愈出愈新近年來又有阿姆師脫卽綫繞來復彈有雞心令彈丸出口後旋轉前行直而又準旣少風差亦無气阻尾設有里數表更覺靈巧無比今津滬各廠皆造之其﹝器﹞﹝气﹞果精矣然一有一之性情一人有一人之用法是尢在平時試演熟悉利獘庶幾臨用之時胸有成竹此火器說略所謂久而習之神而明之者也去秋吳縣葉君子成準拋物綫理思得一法擬於槍桿旁添五寸徑半周一片及活垂綫一枝令兵丁人人知彈綫之方向而於平日打靶之工可省大半至於水師則盡於馭船用二道明馭船之法則臨敵善於避熟用之法則施可以中敵於是求水師之彊其道不遠否則𨿽有彊兵亦終無用他若制造一道於算學格致尢刻不能離如銅鐵之漲縮造舟車建鐵路等必先知之水有壓托之力造水櫃築塘堤必先明之气有厚薄之分造風雨表輕气球蒸气鍋吸气筒等以之光以遠近而生比例斜直而有角度造諸遠鏡及回光透光鏡法之重心有偏正吸力有大小造助力器及諸汽機賴之電分陰陽幹濕亦有濃淡推引造電綫水雷等用之若但知其當然而不求其所以然則何以推陳致新駕乎西人而上哉考泰西各國於算學格致由鄕而城而都國家均立官書院國人無論貴賤自七八歲爲始照例入院各塾所近而肄習意美而法良以是奇器巧技層出不窮此西國之所以彊也中國地廣人稠若奮其心思才力超軼西國何難哉夫天下有萬古不易之理無百世不變之法爲今之計莫如將算學天文輿地兵法及水火電重气光聲化礦醫等學創設特科以廣取眞才或於院試及鄕會試時與經古並行取士廢時文爲余藝庶幾功令變而眞才出上有好者下必甚所謂時文者乃文章之偏技文字之極壞者也夫時文拘人識見錮人性靈算學格致啟人睿智發人巧思二者固孰得孰失獨惜算學諸書惟有於上海一隅行之不遠國家所設翻譯館亦僅上海制造局一所而已他若福州金陵天津等處𨿽各有局要無譯書之所以是名都大會僻處窮鄕𨿽有好學之士一時難以購求欲變功令應先請飭下各省疆吏於各府州縣均設官書局專求實學諸書兼延明格致之士從而開道之由是家諭戶曉一埽曩日迂腐委靡之習或曰是則應試之士而無主試之人將柰何曰閩中船政局滬上方言館京都同文館以教以養歷有年所其中豈無成效可觀乎𨿽有謂官學生學術未能淹通器局尢多猥未足授以衡才之任然一旦穎脫而出安知瑰奇磊落之才以仰副拔擢哉故彊之本在乎變功令宜亟所先行者也準上所論富彊之本皆得矣向之假材與異地購器於他邦告貸於鄰國今則皆可無須昔之藐我者今則有所不敢至欲禁𨿽屬補空塞漏之一道然爲害已久猶之體弱病深非先下以補劑不能施藥或謂開建鐵路流通百貨而陸地亦收厚利不知其利固厚實足以富國而富民而非大籌大以興大工則不可將來依次遞及亦未晚也經云物有本末事有終始知所先後則近道矣倘不此之務而徒斤斤然求富彊焉似非所先矣當軸盍反求其本哉

富彊求源說

沈惇和夫欲立至遠至大利國利民古未有之功曠代絕無之業𨿽世上有志慮遠大識見髙超之士存百折不回之心懷沒世不忘之念亦非可以旦夕期也何則蓋一人之力有未逮一己之財有不足其能成此功業者庶幾惟君相乎蓋君相富有四海役及百僚苟奮發以圖富彊而其民有不風行而艸偃者乎當此之時所謂志慮遠大識見髙超之士見在上者旣日興其利日革其獘誰不願竭盡所長以上報國家成不世之功者如或不然則賢者退而小人進天下事布置無方因循粉飾有利不興有獘不革或保身竊祿尸位無能或貪鄙妄爲盤踞要津以致萬民失所彊鄰逼視於此時而欲求治國中揚威海外其可得乎故愚意以爲欲圖富彊首在得人如其不然是不求富彊之本而務富彊之末也蓋如開築鐵路等富彊之策必須有人焉出而爲之經理始克成其美舉臻至上理如經理非人徒使擾害民生侵蝕國帑𨿽任其欲壑飽塡而於國事終於無濟蓋愚不肖在位欲其循舊尙屬非易安能復望其圖新乎故自今中國欲圖富彊先有二難一在君相之果欲圖新與否一在經理之能得人與否以上二難尢在乎後之一難爲更難蓋中國用人務聲名限資格以故肉食無謀者多濫竽在位而世上一種奇材異能之士願出而爲世用者因不肯爲帖括之學以致進身無階寂處山林不得其志及見國事紛紜亦惟有扼腕太息自嘆其無可報國而已以故科目之設國家所以取文人非所以進奇異之士也目今欲圖富彊當先以人才爲本求人才之法當今天下懷奇抱異之士各出奇藝先發爲讜論呈各處書院山長山長試之實則錄其名不實則去之錄名者以備朝庭需用時之召以此儲才何患無才若使雞鳴狗盜不遺滄海一珠等而上之者乎朝庭旣知天下之奇士多而合用料必能力圖富百利俱興此所謂人才得而成功易也若有此一端則在下者知朝廷之不絕英雄歸路亦必能爭自濯磨成其一藝以於快捷方式中求功名天下兩美之事孰有甚於此者乎且人旣與事合必能力勝其任則以上所謂二難者也已並於一而富彊之基卽立於其中矣求是齋《皇朝經世文編五集》卷3﹣4時務分類文編卷三

學術

婦學

陳次亮易曰乾道成男坤道成女各正性命保合太和故古人立教男女並重未嘗有所偏倚於其間也我中國婦學之不講也久矣古者女史女祝各有職業略如男子之專藝而守官至於婦徳婦言婦容婦功所謂通方之學也蓋自編戶之民以上達於天子莫不習於禮容而冠喪祭諸儀則后妃夫人內子命婦皆有職事非平日肄習臨事何以成文是言容二端實兼詩禮其婦功所職如女紅中饋蠶桑紡﹝織﹞﹝職﹞之類所包尢廣三者具備而徳寓其中矣劉向言古人生子擇於諸母之寬裕慈惠溫良恭敬愼而寡言者使爲子師夫阿保於女職最下必臣妾以下始得爲之而以上所稱則世所推仁人有道之容也古阿保之賢乃至於此豈生而然哉其所以教之必有道矣是故書稱釐降詩首關雎夏之興也以塗山商之興也以有莘作彼周京儕諸十亂太姜太任開其化太姒邑姜嗣其徽周禮內宰以陰禮教六宮以婦職教九禦自宮壺之閒以至委巷之內莫不受學亦莫不有師故在家爲賢女旣嫁爲賢婦生子又爲賢母此三代以上所由大化翔洽而賢哲篤生也後世婦學失傳其秀穎知文者或轉爲女徳之累遂乃因噎廢食禁不令讀書識字寖至驕佚偏僻任性妄爲自南宋以還裹足之風於天下及四五歲卽加束縛終身蹇弱有如廢人不及格者父母國人引爲深恥苟推是心以爲學則四海皆才達之選也泰西風俗凡女子紡繡工作藝術皆有女塾與男子略同法制井然具存古意故女子旣嫁之後皆能相夫佐子以治國而齊家是富國彊兵之本計也中國四萬萬人婦女約居其半安居飽食無所用心無論遊惰之民充塞天下卽一家論之而已半爲棄民矣而況弱齡失教習與性成始以淫賤妖蠱爲長終以暴戾姦貪爲事夫承其獘子效其尢人心日漓風俗日壞其害之中於深微隱闇之閒者永無底止也謂宜嚴禁縛足治以象刑令各省郡縣之閒就近籌捐廣增女塾分門別類延聘女師女子自四歲以上至十二歲爲期皆得就學才而賢者立法賜物準終身佩服以旌之貧者爲擇賢配以獎之俾朝野上下閒蔚然蒸爲風俗此正本淸源之要術久安長治之初基王道不外人情中庸造端夫婦幸勿疑其迂疏而寡效也

育才

陳次亮天地之生才而不能以自成也必國家有以養之而後人才不可勝用也而惟今日之洋務開古今之大變爲耳目所未經欲閉關絕市而不能方合縱連橫之是懼而且船堅利國富兵彊發五行百產之精罄墨守輸攻之巧卽使窮年畢世已苦於莫究莫殫矣重以文字不同語言不達書須重譯理未易通守舊聞者固執而不移學新法者淺嘗而自足以故通商遣使風气漸開𨿽能稍習其情形終未悉通其肯綮彼粵閩市儈解西文納粟補官列居津要而若輩於中學西學均屬茫然折足覆餗之譏其能免乎而乎其心未必可恃也卽使忠誠不貳而已上辱國家也矯其獘者又深惡痛絕欲一切屏而棄之自以爲秉公持正矣然性情各別嗜欲不同操縱失宜猜嫌卽啟興戎召釁厥罪均也曾國藩有鑑於此當同治之初創出洋學生之議領以卿貳之任置之莊嶽之閒以爲事半功倍矣然髫年稚齒書數未諳以出洋懵無知覺𨿽涉西學僅屬皮毛而先已厭薄中朝沾染異俗此非立法之不善由所遣之未得其人耳宜由各省學政揀選聰穎諸生年在二十歲以內通古今識大體而气體充實能任辛勞者詢其父母及其本身厚給資咨送總署使臣持節帶出洋期以十年分類學習仍以半日溫經讀史期滿回國考驗有成賞給官階速其升轉分撥總署海軍商部及南北洋大臣量材器使予以事權願就科舉或藝學科者賞給舉人一體會試此一途也中國海疆各埠英文法文之館櫛比星羅僅習語言未嘗學問以致習向汰侈情性囂張成者可備舌人敗者流爲匪類中西之遊手無業者羼雜其閒作姦犯科無所不至人心之敝風俗之憂也宜於各埠一律增設書院延聘中西宿儒主之薪俸必極丰饒規模必期閎壯齋捨制度參仿華洋由海關道主持其事所需經費酌取之關稅房租約捐百分之一已能敷用學業成後咨送京師考錄用補官次出洋學生一等願應藝學科者賞給生員一體鄕試此又一途也蓋今日萬國通商千古非常之變也旣有非常之變必生非常之才不有非常之才不足以待非常之變養之於平日選之於淸門博其才能端其志業以淸流品以肅觀瞻辟此兩途持以廿載則奇才碩彥應運而生萬里中原媲隆三古我國家億萬載無疆之業肇於斯卽全地球大一統無外之規亦開於是矣

西書陳次亮文字之興肇於中國而展轉流布漸達於泰西今埃及於尼羅河濱掘出之古墓古城石碑石所鑴文字大類中國古時虫鳥之篆鐘鼎之銘會意象形宛然可指而意大利二千年上火山湮沒之城垣房屋街衢率同華制並有樂器笵銅爲之其聲淒壯髙淸如中土之畫角者然泰西古名國如巴庇倫馬基頓波斯埃及希臘之屬均在蔥嶺之西南聲教之訖自東而西諸國之遞盛遞衰疊相雄長亦自東而西竟委窮原了無疑義惟古籍存書缺有閒其蹤迹之尙有可考者若渾天之說仿於周髀借根方謂之東來法火器之制西人有仕於元者之而歸精益求精遂稱無敵自餘生電印書諸法均於中國而巧於泰西若夫政令之嚴整務農殖貨端重富彊軌裏連鄕日圖兼並則管子之霸形也教法之混同傳道拜天自忘祖考摩頂放踵以餂途人則墨氏之兼愛也昆侖有黃帝之宮焉度當日萬國來同本無中外兼洪水之說中西紀載同可知墊懷襄彼此人民遂相隔絕迄秦政焚坑而後必有名儒碩彥抱器而西致海外諸邦制度文爲轉存古意禮失而求之野久假焉而不能不歸也比年使命往來見聞日廣中國聰明材智之士亦知讀書稽古師夷制夷然畫革傍行不識佉盧之字京外同文各館習洋文者又復闇於大體忘厥本來以故通商用兵垂數十年欲求一緩急可恃之才而竟不可得皆由學問之士不達西文浮薄之徒鄙夷中法其兼通總貫如曾紀澤者蓋槪乎其未之有聞也欲通外事宜譯西書密諭使臣廣行翻譯夫泰西出使之任曰修好曰偵敵曰護商案牘滋多職守綦重中國自美日祕而外歐洲各埠本少華商新設海軍威難及遠使館節省經費杜門謝客聲气不通國政兵機諸多隔膜護商偵敵無可言者優遊三載坐待保升濫竽尸位之譏其能免乎使署翻譯兼備中西彼國藏書取良便苟以此事責成各使督率參佐專譯有用之書先期奏明給予優敍奮勉者獎庸惰者除旣覘通才亦免浮濫進呈而後發各省官局刊布頒行彼亦有善本單行藏之祕府必須照會始可搜求西人髙气矜心旣於彼國有光復喜邦交日洽當無不欣然相授者分門別類棄短取長經費無須另籌名器無由濫竊開今古同文之治養國家戡亂之才所謂舉一反三事半而功倍者也

洋務

陳次亮傳曰萬里之外王者賓而不臣何則威有所不加力有所不及勢有所不便卽令有所不行也泰西各國相距七萬里關通市攘攘者特爲利來我以賓禮待之以敵國視之情也亦義也西人文章制度整肅可觀不若戎狄之顓蒙未啟也陸師海軍精彊罕匹不若苗猓之聚散無常也伊古以來諸夷猾夏有如是之聲明文物然井然者乎無有也而且懸隔數萬里之遙溟海風潮累月始達卽使戰必勝攻必克安能如漢武之庭埽穴聚而殲之海中乎有以知其必不能也彼可以來我不能往我𨿽不往仍不能禁彼之不來然則今日之講信修睦通使聯交畔則擊之服則捨之通商用兵徐待其敝理也亦勢也皆所謂建諸天地而不悖質諸鬼神而無疑百世以俟聖人而不惑者也歷觀屢朝全盛之際非無敵國外患也然經猷宏遠四海周知如日月之代明天下莫不見也及乎叔季之朝偶有邊防務爲諱飾我聞有命不敢告人因而內政不修外訌益甚朝野上下相蒙相遁以迄於亡諺曰諱疾忌醫不死必殆橫覽古今有如蓍蔡矣此皆踵亡秦之故習欲盡愚黔首以取濟一時而豈知欲蓋彌章積微成著事多疑似轉啟戎心用出機權愈開變詐民無信不立師之克在和彼句踐之嘗膽臥薪生聚教訓非舉國臣民一心一徳何由興越而沼吳哉此言𨿽小可以諭大而今日者禮儀惇睦聘問往還𨿽有跋扈之形尙少淩夷之漸無叔侄表文之恥辱無金繒歲幣之要求在近今爲創見之文稽古昔亦尋常之事又輪舟鐵路天意所必通海錯山珍人情所樂用重以電音飛達日報暢行朝發一言暮周四海乃猶聞雷掩耳自以爲諱莫如深乎識者笑之矣謂宜一切示以大公持以大信明諭中外咸使聞知無事則愼守約章堅持和議其或無端淩侮則同心戮力與天下共擊之夫而後是非眾著而下少離心視聽不疑而事無掣肘也至於操縱之方戰守之機宜先發制人自應祕密又豈僅洋務一端而已攺權宜之制成久遠之規屏迂遠之談定折衷之法持平核實力策富彊殖貨務農招攜懷遠可使制梃以撻諸國之堅甲利兵矣

西法

陳次亮今日之洋務莫要於通商而隱與商務相維系者有數事焉一曰火政西人救火之機至爲精巧水龍之會出自商捐昕夕防維如臨大敵警鐘一報則風馳電掣神速無倫萬瀑飛空立時撲滅刻京津各處皆設立水會火患日稀惟內地尙未通行回祿時聞肆虐損傷物業焚斃人民每遘巨輒傷元气此火政不可不修也二曰保險海天萬里巨舶飛行風颶沙礁閒遭沈沒貲本百萬盡付東流一蹶之餘多難復振於是有保水險者通商大埠地基昂貴築室如魚鱗通用煤油易於引火千門萬戶一炬皆空於是有保火險者商民貧富不齊孑然一身關系綦重或有死亡疾疫之事素無蓄積妻子不免饑寒於是有保人壽險者皆積年累月所費無多偶有不測之卽可賠償巨通萬姓之有無多寡以撫卹被難之窮民仁術仁心惠而不費惟中國知保險之利不立保險之行遂使絕大利權操之外國此保險不可不講也三曰自來水通都大邑煙戶過稠蕪穢燻蒸動成疾癘閒或燎原肇患𨿽有救火之器多苦於取水無從西人於大澤深山立自來水管相距數十里引入室中水潔泉甘取至便萬一有吳回之變卽開水管套以皮條萬道泉源用之不竭此自來水不可不行也四曰煤气電气燈燒煤積气引以燃鐙徹夜光明朗如白晝電气鐙者以煤气發機磨擦生電晶瑩似月照映街衢宵小無所容身貿易因之生色或置於工作大廠則一日得兩日之工兼操縱由人永無火患此煤電鐙不可不設也此數事者舉其大皆濟人利物意美法良爲他年萬國大通日用必需之物華人少見多怪疑沮百端卒未有詳考成規心通其意者今之論者動睨而視之曰西人也西法也而不知西法之善者可行也西人之狡者可畏也惡西人而兼擯西法迂拘固陋不知變通坐井觀天終至自困者愚也喜西法而兼用西人怠惰因循不能振作開門揖盜受制於人者謬也惟兼采西法而後古今之變局不能撓惟專用華人而後中國之利權不爲奪折衷以定之分別以觀之奮迅以圖之審愼以出之則中國之富彊猶反掌也

圖籍

陳次亮古人讀書左圖右史周禮大司徒掌天下之圖籍地圖一事爲學之首務致治之本原君臣上下珍之重之講明而切究之邊陲阨塞以愼防維城邑川塗以敷治理文所不能達者以圖明之圖所不能窮者以論著之一地也一事也一物也有總圖有散圖有分圖遠道閱之而無虞隔閡異日按之而可免遺忘千里關山無殊目擊萬方疾苦悉得上聞乃至名物象數之微各有圖說師生授受一覽了然學者展其圖知其名詳其法事半功倍得手應心圖之爲用大矣哉今戶部曹司圖籍無一存者山經地誌首附圖說疏舛簡陋蹈襲因仍無可依據以古今聲明文物之大國而圖籍缺如彼海外小邦轉得以所長傲我西人之遊歷內地者自攜儀器所至繪圖山川道裏髙深遠近生長其地者尙或茫然而彼族轉計裏開方了如指掌隱憂深患行道皆知當軸諸﹝君﹞﹝者﹞猶漠然不以爲意何也法之敗於徳也徳相畢思麻克先期微服至法窮探極測隨地繪圖兵事旣開則某水某山某村某鎭法人所不悉者徳人皆知之閒道疾趨掩其不備法人一蹶不振以至於今粵撚亂生流毒天下諸立功將帥無不精究地圖邇來沿海船政制造各局一船一咸有精圖諸學生亦多有精究測量兼通繪畫者此亦風气漸開之一證矣謂宜飭海疆督撫保送熟精測繪之學生匯齊考驗派員籌費密赴沿邊沿海一仿西法分繪精審地圖圖所不及者系之以說關隘險要必詳必明邊海旣竣然後漸及於內地有舊圖者摘其紕繆而攺之向未有者另繪新圖皆附論說地方官資給保護亦不得生事擾民督率之員必須深明大略毋得苟簡毋許張皇測繪有成準照異常勞績保獎精圖二分一存戶部一貯樞垣庶幾敵國環窺有備無患戰守進退一望了然卽腹地方輿大川廣谷何獘應革何利可興亦釐然井然歷歷在目其有益於邊防治法者非淺也至如現行各事章奏而外並須繪具圖說奏上聞以其一分咨各部樞部亦隨時標記藏庋以備檢查不可偶有遺失披圖而索按籍以稽精則無忘也明則無闇也密則無疏也信諸耳聞不如徵之目見也萬殊一本萬緒一綱萬里一室此持平核實治國平天下之要領所謂五寸之矩盡天下之方也

華人宜通西文說

華伯衡有言語然後有文字言語者所以達人意而文字者又所以達其言語也韓昌黎所謂言之精者爲文是也舉凡國家之大事治民之法制以及忠孝節義讜論名言莫不藉文字而後布於天壤傳諸久遠偉哉廣哉文字之有益於世豈有量哉天地閒萬事萬理能垂諸億萬年而不廢可以與天地同休者惟其文字乎是故地球各國古時未有輪船帆舶也亦未有火車鐵路也道路不通商賈不興各君其君各子其民彼此不相往來然而無國不有文字其文字制造之法𨿽不相同而情通意達以利用則一也苟有一邦不知文字之利益但知以言語通情達意已往之事以結繩爲記卽不成其爲國而爲獉獉狉狉之野人不識不知之生番矣從可知日月之所照霜﹝露﹞﹝路﹞之所墜無論東海西洋島嶼僻壤不生人則已苟有人焉則必有言語有言語則必有文字實爲天地自然之理我中華文字肇自倉頡三代而還其法益密其用亦宏載聖人之道者曰經記國家之事者曰史詩以言志歌以永言下逮莊騷詞賦古文時文等莫不各有體裁各有規模學者專意研求畢一生精力尙有不能得其奧窔者嗚呼中華文字之精深富麗恐他國無有能及者矣𨿽然中華文字以象形諧聲會意爲主而西文則源出於臘丁文字卽古羅馬國字也考其成字之法用二十六母字相並成聲可以千變萬化至於無窮天下萬事萬物皆賴二十六字母書之其連合之法或二三字或五六字間有七八字至十餘字者於是以其連合之字而調音定音而成言積言而成句又可審其音而成新字又有一種阿喇伯數目字若中國號碼字之類西洋各國因其便用俱通行之其數不過九字然自小數至於億萬數祗用此九字而無窮﹝其﹞﹝期﹞所書之字皆系橫行讀法自左而右以左幅之頁爲首與我中國之字自上而下讀法自右而左以右幅之頁爲首者適相反也然以中西之字較其難易則華字難而西字易何也華字一字一音而書法又各自不同西字則祗此二十六母字其聲音亦不出二十六字之範圍華文自上而下筆劃不能相連西文則自左達右一字而可以一筆書成華文與言語絕然不同而西文之淺者卽言語也是故西國之童子不過讀書數年而已能觀淺近之書又能運筆作書信論說等我中國苟非絕等聰穎子弟未見有讀書數年卽能觀書作書信論說者也可知中西人非智愚之有殊實文字之有難易也獨是天地不能終古而不變東西洋不能永遠而不通西人來華亦屬循天地之自然自通商以來我中華人士見其國家富彊器械精堅天文地輿格致制造算學礦學化學等靡不考究精詳窮理深奧不免欣羨而有志西學者或淺嘗而止或泛騖而不專或得其皮毛而未悉實濟卒無有成一藝可與西人相頡頏者何哉因文字不通則彼言之𨿽極淺極顯極詳極細而我尙茫然終覺扞格而不能會其通齟齬而不能獲其要𨿽有翻譯一法亦屬迂道而行不能直捷翻譯者何以洋文而譯成華文也自數十年來京都同文館上海翻譯館以及各省教會翻譯各種西書不下數百部有志西學者可購其譯出之書而觀之依其法而試考究之似與觀西文之書無以異然此中大有分別而以西文翻譯華文是不得已也聊勝於無耳且亦不能完全也不過一鱗半爪耳西事物名目往往爲中國所無而文辭語气等又與中國文法然不同是故翻譯之書恆有辭不達意之患似是而非之獘而西國講究各種學問之書奚啻數千萬卷今所譯者不過萬分之一耳豈能得其要﹝領﹞哉﹝領﹞夫學者僅知其萬一之一而欲求廣其識見增其學問不亦難乎噫今世學者用力於科舉之學而無暇及於洋文或視洋文爲異端而不屑考求殊不知當今之世無論西學之不能不講卽一切華洋交涉之事亦日繁一日苟其不明洋文安能周旋於其間哉余是以知洋文必將盛行於中國此時會之使然吾輩因時而合其宜可也𨿽然從事西文西學固爲知幾之士識時之傑然必以我本國學問爲始基而後能融會中西之學貫通中西之理若蹈浮薄少年之習略識洋文略諳西語便詡詡然誇耀於世以爲中國文字學問不足學不必知棄若弁髦視若贅疣則非余之所敢知也

海圖

陳次亮海亦地所函也伊古以來有地圖無海圖巨浸稽天莫知其極於是而十洲三島種種幻異荒唐之說起焉泰西之智士倚其舟楫之利航海西行旣得亞美利加南北兩洲而開辟之復徙國人以實之矣壯心未已遵海而南乃泛太平洋而西曆日本中國以達印度始知坤輿全體渾渾而圓山海髙深實相附麗大气所攝旋轉天中此萬古聖人所未開之祕鑰也近今百載富商巨賈絡繹往來一葦可杭幾如戶闥復有精思絕詣刱造火輪舟車天馬云不足諭其神速從此海天萬里蕩蕩平平環地球一周者相續於道𨿽博辧之士不復能信古而疑今卽跛躄之夫亦得以窮深而極遠比來泰西各國圖經日夥而中國明智之士亦遂有瀛環誌略海國圖誌之刊博矣昌矣美矣備矣吾人何幸而生當此際乃得見古人之目所未見聞古人之耳所未聞也惟是中外諸書僅詳其略至於風潮之變易沙綫之遷移島嶼之紛歧程途之紆曲斗極星躔之伏見炎天冰海之往來驗以天文徵諸物產偶有兵事則電音飛達晷刻不逾轉餉徵兵風馳霧合不有以考察於平日何能應機立赴履險如夷合九萬里之遙了然若指諸其掌乎故英法諸國創設海軍卽以考察海圖爲首務兵輪巡歷魚貫蟬聯所至紀其見聞量其度數究其異同分合之所以然當事者集思廣益聚而稽之其或偶有變差則諭軍民使知趨避日省月試歲課其成稽之如此其詳也防之如此其密也此其所以縱橫四海淩轢萬邦之左券也或者鰓鰓然僅於船堅利求之抑亦末矣中國於海道素未究心不惟浩渺重洋莫測涯涘卽海疆附近十里百里之閒亦如瞽者遵途罔知所向彼明而我昧彼智而我愚彼觸處皆通我所如輒阻何待兩軍相見骨騰肉飛而後知卵石之不能相敵哉今已幡然變計仿立海軍鐵艦魚雷規模略備惟考察海圖之舉寂然未有所聞宜由出使諸臣訪訂精圖詳爲翻譯仍令海軍提督督率將佐加意講求由粗及精自近而遠勤奮者獎怠慢者誅仍仿設練船稽其成效他日推行寖廣測算益精非惟成竹在陶卽人才亦當輩出矣否則彼日進我日退彼益彊我益弱巧拙相越勝負相懸𨿽再歷數十年數百年正恐後之視今亦猶今之視昔也誰非人子誰非人臣君父之疾深矣革矣乃猶矜心尙气坐視危亡詡詡然自以爲忠且孝也千載而下其謂之何

日本名士論經濟學

日人田口日本名士田口論經濟學中國所謂富國養民策也曰世人講經濟學有兩種謬見一爲交易說一爲社會論交易說有何謬見曰交易之道能利己亦能利人今夫漁人多獲則交易之農夫亦必有利焉富人貨幣丰饒則借貸者亦藉得薄利沾被其惠卽如俳優樂師雕刻匠技巧各造其妙則觀聽者亦得享受其樂卽利益也交易之互有利益固無論已然則謂之眞理格言可也𨿽然揆之於國家事情則不能無所疑惑曰我國寡矣若與富國交易則必有損失也曰我國拙於技術若與巧妙技術之國交易則必招虧折也曰我國機器未周若與多用機器之國交易則必見壓倒也曰輸進每超過輸出而金銀向外溢出則國產終歸凋敝也是豈非一大謬見乎何以言之曰譬之屬地與本國交易而互有利益人所不疑也城府之與四境交易而互相利益亦人所不疑也𨿽然至貧國之與富國拙於技術國之與巧妙國饒於機器國之與少機器國互相交易豈有不利益兩國而徒利益其優國以損失劣國哉彼世人疑以爲眞也如主金商制保護關稅等政策見十一冊麥見尼論蓋坐此謬見矣意世人未究極交易利益兩者之深理致有此謬論故初習經濟學者當先排斥交易利益優者而損失劣者之謬說不畱芥蒂於胸中也何以謂社會說爲謬曰夫人旣立社會又必有社會之公事卽如道路橋梁堤防水路訟事防備等亦必不可無之事若爲之又不可無徵收費貲之法也意太古之人蕭然獨棲自造門前之道路橋梁水路等又﹝自﹞﹝白﹞防盜賊不須出租稅爲此等事蓋亦足矣迨人口蕃殖家家相屬都鄙交通隨有增益於是與其自修道路橋梁自防賊盜不如出公租公稅以支辦之更爲方便利益也自今以後社會日益興盛遂至人人同住髙樓大之中如蜂窩然至取寒溫於房內點火於房內等亦公同一致爲之辦理亦未可知也是社會之振興必不可免耳世人妄言人人有自主之權矣然行此等事固不觸犯人人自主之權也如以彼社會之公權爲殺人之私權蓋亦謬見耳近時講經濟學有稱歷代史學派者觀其宗旨蓋欲廣收實事以闡明眞理也故其論交易說社會亦不出此方法夫廣收事實以資旁參則善矣然人事紛雜本非純一欲說保護關稅之爲利則收拾事實蓋亦不難惟初學子弟徒務多讀疲耗精神於知事實之上成爲無定見之人最爲可病耳此輩動輒曰顧國情與時勢耳又曰其論理則矣柰其不符事實何若問其何故則曰國情異也時勢異也嗚呼是何等之言也夫有原因必有結果理論之不符於實際是理論未精也然則盡務其精可已若徒爲此漠然之語以曖昧其說是殆不解於學者也

時務分類文編卷四

學校

陳次亮古之時有家學有鄕學有國學夏曰校殷曰序周曰庠學則三代共之皆所以明人倫也𨿽有世子庶子之貴猶復下伍於齊民𨿽以至愚極賤之人亦得自達於天子故學也者非止範圍天地曲成萬物省刑罰偃兵戎亦所以聯上下爲一心合君民爲一體也士非學無以興禮樂立制度開太平農非學無以辧菽麥別肥磽盡地力工非學無以區美惡審良楛制械用商非學無以察時變精榷算殖貨財由是而遊惰之民多矣彼異端邪說乃得乘虛而入惑世誣民甚則流爲盜賊暴桀恣睢白晝橫行掠人於市故今之幅員廣於古今之生齒繁於古而其民則古智而今愚其世則古治而今亂者豈果今不古若哉學不學之分耳通商六十年矣泰西各國之文物制度釐然秩然有先王遺意奉使遊歷者眾口一辭卽以工商二事論之工則彼巧而我拙商則彼富而我貧相校相形而優絀立見豈果中不若西哉亦學不學之分耳夫今不若古猶可言也中不若西不可言也近日各省學官有名無實惟書院一席樂敬業成就較多然所教時文帖括而已僻陋之州縣並書院而無之欲求教化之興人才之眾也其可得乎宜由督撫分飭所屬仿書院之意廣設學校或集民捐或提官款其規制必整其廩餼必丰其生徒至少必逾百數始於城邑而後分及於四鄕至於商埠海疆人情浮動尢宜﹝急﹞﹝念﹞建書院廣儲經籍延聘師儒以正人心以維風俗其同文方言水師武備各館卽可並入其中並請洋師兼攻西學庶幾體用兼備蔚爲有用之才不至覆轍重尋徒糜巨矣其各省叢林道院藏垢納污坐擁厚貲徒爲濟惡之具有犯案者宜將田宅一律查封攺爲學校僧道還俗願入學者亦聽之一轉移間而正學興異端絀宏治化毓賢才不必有沙汰禁革之文而已收經正民興之效此根本之要圖治平之首務卽因宜制變馭夷狄朝萬國之先聲不此之務徒汲汲然購器練兵欲以爭雄海外恐有器無人將有一蹶而不可復振者所謂逐末而忘其本也

論學校一變法通﹝議﹞總論

新會梁啟超撰吾聞之春秋三世之義據亂世以力勝升平世智力互相勝太平世以智勝艸昧伊始蹄交於中國鳥獸之害未消營窟懸巢乃克相保力之彊也顧人𨿽文弱無羽毛之飾爪牙之衛而卒能檻縶兕虎駕役駝象智之彊也數千年來蒙古之種回回之裔以虜掠爲功以屠殺爲樂屢蹂名國幾一寰宇力之彊也近百年間歐羅巴之眾髙加索之族藉制器以滅國借通商以辟地於是全球十九歸其統轄智之彊也世界之運由亂而進於平勝敗之原由力而趨於智故言自彊於今日以開民智爲第一義智惡乎開開於學學惡乎立立於教學校之制惟吾三代爲最備家有塾黨有庠術有序國有學立學之等也八歲入小學十五而就大學入學之年也六年教之數與方名九年教之數日十年學書記十有三年學樂誦詩成童學射禦二十學禮受學之序也比年入學中年考校以離經辧志爲始事以知類通達爲大成課學之程也大學一篇言大學堂之事也弟子職一篇言小學堂之事也內則一篇言女學堂之事也學記一篇言師範學堂之事也管子言農工商萃而州處相語以事相示以功故其父兄之教不肅而成其子弟之學不勞而能是農學工學商學皆有學堂也孔子言以不教戰是謂棄民晉文始入而教其民三年而後用之越王棲於會稽教訓十年是兵學有學堂也其有專務他業不能就學者猶以十月事訖使父老教於校室見公羊傳宣十五年注有不帥教者鄕官簡而以告其視之重而督之嚴也如此故使一國之內無一人不受教無一人不知學兔罝之野人可以備捍城小戎之女子可以敵王愾販牛之鄭商可以退敵師輪之齊工可以語治道聽輿人之誦可以定霸采鄕校之議可以聞政舉國之人與國爲體塡城溢野無非人才所謂以天下之目視以天下之耳聽以天下之慮慮三代盛彊蓋以此也馬貴與曰古者戶口少而才智之民多今戶口多而才智之民少餘悲其言𨿽然蓋有由也先王欲其民智後世欲其民愚天下旣定敵國外患旣息其所慮者艸澤之豪桀乘時而起輿議論之士援古義以非時政也於是乎爲道以鈐制之國有大學省有學院郡縣有學官考其名猶夫古人也視其法猶夫古人也而問其所以爲教則曰制義也詩賦也楷法也不必讀書通古今而亦能之則中材以下求讀書求通古今者希矣非此一途不能自進則奇才異能之士不得不輟其所學以俛焉而從事矣其取之也無定其得之也甚難則倜儻之才必有十年不第窮愁感嘆銷磨其才气而無復餘力以成其學矣如是則豪傑與議論之士必少而於馴治天下也甚易故秦始皇之燔詩書明太祖之設制藝遙遙兩心千載同揆皆所以愚黔首重君權馭一統之天下弭內亂之道未有善於此者也譬之居室慮其僮僕竊其寶貨束而縛之寘彼嚴室加鐍焉則可以髙枕而臥無損其秋豪矣獨惜彊寇忽至入門無門入閨無閨悉索所有席捲以行而受縛之人徒相對咋舌見其主之難而無以爲救也凡國之民都爲五等曰士曰農曰工曰商曰兵士者學子之稱夫人而知也然農有農之士工有工之士商有商之士兵有兵之士農而不士故美國每年農產值銀三千一百兆兩俄國值二千二百兆兩法國值一千八百兆兩而中國只值三百兆兩工而不士故美國每年自創新藝報官領照者二萬二百十事法國七千三百事英國六千九百事而中國無聞焉商而不士故英國商務價值二千七百四十兆兩徳國一千二百九十六兆兩法國一千一百七十六兆兩而中國僅二百十七兆兩兵而不士故去歲之役水師軍船九十六艘如無一船楡關防守兵幾三百營如無一兵今夫有四者之名無士之實則其害且至於此矧於士而不士聚千百帖括捲折考據詞章之輩於歷代掌故瞠然未有所見於萬國形勢瞢然未有所聞者而欲與之共天下任庶官行新政禦外侮其可得乎今之言治國者必曰仿效西法力圖富彊斯固然也𨿽然非其人莫能舉也今以有約之國十有六依西人例每國命一使今之周知四國嫻於辭令能任使才者幾何人矣歐美澳洲日印緬越南洋諸島其有中國人民僑寓之地不下四百所今之熟悉商務明察土宜才任領事者幾何人矣教案界務商務紛紛屢起今之達彜情明公法熟約章能任總署章京各省洋務局者幾何人矣泰西大國常兵皆數十萬戰時可調至數百萬中國之大練兵最少亦當及五十萬爲千營每營營哨官六員今之習於地圖曉暢軍事才任偏裨者幾何人矣嫻練兵法諳習營制能總大眾遇大敵才任統帥者幾何人矣中國若整頓海軍但求與日本相敵亦須有兵船百四十餘艘今之深諳海戰能任水弁者幾何人矣久歷風濤熟悉沙綫堪勝船主大副二副者幾何人矣陸軍每營水師每船皆需醫師二三人今之練習醫理精達傷科才任軍醫者幾何人矣每造鐵路十英里需用上等工匠二員次等六十員今之明於機器習於工程學才任工師者幾何人矣中國礦產封鐍千年得旨開采設局漸多今之能察礦苗化分礦質才任人者幾何人矣各省議設商務局以保利權今之明商理習商情才任商董者幾何人矣能制造器械乃能致彊能制造貨物乃能致富今之創新法出新制足以方駕彼族衣被天下者幾何人矣坐是之故往往有一切新法盡美盡人人皆知而議論數十年不能舉行者苟漫然舉之則僨轍立見卒爲沮抑新法者所詬詈其稍有成效之一二事則任用洋員者也而輪船招商局開平礦局漢陽鐵廠之類每年開銷之數洋人薪水幾及其半金陵自彊軍所聘西人半屬彼中兵役而攘我員弁之厚薪海關釐稅歲入三千萬爲國餉源而聽彼族盤踞數十年不能取代卽此數端論之任用洋員之明效大可睹矣然猶幸而藉此以成就一二事若決然捨旃則將並此一二事者而亦無之嗚呼同是圓顱方趾戴天履地而必事事俯首拱手待命他人豈不可爲長太息矣乎若夫四海之大學子之眾其一二識時之彥有志之士欲矢志獨學求中外之故成一家之言者蓋有人矣然不通西文則非已譯之書不能讀其難成一也格致諸學皆藉儀器苟非素封末由購置其難成二也增廣學識尢藉遊歷尋常寒士安能遠遊其難成三也一切實學如水師必出海操練礦學必入山察勘非藉官力不能獨行其難成四也國家旣不以此取士學成亦無所用猶不足以贍妻子免饑寒故每至半途廢然而返其難成五也此所以通商數十年而士之無所憑借能卓然成異材爲國家用者殆幾絕也今夫農夫未嘗播種而思獲秋𨿽愚者知其不能矣操豚蹄而祝滿篝旁觀猶或笑之況彼數百年來於人材盛衰消長之故如秦人視越人之肥瘠猶復束縛之馳驟之銷磨而鈐制之一旦有事乃欲以多材望天下安可得耶安可得耶然猶曰洋務爲然也若夫內外各官天子所以共天下也而今日之士他日之官也問國之大學省之學院郡縣之學官及其所至之書院有以歷代政術爲教者乎無有也有以本朝掌故爲教者乎無有也有以天下郡國利病爲教者乎無有也當其學也未嘗爲居官之地其得官也則當盡棄其昔者之所學而從事於所未學傳曰吾聞學而後入政未聞以政學者也以政學猶且不可況今之旣入官而仍讀書者能有幾人也以故一切公事受成於胥吏之手六部書辦督撫幕客州縣房科上下其手持其短長官無如何也何以故胥吏學之而官未學也遂使全局糜爛成一吏例利之天下禍中腹心疾不可爲是故西學之學校不興其害小中學之學校不興其害大西學不興其一二淺末之新法猶能任洋員以舉之中學不興能盡各部之堂司各省之長屬而槪用洋員以承其乏也此則可爲流涕者也此稿未完

論學校二變法通議總論

新會梁啟超撰不惟是中國孔子之教歷數千載受教之人號稱四百兆未爲少也然而婦女不讀書去其半矣農工商兵不知學去其十之八九矣自餘一二占畢咿嚘以從事於四書五經者彼其用心則爲考試之題目耳制藝之取材耳於經無與也於教無與也其有通人志士或箋注校勘效忠於許鄭或束身自愛歸命於程朱然於古人之微言大義所謂誦詩三百可以授政春秋經世先王之志者蓋寡能畱意則亦不過學其所學於經仍無與也於教仍無與也故號爲受教者四萬萬人而究其實能有幾人則非吾之所敢言也故吾嘗謂今日之天下幸而猶以經義取士耳否則讀吾教之經者殆幾絕也此言似過然有鐵證焉彼禮經十七篇孔子之所雅言今試問綴學之子能誦其文言其義者幾何人也何也科舉所不用也然則堂堂大教乃反藉此疲敝之科舉以圖存夫藉科舉之所存者其與亡也相去幾何矣而況今日之科舉其勢必不能久吾向者所謂變亦變不變亦變與其待他人之變而一切澌滅以至於盡則何如吾自變之而尙可以存其一二也記曰下無學賊民興喪無日矣傳曰小雅盡廢則四彜交侵而中國微愾我儒教爰自東京卽已不競晉宋之間陷於老隋唐以來淪於佛外教一入立見侵奪況於彼保之徒彊聒不捨挾以國力奇悍無倫今吾蓋見通商各岸之商賈西文學堂之人士攘臂弄舌動曰四書六經爲無用之物而教士之著書發論亦侃侃言曰中國之衰弱由於教之未善夫以今日帖括家之所謂經與考據家之所謂經𨿽聖人復起不能謂其非無用也則惡能禁人之不輕薄之而遺棄之也故準此不變吾恐二十年以後孔子之教將絕於天壤此則可爲痛哭者也亡而存之廢而舉之愚而智之弱而彊之條理萬端皆歸本於學校西人學校之等差之名號之章程之功課彼士所著徳國學校七國新學備要文學興國策等書類能言之無取吾言也吾所欲言者采西人之意行中國之法采西人之法行中國之意其總綱三一曰教二曰政三曰藝其分目十有八一曰學堂二曰科舉三曰師範四曰專門五曰幼學六曰女學七曰藏書八曰纂書九曰譯書十曰文字十一曰藏器十二曰報館十三曰學會十四曰教會十五曰遊歷十六曰義塾十七曰訓廢疾十八曰訓罪人所擬章程皆附於各篇之後今之同文館廣方言館水師學堂武備學堂自彊學堂實學館之類其不能得異才何也言藝之事多言政與教之事少其所謂藝者又不過語言文字之淺兵學之末不務其大不揣其本卽盡其道所成已無幾矣又其受病之根有三一曰科舉之制不攺就學乏才也二曰師範學堂不立教習非人也三曰專門之業不分致精無自也故此中人士閣束六經吐棄籍於中國舊學旣一切不問而叩以西人富彊之本制作之精亦罕有能言之而能效之者昔嘗戲言古人所惡者離乎夷狄而未合乎中國今之所患者離乎中國而未合乎夷狄推其成就之所至能任象鞮之事已爲上才矣其次者乃適足爲洋行買辦岡必達之用其有一二卓然成就達於中外之故可備國家之任者必其人之聰明才力能藉他端以自精進而非此諸館諸學堂之爲功也夫國家之設學欲養人才以共天下而其上才者僅如此次下者乃如彼此必非朝廷作人之初意也今朝士言論汲汲然以儲才爲急者蓋不乏人學校萌芽殆自玆矣其亦有洞澈病根之所在而於此三端者少爲畱意已乎抑今學校之議不行又有由也經費甚巨而籌措頗難𨿽知其急莫克任也今夫農之治疇也逾春涉夏以糞以漑稱貸苦辛無或辭者以爲非如是則秋成無望也中人之家猶且節衣女省食以教子弟冀其成就光大門閭今國家而不欲自彊則已苟欲自彊則悠悠萬事惟此爲大𨿽百舉未遑猶先圖之吾聞泰西諸大國學校之費其多者八千七百餘萬其少者亦八百萬小學堂費英國每年三千三百萬元法國一千四百萬元徳國三千四百萬元俄國五百萬元美國八千四百萬元中學大學共費英國每年八百六十萬元法國三千萬元徳國二百萬元俄國四百餘萬元美國三百餘萬元日本區區三島而每年所費亦至八九百萬人之謀國者豈其不思撙節之義而甘擲黃金於虛牝乎彼日人二十年興學之費取償於吾之一戰而有餘矣使吾向者舉其所謂二萬萬而百分之取其一二以興學則二十年間人才大成去年之役有是乎嗚呼前事不忘後事之師及今不圖恐他日之患其數倍於今之所謂二萬萬者未有已時迨痛創復至而始悔今之爲誤又奚及乎今不惜縻重帑以治海軍而不肯捨薄費以營學校重其所輕而輕其所重譬之孺子懷果與金示之則棄金而取果譬之野人持寸珠與百錢示之則遺珠而攫錢徒知敵人勝我之具而不知所以勝之具曠日窮力以從事於目前之所見而蔽於其所未見究其歸宿一無所成此其智視孺子野人何如矣西人之策中國者以西國之人數與中國之人數爲比例而算其應有之學生與其學校之費謂小學之生宜有四千萬人每年宜費二萬二千六百萬元中學之生宜有一百十八萬四千餘人每年宜費五千九百萬餘元大學之生宜有十六萬五千餘人每年宜費七千一百萬餘元今不敢爲大言請如西人百分之一則亦當有小學生四十萬人中學生一萬一千八百四十人大學生一千八百五十餘人每年當費三百五十六萬元中國房屋衣食等費視西人僅三之一則每年不過一百餘萬元耳猶有一義於此中國科第之榮奔走天下久矣制藝楷法未嘗有人獎勸而驅策之而趨者若﹝鶩﹞﹝騖﹞利祿之路然也今創辦之始或經費未充但使能攺科舉歸於學校以號召天下學中惟定功課不給膏火天下豪傑之士其集而俛焉從事者必不乏人如是則經費又可省三之一歲費七十餘萬足矣而學中所成之人材卽以拔十得五計之十年之後大學生之成就者已可得八千人用以布列上下更新百度沛然有餘矣夫以日本之小每年此費尙至八九百萬而謂堂堂中國欲得如日本十二分一之費而憂其無所出邪必不然矣

論學校三變法通議科舉

新會梁啟超撰科舉敝政乎科舉法之最善者也古者世卿春秋譏之譏世卿所以立科舉也世卿之敝世家之子不必讀書不必知學𨿽騃愚淫佚亦循例入政則求讀書求知學者必少如是故上無才齊民之裔𨿽復讀書𨿽復知學而格於品第末從得官則求讀書求知學者亦少如是故下無才上下無才國之大患也科舉立斯二敝革矣故世卿爲據亂世之政科舉爲升平世之政古者科舉皆出學校學校制廢而科舉始敝矣古者家有塾黨有庠術有序國有學州長黨正遂師鄕大夫皆其地之教師也見於周禮者皆言掌其地之教令王制所記有秀士選士俊士進士之號當其爲秀士也家黨術鄕教之國語齊桓公內正之法正月之朔鄕長復事君親問焉曰於子之鄕有居處好學慈孝於父母聰慧賢仁發聞於鄕裏者有則以告有而不以告謂之蔽明其罪五有司已於事而竣公又問焉曰於子之鄕有奉養股肱之力秀出於眾者有則以告有而不以告是謂蔽賢其罪五役官及五屬大夫復事公問之如初五屬大夫退而修教於其屬屬退而修縣縣退而修鄕鄕退而修卒卒退而修邑邑退而修家是故匹夫有善可得而舉也啟超案屬縣鄕卒邑家以周禮管子証之皆使教於其地者矣當其爲選士也司徒教之當其爲俊士也大樂正教之故升秀士於司徒者鄕大夫也尙書大傳七十而致仕老其鄕裏大夫爲父師士爲少師歲事已畢餘子皆入學啟超案古者鄕官皆以其鄕人爲之然則鄕大夫者皆老於其鄕之大夫也升選士於學者司徒也升俊士於司馬而告於王者大樂正也居處相邇耳目相習爲之師者當平居之時於士之徳行道藝孰髙孰下孰賢孰不肖固已熟察之而飫知之及大比之日書其賢者與其能者蓋教之有素非漫然決優劣於一二日之間而已自漢以後得天下者皆於馬上庠序之事未遑京師大學猶且議數十年不能定郡國之間尢無聞焉故𨿽有鄕舉裏選之名而於古人良法美意殆稍稍澌滅矣是以天子不能教士而惟立一榮途爲之標準以誘厲之天下之士趨焉班孟堅所謂祿利之路然矣於其時也或有碩儒巨子出乎其間代司徒樂正之權行學校之事綴學小生焉萃焉而受之至其人才盛衰則恆視國家所立之標準或善或不善以爲差𨿽然取士之與教士旣分其途則𨿽其所立標準極盡善美而於得人抑已難矣故兩漢辟舉之法其流獘乃至變爲九品中正蓋學校不立有司未嘗有人才之責一旦以考校賓興之事而受成於渺不相屬之刺史守相其安從知之而安從舉之是以不考實行專采虛望末流所屆乃至寒門貴族劃若鴻溝鄕舉裏選之敝極於時矣隋唐以後制科代興慮郡國之不實乃悉貢京師以一其權慮牧守之徇私乃專出侍臣以承其乏夫郡國之疏逖已遜於塾序而京師又加甚焉牧守之閡隔已異於學官而內臣又加甚焉舉一切耳目而寄之於虛空無薄之區於孔子舉爾所知之義其悖謬爲何如矣其疏逖而閡隔旣已如是則非惟實行無可見卽虛望亦無可聞於是其所立以爲標準者不得不在雕虫之技兔園之業狗曲之學蛙鳴之文上以鼓下下以應上父詔兄勉友習師傳𨿽有道藝非由此進不爲榮𨿽有豪傑非由此道不能進盡數十寒暑疲精敝神以從事於此間而得與不得尙在不可知之數故三代之盛天下之士無一人不能自成其才而國家不可勝用兩漢之間士民之失教而自棄者蓋有之矣苟其才學可備世用則無不可以自達降及後世豈惟不教又從而錮蔽之豈惟不用又從而摧殘之嗚呼其所餘能幾何哉故科舉合於學校則人才盛科舉離於學校則人才衰有科舉無學校則人才亡科舉學校旣已分矣則其所立標準出於多途者其才稍盛出於一途者其才益衰此亦古今得失之林也故漢代以孝廉爲常科而其餘有所謂賢良方正者直言極諫者多不具徵明當世之務習先聖之術者元光五年文學髙第者有行義者茂才異倫者多不具徵可充博士位者陽朔二年勇猛知兵法者元延元年能直言通政事延於側陋可親民者建平元年明兵法有大慮者建平四年治獄平者元始二年通天文歷算鍾律方術本艸者元始五年而丞相辟掾亦有四科一曰徳行髙妙志節淸白二曰學通行修經中博士三曰明習法令足以決疑能按章覆問文中禦史四曰剛毅多略遭事不惑明足決斷材任三輔縣令光祿茂才亦有四行厚質朴謙遜節儉刺史移名亦有三等一明經二明律三能治劇其取之也或特詔徵或特科試或三府辟或公交車召或公卿郡國舉或遣持節察上或上書待詔或博士弟子射策或以技藝爲郎漢書衛綰傳或仕郡爲曹掾從事其科目與出身之多如此故天下之士皆能因其性之所近而各成其學學苟成矣則徵辟察舉交至未有不能自見者也故天下人人皆有用之器而國家不至以乏才爲患唐因隋制設六科一曰秀才二曰明經三曰進士四曰明法五曰明字六曰明算又有史科開元禮道舉童子學究等科其制科之名則多至百數見於困學紀聞者八十有六𨿽不免猥濫而一時賢俊如姚崇之下筆成章張九齡之道侔伊呂者往往出焉宋初繼軌亦有九經五經三史三禮三傳通禮初沿唐制試開元禮至開寶六年開寶通禮成乃攺科是歲以新書試問學究明經明法明醫宋史醫學初隸太常寺元丰間始置提舉判局以教之曰方脈科鍼科瘍科試題有六一墨義二脈義三大義四論方五假令六運气等科夫明經有科則士知守其教矣行義有科則人篤於行矣治劇有科則有司知盡心於民事矣明律治獄有科則政刑平矣兵法有科則多折衝之才矣開元禮通禮有科則士習於本朝掌故矣學究有科則可以爲人師矣技藝明算有科則制器前民矣明醫有科則人壽矣此諸科者今西方之國莫不有之若驟以語守舊之徒則將吐而棄之曰彜也彜也而不知皆吾中國所嘗行之者也惜乎徒懸其名未廣其用其所偏重乃專在進士一科遂令天下學子𨿽有絕學髙志不能不降心俯首以肆力於詩賦帖括之業而通人碩儒蹉跎不第若韓愈劉蕡者猶不可數計馴至廉恥道喪請謁若固關節還往溫捲求知等名習焉不以爲怪榮途之狹人才之少風俗之壞蓋自千數百年以來矣宋熙間議建學校變貢舉罷詩賦問大義此三代以下一大舉動也惜荊公以無助而敗後人廢其學校之閎議而沿其經義之偏制謬種流傳遺毒遂日甚一日凡天下任舉一事必有本末荊公之議興學本也變科末也本旣不行徒用其末不成片段安得不敝荊公經義取士未敢謂爲善制而合科舉於學校則千古之偉論也當時舊執政之黨嘵嘵爭辯全屬意見之言其傳誦後世最近理而亂眞者蘇文忠公一疏也向嘗刺其紕謬而條辧之今錄於下當今之世其猶有援此等迂謬之論以相駁詰者可以此折之矣蘇氏曰得人之道在於知人知人之法在於責實使君相有知人之明朝廷有責實之政則胥吏皂隸未嘗無人而況於學校貢舉乎𨿽用今之法臣以爲有餘使君相無知人之明朝廷無責實之政則公卿侍從常患無人況學校貢舉乎𨿽復古之制臣以爲不足矣梁啟超曰君相𨿽曰知人若欲舉天下之士其才學之可任與否一望而盡得之𨿽堯湯臯禹吾知其不能矣則必寄耳目於公卿公卿寄之牧守牧守寄之令長令長可謂親民者也然其民之才智與其學行烏從而知之則非由學校不爲功也但言責實不言更新此固守舊家之常談也試問國家之取人非所以共政事乎政事之才不足而設學校以養之固其宜也今乃以詩賦帖括之濫劣冒其名而充其數則誰爲實而誰爲虛矣胥吏皂隸未嘗無人者古者卒﹝吏﹞﹝史﹞皆以通經之士爲之學校之功也公卿侍從常患無人者自其入學之始卽務爲阿世無用之學一旦得志安望其能匡時哉此無學校之敝也吾以爲蘇氏而不知此義則已苟其知之則當推求其所以然之故而瞿然於學校之興刻不容緩而尙暇爲駁議耶蘇氏曰夫時有可否物有興廢使三代聖人復生於今其選舉亦必有道何必由學乎梁啟超曰道有可與民變革者有不可與民變革者學而優則仕學而後入政此不可與民變革者也人民社稷何必讀書此孔子深惡痛絕之言而蘇氏乃摭拾之何爲也且所謂其選舉亦必有道者道果何若矣彊聖人而從我聖人豈任受之蘇氏曰且慶曆間嘗立學矣天下以爲太平可待至於今惟空名僅存今陛下必欲求徳行道藝之﹝士﹞﹝十﹞責九年大成之業則將變今之禮易今之俗又當發民力以治宮室斂民財以養遊士而又時簡不帥教者屏之遠方徒爲紛紛其於慶曆之際何異梁啟超曰凡持議者但當論其事之是不是不當論其事之成不成學而不當立𨿽慶曆規模已定猶當廢之苟其當立前事何害且慶曆之僅存空名正坐朝廷不能責實之獘蘇氏何不申其責實之說議續舊緒顧乃因噎廢食也夫人才者國民之本學校者人才之本興學所以安國而長民也欲成大功不見小利𨿽稍勞費將焉避之且有司供給之需養兵饟饋之用每歲節其一二可以興學而有餘矣不彼之爭而斤斤然阻撓安國長民之舉果何心也範蔚宗推原漢法且謂傾而未顚抑而未墜出於黨錮諸賢心力之爲遊士果何負於人國乎先王之教其民若誨其子弟故旣有選秀之升而亦有不帥教之罰上下一體痛切相關此太平之所由也後世去古旣遠不明先王之意徒據今日之敝政以繩古制宜其以爲笑矣蘇氏曰夫欲興徳行在君人者修身以格致審好惡以表俗若欲設科立名以取之則是教天下相率而僞也上以孝取人則勇者割股怯者廬墓上以廉取人則敝車羸馬惡衣菲食凡可以中上意者無所不至徳行之獘一至於此梁啟超曰科名之不足以得賢才固也蓋其本原必在學校也若修身格物之說乃俗儒迂言能制人之口不能服人之心其於辯才斯爲下矣漢以孝廉取士而一代名節出焉𨿽云僞也其視唐之進士懷溫捲趨拜馬下者何如矣自魏武下令再三求負污辱之名見笑之行不仁不孝而有治國用兵之術者此後廉恥道喪播其流風極於五季其視割股廬墓惡衣菲食之爲僞者又何如矣蘇氏本以气節自任今乃以意見之故而發爲此言眞非吾之所敢聞也蘇氏曰𨿽知其無用然自祖宗以來莫之廢者以爲設法取士不過如此也梁啟超曰吾聞大易之義乾父之蠱謂之吉裕父之蠱謂之吝今旣謂爲無用則當更求其所謂有用者以匡厥不逮今乃悉舉而歸罪於祖宗以爲制度𨿽壞吾不任其咎此豈仁人孝子所忍言哉且祖宗之法非祖宗所自創也因前代之敝而已前代又因其前代之敝而已推而上之以至於古人立法之始則其法固未嘗如是也歷代相沿不思振刷逐漸流變遂成今日然則所謂法者不過成於泄沓庸臣之手而非祖宗之意以爲不如是不可爲治也今樂於師庸臣而憚於法先王此太平之道所以千歲而不一遇也自漢迄今取士之法已不知幾易今乃謂不過如是其誰信之閱數百載背元涉明薾靡疲敝迄於今世揣摩腔調言類俳優點名對簿若待囚虜擔簦累累狀等乞搜索挾書視同穿窬糊名摸索乃似賭博歸本重書若選鈔胥夫國家之取士取其才也取其學也取其行也今以俳優鈔胥畜之以囚虜乞穿窬賭博視之欲士之自愛欲國家之能受其用何可得也王介甫曰古者取士也寬其用之也嚴今取士也嚴其用之也寬吾請爲一說曰古者試士之具嚴其爲途也寬今試士之具寬其爲途也嚴今之所以進退天下者八股之文八韻之詩𨿽使伊呂管樂操觚爲之必無以遠過於金陳章羅而曲士陋儒剿竊模仿亦未嘗不可能之而有餘也故不必論其立法之善否但使能如其法中其程序者而後取之就其所取之人以爲比例則舉人之可以及第諸生之可以得解者皆當數千人矣而進士之額每科不過數百舉人之額每省不過數十則其餘數千人之見擯黜者安知無伊呂管樂之才而所取之數百數十安得無曲士陋儒以濫竽於其間也昔人論科舉之獘不一而以探籌之諭爲最當所謂非科舉之能得人才而奇才異能之人之能得科舉斯固然矣然奇才異能者固能得之闒冗污下者亦能得之則將何擇也今夫挾千金以求力士號於眾曰有能舉千鈞者致千金則彊有力之人立見矣號於眾曰有能勝匹雛者致百金則所懷之金頃刻而盡而賁獲之才未必能致也今之爲說者每以科第猥濫欲裁中額以淸其途不知由今之道無變今之法𨿽進士之額裁至數十舉人之額裁至數人而猥濫如故也徒使懷才之徒嵚奇抑鬱不能自達駸駸白首才气銷磨此所謂不揣其本而齊其末也吾蓋見夫綴學之子當其少年气盛未嘗不欲博通古今經營天下其意若曰吾姑降心於帖括之學得一第可以娛父母畜妻子然後從事於吾之所欲學而已當其應童子試也縣試數經月始畢又逾月而試之府府試數經月始畢又逾月而試之院三試竣事一年去其半矣旣以半年之力廢學以就試一經黜落則窮愁感嘆不能讀書而頹然以自放者又復數月感嘆旣已而縣試又至矣試不一試年不一年卽幸而入學而諸生得解之難其情形猶是也舉子得第之難其情形猶是也詞館得差之難其情形亦猶是也試事無窮已之日卽學子無休暇之時日月逝於上體貌衰於下而向之所謂博通古今經營四方者終未嘗獲一從事也若夫瑰瑋之士志气不衰衝決羅网自成其志者千百之中豈無一二人哉然其中材以下汩沒此間而不能救者何可勝道況此一二人者苟非爲科舉所困而移其衝決羅网之力量以從事於他端則其成就又當何如也故學校之盛中人亦進爲上材科舉之衰有志亦成爲無用其差數之相去如此其遠也

論學校四變法通議科舉

新會梁啟超撰今內之有同文方言之館捨外之有出洋學習之生徒行之數十年而國家不獲人才之用蓋有由也昔俄主大彼得躬遊列國擇國中俊秀子弟使受業葡法之都歸而貴顯之布在朝邑俄遂以彊日本維新之始選髙才生就學歐洲學成反國因才委任今之伊藤榎本之徒皆昔日之學僮也而中國所謂洋務學生者竭其精力廢其生業離井去邑逾幼涉壯以從事於西學幸薄有成就謂可致身通顯光寵族遊及貿貿然歸乃置散投閒瓠落不用往往棲遲十載未獲一官上不足以盡所學下不足以救饑寒千金屠龍成亦無益嗚呼人亦何樂而爲此勞勞哉夫國家之教之將爲用也教而不用則其教之之意何取也生徒之學之將效用也學而不見用則其學之之意何在也此眞吾之所不能解也或謂此輩之中求所謂奇才異能可以大用者蓋亦寡焉斯固然矣不知國家所重旣不在是舉國上才之人悉已爲功令所束縛帖括所驅役鬻身滅頂不能自拔孰肯棄其稽古之榮以俯焉而從事也故當其就學之始其與斯選者大半僅中人之才耳而自束髮以後又未嘗一教以中國義理之學徒混身洋飽染習气及至學成亦且視爲雜流不與士齒其不自愛固所宜也坐是之故而瑋偉絕特之徒益懲羹吹虀羞與噲伍是以此中人才日就寂寥也然二十年間其在西國學堂中考試前列領有學成憑據者往往有人而西人之達者亦每復嗟嘆謂震旦人才不下彼國然則出洋學生中之未嘗無才昭昭然矣顧乃束之髙閣聽其自窮自達不一過問於是有美國學生餬口無術投入某洋行爲買辦者有制造局匠師月俸四十金而爲西國某廠以二百金聘去者豪傑之士安得不短气有志之徒安得不裹足旣無細腰髙髻之倡重以棄鼎寶瓠之失不懷顧犬補牢之義徒效淵魚叢爵之愚猶復頓足搓手日日嘆息曰無人才無人才天下之人豈任受之故欲興學校養人才以彊中國惟變科舉爲第一義大變則大效小變則小效綜而論之有三策焉何謂上策遠法三代近采泰西合科舉於學校自京師以訖州縣以次立大學小學聚天下之才教而後用之入小學者比諸生入大學者比舉人大學學成比進士選其尢異者出洋學習比庶吉士其餘歸內外戶刑工商各部任用比部曹庶吉士出洋三年學成而歸者授職比編檢學生業有定課考有定格在學四年而大試之以教習爲試官不限額不糊名凡自明以來取士之具取士之法千年積敝一旦廓淸而辭辟之則天下之士靡然向風八年之後人才盈廷矣所擬細章具詳下篇何謂中策若積習旣久未卽遽除取士之具未能盡變科舉學校未能遂合則莫如用漢唐之法多設諸科與今日帖括一科並行昔

聖祖

髙宗兩開博學鴻詞网羅俊良激厲後進故國朝人才以康乾兩世爲最盛此卽吾向者多途勝於一途之說也今請雜取前代之制立明經一科以暢達教恉闡發大義能以今日新政證合古經者爲及格明算一科以通中外算術引申其理神明其法者爲及格明字一科以通中外語言文字能互翻者爲及格明法一科以能通中外刑律斟酌適用者爲及格使絕域一科以能通各國公法各國條約章程才辯開敏者爲及格通禮一科以能讀皇朝三通大淸會典大淸通禮諳習掌故者爲及格技藝一科以能明格致制造之理自著新書制新器者爲及格學究一科以能通教學童之法者爲及格明醫一科以能通全體學識萬國藥方知中西病名證治者爲及格兵法一科以能諳操練法程識天下險要通船械制法者爲及格至其取之之法或如康乾鴻博故事特詔舉試或如近世算學舉人按省附考而要之必予以出身示以榮途給以翰林進士舉人之名準以一體鄕會朝殿之實著書可以入翰林上策可以蒙召見告之以用意之所重導之以利祿之所存則巖穴之間鄕邑之內與夫西學諸館及出洋學習之學生皆可因此以自達其未有成就者亦可以益厲於實學以爲天下用則其事甚順而其效亦甚捷何謂下策一仍今日取士之法而變其取士之具童子試非取錄經古者不得入學而經古一場必試以中外政治得失時務要事算法格致等藝學鄕會試必三場並重第一場試四書文五經文試帖各一首第二場試中外史學三首專問歷代五洲治亂存亡之故第三場試天算地輿聲光化電農礦商兵等專門聽人自仞一門分題試之各三首殿試一依漢策賢良故事專問當世之務對策者不拘格式不論楷法考試學差試差亦試以時務藝學各一篇破除成格一如殿試如是則向之攻八股哦八韻者必將稍稍捐其故業以從事於實學而得才必盛於向日上策者三代之制也中策者漢唐之法也下策者宋元之遺也由上策者彊由中策者安由下策者存若夫守晚明之敝制棄歷朝之鴻矩狃百載之積習憚千夫之目議違作人之公理踵愚黔之故智則𨿽鐵艦闐海誰與爲戰槍如林誰與爲用數萬里地誰與爲守數百兆人誰與爲理傳曰子有美錦不使人學制焉言不學之人不可以共政事也今其用之也在彼而取之也在此是猶蒸沙而欲其成飯適燕而南其轅也豈不傎哉豈不傎哉昔同治初葉恭親王等曾請選編檢庶常並五品以下由進士出身之京外各官及舉人恩拔副歲優貢等入同文館學習西藝給以廩俸予以升途原奏究澈利獘駁辧邪說語語適當切實可行恐外間見者尙少特照錄以饜眾覽其文曰臣等因制造機器必須講求天文算學議於同文館內添設一館等因於十一月初五日具奏奉

旨依議欽此欽遵在案臣等伏查此次招考天文算學之議並非務奇好異震於西人術數之學也蓋以西人制器之法無不由度數而生今中國議欲講求制造輪船機器諸法苟不藉西士爲先導俾講明機巧之原制作之本竊恐師心自用枉費錢糧仍無裨於實際是以臣等衡量再三而有此奏論者不察必有以臣等此舉爲不急之務者必有以捨中法而從西人爲非者甚且有以中國人師法西人爲深可恥者此皆不識時務也夫中國之宜謀自彊至今日而已亟矣識時務者莫不以采西學制洋器爲自彊之道疆臣如左宗棠李鴻章等皆深明其理堅持其說時於奏牘中詳陳之上年李鴻章在上海設立機器局由京營揀派兵弁前往學習近日左宗棠亦請在閩設立藝局選少年穎悟子弟延聘洋人教以語言文字算法畫法以爲將來造輪船機器之本由此以觀是西學之不可不急爲肄習也固非臣等數人之私見矣或謂雇賃輪船購買洋槍各口均曾辦過旣便且省何必爲此勞賾不知中國所當學者固不止輪船槍一事卽以輪船槍而論雇買以應其用計𨿽便而法終在人講求以徹其原法旣明而用將在我蓋一則權宜之策一則久遠之謀孰得孰失不待辧而明矣至於以捨中法而從西人爲非亦臆說也查西術之借根實本於中術之天元彼中猶目爲東來法特其人性情縝密善於運思遂能推陳出新擅名海外耳其實法固中國之法也天文算法如此其餘亦無不如此中國創其法西人襲之中國儻能駕而上之則在我旣已洞悉根源遇事不必外求其利益正非淺鮮且西人之術我

聖祖仁皇帝深韙之矣當時列在臺官垂爲時憲兼容並包

智周無外本朝掌故亦不宜數典而忘況六藝之中數居其一古者農夫戍卒皆識天文後世設爲厲禁知者始鮮我朝康熙年間除私習天文之禁由是人文蔚起天學盛行治經之儒皆兼治數各家著述考證俱精語曰一物不知儒者之恥士子出戶舉目見天顧不解列宿爲何物亦足羞也卽今日不設此館猶當肄業及之況乎懸的以招哉若夫以師法西人爲恥此其說尢謬夫天下之恥莫恥於不若人查西洋各國數十年來講求輪船之制互相師法制造日新東洋日本近亦遣人赴英國學其文字究其象數爲仿造輪船張本不數年亦必有成西洋各國雄長海邦各不相下者無論矣若夫日本蕞爾國耳尙知發憤爲雄獨中國狃於因循積習不思振作恥孰甚焉今不以不如人爲恥而獨以學其人爲恥將安於不如而終不學遂可雪其恥乎或謂制造乃工匠之事儒者不屑爲之臣等尢有說焉查周禮考工一記所載皆梓匠輪輿之事數千百年黌序奉爲經術其故何也蓋匠人習其事儒者明其理理明而用宏焉今日之學學其理也乃儒者格物致知之事並非彊學士大夫以親執藝事也又何疑焉總之學期適用事貴因時外人之疑議𨿽多當局之權衡宜當臣等於此籌之熟矣惟是事屬創始立法宜詳大抵欲嚴課程必須優給廩餼欲期鼓舞必當量予升途謹公同酌擬章程六條繕呈

禦覽恭俟

欽定再查翰林院編修檢討庶吉士等官學問素優差使較簡若令學習此項天文算學程功必易又進士出身之五品以下京外官舉人五項貢生事同一律應請一並推廣招考以資博采得

旨依議其時正當日本初次遣人出洋學習之時耳此議若行中學與西學不至劃爲兩途而正途出身之士大夫莫不揅心此間以待用至今三十年向之所謂編檢及五品以下官皆位卿孤矣用以更新百度力圖富彊西方大國猶將畏之而況於區區之日本乎乃彼時倭文端方以理學名臣主持淸議一時不及平心詳究遂以用彜變夏之說抗疏力爭遽尼成議子曰君子一言以爲智一言以爲不智文端之言其誤人家國豈有涯耶抑天心之未厭亂也今夫非常之原黎民懼焉千數百歲之痼疾一旦欲舉而去之吾知其難矣然不由此道則終無自彊之一日𨿽事事模仿西式究其成就則如邯鄲之學步新武未習而故迹已淪我三十年來學西法之成效已可睹矣後之視今猶今之視昔悔前事之無及思繼起之有功嗚呼其毋使後人而復哀後人也

論學校五變法通議師範學校

新會梁啟超撰善矣哉日人之興學也明治八年國中普設大學校而三年之前爲師範學校以先之師範學校與小學校並立小學校之教習卽師範學校之生徒也數年以後小學之生徒升爲中學大學之生徒小學之教習卽可升爲中學大學之教習故師範學校立而學之基悉定書曰作之君作之師記曰人其父生而師教之是以民生於三事之如一其重之也如此非苟焉而已古者學校皆國家所立教師皆朝廷所庸故大戴七屬言學則任師周官九兩言以賢得民而學記一篇乃專標誨人之術以告天下之爲人師者然則師範學校之制徵之三代𨿽書闕有間若乃其意則可推而見矣後世學校旣廢天子不復養士於是教師之權散於下巖穴巨子各以其學倡焉及其衰也乃至如叔孫通之講學教以面諛徐遵明之授徒利其修脯師道之敝極於時矣坐是謬種流傳每下愈況風气日以下學術日以壞人才日以亡故夫師也者學子之根核也師道不立而欲學術之能善是猶種稂莠而求稻苗未有能獲者也今之府州縣學官號稱冷宦不復事事固無論矣此外握風气之權者爲書院山長爲蒙館學究車載斗量趾踵相接其六藝未卒業四史未上口五洲之勿知八星之勿辧者殆十而八九也然而此百數十萬之學子方將帝之天之圭之臬之以是爲學問之極則相率而踵襲之今夫山木有擇必待大匠美錦在禦不使學制懼其有棄才也中人之家聘師誨子周詳審愼必擇其良懼子弟之失學也若夫士人者帝王之所與共天下也其貴也匪直大木美錦其重大過於中人之家之子弟萬萬也今乃一舉而付之不通六藝不讀四史不知五洲不識八星之人使之圭之臬之刓琢之欲於此間焉求人才烏可得也是故先王患人才之寡後世患人才之多患才寡故立爲學校定其教法以成就之患才多故設爲不待學不待教之帖括以籠絡天下士而士之教焉學焉於其間者亦終身盤旋於胯下而不復知有天地之大師範之不立自數百年以來矣今天下之變日亟教學之法亦日新於是立爲同文館水師學堂等皆效西制思講實學然一切教習多用西人西人言語不通每發一言必俟翻譯展轉口述彊半失眞其不相宜一也西人幼學異於中土故教法亦每不同往往有華文一二語可明而西人衍至數十言者亦有西人自以爲明曉而華文猶不能解者其不相宜二也西人於中土學問向無所知其所以爲教者專在西學故吾國之就學其間者亦每撥棄本原幾成左其不相宜三也所聘西人不專一國各用所習事雜言龐嘗見某水師學堂之教習其操兵所用口號英將官教者用英語法將官教者用法語徳將官教者用徳語徒視其一隊非不號令嚴肅步伐整齊也不知溝而通之各不相習且臨陣之號令隨時變化萬有不齊者也今惟尋常操練之數口號習聞之而習知之一旦前敵或進退起伏偶有一二事爲平時所未習者則統帥𨿽大聲疾呼而士卒且罔聞知則安往而不僨事也其不相宜四也西人教習旣不適於用而所領薪俸又恆倍於華人其不相宜五也夫有此五端而此諸館諸學堂猶然用之若有重不得已者則豈不以中國之人克任此職者之寡也夫以四萬萬之大眾方領成帷縫掖如鯽而才任教習者乃至乏人天下事之可傷可恥孰過此矣今之識時務者其策中國也必曰興學校𨿽然若同文館水陸師學堂等固不得訓之非學校焉矣然其成效也若彼今使但如論者之意自京師以及各省府州縣設學校復古法采西制以教多士則其總教習當以數百分教習當以數千試問海內之士其足以與斯選者爲何等人也欲求之今日所謂耆學名宿則彼方袌其所學率天下士而爲魚爲文鳥是欲開民智而適以愚之欲使民彊而適以弱之也若一如今日諸館諸學堂之舊例則爲之師者固不知聖教之爲何物六籍之爲何言是驅人而焚毀詩書閣束傳記率天下士而爲一至粗極陋之西人夫國家歲費巨萬之帑而養無量數至粗極陋之西人果何取也今夫由前之說此吾國數百年積弱之根原由後之說則數十年來變法之所以無效也故欲革舊習興智學必以立師範學堂爲第一義日本尋常師範學校之制日本凡學校皆分二種一髙等二尋常其所教者有十七事一修身二教育三國語謂倭文倭語四漢文五史誌六地理七數學八物理化學兼聲光熱力等九博物指全體學動植物學十習字十一圖畫十二音樂十三體操十四西文十五農業十六商業十七工藝今請依其制而損益之一須通習六經大義二須講求歷朝掌故三須通達文字源流四須周知列國情狀五須分學格致專門六須仞習諸國言語以上諸事皆以深知其意能以授人爲主義至其所以爲教之道則微言妙義具於學記之篇循而用之殆庶幾矣是故居今日而言變法其無遽立大學堂而已其必自小學堂始自京師以及各省府州縣皆設小學而輔之以師範學堂以師範學堂之生徒爲小學之教習而別設師範學堂之教習使課之以教術卽以小學堂生徒之成就驗師範學堂生徒之成就三年之後其可以中教習之選者每縣必有一人於是薈而大試之擇其尢異者爲大學堂中學堂總教習其稍次者爲分教習或小學堂教習則天下之士必爭自鼓舞而後起之秀有所式以底於成十年之間奇才異能行省矣不由此道時曰無本本之旣撥而日灌漑其枝葉以求華實時曰下愚

論學校六變法通議幼學

新會梁啟超撰西人每歲創新法制新器者以十萬計著新書得新理者以萬計而中國無一焉西人每百人中識字者自八十人至九十七八人而中國不逮三十人頂同圓也趾同方也官同五也支同四也而懸絕若此嗚呼殆天之降才爾殊哉顧吾嘗聞西人之言矣震旦之人學於彼土者才力智慧無一事弱於彼其居學數歲然試舉首者往往不絕人之度量相越蓋不遠也而若是者何也梁啟超曰春秋萬法托於始幾何萬象起於點人生百年立於幼學吾向者觀吾鄕塾接語其學究蠢陋野悍迂謬猥賤不可向邇退而儳焉憂愀然思無惑乎鄕人之終身爲鄕人也旣而遊於它鄕而它縣而它道而它省觀其塾接語其學究其蠢陋野悍迂謬猥賤舉無以異於向者之所見退而瞠然芒然皇然曰中國四萬萬人之才之學之行之識見之志气其消磨於此蠢陋野悍迂謬猥賤之人之手者何可勝道其幸而獲免焉者蓋萬億中不得一二也顧炎武曰有亡國有亡天下梁啟超曰彊敵權姦流寇舉無足以亡國惟吏胥可以亡國外教左道鄕願舉無足以亡天下惟學究足以亡天下欲救天下自學究始古之教學者不可得見矣顧其爲道散見於七十子後學所記者若曲禮若少儀若保傅若學記若文王世子若弟子職何其詳也吾未克遊西域觀於其塾與其學究顧嘗求之於其書聞之於其人其與今日之中國何相反也其爲道也先識字次辧訓次造句次成文不躐等也識字之始必從眼前名物指點不好難也必教以天文地學淺理如演戲法童子所樂知也必教以古今雜事如說鼓詞童子所樂聞也必教以數國語言童子舌本未彊易於學也必教以算百業所必用也多爲歌謠易於上口也多爲俗語易於索解也必習音樂使無厭苦且和其血气也必習體操彊其筋骨且使人人可爲兵也日授學不過三時使無太勞致畏難也不妄施撲教使無傷腦气且養其廉恥也父母不得溺愛荒學使無棄材也學究必由師範學堂使習於教術深知其意也故西童出就外傅四年之間其欲爲士者卽可以入中學仞專門以名其家其欲爲農若工若商若兵者亦可以識天地人物之理中外古今之迹其學足以爲仰事俯畜之用稍加閱歷而卽可以致富貴故用力少而畜徳多數歲之功而畢世受其用也中國則不然未嘗識字而卽授之以經未嘗辧訓未嘗造句而卽彊之爲文開塾未及一月而大學之道在明明徳之語騰躍於口洋溢於耳夫記者明揭之曰大學之道今乃驟以施之乳臭小兒何爲也明徳二字漢儒據爾雅宋賢襲佛典動數千言未能懸解今執負之孫而語之彼烏知其作何狀也夫大學之道至於平天下中庸之徳極於無聲臭此豈數齡之學童所克有事也今之教者其姑以授之而希冀其萬一能解也則是大愚也知其必不能解而猶然授之是驅其子弟使以學爲苦而疾其師也學究之言曰童子入學之始必使誦經俾知聖教如梁氏言是蔑經也非聖也吾姑弗與辧吾但天下之學究與黨於學究者而誓之任千人中求一人能以經以教爲心者有諸乎則非吾之所敢云也其誦經也試題之所自出耳科第之所自來耳假使以佛教取士吾恐如是我聞一時佛在之語將充斥於塾捨假使以耶教取士吾恐天主造物七日而成之語將闐溢於黌序而四書六經無過問者矣此非吾深文之言也彼儀禮者亦六經之一先聖之所雅言問今之學子曾卒業者幾何人也同一禮記而喪服諸篇誦者幾絕豈不以應試之無取乎此哉夫以先聖制作之精經緯之詳乃僅供此輩賤儒竊取甲第武斷鄕曲之用夫誰爲蔑經而誰爲非聖矣古人之爲教也由淺而深由粗而精今則不然先後倒置進退逆行故四書六經者大道之所在終身由之而不能盡者也而麥菽始辧卽以授之及其長也而授之以八股試帖則文士之餘耳又其長也而授之以大捲白折則鈔胥之役耳荀卿曰始於爲士終於爲聖人今則不然始於爲聖人而終於爲鈔胥豈不恫哉然持此以責賤儒賤儒必不伏受吾但如其意爲其科第計而必授學之始責其子弟以必不能解之學而反於其所能解者而撥置之其操術何其拙也而取途何其迂也人之生也有大腦有小腦卽魂魄也西人爲全體學者魂譯言大腦魄譯言小腦大腦主悟性者也小腦主記性者也佛氏言八識以眼耳鼻舌身爲前五識意爲第六識意根爲第七識第六識卽小腦也第七識卽大腦也小腦一成而難變大腦屢浚而愈深故教童子者導之以悟性甚易彊之以記性甚難何以故悟性主往以銳入爲主其事順其道通通故靈記性主回如返照然其事逆其道塞塞故鈍是故生而二性備者上也若不得兼則與其彊記不如其善悟何以故人之所異於物者爲其有大腦也故能悟爲人道之極凡有記也亦求悟也爲其無所記則無以爲悟也悟贏而記絀者其所記恆足以佐其所悟之用吾之所謂善悟者指此非盡棄記性也然其所記者實多從求悟得來耳不可誤會記贏而悟絀者蓄積𨿽多皆爲棄材惟其順也通也靈也故專以悟性導人者其記性亦必隨之而增惟其逆也塞也鈍也故專以記性彊人者其悟性亦必隨之而減西國之教人偏於悟性者也故烹水而悟汽機引芥而悟重力侯失勒約翰近譯談天一書卽其所著疇人之良也而自道得力乃在樹葉石子之諭見談天首侯失勒約翰傳中國之教人偏於記性者也故古地理古宮室古訓詁古名物纖悉考據字字有來歷其課學童也不因勢以導不引譬以諭惟苦口呆讀必求背誦而後已所得非不堅定也𨿽然人之姿稟英異而不善記誦者蓋有之矣吾以爲如其善記也則上口十次若二十次未有不能成誦者也若過此以往而不能則督之至百回亦無益也試變其法或示之以卷中之事物或告之以篇中之義理待其懸解助其默識則未有不能記者也人生五六年腦﹝囟心﹞頁初合﹝囟心﹞﹝思﹞囟心囟象腦初合形腦筋初動宜因而導之無從而窒之就眼前事物隨手指點日教數事數年之間於尋常天地人物之理可以盡識其崖矣而其勢甚順童子之所甚樂今捨此不爲而必取其所不能解者而逼之以彊記此正學記所謂苦其難而不知其益也由前之說謂之導腦由後之說謂之窒腦導腦者腦日彊窒腦者腦日傷此西人之創新法制新器者所以車載斗量而中國殆幾絕也𨿽然近世之專以記誦教人者亦有故焉彼其讀書固爲科第也誦經固爲題目也自考試扃院搜檢之例定而塾中咿嚘占畢之聲懼其一二字之遺忘而畢生之所願望者將大受其害也此亦非吾之深文也吾觀學子得第之後曾無一人復以記誦爲事者故知其初意專爲如是也曰然則彼胡不示以事物告以義理以助其記也曰彼其所誦之書之事物義理非數齡之童子所解諭也然則彼胡不易一書而教之曰凡書而非考試所有事者可無讀也故窒腦之禍自考試始未完

論學校七變法通議學會

新會梁啟超撰道莫善於莫不善於蜀犬蜀犬故塞塞故愚愚故弱故通通故智智故彊星地相吸而成世界質點相切而成形體數人而成家千百人而成族億萬人而成國兆京陔秭壤人而成天下無焉曰寡孤獨是謂無告之民虎豹師子象駝牛馬厖大傀碩人檻之駕之惟不能也非洲之黑人印度之色人美洲南洋澳島之紅人所占之地居地球十六七歐人剖之鈐之若檻師象而駕駝馬亦曰惟不能之故之道形質爲下心智爲上形質者蝗蜂蟻之非人道之也之不已必天下而卒爲心智之人所制蒙古回回種人皆以眾力橫行大地而不免帖耳於日耳曼之裔蝗蜂蟻之非人道之也心智之事則賾矣歐人知之而行之者三國曰議院商曰公司士曰學會而議院公司其識論業藝罔不由學故學會者又二者之母也學校振之於上學會成之於下歐洲之人以心智雄於天下自百年以來也學會起於西乎曰非也中國二千年之成法也易曰君子以朋友講習論語曰有朋自遠方來又曰君子以文會友又曰百工居肆以成其事君子居學以致其道孔子養徒三千孟子從者數百子夏西河曾子武城荀卿祭酒於楚宋史公講業於齊魯樓次子之著錄九千徐遵明之會講逾萬湖鹿洞之盛集東林幾復之大觀凡玆前模具爲左證先聖之道所以不絕於地而中國種類不至夷於蠻越曰惟學會之故學會之亡起於何也曰國朝漢學家之罪而紀昀爲之魁也漢學家之言曰今人但當著書不當講學紀昀之言曰漢亡於黨錮宋亡於僞學明亡於東林嗚呼此何言耶此十常侍所以傾李膺範滂蔡京韓冑所以錮司馬公朱子魏忠賢阮大鋮所以陷顧髙陳夏而爲此言也吾不知小人無忌憚之紀昀果何惡於李範諸賢而甘心爲十常侍蔡京韓冑魏忠賢阮大鋮之奴隸也而舉天下綴學之士猶焉宗之伈俔低首爲奴隸之奴隸疾黨如仇視會爲賊是以僉壬有黨而君子反無黨匪類有會而正業反無會是率小人以食君子之肉驅天下之人而爲鰥寡孤獨而入於象駝牛馬而曾蜂蝗蟻之不若而後稱善人嗚呼豈不痛哉豈不痛哉今天下之變亟矣稍達時局者必曰興礦利築鐵路整商務練海軍今試問驅八股八韻考據詞章之士而屬之以諸事能乎否乎則曰有同文館水師學堂諸生徒在今且無論諸生徒之果成學與否試問以區區之生徒供天下十八行省變法之用足乎否乎人才乏絕百舉具廢此中國所以講求新法三十年而一無所成卒爲一孔守舊之論閒執其口也今海內之大四萬萬人之眾其豪傑之士聰明材力足以通此諸學者蓋有之矣然此諸學者非若考據詞章之可以閉戶獺祭而得也如礦利則必遊歷各省察驗礦質博求各國開礦分礦煉礦之道大購其機器儀器而試驗之盡購其礦務之書而翻譯之集陳萬國所有之礦產而比較之練軍則必集萬國兵法之書而讀之集萬國制造槍炮藥彈築修營壘船艦之法而學之學此諸法又非徒手而學也必遊歷其國觀其操演覽各廠察其制造大陳汽機習其用式自余學率皆類是故無三十七萬金之天文臺三十五萬金之千里鏡則天學必不精不能環遊地球卽遊矣而不能各國省府州縣皆有車轍馬迹則地學必不精試問一人之力能任否乎此所以𨿽有一二有志之士不能成學不能致用廢棄以沒世也西人之爲學也有一學卽有一會故有農學會有礦學會有商學會有工藝會有法學會有天學會有地學會有算學會有化學會有電學會有聲學會有光學會有重學會有力學會有水學會有熱學會有醫學會有動植兩學會有教務會乃至於照像丹靑浴堂之瑣碎莫不有會其入會之人上自后妃王公下及一命布衣會眾有集至數百萬人者會資有集至數百萬金者會中有書以便翻閱有器以便試驗有報以便布知新藝有師友以便講求疑義故學無不成術無不精新法日出以前民用人才日眾以爲國幹用能富彊甲於五洲文治軼於三古今夫五印度數萬里之大五十年間晏然歸於英國廣州之役割香港開口岸舉動轟赫天下震懾而不知皆彼中商學會爲之也通商以來西人領文憑遊歷邊腹各省測繪輿圖考驗物礦者無歲無之中國之人疑其姦細而無術以相禁而不知皆彼中地學會爲之也故西國國家之於諸會也尊重保護而獎藉之或君主親臨以重其事或撥帑津貼以助其成會日盛而學日進蓋有由也今欲振中國在廣人才欲廣人才在興學會諸學分會未能驟立則先設總會設會之目一曰臚陳學會利益專折上聞以定眾心二曰建立孔子廟堂陳主會中以著一尊三曰貽書中外達官令咸捐輸以厚物力四曰函招海內同志咸令入會以博異才五曰照會各國學會常通音問以廣聲气六曰函告寓華西士邀致入會以收他山七曰咨取官局籍槪提全分以備儲藏八曰盡購已翻西書收庋會中以便借讀九曰擇購西文各書分門別類以資翻譯十曰廣翻地球各報布散行省以新耳目十一曰精搜中外地圖懸張會堂以備瀏覽十二曰大陳各種儀器開博物院以助試驗十三曰編纂有用書籍廣印廉售以啟風气十四曰嚴定會友功課各執專門以勵實學十五曰保選聰子弟開立學堂以育人才十六曰公派學成會友遊歷中外以資著述舉國之大而僅有一學會其猶一一之勞也今以四萬萬人中憂天下求自彊之士無地無之則宜所至廣立分會一省有一省之會一府有一府之會一州縣有一州縣之會一鄕有一鄕之會𨿽數十人之寡數百金之微亦無害其爲會也積小髙大擴而充之天下無不成學之人矣遵此行之一年而豪傑集三年而諸學備九年而風气成欲興農學則農學會之才不可勝用也欲興礦利則礦學會之才不可勝用也欲興工藝則工藝會之才不可勝用也欲興商務則商務會之才不可勝用也欲求使才則法學會之才不可勝用也欲整頓水陸軍則兵學會之才不可勝用也欲制新器廣新法則天算聲光化電等學會之才不可勝用也以雪恥何恥不雪以修庶政何政不成若徇紀昀之讆言率畏首之舊習違樂之公理甘無告之惡名則非洲印度突厥之覆轍不絕於天壤西方之人豈有愛乎一木只柱無所砥於橫流佩玉鳴琚非所捄於急難詩曰迨天之未陰雨徹彼桑土綢繆牖戶今此下民或敢侮予嗚呼凡百君子其無俟風雨漂搖乃始嘵音瘏口而莫能相救也

李侍郎端棻請推廣學校折

李端棻奏爲時事多艱需材孔亟請推廣學校以勵人才而資禦侮恭折仰祈聖鑑事竊臣聞國於天地必有與立言人才之多寡系國勢之彊弱也去歲軍事旣定皇上順窮變通久之義將新庶政以圖自彊恐辦理無人百廢莫舉特降明詔求通達中外能周時用之士所在咸令表薦以備擢用綸綍一下海內想望以爲豪傑雲集富彊立致然數月以來應者寥寥卽有一二或僅束身自好之輩罕有濟難瑰偉之才於側席盛懷未能盡副夫以中國民眾數萬萬其爲士者十數萬而人才乏絕至於如是非天之不生才也教之之道未盡也夫二十年來都中設同文館各省立實學館廣方言館水師武備學堂自彊學堂皆合中外學術相與講習所在而有而臣顧謂教之之道未盡何也諸館皆徒習西語西文而於治國之道富彊之原一切要書多未肄及其未盡一也格致制造諸學非終身執業聚眾講求不能致精今除湖北學堂外其餘諸館學業不分齋院生徒不重專門其未盡二也諸學或非試驗測繪不能精或非遊歷察勘不能確今之諸館未備圖器未遣遊歷則日求之於故紙堆中終成空談無自致用其未盡三也利祿之路不出斯途俊慧子弟率從事帖括以取富貴及旣得科第遂與學絕終爲棄材今諸館所教率自成童以下苟逾弱冠卽已通籍𨿽或向學欲從末由其未盡四也巨非一木所能支橫流非獨柱所能砥天下之大事變之亟必求多士始濟艱難今十八行省祇有數館每館生徒祇有數十士之欲學者或以地僻而不能達或以額外而不能容卽使在館學徒一人有一人之用尙於治天下之才萬不足一況於功課不精成就無幾其未盡五也此諸館所以設立二十餘年而國家不一收奇才異能之用者惟此之故曰然則巖穴之間好學之士豈無能自績學以待驅策者曰格致制造農商兵礦諸學非若考據詞章帖括之可以閉戶獺祭而得也書必待翻譯而後得讀一人之學能翻籍乎業必待測驗而後致精一人之力能購器乎學必待遊歷而後徵實一人之身能履地乎此所以𨿽有一二倜儻有志之士或學焉而不能成或成矣而不能大也乃者欽奉明詔設官書局於都畿領以大臣以重其事伏讀之下仰見聖神措慮洞見本原臣於局中一切章程𨿽未具悉然知必有良法美意以宣達聖意闡揚風化者他日奇才異能由斯而出不可勝數也惟育才之法匪限於一途作人之風當於率土臣請推廣此意自京師以及各省府州縣皆設學堂府州縣學選民間俊秀子弟年十二至二十者入學其諸生以上欲學者聽之學中課程誦四書通鑑小學等書而輔之以各國語言文字及算學天文地理之粗淺者萬國古史近事之簡明者格致理之平易者以三年爲期省學選諸生年二十五以下者入學其舉人以上欲學者聽之學中課程誦經史子及國朝掌故諸書而輔之以天文輿地算學格致制造農商兵礦時事交涉等學以三年爲期京師大學選舉貢監年三十以下者入學其京官願學者聽之學中課程一如省學惟益加專精各執一門不遷其業以三年爲期其省學大學所課門目繁多可仿宋胡瑗經義治事之例分齋講習等其榮途一歸科第予以出身一如常官如此則人爭濯磨士知向往風气自開技能自成才不可勝用矣或疑似此興作所費必多今國家正值患貧何處籌此巨款臣查各省及府州縣率有書院歲調生徒入院肄業聘師講授意美法良惟奉行旣久積習日深多課帖括難育異才今可令每省每縣各攺其一院增廣功課變通章程以爲學堂書院舊有公款其有不足始撥官款補之因舊增廣則事順而易行就近分籌則需少而易集惟京師爲首善之區不宜因陋就簡示天下以朴似當酌動帑藏以崇體制每歲得十餘萬規模已可大成中國之大豈以此十餘萬爲貧富哉或又疑所立學堂旣多所需教習亦眾竊恐乏人堪任此職臣以爲事屬創始學者當起於淺近教者亦無取精深今宜令中外大吏各舉才任教習之士悉以名聞或就地聘延或考試選補海內之大必有可以充其任者學堂旣立遠之得三代庠序之意近之采西人廠院之長興賢教能之道思過半矣然課其記誦而不廓其見聞非所以造異才也就學者有日進之功其不能就學者無講習之助非所以廣風气也今推而廣之厥有與學校之益相須而成者蓋數端焉一曰設藏書樓好學之士半屬寒畯購書旣苦無力借書又難其人坐此固陋寡聞無所成就者不知凡幾髙宗純皇帝知其然也特於江南設文宗文匯文瀾三閣備庋祕籍恣人借觀嘉慶閒大學士阮元推廣此意在焦山靈隱起立書藏津逮後學自此以往江浙文風甲於天下作人之盛成效可睹也泰西諸國頗得此道都會之地皆有藏書其尢富者至千萬卷許人入觀成學之眾亦由於此今請依乾隆故事更加增廣自京師及十八行省省會咸設大書樓調殿板及各官書局所刻書籍曁同文館制造局所譯西書按部分送各省以實之其或有切用之書爲民間刻本官局所無者開列淸單訪畫價值徐行購補其西學書陸續譯出者譯局隨時咨送妥定章程許人入樓看讀由地方公擇好學解事之人經理其事如此則向之無書可讀者皆得以自勉於學無爲棄才矣古今中外有用之書官書局有刻本者居十之七八每局酌提部數分送各省其費至省其事至順一奉明詔事卽立辦而餉遺學者增益人才其益蓋非淺鮮也二曰創儀器院也格致實學咸藉試驗無視遠之鏡不足言天學無測繪之儀不足言地學不多見礦質不足言礦學不習汽機不足言工程之學其餘諸學率皆類是然此等新器所費不資家卽素封亦難備購學何從進業焉能成今請於所立諸學堂咸別設一院購藏儀器令諸學徒皆就試習則實事求是自易專精各器擇要而購每省撥萬金以上已可粗備此後陸續添置漸成大觀則其費尙易措籌而學徒所成視昔日紙上空談相去遠矣三曰開譯書局也兵法曰知己知彼百戰百勝今與西人交涉而不能盡知其情僞此見弱之道也欲求知彼首在譯書近年以來制造局同文館等處譯出刻成已百餘種可謂知所務也然所譯之書詳於術藝而略於政事於彼中治國之本末時局之變遷言之未盡至於學校農政商務鐵路郵政諸事今日所亟宜講求者一切章程條理彼國咸有專書詳哉言之今此等書悉無譯本又泰西格致新學制造新法月異歲殊後來居上今所已譯出者率十年以前之書且數亦甚少未能盡其所長今請於京師設大譯書館廣集西書之言政治者論時局者言學校農商工礦者及新法新學近年所增者分類譯出不厭詳博隨時刻布廉值發售則可以增益見聞開廣才智矣四曰廣立報館也知今而不知古則爲俗士知古而不知今則爲腐儒欲博古者莫若讀書欲通今者莫若閱報二者相須而成缺一不可泰西每國報館多至數百所每館每日出報多至數萬張凡時局政要商務兵機新藝奇技五洲所有事故靡所不言閱報之人上自君後下自婦孺皆足不出戶而於天下事了然也故在上者能措辦庶務而無壅蔽在下者能通達政體以待上之用富彊之原厥由於是今中國邸鈔之外其報館僅有上海漢口廣州香港十餘所主筆之人不學無術所言率皆淺陋不足省覽總署海關近譯西報然所譯甚少又未經印行外間末由得見今請於京師及各省會並通商口岸繁盛鎭埠咸立大報館擇購西報之尢善者分而譯之譯成除恭繕進呈禦覽並咨送京外大小衙門外卽廣印廉售布之海內其各省政俗土宜亦由各館派人查隨時報聞則識時之俊日多干國之才日出矣五曰選派遊歷也學徒旣受學數年考試及格者當選髙才以充遊歷遊歷之道有二一遊歷各國肄業於彼之學校縱覽乎彼之工廠精益求精以期大成一遊歷各省察驗礦質核商務測繪輿地查閱物宜皆限以年期厚給薪俸隨時著書歸呈有司察其切實有用者爲之刊布優加獎勵其遊惰而無狀者官則立予降黜士則奪其出身數年之後則輶軒絕域之士斐然成章郡國利病之書備哉粲爛矣或疑近年兩次所派遊歷學生未收大效不知前者所派遊歷乃職官而非學童在中國旣未經講求至外洋亦未嘗受學故事涉空衍寡有所成其所派學生又血气未定讀中國書太少遽遊歷絕域易染洋風𨿽薄有技能亦不適於用今若由學堂選充兩獘俱免其所成就必非前此之所能例也夫旣有官書局大學堂以爲之經復有此五者以爲之緯則中人以下皆可自勵於學而奇才異能之士其所成就益遠且大十年以後賢俊盈廷不可勝用矣以修內政何政不舉以雪舊何不除上以恢列聖之遠猷下以懾彊鄰之狡啟道未有急於是者若仰蒙采擇乞飭下中外大臣妥議章程取旨施行臣愚一得之見是否有當伏乞皇上聖鑑訓示謹奏

總署議覆李侍郎﹝請﹞推廣學校折奏爲遵旨議奏事光緒二十二年五月初二日軍機處鈔交刑部左侍郎李端棻奏請推廣學校以勵人才一折本日奉上諭著該衙門議奏欽此臣等查該侍郎原奏所陳各節大抵以時事多艱人才凋乏朝廷之旁求𨿽切薦剡之奇傑罕聞因推原於立學之方育才之術蘄以樹風聲而開趨向淺學擴其聞見通才益便精研其在於今誠爲切要綜觀環球各國三十年來莫不以興教勸學爲安內攘外之基崇學者積治以富彊虛僞者積衰以貧弱事如操券成效炳然則今日廣勵學官誠屬自彊本計惟是施行宜爲之次第條理必致極精詳近日風气大開士崇新學詞林郎署願就同文館肄業者頗不乏人外閒各省書院亦多有斟酌時宜於肄業經古以外增加算學制造諸課者臣衙門於去年十二月議覆禦史陳其璋推廣學堂奏內請旨飭下沿江沿海將軍督撫於已設學堂者量爲展拓未設學堂者擇要仿行聽令官紳集貲奏明辦理亦卽該侍郎所謂推廣學校勵人才而資禦侮之意業經奉旨通行各省遵辦在案如內地各府縣紳耆聞風向慕自可由督撫酌擬辦法或就原有書院量加程課或另建書院肄習專門果使業有可觀三年後由督撫奏明該衙門再行議定章程請旨考試錄用以昭激勸其藏書樓儀器院譯書館三節均可於新立學堂中兼舉並行西人報例有專談時務者有專談藝學者時務之報譯者尙多藝學之報譯者寥寥而爲用甚廣亦不妨令學堂中選擇譯之以收知新之助凡此皆朝廷所樂爲鼓舞惟在地方官之勸導有方而興學校以加惠士林要仍視人士之樂於向學若地方自安僻固無意講求𨿽加提唱固亦無益也該侍郎所請選派遊歷一節與臣衙門奏派同文館學生出洋學習所議章程大意略同遊歷誠多多益善而過多亦慮經費之難支應請嗣後遊歷諸學生由學堂選派者卽由學堂籌給資斧由商局選派者卽由商局籌給資斧出洋時仍由督撫給與文憑到洋後仍由出使大臣一體照料推廣之中仍存限制庶幾事無窒礙可以經久常行以上各節均系就臣衙門奏定成案量與擴充如蒙兪允恭候命下卽由臣衙門通行各省責令實力奉行以期得收實效至該侍郎所請於京師建設大學堂系爲擴充官書局起見應請旨飭下管理書局大臣察度情形妥籌辦理所有臣衙門遵議緣由理合恭折具陳伏乞皇上聖鑑訓示遵行謹奏

倫惇學校歲報英文報譯

桐鄕張坤徳譯倫惇學校工程局具報上年學校情形內有文部核準添置地基房屋一節照錄於左上年三月二十四日至本年三月二十五日爲止篇中謂上年卽此一年本局照官價購得備造新學校之地基二十六處又添購擴充學校之地基四十二處此外尙有擬購之地基五十七處或備新學校或備擴充學校之用所購各地內有值錢之物由本局議定給價十萬四千二百四十三鎊其丈量費計一千一百七十七鎊一千八百九十五年三月二十五日以前所有已購及定購地價共計二兆九十八萬五千三百七鎊外費計四十一萬八千四百五十三鎊卽工程局先後所購各地總共計三兆八萬九千五百五十鎊又外費總共計四十一萬九千六百三十鎊學校之早已告竣於本年三月二十五日開館者連上年添設已開之三學校在內共計四十所此外擴充二十所亦已完工其添設之三學校連地基房價鋪墊一槪在內共費八萬七千八百四十八鎊可容學生三千九百十八名卽每名就中費二十二鎊八先零五本士其擴充之學校添造房屋一切計費十二萬八千六百十八鎊可容學生五千九百七十一名卽每名就中費二十一鎊十先令九本士所有應設之新學校及地基所需各費經文部核準籌九萬二千十二鎊又擴充所需十七萬七千五百三十鎊本城所有學校三百七所其房屋鋪墊一切細帳已於九十五年九月間結淸具報在案房屋所費每學生就中計十二鎊十四先零二本士鋪墊所費每名計十先零六本士上年本局核準由水木作包造之新學校計十一所可容學生九千八百八十四名定價十九萬五千六百二十六鎊每名就中合十九鎊十五先零十本士又包攬擴充學校十七所可容學生五千一百六十七名定價十一萬九千二百十九鎊每名就中合價二十四鎊五先零十一本士現在新設之學校十一所其中八所每塾應有廳房一間其餘三所每所祗廳房一二間此外尙有烹調房洗濯房卽教習手藝總會或卽教前班學生各塾至新設學校及擴充學校造價所以不同者以擴充學校原爲將已有房屋格外整頓使極合用且有數處連烹調房洗濯房以及客房格致化學等房均由承造之人包攬在內其餘各工程由人包造經局核準者開列如下烹調總會十一所洗濯總會十三所教習手藝總會十八所教習手藝房十八間又教專門學問之塾十一所教習接生房三所又學校五所之教前班學生應有各房間又戲玩地二十七所又學校應開之溝渠及照養生法所需各工程其中十九所合價三萬六百九十七鎊其餘八處工價已算在擴充學校房屋費內溫暖學校之滚水器具又攺造各房屋現在新設學校溫暖房間之法均用水气不用火鑪卽擴充各學校亦照此法將來再設學校擬用雙分气鍋使一鍋損壞尙有一鍋卽可開用再天气嚴寒之時兩鍋又可並用使房較爲溫暖也上年本局飭令委員在於阿餒雷地基上設一學校專教人之耳聾者所繪學生歇宿之學校圖樣有房屋五所均照住宅造法可住男孩九十名女孩六十名該圖已經本局核準所有阿一爾地方之戈登房屋本局亦意購買作爲女孩工業學校上年學校所設溝渠亦整頓一新另有學校一百六十三所或油漆或僅裏面刷白或僅外面刷白或內外均刷漧淨者再所有修理十八縣學校房屋有九縣仍照舊用本局自雇工人之法計雇工人五十六名修理鋪墊一切由本局長工自修計用長工五十一名至水木作雇用工人工價及作工時刻由本部於每合同內訂定其包攬造房之水木作如應照倫惇所定工價辦理其所雇工人應付之價卽須照倫惇造房公所及倫惇造房工業董事互定之價付給如包攬造房之水木作不爲倫惇定價所限則其所雇工人應付之價不得比尋常所定至廉之價再少本局所雇長工工價與包攬造房水木作所付之價相同本年三月二十五日在造之新學校計十八所可容學生一萬六千七百四十二名又在擴充之學校十八所可容學生五千九百五十七名另須擴充學校業經本局核準者計三十一所可容學生一萬一百六十名又文部核準八縣學校應添置之地基擬俟下期會議再行列入單內其中三所可容二千四百九十名本年三月二十五日爲止學校所備學生戲玩之地逢禮拜日開用者計二百九所云

太學

陳次亮古之太學興賢造士人材之消長關焉世運之興衰系焉誠以十年樹木百年樹人不有以養之於平時而欲用之於臨事不可得也縱奇才碩彥間世一生未必俛首就經生之業然世變日多需才日廣自古丰功偉績未有不學無術而能相與有成者三代以後學校之事實廢而名存國子監一官夷之閒曹視同旒綴資輕祿薄生徒寥寥比年捐例廣開資照費二金官僚吏胥藉以餬口辟雍聖廟傾頹朽壞棲鴿糞布滿階除何以壯萬國之觀瞻肅四方之觀聽哉謂宜廣籌款項修舉雍宮務使壯麗矞皇足以昭示四海酌定歲修之費俾規制整肅勿稍淩夷自祭酒以下各官愼選賢員優加廩給詳稽功過以定遷除所有各城官學各省書院各城鄕學塾統歸國子監考核稽查並博采周禮成規由各鄕學升之邑學由郡達省以升太學科名蹭蹬者校其學行賞給舉人一體會試願就知縣或教職者亦聽之廩餼資皆由官給至於大挑之制取決臨時以貌取人殊非核實似宜統歸太學肄業一年派員會同試以政事庶僥幸之途塞而賢良之路開矣惟舊有各齋小湫隘宜購地推廣俾恢宏爽塏蒔花種樹以資遊息而便起居太學課程宜令舊學諸臣會同監官博采良規通行遵﹝守﹞﹝行﹞另建書閣羅致四海有用之書四庫百城罔有遺濫推廣算學立格致一門廣譯西書延訂西士優其薪俸寵以職銜其各省武備方言水師及總署同文各館俱歸國子監綜核勿使離經畔道自矜異學忘厥本來太學各官亦宜博覽兼通毋得局守舊聞自貽輕藐蓋依仁遊藝古人具有淵源博學多能至聖本由天縱中學西學合同而化人才輩出足以上備幹城矣他日美富宮墻規模聿備則舉行臨雍巨典圜橋觀聽率天下於尊師重道之中上書房皇子貝勒鎭國公及王公大臣子弟統令每月至學以考學業廣見聞願畱肄習者聽範一世於學通各學爲一而後民興經正聖學大明異端無接迹之期萬國識同文之義然而風俗不厚國勢不尊四夷不賓八方不服者統中外橫古今達上下未之前聞

中學

湯蟄仙間嘗推古今之元會觀天下之大勢而嘆互市之局殆將長此終古矣我生以後數十年耳而中外交涉其事變已糅錯如此嗚呼凡事皆忌衍獨至交涉之事無論折衝若何應付若何但求衍能了亦未易易蓋衍亦必有其才與有其具也淸議不足拒堅船公憤不足抗利乃稍稍知斠使材遣生徒聘教習制器械昔以西學爲集矢之的今則以西學爲炫奇之媒昔以西學爲徒隸之事今則以西學爲仕宦之摯矣輸攻墨守兩俱失之夫欲率天下人而克踐其實必先率天下人而不諱其名明明中國舊有之絕技自有之制而閉塞其耳目天閼其聰明甚而至一藝之成一能之擅或推而遠之曰西學或崇而獎之曰西學其不爲泰西所匿笑者希矣有醫者焉非內經不方非素問不藥其子病醫之輒大漸有市醫過別投以劑愈醫者怪其𨿽愈而方不古也方不古而愈亦不足貴也夫病亦愈焉而已方古而不愈孰若方不古而愈而市醫仍本古方而變化之實通古方而消息之惟其意不惟其方此其所以愈此其所以出醫者上也夫今之喋喋偁西學者非以其凡事凡物能出奇於無窮哉然特市醫所變化消息於我古方者也西學無不以算學爲括西學之三角與中算之句股理有偏全無同異也周髀經曰圜出於方又曰方數爲典以方出圜言圜之不可禦而馭之以方西人三角八之法實胚胎於是若借根卽中法之立天元一西人目之爲東來法可見所有西法罔不衍我緒餘因我規萭而於借根方隱隱自輸供狀矣墨子經上及說上所述中西算法足資互證者尢不可更臣數說詳番禺陳澧所著東塾讀書記西人惟工測算故圖繪特精考裴秀作禹貢地域圖十八篇制圖之體凡六一曰分率所以辧廣輪之數也而西人角度比例之法統之矣二曰準望所以正彼此之體也而西人準測點角度之法統之矣三曰道裏所以定所由之數也而西人角度儀器圖像無不依裏定數之法統之矣四曰髙下五曰方邪六曰迂直此三者各因地制宜所以挍夷險之異也而西人等邊平用而不窮之法統之矣余若天學物學化學气學光學電學重學礦學兵學法學水學聲學醫學文字制造等學皆見我中國載籍近人張自牧瀛海論中篇歷引各書以證縷無遺大氐西人政教泰半本之周官西人藝術泰半本之諸子試取筦墨關列淮南等書以類求之根原具在然則謂我中國今不如古則有之而妄謂中不如西也可乎夫中國之心思才力西人何嘗不引而重之我特不肯自鑿此混沌之竅焉耳古者大章有記裏之鼓黃帝有指南之車奇肱之飛轡宛渠之蠡舟墨子之木昔隹公輸之木鳶諸葛之木牛流馬思之思之鬼神通之且不煩成之以金鐵濟之以水火今苟有一於此西人必望塵而拜必捨業而復何敢傲我以奇創形我之頑鈍哉蓋中國所守者形上之道西人所專者形下之器中國自以爲道而漸失其所謂器西人畢力於器而有時暗合於道彼旣賡而續之變而通之神而明之彼能因我之所創我胡勿創彼之所因非無創巨痛深之日非無情見勢絀之時曾不意土地之大人民之眾而相蒙相安病遂至此不自議振新而惟以用夷爲議不自憤積弱而惟以變夏爲憤朝章國計民生之重且大者旣憚於更張而一藝一能亦弛焉而不學學焉而不底於精如以西學爲不必學豈中學亦不必學乎如以西學爲不屑學豈中學亦不屑學乎比而論之願人善用其議善發其憤求形下之器以形上之道否則士夫以口舌相勝而立窮將士以血肉相薄而立隕是直醫者執古方而咎病之不愈也而所執之方又已仍繆而種種不合於古也

考試

湯蟄仙變舉選而爲門望變門望而爲科目科目之中策問詩賦八股又遞變焉嗚呼變而至於八股取士獘將工者未必得拙者未必失且繆種流傳而拙者反必得在有明之季而冗濫爲已極矣黃宗羲探本於唐權徳輿之駁柳冕而極詆其獘謂徒使庸妄之輩充塞天下欲仿朱子議第一場經學第二場諸子第三場史論第四場時務近人馮桂芬議變科舉大恉與之同而女省去諸子時務以古學爲第三場竊謂條其失者固當而所以拯其失者未盡當也經史古學時務𨿽較難於八股而懷挾剿襲其易於探籌者幾何哉且不過合漢唐宋試士之法而試之數有定卽懷挾剿襲亦有定僥幸之獘仍不能免今請並經義子史古學爲一場時務爲一場洋務爲一場場以三藝爲率隨試官之意爲先後場不預爲之限上下縱橫茫如煙海則懷挾之智索剿襲之技窮偏重頭場之習化全材出而庸妄之僥幸者乃絕經義子史古學成格具在不必贅時務專論當代之典章制度或新有疑難事亦策之以集眾益洋務或天算地輿制造格物等學或西律公法約章等學不拘何格皆以發問自海禁旣地𨿽堯舜爲之君筦葛爲之臣勢不能閉關謝客如再諱疾忌醫事變不窮人才已窮不特遊刃有餘者無其人恐求一衍能了者亦不可得大局何堪設想然則洋務者非洋務也時務中之亟務也考試一著爲功令人心遂徹其藩籬就三分而勘之合而挍之沙盡而金見矣客有獻疑者曰此董賈揚馬所不克兼者而懸其格以責近今之學校是猶彊病者執六鈞之弓而命之射百步之遠其及的者希矣不知取法乎上僅得其中顧炎武言考試欲其難不欲其易誠悉夫易之獘也然而試之難尢必取之難法乃相因而盡善侯方域謂明季自乞人以上無不侈然爲子衿者秀才如是則進於是者可知歲科之取進如故也三年之鄕會如故也循是不攺將天下無一非士大夫而後已甚矣人之耆名而不務其實也各省大吏每以奏添取額爲盛事增造考棚爲美觀自謂能爲國家培植人才而孰料其所培植皆庸且妄者也督學有三年不褫一衿者偶一褫之不崇朝給復矣遇錄遺必視考棚爲去取是何怪玉石眩目而鸞梟接翼哉兵燹以後各省元气尙未盡復卽以吾浙論之各府縣應試之人僅僅符應取之數或僅僅倍應取之數者所在多有聞取額不足教官爲需索贄儀地步每偕廩保加意招徠以足之督學者棚規入手槪不復問如額取進未加以剔除此筦同所謂以泥沙代珠玉者也嗚呼學校之蕪薉不忍盡言而猶以姑息爲有恩寬假爲有禮士之所以多而天下所以亂也非士足亂天下似士非士者之多而足亂天下也通天地人卽不列學校者亦士否卽獵致通顯亦孔子所云賊夫人之子而已應請嚴旨特諭宜用侯氏其進有制其退無制之議凡歲科應試必人浮於額少亦在十倍以外否則僅錄一二人不爲刻有仍前姑徇濫取者督學以溺職論五貢及孝廉方正等科泰半名不副實槪令停罷不必奉行故事其舉人貢士庶吉士各減舊取之半唐時所收進士歲不過二三十人及第者尙須試吏部宋初思振淹滯賜出身者五百餘人崇浮長惰洎今尢甚齊王好竽聚而吹之則南郭先生亦以吹竽進令一一而吹之則皇然遁務令庸妄者稍稍知難畏難庶學校漸淸矣夫取之也難則士必奮而自精得之也難則士必重於自愛蓋變考試其末也養廉恥其本也朝廷多設一取士之條官吏多挾一營私之具學校亦多開一鉆刺之門甚者或槍冒頂替關節若懷挾剿襲猶無恥之小者耳夫考試者之獘主試者能防之主試者之獘誰復防之考試者之陋主試者能斥之主試者之陋誰復斥之上以爲大典下以爲利市甚至贈聯饋箑謀飽饞吻欲獘絕風淸無畱良難矣豈無明知底蘊者正恐輕發難端不肯爲朝廷一抉此覆耳戊午科案由禦史孟傳金髮覺以興此大獄目爲不祥人無怪八股之病根牢固不可拔矣自一切矯之以難額旣少體亦尊干名犯義者無羊混有姦大法者無論取與人人得而指目之懼生愧愧生悔夫而後牖之以气節道之以忠愛恥心其油油然生乎比來聖人勵精於上大臣承流於下深鑑夫窮變通久之恉一旦舉學校之蕪薉而蕩滌之則必自試之之難於取之之難始吾願士之有志者勿習爲其易而墨守其鄕先生女耎女耎姝姝之說焉可矣抑又論之我朝文武分試有害無利未有如武試之甚者也詩書之族淸白之子弟輒視右庠爲畏塗則虱其中者可知矣歲試鄕會糜度支無算同治間沈文肅督兩江爻疋請停罷終寢不行過而存之殊不可解或曰國朝以騎射定天下有其舉之莫敢廢也夫孔言因禮明秉損益膠柱而鼓瑟是何異宋人之紹述乎或曰束之以衣冠則遊惰者愧獷虣者馴所以弭無形之患也夫不靑其衿若輩猶有所警及護身有符抗禮士夫蹀郭門與不肖胥役比橫飛而食人肉是長患非弭患也或曰宜試之以韜略此學校所不能得者而欲得孫吳韓嶽於遊惰獷虣者流得毋傾涔而求徑寸之珠乎且今有默寫孫子之令矣何所得皆遊惰獷虣者也或曰宜試之以槍夫匠之於器也昕夕操作則手與器習若不操不演卽槍奚益臨時一演習旋卽棄去在行伍督之以將率之以弁尙窳如此若督學教官武事本茫然也而謂能督之教之乎宜亟查照文肅所奏將武試一律停罷著爲令以所女省之帑仿泰西設一武備院去其名而收其實庶幾善變而不離其宗也夫求是齋《皇朝經世文編五集》卷5﹣7時務分類文編卷五

書院

胡中丞聘之請變通書院章程折

胡聘之奏爲時事多艱需才孔亟擬請變通書院章程並課天算格致等學以裨實用恭折仰祈聖鑑事伏查上年欽奉諭旨自來求治之道必當因時制宜況當國事艱難尢宜上下一心圖自彊而弭隱患朕宵旰憂勤懲前毖後惟以蠲除痼習力行實政爲先據中外臣工條陳時務詳加披覽采擇施行著各直省將軍督撫各就本省悉心籌劃酌度辦法等因欽此遵查升任順天府府尹胡燏棻等條奏內如練兵籌餉諸大端皆爲當今急務應由臣酌核情形次第奏明辦理惟裁攺書院一事關系人才之消長學術之純疵不可不熟籌審議夫國家書院之設固欲多方造就廣育人才以備任使自教失其道名存實亡合天下書院養士無慮數萬人而朝廷不免乏才之嘆從而議裁議攺疇曰不宜然苟不探其本眩於新法標以西學之名督以西士之教勢必舉中國聖人數千年遞傳之道術而盡棄之變本加厲流獘何所底止臣觀西學所以擅長者特精於天算格致其學固中國所自有也考周禮賓興賢教習國子皆於徳行而外次以六藝孔門七十二子史特以身通六藝表之數者六藝之一也漢魏以降代有專家至宋胡瑗教士其治事一齋亦以算數分科是中土教法本自賅備無遺且凡西士遞創新法動謂中土所未聞者如地圓地行地轉之說大戴禮尙書考靈曜及張子正蒙皆言之鑿鑿光學重學墨子經上經下篇奧旨可尋並在西人未悟其理以前卽就算術言西法之借根遠遜中法之天元後乃變爲代數若宋秦九韶正員開方元朱世傑四元玉鑑西法終莫能踰對數爲法絕詣然推算極繁自李善蘭著對數探源省算不啻百倍突過西人可見同此一理祗在善用其心不必盡棄所學方今外患疊起創巨痛深固宜有窮變通久之方以因時而立政但能不悖於正道無妨兼取乎新法顧深詆西學者旣滯於通今未能一發其扃鑰過尊西學者又輕於蔑古不憚自決其籓籬欲救二去之偏失則惟有善變書院之法而已查近日書院之獘或空談講學或溺志詞章旣皆無裨實用其下者專摹帖括注意膏獎志趣卑陋安望有所成就宜將原設之額大加裁汰每月詩文等課酌量並減然後綜核經費更定章程延碩學通儒爲之教授研究經義以窮其理博綜史事以觀其變由是參考時務兼習算學凡天文地輿農務兵事與夫一切有用之學統歸格致之中分門探討務臻其奧此外水師武備船器械及工技制造等類盡可另立學堂交資互益以儒學書院會眾理以挈其綱維而以各項學堂操眾事以效其職業必貫通有所宰屬然後本末不嫌於倒置體用不至於乖違臣前在藩司署撫任內察看士風朴質類能好學深思曾就省城令徳書院勗其專治實學兼習算教因院長已革禦史屠仁守嘗受學於同文館總教習李善蘭於天算格致頗能通曉爰屬其並教諸生俾識途徑臣此次到任後調閱算學課捲所有三角測量代數幾何諸題多能精核相繼來學者人數亦增惟未嘗議定章程另籌膏火經費博收廣厲其道無由今幸明奉諭旨頒發條陳整頓書院誠爲陶鑄人才之大機臣與學臣錢駿祥再四籌商擬就令徳書院別訂條規添設算學等課擇院生能學者按名注籍優給膏獎省外各府屬如有可造之士由臣與學臣隨同甄錄調院並於天津上海廣購譯刻天算格致諸書俾資講求其一切費用卽於各書院汰額減課項下量爲挹注或有不敷由臣等設法捐籌不另開銷公帑庶經費省而事易集課程立而人知奮遇有材能超越新法明通兼達時務者不拘年限由臣咨送總理衙門考試以備器使此外學者有心得算法通曉者準令分教外府屬各書院遞相傳習藉資鼓舞如此變通辦理自可收實效而袪流獘擬請旨飭下各省督撫於現在所有書院詳議推行不惟其名惟其實不務其侈務其精收禮失求野之近效峻用彜變夏之大防學術愈純人才日眾庶幾自彊之道無在外求矣臣愚昧之見是否有當謹會同山西學政臣錢駿祥恭折具陳伏乞皇上聖鑑訓示謹奏

各省宜建翹材館議

昭文孫同康來稿東甌陳志三孝廉上書張勤果公謂大臣之視人材當如父兄之得佳子弟減其家常不急之浮費培植以使成材斷無久任其埋沒之理夫人抱不世之志爲人所難爲挾策遠來其爲衣食計則可憐其爲國家計則可感寧有堂堂中國遂無涓滴以蘇尋文之鱗也況以天下之人才辦天下之大事當無不興之利不給之虞彼人材者肯一籌莫展彈鋏求魚甘受當途之豢養乎哉知必不然矣壯哉此言蒙嘗讀之而有感焉陳君具經世才所著治平通議救時要議其言𨿽不盡純而秉國鈞者苟得其說而存之於求治之道已得過半惜乎托諸空言不聞有奉而行之者夫人才者國家之元气也督撫受天子命作牧方隅其爵秩𨿽與京朝之尙書侍郎相等然尙書侍郎苟不任軍機不兼總理衙門之職則其間散無異乎外省之教諭訓導循行數墨畫諾署名而外無他事也若督撫則𨿽如雲貴之偏省而軍政民命巨細之事每日無慮數十百端非大開幕府廣辟賓僚無以爲治法宜於督撫所駐之地建一翹材館厚其廩餼精其院宇延聘有道徳能文章之士不論爵位不拘鄕貫以備顧問之選惟不得以江湖遊客濫其間況今

皇上宵衣旰食志切求賢伏讀光緒二十一年閏五月十三日上諭爲政之道首在得人當玆時事多難尢應遴拔眞才藉資幹濟著各部院堂官及各直省將軍督撫等官於究心時事體用兼備者臚列事寔專折保奏等因具見

聖天子孜孜求治亦以舉賢才爲首務嘉定廖侍郎師壽恆保薦陳謨羅正鈞袁銜諸人折內有云有才而不竟其用則豪傑欷歔用才而不及其時則英華消阻當此多事之秋非志慮忠純不能勉殫血性非通知時局不能共濟艱難此數語極爲切當今之人才大率有二途志慮忠純者類多潛修刻苦勉爲聖賢而責以肆應無方不免貽操刀多傷之誚通知時局者類多博洽恢張髙談經濟而責以細行必謹不免以小徳出入爲辭此體用兼備之儒所以不數數覯也然國家用才必求其備督撫育材則不必求其備但使有可取皆足我髙深翹材館中宜分爲二科一曰明體一曰達用有志趣堅定服膺正道介介不苟篤實廉勤者是爲明體蓋今世競言變法使無此等人作中流之砥柱則趨於苟且欺罔變本加厲不可終窮吏治安有起色之望有天資明敏究心經世滔滔雄辯智勇兼優者是爲達用蓋今之時局爲三古以來所未有非於泰西各國之書博覽而得其要領其才又堪參謀軍政簡練戎行戰守機宜靡不洞悉則一遇華洋交涉安能措置裕如斯二科者缺一不可翹材館之設其利有五一曰培人才中國人才困於資格限於門第楚材晉用淺見者不免生疑科甲異途寡識者判如霄壤祇此數端各膠成見遂令英偉奇特之資不克自奮於功名之路東事起後

天子汲汲求才方欲得人共理變法自彊力圖振作然空言求才不得要領譬之一部十七史不知從何處說起今此館一設則每省之中有一人才淵藪爬羅剔抉取精用宏采玉探珠於斯總匯其利一也一曰通民隱泰西有議院今分爲上下兩院其初祇有公議院而已英國傅蘭雅譯佐治芻言云各西國古時風俗至今猶存者惟公議院之法爲最善以能權衡於中使上下兩無偏倚也其制由來已久並非近時創設之政或云初系國之耆老聚於一處商酌國政又云國王令各諸侯聚集貢獻進見國王此爲公議院之始然無論設立之始何如而歷代相傳皆能益於國可稱第一良法以上皆傅蘭雅語中國𨿽未克仿行而翹材館之設亦隱有議院之意蚩蚩者氓恃有一二賢且材者爲之領袖萬方觀聽實系乎此使任其沈淪埋沒後患何可勝道傅蘭雅又謂英國國政一切示民以寬因其深信百姓極有識見斷不至犯上作亂有負國恩故百姓之事大半聽其自主卽國政亦準民間公議登諸新聞紙上以備采擇蓋政事𨿽經國家極力斟酌究不能無百密一疏之慮果有不洽輿情亦不妨重加損益務歸至當觀於此則泰西國家已行之政尙可任民公議矧其爲佐治之臣以承流宣化致君澤民爲事者柰何不以所欲興之利欲革之獘就商於賢人君子乎彼今之坐擁封圻妄自尊大深閉固拒惟我獨尊者淸夜捫心能無自愧今各省俱設一館則督撫無從閉拒苟有不便於民之政館中賢哲不難卽爲轉圜民隱旣通吏治自肅無議院之名有議院之實其利二也一曰裁刑錢之幕權方今上自督撫下至州縣所恃以爲治者刑名錢谷兩幕而已每省之中必有一劣幕盤踞於省中或在撫署或在臬署凡各州縣所延請者非其子弟卽其門生偶有不用其黨則必於公事中多方掣肘使之不安於位而後已且督撫司道鮮久於其任者一二年中必有升轉調署官易而幕不易以致此輩气焰益張𨿽近時公正督撫時有驅逐劣幕之舉然誅不勝誅懲一不足以儆百且如湘撫陳右銘中丞嚴辦臬幕任某奏請革去保案勒令回藉交地方官管束而省中大小官員多其舊友爲之通融隱匿任某不知悔過竟敢於浙江會館廣召同黨門徒張飲要挾出言無狀又刊刻刑幕公啟多張黏貼通衢語皆悖謬大率毀謗中丞新政以是爲非𨿽經長沙善化兩縣宰出示訪拿終歸無獲又江西撫徳曉中丞亦曾辦某幕後其人仍潛居江省刺取中丞過失賄求言官彈劾竟至罷官徳中丞行事本有可議而此君居心巧詐罪亦可誅中丞去任後某於江省府城隍廟鼓吹敬神懸一匾額大取翦凶鋤惡之意隱寓其復仇之快心惑世誣神目無法律幕權之大於斯可見今旣設翹材館凡一切倉庫漕糧刑律工政使賢分科講習互相切磋遇有大獄疑案詢謀僉同然後判發不必授權於刑錢兩幕其利三也一曰革胥吏之舞獘幕友弄權多通胥吏胥吏所挾是爲則例馮敬亭前輩抗議云今天下有大獘三吏也例也利也任吏挾例以牟利而天下大亂其言最爲痛切試取馮先生省則例易吏胥兩議讀之可得爲治之本同康嘗謂天下名利兩途不並立胥吏無名可求於是專心致志以牟利而又有煩重瑣屑之例案巧爲此輩藏身之地卽如賦役一項明已著有全書以備稽考而全書所載款項名目分合雜糅不可究詰爲堂官者不習會計𨿽日取全書而核之無從知其定數惟積年之老吏則洞悉於胸中故吏之與例相依爲命者也欲救其獘莫如以士人爲之定其考成立之年限使之減去利心動名心或者稍能挽回於萬一錢竹汀謂元時士人皆樂爲吏而吏亦知自重自士大夫之於吏以奴隸使之盜賊待之而吏遂無所用此說亦洞中肯綮士大夫以吏爲輕而吏之權愈重蓋彼所挾之例小民生死之命無不系焉大僚升黜之柄無不由焉此何等事而以奴隸盜賊任之乎況以士人爲吏前代已有行之者今設翹材館則𨿽非以士爲吏而凡吏胥簸弄之處館中諸君子得從容訂正之彼吏胥者祗能奉行故事謹守成法不敢因緣爲姦以持長官之短長惟開誠而布公自集思而廣益幕且無權何論乎吏其利四也一曰防敵國之隱患漢朱家語滕公謂上求季布急此不北走胡卽南走越耳夫忌壯士以資敵國此伍子胥所以鞭荊平王之墓也滕公如其指言於漢文果釋季布史漢載之以爲美談誠以磊落奇偉之士必思得當以報知己苟急不能擇主而爲敵國所用始悔不早收之則已晚矣陳孝廉上張﹝宮﹞﹝官﹞保書亦云

國家厚澤深仁淪浹肌髓垂三百年士食舊徳斷無不感激涕零願馳驅之用然人情叵測萬一有不逞之徒如張元徐海牛李其人則臣旰食之日方長矣語長心重陳君言之其有憂患乎方今倭蠢動於東英法蜷伏於西南俄羅斯擁虎踞之勢雄視於東西交涉一有不愼卽啟釁端而漢姦密布與狡夷交結者寔繁有徒中國之民大都嗜利彼族以金帛未有不以隱情相輸者矧我國取士限於科目一途奇才異能不工制蓺無由登進海濱英傑不甘牖下死鋌而走險何所不爲誠羅而致之於翹材館旣鼓舞之使有所成更縻之使不得逞有功於國更難枚舉其利五也天下事利多而獘少猶當爲之其爲有利無獘者哉

近年各省書院攺課實學得旨施行並所擬章程

近議各省書院攺課實學得旨施行誠育才之美制經國之遠謨也湘中東山精舍倡先興辦今得所擬章程詳愼平實爰亟錄之以供眾覽海內士夫有先覺之責者可以興矣撫部院陳批光緒二十一年十二月初六日據及東山精舍章程均悉格致原本大學朱子補傳必使學者卽凡天下之物莫不因其已知之理而益窮之以求至乎其極卽賅括近日泰西之學第祗言其理未究其用然大學論生財有大道卽有爲之者疾之語中庸九經亦云來百工則財用足是今日泰西各國格致之功用固已言之矣中國以農爲本業故歷代所設施尙未能盡格致之極功竟大學之全量且其勢亦誠可不必故公輸墨翟之徒其術不昌後世智巧之士徒偶用以爲玩具耳今海外諸國旣已通商吾土卽以財用論彼疾而我遲彼足而我乏其勢已不可支又以彊陵弱使我坐困而莫展一籌乃猶於吾中國聖經賢傳之所已言者淺嘗輒止不深維禮失求諸野之言而反以之爲諱於彼所以馴致富彊之術槪以淫巧斥之而目語此者爲邪說豈知數典而忘其祖耶玆該生等本該鄕劉襄勤公未竟之志就東山精舍講求實學所見甚爲遠大所議章程以義理爲體以格致爲用亦均周妥有法初講算學尢湘中諸儒素習之業如鄒叔績丁果臣諸先生傳道至今未替仰湘鄕縣移會該學轉飭東山精舍紳董迅卽舉辦以收興學育才之效是所厚望原稟及章程並發仍繳十八里士紳上湘鄕東山精舍事宜爲擬定東山精舍學規章程懇批示遵行以成美舉而收實效事竊惟國家之隆替系乎人才人才之盛衰由於學校各省興建書院蓋以輔學校之不逮法甚備而綦隆矣然窮變則通苟非實事以求是卽物而窮理恐書院究成虛設何以造就人才湘鄕向有東臯漣濱建於縣城爲合邑公立嗣因縣分上中下三里復各就其地建書院以便學者舉人等籍隸下裏地鄰縣治嘗書院𨿽盛而專校時藝山長又系本縣舉貢輪充蘭艾不分成材終尟原任新疆巡撫劉襄勤公思矯其獘爰捐集銀五千餘兩議添設東山精舍以勸學育才又經士紳樂捐共錢壹萬七千餘緡計陸續置買學田貳百畝其各戶捐而未繳者尙萬餘緡正在度地鳩工而劉襄勤薨於家任事者遂互相推諉事因中止人懷觀望巨虛糜舉人等心竊疚之夫通知古今之宜以外籌應接之術博觀中外之勢以內立富彊之基陶冶材其本莫先於學而欲鏟除積習亦宜量爲變通考西國之興凡課士訓農通商考工與陸軍水師無不入學堂讀書共明其理習見其器而躬親其事彼一切取成於學男女五歲不入學者卽罪其父母人專一藝而能致用是其縱橫海上固非徒恃船堅利也今各國學校美爲極盛徳法英次之俄又次之其制分初學中學上學初學期滿乃升中學務循序而漸進人無廢學地無棄材旣富且彊良在於此卽日本數小島耳通國學校乃多至三萬一千餘所力行西法遂啟維新有實學卽有眞材故能勃然以興屢耀其武而中國反蹈常習故務虛文而不求實學未嘗講明事理往往受制於洋人然則欲興國而彊兵足民而丰財非勸學以育才豈有幸哉舉人等會議深思擬以東山精舍仿湖北自彊學堂成法分科造士爲算學格致方言商務四齋教之以實事程之以實功庶幾風气大開矯其空陋專習所學自然業精於勤足以養成實材惟事以慮始爲難謀以築室爲戒將冀功以時集必自上臺主持爲此懇大人批準行縣行學轉飭士紳卽照所擬章程及時興辦循中國義理之學輔以泰西富彊之術則道器一貫人才自蒸蒸日上必有魁奇桀俊出其中足以得其要領而馭之舉人等感念時艱不勝禱祝謹擬章程呈覽伏祈批示以便遵行謹

章程二十四條一建築精舍曾經劉襄勤公於東臺山下勘定地址玆爲撙節經費起見擬就原定之蓮花屋場妥爲修葺卽行開課俟籌有巨收齊各都捐項再議擴充一師以傳道解惑山長須擇品學俱優中西兼通之士不得用本縣舉貢輪充永杜干求鉆營情面請托諸獘一肄業生暫以二十名爲限不分生童皆須報名投考課以時事論說觀其文學識解由山長分別等次一等補正額月酌給膏火錢貳緡米三斗二等爲課月惟廩米斗俟額缺以次提補此外有貴族富家之子弟願自備費就捨學習者聽一入舍肄業者算學爲先目前經費不敷只能先聘算學山長蓋三角八幾何代數實爲西學根本不獨制造須探源於算術也將來經費旣足可爲推廣如格致商務方言皆各有專門專而後可以精益求精但中西當會其通諸生於四書五經宜仍專一經以爲根柢矯除章句小儒之習庶幾蔚成經濟有用之材一河圖寓加之源洛書肇乘除之祖周髀九數疇人命官唐制六科明算取士所從來久矣國朝欽定數理精蘊儀象考成諸書尢爲萬世學算之準繩故定制於國子監額設算學肄業生滿漢蒙各若干人分年教授比年各省提學亦加試算學是算法固人人所當童而習之者也而俗人或目算學爲西學又謂習算法爲效法西人孤陋寡聞貽譏大雅願有志者毋固毋必博學審問講明其理而切究之一算學當循序精進初學一年習幾何代數平三角少廣第二年則習曲微分積分第三年則習弧三角及微積分之深義立體之幾何一學算法代數者先學乘除加減四小數及命分立方諸學之變旣精乃討論對數表之用算尺之法及代數第一級之理一學句股者先學劃直及各種角於地並按驗直及各種角命度與否之法旣精乃學三角形多角形與勻分直爲數之法遂及比例諸平方形各種立方質體質之理參究泰西各句股便捷之法一學句股畫法者諸生當於逐日所討論畫法之圖匯成一帙其所討論者則爲影立體諸形於直平二向並求其本質之尺寸等事一學宜崇實俟經費充足當於上海多購天算地礦醫律聲光重化電汽學諸書以供學徒觀覽講習並購泰西儀器及格致制造各學器具以資考驗俾明其理而開其智一西學之精莫非原本中國其立教實源於墨子尙同兼愛事天明鬼尢顯然者至通商練兵之法大半本乎管子而設官多類乎周禮用法亦類乎申韓重學光學汽學化學電學諸大端散見於周秦各書尢不可殫數然則泰西格致之學未有能出吾書者也今精舍方言格致兩齋通其言語文字以造就譯才兼考求新理新物爲制器利用之助是乃昌明中國實學將以西學化爲中學非棄其學而從西學也山長平日宜講明此理以曉學者一道莫善於通學不厭其博精舍每月籌款購萬國公報兩冊每季購格致匯編兩冊又各種新聞紙如申報漢報之類分給諸生披覽俾通知時務與夷情夷形自成有用之才一學業以講求而成人才以摩厲而出昔我鄕先正曾文正公與倭文端諸賢講學於京師與江忠烈羅忠節諸公講練於湖湘卒定撥亂之功仁遠乎哉有爲者亦若是易曰君子以朋友講習論語曰以文會友以友輔仁精舍諸生會友講習以輔仁而追隨乎文正其勉之矣一大學一書爲初學入徳之門其效至於明明徳於天下而其功必始於格致朱子曰人心之靈莫不有知天下之物莫不有理惟於理有未窮故其知有不盡是以大學始教必使學者卽凡天下之物莫不因其已知之理而益窮之以求至乎其極是則西人格致之學實原本於大學尢無異於朱子補傳所言也今精舍算學格致方言商務𨿽分四齋而每人止專一門蓋業精於勤必專而後精所有格致諸學皆從算學入手者不專心致志則不能得其要耳伏讀去年閏五月十三日上諭凡精於天文地輿算法格致制造諸學者準中外臣工保薦煌煌天語立賢無方諸生患學之不精不患無進身之階也專精格致以取功名亦何必科舉乎一中國之弱由於學之不講教之不行今欲自彊明學術以成人才而已士有專業而才日以成則國資其用而勢日以盛朱子曰今日吾人之進徳修業乃是異時國家撥亂反正之所系非但一身得失榮辱其言甚大有志者當及時自勵一學者期於明體達用研經之外宜習事於史詳考其治亂得失之故近代名臣奏議必手自鈔錄經世要務皆討論其所以然積久貫通庶其術足以匡時發之爲言亦足以捄世一韓子有言學焉而各得其性之所近是丹非素隘也拘文牽義陋也願諸生勤學務其大者遠者不爭漢宋不分中外虛心以求是敬業樂則學必有成一每月朔望兩課由山長試憑文取捨正一律如三次不列等正課卽降爲課庶其由愧生奮一生徒有遊惰浮薄不守學規者山長卽行斥出正課由課序補課由額外序補一年終由山長會同湘鄕縣學甄別一次定其進境之淺深質行之優劣上等獎賞中等懲誡仍許畱學惟下等斥出一精舍收發淸單每年由經管造四柱淸冊請眾紳公覽俾知此中贏絀之數以昭核實而防獘竇一經管如有侵蝕浮冒諸獘眾紳查察得實卽當公舉更換其款並當官追繳不得徇庇一經管需才以殷實老成廉潔爲主往年劉襄勤公曾舉鄧紳子霖楊紳宗衡翼卿董其事公正明白眾望克孚玆擬淸算東山精舍歷年銀錢出入租谷收糶及修建橫捨一切工程仍照原議公請鄧紳等經管由縣札委以專責成一淸算交代之後所有精舍學規及詳細章程再當集思廣益續行公議請核存案

書院

陳次亮論世之君子觀於郡邑之書院而知復古之期不遠矣四時之運夏不能驟變而爲冬一日之間暮不能驟更而爲早世之衰也其降必有漸也秦漢魏晉日卽淩夷亂極於六朝五季之間而生民之禍亟矣世之盛也其升亦必以漸宋崇理學明重節義至本朝而昌明正學俊彥云興蓋世運之升降系乎人人才之盛衰關乎學而爲學之道莫善於萃州處敬業而樂書院之興肇於宋之宮觀奉祠延歷三朝教思彌廣咸豐同治之際中興將相什九湖湘聞嶽麓書院山長某公自道光建元卽以气節經濟文章立教瑋奇傑之士咸出門墻一人善射百夫決拾气機之所感運會所由開也統直省計之其書院經費充裕山長得人則人才多成就眾無書院之郡縣則見聞孤陋𨿽有才雋振奮無由此中之消息盈虛如景隨形如桴應鼓故書院𨿽非典制不隸官司而育才造士之功至爲宏大惜院中傳習僅以時文帖括獵取科名而經史之故籍無存也聖賢之實學無與也山長則瞻徇請托不校其學行惟第其科名甚則賄賂苞苴喧騰眾口人心以敝士習以偸地方有司置之膜外有心人惄然憂之宜令禮部國子監行知各省分飭所屬廣籌經費建立書院向未有者設法興修有之而經費不敷者增籌充裕一律拓地增建書樓官局所刊備文咨取外間坊刻石印有用各書廣購兼儲必周必備西書除教事外亦宜博采無遺以通時變山長一席坊表所資宜愼選經明行修博雅淹通之士或科名未顯無妨起自諸生卽桑梓無人大可求之異地疆吏訪求延請禮敬有加仍列具姓名達之部監責成學政每歲稽查果其學問賅通育才成徳奏聞獎厲賞給俸金年邁者寵以虛銜欲仕者予以擢用其或教誨無術學行有虧卽由學政檄令易人亦不加以罪責生徒薪水必優必丰三年遞升入之太學正途而外與以出身書院必愼擇名區必須不城不鄕山水淸深足供嘯詠庶天地鍾靈之气國家養士之心薄海英賢慕義向風之意相感相發相蕩相摩追三王化育之隆開萬古文明之治斯作君作師之盛軌宜今宜古之良規天運之所以成始而成終聖道之所以成人而成物也懿歟盛已

書院

湯蟄仙貧於財之非貧而貧於才之謂貧互市之開天將合地球而一之道光以後交涉之事鳧飛蝟起彼方倚毗其才以環攻而疊進而我瞠目攘臂婁窮於應始止廣東一口也一變而三口一變而五口一變而十三口一變而二十餘口人知中國之財所由貧而不知中國之財之貧樞紐於中國之才之貧也五十年來創不謂不巨也痛不謂不深也而尙聚訟於漢宋桎梏於八股湛溺於聲律規於楷法豈盲者遂忘視者遂忘履歟抑中國之大人才之眾而所教非所求所求非所用所用非所習歟蒙嘗議變考試矣然而四五百年之宗尙我朝二百四五十年所損益一旦欲移易其耳目拔去其根株舉學校之制蕩滌而摧陷之必有嘩於列者必有議其後者今有說焉無更制之嫌又不損大官一錢而可爲朝廷育異等之茂才莫如釐整書院今之書院之流失不特肄業之生徒敝敝焉淫心畢力於帖括以爭此銖兩之髙下卽爲之師者大都墨屍木衰朽以營求得之遙領而豢養焉師師友友曾不識人間有羞恥事此何異於養濟之局孤貧之院也哉名以儲才而實以儲不才才者不出其中才者且恥出其中嗚呼自漢武廣厲學官一以利誘進之而三代教士之遺意蕩焉一無復存不意獘遂至於今之書院之甚者也亟乞明詔中外所有省府州縣各書院一切鏟除舊令攺延諳習西學者爲之教習取同文館章程攽示之就原設之額揀之汰之並之而以歲數百人之餼餼數十人季鍛之月煉之致知格物實事求是領異標新出使之才翻譯之才制造之才法律之才武備之才捨書院其焉儲之夫二十三行省書院何翅以千計一書院儲才者數十人千書院可儲才者數萬人而索其駿而類拔其尢將取之不勝取用之不勝用𨿽驅駕風霆箠撻夷長不難矣儲之於書院以勵其專精進之於學校以正其心志事無便於此亦事無要於此者彼西人之挾以陵轢我者其育才之法非眞擅造化之絕技有鬼神之祕授也艾儒略譔西學凡一卷述其建學之法凡分六科曰勒鐸理加卽文科曰斐祿所費亞卽理科曰默弟濟納卽醫科曰勒義斯卽法科曰加諾搦斯卽教科曰陡祿日亞卽道科今泰西已小有刪並大氐有鄕學院有﹝郡﹞﹝部﹞學院有實學院有仕學院有大學院學凡四科曰經學曰法學曰智學曰醫學一藝之成得專其利得世其業無論士農工賈陸軍水師靡不出身學堂講明其理嫻習其事故所以彊食弱肉要自有本原在而堅船利特其末焉者也懸大利以爲學鵠其才日異而月不同詎似中國僅僅動之以錐刀之末而又相與諱其名邪夫保氏九章成均六藝司馬光十科之議胡安定二齋之教其體用非不視西學以備也而何以求才者百而不一應也尢可者內而同文館外而上海廣方言館南北洋及閩粵之學堂亦旣稍稍知書院之不足以儲才矣然不聞就書院已成之舍因書院舊存之﹝貲﹞﹝訾﹞而必他築捨以芘之別籌﹝貲﹞﹝訾﹞以廩之豈眞以隸書院者皆無告之窮民而特畱以爲養濟之局孤貧之院也哉

奏設天津中西學堂章程擬設天津中西學堂章程請奏明立案北洋大臣王敬者竊於光緒二十一年閏五月二十九日奉憲臺札開光緒二十一年閏五月二十八日承準軍機大臣字寄奉上諭自來求治之道必當因時制宜況當國事艱難尢宜上下一心圖自彊而弭隱患朕宵旰憂勤懲前毖後惟以蠲除痼習力行實政爲先疊據中外臣工條陳時務詳加披覽采擇施行如修鐵路鑄鈔幣造機器開礦產折南漕減兵額創郵政練陸軍整海軍立學堂大抵以籌餉練兵爲急務以卹商惠工爲本源皆應及時舉辦至整頓釐金嚴核關稅稽察荒田汰除冗員各節但能破除情面實力講求必於國計民生兩有裨益各直省將軍督撫將以上諸條各就本省情形與藩臬兩司曁各地方官悉心籌劃酌度辦法限文到一月內分晰復奏當此創巨痛深之日正我君臣臥薪嘗膽之時各將軍督撫受恩深重具有天良諒不至畏難苟安空言塞責原折片均著抄給閱看將此各諭令知之欽此欽遵寄信前來合行恭錄諭旨抄錄原奏札飭悉心籌議札到該司道等卽便欽遵迅速妥籌議復以憑酌核具奏等因奉此伏查自彊之道以作育人才爲本求才之道尢宜以設立學堂爲先光緒十二年前任津海關道周馥請在津郡設立博文書院招募學生課以中西有用之學嗣因與稅務司徳璀琳意見不合籌款爲難致將造成房屋抵押銀行蹉跎十年迄未開辦可見創舉之事空言易實行難立法易收效難況樹人如樹木學堂遲設一年則人才遲起一年日本維新以來援照西法廣開學堂書院不特陸軍海軍將弁皆取材於學堂卽今之外部出使諸員亦皆取材於律例科矣制造槍開礦造路諸工亦皆取材於機器工程科地學化學科矣僅十餘年燦然大備中國智能之士何地蔑有但選將才於儔人廣眾之中拔使才於詩文帖括之內至於制造工藝皆取材於不通文理不解測算之匠徒而欲與各國絜長較短斷乎不能職道之愚當趕緊設立頭等二等學堂各一所爲繼起者規式惟二等學堂功課必須四年方能升入頭等學堂頭等學堂功課必須四年方能造入專門之學不能躐等卽難免遲暮之憾現擬通融求速辦法二等學堂本年擬由天津上海香港等處先招已通小學堂第三年功夫者三十名列作頭班已通第二年功夫者三十名列作二班已通第一年功夫者三十名列作三班來年再續招三十名列作四班合成一百二十名爲額第二年起每年卽可拔出頭班三十名升入頭等學堂其餘以次遞升仍每年挑選三十名入堂補四班之額源源不絕此外國所謂小學堂也至頭等學堂本年擬先招已通大學堂第一年功夫者精選三十名列作末班來年卽可升列第三班取二等之第一班三十名升補頭等第四班之缺嗣後按年遞升亦以一百二十名爲定額至第四年底頭等頭班三十名準給考單挑選出堂或派赴外洋分途歷練或酌量委派洋務職事此外國所謂大學堂也職道與曾充教習之美國駐津副領事丁家立考究再三酌擬頭等二等學堂章程功課必期切近而易成大約頭等學堂每年需經費銀三萬九千餘兩二等學堂每年需經費銀一萬三千餘兩共需銀五萬二千兩左右現值國用浩繁公款竭事𨿽應辦而費實難籌職道查津海鈔關近年有收開平煤稅每年約庫平銀一萬四五千兩爲從前所無之稅款似可盡數專提以充學堂經費又天津米麥進口自光緒十九年明每石專抽博文書院經費銀三釐每年約收捐銀三四千兩擬每石攺收銀五釐亦不爲多又電報局明由天津至奉天借用官遞寄海蘭泡出洋電報每字津貼洋銀一角電通時每年約計應繳洋三四千元營口一帶斷之後已經停止嗣後錦州至奉天攺造商僅借用天津至錦州官一段貼費更微擬令電報局以後不計字數每年捐繳英洋二萬元又招商局運漕由滬至津輪船向系援照沙寧船成案裝運土貨例準二成免稅藉以抵制洋商擬令招商局以後在承運漕糧運腳免稅項下每年捐繳規銀二萬兩以上合計每年捐銀五萬二千兩左右全數解交津海關道庫存儲專備天津頭等二等學堂常年經費通籌扯算似可有盈無絀所有頭等學堂應卽照前北洋大臣李批準周前道原擬以博文書院房屋爲專堂現經胡臬司顧全大局由糧臺設法籌款向銀行贖回作爲公產其屋價內原有總稅務司赫徳及津海關稅務司徳璀琳捐款在內如仍作學堂稅務司亦必樂從所需購辦格致化學器具書籍等項及聘請教習川資創辦應用之款不在常年經費之內查光緒十九年起至二十一年四月止米捐存銀八千餘兩擬卽在此款內核實動用二等學堂應覓地另行造擬在開辦初年教習學生尙未齊全應余經費之內提用毋庸請發公款其房屋未造成之先應卽借用頭等學堂房屋甚寬足可敷用所有學堂事務任大責重必須遴選深通西學體用兼備之員總理方不致有名無實頭等學堂擬請憲臺札委二品銜候選道伍廷芳總理二等學堂擬請札委同知銜候補知縣蔡紹基總理擬訂請美國人丁家立爲總教習該堂延訂中西教習考取學生購辦機器書籍等事均由職道會商伍道蔡令及總教習於年內妥速開辦以免因循虛曠歲月向來學堂有會辦提調監督各名目今擬一槪刪除藉省開銷而杜紛雜謹繕呈章程淸折是否有當伏乞憲臺俯賜鑑核迅賜批示遵行並請奏明立案以垂久遠實爲公便肅此敬請勛安伏乞垂鑑謹將擬設天津頭等二等學堂章程功課經費與總教習丁家立酌議各款分繕淸折恭呈鈞鑑

計開

頭等學堂章程

一頭等學堂因須分門別類洋教習擬請五名方能各擅所長是以常年經費甚巨勢難廣設現擬先在天津開設一處以爲規式

一房屋必須寬大擬卽就天津梁家園南圍墻外前津海關周道所議造之博文書院作爲北洋頭等學堂以期名副其實

一頭等學堂必須諳習西學之大員一人爲駐堂總辦尢必須熟習西學教習一人爲總教習所有學堂一切布置及銀錢各事均歸總辦管理所有學堂考核功課以及華洋教習勤惰學生去取均歸總教習管理遇有要事總辦總教習均當和衷商辦

一頭等學堂以選延教習挑取學生兩大端最爲緊要總教習不得稍有寬徇致負委任

一頭等學堂以四年爲一任是以總分教習均訂四年合同任滿去畱再行酌定

一頭等學堂第一年功課告竣後或欲將四年所定功課全行學習或欲專習一門均由總辦總教習察看學生資質再行酌定然一人之精力聰明祗有此數全學不如專學方能精進而免泛騖如學專門者則次年所學功課與原定功課稍有不同至第三四年所學功課與原定功課又相徑庭應俟屆時再行酌定

一頭等學堂常年經費應照第四年教習學生足額酌定數目其第一年至第三年學生未能足額教習無庸多請所節省之經費除另造二等學堂及每次考試花紅外其餘積存生息以備四年後挑選學生出洋川資經費

一格物學化學機器學等房創辦時均須預備機器式樣以備各學生閱視考據並學堂置辦書籍各圖所有經費應在常年經費之外開支

一學生將來由二等學堂挑來者漢文自可講究現由粵滬等處挑來者恐漢文不能盡通是以漢文教習必須認眞訪延不得絲毫徇情

一漢文不做八股試帖專做策論以備考試實在學問經濟大約小學堂內四書古文均已讀過此外經史皆當擇要講讀

頭等學堂功課

歷年課程分四次第

第一年幾何學三角勾股學格物學筆繪圖各國史鑑作英文論翻譯英文

第二年駕駛並量地法重學微分學格物學化學筆繪圖並機器繪圖作英文論翻譯英文

第三年天文工程初學化學花艸學筆繪圖並機器繪圖作英文論翻譯英文

第四年金石學地學考究禽獸學萬國公法理財富國學作英文論翻譯英文

專門學分爲五門

一工程學專教演習工程機器測量地學重學汽水學材料性質學橋梁房頂學開洞挖地學水力機器學

一電學深究電理學講究用電機理傳電力學電報並徳律風學電房演試

一礦務學深奧金石學化學礦務房演試測量礦苗礦務兼機器工程學

一機器學深奧重學材料勢力學機器汽水機器繪機器圖機器房演試

一律例學大淸律例各國通商條約萬國公法等

洋人教習五名

一工程學算學教習一名

一格物學化學教習一名

一礦務機器學地學教習一名

一機器學繪圖學教習一名

一律例學教習一名

華人教習漢文二名

一講讀經史之學

一講讀聖諭廣訓

一課策論

華人教習洋文六名

一華人洋文教習視其所通何學則由洋文總教習調度幫助洋人教習

未完

奏設天津中西學堂章程北洋大臣王批據創設頭等二等學堂遴選學生各以一百二十名爲定額應需經費每年約共銀五萬五千兩該道仰體時艱就本任及經管招商電報各局設法籌款不動絲毫公帑洵屬講求時務公而忘私所擬章程功課均甚妥協伍道廷芳蔡令紹基深諳西學準派爲學堂總辦各司其事並準延訂美國人丁家立爲總教習一切應辦事宜責成該道會商妥爲布置卽於年內開辦各項捐款每年全數解存關庫隨時支用年終匯冊報查勿稍含混餘如所議辦理仰候具奏另檄行知仍將章程功課照鈔兩分迅速呈送以憑分咨軍機處總理衙門查核並候札飭伍道等遵照繳折存初四日

謹附錄北洋大臣奏北洋大臣直隸總督臣王文韶跪奏爲道員創辦西學學堂倡捐集資不動公款奏明立案恭折仰祈聖鑑事竊據津海關道盛宣懷稱自彊之道以作育人才爲本求才之道以設立學堂爲先光緒十二年前關道周馥請在津郡設立博文書院招募學生課以中西有用之學嗣因與稅務司徳璀林意見不合籌款維艱致將造﹝成﹞﹝戌﹞房屋抵押銀行未能開辦惟學堂遲設一年則人材遲出一年日本援照西法廣開學堂書院不特陸軍海軍將弁取材於學堂卽外部出使諸員及制造開礦等工亦皆取材於學堂中國智能之士何地蔑有但選將材於儔人廣眾之中拔使材於詩文帖括之內至於制造工藝則皆用不通文理不解測算之匠徒而欲與各國絜長較短難矣該道擬請設立頭等二等學堂各一所以資造就人材惟二等學堂功課必須四年方能升入頭等學堂頭等學堂功課亦必須四年方能造入專門之學不能躐等現擬通融求速二等學堂本年卽由天津上海香港等處先招已通小學堂第三年功夫者三十名列作頭班已通第二年功夫者三十名列作二班已通第一年功夫者三十名列作三班來年再續招三十名列作四班合成一百二十名爲額第二年起每年卽可拔出頭班三十名升入頭等學堂其餘以次遞升仍每年挑選三十名入堂補四班之額源源不絕此外國所謂小學堂也至頭等學堂本年﹝先﹞﹝生﹞招已通大學堂第一年功夫者精選三十名列作末班來年卽可升列第三班並取二等之第一班三十名升補頭等第四班之缺嗣後按年遞升亦以一百二十名爲額至第四年頭等頭班三十名準給考單挑選出堂或派赴外洋分途歷練或酌量委派洋務職事此外國所謂大學堂也該道與曾充教習之美國駐津副領事丁家立考究再三酌擬頭等二等學堂章程功課必期切近易成約計頭等學堂每年需經費銀四萬餘兩二等學堂每年需經費銀一萬五千餘兩共需銀五萬五千餘兩現值國用浩繁庫款竭事𨿽應辦而費實難籌查津海鈔關近年稅項尙旺該道情願每年倡捐銀一萬五千兩又天津米麥進口自光緒十九年明每石專抽博文書院經費銀三釐每年得收捐銀三四千兩今擬每石攺收銀五釐尙不爲多又電報局眾商每年擬捐繳英洋二萬元招商局眾商每年捐繳規銀二萬兩統計每年可收銀五萬四五千兩以之撥充學堂經費不相上下所有頭等學堂卽照前督臣李鴻章批準周馥原議以博文書院房屋爲專堂現經廣西臬司胡燏棻設法籌款向銀行贖回至應購格致化學器具書籍等項及聘請教習川資創辦應用各款不在常年經費之內計自光緒十九年起至本年四月止米捐存銀八千餘兩應卽核實動支其二等學堂須覓地另行蓋造擬在開辦初年教習學生尙未齊全應余經費內提用毋庸請發公款房屋未成之先借用頭等學堂暫行棲止擬定章程功課請具奏立案前來臣查光緒二十一年閏五月二十八日奉上諭自來求治之道必當因時制宜況當國事艱難尢宜上下一心圖自彊而弭隱患朕宵旰憂勤懲前毖後惟以蠲除痼習力行實政爲先疊據中外臣工條陳時務詳加披覽采擇施行如修鐵路鑄錢幣造機器開礦產折南漕減兵額創郵政練陸軍整海軍立學堂大抵以籌餉練兵爲急務以卹商惠工爲本源皆應及時舉辦等因欽此設立學堂卽其中應辦之一端凡鐵路機器開礦治軍諸務均可以西法爲宗則造就人材尢當以學堂爲急該道仰體時艱就本任及經管招商電報各局設法籌款創辦此事不動絲毫公帑洵屬講求時務公而忘私所擬章程亦均周妥應卽照辦惟堂內事繁責重必須通曉西學才堪總核之員認眞經理方不致有名無實查二品銜候選道伍廷芳堪以委派總辦頭等學堂同知銜候補知縣蔡紹基堪以委派總辦二等學堂並延訂美國人丁家立爲總教習一切應辦事宜仍責成盛宣懷會商伍廷芳等妥速辦理以免因循虛曠歲月其會辦提調監督等名目一槪刪除藉省開銷而杜紛雜除分飭遵照並將章程咨送軍機處總理衙門查核外所有創設北洋西學學堂緣由理合恭折具陳伏乞皇上聖鑑訓示謹奏光緒二十一年八月十二日具奏十四日奉朱筆批該衙門知道欽此

擬增設女童學塾議

王詠霓西人之教男女並重故男有才而女亦有才中國則不然男女之間畫然兩途男子所爲之事女子不惟不知所以爲抑且不能爲豈不以爲女子者生長深閨惟知幽貞靜之爲賢淑苟能閫範克修已足邀譽於鄕黨稱賢內助又奚暇問及外事冒彼越俎之嫌也乎況其尢者朝禦鉛華夕施脂粉以炫耀其麗質或首翠臂金絲衣珠履以誇其富貴遂使數千年來巾幗中絕少奇偉之彥良可慨已夫扶陽抑陰亞細亞一洲相沿之積習也獨西國女子凡男子所能之事俱無不能而國家之設教也男有塾女亦有塾男子入塾之年卽女子就傅之歲其課程之層累而上略與男等循序漸進居然計日呈功至其內政與中國同爲井臼烹爲織組紃爲鞠育撫字未嘗有一職之不修而偏能出其餘力以代男子之任其射禦書數若百工技藝無一不習並無一不精嘗聞某國有一市肆闔市貿易皆婦人爲之其出入之均平會計之精當舉國信而服之以此致富者數萬家又聞某國有練軍一營統領營哨兵弁皆弱女子而紀律森嚴行陣整飭如山嶽之不可搖撼較昔人所稱娘子軍夫人陣者不徒其有名而竟有其實該國號爲勁旅統此二事觀之則西國女子其智勇材力實有勝於男子者良以因材施教當事者悉心訓迪俾之克底於成而非若華人之聽其暴棄也他若日本一國僅海濱三島地而其女子亦頗能代男子之勞更有潛心中國文字之學者其文采亦頗斐然可觀推諸書畫名家醫師雜技亦頗能得其奧竅近二十年間﹝效﹞﹝郊﹞法泰西人材蒸蒸日上而女子中之聰者亦無不妙解西文精究天算格致之學噫天地淸淑之气何獨鍾毓靈秀於海外金閨至哉中原閨秀之以徳行材藝智勇材略見者歷代以來𨿽間亦一覯然寥落如晨星石果果卽當世閨閣中亦未嘗無軼類超之淑媛或隱伏而不顯或功半而隳故皆不能著名於時西教士之儔設於男女學塾聘請品學兼優之教習隨時教導頗有深心第所教皆村野女子絕少名門淑質故其所就亦未能造最上一乘今中國廣興學塾以儲材仍循古制偏重於男子而不及於婦人坐令中人以下之姿日汩沒於侈靡之俗而不能自返鄙意宜添設女童學塾一所專教有志女子仿西人之制自八歲入小學始教以鍼黹女工之事凡婦職所應爲者皆當悉心教導若果材質有餘資秉極純粹而又明敏當使學男子之學如天算格致等類要當先授以五經四子諸書使之略明大義則气實可化而知識於以擴充不致拘拘然膠執成見懵然無所覺悟矣或謂中國女子之不才皆由於裹足一事所不揣其本而齊其末致使有用之精神日消磨於誨淫之具而不知羞爲女子者以其有切膚之痛拘束官骸故日顰蹙於隱微之地而不能自暢其胸襟自擴其懷抱又安望其砥礪於有爲之事而爲當世傑出之人才哉且不第此也其工愁善病多慍寡歡以致孱弱之質不能勝重大之任亦職是故耳故昔西國女士有大足會之設欲挽生民無辜之刑俾之各完其自然之體其用意可謂至厚而惜乎華人不能遽悟也考裹足一事國初康熙年間曾懸厲禁不啻三令五申無如積習相沿牢不可破國家以其無甚重輕而多徒紛擾故旋釋不聞今觀於各國政教之男女並重人材輩出也故竊擬一說爲閨閣創未有之良法成不世出之奇才他日倘有采而行之者則蕙質蘭心之侶又多一陶情淑性之術未始非玉臺勝金事閨佳話也爰銓次其說而錄諸報首以就正於有心世道之君子

時務分類文編卷六

議院

議院

陳次亮泰西議院之法本古人懸鞀建鐸閭師黨正之遺意合君民爲一體通上下爲一心卽孟子所稱庶人在官者英美各邦所以彊兵富國縱橫四海之根原也夫歐洲數百年之先亦正多事矣其君以暴戾恣睢爲快其民以犯上作亂爲常幾無一國得安亦無百年不亂華盛頓以編戶之細民苦英人之虐政風馳霆擊崛起美洲旣有國而不私於一身遂立民主之制定議院之規可否從違付諸公論泰西各國靡然向風民气日舒君威亦日振今各國有君主者俄羅斯土耳其是已有民主者美利堅法蘭西瑞士諸國是已有君民共主者英吉利徳意志意大利諸國及東洋之日本是已所謂君主者有上議院無下議院軍國大事槪掌於官而民不得預聞焉者也所謂民主者有下議院而無上議院朝章國政及歲需之款槪決於民而君亦幾同守府者也惟君民共主之國有上議院國家爵命之官也有下議院紳民公舉之員也院之或開或散有定期事之或行或止有定論人之或賢或否有定評國用有例支有公積例支以給歲費公積以備不虞必君民上下詢謀僉同始能動用公積不足則各出私財以佐之此所以舉無過言行無廢事如身使臂如臂使指一心一徳合眾志以成城也卽敵國外患紛至沓來力竭勢孤莫能支拄而人心不死國步難移積土成山積流成海能勝而不能敗能敗而不能亡英人刱之於前徳國踵之於後所以威行海表未艾方興者非幸也數也聖人復起無以易之也前倡鄕官之議實與議院略同必列薦紳方能入選縣選之達於府府舉之達於省省保之達於朝皆仿泰西投匭公舉之法以舉主多者爲準設院以處之給俸以養之有大利獘會議從違此下議院之法也閣部會議本有舊章惟語多模稜事無專責亦宜特建議院以免依違此上議院之法也或曰若是得毋撓國法乎不知國家設官分職本以爲民兼聽則明偏聽則闇事之行否仍由在上者主之暴秦二世而亡而三代以前享國長久者公私之別耳今通邑大都多有紳商董事有事秉公理處爭訟日稀惟力薄權輕無由上達耳未聞紳董之害政而疑於議院之抗官乎今日萬國通商要求無饜旣立議院卽可以民情不順力拒堅持合億萬人爲一心莫善於此夫民心卽天心也下協民情卽上符天道防民之口甚於防川導之而使言進之而使通聯之而使合變通盡利知幾其神此天之所以爲天而聖之所以爲聖也

議院

湯蟄仙今日之言路亦不可爲不廣矣然內自各堂官及科道外自將軍都統各督撫而下尟有以事陳者藩臬提鎭例得言事恐督撫以爲侵官也抵任卸任謝恩一爻疋而已余凡論列時事必先由代遞者查無不合而後行是使眾臣不敢盡情而上無由聞過失也夫能事者不必有言責而有言責者不盡能事然則言路之似廣而實隘者莫今日若矣泰西設議院集國人之議以爲議卽王制眾共眾之意今欲仿行之而另柬議員如英上院約四百七八十人下院約六百五六十人徳上院計五十九人下院計三百九十七人方苦官另籌歲俸如美議院各七千﹝千五百鎊奧議院歲俸共﹞五百元合英銀一﹝千五百鎊奧議院歲俸共﹞五萬六千四百三十六鎊方虞饟絀亟切未易行也莫如采西法而變通之自王公至各衙門堂官翰林院四品以上者均隸上議院而以軍機處主之軍機處非行走者不得至可以內閣爲之堂官以下各員無問正途任子訾郎及翰林院四品以下者均隸下議院而以都察院主之每有大利之當興大害之當替大制度之當沿革先期請明諭得與議者殫思竭慮斟酌今古疏其利害之所以然屆期分集內閣及都察院互陳所見由宰相核其同異之多寡上之天子請如所議行在外省府州縣事有應議者自巨紳至舉貢生監與著有能名之農工商皆令與議而折其衷𨿽此時與議人員其聞見仍未離乎守舊眾人咻之或慮亂政然寬於采納精於別擇仍在君相損益學校亟興新學以植人材是尢議院之原本耳總之上下分則不黨謀同則不私於是忌諱之科臼不攻而自破吏胥之舞弄不杜而自祛始可言振作始可望挽回我國家轉弱爲彊之機其權輿於是歟

英國下議院議論土亂及英國應如何辦法外部次官如中國侍郎名口訟在下議院倡言曰土廷已派信耶穌教之人爲革雷得總督其爲首作亂之人業由土王下詔恩赦議院復行開會該島應辦之事及應攺律法均由議院核議所攺之律須以嚇雷伯條約爲本其約詳於下期報中余到議院後復接土京來電謂各國使臣上土王條陳四款土王均允納用云云次官言畢值公擬外部經費及各員薪俸之時請七萬三千八十六磅議員門克起言曰一千八百三十年班墨斯登及勒塞爾二公前外部大臣嘗言革雷得應割並希臘不可交土管轄今觀該島近勢二公所言足徵不誣亡羊補牢及今圖之猶未晚也頃次官所言各大國條陳四款土王一律允許照辦特不知土王所允攺法具有如何保結查土王派赴革島之兵皆由東數省調來素無紀律到該島後殺人放火奸淫婦女褻毀教堂無惡不作而各國賴以平革亂者卽斯兵也如此情形革若仍歸土主試問革民能安然無事否各大國以革割歸希國爲不然此何故歟革附希臘將來議時非給賠款必定歲貢以償土國土之國庫可藉以舒於土有利無獘於文化之邦亦有益於仁慈之道更有益應請政府會同各國逼令土國將革島交與希臘此事三十年分已應如此辦理若今再不舉行其將聽之天命乎我請先將外部減俸五十鎊議員黎特曰門君所請正合我意今日門君所陳之意卽其二十八年前所論之事尢可喜者門君素向政府今其所陳出自公論非故意譏刺與政府爲難者可比我所欲言者請政府顧全國體耳現在革島駐有英國水師若該島仍有駭人聽聞之事如數年前阿米尼亞及土耳其統國時情形可孰甚英官駐土國者所報情形議院未得與聞殊爲不解而我不敢遽以此責次官者恐所報機密不容宣揚耳我將援引者皆前三月內太母士報所記此報錄登外洋新聞最確其它不敢道恐爲次官所責請縱言之土亂旣作殺戮肆行兵民交時有所聞回回私會其罪之魁有謂指使者實土官也太母士報云革島之西亡命之徒在在皆是有私會二或此或彼人必入其一否則無以自保等語本年五月二十一日回回蜂聚於雷鐵木地方希人復助其勢每每起事必先聚眾總督聞之立將爲首人拘拿嚴懲一面禁止土官窩藏回回辦理過嚴奉飭離任厥後事變愈烈被害者𨿽無前次阿米尼亞之多已成不可收拾之勢至二十四日遂成大亂太母士報曰甘尼兵變信耶蘇者或被鎗擊或被刃死遭難頗多巡撫依三亭從中指使總督彈壓不住勢同無父無君查革島各處以甘尼地方信耶蘇者最爲安分守己云云六月革雷得一島之西亦起事作亂鎗聲隆隆人聲鼎沸婦孺同難慘怛形狀莫過於斯英國水師駐在該島口內目睹情形未奉政府之令𨿽欲救援不敢舉手惟有坐視徒爲酸鼻各新報探得確信皆謂每逢作亂鄕村被焚民失其所而土國額內額外之兵無有不在幫同行凶者亂時信耶穌教者欲遷居外邦政府每不準出境安分守己之教民朝不保暮怨聲載道逃至山中避難者以五七千計糧艸缺乏枉受饑餓革人素稱勇𨿽受屈抑血气尙存此次荷鎗出隊勇戰不退令人欽敬此太母士報所記由各報證實之土國亂耗也屬民屬國之人作亂土廷辦法爲觀國史者所深知近十个月內阿米尼亞之事不猶彰彰在人耳目間乎此事我國辦法有心人無不垂頭喪气言之赧然非不知政府辦理此事之甚爲棘手也亦非不知政府之勸令土國維新圖治也條陳多款載在藍皮之書固屬確鑿可考其如言者諄諄聽者藐藐何據官場所報此次被害者計二萬五千人而太母士所報不下八萬人之數現在革雷得頗有復行蠢動之勢若不從嚴辦理則阿米尼亞之故事將復見諸該島矣前首相革蘭斯登所謂阿米尼亞之亂歐洲之誠哉是言近四十五年內土國各省無一處不蹂躪生民何辜遭此荼毒文化之邦有援救之責英國所備快船利器固爲防守計此外如有何國所行不義爲仁慈起見有不得不示之以兵力者豈能聽其在有水師駐之處肆意妄行昔者英以革島未歸並希臘爲己功今則實足以爲英古時希臘國勢最盛國人最敏近爲自主起見以寡敵眾勇戰不降者數年各國憐之敬之爲之從中調停但自柰乏立諾一役之後英與各國生忌𨿽革人爲希臘之後裔不準希臘兼並以廣其土地一千八百三十年二月三國英亦在內約明革雷得歸土管轄將來土國如有虐待情事三國必力保護之口血未幹豈得背約再一千八百四十年土人自相交爭革民秣馬厲兵乘隙起事又爲各國所阻未能如願以償當時土正因亂無備各國若準革民舉動則革早已歸希不復遭斯矣此事各國從中阻撓英復助紂爲虐厥後俄土交戰各國於一千八百五十六年在伯靈立約共保土國自主不得分散並與土廷約明善待信耶穌教民土王𨿽曾降旨而並未照旨照約辦理三十年前革民因土國暴虐復行起事深望歐洲援救而各國置諸不理自一千八百六十六年至七十七年革民又亂法國素稱仁慈欲將革由土國分開爲革竭力圖之奧俄意普均允可一千八百六十七年俄國駐土京使臣發傳單知照各國曰俄法意普欲會同救革奧亦以此舉爲然獨英以威逼土國爲不可等語英國不獨不能爲首並不能爲從凡畱心六七十年以前土國情形及歐洲東方形勢者當知次官今日午後所說土王允許各事與其從前所降善待耶穌教人之諭旨無異必不踐諾一千八百七十八年各國復立伯靈之約照第廿三款土廷應將奧蓋尼律法更攺律詳下期報中其實所攺毫無用處徒多殺戮彊劫之事如此情形國家應如何辦法使不再亂我之意見以止其殺戮爲第一要義現在甘尼之兵皆好殺之人以駐革島之兵統計之共有一萬五千或二萬名其中有曾在阿米尼亞鬧事者亦有未給餉銀者所帶軍械專爲劫掠甘尼之亂因此愈變愈大而英國未派水師前去從前阿米尼亞之事沙列不雷以阿省隔內地數百里未便調派兵船今甘尼地方不得以此托辭矣甘尼未派兵船姑置不論革雷得已派兵船何仍聽其如此作亂近數十年來英國與各國辦法均尙因循苟安以無事爲僥幸土王所允之事明知其必不照辦而各國不予深究各大國政府撫躬自問於心能無愧乎現在英國兵輪到革雷得者已有數艘土待革情形英有幹與之責載在盟約卽不論盟約此等行凶之事文化之邦見之亦應阻止我望各國與我同意我知法國必合此意法本爲豪傑之國必欲救革民於水火之中無論法與各國辦與不辦英國將聽之抑阻止之噫土之不治殆有故焉若知英國將攺其從前懦弱辦法去其因循積習決意師哥洛威爾等有肝膽之人言出必行則土國崛彊之气稍殺而土廷亦易就範圍矣革雷得𨿽駐有英國水師徒事傍觀變必大作英國明知其將變若決意不稍爲力非屬謹愼辦法實無惻隱之心此革雷得之近勢及英國應辦不辦之大槪也然則爲今之計應如何辦法𨿽然辦法豈易言哉土國有事各國彼此生忌因此忌心昔之平坦土國今變爲荊棘之地矣今英國如願出力挽回必先告各國以英國此舉非欲從中取利爲一己之私所惜英國在沙伯勒司及埃及兩處所爲之事名望大減恐非各國所能深信無已則開誠布公將政府之意明白宣告各國當無後議至辦理革島如何方妥我意惟有將該島歸並希臘則革島其庶幾乎不辦則已旣辦決不可以一紙之約含糊調停尢不可憑土王諭旨虛行故事各國若不以此爲然欲將革島仍歸土國管轄須由各國公具保結保土不再虐待如有暴虐革民得請各國以兵力詰責土國如是則保結可憑而革民亦得永享升平矣口訟答詞下期續譯

土耳其之亂各國恐震動全局不敢幹與其亂遂無已時各國爲之牽制此固歐洲之患未始非東方維新圖治之候也因詳譯之

英國下議院論土亂及英國應如何辦法次官口訟曰黎君所述革雷得之事未必盡然而情有可原以其所說皆其所深信以爲然者也革島屢亂不已言之慘然現在余等所議論者又一次也查該島戶口僅三十萬人而彼此爭時有所聞其所以爭者非因人類不同以革島回回大半系希臘種所有土國人又盡系宦族也其實因教會不和結成此不共戴天之仇而所以永遠不解者以百姓之教信奉者多而官崇之教信奉者少也革島素有私行報仇之舉相傳已久尋常不甚猖獗止作亂於一島之中若猖獗之時舉國大亂每逢十年必有一次各國以弭兵爲己任其辦法與此次相同逼令土廷平定並爲之從中調停所有使臣從前具報細情業經送交議院凡曾細閱者當知革島民情素稱彊悍桀驁難馴是以該島兩黨民人孰是孰非我不願斷總之皆由於政治不修所致則我旣救耶穌教人亦必援回回教民以其同一爲敝政所困耳我等現在議論此事必以此意爲主此外凡有使該兩黨之人彼此懷恨愈蓄愈深之處旣不可行亦不可言以免長其勢焰黎君頃議論間抱怨政府未將領事所報革島之事交諸議院其所以不以此交議院者以領事所稟情形若刊刻傳揚徒深兩造之仇更難調停此亂但至相宜之時仍當送交議院也再阿米尼亞領事官所報之事黎君尢不應援引宣說以該處情形與革島不相同據黎君所說一若阿省曾有殺戮之事因爾革島亦必有之並若革島現在已行殺戮者然豈不過哉豈不過哉門克曰余頃所說但表明此次派赴革島之兵卽前在阿省行凶之兵耳口訟曰此說似不盡實據政府所得確信現駐革島之兵其中確有阿雷波隊之兵但傳言該兵在阿省逞凶肆行殺戮實屬虛造並無其事也余將援引革島及各國干預之故事固不必如黎君所引之久遠請自一千八百六十六年起言之以表革島今日時勢之緣起及現在我國政府遵何辦理之處是年至六十七年革島大亂次年土國約允革島照君民共主之律管理其管理之律定於一千八百六十八年正月謂之奧蓋尼律次年革亂旣定歐洲各大國會於土京君士但丁諾波爾將土革所爭從妥調停自此之後安謐十年一千八百七十七年至七十八年土國因與俄交戰國中又大亂革民復乘隙起事而定暫行之國政是年七月餘因此前赴伯靈立約業經黎君將該約第二十三款引告諸公此款確應援引至該款所訂之事卽土廷應照一千八百六十八年所定管理革島之奧蓋尼律法秉公更攺耳餘言黎君所引甚是因自此至今各國幹與該島之事均遵該約辦理並卽以該約作爲照公法應可幹與之根本至遵該約應更攺之律由土廷簡派總督及特派大臣與革民黨魁議訂經彼時駐該島之英領事名山威士從中勸和所更之律謂之黑爾拍攀格得律爲各國所常援引者照此條律所有革民應沾各省分管之利益實則仍未盡得其律大旨如下總督五年一任其參謀官所信之教須與總督所信者不同議院每年開議四十天議院定八十名其中信耶穌教者四十九名信回回教者三十一名並立預算國用簿一本所有本地經費由入款撥用如有盈餘幾成應歸土廷幾成歸本地工程由議院核撥革島設一新聞紙館準其議論國事土廷下詔恩赦及豁免革島所有未繳之稅云云所有一千八百六十八年之律及七十八年所攺之黑雷拍律均載在伯靈約內照歐洲公法保其恪守無違此革島與各國有干涉之緣起也我所以詳述此節者欲分明英國與革島所有之關系耳其所關系者何曰保護僑寓該島英人之身家財產如英人之在地球他處者然盡國家分內應爲之事也再曰同教之人無論在何處彼此相憐此天性使然特其所作爲爲無干與之權也又曰革島之事我應干與之處凡在伯靈約內署押各國與我相同止協保其遵守條約我並不得比各國稍多幹與此英與各國應干與革島之情形也一千八百八十四年及八十七年土王下詔優待革民攺律兩次一爲將教會產業之利提撥革島藩庫一爲提撥革島所入關稅一半作爲該島辦理政治經費一千八百八十九年大亂復作房屋焚毀男女遭劫者以千百計其中學校亦被殃及而以教堂論則回回教堂比耶穌教堂被焚尢多其起事之由緣是年十一月土廷下詔攺律革民以爲此詔廢除奧尼及黑雷拍之律顯違伯靈約內第二十三款不允遵從至今尙未理妥其所以不允從者以簡派總督之法每任不得以五年爲限議員向共八十名今則所有信耶穌教議員減至三十五名信回回教者減至二十二名共僅存五十七名向由百姓公舉者又攺爲派員公舉至選派判審官則攺爲由百姓公舉歸政府核準亦爲官民所均不滿意巡兵由外招募最足爲患卽近來禍根之所由起所有關稅向來土革各分一半今則全數攺歸土國諸如此類不一而足島民以從前所得之利益盡失頗行忿懣遂有九十年至九十一年之役是役也島中劫財害命撫定立軍法冀稍敉平希臘難民蠢動英派水師赴革彈壓保護紛紛擾擾駭人聽聞彼時駐革英領事名卞立屋替熟悉革島情形素稱不偏不倚至公無私於九十一年三月初三日具稟此事最詳惜黎君未見此稟若見之則其議論土亂必與其今午所倡言者不同矣

英國下議院議土亂及英國應如何辦法

桐鄕張坤徳譯查卞立屋替之稟曰革雷得之亂耶穌教與回回教人彼此均難辭咎其中被害者回回比耶穌教人尢多革島政治島人萬不能自理土廷照嚇雷伯第七冊作黑雷拍黑爾拍均誤律治之亦不合宜若欲治法合宜非與耶穌教民會同辦理不可該島耶穌教民每以歐洲各國爲護身符不免爲難爲今之計惟有另派總督或可永遠弭患卽不然整頓舉官招兵及抽地稅之法亦可暫時平亂惜信耶穌教之總督在任時所有應整頓之處未及舉辦因彼時正值國黨互爭無暇及此領事所述如此其中孰是孰非我仍不敢言而我所以引稟中所述者以此皆黎君所未知或知而故意不言非引此不足以昭公允耳一千八百九十四年開來希屋立拍夏奉授革雷得總督該督所定章程周詳妥善遵此新章所有八十九年停止之議院復行開議議定之事最屬妥善所擬之預算國用簿及審案公堂之類與該督所擬之理財及政治條陳一並稟請土國政府核奪政府若核準之實足消患於無形惜所上條陳政府不準加之該島庫帑支絀積欠兵餉事甚岌岌政府見此情形自知辦理不善亟將該督及議院所擬之章程署押準照施行而事已太晚無可挽回因亂黨業經起事遂有去秋之役此亂初尙無關緊要其爲首者共只十五人且民人大半不以爲然尙易阻止嗣因擾亂之處旣廣百姓愈信服之上年十一月亂黨與官兵初次交綏至今尙未止息英國政府聞信之下立飭扣立將革島緊急情形報知駐土京使臣並飭勸令土廷爲革民伸不可用兵徵討該島情形黎君所述我不敢盡信以爲實黎君於官場信息無從探悉遂以新聞紙所報爲憑我非謂新聞紙因偏於某黨或專事欺騙故其所報不實惟領事與兵船船主所稟似較可信自亂以來卞領事未嘗不與各國領事會同辦理該領事在革年久閱歷頗深實爲各國領事之冠以兵不能彈壓反足啟每主撤退駐守該島之兵各國領事均以爲然上年十二月遂請土京將兵撤退所有島民聲稱受屈之處一並爲之伸直惜土京又未照所請辦理以致該島劫奪爭之事猶然未已復開議院之說原定五月玆又攺期至八月再黎君所謂五月二十四至二十六數日盛行殺戮此說未免太過其實該島旣亂人心驚惶偶聞鎗聲卽以爲預定殺戮之暗號二十四日有俄國兵與某甲爭俄兵先開鎗百姓及回回耶穌教人聞鎗聲亦彼此亂行開鎗致殺百姓三四十名耶穌教人二三十名其餘皆回回教人亂黨乘此搶劫許久黎特曰搶劫殺戮之人非卽駐守革島之兵乎口訟曰是否我不敢言卽有之爲患亦不甚重因毀壞房屋不過十四或十六間而已五月土國政府求我國政府幫同彈壓當飭卞領事會同各國領事爲之議和所有萬木司城內之土國兵已被圍十三个月城內糧艸斷絕幾成餓莩至此始得解圍惟解圍之時耶穌教人死者三四十名土國人一百三四十名該島消息近日已有轉機據余所知革島政治之壞尙不至如黎君所述至該島緊急情形土廷若未深悉非英之過也該島初亂駐土使臣卽詳報土國政府不獨力請設法整頓並將該島所請整頓之法直告土廷所有稟報本部各情將來送交議院諸君卽知其詳也英國始終與各國使臣會同商辦日日會議和衷共濟意見相合其議定辦法四款一從速復開議院二頒詔恩赦三重行嚇雷伯律四簡派巡撫須信耶穌教者土廷已允照辦余頃已言之此事英國主意若何並遵何章辦理余請爲諸君縷晰言之革島之事政府無與各國分辦之意各國在該島均有利益卽與各國均有關系一國分辦各國生忌若照黎君所言辦法各執己見其意固在援救革民實則爲害之深莫深於分辦也各國從前及現在所辦皆合辦也凡各國願與英合辦之處英無不樂從卽逼令土國整頓之處各國願如何出力英國卽照此幫同辦理決不與各國分開獨創辦法議員國民除黎君之外欲政府獨創辦法者當亦不多再照黎君所言英國駐革水師可不聽號令應自舉動此說黎君若細思之必尙未說畢黎特已起言黎特曰水師可不必聽令非余所言非鄙意也至辦法余亦以歐洲合辦爲然惟禁止殺戮英應獨任其責口訟曰黎君之意余竟誤會甚爲歉仄幸黎君重言申明不必余再贅述惟其所言辦法非余所敢欽佩各國素與英合辦我若照黎君辦法違各國之意不獨爲害於革島希國並將震動歐洲全局門黎二君措詞𨿽善而我則有以分說之渠意割革歸希最屬易事本院內人人頗有意慷他人之慨而又以慷土國之慨爲尢甚受惠者固感其徳無如此等恩惠非廷臣所宜行也凡遇議論此等事件院內願起而攺劃歐洲國界及攺繪各國地圖者其人數之多我觀而異之歐洲各國將來情形非我所敢預言至革島究應割歸何國商議此事時尙未至未至之前尢非議院所應議及余所述皆據各處所報而言不敢稍有偏倚以惑諸君此事政府辦法我已明白言之無稍隱飾其辦法旣照公法而行亦爲革島利益起見非無所遵循也口訟言畢門克起曰口君所論甚是余求收回減俸之請

古議院考

新會梁啟超撰問泰西各國何以彊曰議院哉議院哉問議院之立其意何在曰君權與民權合則情易通議法與行法分則事易就二者斯彊矣問子言西政必推本於古以求其從同之敢問議院於古有徵乎曰法先王者法其意議院之名古𨿽無之若其意則在昔哲王所恃以均天下也其在易曰上下交泰上下不交否其在書曰詢謀僉同又曰謀及卿士謀及庶人其在周官曰詢事之朝小司寇掌其政以致萬人而詢焉一曰詢國危二曰詢國遷三曰詢立君以眾輔志而蔽謀其在記曰與國人交止於信又曰民之所好好之民之所惡惡之此之謂民之父母好民之所惡惡民之所好是謂拂人之性災必逮乎身其在孟子曰國人皆曰賢然後察之國人皆曰不可然後察之國人皆曰可殺然後殺之洪範之卿士孟子之諸大夫上議院也洪範之庶人孟子之國人下議院也苟不由此何以能詢苟不由此何以能交苟不由此何以能見民之所好惡故𨿽無議院之名而有其實也漢制議員之職有三一曰諫大夫二曰博士三曰議郎通典云諫大夫掌議論無常員多至數十人漢舊儀云博士國有疑事則承問有大事則與中二千石會議史記三王世家言臣謹與列侯臣嬰齊中二千石二千石臣賀諫大夫博士臣安等議云云又言臣靑翟等與列侯吏二千石諫大夫博士臣慶等議云云又言臣靑翟臣湯博士臣將行等伏聞云云又言臣謹與中二千石二千石諫大夫博士臣慶等昧死請云云儒林傳言謹與太常臧博士平等議云云蓋漢世有事無不與諫大夫博士會議者而博士爲尢重每上一議必列其官且列其名史漢中多不具徵蓋博士實議員之常職也中世以後博士多加給事中入中朝備顧問稱爲腹心上所折中定疑漢官解詁云議郎不屬署不直事國有大政大獄大禮則與中二千石博士會議夫曰多至數十人則其數與西國同曰不屬署不直事則其職與西國同國有大事乃承問會議則其開院之例與西國同或制書徵史記儒林傳伏生孝文時徵爲博士或大臣舉漢書孝成本紀陽朔二年詔丞相禦史與中二千石二千石雜舉可充博士位者則其舉人之例亦與西國同𨿽法之精密有未逮而規模條理亦具矣史記叔孫通傳稱秦二世時陳涉反召博士與公卿會議然則博士主議論其制不始於漢鹽鐵論云齊宣王褒儒尊學孟軻於之徒受上大夫之祿不任職而論國事蓋亦與議郎之不屬署不直事等然則國家有議論之官其制又不始於秦齊秦漢挽近力徵之邦此良法美意豈能特創蓋必於三代明王遺制有所受之矣滕文公欲行三年之喪而父兄百官皆不悅此上議院之公案也周厲無道國人流之於彘此下議院之公案也鄭人遊於鄕校以議執政子產弗禁漢昭帝始元六年詔公卿問賢良文學民所疾苦遂以鹽鐵事相爭議辧論數萬言其後卒以此罷鹽鐵是𨿽非國家特設之議員而亦陰許行其權也至於漢官之制丞相有議曹見翟方進傳大司馬有議曹見匡衡傳車騎將軍有議曹史見匡衡傳行軍有軍正議郎見靑傳其制尙足以補西法所未及又郡國皆有議曹門下議史見北海相景君碑陰議曹議曹史見倉頡廟碑陰多不具徵漢書朱博傳云博不愛諸生所至輒去議曹曰豈可復用謀曹邪是前此各郡皆有議曹矣西國每邦謂合盟國之各邦每城皆有議會亦卽此意也問古議院之亡自何時乎曰議院者民賊所最不利也如朱博之徒悍然以敗壞古制爲事者蓋不知幾何人矣問今日欲彊中國宜莫亟於復議院曰未也凡國必風气已開文學已盛民智已成乃可設議院今日而開議院取亂之道也故彊國以議院爲本議院以學校爲本

時務分類文編卷七

吏治

名實

陳次亮國家之興二百八十有餘載矣法日攺而日精网日張而日密文日積而日繁內外官吏營私獘之方亦日趍而日巧祖宗之典制非不善也所承奉而操持之者非不詳且明也然而大姦巨蠹規避遷就貌爲奉公守法者無以禁之矣庸懦鄙夫旅進旅退竊祿保位𨿽無功而亦若無過者無以督之矣今日海禁大開時移勢易一切因循苟且之行先朝所未有拘牽窒閡而不能行者無以調之矣當此之時主於守舊者深閉固拒尊己而抑人事變旣來茫昧昏蒙束手無措主於維新者不深察中國之人情與國家創制顯庸之本意又張皇震訝欲一切捨己而從之其意似皆是也而皆非也守舊不能圖新不可乃習爲粉飾太平之說遲重遷延偸安旦夕任外人之淩侮朘削而付之不見不聞上下相蒙內外相避養癰貽患移禍後人寇敵在門歸之气數此諸臣容容竊位自私自便者之所爲而國家何賴焉而天時人事何裨焉然則何以待之亦惟綜核名實而已矣法之宜守者愼守之實課以守法之效毋庸見異而遷也法之當變者力變之實責以變法之功毋俟後時而悔也迂疏之議論試以臨事而必窮誇誕之文辭驗之當幾而立遁不飾詞以欺世不違眾以徇人不朝令而夕更不避難而就易天有非常之變必生非常之才變不虛生才不世出苟能先幾燭照羅而致之策而用之假以歲時專其責任毋卹細過毋動浮言敷奏以言明試以功車服以庸運以精心持以定力以宏大業以奠丕基內政旣修外憂自息矣惟是人情縱不貪功未有不思遠害者縱不競於榮利未有甘蹈危亡者所患者文法拘牽是非淆雜致賢者實心任事日在荊天棘地之中舉事一不當而全軀保妻子之臣安坐徐行而媒孽其短則勞臣气沮志士心灰欲求國勢之不卑人材之不敝民情之不離且叛也其可得乎酰酸而聚焉木必先腐也而後虫生之憑城之狐處堂之雀其不足與謀大事也久矣故得人則治得人而不能盡其才則仍不能治任賢勿貳去邪勿疑重賞以勸功明罰以譏罪俾天下曉然於意向之所在懸一格以爲招而後風化可開治平可致內憂外患不足平也

尊相

湯蟄仙嘗讀書而觀唐虞之君臣都兪吁咈君以施之臣臣亦以施之君未嘗不嘆其情之親而誼之切也三代後君日尊臣日卑然往往視宰相之重輕爲時之治亂以宰相之賢否覘政之得失歷代可考也自勝國置大學士而相之名去自我朝設軍機處而大學士之名亦存矣漢唐宋時其宰相遇則請避位遇變則請避位今何以不聞有是事耶詎非任之者不專而受任者亦宴然處之而不自疑耶軍機大臣無常員初不過一二人近益至五六人不等畣拜坐論斯禮旣邈見則必跪匍匐愓息不敢出气非覗意恉爲可否卽拘成例爲依韋無論大利獘也卽尋常一事之興替而惟之與阿憚於先發無一人肯任其勞敢執其咎徒令宵旰憂勤於上莫之毗贊是誠黃宗羲所謂開府之記室而城社旣憑威福自恣大學士之不直樞垣者反須仰其鼻息矣誰歟爲朝廷燮理陰陽哉今將一切鏟除舊制彼明治維新島國之紛更誠無足訓顧其振作之意則銳矣竊謂宜仍軍機處而特設宰相一協辦一以領之每奏事宰相協辦拜舞畢以次坐凡事皆經裁定而後請旨行卜相之法宜參國初會推及泰西議院之略擇吉請皇上禦正殿令閣部院監寺科道不分滿漢見任額外齊集闕下人書京外三品以上大員秉資文武洞悉中外能任宰相協辦者各一人投之匭惟不得書本署堂官以防阿黨匯而校之恭候宸斷所有差使槪不派及俾可剸精戢志平章軍國原定俸太薄不足以犒輿馬量其增如是則體統尊責成專利當興興之獘當替替之天子垂拱於上親賢夾輔於下而皆宰相乎是倚政揭其綱國隆其棟綱舉而後及條目棟立而後及榱梲策富彊者盍端拜而議之哉

部臣

湯蟄仙三代下之人之才萬萬不古若而任之之任之之驟反什伯於古嗟乎彊所不習者而責以效且速此非方轂而求車之利轉歟後之長六曹者吾惑焉聰非三漏也明非重瞳也而舉一切朝章國故民生所關系之大政不憚歷試於一人不惜猝試於一人往往朝綰銓符而夕兼比部旣筦農政而復領容臺或甫得其部之大要而卽去或並未得其部之大要而亦去然則官特其寄焉者耳有宿逆旅者昏而休明而去詢以居停主人之姓氏且不能對遑問其它於是司員嘗試以取巧吏胥舞弄而法誠以司員必久於部而後能主政若吏胥尢長子孫而窟穴於其中者也𨿽部臣挾兼人之材力亦未易咄嗟而窮其利獘欲不爲傀儡者尟矣竊念天下二十三行省之命脈操自樞垣而匯於六部自雍正七年設軍機處以來其大臣必由特簡泰半曾充軍機章京以其駕輕而就熟也今部臣亦宜仿照辦理爲之長者歷中外爲國寶臣料不復存肥瘠之見應請凡官至侍郎卽與初授之部相終始無朝除暮調以簡文牘以久事權以女省奔走庶心思以專而不紛精神以分而常給例章以久而熟諳卽有黠狐之司員貪狠之吏胥均不敢以身試法夫而後部務理夫而後外政肅至三四品以下京員與大小外吏或照例銓除或權衡人地固不便十年不調亦不宜一歲九遷但不必如部臣之終始於此復何慮窒礙難行哉

考績

陳次亮京察大計之典仿虞廷之三載考績周官之六計上廉主於厲賢能警貪墨黜昏庸其法非不良也用意非不美也每屆所舉者大率奔走勤勞循資按格𨿽無大過實寸功甚則屬托瞻徇不以爲怪京員盼得外放之路外任倚爲升擢之階其考語則以七八字模糊景響之辭以免駁詰曰必如是而後簡且括也夫六曹案牘積累如山一事之出入至微辯難往還至數十而未止而獨於國家巨典人材進退之所關乃獨惡其繁務爲至簡之文以蒙上下之觀聽此何爲者也其所劾者京員則一二老病之輩外官則三五微末之員亦括以數言了不著其不謹不職之實迹猶幸軍興而後有明保密保以勵賢才有年終密考到任隨時甄別之文以警不肖而京察如故外官之大計幾若贅旒焉此何爲者也夫荑稗不去則嘉禾不蕃賞罰不明則人才不奮不明著其賢否功罪之實迹則視聽不肅而趍向不專京員之趨公勤愼者祗可謂之無過也必有明敏﹝練﹞﹝維﹞達之才足以紀綱庶務識大體定新章淸積獘者而後可入剡章也劣迹昭著者劾之𨿽未有劣迹從不入署辦公及庸懦篤老無能者均令回籍候選而京曹之濫竽者少矣外吏之折獄催科無枉無誤僅得謂之無過也必有教民養民之實政興大利除大害吏畏民懷者而後可登薦牘也貪虐無理者劾之歷時已久無所短長或老邁昏庸者亦令開缺回籍候選而仕途之竊位者稀矣考語之下必臚舉其功罪之實毋厭繁重毋憚詳明爵人於朝與眾共之然後愛憎無所容天下曉然於是非去就之閒而薄海之人心一振至於京察之一等大計之卓異毋拘額數惟在得人旣已得之則簡放升遷勿稽歲月京察之四等大計之六法苟其應劾毋許徇私寬厚以要名實比周以事上也其罪均也罰罪勸功循名責實以京察大計爲之主佐以密考保舉甄別嘉獎四端而後仕路可淸人才可出也夫用人爲行政之本而吏部爲用人之樞旣已限以年資拘以格式籠天下智愚賢不肖於掣簽按輪之中獨此京察大計考績興賢猶有古人遺意而亦循章按例故事奉行用之旣不考其眞課之又不求其實何怪貪庸塞路豪傑灰心敵伺於門民輕其上成一疲獘尪羸之世宙而不可救藥也亶聰明作元後元後作民父母在一轉移閒而已矣

停捐

陳次亮鬻爵之令濫觴於秦而﹝導源﹞﹝不減﹞於漢歷代以來或行而止或停而開議論紛紜莫衷一是大抵承平之世必愼重名器不輕假人叔季苟且補苴不得已而出於此然民生日蹙吏治日衰風俗日偸國計亦日匱伊古至今無以易之也本朝幹嘉之際軍興河務度支偶絀事例偶開事過卽停不逾歲月且僅屬虛銜不捐實職上下皇皇然引爲深恥視若隱憂民間知其不易得不可長也亦復踴躍輸將未久卽溢其量國帑充裕而民气安和盛世開捐其效如此咸豐初元粵匪構亂徵兵轉餉海內騷然廣勸捐輸以資軍實與釐金二事並爲籌餉之大宗至滇黔各捐竭澤而漁已成弩末繼之以晉豫海防鄭工及江浙山東順直各賬捐名目繁多屢變不一變捐例日廣而捐數日微內外需次各員增至數倍或數十倍艱難困頓無地可容及得一缺一差則酷虐貪婪務肥私橐求其賢者十不獲一矣卽求其循分供職者亦十不二三矣夫日日教以廉猶虞其貪也今聚無數虎狼饑之縱之而使噬下民弱肉其何以堪此其大傷吏治者一也閭閻無賴忝列搢紳欲重務耕耘而心有所不願欲下伍工匠而情有所不堪欲爲商賈則無財欲儕士大夫則無學於是恃符武斷橫行鄕曲欺淩愚懦以給饔飧其狡黠而稍有援系者則稱貸假息奔走四方以求衣食地方官吏亦復展轉援引多立局卡司事名目爲位置若輩之方使天下平添數百萬遊民蠹國病民孳孳爲利遊民一而良民之受害者仟百焉一遊民得利而繼踵爲遊民者又不止仟百焉涓涓不絕已成江河後患之來何堪設想此其大蠹民生者二矣或曰停捐如國用不足何斯未取比年戶部收捐實數而稽之也海防實官一項每年合戶部及各省藩司所收總計不過百萬而天下每歲出入不下一萬萬金譬之一家歲有萬金之息則此區區百金之節省之甚易卽另籌焉事亦非難也而大臣不言小臣不言坐使閭閻日敝刑政日偸朝廷永受惡名庫藏永無餘積誰司會計誰秉鈞衡得毋自惜身家而不暇再憂國是乎謂宜刻期停止捐納實官阻撓者有誅遷延者有罰賑捐四項事過卽停毋許稽畱致滋獘竇嗣後卽有災歉事變祗準別行籌措不得率請開捐毅然決然毋動浮言毋撓眾議十年之後民志稍定仕路稍淸天下其有豸乎苟流而不返怙而不終因循而不斷誠未知禍之所底也

停捐

湯蟄仙捐例其濫觴於商鞅之賜民爵乎錯而爲鬻爵漢武則令入貲補吏遂浸淫而沿爲今之捐例在當日捐尙不如今日之濫害亦不如今日之甚而太史公作平準書一則曰郎選衰矣一則曰吏道益不選而多賈人矣一篇之中三致意焉嗚呼豈不以獘孔旣開猝難閉塞而天下後世之國計民生將嬰其毒於無窮盡哉我朝嘉慶道光咸豐禦極之初卽首停捐例固知開捐非列聖意也嗣以海宇多故旋停旋開光緒四年奉詔永停捐納實官五年五月遂一律截止艸茅下士以手加額上頌我皇上至仁至明至勇一旦舉二百餘年不得已之政罷而去之此流品淸名器重矣九年法人不法沿海戒嚴而海防之例開十三年河決鄭州攺歸鄭工今年﹝工﹞﹝二﹞竣仍歸海防非無一年限滿之說恐逐年奏展而海防一日不能弛將捐例一日不能停矣有力者子弟爲卿爭居龍斷無力者乞貸易集轉瞚取盈宦途之中倛首駢拇無奇不備無例不行𨿽正途保舉藏納污垢亦復不少究以進自捐例者爲多朝廷收涓滴之利致吾民吮膏吸髓以償知吾君吾相未嘗不洞鑑其獘也第此項指撥海軍衙門之用則剜肉以補瘡未始非謀國之苦衷捄時之權策然必海軍別無協專仰捐例捐例而果海軍之歲饟也則可查海防捐例歲入不過數十萬金僅僅海軍歲饟十成之一以司農之開源節流以中國之地大物博區區數十萬金當不至別難籌措不解朝廷何苦開此快捷方式海署亦何樂專此惡名也此項捐數閻相國謂在農曹時詳知銅局每月所入出於封銜貢監者十之七出於實職官階者十之三今之各省疊請推廣賑捐抵票減折攬捐之人下逮輿臺勸辦之局紛如列肆封銜貢監以及翎枝各項悉數被攘人情避多而就巧如赴壑如丸走阪𨿽賁育未易挽之使轉矣各大吏又創爲特折保獎之例無論俊秀之初次報捐與被譴之不準捐復加倍捐復者但按各項大八成銀數托詞報一經具請卽以各班特用且可統壓八成輦金朝至仕版夕登凡實職之仍歸海防報捐者特蟣虱之雜職耳其無裨於海軍也固宜人人以官爲市不待補署但差委稍優略一侵吞卽逾捐數各省各局林立已見光緒十四年戶部之疏者不堪僂指苟非調劑屬員何妨悉予裁徹苟無捐納一途何煩如許調劑始緣度支之不足而開捐例繼反緣開捐例而度支愈形不足明朘民膏暗虧國計享微利而蒙大害流品之雜名器之濫猶獘之淺而易見者也敢請明詔中外毅然決然永遠停止有續請者以違制論所有歲數十萬金之捐或未便遽歸無著可令各省關就外銷內歲各籌提一二萬金專解部已償抵𨿽財力到處支絀但於無名之費略一撙節何致區區之數卽苦巧婦難炊況各督撫彼曰請停分發此亦曰請停分發亦非不知捐之爲害者今所籌無幾而可贊成朝廷永遠停捐之美政諒無不樂於從事如是則不虛懸捐可立罷否則仍前濫不顧其後舊例未閉新例復開十羊九牧官多民少嗚呼天下而至於官多民少其尙堪設想也哉

三署

陳次亮明之亡也由於流寇天下軍情萬變事隸本兵牽制稽延動逾歲月以致將士解體一蹶不振以迄於亡本朝入關廟算優長鑑明覆轍雍正閒特設軍機處以捷文報武功文徳震古爍今自漢以後未之有也咸豐同治而後泰西各國立約通商交涉繁多動虞開釁因立總署以講信修睦通好聯交樽俎折衝賢於十萬師遠矣光緒建元法越事起兵舶十數狙擊海疆去則難追來亦叵測閩舶盡熸臺地將危於是議建海軍以聯絡將士保京津之門戶固江海之藩籬因時制宜懲前毖後先幾勝算事有必至而理有固然非一孔愚儒所得橫生訾議者已惟當創始之際均以爲權宜立制日後終當減裁故艸創規模未遑深計樞垣規制屢經修攺精嚴整肅積獘一淸惟額缺無多不入京察章京傳補而後仍須本署兼行夙夜在公勤勞暇精力有限意慮不專恐非所以愼重樞務也至於總署海軍𨿽由刱設然前有千古後有萬年以輪舟鐵路電信三事觀之從此萬國通商遂將一成不變惇信明義不能無使命之往來建威銷萌豈可少師船之遊駛天意所極人力所通斷難絕市閉關仍如前日則暫立之制將成永久之章安可因陋就簡仍踵前規致事患紛更人懷僥幸乎樞垣漢章京自粵撚軍興已增二缺仍宜稍爲增益每班十人俾軍務殷繁無虞竭蹶章京額缺略仿部曹卿寺自三品至六品分職正名以次遞升勿兼本署京察之歲揀選得力者二員列爲一等內升外轉定立階資總署之名宜稱外部刻堂官眾多意見參差轉滋叢脞甚則互相諉卸宜以三人或四人爲額簡曾經出使者爲之愼選章京編立額缺亦加京察以重考成海署新章尢多遷就並宜設立各缺入之京察參用漢員略仿樞垣總署章程辦理平時職掌應以海圖防務餉章兵制爲四大宗建置專司分門別類若网在綱有條不紊矣夫三署者制敵之機緘而自彊之根本也必須酌古準今明定規制而後官守有定民聽不疑著一朝戡亂之經開萬世同文之治易窮則變變則通通則久傳曰用志不紛乃凝於神詩曰舋舋我王綱紀四方又曰有虔秉鉞如火烈烈則莫我敢曷此之謂也

鬻爵

湯蟄仙官不可賣𨿽流外之秩足以病民也爵不妨鬻𨿽極品之銜無傷政體也韓文懿曾因商君民爵遺意而有抗禮轉售之說馮桂芬依之以議變捐例非不見籌饟之苦心而終未見諸施行卽行矣亦恐所獲無幾也竊有變通盡利之策在一曰鬻封爵唐宋時開國公侯伯子男之封如漢之關內侯如今之虛銜頂戴歷仕途者得之甚易國朝五等之榮易於同姓而艱於異姓開國二百五十餘年異姓之分茅者寥落於冊𨿽至人臣極地非有武功非有特恩不數數覯尋常紳民其艷羨益無論矣今實官之害如彼而捐項之疲又如此不如以鬻爵爲令復位例就五等中按等遞減花樣旣新禮數亦異或老廢之大僚或殷富之紳商聞而興起輸將必眾不但抗禮公卿也卽召對便殿以寵之亦何不可惟尙寄仕版者不得援例以因公晉接有乖儀注也所收者不訾之大有益於亟需所費者一紙之名並無損於實在誰曰不宜一曰鬻女爵考周禮天官有九嬪以掌女學漢制有內起居注魏有女尙書齊有女侍中古固有以婦女備官者後世輕視女子而女職瘝矣近惟泰西男女並重各國女學林立英國大書院男女一律入學考試徳國生女八歲例必入學否則罪其父母美國女師女徒多至三四百萬人女學可謂盛哉顧中國扶陽抑陰閫內外界若秦越然萬不能猝授女官駭人耳目然女子中志切顯揚樂於表見者必不乏人但授以爵似亦於古有徵可撰一品至九品女爵名色因而鬻之或卽以夫人至孺人爲爵以便例鬻有欲封贈其父母伯叔兄嫂翁姑及本夫者如其品而仍予以大夫郎之封計於名器並無輕褻而於度支大有增加以視捐納實官冒不韙之名而僅收有限之利害不較然可睹哉

保舉

湯蟄仙使執保舉者與捐納者較人必謂保舉勝矣而詎意保舉之營私舞獘殆有什伯於捐納者哉人苟有貲可捐有粟可納必略有身家者也不然卽勼集以成之乞貸以足之其取償於吾民誠不可數計而朝廷畢竟收其數千百金之益猶可說也至於保舉而巧便爲已甚矣在內則襄辦大典大工有保纂校檔冊有保水局獲盜有保不特裁纂堂司有保胥吏亦之矣在外則軍功前敵有保而文案糧臺之矣河工搶險掌壩有保而購運支發之矣出洋有保而內地文報之矣海運河運邊防薪水旣優保舉尢易其它凡地方分內應辦之事吏亦動以保請請十而準亦九焉然猶曰躬親其事也甚有掛名而保者有空名而頂保者夫躬親其事者之得保未必不以賄成未必不以情列若掛名空名者厥獘尙待問哉非不區別等次核實刪減而次卽次其賄屬之不齊者耳刪卽刪其關節所不到者耳爲朝廷惜名器者誰歟況保舉人員例歸候補班捐納而非大八成者皆不足望其肩背旣可不名一錢又可優占班次於是紈每獵居顯要輿皁亦羊列搢紳諺云魚多水濁官多世亂今有缺之官固多而無缺之官更多吾直不知夫亂所底止已大吏者天子之股肱也一涉私臆而保舉之流失反不如竹簽傳之公允豈非賈生之所痛哭流涕長太息也哉而或者曰自道府至州縣有到省之甄別有新章之考試次第而來仍可淘汰而去然我生以後凡見吏甄別到省人員之考語無不曰守絜才長可以繁缺補用也無不曰年壯才明可以本班序補也未幾而偁守絜者以簠簋不飭敗才長者以弱無能敗同是大吏也何以彼此異考前後互歧解者曰旣開捐例一到省卽嚴試而斥罷之非朝廷示人以信之義﹝顧﹞﹝願﹞何以專劾專保而歧異者亦比比也薦劾各分恩怨顏跖遂無定評卽臺臣偶發其姦而廷寄飭查不曰事出有因卽曰查無實據蓋芘護之科臼已牢固而不可破左傳曰國家之敗由官邪也官之失徳寵賂章也古今殆同慨也而或者曰循案甄劾庸有不足恃者若保請記名舉爲人材此必至公至明無敢有容徇其間者不知小神通則小保大神通則大保謂近日之特折奏保者必殊絕於尋常吾誰欺且自恩詔有起廢之條而永不用不準捐復者皆聯翩而出不曰其情可原必曰其才可惜夫果可原何以永不用夫果可惜何以不準捐復則亦保之者之原之惜之而已𨿽例須引見然後錄用吾不解朝廷悉如所請行竟若大吏可以券計也無乃授保者以魁柄而外重內輕可不必防其漸耶而或者曰姓名咨部於先吏部核議於後所保當不誣也夫姓名之咨與不咨仍憑保者爲政不過多一層文牘耳若吏部所議堂司但問例之符不符而胥吏但問賂之足不足此其獘悉數之不能終習聞焉不足怪庸愈於不咨不議者幾何而或者曰所保不實有嚴坐舉主之條也以吾所聞保舉人員之僨轅者趾相錯也以公罪去者不論明明私罪而吏議之譴及舉主者其誰然則自四嶽薦舜保舉遂沿用迄今今將過而廢之乎曰廢烏乎可但不廢而廢則不可請嗣後凡在內供差實有勞績者仍照舊章行惟不準一事兩保如一書之纂輯往往過半而保告竣而又保其躁進莫此爲甚至各館謄錄供事與水局員紳須實在到差方予甄其雇倩納賄者均嚴予釐剔著爲令在外凡尋常勞績如曾支薪水槪不準保食祿必忠事誤公斥不貸勞績旣系尋常額給薪水似亦足矣凡列異常者其實有情有賄每虱其中顧未便因噎廢食請嚴旨申明連坐之例不可仍前姑息立法嚴用法尢嚴雷厲其威風行其令各大臣或慮及剝膚愼之又愼矣所有特折保舉不得以籠統語欺飾須實在指明所長何事所擅何能仿行會典禦前考察之例就所指明者詢事考言分別準駁塙有筦葛之才曾史之絜誠無妨破格超擢如兵刑不知錢谷不對惟舉主是問所慮皇上萬幾尟暇奏對自有體裁不便過於絮然聖人爲天下得人當不惜稍煩宸慮且特折奏保者非日不暇給也何爲而不可也如以謂重難行則請如馮桂芬所議以小保大以眾保獨似足以破藩籬而杜徇隱𨿽然簡牘之私易絕也人心之私未易絕也必也幹斷操於上太阿懾於下大法小廉而後不以私害公昔祁奚舉午呂端舉夷簡古今以爲大公夫使今之舉主而皆如祁奚呂端所舉而皆如午與夷簡其人則鄙言誠鰓鰓過計也已

員

湯蟄仙宋蘇轍有言曰天下之害財者三曰吏兵費竊謂兵脛臂之疾也吏腹心之疾也費之糜於兵者十之一二其糜於吏者十且八九兩害相形則去其重吏之如今日殆急則治標之時矣夫以目前仕途之猥雜卽令果如鄙議變考試停捐例亦但疏其流而尙未淸其源積薪之勢已一成不可遽變京員夙號淸苦額外尢甚近如閣部院監科寺其額外之員凡例得以資進者層污垢肩背相望闐咽於司署充於衢巷將補缺耶終身無望將差委耶勻派不其黠者句結胥吏過財法其稍知自好者面墻荷荷甚至衣食不能自具夫亦大可哀矣𨿽此輩不量而入戚本自詒然朝廷不幾爲阱於國中耶若吏之在外省病視京員尢甚各省近年紛紛以停止分發請光緒五年貴州撫臣岑毓英疏有云整頓吏治必先遣散員可謂扼要之論查貴州額設正印七十三缺佐雜九十三缺其時候補人員統合例不合例計之已壅至千有餘人以邊瘠之省而蓄虎狼於其中吾民有幾許脂膏常供若輩之吮吸耶邊省如此腹地可知瘠區如此腴壤尢甚自發難初夷各省差委人員無所謂例比來漸次釐定委缺必須合例而差使則各省尙沿其疾也或干謁流寓於是省而官或會計書啟於是省而官甚或貿易長隨於是省而亦官往往所得之差反踞合例者之上大都非顯者之枝裔卽大吏之私人非暮夜之苞苴卽要津之竿牘根蔕固則有恃不恐去來輕則無獘不行坐使合例者向隅已久側目已久偶然輪委到班朘削亦因而愈甚吏之疾有不敢盡言不忍盡言者今請明諭中外吏之以軍功捐例進者酌畱各缺各差一二倍人員以供策尙有正途考取等項自足收指臂而襄治理其餘名次較後之員給咨回籍以免一官爲累沈滯他鄕仍仿大挑截畱之例俟該班到額時內由吏部外由督撫移文咨取朝廷庶不失信於人外省有並未引見驗看而稟到者無論正雜宜一律停罷差委已奉檄視事者立予徹換限半年或一年由各員請咨赴部或引見驗看或分發注選逾限逗𨖻者逐之無逡巡無月宿朒如堂官督撫執差委必資熟手必擇長材慮所畱者不勝任使試問此員未來之先如何此員旣故以後如何公忠體國之大臣必不存是私見以撓新政也聽鼓之人數旣簡上司之耳目易周流品不分而自淸捐例不停而自止否則循例甄劾者之少不如破格超擢者之多內外坌湧徒恃處分則例任髙下於胥吏之手而欲官方之澄敍也是何異手持一簣之障而彊力全河以安流弭節也哉

限仕

湯蟄仙仕途洎今日殆眞成積薪之勢哉中外臣工一則曰疏通再則曰疏通而內未必疏外已擁矣一未必通九已擠矣思之思之尙有至簡而至亟之策在一曰限年古者四十彊而仕非特以深其歷練亦以抑躁競也七十而致仕非特以休其筋力亦以讓賢路也今則觿未離便爭早達鐘漏垂盡猶作夜行官止此數來者孔多夫何怪層污而垢哉顧炎武謂宜定爲中制二十方許應試三十方許服官誠愼之也其六十而無官七十而尸位者之乾隆二十二年定部員五十五歲宜詳加甄別三十三年攺定六十五歲以上者但實力行之毋少瞻徇也可夫頭童齒豁而猶營營於仕宦此非天下之至庸極愚可憫而不足惜者乎一曰致仕不拘服官若干年有致仕者聽明洪武十三年命文武年六十以上者皆聽致仕給以誥敕順治時令三品以上得自陳求罷退目前仕路壅塞如此應更推廣其意變通其例以崇廉退在入仕慮有替冒也不得不多其文結以械束之若致仕則印櫝朝陳章黻夕謝交代旣淸夫復何求加考加結文縟例此何爲者邪如慮規避斷無規避之人而能舉其職者如疑其飽揚此種耆利之徒將逐之不暇豈以其囊橐爲未盈而故畱之歟今制年未及格不許致仕於是無病而曰有病且非繼而曰出繼無親而曰有親曰以降服也以終養也近日仕者竟有長生母之偁駭聞極矣則何如明聽其絓冠之爲愈也嗟乎自選舉之典廢而牙牙學語便以黃金屋萬鍾粟歆動之其未仕也如饑蠅慕膻其旣仕也如駑馬戀棧率天下人而盡帚於頑鈍無恥病先入於人心患卒中於家國彼謮謮焉議疏通者誠得此二說而理之倘亦難進易退之恉也歟

公法

陳次亮古有帝者神靈首出刑威慶賞所以持天下之平也自王迹旣微聖人不作喜則玉帛怒則兵戈天下泯泯棼棼日趨於亂五霸乃始假托仁義挾天子以令諸侯仗義執言四海亦陰受其福此泰西公法之所由濫觴也迄乎戰國之時上無王下無霸縱橫捭闔彼此以詐力相髙秦人蓄累世之威席河山之險鯨吞蠶食遠交近攻連百萬之師戰必勝攻必取六王俘虜並入咸陽而天下之生民將盡矣今之世一七雄峙之形也力不足服人何以屈萬方之智勇徳不能冠世莫能持四海之鈞衡徳也力也相倚而成亦相資爲用者也然而天下萬國眾暴寡小事大弱役彊百年以來尙不至獸駭而魚爛者則公法之所保全爲不少矣考公法初興肇於奧都維也納之約英吉利救邢存儼然主牛耳之盟嗣而法之巴黎繼之徳之柏靈又繼之俄之貪鷙不減彊秦而英君臣之遠慮深謀異楚懷之愚闇邇來泰西智士於公法講明切究泐有專書總署同文館教習丁韙良亦屢加翻譯惟比年有大交涉西人輒謂奧都之約中國未及與聞則公法之行中國亦不能援照此躗言也亦欺論也美利堅日本諸邦皆未與此約者也夫理之所在以勢爲衡今天下之彊國惟俄羅斯可以敵俄者惟英吉利然水師𨿽勁陸兵尙單其在歐西昔交歡於法今結援於徳俄人俛首息喙乃攺道而欲出琿春日本地小民窮欲致富彊尙需歲月亞洲之可以拒俄者惟中國耳英與中徳之交不絕則四海升平之局𨿽再閱數百年可矣知大局安危之所在則盱衡時勢可毋庸尊己而卑人知中國關系之匪輕則攺易約章亦不必畏難而自阻宜將公法一學設立專門援古證今折衷至當中國道咸之際當軸闇於外事始也欺敵而敗終乃聽客所爲太阿倒持授人以柄淵魚叢雀幾兆已形安可不據理援情力圖補救耶揣西人之隱衷在當日則慮中國之過彊彊則絕市閉關將迫逐之不暇在今日又慮中國之過弱弱則彊鄰密邇以肉飼虎彼之禍害隨之也𨿽有智慧不如乘勢𨿽有鎡基不如待時伺閒以批之迎機以導之有知之而未能遽行者矣未有不知而能行者也統維全局洞悉外情誰謂濟濟天朝不如區區日本乎

使才

陳次亮夫子曰行己有恥使於四方不辱君命可謂士矣又曰誦詩三百授之以政不達使於四方不能專對𨿽多亦奚以爲知行人一職見重周官必體用兼該經權具備有大過人之才識者乃能勝任而愉快也春秋之世季札晏嬰叔向諸君子皆以風流文采照映當時修好聯盟隱系國家之輕重迨漢武議開西域張騫鑿空博望封侯所從吏卒皆爭言外國奇怪利害以相誇耀言大者予節小者爲副外國寖厭薄乃禁絕食物以困辱之漢使乏絕爭言外國害兵弱易擊遂有烏孫大宛之師使命之非才邊釁之所由啟也唐宋以還夷夏疊相彊弱金繒書表亦國體所關本朝出使泰西肇於圖理琛之役然意主撫循藩部軺車所指僅及裏海之濱尙未至俄京彼得羅堡也同治而後五口通商使命往還遂成故事周旋壇坫豈曰無人而等量而觀終覺彼之气盛而我之气衰彼之勢伸而我之勢屈者此其閒有大蔽焉不可不察也彼之使者皆考察本末愼選賢才洞知彼此之情形熟悉坤輿之大勢一事之從違可否碻然有見於中一身之利害死生漠然不以爲意以保商務以張國威以偵敵情以惇睦誼而我所遣之使或書生迂腐不達外情或新進浮誇未諳政體重以當道節省經費參佐任用私人非以寒儉開輕藐之端卽以浮薄啟侵陵之漸名實交喪威重日摧矯其獘者乃避客杜門一無事事遷延三載坐待保升尸位素餐徒糜巨款苟責以不能舉職則諉於兵船之不至也黨類之太孤也獨不思彼國使臣亦何嘗輒調兵輪輕開戰事乎夫伊古以來使事之難莫此時若矣而竊觀出使諸臣河上逍遙易莫易於此者抑獨何也宜令內外大臣保舉使才必須兼采論箸發策考試以驗眞才參贊隨員關系亦重預飭中外保舉賢員定期試取錄者總署記名使臣按單揀員奏調不得瞻徇親故任意濫竽三載而還核計功績隨員可升參贊參贊可放使臣使臣可入總署心力專注而以一考爲之基使臣職任宜仿泰西申舉周禮小行人之職辧物反命廣譯西書以周知天下之故上尊國體下養人才及返國之時皆宏濟艱難之良佐矣否則因徇苟且年復一年徒開僥幸之門孰任仔肩之寄遠人騰笑彊敵生心求其熟察夷情不辱君命如曾紀澤者有幾人哉兵法曰知己知彼百戰百勝傳曰兼聽則明偏聽則闇老成謀國者可以思矣

刑法

陳次亮五刑之作肇始蚩尢自堯舜禹湯文武以來代有損益周禮大司寇掌建邦之三典以佐王刑邦國詰四方司刑掌五刑之法以麗萬民之罪然五禁五戒以防其犯三刺五聽以察其冤三宥三赦八議以寬其罰刑者非先王之所得已也然呂刑具在荊宮墨劓其罰三千三族九族之誅千鍰百鍰之罰自漢而後代加禁革所存者斬絞軍流而已頗疑五刑五用昔重今輕律例相沿不宜增減矣泰西古制放火害人者焚而斃之夜獲穿窬格殺勿論奴婢犯竊投縣崖一馬一牛均科死罪今一切除去卽罪至叛逆亦惟縊而死之誠以斷者不可復續死者不可復生以不忍人之心行不忍人之政無中外古今一也惟彼此相衡仍覺西輕而中重每有交涉動啟紛爭泰西領事諸官乃得操會審之權不復以與國相待日本東瀛小國耳而西人之商於其地者俛首服罪而無辭國體所關非細事矣竊謂中西刑律各有所長允宜斟酌其閒變通盡利蓋刑罰過重不足以禁暴除邪徒絕人爲善之路而已西律有古意尙存者三事焉一曰監禁作工周禮司寇以圜土聚教罷民害人者置之圜土而施職事焉以明刑恥之西制罪人入獄必習一業男執技藝女督縫紉工資半給本人半充公用出罪之日則資本俱足學業已成所謂施職事以恥之者今乃土室棘垣暗無天日赭衣黑索慘受拘攣禁卒甚於虎狼穢气蒸爲癘疫此非人理不可不禁者也一曰輕犯充役周禮有罪者坐諸嘉石役諸司空重罪旬有三日坐期役其次九月七月五月三月使州裏任之則宥而捨之泰西罪犯皆督以營建開墾諸工趨役有期不勞而集而度支之節省已多矣一曰入鍰贖罪金作贖刑著於堯典自罰鍰禁革徒爲貪官蠹役藉端婪索之資陽持之而陰縱之大吏何由覺察也泰西輕罰入鍰輕重有差用以修理街衢潔淸道路原情定罪化私爲公此不可不法也中國有變本加厲而首應限制者一事焉曰笞杖笞杖之制仿於撲作教刑立意未嘗不美而相沿旣久酷吏借以殺人多有小過非辜立斃杖下者似應嚴加禁約明定章程勿使無知小民橫遭冤酷也今日刑曹之長於重罪多主平反而於輕罰未嘗措意鞭箠桎梏與死爲鄰夫天下之至可憫者輕罪也而天下之至易虐者愚民也刑禁不懸司刺不舉惟明克允擇善而從是所望於視民如傷之君若相矣

保甲

陳次亮天下大矣人民眾矣古之聖者視天下如一家撫中國如一人不灼知其戶口之多寡風气之剛柔士農工商所執者何業東西南朔所居者何方倀倀然擾擾然若馬之無轡舟之無楫何由禦繁以舉重若輕運天下於掌上哉故保甲者三古之遺規百爲之綱領而萬化之權輿也漢世黃老盛行髙言淸淨折衡剖鬥賦役繁苛比及唐時攺爲兩稅元明而降統曰地丁本朝豁免丁錢蠲除徭役厚生利用生齒日繁嘉慶時天下戶口之數已逾三萬餘萬大生廣生之徳曠古所未聞也軍興以後伏莽未淸屢下臣工力行保甲以實稽民數而潛杜姦回乃一紙空文終年往復稽查督責虛有其名徒增供億之煩絕少奉行之實其名城巨鎭耳目昭彰閒立門牌以應故事至於窮鄕僻邑江市山城則闃寂蕭條從無過而問者卽使派員督辦下檄嚴催亦不過遣役僉差徒滋擾累致先王良法美意轉爲裏役衙蠹婪贓索賄之資積獘深微末由挽救保甲其一端矣此其故由於親民之官溺職孤恩不能盡心民事也固也亦由各省牧令轄境太寬而佐理無人不得不授權於吏役𨿽設丞尉祇解營私亦有監司徒增掣肘重以三年任滿遷調頻仍別有升途不關治行情形不熟而政令不行此所以內外孳孳然日思求治而天下愈不可治也惟鄕官旣設則保甲可行十家五家爲保爲伍版籍之碻數可一覽而知姦宄之潛蹤可一索而獲至如興養立教成俗化民均若网之在綱絲之就緒有條不紊井然秩然彼牧令者總其事仰其成而已國家之闓澤壅蔽而無從官府之文書奉行而愈速恩施可以下逮而疾苦得以上聞何至廉遠堂髙情暌勢隔上欲舉一事而曠世難成下欲訴一言而終身莫達哉故嘗謂今日之獘民之望官也如天屬僚之望上司也如天臣鄰之望宮闕也如天如病呃逆胸膈不通如患痿痺气息僅屬以致外人肆逆淩侮中朝尊攘有心而挾持無具也君臣一徳宮府一體上下一心如身使臂如臂使指合中國四萬萬人之精神才力共圖一自彊之策𨿽並吞四海無難也而何畏乎英俄何憂乎船何懼乎陰謀祕計之協以圖我哉

巡捕

陳次亮讀周官一書而知古聖人之爲天下計者至纖至悉也泰西巡捕之設𨿽如古之虞衡今之快役而禦捍患意美法良淸潔街衢逐捕盜賊永朝永夕植立途閒號令嚴明規模整肅風淸獘絕井然秩然爲之董率者數西人十數印度人耳而華捕千人皆循循然謹守範圍罔敢踰越徒以事無瞻庇俸有盈餘賞罰之法行身家之念重貪饕之性悉化廉能然則謂華人之果不如西人者妄也租界𨿽曰夷場本屬天朝之土地乃包探任穿西服領事復理民情國體寖以淩夷華人屢遭屈辱彼東洋小國尙能自治其人南臺一隅亦得獨行其意而滬漢通商諸大埠顧因循苟且久讓外人竊踞其事權魁柄倒持觀瞻所系殆不得謂之細故矣至京都輦轂重地萬方起化之原近乃掠橫行道途污穢西人至登諸日報謂天下之至不潔者莫甚於中國之京城卽此一端可爲萬邦之首遠人騰笑辱國已深然承平之時步營街道歲糜國帑數十萬金領以提督總兵筦以禦史部屬重以府尹京縣正副指揮諸官布星羅十羊九牧其責不可謂不重其慮不可謂不周而百獘叢生徒糜帑項無一能舉其職者則事無專屬廢弛已久經理之不得其人也同治初元五城增募練勇餉糈較厚訓練較嚴捕盜精能頗得其力救火之事尢奮往直前政在得人成效已彰彰若是惜人數尙少敷布難周耳攺弦而更張之請先自京師始酌增練勇名數參仿巡捕章程番役之疲羸急宜裁革街道之費用力杜侵漁內城責之金吾不可以他官兼攝外城責之禦史不宜以一歲遽更編立門牌疏通渠道街衢必潔稽察必嚴愼選賢能務除冗濫互相糾正毋許瞻徇偶有獘端罪其主者官不足量取民捐涓滴歸公敷用而止行之一歲政令大行然後詳定規條頒行天下通商各埠巡捕亦皆易用華人迹其偵察非常亦古者虞人之職一在郊野之外一居都邑之中也邇來遊勇會匪於各省往往聚眾滋事騷擾民間偶或疏虞動煩兵力以保甲稽之以虞衡備之以巡捕守之廣工商之利以生之興教養之道以變化之稔惡者無所容民日遷善而不知爲之者滌除舊染丕煥新猷彼海外諸邦意存窺伺有甫入國門而潛銷默息者詩曰周𨿽舊邦其命維新此之謂也

養廉

陳次亮先王大烹養賢重祿勸士其遺制不可詳已秦漢以還古意亡失然制祿之法自中二千石以迄百石猶十倍於今玆唐之京員官俸而外尙有職田沿及宋元匪頒猶厚故居臺省者皆以外任爲左遷伊古以來制祿之薄實自明始矣然日用百物半給於官銀貴於今什伯倍蓰閱二百八十餘載貧寡之患未嘗聞焉國朝沿明舊制減之又減以迄於今大學士之俸僅三百金米僅數十石不敵古一微員不足今時一月之費康雍幹嘉之世物力丰富資給借貸猶可勉支淩夷至今益難自活其賢者倚門人之饋贈不賢者通外吏之苞苴部飯則彼此分肥工程則相將染指公私上下牽蘿補屋皆若不可告人而身後蕭條或無以爲斂焉郎曹以下益復貧難通籍之初則依托親朋走四方以告糴入官而後則營求暮夜盼外任若登天戶部陜西司專管漢俸每季所發止十萬金自一品以至九品兼及步營京府綜計無慮數千員分此區區何能宿飽今各省購一克虜伯需費十五萬金以國家分田制祿之宏規養士尊賢之巨典移購一而猶不足焉騰笑外夷見輕四海庸人疾首豪傑灰心譬豢馬者吝其芻豆急其銜勒而加鞭攬轡責以馳驅駑駘或俛首而就之至如千里之馬逐電追風則騰跳而遠去耳操豚鬥酒以祝篝車其可得哉雍正間因外吏貪墨旣已增給養廉矣都中米珠薪桂百倍他方表正萬邦關系彌重謂宜援照雍正成案所有京職一律增給養廉大學士都統尙書比總督侍郎副都統內閣學士比巡撫三四品卿監院寺比藩臬翰詹科道比道員部屬翰林比知府中書各小京官比知縣通滿漢總文武按品定額以是爲差必周必丰無遺無濫度支之數不過歲增數十萬金而士气爲之一伸積習爲之一變然後責以操守核以職事考以才能奮庸者進濫竽者退﹝溺職者斥受賕者誅操賞功罰罪之權免外重內輕之患易﹞窮則變變則通通則久昭示百世綱紀四方萬變之原權輿﹝溺職者斥受賕者誅操賞功罰罪之權免外重內輕之患易﹞於此或曰閻敬銘長戶部時不嘗有津貼之議乎當日酌提閒八十萬金而出納之吝不公不溥法越事起移濟軍資俸餉旣復乃作罷論夫稱名不正謗議﹝隨﹞﹝院﹞之私意褊衷彊分軒輊缺可裁而俸不可裁也官可省而祿不可省也持平核實援案定章是在識微見遠之君子

行取

陳次亮今之京曹其職事淸簡者無論已國家政事分寄六官翰林儲公輔之才察院任糾彈之責制度不可謂不善綜理不可謂不精然大半任子書生甫棄詩書卽親吏事所學非所用所見非所聞不習民情不諳政體其上者畱神案牘務持外吏之長短煩苛刻核以博名髙其次者逐隊隨行無所可否視書吏之意指爲從違其下者則賄賂苞苴與吏分肥而上下其手故格式如印板條例如亂絲徒足以困賢豪便昏庸利宵小秦以文法治天下閱漢唐宋明以迄於今至本朝而準古酌今盡美盡善而長慮卻顧實無一事可爲趍利避害亦無一事不可爲者所謂徒法不能以自行也外吏之愚者諄諄然爲國爲民而然以爲迂怪旣觸禁网旋掛彈章其黠者兵刑錢谷一切不知惟孜孜於差使缺分之肥瘠瞻徇請托避重就輕不轉瞬而大利收矣美官得矣而於民生國計奚裨也其於京員也陽敬之而陰鄙之陽親之而陰遠之謂彼如餓虎也飼之以肉而其事已矣如痿躄人也掩其耳目而惟所欲爲矣京員亦務於案牘之間尋行數墨錙銖計較以相箝制彼此各挾一相欺相軋之見汲汲然各爲其私此所以日務富彊而日趍貧弱日求振作而日事因循也夫歷代職官內外遷轉無截然分爲兩途者今京職日盼外任而無一外吏願爲京員外重內輕已成錮習矣有明欽取行取之法均中外之勢達上下之情用意至深而所見至遠𨿽中葉以後流獘偶滋然懲羹而吹齏可也因噎而廢食不可也斯時廉俸內外維均欲免牽制隔閡之虞必復欽取行取之法三品以上缺出由軍機處查取京外各大員職名一律開單候簡量才器使不設成心外吏亦不得如來京另簡之員中途乞退四品以下京察一等者循例簡放而外官自知縣以上保卓異者由吏部帶領引見京外各缺一﹝律﹞﹝津﹞升遷選補班資亦無軒輊均以勞績名次先後爲差俾外吏不薄京曹而京員習知外事例案諳悉不復以苛細沮任事之心見解明通不復以迂執掣當塗之肘如良醫之治疾標本兼施如大匠之程材銖兩悉稱居者行者各矢公忠宮中府中皆爲一體上維國本而下達民情斯致治保邦之要術也

鄕官

陳次亮顧炎武之言曰三代以下朝野內外大官過多小官過少丞倅簿尉人微祿薄多一官則多一蠹也於是有增設鄕官之議韙哉言乎聖人復起不可易矣以京職論之治宗室者宗人府矣宗丞主事可裁也政本有軍機處矣內閣自大學士以迄中書十分之八可裁也鑾儀衛三院可並於內務府各堂郎中主事十分之七可裁也都察院巡按旣撤給諫侍禦十分之六可裁也有奏事處通政使可裁也例不建儲詹事府可裁也太常光祿鴻臚可並於禮部大理可並於刑部大僕可並於兵部會同四譯館可並於理藩院自余職事稀簡者均可酌裁也外吏則督撫同城可裁其一藩司錢谷臬主刑名善後牙釐發審各局均可裁省府有知府州有知州廳有同知縣有知縣而同知通判州同州判經歷縣丞主簿吏目均可裁也河防漕運可全裁也鹽務可裁其半也其賢者自安淸苦有官與無官同不肖者則譎詐姦貪生事擾民務肥私橐吏胥差役翼虓虎而奮飛甚無謂也謂宜酌古準今一切裁並各府州縣則仿外洋議院之制由百姓公舉鄕官每鄕二人一正一副其年必足三十歲其產必及一千金然後出示曉諭置匭通衢期以三月擇保人多者用之優給俸薪寬置公所置賢者一人爲之首開會散會具有定期每任二年期滿再舉邑中有大政疑獄則聚而咨之興養立教興利除獘有益國計民生之事則分而任之毋厲民毋抗官毋亂政貪婪專愎者官得隨時撤之檄令再舉其或縣官貪虐大失民心合邑鄕官亦可會同赴省白之大府查有實迹照例撤每次所保鄕官由縣官具冊申詳大府轉詳吏部爵之於朝每屆年終縣官核其功過籍而記之達之大府其兩任無過實惠及民者督撫調取驗看保送引見授以親民之官鄕民吁畱者淮其再任任滿事畢然後請咨夫鄕舉裏選不行久矣今考之鄕評以覘其素行試之政事以練其才能閭閻疾苦周知無不盡心民事者爲國家養人材一善也官之與民向多隔膜寄耳目於胥役徒增騷擾之虞今以本地之紳襄辦本地之事民舉於始則必能下順﹝輿﹞﹝與﹞情官考其成則不能上撓國法爲民間謀樂利二善也今之縣令古之百里侯也監司之耳目難周吏役之爪牙四布以養民則不足以虐民則有餘旣設鄕官隱相箝制不必善旌謗木而可警貪邪三善也設官本以爲民自分隔情睽民之視官如帝天官之視民如土芥鄕官由民舉則澤可下究情可上聞不必問俗陳詩而盡通壅蔽四善也所慮者不肖官紳扶同瞻徇然得人則理伊古已然此法果行利多獘少人則同裏事則公舉期則二年大吏可警以刑誅小民可加以責備人有出身之望自當顧惜聲名事須眾議而行何敢顯懷私曲所謂有大利而無小害者也裁冗費斥閒員化無用爲有用一轉移間而政無不舉事無不成國本以培民心以固風同道一俗美化行進叔季苟且之規成皇古雍幹之治其必自設立鄕官始矣

翰林

陳次亮翰林科目肇始於唐閱宋金元明以迄於今其途廣矣所得之人才眾矣而截然與部屬分爲兩途則自有明之中葉始國家因仍不攺二百餘年其界畫益嚴其流獘益甚原所以分途之意非謂部屬之人才必遜於翰林也亦非必崇重翰林不可使再爲部屬也部屬日親吏事案牘勞形慮其囿於繁苛不復能規遠大也翰林則淸苦力學日讀中祕之書以養其天倪而儲其遠到而持衡校士之大典卽以任之詢事考言用意至爲深遠乃因循日久忘厥本來曲士甫入木天龐然自大不諳典制罔識古今日孜孜然獘精神於楷書試帖之閒以是爲終南快捷方式部曹各職目以麤官他日出身加民或秉鈞當國於閭閻情僞政事廢興一切然罔知攸措前此三年大比庶常僅十餘人編檢諸官多至百人而止得差者眾不得者希內外翕然重以淸華之選與選者亦類能博通今古實稱其名今每屆庶常數十人在館多至三四百人得差者僅四之一流品旣雜升轉難期攀附營求自貽輕藐至於考禦史得京察向之鄙夷不屑者今則趍之若騖焉轉不若部屬之升階較速猶資結費以佐饔飧也卽部屬之中豈少明通稽古之士徒以簿書鞅掌日昃不遑一行作吏此事遂廢翰林以過逸而罔識典章部屬以過勞而遂荒學殖於古人敷奏以言明試以功仕優則學學優則仕之意蓋兩妨之而兩失之矣謂宜變通舊制俾翰林部屬一例升遷庶常散館之時主事奏畱之日均加以考試重以引見翰林可爲部屬部屬可入翰林郎員講讀各官亦得對品升轉編檢升爲六品與主事同階所給俸廉毋分軒輊不得以詞林故事撓沮新章下部議行永著爲例夫生知之哲伊古罕聞天下人材大都由學問而成由閱歷而出而彊鄰偪處世變日多守舊者迂闊而遠於事情圖新者偏激而昧於體要非常之事必待非常之人爲之京師者四方之表也翰林六部人才之淵藪朝章國故之總貫會歸也俾之相與觀摩互爲出入知今者鑑古博古者宜今本末兼該精粗一貫以察眾理而應萬事經八表而馭四方而尋章摘句之餘風入主出奴之陋習亦不禁而自革不言而自化矣詩曰周王壽考遐不作人又曰濟濟多士文王以寧此之謂也

例案

陳次亮則例者治之具也所以綱紀萬事整齊而約束之以措一世於治平者也有案焉則理有所未安情有所未協事與勢有所不同諸臣審量其間隨時斟酌奏定遵行者也本朝聖神相繼因有明舊制損益折衷闕者補之冗者刪之窒礙者去之旣精旣詳旣明旣備然法一成而不變事百出而不窮國家承平將三百載六曹積牘充棟汗牛則例一也而案之歧出者少或二三多且什百焉曹司迫隘無地可容﹝黠﹞﹝點﹞吏乃擇其出入之大者攜而歸之籍而記之篋而藏之𨿽才俊之士白首爲郎不能舉某例之外尙有若干成案也司員如傳捨書吏無去來一事也例應駁書吏受賄無難覓一可準之案以實之一事也例應準書吏索賕未遂無難覓一可駁之案以傾之卽官長精敏過人不能悉如其意則不準不駁攺爲行查展轉遷延永無了日案外有案歧而又歧若輩動以諭旨爲辭以陰肆其要挾貪婪之計持之有故言之成理堂司不得不屈己而從之欲壑旣盈駁詰乃已師徒授受本固根深諺曰書吏之權重於宰相非虛言也卽或事後覺察而彼已遠揚卽使密與拘囚而事止徒杖且有與受同科之律以箝制諸人覓左證而無從欲嚴辦而不得外吏深窺其隱故每歲有饋贈以保平安每事有陋規以省案牘甚或預請其意指先授以章疏狼狽爲姦營私枉法而國計民生不堪問矣𨿽有忠鯁之疆吏亦祗痛心疾首而無可如何縱有精彊明察之部臣毅然從例而不從案然各部不能一律各司亦未必同心往復稽延動輒得咎分肥者益助其焰附和者張大其詞未久而仍復如故矣此所以弄法舞文積重難返吏胥數萬什九富人大興宛平聰穎之子弟盡學爲吏而應考者稀若晨星也謂宜通飭六部堂官博選賢能增修則例則例而外薈萃各案爲例案折衷一書以例爲綱以案爲目與例同者去之𨿽不同無大出入者亦去之其必存者別類分門附載於後毋須詳備惟取簡明書成後請旨頒行限期截止所有積案一火焚之自內府各曹司以迄京外大小衙門各存一部或準或駁並依則例及此書書所未有者隨時奏定續有援案或始藏之而後出之者殺無赦此後朝野上下整齊畫一一本於大公𨿽有神姦無所措手彼書吏僅供書算奔走之役耳又何患焉方今治平日久世變日紛舊案萬不能全新章復經屢攺交錯則徒熒耳目拘牽而轉誤事機適足爲姦人借口之端沮賢者竭忠之路積獘旣去美利乃興示以至公操以至簡握機蹈矩決疣潰癰而後天下之大萬幾之繁可得而理也

胥役

陳次亮自胥役盤踞要津而天下之良民寡不肖之民眾矣自要津重用胥役而天下之良吏少不職之吏多矣凡事利與害常相因法與獘常相積惟胥役者則以法生獘有百害而幾無一利者也顯絕其向上之望陰授其爲惡之權刻予以養贍之資寬示以貪婪之路𨿽有聰察末由照暮夜之姦縱極廉明豈可闕爪牙之用官司有更替吏役無去來官府各有責成吏役隱相句結鋤而去之不能也革而除之不得也更而易之而如故也附骨之疽割之而再發憑城之鼠之而卽危文法之獘至斯極矣然則吏役其竟不可用乎而亦非也治之之法厥有三焉一曰嚴定限制吏役如矢人惟恐不傷人豢吏役者如養虎狼惟恐其傷人者也多則稽察難周少則防維易密今六部之散吏每署至數千人州縣白役大邑千餘人小邑亦數百人此輩眈眈然逐逐然日思致富而無一藝可以周身所取之財非萬姓之脂膏卽公家之帑藏也宜申明舊制酌定額數姦胥蠹吏立予刪除違者罪其本官參處勿貸則人數減而黨類漸孤矣二曰優給工食彼吏役亦人耳饑欲食寒欲衣父母妻孥仰事俯畜而歲給工費不足供數日之餐不舞獘焉烏在不凍餒而死也峻法繩之彼將借口宜籌閒款優給工食務足以養其身家而後嚴定﹝新﹞﹝所﹞章禁絕需索續有犯者處以極刑則法令行而生命重矣三曰量予出身舊制吏員歲有考察自捐例廣開仕途壅滯而選補無期宜令公正者得保鄕官酌量才能授以散職惟差役賤隸人所不齒故虐民最甚而積獘最深宜擇安分練事者或賞給頂帶榮身或咨送勇營補給糧餉著有勞績一律保升則上進有途而人思自奮矣減其額卹其家重其賞嚴其罰彼吏役者素知國法亦具人心而謂其恣肆冥頑仍如今日之索賄營私殃民害政無是理也或曰吏役者官府之耳目爪牙也減之而政務殷繁慮多棼亂民情刁健將啟抗違可柰何夫鷙鳥累百不如一鶚今之吏役治事則不足法則有餘誣良是其所長緝暴是其所短嚴稽愼選興事勸功旣已厚其薪工而加以拔擢矣則十步之內必有芳艸靈泉嘉木不擇地而生誰謂簿書徒隸之中遂無卓犖英奇之士哉

盜工

湯蟄仙今試語人曰海禁之開大利在中國人必掩耳疾走否亦目笑而指之爲病狂互市以來其公使聚我都門其教士蠱惑我內地其商人涵淹卵育我江海各埠其遊歷員弁儒士梭織我二十三行省各郡縣所收洋稅仍自剜其肉仍自食其餘而猶以爲利非中西人之毒得無爲之遊說乎然人知西人旅華地者多而不知華人旅西地者亦不少也人知西人牟華利者多而不知華人牟西利者亦不少也嗚呼爲今之人度今之勢𨿽堯舜之聖智秦政漢武之雄略萬不克閉關而謝客矣竊窺天意將由合而大合特破其鐍故鏟其畛畦爲我聖淸開中外大一統之規模不僅僅爲我華人滿之患已也且於此而議我中國治盜之刑有大可變通以盡利者在泰西人稀土多曠樂招華人爲之傭廣潮泉漳等郡業豬仔者人販鷹銀數十圓不等中國廣土眾民盜案甲五大洲中興已久而各省多循就地正法之例其罹重辟而匯報部者歲尙以萬計今請獲盜讞實貰其死黥於面無令與良混同治五年所立英法招工二十四款光緒三年所立日斯巴尼亞招工十六款可由總署與各國公使再加商訂嗣須招工可以數達中國當飭地方吏爲之代招而卽以各盜與之去盜之死而之生之其去如流水如轉丸在各國可女省人數十圓之費島耆者利若命自必樂於從事固無慮投有北有北勿受也凡有五利駢首就戮盜𨿽咎由自取然泰半饑寒迫之開此一面庶廣皇仁利一豬仔禁𨿽厲販如故非中外共禁之禁如不禁也桑西巴爾之販黑奴也各國議沮之英人且醵資數十萬以贖旋革其獘豬仔以澳門爲淵藪然販與洋舶有洋員逐一研問願則載與俱否則不納販者每於研問時彌縫掩覆故無一得脫在夷則非無好生之心者商由中國代招卽申言豬仔之害互相盤詰無設招工館於我沿海各郡仍有獘混彼不名一錢無礙招工何苦另糜巨帑行此悖約傷生之舉將豬仔之害不禁而自絕利二旣經各國請我代招預與聲明不得無端逐客著之約將美國祕魯古巴等國逐華傭之苛政無自而施天下事持之於終則勞而難愼之於始則逸而易利三若輩之宜死久矣悍鷙性成未必在彼甘受約束能耐工作卽鞭撻淩虐以抵於死亦已多延殘喘我無所卹悍魄遊魂結成戾气其應爲旱潦爲疾疫夷自當之幸仇之嫁敵以宜亦義士所願出也萬一鞭撻淩虐激而生變以盜中國者盜各國誅鋤芟夷敵遂從此多事利四盜亦有道中多梟桀苟能號召聯絡遠則如髯之據有扶余近則如劉義之崛起越南方且予以縻方且用爲臂指夷之輕侮諸夏至矣盡矣今則海軍麤整船堅利適赴借賓定主之機天道好還抵隙蹈瑕期收掃穴庭之捷機與事會長鋼艦鼓行而西間諜惟盜犄角惟盜環地球而囊括之奄爲我有從此被我衣冠同我文軌奉我正朔而聖淸巍巍之功徳轢三古詟萬里利五傳云投之四裔以禦魑魅大學云迸諸四夷不與同中國此必神農以前相傳舊制其時中外本合有大法者之海外毋污我中國漧淨土唐虞以後畫境自治至禹而猶有傳聞故鑄鼎時云爾不然大學爲孔門遺書不應三代洎周曾無此制而無稽如此我朝損益唐律罪疑惟輕軍流極邊者至新疆黑龍江而止然仍與同此中國有何魑魅可禦直以鄰爲壑而已竊謂軍流各犯亦不如縱之海國之爲符契經訓也敢以質之祥刑在抱者

罰鍰

湯蟄仙自穆王制罰鍰以濟國用人皆議罰贖爲衰世之政矣竊獨以爲不然贖刑明載虞書先王於五刑而外必制爲五罰微乎微乎蓋罰以劑刑之窮而豈以弛刑之罪哉夫刑特殘其肢體而已財者人耆之若性命然罰之其痛且入骨髓今將謂刑及肢體者重乎刑及性命者重乎明律茵承唐律國朝而增損之五刑皆有贖法而有應贖不應贖匪惟仁至義亦盡矣惟有贖而無罰案之結自州縣者僅地方有大興作始以罰濟之州縣必請而後行不得擅夫非以防富者之佹免而州縣將公以肥其私橐邪州縣誠多不肖亦旣明定爲則有罰必以聞苟有佹免彼龐然州縣之上者若而人不難詗其實而覆之卽以州縣所罰人者罰之可也天下者州縣之積也朝廷旣以元元之命托之而又時時疑其鬻吾法也奚可哉夫州縣所結之案泰半亦以笞杖枷號議結不謂案定自上而斬絞且有贖法案結自下而笞杖竟無罰法不亦輕重之失其當邪非不知富者佹免則是積金如斗便可惟我欲爲而貧者皆絓於密罔矣然今天下富者之免亦比比矣或以情免或以賕免但一免而犯罪之遂湔去無可燖求則何如令以罰免而其罪猶眾之也且紳之蠹者衿之劣者往往恃有護符遇事生風魚肉良懦將禠之邪罪不至此而又爲笞撻所不庸加從而貸之則法爲所屈而良懦者覆盆而莫雪彼所以遇事生風者大抵爲漁利耳今利無可漁﹝而反﹞﹝不及﹞輸所有於官奪其性命之財又其罪於眾而不可揜其戚尙竊議曰某也曾罰鍰矣其子孫隱痛曰先人曾罰鍰矣南山可移此案不重𨿽稔惡者亦翻然於文法之難幸脫不敢自蹈其覆是謂罰鍰爲止辟之妙用可也抑挽近之吏治亦極污垢矣流競進人盡可官獵得寸符不奪不饜什敗其一特損級鐫職而止而適遂其飽揚之便矣不如嚴予以罰一旦事發羅掘而入者仍傾倒而出𨿽魑魅性成而怵於利之不克終享徒負一貪墨之名自縮牙斂爪而不敢逞亦澄敍官方之一助也請旨飭下廷臣贖法已明箸律例不議凡案由州縣徑結者不問職官平民照贖法量減論罰原告應罰者照誣告加等律倍州縣月爲冊以上之以備稽核見任有應議者科以罰如乾隆以前河工城工例無僅以損級鐫秩了事蓋可贖者少可罰者多罪已定而可贖反以啟其幸免訟一虛而卽罰轉足戢其囂張周禮大司寇令訟者入束矢鈞金而後聽之是方訟卽已示罰終訟而罰之夫復何疑見任有可罰者尢宜嚴執吾法不少貰於國家饟需之益不可訾算且刑獄簡官常肅矣嗚呼非達治體知民情僞者幾何不嗤爲鷹擊毛鷙也哉求是齋《皇朝經世文編五集》卷8﹣9時務分類文編卷八

兵政臺

海軍

兵制

湯蟄仙今天下談士相聚而言兵交口頌兵於農不少衰吁此耳食之論也夫兵農分病不過兵不知農農不知兵兵農合病不至兵不知兵農不知農不止筦子天下才也首以連鄕軌裏變合而分遂業其後代興代變大都一變多寡收其利誠以積習旣久忽焉移易則精神耳目爲之一振未幾而暮气中之習气錮之漸就惙矣周制天子六軍共七萬五千﹝人﹞國朝禁軍自前鋒護軍步軍神機健銳火器等營計不下十四五萬人周制惟倍宜乎虎豹在山樵薪不采矣何以咸豐庚申之役一敗於八里橋竟不克以一日守哉無他有兵不練與無兵同𨿽練不專與不練同各兵多以旗爲限以家爲營逐逐於米鹽戀戀於妻孥卽短使近戍握別家人泣數行下而望其敵我王愾殆跛而追駿足矣且舊制詳於弓矢略於火器就令日日操演已恐不足制勝而況虛有其名邪蘇軾曰事不素講難以應猝今前轍旣覆後車宜鑑竊謂所有禁軍須令一律攺肄槍仿於謙十大團營之制十三門四正四隅各營以萬人計隸伍符者止宿必於營旗員事太簡佚則淫自都統以下竟可裁並其半而特設禁軍提督一員擢自曾經戰陣之見任提督中務求熟諳韜略否則延著名洋將一員以任幫辦毋例以紈不曉兵事者充數營陣溝壘測量跳躍等技日必操演一二時月則由提督會操一次用春秋二操例定期兩由提督奏請皇上親臨大閱以重軍政務令兵習將手習器耳目習金鼓進止習步伐其舊式鳥槍紅衣等銹澀不適今用去之勿少會典載火器營月以四九等日演二七等日演鳥槍初六十六二十六等日校射今亟罷校射每營分定兵洋槍兵之數專司其技各精於勤並裁去各火藥庫另設制造廠於京師以重軍火以便接濟除營各萬人外遇有截曠以漸裁女省挹所餘勻給各兵並以裨益制造庶期門羽林如火如荼建威銷萌而九鼎之勢重矣外省駐防旗營攻習槍同至於綠營之制前名將勁旅四出龕定詎不相望於冊極一時之盛哉迨粵寇自金田首流毒半天下而綠營無將無兵豈今昔之勢殊而勇怯之情異歟備禦不豫咄嗟抽調𨿽孫吳亦束手無如何也於焉急召募攺練兵人人視綠營不足捍寇也之如枝指如綴旒視綠營不足捍寇而足擾吾民也疾之如毒螫如猛獸大有欲剟之以爲快者矣夫召募久而濡染深則召募亦綠營也練兵久而獘端集則練兵亦綠營也長江水師曾彭賡續成之及身卽滋流獘狃目前之利害而曾不斠求其利害之由來亦淸議者之通病已同治六年徳弁西鐸光緒六年徳弁瑞乃爾均議請中國及時采仿徳制攺練陸兵指陳詳盡無如積習已久勢難驟更今將獘去泰甚法期易行不如仍綠營遺制擇歷代之所長而捨其短酌兵勇之所利而鏟其獘不過二十年亦立致聖淸於富彊厥議甚詫而厥理甚常大要有四一曰合營爲練中興以來如浙江直隸河南湖南山西均有整頓額兵之案然多以練兵補綠營之窮並不就綠營補綠營之窮亦知綠營之所由窮者不練實使之哉自乾隆增兵嘉道咸遞有減損見存額兵五十五萬每省少則二萬每府少則二千宜仿漢郡國都試及魏六軍隋十衛西魏及唐府兵之略一府爲一大營不論存城塘汛戰兵馬兵守兵什者五之二者一之半歸府營操練半畱塘汛邏戍並暗暗變通漢唐番上旗兵換防之意半年更替勞逸代任整散相資則額兵卽練兵矣二曰以文制武自來文武分途未有如我朝之甚者惟督撫節制提鎭麤存相維之意然亦名焉而已學士大夫其耆利忘義者相錯也復何論健兒悍卒也哉將則但知刻剝其兵兵則但知自營其業上下交徵而綠營操練之法蕩焉無存矣漢以州郡典兵其大恉可師也歸府營操練者令副參遊日親其事旬則由府會挍其歸塘汛邏戍者仍責令朝夕操練月朔則近赴各州縣會存城之兵由州縣督同營弁嚴加校閱毋任荒廢然猶慮府州縣嫥顧地方無暇兵事也查各省道員共一百餘闕除糧道鹽道及巡道兼關榷者不計其餘守道巡道尙九十餘闕巡道泰半兼兵備惟權無專屬微特於兵事不問卽民事亦不過例行例轉徒晏然委蛇於府州縣之上而已今宜不分巡守均兼兵備而特崇其制各府營所練之兵季則各道會各鎭校閱而黜陟之一應營務鎭道商略以主其政以上之提督以達之督撫則層層箝束壁壘常新漢之都試太守都督事耳而縣令丞尉皆會欲上下之相察也凡事惟我欲爲則私獘百出彼此相制將弁卽天生貪黷而文員牽綴之則侵冒無從卽性成縱弛而文員督率之則操防必力於調遣稽核之中寓經武擿姦之用庶無冒兵之饟亦無縻饟之兵矣三曰損額益饟人之舍業而隸行伍也欲得饟以贍之耳乃募勇月給銀三四五六兩不等而綠營馬兵月止二兩馬幹一兩一錢戰兵月止一兩五錢守兵月止一兩卽不予扣成而饑疲之卒奏蕩決之功非惟勢所不能抑亦情有不便見在天下大勢偏重於海海軍旣設鐵路將造沿海可屬之海軍內地可調以鐵路若風气柔弱之省近省腹地之郡不妨多損厥額統計什損其二尙存勝兵四十四萬什損其四尙存勝兵三十三萬當不致貽誤轄境以馬戰守三者勻算每損一名月饟二兩歲得二十四兩損十萬名歲可益饟二百四十萬兩每名月給米三斗例折銀三錢歲得三兩六錢十萬名歲可益饟三十六萬兩所損之饟以其半津貼輪府操練之兵以其半籌備船則兵以輪操爲樂事營自轉弱而爲彊且名不損而將弁所私損者實亦不減什之二與四也今以明詔損去一二十萬而事事求實則三四十萬之額將弁已無可私損與其存五十五萬之虛額而應變無具孰若存三四十萬之實額而固圉有資此不待智者言之矣蒙因損兵而憶及州縣之民壯亦可一並議損各州縣額設民壯統繁中簡勻算每闕可三四十名例載每名給工食六兩人卽甚賤斷無歲六兩而能存活者州縣非干沒輒畱備數名以供行票傳人而止耳竊謂半年歸汛地者旣議由州縣督同操演可就近撥給一二十名而將民壯一律裁徹一州縣以歲女省二百兩計州縣共一千四百數十闕歲可女省三十萬兩綜一府折八縣爲中數撥額兵一二百名仍以半年更替之毋任偏枯此亦有益無害一舉手而可行之事也四曰裁弁養兵提鎭任較重不敢議副將闕較少不必議下而參遊都守千把除名糧外歲領廉俸馬幹薪紅銀兩大致一參遊足養兵二十名一都守足養兵十名一千把足養兵五名會典載參遊五百三十七闕都司營守備一千二百五十闕營千把總五千一百七十闕如刪並之什裁其一於營制無恙也而歲可女省銀十餘萬更制無多裨饟不少或以大銜兼其事或以同哨假其權出闕不補不數年而事集矣必謂如許定額無一可裁不應綠營敗壞乃爾如以裁徹定制爲不便豈綠營防勇並養反不以爲不便乎總之練勤則市井之烏合可以用制多則縱弛之窠臼可以破饟加則感奮之心力可以興分之則碁布星羅合之則馬騰士飽以上四要不越十年規制大定府得練兵數千省得練兵數萬一府有警鄰府援之一省有警鄰省赴之圍攻戰守四面響應迎擊尾追兜剿隨所指撝罔不如志根柢牢固於是乎在乃議徹防乃謀去勇各省見有防勇尙近三十萬歲費帑一千數百萬與綠營埒中興三十餘年度支殆不可支矣況夫盜廁其列會匪匿其中名以衛民而實以擾民若再不爲之所竭澤而漁情見勢絀何堪設想以徹以去次第以理其冊載年逾五十者遣之計當時可去什之一二所有截曠槪不復補約五年去可及半十年則不徹而徹矣各道旣有練兵遣勇不敢蠢動鑄戟歸農地利盡辟朝廷歲女省此一千數百萬之巨帑采用西學整飭海軍斷匈奴之臂懸郅支之頭系頡利之頸囊括五大洲而有之以上還神農以上之大九州島我國家大一統之模不誠足震今而轢古也歟

勇營

陳次亮今各省所畱之勇營大抵當年之精卒百戰之餘生也然少者壯壯者老老者死展轉募補遊手無賴羼雜其閒統率各員以缺額爲故常侵餉爲能事酬應奔競取悅當途勇丁亦多有遊惰性成沾染嗜好漸與營兵無異自天津淮軍新疆湘軍長江水師三大枝外各省零星數營駐防邊遠疆吏之耳目不及將領之習气益深器械朽窳勇丁少甚或毫無紀律酗酒漁色散處民閒大吏偶有訪聞或將更調則藉端規避百計彌縫務遂其私而後已識者謂不出三十載勇營之獘將有更甚於營兵者方今外患循生內憂未已釐金不減捐納不停此項餉需歲竭度支之半民力盡矣國計虛矣各弁勇饔揮霍之貲皆四海窮民之淚珠膏血也欲免此獘必須兵農合一遠稽古制近考泰西參保甲團練之規復軌裏連鄕之法所有次第附見他篇惟是彊敵在門諸夷環伺不能一日忘戰卽不可一日無兵額兵必宜盡裁則營勇不可以不練其大隊屯駐之地邊防海警日有所聞統帥多忠勇之材士卒有奮揚之气互相比較便於稽查偶有風謠事難掩飾跳梁小醜徵調搜尋械用必極精堅兵馬務期臕壯尙可無庸過慮也所慮者奇零營隊分駐遐方將士未必賢人數未必實所任者搜捕彈壓所處者暇豫寬閒所與居遊者耕夫賈豎筋弛骨惰終歲嬉遊偶當操閱之期雇覓市人濫竽充數始則一營作俑而及於各營繼而一省效尢而漸達於各省故勇丁者散之則弱聚之則彊練之則勇縱之則怯者也宜嚴敕疆臣隨時抽閱毋徇情面毋務寬容誥誡於先稽核於後以期兵皆實用餉不虛糜至於疲弱之卒渙散之營可裁者裁可撤者撤仍通飭各營統將隨時宣講聖諭勸善要言教忠教孝及兵法各書俾之有勇知方咸明大義無事則保民緝盜隨地可以相安有變則敵愾同仇隨時可以赴難養其气調其心勞其身齊其力練其技藝其才能人人共矢公忠日日如臨大敵堅如山嶽屹如長城斯百戰百勝之精軍卽一徳一心之衛士以守則固以戰則彊王者之所以禁暴立威有徵而無戰也

民兵

陳次亮國家歲出之數莫大於兵餉彊兵與富國其事兩相妨也周官司馬之管子內政之篇爲寓兵於農之嚆矢唐代府兵最爲近古而閱時未久已復羸後人召募紛紛幾竭度支之力求其旣不病國亦可足兵計日程功歷久而仍無獘者其惟泰西之武備院乎當中國道光之初法王拏波侖第一以梟桀之姿席盛彊之勢善陳善戰虎視歐洲普魯士之君臣一戰而皆爲所虜索償兵費割地成和然限制普人養兵之數不得逾萬普王任賢相畢思馬克廣設武備院於國中人盡爲兵兵皆入院訓練三載方可卽戎十年爲戰兵十年爲守兵老弱廢疾孤子例得優免故普之勝法徵調至三百萬人法人國破王禽一蹶幾於不振兵機將略天下稱之戡法還師遂成永制未幾而法人效之矣未幾而義奧俄日效之矣法欲報普義奧防法而俄與日本亦復尢而效之者其意皆在中國耳彼之戰事日益習兵數日益增而我尙掩聰塞明不以爲意他日邊陲有事鐵路隨之一則轉餉徵兵源源不竭一則左支右絀岌岌可危不待彼此交綏而勝敗之機已決矣中國賦稅所入逾萬萬金養勇養兵居其大半民力已竭兵備尙虛江海防維仍無把握𨿽所畱者多百戰勁卒制伏莽則有餘再閱廿年而少者老老者死遊手無賴羼雜其內獘更甚於綠營卽外患不生而天下之兵已疲薾而不堪復用欲急加裁汰外人之窺伺難防欲虛與委蛇內地之輸將已困於此而籌一兩全之策莫如參用保甲屯田團練之意仿泰西武備院而量爲變通中國生齒之蕃甲於天下百人之內得一人爲兵而已不可勝用也宜詳考徳國規制沿邊沿海廣立學堂參酌中西延聘教習學成後編入兵籍撥隸勇營弁勇有缺以次充補仍將邊海商民人等設立屯長按時訓練軍裝器械出自公家事畢繳官以防反側才能出眾獎以虛銜有事時調集重操給以俸餉俾自爲戰守統由地方牧令督率經理一旦開釁以勇隊爲戰兵練隊爲守兵邊省數多腹地數少優免之例不妨稍寬俟規模大定之時將綠營制兵槪行遣撤勇隊之疲弱者亦可酌裁國家歲省千萬金而兵數日增餉數日減無事之日仍可負耒耜以耕有事之時不至驅市人而戰卽他日精兵物故宿將凋零而繼起有人明習戰陣𨿽復彊鄰逼處大敵環攻亦復何患之有措正施行所操者約而所及者廣此之謂也

額兵

陳次亮國家承平之時綠營額兵六十餘萬歲餉二千餘萬兩居天下財賦之半粵撚事起潰散逃亡戰旣不能守亦不固各統帥知其難恃乃攺爲另募勇丁湘軍淮軍風發舉不十餘載已奏蕩平勝負之機優劣之數不待智者而後知矣事平後各省額兵死亡略盡或裁或減或攺練軍核計現存不及其半然兵餉仍需千五百萬金加以勇餉三千餘萬綜計歲需五千萬金以上民力竭矣而兵力仍未可恃也國計貧矣而國勢仍未必彊也欲將勇丁遣撤大半無家可歸旣念前勞將﹝虞﹞﹝士﹞後患且夙經戰陣究勝羸疲敝之綠營若營兵則安家業長子孫卽盡裁之而不虞其生變也光緒初言路條陳於是有裁兵之議閻敬銘綜戶兵兩部銳意舉行乃內而曹司外而疆吏皆借口於駐防之不足塘汛之無人文報之難達往還駁詰曠歲稽時裁兵不及千人節餉僅逾十萬良法美意仍托空言事之不易舉而獘之不易除也若是夫今之營兵皆知其無益矣不知其有害也一鄕一邑恣睢暴戾魚肉鄕民會城勢聚兵多則動輒挾刃尋讎聚眾滋事私則勇公戰則怯卽補以精勇不數年而仍屬疲羸卽調爲練兵甫歸標而又成怯弱縱使不能爲亂不至厲民使國家長養此數十萬無賴之人長糜此千餘萬無益之費何爲者也而欲裁竟不能裁者則因軍興以來有功將士皆補額缺每營有扣餉每事有陋規書吏武員相將染指瞻徇顧慮錮習已成故其不欲裁者非爲兵也爲將也非爲公也爲私也欲裁營兵必裁將領而以勇營之統領攺爲提鎭營官攺爲副將參遊哨官攺爲都守千把各缺奏請補授扼要駐防公費養廉務從優厚練軍著有成效者準作勇營自餘綠營額兵克日按期槪行裁撤或缺額不補逐漸刪除限以十年必將減盡塘汛文報責成驛站差役仍創設書信館以速郵傳定議堅持勿爲浮言所奪阻撓者有罪奉行不力者有誅汰弱畱彊循名責實上紓國計下益民生免司農仰屋之嗟絕異日紛爭之患所謂一舉而數善備焉者也

遵議武營扣餉缺額罪名折光緒二十二年六月初二日

松溎經筵講官降一級畱任刑部尙書臣松溎等謹奏爲遵旨議奏事內閣鈔出浙江道監察禦史彭述奏武營扣餉缺額積獘已深請嚴定罪名一折光緒二十二年四月初一日奉上諭禦史彭述奏武營扣餉缺額積獘已深請嚴定罪名一折著刑部議奏欽此鈔出到部據該禦史原奏內稱竊惟自彊之計實以講求武備爲先風聞各營扣餉缺額所在恆有雲南江南安徽奉天廣西等省經該將軍督撫先將奏在案或請革職永不用或請革職或請降調在該將軍督撫體念時艱極力整頓固已破除情面其有原請降調奉旨攺爲革職者皇上權衡至當尢爲欽佩莫名抑更有請者近來將領提鎭居多無可再升遂絕上進之志缺分較少除授頗難𨿽官職已至一二品而未經除授彼若不以爲榮卽令除授有期而祿俸所入不如統領所入之多故有補缺多年並非得力統將而仍畱帶防營如衛汝貴者無非意在戀棧求滿欲壑縱有發覺之日革職永不用亦若不自顧惜且一旦有警旣短兵勇之餉又屬短額之營驅之赴敵兵勇必懷怨望不願竭力以衛其主卽令臨時補足未經訓練見敵必逃統將勢孤將恐不能自保平日扣餉缺額罪其革職永不用猶可坐擁厚資在忠勇廉潔之統將固明致身之意其貪黷而扣餉缺額者趨避極熟飽則思揚反以永不用爲得計以致提鎭以下與夫文職之爲統將而不知自愛者亦復不免所以上年𨿽有雲南奏之案而江南安徽奉天等省繼之今年廣西又繼之雲南𨿽曾紹梅等而張以仁繼之江南𨿽馮士元而沈茂勝等繼之劉祖賢等又繼之安徽𨿽周云田而徐思忠等繼之皆由懲治從寬不足儆一戒百當此時勢萬難之際外而彊敵環視要﹝挾﹞﹝狹﹞甚多內而回匪未平偏災時見皇上宵衣旰食一息難安統將帥師徒飽私匪惟度支奇絀麋餉可惜設遇緩急尢爲大局所關所有武營扣餉缺額等獘相應請旨飭令刑部嚴定罪名嗣後如敢再犯按律懲治以肅軍政而儆效尢等因奏奉諭旨著臣部議奏臣等查律載管軍官吏冒支軍糧入己者計贓準竊盜論注云取之於軍非取之於官也若軍已逃散不行扣除而入己者以常人盜官糧論若承委放支而冒支者以監守自盜論又例載盜竊漕糧數至一百石以上者擬絞監候又監守盜倉庫錢糧入己數在一千兩以上者擬斬監候各等語是管軍官吏冒支軍糧及承委放支而冒支與軍已逃散不行扣除而入己分別取之於官取之於軍照例以常人盜監守盜計贓擬以斬絞監候律例各有治罪專條文職身爲統將及武職將領有犯扣餉缺額等獘一經審實卽按照律例分別科斷無虞輕縱今據該禦史彭述奏武營扣餉缺額罪止革職永不用懲治從寬不足儆一戒百請嚴定罪名以儆效尢等因查近年以來各路統帶管帶兵勇員弁扣餉缺額等獘誠屬不少該禦史奏請嚴定罪名蓋以因時勢多艱此獘不除一旦有警驅之赴敵勢必各懷怨望不肯竭力自系爲大局攸關力加整頓起見惟定例管軍官吏冒支軍糧及承委放支而冒支與軍已逃散不行扣除而入己分別取之於官取之於軍照例以常人盜監守盜計贓擬以斬絞監候立法已屬詳盡全在各省督撫及各路統兵大員認眞稽查有獘必究有犯必懲自足以儆貪婪而懲玩法若徒事瞻徇不肯切實究辦卽冒充軍糧各律例亦成虛設復行嚴立科條亦恐有名無實溯查此等案件自光緒十一年以來僅止已革臺灣道劉璈一案系監司大員兼統營務因冒支公夫月餉虛開招勇船價經欽派大臣審明計贓照監守盜倉庫錢糧例擬斬監候在案此外並不多見卽或偶爾劾不以爲擬請降調卽以爲革職永不用從無按照律例定擬之件誠有如該禦史所奏者於軍營殊有關系臣等公同酌議與其另立新章何若申明舊例相應請旨飭下各省督撫及各路統兵大員嗣後遇有武營扣餉缺額等獘一經審實卽行查照律例計贓分別治罪不得以革職畱營及永不用等詞含糊完結以除積獘而肅軍政再此折於四月初三日鈔出到部合並聲明所有臣等議奏緣由謹恭折具奏請旨

湖北興辦洋操奏章公牘章程

張之洞

整軍經武國之大典利在能勝不恥相師南皮張孝達制軍回鄂督任後將由南京帶回之洋弁編爲護軍前後兩營玆將奏議洋操折並原稟及章程錄如左奏爲鄂省設立洋操護軍兩營曁工程隊酌仿直隸武毅軍餉章練習洋操並裁營抵支餉項恭折具陳仰祈聖鑑事竊臣之洞前在兩江總督任內奏明將護軍前營調來湖北教習洋操以開風气應給餉項由鄂省裁營抵支奉旨允準欽遵在案本年正月回任後與臣繼洵熟商卽將該護軍營練熟勇丁分爲前後兩營募勇添足兩營額數以便轉相傳習遴委遊擊銜盡先補用都司張彪充前營管帶官世襲一等輕車都尉四川補用將嶽嗣儀充當後營管帶官督率操練並委派徳國駐京公使薦來之徳將貝倫司多爾夫充當該兩營總教習選募津粵武備學生充當分教習專肄西法馬步各隊陣式技藝槍藥彈裝卸運用機器理法營壘橋道測量繪圖事宜該兩營月餉卽裁湖北原有之武防旗武剛右旗鎭南前旗三旗餉項抵支至所裁三旗前已奏明在案臣等竊維鄂省地據上游值此時事孔急從前綠營勇營積習已深驟難振作計惟攺練洋操方足以開風气而漸成勁旅惟餉項難籌一時未便遽練多營只得就現在餉力所及先練兩營並工程隊一哨徐圖擴充查洋操餉項以江南自彊軍爲最優鄂省未易仿行惟直隸提督聶士成新練之武毅軍三十營采用淮軍舊制攺練洋操餉章視江南爲省尙可斟酌仿照變通辦理查武毅軍共三十營步軍營制每營營哨官五員勇丁五百名長夫一百八十名月支薪餉銀二千八百九十二兩二錢外加柴艸銀一百六十兩車駝運載等項銀一百兩而三十營隨軍辦理文件巡查等項共月需一千八百兩每營應攤六十兩總計薪餉各項步隊每營每月共攤支銀三千二百一十二兩二錢又直隸督臣原奏聲明用西法操練如有變通增添款項隨時奏咨斷非三千二百餘兩之數所能包該淨盡鄂省現仿徳國軍制開練洋操每哨須加多副哨官一員又須設排長以總司口令設槍匠以修理槍械兵丁衣履須歸一律以肅軍容朝夕操練又須遠出登山涉水所需衣操自較尋常多費而勇數不準一名缺額勇丁又不準經日不操自不能不曲加體卹向章營哨官薪費不多每借長夫餉項通融津貼衣履須兵丁自備每致參差藍縷殊於軍容有現在整頓軍制事事均須核實款項又未便多支再四思維惟有將長夫一項暫行節省夫餉卽移添官弁薪費及添設副哨排長槍匠鼓號手並官弁兵丁衣之用至工程隊一項查外洋軍制凡造橋修路築壘等事槪由工程隊任役又須槍法陣法無不通曉此項工程隊兵兼有步隊之長宜與正兵同重今酌設工程隊百人爲一哨卽由前營營官兼管毋庸另設營官其木鐵磚石編籬結繩各匠首比照隊之目馬步隊之副排長余與他哨相同官弁衣亦由官制另加刀斧鍬鋤各器具計前營步隊三哨隊二哨月支新餉衣等項銀二千九百四十八兩後營步隊三哨馬隊二哨月支薪餉衣餵養銀二千八百九十四兩八錢又工程隊一哨月支銀五百八十一兩六錢統計兩營一哨每月共支銀六千四百二十四兩四錢較之武毅步軍兩營餉數適相符合毫無出入以上餉項均自本年二月初一日起支至華洋教習薪資不在前項餉內亦與武毅軍同此後如有應行變通舊制必須增添款項之處仍仿照武毅軍奏案隨時奏咨飭據善後局司道籌議具詳前來臣等覆加查核所裁武防三旗共計一千八十人而護軍馬步兩營工程隊一哨計弁勇一千人馬一百餘匹人數大約相等惟因攺練洋操朝夕操練無間寒暑較尋常防營爲最勞而官弁人等督率教練曁工匠修整槍各有專責其人數不得不酌量加增且弁勇操練跋涉衣操靴較費均須分季由官制給非僅如防營於成軍時給予號衣一次而已故必加給薪餉方足勵其廉勤玆仿照直隸武毅軍新練洋操餉章參用徳國軍制詳加酌核不惟勇額無一名短缺此次章程所擬各項涓滴均歸實用不蹈營漏習所有加派副營官副哨官排長槍匠每月約需薪水銀四百餘兩又由官制給兩營一哨弁勇衣操每月攤銀四百兩皆系必不可少之需卽系就武毅軍奏定長夫口糧委員薪水柴艸運載各項內撙節變通攺爲以上各款並不另行開支以期餉不加增而可多收實效總之此兩營一哨餉章其間開支名目𨿽與武毅軍微有異同而支餉之數正與武毅軍步隊兩營相符不使稍有出入至鄂省所裁三旗餉項抵支微有不敷當與別項撙節足除將弁勇餉項曁華洋教習薪費詳細章程咨部外所有湖北新設洋操護軍營裁營抵支並酌仿直隸提督聶士成新練洋操武毅軍餉章變通辦理各緣由臣等謹合詞具奏伏祈皇上聖鑑飭部立案施行謹奏

委辦洋操提調分省補用知府錢恂稟竊惟憲臺由江南奏調來鄂之護軍前營業經分爲前後兩營選補新勇逐日開操而薪餉章程尙未釐定前奉憲諭以江南新創自彊新軍餉糈較厚鄂省未易仿行北洋所練武毅全軍用采淮軍舊制攺練洋操應可仿照辦理飭令核議等因查淮軍舊制步營每營官弁勇丁五百員名長夫一百八十四名大建月支薪餉銀三千零十兩四錢外加柴艸銀一百六十兩共月支銀三千一百七十兩四錢武毅軍步營每營官五員勇丁五百名長夫一百八十名月支薪餉銀二千八百九十二兩二錢外加柴艸銀一百六十兩共月支銀三千零五十二兩二錢而隨軍辦理文件巡查等項另行開支統計已在三千二百兩以外又聲明西法操練如有變通增添款項隨時奏咨則斷非三千二百兩之數所能包括一切鄂省現仿徳國軍制開練洋操每哨哨官須加多一員又須設排長以總司口令設槍匠以修理槍械兵丁衣履須歸一律以肅軍容而朝夕勤操又須遠出試操登山涉水所須衣履自較尋常費又哨官旣無貼夫名目則薪水不得不量爲增加以養其廉經卑府會同管帶護軍前營都司張彪管帶護軍後營參將嶽嗣儀悉心商酌惟有將長夫一項刪除以夫餉攤入作爲添設哨官排長槍匠鼓兒手及官弁兵丁四季衣之用極力節省計前營隊二哨步隊三哨月支薪餉衣等項銀三千一百四十六兩八錢後營馬隊二哨步隊三哨月支薪餉衣餵養銀三千零八十五兩核計均在三千二百兩以內固較江南自彊新軍餉項爲減卽較武毅軍餉項亦屬有減無增至工程隊一項武毅軍每營奉裁之長夫六十名餉項移作工程隊之用原爲節省起見查外洋軍制凡軍中工程除穵掘站溝跪溝皆由步隊任役外其餘造橋修路築壘等事皆由工程隊任役工程隊又須於步隊之槍法無不通曉是此項兵丁兼有步法工程二技之長並非專曉工程不曉步法宜與正兵同重今遵諭旨酌設工程隊百人爲一哨擬由前營之官兼管俟將推廣再行添設營官其木匠首鐵匠首石匠首編籬結繩匠首比照隊之目馬步隊之副排長余與他哨相同官弁衣亦與他哨相同另加刀斧鍬鋤等項器具共月支銀七百兩零一錢統計隊馬隊步隊工程隊兩營一哨薪餉衣雜用每月共銀六千九百三十一兩九錢華洋教習薪資不在內亦與武毅軍同例伏查洋操規制嚴肅其勞苦倍蓰常營不準一名缺額不準經日不操務洗尋常軍營積習故官弁不加優異不能責其必廉兵丁不曲加體卹不能責其必勤向章營哨官薪費不多每借夫餉一項通融津貼兵丁衣履未立專款每致參差藍縷現在整頓軍制事事均須核實而款項又未便多費再四思維與其借夫餉名目挪作他用何如實用實銷昭示大信是以將原定夫餉一項節省刪除卽將此款分作官弁薪費以及添設排長槍匠鼓號手並四季衣履一切等用仍核與淮軍舊章武毅新軍均不逾越此系爲整頓洋操起見他營不得援以爲例所有遵議洋操薪餉章程另繕淸單恭呈鑑核是否有當伏候批飭祗遵除稟撫憲外爲此具稟恭鈞安伏乞垂鑑兩湖總督部堂張批該提調所擬護軍前後兩營洋操馬步並工程隊薪糧章程仰北善後局迅速妥議詳復核辦仍候撫部院示繳稟折鈔發湖北創辦洋操奏章公牘章程謹將酌擬護軍前後兩營洋操馬步並工程隊薪餉章程開呈憲核計開

護軍前營隊二哨步隊三哨

營官一員

每月薪水銀五十兩

每月五十兩

每月公費銀一百五十兩

每月一百五十兩

副營官一員每月薪水銀三十兩

每月三十兩

辦理文件巡查醫官經理軍裝各員弁每月薪費銀六十兩每月六十兩

以上營官及辦理文件等員薪費銀每月共二百九十兩

隊兩哨計十八尊

正哨官二員

每員每月薪水銀二十四兩每月四十八兩

副哨官二員

每員每月薪水銀十二兩

每月二十四兩

總弁一名

每月薪水銀二十四兩

每月二十四兩

目三名

每名每月餉銀七兩二錢

每月二十一兩六錢

護勇十名

每名每月餉銀四兩五錢

每月四十五兩

什長十六名

每名每月餉銀四兩八錢

每月七十六兩八錢

兵百六十四名每名每月餉銀四兩二錢

每月六百八十八兩八錢

夥勇十八名

每名每月餉銀三兩三錢

每月五十九兩四錢

拉車馬六匹

每匹每月餵養銀三兩

每月十八兩

馬夫二名

每名每月餉銀三兩

每月六兩

前件拉車馬匹現時操練暫配用六匹以資節省出徵時再行請派五生的以上車每尊馬六匹五生的以下車每尊馬四匹運送子藥車馬亦出徵時酌量多寡再行請派

以上隊兩哨薪水餵養銀每月共一千零一十一兩四錢

步隊三哨

正哨官三員

每員每月薪水銀二十四兩每月七十二兩

副哨官三員

每員每月薪水銀十二兩

每月三十六兩

正排長一名

每月薪水銀二十四兩

每月二十四兩

副排長九名

每名每月餉銀七兩二錢

每月六十四兩八錢

鼓號教習一名

每月餉銀十兩

每月十兩

鼓號兵七名

每名每月餉銀七兩二錢

每月五十兩零四錢

正槍匠一名

每月餉銀十二兩

每月十二兩

副槍匠一名

每月餉銀九兩四錢

每月九兩四錢

護勇十名

每名每月餉銀四兩五錢

每月四十五兩

親兵六十名

每名每月餉銀四兩五錢

每月二百七十兩

什長二十二名

每名每月餉銀四兩八錢

每月一百零五兩六錢

正兵一百五十八名每名每月餉銀四兩二錢

每月六百六十三兩六錢

夥勇二十六名

每名每月餉銀三兩三錢

每月八十五兩八錢

以上步隊三哨薪餉銀每月共一千四百四十八兩六錢

制辦官弁兵丁冬夏衣戰靴四百九十六分馬夫不給夥勇兩分作一分算每名每月攤銀八錢每月三百九十六兩八錢

前件除營官副營官外自正副哨官以下槪給操衣靴

以上前營隊兩哨步隊三哨統共每月支薪餉衣戰靴費用等項銀三千一百四十六兩八錢

護軍後營馬隊兩哨步隊三哨

營官一員

每月薪水銀五十兩

每月五十兩

每月公費銀一百五十兩

每月一百五十兩

副營官一員每月薪水銀三十兩

每月三十兩

辦理文件巡查醫官經理軍裝各員弁每月薪費銀六十兩每月六十兩

以上營官及辦理文件等員薪費銀每月共二百九十兩

馬隊兩哨

正哨官二員

每員每月薪水銀二十四兩每月四十八兩

副哨官二員

每員每月薪水銀十二兩

每月二十四兩

正排長一名

每月薪水銀二十四兩

每月二十四兩

副排長四名

每名每月餉銀七兩二錢

每月二十八兩八錢

獸醫一名

每月餉銀八兩

每月八兩

獸醫藥料

每月支銀三十兩

每月三十兩

什長十名

每名每月餉銀四兩八錢

每月四十八兩

馬兵八十四名每名每月餉銀四兩二錢

每月三百五十二兩八錢

夥食十二名

每名每月餉銀三兩三錢

每月三十九兩六錢

馬一百匹

每匹每月餵養銀三兩

每月六十兩

馬夫二十名每名管五馬每名每月餉銀三兩

每月六十兩

營官給馬幹二匹正哨官每人給馬幹二匹副哨官每人給馬幹一匹共八匹每匹每月餵養銀三兩每月二十四兩

前件營官等馬由自備但月給馬幹銀兩

修補鞍轡馬嚼馬掌馬槽每月支銀四十兩每月四十兩

以上馬隊兩哨薪餉餵養鞍轡藥料銀每月共一千零二十七兩二錢

步隊三哨

正哨官三員

每員每月薪水銀二十四兩每月七十二兩

副哨官三員

每員每月薪水銀十二兩

每月三十六兩

正排長一名

每月薪水銀二十四兩

每月二十四兩

副排長九名

每名每月餉銀七兩二錢

每月六十四兩八錢

鼓號教習一名

每月餉銀十兩

每月十兩

鼓號兵七名

每名每月餉銀七兩二錢

每月五十兩零四錢

正槍匠一名

每月餉銀十二兩

每月十二兩

副槍匠一名

每月餉銀九兩四錢

每月九兩四錢

護勇十名

每名每月餉銀四兩五錢

每月四十五兩

親兵六十名

每名每月餉銀四兩五錢

每月二百七十兩

什長廿二名

每名每月餉銀四兩八錢

每月一百零五兩六錢

正兵一百五十八名每名每月餉銀四兩二錢

每月六百六十三兩六錢

夥勇廿六名

每名每月餉銀三兩三錢

每月八十五兩八錢

以上步隊三哨薪餉銀每月共一千四百四十八兩六錢

制辦官弁兵丁冬夏衣戰靴三百九十九分馬夫不給夥勇兩分作一分算每名每月攤銀八錢每月三百十九兩二錢

前件除營官副營官外自正副哨官以下槪給操衣靴

以上後營馬隊兩哨步隊三哨統共每月支薪餉馬幹衣戰靴費用等項銀共三千零八十五兩

工程隊一哨營官副營官

前件現在工程隊暫設一哨無庸專設營官由前營營官兼管將來擴充時再行請派營官

正哨官一員

每月薪水銀二十四兩

每月二十四兩

副哨官一員

每月薪水銀十二兩

每月十二兩

木匠首一員

每月餉銀七兩二錢

每月七兩二錢

鐵匠首一名

每月餉銀七兩二錢

每月七兩二錢

磚石匠首一名

每月餉銀七兩二錢

每月七兩二錢

編籬結繩匠首一名每月餉銀七兩二錢

每月七兩二錢

什長八名

每名每月餉銀四兩八錢

每月三十八兩四錢

正兵八十名

每名每月餉銀四兩二錢

每月三百三十六兩

夥勇十二名

每名每月餉銀三兩三錢

每月三十九兩六錢

護勇六名

每名每月餉銀四兩五錢

每月二十七兩

刀斧鍬鋤筐擔等項工匠須用器具物料每月支銀一百兩每月一百兩

前件此項專爲操練所用出徵時需用器具物料甚多屆時再行請備

制辦官弁兵丁冬夏衣戰靴一百零六分夥勇兩分作一分算每名每月攤銀八錢每月八十四兩八錢

以上工程隊一哨統共每月支薪餉器具衣戰靴費用等項錢共七百兩零一錢

一擦油料每尊每月給銀三兩

一賬房馬棚照章每六个月更換一次如將來仿西制設立兵房則此項卽不復開支但支歲修之費

一馬匹倒換隨時核實報補仍不得逾向章每百匹按年換三十六匹之數

一號衣戰靴鞍衣洋鼓號並洋式鍬鋤等項照初成軍例制給一次總辦湖北善後總局爲遵議詳覆事案奉憲臺批委辦洋操提調分省補用知府錢恂稟呈遵擬護軍前後兩營洋操薪餉章程由奉批該提調所議護軍前後兩營洋操馬步並工程隊薪糧章程仰北善後局迅速妥議詳復核辦仍候撫部院批示繳稟折抄發又奉撫憲批同前由奉批據稟及淸折均悉仰善後總局會同營務處飭候督部堂批示繳折存各等因奉此查折開護軍前後兩營分設隊二哨步隊六哨馬隊二哨又另設工程隊一哨按照淮軍曁北洋武毅軍及徳國洋操章程酌中定議加給哨官及添設員弁薪水勇丁衣靴等項刪除原設長夫口糧並不支柴艸銀兩核計大建月尙應支銀六千九百另六兩六錢系屬實用實銷所擬甚爲周妥惟查淮軍章程步隊每營大建連柴艸支銀三千一百七十兩零四錢其工程隊北洋武毅軍系就各營內抽撥長夫騰出夫銀作爲月餉不另開支若以兩營核計則每大建月僅支銀六千三百四十兩零八錢現該守所擬每月支銀六千九百餘兩計須多支銀五百六十五兩八錢𨿽洋操系屬創辦而爲數較巨以後造銷恐幹部駁本司職道等公同商榷所有派設哨弁及加給薪水系就夫糧勻撥應卽照準其所定制備各款似覺稍多擬請將勇丁衣靴項下原擬每名每月給銀八錢核減銀二錢馬隊藥料項下原擬每月給銀三十兩核減銀十四兩修理靴馬掌項下原擬每月給銀四十兩核減銀十六兩工程隊修整制辦項下原擬每月給銀一百兩應攺爲按季給領一次合計月可節省銀二百九十六兩四錢六分此外尙應增銀二百六十九兩三錢四分較之北洋武毅軍奏定加支文案等員薪水尙覺不甚懸殊但此系防營洋操將來如有調遣長夫柴艸仍須酌發自當隨時詳請奏咨以便造報至修建兵房倒補馬匹月需擦經費曁成軍初次應領各項核與向章相符自應如稟辦理所有遵飭核議緣由是否有當理合詳請憲臺俯賜查核批示祗遵除詳撫憲外爲此詳乞照詳施行再原折所開餉數以散合總前營計少支銀二錢工程隊計多支銀二十五兩五錢應卽更正合並陳明須至正詳者兩湖總督部堂張批如詳辦理除檄行護軍前後兩營遵辦外仰該局卽便轉行遵照仍候撫部院批示繳

商戰論

錢塘汪康年撰國立於地球之上咸以戰爭自存者也以戰自愓罔不興以不戰自逸罔不亡戰之具有三教以奪其民兵以奪其地商以奪其財是故未通商之前商與商自爲戰旣通商之後則合一國之商以與他國之商相戰然則商之持籌握算以與他國較錙銖猶其被甲執戈而爲國家力於疆場也其貨物則其兵刃也其貲本則其餱糧也國家之待將卒必厚其糧糒而予以利器豈偏愛此將卒哉以爲是一國存亡所系百姓生命所關不敢不致謹也今夫農盡力田畝或植材木以出地中之所產然非商則不能運而致之遠工取五行之精而制爲器用非商則不能衒於肆以得他人之貲且商之爲事常兵之爲事暫商之爲事繁兵之爲事寡商所赴之地多兵所赴之地少兵者備而不必用者也商者無日不用者也然則國家之當加意於商豈不甚重矣哉商之所利貨物美貲本輕程途捷營銷廣四者而已顧四者非國家加力助之則不爲功不行激勸之法不定專利之條不嚴冒牌之禁則貨物不能美銀行不設稅則不減假貸之法不定則貲本不能輕鐵路不開輪船不廣內地不通盜賊不戢則程途不能捷不設公使領事於各國及其通商之埠不能以輪船載貨而致之他洲不能以兵船衛之不能以全國之權力保護之則營銷不能廣如是則全國之商不過持其舊法行迂曲之途而待銷於本境之內欲求商務遠駕於他國之上得乎西國商務之極盛也以其保護之甚力也保護之道維何曰使之便利使之有權而已是以定錢式及金銀銅三品之價開官私銀行定匯票使用票輕出口之稅凡稅不與物價相比者得隨時攺定開鐵路行輪船凡至他國者得載以己國之船而護之以兵輪又定開設公司之例定專利之條嚴冒牌之禁凡以使之便利也許商人設市館爲議論貿易及定價值之所又許立商會使得商禁約他國貨物之法他國之幣不得流入內地或恐礙本國貨之銷路則重進口之稅恐礙本國之工作則輕進口之稅凡以使之有權也故西商之至各國求必得而謀必遂職是故也夫使商人便利使商人有權所以保商也卽嚴治商之禁令釐剔商人之獘病亦所以保商也西國之治商也凡商家冊籍及存貨底單及進出款之簿皆有一定程序歲呈之官以便稽核凡商之章程必請於官官允其行必力保護之其行使銀行之票及保險之法皆有定章至若不得已而倒閉則官稽其存數而使之攤還不得有所偏倚又定報窮之令凡報窮者不得齒於其類若有意誆騙或經商不合法度而致倒他人之財則官得按法嚴治之店之夥友侵沒主人之財者皆嚴治其罪夫如是故商人皆愼重不敢爲非而彼此得相信相保也今吾中國與西國交通以來兵則屢戰而不一勝條約則屢定而權利愈失西國之貨銷行者歲億萬計而有損無益之物𨿽闌入而莫之能禁財貨日失利源日涸然猶幸商人能忍受艱苦節嗇勤力以與西人相搏相持𨿽不能相抵然尙十得五六而閩粵民之工商於南洋及美澳諸洲者每歲寄回之銀又十得二三故中國𨿽困乏尙得支持而國家關稅亦賴以取盈而且振饑則捐之商禦敵則捐之商有大工大役又捐之商而報之款尙不在此列然則商固無負於國家也嗚呼中國商人之困至今日而已極矣一不鑄金幣又不定用銀幣之制致受西國鎊價之虧二銀錢價低昂不定致商人有受暗虧之慮三各省平色萬殊致受錢莊抑克之虧四假貸抵押及存銀均無定法使商人運掉不靈五不明許商人立會致商人無自主之權六不設市館以定隨時公平之價七各業所立行規不與官相通官可任意廢去八不立專利之條致商人不敢出重貲創辦新業九不嚴禁冒牌使美劣得以混淆出重貲者不必能得利十無專治倒帳之章程致被倒者無可控訴十一有意虧倒及設計誆騙者不能盡治以法致市面大敗而姦猾之徒仍得公然出入官商之間十二凡夥友虧倒主人之貲官不能嚴治致有貲財者不敢放手營運十三無保水火險之行使商人得保其貲財十四不能重進口稅而輕出口稅使中國貨物得暢銷於各國十五不開鐵路不廣設內河輪船使行程迂遶十六無徑達歐美洲之輪船使得載貨以之他國十七各國不設領事無兵輪駛行外洋使經商各國者得有保護權則內外倒置便利則中西互易困厄己國之商而便利西國之商未有若今日者也然猶曰力不足不能行也財不給不能辦也國權不足不能得之於西國也自秦漢以後政尙疏若必使纖悉皆治之官恐轉叢獘也固也顧何以出口之貨不能減輕其稅乎釐局約俟軍務告竣停止今已逾約矣獨不可裁減之乎然猶曰償款方迫興作方國用方匱非輕徭薄賦之時也顧獨不能釐革其法制裁廠並徵使商人得行輕捷之途乎今釐卡如織一水之地而抽釐十餘次驗票又十餘次一貨之稅而徵之於未成材料之時又徵之於已成器物之時物價之低昂不一也而稅則一成不變有始僅值百抽五者繼至十抽三四各局之衰旺不定也而稅額則有增無減致有彊稅就額之獘尢可異者一國之中而各省之章程不一一省之中而各局之章程又不一一局而前後之章程又不一至於以若干起稅及何物免稅皆無一定之章故尺布斗粟未嘗獲免日用之物未嘗見蠲甚至司釐卡之員溢額則得獎虧額則見責歲增則畱差歲減則撤差如此有不朘削脂膏例外取盈以求稱上之意乎夫以各省督撫之明察豈不知此而因循不變者一則苦無安置冗員之地一則外銷之款無可開支嗚呼國家得一二而使民間失千萬不許明銷而俾暗取誠非計之得也顧此猶制之自上以備國家之用商民不敢怨也假使承辦員役能體朝廷不得已之意一秉至公絕無畱難則商民猶不甚困也然而蒞其事者大率負債積貲百計求說而後得此將於是淸負將於是起家何暇他顧故其扼制商民之法至不忍言有得錢賣放之獘有大頭小尾之獘有得錢減貨之獘此猶病國而不病民也若夫銀則補水錢則補串罰無限制稍不遂意則蹴壞其物以嚇之新鮮果物則故欲翻動以挾制之甚至故栽僞洋而迫其掉換且又商人守卡而故與晏開商船乘潮而故與停畱疾風甚雨而故與稽滯商人之貲財不顧也商人之身命不問也是以釐稅之入上得其一而下得其九此九成中官才二三耳司事頗得其三四而巡丁則得其五六夫縱千百虎狼以逐羊兔幾何不相將俱盡者而欲其能致勝得乎顧中國前則以官剝商而商困今則以官侵商而商愈困莊子曰牧馬者去其害馬而已矣孟子曰所欲與之聚之所惡弗施爾也夫商之擇利不待教於官也今之經商宜以新法求利商人亦稔知也道在正商法保商權捷商途而已矣今之言治者動曰宜通官商之气宜合官商之情於是有曰官督商辦者有曰官商合股者有竟奪商人之事而之官者夫以官之積威商人安能與之較論於是豪猾之徒以中國之官權行西國之商法官本則昂物價以抵除而莫或過問也商本則暫以微利羈縻而莫敢與聞也遂以傾詐陰險之才行籠絡捭闔之術盡取天下之利權而歸之一己而商人愈困矣縛勇士之手足而使與人得乎桎梏勇將縶維健卒而使與人戰可乎今置商人於牽掣拘攣之地抑鬱之鄕欲其能與各國之商爭勝是猶南行而北轅也夫以中國之商受中國之法以理論之固當盡行折閱無可牟利矣顧環觀華商亦頗有積日月之力以獲貲者蓋華商性能儉約刻苦無多求利不敢效西人之奢故拾遺掇剩稍能步西人之後塵且又有意外之幸焉蓋法不準情於是所司有行法外意而潛減貨值者又有因比較嚴切兩卡爭釐因減釐以致商者又有船戶與司役通同或減名數或常年包賄若干以漏釐者又有托官船試船夾帶以邀免者又有掛洋旗托洋人報關以免苛政者嗚呼使商人失利於彼而得策於此此豈謀國者所忍聞乎然則今日欲振商務必自設商部始必自裁釐並徵始

英法水戰論法人愛密爾屠卜曾在本國水師充當少佐引退後新著一書論英法水戰勝負如何曰法與英不幸而從事於海上欲求勢均力敵惟有用民船助戰以制英國商輪第民船助戰一例廢而不行之約法曾允從此我所撫髀而長太息者也英有鐵甲七十二艘除魚雷船不計外尙有較次之兵船二百二艘卽使立盟三國徳意奧均守局外之例法得與俄之水師並力圖之亦不過鐵甲七十九艘快船九十七艘耳況徳意奧三國協助英國意中之事果爾則俄法水師與之相敵猶一抵十加之所有天下地勢相宜之處如芝伯裏塔毛爾塔蘇彜士及新加坡各口皆英主之法俄水師若與英國未宣戰以前不及合謀協助旣戰之後必不能彼此接應𨿽然無事則已有事法國水師必與之交綏決不蹈俄國一千八百五十四年及徳國五十年之覆轍避不敢出使敵人盤踞海面坐失機宜耳以上固英之所長玆請以其所短者言之英國致富之法將所需料件寄自外國制成貨物然後再載出口銷售國中養身食物亦由他國進口查百年前英國土地所產盡足以供本國之用近則無以自給其故有二一一千八百五十四年英國戶口統計僅十六兆人九十四年則加至三十九兆英國海口如被敵人封禁將與城池圍困無異民數愈加受累愈重殆有甚焉二向之重農務者今則棄農而業紡織工藝矣俄土交戰之時英之田地種麥者計一兆六十萬漢克臺二英畝半爲一漢克臺玆則不過五十六萬漢克臺前後比較卽其國中所銷百分中之五分也因此一千八百八十七年進口食物至有三千三百兆佛郎克之巨款九十五年又加至三千九百兆佛郎克之多由是觀之若裝運糧食英船被敵截住不得進口英人不將盡爲餓莩乎

行軍電綫電報爲行軍所必需除利便商務外尢必設法推廣以備收發軍信之用此美國軍中所以講究設立隨設隨卸之徳律風也其所試者爲不通電之磁碗及電綫電池之類而其最要者爲不用電桿之徳律風也凡不用電桿之徳律風其最要之處爲用腳踏車收放電綫曾細講究已得要領美國陸軍備腳踏車一輛配有綫盤自能行動盤綫此機在坦格塞斯省山安托尼屋地方爲陸軍大佐名湯姆孫者所創造初時以綫遲遲收放後卽加速而放綫頗靈放畢人下車轉向歸路開車歸時行走甚速盡依路之中間而收回之綫盤攪甚勻𨿽車由原來之路有時叉開數尺而綫之拖力並不爲患是收綫時向因盤上之綫加多盤攪愈速現已有法抵之矣其放綫及收綫功夫約二分鐘時盤攪之綫約長一英里之三分之一此機除試驗收放綫外曾用之以收發電報也徳人名黎屋甘姆現住倫惇創一徳律風亦以腳踏車安置電綫爲報軍信之用車有盤綫鼓二三面鼓徑約大四寸每鼓盤一英里細鋼綫其車輪與電具相接人旣上車輪轉動將鼓所盤之綫安設於地其綫放完有鐘自鳴如欲發電至某處坐車人但下車將所帶之泥棍插入地中卽可通信其安設電綫之機具重七磅綫長每英里計重十磅云

測炮綫鏡新出水師測炮綫鏡爲某兩書院之山長一名白亞一名斯曲勞特者所造此鏡業經英國海部納用徳意土瑞及智利日本巴西阿琴打立伯勃力等國水師或已配用或在試驗英國阿姆斯曲朗公司專代各國購辦測炮綫鏡已將此鏡在公司所造之名吉野名白蘭哥愛開來達名飄愛諾司愛立司三快船配用其測法系將遠物用回光鏡二面照出兩形復使兩形透過水晶二塊照在另有之回光鏡二面以便測炮綫人察看一形露上半節一形露下半節故測炮綫人僅見兩半角欲將此兩半角並爲一全角但須用三角晶代某半角則炮綫遠近卽可由三角晶查出矣

墨力那藥彈法國秋波地方用墨力那炸藥彈轟擊拉甘立肅乃船殼其試驗詳細情形該管官不願公然布告據臺母伯司報所言委員奉派試驗藥彈已於西六月廿四日事畢此次不用七寸四分徑炮而用步哥特船上之六寸三分徑炮所放墨力那藥彈六第一彈無甚效驗第二彈在船內炸裂炸毀之物升落海中第三彈勢力最猛其炸裂時白煙迷漫船不能見頗有失火景象試放畢委員查傷處現已差竣少佐屠卜克以驗放藥彈情形宜祕不宣是以書記甚簡據報七寸四分徑墨力那藥彈擊透二寸九分厚之哈味鋼後復能炸裂云云近來屢驗藥彈殆有故焉查蓋肥地方尙在試放包有藥性最猛之大開花子炮彈屠君以蓋肥所試放之彈終能收實效也

俄國添兵論俄國在太平洋之舉動也殫精竭慮有心人能無憂哉英日其將與之爭衡耶抑將聽其自然乎俄國運船一禮拜內所載往海參山威之兵道經新加坡者以四千計其駐防東西伯利亞各營兵數向以十萬名度之昔無此數今不遠矣惟其所以加增陸師之故必有其所注意者在非求並吞卽事恫嚇以逞其心之所欲耳其駐東方之水師已極雄壯而復有加添之說玆請列其兵船卽駐東方之兵船之堅利者於左一頭等鐵甲尼苦辣喫水八千四百四十噸甲厚十四寸架五十二噸之二尊十九噸者四尊六寸徑者八尊又快十二尊機器八尊二著名最巨之快船盧立格喫水一萬九百噸架八寸徑之快四尊六寸者十六尊四寸七分者六尊又較小之快十八尊護衛之帶甲厚十寸每點鐘能行十八海里水師英官之論其戰力也言人人殊或以英之快船名革蘭夫登者盡足抵之或以非船之堅利如申秋令駐東方英提督坐者不足以勝之其相殊也若此三愛特密爾那基毛甫喫水七千七百八十二噸造於一千八百八十五年甲厚十寸頗重大八寸徑者八尊六寸徑者十尊余較小四巴米阿得阿屬乏造於一千八百八十八年喫水六千噸與英之恩配裏歐司船相若惟船身較小耳其軍火之最利者爲八寸徑二尊六寸徑者十三尊此外尙有鐵甲及快船數艘又三等兵船九艘魚雷船及捉魚雷船數艘今據太唔士報所登路透電稱俄國今秋將派鐵甲一艘頭二等快船六艘魚雷快船二艘三等兵船六艘又魚雷船七艘歸提督阿雷格袖甫統帶駐太平洋等語是俄尙須添船也有謂俄國將派之水師或換防現駐太平洋之兵船以俄國在東邊修理大鐵甲素稱不便此一說也有謂該電若作添派頭等快船二艘二等一艘解加現駐之水師則阿雷格袖甫所統兵船亦合電報所載之數此一說也有謂另派之水師必盡添防此又一說也若第一說是恐非是因兵船換防向無全換之例則將來之水師必比今尢彊若第二說是該電之意亦可作此解則俄國將厚其兵力太平洋不久必戒嚴也若第三說是則俄國將大舉動矣俄國兵船果添如此之多則日本水師卽八島富士二艦亦算在內不足拒禦卽英國現駐東方之水師亦難抵敵然則英國非速添兵船太平洋將歸俄國矣香港印度將震動矣所有在中國海面之商務將亦因此而停止矣幸俄國所增兵力過厚英國海部當不致忽之其設法添船相抵必無遲延意中事也太平洋將來或爲日本所管轄目前英決意主持之明年開春後將見太平洋水師雲集其兵船之多除地中海外無其匹也

臺

陳次亮有明一代之邊防東起楡林西迄寧夏首尾萬餘里建碉設堡轉餉徵兵天下騷動二百餘載君臣上下孜孜然矻矻然日不暇給者皆所以防蒙古也本朝入關以來大漠南北各汗王宿衛昏姻悉爲臣僕窮邊絕塞險阻皆夷內外晏然不見兵革及道光咸豐而後泰西各國叩關通市師船絡繹窺伺東南脇我以兵威誘我以教人蠹我以商務疆臣鑑於覆轍購船造刱立海軍廣築臺以圖自守規模略具杼柚已空自金復以抵瓊崖首尾亦萬餘里邊烽久息而海禁旋開內患甫平而外憂方大天下之患恆出於所備之外非虛言也惟綜觀大勢曠覽將來恐中國之大患仍不在水而在陸不在東南而在西北也何以言之西人初入中國其意本重通商海道往還兵難久駐苟非因利乘便則割據之事究有所畏而不敢爲惟陸路壤土相連轉輸旣便得寸則寸得尺則尺漸翦我羽翼漸窺我腹心蠶食鯨吞脇以兵力今俄羅斯屬地與我毘連者自黑龍江以迄西藏袤延數萬里英人之印度密邇川滇法屬之安南接連桂粵向之判如胡越今則近﹝在﹞﹝左﹞戶庭矣向也遠隔關山今則親於唇齒矣方且汲汲然伐山通道行駛火車以通商爲名以用兵爲實所謂項莊舞劍其意皆在沛公者也宜令沿邊各將軍都統督撫大臣親歷疆陲相度險要酌派勇隊增築臺參用泰西之塞門徳中國之三合土經營版築必精必堅駐以選鋒守以洋兵房藥庫必愼防維髙壘深溝必期聯絡徳國北境地與俄鄰比年築陸路臺髙堅鞏固宜派員遊歷測繪精圖互證參觀務求美善然後擇後路扼要之處先修平路爲營築鐵路之基與武備院相輔而行戰守相資緩急相救開辟地利教養邊人疊險重關因時制變古之籌邊者不患寇敵之進窺也在我有以應之而已不以和好爲可恃也在我有以待之而已先發制人後發制於人西伯利亞之鐵路成而東北西北之邊防棘矣彼俄人虎狼也於此地經營二百年竭通國之貲財以圖一逞其地東際大海北枕冰洋此項築路之資不取償於中國日本而何待乎或尙輕信甘言置之度外朝菌不知晦朔蟪蛄不知春秋股掌之嬰兒何足與謀大計哉

愼戰

陳次亮洋務無戰法也守而已矣和而已矣夫戰之所欲者土地耳人民耳否則財利耳泰西各國相距七萬里卽庭埽穴得之而安能守之則土地無可貪也衣服飲食語言嗜好一切不同性質剛彊至難馴服則人民無可掠也練兵制器糜費萬千縱制勝索償而所得不敵所失則財利無可圖也惟俄與中國壤地毘連然僻遠荒寒半系不毛之沙漠勝無所得苟有敗其害不可勝量非有積忿深何樂而必出於戰也或曰通商一事實蠹中原力戰驅之以漸復閉關絕市之舊焉何爲而不可也不知此在道光以前猶可言也今輪舟鐵道電報通行奇器巧思日新月異我之虛實四海周知區區一國之兵安能當七八大國之環攻而疊進故在咸豐同治而後不可言也且通商之局彼固利矣苟得其道而行之我亦何必不利海關之稅二三千萬利於國者也紗布雜貨日用所資利於民者也果能通商惠工務農殖貨以其所有易其所無使出入之間足以相抵而貧民之素無生業者並可倚爲海外之尾閭又何爲而必出於戰也或又曰戰非中國所得已也不能戰卽不能守且不能和故以戰爲守以守爲和戰非中國所得已也不知戰守與和名三而實一今當事之講求戰備者詳矣南洋之海軍已著於治臺三策矣陸路之守禦亦散見於臺鐵路諸篇矣苟能次第舉行則猛虎在山藜藿不采彼不敢戰我不欲戰海宇承平之局當尙不止百年耳惟慮一孔陋儒少年新進張皇輕率好大喜功以爲海外小夷有何知識我以奇謀祕術誘而納之彀中然後惟所欲爲而無能枝拒也不知泰西諸國縱橫四海用心一而更事多我惟感之以誠應之以實持之以精深堅碻之气守之以忠信明決之神自立於不敗之地而後徐觀其變焉可也不此之察欲以私智小數輕犯其鋒能發而不能收能進而不能退其不絕臏折足者幾何及舉事一不當遂使全軀保妻子之臣引爲口實畏蜀如虎避事如仇一任他國之狎侮侵淩莫敢出一言以相齒氐齬乃至必爭之地必拒之求必不能從之事皆先意承志屈己而從之忍辱包羞勢成坐困隱與躁交誤操與縱皆非罔己與徇人俱失者何也則掩聰塞明不諳中外之情勢者決不足與籌交涉議邊防也此中經權常變之宜緩急後先之次千端萬緒移步換形願與天下有心人共証之爾

論希土交爭實兆歐亞戰禍

粵中漁鼓邇年來歐西人士莫不竊竊自危每謂歐洲戰禍之興已形朕兆畱心國事者爰創弭兵之說實欲綢繆於未雨消患於無形非無故也俄圖印利東向則鐵路已成法念徳仇西爭則兩府思復英旣添兵增艦欲保商權徳亦虎視鷹瞵只求辟口是故英徳聯盟而法懼中俄修好而英猜苟一旦不言玉帛有事疆場共逞船堅炮利之雄貝宏見屍阜血河之慘識時俊傑早已無俟蓍龜矣惟是各國引弓欲發之時又值保泰持盈之日少有不洽與國是調縱使或懷新或憶舊仇亦防師出無名未敢輕於一試而爭戰之苦今昔天淵嘗考同治十三年徳人攻法每分鐘時鎗十餘光緒三年俄人攻土每分鐘鎗三十餘至曩歲日人犯我每分鐘發鎗至六十餘之多制械愈精則傷人愈眾良由火器盛行以後日出日新於是徳有得來斯鎗毛瑟鎗法有沙士鎗英有亨利馬梯尼鎗美有哈乞開司鎗林明惇鎗祕薄馬地尼鎗俄有俾爾達鎗而近者英之黎姆斯鎗爲尢精炮自克膚伯炮嘉立炮外近有毒開花炮空气黃藥大炮及暗炮臺水底自行船機器飛車禦彈戎衣測炮子表至於日本亦能自制苗也理鎗以故普法之役師丹士蔑之戰一日死十萬餘人土俄之役加布裏之戰一刻死三萬二千人三十年來泰西所紀民死於兵者二百餘萬亞歐雄國鑑此前車縱有爭城掠地之心尙未忍甘爲戎首不謂起風波於平地流毒禍於蒼生啟兩州徵戰之基有如今日希土之爭者斯𨿽出人意外然亦在我意中矣夫土耳其自爲俄敗土宇分崩以今之人地考之彈丸黑子國耳其得以巍然尙存於歐亞間者則以英人遙爲保護故然英豈有厚愛於土哉不過土鄰黑海足以制俄俄人師船若出以圖歐西必經土之昆士但丁峽卽波斯福爾峽西人稱爲金角謂天下第一都城英法曾與土約如俄兵船出黑海而犯友邦土援公法守局外例不許過峽偸渡則發炮擊之峽之兩岸均有炮臺可以對轟且礁多湍急只可魚貫而過不能方舟並行此天之設險所以限俄也而今則迥非昔比俄船已出黑海矣土政不綱人心思亂戕殺教民之案日有所聞卽此一端已是敗亡之道如英如法悉有厭心土之宗社坵墟不難立待又況俄懷土怨已非一朝一夕今何幸假手於希爲之先導俄將奮袂繼起以弔民伐罪爲名欲覆土邦易同反掌土君若臣有作秦庭之哭者必請援師於英人於時英聯徳意奧日以拒俄俄聯中法以自翼先侵印度以分英勢次又借中國用武以擾英商務事勢若此將如俄何此禍若成不特非希土之益抑亦兩洲之害也考土舊有勝兵六十萬素奉回教每當開仗必令牧師飲以符水使之勇往直前卽鎗炮不能擊而今已矣或謂希亦小國且與土爲唇齒之邦毛羽未丰未敢侵人土地將毋爲俄唆使令作前驅以啟歐亞戰禍耶此則未見明文烏容妄揣轉以質諸洞明時局者以觀厥後以驗或言

按土希近因民教不和致啟爭端兩國均秣馬勵兵勢將決裂右論爲粵中漁鼓來稿洋洋灑灑度勢審時非熟於歐洲時局者不能爲此中肯之言也爲志數言以伸欽佩

海軍

湯蟄仙光緒十四年四月醇親王奉懿旨赴津編定北洋海軍中外相慶謂中國振奮之機椎輪於此下士僭妄尙有遺議者九敢條列之爲髙深贊一曰戍巨文卽雲龍島西人曰哈密惇爲朝鮮全羅道島之首偪近仁川距我煙臺八百餘里天然要害也去年俄占朝之永興灣鹿島英懼其擅太平洋之利勢將鼓行而西卽踞巨文島而戍之嗣以我故歸其地於朝蓋兩失之竊謂北洋宜勻遣兵輪數艘前往駐紮就英所戍者築臺戍之遠與琿春之重兵遙相控制近與旅順大沽威海互爲犄角朝本我屬我旣可駐兵其國都何不可駐兵其海島一以保朝之瀕危一以防俄之內犯一以扼日之橫軼奕碁有下一間著而關系全局者此也二曰分三洋海軍之制言人人詳尢著者左文襄請分十軍今北洋大臣與前侍講學士張佩綸意在七省分設而合之於北洋顧北洋計起山東境靑沈峯一千二百里抵遼東之北半洋山又一千三百里抵義州界鴨綠江毗朝鮮境爲地𨿽要爲境尙近北洋大臣坐鎭有年部署應已丰弟然若南洋則自廣東樂會縣毗越界起計八千七百里而抵江南金山衛之三姑山又一千七百里抵安東衛石臼所界亙逾萬里敵之蹤飄忽去來可以自便我之海口林立備多未免力分敵𨿽客而似主我本逸而轉勞南洋大臣攝自江督道遠則經略不逮隔省則呼吸欠法人之血斗閩粵皆特派軍務大臣鞭長之勢明矣且香港九龍英已久假猝遇海氛自廣入閩浙水路彼得扼而截之廣東海防向分東中西三路今宜﹝仍﹞﹝仁﹞其舊貫但增設兵輪攺建海軍以虎門提督爲廣洋提督節制之爲自固計廣東督撫並治擇一忠實能兵而曉暢洋務者爲海軍衙門幫辦大臣與閩浙聲气相聯毋使兩橛江督爲南洋大臣如故閩浙均隸之皆免臨事簡派倉卒貽誤且經制新定轄境切近責成更專矣三曰攺提鎭北門鎖鑰海軍以北控南自是上策北洋旣駐提督南洋𨿽一水可達而無專員以理董其事操演必不認眞欲另設專閫又慮所費不眥臺灣爲天南弟一重地泰西所注目日人尢寢饋以之今請仿北洋已定海軍辦法以廈門提督移駐臺灣以重行省攺爲南洋提督而以臺灣之總兵移駐廈門攺爲南洋左翼總兵或攺南澳總兵於形勢亦合閩安漳潮金澳臺澎廈門等處兵輪各以近屬江浙之衝要莫如定海近翼鎭海遠控上海原設定海總兵今請攺爲南洋右翼總兵崇明水淺沙梗衝而不要吳淞爲上海保障狼福爲長江外戶石浦爲南田口門金堂爲舟山車皆宜以兵輪分泊而屬之所有浙江提督援河南山東等省例裁歸巡撫兼銜庶南洋大臣與臺澎提督一呼一應而閩臺江浙著著扼要無懈可擊定海汊港紛歧擇地建築船塢尢偁三洋利便膠州一灣可屯可泊上顧旅順下趨江浙皆一二日卽達亦天然船塢也大抵軍以海名自應常川駐船隨時操演常如寇至月則各由提鎭校閱一次季則一提督所屬會操一次半年則各由提督咨會南北洋大臣及廣東幫辦海軍大臣校閱一次公定黜陟毋以私與而抽調其半三洋更替免分畛域庶得文武相維之意有海軍衙門總其成亦無十羊九牧之慮可分可合亦散亦整能戰能守常山蛇首中尾之勢成庶將士以波濤爲席藝以練而愈精桑土先陰雨而綢繆敵以懾而自戢矣四曰編南軍北洋旣經編定此外尙無成軍之信謀國者通盤籌劃斷不至但固堂奧不顧藩籬目前粵𨿽有廣甲廣元等船閩𨿽有穹甲福勝建勝等船而艘數無多若臺澎則止有飛捷一艘往來其間似成軍尙需時日江南地大物博已成兵輪並不減於北洋如南琛南瑞開濟寰泰保民鏡淸測海龍驤虎威策電飛霆就可知者言已足編成大隊無如江督𨿽兼南洋之名署幫辦之銜而僅爲調度餉項無暇督及操演管駕各員泰半紈乳臭不知槍爲何物操演爲何事間遇出哨巡洋遠不過陳錢馬迹而止虛張聲勢具報竣事所由火藥多由私梟遊勇句結銷售余或傾之巨浸誰其問諸水濱光緒十年馳援馬江五船抵石浦乍遇法船望影而遁反引敵至鎭海口前覆可鑑也尢可痛者頻年泊上海將弁什九駐岸勇丁次第登陸車水馬龍有桑中之喜而無三軍之懼老子曰抗軍相加哀者勝矣似此酣嬉淫佚直謂有兵與無兵同有輪與無輪同昔沈文肅奏以南洋兵輪會操上海在江南一隅爲適中在南洋大局則偏重已一誤於先矣愼毋再誤於後焉可五曰儲將材一將之勇怯一船之存亡一軍之成敗系焉湘淮之將不宜卽長江水師之將亦不宜擇自洋員簡自漁船募自海濱練自學堂培植自出洋學生大抵他事不可誤於資格海軍轉宜限以資格非海戰著奇功者必以次升擢藉深歷練朴爲上巧忌之膽爲上技輔之光緒三年二月西報載徳太子之次子名亨利擬於西四月赴兵船應考將充幼弁他如英王次子俄王弟三子皆習舟師凡水手司機船主之能備於一身重水師若此知泰西各國所由彊則知將材之所由儲矣六曰更師船江河則有長龍快蟹舢板等船外海則有紅單米艇拖罾等船固無望其扞禦彊寇卽以追捕洋盜往往瞠乎其後亦何苦以有限之帑項養無用之師船今沿海水師自須乘機全數裁徹揀其精壯者攺歸海軍卽長江內河亦須以次裁徹而量制淺水兵輪往來迅疾約計一艘足抵師船十艘之用無事則巡歷操演有事則偵遞轉運所有裁徹水師舊有陸地之衙署變價入之官於饟項大有裨益且可杜水師陸居之病不特外侮可禦而內憂亦可弭矣七曰籌遊兵三洋皆正兵也分泊以地操演以制更替以期有警則各自爲守使無遊兵以濟之如血脈不能流通於一身恐夭閼而病矣三洋宜各撥鋼甲一艘快輪二艘歲必往巡黑海紅海地中海一周旣藉練習風濤沙亦藉考察歐羅巴等洲及亞細亞西北各國之阨塞風土泰西有護商之艦我可變通其意有觀戰之行我可步趨其後巡洋之期少以六个月爲率歲一更換萬一海氛不靖先幾歸泊口外以免爲敵邀截何洋喫緊卽可趨援或夾攻或尾追或兜剿務令敵前有所顧後有所忌自不得任意縱橫而我收橫海之功矣八曰譯洋號近來北洋軍制多延洋員爲教習所演魚貫雁行斜雁行等陣旣用洋操自不能不用洋號然兵者詭道也膠柱而鼓瑟必不調矣我之分合可測起止有定敵可隨時變易其號以愚我而困我英水師學堂戰陣暗號著有專書不時攺變今宜急將洋號譯以淸語或漢語庶操縱在口變化從心敵自難測我之分合定我之起止而耳目爲我所眩矣九曰剔痼獘中國人力財力何一出島夷下顧皆爲痼習所誤以至人力皆競於奔走財力皆絀於侵漁海軍尙未一律編定而痼獘先成矣人人言船堅人人言利而船之堅否之利否惟購買制造者自知之惟臨陣交綏時始知之驗收者循例一閱曾未飲上池水而謂能由皮毛以洞見其癥結乎於是貨則以贗亂眞價則以少報多而司農羅掘而來者若輩囊橐而去矣光緒七年八月柏林報載中國使署在徳買克虜伯舊及毛瑟槍皆徳不用之式並買奧國舊式洋槍及次等火藥夫師夷之長未必足以制夷今用夷之短而曰將以制夷我方竭蹶圖其前敵已睥睨笑於側矣啟侮損威皆此種營私無恥者致之何齊斧之不利也泰西船從前皆以大爲上近各捨大取小攺大爲小況中國海軍以守爲主大不如小而多大不如小而廉大不如小而快光緒六年戈登書詳哉言之矣𨿽然船卽堅矣而駕駛不靈堅猶瑕也卽利矣而演放不準利猶鈍也有船而無用船之人有用船之人而無督用船之人豈謂但列船於前敵卽望之而退耶購買者相望於道而船政制造各局敞日增月盛三年例獎上自督辦下及學生從未聞以糜帑誤工罪者得無從事各局敞者皆廉如原思巧如公輸乎有賞而無罰偶發而徇隱無怪求彊而反弱講富而愈貧嶽王所以思不愛錢之臣老杜所以有廉恥將之詠也今樞垣所擘畫吏所經營策士所指陳皆汲汲於籌定經費攺定兵輪矯首馬豈足以海軍之續成蒙獨慮沿海七省疲筋痡力以成之而未受其利先伏其害曾幾何時徒於海上添一綠營之獘藪則內外皆敝元气索然時事何堪設想杞人之憂不在海軍之不成而轉在海軍之垂成也

論海軍英人勃來西所著水師歲紀每年一冊詳論各國兵力實爲兵家要書今一千八百九十六年歲紀新成中多至論爲英人所當畱意其體例亦有更新從前每歲所載船數惟列英與法俄二國之比較今則徳美之舉動及其餘某某等國皆有與英爲敵國之勢故表上所列比較不得不加詳試綜論之英有鐵甲船四十四艘法二十三艘俄十艘意大利十五艘徳十四艘並俄意徳三國之船與英較英尙多二艘並法俄二國與英較英多十一艘並法俄徳三國與英較則英少三艘至於邊防之船則英尙覺瞠乎其後因英只十三艘而法有十六俄有十意有十五徳有十四也若論快船則英多矣計包甲快船英有十六法俄各九意有一而徳無之頭等快船英有十一法俄各二意無徳有一二三等快船英有五十一法有十俄有三意有十六徳有三巡探之船英有十九法有十二而他國皆無之比例以觀彊弱可惟俄國有一種民間輪船帶有軍器可作爲二等快船之用而勃來西之書竟漏不提因此故所較在中國海面各國之兵力亦不盡合又彼亦多懸揣之語如謂英在東方之水師足敵法俄二國亦僅據數目言之若果使開仗則勝負之數未可盡操也至以今年英國水師與九年前比較則極有進境蓋一千八百八十七年英只有鐵甲船二十艘今已增多二十四艘且式樣亦遠勝於前又彼年有失事之惟多利亞船號稱最有力量當時論者多謂船身太大不適於用彼時又造有勞亦耳瘦勃倫一類之船派令備調其船均喫水一萬四千一百五十噸又有邁者斯鐵克之一類船近年造法亦標新領異此等船較之勞亦耳瘦勃倫大八百噸至交戰時力量則申﹝秋﹞﹝禾夾﹞令之船比之惟多利亞船𨿽噸數相同而實有長進然進境最多者尢在不包甲之船一千八百八十七年淸單共僅一百二十二號其所列之船今多無之今年淸單又有新名一百三十艘非但數目大加卽爲交戰起見則本年單上所列之快船與從前鐵甲相敵尙覺過之彼時最大快船有二一名夏二名應康時夏船之得名因與湖安斯恰交戰當時最利用者爲西負倫一種之船今所造船則遠過西負倫矣今之快船除欒波一類二十一艘外尙有一船名怕復耳一名太爾卜爾一名勃雷克一名勃來痕及安得加一類之著名快船皆推陳出新將來日變日上未知所止今年英廷定造新式鐵甲船五艘又頭等快船四艘二等三艘三等六艘滅魚雷之船二十八艘合前此定造未成之船計之凡在船廠現造之船統計頭等鐵甲船十三艘內八艘去年定造未成今年又擬造五艘餘仿此頭等快船十艘二等快船十六艘三等快船七艘滅魚雷船四十八艘共九十四艘新增兵力如此無論何時有軍務皆可有備無患矣然英國旣如此經營各國亦不敢袖手也

論中國再興海軍之得失英國名士不雷爾作中國再興海軍得失論一篇登諸某日報中曰中國於中日戰後猶未脫舊時之妄想猶欲恣弄海上之權乃購買鐵甲戰艦又欲托英徳造船公司造堅艦今我以公平無偏之心爲中國謀以爲不必作此下策也如此不過浪費國帑授敵人以利器耳何則東方今日之和局必不足以支十年也而此十年內中國所練之海軍猶不足以敵歐洲諸國中之最弱者也然則練此何爲乎且中國他日之危不在海而在陸故爲中國者無庸以擲國帑於防禦海岸之事爲得計也若夫費巨萬之貲以造戰艦不過再成黃海威海之覆轍耳抑何取焉香港日報論之曰不雷爾之論固當凡天下無論何等之國苟其地勢巳沿海則陸軍水師必不可偏廢中國亦安能外此常理哉不雷爾之意蓋謂殃中國者必爲俄人俟其西伯利亞鐵路竣工之日俄人戎馬之足將風馳雨驟而蹂躪中國也然俄國陸軍之勇固足懾也其海上之勢力亦不可不懼也俄國太平洋艦隊旣已如火如荼又得法國爲之羽翼法以水師稱雄於支那海上出沒跋扈必如東京往日之事無可疑也抑歐洲之形勢姑置勿論今日中國所疾首切齒者日本也若不再興水師則一旦相遇勝敗之數未戰而決矣若曰恐爲黃海威海之續而廢水師則中國陸軍亦何嘗不爲日兵所敗乎要之中國之不振全在根本之地政治頹廢上下隔絕苟非振肅其官箴振起其人心則戰艦何用兵團何益𨿽日日言兵適足爲寇兵盜糧耳世有通識之士乎其必能窮本知變以大造於中國矣

時務分類文編卷九

河工水利海防

水田

湯蟄仙東南以數石之費完一石之漕朝廷又以數石之費漕一石之粟卽使馮蠵切和河海淸晏而國帑止此民力止此歲竭而漁之亦常不給之勢矣況天流行代有也脫東南大無更如之何捄獘者乃以漕折之策進以根本重地而張口仰食於商販一或褁足嬰兒失乳矣萬年至計竊謂先水田而後漕折言之者敝於舌書之者胝於手惟中興以後元气凋重擾之恐不堪也歲比不登物力偏絀大舉焉慮不勝也今有事半功倍之策焉願明詔數行不損司農一錢而水田可行漕折可行機無便於此事無亟於此者矣南漕四百萬石畝收二石得水田二萬頃倉可不涸也直隸行糧之地共六十四萬餘頃特二十之一耳今不敢彊當事經營未成之水田而敢請當事釐整已成之水田明以前所成之田無論已恭考雍正三年命怡賢親王督理直隸水利營田不數稘成效大著其時分四局爲大綱查京東局共營田一千一百四十二頃十三畝京南局共營田二千一百八頃五十一畝京西局共營田二千二百六十六頃十七畝天津局共營田四百八十七頃四十三畝前乎此者康熙間有鎭臣藍理於天津墾田二百頃均見畿輔通誌乾隆九年有巨鹿知縣詳明建閘引水咸地四萬餘畝秋禾丰稔劉於義南府水利疏計得四百餘頃乾隆十年以來阜平縣農民得稻田八十餘頃畿輔安瀾志咸豐間僧忠親王督兵大沽海口在咸水沽營田三千五百四十畝葛沽營田七百五十畝泥沽等村鄕民自墾稻田多頃同治十年三口通商大臣崇厚疏計得田四十二三頃鄕民所墾多頃尙不在內光緒初淮軍統領周盛傳於津東興農鎭以下營成稻田六萬畝又文安縣水涸可種稻者一百二十餘村光緒七年直隸督臣李疏計六萬畝得六百頃一百二十餘村以村十頃計必有稻田一千二百餘頃此皆成昭然按圖可索比而同之直隸已成之水田已不下萬頃卽令漸有禾巟廢七八千頃可有也不必畝收二石但畝收石餘一百萬石之粟豈難致哉光緒九年戶部奏覆招商局運米定價每石銀四錢三分一百萬石卽需運價四十三萬亦不訾之費也可否飭下直隸督臣及順天府尹將以上已經營成之田見在民間佃種者尙實存若干頃畝查明報部秋收時或由部庫或由直庫籌墊項令倉場侍郎將直隸所獲之粟悉數購歸就近運倉一百萬石可也數十萬石亦可也漕折如其數一轉移間卽歸矣總之種一頃之田卽得一頃之粟得一頃之粟卽折一頃之漕折一頃之漕卽減一頃之漕之費在直購運以視雲帆海舶來自東吳孰女省孰費必有能辧之者國計民生隱蒙其福行之數年或民自興起或官爲推廣因勢而利導之全境而悉舉焉畿輔幸甚東南幸甚嗚呼漕運者無論河海國與民均被無窮之病以有事爲幸入其中安坐而侵肥之狐城兔窟衣食於此獨不肖無恥之員弁胥役耳朝廷必狃於故常永永爲若輩畱此蠹穴而不憚以國與民償之無亦未審緩急之宜乎況前哲營田之遺制駸駸焉其待盡也若再不加淸理日非一日年復一年勢不至良法意掃地無遺不止謀國者髙掌遠跖不惜傾全力以取法泰西盍亦於本原之地加之意哉

水利

陳次亮漁陽之地古所稱沃野千里宜稻之區也秦漢阡陌旣開溝渠寖廢中更喪亂民鮮孑遺簡陋因循盡亡古意旱則赤地潦則滔天地日瘠民日窮財日匱元郭守敬倡近畿水利之議明徐貞著論益闡而明之本朝怡賢親王以貴冑天潢盡心民事所墾水田二萬餘畝成效昭然徒以豪彊並兼風气遊惰鹵莽滅裂憚於胼胝地方官僅顧目前不規久遠謂北方之土紋理直南方之土紋理橫詭說虛辭熒惑視聽致賢王苦心經營之業卒廢於半途林則徐論漕務疏有所謂本原中之本原則京東水利是已軍興而後淮勇分駐津沽始於五河下游開渠種稻地方郁勃畝收十鍾不及十年歲得米五十萬石每至春夏之交秧靑柳綠江南風景如在目前地之腴美宜稻可知矣惟是各河上游尙未開浚三十六澱故迹全湮積潦大窪歲有水患譏蠲議賑無日無之而十六十九兩年爲尢甚朝廷敷曠蕩之恩薄海竭輸將之力丰歲僅敷饘粥凶年不免死亡地力之不盡水利之不興民生之所由日敝也謂宜仿天津辦法循五河而上開渠建閘官給田價歲收其租而仍以業主爲佃戶距河十里開水田樹藝有方旱潦有備十里而外民願自開者亦準引渠水以灌之節節推行自下而上並開復各澱俾容水有地蓄水亦有資畎澮距川有條不紊所需經費則漸攺漕折爲之如每歲南漕百餘萬石開辦之始先由戶部咨行各省將十萬石攺爲折色另款封儲解交直督專備水利營田之用次年則攺折二十萬石歲歲遞增期以十年百萬南漕悉行攺折而水利成矣嗣後溝渠四達水旱無憂每歲所收較南漕當逾一倍此項漕折卽可移作他用專解京其間有五利焉積潦有所歸而旱熯不爲患何至災荒疊見重費籌捐議賑之煩一利也南漕轉運十石而致一石漂失侵盜歲有所聞海道烽煙時虞梗阻今數百萬石之米近在戶庭則緩急有資而戎心不啟二利也民爲官佃歲獲有秋豆麥雜糧余利丰富且官田而外皆將開渠種稻效法南方數千里郊原頓成沃壤三利也營田水利量須增官而自漕督以下一切官吏兵夫均可裁節國家歲省百餘萬金四利也畿輔歲增三百萬石之米以養兵民所入何啻千萬南漕攺折及所省水腳之數亦不下千萬金朝廷歲增二千萬金而順直成富庶之邦江淛免轉輸之累五利也或有曲爲之說者謂運夫無業慮啟事端南米不銷將憂紅朽獨不思此時河運止存什一滋事者何人洋米浸灌海疆爲數也頗巨遊惰之夫可以攺業而三江兩湖之米可以輪舶飛挽接濟粵閩正聖王通變宜民之妙用也而又何疑焉

水利

湯蟄仙道光三年江西撫臣程含章奉特簡入署工部左侍郎督辦直隸水利事務初以爲非常之人必能興非常之功者及讀其山右集載所論北方水利書而知程於水利並未見垣一方也敢舉其所謂六不便一一破其惑而捄其獘俾世之論直隸水利者不爲異說所眩蘄勉於林文忠公十二議之後程一曰天時不便西北雨澤太少栽插過時秧節易老似也豈不聞水利之興正以濟雨澤之窮乎溝洫謀瀦蓄也河流資引灌也謂秧而必需雨澤也則西北之天時或誠有不便若秧而得水卽可栽插也則直境七十二泉一引卽至𨿽謂處處宜稻可也程二曰地利不便東南土堅蓄水易西北土松滲漏易鑿而深之挑浚又苦似也豈不聞石景山莊頭有修姓者能布土於沙石引水以成田蠡縣有富人鑿井以灌田見乾隆九年禦史柴潮生之疏乎畿輔安瀾志載修本晉人言其法尢詳前乎此者未之知矣國朝掌故亦未肄業及之乎夫沙石可以培漑何慮乎松鑿井不憚煩勞何論乎挑浚者灌之淡矣松者淤之實矣河岸決處變沃南人南泥肥田在爲之何如耳謂直隸而向無水田也西北之地利或誠有不便若曾見房涿文等處彌望油油宛然江浙則直隸本禹貢冀州之域厥田中中厥賦上上今卽風土異宜亦不應懸殊乃爾也程三曰土俗不便北方之民不願食稻亦不願種稻以勞苦數倍於糧而收獲反不如糧似也豈不聞東南四百萬石之漕皆稻乎歲歲回空曾不聞以北民不願食稻漕米遂紅朽也天庾之正供賴此官商之饔賴此謂稻而無易錢也西北之土俗或誠有不便若稻可易錢而不願食稻者必無不願得錢則直隸之稻並不彊直民自食之但能得稻如漕數東南折色皆爲直民有卽半其數亦不訾也是兩利也且有糧而不願食稻倘赤地千里糧大無稻田有河有井尙可中稔知直民方願緩須臾無死必不捨稻而忍餓曰吾非糧不食也程四曰人情不便稻田工作較多非如糧之可以鹵莽耕獲雇用南人而僑寄者心先猜疑且農隙工作不常似也豈不聞一夫不耕或受之饑而惰農於法宜懲乎謂南人之爲稻田者皆神農后稷天授不可及也西北之人情或誠有不便若分秧布種蕓耨等事但得南人導引卽可學而能之則直隸諳習水田者所在多有就近習知養苗狀良便並可無需於南人也程五曰牛種不便購之價貴水艸不便飼養易斃似也豈不聞漢趙過患牛少用故平都令教令民以人挽人多者日田三十畝少亦日田十餘畝乎謂田而非牛不耕也西北之牛種或誠有不便若田但有以耕之而不規規於牛泰西多以馬耕今西北亦有馬及驢騾助耕者且西人新創耕田機器小者每具不過百金什倍人力天津有制造局如法爲之萬金可成百具林之民間通力合作可無不耕之地爲吾民興大利朝廷諒不此戔戔者也程六曰器具不便水田農具多端與陸地異北方木鐵難購水火料物不齊南匠亦遷地弗良水車乃必需之物分寸稍差卽不合用似也豈不聞雍正時怡賢親王督辦營田不數年成六千餘頃成規具在乎謂其時而不耕獲不菑畬也西北之器具或誠有不便若其時而曾用器具斷無水火木鐵南北亦有變易如橘枳之能化也泰西新制不特耕田機器其它撒種耘耨刈獲汲水亦無不以機器行之悉力購造猝恐未逮可漸以成之也夫舉重大之政須待時會故惎間滋多居髙明之地最系觀聽故惑人較易程固以治水鳴者而闇於事理如此吾不知其畏難而文飾歟抑拘墟而未化歟今不必與之遠徵邃古縋索幽微卽夫婦所與知能者重言以申明之爲屍髙位而易言者儆

衛屯

湯蟄仙河運海運皆病國皆厲民但整水田講采買造木路未有不可停罷者今河運止十萬石時或截畱備振而各衛所勞費無已時自然大利迄置不議司農仰屋夫何爲焉會典直隸四所山東六衛二所江南十九衛江西三衛七所浙江四衛一所湖廣十一衛皆茵明制爲之明則秉令充軍國朝則專令濟運丁給船一艘艘給田贍之共四十三衛十四所船五千餘艘艘以百畝計爲畝可五百萬各衛所向由知府秉轄宜責成檢齊原冊塙查頃畝實數報部胥吏有詐索諱匿者罪無赦盜賣私典者嚴追恐紛擾令承丁額有陵谷變遷營成廬墓者剔除之以實用湖南鳳凰永綏幹州三廳苗屯例攺衛丁爲屯丁罷其運令認耕所授之田爲屯田徵屯租焉畝徵谷一石石折銀五錢視錢糧少重視苗屯已輕視民租則輕止三之一矣五百萬畝歲可入銀二百五十萬兩其通州武淸寶坻香河東安永淸六州縣舊設剝船六百餘艘艘給地一頃共六百餘頃若免其剝運可並攺爲屯地頃歲徵麥五十石石以三萬計徑解通倉可代三萬石之米折漕如其數此外黃河有官剝船山東閘河內外有民剝船直隸有官剝船凡給田者均徵谷給地者均徵麥授其事於州縣其不武不文之守備千總丁之蠹也官之枝也汰去之毋冗並罷漕督及運河同知通判縣丞閘官一淸闒茸之窟穴所有漕標弁兵並之鎭標仿洋操練成大枝以重南北之樞各牙門皆變價爲民居綜所入儲候部撥專備海防圖自彊勿他費

分河

湯蟄仙光緒十一年河事孔棘朝廷以錢塘張公賢簡授廣西巡撫命馳往山東督辦河工今年夏五月又量移山東巡撫上之倚公治河者愈專河之待治於公者尢切公旣周巡河之上下游稔南河之不便復也議減流三分入南河夫以公忠赤自矢上又倚毗之若此豈不觥觥一時之重臣哉以鄰爲壑斷斷不存是見蒙浙東之鄙人耳足未履河幹所論河之略率得之耳食鉆之故紙一孔之識何當全局顧愚者千慮容有一得如核在口吐之始快且幸遇集思廣益如我公而不一罄其誠以爲壤流之助直自矣故敢畢其說於執事竊以爲南河固不可復卽築壩以分流亦不可行也𨿽曰分流而東河止十減其三依然巨浸也南河則不容不作十分備豫矣河南山東歲糜巨帑所費不訾爲全流計不得已也今以三分分之南河將聽其自行自止乎卽使閘壩足恃點滴不多恐伏秋大雨蒙沂汶泗同時並注已苦拍岸盈槽而重益之以三分有四出而溢焉耳將仿二省而一律修防乎民辦則非常之原黎民懼焉彊令從事患何可言官辦則必舉咸豐時所裁之廳汛各缺而仍復之是爲河工員弁多營一窟司農財力絀矣萬不能以有限之帑項注無底之漏分流之難者此其一黃運並治自古難之然未便置運道於不顧也以黃流十分注於東河漕艘守泊尙須候汛渡黃若再減三分以入南河將大汛之奔騰未必少殺而漕艘之浮送更慮不若將運道所有閘壩引河灌塘之成法一一規復則於修防南河堤岸以外又須籌一巨款與公所言工省費輕未免以矛陷盾分流之難者此其二且所謂三分者亦約略之詞耳卽以志樁明定尺寸若所分而爲漫水於東河大勢無甚裨益若必待稍分正澑而後閉閘萬一掣動中洪全澑逼注啟閉或不及措手僅僅備容納三分之河槽而注以全河是執窪尊而欲承萬斛之泉矣江淮其魚乎分流之難者此其三然尙未慮與門壩之不能築也尋常之水閘之壩之惟我欲爲河非北條之最大者乎靳文襄我朝之以治河鳴者實始築徐州上下毛城鋪王家山龍虎山等處閘壩九座曾幾何時旋是帚淤廢而乾隆二十一年陳世倌疏議其謬嘉慶二十年黎世序疏議其費以靳公所不效者而必踵其轍蕭規曹隨似不若此分流而壩之難築者此其一且壩之先在基址也審矣靳公所築而旋廢之壩皆就兩岸石骨堅土所在建立壩基今幹河口一帶層淤層沙旣無土安有石壩基萬難著實卽使排釘樁木勉立基址而河澑如矢所向而靡況沙土之松基易撼樁木之得力甚微衝擊必在意中分流而壩之難築者此其二查沿河護堤護灘必爲掃壩僅以挑澑使遠非以禦澑於衝而洪流嚙蟄陷漂失防不勝防𨿽石壩較土稍堅正惟堅也適以激水之怒況橫界中流喫重力量不翅倍蓰摧毀情形何堪設想分流而壩之難築者此其三夫復河之有三難我公自知之而自言之矣將欲分流必先築壩二者亦各有此三難謹就我公所謂難者從而引申之蒙於公言更有所疑焉公言漢時河決千乘徳棣之河播而爲八無河患者數百年此分流之明效也公亦思景第分東河而八之初未分南東而二之乎古無兩河分流者自金章宗明昌五年實宋光宗紹熙五年河決陽武故堤灌封邱而東注梁山濼分爲二派一由北淸河卽大淸河入海一由南淸河卽泗水入淮始公尙以其時之糜爛爲未足而以分河爲上策乎他日悔之無及矣周公之告成王曰狂夫之言聖人擇焉是所望於我公之擇之者十二年七月初旬至山東將謁錢塘公不果有人持示公所上分流折因爲此言以贄意必大忤公謂各抒所見可與言河招之幕中是爲受知始體例與其餘不符特﹝仍﹞﹝仁﹞其舊以識淵原所自

東河

湯蟄仙蒙嘗議南河不可復分河不可行或曰然則將如田蚡李尋解光關並及侯方域所言以不治治之任河之潰溢四出而不一爲之所乎曰惡是何言也治河誠無善策而盡人或可回天今擬爲探源之策三捄急之策三持久之策三以效千慮之一得南河之北徙也銅瓦鑲決口上下河面寬及十里其決入大淸河也河面僅里許愚者亦知其不克容納矣且一淮水也有射陽白馬洪澤甓社寶應等湖以爲之澤一江水也有洞庭鄱陽以爲之澤而河獨無澤是猶置怒馬於槽而欲其無軼出焉可乎夷見今之治河者矣並力於下游而不知經營於上游所謂圖其近而蔽於遠也河發源大惇腦兒卽有牢蘭海蒲昌海以爲之澤由蒲昌伏流三百餘里至積石而入中國性本馴及自河曲南入龍門以至黎陽多大山翼於兩岸中互底柱至五戶灘閼流一百二十里愈曲愈隘愈隘愈激其地斜度頗大晉省北境河底髙於海面者可三千五百尺南流而入豫境止髙海面五百尺上流湍急故挾泥沙而行豫境漸平則流漸緩而泥沙沈下漸多矣禹河故道自大岯以下東北入內黃界並漳蕩諸水有黃澤以瀦之又東北入巨鹿界禹貢所謂至於大陸矣又有大陸澤以瀦之視黃澤更深廣是禹河凡再寬其勢再澄其沙而後播爲九以流入海惟能平河之怒始能制河之命禹凡二之今無一焉禹有二澤而河復九之今止一焉𨿽欲不決烏得而不決禹河已再徙不克還二澤之故計惟師運河水櫃之意而爲黃河謀水櫃其必別爲之二澤乎且夫以東河言之則豫境爲上游以全河言之則秦爲上游漢武時齊人延年請徙河塞外誠不察支幹之形勢竊謂徙於塞外則不可澤於塞外則無不可河之經行河套也已非康熙前舊道而從不爲害於套內外以平川廣漠水得自由其川有月兒海葫蘆海北海子川海子鴛鴦湖咂把河又罕腦兒可可腦兒圁水紫河鮓鮑河石崖河長鹽池紅鹽池舊花馬池佛堂溝野馬灣那諾井就其近者引而浚之分而殺之匯而歸之左右遊波寬緩而不迫自不得並力以注龍門矣善防流寇者必不待其臨壕傅堞始與對壘其必之境外也明甚河之入豫境而折爲東河寇已至於近郊矣查曹州府境二百數十里下至安山爲古巨野澤南北二百里東西百餘里卽宋之梁山濼自漢元光中始及宋金元迄我朝凡河決入大淸無不浸灌於此今請淺者深之深者益深之堤於其南以免侵及湖運北與河流相吞吐自有消納之益如慮緩則易淤非潘季馴束水攻沙之恉不知蓄水正以蓄沙也沙畱於澤水仍注河水櫃實沙櫃也若史起引漳之利賈讓開渠之策自玆厥後聲塵闕然河自道而汾涑等水合道秦而涇渭等水合豫東所合之水亦多可疏渠築堰穿井開塘卽有不便溝之洫之宜無不可以興水利以廣農田總之上游多消泄一分卽下游少湛溺一分種谷而外兼課樹藝雜糧以資食用樹木又透水气竹柳易種易長歲收其利尢便河用特恐道旁之舍不成畛域之私難化是非特遣一行水使者殆不足一事權而肩重任此三者探源之策似迂而實當也電報之風气寖開矣應請從速展接河自龍門南抵潼關其勢正盛宜於風淩渡及陜州城外之萬錦灘鞏縣之洛口各就舊有志樁處駐專員焉汛水大上某日長若干飛電河督東撫以便先期運備料物爲搶護計凡事豫則立有備乃無患矣大抵水之長也非風雨之日卽晦冥之夜人固不耐艱險目復不見眉睫漫溢多在此時可在上海各購置電气燈數具每遇出險急何能擇料物一不應手動誤全局可再購置活鐵路數里並機器小車全副豫境分設廳汛東河則分上中下以三道員總其事每廳汛每總辦各領電燈一二具鐵路二三里何處緊要卽載送何處夜間照耀一如白晝轉運土料什倍尋常於修守工程必大裨益萬一決口電燈鐵路可匯送兩壩以資夜作以速運料則蕆事必易此三者捄急之策似瑣而實要也源旣探矣急旣捄矣乃進而與之謀持久曰試輪機澤之容有盡渠之分有限而一石水六斗泥日積月累靡有底止若非歲疏歲浚立有恆法則河仍不治澤也河身也自河入海之口也均宜以輪機從事無艸率無欺飾假令禹時之二澤得輪機以歲浚之河洎今不攺可也假令一攺東河而鐵門關海口得輪機以歲浚之口自今暢行可也河之淤也必自下而上河之決也亦自下而上試觀南河之決康熙雍正時多在安阜乾隆嘉慶時多在桃宿道光時多在徐邳丰沛比銅瓦鑲決則又上而在蘭儀河之入大淸也從前決口多在利津光緒十一年孫家碼頭楊家林大碼頭趙王河堤玉符河先後漫溢而趙家莊而溞溝決口尢巨已上而在長淸齊歷之間恐不數年而害仍上中於豫境矣前事之不忘後事之師也世變日新輪機日巧混江龍鐵篦子等具其芻狗已輪機之制詳馮桂芬抗議玆不贅曰復柳埽古皆以柳作埽壩無用者歐陽﹝元﹞﹝尢﹞紀賈魯治河用柳與艸而已明代埽皆用柳若則韌不如柳而柔不如﹝艸﹞﹝革﹞自田文鏡始以用見之章奏今沿用之而縻埽之費曾不能收埽之用沿堤埽壩鱗次櫛比埽愈多任務愈壞亦可以思其故矣黎襄勤攺用碎石栗恭勤攺用磚惟澑爲埽禦撞力甚重埽前往往淘深三四五丈磚石動輒坍卸不如柳之耐久蓋大脆入水易腐磚石太堅激水易怒治河方略曰埽必柳七而艸三柳多則重而入底然無艸又疏而漏故必骨以柳而肉以艸也攺用柳𨿽出新意實本古方但使埽壩得力自然修守有資矣曰攺海口人未有尾閭不鬯而咽喉胸膈腸胃能一無張悶歐吐之病者鐵門關𨿽有鐵板沙泰半河流之淤積海潮之頂托蠣房葦根之蟠結惟已經三十餘年層而成誠未易以人力猝拔嘗訪諸土著之耆民河堧之老兵僉偁利津艸頭以下迆東之窪拉又迆東之韓家垣皆天然河槽向有漁船從二口出入河海而韓家垣口門較寬較深實較便無場之牙錯無田廬之毗連因就下之勢而利導之南北岸各築堤七八里卽可緊接大堤卽他務未遑而海口一攺竊計可爲東境謀數十載之安矣此三者持久之策似緩而實急者也若主乎數策之首貫乎數策之中善乎數策之後則莫要於用人莫要於用猛不獨治河治河尢甚東境見定歲修六十萬兩豫省尙不止此數夫使任事各員弁實用實銷涓滴是帚公宣房來福當亦易易無如缺以苞苴而得差以竿牘而來及夫窟穴其中輒歌舞淫佚相娛樂怡然而不以爲恥泰然而不以爲非其視帑項之羅掘生靈之蕩析付之一擲漠然不加休戚於其心邇來物力偏絀河工積獘視南河盛時已減損不少而獘尙如此朝廷知其獘也非不視軍功以爲賞罰然吾見印累累綬若若以河工爲快捷方式者趾相錯也因誤工而摘頂而革畱不過例行公事一旦以合龍告而光復舊物且予優獎捫私橐又加盈矣非不限保固以責賠修然今日合龍之所曰李家莊卽明日便決已因就近地名而曰張家岸矣部臣以河臣撫臣之言爲賞罰河臣撫臣以喜怒爲賞罰勢不至但有信賞而無必罰不止無怪河之決更無怪人有決河使決者矣竊謂河工員弁一經誤工罰如例令此後不得再與河事人知開復無路利窟易傾以上諸獘庶稍稍殺乎否則罰之適以賞之也嗟乎誠得治鄭之子產治蜀之武侯治秦之王猛庶能用人能用猛而河不求治而自治𨿽然豈獨東河云乎哉豈獨治河云乎哉此十二年旣入錢唐公幕中而後作公見之謂其間庸有誇詞而中肯處塙有心得十三年秋鄭工決遂取以函達豫撫倪豹岑中丞電燈鐵路並荷采用而韓家垣海口公亦於十五年秋奏請攺移爰識之光緒十六年正月

北河

湯蟄仙北河第四十八光緒十六年夏六月聞直隸五大河同時並溢爲數十年未有之念宵旰焦勞於上生民蕩析於下輒爲彷徨累嘆往往夜半聞風雨聲寢而復起繞室行者再家人竊窺之問以何事致此則亦不能以自解也五大河者永定滹沱淸河南北運河也居嘗畱意河事近三四年南北奔走稍稍窺見河之情態每尖宿時必覓老民與河兵與上下其議論或爲所厭苦亦不遽捨令去蓋不得今情之癥結卽陳編亦墨守也敢就北河情形參以東河治法條擬便宜七事均急切平易可見之施行若開水田咄嗟不能辦也淸澱泊定理不待言也姑置不與一曰逆河直隸大小七十餘河惟在永平遵薊者於山海關內南流入海餘皆總匯天津東北三坌口海河入海今督臣因其不足以容也光緒七年於靜海之靳官屯另開減河六十餘里使南運別途入海不並注於津河又於天津城東永定淸河滹沱北運交會之陳家溝開河百餘里俾四大河徑達北塘以入海與雍正三年上諭引渾河別由一道入海之遺意及方苞於東澱南別開一河罄折而斜入丁字沽去三坌口海河十餘里入海之成言暗暗符合昔止一口而今三之宜可以釃沈而澹矣顧連年昏墊於今爲烈且海河以上患溢而海河以下又患幹光緒初年輪船可由大沽直抵紫竹林近或抵北塘口或僅抵塘沽有時枯泊大沽不能入口船之不能徑入可知水之不能暢出矣河出潮入河弱潮彊頂托倒灌問有尾閭淤塞而胸腹如常舒展者乎人皆謂欲治直隸之水莫如擴達海之口擴達海之口莫如減入口之水今爲下一轉語曰減入口之水莫如深入海之口此禹爲逆河之意也然則束之不遑而分之乎七年督臣奏言於津東之興農鎭至大沽創開新河九十里上接南運減河又於減河兩旁各開一渠其興農鎭以下又開橫河六道節節穵溝引水讀之而始恍然於海口受病之由來也竊謂三坌以上宜於分三坌以下宜於合禹之播爲九河分也同爲逆河合也合河所以敵潮則出口之水捷挾泥沙而去矣近口左右愈分愈緩愈緩愈淤愈淤愈決亦何怪海口病而全河俱病哉或曰津沽天險也逆河則從而深之水能出敵能入矣夫設險守國可也因噎廢食不可也且險在曲不在淺也咸豐十年寇氛之惡至爲臣子所不忍言亦豈深浚海口所致哉是可以知所從事矣二曰攺河直隸七十二泉以五大河爲綱五大河尢以永定爲綱永定本非巨浸石景山以上兩山夾流無需於堤也盧溝以下自康熙三十七年直隸撫臣於成龍以渾河衝半壁店近其祖塋奏攺河道迆東自永淸朱家莊匯狼城河注西沽以達海是爲爲堤之始旣已作堤之俑不能不就病用藥雍正三年怡賢親王因於郭家務開穵東行開下流之長河引歸東澱而注之河頭漧隆十六年又由冰窖攺穵入葉家澱二十年又由賀堯營攺穵入沙家澱河流屢徙堤勢愈寬於是以北堤爲南堤別堤於其北其間由王慶垞至王后店相距約五十里爲上中下三浤大抵道光二十二年以前多傍南岸而行二十三年以後旋徙旋淤互相爲用至同治初年水傍南堤仍行二十二年以前之道北堤六工以下斜築套堤加以艸壩逼水於南而下浤廢矣光緒七年今督臣謂須挑去二百餘里中浤一二丈之積沙方能順軌十四年如議挑穵一面出土作爲南堤又逼水於北而上﹝浤﹞﹝法﹞亦廢僅畱中浤一之路以束縛二百年屢徙屢淤之濁流不待今夏之決成巨而早知其失策矣督臣又言以南堤爲北堤而攺河使南另築南堤以障之似旣明知攺河之益而終言土方不知凡幾一切閘壩物料工用器具借用旗民田地等項爲費亦復不訾兢兢焉顧惜巨帑不肯孤注一擲非不見任事之苦心而愈顧惜愈縻費徒使根本重地多被一年之淹灌卽多傷一年之元气十四年興此大工不攺河之務而中浤之是務論者有餘惜焉目前而急議補捄非行督臣所言攺河使南不可以南堤爲北堤而堤於其南則仍就康熙三十七年初攺時之河身攺定之而已矣舊河身不過行三十年之河亦不過積三十年之淤三浤行水迄今其髙於舊河身者計不下數丈且河槽之寬深本倍於三浤也乘機而利導之從冰窖以上開堤放水勢若建瓴事疏通河流較暢其堤工以南作北特因其固有而增培之易爲功也卽土方亦何不可知之有其應接築之南堤長百里而止耳今以堤底寬十二丈堤頂寬六丈髙一丈乘之照章三七收坡長一丈該土九十方裏一百八十丈該土一萬六千二百方十里一千八百丈該土十六萬二千方綜上方下方酌定兼築之值方以制錢三百文爲中數該四十八萬六千千文銀一兩以制錢一千五百文爲中數該銀三十二萬四千兩以土爲堤十里舊河身更去此十六萬二千方之淤宣房來福可操券也就一年興辦論之所銷似多就頻年工振論之所女省實多至工料等項其費幾何且調勇助工成例可援多調各軍尢可撙節至借用民地尢易與耳從前攺南而爲北並無借用之成案今日棄北而攺南何必無事而自擾卽有田地非旗民之私占乎占墾迄今已足以示皇仁正無庸撥補價買以賞盜也重臣謀國斷不吝出亦不畏難堅意舉行數十年可安堵也三曰治源永定河無定因之諸河皆無定𨿽議攺永定舊河未易得大力者成之也請爲言其易者永定濫觴山西太原之天池伏流至朔州馬邑雷山之陽曰金龍池渾泉溢出有桑幹山亦曰桑幹河東下大同古定橋抵宣化府保安州土木堡經沿河口西山十八盤嶺入宛平界東南至都城西四十里石景山以下無山以夾之水性始閼久而肆蓋至盧溝而其色最濁其流亦最駛已沙松土浮涵洞則易塞閘壩則易圯無歲不無歲不治人人治其流而不治其源今擬上治之於金龍池溢出之處又治之於懷來保安宛平石景山等處分之減之無使並力下注盧溝以上多分減一分卽盧溝以下少漫溢一分𨿽未親立上游而爲相陰陽觀流泉顧其理則閉造而出可合也四曰歲浚撈泥穵淺有夫有船東北河同也然河員利於堵口利於築堤名利皆挹注於此他務所未遑也上以是例察其下曰挑穵如例下以是例覆其上亦曰挑穵如例曾無人一問諸水濱而其夫其船之費已歸無何有之鄕矣夫使挑穵如例所去之少已不敵所淤之多況以具文應乎七年督臣所奏已有用西洋機器船穵淺之語今可移用或添購數艘或飭津扈制造局仿造數艘就防營駐紮之處近河則責之浚河近澱近泊則責之浚澱泊近內外海口則責以浚海口責成旣專賞罰必當天下無一無泥沙之水特濁流所挾益多千流萬派畢輸於海海且桑田矣治而不浚與無河同反不如無河此歲浚之宜實事求是者也五曰栽柳種樹之利言人人詳而柳尢便河用柳易生不擇肥瘠也柳易長不假培漑也明平江伯陳瑄始於堤邊種柳靳文襄治河十六議其第十三曰栽植柳株康熙二十年南河始種官柳二十六年以後南河用柳大半以官柳給之直隸宜於各堤各岸種柳株凍餓遺黎不堪重擾悉以官爲之種柳不似他樹必分秧布子而成但剪柳枝分行而插之堤岸順逆均能成活以成活之多寡定員弁之考成凡樹必藉水土之气而生水土之气每遇樹而達可暗殺水之怒气其根蟠結可固堤岸堤必鑲埽若取柳以代尢有利而無害明代皆用柳埽每髙五尺之埽艸十之六柳十之四柳少亦代以葦無用者柳質重壓埽著力又耐久自易柳而遂無數年不換之埽遂有引澑生工之患治河方略曰柳遇水則生艸入水而腐爲土性旣宜之且又女省費易辦乾隆十九年江督尹奏河工料物柴柳爲上次之今之爲埽者知有不知有柳窮變通久一舉手之勞耳而無人興此大利將無治河者亦難與慮始邪抑又有說焉美人義徳之治米西西比河也曾以柳爲堤法以機器打樁於堤岸樁各距二三尺中以柳枝或葦箔等物編勒成片水稍長時其流爲樁所阻𨿽有透出樁外者怒勢已殺泥沙一遇柳葦尢易沈落尢易黏不翅使河自築其堤與明臣劉天和六柳說編柳漫柳之法暗合都水者盍試行之乎六曰溝洫溝洫本地方長吏所應爲亦能爲者特不肯爲耳各河𨿽遠有來源而雨水之節節益者亦不少也岸旁田地並無溝洫以瀦之所有雨水就近就下以河爲壑顧雨水止有此數溝洫多瀦一滴卽河身少注一滴是爲平地之減河烏程沈夢蘭五省溝洫圖說其制其利縷無遺陸世儀湯世昌胡寶瑔方觀承陳宏謀亦撮舉綱要不俟贅言有志者取而行之治北河可治東河亦可也七曰簡員治河事體大全力細心缺一不可必隨時隨事蓄一全河於胸次寢食以之而後耳目手足所能及者以經驗而明卽耳目手足所不及者亦欺蒙不受禹聖而神者也八年纚櫛始告平成直河𨿽一隅而攝以督臣遇事屬之司道司道屬之廳汛是北河特以廳汛治之夫期廳汛與神禹媲烈可乎然又不容執此爲督臣咎卽督臣之治河亦未嘗不經營以出之也直督外臣之首也天下有大政事朝廷時就顧問所屬吏治軍政洋務海防轇轑糅雜如三十輻共此一轂卽年力富彊五官並用者亦苦應接不暇而況百戰之餘生七旬之暮气乎比年一遇潰決督臣例請議處河道必摘頂廳汛必革畱勉彊堵合卽已各完故物無不測之罰而有一定之賞𨿽管葛不足以取效以畿輔二百數十里之河而與豫東二千餘里之黃河同號難治切和之術豈盡馮蠵之不仁哉今將如雍正時特設水利衙門萬萬無此財力且易啟州縣諉卸之獘不如特簡一二品大臣一員來直督辦余仍任之州縣廳汛道光三年以程含章署工部左侍郎辦理直隸水利事務成例具在行水本工部事於六堂中派出一人部務斷無廢弛而河工可望補苴且東河由撫臣兼管南河亦可責之撫臣而移河督來直治河轉移亦良便也督臣兼攝有年情形不謂不熟與之會商科臼旣破綢繆自易以拯湛溺以重畿疆直省庶有瘳乎書生之見極知短淺而大局所系先憂竊有志也姑妄言之而已

河防

陳次亮黃河之爲患中國古矣虞廷分職禹作司空自後垂二千年河無大患溝洫旣廢阡陌乃開水利就湮河患以亟漢時黃河屢徙小民蕩析離居天子自築宣房繼立河堤使者以塞決口嗣是屢朝遞有河患亦或設官經理然事過卽撤未設專官也河道之有專官實自明始迄今五百載河防最重河患亦最多其時百萬南漕統歸河運河決則運阻河平則運通其害如腹心相聯如指臂京師仰食無如何也及本朝嘉道之間歲修至三四百萬不數年輒決塞決之費輒千餘萬金窮天下之力以治河而河益橫潰四出而不可治河官之有效無效亦大可矣且不惟無效而已不設官則河猶可治設官則河必不可治也何則國家歲修之費決不如塞口之丰朝廷詔糈之頒萬不敵分肥之富也一事也一案也河官有大利焉河兵河夫有大利焉河南之官紳與聞者有大利焉沿河之百姓售芻者有大利焉來往之紳商市易告貸者有大利焉工部之官吏核報銷者有大利焉在河督髙爵崇階受恩深重何忍以有限之帑藏供無算之侵漁然違眾獨行稍變成法則謠諑隨之糾彈繼之致決之事旣非一耳目所能防塞決之功亦非一手足所能任上其贏者道府則咎有可分使之決者兵夫則罪有所諉決口褫革合龍必開復好官無恙故我依然而身肥家富矣故每值口決獨宵旰焦勞於上司農仰屋於中億萬民愁苦於下而在事之官紳吏役皆歡欣踴躍於河幹欲求河之治也猶抱薪而救火耳其何裨乎宜一律裁省攺歸地方官兼管革歲修之費免譏處之章決則塞之否則已焉蓋治河之本在開渠溝澮多則水有所容而伏秋漲減治河之標在種樹林箐密則堤可長保而霜汛瀾安此二者皆非河官所能爲也地方官則優爲之亦非河官所肯爲也地方官之賢者則勇爲之有明之獘政未有養癰貽患如河防一事者而或者冀幸於歲修之稍減張皇於漫口之堪虞調停其間因仍不攺懷私罔利者抑又甚焉則何不取設官以後與未設官以前較其患孰多乎取歲修之丰時與歲修之嗇時較其憂孰大乎利獘可否之數將不辧而自明矣夫建此議於嘉道之間則朝野上下必嘩然逐之不以爲狂卽以爲囈今自銅瓦廂北決而河患之稍紓者五十年防費之旣減者四十年河運攺爲海運正供之仍舊無缺者三十年河入山東而山東固未專設河官也河南之河官如故而鄭工之決口奪澑南趨者亦如故也天與以更新之會復古之機埽萬口之膚詞除兩朝之積獘省國家百萬金之浪費免閭閻億萬姓之沈菑以纘我神禹二千年之盛績其在斯乎其在斯乎

論西伯利亞水利黑龍江者俄國之險要而西伯利亞通運之路也蓋西伯利亞之殖民專賴黑龍江烏蘇裏江及耶亞河以爲通商之路然此等河道每歲涸竭又黑龍江下流消甚遲來往之船有數月不能行是爲可憾耳又如悉爾格河烏蘇裏河及黑龍江上流水淺頗難行舟且黑龍江口亦水淺不能進巨舶故不得不謀浚河底自千八百八十六年以來特將該江所行船舶抽稅以充疏浚之貲其稅銀每歲約一萬二千羅﹝卜﹞﹝下﹞以從前經營之迹觀之是等稅銀未足經營完善惟先探江底危巖怪石而除去之耳然東方大局日急河路之開通益不容緩故西伯利亞鐵路委員稽查具狀於千八百九十三年七月三十日得支出七萬羅卜委工部大臣踏勘自木古爾福士蓋至哈巴爾弗思苦約一千七百九十維而士得維而士得當中國二里細查行船之便否自貝加爾湖上米爾士維亞至黑龍江上游鐵路及自維而拉而士得古港至哈巴爾弗思苦悉查之所查有二要事一鐵路竣工之日輪船來往黑龍江以接西伯利亞鐵路其利害若何一轉運貝加爾鐵路工程所需材料利便與否於是工部采此議以千八百九十四年派踏勘委員於黑龍江舉工程師伯爾士多爾維士爲之長假以二年成其事並屬稽查應用之工程及監督之法云千八百九十四年前黑龍江水道已經黑龍輪船公司及采金公司立意經營政府亦嘗助其經營以成此事至二十有餘年亦未嘗致意於攺易航路之事惟株守舊態襲用古形之小輪船故其運貲亦貴然當軸者亦漸知其當攺新也乃謀於其地之富人更興黑龍輪船貿易公司給保護使營悉爾格河烏蘇裏河且定黑龍江船往來之期於千八百九十四年開辦目下往來諸河者計有輪船五十五隻小船七十三隻而所載貨物有九十三萬二千普得一普得當日本四貫三百六十一目六分溯千八百八十六年往來輪船只有三十七隻搭載貨物只有四十八萬普得兩者比較其進步已不少矣且新輪船公司旣與舊公司相競於是運貲之價亦減計搭客價約視舊時三分之二運貨價約視舊時三分之一至於文武各官兵士囚徒及移民往來所收之費不過舊時三分之一云初舊公司之立政府曾與訂約國家歲撥常款保其利息而國家徵發兵勇皆由該公司輸送至是約期已滿而新公司適立舊公司抗議雲約旣滿國家保息之銀旣不支給則運送兵勇之事亦當攺章頗費商量於是新公司初立而續設西伯利亞鐵路之議尙未全定故政府與該公司訂約每月開行三次然未足以應今日之用也黑龍江等處興旺之速實出意外他日西伯利亞鐵路西部綫與黑龍中部地方旣已連絡而黑龍江之船隻如來往次數不多則於沿道商務甚爲阻礙爲政府者不可不畱意也今來往此江之船𨿽頗增而其所經行之地方亦益廣故猶見其不足計現時船數僅足敷搬運西伯利亞鐵路材料之用至於搭客運兵裝載貨物則已日不暇給此間之損耗已不少矣是因鐵路工事之進步而阻黑龍地方之興利也爲今之計宜兩途並進鐵路事務局另設輪船於黑龍江爲運鐵路材料之用待鐵路旣成之後其船轉賣諸陸軍省亦可或供黑龍江畔所設海關之用亦可而公司之船專爲搭客運貨之需以增此地之繁盛此上策也近來松花江船道旣通大能助黑龍江之航運使益擴張矣俄國船舶通行松花江之利權基於愛琿條約第一條而確定於聖彼得堡條約第十八條也至其行船章程中國政府向皆托言商議未定懸宕不理夫俄船來往松花江之關系誰不知之松花江爲俄國制造物品之銷路誰不知之又爲西伯利亞鐵路貨物集散之地誰不知之然昨年俄國駐京公使以好語斡旋而中國政府遂許其航行該江得以自由矣於是乎俄商得溯該江抵三姓伯都納等之地買家畜谷類及其它貨物矣東部西伯利亞通行內地之小輪船其利便已如此矣若開其沿海諸港直航海外則其利更大也卽義勇艦隊一節可以証之初黑龍江商民欲入俄購貨物須二三月始達自義勇艦隊旣開則五十日或七十日卽抵彼地矣又向者由莫斯科運載貨物經西伯利亞達烏港須一年或二年今則兩月卽能達矣故黑龍江地方之人民向因轉運不便不能不購外國貴價之物今則來往旣易可以購俄國賤價之物其得利已不少矣況義勇艦隊旣開大有裨於烏蘇裏移民之事薩哈連島殖民可以增加烏港可益繁盛而此各處地方之務亦益鞏固其利誠大矣義勇艦隊旣開𨿽甚爲利便黑龍地方亦因此逐年繁盛然其措置則猶有未盡善者蓋數端焉一曰運貲過貴也二曰每月開行無定期也三曰輪船速率甚小也四曰裝載貨物辦法條規不明未有與黑龍江輪船公司交送貨物之成約也五曰除烏港之外未有分局於黑龍沿途之要地也是等皆該艦隊所未爲盡善也然當軸亦頗知此獘有革新之意於千八百九十四年增加航海次數爲一年十二次昨年又攺爲十六次又析減其運貲十之一又增加烏港分局常年經費設置分局於尼古拉弗思苦哈巴爾弗思苦不拉哥戛士正思苦等地可謂力謀攺善矣然更有數事當辦者一曰使黑龍地方官與該艦隊悉心經營務使阿的士與黑龍兩處商務逐漸發達也二曰節縮該艦隊春期休航待烏蘇裏鐵路屆哈巴爾弗思苦開每月一次定期航海也三曰使該艦隊與黑龍江輪船公司气相通以聯絡商務也四曰造輕便之巡洋船自大洋黑龍江以通航尼古拉弗思苦及哈巴爾弗思苦之間使軍事商務兩得其利也五曰自烏港至阿可子思苦及至哈唔薩喀等處向之每年開行二次者今宜增其次數使此等荒蕪遠隔之地可以日卽繁榮也黑龍地方商辦之航海公司以西伯利約弗公司爲翹楚該公司海外航路往來於朝鮮日本中國諸港者八次於韃靼海峽者七次於烏港及彼得帝灣內諸港者百次以上前年哈比爾阿弗亦嘗僦該公司船航海二次矣諸公司之勤其事固無所間然也且西伯利鐵路旣設其气象旣異於昔則該公司之業亦當更加擴充惟政府與該公司所定之約運貲過貴則於該地方之利益兩不相容者也要之西伯利亞鐵路工事人以爲僅於陸路大有關系不知東方航海業亦因此而繁盛也此俄人擴張航運設置商港於日本海等處所以急不容緩也義勇艦隊之辦法𨿽有可觀而未可徒藉此一道也且現在船數亦未能與他國爭衡故爲俄人者宜速俟西伯利亞鐵路竣工之後不獨畱意於陸上而必須爭雄於海上也至於設置商港之事前年旣經討尋稽查則其實見施行當不久矣

海口

陳次亮黃河之水渾渾然汩汩然河水一石其泥數斗入海而後湍流緩散泥沙渟蓄而下沈海水深咸含鹽挾碱朝潮夕汐逆托而上升沈沙愈積愈髙鹽碱愈凝愈厚風吹日曝堅凝若金石寬廣若邱山海口旣髙河身亦隨之而髙積沙益多洪流日緩兩堤束水噴郁不泄𨿽欲不攺道而不能矣數百年來河由江南之徐州入海云梯關外堅石數百里皆淤泥之所積經海潮頂托鹽碱凝結而成者也靳輔舊制混江龍鐵篦子隨流往來大著成效河督某惜費裁之閱數十年而遽有銅瓦鑲之決攺道北向以迄於今將五十年矣西人所著海道圖說英國兵船探測山東海口鐵門關外數百里均屬淤泥河水彌彌然僅深數寸淤泥日厚海口日髙不及百年將爲云梯關之續耳夫治河之書汗牛充棟然疏浚海口之說未之前聞者良由巨浸稽天風濤莫測望洋興嘆人力難施也今日海舶往來萬里東瀛已同杯勺挖泥機器用力少而見功多宜由東撫置備夾板船二艘小輪船二艘挖泥機船八艘從海上施功對準河身溯流而上疏浚中洪八十丈夾板對泊爲工人食宿之區機船斟酌情形就淺就深自行定造取泥而上傾之海中逐漸疏通愈移愈近務使中洪之水常逾尋丈之深聚水力以刷沙借機輪以激水終年疏浚無間春秋其海口以內之河身則參用混江龍鐵篦子百艘隨流往來因勢利導役薪俸必優必丰每屆五年核其功過加以升擢疏河身浚海口治下游下游旣治則全河通暢水患自稀萬里中原永免其魚之嘆矣或曰山東固嘗購機器船矣舟輕力小挖泥無多試之津沽已不合用可柰何不知外國江河除密士失畢河外其長無過五千里者黃河流長源遠計裏八千必須參酌中西加增馬力淺者挖之深者刷之運以精心持以定力得寸則寸得尺則尺而後能日起有功也書曰鯀堙洪水九載績用弗成孟子曰禹疏九河瀹濟漯而注之海夫堙者堤而塞之之謂也疏者浚而通之之謂也今之論者皆知抑鯀而揚禹惡鯀而好禹而所師者鯀也窮天下之力以從事者堙也無惑乎日日治河而河愈不可治也撤河防裁河費省河官以不治治之疏之瀹之盡力溝洫以殺其勢教民樹藝以淸其源而治河之能事畢矣時務分類文編卷十

洋稅釐金錢糧

稅則

陳次亮稅則者國家自主之權也非他國所得把持而攙越者也泰西諸國𨿽弱小如瑞士丹馬比利時至弱至小如塞爾維亞門的內哥之類苟尙能守其社稷則稅則之或輕或重無不由國君自主之何項應增何項應減祇須先期一年知照各國各國之商於其地者帖帖然無異辭也各國使臣之駐其國都者亦唯唯然無異議也卽或賦斂繁重商旅裹足不前惟有婉與商量諷其更攺從無用兵相挾下旗竟去之事蓋西例然也旣已商於其國受其保護分其利權自應靜候稽徵輸納稅課此人情天理非可憑恃勢力彊人以所難也中國當道光之閒勉彊行成情形隔膜誤將稅則載入約章夫條約所載者兩國之公權也太阿倒持授人以柄九州島之鐵鑄錯竟成非惟中國所未聞抑亦西人所不及料矣日本與泰西立約受獘同十五年春日本換約日使密商中國共議變更曾紀澤聞而欣然亟欲乘機攺定而總署昧於操縱畏難苟安拒而不納故日英和約僅增一則曰日本如有急需可酌增進口稅惟不得逾值百抽三十之數彼攺而我仍不攺也夫泰西各國上下一心保護商民無微不至而稅則一事隱操輕重之大權其出口稅必輕輕則成本不貴本國商人之獲利者多也其入口稅必重重則物價過昂本國諸民人之愛異物者少也至如印度之茶花旗之布稅均免抽以廣銷路湖絲入美值百兩者﹝徵﹞﹝微﹞稅六十兩保富卹商用意深遠中國不爾也出口稅重此外猶百計誅求進口稅輕他物仍百端規避以致華商假人牌號三聯稅票充斥江河國計民生兩受其獘而猶因循顧畏侈語懷柔不至爲淵毆魚爲叢毆雀盡毆華人爲洋人其事不止或曰欲攺稅則其如各國不從何而無足慮也定議十年換約本慮彼此有不便之端今之三聯單入口稅不便於中國也深矣旣有換約之權卽有攺章之力此公理之可持者也中國商務英人十居其七各國共得其三則至要者英也俄人窺伺朝鮮禍機寖亟英人聯絡中國和好日惇宜與密約相援而顯商攺稅英從而各國安有不從者此私情之可浼者也善夫庖丁之解牛也以無厚入有間批卻導窾如土委地而刀刃若新發於硎其所以爲之必有其道矣掩聽塞明箝口結舌而待他人之發其端焉彼固大利之所存也而肯自貽伊戚哉

洋稅

湯蟄仙中國之取於民準古什一之制尙有不及者關稅釐捐視田賦更減凡以爲吾民畱元气故務從其輕也西人之稅於民也重於進口以遏客貨輕於出口以暢土貨大氐以值百取二十爲通行之則余有取三四十者有取五六十者多或取如其所值若與其國有血斗故重稅以困其國之商則倍取之道光二十二年我與英約於江寧以百中取五爲稅則咸豐八年桂相等及英法俄美約於上海稅則仍前議皆緣不諳泰西進口稅則之重又狃於國初廣東所收洋稅僅及值百取二之額遂漫焉許之鑄成大錯番舶則慕膻而集中原則竭澤以漁居今日而急議攺弦歃血未便反汗居今日而不圖變計漏安有窮期間嘗反復於時勢斟酌於情理而思所補牢矣攺約而加重稅則勢固萬不能行守約而更定稅則理必在所當允查進口各貨洋藥而外棉布洋紗爲一大宗光緒元二年不過二千萬兩上下十四十五兩年已增至四千萬兩上下見行之則布每疋納稅銀二錢色布每疋一錢五分花布每疋一錢扣布每疋四分𨿽曰值百抽五而按之市價則僅值百抽三四而已洋布如此各貨可推請與各使臣聲明舊約原有照時值估計之文一面飭行總稅務司各按各價確切估計照值百抽五之約釐爲定則以近年歲稅一千四五百萬核之溢出一成卽可增至一百四五十萬我旣不克伸攺約重稅之權我無不可保如約收稅之利亦何嫌何疑而畏首畏尾耶且雪茄煙皮酒西人稅至值百抽六十抑末之意彼且知之其入中國則以爲食物也例得免稅比來內地嗜﹝茄﹞﹝痂﹞者日多一日西人販運者亦年廣一年其它紙墨衣服毯金銀器皿餅等項皆向所無稅者今不妨與之酌定多寡如攜爲服用額定若干逾此者稅如約按公法論國使納稅之規有云自用家用各物進口可不令納稅是公使方許享此權利領事以下宜無不令納稅矣又云按今通例所免進口稅已有定數若逾此額仍應照所逾之數完納是國使且有額定之稅領事以下更宜有額定之稅矣援此說以折之各公使𨿽喙長三尺其何說之辭溢出之稅亦必不訾同治八九年間鎭江關康稅務司曾有稅洋煙洋酒之請而赫徳駁之謂非損中以益外吾不信也抑又有加稅之說於此中國之所以被各國要挾者病在約中利益均沾一語遂至連雞瘈狗牽率偕來誰生厲階至今爲梗今議因所梗而通之中國之利益各國共占之久占之而獨不令中國共占之乎而反不令中國自占之乎光緒六年十月招商局和眾輪船運貨至美海關稅我百之十其國𨿽旋飭商部查核償還卒不果其商人尢齕之致我折閱無算值百抽五來而不往禮乎非禮乎夫西人之不願中國運貨至彼者亦預慮喧賓奪主耳前者英使威妥瑪以我擬抽收洋貨釐稅至糾集十餘國公使聚都門肆意要挾彼方喋喋請減我反貿貿議加幾疑與狐謀皮矣查泰西交涉有此款受損而舉他事之有權利者以抵償之今且不必明言加稅而先思一抵償之說同治十二年十月法與緬約貨稅值百抽五不得偏重緬人之商於法者亦如之緬能得之於法中國宜無不可得之於西請商之各使臣嗣後中國商船運貨前往各國亦援值百抽五之約以免歧異以照平允明知其不肯畫諾而正以折之堅以持之旋徵示進口加稅抵償之恉各國與其坐聽中國商船往彼減稅而明揖開門之盜毋寧允令中國各關加稅而仍養內地之癰不得於彼聊得於此此以拒爲鉤之策似可行也倘能照鴉片之稅釐並納值百抽二十可歲溢出三四千萬次加至值百抽十亦可歲溢其半卽加抽一成二成亦於饟需有益無論防海備邊藉資挹注而所以扼洋貨而保無形之利權尢不可以倍蓰計嗟乎有可據之理而昧之愚也有可蹈之瑕而失之怠也前此艸艸定約是一誤矣今不因所誤而謀萬一之補捄幾何不再誤也哉

稅司

陳次亮天下事利之所在卽權之所在不可輕以假人者也乃有非我族類久假不歸盤據要津根深蒂固海關釐稅歲入三千萬仰其鼻息以爲盈虛引黨類數百人糜工資二百萬漸而陰持朝議顯綰邦交偶或侵之顚蹶立至噸鈔數及百萬本國家自有之利源乃一意把持據爲己有浮標燈行海之耳目亦習焉不察舉而授之家貲之富可以敵國以泰西廿四字母許數每字百萬已及兩周皆詭寄他人運歸本國阻撓稅則左袒西商鄧承修議增一人則借他事以軋之曾紀澤欲代其位則造蜚語以傾之貌類忠誠心懷鬼蜮英擬授以出使之任而乞假回國密請攺授他人詭計陰謀莫窺其際英君主授以男爵功在彼國其事可知近於越南西藏立約通商扶植乃弟冀稍效勞勩身故之後世襲其官西人之入中國者尊敬畏服望若天人視官吏蔑如也英人之據印度也始亦於沿海通商設一公班衙代理稅務旋因細故遽啟兵端卽據其海關以給軍餉相持十載印人兵敗乞和而沿海膏腴盡爲所有今之總督署卽昔之公班衙也蓋印度壤土之廣與中國相侔英𨿽一戰勝之而兵力不敷分守因擇國人之桀黠者陽爲用陰綰利權一旦失和則昔日同舟頓成敵國英之轉運不竭而印之聲气不通束手歸降莫能枝拄故公班衙者滅印之樞也今印度舊主困守窮山貧窶艱難轉爲所役英人歲給八千圓之俸以養其家身辱國亡可爲悲栗者矣波斯埃及土耳其諸國柄用西人無不太阿倒持日侵日削者國家舊制於臣工制馭綦嚴乃獨於一西人倚任多年毫無疑慮中外大臣皆尊而信之無一深窺其隱者﹝抑﹞﹝仰﹞獨何也宜令使臣商其政府總稅務司之任添派一淸正之大臣顯予褒封陰收其柄各關稅司扡手選派華之穩練而西文精熟者共事其間恩賞工俸三年俾資教習一年而後槪易華人惟彼則頒給俸糈寵以名爵衡情據理期在必成此時英國畏忌彊俄尙不敢顯然與我爲難也論者輒謂西人獘少華人獘多而華之薪俸無一可比西人者薪俸優身家重嚴查愼選而謂華人必不若西人無是理矣論者又慮西商狡悍不服盤查不知稅則提單均有定式持平核實彼自無辭轉免華商報關橫遭摧辱日本之事其明徵也伊古以來未有堂堂大國利權所在永諸異國之人者不及此攺弦而更張之他日偶有責言顯蹈印度覆亡之轍海疆萬里拱手讓人濟濟公何以自解於天下後世哉

增加稅則論中國政府向重農而輕商其所以輕之之故以商賈販賣之貨非人所必需之物爰輕其業而重其稅試問天下無商誰市土產無人市土產則中國將何以淸其債款而購其軍火哉然則加稅辦法若不問商將問諸誰商固不可輕也若與熟商必曰加多進口稅豁免出口陸地各稅而鼓勵工業也中國各省所入之款各歸各用其所入皆貨物經過各省應還之內地稅中國釐金若與歐洲各國之奧格曲勞稅進城稅相若本可不必干系而西人現在所爭者以貨物運到某省自應納捐而所經各省不得抽釐此層照現行條約實在應爭之列所有內地半稅則照憑此卽可逢卡免釐法亦未嘗不善若華官果能遵照辦理西人自無閒言其如各省往往故意爲難何中國政府向來辦法爲西人所深知名𨿽出示頒告各省實在並不欲其照行嗣後不論何時更攺稅則西人情願按價每百加抽若干存在駐京使署作抵華官應抽各稅款項中國向章貨物由此至彼通商口岸除付出口其實並不出口不過換船而已稅外尙須另加半稅謂之子口半稅所抽數目與內地半稅相同該項子口半稅若作爲內地半稅西人尙可滿意惟付出口稅時復須另加子口半稅實屬太苛將來更換稅則該項子口半稅應卽刪除貨物抽稅之法不可按貨價卽按價值百抽若干之謂也而須照貨物分別定稅使應付稅數目各商自能核算不致受華官欺蒙之獘譬如各商欲將貨物運至某處應納內地半稅若干一算便知則官吏無所試其伎倆華人之出仕也由捐納其補缺也由賄賂經手之款上下侵蝕意中之事獘端百出最難防範所有商賈應納之稅照前辦法自知算繳𨿽不能盡除勒索之獘亦未始無補救於萬一也中國之進口稅不難加至值百抽十五十成作爲關稅二成半作爲內地半稅又二成半交存駐京使署均由海關分項照抽洋藥應與他項貨物分別另行辦理此項貨物卽中國按價加至值百抽五十西國亦可不問印度政府洋藥一項歲入五六兆鎊中國亦應準其分肥況此物之有損無益非中國所必需加之中國旣自栽植英國若不生忌干系本可如印度之獨擅其利也再貨物進口若照以上辦法各項加稅則進口之貨價貴而銷路少當足以補中國銀錢流至外洋之漏也中國果照以上辦法所入之款比前可多二三倍惟加進口貨稅尢必先有所以加之之法其法惟何曰暢行出口貨耳本地稅中國不論如何抽法西人可不干系應爭者貨物由中國此處載至彼處但須請內地半稅執照該項半稅在某處完納後其餘各處不得再行抽稅不數年前法意各國由中國寄購蠶種自行養蠶繅絲藉此獲利今則意法各國繅絲之利已爲中國所分因中國現在自能繅絲但售所繅之絲蠶種不復發賣此於中國大有裨益因繅絲所需工費非中國所給實系購此繅絲之國所付今出口之繅絲若能做成織紬之絲則又勝一籌矣若由織紬之絲而織絲出口則盡善盡美矣中國絲業之盛猶其茶業之衰其所以衰之故以中國不能爭機器之便及印度工價之廉耳此國制茶用機器出口無關稅彼則用人工而重稅孰軒孰輊固不待言茶業旣壞所有從前茶商均須另行攺業其無業可攺者卽入遊手好閒之流中國若猶昏迷不悟不速將土產格外輕稅使無業之輩易謀工作則內亂之患必有甚於今玆者此等內亂歐洲鮮有之而中國則此處未已彼處又起將彈壓之不遑豈復能整頓商業哉本地制成之貨物應如何抽稅與此項攺更稅則自行另議據華官管見各貨均須納稅制成之貨物豈能獨免惟棉花繭子如不出口向不完稅若以棉花繭子制成之貨物卽須如棉紗絲紬進出口一律抽稅不免苛刻況制貨所用之料已在出產之處完納內地稅並由該處發出之時照完半稅理應不再另抽若必另抽所定稅則亦必比外洋載運進口之同項貨物較輕以本地制成之貨向無捐輸之說再棉花制成之棉紗與繭子制成之絲紬物類不同稅應輕重所有制成之貨物應抽之稅應由熟悉情形者斟酌妥定方足以昭公允而舒國用

論中國稅務贏絀

譯法國拉盧士所著書中國之內政我西人向未知其詳較之文學工藝有難焉者西人於中國教務政治等書𨿽有譯文未探奧祕然旣得門而入如鑰啟扃先路是導而後西人之能知中國政治者自此始矣中國地大物博分爲二十一行省此疆彼界畛域攸分北京政府袛守向有之例有專管權柄歐洲必出之政府者中國則散而分屬之各省以致中國之大竟成一權不專屬之國焉然而中國主權最尊嘗見各省督撫獲罪懲治甚嚴或爲都察院禦史奏立見擯斥各省督撫有管一省者有兼轄兩省者其管理之權亦甚重大督撫之權可以調兵可以徵收稅餉爲本省之用而以其贏餘解於戶部戶部收每年之所入儲之府庫焉則謂各督撫之於戶部如屬國之貢納於大國可也照此行之中國之財散於國中而欲權無旁落蓋甚難矣中國各省稅額輕重不一收稅之法尢不一欲考中國民間財賦之多寡與夫國家徵稅之出入似若散漫無稽中國收稅亦分二種一爲明收之稅一爲暗收之稅明收之稅最多者爲地丁錢糧爲國家入款一大宗如回回印度爪窪等處之例國家自以爲地主而實則地主之權不在國家而在農夫蓋農夫受田而耕本有地主之責而於國家無與也中國農務最爲講求農務所以日興者由於耕種之足以自給地丁照地之肥瘠攤算每一法畝每一萬方邁當爲一法畝納銀一佛郎五生特至五个佛郎夫以地之肥腴而僅納此數自法國視之已覺其太少矣有一法畝之地中國農夫已足一家自給此其肥腴爲何如地稅𨿽輕然足敷國家歲入用款有人云爲地主出地租之人約有七十五兆之多地租愈多地力愈盡而爲地主者亦愈眾矣英法兩國擁巨資爲地主者最多中國不特無此等人且境內荒蕪未辟之地尙屬不少山地出產物質西國向爲地主之利中國則存貯之以待將來中國尙用舊法地丁銀可以糧食抵交翻閱淸冊大半皆以米折銀所交之米如公中不用則官可爲發賣中國之稅大半出於地丁西國有家具稅中國尙無此例聞遊歷人雲中國農務日益盡力而於工藝轉若不甚措意中國稅務皆責成於總頭目一人用此法可免偸漏之獘然偸漏亦所時有如官員座船例免查驗此卽偸漏之顯見者歐洲人稅中國𨿽無之然有一種稅卻與歐洲商稅相同特爲數甚少耳

論中國稅務贏絀

譯法國拉盧士所著書暗稅有三一爲內地貨稅一爲鹽稅一爲關稅內地貨稅名曰釐金爲數甚巨統歸一人包收包解每年限繳銀若干萬兩經收者從中漁利爲一大出息焉包收之法中國從前有行之者如鴉片煙稅歸四人包收十年每年繳餉八十五萬兩是已至於鹽稅在中國久有此款出息亦至巨鹽之爲物銷路最廣泰西各國皆作爲入款一大宗與中國無異關稅分二種一種爲內地未通商口岸歸中國地方官自行經收如今之子口半稅是也一種爲通商口岸之稅用外國人協同收取如今之各海關洋稅是也海關之稅占稅額五分之四涓滴歸公爲中國最信實之款外國國債多以此抵押焉中國當帑項空虛每每捐例大開名器日濫此亦爲籌餉之一端大約中國每年進項共有七十九兆五十萬兩收銀之稅約六十六兆四十萬兩以貨易銀之稅約十三兆十萬兩每年互有長落未能畫一然以中國之大僅收此七十九兆五十萬兩之稅實不爲多至於官長之侵肥吏胥之剝蝕爲數不少則又不在此數也中國官數約三萬員名以四百兆人而有此數本不爲多然官俸菲薄不足以資辦公不能養廉安能潔己是以苞苴公行簠簋不飭皆由此起儼同分內應得之款爲津貼之一大宗焉中國物產之多人民之眾與印度同然究不能與歐洲比富至於工藝則更無論矣五金煤礦開采甫見端倪惟農務一門中國向來考究日有起色但各省荒田尙多地力究未盡也中國人情能耐勞苦但所求不多稍有贏餘已足自給廣營產業之富人中國尙不槪見人數𨿽多較之歐洲猶有遠不如人之憾然欲更變亦非甚難必也攺革政治以正民心發明新學以開地利庶可以圖富彊猶足與西國比權量力也中國向無國家銀行然民間銀號錢鋪質鋪當店已屬不少因無極大買賣歐洲人之在中國者乘間而起因而成業者頗多但中國人極願與西人合本貿易用洋商牌號者日見其多中國錢鋪出票不少但行之不遠國家用鈔幣僅於一千八百五十八年粵寇亂時行過一次而已至於國債多寡約有三十兆兩其向外國借者俱由西國銀行經手第一次借款在一千八百七十四年日本臺灣之役中國向匯丰銀行借銀六十二萬七千六百一十五磅每百磅利息八釐十年淸還第二次借款在一千八百七十七年亦爲匯丰銀行經手借銀一兆六十萬零四千二百七十六磅第三次在一千八百八十一年借銀四兆三十八萬四千兩第四次借銀二兆兩利息每年均八釐中國國債之獘一在利息太多一在限期太速利則必以八釐爲率限期一則十年一則六年半如期償款永無短缺其所以然者以在海關洋稅項下應付故能如是迅速也夫中國之所以借洋債者以國帑不足也然國帑不足不由於政府積儲太少實由於外省度支太濫外省督撫平日以所入錢糧供本省之用而庫款支絀饑饉頻仍遂不得不籌借洋債矣考洋債之借始於一千八百七十四年日本臺灣之役始與英國銀行借債一千八百八十五年法越之戰和約告成而中國度支告匱漸成弩末之勢矣中國古昔錢法三品曰金曰銀曰銅後以僞造者多遂廢不用﹝今﹞﹝令﹞所行者祇有錢一種用銅及錫鑄成圓形中貫以繩以一千枚爲一貫重法平四个吉羅格郎各處圜法亦不一有以九百六十作一千者有以九百八十作一千者至京東一帶竟以三百三十三作一千名實之不符如此銀數論兩每兩合錢一千五百文銀價各省不同市儈之罔利者因得以從中壠斷奇貨可居未通商以前每銀一兩貴至大錢三千文後因中西互市錢價始行跌落此亦市面一大轉機也至墨西哥洋錢一種最爲通行乃專鑄此洋行銷以供中國之用每年進口以數千百計實爲中國絕大漏中國亟宜自鑄銀圓以挽回自有之利權此𨿽與稅務無關以其有關國計故論及之

英國領事論中國釐金獘病英國駐紮福州領事本年西三月具報該埠貿易情形玆將其所論釐金摘錄於左中國商務約有四種人能得其利益曰銷貨人曰經商人曰度支官曰榷稅官西國收稅者無足重輕中國收稅者則往往大員充當不能藐視其抽稅之法責成釐金委員每年解若干所有盈餘不妨公然肥己是以稅重而經費繁而國家所得之利轉不足也聞釐金所收之數百分中七十分作爲經費此說未免過甚而亦非無因查福州抽稅各局互相比較各以所收爲不足其抽稅之處有四一海關凡各國及中國輪船進出口貨應由海關抽稅所抽之稅除茶葉外尙不甚重查茶葉每抽銀二兩五錢當一千八百五十八年時茶價每五十兩原不過值百抽五現在茶價減至十五兩所抽之數已自值百抽五加至值百抽十六分有半矣印度西朗茶葉出口一槪免稅中國茶葉日壞亦未始非重稅之所致也二大關凡中國帆船所載之貨應在大關還稅該關歲入十萬兩其中木料居三萬兩中國商務之不旺非僅因抽稅太重實由忌海關所致也欲除此獘惟有用中國輪船專走內地各口岸分運往來華洋輪船進出口貨耳日本照此辦法已有成效可觀第輪船所載之貨向由海關抽稅若是則華官不能飽其私囊故各省皆屢梗斯議不獨福建矣三釐捐局釐金初爲助餉而設今則恃以輸藩庫也福州總局歲入七十萬兩全省統算不下一兆二十萬兩凡國中所產及外洋進口各貨無一得以邀免抽稅之苛無出其右幸華民馴良故能受此屈抑耳然已有因此而釀成事端者僑居福州之西人均以釐金爲不便洋商字號俱在閩江南岸凡貨物運至北岸城廂內外者均須納釐如此辦法顯違條約因南京約內載明福州作爲通商口岸故也其不便處尙不止釐金而已也緣貨物至本埠者海關不準請領半稅執照此事業經稟請駐英使臣與總署理論惟此項釐金與大小官員均有關系欲遽除此華官必竭力辯駁爲難也○茶葉釐金名爲每抽銀二兩二錢實則須加另費共約二兩八錢查該釐金分五項曰原稅銀六錢曰釐金七錢曰捐費七分二釐曰助餉銀六錢二分八釐曰銀色二錢共合二兩二錢其所以欲將該釐金分爲五項之故還請問諸个中人○以上釐金之外茶葉自福州以北各處運來者尙須加抽渡釐自西來者加善舉銀三錢是以茶葉釐金總共或尙不止二兩八錢若將茶葉價每作爲十五兩則由中國出口時所需各項釐金連出口稅卽算五兩三錢已照價值百抽三十五分矣○或問茶商何以不請半稅執照若請執照茶葉由內地運至福州每不過還稅銀一兩二錢五分曰本地采辦及種茶之人畏官駁飭洋人又愛莫能助故也四陸地稅總局設在省城分局凡七處歲入三四萬金中國商務受虧之處有二曰轉運難而稅政壞耳除獘之法言之甚易行之維艱若夫整頓水路轉運尙屬易辦但準本國輪船行走內地其有裨益於沿海各處已匪淺鮮尢應準小輪船在於閩江一帶往來此事當可成功緣本埠官員聞廣東珠江及長江一帶均有輪船往來運貨頗有效法之意現有商家稟請包辦若準所請官可收照費商務可推廣誠一舉兩得也惟陸路轉運一時恐難整頓耳

增加稅則論中國所借洋均照金價合算今欲修築鐵路及將軍務時所遺水陸各軍另加整頓在在需款債臺又必添築一層就現在已借洋款算計僅息銀等費已歲需二兆鎊添辦軍械所需至少又須三兆鎊共計五兆鎊此款中國將如何籌劃若僅加進口稅所計似未盡善要非暢行出口貨物不足以濟事因僅加進口稅所入不足以償息銀及購辦軍火之用中國無論進口何物非以金購卽以貨易若以金購則中國所納之稅向收銀不收金兩不相抵若以貨易則所抽土產之稅愈重出口之貨物必愈少卽進口之貨物亦愈減玆請試言其故凡國用所需各國均向百姓抽稅撥發惟出產之物若抽稅太苛則百姓所種預備出口之物必少或曰中國所入土產稅銀卽可運之出口以償息銀而購軍火此言誠然詎知所產之貨因稅重不能獲利卽國家賴以出口付息銀之貨百姓必攺種他物而他物又值歐洲價廉不宜出口況出口貨價非由中國自定須由與中國爭利各國所定卽該貨在中國時其價亦爲與中國爭利各國能出售之價所定如中國因稅重欲加貨物之價而此物在與我爭利各國止售八十金則中國之貨祗能因之而賤是中國之貨價不能自定而爲與中國爭利各國能出售之償所定也然則所借洋款其淸理之法要惟暢行出口貨而阻滯進口貨耳

中國求加稅則事二則西七月二十二日門哲士商務公所會議時將香港公所五月十六日來文呈案候議該文內開李傅相赴歐洲主意系求通商立約各國準加進口稅則該公所意見以稅則加成尙屬可行惟須妥定章程所有內地各稅卽半稅尢須一律豁免並求豁免切結以保其恪守無違至稅則應如何攺法頗費躊躇深望稅則未攺以前英廷務使有關系此事之各公所抒陳意見尢爲至要等語門哲士公所商議後決定具稟請問外部中國政府是否有加稅則之求並將先與有關系此事之商務場中熟思審處然後再行應承增加稅則方爲公便一節一並附陳雲

又凡辦交涉百姓原得與聞乃前兩年遽行更張甚可異也憶英國與日本更換條約名爲更換實則新立一約該約與僑居日本之英國百姓人人大有關系而政府並不與在日本之英人先行商明蓋此事早經應承及將實情告知百姓百姓不願已無可挽回矣今則中國申請更攺稅則俾得稍有盈餘歸還債款而辦理此事則已另有新法矣因沙列不雷侯爵告李傅相云政府𨿽以加稅之事尙屬近理但必須先與上海及各處商務公所商妥後方能允可等語如此辦法實屬分所當然昔者政府所辦交涉百姓茫無頭緒而事已定局現在居然亦準百姓置喙於其間但願商務公所及商務總會各言其所欲言﹝可﹞也﹝可﹞

陳侍禦璧請仿行印稅折

陳璧奏爲籌餉術窮請仿行印稅之法以集巨款而濟時艱恭折仰祈聖鑑事竊維和議定後戶部竭力籌餉歲有的款者祗扣廉俸一百二十餘萬爲一大宗裁並折漕未能遽舉鹽斤酒加抽無幾捐輸旣成弩末息借又作罷議計歲增出款且二千萬兩是所籌者未及十分之一二也而善後諸大端陸續待辦皆不容緩於此欲求歲籌巨款確有把握不病商不擾民之策則惟有仿行印稅一法而已查印稅創自荷蘭盛於英吉利今則行各洲無國無之謂之印稅者蓋令民間買國家所制之印花粘於各項契券字據之上以爲納稅之證也其造之之法應於京師設廠並購辦制紙制印二種機器雇匠創造其紙則中藏紋理其印則細極毫釐以杜作僞如或一時開廠未成可仿日本造鈔之例令英廠暫行攬辦嚴立合同防其偸漏俟官廠能制卽行自辦其行之之法應取各國稅則參較詳定章程務從簡便先行頒示天下然後於各省會城普設督銷局一所爲總賣印花紙之地將此項印花轉發民間各市鎭鋪戶代爲零賣每百兩中鋪戶應得一兩官收九十九兩其查之之法應嚴定漏私罰款律例凡一切契券字據不粘印花者皆作廢紙事發照例議罰遇有詞訟官不爲理印花旣粘於紙應卽行句抹以禁再用其有已粘而未句者亦行議罰凡印稅之大如此緣此稅取之買主而責成則在賣主是以毫不擾累加以所取至微而罰則至重是以民皆易從核其情形實屬有利無獘今英俄徳法諸國此項歲徵皆約一萬萬至二萬萬倭地最小亦徵二千餘萬若以中國之大仿而行之開辦之始不妨疏闊民覺其便必將競趨約計每歲所集當不下一萬萬則不特洋債易於淸還從此罷抽釐停捐納舉數十年欲除而未能之獘一旦廓淸全局轉機必在於此矣自我朝丁賦並完取民之輕不徒千古所無實亦萬國所未有民智漸開莫不知外國租稅之苛重今卽加行一印稅之法臣敢決其相安無事伏願我皇上斷而行之卽飭總理衙門轉電出使各大臣將各該國現行印稅律例章程詳譯一分並取現用各種印花列粘於冊注明用法限期馳奏進呈禦覽然後發交戶部速籌興辦不過一年可以試行旣紓目前之急又除從來之獘臣誠竊見時艱日亟不宜拘守成法故擇諸國之通行有效尢爲易舉者敬陳於我皇上之前是否有當伏乞聖鑑訓示謹奏

錢糧

湯蟄仙三代下有國者之賦於民未有如我朝之平者也定鼎後盡去明季累民之政秋糧夏稅著有定則復議減議蠲議振湛恩泛濩史不絕書二百數十年來吾民宜有起色矣而凋無以異前代者朝廷千百計之亭毒不足敵墨吏千百輩之朘削氓之蚩蚩其何以自脫於密网矣吏所以制民與民所以憚吏者曰抗欠民豈盡不肖哉吾未聞湯文正爲之撫陸淸獻爲之令而以抗欠罪民也蒙亦嘗舉於鄕矣依大僚幕府者三四年度必吏所指爲紳戶者也八口之命仰活硯田例得無稅無所事於抗欠而每一意及郭門輒形神怔栗從未敢望見髙坐堂皇者之顏色民戶亦猶是人情耳維正之供誰其幹大戾者今不容以湯陸繩吏苛責其潔己於錢糧以先亦不敢以魑魅視吏但望其潔己於錢糧之中有顧名循名之二策在錢錢也糧米也無所謂銀也自攺徵折色而後有耗有耗則有羨矣而後有平有平則有餘矣羨則吾民之羨余則吾民之餘也今羨余旣歸公矣紅冊串稟皆以銀核計勢不能輕議攺弦惟自海禁大開東南各行省不知有銀知有洋銀而已鄕愚旣不知有銀自不知有銀價更不知洋銀折銀之價吏卽如例榜示而榷算之胥帶徵之役其手可上下也其甚者漏催捺閣大頭小尾獘孔百出況今未有吏而不增易銀價者乎胥役一气仰承遂不奪不饜矣滚單由單率若具文卽有行者但載銀數民仍瞠目無所知徒耗一層單費而已宜於將開徵時督撫由省核定銀價下之府屆時由府大張曉諭無繁文無套語約其詞曰某年月某州或縣完納糧米制錢若干文準銀一兩每兩加耗羨平余若干如例吾民一目了然無一豪之損於吏而民間受益不少國初制錢一千準銀一兩互市後銀價翔貴兩至千七八百錢近來泰西行用金磅銀價日貶一日每兩止易制錢千三四百文以吾浙言之各州縣糧價每兩多在二三千上下豈羨余每兩將加至千數百錢耶抑羨外有羨餘外有餘耶蓋仍以翔貴時之銀價準錢又取盈焉民不聊生反不如四川之加收津貼酌派捐輸猶曰報部充饟也所願顧錢糧之名者此也且夫抗者民之所無吏之所惡而欠者民之所有又吏之所喜也寅糧而卯完之曰陳糧完者加什之三四成不等少延輒由悍役挈票來其家曰墊完囂墮突惟所欲噬竟有加及倍者而酒食膏秣不待言矣民以萬不得已而欠糧必無力之尢者乃一歲之隔而多取之以爲虐始則剜肉補瘡繼則賣兒貼婦宣聖所由寄慨於猛虎柳子所由托諷於捕蛇也夫公家但問民以糧不糧而不區夫陳不陳乃羨余以外一加再加百姓止此脂膏而磨牙銛爪者有加無已其黠者紛然去民而爲吏其愚者則盜耳賊耳浸淫至於不可收拾吏皆裸身來而飽囊橐挈妻子以去朝廷則被無窮之矣此其獘東南各行省多有之𨿽系私加根蔕深固大吏以此賂之京員以此餌之誰歟爲吾民發其覆者卽奉明詔飭查私加之獘大吏以查無此獘一語覆之吏仍晏然牢戴其虎冠矣今請嚴旨布告中外吏有以陳糧加價者察實殺無赦墊完者斥之獘其稍革乎其非私加者宜速更其令無重民困尢可異者朝廷有大慶典有大水旱必蠲緩所攽謄黃必纚纚數千言上諭部議督撫之奏累牘連篇無論愚民無知卽略識丁字者曾不數行首尾茫然矣大抵城門通衢不得不張貼一二若鄕僻從未見有謄黃者非無具報張貼所在之令而報與貼懸殊大吏食肉不暇何暇此種例行事乎以後凡遇恩詔謄黃令督撫無總刻一紙通行所屬而各按應蠲緩之州縣分刻之約詞曰某年月日奉旨爲某慶典全蠲某府廳州縣某年糧米因則易慶典爲水或旱減成則易全蠲爲蠲幾成緩亦如之寥寥數十字無甚剞劂之費而實惠之及於吾民者多矣遇有流抵亦約示之私加省則正額足謄黃簡則耳目多所願循錢糧之名者此也其它赴櫃以絕獘也而給票不時民苦守候而曠業矣分櫃以便民也而局費苛索民苦滋擾而多事矣大吏之於民一則曰民情刁悍再則曰盡法懲創而於吏則惟曰亦有不合情有可原吏何其幸而民何其不幸哉然朝廷亦未嘗不以吏之營私爲慮也款項多端張江陵之一條鞭海忠介之格眼冊成法具在何以虧空者相屬也蓋伎倆有潰其中而溢其外者矣於是嚴交代之罰管府有結而賄買矣受代有結而情商矣虧空之籍沒者多俟身故以後而寓所別無寄頓原籍並無產業住屋入官止值銀數十兩竟成鐵板文字何怪吏之怡然而無恥泰然而無忌哉近年禦史劉恩溥奏行徵信冊專爲淸民欠起見實則與江蘇撫臣丁日昌之詞訟冊同爲意美而法未盡良也一言以蔽之曰裝點一案未結而詞訟冊所結鑿鑿也一文不欠而徵信冊所欠累累也委員以查之查者亦吏也抵其署酣嬉飲博舟車以送之而查報冊載悉符矣亦何益之與有竊謂今日吏之病如痼非峻削之劑斷斷不足奏效民之病如不必投方藥無益反害但當靜以養其元气愼選淸勤知顧名節之督撫則墨吏自望風攺操興利不如除害增令不如省文釐剔錢糧之積獘其急務已

釐金

陳次亮光緒十五年恩詔曰釐金一事乃朝廷不得已之舉刻海防未撤難遽議裁他時物力稍丰卽當奏請停止云云大哉王言洞悉民艱保全大局而中外官吏安常習故不能仰體聖慈剜肉補瘡日甚一日且增立比較之法變本加厲以至於今也夫軍興之時東南十省獸駭魚爛賦稅所入不足供度支以崇本抑末之心爲籌餉練兵之策權宜立法取濟一時乃事端所開有增無減商情困苦市肆蕭條承平四十年而元气終不能復釐金之獘至斯極矣今之論者輒謂於理宜裁而於勢萬不可裁或爲調停兩可之說謂本朝寬大永不加賦病民酌增釐金以濟國用宜若可爲也不知加釐之名美於加賦而病民之實甚於加賦不通商猶可不裁通商而後則斷斷乎其不可不裁也何則賦出於地取之民者究有幾何且按畝加徵毋庸增設一官一役民輸一錢朝廷卽獲一錢之用也釐金則不然百物滯銷四民俱困天下設卡數百置官數千增役數萬猛如虎貪如狼磨牙而咀擇肥而噬小民椎心飲泣膏血已枯國家所得不能及半自有比較之說可增不可減网羅四布違額取盈所謂病民甚於加賦者此也洋貨入口一稅一半稅之外一無稽阻西商偶到趨媚不遑所以待外人者如彼其厚土貨則口口而查之節節而稅之惡聲厲色百計畱難甚則加以鞭朴所以待己民者如此其薄黠商乃債其牌號倚爲護符三聯稅單充斥內地釐局無如何也倚洋人則生否則死冒洋人則安否則危叢雀淵魚不至盡驅爲洋人不止而且洋貨日賤土貨日貴川流海溢識者寒心所謂通商而後不可不急裁者此也或慮釐金旣裁國用不足亦未舉全局而統籌之也天下釐金歲約二千萬除洋藥並徵八百萬實計千二百萬金承平之時地丁四千萬綜計可得九成自有釐金不過七成而止可知天下之財止有此數此有所贏彼有所絀地丁暗減八百萬國家歲得四百萬金之用耳而縱虎噬人使萬民愁怨胡爲者宜令自某年月日爲始天下釐金統減一成而煙酒洋油洋布落地稅統加一成刊刷謄黃﹝﹞﹝偏﹞行曉諭分年遞減十載爲期撤卡裁丁與民休息其四項落地稅責成牧令徵收加至十年適足與釐金相抵國用不竭國本不搖而民气日紓民心日固矣不此之務徒鰓鰓然舉各卡之吏役誥而誡之約而束之而比較之文書日責以食人之事日予以食人之權而諄諄然命之曰爾吸其脂膏勿傷其性命也其可得乎此國存亡之所系人心向背之所關一發千鈞不絕如公忠體國之君子愼勿以爲迂也

包釐

湯蟄仙居今日而猶謂釐捐可不停是不顧國之根本妄人也居今日而漫謂釐捐可立停是不審國之緩急迂儒也自粵逆蔓延多募勇營餉需不繼烏程諸生錢江始上釐捐之議於雷侍郎以諴行於揚屬而效各省遂行之迨巨憝除而善後事海防洋務隨在需釐捐之罔益加密焉遑言停司以歲入之巨也令吏歲白其收數計極盛時可得二千萬近亦可得一千五六百萬不等數與各海關洋稅埒部庫指撥各省歲協督撫外銷幾與正供無異於是歲有較季有較甚至月較旬較公家多一分比較商民多幾分剝削不肖官吏丁胥反得因緣以爲姦利朝廷徒爲之府怨而已同治時曾奉上諭各督撫體察情形酌畱大宗徹去分局而就吾浙論之三十年來但有增設之局從無裁並之卡恩不下逮無亦奉行者之咎耶天下事無利無獘無獘無利釐捐利藪也亦獘藪也種種獘端非不經言官彈劾大部通飭吏厲禁無如委員旣無原思吳隱之之廉而假手丁胥此輩尢甘充賤役爲虎導倀必無奉公守法之人黷貨之根牢不可拔牟利之術出而愈奇恫喝畱難索詐商民敢怒不敢言鬱气滿腔大則隱釀爲水旱小則顯激爲仇抗晚近銀根溢出外洋小民生計日蹙顧尙堪此竭澤之漁哉今斟酌於停與不停之間則莫如包辦每遇貿易盛之地設局置委員焉法不妨仍其舊貫惟不捐之行商而捐之坐賈非行商竟不捐也由坐賈捐之行商而委員第捐之坐商也不問城鄕鎭集凡出產貨物必有行棧鋪戶爲之存貯發運向章甲貨歲捐若干乙貨歲捐若干釐局必有底薄可查試集業甲乙各貨之行棧等令之認定捐數稽查抽取若燭照數計無從朦混不以官與但坐總其成溢則聽之爲吾民稍畱元气不及額則責令償足庶幾國用有著在商民旣不被恫喝畱難索詐之累揚帆任去不問所之惟各海關應納洋稅仍令照章報完而內地各局卡可節去司事丁與夫分卡船一切浮費利國利民無利於此者所不利者獨不肖之官吏丁胥耳且官亦無所不利也差事如故也薪水無恙也𨿽不容額外婪取而無稽徵之勞無起之別但以時斂其數於行棧而繳之省局直一舉手而其事集已其土產之載運他處不經行棧者什不過一二可免則免以釐捐固朝廷萬不得已之政寧寬無刻也否則就近有殷實之戶無論紳商亦可令渠包認捐數如行棧同浮費旣一切節去則勻算上年比較而少減認捐之額令包辦者有微潤可沾誰不樂於從事查光緒元年廣東布政使招商黃巨源包抽通省洋藥捐釐每年認交洋銀四十二萬圓五年爲限每年遞加二萬圓七年兩廣督臣奏定新商李玉衡自六年接辦每年包抽洋銀九十萬圓年限同洋藥可包百貨何不可包廣東可包各省何不可包必欲節節稽徵爲不肖者畱此窟穴令商民側目而視重足而立亦大惑不解也已所有洋貨進口與運入內地仍由洋關按照條約徵收然條約所載皆指行商而言若旣運抵華地售自華人卽爲華貨責令包繳釐捐華人其何說之辭洋商其何說之辭將來攺約時似可聲明此意定爲洋貨內地抽釐之則往者英使威妥碼徳使巴蘭徳覬罷洋貨抽釐舉中國釐卡舞獘一二小節合詞要挾今自包辦之法行而釐卡無獘可舞西使無口可藉見在上海如糖如綢等業已有分設商董如法包徵者朝廷誠推而廣之議而行之度支幸甚商民幸甚

鹽捐

湯蟄仙有鹽之省曰長蘆兩淮兩浙福建廣東山東河東甘肅四川雲南鹽所產或煮於海煎於池汲於井結於鹵刮於地凝於風水鹽所運曰商有票商引商甲商經商商垣商岸商鹽所聚曰曰埠曰所曰棧鹽所仇曰私有掣私私私垣私鄰私漕私船私營私商私功私梟私以私召私大都官私而私之者至焉不特分司監掣以下各官私卽鹽政運使鹽道其陋規節壽何嘗非私梟私能緝商私能緝乎商私能緝官私能緝乎官私能緝緝私之官私能緝乎司鹽政者惟喋喋以私爲借口汲汲以緝爲上策鈐束愈多頭緒愈繁姦獘愈眾沾潤於鹽窟穴於鹽水銀瀉地無孔不入而私盛如故而課絀如故幾幾鹽無善法矣課法歷朝有同異一代亦有同異天下有同異一省亦有同異不外歸歸州縣歸關榷歸委員歸商今天下歸商什之七委員什之二州縣什之一於是商利州縣利委員利卽奔走於商與委員州縣者爲虎倀爲雉媒亦無一不利所不利者朝廷與吾民耳李雯本劉晏一稅不復問之意曰天下無私鹽天下皆官鹽矣顧炎武艷偁之馮桂芬痛詆之曰天下皆官鹽天下皆私鹽矣其說李泥而馮辧今有說於此曰天下無官鹽斯天下無私鹽矣何則人命於谷養於鹽一食不谷則餓一飯不鹽則病鹽產水猶谷產田也邃古不聞耕天下田始納其糧柰何必運天下鹽始納其課乎筦子擅其利以利齊也後世大一統而牟一隅之利可謂不善師筦子者矣止此利權而旁落而橫溢民以什出國以一入其九者半幹沒半虛糜官漁之吏割之胥侵之役蝕之勇耗之梟瓜分之商龍斷之國安得不貧民安得不病哉鄙策宜破窠臼宜徹籓籬宜平畛域以州縣徵而不徵之州縣以商徵而不徵之商止畱運使或鹽道總其事所有官吏胥役勇商悉予鏟去而梟不去而去變通鹽鈔鹽糧之意可仍準口以定額而隱用守望保甲法本周官名始王安石今易之法部勒之由州縣劃分城鄕村鎭編定戶口歲一人輸百錢曰鹽捐家什口捐伍二口捐一一口免以季徵解婚嫁生卒時增損以實抵見額而止不續加著爲永令以示限制以廣皇仁人人許煮鹽人人許販鹽撥所徵什之二一給徵者一之半給運使鹽道半給州縣募人代徵應者令就所劃戶口應繳歲捐先存鹽庫於是無中飽無積壓經徵如幹存庫如其數萬給千焉千給百焉有什一之利蔑不應矣有多人應者所存所徵解所給悉均之徵者由州縣徑達運使鹽道而宿垢淸巨帑集矣而或慮奇零戶捐千者季數百錢戶捐百者季數十錢瑣碎甚如政體何不知糧自合下有勺抄撮圭粟顆粒黍稷禾糠粞銀自分下有釐毫絲忽微纖沙塵埃渺漠逡巡灰瑣碎有過數十錢者且分之則奇零合之則大宗也今天下二十三行省計丁四百數十兆人百錢歲得四千數百萬減其半則二千餘萬可券也扣除四百餘萬外無冗費視課額則倍矣而或慮加賦不加於糧中而加於糧外等加也騷擾甚如民情何不知人不能廢鹽人不盡有糧貧富均奚以擾且民所怨者鹽貴耳今鹽近則煮便鹽遠則販便僅僅歲捐其毫末而無峻罰無嚴界萬萬無食貴之患加之適以利之也而或慮竭澤漏於海痡於寇歉於刻剝甚如物力何不知產鹽之所觔三四錢而巳官商賡續運之層益之而浮費滋而成本重而售價漲遠者至以七八十錢食鹽觔毗前後鄰左右觔亦不下十餘錢查額引共五百五六十萬四川無額雲南無引皆論觔共以六百萬引勻算統正雜夾帶引以四百觔爲中數天下歲銷鹽觔以二千四百兆計觔以四十錢爲中數天下歲售鹽錢以九千六百萬計今旣一切掃除川平陸夷鹽如流水如泥土卽場極遠所在但加運腳亦不過觔十餘錢並按戶季捐計之歲尙女省二三千萬錢於吾民是蘇之非困之也而或慮偏枯無商則居之窵者鄕之僻者地之凋者誰其販鬻窒礙甚如食淡何不知利之所在如鶩趨如蝟集今之窵者僻者亦有肩販老弱販不盡由鹽店也販有不至者近必有鎭集必有鹽店海禁大開泰西無國無華人攘攘而往皆爲利往豈華地而反以窵僻利或遺天下有蟻而不肯附膻者乎天下有而不能赴壑者乎無有也而或慮抗欠糧自古﹝昔﹞﹝古﹞相承抗欠且累累也非常之原黎民懼之狡悍甚如逋負何不知糧畝數百錢十畝數千錢重任並稍有力者竭蹶矣鹽捐則十口之家歲五百錢季則一百餘錢而已輕任分則易舉民卽無良家十口者而季靳此一百餘錢必無之事也而或慮滋事煎丁船夫摃捆役緝勇與夫大梟小販忽奪所業詎甘枵腹句結甚如走險何不知無官鹽無私鹽非無鹽也煎丁船夫摃捆梟販所業依然也且蕩蕩夷庚無私禁無私賂業將益起惟役緝勇無所染指無所詐索然必欲坐而食則誠未易效其策若肯少少勤動其手足可以煮可以販斷斷不致眾人皆樂一夫向隅也然則額仍準口胡不並歸地糧不見山東沿海登萊各郡之見行者乎而另起鑪爲曰此則有深意存焉鹽大利也一並入糧未久而鹽利隱矣糧有負欠有蠲緩鹽卽隨之朝廷能爲無米之炊乎大兵大役何代無之必有以榷鹽之策進者捐成正項勢必捐外加捐是一加之再加之也不如專立名目便然則卽不以州縣運鹽胡不以州縣徵課曰吾不敢魑魅州縣而於淸端陸淸獻不數覯也錢糧事體大𨿽革追籍沒而侵挪者相錯故州縣以督商徵不以州縣徵也商則存庫可扣也解則根簿可核也州縣卽黷於貨亦窮於技矣然則旣以商徵胡不卽以商角羊曰以資撙節商角羊必另籌差必另撥護擅此利藪州縣不與遂尋商隙遂掣商肘多方亟肄以爲商難將徵無可徵解無可解矣且商有獘混商有延誤將藉州縣近察之時促之亦互相爲制矣𨿽然以二三千年相沿襲以幾分合幾正閏相承蟺以國朝二百四五十年相損益以商鞅之斷以孔僅之才以桑羊之心計以劉晏之廉能罔不因獘拯獘拯獘生獘曾不聞攺弦而瑟曾不聞換局而碁而忽發此狂議而忽敶此妄策而革之如此其銳而言之如此其易疾行必無善步促柱必無中聲必府怨必集矢必空言而無成必大錯而後悔顧理不可奪卽論不可移易象至蠱敗壞極矣而曰振民今鹽之敗壞一蠱象也蠱則振之窮變通久此其時哉此其時哉

魚課

湯蟄仙古者國用簡不必盡取於民而自足故川澤之利任吾民自爲之以營其業而贍其生迨春秋而國用絀矣筦子以齊爲海王之國饒魚鹽蜃蛤因籠而歸之官霸齊國中國宜略師其制以收魚課東南澤國也無處無水無水無魚春水方滋蓄魚苗於其中秋風薦爽苗之寸者長以尺計權其子母一歲之間可贏什倍豪彊之民擁爲世業沿江沿海不待蓄養魚利更饒不肖轄員汛弁稅船自肥今不必特設專官徒滋煩擾漢武帝時縣官嘗自漁魚可飭各州縣就所屬陂湖江河海口一一淸理水糧甚微槪予轄除另爲酌定此處水利可獲魚若干官提幾成以爲魚課有人包認先一年杪卽豫繳進免被延宕積少成多歲益巨款民旣豪彊什損一二隱裁抑如慮瑣屑有妨政體試証之古人紀自周官漁師詳於曲禮舟鮫守自靑齊海租增自漢宣事非行奚爲不可更証之今美國歲得魚約值銀二千八百萬兩美北界歲得魚約值銀一千五百萬兩美人茅爾賚地誌云漆昔比克海灣魚蜃之利通國賴之歲易之金與開裏弗尼亞金礦相埒按開裏弗尼亞卽舊金山美之魚利無怪甲於地球法國及瑙威國歲得魚約各值銀一千二百萬兩英國歲得魚約值銀多則二千五百萬兩少則二千萬兩若非由官稽核何以悉其成數中國如照各國之數折乎其中什提一二成課已大宗豈小民惟曰怨咨遂因噎廢食邪且文王之政關市不徵與澤梁無禁並垂爲令今不第關市有徵復設釐卡以梳櫛之似乎稍嚴澤梁之禁亦無礙於捄時之權策明明有自然之利顧拘滯而貨於地汲汲焉憂無米之難炊是何異不知結网而徒作臨淵之羨哉

煙稅

陳次亮洋藥之流毒中國也天也英國度支仰給煙稅欲印度不種而不能也中華士庶半癖煙霞欲華民之不食而亦不得也道光之季蓋嘗嚴刑重法以禁之矣使當日者煙土不燒則兵端不啟兵端不啟則商局不開猛虎在山藜藿不采或者天心厭亂隱憂深患自此消弭未可知也乃彼之情僞不知我之防維不密形見勢絀受制外人遂致海溢川流其禍至今而愈烈閉關絕市終古無期事變循生追悔何及故曰天也然而天定勝人人定亦勝天先天而天弗違者君相之所以斡旋气運也此時議煙禁者有兩說焉皆是也而皆非也比年以來罌粟之田於各省泰西亦有善士設會禁煙而英人以土藥盛行相率借口我不自禁而欲他人之先禁不可得已持禁煙之議者欲先以嚴法禁中國而後以公理責外洋其論正矣其慮長矣而禁者如故種者食者亦如故也卽使中國果能禁絕不種而印度之能禁與否尙未可知徒使洋藥暢銷歲增億萬金錢擲之虛牝近乃一切寬法省禁聽其自種自吸付之不見不聞土藥之產日益多洋藥之來日益少就目前而論亦足以稍收利權矣他日必至無地不種無人不食精膏暗竭杼柚盡空如水益深如火益熱沈酣固結不可終窮故弛禁之說可以取濟一時而不可以傳之後世者也夫勢之所積患之所成非一朝一夕之故其所由來者漸矣事由漸開當以漸禁漸禁之法非重徵其稅不可集成巨款旣可以籌措海防逆計將來復可以消除隱患厚斂之而民不敢怨也刻繩之而法可必行也富者不較錙銖而貧者日思撙節使天下人皆知煙之爲累深焉久焉厭之苦之庶已食者可以戒而未食者不欲食乎或曰今洋藥則釐稅並徵重費唇舌土藥則按畝加稅徒擾閭閻可柰何夫煙之爲物或種自內地或販自外洋市易銷售必有其地宜議﹝加﹞﹝如﹞落地之稅無論洋藥土藥自某年月爲始一律倍徵期滿五年再加一倍加之不已以禁絕爲期隱匿者有誅偸漏者有罰堅持定見勿動浮言仍於其中酌提一成設立戒煙之局廣籌醫藥詳立章程以不禁禁之至三十年則稅加六倍其貴與黃金等庶人知趨避而煙害可永除矣此大易之隨所由必繼之以漸也

時務分類文編卷十一

農政

農政

陳次亮區田之法傳於伊尹分行布種澆培糞壅如種菜茹一畝之獲可三十倍厥後仿而行之者或效或不甚效或倍獲或數倍十數倍不等從可知地力之肥瘠樹獲之多寡統視人功之勤惰以爲差所謂上農夫食九人其次食七人最下食五人者鹵莽滅裂斷無幸獲藨致功必有丰殷此盤庚所以致戒於惰農后稷所以開基於穡事也方今萬里疆垂幅員日廣勞農勸相久矣不聞山澤瘠土之民尙或課雨量晴胼胝力作至於平原沃土愚惰之農夫每歲仲春依時下種不培不壅不耕不耘一任其自生自長潦艸而收之水旱聽於天肥磽聽於地年丰則溫飽奢佚歲歉則轉徙流亡民無安土之心人鮮有生之樂向嘗疑古人省耕省斂興發補助何若是其紛紛然不憚煩也得毋擾民實甚今而知民性本愚民情好逸農功之惰世道之憂上下日憂不足由是而荒政興焉賑事起焉扶傷救死苟且補苴饑寒垂斃之民其得活者幾何矣中國農政自齊民要術外罕有專書鄕曲老農卜歲祈年間有傳習泰西以商立國而人稠地狹農政亦所究心農事有書植物有學近更化分土質審別精粗故能百產蕃昌畝收十倍所驗各土質外植物所斷不可缺者有三曰碱曰燐曰鈣碱則艸積水醞釀而成鈣則中國之石灰是已有取之於山者有出之於地者有骨角所成者有螺蛤之殼所化者燐則海島鳥糞所含最多中土致之匪易然橐駝馬人畜之矢溺皮毛骨革及腐艸敗木之閒均含此質所謂朽腐化爲神奇也中國之民知其事而不明其理故深根厚壅寖久而自失其傳同此人民同此土地而今之與古腴瘠不同貧富不同者教不教之分耳謂宜薈萃中外農書博采旁稽詳加論說宜古亦宜今宜西亦宜中宜南亦宜北不求難得之物不爲難曉之文括以歌辭徵以事實頒之鄕塾以教童蒙俾蔀屋窮檐轉相告語家人婦子力穡勸功而後加以董勸之章導以積儲之備興水利以防旱潦勤紡織以殖貨財斯農政可興農功可立民生日厚而民气日彊也百姓足君孰與不足百姓不足君孰與足古之人君國子民其爲民謀不若使民自爲謀而欲使民知自爲謀必先賴上之代民謀視人如己治國如家無一日之安閒而有百年之樂利者自堯舜禹湯文武以來胥是道也

蠶桑

陳次亮蠶桑之利惟中國爲最廣亦惟中國爲最先禹貢九州島桑土居其七古聖王山龍藻火肇啟冠裳五色垂文七襄制錦君子之澤萬世不可忘已漢明帝時佛入中國天竺吉貝與之偕來柔溫和亦稱利用然宜冬宜夏紡織之利祗與麻枲同功至於西戎北狄毳幕氈裘九夷八蠻文身斷髮大秦夙稱殷富亦僅以金絨火浣自誇纂組之工縱霧縠冰綃曾何足以章身適體也通商而後湖絲一物遂與茶荈同爲出口之大宗綜計每年值白金四千餘萬西人素工心計非不欲自行種植暗收利權而種桑之地方必燥濕合度養蠶之天气必寒暖適中不居溫帶之間不足以蕃滋暢茂故通商六十載自意大利東洋而外出絲之地罕有所聞天若特畱此利源以保我中國億萬年之富庶也者今日萬邦風气漸啟文明不惟泰西各國達官富人附體之衣非絲不服卽下至非美澳三洲南洋萬島巫來由各種族亦各飛輕裾曳長袖爭奇艷彼此以華麗相髙絲絹之用日益多蠶桑之利日益廣再閱數百載將及於地球億萬萬人我三古聖人顯庸創制衣被天下之心至斯乃大慰也惟自中邦喪亂桑株摧伐養蠶之法彊半失傳必須廣勸民間一律仿種由官籌購給桑秧屋隙田塍行栽植仍顧覓養蠶婦女詳教以浴蠶上箔之方匯刊農桑各書刪繁擷要散給鄕閭俾識字之民轉相勸導聞意大利養蠶之法考驗尢精蠶病測以窺筩不致互相傳染繅絲代以機器不使偶有棄遺亦宜譯專書兼籌巨民心未明者牖而覺之民力不足者輔而行之統飭牧令各官列入養民要政不得假手胥役不得徒托空言不得借口於土性之不宜民情之不願蓋植桑則山巓水澨無往不宜飼蠶則柘靑剛無施不可小民難與圖始可與樂成教之有難易爲之有遲速斷未有有其事而無其功者末世富彊之策更僕難終然或迂遠而難成或積久而生獘中邦作賦首重農桑伊古以來國之大本而利爲人所難奪事爲我所優爲以愛民利物之心收懷遠招攜之益所謂大用之而大效小用之而小效者偉矣昌矣非一孔之士所得詳矣

日本絲業宜整頓論

譯日本報日本產絲數目近年有加無減每年所產不下五十兆九十二萬八千四百元此系上年出口絲價加之絲巾綢共計六十六兆七十三萬元而日本貨出口總價不過一百三十六兆元是絲一項已過其價之三分之一矣自一千八百六十八年起出口之絲年年遞加上年數目與六十八年相比計加七八倍之多至是年十月橫濱絲業忽大減色本年气候不正加之暮春降霜所出繭數因之大減日本之絲向來美國所銷最廣近因美國公舉總統及銀價加漲各故此業頗覺減成再繭數旣減價頓昂貴西商坐待低價不願辦貨近幸銀價已落本月二十日成交之絲計五百八十包所有靜岡絲每包貴至八百元現在絲市頗有起色可望暢銷惟絲一物非僅日本有之論貨之優劣則以法意所出爲最佳論貨之多寡又以中國所出爲最多日本尙在人後均弗如也其絲業之利恐爲各國所奪如欲與之比賽惟有整頓做絲之法俾日本之絲得與各國並駕齊驅做絲固須整頓織綢尢宜推廣凡織綢選絲之佳者作爲經絲之次者作爲緯昔美國選絲不甚講究其織工比之歐洲相去懸殊近聘歐洲機匠來美將法傳授日漸精進織綢頗佳惟所用經綫皆取自意法及中國所繅之絲以日本絲作經綫者蓋罕見也有某君赴美國各織綢局近回日本謂凡用日本絲作經綫者如絲已染色有碎屑落積綢機四周織成之綢色不鮮明日本之絲種類亦頗不少固不致種種如此但出口至美國者大槪有此獘病又凡用意法及中國所繅之絲作爲經綫綢機四周碎屑甚少因絲底旣佳𨿽爲綢機所磨擦亦無縻費之料織成綢光彩甚佳由是觀之日本絲之銷路不暢非無故也欲挽回日本絲業非力行整頓不可日本所出之絲以貨之髙低而論每自以爲比中國尢佳其實此業若不從速振興華人將獨擅其利矣此論爲日人某甲所著所論獘病蓋提撕警覺之意也

英名士日也美崇氏論中國紡繅業

日也美崇滬濱之地有二繅紡公司一則專事紡繅一則兼綿布機織之業其專事紡繅者有錘數一萬五千而兼機織者有錘數二萬五千備織機五百五十架將有漸次興旺之勢二公司並稱系商民私立究其實情爲有司所營也故政府附與特權而保護其業務矣政府之意以爲若不出此策則根基不得鞏固苟根基不固柰他人亦興此種工業而攙奪其利何國內人猶可恕獨恐外國人亦將奪我利也華人心懷危懼者如斯耳查兩公司其一在九十三年十月爲火所災該公司不訂火災保險遂至貲財蕩盡損失甚巨聞燒後欲擴大規模經營慘淡將裝置紡錘十萬織機一千五百架外國商工等欲於中國公開埠頭興制造諸業屢請中國政府該政府百方設辭婉拒絕之欲不與外人以利權甚至諭令海關謂非經政府允準者禁輸進一切紡繅機器於是列國工商等聯成一气以反抗其專橫矣𨿽中國政府不準輸進此種機器然已有通商條約明文矣假使藉詞推托而與條約相背則模稜解釋惡能禁外人輸進貨物哉意中國政府謂若使外邦之人於國內興紡繅等業則橫奪勞工之銀遂使國內勞工立見困獘也抑知外人於中國內興紡繅織機等業不獨不損害中國卻足誘起該業興盛焉何也曰外國貲本利息甚低藉此低息貲本利用運爲興其商業則豈非大利益之事哉況中國目下正望得此種貲本也且紡繅棉布需用日當此之時得外邦在內地興業則物產出於國內其便且益也不待智者而知矣不見中國歲歲擲四五百萬鎊仰供給於海外以充其日用乎歲縻四五百萬鎊巨貲嗚呼其不利炳然如是也苟中國內地此種工業未興𨿽當此時我英制造此等機器得利者寡至若滿查士太卽英國紡繅業最盛之地之收益則蓋巨大耳要之中國政府若必劃定一區始準興紡繅工業寧使商工業務依然狹小不計千百年後到底有何等國益也若各國公開其內地準興諸種工業則𨿽孟買蘭加士耶兒並爲紡繅業殷盛之地等亦稱其爲勁敵中國之利益蓋莫大焉當是之時我英向華貿易交通不須固守現時步武事機爲之一轉可無論矣

論杭州繅絲廠日本駐杭州領事具報本國政府云杭州富商丁丙及龐元濟等爲首在杭州武林門外拱宸橋西南數百步建設制絲所曰世經繅絲廠以本年八月初旬興始創業矣該廠貲本三十萬兩工在樓上用日本煤一日二噸有餘機器用上海磨宜篤公司所制造與怡和洋行制絲所使用相同皆新式也現置二百八个鍋每一个鍋置采絲口六若總用此等鍋采絲一日可以制繭絲一擔然當時女工之數寡少故不備使用女工之數殆二百人其三之二募諸上海其餘募於本地者也其熟練技藝者能繅絲四縷至其未熟者則不過繅絲二縷耳一日服勞十二點鐘夜間不用執業蓋慮其危也意異日電燈或瓦斯燈創設旣備亦必執燭從業也女工一日得工銀六十仙至下等十仙現今所用之制絲原繭乃餘杭縣倉前所產質量良好稱杭州第一每擔值價百兩聞此地水質甚佳故制絲優於上海云丁丙及龐元濟等又於塘棲鎭欲建設一制絲所現在尙未竣工此地在仁和縣運河之旁然其規模似不及杭州絲廠又卜地於運河西岸欲設立紡繅所集貲本八十萬兩將以明年六月興辦其所用機器乃英國喜在令董制造錘數一萬五千將以漸增多至二萬云

橫濱驗絲公所緣起

譯日報西八月初五日爲橫濱新設驗絲公所開辦之期農商務大臣仁柰川主事新派公所督辦各國領事以及橫濱商務公所總董並與絲業有關系之官紳巨商均履公所周驗絲各機器鄭重其事也查本年西四月初一日日本新定第九十三條律在橫濱神戶兩處創設驗絲公所以便絲商無論何國人民將其所辦本地生絲呈請公所檢驗有無欺僞槪免驗費以示體卹該公司由國家籌款設立歸農商務大臣督率辦理所有應行章程責成該大臣妥定現在章程已定旣周且詳其有裨益於日本絲業良非淺鮮其章程第一款曰公所應檢驗者一斤數二定衡三繅法四粗細五毛胎六紳縮力七燒法推原日本設立公所之意欲使買客咸知所購之貨眞實無欺耳法至善意至美恨舉辦之晚也鐘鳴十下官紳旣已到齊各演說畢遂察閱權衡度量及驗絲各機器其最精巧之處系將絲料繅上絲盤剪成所定生絲長短之機器也所驗之絲系十七淡尼歐長一千碼二尺四寸爲一碼祇重一屈蘭母十六分兩之一爲一屈蘭母卽一兩重之絲可有一萬六千碼之長尢可奇者此絲系用五六根細絲並成者也各機驗畢官商遂午餐而散是會也以絲商西人華爾忒演說之辭意最切利獘特錄於左其辭曰今日爲橫濱生絲檢查所開辦之期公所督辦屬僕陳說以申明此美舉試申言之三十年來本港絲業長進情形皆諸公所深悉毋庸僕贅述惟今日在此各商有不辦絲而辦他項出口貨者不得不將出口絲業約略言之一千八百六十七年僕初到日本是年出口生絲祇一萬三千五百包計值七兆五十萬元至九十五年則加至五萬六千五百三包計值四十七兆五十萬元絲業旺則商富而國興然則絲業有宜整頓之處有關系此業之人自應隨時體察爲擴充之計政府尢宜設法鼓勵其擴充之道夫生絲一業本爲日本工藝中之最可敬者也何爲可敬曰自上至下婦人女子莫不繅絲旣有利可取復於身有益豈不可敬天下之事百姓所不能自行者非國家協助不能成功日本小學校林立鄕村處皆是若無學校日本豈能有今日之景象乎其有今日之景象也自深謀遠慮之廷臣始名望最著者其惟森子爵乎有能臣而後學校設學校設而後國勢盛中國之不能前進也聞見少而積習深耳此二者日本已盡革除皆學校之功也僕所言似於此事不切然實斯事之本源也或問驗絲公所果何益之有哉曰利便絲業也生絲銷路若是其廣而作獘又若是其易非有今日所設之公所不足以示買客無欺之據卽無以絕賣主取巧之獘昔僕嘗驗絲寄至歐洲後接來信謂絞絲內藏有舊釘銅錢鴻毛土沙子數小袋甚至有用傘骨撐起者與僕理論致僕寢不成寐者數日諸如此類不一而足幸此等獘竇現已罕有但尙有數事爲西商所不滿意者一絲之粗細不勻一絲被浸水缺短分兩耳二十年前中國之粵商業絲者用水灌絲如灌其園因此水气絲之斤數百分中短八分十分不等西商忿不能平協請設立驗絲公所華商當日之堅不允從正如今日之日商尙難無獘使僕等多買若干無益之水少收若干有用之利現在日本已有公所掃除積獘跂予望之伏承貴督辦及公所委員司事諸君名望素著辦理驗絲事宜必能措置裕如將來於西人則隨時聯絡於日人則廣施教導能聯絡則查驗迅速當無阻滯之患有教導則獘竇革除可收整頓之效欲絲業蒸蒸日上則絲之粗細尢必繅勻使合買客之用此事凡爾我經營斯業者固知其不可不再加整頓也再驗絲之任事繁責重出絲忙時日計數千包𨿽忙時非常有而督率辦理已屬不易屆時議論紛紛在所不免貴公所惟有隨到隨驗不使稍有延各商自滿意也僕等不敢有苛求於貴公所者以歐洲驗絲公所行之已久而辦法尙有不盡善處貴公所之事屬初創乎歐洲絲經法國驗過者寄至意國該國商人每以法國公所標記之斤數粗細爲不合易地亦然貴國現旣定有驗絲章程業絲之人咸知遵守以後做絲必格外謹愼僅此一端已可見設立公所開銷之款確非靡費矣將來日本絲業大興意中之事僕於橫濱驗絲公所有厚望焉

勤種植以廣地利說

錄廣報粵自海禁旣開之後歐美奧非之商於吾華者無遠弗屆鬈髮碧眼晢瘠隆準之族結轍於途路徑畱文遲沒羽之珍充斥於市詭奇瑋之觀於今爲烈矣然而比年以來天府空虛民食寡乏羅拙無所則榷及酒酤算及錢緡偏不聞而野有﹝餓﹞﹝俄﹞莩溫風始至而國有凍人於是乎心計之士皆攘腕軒眉而談洋務冀以漏之塞爲桑楡之收鐵軌郵船商局銀行之政次第興舉陬澨之氓邱樊之士咸拭目以待富彊然而細民生計日見其難左藏之儲益憂其匱者何也施之無其序而發之無其本也夫虞淵之水不竭於桔橰之求鄧林之材不疲於斧斤之伐不揣其本而務其末吾未見有能肥其國者也故聚斂之臣聖人黜焉而務在崇本惟其本之不可緩也是以先王疆理天下物﹝土﹞﹝士﹞之宜而布其利制其田裏教之樹畜當堯之時以棄爲稷官司稼穡樹藝之事以益爲虞官典鳥獸艸﹝木﹞﹝本﹞之職迄乎有夏而白墳黃壤之異特辧其宜菁茅橘柚之微鹹列厥貢卽夏小正一書亦首重農務旁及果之屬巨細靡遺姬周之興尢三致意築場納稼紀其時烹葵剝棗著爲令流火一章班班可考而周禮司徒一官於十二州﹝土﹞﹝士﹞宜之種曁天下所有山林川澤邱陵墳衍原隰之數悉詳書於冊掌以專官其屬更有艸人稻人辧糞種之宜講蓄泄之利甚至掌葛掌﹝荼﹞﹝茶﹞掌炭掌﹝染﹞艸之屬皆隸焉則詳且盡矣所以降乎春秋而虞衡舟鮫之官猶見於列國𨿽嬴氏之暴盡廢井田然月令一書凡爲殺艸行水糞田美土之法在所不廢是以鄠杜竹林南山檀柘陸海之饒爲天下最漢司馬氏作貨殖列傳亦謂千石棗﹝栗﹞﹝票﹞千畝茜千畦姜﹝韭﹞﹝非﹞千樹橘漆其人皆與千戶﹝侯﹞﹝候﹞等而班史所志農家之書至十有八種以是知三代秦漢之時皆以種植爲厚生之要編之甲令掌以有司作爲論說垂之來許不必謂商鞅開阡陌李悝盡地力之無補於民也乃者制造繁興機器流布民間沾體塗足刺繡紡績之獲不敵乎工作之訾於是耕夫紅女皆棄恆產釋故業𦇤至輻湊如蟻之慕如鶩之趨冀於工作而取盈焉是以近者通商各口屋價騰踴百貨翔貴一椽之庇一七之供較之昔者十倍其難滬瀆一隅見爲如是則其它可知當前傭力已形擁擠則將來可知夫度田未加少而計民未加益腹地膏腴猶未盡墾而獵食之萌日見其眾若是者何哉夫亦謂業之所在寧捨勞而就逸利之所在寧貪多而務得也噫民汩於利捨其舊而新是謀蓋種植之不講也久矣然則欲民之反其業而樂其利也亦有道乎曰教吾民以勤種植而使地無餘利焉斯可矣夫勞逸之勢異而貪得之念同是其所以捨種植而趨乎工作者也試於種植之事酌乎古今參以西法運機以激水制器以代耕則勞者以逸而勞者忘其勞矣化學以生之

化學治田見西人貝徳禮所著農學新法電學以輔之舊歲九月間英國公論報言奧人耕犁使用電气業經辰吞脫在案至耘艸耙收禾車及割禾打禾機器之使用電气者均見於賽會中其耕耙肥潤之法以及散種蓋土去蔓打禾諸工幾無不借用電气之力其最足觀者爲滋補艸木之法據用電气之處具報各情其所費苦工當亦不至虛耗其田園謂之電气田園尢屬創聞前數年歐西格致家以電灌補艸木而試其效雷母司曲勒母等分別講求此道用電通於所散之種子及所栽艸木之土地及艸木土上之天气其所產紅蘿卜有長十七英寸徑大五英寸半者美國考納爾大書院於五年前仿照其法研究其理用電气灌入艸木之種子及栽植之土地又於晚間用電光照驗得其出長倍速凡生菜莧菜及紅蘿卜與同類之蔬果僅須尋常一半時候卽已成熟凡艸木經電光照竟有未出葉而先結子者惟花艸用電光感之者其色不久卽衰其中最要者爲電感五穀同一土地之五穀其經電感成熟者其收成加多半倍四年前美國漫山秋﹝塞﹞﹝寒﹞芝省之阿林登鎭有老圃名勞蓀者曾以電光用之園圃獲利甚厚自用電燈以來所獲之利百分中加二十五分至四十分不等法國所制之器由天气中收吸電气其費尢覺減省其法於栽植艸木之處以綫縱橫安設再與一銅錢相接銅錢裝於木桿頭上桿端設有收電具配置磁球使不通電﹝木﹞﹝水﹞桿旣髙則所收吸空中電气由通入園內其得電較多其法更佳其能灌潤不傷艸木尢爲可取○報中不及備﹝登﹞﹝燈﹞略注數言於此則貪者以得而貪者亦遂其貪矣然則地無論磽確而皆可變爲膏腴時無論旱潦而皆可轉爲丰稔制器則步武乎泰西講求則首列於農學而又廣植蔬果以厚其生偏諭郡邑以廣其法則﹝葡﹞﹝卜﹞萄之酒不予巴黎以封殖之能事詳本報養民要折椰林之粉不讓美洲以播種之利福報云椰子植至十五年之久以每株所有之粉可作麵包六百磅匪特其實之磨粉可用也且其汁釀酒領之良甘其皮搓繩用之亦便查現在蕃殖之處誠無過於北美州阿利那科河口云蘿葡之糖不僅法人之獨得其傳駐法國美領事致信於某報館稱法國所產蘿葡糖極盛一年前農人種蘿葡至一百七十萬英畝產蘿葡一千八百萬噸制糖者十居五六法國農人知算者謂每畝所用田料須銀二兩且蘿葡爲用甚廣汁可爲糖渣可飼牛其新梗葉牛母食之長乳甚足其幹梗畱爲冬令飼牛馬之用且其葉可充葉凡田地合於種麥米者則合於種甜蘿葡但泥土太結而無沙者則不宜謂法國商部大臣將蘿葡根制造火酒以代燈油云以上摘錄知新報樟木之腦不第倭人之專工其制中國臺灣一省多樟木制爲樟腦銷售頗廣其造法蓋取樟木之細枝嫩葉於鍋熬煉成腦近時倭人又能將樟腦造成假象牙與眞無異以火爇之卽然且有樟腦气味歷試不爽新年福報中載有裝腦管理細則十五條卽其本國官定熬腦之條規也聞其國樟木價甚昂每株有價至數千元者蓋利厚故耳夫而後地無不毛民無不農水不苦其冽山不苦其童皞皞熙熙一歲屢丰率是道而上不富國下不富家者未之有也矧吾中國之地實維海內之赤縣神州其地處亞細亞之東太平洋之西溫帶之上赤道之右雨暘有時寒燠有節壤多肥美民習胼胝比歲英俄兩國皆連結姦商運米出洋割剝我脂膏傾絕我儲峙潛耗我民食陰啟我萑苻狡詐之謀無與倫比匪特賫糧饋敵之爲患靡竟也故近者鄂渚告祲東河屢決待哺之窮黎日眾乞糴之籌劃益難卽西成稱稔之區七年之蓄百不一獲三之艱十室而九此誠中國之隱憂而目前之大患也然則至今日而欲阜民之財足民之食蓋捨勤種植以廣﹝地利﹞﹝利地﹞之法而外其道無系鳴呼民今方殆而弗慮弗圖彼狡焉思啟者必有代吾慮之而欲起而圖之者矣而豈吾中國之人必假手於夫人之力而後能息肩也耶

養民要折

錄廣報奏爲條陳養民事宜恭折仰祈聖鑑事竊維國家之設官以爲民也然數千年來於理財之道但謀所以取民而不謀所以養民使各盡其一手一足之烈而國家從而徵之稅之於是乎大利不興眾力不集民幾不能自養而國家亦因而患貧時至今日籌之法已窮郵政銀行諸端未易一時措辧有以開源之說進者或疑其迂闊而遠於事情臣以爲爲民興利計其效遠者三年近者一年亦可謂神速矣中國地大博物萬里膏腴西人推爲天下第一大富之國而國用匱﹝乏﹞﹝之﹞民情困苦如此則養民之道失其傳也五十年來所言西法皆僅枝葉其本在富國養民而巳年此乃中國三代聖人之古法禮失而求諸野可也法國百年以前上下貧窘後乃興種樹之利嚴伐樹之禁立勸民栽樹之官遂富甲歐洲縱橫四海故英美擅工商之利而法徳奧意諸國其大利皆在於農中國從古重農自應以農事爲急而農政之要則以開渠種樹爲先應請旨明諭天下各就本省可開之水道固有之利源董勸民間妥籌興辦民力不足官助其成不得故事奉行亦不得藉端苛擾唐人講水利元代重農政史書具在成效昭然至中國現有四大利可以立致富彊者臣請爲皇上詳晰言之一曰蠶桑之利禹貢九州島桑土居其七今農桑之利僅存江浙則昔多今少可知矣意大利種桑養蠶垂百餘年而其絲之柔潔白終遜中國西人考求始知中國蠶絲冠於各國皆因太﹝湖﹞﹝故﹞之水百倍肥腴距湖稍遠者則否大﹝湖﹞﹝故﹞大泊皆宜蠶桑故卽太湖一隅每歲之利將及萬萬使推之洪澤巢湖鄱陽洞庭及塡池昆明等湖皆種桑養蠶如太湖之側則數萬萬金之大利已在掌中矣二曰棉花紡織之利近年洋紗洋布之利銷售中國者歲值六千餘萬金土布之利全爲所奪向日西人織布皆用木棉產於美國印度兩處近中國自立紡織各廠始知華棉絲長色白不及洋棉而溫暖堅厚過之然洋棉每石需洋三十餘員華棉則每石十餘員耳故近年洋船回國出口棉花驟增至二千餘萬而江西安徽湖廣江浙各省所出棉花尢稱上品西人考求全地球人數衣布者十人中止得三人衣綢者十人中不及一人此兩項利源有加無已應請旨飭下江浙安徽江西湖南湖北雲南各督撫先籌款購買桑秧沿洪澤巢湖鄱陽洞庭塡池昆明等湖廣行栽種勸諭民間大興蠶利髙燥之地植棉花責成本地紳耆詳細開導提款設局官爲維持然後集款招商廣立繅絲織布各廠使用出之蠶絲紗布媲美洋工比及三年其收利何止萬萬大利所在人所必趨惟須實力實心不得假手吏胥徒增擾累此大利之在南方者其事至順而易也三曰葡萄釀酒之利北方數省每歲銷洋布四﹝千﹞萬金除羊毛艸帽邊值銀五百萬金外余無一物可以相抵是歲耗三千五百萬金矣民安得不貪法國有人遊歷北省謂自黃河以北無地不宜葡萄卽奉天一省如能廣種葡萄其利已可敵法蘭西一國因葡萄性喜天寒最宜沙﹝土﹞﹝士﹞故也查法國葡萄制酒之利歲合中國銀數九萬萬兩酒價一兩稅亦如之法國歲需全資酒稅近日洋酒華人亦喜飲之每歲入口已千餘萬中國開此利源無此重稅則物美而價必廉卽不能盡奪法國之利而已可杜洋酒之源是爲北省之民歲增數千萬金之進款矣惟制酒葡萄其種類與中國異枝多實繁本大略如吳越人之種桑應請旨飭下出使法國大臣密派專員考求此事購覓佳種雇募西人選購制酒機器來華於直隸山東先行試辦逐漸推行則其事不勞而集矣四曰畜牧之利畜牧爲北方大利古有明徵非止牛羊供養駝騾負重也西人剪羊毛以織呢羽收駝毳以制氈絨牛乳之類飲食必需美國之北方遂以此擅無窮之利中國如東三省熱河口外七廳錫金河套及甘肅新疆等處地廣人稀最宜畜牧小民愚﹝昧﹞﹝味﹞創始維艱邊帥疆臣又多習故安常不知通變應請旨飭下出使美國大臣訪訂精於畜牧及織造呢絨氈毯之人至沿邊相度然後購買機器開辟圍場提款派員管理牧政數年以後美利大興矣此二事者爲北方絕大利源創辦之時應先令使臣妥訂延人博求良法以立中國富彊之基不得敷衍因循貽誤大局俟辦有成效然後將其法行之內地各督撫及邊疆大臣董勸商民一律興辦此利之在北方者其事稍逆而亦非難也以上四事本皆中國舊法𨿽參用機器兼資人工可養無數貧民卽可銷無窮隱患旣爲閭閻廣生計更爲國家增稅釐所謂因利而利百姓足而君足者較之搜骨剔髓剜肉補瘡害中於民而國終受其禍者其優絀勞逸遲速相去何如也惟中國可興之利甚多亦甚易略卽數事以例其餘而大要仍在疆吏得人先集巨資力除積獘刻刻以養民爲念則富國丰財之本計已隱寓其中愚昧之見是否有當謹恭折具陳伏乞皇上聖鑑謹奏

右折於廣報中錄出不詳奏事人姓名容俟探悉再登觀其條陳各項爲小民代謀生計卽爲朝廷廣開利源實爲切中時宜探原立論其有裨於國計民生者誠非淺鮮果使仰邀

兪旨將原奏頒示各督撫詔令一體遵照實力奉行則民康物阜之休翹足可待國之福也民之幸也不禁拭目俟之

說橙

新會梁啟超撰西人之言曰歐洲之地上徹至肥下徹至磽計其中數每畝歲產之物值銀四十七兩而法國沃衍之菜圃每畝歲產有值銀至七千五百兩者嗚呼何其盛也西人又言曰凡地在離赤道二十至三十度之間者其所出物與四十至五十度之間者相較約如六五與三五之比例吾準是之中國每畝歲產之值其中數約當得九十兩吾粵人也所知者粵中再熟之地用以藝谷每年值銀中數不過六兩有奇耳西人又言曰凡上農之治田也必察其土宜而愼擇其所植同一地也所植之種爲貴爲賤其產值之相懸乃至如一與一百二十之比例吾以是之吾縣植物之大宗者藝谷之外曰桑曰煙葉曰蒲葵曰柑橘曰橙蓋植柑橘之利三倍於藝谷植蒲葵之利五倍於藝谷植桑之利十倍於藝谷雲煙葉之利未得確數新會之橙天下之所聞也老農爲餘言植橙之地凡畝而容百五十株凡株得橙中數可二百實一實重率在三四兩之間五實而爲一斤每株年可得四十斤每畝年可得六千斤就橙地市橙常年中價每百斤而值九兩一畝之值殆五百四十兩有奇云與藝谷相比其率蓋若一與九十矣老農請言植橙之費吾縣瀕海凡種植家皆築圍以避潮圍內爲資畜泄焉此爲第一義其費每畝爲二兩四錢地爲田令田令有小濠此爲第二義地之費每畝八錢開濠如之買樹爲第三義每樹一株值銀三分六釐每畝之費爲五兩四錢吾縣之田每年中價二兩四錢而賃一畝其初植之第一年田主重徵之率畝而加三兩焉此爲第四義都其總數初植之第一年凡畝而費十四兩八錢一切備矣橙五年而實向言畝值五百四十兩有奇者六年以後之事也老農又爲餘言田藝谷旣久其土塗於新樹最不利而番薯最宜故第一年必植薯植薯之利每年可三兩六錢新樹畏烈日自第二年至第五年必間歲植蔗及瓜豆芋栗之屬以捍蔽之植蔗之利年可二十兩植瓜豆之利年可十四兩其視藝谷所獲已一倍至二倍矣圍堤內外樹以雜果木堤外二排一蒲葵二水松堤內三排荔蕉桃李相間樹之可以畜魚濠可以藝禾橙下餘地可以植蔬六年以後常年經費賃田之租每畝二兩四錢糞田之用每畝三兩六錢治田之工每百畝僅用四人惟植橙用工特少橙熟收實時則雇散工耳每年中價人約十二兩一切取之於圍堤濠所出之物恢恢然有餘矣故植橙百畝者六年以後可以不費一錢而坐收五萬四千兩之利盡吾縣可耕之地而植橙歲入可驟增一萬一千萬埒國帑矣余語老農若胼而手胝而足終歲勤動而惟於歲值六兩之谷是藝捨多就寡捨逸就勞抑何傎矣老農語余縣官歲以橙貢天子歲十月差役大索於野號爲貢橙罄所有乃去百畝之橙一日盡之矣故今日新會之橙將絕於天下

渠樹

陳次亮北五省之地平坦沃衍數倍東南三代以前物產之丰饒人民之富庶風俗之惇龐天下無與爲比唐宋而後戶漸少俗漸悍性漸愚樂歲無倉箱而年有溝壑神京廩給悉仰南方饑饉洊臻朝不保夕者何哉水利廢而河患增地力瘠樹畜之道闕然不講故耳比歲以來山西之賑二河南之賑一至於順直山東之賑則至再至三惟陜甘地處上游渠工尙在間遭旱潦不甚爲災此外各方幾於無歲不饑無人不賑宵旰勞於上百官眾庶勞於下北省之民亦蚩蚩然蹙蹙然延頸舉踵若嬰兒之待哺然者賑則生否則死賑則存否則亡不惟非三代之遺抑亦漢宋之哲相英君所不及料也夫焦頭爛額固不如曲突徙薪也亡羊補牢究勝於臨渴掘井也井田不可復而溝洫必可漸興補助不易行而樹藝必宜亟講開渠種樹周官治世之良規實今日救時之要藥也自溝渠湮塞百川灌河伏汛巨流懷襄墊旱則千里赤地滴水無餘矣自山澤禁弛樹木斬伐殆盡重以撚回之亂萌無存土膏旣枯泉流胥涸鄭工塞決求一拱把之木不可得萬里中原風沙茫茫幾同塞外西人有種樹致雨之說地气通而天气降理或然也此二事者患常相因而利常相輔偶有建言及此則相率而迂之笑之徒嗷嗷然議蠲議賑利人之死以博名髙乎謂宜飭下北省督撫查明各屬溝渠若干昔存而今廢者若干山澤若干昔禁而今弛者若干泉流若干昔通而今塞者若干林木若干昔有而今無者若干應修者修應禁者禁應浚者浚應種者種民力之不足以官助之民志之不一以法齊之慮經費之難籌則移諸賑慮胥役之難恃則倚諸善紳以文告牖其先以獎勸持其後以勘驗考其成官吏之厲民者有誅虛應故事者有罪重賞嚴罰督過勸功救災於已然不如防患於未然之爲功大也出民於水火何如登民於席之爲惠多也課以耕桑予以樂利卽以免其災歉救其死亡十年之間井裏桑麻水旱有備𨿽給數勺之米一杓之粥有靦然其不受者夫而後賑捐可省河患可平康樂和親興養立教卽以復三代聖王之盛治而無難矣

山林論

譯日報東京日日報論山林一篇本爲日本立說然山林之政天下均不可少玆譯錄之俾秉鈞者知所抉擇焉論曰本邦林制不備者久矣在昔幕府諸侯設法禁伐林木及行王政廢諸侯山林之制亦有敗壞而新制未備爾來二十有餘年矣其在民林則有濫伐不堪之獘其在官林不免盜伐放火之害而森林日卽荒廢將屆其極夫山林者雨水所源山林荒廢卽與霖雨洪水相爲關系宜夫近年以來水害薦臻春雨秋霖洪水泛濫殞民生縻國帑爲極大矣是𨿽由河政之不修而河政也者必與林制相待始完治水之功則焉得歸罪於河政之不備哉嗚呼山林荒廢如彼而招此洪水慘禍則其咎果誰執乎夫拘目前之利害而忘永遠之計是常人之恆情也濫伐之獘有誰不明植樹造林之益亦有誰不知明知焉而不能爲之是爲常情所制也苟設可由之法立可則之度不使民趨一時之利欲而保護永遠之利益以立國家之長計豈非治國者當務之急乎意我政府亦非不解當務之急也試觀明治十一年三月內務省令十五年二月及十七年二月太政官令則可知其意矣然是徒發令耳至其實情則果有何等功效乎濫伐山林之多顯然不可掩焉竊思頻年水害實由於此則足信我國政府於山林之政視若等閒矣然則森林之荒廢與治水之頹隳其罪不歸於政府又將誰屬乎今第十次議會近將開院聞政府欲提森林法案於議會也余𨿽未知該案何所制度聊欲先述所見而問諸朝野也曰凡林制所宜究其歸極厥有二者曰保安國土也曰增殖林產也是爲握要耳抑森林荒廢山野禿裸樹木材用供給缺乏則建築房屋修整鐵路架設電構造船舶以至百般工藝何由取材哉苟其材不足則不得不仰給於外國也可無論已然交易有無本爲理財之要義卽至仰材木於外國亦未足爲憂也惟本邦情形暢茂山林殆半國中況山林形狀傾斜迆逶頗爲營林之佳地且又四面環海河道貫流於搬運材木便捷且利妙不可言豈非天錫我邦之富源乎然不務保護增殖徒任其荒廢以暴殄天惠非智者之事是當以林制爲重也然專以此爲重而至忘保安國土之所以爲重蓋亦誤事其本末輕重爲政者亦宜三致意焉何謂保安國土曰森林能扞止土沙流出曰能涵養水源曰能防風潮曰能防備洪水曰能除避水害曰能防遏大風飛沙曰能防止頹雪墜石之災難森林之能利物如斯保安國土莫要於此然則保護森林以講至當之道爲最要也若保護之道未備林政不舉則一朝風雨忽致洪水泛濫殞沒無限民生國帑私財銷耗巨萬馴至萎靡農桑阻工業之興盛遏抑商業之暢銷蓋有不可殫述焉山林之政關系於國運之消長如此況其於生也於國郡境界也於行船之記號也船在海上見山林便知行船方位於名勝古迹之風致也又於沿岸林藪能使淵魚類聚也亦不可不設法保護固無論已於保安國土不可少之山林宜保護周到禁其采伐也固然矣若其山林屬民管者民亦宜減殺一己之私利以殉天下之公益是國民之公義也卽宜禁私自濫伐其樹木𨿽然民人本顧自家之利益何如故山林屬民所有者卽使國家免其租而禁其濫伐樹木則民人之利益或有減色焉則其頓生嫌惡亦未可知是則不如國家廣出貲財購此種民管山林以謀保護營林之事庶幾無損民人之利益而成保安國土之實也況保安國土購爲國家專管亦理之所當然旣以保安國土不可少者爲國家專管則於其可少之山林宜移國家所專管者爲民人之所管以任其采樵抑政府專管之森林眾多則產物眾多亦足以增國庫之入也若政府購得民人專管森林而私其利最爲可惡是假美名而奪民之利矣豈可不知警哉況今日稱爲國家專管山林者多是往昔社寺所管之山林也其不然者多系或稱官有與私有無確證可徵者也故如彼盜伐官林又或放火官林𨿽出於不滿意官林之心又未必不由於往昔習慣準許采樵之故也然則於保安國土無關系之山林宜賤價賣於民人以任其意庶山林之吏與地方民人可解其不平況且得以增殖一町一村之財產並能助自治制度之興盛也誠如此則國家宜以所得之銀購民管山林且一舉而兩得也夫收利之業與其政府爲之不如使民人自爲之也何則民人本明於見其利不如政府官吏多近姑息也民人旣得植樹管林之利權其繁者伐焉者植焉按時計期以入山林是亦林政之舉也或曰苟如此則民財告乏之時恣伐林木以爲後患如何曰不須憂此也國家已有法制謂森林法嚴定此等事情蓋亦備矣𨿽然民林宜購者若干官林宜賣者若干是政府所宜稽查焉

時務分類文編卷十二

工藝

藝科

陳次亮科目之興一千有餘歲矣耳目之所熟習心志之所專營所得人才斗量車載其所以行之永久屢廢屢興終無善法以持其後者蓋深合於古人敷奏以言之義此郡縣之天下至當不易之良規也通商以後時勢變遷論者憂國步之多艱慨書生之無用遂有欲廢科目之議無論鄕舉裏選古意久湮驟而復之易滋流獘彼三品之第專重門楣則寒畯之出身無路矣諸色之稱下及匠役則選人之托業已卑矣等量齊觀絜長較短何如科目以詩書之气化鄙倍之心卽未必所舉皆賢猶可拔十而得五乎故科目之制變而通之推而廣之可也因而廢之不可也變通之法考之鄕評試以政事已見於鄕官一議矣欲推而廣之非增設藝學科不可而欲增藝學科非預有以教之養之不可曩者法越失和海防孔亟中外束手患於有器而無人侍講潘衍桐請開藝科交閣部會議然而試官無其人也舉子不及額也統維﹝全﹞﹝金﹞局窒礙良多禮部調停其閒攺藝科爲算科以二十名中一名爲額行之數載每歲大比數皆不及廿人文具空存竟同旒贅蓋當事意存歧視則聞者有戒心他日用違其才則行之無實效而中西學術本末相殊不有以作育於平時則欲學焉而旣苦無師欲往焉而又憂無力也見卵而求時夜見彈而求鴞炙不可得已玆旣遣幼慧諸生出洋學習矣沿海各埠見聞相習聰俊子弟不乏其人復增設大書院以教之矣嗣後鄕會屆期宜由禮部先期奏明人數若干請定中額開科之始以二名取中一名稍寬其途以資鼓舞當總署錄科之日考核不妨稍嚴俾通達者不致見遺而摽竊者無由幸進立科暫久人數漸多則中額隨時酌增約以五名取中一名爲永式所命題目宜切藝學別於諸生考古證今致諸實用並嚴查夾帶以杜雷同剿襲之端殿試亦然另爲一榜翰林以備海關出使部屬以分譯署海軍詳定階資以垂久遠三十年後無棄才矣至今日科場條例整肅精嚴然翻譯則請試他題滿員則另行升轉正可援照此例以待奇才夫而後視聽專趨向壹畱情時務者不致以異學見疑自詡科名者不敢以他途相詬變通盡利體用畢賅綜貫中西權衡今古斯久安長治之良模也

考工

陳次亮工者商之本也生人利用之源也中國自冬官旣逸考工之政闕然不修荏苒二千餘年器用苦窳規模簡陋百工居肆夷諸賤隸無一聰明才智之人彼泰西諸邦轉得以奇技巧思出而炫我故外洋入口之貨皆工作所成中國出口之貨皆土地所產工拙相越貴賤相懸而中國之金銀山崩川竭矣今之學者輒謂巧不若拙智不如愚欲塞師曠之聰而蔽離婁之目則是燧人之火食不如上世之飲血茹毛也黃帝之垂裳不如太古之艸衣卉服也中國之上棟下宇不如土番之穴處巖居也此老莊之餘瀋憤激之讕言信如是也天亦何必好爲多事篤生聖人以開萬古文明之化哉今日者五洲萬國光气大通中國之人多而他洲之土滿尾閭之泄消息盈虛必使操一葉之舟以浮滄海竭一夫之力以撼泰山得毋傎與適莽蒼者三而反腹猶果然適百里者宿舂糧適千里者三月聚糧無舟楫何以濟川無車馬何以行遠天欲合九萬里爲一統不假以精堅巧捷之器何以宜民利用使聲教大同故知气機工作之興斷關天意百年而後新者皆﹝舊而變者皆常矣中國五行百產無假外求當閉關絕﹞市以前我行我法焉可也通商而後洋貨充斥旣不能禁民﹝舊而變者皆常矣中國五行百產無假外求當閉關絕﹞之不用又不能禁彼之不來而工作不興商情日匱坐待他日民貧國蹙仰息他人如秦人視越人之肥瘠然者可謂忠乎可謂智乎謂宜通飭疆臣設立商政局凡華民喜用之洋貨一律糾股集貲購機仿造以收利權其中國所產營銷外洋者亦加意講求務極精美仍仿泰西規制有能自出新意制成一物有益民生者準上之工商二部賞給護照寶星許其專利以開風气以復古初出洋諸生學成歸國就其所習分飭主持夫歐洲之英吉利東瀛之日本皆海中島國物產無多徒以工藝繁興後先崛起中國之壤地廣矣物類蕃矣取之不禁用之不竭上有所好下必甚焉行之二十年而國勢不彊民生不富者未之有也否則如五印度者亦海南之大國君臣上下蹈常襲故獘不去而利不興英人越五萬里之遙蹊田奪牛代爲經理幅員萬里拱手讓人身辱國亡哆然爲天下戮笑悲夫

華工

湯蟄仙今天下一機械之天下也必墨守舊說懸奇技淫巧爲厲禁是廣田自荒而張口仰食於西人奚爲者西人以機械治其國事事標新領異而舟車槍尢爲利用之大宗非西人之才力聰明駕吾華而上之也特其得一新法弋名甚捷獲利甚厚是以國中鏤肝鉥肺大小各有所成往往早作夜思殫畢世之精神始成一藝父作子述合數傳之財力始就一能其所以傾家隕命而不顧者以藝成能就卽舉而白之於官果爲獨出之奇由官給予賞牌護照俾獨售此技若干年卽國家欲祕其技不令另售亦必給予巨資以酬其勞而償其費故莫不推陳出新不惜鑪造化而炭陰陽以鑿破其混沌之竅中國宜亟師其意以資董勸二十三行省人材眾矣如華人能於各項機器制造如式卽錄之各局敞中其上者卽爲教習以免另聘西人如能脫去泰西舊式別構奇巧或足資殺敵致果之用或足濟民生日用之需一經官驗有效卽量予以不訾之富貴如古者以業世官之例若士大夫能以藝事名家於循例仕進外優加獎擢不以常格限之斯人人奮起矣同治十三年十一月福建撫臣王凱泰奏華人之在外洋者暹羅有二三十萬人呂宋有二三萬人新加坡有十數萬人檳榔嶼有八九萬人新舊金山有二三十萬人長崎亦不下萬餘人轉瞚十有餘年吾民之經商傭工於外洋者數自有增無減其間學習制造者計必多多益善一聞故鄕富有路貴有階誰不翩然來儀炫技求售拔十得五用之益裕如耳夫般爾之巧中西人未必不相及乃當道但知乞水不思鑿井求仕者以別有塗徹人人鄙藝事爲不屑實則徒手而無寸長文則帖括折楷誤之武則弓刀矢石誤之其心旣誤其身亦誤矣假令棄而從事於遊藝鉤心角必有匪夷所思絕九地而通九天者上有好者下必甚焉人人不以技巧爲菲薄而以格致爲功名千金市駿重賞之下而謂不克鼓舞之以盡其利詎非必不然之事哉

洋匠

湯蟄仙日本自維新後力崇西法一切制造皆能仿行有機事者必有機心特患鄙焉而不學遑有學焉而不能者哉同治間左文襄初設船敞於福建南北洋亦旋設制造各局敞似乎風气已開矣而延西人以筦其成操縱仍不我屬一經延定便如孺子之不能離母從不思令其導引得人卽謀接替且事事以官爲之行者復失初恉衍欺飾艸未久錮習已成不過襲人之舊制拾人之唾餘以爲位置閒員報銷帑項地步中國各局敞除任事各員外掛名得幹修者動以數十員計今欲興制造破科臼非任洋商以徠洋匠不可按泰西各國官敞不如商敞之多官敞亦每不如商敞之精如徳之克虜伯敞法之科魯蘇敞英之阿姆士脫郎敞譯音亦作安蒙士唐皆以制造致富權傾其國蓋中國以工匠爲賤泰西以工匠爲貴名利所在故能澄思眇慮日鍛月煉以底於精各商敞聞中國需用船械往往百計延攬竊謂中國不如招徠洋商洋匠有願在我通商各口岸開設制造局敞者可報明中國出使各大臣咨明總署官給憑照卽準開設由其駐中公使呈明總署亦可中國制造亦有年所何以臨時需用無論何項軍火總不應手仍須購自外洋各國守局外之例動輒閉糴卽暗中接濟亦以次物售髙價自便其私而已今旣設在內地𨿽遇海警購運較便可以無慮沮此一利也中國聰穎子弟就近可入局敞肄業不必出洋學習以免上縻其帑下畏其難其利二也學習旣近且便引置莊嶽舉隅三反未必不靑出於藍將來師敵之長技以制敵所延西人槪可謝去與其乞火何如鉆燧此三利也各局敞所有監督等匠誠非洋人不能其餘搬運粗重等事不能不用中國小工又爲窮民開一衣食生路此四利也近墨者黑此後中國家諭戶曉人人視機器如梓匠輪輿官敞商敞林立國中洋商不能居奇庶免巨帑漏入外洋此五利也嗟乎天地精華發泄易盡天心仁愛造物忌巧必有掃除更張之一日而時未猶至彼方出其心裁以富以彊我胡勿因所利而利之爲裕國便民之計下士言之願當局作九九之談略垂淸聽焉則幸甚矣

技藝

應祖錫自大學亡格致一篇周禮闕冬官一冊秦漢以後佛老盛行中國才智之人皆馳騖於淸淨虛無之學其於工藝一事簡陋因循習焉不講也久矣夫制器尙象古聖王之所﹝由﹞﹝田﹞利用而厚民也日省月試旣稟稱事勸工之典並列九經乃後世槪以工匠輕之以輿隸槪之以片長薄﹝技﹞鄙數之﹝技﹞若輩亦自等庸奴自安愚拙無一聰明秀穎之士肯降心而相從者無惑乎器用朽窳物業凋敝一見泰西之工藝而瞠目咋舌疑若鬼神也上年恭讀上諭國子監司業潘衍桐奏請特開藝學一科方汝紹奏請特開實學一科大學士六部九卿會同總理各國事務衙門妥議具奏仰見聖朝勵精圖治綜貫中西與古聖王制作之精心隱﹝相﹞﹝目﹞符合無如當軸諸公安常習故以藝學爲末務遂使良法美意仍托諸空言而天下多能博學之人亦絕無自幼至長孜孜焉專精一藝以期用世而成名者蓋工藝之非一朝一夕之故其所由來者漸矣夫泰西諸國富彊之基根於工藝而工藝之學不能不賴於讀書否則終身習之而莫能盡其巧不先通算法卽格致諸學亦苦其深遠而難窮所以入工藝書院肄業生徒皆須已通書算未通者不收○何則欲精工必先繪圖則勾股三角弧之學不可不講也精於此而後繪圖測算成器在胸及其成物不失累黍否則方隅不準難工英國倫惇設有工匠學堂以爲工技之成弟子每不能及師不免每況愈下故令學工藝者先讀工程專書研究機器之理然後各就所業日新月異不獨與師異曲同工且變化神明進而益上此工藝所由人巧極而天工錯也苟專設藝學一科延聘名師廣開藝院先選已通西文算法者學習讀書學藝兩而化亦一而神則小可開工商之源大可濟國家之用夫工藝非細事也西人之神明規矩亦斷非一蹴所可幾也今各省各局機器師匠曉機器測算﹝等﹞﹝算﹞學彼此授受絕少匠心故二十餘年來所造炮船槍彈皆式老價昂惟聞江南制造局采各槍之長新造一後膛槍名快利較毛瑟輕而且遠不知其堅遠速均能勝人否堅輕遠準速須一一精細考方知孰優孰劣況聞英國又新出利蔑佛鎗較快利更遠我國宜懸不次之賞鼓勵人材使其精益求精庶免有事之秋爲他人挾制否則器劣價昂喫虧不可勝言英國訪事人亨利那門云日本皆用新式苗也理地鎗其制造廠每日可出一百桿我國能如是乎○查京都無各藝書院同文教外國語言文字算學各制造局洋匠縱有精通然貪戀厚資未免居奇而靳巧至者未必巧巧者不能致能致之巧匠又或不肯傳洋師之難得如此且華人之心力未必遠遜西人也多有華人習學日久技藝日精而當道以其華人也而薄之薪水不優反爲洋人招去教習無法考察無具獎勸無方一旦有事制造無人則歸咎於華人之不可用噫豈華人果不可用哉是主者之過也是非專設藝院則人才無由出格致無由精而技藝優劣之間亦無由眞知而確見西國之技藝以英國爲最精制造各物價值多於土產各物近時徳美諸邦百工居肆心思日辟智巧甚增每歲亦幾與英國相埒其工藝列科十二別類分門吾粵鄺容階司馬使美而旋述美技藝院二十餘所每所約二百餘人教習各十餘人地基由朝廷給發建院經費或撥國帑或抽房捐年費由善士輸助如不敷用一學生收回修金百元二百元不等稍有盈積槪免修金所收學生無論何國必文法算學均堪造就者方能入選院中有工藝書無制造廠學成而後另進工廠閱歷數年光緒二年美設百年大會見俄國藝院新制機器甚精因師其法在藝院兼設制造廠俾得同時學習故學生俱能運巧思新器學期將滿聘請有人藝院日多書物日備制造日廣國勢日彊凡有新出奇巧之物繪圖貼說進之常事其確有實用卽詳咨執政予以專利之權準給執照並將名姓圖說刊入日報俾遐邇周知所以有美必彰無求不得殫精竭慮巧爭奇莫能測其止境也美國發牌衙門設總理一人考機器及畫師書吏各二十餘人每一禮拜呈驗器物者不下七十餘種酌收牌費足敷公用如此專門名家實事求是制造所由日廣工藝所以振興耳夫周禮考工居六官之一虞書利用列三事之中華人心思素多靈敏自造新器古不乏人如江愼修制木牛耕田以木驢代步法𨿽不著聞取脬實黃豆吹以气而縛其口豆浮正中可知木制牛驢必用機關納气令滿卽能運動自如是亦通西法蒸气撥輪之理也先生又制畱聲筒其筒以玻璃爲蓋有鑰司啟閉向筒發聲閉之以鑰傳諸千里開筒側耳宛如晤對一堂卽西國畱聲筒之發也觀此則知華人之聰明智慧實過西人特在上者無以鼓舞之振興之﹝教﹞﹝當﹞習而獎勸之故甘讓西人獨步誠能集捐籌費廣開藝學竭立講求以格致爲基以制造爲用選擇聰穎子弟已通文章入院學之並﹝延﹞﹝廷﹞西國名師原始要終悉心教授然後創行博物會廣羅物產品評優劣優者賞之﹝劣﹞﹝教﹞者斥之則器物日備制造日精以之通商則四海之利權運之掌上也以之用兵則三軍之器械諸取宮中也此取威定霸之眞機而國富民彊之左券也

婦女作工

應祖錫古者男子治外女子治內以端綱紀而正人倫誠以牧雞司農維家之索捆以外之事婦人不得有所干預焉人無論貴賤家無論貧富𨿽以天子之尊后妃夫人巾氐惟桑繭效功蘋蘩薦潔以盡職之書爲下至大夫自庶自井臼炊爨鍼刺紡績之外別無婦人之事其在鄕農之家采茶采桑餉耕隴畝尙不失爲古人遺俗至若謝庭詠絮紫塞從車環宮陳娘子之兵變服入先生之幕之𨿽性情所好易巾幗爲須眉然以女爲男已非倫常之正乃愈趨愈下竟有借揀茶揀繭之名目而陰遂其圖利之私不顧其失身之辱廉恥胥忘莫此爲甚夫以閨閫之嬌娃博蠅頭之微利如近日作工之婦人女子亦可憐矣喪名壞節殊足爲人心世道之殷憂夫貧民度日維艱恆形拮據仰事俯畜養生送死必至月有所不贍歲所有不給中人以下之家苟無恆產生涯幫貼日用入不敷出自是不能支持一聞有人招雇女工遂覺勃然以興全家相慶舉國若狂利之所在人爭趨之於是相與連��裾或行逐隊以去右行家棧戶積貨如山不得不招人揀選若使雇用男子恐所給不丰向往者必然寥落且男子品雜性多崛彊難馴不若婦女之易於役使於是覓薦者絡繹請托者紛紜一若視爲利藪惕他人之我先在潔淨自好閫範素嚴家道小康足以自給者當不至拋頭露面結伴登﹝特﹞﹝持﹞無如貧戶小民向不知禮義廉恥爲何物綱常名教爲何防惟利是圖嬉遊無忌當其饑寒交迫詩賦北門身困家中未免心馳局外欲恃十指旣不通薛夜來之鍼神欲講倫常復不知鮑桓氏之閨誡苟有生財之路乃呼朋引類無論小家碧玉半老徐娘均各有鼓舞踴躍之心說項鉆求惟恐不能入選然果窮而無告出於不得不然則本爲溫飽而來食迫衣驅聊藉區區工作之資以助饔之費在外多得一人之糧卽在家可餬一人一口而用亦可以漸裕無如其中品類不齊涇渭同流近年婦女因揀茶揀繭滋生事端者曰非一次借行家棧鋪之地得以彼此相聚互爲牽引幾不殊濮上桑間采蘭贈芍各有所私甚而往來出入之際擁擠爭前捉腕捺胸備諸醜態更有靑年子心獵艷尋春俟婦女出棧之事任意輕薄或藉蝶使蜂媒踐臺基之約目挑眉語結暗室之緣且流氓無賴等挨身人叢混迹其間前有墮珥後有遺簪此等案件書不勝書余有友人嘗於賦閒之日散步於新閘相近處適值行家作工之期見其中有女如雲人聲喧雜而督工司事俱以男子充之或以遊語相嘲或以惡聲相競情形媟嫚殊不雅觀凡作工於行棧者其所給之值本以揀出之物權其輕重以定工值多寡乃司其事者往往不遵定例以私意爲愛憎每有年輕蕩婦較年老之嫗倍徙其實多寡顚倒年色爲餌推究其原獘竇不可問矣卽使行中用夥不盡好色之人而男女相淆已非風俗之正或謂信如子說揀茶揀繭將從此罷工矣乎子始未嘗往觀於歐洲而一擴眼界也歐洲列國所設機器制造各局所有給以工值均平一體未聞有從旁議之者也何獨於中國卽覺其窒難行乎是誠有所不解矣或曰從來風俗之權操之自上當道須婉諭各家行棧從今以後不準招雇婦女祗許男子作工則風俗惇而獘端自絕且男人作事用力專精較女流尢爲神速特費用稍大而可收事半工倍之效此惟在用人者善爲處置必能彼此相安行棧以商務爲要圖豈於此一端有所不遵哉余謂婦女作工得錢謀食眞貧士之一大養濟院原不必遽行禁止也是在設立善法以維持之而督工者宜以老年健媼其獘自少卽用夥伴務須老成持重之人平日舉動端方笑言不苟始可使之司理其事並須地方官明出示諭不許婦女以艷妝赴工蓋冶容卽誨淫之具也先期飭令行主妥立募工章程以防意外苟夥伴有犯嬉戲誘惑諸獘立行斥逐更於於放工之時嚴禁少年子弟在外誘引有犯此者必予重懲如是辦理較之漫無紀律者稍勝一籌𨿽未必能獘絕風淸而於風俗人心不無小補教化始自閨幃節烈生於貧賤惟在上者有以治﹝之﹞﹝乏﹞而已

工作學徒苦況

應祖錫甚矣上海一隅無奇不有亦無類不備也有釐枕流生者寓居於斯廿有餘載性好閒遊每觀洋之華麗甲於天下商賈雲集士庶駢闐浮浪子弟目帶墨晶鏡口銜呂宋或乘坐馬車往來馳騁或團扇蕉衫態度翩翩信步街衢間自以爲得志日徵逐於戲園林茶居酒肆書花寓楚館秦樓見此等人之華炫奢侈不禁舌爲之橋而不下第不知福宜珍惜用須畱余諺所謂天堂地獄俱在眼前誠哉斯言獨不視推車之輩赤足裸體勞同犬馬冬則風霜雨雪而不避形若落水之雞夏則赤日炎天炙膚燻足而不顧狀似掛鑪之鴨此外挑夫扛棒小工負舁備諸苦惱實難枚舉而不知至若至苦莫若工作之學徒學徒固手藝之流其中淩虐實重於他人受業之時須覓薦保寫立關約必載明傷風染病走失逃亡各安天命如有中途辭歇年期未滿者須照約中所載之年期算還飯資故爲之師者往往逞其凶性以至學徒身受酷刑鱗傷徧體時逢隆冬淘米洗菜俱令下河敲冰間有身患凍瘡見水如同刀割者亦不之卹設或發痧遘病並不醫治照常驅使甚至因傷因病而殞命者亦置之隱忍而已關約中所謂各安天命也間有一二不堪其苦或父兄心有所不忍欲圖別業則數年之飯資爲數巨矣或六年或九年每日數十文計之六年之飯資已不下百十千試思此等學徒均出自寒門變賣家產亦不足償故在學徒則敢怒而不敢言在學徒之父兄惟有暗泣痛心而已學徒之爲手藝者固不一其等然業𨿽各別而虐則從同木匠訓責學徒無非斧炳之類鐵匠訓責學徒無非鐵鉗等物總之性之所發不顧物之輕重順手任性況此等所謂師父者均是胸無點﹝墨﹞目﹝墨﹞不識丁之輩馭學徒如驅牛馬視人命如同艸菅前者有一成衣匠之學徒被其師父用藤條弔打以致體無完膚幸在租界之中包探偵知拘送會審公廨經羅讞員提訊將師父亦以此藤條還責並問渠之痛否一時觀者莫不稱快誠不知此等毒手師父何地無之嘗一日道經城內見一翩翩年少迎面而來偶過木作門前恰值是店學徒﹝持﹞﹝待﹞盆潑水稍不經心致濺少年襪履遂入肆咆哮此學徒頓被其師其紅木亂毆立刻血流如注而少年尙喃喃不休噫何其太甚耶夫人之貴賤不同軀肉則一也學徒固咎由自取而此少年之心殊不可問狼心卽虎心耶抑蛇蠍之心耶近日淩虐之風不一而足此尢其小焉者也嘗見城內某店一事更駭聽聞店主某素性胡塗與學徒𨿽不加體諒而亦不致過於苛求其售子眞蜂目而豺聲忍人也售子者卽再醮婦前夫所出之子俗所拖油瓶也年逾二十性情剛戾其母又過於溺愛以致日事遊蕩不務正業與無賴輩成結隊專以拆梢爲事附近之受其害者指不勝屈前曾被總巡所拘方欲加責懲處其母唆其父至總巡處哀告求寬幸免刑章申斥之餘復爲開導以期從此攺過自新遂釋之出其母見子無恙回家喜出望外立卽拜神除晦央俗謂之齋星當晚設席肆筵邀諸無賴歡呼暢飲而絕不戒飭其平日之所爲是則其母之溺愛已可槪見故其後益無忌憚一日店內學徒將所蓄黃雀入河中學徒自知埒虎須矣木立不語售子便令下河捕捉彼時正當嚴寒極冷之際披裘圍鑪尙嫌不暖何況入水撈物受苦可知學徒自此一凍患病匝月而此鳥不久卽死售子遂遷怒於學徒忿加撲擊傍觀咸抱不平後聞仍將布衣質錢千文以償厥事始了今月之朔學徒送匾至廟在拜墊上拾得英餅一枚喜不自勝忖區區之數足敷添置棉衣回店後稟明師父意欲至衣鋪購買不料售子又述前事希圖索詐學徒不願遂兩相爭執售子亦自知黃雀之資業經償還故又另生枝節藉詞唆使其父責究以此洋決非拾得想是竊物變賣以致多方鞭撻血肉模糊更謂若在拜墊拾得尙妨再去拾來故學徒頓被逐出自早至暮不許入店惟在門前哭泣而已致使見者傷心聞者酸鼻而售子之心亦狼耶虎耶抑蛇蠍耶聊舉一端以槪其餘以見工作學徒如在黑暗地獄中嗚呼安得設一善法使並出於沈淪也耶

興工通商

應祖錫今天下競言富國矣夫富國必先富民百姓足君孰與不足百姓不足君孰與足此國家所以藏富於巨室也顧巨室之爲富也非損人而益己也非瘠人而肥己也亦不過於士農工商四民中求其致富之道而已凡讀書者皆曰士而登賢書入詞林膺顯秩而享厚祿者卽士之巨室也凡耕田者皆曰農而雇佃戶課額租畸產業而實倉廩者卽農之巨室也凡善事利器者皆﹝曰﹞工﹝曰﹞而制造開礦船政諸局集眾工以同力合作者卽工之巨室也凡通工易事者皆曰商而輪船鐵路電報諸局招眾商以懋遷﹝有﹞無者卽商之巨室也斯四者並駕齊驅無分軒輊而後可以言富安得謂士爲民首食爲民天貴士農而賤工商也哉我中國振興洋務講求西法歷有年所日上蒸蒸洋務西法莫先於興工通商二端有制造開礦船政以興工有輪船鐵路電報以通商分可謂纖悉靡﹝遺﹞﹝遣﹞重大具舉矣乃起而觀四海以內十年以來四民中之爲工爲商者猶有廢時失業遊手好閒放棄浪遊不獲其所者何居誠以招股集貲開局創業所得者𨿽厚而所及者未宏所成者𨿽大而所推者未廣也何以言之滬上爲中國最大之埠舟車之輻輳財貨之充盈𨿽英之倫惇法之巴黎斯美之紐約徳之伯靈皆不可同日而語則凡抱器懷才乘時用世者擇一業建一事開一局成一功宜乎如願相償獲利無算矣今試有人於此其器最可以開物成務其才能可以遺大股艱可大受而不可小知成大事而不見小利姑與之共事焉以測其所至其所成則集思廣益決勝運籌安坐指揮無所事事綽綽乎有餘裕焉然行誼不登薦剡之書姓氏不聞說項之耳偃蹇閭巷骯髒風塵彼轉丸之蜣搶楡之雀皆得而笑之侮之𨿽明知某處可以開礦某處可以墾荒某處可以通行輪船某處可以創建鐵路而勢孤無助費巨難支建條陳而世不我知籌腴份而人不我信至於優遊終老迄無成功欲降而求尺寸之柄效涓埃之勞爭一日之長完畢生之志無如招股集貲開局創業如制造開礦船政輪船鐵路電報等類總其成而司其事者各治其事各理其業旣無曠職又無冗員卽爲之薦禰爲之說項無可位置徒見擯斥耳夫抱器懷才乘時用世猶不可必得則碌碌無能斷斷無技供奔走而馳驅者更無論矣天時以滬上一隅廢時失業遊手好閒放棄浪遊不獲其所者之比比皆是也說者謂營謀旣眾則不能免人浮於事之虞其擯棄不用者勢也股份過多則不能償積少成多之志其招集難成者亦勢也是固然然所以擯棄不用招集難成者豈非以招股集貲開局創業之所及者未宏所推者未廣歟不寧惟是今有人焉挾百萬之巨資創大業於滬上欲求�勝任愉快之人旣乎其難之欲擇一永遠不朽之業亦乎其難之是又非擯棄不用之爲憂招集難成之爲患也然則何策以處此曰是有術焉上有好者丁必甚焉所以振興洋務購求西學者當破除成見以工商二者與士農並重拔其尢者而官之則激勸鼓舞之道得矣又於內地各埠廣設學墊多譯成書延師以教之學而優者亦官之則誘掖獎進之道得矣夫如是無論入官從學者目染耳濡心領神會知之旣稔聞之旣詳卽智淺術短未嘗學問亦皆拾其唾餘襲其粗一知半解各有所得焉而後抱器懷才乘時用世者礦苗之旺盛而當開測荒地之肥饒而當墾輪船當通行於腹地鐵路當創建於通都若何開辦若何利益博考詳說刊布天下以爲招股集貲開局創業之地俾天下皆知其人之學業有成也信任之而不疑尙何憂擯棄而不用乎皆知其事之眞實旡妄也贊助之而不吝尙何慮招集而難成乎其所以興工通商下以富民上以富國不在是哉時務分類文編卷十三

天文電學

天文

陳次亮天文者歷法之根原也繄昔五官分命敬授人時一統宏規首頒正朔周禮馮相保章之職附隸春官志日月星辰之變遷以辧四時之敍嗣是司天修歷代有專官歲實日元愈推愈密元人先並西域始入中原故太史所司參具回回之歷明因郭守敬之舊日久遷變疏舛已多西士利瑪竇諸人乃舉其奇器巧思重譯而獻之中國徐光啟李之藻輩遞相傳習亦能洞見本原維時心學盛行卒未能致諸實用逮我聖祖皇帝聖神天縱博學多能始作考成精蘊諸篇察璇璣玉衡以齊七政而梅文鼎王錫闡等並以精思神悟總貫中西煌煌乎一統無外之規模開於是矣自時厥後寰海傾風經師疇人相續不絕前有戴震之屬析理日精近有李善蘭之儔譯書愈廣西人嘆服謂彼國之人多明數而不明理知其當然而不知其所以然惟華人理數兼賅精粗一貫借根代數本東來法傳入泰西今幾何之書復歸中國抱遺守缺正自有人知此理之終存天壤也惟窺筩測器彌近彌精四百年來畸人輩出知地球自轉繞日而行則一切本輪均輪之說可廢矣知日與恆星亦有微動則一切歲實歲差之故可明矣五星及地球外至遠者尙有天王海王二星繞日之小行星多至一百二十有九金火木土諸星均有一月或數月繞之行星繞日及月繞本星之遲疾各各不同列宿皆系恆星與日相類光體攝力大小迥殊蓋自有三率比例之方顯微回光之鏡皆能考其運行之度衡其輕重之數校其髙庳遠近之差而日躔月離遂以曲暢旁通更無疑滯至於潮汐之消長彗孛之隱見風霆之止作星列宿之交會伏畱古人所爲六合之外存而不論者均測以常理得其常數先知預測合節同符不可謂非千秋快事矣惟中國欽天監寺𨿽有專司習故安常絕無新得偶有才俊之士略窺門徑又苦於從師之無力測器之不全昧者不及知知者不及學天下之大明習天文者寥寥無人焉亦國家之深恥也謂宜愼選監正增給俸廉博徵明算之人出洋學習購備精器歲課其成有能自出心思測驗新理者給以歲俸獎以虛銜苟願爲官授以監職如有日食及五星過日諸事仍先期籌款派員分測以驗道裏蒙气之差夫占星揆日治歷明時非直以爲觀美也比來泰西諸國勇猛精進新法日多邦人之趨向無歧海宇之聰明愈辟民情國勢興也勃焉土耳其波斯印度及諸島夷則四序蒙罔知甲子內訌外削亡也忽焉伊古以來未有不知天不知人而可以開物成務者愼毋怠慢因循爲海外遠人所竊笑也

電學

陳次亮三百年來泰西之智士致知格物精究天人竊我緒餘成其絕詣遂有天學地學化學重學光學諸科咸竟委窮原因此達彼良工利器益國便民而四海之气象規模煥然爲之一變各學源流授受經緯分明盡屏虛無歸諸實測卽深遠難知之理皆耳目之所共見而共聞造極登已有止境矣惟電學一事𨿽已有電報電燈電筩電車之制宜民利用巧奪天工而電之气何自生電之力何所極彼國之老師宿學皆不能悉其當然更未能深明其所由然也夫電之爲用因電霆下擊气類琉璜故考驗其閒愈推愈廣今日之所用幹電與濕電而已磨蕩之電與化分化合之電而已電之效用於人者生力生光二事而已然電信則一絲飛遞不越須臾電筩則萬里傳聲如親謦欬電燈之皎潔星月不能掩其明電車之飛馳龍象不能齊其力九天之上九地之下五洲萬國南北二極之閒气之所至而電卽至焉气之所不至而電亦至焉萬物皆有象而電則出於虛空萬理皆有涯而電則曠無邊際因疑地球繞日卽爲日中之電力所持月繞地球實爲地中之電力所攝而五星繞日與地球分道而行圜則九重永無淩犯月不折入於地地與眾行星不折入於日亦各有電力相維相制以終古無窮維人亦然人身之電力必與空中之電力輕重相等故起居坐作得以自由下至飛潛動植之倫各有生機卽各函電力同生並育適如其分量之所必須故電也者造化之端倪上帝生天生地成人成物之神機妙用也虛而擬之則道也性也生也實而徵之則光也熱也气也皆未知其一而二也二而一也一與一爲二二與一爲三也是故巧思奇器其力皆有所限其量皆有所窮電則疑鬼疑神非眞非幻語大莫載語小莫破無遠弗屆無堅弗摧惜開辟五千年未得用之之法耳今用之未及百年不過億萬分之一而已耳目筋骸之盡廢且言思擬議之俱窮矣泰西各天文臺皆設暗房察地下所升之電陰晴風雨如響應聲而於气之所生力之所極仍博求新理汲汲不遑謂宜薈萃言參仿規制窮思力索得其統宗此亦他日師夷制夷之樞紐也夫磁石引鍼琥珀拾芥物理相制同气相求火器始於元人電學原於火器僅泥粗迹未底精深固已霆擊雷轟殺人無算殺機極而生機伏矣美國力士失畢大江瀑布千尋所生之電足給一城機器之用中國之瀑布多矣長江大河深矣遠矣人巧極而天工錯取精多而用物宏今何時也斯何世也而尙齗齗然執管以窺天膠柱而鼓瑟也斯天下之大愚已

電气利於園圃昔講究電學之人初不料電气果能有實用於農家也但由近來查驗之中究得此質幾乎無所不能奧國耕使用電气業經派吞脫凡新制一物稟請政府存案準其專利若干年英語謂之派吞脫在案至耘艸耙收禾車及割禾打禾機器之使用電气者均得見於美國賽會場中其器之用法經驗頗稱合意現有田地專備試驗之用其耕耙肥潤各法以及散種後復以土又去蔓及打禾收禾所需工程幾無不借用電气之力而收用電力尢以在上設一水輪使浪轉輪生電爲最省需費亦較少精益求精將來耕田必以電气爲本而後止耕地用電气其最足觀者爲滋補艸木之法此法𨿽尙無實效可收而據試用電气耕地之處具報各情其所費苦工當亦不致虛耗夫田園謂之電气田園固屬新奇而其新奇將來必因其有實用而益彰數年前有歐洲格致家以電滋補艸木而試其效雷母司曲勒母在沸蘭司班乃夫在南俄羅斯又塞黎在法國分別講究此道用電通於所散之種子及所栽艸木之土地並及艸木土上之天气司班乃夫先以電滋補散種之子後及散種之土所產紅蘿卜長十七英寸徑大五英寸半美國考納爾大書院於五年前仿照雷母司曲勒母之法首先研究其理夫天气中所含之電與菜蔬生長之道本大有益早爲農學家所知但從未有造電气試之者考納爾書院試驗時除用電气灌入艸木之種子及栽植艸木之土地又復於晚間試用電光照驗得艸木晚間受電光日間受日光者比之未用電光照者生長較速生菜莧菜及紅蘿卜又同類之蔬菜受電光之感者僅須尋常一半時候卽已成熟凡艸木經用電光照竟有未出葉而先結子者其生長之力大如此又凡艸木用電燈隔五尺遠照後由土中取出不久卽枯凡花艸用電光照者其效甚顯發芽早莖髙瘦而軟弱開花亦較速至若班丟尼葉花則開花比用舊法較多而否皮那五色小球艸花若逼近電燈往往損傷葉與花生發𨿽速每小而不足觀而近根之花每有未開足而已先枯焦者電光之有感於艸木之色比之有感於生長之道讀之尢覺有昧其於茨菇花色深濃而鮮明其於淡紅深紅粉紅及藍色各花則色往往變爲白灰惟花艸用電光感之者其色不久卽衰且退色亦比天生之花較速試驗電力其中最要者爲電感五穀所有五穀未經電光損傷者其收成比之未用電力加倍雷母司曲勒母於察驗電感牟麥及蔬菜之力查得土地一小方安有電綫者所種五穀比之同一土地未用電力收成百分之中能多收五十分考納爾書院自將以上所述試驗之後現仍隨時研究所有農學家久望之效得之異日意中事也艸木中有數種最喜電光受光後不特生長較速且花頭必向電燈其喜電如此惟有數種不獨無益並且有損其所有有用之質用電光照數夜後盡化爲烏有而講究減小電光之力使與各種艸木合用於是乎始查減小電力惟不透光之玻璃罩頗稱相宜而考納爾書院中每用琥珀色罩以電光中之橘色與艸木生長之道最有益也電光中之各色光綫其感艸木之效各不相同而用電光感艸木能否使之如用電綫通電入土同一有效尙難預言雷母司曲勒母用通電入土之法曾得其效所感艸木比之用電光照損傷較少四年前美國漫山秋塞芝省之阿林登鎭有老圃名勞蓀者曾以電光用之園圃獲利丰厚電光之能感艸木彼於一千八百八十六年始知之緣彼時阿林登鎭各街均設電燈內有一燈設近其園光照於花池池中艸木受光後立卽生發其長成過於園中各花池嗣經老圃查悉此因電光之故遂於艸木屋內設一電燈試一二季後知同一土地冬季種生菜紅蘿卜若感以電光所產較速菜亦較佳老圃艸木屋內自用電燈以來所獲之利百分中加二十五分至四十分不等法國所制之器由天气中收吸電气其費尢覺減省農家人人得而用之其法以綫在園中栽植艸木之處縱橫安設再與一銅綫相接銅綫裝在木桿頭上髙四五十尺桿頂設有收電具配置磁球使不通電木桿旣髙則收電具收吸空中電气場面廣含電自多均由綫通入園內查此法所得電气其能益艸木之生比之由電池所得電气收效尢佳空中電力𨿽不及電池中所發電气之多而能滋潤不損傷艸木也

太平洋電論文明大啟四海一家地球五大洲將合而爲一直如萬派朝宗非人力所能阻止順天者昌逆天者亡觀國家得失盛衰之故良足發人深省其有終於不振者非偶然也回顧四十餘年前我邦獨立東海之濱以鎖國爲正論舉國人民其醉生夢死於孤島中者數百年矣當安政年間始采歐美之文物學其技藝制造與夫造就人材之法爾來日就月將大有可觀其得超出於亞洲而燦然發揚光輝於東洋者未嘗不由於袪舊習而擴新知以博大昌明爲國是也國是在此則當世之關系並以後宇內之大勢良不可不講求蓋旣介於諸彊國之間捨是卽無以謀富彊之術也然我邦地處極東於歐美文明之地去之甚遠如大海浮漚𨿽未嘗不隨海水俱動柰甚細乎故今日者宜使日本接近於歐美文明之地密邇於握地球形勢之要衝而直當宇內之利害耳請詳陳其大如下自千八百至九百年學問大進物產驟增並將古來未曾有之地現於坤輿之上茫茫五大洲縮爲寸土東西萬餘里化爲比嗚呼自非有一大怪力孰能至此乎夫蒸汽及電气二者固宇宙之怪力也假使地球爲活物則電似爲其腦气筋而汽車及輪船如循環血液之血脈也血脈於人身固不可少而不如腦气筋之尢不可少蓋支體所以能活動而靈敏者全恃腦气筋之作用則大地之能聯爲一體詎不由於電歟今全球電之長幾踰億萬里然未可謂之完備則以太平洋海底未見有電卽如地球之腦气筋有所欠缺也太平洋之在球面分隔亞美兩洲爲二渺茫五千餘英里東有美洲千五百七十五萬方裏土地育一億二千萬人民西有亞細亞大陸千七百萬方裏土地育八億萬人民於南則有大西洋洲其地方四百二十三萬二千里其人口四千萬太平洋實橫貫其間夫以三大陸有此人口又有無限之利源而無有聯絡之電豈非一大缺事乎間嘗思古往今來世運之消長昔時最擅榮華者莫如地中海濱諸島沿至今日寒煙衰艸無復從前景象卽大西洋岸全盛之運亦將漸傾而富彊之气運且將移於濱太平洋諸國是則乘朕兆已萌之候爲有開必先之舉太平洋底電其可緩乎蓋能密接三大陸而縮小五千有餘裏之洋海使爲沼池者全賴此海底之電也將來因此而蒙其利益者非獨一人一家又非獨一國一洲也實有關全球之利害也惟其利害所系關乎全球則其事業亦復千古無兩曠世無儔足以歷劫不磨傳之永久矣中日交戰遂使日本之文明表顯於全球之上至是天下始知日本之進步非昔日可比且許其與諸彊國爲平等可不謂有志竟成也乎古來在日本人所經營之事其有聞於當世者極鮮不問其爲兵事與外交也𨿽成見固爾亦實由地勢使然無由施其極大之經綸故若等大經綸亦不存於人之胸臆間也中日之事東海之波瀾漸其所瀠洄已遠及歐洲之中原然西人之意苟非洶湧於兩洋之間猶未視爲大波濤也是故不論外交與商務不作一有關全球之事業未足稱當代知名之人天下莫彊之國也爲日本國民者可不大放眼界作控制全球之想亟於太平洋電加之意乎將來二十周內西人以耶穌紀年每百年爲一周今一千八百九十六年爲十九周再逾數年卽二十周也空前絕後之文明將大興於太平洋濱其基礎全在此也吁嗟天下何處得此現成之事業哉天殆欲牖啟我國人民故特畱此事業使大伸其權力於世上也苟坐誤事機不知奮發吾恐易世而後又使彼白色種人得成其名也現時美國上議院咸以此事爲當行下議院之允此議者亦多聞美政府之議擬每年撥款十六萬餘元於千八百九十九年一月一日先布置香港至布哇卽檀香山之電至次年七月乃由布哇接至日本云加拿大政府現亦盛行此議是皆欲於將來二十周內掌握太平洋之權利也是則該之設於軍事外務商務有至大之關系決不可使我國之民袖手傍觀視爲無關緊要也四海波靜宇內無事則已苟一朝有事於爭戰及交際則所最不可少者惟電音矣電音者能通萬里之消息於瞬息能報四方之意向於頃刻藉汽車之便過北美大陸猶須七日夜若乘輪船過太平洋更須半月惟有電音則轉瞬千里交涉之機宜軍務之籌議往來便捷矣放眸東眺則太平洋之盡境有加拿大有美國有南美諸國轉眼則貿易風風名起處有南澳大陸及太平洋洲島是諸國皆與我爲唇齒之邦然有天涯地角之嘆則以利害不相系气息不相通無一聯絡此等地之腦气筋也逆料第二十周內不獨商業之中樞必移於太平洋卽軍務交涉之中樞亦將移於太平洋也美民早有所見故誘布哇以利將經由布哇而設日美電冀獨占各種之利益將軍須克費兒的嘗陰抵布哇考查其港灣觀察其險要歸而語諸當軸曰布哇在我太平洋岸實天然之營哨也美人重視太平洋如此則可知美國政府不吝貲財冀其成功之意矣爲日本國民計宜速設法聯絡布哇政府先安設日布間之電使美人不得壠斷其利斯爲要著吾知英國亦必敷設布哇至澳洲之電而分太平洋爲三布哇以東美國制之以南英國有之而以西我有之鼎足之計旣成則亦足以雄視於第二十周內之世界矣爲不有太平洋電故日本所受之虧損不一而足中日之役我之發電音於歐洲也不得不借資於與我不協之國故蒙其阻者實不鮮也又自丰島牙山之戰以至陷威海衛其間與中兵周旋於硝煙彈雨之間者不可一二數在日本固連戰連勝然當時中國之電先到歐洲每虛報捷音余當時在歐洲實親見其事各新報館每先揭中國電報於館前其報類皆言日軍大敗觀者未得確實消息卽亦爲其所惑譏笑日人之敗績𨿽日後漸知其而日兵之枉被譏誚實已不少是實由不有太平洋電之所致也國運之進步由於與歐洲之關系加密外交之機宜亦將由之而愈繁也平日日本發電音於歐美苟不由北方俄卽必由南方之幸平居無事則已儻一朝有事於諸國則直有隔斷信息之憂惟有太平洋電則假令被在歐洲之敵國遮斷一而猶有他一之便得以通消息於全球也且夫日本國民須知爲期不遠卽有視太平洋如衽席之時而日本海軍亦當知爲期不遠全國之艦隊卽當組織於太平洋面也天下之事不可苟安今日無事安知明日必無事乎苟使於太平洋面有事而日本於此洋面上未有一之腦气筋則何能任意縮伸哉𨿽有百萬之艨艟竊恐其不能操縱自如也又設使爲他人所有則更多爲難之處余故曰太平洋電關系於我軍務交涉者甚大蓋爲此也近十年來太平洋貿易之進步大有可觀於加拿大有加拿大便船於美國有亞美利加便船太克馬便船而我航海業之進步亦自郵船公司開通日美海路始其貿易之迅速頗有駟馬不及之勢前年日美貿易計進出共六百二十五萬五千百九十九元而加拿大貿易並日中兩國計共二百四十二萬五千元其它南美國應於後日爲我貨物之好市場又爲好東道主人可指日待也且我民之寄居北美者殆一萬人在布哇墨西哥者亦二萬二千餘人是皆我之有利害於太平洋岸者蓋貿易之發達恢張全恃通信之便利是則增加輸運擴充商業與安設電必相須而不可離也明矣蓋電之爲務不惟使輸運之法加捷更能另設新法振起商業以得交易之便也則夫太平洋電竣功而後此洋面之貿易必驟見興盛而使人驚爲意外也或曰美國西岸未進文明之域設此電未見其有益噫爲此言者其亦不知世運推移矣試思往時教徒捨本國而來美洲何嘗料有今日之盛哉星霜二百印土人所棲遲之荒原今也化爲黃金世界矣沙漠平遠之大西洋磯今也危樓傑閣巍衝天其變化之迅速也殆匪意所及料是故商業之中樞必漸去舊世界西人謂歐洲爲舊世界而移於新世界之東岸卽美國也抑北美文明所以超乎大西洋東岸而爲迅速之發達者爲接近於舊大陸而所轉輸之物產不全恃美洲東岸故也今也又將變而移於他方如市俄哥府在數十年前不過印土人一部落而今也其人口財產幾駕紐約而上之北美政治商業之中樞亦將向此而移去矣太平洋西岸有香港崛起爲一大商埠太平洋之光景一變人所宜知也乘此大勢思爲因時制宜之法誠當以設日美海底電爲急務爲日人者可不三思乎哉

西醫

陳次亮中國之醫學導源於神農黃帝岐伯諸聖人本艸靈樞素問之編精矣備矣越人扁鵲別著難經脈絡稍殊指歸則一惜理法𨿽具而方劑無傳及後漢張機所述傷寒金匱之書始別類分門燦然明備考古者因漢志未經箸錄遂疑內經卷帙皆後人依托傅會之辭而不知其精理名言有斷非俗儒所能作僞者唐宋元明以後采摭益雜方術益歧今人每見經方輒生疑沮於古人壽世保生之意愈久而愈失其眞醫理之不明疾病夭札之所由接踵也惟古人治病湯劑特其一端其鍼灸外治諸方失傳已久書傳所載諸治驗𨿽或誇張失實然湯散之不及必有他法以佐之無疑義也今天下醫日多藥日雜病者不及擇死者不可稽而泰西之醫乃盛行於中國考泰西醫術始於希布可拉弟司當中國周貞定王時箸書六十餘種邇來精研化學推闡日精醫者授於師掌於官器必求全藥皆自制偶有不治必考其由與周禮所謂十全爲上失一次之失二次之失三次之失四爲下死終則各書其所以而達於醫師者用意適合今之論者或抑此而伸彼或擯西而袒中各尊所聞莫能軒輊而要之中國則漫無稽考日退之機也泰西則加意講求日進之勢也竊嘗取彼國醫書而讀之固亦各有短長矣西人病死則剖視之故全體脈絡考驗最詳然所見者已死之筋骸藏府也至於生气之流行化機之運動尙有非耳目所得見聞者執朽腐以溯神奇安必果能合故西醫常泥於實而中醫常失於虛西人內證諸方用金雞那阿芙蓉者十居八九攝邪入胃而使之下行苟中气素虛恆以伏畱致困惟內證而兼外證者則精麤咸備取效如神庶幾古人割皮解肌剔筋搦髓之遺意故西醫之法參而用之可也捨而從之不可也中國旣自有太醫院矣謂宜仿西制優給俸糈精選世醫考校充補各省郡縣分設醫官治驗定方歲稽得失專門立學總貫中西毋許庸妄者流濫竽充數其養生衛生之法咸加搜采匯爲一書庶本末兼該源流合一壽人覺世總於斯矣夫醫非小道也自在上者等之於雜流方伎而中國生齒之蕃庶復甲於五洲上下漠然不甚愛惜遂使僞藥盈市庸醫塞塗橫死夭亡比比皆是而彼此因循苟且絕不一思補救之方於古者尊生愼疾之心育物仁民之意蓋兩忘之而兩失之也可慨也夫

天气利用

譯西報壓气壓結之天气也用於礦務比用於他業尢多凡礦開在可用水力之處五里以內欲辦理合宜應備壓气機器設在瀑布俾用水力壓結天气將壓气通至礦內運動地鉆抽水盤汽機及擡重物器之類所有米希甘地方之水力公司以壓气由相隔三里遠之坤尼塞瀑布通至乍品及畱定登鐵礦其辦理甚爲得法明徵也據機匠之有才能者云壓气之力照馬力算計每匹每年不過二十一元而各城出售之汽力每匹自六十元至一百元甚至有百元以上者此等城邑將來必換用壓气之力明矣壓气石鉆初用在一千八百六十五年天下之大地道俱用此築成因放炸藥之洞以轟山石均用石鉆鉆空該鉆所需壓气由相宜皮帶接來供用鐵路廠房現皆廣用壓气運動擡重物器及各種機器人所以樂用之者取其便宜取其用法甚多如放气進油箱內取油洗刷气管及轉動寫字房內備用鈔寫機器是也此外復有奇用以尋常皮帶灑掃火車及造火車廠房尢能掃除車墊之塵土旣淨且速近來新造一種擸﹝夭韭﹞車用車管接由汽機運動車下放有倒擸﹝夭韭﹞之圓輪與天气車軋之天气圓輪相彷佛火車所用保險器具如火車轉灣及報信之法大都使用天气準足可靠人咸重之此等在空气中所用之管冬季宜用火酒以免凝凍匠具用壓气轉動者甚多有一種鉆專鉆五金頗稱靈便鉆時所需之气力由樹膠管通來該鉆用時可以隨便如何放法格蘭母伯船廠用气補塞漏水兵船已逾三年每气塞可抵四人之工力塞法尢善汽鍋及缸亦用此法補塞人工補塞參差不勻是以補塞漏水之船皆棄人工而用气塞矣凡遇霧起船隻不可近岸由燈塔報信之霧亦用壓气法人以水气不便盡用天气所用壓力僅二十八磅以試驗壓力過重均不合用故也近有一種新絲名曰塞畱洛司絲以天气將木漿從小洞內壓出細絲復將該絲六根絞作一根卽合織紬之用查用木造紙已屬尋常現用木制絲之法果能盛行將來衣服皆木成之也

格致

陳次亮自大學格致一篇亡於秦火西漢黃老之學朝野盛行東漢明帝夜夢金人佛教亦乘虛而入中國迄今二千載中國賢知之士溺於髙遠而淸淨寂滅之說遂深中於人心漢儒守缺抱殘穿鑿附會泥於禮文之迹未窺制作之原宋人析理𨿽精而流獘之所歸亦苦於有體而無用與二氏無以大遠也大抵束縛智勇掩塞聰明錮之於尋行數墨之中閉之於見性明心之內其盛也可以銷磨志气忘機寡欲使亂階無自而生其究也手足拘孿爪牙虧折中原萬里曠若無人而外患之來遂橫潰側出而不可救藥印度自漢以後釋教大興而一並於天方再夷於蒙古三滅於英吉利合五部八千萬之眾束手而受制他人故二氏者弱國之樞也貧國之券也卽亡國之禍首罪魁也中國自格致無傳典章散佚髙明沈潛之士皆好爲髙論而不知自蹈於虛無遂使萬古名邦气象薾然將爲印度之績天惻然憫之皇然思所以救之乃以泰西各國所竊中國古聖之緒餘精益求精還之於中國中國之人遁天倍情忘其所受乃彊分彼此疑而之竊以爲非計也夫泰西之天學占星揆日足資修歷授時者我聖祖皇帝旣已采而用之矣有地學焉識五金之質辧九土之宜析山海以豪芒得神奇於朽腐而地無遺利矣有化學焉別五行之精气審萬類之性情分之合之以盡神參伍之錯綜之以盡變而物無棄材矣有植物學焉判天時之寒熱考地力之肥磽去其所害而性不傷聚其所欲而生乃遂則庶匯蕃矣有工藝學焉竭心思耳目之能廣水火木金之用寓靈奇於規矩窮變化於鬼神則百貨備矣有重學焉古法有所未備人力有所必窮動之靜之而用殊假之借之而事集則無塞非通矣有光學焉導水以生火積气以然燈回光窺日月之精照海絕風雲之阻則無微不顯矣此數者祇其大略以外所得之新理所創之新法所成之新器所箸之新書萬族千名更僕而未能悉數而固非別有奇奧也其道至庸易知易能宜民而利用而固非索之虛無也其事至實愚夫愚婦習見而共聞小叩小鳴大用大效變通盡利因應無方洵足窺大學之淵源亦以補冬官之闕佚視二氏之課虛叩寂談元說空率天下之人入於幽暗昏蒙之域者其賢不肖何如也作者之謂聖述者之謂明此古人格致之眞功三代富彊之實效秦政燔書之後遷轉至於歐西彼自以久假而歸之我疑爲異學而擯之囂囂然自命爲聖人之徒而不知其背古逆天貽誚於天下後世也於何辧之辧之於有益無益仁與不仁而已矣

格致源流說

江建霞格致之學由來尙已凡散見於詩書發明於經傳者皆是大學一書所云致知在格物直抉千古之奧顧大學𨿽載其名而已忘其實於是漸失格致之眞傳朱子補傳一篇言欲致我之知在卽物而窮其理然而物無盡時卽理無盡境於實踐之功終有所歉因是遂謂西人格致之學殫精竭力造乎其極制器尙象窮探精微似若中學專尙空談不如西學之深求實驗不知溯厥源流中西固有出於一致者西人初論天文嘗分天有九重之位其實中國早有此說載在屈原天問云圜則九重孰營度之有可考也西人謂地體爲圓則如周髀算法云地形四隤如覆盤大戴禮曾子曰如誠天圓而地方則是四角之不揜也注云圓者必不能揜方之四角今地爲天所揜明地在天中天體圓地體亦圓也西人謂日轉地球一周由東左旋中國天文家亦有左旋右旋之說春秋元氏云地右轉以迎天張橫渠謂天左旋處其中者稍遲則反右其義亦同西人近言地動環日而行而倉頡亦云地日行一度風輪扶之尙書考靈曜曰地恆動不止而人不知河圖﹝括地﹞﹝地括﹞象曰地右動起於畢凡則皆與西人合者也墨子曰化徵易若爲鶉五合水火土離然鑠金腐水離木此卽啟化學之緒也亢倉子云蛻地之謂水蛻水之謂气此卽闡化汽學之微也墨子云均發均懸輕重而發絕不均也均其絕也莫絕此卽重學之說也臨鑑立景二光夾一光足被下光故成景於上首被下光故成景於下鑑者近中則所鑑大景亦大遠中則所鑑小景亦小此卽光學之說也經云地載神气神气風霆風霆流形百物露生關尹子曰石擊火生光雷電緣气而生可以爲之淮南子曰陰陽相薄爲雷激揚爲電煉土生木煉木生火煉火生云煉雲生水煉水反土其言電气甚詳西國之講求電气者亦不能脫此範圍豈但磁石引鍼琥珀拾芥爲述電學者所祖哉至於周易之數理堯典之歷象洪範之物性何一非格致之開其端西人格致之學本乎算學而中國自隸首立法商髙授書掌於保氏散爲疇人由來已久西人名借根方爲東來法可見中西曆數同出一源卽如堯典所載四仲中星之次今以歷法証之恰合四千年前之星度則古時歷法已精已可槪見若夫鍼制指南鼓能記裏開鐘錶之端井緶桔其機器之先聲乎土圭度影斯測量之古法也成湯作飛車送奇肱氏歸國斯卽气球之權輿歟前乎此者若燧人氏之鉆木取火神農氏之嘗藥辧性作耒耜興陶冶伏羲氏之畫八卦造書契軒轅氏之作甲冑舟車金天氏之作弧矢网罟皆能深明物理創立制度以彊國而利民卽虞廷之璇璣玉衡用以測天周官之銅壺晝漏用以紀時何一非由格致而來降至夏商遞相祖述逮周公作周禮考工之記可補冬官猶可想見古聖人制作之精心此中國格致學之最古者自孔門設教弟子三千身通六藝者七十二人而冉有爲之首論語𨿽未嘗有格致之言而尼山之論學志道據徳依仁之外終以遊藝可知考察名物象數以爲世用者實學者當務之急然則格致之學可棄而不講哉三代而下如公輸子之削木爲鳶可以升天削木爲禦可以駕車墨子亦能削鵲而飛偃師傀儡手足運動無異生人孫武之梯衝用以攻城諸葛武侯之木牛流馬藉以運糧朱買臣之樓船祖衝之之千里船不因風水施機自運王彥恢之飛虎輪艦楊麼之輪船專恃人力行駛水面其捷如飛元順帝之龍舟宮漏此其奇技妙構巧思獨絕何異西人特當時作者旣亡繼起無人遺制淪亡遂至轉失其傳火器一端今日西人稱雄於海外而不知亦由中國流入西洋中國於南宋金元之際漸已流行虞允文采石之戰發霹靂炮以敗敵火炮之制已肇其端金人守汴城中名震天雷者用鐵罐盛藥以火點之炮起火發其聲如雷此近代用火炮之始阿里海牙攻樊城時元世祖得回回亦思馬因所獻新炮法命送軍前以之攻樊樊破遂移攻襄陽一炮中譙樓聲如震雷世所謂襄陽炮也火炮之制至是益精然元代僅一用之而造法不傳泰西於此時制造火器尙未有所聞也由是觀之舉凡西人今日之絕技莫非中國往哲之遺傳惟相沿至今巧拙遂判此固無庸爲中國諱也然則格致之學溯其本實事事胚胎於中土或變其名目或加以變通中國爲其創而西人爲其因中國肇其端而西人竟其緒中國信以傳信數世不可考耳西人精益求精專門竟成絕詣此固中西學問消長之機亦卽國勢盛衰彊弱之所由判畱心世道者默審其機慨然興嘆務欲中國棄虛文而尙實學講求格致胥出於一途人人思創新法以利國而便民將見不出百年中國兵無不精國無不富安知不能駕地球各國而上哉

變學論

江建霞通經者致用幼學者翔行古人所稱仕優則學學優則仕原以見仕之與學異途而合轍者也中國爲聲明文物之邦數千百年來尊詩書崇禮義地靈人傑代出英賢久爲五大洲各國之所共仰自八股取士而士類受其厄矣自捐納宏開而士類愈受其厄矣迄今之時由今之勢而環視中國學校間其父兄之所授而所傳而子弟之所受而所習者猶無非八股帖括非不窮而思返蓋以捐納之科寒儒無力則捨此無以進身也夫寒儒所望以進身者則科甲而已然卽使翰林進士指顧靑雲而卽用者補缺無期畱館者開方無日且卽補缺矣開方矣亦安必盡爲有用之材遂得經綸之大展哉又況僅僅博一第靑一衿者將復何望依人作嫁以館爲生錢谷刑名過時難習從戎萬里文弱難勝以筆爲耕修金無幾養身不足遑卹寶家所稱讀不如耕士不如賈者論非過激蓋有由耳中學之窒於用胥一世咸知之矣於此遂曰捨旃捨旃競從西學吾恐數千百年來尊詩書崇禮義孔孟之道一旦遂絕非我中國之一大患乎不知西學宜從而中學亦未可棄也如人之一身五官並用缺一不可捨西學而守中學𨿽心極靈明而手足拘攣耳目障蔽將以行遠頓見其顚越也從中學而兼從西學則心之所之手足耳目皆能赴之有體有用而向者能說不能行之獘可於一旦而滌除也西學之有用其顯者昭昭若揭矣上之爲天文爲地理爲格致爲化學爲史學爲律學爲兵學辧精細於毫茫窺端倪於造化𨿽鬼神而莫測亦形質之難拘用以拓地開疆禦災捍患國因以富兵因以彊其次則聲光動植礦電之學以及農桑制造商賈貿易等事苟能工一技擅一長或數世而專其官或數年而專其利家給人足溫飽無憂又其次亦得以筆墨謀生遨遊各國或行醫或講教院長教習廣授生徒視矻矻窮年案螢槁死者相去何啻天淵兩相較量而孰得孰失不待上哲當可了然矣且凡事必捨己而從人不無出主入奴之勢必倍師而他學或有遷喬集谷之嫌不知今日之西學仍有與曩日之中學不相徑庭者歷考前聞稽曩志如西周賢佐最重多材東魯大儒亦誇博學而且云車制於黃帝飛鳶造自公輸地道云梯燕師資其防禦木牛流馬漢軍用以饋糧凡諸西學之急需皆我中邦之素習蓋格致之事本大學所兆基特機械之心爲我儒所不尙耳至欲合中西爲一學則異柯同本異派同源並非捨己以從人背師而他學也方今聖天子宵旰憂勤勵精圖治當務之急因時制宜刻下各省督撫及督學院並皆奏設西塾廣延教師日報之中幾至載不勝載會看十年以後人材輩出國家升平外侮息而內患消正可操券以待

時務分類文編卷十四

解釋類

句股平三角解

詹貴楨三角形有直角九十度者爲句股過九十度者爲鈍角不及九十度者爲銳角無直角者作中垂綫分爲兩直角亦成兩句股故句股由三角而生三角亦由句股而成三角形三角相和等於一百八十度句股則有直角九十度餘二角相和亦等於九十度故直角與二角相加亦得一百八十度夫角之大小視所對之邊大小爲準凡三角形有一角卽有八綫皆可以句股比例求之也三角形有六事三爲邊三爲角有兩角一邊能求餘三事法以對所知之角與對所求之角爲比卽如所知之邊與所求之邊爲比也有二邊一角亦能求餘三事法以對所知之邊與對所求之邊爲比卽如所知之角與所求之角爲比也此所知之角矛在所知兩邊之間也若角在所知兩邊之間法當以兩邊和爲一率兩邊較爲二率所知角之外角半弧之切綫爲三率求得四率爲半較角之切綫旣得較數而角度亦得矣有三邊亦能求三角法以三角形求取中垂綫分爲兩直角形而三角自隨之而得矣惟句股形有一角一邊或兩邊能求餘三事何哉句股系取直角其直角九十度已知之𨿽曰有一角一邊或兩邊以直角合而論之實二角一邊或二邊一角也夫以廣爲句修爲股直角相對之邊爲弦弦自乘等於句自乘加股自乘此句股正數之所以立法也句股中名目頗繁如和較和和較較等類二事相加謂之和二事相減謂之較如句加股句股和也股減句句股較也弦加句股和名曰弦和和卽三事和弦加句股較名曰弦較和弦與句股和相較名曰弦和較弦與句股較相較名曰弦較較夫求句股其法不一而要不外比例相推如句自乘等於股弦和乘股弦較股自乘等於句弦和乘句弦較試列比例表如左凡句股諸題按表馭之庶覺簡易耳

句股比例表股弦和句

弦較和三事和句

股弦較弦和較弦較較弦較和弦和較倍句股較倍股三事和弦較較倍股倍句弦和句弦和股

弦較較三事和股

句弦較弦和較弦較和弦較較弦和較倍股弦較倍句三事和弦較和倍句倍股弦和

地圓解

莫有鑣地圓如球乃行星之一也地極廣大視之似平坦然細考之知地圓而動繞日而運行其證不一試略言之如一大河約四五英里人低頭平望不見對岸之矮屋小舟祇見髙山大樹因水面微髙略成圓形能遮目力之所及其證一也如人立海邊髙處遙望大船駛來初見桅頂漸近則見船帆更近則見船身若望大船開行船去稍遠則不見船身更遠則不見其桅愈遠則桅頂亦不見夫船身大者也桅帆小者也若海面是平則船之來也應先見其大者船之去也應先不見其小者今所見與此相反因海面微圓船身在底遠卽不見桅帆在髙遠猶可見也其證二也凡月蝕時見月面爲黑影遮掩此乃地球之影也日與月相對而地適在其中日光照地地後有影射於月面故月蝕所謂月入闇虛其黑影正圓是知地球全體必是圓形其證三也人於平原無樹林巒礙目之處目力所極視天地周界成一平圓或登髙塔或在海船升乃頂所見地面水面必有一定界綫四周成大平圓若登髙山則四周之界更大亦成平圓界綫外不能見非蒙气差遮隔乃地爲圓體目之視綫直行不能如弧綫之彎故不見也其證四也如以平綫﹝測﹞﹝則﹞量地面相距一英里地面微彎八英寸距三英里約彎六英尺距五英里微彎一丈六英尺地體非圓曷能如是其證五也凡諸曜顯似繞地運行或成大圜或成小圜不等惟北辰居其所似乎屹然不動蓋地體圓而自動運行不息而南北不攺其向故覺諸曜循環而北辰不動也其證六也如開河道各處河底深法不同相距若干遠須差若干尺各河工皆知之其證七也凡航海者自某處駛行或向西或向東俱能繞地一周而仍至原處如船由中國揚帆西去先過印度洋又向西南過好望角又向西行過大西洋及南亞美理駕海角又向西北過太平洋直向西行復至中國可見地爲圓體其證八也有航海者船行近北極則不見南極星復駛船行近南極則不見北極星如蟻之在橙蒂不見橙底也是知地體爲圓其證九也有此九證顯見地圓如球豈虛語哉查地球徑中數約七千九百二十六英里赤道徑大於二極徑約三百分之一知地非正球乃微扁然其差甚微𨿽目力極精者亦難辧也因作地圓解

西法代數本於中法四元說

姚模從來理溯淵源必由乎舊術求敏捷必出以新數學自河洛圖書而後門類日增精義日出諸法繁多理甚精奧入者未深迷眩矣至本朝西人以借根方法傳入中國借根方者卽西國古代數也至近年而代數盛行其式𨿽繁而理尙明晰然西法代數卽中法四元不過闡而明之集而補之故曰代數本於四元考四元之法中國失傳已久嗣後宋之秦九韶著數書九章元之朱漢卿著四元玉鑑李仁卿演測圓海鏡諸書至國初皆無從可得後由髙麗得之而四元遂復行當六朝時四元之法流入天竺國名東來術希臘有丟番都因其法而用字代記號而天竺後有精於丟氏者代未知之數用五色名卽秦九韶之大衍術此爲代數本於四元之始元時意大利之薄那洗學自亞拉伯以傳於其國至明嘉靖萬曆時鐵法利傳於日耳曼白勒得利傳於法蘭西立可傳於英吉利皆仿東來術易天地人物四字而各用方言字母代已知之數及未知之數此四元法流入各國之始迨牛端出始加以諸號並作諸捷簡法依其淺深難易之步數集爲代數大成於是言算法者不復知代數之本於四元矣夫代數以字母相乘除而四元以天地人物相因剔代數相消之理卽四元所謂如積相消齊同相消之理代數有公生一名公度數又名公約數大公生一名大公度數又名大公約數之名四元有天勾地股人弦物黃方之號上下升降左右進退互相變化用假象眞加正消負同一理也況推演四元之法悉本方程試演代數之法亦本方程推代數之所以通於方程者以四元本於方程故也四元法立天元一立地元一代數術有一次二次悉根方程之一色二色而出方程對減一徧去一色而省一行猶四元相消一徧去一元而省一色亦猶代數相消一徧去一次而省一事由是觀之四元本於方程而代數本於四元可知矣蓋四元之法中國失傳而後流入天竺由天竺而傳入歐西經西人推闡增詳創爲代數復行於中國習算者以四元簡而深爲難以代數繁而淺爲易遂謂四元不及代數中法不如西法是未知代數之淵源與四元之奧旨也

釋日月食

徐永銓凡日月食皆由一體之影掩一體地爲暗體由日照而得光其影於背日遠處可見日大於地地影盡處必成尖錐形所謂闇虛也地影兩旁更有一外虛影離地影愈遠外虛之影愈澹月繞地行相離不遠地影常足掩月使日月與地三者正在一直綫必食月食恆在望其不屢食者黃白二道斜交月行近上近下不適相平否則每月必食食之分數不一有時或至一二點鐘之久凡日食月掩也食時月適居日地之中月後有影射地面人在影中不見日光故成日食日食恆在朔凡月食月入暗虛也食時地在日月之間地後有影遮蔽月面人不見其光是爲月食月之受食深淺不同月面半入地影者爲半食全入地影者爲全食至地影與月面兩心相掩者則爲食甚矣日半食時月影射地其處卽見日食在影外者仍見日光至日食甚時兩心相掩或作金環露於月邊其時月距地較遠使月之軌道與地之軌道同在一平面內則日食恆見於朔月食恆見於望但二道斜交角約五度又四分之一其斜交處謂之交點日食初虧時始於日之西及復圓時終於日之東月食初虧時始於月之東及復圓時終於月之西按每年交食多則七次少則兩次約中計之則有四次卽日食二次月食二次月食循環之序大率每十九年而復轉常人向視日月食第以爲有咎不知實爲天文之要學焉由月食可辧地爲圓體並知日大於地地大於月與夫月之運動有時在地理家則於交食可以定地之經綫在歷家亦可於交食考事之時宜

釋潮

徐永銓海水於十二个半時長落二次曰潮潮乃關於日月之攝動也海潮則以月之攝力爲尢甚天地萬物皆有自然攝力月當以其攝力攝水惟相距愈遠攝力愈微若距地加遠平方之比向月最近之水其受攝力較多於地球對面向日之水蓋日距地遠月距地近故也天學家牛端考月攝潮之力大於日之攝力四倍半月攝海水約髙八英尺七寸日月合力祇攝水約髙十一尺耳或問月之力攝正面之海水上升是矣而同時相對背面之水亦上升何也曰地與水皆受月之攝力引動正面之水受攝力較地體多故上升對面之水受攝力較地體少地去而水畱故亦上升也所以地球兩面相對之水同時發漲而距漲潮相等之處兩面相對之水均爲落潮潮之盛長也非在月過午綫時乃在月過午綫後凡物之靜而動動而靜不能立時攺易水勢亦然月過午綫時水應極長月過午綫後水勢仍長不能立時卽消也夫海潮受日月攝力而成浪頂恆隨日月之視行與日月之諸差相合日月二浪有時合而相加有時離而相減朔望爲二潮之和兩弦爲二潮之較故朔望時潮最大名曰髙潮兩弦時潮最少名曰低潮當月在赤道之北月過午綫在地平上時其潮大在地平下時其潮小若月在赤道之南潮之大小與此相反推是則月之向南也月在平地下時赤道對面之潮極大月在平地上時赤道對面之潮極小同一理也設令地面皆水則潮之長落應無異時所以各處地勢潮汐不齊者爲島及兩大洲所滯耳欲解其理必按各處海岸沙灘及各河地勢論之自能明其所以然矣洋中諸小島潮長甚微惟海灣河口其潮之髙常由十二尺以至五十尺髙潮有時最髙低潮有時最低皆在冬至後約十日卽西曆正月元旦也其時因日距地最近其攝力必較壯於他時潮髙者遇其時亦較盛於他時太平洋之潮盛於大西洋之潮而潮在大西洋熱帶內地界於阿非力加亞美利加者較少於在溫帶內之潮以海面較耳海面不寬潮多阻塞惟在大洋面由髙至卑闊計九十度之處潮乃暢流無滯云

釋電气攝力

潘行讓電气攝力者何試以玻璃或琥珀一片用幹物或手擦熱令近輕微之物如綫發羽芥等彼物爲攝力所吸則互相黏連移時始落設以木箸一枝兩頭插以輕塞以絲綫中懸使平復以琥珀或火漆擦熱近輕塞而引之箸卽隨之轉運此皆電气攝力也凡攝輕物之力卽謂之電气攝力物而有此攝力者曰有電气質爲他物之攝力所攝者曰受攝气質物有擦之而不生攝力者曰無電气質人發貓皮暗中擦之常見電光此皆有電之質也格物家傅蘭克論天下萬物俱含電气流質蓋天然電气各物均平惟電气互相牽引故有攝力者其電气較多無攝力者其電气較寡試以傳電之物如五金一片近多電之物處則金片將物之餘電傳來斯時所受之電气較其本質之電气爲盛此之謂正電气正者有餘之謂也倘以傳電之金片置近寡電之物則金片之電气爲物所分斯時所有之電較其本質之電气爲寡此之謂負電气負者不足之謂也按電气流行由有餘傳至不足者其勢易然物有難傳電气者有不傳電气者凡電气相引由正而引至負者爲引電質其難傳電及不能傳電者爲阻電質能引電之物五金爲最不引電之物琥珀火漆松香玻璃磁器絲綢爲最凡物以電气架托之則電气可儲如以玻璃爲椅足或置五金一片於玻璃之上電气亦可儲也如欲多取電气流質以作別用須用電气機器機器類繁以玻璃造者爲大宗有擦電之物用以激電有引電之物用以儲電有托電之物使電气不外散其機器皆今電气運行者也傅蘭克謂人造之電气與在天之雷電相同其理已經諸格物家討論深矣以雷電之形體與人所造之電气相較不相徑庭夫電光燦爍閃出重霄流行無定而電光發響其象則同西人以風箏取電風箏上有鐵齒以綫放於空中接手處系以絲綫防引電也絲麻相接處墜一鐵匙電由風箏下達時見絲綫蓬蓬立以手近之見有火星後以此法蓄之於器見其發光爆響與人所造之電气無異焉雷擊極髙之物遇傳電之物流行甚易遇阻電之物則勃發熱而成雷火以至焚擊爆裂殛及生靈此皆由電之流質而來也西人有避電之法於房屋最髙處樹一鐵竿長數丈一端埋於地中或近水處一端髙出於屋頂數尺上有盆齒以銀包其尖恐生銹也雷電過之卽隨鐵竿下入於地而人屋可保此名防雷鐵蓋雷性遇傳電之物暢行無礙若遇阻電之物遏其流行之勢乃轟然作聲奮擊爲禍耳

气學淺說

戴儒珍有沖漠先生言於憑虛公子曰今試然一洋燈君以爲何所有耶曰光以外莫之見也先生曰凡空管中自滿空气至燈一然則空气由熱气上升而出而熱气始散蓋熱气輕於空气也推之他管亦然試觀地球熱帶之風每吹於南北極各處從可知熱气之能髙出乎冷气矣按蒙各耳飛哀熱气球始於西曆一千八百年球爲亞拿乃蒙各耳飛哀昆仲所創制其法以熱气灌於球內務令充足待其熱與球口生火處之熱相等則熱气自足以髙升乎冷气之上而球亦與焉髙至極處約有七八百法尺公子曰何妨作一球以試之先生曰一球不足以明其理必作十球而後可公子曰是何言也先生曰不難知也吾今以杯水和胰皂少許再以筆管入水中吹之君所見者何耶公子曰第見皂水中出無數﹝泡﹞﹝苞﹞由管端飛入空際耳何關乎熱气球乎先生曰卽此亦可明气學之理焉泡之爲吾所吹出者蓋口中之熱气由管而入於水熱气旣輕於冷气自由水中上升而成泡耳公子曰何泡之不能極髙耶先生曰口中吹出之气不甚熱一遇空气卽復冷故五色皂泡遂爲點水而散入纖塵矣公子曰而今而後吾無惑乎皂泡亦關於气學焉先生曰此亦格物之一道也然猶有可試驗者如以一盆及一深玻璃杯盆內置水僅半復以引火紙一頭然著放於杯內急將杯倒置於盆火卽熄而盆中之水漲入杯內因气中養气一經焚盡水無不升於杯中公子曰此何故耶先生曰杯中有火則所餘之气均爲淡气初固熱而漲繼卽冷而少終且成爲空故水受空气壓力卽泛以補其缺公子曰吾深喜此考驗之法請畢其說先生曰試往庖人處取一卵燒熟去其再取一玻璃瓶用塞塞之放於近火處烘之待其瓶熱極急易此卵以塞之然後將此瓶離火君又何所見耶公子曰吾見此卵漸入瓶中矣先生曰其故因瓶爲火烘熱則瓶中本有之空气皆爲熱气所迫而出及至離火已遠則熱气自減而漸成空瓶中旣空則外之空气欲入而適有此卵以阻之卵𨿽阻而气欲入卵能不爲气壓令入瓶乎

釋熱

長庚熱之爲物也無聲無臭而其用至廣有從日而來者有由火而生者有因二物擦磨而出者其從日而來者與光直來歷程萬萬里由火而生者其熱有光與從日來者無異地受太陽照臨熱气甚盛地心積熱如大鑪焉地震卽地中烈火所致烈火發於火焰山如地心之火鑪煙故常地中火出至人身之熱則無光人之覺暖也由體內自有之熱非衣足以暖體也衣以蔽體使內熱不速外散耳二物擦磨而生熱亦有無光者如以兩滑棍相磨祇覺其熱而已如木機器兩端擦磨熱甚則生火二木棍互相摩擊亦有火生熱能四散如執一鐵條置彼端在火俄而此端覺熱因傳熱速也如二物相連熱能由此達彼設有二物一熱一冷互相依近少頃二物冷熱等矣熱之傳也視各物質以爲遲速鐵傳熱最易試持鐵條置一端於火熱卽傳至彼端若爲木條傳熱必不若此之易也蓋木難傳熱彼端然火此端尙不覺其熱耳熱能令物漲大如火輪車之鐵軌兩軌相接處必畱空隙防其因熱鐵漲也車輪安置鐵圈必先炙其鐵鐵熱則漲安之甚易然後沃以水鐵圈縮緊輪自堅固卽此理也熱能發舒天气气熱則漲漲則輕輕則上升而他處之气較冷較重卽向此處吹聚以補其空缺所以天气時常鼓蕩也設嚴扃一暗室僅開一隙放光射入窺光綫中見天气飛騰或上或下是知气遇熱則升他處之气吹來此气之流行無滯也風之起也職是故耳海涯晚風之涼爽也因當晝地受日熱熱甚則气升淸气吹來故成海風也熱气恆輕於冷气以气遇熱則漲而气之質並無所加祗覺愈漲愈稀愈稀愈輕气遇冷則縮而气之質並無所減祇覺愈縮愈稠愈稠愈重也水與流質遇熱則漲而薄熱甚流質卽化气如水熱則化爲蒸汽實質遇熱亦漲惟不若气與水之甚耳熱之大者由日而生使世界無此熱气則庶物不育艸木不生熱之爲用大矣哉

以方出圓解

葉爾昌方者直綫也圓者弧綫也周髀所謂以方出圓者以方之形度圓之分圓數卽從方數而出與前說圓出於方之理合也蓋方象地圓象天方之體偶圓之體奇方象乎地地易測也圓象乎天天難測也然推天者以地準之卽以易測而測難測也方之象偶偶有盡也圓之象奇奇無盡也然求奇者以偶定之卽以有盡而盡無盡也故曰以方出圓也管子能大圓者體乎大方本此如正圓求積以徑自乘爲正方形而以方率圓率比例求之卽得又於圓內正方畫爲句股先得四邊形復求之得八邊形如是屢求至億萬邊與圓外切湊合遂化圓周爲直綫皆以方出圓之理也又如繪圖家環矩爲圓矩方器也以矩之一端爲樞以一端旋轉爲圓此亦圓出於方之證也蓋萬物之象萬象之數皆不離方圓孟子曰規矩方圓之至考工記曰圓者中規方者中矩淮南子云左手畫方右手畫圓方圓皆以對待言之實則以方出圓圓之體非方不能定圓之積非方不能求耳

光气考

葉爾昌物有其輕重不可測而附身方顯其大力者四光熱電气及攝力是也熱及電气攝力釋之於前按化學光與熱有相因之理試再言之光之變化可於照相見之更有時一物而具數色者如一片之光紅朱黃綠藍靑紫各色燦呈紅居首而﹝紫﹞﹝且﹞居末化物之光多生紫色腐魚及死畜臭爛者其質恆化而爲光卽朽光常發所謂燐也熱气之用主燠能使流質若气質不凝實爲定質倘人行近火或日光射照手上溫暖自生此卽熱气之證按光之定位紫色爲殿受熱最微而冠以紅色受熱最重熱气隨在可見然亦有不可以求者熱由內化不得而知此所謂熱气之隱蘊者也譬少放熱水於冰上則水入冰中熱不敵寒熱气俄散不見水未結爲冰而熱先散冰未融於水而熱已消消則不可見其熱所消之熱必職所融之冰然水少冰多旋融則冰旋結矣中蘊之熱亦能驗知如錘一鐵久之卽見其發紅摩一干木久之卽見其生暖是知鐵與木皆蘊內熱也物去其熱當成定質如水銀去其熱气卽變成實質如銀此事有人航海近北極見之北極熱最微者也熱加於冰則化爲水是謂融化熱加於水則化爲气是謂气化及熱加於鐵則化爲流質是亦融化若熱至十分有加無已鐵質或亦气化石灰參水熱气暴發放火焰能傷人此何故也蓋水蘊內熱一遇石灰熱卽外發發則水之流質成定質所謂定質者以內少熱耳凡質皆有內熱但有多寡之不同火酒內含熱气水亦如之水酒相和其熱气較原酒原水爲盛其故何也蓋兩質攙勻則變雜質雜質之熱本不如凡質原熱之多今旣兩熱相和所以覺其然耳

時務分類文編卷十五

算學地輿

問開正負諸乘方孰爲捷法

沈善蒸按開正負諸乘方之法用處最廣卽如秦九韶之數書李冶之天元朱世傑之四元皆有藉開正負諸乘方而得所求之數開方必先定其初商而正負諸乘方之初商最難定因有益積連枝之異甚有商多而余實反多退商之而卻盡之式其方式乘數加多則開之益難故治天元者恆以開方爲難事所以數學家精思設法屢出新術今將各術詳釋於左假如三乘方式爲●●●●●法曰定初商爲●以初商乘第一層隅此層數自下而上得●加入第二層下廉得●再以初商乘之得●加第三層上廉得●。再以初商乘之得●加入第四層方得●。再以初商乘之得●。加入上層負實異名減爲加得┼爲次商實再以初商乘第一層隅四倍之得●。加入三倍下廉得●。再以初商乘之得●。加入倍上廉得●。再以初商乘之得●。加入方得●。爲次商方。再以初商乘第一層隅六倍之得●。加入三倍下廉得●。再以初商乘之得●。加入上廉得●。爲次商上廉。再以初商乘第一層隅四倍之得●。加入下廉得●。爲次商下廉。仍以●爲隅。與實方廉相並得●●●●●。爲開次商式。乃以上廉進一位與方相加。得●爲法。以除實得●。又因方廉隅同爲正。須退商爲●。或●。先以●試之如前法。求得三商實變爲正是知商●。爲太多。必用●爲次商。仍如前法。求得●爲三商實。又求得●●●爲方廉仍以●爲隅並之得●●●●●爲開三商式乃以方除實得●卽爲三商仍如前法求之卻盡是爲開盡並諸商得●卽方又法如前法求得次商實●。及次商方●。其上廉以下不根也。必求。乃以方除實。得●。亦退商●與●若。以●先試。卽以●加初商。得●爲乘法。仍列●●●●●。以●乘第一層得●。加入第二層。得●。再以●乘之。得●。加入第三層得●。再以●乘之。得●。加入第四層。得●。再以●乘之。得●加入上層得●爲三商實。再以●乘第一層。四倍之得●。加入三倍下廉得●。再以●乘之。得●。加入倍上廉。得●。再以●乘之。得●加入方得●。爲三商方。以方除實得●。卽爲三商。加初次商得●。仍如求次商法求之卻盡。又法如四乘方式●●●●●●。用求數根法。求得實根●●●●●●。且又用超步法得位數●●。又求得尾數●。視數根中取二根或多根相乘。其尾數必爲●者。惟●爲●。●爲●然●有四位。與位數不合。是知●爲商數。卽元數也。又法取略大於商數爲外元以外元乘隅加入長廉再以外元乘之加入平廉如是遞求而上至加入方後以外元乘之而止卽爲外積又以外元加一如前遞求亦至加入方後再乘之而止其得數與外積相減又減一爲遞次除法又取小初商爲一借元如求外積法求得一借積減本積余以除法除之得數加一借元爲二借元又求得二借積減本積余以除法除之得數加二借元爲三借元順是以下皆如是求至借元漸大與元數密合而止又法任取大小二商爲一借元二借元如前法求得一借積二借積乃以一借積與二借積之較積爲一率二借積與本積之較積爲二率一二兩借元之較爲三率求得四率以加減二借元爲三借元又以三借元求得三借積以二三兩借積之較積爲一率三借積與本積之較積爲二率二三兩借元之較爲三率求得四率以加減三借元爲四借元順是以下皆如是求至與元數密合而止試考以上五法互有難易均非捷法如首二法之最難者定初商𨿽有超步之法如益積翻積之多乘方或有商一數開之不合又易一數開之仍不合甚至易十餘次而得者次商較易於初商然亦有易二三次可得者數根開方之法𨿽無定初商之難事又有求數根之法爲甚繁如實數在十萬以內可撿對數闡微表在數理精蘊內求得數根如法開之誠爲捷法如在十萬之外其求數根之繁幾如求初商相等末二法必須所借之元與元數略近庶可省遞求次數似爲便捷然求略近借元亦非易事若借元與元數懸殊必須輾轉相求至十餘次方得密合所以亦非捷法昔人雲開方無捷法誠哉是言也

近日開方諸法略具梗槪諸法𨿽均有不便但求其較易立方可依代數術開之立方以上求初商則用超步法次商以下則用借積比例法集眾長以求之庶不至束手無策

驗乘除誤否舊傳九減試法其能試之理安在若不用九減任用他數減試視九減法孰爲難易

沈善蒸驗乘除之誤舊傳九減之外其三四六七八皆可作減試之法惟一二五不可用因乘除之誤恆差一二五等數故也梅氏算書祗有九減七減兩法因用他數減試之法均同七減故用他數之減法可不俱載焉按九減法無論驗加減乘除之誤先以法數各位相並滿九者以九減之減至不滿九而止又實數得數並減亦如之並減過之數法仍爲法實仍爲實如驗乘法者仍相乘驗除法者仍除之驗加減者仍加減之所得之數滿九者又九減之必與不能各位相並須從首位次第以七減之減至尾位不滿七而止減過之原得數相同是爲無誤若不同必有誤矣七減法則稍異減畢後乘除加減試驗之法皆與九減同試言其理夫數起於一極於九以一加九而成十以十加九十而成百所以一與十百千萬之較數爲九九九九九九九九九九按此諸較數俱爲九之倍數以九減之俱能卻盡無餘又如三與三十之較數二七七與七十之較數六三亦爲九之倍數故無論何數退下一位或幾位卽與九減幾次無異譬如八十退下一位變爲八卽如八十以九減八次亦爲八所以九減之法十百千萬均可並入單位而他減則不能並也又準此理九減之法可以攺爲以並代減更爲簡捷假如八六五五七八四今欲以並代減將各位相並得四三又相並得七則與九減減得之數同若論用他數減試視九減孰爲難易則他減難而九減易因九減可並故也然九減法有利亦必有獘凡乘除之誤往往因加錯位次與減錯位次者居多乃九減不能驗出此等之誤因九減亦不計位次之故是以九減𨿽稱捷法誠不如七減之盡善也

說理透徹至窺得九減之獘尢見心細

驗乘除誤否舊傳九減試法其能試之理安在若不用九減任用他數減試視九減法孰爲難易

崔有洲數之始生於一極於九乘除𨿽循環無窮而皆不能溢出九九範圍之外故九減不論單十百千之位十百千卽一也亦不計空位只據現有之數而計之如此●彼●兩數相乘則並二一三七得十三以九減之餘四於上並彼一三五六得十五以九減之餘六以乘上得●並得六寄左乃以彼此兩數相乘得●並得四十二以九減之亦餘六與左數同則知無誤如不用九減或用七減八減六減均可但拘於單十百千之位輾轉屢次減之不及九減之便捷也或曰否九減不及七減之善七減單十百千仍居單十百千之位不違理之自然九減𨿽捷設如乘除誤計降其位而珠籌之數恰符九減又惡能驗乎曰凡古之造九減者原爲乘除位次繁多難免無誤之時若未知升降定位者豈能握策而運籌哉如初學者位次不多無庸假途九減七減也任用約分法之屢減亦可驗也若馭位次繁多者則莫如九減之善也

反復發明題無剩義

海鏡之通句卽平三和通股卽髙三和通弦卽皇極三和大差卽明三和小差卽三和黃方卽太虛三和試爲溯其原委

沈善蒸解曰試自圓心作通弦之垂綫如心甲半徑成川甲心日甲心兩句股形其川甲心形之股與日甲心形之句均系半徑而平取月之靑川之夕髙句朱之山旦之日亦系半徑爲相等形故川甲心形之弦川之心等於平弦川之地月之川日甲心形之弦日﹝之心﹞﹝心之﹞等於髙弦天之日日之山此卽皇極句心之川等於平弦皇極股日之心等於髙弦之理也通句系平句髙句皇極句之和故卽平三和通股系平股髙股皇極股之和故卽髙三和通弦系平弦髙弦皇極弦之和故卽皇極三和又月之南與月之甲相等山之東與山之甲相等故明句弦和等於日之甲卽與髙股等股山之東弦山之川和等於川之甲卽與平句等明句南之月股山之東之和等於月之山卽太虛弦也乃大差天之﹝甲﹞﹝申﹞系髙股明股日之南之和故卽明三和小差地之艮系平句句東之川之和故卽三和黃方巽之南加巽之東系太虛句月之巽股巽之山和與明句股之和故卽太虛三和均合問圖略

簡括瀏亮兼而有之

海鏡之通句卽平三和通股卽髙三和通弦卽皇極三和大差卽明三和小差

卽三和黃方卽太虛三和試爲溯其原委

鄭興森大差者句股較加黃方卽爲股小差者股弦較加黃方卽爲句黃方者弦和較減句股並卽爲弦通句旣等於平三和平三和減句弦爲股卽髙句減句股爲弦卽皇極句減倍句一股爲大差卽明句減倍股一句爲小差卽句減倍弦爲黃方卽太虛句通股旣等於髙三和髙弦卽皇極股髙大差卽明股髙小差卽股髙黃方卽太虛股通弦旣等於皇極三和極大差卽明弦極小差卽弦極黃方卽虛弦大差旣等於明三和明小差卽大差明黃方卽虛大差小差旣等三和黃方卽虛小差黃方旣等於太虛三和則虛之句股弦大差小差必等於平髙極明諸黃方他若虛兩句並爲平句明虛兩股並爲髙股明虛三弦並爲極弦平大差皇極大差較爲明大差髙小差極小差較爲小差髙黃明黃較爲虛黃五事可以類推更以六事推之平髙極三者合等於通髙極二者合等於邊平極二者合等於底髙明虛三者合等於黃廣平虛三者合等於黃長髙明二者合等於大差平二者合等於小差其原委如此

頭頭是道非於此學夙有體驗者不辦

弦和較羃爲一率句股相乘倍之爲二率弦羃內減句股較羃爲三率求得四

率開平方得弦和和以比例之理釋之

鄭興森弦和較羃爲句弦較股弦較相乘羃之倍弦和和羃爲句弦和股弦和相乘羃之倍句股相乘爲直積得句股積之倍倍直積爲句股積者四弦羃內有句股較羃一句股積四故減較羃余與倍直積等句股之法以倍句與股或句與倍股爲二三兩率相乘得數以一率弦和較除之四率得弦和和今倍直積與弦羃減較羃等相乘爲句股積十六倍二三率相乘猶中率自乘也本以邊爲比例今以羃爲比例邊綫也羃面也今旣爲面故得四率須開方而得綫此實爲合率比例

解證審確句股和較之義可稱嫻熟

名山大澤不以封論

趙賢書三代封建以九州島之大裂爲千百國而不病其散者何也土地𨿽分裂而天下之精神脈絡仍在天子呼吸操縱之中故其勢𨿽散而仍聚王制有之曰名山大澤不以日代下而申論焉夫天子之治天下也有不可與人者二曰利權曰形勢二者散之天下則彼沃此瘠我彊爾弱爭奪之端起淩競之風長矣惟舉而歸之一人乃可統馭天下而調劑其平考之周官山澤之數司書掌之山澤之阻司險掌之山澤之賦列於太府九州島之川澤山數載職方氏而諸侯無所隸焉此則封建之良法美意也夫魚鹽蜃蛤材木寶藏乃天地之藏自然之利與農桑相輔而行者也殽河漢阨塞要害乃天地之險自然之形勢與城郭溝池樹渠之固相輔而行者也顧農桑之利城郭溝池樹渠之固天下分之而不病其散山澤之利之固一人收之而不以爲私此則古先聖王馭世之大權慮世之深意假使成康而後君天下者操此無失𨿽封建至今存可矣觀春秋時齊擅山海楚有云夢宋得孟諸而天子之利權失晉有郇瑕桃林楚有方城漢水鄭據虎牢秦築臨晉而天子之形勢失蓋自幽厲淩夷平桓衰替山澤之饒固不能自﹝守諸﹞﹝諸守﹞侯因而收之其離析分裂非一朝一夕之故馴至列分辟爭兼並割據而郡縣之勢成矣封建之說遂爲世詬豈病知三代之時𨿽盛封建初未嘗散而無所統哉

衍貫本末是一則封建論

吳伐郯論

趙引修春秋書吳始於成公七年伐郯識者曰此薦食上國之始也書之所以罪吳𨿽然春秋之旨則薄於懲吳而責厚於責晉夫郯與吳非密邇也郯處東海吳處南海中有江淮之阻相距千里也勞師伐遠可以必其有功乎哉使晉遣一旅之師橫陳江淮之間吳進則抗其前吳退則截其歸以逸待勞如禦秦於崤也安在不能敗吳以救郯或曰伐郯必舟師也吳利於水晉利於陸是以不能與吳爭則曷不徵諸侯之師伐吳以正其罪如齊桓之次召陵以伐楚乎如是而封豕長蛇之毒或幾乎息矣計不出此吳乃長驅直搗無所顧忌卒及郯成固逆料晉必不能救郯耳不惟不能救郯明年又以諸侯伐郯不惟不能伐吳又屢與吳爲會盟主固如是乎夫漢陽諸姬楚實盡之然桓文之爲盟主也猶能攘楚今吳爲不道伐我同盟晉則不罪吳而罪郯自以不能制吳耶則如服焉若猶未也則宜卹弱伐暴之不暇柰何郯則見伐吳則斷道黃池不絕於史是猶兩軍相持二帥則酬酢往來而士卒則進退皆以爲戮也嗚呼鄭則服楚而伐許之貳於楚晉則通吳而伐郯之貳於吳許太嶽之後而郯則少昊之子孫也處分爭之世可夫

支公愛鷹賞其神巂於斯文亦云

秦徵晉河東論

趙賢書左氏傳僖十四年秦始徵晉河東置官司焉十七年晉太子圉爲質於秦秦歸晉河東而妻之說者曰晉侯之入也賂秦伯以河外列城五東盡虢略南及華山內及解梁城蓋自華陰以及河南府之嵩縣南曁鄧州凡六百里皆古虢略地桃林之塞在焉所謂河東者卽此余讀此卽灑然異之夫桃林卽秦時函谷關春秋之世秦晉七十年之戰伐意在爭此誠如左氏言是旣得之而復歸之直視爲無足重輕之地𨿽庸人亦將笑其愚顧以秦穆之英鷙而出此哉及讀顧氏春秋大事表以爲春秋當日𨿽天子所賜地苟其民不服則亦不得而有桓王以蘇忿生之田賜鄭而盟向背叛襄王以南陽賜晉而溫原不服秦之河東蓋亦類此況爾時晉兵力尙彊秦蓋知其力不能有故索質子於晉而歸之以爲名耳是說也余尢疑之夫盟向𨿽遷其地卒歸鄭溫原𨿽圍其後卒服晉桃林爲秦晉咽喉其得失關兩國大局秦當未得此地時且必以全力爭之苟已在掌握必以全力守之無疑夫以秦之兵力足以挫彊鄰威西戎安有不能制區區一方之民而曰力不能有是何故歟況觀傳文是秦於河東置官徵賦殆將三年所謂民不服者其安在余蓋以是知桃林之未嘗入秦也按傳文河東杜氏略而不注然旣曰河東當在大河以東不當在大河以南與上文河外字顯有內外之別考成十一年傳秦史顆盟晉侯於河東此是晉令狐地在蒲州府猗氏縣西南十五里漢晉時有河東郡今在解州夏縣北北魏有河東郡卽今蒲州府永濟縣東南隋有河東郡河東縣唐宋金元有河東縣卽今蒲州府永濟縣治然則自來稱河東者不出蒲州解州一帶從未有稱澠潼等地爲河東者則諸家之說誤可知矣以愚觀之河東殆卽河內之解梁等城意晉人當日徵繕以輔孺子閉關拒秦而以河東無足重輕之地賂秦以求其君秦知其不可屈則所謂我執一人焉何益故權取其地而卒歸惠公旋以其孤懸河內不易守故索質而歸其地其意仍欲徐圖崤函不以河東爲意耳我於是嘆當日呂卻諸臣謀國之善力守重險其有功於春秋非淺也因爲之論曰王旣熄五霸疊起其間宋襄無論已而四君者夫子予桓文而斥之穆何哉秦楚之盛也常足爲周室患而齊晉之盛則揚以尊周顧齊之霸桓公以後無能繼者晉則累世彊盛晉之攘楚也楚勢已彊故事倍而功淺晉之制秦也秦勢未振故事不勞而功巨夫秦虎狼之國也雄據岐雍東向窺伺蓋非一朝獲麟後二百餘年卒代周祚論者以爲地勢使然然而秦穆之世秦人屏息西陲不敢東出以爭諸侯者則晉爲之也晉之所以能制秦者有桃林以塞秦之門戶也是故桃林之險秦晉所必爭也第秦當襄文之世僻處岐西未得咸雍遑言關輔至武公西畿虢鄭之地稍稍自彊迄穆公滅芮築王城以臨晉蓋駸駸乎東向而圖霸矣而晉獻旋已滅虞虢舉崤函於是秦之門戶盡在晉肘腋中夫以秦穆之雄略誌在圖霸豈能鬱鬱久受制於人則其汲汲不忘東向亦固其所故始則援立惠公貪其河外列城之賂旣不可得矣則又輸粟以市其徳修武以俟其隙處心積慮蓋亦有年至韓原一戰而敗其師徒執其國君秦於此時或乘兵威之方盛而襲之或畱其君臣以要之欲取崤函此其時哉絕不意呂卻諸臣布置周密詞令從容𨿽當舉國挫動之餘仍能屹立不動卒不肯捨險以與敵於是秦人之深謀遠慮以求逞志於一時者乃僅僅得徵河東之地君子以爲晉國百數十年之霸業成周四百餘年之祚於此亦重有賴焉何也崤函者秦晉之咽喉東京之門戶也秦苟得之以制晉則晉南下之路斷而秦則逼近京師較楚之申呂爲尢甚且楚爭鄭而晉得以救之者以楚去鄭稍遠而晉得陜虢庇鄭於宇下能聯絡東諸侯以爲之援也秦若據有虢略則晉與鄭隔絕鄭在秦掌握中秦伐鄭而晉不能救也秦得鄭則周室如累卵三川之亡且不待赧王之世然則桃林之險如此其可重也秦之欲得桃林如此其至也韓原軍敗秦有必得桃林之勢又如此其可危也而秦卒僅僅徵河東而已是故呂卻諸臣君子謂其有功於春秋非淺也厥後七雄之世今日割五城明日割十城類皆坐自削弱使秦日以彊大而魏之華陰及河西上郡尢爲形勢利便使當時謀國之士有如呂甥卻乞其人堅忍不拔保其土地秦𨿽彊何自而天下哉

一篇大議論關系周晉全局卻從河東兩字探討出來如此方許作考據家

﹝秦﹞﹝東﹞徵晉河東論

康宜鑑秦穆公之不霸貪也貪以存於心𨿽有仁智之謀帝王之器終不得有爲以成其大名何也晉惠公之入許賂秦以河外列城五旣而背之穆公方不忘此而晉惠又背施棄鄰徳之不報求戰於韓原是其爲秦獲也正所以償許秦之賂也不償則秦得君償之則秦得地如此而秦可安受河東之地亦無庸汲汲焉以置官司也納君之惠樹援睦鄰爲上旣納之而仍受其賂賂不得而要君以求之秦𨿽徳晉秦已少恩夫秦豈果能使晉侯而歸之哉亦動於飴甥納而不定廢而不立之語貪於必報徳有死無二之語而知挾制之下晉不復背河東故曰是吾心也意蓋早有以處置河東矣然則秦之伐晉乃專爲此興兵也不然此一役也秦可以霸而卒不霸者賄賂之念在於中納君之善不之計所兢兢而惟恐或失者一河東耳傳故於韓之戰而以秦始徵晉河東結之明秦志也夫人惟一念之貪爲不可用用則吾爲人用人且不爲吾用河東之徵秦伯其有悔心乎大學云貨悖而入者亦悖而出以區區之河東易霸天下之盛名縱不甚惜而亦知河東之地終非得爲秦有者乎子圉入秦妻以愛女而仍令食采於此欲以蓋之也晚矣

立論能見其大

場池井各鹽引地考

朱逢甲今天下鹽場一百二十有五鹽池則大池一小池二鹽井則大井一十有六小井七千七百有三所產之鹽各分引地定制不容紊也約而言之天津之蘆鹽江浙之淮鹽浙鹽皆海鹽設場而煎海成之者也卽場鹽也山西陜甘則池鹽也雲南四川則井鹽也他如山東福建廣東則亦海鹽也亦場鹽也產鹽者蓋十有一省焉場鹽白而散池鹽粒而瑩井鹽黑而堅大如巨石小如方與場鹽池鹽絕不同鹽之生長又不同淮浙鹽熬波閩粵鹽積鹵淮南鹽煎淮北鹽曬山東鹽有煎有曬寧夏池鹽刮地解州池鹽風水所結川滇井鹽汲井鹽之性又不同如貴州之興義府食滇鹽則癭故攺食川鹽雲南之浪穹民食白井鹽則脹宜攺食雲龍井鹽蓋同一井鹽也而性又不同矣今考引地先考之古在唐時則許汝鄭鄧之西食河東池鹽汴渭唐鄧之東皆食場鹽宋時池鹽最盛山東之濟兗曹濮河南之滑鄭陳潁汝許河北之懷澶安徽之潁亳皆食池鹽至明時定引地以場鹽言之兩淮鹽場三十其引地則應天寧國太平揚州鳳陽廬州安慶池州淮安九府滁和二州江西湖廣二省河南汝寧南陽三府及陳州是也兩浙鹽場三十有五其引地則蘇州松江常州鎭江徽州五府及廣徳州江西之廣信府是也長蘆鹽場二十有四其引地則直隸河南之彰徳輝二府是也山東鹽場十有五其引地則山東直隸徐邳宿三州河南開封府是也福建鹽場七其引地則福建本省是也廣東鹽場十有四其引地則廣惠韶潮肇慶南雄六府及江西贛州府是也又廣東之海北鹽場十有五其引地則髙雷廉瓊四府湖廣之桂陽郴二州廣西桂林柳梧潯慶遠南寧平樂太平思明鎭安十府田龍泗城奉議利五州是也此皆明場鹽之引地也至於明之池鹽河東鹽池分東西二場其引地則陜西之西安漢中延安鳳翔四府河南之河南歸懷汝南陽五府及汝州山西之平陽潞安二府澤沁遼三州是也甘肅靈州之大小鹽池其引地則鞏昌臨洮二府及河州是也此明池鹽之引地也至於明之井鹽四川課司十有七其引地則四川之成都敍夔順慶保寧五府潼川嘉定廣安廣元雅五州縣是也雲南之黑白安寧各課司一五並課司七其引地則雲南本省是也以上乃明之場鹽池鹽井鹽各引地也請再考今之引地國朝卽明制而損益之考今場鹽引地江南之兩淮場鹽引地最廣跨有六省西盡湖南湖北兩省北至河南之歸徳陳州光州而東下盡徐州南自江寧沿江以西及安徽之寧國和州各境盡江西一省此康熙初年所定之引地也其湖南之衡州寶慶永順三府明時曾爲粵鹽引地順治十八年攺爲淮鹽引地江西之吉安一府亦曾爲粵鹽引地後亦攺爲淮鹽引地至江西湖南湖北三省𨿽皆爲淮鹽引地而江西之廣信府爲浙鹽引地江西之贛州湖南之郴州爲粵鹽引地又河南之陳州●屬舞陽一縣本爲淮鹽引地康熙二十七年攺爲蘆鹽引地𨿽淮浙蘆粵均爲場鹽而其引江南之蘇松常鎭四府徽州五府及廣徳州江西之廣信府是也至今直隸長蘆場鹽引地則直隸本省之外河南地又或析或攺焉至今浙江場鹽引地浙江本省之外則之開封輝懷慶彰徳陳州許州及南陽府屬之舞陽縣是也較明時之引地加廣矣至今山東場鹽引地則山東本省之濟東登萊靑等府及江南河南十五州縣是也其河南州縣則歸徳府屬及輝府屬之考城縣皆其引地明時山東引地有直隸開封徐州今直隸開封爲蘆鹽引地徐州爲淮鹽引地矣引地較少矣至今福建場鹽引地則僅本省之七府一縣蓋臺灣一府越在海外不列於引地也至今廣東場鹽引地則廣東廣西二省江西之南贛二府福建之汀州一府湖南之嘉桂八州縣都計一百六十處又如黔之古州亦食粵鹽其引地較明加增矣惟瓊州一府越在海外地產鹽銷於本境不設引地也以上皆今之場鹽引地也至考今之池鹽引地今山西河東解州池鹽引地則山西陜西河南三省考山西引地平陽蒲州澤州潞安四府及解州絳州等四十四州縣爲池鹽引地至太原汾州寧武三府及遼州沁州平定州代州忻州等四十四州縣𨿽亦池鹽引地而兼食土鹽至岢嵐州保徳州等十一州縣𨿽亦池鹽引地而專食土鹽以距﹝鹽﹞﹝璽﹞池千餘里故刮食土鹽也至大同朔平二府則距鹽池更遠故食口鹽口鹽者口外蒙古之鹽又名蒙鹽卽今蒙古阿拉善王之吉蘭泰池鹽是也故大同朔平二府𨿽爲山西之邊郡非山西池鹽之引地也至陜西引地則西安延安是也若鳳翔漢中二府則攺食甘肅之花馬池鹽矣至河南引地則河南南陽汝陜府州屬及許州屬之襄城縣是也此今山西池鹽之引地也至今甘肅花馬池鹽引地則本省平涼各府及陜西之鳳翔漢中二府是也至今陜西之池鹽引地其鹽池曰吉蘭泰池在中邊外古賀蘭山地蒙古阿拉善王於嘉慶中獻其地卽唐書溫池縣之鹽池也其引地至陜西之皇甫川山西之保徳州而止甘肅之食此池鹽者十居六七焉此外陜西之定邊廳尙有連池爛池二鹽池甘肅之靖遠寧夏亦有鹽池皆未定引地至考今之井鹽引地今雲南之井鹽其引地在本省黑井引地則雲南楚雄曲靖三府也安丰井何陋井安寧州安井引地則澄江臨安開化三府也案版井抱母井引地則元江普洱鎭沅三府也白井引地則大理永昌鶴慶三府及蒙化廳也雲龍井引地則順寧府兼永昌府也麗江井五井彌沙井引地則麗江府劍川州也沙井引地則景東廳也惟東川昭通二府爲川鹽引地廣西廣南二府爲川鹽引地至今四川之井鹽引地本省之外雲南之東川昭通二府貴州之普安等處皆其引地貴州普安安南等處本爲滇鹽引地康熙中總督王繼文奏攺爲川鹽引地也以上皆今之﹝場﹞﹝引﹞鹽池鹽井鹽引地也夫使引地不分將富饒之地食鹽爭趨貧瘠之區運鹽不至何以流通惟核其丁戶衡其田糧酌其遠近定其引地斯鹽無滯行之患民無淡食之虞乃鹽法至今而又幾至無法者則以大亂𨿽平元气未復戶口凋敝民力困窮定額日增鹽課日重成本日大又況紊其引地多其私鹽𨿽使劉晏復生亦末如之何也已矣要惟先淸其引地復緝其私鹽奏減其額課漸輕其成本庶爲救獘之良法乎至於引地間有當酌攺一二者如常鎭近淮何以食浙建昌近閩何以食淮上蔡近河東何銷淮引巴東近西蜀何食淮鹽此類正多宜稍攺易蓋近則本輕而價賤遠則費巨而值昂一爲攺移民無食貴之嗟商免道遠之累官無欠額之慮國無虧課之憂矣此𨿽有定法尙宜變法也

徵引詳核蔚然巨觀

規復淮鹽引地議

陳炳出鹽之地有十二路而兩淮爲盛兩淮鹽務南北𨿽同一課運而輕重懸殊南鹽原額一百三十餘萬引正雜捐帶共課五百餘萬兩北鹽原額二十八萬餘引正課三千餘兩其營銷之地南北犬牙相錯南鹽課賦重於北鹽九倍場鹽運腳經費亦數倍於北鹽故口岸售價貴於北鹽而小民趨賤避貴越境侵占最爲便捷此北鹽銷運愈暢南鹽銷運愈絀之所由來也然多銷十萬引北鹽祇多十餘萬兩之課多銷十萬引南鹽卽多五十萬兩之課此則必急求南銷暢旺方於國課有裨也審矣案兩湖口岸𨿽有川粵潞三省鄰近浸灌而向來銷數每年總有九成自督臣陶澍起北票以來則年減一年北票越占愈多南綱銷數愈絀徒致庫少雜款商賠正項已運之鹽堆積兩歲未辦之引請運不前捨其重而就其輕此鄰私之病在皮毛北鹽之病在心腹也然而規復實難若不及早變通必致南鹽一敗塗地專司北鹽者可以置身事外統轄兩淮者未免措置爲難況北鹽專以驗貲爲巧法而當銀源艱滯之時徒因驗貲之故不論遠近俱因此而屯聚千萬銀兩以致銀路不通其實不過收票稅數十萬兩遂使國計民生處處窒礙錢價日減盜賊繁興此病之尢甚者也議者謂南綱折減以來亦復銷運兩滯仍有懸引七萬餘引𨿽予以緩納提售設法已盡而口岸半爲北鹽蔓占徒多塵積且緩納有關庫貯提售有礙輪銷仍於南綱課遇不利無已規復之道擬一南北通籌輕重兼顧之法莫若於七萬餘懸引外再於派運數內按成酌提七萬餘引共成十五萬引以北票四十六萬引核成搭配凡辦北票三千餘引者配辦南鹽一千引如辦此項提配數內南鹽一千引者配辦北票三千餘引南則無須緩納提售於庫貯轉輸得益北則免其驗貲出利於北票成本有裨北課全而南課亦全南課淸而北課亦淸庫漸裕而南鹽銷數亦可保守矣姑論列之以俟當局者采擇焉

淮鹽議就南鹽北鹽立論𨿽非抑川扶淮之本意然鄰私病在皮毛北鹽病在心腹從此下手亦是要議論亦娓娓動人

時務分類文編卷十六

鐵政礦務

鐵政

陳次亮鐵之爲用大矣伊古以來釜鐺以爨錢鎛以耕深閨之刀翦無聲絕塞之戈矛如雪以至百工椎鑿效伎程材九陛鐘鏞銘勛紀事自公私上下民生日用無一不於鐵乎是資明時海疆將帥虜獲倭人及奉詔放還皆乞取鎖鐐歡欣踴躍而去以倭不產鐵故也蓋鐵之爲用實冠五金中國鐵礦繁多故如取如攜了無足異使天下一日無﹝鐵﹞﹝錢﹞斯民之不便何如英吉利海西三島耳當未得印度之先徒以煤鐵之富販運歐洲縱橫海外近日西士之精於天文化學者考察太陽本體其色其光其熱與煆紅之錳鐵無殊疑其質性相同故光華相若自書契至今五千歲陽烏光熱未減豪芒地體小於日輪三百萬倍日與地之吸力如景隨形如磁引鐵同類則相感同气則相求因疑地與眾行星皆日中爆出之分體故大地所產惟鐵獨多而外洋火山震裂之時所湧出者皆硫磺與鐵汁也意地心奇熱焚燒錳鐵之精與日輪光熱俱同故其气可以互攝今日講求格致機器鐵路取多用宏然以理揣之日輪鐵也地球亦鐵也則鐵之效用於人者今日尙其濫觴而未得窮其究竟也西士之言如此𨿽六合之外古聖人有所不言然俯察仰觀不得謂豪無所見矣通商而後洋鐵盛行大關乎制造海防小極於尋常日用中國非無鐵也制煉不精故大利盡爲所奪也張之洞有見於此在鄂奏開鐵政一局購機煉鋼以辟利原或乃掎摭流言阻撓至計若惟恐西人失利而中國富疆也者井蛙夏虫之見淵魚叢雀之心不自知其倒行逆施之至於此極也惟局中工匠舉用西人費巨工繁難乎爲繼宜選聰俊子弟隨節出洋於克虜伯及著名各廠專門習學然後博考舊法參用中西棄短取長持平核實其必用西法者提官款以助其成其兼用中法者藉人力以省其費他若枯煤受煆引气以然鐙鐵洛所遺入灰而成石務使礦無遺利廠無棄材乃能細大不捐精粗悉當中國煤鐵之礦十八行省無處無之廣收利權致精械用權衡今古便益公私他日兵事偶開則精槍快鐵艦魚雷取之宮中而皆備何必皇皇然竊竊然憂局外之刁難恫喝哉

遵旨議奏興辦礦務設法擴充開采折光緒二十二年六月初一日

崧蕃頭品頂戴雲貴總督兼署雲南巡撫奴才崧蕃跪奏爲遵旨興辦礦務擬卽委查舊有各廠設法擴充開采恭折仰祈聖鑑事光緒二十二年二月二十六日承準軍機大臣字寄本年正月三十日奉上諭雲南向產五金貴州出鉛素旺山西所出之鐵夙稱精良現𨿽未據覆奏均宜及時攻采以期逐漸推廣著卽將籌辦情形據實迅速覆奏總之開辦礦務以金銀礦務爲最先各該省如能實力訪查確有金銀礦地設法興辦自較煤礦等項得爲巨等因欽此仰見聖主深宮焦勞推廣利源之至意下懷欽悚莫可名言查雲南五金各廠承平時計有六十餘處兵燹以後除銅務一項已蒙特派唐炯督辦外其餘金銀錫鐵各廠計尙有三十處之譜或洞老山空久經停歇或從前極旺之地現在積水過深無從著手或現𨿽開辦而所出無多僅敷成本或官𨿽封禁而附近無業貧民不時私自采取種種情形不一而足當此時需孔亟允宜收此天地自然之利以裨國用而裕度支奴才身受厚恩天良具在敢不竭力圖維冀紓宸當飭藩臬會同善後局司道妥議詳辦現擬遴委熟悉礦務之員分赴各屬先將舊有金銀各廠會同各該地方官一律查勘明確分別何處可辦何處不能辦再設法籌備官本在於礦苗最旺之處認眞開采以期得較巨一面廣集商股加委妥員逐漸擴充辦理並將錫鐵各廠亦次第興辦緣雲南地處邊瘠兵燹後實鮮富商大賈若不先發官本商民仍多觀望必致日久無濟徒誤事機且查雲南礦務從前承平之時均系用本地工匠開采煎煉歷著成效此次亦擬不設機器廠不用外洋礦師以節糜費而杜後患務使開一分利源中國卽得一分利益惟是天財地半皆應運而生消長盈虛非可先機而應懇天恩俯準敕部將一切例章略爲變通並寬予限期俾奴才得以督飭承辦各員招集紳商廣爲開采斷不敢畏難苟安一奏塞責自幹咎戾除俟委員查勘明確並將辦理情形詳細具奏曁咨明戶部查照外理合先行恭折覆奏伏乞皇上聖鑑訓示再雲貴總督系奴才本任毋庸會銜合並陳明謹奏奉朱批戶部知道欽此

禦史王鵬運請通飭開辦礦務鼓鑄銀圓折

王鵬運奏爲制錢日少產銅日稀民用大絀請明諭天下開辦礦務鼓鑄銀圓以塞漏卮而維大局恭折仰祈聖鑑事竊近日以來京師錢價日貴銀價日賤咸歸咎於私鑄之充斥銀號之把持而不知皆非也邇來東南各省紋銀每兩僅易制錢千二百文洋錢每圓僅換制錢八百餘文銀賤錢貴有甚於京師者蓋其間有大漏卮焉不可不亟思補救也當光緒十一二年間越事初定卽有倭人串同內地姦商以銀易錢裝運出口以致各省錢價陡長銀價愈低於時乃有鼓鑄制錢之議滇南產銅日少遂不得不購買洋銅倭商購去中國制錢將其中金銀提出已敷購錢資本及購銅議起復以淨銅售諸中國本一而息三倍之天下之利孰有大於是者此皆由中國商人不通化學當閉關絕市之時尙可無虞外泄通商以來若固守成規不思變計則旁有大盜其覬覦而盤剝之也亦固其宜此次倭索償款多至二萬三千餘萬彼以一萬萬兩購錢出口可買盡中國制錢以我之矛陷我之盾則制錢立竭銅產不多官力無可挽回民間不能不用其必至於潰敗決裂窮而思亂明矣各省禁錢出口獨未查禁輪船外洋不用中國銅錢其運錢出口何爲者應請旨飭下總署通行各口稅務司嚴查充公不得絲毫徇縱此節流之法也然稅司習气恆刻待華商而寬待洋商利之所在人所必趨𨿽法禁綦嚴仍將百計偸漏非籌變通之法決不足以支危局而開利源其策有二請爲皇上縷悉陳之一曰鑄銀圓九州島作貢三品兼權周初九府泉刀始專以銅錢濟用迄今民用繁而銅礦少加以外人盤剝流獘已深乾隆時美洲銀礦大開皆運至中國現銀日多而不自鑄銀錢以利民用此何說也況比年來中國黃金出口由三百萬增至二千餘萬兩如不自鑄金錢則國寶全空終受外人挾制應請旨飭下戶部購買極大機器鼓鑄金銀銅三品之錢金錢輕重略仿英鎊大小銀錢用鄂粵鑄成之式鑄成後頒發各省諭天下一體通行各省亦一律鼓鑄以資利用仍特派大臣總理其事惟救急之法則宜先鑄銀錢明春錢價必大漲度購機運京建廠設局約需一年廣東鑄銀局機器甚大每日可鑄銀錢七萬餘圓銅錢九萬餘串應請飭下戶部先撥銀三百萬兩專鑄大小銀錢運京備用通行各省籌款運粵鑄錢俟機器到京廠屋齊備卽由京局辦理此變通之法一也二曰開礦政中國五金各礦藏地下者不可勝數徒以封禁大利不開比年西士考察及中國土人所知者如川藏之金礦銅礦江西湖南之銅礦金礦煤礦雲南兩廣之五金各礦奉吉之金礦山西河南之煤鐵礦皆以官吏貪圖省事不願開采小民本小力微無由上達藏金銀於地下而懷寶啼饑甚無謂也應請特諭天下凡有礦之地一律準民招商集股呈請開采地方官吏認眞保護不得阻撓俟礦利旣丰然後按十分取一酌抽稅課一切贏絀官不與聞如礦產微卽行裁撤認眞辦理則把持壅遏諸獘一掃而空期以十年礦產全開民生自富而國用猶有不足國勢猶有不彊者未之有也此變通之法二也夫窮則變變則通通則久苟非時勢所人誰不欲習故安常坐享無事之福無如民窮國匱財用不足尙有日本及西洋各國虎視耽耽倒持太阿之柄不籌一救獘之法何以安我蒸黎保固疆宇惟希宸斷采納迅賜施行天下幸甚謹繕折上陳伏乞皇上聖鑑謹奏

戶部議覆王鵬運請開辦礦務鼓鑄銀圓折奏爲遵旨會議具奏恭折仰祈聖鑑事光緒二十一年十二月十五日準軍機處片交本日禦史王鵬運奏制錢日少產銅日稀請禁止輪船運錢出口並開辦礦務鼓鑄銀圓以維大局一折欽奉諭旨著戶部總理各國事務衙門議奏欽此欽遵並抄錄原奏知照前來查原奏內稱近來京師錢價日貴銀價日賤咸歸咎於私鑄之充斥銀號之把持而不知皆非也其間有漏卮不可不亟思補救當光緒十一二年間越事初定卽有倭人串同內地姦商以銀易錢裝運出口以致各省錢價陡長銀價愈低於是乃有鼓﹝鑄﹞﹝鍾﹞制錢之議滇南產銅日少遂不得不購買洋銅倭商購去中國制錢將其中金銀提出已敷購錢資本及購銅議起以淨銅售諸中國本一而息三倍之天下之利孰大於是此次倭索償款多至二萬三千餘萬彼以一萬萬兩購錢出口可買盡中國制錢各省禁錢出口獨未查禁輪船外洋不用中國銅錢其運錢何爲者應請旨飭下總署通行各口稅務司嚴查充公不得徇縱此節流之法也然利之所在人所必趨𨿽法禁綦嚴仍將百計偸漏非籌變通之法不足以支危局而開利源其策有二一曰鑄銀圓九州島作貢三品兼權周初九府泉刀始專以銅錢濟用迄今民用繁而銅礦少加以外人盤剝流獘已深乾隆時美洲銀礦大開皆運至中國現銀日多而不自鑄銀錢此何說也比年來中國黃金出口由三百萬增至二千餘萬如不自鑄金錢則國全空終受外人挾制應請旨飭下戶部購買極大機器鼓鑄金銀銅三品之錢金錢仿英鎊大小銀錢用鄂粵鑄成之式鑄成後頒發各省諭天下一體通行各省亦一律鼓鑄以資利用仍特派大臣總理其事惟救急之法則宜先鑄銀錢明春錢價必大漲度購機運京建廠設局約需一年廣東鑄銀局機器甚大每日可鑄銀錢七萬餘圓銅錢九萬餘串應請飭下戶部先撥銀三百萬兩專鑄大小銀錢運京備用通行各省籌款運粵鑄錢俟機器到京廠屋齊備卽由京局辦理一曰開礦政中國五金各礦藏地下者不可勝數徒以封禁大利不開比年西士考察及中國土人所知者如川藏之金礦銅江西湖南之金銅煤雲南兩廣之五金各山西河南之煤鐵奉吉之金皆以官吏貪圖省事不願開采小民本少力微無由上達應請特諭天下凡有之地一律準民招商集股呈請開采地方官吏認眞保護不得阻擾俟利旣丰然後按十分取一酌抽稅課一切贏絀官不與聞期以十年產全開民生自富各等語臣等竊維理財之要興利與除獘不外因時以制宜自通商互市以來中國金銀流出外洋者歲以數千萬固不徒制錢一端爲然也卽以制錢論洋商輸運出口原難保其必無而務未興鼓鑄應需銅鉛仍從外洋購取是其流不能節源不能開國計民生所由日以蹙也當此時局艱難度支告匱自宜取天地自然之利收國家自有之權設法變通誠爲當務之急該禦史原奏內稱各省禁錢出口獨未查禁輪船應請通行各海口稅務司嚴查充公不得徇縱一節總理各國事務衙門查咸豐八年議訂通商章程善後條約第五款內載銅錢不準運出外國惟通商中國各口準其以此口運至彼口照現定章程遵行該商赴關報明數目若干運往何口或令本商及同商二人聯名具呈保單抑或聽監督飭令另交結實信據方準給照別口監督於執照上注明收到字樣加印信從給照之日起限六个月繳銷若過期不繳銷執照卽將其錢貨原本照數罰繳入官其進出口均免納稅至載船無論淺滿均納船鈔等語是查禁輪船載運銅錢本有成約該禦史所奏姦商偸運如此之多究由何關出口輾轉出洋未據聲敍應由臣衙門轉飭各關道監督會同稅司申明約章切實辦理各該關出口銅錢歲約幾何是否槪有保單執照其無單照之錢各該關曾否查出罰辦應令各該關監督稅司詳查聲復以後務當照約辦理毋或疏虞倘扡手人等徇情容隱被別口查出卽治以應得之咎該禦史所請禁錢出口並行各海口嚴查不得徇縱自系嚴杜銅源外溢爲維持圜法要計核與約章相符自應照準又據奏稱非籌變通之法不足以支危局而開利源其策有二曰鑄銀圓曰開礦政各節戶部查銀圓之鑄創自外洋近則督臣張之洞購置機器設局開辦於粵東現復試辦於湖北江浙粵閩流通甚便嗣後奏請仿照成法推行各省則有禦史易俊陳其璋兩折均經臣部議準奏請咨令沿海沿江各省用意經營並聲明務須考核成色流通行使尢以選派局員爲第一要義已通行遵照各在案今該禦史王鵬運請諭天下一體通行各省一律鼓鑄與臣部先後議覆各折奏意見相同惟原奏內稱先鑄銀圓豫防錢價大漲請飭下臣部先撥銀三百萬兩由粵局專鑄大小銀錢運京備用俟購買機器到京廠屋齊備卽由京局辦理等語查臣部上年議覆禦史陳其璋折內亦有以京城開鑄工匠生疏不如仍就廣東湖北兩省已成之局加增成本竭力擴充此外沿海沿江各省亦可自行設局如購器設廠一時未能應手則酌撥成本附粵鄂兩局分鑄現在各省尙未奏咨聲覆如粵局成本果能湊集加增各省畛域不分又復力籌附鑄則成本較前倍巨自無庸再撥庫儲應俟粵省及沿海沿江各省奏咨到日再由臣部妥議辦理至開辦政識時務者莫不以此爲言惟必統利害以兼籌聯商民爲一气始能興辦上年九月臣部議覆漕運總督松椿折內業已按照原奏開到省分咨行各督撫將軍都統大臣詳細查明如境內有可開采之處確有把握準其奏明開辦現在亦未奏咨到部今該禦史王鵬運請準民招商集股開采地方官吏認眞保護不得阻擾務旣丰酌抽稅課一切贏絀官不與聞等語旣於公帑無虧尢與國課有益自應照準惟股分能否集有無獘混應由臣部再行咨令各產省分釐定章程切實奏明報部如有姦商侵蝕股款及藉眾滋生事端仍責令地方有司從嚴懲辦地方官吏亦不得藉端勒索致幹嚴參以上各條臣等祗知其利之可興而不能必其獘之悉去應請特頒諭旨飭下各省將軍督撫及海關監督轉飭稅務司一體遵照實力奉行不得視爲故常仍前空言搪塞所有臣等遵旨會議具奏各緣由理合恭折具陳伏乞皇上聖鑑再此折系戶部會同總理各國事務衙門辦理合並聲明謹奏

人

陳次亮古之人仰法天俯察地觀象於天取材於地五金之產三品之珍天地之精英所以濟萬民之日用也故自首山采銅而後開礦之政歷唐虞三代以迄宋元有其舉之莫敢廢也有屢開焉無終禁也廢之禁之實自有明之中葉始矣萬曆中增設礦稅宦四出不見臣工者垂二十年礦稅其名也搜括其實也豈無忠言讜論冀回天聽而靖人心而其私意別有所存非口舌所能力挽甫及再世神器已移後人借鑑覆車因噎廢食自滇銅照常采辦外各省一律封禁以至於今同治初元通商伊始當事建議開礦糾集公司然良莠雜糅未久卽相率閉匿致商民百萬資本盡付東流今日偶及開礦一端已幾幾乎望影驚心談虎色變矣守舊者膠執成見謀新者任用非人遂使古今以來良法美意懸爲厲禁視若畏途而山川無盡之藏終無由一見於世日皇皇然憂貧患寡懷金玉而啼饑乎玆者鑑商辦之非策於滇南設礦務大臣矣經營屢年反不若開平漠河之卓著成效者積重難返成本過昂所得之數不敵所費商辦非官辦亦非也然則柰何曰考之於古則增設人參之於今則官督商辦仿鹽法之制量地設官而已矣扼要之圖厥有四事一曰習礦師開礦之法識苗爲先當日公司所延礦師半系外洋無賴誇張詭詐愚弄華人婪薪俸數萬金事後則飄然竟去滇南延諸日本受獘亦同必須令出洋學生專門學習參以中法精心考明試以功斯卽人之選也二曰集商本近日集股之事聞者鹹有戒心必須妥議章程由戶部商部主持其事苟有虧蝕查究著償股票由商部印行務使精美不能作僞乃能取信於民也三曰弭事端眾逾千人派兵彈壓並礦丁團練以防未然秩之崇卑視礦之大小督撫兼轄礦政如鹽政之例以一事權礦中危險頗多仍參仿西國章程辦理四曰徵稅課礦稅不能定額情形時有變遷宜仿泰西廿分抽一信賞必罰酌盈劑虛因時制宜隨地立法事之濟否首在得人矣夫大利之所存必不能終閟於地我終棄之而能禁人之不取乎英夷緬甸法並越南皆艷羨雲南之礦日伺朝鮮俄開鐵路皆覬覦東省之金及此時而自開之得天之時因地之利天不愛地道不愛寶以固疆圉則無形之甲兵也以濟度支則不竭之府庫也此屢朝之成法周禮之遺規而今日切時之要策也

開礦

湯蟄仙地不愛寶也利不諱言也不富未有能彊者也𨿽然富於國每病於民富於私易損於公求其有利無害而爲天地自然之富無如開礦取不禁用不竭化無用爲有用人人知之知之而卒不開開之而卒不富非礦誤開者第開者誤礦耳間者礦亦數開矣大抵泥於官督商辦之說而無事不由官總其成招商股以資成本礦匠多濫竽也機器無實濟也總辦會辦支應文案名目旣開銷自巨但論情勢爲任用不問賢否之混淆平度金礦徐州鐵礦三山銀礦鶴銅礦均以是敗率是道也𨿽布金滿地如取如未有能富者也西人言理財從無以商合官者今乃混官商而一之官有權商無權勢不至本集自商利散於官不止特借礦股爲戲人之猴焉而已今請以官發其端舉其事而旣任之商不以官與天下無不富之礦竊有說於此僅費朝廷十餘萬之帑不數年而可綜二十三行省所有之礦一一漸宣其蘊坐收其利當道亦願聞之乎請朝廷明降諭旨查明舊有礦產處所或新有礦苗發露而未報官者令地方詳析具報一面諭出使各國大臣就外洋博訪頭等礦師數人來華餼從其厚總署派曾經學習礦務司員導之分赴各省確加測驗而詳記其苗之衰旺穴之淺深質之優劣以達之部先覆勘一二處有不實者嚴坐所薦之使臣自無徇私濫保者雲南貴州等省邊民有老於礦事者亦可令該督撫確訪招徠所費尢省就所驗釐定其價之等差仿牙行納帖例刊發礦帖攽之藩司由商民認地具領計所入歲必不訾或集訾夥辦或獨力開采聽其便如吏有孔僅劉晏之流長於理財樂開風气願認地開采者奏請準行籌洋芻議所舉礦屯六利抉摘無餘宜仿爲之不得多派委員濫用私人仍蹈惡習而啟流獘歲繳所餘於國明提幾成以次犒辦理各員各營仍優予議人情最貪者利而最重者名重賞懸其前峻罰怵其後尙有肥己誤公者哉會稽之東有鄙人焉富於窖藏而恆憂貧有語之者曰子明明有窖藏在貧胡爲者則以畚鍤不具僕從無助對今中國之棄貨於地將無同夫使中國而無需於礦也則不必開無論互市以來進口出口貨價相抵歲尙溢出銀二三千萬兩從此銀根日短急賴礦以補捄之也卽以煤鐵論日用所必需也制造所必需也且去年兩廣督臣張請築湖北至盧溝橋鐵路臺灣撫臣劉請築沿江沿海鐵路江蘇護撫臣黃請築沿邊鐵路而上海輪船局織布局又擴充有效非煤無以發汽非鐵無以制器如再因循必將廢日用停制造及鐵路輪船紡織諸大政槪予罷去而後可否則勢不得不購自外洋棄自有之利權而與外人以龍斷爲是說者特夷人之雉媒而中國之蟊賊耳何爲不開抑使中國而本無礦產也則無從開然開而不效者固有而雲南銅礦開平基隆煤礦漠河金礦均聞開有規就煤一項計之同治十二年正月西報比利時外部咨其議院謂金銀銅鐵四金之礦中國所在多有煤產十倍於英英煤產計一萬二千方裏總計十二萬七千方英里是皆富媼之菁華生民所利賴如法開采取土中之固有濟民間所本無富國富民悉基於此何爲不開抑使於古無徵則不敢開人列自周官鐵官箸於管子漢置鐵官凡四十郡小鐵官又天下魏有銀官金戶之設唐有銀冶五十八銅冶九十六鐵山五錫山二鉛山四宋時產銀者三監五十一場三務產銅者三十五場一務產鐵者四監十二冶二十務二十五場產鉛者三十六場三十九務產錫者九場水銀四場朱砂三場遼置五冶太師金制指坑得實有賞訪察礦苗有使元有鐵冶銅冶淘金總府提舉司金銀銅冶轉運司明之鐵冶銀課布政使參議與夫按察使僉事主之𨿽宣徳以後或罷或設中使四出礦徒交哄遂爲國病然周公管仲以王以霸豈容鑑衰世所失自塞源源之利孔因噎廢食愚者笑之何爲不開抑使於今無證則不開康熙五十二年上諭天地有自然之利當與民共之不當以無用之乾隆四年上諭兩廣總督馬爾泰銀礦所以便民無庸封禁同治六年曾文正覆奏預籌修約事宜疏有云穵煤一事借外國開穵之器興中國永遠之利聖君哲相開物成務不欲牟利以擾民而亦不欲地而壅利何爲不開抑使中國不自開而能保洋人永不覬覦則尙可以緩開環地球各國英最富故最彊其國合蘇格蘭阿爾蘭及英倫三島而成連屬地廣四百六十七萬七千四百三十二方裏其礦歲產鐵約六七十兆噸煤約一百二三十兆噸足國所餘歲出口鐵值銀十七八兆鎊煤值銀三十餘兆鎊獲利無算顧開穵旣久羅掘亦艱二十年來價亦加昂矣近有深識者遊其全境謂綜核英礦之未出而易開者僅足百數十年之用同治癸酉四月西報英員集眾商而語之曰近有徳人遊歷中國曾過山東等省探悉礦產極富煤礦尢多見值英國煤缺亟思乞諸其鄰應咨請駐京使臣籌議開礦條約以資轉運而利帑儲又同月十七日英員復議煤礦雲中國壤地膏腴煤產凝結其厚自一尺至二三十尺不等自應查各國條約中有無開礦條款否則議請添入然猶曰西國新報不足據爲典要也同治七年九月總署咨三口前因東省平度寧海等州屬有各國洋人私赴各處開礦穵金當卽照會嚴飭禁止等因光緒十三年總署遵議漠河金敞開辦事宜疏云前有俄商薩比湯在出使大臣處呈請欲租粗魯海圖地方設敞穵金等因其地卽在漠河之西豈有王大臣入告咨行之言而不足信者中國擁其利而不善自謀外人已虎視耽耽其欲跾跾況距各國換約年期不遠恐將藉端要求要求不遂恫喝隨之隱患不堪設想投骨於地犬齗齗慢藏誨盜勢有固然迅卽明定章程自發其覆以杜窺﹝伺﹞﹝司﹞以免鉏鋙以收利權何爲不開其事簡便而易行其利挹注而無盡故不憚上下縱橫直抉其癥結之所在冀裨國是於萬一誠采芻蕘而行之開一分則保一分之富開十分則保十分之富日增月盛國用旣饒轉資鄰敵將逐年所溢出於外洋者未始不可逐年收回富云乎哉至於損地脈釀變端此一孔之目論直不足與之深辧

恭讀上諭各直省督撫設法開辦礦務謹注

梅鼎銘開礦之舉歷代具有成法而周禮獨先著爲經周禮人掌金玉錫石之地注云之言礦也又曰以時取之物其地圖而授之巡其禁令是礦務之舉三代上已行之周禮明言其開采之法爲後世所仿而行焉者也嘗考一山有礦千山有引習於礦學者行山望气辧引觀苗卽知其地力之盈虛與夫礦產之衰旺大抵其地可聚千人者卽有可活數千人之利可聚百人者卽有可活數百人之利至其開而能成成而能久實不易多得故向來衰歇者所在恆多然而熟於廠事者亦必能明其消長之理以籌修復之法或拉龍扯水或旁路抄尖經之營之而使閉者轉興衰者轉旺惟實難得其人耳所謂人事居其半天事亦居其半也查礦之有引猶泉之有脈引之初見者謂之子引漸而得有正引乃可進山獲礦礦形成片者謂之刷硐寬廣者謂之堂由成刷而成堂始爲旺廠若土石夾雜者謂之松旋開旋廢或下開上壓者謂之蓋被卽以銀而論銀礦惟炸礦爲上爲其塊頭淨潔出銀多而成色髙然廠中似此之礦百不得一其習見者名爲大花銀礦細花銀礦其實皆鉛礦也鉛礦百斤煎鉛得半卽爲好礦而好鉛十斤入鑪架罩其上者得銀六七錢次者僅二三錢或三四錢其裹出鉛汁者名爲銷團鉛浸灰內者謂之底母皆可澑成黑鉛黑鉛一項獲利𨿽微然以之錘造錫薄或炒煉黃丹顏料所用亦廣原非僅爲制造鉛彈之需也凡此之礦認勘者必須詳細先審山形丰厚地脈堅結艸皮旺盛引露卽沿脈尋苗有苗卽力求獲礦有礦卽務使成堂周禮所謂物其地圖是也金爲水母五金所產之硐皆須戽水而後取礦故向來辦銅例有水泄之費銀礦亦然冬春水涸似易爲力夏秋硐多水宣泄倍難往往停歇若水過多而無處可泄則美礦被淹亦成廢硐今用泰西精良機器或無慮此周禮所謂以時取之者是也開采人多須有彈冶之法如今之廠內各設課長客長硐長鑪頭欀頭鍋頭皆所以約束戶尖戶鑪丁砂丁等類又須多派書差巡練以杜禁偸匿漏課奪底爭尖之獘向來廠上之人殷實良善者十之一二而獷悍詭譎者十之八九且昔年廠中極興燒香結盟之習故諺有無香不成廠之說其分也爭相雄長其合也並力把持恃眾欺民漸而抗官藐法是以有礦之地不獨官懼考成卽紳士居民亦皆懍然防範更有一種詐僞之徒慣以哄騙爲伎倆於砂堆中擇其極好淨塊如俗所謂墨綠及朱砂蕎面之類作爲樣示人以重利慫恿出貲承攬旣多身先逃避黠者詐財愚者受累致良民不敢開采此向來積獘也今興利必先除獘非嚴不可此周禮所謂巡其禁令者是也玆蒙諭令各直省督撫揀派熟悉務實心辦事之員於所在有之地逐一認眞履勘擬定辦法仰見聖王裕國足民利用厚生之至意夫當今要圖首在籌餉餉之所出實有其源有土有財開實爲要義誠如聖諭所云當道者安可不詳愼謀維通籌全局察訪實情推行無獘以仰副宵旰疇咨於萬一哉惟是開鑄辦廠資本甚巨原非一人之力所能獨開官辦旣已呼應不靈而在任久暫無常交代葛滋甚虧空則辦有所籍口籌補則益啟效尢且位尊處髙安肯胼胝手足任怨任勞勢必假手幕丁胥役而獘竇不可勝言玆蒙恩諭準由本地人民自行呈請開采一切辦法官不與聞是五金之百姓皆可酌量開采不必拘定一格如或有人互爭之地前因滋事而未準開者今不妨準復開抑或艸皮單薄之前恐未成而不敢者今不妨據實報聞也聖明俯體下情如此開誠布公百姓更何所慮而不率作興事耶時務分類文編卷十七

鐵路

容觀察閎鐵路條陳

容閎一變通招股查津蘆早已興工蘆漢亦經集議分招華股嚴屏洋商杜漸防微誠非無見職道亦何敢冒昧建言顯違成議惟當今時勢萬難守常各處所招華股有無洋款姑不必論竊恐緩不濟急蘆漢尙未辦竣而畿東要地滇南邊境均有越俎代謀之患職道所以躊躇四顧而竊欲變通辦理借力於美也蓋美與我素無嫌隙今借其商人之財力而權自我操無庸照會政府他國斷不過問從前美國築路亦聽歐商集股並無域外之分嫌疑之見通力合作實爲權變辦法如蒙俯準職道當與美商糾集公司訂定章程所有畿東滇南川廣蘆漢蘇杭淞滬等處同時並築且建雙軌闊以四尺八寸半爲度如有華商願出資本並歸公司合辦邊境之瘠內地之肥獲利多寡通盤合計不出五年萬一勘路需時多延一二年應由公司盡力籌辦再行定準一律築成似此光明簡易較之他項辦法利獘遲速相去遠矣一定印借券銀行章程職道已請印借券惟俟銀行屋宇落成購買機器在京自印又非年餘不可今欲迅速開築不費絲毫官帑自宜先印鐵路借券寫定華文載明本利繪就圖式派員至美國定印若干紙呈交戶部編號蓋印隨時請發酌定築路用款若干請先發借券若干以後陸續再發各處工竣方行截止以紙幣代現銀無論數千萬皆可陸續集成該券定限三十年與公司定約年限愈少愈妙而利息須通盤籌劃倘不敷勻攤或再寬限十年俟訂約時再行酌定周息五釐每年付息及到期還本均在鐵路獲利項內開銷當初辦時尙未獲利由公司墊付息銀統俟鐵路獲利後提還不必另籌官款亦無庸以別項作抵借券限滿收回之後鐵路全行歸官此爲築路第一善策一議分利息鐵路之利全在辦理得人經營盡善獲利最厚難以數計如定議設立公司承辦自必算無遺策一切收支帳目請派大員隨時稽查毫無隱蔽所獲之利擬先提毛利幾成足以付息並積存若干備贖借券再除公司開銷並修路之費其餘淨利則官與公司平分各得五成似此議定章程由彼出資爲我築路我安坐而收其利彼盡力以其勞以借款築路卽以鐵路之利還款該公司之所以肯承辦者不過券息可保余利可分限滿歸官於願已足此外無他希冀也一給與事權鐵路旣立公司凡開築以及路成行車統歸公司經理並準分派巡捕照料一切搭客裝貨妥議定章務在便民遇有兵事先盡官軍裝運兵餉祗收半價如有多車再裝客貨所有軌路並設立車站起造貨棧之地無論官地民地房產由地方官妥議價值向公司支付務期平允凡附近鐵路之煤鐵各礦並木石等類應準擇要開采歸公司應用以便就近制造銅軌物料無須購自外洋由軌路至礦產各處應分築小鐵路以期利便所有鐵路料件經過口岸內地一律免稅免釐惟事屬創始務須由督撫嚴飭地方官妥爲保護以免滋事一嚴定章程鐵路旣設公司除蘆津已經開辦外其餘蘆漢以及各處應請統歸公司開築以免紛歧所用管事洋人均須選擇熟手恪遵規例如有酗酒滋事不受約束或苛待華工等事查明確實立時撤換不稍徇庇一造就人才查鐵路初興需才甚眾不得不聘用洋人惟將來路須歸官生手如何接辦必須預先造就應由公司於通商大埠另設鐵路學堂專選聰穎子弟教以築路行車並鎔煉鋼鐵等法日後人才輩出卽可自行管理此項費用均在鐵路開銷款內支付不必另籌官款

再鐵路旣立公司責任重大呼應較靈職道體察情形如果築路至一萬餘里之多尙可另領借券代籌一萬萬兩定期三十年年息四釐九四折借券之折數減則輾轉分售更易流通倘公司不允九四或減爲九一二當再細商較之年息五釐九四五折者以三十年通盤合計可省二千九百五十萬兩此項借券不必以關稅作抵卽將鐵路所得淨利歸官五成之款以備付息還本職道久寄美洲相孚以信凡可爲國家力之處竊願勉圖報稱斷不敢空言徒托迹涉誇張伏祈俯鑑愚忱不勝幸甚謹此陳

按容純甫觀察前年由張香帥奏調來華今年譯署檄入都令商辦銀行鐵路均擬定章程進呈本館托人在都錄得特登報端以公同好觀察久於美洲於西人辦事之法最得要領香帥原奏有才識博通忠悃誠篤之語所定銀行章程妥密精當最無流獘至辦鐵路但借西人之資卽以鐵路余利爲息並按年除本逮廿年後卽可本利淸還尢爲權自我操又歐洲各國相忌若托彼國則此國必求一事以相抵托此國亦然彼此相爭實爲中國之患惟美國爲自保之國可無此獘想閱者必以爲然也

創造鐵路始末

王之春歐洲載物以車自古有之嗣以堅石勁木作凹槽築地爲轍以速其行今希臘塞賚古廟中殘木尙存遺迹可考至羅馬時徳國境內用木道凹轍之法瑞士皮拉特山頂亦有木路一條長十二啟羅邁當以老松二萬五千株制成藉以載運煤炭自一﹝千﹞﹝十﹞八百年間英人用木作軌爲車路運牛克斯撻拉之煤英營造師爾來諾洛得於一千七百六十七年棄木用鐵造一路於髙布婁克帶洛鐵廠便利異常於是又得車輪起低邊之法以使穩固始以馬駕繼用汽機以鐵帶牽數車而馳一千八百零二年英國髙奴阿衣地方有營造師二人一名提威細克一名威湮因古汽車法創造火車自是往來試用以運麥幾爾梯得威洛之礦載重十噸每小時行八啟羅邁當一千八百二十二年英人威廉札母擬由滿車斯得再造一路以達黎威泡洛一千八百二十五年復從斯淘克惇至打爾靈惇造成一路次年議院準威廉札母之請倡始興築至一千八百三十年告成創造火車以英人斯提弗森爲功最大所制車頭載重十七噸每點鐘行率約二十二啟羅邁當至气桶車頭一千八百二十九年法人薩幹所創卽今所用之式也英人效之更設新法歐洲火車載運行旅亦自法始一自三得廉至昂得衣這之路一千八百二十九年造一自巴黎至三日耳曼之路一千八百三十五年造皆鐵路之權輿也一千八百三十四年比利時議院議造要路一道一千八百三十五年美國自包斯登至倭西斯得之路告竣各國鐵路咸接踵焉鐵路之益最彰明較著者三曰便易曰迅速曰省費昔始創造未敢遽用近知其利則紛紛修築矣一千八百三十年時歐美兩洲建鐵路僅三百八十二啟羅邁當後十年遂增八千五百九十一啟羅邁當又十年增至三萬八百二十二又十年增至十萬零六千八百八十六又十年增至二十二萬一千九百九十又十年增至三十五萬七千零三十五計至千八百二十九年各國共築路四十一萬一千六百六十七啟羅邁當矣一千八百三十七年阿爾蘭地方擬壓天气運車以代汽機後數年法人亦思仿制均未成而止邇來以電气代機器頗稱速利然電气火車與奇器等耳未適於用也

鐵路

陳次亮今之主開鐵路者則曰捷漕運也利徵調也通貨殖也速戎機也廣荒政也便行旅也主停鐵路者則曰礙墳墓也糜度支也病民生也啟爭訟也貽後患也故東三省定議興建歲撥帑金二百萬而腹地各省仍閼遏而未行聚訟紛紜莫衷一是始事之不易非獨中國爲然也卽泰西建之初亦復眾謗疑交相沮格至今日而推行日廣翕然不復以爲非者利害之故歷久而始明得失之機有徵而乃信天意之所定非人力之所能違也畢思馬克之言曰美國之鐵路以通商也俄國之鐵路以用兵也惟英國與徳國則通商與用兵並行不悖前有千古後有萬年大地車書終將一統其必先同軌而後同文乎俄人之並吞諸國也先於境內造一鐵路鷹瞵虎視直指鄰疆他人弗能禁也鐵路就兵事開而此國之亡可翹足待今西伯利亞之鐵路猶故智耳吉林邊外之琿春也庫倫邊外之恰克圖也伊邊外之七河也則俄之鐵路通矣西藏邊外之亞東也雲南邊外之蠻暮也則英之鐵路至矣廣西邊外之諒山牧馬也則法之鐵路來矣中國萬四千里之海疆輪舶駛行捷如風雨環三面之陸路所有鐵路計日皆成他人越國鄙遠相距數萬里之遙往返程期不逾十日而我之徵兵轉餉累重稽延必數月而始達試問沿邊城鎭將守之乎抑棄之也如欲守之則必四面屯巨餉宿重兵無須協濟救援而後可今日海防一面天下之儲蓄已空他日將四面守之中國有此財力乎沿邊之險要皆失此中區數省獨能自存乎此必不可得之數必不能免之事必不容已之情則中國鐵路一端亦卽成必不得不開之勢矣此時安坐而議曰奪小民之生計也糜國家之帑金也皮之不存毛將焉附根本之將撥而惜一枝一葉之雕殘傎矣而乎其未必然也築路之道仍宜以京師達漢口爲榦而分枝以入陜甘則通商用兵二者均便曩見法報之言矣以爲中國鐵路綜計須三萬萬金照約由法國承包則地基木石之工利歸中國者十之四鐵軌匠役之費利入法國者十之六觀於此而知工作不可不習鐵政不可不開也又嘗稽北省釐金之冊矣山左右直隸陜西歲收各十餘萬河南一省每歲約十萬金以較南方不及十分之一豆麥而外土產絕稀觀於此而知地利不可不興商務不可不講也識大勢知先務審緩急劑盈虛思患預防因宜制變而一切刻舟膠柱之論可以廢矣

鐵路

湯蟄仙陸之有鐵路猶水之有輪船也中國初行輪船議沮之亦與今之沮鐵路等自同治十二年上海設立招商局而風气始大開向之沮輪船者旋已無不輪船之人可知今之沮鐵路者將來無不鐵路之人非常之原不特黎民所懼卽薦紳先生其墨守之鐍亦必以漸而後破甚矣可與權者之難也上海格致書院藏一同治初年英人鐵路圖由印度通雲南一出臨安以東趨廣州循嶺出湖南而達漢口一出楚雄以北趨四川而達漢口時英與雲南尙未通商而於中原之腑臟脈絡已見垣一方抑何其蓄意之深以埶子也今年兩廣督臣奏覆海署請開漢口至盧溝橋鐵路亦以漢口爲綰轂總署韙之奏定分十年辦理歲籌經費三百萬兩朝廷獨斷於上大吏毗贊於下此事之成馬豈足可待然而慮未出於萬全事或慮其中輟查造路之值每中裏約需洋銀一萬圓左右此道南北幹路凡經府州縣三十有八共計二千八百數十里且造路非難渡河爲難自漢口至盧溝橋共經河道四十有五而黃河尙不在其例槪造鐵橋無論所費不訾未必河底處處有堅土利於立柱其由湖北境迆邐以至信陽州尢四面皆山蹊紆徑仄旣不能待愚公之移又不能效巨靈之擘如以轟鑿從事旣慮曠日持久亦慮糜帑誤工若須穴山而過則開穵所需每尺必洋銀五六十圓其費又無待煩言今擬爲節省之策三變通之策三預備之策三造路必先購地總署奏核地價計銀四百數十萬兩今不妨諭令地主入股分由總局爲計其地之值而予之以券俟成路得利按值分息昔英國初開鐵路各地主多梗之後招之股而路遂成彼法大可法也路卽不成其地自在無小損有大益地主有不樂於從事乎見在由官籌造造旣成自以招商營運分年歸款爲簡便海署謂有事以路徵兵無事以商養路誠徹始徹終之論竊謂招之於已成何妨招之於未成先行逐勘估每裏工料車價一面籌款墊造一面招商認造以所造之路權利屬之而歲輸所入之幾於官商人多認一里卽公中可少造一里則制造一項減矣造路料爲大宗工亦巨款可仿籌洋芻議礦屯之法而設爲工屯各省募勇𨿽陸續遣徹尙可得三十萬宜就近調集營勇以操防兼顧工作其監督分巡等事仍由營哨任之旣省口糧尢便約束所有鐵工誠非洋匠不能若徙木運石鏟髙增卑但有洋匠指授大不難堅平如式犒勤懲惰無濫無刻其營哨各弁視軍功賞罰之欲不踴躍而不得則薪水一項減矣此三者節省之策也渡河之所以難者以鐵橋一里什倍路費今議河面稍窄者自以鐵橋徑渡爲便捷如相較遠之河輪車卽起止於兩岸中設淺水輪船一二艘源源駁運如慮客貨起駁必設棧存積更多糜費可岸各設起重機器以便彼此上下舟車互易山路有不便者不妨以人力濟之如陸運轉般之法庶客貨之稽滯有限帑項之撙節實多此宜變通者一光緒三年冬季格致匯編載英國非爾裏新造簡便汽車鐵路行止添煤灌水等事止須一人管理車體甚輕能容坐客九十人車價甚輕不過洋銀數千圓不必購地築路能就已有之人路成之如有洋銀四五千圓可成鐵路數里如是則南北幹路得洋銀四五百萬圓便足集事卽倍之再倍之折算中國銀數得一千萬而宜無不足商民盼之不可爲不殷總署主之不可爲不力爲其難而不聞爲其易者何也此宜變通者二新金山人馬斯孟創用木路以行木輪火車作書一卷以鐵路之面與輪車之面一樣光滑故輪必極重路必平以期輪路喫緊本價之大修理之費無論矣以木代鐵木輪木路其相切大有喫緊之力卽中國樹木頗少而以購鐵之值購之自必遊刃有餘二年春季匯編亦詳木路之益而反謂中國鐵礦甚多似以鐵路爲宜非知二五而不知十者哉中國礦產非不富也顧開采尙未盡善運用更形不便若必待自開之鐵而成路河淸其可俟乎若悉購洋鐵是以我之銀易彼之鐵未受其利先被其害直賫盜糧而已矣蓋木路有八益二年春季匯編所述形制利益尢詳木路易成約鐵路三分之一時候則成速尋常輪車約洋銀一萬圓歲修約二千圓木路之輪車多不過洋銀四五千圓有西人連用九月竟日遄行而修理止費一百圓歲計不過百數十元則車價女省鐵路之面相磨旣久止能將鐵條翻用一次若木條則四方可翻用四次計木路與鐵路之費少亦減半則路價輕英人普剌薩在倫惇作木路約兩月有重六噸汽車來往八﹝千﹞﹝十﹞次路未受損尙系杉木如用堅多心堅多節者耐久可知則銷磨少車輕遇曲路與斜路則轉側易正輪忽斷有輔輪能承車體則傾覆稀車行穩而不發響關捩從心易行易止則衝撞免工費旣減運可廉則商務興中國度支如此其絀也創始之謀如此其艱且巨也必爲鐵路而不爲木路何也卽使幹路計及經久或非鐵不可將來由幹而支皆可以木爲之以蘄事半功倍今議支路可一由宜昌至重慶則滇蜀便一由襄樊至武關則秦隴便幹路南必經信陽州可一由光山固始出六安以運茶繞廬州出浦口以運漕北必經涿州可一由良鄕徑抵宛平一由定興保定望都新樂正定井陘樂平以運平定之鐵由孟縣壽陽楡次以達於太原循汾河南下西至河津入黃河置輪船以達潼關一由遵化至灤州與津路相屬至山海關就近卽出海口𨿽冬春嚴寒津口封凍不致南北隔絕出關卽蜿蜒以達東三省各省通力合作分路分造以與幹路相灌輸卽不產木植之處計亦眾擎易舉此宜變通者三造路不能不需洋匠洋人非不樂爲我用同治十二年英人欲中國仿行鐵路而慮事之不果至聯會醵資制造小樣鐵路火車入貢上方驗以堅信惟楚材晉用終非良策埃及之將造鐵路也先遣人赴英練習而後爲之光緒九年北洋大臣奏設電報學堂可援迾辦理北洋有武備學堂上海廣東機器局制造亦久皆有學生可另延教習造路制車彼此分辦五六年後必有端倪再令分赴各國鐵路公司印證同異精益求精十年屆期卽操縱由我無須借材異域此宜預備者一查俄烏拉嶺以東地曰錫伯利亞議造鐵路已我新蒙古黑龍江之北吉林之東且印度緬甸均爲英有是英之鐵路與我藏地雲南相毗連越爲法有是法之鐵路亦與我廣西雲南相牙錯嗟乎臥榻之側他人鼾睡久矣主持淸議者恐鐵路一設各國得長而入戒開門之揖而欲效丸泥之封豈得不謂有心人哉各國鐵路之軌寬至七尺四分寸之三窄至一尺六寸大半以四尺八寸半爲通用中國方謀富彊中外軌路總有彼此銜接之一日宜確查各國與我接壤之軌而變易其尺寸軌旣不合敵𨿽耽耽跾跾亦不得越雷池一步且彼邊地皆造鐵路則我與彼近處尢以木路爲宜彼之前敵卽有鐵路兵一隊其鐵軌之車萬不能行於木路此不防之防也不備不虞不可以師所宜豫備者二鐵路可行於荒瘠不必行於隩區可行於邊徼不必行於腹心可行以濟車馬之紆滯不必行以奪輪船之利權中國凡事憚於始勇於和目前尙以鐵路爲毒螫迨風气一開見有微利輒一呼百應甚至腹地盛其省鎭市集往來本偁利便輪船尢可鬯行而亟功之臣牟利之駔儈亦遂枝枝節節賡續推廣則是變本加厲害不可言反將歸罪於倡議鐵路之人抑已晚矣光緒十二年總署奏有云處處爲之亦復成何景象宜於鐵路集議之日箸爲永令就東西南北議定榦路枝路共若干處如常山蛇勢中首尾不容觖一餘有貪利忘害再議推行壅利者罪無赦若是則朝廷心力所專注中外曉然而墨守之徒亦可不過生異議所宜預備者三夫通商者泰西之利中國之不利也海禁大開旣不獲閉關以謝客尙幸內地爲我所自主數大枝鐵路一成陸路商務必日新月異以分海之勢以植自彊之基中國大轉圜之機其在是夫其在是夫

中國火車獘病火車在車站停後復向後退其爲禍於車客果何如哉自西人亞得勃雷之子遭不測後八月二十四日有西人名亞得勃雷者乘火車到北大河車站停車後才下車其子尙在車臺上車忽向後退突然跳動亞子立足不住墮跌下車其父見之立卽救起該孩足指已被壓損字林西報因此著爲論說辦鐵路者當亦有所驚覺焉中國火車向不能停在合宜之處更不能停定車將到車站先遲遲行走然後停止未幾忽向後退站站如此此獘非立除不可其除此獘之法所用管機人務能使車停在合宜之處否則每車臺上須有得力之護車人候車向後退止後然後準客人出門下車或可藉資補救最可奇者中國辦理火車如此忽而不測之事亦並未見極多此次當可引以爲前車之鑑矣旣論鐵路則所有天津至塘沽一路其辦理不周之處車客嘖有煩言爲辦鐵路各員所應知者試更縱言之該路收發行李無一定合式辦法其經理此事者一襤縷之工人耳上下車時所有隨身帶各件又無人照應搬運使無損壞遺失其辦理無頭緒如此卽此一端與日本相比已有霄壤之別日本車站柵欄以內停車之處不準小工進出所有車客行李均由護車人幫同搬至柵欄之外如初到該國不知鐵路之徑護車人尢可指示一切在中國則車客之適意與否均不聞問車位之潔淨與否亦不講究車內所棄之喫存食物散積徧地凡可以掃除漧淨之處亦不灑掃有時穢同豬圈實非人可暫住之處如此而再不整頓將待何時辦理鐵路者身任其事應如何講究整頓庶上可以顧全國家之體面下可以不負車客之厚望而後自問無愧也

論中俄鐵路兼及稅則事

譯西報昔日本占據遼東俄國責令退還原主此事中國如何酬俄關防甚密𨿽辦交涉最老練之官員亦莫從探悉其底蘊今爲路透電局所知日本接路透電稱李傅相許中俄鐵路相接並無約亦未割地求加稅則俄允可徳觀英之意見何如再定法飭駐京使臣候核奪又稱沙﹝侯﹞﹝地﹞以攺稅則必先由上海及各處商務公所許可英廷方能允準等語似有不足憑信處捷報因此著爲論說豈該局果有出眾之才抑亦道聽塗說耶據路透電稱李傅相許俄鐵路在黑龍江及滿洲之間與中國鐵路相接而並未立約亦未割送口岸等語是俄淩辱日本冒與決裂之險僅爲欲與未興工之中國鐵路相接則俄之愚眞不可及也彼時俄國若欲從中取利但以虛言許華何求不成豈必費力將日人由旅順驅逐出境乎俄國一舉一動必有成見其所辦交涉向無寬量過分枉費功勞者此次捨歷來辦法觸犯日本僅爲鐵路計誰其信之路透此電本館不敢遽以爲實職是之由若其所報稅則一事似尙確實可信且與東方之人亦屬關系甚巨俄國出口貨至中國者百分之中不過五釐而經理中國借款有十六兆磅之多均以海關入款爲質現在中國求加稅則俄允所請意中之事蓋僅爲鐵路而開罪於日本俄之仁義必不出此加稅於俄有益無損俄必樂爲之者俄之仁義蓋如是也英國則不然稅則之事應惟英主之中國與各國互市所有商務百分之中英居八十分若稅加重惟英受累最深或謂中國進退維谷之時英求開通中國內地此其時矣此說甚是而外部大臣沙列不雷侯爵必仍與上海商務公所相商若何與英商不相宜若何與英商方有益商妥之後方能定奪一層足見沙侯之辦事穩練若最無才具之金勃雷前外部大臣與日本更約之時籌劃亦有如此精細英人權利不致盡失矣所可慰者金勃雷不顧商民之利益胡塗辦法現在並不援以爲例上海商民旣荷沙侯見商決不負此雅意必能顧全大局允許加稅而不使所加過重致礙商務一面仍請中國將內地沿海沿江各處開作通商口岸再請除釐金並準修築鐵路以示酬報之意所請酬報無論如何定法務須立有切實保結使之遵照不然中國急於加稅我所求無不允及欲施行新章又多所阻撓也但須定章周詳求開中國需時不久旣開之後洋人常在內地往來諸必翻然攺新矣中國維新欲求其如日人之勇往無前勢所不能由漸而進𨿽遲而穩華人究未眞知西法益處及其知之深而審之熟則商務盛興可操券而待其蒸蒸日上之勢自哥倫勃斯查出美洲之人以來將未有盛於此者也

俄國理財權術

譯西報俄國度支大臣威得者深諳理財之學其授度支大臣系接補威學尼格雷芝開之遺缺其時俄國國債已極浩大而威得猶能措置裕如眞奇才也初俄國所需之款專恃徳國源源接濟蓋英國以其度支辦理不甚明白加之內政不治嫌疑無信不能有無相通法國又以俄之保結爲不足憑亦不稍予通融嗣徳相卑士麥見此情形一面勸令百姓一面傳諭國立銀行禁止放債與俄如此相逼俄京理財官員幾束手無策矣而威得自有挽回之法當時正值徳意奧鼎足聯盟法國獨立勢孤急欲求他國立約以抵三國聯盟之勢威得乘此奇遇大說法國俄國國庫藉此以舒據外人所知俄國並未與法訂立合同但以友誼相待法人以示兩國邦交之固借此籌劃多款一而再再而三而法人樂輸之者以其利息較爲丰厚信其保結比法國國立銀行尢爲可憑相沿至今所有新舊各款並鐵路保結以及俄國擔保代中國所借之四百兆佛郎一並算計法人借給俄國之款約三十種共合四百四十兆磅卽俄國國債總數三分之二也借款增添頗速所加利息等費亦頗不遲其前二年借款數目列左

九十六年金羅布二千三十八兆二十八萬四千二百十元

紙羅布二千八百二十兆六萬九千三百十七元

九十五年金羅布一千八百八十二兆九十二萬五百六十三元

紙羅布二千七百六十四兆六十二萬七千五百三十九元欲易算計將一紙羅布照官價一加十分之六合作一金羅布則俄國借款於一千八百九十六年正月初一日計三千八百一兆金羅布合英金六百八兆鎊本年國用簿中預算債息等費計需二百六十九兆二十二萬八千六十一紙羅布合英金二十八兆六十萬磅就中長年四分七釐拆息九十五年國用預算之款均照紙羅布算其數如左

預算尋常入款一千一百四十二兆九十五萬七千羅布

實收尋常入款照暫記之帳一千二百五十兆二十九萬七千羅布

預算額外入款二兆羅布

實收額外入款一百六十三兆十六萬七千羅布

預算尋常出款一千一百二十兆九萬五千羅布

實發尋常出款照暫記之帳一千一百三十二兆五十九萬六千羅布

預算額外出款九十四兆二十八萬四千羅布

實發額外出款三百七十四兆四十萬羅布觀前表尋常入款比尋常出款多一百十七兆七十萬一千羅布俄人謂之盈餘款項實則入款虧短二百九十二兆六十一萬七千羅布且所有額外入款之一百六十三兆六萬七千羅布一項借款亦算在內由是觀之俄國國債九十五年年底比之九十四年十二月三十一日又加多四百五十兆羅布合四十八兆鎊云

西比利亞鐵路

英報俄國西比利亞鐵路之設攸關大局異日圖富彊廣交涉聯東西爲一气者均肇於此豈專爲泰西計哉西人早見及此各報屢著論說頗詳言之徳國波司特報近刊一論尢爲確切玆特譯登俄報云俄國修造鐵路所有稅章定當釐訂歐洲各國或損或益俄廷操之卽素未交好之邦亦將與中日兩國通商出口各貨必經此路商務暢旺無待蓍龜然不僅系乎鐵路藉聯東西兩大洋之聲气而在鐵路之行走迅速始能爭勝於天下昔有人建議自利丸他小亞細亞地經波斯過阿富汗通印度而入華境築造鐵路𨿽經籌劃祗因艱難險阻迄未舉辦何也一因崇山峻嶺天險難越限於地勢一因路過波斯波必竭力助成而俄國多方挾制使不得行格於交涉有此二難此路斷難開辦明證顯然又可由俄南境經過俄屬之格拉他而印度似亦捷便然俄人欲專西比利亞鐵路之利必不許英抗衡諒英亦無如俄何也向來由英至上海水程四十日或四十五日頭等艙位每人需費一千馬克合市價六百盧布或千五百馬克合市價九百盧布若乘西比利亞火車至徳國邊界僅閱十三晝夜車費當省數倍將來鐵路告成傳遞東西兩處信息及接應東方辦事諸人惟俄主之他日俄國鐵路或不許借用或許借用俄國自有權衡索給賠償賠償維何與鐵路利益之數相抵而已夫英彊國也東方交涉最廣西比利亞鐵路修成必先利用次爲徳國英國刻一書曰俄國東方政事考附載東海濱省之歷年戶口甚爲詳明關心俄事不綦切歟

論關津鐵路

王韜英報雲中國接修鐵路一事東方之人言之鑿鑿余乘火車徧閱關津鐵路並因由津至北塘河地方祗歷七點半鐘左右若由山海關至北塘河僅閱一點余鐘故亦迂道往遊查運貨搭客之車自津至山海關日行一次每晨八點鐘開車一鐘半抵塘沽北河口停車一刻鐘火車折回約過二十分鐘轉向東北行過車站八處而至唐山途中經過鐵路工匠廠煤礦及石灰各廠堆積如山惟所過之白塔河僅見一橋橫臥驟觀之工程𨿽似粗率傾可危而根基工料郤亦堅固十二鐘二十二分抵天山適在山麓滿蒙交界由此起此處共有洋人三十名皆系英產均在鐵路當差午後一鐘開車四鐘至北塘河停片刻五鐘至山海關此間地勢視所過嶺嶠髙逾數倍然人稀少田皆荒蕪不若昔經道裏風景之佳耳逮抵車站覓住宿索洋兩元信步前行萬里長城界分滿漢海邊臺髙聳雲霄鐵路由長城至滿洲地方約二十俄裏每裏當中國二里至晚八鐘回寓止宿次晨七鐘起行九鐘至北塘河惠風吹拂和暢宜人小住一日河無礁石岸有紅沙風景較臺尢佳將來津蘆鐵路造成此處人更形稠密兩岸各地均已購買最美之地俄商悉購越日回津竊思關津鐵路橋梁𨿽固而辦理終須完善如土道上實以碎石根基自固聞開辦之初並非包辦塡實之處甚爲堅硬故道木置於石上毫不沈陷道旣堅固何虞傾倒惟安設鐵軌不甚得法車行二三俄裏時有欹側幸火車速率甚小一鐘不過三十俄裏不至失事車頭購從歐美客車均系自造向歸唐山工匠廠所造鐵軌及聯車之鐵環等項則購自泰西而英居大半惟頭二等客車甚屬污穢無異俄國三等之車時有搭客癖嗜鶯粟車長弗禁至包辦材料均非俄人卽包辦海參崴道木者亦爲法國酒商費理伯君在海參崴經理購木者乃徳人布理乃爾也

歐洲各國鐵路表

譯撙節報西九月十九日法國工部於一千八百九十五年年底所造歐洲各國鐵路冊表其所注各國鐵路里數及照邦國大小與戶口多寡比例之次序數目如下徳國鐵路里數長冠各國計四萬六千四百五十一揭洛米突一英里之八分之五其中普魯士占二萬七千四百四十七揭洛米突法國計四萬二百九揭俄及沸蘭俄屬共計三萬五千五百六十揭英國三萬三千六百四十一揭奧國三萬八百九十九揭意國一萬五千五十七揭日國一萬二千五十二揭瑞典九千七百五十五揭比國五千六百六十六揭瑞士三千五百二十七揭荷蘭及勒格孫勃共二千一百二揭羅蠻尼二千七百四十一揭葡萄牙二千三百四十揭丹麥二千二百六十七揭土及勃爾攺裏及羅美裏共二千一百九十九揭瑙威一千七百七十七揭希臘九百三十揭叟肥五百四十揭毛爾塔及囚賽及蠻島在英之西北共一百十揭此各國里數長短之次序若以國之大小與里數之長短比較言之則比爲首國小而里數多其次曰英曰毛爾塔曰囚賽曰蠻島曰荷曰徳曰瑞士曰法曰丹曰意曰奧曰葡曰日曰羅蠻尼曰瑞典曰希臘曰叟肥曰土曰俄曰瑙若以戶口言之瑞典每十萬人合二十揭瑞士合十一揭九法十揭五丹九揭九徳九揭瑙八揭八英八揭七比八揭二奧七揭一﹝日﹞﹝且﹞六揭七荷六揭二羅蠻尼五揭意四揭八葡四揭六希臘四揭二俄三揭七毛爾塔及囚賽及蠻島三揭四叟肥及土各二揭四

俄國愼重鐵路

譯撙節報俄國郵政大臣揭爾考夫親王於本月初十日由俄京聖彼得羅堡起程前赴西伯利亞經該處鐵路直達海參崴復由該口乘坐兵船前往橫濱或徑至舊金山亦未可知揭爾考夫親王周遊地球意在細探英美各國鐵路辦法兼察看鐵路所用之新式機器及其造法並講究內地水道行船之法謹按郵政大臣奉俄皇欽命前赴各國探訪鐵路情形向所未有而西伯利亞鐵路應辦各事無論大小均由俄王親自主裁遇有公議該鐵路時又無不赴會指示一切該鐵路固爲俄國莫大之功業而俄皇之愼重鐵路也於此可見一斑矣此次因鐵路而欽派大臣遊歷各國其中關系實非淺鮮所擬接至滿洲蒙古一路李傅相𨿽言並無其事實則章程大旨業已議定矣俄大臣至美國最足觀看者爲潭曲勞依地方之鐵路渡船俄國政府欲仿而行之因在英國定造同樣渡船業經告竣此船爲預備渡西伯利亞鐵路經過白敢爾湖之用該渡船船身甚廣除雙輪外另有一輪用之以便令船從中經過該船模樣配有小火輪車數架現盛在尼士尼瑙無髙勞博覽會示眾該船美國某公司先曾包攬承辦擬照潭曲勞依之船船樣用鋼建造而俄國機匠均以木質爲妙或因此或另有他故嗣後該船卽由阿姆斯曲郎包造也俄親王此次出遊僅帶其子及書記官武隨員各一人而已

俄國西比利亞鐵路所經各部考

許竹篔嘗考鐵路之制創自歐州然其始僅以堅石勁木作凹槽築地爲轍羅馬時徳國亦用木道凹轍之法至一千八百年間英人以木作軌爲車路旣而棄木用鐵又得車輪起低邊之法方覺穩固便利始以馬駕繼用汽機以鐵帶牽數車而馳其後髙奴阿衣地方有營造師二人曰提威細曰威湮因古汽車法創造火車一千八百二十六年英議院準威廉札母之請於是興築黎威泡洛一路及打爾靈惇一路四年而成所制車頭載重十七噸每點鐘行約二十二啟羅邁當於是法人因攺之創气桶車頭卽今所用之式也英人又仿之更設新法然往來裝運大抵皆煤礦等物而載運行旅則自法之三得廉及巴黎兩路始自是而後各國鐵路咸接踵焉計自一千八百三十年時歐美兩洲建築鐵路僅三百八十二啟羅邁當至一千八百八十年各國共築路已四十一萬一千六百六十七啟羅邁當矣可見歐美振興之象蒸蒸日上殆有不能自已者卽以俄國而論其興造鐵路始於道光十九年從都城開辦接續增造至同治十二年已造成九千五百英里近復接造東踰烏拉嶺直達亞西亞東北之西伯利亞而至於黑龍江邊十餘年間鐵路增長萬數千餘里西伯利亞卽悉畢釐阿在亞西亞洲之東北隅東界大東洋與米利堅洲對峙中隔一峽謂之黑嶺峽西界烏拉嶺嶺髙三百餘丈而長則自北海而至加斯比庵海阿西亞與歐羅巴卽以此嶺分界中有一路可通車馬實爲兩洲之關鍵北抵冰洋南抵外興安嶺界黑龍江索倫喀爾喀烏梁海蒙古哈薩克回部長約一萬三千里寬約五千餘里南以阿爾泰山爲界阿爾泰山起處距烏拉嶺不遠自西而東直抵海岸最髙之峯二千丈山北爲西伯利亞山南卽蒙古伊黎黑龍江等處地處窮發之北自古軺車所未至歷代行國所不居在大地爲別一區宇气候極寒勾萌鮮茁人類各殊戶口稀少遊牧者偶一至而寒冽不可久畱故庭幕不傳於紀載明中業俄羅斯旣興萬曆九年其頭人有率戶口至俄者各部競相傾向咸貢方物爲藩屬焉十五年俄建吐保斯克城於烏彌河口扼險要以控制之漸徙罪人供力役於是西伯利亞諸部不費兵力咸爲俄有遂分其地爲八部一曰徳波爾斯科二曰多木斯可三曰也尼塞斯科四曰慕斯科五曰義爾古徳斯科六曰亞古徳斯科七曰哥徳斯科八曰岡札徳加共八部鐵路由海東部穿烏拉嶺中山徑而抵徳波爾斯科其地與亞爾幹日爾勒內白爾摩等處相連以烏拉嶺爲界地气寒甚產金銀銅鐵礦甚盛鐵路至此復繞西而南抵多木斯科其地在徳波爾斯科之西南與海東部接壤南與西域之哈薩克回部毘連向爲遊牧者侵掠𨿽有防兵不能禁也俄設大酋駐此總理東方兼督礦務鐵路至此復由多木東北行經益士之北境而達慕斯科之南益士卽也尼塞斯科部其地在徳波爾之南多木之東南境與哈薩克毘連駐兵六千以防侵掠鐵路由此而達慕斯科復由東色東南行而抵義爾古徳斯科其地在慕之東南境抵外興安嶺與喀爾喀蒙古土謝圖汗車臣汗兩部接壤南界有甲地城卽內地所稱恰克圖中國與俄人互市於此庫倫辦事大臣司其事鐵路由此而達亞古徳斯科其地在耳谷之東北兩境抵外興安嶺與黑龍江接壤康熙間立有界牌鐵路至此復東北行折而南抵黑龍江此西比利亞鐵路所經行諸部之大也

按俄國於西比利亞鐵路昕夕工作不遺餘力刻下直抵中國之黑龍江大工將次告成右論於其道裏之遠近創造之年月詳考無遺亦可謂畱心時務者矣合亟照錄以供眾覽

譯泰晤士報論鐵路便﹝利﹞商務之興恃乎轉運轉運之速恃乎鐵路輪船其往來歐洲與中國各口岸商務不數年後必將爲之一變問何以變則自卡利士建鐵路至北京而更有西伯利亞大鐵路以聯絡之也此路綿長爲向來所未有自奇利濱士克至海參崴共長四千五百四十七里其工程告竣者已三分一有餘而一千八百九十五年所造之路不下九百十八里又四分之一若按此核計二三年後此路大工定能告竣照官報所稱現在雇用工人七萬有餘而機器匠及在事人員不在數內幹路之外尙有枝路其最要之路與幹路相接者爲自開什塔至北京一路此路長不過六七百洋裏順直路而下若有資本則建造非難蒙古地方𨿽有山嶺險阻爲鐵路所必經者然曾經遊歷該處之英人謂該處山嶺亦非不能越過倘使抵北京後則更接至天津當易易矣此事𨿽尙未舉辦而於轉運則大有裨益蓋中俄旣設鐵路則歐洲北京當相連接而北京之於聖彼得堡相去有較之俄國邊省尢近者其路與往來紐約奇加髙等搭客五日可到而由倫惇至北京向去三十日路程今則八日可到矣惟不能飛越西伯利亞荒蕪未辟之地故此路不及美洲凡此皆將來必行之事以俄國現有鐵路行程計之則由北京八日可抵俄京十餘日亦可抵英京是此路於東西兩方遊歷利便商務無意外之虞東方有均平之權以及機宜當速辦者亦不至久懸非謂一日之盛事歟然當先籌者自有此路其於通商道路所系天下大國與中國商務果何如也以目前論中國進口貨自英國各處來者幾居其半查一千八百九十四年中國進口貨共值三百零一兆兩而自英國各屬來者已一百三十六兆兩有餘卽英國三島來者已較之歐洲各國四倍其數蓋自八十四年至九十四年商務之盛已加一倍至我國進口中國貨較之中國進口英國已多三倍倘中國於通商各口加進口稅則商務必有攺移而進口貨數多少貨價長落亦不能無更變然中國進口英國貨旣較他國爲尢多似不必以虧折爲慮如果北京俄京鐵路一旦舉辦於英國商務仍當無損中俄京城其相去約四千洋裏其長途車費甚多邇來哈尼志君於機器新報曾論此事謂美國鐵路運費每七洋裏合一本尼而將來車費大半如此若自俄京至北京火車運費與美國同則每墩需費五十施令較之現在海船運費尢大故此段鐵路無論成或不成而往來英國口岸香港海船運物必如故惟於俄商務則固未嘗無補也尢有進者不必待經過蒙古之路告成自有更變情形西伯利亞大鐵路至海參崴工駿後自﹝該﹞﹝蓋﹞處至長崎水程六百洋裏而俄國極東之區與窪桑加相去僅一千洋裏按鐵路每點鐘行三十五威爾士提計之則自倫惇至日本僅用十六日由此路至中國亦不過十七日矣向年往來中國日本最捷者爲跨大西洋至美洲取道加拿大鐵路然路程一萬二千八百海里必二十八日至日本三十日至中國較之此路遲速不啻倍蓰所以俄人每自誇西伯利亞鐵路爲天下最要關鍵而能聯絡歐洲與四百五十兆居民之中國日本髙麗相接一气誠以此三國人民已占全球人數三分之一也先是一千八百五十八年機器師蘇弗倫條陳應辦事宜謂應建鐵路自薩拉脫弗經過柯孩士至安漠以達北京事𨿽未行而俄國執政大臣及機器師未嘗不存於心俄國管理街道郵政大臣奇勒可福前往美國英國遊歷𨿽曰將學鐵路近日新創事宜或實欲推廣西伯利亞鐵路如鄙人所論焉

右論確有見地於是加拿大鐵路公司歐洲商務代理人巴柯又從而論之曰由倫惇至日本曾有二十﹝日﹞﹝自﹞到者大西洋能用快船加拿大鐵路稍攺速率而太平洋船期原有準時故此路較之所論新船其相去僅多二日但不知省此二日能補經過荒蕪未辟之西伯利亞野地否也

日本鐵路

譯東京報日本本島鐵路初延英國機匠代造所用鐵料汽機均屬英產後亦有用美徳各國汽機者北島初築五十英里由美國人包造遂用美國汽機其後擴充之路有照英國造法者九州島各路爲徳匠所造遂用徳國汽機英爲制造最大之國日本以本島鐵路請英代造當無後悔查神戶近由英匠曲蘭佛希格造一汽機現尙有在造未告竣者亦由曲君督率辦理其汽機所用各料仍由英國購寄曲君在神戶官廠所造之器機於一千八百九十三年完工第一第二年內計行走五萬七千四百七十三英里以價而論比由英國進口之機較廉計值八千九百九十二元分項如左料價五千三百三十七元工價二千九百三十元油煤等共計六百六十三元繪圖房料六十二元英國進口之機每部計一千五百五十鎊另加水保險及各項雜費到神戶未起貨之前已計一千七百十三鎊之數再加關稅七十七鎊十先零以及起貨裝配漆工總共價值不下一千八百鎊照此算計則神戶所造之機實便宜四百五十鎊惟神戶一機該廠應獲之利及督工費均未並計在內日本現在自造汽機𨿽能合用但造價亦日見其漲其所以較爲便宜者除應獲之利未並計外工價賤而水省也由此觀之日本工價𨿽賤所需之煤𨿽易於轉運而英國機廠猶能與之爭利也神戶機廠現有運柴水之火車八輛在造而日本所用之汽機大半仍由英國購寄足見日本自造目前尙未得大利益也日本工價之賤西人聞之每不覺駭然驚焉查工價所以賤者日本工人匠人日用所需素稱儉省此次因戰獲勝局面漸大將必人人由儉而丰則今日之日本工價未必久爲西人所懼也明矣且價賤則貨低此至論也日本巧匠亦頗不多所謂工價便宜並不指此等巧匠而言也況尋常工價近亦日加小工價每日就中三角三分已比前十年加倍卽其日用各物亦較昂貴矣九十四年四月官路汽機計一百四十部商路汽機計一百四十二部日本所購之美國機價比在英購百分中貴十分而其所用之煤轉比英機多十四分玆將各國鐵路每百英里所有汽機火車數目比列如左日本汽機十八部八客車六十四輛八貨車二百八十一輛六奧國汽機三十部客車六十三輛貨車七百六輛徳國汽機五十二部客車九十五輛貨車一千七十六輛意國汽機三十部四客車八十七輛貨車五百三輛英格倫汽機一百一部客車二百五十四輛貨車三千六十六輛蘇格蘭汽機五十八部客車一百五十六輛貨車三千六百九十二輛阿爾蘭汽機二十三部客車七十輛貨車五百四十輛印度汽機二十一部客車五十三輛貨車四百廿九輛觀前表日本汽機部數與印度相彷佛而以貨車論則日本最少其所以然者因日本系島國且最要各鐵道皆濱海加之有三口岸各處往來輪船又莫不經此斯日本鐵路之所以不足與輪船角勝負也其於載運貨物所入之款比之以下各國相去尙遠

英國百分中五十二分八美國六十六分印度六十二分五徳國七十二分

三奧國七十七分日本二十分東京神戶各廠俱能修理火車汽機一切每年並能造客車一百廿輛又貨車四百八十八輛上年軍務時日本鐵路所載兵數計十七萬四千五百九十五名所入車費計廿四萬六千六百五十六元所載軍器一切噸數計四萬三千四百四十五噸價洋五十萬五千三百六十四元以上之數與鐵路入款總數比較是年總數照百分算則運兵車費居八分三五噸數居四分三山上鐵道○日本機匠辦理鐵路最棘手者爲築碓山鐵道此路自西岸之直江津地方依碓山接至東路及東京兩處其該兩路於一千八百八十八年完工所有橫川及輕井澤之間一路計長五英里所經之處髙低不勻計一千八百三十尺其髙低幾與聖得谷柴特鐵路相同此路客貨均多可望大興修築時條陳繁多議論紛紜卒用阿勃得之並齒輪軋法其經久之鐵路各料及格外火車均向徳國購辦於一千八百九十二年由日本機匠修築完工計費二十九萬八千六百七十鎊用兵鐵路○日本鐵道𨿽非專爲用兵而設而大都與用兵有益也以用兵而言其最要總匯之處曰東京則陸軍總營務處又爲機器廠林立之所也曰仙臺則陸軍營務處也曰橫須賀則水師之船塢也曰明古屋則陸軍營務處也曰小吳則水師集泊之口岸也曰大則機器廠之所及陸軍營務處也曰廣島則陸軍營務處及上次軍務時全軍之總營務也曰佐思保則水師集泊之口岸及上次軍務時判斷奪獲敵人之船貨及軍火一切所設公堂之所也曰熊本則陸軍營務處也曰馬關則接通日本本島及九州島兩處之口岸也以上各處除熊本九州島外均有鐵路相接其自廣島至馬關一路𨿽已動工未告竣也

英報館與機匠問答節略

泰晤士報東西伯利亞之將大有作爲也夫固盡人知之矣新造鐵路所雇英國機匠僅徐君及其子耳英人之乘西伯利亞鐵路者自徐君始昔俄太子卽今之俄皇遊歷西伯利亞正值徐君在海參崴時今有孫臺太晤士報館某君與徐君論俄情形節錄如左西伯利亞通行英語否曰除俄語外英語所用最多自海參崴至歐勾赤克一帶各大學校中均教習英語法文除陸兵官外鮮有用之者商務中無論交談書信均以英文爲主水師官咸喜說英語然酷嗜太過不免惹笑前西伯利亞總督考甫男余嘗謀﹝面﹞﹝而﹞𨿽未遊學英國而英語頗熟現任總督之恩透勃大將嘗謂余曰西伯利亞欲開固有之利其賴英國貨財人力歟西伯利亞鐵路誰經營之乎曰陸軍機匠也造法未能盡善地未塡實鐵道不堅每逢春季衝塌頗多所用鐵軋冷後灣折致鐵路轉灣之處非半周形而成三角式鐵軋有俄國自制者亦有購自英國者路系單綫軋之闊狹與在俄羅斯者相同各車棧相隔太遠來往載貨甚蓋輪船運貨難與之爭衡獲利者頗寥寥也俄國工作能收利否曰否用人不當辦理未善也譬如制火柴廠每出火柴一匣照例抽稅錢一考撥銅錢合俄銀洋羅布百分之一而所派稽查委員不諳關務收稅未能暢旺加以定章未妥獘端頗多中國日本商民在該處貿易者偸漏殊不乏人民情如何曰好酒也然酗酒則身益健西伯利亞癖嗜者實有徒而鄕民則尢甚然則有礙鐵路工程乎曰無礙也此路以商務而論固無所取以軍務言之亦無大益敵國欲制勝於海上毀斷此路猶反掌也誠如子言柰駐海參崴之五萬兵何曰海參崴非營之處戍守之兵大半在紅中地方俄人謂之瑙萬郭赤克距保西口十二英里有大營房在焉保西非嚴寒不封河惟俄所注意者不在此而在朝鮮之拉儕來甫俄國經營該口匪伊朝夕現在紅中有兵一萬五千名昔卞曉甫夫人遊歷該處謂戍兵僅百五十名非也水土如何曰宜栽植也冬寒夏熱五穀一歲兩收厥土甚肥產大麥胡麻子尢佳俄國有何舉動曰余啟行時俄正侵韓邊界其蠶蝕之法凡韓人遷住西伯利亞邊界者照料甚周客民所得領地一切利益與俄人同國家出資教育使之設計南犯韓人爲其所愚潛赴仁川一帶作俄心腹俄國若得不封河之口岸如拉儕來甫者有害於英否曰無害也中日交戰以前俄國兵艦運船過冬向泊日本之長崎橫濱也俄國水陸軍制如何曰猶未盡善刻待兵丁兵皆嗜酒俄軍能稱勁旅者惟西伯利亞之軍隊乎其駐防該處之兵船實不足道而兵官則性情和平誠端人也蓋俄人舉止不最能取樂非如英之上下有分也前統帶駐中國水師之俄提督名透替甫者少解英語頗愛用之嘗至余家奏英曲爲歡此英提督所不願造者也

時務分類文編卷十八

商務

通商說古今中外通商源流考附

衢州詹塏撰

日月星辰之纏度不移天必軋江淮河漢之脈絡不貫地必崩陰陽血气之經墜不行人必瘓故包犧氏始作八卦以通神明之徳其言曰物窮則變變則通通則久又曰舟楫之利以濟不通通之時義大矣哉子輿氏之言曰子不通功易事則農有餘粟女有餘布子如通之則梓匠輪輿皆得食於子惟商亦然求其通而已矣先王之設爲象寄譯鞮也非徒以懷遠也謂其言語之不通而思有以通之也不觀夫漢之舊事乎文帝不通關市而南越以反孝武盡通西域而匈奴遂衰此通與不通之明驗也後世人君謂通商互市爲非計於是申嚴海禁固絕遠人幾於塞道堙途而後快又豈知久臥者思起久蟄者思啟久懣者思嚏造物者於今日又特辟一大通之局以抉其塞而祛其蔽哉是豈智者之所得而料而勇者之所得而防哉是故懸象著明天所以神變化也山危水險地所以限華夷也異種殊形人所以區畛域也乃自測量推步之術精而天道無不通矣鐵路輪舟之行駛而地球無不通矣五洲各國之民萃而人情又無不通矣觸類而思不一而足不特商爲然而商亦未始不然而昧昧者尙欲墨守迂儒之成見於通商一端始則閉關塞竇而禁其來繼則隳節毀符而杜其往馴至於潰敗決裂而不自知今則九夷八蠻之人皆散處於內地矣閩廣江浙之民皆旅居於外洋矣欽差領事報往跋來無不通之洲島矣電音郵信棋羅星布無不通之消息矣輪舶火車風馳電掣無不通之道路矣英文俄語審義求音無不通之言語矣洋人不憚險阻艱難之苦構兵要約戰而後商是有意於通而後通中國顯分疆界謹守籓籬不得已而後有車來賄遷乘軺問俗之舉是無意於通而亦通﹝惟﹞其有意﹝惟﹞於通故能作爲百貨以誘吾民占吾口岸以罔吾利蠅攢蟻附而來囊充牣而去惟其無意於通故出洋無自備之商船抵境無自立之商埠吾民之自通於各國者無非以謀食而適彼郊土不過勤工作而冀獲錙銖此中國所以有通商之獘無通商之利也然而各國境內舟車所至無在不有華民每歲匯入內地之銀洋以數千萬計不必籌其衣食之資而已攘夫外洋之利桑楡之收良非小補則亦惟通之故耳中國苟能悉心商務一意經營盡吾之力以通其所不通則裕國裕民之謨於是乎在而又推廣通字之義以治中國立上下議院而朝野之情通設外部大臣而內外之交通廣銀行公司而民間之財通興洋務學校而士庶之學通圖其大毋忽其細勤於始毋怠於終庶幾哉內修以善而外侮以攘也近日俄人籌借國債造西伯利亞之鐵路以通東三省之地法人欲收利權擬自諒山造鐵路以通廣西之龍州曁雲南之蒙自日本花旗則咸思通太平洋之電以與英人爭東方商務之利中國卽欲嚴爲之限豈可得哉夫歐洲諸國自拏破侖殘破之後莫不民窮財匱岌岌將危美洲自華盛頓未立之先亦屬五方雜處﹝地﹞﹝他﹞廣人稀澳洲未辟以前特一荒島俄境北連洋多沙漠不毛之地乃自气運大開荒瘠窮邊轉瞬蕃廡而英法俄美諸大國遂角立鼎峙雄視地球駸駸乎有天下莫彊之勢論者咸以爲各國之興其要皆以商務爲始基也吾得而斷之曰惟通之故

古今中外通商源流考附

自神農日中爲市四民之中商居其一惟時艸昧初開垓埏而外大抵狉榛至夏時而東方島夷曁昆侖析支渠搜各國其名僅見於禹貢伊尹朝獻湯書其所載國名漸多然皆不可考卽山海經一書𨿽云伯益所作半屬無稽周書王會圖及職方所紀不特具載國名並詳其方物如騶虞露犬之類此卽四夷咸賓無有遠邇畢獻方物之左證然後儒或指爲僞書以上皆外夷入中國之始尙未及乎通商也春秋之時四夷交侵陸渾之戎隗姓之狄近者處王畿之內無所謂通商之說嬴氏之興使蒙恬北築長城郤匈奴七百餘里林胡樓煩之屬亦遠竄沙漠無敢關漢興始與南越通市通市之名自此始髙後時有司請禁粵關市鐵器南越王佗遂舉兵反孝武朝馬邑人聶翁壹間闌出物與匈奴交易後因單於來朝許於京師互市互市之名由是始光武有鑑於窮兵之禍乃閉玉門關以絕西域之質然亦間與匈奴互市曹魏曁司馬氏屢徙戎於塞下故入晉而後五胡亂華二帝爲虜自時厥後中外不分至隨氏混壹南北裴矩經略西域諸胡於是大入丰都市交易時中國亦麋費以萬萬計唐太宗以公主嫁吐番後乃與吐番回鶻等互市天寶之亂郭子儀借回紇之眾收復兩京而後胡人之與中國互市者幾徧天下契丹沙陀遂以彊盛逮乎五季華夏混淆莫中外分宋開寶間初許日本琉球通市乃置市舶於明州太平興國二年令鎭雄易諸州之界於遼者置權務景徳四年夏州納款置榷務元始祖定江南凡臨海諸郡與番舶貿易者官徵其貨率以什一以市舶官主之明初諭福建行省﹝占﹞﹝古﹞城海舶貨皆免徵以免興夷狄爭利示懷柔之意永樂間西洋剌泥回回等國來朝因附載諸貨與民互市有司請徵其稅成祖以爲有傷國體不聽然明初以來卽設三市舶司初在太倉黃渡以徵倭舶之稅尋攺設福建浙江廣東兼收各番舶之稅而東北則另有茶馬互市之所惟時西洋人之與中國貿易者率皆旅寓澳門門本中國屬地葡萄亞實先處之凡諸番之來內地通商者率皆回住冬沿至國朝猶復如是康熙二十二年臺灣平荷蘭自以有滅鄭氏之功首請通市越二年疆臣請開海禁於是於福建之漳州廣東之澳門浙江之寧波江南之雲臺山悉置關榷焉英吉利於海禁未開時亦通商於廈門臺灣等處後又往來於舟山寧波然其名不著僅目爲紅毛夷而已其後緣粵關索費太重英人糾洋商控之大府於是爲移市入浙之始至林文忠公禁鴉片入內地於虎門將各洋船之煙一律燒毀遂構怨於英常懷報復之志於是英人義律以兵艦薄廣州而向時十三洋行一時被民毀盡後經美商代爲講和許償兵費六百萬並割﹝予﹞﹝子﹞香港一島然後罷兵此道光二十一年事也次年英將濮鼎查又稱兵於閩廣江蘇諸處由海人江擾及三省兵連二載於是白門之撫議成首定五口通商五口者廣州福州廈門寧波上海也繼而美利堅法蘭西亦相率赴粵督署陳請援英人例立約通商許之惟俄羅斯舊制在黑龍江設立恰克圖但許其由陸路通市不準由海道入粵迨五口禁開亦附英美海舶出沒南洋有司弗能禁咸豐八年英法連兵寇天津內犯京師

上狩灤陽命恭邸定議和於是更換條約加入牛莊天津登州曁長江之漢口鎭江潯陽諸口岸於是特設總理各國事務衙門及稅務司等官而西班牙意大利等各小國自白門換約之後亦陸續徑赴都中呈請援例換約一律通商矣

又附英吉利與各國通商源流考各國通商惟英最早特采錄舊聞附登於此庶閱者可知英之以通商爲急務固不自今始也

英與法最近其通商亦與法最先唐肅宗至徳二年與法王查理曼立商人之約英法同盟始見於外國各史元武宗至大元年始用銀洋匯票與西班牙葡萄牙兩國通商英宗至治三年﹝與﹞﹝興﹞威聶士立約通商明太祖洪武十七年始設商船律法嘉靖九年始至﹝亞﹞﹝西﹞美利加洲之白來齊通商二十九年與瑞典合約通商三十二年始與俄國通商萬曆二十二年始設銀號商之便之國朝順治八年始定市舶賦稅頒定律於國中康熙三年瑞典會據亞美利加洲地英人取之名曰新瑞典令居於新地者不許與他國通商商人咸怨是時荷蘭西班牙兩國商賈日興英人嫉之特遣水師提督伯拉格統兵船往西印度海取西班牙屬地曰買加並奪獲西班牙采金之商船至此又遣約克丟伐荷蘭此爲爭通商用兵之濫觴康熙五年始販中國茶葉至英始設保險之法雍正十三年與俄國立通商之約乾隆二年西班牙虐待英之商賈二國兵釁將自此構王及大臣皆欲戰惟瓦爾波不可彊之乃發兵五年遣安勝至南太平洋西班牙商舶十五年仍與西班牙和始制毛氈五十二年與法國重申通商和約道光二年英迦寧爲相羅賓森掌度支墨西哥遜掌商務謀除苛政令四方食貨流通四年英人經營美洲不遺餘力於是南亞美利加諸部久不奉西班牙人約束至是英遣領事官往復立通商之約於墨西哥五年與丹馬立約通商六年新瑞典結盟任英船出入瑞典所屬海口英人專志於行商蒸蒸日上十年之間國中富商貸貲本於他國王家者計三千六百萬兩英建輪船公司往來各處十年輪船初至印度水師總統納白爾始至中國之廣東𨿽未必有心於窺伺然其謀肇於此矣十八年輪舶始渡大西洋商人之行賈於外者於海道益稔﹝與﹞﹝於﹞奧國美國俱立通商條約而創設英公司於暹羅置戍兵於紅海之亞丁埠凡行旅之經此海口者得資保護二十年與徳邦擬立約通商是年方以販運鴉片啟釁英人有戒心焉二十二年

中朝與定和議許英人在上海廣州福州廈門寧波互市通商二十五年與昔西利立約通商當此之時通商船艦三萬八千艘水手二十九萬人其富如此迄今數十年來經營開拓又加倍焉自有地球以來商務之盛未有如英今日者也

重商論

朱云表人之有四民如天之有四時古人未嘗偏廢也漢興恐民逐末特立商賈之律以困之武帝承文景之富庶軍興不足以商人坐擁厚資至元光六年始算商賈定舟車告緡之法又立平準於京師置均輸於郡國使盡籠天下之物商賈無所營利卒之海內騷然唐自兩京陷沒肅宗時遣禦史叔淸等藉江淮漢蜀富商資蓄謂之率貸諸道亦稅商賈錢以贍軍需徳宗時趙贊請於諸道關津各置吏閱商賈錢凡竹木茶漆間架除陌有稅公家所入不能半自徑原兵反而稅尋罷唐亦日削宋熙寧間王安石創制凡上供之物出內錢五百萬緡佐均輸費以發運使薛向領其事又置市易務於京師出內藏錢百萬緡京東市稅錢八十七萬緡爲市易本以戶部判官呂嘉問領其事而諸州各置市易務皆隸焉後蘇軾疏其獘均輸法不行元佑初市易法亦罷蓋商之爲商其不知重也久矣然春秋戰國時爭雄競長疆域各殊故管仲白圭輩操奇計贏而國用足五代十國時如王建孟知祥之前後蜀雄據名都地大物博寶貨山積故民得以外販獲利而國稱富楚王馬殷聽其臣髙郁計廣設茶邸由楚南通行於京洛而國亦富北漢劉承均用劉氏僧鑿銀礦而國亦足南漢劉龔以寶玉明珠招至北方商旅吳越錢鏐徵市稅而國用共賴之蓋各君其國各子其民鄰之厚卽我之薄其賴商賈以籠利亦勢使之然耳我中國數千年來誕膺天命一統之天下也至今日中外締交有電報以通驛遞有輪舟以捷海運而地球上各國之射利者俱以中華爲的日以彼國貨物易我國金銀使無制之錢幣漏泄將以胡底三代下漢治最爲近古及觀錯論貴粟重農而農日益貧錮商而商日益富是其法已不盡行可知農固宜重商尢不可輕也況各國交相徵利正宜誘以商賈使民知制造之多種植之廣我旣有餘便可獲利於人而不失有人有土有財有用之義明初常屯重兵於三邊軍食不足乃令鹽商於近邊之解州池使領票始能販鹽各路而給票但取谷石富民乃就該處雇人墾種荒地出谷易鹽長城內外遂無隙地是民富而軍亦足今誘以商賈亦推其遺意也至生之有道取之亦有道則在當道者酌其盈虛而已考歐西以商賈爲國計英人特設商部大臣經理其事凡船貨出入俱歲會月要有條不紊或皇家貸銀或民間湊股俱有公司總辦國有大事皆向富商挪借謂之民欠到期必息本淸還洵稱君民一體是以英人商務特冠五洲各國踵興爭相講求亦且日臻彊盛而重商之道則尢以徳人爲傑魁其市中貿易之儔皆國中庠序之士通方言深知算學故徳之賈於遠方無不如意卽以賈於英國者而論始則寄人籬下繼則自成一家英或由商致富則棄賈爲官徳人則世精其業故英人深服徳商法則制物工巧不用求售中國卽販賣歐洲近地已利市十倍﹝故﹞法國﹝故﹞之載貨來華者類多貴重之物意在於耀聲名不在於權子母往敗於徳在本國新設海物院卽藻帶魚蝦之利罔不搜抓嗣得掌握越南益復不遺餘力英於印度恐失利兼學種茶近年所出已有一千噸之多中國茶綱緣是日絀意大利蠶絲亦與中國相埒日本分派生徒往各國學百工之藝近年蠶絲亦盛兼能制各國之器物以敷其國用是以西貨銷售甚少英法徳美奧俱嘗設博物會國家出經費招致各商使爭奇競異兼資取法故創造日多而亦日精凡此皆所以爲商賈也夫就西洋而論商務之盛衰關乎國運荷蘭商務興而葡國微英國商務興而荷國弗若徳國商務興而英國亦少弱我中國廣土眾民豈能束手坐以利權授人聽財源之日爲朘削哉誠使招東南華傭以墾西北之荒地頒內府之信鈔以奪外國之銀紙重洋關之餉稅以救土貨之折虧厚皇家之酬賞以勵工藝之材能設領事之巡理以保別埠之淩虐無論在中國外洋時時加意保卹將見裕之有源勸之有方護之有力又何患中國商務反爲外洋所奪以致外彊中漧而不能振作也哉

按歐西各邦均以商務立國其中尢推英爲巨擘近年各國又講求養蠶種茶之法以致中國絲茶兩項大有江河日下之勢右論爲朱君云表來稿論中擬以東南華傭墾西北荒地諸策當道若能照此施行亦濟時之要政也用特刊登以﹝供﹞﹝拱﹞眾覽

商務議

朱云表商非西制也亦非新法也三代以來與士農工同列於四民太公之九府圜法管仲之富海官山其所以振興者至矣第時勢遞更今非昔比我朝各口通商西人雲集而地丁與稅銀遂各居其半使守歷年之成法沿賤商之陋習洋貨之進口年盛一年土貨之出口日少一日以爲可以富國可以彊兵不猶南轅而北其轍乎或者曰今者招商有局制造有局紡紗織布繅絲有局未嘗不思規仿西法攺弦更張而商務之未見振興者何哉則應之曰物有本末事有精粗官商之气未通官商之情未洽所謂規仿西法者固未得其本尙遺其精也然則居今日而欲振興商務將柰何間嘗借箸籌之有變通之道數端焉一設大臣考之泰西各國官制商部莫不有專員所以專責備而資考成也今宜仿而行之凡一切有益於商有損於商隨時考察興利除獘呈請總理衙門行之而各省電綫鐵路亦責令管理

二築鐵路輪舶電綫已行於中國有利於獘矣而鐵路缺如近聞兩湖直隸兩江有開築之舉未知的實然爲振興商務之大端固不言而解也

三廣輪船今中國𨿽設立船政招商等局而船之出洋往來各國者尙少宜添設行海輪船數艘往來各國通商諸埠更廣造小輪船駛入內河拖帶貨物俟異日海軍成時遊歷外洋以資保護則商務無起色者未之有也

四立商會自官商之情未通而官與商多抑勒查泰西各國每埠皆設商會京都且設總會而延爵紳爲之領袖其權於議院相抗每有屈抑許經愬諸巴力門衙門故商人無恐而貿易日盛誠仿外洋領事之法許各業推舉紳董優其禮貌有益於中國商者聽其設法保護不限成法

五廢官局今所設官局誠如前戶部所奏謂利權上不在國下不在商盡歸中飽之員紳者宜招商承領有精於軍械者則設軍械廠有精於輪車者則設輪車廠有精於耕桑雜物機器者亦任其各就所長分別立設立無論官用民皆向各廠定造購取其貨精良則獎之窳敗則罪之

六興鼓鑄金銀銅錢出數太少而外洋之小洋鷹洋遂得暢行於內地須購買機器各省設局鼓鑄則外洋之銷行自滯如前年盛行日本小洋自廣東設局鑄造而明治小洋遂日少此其驗也推而行之設官銀行於省會以運行鈔幣是又賴世之執政者矣

七講郵政者提塘馬號鋪遞各項經費每歲五六百萬亦一大也泰西則否設立官信局公私信函皆得郵寄設信部官以經理之量路之遠近稱函之輕重而徵收信資查英國一千八百七十一年信局總計利銀四兆九十萬四百五十四磅除局費二兆五十五萬九千七百九十七磅外淨得銀二兆三十四萬六百七十五磅亦可見其利之溥矣其遞送迅速有益於國帑商務不少也今上海天津已設有文報局其蒿矢乎曷不推廣行之使無滯耳八頒牙帖牙帖謂不登西語也不論何人考得新理新法創成一技一藝中商部考驗後上者錫以爵祿中者酬以寶星下者或傳爲世業或要其專利數年故泰西有士而工者士而農者士而商者皆著書立說自成一家今中國亦宜仿而行之庶新奇日出不徒竊取他人成法耳

九勸植藝華貨出洋以絲茶爲大宗近日本印度意大利等國起而爭利印度茶品幾勝中國意大利售絲之數幾等於中國使並此利源而爲外洋所奪中國將奚以自立宜令有司勸民﹝栽﹞﹝裁﹞種桑茶育蠶制茶有能刻意講求激勸而獎勵之更勿加稅以沮之則消路必旺矣

十賽工藝一經品題聲價十倍豈獨文士然哉惟工亦然誠舉董紳爲之經理縣邑每年一賽府州三年一賽省會海口五年一賽某人某物一一登記於簿品其髙下獎之金牌爲之延譽斯畱心制造不患不蒸蒸日上矣

十一保海險保險之法非眞保危險也特遇險失事照數賠償耳其價取所保者百分之一爲保險費如海舶出洋有貨百萬兩保險行收資給以保單倘遇失事卽照單取銀不少分毫今通商諸埠西人設保險行房屋則保火險輪車則保碰險甚至人身則保病險惟鬥殺服毒之人例不賠償則人皆惜命無自戕之妄作矣誠令華商糾設公司仿行保險一切則每年保險之費不致流入外洋矣

十二借國債國債非洋債也其法創自歐洲每有大工大役必告貸民物而復予以操券之息按期應付不少毫釐故有急需不必彊民捐輸而百萬金錢可立集也前年中國軍事初興戶部奏請息借商𨿽集有巨究不免彊派硬捐今兵爭已息賠償兵費及各國洋債斷非內地賦稅及洋稅所能供不若早開國債之例俾閭閻慣用不疑每年償利若干由各海關經理刊給餉票以抵現銀卽由海關付息萬一有閉關絕使之時亦無難立集巨資也

十三合公司獨力難舉成眾擎易舉由來久矣中國近年開礦亦爭設公司稟請大憲給示招徠刊章程繪圖式而股東究不知礦產若何礦在何處無怪一敗塗地也西人公司由各股東公保董事十二人由眾董事再推總辦正副各一而每人亦有多股於中總辦受成於各董各董受成於各股東上下箝制自無獘病今中國亦仿而行之取外洋公司章程律法翻繹遵行庶鐵路電報制船諸物可藉眾力成矣

十四攺稅則稅則爲商務大端前光緒十三年照會法公司商務專第三條因北圻來往商務必須設法作速振興攺定稅則減十分之四收納正稅今通商海關稅則減十分之三收納正稅其出口至北圻中國土貨卽照中國海關稅則減十分之四收納正稅今中國出口貨物日見其滯宜減出口土貨稅則十分之二洋貨照舊徵稅則出口之貨必旺而利源自不外溢矣

通商宜設立﹝商﹞﹝而﹞部以浚利源

應祖錫太史公曰農而食之虞而出之工而成之商而通之此寧有政教發徵期會哉人各任其能竭其力以得所欲故物賤之徵貴貴之徵賤各勸其業樂其事若水之趨下日夜無休時不召而自來不求而民出之周書曰農不出則乏其食工不出則乏其事商不出則三寶絕虞不出則財匱少財匱少而山澤不辟矣此四者民所衣食之原也原大則饒原小則鮮上則富國下則富家貧富之道莫之予奪而巧者有餘拙者不足觀於貨殖列傳序而後知通商乃經國之要圖不可不視爲身心性命所關也中國自古以來重農務本賤商抑末方以爲天子有道守在四夷通商乃羈縻外國之術耳且天子不言有無烏有膺圖受籙之君而孳孳財利自同盜跖者哉道光之季年海疆事起中外諸臣不能折衝禦侮黃爵滋首發難端林文忠操之過急而耆善弈經伊裏布琦英輩類以庸劣膺長子丈人之任遂至一敗塗地不可收拾維時猶以講求洋務爲恥情多隔膜動受欺蒙迄今泰西諸﹝邦﹞﹝拜﹞享受和約無窮之利事事盡占便宜𨿽曰城下之盟急何能擇而始作俑者其能不遭千載之唾罵哉昔者管子相齊善﹝因﹞﹝所﹞敗以爲功姚崇擢入中書人號救時之相且困極而亨窮久則變天道循環之理也泰西以﹝全﹞﹝無﹞力保商遂能馴獲富彊彰彰可考而其長技良法不自珍祕聽人之摹仿此亦足以見歐﹝美﹞﹝墨﹞諸洲人性之質直矣而近﹝代﹞﹝伐﹞柄政巨公惟以講求兵制兵法制造軍火爲如福州船政局上海制造機器局金陵洋炮局天﹝津﹞﹝洋﹞武備學堂軍械所等處仿造軍艦槍藥彈測量遠近推算重力壓力速率之法曾襲侯敏惠公﹝著﹞﹝所﹞有中國先睡後醒之論亦指中國修明武備仿用西法槍及創立海軍等大政而言而咸置商務爲緩圖於西人保護商人講究商務之道全不詳加體會且多置釐卡以擾累之官商之性不通上下之分太隔朘削滋甚而商賈多失業之人熟於趨避者遂有戤用洋單掛洋行招牌情事噫商人惟利是圖是其本等而爲叢驅爵爲淵驅魚誰之過歟凡此諸端皆不重商之獘也誠能幡然悔悟勿以故步自封悉屏浮議設立商部衙門以親王大臣總理其事特示崇重之意各省均置督辦商務之大員以一事權或卽令藩司兼管各府州縣以相其地之所宜而置官以倡率之全照西國章程而一以保護商務爲主商務之隆可計日而待矣商務旣興則鐵路礦產機造諸項自次第舉行商人殷富國勢亦與之俱興不必以講兵爲彊而兵自足以無敵於天下蓋兵之彊弱全視乎餉項之盈絀餉項之盈絀全視乎商民之貧富故曰倉廩實而知禮節衣食足而知榮辱禮生於有而廢於無故君子富則好其徳小人富以適其力淵深而魚生也山深而獸往之人富而仁義生焉富者得勢益彰失勢則客無所之以而不樂天下熙熙皆爲利往天下攘攘皆爲利來太史公﹝利﹞貨﹝殖﹞傳眞經國之要圖也

中國商務必大興論

汪振聲遞信省書記官中橋遊歷蘇杭沙市各處回國後陳其意見曰日本貨物銷路最廣之處人皆曰莫如歐美目前固然終則必在中國而不在歐美也中國地大物博其商賈又有恆心而耐勞各國知華人於商務一項將來必能與之爭利故於此道悉心研究惟恐不精諸凡國中情形亦莫不細加考究獨日人以中國商務爲不足懼未嘗畱意卽有所知亦僅皮毛耳詎知中國終必爲商務最大之國日本無先見之明終有噬臍之悔中國國政固不堪問其辦事固無頭緒其商務工業固未悉心舉辦利源未興實由於此譬如沙市及各省煤礦甚旺而國中所用之煤皆取諸日本藏其固有之利者昧於事理也若果風气漸開將其煤礦陸續開挖必盡變其現在情形而爲天下煤業之冠以其所產之煤多於日本不啻倍蓰歐美各國所以知中國最深者各處旣派有傳教采訪復設有官員坐探消息自靈也日本則不然所派領事皆系新手商務情形未能熟諳到任後專候升派他國優缺此等領事焉能望其有作爲哉其實派赴中國領事比他國尢爲緊要宜選精明彊幹之員方足勝任日官在華不獨有管理本國人民之權並有采訪政教商務之責各國皆有冊紀旣精且詳其國政情形僅查冊紀已可得其大槪中國無之是以采訪尢難非派能員無濟於事再日本商賈能與歐美各商角勝負者不在資本之大技術之精而在起居飲食一切費用較省耳乃日人之僑寓中國者每攺其本來面目費用一切不崇本國及中國之儉省而專習西人之奢侈遂失其取勝之道也夫如是而欲於商務場中與西人爭利不愈難哉

論英通中國商務路程

王韜英國總商務公所欲在中國造一鐵路以興商務擬請國家津貼或徑由官造或由商造而國家保其造路後之盈虧於西六月十二號派人覲見外部大臣沙列不雷與郵務大臣喬諸海覓爾登敷陳此意總董議員斯福得惱可得率同諸人進言曰本公所以爲欲將英國商務興於英新疆之湄江一帶非在緬甸海口與中國西南之時木地方用鐵路接通不可欲英國制造之業在中國西南及北暹邏與法國制造人爭利亦非接通此路不可本公所欲英廷及印度政府知此事爲不可緩或從暮爾名經過暹邏或從冷貢入英屬地經過堪倫尼此路須由國家辦理或保護其盈虧且欲請中國準此鐵路穿過時木入中國之境其章程須與法人通鐵路至中國一律相待前次本公所會議大眾皆以此議爲然故以奉聞云雲裏茨公所董事威靈士與勃蘭克剖公所董事海力參申言曰法俄政府近頗有舉動於中國則我英之不可坐視明矣沙列斯不雷答曰君等皆閱歷甚深故用心如此周密然辦此繁難之事非徹始徹終詳思辦法不可至裏茨公所之言我三十年前初至印度時已慮及此嘗費盡心力探此消息昔馬嘉理因探路爲人謀害此事至今猶在人耳目我等志願欲將商務通至黃河一帶已非朝夕天下諸國多有以阻別國至本國商務爲要著我等則當以能在人國內開絕大市面爲要著然我英辦法與他國亦自不同他國通商實爲得地起見英國惟求振興商務而已蓋十年以來我英增地已多故其所重當在彼而不在此由此觀之自以設法在中國新添市面爲最要現中國之商務固以我英爲冠首然苟欲多采中國內地物產而使工人制造成物多得銷路實非開通此路不可惟欲辦此等事其中又多周折我英向例凡不在本國境內之鐵路政府每不肯相助常有境外之路旣與律法相合商人又有利可圖於彼國人亦有益處並有益於天下各國者然下議院猶往往不允津貼若此次之議下議院能慨然允許眞出意料之外矣要知君等若能自立一公司力辦此事則凡在英境內之鐵路國家必可極力相助至此路將通至別國境界時我國力量必能使人不阻撓也我未見外國有見鐵路將入己國之界而不準其接造者君等其勉之前者哈來忒嘗言今欲將此鐵路從上湄南之雷堪地方達至中國境內於天下甚爲有益此論最當暹邏近漸開化必能實力整頓國政我極望彼國能竭力幫助各鐵路之能達上暹邏者前英與法約不得在湄南地方壓制暹邏此約彼此同其利害今欲令暹人允造鐵路至保護各地則可若路旣成欲以政府權力管轄此路則不可君等不得以暹邏有受人保護之屬地遂謂非自主之國故凡經過彼境之鐵路必當歸暹管理此等情形皆宜熟思據裏茨公所之言謂英法在湄江議新疆約法索取屬地而英未索實與在暹開鐵路事甚有關云云我以爲此非印度政府之意然實已誤矣我意此區區屬地未與法爭亦於造鐵路無害若於鐵路有害則我國必不肯聽之也君等云時木地方要緊此論極是其地離公郎之擺渡不遠可搭橋通之又聞或謂我等造鐵路但至公郎而止此說不確印度政府極欲令此路告成若其路將通至雲南邊界可令英公使請中國思自己利益及關稅好處則彼必許辦矣至我國與法所訂之約則並未阻我國辦此事之權利也又有謂我國若與法起恐法將我此路所有利益奪去此眞恇怯無識之論我英舉辦一切常能勝別國一籌也又或慮俄人在暹羅北地與英爭商務此尢不必慮我英有歷來之國權又有如許商務之機器又有如許貲本又有如許閱歷若尙不能與俄在市面爭一日之長則英眞愈趨愈下矣要之我國與民須合力將天生之阻力除去則商務一途當無一國能著我先鞭者矣云云總董乃稱謝曰蒙大臣如此接待又承垂教實深嘉荷於是稱謝而退

商務

陳次亮古之財利或上聚於國屯膏者也或下散於民藏富者也或中飽於官吏剝民蠹國者也今也不然不在上不在下不在中而流溢於外故古人理財之法不足以盡時勢之變遷外彊中漧已成痼疾則商務之不振爲之也善夫徳相畢思馬克之言曰日本官民之至徳者日講求工作商務孳孳矻矻學成而歸華人一入徳國則詢何式之船最堅也何廠之槍最精利也考求訂購不惜重貲夫此時各國彊弱相均莫敢先發卽情勢更攺亦須再閱數十年所購船不出十年銹澀苔黏半成棄物機器之制日異月新甫能擇善而從已復後來居上矣日人求其本華人騖其末日本意在富國中國意主彊兵無論工作日精他日可以自制也卽兵端將肇購之他國亦無異取之宮中也日本之興其未艾乎至哉斯言於中國日本得失之閒可云洞見癥結矣比年以來日本出口之貨歲增至一萬三千餘萬而中國出口向以絲茶爲大宗今印度之茶意大利日本之絲年盛一年已奪華人之利𨿽湖絲質地柔勒華茶性味和平天時土宜非彼所及然絲以機繅而色白茶因稅減而價廉必須審受病之由始得盡變通之利此舊有之商務不可不保也外洋入口之貨以洋藥洋布爲大宗今日土藥盛行漏卮漸塞矣惟洋紗洋布歲溢六千萬金必須設局購機廣開制造至外洋食物照約免徵卽以洋酒一宗每歲入口已及千萬宜於十年換約刪去此條洋貨之入華者設法以收利權土貨之出洋者減稅以輕成本此將來之商務不可不開也蓋中國貴粟重農情形異而泰西制用之法亦與中國不同中國租賦取之農民而關市亦稅泰西度支出於商賈而畎畝無徵國用出於農則重農出於商則重商理之固然無足怪者中國租庸調已攺銀錢利害兼權榷商爲便此後舟車四達光气大開非商何以捷往來通轉運自今伊始制國用者必出於商而商務之盛衰必系國家之輕重𨿽百世可知矣商部旣開商局乃定商情旣順商政乃興滄海橫流今已捉襟見肘矣安得深明大之君子與之挽日下之江河也

商部

陳次亮語曰識時務者爲俊傑今日之時務洋務而已矣然其間自有緩急先後之序焉不可不察也今之言洋務者動曰講求公法整頓海防制器練兵購船造自以爲當務之急而不知皆緩圖也自以爲得气之先而不知皆後著也夫中外之局和與戰而已矣通商與用兵而已矣勢如連莫敢先發其戰也亦所以成和也其用兵也亦以爲通商地也太古之世粟帛交易民或老死不相往來迄乎貨殖成書日中爲市官山府海齊擅富彊服賈牽車衛隆孝養以及漢書鹽鐵周府泉刀大官或算及錙銖八政莫先於食貨唐開互市邊關茶馬之徵明遣寶船番舶珠犀之利今日者五洲萬國貿遷有無風气大通舟車四達可知道裏廣遠貨幣往還此端旣開斷難再塞前有千古後有萬年從玆四海通商遂將一成不變也審矣惟是中國人情自利自私不諳商務上下隔絕聲气暌孤比年出入之間歲絀數千餘萬他日川流海溢財盡民窮𨿽有良平無所藉手如越南印度諸國利權盡失受制於人殷鑑非遙可勝太息不有以整齊之調護之何由轉移風會宏濟艱難哉謂宜仿泰西各國增設商部筦以大臣並立商律商情商平商稅四司分任其事商律者保商之政也以泰西商律譯出華文情形不同者量爲刪攺通行遵守以杜姦欺商情者卹商之政也時其丰歉除其疾苦劑其盈虛勿使下情壅於上達商平者限商之政也總挈中外益寡裒多使商有所贏而民不爲病略如漢書平準之意籠萬國物價而使之平而國家之公司附焉商稅者榷商之政也海關常關釐金雜稅之類咸隸是司比較成虧權衡贏絀上期足國下不病商而內地稅釐亦須照海關新例查開貨價按結報明漸撤西人稅務司增立內地商政局主持稽核如此貨昔多而今少昔有而今無必須斥駁行查考求其故貨之壅滯商之折閱維持補救必審其方參酌中西務臻美善夫中國舊制崇本抑末重農而輕商今日釐稅兩宗數與地丁相埒京協各餉挹注所資假使無商何能有稅民力竭矣國計隨之必執不言有無不言多寡之詞苦相詰難恐膏脂有限悉入外洋他日之患寡患貧有出於尋常意計之外者無財不可以爲悅徒法不能以自行富國彊兵非商曷倚不設專官以隸之不足以挽回積習也此救時之急務制敵之先機若之何其習焉若忘忍而與此終古也

商局

湯蟄仙天下無無獘之利也顧不能因獘而不言利任官不如任商專任華商不如兼任洋商猶爲利多而獘少今招商局特任之官而商者宜其有獘而無利矣同治十二年南北洋大臣奏設此局於上海髙掌遠跖迄今收回中國之利權者亦不可訾算不謂之善開風气胡可得耶自光緒二年歸並旗昌所有活本皆成呆產而門面愈闊糜費愈滋事事以官行之委員多要津之竿櫝甚有博幹修以掛名者矣買辦必局總之私人甚有由妓寮以呈身者矣過客之抽丰取給於此大吏之饋送挹注於此節節剝耗層層侵蝕不過於南北交衝設此送往迎來之公所𨿽年終淸單贏餘鑿鑿而官本商本皆如鹽著水中可見而不可掬殆不終日之勢哉且法越之變海上戒嚴仍藉旗昌以便販運掩耳盜鍾僥幸無恙前轍可鑑來軫方遒亟宜豫計今將防其獘而保其利該局淸單不足深信宜特簡淸剛無欲之大臣督同核實估計局中見存官本若干商本若干棧房幾所碼頭幾處輪船躉船各幾艘計值大共若干務使淸見潭底估定後招有力華商合同洋商代爲包辦歲認繳租銀若干成總包則統局本總計分包則分計之就分局論如甲包上海乙包天津之類就上海論如甲包南棧乙包北棧之類事事聽商人好自爲之一切支銷不裁自女省所有應繳租銀如包乙年則甲年之杪先須繳淸一有延宕另行招辦而總局但坐享其成有洋商互相詗察積獘畢竟稍淸卽遇海警包自洋商亦得照常駛行可免敵人沮否則轉運不靈任重難久一聞警耗又須停徹涸可立待矣嗟乎國家極大之利源殫精竭慮以成之因循欺飾以敗之有心人能無感慨系之哉

中國議辦商務局緣起附總理衙門謹奏爲遵

旨議奏講求商務折治國之道農商並重然一國獨立則務在農雄角逐則務在商商固與兵相輔者也中國素爲一統之國不懼利源之外泄故於商務一道缺焉不講近自與泰西各國通商以來利源日涸商務日壞當事始亟於講求思爲補牢之計玆將去臘總署覆奏講求商務一折錄於左方以供眾覽

光緒二十一年十二月二十四日總理衙門謹奏爲遵

旨議奏事光緒二十一年十一月十七日軍機處交片禦史王鵬運奏請講求商務一折軍機大臣面奉

諭旨著總理各國事務衙門議奏欽此臣等查該禦史所陳無非欲官商一气力顧利權此周官保富之法行之今日尢爲切要如所稱沿海各省會應各設商務局一所責令督撫專政局中派提調一員駐局辦事將該省各項商業悉令公舉董事一人隨時來局將該省商況利病情形與提調妥商補救整頓之法稟督撫而行之事關重大者督撫卽行具奏一節查通商爲致富之原必令上下相維始克推求利獘泰西各國以富彊爲首務或專設商部大臣其它公司商會隨地經營不遺餘力中國各省商行自爲風气間有公所會館章程不一地方官吏更不關痛癢公事則派捐訟事則拖累商之視官政猛如虎其能收上下相維之益乎自立約互市以來洋商運貨祗完正子兩稅華商則逢關納稅遇卡抽釐於是不肖華商賄買牌照假托洋商之名洋商出售報單坐收華商之利流獘遂不可究詰要之歐美各洲商民之捐名目繁多如田房捐存捐進項捐印花捐較中國釐金加重倍蓰卽香港新嘉坡諸島何莫不然此皆華商習聞習見者也至於洋商僅完正半兩稅便可暢行無阻利權較華商爲優然華商食毛踐土當能仰體國家立約通商之故不應自外生成何以假冒牌照之風年來愈熾良由官商隔閡官旣不卹商艱商復何知官法該禦史請於各省設立商務局俾得維護華商漸收利權誠爲當務之急惟請派設專員作爲提調以官府之體而親闤闠之業終難透辟不如官爲設局一切仍聽商辦以聯其情擬請

飭下各督撫於省會設立商務局由各商公舉一殷實穩練素有聲望之紳商派充局董駐局辦事將該省物產行情綜其損益逐細講求其與洋商關涉者絲茶爲大宗近則織布紡紗制糖造紙自來火洋胰子諸業考其利病何者可以敵洋商何者可以廣銷路如能實有見地確有把握準其徑稟督撫爲之提倡再由各府州縣於水陸通衢設立通商公所各舉分董以聯指臂所有各該處物產價值漲落市面消長盈虛卽由各分董按季具報省局匯總造冊仿照總稅務司貿易總冊式樣年終由督撫咨送臣衙門以備參考其華商互相貿販不與洋商相涉之貨亦應按照市價公平交易不準任意髙擡或故爲跌價以累同業設經局董查確應卽明爲告誡若復怙惡卽由局董稟官將該行店劣迹榜示通衢以儆效尢該局所遇有稟官之事無論大小衙門均不得勒索規費各局所地方長吏月或一二至輕騎減從實心諮訪蓋必有卹商之誠乃能行護商之政非徒藉勢位之尊也各直省果能實力奉行商情可期踴躍商利可冀擴充卽華洋交涉亦可得其要領矣又如原奏所稱招商局開辦多年並無起色請

特派督辦招商局大員一人駐局辦事將招商之務分爲閩廣三江兩湖四川四大股每股各令公舉殷實公正之商董一二人專辦該股一切商務由各商董議定辦法稟督撫而行之別置提調一員專管局中一切章程一節查招商局爲南北洋輪船總匯同治十一年前北洋大臣李鴻章奏明設局商爲承辦官爲維持自光緒二年買並旗昌船棧後官帑積付一百九十萬八千兩逮今拔還現已不存官尙非並無起色卽就每年完稅而論各省關所收招商局船稅歲約三百餘萬搭載水自開局至今幾逾萬萬若無局船則此利盡屬洋商是該局收回利權實明效大驗更能力袪中飽切實經理則爲益較多該禦史請整頓招商局誠非無見惟整頓之法實分兩端一在局之獘一在船之獘查該局所以能自立者實賴官爲維持故𨿽怡和太古多方排擠該局猶能支拄蓋歲運蘇浙漕米又帶免二成稅課皆該局獨擅之利其於江西兩湖漕米則代買代運尢操奇贏若槪屬之局中不由一二人專利則公積愈增此在局之獘所應整頓者也各船買辦半由夤緣而得每船貨容有艙口簿可查而搭客則以多報少影射隱瞞難爲究辦外洋輪船責在船主事無巨細悉聽船主指揮每搭客登舟則驗票船至半途則查票登岸則繳票此皆大副專責而船主總其成不致擠雜朦混招商局船主但管駕駛船中一切買辦主之故長江買辦之缺爲最肥美此在船之獘所應整頓者也凡玆積獘臨以貴而無位之督辦公私未澈呼應不靈徒擁虛名恐無實際該局向隸南北洋轄理以局船起卸口岸均有關道可以稽查而受成於南北洋較爲切近光緒七年李鴻章議復王先謙一疏聲明該局繳淸官不過商本盈虧與官無涉並非一繳公帑官卽不應過問聽其漫無鈐制蓋豫言之矣擬請

飭下南北洋大臣將招商局歷年積獘認眞整頓該局總辦及掣票登賬管理船頭司事與夫江海各船買辦能否得人經辦之事有無自私自利爲商股所指摘並申明舊章每年結算由津滬兩關道稽核該局歲刊告白設被商股詆駁有據則津滬兩關道亦應任咎至於每船到岸如何稽察客載應飭各關道委員經理無分晝夜與稅關船頭官公同查驗以杜獘混其未設關道之地如江南下關安徽大通安慶湖北武穴等處由南洋大臣檄委地方官辦理按月徑稟南北洋商署存查能否如該禦史所陳分閩廣兩湖三江四川爲四大股應由南北洋大臣體察情形酌辦該局船曾駛赴舊金山檀香山新嘉坡各島道遠費煤船小載輕爲利無幾現求擴充之法宜就中國各口岸有可爲該局增益以敵洋商者統由南北洋大臣隨時規畫請

旨遵行至通商事務向由臣衙門辦理該禦史請在京師設立商務公所與臣衙門無甚表異自應毋庸置議所有臣等遵

旨議奏緣由謹繕折具陳伏候

皇上聖鑑訓示謹奏奉

旨依議欽此

牛莊貿易情形論

議西報英領事何君具報牛莊上年貿易情形論及該口可望興旺之處尢爲講究時務者所須知以彼時正值日本據守該口也一千八百九十四年該口進出貨價據何君所報共計十六兆五十萬兩次年因中日軍務遽減至九兆五十萬兩進口貨百分之中減五十分出口貨減三十分查日本據守該口時所有內地往來貨物盡行停止其商店銀行亦皆關閉加之出口生意直至遼東有交還中國之確信後始行開辦而該口進出貨價並未十分減色實屬幸事所可異者進口棉紗減少而所銷之數仍爲貿易各貨之冠以其𨿽比九十四年約少一半比九十三年約少三分之二猶過進口棉花貨物總價三分之一耳玆將該三年進口棉紗磅數列左

九十五年五兆二萬二千四百磅

九十四年十二兆九十三萬五千二百廿七磅

九十三年十四兆七十三萬一千二百磅英國棉紗由一萬九千磅九十四年進口之數加至十二萬九千磅此數實不足爲異以該口所銷磅數向以兆計而日本棉紗竟加二十八萬三千磅之多又進口棉紗中有十萬磅又原布八十疋粗布三百二十疋系由上海紡織局所制者尢爲僅見沙列不雷侯嘗言有商務公所數處委員不甚講究各領事所報貿易情形憶念及此尢不得不將鐵釘一項可望暢銷之處爲該委員重言以申明之牛莊所制鐵釘釘頭太大貨色又粗現在所銷洋釘區區一萬二十五磅之數據何君所料必大加添實於制釘用釘之人兩有稗益況吉林省木料最賤凡造圍墻不用磚石而以木爲之鐵釘用處之多可知矣何君所論滿洲土產最要者爲吉林所做之紅酒如西國之格來立得酒是也倫惇某行聞之函請何君寄做紅酒之葡萄子立佛波爾某君又托辦滿洲野花子紛紛請托以備栽植並考究其用處滿洲所出皮貨及徳沙紬固已聞之久矣近有某君熟悉絲業者前赴產絲各縣查得該處做絲之法亦屬盡善絲業可望大興斯則尙屬新聞土國政府講究蠶絲請寄織徳沙紬之蠶子出種太速不及遞寄何君擬攺寄繭種此何君所報絲酒兩業情形也滿洲所產之亦將大興現已有出口者惟爲數不多目前栽植未能盛行耳滿洲地土之肥寶藏之多凡讀威立姆孫君之遊歷中國北省日記者固無不知之悉矣惟此書爲時已久玆何君所述尢屬近事蓋自威君遊歷後滿洲開墾各處又加整頓現在拓殖之人大半系山西山東省人遷居該處之後裔威君遊歷時沿大路各處已有人居住嗣因國家格外鼓勵所定地價甚廉百姓紛紛購地頗稱興旺景象爲之一新近何君遊歷吉林其所經之處計七百八十英里絕少荒田類皆膏腴之地其通省情形頗似加拿大之平原間有似蘇考脫北省之土地者所墾之田廣大無比與中國南中各省之田陌阡短小不相同其遊歷時𨿽系冬季地凍無艸而田中所遺之物皆髙粱皮屑足見開墾之費工所產之茂盛也滿洲土產何君於稟報貿易情形時未便拉雜多陳聲明將來另行具報而滿洲一處自軍務後交涉紛起比前倍覺緊要所有另行具報一層曷禁引領望之惟該處於交戰時蹂躪頗廣百姓遷避甚遠幾疑其必不復返乃奉天交還中國後北省商務大加推廣興旺若斯其故何在何君竟未述及豈衰極必盛之謂歟此地若照西人所言早建鐵路其興旺气象必有過於今玆者而中國自黑龍江以北劃歸俄國後始知鐵路之利及今猶未暢行舉辦近則百姓紛紛遷居滿洲昔之荒地今成肥壤所產貨物據何君所見皆用驢車往來載運若易以火車其利可勝道哉

論大阪商情

譯日本報詳查貿易情形而考其所以盛衰消長之理此爲商務第一要事故善言商學者因內外市場市價之騰落察匯票行情之變動以槪見流貨之繁緩以檢按其影響𨿽然此事固非易易也今我大阪通商貿易多經由神戶埠頭轉來則欲究大阪商情與神戶亦有相關之理大阪商務比年日見興盛試以明治二十七年阪神兩埠出進口貨價總計九千百十二萬七千七百九十七圓比較二十六年實增千七百十四萬六千六百五十七圓其中出口貨價四百二萬六百十五圓進口貨價千三百十二萬六千四十二圓又以二十六年與二十五年比較凡進口貨價增一千一百五十五萬三千七百三十八圓出口貨價增二百六十二萬七千五百九十三圓更溯之十年以前則實增五倍又半可謂盛矣又前此日地商務多經由他國人之手近日亦稍見轉移計二十七年日商自運貨物合阪神兩埠計五百三十萬五千二百七十六圓比諸外國人所運二千四百八十九萬七千二百五圓之數實居百分之十八回溯二十六年僅居百分之十三實已增加五分矣苟乘勢進取不懈卽壓倒外商亦非難也今采阪神兩埠輸出進口貨物中百萬圓以上者錄左出口貨物明治二十七年明治二十六年明治二十五年米

四百六十一萬五千四百二圓三百六十一萬五千五百十二圓三百七十五萬四千六百六十八圓火柴三百六十八萬五百四十五圓三百四十一萬七千二百三十三圓二百十三萬七千六百九圓茶

二百八十九萬八千五百四十圓二百八十萬二千八百六十一圓二百八十三萬七千九百六十二圓銅器二百三十七萬八千八百十六圓二百四十八萬三千二百七圓二百八十三萬七千九百六十二圓席

百九十五萬六千百四圓百七十二萬二百九十九圓百十六萬四千六百一圓地氈百十萬七千五百六圓三十八萬七千七百六十六圓十七萬二千六百十九圓樟腦百二萬千五百六十圓百二十六萬五千六百三十圓五萬五千三百九十一圓進口貨物明治二十七年明治二十六年明治二十五年棉花千五百八十五萬六千三百三十八圓千三百八萬八千七百三十八圓九百八十萬五千二百三十二圓米

六百一萬六千七百十五圓二百十三萬五千三百二十四圓三百七十四萬六千三百九十五圓砂糖五百三十萬五千二百五十二圓四百四十九萬三千四百十三圓三百六十七萬八千百三十四圓各種機器三百六十三萬五千五百五十二圓二百五十一萬九千百九十三圓二百九萬九千八百七十三圓綿絲三百六十一萬七千八百五圓三百五十六萬九千三百九十九圓三百五十四萬七百六圓鐵鋼類三百四十三萬八千二百三十三圓二百二十四萬五千三百二十八圓百五十一萬六千二百八十二圓石油二百四十五萬五千八百四十二圓二百十四萬九千九百五圓八十萬六千七百三十一圓豆油二百十九萬九千八百七十一圓二百九十萬五千九百八十三圓

輪船百八十萬三千五百六十五圓三十八萬三十圓

縮緬吳絽百七十六萬四千二百七十七圓百二十八萬四千四百二十四圓十二萬七千七十五圓金巾類百七十一萬九千八百五十六圓百四十八萬九千九百七十七圓二十五萬六百二十圓右表統計出口貨物最多者爲米火柴次之茶銅等又次之進口貨物棉花居首米及砂糖次之各種機器以下諸物又次之要之連年商勢上進其進口品物亦多有關於內地工業制造之數據及各種機器之類此皆有助於富國者也貨物之經由本港而輸外國市場者計英國中國香港英屬印度美國法屬印度疑謂馬達加斯加或安南徳國法國朝鮮等處最爲巨額出進口貨屬於此等諸國者歲各上百萬圓其餘俄國奧地利布哇伊大利西班牙和蘭者不足言而在上記諸國中出口之物多向香港美國次之中國居第三位美國所輸入𨿽在諸國之右輸出則在第四位輸入之多次於美國者爲英屬印度及美國而香港在第五位也試舉阪神兩港輸出貨價在百萬圓之上者如下國名明治二十七年明治二十六年比較增減香港九百三十五萬二千四百十圓九百五十五萬三千四百五十五圓減二十萬千四十五圓美國七百六萬千五百十九圓五百九十六萬四千六百二十二圓增百九萬六千八百九十七圓中國四百八十一萬六千七百三十五圓三百五十六萬六千百九十六圓增百二十五萬五百三十九圓英國二百三十三萬六千九百六十五圓百九十一萬三千百六十二圓增四十二萬三千八百三圓英屬印度百三十九萬九千六百四十八圓九十三萬五千五百四十五圓增四十六萬四千百三圓朝鮮百三十八萬八千八百一圓八十九萬四千百三十七圓增四十九萬四千六百六十四圓按表查核輸出入之消長惟中國及美國增加最多英國與英屬印度及朝鮮次之於香港則見減少考其所由蓋因疫病流行故商賈多閉店以避厄船舶厭檢疫之煩而不願寄泊是以驟減及病勢漸衰商況稍復而戰事又起阪神間之華商多閉店西歸於是貿易局面又一變而入口貨如荳類出口貨如魚易及他種海產物皆被其害矣蓋由此等貨物皆假華商之手也美國則因購銀條例旣廢故工商業漸復舊觀如茶地米谷等陸續增銷又因銀價低落故一切貨物運往用金之國益多矣中國𨿽因戰事海陸運輸稍有阻礙然如棉絲火柴等日常須用之物所銷更盛乃增至百二十五萬五﹝百﹞﹝千﹞三十九圓至於英國輸出之額超過前年者一則以銀價低落故輸出增加一則以我國銅米各貨之價甚廉而乘彼之昂騰以致此也朝鮮商業不振而吸集貨物反出於其前年之上者由駐韓華商多歸本國故商權驟歸日商之手且日人在韓者日多故銷用本國之物亦日多也

中日在韓貿易情形表

譯日本報中日交戰華師敗績華人在韓商務遂亦爲日所奪數月以來則華商又蒸蒸日上而日商復瞠乎其後矣觀仁川商務公所具報情形卽可知其梗槪公所報曰查一千八百八十五年至八十九年日商進出口貨價其數實過華商蓋日本貨歲計一兆元有餘中國不過七八十萬元惟其時每年加數多寡日本已遠不如中國玆請將該五年內兩國加添數目比較列左八十五年日商進口貨價計七十二萬六千七百六十元華商進口貨價計二十四萬二千六百八十元日商出口貨價計十四萬二百六十九元華商出口貨價計九千四百五十五元八十六年日商進口貨價計九十四萬一千五百五十元華商進口貨價計四十萬六千八百五十六元日商出口貨價計二十萬二千八百十七元華商出口貨價計一萬三千一百四十一元八十七年日商進口貨價計八十二萬七千一百十三元華商進口貨價計六十四萬一千三百四十元日商出口貨價計二十九萬四千一百十九元華商出口貨價計一萬八千六百五十一元八十八年日商進口貨價計一兆四萬九千四百八十九元華商進口貨價計六十三萬六千九十二元日商出口貨價計三十萬六千三百四十九元華商出口貨價計五萬六千八百六十四元八十九年日商進口貨價計一兆十一萬三千六百四十七元華商進口貨價計七十二萬九千三十七元日商出口貨價計二十九萬三千四十二元華商出口貨價計六萬九千七百四十八元觀前表八十九年以前五年之內日商貿易數目百分中僅加六十二分華商則已增三倍矣故自九十年至九十三年華商在韓貿易貨價又遠過日本今將此四年內兩國進口數目列下九十年日商進口貨價計一兆二十五萬九千二百十八元華商進口貨價計一兆三十一萬二千六百十四元九十一年日商進口貨價計一兆四十二萬六千四百六十三元華商進口貨價計一兆七十三萬八千四十四元九十二年日商進口貨價計一兆三十一萬八千七百七元華商進口貨價計一兆七十一萬二千二百七十二元九十三年日商進口貨價計八十四萬五千三百四十九元華商進口貨價計一兆五十八萬九千一百二十六元九十四年日本因戰獲勝商務因之驟增華商經手生意爲之大減是年日商辦貨總價計三兆八萬八千十元華商僅一兆八十七萬四千四百二十二元卽日商比華商多辦一兆二十一萬三千一百七十八元日商之勢極盛至九十五年五六月間始覺漸衰玆請將九十五年前半年中日各商辦貨數目分月列出與九十四年比較如左按此條所載之數核之不符以原本如是姑仍之九十四年

日商進口貨價計一兆九十四萬二千六百三元華商進口貨價計一兆七十五萬九千六百十九元九十五年正月日商進口貨價計三十九萬六千八百七十五元華商進口貨價計一萬一千十元

二月日商進口貨價計二十萬一千九百六十五元華商進口貨價計二萬一千三百七十六元

三月日商進口貨價計二十三萬五千五百八十二元華商進口貨價計一萬一千七百四十五元

四月日商進口貨價計二十二萬五千一百六十四元華商進口貨價計十五萬五千八百四十元

五月日商進口貨價計二十三萬四千三百十八元華商進口貨價計六萬一千三百五十六元

六月日商進口貨價計二十一萬一千六百十元華商進口貨價計三萬五千九百八十元自九十五年七八月後華商回韓人數日增其所辦進口貨亦因之而加至日商生意則與前半年勇往無前之勢大相懸殊九十五年七月日商進口貨價計十九萬六千四百八十一元華商進口貨價計十五萬四千一百四十七元

八月日商進口貨價計二十四萬一千七百八十六元華商進口貨價計十六萬二千五百七十二元

九月日商進口貨價計二十萬九千三百六十四元華商進口貨價計三十四萬三千一百八十九元

十月日商進口貨價計三十四萬六千二百九十六元華商進口貨價計二十五萬八千九百四十六元

十一月日商進口貨價計二十五萬六千五百九十六元華商進口貨價計二十八萬三千六百六十九元

十二月日商進口貨價計二十五萬五千九十四元華商進口貨價計十八萬二千九百二十元九十六年正月日商進口貨價計三十三萬一千八百六十七元華商進口貨價計九萬一千二百四十一元

二月日商進口貨價計十一萬九千九百四十二元華商進口貨價計五千三百五十六元

三月日商進口貨價計十七萬一千四十三元華商進口貨價計十七萬五千六百五十元

四月日商進口貨價計二十萬三千六百二十九元華商進口貨價計二十七萬四千二百元九十五年五六月以前華商進口貨價每月通扯僅五萬元日人所辦貨價不下三十萬元是日本貨價比中國貨價至少亦多三四倍惟自七月以來華商進口貨價頓加至數十萬元竟過日本數目若照此辦去則華商在韓貿易之數目尙有復加之勢必至朝鮮全國商務盡入華人之手而後已噫華人戰前之權利不又將恢復乎錄東文日日報

論英國商務漸衰

錢念祖英國駐華使臣領事曾於數年前具報本國言英商短於心裁將爲他人所制國中報館又屢論之而未能動人聽聞近時指摘其短者加眾政府漸顧念焉玆請舉其情形論如左英國百年以來貿易極盛不獨總攬海上之權其鐵及棉花之制造輸出之盛悉甲於天下至近時法美徳比等國競起往往出英人之右推原其故蓋由英人旣握天下之商權積漸之餘遂成數種气習其一曰不顧他國人嗜好何物須用何物一以己國之風爲準也其二曰向來商務無人抗衡故不知所守之舊法宜變更也其三曰當貿易之盛時不復思到衰敗之日也世界之大勢已非昔比而英人猶守其向日之習气不肯少變此漸衰之由也英人通商他國必欲彊行自國之模型衡量尺度錢法及言語文字於他國是其气習之最壞者故其通商書函記英字其通商旅行者操英語其度量皆用英尺英寸其權衡皆用英噸英磅而他國競衡者傾注全力以求通行方便故所至之地其方言衡量尺度錢法一準其本國以爲定又不論彼我之嗜好習俗之異同務捨己從彼以順商情皆英人所不能也且英人習於奢侈貪於遊樂勢不得不髙其貨價而求厚利以視徳法意諸國商民稍事勤儉以輕減貨值者相去霄壤矣他國人又每自貶抑以招攬生意英人則每傲然待彼之來請而後應之蓋其偏執以爲吾英貨物越於他國之上也且英人於淸帳之期亦太緊迫而他國之人以擴張商業爲第一義而不介意於永期之貸借也又英商多無學術其從學校出者極少他國多出新式而英商猶排斥之株守其舊式古例頑然不動皆由於商界之中未遇勁敵故也而不知今日非復疇昔也然此等情形於英國貿易家有害而制造家則未見減色蓋英人制造之貨物仍爲華人所喜用其價亦不髙特在外轉販者染習气貪髙價以至此耳故英國輸出貨物總額猶未見減少轉移賣買之際則已不經由英商之手而移於外商之手此現今之情形也然其轉販之人旣年下一年爲外商所壓倒則其貨物亦必至爲他國貨物所奪亦自然之勢也然則英國在今日𨿽未見有大損後日之計豈可知哉要之英人所以如此者由其人剛而不柔也英人之殖民於四方也排百難用兵力以成功可謂豪也然因人之風俗而投其所好以收其利權則英所不能也至於英人能因此情形而攺其習气與否則可爲商學會中之一題目也

論英國商務

英領事湛今日地球之上商務之最盛者必推英國爲首其與各國通商最廣得利亦最多然則英國商務興旺如此眞爲地球之冠矣查英國與各國通商每年進出口貨值銀十九千兆佛郎各屬地進出口貨值三千兆佛郎合共值銀二十二千兆佛郎商船值價三千一百八十兆佛郎總計英國商務每年可得二十五千兆佛郎所出之利合地球諸國而計尙不能敵一英國但照海面核算商船用英國旗者一百分占八十七分用各國旗者一百分僅占十三分商船共有三萬六千一百八十一號內有汽船一萬一千三百五十五號噸數計重十兆零五十萬噸近年商務安平海面用英國旗者益見其多而仍日有增長其推廣商務之法由於地球上電綫無處不通脈絡貫通俱能扼其要領海綫公司國家優予利益而保護之策尢屬不遺餘力訂立章程三條一所有海綫公司不準用別國人司事人子弟亦不準受別國電綫公司傭值二所有國家與各屬地政府有要電須先發者無論何時首先迅發三遇有戰事英國家與各屬地電報局一律由國家派人管理查英國海綫計長二十五萬基羅邁當法裏名共值銀一千兆佛郎是商務電報英國均已獨操其權各國隱若爲其所屬似此情形殊有關系法之所以不如英者觀此可以知之矣昔有報館人名鉤夜者已將以上情形登諸本報爲國家效忠告未知蒙采納否法國與安南畿內亞塞納﹣馬恩省加三處海電之費每年約銀一兆佛郎其利皆歸於英國就商務而論英國幾有管轄地球之權非他國所能望其肩背但觀近日情形蒸蒸日上昔年尙無此景象也其得利最多之處尢在進口多未經制造之貨如羊毛棉花等類售之本國制成易銷之貨運載出口旣養民生又通土產一舉而兩善備焉查英國進口之貨以糧食爲大宗英國全境大半資其接濟前八九十年英國人用他國糧食約得十分之一今則不然進口米糧日益加多祇就麥一項而論進口之價已值七百五十兆佛郎本國人數近一百年以內戶口從十六兆增至三十九兆是以進口糧食𨿽多而仍有益無損當一千八百五十四年克裏美之戰是時英國種麥之地有一百六十萬英畝現時祇有五十六萬英畝若一旦奪其海權不許載麥船駛入英國恐英人將爲餓莩矣英人知其然也故保護商務尢力英國海軍最精鐵甲船運兵船亦以英國爲最多每年養鐵甲兵船之費約有一千兆佛郎合法俄兩大國之力尙不能與之抗衡國富兵彊此其所以雄長歐洲也

上海商務情形論

英領事湛英國領事湛君具報上年本埠貿易情形其論首曰本埠商務仍覺有加無已近十年內貿易數目倍於往昔中朝於商務一道素無振興鼓勵章程而貿易之廣乃能如此亦可躊躇滿志矣湛君冊報甚詳今請擇要錄之查冊中第一表系載各國在本埠貿易數目第二表系述洋船進口貨物湛君之論第二表曰表中數目非本埠貿易全數蓋帆船所載之貨尙不在內也而帆船數目正復不少華官往往以爲擴充輪船之利必阻礙帆船之業此論固不獨守舊人爲然卽此一端觀之知中國故見自封之習未易變矣○本埠出口貨物數目大增由繅絲廠之加多耳中日軍務延至上年五月𨿽與北地商務稍有礙而統計九十五年一年商務頗稱興旺以匯畫無甚上落故也其論第三表曰或謂英商生意近爲徳國及各國人所爭此說似不盡然玆請以英國及其各屬進口數目與各國比較之分數言之一千八百八十二年上海進口貨百分之中英居七十九分九十四年百分中英居七十六分九十五年英居七十九分徳商所暢銷者在小件貨物如燈鍼顏料及自來火之類以大宗貨物而論則我比昔時有過之無不及也至徳商有辦理過我者其在與中國訂辦軍火合同乎惟與華官辦事全恃商人之招徠能否貨之髙低所不計也所幸合同𨿽系徳商所訂而辦貨未必盡在徳國往往有轉向英國購辦者也惟此項生意自和議成後頗覺減色英商所辦出口貨分數比往年大減八十二年百分中英居四十四分九十四年三十二分九十五年二十七分其減成之故有二一因倫惇止銷中國茶葉一因貨物向運至倫惇分發各處者今則徑至歐洲各國矣本埠貨物出口運至日本其數驟增其最多者爲載往大紡織局所用之棉花至載貨生意英仍冠各國其在沿海一帶除招商局所載之數外其餘則英幾獨擅其利矣至其論上海進出口之金銀或以中國將付日本賠款萬萬兩之白銀一時出口恐於商務場中有礙今幸此款已議定用銀票匯至英國銀行似尙簡便湛君此論可無慮矣湛君報冊又云查九十五年上海進口白銀計四十兆五十萬兩出口黃金九十四年計合銀價十二兆七十四萬八千兩九十五年減至七兆六萬六千兩其出口黃金除進口數外計合銀六兆八十萬兩進口白銀除出口數外計三十六兆六十萬兩此數可作爲中國進出之金銀總數緣他埠與各國往來數目較少也其論本埠之工作曰洋商創設紡紗各局需用土產及一切料物或謂將來商議各該料應還稅則恐費周折西人赴內地采辦土貨運往外洋例得在海關稟請半稅執照惟辦土貨至中國口岸制造成物不能援此爲例在我國本可執言以爭故西人或以爲慮我則以爲不必慮也再房價地價大漲蓋本埠興旺之勢使然也商賈資本近大加增足見華商知工部局辦法之善頗有願藏其市之意告退華官皆以上海爲樂土經營房屋爲久住之計凡此工部局皆宜格外照料以廣招徠他日人眾地狹工部局申請擴充租界則言甚正而事甚順矣蘇杭旣準互市則上海商務加成自在意中加以各國官能與省中大員就近常相往來裨益實非淺鮮也其總論中國之情形曰或問此次軍務能使中國弛禁攺新否我應之曰否以整頓而論若全恃政府舉辦照目前光景比十年前卽無退步亦鮮有進境惟近有可作爲之事二一各口岸已準設局工作此不獨有利於華並有益於英自紡自織不必由外洋轉購可以節省極多華之利也節省之款仍可寄至外洋多購他貨英之利也一允償日本賠款中國現在國庫支絀無從籌款欲加地丁鹽課關稅又勢所不能爲今之計惟有蠲去釐金使土產得以運至外洋暢銷再修街道浚河渠興鐵道並弛一切有害無益之禁耳所論二事第一事與中外各國有益自不待言中國工價最賤資本又饒則將來制造天下所必需之物其價必廉豈非大利乎至第二事是否有益抑有害要在中國自爲之耳若中國因度支告匱而使舊禁加嚴將必愈形窮迫若因此而納友邦苦口之言攺度支舊法則賠款𨿽大未始非天降大任於中國先苦其心志耳

利源

陳次亮屢閱海關出入貨稅冊而知通商一事其中國者至深而爲害於北方數省者爲尢大也每歲以出抵入不足者三千萬金外洋食物所需照約免徵亦例不入冊近年洋酒一項華洋同嗜入口已千萬有奇綜計一歲所虧實不下五千餘萬而海防之購船購者不與焉再閱十載卽五萬萬金中國之財力幾何能禁此無窮之罅漏乎東南十省腹地𨿽虛而橫覽海疆猶然富庶者出口之土貨可相當布帛通行洋布之銷場不旺也天津一口洋貨之入者將三千萬土貨之出者僅二百萬不及十分之一煙臺一口洋貨之入者六七百萬土貨之出者百餘萬不及五分之一惟營口一隅出產稍廣然油豆各物販賣蘇浙之間出洋者寥寥無幾直東艸帽邊一業因姦商攙雜銷路日微橐駝羊毛不諳剪剔而洋布入口年盛一年綜計已四千餘萬北方瘠苦有此絕大漏卮僻遠荒涼不知若何景象矣比年疊遭荒歉籌捐濟賑仰給南方𨿽亦天之流行未始非人事之朘削也故今日外患內憂斯爲最亟而興利之法亦莫要於北方請以北土之所宜而外洋之需用者言之一曰畜牧之利西人酷嗜牛乳爲飲食所必需貯以佳瓶貽諸遠道美國北方之民皆以殖艸牧牛致富因筋蹄骨角無一棄材也羊橐駝之毛按時收翦織爲絨罽華美溫和不惟四海通行卽華人亦喜購用宜先提官或集公司廣購圍場以資牧放養牛取乳購機織絨物美價廉必可營銷外國矣一曰葡萄之利葡萄一種本由西域而來北地寒而多沙植之無不蕃盛累累結實甘美殊常洋酒品味𨿽繁悉以葡萄爲釀法國土產三萬萬獨以酒爲大宗計數科徵收稅獨重泉甘味厚各國嗜焉然以西山泰岱之名泉較之彼猶瞠乎其後也宜購地自種而仿西法以釀之卽銷售中國海疆其利已逾千萬矣又況蠶桑之利考諸禹貢本在靑徐幽冀諸州而徳州之棉花色白絲長頡頏洋產苟繅絲織布自收利權何至啼饑號寒重費九重之宵旰哉惟北省之民性朴而惰不有以教導而倡率之則疲薾之風气終難轉移流溢之金銀永無底止不歉而歉不荒而荒年復一年官民捐難乎爲繼當財殫力盡之時將何以善其後也事有必至理有固然曲突徙薪宜早計矣

論英徳貿易

泰晤士報英國前內閣總理大臣陸斯別理伯臨英倫邑斯三府席演說技術學校創始之式興言英國貿易見壓於徳斯別科剔忒爾報評論其說頗有可觀玆鈔譯其大要曰前總理所云是向計數字面駭人聽聞者也前總理與理財家泰斗阿達摸斯密斯乃同國之人今頓聞斯說能無驚異哉陸斯別理伯謂徳人所以壓英者厥有三事英國所輸出貨價在千八百七十二年以英國人口數除之爲八鎊一邊士一邊士值中國銀一分三釐九毫在千八百九十四年則減爲五鎊十一先令一先令值中國銀一錢六分七釐八毫四絲二邊士是𨿽由物價賤落然觀輸進輸出之差知非關物價賤落之故也嗚呼是何言耶彼謂欲國家昌富當使貨物輸出超過於所輸進以免本國金幣流入彼國蓋在昔日則爲名論然其所謂富者謂獨指金幣而言則是舊說也何則貿易之理有金幣者固富有貨物者亦富也我所輸出少於所輸進金幣流出固多矣貨物流入不亦因之多乎且試問彼與我貿易者苟其輸入於我者多我之輸彼者少則出入兩不相抵彼將忘其不相抵而不令我補以金幣乎抑或明知其不相抵而聽我之欠彼乎抑必令我補以金幣乎三者必居一於此矣苟令我補以金幣則猶之我與彼以勞金而彼酬我以貨物夫何患焉若他國而給我之求超過我所輸出亦不令我補以金幣斯實可喜之事不足憂也陸斯別理伯又觀千八百八十三年徳國所輸進僅千六百六十三萬鎊而千八百九十三年多至二千一百六十三萬鎊竊以爲可憂焉然我國向徳貿易比諸十年前歲有五百萬鎊起色我金不流出徳國則英倫銀行之金庫充實之聲久聞矣且伯又以此十年間增輸進之旣制品千三百萬鎊余以爲可寒心然貨價賤落其輸進旣制品較輸進未制品更覺日甚外國未制品價之賤落不過促彼益輸旣制品於我國而已徳國貿易日見興盛不可掩自徳法交戰以來僅二十五年耳猛進突飛之勇必當少壯之時徳國年齒洵在此時也然彼貿易隆盛不無可議者意其有隆盛之觀亦因政府保護焉朘民脂膏謂納稅也以保護商賈使得賤賣貨物是以人力爲之耳徳國之爲此欲逐爭衡者於市場遂不計商務損耗也故其貿易之數日有增加而國民之貧不可救藥政治之紛紜殆由保護各種殖產各種工業乎此等爭訟而伯不加察作如是觀一切等閒看過夫亦未免粗疏矣

中俄陸路貿易

泰晤士報中俄貿易於陸路經恰克圖賣買城而行由來已久矣據該地商會所具報昨年貿易爲約一千九百六十萬一千四百五十畱俄一畱當日本約七十五錢千八百九十四年約千七百八十八萬九千七百七十二畱千八百九十三年約千七百二十六萬七千三百三十四畱年年有增加之實蓋因中國進俄之貨物日益增長也何則自俄國輸進中國貨物以昨歲比較前年約減五十萬畱焉玆將自俄輸進中國貨物盈朒之數表錄如左按此表與下表其分數所列按之合數均不符以報文本如是姑仍之

一千八百九十三年九十四年九十五年卽昨年也俄國制品九十三萬五千六百二十二畱七十萬二千五百三十四畱九十二萬七千二百十七畱外國制品十九萬五千三百七十九畱十九萬八百六十九畱二十五萬五千四百五十八畱金銀等類貴重金銀之類百十一萬五千七百八十二畱百四十六萬九千九百二十六畱八十三萬四千三十畱紙幣卽銀紙也十一萬七千四百五十五畱二十五萬九百六十八畱十一萬九千七百七十七畱合計二百三十六萬四千二百三十九畱二百六十一萬四千二百九十七畱二百十三萬六千四百八十二畱自中國經由恰克圖進俄貨物數目年有增加昨歲所輸入約千七百四十六萬四千九百六十八畱九十四年約千五百二十七萬五千四百六十五畱實增多二百十八萬九千五百三畱也其品目譯登如左

千八百九十三年九十四年九十五年中國產物二千三百三十七萬八千五百八十畱千三百五十四萬二千八百六十七畱十五百四十九萬三千三百九十四畱蒙古產物十五萬五千九百三十九畱十九萬三千四百七十七畱十二萬七千八百七十六畱俄國紙幣三萬二千八百五十五畱三百九十畱十萬六千六百十三畱中國貨物輸進也米革兒州爾勞活是州及其餘各州百三十三萬千二畱百四十一萬四千六百二畱百七十三萬七千八十五畱合計千四百九十萬三千九十六畱千五百二十七萬五千四百六十五畱千七百四十六萬四千九百六十八畱中國產物惟茶最多昨年所輸進約一千四百七十九萬五千九百二十四畱九十四年約千二百八十三萬六千四百九十三畱九十三年約千二百九十七萬九百五十八畱由是觀之中俄陸路貿易亦可窺見一斑矣

論日本商業未必能爭英國之利

泰晤士報近有僑寓日本某西人函致太唔士報論日本仿制西洋貨物價固較廉而於日本商務鮮有裨益其函曰日本貨之所以不足貴者工料太低也凡有函詢日本西商該國貨色情形西商每以不合歐美所用難求銷路致復其故在貨不耐久價𨿽廉實不便宜耳譬如日本所造之腳踏車英法徳各國體面之人俱不願乘之寄去貨樣鮮有成交者玆請將日本仿制西洋貨物擇其常用者約言之日本腳踏車爲鐵匠所制大半系用人工不用機器頗類西國舊式車遠不及新式之穩便也所有造腳踏車大廠共計四家每年所出不過五百輛日本新式車每輛售價十一鎊十七鎊不等英國車價亦不過十二鎊至二十鎊兩相比較價相若而其車之堅固光滑較日本所制者眞有霄壤之別矣日本用棉紗之國其所紡者大半銷之於本國惟國中不產棉花皆取諸外洋加之紡紗機器亦購自他國非自栽棉花自造機器不能爭印度蘭格司夏棉紗之利以印度紗固價廉而蘭格司夏紗又貨佳也然則日本日後果能自造機器乎曰以細巧機器言之如紡紗機器之類年內決無自造之事卽將來此項機器能否爭我之利亦不必慮日本非新開之國豈尙有莫大之利源至今未盡興也哉日本柴薪二十五年前俱取諸樹林至今𨿽間燒煤仍用木柴否則所產之煤其易於開挖者早已取用殆盡日本廟宇王宮及尋常房屋均伐木爲之各處樹林前數年頗茂盛者今已出木漸少而國中所需木料未見稍減以致造房所用木價頓貴現由美國進口至日本奧立剛松木貨色與日本上等木料相等者價轉便宜是以美國與日本木料生意運價𨿽貴來貨日多觀日本日用起居所需自房屋以至喫飯之箸無一不以木爲之卽可知木料貴則木器價必漲木器價漲則日用必費而工價昂矣人每以爲日本工價較廉而不知其有名無實也以英國工匠一人所作之工可抵日本三人之力嘗見紡紗廠所雇工女之多比之英國紗廠奚啻倍蓰日本工價照人數算計固屬便宜而房價髙衣價貴喫食費於往昔近來工人中頗有困苦難堪者爭加工價時有所聞大紗廠罷工之役非其明徵耶夫工人欲舉止適意非求加工價不可而日本工業所以能取勝於各國者工價較廉也若工價昂則失其取勝之道矣或謂日本有貨物數種頗能爭利將來出口貨價大有過進口貨價之勢而不知其適相反也但以進出口貨多寡比較觀之卽可槪見運西洋貨在日本目前不患無銷路而日本貨來西洋一時難與我爭利將來日在工業漸有進境除本國銷用外所有盈餘屆時中國工業若猶未興日本貨之必求銷於中國也當可預定至日本商務與各國爭利能取勝之說英人似可不必過憂僅恃工價賤而無他力以助之欲與各國比賽其能取勝也幾希而況日本工價之未必果廉乎

日本農商務委員

知新報日本農商務省所派委員查復農商工業情形於本月十九日聚集農商務省經外務大臣大隈及農商務大臣榎本面諭如左榎本曰日本所出土產國中需用甚多百姓遂以爲不必在外洋另求銷路詎知現在各國惟利是爭不容日本退落人後當今之時惟有竭力擴充各種工業與各國比賽是以欲堅固本國農商工業根本及推廣其利源非在各國暢求銷路不足以分其益夫固不待智者知之也而近來日本與各國互市通商各業未見暢旺本省職司農商旣宜考察其減色之緣由尢應講求其整頓之善法特派汝委員澈底根究汝等須照單中所問逐節復其致富之道尢須各抒意見幸毋諱飾大隈曰十四年前農商工業向歸內務省及司藏省兼辦嗣以時勢變遷商務加多歸商自行經營恐難周到國家自應先行愼重其事以開風气其時伊藤侯司內務余掌度支會請另添農商務省幸而如願以償一千八百八十一年農商務省設焉其辦法悉照英國章程並議定日後辦有成效應選派委員采訪官民意見隨時整頓商工事宜此等委員須由國家當差人中選充是此次所派委員卽施行數年前巳定之章程也農商工業均關緊要原無偏倚但以目前而論擴充商業尢爲急務其中以與各國互市最爲緊要蓋與各國互市不獨有關於商工兩業並有關於各國比較之權勢也或有以進口貨多出口貨少兩不相抵因而爲慮者此事其實不必過慮余知汝等亦必明燭其微矣而余則猶有說焉余膺外務重任所有更攺條約尙未告竣之處以及設法推廣商務之章余必專心致志務使貨物進出相抵以防漏至外務省辦法目前余𨿽不得言其詳願汝等會我之意竭力整頓商工各業各盡厥職此余所厚望者也

玆將日本政府所開單中飭查各節開列於左一中國之沙市重慶鎭江九江蕪湖漢口宜昌等口均在長江之上現擬派船前赴

該江行駛應否先派熟悉情形之人查勘再行開辦二欲在外洋廣行日本銀洋應如何辦理三欲使辦貨之人可將存在棧房之貨隨便抵押項應否另造棧房歸海關管理四欲使日本貨物銷路暢旺寄至外洋日本貨樣應如何辦法五欲使日本與各國來往商務書信再加迅便有何善策六日本所保進出口貨海險生意應如何擴充七欲約束及保護工人使日後股本工價兩不虧耗相安無事應如何定律施行時務分類文編卷十九

圜法銀行國債

圜法

陳次亮國家何以鑄錢曰以爲民也日用通行非此不便也今日何以停鑄曰以爲國也銅價過昂所得不償所費也然則有益無損有利無獘旣可便民又不病國者莫自鑄金銀錢若矣古之時粟帛交易而止矣自首山采鑄九府通行炎漢五銖輕重適當泉刀貨幣之用歷四千餘年唐宋以還疆土益廣至明而後地丁稅課槪用紋銀良由人利輕賫事趨簡便三品之輕重視九州島之廣狹以爲差然紋銀折算畸零權衡輕重出入髙下之際吏胥弄法市儈操奇銅錢則笨重煩難不能及遠運千緡以行萬里所得者幾何矣今日萬國通商外國銀錢行於東南各省民情之所便卽天意之所開也歐洲諸國航海東來因商旅暢通道途日遠銀錢猶有不便乃一律行用金錢自中國印度外貨幣交通槪以黃金爲準因時制變𨿽聖王不能禁之矣其顯敝中國者莫甚於洋債一宗鎊價參差隱虧巨萬而民間貨物一出一入低昂輕重均以金磅爲衡暗剝潛銷利源外溢國家所恃以宜民利用奔走一世者太阿之柄甘授之於外人薄海漏卮永無底止殆不得鋪張塗飾視若緩圖矣謂宜統飭各省設局購機將三品之金一律鑄錢行用其金錢銀錢之輕重及五分一角四開諸式仿泰西惟參酌情形熟權子母別定式樣詳議章程仍由戶部侍郎主持其事錢局薪俸及防獘諸端均參仿中西從其善者礦政局開采所得就近平價采買以供鼓鑄之需仍與鈔法局相爲表裏互資挹注外合內分相系相維立於不敗部庫藩司收解之款亦將銀兩折合金錢銀錢三者並收照時價年終奏定由部頒行各官廉俸旣增則火耗陋規均可酌量裁減民生日厚國用益饒而天下吏胥衙蠹舞文骫法之端已削根株不去而自去矣夫三品厥貢夏書兩著其文天生五材以利民用今日之貧匱非食之不足實用之不充也中國金礦銅礦之多遠非泰西所及伐山開礦就地鑄錢免西人龍斷之虞有四海流通之利商務日振工藝日興再歷數十年中國之豫大丰亨有斷非海外小邦所能及者此自有之利自主之權乃怠惰因循守株待兔補苴掇拾剜肉補瘡他日財盡民窮偶有水旱偏鋌而走險其事尙忍言哉迨天之未陰雨徹彼桑土綢繆牖戶維此下民孰敢侮予鴟鴞之詩人所爲拊心而嘆也

交鈔

陳次亮鈔法者所以濟金銀銅三品之窮也皮幣之端開於漢武沿於唐宋盛於金元逾變逾輕久而益敝明兩行之而敝國朝一行之而亦敝者豈鈔法之果不可行哉信則行不信則不行有鈔本則可行無鈔本則決不可行也元明之末造皆因府庫空竭欲以洛陽貴紙盡籠海內之金錢立意欺民而欲民之信之也得乎然則有國者何爲而必行鈔法也曰無他上下均便而已矣以國計言之歲入一千萬之款而造千萬之鈔行之民間鈔本相均無流獘也而銀鈔兩行歲得﹝二千萬金之用﹞交子會子四海通行轉運煩費之端可以盡免矣以民生言之交易往來現錢已多不便至攜行遠道則水火盜賊在在堪虞何若一紙輕取之如寄乎今日民間未嘗不行鈔也承平之世晉商匯兌獨擅利權自通商以來銀行設於海疆錢票廣行於內地或函或票與古人交鈔何殊惟國家自有之利權下散於商民漸移於外國耳龔自珍曰本朝行私鈔而不行官鈔他日必有巨商虧閉而四海爲之搖動者閱數十載此言驗於阜康夫使絕市閉關仍如前日度支充溢歲有贏餘則鈔法不行焉亦可也使如元明之季庫藏已竭鈔本難籌則𨿽欲行焉而有所不能也鈔法之當行而可行者此其時矣行之之法柰何宜於戶部別立鈔政府專派侍郎主持其事各省各埠設鈔政局所有辦法參仿匯號銀行與商政圜法兩局相爲表裏此設官之法也由戶部綜計入款歲撥二百萬以五年爲期京協各餉﹝責﹞﹝靑﹞成匯解苟有擠軋庫款準其通融隨卽劃還以淸款目此提本之法也上下出入統以銀鈔各半爲衡通行之鈔三品兼權一圓至十圓爲度由鈔政府制造頒發參仿西法作僞無從匯兌之款照依匯費或函或票事後繳銷此用鈔之法也現有之匯號銀行原可並行不悖公私緩急亦可相通惟分號分行歲補鈔政局費數百金以示急公之義此收權之法也泰西銀行章程貧民蓄積數元均可存放生利商民挪借必有抵押取息甚輕國家需用之時可以代籌巨款照收薄息以示大公此國便民之法也夫萬國通商而後其地廣矣其用宏矣不立鈔法以濟其窮必有扞格而不通取攜兩不便者此亦必然之理必至之情矣博考良規擇人而理厚其薪俸嚴其勸懲至信至公達於中西通於上下斯卹商卹民之本足食足兵之原商務之所由振興民生國計之所以維持於不敝也聖人復起不能易已

鑄銀條陳呈爲敬陳管見仰懇據情代奏事竊維夏書禹貢惟金三品三品者何金銀銅也周興以珠玉爲上幣黃金爲中幣刀布爲下幣恐上幣太貴下幣太賤乃髙下其中幣以制上下之用故曰黃金者用之量也蓋天下之財幣惟貴能制賤惟重能制輕非三品兼權不足濟生人之日用三代以前聖神相繼自黃帝以下莫盛於成周而文武當日理財實以黃金爲準遂以車書一軌九譯來庭固由徳化之覃敷亦制馭之得其道耳明初紋銀之貴與黃金等故俸餉地丁槪以紋銀出入歲僅三百餘萬而民間仍用銅錢卽以貴制賤以重制輕之義也萬曆以後美國銀礦大開運入中國本朝沿明舊制仍用紋銀年復一年度支漸以不敷俸餉皆難自給上旣病國下復病官病民何則紋銀之價日賤日輕不足以制物價之貴重也英吉利旣得新舊金山自鑄金錢名之曰鎊每鎊重二錢二分五釐持以與各國通商無能敵者蓋闇合周法得貴賤重輕相制之道故能縱橫四海獨擅利權各國隱受其虧不能不謀自立美洲分國亦鑄金錢式與英等嗣而法效之矣徳效之矣俄效之矣奧日意比效之矣今日本亦效之矣其與英鎊同者十之七八不同者十之二三蓋人貴我賤人重我輕必爲人制我貴人賤我重人輕必能制人人貴我亦貴人重我亦重則𨿽不能制人而亦可以自立此必然之理也各國制度不必仿英而不能不仿英之鑄錢者非有金錢一通商卽爲人所制也今各國皆有金錢而中國獨不用不鑄受害之巨悉數難終約言之厥有四獘一曰國債中國前時所借洋債尙少然撥還期近鎊價必擡以十成計之輒虧至二三成以上今歲撥三千萬歲虧二成卽多出銀數百萬兩至於購購船一切海防之費無一物不買鎊卽無一事不受虧若自鑄金銀錢入之金銀之會以鎊還鎊彼自無辭一也二曰商務通商各口買賣貨物均須以鎊合銀彼有千鎊之金錢卽可作萬金之貿易我輕而彼重卽彼富而我貧中國之匯號銀號典肆錢莊無不仰洋商之鼻息以金鎊易紋銀易以紋銀易金鎊難是彼以一金鎊奔走華洋華人已暗聽指揮相率入牢籠之內而平日出入虧累所不必言六十年來中國商務所以永無起色馴至今日海疆各埠無一富商卽偶有之亦必倚洋商通緩急者職此故也自鑄金錢通用金鎊彼此之勢始可持平二也中國開銀行以後將與洋行通往來乎抑不通往來乎如通往來必須金可通銀可通票亦可通方無窒礙否則買鎊賣鎊必致受虧亦與國債相等如不通往來其局面僅一匯票莊官錢局耳況國家萬一忽有急需豈能自堅其說則千日積之一朝散之反聚斂中國之現銀以輸之外國矣惟鑄用金銀錢銀行鈔票亦以金銀錢爲數則四通八達若网在綱三也中國旣開金礦又不禁金出洋是爲授人利器旣不鑄金錢又不用金鎊是爲自窒來源今日銀賤於金三十餘倍銅錢賤於金錢一萬餘倍他日將金收盡低昂其價值以盤算中國之銀則中國銀根立時短絀市面立見動搖生人養命之源懸於人手蓋貴能禦賤重能禦輕而輕斷不能禦重賤斷不能禦貴此一定之理𨿽聖王復起無可如何也惟鑄用金銀錢則大局挽回在此一舉四也或曰中國官民上下所通用者銀耳只須銀多何患金少此在通商以前可也通商以後則不可此後不通商可也此後仍通商則不可何以言之今綜計天下釐金關稅鹽課稅出於內地之商者約二千餘萬兩歲有所短各海關洋稅藥釐稅出於海疆各商者亦二千餘萬兩歲有所增是海疆之貿易已與內地相等內地可以銀計海口必以鎊計內地之現銀少海口之現銀多頻年海溢川流彼已將利權操之掌握此後金銀價值髙下由人尙能保此銀之長在中國乎惟金銀並用乃可輕重相權且金錢輕便所值較多人可收藏一二文以防不測是鑄用金錢卽藏富於民之上策也或又曰中國金礦甫開柰黃金不敷鼓鑄何而無慮也各國之鑄錢者非皆自有金礦也按時價購金鑄錢已能敷用況中國從古至今稱黃金最多之國只須廣開金礦並由銀行金店按市價買金斷無不足現在情形可考而知者海關出口黃金之數歲值銀三千七百萬兩計重一百餘萬兩按照英鎊之重可鑄金錢七百萬元漠河一處出金歲亦在十萬兩內外此外吉林奉天四川雲南等處歲歲增多外國鑄錢之機皆金銀並鑄惟鋼模不同金重於銀一倍金錢𨿽小而分兩轉多也故金多則鑄金錢金少則鑄銀錢從無停機待鑄之患總之鑄金錢所以禦外鑄銀錢所以安內多鑄一金錢卽外國免一分盤剝多鑄一銀錢卽內地免一分拮據而以貴賤輕重之理及現在情勢言之則鑄銀錢猶緩而鑄金錢乃彌急也請言自鑄金錢之利天下各國所用之金惟中國赤金系十成足色標金則九八也各國所用器飾錢幣之金自六成至九六而止無能及標金者因煉金無須化學愈鍛愈純故中國獨居上上耳各國鑄錢之金大以八四爲率因成色低則行用不便成色髙則資本太多當日英鎊通行卽系八四他國仿英而鑄亦以八四爲衡本不必十成足色也匯丰馬加利等銀行專做中國金銀交易運金出口並無稅釐以彼八四之金錢抵我十成之金價是每金百萬兩顯虧十六萬兩矣今我取以鑄錢則每金百萬兩卽可淨贏十六萬兩合紋銀五百萬兩其利之大如此故鑄銅錢僅敷成本而已鑄銀錢爲國大利鑄金錢則大利之尢此項利源理宜歸國並應奏定程序頒行以重其事則源源運鑄美利開矣請言通用外國金鎊金錢之利英鎊盛行而後各國相率鑄錢此國之金錢不得通行於彼國出入虧折仍屬不便於民惟中國自道光以來外國之銀錢銷流於海疆內地中國行所無事亦竟無獘端蓋天下之錢本供天下人之用天無私覆地無私載日月無私照則錢幣之流行天壤者亦然此天下之公義也銀錢如此金錢可知今自鑄金銀錢而外國之金銀錢與中國分兩成色相同者均準通用則彼錢皆我錢也在我振興商務以貨易之而已夫天下萬事萬物各有一至當不易之道無中外古今一也自開辟以來五千餘年天下鑄錢之多莫多於今日者各國錢法之亂亦莫亂於今日者而有不多不亂者存於何驗之驗於天下人之便不便而已矣便不便於何驗之驗於通行之廣不廣而已矣今英國之金鎊通行已地球美國墨西哥鷹洋所行亦占地球之大半粵鄂仿鑄分兩相同得其要矣中國銅錢𨿽僅行本國而以禦小物畸零分算大益民生此三者皆天下之至便貴賤輕重適得其權衡度量之所宜然固圜法中至當不易之大道也然天道後起者勝利獘之故歷久而始明中國當此之時會逢其適實富貧彊弱之一大轉機天佑國家時不可失應請宸斷毅然釐定圜法飭下英美出使大臣購買鼓鑄金銀錢機器一副來京卽於京師設立錢局機器之大小以每月能鑄金錢百萬元銀錢三百萬元爲度明降諭旨定圜法爲三品金錢爲上品成色輕重同英鎊而龍文款式如銀錢每金錢一枚權紋銀七兩銀錢十枚銅錢十千外國金鎊金錢與中國分兩成色相同者亦準通用銀錢爲中品成色分兩款式均照粵鄂奏定之章每銀錢一枚權紋銀七錢銅錢一千五角小銀錢二枚二角小銀錢五枚一角小銀錢十枚五分小銀錢二十枚外國銀錢與中國分兩成色相同者均準通用銅錢爲下品各省照舊鼓鑄輕重以七分爲率適敷其成本而止出入一律槪以錢鈔各半爲衡明定火耗公費章程由內外官吏自行酌定請旨遵行以資津貼布告中外咸使聞知嗣後有阻撓圜法挑剔畱難者以違旨論京師錢局及粵鄂各省鑄銀錢局並請皇上準今酌古賞錫嘉名以著一朝濟變之經開萬世同文之軌提綱挈領操矩持衡萬化之原權輿於此伊古以來安有堂堂大國億萬人民而日鰓鰓然患寡患貧者徒以鈔幣未定民用不敷物重錢輕致成貧弱以自鑄金錢立其本以參用鈔票暢其流以廣鑄銀錢銅錢宏其用以開礦務農通商惠工諸事收其利而保其權若网在綱如金受範遠師夏後繼美周京然而不彊不富者未之有也管蠡之見是否有當伏乞據情代奏請旨施行無任悚惶激切待命之至

制造局開鑄制錢論

王韜在昔承平之時各直省俱設有寶泉寶源等局專事鼓鑄制錢厥因內地所產之銅不敷鑄造逐漸裁撤至道光咸豐之際惟京師之寶泉局及蘇省之寶泉局二處尙未停鑪當是時天下精華皆薈萃於江蘇一省富商大賈聚處於吳中財賦之雄甲於他郡故所造制錢皆取給於蘇局而銅質則借資於日本設立銅局兩處一爲永慶局系官督而商辦者號官局一爲嘉惠局系民間集資自辦者號民局皆雇有帆船數艘專往來日本各口采運銅斤初時獲利頗厚自粵匪擾蘇後兩局遂被毀無寶蘇局亦不復開設而蘇省鑄錢之事亦廢間有新出之錢皆京師寶源局所鑄者銅質較遜而出數亦稀定例新天子登極紀元必頒發制錢於各直省歷咸豐同治光緒三朝四十餘年間朝野多故時局艱難錢幣之鑄不能充裕而舊時所鑄之錢自幹嘉以上銅質精好無倫內地銅產旣絀銅值驟昂姦商巧於漁利私毀制錢以爲器皿甚且謂滇銅所鑄之錢銅質中含有白鐵以西法化學煉之每錢可得銀數釐相率販運出口內地泉源暴竭至近數年而益不能支推其致竭之由厥有數端一則因鼓鑄久停新錢絕少增添一則因采銅不易銅賈專事毀攺一則因舊制大精姦商取以鎔煉一則因錢價陡增市儈壠斷居奇今誠欲剔除四獘自以鼓鑄爲第一要義然開其源者仍當節其流況當經費支絀之時所出諒亦無多倘鑄者自鑄而毀者自毀則漏終無可塞之時此關道憲所以一面請開鑄一面卽諭屬嚴禁私毀誠哉其思慮周匝關心民瘼矣然以意度之本埠爲通商總匯之地市面較他處特盛錢糧當亦較他處爲松乃自去年至今錢串兌換反短於他處者其故何也良以各業中成本素裕之家輒將逐日所收之現錢屯積不出以待善價如南北貨店官醬園等類不都開有地窖多者十餘萬貫少者數萬貫數千貫合之便成大宗市面愈緊則物稀爲貴最少者並數十貫而藏以待價宜錢串之終不能長也且浦江中船隻往來如梭多於過江之鯽每客夾帶十餘貫船之小者可分帶數百貫而不露痕大者卽數萬貫亦可深藏𨿽嚴申厲禁而每日出口者仍不可以數計如此則錢荒安可救乎又聞浦左荒僻之處每夜設有鑪專鑄私錢及消毀制錢等類附近居民每於深夜見田中火光燭天迨夫明則杳無形是欲救本埠錢荒者除開鑪鼓鑄查禁私毀之外尙當設法使姦商不敢屯積不敢販運出口而鄕僻處之鑪尢須密飭汛捕協力訪拿務使該匪等無地可容而後已聞蘇省因錢根緊急官中鑄鈔以濟其窮而市肆狡獪之徒將鈔掯匿不放錢緊仍不見松聶方伯諭各當鋪趕制錢籌以奪其利各商始懼而加長此實裒益之深算能挽回積獘於無形者劉觀察旣存補救之心將爲滬上居民廣利源而鬯生機則之數事者皆足以助仁政之施措且爲闔邑士民所同聲禱祝者也至以制造局爲鼓鑄之所則旣省工程又資便捷機匠旣皆熟手鑪廠又皆現成但能廣籌經費采五金則旣鑄制錢以濟目前之急將來大小銀圓皆可因此擴充由銀而金卽先零亦可試造蒸蒸日上之機胥於是發軔焉觀察誠今之偉人哉

論金銀漲落之由

髙橋某近時美國金幣支絀銀幣遂至低落行情幾無底止橫濱正金銀行理事髙橋某推論其理曰美國金幣支絀銀幣低落之原實因該國主金黨欲牽制主銀黨之勢力故爲是權術以挫抑之也美國將屆選舉民主之期昔日共和合眾二黨又分爲主金主銀二黨主銀黨之气焰甚熾幾有鼓動輿情之勢以人數多寡計之主金黨固在下風然主銀黨中類皆中下等之人名望不甚隆智識不甚饒貲產亦不甚厚時不免有粗陋之徒辭气鄙倍較之主金黨以東部諸州爲中堅貲財饒多名望知識並髙固非可同日論矣主銀黨以西部諸州爲根據其壠斷銀幣全賴該地方銀行爲接濟而該銀行等貲財多薄又實仰給於東部諸州之銀行東部諸州積金家習知其故意欲抑制主銀黨之勢力使彼等知鑄造銀幣之不得暢行故遂將借給於西部諸銀行之本貲銳意收回西部諸銀行被其逼索自非收回所借出之貲財幾不知所措由是主銀黨大爲所窘別無周轉之法且並其所壠斷蓄積之銀幣亦不得不抑價以求銷路此銀幣市場所由敗壞也且東部地方積金之家知九月間爲美國輸出農產物之期將來輸出之貨必超於輸進之上故此時姑防止金幣之流出不久而出貨旣多自見金幣之流進故不以金幣支絀爲懼也惟因防止金幣流出之故金幣利息遂陡增查最近電音雲英美間之匯票行情四元八十五仙二分之一按英美間現劃貨幣之法四元九十仙爲自美國現劃金幣於歐洲之數又四元八十四仙二分之一則爲歐洲現劃金幣於美國之數若按今日之匯票行情而論之歐洲金幣之權利殆幾爲所把持矣由此以觀卽知今日銀幣低落皆主金黨所爲冀以抑制主銀黨而自伸其用金之權也按以上所論𨿽皆推測之詞然頗得其梗槪大約銀幣行情之低落尙未有已時矣

麥見尼氏幣制論

日本東京古城貞吉譯美國共和黨候補總統麥見尼氏考貨幣制度直攄己見移書於黨員其曰我國貨幣制度自千八百六十八年以後延至今復見其紛綸矣貨幣一端關財政之隆替道國者亟當畱意也彼合眾黨及主銀黨等欲以金一銀十六比例舉行鑄造銀貨之制已不能著實切施其制度之壞固無論矣倘政府堅持此論定使財利社會及產業社會不勝悚惶商賈之震詟聽謠喙之繽紛可以窺其涯矣在合眾黨有識之士恐國家聲威自玆失墜民人福祉末由保全故寧背黨論糾合同志以抗自鑄銀幣以銀塊交國家造幣局代鑄成幣局卽給還之謂之自鑄之議也抑貨幣者或比較所有物品之價值或計量交換品物之數目或核算外國交易之差等懋遷之際最審愼焉若從主銀黨之說自鑄銀幣而靳其勞費則委辦無人亦不能自收銀幣也卽一二礦家及銀主被其利益而此外之人束手旁觀焉耳是美國之造幣局反爲一二礦家及銀主而設也嗚呼邪說興而正論微矣夫自鑄銀幣不能紓勞工行路之難也不能減勞工服勤之苦也不能增勞工賤役之價也不能助農家收獲之利也不能創設工場而代謀生計也不能經營新業而同享樂利也噫莊生所謂使人憂使人悲之道也烏可行哉要之自鑄銀幣之議𨿽以銀定價值之標準然銀之價值於別樣商務無所補益又不能維持一切諸物之價值也則惟有敗壞決裂不可收拾而已況言而不行卽行而鮮當其失信於商業社會已多矣昔合眾黨決議於芝嘉髙大會曰現有五十三仙市價不論何人有一元銀塊詣美國造幣局可易鑄造銀幣一元以此銀幣爲法幣卽國家制法立爲貨幣也故於公私一切之用行使無礙也誠如此說則有銀塊者可坐擁厚資而收其益自余貧民無毫末之利也何則無銀塊者欲得貨財而無由遂不肯出勞力以換之矣據現時市價一元銀塊值五十三仙故有銀塊者得以五十三仙銀換一元卽百錢也無銀塊者皆以昔值五十三仙銀塊爲當一元則國家鑄造銀幣故有損而無益矣若行銀幣使上下失利是國與民均兩損也謂自鑄銀幣必有利益吾不信也按我國千八百七十八年以來所鑄造銀元總計四億元有餘此等銀幣現爲法幣故公私一切通用也然將來自鑄銀幣其重量模形國家印記𨿽與現所行之銀幣同然其價值則必大異何也蓋邇來行使銀幣者皆國家鑄造不許有一毫私利於其間乃能保全銀幣也其定法制按當時市價收買銀塊以鑄銀元國家掌握造幣之權相度時宜鑄造貨幣以保持金銀幣之平衡而不敢私利私益增減鑄造額數也然銀塊市價與銀幣定明價值國家立法定價值者如圓銀爲一元卽是之差則民有利益而國無虧缺也蓋銀塊市價常賤於銀貨所定之價值故此中所獲利益實非淺鮮國家以鑄造貨幣支還國債有無互通便可風行於境內則其所定價值必無礙也國中旣以此等銀幣爲法幣使市儈交易流通宜與本位金幣價值均同乃不使有銀幣者興折閱之嘆是從道徳中有此義舉實由法律上行此義舉也蓋法制積久有法條者相沿以至於今也足見自鑄銀幣決不能與上所述之銀幣同一槪視也假令同其形式其價值亦難比今存之銀幣也何者曰若如自由鑄造黨之說則國家除鑄銀塊爲銀元外無關於造幣之務而鑄造利益絕無所得旣發幣而不任其責奚必經營鑄幣通行之務乎故維持銀幣當準人民自鑄之例而國家代肩其任迨鑄幣已成鄭重交付之而已旣交付之則造幣之責亦畢矣是主銀論者之大旨終使美國爲銀本位國而已以銀爲本位貨幣之國卽如日本是果爾則自鑄銀幣者決不能維持銀幣之價值也主銀論者𨿽欲以值五十三仙銀爲百仙法幣而謂能保銀幣與金幣同價乎恐不副所望矣不獨於理爲然卽古今萬國之實例亦相同也故自鑄銀幣之終極也勢必制幣通行之制幣卽如銀幣是之價值賤落始足當銀塊市價耳況市價低昂原無定律一浮一沈不見常形則自由鑄幣之爲害於財政貽禍於商業昭昭明矣如斯政策吾安得不抵排之哉若美國復行金銀同一本位制以金銀同一本位幣也恐不可得矣當金一銀十六比例之時美國欲公開造局以金一銀十六比例鑄造銀幣柰地球銀多紛紛集何諒復行本位之制亦不能久也墨西哥及中國以用此策而失計彼墨西哥公開造幣局以金一銀十六有半比例行自鑄幣之制意欲任人自鑄金銀兩幣也然求鑄金幣者頗覺寥寥而國內金幣流出海外絕無形影究其實情何異單以銀爲本位之制乎以銀單爲本位貨之制也故欲彊行此制非得列國共行則美國不如仍守金本位之故轍也且夫金幣者固地球大商所等視以爲本位貨幣也況貿易中關系我美者多以金幣爲本位制乎試觀千八百九十五年外國貿易以金爲本位者十分之八自余亦以金爲本互相貿易抑美國一千八百七十八年立法發行銀幣及代用銀幣六億二千四百萬元以通行國內其意蓋欲使銀幣與銀塊價值畫一而並用金銀貨幣也美自建國以來八十九年凡所鑄銀幣約九百萬元旋於此年設法任使暢行銀幣亦不礙財政又能與金幣保同價值故毅然舉行也今國內行銀幣數致出於金幣之上然其所以至此亦屢經試耳美人夏望之法實出此時其法因時價購美國所產銀塊以鑄貨幣也自千八百九十年至九十三年國家收買銀塊每月四百五十萬翁士一翁士當日本八目二分九釐余以一年合算實五千四百萬翁士也是居地球產銀總額三分之一也當時自由鑄幣論者謂國家多收銀塊定使銀塊銀幣同價值也然未數月銀塊價落殆出論者意料之外故總統苦爾苦倫得勸告朝野兩政黨遂禁夏望購銀幣之法由是觀之可知自由鑄幣必不能增銀塊價值矣前車可鑑豈宜仍蹈覆轍哉余以一千八百九十一年臨公開演說會嘗論若行自鑄銀幣必當萬國訂約以束之我共和黨未嘗詆行使銀幣也至今亦以爲然現美國銀幣之數比較外國除印度中國外實居他國之上卽比英國多五億元比法國多一億五千元比徳國多四億元比印度朒三億二千五百萬元比中國朒三億二千五百萬元我共和黨僉欲與列國訂約若余得撰總統應卽切實施行今美行自鑄幣制列國聞之必傳我爲復本位制矣恐不利也故當與列國訂約爲之限制維持現時之貨幣本位斯爲上策意者美國以金一銀十六比例行自由鑄幣之制必不利於用幣乎現金幣五億元於貿易市場所失已多我共和黨不欲排除金貨者也我黨宗旨伏願國家立金銀兩幣同價值之誓約使現在銀幣永與金幣均價此實我黨千八百七十八年以來之政策前後一揆未嘗變易也又欲使美國所行銀幣及紙幣一切與金幣同據旣往施行之迹將來金銀兩幣可保同價也不然以金一銀十六比例行自鑄幣之制則美勢必爲銀本位之國無待蓍龜矣竊爲二三君子不取也

論美國選舉總統論及幣制附此

博聞報野木生來稿曰美國選舉總統之期在二旬間耳今合眾共和兩黨虛實互策馳驅環瀛勝敗之數頗難逆億然關系我國原非淺鮮也若麥見尼氏中選定加抽關稅果爾則我國繭絲茶絹織物及其餘雜貨均被其害馴至杜絕輸出之途亦難預料倘墨來耶氏中選定行金銀兩本位制度其波及我國者勢必擾亂商務社會也要之二氏中選均不利我國惟望免罹其禍而已今麥氏聲名赫濯焜耀當途一旦中選必持加稅之說踵千八百九十年遺法保護農工商業以禁列國輸進品物也說見廿八卷美國共和黨宣論新政篇行此下策可謂愚矣𨿽微渺商務稍裨毫末試問貧賤平民豈能購貴物乎何異置美人於桎梏也是徒滋物議而已果髙其關稅遂能杜絕外商乎恐鄰國未必降心相從也故司亞氏憂憤塡胸嘗移書於泰晤士報云行此關稅是野蠻之國也麥氏素志能行與否尙未可定若實舉行當告美國代議院及元老院協力贊勷陳說利害無庸低首下心貌爲退讓也設麥氏持議稍涉鳴謙烏能力排眾論主張銀幣哉然在黨員有不可其說者若布告議院則事理易明列國果諾其關稅否無從揣度至麥氏欲行其說則當先排此二難也此野蠻政治文明之國豈忍爲耶麥氏素不悉幣制嘗主持通用銀幣及自鑄銀幣之議矣蓋麥氏本以銀幣爲可者也司亞盟氏云彼卽麥氏也嘗駁總統克裏末難多氏主張金本位說矣然中心好之而口不欲言自爲候補總統才月餘耳無日不演其說至於金字未嘗道及色取行違言語囁嚅蘧蒢之狀形容如繪墨來耶氏亦比麥氏難爲伯仲彼麥氏非不解幣制者特冀行其說而覬覦總統耳麥氏一滑稽之流口若懸河辯才無礙籠絡黔首收拾人心美國士夫罕其儔匹以無名之府民掉三寸舌一出而震驚新大陸指美州也使彼非熱喘狂奔傀儡嘵舌安能臯牢朝野哉麥氏謂變金一銀三十二比例爲金一銀十六比例是豈人力所能變耶夫初學理財者猶悉此中利獘乃持不通之論而隨聲附和實繁有徒氓之蚩蚩殊難索解也倘列國黽勉同心共商平準則墨氏金銀兩本位果能實行乎列國平準𨿽屬未定意者諒有同情耳凡生財大道在金銀時價之比例此有所需則彼有所給必盈虛倚伏而後變動法律尙不能制何有於人力乎日本西字捷報論云余不服美國主銀黨之識見也久矣不揣其本徒事紛更社會商業又費杞憂何墨氏之輕舉妄動一至於此也桑港報曰若彼說實行則銀價騰貴而金價賤落使行金幣者絕迹而銀幣定泛濫市場當此之時美眞爲銀本位國矣然美國人民欲爲金銀幣兩本位者也若一旦權衡事理思墨氏之失計將昔之如蟻附膻者今必倒戈解體矣墨氏知之故巧爲趨避以曲伸其說歟噫環球財政盛衰之機期僅決於旬日以西十一月初三日爲期不識中原之鹿果落在誰手也

容觀察閎請創辦銀行章程

容閎

銀行總綱四條一開辦事權銀行昉自泰西英法諸國屢經攺章愈變愈精要以美國爲最善日本銀行亦多采之今擬參仿美國銀行章程先設總銀行於京都續設分銀行於各省城及通商口岸總銀行資本以一千萬元爲額統由戶部籌撥欽派大臣督辦並專派大員總辦分銀行卽由督辦總辦陸續招商集股擇地開設所有總行分行一切應辦事宜隨時擬定咨明戶部辦理一印發券票泰西有國債券無論數千百萬皆由銀行籌繳今息借商民之財而給以憑據名爲借券銀元通行市面而代以紙幣名爲銀票此兩種均由總銀行用機器制造或暫時先往外洋定造借券年息五釐以備各分行繳銀領券凡有商民願買亦可照領銀票照資本定額如以一千萬元爲本應提六成六百萬元存庫此六百萬元中又以八成制爲銀票計四百八十萬元票內載明有庫款存抵本多票少隨時兌現與空出紙幣者不同自無折閱之慮通行各省可抵錢糧繳歸藩庫卽可作京餉起解開辦之後京外流通資本愈厚卽照章加發銀票該票之鋼模定鏨紙張定造經數十手而成正面華文背面西文花紋工細斷難仿冒仍由戶部編號加戳然後通行每月已未發各若干詳注冊簿發出銀票設或日久破損準換新票所繳舊票點明號數對眾銷毀一擴充分行總行旣撥官款分行應招商股京都繁盛可設分行數處各省會曁通商大埠如上海等處次第招商開設泰西因領用券票稱爲國家銀行今請設立牌號稱爲某某官銀行如集股十萬元應先繳銀三萬元給與借券如繳銀之數股本多則借券遞加總合股本三分之一爲度此項借券於各處官銀行開市時仍繳存總銀行掣給憑單每年給與年息五釐核照所繳借券之多寡減成另領銀票所減成數又以股本多寡酌定等差股本五十萬以下者照所繳借券領銀票九成五十萬以上者八成百萬以上者七五成三百萬以上者六成如此則股本愈多而所領銀票之成數愈減此項銀票需用若干系於總銀行額設四百八十萬元銀票之外另行隨時印造萬一分行虧折已有存總行之借券抵保且爲數多於銀票除抵償外尙有餘款以備派員查帳等用再有盈餘仍給還各股商並照西例凡銀票存項股本每年正月七月收稅兩次每次通扯銀票已用出者收稅五毫存項二毫半股本二毫半合並一釐兩次共計二釐收稅極微與生意無礙其餘未領借券之票號錢莊如有願攺官銀行者亦準繳銀領券一律辦理其牌號悉聽照舊無庸更易一兼管鑄造現在銅錢日少而金銀兩品尢闕擬由京都總銀行鑄造金銀錢近日金錢一項外洋交涉漸多其分兩成色務與西式一律庶中外通行不致因金價先零而折閱審是則需金日多金礦宜盡力開采土法淘洗所得無幾宜聘礦師購機器廣開以期迅速所出之金統運京都鑄錢不得私售出洋以杜漏此中收回利權不少若礦金不敷鼓鑄自可稍待機宜且先鑄銀元以便民用現查各省官局已鑄銀錢其成色髙低務宜一律設有參差關系甚大請飭將各省新鑄式樣送總銀行查驗其每年共鑄若干數目亦須咨報以憑稽核

總行章程十二條一總銀行代戶部籌款本與分行專做生意者不同惟創辦之始分行尙未設擬請暫收官商存項並匯劃支付等款以爲商辦分行之倡經理一切尢在得人應由總辦招請美國熟手分司其事詳核收支以免遺漏而昭大信漸與各國著名銀行聯絡以期匯劃可通緩急可恃款歸實際人無虛設所有員司槪不徇情濫用一總銀行自總辦以次薪水以及公用應準作正開銷暫在所撥資本內支付俟銀票通行鑄錢獲利後自應專撥幾成以備行用一切款目每月結報一次每年綜核一次刻成總冊發各省分行並詳報戶部備案總銀行冊簿戶部堂司可以隨時閱看一所撥貲本一千萬元除六百萬元存庫外尙餘四百萬元預備購地建屋造庫機器鋼模紙張並鑄造金銀等用奉準之後請先撥若干以便布置一切一鑄造金銀需費較巨如資本不敷周轉應請設法籌撥轉輸甚捷不致久閣成本以後戶部應放款餉如以金銀錢及銀票爲便卽可酌量搭放若創辦之始市價未平或有漲落等情再行斟酌辦理以期盡善一新開金礦或統歸官辦或招商集股商股應得之金擬請按照時價給以鑄出之金錢以免金砂金塊轉售出洋此中仍恐難免偸漏須飭經辦之人隨時稽查結報一總行有稽查分行之責買空賣空自當嚴禁如各行有違例情事可派妥員至該行查帳如有應攺應添或應撤之事請核辦費用開銷公款如派出之員有滋擾勒索等事準分行詳報立時撤去一總行所收藏鐵櫃之借券以及各項鋼模每年須由戶部會同查看一次有無損壞走漏登明簿冊其已停辦之銀行所用銀票鋼模隨時驗明銷毀一所發借券除官銀行照領外其餘紳商士庶均可購買應付年息五釐無論何處官銀行一律驗票照付所付之銀由官銀行報明總銀行提款劃還一所收借券現銀實與息借商款無異因有銀行付息較易取信俟集成巨款後可用以整頓海陸兩軍及一切保護疆土振興商務之事一泰西借券名目不一用作何項工程者卽名爲何項借券或二十年或三十年券內載明年限但使年息照付民信皆孚限滿之後仍可展期若干年換給新券一鐵路招商創議已久祇準華商承辦不許暗招洋股且路長款少勢難築惟總銀行及分行開設之後借券暢行可另發鐵路借券每張百元至五百元或一千元商民因銀行之可恃而深信國家必有相購買者通國鐵路不難同時並築矣借券圖式圖略上層本票下層分列小票每年付息兩次每次翦去一票計四十小票二十年滿期一借券之式大約長方尺餘上列本票下列方寸小票四十張卽息票也到期持向銀行翦去一票卽可收息再到期再翦每年付息兩次翦盡小票則年限已滿可持本票收本其法甚善其制甚精玆謹繪圖式於左

分行章程二十四條一分設官銀行之牌號住址及董事幾人集股若干每人有股若干每股先收若干應設立合同簿冊刻用圖記開報總銀行轉詳戶部給與準開執照並請本省藩司曁地方官立案以憑查考一官銀行如集股十萬元應俟開辦獲利後逐漸提存公積銀至二萬元爲止作爲余本萬一股本虧折除將余本盡數分償外不更追查各股商私財此爲有限公司庶股商不致受累一開設之日照西例先定限二十年如無違例之事準其再開如未滿年限查有違例之事卽令停辦或三分有二之股商不願再開亦可隨時會議停辦一股商所買股分卽系自己產業如欲轉售於人可至本行報明於簿冊內攺換新股商姓名住址如未報明攺換倘有應問股商之事仍惟舊股商是問一股商公舉董事至少五人董事中再推某爲總董某爲副董某爲本行總理均須有股分稍多之人至雇用司帳等人須取的保定賞罰凡收買匯票期票以及代存銀兩抵押款項應由總理主政一股本收進一半卽可請開辦未收股本分期續收如有股商或﹝代股商﹞﹝者肢公﹞辦事之人於續收股本到期不付卽出傳單聲明轉售倘無人願買則該股已付之本準於六个月內由董事會議定奪倘因此而資本不足卽行查帳停辦一如欲推廣生意加添資本或三分有二之股商欲減少資本均須詳報總銀行批準以便核定借券之多少照例增減一每年正月七月由公舉董事聚議行務董事任事之期一年爲限如眾議僉同亦可接任每股商按股之多少派議事單若干紙備書是否字樣如不能親到可托他股商代議而行中執事不與焉至股商有欠行中款項者不準會議一錢莊票號資本充足可以攺官銀行者不必另換牌號如有數家合並一行者牌號聽其自定均須將資本若干報明總銀行照定章核辦一每六个月董事查核除開銷外淨利若干每股派息若干所獲淨利當先提百分之十劃入下屆帳內爲公積銀一俟公積與股本核算至二十成之數乃止不提一銀行借與一公司一商家或一人之款項期限以六个月爲定如欲展期須董事議準其銀數不得過收進股本百分之十至收買期匯各票抵押生意不在此例一銀行股分票不準在本行抵押本行資本不得移作各項工業字號如股商掛欠本行銀款過期不還可將其股分撤回準六个月內售出或當眾拍賣歸款否則總銀行可查帳勒停一銀行所領銀票原爲隨時行用不準抵押現銀作爲增添股本亦不準將原定股本抽出以銀票充作股本一各銀行應於每年正月七月間十日之內開明上屆用出銀票收進存項除存部借券外所有股本通扯計算每項若干由首董賬房等簽字呈繳總銀行備查如有不開報者議罰若干元在應付借券息內扣除一官銀行所領銀票如有水火不測準由該銀行呈出實據具結請總銀行換給新票補足所失之數一官銀行所領銀票𨿽有繳存之借券抵保而本銀行內仍須存現銀二十五成謂用出銀票所收存項兩款合算百分中之二十五成以備兌現俾無缺乏之虞一外省各官銀行應於所備現銀二十五成之內酌提若干有放京都總銀行總銀行將此銀另款存儲不營運不算息以備各省官銀行到京可以兌現總銀行收銀之後給與各省官銀行收條官銀行將此收條亦可作爲本行存銀額數總期京外銀票流通以昭大信一各處官銀行所領銀票準用以輸納地丁錢糧釐金鹽課等款一如現銀不折不扣惟進出口關稅仍用現銀一京外各處官款餉項如有可以交銀行存放者卽就近發交生息應解京餉協餉亦可飭該行匯解以歸簡易一銀行於借款拆息期匯各票應收息銀須照各處市面常例議定不得逾額如有違例取息過重應將存總銀行之借券息罰去並準人控告飭令償還一銀行不得收買地基除建造本行房屋及分行房屋地基外設有因欠項抵押或被欠無著作爲歸款之地基暫時執掌卽須售去不得過兩年半期限凡抵押地基房產亦須產價多於抵款一倍以昭愼重一銀行銀票如有持向該行兌現而不照付者準持銀票之人控告由總銀行查明確實議罰或收管該銀行資本簿據並代理各帳一銀行停辦後應將所存現銀繳歸總銀行以備代付用出銀票之數總行收票付現之後卽將該行牌號銀票銷毀不再用出其前繳抵保銀票之借券可仍發還聽其作何開支一銀行自欲停辦潛將期匯各票抵押產據易換他人名姓以圖巧避查出從重議罰

容觀察閎續擬銀行條陳

容閎一總行自總辦以次薪水從優俾得自給除應領薪水之外不得絲毫沾染行內帳目由熟悉銀行規例之西人經管其帳簿任人觀看逐日給算極易稽查在西人本多公正萬一查出稍有蒙混卽行更換不得以訂立合同數年曲爲徇庇總辦知情容隱應請卽行撤一總辦布置銀行告成或另有要差或陳情告退或朝廷另簡賢員卽可隨時接辦簿冊具在交代甚易並無久據要缺難於更換之獘但期接手之員於行中規例循照舊章不可任意紛更致歸咎於創辦之不善一貲本一千萬元先領若干元合銀若干兩應請如數領足一切部費飯食等銀槪行禁絕蓋總行猶戶部之外庫應視爲本部應辦之事不可以尋常領款論萬一書役人等稍有需索應請剴切曉諭嚴行禁約倘領款轇轕惟有據實陳斷未便委曲含忍致啟營私之獘一建造總行房屋務須寬敞堅固擇地在戶部左近距市面不遠之處購買民地繪圖定造應需料件工價無論購自外洋或在中國采買將來報銷須將原購發票呈一面由戶部密行訪察有無折扣浮開如有獘端惟總辦是問一鑄造金錢最易啟人疑慮查金錢成色有定化學師在行查無毫之誤自鎔金房以至收房經十餘處之手始克告成翦余之金邊地面之金屑皆有極妙之法拾取無遺工匠人等不能竊取絲毫成色幾何盈餘幾何費用幾何皆可按籍而稽無庸過慮銀銅兩項亦照此辦理一事權貴一前已首先陳明惟薦引員司人情不免倘不能錄用或已經錄用而辭出最易觸同人之怒馴至誹謗叢生事事棘手今創辦銀行務期裨益國家如果有才𨿽重聘不惜如其無能𨿽力薦不受萬勿以私情而轉忘公義以上謹舉防獘大槪此外言之難盡總在遇事認眞破除積習無論派委何人總辦皆當如此奉行據實再陳伏祈俯察不勝幸甚

戶部議奏各省攤派籌還洋折並附片戶部謹奏爲常年應還俄法英徳兩項借款數巨期促亟應預籌辦法以免臨時貽誤恭折仰祈

聖鑑事竊查近時新增歲出之款首以俄法英徳兩項借款爲大宗俄法借款計一年共應還本息二千一百十五萬四千七百五十二佛郎現在佛郎合銀時價核算約需銀五百餘萬兩一年分二期付還一期還息約需銀一百八九十萬兩一期還本息約需銀三百一二十萬兩皆半年爲一期英徳借款計一年共還本息九十六萬六千九百五十二磅照現在金磅時價核算約需銀六百數十萬兩一年分十二期付還每期還本息約需銀五十餘萬兩皆一月爲期二者歲共需銀一千二百萬兩上下益以所借匯丰克薩及華商等款本息袁世凱宋慶董福祥魏光燾等軍餉幹則歲增出款已不下二千萬兩國家財賦出入皆有常經欲開源而源不能驟開欲節流而流亦不能驟節其將何以應之此非各省關與臣部分任其難不可查匯丰克薩及華商等款本息袁世凱等軍餉幹與俄法英徳二款本息同關緊要而俄法英徳二款爲數甚巨爲期尢促若不預爲籌定則一月一付之五十萬兩轉瞬卽臨卽半年一付之一百八九十萬或三百一二十萬兩亦非期能辦臣等晝夜焦思萬不得已計惟有先將俄法英徳二款本息由臣部庫與各省及各海關分別認還庶幾猶足集事擬以每年應還俄法英徳二款作爲一千二百萬計算先盡部庫舊有之西徵洋款攺爲加放俸餉一款並新籌之鹽斤加價一款及應提之廣東闈姓捐輸一款三款內銀二百萬兩作抵外下餘一千萬兩派令各海關分認五百萬兩各省司庫分認五百萬兩量其物力定以等差開具淸單恭呈

禦覽請旨飭下各省將軍督撫查照臣部單開分認數目於各省所收地丁鹽課鹽釐貨釐雜稅及各海關所收洋稅洋藥稅釐項下除常年應解京餉東北邊防經費甘肅新餉籌備餉需加放俸餉加復俸餉旗兵加餉固本京餉備荒經費內務府經費稅務司經費本關經費出使經費等項仍照常分別批解畱支外其餘無論何款俱準酌量提劃各照分認數目按期解交江海關道匯總付還俄法英徳兩款本息明知各省庫儲均非充裕而款巨期促不得不預令分認以免臨時貽誤該督撫等公忠夙抱自當分任其難共維大局不得推諉如各將軍督撫司道按期照數解淸擬照籌解甘肅新餉成案按年由臣部匯總奏請獎至此外匯丰等款本息並袁世凱等軍餉幹應由臣部另行籌辦合並聲明所有每年應還俄法英徳兩款本息數巨期促擬由部庫及各省關分別認還緣由理合恭折具陳伏乞

皇上聖鑑訓示謹奏請旨

謹將俄法英徳兩款每年應還本息約銀一千二百萬兩內俄法一款約銀五百一十萬兩英徳一款約銀六百九十萬兩今由臣部指撥鹽斤加價加放俸餉廣東闈姓捐輸三項共二百萬兩內應分還俄法英徳兩款各一百萬兩攤派各省地丁釐金等項共銀五百萬兩以二百零五萬兩作爲認還俄法之款以二百九十五萬兩作爲認還英徳之款攤派各海關洋稅洋藥稅釐共銀五百萬兩以二百零五萬兩作爲認還俄法之款以二百九十五萬兩作爲認還英徳之款所有常年指撥攤派細數分別開列淸單恭呈

禦覽一俄法一款應還本息每年約銀五百一十萬兩由鹽斤加價項下指撥

長蘆四萬兩山東一萬兩河南三萬兩四川十五萬兩廣東五萬兩

浙江六萬兩淮南四岸共十三萬兩由某岸應解若干應由兩江總督核定

河東三萬兩湖北川鹽六萬兩由西徵洋款攺爲加放俸餉項下指撥

浙江五萬兩福建五萬兩湖北五萬兩廣東五萬兩由廣東闈姓捐輸項下指撥

闈姓捐輸二十四萬兩以上共撥銀一百萬兩內闈姓捐輸一項系臣部上年九月奏準解部充餉行知在案應令該省照此次指撥之數分別提解其各省鹽斤加價及加放俸餉除此次指撥外下余之款仍解部庫由各省地丁鹽課鹽釐貨釐雜稅等項下指撥

廣東二十四萬兩江蘇二十萬兩

四川二十萬兩

湖北十六萬兩

河南十四萬兩

浙江十六萬兩

直隸十二萬兩

山東十二萬兩

山西十二萬兩

安徽十二萬兩

江西十萬兩

湖南十萬兩

福建十萬兩

陜西十萬兩

廣西七萬兩由各海關洋稅洋藥稅釐項下攤派

江海關四十萬兩粵海關卅六萬兩閩海關十六萬兩浙海關十六萬兩

鎭江關廿二萬兩九江關十八萬兩江漢關十六萬兩宜昌關八萬兩

重慶關四萬兩

蒙自關四萬兩

甌海關四萬兩

津海關十二萬兩

東海關三萬兩

山海關四萬兩

蕪湖關二萬兩以上指撥並攤派共銀五百一十萬兩查本年應還俄法息款十月間系第三期應令各省關照臣部指撥攤派之數各按四成於九月內解赴江海關道交納嗣後每年分作二次於三月解交六成九月解交四成不得稍有延欠並令江海關道將收到某省某關款項隨時電達臣部備查一英徳一款應還本息每年約銀六百九十萬兩由鹽斤加價項下指撥

長蘆四萬兩河東三萬兩廣東五萬兩山東一萬兩四川十五萬兩

浙江六萬兩淮南四岸共十三萬兩由某岸應解若干應由兩江總督核定

河南三萬兩湖北川鹽六萬兩由西徵洋款攺爲加放俸餉項下指撥

浙江五萬兩福建五萬兩湖北五萬兩廣東五萬兩由廣東闈姓捐輸項下指撥

闈姓捐輸二十四萬兩由各省地丁鹽課鹽釐貨釐雜稅等款項下指撥

廣東三十八萬兩江蘇三十二萬兩四川三十二萬兩浙江二十二萬兩

湖北二十二萬兩河南十九萬兩

直隸十七萬兩

山東十七萬兩

山西十七萬兩

安徽十七萬兩

江西十四萬兩

湖南十四萬兩

福建十四萬兩

陜西十二萬兩

廣西八萬兩由各海關洋稅洋藥稅釐項下攤派

江海關六十萬兩粵海關五十二萬兩閩海關廿四萬兩浙海關廿四萬兩

鎭江關卅二萬兩九江關廿六萬兩

江漢關廿四萬兩蕪湖關四萬兩

宜昌關十二萬兩重慶關八萬兩

津海關十八萬兩東海關五萬兩

山海關六萬兩以上指撥攤派共銀六百九十萬兩查本年應還英徳本息其期甚迫應令各省關照臣部指撥攤派之數先分一半務以六月間解到江海關道其餘一半銀勻分二次八月間解到一半十月間一律解淸嗣後每年勻分四次於二五八冬四个月解赴江海關道交納不得稍有延欠並令江海關道將收到某省某關款項隨時電達臣部備查再朝鮮一役饟軍購械合天下全力以供之僅得無誤今又派令各省關分仍應還俄法英徳兩項借款每年一千萬兩計各海關歲入洋稅洋藥稅除常年畱支起解外尙有盈餘可以抵此五百萬兩之數而各省地丁鹽課鹽釐貨釐雜稅則僅敷畱支起解之用一旦令其攤派認五百萬兩巨款未免無米之炊然天下財賦出於各省藩運各庫者數倍於各海關若均能仰體時艱早爲設法力除中飽嚴汰冗費則籌此數百萬兩似尙不致十分爲難是以臣部疊議整頓賦稅裁減兵勇冀得及時補苴又以償款太巨瀝陳萬難籌措情形請飭各省將軍督撫通盤籌劃如有可興之利可裁之費於國有益於民無損勿畏繁難勿避嫌怨勿拘成法務令各抒所見奏候

聖明采擇均經欽奉

諭旨允行而各省覆奏率多空文鮮有實濟卽按照臣部所擬條目舉行一二而亦大半截畱本省應用終致有名無實然則此三十餘年內之還款其將何所取給哉且無論三十餘年也卽以本年而論英徳一款本息計七月八月共三期每期各需銀一百十餘萬兩九月至十二月共四期每期各需銀五十餘萬兩俄法一款十月間爲第三期亦需銀一百八九十萬兩共約需銀七八百萬兩轉瞬卽陸續屆期旣無餘款可撥又無閒款可挪臣部又將何以應之哉蓋此次借款實從古所未聞卽臣部辦法亦出於萬不得已惟有酌量各省歲入之多寡定爲分認之等差俾各省趕緊設法竭力通融以上紓

宵旰之憂勞下應彊鄰之諾責庶幾不失大信不誤邦交天下幸甚所有臣部擬定各省分認俄法英徳兩款情形理合附片陳明伏乞

聖鑑謹奏

國債

湯蟄仙聞之西士曰國債愈多則民心愈固是以泰西各國莫不有千百十兆磅之債其下議院爲富民總匯猝有急需計日可集以上下之浹洽於平日者有素也富如英吉利同治十三年時尙有國債七百八十四兆九十四萬二千一百三磅歲需利銀二十六兆八十萬四千八百五十三磅見列國歲計政要其財力未嘗不可淸完而仍畱此有餘不盡非以債爲國與民所相維相系者哉中國歲入七千數百萬無事時僅供歲出一遘變故募兵籌饟便有淅矛炊劍之嘆不得不息借洋債以捄然眉無論閉糴可危也卽隨借隨應而泰西近用金磅借時以金折銀償時以銀折金層層貼耗較子利反加幾倍洋債之利歲不過四五釐而過手者必居閒播弄暗增至歲七八九釐以遂其烹分之計日朘月削漏以成嗟乎此直飲酖止渴耳今將於平日就華地息借商款以開國債風气而吾民之信朝廷每不如其信商號大小商號之設其就近必有以銀存放生息之人獨至明詔息借而吾民反深閉固拒非民之無良敢於不信朝廷特不信官與吏耳夫在上方授芻牧於官吏而吾民以爲虐我則疾首蹙頞恨不得一反於有司其肯以錙銖所積者寄食於狼虎之口哉誠攺官庫爲官號試借國債所有出入可以不經官吏民知號商之較可恃也必有踴躍輸將以資兩利者是亦籌備緩亟收回中國利權之一大宗也

官號

湯蟄仙國家維正之供出入必於庫有庫必有官有官必有吏一款之出入解有費收有費發有費平有費批回有費一費偶闕色有寶紋松江之優劣平有庫京漕湘規津各省之重輕扣減抑髙下畱難無所不至管解領解者其於庫中人殆不敢以正眼視其入庫之項款目多前後套搭卽令臾蓲布王戎持籌亟切無稽核司庫者知此覆之未易抉也他物貝換暗地剝削堂司各官明知之而不欲明言之蓋个中人皆有例入𨿽王旦亦以美珠箝口矣內而大臣外而委員非不屆期盤查而盤查之寬嚴仍視例入之厚薄豈無一二實事求是不名一錢者勢不能以一手一足罄庫中所存而逐件檢校仍由左右者爲耳目而財神初無不靈之時嗟乎以至重要之地而獘漏不可究詰若此此尙可以終日哉今請自內部以至州縣所有官庫悉攺爲官號徹去司庫之官若吏招殷商任其事其集股而成者聽恐商或外彊而中幹也須驗其實在所積本銀若干數一商承乏必以其地殷商數家聯環保結稍有虧耗惟保商是問方給憑照以庫權委之得商人周轉於官與民之閒收解平色均有定章有大市無所用其伎倆出入若干款一釘一孔皆商乎取之並可女省盤查之故事官庫之積獘庶幾摧陷廓淸乎試觀捐輸例開京外捐生不願赴庫上兌反托各號代捐非以部庫欺人開銷任意各號稔悉章程部庫無抑勒故捐生趨之若市而號商轉得居閒以沾其餘潤攺庫爲號亦此意而已近時閩廣津滬各海關所有徵解稅款均由號商出入有官銀號之目大可推廣此制計於朝廷有大利五向來度支專款儲積非因公支發例不得動借分文而耆利之員句結市儈暗挹公帑私權子母以自封殖亦未必一一實儲在庫也官號旣攺隨時隨數不妨通融存放市面旣覺流通生息胥帚公項利如刀布如布流如泉其利一中國鑄錢在京曰寶源局曰寶泉局堂司皆以爲利窟糜費多而裨益少各省錢局舉廢不一官錢不廣故私鑄益騰竊謂京外各局一律裁徹予官號以鼓鑄之權由商自行料理不以官與開銷旣減錢路自寬以商察民較爲切實私銷盜鑄不戢自淸其利二墨西哥銀錢每圓重七錢三分必雜銅質八九分而後聲光俱足通行內地者數十年漏如恆河沙數近廣東福建等省議由官鑄官鑄之費決不如商鑄之精不如責令官號自購機器鑄造上鐫滿漢文以示國制每圓重一兩對開者五錢不必鑄一錢半錢者轉嫌碎分兩旣有一定平色庶免紛歧一兩中可雜銅質幾及一錢獲利不可訾算該號必樂於事其利三鈔幣卽前代交子會子之制泰西盛行之中國獨怵爲秕政何以京外各商號銀票錢票布滿市中以司農之會計不如市儈之經營非以官令民畏而商與民親乎可額定鈔幣之數分按各官號成本減等搭用完糧輸稅發饟一律通行如支見錢官號見票卽付行之旣久商民之視鈔幣較銀錢爲簡而易行爭相寶用其利四泰西遇貿易有贏餘者例稅若干成官號旣各擅一隅之利權日積月累歲計有餘可仿西例就各號贏餘計成收稅自部庫至州縣其攺爲官號者不下二千家歲稅必成巨款國用大可挹注其利五大獘可除大利可興直兼周之泉府漢之平準而一之豈若宋之均輸市易厲民自養特小人務財用所爲邪比聞某大僚奏請在京開設華徳銀行請之者但計一隅之利尙未合全局以通籌沮之者但計一時之害而不熟商情之肯綮甚矣非常之功必待非常之人也或謂攺庫爲號以商代官殊失政體彼筦子之齊也且以女閭聚商至毒流萬世而不顧以非富則不能彊也若以官號爲失政體豈各庫種種舞獘蠹國病民轉爲之得政體乎嗚呼安得如筦子者而與之策富彊哉

銀貨問答

日本東京古城貞吉譯西捷報美國人士以銀貨爲現時握要之圖議論洶洶不可遏抑紐約撲士打報館窺當路諸公意見設爲問答之詞撮其要旨譯錄如左問主銀黨論者宗旨所在何如曰銀價賤落制錢爲之減色謂國家鑄造之金銀錢因而物價益賤落此蓋主銀黨之人所據以爲口實者也現在美國政府廢銀幣而專用金幣故行使之銀數甚減銀之價值賤落物之價值亦由此賤落故主銀黨持此議以駁主金黨也問鑄錢而供給所需用亦有減乎曰不然凡物於此有所需用必賴彼之有所供給制錢亦然問然則於其事實何如曰以美國實情觀之供制錢之日有增加昭昭明矣據千八百六十一年統計美國制錢爲四億四千二百十萬二千四百七十七元而在千八百七十二年多至七億三千八百三十萬九千五百四十九元又據大藏省公示本年七月一日所實存之數爲十五億五千百五十八萬四千二百八十三元問制錢增加現情如何曰以本年比千八百六十年已增加二倍四分又比千八百七十二年已增加一倍一釐也問以何方法能證明之乎曰以每日所現存之人口總數除同日所行使之制錢總數得人與錢之平均數也問其所得之數若干曰美國通行制錢據千八百六十年七月一日計算人口一名約有十四元六仙在千八百七十二年七月一日則一人約有十八元七十仙而在本年七月一日則一人有二十一元三十五仙之多矣問美國情形或然然通地球各國恐於制錢有減色也曰決不然蓋亦有增加之焉問其證據如何曰據新產出之金塊統計也問然則新產金額可得聞乎曰憑造幣局總理報告以爲據蓋自千八百七十三年至千八百九十四年地球所產出金塊總計實二十五億二千六百八十三萬四千九百元云問金塊新產出額有增乎抑有減乎曰其增加之迅速也可無論矣問然則其數約若干曰據千八百七十三年統計地球金塊產出額九千六百二十萬元千八百八十年一億六百四十三萬六千八百元千八百九十年一億一千八百八十四萬九千元𨿽千八百九十五年統計尙未明確必約一億九千九百五十萬餘元也問由是觀之果何所爲也曰爲地球貨幣之增加故以每年所增加之金塊比前二十三年足見增加兩倍以上也問產金之數現時𨿽有增加之勢恐將來亦有衰減也曰不然如亞美利加澳洲南亞非利加等礦學家肯輟業乎將來產出諒必出於今日之上無疑也問𨿽然爲以銀塊不爲制錢故於供給每年所增加之金屬制錢得無或阻礙乎曰不然問其理由如何曰據千八百七十三年統計地球上金塊產出九千六百二十萬元而銀塊產出八千百八十萬元卽合計一億七千八百萬元然據千八百九十五年卽昨年統計金塊產出一億九千九百五十萬元左右矣亦可以見其於供給制錢無阻礙也問木那咱時產金數出於今日之上碻否曰不然問然則當時產金之數約若干曰自千八百五十六年至千八百六十年統計地球產金每歲約一億三千四百八萬三千元產銀約三千七百六十一萬八千元合計一億七千百七十萬一千元比諸客歲千八百九十五年產金額多至二千七百八十萬元也問然則主銀黨之論謂自停止行使銀錢致貨幣供給漸覺縮乏果何謂也曰是全坐一大謬見試合環球之情形而論又合美國之現情而論可知其說之謬也問𨿽然自小麥下至各種農產物其價皆賤落豈非實事乎曰然問然則其理安在曰無他環球皆以農業爲重以增其收獲出產旣多價自賤落也問農業畎畝之增加如何曰自千八百七十二年以來至今南北亞美利加及亞細亞增加農業地畎畝爲前古所未有也問目下販賣小麥有相競之勢何故也曰爲年開銷路於四方多爭上於市之故也問於何國市爲最夥乎曰英國哉通地球購買者十之八九必仰谷類之供給於英國市也問其販賣額約幾許曰據英國所銷流者統計其輸進小麥而又輸出之者實爲五千五百二十六萬千九百二十四含多爾威多一含多爾威多當日本十三貫六百目比諸前數年見其增加亦莫大焉問何產小麥之多至此也曰由於印度俄國烏桓圭西方等產谷地增轉運之便利也問於北美國亦如斯增加乎曰增加日見其益問其額約若干曰據千八百七十五年統計美國產小麥地有二千六百三十八萬千五百十二遏哥至千八百九十一年則增至三千九百九十一萬六千八百九十七遏哥卽實增加十之五也而千八百七十五年所產出爲二億九千二百十三萬六千不士耶一不士耶當日本一斗八升千八百九十一年產六億一千一百七十八萬不士耶如前千八百九十五年大減農業且有凶荒之嘆而猶且產出四億六千七百十萬不士耶矣問獨小麥有增加乎曰余谷類亦有增加焉問敢請舉其例曰在千八百七十一年美國開墾地三千四百九萬千百三十七遏哥至千八百九十一年得七千六百二十萬四千五百十五遏哥又以前年所產出谷類比諸千八百七十五年以前實當二倍以上耕作燕麥地及其產額亦二倍於千八百七十一年以來又以千八百九十四年所產棉花比千八百八十七年以前所產出實增加十之五也問如斯情形則致谷類及棉花落價亦不可免之數乎曰然凡物產之競售也與衣類器具書籍鋼鐵軌條小鍼等類之落價亦同一理也問然則當此時自由鑄造銀錢謂民間有銀塊輸之國家由國家爲之鑄造銀幣也利於耕作谷類者不亦大乎曰不見其然也問其理何在曰銀錢之數增加而谷價亦覺騰貴凡百物價亦因之騰貴於農夫等不見利益則必望銀錢之不增也問主銀黨之論亦嘗統計實數以定權衡乎曰未見其有所據也問然則無精確之論又曷能主張其說乎曰苟欲論此事宜援引制錢及產物而統計之斯爲可據耳主銀論者則不然宗旨之誤蓋在此也問然則主張主銀黨之說者何故不出於此途乎曰彼其意蓋恐援據此說卽爲所駁詰無以自申其議猶值寇兵而資盜糧也問能有謂以右統計之說爲非者乎曰必無懷疑於其間者也𨿽彼主張主銀黨之說者亦必深服是說也蓋所言統計之法據美國大藏省農務省及統計局所公示之報告並造幣局總理之報告及英國商務局報告逐一綜核亦足以昭信矣美國本有主金主銀二黨今當國者主金黨也此論亦主金黨所撰故袒金而抑銀於主銀黨論議之長處亦不復述及特閱之可以知金銀消長之故歐美貿易之情形故譯登於報

時務分類文編卷二十

船政輪船公司

各國船政

kwanado整理譯漢塞爾所著列國歲計自一千八百九十五年七月初一日起至九十六年六月三十日止各國注冊輪船帆船凡一百噸及一百噸以上者計三萬三百六十八艘合二十五兆十萬七千六百三十二噸其中輪船居一萬三千二百五十六艘計十六兆八十八萬七千九百七十一噸帆船居一萬七千一百十二艘計八兆二十一萬九千六百六十一噸英國造船數目○九十四年英國新造入水之船除兵船不計外共計六百十四艘合一兆四萬六千五百八噸其中輪船五百九十四艘計九十六萬四千九百二十六噸帆船六十五艘計八萬一千五百八十二噸英國自用者百分中幾八十七分其造船所需之料百分中鋼居九十八分六鐵居一分四原文一分二似誤今校攺輪船用鐵造成者祗二艘一計一千九百噸一計一千二百噸此外皆漁船每艘無過三百五十噸者帆船用鋼造者百分中居九十七分九用鐵造者祗二分一原文五釐似誤九十四年所造船之噸數比九十三年實多二十一萬噸其中輪船噸數加添尢多九十二年所造各船百分中帆船居二十四分九十三年僅十四分九十四年不及八分也帆船減少緣由○商務淸淡之時用帆船載貨似比輪船合算因非急於待用之貨用帆船遲遲轉運但當棧房之用其益處亦有過於輪船者且其益處尙不止此以其裝載貨物需時甚久每非數禮拜不可貿易場中因此又得以買空而做期頭生意況造價及行船之價又比輪船便宜乃帆船𨿽有此等益處終不及輪船之美輪船行駛之法各國隨時整頓致帆船載貨之價遂不能如前此之賤於輪船矣貨之由帆船載運者現已年減一年英國與澳大利亞與灘斯美尼與紐西蘭各島往來貿易從前全用帆船以當時輪船用煤太多載貨獲利甚微耳現在帆船所做之生意皆輪船所不屑爲者也中國印度日本緬甸新加坡等處與英國往來貨物皆取道蘇彜士河均用輪船英國進口貨物由帆船承辦者其在美洲之沿太平洋各處及南阿美利加之東南沿海各處乎卽此數處間亦有用輪船裝載者帆船數目太多用場太少不覺空閒推其故大帆船比輪船失事更易因大帆船比中號之船駕駛尢難故大帆船保險需費亦格外巨大乃當今水甚賤非大帆船又難獲利詎知帆船愈大駕駛亦愈難𨿽配有气機備在海面轉動風帆錨煉之用無風時可使行駛以代風篷有風時可抵風力免吹近岸其如不能補救於萬一何至裝煤裝五穀各帆船因貨過重遭險尢多也商船可代兵輪之用英法徳美各國凡有輪船公司造行走海洋輪船能於軍務時攺作快兵船者政府必從丰給予津貼以示鼓勵英國海部船單上所有商輪遵照海部章程而造者甚多此等商輪均能裝配軍器𨿽未與政府訂立合同說明情願聽候國家調用譬如華利恩得爾輪船公司政府曾欲給予定銀公司𨿽﹝不受﹞﹝有皮﹞仍將其所造之船不獨遵照海部定章並有比海部定章尢相宜者以備攺﹝作兵﹞﹝其有﹞輪之用其近造輪船名屋否之法最易攺作兵輪且貯煤最多若每點鐘行十八海里半能連駛一萬四千海里若每點鐘行十海里能連駛一百三十天無須﹝另﹞﹝弔﹞行裝煤該船載重六千九百十噸馬力一萬匹小快輪近來小輪之行走內河海峽並濱海各處以及短程途者速率大加整頓其中數艘有事之時用作探船最稱合宜此等小輪有明輪有暗輪之分每點鐘能行十九海里或十九海里以上有行英格倫及歐洲各國有行英格蘭及阿爾蘭及海峽各島亦有行蘇格脫及阿爾蘭各處之間者其中每點鐘行二十一海里者凡六艘行二十海里者七艘行十九海里者十七艘近有某公司與政府新訂合同在於好雷黑及根思打之間往來帶書信照此合同該公司尙須添造雙輪輪船四艘船身須比現在所有各船尢大往返帶信尢速蓋至遲須行二十二海里也海洋輪船將來速率俄國政府在英國牙洛廠新造一滅魚雷船名粟殼爾者觀其試驗之效卽可知輪船行駛速率將來尙能復加該船經官試驗時每點鐘行三十海里有奇凡欲加船速率必須講究二法曰福斯屈蘭夫曰應調斯屈蘭夫用此以加煤火之力及生發之熱气耳其用福斯屈蘭夫之法以鍋房用相宜之門關閉使天气不得由其門而入鍋之火鑪所需天气由能轉動之風扇將天气從船面煽入鍋房旣入之後鍋房內之天气壓力自比在船面之天气壓力更大入气若干可用滚水漲力表測量所入之天气欲從鍋房騰出非經過鑪墊不可過鑪墊時以其壓力較重使鑪內天气頓加鑪內之煤遂發火愈猛發熱气水气遂愈多也其用應調斯屈蘭夫之法則開鍋房放入天气將風扇放在煙筒根內因風扇轉動不息近煙筒之根有幾分遂成無天气之空處轉動風扇原爲將鑪內熱气向上經過煙筒與天气一並驅出如此一驅使鍋房之气經過鑪墊拉進煙筒通至外面一路騰出較速也

按此篇原文列表甚詳因篇幅太狹不能全錄容後續譯

陳侍禦璧請整頓船政折kwanado整理陳璧奏爲船政整頓伊始敬陳管見以備采擇恭折仰祈聖鑑事竊臣前奏請另簡專員規復船政仰蒙聖明洞鑑近日敬聞命福州將軍裕祿兼充船政大臣朝廷知人善任以榷稅之官兼將作之選工程款項並責諸裕祿觀成可指日待矣然臣有不能已於言者泰西以水師爲命源水師以船政爲根本外國幅員不及中國二三行省制造之廠林立養廠養船之費君臣上下並力任之中國沿海萬﹝余裏﹞﹝三以﹞所占海面最廣左宗棠沈葆楨議創福建船政實海防第一要著自由徳國購鎭遠定遠數船歸後侵蝕虛冒無有發其覆者且照例有異常勞績保案將校無搴旗斬將之功坐致專閫委員無經商服賈之勞立成巨富蠅營狗苟傾軋成風勢不詆毀船政使師船盡出於購買不止也豈知船政所制之寰泰鏡淸開濟較南洋之南琛南瑞爲優已見諸劉坤一之奏船政新制之平遠鋼甲較北洋定購之致靖經來式不甚遠費且大減大東溝之役並駕齊驅屢受巨彈船身並未損裂謂自制之船不足以任戰豈平情之論哉今朝廷以船政委裕祿若以裕祿爲國勛舊休戚相關必能任怨任勞力顧大局然使以籌款專責將軍而戶部總理衙門便可不問則海關一出一入各有指撥卽使按月五萬舊案掃解於制造鐵甲一年一船之用猶恐不敷況其力顧京餉及新派洋款考成解數斷不能足則船政屬之將軍與屬之總督何以異乎沈葆楨在船政前後十年廉以持己嚴以率屬取廠中一艸一木者立案軍法令行禁止其取材多用士人成必獲信賞人無異念鹹有競心臣居同裏閈實親見之亦中外所備聞而無異詞者也蓋以船政關系重大非他省機器等局可比不以軍法從事則整齊畫一之規模不立不多用士人則官習气刪除不淨老成規畫用意至爲深遠自英將瑯威理回國北洋海軍之操演虛自出洋局之監督撤船政學生之肄業廢工用濩落消息阻絕解款日蹙成船日稀良可惜也夫上海制造局以道員管理每年造炮數尊江海關二成洋稅按月劃濟歲約百萬船政以專派大員責成制造師船解款又不及十之二三無米爲炊在事𨿽銳意翻新其可得耶應請飭戶部及總理衙門於三五年之間每年籌的款二百萬兩交船政大臣爲制船開礦之用並由總理衙門照會徳國外部由該國國家代中國精選洋總監工一員洋匠數員礦師兩三員立定合同來華交裕祿委用限定每年成船若干得礦若干卽以此爲船政大臣之考成數年之後成船可敷海軍之用礦產可濟船工之窮縱使一時無可籌劃多借洋款一气呵成未爲失算裕祿任安徽巡撫湖廣總督甚有政聲將軍衙門旗務極簡且有副都統同城足以助理所管海關各口多在沿海一帶船政離省水程五十里往返不便前此督臣兼管每月工僅一二次駐工之員奔走承尢多曠職則此次裕祿之兼辦船政非移駐署中親督率不可甲申之役穆圖善出駐長門敵船恐塞出路不敢登陸以迫船廠是其明證閩省海口重山嶂波流紆折若兩岸炮臺得力水陸控制得地敵船斷難飛越船廠旣屬深藏新成之羅星塔船塢尢占形便一切新式鐵甲出入俱屬相宜盡可自制是爲船政計將軍應專駐船政爲控制海防稽稅務計將軍亦應移駐船政也抑臣更有請者船政員紳薪水本不甚優𨿽屬在官無異寒士而海關處脂膏之地在事員役積習相沿由來已久𨿽將軍正己率屬一時亦驟難轉移應請飭下該大臣查照舊案遴選官紳士人分執其事勿得參用海關員役致壞風气所有督催工程驗收料物支發款項稽查工課皆按開廠初年成法而加密焉在事官紳人等濫竽者革逐舞獘者治罪弁役盜竊官物者立時以軍法從事俾人心知儆耳目一新將軍任滿之日應如何特加委任使奏全功則朝廷自有權衡非微臣所敢妄擬總之以船政責成裕祿者爲朝廷破格用人之異數不得視爲將軍照例應得之兼差籌船政款項爲中外臣工之公職非裕祿一人之私責則船政幸甚大局幸甚臣爲海防根本起見理合具折瀝陳伏乞聖鑑訓示施行謹奏

輪船kwanado整理陳次亮輪舟鐵路電信火器銀行五事孰爲之天爲之也天以是宏大一統之規爲四海會同之法物也異日者陸皆鐵路水皆輪舟火器以詰兵戍電信以通文報銀行以便旅人而後山海失其阻深道裏忘其險遠城郭之髙堅不足恃疆界之畛域不必分天下之人順天者存逆天者亡先天者興後天者廢而今而後𨿽百世可知也中國蠡測管窺不知通變內江外海旣縱各國以行輪而獨於本國之民深閉固拒禁其制造駛行跬步之閒千里懸隔風濤顚險覆溺時聞商貨不通生機將絕而通商各埠則行旅輻湊便捷靈通一彼一此之間勞逸安危殊霄壤民閒共知輪舶之利屢請試行而當事迂拘屢加斥駁齗齗然曰畏敵國之效尢也慮貧民之失利也夫物各有主理之所在西人不能彊爭有曠土焉我終棄而不耕則客民至矣今慮客民之侵占預禁土著之耕耘伊古以來安有是理夫輪船所達則商務驟興貧民隨事可以謀生何必槪操舟楫輪舶之側小舟如蟻失業者何人今內河固未行輪也然而市肆蕭條帆檣寥落禁止之有益於貧民者安在至沿海各埠則閩粵商賈暗制輪船掛外國之章旗納他人之稅鈔爲叢驅雀爲淵驅魚若惟恐華人不貧而西人不富也者當法越有事之際商局輪船慮法兵截詭寄他人華商例禁行輪局外不能偏助以致援臺一舉支絀萬分若泰西各邦偶有兵事則商民輪舶理應報國家轉餉徵兵一呼可集我之支絀如彼彼之利便如此而無事之日旣閼闠闠之利源有事之時復誤朝廷之大計迂疏固執徒苦吾民此何爲者也謂宜明諭天下準中國商民自制輪舶行駛內河以及外海所在官吏查系華民給與憑單量徵船鈔經過關卡靜候稽查偶有風鶴之驚遵章報國家暫停貿易至內河行輪乃中國自有利權嗣後無論何國槪不得借口遊歷援例駛行否則滋生事端中國不能任保護之責如此分別辦理旣以廣華民之利賴卽以杜異族之覬覦江湖之險阻胥平物產之流通無滯上國計下順人心卽或外患內憂致煩兵力可隨處拘集商舶載兵飛達刻日蕩平旣收轉運之功復省養船之費便孰便於此者若之何膠柱刻舟因噎廢食顯損大局隱益西人終蹈援臺之覆轍也

呈請開辦江西內河輪船公牘kwanado整理鄒淩瀚具呈江西在籍紳士分部行走郎中鄒淩瀚舉人鄒淩沅等爲援案呈請承辦江西九江內河等處小火輪船疏通土貨拖帶船隻力爭先著以維商局以保利權懇求憲臺批準立案事竊維通商以來輪船暢行各省內河尙嚴禁約乃自海口有事新定約章準令機器制造土貨通行各省則內河輪船此時我不爭先創辦日後彼將次第舉行待漏之日多恐補牢而無及近日恭聞上諭飭令江浙等省購置小火輪船於內河運貨以收利權仰見廟算周詳莫名感服現在江南業已遵旨速辦承憲臺批準在案江西地處上游號稱腹地上有灘河沙淤之阻下有鄱湖風濤之虞阻滯守風動經旬月或逢巨浪船貨俱傷百物滯銷商務無色揆厥所由實在於此而土貨所出若瓷器若茶葉若夏布若紙張若煤鐵實爲大宗而瓷器茶葉尢爲彼族所重租界𨿽非其所議仿造難保其不來制造旣成必嫌阻滯旣嫌阻滯輪船必行待彼之輪船旣行則我之商務益棘矣今紳等目擊時艱冀維商局謹擬援照江南成案試辦小火輪船六艘自吉安至吳城爲淺水輪船二艘自吳城而九江爲深水輪船二艘自九江至饒州爲深水輪船二艘停泊之處各立馬頭並設公局以備稽查詳細條目另見章程其中汽機之迅速商販之暢銷行旅之便往來余利之助餉糈以及救生賑行兵運餉凡諸利益久在藎籌況已江南有案尢可不須縷述惟是江西通省紳士請行船事經數次若非事洽輿情何以一再不已前承徳前撫憲批準卒至中止未行大約堅持舊說者謂害有數端紳等利未敢言請言其無害試爲大人一詳陳之所謂害者不過曰民船失業也河道礙行也釐金減色也船關無著也外人效尢也不知小輪船之設利在拖帶搭客不能多載運貨豈容大裝而民船行駛實畏風波往往船坐食而絕糧貨後期而失利若有輪船拖帶則昔一月而兩今浹旬而十轉出口之貨旣速入口之貨必多銷旺則利通物聚則利厚民船載貨應益增多孰得孰失豈待煩言若謂內河狹曲碰撞堪虞則蘇杭類多小河何以暢行無礙且官輪行駛多年未嘗稍有蹉跌商輪關系成本尢當行以小心乃爲過當之疑恐非平心之論至於江省卡釐最爲繁密祇緣港之歧因防偸漏之獘若有拖輪則行駛迅速勢難中停於上載時驗貨給票收釐於卸載處收票復驗以防隱匿無丁役中飽之嫌省分局浪銷之費事簡則易理用少則取贏更涓滴之歸公何減色之足慮若謂關榷則更無妨九江旣爲停泊之所關吏卽可測量之時行輪之往來有期胥役之候查尢易且船經拖帶每月可上下多回則逐次輸鈔關稅必頓增十倍惟求批示關憲飭令毋得稽畱酌定停輪時刻明立章程在案則公私兩得而通行不滯矣至患外人之效尢更非今日之通論制貨旣有定約行輪將在意中必待臥榻之睡酣始議攺弦而易轍洋旗一揚萬卡無聲商因依百獘滋出其時驅之不能分之不可公家則釐稅兩失民船則勒掯取贏髙下從心誰爲定限何若先事圖維使彼無利可牟廢然思返故論者慮外人之入室紳等怵他人之我先也凡此數端管見所及實有利而無害且宜速而勿遲應請援照江南成案批準施行至於事屬創辦或有不便於官民商旅之處自應隨時變通補救以期無負聖諭保全利權之至意除呈江西撫憲外理合瀝情剴陳並詳擬簡明章程十三條粘單呈核伏候鈞批訓示遵行實爲徳便署理兩江督憲張批據請援照江南成案試辦火輪船系爲鬯銷土貨利便商旅起見已經本部堂奏請準其開辦矣至所擬章程以余利一半充餉貨物報釐兩頭兩收於起卸兩處完釐後查驗放行至用機器開挖河道各節應明江西藩司九江關道詳候西撫部院酌核辦理仰江西布政司轉飭遵照並錄報西撫部院曁候批示繳章並發刻日呈繳

俄擬設太平洋輪船公司kwanado整理譯日本西字捷報俄人素懷雄志欲通鐵路於西伯利亞之廣野汲汲匪懈已多歷年所矣意謂此鐵路𨿽落成若太平洋航業落在他人之手則吾志不得伸也乃擬設輪船公司不惜苦心計劃矣黑龍州報者俄黑龍沿道總督府所恃以爲利器之新報也其載錄之本論云我西伯利亞鐵路工事將近告成欲使該鐵路大展其鴻圖謀畫計策蓋爲目前之急務以俄國外交而論該鐵路能密接東西之離隔矣何則自歐洲中央至亞細亞東部當銷費四五十日惟由此鐵路則十餘日足矣況又減旅客之費也旣減時日又減旅貲則自歐洲寄至亞細亞之物不用迂道蘇彜士河而必由此鐵路其餘貨物亦可知已然則該路竣工凡地球各國之交涉與商務爲其所波及決非鮮推現時各國航海業務情形將來波及最大者莫如日本與中國也接之國惟中國與日本行旅來貨物聚散莫不由此鐵路且該處地方自興工以來日新月盛形勢異於曩昔則日後之事可類推耳黑龍江沿道一帶地方距俄京甚遠且僻在北方不毛之地故天不惠以物產常仰給於近諸國又人口甚少端藉四方勞工之來餬口者然人口日漸增長物產困乏益不得不仰給於四方也情事如斯故西伯利亞鐵路之利便不止沿道一帶與太平洋岸諸地也何者西自歐洲中原起東至太平洋東岸止有中華日本諸國之丰富在焉欲聯絡此等富人而全其便利不如定期開航業於太平洋也苟此業未興則俄國交際與西伯利亞地方之利亦未可謂完成也夫我俄𨿽設義勇艦隊然該艦隊亦別有任務其經營航路非獨在於就黑龍江沿岸等處連結中華日本而在於連絡阿得斯可伊與俄京也然則當今之時振興太平洋輪船公司豈容已哉現來乏剌氐倭斯托克卽綏芬河口前﹝數期報﹞譯作烏拉幾窩士篤古誤至中國及日本而連絡交通者惟有一日本輪船公司耳該公司組織之法確得其宜船舶亦美麗堅固兩个禮拜開行一次自神戶至我乏港另又三个禮拜開行一次自長崎經由上海至香港今在太平洋面俄之近境與海上交通者已落在外人之手是使外人稱雄於海上也苟如此而遂中止西伯利亞鐵路之前程實爲可憂也其於政策姑置勿論商務一端將柰之何使外人恣意蹂奪我通商貿易之利昭然在目豈容緘默而已哉宜速立所以應之之道握太平洋航業於我手裏與西伯利亞鐵路相須而成收完全之利是爲至要耳不然則握西伯利亞鐵路之利者不在俄人而必在外人是我俄應奪航海之利於太平洋岸要埠可無論已然幹事有先後之分則宜在西伯利亞鐵路最關系之埠頭先開航業矣興辦之法當使西伯利亞鐵路搬價低廉又能神速轉運以杜絕他人競勢之念歐洲貨物由該鐵路聚於乏港而散之東洋諸國亦貴神速其要埠之與此相關者實爲中國與日本諸港是我俄宜向日本及中國先興航業也請詳言其焉曰自乏港至上海爲第一此處航路自乏港經由日本長崎此間六百八十海里至上海此間四百六十海里航路程千百四十海里卽合來核計爲二千二百八十海里今試假算輪船駛力每一點鐘能駛十五海里每次往來要銷費六晝夜半不加算碇泊之時若加以中路寄泊海港銷時約一晝夜及到港起貨休泊約三晝夜當需十二晝夜日後必須擴張航路也又要自香港至廣東自香港至廣東爲九十海里所銷時刻約五六點鐘足矣曰自上海至漢口爲第二此間約九百俄裏漢口一帶之地產茶甚巨若與中國政府訂結專約以搬運該貨則獲利必大且沿道有南京九江等要府數萬華民來往如織搭載此等行客亦所利不也曰黃海沿岸爲第三此航路自乏港起經由元山釜山長崎仁川牛莊天津大沽芝罘上海等諸埠頭往復約五千海里航此海路除休航時猶要三百三十四點鐘卽爲十四晝夜也若加以在各埠休航之時約費三十日此航路之利一在連絡乏港與北京之通道一在連絡乏港與﹝芝﹞﹝之﹞罘又使上海聯結日韓諸港我俄國面太平洋諸地日漸繁盛當經庫頁島至黑龍江口尼可賴夫士克此間約九百海里須要八日夜或十二晝夜也來往乏港與中國各埠口間約如斯而已其在日本則長崎當我要衝然該島爲往來俄中必寄船之處故姑以自乏港經箱館至橫濱爲第一函館距乏港約四百二十五海里又距橫濱爲五百四十海里卽自乏港至橫濱爲九百七十海里來往此間輪船駛力每時十五海里則當要百三十點鐘且加以休泊各港之時當銷約十一晝夜蓋此航路之利在連絡乏港與東京也又自乏港由下關至神戶爲第二此航路約八百五十海里銷費時刻與第一航路相似又以自尼可賴夫士克至在韃靼海峽諸港爲第三此航路亦與前二者同抑來往日俄輪船出入海口時須照美國輪船開行日期一个禮拜一次爲最合宜也輪船航路不過如上所言而已然宜用何種輪船及若干艘亦當預籌焉乏港至上海每一个禮拜一次開行來往要銷十二晝夜故有輪船二艘則足以辦理矣若有三艘更擴張航路於香港亦無阻礙自上海至漢口本不用駛力迅速而屢繁開行次數也先備輪船一艘一上一下待輪船益多乃漸增開行之次數亦未爲遲也航行黃海沿岸當銷三十日故每一月開行一次待輪船增加而擴張航路於黑龍江口尼可賴夫士克是爲最要也又自乏港至上海必寄泊輪船於長崎故航日本諸港用輪船一艘並兩个禮拜開行一次也一自乏港往長崎而至上海一自乏港經箱館而至橫濱故每一禮拜實有交通東京之便若待日後每个禮拜開行一次則一个禮拜間卽能交通日本樞要之都府也夫欲開行此等航路其輪船噸數客房等類取法於來往黑海諸港輪船公司所管輪船則甚爲妥善惟日本海及黃海風波頗激故須一千五百噸以上輪船乃爲合用耳抑本公司所管輪船於淸潔與駛力及娛樂乘客𨿽未能驟駕夫外國輪船亦不可讓人以獨步除此之外又宜立絕頂利便以轉運貨物旅客也其法如何曰來往歐亞之間乘客及貨物必運費極廉與不取價一般苟不如此則惡能制勝於外國輪船公司哉又發來往憑單使上下便宜沿路諸驛易於辦事不問其自何處埠頭何處府邑發至俄京來往單便準其送貨物焉又現在乏港無一修潔客棧足休止旅客者故當於上下汽車或上下輪船之際使得任意安畱輪船房內又輪船開行在海中時日長短必取準於外國輪船公司庶無遲緩不便之獘余早知我俄太平洋輪船公司航務與西伯利亞鐵路工業創辦之初均不見有利必損失不也然欲得利益自非制外國輪船公司而奪其旣得利權惡能見我俄公司之利哉﹝西﹞﹝四﹞伯利亞鐵路漸近築成乏港位置亦將爲地球要衝外國貲本亦將鱗集此地意不出二三十年乏港繁華倍於今日乏港不獨當日本航路之衝而爲近鄰諸埠口之中樞則日後將有許多公司興辦相與競勢爭彊昭昭明矣今俄國興一大輪船公司豫占地步以養異日之勢豈不偉乎所論可否姑置勿計至其以東邦爲夢寐俄國年來之雄圖存焉者也西伯利亞鐵路干綫至乏港止其支綫亦將至旅順大連灣等樞要之地而止西伯利亞一帶荒煙斷艸無人往焉然於此境設置一大鐵路俄人之志本非爲謀小利也蓋爲國家之雄圖計故爲此耳讀此本論最足見俄人之素志豈得雲煙過眼視之乎亦可以知所警矣

小輪kwanado整理湯蟄仙甚矣招商局之坐失絕大利權而不察也但知與西人分江海之利而並不就內河籌自擅之利豈非目能見千里而不自見其睫者哉江海各埠與怡和太古鼎立而三尙有麥邊禪臣等行羊其間其利權之收回者固多溢出者仍不少也查各國條約外國船隻如私自駛入中國不通商口岸卽將船貨一並入官領事不準包庇同治三年曾有亨裏依文洋行之囉伶小輪私往蘇州另有魯林旗昌光緒二年始並歸招商局費禮查等行小輪或搭客到蘇或裝銀至產棉花湖絲等處均有江海關援約沮止照會各領事轉飭各洋商嗣後不得用小輪私入內地有案可見小輪之利西人垂涎已久幸格於成例不能反汗而爭不解商局何以貨於地也如慮成本不應接不暇可就近招商包辦而歲挹其所餘利之所在趨之若鶩各處內河思行小輪者頗多均苦難於始今由商局請各省督撫酌定口岸以商承攬凡事有局維持無不樂於從事包定成數或先繳半價或估產抵押眾擎易舉操縱在我直可坐享其成商船梭織往﹝來未﹞﹝夾吞﹞便奪其生業可明定章程只準拖帶不準自行裝無論何號商船或客或貨由小輪爲之拖帶有不願帶者聽計三四十匹馬力小輪每艘需八百金可帶大號商船四五艘較商船鼓棹揚帆速尙倍之人情莫不乘便而捷其不願kwanado整理付帶者亦僅矣小輪收商船之利商船仍收客貨之利有益無害而生業暢矣轉運便捷水減省而貿易盛矣除去支銷所贏必巨而餉需裨矣零星行駛繞越偸漏在所不免一小輪不能擅便遇卡停輪節節稽徵而釐稅旺矣行駛旣速船又成幫而盜警免矣且商船逆風涷雨則止潮汛入夜則止一借小輪之力昕夕趲行豪無畱滯而覆溺稀矣東南各省多由善後局或籌防局官置小輪省或三四艘或七八艘竊謂均可並歸商局如有必應官差卽由商局撥輪遞送有差便於稽考無差免於坐食所有文報皆由小輪遞節節靈通凡沿江海各州縣驛站酌予裁徹並遞民間信件以爲郵政之權輿皆足因小輪之利而有利於小輪請借前箸爲商局籌之天津爲一路一自北運河達通州南糧剝船可徹也一自南運河達徳州豫東漕糧可也自徳州而濟寧令河運抵濟寧交卸則回空便剝淺女省也鐵門關海口將塞不能由海入河自濟寧一至泲南之濼口一越陶城埠至河南遇河工時可資轉運料物也鎭江爲一路一渡揚子而上至淸江浦由湖而裏下河可達也一過鄱湖而江西一過洞庭而湖南一自漢口而襄樊若鐵路旣開則綰轂中原路爲之幹而小輪卽爲枝葉可也上海爲一路一往蘇州等處一自嘉興往杭州彼捆載而來此賄遷而去出其塗者眾也廣東爲一路一下游往香港一上游往梧州一潮州上惠嘉而汀以轉潮橋之鹽一汕頭翦海角而揭普潮一帶逐於末者多也以上四路除剝濟寧之漕運豫東之米挽海運之糧轉潮橋之鹽餘皆畱爲商船地步而以載客爲主或曰商船慮失業糧鹽等船獨無慮失業乎然昔有執此以尼海運者今不聞水手之滋擾也潮橋之鹽船一隅耳夫何能爲其利分而計之則有限合而計之則大宗裨補庫款辦理海防均可挹注於此近來廣東鄕間渡船半用小輪互市較早風气已開如再以瑣屑而忽之以煩難而止之各省或有桀黠之徒請之於官略繳其地公費自行設小輪壠斷此利商局欲議仿行則已望塵弗及勒令停止則又呼應不靈嗚呼有此大利西人畱以與商局商局顧因循而坐失焉豈不重可惜哉

公司kwanado整理陳次亮貨殖傳曰太上因之其次利道之其次教誨之其次整齊之最下者與之爭今天下之民紛紛然皆爭利者也爭而不善用其爭以致大利之源盡爲外人所奪則上之所爲整齊教誨而利道之者未得其道耳泰西公司之法托始於西班牙四百載以前其國人探索南北美洲泛海西行遠逾萬里一人一家之力有所不足君主資以兵力助以帑金通國之人亦各出私囊同襄盛舉嗣開辟新地務農殖貨利賴無窮西班牙當日之富彊甲於天下葡萄牙英吉利踵之於後乃開南洋萬島非洲澳洲東達中華西連印度商途所及兵舶隨之教會繼之兼弱攻昧取亂侮亡兵餉所資率倚公司之力而通商用兵傳教三事儼如環之無端及印度並入於英遂卓然爲歐西之首國蓋疆界攸分非通而不得入道裏過遠非公司不能行而用兵傳教之餘意主於逆取而順守履霜堅冰至木必先腐而後虫生之英之縱橫四海也非一朝一夕之故其所由來者漸矣風之積也不厚則其負大翼也無力水之積也不厚則其負大舟也無力長袖善舞多財善賈然則公司一事乃富國彊兵之實際亦長駕遠馭之宏規也中國局守舊聞兢兢以言利爲戒沿海各埠大權槪授於西人比來設立商輪電報等公司行之漸有成效第規模狹小未能遠達重洋商部旣開利權漸復然後將絲茶及大宗貨物合官民之力精心擘畫糾集公司南洋西洋寖推寖廣出九州島之物產供萬國之取求收已去之金錢保將來之商局夫南洋者西人之外府也所以儲材蓄勢憑陵上國之權輿也我之商力兵鋒及於南洋各島彼海外諸國將惴惴然顧畏不遑不必埽穴禽渠而已足招懷遠矣苟因循頹廢漠不關心小民自利自私安知大局排擠傾軋損己益人西人之公司今已龍斷於海疆久且縱橫於內地彼之民日富我之民日貧彼之商益彊我之商益弱恐不待兵刃旣接而勝負得失之數已有霄壤之相懸者通商以來五十載矣彼越南緬甸波斯印度之民入中國者皆役屬西人無一富商大賈利權一失生計遂窮旣誤先幾徒貽後悔國亡家破犬馬終身然後知商務盛衰之樞卽邦國興亡之券也黍離麥秀心折骨悲彼中國乾隆以前亦祗沿海通商一埠耳諸國之君臣方然自大拘守成法鄙薄外人又安知未及百年遽有今日哉噫傷已

時務分類文編卷二十一

官書局報館

都城官書局開設緣由

京都官書局報學會報館在西國已成習俗在中國則爲創見是以開辦之始動遭疑阻去年京師設立彊學會於城南之孫公園爲諸京官講求時務之地已而攺爲彊學書局業已購置書器開刷報章旋於十二月間由禦史楊崇伊奏請封禁已而言官多有上疏爭之者而禦史胡孚宸一疏尢爲婉轉闓切奉

旨交譯署議奏旋覆奏請徑由官辦理正月十七日奉

上諭總理衙門奏新設官書局請派大臣管理一折孫家鼐管理欽此此蓋我

皇上至聖至明洞知時務一道非講習則不明非聚以講習則不能得其要領玆將都城傳抄總署覆奏一通照錄於後俾有志時事者得所觀覽焉

總理衙門謹奏爲遵

旨議奏仰祈

聖鑑事光緒二十一年十二月二十二日準軍機處鈔交禦史胡孚宸奏書局有益人才請

飭籌議以裨時局一折軍機大臣面奉

諭旨總理各國事務衙門議奏欽此欽遵到臣衙門查原奏內稱京師近日設有彊學書局經禦史楊崇伊奏請封禁在

朝廷預防流獘立意至爲深遠惟局中所儲藏講習者首在

列聖聖訓及各種政書兼售同文上海制造局所刻西學諸書繪印輿圖置備儀器意在流通祕要圖書考驗格致精蘊所需費用皆系捐資集股絕無迫索情事所刻章程尙無疵謬此次封禁不過防其流獘並非禁其向學倘能廣選才賢觀摩取善此日多一讀書之士卽他日多一報

國之人收效似非淺鮮請

旨飭下總署及禮部各衙門悉心籌議官立書局選刻中西各種圖籍任人縱觀隨時購買並將總署所購洋報選譯印行以擴聞見或在海軍舊署開辦經理旣善流獘自除庶於

國家作育人才挽回時局之本心不相刺謬等因臣等維國勢之彊弱視乎人才人才之盛衰系乎學校古者家塾黨庠州序國學自諸侯以達王畿莫不建學大而徳行道藝細而名物象數綜貫靡遺是以人才日盛近世學者往往避實騖虛捨難就易視西人一技之長一能之擅或斥爲異學或詫爲新奇不知西人之學無不以算學爲括西算之三角與中算之勾股理無異同周髀經曰圜出於方又曰方數爲典以方出圜言圜之不可禦而馭之以方西人三角八之法實基於此余若天學化學气學光學電學重學礦學兵學法學聲學醫學文字制造等學皆見中國載籍試取管墨關列淮南諸書以類求之根原具在可知西學者中國固有之學西人踵而行之所謂禮失而求諸野耳泰西教育人才之道計有三事曰學校曰新聞報館曰書籍館英法徳俄各國學校之盛或二三萬所或六七萬所生徒率皆二三十萬人美國學校多至十七萬餘所生徒幾及千萬人學校費用自三四千萬至八千餘萬不等率由國家及生徒各出其半各國富彊之基實本於是是庶政由人才而理人才由學術而成固有明效大驗該禦史請將彊學書局攺歸官辦自系爲講求實學培養人才起見臣等公同商酌擬援照八旗官學之例建立官書局

欽派大臣一二員管理聘訂通曉中西學問之洋人爲教習常川住局專司選譯書籍各國新報及指受各種西學並酌派司事譯官收掌書籍印售各國新報統由管理大臣總其成司事專司稽察所需經費由總理衙門於出使經費項下每月提撥銀一千兩以備購置圖籍儀器各國新聞紙及教習司事翻譯薪水等用核實散放年終由臣衙門奏銷毋庸招股集貲設不敷用再由臣衙門設法籌措如有慕義之士願捐巨款或捐書籍準由司事呈明管理大臣酌定核收至建設學捨地方或假官房或租民宅取足教習各官起居之地兼爲士大夫入觀書之所因地制宜妥籌布置該禦史所請就海軍舊署開辦之處應毋庸議如蒙

允再由管理大臣詳定章程定期開設再該書局現旣奏明擇地另設其彊學書局原屋應行文該地面官飭令屋主領回以淸界限所有臣等遵議緣由理合恭折具陳伏乞

皇上聖鑑訓示遵行謹奏

官書局奏開辦章程

京都官書局報奏爲請旨事光緒二十二年正月二十一日奉上諭總理各國事務衙門奏新設官書局請派大員管理一折著派孫家鼐管理欽此臣恭奉諭旨朝夕籌思且與原辦書局諸臣悉心酌度謹擬開辦章程分條臚列恭呈禦覽一藏書籍擬設藏書院尊藏列朝聖訓欽定諸書及各衙門現行則例各省通誌河漕鹽釐各項政書並請準其咨取儲存庋列其古今經史子集有關政學術業者一切購置院中用備畱心時事講求學問者入院借觀恢廣學識一刊書籍擬設刊書處譯刻各國書籍舉凡律例公法商務農務制造測算之學及武備工程諸書凡有益於國計民生與交涉事件者皆譯成中國文字廣爲流布一備儀器擬設遊藝院廣購化學電學光學諸新機礦質地質動物植物各異產分別部居逐門陳列俾學者心摹手試考驗研求了然於目曉然於心將來如制造船隻槍炮等事可以別材質之良窳物價之低昂用法之利鈍不致受人蒙蔽一廣教肄擬設學堂一所延精通中外文理者一人爲教習凡京官年力富彊者子弟之姿性聰穎安詳端正者如願學語言文字及制造諸法聽其酌出學資入館肄習一籌經費總理衙門原奏每月撥銀一千兩查局中用款以延教習翻書籍爲大宗此外譯報及書手匠役人等工價夥食費亦不資每月千兩隻供各項之用至於購買圖籍儀器等款尙無所出原辦零星招股過於冗碎自應遵照原奏槪行停止其慕義樂輸捐助巨款者善堂書院有例可循亦應查照原奏酌核收納現在事屬行需款數難預定惟有就現有經費次第興辦總以撙節爲充拓之基切戒濫費以收實濟一分職掌上年部院諸臣開設書局倉猝舉辦艸定規模議事尙未畫一今擬將局諸物各分職掌庶心志專一可期日起有功所有在局辦事諸臣職名另單開呈禦覽一刊印信擬刻一木質關防文曰管理官書局大臣之關防凡向總理衙門領取經費及有行文事件卽以此爲憑信以上七條如蒙兪允臣卽敬謹遵行卽從本日開辦臣竊惟同治初年總理衙門請設立同文館講求泰西諸國文字令翰詹部院各官一體入館習練維時議論紛紜人情疑阻風气未開事因中止後𨿽經總理衙門設法招徠入館生徒有成就而讀書明理之人從事其中者絕少遂致中外間隔彼己不知倉猝應機動多舛誤近者倭人構釁創巨痛深一二文人學士默參消息審知富彊之端基乎學問講肄所積爰出人才砥礪奮興消除畛域期以洞中外之情形保國家於久大此與同治初年設立同文館之意實相表裏誠轉移風气一大樞紐也臣開辦初章事歸簡要未盡事務漸圖擴充其藏書刊書遊藝學堂諸所有稽查諸員考其課業綜理諸員總其綱維各期敬業樂尊賢尙齒善資議術集眾長庶幾成材者擴會通過半之思志學者得師友觀摩之益至局中用款惟延請翻譯鈔寫書籍典收文簿登記帳目及工匠制造之人發給薪水此外興辦局務翰詹科道部院諸臣皆出於誠懇之心忠勤之念但期創開風气增廣見聞爲異日報國家之用臣亦鑑其初心一槪不請獎不支薪資至印送各路電報只選擇有用者照原文鈔錄不加議論凡有關涉時政臧否人物者槪不登載以符總理衙門原奏所有議立條款請旨遵辦緣由謹繕折具陳伏乞皇上聖鑑訓示謹奏

論報館有益於國事覘國之彊弱則於其通塞而已血不通則病學術不通則陋道路不通故秦越之視肥瘠漠不相關言語不通故閩粵之與中原邈若異域惟國亦然上下不通故無宣徳達情之效而舞文之吏因緣爲姦內外不通故無知己知彼之能而守舊之儒乃鼓其舌中國受侮數十年坐此焉耳去塞求通厥道非一而報館其導端也無耳目無喉舌是曰廢疾今夫萬國並立猶比鄰也齊州以內猶同室也比鄰之事而吾不知甚乃同室所爲不相聞問則有耳目而無耳目上有所措置不能諭之民下有所苦患不能告之君則有喉舌而無喉舌其有助耳目喉舌之用而起天下之廢疾者則報館之爲也報館於古有徵乎古者太師陳詩以觀民風饑者歌其食勞者歌其事使乘輶軒以采訪之鄕移於邑邑移於國國移於天子猶民報也公卿大夫揄揚上徳論列政治皇華命使江漢紀勛斯幹考室駉馬畜牧君以之告臣上以之告下猶官報也又如誦訓掌﹝道﹞﹝猶﹞方誌以詔觀事掌道方慝以詔辟忌以知地俗外史掌四方之志達書名於四方撢人掌誦王志道國之政事以巡天下之邦國而語之凡所以宣上徳通下情者非徒紀述兼有職掌故人主可坐一室而知四海士夫可誦三百而知國政三代盛彊罔不由此西人之大報也議院之言論紀焉國用之會計紀焉人數之生死紀焉地理之險要紀焉民業之盈絀紀焉學會之程課紀焉物產之品目紀焉鄰國之舉動紀焉兵力之增減紀焉律法之攺變紀焉格致之新理紀焉器藝之新制紀焉其分報也言政務者可閱官報言地理者可閱地學報言兵學者可閱水陸軍報言農務者可閱農學報言商政者可閱商會報言醫學者可閱醫報言工務者可閱工程報言格致者可閱各種天算聲光化電專門名家之報有一學卽有一報其某學得一新義卽某報多一新聞體繁者證以圖事賾者列爲表朝登一紙夕布萬邦是故任事者無閡隔蒙昧之憂言學者得觀善濯磨之益猶恐文義太賾不能盡人而解故有婦女報有孩孺報其出報也或季報或月報或半月報或旬報或七日報或五日報或三日報或兩日報或每日報或半日報國家之保護報館如鳥鬻子士民之嗜閱報章如蛾膻閱報愈多者其人愈智報館愈多者其國愈彊曰惟通之故其益於國事如此故懷才抱徳之士有昨爲主筆而今作執政者亦有朝罷樞府而夕進報館者其主張國是每與政府通聲气如俄土之爭戰徳奧意之聯盟五洲之人莫不仰首企足以觀泰晤士之議論文甫脫稿電已飛馳其重之又如此然而英國徳國日本國或於報館有讒謗之律有懲罰之條則又何也記載瑣故采訪異聞非齊東之野言卽祕辛之雜事閉門而造信口以談無補時艱徒傷風化其獘一也軍事敵情記載不實僅憑市虎之口罔懲夕雞之嫌甚乃揣摩眾情臆造詭說海外已成燼紙上猶登捷書熒惑聽聞貽誤大局其獘二也臧否人物論列近事毀譽憑其恩怨筆舌甚於刀兵或揚頌權貴爲曳裾之階梯或指斥富豪作苞苴之左券行同無賴義乖祥言其獘三也操觚發論匪有本原蹈襲陳言剿撮塗說或乃才盡爲憂敷衍塞責討論軼聞紀述遊覽義無足取言之無文其獘四也或有譯錄稍廣言論足觀刪汰穢蕪頗知體要而借闡宗風不出鄭志𨿽有斷章取義之益未免歌詩不類之憾其獘五也具此諸端斯義遂牿遂使海內一二自好之士反視報館爲蟊賊目報章爲訞言古義不行良法致敝嗚呼不其恫歟今設報於中國而欲復西人之大觀其勢則不能也西國議院議定一事布之於眾令報館人入院珥筆而錄之中國則諱莫如深樞府舉動眞相不知無論外人也西國人數物產民業商冊日有記注展捲粲然錄副印報與眾共悉中國則夫家六畜未有專司州縣親民於其所轄民物產業末由周知無論朝廷也西人格致制造專門之業官立學校士立學會講求觀摩新法日出故亟登報章先爲快中國則稍講此學之人已如鳳毛麟角安有專精其業神明其法而出新制也坐此數故則西報之長皆非吾之所能有也然則報之例當如何曰廣譯五洲近事則閱者知全地大局與其彊盛弱亡之故而不至夜郎自大坐眢井以議天地矣詳錄各省新政則閱者知新法之實有利益及任事人之艱難經畫與其宗旨所在而阻撓者或希矣博搜交涉要案則閱者知國體不立受人嫚辱律法不講爲人愚弄可以奮厲新學思洗前恥矣旁載政治學藝要書則閱者知一切實學源流門徑與其日新月異之而不至抱八股八韻考據詞章之學枵然而自大矣準此行之待以歲月風气漸開百廢漸舉國體漸立人才漸出十年以後而報館之規模亦可以漸備矣嗟夫中國邸報興於西報未行以前然歷數百年未一推廣商岸肇辟踵事滋多勸百諷一裨補蓋寡橫流益急晦盲依然喉舌不通病及心腹𨿽之力無取負山而精禽之心未忘塡海上循不非大夫之義下附庶人市諫之條私懷救火弗趨之愚迫爲大聲疾呼之舉見知見罪悉憑當途若聽者不亮目爲誹言摧萌拉其何有焉或亦同舟共艱念厥孤憤提倡保護以成區區則顧亭林所謂天下興亡匹夫之賤與有責焉已耳

報館

陳次亮天生民而立之君君者也所以爲民也然而分隔勢聧堂髙廉遠古人於是有諫鼓謗木之制有采風問俗之官惟恐下情不得上聞上澤不能下究所以防壅蔽而卹痌瘝者如此其汲汲也秦以武功吞並六國變封建而爲郡縣舞文法以馭臣民燔棄詩書愚我黔首偶語者棄市腹誹者有誅暴戾恣睢及二世而土崩瓦解後世人主沿襲餘波𨿽苛政漸除而輿情終抑唐宋以下給諫侍禦言路亦有專官然而風影傳聞結援樹黨閭閻之疾苦安得遽登臺省之章疏也乎忌諱猥多刑戮不免所謂言者無罪聞者足戒昔有其語今無其事蓋暴秦之爲禍烈矣本朝聖神相繼愛民納諫不罪言官顧廊廟𨿽髙不諱之風艸野尙有難通之隱積重之勢未易遽回也泰西報館之設其國初亦禁之後見其公是公非實足達君民之隔閡遂聽其開設以廣見聞迄今數十年風气日開功效日著制一精器登報以速流傳而工作興矣立一公司入報以招貿易而商途辟矣與國之政令朝夕可通而敵情得矣刑司之讞辭纖毫必具而公道彰矣耳目所經聰明益浚至於探一新地行一新政見一新理得一新聞皆可與天下之人同參共證所謂不出戶庭而周知天下之事者非報館無由也比年各省水旱偏重賴日報風行有以感發善心集捐巨明效大驗已如斯矣惟各國報館𨿽多均其國人自設法國並派員查閱以示限制中國於己民則禁之於他國則聽之偶肇兵端難免不曲直混淆熒惑視聽甚非所以尊國體而絕亂原也似宜曉諭民間準其自設資本不足官助其成偶值開釁之時必派專員稽察主筆者公明諒直三年無過地方官吏據實保薦予以出身其或顚倒是非不知自愛亦宜檄令易人一切均仿泰西報館章程辦理至西人報館宜與各使妥議毋許再出華字報章否則按月繳捐仍須派人查閱此事不載通商之約本屬中國自主之權各國當亦無詞以拒也論者輒以前此日報鄙夷中國痛絕其事並深惡其人而不知桀犬吠堯各爲其主國之利器不可假人今報紙之流行廣矣華人知日報之益者多矣一轉移間則諸利皆興而諸獘皆去集思益廣四民之智識宏開殫見博聞萬里之形聲不隔髙掌遠跖明目達聰修益地之圖補職方之志此亦大一統之先聲嚆矢也而顧可忽視乎哉

觀泰晤士報館記

譯西報國民新報主筆某君云餘英國駐日本公使文書詣泰晤士館嘗其實情矣該館總理弟華兒打氏爲印行局長氏示余曰距今百十年前所刊泰晤士報第一號乃同氏曾祖父發行之物氏告余以開印各般論說更薦一曉暢報事者爲余詳言植字植板鑄字紙式鉛式器械補繕制作校正印刷發行等法且逐一仔細覽觀焉如植字器械精巧簡便𨿽拙手技者容易辦事印刷器械購置兩个一是故總理華兒打氏所發明屬輪轉機一點鐘能刷印一萬三千張一爲美國何抹公司所制一次能印刷六十四頁植字者多用壯年植板者多用幼年合館員四百二十人問在館中從事報務者幾何年曰三十五年於玆今已六十五歲餘乃重問曰君能知使泰晤士報重於天下之的令氏乎老館人喟然曰固知之彼眞傑士也然今則亡矣越日余更詢以撰述之事曰尙有服報館務五十年者焉三十五年故不足爲珍也嗚呼余知之矣泰晤士館所以隆盛而見重於天下者豈爲如斯乎𨿽然觀該館印刷工人其執事實情不甚推服若論彼慧敏巧捷則日本技工洵駕其上惟在喧雜紛擾之間泠然沈然各服其業蒸汽機關及滑車槌擊摩擦之響聽焉不聞其聲操斯業者如坐深山幽谷之裏是豈該館人之美風乎抑亦英國工人之美風也噫彼克龍尾兒尾兒通之徒此二人皆英國素有名望者故論及之𨿽年湮代遠乎抑其血滴猶分流於工人血管中也

鄂督張飭行全省官銷時務報札爲札飭事照得新報一項有裨時政有裨學術爲畱心經世者必不可少之編百餘年來泰西各國推廣不遺餘力如英之泰唔士報法之勒當報徳之科隆尼司報其尢著者也每日所出各數十萬張其它各地有各地之報各業有各業之報各學有各學之報英國報館幾二千所可謂盛矣二十年來中國亦漸通行但其始皆出自洋商牟利故於事之是非虛實不免失眞且所錄多齊語郢說無關宏遠宜爲士大夫所不屑道比來內外臣工頗有奏請設立報館者本月準總理衙門咨行議準刑部侍郎李條陳折內亦有選譯西報一條奉旨允準可見報館有益大局實非淺鮮查上海新設時務報館每一旬出報一本本部堂披閱之下具見該報識見正大議論切要足以增廣見聞激發志气凡所采錄皆系有關宏綱無取瑣聞所采外洋各報皆系就本文譯出不比坊閒各報訛傳臆造且系中國紳宦主持不假外人實爲中國創始第一種有益之報湖北地據上游交涉日繁他日又爲築造鐵路所自始凡在官員士庶於時務一門固不乏畱心探討之人第恐聞見稍隘欲擴末由則時務報裨益實多現已飭知時務報館所有湖北全省文武大小各衙門文職至各州縣各學止武職至實缺都司止每衙門俱行按期寄送一本各局各書院各學堂分別多寡分送共計二百八十八分每分每月三本每分每年報價照該報館章程先期兌付之價計銀元四元總計每年報價一千一百五十二元本年以半年計算應付銀元五百七十六元自應卽日付給飭令速寄以後按年於正月初預付統由善後局在於間款項下匯總支發卽交漢口電報局轉寄上海該報館查收取具收據存查無庸向各衙門及各局書院學堂收取報費以期簡速應自該報館開館第一次所出之報第一冊起槪行印送足數至如何寄送報本由該報館自行設法毋庸官爲經理合行札飭札到該局卽便遵照辦理具報毋違

論商務報緣起之故

衢州詹﹝塏﹞﹝豈﹞撰

方今中國之所握要以圖者豈有他哉不外乎富彊而已矣人第知立國之道莫要乎自彊而不知自彊之基莫先乎富國夫觀其朝則頭會箕斂而爲補苴行其野則鮆窳偸生而亡積聚加以虎狼之鄰伺於外蟊賊之民訌於內則𨿽才如管樂智如孫吳勇如賁育辯如蘇張而亦必從而束手從而寒心是故輕重九府之書成而齊威以霸務財訓農之政舉而文以興自古未有不務富其國而遽能自彊者也故中國而不欲自彊也則已中國而亟欲自彊乎其要必自富國始富國之道有二曰導源曰節流導源爲要而節流次之所謂源者何在曰商務而已矣夫我中國非無商也不知所以爲商也無學以教商則商民拙無會以聯商則商情暌無帑以助商則商志惰無兵以護商則商途梗無政以令商則商道乖不寧惟是又從而卑之抑之迫促而箝制之苛虐而朘削之噫抑何待商之薄而責商之厚哉夫烏知歐洲諸邦與夫目前之日本皆恃有商務以爲始基而始日臻乎彊盛哉苟能導其源而節其流胥天下而達於商務治國其如運於掌乎然而富國者商也而不僅商也智巧述以應夫商之求者則有工耕九餘三以給夫商之食者則有農農而食之工而成之商而通之三者捨一而不可不能善其事利其器則求之者亟應之者緩有工如無工也不能物土宜盡地力則食之者眾生之者寡有農如無農也無工無農而商何以立中國自農家者流絕而樹藝播種之法失其傳考工之記亡而飭材成器之官曠其職故自二千餘年以來民皆錮其智蔽其聰舉凡農工商三者皆聽民之自爲盈虛消長於其間而不之問洎乎中外通商大開海禁見聞所逮耳目一新然後進而驗其所以然之故而後知各國之所以自彊者在商務又不知其制造何以若斯之巧也繼而始悉其所專精者在工務又不知其物產何以若斯之饒也繼乃始悟其所致力者在農務於是乎中國環視而起思爲亦步亦趨之計而擇焉不精語焉不詳𨿽通商條約載有利益均沾之語而中國則僅蒙其害未享其利第見爲損不見爲益坐使他國之人褱吾之財莫知紀極明知利權之外溢而無術以挽回之然則至今日而始談商務而並計及乎農工之務是猶見兔而顧犬亡羊而補牢也不亦晚乎然而至今日而亟談商務而並不忽乎農工之務是則尙能顧犬尙能補牢𨿽晚而猶未晚也間嘗竊計乎中國之大局而惕然懼也中國自咸豐八年與英法俄美四國在上海議定通商換約而後合計通商之埠凡七省又在長江增設三口自中東和議旣成又增﹝重﹞﹝安﹞慶沙市杭州蘇州等通商馬頭於是各省要埠皆爲洋商所據而中國無自占之商埠矣英於當時條約又載有準其持照往內地商遊歷通商悉聽其便一於是有自赴各省山鄕市鎭采辦貨物爲有司所不能禁者加以許雇內地船隻販運往來是則舟車所至皆可施其飲羊登龍之計利之所在恣其挹注而華商貿易之途隘矣四國換約而後小國效尢者踵至如葡萄亞西班牙意大利之屬前此王會之圖所不載職方之紀所未詳者均闌入內地收我利權而漏之入於外洋者巨矣四國換約而後俄羅斯乃割黑龍江以北之地五千里以罷兵其中五金煤鐵之礦不可勝計而北陲之利半入於俄矣自洋藥入內地銷售至十餘萬箱之多爲值以萬萬計而氓庶之脂膏竭矣米穀豆石銅錢向例不準出口自長江各口許英人設埠一切弛禁以至米谷翔貴民食維艱於是乎人無隔宿之儲戶有磬懸之嘆矣錢禁旣弛錢皆捆載出洋以藥水提取金銀仍以銅鉛轉售中國至使比年以來制錢奇絀私鑄滋多而國家之圜法壞矣洋人以貨易銀歸國其貨之購自華商者皆以大小銀元銀元中雜以銅質刻𨿽自行鼓鑄而前此所耗已多是中國之銀根短矣銷磺白鉛軍械等向例不準入口自弛禁後皆明目張膽列肆分銷甚至鎗船隻悉購自外國各廠而中國采辦軍需之銀又半輸之外洋矣俄人新產之茶日眾歐洲蠶桑之利日饒中國絲茶兩項日見滯銷而華商之生計蹙矣自英人殘破廣州議償兵費商欠各項至二千一百萬之多法人安南之役亦償其兵費逮中東議和竟償兵費至三百兆目下國債遂增至四百餘兆於是正供雜稅之入不足以償國債之息而度支益形其絀矣自海軍盡沒於倭而﹝船﹞﹝般﹞只軍械臺又將籌款經營而羅雀掘鼠之計窮矣欽差公使絡驛出洋縻費以巨萬計而無益之損失多矣洋人竭澤而漁中國傾囊而奉先時帑藏無望珠還後此取求未堪囊塞詩曰池之竭矣不云自頻泉之竭矣不云自中蓋中國公私交困未有甚於今日者也況乎中國今日之人口不下四百兆其散處於外洋者已有數十兆以逮年之生息計之每口百兆除與物故者兩紙約宜增口三四兆統計每年約增口十數兆並以後十年而計之中國人口宜加至五百餘兆使不思患預防而無食以養之無業以授之無術以全之則捨四民而外𨿽欲求爲遊惰而不可得計惟有散而至於四方已而惟有相率而爲寇盜已耳後日中國不將以人滿爲憂哉抑知有人此有土有土此有財聖人之言萬世不易誠使自今以後能振作一切商務於內則特設商務大臣爲之綱維主張以握其要然後設商學立商會爲之借貸津貼以籌集商之貲本爲之鐵路輪舟以通夫商之往來爲之兵船戰艦以衛夫商之行李爲之禁令條教以弭夫商之詐虞而又參之以電學化學光學汽學及機器測量天文輿地諸學以啟工之智而代其勞廣農之利而倍其入務期地無遺利民有餘力則過此以住一二十年微特內地比戶可封卽散處外洋之民亦必家給人足由富而彊向之寄居謀食者勢且等於盤踞有此五百餘兆之眾不虞饑寒而後選其材技以備折衝而又有散處他國之民爲之聲援則舉地球之上所有諸國吾決其可折箠使之內無腹心肘脇之虞外有席捲囊括之勢自彊之謨莫要乎此商務顧可忽乎哉乃今之仿西法而設報館者昧乎當務之急也務爲臆說信口雌黃作爲大言熒惑眾聽謬論時艱誹謗朝政言國之隱罔卹陰私犯諸不韙以訐爲直啟人覬覦潛召外侮多魚漏師甘昭召敵以玆相例殆有甚焉其或摭拾新聞益之傳會僅資談柄無裨國家如斯之倫未易悉數本館主人憫時事之孔艱念民力之雕敝懷曲突徙薪之意廑未雨綢繆之思竊念地球上所有諸國其土地之膏腴礦藏之丰厚物產之富饒戶口之蕃息無可與中國比者𨿽際積弱盡足自彊又見國家興造鐵路設郵政力開風气以收利權而一二封疆長吏亦駸駸乎設商局立商會知商務爲當今切要之圖籌劃經營不遺餘力特恐天下之大商民見聞有限一切良法美意曁西人制作之精無由觀聽爰特設商務報凡屬中外商務日出而不窮者周諮博訪備列報章間或附陳管見參以論說效其一得之愚以俟芻蕘之采將來中國商務蒸蒸直上是爲蹄筌之助者在本報與有微勞亦未可知浸假自此而後不旋踵間而中國竟得由商而富由富而彊也則天下幸甚本館幸甚求是齋《皇朝經世文編五集》卷22﹣24時務分類文編卷二十二

驛傳郵政電報

驛傳

陳次亮天下之土地由狹而廣也邦國由分而合也事變由少而多也古之時王畿千里區以五服別以九州島各子其民各君其國自爲風气不相往來秦並諸侯漢開邊境自是而後土宇日辟生齒日蕃世變日紛則驛傳日重置郵傳命達意通情無君民上下皆欲之皆用之皆需之此自然之理也中國置驛設臺專遞公文不通私信經費旣巨流獘孔多道路稽延人馬瘐﹝斃﹞﹝獘﹞及軍情瞬息警報紛紜𨿽有官司仍虞曠誤各省會及沿海要地多增設文報局以捷信音商民遠適他方聲聞暌隔黠者刱立信局用便旅人各口輪舶旣通推行日廣然辦理一切官不過問故劫掠逃閉之事時有所聞且陸路收資爲數過巨國家歲費帑金百萬而膏澤不逮於民分道揚鑣上下交病已大非君民一體之盛心矣況信局惟利是圖耳目見聞有所不及遂有土匪伏莽逆書祕信任意飛傳而塘報遷延乃反瞠乎其後疏虞之患何可勝言今泰西諸邦均設立書信館公文私信一律通傳酌收微貲以資津帖不惟設驛之費綽乎有餘而積少成多遂爲每歲大宗之入款官私利便消息靈通旣易稽查永無遺誤利民利國二者兼之矣惟聞近日總稅務司有延訂西人代爲經理之說無論民情疑怪易滋事端而履霜堅尢不可不防其漸蓋天下之事譬諸一身土地猶肌肉也財貨猶膏血也而驛傳四達則脈絡之所流行也沿海稅關旣以相授而聲息之筦鑰復舉而諸異國之人則天下大權咸歸掌握卽英人不貪土地設彼自爲操莽何以禦之此存亡禍福之機緘必不可輕心以掉者也竊謂西人決不能用而西法必應仿行責成出使諸臣將各國書信館章程詳加翻繹參酌舊制議立新章以現在驛站塘汛爲之基而各省鎭埠鄕村均設分局量收信費酌派賢員縷析條分實心經理稍有私獘立予撤參每歲所收專款報部仍由各省臬司督辦現有信局飭令閉歇仍將夫役人等收入官局俾得駕輕就熟且免失業爲匪民間寄信之資統照信局酌減一半刊刷憑紙無論何處均可計日飛達以便閭閻仍與電報局聯爲一气中國地大物博商旅繁多通一歲計之所入當不下二三千萬而官報之往來愈捷民財之節省已多大憝句通預籌防範窮民奔走益廣生機惟一二壠斷之信局商人稍失重利然利多害少取信商民言籌餉於今玆計無便於此者獨是國之利器不可假人苟以赫徳爲之則其害亦反是毫釐千里移步換形所望於彼己之閒熟思審處毋倚其小忠小信而自貽後患於無窮也

郵政

湯蟄仙國家有大利焉其事至簡至便而其利又至巨則莫如仿行泰西之郵政上年臺灣撫臣劉行之於臺北矣顧窒礙而卒不行者未奉明文未籌全局行之之心不精也行之之力不果也非郵政之不可行也乾隆初年徳人變通各步信局之法爲郵政官民兩利於是各國起而其後日本明治二年亦仿爲之皆迄於今益盛光緒六年三月西報論日本攺從西制略嫌過驟所能責效於目前者惟郵政一宗我國家長駕遠馭發憤自雄凡制造電報開采輪船鐵路各事宜或行之而大收其效或行之而始引其端曾不以爲權輿泰西不屑規隨獨於郵政顧墨守成說終無端倪反出日本下將無風气之開系天時關世運非盡人事所可彊耶或謂郵政之行有四難二不可驛站之難撤也信局之難停也輪船之難逮外洋也各國之難守郵約也且成本太巨必廢半塗不可行者一錐刀是競恐傷國體不可行者二嘻此一孔之見苟徹始終籌之將因四難而爲四利無所謂二不可且有不可不行者二是豈容泥毛髮之小害而竟置邱山之大利哉非不知明季因裁驛站釀成流寇之乾隆時賀逢龍亦構血鬥於湖北今不遽因郵政而裁驛站且先藉驛站以輔郵政星軺節傳之往來仍惟驛站是賴郵政專遞文報專帶信函遇郵政舟楫所不達者勢不便另備夫馬仍由驛站加緊遞送歲終酌提信貲以爲津貼是驛站必踴躍從之俟規模大定信利充牣將驛站所設夫馬歸並郵政而會典所載歲三百餘十萬之支銷可無再費矣利一信局𨿽民間私設而所在多有以一局上下四五人計之天下衣被於信局者何啻數萬人驟奪生業沮撓必在意中今宜於將行未行之先明詔中外諭以事關國家大局勢在必行阻撓者罪無赦教而後誅誰敢幹大典以取戾者信局於旱道每用夫而無馬內河水道江浙爲多則用腳槳小船日不過百里惟江海各步近亦多輪船今郵政於旱道驛站排日緊遞於內河雇用小輪專送兼可拖帶商船以收其利惟行駛必按時勿誤信局須月或旬始遞到者寄從郵政已可得有回音人情莫不喜速而惡鈍信貲𨿽較信局稍昂大都棄彼就此況酌中定議旣速且廉卽江海同輪遞專恃此項信局已無以自立將不令其停而自不得不停若示以體卹不妨準其入股分或其本不足一股準其數局並計各局所用之人但由本多之股東或殷實紳商切爲保薦酌予畱用旣資熟手亦免向隅更得一說焉城鄕鎭集往往一局而分設數處一處而分設多局如甲設一局於上海則乙丙丁各分設於各城鎭市集同一牌號互相接送今郵政可仿其意仍就信局以爲局合而爲一有願包設者令歲認繳所餘若干總之分則利微合則利巨信局且不必盡行徹去利二泰西郵政均設有公司輪船信箱不到則株守以待誠重之也中國內地輪船𨿽已通行而旣興郵政不能不兼帶外洋若特設公司輪船目前萬萬無此財力法宜就各國公司之船先與訂定日期言明水腳托以代帶合同旣立便可無慮浮沈利三就上海一隅言之英美法日本均有書信館查光緒七年日本修約英國將開在日本之郵政局一體裁徹中國誠行郵政卽可援日本所約以請之所有書信館房屋等項歸並中國估給成本其司事人等如願爲我用亦須有妥人保薦與信局人同書信自外洋來者中國郵政局爲之分送自中國去者各國郵政局爲之分送互相爲用各不給值外洋見行郵約如此咸豐八年十年俄約光緒十二年法約均有兩國公文信件互相遞送之文交易而退利四如慮成本太巨則事可由電局兼辦郵政事體大不設官置局不足新耳目而資統率多設官置局則所費不訾幸中國電報二十三行省業將四通八達責之兼辦郵政不特經費旣女省呼應亦何不可行如慮錐刀是競彼宋行靑苗明行加賦衰世秕政原不足以例我朝然因軍饟而榷釐因河工而捐納遂致商民腹誹仕途厖其實有害於國體者尙不得已而行之郵政所害者獨信局及上海之書信館亦旣準股予酌畱給成本矣毅然決然何嫌何疑收回其權積少成多歲入大宗遇有要需挹注不竭釐捐所入亦巨固不能槪予芟除捐納歲獲有限盡可立卽罷去所全於國體者更大何不可行光緒九年法人不法以越南之釁先以兵船遊弋南洋各海口嘗試我堅瑕時坐中國郵政未興法人書信皆可由其館遞寄其國以取進止中國不知阻絕亦末由阻絕若先已收回各國書信館自興郵政法人卽無從遞信兵機之遲速關中外之勝敗利權猶其小焉者也此不可不行者一中國會匪教黨遺勇馬賊伏莽多有難保無私函往來一經官局庶幾有所疑畏而彼此不便函商藉弭內患於未形此不可不行者二然則何樂而不行何憚而不行查同治十二年英國信局綜計利銀五百二十萬八千九百二十二磅除局費二百七十五萬四千七百六十四萬磅淨余利銀二百四十五萬四千一百五十八磅中國銀數以一千萬兩計二十年來更溢其舊泰西向惟美國各官遞函不由信局鈐印輸資自此年始亦議援例照辦中國官電報多以私報假托郵政行不如官商一體輸資以免影射廣土眾民所得必甲於五大洲按泰西由官鐫印人頭紙而售之寄信者購以黏貼信﹝紙方半寸﹞面投局遞送同治五年赫徳設華洋書信館攺用龍文﹝紙方半寸﹞﹝通商口岸﹞彊亦取售紙之值然惟﹝通商口岸﹞及有教堂處始能代遞見在先以電局爲根本將來必與鐵路相表裏鐵路未成可裨建路之需鐵路旣成可作養路之費當軸而有意富彊也願勿爲淸議所持勿爲成見所膠執迅速舉行中外方拭目而樂觀厥成矣

奏辦郵政

萬國公報戶部謹奏爲遵旨議辦郵政請由海關現設郵遞推廣並與各國聯會以便商民而收利權恭折仰祈聖鑑事竊臣衙門準署南洋大臣張之洞咨抄擬請設立郵政請飭議章程一片光緒二十一年十二月初三日欽奉電傳諭旨郵政一節業經總署籌議粗有頭緒矣欽此欽遵仰見聖主周卹商旅通誌類情之至意查原奏內稱泰西各國郵政重同鐵路特設大臣綜理取資甚微獲利甚巨權有統一商民並利近來英法美徳日本在上海及各口設局實背萬國通例曾經前南洋大臣曾國荃據道員薛福成委員李圭稅務司葛顯禮等往復條議咨由總理衙門飭總稅務司赫徳詳議謂此舉裕國便民爲辦得到之事至稅關所辦郵遞因與國家所設體制不同故推廣每多窒現復與葛顯禮面加籌議知其情形熟悉各國稅務司熟諳辦法者當亦不乏請飭總理衙門轉飭赫徳妥議章程開辦卽推行沿江沿海各省及內地水陸各路務令各國將所設信局全撤並與各國聯會彼此傳遞文函等語臣等查光緒二年間赫徳因議滇案請設送信官局爲郵政發端之始經臣衙門函商北洋大臣李鴻章於四年間覆稱擬開設京城天津臺牛莊上海五處仿泰西郵政辦法交赫徳管理嗣因各國紛紛在上海曁各口設立郵局慮占華民生計九年間徳國使臣巴蘭徳來請派員赴會十一年曾國荃咨稱州同李圭條陳郵政利益各節並據寧海關稅務司葛顯禮申稱香港英監督有願將上海英局攺歸華關自辦之語經臣衙門先後飭據江海關道總稅務司籌議咨行南北洋大臣查核十六年三月札行赫徳以所擬辦法旣於民局無損卽就通商各口推廣辦理擬俟辦有規模再行請旨定設此該大臣張之洞所稱各稅關試辦郵遞之權輿也臣等復查寧海江海各關道來每謂稅關郵局未經奏定外人得以借口十八年冬赫徳亦以數年來創辦艱難若再不奏請設立官郵政局恐將另生枝節十九年五月疊接李鴻章劉坤一咨據江海關道聶緝規稟稱上海英美工部局現議增設各口信局異日中國再議推廣必更艱難各等語是原奏所稱體制不同推廣每虞窒誠爲洞見癥結之論至各國通行歲收巨帑一節考泰西郵政自乾隆初年普國始議代民經理統以大臣位齊卿貳各國以爲上下交便仿而效之光緒十九年葛顯禮呈送萬國郵政條例聯約者六十餘國大端以先購圖記紙黏貼信面送局以抵信資其費每封口信重五錢者取銀四分道遠酌加其取資旣微又有定期而無遺﹝折﹞﹝拆﹞百貨騰跌萬里起居隨時徑達至有事時並可查禁敵國私函誠如原奏所稱權有統一爲利商利民卽以利國之要政也又查十八年以來美國一國郵局淸單一歲所收銀圓至六十四兆二十萬九千四百九十圓之多張之洞所舉英國收數當華銀三四千萬兩尙系約略之辭利侔鐵路誠爲不虛且西國郵政與電局相輔以火車輪船爲遞送近年法國設立公司輪船十艘通名曰信船遇口停泊信包未到不得開碇其鄭重如此中國工商旅居新舊金山檀香山新嘉坡檳榔嶼古巴祕魯者不下數百萬人據李圭稱該工等有一紙家書十年不達者緣郵會有扣阻無﹝約﹞﹝細﹞國文函之例也中國郵政若行卽以獲資置備輪船出洋藉遞信以流通商貨其挽回利權所關尢巨臣等博訪周諮知爲當務之急爰於十九年札飭赫徳詳加討論是否確於小民生計無上年六月至十二月復與該總稅務司面商屢屢先後據其遞到四項章程計四十四臣等詳加披閱大致釐然自應及時開辦應請旨下臣衙門轉飭總稅務司赫徳專司其事仍由臣衙門總其成略如各口新關規制卽照赫徳現擬章程定期開辦應制單紙亦由赫徳一手經理遇有應行酌攺增添之處隨時呈由臣衙門核定務期有利無獘至赫徳呈內稱萬國聯約郵政公會系在瑞士國應備照會寄由出使大臣轉交該國執政大臣爲入會之據自可援萬國通例轉告各國將在華所設信局一律撤回按咸豐八年俄約光緒十三年法約本載明兩國公文信件互相遞送中國旣經入會各國無從借口以上所議如蒙兪允卽由臣衙門欽遵分別咨照札飭辦理俟辦有頭緒卽推行內地水陸各路期興辦一面咨行沿江沿海及內地各省將軍督撫知照屆期卽將簡要辦法飭地方州縣曉諭商民咸知利便凡有民局仍舊開設不奪小民之利並準赴官局報明領單照章幫同遞送期與各電局相爲表裏其江海輪船及將來鐵路所通處所應如何交寄文信由該總稅務司與各該局員會商辦理官郵政局歲入曁開支目由總稅務司按結申報臣衙門匯核奏報所有遵議推廣海關郵遞開設官局並與各國聯會各緣由理合專折具陳赫徳所擬章程數另具淸單恭呈禦核伏乞皇上聖鑑訓示謹奏光緒二十二年二月初七日奏

章程四項下卷續刊

泰西設立郵政之本意務在便民非與民爭利也而官中文牘往還亦卽由之而達是爲便民卽便君之一端至於民間之消息旣靈且通全國無隔閡之虞重以商賈周知市道徵賤徵貴貿易日盛卽賦稅日增民富而君無不足之宏謨於焉斯寄郵政之利實未易僂指以稽若戔戔焉以收取信資爲富國之一助無論其數有限且英美等國常不使郵部泰西郵政特立一部鄭重之意殊可思也有成兆累億之盈餘往往今年收信較多獲利較厚明年卽廉其寄信之資今已減至極廉地位民閒閱郵部淸單猶有求重行減少者中國創行伊始或致有所虧折而小損於一端大益於萬事隆隆日上操券可致旣錄原疏附貢數言若論其詳則有敝廣學會所譯之泰西新史攬要在

郵政

王韜中國自開海禁與各邦通商互市攘往熙來已數十年於玆矣凡事取其所長補我所短於國計民生有裨者﹝皆﹞﹝悲﹞次第舉行惟書信館尙屬缺如似當推廣及之者也夫朝廷之詔曰臣工之章奏文武之照會咨寮寀之案件關移凡有涉於政事者無不形諸公牘要件則用馬遞常事仍由驛站如慮時稽道阻又復專弁飛故古者旣設行人之官復置郵傳之驛皆所以布徳音集眾議達下情焉至商旅工役人等出謀衣食欲報平安或飛信以達價值或具函以匯項𨿽出各信局分別寄交每有浮沈無從追究近來通商各口信局附由輪船已較往時便捷然僅能施於輪船所到之處若關河阻隔則驛使難逢且華人寄外洋如新舊金山星架波東南洋各島中外隔絕病苦難知使中國亦仿照西法徧設書信館𨿽萬里如在一堂何致受外人欺淩情難自達哉按泰西各國其前亦如中華設站專送公文不寄私信迨乾隆年間上下院會議謂此法止便於國未便於民因於﹝國﹞中﹝國﹞城埠鎭鄕凡商民聚集之區徧設書信館統以大臣派員經理凡公文私信莫不通傳罔有歧視近日上海復設工部局總理其事日本亦仿而行之其經費所從卽出自商民之信資而公文往來資以津貼每年除支繳外所餘巨悉歸國用而商民私信無論遠近隨時往返從無失取資極廉其利國便民也如此或謂明季嘗因裁撤驛站致滋盜賊貽禍無窮若復更章前車可鑑不知其時盜賊起饑饉洊臻而所裁驛夫又不善爲安集流亡莫撫賑卹無聞故迨而從賊耳今𨿽仿照西法而傳遞需人此輩仍可受役公家以資熟手惟必須與泰西諸國聯合一气乃爲緊要關系總其利民益國經始得人若徒存中外之見作畛田或之分值今之勢爲今之人必有所不能者矣

論郵政將興

王韜載有郵政將興一節謂訪聞中國郵政一事現已由總理衙門奏淮開辦並聞將來一切章程須由總稅務司核定云云此報一傳凡屬有心﹝時﹞事﹝時﹞者無不聞之而色然以喜也按泰西國法以郵政爲最重緣其所入實屬不資足以裕夫國用故鄭重視之而爲國家所專主不同中國視爲末業一任微民各自爲之而官且置之不聞若往古則尙無此業故千里函書難於天上詩人所詠藏﹝於﹞﹝子﹞魚腹系於雁足黃犬所傳白領所帶種種故事亦極言寄書之不易耳若目前各省地方信局班船所在多有較諸往昔已覺攺觀然其中之利益徒爲齷齪小民所爭求而國家則毫無所獲國家𨿽亦有驛傳之官大率以各省之提刑按察使司兼之所屬之官則有提塘末秩曰駐京提塘曰駐省提塘當衝途之州縣乃有驛卒若干名驛馬若干匹南方水路則攺爲代馬船若干只取以專遞大小各衙門之公文而於商民之私函則絕不聞問也其實商民之信函較諸公文其數多至千萬倍故各埠信局之開設亦復日盛一日不勝枚舉然皆一無約束漫無稽查利則甚宏害亦恆有商民𨿽資之而亦隱惡之況每有私拆信函盜取銀兩爭多酒力誤日期種種獘端層見疊出耶此所以一聞郵政之將興無不額手相慶也何也郵政之興乃效西法西法不惟重官府之文書兼重商民之函信並行不悖絕不少存歧視之心誠能一旦舉行則事權歸一章程必嚴豈惟是大便乎官府之與商民而於國家則頓增一極厚之入恐較之地丁錢糧之數有增而無減也大抵中國之不振皆誤於腐儒之拘泥但知死守成法不復知夫變通見小識微因循玩忽若此等事則必以一言敗之曰官家豈可與小民爭利耶一言旣發萬眾緘口矣殊不知君之取於民者旣以租賦而論貧民家祗半畝田官家亦必歲取以數十文怠則追抗則責微乎微矣及時催索不以爲褻何獨於信資之微末而鄙薄棄之耶況乎商民之私函一律經官發遞情同鑑察迹類防維亦屬得體可設專﹝官﹞﹝宮﹞以理此事而毋庸按察之兼權可設局於各隘而毋庸州縣之驛卒驛馬以及代馬之船與夫提塘等秩也一切章程旣由總稅務司鑑定自必十分周到百般妥協﹝以﹞總稅務﹝以﹞司赫徳君固深明夫郵政而又久居中國事事畱心深知中國之情形故也說者則謂郵政旣興則各省信局陡然失業情殊可憫殊不知此利本應歸諸國家已荷歷朝深仁厚澤俾汝等坐享其利者甚久此時還諸朝廷亦所應爾乎汝等開局時並無納帖繳稅情事一任隨意開張縱情獲利及今退業抑又何詞或者郵政之中亦須用人分司其事則凡業此之輩皆當及早呈明或願出股本以濟公用或願承此役以效馳驅因裕國用而罷民業仍竭民力以報國家至情至理兩得其宜似亦可仰邀采納矧郵政大興用人必夥與其用夫他項之人何如用夫本業之人本業中人用之而或不敷然後再增用他人當亦無詞可藉而當事者問心亦可無怍耳說者又謂往年曾有試行西法請大憲批準開設華洋書信館之舉上海地方亦增開局創辦乃一再試行不能持久率行中止其故何哉實由於該局𨿽開而他局不能閉歇依舊並行不悖是不過一埠增一信局已耳於事何濟於郵政固毫不相關今旣奏準創行自必先令各埠各信局一槪停止不得開張以便事權歸一專利國家而一切浮議務當屏絕不合輕聽夫此事爲中國所創行行伊古以來未之或有凡一應章程所宜全用西法毋庸少參一毫私見則舉行之後自然暢行無阻其郊立程再能於創辦之始參用西人一二名襄理其事以期實事求事不私情立法貴嚴杜私尢貴密想總稅務司者必早有成竹存於胸中而不待旁人之饒舌也煌煌巨政企予望之矣

論宜亟興郵政之事

夏昌明古者職方之掌厥有專司今則驛務之事爲提刑按察兼理所謂驛務者祗因官場辦公傳遞文件而設所設驛站首重京差此外無甚關切從未聞有爲民間興郵政之舉者近數十年來輪船起電掣風馳前之傳遞書郵由陸路行走今變而爲從海道往還蓋迂道左孰若輕駕波濤之直捷自是之後莫不識陸行難而遲水行易而快也而驛站之設將亦廢弛矣況今日者電綫之設棋布星羅陸則分布各省水則遠達各洲瞬則千里莫此若也是則傳書之妙當以電綫爲觀止矣不知事以閱而識深物以考而技進徳律風之制又較電綫別開生面能使數百里外言語相通應對如響邇又有傳聲筒之制能使人對筒立言捲而藏之緘封遠寄無論道途遠近年月久暫一經其人發其樞機筒則能言𨿽色笑未親而音聲畢肖令人聽之娓娓忘倦其口吻無稍謬差洵屬出神入﹝化﹞﹝花﹞矣此等妙運之物莫不稱奇而究之所值不資非盡人能購用故郵政之設不容稍緩也夫以事無大小欲通音問者多藉寄書郵爲之傳遞然後能兩地通情所以黃耳寄書川魚剖素亦有家書抵萬金之珍而中國向無郵政之設未能便民若能倡而興之樹以表率則郵政之事豈茫然不知其端倪哉第思郵政之設可爲國家收無窮之利爲閭閻施莫大之功府庫足以充盈商務因而振起非於此可以收效耶中國信局民自爲之近日獘竇叢生牢不可破恆見附信之寄每有延擱而不遞至者甚有浮沈而湮滅者更有寄附珍貴之物銀兩之件被其幹沒者種種獘端不一而足旣無例援以懲其罪又無專責以分其勞是以各信局得以任便肆爲而人莫之柰縱或向其理論而已被其貽誤延曠日彌久言之殊令人發指也前聞赫總稅務司議準開設郵政局一節當時聞之者無不額手稱慶謂此後魚雁往來堪稱利捷而今尙未聞舉辦未悉將來能玉成否西國郵政視爲國家不可少之事歲中津貼郵政之資不下千數百萬其重視郵政之意可以槪見西人之所以不輕忽此事者蓋有見乎郵務所關甚重舉凡各國政治之盛衰軍情之緩急商務之興替人情之厚薄無不藉此以通消息且得以知所趨避其裨益豈淺鮮哉或者謂西國能出巨津貼郵務中國甚難循故轍而步後塵獨不思西國此項津貼之資不必另起鑪而另籌項卽其信力印﹝捐﹞﹝損﹞之項撥爲應支斯亦足矣非微無事他求且歲中郵驛分局需人理實繁有徒國家卽無利可圖而冗員多有差之望民亦無信息閡隔之憂矣特患中國辦事有始無終凡事非以贍爲﹝圓﹞通卽以媒爲擠陷致令豪傑之士羞與市儈等伍也近來朝廷勵精圖治凡有臣工當爲國家興言大利挽塞漏而所見者徒有二三禦史紏核貪員究不足培國家之根本尊盤石於苞桑第思中國可興利者奚止此一端若衮衮諸公能並力以挽狂瀾所應爲者豈徒日事奔走侯門夤緣祿位而已哉

郵政上

鄭陶齋古之時艸檄飛書置郵傳命上有驛站以通文報下有使命以達書函至於邊陲關系尢重孔道則稱臺站沿邊則曰卡倫元憲宗於瀚海中間沿途設卡後人紀其勛績乃與伐宋並稱其重且要也若此中國郵政內隸於兵部外統於臬司塘汛鋪兵星羅棋布凡朝廷之詔旨臣工之章疏本管之上下文移隔省之關提照會統謂之公牘或由馬遞或用鋪司遇有軍務羽檄飛馳又必增設驛馬公家之費累萬盈千而積獘所叢時虞曠誤近各省復設文報局以捷信音至商旅工役人等過都越國偶有私信局寄艱難道路浮沈無從追究國家歲費百萬之項養數萬之人夫設官數百員置驛數百所以爲有利於國歟而稽延貽誤時有所聞國固未嘗利也其商民之音問則泰越肥瘠漠不相關於君民一體之意久已忘之習而安之矣泰西各國向亦如中國驛站專送公文不寄私信乾隆﹝間﹞﹝問﹞經徳國上下院會議謂此法止便於國不便於民因於國中城鄕市鎭商民聚集之區設書信統以大員派員經理凡公文私信莫不遞傳嗣後各國亦皆仿行近日英法美復於上海設局經理其事自當年用費外所入之歲有贏餘可知郵政一端其益甚宏其效甚速輕而易舉無耗費之虞遠而可通無濡滯之慮所謂上下均利而無所不利者也中國幅員最廣而郵政不行跬步之間遠於千里人通而我塞人速而我遲人明而我暗日皇皇然憂貧患寡而不知大利之所在卽在便民便國之中也日汲汲然籌餉練兵而不知隱患之所伏卽在無見無聞之內也十餘年前各國約商郵政辦法舉地球各國通爲一制彼此互傳日﹝本﹞﹝大﹞小邦亦與其列以中國拘泥古制擯而棄之法京巴黎斯前歲淸單核計往來書信英人約每人四十封奧人二十五瑞人三十美人二十一徳荷人二十法人十七意人七西班牙人六葡人五日本人三俄人二而中國之人亦未與其列也國體所關卽開外人輕侮之端以爲不及日本日本近日講求郵政逐漸擴充長畸領事余眉云書云自丁丑年起該國郵政局總結歲收銀八十一萬三千餘元除經費七十六萬八千餘元尙餘四萬五千餘元不數年間歲收已至一百四十二萬四千餘元支銷大小官員廉俸一萬零八百餘元局員工俸及雇西人數名又津貼該國輪船公司商務公司捐助各處學校等項經費銀一百三十四萬七千餘元外尙餘利銀七萬六千餘元可謂能自收利益者矣各國向設書信於日本各埠今全行撤去凡西人書信均歸該局郵傳而郵政之利權毫無滲漏所有經費皆出於商民信資公文往來資以津貼每年所餘巨悉歸國家而來往程途期可達商民信件資取極廉以故上下翕然同聲稱便夫制無分今古法無論中西苟有益於民有利於國者行之可也必鰓鰓然刻舟膠柱欲如太古之老死不相往來則莊列之寓言佛老之餘瀋絕聖棄智剖斗折衡又豈特郵政一端而已非鯫生一孔所敢知矣

郵政下

鄭陶齋難者曰創辦郵政必先設局合中國二十三行省計之設局之數盈千何從出局旣林立支用紛繁安保所入不敷出乎曰無慮也美國郵政共六萬四千三百三十七所前歲淸單計一年中售出印記信面等三千四百兆零四十萬六千五百七十三件收資六十四兆二十萬九千四﹝百﹞﹝千﹞九十一元其利息之丰厚如此況中國幅員甚廣風气日辟信件必多卽收資亦必暢旺安有不敷之慮若爲省費計則若如就現有之電局船局先行試辦輪船電報本與郵政相輔而行西國輪電所通之處卽郵政所行之處今中國輪電業已暢行倘卽於局中附設郵政則事半而功倍矣難者又曰泰西各國凡郵本國信件遠近悉取二分郵至外國則五分中國如仿此而行豈能獲利曰創行郵政參酌西法可也創辦之始取資不必過廉西人每興一事皆厚集資本廣事招徠並由國家提相助初𨿽折耗久則贏餘今中國資本無多稍形折耗人言蜂起必將不信故信資不得不稍重者情也亦勢也似宜分路之遠近而定信資之多寡其在五百里以內者取資洋一分五釐千里之內取資二分千五百里之內取資二分五釐二千里之內取資三分其餘以次遞加開辦之初先將天下路程某處至某地若干裏一一標明黏貼局門刊印成書以昭定﹝式﹞﹝息﹞庶使寄信者一覽而知且杜送信工人婪索酒資之獘難者又曰驛站之設已經數百餘年所用人役無慮數十萬人皆恃此爲生活今一旦仿西法設﹝郵﹞政自應裁去驛站而此數十萬驛夫何以謀食勢必揭竿爲亂劫奪頻仍昔有明末造因裁驛站盜賊蜂起饑饉薦臻遂開流寇之禍前車之覆吁可危也噫爲此說者眞因噎廢食之見不足與談經世之務者也明時所裁驛夫旣不善爲調遣又不善爲撫循故不免迫而爲亂今仿西﹝法﹞﹝洋﹞公私兼辦需傳遞者更倍於前至內地﹝輪﹞﹝論﹞電不通之區自應仍用驛夫以資﹝熟﹞﹝熱﹞手惟昔則工資扣餬口幾致無資今則薪費丰盈謀生反有實濟耳法宜於開辦之初將各省驛夫查明綜計若干卽以現在驛站攺爲郵政局驛官攺爲局員專送內地公私文報信件取資之數與海疆﹝輪﹞﹝論﹞電各局遠近一律以廣招徠不得任意低昂致小民不便至夫役等人畱其精壯汰其老弱工俸亦一律加增賞罰嚴明勿蹈從前之故轍斯可矣難者又曰近來信局愈設愈多倚此爲生者不可勝數一旦創辦郵政信局無利可圖勢必胥動浮言從中作梗可柰何而不知此亦無難也開辦之時宜由地方官約齊信業董事曉以大義告以郵政一端實爲利國利民起見自某月日爲始各信局一律閉歇不得阻撓並勸各信局出資入股每年從優分給官利以示體卹其不欲入股願攺圖別業者亦聽之至信局業已入股其中夥友亦不可盡使投閒令每局保送二三人以憑委用如是則情義兼盡本末皆淸其各局工役人等卽可收入局中以備差遣何梗之有難者又曰外洋郵政皆有公司輪船往來各國故推行日廣權利日增今中國之輪船罕能至外洋曩者和眾輪船偶至美國竟被苛待從此遂無﹝無﹞出洋之議𨿽興郵政安能奪彼利權乎曰前者泰西各國欲合五大洲之郵政聯爲一气因中國章程不同故未商辦耳固未嘗外視中國也當興辦之先須照會各國外部大臣請將郵政定章詳細譯覆以便照章辦理隨後卽設公司輪船往來外洋傳遞信件況華人旅居外洋新舊金山檀香山新加坡檳榔嶼古巴祕魯等處者不下數百萬人旣有公司輪船則華人來往捎寄信件卽可自托本國之船利息之丰可操左券迨行之已久土貨可自運出洋洋貨亦可自運進口是亦奪回利權之一大轉機也難者又曰西國辦理郵政於海﹝口﹞﹝山﹞則有輪船於陸地則有鐵路是以傳遞迅速消息靈通今中國沿海各埠輪舶通行而西北各省鐵路未達卽創行郵政豈能如西國利便乎曰欲使西北各省利於遄行亦未嘗無法也當擇要途創設木路木路之法簡而易行所置木式如大方木梁其車輪有兩種一爲輔輪宜配折邊式之車並令車不離其木梁一爲正輪托車體之重直行於木面二者相提並輪當以輔輪爲優查輔輪乃西人普剌然所創倘正輪或斷或脫則仍可藉輔輪之力而不至傾覆有時道路灣曲亦可徑行故爲郵政計宜於西北要區廣造木路況中國所產樹木甚多可飭地方官各按所轄地采取沿路之﹝木﹞﹝本﹞以資造路其便有六木路之費較鐵路省十之七八舉辦自易其便一造車修車較煤火之費亦省十之五六其便二鐵路之面日久𨿽可翻用不過一次若木條則可翻二三次其便三造成木路所需時日約當鐵路三分之一是時亦可省其便四車行甚﹝穩﹞﹝隱﹞公文信件不致遺失其便五鐵路宜直不宜曲故須開山鑿洞繞道而行若木路則彎曲亦可行可免開鑿之費其便六木路已成將來若鋪以鐵便成鐵路是木路實鐵路之先基也全地大勢譬之人身土地猶肌膚也財貨猶膏血也而文報之往返猶脈絡之貫通也不有郵政以聯之則跬步之間無殊千里偶有暌阻聲息不通羸跛躄之夫豈足與騄駬驊驑爭彊捷哉亦可以憬然悟矣

電報

鄭陶齋夫世之至神至速去來者蓋莫如電藉電以傳信則其捷也可知昔有美國之士好學深思精於格致得引電之法以利世用此電綫之所由昉焉今泰西各邦皆設電報無論隔山阻海頃刻通音誠啟古今未有之奇泄造化莫名之祕如有兩國構釁賴電報以傳遞軍機則有者多勝而無者多敗商賈貿易藉電報以通達市價則無者常絀而有者常贏彊富之功基於此矣卽以英國而論其電報設於王家商民欲通電報者須繳工費每年所入除電綫局開銷之外余充國用至本國有軍機密事分文不費其利豈不溥哉然此猶言承平時耳若兩國交戰出奇制勝則電報更爲要圖昔年普法構兵普人於行軍之處俱設電綫而法人所設之電綫悉滿普人所毀是以法敗而普勝也夫中國建邦北方至極南之地相距萬里其地多距數千里燃烽置戍僅能告警而弗克通言遣卒傳號輾轉間關恐多遲卽今沿海要害有臺而無戰舶則臺亦孤立無援有戰舶而無電報則戰舶亦應援莫及若敵人偵知我戰舶之所在合兵圍系無電綫以通傳各省何能倍道來援一船有失費故不貲而各處有爲之奪气查津﹝沽﹞﹝沾﹞爲水道入京門戶宜先由海底建一電綫通兩江吳淞等處由是而閩浙粵東凡屬海疆悉下大吏揆度地勢次第舉行則宸居𨿽遙儼如咫尺矣或謂設立電報誠有益處然經費過巨恐不易籌柰何余曰安設電報之處在海底則難其價頗重在地面較易其價猶輕明知創始維艱而大局攸關上下實沾其利前者傳報電信猶用外國字樣必待翻譯而知今輯有電報新書攺用華文較前更便如傳祕密要事卽經理電綫者尙且不知何況他人旣無漏泄之虞有無延擱之獘今西人更創有麥釐風一種傳音更異尋常若中國毅然舉行推廣其用更與商民傳信酌收工費則一二年閒必能塡還創設項嗣後所入源源不絕利賴無窮誠國益便民之要務也夫輪船槍炮等物中國用之有年損益猶爲參半至電報則有益無損矣何不舉而試之

時務分類文編卷二十三

邊事

中國邊事論俄國陸軍少將鋪加脫氏駐燕京多年南船北馬足迹徧四百餘州卽於中國軍事畱心考察著書極富觀論中國一編已可見其用心矣不識華人讀之如何感慨乎或等雲煙過眼乎抑大爲寒心乎噫今日中俄保護提惡知異日不作吳越之觀哉其論云我俄國在亞細亞洲與中國接境一千五百餘里關於邦家休戚者爲不也然接壤之地非其本州島乃長城以外之屬土西起新疆東終滿洲一帶爲邊備之要地固無論已我俄之於中國如軍也邦交也關系此地極爲握要本論以敍中國外部軍備及攻守之難易爲主且並論及其內部焉北京平原指直隸省一帶之地帝京所在防備嚴肅常集大軍以備外患一朝有事則分發兵勇凡向敵之軍皆自此調遣也若首都不支則中國大勢可知耳以上總論北京爲中國帝京其地非在國之中央實偏在北方距長城南僅一緯度西北山嶺連封鎖東面渤海有白河運河新黃河等貫通平原東流朝宗焉又有運河其口通白河舟楫利便天津各河水三叉之處迆西諸川或集注或分派到處多沼澤昔黃河之水縱橫匯注於九河方今秋季淫雨不已河水泛濫溢入沼澤不堪其量自天津至保定府一帶低地如在大湖之中此處平原土質肥沃天津以南至運河東洪水捲土沙不生植物西方山麓之地疲瘠不毛亦多沙礫觀平原一帶不得謂之富饒也然其土產養省內民人綽有餘裕環帝京有八旗軍將士及家眷住焉其俸祿一半給以禾谷故自古來南部諸省每歲貢米納諸北京及通州官廩而後頒發永沿爲例夫使兵糧給足而能行嚴法則大軍屯北京平原者若逢戰爭日久亦決不見其告乏也然有司之專橫放肆私竊官谷亦不顧焉累獘積年往往暴露惡迹以致軍事頹敗滔滔皆是除禾谷外有燃料及肉類乃此地所產西南之山地與北京平原有煤坑散在砂土或花岡石層巖下甚易采掘煤炭夥如天津東北永平地方並北京西方諸山處處皆然北部蒙古及滿洲多產肉類中人本嗜豚肉膳羞必供其餘所用肉品極鮮牧畜之業除養豚外不見其興旺也北京平原大槪如斯今欲蹂躪此平原宜審進軍道途北京平原之地山周繞西北諸山能阻礙敵軍前進其天險足妨大軍行步山嶽蜒蜿溪谷洞開有一二天門非自此路不能行軍也考長城沿壁之通路如北京西北有一捷路曰南口往時路幅狹隘一鳥徑羊腸耳今則加工興築以爲廣途自南口而北有溪谷曰懷來分歧東西一至塘子口一至宣化府及貢關疑卽張家口之關南口東北有一狹路可出長城外道險難容車馬止可徒步耳又有一狹路通承徳險惡不讓前者又有一路自承徳南下橫斷長城抵北京爲白馬關白馬關東有鐵門關道路稍廣軍馬進退遊行自在昔朔北之國侵中土每由此路自鐵馬關至山海關一帶之地峻嶺髙峨峨聳峙不通樵徑山海關路著於史冊者北人攻漢此爲要衝也其餘自北京經由保定柏井至山西通路以上通路伊古以來黃沙靑艸不識畱幾許鐵馬痕矣夫此五通路中廣平坦可行大軍者惟有山海關一路耳近時自天津經由永平創設鐵路搬運利便亦由是路也此外𨿽有白河舟楫之利冬季三个月河水冰凍不可行舟𨿽通路有五而風雪天時諸多阻塞是亦兵家所不宜忽者矣北京平原東方一帶渤海波平不聞有外寇之警何怪其無防備哉自中國政府通款歐洲交涉事波濤屢驚今非復疇昔之情狀蓋始之者鴉片之役也次之千八百六十年英法同盟軍上陸不出數旬直逼北京燒燼帝城而中國警醒舊夢始行畫策防禦直隸仿歐洲法式修築要塞於是經營慘淡以遼東及山東之兩半島地勢當防海要害聚全力於此以禦外敵矣蓋中國軍制以防帝京爲重故常屯大軍於此然形勢一變今又配置軍隊在海岸各寨爲兵備之要區中國軍隊兵勇以八旗營爲最眾國家所賴以安泰也環列帝都駐城郭內外其所守備不﹝止﹞﹝土﹞京城凡國家軍政要鎭之處皆有營捨如山海關承徳多倫諾爾貢關密雲通州及保定府是也其築設要塞之地如大連灣金州旅順口威海衛芝罘營口山海關北塘及大沽是也除屯京城兵勇外尙有蘆臺北塘大沽新莊楊柳靑天津等諸營所以防由白河之敵兵也外敵欲攻北京經由是路則行程較捷有白河自然水道以便行舟乎則諸營之鎭豈偶然哉平時駐屯直隸兵勇二十四萬餘人北京八旗營兵十二萬七千餘人然能堪野戰者惟鑲字軍一隊耳防海兵勇及駐紮白河下流諸營兵勇皆李中堂管轄也若考其實際足以野戰者不過李中堂管轄兵及八旗營兵之一部試選拔其兵勇足用者千人中僅五十人耳要之一朝戰役起於直隸以外或北部海岸欲派遣軍隊以應危急恐不能也若派遣之則帝京防守盡爲空虛適使燕京瀕危耳推論其極與中國交戰欲攻北京平原則中國捍衛此地勢力過虛自非假援他省惡能防禦敵軍之進擊哉惟恃畿內營兵控馭敵勢可謂單弱之極矣以上論北京平原新彊隔外部支那西北隅距中國政府頗遠故朝廷之威信政令往往不通翻閱近世史書可知涯然此邊陲廣漠之野關系俄國軍事原非淺是最不可忘者矣試舉近世要事以資畫策焉抑此地方一帶蒙古大汗嘗統治之至千六百年代之季汗部分裂爲二國一曰準噶爾一曰東土耳機斯坦中國官書作塔什幹準噶爾取天山以北之地東土耳機斯坦領山脈以南至帕米爾西部一帶中國當代開基於此勢力漸增至康熙之世遂興師遠徵出長城之外鏖殺噶爾丹兵於烏爾稽塔什幹地尋並吞東土耳機斯坦使亡國遺民奉中朝正朔於是欲彊固權勢使滿洲蒙古兵士挈眷移駐於新版圖又遷甘肅陜西之民居於此地且整頓新圖百般事業移民繁殖振興農業或令東土耳機斯坦人民移於準噶爾以營此土然亦不見有效驗之美也千八百五十六年甘肅陜西肇亂北聯準噶爾勢極猖獗中國威令不行叛徒等據伊犁山中設獨立汗汗猶君主號支丹威風殘暴披靡四漸及俄境俄國不忍傍觀遂出軍隊擊退匪徒取克裏雅一帶地方時實千八百七十一年也爾來十易星霜秩序復舊乃還此地於中國矣東土耳機斯坦亦一治一亂我俄假力於中國給糧餉以平定之後中國出償金九百萬兩於我俄國伊一帶之地分附中華而確定俄中境界千八百八十年所訂條約是也中國旣恢復斯土欲專立威信而堅固根基努力於商工等業日圖興旺如鹽業養蠶業制絲業皆其所推獎也又欲備內訌不虞之變設屯田之制至千八百八十五年更新就緒合喀什噶爾準噶爾爲甘肅新彊省凡農民欲移住此土給與田產貲財非經三歲不收租稅以謀開拓興盛矣查華民移寓此地合前後約二千四百五十旗能納稅者百二十三萬五千五百餘人然以稅貲償其政費頗覺不易中國每年補給項四百五十萬兩至千八百九十三年減爲二百五十萬兩蓋產業漸興而稅政漸舉邊備軍隊逐年加多養給之貲亦漸增益然後綜理之所用乃足亦可謂竭力矣要之中國北彊政務其於養民則至矣然教之則未也華人不能使土民心服如東幹薩爾特奇爾稽思喀爾喀等目中人爲蛇蠍反目猜疑不肯親交視如仇敵動輒淩軋時啟爭意中國威名未足以服此也是吾人所當三思也熟察新疆之地理此地乃往古咸海後變爲茫漠原野天山之脈起乎其中綿東西分別南北烏魯木齊府以西山嶽髙峻直連俄國捨尾裏天士克非路港天山脈北曰天山北路南曰天山南路自古以來民族遷徙出入每由此二路昔蒙古大軍西徵實取道於此勇猛銳進蹂躪歐洲嘗風靡一時矣南路道裏險峻至帕米兒山地難行大軍僅可行騎兵縱隊蒙古大軍到此不能前進忽然駐兵蓋爲此也此外尙有亞爾泰塔爾巴哈臺等山脈一帶之地亦兵家所宜注意耳其餘一望地區皆砂磧之原野地質磽確不可墾拓惟伊河之上流及支流爲較佳自長城西端嘉峪關入蒙古以通天山南北路有二道於北路之衝有巴裏坤烏魯木齊二府爲沿道要鎭又西達俄屬賽密坡拉廷斯克南路至喀什噶爾則狹小此二路可以行車烏魯木齊府位置在蒙古中央當今中國以此爲施政蠻境之中樞駐屯此地常備軍兵總員五萬據甘肅新疆總督所報告千八百九十四年有步隊二十四營十八協一哨每營五百人每協三百六十人每哨百人馬隊四十八協各協將校百二十五人又有炮兵以三个騎兵成隊各隊三百七十六人統禦者有上長官及兵官總共三百八十人又警察將校百二十九人武裝軍夫千八百十七人並馬丁車夫夫等屬六百五十五人又塔爾巴哈臺縣兵員數據北京申報千八百九十四年步隊三个大隊並將校士卒二千五百五十五人馬隊兩个大隊五百八十四人伊縣兵員據千八百九十三年稽查書每歲稽考兵數情形之書合步隊炮隊十三營將校七十八人下士以下四千三百五人馬隊九營將校二十七人下士以下千九十八人也

中國邊事論此處地方尙有滿洲兵及蒙古民兵駐焉卽屯伊千八百二十人屯塔爾巴哈臺五百十五人屯甘肅新疆二千五百四十人總計約五萬人然能堪戰者不過三萬人甘肅新疆全省兵軍沿北路南路所在都府各有屯勇以備不虞之變西自我俄境內東至嘉峪關千里雲山指呼相應然兵員駐相距遼遠朝廷監理不能周到其戰力薄弱可察而知也然其備我境上兵力最厚據稱一半兵力在我邊境亦非過言也冥冥之間中國蓋防我萬一侵攻矣但戰力薄弱勢難敵彊耳按中國各省屯軍之數惟此處地方駐兵勇最多試以人口比例兵數於余省人口三百人中兵勇一人而此省人口四十五人中兵勇一人近時中國政府邊備益修增多鎗且使徵集兵勇學習戰術往年帕密爾之事興中國告警以克式野三十門山二十八門那兒的兒費兒的式機十六門小鎗一萬五千桿送至此地且選拔監督將校數人由李中堂麾下以簡派調遣矣又在烏魯木齊設制造鎗火藥所在克爾雅塔爾巴哈臺等建立軍事會議所專考兵制又架設電於新疆瞬刻之間能傳帝京消息要之中國備我俄人不吝貲財孜孜不已也我俄豈輕舉掠其邊境哉俄與中國各分境界北自額爾齊斯河沿岸南至烏什地勢東髙而西低或依山河爲自然之境界或建標柱而表識焉延長六百俄裏在北部通貝木魯須塔爾巴哈臺等之溪間峽路在中部通道伊之溪澤間此道稍廣未必阻礙行軍中國嚴兵備於此亦有故也喀什噶爾與我賽密坡拉廷斯克兩地接壤峻路羊腸縈迂曲折步履頗難亦能行小軍隊若謂之大軍通路則不可也又自喀什噶爾通我費爾幹一路𨿽非險途而地勢頗髙聳拔海面者一萬四千英尺周歲積雪至年半始消融開拓亦未至不足令人傾意也伊縣沿伊河上流之地有一通路卽準噶爾關門除此以外中國之兵卽有神術亦不能窺我俄境也蓋新疆地方距中國本部離隔頗遠懸軍萬里其不利可知欲決雌雄於此一帶地方則此地𨿽有若無也況一旦有事則此地爲奇貨可無論矣何者新疆俗尙名爲郡縣奉中國正朔然一旦外警忽生則疆內匪徒乘機蜂起昭然若揭矣當此之時我俄國假名爲彼定亂興兵入境如往年伊之舉指西千八百七十一年之事耳若夫在新疆境上徒戒嚴兵備我豈爲之哉蒙古一帶之地荒野蒼茫介於我西伯利亞與中國本部之間土地不毛人稀薄苟從軍政上起見此處頗爲要地矣然則欲知彼情形宜先審其沿革之故也當第十三世紀之初中國爲成吉思汗所攻至忽必烈之時自和林格倫卽今庫倫也遷都於北京攺號曰元國運之興文物隆盛百度均舉如開鑿運河實當代之遺迹矣久之宮中風紀大紊國勢淩夷不振至順帝之時黃河泛濫歲不丰稔暴官酷吏恣意收斂匪徒蜂起海內鼎沸卒爲明祖所滅而餘孽遺屬奔竄遁逃至太耳喀湖畔復遷至和林格倫然蒙古之族本甚慓悍騷亂相續幾無歲明朝帝王起親徵之師率五十萬人深入朔北到傲嫩河上當是之時準噶爾獨立爲汗其後日益分裂無能統一焉而明朝諸帝蕩逸荒淫耽溺遊樂威武漸衰內則官吏放肆外爲他國輕侮察哈爾汗林丹者振發暴威憑淩所部於中國本部之北方獨立稱汗且至彊使明朝納貢未幾滿人遂代明朝於是大淸創興焉滿人本精練兵事攻四以大擴版圖進兵於蒙古準噶爾汗噶爾丹者能與之反抗屢苦淸軍然力不能久支蒙古一帶之地始入中土版圖中國欲馴化蒙古慓悍之俗以爲遊牧之民頗費功夫於此其施設得宜功績大著與我西伯利亞一帶接壤不復有干戈之警而我拓地移民之計亦大有進益矣抑蒙古一帶之地與我接壤者殆二千八百俄裏一俄裏當日本九町四十五間西自額爾齊斯河起東至黑龍江省終以軍事而論分蒙古地理爲二西北爲山地東北爲平原而首要之處尢映我眼中者則爲東部平原地何則我入中國本部此爲最近捷之地也中國備兵於蒙古一帶地方是果足顧慮乎意我俄國不必爲此備也何則屯在此地兵勇本非我俄人之好敵手彼蒙古部落募兵決非有戰力者也故當有事之秋中國遣兵師於我以入我國境必自東南平原而進焉不言俄國進兵於中國而言中國進兵於俄國俄人之機智槪如此類蒙古之平野蓋爲戈壁髙原之一部拔海面者約三千七百五十英尺地質多磽確間見有混粘土及泥土人口約三百萬多以遊牧爲業常逐水艸轉移其能土著者獨爲喇嘛教寺院所居之民也此髙原一帶道路實畱太古之原形不見有人工開鑿之意此道路當遊牧民轉徙時率無數之獸畜又或運搬百種器具故自成蹊徑否則商隊來往通行以印其足迹耳然地本砂礫磽確而踏成蹊路其堅牢往往與鐵路等故大軍經行亦甚便也然行大軍於此髙原蹊路試問能得須要諸品不虞困乏乎如泉水也燃料也卽薪煤炭等之類秣艸也果能收得乎是兵家所不宜忽也稱之曰軍需品當行軍時運搬最難又蒙古髙原頗乏泉水𨿽有小川湖沼等然亦不甚多在戈壁沙漠中全無此種水源掘井取水沿道所在多有然井能出若干水而足養若干兵勇是關於行程之遲速進軍之能否兵勇之多寡當豫籌其最大者矣故豫算水量之多寡須要精詳也在此髙原之井口徑約一亞兒神當日本二尺三寸五分餘水質不必淡或有咸水或有雜硫黃者據行旅言水面在地下約七英尺至二十英尺之間蓋是不必過深也夫自地上至水際不爲過深則汲之不銷多時不銷多時則有快給水之便況於井數少處行軍之次亦能掘鑿新井也進軍之遲速兵勢之彊弱與水量之多寡其關系如此而次之者糧餉也凡漠地有水源處常爲遊牧民所棲息而四周之地亦爲牧畜之故所在秣艸爲此等獸畜所蹂躪往往不遺寸矣故當軍隊張野營時宜遠驅馬匹於有秣艸之地何則有水源之處多不遺秣艸也前隊於有水處能得秣艸而後隊或不能如此者往往然矣故當行軍於沙漠中又必送秣艸以備馬匹之用至於燃料亦然𨿽漠中非無灌木叢生之地亦決不多有焉倘前隊易得燃料而後列或不能得一艸木苟如此則宜深入漠中以搜羅之然則當行軍之時又須帶燃料也要之常食品物固應帶而行至若畜肉則蒙古之地所在多有得之不難卽牛豚山羊之類沙漠中所到成可多因敵人之糧也然則行軍於此漠地果能行若干人乎意者亦可以行十萬人也考諸昔日華軍徵蒙古之例亦必不差又須整備器械以運搬軍需諸品如彼苦路巴多錦將軍卽俄將嘗爲此種出徵之例最足爲龜鑑也今夫運搬諸品於蒙古之地宜用馬也無論已餘外宜用駱駝此獸能擔荷至遠一日夜間可行四五十俄裏又蒙古之牛體力頗健若用兩匹駕車可以當一駱駝蓋是彼商隊旅行沙漠者所實驗也則行軍之法應由此地故一旦有事進軍於彼地收集馬匹駱駝等固自易易耳嘗見蒙古人運茶於恰克圖市之現情實多至七萬五千匹我若行十萬之兵必需二十萬駱駝然聚集此等之數亦決不難也旣於糧餉燃料及一切行軍之事無遺算矣則將出於何途以進軍乎又欲作何等列隊乎請試言之一曰自北京出長城經貢關賽爾烏蘇等而通恰克圖咸稱爲驛路大道也二曰自北京之北經由貢關烏達吳厄沁而通烏爾稽及恰克圖也三曰自北京經由貢關亞爾噶裏及柰來哈至烏爾稽及恰克圖也四曰自北京經塘子口又由多倫諾爾烏裏雅蘇臺等至烏爾稽及恰克圖也五曰自北京經多倫諾爾及克魯倫至克魯蘇臺站也六曰自北京沿興安嶺脈西部經多倫諾爾至土爾扈特站也今欲記諸道之遠近及其崄易如何而余未徧踏其地然卽一二大路亦可以知其梗槪矣如上所記第一路蓋中俄貿易商隊每由此路且兩國驛傳亦取道於此自北京抵恰克圖千七百七十俄裏比較各路此爲頗長意行軍於此須分兵爲小隊一隊約六百人以次第進行何則漠中乏水會有掘井苟水源不丰則兵气爲之老矣且一日夜行程以三十俄裏爲率使兵不疲勞也我之行兵本入敵地然中國本熟知己國之地勢風土故六道中隨路皆可經行若中國以十萬兵勇發遣於六道則一路約一萬六七千人亦甚易進行也然在我俄軍不能有如此之利案六路之情形當悉集於烏爾稽之地而後行至恰克圖也故俄之行兵大軍可以至烏爾稽而此地以南不能如此至入戈壁漠中千艱百困恐於全軍之勢力亦少衰矣是宜分全隊爲小隊而前隊之與後隊間隔三十俄裏且一小隊編列六百人而作二十隊則全隊之行旅六百俄裏如行千七百俄裏應銷三个半月始得進入燕京行軍於沙漠其困難如是則我俄進兵於彼地自非排千艱萬難而鼓大勇气焉能酬素志哉往時滿洲好調兵於四方其所用兵多是騎隊所用兵器亦弓箭劍之類耳然今也其兵有步隊其兵器有炮有彈不復如昔日且近代訓練軍隊之法亦有攺革如兵器糧餉之制亦從變更然則如康熙年間親徵噶爾丹之戰爭情形亦足以爲鑑矣今考其戰爭情形起親徵之師先分大軍爲四第一軍三萬五千六百人取道於土拉河之上流第二軍爲三萬五千四百人接第一軍之迹第三軍爲三萬七千七百人皇帝親帥之自北京經由塘子口而向烏爾稽第四軍號約百萬人役夫輜重並在其中也以一千六百九十六年卽康熙三十五年四月一日大軍發自北京經塘子口烏裏雅蘇臺察漢搜爾等各地以六月八日抵克魯倫河之上流以月之十一日達綏爾非特烏此路程千二﹝百﹞﹝日﹞十俄裏約銷七十有二日自其帝都至我俄境一日約行三十俄裏此役第一軍始與敵接戰約出帝都第六十八日耳由是觀之懸軍萬里疲困路程𨿽有已遁之敵在數里之間無復有追擊掩戮之餘勇兵勢於是易老矣此役嘗有此厄於是中國知回師之爲是僅畱第一軍以當敵衝而悉收餘軍以返帝都然第一軍到土拉河時其兵不出一萬人而在途上散亡者爲二萬五千餘人於是抽二千人於第二軍中以補充其缺中軍𨿽知朔北地理屢苦糧食不給或至殺馬而食當是之時爲敵兵所襲擊戰於烏爾稽接之地幸得一掃敵兵大有所獲分頒士卒以慰藉其功勞若微此一捷則中軍士气沮喪已久恐不免覆軍於朔北之野也康熙親徵之時兵器輜重等不如今日之制頗爲簡易然猶有難焉今也兵制一變行軍於沙漠中尢爲至難也由是觀之蒙古一帶之地揆諸情理按其實迹爲界在中俄之間兩軍爭戰之一大障壁也若夫西自額爾齊斯東至滿洲一帶百千里之國境不能爲彼我爭戰之疆場也以上論蒙古

中國邊事論滿洲近古以來沿革之足爲後代鑑者甚多矣余旣敍蒙古之風土又將敍滿洲也滿洲各部嘗爲諸種民族割據當十七世紀之初聰睿貝勒時徵服四鄰而立國與明交兵攻遼東縣然直隸一帶至陰山之間以防備極嚴不能得志者久矣聰睿貝勒實爲中朝太祖也太祖第八子太宗卽位屢敗明軍威武大振遂徵服蒙古之乃蠻敖漢及喀喇沁等以察哈爾爲己之屬部東出兵於朝鮮徵伐之更南自鐵門關超長城直進襲擊北京明軍大敗而北京陷重關之中太祖以孤軍深入敵地後患難保無虞乃回兵滿洲自是屢遣彊悍騎隊瀕逼明朝出沒白馬關塘子口及南口等或進至山東濟南然直隸一帶防備猶頗堅固不易入山海關𨿽屢自鐵門關以北之山道進兵於北京直下地方明軍動輒自海岸一帶而出襲彼背後於是兩軍對峙久之乃陷錦州城當是之時明國漸衰到處匪徒蜂起勢極猖獗賊魁李自成奪黃河接近之地匪黨雲從遂陷北京僭號稱王明帝難煤山然明大軍猶在直隸西北隅吳三桂統率之三桂者明之將軍本以老練剛毅見稱至是通款於太宗欲討滅李自成以鎭禍亂太宗容納其請遂共逼北京殲滅反賊國號大淸爾來二百年專謀擴版圖西北自蒙古起東北至黑龍江烏蘇裏接近之地遂接壤於我俄境矣抑我俄國之接壤於中國以黑龍江烏蘇裏河興凱湖均訂約時所確定爲界也其長實二千七百俄裏亦不爲短矣滿洲在長城以外管盛京吉林黑龍江等三省面積約二十八萬英方里人口一千六百萬地質稍丰饒人煙稠密之區以松花江四鄰及吉林以南爲最北接壤於俄境居民稀少然地質亦不惡如山間之地往往肥沃可開拓以殖民焉滿洲一帶地勢固多髙原山巒如盛京吉林兩府間有長白山蜿蜒連東西山脈又遠南北其最髙處聳拔海面實八十英尺黑龍江省山地亦夥大小興安嶺山脈四分五歧漸西而下乃見原野靑艸繁茂西則一帶荒磧是爲戈壁之沙漠也松花江𨿽頗不便於行舟而艇舟底淺者可以上下至遠往年華人謀用小輪船喫水三英尺者搬送貨物卒不見效而遂終止矣我俄嘗欲溯黑龍江自松花江更溯其上流而華人峻拒我往來立國際條約以防遏我行船矣本江水底亦無常態當雪融解之時其支流注蕩土砂每歲河底槪有變異嫩江自伯都訥至齊齊哈爾稱利舟楫之便遼河亦可往來淺底小舟至其河口則水深最便於出入巨舶營口繁華蓋因有此河水之利也鴨綠江在中韓境界溯江口六十俄裏有昌城府可通小船以至此間瑚爾哈河縈回迂折人稀少之野水量不多故船舶上下亦少時見小帆船遠溯上浮耳烏蘇裏河在中俄之界爲一大河隨處可行小輪船滿洲川河如上所志錄𨿽有舟楫之便時方冬季則天气沍寒堅鎭水不可行舟約兩个月或至四个月是爲可惜耳滿洲之風土在長白山以東有定期風自太平洋面而至頗多秋雨而在其西北方則以西北風劇烈之故秋無淫雨要之東南降雨甚多春秋二季淫霖數月時值秋霖則諸川泛濫浸沒道路𨿽大道正路溢水沒巷泥濘如澤斷絕來往若欲行軍於此地則當擇霪雨始去漸入冬季之候而從事於此方爲恰可況至積雪皚皚之時則開通橇道而更得其利便也又山河所在位置頗得其宜土地膏腴亦見有栽殖農耕焉牧到處散布而山腹之間亦有森林其材可築家屋農產之物有大麥小麥髙粱稷米菽罌粟麻﹝玉﹞﹝王﹞蜀黍等屬又到其南部則產出棉類如蔬菜杏梨林禽等所在之地皆能產焉靑藍人參亦能繁植滿洲之地如此故行軍於此不至如在蒙古之艱苦也其糧食泉水燃料秣或有困乏至家畜之眾則每歲輸進豚於中國內部者甚多最可見牧養之丰也要之欲擁十四五萬兵而入滿洲之野以向燕京余未見其乏肉與秣也若或有不足僅轉一步於東則有韓土在焉取此品物何慮之有哉余故言此地天惠丰饒決無使大軍饑餓之患矣

邊防

陳次亮東三省女眞之故疆而國家之根本也元起朔漠任穆呼哩閒道趨臨潢髙州以取東京掩其不備金人腹心旣潰乃遷都汴梁以避其鋒愈逼愈南一蹶不振夫前事之不忘後事之師也俄起西方包外興安嶺而東建黑龍江東海濱省固已扼吭而俯背矣所幸者蒙古諸部壯我屏藩萬里風沙勢難飛渡然唪經佞佛久厭戎兵太古天驕已成積弱可柰何聖祖仁皇帝聖人也振威黑龍江之役分疆畫界聲施至今髙宗純皇帝聖人也當全盛之時不惜糜數千萬之金錢以徵西域撫西藏開屯列戍鎭以重兵蓋俄地如長其心如豺虎一旦有事卽可由新疆出一旅之師攻阿穆爾斯科以截其腰膂苟無此舉則準夷之患顯俄人之患微準夷之禍小俄人之禍大恐不待英法航海東來而已恣睢逞志矣我皇太后聖人也咸豐同治之閒逆回肆叛陰結彊鄰西北邊陲次第淪陷維時中原未靖或倡棄地之議乃任左宗棠力主恢復由關內達關外雷轟電掣不數月而已報蕩平彼乃震懾張皇交相駭愕迄今廿載海疆有事而陸路晏然歷年暴橫於西而雍睦於東者豈其愛我哉形所格勢所禁耳西藏介英之印度俄屬尋思幹基發之閒犄之角之左提而右挈之所謂舉足便有輕重者也乾隆時設官列屯一用兵於廓爾喀僧民詟服烽燧銷沈據瀾潞之上游作川滇之外障故新疆者制俄之券也西藏者制英之樞也𨿽時閱百年地懸萬里皆所以維持東省保中區以永永無極者也今者俄修西伯利亞之鐵路以陰伺朝鮮英開獨吉嶺之通商以漸窺藏其事則俄急而英緩其謀則俄淺而英深東省之練軍新疆之湘軍宜若可恃矣惟西藏闕然未經置鎭西人同惡誓死堅忍耐勞戰不易摧攻不易破而況兵饟不足轉運艱難千里饋糧士有饑色鐵路旣難猝辦增兵未易遽言是宜募練民兵添築堡砦田廬所在身命所關就地可籌隨時可調風气各別何如袍澤同仇也水土異宜何如守望相助也內地之脆弱不若邊民之勁勇也民兵以守客兵以戰戰守具備則窺伺奚由也山之髙也江河之廣也關隘阨塞之所叢也沙漠沮洳之所限也邊墻望臺所聯絡也碉房壘所防維也有天之險有地之險有昔之險有今之險而非人不足以施而設之規而措之作而成之可合可分可進可退可勝可敗可逸可勞而後可戰可和可大可久可長保此太平之局以無負我神宗聖祖深思大略長駕遠馭之盛心也

龍江

陳次亮疆場之事一彼一此因宜制變無舊例之可循也就地取材無成規之可守也國家當全盛之世邊民樂業彊敵息心謹守約章罔敢越畔問有恃彊淩弱者乎無有也問有以眾暴寡者乎無有也今日萬國通商彼乃乘隙而逞志圖們江東二千里之地拱手而讓之蹂躪我門庭窺伺我堂奧無一事爲先朝所有而我獨拘拘然謹守成憲以限制華民是猶狼虎在門乃束縛家人之手足肢骸以恣其吞噬也譬家有美產良田分授之於愛子其後嗣不知墾種日漸荒蕪他族虎視眈眈垂涎於側爲之祖父者將使人經理轉授之同宗乎抑忍聽淪亡甘授之於異姓乎此中得失之數愚者知之矣黑龍江自兵燹以來凋敝摧殘戶不滿萬老弱婦孺喘息僅存而呼蘭通肯負山帶河數百里腴疆荒廢榛蕪徒爲馬賊出沒往來之地漠河一區金苗暢旺古所稱東金山也玆幸金礦已開寶藏日出而呼蘭開墾之事屢經條奏廢格不行前將軍恭鏜熟察情形奏請舉辦部議調停兩可惑於浮言奏上之時仍然封禁能禁良民而不能禁馬賊能禁中國而不能禁外人聞黑龍江旗民亦自知戶少人稀不能久有其地也遂有寧與外人不願開墾之說並心一志闔戶閉關見外人則退避不遑見漢民則拒絕日甚在江省旗民忠屢世原不忍奪其土地乘人於危然以旗民爲主而佃以漢民可也視漢民如而甘棄之於外人馬賊不可也僅棄一黑龍江猶之可也黑龍江失而奉天吉林亦唇亡齒寒危如累卵萬一有失則大不可也宜請先幾獨斷招墾興屯先令黑龍江將軍淸丈稽查何業何主無主者作爲官地有主者歲補租金廣招閒民一律墾種徵其歲入以實邊儲設立屯官經理其事擇明練者爲之長三時務農一時講武勒以軍法編以部伍守以堡砦教之技能無事則資耕稼之丰而部帑可以漸省有事則任幹城之寄而敵國不敢相淩卽此日之老弱旗民亦得食稅衣租優遊卒歲以漸復其元气而長保其故疆夫黑龍江者東三省之上游而奉吉之藩籬門戶也根本至計腹心隱憂未有曲徇私情而聽其貽誤大局者蝮蛇螫臂壯士斷腕施薪若一火就燥也平地若一水就濕也是以君子謹之於微而辧之於早也

奉吉

陳次亮比年奉吉兩省攺定章程開屯練兵建立郡縣榛蕪墾辟漸啟文明商旅往來日臻富庶邊疆气象不侔矣惟是陪都廩給悉仰南方承平無事之時轉運艱難已多勞費又況經涉遼瀋山海阻深設邊釁偶開敵以一旅舟師截之關外則儲胥隔絕嘩潰時虞重地要區何堪設想所謂千里饋糧士有饑色者也爾日應募開墾大率京東山左遊手無業之民願受一廛已成土著然而性情桀驁風俗澆漓殷富者蔑視典章貧窘者流爲盜賊教化未立政令不齊外患方滋內憂已伏異日邊陲有警何能執鞭弭衛社稷同仇敵愾以壯我幹城哉夫依人不如自立而善教可以得民比聞吉省邊陲業已廣開金礦第立法或未盡善利於私者不利於官聚眾易於爲非有大利者將有大害況聞奉天各屬金苗顯露日光返照黃色爛然天運之所聞地寶其能終蘊耶彼敵人眈眈逐逐遊歷之使不絕於塗鐵路旣成兵端將啟與其深藏以誨盜何如盡出以予民明季雲南波丁萬人遂足以捍禦緬夷屏蔽滇省利之所在人所必爭勢之旣成寇不能往其明效大驗有如此者宜專派礦務大臣督理此事自陵寢重地循例封禁外其它各山各礦一律弛禁招商嚴定章程束以軍法所徵歲課撥濟餉需則司農無仰屋之嗟邊境有自然之利矣兩省增設郡縣大都新造之區宜籌款募捐廣建書院邊民椎朴向少藏書並立書樓博收典籍院中膏火務極丰饒山長必須得人規制宜加整肅無論軍民人等咸務向學以漸化其獷悍而大啟其靈明庶有勇知方旣富且教奇才輩出而隱患潛銷也奉天吉林旣有端緒然後變通推曁漸及於黑龍江務使就地生財而百萬帑金無待仰求於他省盡人向學而三千髦士無難媲美於中區國計充盈民情純固無窮之泉府溢於有限之度支也無形之金湯堅於有形之壁壘也夫乃厚徳音以先之明禮義以道之致忠信以愛之尙賢使能以次之爵服慶賞以申之時其事輕其任以調齊之長養之是彊國之本也功名之總也古帝王之所以威天下而撫四夷也區區敵人又何患焉

朝鮮

陳次亮今之世一戰國七雄並峙之世也俄之國勢兵力類於虎狼之秦而朝鮮土耳其則東西兩韓也俄王彼得初興所向無敵固嘗囊括西伯利亞窺黑龍江尼布楚以漸肆東封矣我聖祖命將出師震以兵威責以書問立石外興安之嶺而二百五十餘載彊敵息心俄人計絀力窮乃反旆西行滅波蘭吞瑞典並兼坐大復割土耳其以入黑海攻丹馬以出白洋英人合法國百計撓之俄謀稍沮乃爲人棄我取之策通裏海之道收蔥嶺以西塔什幹各回部南連印度東抵新疆兼弱攻昧取亂侮亡英法不能爭而中國不過問其計狡矣其慮深矣惟滅國數十寒瘠荒蕪欲西並土耳其而英助之法𨿽聯好而徳復承之咸豐季年乘中國之亂據琿春以東之地建東海濱省以逼朝鮮近更糜億萬金錢以修西伯利之鐵路蓋俄人通商用兵之道西必滅土耳其以入地中海東必滅朝鮮以出太平洋二國之存亡東西各國之安危所系也虎兕出柙鯨鯢入淵得志於東必並泰西得志於西亦必窺中國自然之理無可疑者英人孳孳汲汲西則聯徳奧以保土東則欲聯中日以保朝朝鮮主闇國弱地瘠民窮狃於故常昧於通變有地不能自墾有利不能自開漸忘卵翼之恩徒艷西人之富恣情縱欲國債如山其亂其亡可翹足待萬一爲他人所並則仁川之兵舶一夕可達天津咸鏡之陸師長驅以入東省畿疆重地根本要區何堪設想不加保護焉固藩籬北洋所派商務委員望淺資輕無能爲役宜派一二品大員仿古人設監本朝駐藏之例開府持節長駐國都專任武備外交﹝墾﹞﹝兵﹞荒開礦之事經費無出撥款代籌地利旣興分年提繳國中秕政亦得與其王會議攺更明告以唇齒之義代策富彊俟外患旣銷卽行裁撤一切事權儀制準今酌古明定章程派撥護兵一營已足朝人感仰中國且海軍迅速已足壯我聲威也或曰各國饒舌若之何而無慮也英徳奧意諸國關懷大局惟恐中國不保朝鮮美倡自主之謀法有媚俄之意而皆屬民主不關商務誰發難端俄人鐵路未成未敢獨爲戎首日本則與我同患正可陰相聯合並力一心彼之畏俄甚於中彼之欲保朝鮮以爲屏蔽其蓄意亦迫於中也速發禍小遲發禍大機難再失事尙可爲畏首畏尾身其餘幾弱韓地盡六國隨亡得失之機閒不容髮前車旣覆吁可危已

東海

陳次亮英吉利之籌度海軍可謂聖矣以彈丸三島縱橫四海淩抗中朝非幸也數也海天萬里風潮險惡兵輪一葉絕迹飛行薪水煤糧時須增益不能經年累月漂泊海中也英人歷五洲﹝據險扼﹞﹝以其二﹞要如善奕者閒閒布子入一著而全局皆靈微乎微乎聖智復生無以易之已他埠相距遙遠得失無關風中馬牛姑不具論香港海中一島耳而萬峯環合一鑑淵澄八面颶風不能爲害寬深窈曲可泊多船中國邊海之區自金州復州袤延至欽廉雷瓊之境萬有四千餘里欲求一萬全之船埠如香港者窮山際海未之有也利器假人悔將何及不得已而思其次朝鮮之巨文島其庶幾乎法越事起日本乘危構釁竹添進一媒孽其閒俄人虎視眈眈冀覬漁人之利英人力爭先著急以兵船扼巨文島而彊鄰息喙時局帖然事後朝鮮索還此島英人持之逾年不歸朝鮮而歸中國力言此島爲東洋門戶關大局安危若彊俄必貽深患朝鮮貧弱無能爲役必須中國設兵置鎭爲持久之計以隱杜禍萌會遣某公便道察勘某公假道琿春乘輪出海距島五十里窺以遠鏡貿貿然曰海中拳石耳而置守之謀遂輟噫嘻英人周曆瀛海如掌上﹝觀﹞﹝親﹞紋其所見顧出某公下哉蓋中國伊古以來有海防無海戰稽天巨浸不見水端旣畏責言兼工趨避毋寧置焉俟之後日也聞此島縱﹝廣﹞﹝其﹞數十里民庶千餘家鼎立三山形如品字其中寬廣可容千舶峯巒回合臺颶無驚總琿春出入之襟喉綰渤澥往來之鎖鑰當英人見歸之日苟以海軍分戍擘畫經營比及三年已成重鎭惜機宜坐失艸昧未開必髙麗自守之而中國陰助之而後可晏然無事也宜與朝鮮密議就其地建立船募練水軍守以堅臺通以電報開設商埠儲備薪糧通商用兵進戰退守詩曰迨天之未陰雨徹彼桑土綢繆牖戶維此下民孰敢侮予朝鮮系東海之安危而此島又系朝鮮之得失無先幾之智不足以保彼巖疆也無燭照之明不足以防其侵軼也誰秉國鈞愼毋令他人捷足於先而英人竊議於後也

屯田

陳次亮內外蒙古各部落爲匈奴突厥之故疆革寢兵四千年來夙稱彊武本朝世爲臣僕申以婚宿衛年班忠誠不二屏藩北面屹若長城矣惟自元明以還溺心黃教太平日久厭苦戎兵偶有風鶴之驚則潰敗逃亡有甚於中原之百姓者同治閒甘回構逆以勁卒三百襲破烏裏雅蘇臺掠餉銀二十萬兩數萬蒙兵望風潰散前歲熱河土匪揭竿起﹝釁﹞﹝有﹞數千烏合之眾淪城陷邑所向摧靡飄忽往來如入無人之境敖漢貝子殉焉自恰克圖大開互市西商車駝載絡繹往來萬里邊陲駕輕就熟他日偶有嫌隙敵人長驅直入以勁騎蹂之東西各盟百萬蒙民勢散力分弓弛刃缺萬一如康熙時噶爾丹犯喀爾喀之已事旗靡轍亂相率南奔則中外震﹝驚﹞﹝以﹞後患何堪設想卽欲徵兵援救而沙漠懸隔轉運艱難內地之民不習寒苦前此逆回犯塞議救烏科調撥燕晉之兵周章三年竟無應者博觀前事可爲寒心者矣夫熱河一地密邇京師政亂民頑爲畿輔逋逃之淵藪然而地方廣遠壤土膏腴遼金各朝皆爲重鎭本朝木蘭狝狩講武會盟戶口殷繁聲威震疊邊民﹝獷﹞﹝戶﹞悍嗜喜爭動輒挾刃尋仇殺人掠貨結盟立會緩則屯聚急則遠揚此等不軌之民縱而逸之則艸澤之雄也收而用之則幹城之選也宜攺作屯田束以部伍選知兵大帥督理屯政派撥勁旅訓練教操選立屯長以下各官爲之董率力田經武寓兵於農他年創辦有成或行幸園庭親加簡閱餉出於地兵取於民旣實邊儲潛銷隱患壯神京之外輔爲東省之後援卽敵人敢發難端而馳赴庫倫朝發夕至風土相習聲气素通絕漠行師安於席矣山西錫金包頭各區古之河套南臨甘陜西達新疆塞上民情率多剛勇加以河流浸灌溝洫縱橫經理無人而成湮﹝廢﹞﹝其﹞亦仿此意攺辦屯田積粟練兵築城置戍興復水利且牧且耕並峙東西屹然後勁進可救援烏庫退可屏蔽甘涼使瀚海百旗立於不敗之地事有似緩而實急似難而實易似迂遠而實切於事情者此之謂也非然者異姓宗親誼同休戚二百餘載君國子民棄之不能練之不易其視中國也如天中國之撫之也如子而彊鄰密邇蠶食鯨吞事變之來未知紀極不有以維持保護何以固我﹝藩籬﹞﹝以其﹞哉

金山

陳次亮阿爾泰山數千里爲西北山之大幹塞外各大江大河之所發源也左則科布多右則塔爾巴哈臺山麓之地沃衍寬平可耕可漁可牧其上千峯萬岫盤薄深遠環拱中區聖祖與俄人畫界分疆四體天章照耀絕域環山之哈薩克烏梁海各部落亦復屏藩世守朝貢弗衰誠哉天地之奧區中原之保障矣自逆回構亂以來句結口外天方種族陰借外兵同時竊發以致天山南北兩路淪陷無遺邊外哈薩克諸種人遂爲外人乘隙席捲力分勢弱控愬無門至今哈部舊酋尙有念中朝而流涕者當日戎馬倥傯萬眾披靡轉世剌麻棍噶札拉參乃能糾集蒙哈耕屯戰守南摧回逆北抗彊鄰烏科兩城蒙古各王公隱然倚以爲重回逆未能踰山而北外人亦未敢越山而南者未始非轉世剌麻之力也所建承化寺一區水聚峯環髙平寬廣可容數萬人地據阿爾泰山之脊山下蒙哈萬落牧畜耕耘引水漑田丰收倍獲而折衝禦侮悉稟命於寺內之剌麻外人畏之惡之向總署嘵嘵將棍噶札拉參撤歸西藏仍欲平毀其寺遣散其人而科布多參贊大臣借口烏梁海遊牧故疆力求規復先後經伊將軍新疆巡撫熟察情形堅持正議以阿爾泰山一地關西北全局安危彼得之可以進攻我守之可以自固此項烏梁海種族有事時逃潰無蹤𨿽復來歸其心叵測萬一引虎入室陰結外人卽可由艸地長驅直犯甘陜新疆一省反被隔絕聲息不通潰敗之形可以立見乃科城主者爭之不已竟逐蒙哈而返之烏人承化寺僧徒亦撤入塔城之內輸情媚敵失重損威校蠻觸之爭而昧邱山之禍他日有事此烏梁海人眾果能同仇敵愾無貳爾心乎未可知已欲弭此患宜於承化寺故地建立重鎭移駐勁兵以科塔兩城爲後路督率烏蒙哈三種部落遊牧耕屯築壘建城整軍經武並將舊日封禁各礦一律開采官督商辦以給餉需夫邊疆之事欲進而退猶可保我故疆退而又退必至無可駐足而後已內無儲備外有彊鄰千金之堤潰於蟻穴往者不諫來者可追地寶所藏天險所在弱肉彊食有自來矣此長沙賈生所爲撫心而痛哭也

新疆

陳次亮新疆攺設行省之議刱於龔自珍而成於左宗棠劉錦棠比年以來編戶建城規模麤具矣惟天山南北自遭兵燹人民寥落气象蕭條土壤荒蕪溝渠湮廢曩見新疆巡撫賫送版籍諸郡邑多者千餘戶少或數百數十名口不敵內地之一鄕南路各城彊半回族絕少漢民狼子野心紛然逼處有遊歷其地者或謂荒遠寥落仍與塞外無殊土地人民政事簡略如此徒恃此數百萬金之款轉輸勞獘靡有已時撫輯招徠有名無實何足以支拄彊敵鞏固邊防哉然則新疆其果不可用耶而亦非也元太祖旣得伊積粟練兵遂以並兼西域瓦剌準夷先後竊據其地均恃其彊富屢抗中朝南八城水澤紛歧自漢以來夙稱沃壤北路伊精河烏魯木齊塔爾巴哈臺等處均膏腴衍沃畝收十鍾承平之時曾以旗民屯墾營田水利故迹猶存比戶歡然丰收倍獲旗民不習耕耨收效已復如斯使悉以漢人佃之則不出數十年井裏桑麻儼同內地矣國家休養生息閱時二百餘年各直省人滿爲災遊惰滋多因生叛亂邇日出洋謀食者多至數百萬人苟量遣閒民以實玆邊塞則盈虛相劑內外相均旣愼防維潛銷禍變計孰便於此者徒以地隔關山閒以沙漠資無措聲息罕通貧民限於見聞怵於寒苦𨿽欲去此適彼無由涉此長途也附近之甘肅陜西向爲腹地自經變亂戶口亦復無多宜募川楚晉豫之貧民漸移於陜甘募陜甘之貧民漸移之關外助以資斧領以官弁撥與地畝給以籽糧保護矜全勿加淩偪先期示諭咸使聞知婦孺提攜樂郊共適更爲之經營廬舍開浚川渠耒耜耰鉏耕蕓樹藝開其利源者無不備卹其生計者無弗周使居者無反顧之心至者有如歸之樂他如發遣各犯亦準攜眷偕行安插其閒稍加區別期以廿載而謂新疆一隅有不日臻富庶者其誰信之或曰移民之費將安出乎不知甘肅新餉例扣湘平核計贏餘歲將廿萬比年關內外裁兵節餉歲省六十萬金一律儲存甘省藩庫歲出其半以給經費他日耕屯愈廣賦稅漸充萬里邊隅蔚爲重鎭足兵足食無假外求防勇可裁協餉可省所謂一樹而百獲者幸毋惜小費而昧遠圖也

河源

陳次亮羅布淖爾一地古所稱星宿海也居新疆東南爲漢世玉關之故道南連蔥嶺北接吐魯番東達西寧陜西西抵莎車哈密周回二千餘里縱狹而長中有大河二道句聯絡貫林木蔥蒨藪澤沮洳天气溫和土膏沃衍惜乎人民少溝洫未通車馬往來馳驅不便僅有回民百戶錯處分居獵獸捕魚不諳生業寬深廣遠遺利尙多太古榛蕪竟成棄地沙漠荒涼之外有此水泉饒沃之區徒以規畫無人招徠乏術中國視同甌脫土民不識耕耘橫區中遠同化外而腹內各省人稠地狹生齒蕃庶十倍漢唐土地之所生不足給求而養欲一聽其飄零海國迫逐拘囚淡然漠然而不一爲之所政在養民之謂何矣魏光燾權新疆巡撫曾密遣員弁賫裹餱糧遠測窮探得其要領所擬十則措畫精詳惟新疆絕少漢人乃廣募回民以資墾種無論東作之事非所深諳若輩陰鷙刁頑恐他日生貙生貔轉益西陲之梗千慮一失亦不得已而爲之也會魏光燾受代遽去良法美意繼軌無人遂使千里腴疆仍爲蔓艸荊榛荒蕪翳薈之地事機𨿽值美利未興𨿽曰天意豈非人事哉宜令陜甘總督陜西新疆巡撫西寧辦事大臣各派幹員查明四至繪圖立說熟審情形招募閒民籌備經費一律修建邑落開浚溝渠發給牛糧制造舟楫通力合作經營締構毋分畛域毋動浮言舊日番回妥爲位置應如何設官經理派兵彈壓分劃疆界興築堤防土性何宜天時何若其中材木之植礦產之饒鳥獸之蕃魚鹽之利堪資日用有益民生博考詳求毋有遺闕及事後應若何立學校備官司殖貨財通道路籍戶口定科條惠工商籌轉運務令權衡中外變通今古因宜立制會議上聞蓋本朝幅員之寬邁越千古戎卽敍蕃漢同風新疆旣隸版圖藏衛亦歸聲教維此河源萬里前代之視爲荒遠難稽者窮原竟委咸居覆幬之中成周以前不可考矣漢開絕域僅屬﹝羈縻﹞﹝正其﹞元並吐蕃未遑經畫天人交應若有所待而然不及此時經而營之疆而理之坐使梗遏窮邊聲聞隔絕轉漕萬里耗竭中原豈計之得者哉

靑海

陳次亮本朝撫輯西藏至於再至於三均由四川之打箭鑪徵兵入藏𨿽調伊勁旅閒道會師然和闐之南限以蔥嶺冰天雪海道路崎嶇頭痛身熱之鄕未易引繩而度也故今日入藏必道四川而川藏之閒懸隔六七千里閱數十驛而後達層崖沓嶂深谷大川鐵索爲橋皮船濟渡人難轡鳥不旋飛險阻艱難至斯而極察木多巴塘裏塘經涉土司之境炎風涷雨瘴日蠻煙夾壩縱橫豺狼出沒夜煨榾柮日食糌巴偶有蠻觸之爭則累月經旬行人斷絕險矣遠矣殆亦天之所以界中外與然而五金各礦照海騰淵大利所藏人思染指泰西各國遊歷之使日月無閒絡繹往來比年印度通商開辟延敵隱憂方始事變滋多他日轉餉徵兵勞費險艱勢難飛達鞭長莫及將若之何靑海入藏之途經歷番地適在蔥嶺之東爲蒙古熬茶之故道𨿽復荒遠尙利馳驅亦阻沮洳均能繞越寬平廣邈山嶺無多較之川藏一途何啻霄壤聞西人遊藏之使均由此道往來詳紀物產土宜設立鄂博謂異日火車飛挽鐵路暢行西道旣通卽可聯爲一气陰謀祕計指掌瞭如而我轉漠然置之度外可乎宜於此閒另辟一途爲藏中之後路靑海蒙番各族世篤忠貞惟佞佛持齋好生戒殺勁悍之气積久銷磨略與塞外各旗相等宜選知兵大臣兼西寧辦事之職專任靑海練兵事宜募集勁騎數千勤加訓練快槍小相輔成軍其入藏道途專派幹員經營修整安設驛站芟刈艸萊埤者塡之潦者泄之缺者補之嶇嵚者攺爲坦直傾側者易以蕩平務使車騎往還刻期可達設藏有警則四川爲正靑海爲奇旗隊爲前茅蜀兵爲後援短長相救遲速相均犄角之勢成而勝敗之機決矣此道貫穿南北聯絡江河寶气所鍾含金孕玉曆數千載有美必彰如能博察礦苗集商開采地利旣出人力以通荒寒寂寞之區不及十年卽成富庶何必憂貧患寡虛中國以實邊防哉有人有土有財有用此聖王治國平天下之大道髙深廣遠非迂儒一孔所能窺已

西藏

陳次亮北印度希馬拉亞一山比鄰藏出地二千餘丈英人謂卽古之昆侖以地望準之實後藏所稱岡底斯山者也距山三百里有巨鎭焉英卽以山名名之曰希馬拉萬峯拱抱中辟平原英人費億萬金錢伐山通道行以輪車鐵軌爲印度達官巨賈伏秋避暑之區廛市殷闐樓臺侈麗百貨具備四序如春車馬絡繹晨夕飛馳壘兵房軍精械足𨿽曰西俗奢泰重以多財赤道炎歊例須避熱然地距四千餘里時閱六十餘年何若是其紛紛然不憚煩不惜費哉彼其閒有三策焉阿富汗一隅爲印度安危之樞紐俄人蓄意窺伺時近百年此地就近赴援有備乃可無患一也中土茶葉西人飲食所必需北印度地近滇南天气溫和土膏醲厚督令仿種可以漸收利權二也藏中山水產五金中國僅屬羈縻番民不知開采他日勢脇利誘漸次進窺有隙可乘赴機迅速三也英人造意蓄謀深遠如此而我猶拘守成法掩聰塞明其何能淑載胥及溺邊陲之隱患恐非唪經佞佛所能銷耳今阿富汗國勢晏然彼之邊防固矣每歲出茶二百萬石英人通國無復飲中國茶者彼之美利收矣惟窺藏一端僅以通商發軔十四年之事藏番二萬不敵印兵一千深入窮追二百餘里駐藏遣員和解始行立約罷兵英謀之狡如彼藏礦之丰如彼番兵之弱如彼印藏之壤地相接又如彼必謂西人不貪土地專務通商謹守約章決無意外𨿽至愚者當不謂然宜於設關之始托詞護商與達賴班禪第穆諸人熟思審處酌調數千勁旅教練藏番無事之時以萬人爲額仍仿徳國之制分別戰守調練番休設有不虞可增十倍餉則取之關稅不足者量賦於民擇地屯田務農積谷內外各礦一律招商開采酌徵稅金四者兼權不敷蓋寡然後合靑海川滇之力密籌援應之方兵則習練於平時餉則預儲於府庫一有警報卽可成行苟駐藏得人期以十年當有成效敵人𨿽悍亦當望岫息心矣傳曰不備不虞不可以師儻墨守當日之舊章借口無憑之公法苟安旦夕塗飾太平則泰山壓卵之形髙屋建瓴之勢恐隱憂深患有卽在眉睫之閒者蹙地喪師損威失重越南緬甸其前車也

三省

陳次亮傳有之曰天子有道守在四夷古詩曰鴻鵠髙飛一舉千里羽翼已就橫絕四海故四夷者中原之羽翼也古帝王之所以居中馭外思患預防措一世於治平奠八表於苞桑盤石者也乾隆中用兵於噶爾喀者一用兵於緬甸越南者各二轉輸勞費曠閱歲時幾疑黷武窮兵與古人重內輕外之常經相刺謬矣今而知大聖人明見萬里實爲子孫籌萬世之安後人忽視遠猷不能繼武遂使大盜毀垣壞壁入而伺我於門庭不得謂非失計也道咸之季外患旋生俄並西番英橫東海猶謂西南一面未撤藩籬乃緬甸旣滅於英越南復夷於法暹羅岌岌偸息人閒事楚事齊勢難終日而川滇粵西三省遂均有彊鄰偪處之虞夫蜀中物產殷繁滇省礦苗盛旺粵西𨿽非其比然人民蕃庶亦所以屏蔽中原也善審敵情者知彼之所攻然後知我之所守巖疆利藪彼所必爭在我有以待之而已法則南關修道蒙自通商英則蠻暮行輪錫金開市而宜昌重慶復汲汲然建設租界冀以貫通川藏爲席捲囊括之謀履霜堅冰狼貪虎視彼族微意槪可知矣宜簡知兵大臣總督川滇粵西三省聯絡一气專任邊防仍駐雲南居中調度酌裁川督以巡撫移駐成都而廣東貴州自爲一省蓋昔時之患在內地之頑苗今日之憂在外來之彊敵權衡情勢本自不同未可拘守前規自貽後悔也所不可解者滇南一省水澤紛歧金苗丰盛務本則膏腴之上壤逐末則富庶之名﹝邦﹞﹝故﹞蒙氏自唐以來閭閻充實士馬精彊屢抗王師夜郎自大元明以後隸版圖者六七百年而貧瘠至今重賴東南之協濟異族窺伺日夕垂涎地屬中朝依然瘠土意者人事未盡善地利未盡開難勝官吏之侵漁致費公家之擘畫呼庚呼癸何可長也此三省者均自有可耕之田可興之利可憑之險可用之兵祇須愼選邊材得人而理寬其文法重其事權課其功能嚴其賞罰五章五服以便宜酬不世之勛一徳一心以和協壯諸軍之气庶藩屏𨿽撤門戶尙堅所謂失之東隅收之桑楡者斯國奕救敗之先機卽哲相籌邊之偉略爾

八旗

陳次亮國家承平數百年矣南北東西無思不服祖宗恩澤浹髓淪肌踐土食毛咸知愛戴而偏災水旱溝壑餘生發帑截漕生死肉骨天覆地載深遠難名海內之人苟非喪心病狂頑嚚聾瞽者其誰敢彊分畛域自棄明時哉夫胡越一家與舟中敵國非異人也亦非異地也仁與不仁而已矣我朝龍興遼海本肅愼氏之故疆古所稱東方君子之國也漢武帝開置遼東白山黑河咸居封內遼金元三代設立郡縣分建都京政事人民儼同腹地明時三衛列戍分屯我世祖皇帝入主中華時雨之師救民水火無論軒轅顓頊本屬同宗畢郢諸馮原非異地卽此伊傅望散之佐幹城腹心之民固天下人所尊之仰之親之愛之而不啻父母兄弟者也自隸以兵籍編以旗隊任以駐防養以有限之錢糧束以無涯之生業害則旗民受之而利則與漢民同之愚惰者漸卽非彜賢智者亦無由奮發愛之而反以誤之親之而適以疏之矣每歲京餉七百萬金此項餉銀什居八九度支已竭而庚癸頻呼生齒日蕃而生機日絀伊古以來未有舉家仰給於官而可以宿飽者乾隆嘉慶之際謀國者已鰓鰓然慮之汲汲然圖之而卒未有良法美意以持其後蓋久則難變習慣自然月餉數金有同雞肋驟使之攺弦易轍而事非素習未必遽能養欲而給求也此時設法疏通必持之以恆而守之以漸宜將中外駐防旗民揀選精銳丰其廩餼攺作練軍其不任荷戈願出籍就四民之業者準借給十年俸餉欲農則撥以地欲商則助以資廣開工藝之途更辟科名之路所在著籍不必回旗身家旣可自謀俸餉卽行停給官至三品以上本身及子弟均停俸餉四品以下停給本身世襲人員循舊辦理明示以太平日久中外一家之意昔時禁令咸與開除以免拘攣而廣生計出籍之後儻有孤寡煢獨困窮失所者仍準所在呈報官司查明收養酌定款目作正開銷庶於變通成法之中仍寓眷念勛勞之意他日熙熙皞皞康樂和親國計日紓而民生日富矣至於入官之途旗籍漢民聽其自占閒曹職一律酌裁至正至公可大可久措斯民於大順返斯世於大同君子賢其賢而親其親小人樂其樂而利其利欣合無閒形兩忘斯萬世無疆之業也

內旗

湯蟄仙鳴呼有明之衰其竭蹶於宗祿一項者爲不少也國朝龍興遼瀋滿蒙漢各建八旗龕定中原除駐防各省與近京五百里內圈地屯種者餘皆依旗萃處土著京師二百五十年來子又生子孫又生孫生齒日蕃一日生計日蹙一日蓋自定鼎時增開此耗費之窟幾幾等明之宗祿矣漢軍八旗乾隆初已奉有出旗之令宜再申明其例而更用乾隆九年禦史柴潮生所奏統已仕未仕提給饟項皆令出旗所急宜安頓者獨滿蒙之閒散者耳置產營運有禁無事他出有禁局促一隅之地徒令嗷嗷待哺於大官殆不常給之勢矣列聖焦勞於上先哲毗贊於下罔不以移駐邊屯爲補捄之上策顧議而未行或行而未竟當事心力不齊意見互異坐使良法美意道謀洎今何也心劫於煩難而勢格於遼遠也今將就易且近者爲京旗辟一永永之生計莫如仿圈地之遺制而推廣之考吉林雙城堡嘉慶十九年將軍富俊奏黑龍江呼蘭河光緒四年將軍文緒奏之辦法而變通之擬不移戶而移丁酌給以近畿之田地昔李光地之撫直隸也言涿州水占之地每畝鬻錢二百文尙無售者查直隸行糧地六十四萬餘頃禾巟廢窪下在在有之照給其價以爲官地朝廷不忍從龍舊裔肘腋相依號交迫請簡重臣之習知水利農田者爲旗屯大臣就所購每圩每圍先爲調集防營如法捍築不便水田卽爲地亦可區畫麤畢奏令各都統飭各旗正身披甲充差如其舊余凡及歲能任佃作願往屯墾者官給辦裝銀四兩由驛以車載往墾所按丁撥田或地十畝就近由官募用老農爲之導墾成與爲世業隨移隨墾歲移千丁可墾百頃十年樹人滿蒙閒散旗丁此一無閒散利孰大焉事孰便焉初往無所出勢不能枵腹力田自應寬爲籌備俾先到者所至如歸後來者聞風興起查呼蘭河章程每戶給小米一石髙糧一石粳米五斗秫千束以資半年之用今以近故減去粳米余給如其數每丁需十兩千丁需一萬兩車千輛每車需三兩計三千兩一百頃地價計銀千數百兩約十頃爲一圩或一圍以防營捍築每圩圍津貼五百兩計五千兩擇髙平曰原官爲建屋屋容二丁千丁屋五百間築土蓋茅間需二十兩計一萬兩頃置磚井二王心敬謂地不帶沙石者淺井六七金深者井需十金以上今以一井八兩爲中數二百井計一千六百兩器具以耕地汲水者爲最費北方牛種少驢馬日糜芻豆無算今不用每圩圍置泰西耕地汲水機器各一具具各需百兩百頃各十具計二千兩不敷則倍之亦不過四千兩所募老農頃各一人耕作收獲無他謬巧一經導引旗丁卽優爲之不過半年導者可去人需費二十兩百人計銀二千兩防營中老農亦多有募以來人津貼十兩已足其它籽種項約略籌備計銀一萬兩合計得銀五萬兩卽敷千丁移屯之用分計得銀五兩卽敷開墾一畝之用不必彊爲水田不必彊植禾稻隨其髙下而營之視其土宜而樹之但蘄足供餬口查天津咸水沽等處水田奏定初年畝輸米三升三合次年五升三年一斗八升市斛一斗準倉斛二斗五升又一畝五分歲繳艸五十觔今不徵其艸酌中釐定歲令畝輸倉斛四斗糧米以其便以每畝五兩之費歲永永可見寸四斗之值卽操奇計贏亦宜樂於事而況瀦蓄灌漑水害自蠲卽不爲安頓京旗亦當爲朝廷謀萬年根本之計哉𨿽然部署定矣僅一大臣而襄理無人如之何雍正時營田之不久而廢也固由趾美無人亦由制未盡善田分四局長副效用十羊九牧叢獘藪姦不可究詰識者不待賢王之逝而已憂其墮地矣此次不別設水利衙門以免紛擾疏附奔走仍以旗制爲之京不遠僑寄焉可一圩或一圍則十頃得旗丁百以朴實耐勞之佐協以下各員設正副各一分投鈐束呼應旣責成尢易本有額俸可無損帑也𨿽然襄理得矣而經費無出如之何部庫誠磬懸五萬金籌墊當易易也歲收四千石無論糧米均撥京倉卽以四千石之漕折價﹝續﹞﹝瀆﹞墾次第招徠司農紆仰屋之嗟旗丁有恆產之樂數年後所墾較多所輸糧米亦較多卽可酌提歸一轉移間京旗安堵庫淸完不待再計決也畿輔數百里間風景猶是水土無殊非如邊屯之遠涉東陲安土重遷致多疑畏其父兄當差在京家屬可以依住咫尺都門寧家良便卽母視其子婦省其夫亦不數日可達也有力足自贍挈眷偕徙者聽人情旣無不順樂郊誰不爭趨且寒餓迫之於後利欣之於前如獸走壙如蛇赴壑行見昔時墟莽煙火萬家矣歲晚務閒令該管正副督令攺肄槍無事則秉耒有事則荷戈寓兵於農天然拱衛非特不竭之常平而實暗合之井田足兵足食以富以彊古制不可復而可復也漢遷豪傑實關中明徙富民實鳳陽謀國者深意存焉見睫蔽遠者食肉之淺謀有備無患者經邦之要恉東三省之邊屯旣婁行婁廢不克爲神京鞏其肩背又胡弗爲畿輔固其腹心區區之愚籌旗民之生計正不僅籌旗民之生計已也

蒙古

陳次亮蒙古諸部自開國至今垂三百載不分內外悉主悉臣申以盟之帶礪同心同徳無詐無虞開辟以來未之有也𨿽彼族崇信黃教達喇嘛之教令嚴於鈇鉞而尊若神明﹝戒﹞﹝戎﹞殺好生慈悲懺悔之文有以洗心而革面實由我祖宗威徳天覆地載髙厚難名愛之不啻子孫撫之直如父母縱或中風狂走偶有違言則舉族以爲不祥畢世以爲大戮所謂心悅誠服殺之而不怨利之而不庸民日遷善而不知爲之者較前代之金繒歲幣互市和親苟且一時貽譏千古者倜乎遠矣內外各盟汗王貝勒年班宿衛襲爵會盟交錯糾紛不能自理乃特設理藩院以持其平古天驕質成歸命應如何淸明整肅以尊國體而順人心比聞日久獘生上而曹司下而吏役均舞文法欺其巽懦而魚肉之爵由世襲任意親疏餉出公家恣情婪索蒙民誠朴不識漢文𨿽肆貪饕無由發覆甚至大廷之犒賜陰易以朽窳入覲之資明加以扣折復有晉商重利盤剝牛羊駝馬抵算無餘萬騎千長驅入塞蒙人懵於書數吞聲忍辱無可如何休養生息數百年而生計艱難貧瘠日甚況玆者彊鄰密邇挾嫌成隙慮啟戎心卽云恭順有素未敢輕發難端亦非國家所以愛養藩維同休共戚之意矣前歲熱河肇事又因某旗貝子恃彊倚勢淩虐平民激成叛亂事後僅加贈卹未予追求召變殃民此風亦何可長也宜愼選淸正大臣任以典屬仍慮蒙人畏禍𨿽受抑勒未敢質言責成宿衛王公稽查舉發務將相沿積獘一埽而空仍蹈故轍者重治其罪禁約西商毋得違禁漁利衡情度理明定章程各旗王公亦不得將投下兵民恣行暴虐並於庫倫科布多烏裏雅蘇臺察哈爾各處建立學校教習漢文已出痘者入京就學化以禮義澤以詩書大漠窮邊無殊內地矣當日各部向化治之之道從俗從宜未及施以文教者本欲資其勁勇捍蔽疆陲耳乃紅黃二教說果談因消耗其精神困竭其財力致令蒙人怯弱尢甚漢人何如導之於至徳要道之歸齊之以緯武經文之治齊一變至於魯魯一變至於道彼祁連瀚海閒有賢人生焉此心同此理同也乃亦有熊羆之士不二心之臣若超勇親王僧忠親王者聰明勇智繄豈異人養之教之而人才出矣若之何而不早爲之所也

口岸

湯蟄仙世之詬病互市者惟恐口岸之多謂將耗盡中國之精華而僅畱此軀殼也蒙則謂幸賴口岸之多中國猶爲失半而得半蓋設口以互市其富也其智也地以設口其富而將貧也其愚也初西商之市於中國也廣東一隅而已後增至三口五口十三口二十餘口此殆日中必之時矣何則一口之設房屋道路與夫一切布置所費不可訾算廣東一口其支銷無幾也而洋貨之灌輸於內地者無畛域無休息所謂龍斷之利也未幾而支銷口增一口西商之制造販運者亦日多一日中國之用洋貨者隨時可以購取隨地可以購取西商怵於捷足不能不貶值求售初不待中國自開風气以敵洋貨而西商已有僧多粥薄之矣旗昌美之富商也光緒二年已歸並於招商局其它西商之折閱者亦層見出非口岸多而營銷滯之爲累邪且西商之富者久中國廬舍財產以長其子孫非傳捨可一朝去也西人以商爲國本故重於開血斗以保其商務卽開血斗矣往往以口岸爲局外之地相約各無相犯非有愛於我之口岸也投鼠而自忌其器也豈非西人知二五而不知十特其商人令爲質於中國哉故謂互市而止一國也閉關謝客力所及亦理所宜今各國牽率而至旣不克築塹自守轉不如重門洞開廣爲招徠俾彼自相牽制互相傾軋令爲連雞不能俱飛之計每遇交涉每屆換約西人必請添口岸必均沾利益迂儒目論每起而持當道惟深拒固閉之不力嗚呼互市已五十年而於中外商情猶否隔不得其領善謀人國者殆不若是矣鄙意此後西人如以口岸要挾竟可如其所請而以交涉事之有益於我者或加重進口稅則或照中律以斷在華西人等款以抵償之庶乎失之東隅猶爲收之桑楡也

時務分類文編卷二十四

各國邊防

暹羅

陳次亮越南緬甸附庸中國垂數千年邇來自取滅亡終難恢復已餒若敖之鬼誰存趙氏之孤禾黍西風徒傷憑弔矣暹羅一國孑然孤立攝乎兩大之間而數十年來尙能勉爲支拄者何哉其王本系華籍將相而下大率漢人粵閩兩省之民多至數十餘萬耕屯貿易上下一心近更廣購兵輪精槍快延聘徳人教練增築西式臺地居瀾滄湄南二江之中兩岸稻田肥腴沃衍苗隨水長每歲丰收千倉萬箱不煩人力出口之米販賣閩粵及南洋各島者歲至七八百萬石之多民气綏和地利丰富軍容稍整國勢未衰本年春夏之交法人因眞臘邊界未淸狡焉思逞相持數月尙能勉彊成和不至如越緬之一蹶不振者固虞英人之竊議其後亦其國事之尙有可爲耳第卵石不敵彊弱相懸行成以來旣蹙邊隅復償兵費不有以扶植於後恐鯨吞蠶食終蹈危亡暹境湄瀾兩江發源於滇南西藏沿邊之土司夷猓摧枯拉朽弱小難支他日蒼山洱海閒益無安枕之日矣中國鑑越南已事深慮道途險遠兵釁遽開噬臍貽悔屬藩朝貢久矣不列會同尢慮西鄰責言師曲爲老徒成笑柄無補時艱此老成謀國之深心固不得不計出萬全蓄力養威以徐圖後舉也惟兵法有所云先聲後實不戰而屈人之兵者知己知彼百戰百勝不深識外人之情僞不足籌肆應之機權說者謂法殄越南英吞緬甸其爲患中國同也而究其情勢之閒實有天淵之判英人屬地於四海持盈保泰內外相安其商務在東南洋其國本在五印度時慮俄人窺伺不得不結援於中朝未敢顯然與我爲難也法思報徳而力有不敵因欲媚俄以收犄角之功與中國失和無所顧忌英取緬甸以保印度彼暹羅者又緬甸之藩屏也苟歸法人必爲俄有縱橫海上權利已分而新加坡一隅英國經營百年爲南海往來之筦鑰暹爲法熸卽可由湄南頸地另鑿新河錫力商途將成虛設不止暹京商務橫被攘奪而已故暹羅一國中國邊防所系亦英人大局所必爭也苟與密約保暹英必喜而從我暹地華民最眾妥籌保護持之有故出之有名暹人知有二大國之援益將奮發有爲屹然自立此後如朝鮮諸國亦不敢以屢棄藩部輕藐中朝旣謹邊陲復張威重吉凶同患聲援不孤用力少而見功多所費者小而所全者大有志之士所爲投袂而興也

臺灣

陳次亮四維之說有先後而無重輕然以上各條一若略於東南而詳於西北者何也良由數十年來海疆多事殫江湖之物力萃朝省之精神籌餉練兵購船造業已窮思極慮愼固封疆江海防維非昔比矣惟是臺灣一地東南七省之藩籬門戶也臺灣安則東南半壁舉安刻已開府建牙攺爲省會撫番編戶治以官司而刱始之初其規制文爲尙有可議者語曰前事之不忘後事之師也前此法越失和敵國兵輪縱橫海上船堅利窺伺臺疆告急之章迫如星火而沿海各督撫均借口封疆重任赴援者寥寥無人非惟船械不精抑亦町畦未化耳夫臺灣猶之唇也海疆猶之齒也臺灣果失則沿海各省其能有一日之安乎宜以臺灣一省歸南洋兼轄並隸海軍爲海軍提督駐節之地凡屬海防要事江浙閩粵諸督撫均須咨會酌商使各省之兵力餉需了然於心且平日之聲聞不隔當幾之臂指相聯何至呼應不靈仍虞坐困此其應攺者一也臺疆形勢環抱如屏保障東南大可應援各省敵船𨿽悍然跋胡疐尾返顧不遑安敢深入內河自取聚殲之禍英國海軍﹝大﹞﹝太﹞隊必駐於距京百里之立物埔所以收夾擊之效而孤懸海上亦兵法所謂置之死地而後生也臺灣气局規模尢爲廣遠惟四面距海非輪舶不能往來非鐵甲快船不足以應機摧敵必須建立船廠與福建船政南洋粵東機器各局聯爲一气自嫻制造自習駕駛使海壖民庶席風濤而後通商惠工無事獲轉輸之利儲材制器戰時收搏擊之長此其應攺者二也臺灣一省長約二千里自山抵海寬者百里狹者不及一里十餘州縣負海依山艸創規模究嫌狹小宜以沿海島嶼與內地懸隔者如廣東之瓊崖福建之金浙江之玉環舟山江蘇之崇明等處及附近零星小島一律割隸臺灣設立四鎭相爲犄角各島土著編立漁團可開墾者募民耕種分別遠近治以廳巡旣免海盜之藏復杜敵人之割據在臺灣則廣其封域在各省僅棄一瘠區得﹝失﹞﹝夫﹞無關緩急有備水道不患其不熟曠土不患其不開頑民不患其不戢矣此其應攺者三也三者旣定而復能興利除獘輯民撫番籌餉練兵據險扼要則東南一面屹若長城萬里疆陲保可百年無事矣故海軍之設北洋南洋而足矣何必三枝並建竭蹶經營當餉需奇絀之時爲此迂闊難成之舉哉

南洋

陳次亮今之籌海者毋遽及西洋也籌控制南洋而足矣明成祖之明能見萬里之外矣維時泰西商舶甫得窮探印度泛海而東而中國之寶船已震兵威於﹝爪﹞﹝瓜﹞哇浡泥諸島終明之世二百餘載畏神服教朝貢弗衰迄中葉以還始乞地澳門竊據臺灣以爲窟穴西士之聰穎者亦得以巧思奇器自達於京師然疥癬之﹝疾﹞﹝六﹞蟣虱之臣毫不足爲中國輕重入者主之出者奴之亦當日赫濯之聲靈有以攝之也本朝威武所加偏於西北而東南沿海自臺灣一島外均度外置之各島夷隔絕重溟無所歸命西人遲之又久乃漸肆鯨吞蠶食之心倚其珠璣材木香椒珍錯之饒以運售於中國故南洋者西人之外府也中國棄之而後西人得而竊之者也論者輒謂泰西各國相距七萬里限以重瀛𨿽鞭之長不及馬腹而不知其精神命脈均在南洋苟能次第挽回因海外之華民以漸收其權利則因宜制變此虜已在掌中矣控制之方厥有四策一曰設官司新加坡領事權輕望淺往返稟命動輒兼旬而距粵東海程不過三日宜於其地專駐使臣管理各島華民交涉之事各埠均設領事以隸之經費所需槪由內地籌給二曰護商旅商旅所萃不可無官以理之尢不可無兵以護之南北洋海軍宜歲時遊歷仍準各埠保舉商董捐置兵輪以順民情以張國勢三曰建學校人必讀書明理而後聰穎特達不甘受制於他人西人於屬地之民咸加抑勒亦遂無能自拔者宜由國家於每埠撥給帑金數千刱建書院廣勸中外富商巨賈捐集膏火之資教以中西之學愼選山長嚴定課程卽由領事各官主持經理四曰舉賢才生齒至數百萬之眾茂材異等豈曰無人在上者無以勸之斯湮沒不出耳書院肄業諸生宜仿內地歲科兩試由使臣兼管學政選補博士弟子員錄送科場官給資斧願就藝學科者聽之果於中西各學總貫淹通使臣保送到京破格擢用則山陬海澨無棄材矣夫西人閱歷旣多狡譎滋甚華民之寄居其地者固未易遽脫羈絆就我範圍然各國生齒不蕃勢力相等欲興商埠必用華人所患者西人皆學而華人不學故終爲人役耳歲費數萬金以羅海外之才以待歐西之變他日必有奇材碩彥應運而生爲海上之夫余以藩屏中國者故海大水也西人成梁者也華人問渡者也南洋者東西之樞紐而他年大一統之權輿也

合從

陳次亮至哉林則徐之言曰英法諸國不足慮也終爲中國之大患者其俄羅斯乎文忠之言其殆聖矣𨿽然其事常相因其害若相等而其中自有緩急輕重之差焉不可以不審也夫英法諸國之病中國也其始也如蚊虫芒飛而噬人撲之不能搔之不可其旣也如癰疽創痏吸人之膏血而聚之一隅久則削疲羸飲食銳減治之之法當先扶元气而漸下刀砭卽日久失治焉而致殆之原亦當在精气銷亡而後故務農殖貨通商惠工者水谷之眞源元气之所由日復也彼俄羅斯則虎狼也食人無饜並四肢百體而吞之求緩死須臾而不可得其於我又心腹之疾也中於藏府伏於膏肓入之也深而發之也驟七日不汗不下而大命傾矣惟是俄入中國二百餘年恭順謙柔異於他國及五口通商之役始陽爲居閒陰便私圖後乘中國粵撚交訌而始割琿春據伊煽髙麗終未顯然抗我顏行者豈俄人之情果殊英法哉陸路縣隔饋運艱難力不及勢不便耳彼泰西諸國當道光以前未有輪舶之日乞恩互市蝟伏澳門亦安敢桀驁恣睢如今日之動相要挾哉故輪舟鐵路者縮地之神方補天之術翼虓虎而使之拚飛者也俄人蠶食鯨吞見利忘義彼何愛於中國獨能善保初﹝衷﹞﹝終﹞故西伯利亞鐵路之工不成則已成則必敗前盟必攻中國斷斷然無可疑者秦霸西﹝戎﹞﹝戌﹞東面以臨天下俄背北海南向以爭中原先後同揆若合符節故俄羅斯者今日之彊秦也徳相畢思馬克曰俄地如長蛇袤延三萬里荒遠寒瘠他人所棄而西界歐洲東中國皆富庶之名邦也若權衡然輕重相等彼得中國必滅歐洲彼得歐洲亦必並中國惟東西合力拒而塞之於內始可永持大局之平英國君臣深窺此意舟師鐵艦隨所向而犄之然陸兵無多必結援他國歐洲之近俄足以敵俄者惟徳國亞洲之近俄足以敵俄者惟中朝故徳之與中相距七萬里而唇齒相援之局天定之矣徳聯奧意以保土中聯日本以保髙俄人用兵於西則徳合奧意禦之而中國議其後俄人取道於東則中合日本擊之而徳國搗其虛英以海軍遊擊其閒水陸相資首尾相應則柙中虎兕𨿽永不復出焉可也韙哉斯言泰西之蘇季子矣惟徳英奧意諸國均已訂立密約有事相援而日本中朝仍相猜忌不思禦侮惟慮鬩墻俄人傾一國之金資汲汲然冀鐵道之早成以圖一逞非豫謀合從何足以力擯彊秦形勢所成了如指掌中西智士所見略同理有固然事有必至六國已矣後人哀之願毋使後人而復哀後人也

法美

陳次亮愚哉法人也當中國同治之季其王拿波侖第三挾屢勝之威席全盛之勢以小嫌微釁淩侮徳人徳王維廉第一及相臣畢思馬克君臣同徳上下一心起傾國之師合南北徳意志三十六邦之眾三戰而入其阻覆其軍擄其王圍其都會法國勢孤力屈靦然爲城下之盟所賠兵費至十五萬萬迄今二十載法人悉索敝賦一意復籌餉增兵不遺餘力徒以奧意合從南北聯邦一國之師恐非其敵並因前此坐視深怨英人環顧歐洲非彊俄不足以爲己助遂乃引虎自衛曲意聯歡以爲他日法攻其南俄攻其北俄長陸路法擅水師犄之角之一戰而勝之遂可以惟所欲爲縱橫四海也而不知徳法唇齒也俄之所以俛首息喙不敢逞志歐洲者以土爲東屏徳爲西蔽耳徳國果滅則北方一﹝面﹞﹝而﹞袤延數千里緊與俄鄰水陸交通遂有防不勝防之勢固歐洲大局之憂而亦豈法國之福也千金之堤潰於蟻穴一朝之忿忘身及親法可謂天下之大愚已黠哉美國也自以別處一洲國勢安於盤石君民倡自主之說欲胥天下而與從之公法兩國相爭義無偏助惟美國恆陰爲接濟倚爲罔利之謀故泰西各國並力防俄而美則運售軍裝以濟其惡朝鮮一國東海之藩籬也五百年隸屬中朝仰承庇蔭美獨慫恿朝人自主脫我摯維俄使欣然交相簸弄夫朝鮮之不能自主也久矣不屬中必屬俄朝旣入俄必將開埠駐兵以獵東南洋之利則虎兕出柙人有戒心而美獨利擅漁人坐觀鷸蚌故美利堅者天下之黠人也惟愚者自以爲黠而黠者亦未始非愚七國之齊距秦最遠方謂東帝西帝脫然不與其憂及燕趙皆亡齊亦繼滅險遠之不可恃也如此俄苟並吞諸國則東海西海一水盈盈輪舶往來不踰旬日彼亞墨利駕南北二洲亦豈能事外蕭然若桃源之避世哉故法國愚人也美自以爲至黠而究其實亦愚人也惟是徳法深仇已成莫解欲其棄嫌修好戮力同心此際轉圜良非易易美國晏安已久習气漸深黨類紛紜已有尾大不掉之勢法貧而美富法彊而美弱法樂於戰而美憚於兵戎必諗知彼己之情形乃能曲盡防維之要服法以緩馭美以急制美以剛勝法以柔西結徳英東聯日本攬持全局而徐定其指揮𨿽執牛耳以主四海之齊盟可也今比而同之曰洋務而已西人而已虛實不知情僞不悉是非倒置輕重錯糅當雄角立之時事會之來閒不容髮顧以疲乘下駟與驊驑騄耳並驅中原不數步而頹然顚且蹶耳安能與之絜長而校短哉

蔥嶺

陳次亮蔥嶺者天下之心也蓋地球形勢略如人身亞墨利加洲居坤輿之背落機山穿貫南北如脊骨然東西兩洋則腰膂也中國如肝歐洲如肺印度如心包絡澳洲非洲如兩足南洋萬島則腸胃膀胱也以今日大勢論之蔥嶺之南屬英西屬俄東北屬中國此三國者皆地球最大最彊之國關天下全局之安危者也中國古籍所傳昆侖有黃帝之宮當日朝會萬國諸侯之所也山海經穆天子傳所載靈奇幻異不可勝窮傳聞異辭固難盡信度亦必有遺迹之可考以致誇張傅會愈久而愈失其眞佛經須彌山居天地之中日月所自出入山頂有池曰阿耨達東西南北四水出焉是爲四海泰西舊約亞當之子孫泆無度天降洪水蕩潏人民有挪亞者好善而天帝預示其期乃方舟挈眷避於希馬拉雅山巓故萬國九州島得畱遺種山在印度之北天下山未有髙於此者然則昆侖也須彌也希馬拉雅也皆蔥嶺之異名而四海會同之靈樞祕紐也自美澳二洲外天下山之脈絡由此而分萬水之源流由玆而導環山之部落以十數皆勁勇好負固稱雄惟其勢斷而不聯散而不聚耳蔥嶺之東北則新疆南北各城也其東則靑海及旄牛徼外諸番也其東南則前後藏及哲孟雄白布諸國也皆中國屢朝不憚險遠以兵力得之者也其南則五印度西南則阿富汗皆屬於英其西則克什彌爾西北則塔什幹敖基發諸回部皆屬於俄並峙連衡如鼎三足比來巴馬一役中國力與爭持俄人微露其機欲假道以窺印度然則西海南海𨿽海舶可通而陸路所必爭進戰退守之要區必在蔥嶺一隅之地無疑義矣謂宜由新疆靑海四川西藏各督撫大臣專派妥員探測繪圖貼說務得眞形何處可以屯兵何地便於轉餉何險應守何利必興屬部若何招徠番民作何保護皆需撥專給予護兵假以事權寬以歲月上之樞府獎﹝其﹞﹝具﹞成功庶萬里邊陲畫沙聚米制俄服英之券皆可一覽靡遺矣至西南西北之邊防有與此互相發明者已具於前編之末惟念蔥嶺居髙臨下可以自守可以攻人失之毫釐謬以千里方寸之地譬諸一身天君泰然百體從令捷足先得害亦從之他日必有控扼昆侖鞭箠四海長駕遠馭繼黃帝而開王會之圖者必執眉睫之目論以爲荒遠寥廓度外置之竊恐舉足之間便有輕重先機旣誤後悔奚追不止如河伯之見笑於海若也

籌暹

湯蟄仙光緒十一年春三月徹越南諒山捷兵以與法人和英人瞷我之易與也於是年十月據緬甸全境而放其君於印度嗚呼自同治季年日本寇臺灣光緒五年縣琉球而我隱忍不與校彼此翦食起視南洋之受中朝糜者惟南掌以海少遠僅存英自緬甸之鐵路達焉余止暹羅一隅而英亦割其檳榔嶼法已窟穴於其胥江南天省若踰美江左邊折而下湄南河與我雲南一葦可杭也北門之筦法已掌之左緬右越車又去曾不轉瞚爲法臣臣尙待智者言之哉中國知其然也將坐視其斃則盩字小之誼亦自斷臂指也欲先發制法以奮澠池之翼無論新爲法創力固未逮且欲保暹羅一隅以障南洋丸泥封函谷人知其難也策之者或曰暹固隸我王會者袖手以待覆亡可諷之使如吳越歸宋便或曰旣納其貢宜謀所芘防患未然可如秦設鄭戍而以慶軍之保朝鮮者保之便竊謂暹與朝藩服同形勢不同朝依我肩背前旣以全力爭勢不得不以保之者存之暹我遼緩未便以全力爭勢不得不以之者存之旣不能嚴閉扃鐍而終爲所寇掠莫如洞開門戶而釋其覬覦蓋暹與緬之金邊犬牙相錯邇印度暹苟折而入於法英亦有所大不利焉請與英法徳美等國約緬越之事已矣卽暹羅我亦不欲私爲己有今令其爲自主之國而保護之責敢與諸國共開埠通商各國均之出英法之不意而預以破其陰謀則必媿償所願於望外則必喜夷𨿽狡亦人耳媿且喜必如約計於中朝有五利暹羅自光緒初元以來時遣使聘問歐洲各大國然終不克自主也一旦及於寬政翩然上列共球其翼戴我中朝也必益堅查暹羅饒於產米谷尢甲他國七年正月始設電十月命親王潑里斯丹使奧購軍械甚多是非不可富彊者西報述美國駐暹領事論其正王租拉蘭康能通英法語愛讀別國史乘大權躬操喜振興國計民咸愛戴之假以歲月如日本之明治維新足以自立我且藉以展南洋之地步固藏滇之藩籬利一若終無以感動之則暹羅已貳我矣朝貢或屆期不至華人旅其國者每三年例完身稅必黥腕以爲驗托爲香港新嘉坡澳門等籍則免以上國之僑而反不如泰西之逋逃彼旣自外於我我卽推而遠之毋卵翼異己者以樹怨幟利二自約之後各國互相牽制將來法若生事不待中朝之請而英可率諸國以遏之如執柏林之約以遏俄而存土英人犄之我但爲法奧之角之可矣不勞全力利三通商者無沮各國𨿽沾利益於暹羅實深感服於中朝懷我好音惠出不費利四避實而得美名燭先幾而杜後患彼以我措置交涉稔悉情形不敢謂秦無人少戢鬼蜮和好永永利五否則深閉固拒我方視暹爲典屬法早倚暹爲外府一越南部署麤畢彊弩一發而暹羅爲魯縞矣中朝悉銳赴之而主客異形勞逸殊勢𨿽鞭之長不及馬腹卽及矣而我一南顧俄人乘而議其東陲日本又未嘗一日忘朝鮮多方以誤我協力以圖我備多則力分顧此則失彼爲暹羅蕞爾邑而疲於奔命兵家所謂必蹶者也則惟有袖手瞠目直其斃徒悔謀之不豫而已矣

保朝

湯蟄仙戰國之有秦也韓扼之而不得逞其蠶食及韓入秦而七國隨之矣今天下人人以俄爲秦而朝亦古三韓地厥名不謀而合天其或者大警眾歟然則朝之存亡可思矣俄不遂其欲於地中海而東其封其鷹瞵鶚於朝者以朝爲喉中梗必探而去之以朝爲機上肉必攫而吞之去朝不僅去朝也吞朝不僅吞朝也朝知之日知之泰西諸國皆知之豈我中朝而獨不知之顧穆麟徳僨轅於前徳餒覆轍於後謀保朝反俄則柰何或曰朝固我所自有也兩平其難而不取畱以飽他族之虎吻孰若我自取之而爵朝之君而存朝之祀而郡縣朝之土地背約不計也速寇不顧也成大事不拘小節此策之忍者或曰小國之托宇下求庇焉臣臣我宜矜卹之朝貢我宜保護之代朝受敵亦固其宜然朝我之貢國非屬國也萬國公法屬則可置吏以經紀其政貢則奉朔偁臣而巳國事不越柤也此策之窒者或曰朝之開化黨布滿八道內西而外我袒之且反噬可令朝自主推而遠之無以區區之貢痡我全力或令爲半主之國與泰西及俄日公同保護俾入公會各國皆得通商投骨於地犬齗齗俄𨿽彊悍不能獨噬然不當甲申之變乘勢以行順水之舟今事定數年忽拱手以揖開門之盜此策之迂者中朝不自殘其類不自姦其法不自徹其藩忍者窒者迂者皆不出此或曰不如親日便日之議朝其貪也其惑也可使告於日曰俄虎狼也朝持亞洲之全局俄人悉力踞永興灣鹿島旋卽戢翼退非有愛於朝明矣懼中日之協以拒之也若朝旦而入於日俄知中之必不相卹將夕以師加日境是日爲朝延大敵也如是則日或惕然悟唇齒之理然而日自明治維新髙掌遠跖志不在俄下見我不足與固同洲之誼旣縣琉球爲左翼急思據朝爲右翼但見螳螂不見挾彈恐日之甘爲黃雀也此策之似者或曰不如聯英便英之戍巨文島而歸之也謂我無以與他國其親我矣俄跨有三洲而其勢偏重於西覬土耳其而英兩遏之咻阿富汗而英驟奪之怨深矣可使告於英曰俄之不忘大國也大國夙稔之矣今俄以謀土者謀朝以謀朝者謀我大國商埠甲海內而尢以在我者爲正宗俄與我有事商務減矣若乘勢出太平洋而趨印度洋以西向泰西諸國亦大有所不利焉如是則英或幡然效犄角之用然而英之存土也亦第執柏林之約以惎之因法奧等國之眾以懾之而並不欲輕挑彊俄未必遽爲我啟兵端也況甲申開化黨之變日使竹添進一郎主之實英使阿蘇惇嗾之日之變法事事顰效英人其句結爲甚密拒虎而引狼非計也此策之權者夫似者權者不盡可用而我使臣苟能以剝膚怵日之心苟能以大局得英之力不可用而不﹝可﹞﹝百﹞不用姑用之以樹聲援暫用之以便部署英日果就羈縻俄當不敢輕犯眾怒況錫伯利鐵路築矣功未蕆也民人徙矣邊未實也及是時朝宜自謀之我宜謀朝以自謀之我與朝不得不合英日以共謀之僅合日不足以防俄合日而兼合英防俄且隱以制日處目前而策累卵之朝旣未便推爲半主以之者保之不得不以合英日爲中策其上策則莫亟於自彊否則奄奄不振而徒以虛名爭朝爲藩屬光緒二年日與朝約爲平等而我聽之十一年訂進兵必互知照而我允之已顯授日人以口實恐俄患猶紆而日本亟不能擇且先發以制之眞淮南所云兩鹿於兕旁矣吁可慮哉

防俄

湯蟄仙俄之蓄不逞於我也順治初其東部已潛據我雅克薩諸地擾我虞人康熙二十五年都統公彭春等帥師大進還我侵地俄國大震如乘勢痛剿大蹂大膊盡羅剎於外興安嶺外我遂塹嶺而守之豈不大快仁天地齊量犯則討之言則赦之二十八年與立尼布楚之約蠕伏不動者數十年嗣卽爲邊患迄今咸豐十年瞷我東南多故英法內犯請以槍易我黑龍江以北烏蘇裏江以東各地兼顧不徨坐中商於之詐所割與者實二千七百里於是臥榻之側爲他人鼾睡矣然其東西錫伯利大漠荒寒猶未以全力經營之也自欲取土耳其以通地中海而英沮之欲得阿富汗以通波斯海而英又撓之遂翻然捨西而畢力於東光緒三年設船廠於琿春四年設輪船公司於庫頁島駛船水手皆調兵船將士充之六年以英徳船各三艘運載軍械至琿春口又增設鎭守將軍於黑龍江議築臺七年遷民二萬五千戶於黑龍江墾辟新地其有所迫而爲之耶何汲汲若是也敵有百年之計而我無旦夕之謀其亦聞勇夫重閉之誼乎且俄於歐亞毗連處鐵路將近又命其黑龍江太守鉤羅夫伯錫伯裏太守依苛納奇夫督辦裏海至琿春鐵路限五年竣功計自俄都彼得羅堡達琿春共二萬八千中裏而十五日卽達庶幾縮地術矣培風旣久扶搖遂起鼓行而東如飄風如掣電如瓶水注髙屋上如駿馬下千丈坡今試問兩人相搏有心者踣乎無心者踣乎幸其未動急起直追此我中朝臥薪蓄艾之日此我將士枕戈待旦之時也以不才檮昧平章於豫俄若蠢動必牽綴於西而悉銳於東新兵吏多湘人狃於湘營舊制帕米爾又界在甌脫動輒啟血斗宜擇湘人知兵知洋務者撫之東三省根本重地亟以金注設防擬爲有形之策四無形之策四一曰重練軍光緒十一年已以穆圖善爲欽差大臣辦理東三省練軍事宜索倫勁旅遺風宜有存者成軍未久穆卽溘逝近聞精銳亦少衰矣額伍不足泰半以老弱旗兵及外來遊手濫竽獘與內省營練同有練之名無練之實寇殆翫我矣宜攺簡忠實奮發如穆者任之或暫聘能兵洋員專司教習以收客卿蕃將之益神京肩背楡關藩籬以鎖鑰付恇懦肉食者流貍負軛羊服轅其克勝乎吉林之琿春河以東已爲俄界今立重鎭矣我其喀倫三十五里止一土墟𨿽設副都統而所駐防兵尙單似不足資控制俄若偸越黑頂子南卽陸入朝鮮慶源之慶興一帶北可抄琿春之後斷我吉林寧古塔之援琿春將腹背受敵則琿春之重兵臺宜增也黑龍江之要在愛琿今三姓寧古塔琿春尙新有防軍分布愛琿則未議及俄若由額爾古納河順流至愛琿登岸十二里卽黑龍江城西南行三百七十里卽墨爾根又四百三十里卽齊齊哈爾爲黑龍江省共十九驛一千三百四十里卽吉林平原曠野騎可直達則愛琿之重兵臺宜設也精練馬隊以輔步添練隊以衝鋒皆不可闕者一曰建江防俄在庫頁島之根蒂固矣東西對直越混同江口而入江口見已劃爲俄界則吉林與黑龍江隔絕而黑龍江戒嚴矣西南沿而之松花江則吉林與寧古塔隔絕而伯都訥三姓奔命矣黑龍江松花江分而至三姓東北界合流爲混同江宜於此駐水師泊戰艦北與愛琿南與琿春二鎭水陸犄角以備堵截以樹聲援查順治十年設吉林水師營康熙十三年移吉林水師營於黑龍江昔止防其順黑龍江而下今須更防其溯混同江而上水師之要不待知者知之矣一曰造木路形制利害別詳鐵路篇東省物力偏絀鐵路不能爲亦不必爲自以木路爲最宜仁禦制文集曰窩集東至海邊接連烏拉黑龍江一帶西至俄羅斯叢林密樹鱗次櫛比陽景罕曜如松柏及各種大樹皆以類相從不雜他樹恭按烏拉卽吉林北境窩集卽大山老林之名東方甲乙屬木材木不可勝用亦固其宜造路之值料半之工少之木值省便帑減而工速日月可蕆事也天津至山海關鐵路已由總署奏議興築出關後可以木路接鐵路三百一十里而至奉天之錦州東南由營口近繞牛莊旣重海防亦顧商務東越海城遼陽共五百八十里而至奉天又東八百四十里而至吉林北爲烏拉拉林阿勒楚喀及黑龍江屬之呼蘭北迆東爲三姓尙非首衝力難遽逮姑從緩議北迆西爲伯都訥循茂興站由黑龍江省而至愛琿以聯兩省之指臂黑龍江省西北四百八十里爲呼倫貝爾又西北二百二十里卽額爾古納河接俄界呼倫城亦宜以木路達之以爲節節扼要面面響應之計然猶恐俄之由庫頁島南繞十八小島西窺朝鮮以牽制我也由吉林東行六百四十里至寧古塔又三百六十里至琿春中多險阻必木路成則一呼卽集以待應朝爲夾擊計並東南自萬鹿溝出三坌口以直趨海參崴俾俄之水師自顧後路而不敢專意於朝鮮我北洋海軍又溯巨文島而應之合東北爲一气統三省爲一局兼水陸爲一軍常山首尾中之勢成鄂倫獵戶吉林馬賊黑龍江金匪或招之成軍或制之匿尢易易矣一曰護界碑柳邊紀略載康熙間立有威伊克山界碑或疑一統志及盛京通誌皆不載此山碑亦未足爲據仁威稜震疊黑龍江之西北境旣立格爾必齊河額爾古納河界碑無緣東北隅袤延數千里竟無一碑則勒石威伊克山顚有必然者何秋濤謂後來黑龍江將弁憚其遙遠不復巡歷故至湮沒失傳誠哉是言俄狡而又貪會條約移界石是其慣技往往埋根於數十年以前而借口於數十年以後日本人謂俄人界石載於車上有碑尙思彊聒無碑尢便覬覦今也日蹙非一朝夕之故矣庫頁島混同江口大護沙也國初明隸吉林後爲日本竊占名唐太島光緒初俄以古利力島易之去名薩哈霖島日人尋大悔恨而中朝之備九能者喋喋誇庫頁之形勢若不知地已俄屬何也島在吉林東二千里三姓副都統轄之若巡護認眞島猶我有混同江口一路可以少備出奇兵可扼日本駐正兵可保朝鮮如此天塹坐彊敵竟不詳其時代非賈生所謂痛哭流涕者哉咸豐十一年成琦會同俄員於琿春上下建立木界牌八處光緒十二年勘界大臣吳大澄奏據黑龍江將軍依克唐阿咨稱自琿春河源至圖們江口五百餘里竟無界牌一个且俄於黑頂子地添設卡兵接通電有久假不歸之意俄員舒利經呈出大小圖稿一牌有一牌之圖等語僅僅三十年而界牌已查無蹤不知此三十年中將軍都統所司何事誰爲爲之孰令聽之旣無界牌不得不用俄圖以憑勘定可信乎不可信乎宜其持柄而搖我矣謂非以前之將軍副都統溺職辜恩不可得也今請塙繪與俄分界處或牌或碑各繪各圖送總署備案而申明每歲巡邊之令必將界牌或碑及其間之鄂博一一勘驗毋循換掛木牌具文而以邊界淸謐一語了之嚴旨追罪誤失界牌之將軍副都統以厲其餘寸地尺天皆我自有咸豐十年之請亦我東北隅無界啟之庫頁島大錯已鑄矣朝廷尙堪若輩幾壞耶懲前毖後補牢之至計也此四者防俄於有形也一曰興邊屯屯政爲東省急務不自今日始不待下走言如富俊孫嘉淦松筠柴潮生舒赫徳範咸梁詩正英和沈桂芬文緒詳哉其言之前則嘉慶十九年吉林雙城堡興之矣後則光緒四年黑龍江呼蘭河興之矣移徙之利便屯墾之章程有成法可因有檔案可核堅意舉行實力興辦無論安頓京旗撥給旗員招徠客民總之濟饟實邊爲不言之美利蓋屯政邊防自古相表裏也一曰繪地圖自咸豐五年臮光緒七年俄人查亞洲地理者多至三百二十三人見俄副將物奴谷所箸書泰半派自國家其商民會眾醵資分赴各處測量探訪蓋泰西每有地理會故歷內地如門庭其國與民均斠求輿地皇皇如不及誠知先務哉俄於黑龍江吉林二省到處牙錯故畱心於我東陲者尢詳而又出入不禁其於我之廣輪阨塞已見垣一方矣今請飭遣各部院之揅究地學者分詣內外興安嶺及俄之哥斯岡札徳加二部並北及尼布楚城左右名曰遊歷暗中測繪其圖愈分愈詳與我東省交界及外蒙古新等處尢不可略由分而合官爲鐫圖廣予流布務使東省將弁人持一冊皆如親至其地於兵事大有裨益光緒十三年曾遣員遊歷泰西矣將稔悉泰西各國情形旣有出使之參贊隨員而復設此是重儓也俄與我偪處亞洲剝膚之憂也曾不診其地望如何而髙掌遠跖以騖泰西得無蔽目睫而求見千里乎一曰撫蒙古內蒙古共二十五部合五十一旗皆在漠南要而不衝外蒙古喀爾喀四部車臣汗部爲東路凡三十三旗土謝圖汗部爲北路凡二十旗二部皆北接俄界三音諾顏部爲中路凡二十二旗札薩克部爲西路凡十八旗二部皆隔烏梁海與俄界土謝圖汗部自庫倫達恰克圖與俄互市於此尢自古漠北用武之地各部長涵濡徳化二百餘年宜無他慮然依我肘腋作我唇齒一有內釁外患斯乘宜拊之信益信宜引之親益親務使他族構之不能煽之不動東省西北安於盤石矣一曰廣行省吉林黑龍江爲陪京外屏國初以寶鼎新定故東陲重地均以滿員治之以固本根光緒元二年以後奉天吉林先後仿照內地治以民官黑龍江亦宜一體酌設郡縣佐貳職徒爲民害不必設所有三省滿員如奉天將軍府尹已行督撫事此後均宜參用行省督撫提鎭之制滿漢互治藉破科臼不致仍繆有如前島毀界之失且東方爲扶輿靈秀所鍾枕山襟江夙名形勝斷無土曠人稀長此荒寒之理蟄久則必伸陋極則必文以行省治之武功文教商務相助爲理土著者庶開拓其性靈流者必增﹝益﹞﹝至﹞夫戶口行見艮維之域爲文物之邦而外夷自懾伏而不敢動矣此四者防俄於無形者也𨿽然俄則不逞矣若論英法之焚我澱園脇我通商攘我緬越日之覬我臺灣踞我琉球其不逞抑又過之我卽不爲防俄計四面皆敵豈尙能置根本於不問也哉

夷勢

湯蟄仙聞之夷人無親惟勢是親今通商之國多果頤矣而系我輕重者其大勢可約言焉俄之悍天下所知也不得於西將逞於東而不知東方之首發難端者必日本也日以東陲三島爲俄所偪使非損人以自益將不克以須臾存日人計之稔矣我地球望國也龐其外而枵其中踣之之力較易而足以收蓋世之名其君若臣性又陰鷙善謀嫖姚喜事其能蟄伏不動乎顧日人昔未嘗不欲親我以固亞洲也自崇尙西法與我張弛異宜意見屢左甲申之變𨿽勉就銜勒將來決裂必構血鬥於朝必牽涉於俄日意以損朝者損我也而適令俄得乘機擅田父漁人之利則我損而日亦終以自損勢固大彰明較著已英以三島制五洲商埔屬地七萬里而以海軍聯貫之大有常山勢論者謂我所宜親者莫如英近方攘我緬甸窺我西藏亟亟焉求展印度之兩翼其所以周旋我者非愛畏我也自擴其商務亦憚俄法之合而議之也其海軍一旦不克聯貫寸寸斷爛當在意中國俗商重農輕所產米麥不敷口食𨿽貨貝充牣必有饑不可食之時英之亟亟於印度者匪惟財賦所自出亦有根本之計焉且通商實英與荷首鴉片尢詒毒無窮卽以俄彊於東必損英在太平洋之商務動之英非秦無人者安保不議畫南洋而守之而謂親之則英遂爲我延勍敵邪美域處北亞墨利加爲地球之背生聚教訓以養其全力今已開商利於東方矣英一告敝美未必守華盛頓自守之訓將出而執泰西之牛耳咸豐八年立約有調處相助等語從未箕踞向漢則美可親然與我相最近亦最遠痛癢旣不相關休戚豈能與共況近方嚴逐華傭勇於偕公法而不顧勢且外我矣何以親爲公正素著而可親者則惟徳東西並舉力相搏銷日之萌折俄之角事誠易易然徳與法互相備豫亦互相牽制徳君臣方閉境息民寢饋不敢忘法之報復而又合意奧以爲不虞之備且徳於中國商務無論不逮英之什一並遠出法美等國下亟思就我謀一插之地親之適以引水入墻耳法幸我之者也臺灣之血斗諒山之敗有積怨焉近方與俄連橫法營滇蜀俄瞰東省逆之則怒固難犯親之則尢叵測也夫審夷之勢旣無可援而審我之勢又無可恃盜已穴壁直入而主人尙蒙被熟睡齁齁作鼾聲可乎大抵中國之錮病總坐自視太髙視夷太卑非不知中國者剖判以來倫物之宗祖文軌之權輿千聖百王所蟺述者也顧天下如赤縣神州者九中國居其一五大洲之局騶衍於數千年前已揭以示人蓋神農以上本合中外爲大九洲見周禮職方疏堯時巨浸稽天治不逮遠舜始就中國畫爲十二州而華夷之界斬然矣勢無彊弱以人爲彊弱自弱𨿽華不能加彊自彊𨿽夷不能加弱春秋杞用夷禮則夷之夷而知禮則進之今華夷之界已鏟除不可復制而尙畫分於士大夫之心夫豈春秋之恉哉夷人之顯於明以前者遼哉遠已國朝定鼎後其傑出者相錯也彼得羅俄之大長之走荷蘭習水師盡其技而後復位興羅剎視趙武靈之胡服騎射其勇鶩殆過之矣英之威廉第三若耳治第一第二第三絫世勤政日輳富彊以方漢初文景數主爲何如乎華盛頓美之異人也起事勇於勝廣割據雄於曹劉血戰八年龕定其國而不僭位號不傳子孫𨿽當時情勢容有不得不治以民主者第就論心亦幾幾堯舜之揖讓矣法拿破侖誠無道而用兵如神所向克敵方其滅荷蘭取葡萄牙並意大利瑞士日耳曼諸小部奪奧大利所屬侵嗹而圍其都其意气之盛可不謂壯哉𨿽身踣名僇亦庶幾項羽苻堅亞者非邪徳之威稜第一臥薪嘗膽覆法都而報之節衣縮食有衛文布帛之風且與其相臣必士麻克大將毛爾凱終始相保彼長頸﹝鳥﹞﹝烏﹞喙之句踐蠡逃種霣人之度量相越豈不遠哉日本蕞爾國也摩祖希都嗣統移易其二千餘年相之制度不惜裂冠毀冕其變本加厲可議其發奮爲雄未始不可慮也意者其祖龍復生邪不然何興之暴也其它意奧與徳約縱以爲固若比利時荷蘭葡萄牙瑞士瑞典丹麥及歐奧南北亞洲新立各國咸斠求格致謀所自存亦罔不以人之彊弱爲勢之彊弱𨿽將來更踣疊盛必有起而逐鹿者顧近尙與我無甚關系則亦例之自鄶嗟乎勢無定者也始旣視夷太卑終必視夷太髙至於視夷太髙而夷之視我且不值一吷將不畱餘地以處我矣勢爲之人爲之也在公法𨿽有均勢之說以彼獨彊此獨弱而於我中國則惟恐不弱謂夷人於中國貪互市不貪土地殆閼於勢者之言也夫堂堂一尊之國而求親於夷可恥也求親夷而夷不我親其可恥復何如也斡旋時局者誠卽彼我之勢而熟審之亦可以瞿然懼蹶然興矣時務分類文編卷二十五

新政論

論中國積弱由於防獘

新會梁啟超撰先王之爲天下也公故務治事後世之爲天下也私故務防獘務治事者𨿽不免小獘而利之所存恆足以相掩務防獘者一獘未弭百獘已起如葺漏屋愈葺愈漏如補破衲愈補愈破務治事者用得其人則治不得其人則亂務防獘者用不得其人而獘滋多卽用得其人而事亦不治自秦迄明垂二千年法禁則日密政教則日夷君權則日尊國威則日損上自庶官下自億姓游於文网之中習焉安焉馴焉擾焉靜而不能動愚而不能智歷代民賊自謂得計變本而加厲之及其究也有不受節制出於所防之外者二事曰彜狄曰流寇二者一起如湯沃雪遂以滅亡於是昔之所以防人者則適足爲自敝之具而已梁啟超曰吾嘗讀史鑑古今成敗興廢之未嘗不悁悁而悲也古者長官有佐無貳所以盡其權專其責易於考績王制公羊傳春秋繁露所述官制莫不皆然獨周禮言建其正立其貳故旣有冢宰司徒宗伯司馬司寇司空復有小宰小司徒小宗伯小司馬小司寇小司空凡正皆卿一人凡貳皆中大夫二人此今制一尙書兩侍郎之所自出周禮僞書誤盡萬世者也漢世九卿尙沿斯制漢晉間太常等尙無少卿後魏太和十五年始有之後世懼一部之事一人獨專其權也於是旣有尙書復有侍郎重以管部計一部而長官七人人人無權人人無責防之誠密矣然不相掣肘卽相推諉無一事能舉也古者大國百里小國五十各親其民而上統於天子諸侯所治之地猶今之縣令而已漢世猶以郡領縣而郡守則直達天子後世懼親民之官權力過重也於是爲監司以防之又慮監司之專權也爲撫按等以防之又慮撫按之專權也爲節制總督以防之防之誠密矣然而守令竭其心力以奉長官猶懼不得當無暇及民事也朘萬姓脂膏爲長官苞苴𨿽厲民而位則固也古者任官各舉所知內不避親外不避漢魏之間尙存此意故左雄在尙書而天下號得人毛玠崔琰爲東曹掾而士皆砥礪名節後世慮選人之請托銓部之徇私也於是崔亮裴光庭定爲年勞資格之法孫丕揚定爲掣簽之法防之誠密矣然而奇才不能進庸下不能退則考績廢也不爲人擇地不爲地擇人則吏治隳也古者鄕官悉用鄕人周禮管子國語具詳之漢世掾尉皆土著爲之京房傳房爲魏郡太守自請得除用他郡人可知漢時掾屬無不用本郡人者房之此請乃是破格蓋使耳目相近督察易力後世慮其舞獘也於是隋文革選盡用他郡然猶南人選南北人選北宋政和六年詔知縣注選𨿽甚遠無過三十驛三十驛者九百里也明之君相以爲未足於是創南北互選之法防之誠密矣然赴任之人動數千里必須舉債方可到官非貪污無以自存也土風不諳語言難曉政權所寄多在猾胥而官爲綴旒也古者公卿自置室老漢世三府開合辟士九卿三輔郡國咸自署吏顧氏日知錄云鮑宣爲豫州牧郭欽奏其舉錯煩苛代二千石署吏是知署吏乃二千石之職州牧代之尙爲煩苛今以天子而代之宜乎事煩而職不舉所以臂指相使情義相通後世慮其植黨市恩也於是一命以上皆由吏部防之誠密矣然長佐不習耳目不眞或長官有善政而末由奉行或小吏有異才而不能自見也古者用人皆久於其任封建世卿無論矣自余庶官或一職而終身任之且長子孫焉爰及漢世猶存此意故守令稱職者璽書褒勉或累秩至九卿終不遷其位使習其地因以竟其功後世恐其久而獘生也於是定爲幾年一任之法又數數遷調宜南者使之居北知禮者使之掌刑防之誠密矣然或欲舉一事未竟而去官則其事廢也每易一任必經營有年乃更舉一事事未竟而去如初故人人不能任事而其盤踞不去世其業者乃在胥吏則吏有權而官無權也古者國有大事謀及庶人漢世亦有議郎議大夫博士議曹不屬事不直事以下士而議國政余別有古議院考所以通下情固邦本後世恐民之訕己也蔑其制廢其官防之誠密矣然上下隔絕民气散耎外患一至莫能爲救也古者三公坐而論道其權重大其體尊嚴三公者一相二伯漢制丞相用人行政無所不統君則世及而相則傳賢以相行政所以救家天下之窮也後世恐其專權敵君也漸收其權歸之尙書漸收而歸之中書而歸之侍中而歸之內閣漸易其名爲尙書令爲侍中爲左右僕射中書侍郎門下侍郎爲平章政事同三品爲大學士漸增其員爲二人爲四人乃至十人漸建其貳爲同平章事參知政事爲協辦大學士其位日卑其權日分於是宰相遂爲天子私人防之誠密矣然政無所出具官盈廷徒供畫諾推諉延閣百事叢脞也古者科舉皆出學校教之則爲師官之則爲君漢晉以降猶采虛望後世慮士之沽名官之徇私也於是爲帖括詩賦以錮之浸假而院而搜檢而糊名而謄錄而回避若夫試官固天子近侍親信之臣親試於廷然後出之者也而使命一下嚴封其宅焉所至嚴封其寓焉行也嚴封其舟車焉若檻重囚防之誠密矣然暗中摸索探籌賭戲驅人於不學導人以無恥而關節請托之獘卒未嘗絕也古之學者以文會友師儒之官以道得民後世恐其聚眾而持淸議也於是戒會黨之名嚴講學之禁防之誠密矣然而儒不談道獨學孤陋人才雕落士气不昌徒使無忌憚之小人借此名以陷君子爲一网打盡之計也古者疑獄泛與眾共懸法象魏民悉讀之使知而不犯而得伸後世恐其民之狡賴也端坐堂皇以聳之陳列榜楊以脇之防之誠密矣然刁豪者益藉此以嚇小民願弱者每因此而戕身命猾吏附會例案上下其手气充塞而莫能救正也古者天子時巡與國人交君於其臣賤亦答拜漢世丞相謁天子禦座爲起在輿爲下郡縣小吏常得召見後世恐天澤之分不嚴也九重深閉非執政末由得見防之誠密矣然生長深宮不聞外事見賢士大夫之時少親宦官宮妾之時多則主徳必昏也上下暌孤君視臣如犬馬臣視君如國人也凡百庶政罔不類是𨿽更數僕悉數爲難悠悠二千歲莽莽十數姓謀謨之臣比肩掌故之書充棟要其立法之根不出此防獘之一心謬種流傳遂成通理以愼密安靜爲美徳以好事喜功爲惡詞容容者有功磽磽者必缺在官者以持祿保位爲第一義綴學者以束身自好爲第一流大本旣撥末亦隨之故語以開鐵路必曰恐妨舟車之利也語以興機器必曰恐奪小民之業也語以振商務必曰恐壞朴之風也語以設學會必曰恐導標榜之習也語以攺科舉必曰恐開躁進之門也語以鑄幣楮必曰恐蹈宋元之轍也語以采礦產必曰恐爲晚明之續也語以變武科必曰恐民挾兵器以爲亂也語以輕刑律必曰恐民藐法紀而滋事也坐此一念百度不張譬之忡病自驚自怛以廢寢食譬之痿病不痛不癢僵臥蓐以待死期豈不異哉豈不傷哉防獘之心烏乎起曰起於自私請言公私之義西方之言曰人人有自主之權何謂自主之權各盡其所當爲之事各得其所應有之利公莫大焉如此則天下平矣防獘者欲使治人者有權而受治者無權收人人自主之權而歸諸一人故曰私𨿽然權也者兼事與利言之也使以一人能任天下人所當爲之事則卽以一人獨享天下人所當得之利君子不以爲泰也先王知其不能也故曰不患寡而患不均又曰君子有絜矩之道言公之爲美也地者積人而成國者積權而立故全權之國彊缺權之國殃無權之國亡何謂全權國人各行其固有之權何謂缺權國人有有權者有不能自有其權者何謂無權不知權之所在也無權惡乎起曰始也欲以一人而奪眾人之權然眾權之繁之大非一人之智與力所能任也旣不能任則其權將麋散墮落而終不能以自有𨿽然向者眾人所失之權其不能復得如故也於是乎不知權之所在故防獘者始於爭權終於讓權何謂讓權天下有事上之天子天子曰議以聞是讓權於部院部院議可移文疆吏是讓權於督撫督撫以頒於所屬是讓權於州縣州縣以下於有司是讓權於吏胥一部之事尙侍互讓一省之事督撫互讓一國之事君民互讓爭固不可也讓亦不可也爭者損人之權讓者損己之權爭者半而讓者半是謂缺權舉國皆讓是謂無權夫自私之極乃至無權然則防獘何爲乎吾請以一言蔽之曰因噎而廢食者必死防獘而廢事者必亡

論中國參用民權之利益

錢塘汪康年撰中國之言治者曰以君治民而已至泰西而有民主之國又有君民共主之國中國之儒者莫不駭且怪之𨿽然何足怪哉古之言治者莫不下及於民是以尙書洪範曰謀及庶人呂刑曰皇帝淸問下民周禮小司寇掌外朝之政以致萬民而詢焉朝士左九棘孤卿大夫位焉吏在其後右九棘公侯伯子男位焉州長眾庶在其後孟子曰國人皆曰賢然後用之國人皆曰不可然後去之國人皆曰可殺然後殺之其它見於經典者不可僂指數是古之爲國未嘗不欲與民共治也顧或患權之下移不知君民共主之國凡國有大事下諸議院議院議之斷之君而行之官君有不同可使復議議不能定可更置議員是大權仍操之君或曰用民權則桀黠得志豪彊橫行亂且未已不知民但能舉俊秀以入議院而不能肆行己志議員但能議其事而不能必其行何肆橫之有或曰權在上則聚在下則散散不可以爲國不知議員人𨿽多必精其選議𨿽雜必擇其多選精則少謬誤之論擇多則願行者眾是三者皆非足置慮者也且夫居今日而參用民權有三大善焉從前泰西君權過重故民權伸而君權稍替中國君權漸失必民權復而君權始能行何則中國𨿽法制禁令號出於君顧前代爲君者深恐後世子孫不知事體或有恣肆暴橫之事故再三申之凡事必以先代爲法毋得專擅攺易故舉措一斷之例大臣皆奉行文書百官有司咸依故事爲斷而熟諳則例之吏乃得陰持其短長故國之大柄上不在君中不在官下不在民而獨操之吏吏志在得財傳子孫初無大志故骫利營私叢獘如毛良法美意泯焉澌滅且不特此也君獨立於百官兆民之上則聰察不能下逮而力亦有所不及是以會計隱沒上勿知也刑獄過差上勿察也工作窳敝上勿聞也屢戒徇私而下之用情如故屢飭潔己而下之貪賄﹝如﹞﹝效﹞故屢飭守法而下之作獘如故詔書嚴切官吏貌若悚惶而卒之無毫之悛攺猶得謂之君有權乎惟參用民權則千耳萬目無可蒙蔽千夫所指無可趨避令行禁止惟上之從𨿽曰參用民權而君權之行莫此若矣且夫民無權則不知國爲民所共有而與上相暌民有權則民知以國爲事而與上相親蓋人所以相親者事相謀情相接志相通也若夫君隆然若天人民薾然如艸芥民以爲天下四海皆君之物我輩但爲君之奴僕而已平日政事舉措漠不相聞一旦變故起相率委而去之但知咎君之不能保護己而不知毫盡心力於君惟與民共治之國民之與君聲气相接親愛之心油然自生故西國之民見君則免冠爲禮每飲酒必爲君祝福國有大事則起而謀其故蓋必使民共樂民然後樂其樂使民共憂民然後憂其憂必然之理也若夫處今日之國勢則民權之行尢有宜亟者蓋以君權與外人相敵力單則易爲所挾以民權與外人相持力厚則易於措辭西人與中國互市動輒挾我國君之權力以制我之民中國欲拒之則我之權不足欲以民爲辭則中國久無民權之說無可措語是以增訂條約不謀之民而輒許之索租界索賠款亦不謀之民而輒與之其它一切有損於國有損於民之事皆惟西人所欲應之如響有司奉令承教爲之惟恐不速於是民視西人之餘轉而視有司夫天下之權勢出於一則弱出於億兆人則彊此理之斷斷然者且夫各行省之人而使謀事則气聚否則散使士商氓庶皆得慮國之危難則民智否則愚然則反散爲聚反愚爲智非用民權不可夫豈有妨害哉吾見古制復則主權尊國勢固也

俄將論中國財政

俄士鋪加脫氏俄國陸軍少將鋪加脫氏論中國財政曰余嘗遊中國觀其地勢風土而查察物產天錫丰饒未嘗不嘆爲宇內之雄邦也倘一踐其境有誰不首肯者哉𨿽然徵國庫出納以查其財政與昔所忖度頗異如地方之財力貢租之實情殆不見有可稱焉𨿽居髙位之有司能深知歲計多寡者亦鮮矣論其財政亦不合規矩紛雜而不畫一是以政府所定歲計非通國核算惟各地方有司定之耳地方有司於權柄界限漠然不明故其核算每歲出入之權亦往往過大也何則中央政府指戶部也不定地方每歲出入之制以示命於地方官只憑地方官具報歲入餉需豫早核算轉解中央政府以供其運用但此豫算者𨿽據昔年政府所示定爲準率然此準率必與歲月變更故近時財勢非復昔年之比頗極變易紛紜矣故欲知中國近有何種財源其縻費之途如何及地方官有何等權而爲此專恣頗難索解也𨿽然試括舉國庫財源約有三種一曰直稅西人說稅法有直稅間稅二法二曰釐金稅三曰間稅何爲直稅曰地租並丁稅是也當今世紀西人以百年爲一世紀現世紀卽西曆千八百年也之初十八省地租豫算爲三千四百萬兩米粟爲四百萬捆一捆當百斤自發匪擾亂田園荒蕪約三分之二自是貢租忽然衰減余害蔓延遺累國家財富實非鮮𨿽直隸省未遭兵燹亦爲餘禍所漸被千八百七十八年卽光緒五年國家需用爲百三十萬兩當時患無此貲才得收租六十萬兩耳爾來逐年漸有起色今始得收昔年之歲入豫算數也至其賦課租稅及徵收法無一定之規而納稅者獨中國人民至於蒙古民族特令免稅住滿洲民以兵役代納稅是其大較也又別納稅地爲三種一曰民田是民人所私有也二曰屯田在蒙古伊及滿洲等處三曰學田附屬於庠序除此三種外尙有數種田而爲國庫所入一爲前明時藩王所領地及國初圈與八旗將校以貢租稅之田一爲善堂貲用之田一爲專屬佛教寺院之田一爲備凶歉之歲救卹窮農之田一爲祠祭之田以供祭祀典禮備犧牲之貲也於此等土地立爲等差分上中下三等以定地價而斟酌賦稅定額矣然農民輸納貢稅嚴苛煩重納稅之法或以錢或以米麥菽髙梁漧艸謂秣也等物知縣制戶口納稅名簿詳記管轄土地及地質髙下收獲谷粟等上達長官而總督按之以定稅額然此等名簿極多杜撰欲得其要領殆不容易焉十八省中如河南江西湖南及湖北等四省納稅以錢江蘇浙江安徽及山東等四省以天然產物納稅如穀米之類是也其餘十省並納天然產物及錢也距今百六十一年前諭令確定丁稅額數納此種稅者皆是小農往年查核實爲二千八百九十二萬人每人納稅額數約二十仙然其能納稅者約三百十八萬餘兩耳千八百七十八年中部地方人民嘗徵收錢三百十二萬六千九百兩禾谷三百九十六萬六千八百餘擔矣釐金稅之名稱實於每兩中千分而取其一也當發匪蹂之時國內騷然百姓不安其居田野榛蕪秋獲不丰貢稅之入大爲衰減國帑困乏日甚一日於是乎創定釐金稅制矣當時抽商賈鬻賣貨物稅千分取一其意本在備軍國之急並補地租所出之不足故又有軍稅之稱忖政府當初之意必非欲永施於後日也然所入頗多實爲國帑一大餉源故卒至今而不攺也試舉千八百八十九年地租並丁稅及釐金稅總數開列如左按表中所列之分數核之合數殊不符以報本如是姑仍之

直隸省

千二十五萬四千三百七十二兩

江蘇省

六百四萬二千六百七十二兩

湖南省

二百六十九萬千二百五十二兩

湖北省

三百九十八萬五千九百五十六兩

廣東省

六百七十一萬二千五百三十三兩

廣西省

三百二十八萬七千百六十二兩

山東省

四百萬九千三百三十八兩

山西省

七百四十三萬六千九百一兩

陜西省

五百八十一萬九百九十七兩

甘肅省

三百四十八萬千七百八十三兩

四川省

三百五十七萬千二百五十八兩

江西省

五百九萬三千七百九十五兩

福建省

三百九十二萬千百四兩

河南省

五百八十一萬三千二百八十六兩

浙江省

七百六十六萬千百三十七兩

安徽省

三百四十四萬六千七十六兩

雲南省

三百七十六萬九千四百九十四兩

貴州省

二百八十七萬六千六百四十一兩

臺灣省

三十六萬五百四十九兩

合計

九千百二十八萬五千三百九十八兩直稅之目大如上所記是已若間稅以海關爲第一卽以通商各埠口岸設置稅關凡出入海口船舶所搭載貨物一律抽稅昔中國爲英法同盟軍所敗欲籌償金於兩國乃創設海關制定稅法以充國用自開關七年乃淸還償款稅關之制遂繼續而至於今也

俄將論中國財政

俄士鋪加脫氏次關稅爲國庫之財源者曰鹽稅中國制鹽政府獨專之業分全國爲七區每區所制之鹽必於區內用之不許向他區分送國家設法嚴禁焉又命官吏管買賣徵集等事且監視姦商盜賣然盜賣者頗眾此等官吏與地方行政官不相統屬直隸於鹽政及鹽運使今請槪述鹽政區域直隸省及北邊一帶爲第一區陜西省及湖南省一半爲第二區江西江蘇一半及其近傍爲第三區浙江省江蘇省大半爲第四區福建省及其近傍爲第五區廣東廣西一帶之省及江南雲南一半爲第六區西藏接近西陲一帶爲第七區不問海水鹽井沼湖所產出鹽有定價以賣與官吏至其量數及授受該鹽之法似未嘗設何等制度鹽運使建倉庫於制鹽地而供鹽商之便鹽商者自非向鹽政委員及巡撫準領鹽商證單不得自營鹽業然欲其準許必納一萬兩至一萬五千兩銀以爲定例每歲按準許鹽商之多寡限定制鹽量數以期其無過不及矣鹽商已購得鹽於政府欲恣其賣價仍不能自由搬運銷路均待政府之命始得轉賣諸店商也政府旣專鹽業之利故千八百八十九年收入三百八十四萬五千百二十四兩又於內地各所設稅關通十八省有三十三處一切貨物通經此關以納課稅其數額亦決不減少亦與鹽稅相伯仲也千八百八十九年所徵課稅實爲三百六十六萬六千八十兩除此數者之外亦無較著財源其餘尙有商業稅每年二十萬六千九百兩制茶稅每年十六萬二千百七十七兩貸鹽田稅每年一萬二千七百九十兩漁業稅一萬九千三百七十兩業稅五萬千八百三十兩獸骨稅五萬三千六百四十四兩貸官管房屋稅五千百二十兩家畜卽各家所畜牲販賣稅七千五百七十兩倉庫稅五千三百五十兩抽航海權稅三千二百兩餘外諸雜稅每年十四萬四千三百六十九兩是等稅銀數未詳俄將據何核算也凡各種財源可以資國庫之入者如斯耳然尙有一種賣買無形物稅第一爲八旗營軍屬受繼承宗家權稅每年實爲八萬六千三百五十八兩第二爲捐納官銜階級及貢監𨿽平時無所施行然一旦或有軍需之急或有天災地害農民困窮則以捐官爲常例其捐納之法蓋似量需用之銀數又定某省某官分發施行也當千八百八十六年福建洪水泛濫淹沒沿岸田產中國政府捐官銜及貢監者百六十九人自六月起至九月止其所收入實爲五萬四百四十五兩統算此等所列間稅實每年三千十萬七千九百六十二兩若加以直稅則國庫歲入所收實爲一億二千百三十九萬三千三百六十兩又加以彼自然產物貢稅宜參看第十二冊中國邊事論每年三百九十六萬六千八百十二擔一擔當中國百斤則其數亦頗巨矣各省人民納此等貢稅必送往天津及通州然運送之費七十一萬五千六百四十七兩亦人民所捐貲焉各省有布政使掌土田租稅之事徵收諸稅於管轄人民以籌辦地方財務蓋國家財務戶部統攬其大綱若系地方財務則各省總督管理稽察然帝室度支不求財源於戶部而別定其制其數每年百五萬六千兩又滿洲每年貢貂皮一萬二千張若無貂皮則以他獸皮代焉人參百四十斤眞珠一千顆定此等貢法在距今幾星霜之前帝室度支逐年增加以其難給遂發行各種銀券以爲補充在千八百六十六年爲三十萬兩至千八百八十八年爲六十萬兩又有帝室牧場散在滿洲及蒙古等處其所耕牧之畜類馬十萬匹駱駝七千匹牧羊及山羊二十萬匹有角畜類牛之類一萬二千匹帝室度支𨿽有此等財源而一朝不時之費往往有焉如際此時迫得仰給國庫倘不能補充則卽於各省加徵課稅如新營頤和園及皇帝謁陵所費貲財皆國庫支給也或有各省督撫因事報或督撫進京自行捐款或捐助營造等貲此等銀數無可徵考又際有不時之度支或忽諭民集款如舉行慶典之時實用此例集金籌辦得五千萬兩矣

論中俄專約

桐鄕張坤徳譯日日新報中俄新約所訂各款業經本館於本月二十八日錄供眾覽足見在亞洲辦理交涉非恃威勢不可有彊謂此約不足憑信者蓋不願遽信以爲實耳駐京各國公使近來如何聯絡甘雪尼俄使名及夕辣爾特法使名近來有無玩賽紙牌之事本館未接京信不知其詳以理度之二使酬應必何也曰日亟以威勢嚇華官也英國外部智不足而愚則有餘言出威未必隨之不然則不言而其立意不以威逼中國也久矣駐京英使見外部不欲有事徒事恐嚇不示威勢言與不言等遂不言此英使所以無作爲亦英商所以不滿意也總署若不知其懦弱無爲此亦已矣而倫惇之麥格利中國使館所延之參贊必透露實情電達總署實情已現卽嚇之亦無益最不幸者外部大臣沙列不雷年老固執己無所爲而不準人爲其所不欲爲徳皇年幼無知幫同俄法索交遼東無理取不自認過致今有進退爾難之勢東方之事與英大有關系前外部大臣勞斯勃雷曾細訪而講究之實洞悉其隱微若非國中有人爲難早已功業有成按勞斯勃雷本爲自由黨魁近遂辭退其爲難之甚可知外部次官口訟於東方之事亦頗關心所惜不獲乎上未能進諫俄法舉動遂無他國干預之患此其要求多端所由來也玆請言俄要求之益俄皇素以弭兵爲懷今新皇亦以無事爲主順父意也東方耶穌教民俄皇向以保護之責自任而阿米尼亞之人慘遭殺戮俄國坐視不救恐稍涉干預土國必亡瓜分難均致啟爭端其與法國聯盟亦意在牽制使無兵事是俄之不欲東方有事與其力保歐洲升平事無兩歧總之俄國目前確求無事有事必在西伯利亞鐵路告成之後所求利益皆不以干戈而以恐嚇得之善哉其用恐嚇也日本之逼出東三省也明知法徳𨿽未必眞能以兵力助俄而三國聯盟聲勢可畏日本正值有事之後水陸兩軍空虛不足惟命是聽是其智也中國與俄訂立新約亦迫於俄之威勢也其實中國若不允俄所求俄亦未必遽行決裂而俄之深謀人每莫從懸揣其威勢之所以得力也至夕辣爾特自補鑾美亞前駐京法使遺缺之後爲法國所謀何如但觀法國駐東方水師情形其亦善於用威勢也可知今中俄新約旣以威得之必以威用之年內俄國或僅享利益之名未必遽收利益之實而約內所訂東三省各款名𨿽屬華實已歸俄訂造之鐵路十年或三十年內孰能保中國必購回乎西伯利亞鐵路接至旅順於俄固便將來旣成之後若俄國但派兵保護並不阻礙英國商務於英亦尙無大損然俄若照約在膠州建設水師機器廠則於英關系尢巨而觀其近來紛紛告人有中國將以膠州爲水師集泊所之說實則俄自有意舉辦也明矣將來俄國若與水師彊國有事俄能占用旅順大連灣等口事固緊要若此約僅系開端將來另有別圖則事倍緊要徳皇前曾明說不論何國割分中國徳必求其所應得之分而法國已將中國西邊及西南各省劃爲己有俄之不欲瓜分中國其意向與英合今立此約𨿽不分而自分亦可見其存心之深矣將來中國果爲各國所分作史者必記之曰瓜分之日始於俄國欽差甘雪尼伯駐北京之時此余竊爲甘雪尼所不取也

中國不能維新論中國欲求維新之道必自裁撤都察院及翰林館始旣撤然後削總督之權或徑除總督名目僅設巡撫已可矣遷都之說一千八百八十年戈登之意以南京爲妥我則以爲漢口與彊鄰相隔較遠也由漢口至廣東尢應修築鐵路至邊防似可不設水師若設水師徒費國帑以供敵人反戈之用因創水師但費十年功夫而設成者不及十年恐東方復有事故矣𨿽用之於至弱之國恐亦不能取勝也當今之急要惟練陸軍乎𨿽然中國亦何足與言維新哉此說似屬過激確系實情若不維新則凡遇不論如何淩辱之者亦惟有耐受而已或問求俄保護其餘聯盟之法徳兩國必隨俄袒護之於後則中國其庶幾乎曰求保護之可恃與否姑置不論其如求保護所需之何俄國辦法以中國舉止行同屬國則於俄爲合宜中國求俄保護其事之可恥其勢之可危比之敗於明鎗交戰之日本爲何如哉固不待智者知之也俄以中國弱爲得計英以中國彊爲有益此一定不易之論也至練兵欲收實效非予權於教兵者不可而欲華官分權與人不又難之尢難哉瑯威理之練北洋水師其明徵也孰能保中國之故智不復萌耶以上二篇皆英報之說因照譯之以見外人窺察我國之意至其說之是否閱者自能辧之無待贅言

中國度支論

桐鄕張坤徳譯英報李傅相此次來英其主意在請英廷增加進口稅則以濟急用而裕國庫中國所借洋款共計三十八兆六十一萬鎊約合華銀二百三十一兆六十六萬兩均以關稅爲質僅以息計已歲需一兆七十二萬三千六百五鎊約合華銀二百三十四萬一千六百三十兩查一千八百九十五年各關收款計銀二十一兆三十八萬五千三百八十九兩約倍所需息銀之數其尋常國用除賑災荒平內亂治黃河意外之款各項外計養旗兵凡銀七兆兩內務府經費一兆兩又喀什噶爾精奇裏甘肅齊齊哈爾滿洲天津雲南及廣西等邊防各兵費五兆兩另加黃河歲修二兆兩共計十五兆兩合二兆五十萬鎊並不爲多所收釐金足抵此款釐局所入實不止此數約可三倍至少亦倍之惜盈餘悉入官員私囊所謂釐捐卽內地各稅最有於各國商務者也地丁每年本可徵收三十兆兩但除因旱災水荒豁免外據官所報歲入至多二十兆兩此項地丁官員多徵至五倍十倍不等曾經侍禦屢奏上聞西人遊歷各省者探聽此事僉謂所奏屬實多徵之數爲各省政府所侵蝕由於養廉之薄又爲僕隸衙役所剝削由於薪工之微所致耳鹽課入款比釐金尢巨幾與地丁相埒其獘亦較釐金地丁爲尢深所收之款侵蝕更甚解入國庫者不過十兆兩蓋僅實收之數成耳其餘巨款又爲辦鹽務上下人等私肥己囊矣前項鹽課地丁目前非西人所得與聞及至國庫奇窘中國將有不得不整頓之日也是以爲我國計莫若聽其自然我旣不稍幹與則各省大員無忌心屬員無怨言而無與洋人爲難之意矣論地丁鹽課宜如此至於釐金今有一法事半功倍不獨可倍添國家入款並可推廣各國商務旣極便宜於洋商又有大益於華民至法之有礙大小官員出息者另有他款以補足之其法維何曰允加進口稅如不能照現在稅則加倍或加三分之一或四分之一亦可而盡除中國現行之釐金耳此事之易於舉行洋藥辦法其明徵也一千八百八十七年我國允將洋藥重釐一律攺歸海關總收所有區區進口稅仍照數完納如此辦法該項稅頓成巨款一千八百九十一年竟收至六百二十萬兩之多旣可見此設想之法易於舉辦亦足見中朝如有意禁止釐金亦不難遽行革除緣自此項稅銀攺歸海關之後所有釐金與洋藥爲難之處絕無所聞卽有一二總督爲人所惑偶爾爲難總署立卽電止皆確鑿可考者也英商初聞此法必以利少獘多視之實則除疋頭進口應另擬妥章免被中國本地紡織之布所困外其餘不必過慮惟所加之稅將來定章西人必須有權以主持之使內地久後如有抽稅情事我仍有法以阻止之如是則中國東西南北舊禁廢弛各國商務無有不蒸蒸日上者商務盛興則國富民足而各國駐京使臣與總署亦可免許多口舌豈非一舉而數美備焉者乎再加稅所入巨應提出各省向來歲入之十五兆兩以補其所失之利則各省官員不獨不以海關爲仇敵將以海關爲彼之知己果能照辦亦未始非中國興利除獘整頓度支之一端也

中國實情

譯富彊報夫中國一東方之病夫也其麻木不仁久矣然病根之深自中日交戰後地球各國始悉其虛實也西伯雷斯報素以見聞最確自居昔雲中國彊甲天下之說其誰欺欺天乎而中國則向不我欺其政治敗壞匪伊朝夕特未見鏖兵故不泄露耳英爵臣名華爾司雷者向以中國兵多將勇深恐西國滅於黃種玆已洞燭實情可髙枕無憂矣或曰中國之勢弱矣變法之時晚矣而國則不致滅亡也此說𨿽迂而信之者頗不乏人何則以其立國長久土地恢廣風波疊經一旦謂其必不崛起似於理未合抑知立國𨿽久而朝代屢易況開國以來其世運之衰未有衰於此時者也凡勢力在此處可合成一物者攺易他處卽可分散此物嘗聞深海之底有奇怪活物由海中撈起匪獨不能養於淺水之中並因水之壓力不及前重而分散雕落中國之立國也何以異是昔日時勢合成一國今日時勢何難不分散乎中國之爲國也今昔無異而交涉各國也則然不同矣而中國則曰時勢可攺國政則不必攺固執若此再有四五大國叩其朽壞之門門𨿽緊閉而不倒開者幾希矣中國政事之殆固不待言若求補救猶及挽回所需者時日耳遷延歲月中國廷臣素擅其長每幹一事互相推委首鼠狼顧卒至無成中國振興決無日矣自和議告成迄今已一載有半中國苟能自振夫孰得而阻止之𨿽曰成大業者兩年之內爲時未久難收成效而振作之始期之兩年則爲時不少要之中國若知事不可緩亟示天下以捨舊從新之舉兩年之內必有可觀者也而今之可觀者何在安有維新之機哉鐵路開築而里數甚短學會創設而不久中止陸軍固整頓矣水師固議興矣然自開辦至今絕無長進徒有整頓之名而無變法之實亦復何益中國應辦事件需時太久𨿽至能者亦難保其必得所需工程太巨𨿽竭其心力亦難保其必竣如築鐵路也興陸軍也備水師也攺圜法也求實學也設郵政也除官場之積習行牢獄之新法以求列諸文化之邦百未具一度福祚已滿勢必瓜分割裂彊大諸國取而代之矣泰西於中國之成敗最有關系者其惟英俄乎而英俄不欲瓜分之也及至勢迫瓜分英又非得大分不可則瓜分之欲均勻也亦難言矣今英與中國通商應得之利益與各國均沾若果瓜分則所得相宜稅則之益除所得之一分仍可照行外其餘必難仍舊此英之所以不欲瓜分也俄則志在鯨吞欲並中國求大一統𨿽未遽得若固有之倘他國多得一寸俄國卽少入一寸此又俄之所以不欲瓜分也亦卽各國所以遲回姑待也各國相持不下則中國維新應設學校興工作所需之歲月或有濟乎總之北京執政之臣若果以除舊獘布新猷爲急務勢𨿽岌岌猶未晚也

論中國將來情形

桐鄕張坤徳譯萬國公報中國地大物博爲天下最有作爲之國最有作爲而不爲則其將來有關系於各國者非淺或謂中國將納西人苦口之言仿照西法鼎新革故不亦可乎余曰非也我國若信汝所說備辦靡不僨事矣中國正在酣睡之際𨿽間或反側必不遽醒以維新而論中國若無外人相逼欲其發憤振作自新決無此事此論我英若能早悟一日則我東方利益卽可少損一分以中國各直省而言無論至弱之西國欲分得之猶反掌也我英辦法惟有內不準其作亂外不準人侵伐並使各國知悉英𨿽不欲得之亦不準他國瓜分其十八行省英若一面保護中國使不分散一面逼令中國開其本有之利源其效何如𨿽難預言數年之後其它不可望至商務興盛則意中之事中國卽使各處均有鐵路其攺新圖治亦萬不能如鐵路之迅速也惟國旣富道路旣通民之知識旣長風气漸開必有起而行之者特患時勢變遷我國之責任繁重不能退後祇有前進屆時主持之權轉入我手中國人民皆我赤子其人久爲敝政所困一旦變法勇往無前響應如神行見長江之上議院徧立政治一新蒸蒸日上及至英國旣衰之後中國當在盛興之時不亦有作爲哉不亦有作爲哉昔麥考雷曰踏勘倫惇之敗績者必紐西蘭人我則以爲蹂躪我英京者其殆華人乎總之中國現行之事非參用西法不足以棄短取長果照西法則可變爲最彊無敵之國蒙古之人又可以率師西徵如古時阿鐵勒之徵討法國而撻伐意國矣特此皆臆度之詞至東方最大之國究竟作何了局眞難預定也

挾制中國修理北河論北河淤塞情形中國大小臣工聽其自然置諸不理本報已論不一論無如言者諄諄聽者藐藐而事關各國不得不重言以申明之天津灣決口後領事稅司屢請修理而地方官並未設法堵塞河道遂日壞一日現北風將作東邊河水深恐愈形淤淺必致本地淺水船隻亦難駛行而天津商務全恃該船往來載運屆時不知地方官有何善策以挽回之天津塘沽一路兩處均無相宜存貨棧房若不用河道卽將所有火車專走該路亦不敷天津一口轉運之用中國眞不治之國也在此僑寓愈久則其不足有爲之據知之愈深王制軍有心河務曾允設法整頓惟其屬員能否不陽奉陰違尙難預料卽使認眞從事今年已屬太晚不及辦理矣或謂所以遲遲不辦者因髙粱收成在卽治河所需髙粱收後再辦可較便宜云云噫異矣初決口時若卽辦理但需樹數株土二千袋用兵一營派能員督率認眞從事此患早除豈不省數十萬金耶抑知中國不能一槪而論若早辦好則無機會可以侵蝕作獘矣此其所以遲遲不辦也漕米船旣卸貨回南河道之浚塞與否漕運總督遂不聞問查北河所有鐵路經過之橋曾經該督飭拆若以拆橋之心思用之以治北河何患不成其如彼之又不辦何此河若不整頓所有天津商務必盡歸於烏有若欲整頓非力逼政府不足以濟事中國現求更攺稅則非先將吳淞北河治妥不與之商議加稅之事各國公使及各商務公所若以此難中國事無不諧跂予望之

時務分類文編卷二十六

日本新政論

美國人觀日本情形記

美士撲爾打美國名士撲爾打欲稽查日本貿易情形於是遊歷其國觀其光景送載所見於本國某報館其言曰日本距今十五年前計其出進口貨價不過六千五百萬元至千八百九十五年卽去年出進口貨價實計二億六千五百三十七萬二千七百五十六元比較諸十五年前增加二億元更細別之日本輸出美國之貨值五千六百萬元輸出法國值二千二百萬元輸出中國值九百萬元輸出香港值千八百萬元輸出英國值八百萬元由是觀之日本產貨之半爲美國所購也然在前年中日本購於美國貨價僅九百二十三萬三千六十元購於英國貨價五千三百五萬五千二百二元卽謂日本以所得於美國之貨價轉購英國產貨亦無不可也日本產業發達眞可喫一驚譬如江河決長堤千里橫流直入歐美之市矣在昔年日本所輸出貨物惟有少量之生絲及茶而已然在今日則多種多量至如絹巾亦爲近年出口要品今將千八百八十七年至去年日本所輸出絹巾及生絲實數開列如左

絹巾生絲類千八百八十七年百十四萬六千二百八十元十三萬五千二百二十二元千八百八十八年百廿三萬三千八百廿七元二十五萬八千０三十三元千八百八十九年二百十萬四千四百五十九元六十二萬三千四百五十六元千八百九十年二百五十一萬六千九百四十六元百十六萬七千八百六十八元千八百九十一年二百八十一萬一千八百二十元百七十六萬三千七百十六元千八百九十二年三百四十九萬四千四百十七元四百四十三萬四千０七十八元千八百九十三年三百八十九萬九千六百四十六元四百０七萬四千九百九十三元千八百九十四年三百六十二萬八千一百二十八元四百三十九萬九千四百九十四元千八百九十五年五百三十九萬九千九百五十五元九百九十九萬七千八百四十六元可知日本所出口生絲類居十之七絹巾居五之三在十五年前日本絲劣於意﹝大﹞﹝太﹞利絲數等今則采用近世機器名聲藉甚足證日本工人智識技術之進步矣又觀日本洋火出口在千八百八十四年不過二千七百九十一元至去年則有四百六十七萬二千八百十一元矣試問其銷路英屬印度三百十八萬八千七百十六函一函納百四十四个中國四百四十萬一千四百五十一函香港八百九十萬四百四十二函美國二萬函及澳洲布國亦有銷日產洋火雲日本工業近來驟進者爲綿絲紡績及織機業自此業進步之後日本不惟減少外國進口綿絲且有輸出外國之勢卽如前年輸出中國者得價五百五十萬元輸出美國者得價百萬元亦不爲少也試更舉日本近年所紡繅之錘數按列於左千八百九十一年卽明治二十四年紡錘總數三十一萬七千０九十五个千八百九十二年卽明治二十五年紡錘總數三十三萬八千三百０八个千八百九十三年卽明治二十六年紡錘總數三十四萬０二百五十五个千八百九十四年卽明治二十七年紡錘總數四十七萬五千九百九十二个千八百九十五年卽明治二十八年紡錘總數五十三萬一千七百五十七个及至前年年底其數增加至六十三萬二千百三十个現時之增加就中計之爲三十五萬二千四百二十七以是推至本年年底必出百萬錘之上可知也至於百萬錘以上仍有加增與否則按左表之紡工增加且參考以男工女工賤價服勞之事可以知其大焉千八百九十一年男工二千五百三十九人女工五千三百九十一人千八百九十二年男工四千０八十九人女工一萬０三百三十三人千八百九十三年男工五千０五十一人女工一萬四千二百四十六人千八百九十四年男工六千一百六十四人女工一萬九千二百八十四人千八百九十五年男工八千一百二十九人女工二萬六千九百二十九人工價以東京爲最髙男工一日平均二十三錢女工十一錢八釐大阪男工一日平均十七錢女工十錢云至於設置紡繅工於上海與日本其利益孰大是亦商務會可以發問之題目也英國領事具報其本國曰上海有容易得綿花之利便又比日本人工價低賤智腦𨿽不足然有腕力忍耐馴順各種好處可以壓倒日本紡績業矣然余所見則異此中國工人其馴順不能過於日本觀檀香山制糖業現斥中人而用日人可以証之況工價亦未必低賤也加以日本議會近已議定全免棉花進口稅然則日本紡繅業殆蒸蒸日上未知所極矣按日本貨幣一錢約爲中國制錢十文此稿未完

美國人觀日本情形記

美士撲爾打余之抵日本非爲觀政治情形何如而欲視察其產業何如日本產業實爲吾國之勁敵也吾國除繭絲之外未能有杜絕日本輸進之工業者其勢滔滔似洪水逆行然我國所輸進日本者貨物甚微互相比較不過如九牛之一毛耳攙奪利權甚爲可慮嘗考日本十年以前紡織不過五萬元閱十年至千八百九十五年其額竟至二千三百萬元比十年前幾逾四十倍如火柴一項十年前所值不過六十千而前年所輸出額已有四百七十萬元日本近以廉省之工業輸進美國不啻如潮勢洶湧末由禁壓也又日本繅絲之盛駕夫美人如絹巾一類數年以來日本所輸進者一億萬枚查此等絹巾日本女工每日五錢之工值便可造出他如麤氈及席之類價廉工省美國亦不逮也計前年所輸進者至七萬元矣經營商務者可不先防敗績哉抑吾泰西爲文明之邦日以智力互相角逐故不能無爭雄競長之志我國祗知驅逐華人於境外而於日本則雲煙過眼視之殊不可解矣查日本機業者已有一百萬人邇來操作傭工奚止過半若夫利用最新之機器恣其織紡則爲我勁敵不待智者而知矣且各公司所役使之女工皆黽勉從事不敢告勞樂事勸工尊君親上日本之崛起東洋非偶然也

論日本宜廣增海軍

譯東京日報日本建邦雄據海島當今之勢列服逞彊各不相下然欲保持國威無或失墜固以擴張海軍爲當務之急矣西人某持議云日本戰後經營厲兵秣馬可謂善矣惟先整陸軍而後海軍頗難索解焉何則𨿽陸軍有如虎如貔之士苟水師不精器械未備安得調遣多才稱雄海表哉日本添設陸兵無庸顧慮所慮者增多輪舶操練水兵足與西歐抗衡耳頃如走冷士罷兒共和國邀擊英人阻其冞入徳皇悅之因致電於共和國曰貴國裹萬里之糧率疲乏之兵當新之馬然猶斬將搴旗追奔逐北滅掃塵擒其梟帥固足多矣英國聞之傷邦之侮辱痛與國之欺淩乃簡派艦隊遊弋非洲當此之時張拳弄爪怒目烈不可遏抑大兵一放勢等燎原蓋欲以一矢加遺而懲徳之無禮也觀其杜漸防微不遺纖悉昔日人托造二鐵艦英乃欲盡購之以逞其志嗟夫英國海軍虎視環球非一日矣然猶增廣戰艦鍜乃戈矛有虎尾春冰之懼誠以五洲大地無戰艦不足以稱雄疆執牛耳也日本海軍不逮英之精戰艦未若英之夥且國力能支尙不簡閱勁旅添造鋼甲何其懵歟或曰增擴海軍柰各國猜忌何不如其已也嗚呼是直杞人之憂耳夫列國晝夜所營謀昕夕所策畫咸欲踵大國之富彊偵異邦之機密矧海軍國脈攸關豈容蔑視乎爲日本計誠能先本後末革故鼎新他日北懾俄人西制英屬在此舉矣尙其勗諸

日本大臣新政

譯東京日報本月十二日爲新內閣傳諭各縣官之期是日東京永田町總理大臣松芳伯之官舍車馬盈門巡街捕役倍於尋常鐘鳴十下各縣官騶鳴戾止諸大臣除黑田伯外及各部司官亦均先後趨謁松芳伯登壇倡言曰僕渥荷寵眷簡膺總理重任而戰後應辦緊要事宜定議未幾初辦諸形棘手其爲難之處惟有內采眾人之意見外各國之虛實務求辦理合宜盡善盡美僕素不才懼弗克勝任惟有黽勉從公冀答主上之至意於議院中惟有和衷共濟以通上下之實情日本外交頗形輯睦和好自須永惇商務尢宜鼓勵權利亦必推廣所有未攺之條約急圖更換旣換之後尢必明定章程使之恪遵施行庶前功不虛費後效可實收陸軍爲固邦本之急而推廣兵制尢必量入爲出先觀國之進款何如耳第求富彊必自廣設學校鼓勵人才始故欲添兵制非興學校重工作三者並行不可日本定制報館本有自主之權百姓聚會應有倡言之便此二者政府自當遵照辦理妥爲保護所有章程繁瑣之處亟宜刪除另易簡明使各部易於照辦不致彼此誤會而有齟齬凡用人行政必察賢否庶能人在位而不肖者遠矣嘗聞上行下效官長不能治己焉能治人是以非潔身自愛者罷黜免官今政府辦理最形棘手者其理財乎夫國固不可不求振興而振興仍必節省從事以國所入定其所出則出入自均矣戰後應辦事宜欲一時告竣談何容易今與各國通商入不抵出重以國中災患頻仍人財兩失被災之重實數十年來所未有照此情形欲求前進其不易也明矣要非官民戮力同心難以濟事願邦人諸友不以斯言爲河漢各盡厥職以開利源而固邦本則僕有厚望焉再戰後國庫之窘亦歷來所未有各部所需款項共計三百十兆元前度支大臣知難籌劃奏請開缺而出款驟加巨數固不獨前度支大臣難於籌劃也照國庫目前光景各部所需之款礙難如數照解今日本已向中國索得賠款二百兆兩若再商借洋債深恐有礙國體步東方土國之後塵至息借民債或另加稅餉亦非善策爲今之計惟有將各部所需之款減至二百四十兆元戰後所定用款原以鼓勵農工兩業能興利源爲本願爾諸君竭力整頓工業以補國用之巨款而仰朝廷之至意斯尢余所厚望者也

美懾日彊

日本東京古城貞吉譯美國公論報載美人某來稿曰中日鏖戰以來論日本貨物殷繁人言藉藉然罕得其要領者或曰日貨之爭衡毫不足懼不過合眾黨平地起波煽惑人心黨同伐異以謀大統領故耳或曰稱日貨爭衡之可懼濫觴於英國英國恐日人將興紡繅於中國必攙奪其利權英人防微杜漸使政府知銀貨之握要商務之可慮故波及美國也聚訟紛紛殊多空論余嘗遊歷是邦請罄所聞以資參考焉日商起色美人疑日本貿易增進及日貨爭衡之可懼者試閱美報所錄子花席子及紡綢等物闤闠所暢銷者皆日商所制造也又刷子及牙刷之類其制造精致巧妙絕倫不亞於美國至其價值廉省美人尢不逮焉無怪其商務日有起色也查客歲外國貿易總額計二億九千六百萬圓揆諸前年實增加三千萬圓也彼𨿽蕞爾三島豈可鴻毛輕視乎日工情形查日本內地情形紡車織機星羅碁布十室之邑機械工不輟其業邇來日本商務以紡繅爲一大宗前千八百九十五年操此業者並男女工僅七千九百三十三人至客歲已有四萬人矣其機械之精巧工之組織視諸歐美曾不少遜將來亞細亞洲中紡繅之業樞軸定歸於中日昭昭無疑也日本工業之樞軸在大阪大阪之盛衰日本所攸系焉居大阪者有千六百萬人無慮傭工之不足也且近控良港灣一葦可航有中國朝鮮可以轉輸貨物又西伯利亞鐵路竣工之日可以假運制品於倫惇況澳洲密邇貿易毛絲固自易易歐美利權不難爲所奪也日人自量美國駐東京公使及外國駐神戶橫濱商人等謂目睹日本情形猶言貨物爭衡之不足懼殊甚難解也商戰與兵戰同日商能知己知彼百戰百勝極其伎倆何難褫奪歐美利權哉曩者日本各郡商業公所人員相與會議兢兢焉講求農政商務凡位列次官如中國侍郎之貴者亦親踵說法焉桴鼓之應有由然也日氓剽悍日人不惟性气洶悍而其制造亦甚精工故每購新式機械輒卽嫻熟凡格致藝學均捨舊圖新蒸蒸日上如郵政電報徳律風各節均創設於大阪市場貨物行情朝發夕至舉國咸稱其便將來百廢具舉蓄養精銳然後逞志於四方吾恐歐美市場亦遭蹂躪耳彼懵懵者猶言貨殖爭衡之不足懼未悉日本之情狀耳爰舉數端以發美人之深省焉

日本度支

譯美國公論報英國駐日本使臣將日本預算國用具報本國外部大臣曰日本今年預算一千八百九十六年至一千八百九十七年用度因有前二年事端故與往年不同其大旨系加添兵力鼓勵工業以及擴充學校等事該國用由司藏大臣卽中國戶部分爲三類如左一辦理額外軍款二支用中國賠款三妥定國中進出各款查第三類所估進項連中國賠款四十餘兆元在內計一百三十八兆元出項一百五十二兆元較之去年進項祇加四十七兆八十萬元出項則加至六十二兆七十萬元故所進不敷所出短至十四兆元緣軍務及隨時借款均須利息加之水陸兩軍旣增開銷國中工程又多擴充僅兩項借款利息計需八兆七十萬元水陸兩軍長年恩俸官兵陣亡或受傷殘廢或年老告退國家必厚給銀謂之恩俸亦加一兆二十萬元出項加多實由於此其加添水陸兩軍費用業經議定水師於將來七年之內共準開支九十四兆元陸軍加四十三兆元再鼓勵各項工業整頓學校章程以及創設煉鋼廠各費用共添一兆元又推廣郵政加九兆元修理堤防及辦理一切政事共亦一兆五十萬元至所估進項除賠款及津貼戍守威海衛兵費外尙餘九十七兆廿萬元卽系本年進項此已比去年加多七兆元而所進仍不敷所出計尙短十四兆元由國家定律加稅籌補此外另有進項如中國賠款及發保單之類作爲額外用款其所定辦理新稅律法曰注冊律曰生意律曰加酒稅日本黃酒律曰官辦煙艸律國中所種煙葉槪由政府購辦發售謂之官辦煙艸律百姓日漸富庶此等進項當可加多無損於民查注冊稅定於今年四月施行官辦煙艸定於一千八百九十八年開辦酒稅則明年起加新稅數目據司藏大臣估計一千八百九十六年可入三兆十萬元九十七年十六兆元九十八年二十六兆元煙酒稅不在此數之內前節報稱預算尋常國用計短出款十四兆元業經政府另行籌款再加進項十六兆八十一萬七百三十元如左注冊稅總計三兆十萬七千二百廿二元官員捐造兵船款一萬九千八百二元互相周濟捐款一千九百八十元工程借款總計八兆三十七萬四千五百元去年進項支存餘款五兆三十萬七千二百二十六元總共計洋十六兆八十一萬七百三十元前項進款除撥歸政府所請業經君臣核準之應辦各事另需費用二兆八十萬九千九百三十九元外其餘十四兆七百九十一元以之補添所估短少出款卽可進出相抵所謂應辦各事蓋卽鼓勵駛船造船等藝以及創辦煙艸加添小學校教讀薪水各項也

進項一千八百九十五年至九十六年計九千萬元賠款四十餘兆元不在其內

一千八百九十六年至九十七年計一萬三千八百四十六萬一千五百三十七元

出項一千八百九十五年至九十六年計八千八百六十一萬五千三百八十五元

一千八百九十六年至九十七年計一萬五千一百九十三萬八千四百六十一元又查額外費用海軍省陸軍省省卽衙署也添款最多玆請以該兩省經費分別縷晰陳之陸軍省設炮臺二兆十一萬三千五百六十八元制造連響鎗三十二萬六千八十七元造隊營房四十一萬二十七元測量十八萬三千九百十元造房屋十二兆九十四萬八千六百六十四元造軍火一兆五十萬元擴充隊軍火廠一兆五萬四千七百三十二元暫造公事房費十二萬四千一百八十八元共十九兆二十六萬一千一百八十元海軍省造兵船已定購六兆四十五萬九百四十元機器工程五十一萬八千七十四元造房屋費八萬八百六十九元修船六萬四千七百元試驗火藥一萬四百三十八元造挖泥船一萬六千三百元派機匠出洋費一萬二千四十五元測量四萬六千六百七十五元擴添水師二十二兆十九萬二千七百九元共二十九兆三十九萬二千七百五十元設立鑄鐵廠及西京大學校又推廣外國貿易以及講究養馬要法均擬有辦法鑄鐵及煉鋼廠本年預算簿中擬有設立煉鋼官廠章程其詳細如左廠房須本年四月動工一千八百九十九年告竣地價準三十萬元塡地十萬元房價計估五十六萬元分四年撥用廠中準派官員八十二名每年薪水共四萬五千元工匠等工價共四十六萬四千七十元該廠初開可出貨六萬噸再此業尙須派博士前赴外洋學習並購辦機器將來四年經費計定四兆九萬五千七百九十三元擴充水師陸軍擴添水師自本年四月起除在造各船外將來七年之內預算需九十四兆七十七萬六千二百四十五元本年所需之二十二兆十九萬二千七百九元其中十二兆七十四萬九千四百六十七元作爲添造新船之款七兆七十四萬七千五百二十九元添軍火一兆七十五萬九千二百九十八元造船塢等工程所有添造軍火須於一千九百一年一律告成共需三十三兆七十五萬一千一百六十三元修造船塢等工程於九百二年完工共需十三兆八十七萬五百七元添造各兵船亦於是年告竣共需四十七兆十五萬四千五百七十六元陸軍本年及將來五年擴添條陳所需之四十三兆三十二萬九千四百十二元分別開支如左設臺及該臺所需共計十四兆七萬一千八百九十四元工程及號衣等費十七兆三十四萬二千七十元制造軍火八兆四十八萬六千七百六十六元擴充軍火廠二兆九十四萬九千一百七元營房四十七萬九千原書缺第八葉原書缺第九葉原書缺第十葉五百七十五元總共四十三兆三十二萬九千四百十二元陸軍營中所需總數連前節擴添經費在內共計百八十一兆五十二萬二千六百七十二元六年之內臺所需共計四兆八十九萬五千五十三元軍火一項將來七年共準開支九兆二十五萬八千八十八元本年及將來三年蓋造房屋及鋪墊一切計需十七兆三十二萬四千八百九十元廠中工房連東京大兩處新造房屋及設機器所在內需二兆九十四萬九千百七元又﹝本年至﹞九百五年﹝至本年﹞海中測量費二十七萬三千八百九元

某報館訪事與伊藤問答節略

譯東京日報日相伊藤侯爵日本之奇人也昔日本爲諸侯列國之邦今則變爲魚雷鐵路電光之地皆伊之秉鈞有才鞠躬盡瘁有以致之餘曾與相見玆將所談記錄於左伊相身短小貌溫善衣禮服通曉英語言詞訥而有選擇口銜捲刻無間斷日本除國主外惟伊獨尊初視之並不知其爲極品官也伊之授首相也歷有年所其辦事以和爲貴以穩重爲主其爲人尢能見機而作有決斷而不造次見余述生平知伊相曾數遊英徳研究歐洲各國立政之法初次回國卽主維新謀廢列國旣定新政律法另創水陸兵制用能平薩摩之亂更各國之約上次軍務伊相主持尢屬勛勞昭彰者也問國不崇教能否自立伊相曰我國文人學士以格物見識爲本無論何教準行於國我並鼓勵之惟以立國而論未始非崇教不可致知格物遠勝奉尙鬼神天主耶穌佛教要惟異端國之病源有謂日本應奉基督爲國教我因國政之故固以爲然但士人有以攺教爲無益亦非無見日本不信有上帝之說幾乎統國皆然而我不以爲慮者以其無害於人心也凡人但有學問必能修身蓋士人信崇之神道教所謂心正之人神自護之無所禱也總之我於傳教一事無論本國僧道西國教師皆一律看待第日本自維新以來儒教所重孝弟之道廢而不講深恐貽爲後患而日本大學校素不講教此我所躊躇者也問日本自納西法以來於國果有益否伊相曰未必盡善盡美將來之益不及已過之美我民我國不滿意處甚多向則起居頗儉近則愈形繁浩僅謀生已屬非易但以國而論終必有益治邦之道務求日新月盛蒸蒸日上日本向在夢中今始醒起始知列諸地球各國中之形勢矣問上次軍務於日本有益否伊相答曰三十年前美國內亂平定之後崛起於天下日本亦然最可喜者軍務之後教育盛行窮貧之人咸知有事之時非識字不可因其時隨軍出戰之人能識字者寄家信必詳述其身經各事其不識字者無一字藉通音信現在各處竭力擴充學校至於日本辦理交涉見識亦屬加廣並知東方政事與歐洲甚有關系所有歐洲各國議論東方時勢於日本尢爲緊要此次軍務俄國干預其明徵也俄國如此辦法使我知各國忌日本及各國彼此相忌之勢尢宜隨時畱意日本初以爲徳國必不助俄法豈知出我所料此事日本甚不合意固不待言而又力不相抵不敢與之計較惟有忍气吞聲如是而各國新聞館猶謂日與俄約合圖太平洋此眞非我所敢知也問俄國鐵路將接至中國鈞意以爲何如伊搖首曰俄並中國將來在所不免惟並中國之後則俄將無敵於天下日本非好事之國卽在髙麗而論亦求無事惟外國在該國舉動有不利於日本者我但阻撓之而已近則我國內政頗覺紛繁下議院有凡政事辦理不善處責成內閣之議向惟國君所爲內閣任之今則禦敵黨欲將君與議院會同議辦各事如有不妥亦惟內閣是問是下議院與內閣故意不合若終如此日本將步英國之後塵矣內閣之權操自上議院該院之員分五等一親王有公舉之權二公侯爵子襲其差三伯子男由各該爵挑選數員派充七年四欽命之員非有官職卽有名望派充七年上議院事其實由該員主政五各邑有地產之貴族所派各員亦充七年我身爲上議院長國政悉自我出惟我自問我之主意日本維新速則不達非循序而進不可日本梅爾報主筆名白林克雷知日最深嘗謂以西國但知有己之見與東方所重無我之道並而行之庶幾可乎凡有己無人之私見一人爲之猶且不可況一國乎日本短處甚多而以百姓言之尙能戮力同心不致有人無己此固天下所共知尢我所竊幸者也

論臺灣財政

日本文學士阪谷文學士阪谷論曰臺灣小島地處溫帶土彊腴厚人民雜沓財政一端不可不重加整頓也不然用度支絀何以式廓版圖乎英吉利天下之雄國也凡在屬地莫不燭照計數以收統馭之權焉蓋英國島生財有道不待仰給於本國也若法國反是故疆圉𨿽增而本國愈窮不若英之富彊也豈英巧而法拙乎夫斂別島之貨幣以輸於本國揆諸天理詎可謂平均是我封疆內之人民焉可毗輕毗重也敢要納貢獻乎故徵收屬地者非仰給本國者亦非也然則臺灣之財政可不量度其收支哉據明治二十九年查該地面積二千六百方里人口三百萬歲入六百六十萬圓而歲出二千百八十萬圓比較人口一人歲入二圓二十錢歲出七圓二十錢由是觀之欲臺灣財政收支均平不知果待何時也試觀北海道及衝繩實情北海道面積六千方里人口三十七萬九千人歲入九十七萬圓歲出三百六十萬圓則一人歲入當二圓五十錢歲出當九圓五十錢又衝繩面積百五十方里人口四十一萬九千歲入四十八萬圓歲出三十一萬圓則一人當歲入一圓十錢歲出七十六錢就三地論之得收支均平者厥惟衝繩而臺灣及北海道則未之逮矣衝繩土地開辟人民饒庶臺灣與北海道無是也全臺歲入六百六十萬圓半爲鶯粟所收入然鶯粟害人不可縷當重申禁令拯彼黔黎夫嚴禁鴉片固地球公理況斯民已盡隸我圖籍也則爲今日計宜一掃惡習以鶯粟之資廣殖物產誠當務之急矣抑民爲邦本臺灣黎元三百餘萬匪獨國家之本抑亦財政之本也就邇來情形論之所謂國家之本財政之本者虛有其名而無其實一旦欲收支均平豈可得哉故臺灣要務一在興學校一在理貨財知斯二者則名利兼權納民於軌物中矣昔臺灣之隸屬中國也亦不仰給於本國也則今日豈宜異轍乎若治臺之費其目有三曰行政費曰守備費曰拓墾費行政費者萬幾叢集需用孔多也守備費者搜乘補卒預備不虞也拓墾費者轉輸器物辟土耕殖也其行政之費何以經常歲入行當務之急也守備之費何非關兵燹守禦之防縻費不得過濫也拓墾之費何臺灣賦稅日有增加動用國帑以開異日利藪也然支用日繁則財款易竭自當預權子母之息矣臺灣課稅絡繹增長不待智者而知然不計出入之盈虛而徒增經費不免爲財政之失也理財之道治國與治家等取盡錙銖用若泥沙於事何益乎況臺灣人民日益繁庶遊惰不齊則財賦一端最易窘竭且生民待給於國家其力必有所限今臺灣人口三百餘萬耳以本國核算每人歲給約二圓就全臺而論不過六百萬圓以每人三圓而論亦止九百萬圓耳若徒經理租稅以圖利源𨿽有良法恐難平均每歲出入之數故於租稅之外別商善策是宜立官業制產之法以孳生財源矣昔英國特以經畫土地之權付與公司故於節約經費一事頗收實效英國疆土日辟未始不由於政策之善也不然何以幅員廣大雄甲地球哉日本旣撫有全臺廣土眾民可謂美矣然於圖治之法亦不無遺憾何則臺灣未割之前農工商賈之業日本未能鑑察靡遺也若籌策不善必使本國永絕雄飛之心抑財政者政事之樞機也樞機之發榮辱關焉故握其樞機而後措置裕如也臺灣之近於本國如此土地人民之丰富如彼重以四面環海防備易周而竟使財政廢弛國用拮據不其傎歟彼握秉鈞衡者曷不卽地球理財之書古今得失之故覃思研精以期實事求是耶

論日人經營臺灣

譯西捷報日人以經營臺灣爲戰後第一要事政府新置拓殖務省隸南部局以管掌島政又開臺灣總督府置總督付與管轄全島之權府中設民政軍務二局分掌文武兩政置臺北臺南臺中三縣及澎湖島廳以司地方牧民之職然一年以來產業未興交通不便僚吏亦不得其人土匪屢起或肆掠奪困苦良民以現時情形推之非以全力整頓不爲功也臺灣之地華民土番雜處華民狡獪土番冥頑統治之難中外所知也中國夙以難治之故置諸化外未經教養一旦入日本版圖而欲望治績於旦夕吾知其難也然布政已一年矣猶見土匪蜂起亦豈曰得統治之道哉卽如香港爲東方繁盛都會然回想千八百四十一年割讓之始荒寂寞不過海賊巢窟之地英人得此掃蕩流賊使磽確赭土之孤島以致今日之盛今夫今日之臺灣與五十年之香港固不可同日論矣其人口三百餘萬以上其土地丰饒宜農其商工業亦已見興盛土人𨿽蒙昧猶非如香港土賊之凶悍則墾拓之業似當較香港爲易圖也得地年餘一切未見就緒在其位者豈得無忸怩於英人哉宜諸新報嗷嗷鳴鼓而責政府無力與總督無策也𨿽然空言責之無益於事今日之論臺灣不必論宜經營之理而在論如何經營之法芻蕘有見敢披瀝以陳其一二焉經營臺灣之策固不一而足而莫急於開交通之利使頻繁交通於日本內地今我內地人在本島者除文武官外果有幾人乎此寥寥數人之商賈豈能壠斷全島之利所賫來之貨物旣轉貨盡而不得再輸之途物價於是乎騰昂在銷物者慮謀生之困而嘆行路之難而居人亦失物資之源將相率而陷厄窮無由復下手於事業也今日實情已如是此後可以推見現在日用之物皆仰給於外國亦無可柰何也夫拓地殖民之業固待我日人之渡航移住而成也謀生之困行路之難如是誰復冒暑熱疫癘而好入此土者哉然則開交通之便不可不亟亟矣現今航行本島者惟大阪輪船公司之船數止三隻每月三次往返或自神戶經由馬關長崎鹿兒島衝繩八重山抵基隆或經由鹿兒島大島衝繩抵基隆此外𨿽有陸海軍省所管船舶六隻來往然不準搭載民人私貨民人之欲渡航及送貨物不得不由該三隻其交通之不便可以想見今宜增加往返本島船舶爲六七隻每月以十次開航往返則得使彼我之交通無不便矣且本島在遠波積水之中風浪時有尢宜擇船之大者自二千噸至二千五百噸如是則使往臺者航行無艱居臺者衣食不缺百貨自在運輸來往如比鄰往住者日眾而事業亦隨而興矣旣開通海道之利則本島沿岸行船亦當亟亟基隆淡水至打狗沿岸凡二百四十餘海里爲首澎湖一帶次之更直至澳門香港則不惟沿岸一帶蒙其利亦足以惠及於島澳也況且能使茶砂糖樟腦等經由門香港及安平打狗輸送日本內地及歐美諸洲者皆經由日本輪船公司所管歐洲航路及美國航路其自門香港地方輸送臺灣之貨物亦歸日人管理此莫大之利也其行此等沿岸之船不必用二千噸以上在千噸之間可矣船政旣已大興則不可無泊船避風之港灣則築塢爲急也此非旦夕卽辦故不得不急起工從事經費𨿽大然爲開全島利源起見豈宜吝其度支哉至修築何港或先何港並其工費需若干金籌辦如何則待當局者之擘畫與工程家之商量矣右說爲海道起見而陸道更有要焉則通貫本島南北設一鐵路爲第一義也鐵路之急人人皆知惟官辦民辦時見異議本島鐵路宜於官辦此吾曹宿論也然方國家多事之時或恐經費不足不必固執官辦之見惟設法立條歸之商辦又分別數區明約若干年竣何區工事若干年及何區工事爲至要耳𨿽開鐵路而其它道路未通則鐵路亦不能多獲利也今宜以鐵路爲起本爲直幹而無數道路橫絡左右槪加修築務令砥平使行旅及貨物易於直抵駐車之所如是鐵路旣與馬路聯絡而陸上汽車復直接海上輪船於是乎四方之交通甚便而密輸鴉片於本島之事自得杜絕其途也旣海陸交通利行旅之來往便貨物之運輸矣至通報快捷全賴電音則本島至日本之間沈設海底電綫爲要也今𨿽日思整頓一切而南島風濤無常土匪亦時竊發而僅假一綫之報音以得其情形頗屬可慮況商業漸盛行情等事亦須快捷則更設海綫補其不足不容緩矣若夫整理地方尢爲行政之實務今所設總督府威權過大府中官僚至各縣巡捕一由總督進退黜陟而知縣絕無權力惟總督命之從而已是非所以委重親民之道也夫經營新得之地宜不專尙法制使官吏各盡其才寬猛兼濟以收攬民心實爲行政第一義故知縣不可不擇人而任也旣得其人而任地方行政之責則宜與以權力使盡其才矣今政府不吝此絕大權力以予總督使生殺與奪一在其手者不欲以內地之繩墨束縛新政也總督之於知縣亦當如是使一縣之政知縣得以總其成而總督不濫掣其肘縣內僚屬知縣自辟而進退之總督惟握其綱紀嚴其銓督以責其治績則足矣苟如此則知縣之任大責重懷才之士甘就其職才具不足者不能濫竽矣破中央集權之獘而行地方分權之實知縣又得其人庶幾能舉治績乎𨿽然管轄過大而僚吏甚寡守兵不足巡捕寥寥於此而欲舉其治績則勢有所不能矣試看臺灣之地其幅員殆等日本九州島其人口稱三百萬而今日僅置三縣有上蕃之頑冥焉有華民之狡獪焉而又言語不通交通不便又天候炎熱種種爲難欲破此等難事而舉地方之善政豈易易哉故私論之謂宜增設數縣分轄各地又增加守兵及巡捕之員數也使臂指相屬知縣之耳目莫所不達有非違則直得糾正焉且今日配置憲兵及巡捕亦未得其宜以吾曹所聞警戒市街以憲兵而巡捕多出駐村落是豈非事之倒置者乎守兵騎馬帶鎗赳赳桓桓非巡捕可比當派在遠陬村落以待非常今反其道以行之豈不徒生事端乎

日相伊藤論臺灣

日相伊藤伊藤旣巡視臺灣歸東京彼都人士張盛燕於江頭龜淸樓請演說所見伊藤興擇言曰辱承厚意千萬感謝惟餘在彼島日淺官務倥不容久駐且通路不便疫疾極猖故於一切情形未能深悉顧此次奉命原爲講求該島新政起見其耳目所及頗有欲與政府疆臣商行之處敢爲諸君言之今欲整頓臺灣必以增進國力爲第一義故振興工作商業最宜畱意至其風土物產俗尙及地理山河之形勢何如不必論也欲知之或書上或新報並可以得悉其要今槪言之天候溫熱諸君所知也惟熱度如此之大故物產如此之繁也然其中農業則未見興盛以全島論之已墾之田未及三之一其餘則猶石田也故鄙見以爲下手經營之始其惟開礦及農業乎若夫工業之盛衰亦視農礦二學之興否現在教化未開民風愚陋未知能興何種工業也至海陸運輸之利便實爲刻下急務運輸不便而望各種事業經營興起亦難矣全島港灣可泊巨船者𨿽僅有二處然周島沿岸皆可以行小舟苟能於陸上開通一切道路則各種事業經營便易可增其利有斷然也臺灣現時商業專在轉販農產各物諸君所夙知也卽如茶砂糖及樟腦三品實居出口貨中第一米鹽亦多產其它雜谷類𨿽隨地皆有然不過敷島人常食而已至采礦一事中國政府常畱意經營然規模狹小未似我國運致機器廣行開采故算一年所產出額量不爲甚多全臺礦產現今𨿽尋討未徧搜采未悉難爲諸君精報詳說然以現在各地所有金礦煤礦現被經營者立說大亦可槪見諸君宜縝調密查而後從事於此則利益必不少也若夫農業一道前此更多遺闕今宜開墾其荒地且講求攺用農學之新法皆所急務今臺地農產一年有兩度之獲而較其所收之粟之數不過與尋常一熟之田相等是其故何也耘耨之法未精糞壅之料未足也此島本富水利到處多水田若將內地耕田法能移以耘之糞之則其所收獲之富豈可量哉臺地今日之商業全在中國人及歐洲西人之手而門一埠頭實爲關鍵所在此土所產之物多經由門香港現如茶葉十之八九轉諸美國砂糖亦多輸入日本內地樟腦定價於香港之市而其出貲本及經理貿易之事皆中國人及歐洲人故此島現𨿽入日本版圖而商業實權不在日本人之手殆由得土未久而施設猶有遺漏乎我國素封家諸君宜奮勉一番下手於各種事業以掌握商業實權爲念余歸朝後亦當與執政大臣及總督共議振興之道也要之政府工商各有分業政府務整頓政治而不欲染指於工商各種事業惟使工商經營各盡其力政府助其成耳若其條目自屬官守之事不可以明言之惟政府宗主所在則大如斯也墾務大臣及臺灣總督所見亦與鄙見同故素封諸君若能不惜貲本以全副精神經營此島興起各種工業政府所望也政府亦欲爲諸君謀保護利益之道必有所施設也以現時形勢觀之𨿽時有臺民聚嘯然隨起隨滅本非所慮況有兵力也有警察力也於保護民業何難之有今旣獲此地而曰不能盡其地利圖其發達則不獨污辱邦國之光抑亦恐有浪費金錢之誚也政府急於整頓該島有刻不容緩之勢故不得不有望於素封諸君而保護利益之法亦更宜亟亟矣

論日人經營臺灣

譯東京日報臺灣僻在南海气候炎熱多瘴癘內地人欲渡航營業者皆畏疫癘銷沈壯心故必先以講求養生護身之道爲主計日本人民百人中有疾者只三人而臺島百人中有疾者常四人由是觀之一旦攝養得宜本島變爲不瘴癘之地矣今之治臺者皆隔靴搔癢因言語不通也故以使島人學習本國言語爲急務設立國語學校使人往教之蓋島人所以屢背我教令者皆因不知我之意其所以不知我之意者亦因言語不通也惟其言語不通故彼違我我又不能說諭之惟有彊制之而已於是彼以我爲暴爲無道形屈而心不服間有姦譎之徒或虐之彼不知告訴之道隱忍飲泣自以爲不幸而已如是則兩情不相通乃相率以背我欲使統治得宜令人畏服必以教習國語爲入手也且兩地通商亦必假言語以悉其情惟彼等未解文明爲何物則宜廣以啟發其才智以誘勵其徳操此又不可緩矣財政亦要攺善振作按本年豫算度支於本島地租制茶稅制糖稅樟腦稅制鹽稅海關稅等及其它有六百六十八萬二千二百三十六圓之歲入而歲出則有一千六十二萬一千五百七圓以入抵出實不敷三百九十三萬九千二百七十一圓若加之以軍事則本島銷出者更不少矣使理財之政無所攺作則得此島不能開利源而反以病國𨿽然本島本非新開之地不似彼英人當經營香港無人之地也苟稅法得宜決無病國之理今𨿽新稅法未定亦當襲用舊稅法而徐思攺圖今乃漫然廢止吾不知其何心也爲今計之但觀其舊稅可復則復新稅可起則起但宜斟酌盡善不可造次以招人民之疑惑耳殖產興業之要在先理財政開拓利源臺灣非新開之地所產之物日見增盛以出口貨言之茶砂糖及樟腦爲最盛計明治十五年出茶十二萬二千七百三十擔至十八年增至十五萬五百七擔矣十五年出赤色砂糖五十萬八百七十六擔二十八年增至六十七萬千九百七十四擔矣十九年白色砂糖五萬七千七百二十九擔二十八年增至六萬三千六百九十擔矣十九年出樟腦千三百三十四擔二十八年增至三萬九千五百四十三擔矣茶多由門運往美國砂糖多由香港安平打狗運往日本內地樟腦多由廈門運往歐洲以上諸物之比較樟腦一項凡十年而增至三十倍推之後來亦當不少茶及砂糖若栽培制造並加新法其所增當多也其它如米如金如麻如煤炭如硫黃開采之以充國家之用是政府所當務也我內地人民亦宜共集貲本共出勞力以助其增進若一人之力不能舉則合設一大公司或開銀行爲融金之機關立保險公司以備不虞若夫獎勵其渡航保護其事業則臺灣總督之責也拓殖務大臣之責也政府之責也

時務分類文編卷二十七

英俄政策

俄人論英國海外政策

譯俄國日報俄人某論英國外交殖民之政策其略曰古來抱雄圖欲一統宇內者不乏其人或有一豪傑欲成其志者若亞力山大成吉思汗帖木兒郎拿破侖之倫是也有一國人民欲統一他國而不遂者昔羅馬國民是也蓋旣平定遠方之國版圖愈大統治愈難勢不得不分封親族舊故於所新得之地而治其民然距本國旣遠鞭長莫及爲其所封者亦竟至脫其羈絆而自立如亞剌比人土耳其人韃靼人西班牙人等嘗學羅馬人故智而亦不遂者蓋由邦域隔絕不便交通也況如此等國民知識亦遠在羅馬人之下數等且其文明之度時有不及所徵服之國民者也則一統之不遂固宜然耳英人欲混一地球其政策則異是其意蓋欲播行自國言語實施政法興貿易制造業而握其全權也而於所得屬地之人民則予以自由之權而收其利益也故一言以蔽之則曰在欲舉世界之利益囊括於一己而已此英人之志也英人極蔑視他國人謂爲野蠻必待己轄治之然後開化故以殄滅他國人爲不背道徳爲教門所不責環球水居三之二彼等以爲欲稱霸於全球必當先制海上今日海面威權無有出其右者矣故英人立混一世界之志比諸羅馬人亞剌比亞人土耳其人之時頗易易也𨿽其地散在四方不能集中一大兵力如羅馬諸國而其人懷抱混一世界之志而爲國民之先覺者甚不殆非羅馬以下諸國之可以比也英國之在地球扼要害之地嚴設防備巧通气脈猶之撒開蜘蛛网而包全球者然其細心銳思實爲可懼今以全球陸地爲一億二千五百萬乃至一億三千萬方爾斯得其間可居之地爲九千萬爾斯得而在其四千萬爾斯得內屬英國之臣民者實有三億八千萬人又舉全球鐵路電輪船之利四分之而英人實有其三其在歐洲者不待言在歐洲以外之地營此等之業之公司實有二十九所而英人所立者二十有二美人所立者三然英人猶不以爲足現欲架電通太平洋之底經由加拿大至澳大利亞又通海底直至印度木爾劉等之地方英人蓄混一世界之奢願在距今百五十年以前而所策必中所欲必得徵印度略北美握海上之權力恣意監禁外國船舶矣一千六百五十一年所發布之航海條例欺吾俄實甚故吾俄皇於一千一百七十年發一宣言書危機一發𨿽幸未干戈相見英之視俄爲隱然一勁敵始於此及北美諸洲之獨立又法國戰事起英人姑就斂抑漸悟獨恃兵力之不能得志而始思雜以權術矣維也納之會各國使臣徒見於歐洲目前之利害而未顧將來更甚之利害有在歐洲外者獨英國早相機而多占要害之地而其利收諸今日也當一千八百八十年間俄國有版圖二十萬方爾斯得然多是荒磧無人之地法國略有印度支那之小部及突泥斯拿古米馬達加斯加徳國得亞非利加四屬地及小島三四耳而英國所占有者實倍彼三國所得之地試指數之曰木爾弩島之北部曰紐桂尼島曰斐日諸島曰緬甸有四百萬人口曰馬來隅島之半部曰暹羅曰克什米爾曰喀米爾之南部曰喀斐理士登之一部是等皆英人之所占有其它尙有柏林島傍邊及亞剌比亞沿岸一帶之地英人之染指者極爲不焉英人之於亞非加利也形勝之地無不占有屢以此觸犯法徳兩國而曾不介意如彼欲彊奪達郎士伯郎之事尙在人耳目矣英人又見亞美利加之地以尼加拉虞運河開通之期在卽欲得一要衝之地於其旁邊情焰如燃前年注目於尼加拉虞東岸藉名布教簡派宣教師矣於晃達拉士無故而以兵力拓境矣於威尼結兒借口於境界不明派探檢隊以將占有金礦及阿米那河口矣然皆爲美國執門綠律旨以抗之故不能奏功然猶有將奪土爾耳島於伯拉士爾國之意亦無故而加兵﹝矣﹞

俄人論英國海外政策

譯俄國日報英人近十六年間所占踞之地固已不少而其民則心懷忿怨時思乘隙而動特逼於威焰不敢遽發耳夫英國之外務大臣及其理外事之官較諸他國未見殊異而收效顧倍焉者蓋亦有由也試詳陳如左一由欲擴張己國之版圖者甚眾也他國舉外交殖民之二事一任諸外務省及殖民省英則自殖民地之各官並各公司以及海軍將校各艦船長下至民人無不同心並力不待人之指使日以辟屬地廣商埠爲己任𨿽外務大臣顧全邦交或申明他人之權利不可侵犯與國之條約不可僭越而相距旣遠在外諸人旣已奪取人土地卽不難造作虛言所謂欲加之罪何患無辭固英人之長技矣又況當軸之意亦未嘗不以巧取豪奪爲事特其措施略有緩急之不同耳試舉一事以証之曩沙爾士勃雷侯曾宣言於眾曰今日之治象進於大同宇內各國宜偃武修文弛兵甲藏干戈示天下以不復用然無幾時而英兵一隊已越眉公河侵入印度中國之北部而占門性府矣是地固法國版圖英所嘗承認者也又英之騎兵一隊挾鎗八百及大四門推溫都肯都爾門士爲將進擊脫郎士佛爾之地時脫民方娛樂太平沙爾士勃雷侯𨿽檄回在門性英兵送交都爾門士於法院而侯亦遂爲眾所排擠不安於位而舉奢吾巴靈以代之矣奢吾巴靈固好大喜功與諸人意气相投者也英國多有此等人喜自任外交之事蓋彼種之人之特性也苟有可進取之機或爲將來有益之事則必有人焉出而任其責而無待當軸之指揮試證以近事當阿富汗斯坦謝絕英之駐使也英政府猶欲駐使臣於喀不爾者再而卒無成一千八百四十年英國之駐使梭爾諸那苦那今及士官並守護兵爲阿富汗人所殺越千八百七十九年駐使梭爾雷斯喀爾雷又爲所殺由是英漸疑亞富汗之背英又疑其背英而向俄適彼時亞富汗王欲興機器制造局購機械於英英機器師披吾者督機器自英來漸爲亞富汗王所信任出入宮中遂陰爲英政府通消息久之益親任得男爵遂至辦理英公事儼如政府所派駐使矣又如中國海關總稅務司非中人而實爲英人赫徳也亦甚爲中國所信任而始終謀不利於俄當中日交戰公使屢經交疊而赫徳未曾離其位地也在交戰前曾遙管朝鮮海關今朝鮮𨿽不屬中國而﹝於﹞﹝十﹞彼猶若有所關涉苟於中於鮮可爲俄不利者彼必竭力爲之甚至如近日虛傳俄國包藏禍心將有大欲於中國想必彼之所爲也又如李鴻章爲賀俄皇加冕而來是英人所不喜也其來俄爲何事又英人所亟欲知也迨聞李侍醫英人耶爾榮爾同行之信於是乎英新報私相慶幸謂有傳遞消息之人矣又如維尼日兒方有違言在該地之火車遂忽然停止蓋該鐵路本屬英公司故英政府商議特爲此舉以制其地人民之死命也英之占人土地踞人要害其所藉爲口實者曰欲保護英與印度之商路也曰擴張英國之版圖實出於保全大局之心也曰爲同彼都爾門士保護英國之婦人女子也甚或曰是出於人之酬謝也乃至他人費盡心力方得一地英初未干預其事而亦必分潤而後已假使英於他國奪有新地固未見其分潤於人也又如基督教徒爲土耳其虐待英從未措意近日驟聞其虐遇亞爾密年人之狀遂忽起惻隱之心藉意大利之援越那那呢爾士海峽而占踞君士但丁意果何居耶尢可笑者法人於烏加唔大地方頗有權力英人惎之乃彊彼地之黑奴受洗禮以爲新教徒而目不受洗禮者爲相敵舊教徒遂將親附法人之黑奴槪加驅逐其計慮尢出人意表也英之所以橫行四表所向無敵者恃其鐵路輪船電之多也鐵路輪船姑置不論至其播弄敵國巧構機械則全恃電綫矣其電報或發自上海或倫惇以及各地無不張皇其辭悚人聞聽否則全系子虛烏有之談以中傷敵國或加以侮奪千篇一律不勝屈指其各日報所登俄事約二十則中有十八則亦率類是不獨俄國陰受其損卽他國亦爲所誤不加細察互相傳播不知冥冥之中已爲英所熒惑矣卽如俄與中國締約欲藉西伯利亞綫以通歐洲之消息英卽大播謠諑彼其意特欲保護彼所特有之那爾子爾耶電綫耳夫俄於中國及日本設立己所特有之電綫固今日之急務也實不欲再蹈我兵進入倉唔士的福和奴時之覆轍也英於五洲各地增長勢力有一祕訣焉蓋當同盟之際所奉爲準繩者卽離間策也凡戰務將起不問其於歐洲於印度於埃及又不問其於中部阿非利加於木爾尼昔亞諸島英必竭其全力離間敵之黨與以爲己之同盟𨿽擲巨萬黃金而無悔及當交戰之日則埃及之他昔亞也亞剌比亞之將校也印度之王族也無非英之爪牙也若夫在賄賂難行之歐洲則又巧爲播弄藉電音以施其詭計近日俄法交密英所深忌又逆知俄不易搖動遂向法傾注全力讒謗俄國又作虛構之辭以嘲法曰法與俄相交結是自列爲第二等國又曰舊教與希臘教有相齟齬之意英國駐巴黎使臣及在聖彼得訪事之人爲最甚其傾陷之法已無所不用矣英國素來不喜與他國同盟苟與他國同盟則早已將可得之利益預爲計及而斷不肯將己之利益讓與他人蓋當其同盟時早知他國之無遠慮卓識特籠絡之使爲我用而已證以近事如與意大利同盟蓋欲藉意之援以鞏固其在地中海之勢力俾得獨享其利也英𨿽於地中海占踞蘇士奇爾勃爾埃及米爾得及衣土不爾得等意尙未足也猶欲得打得爾斯猶欲放逐土耳其人於恢爾得島外猶欲拒希臘人上陸以占踞全島猶欲得在衣土不爾得對岸衣爾弗之地車不爾耶布得山辟地雄心未知所底顧念法國警戒匪懈遂欲樹意之援以厚集其力意信英之甘言先得亞比斯尼亞遂爲之效死力所得不償所費今旣助英跋扈於地中海吾知彼地中海不久將化爲英之沼池意國必悔爲所紿然已晚矣英此時同盟之友除意而外更有猶太人焉如恪得斯爾得蘇爾士門的非爾等之富豪皆願爲英之心膂此等人在倫惇所發之命令足以驅使宇內之猶太人而助成英之志願其勢力實可謂偉且大矣猶太之史家以謂昔時人民離猶太實經過今之俄國及瑞典之地與士幹亞尼比亞人相混而入英藉爲英國史乘以前之民又英首相尼斯爾尼者猶太種人也其所著羅斯爾書名有云若英之俊傑娶猶太人之女爲妻則英國將來其彊殆將不可測猶太之神學家謂世界將來必以大並小分爲二國俄在一方英在一方而其後英必滅俄卽可再興猶太國蓋此基於亞斯啟爾之豫言第三十八章

第三十九章

及默示錄第二十章

者也英與他國交戰全不見有義俠之舉動是爲可駭異之一特質也不問何等陋劣之手與殘酷之方法苟足以挫敵勢者悉用之不遺餘力近二十年來百方教唆徳國生事於俄故僞稱徳兵之彊天下無敵然徳俄之交際固日加親密也遂又教唆日本使與俄爲敵蓋彼以爲日本人未解英之深意必信其忠告也其陋劣如此若夫英國新報之詬罵煞得郎斯不亞爾人民驅使黑奴馬得彼爾亞人如犬彘殲滅殆盡其殘酷亦豈忍言哉要之英國占踞之方日進一日昨得寸土今增尺地美與法與俄旣窺破英人包藏禍心近徳國亦實驗諸南部亞非利加之地矣蓋英人﹝確﹞﹝碓﹞知他國不能合力圖己故敢於出此也𨿽然物極必反理有固然他日必有襲英人之故智施諸英國者靜以待之可耳以上皆俄人所論也其闡發英人之心事幾無遺蘊然試問俄人數百年來果無蠶食鯨吞之事乎果未曾得寸地增尺土乎古語有之曰知人則明自知則闇俄人有焉若使作此論之人與英人互相駁辧舉二國之心術傾倒出之亦千古之大痛快事也

英俄合從策

譯爹爾古倫古報據爹爾古倫古報雲英國富彊雄長大地握自主之權操合從之柄環球諸國莫與京也昔革雷得島以殺戮基督教徒俄恐英議其後遂以兵力保護亞美尼亞人矣是殆英俄合從於東亞之實事也果爾則歐洲情形自錫當一戰大局變遷矣昔本﹝館﹞﹝諸﹞論英俄同盟實久安長治之策竊冀博識達觀如沙爾士勃雷侯者必能芻蕘下﹝采﹞﹝秝﹞矣今則計果出此豈沙侯亦謂合從之策爲可行乎不然何以棄土國而不顧背輿論而弗卹也當俄國占土京之時英甘袖手啞忍而恣俄人之欲以沙侯之明察豈不知之𨿽俄政府佯謂無占領土京之意然窺其豕食國未嘗一日忘也英人持論謂當縱俄國窺占麥士弗郎士海峽以塡其欲壑必使彼有認踞尼羅河畔之實而後已是英國人民不欲保存土京以拒俄之侵矣然舉土耳其之大悉委諸俄人掌中卽愚者亦知其計之拙矧沙侯之才豈有不洞悉哉第捨小節而論大端侯爲英俄合從計誠足嘉矣夫兩國同盟關中國及印度者原非淺鮮苟英俄聯約合謀中國俄必通西伯利亞鐵路踞不凍港於太平洋其於我英何願不償何求不得自今以往亡羊補牢仍屬未晚將見始則英俄合從繼則英俄法聯盟矣昔英意連衡孛奧輯睦遺軌未墜其或有躡者乎然爲英計者烏可與俄齟齬而緩其和局哉士必的持兒報所論如此

英君主治國論

譯泰晤士報英國國君之中宰治最久者蓋喬注第三也今我君主維多利亞在位年數迨明日卽與喬注相等矣惟喬注爲君時正值國家有事之秋而維多利亞登基以來國漸稱治兵事較少君主所轄境內戰事𨿽從未已止而與同洲之國以干戈相見者僅誇辣米一役耳英俄戰於土京是役也英之官兵陣亡者二萬四千人國債亦加至四十一兆鎊其餘用兵之處最要者爲印度爲阿富汗及阿比西尼也𨿽然君主所擅長者不在獲勝於戰而在修文於治世卽位年輪船之駛過大西洋者凡二艘一名西黎歐司一名大西西黎歐司之過大西洋也駛十八天大西十四天有半彼時已傳爲美談今則英國及英屬所有輪船共十一兆噸不獨大西洋卽其它各洋面亦有公司輪船往來不息矣行駛輪船一業設法推廣均在君主登基以後至今稱盛而地球各國之獲益於輪船良非淺鮮苟無輪船行駛利便東方或猶閉關絕市豈能與英通商如今哉輪船旣盛行電綫亦相繼而興其遞信之便使歐亞如在一室李中堂在倫惇時與上海往來之電收發不過十五分鐘此明徵也而電信之於商務中其利便又何如耶次之則爲徳律風𨿽不及電綫之美而其用處亦復不少以格致言之照相之法進境尢多近用勞忒根新法能探物之表裏洵可異也鐵甲快船造法精益求精惟恐不傷人外科養生各法亦日增月盛惟恐傷人此格致之精也而英之所以稱治者不在格致之精而在內政之美向者英之百姓中窮苦頗多自五穀之律廢而民困漸蘇君主又復推廣學校增添工價而日用所需之物禁止價其有實惠於民也比之格致之利固有過之無不及矣近來辦理政事百姓漸有自主之權而數年以來民亦未嘗誤用其權重民權者固以國非自主不可而民心之向君主者未嘗或減自上至下忠心之誠殆無出其右者焉君主在位不獨國彊民富商務擴充而已也土地亦漸加廣一千八百三十七年英國及英屬地方六兆八十萬英里戶口一百五十五兆名至一千八百九十六年地方三百八十兆英里戶口不下三百八十兆名矣君主之齊家治國其法之善近時國君固罕其匹而亦國史中所僅見者宜民之敬之如神明愛之若父母也

論英國首相執政之權

譯泰晤士報今人之操權最重大而與理最不合者莫如英之首相矣其權之大除俄國皇帝及美國總統外殆無出其右者焉𨿽然美之總統亦莫之過總統𨿽有權例駁斥議院所定之律或不能與下議院意味相投而凡辦事所需之款皆由下議院主政致有掣肘比比然也加之總統不得授人官職亦不得宣戰議和凡此皆須與議院會同辦理律有定例而英之首相則不然其人爲下議院所孚信其所定國用下議院遂莫不惟命是聽度支之權固操自首相也其人爲君主所倚重故凡朝廷用人以及主戰主和莫不由其所決兵權及用人之權又操自首相也旣恃議院之勢復享君主之權而定律行律亦惟首相主之首相之權果何如耶法國首相其權遠不逮英固不待言上有總統中有議院下有分部各有厥職互相牽制首相不能專主此其權勢之所以分也查英之首相其權𨿽大律未載明卽內閣應有之權律中亦無專條然則何爲首相應行之權何爲內閣應有之權卽問諸精於律例者當亦茫無以對揆情度理首相亦一內閣大臣也惟爲君主所重用故凡有內閣會議之舉由首相主政總成其事而已而英之首相不僅總成其事也其現在所行之權與揆情應有之權然不同之處請試言之內閣各大臣每由首相選充謹按內閣大臣君主必命首相選補以其爲下議院所深信者也而首相奉命後並不與人商酌每由上下兩議院中挑選議官授以重任推爲內閣大臣竟有奉命一日而內閣已立者其專權若是亦有先選其器重之二三人令其共商另行擇員充補商定某員後請首相會議斟酌善否再行共商另擇或謂立內閣時有數員不論如何必須選充首相亦並不能專主乃該數員分應充補非首相本意所選者也此言誠然抑知𨿽非出諸首相本意而仍須由首相選充卽此一選各大臣已不覺爲其所轄制矣內閣旣立人皆以爲照例國政皆由內閣主裁其實內閣並無此權分而言之各大臣於本部各事各有專權合而爲內閣則鮮有作爲矣惟國中所辦之事各大臣幾無不知均得與聞亦未始不能干預其間凡事先知大臣中有大半不以爲然或以爲然者例能從眾辦理若主裁之權則內閣終不得而操之矣然則操之者其誰歟曰首相也曰首相何以能若是之有權哉曰一內閣會議由首相定期而主議二官階微者首相能升擢之遇有缺出首相能選補之三各部有事每與首相商而行之昔洛勃披爾爲首相時每日必分見各大臣四遇有事大臣中有意見不合者首相決之若大臣與首相意見不合兩不相下應由大臣辭退而首相則仍在位五首相一面辭退一面有撤內閣之權以上各款事𨿽細微而使首相有莫大之權者蓋卽此耳夫內閣也首相立之撤之及其會議也又惟首相主之首相能干預各部公事凡與大臣爭執內閣又願爲其羽翼蓋恐首相辭退而撤內閣耳是以求在內閣供差者無不樂助首相也

英國水師幼童升遷情形英水師船主名惠爾木所著夫人不知水師章程每以求入水師學習事頗不易余請將幼童學習及其升遷情形約言之凡入水師非少年不能成功英國風俗招考必取其年輕者由來久矣百年前英國每招十一歲幼童上船學習列爲一等學生學習期滿取爲候補少尉惟章程不甚妥善當局亦未能恪遵照辦查我國收取兵官章程直至誇辣米戰事之後始加整頓根基乃堅英國水師現行招考規條各生須先報名聽候考試譬如欲收學生六名往往由報名幼童之中挑選十八名考取錄用而挑選之權操自海部大臣人每以爲不易得選遂不報名因而自誤者有之亦有父母欲爲其子報名而水師中無熟識之人又不願事請托遂以此意作爲罷論者亦復不少此皆外人無據之疑也其實但須上海部書記官一書彼卽將所報幼童之名錄登簿中以備日後招考凡幼童由練船升入水軍薪水無幾而飯食等費每年需五十鎊又須另添戎服初裝需費七十鎊以後每年約二十鎊之譜均須自備資斧學生之在英國水師中肄業者每以爲苦此情考諸前二十年洵屬不虛彼時住房養气不足同學身家或不淸白飯食旣少且粗加之上官約束過嚴使學生辛苦備嘗非遇有兵事錄功後不足器重是以承平之時不堪其苦因而告退者頗不乏人今則不然上官相待均以寬厚爲主學生有善必爲之揄揚眠食務使適意學生中遂鮮有不滿意而欲攺業者其效之可如此查現在陸軍兵官中有爵秩顯榮者大員數人昔亦出身水師因不能耐苦攺入陸軍居然大用𨿽然今昔情形不同入水師後再攺陸軍此後必不復有其事矣學生年僅十九而升少尉者薪水加多稍由家中取資津貼在船卽可居食舒服登岸亦可逍遙敷用此時官階旣升其所需要項爲戎服費約七十鎊再升少尉後若能考取大尉職銜可望尢多其人如果有才具加意用功再遇考試時每題均得頭等執照一紙照章立卽升爲大尉比同事多得資格二年若爾人者固不多見然平常亦候補不久二十一歲當可升至大尉不再動用家資矣此時薪水每日有十先令所需費用無論駐泊何處足敷開銷惟又須另行攺添戎服約在四十磅以上此款若有人爲之幫忙以後不必復仰給於人矣夫升至大尉後仍向家中領款者固有其人甚有謂非此不可者而大尉中僅恃薪水日用飲食頗能自給者甚多蓋亦實在情形也升遷太遲大尉苦之時有所聞乃國家所定管駕船主及提督員數無多其能升至此階者自亦較少大尉似宜守資格聽候升補昔者官有所長僅予職銜毫無實惠今則有功必錄全視各人之才具何如耳破格逾級者固無多而庸員幸進者亦甚少總之水師官果能用功必有見長之時況大尉取進之路甚寬旣易顯其長處又能益其年俸行船及測量放魚雷等事皆兵官格外功夫凡操有此技者例得另起薪俸加之數年前新定章程升補大尉八年及十二年後照例分別加薪是以現在大尉薪水每年有二百鎊者而其費用未必加多昔水師有奪獲敵人之錢財可圖今則此利不及昔之丰厚矣一千七百九十三年法國助戰之民船緝獲一西班牙餉船而該法船嗣又爲英國水師所獲帶至拋芝毛士所得銀條等物計裝二十一車載赴倫惇存庫是役也提督派得賞金七萬鎊船主每名二萬三千鎊大尉每名亦一千二百鎊船上當差𨿽有天生諸多不便之處亦有此等可圖之利以抵之是以貴家子弟莫不求入水師而入其門者愈顯耀也自一千八百十五年議和之後人𨿽樂入水師而水師一藝不及從前貴重人遂以入陸軍爲榮白克爾嘗言凡藝名人不屑爲者其藝每爲人所輕何也曰其藝旣不足貴有精其藝者其應得之權亦微矣誠哉是言也然國人彼時不重水師一藝者蓋偶然耳目前藝中之最足貴者莫如水師卽國之所以能稱雄於海上者亦全恃此水師也

錄諫俄皇書

桐鄕張坤徳譯俄國某君以廷臣舞獘國賊民遂上書俄皇其大云竊今朝右公孤肉食尸位百僚積獘絕陳奏萬姓憂隱壅於上聞天威咫尺恐幹重誅報館碁布莫肯論說故艸莽微賤不避斧鉞披肝膽露腹心敬爲我皇縷陳之伏念眾庶兆民一舉一動斷自宸衷敢有腹誹法律口談國事者指爲犯上國有常刑於是懷才之士皆鉗﹝口﹞﹝以﹞結舌不肯竭歡盡忠而權姦得售蒙蔽之術故諸卿專營一己之私利不顧瘡痍之疾苦若王親犯法怙惡恃勢莫敢問罪昔者萬民有自主之權今則我皇攬專主之權此等姦吏固以民稍有權爲非宜亦以君獨有權爲不便竊窺其自私之隱務在長官有權則殃民鉆利爲所欲爲置田宅長子孫深謀遠慮此其至死尢必力爭者也我皇加冠普天同慶熙熙攘攘顧而樂之而不知爲廷臣所欺也各省委員來京祝嘏阻其條陳索獻貢物京師張燈結彩非關百姓本心實由巡捕勒捐也赤子見君歡呼砌歐歡喜之詞巡捕吏先令文童演習之地方官傳諭邑人附和之復有包探臨時彈壓百族之鼓舞頌祝出於不得已耳加冠縻費至億兆金取自黎元皆從鞭撻恐嚇監禁勒索而得者也皇上驟聞亂作中心憂憤而黔首大半未嘗有助逆之意蚩蚩愚氓咸望主上審愼設法保護聖躬乃政府徒騷擾蒼生不加罪逆首由是一國震動激成禍變而京都遂有派捕防亂之舉鑾衛所經各街廬舍凡有樓閣經官封欲求入者非有﹝準﹞﹝維﹞單不許擅進各廠工人嚴行搜查驅逐出城不可殫述此外安分良民巡捕疑其形迹押令離京者以四千計婦女閨閣官役出入莫敢誰何卽年屆耋老無能爲者亦且令密探一日三查惇迫出境苛政若此民何以堪亂黨蠢動惟此之故願我﹝皇﹞﹝星﹞垂意加察幸甚幸甚

英俄畫界條款

﹝譯﹞﹝釋﹞英國歲紀內政外交成案俄國去年交涉辦理最著名者爲議定巴馬一案所有俄國政府與英國政府議定各款先經英國外部大臣金伯雷於照會駐英京俄國頭等欽差大臣施滔爾公文中聲明在案玆將各款譯錄於左一肥多利湖亦名曹果爾以東英國及俄國勢力所至之處應畫綫分界該綫至該湖將近極東之處起依山嶺之頂偏向該湖南緯直至班豆赤克及奧塔白爾山峽

該綫自山峽依山嶺仍向該湖南緯畫去及至南緯該綫若阿克斯江之基齊爾爾蘭辦將來查得不在肥多利湖緯綫以北應下山嶺之角向齊基爾爾蘭辦再由該處盡向東至中國邊界止

倘查得基齊爾爾蘭辦坐落在肥多利湖緯綫以北畫界之綫應向在緯綫以南之阿格斯江上最近最便之處畫去再由該處盡向如上所說之向二該綫應由兩國派畫圖委員會同繪畫並議定的確綫形應派護送兵數不得過足資保護之數三中國邊界形勢凡能在畫圖之處用最便之法查明者亦應責成該委員將實情具報使兩國政府可與中國政府將附近該綫之中國屬地界限定議四英國政府與俄國政府約定英國不得在畫綫以北俄國不得在畫綫以南逞其權勢五英國政府約定英國勢力所及之處在印度格許及由肥多湖東頭起畫至中國邊界一綫之間者應作爲阿富汗之屬地不得附屬英國尢不準在該處派駐陸兵並設臺

此款應俟阿富汗主現據守攀恩雀右岸各屬及博漢拉主所占據撤兵後方能施行在奧格司以南之達活芝幾處所有撤兵一節英俄兩國政府約定各勸令兩主照辦

按此約議成後由兩國派員會同畫界於七月差竣所有阿富汗北界畫定自海裏特上之直爾飛喀起至巴馬止其綫依一千八百七十三年英俄約中所載之綫直至肥多利湖止差竣英國畫界委員宴俄國委員席間英少將湛勤特爲俄皇壽宣言肥多利鄰近最髙之雪山頂英將取名曰尼可辣第二俄皇名以示永志不忘之意云

英人論俄

譯不拉古兜雜誌英國不拉古兜雜誌論俄策云俄欲混一地球久矣或於樽俎之間或於兵燹之中有機則乘焉有隙則窺焉其包藏禍心匪伊朝夕譬如餓虎於肉渴獅於水不盡吞噬不已也窺俄人用心固以席卷八方囊括六合爲要圖矣俄處歐亞之險據金湯之固藉負隅之勢遠大之圖重以幅員廣大人民繁庶以臨馭天下天下將無敵焉試觀亞比西尼亞一節俄欲奮雄圖據全權於是先與法同盟而窺南亞非利加矣英徳之相齟齬也以爲機可乘也乃聯徳而讎意遂敗徳奧意三國之盟矣然徳皇知俄意懷不良虛與委蛇而嚴守亞非利加政策矣意與英聯於倭薩郎與俄相仇敵於是乎三國將絕而未絕之同盟又爲沙爾士勃雷侯所締結俄人不以爲意更欲於亞比西尼亞挾制意國於埃及淩侮英國冀得遂並吞之欲矣俄之於土耳其凡鎗彈火藥動被鉗制俄能以此策而買喀吉阿蘇慢矣英人抗之而不勝俄人柰裏多佛之智慧實逾英人非理勃喀兒也意者俄土數百年之葛藤其結局於此乎然雄長宙合之心仍未﹝艾﹞﹝乂﹞也其於波斯及中國則如何曰波斯京府爹喀林恃俄哥索克爲保護故約束波人號令波政者俄國也現北波斯之情形已將爲俄所有俄之滅波蓋易如反掌耳波自國王逝世太子幼沖髫齡卽位不辧菽麥俄人肆意扈豈待智者而知哉至中國大勢更爲可慮燕巢危幕魚遊沸鼎累卵之危莫過於此京華一隅俄人撫其背而盬其腦矣且握朝鮮實權以爲保護之國矣嗚呼俄國所爲匪夷所思譬猶一大噴火山俄不動則已一有烽警則宙合爲之色變地球爲之灰燼也抑邇來地球之气運將漸遷於亞洲昔在地中海者已遷於大西洋今復將遷於太平洋矣握制海權者必在俄國乎英俄宇內之彊國也其不能兩立猶蠻觸之不能不爭也英人自謂能握宇內之霸權俄人亦自謂能執五洲之牛耳則兩雄不並立矣今英人坐視俄國之碩大而漠不關心恐異日切齒噬臍已無及矣然則宜如何乎曰爲英國計宜嚴立東亞政策與日人振興船政也苟如斯則英國必奪中國於俄皇之掌上坐言起行無庸卻顧此最上之策也不然異日尼哥拉斯帝之子孫必南面於中國之帝王爾拉斯葡萄那謂西北印度王及呢抗侯伯以上亦有稱大君主之日也

帕報論俄

譯帕爾米爾捷報西七月十七日帕爾米爾捷報論俄國富彊策云俄政府欲以黑海之西伯士都彼兒爲可恃之軍港已興工矣其意欲在莫士勃兒士海峽取南下之路以經營非洲之大陸也意者俄將助法使伸權於埃及且將干涉亞比西尼﹝亞﹞﹝西﹞之事乎俄政府察禍機之來必不在遠汲汲修造黑海軍港爲日不足如是則其黑海艦隊不可視爲等閒矣況其戰艦臺亦足應用而前者海軍避凍九月不能出海之害今亦無患則其軍港竣工之日修艦載煤其利便矣俄在黑海不獨欲擴張軍備而於商務至畱意焉且知欲收大效必始於小事故在中國及波斯皆以貿易爲主以傾動之且蓋深知財政一事足以制人之死命也頃欲設立銀行於中國又欲獲管理波斯銀行之權矣又貫通鐵路於中國及波斯之要衝預爲有事之日爭權利之地矣然此猶其經營百事之發端者耳至其所立之大計劃則猶未能得志蓋中國海上之貿易現爲英人獨專而英政府保護其商務之在中國者亦不遺餘力也爲英之計其保護之道有二使英國銀行容易融通於中國一也隨中國產業之發達而獎勵投貲於在英國及印度諸公司二也近日本與中國所訂通商條約不獨利於日本且以好機會與英國矣蓋此後中國沿岸開港之處已增加英國貿易之利益而握其要害也推之波斯亦復如是苟欲握波斯之實權則有二事必當畱意一曰銀行二曰電綫今英國已握電綫機關矣而於銀行則未也俄人在彼屢設銀行而每爲波斯國家所壓倒然則將來英俄之競爭可以觀矣

論英國爵臣誡英應防俄法英國爵臣名徳沸令者在白爾翻司席間倡言誡英曰觀各國情形英國應嚴備以防不測云云見����電音此言若出諸無名廷臣或卽出自內閣大臣我輩亦必忽視之以歐洲各國時勢𨿽屬可慮未必卽有事故或疑廷臣故作此戒也乃徳沸令者歐洲之能臣也歷任土國二等密尼司忒二等公使及俄法羅馬等國安巴薩多爾頭等公使其於歐洲各國政事用能洞悉其隱微老成之處𨿽沙列不雷爵臣亦莫之過以沙侯出仕間斷日久而徳則始終在位今𨿽辭退猶作此戒非欲英國嚴備而何平心而論英國非無備也惟其全副精神盡用於水師以致陸軍兵力與百年前無異陸軍兵力過薄終必受大虧而後已而本館所意者不在英國防備之法而在徳臣誥誡之要近二年內畱心歐洲時務者每謂其中底蘊非淺見之人所得而知今日路透來電奧京以聯盟三國未必如俄法各報所言合敵英國恐三國反助英國云云見����電音尢足見徳實有先見之明觀電之意則各國將起攻英究電之實又似新報故作驚人之辭玆請就新報所言而論俄法欲除英國在埃及所有權勢而同盟三國徳意奧不特不與之聯合反擬協助英國云云此說似尙有不盡然處恐三國但義守局外之例未必願爲英力蓋俄法果與英從事於疆於徳國商務必有大益而謂徳能出師救英誰其信之法之助俄也必有所圖目前求取奧而賽斯鹿林此地先屬法後爲徳所奪勢難成功侵占埃及意中之事若侵埃及英非拱手讓人者勢必與之決裂各報之以此度法國者度其將乘英之隙耳年來英不願與各國聯盟其所辦之事亦不願與歐洲各國會商俄國見其孤立無援遂在歐洲廣大其權勢卽此一端英俄遲早必以干戈相見也不知者猶望英俄調停將來五十年內安然無事今接此電所望旣絕兵事之至當不遠矣今徳之誡當局當不致置若罔聞𨿽然英之用意亦深矣一面𨿽求無事一面仍不露聲色竭力整備以防不測其派駐外洋快艦及鐵甲船中有年久不合用者近易新式堅利戰力較大者出洋換防地中海及香港等處均派有滅魚雷船近閱英國來報知此項滅魚雷船海峽水師亦已添駐其在造之快艦及鐵甲船一律趕工冀早告竣工程之速向所未有凡此俄法豈無所聞哉其欲圖埃及也三國又不願冒昧從事俄法聲勢稍殺來電目前幸托空言未可知也

論俄國候補外務大臣

譯沙得得兒的報俄國外相魯馬能務逝世後已歷數旬矣然未見有承其後者俄國豈無能堪一外務之任者乎抑選擇之精故不敢苟也沙得兒的報論之曰俄外務大臣承魯之後者𨿽假意保持權勢決不能學魯之萬一也俄國今日欲求名望地位如魯者恐不可復得𨿽然俄知名之士甚夥如現外務省亞細亞局長獅獅欹尼氏人謂其能膺候補獅氏起於微賤才气縱橫而其失也在好事現駐土耳其公使尼禮徳不氏又亞焉氏嘗同意愚那知夫氏訂三士得華土國地名條約者矣爾來駐在土都當折衝之任然其愛名利之念酷似獅氏好事已極恐有平地起波之憂在維也納巴黎等人則以現駐奧都公使伽不尼斯得伯甚有才能伯嘗承魯之後作駐奧公使其伎倆亦不居人後徳報頻言斯哥華魯不氏必堪適任氏現爲華兒素知事矣英報似屬意於斯他兒氏意此等諸人才幹志操𨿽均不讓魯至斷之一字則恐不逮魯也蓋諸氏本洞悉文明知人道可重必不爲獨斷獨行如彼屠殺土國耶穌教徒之暴策也要之不論外相落在誰手俄國政策必爲之一變矣按魯馬能務前�報作兒那巴拿弗誤

俄國外政大臣魯馬能務王事

大興劉崇惠譯自來柱石之臣一經謝世惋惜同深固難彊稠人廣眾而如出一致也遺大投艱伊人誰屬尢令人竊竊然私議不置如俄之外政大臣魯馬能務王薨逝是已考俄國人物旣少政事之才若經緯萬端之選尢爲絕無僅有每遇公卿云殂山川變色星日無光此亦景慕大臣者之結想云然焉玆魯王薨逝噩耗傳來頓使歐洲各國因邦交外政寢不安席食不甘味卽讀日報之論聆公使之言僉謂魯王辦理外政成法昭然足資先路欽佩之意具出至誠棺論定信不誣也魯王躬肩大任措置裕如殊令人念玆在玆焉夫國家之政事機密權利寬捨外政一端無與並重者嘗見辦理交涉諸公處事愼密卽使局內微窺亦難得其一二矧在局外交涉事件半多機密電達公文字碼攺變語意靈活卽甚用心尙難得其梗槪平時辦事隱然如水之流令人不覺若猝起兵爭或訂商約或結聯盟或占城據地又如風波之陡起而且和戰微權歸其掌握兵商船艦藉以運行民生福命賴其維系然則交涉一端實有大力行乎其間焉溯法國創辦交涉學藝兼優所辦各事內具優異之別外髙慷慨之名各國則襲其皮毛實以精蘊愈覺華實並茂焉近有責英政近貪者有譬徳政如鐵者言其粗也是邪非邪姑不具論要之各國交涉實與百姓志願國家利益息息相關立國之道宜順民情民情者胥本自然不可彊易而爲矯操造作於其間也考俄國初辦交涉時已垂明訓昭示來玆逮後世子孫或因事勢而更成法又或執政大臣未諳民情而有變更均所不免事後觀之仍不出乎祖訓夫國家崇尙王道淺見者非笑隨之俄相交涉實秉君子之道昭然在人耳目假使國家辦事偏重利益而未昭平允則一國聲名難保無疵猶幸魯王以無疵之人綜理外政𨿽僅閱十有八月而志懷明斷見義勇爲且宗先王治外剛彊之訓是則是效率由舊章故將前人之志業任以一身十載之大功成於一旦將擘畫之已有頭緒者多半觀成或次第奏效魯王之於外政實有足多者近年俄國外政日臻上乘人謂其重視交涉權利有加不知十數年來所加權力尙屬無幾惟力之所堅持者無使執政大臣傷政體譬如帑藏富厚惟在講求圜法已耳魯王執政以來持以大力權衡政體旣確且明天下有道之邦實所共鑑與法結盟而後微特泯三國聯盟之叵測且令鄰邦仇視暗指徳法如火燎原一旦撲滅仁至義盡之力其在斯乎今俄法締交儼成天假之緣彼三國聯盟當軸巨公極言聯盟之益告諭百姓而所言之益不盡可信甚至將聯盟之事告天下刺刺不休若俄法聯盟無此二獘而聲名騰播寰宇皆知此非恃巧言動聽徒事炫耀而在實事求是不動聲色也俄人酷好太平如饑如渴近年政務頗合民心由魯王措置得宜具有心得焉俄國地方廣大無庸再事開拓其於泰西內政向不過問卽或偶爾干預無非利害當前事勢使然惟歐東暗指土耳其亞東暗指日本等國兩處交涉向爲俄之急務由來已久若將俄國教化潛移歐東同種之人則亞東諸土亦可漸被俄人之教澤也一旦聲教四訖具合民情俄之臣民必欣欣然相告曰朝廷深明乎大義也從前亞東交涉俄爲準則無異磁石之引鐵微而不露魯王在官時不占寸地不折一矢近來以王道施於﹝東﹞﹝永﹞土毫無窒礙者何也亦使東土之人心悅誠服也俄與歐東交涉克明克斷俄國前王早將交涉之事豫立成規故後人辦理交涉往來胥本審愼苟有貽誤非啟民憂卽致民怨焉巴爾丁島歐東土民向奉回教今則半崇希臘教又曰正教日後變邪說爲正教惟俄之力爲多也俄人經營此島務使自彊已非一日自一千八百七十年魯王柄政後肩玆重大作中流之砥柱事頗﹝順﹞﹝永﹞手詎料魯王不祿歐東交涉未免令人杞憂使天假魯王以永年歐東事定當觀厥成功也查俄國辦理交涉素順民心不徇偏見魯王亦本此以措事始終如一按魯王之先卽羅司托福王也魯王生於一千八百二十六年就學於阿來克三徳書院弱冠畢業得金牌獎賞筮仕外部署理駐法參贊一千八百四十七年晉授駐徳二等參贊一千八百五十一年逮布帖尼福公出使土國一千八百五十七年聘王爲參議布公解組一千八百五十九年王甫春秋三十有三俄廷命王爲頭等全權大臣初膺使任卽邀顯秩之榮爲史冊所僅見旋王乞休一千八百六十三年卜居於法蘭西之南境未幾回俄一千八百六十六年官內部逾年官奧爾羅伏省巡撫十月﹝右﹞﹝石﹞遷內部侍郎在官十有二年俄皇阿來克三徳第二擢王爲駐土公使一千八百七十八年加頭等全權大臣銜甫登波斯福爾岸卽持三帖斯凡條約與土廷商議退出書木勒瓦爾諾依巴圖設三處要隘時因林公會議中止明年一千八百七十九年正月王與土廷幾經辯論始將俄使要求各款畫諾施行林不知也是年調授駐英頭等欽差旋官駐奧全權大臣由一千八百八十二年至九十五年去歲使徳不數月授外部大臣到任僅十八月焉

時務分類文編卷二十八

各國新政論

論太平洋大勢

知新報俄之侵鄰國也有進無退而發於不覺其在太平洋求出路也非以其所產之貨阻滯不銷而因在海參山威覓門徑乎此殆有深意存焉中國若波斯若土耳其以俄國爲莫逆求其保護而京都政事日壞使俄之密探款項密探各國皆有惟俄最重其事專探本國亂黨舉動及外國政事政府派員辦理所需之款謂之密探款行於土國者亦得行之於中國也其禍可勝言哉昔者文化盛行商務最旺之處首推地中海之國旋易而之大西洋今將至太平洋歟奧大利亞鈕西蘭日漸興旺北花旗西邊濱海各處自接通全洲之鐵路後利源大開日本之崛起於東方中國及東印度又有此奇異之變故皆使太平洋頓加緊要也抑知西比利亞之鐵路及中美利加之運河告成後而太平洋長進之勢尢有速焉者也噫俄之勇往無前受其害者果何人哉曰英之百姓也然則將柰何曰惟有另擬治東方之新法而與俄京所定者無異耳中國我已棄之如敝屣可與同舟者要惟日本乎於是有以日本爲我友邦者甚至有以之爲我同盟者而友誼盟約固何在其可以昭我友誼者或以其退還戰勝應得之利權指還遼東事我未干預相逼其求治外法權之利益指管轄外人事我則首先允從因此厚英而薄俄未可知也𨿽然我亦有何功於日本哉其國事喫緊之時國體攸關我則束手傍觀而懦弱之勢畢現豈不足以使日人視我之友誼爲不足貴也耶旣往不咎若我必與之同盟則有難共當𨿽出師助戰不辭也以水戰而言日本不數年內將所有水師加之我駐在中國海面之兵輪掃除太平洋猶反掌也以陸戰而言則日本又可以調五十萬之精兵我若欲借此精兵之力以助我則我應痛攺前非斷不可再蹈前之覆轍矣總之無論盟與不盟我必先有成竹在胸若何𨿽兵爭不允從若何𨿽允準不後悔俄惟有主意所以能不折一矢不傷一兵而獲全勝也我故曰凡有阻我爲所欲爲者必先以言辯繼之以力爭不然則主持中國及印度者皆開門而揖俄皇矣

俾斯麥論歐洲形勢

徳相俾斯麥徳故相俾斯麥曰今日英國大勢必有一旦決裂邦交而與俄法干戈相見蓋今日法欲必得蘇丹俄欲必獲印度故英之於兩國本敵國也則俄法之當同盟是自然之理固不須區區訂約成否而定也英國此時欲守蘇丹及印度必不可不先守埃及埃及之地兵所關系也是以英國政府視爲政策之中堅且觀俄國在埃及之實情益有可懼然英國自知與俄法交戰其力不敵欲得一友邦而假其力顧隱忍至今如徳奧兩國皆未能副其願想將來亦必如是也英國所懼實在此也且更有可慮者英之立國在海中向稱天險然近數十年間國內形勢大變非復前日之可比而其防禦之方依然守舊較白林吞當時毫無所攺英國亦自悟其不可恃其懷懼亦宜矣由此觀之此後若有戰爭其能制勝必在英國海峽及北海之間而擁彊兵者歟英國海峽一部法之海峽艦隊恢恢然足以敵之若輔之以俄國巴爾結克海艦隊則英之必敗可知事苟至此則糧道必絕軍門受降亦意中事耳英國知之已久是以盛興海軍以爲維持海上之大權英國宗旨旣在是則爲之敵國者務避海戰而出陸戰直衝其倫惇都城以決勝敗於一舉是亦英之敵國所不可不知之策也

歐洲外交政策

譯俄那麼是的報俄國那麼是的報云邇來歐洲外交情形猶是昔俄相兒那巴拿弗之故智耳泰西列國外交政策咄咄怪事日益夥或角逐利害或互相傾軋大地全球蠻觸競長滄海橫流時事日艱矣蓋歐人所最重者在審國家之利害凡與國聯盟外交政事靡不量其同異權其得失決無太阿倒持受人以柄之患也比中日之役俄徳法締盟如出一轍矣亞美尼亞之事英俄法訂約矣又革雷得島之事奧與俄法互相聯合矣何則歐洲列國甚慮東方變動延累西歐觀於朝鮮及馬達加斯加之事可爲明證歐人閱風腥雨血之慘故出而梗阻俾各守和局而後已列國政府外交之道其競巧一至於此彼亞美尼亞及革雷得島一役關歐洲大局爲不少焉至能排解亞美尼之紛難斬截革雷得之葛藤尢歐洲和局之所系也比東歐之事岌岌不可終日就土耳其之勢而論謂土能足以獨立乎抑將自亡乎值土崩瓦解之危列國皆耽視焉若一二國首倡發難則危如累卵矣然一國舉事則列服環伺咸欲窺占摩斯波拿氏沿岸而席捲其地焉則爲俄國者豈肯袖手旁觀一任他人占踞君士但丁堡哉度俄人必不許也如謂此地爲列國所必爭則歐洲之野伏屍百萬流血漂櫓恐將不免矣惟列國知之迫得多方盡瘁以求遠禍之途夫豈無故哉蓋處亞美尼亞與革雷得者均是戴天履地圓顱方趾之儔耳一旦橫被慘厄凡有血气疇不矜憐乎各國惟哀憐庶兆之無辜故出而議和也苟輕舉妄動滋生事端使歐洲之繁盛掃地以盡衰艸荒煙屍骸枕藉仁人所不忍言也故亞美尼亞與革雷得一節列國政府議於平和之間而冀得一當其所兢兢者如此至革雷得之事列邦政府斡旋盡力亦不焉彼土國及革人當發深省耳然則革與土盍訂平和之約土待革宜表懷柔之忱庶歐洲和局或有賴也

論鏖兵要電

俄國兵事雜誌兩國鏖兵機密孔夥欲求消息迅遞徵調得宜電其最要也電音之﹝厥有二﹞﹝有及可﹞者一曰未出師前收其效如徵發將官也準備器物也調集兵軍也一曰當出﹝師﹞﹝不﹞時﹝收﹞﹝兵﹞其效如交涉統帥也左右參謀也轉達軍情也凡此皆實效可者也語曰先發制人後發爲人所制電音之謂也有國者烏可忽諸是故道國之要莫若於必爭之地先設電以通國都之气電有二種曰空中電曰地下電是也空中電各都邑所通用而動有破損之憂雨雪風霜最﹝易﹞﹝暑﹞剝蝕故歐洲諸國多沈設電於地下以爲空中電之補矣且夫當烽煙之告警也敵國或放間諜切斷空中電以阻我徵發兵員又或先驅突騎入國境破壞電以阻我屯兵都邑也況又有敵兵襲我電音局奪我電音機械且爲僞電而誤我事之虞也然至地下電萬無慮此藏於土下末由探悉況藏伊始掘地數尺鐵板圍護卽欲破壞動需時刻談何容易也夫費日旣夥幹事甚難非二三騎兵所能措辦設蜂擁鸛鵝率眾行事謂能掩巡兵之耳目乎查設地下電實權輿於徳國自一千八百七十六年倡始興築故徳國以地下電收孔多也寧擲巨貲紛紛興築矣當時架設空中電一揭羅尾多費七百法地下電實費九千法已取費不資矣然地下伏之費𨿽較架設之貲爲多然每歲補繕之費甚也若空中則每年補繕之貲須十馬克七十不省堯而地下則十五不省堯已可辦矣互相比較是伏地比空中獲利更巨也況堅牢不見破損之憂則其優也萬萬矣法國現設地下電七千揭羅尾多亦不爲少矣徳法諸國咸講搜毀地下電之法然此事祕密不使敵國聞知故索檢甚難卽掘地沈埋之處亦有磚瓦護焉欲破壞之非用爆裂藥不可昔俄徳法三國爲戰時電準備絕無大礙俄徳兩國以架設電之務專責於兵官惟後部方面爲電音局別使官吏任之法國之制戰場電音亦任之於電局吏不假諸武官之手國人非之謂當戰時與陸軍聲气相通者厥惟兵官耳若以軍機要電委諸尋常局吏恐貽誤大局原非淺邇來各國亟欲購造電音機器以交戰之時便於移動也徳人於千八百九十四年演習陸軍嘗架設電音自伯林至波都是覽三千美啞都兒騎兵辦理才四點鐘便可蕆事矣故電音之捷速於置郵千里餱糧咄嗟立辦百萬虎操縱自如嗚呼豈非一大要具哉俄國兵事雜誌所論如此

中日之戰六國皆失算論自中日開釁以來日本著著爭先中國處處落後敗壞決裂不可收拾寖至船沈師﹝熸﹞﹝焟﹞割地償金中國之失算不待言矣天下萬國皆知之矣𨿽有巧言者不能爲中國諱也𨿽然中國失矣而日本亦未爲得也當其蓄銳十年赴機一瞥潛師入境先發制人使當平壤還師據有髙麗全境勒兵索費中國亦不敢不償然而大局無傷也三國之師未出也徐而挾持髙麗除舊布新開礦通商務農殖貨設險以守國經武以整邊比及五年蔚然一北藩重鎭矣乃進而不止涉險勞師必欲使中國一敗塗地而後已夫蜂蠆有毒而況大國堂堂重以地大人眾寧能使之一無可恃乎卽果不能戰不能守有代爲戰代爲守者矣日人𨿽得朝鮮民心不服翦發肇亂拱手讓人俄羅斯不費一粟不折一兵指顧而收一國是日本欲紓其禍而今反促之也譬猶鮮果在樹向也風雨漂搖未能損也今摘而墮焉則人爭取之而彊者得之矣昔與病夫爲鄰呻吟可厭今與彊梁爲伍叱生風日本之爲得爲失愚者知之矣英國汲汲以通商爲務據亞洲之利權執東洋之牛耳蓋六七十年於玆矣其窺我中國者無不至其要我中國者無不從𨿽不能共苦同甘固亦當見危而救也且救中國者卽所以救英商也而乃明欺中國陰袒東洋外若聯交內實貳皇皇然號於眾曰我英一國之兵力不足以制日人也試問平壤已失鴨綠已渡大東溝已戰之時英以一紙書分致兩國迫令停戰議和有不從者與天下共擊之誰敢不帖然聽命者而乃徘徊隱忍坐視危亡三國之師起而議其後而英吉利六十年之顏面全失太平洋三萬里之隱患方長英國之失算更有在中日兩國之上者英人屢年以來經武整軍如不欲戰恐自此以後𨿽欲不戰而不能已徳意志國勢驟盛商務驟興然環顧全球皆他人已成之局也英人旣失法歡思聯徳援乃與徳連鑣並轡以獵利於東南洋度英人之委心相從絕甘分少者非一事矣豈惟英國中國日本亦從而媚之故徳國之驟富驟彊者徳人之能歟亦未始非中英日三邦之力也英人挾徳出而勸和此人心天理之公抑亦報施當然之道矣乃英倡之而徳拒之若頓忘昔日之交者及俄法蹶起徳轉追隨其後敬執鞭弭旣有怨於英倭復無恩於中國搏沙作餅棄好從仇義利兩忘首尾衡決徳意志尙可謂有人乎其拒英也失算也其附俄也亦失算也其又將去俄而就英也無一而非失算也堂堂大國舉動如此吁可危矣法欲報徳乃結俄援遂不得不助俄以收攬利權開辟新地其深謀祕計非局外所窺然要而言之則法之所得者虛也俄之所得者實也法之所得者小也俄之所得者大也法之所爲者目前之私怨也俄之所爲者百世之良圖也中國有死於虎者其鬼爲倀轉爲虎役引虎趨利避害磨牙以食人虎則飽矣倀何爲者又有養水鳥者倚以取魚縛其項而縱於水得魚則擠而出之終日勞勞飼以小魚數尾而已人則智矣鳥何爲者今移歐禍以及亞其可食可取者百倍於歐洲吾不知此後之法人將爲虎之倀乎抑爲人之鳥乎此法之失算已在十載以前今殆將不可救藥者也若夫美利堅國別處一洲其國例不侵人地亦不欲人侵其地自南北花旗戰後修文偃武通工惠商歐洲各國方汲汲然籌餉增兵制船造而美獨不籌一餉不增一兵不制一船不造一乃至護商守口無一鐵艦快船上下酣熙舉國大富財力無所用智勇無所施幾如世外桃源翛然自得矣中日之戰美旣不能勸和自應守局外之例兩不偏助乃日人缺餉美慨然以四百萬鎊假之遂使旌飛揚再接再厲中國不能自立俄法出而不平索遼南收東省據朝鮮如拾地芥是此四百萬鎊金錢不啻日本之鴆湯狂藥也卽以美國言之亦豈計之得者哉美之西鄰惟中與日美在中國害則獨避而利則均沾日本𨿽彊亦安能越水陸五萬里而攻其國今以助日之故北俄南法聯臂而入東洋譬如萬里滄溟風平浪息忽縱長鯨萬丈奮鬣揚鬐日月無光風雲變色舟師估客惴惴失魂而美亦不得不重整軍容添籌國債朝不保夕與各國之彊鄰密邇者同然而武備久弛工徒星散不勤遠素少將材卽發奮十年未必能敵歐洲彊國也而況乎議院之人心至難齊一也易安而危易夷而險易易而難美國之算爲得乎爲失乎美人當自知之矣夫中國之議論固西人所鄙夷而以爲不屑道者然中日之事讓無可讓不得已而出於戰則中國之失算乃應敵之師𨿽失而未爲全失也獨怪彼五國者旣彊旣富豈少通人智士深明大之重臣乃縱鯨鯢入淵虎兕出﹝柙﹞﹝押﹞任聽俄人髙視闊步拊天下之背而扼其吭俄之勢全而萬國皆缺俄之力合而萬國皆分俄之謀堅而萬國皆脆可戰可守可東可西可進可退自有此戰而並吞六合之形勢遂成嗚呼豈非天哉自今以後各國之君臣苟各私其國各私其民各私其財與力則亦惟有束手待斃聽俄人擇肥而噬已耳苟欲自存其宗社自全其土地自保其人民則爲中國計當自富自彊急謀自立得人則治惟斷乃成而無如痿躄之病夫非有人扶不能自起也爲彼五國計則宜蠲除宿忿重訂新交中國貧則助之以財中國弱則濟之以力華人之性怯不宜過猛以遏其機華人之性緩不宜過急以摧其气華人好學則牖之以新報新書華人多疑則示之以大公大信必使欣合無閒形迹兩忘不數年而礦產出農事興工藝精商務振輪舟鐵路達於中區陸師海軍爭雄於外國則六合淸朗天宇無塵萬國通商周流四海潛鱗不動飛鳥無驚春臺熙熙重堯天之日月豈非全地球六洲萬國生民之福哉然而難矣

土耳其論

知新報﹝土﹞﹝上﹞皇君臨此兩種民而兩種民互相疾視不能容忍故欲滿甲意則乙抗慰乙則甲怨倘激怒回民必致國政紛擾廢立弒逆旋踵卽至如前皇亞不自兒亞爾是則遭弒矣前皇母鄰多五世則見廢矣廢皇愁猶在世間今皇所爲不忍坐視也若抵排基督教無柰其心之不平何然究其極也至有執干戈而起者於是出陸軍以回教徒編成焉以鎭壓之欲平定其亂反變爲攻滅異教指基督教徒之機會而基督教民號哭呼吁疾痛慘怛其聲最大歐人聞之警爲絕響如客歲亞兒美尼亞與今年革雷得島之事是已觀本月十一日英國日報所錄曰於廑的地方在革雷得島中埠頭回教徒暴舉燒希臘教寺院而死喪其教徒●矣至今未得實證也意此等日報能使人激怒其聲甚大矣土廷屢施善政於基督教民又謀國民之日漸興盛如今皇亞不得兒哈米多汲汲以國家爲憂前十五年朝廷欲攺美善之法采制度於佛蘭西以更正法律又設法科大學或作刑法或編商法行歐洲善政又興學制設小學於鄕邑以法語爲可學遂增入科目之中又前皇母鄰多制定憲法開設議會土廷施政可謂急先務矣然收不甚捷其政治能中事物之機宜者亦與舊法抵牾窒礙難行積衰積弱更加甚矣內之回教離心外之列國干涉而其實勢已他移土皇𨿽能管轄回回教民至基督教徒則有希臘勃牙利塞爾維等保護之蕞爾小邦且視爲己國之民以觀其利害矧英俄兩國亦似有監督之狀焉夫基督教民有疾苦之事土廷𨿽告列國誓欲攺善知其不能誓攺也回教徒嫉惡之遂扞格不行設致謝列國以免違約之責柰毀斯教之幹城何干城指回教徒也嗚呼處土廷之地位亦難矣哉夫幹城不可毀毀焉則有憂匪特無有可代回教徒者若去教徒則皇位危矣倘依賴教徒以爲砥柱亦指回教徒也排斥列國所要求而獨行特立柰財力之困乏何彼干涉政務者槪爲土國之債主土國已質於他邦一任其處置而已其國債局實列國委員所監視也除海關稅外一切餉源悉爲典當彼關稅亦爲土耳其銀行典當矣該銀行乃土國庫金措辦爲股分主者多是外人英人居多又有亞兒美尼亞人希臘人而土耳其人股分甚少去年土國政府延誤淸還本息之期而該銀行停止業務政府恐惶狼狽發令彌縫今年稅關所入頗寡故該銀行亦有戒心焉總理尾吾善多氏英國人也上書土廷云自非整頓內政對外政言卽國內政也則不復借金以周土國之急事旣至此則當更思基督教民矣夫土國商務一道多是亞兒美尼亞人及希臘人所經紀現君士坦丁堡土京也商業會議所有議員二十四人籍土耳其者僅六人耳亞兒美利亞人最達商情又能興業若土廷將耶穌教民驅逐國外誰復出貲而養兵士乎土廷處此國步艱難恐誓攺行善政慰撫兵士惟日不足矣然其政多姑息故不見有成也亞兒美尼人日求其行善政而百不舉一革雷得島民搴革命之旗勃牙利人希臘人欲收衰殘之山河而復興其國又阿剌比亞人在阿剌比亞爾勞子人在利亞並謀作叛矣推現在情形其所以爲幹城之兵士亦至逼於饑渴不得喫麵包飲水亦未可知焉嗚呼亂機已伏惟待發泄耳歐洲之禍其不遠乎若夫問鼎之輕重須期之於日後也

美國共和黨宣論新政

泰晤士報美國統領定制四年一舉國有兩黨一曰合眾一曰共和各願舉其黨人以任斯職現任統領爲苦爾若蘭乃合眾黨人已歷二任本年西十一月實爲攺任之期共和黨將推威而麥根地爲大總統迦力特可力特爲副總統西六月十七日開大會於聖路易府宣言其政綱略曰我黨盡瘁邦家之事三十年於玆凡我國民皆當共悉今攺推總統在期月之間我黨玆開大會請宣言他日得政所欲爲之事以質諸國中明識之君子焉南北戰事旣息之後我北美合眾國政權悉歸合眾黨之手善法未設秕政漸多民人蒙其獘不爲鮮少或濫縻國家歲資於不急之地致國庫空乏更甚或募公債充經常政費或於無事之時增加公債額本二億六千二百萬元或貿易權度失其平衡或有不能償還國債資金之虞或仗美國之忠信濫借外國公會資或破滅共和黨政府所曾施設之政策及政績是等皆合眾黨爲政之漸致此也又不詳定金銀價以至忽漲忽落令有資本人日日皇恐致商工業因此不振制造所因此休歇工價因此低落實業因此折閱或導入外國貨物於吾美市而令本國生產貨品日見減色此皆合眾黨爲政之所致也然則爲全國公共之利益及各人私得之利益起見內不害民福外不損國權以優理國政決不能望諸合眾黨明矣非我黨取而代之柰斯民何我黨所懷爲政意見略如左方所記海關稅則○我黨欲使合眾國工業卓然獨立進境極驟繁盛日增故以設法獎勵之保護之爲第一義故於外國貨品抽其課稅以獎勵誘起本國之產業並以補度支之不足且爲本國產業家擔保市場衡平爲本國傭工者維持工價標準又於耕園之傍設置制造公所使本國農夫少被外國市場時價低昂之累然後徧起國民勤儉之風使人人惟己力是賴此保護政策之大也若夫推行之法務期穩當純正不至偏倚不流私愛而必不許本國富家壠斷及外國勢威掣肘也合眾黨所現行之關稅不能公平旣損國威復令國民勇往興業之心大爲減失我黨擬正定稅則凡一切外國貨品在美國市場與美國貨品競價者皆徵之如是則不獨爲政府開一財源並能制美國工價不至隨爲起落至於何品抽若干稅實屬實際之題目故又不可不斟酌也刻下事情及生產情形要惟在保護美國之勞工及工業耳互得利益○我黨以爲與外國通商當以互得利益爲最善現政府變攺前共和黨政府所商定互利之通商條約蓋合眾國之一大不幸矣我黨得政擬復興此政且推廣其意以保持貿易利權而向外國市場擴充我農產林產及各種制品之銷路也蓋保護政策與互利政策二者似相反而實相成如車之有兩輪缺一不可也彼合眾黨輕忽破棄此二大政策矣吾不解其何心也故興廢繼絕我黨不能辭其責矣我國產品固保護之𨿽非我國產品然緊要貨物亦不抽稅以不抽稅之故使外國亦不抽稅我國貨物則我之利益自在也蓋保護政策以興盛國內產業並制我國市場而自握其利權互利政策以開發外國貿易得將我國有餘之物溢出外國市場而自廣其利源也砂糖羊毛及織品○美國糖業不興由政府不能庇護之故故國民須用外國之﹝糖﹞﹝米束﹞每歲出銀一億萬元以上我黨務加整頓使此等糖業皆出於我國以塞漏獎勵航海法○我黨現欲復興獎勵造船及獎勵航海二政策使美國人所有船舶載美國人搴美國旗章而經商於外國以廣商務貨幣政略○我黨欲使金銀貨價劃一如一千八百七十九年制定支納正金法律卽是也故若紊亂我國流貨妨害我國明信貨幣政策我黨所決不取也如彼任意鑄造銀貨法案我黨所不贊也銀貨及紙幣之與金貨要必有均一價值故我黨現擬不論其爲紙幣與爲硬貨皆維持使平準也養老兵銀○往時從同盟軍出奔走疆場者皆是愛國之士我國須優遇此等志士仁人以慰其晚歲今合眾黨政府何心竟減損此養老兵銀矣是亦我黨所應難詰者外交政策○所貴乎外交政策者在嚴正堅持辦理一切之事不論其何時代也故我國利益存於西歐大陸間者最宜設法銳意保護如布哇諸島固我國所宜管理而不容他國干涉也如聶開拉格運河宜我國專有之開鑿行駛之權皆操自我又當於西印度島中求得一我國水師立根之地故不可不購得荷蘭所屬之諸島也阿米尼亞事辦法○我國駐在土耳其人被害不一而足美國人財貲生產爲其所蹂躪而遭會危害不鮮少也天涯地角寧冒何等危險而豈可不保護我國民及其貲產哉門綠政治○我黨現擬遵門綠遺意伸明其理若有歐洲諸國侵略在美洲內我友邦友﹝邦﹞﹝知﹞請我干涉時我國應速諾之是實我國之權利也歐西諸國現有版圖在美洲內者我黨固不與之生事然必不許藉端狡焉思啟也意早晚必有歐洲諸國撤棄在美大陸版圖使操英語國民任意作大合同之日也古巴島○西班牙政府現失去統治古巴島之權現據日西條約明不能保護駐島美國人之生命及資產我黨現擬勸告西班牙政府使與該島和而認其獨立擴張水師○我黨現擬擴張水軍全海岸及重要埠頭以備不虞僑寓客民限制○爲保護美國人民平等權及維持美國貧民工價當嚴定限制凡外國不識字人僑寓本國者悉驅去登庸官吏法○當行我黨所定之登用官吏法且更謀擴充擴充選舉權○凡美國人民於舉總統舉官時人人皆有投票選舉之權毫不爲他人制限是我黨所冀期也廢止林靑格司○現有林靑格司之稱不依據法律以斷莫須有獄若許殺人野蠻之例必宜禁止調停局○現工人與雇工人每起爭端我黨現欲設調停局以持其平獎勸小農法○我黨舊議獎勸小農法曾經議院畫諾今宜著爲令禁酒○當定酒禁之律以爲進徳之方婦人政權○我黨欲重尊婦人權利使有政權欲匡正合眾黨失政故望婦人同加力我黨大旨○我黨所執大旨及政策大如斯循此大旨實施此政我黨所志也請我合眾國民各熟思而審定之玆發政綱大旨並指定欲舉之大統領望藉我國民贊助而成我黨勝算以增益我國民福利也

波蘭滅亡記吾聞之波蘭之再亡於俄也俄人窮治倡義之黨凡涉疑似稍預其謀者皆解往西伯利亞及靠喀蘇山勒令充兵遷波人三萬至靠喀蘇開墾荒蕪無許隨帶眷屬其人皆權爵紳富及爲士者檻車累累相屬於道如驅羊犬田產沒於異族妻子夷爲奴一千八百三十年三月俄王諭波人自七歲以上凡窮困及無父母者徙置﹝論曰俄之鯨吞蠶食諸國以自廣大𨿽由兵力抑亦有權謀焉或尊其教門以誘之或結爲婚姻以伺之或通其權貴以脇之以此道墟人國者匪一姓矣波蘭旣內政不修積弱滋甚家有狐鼠乃欲倚虎狼以自壯乃至擇肉以食始相顧失色無可爲計謚爲至愚不亦宜哉大地兵气日結日深好仁之士倡爲公法學冀以大義遏彊暴扶弱微余觀俄布奧三國結無道之約出無名之師瞷然取二十四萬里之地而瓜分之諸國袖手莫敢誰何烏所謂公法者乎不圖自彊而欲庇大國之宇下藉他人之保護嗚呼則足以速其亡而已今夫鄰俄之國若瑞典若丹麥其地其民未有以逾於波蘭而至今巋然尙存然則波蘭者其亦自亡而非俄之亡之也﹞邊地初則夜拘幼孩繼則白晝奪其年五月十七日有長車一隊內置孩提無數將解往西伯利亞展輪之際其父母號哭攀援願與偕行軍士怒毆傷踣地或入車下甘爲輪蹂死血肉狼藉闐衢溢軌孩童途中僅食粗饅有病卽棄置於路旣斃其饅尙在其側乃至禁士民言語用波土音令悉從俄人方言書院學塾咸習俄文時有士子及少年潛聚偉埒那用波土音問答爲邏者所執遂科重罪嗚呼國之不競而受人縛軛其荼毒之苦豈可言哉豈可言哉波蘭當一千六七百年間固歐洲之雄國也旣而內政不修君民上下習於疲軟在官諸臣貪惰失職民亂毛起不能自救公私困窮日甚一日至一千七百六十三年俄命甘斯臨爲駐波公使大出金帛以賂波人於是波廷諸臣皆有倚俄之心甚至百姓欲爲俄民者過半是年十月波王卒俄遂以兵彊立所愛爲波王復與布立密約有波蘭王位不得循世及之常王死則令百姓公舉如有擅立吾兩國共廢之等語六十五年波國民亂乞兵於俄以遏寇虐俄兵乘勢入波焚戮甚慘是時波蘭孱弱已極廷臣皆俄所命俄以波百姓尙多固結陰以賄結其豪使各相貳波廷懲兵亂之事下令凡士民聚會講論政學者皆禁之民气益衰一千七百七十二年俄奧布共立約分波蘭地俄得一萬九千八百方里奧得一萬三千五百方裏布得六千三百方裏彊使波王上書獻地求和所餘之地僅四萬二千方裏而已土耳其特倡義師遏彊扶弱旋爲俄所敗歐洲諸國皆懼俄威惴惴自保無復有過問波事者一千七百八十九年俄與布廷私議欲盡滅波蘭免至遺民蠢動九十三年率兵八萬壓波境波弁哥斯基烏鎖起義拒俄不克遁至意大利九十五年俄奧布再分波蘭地逼令波王遜位許歲給銀二十萬以資食用官欠債項悉爲代償波蘭遂亡及亞歷山徳卽俄王位噢咻波民沛恩施視俄人有加一千八百十八年三月親至波蘭辟議院論於眾曰爾國先世本有議部今所以復設者因爾民智慧能識大體故以此權相吾非不欲使俄民共循此例柰粗忽愚頑不敢遽授以柄也波人悅其言深相信愛時俄以柴洪石爲波蘭總督監理國政而王弟君士但丁公爲大將軍鎭守其地間一歲再聚議波人訴曰吾等徒列議會而權不少假惟大將軍總督之命是從是受欺於王也不省又廢波人新聞紙館無許印售波民之充兵者亦皆散歸波蘭全土旣歸三國版圖及拿破侖起於法嘗許波人自立稱華沙侯拿破侖敗各國大會於維也納議定爲王國以俄帝兼之其後波民屢懷再造一千八百三十年至三十五年一千八百六十三年至六十五年兩次倡義血戰頻年或以將帥失機或以軍民不習或以眾寡懸殊卒被彊俄摧陷廓淸廢波蘭總督爲聖彼得堡直隸波蘭再亡﹝論曰俄之鯨吞蠶食諸國以自廣大𨿽由兵力抑亦有權謀焉或尊其教門以誘之或結爲婚姻以伺之或通其權貴以脇之以此道墟人國者匪一姓矣波蘭旣內政不修積弱滋甚家有狐鼠乃欲倚虎狼以自壯乃至擇肉以食始相顧失色無可爲計謚爲至愚不亦宜哉大地兵气日結日深好仁之士倡爲公法學冀以大義遏彊暴扶弱微余觀俄布奧三國結無道之約出無名之師瞷然取二十四萬里之地而瓜分之諸國袖手莫敢誰何烏所謂公法者乎不圖自彊而欲庇大國之宇下藉他人之保護嗚呼則足以速其亡而已今夫鄰俄之國若瑞典若丹麥其地其民未有以逾於波蘭而至今巋然尙存然則波蘭者其亦自亡而非俄之亡之也﹞

過波蘭記

譯國民新報西十一月廿二本報館主筆某遊歷歐洲現在徵途過波蘭廢墟偶坐車上染翰作記遠送於本館曰嗚呼波蘭今日大局已去方其盛時版圖恢廣實出現時法國之右矣傳云昔陀紐務河邊有兄弟三人在焉伯曰魯西仲曰查克叔曰禮克有靈鷲導兄弟各移其居魯西往俄查克之伯很美亞而禮克到波蘭遂爲該國之始祖歷數代至九世紀禮克之王統絕矣其後或國民相議立王或貴族交立互爭權柄各不相下獘風漸熾至十六世紀戴法五很利第三世卽王位自是國本漸動且日士篤宗教大行國中而希臘教徒爲其所虐逼害太甚訴於俄國請其保護俄國遂開干涉波蘭之端自是之後與波民開端啟釁幾無止時俄國雄志利用此術矣而波蘭內以爭宗派之異同爭貴族之勢權外以俄人土耳其人韃靼人國勢陵夷衰頹莫挽當俄皇亞歷山米波威地之時奪波國太紐務河以東各地然波猶一獨立之國也方千八世紀中葉波蘭亂機紛擾無能統治俄皇伽挫林二世常蓄雄心竊有所謀值波蘭宗派之爭以千七百七十二年與普魯士共謀分割波蘭越九十三年又相與割奪波蘭之地當是之時波蘭義士哥斯秋士哥率志士與抗而勢力不敵至九十五年爲諸彊國所分割而波遂全亡矣俄奪國土最廣奧國得人口稠密之地而普魯士得商業最盛之要府嗚呼邦家之亡每始於請援外國波國之亡慘不忍說俄人素蓄此等機智今之引外彊爲援者可知所寒心也普魯士旣得波蘭舊都而欲移攺其風俗拮據苦心未能酬志及法皇拿破侖侵歐洲之時大變境界然不久而復其舊矣當一千八百三十年波人欲脫俄國之軛而思背叛焉俄人嚴鎭壓伏禁波人用土語廢其大學波人怨泣深恨徹骨越千八百六十二年波蘭又亂最爲劇大俄欲徵兵丁於波波人惡之故有斯亂也舉國皆爲亂徒而西歐諸國亦爲波人悲焉然無援之者波人明知難操勝算而猶抗俄人以爲殺俄一人猶是所以忠國也越至六十四年春爲俄人所亡置守土官治此墟國而於其法衙官衙學校等處禁用波語而悉習俄音波國舊日語言不得復用俄人蓋欲移其風俗也波蘭之人性質慧敏黑瞳短軀似東洋各國人物長於音樂語言及器機等婦女最爲秀麗然亡國餘民累累如失路之人婦女之徒目見俄軍肥馬輕裘雙肩生風則以得作其室家爲一生之志願矣夫涵養生民志气在𦇤褓之中者實爲婦女之天職也然其志想旣已如此何怪其亡國覆社爲人奴隸而牛奔馬驅於行路哉吁此亡國疆域昔時廣大居法國之上今入俄屬者猶有八百二十五萬生民而其國語且不得用於應酬談論嗟嗟豈無有一二志士生於此間而發奮慷慨者乎何爲其靦然也噫波蘭今爲俄國捕吏之役耳昔日王宮今爲捕吏所屯舊時政廳今爲總捕之署滿目荒涼波人無暇自悲而使行客躑躅長途涕淚滿臆波國何以一至於此乎曰波蘭貴族大官嘗虐抑農民農民不堪謳歌俄國新政而不悔也悲夫新政之苛如此則舊時之猛政亦可想見矣抑農民者國之本也爲國者可不思哉余過波蘭之舊都而見俄所施設始知捕吏之尊彼五洲列國苟欲弄威福於蒼生之上者曷弗去之波蘭爲其捕吏也

電新法

譯法國報駐雷伯息格之美國領事奉政府之命飭令查報徳國新造用電气耕田之法旋據稱新造電旣甚合用又較節省等語查耕田用水气之力已三十年於玆而近得電气耕田之法較之用水气又勝一籌以其旣便宜又輕巧又易動加之機器發出之力又能行之較遠故也玆請將電約略言之電系耕田兩頭各配耒一副使所耙之槽耙至盡頭管人但換坐對面之位以免轉之難沿耙之槽安一煉條用三地錨在田之兩頭拉緊起錨時但轉錨之機桿錨卽從地內取出再一運動卽遷至第二槽錨已安置如前再到煉之端頭卽擡起向他邊再將電气倒轉卽向對面矣此時煉已通在之下面用能轉動之柄將煉軋住拉及煉條使復運動及回來已將煉橫放備耙第三槽也輪來回運動由管車人經理甚易毋庸離座其全副機器需用之人僅一管鑪人一管車人一副手耳所有電箱另裝一車其運動電箱內電气所需之力無論何種帶輪之汽機或用水力亦可自八匹至十二匹馬力復有電綫二根將電箱之電气運至上之電機其綫分段用輪閣起免致與地磨擦也上之機受電而動使拉住煉環之輪隨之轉動也凡耕田不多用小兩頭各配二耒每耒之前有一鋤以備掘土之用無論地如何結實卽有土塊亦能掘槽至十寸或十一寸深亦配有松土機器此器配在鋤後能松土自十四寸至十五寸深但並不將土翻起若所種之田廣大則須用之二頭各配四鋤十點鐘之久能結實田地八畝至九寸二分四深價每畝一元二角九分若用牛每畝須費二元七角四分云

時務分類文編卷二十九

養民機器

養民

陳次亮近今百載泰西各國農工商旅百廢具興上下孜孜然不遺餘力或疑諸國僻居海外人戶無多故以機器代人工用能日臻富庶若中國則人滿爲患土地之所產不足以養貧民資生利用之源專恃手足筋骸之力故機器制造之法在泰西則可在中國則不可在海疆則可在內地則不可此言似是而實非也各國之屬地及美國巴西祕魯新造諸邦腹地人民良爲少至如英倫三島大不越中國一省而民數三千萬有奇比利時瑞士二國大不過中國二府而民數各千數百萬有奇𨿽江淛湘鄂之閒未能比其繁庶外如徳法諸國皆人稠地狹恃工商之利易米麥以養生自機器大興而一人之工足給十人之食富人出貲立廠而貧民之工作者輒數千人富民之獲利一二分而止而貧民之工資增至倍蓰什伯而未已焉故機器之興專以爲貧民計也夫中華爲萬國之首則天人之欽矚而保愛之者亦異於列邦變不虛生功不虛立其損我者其益我者也其禍我者其福我者也三代以前利用厚生法良意美地力不足以自養其禍實始於暴秦戶口加多而土地不加辟西漢則有赤眉銅馬之禍東漢則有黃巾李郭之晉之後有六朝唐之末有五代宋元明之季流寇蔓延本朝前有教匪後有粵撚皆伏屍百萬流血千里卽幸而精兵名將逐次蕩平而人命之傷殘已不可勝計矣夫貪生惡死者人之情也乃橫覽古今及數十年數百年而輒一亂者豈民情之好亂哉庶而不富富而不教民窮財盡遊惰充斥救死不贍而亂端起矣維我列聖深仁厚澤大徳曰生版圖生齒之蕃開辟以來所未有天乃惻然憫之特辟二道焉以補君相圖維之所不及新舊金山南洋各島什九皆曠土也使行者出洋謀生而尾閭泄矣九州島萬國貿遷有無制造所成銷售彌廣使居者入廠工作而食貨饒矣今論者知出外傭工之有益獨於內地興利諸事深閉固拒若將浼焉是知二五而不知十也且禁華人之自制而不禁洋貨之來萬一他日事變所開西人於內地廣駛舟車大興制造華人喜其物艷其富貪其工貲之饒裕將使貧民百萬附他人叢爵淵魚何堪設想卽能永遠禁錮而生機日窒變故日紛不爲土崩終爲瓦解及事端旣兆歸咎於气數之適然夫爲政而不能養民民窮而至於爲盜誰司民牧顧束手而不爲之所乎因利而利𨿽休勿休政貴因時道宜通變聖人復起不易斯言矣

教養

陳次亮天生民而立之君國家之設官以爲民也三代以上之爲治也君臣上下汲汲然以教養爲先務治天下如國治其國如家井裏桑麻教之樹畜養民之政若此其詳也庠序學校申以孝悌教民之事如此其備也至秦而後咈百姓以從己之欲以天下奉一人患其富而得眾也而務貧之患其智而生事也而務愚之患其彊而爲亂也而務弱之先王教民養民之方去之惟恐不盡謂今而後莫予毒也已恣睢暴戾曾不旋踵而亡炎漢旣興寬法省禁師黃老之淸靜以與民更始而古人之良法美意無一存焉者矣自是以後循良之治曠世一逢條告之頒虛文徒具當世所稱能吏競以催科折獄爲長偶有盡心民事者則上官掎之同僚笑之眾庶疑之不入考成不登薦牘掣其肘必潰於成而後已不肖者專揣缺分之肥瘠以圖飽私囊其賢者亦第求案牘之淸釐以規避處分於設官爲民之本意上下泰然久已忘之而且習之矣或曰治民之道廉靜不擾而已教養奚爲者而不知民情可與樂成難與圖始近而不能遠私而不能公非不知勤四體而分五穀也水利溝渠備旱備潦非一人一家之力所能爲者無以董之則廢而不修矣非不知貴禮義而尊聖賢也僻壤窮鄕見聞孤陋或中人之產無力延師者不有以倡之則廢而不學矣此所以饑饉洊臻流亡載道顓蒙愚昧刑罰滋多者無他故焉教養之道失焉耳又補助無方鹵莽滅裂之患滋而土田瘠山澤無禁斧斤网罟之時失而物力殫﹝民習遊惰讀法懸書之不講而盜賊多士有秀良親師取友﹞之無資而賢才少工師貧匱而器用苦窳商賈蠢愚而貨財﹝民習遊惰讀法懸書之不講而盜賊多士有秀良親師取友﹞日絀不教不養以貧中國愚中國弱中國暴秦之禍深矣遠矣烈矣酷矣蔑以加矣謂宜詳稽古制參以自古迄今養民教民之法分門別類明著爲令飭各省牧令實力奉行借以厲民肥己者加等治罪三年大計列入考成僅僅折獄催科止能免過也必有教養之實政始得登卓異之章虛應故事者以違制論傳曰上有好者下必甚焉君子之徳風小人之徳艸並心壹志持以十年而人才不日多民生不日富國勢﹝不﹞日彊者未之有也

論用機器之法須明其理然後能知﹝其﹞利獘從來有機事者必有機心西人百工技藝每出機心以機器代人力𨿽資本較巨而取效速獲利厚故泰西各國莫不尙焉輪船有機利於水火車有機利於陸槍炮有機水雷有機電報電燈有﹝機﹞於戰守浚河挖泥有機鋸木截鐵有機鎔冶鑄煉有機造紙作煉糖磨面有機繅絲軋花紡紗織布莫不有機凡利人日用者皆於機責其效焉近年以來中國仿行西法一應機器逐漸興舉開辦之初心延西人爲之師在西人習其事未必人人明其理如僕所身親目睹有可舉以告人者約略言之光緒初元倭人以琉球難民之故稱兵於臺灣之打狗瑯嶠時宮保沈文肅爲臺防大臣閩中亦戒嚴整頓防務特設水雷局招聰學生二十人延英教習柏專敬授諸生電報水雷各法僕適就該局支應兼教之席柏教習常演放水雷於江中或試驗電气水雷信子凡電气水雷必用樹膠二條接連電池使一推力陽電直達信子一吸力陰電由信子回電返池機乍一按而電气透至信子之端白金絲橋炸藥處信卽燃而電發矣一日柏教習欲減其一以爲電亦可達殊不知電气有去無來則失循環之理非陰陽交感之道信卽不燃僕因謂之曰宜仍用兩使電有歸路方能如法燃啟試之果然癸未甲申之間兩廣辦理越南邊防趕造廣西一帶電監工大員爲余澄甫觀察王錦堂軍門斯時軍書旁午昕夕趲工總廣州局務者爲﹝周﹞﹝用﹞少逸觀察僕則畱局差遣查電自廣東省城經肇慶循梧州溯潯橫南寧而達龍州以速軍報未至梧州有封川江口水一度江水千里來源發自湘境勢甚湍急而越南龍州之水雲南百色之水桂林柳州諸江之水均經梧州府境而﹝匚倠﹞於江口並流趨赴東省以達於海按江口水急沙澑加以上流山洪時發竹樹塞江而下推壓水未及兩旬斷二次經洋匠馬生葛萊生先後修竣葛匠修畢來省調赴閩工僕嘗進言於周君曰聞封川江口水勢甚急溯江而上數里兩岸有山每岸各添電桿數十根攺水爲飛度免時斷時修之慮周君韙之商於葛葛曰此次甫經余手修妥甚屬穩固意不欲行周據情於督辦盛杏蓀觀察電飭葛匠務速照攺免阻軍報於是命僕偕同葛匠帶齊桿料馳赴江口攺及僕等抵江口之前一夕水已第三次又斷矣葛亦深爲訝異乃相與相度地勢於北岸半山立桿南岸江口地勢較低用七丈長桿江面一里有餘用七號電橫江飛過江中往來船隻桅帆亦無所自攺之後至今未有損斷無﹝阻﹞﹝限﹞電報以上二則足徵西人習其事未必人人明其理也又兩廣地近熱帶雷電之气猛於北方霹靂往往一聲劈壞電桿三五七根至十餘根不等僕於是推上海制造局髙囪用鐵條引電免被雷擊又西式樓房三四層髙者亦用鐵三露出屋頂以引電之意謂宜於電桿逐根相間釘電一條名曰避雷鍼上出桿頂五寸下入地尺餘不與磁碗傳電之相則逢雷雨交作之時空中電气散漫迸流隨鍼入地而電桿不致擊毀矣以此言於周君周君商總局而用之此法始行於兩廣今則各省電桿一例用避雷鍼歲省換桿費誠不少也如此等類又當隨時相機變通者也推之別項機器習其事尢貴明其理髙明者當不以鄙言爲河漢也電報鐵路有關國家軍政其權不便全授諸商所以定爲官商合辦其它機器如繅絲造紙廣東之順徳澳門佛山等處皆商人自辦上海繅絲僅有洋商創辦而軋花紡紗織布或官商合辦或華商集股興辦近復有洋商亦擬集股開辦而甬江之灣頭軋花機器則創自華商紳富今又增設紡紗機器無非推廣機器之利權延西人爲總管機器之師又延通曉西語者爲傳話又欲延識洋文而略知機器者爲之副然軋花機器名色較少而紡紗機器目繁多必須得一識洋文而明白機器名目者爲機器庫房執事則知某件屬某用專司收發之事則有條不紊矣又須派一二識洋文洋話年少力壯者隨西人安設機器及運用等事使知西人調度之法久之熟能生巧可代西人之任矣而其要尢貴有能察理之人將各種機器如何安設如何連貫如何運用自安機之日起至開工紡紗成工之日止逐日按照西人布置一切之法詳細登記匯爲成書又復推究其汽力之大小運動之遲速出貨之精粗快慢考其理而分別記之精益求精庶與大局有裨此遺貌取神不僅求貌似之良法也而西人用機之蘊畢宣彼𨿽欲隱祕其訣以傲我可無慮矣又聞該局與所延西師訂立合同十二年並派十二三齡幼童十餘人赴外洋機器廠學習諸法俟學有成收回聽用洵稱慮周藻密法良而意美矣童而習之其周中規折中矩卽使登造極亦祗成其爲洋匠而已而於機器所以然之理仍未必其果明也必也先求粗通中國文理子弟年在十六至二十歲爲度派赴外洋機器學堂學算法學畫圖學機器制造及運用之法此上乘功夫一經學成則機舉之能事已盡然後收回局中以供職使恢恢乎遊刃有餘矣當局董事諸公未審有曾見及於此否邇聞紗局外洋所購機器運到不日卽將開辦適與友人論及妄爲局外之談而拉雜記之如此

造就人才與制器利用同原論

甘溪瘦腰生稿衣吾知其爲身謀也履吾知其爲足謀也水之有舟陸之有車吾知其爲任重致遠謀也西國之衣之履之舟車制𨿽微有不同然而各適其用則無乎不同也取西國之衣履舟車以中國制度稍爲變通之亦未嘗不適而用西學何獨不然衣履舟車其小焉者也人苟有身而能不與衣謀有足而能不與履謀有任重致遠之事而能不與舟車謀始可以鄙夷西學何也今天下一通商之天下亦一戰爭之天下通商之所需者制造之學開礦之學其大端也否則不合用戰爭之所需者陣圖之學測量之學其大端也否則亦不合用人第辧所學之合用與否可已何得因其爲西學而遂異視之耶今試就淺而易見者論之市間通行曰洋紗曰洋布曰報時表報時鐘以及一切淫巧奇麗諸玩具旣已通商卽不能因其爲西制而禁絕之而士君子亦未嘗因其爲西制而唾棄之蓋以其適於用也因適用之故而﹝銷﹞﹝鎖﹞路日廣中國亦遂有仿而行之者各物𨿽由西法脫胎而來其適用則與西制無異但見其獲利而已未見其受害也我縱不仿制民間日用咸取諸西國不成一絕大漏乎卓識者有鑑於此因小以及大遂有礦務制造織布電綫各局之設過其門者但實其規模宏遠而不知其幾費經營其創建之初何嘗無人焉從而掣其肘迄乎大功底定又但見其獲利不見其受害前此之作梗者今且降其心以相從此又何哉誠以各局之日起有功皆適乎用云爾僕曩謂制藝誤人實因制藝不適用耳何嘗謂聖經賢傳皆當束諸髙閣論者不察遂有疑僕言之過激者夫通經所以致用爲問今之長於制藝者其果能通一經否制藝之興經傳判若兩途其相去不可以道裏計又制藝之孰優孰劣亦屬惟憑功深養到而彼牛鬼蛇神者獲雋不知凡幾幸而舉於鄕矣幸而春闈又捷矣莫不自以爲投時利詡詡然口與心商謂某也於制藝於詩賦於捲折類皆揣摩有獨得之祕苟有用我出其緒餘已足震世而駭俗安是侈然心足自問不知當居何等及乎朝考之後遂有內用外用詞林三途其內用之歸部屬者仍須從新學習部務其外用歸知縣者仍須從新學習吏治下至胥吏不得挾曩昔之制藝詩賦捲折以傲之成名必在中年前此之心血消磨終歸無用後此之年華有限而衣食之謀又將起而耗其有爲之心志而泯泯者遂沒世矣其得入詞林者長安居大不易意在得差試差不能丰收六年得試差一次尙恐不敷旅費學差非大力者負之以趨不能如願以償嘗見有十年不得一差金盡裘敝不得已就數金之教讀館者近遂有前五科老翰林請以知府外用之某某又有由部屬考取軍機榜下不願入詞林攺歸原班僕之譜兄某此君本科會魁覆試一等二名殿試二甲三名詞林可稱左券竟棄而不取詞林之不足重或亦變通科舉之兆歟由翰林而外放道府總在二十年以外部員外放亦如之旣外放矣任內一切多非素習不得不﹝仰﹞﹝抑﹞仗幕友間有力圖振作者而其年已老旁觀從而計其生平由生監而舉人而進士而或詞林而或部屬而或道而或府所歷之境如夢如幻又從而考其所學由考卷而墨卷而詩賦捲﹝折﹞﹝懾﹞而部務而吏治所學之﹝藝﹞﹝所﹞又雜而不純此其人無益於國家也明矣無益於國家是爲無用人也欲成一有用之人必自幼學始必自幼學不習制藝始用以告布天下之凡爲父兄者其子弟十五以前讀經讀史以明訓詁之原攬治忽之要爲﹝主﹞﹝王﹞十六至二十此五年中或專習一經或習外國字文或習測量或習地理或習陣圖或習制造或習部務或習吏治五年必須習成一藝不得浮慕淺嘗不得誇多斗靡二十歲以前最有用之心力庶幾不至虛耗或者曰子旣以適用之學勉人力勸人廢制藝而習外國文字習測量習地理習陣圖習制造習部務習吏治使天下之人之習今而後悉如吾子所期望豈不甚善其如不合於應試何不合於應試是亦無用之學也僕聞之首肯者再於是爲之默而籌妄爲議因下一轉語曰制藝可廢科舉不可廢其說云何擬請嗣後科舉稍爲變通舊制攺爲兩頭各就所學者試以三題二策題五一史學二商務三備荒四圜法五田賦中式之後凡習西學者派各書院各學堂充當教習三科後準充作鄕會試同考官各局總辦以及出洋隨員總理衙門章京均於此其選其習本國部務者則分部習本國吏治者則外用其經學專門名家者則入詞林不必論其書法之佳否至升遷之法則較前設法疏通之臨場申明懷挾之禁以期拔取眞才赴部投卷時例得聲明所習何藝或兼習某藝注明捲面似此不過稍變成法而拔一人得一人之用利賴實非淺鮮至於武試之弓箭刀石亦不合用有請易以槍炮者與僕意﹝見﹞﹝公﹞相同僕更有請者習武各童宜先練軍籍或歸海軍或歸陸營任人自擇延明師爲之教習必須所習有成始由營帥給以文憑試赴平日與兵丁一律操練三年一科額仍其舊有事之秋卽擇其識藝俱優者派充千百總諸職縱倉卒成軍亦與一無可恃者有別又復爲之限制不在海軍出身不得充戰艦管帶不在陸營出身不得充陸軍統領制度旣定不患天下不就我範圍各省書院書館亦必靡然從風蒸蒸日上以僕論之中國人民心思才力原不弱於西人更自半世靑燈頻年康了而朝考夕稽披吟不輟者好學之篤於此見一班卽就吾粵而言一先生坐擁臯比或數千餘人或數百人或數十人謂之大館文風之盛超軼前代倘兼習西學不出十年必有可觀縱不駕西人而上之亦足聊固吾圉際此時事孔棘立說者總須實事求是不宜泥古虛言無裨實用甚無謂也停捐例罷釐金確是正本淸源之論僕豈不知但現在庫支絀旣不能於捐例釐金之外爲國家別創一籌餉之法停﹝捐﹞﹝損﹞罷釐不如姑從其緩畱作後圖孔子聖之時者也抑又聞之識時務者爲豪傑時之爲義大矣哉再者此次急於議和實因旅順威海先後失守北洋無險可恃海軍戰艦又片帆不返倭寇勢將擾我神京犯我南洋維時都城戒嚴亦已數月兵連禍結殆無了期皇上民命憫兵凶於是不得已而下議和之詔今和局粗定規復海軍自是要圖昨僕以此爲言幕客某聞而色變謂前此浪擲千百萬帑金前車不遠一誤豈宜再誤滔滔淸辯實四�座僕默然久之俟其辭畢微叩以戰爭者天下之常局王公設險以守其國自古已然今一蹶﹝之﹞﹝壬﹞後不思再舉旣不設海軍則炮臺亦可不築何異開門揖盜推而制造礦務織布電綫各局無一而非西學逞其雄論凡已成者均無不可裁更無論已成未擴之鐵路矣持論𨿽別有見地其如不合用何客無以應僕亦拂袖而入𨿽然規復海軍固是要圖苟不變通科舉造就人才他日有利器無用人客言不幸而中一再今日謂西學必不可行者皆有所借口此後遂無一人敢再以﹝攺﹞﹝﹞習西學之說進而吾道其孤矣念及此不覺心冷如﹝冰﹞﹝水﹞爲之擲筆三嘆

英人論機器不宜進中國某白人函後卽以白人二字署名故照書來函論進口制造機器之獘玆特照錄於下領事派扣君意見最遠所言殊爲可信近在太母士報中所著中國度支論經倫惇東方報摘錄已在第七冊報中照譯矣末節所言尢足見其慮之遠思之深忠心之誠也商務公所所派之特特君如能細辧派君所論不顧一己之私心而爲一國之公利則余有厚望於特君矣其論末節曰英商初聞總加進口稅之法必以利少獘多視之實則除疋頭進口應另擬妥章免被中國本地紡織之布所困外其餘不必過慮云云此卽保護英國工業之意亦卽保護英國工業之要領也中國現擬將所有紡織局制成之貨槪按價值百抽十一層特君奉有不能允從之命殊爲可嘆若能允從不特無害並有大益於英國所織疋頭惜上海西商愛國之心已爲金價昂貴而滅盡其所爭之進口機器無非因中國工價較廉利己而損英國之工人耳此等股東但求私囊充飽至中國之稅則整頓與否尢非所計也昔上海西商爭請中國務須準將機器進口余統盤合算每以此請爲淺見歐格納公使卸任回國時道出申江亦謂機器進口恐非西國之福也英國所養水陸各軍專爲擴充及保護工業起見所費不貲今若以我英向來制造之物而令人皆能制造以奪我利是自作孽也機器固準進口矣其如無人工進口何中國工價之廉其爲害於亞美利加及奧大利亞各處非盡人知之乎噫私心利己之輩或未知其所行將有大害於英國工業及其知也再欲補救恐已晚矣自中國開設廠局以來意國各廠所有工人歇業者以百計況西商在中國設廠章程尙未妥定及其旣定恐中國官辦各廠已著先鞭而奪進口各貨之利此尢不可不預爲籌及者也西商現欲在中國自行制造所有從前辯論中國官局所織之布有害於英國疋頭之處玆則絕不提及抑知中國多織一疋卽我國少銷一疋銷路旣阻出貨必減將來船行受虧姑置不論我國所有各廠不久已將停閉致工人無處營生也今爲保護工業起見宜於中國擬加稅則值百抽十之議先行允從我願議院工業委員從速計議不然則徳國制作貨物奪英人之利者英人深以爲患豈華人所制貨物獨不足爲英患乎玆有一事請申說之足徵餘言之不誣此次機器準進口至中國者實日本代各國所得之利益而日人並未在中開設廠局推原其意以日人與其在他國設廠爲他國所控制不若在本國開廠自行制作之爲愈也其意甚善其忠君愛國之心尢可嘉也

按西人之妒我興機器以奪彼利其言如此而中國人猶有以機器爲不當興者豈欲保護西商之利權耶噫

駁英人論機器不宜進中國英人某君來函駁某白人所論機器進口之獘玆特照錄於左上月二十九日貴報所登某白人請特特君及各英商於紡織局一事務須不顧私心而爲公利一函觀其前後所論大旨以中國多織布一疋卽英國少銷布一疋是以英人若能不求利己而損本國之工人未始非英國工業之幸也所論如是其不實處已可槪見今試申辯明白以開該白人茅塞之心也凡述一事無論白人黑人必先知此事之實情方可論說而信中述及中國現擬將所有紡織局制成之貨槪按價值百抽十一層特君奉有不能允從之命等語該白人若再稍加訪必自知其言之謬矣特君此次北上專爲條約應得之釐金利益並請中國於開設之廠局應抽之稅務須中西一律不得厚此薄彼有礙廠局盛行之勢特君此行僅爲斯耳此層該白人所訪不確姑置不論其所論東方英人若不與蘭甘斯夏工人爭利則工業保矣英人卽不與之爭利其能保他國之人亦如是乎日本紡紗工業共設廠七十處豈能爲英人而停工乎印度一國他屬之印度姑置不論卽英屬之印度亦豈能不與我工人爭利乎至我向制之貨物今令人皆能制造以奪我利等語尢爲不解當今之時非機器非爭利不行矣無論制造何物必以人地兩宜之國獲利最多此定論也𨿽至白之人不得易我言矣再爲保護英國工業計宜於中國擬加稅則值百抽十之議先行允從等語中國所制貨物固已重稅保我之工業矣其如日本及東方他國所制之貨物何假使英人果不在中國開設廠局人人不敢急於求富惟此事有利可圖詎能阻止華人設局開廠乎英人於將定棉花章程若不從中取利他國人未必能不爭先取勝英人所以致富者爭貿易中應得之利耳白人豈猶未之知耶且蘭甘斯夏工人旣系英民𨿽情形稍攺必有所以營生者也日本在上海設廠之意業已中止一層白人誤之又誤矣日本未嘗不知上海設廠獲利之厚卽思舉辦但因俄國動靜究竟如何尙未深悉通商條約亦未議定目前受官長約束暫不開設今特君所供之差其有關系於我者卽有關系於日人果能辦妥如願以償日人仿行意中事也

教民

陳次亮嘗取西書而讀之矣𨿽所見有淺深所譯有工拙而均有至賾之數至之儀﹝顯﹞﹝以﹞之﹝情﹞﹝位﹞至微之理其庸陋惡劣一無可觀者則教書而巳矣閱舊約新約諸編知西教源流實根於墨子﹝摩﹞﹝任﹞西者墨翟之轉音也出埃及者避秦之事也是知愛人如己卽尙同兼愛之心也七日拜天卽天志法儀之論也衣衾略卽節用節葬之規也壁壘精堅卽備突備梯之指也經說上下爲光學重學之宗句讀旁行乃西語西文之祖其天堂地獄一說本非命明鬼諸篇乃竊釋氏諸餘以震驚流俗而充其無父之量不憚自棄其宗親蓋墨氏見距於聖門轉徙遷流而入西域其抱器長往者遂挾中國之典章文物以俱行也比年法國藉護教爲名乘隙以陰謀人國如越南馬達加斯加者舉國皆教民法人振臂一呼亂者四起其於歐洲及中國亦猶是耳惟中國聖教昌明流螢爝火之光見太陽而自息下喬木而入幽谷稍有知識者所不爲彼所得者皆頑鈍無恥之徒借以爲逋逃之藪其牧師神甫又復不問是非曲爲庇護遂使朝野上下聞聲畏惡望影譏彈其黨惡也益堅其蓄怒也愈甚而各省教堂之案遂往往敗潰決裂而不可勝窮淸斯濯纓濁斯濯足矣自取之也故通商者西人之智也傳教者西人之愚也欲假傳教以蠱中國則尢愚之愚也彼教王亦知之矣其言曰中國教民未歸法國保護之前數溢百萬自法以護教之故動以兵威相挾致教民之數驟減五十萬人乃議何國教人卽歸何國保護法亦自以教事開釁徳人地蹙王禽攺爲民主各國悉教人之害並嚴定限制禁其滋事侵權教王之都城意大利乘機規復防閒稽察迹等拘囚教焰之衰如此而中國官吏猶以昔日之教民視之是何異畏虎豹者見其鞹而神驚魄悚也宜匯查諸國限制之法斟酌情勢擇善而從約而舉之有四事焉一入教之民應稽碻數教堂教產何地何名二日後入教者應先報所在官吏以便保護三教堂之內謠諑繁興應縱外人遊觀並由官吏查察則疑謗自息四遇有詞訟之事教民應與凡民一律毋許擅用西禮致爲眾怨所歸以上四端杜漸防微良有深意而地方官吏碻知其數亦可思患預防免致事變旣成辦理諸形棘手所謂擊中則首尾俱應者也至於人心之向背教務之興衰有莫之爲而爲莫之致而致者彼泰西諸國之君臣固亦不能彊制其民矣而中國神靈首出之邦教化盛行之地而能以威驅勢彊不齊者而使之齊哉橫逆之來理遣情諭彼囂張僨事與畏葸無能者均未識因物因心之妙用爾

教民

湯蟄仙西教之入中國者羅馬舊教曰天主教堂設十字架傳教者偁神父路得新教曰耶蘇教不設十字架傳教者偁牧師禮拜宣講以財爲餌大致相同蓋其源一天主教也論者或疾之已甚謂其烈於洪水猛獸乃泰西布之間諜爲中國附骨之癰疽箸諭以辟之揭帖以詬之此其心不可爲不苦而其識則淺也或言之太易謂傳教多法人可請各國勸之沮之毋滋蔓於中土旣可省洋商之供億又可裁兵船之保護歲且節帑數百萬而中外可永保通商之局此其願不可爲不奢而其時則未也天主教法爲多傳教於中者各國亦不少天主耶蘇𨿽微異而傳教以與我鉏鋙則無異且在泰西則民教或分至中國則西人之視教士亦族類也狐兔之誼西人聞之熟矣辟之詬之是唾沫而思拒猛虎勸之沮之直與狐謀皮其可得乎竊以爲泰西之有教士亦猶中國之見有老佛回回焉耳泰西本無我五帝三王周孔相傳之教則教其所教也固宜若中國則修道爲教如日中天老佛回回旣不足攘斥吾教天主耶蘇豈遂足攘斥吾教也哉然竟以爲不足攘斥吾教而漫無限斷坐視潰決則亦不可夫中國不知及其涓涓而塞之明季之人之咎亦數爲之也今則旣成江河矣康熙八年但許西人在京師自行其教不得傳於中國直省開堂者有禁雍幹嘉疊申厲禁洎道光二十二年與英約於江寧有保護傳教一款是爲弛禁之濫觴然止保護傳教者未嘗保護習教者也二十五年耆英督兩廣爲法人請在海口設天主堂華人入教者聽之是爲入教之張本然但在海口未嘗及內地也咸豐八年法約第十三款凡入內地傳教之人地方官務宜厚待保護凡中國人願崇信天主教而循規蹈矩者毫無查禁是爲習教之護符然止不禁習教而規矩者未嘗並習教而不規矩者亦不禁也同治九年刑部刪去傳教治罪舊例而續纂新例大書特書之曰凡奉天主教之人其會同禮拜誦經等事槪聽其便皆免查禁於是堤防大潰而中國二十三行省皆將有教士之車轍馬而自總署以迄州縣之吏疲於奔命矣夫載之於約不得已也卽聽其便亦聽焉可矣纂之爲例是亦不可以已乎傳習旣日多一日猜忌必日甚一日教堂之案層見出恐波瀾騰沸正無已時也查同治十年總署與各國使臣商辦傳教章程八條實繕固堤防之策惜爲美使所駁也或以條款多而難行則第六條尢當務之急可仍以此專條商之各國使臣令各飭其教士將所有中國習教之人一一臚列姓名籍貫年貌三代生業隨時造送各領事就近轉送各州縣以備無事時查考以便有事時保護陽托保護之名陰收稽核之實托其名則吾說易投收其實則厥流漸息光緒元年總署覆美公使有云民教不和之故皆因教堂中人不安本分倚勢淩人及至滋事又每欺蔽教士及值事官以致積怨成仇往往激成巨案然則習教﹝者﹞不特不利於中國卽於教士亦大有所不利焉就使中國無淸查之議各公使亦宜爲教士謀之於預蓋中國少知自好者勢必不肯入彀習教者非姦民卽無賴教士口𨿽不言心則洞若觀火矣中國之疑而忌之者莫不曰誘污婦女迷拐幼孩符咒蠱惑穵目剖心吾知教士或不至出此然敢信習教者必不出此乎卽教士其能信習教者亦必不出此乎中國舊有白蓮無爲等教以同財同色誘人種種作惡本其慣技教士兼收並蓄惟恐有不入教之人從未有不得入教之人禮中國之所譴聚中國之所以傳教而藪逋逃以習教而犯不韙是直教士授之刃以殺人而復甘爲之抵償恐亦失天主耶蘇之初恉矣亦何怪吾民之普天共憤欲剚刃於教士之腹以一報之哉夫教士之豢習教者月數金而已非能盡教民而豢之也無業之人何惡不作教士且可於編查之時嚴偵察之方有如光緒二年皖南案惑眾之白會淸溫州案謀逆之施鴻鰲其人舉而白之於官俾我中國無智愚賢不肖皆家諭戶曉於西教之鄭重分明如此則民教永永相安旣爲教士防無形波累亦爲中國女省無數葛藤不過一紙墨之費一手足之勞於教士有大益而無所小損在各公使諒不容執以爲不可否則動輒尋仇必至民教兩虧而止津案澳案兩虧之尢者可鑑也且按列國歲計政要表各國教民之數朗若列眉其傳天主教於中國者光緒十三年西報法四百人意八十七人比利時日斯巴尼亞皆二十九人徳十四人共五百五十九人傳耶蘇教於中國者今十五年西報英四百九十八人美二百四十五人徳與他國立會者四十九人自立會者四人各國立會者四十一人共八百三十七人彼之教民歲可數計而我之教民茫未有知無論各省保甲故事徒行卽爲民爲教按圖可索而查之自我不如查之自彼無可推諉誠欲悉其底蘊策無便於此者一由教士造送淸冊從此習教者遇事發覺卽可按圖索驥無復仍前匿之講堂縱之海外之獘故由中國州縣查造不如教士查造之事半功倍已習者藉查以約束未習者因查而疑沮不禁之禁也而縻之久而安焉數十百年後中國亦不過於佛老回教而外多一西教名目已耳張皇胡爲者雍正八年可閩浙總督覺羅滿保之奏安置傳教者於澳門徹天主堂爲公廨同治九年徳法之戰法徹前護羅馬教主之兵自助意遂襲而都之徳名相必士麻克力扼教徒屢檄各國一體裁抑法人本教主之虎倀也光緒二年西報載法自更立民政其議院深惡教人視徳相加嚴教士之焰將少息矣以天意人事論之我五帝三王周孔相傳之教必有中外同文鬯垓埏之一日若就目前而謀補牢其於教士則謹守條約申明諭旨推誠接禮與之相忘於江湖庶民教略有交涉易於商辦中有嫻於富彊之略者並可引以爲楚材晉用姑俟接替有人罷謝未晚其於教民上策則教之養之以淸其源下策則惟以淸查爲什一之補捄貿貿者徒欲恃一鼓之气而遽思人其人廬其居適以集泰西之矢上詒﹝朝﹞﹝期﹞廷以西顧之憂而已時務分類文編卷三十

事

爲伍星使期效說

五羊愛餘生伍秩庸京卿特授使美日祕巴各國欽差大臣此以才結主知非如他人之幸進者也以才擢用卽當以才見長蘇味道之模稜切莫沾染夫中國時勢循至今日可謂難言矣凡有交涉之端諸多難言之隱稍涉彊項卽起嫌疑蓋積弱之餘易爲外人輕忽明知曲在彼而直在我亦不敢與爭不得已而曲全便涉將就倘習以爲例國勢尙可問耶然則與之抗乎又自審力弱也然則與之絕乎又恐轉生事端也誠如是則右絀左支何以爲計非齊楚之會是鄭衛之成耳夫不遇盤根錯節無以別利器伍星使於此可以見才焉其術維何則內不失己外不失人得其持平折衝樽俎是也好事與怕事同一滋事之階均非長策伍星使深於閱歷於泰西律例爛熟於胸中非躁進之徒僅得皮毛卽詡詡然稱爲通達洋務者在本港署巡理府之日已見一斑聽理民案輿論翕然西人不以爲私華人不以爲恝其心公也當爲律師時嘗有與之因訟務而爭辯者勝負或所常有比署府篆未嘗介懷不聞於此稍雪夙恨其量宏也不以有所藉手卽安於小就毅然北遊遂爲傅相所賞識其識遠也心公則無所偏阿量宏則有所容納識遠則得所折衷以此出使於外邦其過人遠矣泰西各國互爭雄長而卒能相安無事共守太平之局者何哉蓋爲公法所拘故不敢先爲戎首耳倘於嫌隙將開之際本公法之立意按例與爭以爲可則事在必行以爲否則气已先奪中國卽不武或可戢彊鄰欺藐之心所恐者似是而非爲人所屈則不敢辯駁自餒以曲就之向者事事依循或至裂悉坐此獘而伍星使則固熟於例者少年讀律壯爲大狀師闡微抉精已窺堂奧脫有疑難之事齟齬之端必能按例與言戢干戈而惇壇玷邦交之固可先事預言昔子產治鄭四十年不被兵革豈有異術哉殆因善於爲命而子羽又有辯才故彊者不敢欺願與通好小國且能如是堂堂大國朔固正周室未衰者乎伍星使能不靳其才善於審反必能知彼知己早爲彌縫夫中國𨿽大可有爲而事事轉落人後自嘉道已降爲外人所侮者口不忍道筆不能窮兵力人謀均不可恃所恃者行人有詞例不可廢耳得伍星使而謹持之前事後師桑隅冀補抵任之後須將華人被虐於土人之苦解其倒懸急爲調劑免傷國體夫同是作客耳乃彼之客我者則極力保護卽遊歷內地亦預禁子民務使相安以爲柔遠而我之客彼者則坐以爭食之罪旣破其屋復戕其生慘酷情形孰有過於古巴之亂者而中國之使臣領事俱付諸無可如何使易其事以行將恐泰西輪船環集東海西人之一廬一捨猶要賠賞華人之性命資財曾糞土之不若揆諸情理未見其平想伍星使習見熟聞當亦有感於心而爲之變通其道也計此次出使之缺有三而伍星使獨當此任殆朝廷知吾籍赤子在外受困者以是爲最故使之爲福星歟伍星使之體國爲心當默諭此意玆者事權已屬自可措施經綸裕於平時功徳及於海外僕不禁代爲旅於外國者慰曰華人之有起色當於伍星使此行之

按伍星使向隨李傅相在北洋歷辧洋務要差於一切睦鄰修好之道久已洞若觀火此次秉節出洋必能輯睦邦交增輝壇玷右爲五羊愛餘生來稿論中期效星使之意旣殷則責望星使之心亦甚重聖人云使於四方不辱君命星使勉乎哉

英文宜通行地球說格致家新有所搜羅必以其本國文字記之自以爲不忘本而不知適足以自誤也近時文字人向以爲用英法徳三國語言當無往而不通曉而不知此猶不足備用也意希荷俄奧等國文字中頗有可講究之學問包藏於其間而此種學問惟通曉方言者能得之惠爾斯英國西省扶持其應廢而不用之本國土語爲有識者屏諸教化之外愛爾蘭人有勉彊西南各省地方官用該島土語者諸如此類不一而足各國方言遂互有異而以一人之知識習各國之語言未有不徒費工夫而毫無實際者也欲除此病惟有於本國土語之外加習通行之語言所謂通行之語言如昔之希臘文如後之拉丁文又如較爲近時辦交涉所用之法文而天下通行之語言尢爲當今之急數年之前馥蘭迫一千八百七十九年有名希雷憂者造一地球通行之文謂之馥蘭迫文其法最簡希君於十年之內著馥蘭迫文法書所用語言凡二十種新聞紙用馥蘭迫文者亦二十種並有以此文書商務信札及發電報之用此文嗣經禁止於是乎興夫一國之語言卽一國之權勢所倚賴英國官無可無不可𨿽未能有鑑於此而英國商務事業遠大頗有擠出他國語言使不得通行於地球之勢考西半球之美國不獨通行英語卽日至美國各口之洋人無論籍隸何國非先通曉英語不可若於美國外再就英國各處新疆所用之英語言之習說英語之處其廣可知乃天下通商之語言及各國交接之語言何未早以英文爲主興念及此洵可異也𨿽然國中之商務及國勢之富足其加添遲速將來若仍能如當今情形則英文終必爲天下通行之語言意中事也按英文之所以不行者英國官場及腐儒自阻之也凡遇可用英語之處任其自然坐失機宜譬如在埃及不用英文而以法文阿剌伯文代之查埃及先有美國人教讀之學校加以英國商務之暢旺埃及本已通行英文嗣後攺習法文實英之辦交涉人使然也而五十年內法在埃及之勢就衰將見以法文行於埃及實非計之得者也又按英文之窒礙不得通行於地球者其病在拼法而腐儒於考試之時尢必嚴行講究其無音字及不合理之拼法使無漏字之誤不亦甚乎然則其必效阿賽克祕得門祕得門於一千八百九十年時前後著縮字法書一百五十種英美各國訪事人用祕得門縮字法記事者十有九五其法與法徳意荷日本及西班牙各國語言最宜現在地球各國用祕得門縮字法者不下五十萬人之縮字法歟曰殊不必也若文人學士但能於拼法稍加變易刪減拼法中無音之字其庶幾乎不然則平民中有語言文字不合拼法者縱之使然而不以爲俗則英文拼法卽不能字字有音而於拼法之理庶幾近乎再拼法果準寬則東西兩半球已通曉英語之人樂從寬之法者其數必能過半考古時希臘於尋常文字復加以字音輕重之撇畫記號英文曷不仿照此法而更張之嘗聞有英吉利人遊於愛爾蘭省因不諳人名字音之輕重以致言語不通病在無字音輕重之記號也然則曷不於屈勞基達人名於愛雷人名各字加以一撇以別字音之輕重亦曷不於尋常脫夫西語韌也及伯雷克西語瘟疫也各字加以重音之記號不然則照最簡最便之法仿而行之在於文法書前篇注講一節使易解說亦無不可所慮者言者諄諄聽者藐藐官及文人仍置若罔聞耳而美國國中無論何國之人均用英文英國若不以簡便之法更張而攺弦之恐美將自爲之也

論鶯粟始末獘端小亞西亞亞洲之土耳其之栽洋藥也始於羅馬大一統時由商販至沿印度洋各國銷售考諸漢勃雷所著藥書足窺涯嗣又由回回帶至東方按﹝阿﹞﹝河﹞剌比人在麥好麥回回教祖時商務行之已遠書中所載似非無因惟格蘭伯勞士徳人曉華語八百五年隨俄使至中國界被阻中止查得著名之止痛曰細裏阿該者卽是洋藥西曆﹝一千﹞六百六十七年中國已有之爲希臘國所進貢者回回教與希臘教人素來積不相能進貢使臣必與回教爲敵者考甘倫希臘古醫名藥書所載之渥諾依愛髙司一字意解毒藥卽醫被毒物咬傷之藥所謂毒物卽蛇虫與四足物也是用洋藥制成所謂細裏阿該者自希臘始嗣後布斯亦制之國中市朝制藥材者或在街中或在鋪內將幹苦洋藥以手牽磨成粉和糖使合口味卽此止痛藥也然則唐書第五頁一百九十八篇所載六百六十七年有洋人以藥進貢殆此藥歟果爾則進貢之非阿剌比使臣實希臘使臣也洋藥盛行於中國在希臘使臣來華之後又千一百年富者食之爲害猶淺貧者吸之則合家衣食之資盡供一人口腹之欲但癮已成不容不吸是以惡洋藥者莫如吸食之人然洋藥遺害尢有甚於此者也此害發於不覺華人未嘗畱意今則潛吞藥自盡者日見其多亟當設法以阻止之歐洲出售毒藥本有限制中國零售洋藥事同一律亦應定章以示限制中國戶口太繁貧窶迫人不知凡幾困苦憂傷遽萌短見潛吞洋煙指不勝屈父吸煙累其子夫吸煙累其妻煙癮已成𨿽生如死服自盡者有之家中寒素夫妻反目仰無以事俯無以畜前顧茫茫吞煙斃命者又有之年幼女孩受人虐待因而吞煙者亦復不少其中買良爲娼爲禍尢烈蘇州某甲專買女孩教習箏琶逼令爲娼一日不知何故甲怒偏責其女其中三女忿不欲生私得洋藥煎湯各飲二杯及至發覺二人𨿽得救復生一竟毒發身死此三女孩年約十歲邇來鎭江吞煙之案亦層見出該處紳士有鑑於此嘗擬條陳凡購洋煙非二人偕往煙店不準出﹝售又﹞﹝洋反﹞吸煙人購煙非帶煙灰以示有癮之據不準與之交易大旨如此聯名請鎭江道出示照行道接後飭府縣復矣蓋吞煙自盡之多由於賣煙漫無限制確無疑義爲上者果能出示定限未始無補救於萬一也

治始於道路說

新會梁啟超撰入其鄙而熇穢蕪蕞蔡莽螫刺入其都而水土惡塵薶惡沮洳瀸漏湫土於如鼠壤則𨿽騃稚之必曰此島夷野猺可謂閉化之國也已入其鄙而曠敞夷達隧軌修潔入其都而平逵九達車可方軌土閬之環落渠之寫軒廓整葺奕然而理則𨿽騃稚之必曰此名都理邦可謂開化之國也已是未嘗見其風俗之漓也民智之浚塞也物產之殷窳也條教之隆秕也然而矚於其墟遊觀其閭市遂信其人功之無精英工儒之無魁桀百室萬貨之呰敗法禮政治之弛靡號而夷之曰僝陋之國若是者何也曰卉木之腴瘁必形於枝葉气體之充憊必貢於支面道路者固國之枝葉支面也安有葉萎面而不知其木瘁體憊者哉抑又聞之巧秝之起於點風化之開基於切近夫以目之所睹足之所履气息之所吸觸出入之所趨步自王公貴人以至於甿隸無日不馳履於其間其所謂切近者𨿽室闥庭戶不是過矣室﹝闥﹞﹝閭﹞庭戶蕪漬穢壅𨿽有疲懦猶力起而糞除之其有習居門沓冗而不以爲惡者其長老必從而詬誶之外人必從而誹詆之曰是不治之敗家也而獨於室闥戶庭之稍遠者則任其蕪積穢壅因緣濡染慮不動於耳目切近之地弛廢猶且如此是尙得曰國有人乎夫僻鄙宵壤物力凋敝或不任其整治耳中國固文明之古國而人數四萬萬餘又地球所謂殷庶之邦也然而城會之間猥狹湫滯轂擊口央咽不能旋踵且其糞穢之所積鮏羴之所萃污垢敝物之所叢集棄遏蒸鬱動如山阜又其甚者垤穴踦濘塗滲濡三市之衢猥積瓦礫是亦何以異於物力凋敝之宵壤乎然猶可諉曰省會之逖遠也若夫京師內地是固天子宅中之境所謂首善之區也是固輦轂之下而百官諸侯王所趨侍鱗萃者也然其道塗荒蕪幾如沙漠大風揚播污薶晝晦積穢沒踝渟潦妨轂白晝大途之中甚且糞溺以爲便臭毒所鬱蒸爲瘴癘每一夏暑斃者乃不知幾十萬人此固行路之所掩鼻外人之所悼心矣而其重卿巨公與夫分司而守此土者熟視無固恬而不怪此蒙所爲大惑不解者也夫彼之漠然於此者非必樂而安之也特以爲瑣碎齷齪之事不足爲慮經國大猷不在是耳然吾聞治國者之言矣匠人營國中之道經塗九軌環塗七軌野塗五軌必不使之湫隘也野廬達國道於四畿必不使之隔絕也比郊及野宿息井樹必不使之荒廢也舟車般車互而行之必不使之壅塞也合方掌達津梁必不使之陷敗也禁馳騁禁徑踰必不使之擾亂也季春開通必不使之障礙也以時平易必不使之窪踦也雨畢而除必不使之潦污也體國經野亟亟於此何嘗輕而緩之哉抑又聞之古史氏矣殷人之制棄灰公道則斷其手周人之制列樹立鄙以表道夫利民之事豈無大於是者而古帝哲後則必齗齗以此爲急務使古人而皆愚人也則可古人而少知治體者烏可輕而緩之哉蜀犬古先哲王之急此也泰西新政非顯著富彊之效者哉其修道之制也寬廓塗軌以張偪滯髙中卑旁以流潦漬甃水通溝以滌污垢日加輪碾以平頗仄車人異道以達壅塞激水澆灑以蕩氛薶而復然電燈以燭之邏巡捕以之禁棄糞穢以潔之其街道之制亦可謂精且密矣夫古今相去千餘年而泰西新政曾無少異於古王之舊制豈非有國者之所急必不能遺此切綫之最近者哉西人之通商我國者其租界之道路整潔亦猶是矣吾人之遊覽之者莫不嘆其政治之修廢弛之舉而與吾相切者反靳然置之是何異喜賃居者之潔治廊廡而堂室垢雜乃坐視而無術抑何不引前制鄰政而觀之也無具甚矣且彼所謂坐視無術者亦曰工重難任款大難籌耳夫因人心之所樂興民生之大利事至易行也分土而理各修所治責至易專也中國貧民窮餓謀生艱苦卽以修路之費爲養民之資以工代賑效至易收也禁棄積穢令至易行也時一葺理後至易繼也且國家亦嘗歲撥內幣百數十萬以修道矣然中飽吏胥因循粉飾日擲黃金於虛牝孰若一爲更始實收前民利用之益而盡去梗咽污穢癘疫之害哉夫有此大利關於國體𨿽勉彊籌劃猶當爲之況修路本有常款省數年之虛費而已足者乎荀子曰凡事利多而害少則爲之商君曰利不十不變法有百倍之利而更無一害夫亦何憚而久不爲也挽粟調兵通商利運振災察吏開風气通有無鐵路之利亦旣知之言之籌巨款而專辦之矣而反於此近民要圖習不加察有數款諉難籌辦無亦見遠而遺近乎遠法商周之舊制近采泰西之新政內豁壅污之積獘外免鄰國之惡誚民生以利國體以尊政治以修富彊以基一舉而數善備固未有切近便易於此者也書曰王道蕩蕩又曰王道平平蓋信乎王道之必先如此然後有以著蕩平之化也

倉儲

陳次亮水旱天災也所以救之者人事也古之時耕三餘一耕九餘三以三十年之通制國用堤防溝洫備之於先儲峙糧糗卹之於後是故發棠旣請氛潛銷歲有丰凶而民無流散者誠有其道焉自漢以降常平義倉社倉之法規制綦詳救災卹鄰宛存古意國家折衷今古愛養黎元整頓倉儲歲歲增益而於北省尢所究心良以水利久湮轉輸非便北人愚惰不識蓋藏樂歲丰收粒米狼戾及偶逢饑饉則束手待斃或流離轉徙散之四方非備豫於平時不足以卹災禦患也粵撚之變淪城陷邑所過蕩然舊日倉儲槪遭焚劫自晉豫大旱以至山東順直疊次水災議賑議蠲幾成故事上則截漕發帑至再而三下則查戶勸捐有加無已惠則惠矣然懸隔千里轉運艱難已斃之民寧能復活使每邑有數萬石之米以立救饑民則曲突徙薪所全尢大何至一省告歉四海騷然哉且天變無定期而正供有常額受者無實濟而施者有倦容萬一弩末難穿鞭長莫及則他日災民百萬塡渠溢壑生理遂窮言念及玆何堪設想論救荒於今日鐵路實爲要圖而議論旣已難調財力亦苦不足無已則規復常平社倉之遺制以暫救目前乎夫北省之地力厚厚則樹獲易丰也北方之地气燥燥則收儲可久也經理之核實則官不如紳散放之得宜則銀不如米建倉之地當視戶口之多寡而酌予變通告糴之資可提賑款之贏餘而量爲補助且鼠微物也猶知積粟以禦冬蜂微虫也尙識采花以釀蜜豈斯人靈智反遜昆虫並宜勸諭民閒思患預防各謀蓄積丰則慮歉飽則慮饑樂歲紅陳勿加狼籍倉箱充實牖戶綢繆使閭閻有三歲之儲則朝廷無一朝之患矣或曰倉儲之說似正實迂所謂老生常談者非耶而不知方無古今中病則驗射無巧拙中鵠則神比年籌賑募捐艱矣瘁矣水旱偏災事所恆有不籌一善後之良法則呼庚吁癸長此安窮濟眾博施堯舜猶病矣以積儲爲經而緯之以水利以倉廩爲主而輔之以輪車正本淸源裒多益寡中原萬里𨿽終古無災可也

和糴

陳次亮三代以前吳楚荊蠻之地耳北方物產殷富壤土膏腴家給而人足無所爲仰給東南也迄商君變法秦並天下洊經喪亂地力漸瘠人庶漸貧漢興漕山東之粟以給關中然中原猶富庶也自劉石構亂歷十六國魏齊周隋二百餘載中原文獻渡江而南荊揚益三州水利農田轉存古意北省流離兵火喪生聖哲遺規埽地幾盡唐乃始漕江淮之粟以濟關洛宋亦浚汴渠漕荊揚之米以贍開封元明以還海運河運循生疊起勞費糜獘以迄於今萬里饋糧嬰兒待哺海舶則憂漂失河道則苦沙淤設官數百員役夫數十萬綜計一石之米費銀十七八兩而始達京師漕倉匪百獘叢集及至給發俸餉陳紅朽腐可食不可食者參半售諸米肆僅值一金夫以國家費十七八金之物而其用止一金以一金可購之物而仍株守舊法不憚費十七八金以艱苦墊隘而致之勞孰過焉拙孰甚焉獘孰深焉自商局旣開輪舶通行攺爲海運𨿽有費失每石不足十金其勝於河運也無待再計決矣或者猶曲爲之說必欲使朝廷虛糜帑金得不償費且長畱此數十萬運夫遊手無業以中原倒行逆施是誠何意以管見揆之不惟河運萬不必復卽海運亦可不必吏行也夫元明之君臣孜孜然汲汲然窮天下之力建官設兵以更番督運者豈好勞哉徒以官府上下仰給南漕惟恐其偶有不達耳今輪舟轉運絕迹飛行山東抵津一日奉天﹝二﹞﹝工﹞日江蘇三日浙四日閩五日粵六日無分晝夜不畏風濤電信飛﹝馳﹞﹝地﹞刻期可達時勢遷變如此而仍拘守元明舊制安常習故徒飽官吏而獘國家甚無謂也根本至計自當以畿東水利爲要圖卽使費巨工繁不能驟舉可先將南漕輕賫等項統攺折色解赴京師而綜計每歲所需平價在津采買或亦以漸變之每年攺折二十萬石期以五載盡減南漕內而倉場外而漕運各官酌畱一二員自餘一律裁撤每歲所省當亦不下千萬金偶有凶年或值兵事盡可先期電飭采買運京消息靈通必無羈阻至於糧食店肆擡價居奇在前日或﹝間﹞﹝問﹞有之於今海道通行電音四達但有錙銖之利不五日而富商大賈雲集津門矣何必患寡患貧竊竊然私憂過計乎或又疑倉匪漕舉系貧民無可謀生必將爲亂獨不思咸同之際停運殆將十年此項匪徒固亦帖然無事也伊古以來未有徇姦民一己之私圖而撓國家百年之大計者也

遊歷

陳次亮今之世一維新之宇宙也古之言天者占星揆日歲實歲差不及百年輒多乖舛今有地球自轉之說始知行星百數均繞太陽而目所見之恆星皆日也於是古法盡廢千秋疑竇一旦豁然日至歷元不差累黍此天文之新志也古人望洋向若輒雲海與天通方丈蓬萊轉相傅會今則五洲鼎立萬島星羅輪舶往來有如戶闥開方計裏了然掌上之紋乃至南北洋古人迹不到之區亦能鑿險縋幽窮其究竟此地理之新圖也古之時搜神紀異侈語仙靈誇誕荒唐本無足據今則輪舟鐵道儼縮地之神方電報气球卽補天之祕術一燈如月光照百城二气轉輪力逾萬馬以至快槍巨鐵艦魚雷無堅不摧無遠弗屆權侔造化功奪鬼神此人事之新法也古人取五行百產以利用宜民以雲天無棄材地無遺利則未也今則輕養炭气考原質之所成水土木金悉化分之何自耳目無偶遺之物山川無不泄之藏動植飛潛察形聲之變異金石骨角化朽腐爲神奇訂山經地誌之開格物致知之學此物產之新理也此外精思奇器日異月新亹亹深深未知所極迹其靈奇變化疑於鬼斧神工及徐而察之則髙以下基洪由纖起淺嘗深造均有階級之可尋極人巧代天工廣地利盡物性此豈海外小夷所能爲乎然則孰爲之曰天爲之天欲辟一萬國大通之局而道裏悠遠山川閒之非此不足以捷往來資日用也更新之气運天實開之而謂人能遏之哉惟中國局乎舊聞坐受其敝撫膺扼腕徒托空言卽有明智之人熟察情形變通盡利未幾而疑眾謗爭集矢於其身自怙前非不懲後患議論之淆雜家國之安危系此矣謂宜明諭近支王公及中外大臣有能比迹張騫乘楂海外者官給資斧許其自陳預由總署照會列邦送迎接待回華後閱歷有得量材器使予以事權其有壯志華年願畱學習者亦助其費至四品以下文武員弁有欲出洋遊歷者先由官長考驗如果學識通敏亦準給予資惟須計日往還示限制如願畱學習並給半費隨時由使署稽察以廣裁成當日俄王微服至英親入海軍習業三載回國而後水師雄武頡頑泰西日本東瀛小國耳通商五十年而制器練兵卓著富彊之效者豈其才智遠過華人哉由其國親王大臣遊歷各邦具有心得嗣後綜綰樞要並心一志百廢具興是以西人敬之而華人畏之也必囂囂然曰我大國也彼小國也旣不能令又不受命刻舟膠柱不思攺圖他日必有先受其禍者故公忠體國之君子不可以不知天

虞衡

陳次亮蓋聞九官分職益作朕虞周道如砥其直如矢三代以上溝洫橋梁街衢道路之事無不有官焉掌之卽所謂虞人者也夫烝民之性自利自私僅顧目前不知遠計非官爲董率其必不能整而齊之經而理之也審矣今日驛傳水利亦有兼官然文具空存未有能舉其職者以致京省內外蕪萊滿目埃塵蔽天杠梁廢弛溝渠湮塞邱墟蕪雜如曠古未經開辟者然至若一之市四達之衢偪仄燻蒸釀爲疾疫旱則風沙捲地潦則泥淖載途城邑類然北方尢甚非所以肅中邦之體制壯萬國之觀瞻也且夫虞政之修與不修卽商務之興廢所由亦國勢之盛衰所系矣泰西各國街衢整潔塗徑平夷日月修治罔敢廢墜賓有如歸之樂民無致疾之因嚴肅淸明宛存古意其旅於中國者亦依其國制設立工局整理潔淸坦然秩然蕩蕩翼翼其旁之中國城鎭𨿽復肩摩轂擊人物殷闐而廣狹平陂未免相形見絀者古制淪亡無專官以隸之故也西人謂修路一事於商情之向背地面之興衰隱相維系每於海濱廣漠自辟一途未及數年商旅紛來自成邑落而道旁之地畝驟貴至數千百金林木蔚然气象一變乃知泰西今制決爲三古遺規不能守後世因循苟且之風坐令遠人騰笑也宜稽往昔虞衡之職兼考近時頹廢之由參酌中西權衡今古設官督理就地籌捐專派一工部侍郎主持其事街道以京師爲主而後漸及於軍州塗路以衝要爲先而後漸達於荒僻區以支幹別以山原審其重輕權其緩急而橋梁溝洫堤防林木一切便民之政均得會同牧令處置而經營之斯通商鐵路之初基卽水利驛傳之實效也舊有之官半爲當事侵漁宜著落追償以爲根本有所不足酌取於商民涓滴歸公敷用爲度自時厥後歲月增修築路之基應以電報所行爲準縱橫經緯繪畫測量步章亥以無差涉關河而不阻則積習之頹靡胥變而新猷之敷布非難矣或曰道塗險艱以限戎馬之足也因而修之患將愈亟可柰何不知天子有道守在四夷當日粵撚橫行何嘗以險遠嶇山欽稍阻往來之迹窞己之門庭以禦盜賊愚者不爲矣民情之所不便他日必有便之者愼毋窘步迂行予後人以口實也

賽會

陳次亮西人之心計工矣其維持商務也至矣其始莫亟於開博覽之會所以開其先也其繼也莫要於減出口之徵所以持其後也夫天下人之才力聰明其不能不有差等也久矣上焉者獨具智巧自辟町畦變化神奇宜民利用生而知之者也中焉者亦趨亦步效法前人規矩準繩範圍不過學而知之者也下焉者則頑惷無知自安愚弱貪饕慵惰鹿豕與遊是人役也今中國泰西日本滔滔者大率多中人耳彼南洋印度非洲諸種族則下愚也然上焉者窮思極慮其心勞矣中焉者繼長增髙其事逸矣博覽云者互證參觀以耳目代心思之用是使民逸獲之由也五洲之風土各別萬邦之物產攸殊萬寶五金六谷百果及艸木鳥獸羽毛齒革之屬邱陵川谷蠉飛蠕動之倫寒帶溫帶熱帶之所宜山人澤人海人之所得旁搜博采薈萃於一堂因而審其良楛別其美惡時其棄取決其從違一物不知儒者所恥多能博學遂以成名使古聖人有知當亦引爲大快也今日萬方和會四海大同以有易無裒多益寡罄山川之寶藏天地不能閟其光廣億兆之見聞聖哲不得私其學易世而後新者皆故變者皆常窒者皆通分者皆合百姓日用焉而不知舉世習見焉而不爲怪矣故曰天也泰西博覽之會五載十載輒一舉行商務振興不遺餘力日本亦仿立農桑工藝諸會講明而切究之國勢日彊民生日富中國絲茶之利盡爲他國攘奪以歸而罌粟之花於內地海防制造講求五十載仍須倚仗洋人狼狽相依若瞽之有相不有以轉移而變化之恐知之匪艱行之維艱後之視今亦猶今之視昔耳宜詳考各國立會之制先於滬漢等埠籌試行農桑礦務等會以勸民間俟東省鐵路旣成則於天津購地造屋綜集中西設一博覽會九重親以重其事中外之金石古玩名畫法書以及山海之珍奇工作之器物均可入會購者議價觀者取資立會之費預籌專會散後儲爲博物院備後人考鏡之資嗣後逐漸推行數歲一舉以開風气以拓利源至各省賽會迎神𨿽亦鄕儺遺意然作爲無益動肇爭端何如以此易之使斯民有取法之資薄海無久遺之利也今之論者動以奇技淫巧詆斥泰西而朝野上下之間所用者觸目皆西人之物不禁不作仰給於人力盡財殫坐以﹝待﹞﹝侍﹞斃堂堂大國爲日本所竊笑焉抑獨何哉

編審

陳次亮今天下之大患一遊民而已矣書曰民惟邦本本固邦寧周禮大司徒掌建邦土地之圖與其人民之數以佐王安擾邦國古聖王之治天下也必先知版圖戶口之實數以時其消息而劑其盈虛斯教養之所由興亦貢賦之所自出吾夫子所以式負版者而後世編審之事起焉三代而後愛養斯民之政放失無存賦役徵徭煩苛貪虐而編審一法遂爲積獘之所叢本朝意主卹民並丁於地司農版籍日久就湮於是無地之民大半皆惰民也遊民也卽皆棄民也國家不復科徵官吏不加收卹一聽其自生自滅自去自來無復有過而問者或死於疾疫或轉於溝渠或鬻於僧尼或流於盜賊迨至積重難返刑戮滋多桀黠者乘之而斬木揭竿之事起矣然後大張撻伐艸薙而禽狝之𨿽不旋踵而已報蕩平而伏屍百萬流血千里者皆不教不養之窮民也天道好生忍乎不忍乃肅淸未久而遊民之熙來攘往又復盈千累萬更僕難稽散勇會匪乘機構煽江湖伏莽比及數十年生齒愈蕃其患有不堪設想者卽幸而彌縫無事他日敵國伺釁出百萬金雇募而教練之投以利兵置之前敵所向尙有堅城哉內憂外患可爲寒心者矣防之之法莫善於保甲莫要於墾荒開礦通商惠工廣設善堂增建學校而正本淸源之至計尢以編審戶口爲要圖必碻知其受病之原而後能籌施治之法也謂宜詳考中西編審之制權衡參酌明定章程與保甲並行頒之天下始於通商各埠而漸及於內地諸城將有業無業之民細爲分晰有業者所操何業能否自贍身家無業者年歲若干家口若干作何生理有何技藝該管官吏每歲稽查然後因地制宜興養立教勸以工作給以閒荒隸之礦產之官領以虞衡之長就其所素習用其所易能董之以賢才課之以事業生之者眾食之者寡爲之者疾用之者舒斯周官王制之精亦治國平天下之宏綱巨旨也惟是民性本愚而民情好逸堂廉之分隔而胥役之獘多非合天下之大行保甲設鄕官聚而稽之勸而導之整之齊之綱之紀之經之理之欲其範圍而不過曲成而不遺也得乎其爲之也非一手足之烈其成之也非一朝夕之功當國家閒暇之時作牖戶綢繆之計養癰貽患佳兵不祥愛人學道之君子當有以防之於先而毖之於後也

善堂

陳次亮天下有窮民焉老而無妻曰鰥老而無夫曰寡老而無子曰獨幼而無父曰孤文王發政施仁必先斯四者此外聾瞽廢疾癡騃痿躄之民待食於人不能自養天地之大猶有所憾非惟中國爲然也通古今達內外一而已矣是王政之始也聖功之終也古帝王之所繇爲天地立心爲生民立命者也自睦任之典廢而貧窮乏絕之患多直省間有善堂而杯水車薪迄何以濟措施無具董勸無方三古遺規澌滅盡矣彼泰西諸國之善舉法良意美規制精詳有必應仿而行之者厥有八事一曰施醫院院中男女異室衣衾飲食藥餌皆備更設圖畫器玩以娛樂之病愈之時舁送別室調理安善乃聽其歸中堂羅列證治諸方備學醫者之考察每院醫人數百病者數千經費充盈捐諸紳富一曰育嬰堂男女自初生至七八歲皆可畱養每房十六榻二褟相一爲乳媼一臥嬰兒衣食起居無不精潔及四五歲卽使識字讀書教以技能由粗而精漸開智慮旣冠後量材授事皆能自贍身家其費半出民捐半提官總管司事體卹周詳多有富室嬰孩亦托堂中教養者一曰義學堂貧民子弟自五歲以上皆令入塾讀書並習工商之事棄而不學者罪其父母或有曠廢則其師嚴督之至再至三攺而後已更有富人自制練船招致貧民學習駕駛設立監督期限二年分派商船充當水手一曰養老院英國京城計千有三百所分處男婦之窮老而無告者衣履完善飲饌適宜或尙能工作縫紉給以器物制而售之半本人半充院費經費亦官民共任之國君時一臨觀以昭鄭重一曰老儒會國有寒士宿儒慮其就食爲恥地方官吏繼粟繼肉致諸其居一曰繡花局世家婦女家道中落煢獨無依居以邃室深堂課以織作紡繡官爲貨之男子擅入者有厲禁一曰養廢疾院房舍整潔聚聾啞癱瘓者讀書其中就其所能教以工作一曰養瞽﹝堂﹞﹝當﹞堂皆盲者而習工藝亦能讀書所得工資均存備本人之用以上數者舉大凡中國之通邑大都閒存古意以云愛人如己憂國如家規制精詳一無流獘則槪乎其未之有聞也宜由出使諸臣別類分門詳加翻譯然後參酌定制一律頒行牧令入之考成經費籌諸本地人之好善誰不如我上有好者下必甚焉此聰明睿知之聖人所以參天而贊地也

旅人

陳次亮傳曰國以民爲本民以食爲天我有民而不能自養之而使之乞食他邦羈身異域已大非先王敬天愛民之本意矣況今日出洋謀生之眾多至數百萬人其去也漫無稽查其歸也轉加以禁錮如秦越人之肥瘠漠然不加喜戚於心墮混飄茵莫知其極是棄民也棄民者不仁孰甚焉粵之前督有見於此嘗派員遊歷議增設領事以慰安之而美日祕之使臣畏難苟安不知大體輒謂華人生長其地已無內向之心兼受制西人𨿽有官司將成虛設自有此奏而當日之良法美意舉屬空言矣夫威令之不行非一朝一夕之故矣今日之事如追放豚旣入其苙又從而招之招之而不至民之罪也逆億其不至而竟置不招則國家之過也比聞海外華民伏臘婚喪仍遵國制入彼籍者寥寥無人偶見漢官威儀拍手歡迎爭先恐後富人子弟均讀書應舉以一至京國爲榮及帖報泥金則父母國人交相喜慰邇來畿東水患前後捐賑至數百萬金各省派員遠道勸捐爭得頭銜以相誇耀民情如此而謂其食毛踐土已忘本朝焉誰其信之夫財者人之所惜而習近忘遠者人之情也敵之國勢方張我之海軍不至所設領事又未必皆忠信明決足以取重遠人而議者輒先以就地籌款爲詞欲剝彼之私囊以充公用日後形格勢禁其能否保護尙未可知而目下之虛糜固已補瘡而剜肉夫亦何怪其然也此其閒有微權焉先著焉無他稽其往護其來結以恩孚以信而已矣父母之於子也家居者視若泛常耳及其服賈四方則遠送於門倚閭而望戒其行李愼以風霜豈薄於彼而厚於此哉出與處之不同也今我之民拐販而去旣不能防護於先挾貲而歸或更且摧殘於後愛民如子之謂何矣宜於香港澳門及各商埠設立總局稽查保護出洋商民願出謀生者入局報名官給船費與所往之國訂立合同量扣工資議定年限如有疾病年老或久假思歸力難自脫準隨在具呈領事知照各局代整歸其懷挾重資欲歸故里入境後詣局報明給以護照令所在官吏加意扶持有侵淩詐索者重治其罪庶遠適異國不憂資斧之艱復歸故鄕得享田園之樂其現在各島爲工爲商亦宜考其生計之盈虛察其風俗之美惡審其戶口聯其性情禁其奢淫除其疾苦而後四海喁喁然向風慕義官司可以增設而政教可以漸行也

漁團

陳次亮當法越肇釁之初當事有勸辦漁團之議或乃鋪張揚厲一若師船不足深恃惟此沿海漁人百萬狎習風濤四面環攻出其不意足以爲制勝克敵之方者議論𨿽多卒無端緒遷延數月而和議成矣續有悉外邦之事勢熟海上之情形者謂溟渤風潮雷轟霆擊人力至此而窮西人巨堅船以鐵网魚雷快槍電燈相輔昕夕嚴備行駛如飛智勇無所施追擊不能及泰山壓卵當之則糜兵法曰置之死地而後生尙有可生之望耳旣已決不能生又安能槪責之以死也故漁團一事以備尋常海盜或可收鉛刀一割之功而非所論於今日之海軍泰西之彊敵也之二說者皆是也而皆非也夫漁團者當編查於平日而不能取辦於臨時當以防姦細絕接濟禁登岸爲功而不能倚以爲禦侮攻堅之用何以言之彼漁人者皆中國之民也其畏死貪利之心亦與常人等耳平日置諸度外一旦有事遽欲編之卒伍置之前敵驅之於槍林彈雨之中𨿽黃金滿前白刃在後猶有畏避不遑者豈區區一紙公文遂能作其忠義之气乎然漁人𨿽賤固猶中國之民也乃任其流蕩而罔歸漫散而無紀存亡眾寡莫悉端倪合天下萬邦亦未有粗闊略如中國者何怪其通匪濟賊惟利是趨不知自愛也宜令沿海各省略仿保甲查辦漁團選立正人以爲之長妥籌經費愼選賢員購備槍刀督率訓練閱操旣畢繳械於官爲首之人給以月餉海波帖妥各自謀生及兵事已開則糾集壯丁駐守其地仍撥帑恩卹以結其心庶令下如流水之歸不至臨事張皇徒增驚擾矣泰西各國相距七萬里調一兵之費需數百金恆以利餂貧民衝冒鋒刃無知赤子受其指嗾自蹈死亡今教練而稽查之則誘脇之端可絕以防姦宄一也海舶薪糧𨿽備而新蔬淡水必購諸陸地之居人查禁旣嚴則取攜非便以絕接濟二也中國百產具備無假外求故封禁口門不足以困我惟海疆萬里口岸繁多處處設防兵力有所不及相持旣久彼將登岸攻城漁團伺便焚船以絕歸路跋前疐後必有戒心以禁登岸三也此三者皆就彼之所能以補陸師海軍之不足若輩生長海澨日久豈無傑出之才乘隙立功以取富貴者苟遽責以忘身殉國冒險衝鋒則舟艦之大小懸殊器械之良楛倍蓰勢力之彊弱天淵性命鴻毛輕於一擲卽重賞之下亦未必果有勇夫也況持鬥酒豚蹄而祝篝車之並滿哉故漁團者可恃而不可恃不可恃而可恃者也不思利而思害不以戰而以守不用短而用長於器使因材之道思過半矣

自立

陳次亮邇來中國整頓海防當道之用心亦可謂勤且摯矣福建之船政始於前北洋之海軍踵興於後各省機器制造之局水師武備之堂鐵艦水雷快槍巨肇開船塢廣築臺亦步亦趨應有盡有此彊兵之實效也近日使命往來見聞愈拓知工商二事實泰西立國之本原於是輪船商局江海通行電報公司水陸聯接開煤煉鐵織布紡紗部撥二百萬金爲東省鐵道歲需之費此富國之初基也惟是官商各局仿效西法而綜理一切統用西人絕不思教養華人以漸收其權利夫日本東瀛小國耳通商卅載乃舉西人之所能者而盡能之舉華人之所不能者而皆能之堂堂中國有器無人遂將蹈印度波斯土耳其之覆轍異日之隱憂深患正渺然未知所終也今之論者輒謂華人貪詐脆弱不若西人之堅忍而有恆上下翕然詘此而﹝伸﹞﹝以﹞彼夫華人不可用遂可長用西人乎他日有事彼西人者果能力保其無他乎不可解已今華人之喜談洋務者大率輕薄嗜利忘厥本來而讀書明理之人或夷然其不屑以我之下駟敵彼之上駟其不及焉宜也於此而遂謂中國竟無上駟焉謬也宜於沿海諸埠廣設工藝學堂選募聰穎純正之生童分門學習其南北洋海軍招商鐵政織布紡紗及官商制造各局均宜抽撥專自立學堂教練人材以儲異日之用至商務一事西人工於心計講求整頓已歷多年其防之也周而慮之也密惟壤地褊小產物漸稀中國百寶歕盈閟而未泄祗須求其在我開礦殖貨通商惠工出我什一之藏已足給其求而養其欲所謂自開其源者此也洋貨物美價廉實利閭閻之日用人情所便𨿽神聖不能挽回苟由內地官商購機自制官爲保護減稅以敵其來則西人服用奢華大利終爲我奪所謂自節其流者此也惟是國於天地必有與立通古今達內外無信不立無義不行今中國上下之閒相疑相遁非一朝一夕之故其所由來者漸矣爲民牧者自居於不信之地而欲民之信我焉不得也彼此不相信而求事之有濟焉亦不可得也是故好大喜功無益也鉤深致遠無爲也教育英才轉移風會疏通壅蔽保護商民則丰財和眾之規爲卽外治內安之樞紐求之於大本大原之地要之於至簡至易之歸夫亦曰反求諸己而已矣

審機

陳次亮居今日而言洋務其在我者曰務本而已矣其在人者曰審機而已矣如善奕者有先著焉爭之則勝否則敗得之則安否則危中國數十年來其失之也屢矣而事變將成輒有天幸有天津一案而法主遭擒有伊犁一役而俄王被刺有馬江一戰而法將孤拔傷亡事不相謀而機乃巧合冥漠之內若有陰爲主持者不可謂非天之獨厚於中國也惟是事會之來詎有終極人力不可不盡天功不可屢貪夫同利則相爭同害則相救者情也故公法者言理而非以言勢也言公而非以言私也言常而非以言變也苟有可伺之隙可乘之便則敵固要重利卽友邦亦啟戎心如五國助土攻俄其名甚美而伯靈之約俄割其北英徳奧意割其南遂使土在歐洲無復寸土法越事起局外義無偏助而英滅緬甸日擾朝鮮乘人於危公義安在所謂同利則相爭者也俄人蠶食鯨吞貪饕無厭傅之以法翼虎而飛英在南洋屢讓商埠以交歡於徳巨文島西藏之事以兵力所已據而甘讓之中朝者彼環顧歐亞二洲他日之大援捨中徳無能爲役耳此所謂同害則相救者也泰西之所長者政中國之所長者教道與器別體與用殊互相觀摩互資補救竊意西人忠信明決實爲立國之原而三綱不明五倫攸斁則他日亂機之所伏卽衰象之所由成也夫君爲臣綱古有明訓西人倡自主之說置君如奕其賢者尙守前規不肖者人思自取若巴西諸國彼此相攻大亂方滋隱憂未艾此無君臣之倫者不足以致太平也堯典曰克明峻徳以親九族中國敬宗尊祖永保云礽西人父子兄弟之閒不相收卹故貿遷各埠者數傳而後不自知爲誰氏之子孫未及百年已多淆雜此無父子兄弟之倫者不足以存種族也孟子曰不孝有三無後爲大乾坤定位夫爲妻綱西人重女輕男貧者不能娶兼畏室家之累絕不以無後縈懷刻𨿽生齒蕃昌日久終將衰歇此無夫婦之倫者不足以廣似續也之二者其事尙遠而自由之說此倡彼和流獘已深獨俄君屢瀕於危毅然不爲所動慮他日歐洲變亂俄人乘隙並兼則餉足兵精旣滅泰西必窺中國元太祖之已事可爲寒心者矣幸英徳慮遠思深力屏此論旣開議院稍戢民心倡聯邦合從之謀爲曲突徙薪之計兵法曰知己知彼百戰百勝智者見遠於未萌明者避危於無形當雄角立之秋稍有短長立分優絀不有髙世之才絕人之識用法而不泥於法制人而不制於人則剛柔輕重之閒必有豪釐而千里者茫茫天壤同志何人曠代人豪於今有幾此魯女杞人之憂所由扼腕憮心而不能已已

聖道

陳次亮書曰天佑下民作之君作之師自開辟以來神靈首出而作之君者黃帝是已其持世約二千五百年今中國四萬萬之民皆髙陽氏之苗裔也厥後堯舜禹湯文武聖哲代興南朔東西畏神服教飲和食徳至於春秋之季而諸侯力政相攻天下泯泯棼棼日趨於亂天於其時生一孔子以布衣而作之師則古昔稱先王祖述憲章而垂爲教法與及門三千之士七十子之徒刪詩書訂禮樂系易象修春秋𨿽西狩獲麟阨窮終老而大成至聖天下宗之由孔子而來至於今亦二千有餘歲矣然後地球萬國光气大通象數西行復歸中國言淆亂急待折衷必將有聖人焉合黃帝孔子爲一人所爲政教同源君師合徳者巍巍翼翼炳炳燐燐其爲期當亦不遠也西醫花之安者徳之耶穌教人也居粵東四十年於中國聖人之書熟讀深思碻有心得嘗謂天下之最大者三教天主天方及儒教是已其徒皆萬萬人其行皆數萬里其意則皆勸人爲善而已矣然天主有舊教有新教教內教外判若鴻溝袒庇同人抵排異己爭教而戰殺人盈城天方教之用心尢爲狼戾惟中國孔聖人之教至大至公不迎不距有責備賢者之說𨿽文章冠世不能逃淸議之嚴愚夫愚婦目不識丁偶有一節之長益將贊嘆歌而不能自已是教內教外無分也夫立教以便人也今不惟不便而已逞一朝之忿亡其身以及親上逆天心下殘人命竊意五百年後聖教將行於地球而天主天方終將歇絕衰微而不能自振也彼教人也而其言如此竊嘗縱橫宇宙上下古今而深思其故矣中國之道教印度之釋教日本之神道教此亞洲之教也阿剌伯之回教泰西之火教天主耶穌希臘各教此歐洲之教也皆有體而無用或有己而無人甚則倚勢作威權侔人主如耶穌基督則禍及其身謨罕默特則行不義殺不辜弒君而奪位若老莊釋氏之屬則又遊心方外使上棄其國下棄其家率天下於虛無寂滅之中而人類或幾乎熄矣夫聖人之心天心也聖人之道天道也惟我孔聖人之教與人無患與世無爭奄有眾長而不稍淪於空寂得之則治失之則亂並包萬善而不稍假夫威權無始終無成毀無邊際無端倪天而不欲萬國之民永生並育長治久安則亦已耳苟天道好生人心思治則捨我中國之聖教無由也宜及此時上下﹝同心﹞﹝司以﹞修明學校博﹝采﹞﹝宋﹞泰西制器尙象之理彊兵富國之原使天下萬世之人不得議其迂﹝疏﹞﹝政﹞而寡效﹝精粗﹞﹝古大﹞一貫本末同歸則我黃帝之子孫孔門之弟子將方行於四海充塞於兩閒成古今大一統之閎規創億萬斯年同文同軌同倫之盛業也懿與休哉拭目而俟之矣

時務分類文編卷三十一

策議類

問前明以來屢有倭警近復覬覦朝鮮斷我左臂考中國兵力財餉數十倍於日本今宜急籌者計有幾端英俄調處之說尙可恃否諸生讀有用書有年其各攄所見著於篇

髙鐸從來國家無百年不用之兵非好言用兵也天下至大人心至險我卽包容罔外日相安於無事之天其如狡焉思逞逐漸起釁者何哉故兵者所以懲一警百定亂爲治王者不得已而用者也日本界在朝鮮元明以前不甚著聞自元祖開邊喪師於此始有輕中國之意明季猖狂遂不可制近復渝盟肇釁窺我東道惟朝鮮實東道之門戶而中國以爲屏藩者也日本欲爲中國患則必自朝鮮始朝鮮有難中國斷難坐視無論朝鮮果能自守日人固無所利卽不幸有失中國兵多糧足﹝百﹞﹝白﹞倍日本興重師以臨之挫日本復髙麗在中國自有制勝之權在日本不爲自貽之戚歟然而論今之勢則有不可不相幾而動者蓋救朝鮮之兵利速戰不利持久持久則兵費日耗气將不銳此所宜籌者一也吳淞臺灣等處險要海口預設重兵無使乘間闌入致生事端此所宜籌者二也將戰之際各省酌調之兵先令在朝鮮左近駐札以備接應此所宜籌者三也旣與之戰再酌量發兵若干遶海而東徑攻日都使其首尾不能自顧復度中道形勢設奇兵以扼之所謂出其不意攻其無備此所宜籌者四也日本或負固不退其必有所恃而不恐則益修武備整軍容仗全勝之威一鼓而下之使不敢仰視中國此所宜籌者五也成算在胸鞭箠四方正在此舉彼英俄者尙以調處之說進乎夫其所謂調處者無非首鼠兩端耳而是役也撻日本卽以安朝鮮安朝鮮卽以自安臺閩江浙等處而以示彊於他國故中國不欲撻日本則已中國旣欲撻日本當決意言戰勿謂兵凶戰危俯就和議以受西人之惑並以受惑於西人者反使西人以爲中國易於受惑也可

問前明以來屢有倭警近復覬覦朝鮮斷我左臂考中國兵力財餉數十倍於日本今宜急籌者計有幾端英俄調處之說尙可恃否諸生讀有用書有年其各攄所見著於篇

葉爾昌竊維今日事勢可以戰可以和斷不可以不戰而和進言者皆主戰且言和議之失乃見夫往者緬甸越南之役西人藐視中國已久懷蓄義憤咸欲一戰而甘心以日本東嵎小國在明屢爲邊患鼎革後懾於中國全盛不敢寇邊者且百餘年乃昔犯我臺灣夷我琉球已在中國包容之中今復陰嗾叛黨啟釁朝鮮朝鮮者東三省之門戶畿輔之屏藩也朝鮮失則東三省危東三省危則畿輔警中國於聞信之始宜急加兵朝境立將叛黨剪除渡朝之兵卽宜急攔拒海口扼守險要以斷其援並乘日人聞亂之驚急指揮朝兵協同攻洗所謂迅雷不及掩耳兵機之貴速者此也失此事機徘徊觀望遂致敵人伺隙而撤兵之議顧發於英俄不待日人回戈先傳我師捲我退彼進於是中日人之計據韓都封海口我師坐困此天下之所共憤而當軸者之所隱憂也夫以中國版圖古所未有日本藐焉三島不過如中國兩三行省以兵力論日本平日陸營正兵祗六萬有奇事急徵調亦祗二十萬餘中國則各省練勇防營不下二百餘萬李鴻章淮兵尙在部下又得左文襄張勤果所遺關外驍卒益以北地所募之人皆善戰敢死合之綠營守城各兵又二百餘萬日本兵船亦不過二十餘艘中國水師鐵甲木質兵艦則北洋得十八艘南洋得十三艘而鎭遠定遠其制極大尢爲日人各艦所未及近日人𨿽購定巨艦亦須明年告成鞭長莫及至以財餉論計日本國庫現存銀不過八百萬元合年終地丁關稅等項盈餘六百萬元並將鐵路火車等項折售亦止千萬元之多其種種借鈔虛架籌款甚艱中國則內府素有餘儲千萬立辦各行省財賦充裕總括其數何下億萬萬兼以各廠屯儲之火藥如岡如陵以實軍中足資挹注則以數十倍之饒而臨區區之島國何懼不克是戰爲可恃矣夫戰之宜籌者厥有三端一在主﹝帥﹞﹝師﹞之親行前葉聶兩軍各統偏師致小挫今劉銘傳爲東三省經略黃翼升任長江防禦二人皆中興宿將兵法歷練而未卽用以進剿則遠人不畏竊以爲宜令統大軍壓境得李鴻章之威望親督各軍不憚涉險直入東京師直气壯使之望風而靡此搏雞而用全力之法也一在兵道之扼要按考地圖以一旅出鳳凰城搗其前以一旅由登萊塞其口以一旅由吳淞襲長崎以一旅由臺攻橫濱再以師船遊弋各海口翦其歸路此制人而扼其吭之法也一在輕師之擊懈日人駐朝之兵輪十一艘則畱守者必少𨿽沿海諸口設爲防禁不過虛張恐喝又見中國狃於和議遂僥幸圖收和誠於此時反其所爲陽與言和陰帥師以掩其國都用孫臏救趙走大梁之計則日軍反顧不及𨿽有狡計必窘迫而無所施此又攻其不備之法也有此三端加以防守嚴固若臺灣若閩浙若吳淞數處備禦得人使日兵輪不能駛至其間並遏日人間諜之在內地者不得與本國通斯策之善矣若英俄調處之可恃不可恃前於撤兵之際效已可見明達者當鑑之矣

問北洋旣冰防倭南下南洋海口甚多應扼要者何處南洋兵輪素弱應更置者何端臺爲定物敵在界外則無用船爲動物利於迎追故船猶之翼足而管駕者又爲船司命北洋管駕都﹝由﹞﹝山﹞學生出身乃臨陣鮮效其故安在利械﹝首﹞﹝久﹞推火泰西制造最精者幾家用彈藥設有二十六生的及十七生的二以開花彈放之彈重藥重各應若干試類舉之最遠界五十里以攻距我二十七里之船應用何角度能測之歟彈之穿甲深數視其重積力能推之歟有明戚繼光爲剿倭名將所撰紀效新書有可行於今日者幾端諸生學究中西其各臚列以對毋隱

詹貴楨●有之曰不備不虞不可以師今者北洋旣冰防倭南下南洋海口甚繁幾有防不勝防者所當守其險要之區耳臺灣﹝久﹞爲﹝久﹞洋人垂涎以及浙之定海舟山閩之門粵之虎門皆當重兵扼守瓊州地薄不甚羨也以長江而論吳淞進口爲各國商輪往來要路或不敢犯所當防者又在陸岸江陰通州鎭江各口急應設防而崇明孤懸海外倭最易犯幸該處沙淺船隻不便往來且近內地四處受敵非倭所欲有也第恐一得崇明近各岸必以倭直由陸進未免望風驚潰爲今日計凡附近崇明各處不尢爲防務之所宜急者乎則請更言防具南洋兵輪素弱以非鐵甲也又習練未精也管駕者一船之主管駕彊則船彊然人知管駕之彊系夫船不知管駕之命依夫倘能百發百中擊退敵人則船彊而管駕亦可保北洋管駕都由學生出身而臨陣鮮效其故由於膽怯實亦由於駛法法未精倘精駛法法則管駕有所恃膽气自壯何遽爲敵所乘乎以廠言之泰西制造精者如阿模士脫郎及烏裏志英之大廠也克羅伯徳之大廠也又如馬替尼格林爾捨克潤司那登飛爾等廠家數不一目彌繁必用彈藥設有二十六生的及十七生的二以開花彈放之二十六生的應用開花彈一百六十七啟羅炸藥七啟羅又八五藥裹四十八啟羅十七生的應用開花彈五十啟﹝羅﹞﹝維﹞又八炸藥四啟羅又二藥裹十二啟羅查一啟羅合中國二十六兩四錢六分七釐推之二十四生的開花彈一百十八啟羅又六炸藥七啟羅藥裹二十七啟羅二十一生的開花彈七十九啟羅又六炸藥四啟羅又七五藥裹十九啟羅旣有彈藥則可以攻敵矣又如最遠界五十里以攻距我二十七里之船應何角度其法有二一爲十六度二十分一爲七十三度四十分法以最遠界爲一率半徑爲二率距敵船里數爲三率求得四率爲倍角正弦半之卽得角度彈以擊敵而彈之穿甲深數視其重積力蓋彈有輕重較其遲速而知其力若何謂之重積力法以彈始速率平方數與彈重相乘得數爲實以每杪地心吸力九邁當八零九六七倍之爲法除之卽得全重積力然彈之輕重大小不同而其周每生的重積力同者則穿甲厚數亦略同也若戚繼光紀效新書於今所用諸法皆所未詳然所載兵法有可行於今日者如練習膽略一條用兵以精神爲主有膽則心定矣如嚴明賞罰一條賞明則軍心服而盡力圖報矣如孫武子心背一條則左右前後不亂矣而參通變化以應倉猝二條尢爲用兵之妙策可仿行之至於斟酌損益是在主帥之權衡兵法旣精更得船堅利管駕得人則直搗扶桑指日可待豈不偉哉

長江防守議

沈長明長江天塹古昔所稱以言乎其險也然有險而不能用險與無險同易言王公設險守國孫子論兵特重地形故凡山川形勝關隘要區爲我與敵出入必爭之地兵家宜身歷目覽思患豫防設堠置守然後以靜制動以逸待勞俾敵人不敢正視則信乎能守而後能戰也考現在長江遠近各口廣設臺非不碁布星羅冀資抵禦然究難恃以無恐姑勿論地勢之險夷離合臺壘之新舊堅脆遇事尙待講求而第以上下游江面相距輒千里專恃臺排合轟擊亦有鞭長不及之處蓋避實擊虛兵家常法凡無臺地方尢宜防敵人之攻我不備苟鮮陸營勁旅以彌縫其缺擇地拒守是予敵以瑕釁之乘萬一彼從間道登岸則正路兵力難支而沿江臺豈非虛設此謂凡屬長江險要統宜扼據不可拘習見囿成規也竊查長江大勢必界以江陰而分上下游江陰而下以沙爲險江陰而上以山爲險沙險之地則長江口之南北洪白茅沙之南北水道是山險之地則江陰鎭江迄江寧等處是而論防守大局則下游更較上游爲喫緊何則下游如長江口南北洪乃南洋外戶也白茅口南北水道乃內庭也上至江陰等處則堂室蘊奧之地也譬人禦賊苟不早拒於戶外而縱令入內庭以達堂奧不已殆乎此謂屬下游首先扼要之處所期力防禦萬難使外人得進雷池一步否則長江全局不免震動矣曷言乎長江口南北洪之險也考江口分南北洪雙流入海中洪最狹而南北岸沙迹暗處均極難測向來輪船駛至總須緩行苟置重兵防堵並有浮臺開放快則敵船受必多勢難飛渡是爲下游沙岸第一險夫南洪入江之路有吳淞口南石塘兩處正當首衝除今已置臺外尢須密布魚雷添派鐵甲船伺敵以固長江閾限而制全勝第北洪岸上舊欠防守倘敵艦乘間駛來奚資控禦查當崇明六港至對面銅板暗沙極淺地方中洪約寬七里實爲北洪最狹之處苟添置活臺並防勇拒守以斷來船之路則誠北門鑰也至獅子林爲江口南北洪總匯所在現已有備可勿具論曷言乎白茅口南北水道之險也考白茅暗沙之南水道當極狹處僅寬半里白茅暗沙之北水道查在崇明之施翹河迆西對老鼠暗沙其最狹處約寬七里是爲下游沙岸第二險苟屯兵拒守上下援應則又扼一重關鍵也再若南岸白茅口狹地與崇明之施翹河斜對必須置守以與河西兵勢相掎角而免孤立是誠議防者所當籌及也今溯流而上至江陰等處則爲上游山險之地如江陰之西山鎭江之圌山關江寧之烏龍山皆是矣曷言乎江陰西山之險也查西山在江陰最據形勝而西山之所同體異名者如鵝鼻嘴山小角山腰小角山嘴及大石灣小石灣仙人橋各處扼守之均足制敵死命考鵝鼻嘴山下江流縈帶爲長江咽喉要道山上岡路頗長大可移屯營勇排列手一遇有警而上下游俱能任意旋擊抑考小角山次頂頗據本山形便徙防於此專擊下游左近得力尢多蓋其山勢下臨狹流與鵝鼻嘴山岡無大異故也曷言乎鎭江圌山關之險也查圌山關在鎭江最當衝要而惟東路更喫緊以其俯臨太平洲吳家橋夾江皆敵人可偸渡之路須安排艇在江面遊弋巡緝俾關上重兵得以扼守要口而擊偸渡其托體於圌山關者則有五峯山東面亦扼要處也次如象﹝山﹞﹝由﹞焦山俱能箝束江勢考象山東里許恰當江流東南趨轉角之處苟屯守以防敵船上竄則下可擊丹徒口上可擊焦山門而勢莫能抗考焦山東至焦尾圩岸盡頭處亦能望見下游丹徒口堵擊敵船但焦山𨿽以中權制勝而屹立江心屯守究非易易不如象山之有後路便於儲餉置防擇其地以扼吭建瓴可規大勢至都天廟各處亦以防備得力可勿論曷言乎江寧烏龍山之險也查烏龍山處江面亦狹山勢恰大江以本處之下游言並有大河口迆東里許之靑山營嘴與北岸三江口迆西相望該江面僅相距十里除立臺外宜增置水師艇陸營防勇在此屯護表裏拒守則敵人必不敢冒險深入是爲金陵外戶以本處之上游言則有艸鞋夾隘口是爲省城內戶仍宜增調水師竭力防禦則庶幾江寧可恃爲固夫以長江數千里之遙節節防制俱所難緩然旣由長江口與吳淞崇明等地方遞爲防擊堵截勿蹈外戶不閉之覆轍由是而江陰而鎭江而江寧果具重關則由江寧而上之又何難首尾聲勢相聯絡立足不敗之地乎且夫防守之道用險固稱要著而所以能用險者在於區布得法愚謂長江下游各隘口貴設臺備敵兼貴添購鐵皮快船與敵追逐爭衡羽翼臺而交相爲用長江上游各隘口臺而外更宜參用艇相機堵拒以時接應散攻合圍無皆被敵毀之理不被敵毀敵卽受困若江岸上尢須有遊騎馳援勢成掎角則沿江鐵路之興又難緩矣所願當道者審常變之局察治亂之機思消患於無形務力圖於先事時哉弗可失勿謂長江天塹敵難飛渡也

弭盜議

孫時勛議曰昔宋均樹徳猛獸不過其鄕卓茂善教蝗虫不入其境彼盜亦人也弭之有方容不易息乎於是有弭之於先者如殷宗隱鞠人謀人周公敬怨汝詈汝以至司關掌譏司寤掌夜是有弭之於後者如渤海賣刀而買犢交趾誅渠而散眾州村爲置鼓新鄭團爲義營是外此之縱盜以殃民勤民以剿盜則滋盜耳遑言弭哉今夫民之所以爲盜者三一曰饑民二曰愚民三曰姦民饑民求食愚民求福姦民求利其初皆生於有所避有所慕而要其情之所終則有可返者有不可返者可返者饑民而不可返者愚民姦民也何則饑民之爲盜也非有所大欲也口腹所驅不得已而出此下策歲丰之後勢必幡然歸田其弭之也在於開墾荒地使散勇遊民得自食其力歲歉則發倉粟以賑之則盜止矣惟夫愚民之求福也無厭姦民之求利也無已故相率而猖狂於三尺之外其心易入而難出易聚而難散故其弭之也亦不一術昔張敞爲冀州探幽摘伏悉梟其渠帥是以誅爲弭者也張剛之廣陵躬詣賊壘任部眾所之是以散爲弭者也虞詡在朝歌設三科募壯士諸作姦犯科者假之耳目而聯爲爪牙是以用爲弭者也夫誅之國法也誅之不勝誅當論情散之國恩也散之不可散當論地至於用之者以不測之恩伸不測之法必度其人之可用而後用之又必度我之能用而後用之然大姦可用小姦不可用大姦識略過人小姦反復無定是又宜參酌誅與散之間庶盜可弭也今者大兵之後遊勇旣多流亡又眾所願有司加意籌之

廢書院時文詩賦爲有用之學議

葉爾昌中國之取人才在科目其養人才也在書院科目以登進之書院以肄習之前明令甲特重時文本朝因之益以詩賦二百餘年奉行惟謹父詔子師傳弟從未有言其害者何也科目非時文詩賦無以進身書院非時文詩賦不獲膏火蓋餌其利而忘其害也久矣方今天下日本橫於東歐洲諸邦環伺於西各挾其奇技異能與夫邦之利器以爭衡於天下而中國坐受其困無一應變禦敵之才此坐時文詩賦之病也夫時文詩賦小技也昔之爲此者根柢六經羽翼諸子非無名臣大儒出其中今之爲此者孔孟不知何道程朱不知何學惟日從事於咿唔占畢中糟粕耳皮毛耳曷足貴哉夫士所貴者任天下之復位廟社之傾周知乎世務通籌乎時局大有幹濟大有閱歷時文詩賦有何建立有何擔當又安所得人才哉科場且勿論卽書院至今獘端叢生應課者祇務貪多一人兼作數卷閱者顧卹情面衡文不盡秉公師課則非出門下不獲前列官課則候補人員輪閱甚至自作自取於振興文教嘉惠士林本義大悖輾轉相誤歧之又岐士之肄業書院者卽或僥幸一第出膺民社上徳不知何以宣諭下情不知何以抒通否則矻矻窮年老死牖下受病如此烏能藥石夫殺人者祗害一人而時文詩賦直害千萬人一人受其害猶含不白之冤千萬人被其害竟無解終身之惑嗚呼傎已中國所以自弱者在此外人所以窺伺者亦在此昔禹時洪水爲害周公時夷狄爲害春秋時亂臣賊子爲害戰國時楊墨爲害漢唐時佛老爲害今之時文詩賦不減五害也不廢何待哉曩有上言停科目攺時文者崇論宏議終格不行其故有三曰國家故事之拘也曰諸當路之不忘其出身也曰士習之難挽也今欲猝收其已縱之韁遽返其已往之棹勢誠有所不能爲今之計且權輿於書院廢之以漸就各省書院廣其齋捨寬其取額優其膏獎使入院者專講有用之學各習一業而時文詩賦槪不發題上洗一代沈冥晦塞之气下振諸生委靡頹惰之風從此始矣夫所謂有用之學者固非仍襲中國之舊也又非徒仿西法之新也仍襲中國之舊其獘至於一成不變刻舟而求劍徒仿西法之新其獘至於步武外裔變夏而用夷是兩失也必兼綜乎中外之法制略無畸重畸輕之見惟懷至公至大之心所謂窮則變變則通通則久神而明之存乎其人也今議置十二齋一曰宋學齋性理之學異教爭鳴藉延道統一綫二曰掌故齋考據之學三曰治事齋政事之學四曰時務齋經濟之學五曰天算齋數理之學兼以繪圖六曰輿志齋大淸一統志五大洲輿地圖參以各國沿海險要及日本地理七曰西學齋語言文字兼以翻譯八曰軍事齋孫吳兵書歷代兵法參以徳意志之軍政九曰商務齋土產丰耗市價低昂參以英吉利之商務十曰律例齋大淸律例萬國條約參以法蘭西之律條十一曰格物齋電學化學參以礦學十二曰制造齋諸樣汔機參以工程右十二齋或有用於性命身心或有用於民生國計或有用於籌筆輶軒或有用於彊兵富國及識道裏衝要明法令異尙至於辧材辧土造器造物均有用之學也齋各聘師一員領之須取中外之宿儒不可使疏淺者濫竽齋各選二十生習之須取聰穎之子弟不可使頑鈍者充額住齋者百二十名有膏火不住齋者百二十名無膏火膏火上捨者十兩中六兩下四兩不如是不足養其身家也獎賞首名六兩以次遞減儉少不足資其鼓勵也屢列髙等者又必思爲出身之地旣予以科目復給以差使務使所學展所用不使所用非所學凡屬學成之士一槪給憑如上列十二齋但令專精一學督撫司道見憑而用貴紳碩耆亦可藉憑而薦若此者可無薦舉之誤也可無冒替之獘也行之旣久使人知所廢之是而悟時文詩賦之非將見人才出人才大出以人才求人才則愈出以人才育人才則更出人才旣盛則鞭箠四海冠冕五洲指顧間耳然究而言之必以實心行實事否則室𨿽攺造而仍非爽塏弦𨿽攺調而濫無新聲一害方去一病潛生可勝防哉言之匪艱行之維艱是所望於當事者謹議

前代立制以愚黔首者今轉以自敝蓋閉關與互市時勢大殊也光气旣開故步仍守正似梁崇釋者奚由禦戎誠如生議行於天下不出十年人材必盛賈長沙痛哭流涕長太息安得呼九閽而告之兆鋆注

時務論

姚模宣仁義之教以化民者三代上之古法也挾富彊之術以自固者三代下之時務也所謂時務者審當時之權宜而先務之從權宜以治天下或不免與古法戾而於不及行古法之際不得不變通者則時之不同也我朝發祥長白定鼎中原閉關自守足稱富彊自粵匪肇釁夷人乘隙而入通商貿易利源漸流於外故中興以來國日以貧民日以蹙𨿽仿效西法設制造局於各直省創海軍於南北洋電綫四通鐵路合軌當事者謂從此可以富彊自固不知彊寓於富富然後彊中國𨿽有致彊之法而無致富之由猶未能切中時病故終不能自彊今中日旣和天下稍安國庫愈絀士大夫振作有爲固亦有見夫時務不外乎富彊二者富則貲財充牣運用不窮可以造船制械進將練兵自彊之道卽富其中彊則發憤爲雄言戰則克言守則固他人莫之敢侮卽可長保其富然以今之時務言之其大者要者有三曰廣儲人材以資富彊曰開礦產興商務以致富曰精制造修軍旅以致彊蓋天下之民四士居其一農工商居其三叔季之世四者之中偏重乎士夫古之所謂士者才全六藝學究天人今之所謂士者非果能讀書究經邦之策惟習帖括爲應試之用合千萬有用之才陷溺其中皓首未已苟移其攻詩文之心思而用之藝事則所作當有可觀今英隹冏者旣從事於此而執藝者皆椎魯之流以椎魯之流與西人角藝宜瞠乎後矣故欲廣儲人材先法立賢無方古人爲學不拘一格徳成而上藝成而下視其性之所近分門別類各就所長而策之則天下無棄材矣天下不少方言同文等館今宜推廣增設農事院專教植藝灌漑之法樹桑育蠶之事早田若何培植荒地若何開墾何者性宜幹潮何者性宜寒暖詳細審察而教習之俟其學成而後任其招民開墾種植未辟之地國家薄徵以勸是卽古者重農之意也又設藝學館教之以格致制造測量航海諸法以及气力聲光化電之學學成之後由官調選充當官廠局執事苟能新創一物準於十年內獨專其利他人不能爭奪俟其學成使自行設廠造作而使商人攜往別地銷售是又工藝之有關於商務也至於士則捐八股而試以策論或習各國文字語言備皇華之選或習禮樂刑政簿書錢谷備邑宰之職以及天文地理算學醫學俟其成就卽以科舉之法試之勝帖括多矣如此則四民各精其業有用之心思才力不致妄用二十年後人材必蒸蒸日上亞歐兩洲之民爲天下最智中國之人材未必遜於泰西故曰廣儲人材以資富彊爲時務之一也人材旣儲而後可以言富可以言彊夫財用不足不可以爲國泰西各國藉礦務商務爲利源我中國地方數萬里豈少礦質特未開采耳夫煤鐵礦之當開采稽之聖經考之會典參以時勢皆當舉行周禮有人掌金玉錫石之地而以時取會典十七卷言凡五金之產爲器用所必需其藏於山巖土石之中者曰礦小民入山開取以資生計以當今之務言之制造局需煤多火輪舟車需煤多制造軍械機器需鐵多鐵甲兵艦需鐵多以及各物須用五金者尢多由此而觀煤質五金礦開之不容緩矣今除雲南之他郎貴州之天旺及開平建平諸礦已開外尙有興義之水銀礦冊亨之雄黃礦廣西雲南貴州產黃金赤金白金錫鉛鐵水銀丹砂雄黃山西四川廣東亦產赤金錫鉛鐵若於未開之礦招商開取國徵薄稅則民財阜而國課裕矧今患貧尢當開采不然是猶守財虜窖銀不取憂貧何益至於通商出口貨以絲茶爲大宗近年絲茶兩業商物大壞苟能急加整頓則商物日興財用愈足然後廣置鐵甲軍械以爲自彊之計是致富又時務之一也夫執古法者不可以言今今之水師宜用輪船乃古所無也輪船堅而行速不畏風濤而懼擱淺故水師亦宜分別言之夫水師有三曰海洋曰長江曰內河海洋宜專用輪船長江亦宜輪船兼輔以中國船內河則仍用中國船審地制宜以爲戰守之備旣開五礦材用已足大可增廣船戰具至選將之法卽如武試宜易弓矢爲鎗再於武備水師學堂中拔取良材駕駛管輸各任其�使遊歷各國察其風土人情並及戰守之法陸軍亦然十年之後自有起色武備旣修國乃盛彊此又時務之一也合此三者得人而富彊發憤爲雄彊鄰罔或敢侮至若新法可行者尙多是在秉鈞者洞達當務之急因時制宜焉可矣

養兵說

卓焌嘗聞兵可百年不用不可一日不備備兵之道以養兵爲先使不知所以養至於用兵之時倉皇召募其一時所收皆市井遊手之徒不待臨陣其畏縮逃亡之象已不蔡而決矣顧養兵之法非第養其身必先養其心養其身者不過丰其餉項使內顧無憂衣食差足其臨戰之時果能衝鋒陷陣爲國效命與否未可知也惟養其心則志堅气定忠義奮發湯火斧鑕出於前有甘之如飴矣養心之道柰何主將平時撫養周至與兵同甘苦功必賞罪必刑不私親故凡有賚賜務使實惠及兵而不存侵漁之見此用財之足以服其心也臨陣之時身先士卒謀定而後動不輕擲士卒於死亡之地故兵皆倚主帥而不恐此用謀之足以服其心也心旣定則軍旅之間如身之使臂臂之使指無往而不勝在兵旣無挫敗之虞在將且膺爵祿之賞非兩全之術歟若平時不知養用則招之來罷則揮之去兵亦知朝廷非恩養我也特以應一時之急而我亦姑以濟一時之窮上下解體𨿽有兵百萬如無人然烏能得力故吾謂用兵者貴養其心也

拿破侖第一論

葉爾昌天心惡殺天道好還自來英雄疊起而謂可以力徵經營天下者未之有聞也項籍百戰百勝而終困烏江法國拿破侖屢伐必克而再見退廢斯其成敗蓋大略相同稽拿破侖生於榦隆中葉幼沈默才識超稍長議論風生驚人聞聽由兵下士乘共和黨之亂屢立武功議員巴爾拉薦爲次將委以戡定之事由是聲望漸顯擊奧破意攻埃及法軍所至勇气百倍後易國爲首領政治民望日歸遂以仲華拜之年進登帝位何其盛也自是志欲箠使天下席捲全歐連年滅日耳曼破普魯﹝士﹞﹝西﹞伐西班牙攻葡萄牙拒絕英吉利逞志於俄羅斯及一千八百十三年冬伐俄之役深入俄境俄人自毀墨斯科府以誘敵遂墮其計至舉數十萬眾非凍死戰斃則俘虜殆盡蓋自侖用兵以來未嘗有此大挫辱也坐是聲威不振歐洲各邦乘其屢敗進兵巴黎元老院逼侖作退位書廢居厄爾襪島數月復位又與英國戰敗被英軍載以別艦流於三厄那島爲監將所陵侮憤惋而死又何其衰也夫兵凶器也戰危事也佳兵者不祥好戰者必亡使侖於履帝位後寢甲斂兵內息百姓外撫諸邦爲長治久安之策其功豈不偉哉不此之計而狃於常勝玩兵不已蹈項羽之覆轍忘力徵爲後戒此廢流之禍所以來也或曰以漢髙帝之賢馬上得天下仍欲以馬上治又何責於侖且侖用兵如神推誠得士人樂爲用其在國所定民法國人無不敬戴侖功名𨿽不終亦一世之傑哉論者或引侖爲歐洲玩兵者之殷監然觀於再退位時不忍釀內亂以禍生靈則已深悟窮兵之非與項羽引天亡我非戰之罪者不猶有間歟

致知格物論

周振祥天下之物與吾心之理本相待吾心之理與吾心之知實相因自大學格致篇亡言物者不一家言格者不一解因有以物爲善惡之物而謂格以來之以物爲物欲之物而謂格而去之此支離之說非通論也夫物者事也兼乎表裏精粗卽其理而推之一物一知也格一物不難隨格而隨知隨知而隨貫萬物亦一知也卽格萬物亦不難隨格而隨知隨知而隨貫也惟視乎吾之知與不知耳誠善葆其虛靈不昧之體而推極其神明不測之用知入乎物之中物所到之處皆知所到之處而物無遁形知超乎物之外知所到之處卽物所無不到之處而知無滯機天下無可蔽之物卽無可蔽之知是故物於物而格之其知在於卽物卽物則知日明不物於物而格之其知在於窮物窮物則知日神知與物化一本散爲萬殊物與知融萬殊統於一本其始也知皆周乎物之數其終也物悉入乎知之天探微以索隱深以致遠精之搜天地鬼神之祕粗之識鳥獸艸木之名表之在日用飲食之間裏之在性命彜倫之始無不格也無不知也卽今泰西之天算測量以及气學力學化學光學諸類亦可以因端竟委矣如徒以格爲去是離物以爲知吾恐冥情坐照卽異端淸靜寂滅之習所由開以格爲來是泥物以爲知吾恐博覽旁搜卽俗儒詞章訓詁之學所由起離物者求其裏而遺其表泥物者得其粗而遺其精以是求格致之學其相去也愈遠矣曾子有靈當亦痛恨斯人之妄爲創解也朱子訓致爲推極訓格爲至知卽知所先後之知物卽物有本末之物知不致則物之理不貫物不貫知亦必不貫物不格則物之理不通物不通知亦必不通不通不貫表裏精粗之旨亦必不明將本然之知不能復極至之知不能推又安得謂致知又安得謂格物程朱復起其以此言爲何如也

時務分類文編卷三十二

變法

論變法宜詳審獘源

王韜今天下競言變矣曰船宜堅也炮宜利也鐵路宜舉行也商務宜振興也礦務宜講求也五者富彊之本悉心行之不獨仇可復地可還而欲耀武歐洲吞噬兩球亦在指顧間矣無何行之未久合股者告虧本矣制造者告無成矣昔之有利者轉瞬間百獘叢生矣此何故也不詳審本源故也中國屢遜於歐洲者非人不巧金不多而事事因循事事舞獘積習成風牢不可破必欲變之爲富爲彊者無他亦詳審我之獘病本源如何耳吾則粗心而行非徒無益而又害之而今其急行者有二其急變者有三歐洲各國君主者有之民主者有之君民共主者有之要皆上下相通貫絡一气﹝博﹞﹝榑﹞采議以審精微於都會州郡均立議院廣設學堂學堂者造士也議院者滌獘也欲政之無獘必先開議院欲官之得人必廣設學堂今﹝沿﹞海﹝沿﹞𨿽增學堂得與肄業者非大員子弟卽世家之親戚彼錦衣玉食嬌惰習慣不獨不究微旨索底蘊而望其無怠無荒安其故常者幾幾乎難矣則士何由精士不精則人材無出人材無出縱欲變之爲富爲彊烏可得也此學校不可不廣也今號曰通變變人之長變人之偉是也而京都各省率由舊章畏官虎狼所謂博采芻蕘貫串聲气者未聞開一院一局也甚至偶語者指爲誹謗明晰者斥曰妄言一网打盡任我賣缺任我受贓務使郭金盈笥吳錢滿篋而後已如此不想其無獘而望其寡獘也難矣此議院不可不開者也世主章皇帝入主中夏民心不一伏莽良多故從龍將士分爲三族設爲八旗﹝贍﹞﹝瞻﹞其家室以鎭撫天下可謂仁至厚法﹝至﹞﹝之﹞密也不知一生二二生四二百餘年十代已千人矣昔之﹝贍﹞﹝瞻﹞者數兩今之﹝贍﹞﹝瞻﹞者數千兩﹝博﹞﹝榑﹞施濟眾堯舜病諸然不﹝贍﹞﹝瞻﹞則﹝失﹞祖宗之仁愛﹝贍﹞﹝瞻﹞之則耗舉國之巨巨耗則海防諸費無所出諸費無出依然積弱也此八旗不可不通變者也泰西各國任官擇賢惟才是與苟無當𨿽﹝士﹞﹝王﹞子下之苟有當𨿽皂隸上之其立俸也務使裕如其致仕也必有半俸顧內顧無憂則外事克當而我國任官者尙且薄俸致仕者安望半﹝贍﹞﹝瞻﹞必欲實其廉責其淸也勢有必難者如禦史君之耳目也不外五百兩耳縣令民之師表也不外一千兩耳爲養家室乎抑雇奴僕乎雇奴僕則家室無養養家室則奴僕無雇此際之虧空錢糧通同舞獘滔滔者天下皆是矣就令或則陋規或有美缺優劣不等亦未必互相瞻顧者此官俸不可不通變者也泰西各國選民入營壯爲戰兵剛則守兵彊則回籍以教鄕團俾步伐止齊測算槍炮務期精通嫻熟而後已故戰則有勇知方守則固謀謐靜回則優遊林下無呼饑寒而我國有事則招之無事則汰之汰之散兵四招之乞丐成四旬關餉四兩月廩猶復扣其衣掛短其紋兩食尙不飽責以死戰將欺兵者千次百次兵欺將者一次二次關東諸役可爲明鑑也此﹝兵﹞﹝其﹞制不可不通變者也夫獘竇多端固難洗刷而就此大端而論之欲興大利而行之籍曰富彊誠恐翻爲貽害何也治國如治病也元气羸弱本屬無恙及寒邪偶感而醫者不審誤投參苓則風寒入裏而其病岌岌可危矣曉之者曰參苓誤也惟今之際莫若去寒邪用柴辛則裏邪淸表復投參苓佐以魚肉斯病平復碩大無朋矣我國太平日久積習成風猶羸弱受寒邪也仿泰西之大利猶劑以參苓也而議者不去獘端誤投參苓特恐風寒補裏病入膏肓此其時𨿽盧扁難與爲力矣吁

因時變法論

浙東信儕稿天下之事莫不有其勢焉其機焉勢者迫之以不得不然捨是而不可機者先一時而不得後一時而不得際其時而不可以失者也是以古之聖王默以審天下之勢而靜以待天下之機其勢之已至機之可乘則疾趨而迅赴之如陰陽之不可測四時之不可知然而不至於犯天下之難動天下之疑者則以導其勢迎其機順而致之非逆而彊之也是以聖王之舉事也恆不勞而成不難而獲昔者夏尙質至數百年而敝殷尙忠至數百年而敝周尙文至數百年而亦敝然則聖王立法無歷久而不變者譬如陰陽有晝有夜譬如四時有冬有夏冬則裘而夏則葛夜則寐而﹝晝﹞﹝畫﹞則興有人焉服裘而之夏衣葛而之冬則必不足以適體矣當晝而未興歷夜而不寐則必不足以養身矣晝夜冬夏者天爲之而裘焉葛焉興焉寐焉則人之因其時而制其宜者也今者與五大洲往來環地球者若英若徳若法若俄若美者皆振振焉務有以自彊而我之官制未之更科舉未之攺兵法未之變律例未之易沿明之舊無其利而受其害蓋明之制至明而已敝矣更歷數百年至於今日遂至臃腫斁皿一無可爲至於此極間者粵匪之亂知額兵之不足恃而用勇是兵之制固已變矣然而事平之後兵未盡汰勇未盡練以至兵無可用勇亦無可用是不變兵法之害也以至官制之冗者日益冗科舉之壞者日益壞律例之繁者日益繁天下人人知如此之不可以長治久安而因循粉飾苟安旦夕此何異坐積薪之上火未及燃因謂之安必有一旦猝發謂所措其手足以至不可收拾者矣而設也有轉危爲安措欹爲正之一日必曰時哉時哉不可失則莫如我今日是矣夫髙麗之事不可謂非天之警中朝也閒嘗私居發憤以爲割地不必痛賠不足惜求和不足恥昔者太王句踐有行之者矣獨此泄泄沓沓昏憒如故朦蔽如故夤緣無廉恥如故寙無振作如故則我長爲五大洲所弱而其患至於不堪問夫衣冠敝必取而攺爲之琴瑟不調必取而更張之乎天下之大而可漏而莫之補撥而莫之起乎今下一令攺一法取昔日之敝痛掃而廓淸之示與天下更始則百官不之阻萬姓不之疑何則痛夫忘於目前震悚之心愧奮之念有以啟昔日沈痼之疾而睡者使之醒蒙者使之明所謂勢之已至機之可乘王者順人心而爲治因敗而爲功轉禍而爲福下令如流水之源者今日是也

鄙人浙東之下士也憤天下之弱思尋尺寸之柄以自如昔人所謂爲百夫長勝作一書生者乃親歷北洋無可從之主將骯髒而歸弛滬上暫作寓公黑貂之裘敝黃金百斤盡玆者貴館雅啟廣聯文字之緣匆構一稿呈政倘以爲可而刊之其諸君子筆墨之未暇願以毛錐相佐倘有未是之處加之斧藻則更幸甚至於諸君子之謦欬弟願聞之久矣倘肯下降而賜之足音當載酒相從與論天下事不患此間之寂寞矣其弟不敢先見懼冒昧也諸君子之下交時有此七八百字爲之介紹矣

變法議

海上閒鷗嗚呼我中國土地之大人民之眾物產之饒甲五大洲諸國宜乎富彊亦爲諸國冠乃咸同以來國勢日蹙日求富彊富彊愈遠自西法變而國家益獘何則法易變人心難變也人心之壞由於積習積習之禍起於因循積習者見利忘義因循者見義不爲上下相蒙明知故犯上有好者下必甚焉人心難變實基於此夫天下不患無治法而患無治人又何中西之分卽以西法論西法者無積習無因循令出惟行功過必當我中國則以積習因循而行西法觀其外西法也察其內無一西法譬之伶人登場明明女也而實男豪傑英雄也實而卑鄙下賤又如種植者不培其本而整其枝葉欲不萎也得乎欲變法先變人心變人心先除積習除積習必去因循然而難言矣漸積日久是非倒置視爲固然𨿽聖人復起非漸摩百年不能言風俗漸摩之道首在上下之情通民情通於官官情通於君是非旣明賞必當而利興焉何則如士也治有用之學凡人將叱爲妄談官不倡也農也水土之利或阻於彊梁種植有方或限於資本官蔑視也工也新法甫成僞者起利絀本虧意興索然官不理也商也貧者有志而不成富者擁資而不但知壠斷居奇不思通融協理利之不溥限於自私官無措施也其所以如此者官太貴民太賤也或者官民有此志則有制於太史或壅於上聞國家督撫以下不能專折奏事又事事粉飾太平恐觸忌諱是君臣之情不通動輒得咎有非楮墨所能達其所以如此者君太尊臣太卑也夫如是積習烏能除因循烏能去而人心烏得正君體臣心官體民心而天下平矣是在公報報館者上下之樞紐報館公則民之情僞上之得失互相發明則是非公是非公則賞當夫賞當𨿽驅之爲惡而不從阻其趨善而不得人心斯正法立卽行何待於變或曰欲變人心當先變法曰變則變而法有先後正人心之法先而後及其它也今天子聖神英武納言如流柰庶司百職泄沓成風上不體天心下不輿情百廢不舉何法之變法卽變其何以而之足而責之日行千里哉夫法猶病者也人心猶藥石也以藥攻病合則病日瘳歧則病且死以人行法人心正則法日新乖則法成獘惟醫者投藥石惟在上者轉移風俗正天下之人心急先正朝廷之人心正之何如亦不外因才器使不限資格黜浮文崇實學而已實學何如則軍興以來畱心時務者言之詳矣故一切兵刑錢谷無復置喙但就變人心卽以維國議之以質當道

今人動言西法夫天下一理也無二理卽無二法又何中西之分法之合理者善法也盡人可行法之不合理者非法也豪不容仲尼曰言忠信行篤敬𨿽蠻貊之邦行矣又百姓足君孰與不足百姓不足君孰與足此理所必然法在必行也亦言西法之祖也今泰西諸國專心致志於農工商賈無詐無虞是卽民爲邦本本固邦寍之理也信以行之卽子率以正孰敢不正之理也斯人心之變刻不容緩誠能踵而行之中國庶有瘳乎天下滔滔斯人安在中夜再起四顧彷徨

變法

湯蟄仙自有天地洎今玆歷代有歷代之法一代有一代之法外夷卽襲中國之法以爲法歷代之法遞變一代之法亦遞變外夷則各隨中國遞變而較善變大都古古之法疏後來之法密外夷之法疏中國之法密開國之法疏季世之法密往往防一獘增一法增一法滋一獘馴致於牛毛聚若凝脂積僞生欺吏反得法以嬉而君且作法自縛民則無所厝手足內憂成外侮至矣夫獘者病也法者方也藥也天下病狀萬變而牢牢欲執不變之方藥以治之𨿽樵僮笱婦能不笑其病之日惙哉天將以全地球屬聖淸而特一開辟後未有之奇局俾我朝承其衝華夷遼隔之天下浸淫而爲中外互市之天下離奇俶詭千矢一的恃和約邪可成卽可敗也恃公法邪可據亦可偝也嗚呼病變矣而變其方而變其藥亟起直追廩廩如不逮顧尙儒緩其論議蹣跚其步履狃因循則疑更弦之擾獵捷效則厭蓄艾之迂及宜變之時而不變時將有不及變者矣儲能變之力而不變力將有不能變者矣士大夫中西之見膠固於柴棘之胸而不可解守舊開化焉笑朝鮮爲黨人庸詎知我亦駸駸然走及五十步邪書生無狀鑑覆車而駴懼慮毀室而悲鳴慺慺之誠不能自閟妄舉法所當變者撮其略不作輸攻亦不作墨守大恉主於變密爲疏變僞爲誠惟條目尙有所未盡謹進而畢其愚慮自行取之典廢而循吏無臺曹之望外官成污濁之途矣自互選之界分而債累多則貪黷愈滋風土隔則教養多闕矣簡以量材也朝夕更調闕分之肥瘠適以供其營私處分以懲姦也條例煩苛良吏之精神轉以疲於避就且設官有空名者有重儓者有六部矣復設科寺是政出於三也有職矣並設佐貳是明益之擾也建儲禁而詹事府可並於翰林院也鹽獘多而同副提舉可女省入場大使也關稅任之督撫則司榷之將軍監督可以﹝以﹞裁藩臬總之巡撫則各道之守巡兵備可以徹領隊辦事大臣必專任滿員邊陲果足恃乎總署海軍堂司率進由八股措置能悉協乎此吏部之法有當變者也至淮鹺國用之尾閭也凡鹽船不如輪船之便捷宜若可租輪船以利周轉矣鼓鑄國寶所委輸也乃官鑄不如私鑄之通行宜若可任民鑄而稅贏餘矣本富莫如農胡勿撥勇而廣爲墾辟末富莫如商胡勿設官以力爲主持絲茶擅中國之利權而攙低貝洋商裹足則公司總理可也紡織開中國之風气但捐訾給帖有力任爲必由官龍斷何也重煙酒之稅以抑末蠲米麥之捐以惠農一權量之制以平民用測繪之法以淸丈此戶部之法有當變者也若夫三年通喪無分滿漢滿員丁穿孝百日卽令立事不亦遽歟師尊在三漢人持服三尙族人均許貤封師獨未及不亦恝歟婚嫁早而齒財匱宜復二十三十之古制也風水盛而惑眾誣民宜嚴七月三月之葬期也刪無謂之拜跪以歸簡易徹無名之輿從以與民親泰西地設學卽本周官家塾黨庠之意盍籌款以推廣之歐洲賽奇公會無非大易興物前用之遺盍設法以仿行之此禮部之法有當變者也其兵部之法有當變者遣勇卽會匪毋輕言召募內地本無盜毋輕駐勇營大鎭宏向未有盜近欲安置防軍分駐營哨反多案可憤可嘆出洋之童弁學堂之學生洋務所亟也恐漢姦卽生於其中海關之稅司兵輪之教習借材所先也恐間諜卽廁於其內兵饟本薄而關放扣減未易稽矣宜月淸月饟旗幟號衣另款專造永杜公費名目稍免獘混保甲𨿽編而具文內姦未易淸矣旅順福州之船塢太小而地皆偏盍擇中以爲之邪各局槍與藥彈式異而用不合盍畫一以制之邪其刑部之法有當變者盜課愈嚴則諱匿愈甚贓律愈重則發覺愈稀水會局設而京城盜案難免虛誣矣局款皆紳董捐輸亟謀保舉艸菅所不顧也自新所設而監獄以外增一囹圄矣各省近設遷善所攺過所將來流獘必同華民出洋而來帚里人所魚肉須善保護以徠之棍惡免戍而放還作惡每加厲應愼赦宥以錮之其工部之法有當變者估勘承辦堂司皆有額費𨿽欽工而艸率可知領款報銷胥吏無不扣成𨿽照準而把持任臆西北土性卽異東南有不宜水田之處斷無不宜糧之地問勸相者誰西北遊惰不任地力然能習車馬之勞宜無不任樹蓺之利問興起者誰汾渭通流而舟行甚少亟用小輪以行之長江淺而湖水被擠試仿輪機以疏浚之占田新洲均予鏟去山禁漸開江爲沙壅船各帶沙一囊則移徙以漸矣海塘歲修民較官切每段輪紳協理則偸減少免矣石塘銜接處例用鐵簫秫灰不如攺用塞門徳土更省更固𨿽然此亦法所不可不變者耳謂當變之法卽盡於是焉則未也且卽盡是法而變之而學校不變考試不變卽人心不變齊末不揣本變亦無異於不變且反詒不變者以口實也非不知朝廷之法以書生而議變不變是與於越柤之謀之甚者也顧朝廷竟墨守而不欲一變也則已誠幡然而思所變計也方將誘議者使竟變之委方且勸議者以盡變之利曾是盛世而有防口之禁者韓非曰奉法彊者則國彊奉法弱者則國弱今彊邪弱邪嗟乎需者事之賊也陸贄曰法獘則全革其法時乎時乎危乎危乎惟善變法斯眞善用法者耳謂余不信請觀其變

論不變法之害今有巨更歷千歲瓦墁毀壞榱棟崩折非不枵然大也風雨猝集則傾圮必矣而室中之人猶然酣嬉鼾臥漠然無所聞見或則其危險惟知痛哭束手待斃不思拯救又其上者補苴罅漏彌縫蟻穴苟安時日以覬有功此三人者用心不同漂搖一至同歸死亡善居室者去其廢壞廓淸而更張之鳩工庀材以新厥構圖始𨿽艱及其成也輪焉奐焉髙枕無憂也惟國亦然由前之說罔不亡由後之說罔不彊印度大地最古之國也守舊不變夷﹝爲﹞﹝不﹞英藩矣突厥地踦三洲立國歷千年而守舊不變爲六大國執其權分其地矣非洲﹝廣袤﹞﹝然裴﹞三倍歐土內地除沙漠一帶外皆植物饒衍畜牧繁盛土人不能開化拱手以﹝讓﹞﹝木廣﹞彊敵矣波蘭爲歐西名國政事不修內訌日起俄普奧相約擇其肉而食矣中亞洲回部素號驍悍善戰而守舊不變俄人鯨吞蠶食殆將盡之矣越南緬甸髙麗服屬中土漸染習气因仍獘政薾靡不變漢官威儀今無存矣今夫俄宅苦寒之地受蒙古鈐轄前皇殘暴民气凋喪岌岌不可終日自大彼得遊歷諸國學習工藝歸而變政後王受其方略國勢日盛辟地數萬里也今夫徳列國分治無所統紀爲法所役有若奴隸普人發憤興學練兵遂蹶彊法中原也今夫日本幕府專政諸藩力徵受俄徳美大創國幾不國自明治維新攺弦更張不三十年而奪我琉球割我臺灣也又如西班牙荷蘭三百年前屬地天下而內治稍弛遂卽陵弱國度夷爲四等暹羅處緬越之間同一綿薄而稍自振厲則巋然尙存記曰不知來視諸往又曰前車覆後車戒大地萬國上下百年間彊盛弱亡之故不爽累黍蓋其幾之可畏如此也中國立國之古等印度土地之沃邁突厥而因沿積敝不能振變亦伯仲於二國之間以故地利不辟人滿爲患河北諸省歲𨿽中收猶道殣相望京師一冬死者千計一有水旱道路不通運賑無術任其塡委十室九空濱海小民無所得食逃至南洋美洲諸地鬻身爲奴猶被驅迫喪斧以歸馴者轉於溝壑黠者流爲盜賊教匪會匪蔓延九州島伺隙而動工藝不興商務不講土貨日見減色而他人投我所好制造百物暢銷內地漏日甚脂膏將枯學校不立學子於帖括外一物不知其上者考據詞章破碎相尙語以瀛海瞠目不信又得官甚難治生無術習於無恥瞢不知怪兵學不講綠營防勇老弱癖煙凶悍騷擾無所可用一旦軍興臨事募集半屬流器械窳苦饟糈微薄偏裨以上流品猥雜一字不識無論讀圖營例不諳無論兵法以此與他人學問之將紀律之師相遇百戰百敗無待交綏官制不善習非所用用非所習委權胥吏百獘蝟起一官數人一人數官牽制推諉一事不舉保獎朦混鬻爵充塞朝爲市儈夕登顯秩宦途壅滯候補窘悴非鉆營奔競不能療饑俸廉微薄供億繁浩非貪污惡鄙無以自給限年繩格𨿽有奇才不能特達必俟其筋力旣衰暮气將深始任以事故肉食盈廷而乏才爲患法敝如此𨿽敵國外患晏然無聞君子猶或憂之況於以一羊處虎之間抱火厝之積薪之下而寢其上者乎孟子曰國必自伐然後人伐之又曰未聞以千里畏人者也又曰能治其國家誰敢侮之中國戶口之眾冠於大地幅員式廓亦俄英之亞也礦產充溢積數千年未絕開采土地沃衍百植並宜國處溫帶其民材智君權統一欲有興作不患阻撓此皆歐洲各國之所無也夫以舊法之不可恃也如彼新政之易爲功也又如此何捨何從不待智者可以決矣難者曰今日之法匪今伊昔五帝三王之所遞嬗

三祖

八宗之所詒謀累代率由歷有年所必謂易道乃可爲治非所敢聞釋之曰不能創法非聖人也不能隨時非聖人也上觀百世下觀百世經世大法惟本朝爲善變入關之初卽下薙發之令頂戴翎枝端罩馬褂古無有也則變服色矣用達海創國書借蒙古字以附滿洲音則變文字矣用湯若望羅雅谷作憲書參用歐羅巴法以攺大統歷則變歷法矣

聖祖皇帝永免滋生人口之賦並入地賦自商鞅以來計人之法漢武以來課丁之法無有也則變賦法矣舉一切城工河防以及內廷營造行在治蹕皆雇民給直三王於農隙使民用民三日且無有也則變役法矣平民死刑別爲二等曰情實曰緩決猶有情實而不予句者仕者罪𨿽至死而子孫考試入仕如故如前代所沿夷三族之刑發樂籍之刑言官受廷杖下鎭撫司獄之刑更無有也則變刑法矣至於國本之說歷代所重自理密親王之廢

世宗創爲密緘之法

髙宗至於九降

綸音編爲儲貳金鑑爲世法戒而瞢儒始知大計矣巡幸之典諫臣所爭而

聖祖

髙宗皆數幸江南木蘭秋狝歲歲舉行昧者或疑之至

仁宗貶謫松筠宣示講武習勞之意而庸臣始識苦心矣漢魏宋明由旁支入繼大統者議大禮齗齗爭訟

髙宗援據禮經定本生父母之稱取葬以士祭以大夫之義

聖人制禮萬世不易觀於醇賢親王之禮而天下翕然稱頌矣凡此皆本朝變前代之法善之又善者也至於二百餘年重熙累洽因時變制未易縷數數其犖犖大者崇徳以前以八貝勒分治所部

太宗與諸兄弟朝會則共坐餉用則均出俘虜則均分

世祖入關始嚴天澤之分裁抑諸王驕蹇之習遂壹寰宇詒謀至今矣累朝用兵拓地數萬里膺閫外之寄多用滿蒙逮

文宗而兼用漢人輔臣文慶力贊成之而曾左諸公遂稱名將矣八旗勁旅天下無敵旣削平前三藩後三藩乾隆中屢次西徵猶復簡調前往朝馳羽檄夕報捷書逮

宣宗時而知索倫兵不可用三十年來殲蕩流寇半賴召募之勇以成功而同治遂號中興矣內而治寇始用堅壁淸野之法一變而爲長江水師再變而爲防河圈禁矣外而交鄰始用閉關絕市之法一變而通商者十數國再變而命使者十數國矣此又以本朝變本朝之法者也吾聞聖者慮時而動使

聖祖

世宗生於今日吾知其變法之銳必不在大彼得俄皇名威廉第一徳皇名睦仁日皇名之下也記曰法先王者法其意今泥

祖宗之法而戾

祖宗之意是烏得爲善法

祖矣乎中國自古一統環列皆小蠻夷但虞內憂不患外侮故防獘之意多而興利之意少懷安之念重而慮危之念輕秦後至今垂二千年時局匪有大殊故治法亦可不攺國初因沿明制稍加損益稅斂極薄徵役幾絕取士以科舉𨿽不講經世而足以揚太平選將由行伍𨿽未嘗學問然足以威萑苻任官論資格𨿽不得異材而足以止奔競天潢外戚不與政事故無權姦僭恣之虞督撫監司互相牽制故無藩鎭跋扈之患使能閉關畫界永絕外敵終古爲獨立之國則墨守斯法世世仍之稍加整頓未嘗不足以治天下而無如其忽與泰西諸國相遇也泰西諸國並立大小以數十計狡焉思啟互相猜忌稍不自振則滅亡隨之矣故廣設學校獎勵學會懼人才不足而國無與立也振興工藝保護商業懼利源爲人所奪而國以窮蹙也將必知學兵必識字日夜訓練如臨大敵船械新制爭相駕尙懼兵力稍弱一敗而不可振也自余庶政罔不如是日相比較日相磨厲故其人之才智常樂於相師而其國之盛彊常足以相敵蓋捨是不能圖存也而所謂獨立之國者目未見大敵侈然自尊謂莫己若又欺其民之馴弱而淩牿之慮其民之才智而束縛之積弱淩夷日甚一日以此遇彼猶以敝癰當千鈞之弩故印度突厥突厥居歐東五十年前未與英法諸國交涉故亦爲獨立之國之覆轍不絕於天壤也難者曰法固因時而易亦因地而行今子所謂新法者西人習而安之故能有功苟遷其地則弗良矣釋之曰泰西治國之道富彊之原非振古如玆也蓋自百年以來焉耳舉官新制起於嘉慶十七年先是歐洲舉議院及地方官惟擁厚貲者能有此權是年拿破侖變西班牙之政始令人人可以舉官民兵之制起於嘉慶十七年工藝會所起於道光四年農學會起於道光二十八年國家撥款以興學校起於道光十三年報紙免稅之議起於道光十六年郵政售票起於道光十七年輕減刑律起於嘉慶二十五年汽機之制起於乾隆三十四年行海輪船起於嘉慶十二年鐵路起於道光十年電起於道光十七年自餘一切保國之經利民之策相因而至大率皆在中朝嘉道之間蓋自法皇拿破侖倡禍以後歐洲忽生動力因以更新至其前此之舊俗則視今日之中國無以遠過英人李提摩太近譯泰西新史攬要言之最詳惟其幡然而變不百年間乃浡然而興矣然則吾所謂新法者皆非西人所故有而實爲西人所攺造攺而施之西方與攺而施之東方其情形不殊蓋無疑矣況蒸蒸然起於東土者尙明有因變致彊之日本乎難者曰子言辯矣然伊川被髮君子所嘆用變夏究何取焉釋之曰孔子曰天子失官學在四春秋之例狄進至中國則中國之古之聖人未嘗以學於人爲徳也然此不足以服吾子請言中國有土地焉測之繪之化之分之審其土宜教民樹藝神農后稷非西人也度地居民歲杪制用夫家眾寡六畜牛羊纖悉書之周禮王制非西書也八歲入小學十五就大學升造爵官皆俟學成庠序學校非西名也謀及卿士謀及庶人國疑則詢國遷則詢議郎博士非西官也漢制博士與議郎議大夫同主論議國有大事則承問卽今西人議院之意流宥五刑疑獄眾共輕刑之法陪審之員非西律也三老嗇夫由民自推辟署功曹不用他郡鄕亭之官非西秩也爾無我叛我無彊賈商約之文非西史也交鄰有道不辱君命絕域之使非西政也邦有六職工與居一國有九經工在所勸保護工藝非西例也當寧而立當扆而立禮無不答旅揖士人禮經所陳非西制也天子巡守以觀民風皇王大典非西儀也地有四遊地動不止日之所生爲星毖緯雅言非西文也腐水離木均發均縣臨鑑立景蛻水謂气電緣气生墨翟亢倉關尹之徒非西儒也故夫法者天下之公器也徵之域外則如彼考之前古則如此而議者猶曰也也而棄之必舉吾所固有之物不自有之而甘心以讓諸人又何取耶難者曰子論誠當然中國當敗之後窮蹙之日慮無餘力克任此舉彊敵交逼眈眈思啟亦未必能吾待也釋之曰日本敗於三國受迫通商反以成維新之功法敗於普爲城下之盟償五千兆福蘭格割奧斯鹿林兩省此其痛創過於中國今日也然不及十年法之盛彊轉逾疇昔然則敗非國之大患患不能自彊耳孟子曰國家閒暇及是時明其政刑𨿽大國必畏之矣又曰國家閒暇及是時般樂怠敖是自求禍也泰西各國磨牙吮血伺於吾旁者固屬有人其顧惜商務不欲發難者亦未始無之徒以我晦盲太甚厲階孔繁用啟戎心亟思染指及今早圖示萬國以更新之端作十年保太平之約亡羊補牢未爲遲也天下之爲說者動曰一勞永逸此誤人家國之言也今夫人一日三食苟有持說者曰一食永飽𨿽愚者猶知其不能也以飽之後歷數時而必饑饑而必更求食也今夫立法以治天下則亦若是矣法行十年或數十年或百年而必敝敝而必更求變天之道也故一食而求永飽者必死一勞而求永逸者必亡今之爲不變之說者實則非眞有見於新法之爲民害也誇毗成風憚於興作但求免過不求有功又經世之學素所未講內無宗主相從吠聲聽其言論則日日痛哭讀其詞章則字字孤憤叩其所以圖存之道則眙然無所爲對曰天心而已國運而已無可爲而已委心袖手以待覆亡噫吾不解其用心何在也要而論之法者天下之公器也變者天下之公理也大地旣通萬國蒸蒸日趨於上大勢相迫非可閼制變亦變不變亦變變而變者變之權操諸己可以保國可以保種可以保教不變而變者變之權讓諸人束縛之馳驟之嗚呼則非吾之所敢言矣是故變之途有四其一如日本自變者也其二如突厥他人執其權而代變者也埃及髙麗等國皆是其三如印度見並於一國而代變者也越南緬甸等國皆是其四如波蘭見分於諸國而代變者也吉凶之故去就之間其何擇焉詩曰嗟我兄弟邦人諸友莫肯念亂誰無父母傳曰嫠婦不卹其緯而憂宗周之霣爲將及焉此固四萬萬人之所同也彼猶太之種迫逐於歐東非洲之奴充斥於大地嗚呼夫非猶是人類也歟

論變法不知本原之害難者曰中國之法非不變也中興以後講求洋務三十餘年創行新政不一而足然屢見敗莫克振救若是乎新法之果無益於人國也釋之曰前此之言變者非眞能變也卽吾向者所謂補苴罅漏彌縫蟻穴漂搖一至同歸死亡而於去陳用新攺弦更張之道未始有合也昔同治初年徳相畢士麻克語人曰三十年後日本其興中國其弱乎日人之遊歐洲者討論學業講求官制歸而行之中人之遊歐洲者詢某廠船之利某廠價值之廉購而用之彊弱之原其在此乎嗚呼今𨿽不幸而言中矣懲前毖後亡羊補牢有天下之責者尙可以知所從也今之言變法者其犖犖大端必曰練兵也開礦也通商也斯固然矣然將率不由學校能知兵乎選兵不用醫生任意招募半屬流體之羸壯所不知識字與否所不計能用命乎將俸極薄兵餉極微傷廢無養其終身之文死亡無其家之典能潔己效死乎圖學不興阨塞不知能制勝乎船械不能自造仰息他人能如志乎海軍不遊弋他國將卒不習風波一旦臨敵能有功乎如是則練兵如不練礦務學堂不興礦師乏絕重金延聘西人尙不可信能盡地利乎機器不備化分不精能無棄材乎道路不通從礦地運至海口其運費視原價或至數倍能有利乎如是則開礦如不開商務學堂不立罕明貿易之理能保富乎工藝不興制造不講土貨銷場寥寥無幾能爭利乎道路梗塞運費笨重能廣銷乎釐卡滿地抑勒逗畱朘膏削脂有如虎狼能勸商乎領事不報外國商務國家不護僑寓商民能自立乎如是則通商如不通其稍進者曰欲求新政必興學校可謂知本矣然師學不講教習乏人能育才乎科舉不攺聰明之士皆務習帖括以取富貴趨捨異路能俯就乎官制不攺學成而無所用投閒置散如前者出洋學生故事奇才異能能自安乎旣欲省府州縣皆設學校然立學諸務責在有司今之守令能奉行盡善乎如是則興學如不興自余庶政若鐵路若輪船若銀行若郵政若農務若制造莫不類是蓋事事皆有相因而至之端而萬事皆同出於一本原之地不挈其領而握其樞猶治絲而棼之故百舉而無一效也今之言變法者其蔽有二其一欲以震古爍今之事責成於肉食官吏之手其二則以爲黃種之人無一可語委心異族有終焉之志夫當急則治標之時吾固非謂西人之必不當用𨿽然則烏可以久也中國之行新政也用西人者其事多成不用西人者其事多敗詢其故則曰西人明達華人固陋西人奉法華人營私也吾聞之日本變法之始客卿之多過於中國也十年以後按年裁減至今一切省署皆日人自任其事歐洲之人百不一存矣今中國之言變法亦旣數十年而猶然借材異地乃能圖成其可恥孰甚也夫以西人而任中國之事其愛中國與愛其國也孰愈夫人而知之矣況吾所用之西人又未必其彼中之賢者乎若夫肉食官吏之不足任事斯固然矣𨿽然吾固不盡爲斯人咎也帖括陋劣國家本以此取之一旦而責以經國之遠猷烏可得也捐例猥雜國家本以此市之一旦而責以奉公之廉恥烏可得也一人之身忽焉而責以治民忽焉而責以理財又忽焉而責以治兵欲其條理明澈措置悉宜烏可得也在在防獘責任不專一事必經數人互相牽掣互相推諉欲其有成烏可得也學校不以此教察計不以此取任此者弗賞弗任者弗罰欲其振厲黽勉圖功烏可得也途壅俸薄長官層累非奔競末由得官非貪污無以謀食欲其忍饑寒蠲身家以從事於公義自非聖者烏可得也今夫人之智愚賢不肖不甚相遠也必謂西人皆智而華人皆愚西人皆賢而華人皆不肖𨿽五尺之童猶知其非然而西官之能任事也如彼華官之不能任事也如此故吾曰不能盡爲斯人咎也法使然也立法善者中人之性可以賢中人之才可以智不善者反是塞其耳目而使之愚縛其手足而驅之爲不肖故一旦有事而無一人可爲用也不此之變而鰓鰓然效西人之一二事以云自彊無惑乎言變法數十年而利未一見獘已百出反爲守舊之徒抵其隙而肆其口也吾今爲一言以蔽之曰變法之本在育人才人才之興在開學校學校之立在變科舉而一切要其大成在變官制難者曰子之論探本窮原靡有遺矣然玆事體大非天下才懼弗克任恐聞者驚怖其言以爲河漢遂並向者一二西法而亦棄之而不敢道柰何子毋卑之無甚髙論令今可行矣釋之曰不然夫渡江者泛乎中流暴風忽至握舵擊𨿽極疲頓無敢﹝去﹞﹝云﹞者以偸安一息而死亡在其後也庸醫疑證用藥遊移精於審證者得病源之所在知非此方不愈此疾三年畜艾所弗辭已𨿽曰難也將焉避之抑豈不聞東海之濱區區三島外受盟內逼藩鎭崎嶇多難瀕於滅亡而轉圜之間化弱爲彊豈不由斯道矣乎則又烏知乎今之必不可行也有非常之才則足以濟非常之變嗚呼是所望於大人君子者矣

覆友人論變法書

錢塘汪康年撰辱承惠書辧論變法各節深究利病康等不揣愚陋妄有論列極欲同志互相疑難庶益得詳盡謹辧論如左其有未同希更教正來書謂外以機巧勝中以愚拙成外以簡便行中以繁瑣得以爲實情勢域之似也然所謂機巧簡便者此近年之外國非百年前之外國卽如此也愚拙繁瑣者此二千年以來政法積漸致此非三代之中國必欲如此也若謂攺從西法則將剝貧民以奉豪富不知必如此而後貧富可互相資濟否則專以兼並爲事其剝民不更甚乎來書謂延西人教中人中必出西下固也然不學則並此無之矣況朝廷果善激勸安見無突出西人上者至謂制造炮械卒歸無用此自謀之不臧安得委過於器來書謂學西法應歸到中國庶得實用其說極是惟新法並舉用人必多從前船戶車夫正不慮無安置若必預籌安插方始開辦恐轉致迂滯耳又謂必安頓婦女方開繅織局必用信局走丁始辦郵政獘亦同此又鐵路初開所經過險要自不甚多卽如西國鐵路𨿽於全境亦不至失險要蓋險要本不以鐵路而失也又西人於中國形勢久已洞悉若謂開險要之地恐啟揖盜之門更不然矣至開礦本難盡善惟藉公肥己者當嚴懲耳倘辦無成效卽令賠償則辦事之人裹足矣來書謂六部命名本已包括如海軍軍器可列兵部之類不知中國官制本嫌並合太多致難盡職安可更行添入耶來書謂西人重商務中人多士林不知西人全國皆讀書安能云專重商務至選議員必擇有才識者議事必從其多者徳國議院章程詳言之必無論多難行之獘又議員議事有司行之不相攙越更無侵各大臣事權之慮總之今日事勢極急速擇善法行之猶慮不濟若必存中西之意見慮纖微之獘病恐議論未畢而大局愈難問矣

論求治之道卽成法以因時損益則以行而速效

嶺南仙橋氏稿論者有謂中國當廢制藝攺從西法然後可期富彊又有謂制藝不必廢探本正人心亦足以致富彊要皆有感於時事各有所見而爲此言也溯中國自三代以降所造士者夏曰校殷曰序周曰庠漢亦有茂才異等孝廉方正之舉唐宋亦設制科或試詩賦或賦策論有明以來始以制藝取士國朝因之垂爲成法士居四民之首國家求才佐治非士莫從中國男子七歲就學外傅卽讀四子書繼之以五經四書五經無非聖賢之緒論所言皆三綱五常正心誠意修身齊家治國平天下之道聰穎子弟五經成誦後執筆作文章鄕黨鄰里莫不尊而重之曰讀書人也重之維何蓋重士也下此資質頑鈍不能造就者或爲農或爲工或爲商賈自以爲不若士遠甚士之保出者芥拾靑紫爲國股肱次亦不失爲庶僚百執事其不能進身科第者尙得爲後學經師制藝𨿽微●●書五經命題作文闡發題中之義無非代古聖賢立言良知不昧日涵濡於名教綱常之大處則爲孝子出則爲忠臣惟士也能之𨿽然才能之長短可以學而成而性情之忠姦不以學而變古來權姦爲後世淸議所不容者在漢莫如莽操在唐則有李林甫盧在宋則王安石之殃民秦檜之誤國在明則嚴嵩溫體仁之賢嫉能莽則欲學周公操則孝廉而爲國賊李盧王秦嚴溫之陷害忠良何一非由科第進身者哉歷朝巨公偉人功在社稷名垂竹帛科第中人指不勝屈卽本朝林胡曾左諸公尢昭昭耳目者也安在科舉無人才哉雲間洞觀子之言是也此次都中各省公交車力爭和議卽可見士林志節之未泯卽科舉之明效大也志節𨿽髙無補時艱止坐本重末輕之獘耳何謂本重末輕正心誠意修齊治平皆本也致知格物末也中國士林制藝八股皆言本之事西法格致言末之事本徒托諸空言末反徵爲實重遂使西人傲我而廢制藝攺西法之說於是起矣沈文肅請裁武科部臣猶以爲未悉立法深意今論者謂科舉可廢是廢成法也成法廢則士亦廢矣士廢則舉三綱五常正心誠意之學修齊治平之道而咸廢矣可乎哉可乎哉西人好言功利所言多驩虞雜之術而又互相爭雄故輸攻墨守競求船械槍炮制造之利卽公法亦借口行彊之具洞觀子之言實獲我心中國之不廢制藝科舉正所以維系天下之人心作士气而礪志節蓋有深意存焉國家勵精圖治擇善而行自泰西通市以來初以仕途中少諳練洋務之才不得不取資於﹝捐﹞﹝損﹞保人員今閱數十餘年商埠旣愈開愈多交涉事宜亦日見煩劇人才亦日益增盛而法之有裨實用者亦次第興辦由是船政局創於閩制造局創於滬機器局創於旅順制錢局創於粵東鐵政局創於湖北織布紡紗創於鄂渚與滬濱又有如招商輪船局電報局礦務則開平荊州池州雲南煤鐵玉金亦皆有局鐵路亦試辦於臺北開平至於天文地輿算學制造駕馭測繪戰守之學則有天文館同文館廣方言館船政之前後學堂水雷學堂武備學堂水師學堂電報學堂不一而足各省學政亦有特試天文算術制造洋務諸學之例國家求才未爲不亟而眞才罕得大用者以資格拘之則未由展布爾所學非所用用違其才猶不能濟事不學無術以夤﹝緣﹞﹝綠﹞鉆謀進﹝身﹞者﹝身﹞欲其不僨事也難矣此志節勛名之士難於資﹝捐﹞﹝損﹞朦保中求也﹝捐﹞﹝損﹞保中亦有人才非以夤﹝緣﹞﹝綠﹞鉆謀進者縱不由科舉亦士林之遺珠也國家之彊弱不在制科之廢不廢西法之攺不攺而在君子小人之道之消長君子道長國隨而彊君子道消國隨而弱此古今不易之定理也以言西法則船政制造機器錢法紡織招商電報礦務鐵路無一非西法也天文同文各館曁各學堂又無一非西法也又何必廢科舉而後爲之用西法哉因時制宜國家自有權衡二三老臣深謀碩畫非艸茅所能窺測而事理之或利或獘要有可得言者敢質諸天下之髙明之士畱心時事者以爲何如言乎西法之利則閩之船政滬之制造旅之機器各局皆嘗造木質鐵皮鋼中等戰船槍炮藥彈亦恆制之造就人才則天文算術翻譯測繪駕駛制造出洋武備水師各有學生招商輪船電報礦務紡織鐵路不獨利國利民保中國自有之利權卽所以分西人之利權皆講求西法之利也以言其獘凡舉一事立法之始未嘗不求美備工料亦務求堅實又更一手未有不以樽節經費爲言以邀美其考成者又更一手又從而減削之不至工不堅料不實不止不肖者又從而侵蝕之則尢不可問矣及用人之際一管駕也以饋送多者爲合選降之爲大副二副三副鐵鬼炮目炮手水手種種皆須賄進或饋三月薪工四五月薪工不等常年油船添具動費千金無非粉飾捏報藉肥私囊及有戰事則報病告退其不獲告退者則舉船與敵或自沈其船或棄局與船不守而幸敵之來者此夤緣幸進之絕無人才非已事之明徵哉自來君子小人之辧不明天下不可得而治科舉中有君子小人﹝捐﹞﹝損﹞保中有君子小人卽西法中亦有君子小人以言科舉之獘老成新進其間不乏通才而其失不過迂與拙迂者不合時宜拙者力才不及而志未節嘗泯滅也獘之中猶有利焉﹝捐﹞﹝損﹞納保舉之獘有以爲致正途者有以爲壅塞仕路者然﹝捐﹞﹝損﹞班內不過郎中外不過道府卽郎中亦歸外轉罕聞有﹝捐﹞﹝損﹞班而爲尙書侍郎者外官由府道升任不過藩臬而止未聞有﹝捐﹞﹝損﹞班而爲督撫者軍功保舉人員則間有如左文襄之入閣彭剛直之爲大司馬皆異數也統而計之內外臣工京職固少﹝捐﹞﹝損﹞員外自督撫司道府廳州縣科目人員多於﹝捐﹞﹝損﹞保人員惟佐貳則﹝捐﹞﹝損﹞職較多耳善乎洞觀子之言曰世風日趨於利則廉恥道喪任非其人釀成喪師辱國賠割地之大恥未有如此次中倭和議之甚者也推原貽誤大局一誤於貪利之人作姦於內庸懦之將怯敵於外而仿行西法之罔效者一由於當局之以省費爲尙一由於計臣之以削爲能耳究於科舉之廢不廢皆無與也泰西立法尙簡其用人也必計其人之用度不使入不敷出有內顧之憂所定薪水必令於費用外饒有餘資則自絕侵漁之獘矣中國用人講求西法不貴情廣攬人浮於事而貴額定薪水務從丰厚旣廩稱事切不宜一減再減致任事者有見異思遷之慮與其核減薪水不如裁汰冗員之爲愈也又有尙西法者每謂機器船械必購自西人方稱堅實而不知非也價不求其減則物自精良此通理亦定理也聞諸西國機廠中人云近來購造小輪船其鍋鑪有購自外洋者有就近廠中﹝自﹞﹝是﹞造者大抵外洋購者價約五百金自造者三百數十金則孰不願購價廉者而不知工料懸殊矣外洋者凡合縫接口處間不容髮質亦堅結而靈便本造者有偸工料之獘質粗而笨合口處顯然離縫用鹽醋淋過使縫中生銹然後磨光居然完固以掩人耳目在人固無從辧別也然一則經久可用二三十年一則數年之後卽須修理同是購向西人之手價有髙低卽物分美惡其它可想而知矣此但求賤值者不足以言西法也中國仿行各機廠局何莫不然此仿西法之獘也但責西法之寡效不知惜費之貽誤因時制宜西法原可用也顧在乎用西法之人何如耳當今之世風气漸開列國爭雄原不能置有益軍國諸大端於不講然祗須采西人之長以補我之不足正不必棄中國固有之長捨己從人也近今士林中講天文者有人講算術者有人講洋務者有人講制造者有人講水陸軍政者有人講電學化學礦學者均有人正不必另設專科各省學政歲科兩試附古學兼考西法盡一日之長亦不能全顯其所學不如飭令該生將平日所習匯爲全書臨考呈送其入學補廩視同一律其所習西法果有用俟錄取後咨送總署如四川學政瞿宗師咨送算學生蕭國學之例鄕會二科亦於第三塡送成書以別兼習西法格致各學卽刑錢二學亦可聲明呈送中式之後諸色人才善刑名者於刑曹中升遷善錢谷者於戶曹中升轉善制造者於工曹中升用善中西軍政者於兵曹中升擢善洋務者於通商衙門差遣擢用並於通商口岸外放其餘科舉悉仍其舊如是則所學副所用各得盡其長得人則事理此可預決者也洞觀子將以科舉爲告朔之羊我則以科舉爲仍人才之藪可也何必廢科舉之紛紛哉沈文肅之欲廢武科以武科中人除會試中式後或選花翎侍衛或選藍翎侍衛其餘多置諸閒散卽投營效力冀博一弁亦不易易其不安本分者反致橫行不道武斷鄕曲以有用之才置無用之地豈不可惜不如飭令各直省考試武科兼習槍炮取進武生編入練軍補名之日卽起口糧仍準一體鄕試武舉﹝人﹞﹝伍﹞口糧加半或倍之以爲偏裨之選仍準一體會試武進士亦卽編伍以備將領之選薪水口糧優定可也每者設一武備學堂調取各新補練軍武生學習中西水陸行軍各法學成歸伍才藝出眾者則拔爲百夫長千夫長奇傑之士不次擢用三年一考取用無窮此法若行兵不可勝用且舉國皆勁旅矣可戰可守水軍陸軍無一非精兵遇有軍務不遠勝忽募忽散之市井無賴遊手好閒殃民怯敵有名無實不守紀律之營勇哉或以爲募自田間則朴誠可用不知行伍多一勇丁則南畝少一農夫矣武科中人其赴試也有功名之念存也入學中式後卽取營編伍鼓舞而善用之有不投鞭擊楫爲國家效命者哉定額以三十五歲外爲守兵三十五歲內爲戰兵總計二十二行省計之二十年之間可稱精兵數十萬也各省無業遊民以無恆產又失父兄之教漸致入於下流曰混星曰流氓曰靑反曰流屍曰桮棍曰爛仔種種諸名不一而足總而言之皆遊民也小則遇事生風酗酒打架大則折木訛詐姦拐誘騙鼠竊狗盜甚而明火執仗搶奪殺無惡不作其罪大者斬絞流徒輕者監禁遞籍枷責示儆此外別無辧法辦後無業依然爲遊民依然安保其不仍前犯法莫如就各省荒蕪之地以此等遊民仿屯田之法移置其處使無業而有業則莠民可化爲良民一轉移間民皆得所豈不懿歟西人論者謂中國攺習西法可期富彊西人口𨿽云然而心實不然中之彊非西之利也其處處欲圖弱我中國者其迹不顯然乎其制船械於中者利中之財也此次中倭之役西人斤斤以公法爲言中購船則拘於公法而莫肯倭購船則任意紛紛添置所謂公法者果如是乎非弱中之明證乎又如中國創設海軍西人交相忌之於何見西人之忌我海軍也法人以越南之故犯我基隆以基煤爲船政所資也其犯馬江也欲毀我船政輪船也其犯鎭海也以有北洋之兵船在口內也其不敢犯旅順者初無內姦未知我北洋虛實也此次倭人專以利餌不肖中人輸情於敵洞悉我隱遂致肆無忌憚毀我輪船廣乙致遠一戰再戰旅順威海北洋海軍全師毀潰豈非攻其所忌哉其忌去則中彊之勢殺而西人牟利之志行矣倭說中國內地通商準設機廠西人亦擬集股設廠無非利之所在趨之若鶩耳南洋通商大臣兩江張制軍深有見於西人忌我之故北洋海軍𨿽遭大挫仍復亟亟整頓南洋海軍定購大小鐵甲八艘誠有見於今日中國海軍之不可一日不講也執政大臣無謂北洋海軍之無裨實用但責海軍中未得眞才致有旅威之失從今攺弦更張極力興辦海軍北洋得大小鐵甲五十艘拱衛﹝畿﹞﹝幾﹞輔長江得大小鐵甲五十艘保障江浙南洋得大小鐵甲五十艘保衛閩廣合則爲一軍分則爲三口可守可戰外侮不敢生𨿽泰西﹝至﹞﹝之﹞彊﹝之﹞﹝至﹞國有不退避三舍者我不信也而其要首在於得人制科得人洋務得人海軍陸軍無不得人中法西法斟酌損益無廢成法亦不泥成法因時制宜通權達變於才能志節中取人才勿於鉆營幸進中取人才則國是理國勢彊易行效速求治之道不外已是也五集勘誤表捲

作者篇名原文校正說明目錄

﹝格物入門敍李鴻章﹞據正文於卷一目錄增此條目錄

危言序湯蟄仙危言序﹝陸學源﹞﹝湯蟄仙﹞據正文文末署名於卷一目錄攺目錄

盛世元音原序沈學來盛世元音原序﹝沈學﹞﹝沈學來﹞據麥仲華《新編》﹑邵之棠《統編》於卷一目錄攺。目錄

﹝洋務陳次亮﹞正文誤漏標題﹐據陳次亮《庸書》於卷三目錄增此條。目錄

﹝學校陳次亮﹞據正文於卷四目錄增此條目錄

論學校一梁啟超論學校一﹝梁啟超﹞﹝陳次亮﹞據正文題下署名於卷四目錄增此條目錄

﹝考試湯蟄仙﹞正文誤漏標題﹐據湯震《危言》於卷四目錄增此條。按﹕湯震字蟄仙。目錄

﹝部臣湯蟄仙﹞據正文於卷七目錄增此條目錄

﹝罰鍰湯蟄仙﹞據正文於卷七目錄增此條目錄

﹝墨力那藥彈闕名﹞正文誤漏標題﹐據《時務報》於卷八目錄增此條。目錄

水利湯蟄仙水利﹝陳次亮﹞﹝湯蟄仙﹞據《庸書》於卷九目錄攺目錄

水利陳次亮水利﹝湯蟄仙﹞﹝陳次亮﹞據《危言》於卷九目錄攺目錄

大利湯蟄仙﹝大利湯蟄仙﹞正文誤將內文作標題﹐據《危言》於卷九目錄刪此條。目錄

﹝北河湯蟄仙﹞正文誤漏標題﹐據湯震《危言》於卷九目錄攺。目錄

﹝論中國釐金獘病英國領事﹞據正文於卷十目錄增此條目錄

考工湯蟄仙考工﹝陳次亮﹞﹝湯蟄仙﹞據《庸書》於卷十二目錄攺目錄

華工應祖錫華工﹝湯蟄仙﹞﹝應祖錫﹞據《危言》於卷十二目錄攺目錄

洋匠應祖錫洋匠﹝湯蟄仙﹞﹝應祖錫﹞據《危言》於卷十二目錄攺目錄

﹝戶部議覆王鵬運請通飭開辦礦務鼓鑄銀圓折闕名﹞據正文於卷十六目錄增此條目錄

郵政陳次亮郵政﹝湯蟄仙﹞﹝陳次亮﹞據《危言》於卷二十二目錄攺目錄

中國度支論譯英報

卷二十五目錄置於﹝挾制中國修理北河論﹞後﹐據正文移前。目錄

論鶯粟始末獘端梁啟超論鶯粟始末獘端﹝闕名﹞﹝梁啟超﹞據《時務報》﹐此篇譯自西文﹐故於卷二十九目錄攺。目錄

﹝治始於道路說梁啟超﹞據正文於卷二十九目錄增此條目錄

利械久推火利械﹝首﹞﹝久﹞推火卷三十一目錄卷1兪樾﹝國朝柔遠記敍﹞所以宏覆無外﹝天之﹞所以宏覆無外據《國朝柔遠記》增卷1兪樾﹝國朝柔遠記敍﹞家所以長駕馭遠﹝國﹞家所以長駕馭遠據《國朝柔遠記》增卷1兪樾﹝國朝柔遠記敍﹞艸茅徵不足窺測艸茅﹝微賤﹞﹝徵﹞不足窺測

卷1宋育仁﹝庸書敍﹞害先

政害先﹝王之﹞政據《庸書》增卷1陳次亮﹝庸書內外篇自敍﹞救敗之人權救敗之﹝微﹞﹝人﹞權

卷1陳次亮﹝庸書內外篇自敍﹞而不知

西北也而不知﹝其要害乃在﹞西北也據《庸書》增卷1沈學﹝盛世元音原序﹞融洽今古覽中外者融洽今古﹝橫﹞覽中外者據《時務報》增卷2汪康年﹝中國自彊策上﹞夫中國利之宜去獘之宜除夫中國利之宜﹝興﹞﹝去﹞獘之宜除據陳忠倚《三編》﹑邵之棠《統編》攺。卷2薛福成﹝振興中國三大綱論﹞後唐輿物志驛馬三十里一置史記田橫乘傳詣淮陽未至三十里至屍鄕置是也唐書百里志凡三十里有驛後﹝漢﹞﹝唐﹞輿﹝服﹞﹝物﹞志驛馬三十里一置史記田橫乘傳詣﹝雒﹞﹝淮﹞陽未至三十里至屍鄕置是也唐書百﹝官﹞﹝裏﹞志凡三十里有驛本段出於顧炎武《日知錄》﹝驛傳﹞﹐今依《日知錄》及《後漢書》《史記》《新唐書》攺。卷2薛福成﹝振興中國三大綱論﹞拉車馬一百五十四有馬夫拉車馬一百五十﹝匹﹞﹝四﹞有馬夫

卷2郭宗憲﹝原彊﹞動學篇者﹝勸﹞﹝動﹞學篇者

卷2郭宗憲﹝原彊﹞交趾以東東縈呂宋交趾以﹝南﹞﹝東﹞東縈呂宋

卷2郭宗憲﹝原彊﹞辟易千有童子懦夫辟易千﹝人﹞有童子懦夫

卷2郭宗憲﹝原彊﹞抵壁而已矣﹝折臂﹞﹝抵壁﹞而已矣

卷3陳次亮﹝洋務﹞

﹝洋務

陳次亮﹞原書誤漏標題﹐據陳熾《庸書》﹐補於「傳曰萬里之外……」前。按﹕陳熾字次亮。卷4湯蟄仙﹝考試﹞

﹝考試

湯蟄仙﹞原書誤漏標題﹐據湯震《危言》﹐補於「變選舉……」前。卷5﹝近年各省書院攺課實學得旨施行並所擬章程﹞

﹝近年各省書院攺課實學得旨施行並所擬章程﹞原內文無標題﹐依目錄加標題﹝近年各省書院攺課實學得旨施行並所擬章程﹞於「近議各省書院攺課……」前。卷5湯蟄仙﹝書院﹞有部學院有﹝郡﹞﹝部﹞學院

卷6譯西報﹝英國下議院論土亂及英國應如何辦法﹞

該三篇爲前後文﹐卷六目錄皆作「英國下議院論土亂及﹝英﹞﹝美﹞國應如何辦法」﹐然卷六標題分別作「英國下議院『議論』土亂及英國應如何辦法」﹑「英國下議院『論』土亂及英國應如何辦法」﹑「英國下議院『議』土亂及英國應如何辦法」。卷7陳次亮﹝停捐﹞濫觴於秦而不減於漢濫觴於秦而﹝導源﹞﹝不減﹞於漢

卷7湯蟄仙﹝罰鍰﹞今利無可漁不及輸所有於官今利無可漁﹝而反﹞﹝不及﹞輸所有於官

卷8陳次亮﹝額兵﹞將士後患將﹝虞﹞﹝士﹞後患

卷8闕名﹝墨那力藥彈﹞

﹝墨那力藥彈﹞原書誤漏標題﹐據《時務報》﹐補於「法國秋波地方……」前。卷9湯蟄仙﹝東河﹞歐陽尢紀賈魯治河歐陽﹝元﹞﹝尢﹞紀賈魯治河據《危言》。按﹕歐陽元疑卽歐陽玄﹐元人。據《元史》﹐歐陽玄嘗作碑文記賈魯治河事。淸避聖祖諱﹐攺玄爲元。卷9湯蟄仙﹝北河﹞

﹝北河﹞原書誤漏標題﹐據湯震《危言》補。卷11錄廣報﹝勤種植以廣地利說﹞甚至掌葛掌茶掌炭掌艸之屬甚至掌葛掌﹝荼﹞﹝茶﹞掌炭掌﹝染﹞艸之屬據《周禮》攺卷12應祖錫﹝技藝﹞當習而獎勸之﹝教﹞﹝當﹞習而獎勸之

卷12應祖錫﹝技藝﹞教者斥之﹝劣﹞﹝教﹞者斥之

卷13江建霞﹝格致源流說﹞河圖地括象河圖﹝括地﹞﹝地括﹞象緯書名卷14葉爾昌﹝光气考﹞紅居首而且居末紅居首而﹝紫﹞﹝且﹞居末

卷15沈善蒸﹝問開正負諸方孰爲捷法﹞

算術符號以●代卷15崔有洲﹝驗乘除誤否……﹞

算術符號以●代卷17譯西報﹝論中俄鐵路兼及稅則事﹞又稱沙地以攺稅則又稱沙﹝侯﹞﹝地﹞以攺稅則

卷18詹塏﹝古今中外通商源流考﹞──﹝通商說﹞附古城海舶貨皆免徵﹝占﹞﹝古﹞城海舶貨皆免徵據《明史》攺卷18應祖錫﹝通商宜設立商部以浚利源﹞泰西以無力保商泰西以﹝全﹞﹝無﹞力保商

卷18譯日本報﹝論大阪商情﹞乃增至百二十五萬五千三十九圓乃增至百二十五萬五﹝百﹞﹝千﹞三十九圓據前表攺卷19陳次亮﹝交鈔﹞歲得

歲得﹝二千萬金之用﹞據《庸書》增卷19容閎﹝請創辦銀行章程﹞如有股商或者肢公辦事之人如有股商或﹝代股商﹞﹝者肢公﹞辦事之人

卷20漢塞爾﹝各國船政﹞公司𨿽有皮公司𨿽﹝不受﹞﹝有皮﹞

卷20漢塞爾﹝各國船政﹞以備攺其有輪之用以備攺﹝作兵﹞﹝其有﹞輪之用

卷20陳璧﹝請整頓船政折﹞中國沿海萬三以中國沿海萬﹝余裏﹞﹝三以﹞

卷20譯日本西字捷報﹝俄擬設太平洋輪船公司﹞前

譯前﹝數期報﹞譯據邵之棠《統編》增卷21闕名﹝論報館有益於國事﹞誦訓掌猶方誌誦訓掌﹝道﹞﹝猶﹞方誌據《周禮》攺卷21詹塏﹝論商務報緣起之故﹞又增安慶沙市杭州蘇州又增﹝重﹞﹝安﹞慶沙市杭州蘇州據﹝馬關條約﹞攺卷22鄭陶齋﹝郵政上﹞日大小邦日﹝本﹞﹝大﹞小邦

卷22鄭陶齋﹝郵政下﹞以昭定息以昭定﹝式﹞﹝息﹞

卷22鄭陶齋﹝郵政下﹞仿西法設政仿西法設﹝郵﹞政據《盛世危言》增卷23陳次亮﹝朝鮮﹞兵荒開礦之事﹝墾﹞﹝兵﹞荒開礦之事

卷23陳次亮﹝東海﹞以其二要﹝據險扼﹞﹝以其二﹞要

卷23陳次亮﹝東海﹞此島縱其數十里此島縱﹝廣﹞﹝其﹞數十里

卷23陳次亮﹝屯田﹞揭竿起有數千烏合之眾揭竿起﹝釁﹞﹝有﹞數千烏合之眾

卷23陳次亮﹝屯田﹞中外震以後患何堪設想中外震﹝驚﹞﹝以﹞後患何堪設想

卷23陳次亮﹝屯田﹞邊民戶悍邊民﹝獷﹞﹝戶﹞悍

卷23陳次亮﹝屯田﹞而成湮其而成湮﹝廢﹞﹝其﹞

卷23陳次亮﹝屯田﹞何以固我以其哉何以固我﹝籓籬﹞﹝以其﹞哉

卷23陳次亮﹝河源﹞僅屬正其僅屬﹝羈縻﹞﹝正其﹞

卷23陳次亮﹝三省﹞富庶之名故蒙氏自唐以來富庶之名﹝邦﹞﹝故﹞蒙氏自唐以來

卷24湯蟄仙﹝防俄﹞流者必增至夫戶口流者必增﹝益﹞﹝至﹞夫戶口

卷27闕名﹝錄練俄皇書﹞皆鉗以結舌皆鉗﹝口﹞﹝以﹞結舌

卷27劉崇惠譯﹝俄國外政大臣魯馬能務王事略﹞近來以王道施於永土近來以王道施於﹝東﹞﹝永﹞」土

卷27劉崇惠譯﹝俄國外政大臣魯馬能務王事略﹞事頗永手事頗﹝順﹞﹝永﹞手

卷28俄國兵事雜誌﹝論鏖兵要電﹞電音之有及可者電音之﹝厥有二﹞﹝有及可﹞者

卷28俄國兵事雜誌﹝論鏖兵要電﹞當出不時兵其效當出﹝師﹞﹝不﹞時﹝收﹞﹝兵﹞其效

卷28泰晤士報﹝美國共和黨宣論新政﹞故國民須用外國之米束故國民須用外國之﹝糖﹞﹝米束﹞米束﹕壞米。卷28泰晤士報﹝美國共和黨宣論新政﹞友知請我干涉時友﹝邦﹞﹝知﹞請我干涉時

卷28闕名﹝波蘭滅亡記﹞

「……凡窮困及無父母者徙置」與「邊地初則夜拘幼孩……」中﹐誤加「論曰……而非俄之亡之也」一段﹐今據邵之棠《統編》﹐移於「……波蘭再亡」後。卷29陳次亮﹝教養﹞國勢日彊者國勢﹝不﹞日彊者據《庸書》增卷29失名﹝論用機器之法須明其理然後能知其利獘﹞電報電燈有於戰守浚河挖泥有機電報電燈有﹝機﹞於戰守浚河挖泥有機據邵之棠《統編》增卷29陳次亮﹝教民﹞至以之位至﹝顯﹞﹝以﹞之﹝情﹞﹝位﹞

卷30闕名﹝論鶯粟始末獘端﹞西曆一千六百六十七年西曆﹝一千﹞六百六十七年據下文刪卷30闕名﹝論鶯粟始末獘端﹞不準出洋反吸煙人購煙不準出﹝售又﹞﹝洋反﹞吸煙人購煙

卷30梁啟超﹝治始於道路說﹞室閭庭戶蕪漬穢壅室﹝闥﹞﹝閭﹞庭戶蕪漬穢壅

卷30陳次亮﹝自立﹞詘此而以彼詘此而﹝伸﹞﹝以﹞彼

卷30陳次亮﹝聖道﹞上下司以上下﹝同心﹞﹝司以﹞

卷30陳次亮﹝聖道﹞不得議其迂政而寡效不得議其迂﹝疏﹞﹝政﹞而寡效

卷30陳次亮﹝聖道﹞古大一貫﹝精粗﹞﹝古大﹞一貫

卷31詹貴楨﹝問北洋旣冰防倭南下……﹞利械久推火利械﹝首﹞﹝久﹞推火

卷31葉爾昌﹝拿破侖第一論﹞破普魯西破普魯﹝士﹞﹝西﹞

卷32王韜﹝論變法宜詳審獘源﹞則

祖宗之仁愛則﹝失﹞祖宗之仁愛據邵之棠《統編》增卷32王韜﹝論變法宜詳審獘源﹞此其制不可不通變者也此﹝兵﹞﹝其﹞制不可不通變者也

卷32闕名﹝論不變法之害﹞夷不英藩矣夷﹝爲﹞﹝不﹞英藩矣

卷32闕名﹝論不變法之害﹞非洲然裴非洲﹝廣袤﹞﹝然裴﹞

卷32闕名﹝論不變法之害﹞拱手以木廣彊敵矣拱手以﹝讓﹞﹝木廣﹞彊敵矣

卷32仙橋氏﹝論求治之法……﹞武舉伍口糧加半或倍之武舉﹝人﹞﹝伍﹞口糧加半或倍之

1。原書中明顯之錯別字與字句倒錯於內文中徑行校正後﹐不再列入勘誤表中。2。表中﹝﹞符號爲增字﹐﹝﹞符號爲刪字。3。內文中�符號表示原文卽爲空格﹐文意不淸﹔●符號表示原稿破損或字形難以辧認。

